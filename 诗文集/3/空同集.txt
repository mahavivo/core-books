空同集 明 李梦阳  

空同集序 

国朝文章亡虑数十家称于世而独李献吉先生称最余自垂髫时即躭悦之购得全编相与朝夕省方凭轼稍露隙日每披阅不忍释献吉北地人也少从其尊人宦于汴因家焉然实生北地故今学士大夫率称北地李献吉即献吉□自称空同子遂以名其集空同盖北地山云余雅慕空同先生之文而今按部于其乡谐兹乡之私更窃窃然动也比廵历比地登黄帝访广成子处岿然壁上下窥龙蛇所居精气出入余伭回留之不能戈以为是宜有献吉矣及索其集于郡无之巳而索于京兆诸郡又无之余甚慨焉余惟献吉网罗百代著述成一家言为昭代词人之冠评者谓自唐以来有草昧功不啻家传而户诵之矣故海内刻献吉集者甚伙以余所见盖有姑苏汴梁晋阳数种关西实献吉故里何独兹集无刻也夫地重人人亦能重地空同之山□黄帝访庶成子后越数千百年而□献吉地灵人杰后先辉映乃兹集未备文献无征荐绅先生求之他省而闾巷寒儒视古修词者每以力不能购全集为恨山灵有知亦当姗笑安在其为北地重也昔杨子云愿不受三岁秩粟得观书于石渠乃知慱综之士非不欲洽览群籍而传布不广从古难之矣献吉集安可无刻也余于观风暇日出笥中藏本付督学臧君订其豕亥捐赎锾刻于京兆是刻成将北地之山岳人文并照耀千古不朽关□学士大夫与夫穷巷白屋操觚而修复古之业者景行尚友庶几无王充氏之叹即不佞乡往夙愿亦藉是少酬于万一哉 万历二十九年岁次辛丑春三月上巳赐进士出身廵按陕西监察御史东明李思孝序 

空同集序 

弘治中敬皇帝右文上儒彬彬兴治于时君臣恭和海内□洽四夷即叙垂甿允殖輶轩无靡及之叹省寺蔑鞅掌之悲由是学士大夫职思靡艰惟文是娱不荣跃马之勋各竞操觚之业可谓太平有象千载一时矣时则有若空同李子献吉以恢闳统辩之才成沉慱伟丽之文厥思超玄厥调寡和游精于秦汉割正于六朝执符于雅谟参变于诸子以□□□上乘以沉着为三昧以雄浑为当奥□□□□□□□诠往古之典用成一家之言巨者日□小者星列长者□□阔者海受洋洋岩岩冥冥火霍火霍无所不极后有知言之选叹赏不暇尚安能为之昂抑哉遂能掩蔽前贤命令当世秦汉以来寡见其俦矣唐杜子羙词人之雄也元稹称其薄风雅吞曹刘奄颜谢兼昔人之所独专今其集具在虽称大家要自成已格尔乃若风雅曹刘颜谢之调有无哉固知元氏子溢言矣其视空同规冶古调无所不极当何以云或有言之古人顺意靡刻空同则志饰古辞疏朗达意空同则援精凌川子曰非然哉厥睹误矣大观逖照虽经坟子史判不相能以各发舒其华也掞道述政虽尧舜三王靡所总摄以各际会其变也况兹以文命乎率由嗜好成于性资安能古今拟议同一区畛即云空同子调亦无不可矣空同子往与余论文云学其似不至矣所谓法上而仅中也过则至具超矣子独不闻乔白岩登华山乎至华坪道士曰诸登者此上矣乔瞪目而起穷探崄涉不但已已遂得摩莲峯扪华掌下视方夏为眶中物昌黎子挽索岋岋即悲号恐矣彼安得知华嗟乎空同子之为文岂易易言乎哉凤阳守曹君仲礼空同甥也以余□舅氏为□□刻其集而请序浚川子曰空同为人气高节挺孤立峻视不能少缩下时依贵人又如凤矫龙变人罔不知其为祥亦罔不骇其异故再罹颠蹶卒不能起而大受匪无容之无深知之匪曰忌之实惟惧之云尔虽然于空同所得奚损哉 嘉靖十年岁次辛卯季秋之望 赐进士出身参赞机务南京兵部尚书仪封浚川子王廷相书 

空同先生文集序 五岳山人吴郡黄省曾撰 

夫文者所以发阐性灵叙诏伦则形写人纪彰泄天化物感而言生声谐而节会乃玄黄之英华而神理之自然也譬彼霞辉星彩匪绘而焕龙章凤色不绣而奇岂出造为精机妙吐而已况夫深居几榻可达志于八方暂控形骸得寓心于万代一言耀帙黄壤如生片撰升堂藻园不废所以达贤古圣莫不尚之解绳以求六籍底绩体各殊科道由一致故裁训者必依其本赞事者必唯其实此命觚之骨髓而执简之要规也经熄时迁兹教烬丧饰虚者繁真核□□炎汉御宇载煽王风西京之文号为尔雅但浑质既沦儒流澜纵得之者虎蔚于艺林失之者荣息于晨草校披千载入室几何盖词非为借之可传语必肺本而攸永来世方远焉可眩欺鬼灿神昭若握柄宰如执簧之韵耕田之唱短调无芊眠之富直音无□色之羙亦且缉陟孔经采居匮史者良由出之恻怛嗟叹之真自当流诵于无极也粤我空同先生岳降于熙雍之运鹏骞于平章之朝夙称八斗之才遂擅九州岛之秀非姬公宣父之书不涉于目非左马班扬之策不发于笥非骚选李杜之篇不历于思由是代方享敝树独帜于旌墟士举安凡振孤辕于广陌虽和之者自萃珪璋之俦而讪之者颇繁参商之辈物忌势危终于摈落然先生风节凝持卓立不惧卒能浣学囿之污沿新彤管之琐习起末家之颓散复周汉之雅丽彬彬乎天下学士大夫莫不趋风而宗之自是蜒宇之内倡和镕钧文章经纬与三代同驱矣载论先生之撰蔚雄闳衍无体格之弗统酌禀圆融何高深之弗臻矩之音气何密弗研获其神精何奥弗范如玄造该包子物器海渤匪纳夫波流五色错以彪章八音和而恊奏□□愉喜婉附委陈性灵着矣五道四德谆敷重缔伦则表矣将迎酬酢稡撷洹缀人纪备矣两间万貌绵络笼挫天化宣矣由是品拟先民则铨情播义酿浸于洙典星离缗贯幅尺于丘明约畅渊绮橐钥于宋苟骋顿激昂陶垆于迁固缘方形侣合步于相如体新挥述齐能于杜甫祖辙求源法同于康乐抉衰续古功并于拾遗诚游艺之巨工而摛翰之鸿匠也客有惜先生悬车之早以为未究厥施者予曰不然天生英哲或用之显绩或用之述经先生兴起学士挽回古文为天下作者之首冠则天之用先生者不小矣仲尼旅人驺轲弗宁亦将以为未究厥施耶省曾乐志衡门修辞海曲山川间之音通道契故先生于戊子之冬以手编全集寄我姑苏殷勤札书屡贻迭受既而先生问医南下邀予京口千里不遐命仆为序辞谢再三属委逾至乃得论襟于绿云之亭品文于大岘之山并馆逾旬雪涕成别长江悠悠云帆遂远岁之除夕先生告徂呜呼缅惟邂逅已然季子之许自顾浅肤莫称阳冰之托勉撰斯文恐孤泉下附于骥后且幸因之与日月而并远也嘉靖九年春三月十六日

 
【卷第一】 

【赋一十篇 】疑赋 钝赋 思赋 述征赋省愆赋宣归赋绪寓赋寄儿赋俟轩子赋 竹石赋 



空同集卷第一 北郡李梦阳撰 　赋一十篇 

疑赋 

下干上坤高卑易矣星辰在下江河逆矣天乔乔夭雉鸣求牡矣鱼游于陆冠苴履矣呜呼噫嘻当昼而夜宵中日出我黑彼白妇须男裼铅刀何铦湛卢何钝丈则谓短谓长者寸凤鸣翩翩羣唾众愆鸺鹠胡德见之慕焉呜呼噫嘻贞莹内精谗嫉孔彰垂滑淟涊名崇智成软诡歊欹驰骋爽达歼良媚势光烂门闼彼曰昧昧人则攸知上帝板板鬼神邈而昔之多士犹或畏疑今之多士腼肆罔怀呜呼噫嘻民殊□形厥心则一威挤利啖曰伊我栗血流于庭酣酒归室友朋胥嬉同声德色穽彼罔识巧我攸极昔之执衡视权与星今之执衡惟我重轻古道坦坦今眩东西指晨谓暮目鸾为鸡邻牛茹虎冀虎德予厉莫察阶倒靡究所呜呼噫嘻盗跖横行回宪则贫上官尊荣原陨厥身直何以仇佞何以亲彧何以颠操何以振飞何以屈桧何以伸西子何恶嫫母何妹乘黄瘠弱御者骀驽舍彼灵明溺任胡涂皎皎者忌怜披浊污水清奚无鱼而泥淖以成良畬先生莫所自解诵曰握粟出卜其何能谷于是出造巫咸叩焉巫咸曰胡梯鹘突而与世汨受福揭揭渔者一旦获寻丈之鱼见之者犹捩颈流涎思劫之也而憾不渔屠而况怀千金之宝抱径寸之珠吾诚不能筮以决子之疑 

钝赋 

钝者何伤时之铦也亦自忺也 余窃悲机巧之竞进兮性灵利而激昂众倜傥而钻刺兮务快捷方式以求成势犬牙苟相轧兮白刃起而□仇戎戟攒于心肺兮蹈槛穽而靡忧汨余生之顽钝兮年逾壮而无能强砥砺而求合兮路亡羊而多岐退敛掩而修吾初服兮韬余剑之陆离拂灵锷之□鹾兮吾什袭而犹恐露之喟时俗之反复兮常宝伪而弃真斥莫邪使不御兮挈铅刀而自珍吾纵有湛卢与龙泉兮反孤立而危惧按明月之玉环兮尘星斗使不露览往古谁不然兮吾又何怨乎今之遭余常怪范蠡之用铓兮末见几而逃彼种与胥岂乏种刃兮竟为主之仇雠故木以直见伐兮樗以屈曲保全故锐者先衄兮吾盖幸毛遂之脱身郁侘傺余拂抑兮退且焉砺吾初质索白茅而构庵兮斲桂□□为室闷踽踽以潜处兮情蹇产而画一閴局蹐以后时兮寂蒙滕而藏密余以往哲为治兮以隐子为模镕礼乐以为铦兮淬仁义而内娱进既匪我愿兮又何必昭此锋也憺徜徉以往来兮聊秣吾之骏駹策驽骀而追骐骥兮余故知路之逴远按六辔而游康庄兮亦何必逞羊肠与九坂舍余驷于丘之旁兮又捐刃乎水裔凖闭户而削迹兮效完身而远害惟山路之囏崄兮丛篁郁而蔽天物过盛而易霣兮势阽危而必颠吾宁楞胜屋簌蒙诟笑兮不愿为文锦之牺牛宁与蹇驴齐车丸埋没于尘土兮终不与凡马而 

思赋 

有子不及见其成立为子生无以养死无以葬仕也无以褒斯二者天下之至悲也死者巳生者思兀然黯然于乎骆子胡以塞汝悲于是为骆子作思赋赋曰 

嘅予生之眇眇兮块独处此遐域诵往昔以自怜兮泪交下而横臆登峻极以顾望兮慨江路之漫漫思井陇之萎绝兮愿矫举而无翰山崛岪以蔽目兮浮云又互而四驰诏鸣鸟以诒讯兮歘高骞而过之托先人之余荫兮踵高躅于英哲勉策名以副实兮惧前修为之半辍入文裀以华屋兮出结驷之翩翩恸夜台之既扃兮杳冥冥而重泉览疆土之殊异兮睇江乡之墓阡米予莫之负兮木兮风而夕厉悒忉怛以不寐兮摽拊膺而歔欷哀故山之辽逖兮湖沄沄而海波陇荆榛之弗治兮枯荄积而寒莎霜露既披此梧秋兮乃又申之以飙颲猿夜鸣以惨心兮鸿鴈南而氷雪氷雪予既弗堪兮豺狼又怒而当路然萋斐之易眩兮謇隐忧而谁诉怲愠惀以中结兮气□氲而内煎耿绵联而靡绝兮郁于邑而若牵惄枭牢而若饥兮若皇皇求而未得食伥伥而罔甘兮寝辗转而反侧步踽踽而有望兮坐默默而自语僾楒□而有闻兮肃容声之接予乱曰绥我思成神之利降尔遐福天之孝子不匮贤之嗣 

述征赋 

仲夏赫炎兮草木毕揭鞿缧赴征兮夜发梁国抑情顺志兮强食自解乱流渡河兮忽焉而昧所以懭恨挥霍兮中情菀而内伤明星散而交加兮翩冥冥吾以行览众芳而横涕兮莾皇皇莫知所投曷暾杲杲方上进兮云披离而蔽之飘风礚而曾波兮湖水击而震荡慨川广而难越兮朝余翱翔乎河上既涉卫以奔骛兮又逾淇而渡漳去故乡以就远兮沾余襟兮浪浪山峻高而造天兮又阴晦而多雨观蕴虫之相抟兮忳于邑汗又交下哀人命之有当兮祸福杳其无门孰非义之可蹈兮焉作忠而顾身余独怪夫謇博之罹患兮亲好修而逢殆箕子狂而悲歌兮彼比千固以菹醢观前世谁不然兮矧吾怀愆而造尤聊周张以婵媛兮盖不忍此心之常愁涉汤阴余怆怳兮乃又瞻兹羑里鄂庙屹而傍路兮驷超轶而□止怀诚有离慜兮任道有承尤侍中颠陨兮扁鹊被刘专惟君而遘殃兮眩吾不知其何谓极终古而长愤兮羗炯炯其犹未昧翼绵绵之无聊兮眇翩翩□知所骋忧悄悄之闷瞀兮历山川余弗省迹有隐而难察兮物有微而先彰负蛟蟁以抗山兮固切人之未量欲结言以自明兮拙而莫之谋也将曾举以远羣兮又绊而莫之能也经沟渎吾不悦兮亦何必为此行也謇相羊以俟至兮莫好修之证也路辽逴之裔裔兮埃风旋而簸扬烟液蒸而练练兮夕吾次于沱阳岭岪曲以敛容兮原暧晻而嵣嵭风草剡而冥冥兮狼狸号而夜鸣指黄昏以为期兮骖骎骎又夜行曰雷霆不可玩兮孰刑人而不戒悲辕马之喘嚏兮常十策而九退朝槛木末之清风兮夕瞻明月指列星我既处幽羗谁告兮魂中夜之营营欲展诗以效志兮又恐增愆而倍尤众聚观而潜谇兮或掩涕为予乎淹留予朝餐中山之初蕨兮暮挈易之香莾睇北山而不见兮彼南州又藐焉而弗予睹气怦匉而絓结兮心纬繣而弗怡纷流目以相观兮见金台之崔嵬轸雄虹之迅光兮忾乌白与马角燕昭既剧该辅兮厥躬亡而国削何秦嬴之虎视兮厥二世以不禄固盈虚之环汨兮春秋奄其代续自前代乃已然兮吾又何怨乎人心杂乱反复岂毕究兮由邃古而至今重曰隆隆三伏铄金石兮如羔火如沸行路□兮道思作诵轸尔类兮南有乔木不可以憩兮念我徂征日顦贑兮含精内蚀世莫可说兮乱曰巳矣哉凤鸟之不时与燕雀类兮横海之鲸固不为蝼蚁制兮诚解三面之网吾宁溘死于道路而不悔兮 

省愆赋 

伊余幼好此骐骥兮服偃蹇以骄骜载衔辔而周流兮耿既得此中路余谓秉质曷固兮谓兰蕙介而过疑援鸣鸠使为理兮俾高举而并驰既婞直而不豫兮又任怨而干傺固羣吠之难犯兮每阽危而弗□余岂不知峣峣者之寡完兮羗坚忍而弗惩骤谏诤以杂尤兮莾飘风之相仍交不深而易绝兮鯈中道而攺度媒阻绝之不通兮焉孰导余以前路放子金而掩涕兮逐臣去而不还纡郁邑以屈抑兮恐日薄于西山浮洋洋余焉极兮滥逶迤而游淫相曹梁之废墟兮揽长河之绪风信孔乐非我愿兮望北岭而歔欷效桃鸟以自珍兮遘罗网之不意怜赫夏以桎梏兮雷无云而昼鸣愍棘匪之卑恶兮夜不见□□□吾闻汤文遭絷兮岂其慱□之故惟鄙人之□□兮固宜蒙诟而逢怒步庭阶而遥□□□□□□□天愿陈志之无路兮倚北户而殚媛观炎猋之煽□兮地沮洳又芜秽哭与哭之相闻兮对饮食而不能下怨长日而望夜兮夜明闇又若岁蚊蝎伺人以唐旁兮鼠登床而鸣逝忳忳傺余隐轸兮哀民生之多蠥数惟万变岂其可槩兮孰淟涊而不跲援往圣以为程兮按余志且焉止戢梦忽乎余上征兮魂浮游之逖逖过太仪即天□兮扪白榆之历历进不入以邅回兮退余将览夫下土冯玄云以相羊□□□□而无所抚辰星以摅虑兮据雄□而降观饮积清□浮凉兮依北斗而浩叹何民生之错杂兮纷既有此多难心犹豫而内讼兮悔有目之不见寤周览以增欷兮块独处此幽域鸱鸮萃而翔舞兮凤鸟饥而夜食众靸沓以自媚兮焉谁察余之懮懮闵芳华之零落兮秋风至而攺期颷萧飒以摧容兮天淫淫又阴雨幽屋破而下淋兮床一夜而十徙怲愠惀以省故兮冀一见之不可得日昧昧以将入兮掩衾裯而太息惜余年之强壮兮常坎轲而滞留怜鬓黟之渐变兮恐芳草为之先秋情有感而难忘兮性有糺而不释念昔者之同渥兮孰坚忍而抛掷閴纡一以忳瞀兮窃陈诗以自抒惧言弱而道阻兮怕愍隐而思虑 

宣归赋 

正德九年是岁甲戍厥月辛未臣以居官无状得蒙宽谴罢归乃作宣归之赋其词曰 

昭浮清以覆育兮北斗平均而酌时蟪蛄微细而先秋兮水知寒而流澌疾余生之蠢持兮性重刚而习坎吾既婞直获斯厉兮孰复讼心于顑颔悲羣志之诡异兮怕忌胜而营巳与巳好则曰好兮忍憯蛾眉而攻毁繄圣人无小大兮吾闻大道以天下为公彼党同以掩饰兮击非俦而谓忠惟古人之丑伪兮迸四夷而投北胡今士之婪秽兮廉之则云伐德帝板板以辽寥兮九天立而云征淆汶汶以澒丬梦兮岂察详而悉情滂澄清厥躬殆兮原靡豫而遭放美余焉获兹嘉闲兮诏冠带以流浪晨灵雨以扬檝兮遡江汉之滔滔背朱明之游飔兮面长庚而北遒瞥九江余勿目鯈兮超大别而逾迅介梦泽以洋淫兮风沔郢以遵顺宵认参昂兮昼谛波涛痛定思痛兮癙前车而内忉众乖滑以善憎兮噂沓嗒而背訿言翕妩妩以朋附兮琐刺龊而阳绐艴余恶以披离兮矫九仞之翙翙趫溷闷以孤嵏兮巢云柯之蔽芾彼丛噪以侧眸兮含沙射而伺予伙千百以致一兮标寤言而谁语陋嗄吚之侨态兮诪伛偻唯唯趑趄生捩直俾之曲兮民炎门礩而肉鱼朘血膏以日富兮佯咸俭以豪素哀窭人之填寡兮彼醲鲜袒而号呼心与迹既我逆兮焉饮食之遑宁愤粉饰之乱绞兮畴知余结驷而懑膺时铄金之氷须兮吏抱牒环而相勿汗簌簌以零案兮风薄肌之瑟瑟怲溃浍以烦撋兮念偃仰之不可得报束带以例趋兮衷眩战而狐惑徒文绣之外彪兮内棘戟其谁知思玩慢以鏊迁兮则又惧素餐而神灾吾宁轰烈劣撇与世遌兮良不忍骫骳龌龊与草木而尘埃惟代谢之飘忽兮慨颜跖逝而黄丘究万变以定命兮孰长存而竟留惩夙昔以质行兮吾幸夫前路之尚修余指日月之显隅兮回巗阿而盘考徙桑若以敷荫兮移嵩华而分岛仰峯崿之嵚岑兮俯泉濑之礚礚穆窅耳勿以潜处兮探理窟之英邃合性命而谂一之兮周览阴阳之转圜横宇宙以长观兮验妙门之玄玄混沌及而天地覆兮尧桀泯而谁分笃述作以强志兮吾岂愿来者之尽闻 

绪寓赋 

炎炎赫赫岁阉藏兮舟西骛而逆流途路艰阻□□浩兮遘皇天之昧幽涉襄樊而濡滞兮时寒凉而雨霖水汹汹以震堤兮势击荡而崩淫龟告我以兹食匪兮望旧乡埳焉洪涛伊谁诒斯跋疐兮悒憀瞀而中忉栢阳日之既冬兮爰诹吉而载牵驷壮既秣余邅遰兮跻废城之曲齾咎品形之流易兮赋吾性乎涓急进退拂以奔波兮名与德之不立惟骝骥置之阝邢间兮固狸鼬之蔑如执成败以律之兮彼亮飞出而诚愚既矢夫捐身以酬知孰暇计完名而保躯怩世人之善诪兮谓吾皇皇而求家尼圣尚有兹郑门兮矧吾庸鄙而过颇顾鹿山以凝眸兮壮江汉之绎绎迹与心胡之偭兮精连连而靡怿效抽辞以闵还兮丑汉道之陵夷伟龙卧以消息兮逢三顾而有为往者吾不及之兮来者吾靡量苟得丧匪厥命兮曾贤智之尽庸謇周章以游志兮北风飂戾而萧条望原野之涤涤兮熏臭奄而并烧善踽踽以奚恃兮愤壅蔽皎然莫闻牉矫情以迷浪兮戏康庄而隐身重曰陟樊城以还顾兮极南阳之永阡气蔚郁以腾摅兮星辰炯而下连慷慨者多戚兮怛循迹而啸吟盻白河之蒸云兮僾中原之劲风天雨黯霮以翳翳兮白日晻而西匿繄人生之几何兮汲毁誉而萦臆 

寄儿赋 

正德七年秋儿枝以离思赋来献予则作此寄焉亦教之焉 

鸟来自北兮衔章进辞开缄览意兮闵尔峻思赋曰风袅袅以先秋兮百卉攺而动容时序莾其流易兮块予犹独处此异江地卑湿而芜陋兮孤伥伥而寡仇忾直路之蓬蒿兮纲纪坏而不修惟彼人之嬛巧兮谌妁约以先意众澜倒而莫之支兮昭余志之独异陟匡庐以凝盻兮眺江介之孤城山合馺以迎目兮清云曳而前往怆荆吴之渺漫兮波水湠而交逝瞻梁豫之逖逖兮情惝怳而濡滞日晼晚以既夕兮尘埃溘而蔽天役车载路而班班兮觏旟旐之翩翩悲时世之艰难兮讻乱离而争夺兄嗟弟而殷忧兮轸汝曹之饥渴终风霾而四流兮冬不雪至于三月春迟迟以方阳兮民背乡而颠越挥耒耜而介冑之兮青草错而白骨郁余怀以邅回兮纷涕零兮如霰帆彭蠡以浮游兮天地炅其方旦齐吴榜以前舲兮聊击汰而容与余朝历石壁之巑巑兮暮泊阴禽之渚登隑岸以辽顾兮深林黝焉杳冥虎豹舔舕以伺人兮羣狐狸而昼行哀死亡之无告兮横尸蔽而臭野斯固易惩兮彼益复躭夫刀弩惟以暴除暴兮斯乱与乱相寻苟威信之靡忱兮吾虑夫降叛之诡心宵揽衣以兴叹兮步明月于中庭挹河汉之回光兮数北斗之朗星冲飙茀以惊帷兮熠耀乱而当户华何秋而弗零兮木何蠹而罔朽上智者先几兮厥邦保之未危何白日之初照兮浮云起而翳之玉与石岂难办兮亦司者之罔察也钝超轶之先铦兮胡朱之不可夺也瞀烦婪以蹇铲兮步高城以散眸诵昔者之怡豫兮内怵惕之无聊驻余马于梁之台兮又逍遥乎大堤睨嵩岑之峻极兮览长河之逶迤嘅伊阻之自贻兮汝隔离而弗觌余匪贪厥好爵兮胡匏系而不适江汹汹以夕变兮木叶下而海波召兮时崄艰而路危羡龙蛇之伸屈兮倾哲贤之顺时孔桴海而曾思兮伯阳西而流沙效梅生于吴市兮愿抽身而举遐奉前德以创则兮肇孙谋而奠家 

附离思赋【子枝】 

正德辛未家君南游久别颜面怆惋悲思爰造斯赋以杼情焉并录以献词曰　　子枝 

陟繁台以南眺兮思吾亲之所止心于邑而内伤兮望番阳之弥弥冀音书之北反兮睛曾睨而目连忧孤身之远托兮内崩裂而涕涟秋霜纷以宵下兮寒薄躯其谁知路迢递而莫至兮徒搔首而踟蹰覩条枚之相易兮心郁郁其忧思哀国步之斯顿兮独伥伥而安之何予生之不辰兮遭时运之迍邅寇盗起而猖獗兮孤城虚而将颠抚白云以太息兮涕淫淫其山石霰望豫章以翘首兮天苍苍而不见忆朱迁之告别兮步彳亍而涕挥历秋夏而不见兮心恍忽其来归山石乃三星烂而当户兮适明月之在天四肢委而莫举兮魂爽飞而翩翩忽承颜于左右兮心肃肃以奔走每膺训以唯诺兮忽张目而莫目冓内怵惕以启户兮视明星之有灿心怔怔而未已兮据胡床以待旦佩道德以远游兮固丈夫之所躭断思义而不顾兮岂儿女之所堪爰托兹以杼情兮泄吾心之郁邑梚垂阳以三捻兮涕潺湲而伫立乱曰抚彼景物伤吾心兮思彼君子涕淋淋兮仰瞻明月光皎皎兮天涯眇眇同斯照兮安得羽翼翔南国兮 

俟轩子赋 

众躁趋以幸成兮坌踰夷而竞先溷劻勷以径捷兮衣十陨巳而弗悛彼静者以天动兮谓定者非我能怕谦守而需抱兮惧逆时而遘尤体孔言以居易兮遵孟训而行法谓非俟余何求兮爰名轩而省察轩吾罔徒处兮名吾敢袭取譬涉川而戒维楫兮聊待时乎吾容与夫桃李不能秋以英兮桂菊春而岂华彼万物畴不然兮乃欲速吾谓何吾讨典籍以娱日兮探性命之幽颐冀河清之有期兮幸耀灵兹而未夕苟积久而淹贯兮又奚穷达崇卑之足挂臆□□ 

竹石赋 

有杳者筱丛彼阿徙置得地檽以华托根灵石发生直翕飒拂楼翠风阁长竿巉巉翼纷若截为双箫雏凤鸣任心吹之灵雾生乘鸾挈友腾烟雾餐霞戏委永无虑中虚允直性介固 



【卷第二】 

【赋一十篇 】送河东公赋吊申徒狄赋吊康王城赋吊于庙赋 吊鹦鹉洲赋哀郢赋泛彭蠡赋 观瀑布赋 泊云梦赋 汉滨赋 



空同集卷第二 北郡李梦阳撰 　赋一十篇 

送河东公赋 

正德元年冬十月河东公以谴放还属吏郎中李某作赋送焉赋曰 

飘萧瑟以觱烈兮属孟月之栗严霜凄清以纷下兮风薄户而窍吟余戒玄武使先导兮饬冥子俾抗旌虬蜿蜿以服舆兮茀长云而遂征三台仄以疏阔兮北斗揭而望余飒肃泠以漻戾兮涉江汉之清渚悼喉舌厥之厉兮揽少微而效光咎南箕之靡惩兮□翕吐而簸张朝余发于星之墟兮暮弭节乎冀之野溪谷捌以复陆兮草木落而茫莾兽惊人之跧窜兮禽枯桑而鸣号雪霰海而零洒兮气泠泠之寥寥车轮囷而不前兮心巳逝而中留骖顿缨而敝薛兮仆夫涕而长吁惟先生之贞嫮兮幼崇方而嗜修则英贤之遗矱兮志皋伊而愿仇跖泰阶以承列兮奉钩陈而布耀酌元气而执之兮冀容光之必照倚阊阖以徘徊兮愤汉臣甞请乎刀壮埋轮之义力兮潜掩涕而憾遭惟封豕之崟崟兮彼舍问夫蝼蚁豺狼纵之当逵兮柰众臻而终靡几不密固害成兮予良痛乎陈窦之患斩蛇弗断将自及兮谁捋虎须而竟安曾阍仡仡之岩岩兮浮云蔽而四举玄螭九首蟺蜒垂涎兮守门嘻嘻而目余进既无以自明兮漭弗知其退之所营纷构诽以锡讪兮谓余亟之而乱程吾岂不知诡遇者易获兮诚嬖奚之攸耻同者就而异者偾兮孰孤持而弗三褫策鴈行以前路兮背阴朔之塞疆马腾摅以龙奋兮望山西之夕阳毅昌燕而卒逃兮叔向飞语而拘纆荷白日之曲照兮乃兹焉反余初服太行岑之迤逦兮岩壤卢而起伏践桑干之嶉凌兮冐涿雾之绰约爰十步而九顾兮九门□而造天霓连蜷以上骧兮烂躔纬之错连轸紫庭之多丽兮冠佩者至三千人步微风之珊珊娥眉入室女斯妬兮厥亦世之故也宠移者訾必加兮矧吾皓首之怒也企降览之中反兮又鲜女弋为余之容思伊昔之来墍兮内崩刳而自讼沿易滨以彳亍兮泝金台兮邅遰嘅于期之皎节兮鄙荆氏之沉志谓图穷而事至兮冀戡贙而必擒谋之人成之天兮竟陨首而劘心哀壮士之不还兮蹑残垒而逍遥野旷旷之千里兮寒风唳而萧萧天剡剡以枭窂兮日翳翳而荒凉薄林壑之惨闇兮拂隆氷之积霜聆颃鸱以材栗兮慑崛岪之荒目勿川荡搏之赤赤兮鼬狸窟而嘈聒精泛滥之佚佚兮驷逴逖而懈怠召丰隆翊余盖兮喝飞廉而疾驰扬滹沱之文舲兮骤井陉而单骑伟左车之雄视兮口陈余之褊意张生既收厥绶兮赵由之其邦以丧陈子猎于南皮兮汉龙兴而虎翔惟休咎系之数兮大风起而溃围苟增老不之疑兮岂张韩之获为彼荏苒固胶合兮孰鲠直而罔殆展氏介而三黜兮蘧瑗奔而再危踰寿徐以横目兮忺并州之旧乡亘墟曲之菼薍兮采茹藘于汾旁霍岳岳以迎帜兮桂树偃蹇而俟余狎斑豹于岩际兮钓沦渊之秀鱼凖岁功以消息兮御阴阳以卷舒追赤松以授要兮从巫咸而卜居乱曰明明日月奠天维兮太阴四塞孰将夷兮陟彼寥谷望河汉兮上无舟梁眇湠澷兮嗟我寡翼安能厉兮顾瞻北斗中心愒兮恔兮憀兮聊以卒岁兮 

吊申徒狄赋 

申徒狄谏讨不听乃负石沉河而死 览洪可之吐口翕兮汹欲济而无杭物有离而不回兮势有激而难当剧厥人之杭行兮羗自沉而弗疑恬赍志以长毕兮庶闻者其犹悟之弥六合以设弋兮鸾鸟腾而不反蛟龙沕以避害兮惟恐去之弗远不吾知其亦已兮合荃之忽焉而莫斯睹监四方以求索兮孰聘羙而释女曰羣汶汶以淆浊兮班予马莫之适也众披离以障之兮又入而莫之白也进惴惴余瞿遽兮固不若死之为安宁负石以葬河鱼之腹孰忍利菑而盘桓竭诚信以谏君兮反罪过又谓欺惟坚僻之类忠兮任飞廉而不疑余固知儇媚之能周兮硁秉质莫之移也介块处而无营兮又众人之所咍也既谓干为忠兮胡又附雷开与恶来既曰切人徼兮曷不委曲而导之悲时俗之颠倒兮先生独遭遇乎此时燕雀乌鹊噪堂阶兮鸾凤出而见縻曩余知材朴之为崇兮乃强而不谓之信然苟作善降之祥兮彼梅伯又何以颠捐规矩以攺错兮斯固时之态也荃既与彭咸齐名兮亦何必怨此害也郁终古其侘傺兮瞀悒悒之不可平循削岸以邅回兮戒舲船余怦营泝河流以投辞兮气纡结而填臆慨往后之迷误兮社稷颠而用屋重曰昔有大夫曰申徒兮怀瑾弗展负石投河兮冤抑内愤灵泛滥兮湍濑礚礚愁人心兮忠回倒植固庸态兮呜呼先生女又何怼兮伯夷子胥与尔为类兮 

吊康王城赋 

赵宋高宗为康王筑此以拒金人 

陇侧桑以欹根兮飙沙惨目而弥漫势断属而连天兮寒蓬卷而翩翩览灵波之汪洋兮惋九河之善崩临决口思前往兮寻北原之故营堑漭没不可见兮莾千里兮繁蒿旋风四起埃飞蔽日兮鴈失羣之嘈嘈惄壹郁余顾怀兮夕驻马乎河之渚想张韩之旆旆兮望朱迁之雄垒呜呼哀哉兮山陵委弃江介是都登佞黜良兮社稷丘墟宫殿瓦砾兮二圣为俘嗟嗟彼何密而兹何仇愎执迷而弗悟兮污分疆而取忧 

吊于庙赋 

正统已已之变少保公有社稷之功 

栋宇颓折兮四顾无垣鸽雀鸣噪兮雪拥其门风冲激以拂帷兮惨九州岛之肃泠轩长河以饮景兮飞光至而舒灵何先生遭不造兮定危邦而永存用才者终固鲜兮孰震满而完身顾瞻宋京兮追念双帝组颈为虏兮单马北逝虎臣视而谁何兮英雄窜而蓬蒿有愤壅蔽而发疽兮亦有垂成而反被刘鸣呼先生成败难以逆度祸福不可豫谋死苟足以利于国兮洵虀醢而焉求 

吊鹦鹉洲赋 

承　　帝皇之嘉惠兮荷在陋而明杨信枯杨而再华兮惧身微而命彰岁恊洽以南骛兮触炎日之盛阳浮江汉以长迈兮过夏口之故城洲蹇产以隑隑兮划冲江而绝流覩佳名而中惕兮吊斯人之不修我既佩明月与宝璐何不遂凌世而高步舍王驷而不驾兮又奚暇与财狼而争路惟圣人之贵时兮神龙岂人得而縻彼鸾凤之谓瑞兮固亦以其高举而见希何先生之灵嫮兮独不深藏而远游也佪取方以捐育兮吾恐睿者之所尤也繄炎鼎之既沦兮世淆浊而崩攺操枭视而虎噬兮祖又贪夫厥土荃纵不甘心于厥俦兮独不可色斯举也峣峣者将必缺兮余固知仇者之不与也矫吾棹以淹留兮情览望而增伤灵惝怳而如见兮聆湍濑之浪浪山垒垒以来合兮孤坟郁而嵣嵭诵英篇以沉顾兮痛翠禽之蚤戕物有以舌羁缚兮人有以才陨身譬用机各攸当兮恨见几之不先心屈怫以悒悒兮翳营营之不可留沛杨檝以东进兮顺武昌而下舟遡岩岸以却视兮投哀些于斯洲 

哀郢赋 

山崔山钦崎以旁靡兮囷京颜之崪嶃隍垒齿蜀而漭没夕飙勃兴沓兮阘靸水鸣呌而岩斩觏敖坟之山集嶫兮韪庄王之登检泊石城以盱睐兮望江陵而涕流壮洞庭之淼皛兮槩江汉之玄洲掩陈蔡之弱郭兮控荆扬而上游俯滩濑之浅浅兮伤楚平之破丘伍员奔吴兮屈生浮湘怀行罔返兮厥民用丧兰台肆侈兮玉差进淫阳春消歇兮黄鸟沾襟陵井塌而狐穴俾人哀而迄今 

泛彭蠡赋 

正德六年夏五月李子赴官江西南道彭蠡之湖作赋曰 

仲夏慆慆兮湖水汹涌戒舲舟而逆进兮志定意恐朝发湖口兮巉石缆牵抢帆午张兮陵急洋而纵船洪涝吞吐兮杳莫界际湠漫濂洸神精摇兮浪起伏而来曳曩余诵夏记与郦经兮识彭蠡而心慕繄厥水集流伙兮挟十州川而北注合岷江东之为东江兮胁扬吴而腾海包敷浅而潴之兮撼厓庐而使攺惟据巨者附斯众兮满之者骤必溢彼何怪弗之□兮抑何摧而靡殛射者万鼓之千兮丛溪壑之凑趋澎霆崩以箭疾兮势岳颓而电舒汇莫究始兮散孰察其终龙蛇逐之何载兮至今窟而以宫祈之锡嘏兮侮之掇眚怒之风雷愉之霁兮亦厥灵之攸逞潮岝峉以豗閧兮倏当昼而忽阴上下既颠置兮孰又辨昕昏与北南睇众山之剑攒兮争负高而竟降闵膏麓之淤淀兮奄焉垫而为江缘木末而巢室兮民浮居而舳舻悼只雏之寒啸兮寂氓滨而守罛乱左蠡之沸沸兮壮康郎之浩汗涛沃日而明暗兮峦岛涾而涣散澜已俛而复昂兮涡湓濞而接连泷无风以横飞兮潭澄渟而布涟龙夭矫以戏灨兮甹枿泛而吹沫艽芔沕之昧昧兮鱼鱼贯而鱍鱍具区洞庭方余不暇兮惧九围混而黝冥苟清浊轧其澒澒兮圣愚一而泯灵胡弱草丹而华兮反泓凄而矜彩凫茈龙须苎芦蕸菰繁其被汀兮纷振翰而云骇彼阳鸟既逝兮鹘鸨嘻而专已骉水马以闯犀兮蛤又濡珠而曝壳诡殊错以跳踉兮有曲牙而鹿其角既逆鳞而返舌兮复豮首而象鼻汓针尾而戟髵兮族氄氄乎裔裔谁非含生而愿遂睹强柔之阄哜兮唾阳侯之懦怠纵鳄鼍之恣肆兮甘失职而蔓灾虞坤漏而陆沉兮鯈一叹而三泣蜮吸飙而排砂兮时负渚而人立溅雨迸而冠岫兮岸冲摐而齑落诧妖谲之多态兮魄搣促而心愕瞬兮异觏恍兮变索究之谅奚以兮聊戢檝而游淫夕景掣以波下兮石钟礔礰而窍吟追三苗之即叙兮亶文命之讫敷彼九江未之殷兮余诚忧鬼类之聒呼乃桡人之罔谙兮祠九首而丏邪愚者吾靡疵兮鄙明贤之用颇景神奸之勤算兮数历铉谁弗竟危魍魉支祈倔强伺间兮惀临湖而啸悲 

观瀑布赋 

坌炎阳以北迈兮遡敷原之上疆遵岳南而遐陟兮廓睛流而志扬日旎旎以景旟兮嶃崎岖乎微行峰吞吐而迓余兮岚捭翕而扬路超归宗以翘盻兮觏开先之瀑布谂前记而髣髴之兮眩飞空之孤形诵银河之逸句兮精陟天而九征挟岩潭以上气兮接神汉而并垂积云左右以传彩兮霞表里而秀姿沫霏霏之昼雾兮崕丹翠涤而蕤蕤光金黛而亘霄兮浩呼汹之涌涌龙朝帝以潮从兮虹为梁之总总韡若华以西曜兮东扶木兮倚明星展涵而布错兮岳渎影之其中绚练恍惚百恠潜兮势明晦而无怕□之若住忽奔喷兮石雷壑而骤崩经香垆以熨紫兮破双剑而氷攒踰黄岩以珠迸兮笼玉殿而金烟濯炎女之玄发兮苔离根而永生挂洞宫之羃羃兮隐芝箭而怀情沸混混之烂烂兮飒瑟馺而凉风泉滚滚而安竭兮孰寻源而卒穷毖划剨以翻纷兮渥华巅而分派水帘谷帘亚之扬兮灵终古而拜戴巍嵚岑而上行兮疑质违而性非蒙井厥流常兮譬针颠而血随吞日月以膏颜兮震云氛之翼翼江海巨而昏垫兮哀趋卑而罔直体融阴而内阳兮凖坎离而向背严不蓄类乃泽物兮丑彭蠡之汪秽浮朱鸟之寒景兮争龙腾而摅掣击高者韵斯宏兮谷哨啄而坤坼赫翩翩以倏目勿兮小鴈荡而不视露霜霾而离离兮处辽域而孰知怒王孝窂以思逞兮石岝峉之崱崱晴电追之霆突兮信骇观而摇臆猿累累以窃窥兮倚石镜而呶啸爝焯灼皬的皪恔兮类至人之悬照肸飒徕兮翔太始而留耀歌曰造龙池而印之兮究瀑布之肇踪巅涌而壑射兮诚神灵之攸锺轰迩惑而遐瞑兮壮二仪而永效磍鬼恠避鉴鉴兮微瀑孰以察逝者之高妙伊动者必定兮潭窅沕而渊峚礉之灏而宁之清兮厥金水之共质乱曰相彼山泉瀄滵遭漩勼溪朋涟洵遵科以造海竟随流而泯澜覩厥瀑之灵诡反羣诧而背诽吾苟砉天地以遗声迹亦奚暇校高下与孤疑 

泊云梦赋 

将超野猪之湖风西而阻乙丙丁戊兑飔飂飂旬余转迅问之老人曰此南阳之风也厥阴始生应诸少阴之方幼余纷以好览兮怀长风而浪涛夏汇液之浩浩兮阻云梦之逆飗哀南纪之攸垫兮包荆衡之众山贯江汉以为络兮势朝宗而播澜翼潜沱之翩翩兮掖景陵之峩原吞沔鄂之曾隰兮滉逶迤而湠漶坻尻垞兮掩翳横余前兮蒹葭纷而蔽天月重阴以繁雨兮骇厥鵙为之先鸣迈大别以悠泝兮遘少阴妬而用情次大泽之岩隑兮睇风云之上征惟彼斗酌而靡均兮纵柔金以嘘吸孤心昏以徒烂兮趡西流而避及览万情之翻覆兮爰背坎而向离指朝景以辨位兮定星辰而讯期极明晦之变态兮尽洋涝之淫淫倚舲牎以凝睐兮数周围之峻岑勤伯禹之土又坤维奠而至今情濂滉以无依兮聊唁昔而周章慨五湖之见几兮咏孺音于沧浪胡洞庭之险堑兮□苗区而芜烕舳舻蔽江以下来兮孰攘攘而非衣食往者既不可追兮吾宁俟时而矫心掇阳漘之文贝兮采芳芷于汉浔龙扰余以负舷兮珠夜游而光吐凭烈性之难抑兮泪浪浪陨而思古诵曰昔有郊郢厥惟楚都实边云梦百雉其郛何材弗殖宝玉明错鱼鳖麕麂于牣吁吁麌麌甫甫齿革毛角有茜有垩各以类积礲礲岳岳服食之属苎枲丝葛甘盐苦酢灵饵珍药觩弩劲簳犀甲狼毒王府充溢宫室棺椁商旅沓至贸迁绎绎渔牧谐足鸣琴巷咢国以富强鞭挞晋秦挟郑狩猎出入二薮旌旗千里戈船璘玢金银璨璀倏眒忽闪兽柴鸟坠追者称善后王何道游关靡返怀沙奋辞邦墟怜惋 

汉滨赋 

余过解佩滩忆交甫遇女之事于心感焉作汉滨赋 

夫何二女之颀丽兮遵兰皋而并翔顺微风以鸾顾曳文桂而交扬蹑云郁之华履皎罗袜以双步凌汉潭之滺波掇瑶草于芳露态婉女恋以窈窕情同嬉而中垂超灼灼以齐赴忽含颦而怨偕眉疑低而复伸唇欲启而羞面瑳巧笑以回瞬目盈盈而流盻翩兮惊鸿恍若袅电仰西方之纤月怅邂逅于嘉夕足将移以踯躅魂已逝而聿役怍多砳于蔓草矩汉广之贞游戒有粲之奔密慕娥英于湘流挥柔袂以掩涕寄朋素于明珰效鸡鸣之赠佩厉霜心于鲛光倏潜耀以莫觏抚冲飙而怀形睇征云以西迅裛飘芬而泪零面三星以申咏痗朝阳于首疾伊绸缪之幸谅讵谷焉而同室 



【卷第三】 

【赋一十五篇】放龟赋大复山赋 河中书院赋朱槿赋感音赋嚏赋 鸣鹤应钟赋观禁中落叶赋 恶鸟赋鹊赋 螺杯赋贡禽赋水车赋四友亭赋 冬游赋 



空同集卷第三 北郡李梦阳撰 　赋一十五篇 

放龟赋 

畜有二龟李坪驿俯长江之流目发育之溶溶怛然有伤于二物复思赵抃放龟事千载同怀爰放二龟于江潭巳作斯赋比兴诸义聊抒郁志非讽一而劝百者拟也喻屲子亦作 

精絪缊以游魂兮各含和而构形何兹物之诡异兮独神超而蕴灵凖麟凤之隐见兮呼吸阴阳而卷舒善伸缩以远患兮匹神龙而水居叹赋命之多蹇兮遇罝网而见执蒙君子之珍视兮戒航舟而并蓄仁人细弗弃兮乃伊钦余之素贞曰雕笼岂林游若兮爰伟贤哲而用情譬机羁之愿脱兮虑曳尾及而迟暮俯洪波以余纵兮瞪长江而径步歌曰丑混混以流形兮执厥龟而副嘉外负介以昭武兮内文柔而静遐体穹窿以则干兮履坤方而袪慝鄙饕餮之谀世兮宁吞浮而饮息沐澄泠以栖寂兮戢潭荷而保身文于列以布象兮色苍古而珍璘景至人之赴义兮将刳中以効诚怨穆卜之靡谐兮惧捐躯而莫明赓歌曰江滔滔以东下兮蒹葭莾而波涛幸已縻而终逝兮划顺泛而长逃念曩昔以中惕兮数惟拘纵之所殊思范檝以依徙兮愿附孔而海桴鸟故林以悲鸣兮兽蹢躅于前丘轸宿豢以回逶兮跃瀴溟而涕流乱曰圣钦元龟戒朵颐兮十朋四灵荣以持兮渊潜罔沕出斯縻兮求仁见梦厥无惑兮刳肠灼虫隽爰奚益兮谧兮庞兮齐天地徜徉兮 

附放龟赋【子枝】 

子枝 斯螽切股厥鵙始鸣爰诚归而西骛迅遵江而上征风浔浦瞥蕲黄憩李坪于是畜有朋龟大人放焉召枝而观而嘅兹物之更生焉龟则超波惊顾砉刺沈渊复出昂首双煦盘旋中迸复还疑欲有言聊尔撇逝若惧絷牵何物类之细微知含私而感渥虽灵诡之信殊请探臆而布欲万物变化兮厥赋齐均惟龟为灵兮蕴奇藏真深游寡欲兮与物无争清素自守兮纯阴其精负轧履坤兮八卦成则伸缩配时兮龙行麟德厌彼污浊兮服气永考吉凶能前兮与鬼神乎消息愿遘时以攸托兮志刳体而靡悔类哲民之殉国兮甘碪镬于九死圣重之而锡贡兮陋文象之南金羗何用而不求之兮亦胡动而罔钦鲁希之以憬夷兮礼发兵以决策武定鼎以宁家兮每登虫隽而敬卜遐惟厥功匪不伟兮痛神离而不谷矧时俗之苟且兮恒去诚而三渎抚芰荷之荒寂兮栖莲叶以徜徉宁与泥淖蜯蛤溘焉毕命兮吾岂慕墀陛之炳烺惧渔人之严网兮恐苟躯于轻系跂延脰以怆惘兮保太和而远之分予身之微卑兮大不足以中度梦元君以脱之兮伤予灵之不预纷忻凄之难逆兮倏偕获而并拘思曳尾以踯躅兮甘榰床而允枯幸君子之广爱兮漙温育于纤小饫予以潭之芬兮腾予以华清之沼忺遭逢之罔偶兮讵存济之敢希愿从之以兆龄兮冀斯心之我知至人大观兮体物以仁视彼同我兮惠和而均谂细质之焉补兮临漪洑而纵予顾涛濑之洋洋兮时怀泣于芳渚白龟放于毛氏兮甞食报于冥冥买龟以脱之兮亦侯封而誉成将效兹以酬惠兮非大人之攸望不疑何卜兮矧祸福之无方诚人心之有定兮循民理而不慝天虽高而听则卑兮竟敷祥而载悦忆前辙以戒后兮矢韬辑以烕迹鼋鼍任其横突兮吸澄沦而静觌惟罾罘之层设兮理难及千寻之渊即馨饵遍江海兮力岂制横波之鲸鳣乱曰南山兮有巅微君子兮孰仁我渊万年兮纯嘏子孙兮永延 

大复山赋 

夫大复山者荆徼之名山淮实出焉淮过桐栢始着于是禹道淮桐柏始淮山二精发于何生产诸申阳何生于是自称大复子实非遗淮要作攸先焉耳余珍其人爰造斯赋不烦谛琐义意毕矣然辞猥调迩知音君子谅有讥焉或曰此山胎簪亦其名云 

噫吁戏厥山峻崛岪兮填鸿庞而导九川尔其岩峦嵬嵬崆巃巍邕来增崟重崒合沓蔽日曲勃焉安连巉巉而栈栈乃有危峯七十山轧山加岳岳山冥嵮崿山乍松栢蒙焉千里望之蟺蜒飞飞兮若鬬龙之附于天也俯而察之万山骈戢剑森戟攒烂若踊莲下则无底之谷呷坤维而曳玄渊昔盘古氏作兹焉用宅是以浊清判三纪揭澒洞开明划日月厥山既形余乃发故尔上冠星精下首地络聚膏以为崇渗津以成川窍若浮肺万谷濞旋神瀑涌焉飞流崩崕走壑蹴石喷雪钉钟礲砰铿鍧迅霆击虹震于太空若其势磄磅逆折状若胎簪嵩首殿其北荆沔包其南右标能甘之岭左朝桐栢之山其阴则凝氷积雪晦明倏忽翠筱丹泽其阳游飙吸歘重黎攸宫东有日华之林阳荣之风西则凉霏素露凄凄清清珠树粲英若尔材林浮云宝藏蕃兴腾气簸氛至其触肤寸而起也欐欐乎波骇山靡不终朝而天下雨也于是生人立禽兽伏草木殖灵芝秀宫阙醴泉喷其侧于上则神鹄威凤翱翔吸甘华百鸟从之振翰若云中有玄熊绿罴驺虞游麟猿猱麚麏百千为羣樵采牧猎之子唱歌出林响振峡谷咸敝薛迸逸不见踪迹于下则长淮发源配天迪坤混混沄沄江河并尊受珪上帝疏秽锡存乃有祈灵丐禧梯航而来沉王瘗壁阗塞路逵若尔幽嵓之栖真兮三三两两御飙毂抗电旌左控白鹿右翳紫茎嫽兮若将逝邅延立回风淹留兮攀林薄逍遥兮山中于是称曰春草鈩萋萋思公子兮伤悲君处丛篁兮终幽险虎豹暮咆兮蛇虺舔舕公子兮归来云冥冥兮石濑潺潺 

河中书院赋 

乡人吕氏以谏官谪蒲蒲故有庙娥眉侧祠太山也吕至移文废焉曰山川之神祭不踰境非鬼而祭孔门谄之某职叨佐邦靡敢弗经也以问其守守曰敢不惟程问之校校官若士曰程敢不承察诸民民翕翕欣若有兴也于是废其庙称书院焉而祠有虞氏于内曰蒲舜都也配以夷齐从以王薛左之名宦右之乡贤量宇聚徒区田祀养考钟伐鼓视履迪业李子闻之曰善哉吕氏知教本矣夫驱邪以端拔恠以常伐慝以昭破淫以义是故君子之于邦也不患不从而患弗躬躬义布昭敷常表端以是而教鲜不率矣何也四者其本也然又断之以独恊之以同行之以勇乃奚往不济矣夫淫祠罔□□钟巫祸隐神降亡虢往鉴具烛然河投娶妇□毁妬女世每罕闻何也怯者怵于利害疑者沮于异同庸者安于习俗才者惮于攺格故曰非勇何行非同何助非断何成三者既获四本乃立然后经定程坚教斯兴矣是故君子不争而丑莫不同不烦而众莫不从标立而影随近声而远应凡以是尔李子曰余为吕作赋将以此音摛调泛弦流管俾大者歌小者哦观者采焉陈之太师爰知蒲政赋曰帝炎氏之蝉联兮厥岳四而布分龙九川以蕴根兮中敷叶而竟芬翊华盖以陟降兮遘白日之既夕忿挽抢以抗言兮帝乃怒而遐斥揽余辔以周游兮登蛾眉而纵观睇巍庙而增欷兮忾下淫而上残曰岩岩鲁所瞻兮嗒胡为乎蒲之壤非其鬼而祭之谄兮曾谓泰山不如林放惟时俗之诡谲兮怕造恠而乱真日隐求以侥福兮狃惑羣而误民宇山截山薛以岳立兮岩廊翼而云构既窃号以据要兮复创形以之镌镂内泥苴而樗恶兮外狰狞而俨严冐衣冠而土食兮烨朱楹而绣帘龙蚴蟉以染腾兮兽夹隅兮□跜铃荅腊以檐鸣兮幢缤纷而旖旎执命□以消□□楃阴阳而运枢怒之雷霆悦春阳兮役鬼神与豹□生吾生而死吾死兮谓苦乐死而遽殊苦桎梏以□僽兮乐羽葆而軿舆众骇心以摇目兮伊谁辨渠之假真民溷溷以朋从兮憧情迷而丧身蹇彳亍以揽涕兮哀斯人之无知轸圣者之故都兮蓬蒿鞠而径岐山西云以波涌兮日晼晚而就沉河汹汹以趋不兮松栢暮而风吟班余马以北首兮望九天而魂征招飞虬驷而上诉兮阊阖閴而昼扃余回驾以东指兮薄日观而聊憩愿释诬以袪秽兮岱谢余以弗哲沛苍野以辽迈兮即重华而跽陈灵总总以腾陟兮烂北逝而后先临旧京以邅延兮倏若去而中留风乴巘以明烕兮右步濑而夷犹埽除兮荡涤清宫兮供张风泠泠兮入牖神陆离兮果降罗桂浆兮椒食琴瑟作兮锵佩玉怳彷佛兮莫亲工祝告我兮显则曰俗不可户说道不可涂求端物者端巳治人者自修二气推荡祸福倚伏时罔常泰日中乃昃王革以义霸救以力巡守废歇明堂载黜尔乃七十二君封禅侈矜玉符金检颠崕是登夫习沿于袭势积于成昭缩以独愚沦以朋踰分之木巳匪今则承立经斥妄言谆志勤友惟政本氓哉尔欣 

朱槿赋 

司阳兮煽烈涉秋兮逾炽览逝兮中蕴游物兮榆志韪庭木之荣丽闵含芳之不修倾朝曦以擢华夕景至而陨枯伊赋形之靡移谅天道而奚私幸见标于哲典厥登咏于删诗何有性而易迁怕随所而盘据条荏苒而孔弱叶萦阴而繁布蒙熏风之拂披奚修妍而运缛既抽铅以剖绛遂希芬而效馥濡漙露以膏韵藉垂光于杲日熨炎阳之静彩褒绝代之英质态疑层而遽损媚若敛而复出光飘灼而靡定恍若流霞过茂草烂若庆云游春沼宛恋窈窕翋羽呇缥缈或尔托文堂之隙寓奉君子之荣辉侧朱陛以敷荫竞葵榴于赤墀屈纤枝于皓腕征瓠齿而清歌叹形微而宠重屡回笑而增酡天暮日夕颜销华落辞高垫卑飘芜泛浊槛尘池纬朴帘缤幙或委空曲或飞土苴飐丛回波蹂踏坐隅觞停镫昏主倦客烦舄履无序折钗碎钿几席狼籍命驾归旋于是弃媵摈嫱愁女怨姬出幽房步苔阶摇金扃吟殿月掩团扇而涕零徙长门而望阙攀斯木以凝盻掇霣萼而中热足将进而踟蹰立长廊之肃阴轸兰台而首疾咎增城而痛襟思惝怳以攒内泗交颈而淫淫嗟容色之难恃慨欢懮而异营佩熏芳以顺委庶生荣而没宁 

感音赋 

夕杪春之嘉月羙桃李之芳阴蹑飞陛之微霜迎天汉之横参切逸美而骇顾识六孔之流音起于绿波之滨翔乎绮旎之林芊绵乎缥缈放肆而缤纷激棂轩遏行云遘回风以中绝郁哽咽而断续详乍浮而乍沉度情回而思曲积愤迅发金铁齐鸣壮士怒而发竖砉石裂而崩惊逐臣叹而彳亍孤子呻而窃怜爰抑节以徐诉信悠怨而谁宣类慕仇之只禽怅□危而海深离虬舞而不持嫠妇啼而夜吟托黄□以根奏旋少阴而寂寥众淹泣而不忍精憀懰而魂销思蹑迹以寄欢轸天路之昏邈苟浮云之足攀愿假翼而申约诵春阳以增欷怀冲调而针心情氤氲以中结神恍忽而外淫外淫兮踯躅若临水兮将别遵大路以翱翔掺垂条而采折期布志于情亲惧馨香之易歇咏落梅以自明幸倾筐之在挈诚兰质之见珍毕余身以长诀 

嚏赋 

人秉阴阳皮毛肺兮六淫相薄风斯嚏兮彼我牵念嚏亦至兮灵往精徙固以类兮逐臣兮江滨放子兮辞疆思郁抑兮内结严风惨而肌伤愬怀沙于夕风履中野之晨霜涕喷迅而染鼻洟交颈而浪浪疾有幸而甘心情有离而中还叹终风以踟蹰爰托声于愿言步严殿之芜苔曳回飗而影旋幸回光于一嚏倘顾笑而申欢痛华系兮众进惧黄裳而永梋 

鸣鹤应钟赋 

惟悬金之奏响或宣晨而报夕既朋趋以典列爰计晷而旋服何兹禽之抱慧矫圆吭而振羽骧回飙以衎衎跂浮云而望翥应昕昏以引唳畅幽积于清吟众喧阗以毕日孰详忱而抚音步疏樾以延志历堂阴而俛啄怨情遐而迹凡恐霜仪之永浊岂予居之未择谅时命之靡齐怅玄圃以孤逝匹文鸾而接飞 

观禁中落叶赋 

飂漻戾以寥肃兮廊宇静而萧条览宫木之陨零兮哀贵贱而并凋辞珍柯而永绝兮遘回风而吹举撼金铺以搣飒兮排紫闼而求侣为长飙之所接兮倏激响于青云袭日月之末耀兮攒玉阶而委身譬贱士之利宾効琛贽而熙载离乡土而远适心萦思而摇旆忽兮若聚鯈兮分散傥硕果之见知即萎离其何惋 

恶鸟赋 

厥何区之蔓丑爰赋形而不叔毛拳局而颈竖秉阴阳之奸浊体痈肿而截瓠唯钩啄而鬼目诚昏谲而妖秽枉气化而生育怕闻声而罕见畏众鸟之追搏惧杲日之融显羗宵征而昼伏栖托躯于恶干浴□羽于污流嗟餲腐之是饱棘墓门而巢幽既寒炎而罔识讵孝友之能服羣磔母而始习雌同□而求匹昧欢嘉之羙音乃前凶而豫祲集何方而不恶鸣吉违而承吝君子获而外咎小人遭而中铄持诡秘而靡觌愈腾骄而翔虐上帝握令神明予奋岂曰不知庇此沴族无因获菑贤弗有祥过遗之音夜谁可防周鸮哀诉贾鵩叹伤帝曰人命有初祸福不爽禽得气先终岂女戕 

鹊赋 

有翩翩之珍鸟秉阳刚而含哲择乔干而托处信子飞而颃颉性灵达而好静怕相时而豫移知多风之害患则徙巢于下枝善传祥而递音类明士之几悟远林岩之遐閴游庭松而栖寓虞矰弋之见寻于君子乎是依饮九霄之曙露啄嘉实之离离黄锺厥月天地闭藏雪霰纷其交下烈风严而雨霜羣植寥乎未拆诸动潜于深密羡斯鸟之前觉独衔槁而营室窿象天体方则地矩义备晦明智敌风雨谙击冲之玄括背太岁而启户谅绸缪之轸心黯拮据而谁语嘅春阳之未临聊俟时而共嬉感主人之隆笃戒掸矢而罔欺步玉除以俛啄微风跂而自闲冀融景以骧跃昂清云而拂旋激神化以耀德逢印赦而幻迁庶遗安于众鸠顺天命而自然 

螺杯赋 

左参议屠君宴客出螺杯焉天然厥形精莹异常屠君曰螺江物也得诸渔人托之以金可注可饮称杯焉右使黄公见之喜不自胜黄素于酒涩于是则连饮数螺螺回酒不辄釂也黄便仰唇倾务尽之许诗赠螺李子作赋赋曰 

何物诡形旋尾敞口厥腹彭亨藏深广受若仰复趐匪方匪圆珠安莹澈质脆精坚五色文错素浮擅焉扣之金声玉避其温含华结液海鳞迭纹苔润浸积幽光吐吞昔嬉大洋今佐贵尊违彼龙窟媚我绮席枯壳不捐主人优渥铄金靡热堕指罔裂天然逞殊焉雕焉斲凝如窍壁映犹飘雪公输无所措其巧王尔秪自惭其拙舄履杂还堆腥蹂鲜瑶爵登几飞□四筵醲不及写挥斚呶諠螺于其时倾之不釂顿之靡安心焦意烦宜瓶罍所笑而觞觯居前也才会俊集风榭月夕崇洁进高挥镂摈琢奭斗彼黄流螺以寿客目悦情爱悟义推德纳洪举轻类有余兮饮不辄罄藏若愚分屡倾屡至来徐徐兮非藉弗安相厥处兮外莹内虚以授为容兮旋形错彩潜友龙兮吸月之华奴蚶蜯兮翔于瀴溟瑞由江兮委身君子俟时庸兮 

贡禽赋 

异乎翩哉黄旗南来海奇越珍鸣舞伊轧戏船缤纭毛羽绚烂走飞翻翻羙妙极臻步止异常巨细情态骇人哉则秦吉了画眉山鹕五色鹦鹉番鸡孔雀绿鸠火鸠白鹇红鸨猿则金系通臂猱狖狝猴小大什伍有朱喙丹距玄体白趾绛冠翠衿黼黻相倚苍黄文错颈绣练尾绀目岩额金花铁觜旋如雪回并犹锦聚诡质慧心巧舌人语清若笙箕睍睆滑浏尔其选山泽设长罗搜妍迹捕流影购工悬赏效献思逞祖禡偕作剧闲齐警万人波逐千骑林骋下无跧兽上无康翮十百获一地摇天仄于是饰雕笼装宝络戒虞官慎水食有山林之所未有食人之所未食而乃辞岛邦别瘴隅道苍梧逾番禺入江湖历荆徐艰难万里达于京都域有湿燥气有凉炎春行秋至温不敌严毛顦尾铩鲜落瘁添经城吏惧迈野民忧幸其过速敛钱而赇至则昂天轩觌豪门振紫庭浴汉潭羙豢宫坊殿纵上林豢者如浮纵者若沉味不升俎毛革不御此何物者而蒙是荣遇拔微登贱永弃方土于是歌曰圣王却珍禽兽靡哉贵贤游德麟游凤仪役神遐异厥民之厉白狼以归荒服不至 

水车赋 

厥甃有轮一侧一覆覆者旋左侧承以属各有犬牙错衔摩轧象彼两仪环周枢斡有百其戽牵联承乘必嘘斯降有挈乃升成功者退四序之旨行息棘纾于厥轮视嘘者受一受者在中长槽引之无舄弗通受曰含弘通曰流形默濡旁溉支洄源渟其动也时其静也虚一氓操之与造化竞驱夫其惟水车乎 

四友亭赋 

夫物有情契事有偶同人有大观气有流通故一本而视同体之义存焉体物着用因心之懿宣焉命友以四伦数之天天定物合事之奇也阐名设亭训之推也故埙箎之音畅于家而后孝弟之风行于国何则敦薄销鄙非久弗着也故诗曰和乐且湛久莫要于不变不变莫如松竹梅栢人友其一而亭其间而盘而桓所谓事同情契可以大观者欤矧吾一气也干父坤母物不吾异也哉于是赋之赋曰 

繄许氏之为亭也左崇岭右大江架旴豁轩纷宠占巨域符名邦上纳巑岏下压涛泷屹铁城之东圻割勾吴之西封围之以金焦之秀标之以芝山之峰尔其经始也君班尔谋詹咸谛璇历证虎钤伐直材于太古之谷砻文石于千仞之巅慎陶鍜而兼美虽镂雕而务坚既测圭以定景复铨辰而考躔信抱形以回势亦负阜而面川则大壮以弘义乃取乎上栋下宇法三才而树本故使之下方上圆惧窒闭之伤顺则以之四洞八达恶巧丽之贼久斯尚夫朴厚浑全孤立乎旷阔之囿俯瞰乎蔫绵之阡而乃藻常棣而为梁糅紫荆而为墙杂之以兰夷椒桂绘之以玉碧文章苞忠厚以为基凖虚明而开牎仰穹窿而体徤俛静直而效方遵扃启于昕暮式向背于阴阳于是则徙嶰谷之梢运徂徕之干拔新甫之奇手挺攵孤山之芳翫水润火晅义培仁灌冲和融结寒暑变换倏叶歘华俄聚乍散玉琤云郁素飘苍烂或偃蹇牖户或昂藏霄汉或巍若大夫或瘠若君子或如幽崕绿裳翁或如空谷白驹士或岳岳而立或娟娟而倚判体合蕴殊状诡形轮囷离奇屈刂剞娉婷望之溟蒙就之立令竮日为之视风为之听雨为之沐雷为之醒烟为之韵神为之冥兹四物者非所谓天下之至灵欤而奚萃吾亭也乃有兰昆玉季鴈行双双攀劲拊修振英掇秾人取其一称为四友乃于是召上客呼戚俦敞翠帟罗珍羞脍江鲜剥吴牛进楚舞征齐讴飞兕觥列清壶益之越错侑之海腴解带倾庶羞促节纷高倡絙伐木之乱箕阋墙之章钦友于之嘉懿悲栗布之见戕调瑟琴于既具沸埙箎之遗响巳而乐希颜酡土宾共起徘徊于四灵之下衍游于葱蓊之傍吸霜柯之明雪饮苍玉之浮凉拾香铃以爇鼎采寒葩而泛觞掣悬苕于上枝散啅雀于丛芳避松径以行丹鹤护竹实而需凤凰于是各命侍儿递节缓歌出歙入越丝肉相和松儿砍曰若有人兮佩鸣环修苍髯兮抗氷颜抗氷颜兮吾之友心莫逆兮万斯寿竹儿赓之曰有美一人其修如玉翩翩翠袖日暮空谷暮空谷兮憺忘归居有朋兮我心怡梅儿赓曰子丑妍兮华我恶于子游兮元之素元素本无垢岁寒愿相守柏儿赓曰冠峩峩剑陆离绿发毵毵褐葳蕤葳蕤靡时攺中路莫疑悔歌毕主人乃还客入亭复坐引觥而各不自觉其颓然醉矣客则强起婆娑舞其歌断续弗调似亦赓前歌也砍曰吴江落枫洞庭下橘朔风有严玄冥变律霠霠溟溟憀兮而栗龙蛇以蛰百卉萧瑟坚者陨荣脆者销质是时也不有此四友者于斯亭也孰与壮天地而光月日哉□□ 

冬游赋 

仲月之交役车既休草木变落水涸不流于时驾□命侣辞闉涉防泝长阡以横目□烟薮之苍苍零露下而草湿清霜飞而柏伤浮云翼其四起高鸟土□复翔诧途隅之鸿构忽危榭而重楼破千金以□□锢九泉而为丘叹狐鼠之无忌览榛棘而怀忧爰□轮以陟崇眺城观之霏蔼日阴阴以向瞑云肃肃而归海念皇衢之如砥惧前路之中攺冀蓄阳以发□凖四节而成载 



【卷第四】 

【古诗一十五首 】禋社 辟雍 甘露 观牲 效五子之歌正德年作有鸱 青青者莆有兔 河之杨我行 始雷 我出城闉 河之渚型范 归寿 



空同集卷第四 北郡李梦阳撰 　古诗一十五首 

禋社 

禋社纪成也今 上肇礼于社臣梦阳以户部员外郎从而赋禋社 

元年仲春吉日维戊　天子肇修于社式对二后恊于百辟既袛既戒其日丁已三星彗彗 

百辟至止萃于皋门三星在隅乃辟乃阍有渰其云有零其雨赤舄跄跄于坛之所 

八佾剡剡百燎盈庭左金右石镛鼓孔行　帝命元臣曰戎朕代式虔式穆厥维朕载 

元臣受　命爰肃其躬月出则光三星在中磬管喤喤有万斯舞爰配二辟牺尊维俎 

于神来格殷殷番番龙旗载杨雷霆啍啍明明对越肃肃奔走神既醉饱锡辟之佑 

遹皇缵业配天于京三辰允祯曰雨曰旸皇降嘉实来牟黍杜敷文戢戈克绍冡上 禋社六章章八句 

辟雍 

辟雍纪视学也 天子至止于彼群雍和鸾央央其来雍雍象辂金衡有苍其龙光于庙宫是依是崇 

吉日维申修我元祀皇祀设乐镛鼓万舞有筐有篚以享以祀羣执肃肃秉德弗渝 

维其观者三氏孙子其冠峩峩来忻来止翩役凤鸟集于东林绎其观者其烂如云 

自门徂基辟俨若思青衿济济以辟以师爰　命祭酒司业拜手吁哉嘉谋作民元后 

帝若曰都戎言式弘匪道何程匪猷曷承载弼元理维恊乃有众拜稽首　天子万寿 

旟旐旆旆渊渊代鼓　皇发辟雍用惠下土自天降休丰年穰穰蔼蔼王多吉人四国用康 辟雍六章章八句 

甘露 

甘露纪异也元年冬至甘露降于陵树 

于辟是兴皇用锡祉苞有八业侯茂侯采 

填填墉壑有严庙宫湛彼露斯既沾既降 

湛彼露斯于松于柏是墍是掇罔匪泽泽 

菀彼陵树有烂其华盈盈蓁蓁光于邦家 

荡荡上帝降监在兹维辟时格岂曰匪时 

其时伊何厥阳载升爰液乃濡惠我孔明 

其昭伊何曰　帝攸绩靡滥靡僣甘澍斯获 

明明昊天是歆是臧臣作诵言告于万方 甘露八章章四句 

观牲 

观性大仪也 

赫赫明明　天子攸行以修肇褅以对于上帝 

天子至止观牲于郊龙旗交交马鸣萧萧 

帝至于郊于赫有临载穆载钦曰岁事是歆 

帝降于圉牺人脱楅羊牛鹿豕鹿鹿濯濯濯濯甡甡翔　帝之圉其牲孔硕甫甫麌麌 

城人伐鼓　帝至郊所于旄虎士孔武乘彼大路八鸾与与昭于万邦光于　皇祖 观牲五章三章章四句二章章八句 

效五子之歌正德年作 

大禹曰咨咨太康女何乐于田十旬弗返百姓离逖女厥绪用殄洛汭汤汤流于冀方曷归曷归我心忧伤 

大禹曰咨咨太康敬哉有土母荼毒下民母曰民小母我崇尊天自我民明威 

大禹曰咨咨太康天命难忱慎德者昌维帝克堪奄有万方乃罔攸序上帝殛罚女 

大禹曰姿咨太康母游于盘母荒于田母小人是庸嗜货靡不颠母曰予一人天下予何天方降尔瘥 

大禹曰咨咨太康彼曰不臧是谋是从此曰既经寔戾是戕不念尔祖独不念尔土呜呼敬哉敬哉天罔私隲女 

效五子五章二章章九句一章八句二章章六句 

有鸱 

有鸱讽也 有鸱有鸱集于乔林征夫遑遑以北以南居人之子我是用覃 

东人之子衣服粲粲西人之子车马有烂中人之子噂噂衎衎 

谁屋室潭潭谁教猱有冠谁遇人艰难谁寤寐永叹 

尔视尔友令色令仪弗视尔友靡臧靡嘉尔视尔友予德予哲背姻背娅罔不愆蔑 

朔日日亏十月其雷山川震崩星辰逆行二三君子匪疚匪疾曰时则然匪我敢逸 

燕雀在堂翩翩其羽鱍鱍鲂鱮在于河渚弗念弗畜孰获尔所小子作诗诲言式女 有鸱六章二章章六句三章章八句一章四句 

青青者莆 

青青者莆感遇也 

青青者莆生于污也旟旐有翩君子攸悲 

有荡者道其木乔乔有鸟哓哓女有巢漂摇 

有石巉巉在于中泉我思溉罍畏子不前 青青者莆三章章四句 

--> -.051B - 有石巉巉在于中泉我思溉罍畏子不前 青青者莆三章章四句 

有兔 

有兔闵猎穉也 有兔有兔其来走专走专有罿史史虞人之缚 

有兔绥绥瞻子伤悲岂女有母我子无所 

尔粟尔糜尔有猫狸云胡乐而 有兔三章二章章四句一章三句 

河之杨 

河之杨怨离也 河之杨其叶幡幡子之归矣谁与我晤言 

河之湍兮我心慱兮庶见子旋兮 河之杨二章一章四句一章三句 

我行 

我行思也 采蝱采蝱于彼中野我行思子瞻望伊阻 

我有笾有俎湑湑我酤坎坎我鼓反反我舞 

有筵有几我有桃李不见子都实维忧矣 我行三章章四句 

始雷 

雷于辰宜也然惧其弗施也弗威也又弗广也作始雷 

雷之磕兮西山之阳兮翕兮张兮发坤藏兮阐而昌兮 

雷之升兮列缺光兮驱罔象【叶平】兮划幽匿兮维民之福兮 

雷虩虩兮民愬愬【叶入】兮施甘雨兮冐下土兮登我稷黍兮 

我出城闉 

我出城闉闵水也嘉靖甲申秋久雨水涌陆地行舟 

我出城闉浩浩其流我车我马登彼方舟昔也长薄乃今舟之滔滔波涂昔也畴之 

呜呼苍天雨无其极淤我良田浥我稼穑卖牛买船卖鉏买楫夕之朝之济有深涉 

彼负者子涉寒号咷彼辈者子陷泥中涛彼车者子马颤濡毛彼往来者谁子冠盖而游遨 我出城闉三章章八句 

河之渚 

河之渚送鲍氏也 

河之渚凫鴈与与我驾我车载言送汝河水濞濞汝舟冬十有一月甲申者岁 

河之沙浩浩其霜人庐人处子也独行庐匪不怀兹非我邦岂无念处旋我旧乡 

旧山有庐溪则有鱼有车马驱有琴瑟笙竽烈风旆旆寒日氷濑汝征汝迈 

山有栲亦或有栳鱼潜于渊或在于沼刍荛之言君子敬听慎尔威仪择尔友朋 河之渚四章三章章八句一章七 

型范 型范省躬也 

器土必型器竹必范绥则有蝉冠则有范哲人畏威爰矜爰业省之察之春氷是涉 

帝命攸而胡罔嘉忽心乘之厥玉斯瑕圣戒罔念贤省日三舆则倚之立则如参 

渊鱼负氷谷鸟嘤嘤贤岂在贵愚匪无荣维彼贤人省躬靡疚彼愚何人外华中垢 型范三章章八句 

归寿 

归寿者李子为东墅子作者也东墅子年六十其子经自大梁驰而归寿焉于是作归寿 

春日既熙有繁其梅爰启我堂我尊我罍穆穆其宾揖让先后介我眉寿饮我清酒 

尔生之辰尔子遄驰何以献之玉斗金卮春华在殷舞衣斓斑庭树青葱鸟鸣关关 

又何献之崧高之松翠蕤屈枝盘盘如龙又何献之维河之鲤玉鬐曜阳金鳞泚泚 归寿三章章八句 



【卷第五】 

【琴操五首】卫女操漆室女操 慧蛾操哀凤操月星操 

【古调歌诗一十五首】河之水歌想象歌鸡鸣歌内教场歌 呌天歌招安歌贼逃歌愍灾歌愍熯歌姚源歌欵乃歌和方山子歌巳哉辞三原王公寿辞 招隐山辞 

【楚调歌一十二首】天门开贻女 捐袂 怀乡 君夷犹聘望 雩旱歌祀白鹿先生迎送神辞三首 

步虚辞芝山子辞 

空同集卷第五 北郡李梦阳撰 

琴操五首 

卫女操 

旧说卫有贤女赵王闻其贤请聘之未至而王薨太子曰吾闻齐桓公得卫女而霸今卫女贤欲留之大夫曰不可若贤女必不我听若听必不贤不可取也太子遂留之果不听拘于深宫思归不得援琴而歌曲终自缢而死 

有狐绥绥兮在彼河梁我欲济之兮河无航瞻彼故丘兮淇水浅浅怀我父母兮不能奋翻嗟嗟不能奋翻予安用存兮 

漆室女操 

漆室女鲁人也倚柱悲吟邻人问曰欲嫁乎女曰吾忧国伤人心悲而啸何言欲嫁乎遂自经而死 

父母不听女言女义不至公门嗟嗟柰何朝倚柱而吟暮倚柱而歌知我者谓我心忧不知我者谓我求为家吾宁为地上之茂草诚不忍负岩墙而生 

慧蛾操 

李子中庭而立有蛾窘于爵入襜而避之李子伤之作此操也 

翼之渐渐兮入我襜兮慧远贼兮信彼黠兮宁尔获兮 

哀凤操 

哀凤操为汉中张子作也张子三十而夭予伤其孤贫无归也援琴而哀之 

凤之来兮尔胡为兮牛有皁兮鸡有栖凤兮鳯兮今何归伤哉命兮我心悲 

月星操 

元年冬十有一月其日已卯月在寅位金宿来袭李子见之而忧作此操也 

阴阳舛错亦孔之遌斤斤其月有星薄之呜呼天高高在上意安若兮 



古调歌诗一十五首 

河之水歌 

河之水歌李子为其子作也以子追不及河之水流溅溅望父不见立河干 

河水淲淲舟子摇橹东方渐明我不得渡 

想象歌 

李子北行日夜行思其兄其兄亦日夜行于是作想象之歌 

雾邪烟邪行草莾者兄邪 

鸡鸣歌 

鸡鸣歌者李子去江西而作者也孤舟泝江汉而上 东方白兮鸡鸣胶胶鼓予棹兮沙之坳明星上船桅北斗入地离离芦中人逝而逝而 

内教场歌 

内教场歌者李子纪时事而作者也　帝自将练兵于　内庭 

雕兮豹鞬骑白马大明门前马不下径入内伐鼓大同邪宣府邪将军者许邪 【一解】武臣不习威柰彼四夷西内树旗　皇介夜驰鸣炮烈火嗟嗟辛苦 【二解】 

呌天歌 

呌天歌者抚民之所作也余闻而悲焉撮其词而比之音 弯弓兮带刀彼谁者子逍遥牵我妻放火我言官府怒我 【一解】彼逍遥者谁子出门杀人骑马城市汝何人谁教汝骑马 【二解】持刃来持刃来彼杀我父兄我今遇之必杀此伧彼答言奉黄榜招安嗟嗟柰何柰何【三解】彼不有官饥官赈之出有马骑我有租有猺有役苦楚胡不彼而【四解】 

招安歌 

鹰饥则附我父顺子逆子右父左彼则万只谁曰千只彼烹牛美妻尚望樵山而秉犁 

贼逃歌 

戈戟团团鸟飞不过汝安逃兮毒弩蛇矛平林之坳兮君不见青衣来狼兵开 

愍灾歌 

火之发兮城南暮飞城入兮势冲礲急风逆不反我心怛兮怫兮汨兮安得术噀尔烕兮 【一解】省之火自门徂堂烧两廊兮彼何栖者裂栋爆瓦天为赭兮烟喷喷海涌照四野兮嗟何鸟声恠而赤焰翔而不下兮【二解】 

愍熯歌 

东湖为陆而我无车有舟滩高水浅行不得以舒仓浪天疾威我人七月不雨田龟拆山而鳞鳞夫兮出杀贼妇哭于庐畴给我食 

姚源歌 

嗟崒崒是何峰攒兮下则无底之壑血瀄滵潺兮猛兽食人岑岑禽鸟竦峙鸱鸢不可以为凤枉尔饲兮我闻不敢以言举火来白刃帐下离哉翻县官走前夺驴后呌狗 

欵乃歌 

五更风打头来兮嗟嗟欵乃船开努力齐兮欵乃力把柁立兮欵乃努力上滩水平平缓兮欵乃北风雨雪吹我寒兮欵乃日渐渐冥兮谁济此川欵乃 

【和方山子歌】仆夫歌答歌 舟子歌答歌 

饯者在郊黄鸟交交杨柳荫车有酒有肴 　　　　右仆夫歌 

何柳不黄何鸟不鸣匪无良朋怀我故乡 　　　　右答歌 

春水涣涣水鸟鸣唤追汝者谁白马在岸 　　　　右舟子歌 

食君琅玕佩君玉环春蒲再芽北舟我还 　　　　右答歌 

巳哉辞 

由衷丑贪孰之廉兮餐氷茹糵乃畴苦汝节威武不屈以身殉国此戾此贼彼毅彼力曰伊逮之逮之膺矣巳哉天乎命乎言由予攺之吾曷惩矣栗滴沥望首阳之清泉兮二人者从之汨乎终予年 

三原王公寿辞 

轩冕兮巍峩公之进兮羣龙委蛇公今何所兮南山岧嶤谁与公兮逍遥　南山何有兮其云油油出覆四海兮归抱一丘公朝攀兮暮与游徜徉宇内兮复安求　绿桂兮丹阿公游兮酒歌幅巾兮鹭羽婆娑兮公舞寿且康兮慰我民望兮 

招隐山辞 

山之桂青青秋风绿叶冬不零王孙几时归山空蕙草槯　山之草萋萋春风花发桃源迷子规啼竹阴日暮愁人心　秋之夕萤飞山风霜露沾人衣洞门翳寒萝柰兹华发何 



楚调歌一十二首 　　　天门开 

天门开兮冥冥沛余乘兮上征雷车兮电旗班陆离兮四驰阳昭昭兮在下女翩翩兮媵予交不周兮易离路超远兮徒自苦涉海兮杨灵楫阳侯兮贝宫采珊瑚兮屿间折三秀兮水中望佳人兮不来吹洞箫兮绝浦聊盘旋兮戏娱时不可兮再有 

贻女 

龙旌兮玄牡重阙兮紫府夫君兮不可以见女踯躅兮徒自苦冲风起兮河曾波岩岪崛兮桂萝折琼蕋兮贻女媒不通兮怨嗟若有人兮乘游龙佩苍景兮御清风陟帝左兮右降又翱翔兮极中君游兮昆仑又夕宴兮王母缓节兮永歌纷佾兮繁舞望遥浦兮御舸吹参差兮愁予 

捐袂 

捐袂兮沙裔遗褋兮澧浦御重华兮九疑观潺湲兮容与神之来兮六龙翳琼枝兮翠葆驱丰隆兮挟百灵来如云兮去冥冥来蹑霞兮去乘霓叆连蜷兮复葳蕤山之桂兮江之枫云飒飒兮吹秋风班予马兮延伫美要眇兮中渚 

怀乡 

伐辛夷兮采芳芷茸荷屋兮荫兰渚佳人去兮不归灵连蜷兮愁望予涉世径兮历险阻驾玄骖兮又文牡岁冉冉兮既不我留怅怀乡兮汨夷犹葛藟离离兮石间雨冥冥兮山之幽旋予马兮故阿陟堂址兮搴女萝霜露交下兮亭皋秋风夕兮洞庭波山何为兮巃嵸木何为兮蒙密公有亭兮何不日鼓瑟日鼓瑟兮复吹仑虎憺娱乐兮万福来 

君夷犹 

登楼兮送君日盈盈兮将落暧茀郁兮带长薄居夷犹兮吹间 【并去】作巢燕兮既辞又鸣兮蟪蛄纷轩盖兮总总君胡为兮南都若有人兮被杜衡带薜萝兮蕙缨中有怀兮荃不知临修路兮怅天涯怅天涯兮望烟渚信予美兮谁与龙城兮贝阙君暮趋兮朝谒采芳芷兮江中寄佳人兮天北 

聘望 

送佳人兮江渚袅袅兮云气下鸟翩翩兮戾止蝉暮吟兮独苦余邅回兮隐轸謇中□兮偃蹇心相亲兮口难言目不覩兮日以远风涛兮浩荡涉浦兮聘望兰被汀兮葳蕤杜参差兮夕涨君税楫兮前坻复容与乎中渚惝怳兮将从憺淹留兮谁与 

雩旱歌 

望君兮曾波两霾兮两河骖丰隆兮驾冯夷蹇将至兮风薄之吹笙兮击鼓絙弦兮会舞君不来兮使我心苦云冥冥兮画晦神灵惠兮甘雨我稷兮我黍谷之兮士女编龙兮堂墠禽蜥蜴兮水际吐云兮上下使鸠鸟兮腾逝纷緫緫兮神欲下猋为驾兮龙为马君谁须兮不求日将莫兮怨思 

【祀白鹿先生迎送神辞三首】迎神 降神 送神 

祀白鹿先生迎送神辞三首 

吹玉箫兮眺帆浦横蔽江兮美无舸謇踯躅兮旋望宛窈宨兮山之左陟山左兮降右忽而来兮倏而去跨白鹿兮导两螭色含笑兮心莫知既登兮山椒复南陟兮石濑日冥冥兮欲暮风飘飘兮吹蕙带　　　　右迎神 

绿萝兮紫萸桂生兮罗户风飒飒兮若有望神驱雨兮泉浪浪跞我阶兮坐我几以彭郎兮挟匡父兰殽兮椒醑日中兮万舞美孰怒兮飘忽逝云离离兮怨余　　　　右降神 

迹不偕兮心相疑欢虽谐兮愁易离君荷衣兮蕙带逍遥山中兮桂为盖天门兮既辟腾而上兮云之际石有涧兮山有峰心相慕兮交不逢税吾车兮絷马愿褰衣兮从子 　　　　右送神 

步虚辞 

被霞衣兮芝盖蔼沛腾兮彯长带魂逖逖兮天门奄周章兮云际吹参差兮盘舞灯繁纷兮不歌以鼓水以陆兮济鬼福厘泑兮冀望苦 

芝山子辞 

山之芝兮葳蕤子出游兮不归子不归兮翳薜萝謇余独兮山之阿山阿兮望子芝烂烂兮茎紫从子兮斋房帝座兮显清天门兮不易通子归来兮山中石磊磊兮路修日暮兮不我聊 



【卷第六】 

【乐府杂调曲三十七首】拟前缓声歌拟乌生八九子 豆娘子榆台行白毛行甲申元日作 长歌行禽言六首 猛虎行董逃行秋胡行君马黄歈歌行阪田行豫章篇仙人篇升天行二首洛阳陌丹霞行雨雪曲阳鸟篇湖吟行虎欲啮人不避豪贤篇独漉篇苦热行鸡鸣篇朝吟行玄熊篇游子篇豫章行析薪二首 



空同集卷第六 北郡李梦阳撰 　乐府杂调曲三十七首 

拟前缓声歌 

万水东流鱼西上游不虞彼有渔子置我于其钩鱼告渔子女曷太荼宽大福厚不见是图渔乃伛偻伸钩我脱身以游渔起挥手谢天命各有由此鱼衔明珠来报当日渔 

拟乌生八九子 

乌生八九子八九子馈饲两老鸟乃在城墙高树头两老乌拮据为巢心中实毒荼昼夜馈饲八九子八八子长成各自飞不来顾老鸟巢风雨巢漂摇今年有巢处来年哺子何处所猛虎能食人尚复有子之亲蝼蚁极细小虫奉事长上礼若君臣何得朋友如路人上车逢所知下车称别离泪下如雨眼迷离来时不知南不知北我去何劳问东西车轮班班转老乌飞飞啄赤苋 

附郭公谣 

赤云日东江水西榛墟树孤禽来啼语音哀切行且啄惨怛若诉闻者凄静察细忖不可辩似呼郭公兼其妻一呼郭公雨呼婆各家栽禾栽到田□谁教检取螺公要螺炙婆言摄客摄得客来新妇偷食公欲骂妇婆则嗔妇头插金行带银郭公唇干口噪救不得哀鸣绕枝天色黑 

李子曰世尝谓删后无诗无者谓雅耳风自谣口出孰得而无之哉今录其民谣一篇使人知真诗果在民间于乎非子期孰知洋洋峩峩哉 

豆娘子 

豆娘子者蜻蜒之细也轻盈侧媚群游而寡忌李子见之伤焉作豆娘子汝何者物小而轻盈妁约悠扬朋从寡畏缃衣绀裳或翠其衿或朱而黄嬉戏长莪窈窕水旁餐膏□□饮露吞香才不我知谋宁自臧儿童朴美姬媵怜伤豆卿子卿娘子豆娘百卉陨零北风雨霜弱不敌威蚱蜢同戕肃肃鸿鹄云海翱翔哕哕者凤览辉梧冈微末之虫何劳短长 

榆台行 【其事在弘治乙丑年】 

榆台高高风吹树梢都摇摇台下黄羊走黄蒿山头看看日落觱策四面吹军中白旗身姓谁向前看有河河水深彼不怕死我亦人力能拔虎尾人虎或□存归为鬼雄荣尔魂 

白毛行甲申元日作 

元日地动生白毛发春当暖风萧骚天时尚然有错迕老夫何恠儿童曹君不见猛虎失势人寝其皮惜也岂复能咆哮我歌白毛比之董逃 

长歌行 

笼中鸭望水中鸭一鸣一答汝虽有羽翼不如我泛渌波食鱼鰕奔萍柏藻入烟浦笼中之鸭心徒苦 

禽言六首 

泥滑滑车马不得安何不停车絷马待泥干 

二 行不得哥哥东有木公西王婆南面设曾北张罗行不得哥哥 

三 姑恶姑恶小姑刺龊姑不乐新妇早煮餔低声奉小姑 

四 提壶卢壶卢提盛酒背母私饷妻妻可再得毋思罔极 

五 瘦儿瘦儿汝为上留田汝为尹伯奇独行哀呌心内饥日逐绿树啄虫蚁汝父汝兄宁得知 

六 不如归去南山豆熟北山有黍 

猛虎行 

猛虎本居深山我可不入彼来亦难谁令尔今来市中游尽日攫人食撑肠拄腹无歇休我欲击之刃不在手欲往告泰山之君陆无车水无舟猛虎闻言向我怒我命在天匪虎惧嗟嗟虎尚有时鸱鸮遗音宁尔知 

董逃行 涉江登彼西山下看城郭郁盘城中阁殿斑烂嘉树一何纷纶上有鸣鸟旦暮间关遥望我心浩叹 【一解】□阓寂閴民生何艰终朝缺突无烟胡彼来往翩翩绮衣车马可怜 【二解】谁家起楼造天歌钟舞管喧阗剥羊宰牛列筵何但一食万钱倏忽日薄重渊【三解】明灯荧荧烂堂绣帏鸡舌流黄乐人调瑟未央千年万岁奉觞岂知老至悲伤 【四解】日月逝矣不我留精销时往霜霰交流繁华零落山丘心欢意爱为他人攵哀哉胡不德求【五解】 

秋胡行 

鸾鸟不可为鸱尔胡不思颜渊辍历尼父见疑我今乃何敢望圣贤人心中愤闷徒苦悲智见万里水清终见底【一解】高高山上台彼居者何谁厥状蜿蜒伺人意欲牵缠汝虽见其形不见汝情乃胡营营相煎岂不闻我命在天 【二解】直道古难容树乔风集颠周公有何疵愆乃为四国流言伯奇掇蜂不为父怜迹有涉疑惟贤知贤 【三解】洁色为妬媒危言良见灾谗说久自明非时麟圣哀孤松摧为之薪水东西流钦犹鬼神 【四解】 

君马黄 

君马黄臣四骊飞轩駊騀交路逵锦衣有曜都且驰前径狭以斜曲巷不容车攘臂叱前兵掉头麾后驱毁彼之庐行我舆大兵拆屋梁中兵摇楣栌小兵无所为张势骂蛮奴尔慎勿言谍者来幸非君马汝不夷 

歈歌行 

虎狼不可群日短途路长鱼瘠稻复涩蔬芝鸡凤凰笃之无恩泽背面辄诋戕锱铢苟不平持刃起相伤剽悍复谲诡水土性轻扬哀哉兹土民咏歌以难忘 

阪田行 

阪田瓞离离子母长寒饥昨闻接京军征夫曷时归特生阪田树下有往与来黻裳四牡虽荣不如与妾共餔糜网鱼不施网孰能制鱼死征夫归来归来不见灵宝公安陆子 

豫章篇 

晨出南浦桥不见桥上楼但见火烧骨桥下水不流北风吹枯树枝无一人来游妖鸟群啄鸣啾啾汝何不此地重起楼吴盐大舶来越珍衔舳舻豫章之火心大荼 

仙人篇 

何者一老翁耳垂两肩绿瞳方来此芙蓉峰招我同行耸身即老翁授我玉柈丹携手游洪蒙东至泰山颠飞瀑杨膏波青松荫石关饥叽掇瑶草渴饮玉屑泉晨朝吸沆瀣夕憩若木间俯视九区内伤心泪九澜 

升天行二首 

九州岛非我居我思游冥荒饰舆骖玉虬乘气切天翔朝餐发匡庐夕暮嵩华阳上谒帝座侧回旗拂天昌牵牛击河鼓织女方七襄 

二 扶桑跃阳彩海气腾瑶光六龙抗斗枢九帝开云间振衣蹑仙踪飞辔骖鸾翔仰身操天瓢手勺沆瀣浆朝嬉太乙馆夕憩玉女堂驰情览八极纵目穷遐荒环运无恒存逝代多隐伤回旌拂九曜捷步登文昌进谋芝盖侧待问紫玉房群灵赠大药诸御传神方无惜一粒分遂令民寿康 

洛阳陌 

严飙卷枯藿霜隼厉狄翮翩翩骝马子意气一何赫朝驰上东门暮徧洛阳陌臂弯两角弓宝刀雪花白借问此谁子无乃汉相如昔挈一束书今乘□□□虎士为执鞭县令皆前驱倾城莫不叹观者填□□举手谢乡人荣耀但区区丈夫树名勋所志在唐虞扬袂径北去万里谁能拘 

丹霞行 

毁誉荣辱至海波何时平海中有仙山仙人筑为城金银为室阙桂树罗阶生鸾鸟翔且舞羙女称飞琼偓佺拥我盖王子左吹笙踟蹰聊戏娱餐之翫西倾 

雨雪曲 

冬十一月阻舟徐汊朔风北来雨雪纷下禽鸟冻寂洲村肃夜缆夫来言衣单腹饿波流洄洄□船难□我心凄恻羽翼傥假 【一解】七月汉土今幸雨雪往者难追来春可沃我虽波阻心则怡怿购蔬城市贷米逾泽原阪萧条鴈鸿辑集贫士罔怀一阳环复 【二解】 □□者衿涉江我求大泽寒冥胡子能来鹭鸾难飞潭网顿集纲收鱼跳阅忘寝食荒岑险艰岂我能处南纪东肃返北于土【三解】 

阳鸟篇 

阳鸟攸居于渚于野饮啄纡徐行步闲雅我舟□□振翰若云飞之有序还□成群阳生豫知延□□□举□万里云罗空想 

湖吟行 

鱼游于水游于水而鸟游于水饱之去斯云昧湖□冬序憭栗竟日无人草莾冥寂百恠鸣呌原隰谁□有一罾夫荒滨守罟疑非怕人问之弗言汝胡者□单到此间 湖吟行 鱼游于水游于水而鸟游于水饱之去斯云昧湖□冬序憭栗竟日无人草莾冥寂百恠鸣呌原隰谁□有一罾夫荒滨守罟疑非怕人问之弗言汝胡者□单到此间 

虎欲啮人不避豪贤篇 

吾之于人谁毁谁誉貌失子羽言失宰子知我者天君子洗心行不愧影寝不愧衾何树嶷嶷于□之持有挠俾鸣僾风者惑汉申党人宋严伪学冥鸿□□辕驹局促非林何栖非渊何潜驷马忧患贫贱德□富而可求其从如云徐子起钦显者蔑闻 

独漉篇 

独漉独漉弃田求屋其屋虽大其人则饿小人在旁譬如蠭蝎恩之虽勤莾之则螫葳葳艳阳桃李吐英未曾结实谁辨苦蜜锦绣围厕过者掩口珠玉委途奚异尘土临渊趣轮临壑振绥人孰不闻亦孰不知綦絇之羙不以为缬身尊道高名为隽杰 

苦热行 

蕴隆焚如二仪为炉赤□铄天尘沙沸途居□□□行弗择憩鱼伏于□鸟张其□何物为炭谁乎□□橐之鼓之金流石镕阆风之颠瑶沼之阴飙轮□□氷壑嵚崟下踏层雪上攀琪树仙人绿发逍遥箕□俯阚人世溷热交毒我欲从之安得羽翼 

鸡鸣篇 

鸡鸣月落飘风振宇驾鹅曳陆翔鸟云举曜灵初□浮云翳止驱马东行条其嘅止 

朝吟行 

亭毒既周明星有烂羲和授鞭九宇将旦寐者□□寤者嘅叹巉巉桧栢覆我中庭鸡鸣于颠微霜夜□阊阖未启九闉尚扃驰神紫极振珩阙庭 

玄熊篇 

猛士守四方四方尘不杨玄熊在深山百兽皆遁藏 【一解】猎火举四泽虞罗亘长云毒矢积如猬玉石谁能分 【二解】熊皮充下御肉亦登君庖岂若犬与豵即死无咆哮 【三解】 

游子篇 

游子在他乡所愿亲寿考水犀游于渊惟愿水长好磵石虽孤处不羡风中沙葛藟能缠绵不如丝与麻 

豫章行 

黄河虽大川所嗟源不清千里能一曲不如直道行王允辅京室李杜垂其名介休巾角折乃为时所倾 

析薪二首 

析薪如之何爰以析其理结交如之何相要在终始女萝施松栢女萝千尺长结交不知心结交安得□ 

二 列曜垂四隅灿灿冐中土箕星乃好风毕宿复欣雨泛观愚哲士戚戚各有营哲夫计千载愚者终一生 



【卷第七】 

【乐府杂调曲三十四首】公无渡河二首 空城雀野田黄雀行石城乐大堤曲襄阳谣白铜鞮襄樊乐襄阳浣妇行鴈门太守行渡河篇黄鹄篇煌煌京洛行为曹县王子赋南山篇仙人好楼居三首白马篇将归篇荅客 拟燕歌行二首 芳树二首为上海陆氏赋陆出东坡故砚姑苏全肩笔索予面赋一字起十字止鸣鴈行知足吟直如弦采菇曲二首双燕篇赋得古别离送龙湫子史烈女孤鹄篇寿程生大母 



空同集卷第七 北郡李梦阳撰 　乐府杂调曲三十四首 

公无渡河二首 

盘螭作川梁功奇势难久鲂鱮尾屣屣天吴戴九首 

二 公无渡河河深不可渡中有白石齿齿嶃嶃兮峩峩蛟龙九头戴角峥嵘崟磕兮水鳞鳞兮冲素波公无渡河吹沙暮多风河伯筑梁结两螭汝无羽翼堕水中涉水虽可乐不如登山阿噫嗟嗟公无渡河 

空城雀 

双雀下空城谷穗黄离离二雀跳踉鼓翼啄谷穗其朋千百咸来集小者啾啾是其儿谁者翁妪被发曳鞵来打雀雀薨薨飞上城嘈嘈鸣两人恰欲抽身雀便复集回头骂雀辛苦长得禾汝忍饱之我无粒手中乏利弹又蔑网罗天旋日昏柰尔雀何 

野田黄雀行 

乐乐其所自生禽兽过其故丘悲鸣黄雀游野田焉知鸿鹄高举情鳯凰靡世见生长丹山依玉禾白于脂饱之忽来飞仲尼逢子西乃被接舆讥 野田黄雀行 乐乐其所自生禽兽过其故丘悲鸣黄雀游野田焉知鸿鹄高举情鳯凰靡世见生长丹山依玉禾白于脂饱之忽来飞仲尼逢子西乃被接舆讥 

石城乐 

盈盈窈窕女当门是谁家十三学画眉十五檀琵琶邑中有卢家此女名莫愁向前问此女女闻双泪流二十嫁夫郎重门阿阁房临牎种桐树五年妾身长自渠下杨州置妾守空楼悔不快剪刀断水不东流 

大堤曲 

汉水白离望月落山黑时堤头石不平走马谁家儿侬住襄门西而在汉水北浮桥不着缆郎讵得侬识大舶何处来落帆向浓浒高革华白帢子识是真州估 

襄阳谣 

一滩高一尺十滩高一丈湍急右巉鱼何由上□□橹析俾我心怆顺风沿水举帆千里 

白铜鞮 

谁家池高阳池日暮归倒接□醉如泥汝为谁拍手歌襄阳儿 

襄樊乐 

立樯如麻卿来谁家新燕营巢风中滚沙鵁鶄逐□鸯金井石榴黄珍宝丘山积擅名黑门厢 

襄阳浣妇行 

彼谁者妪吾家浣衣新寡寒贱鬂发霜飞体无□□十日九饥态度则殊辩是知非妪泣荅言妾襄宫女少小入宫荷主怜顾四十始出嫁为民妇灌田禾薪奄就贫窭舞裳绽污形容攺故夫死男孺藜匡靡救妪咽复言侍襄定献几三十年王有义辞皇嘉特宣父子俱觐妃嫔如烟钿笰载路龙旗飘翩御使络绎珍车班班汉岘同清天歌播焉衮舄南还层城言言鸟春日妍桂宫有延杰臣觞寿玉娥奉筵王既捐世变来罔度闻见骇异古殿寂寞妪勿更言万类咸尔厥亦天道安之则巳 

鴈门太守行 

鴈门太守汝何人治邦三月称明神我有牛羊贼不来掠我有禾黍人不敢割昔我无衣今有袴着我思礼拜太守太守不见怜但闻太守身姓边紫髯广□耸两颧太守出门四牡骙骙后拥皁盖前导两麾行者尽辟易居者不敢窥旁问太守胡所之云访城南皇甫矢见 

渡河篇 

小麦黄黄河波君柰何今渡河昔君游此思君一见经旬累月不君一面君今渡河乃往何县跂予望之泪下如霰汀有凫兮沚有兰枝相亚兮居不单人生心事岂有殚君慎动静加君餐 

黄鹄篇 

黄鹄游四海倦言还故邦中路失其雌三年乃有双鸳鸯毛羽缛哉工凰俦鹤匹渠岂同嬿婉欢娱殽酒丰琴鸣瑟奏芳夜中乐极思来内忡忡验新追故悲悔丛人生万事慎勿轻易狸鼠之能讵逮骐骥车牵美期谷风兴刺我心自知聿斯语谁 

煌煌京洛行为曹县王子赋 

时风布阳和韡韡华春木清朝富才贤蔼蔼冠盖属努力竞高路鸡鸣起相逐白日耀飞辔流云翼行毂同里多汇荐一门有联躅蹶彼曹南士双双皎如王聚鸣各当晨连翮一何急煌煌京洛内济济英妙集二郎绅委蛇三四锦翕熠大郎虽未官俯身拾班级入室谈仁义出与卿相揖声名既烜赫性行复刚执见者勿徒羡青云贵自立 

南山篇 

南山何岩岩上有孤鸾凰佳偶永相失日飞夜悲鸣遗腹生雏哺之良艰晨采竹实暮取琅玗吁嗟哺之良亦艰雏成被九采翱翔览四海四海覩光仪阿母亦荣辉峩峩相公门屹与南山齐自有鸾鳯来绰楔增崔嵬相逢且莫言听我南山篇 

仙人好楼居三首 

律律海中洲峨峨白玉楼上曾结浮云下戴神鳌游前檐荫白榆青龙守门枢上有无始公餐霞炼金腴飞琼鼓玄橐浮丘扇其隅情闲览八表出入服气舆日月跳两珠回旋但须臾万年永福日寤言莫相忘 

二 谒帝华盖侧沐发咸池旁岩岩云中楼文杏袅为梁黄金走阑干银阙前相望耸身若轻翼登之穷四洋四洋北荒沕波澜浩杨杨九州岛一何拘敛颜归洞房屑玉炼精魄用神无何乡万年永福昌寤言莫相忘 

三 干鹊知来风灵人炳先几超世构巍峩上与飞云齐举手拂天河白石寒离离牵牛不服箱织女弃支机孤鸟衔若华东来欲谁诒海水浅以清俯之嗟叹咨眷兹勿轻道翩翩众鸠驰万年永福昌寤言莫相忘 

白马篇 

白马紫金羁杨鞭过市驰万人皆辟易言是卖珠儿生长本倡门结交蒙主恩寝食玉榻侧独聆瀀渥言取金大长秋征歌李延年家住十重楼珠帘白王钩绮绣裁襦裳妖艳无匹俦片言即赐第意气凌丑侯 

将归篇 

对面有乖绝千里长相思登高望来车入门赋将归惊风何飘飘兽兔莾间啼群鸟各有趋他乡难独依独依令人惑悠悠浮云驰悠悠尚可道霜露陨百草 

荅客 

子去有何见来之奚所闻愿客且宁坐为子请敬陈丈夫志四方出门辙同轮人心投合谐匪必邻里亲长风会枯蓬飘飘逐飞尘既东忽复西聿谁究其因引觞就岐路有怀庶能伸 

拟燕歌行二首 

花稀叶艳蘪芜芳皇皇溥原修且将阳浮野旷□飞扬风沙眯目熯气黄禽兽阻饥狐在梁兴言送君□故乡牵袂欲别立彷徨延视极骋中自伤缔交心违隔肝肠尔去孰予共杯觞兰桡桂枻文荔樯逝哉汗漫凌洪洋安能假翼东南翔何人赠君紫玉珰又何赠之云锦裳永言嗣兹无我忘 

二 银河耿耿秋夜长牵牛织女限河梁终日美杼不成章延颈北望涕沾裳自居别我之他方锦衾灿兮独空床北风发发天雨霜鸿鹄垂趐不能翔溪谷天寒林树苍道路欲归多虎狼人烟断绝乏资粮为君忧愁断肝肠思策良马逝居旁中道失路河无杭揽衣踟蹰夜未央愿为浮云归故乡 

芳树二首为上海陆氏赋陆出东坡故砚姑苏全肩笔索予面赋一字起十字止 

嗟天运春奄暮翩翩者鸟集于芳树芳树生路隅车马一何多朝看桃李华夕看桃李柯爰登高丘以望遥见长安绮楼楼中美人弹瑟如闻三叹未休客乘白马系栖下秉烛置酒娱夜游美人赠我锦绣辞把玩不异珊瑚钩林阴漙露罗袂薄明月照闼那可留嗟乎人生何不共努力君不见城鸦哺子忽生翼 

二 前缺八字句此篇足之 

猗君子道为贵贪夫所钦驷马高盖东家虽椎牛不如西家虀虽有文马千驷不如西山啜薇猗嗟富贵良何为瞻彼青青兮陌上林秾华灼灼兮一何早凉风有时漂摇来吹汝坐见凄凄白露满芳草愿采青松寄情亲于远道 

鸣鴈行 

鸿鹄高举摩天飞渴饮沆瀣餐灵芝翅拂日月云为衣即有矰缴安能施下游沧海高河汉我思与尔时相见羽短毛长何足辩 

知足吟 

衡门可栖藜藿可饭锦绮虽丽韦布自暖车马虽贵岂若仰偃下览林皋上陟峦巘静倚垂虹憩目送行云返 

直如弦 

直如弦死道边相逢且勿諠敬听古人言子虽抱良璧暗投谁为惜掇蜂尚见疑何况不相知种桑为得衣种谷为得饱结交不得心不如绝交早 

采菇曲二首 

众星欲没月模胡人家河上起相呼相呼相唤采秋菇问渠早起缘何事此草日出化作田中枯采菇采菇君早归霜寒露重湿人衣蓝田白玉非无种不似商山好蕨薇 

二 白如白玉簪香如玉田禾行人且莫行听我采菇歌侬家住在黄河曲一日波涛怨杀河河来有鱼去有麦麦下秋霜菇菜多不求河血城南去只愿年年河不波 

双燕篇 

双燕来故室不见阿母语穿牎入幕寻阿母哀鸣欲栖还复举喃喃止翠桁徘徊拂素帏浮尘积玉珈断藓生画衣双燕年年春社来阿母阿母何时归 

赋得古别离送龙湫子 

盈盈杨白花泛泛绿波水化为浮萍草乃与人相侣飘泊无根蔕随风任流止今日欢聚客明日倏千里千里异乡县有时复相见心情岂固殊所嗟形色变一见复一别少壮头尽雪老大未足伤愿言崇今芳 

史烈女 

史烈女者木巳史氏之女也未嫁而死其夫是踰礼以守信破经而成仁者也李子曰史氏女有激俗之功焉然予闻其言矣于是乎述 

梨花如雪霜鸳鸯不成双我心明如镜我心清如水镜明有尘时水覆无攵理古昔华山畿行人下马拜春风两蛱蝶绿草摇衣带 

孤鹄篇寿程生大母 

有孤者鹄毛羽苍灵气勃勃吞秋霜饥餐玄圃禾渴饮瑶池浆朝从金母游夕挟飞琼翔生有二子二子生八雏双双昆仑之巅潄芳茹膏餐玉腴上下嬉紫虚青鸟为伴文凤俱俯视鹊鸦鹪鷃何啻万万辈唶唶啾啾啄腥秽 



【卷第八】 

【乐府杂调曲四十六首】塘上行艳歌行甄氏女诗 师旷歌二首五仰诗五首淋池歌招商歌顺东西门行妾薄命苦哉行嗟哉行朱榴篇行路难白纻词三首赋大隧公仪休青陵台射潮引汝为我楚舞博浪沙左袒行申屠嘉辕下驹栗太子赤凤曲雷之奋凤之升月如日子夜四时歌八首车遥遥幽兰 掌上舞 



空同集卷第八 北郡李梦阳撰 　乐府杂调曲四十六首 

塘上行 

蒲生何离离过时采者稀莫言采者殊盛衰自有时 【一解】昔与君相见不谓行当变谗言使交流水清石自见 【二解】孔雀东南飞十步一徘徊罗鸗羽翼短安可作雄雌 【三解】今日乐相乐饮酒行六博蒲生枝叶多中心亦不恶 【四解】 

艳歌行 

杲日出扶桑照我结绮牎绮牎不时开日光但徘徊 【一解】通阡对广陌柳树夹楼垂上有织素女叹息为谁思 【二解】步出郭东门望见陌上柳叶叶自相当枝枝自相紏 【三解】 

甄氏女诗 

予读魏记见甄氏女失身以谗被诛即其绝鸣之音至惨戚不可读而竟以谗死悲夫然卓氏女亦奔相如作白头吟何所遇悬绝也陈思王浮萍诗或称托风于甄氏比之长门成败毕矣岂非事人者之永鉴哉 

种树高堂下枝叶何留留辞家奉君子置我青云栖一朝意乖别弃妾忽如遒昔为同沟水今向东西流独守结心脾夕暮不垂帷明月鉴玉除清风一何悲曳絇立中庭仰见明河湄明河光不回念妾当何依沉思仰天叹泪下如断縻 

师旷歌二首 【详见乐书】 

宫筵肆兮哀弦拊玄鹤降兮鸣且舞呼烟侣兮啸云友谁能为此师旷子　　右玄鹤歌 

招白云兮会天鬼两冥冥兮风不止君好音兮徒自苦民悲嗟兮离弃女　　右白云歌 

五仰诗五首 

余怀五岳尚矣婚嫁未毕颇有向平之叹太史公曰高山仰止景行行止即未能至心窃向往之于是作五仰诗焉 

我所仰兮在华山侧身西望阻秦关莲岭阻修徒离叹仙人赠我白琼丹翳三秀兮吟葛覃我欲从之途路艰西望咸阳涕潺湲 

二 我所仰兮在衡山侧身南望阻荆关祝融岧嵉心悲酸仙人赠我赤琼丹婆娑桂树山之间我欲从之途路艰南望洞庭涕潺湲 

三 我所仰兮在泰山侧身东望阻齐关南有龟蒙东肃然仙人赠我绿琼丹招我东游扶桑间我欲从之途路艰东望河济涕潺湲 

四 我所仰兮在怕山侧身北望阻燕关飞石岑巉不可攀仙人赠我黑琼丹带星辰兮佩鸣环我欲从之途路艰北望鴈门涕潺湲 

五 我所仰兮在嵩山侧身遥望阻韩关企余望之良匪难仙人赠我黄玉丹手持金光翳华菅我欲从之途路艰遥望缑城涕潺湲 

淋池歌 

翩翩黄鹄玉距金衣飞引两雌来下我池肃我徒驾我舟折荷花弓擢中流女杨歌龙豹驯阳阿杂进齐讴陈会鼓击乐未央皇家万寿民阜康 

招商歌 

荷为盖水为车女艳艳兮绣带舒辟阴馆坐阳渠招凉风兮吹玉竿吹玉竿感心志昼卷夜舒荡人思荣景沉凝霜零仰首太息沾我缨 

顺东西门行 

嘅人生七十稀来日苦奔去难追贤子孙富家资耳聪眼明心寡悲酒既清殽核时首春禽鸣梅满枝人道成世运熙乃今不乐当待谁召同姓请乡耆鼓瑟饮醇祝期颐 

妾薄命 

兰房宵宴烛舒明今者不乐岁其征岂伊异人惟友生金杯玉盘殽杂呈恃容骄爱各极情任心属欢密意倾美人顾予独目成舄履杂蹂香泽传额瞬目语中意宣主称千寿客万年揽衣起舞体仙仙燕翻雪回臻极妍罗濡縠润汗沾颜履遗佩绝立未安满堂称能灯屡前金爵弱腕未胜持相擎袖遮情语微促尊前席影齐移绣裾珠衱光逶迤耳后悬瑱何累累皎若芙蓉出绿池赠我彤管亲所将车疑马停仍罄觞德音爱深结肝肠醉沉独言犹不忘归室自解鸣玉珰九华流苏鸡舌香合眼宛在君之旁觉来微月鉴空床起视北斗长阑干踟蹰露晞目上山义成爱施良独难悲思叹息泪汍澜桂人绝代惜玉颜情会恩离摧我肝愿托锦衾终此欢 

苦哉行 

从军北到长城长城草枯窟不平十月风发霜霰□人须马毛氷结成东归太行践羊肠斫氷煮糜岩谷旁攀枝掩泪瞻故乡红颜捣素怨夜长悲离恨阻断肝肠破镜何时飞上苍 

嗟哉行 

人言高树多风群鸟巢其颠劲干从来易折弱者永其年兰□虽异众草秋至同一零君子不爱其身身屈名乃成 

朱榴篇 

朱榴虽檀名不与众草争春阳炎天众草死朱榴吐艳何扬扬缛瓣攒葩不结实可怜此物终抛掷 

行路难 

锦笙翠蛾心莫疑色销言忤情遽离偶投响诺山岳移背面诋訾孰复知川涂忧风备其舟彼风东西流波翻浪侧时不休泊船倚岸缆树根彼何者鸟翻然喧愿置此曲令心烦 

白纻词三首 

镫繁月明夜何长华袿凤髻曳鸣珰袅云流影归洞房引商刻征断人肠金鞭骝马立彷徨解衣酣酒歌未央夜阑鸡鸣不下堂 

二 天河为桥一水长双星怨夜遥相望玉帘金茀衢路旁尘暗镫残芬秀扬转眸明月低西方堕靥流钿飘碎光马停车驻空断肠 

三 五更月微含素波飞雾英英没綘河桂宫兰室栖玉娥外极金鳌万象罗万人齐和一人歌生丁福运民太和竟日为欢岂足多 

赋大隧 

赋大隧儿赋隧中母隧外母思启叚叚巳举不及黄泉是何语颍人不来其柰汝颍人不来犹之可俎上分羔火痛杀我 

公仪休 

园中岂无葵相公柰何饥相君即无衣不爱室中机相君千万岁请治相君栖桓公霸诸侯管氏有三归 

青陵台 

两山当中开露出青陵台北山虽张罗南山鸟不来我在南山自有匹马牛之风岂相及吾颈可断志不易 

射潮引 

钱塘八月潮水来蛟龙奋怒涛为雷天旋地拆不可止此中云有鸱夷子何不张尔弓挟尔矢射杀鸱夷潮可止君不见潮水年年八月来万努射潮终不回 

汝为我楚舞 

汝为我楚舞吾为若楚歌黄鹄翼成将柰何黄鹄一举横四海君王岂有四海罗君无四海之罗安用此殃君羙人毒君子 

博浪沙 

博浪沙中挈椎走鸿门帐前撞玉斗谁谓张良貌如妇赤帝子起鞭赤龙臣也请归从赤松赤松子在何许君不见朝烹狗暮缚虎 

左袒行 

陵曰不可平曰可安刘者谁勃与我产不信禄不入军右袒计安出 

申屠嘉 

邓通小臣敢皇侮错也何人毁庙堵臣欲戮通帝弗许请攵错诛帝罔与含血自歼报皇祖 

辕下驹 

郑当时辕下驹韩安国两首鼠秃老翁竟斩汝廷臣不语淮阳语君不见金家妇王家女一言杀儿还杀母何况区区老秃且 

栗太子 

燕燕汝今衔泥向何县遮天蔽日过长安堆泥作塜高如山飞来未央宫衔取梁上土黄口见母来哑哑张吻索虫哺 

赤凤曲 

前赤凤后双燕头岑岑兮尾涎涎组帻郎君夜相见相见骑白马惊起城上乌城上乌据巢姇儿夜相呼 

雷之奋 

雷之奋翕兮张山之阳发坤藏辟哉昌群龙载浮列缺光列缺光烜中土惠甘两介稷黍圣人垂衣民歌舞民歌舞袪祸菑饥而食饱斯嬉厉鬼潜烕维福基 

凤之升 

凤之升附龙云仪万方昭帝文昭帝文承宗禋安如山翕如坤两宫豫恊天神帝临朝奏云门戞鸣球笙镛振昭四方明万民万民愉庶物亨阴阳熙干道成干道成皇业昌轶周姒缵涂戎臣稽首歌云龙 

月如日 

月如日光如轮轮五色缤哉纷贯紫霓扬风翎抶太乙侵紫庭化为白气干天经张我弧挟我矢袪祲烕妖天下理 

子夜四时歌八首 

共欢桃下嬉心同性不同欢爱桃花色妾愿桃生核柳条宛转结蕉心日夜卷不是无舒时时郎手自展　　右春歌 

独夕玉阶侧仰看三星烂畏热不归房徘徊夜将半骛棹出惊流回桡戏清沚擘破芙蓉花中有双莲子 　右夏歌 

凉风吹王树团扇置不理侬亦有凉热何况戴冠子摘叶裹流萤应手叶先落本无牢根蔕虚怨秋霜薄　　右秋歌 

郎住西水头妾住东北浒何能氷遂合永免风波苦雪飘怅难行室尔阻相觅不畏风色严畏此雪上迹　　右冬歌 

车遥遥 

车遥遥遥遥复迈迈望见秋尘起不见车轮转知在秋尘里 

幽兰 

幽兰敷紫茎罗列生堂基踰时君不采隔情当怨谁 

掌上舞 

晨游憩阳馆夕宴戏风台盈盈掌上舞飞飞素雪回 



【卷第九】 

【五言古诗四十六首】杂诗六首 发京师二首七哀诗与客问答二首 卫上别王子二首赠徐祯卿 赠王舍人升二首又赠王舍人四首赠刘元瑞五首 赠徐陆二子申州赠何子赠康修撰二首 赠王生滇南送侄木北上送秦氏送谷氏别李氏二首赠宁氏二首送闵氏长歌行赠房氏二首 忆昔行别阎侃 赠沈氏二首送蔡帅备真州三首 



空同集卷第九 北郡李梦阳撰 　五言古诗四十六首 

杂诗六首 

熚熚云中电流光西北驰仆夫夙严驾吾欲远游之出门履微霜四顾何茫茫豺狼当路逵鸱鸮薄云翔改辙理方舟欲逝川无梁俛仰岁将宴怆恻涕沾裳 

二 西国有佳人独立青云端容艳若桃李左右佩芳兰含思理玉琴泠泠一何闲更节有余悲曲终再三叹 

三 梲榱蚀以倾梁栋诚独难流言播四国周公有疑患凉飙激颓景奄忽不可攀众羽日缤纭朱鸟戢其翰杀身苟无益去去从所安伤哉式微诗千载起余叹 三 梲榱蚀以倾梁栋诚独难流言播四国周公有疑患凉飙激颓景奄忽不可攀众羽日缤纭朱鸟戢其翰杀身苟无益去去从所安伤哉式微诗千载起余叹 

四 明月照我怀耿耿殊未巳霜雪委如山悲风中夜起揽衣仰天叹涕陨不可止下生抱荆玉捐躯卜终始青蝇倏来集白黑反在此城阙屹九重浮云日千里我欲竟此曲此曲悲且苦 

五 凄霜变为雹二气敛而藏天道有代谢人谋岂怕臧北杓酌元化亭亭自低昂上帝栖紫宫众纬错以行谓山盖高有梯可陟谓渊盖深有舟可涉自非双黄鹄天路安可蹑 

六 茅以韧为席柏以劲为薪君子忧治世愚者幸不辰张罝以待兔雉也菑其身物理虽云殊罹脱各有因浮沙卷奔藿朔吹扬惊尘日暮临大道怅望曷能陈 

发京师二首 【正德二年春二月作是时与职方王子同放归田里】 

驱车彰义门遥望郭西树冠盖耀青云车马夹广路威风何赫奕各蒙五侯顾回飙动地起白日倏巳暮弃掷委蔓草荣华若朝露良无金石交人生岂常故絺绤足御冬谁念纨与素忾彼白华篇气结不能愬 

二 茑萝附公栢枝叶固相因行子恋俦匹况遇同乡亲北风起河梁日暮多飞尘携手同车归驾言四适奉道远长渴饥客子怀苦辛仰瞻天汉流夜永不得晨骖马媚其曹鸣鴈各求群明星出东方照见车下人夙兴即往道登彼高路津还顾望京邑怆焉何所陈 

七哀诗 

问客何方来四月发回中繁霜陨百草树木如寒冬客行一何遥客颜一何憔举目望关山关山郁萧条少壮尽乘边崖谷何寥寥战马不解鞍弓矢常在腰硕鼠走空仓城上狐狸跳咄咄勿复陈更问北来人六月天雨霜哀哉生不辰 

与客问答二首 

门有万里客颜面带风霜左右佩双鞬意气何杨杨问客何州士逝将之何方客亦不顾云但言开中堂手持一书札口口称故乡长跪受书札草字八九行上言亲戚故下言别离伤 

二 长跪牵客裾故乡今何如客起长跪言故乡不可居坟垄既芜没宁复识田庐邻巷鲜故人族属半丘墟岩岩高山谷今为官路衢主人聆客言涕泗交涟如离乡三十载少女为人姑迩者日以亲远者日以疏狐狸知故穴牛马知故阹愿为连理树托根北山隅 

卫上别王子二首 

晨风应候至鸡鸣各严车我今游宋中子当旋旧闾仆夫理前绥辕马悲鸣趋一别阻秦周相望万里余首春霜露重厚汝征衣襦昔为同袍士今在天一隅故者日以远畴能察区区 

二 税车朝歌里送子辉水阳群鴈起高飞凌风各分翔敦交多故怀况乃忧故乡征夫愁短日去马知路长童童孤生柏结根南山旁愿言采此柏遗我心所当良无白鹄翼何以得高颃 

赠徐祯卿 

独处忽不怿揽衣循东厢树木何修修春风起飘扬我友驾在门告言适江湘仓皇挈玉壶追送临河阳顾瞻两飞凫并戏水中央翩翩厉羽翮鸣声一何长柰何游客子一别永相望时泽亮有周天命固其当薄终义所劣别离庸讵伤懿彼回路赠慷慨由此章 

赠王舍人升二首 

迅风激高云朝日照嘉林良友忽远适恻怆摧我心川原望靡极江路浩且深殊域寡亲戚孤子故难任荼蓼积愈苦泪下不可禁 

二 揽泪瞻林木韡韡敷华叶层闉带广陌事焉暮相接骈裾侈高会谁念独守妾岂不思方舟川广不可涉葑菲遗下体举世重红颊劝子且宁志为恩孰周浃 

又赠王舍人四首 

送美城东陌还车望上阳观阙百余尺蓉城郁相望同在天一隅子今旋旧疆经子故所居我马立彷徨 

二 彷徨亦何为怅望远行客枯桑号天风时节倏复易簪绂匪我荣弃置安所惜愿为东南风遂附高翔翮 

三 劲翮无群栖灵根岂业蒨人生非苦匏安得常相见动息各有因况乃异乡县徘徊岐路侧仰视□□□ 

四 鴈征会来归君行何日返惊风飘驰光岁月忽已晚登山采白苓遗我心缱绻上言制颓龄下言助餐饭 

赠刘元瑞五首 

晢晢吴中娥奕奕宛清扬邂逅此堂隅瞻顾两回翔攘袖发浩齿列坐无高倡行云为徘徊顺风托馨香周席莫不叹侧目在流光何意芳盛年峻义明秋霜于礼诚销薄银汉徒相望 

二 矫矫云中鹄忽忽晨南翔连翩客游子驾言逝何方霜露日夜零东路悠且长意欲从子逝我马玄以黄徒思谅无益欲置难遽忘爱子千金躯双亲在高堂 

三 埋轮国东门驾舟越洪洋晨发天北偶日夕至建康皇居槩太清陵树何苍苍白马服衡轭飘飖过路旁敦交岂独薄贫贱多顾藏所志在宁亲荣耀乃其常 

四 青阳献嘉岁玄鸟鸣我堂远子念行役驱车发南疆岂不诚辛苦王事切中肠駪駪泝原薄拊剑何慨慷群形冐休泽朽干扬朱芳君子法天造小人曷能臧 

五 回车太行谷结辔登羊肠羊肠何崔嵬俯视见大江大江日东注游子悲故乡故乡复迢递欲济河无梁晨起振我缨驾言行朔方丈夫贵荣名临路徒离伤 

赠徐陆二子 

清晨思行游驾车郭西门凝霜被野陆莾莾多荆榛霜雨不归川四顾无行人何意岐路侧怅然获所亲晤言不须臾含意俱未申云问富才杰具区产名珍一为时所知光耀在清云情交苟不劣穷显非所论感激平生义匪尔谁当陈 

申州赠何子 

翩翩双黄鹄凌风各将去哀鸣岐路侧一步一回顾何异同心子失散在中路别君倏五载我发忽巳素今逢不须臾趋驾一何遽临分但踟蹰道语不及故山川何悠悠白日奄欲暮努力爱玉体慰我长思慕 

赠康修撰二首 

晨步城西冈遥望终南岑荆棘高蔽天白曜翳以阴鸡食鸾凤饥蛾眉谗妬深葑菲遗下体一别成飞沉出门眺四郊莾莾悲风吟海水有可测伤哉谁谅心 

二 少阴盛霜雪崎阻鸿鴈饥荷斧入林谷日暮谁共归林树窈冥冥径路多虎罴北斗横塞岑邰野风振悲欲往河无梁念子忽如迷荣耀在须臾亡没谁复知思附玄鹤翼从子以高飞 

赠王生滇南 

人生如枯蓬团团随风转朝犹同一隅夕暮异乡县凤凰择林游奋翼思高飞一飞万余里路涩常苦饥岑峦造青天蹊磵何崣山移食寻竹实餐栖必梧桐栖德音倘不隳慰我心所期 

送侄木北上 

群鸦竞时食孤鸿独高翔丈夫四海心谁能安旧疆杖剑辞所亲策马登前冈岁晏霜露繁原野何茫茫草枯禽兽饥潢潦浩以长感吟悲蒹葭试鸣候朝阳勖哉树名勋念兹西颓光 

送秦氏 【秦名文字从简台州人】 

徤足慕千里倦翮常卑安陶子重折腰贡生乃弹冠黄龙日南游长江浩澜澜竹实匪不甘凤孤谁为欢故庐倚青松悬崖激鸣湍返真谢形役庶以成盘桓 

送谷氏 

零雨晨微微艾叶何旆旆端居辍中忧驾言送狂迈黄河流汤汤飞云下燕代临汀罗觞俎趁景徙倾盖辕马望路鸣仆夫整衣整孰非金章容子也独所爱行行树声猷及此明良会 

别李氏二首 

逸禽耻淹栖良驷竞先步出门有行游诸所岂得顾辞燕恋旧垒渚鴈企高骛情离诚有猝心期固其素匪无便儇子新人不逮故踟蹰野飙夕分手即前路 

二 前路乃何之迢迢梦云泽霖雨暮戢戢嘱子且停轭陨箨委川径潢潦浩以白荧荧双龙剑佩服我所惜水行蛇虫匿陆迈虎兕辟愿言承心欢庶与备朝夕 

赠宁氏二首 

野薮萎平畛寒露一何早凝霜一以零兰蕙亦众草美人中夜兴忧心惄如捣玉石诚靡别妍华恃畴保瑟瑟谷中松见者岂不宝良无匠氏顾叹息岁将老 

二 白日何冥冥送子黄河阳执手无一言仰见双鴈翔处卑心罔怡奋飞多中伤抚剑两踟蹰低头涕沾裳天运有销盈志士怀刚肠去去受景耀离别固其常 

送闵氏 

怦怦困暑溽悠悠抱中戚时蝉迩户响流汗挥复积登高散我忧忽觏远行客为问客者谁是我心所怿律律伫征云迢迢逐归翮孰无室家念忖尔欢聚夕伊余胡寡仇茕茕痛离析 

长歌行赠房氏二首 

捷步竞先鸣达人贵沈几鸿鹄翅摩天于世常高飞煌煌冠盖朝疏也乃独归谁云伤秋子而为鲈鱼肥彼哉枌榆俦岂知千仞辉 

二 弥弥夏川广惊风夕扬波眷言送诚归轩骑匝巾阿倦鸟故林趋兽离怀前窠君看累累实岂复华其柯皓首声利途攸见无乃颇 

忆昔行别阎侃 

忆昔少年时遨游咸阳都邂逅尘埃里相邀入酒垆半酣击剑起挟弹青门隅风蓬离本根奄忽浮云徂聚散良靡期晤言谁复图蒙蒙零雨辰悠悠梁园途翩翩白马鸣蔼蔼朱华敷昔逢美姿颜今也白头颅中藏难遽宣相看但捋须前路浩崎岖爱子衰暮躯 

赠沈氏二首 

辞马鸣故群羁人恋心知身也匪木石孰无怀与思蔼蔼轩盖途才捷竞先时冥冥归林翮爰集非无枝龙蛇悟易训蟋蟀感唐诗情感辰靡延把袂竟河涯赠子金错刀申子古别离德爱诚匪他遘君岂无期 

二 旦日子当发淹留复今宵良之美盘餐为君品鸣箫君子岩下松霜雨肙颜不消众草苟移时化为艾与萧聆曲复不怿惓焉伤迢遥携手步前庭仰面看招摇巢子潜箕阳四岳俞唐尧愿言修九苞曳佩鸣天朝 

送蔡帅备真州三首 

晨飙下严霜波水白浩浩鸡鸣人语动趋驾恨不早出门望原野四顾但衰草芒砀一何寥惊鴈鸣寒蓼老骥志千里烈士轻远道临事母谓难为善岂在小 

二 扬舟逾长淮登陴望大江气势何郁盘皇矣真我邦宫殿槩高清钟山变青苍横飙静霜夕天堑如沸汤时平智士拙货贱良贾藏无言边境勋宁居亦慨慷 

三 陨霜凋枫木泽薮莾虞虞结徒策青骊行狩聊我娱左发殪玄兕右捎仆文駼插羽坐草间饮酎炙鲜□川光夕明烕鴈骛风呌呼立马千仞冈仰送浮云□弹剑问所私何如李金吾 



【卷第十】 

【五言古诗五十六首】时命篇述愤一十七首弘治乙丑年四月作是时坐劾寿宁侯逮诏狱 离愤五首正德戊辰年五月作是时阉瑾知劾章出我手矫旨收诣诏狱 赴江西之命初发大梁作 杂诗三十二首 



空同集卷第十 北郡李梦阳撰 　五言古诗五十六首 

时命篇 

代马不恋越荆禽岂巢燕鸜鹆渡汶水君子忧未然柰何容游子率尔辞故山行兽顾丘林出云有归还交交声利途轩车日骈阗谁念牛下人悲歌夜中叹豪门有弃襦我衣怕不完张仪惧诸侯泄柳乃闭关贫贱岂尽愚时命当自安 

述愤一十七首弘治乙丑年四月作是时坐劾寿宁侯逮诏狱 

天门郁岧嶤虎豹守其隅番番九苞禽颉颃舞云衢衔书奏至尊青龙与之俱光夕绝还响徙倚空愁予 

二 帝居杳何许苍苍隔九阍白玉为阿阁黄金为重门可望不可扣仰见飞云奔何当发炎旭下照孤葵根 

三 鼗响久不作烈士常苦辛魏裾已寂寞汉褴空嶙峋邈焉向千载曶曶怀斯臣皇心苟识察百死宁一身 

四 悬车曜回景夕风起乔林抚兹散沉忧浩荡开重阴回翔瞻阙门踌躇思玉音宵坐焰明烛怀古伤我心 

五 大化罔不亏人生固多艰泛观畴昔人浩然发忧叹自非餐霞侣伊谁驻朱颜律律南山岑拂衣会当还 

六 孟夏草木长垂云一何凄零雨宵始歇西山朝复隮兀然坐高舂时闻鹁鸠啼逢辰寡宿欢履运伤前述既无杯中物何以写我凄 

七 飘风自南来飒飒入我怀我欲随之翔北向三重阶守阍遥望予阊阖何由排戚戚勿重陈危言多厉阶 

八 夕云郁峥嵘颓阳入西丘返景漏林端明我屋上楼静久得玄理源澄复何求永怀邹阳子聊以抒我忧 

九 苔井肃阴森岳庙闷以清车前当路翻红葵夹阶生羁人散烦疴纡徐步中楹时禽变好音庭柯敷夕荣讵知沮洳场旷然获悠情 

十 青青庙中槐交交一双禽为巢育其儿结构良苦辛一朝惊弹罗移栖向高林我行适见之叹息空弥襟 

十一 湫宇夕阴阴寒灯焰不长气楼递微明飘忽如清霜人云网恢恢我胡寓兹房墉鼠语床下蝙蝠穿空梁惊风振南牖徂夜倏已央于邑不成寐展转情内伤 

十二 小草生枯桑芊芊竞芳辰虽云殊本根寄托各有因自我罹幽囚忽焉经浃旬我兄千里余渺渺长河津妻子日望余苍苍隔西邻所幸二三友笑言越昏晨宵镫促燕膝昵语忘苦辛患难苟相得毋论骨肉亲 

十三 檐月何徘徊晨风复依依载言别同居仓皇倒裳衣处者各惆怅去者从此辞挽手刺刺语寄言家中知丁宁故与亲愿勿长相思明明昊天威我久宁在兹 

十四 皇矣彼上帝赫赫敷明威四序舒以惨中有玄妙机烛龙跃天门一朝景光回昔为霜下草今为日中葵稽首沐罔极欲报难为词 

十五 明月出东方徒行反家室室人走相讯问我何由出明知非梦寐欲辩仍自失喜极双涕零转面各衔恤垂镫照缃卷浮埃满朱瑟愁言卒未倾忽复见晨日 

十六 鸣镳踰广陌执简谒彤闱道逢相识问倏如远行归虎拜阁门下龙颜霁晨辉二后邈以诏吾皇嗣其徽从谏如转九旁求炳先几令闻洽四国寿与南山齐 

十七 臣本草野士弱冠承恩私黾勉簪绂间低回赧容姿直湍寡回波劲木无弱枝天运不易测物情谅如斯修涂方浩浩驾言赴前期 

离愤五首正德戊辰年五月作是时阉瑾知劾章出我手矫旨收诣诏狱 

采采河边兰鲤鱼何盘盘念我同胞人诀绝摧心肝事变在须臾浮云逝无端临发路踟躇谁敢前为言原鸰杭高声我行何时还十步九回头泪下如流泉 

二 练练晨明月郁郁风中柳苍茫遮我车识是平生友感君故意勤赠我双琼玖虎狼夹衡轭狐狸草间走东方渐发白聊归勿为久天威煽方处君子毖其口 

三 北风号外野五月知天寒海水昼夜翻南山石烂烂丈夫轻赴死妇女多忧患中言吐不易拊膺但长叹永夜步中庭北斗何阑干裂我红罗裙为君备晨餐车动不可留伫立泪汍澜愿为云中翼阻绝伤肺肝 

四 驱车重行行前上西山陲白日忽已冥归鸟来何迟飘风吹征衣北逝方自兹行路见我行不行为嗟咨苦称途路涩君子莫何之欲诉难竟陈天命自有期 

五 结发事君子缔结固不解青蝇玷白璧馨香逐时改恩阻爱不周弃掷良在此红尘何冥冥白日沦西海对面有诀绝何况万余里得宠各自媚谁为展情理讹言方猬兴君子慎其始 

赴江西之命初发大梁作 

戚戚辞故里盛阳远行游入门揖兄嫂征马已驾辀日午登前冈浮云逝南流零汗透衣巾仆夫行悠悠躯微惧命重慷慨但怀愁还望故所居匹鸟鸣相求而我独何为道路常怀忧 

杂诗三十二首 

英雄树大业奋志常慨慷捐身赴国丸效命争战场明甲耀皎日挽弩千石强矢石下如猬杀声如沸汤被刺目不逃阽危气益昂雄名辉册符生死固其常 

二 大司肃制度鸿儒振英仪生杀原异门为猷视厥施峩冠巍堂上巧笑芙蓉姿狐心生暗鬼耳闻佯不知膏梁媚妻妾无赖充王师白起如林狗马用羁縻荣达信有命叹息将奚为 

三 共工触山折夸父去无还娲氏怀忧伤炼石思造天妖姬鼓哀瑟嬉戏王台间草昧怨无侯哲者中自煎小鸟填巨海芦灰遏洪川力诚有不及心情良可怜 

四 昔余曳鸣佩谒帝扣天阊圣人垂衮衣赓歌庶事康鼎成不我顾奄忽驱龙翔生死变化理反复开存亡荣华有销落连茹切微霜晨朝在须臾返车栖扶桑 

五 命驾将何之意欲快我心蛮方乱如麻匈奴冦榆林挥剑誓俱亡彼军忽如沉岂为尺寸勋国仇怒至今昆仑贡织皮鸱鸮怀好音功高固不赏谗妬来相寻哀哉险侧子倾词谁见钦 

六 大道竟焉陈末运忺相欺谗疑进贝锦交乱令心悲鸱鸮翔茂林乌鹊游下枝人情有偏好触意生乖离长门绪清吟鱼肉怨新诗玉分石见仇咄嗟当语谁 

七 遨游写愤懑驾言凌洪涛洪涛匪我游改马登山椒朔风一来至林谷何萧萧鬼恠时以兴云逝谁能招禽鸟相聚鸣原兽复晨号置此勿徒苦乘云可宏翱 

八 有衍东园椒结实何累累条远敷不易斧者见行摧燕雀本小鸟志欲翀天飞哀哉不自谅失路将安归 

九 悲风厉岁晏宵旦未云巳寒冬雨雪至江汉骄南纪临堂翳孤松杳杳叹成理凉潦不溢泽时鴈鸣高起一飞摩青天倏忽乃万里讯言蓬蒿士沓沓竟何以 

十 晨出进贤门南向望东乡清川激崇岑弥野何茫茫白骨皜四隅群鸟噪枯桑阖门已杀戮鸱鸮复来翔日昃时易冥漏网顿天纲思此愁我心还车眺河梁玄鹤靳高鸣于世常激昂一逝声影戚谁哉见孤颃 

十一 登山望四海日夕忽至沉俯身眺城廓痗然沾我襟交路夹芳兰逝驷何骎骎朱树蔼闲榭奇巧媚荒淫北里进异舞高唐呈妙音纤罗振芬芳朝云递嘉吟不见秋至草零落愁春心 

十二 兀然坐空堂戚戚怕窃悲旷世怀一鸣燕雀翻见欺恶名攵范公文致诋朱熹身亲罔自明万世余焉知霜露陨华草顦贑今其时百年俟论定恃此良可口 

十三 倚闾迟佳人日莫期不来拂衣舍之去去上延秋台旗旌蔽原坂皷角鸣且哀黄鹄翔不下腐鼠鸱见精壮士愤国难抚剑但徘徊白日倏西倾怆惋肝肺摧 

十四 灼灼缀枝华荣艳一何好朝阳溢其葩余光照寒槁冠盖沓衢路致身竞先早磬折名誉场销铄成丑老一夕不复晨陨落随秋草逍遥可竟世繁华讵足保 

十五 阳回杳无朕朔风振江郊翩翩者何禽衔枯创新巢长短有成理环也特其遭穷者非尽愚显岂皆贤豪羲阳奄西驰今夕明复朝如何途路子得意怕自骄 

十六 无荣亦无辱倚伏还相随韩侯叹良弓宁复歆昔时华春敷明阳各艳容与姿孤松秀严冬历世谁可期照耀东门前贵今岂知较计毁誉间无乃贤达卑 

十七 昔有玩世士乃处匡山阿其人久巳冥春林发烟萝故址栗里旁见者不忍过荷锄岂不苦刈薪行且歌诋毁日来加醉酒良靡他沉冥在一时千载固难磨小儿为督邮磬析将如何 

十八 旨余游淦南曾上升天台兹也诚玄冥万里悲风来松柏槯路傍玉梁安在哉举手招王乔三洲限蓬莱黄鹤舞高岑清云曳徘徊叹息长久术怆恻今人哀 

十九 玉梁不可游回登怀玉颠应龙喷白雾接我升云烟凭轩望四海溷闷良可怜可怜者谁子白马来翩翩明哲困槽糖康子骛轻轩嬿婉逞一顾力违成过愆倾城亦何益伤哉诚嗟叹 

二十 黄涂亘东西六龙驾天车一驰蒙泛间百计无柰何弯弓倚扶桑抗手招阳戈浮云徂我前逝鸟鸣相过鳯凰愁丹山溟海日夜波行行欲安之念此纷滂沱 

二十一 今日苦炎热风雩可徜徉亭亭一孤松乃在匡山阳李公宅深冥朱氏扬其芳仰身攀林岩俯之泪数行势路纷狭斜随利来相戕命驾且复去誓与朱凤翔 

二十二 贵贱各有命昧者苦保持殷勤话言接转面不可知一言相千秋冠盖吓来驰鷃雀鳱梧桐翕习鸾凤饥鸡鸣市朝动董生方下帷 

二十三 惙惙怀坦途由之乃江河波起旁所骇舟中如室家中林设暗罟鸿鹄逝九阿谗巧诚相戕飞鸟日暮过修短自然理作色将谁何 

二十四 匡山有老人自称岩下公绿发渥朱颜皎若云间鸿往来骑白鹿姿美精肉充招我将从之心阻难遽通流情复高翔翩翩驾天风夙昔思此人寤言期与同感此重枉顾德音常在衷 

二十五 驺虞不食草志士宁苟安矩步挥芬芳凛义不可干吐辞程大猷妻子常饥寒中心思美人遥夜起长叹延颈望西岐欲鸣途路难踯躅待天晨宵夜徂漫漫明月鉴房帷涕泪交汍澜 

二十六 临事戒愤切愤切增烦心君子被短褐小人富黄金璇机造变化何浮不有沉不见游波蛤前是詹中禽池鹍奋羽奋倏忽四海阴沐浴蒙泛间飘飖终邓林 

二十七 少年抚长剑放浪三河滨累累道旁者云是金邓坟歘翕随龙飞策符登茂勋南阳多贵人烜赫阗未轮委身今黄土千载不复晨首阳有采薇饿死谁为闻遗义凛秋霜见者常酸辛 

二十八 自闻鶗鴂鸣于心怀忧伤阴气驯以厉庭草陨繁霜皋兰萎不荣瑟风游素商浮云昼易冥白日时漏光登山期所思反见高鸟翔蹀躞岂规步讹言倘诪张挥袂层霄间抚剑增慨慷 

二十九 昔余挟诗书京里扬鸣珂敷藻艺林间结交聚边何岂云倾人城绝代耀姿华分散倏老丑孤游江湘阿出攀芳桂林倚岑挥浩歌荆榛蔽丘原浮云一何多灵剑有合并咏言伤嗟跎 

三十 莫笑一杯水覆地东西流人命苦飘光起忽谁能留藜藿足充饥岩峦可遨游衣文附灵牺庄子诚见羞黄雀干下庖白刃临九州岛一为华屋吟俄顷归山丘脱身幸及今世事如蜉蝣 

三十一 毁誉不可校校之心烦悲荣名盖一世千载谁见之塞翁失其马马归驹来随生死尚无常万事诚尘灰舒啸饮醇酒聊与玄化嬉 

三十二 窭人困贫贱忉切常自悲达者竞先步所苦名位卑旦荣昏暮零二者谁复知二者不可知懊恼将何为不见旷世子埋没随蒿藜 



【卷第十一】 

【五言古诗四十首】渡汉五首 杂诗三首 辕驹叹李广 豫生 怨歌行咏古镜葑菲叹有梦 鸡鸣篇驰景篇时序篇岁晏行苦热篇二首潜龙篇孔翠篇有鸟二首 卧疾二首 值雪咏怀 至后上方寺酒集上已海印寺二首春游篇二首春日洪法寺后冈秋日重过上方寺苦寒行京师元夕有怀丘子兼忆旧游而作 元夕友人见访 月夜饮别徐氏 行省树下 



空同集卷第十一 北郡李梦阳撰 　五言古诗四十首 

渡汉五首 

好游良有殚今朝竟言归汹汹舟下涛乱之将畴依异途各为趋同木相随飞遹观千仞禽谁复瞻其辉 

二 万事虽贵豫数极谁竟猷朅来弹我剑且复三河游迤东望濠梁嘅言怀庄周黄鸟孰兴篇枌榆乃见尤 

三 于心怀佳山背之每自顾相逢鲜久要那得不念故塞翁罔忧马马归人始悟游女非召南千年没贞素 

四 霖雨濡我车丸寒潦河滔滔坟亩畯徒悲汉流怒洪涛思美叹晨夕欲济难容舠限隔岂固逖踟蹰为谁忉 

五 闲登古樊城回望岘首山鷃雀跃寒蓬畴念朱岑翰小人竞锥刀羊子乃探环智愚固生性融晦靡我叹 

杂诗三首 

宛宛春田鸠飞鸣柔且闲一朝化为鹰肃肃厉羽翰众禽不敢并孤立秋云端鸟既不自知人胡究其然 

二 绵绵谷中葛引蔓在修楚修楚代为薪葛也安所附岂无絺与绤可以御清暑烈烈严冬时忧君乏纩絮 

三 泛泛河上舟摇摇靡攸止我欲维此舟川广不可涘振振凫与鴈栖食在波水岂不良幽寞夙心耽乐此 

辕驹叹 

世径互险夷富贵安所需昔为枥中骏今为辕下驹白日仰悲鸣青云立踟蹰未蒙主人顾何由効驰驱朝思碣石津夕睇流沙隅常恐侣凡蹇弃捐中路衢 

李广 

李广昔未遇射猎谁见称君王犹未识他人宁不轻日从田间饮夜止灞上亭醉尉前呼呵小吏亦见凌一朝剖郡符飞盖赴北平凭轼览百邑树羽宁千城亭障不设燧枥马跃顿缨弯弓射虎归淡淡黄云生自从结发战舍镝无虚鸣威慑五单于胡人寤寐惊孰知身运乖数奇竟无成壮颜逐年衰白发忽见婴寄言雄图者俟命莫吞声 

豫生 

士有气相感杀身酬所知伯氏既谢世族姓无孑□噬炭甘若饴漆身亮何为生既荷君遇没敢求君知仇闻再三叹揽泪惠新衣玉剑四五动左右神为摧怆哉彼流水迄今为鸣悲行路伫叹息芝兰绕坟基人生固有毕节义诚难亏 

怨歌行 

怨违情有悲欢聚理无欺欢怨非中则感离难重持纔见春华交倏巳晨露滋秋风吹罗袂团扇不复施团扇与罗袂用舍各有时炎寒启迭运超旷多远期勿徒叹捐弃恩爱倘中移 

咏古镜 

荧荧堂中镜皎皎悬秋月宠移明与夺势满光仍缺美人昔提携拂拭生皎洁用以奉君子义投物不忽良无刮劘费岂谓遽乖绝悲故情自懘争妍道所劣掩抑经冬春芜蚀怨芳节黄鸟及候吟朱兰有时歇推移凖运理显晦遵前哲显晦亦何怜所叹在乖别 

葑菲叹 

菁菁田中葑与与疆上菲托根岂诚异敷叶为谁美采掇女心叹遵路劳情理鲜茎入素手终朝不盈篚置之独长惋抆泪沾衣里白华肇卑薄谷风启怨诽色衰使交离弃美因下体空瞻寸晷旋倏见严飙起徒持履霜戒谁念御冬心吟叹非贞喻托物聊在地 

有梦 

濡迹古梁郊托兹洪河疆流景逝不处众草忽巳霜玄云骇崇原鸣风激空桑侯予竟此夕念独涕沾裳人欲天必从神交讵无方解襟即幽寐执袂奉颜光道暌未终巳舒体各异乡鸣鸡在东壁薄月鉴空床精诚谅有合暂违宁讵伤 

鸡鸣篇 

宛宛天运周鸡鸣夜复旦疾者寡长寐思者多寤叹癙忧积中肠绪理一何乱众人沓经营君子乐衎衎高山变为陵深谷化为岸愿从詹氏卜乘槎问河汉 

驰景篇 

小至方浃辰居然届寒腊澄空暮霜敛云物次吐纳眷念河关阻怅望三川楫城阴多悲风驰景杳难接遥忆鹿门驾缅轸冯驩铗 

时序篇 

邈矣时序迈悠悠羁思悬少岁觌飞龙振步蹑云烟杨芬凌紫霄结驷览黄渊王纲袛以穆四海屡□□晨趋谒云陛晚沐踏京尘流觞拥华馆藻翰飞阳春逸者眷多暇壮士耻无闻徒阅芳华改何有尺寸勋日月不我待倏忽星运移抱疴届兹夕怃然伤夙期玄发难久恃母令达者口 

岁晏行 

岁晏幽阴积寒霖夕馆空浮云起城阙浩眇安可穷悠扬横太虚回薄蔽鸿蒙我有一丛兰种之良亦难飘风忽来吹零露苦相残劝君留此草萧艾不可宝 

苦热篇二首 

大运互伸缩二仪每骄蹇阳威苟不烈阴驭何能反避暑蹑清榭栻汗望幽巘密绿暵丰林萋芜萎修坂逃饮岂其性对食不能□嗟彼驰骋子晨暮各忘□执热古有经愚智讵相远何当苏海宇余亦遂仰□ 

二 伏阴会当升愆阳固有期墙茨覆鲜实蟪蛄夕以哀所虞大火流即值凉霜催轩辕制六律大舜弹鸣□四气为之和民生寡忧思古理日云邈季运安所师我怀良已永炎曜况倭迟愿言惠清飙飒然均此施 

潜龙篇 

骄阴不可制坚氷忧我衷阳驭倏来返玄律播阴风譬彼昼与夜循环固难穷古人闲行旅九市禁相□阳升惧不力静以攵其功养木当以萌养德当以蒙眇哉一系微柰此群阴攻脉脉渊泉底畴能拔潜龙 

孔翠篇 

孔翠耀其羽乃为俗所珍神龙处九囦潜跃固有因小人役琐屑君子扬其芬遐哉颜闵烈千秋洒灵芬出事金玉昆入奉堂上亲恩义苟不亏岂必馔芳熏爰骋六艺圃载泳诗书津何当继乔木振佩蹑高云 

有鸟二首 

有鸟东方来长鸣向西北竦身欲缚鸟自愿无羽翼白日蔽高陆玄阴视无极风飙昼烈烈积霰堕我侧星纪虽云周沴气尚难测逝者一何□来者惧不力枤杜生道左孤桐弃遐域虽怀壮士情讵捕阳和□ 

二 一为羁旅士遂使年岁积人情感新故惨惨不得释夜视天上星翳翳云霰隔阳道即光明何由在德泽离居多永忧怅念在今夕借问怅念谁是我同袍客岂谓凉暄殊所叹阻疆场缄书寄游云会托南征□ 

卧疾二首 

寒飙振疏牖十日岁华改王孙怨修路芳草若相□寸心百虑婴移疾屡朝晦范甑蛛网生翟门雀□□叹息中林蕙望何能采 

二 眠疴感岁晏中意长刺刺展策不能读对酒寡欢怿晨风激幽林坚氷满川泽短景不可驻倏忽变昕夕飞云迅南征归鸟厉其翼地北常苦寒寤寐想温域 

值雪咏怀 

索居倦晨暮沓沓伤岁穷玄云为谁屯流霏夜常风映隙既窈窕穿牎亦玲珑凌高似有缀填卑忽若崇裒多虽称物益寡竟谁功匪无盈尊酒斟酌解我怀途路怅伊阻佳期杳莫同握瑾惜楚老枝瑶怨国风人欲天必从积感理能通锺弦旷易绝郢论寡□□持为知音说庶以折其衷 

至后上方寺酒集 

久阴痗昏氛我行值嘉明白日展冬耀雪霁松林清景异赏贵延朋集杯难停入筵午未端归骑夕巳冥衡风振岩廊铃索抗高鸣塔虚响先奔珠圆光易倾超物虑可澹遗荣累果轻久枉证诠理一悟得所征 

上已海印寺二首 

劳生苦役役况乃值温阳林园有嘉荣蹊者生柔芳秉蕳迹已陈袚褉难独忘驾言适莲宇迂纡陟虹梁峩宫延暮色陂树蔼青苍距知幽胜区占兹佳丽乡居然心境寂弥增尘路伤 

二 眺远及丽辰登危开我襟秉炬蹑佛榭杳杳夕光侵芳湖逓澄鲜幽隍覆层阴毕景没长甸轻霏变春岑仰瞩双龙阙却瞻上苑林归翼矫以翔鸿鴈多哀音荟蔚桃李场孰分松栢森 

春游篇二首 

东气散广陌北杓栒青陬美人惜春阳鸣鏕事遨游遨游览万物纡迟驻道周京邑蔼九衢合沓喧轮驺黄鸟集于林碧草生御沟御沟多垂杨芳树夹朱楼卑崇冐休泽郁哉帝王州 

二 朝游东市陌暮出北城衢夕林何嵚岑华月耀西隅宵征泝皇垣回策遵玄湖春氷日以薄凫鴈聚喧呼逶迤浦溆贯金剎据中区前有三石梁宛若垂虹纡却顾云中观翳翳蔽松榆 

春日洪法寺后冈 

暄阳入广墟平阡暧烟芜税鞅寻高禅陟丘眺袖都白日丽中衢青霏蔼林岨碧草一何萋丛葩亦已□累累谁氏坟崷崪三浮屠凿石锢九泉雄构耀城隅舆台盗绮衣苔藓封丹枢矫首视天宇剡剡浮云徂崇名古所钦多藏秪区区 

秋日重过上方寺 

居闲怀行游触景慨时速昨来春华敷秋草倏巳绿弱苹布霜涟丛兰委寒陆累果媚西阳漂萚满空曲物遇信绵旷情移乃踯躅夷犹步前庭迤逦陟曾麓夕风一何厉行云结相逐铎音抗高听塔影骇流瞩聿非封侯骨虚拟燕颔肉飞缨靡不荣芒屩谅应足寄谢世上人吾久脱羁束 

苦寒行 

白日敛光曜北风如剑刀泽坚走鸣车水雪峙千仭登高望四海四海水将结蛟蛇壅巢窟虎豹潜于穴巑岏太行谷苍莾阴山戎沙碛书飞霜垒门吹烈风鸟雀堕岩壁黄狐啸空城居人掩阙卧客子无复行 

京师元夕有怀丘子兼忆旧游而作 

名都郁垝垒浮云荫孤台宿昔与丈人揽袂凌崔嵬延眺殊未巳明月从东来俯身览九陌车马何諠豗朱门竞笙竽钟鼓趣行杯讵知前代人寒□生青苔金珠委瓦砾铅华安在哉沉冥日云富感激人□哀丈人方岳裔夙质谢尘埃婚嫁慕向子幽栖放颜坏七十尚蛇蛰白衣潜草莱嗟余紏簪绂俛仰阻沿洄逝将亲逸躅荣盛等浮灰 

元夕友人见访 

春月多丽辉白雪媚其姿美哉京洛夕银潢郁逶迤逶迤带紫陌车马驱以驰繁灯张四衢都人竞游嬉道者便静性俗夫乏远资林塘枉冠盖缱绻非我期金波低宛转明星渐离离清光苟不亏永与浮云辞 

月夜饮别徐氏 

仲月玄鸟集蚯蚓蟠于庐朅从徐氏饮置酒临中除明月一何光众星烂高虚中有参与商相望憯不舒人生虽有欢讵得常相于夷犹广庭内恻恻掺子袪哲人重明德迈士怀离居离居谅复合行矣慎所湏 

行省树下 

中林溽雨积芜径暑日薄众鸟集于樾鹓凤眇焉托披云瞩岑观缥缈三阿阁踽踽怀昔贤扰扰疾棼错夷犹攀荣柯慷慨念幽壑 



【卷第十二 】 

【五言古诗四十四首】赠王康边何四子九子浴九首赠姚员外二首 别诸生汉口赠张含二首送张含还金齿 酬提学陕西朱君以巡历诸什见寄 酬秦子百泉之招人事羁滞颇兴延阻之叹五首将赴南邑借丘长公巾车 襄阳篇奉寄周知李公寄题陇州阎氏林亭 送张六还京口 送裴生京师赠郑淳赠李佥事衢将赴江西寄别殷伊阳明府鸢山访汪氏因赠冬日抚州赠友 内弟玉园庄归 内弟左国玉挽歌改营外舅大夫园域 熊御史卓墓感述徐子墓温太真墓 澹台灭明墓孺子墓夏谒孔庙松犬诗二首 咏信州茗和郑子 



空同集卷第十二 北郡李梦阳撰 　五言古诗四十四首 

赠王康边何四子 

绵绵远道积冉冉岁华晏氷霜夕转严星斗夜仍烂兰缸照寒户旅士怀乡县方幸厕鳞翮讵谓各分散岐路忽在兹山川复悠缅王子万人特英论薄烟汉康生千里足迈景速流电瑰玮钦奉常秀朗推中翰冲标泛光蕙逸思凌玄鴈所嗟异根株逝矣悲霜霰兴言念暌晤佳期阻欢宴 

【九子浴九首】刘户部远夫【大谟】王户部邃伯【綖】王职方锦夫【尚絅】穆检讨伯潜【孔晖】马给事中敬臣【卿】陶行人良伯【骥】马进士君卿【录】戴进士仲鹖【冠】孟行人望之【洋】 

九子浴九首 

序曰九子者怕天下贤豪人也今乃合余于孟氏之堂祖行也慕义伤离怅然有感于前游于是作九子之咏 

刘户部远夫 【大谟】 

远夫振英驾乃自仪封里孟复既鹰奋秉衡亦飙起献贼拟扬雄弹铗笑冯子时异各暌隔蓬转自兹始 

王户部邃伯 【綖】 

矫矫王邃伯深心托玄素岂谓万里空见此天马步独行迕流议苦志涉烦务曰余驽钝姿倘辱导前路 

王职方锦夫 【尚絅】 

职方昔垂髫邂逅在梁汝游关匪豹隐攀邵遂鸾翥鸿词振宛洛一一中音吕访戴谅不惜纵凫非所许 

穆检讨伯潜 【孔晖】 

清庙播芳叹朱鹭激潜调沉冥会诠理刻苦尤逾耀注易在今兹醴酒企余照载吟古离咏蹇拙惭赓绍 

马给事中敬臣【卿】 

敬臣闺闼彦处世怕自拘朝谒金马门暮向青琐趋朝隐慕方朔修辞剧相如太阿不在掌非君独嗟吁 

陶行人良伯 【骥】 

陶子三泖英妙小富篇翰至响本无声隐璞畴能辨运甓不云若漉酒聊自玩解龟幸心许倾盖荷清燕 

马进士君卿 【录】 

君卿素所昧密竟宛相向醉酒似马周读书薄刘向时人固不识古志益肮脏试覩同游子磈礧尽英行 

戴进士仲鹖 【冠】 

南州实才窟小戴亦横骛探镮乃叨窃对孔岂在屡左右佩采荠追趋信阳步倾城在夙昔赠我陆机赋 

孟行人望之 【洋】孟生瑚琏器英迈征古篇登泰夙所期望洋岂徒然钦趋瞠颜后抗志耻卢先吾方把任钓倘借襄阳蝙 

赠姚员外二首 

高鸟厌羣飞孤云怕自辉绸缪诚靡垂何必久要期倾盖有芳讯白首则见疑崭崭龙沙滨风波暂徘徊 

二 零蒙不泽物冲风夕曾波送归念维楫眇言望江河鸿逝摩九天萧艾被泉阿长涛蚀孤屿峙此将如何 

别诸生汉口 

大江流浩浩五日与子期风潮变日暮六日达汉湄人心重攸爱酬德视其施伊兹匪不幸所急非睽离晨飙望我帆夕也宿共涯浮月每皓皓逆云递逶迤情渊分有穷怆子当分乖昔为同池萍今向东西□大别峙嵬嵬林蝉暮何哀俛首前逝波倚舻各徘徊 

赠张含二首 

巳严蓬池驾遽返夷门歇商风动荣草檐雨鸣不绝客病良易积况值变华节悠悠城西馆倏尔双经月昔玉体流汗莎鸡傍户聒子也苟宁志川广岂难越 

二 流光逝忽忽天地一何轧六月子来至月也今巳八客子悲远道时气侵肃杀岂不念尔单室迩泥路滑三日两赓歌一日一通札寂轩倚衰柳柰此夕鸣蚻父母不下堂归轸何时辖 

送张含还金齿 

百忧强自排感之辄复积亦知别心苦所柰欢爱客迢迢西南夷叹子此行役出云怀旧山倦鸟厉归翮时情苟靡遭勉合亮奚益还道尚云远去去加餐饭 

酬提学陕西朱君以巡历诸什见寄 

煌煌百二宅怀里念前都孰无雍门哀恨役久长途登赋时有望所苦言辞麁自蒙新什惠披玩忘晨晡疏越发潜响烂若湍锦舒惭亦作者末欲画安我愚浏浏回中吟宛游秦陇隅清渭韵浟浟南山笔巍如谁云篇目寡已包千里余读既摇我心倘附西飞凫 

酬秦子百泉之招人事羁滞颇兴延阻之叹五首 

暑阻虑难周弦促调不缓风雩徒情叹濯热为谁纂昨枉泉上期结念在晨晚折花信延伫欲往心莫展 

二 心展会有时迹乖难重期自我别林岑倏焉周二朞物灵赏不延神往情讵移想象北池游回桡骛南漪 

三 南漪乱渚烟北池美清涟芙蓉发锦苞白石响磵泉虑澄羙莫致景入情更牵攀英迟来迹倚壑怅周旋 

四 周旋欢莫同回策入云峯阳崖亘积雪六月如严冬若人竟何乘孤游邈难从倘遇仙潭鲤露我蹑云踪 

五 蹑踪诚靡寻伫瞻劳我心高高望云霓横绝天中岑游泉叹昔女隔阻匪惟今投桃遣来使倘惠琼华音 

将赴南邑借丘长公巾车 

北游情未敛初吉复南骛积疴畏登涉怛焉惮修路控衔力不任执绥性有慕愿蹈高贤辙惧枉邯郸步谅兹无憾心庶慰车中顾 

襄阳篇奉寄周知李公 

晨登大梁城南望襄阳郭汉流趋何急樊山气参错树高风来集道大惟淹泊投沙理虽迫召贾恩非薄幸且便山郡聊游谢羁缚仰攀蹑孤岫俯眺聆大壑寒江敛夕霁远岩映林薄习池宴山简英寮敞翠幙偶同携葛强飞翰凌觞酌归闻铜鞮唱行和岘山作览迹验物理触叹徒今昨沉忧亮无益流坎任所托 

寄题陇州阎氏林亭 

出处信不易卜筑岂在远闻君壮年日颇此遂仰偃创基倚北阜开牎面层巘杂树莾蓊蔚长流激清浅迹异愿不隔路阻日遂晚愉悦各殊趣幽意不逮显春风翻深谷袅袅葛叶展代耕与灌园垂老付所遣 

送张六还京口 

云黄风色歇送子逾修畛野风吹江树波水清且紧归舟本自骛兄值顺流稳金山会当聚别暂情可忍 

送裴生京师 

大江积风雨骄阴久我仇怀役念戈殳潢潦忧中畴戚戚感物虑况子行远游郁哉朝宗心殷勤眺风洲 

赠郑淳 

路绵家室怨久别谁柰着荏苒及春孟氷消舟莫□临觞叹河迈指景趁前侣汀曲帆易隐劳心望徒伫 

赠李佥事衢 

处世寡谐合营道无贞心缅邈伯牙弦叹息谁为奇窃禄匪我志随风岂能任所以弃朱绂穷年卧空林君子枉荣顾驷马一何骎轻盖荫白日轩车匝庭除宴晤及春期列筵享同襟目快淑气草耳聆悦时禽肴至弗徒归觞举恨不深末路校通塞鉴止无飞沉托意诚匪殊在远固宜欲愿言附松萝子其断坚金 

将赴江西寄别殷伊阳明府 

引年岂必老求志不在奇曰余逾壮龄遭斥还山栖事与北门合迹拟东陵齐灭音谢人徒四暑忽逮兹向平果遗荣谢安终狥时讵意值嘉运末照及葵藜简书下我庐急遽谁得辞迢迢江西帆别当首夏期束装逐流潮改服团炎飔情郁为念故寄重惭余卑虞弦改自调孔铎湮谁持江汉诚暂浮匡庐宁久羇返贞意巳坚抒怀告心知 

鸢山访汪氏因赠 

昨余发弋邑急霰舞鸣湍滩高果莫泝改骑凌层山山层水复曲岁晏岚风寒扪萝冐崄艰踏氷涉洄沿日入达平夷倏觌君子关清溪交远圳高松夹路间遗荣靡所希时仕义乃诠未羙焚鱼高颇钦奇字传矧伊连枝芬慰我同心兰缪绸促宴斚曙猿响南峦 

冬日抚州赠友 

晨光郁将布时严气自懔阳也谅匪力厥阴无亦甚时极理终固情成势难寝徒然江汉纪莫制北飙凛寒湍落孔家霜色峻石廪甘菊冬始华赤树纷如锦校阅纔及旬劳拙遗安枕既巳阻携玩胡由接芳袵拟岘行共陟寄言备醇饮 

内弟玉园庄归 

逾年始及村日入复言归言归亦何为景异情难持沙禽唳唳鸣园林收暮霏暮霏转急湍春草碧漫漫我行巳逾堤我心念犹攒志往物不隔室远讵无端诚乏静者虑郊野岂徒安 

内弟左国玉挽歌 

滔滔水东逝靡靡日西驰日驰虽更晨水逝无还期清醑满华尊鸣琴在旁兹门堂不改故若人竟何之天枉独兼今凝澄究若斯二纪罔自保千秋宁讵知情恸道与结感往志弥悲皇皇徂暑月捐我就郊岐故筑即新坟广路席前基狐兔夕向啼芳麻延碧滋解铗心巳许回辕痛岂欺永测游魂理徒此眩盈亏 

改营外舅大夫园域 

贵贱无二死贤愚同一丘明公昔谢世迹骇理夷犹夷犹及兹年墓木拱巳稠志决物可赞运旋情更酬凄凄临圹穴崩迫览阴幽昔为羙丈夫今与腐者俦枯骨蔓草缠剑佩攒蚍蜉痛沉秪愈迷神期竟何游名崇寿罔积露陨蕙先秋芳尘满华屋故马咆行辀改园仅逾阡穿地即我谋方期枌槚成庶纡生者忧为惟国士遇因恸遂成讴 

熊御史卓墓感述 

幽幽山下江峩峩山上松累累松下墓瑟瑟松上风慨昔与君游并游京华中峩冠省台内鸣銮趋步同中更叹莫偕永逝当何逢绝弦巳易惨挂剑今谁从驾舟乱回洋展墓临高崇浮云骇南流顾望摧我衷德音既长巳情感胡由通秪余泣麟意悲歌伤命穷 

徐子墓 

晨兴驾我车行行造古墓墓门一何寥踟蹰久延顾白阡修且直青松夹中路借言葬者谁汉时徐孺子麟出谅不偶龙潜竟何以峩峩东都会蔼蔼青云士一鸣争及时迈迹歆先车丸冠盖纷若云车马□京里鸣玉气自振排闼情难已鸿钟有竞动大策无停纪斯人独岑寂哀叹劳心理 

温太真墓 

双鹅谶妖端一马前休兆中原既板荡臣主周奔峭长蛇恣吞噬白日掩孤曜心违祖逖楫事踬扶风啸康屯见斯人辱巳存机要建侯竟谁功江介无飞旐勋成身乃殂天逝徒心悼侧惟盈缩理虚咎燃□□遗坟阚清千古树寒新庙来阡莾回郁弭节纷延□载瞻徐墓迩益壮风流绍 

澹台灭明墓 

子游昔宰邑邑有澹台公非公不见宰不径垂无穷身殁埋豫章豫章乃城中长松何寥寥石墓坚且崇崩馆昼常阴古树多悲风丸丸拥基藤垂垂网户虫喧寂本异感慨惋当何同道伸固难烕瞻睇摇晴虹 

孺子墓夏谒 

怀贤意实勤展谒良巳屡丰茸蔓草盛间关夏禽哺野蔹延竹户丹华缀高树徘徊想故榻留连果谁遇 

孔庙松 

夫子庙前松童童一青盖盘拏若苍龙借问自何代灵籁度笙竽古色积烟黛峩然森翠中郁彼风云会绝胜讲坛杏应并阙里桧 

犬诗二首 

惊夜力不赡逐兔非所任吠花春院闭戏草日移阴家贫称恋主时乖坚始心 

二 吠厂尤亍闻昔咏走卢钦故名游园方载猃重镅宁自行发踪难可遇沾草空含情 

咏信州茗和郑子 

厥草有佳种灵味固无匹丰内谢华干卑丛类谦抑阳和散林彩修修吐英特濯影金屑泉敷芬玉岩侧完馨重伊始漙露浥其色采掇屈柔腕制之成我德三缄附贡品遂入君子食入鼎沸银浪随风可倾国涤烦古有经通仙讵堪惑 



【卷第十三 】 

【五言古诗四十七首】余怀百门山水尚矣颇有移家之志交春气熙忻焉独往述情遣抱四咏遂成示同好数子自太过渡河趋陂沙冈阳武咏怀陈平张苍遂及慱浪之事 览游百泉乃遂登麓眺望二首 登大梁故城德安趋浔阳宿圆通寺 钓台亭成 卧龙潭白鹿洞徧览名迹始至白鹿洞陟峤 庐山秋夕 落星石泛左蠡骑登谢址复舟观于石壁 南岩寺赴怀玉山作至怀玉山会起书院 薛家楼宴 曲江亭阁 发丰城属江涨风便 武阳抵进贤自南康往广信完卷述怀十首 广狱成还南昌候子十首 



空同集卷第十三 北郡李梦阳撰 　五言古诗四十七首 

余怀百门山水尚矣颇有移家之志交春气熙忻焉独往述情遣抱四咏遂成示同好数子 

鲁连蹈东海介子逃西山方舟信超越岩径安可攀扬烈犹靡惩置金徒嗟叹伊余秉拙讷薄游及兹年急湍有奔桴迫路无停辕惨惨沧流月凄凄沙塞□徒钦静者意未遂同袍言偶耕慕庞公石栖景□□扪衷谅有持顾巳竟谁谖复来感方□□作□□□抑心二十载始别金门还积疴谢人徒颇与疏遯□眷兹丘园荣岂羙场苗篇 

二 浮海伤固穷逾河叹诚迈濯缨万里流高视九州岛外功成奔运徂气至流飙代凄凄秋柯零冉冉春条媚周览倦河坝孤悰冀岩濑道以沉寂超赏与崇深会岂惟超远情亦因谢尘籁聿想山中人风吹女萝带折麻凌险屼采秀越森荟眷弥志终申独往竟□□嵉嵉太行峯嶤嶤百门对抗手别故欢乘云美烟□ 

三 阅图访名奇久钦苏门山危峯罗县牖积石喷鸣泉情吟激卫女嘉遯招古贤出游结梦想神往理谁诠连岩既郁纡回渚复绵芊猿吟曙霏豁鴈泊暝阴还杖策蹑丰茸解裾濯潺湲仰视游云翮俯察戏藻觧览物慨幽杂抚化怀宜筌况逢春华交更此眺孤烟毕婚非达生一啸复何言 

四 山客戒明发朋故来攀留岩潭窈叵测险径增离忧曰余负幽僻诵古歆远游陟怀康乐屐浮羡鸱夷舟探讨倾子长浪迹多阮侯若人不可作瑶草竟何酬事往悲易深情存道难侔以此激孤誺喟焉睇沧洲安波有覆舻坦路无全辀危虞在岂崄薄劣终见尤愿附绿萝缘永与栖者俦 

自太过渡河趋陂沙冈 

凌春远行迈游目恣沿越渐辨林中曙遽失霞上月触物谁为情悲叹曷可歇载登隋疆场况眺宋城阙阳坡散初柳阴曲峙寒雪只此判气候岂必殊燕粤湝湝浊河驶畟畟晨风发扬帆截惊灨倚棹望穷发凫鴈眇难即汀兰翠堪结羙人既莫期天路复幽绝陂冈郁参错岸沙皓明灭日暮孤云与何以慰忡惙 

阳武咏怀陈平张苍遂及慱浪之事 

玉玺戒不力金镜沦无光大人既龙兴烈夫亦鹰扬伊人各乘时矫若孤云翔韩椎岂在屡秦气日以丧六奇佐挥戈五运开灵昌时来屠沽奋迹往英雄伤平生冀风期况乃逾故疆洒泪越修垧含凄遡河梁古坟密嶕峣春沙郁茫茫徒瞻松柏路讵申椒蕙芳遗荣竟何尤任智终自戕羡彼赤松游援笔即此章 

览游百泉乃遂登麓眺望二首 

束发怀幽奇览籍冀有遇来登百门泉果恊佳胜趣毖毖圆波踊蔼蔼浮阳聚止坎渟泓洌激石迅湍注昔闻沧浪濯今解川上喻岂惟伤卫歌兼以发蒙虑况值春序中群物巳改故菰蒲冐清深鳞介各有慕行羡浴渚凫静对栖云鹭岩霏空潭影林蔼变朝暮极目北上帆朝宗感游寓 

二 发鞍憩林木杖策陟陉岘岩连岭参错洲曲岸回转白日丽兰薄原绿静如洗啸台既清峻行窝更幽缅慨念昔时人瞻望泪巳泫薜荔夕摇曳萝径复谁践碑板半磨烕石门积苔藓代异道岂隔事迈迹空显独采石间秀眷此何由展逝鹄无卑音潜蚪厌污浅旷哉古今意难与世人辩 

登大梁故城 

登高与处卑由来虑多端登高尚寡悰处卑焉能欢以兹历荆榛褰衣蹑巑岏土豪带阴风楼橹危急湍岩岸苦崩奔葮苇何澷澷周望鲜故物俯察多忧叹潜鱼葺其鳞惊鸟无停翰云浮诚不任渊沉谅何难终附岩穴栖斯地非我安 

德安趋浔阳 

始征晨风息云流日色展登陆艰且涩厉涧一何缅维时仲秋交飒飒林飙卷绿竹垂我车丹花映行幰冐峦维有松绣石尽成藓攀搴虽多悦亘顿乃劳倦日中迫庐岳蹊径愈回蹇云涌连遥崿雨暗失近巘奔崩万壑会崄绝一径转遽讶川梁没幸遇石濑浅道以习坎利用待既济显介石谅益固巨川岂遂眩谁哉能豫谋随寓斯可遣 

宿圆通寺 

晓发蒲亭邑暮投石耳峰仆夫困沾濡山雨犹响松兹壑况罙阻顾望惟溟蒙幽岩托层房豁然临猴□竹修苞北基岩峭垂南牎俯观袅户萝仰聆走檐淙挹此暂足遣逖想情难降陶公有遗坟黄子留孤踪通止良固殊羁缚谁为悰坐闻吟猿瞑秪念归思忡 

钓台亭成 

飒飒风磵泻累累山石峻卜构倚岑削檐楹阚奔迅俯之纔一壑仰面巳千仞謌游竟日夕载色掖英俊故杉改新荫鲂鲤况充牣本轻任公钓讵慕庖下素飙袅延蔓商气敛芳润临深悟邃奥覩逝识大顺却笑矜名子羙鱼一何吝 

卧龙潭 

出游青天磵遂至卧龙潭重岑上无极白日蔽寒岚巉峭讵能步崄绝谁可探历石诚巍倨扪壑惊□□我行值秋季霜藟摇匡南午攀日忽夕足倦情逾酣雷瀑响岩涧孤花媚澄涵抚似悟命意循迹想名庵庵废人踪绝岩剥文半烕世异坦道塞慨兹忍能说 

白鹿洞徧览名迹 

情高忽凌厉步徤轻巉缅葛弱亦须扪崖滑每独践涉清爱重屡探阻遗惊眩始兹陟五峯遂憩松不巘岩桂纷始华石耳翠可卷追想白鹿迹伊人竟何遣触端绪自萦薜荔况在眼慨叹意莫置顾望日已晚夕湖浴岑峭流光灭兰坂命酒写幽独鸣琴且游衍 

始至白鹿洞 

旷哉超世志缅邈平生思郁壹眷名迹久注匡山陲南涉枉嘉命果谐夙所期仲秋岩壑清宫馆复在兹白石激寒湍岩萝袅空基黯伤逝者往密惭来者追性同道岂隔途异理空悲兴言怀昔贤日竟眺前岐榛荒徒郁纡林崦一何罙感情匪哀叹聊咏昭言垂 

陟峤 

伊昔谢衔归志颇谐纶钓甘追河上迹切慕蓬池啸孰知紫芝虑竟荷青云耀值秋历江郡弭节登庐峤沉深九迭□□极千峰峭锦绣乱岑□晨夕改观眺晶晶游气敛皜皜寒日曜飞瀑信雷迈奔峡还龙跃躭游遽忘归久住轻时诮天池绝亦扪石镜扳可照矧兹二三子芬馥含清妙霜风□西夕从歌效希调 

庐山秋夕 

山壑寒气早日夕风色紧火流桂将歇霜至蕙草陨蟋蟀集涧馆禾委被疆畛物感忧自攒排遣情讵忍年徂身与衰时弃世所哂踌踷夜不寐起坐万念轸崖倾月西流嶂曙松犹隐噭噭露猿啼行行采芳□ 

落星石 

千江势欲倒蠡门支孤屿辉辉云崖映汹汹湍濑枉霜水落丈余石角露龃龉探奇犯崄涉停旄挈贤侣搴裳入松寺倚竹望风渚崩奔乱帆下蔽曳波鸟举秋空澹明澄浮山互吞吐灵根合道蕴旷荡豁褊阻贞靡亚砥柱险可并滟滪不闻永嘉胜秪因谢公许 

泛左蠡 

辞山意不悦水泛暂可乐征风逗帆席日竟展光耀扬歌荡溟昧鼓枻极窈窕指顾异晨暮俯仰改观眺出没湖中山明烕海上峤素轻左蠡险今觊石壁峭谢屐久巳芜陶矶寂谁钓解吟松门咏令人发悲啸 

骑登谢址复舟观于石壁 

奋鹄有奇翰古铎无追响游云迹易灭鸣世情难想昔吟瞻眺咏今觌湖中赏松门既岑峙川水深以广昏旦候自变伊人竟焉往岩劓徒空嵌堂基鞠为莾扉径不可识悲愉异今曩石壁屹寒岸葛崖啸魍魉揽驭意巳极登舟秪弥惘抱兹久延伫遵渚路回枉 

南岩寺 

岩高屯屋巨谷邃至迹罕仰之讶天缺登顿徒云满木零鹘巢露松冷猿啸缓一滴聆不厌五级袅可践 

赴怀玉山作 

始临清溪寺不谓兹路艰崎岖踰南岭转见山郁盘重阴起北谷冻雨响前峦志定迈孰御勇往竟孤攀挽葛接悬狖架木凌飞湍律律岩壑变飒飒岚风寒隔港望绝岫嵉嵉巳云端 

至怀玉山会起书院 

冐险登云峰云涌风不卷凄凄松霰响濡濡竹露泫沾涂意巳困覩构色颇展故堂改颓制新筑负幽巘代材但旁谷砻石况非远清渠激修溜巅亩旷以衍偶至若期遇天定固良鲜仰止古有训静成力可挽秪虞游业子快捷方式为世莞 

薛家楼宴 

闲游北城隅俯视清江郭洪川带名都形势自相错楼观蔼郁郁街巷纷以漠北城良巳高况陟城上阁轻裳拂倒景飞槛聆天乐夕山一何苍夏潦弥井络冲风激回流玄云骇难泊暗观逝者危遂悟居者乐慷慨亮易感扪心果谁恶夷险非我为弹剑且尽酌 

曲江亭阁 

缆舟金华潭遂陟冈上阁蹊径阻纡郁岩水光参错夏林一何清余雨浙未落高览景自异况值晚霁廓夕日明锦湍归云拥华薄近山聿苍翠远岭复岑崿旷荡感遇寓俛仰叹今昨不见往者悲秪觌来者乐顾瞻大江流愈恨代谢速源涌竟谁御谦守谅能曲所贵遗荣名覩义愿有勖 

发丰城属江涨风便 

午晴发丰邑挂席遡修瀬潮起果谐志风助利击汰棹歌落日上游目波峤外巨川信易涉贞固乃宜戒 

武阳抵进贤 

大宇流玄化生情互阴朗积霖夜犹注寒阳朝遽上肃肃晦色敛皛皛川水广枫林一何赤沙屿鸿竞往涉河历纡郁登岭暂停鞅抚江信萦带钟陵气弘敞荆俗杂浇厚征赋则邦壤佩刀岂民性剪戮叹幽枉 

自南康往广信完卷述怀十首 

越旬不出门所值疑初觏长湖迄华岳融景递澄秀鼓枻聿行迈览物每欣遘飘飘颐帆风逶迟敛云昼鸣鹤矫丰田文鱼驶闲溜有生孰靡适时及异荣疚彼哉吾岂仇乘运视所受履兹良巳快乃余足云究 

二 迅风会高云逝逝曷能巳朝耸冠剑驰夕暮遭累系荣辱邈何因嘅嘅昧成理湖程莾复阔滩溜于春驶肃肃东骛帆晨夜不得止仰睇啼柯猿俛伤跃清鲤一言季布召斥以一言毁从古谁靡然寄语求全子 

三 金阁简英儒玉书托纪纲丝言一何谆黜佞抡圭璋澄清有夙愫揽辔诚慨慷聿兹历三始矢志千载芳风波骇非意多口乱否臧九阊眇以玄欲扣六翮伤所司专爱憎威刑丧厥常彼方耸轻盖宁知嗟道傍 

四 渊云谅殊性予岂经世俦驰驱二十祀学宦寡谐谋昔斥还三河誓言永林丘靡坚今咎谁畜志竟莫酬在难归贻阻眇焉痗前修陟崇望波岭翔云骇西流春羽振桑榆念之心形仇东徂叹伊始怀哉俾无尤 

五 朝离傍罗浦东至龙潭宿戢枻候明发独寤守空曲宵昼有常理欲往不获速多虑良搅眠强置复攒触起立万动寂湍响应鸣谷惊风临岸激高月散春木絮云吐岑岫玉绳低以属慨哉复奚道徘徊至天旭 

六 一气噫太虚吹万良不同伊余就幽役春序奄巳中芳辰下霜雹寒暄乖故风北柯沮靡荣南林曷由丰临门翳孤松悠悠慨初终张仪相六廷虞氏哭途穷首阳乏长薇洛都鞍马雄天定俟何时咏言摧深衷 

七 云和易成霖羲阳一何冥淹哉沮洳区佳日闲我扃覆瓦仅蔽床颓壁支数栌凄飙惊中帷雹霰时复零天道有常乖万殊谁竟宁子期久巳徂纵陈孰为听当道有豺狼琐言訾螟蛉习坎固终利从兹效无形 

八 静居百虑屏孤树乃墙隅奄兹华叶更搔首睇淹如时云布灵谷天令震高衢霖潦灌百川万壑寡安鱼东京构党祸郭子逝于于伊匪亖顾勤孰崛南阳庐京燠非力排裘葛从所须龙蛇翳厥身孔赞宁我谀 

九 赦者小人幸臣诚小人侪匪图轩盖荣山海有奇怀礼法无复拘评者靡我排思夙慕华贵振鞅登要逵烜赫岂不快寤寐忧所乖识几既不早今恋非鄙哉乘桴越洋涛采兰及春滋于焉可佳容庞叟心所期 

十 一夕复一辰倏忽春务易云叶布丰林蚯蚓盘我壁田窦仇片言厥怒一何赫笑谑有白刃千载乃露迹倦兹掩陈记出户睇高翮积讟聆民谣欲采不可译英骖振飞车引出入势辉奕哀哉彼何子踌踷秪沾臆 

广狱成还南昌候子十首 

一淹经六旬扬舲复焉极脱然虽靡由事事嘉可即依依春功奏朗朗维夏逼故兹波与岭触目异前昔逸云散归雨川水浩崩溢挂帆趁风溜览岸凑悲怿昨犹罝中兔今为颃林翼邈言念先古展矣我心获 

二 直木防见伐兹言岂我欺若华耀四海孤邈畴见知庄鹍运池溟举翼九天垂风积苟不厚中路将安期叹息竟何语俛视川波驰溢霖骛洪涛千载固厥时燕石一何珍有骥不自持野飙激灵襟逝言惋长岐 

三 时至鲜枯林朱兰被长坂临峤觌贤迹停楫暂游行灵雨吐葛花桕叶巳复展佳哉溪上邑流峙亘而缅岑岑徐岩秀飞泉洒丹巘岩亭交景风裾带时自卷居高乃虑孤涉历悟攸遣枚枚三陆宫千秋竟兹显 

四 余于滨臣湖厥土旷以浮津驿暮何嚣避之泊南丘遣子省其母析棹诣江州明星波洄洄欲发仍复留有端肇丝微涓涓遂成流拊心实罔惭患来谁□□纷纶及今兹事巳遥尚忧志士常苦贫饥渴无我尤 

五 昔游东山日览古肇新宫徐令实经营弦诵溢其中阅兹奄三年离滞心莫同我舟非不维柰此西逝风乃子胡德余于迈远从公朝旦发龙津暮栖依瑞洪湖山没如拳波途浩难穷伫瞻有深怀贻谣勤坚崇 

六 夕栖瑞洪渚遥览渚北山相传洪崕子乘云自此间履迹今尚存其人邈莫攀粤余登征途频年涉间关毁誉一婴心寤言多所叹于兹诚踟蹰振衣蹑前峦浲水莾浩浩惊风荡回川欲济惜无梁飙轮傥中还 

七 登舻倏五日览接渐增阔汹汹北汪川浏浏得纵壑剧哉风水虑履顺故靡豁高鸟厌尘集智士贵处末交甫怀汉滨婉变情遽夺结驷匪不侈险至谁竟遏沉身厥亦罕万世惜不脱遥遥哀云岑瑶草烂孰掇 

八 明晦每无常人道岂不然归云徂靡余日华耀清涟戚愉繄为谁喟然想千年姑苏宠宰嚭越孤辞会山梅将辅番君范子逝不还乖岁君子贫枉寻矜大贤时霖润万物莸蕙乃同妍东门可栖迟归欤聿奚言 

九 阳鸟逝无余觏者鹙与凫青青泽溆毛刈之粪谁畬经过问当年云兹夙属吴归命丧厥仪长云奄西徂抚床竟空言金陵乃以都桓侯威八州温氏阐雄图聆言怆我衷彷徨感终初混一今其时舟聘非尔虞 

十 仲冬别豫章涉夏兹复临凉燠殊厥时能不摧我襟楼观蔽泰清众木凄以阴倚挠陟龙沙优游眺洪深鱼鳖溃惊流澜骇遂至今中有夙纵凫振翼回哀今波阻杳莫即驰景忽西沉抗手自兹辞万世怀飘音 



【卷第十四 】 

【五言古诗四十首】袷祭颂述 清庙篇丙寅元日朝退有作 从军四首 屯田二首 塞上杂诗二首 功德寺翠华岩望湖亭吕公洞香山寺平坡寺天宁寺观塔碑 镜光阁娲皇墓诗送乔太常 三忠祠艮岳 天马 古意 遣兴二首 岁暮 苦热 十五夜十六夜十七夜小至 赠徐子七夕遇秦子咏赠赠王御史 酬伊阳殷明府追忆见寄 殷明府期嵩少诸山不果 酬秦子以曩与杭子并舟别诗见示余览词悲离怆然婴心匪惟人事乖迕信手二十二韵无论工拙并寄杭子暮春逢林子邂逅殊邦念旧写怀辄尽本韵安南歌送许给事中天锡 



空同集卷第十四 北郡李梦阳撰 　五言古诗四十首 

袷祭颂述 

弘治十八年岁除日作是时　武宗初即位 

呜呼大圣人肇迹或渔樵苍龙戢其角志固无丹霄德祖始侧微浚叶开　皇朝礼盖视后稷面南统羣昭大哉九庙仪亲尽敢不祧再迁及　皇熙世室閟以寥袷辰复来集凤凰鸣箫韶惟　皇率百辟孔祀自今朝白日照实旗御气如綘绡将将磬筦鸣飒飒灵旗飘恍惚帝醉饱诸王亦飘飘下有开国勋偃蹇罗金貂愚臣叨对越精魄为之摇鼓钟送羣公玉户风萧萧唐侯昔践位十八号神尧　皇实秉敦默龙性无逍遥道合天人际志与神明超降祉倘冥漠四海无征徭 

清庙篇 

岩廊肃文钦芳区恣幽骋宽紏岂异性拘旷本殊摬嵚岑路寝东森疏嘉树静珍丛媚朱夏秀干扬修景曳琚羣彦集拄笏万虑屏仰望南城苑飞除带崇岭山畾峞白玉阁要眇黄金井季主饰观眺哲王摈游幸自非渊圣姿谁保天步永 

丙寅元日朝退有作 

赫赫大明朝皇皇启八叶谅闇在冲龄忧勤缵洪叶真心改革殊屡覩祯祥恊春王肇元载万国咸臣妾端冕御兹辰缥缈仙云接神飙翊紫盖翔龙舞浩劫哲后畏天威惕若春氷涉古编昭日星有躅尚可蹑大哉五始义允矣三阳浃 

从军四首 

汉虏互胜负边塞无休兵壮丁战尽死次选中男行白日隐碛戍胡沙惨不惊交加白骨堆年年青草生开疆愸未巳召募何多名萧萧千里烟狼虎莾纵横哀哉良家子行者常吞声 

二 从军日巳远备兹途路艰驱车太行道北度鴈门关天寒雨雪冻指堕曾氷间登高望虏境白沙浩漫漫单于数百骑飘飒猎西山彀我乌玉弓赫然热肺肝安得奋长剑一系名王还 

三 别家亦云久昨得家中书书中何所云父母与妻拏昔来柳依依素雪今载涂岂不念还归天子西击胡登山眺故乡存没两呜呼丈夫死国雠安能恋里闾生当取封侯怨别秪区区 

四 久处行伍间渐知苦乐情能蟠丈八鎗徒御不我轻府帖昨夜下烧荒有我名秣马待天曙肃肃寒霜零左鞬插雕羽雄剑跃且鸣日高渡黄河东过受降城所羡在灭胡富贵何足荣 

屯田二首 

叶落归故根孤云有时还凶年闾里尽谁门今幸全全者自何归皮肤半不完百租丛其身欲诉谁见怜吾家十八军独我犹从战昨当战交河左髀贯双箭本不识犁锄况复千亩租三诉吏不语锁颈投囹圄 

二 日落苍天昏奔驰吏下屯扬言科打使论丁不论门老军出听卯老妇吞声言边城寡机杼耕种育儿孙诛求余粒尽竭力豢孤豚昨当总管来宰剥充盘餐言既复长号吏去攵他村 

塞上杂诗二首 

边烽日夜至飞符来会兵羊牛入高砦鸡犬皆震惊壮士按剑起鞍马若流星鎗急万人靡笑上受降城生系五单于归来献天庭 

二 胡儿追野马迸蹄若惊鸿一马带双箭堕我边壕中敢望不敢近踟蹰各按弓抽身复北去天寒沙碛风 

功德寺 

宣宗昔行幸游戏玉泉傍立宇表山截嵲开池荷芰香波楼递蹙沓风松奏笙簧百灵具来朝落日锦帆张万乘雷霆动千岩烕流光绮绣错展转翠旗沓低昂法眷撞钟鼓宫女拭御妆笙镛沸两序星斗宿岩廊至尊奉太后国事付三杨六军各宴眠百官守旧章廵非瑶水远迹岂玉台荒鸣呼百年来回首一既伤凤腾赤霄暮龙归竟茫茫山风撼网户紫殿生夜霜退朝值休沐我行暂翱翔娟娟登岸林惨惨度石梁废道哀湍写松柏间成行启钥肃览历过位增其凉积久洒扫鈌乳鸽鸣膳堂旧时琉璃井倒树如人长神巳佐上帝教犹托空王铃磬飒鸣戞晨昏礼相将盘游非圣理操纵在先皇至今朝廷上不改旧纪纲 

翠华岩 

洞劓耶律词其名翠华岩俯视耸观阁仰面攒松杉厥维何王代鬼斧开嶃碞精气久削薄烟岚郁相欃屡憩验足薾独往悲情凡入萝畏石坠转峤惊日衔飘飘万里风吹我秋衣衫放迹慕康乐入道怀贺监载思武陵避愈怅桃花岩去住亦由人极目江上帆 

望湖亭 

来登望湖亭始尽览历妙布席倚岩嵌波望领佳要山花落天镜钩帘巨鱼跃岩潭递隐见圆浪浴奔峭屼嵂百万阁日落展光耀羁缚阻延放临渊羡孤钓霜寒葮菼白沙晚鸹鸧呌吾非阮生伦于此亦长啸 

吕公洞 

厓根豁一门恠石相撑拄谽谺自吞呷白昼亦风雨阴处泛清泉积苔荫链乳往闻茅山胜风慕华阳主路遐限孤往倏历十寒暑经亘骋心目小憩偕道侣兹洞虽人境固足托茅宇惕然忽内咎我何恋簪组 

香山寺 

万山突而止两崖南北抱凿翠置殿榭级石上穹昊高卑各称妙曲尽结构巧有泉如线缕盘转出松杪嗜奇忘登顿缘危肆探讨险绝逼牛斗萧飒若风岛夜宿来青轩天色碧可扫湖沙静莾莾海月白皓皓想当邦邑初此地只蒿草绮丽仡谁凿岩壑澜相袅但看全盛时民力为兹槁 

平坡寺 

西山万佛宇烂若舒锦锈平坡凭风迥突出众山右宫阁因岩坳面势巧相就百里见琉璃截嵲戴云构朋游探绝迹杪秋历羣岫得此目力展恍疑出氛囿仰看北斗逼俯恐东海溜雄压香山丽阔掩望湖秀落木响岩牖寒岚染衣袖延缅古今拜伫立悲慨凑盛叶虑反始危基有倾仆千载谁复临逆想蓬蒿茂 

天宁寺观塔碑 

旧瞻天宁塔今览天宁寺兹塔多鬼恠光芒夜夜至不知何时殿结构今颓弃剔藓读其碑识是隋文字蝌蚪半剥落蛟龙犹□屃我来值时暮揽逝癸□□修陆控赵代长山卫燕冀苍然野眺合一洒杨朱泪 

镜光阁 

我生走纷境性意苦不适朅来镜光游不觉袛树夕鸟藏丹阁暮萧槭杮叶赤杳如造岩壑閴其寡人迹其王戴金冠天子之所客迓我薝卜下坐我红罽席落日入虚牖窈窕云光白团团石莲灯照耀锦绣壁忽闻铃磬发转怅俗务迫静躁本殊科利义各有癖伊余竟何为奔并阻行役乞君摩尼珠一照幸不惜 

娲皇墓诗送乔太常 

正德元年上以即位遣官礼百神 

伊闻女希氏奋迹鸿荒日神功羲农并吹簧豁阴郁鳌极本寓言蛇身竟恍惚遗墓赵城侧古庙松杉密霍岭峙巑岏汾川眇荡潏穆穆秉德臣肃肃拳瞻谒祈灵泝遐躅明禋备精物天虽积清气运久恐漏阙徒炼五色石寥廓讵能越送子顾周道俾我心于邑 

三忠祠 

忆昔汉诸葛龙起荅三顾志决竟星陨呕血为军务鄂国与信国屹屹两王柱杀身不救国冤愤水东注往事勤钟鼎新庙傍官路惨惨冠剑并凛凛生魂聚翠旗晚明烕往往鬼神驻怀叹各不申翻然向□□我征久奔迫过此感伤屡时来展肃谒系马门前□香台野蔹上罗幔虫蚁蛀烈士为吞声清风激顽懦 

艮岳 

城北三土丘揭山孽对堤口黄芦莾瑟瑟疾风鸣□柳云是宋家岳豪盛今颓朽我闻帝王富东京实罕有凿池通嵌窦移山媚户牖岌嶪楼观合欻吸风雷走岩阴翡翠吟海窟蛟鼍吼燕赵矜丽人搜剔充妃后君臣互沉湎斯道讵能久鸣呼花石费铢锱尽官取北风卷黄屋此地竟谁穿迢迢五国城二龙回其首向使任忠良邦国得烕否余来值寒暮悲歌坐林数狐狸窜古垒破瓦没藜莠孤城峙我前苍苍日将西 

天马 

天马从西来汗血何历历天子顾之笑置在黄金枥呜呼神骏骨草豆日萧瑟瘦骼突硉兀衔辔挂在壁白日涕至地青云志抛掷朝望竭石津夕盻流沙碛犹能肆横行倘君赐鞭策 

古意 

有鸟何方来哀鸣向西北我欲缚此鸟天路险且棘悠悠浮云行照我暮颜色丈夫重几微男儿死邦国长鲸一奔逃万网不可得平生反掌志对此空叹息亭亭特生杜道傍皖其实孤桐虽良材弃掷处遐域而余竟焉往呜呼泪沾臆 

遣兴二首 

余陵固丽地幽蓟亦名城皇天作南邦北斗开瑶京万国梯航入宫殿造泰清大哉帝王居海岳自环萦禹功肇胼胝汤也勤四征煌煌肯构训圣人垂其情 

二 四海为我土九夷尽来王贡琛至北户北至玄谷阳我祖秉天钺血战开其疆当时受命佐一一皆忠良喷薄倚日月万古瞻腾翔乘运虽有时盛业当自强 

岁暮 

轩坐意悄悄感此岁年暮一气有肃杀昊天纵霜露衰容摇万物日月立复度赤骥初长成自谓中君御扬鞭过都市万马不敢步天寒草萧瑟侧塞在中路良辰不再至我发忽巳素不见古贤达尽被名所误沉吟惜蟋蟀延伫羡鸥鹭终然托远适余者岂足顾 

苦热 

伏阴固当奋亢阳乃逾缅嘈嘈蟪蛄鸣树杪风不展上天收雷雨万物沮沾洗推案忽大呌蓐驭何时返赤日厚地裂挥汗无晨晚古时有虞舜弹琴理骄蹇轩辕制六律四序无乖舛何当挽二圣吾欲遂仰偃 

十五夜 

夜陈芳宴会座有离羣夜中秋而无月何以慰尊酒宾主惨不乐周席尽回首向黑明镫入云景烂虚牖尚觊光破满时问阴薄厚吁哉至精物汝亦蒙此垢上天悲隔远人生怨分手月既有开塞吾宁息奔走霜露栖蔓草疾风下高柳劝君聊尽觞居诸亦何有 

十六夜 

四海蒸为云三夜皆天风他方纵有月不照长安中长安十二楼户牖凿玲珑贵家金张徒高宴开帡幪华烛代明月何必光遂通夕露久巳晞欢娱良未终迫塞谅有殊盛衰宁见同悠扬云中魄既满还自穷鬼神恶盈踰天道怀其公 

十七夜 

幽意竟不惬待月坐沙际久阴固当豁明月忽堕地桂枝没半轮蟾兔职业废姮娥饰粉籹愁绝云楼閟鸾忧不觧舞竟夕掩孤袂崔嵬黄金阙何由诉天帝景破力不敌光满云仍蔽彷徨步林樾为尔一流涕 

小至 

日为众阳宗来往成谢代来之生万物往以告成岁亭亭羲和驾建此南飞旆双龙服偃蹇流云翼其外和风卷冻雾重阴飒无赖枢知化工斡冥与天意会大君肃嘉礼君子幸亨迈谁能助新阳为我激灵籁 

赠徐子 

偃王世芜没石麟亦埋翳徐子发东吴英论有余地龙游沧波阻日出浮云蔽呜呼献王士竟洒荆山涕光掩明珠弃宠奋西施废古来共如此不独君遭际余本澹荡人倾盖托末契酣歌继日暮醉酒无阴霁各为征蓬散吾岂匏系旧时南阳宅回首成迢递蹈海有夙期与子自兹逝 

七夕遇秦子咏赠 

皎皎河汉月照我西南楼七夕远宾集置酒城东陬展席对双星盈盈隔中流艳艳覩籹女欲济无方舟神爽即易合茫昧竟难求明明君子德寡妁谁为仇岂无采唐约失身良见尤人生信龃龉世事良悠悠不见古时人皓首犹公侯葵藿不饿死富贵安可谋愿絷场下驹尽我盘中羞我今为秦声子也当吴讴酣歌达清曙临分赠吴钩 

赠王御史 

夕寒风自起集雪耀中宇朗月一何速早巳烂芳醑邂逅我兰友设尊欵清语连翩忽竟夜悲叹为故侣瑶华虽莫折羽觞时复举念昔青年日共矫凌风羽啄食九天步宿必华池渚中路更险艰风波各失所大明荡妖氛回光荫衰腐诸贤既连茹王子岂羇□余生实自庆追念良巳苦搣促广陵散怆恻山阳旅事谐终合并感往徒心楚弃置且安寓欢娱弄尊俎 

酬伊阳殷明府追忆见寄 

弱龄负奇节志欲凌海岳白马金陵来游戏宛与洛出从七贵饮醉调五侯谑妍华不见售谗巧思爱夺凉风卷团扇世路随飞藿谪居宰山邑颇喜占名郭川岭郁森秀烟云日喷薄况当素秋霁清霜扫天未龙门既疏峻伊水复澄豁启牖眺飞泉据案望岑崿独抚岩中琴遥枉汴上作怀贤谅在兹感旧但如昨徒然伫王凫未果偕缑鹤终期谢纷坱携手向嵩岳 

殷明府期嵩少诸山不果 

旅寓限崩迫骚屑隘烦务向来嵩少约屈指谓旦暮岂惟攀时彦兼欲展秋步仆夫戒衣粮车马亦充数胡然泥行迈遂此叹乖遌峩峩云中峯阻尔独何故伫瞻风峤突侧耳右泉注夜来逍遥梦忽落嵩山树累垂松猿噭澹沲岩姿露存巳超彷佛醒若涉颠遽彼羙眇何许兹端怆难屡采蕙忌及晚我疾畏晨露烟萝四时佳春服易为具河阳羣葩发振策冀有遇 

酬秦子以曩与杭子并舟别诗见示余览词悲离怆然婴心匪惟人事乖迕信手二十二韵无论工拙并寄杭子 

忆年二十余走马向燕甸缙绅不识忧朝野会清晏嗜酒见天真愤事独扼腕出追杭秦徒婉娩美柔翰探讨常夜分得意忘昏旦雪雨亦扣门仆马颇咨惋葳蕤香山阁山酋崒蓬莱殿登频穷日力延揽侔壮观孔翠不易驯人生本无泮萧萧田中蓬随风各分散杭生比适越秦子游瀍涧南北两文星光芒亘霄汉余衰更乖谬挂一每漏万夙遭青门斥差胜黄州窜偃息于沙泽游遨傍河岸秦也虽共区累月不一见秦实困劳冗余亦怕梳盥何况阻疆域杭也江之畔怦怦睽隔积郁郁岁年换无计脱烦促转坐迫滋蔓再读并舟篇愈切山阳叹诵言各钦德悲离古所患 

暮春逢林子邂逅殊邦念旧写怀辄尽本韵 

赤骥奋途路神龙厌池沼不登泰山顶岂见众山小明公昔际遇志与青云杳烂承夕扉诏番苦司隶扰君乎实愤切轩然争臣表朝野凛生气树鲜安巢鸟名孤众毁集窜薄忧心悄一投海滨郡遂守荒江眇辽辽岭南国借尔揭文旐中天行日月戞戞孤鹓矫君虽关仕产迹自闽中肇叶从考亭入统为横渠绍伊余放旷人渔潜侣荷莜亡羊以多岐望洋徒浩溔暌离历十暑邂逅植春杪日谈恨易夕夜坐忽及晓苑花虽寂寂风絮尚袅袅回首通州别屈指日不少今看两白发谁忍置清醥君行秉大轴吾歌入幽渺林岑有夙愉烟萝閴袅袅诚无王良顾空山没騕□ 

安南歌送许给事中天锡 

芳阡藉文毂垂杨绾鸣珂使君且勿发听我安南歌安南古夷隩岭屿蔚陂坨炎原吼象兕溟窟豗鼋鼍爰自秦汉降憯怛寻干戈天皇操化枢环海无惊波永执臣妾礼稽首心靡他珠犀走北陆翡翠供虞罗王臣乘匹骊駊騀金盘陀朝济白藤江暮涉富良河白日破蛮雾铜柱孤嵯峨雕题覩汉仪芭舞何傞傞皇仨罄所宣纡征采民哦使君聆我词慷慨不顾家仆夫杖明钺綘节拂林华楼船下烟溆鼓吹达海涯 



【卷第十五 】 

【五言古诗四十四首 】乙丑除夕追往愤五百字 田居左生楷二李见过二首城南别叶夏集二首 庆都篇帝乙 黄衢二首 十二月朔 夏歌 湘妃怨春曲 结客少年场行 侠客行从军行出塞曲铜雀伎漳津夕眺 吕仙祠三月河上宴集 咏乐溪赠刘主事元瑞二首 湘江吟春曲五首 朔日 槿树 槿园 春情 游寺 升天行春游篇四清篇正德四年七夕上方寺作 戊寅早春方方寺夕集上方寺辛巳春 山中 置薪 九潭诗 



空同集卷第十五 北郡李梦阳撰 　五言古诗四十四首 

乙丑除夕追往愤五百字 

忆昔蕤宾初皇疾辍临仗维日白气亘黑风复排踢俄传天柱折忽若慈母丧帝本尧舜姿末履转清伉敛祍接耆硕高出文景上两宫悦孝子九庙歆流鬯毅然整六师霹雳无前向犬羊遁朔漠鲸鲵蛰溟涨囦冲不凝寿日表空殊相蜿蜿湖中龙一夕拔惊浪回首哭苍梧魂断湘南瘴念昨下明纶臣也诚无状誓死呌阊阖伸颈甘碪盎梁窦势如灼汉廷色惆怅皇乃西园游召彼侍供张从容杯酒间似让还非让未剖青锁封巳下金鸡放臣某讵足惜统体关衰王历数古明辟圣节畴能尚逝欲碎臣骨吁帝不得迋攀髯眇莫及痛哭桥山葬玉光动前星朱符阐灵贶主器难久虚勉起答羣望金木歘为崇太白昼相抗羯胡敢余侮吾徒尽乘障呜呼榆台役弃我六千壮踉跄战士骨躐趿将军韔二竖固轻率腐尸亦云当所恨国威辱北鄙气凄怆钲皷疑皇情何以慰宸况凄凄建未月临门遣征将纨袴作元戎京军本浮宕翻使沿边卒束手遭棰掠揭山孽云中城谁复扼其吭胡来风雨声胡去横拍唱千村与万落人烟莾荡荡婴儿贯高槊志妇经衣桁狐狸呌破垒落日悄濸漭此辈诚鼠窃反复亦难量骐骥驾盐车虚名缚肮脏世岂乏颇牧贱或执鞭杖琐琐登坛子饱之则飞扬吁此良太枉国慨何由畅水旱而秋雷阴阳迭骄亢皇天虽至公视之但坱坱臣当历服始谬进大夫行退朝实愤切欲吐畏官谤武王秉黄钺师事太公望列圣构梁栋驾驭亦英匠先帝升遐日临榻召三相 

田居左生楷二李见过二首 

习宦非我长官久计转拙遭斥还田庐获与初念恊树艺良有期农事固堪悦飘飘缘原风皛皛明川月披襟恣吾适既夏不知热回思行役日寒暑靡得辍疏懒古虽鄙任性亦可说膏畴矧丰蔚积潦复凄冽白日皎在兹停云静如结为谢二三子努力慰衰劣 

二 去官今七暑渐与农务亲随宜谙土性言话羣野人时或遡微风行歌响空榛先民邈何攀慨焉伤我辰慨伤遹谁知所有二三宾文论日往来炯炯高义伸炎雨回众姿凉飙起修畛兀然林木下日入忘归轮玄蝉夕益聒去鸟一何频野行畏多露无使侵衣巾 

城南别叶夏集二首 

田居本自娱况兼林水情聿兹暑衣晨而与佳士并挈榼遡芊绵临隑弄深情娟娟浴沙鹭交交鸣枝莺虽非岩潭区闲旷足我营菰蒲袅寒阴陨果时自惊有空矧伊迩遐哉谢尘萦 

二 荷锄侈高咏濯缨肆佳吟畴知稼穑场乃尔蒹葭侵步风逾曾堤徙筵趁重阴于情既有托瞩寓良自深逶迤波上云征征草间禽陗台信巳古巍城方肇今验物果足遣杯干聊复斟 

庆都篇 

于昭开帝则荡荡恊钦文高辛初缵服大舜复升闻瞻依太古日怅望春空云缓策遵墟里翱翔咏放勋 

帝乙 

此以下三首皆为　武宗大婚而作 帝乙归元岁沩汭降高秋白雾凌苍璧文烟结彩楼枫陌三公引云衢六马游行当瞻月驭伫想咏河洲 

黄衢二首 

黄衢会日月紫气悬阴阳冉冉神龙下英英朱凤翔兰烟凝玉阁桂月满金堂礼元歆九庙德巳合无疆 

二 桂宫新降驭蚕室烂生氛曳绨成汉业采葛相周文会奉重轮日先胆五色云秋明天路夕瑞雨碧氤氲 

十二月朔 

积阴凌紫极玄雾暗三辰黄龙游帝畤万乘若浮云六蚪何蚴蟉杂沓走天神明王熙庶载至敬达郊禋玉辇亲牛豕重瞳注鹿羣精诚先百物咸德届牺人扬銮回御道九宇冀阳春 

夏歌 

积潦溢广泽炎云翳崇台玉阶履綦绝紫殿生莓苔萤流疏竹静风动绤帏开佳期怅千里竟夕以徘徊 

湘妃怨 

采兰湘北沚搴木澧南浔渌水含瑶彩微风托玉音云起苍梧夕日落洞庭阴不知篁竹苦惟见泪斑深 

春曲 

萋萋百尺台南临大道开月明珠箔卷尘暗宝车来豪雄五都侠意气万人摧带醉穿林径垂鞭拂阁梅 

结客少年场行 

灯如列宿行月似九秋霜番番七贵儿灿灿五侯郎杂沓凌香陌徘徊竞夕光各携万金剑结客少年场 

侠客行 

幽并豪侠地燕赵称悲歌千金市骏马万里向交河公卿赠宝剑君王赐玉戈捐躯赴国难常令海不波 

从军行 

弃家从上将报主扫胡戎弩满常随月旗翻数起风右指昆邪尽左盻月支空驰名紫塞外开府玉关东不逢百战日谁识万夫雄 

出塞曲 

单于寇边城汉将列长营旌旗蔽山谷钲鼓昼夜鸣乘我浮云骑彀我明月弓奇兵左右出长驱向云中彭彭阵结虎飒飒剑浮虹一战皋兰烕再战沙漠空归来献天子长揖不言功 

铜雀伎 

帷飘雀台上弦奏舞衣前羣悲一以望春草为谁妍芳岁销兰怨流尘集锦筵为问西陵道孰与汉家阡 

漳津夕眺 

扬舲乱北渚靡盖望西陵帐殿牛羊下歌台麋鹿升日夕松栢路萧萧响风树连沙改故浦空山没苍茂徘徊望霸气邺城在何处 

吕仙祠 

孤游逢吕迹永逝感卢生眷彼炊梁术契我遗世情苍山故国道落日邯郸城阴阴祠宇夕宛宛曲池清不见金芝侣谁闻朱凤声田鼯穴桂壁野葛蔓松楹宁知往来者不是寐中行 

三月河上宴集 

触霁迈芳垧修袚临长洎虽非曲觞饮聊异秉蕳戏波延拾翠舸岸匝寻青骑羽爵恋驰景鸾箫剧春思羣谣狎凫鴈抚适欢同志亦以扩凡超流连岂吾事 

咏乐溪 

濯足荒溪口延望大江浔石树环碧彩泉潭生翠阴经亘涉清涟沿洄登素岑日暮樵响绝但闻山水音鸿鴈遵渚飞麋鹿聚空林而子岂不乐其如兼善心 

赠刘主事元瑞二首 

驾舟越洪川飘风扬其波白日不可驻浮云一何多搴芳涉北沚采蝱陟南阿怅我平生友伤此欲如何 

二 蒙蒙孤舟夕横笛坐烟浦秋绿被汀沙落鴈不可数烈调千行云激商复流羽曲竟和者谁坐人泪如雨 

湘江吟 

对酒歌绿猗岁宴怀佳人山寒翠袖薄微霰沾衣巾空持紫鸾箫欲致愁无因日暮湘江曲浩荡烟波春 

春曲五首 

维南有曾城下瞰梁王台痽构翳云日歌钟暮徘徊芳草徧旧畿山川邈悠哉 

二 春城花烟满杳霭生夕阴白马系芳树绣袪弹鸣琴樗蒲少年子一掷千黄金 

三 绮阁俯通阛后有百尺楼并坐紫罗茵双引青玉瓯扬花起薄暮糁糁萦芳洲 

四 菁菁艳阳月郁郁羙人思游丝罥白日炯若春风姿零落垂手舞空传白纻词 

五 借问羙人居云住城东隅背有桃李馆前临车马衢十三妙歌舞十五冠名姝 

朔日 

朔日悲风起空除落叶平犹闻砧杵急巳复剪刀鸣一夜传霜箭黄云满塞城 

槿树 

槿树依空砌寒时尚着花未能堪暮色徒自绚朝霞寄语闺中女无多镜里华 

槿园 

槿园秋气夕唧唧寒螀聚风回啼欲断月落归何处爰悲在堂吟复咏山枢句感尔中夜兴微霜下庭树 

春情 

俗萦一何绵驾言春巳分绿郊鲜行轮朱树花将纷鸣鴈起前墟浮阳蔼东濆徙倚孤台侧伫回送征云 

游寺 

褊心俦辈寡幽境每苔步绵郁倚磴歇冯孤眺迥屡洞塔阴古宇芬萝袅澄树伫观野禽哺此外岂吾虑 

升天行 

市居苦烦溽陆暑怀清波缅思溪壑侧丹崖卷曾阿仙人挂树下窈窕攀青萝我独尘歊内营营欲如何 

春游篇 

古台悲帝子歌吹余春愁草绿夷梁野云浮河海流击壶咏四泽鼓钟眺三洲扳条已无那驾言谁倦游 

四清篇 

盘松屹当户修筠静依槛羁远桐丝涩萧瑟鹤思减归伤园坞废坐令荒秽斩弹曲憩疏荫皋唳清露湛 

正德四年七夕上方寺作 

逸人厌嚣俗达士乐闲胜乃兹城中林而非车马径积雨豁新霁云石掩秋映微阳下孤塔潦水夹明镜巳疑尘寰隔况覩莲方凈岂惟慕真觉亦以叩诠证玄蝉共西夕浮云本无定 

戊寅早春方方寺 

逾年罔涉兹过之门巷疑匪畏霜露辰肯与春事期径兰芊故丛苑松发新蕤陟丘念废居升危眺回漪抱以幽旷豁情缘凄怆移惊风逓虚塔振振空廊悲得遣复安较劳生良尔口 

夕集上方寺辛巳春 

晨飙奋以厉夕林回晏温郊游怅伊阻驾言乃松门春湖静瑶宇塔萝袅清樽遥睇被原草近搴临水荪花雨时自落法云凝复奔淹留迟宝月破此人径昏 

山中 

山中雨乍歇一夜瑶草长风吹翠岩竹下应石瀬响时来展书坐悠悠绝尘想 

置薪 

读书古木阴置薪倚其根露零石径滑云起溪日昏白虎启巍观金马开高门君自薄簪绂难称国未思 

九潭诗 

岧岧千仞岭下有百尺潭夕风起微澜浟浟动晴岚俯之鉴我心伫翫云波涵流蕤扬寒清跃鱼手可探蹊暝樵响歇猿鸟来相参寄语泥中物长蟠恐未堪 



【卷第十六 】 

【五言古诗四十三首 】登东城楼晚下楼作赠同游数子二首寄赠端溪子二首赠苍谷子 赠青石子二首 赠刘潜赠崔子赠孙生赠王生二首赠崔生赠魏子二首三士篇赠医李郑张 寺游别熊子四首甲申中秋寄阳明子 赠李世德 寄赠玉溪子初秋上方寺别郑生 赠郑生三首寄程生赠梅国子 赠定斋子 雨后往视田园同田熊二子二首庄上晚归车阻于潦渠徒步始达于岸山夜 蒸热三子过我东庄 田园杂诗五首 秋诗二首 咏鹭 



空同集卷第十六 北郡李梦阳撰 　五言古诗四十三首 

登东城楼晚下楼作赠同游数子二首 

登高散凉目隤然日云暮逃暑良巳恹恋景复延顾广野起暝色层闉合昏雾眷言楼中客共此城上步蚊虫扑面游蝙蝠时自度二仪但莾莾一气黯回互昼夜本定理明晦非难悟日入各言息钟鸣复驰骛山酉崒宋帝阁突兀信陵墓往似宿沙禽来如缀花露徙倚千仞梯长谣发悲愫 

二 盛阳丽楼台烂如锦绣错日入暝烟起俯视但冥漠即此悟人理天道固可度动静启晦明代谢有今昨凉飙逐夕兴回声满虚阁四顾水明灭宿鸟喧相索哑哑啼城乌噭噭上云鹤忉怛感晨暮徙倚罢觞酌北斗忽复低西月隐长薄闪烁海光动翕沓氛雾廓无恃黑头在早定沧洲约 

寄赠端溪子二首 

叹凤世巳远悲麟竟何为兰蕙秘幽岩萧艾盈路岐君子抱明德伤也谁复知随流非我心特立乃见疑亭亭南山松匪无霜霰摧寒蕤但不改孤贞常自持 

二 智者尚高契达人慕希声旷世有相感同时怅难并烈风起玄朔百卉忽以零登高望所思慨焉念徂征鸿鴈序翅飞麋鹿呦呦鸣为言明馨子盍簪终有成 

赠苍谷子 

玄云翳白日积阴何漫漫风气日以凄泥雨常不干漂萚委川涂百卉良可叹览物怀伊人抚时悲凉寒忧来如乱丝理之棼无端为霜念逝鹄多露怨芳兰所嗟声影隔匪惧馨香残徒把瑶华音长谣望林峦 

赠青石子二首 

高鸟有违羣离兽多悲音懿彼婉女恋子怅焉分此襟朝发南河隅夕暮乃北岑玄云既无极黄波浩且深君其四海翔无言还旧林 

二 季秋凋羣木寒潦滥中车丸笳鼓济方舟轩车匝河涘攀德惜遥迈怅分睇驰晷采兰徒情结把菊为谁羙愿子厚衣襦霜露自兹始 

赠刘潜 

人生无常因飘如风中云昔别大江隅今也长江濆凉飙起霜夕陨叶何纷纷我菊有佳色毅然独芳芬迟速良有时勉哉树高勋 

赠崔子 

鲲鱼游北溟凤鸟翔南涯扶摇非无运鸣世自有期显夫竞钟鼎遁士潜蒿藜驷马岂不荣泉石安且怡悠悠西山人匪为薇蕨饥寄言青云客策勋及今兹 赠崔子 鲲鱼游北溟凤鸟翔南涯扶摇非无运鸣世自有期显夫竞钟鼎遁士潜蒿藜驷马岂不荣泉石安且怡悠悠西山人匪为薇蕨饥寄言青云客策勋及今兹 

赠孙生 

古人种桃李不为搴其花君子振英芬岂在文与华炎阳赫晴彩百卉流丹霞蕡彼东园实累累一何嘉采者自成蹊举世徒咨嗟 

赠王生二首 

凤鸟世希有众人常见疑一朝下西周戞焉鸣高岐光彩照四极观者惊以咨神物耻自衒卑鄙甘见欺骥马匪伯乐盐车空号悲烨烨丰城剑非华谁固知 

二 伯牙违钟期有琴不复弹兹意奚以取良为知音难得失有荣枯合离成怨欢万鹄戾天云玄鸿渐河干浅夫贵多矜狭士贱自残幸子固明志显塞察所安 

赠崔生 

伊昔振我衣连步千仞冈岩谷窈疑阻岐径回羊肠与者咸莫从子也乃同行举手撼天枢纵目揽大洋星斗何历历海波浩茫茫登山贵及颠涉水非无航愿言穷高深念哉母相忘 

赠魏子二首 

霖潦久乃歇晨兴送还辀野寒泥淖盛念兹途路修人生苟相许岂必曾绸缪踟蹰东路岐赠子双吴钩 

二 八月浙潮满念子鼓南楫海月团会峯山风下江叶里闾多宴娱任宦有荣业早回北向辕昼日望三接 

三士篇赠医李郑张 

严飙厉时威稿叶下荣木春风一以敷病草奄回绿天道岂常肃人事有还复七情既吾贼六淫乃为殰农经发玄旨轩问扩英馥代殊理易昧行乘计相逐陈荄抱绵息寒根蕴真育李生起专门郑子振空谷张也剖金匮奏効更神速饮橘秪自衒种杏亦可恧诵我三士篇聊以助清穆 

寺游别熊子四首 

天地固常尔遇之情不同但看摇夏树何似飞秋逢古来怨离人岂必穷与通默默两无语坐披琳殿风 

二 夕风起凉阁入耳松搣搣当此佳胜区谁忍遽离析篇鹳戞戞鸣萝翠满衣席异时冠盖场倘忆幽赏迹 

三 散眸七宝地觞尔孤云台一望碧云合四面清风来流影荡我前炎树生秋哀一笑问天地刼灰安在哉 

四 独立台上阁俯兹城下湖为问黄金鱼径尺今有无愚者人尽笑贤之乃谤诬二者吾适从不如乘海桴 

甲申中秋寄阳明子 

风林秋色静独坐上清月眷兹千里共眇焉望□越窈窕阳明洞律兀芙蓉阙可望不可即江涛滚山雪 

赠李世德 

豢畜不生麟鸾穴无鹯鹪求水贵求源佳木无亚条李门世清修三辈烨雄超黄扉早杀翮中叶乃沦涸生也困逾励奋飞竟云霄大钓干神化万物随生消英英畹中蕙化为艾与萧愿坚谋始心全我全石要 

寄赠玉溪子 

松桧不栖蝉熊皮不上蚁秉性死不易斯足验人理苟投信若饴义交固如水如水遐则思若饴背乃毁悠悠徂暑月眷眷念君子霍云停复飞汾水荡而□山西回夕阳皎如觏光美徒操孤绝弦叹息竟何以 

初秋上方寺别郑生 

胜地亮常尔佳士难屡并未穷结驷游遽复扬帆行古林郁城隅石门敞幽清趁风选浓荫布席觞羣英竹凉时自来残暑骄未平戒饮今二朞为子杯一倾义投不在故迹远心自萦念兹徘徊意时哉树嘉名 

赠郑生三首 

杪秋木叶脱霜露告成岁驱车遡寒郊触物念征迈戒舟有程日维驹阻心爱所幸旦暮留前途或风瀬 

二 伊予解组归汝也美少年骏马臂两弓射猎梁王川感子重意气授之黄金鞭万里不易致悲鸣为谁前 

三 英英百寻木时至乃黄落楚楚青俊郎还家鬂萧索桂树寒正荣溪鱼白而跃山行采瑶草寄我长生药 

寄程生 

河日淡莾莾飘风但尘沙阴阳为谁争时至枯亦葩念离伤岁穷怀音怨途赊彼美杳何许孤吟弄瑶华夜揽海门月晨吸波上霞苦心谁固知延望长自嗟浦鴈回故翼汀兰茁新芽无负汴上约梁园多奇花 

赠梅国子 

烈士有心许佳人重情欢投义既不易识者良独难清秋理瑶瑟为君发高弹一曲未云乱仰视孤鸿翻一举狭千里再举青云端我欲从之逝羽短才力单声影中藏之傥接排风翰 

赠定斋子 

水澄万形一镜明别丑好哲人静以俟愚者苦纷扰君本观海人扬旆向东道高步登岱巅横览尽洲岛匪云波水浩秪见众山小孔林秋飙入漂萚委寒草明禋展躬谒芜翳为涓扫 

雨后往视田园同田熊二子二首 

鸟性悦俦匹人情岂无慕亟见不云数独行必相呼 【去声】昨有城上眺今复郭南步膏雨回原绿丰林宿残雾久芜慨我庐旱水两妨误夏禾既岑漠秋秫庶能获酿具粗巳足念子有长路 

二 雨暵自有期岁功讵云差昨来偶滂沱万物皆颜华晴晨子见过毅然巾我车荒径蹄辙稀泽国疏桑麻长风起修林夕响连蒹葭芁芁南山豆离离东陵怀古看行云矫首徒咨嗟 

庄上晚归车阻于潦渠徒步始达于岸 

暮醉各言归风起草猎猎潢潦溢中车丸车至不可涉野黑径复曲鱼贯踵相蹑良惧苍耳窟重为蜥蜴怯童稚行我先沟塍负而躐世路本夷崄人情有惊怗闲素轻波涛临川想维楫履坦合自咎长吟咏匏叶 

山夜 

孤月上东岫白鹤激秋泪凉风振溪壑林影飒摇泄山居本深静夜气复澄霁冥心向千古眇焉托真契 

蒸热三子过我东庄 

林蜩午不歇日毒土色赤郁言森密里时华媚深碧三人者胡来无乃不速客黄公苍须髯二生【郑生昨程生诰】颀而晢入荫齐解带对酒各岸帻篱萱挺其秀槛果垂易摘无言岂为默有形忘所役杯干时一斟遽复至西夕 

田园杂诗五首 

朝阳暧秋木凝露未即晞翩翩啄榴鷽自惊集复飞众穑既登载我事亦渐稀晨兴坐东牖兀然对红薇噭噭一白鹤北逝将畴依忍兹稻梁辰而汝甘长饥 

二 大车行棘棘小车响额仄随分各有营急者稼与穑旦出在田野日入未遑息长阴下西夕萧飒起寒色云霞变彩气照我桑麻国立看劳者归露濡径不湿 

三 野清云气满场功亦云毕收获虽有殊大小各盈室感兹狼戾年追念忧苦日纷然嗿其馌妻子孰遑佚岁工借寒热人事坐劳逸萧萧原野霜何草不垂实 

四 壮时掉尘鞅老乃即农务值兹田事终怛然感霜露原萋日以敛林华不守故严霜凈游气翔鹄在天路鷃雀跃蓬蒿啄食不满嗉而予竟何言饭牛发今素 

五 田居亦安娱患者寡朋仇农谈或时歇仰视苍云流青衿者谁子道言即我谋开尊面圃场剥棘充盘羞物小意固勤觞既情仍留皛皛远天色秋旸下林丘 

秋诗二首 

百卉凄以腓游行散我瞩夕风一何瑟入园乃华馥菊也纷其英修篁积寒绿人生匪金铁荣落譬草木磬折者谁子誓死日争逐贤贵与贱愚灭去孰还复鸟雀各有安无为智者辱 

二 北风胡鴈急小禽亦南飞轻侠羣少年求伺争有为弋弹无遗木毕施在中逵百发不一获用心良足口黄雀堕计中鸣咷如得依白鹄举云汉览之心内悲小大有分量琐琐岂知微 

咏鹭 

天风下厉霜海色清严冬朱鸟逝云远玄禽眇焉踪翩翩委波羽鸣飞何雍雍去若雪球散来疑玉梭从回旋渌蒲漪映照青莲峯戏滓不染洁浴湜转丰茸羣起若避惊孤立如有慷孔言崇九思周歌羡斯容我容亮多泽君子良冲瀜亦应惧凫鴈幸少宽鰅鳙保尔贞素姿倘附春涛龙 



【卷第十七 】 

【七言歌行四十首】桂岩行崖松行丹穴行哀丘翁 苦寒行夜行歌古白杨行 泉上杂歌二首 自从行大梁城西门行 羇旅翁行 宝刀篇秋夜叹二首思归引归来行弘治甲子届我初度追念往事死生骨肉怆然动怀拟杜七歌用抒抱云耳解酋行西来行飞蚁叹土兵行癸酉生日 豆莝行余干行叉鱼行襄阳歌四首苦雨篇苦雨后篇 久雨柬黄子种竹 放蛇引 



空同集卷第十七 北郡李梦阳撰 　七言歌行四十首 

桂岩行 

白龙不识渔溪恶化为渔服遭人缚黄发先生困泥阻白马小儿气挥霍道傍朽木藏蛟龙霹雳犹闻夜火红寄谢少年诸数公贫贱岂必皆愚蒙桂岩紫芝春尽发骑驴且觅商山翁 

崖松行 

峭石嵸巃木相樛孤松拄日崖光幽朔风北来霜雪暗山深草黄途路修此时亭亭见松意排空柯干流云气大厦倾时梁栋急君看此物终难弃 

丹穴行哀丘翁 

丘名琥号松山夷门隐人也 

北风飒飒吹丹穴幽篁梧树寒萧屑孤凤威垂眼流血兰阳丘公昨谢世使我杯干巳数月出门骑马向谁适世事悠悠忍能说薄俗跄趋始为敬老夫平生性懒拙后生讥讪转多口白璧青蝇从点缺宋门汪隆颇好事见我握手肝肺热近亦客死临清州北望伤心路途绝可怜亲友日零散老成耆旧灰烬灭不争汝曹灰烬灭又值天寒地欲裂 

苦寒行 

前日雪落伤麦根北风刮地天色昏沙飞石走拔大树雪积林坳出无路城中死者不知数我归三年河不冻今年氷坚车可渡触面憭栗厚地裂四顾乾坤莽明灭尺薪粒米贵如玉君不见日晚空墙贫士哭 

夜行歌 

月轮未安光巳皎我行夜出夷梁道力疲足酸堤上坐黄狐怒立啼向我宋家宫殿尽瓦砾陂湖烧盐焰婀娜忽忆东京全盛时月行对此谁能那 

古白杨行 

百泉东岸三古杨下枝扫拂书院墙上枝瑟飒于穹苍空山野阴雷雨黑柯干冥冥动山壁剪伐难为栋梁用盘踞番逃斧斤厄但见白日悲风发宁知六月撑霜雪烟色惨怆精灵聚孤根倔强源泉裂忆昨访古憩其下居人不敢留车马落萚尚禁牛羊食污秽颇遭县官打丞相古栢霹雳碎将军大树空萧洒罔头石路莎草长孙邵李许同一堂春风漂泊予到此不见古人惟古杨古扬萧萧暮流急波翻浪倒蛟龙泣卫女幽忧拾锦花逋臣寂寞愁难立君不见太行羊肠莫比数上有毒蛇下猛虎樵斤猎火不虚日桂栢椅桐气凄苦呜呼杨兮杨兮尔何盘根据兹土 

泉上杂歌二首 

游子乐游复长叹临深坐歌白石烂石泉漠漠常东流我今胡为坐泉头渚花冥冥野阴薄溪日杲杲苍云愁君不见古来争战地山寒雪暮风飕飕 

二 羙人被服貂襜褕春日游行春水曲绿萝无烟山雪暝扣石长歌叹幽独拨刺红鳞锦湍游我欲钓之且复休金盘玉箸在何许为尔临渊泪如雨 

自从行 

自从天倾西北头天下之水皆东流苦言世事无颠倒窃钩者诛窃国侯君不见奸雄恶少椎肥牛董生著书番见收鸿鹄不如黄雀啅盗跖之徒笑孔丘我今何言君且休 

大梁城西门行 

水门堤口双栢树种之何年不记数风飡雨蚀生气微枝叶半凋委官路乌鸦蝼蚁复啄食我行见之泪如注古来根本忌先拨呜呼柰此栋梁具及今可为当语谁半夜吞声向北去 

羇旅翁行 

自焚阙里手植桧天下斯文忽坠地锦衣使者日旁午青衿冑子时流涕霾风翩翩起白旐五月黄尘暗天际君不见河上羇旅翁时乘此老遭拘绁 

宝刀篇 

我有吴王双宝刀龙鳞雪花烂照地奉君清宴可君意佩之十年不曾离黄金鞶带白玉钩出入魍魉魑魅愁功高见欵反遭怒此物抛掷今两秋丈夫生世轗轲亦如此终日戚戚何为尔 

秋夜叹二首 

君不见梁上蝠飞走掠蝇虫蝇虫四散不受掠而我胡在缧绁中岂即运命委霜雪要知腐草生华风沉吟彻夜不能寐此时天风雨将至但闻虫声啾啾复唧唧鸿鴈嗷嗷忘南北 

二 臭虫多足蚊有翅当我眠时忽而至愤闷披衣坐叹息竟夜搔爬无气力寒霖萧萧响荆棘君不见坎灯无烟四壁暗野狐跳梁鬼啾唧 

思归引 

疾风吹寒破南极冻雨濈濈山树黑天昏岁暮百忧并中夜悲歌泪沾臆起视众星白烂烂我今胡为在长安思归路阻多苦寒嗷嗷何处失羣鴈翅湿高飞嗟汝难 

归来行 

天下儒冠岂尽误迂谬弃捐仍道路九月江山冻烟雾百年裘马冲霜露穷达自知休怨天归来且种东陵田齿过四九已不小钓鱼猎兔亦得饱 

弘治甲子届我初度追念往事死生骨肉怆然动怀拟杜七歌用抒抱云耳 

吁嗟我生三十三我今十年父不见浊泾日寒关塞黑杳杳松楸隔秦甸梁王宾客昔全盛我父优游谁不羡当时携我登朱门舞嫱歌媵争看面二十年前一回首往事凋零泪如霰呜呼一歌兮歌一发北风为我号冬月 

二 母之生我日初赫缺突无烟榻无席是时家难金铁鸣佁皇抱予走且匿艾当灼脐无处乞邻里相引失颜色男儿有亲生不封万锺于我乎何益高天苍苍白日冻今辰何辰夕何夕呜呼二歌兮歌思长吾亲俨在孤儿傍 

三 有弟有弟青云姿以兄为友兼为师十五徧探古人籍十九不作今人诗从兄翱翔潞河侧宁料为殇返乡域孤坟寂寞崔桥西渺渺游魂泣寒食呜呼三歌兮歌转烈汝虽抱女祀绝绝 

四 有姊有姊天一方风蓬摇转思故乡岁攵秫秉不盈百男号女啼常在旁黄鸟飞来啄屋角硕鼠唧唧宵兮歌四阕我本与尔同肉血 

五 古城十家九家空有姊有姊城之中哨壑直下五千尺鸡鸣汲回山日红犁锄纵徤把岂得病姑垂白双耳聋小孤痴蠢大孤惰霜闺夜夜悲回风呜呼五歌兮歌五转寒崖吹律何时变 

六 氷河蜿蜒雪为岸忽得鲤鱼长尺半剖之中有元方书许我是月来相看腊寒岁穷多烈风日暮高楼眼空断梁都北来道如砥熟马輶轮为谁绊呜呼六歌兮歌未极原鸰为我无颜色 

七 丈夫生不得志居人下低头腼面何为者薄禄不救诸亲饥壮志羞称万间厦东华软尘十丈红入拥簿书出鞍马王门好竽不好瑟何如归樵孟诸野呜呼七歌兮歌思停极目南山空翠屏 

解酋行 

都日县南干沙上射鴈者谁三五羣毡帽红裘黄战裙云是解酋官达军沙下北风吹舰旗边军欢喜家军悲朝廷日夜望俘至雪冻酋船犹住兹县官逃走驿官啼要钱勒酒仍要鸡姚源遗孽尚反复尔曹不得夸辽西 

西来行 

冬廿六日十二月西来泛湖雨明灭雨寒着树尽成雪天波雨黯霮路幽绝鸹鸧秃鹙立如人衔鱼避船偷眼嗔天开猎夫会寻汝乘时早可攵其身 西来行 冬廿六日十二月西来泛湖雨明灭雨寒着树尽成雪天波雨黯霮路幽绝鸹鸧秃鹙立如人衔鱼避船偷眼嗔天开猎夫会寻汝乘时早可攵其身 

飞蚁叹 

李子官江西时覩事感心作飞蚁叹暨西来行也 

今朝天光鸟鸣唤草萋柳长江涣涣恠尔飞蚁何烂熳填门扑牕坐我案夜来不虞风骤至尾瓦吹飞船打岸孤城晦冥霏霏雨前呌鸹鸧后鹅鹳共言此崇飞稀鹃我欲击之还复叹明明上天非无宰蚁也琐细何湏筭灾祥感召固其理先时苟备终无患君不闻汉家满堂客不贵徙薪贵焦烂 

土兵行 

豫章城楼饥啄乌黄狐跳踉追赤狐北风北来江怒涌土兵攫人人呌呼城外之民徙城内尘埃不见章江途花裙蛮奴逐妇女白夺钗镮换酒沽父老向前语蛮奴慎勿横行王法诛华林姚源诸贼徒金帛子女山不如汝能破之惟汝欲犒赏有酒牛羊猪大者升官佩绶趋蛮奴怒言万里入尔都尔生我生屠我屠劲弓毒矢莫敢何意气似欲无彭湖彭湖翩翩飘白旟轻舸蔽水陆走车黄云卷地春草死烈火谁分瓦与珠寒崖日月岂尽照大邦鬼魅难久居天下有道四夷守此辈可使亦可虞何况土官妻妾俱羙酒大肉吹笙竽 

癸酉生日 

庐山腊日地冻裂白猿鹿麂啼深雪卧病松林北岸湖黄蒿古阪行人绝巳今行年四十二我辰安在百忧结小孙呼爷戏床侧纵恼忍能即嗔说 

豆莝行 

昨当大风吹雪过湖船无数氷打破氷骧山畾峞山岳立行人骇观泪交堕景泰年间一丈雪父老见之无此祸鄱阳十日路断截庐山百姓啼寒饿旌竿冻折鼙皷哑浙军楚军袖手坐将军部兵蔽江下飞报沿江催豆莝邑官号呼手足皴马骡鸡犬遗眠卧前特边达三千军伍个病热死两个弯弓值冻不敢发昔何猛毅今何懦李郭邺城围不下裴度淮西手可唾从来强弱不限域任人岂论小与大当衢寡妇携儿哭秋禾枯槁春难播纵健征科何自出大儿□□□挽驮 

余干行 

荒滨鹘立夕啼鹕春行缘岸竹木枯黄蒿破屋走白狐东至信州西鄱湖男儿输粟妇刈刍问谁为此军前湏去年氷雪十丈余凋瘁至今犹未苏姚源带甲巳数万岩淤莫展金仆姑近闻杀官兵复此道路諠传真有无安能飞刀取贼颅貂裘白马还京都 

叉鱼行 

汉江七月黄水涨男妇叉鱼立江上岸斜波紧□□转千人目侧精相向巧者十叉五叉中血飞银尺□金浪鳊鱼中叉独更稳顿之泥沙半倔强我舟其时行遘此仰视皇天色惆怅深山药苗熟流汝一毒江河万形丧鲦鲨糜烂不直钱小琐暴弃同蚶蟓走鲵吞泓吞山滚蹴踏犹能开浩荡渡子徒夸好身手如飞快桨谁曾傍夜风大声吼盘涡地坼澒洞豗鼋鼍如瓮之蛟手可得蛇龙岂复安巢窝消息定理鱼柰何 

襄阳歌四首 

烈风夜行岘山道天阴城空鬼鸣啸蒹葭委折波涛白通济桥头老鸧呌人言黄昏虎抟牛牛虎两伤归各忧万事岂尔能前谋不如置之宽且休君不见百足之虫光如虹雷火烧死枯树中 

二 岘石巉嵾孤根深下盘厚土云气阴中有千万窍突如风来遇之如笙琴昨当醉狂推撼此天地忽然为之动山鸣鬼哭百兽吟我时便欲驱使六丁移之去家遥屋卑无顿处于乎一石且无顿处徘徊归来日沉树 

三 襄阳山势何所以东如翥凤西虎蹲墓堆累累不空地于中岂少英雄魂大堤先前花艳时朱楼细柳黄金羁但看旧园歌舞处掘发金钗知是谁君今有酒不饮恨不驷马轩车驰纵及金张许史将焉为身后埋没蒿草畴见知 

四 昨来三日雨不住逢人面色如地皮老龙之堤岂□打襄阳难是养鱼池南倒江势虽汹涌我堤如山撼不动但虑祸患起细微丁宁疆吏防蝼孔我闻斯地连年垂雨旸二麦麦死秋禾伤众心讻讻久未定小儿何得跳商羊天公好生民寿康 

苦雨篇 

波涛日陷蛙鸣起梁园一夜满城水屋庐半塌塌人死可怜哭声水声里忆昨出饮黄昏归零蒙巳洒力尚微岂知中宵鬼神怒雷翻电滚雨如注我时怵愓不得眠牎灯扑杀无计燃汹涌一任霹雳走恍忽若有蛟龙缠地轴震仄久益急披衣起坐坐复立鸡鸣气势幸稍缓积渐天明日光入琴沾书湿开我堂二仪高下云低昂黄鹂晒翅燕语梁前何恐惧今何康万事夷险谁豫量及时弗乐头颅苍 

苦雨后篇 

小儿□哑始学语育之后屋逢今雨包裹移置夜我旁儿惊屡呌安之乳霆雷虩虩屋瓦震疾电绕床乱走鼠大儿明农隔城住即有缓急谁视汝旦日报至心则降雨未伤人伤稷黍前时三月点雨无大儿忧色禾半枯日日望雨雨反荼荡然畎亩为江湖天晴微风波水动沟渠四注长河涌明晦反复何代无嘱儿更备宜秋种 

久雨柬黄子 

微晴见月月仰瓦城中水淹雨犹下郊园浃旬不一出不畏冲泥畏没马苔藓自上匡氏壁蓬蒿日深仲蔚舍人言甲子船入市幸君豫问能舟者【初雨夏甲子也】 

种竹 

自从有竹水烂死使我竟日颜不欢顷来移置复傍此遽觉六月回秋寒龙姿凤苞生不易可怜芜没今人弃窈窕郊园草树中何人道有凌云器 

放蛇引 

花蛇错落五色备毁垣掘出蛇惊悸昂头宛颈若有诉盘旋瞥捩如奔避深山大泽岂无窟荒郊短草真何意豺虎公然白昼行花蛇何得更纵横秪知毒口能戕物未觧皇天实好生洪流自古容微细吾叱园丁纵蛇逝风驱雷霆急雨过彩虹倒挂青天霁 



【卷第十八 】 

【七言歌行四十首】送何舍人赍诏南纪诸镇 上元访杜炼师 奉送大司马刘公归东山草堂歌二月四日部署宴饯徐顾二子 七峯歌寿范郎中渊 送人还关中寄兵备高佥事江寄内弟玉 雪柬郑生 吁嗟行示周生 送郑器寄鲍宇三鹤歌为丘三公寿亦载厥实事焉 君不见赠郑庄 呜呼行寄康子以其越货之警 送席副使监贵州屯学二事歌 送鲍滶还歙送鲍相如金陵 君不见赠马佥事应祥得冯御史允中书秋夜徐编修宅宴别醉歌 发京别钱边二子东园翁歌 苦热柬屠参议 白鹿洞别诸生 豫章遇锺子送赠董公衙赏绯桃行得家书寄兄歌 寄郑生歌 余邹二子游白鹿书院歌 戏赠周纪善龙沙行别袁生 浔阳寄毛君湖口郑生山游归予作此歌丈人行鹤癯子歌 寄殷给事人歌 送田生赴京歌 送陈冠歌 芝柈行 



空同集卷第十八 北郡李梦阳撰 　七言歌行四十首 

送何舍人赍诏南纪诸镇 

先皇乘龙去不返悲风惨淡吹宸极四海哭若丧慈母百官狂走天为黑忆昨临危坐御床手挈神器归今皇密语丁宁肺腑裂三老亲闻眼流血金縢立剖石室秘此事难从外人说我君谦让不可得割哀践阼弘祖烈日月重悬万国朝雷雨赦过羣方悦越南海北霹雳动蛮夷尽奉王正月此时九道使臣出舍人亦辍螭头笔白马朝腾蓟北云锦帆暮闪江沱日江沱秋交多裂风洞庭云梦俱眼空巴陵县令舍人兄接诏会弟西楼中童年题诗在高壁六载不到纱为笼南岳以南惟峻山苦蒸毒雾何盘盘天王新令雷电掣妖蛇不敢啼林端五溪官长喘喙拜黔州父老垂泪看却瞻苍梧云气黑斑竹临江怨幽色翠华缥缈空冥间此时此恨谁知得君不见马援拄孔明碑剥落黄蒿里千年莓苔待君洗万里之行自此始归来何以献天子 

上元访杜炼师 

宣皇昔时乘八风御龙游戏行烟空马前两两侍王女别馆多在蓬莱宫朝天宫中旧时殿楼台昼锁无人见琉璃井塌青苔满松栢森森月如练呜呼往事难具陈灯火如山又一春北斗坛西访隐沦我师黄衫白毛迭巾坐我更致西楼宾玉杯潋滟赤玛瑙织罽四角银麒麟酒肉山堆满堂醉仙厨往往来八珍孝宗之朝五真人师也磊落当其伦自言召见亲赐食曾把丹书献紫宸如今寂寞看春色银鱼玉带无消息岂惟鱼带无消息欲语吞声泪沾臆劝师对此莫酸辛世间万事如转轮且将芝草供生计聊与烟霞作主人月偏彩云当牖生旋呼两童吹玉笙闻师妙得逡巡术百壶倒尽还湏倾古来仙子尚谁在饮者翻垂千载名名垂千载亦区区酒阑灯昏夜复徂不见泰陵草巳宿春生树啼双老乌此时亦应羣帝趋金灯翠旗光有无 

奉送大司马刘公归东山草堂歌 

东山有草堂缥缈云峤孤前对祝融峰下瞰巴陵湖明公昔时此堂居麋鹿熊豕当窻趋洞庭日落风浪涌倒影射堂堂欲动惨淡谁闻紫芝曲独善不救苍生哭先帝亲裁五色诏老臣曾受三朝禄此时边徼多战声曳履谒帝登承明谢安笑却淮淝敌魏相坐测单于兵九重移榻数召见夹城日高未下殿英谋密语人不知左右微闻至尊羡自从龙去不可攀公亦卧病思东山湘娥含笑倚竹立山鬼窈窕堂之侧上书若死只欲归圣旨优容意凄恻内府盘螭缕金织赐出倾朝皆动色白金之铤红票记宝钞生硬鸦翎黑崇文城门水云白是日观者涂路塞城中冠盖尽追送尘埃不见长安陌人生富贵岂有极男儿要在能死国不尔抽身早亦得君不见汉二疏千载想慕传画图即如草堂何处无禄食腼窃胡为乎乃知我公直丈夫呜呼乃知我公真丈夫 

二月四日部署宴饯徐顾二子 

春日载阳官署幽东吴二子过我游庭空日斜吏人散窅然何异经林丘今晨惊蛰暖气达昨夜哀鸿呼故俦中庭古槐苍藓溽上有百鸟何啁啾仓庚交交刷其羽君看巨细各有求明时冠轩几邂逅得暇胡不攀淹留自从去年识徐顾令我意气倾南州徐郎近买洞庭柂顾子亦具钱唐舟浮生飘转若飞藿倏忽聚散谁能谋风光烂熳况复尔愿写清□销客忧故人若称不好饮举杯入唇还复休妙歌时时激慷慨鄙夫何以答绸缪严柝沉沉静夜色北斗倒挂城南楼秪恐天明驱马出揽袪延望河之洲 

七峯歌寿范郎中渊 

我闻桂阳江上峯平地突出七芙蓉三峯岧嵉如列戟四峯袅袅翔飞龙孤水东来走其下上岩下岩惟古松有时云雾满四壑洞中仙侣时相逢使君磊落中行后家傍前峯对江口暗想精灵盘礴初岳降生申理或有平生气与苍壁高落笔烟霞常在于六载为郎不爱身五十生儿将白首湘南新鲊红胜王燕京高会多名酒岁岁登堂娱笑歌歌我七峯为尔寿 

送人还关中 【得万字】 

君不见刘毅贫时一掷常百万君不见唐时郑虔道高坎壈腹无饭英雄际会各有时人生岂必皆如愿关中老翁燕蓟客昔何慷慨今何怨王通无媒番叩关扬雄有赋何由献君归射猎南山麓得钱且学樊侯贩 

寄兵备高佥事江 

三月无雨干杀麦六月雨多禾耳黑长江浪高蛟龙鬪陶河鸂鶒啼清昼此时怜君备吴越天阴不见日与月白衫盐徒愤风涛我军慎勿贪仓猝 

寄内弟玉 

自汝林居将一月我心不宁长惙惙郊寒岁暮风色苦旷野无邻天雨雪亟欲载酒往问子氷路难行畏跄跌岂无轻裘与快马玉也视之如敝幭此道于今识者稀劝弟宽怀慎药物 

雪柬郑生 

夜来雪花如掌大无事闭门但眠卧僵牛死马非所虑天翻地裂畴能那近时好事最者谁徽州郑生差爱我瓮头春酒不余沥天明梳洗午尚坐北风其凉二仪闭雪吹飞沙映天过老夫畏寒淣无力生也乃是雄豪佐梁园之陌平若掌放兔呼鹰无不可不然骑驴学尔祖乘兴一鼓山阴柁 

吁嗟行示周生 

吁嗟周生千万驹今行不得如蟾蜍虽有宝剑寒吹毛一日不遇成鈆刀子不见丰城紫气干云霄盐车之下多悲号张华伯乐行相遭 

送郑器 

梁园仲冬雪积阻惨惨风乱平沙树泥深马瘦不得行缥缈金陵在何处青系络酒提玉瓶强出送子城东亭旦望淮河暮江水云飞鸿鴈天冥冥 

寄鲍宇 

愧我夷门草堂寂种菊芜秽生蓬蒿尔家华堂近江浒开花烂熳秋云高去年此日同为客今年对菊遥相忆黄山练水在何处独倚南牕望南国 

三鹤歌为丘三公寿亦载厥实事焉 

老鹤东来度海水与雌俱飞引其子回翔万里始一息丘家麦田泽泚泚逍遥洗濯饮食足烱如烟雪无泥滓此鸟千年丹始成口衔赤玉苍龙精落地化作金光草采食还丹毛骨轻古来拔宅将妻子肯使丘翁地上行 

君不见赠郑庄 

君不见江上鴈嗷嗷唤俦侣劲羽轻毛常趁风往来漂泊如羇旅男儿落地既有身谁能龊龊犹妇人怀中有剑亦不贫吴下阿蒙君莫嗔 

呜呼行寄康子以其越货之警 

呜呼皇天不可测一冬无雪春无雨黄霾翻风白日动前飞秃鹙后飞鸨堂堂古路长蒺藜万家之城走豺虎百姓诛求杼柚空儿号女啼守环堵饥寒尽化为盗贼可惜良民作囚虏腰弓带箭百成羣少年驰马仰射云苍山日落行旅稀醉唱胡歌各自归山东赵实巳授首南阳回贼同猪狗诸君但欲树功业玉石俱焚理或有近者内丘大宁河横贼八骑持干戈裕州知州与贼战康也扶柩冲之过资粮荡尽仅身免月暗天昏路途远吉人作善番轗轲痛哭寒城白云返顷闻留滞在襄国百口仰给县官食吾兄匹马走问之半月更复无消息夜立中庭北极高昼看河朔风沙黑汝宁以南土尤赤空城二月生荆棘豆斗米可以换娇女牛马饿死枯蒿侧比来官吏守空印柂男抱女尽向北即防此辈更充斥恐汝后归归不得 

送席副使监贵州屯学二事歌【席名书字文同蜀人】 

我昔在北京送君向河南岂料在河南送君如百蛮瘴云苍苍途路艰牂牁罗施皆峻山法官要自褰帷入倏忽开明众山出大抵夷狄似禽鸟制之虽勤忌拘急此曹亦是人心性顷来渐慕衣冠习文翁化蜀岂无本李牧屯田务招辑所恨故人恨万里令我蚤夜心于邑丈夫巳际飞龙会野人犹抱枯鱼泣感新怀旧心肺酸万事回头百忧集弘治之间时世异与君次第陈封事许身谬比汉贾生推君每称唐陆贽朝回对坐香炉省出门并结青云辔自从分手哭遗弓缙绅漂洎余亦同抱瓮梁王修竹园遗址宋帝蓬莱宫生涯放逐似羁旅混迹迂腐随村翁曾闻伏枥有老马岂即道路伤秋蓬天下疮痍况未息西南贡篚防难通杜鹃尚识君臣礼蛟龙终收云雨功相如谕蜀文章壮马援平交德业雄扶危济弱付公等临岐怅望天南鸿 

送鲍滶还歙 

昔时贤达或未遇途路坎坷常固穷盐车骐骥亦抛弃人生岂得无西东君年五十犹未通江湖去住随飞鸿黄山紫阳日索寞题诗蚤向轩辕宫 

送鲍相如金陵 

去冬君行雪积阻相送城东念羇旅今冬相逢不逾月再别令我情更苦金陵市头酒如蜜此去酣歌与谁侣我在梁园独岑寂寞教碧草生春渚 

君不见赠马佥事应祥 

君不见庭中树今冬憔悴春作花君不见桑上草含阳籍上抽紫葩富贵讵有种贫贱岂无涯君今身为指南车何不留之殿京华北游汉水南长沙君虽在汉水与长沙高不愁虎卑无蛇 

得冯御史允中书 

凤凰不识梧桐树一落蓬蒿鸟雀欺沧洲鸿鹄长毛羽纵有云罗柰尔为昨日郴阳冯侍御临流寄我锦双鱼黄河崚嶒雪十丈过腊逢春始得书开缄不见下江舸梅花满枝空泪予 

秋夜徐编修宅宴别醉歌 

徐郎三杯拂剑且莫舞听我击节歌今古曲畏调悲不易竟天地荧荧月东吐燕山八月风力怒落叶交加映尊俎怆时感事百忧集死别生离同一苦身逢累朝全盛日弘治之间我亲覩朝廷无事尚恭默天下书计归台府五陵鞍马速雷电千官气势如风雨却忆年年秋月时日与尔辈同襟期如渑之酒差快意袒跣呼号百不思弦张柱促衣冠祸综核崩奔学士疲仓皇世事难开口物极则还理宜有羸疾巳分沙田草遭逢复折都门柳富贵在天得有命人生反复如番手不见去年临别处吞声踯躅莺求友邂逅寒暄不自知隔绝荣华为谁守歌残酒干天欲曙门外骊驹巳西首哀鸣胡鴈亦南飞露湿群星朝北斗 

发京别钱边二子 

秋风浙浙吹燕山游子杖剑出燕关车脂马饱夜将发钱边二子来相攀此时羣星觐上帝骖鸾翳鳯云之际君不见牵牛与织女一水盈盈独流涕 

东园翁歌 

东园翁今六十余面常泥垢发不梳身藏宝剑人不识反闭衡门读古书此翁十五二十时欬唾落地迸成珠陆机不敢以伯仲管辂警敏空嗟吁生鳞即与蛟龙伍未汗宁同凡马趋尔时射策黄金阙三百人中最英发骅骝举足狭万里便欲登天揽日月岂知德尊常轗轲独买扁舟泛吴越三十年来万事变富贵于我直毫发归来灌园种琼花荷锄自理东门爪夜眠海月挂丹牖昼看江风滚白沙辽东合有逢萌宅齐西爯覩陶朱家北郡李生三十六摈斥高歌卧空谷前辈后辈道岂殊同坐同行限江麓东望东园乱心曲安得逐尔骑鸿鹄 

苦热柬屠参议 

豫章之热真毒滛六月巳破仍不禁赤云行空日在地万里一望炎烟酒东蒸扶桑干欲槁黑河水干龙不吟院松亭亭我所爱比遭摧炙无好阴纵令跣足欲何往此地寸氷如寸金层檐大厦尚喘喙矫屋茅堂泪满襟滕王有阁高百寻阁下澄江清映心紫薇使者卧其上卷幔恰对西山岑赤脚门子摇大扇行坐吟哦挥素琴几欲往访簿书积岂我无酒同谁斟亭午蕴隆潭水沸蛟蜃下徙鼋鼍沉何况走原兽栖枝禽呜呼豫章之热其苦有如此而我胡为营营与世争华簪 

白鹿洞别诸生 

东南自有匡庐山遂与天地增藩卫山根插入彭蠡湖峥嵘背杀三江势地因人胜古有语于乎万物随兴废学馆林宫客不栖千岩万壑堪流涕文采昔贤今尚存讲堂寂寞对松门松门桂华秋月园拄杖高寻万古源梅岭古色照石镜扶桑丹霞迎我轩绝顶坐歌霜月凈石潭洗足芝草繁更有冠者五六人峭崖穷嶂同攀搴草行有时闻过虎旦暮时复啼清猿我今胡为公务牵蟋蟀在户难久延出山车马走相送落日遂上鄱阳船生徒绻恋集涯浒孤帆月照仍留连情深过厚亦其礼謭薄窃愧劳诸贤明朝伐皷凌浩荡五峯双剑生秋烟 

豫章遇锺子送赠 

豫章八月江势轻水关行马沙觜平闻君缆舟挽君往向夕恶风银浪生顷时收帆万船集波颠石倒蛟龙立中流艓子独何意欹反犹摇双浆入天清未风君巳回帆色诏迢万里来拂衣汉口凫鴈乱击榜南浦芙蓉开汉口逢君又南浦人生聚散风中雨黄石公赤松子在何所君今抽簪我簪组 

董公衙赏绯桃行 

吁嗟董公垂老官不迁途虽坎坷志不变三岁提兵两列衔此事堪伤亦堪羡二月南风卷章水黄昏西省开芳宴刑司军司皆集衙盆中絩桃俄放花董公捋须向客夸客起环视咸咨嗟情酣展转移灯照酒气扑花花欲笑逢人合与世酩酊衰颜若被春勾调君不见玄都观里树不与武陵源上殊时来开落各异地董公董公今宵与客且倒花前壶 

得家书寄兄歌 

三年路遥消息阻缄书实冻兄心苦鸿鴈无愁奋翅难鹡鸰且暂游寒渚时望东湖西日微雪冬庐岳北思归独虞四海干戈满生别悲伤见面稀 

寄郑生歌 

南康烈风无时休将归船滞增烦忧空城雪埋狐兔走十日冻合鼍河洲庐山咫尺不得往汝在梁园独予想开缄叹恨东游阻琅玕天姥春空长 

余邹二子游白鹿书院歌 

洞原路氷山径微二子日游过夜归岩宫割刻徧览读马时跄跌泥在衣顷来烈风号季冬雪霾不见五老峯苦心数子守寂寞我病讲堂虚鼓钟二子此行真特奇异时独往今可知虎吟狐啼且不惧肯使杨朱泣路岐 

戏赠周纪善 

广文先生何为者十欲出门九借马只今徒步襄水滨衰鬓漠漠常风尘鳯凰在笯鸡啄食苜蓿阑干半青黑君不见楚筵醴罢暮归来甑尘妻子无颜色 

龙沙行别袁生 

君不见玉虚观前松去年冻干今□主树灵力排雷雨会干大每与蛟龙争下有万古不定之龙沙风滚无时休英雄奋发各有时运至贾贩皆公侯腐草尚为萤何况堂堂七尺躯万物之灵高牙大纛苟不我石泉白云谁复争举眼江汉鸿冥冥与尔倒此沙头瓶 

浔阳寄毛君湖口 

大江六月凉风发匡庐清波滚明月削出万朵青芙蓉水底摇动金眼阙羙人盈盈坐湖县昏叩石钟曙晞发怅望迢迢碧云合早晚扁舟向蛮越 

郑生山游归予作此歌 

跂予望之六六峰欲往争柰今严冬石林崎岖积雪盛日中无烟虎豺病生也孤往胡所稀冻攀幽崄探其微手皴面黑逾旬归太室少室何者奇曾否首阳歌采薇北邙逶迤清洛远天白氷崇伊阙晚灞上骑驴尔靡辱袁安高卧吾应腼忽然想生经行宋家陵来寂寞东西京翘首泪下嵩山青 

丈人行 

丈人九十牙齿存行曳竹杖挈玄孙只知灌园同汉阴何须采药游鹿门山房春归碧草萋蕙帐月白露满蹊少微星沈湖水涌松林夜夜猿啸啼 

鹤癯子歌 

鹤癯子汝人也而何为乎鹤形羙髯修修双瞳青闭肆夜读黄庭经晨出荷琛掘茯苓鹤癯子汝岂无万里骨刀剑翮路遥朋寡日云暮弱水蓬瀛壮心隔君不见江中老龙亦高卧鹤乎鹤乎谁汝那 

寄殷给事人歌 

斑鸠赋形百鸟内化为苍鹰百鸟避秋空万里试一击洒毛纷纷称鹰意回旋簸荡风沙开海宁光清鸾凤来天地炯炯元精回此以赠君君毋猜金陵虽隔黄金台汝翊紫盖临三台飞章御览不十日道路閴静豺狼哀惜昔匹马长安走殷何徐陆皆吾友楚姬娉婷华色并殷生棱眉独方口何郎短小亦不丑仳离今各经年久梦寐犹存上苑花飘零寂寞西湖柳丈夫致身贵不朽陟要阶华亦何有贾谊才名信早知姚崇相位非难取大江滚滚东北趋羣龙霜蛰鼍呌呼汝登凤台念老夫为我致一凤之雏我不敢玩亦不敢狎诚心餧饲毛羽全使听箫韶翔舜都 

送田生赴京歌 

正月八日天骤黄大风昼晦沙飞扬河水栗烈人不行驾鹅鸨鴈交踉跄黄鹄呼曹厉毛翼一举横天向天北君不见左生北上田生俱长安走马花九衢 

送陈冠歌 

虎子堕地气巳麄骅骝汗血自为驹陈生垂髫骨即殊双瞳炯炯唾成珠前年汝与计吏俱承明谒帝未生须丈夫志欲日月并云雨且使蛟龙湏冬风猎猎吹楚湖怜汝送母催楚舻调羔火腊尽江门水戏彩春停汴上都忆昔乘骢按南国汝在诸生独英特三秋自阻北飞鴈万里今逢旧颜色私计彭宣晚必亲敢言裴俭前能识寒温始知君子厚杖屦番增世人惑匏子柳烟风日和力疾送子临黄河汝亲日望泥全使老夫拟作琼林歌 

芝柈行 

昆仑子之来也李子觞焉及夜瓶芝自堕以为柈行觞焉平可檠二觞行之稳持之轻客大骇笑欢尽醉而李子赋诗 

霜严夜清月在南灯明酒温客气酣铜瓶玉芝铿堕地客将传玩夸神异仰芝把蒂行金杯苍文古紫当筵开巳惊潋滟菡萏动更诧屈错蛟龙回忆芝初出盘精气云流石立魍魉避赤箭琅玕色尽枯神诃鬼守求非易泄秘直遭天地怒怀珍顾使时人忌自从获芝升我堂琴书几席俱辉光晴日徐看瑞气合炎天每挹仙云凉燕山豪士来何方悲歌起舞宵未央芝乎自衒亦太异顿令四座深林觞觞行逶迤月转白月色芝光巧相射酕醄触击玛瑙碎淋漓迸落真珠赤君不见玉屈卮金叵罗珠花绣草枉自艳停杯听我芝柈歌 



【卷第十九 】 

【七言歌行四十一首 】朝饮马送陈子出塞 胡马来再赠陈子张将军塞猎歌 送仝仪宾朝天歌送田氏赠郑郎太华山人歌相逢行赠刘按察元瑞王郎行郭生行结交行赠李沔阳薏苡行赠王氏 徒步东行赠鲍滶夏日田居苏生携酒过送人使安南有鹤篇赠翟翁 赋得姑苏台送李推官士允送王子归鄠杜 赠郑生石峯子歌 寄寄庵子 龙仙引赠骆员外送李中丞赴镇 雨燕醉歌 结肠篇三首哀才公哭新县观灯行石将军战场歌 玄明宫行 康郎山歌 干陵歌刘子有金陵之差遂便觐省送仲副使赴陕西徐子将适湖湘余实恋恋难别走笔长句述一代人文之盛兼寓祝望焉耳龙州歌送沈编修使安南 汉江歌送范子之桂阳孤鹤篇寿豫斋王子 聊城歌送顾明府 



空同集卷第十九 北郡李梦阳撰 　七言歌行四十一首 

朝饮马送陈子出塞 

朝饮马夕饮马水咸草枯马不食行人痛哭长城下城边白骨借问谁云是今年筑城者但道辞家别六亲宁知九死无还身不惜身为城下土所恨功成赏别人去年贼掠开城县黑山血迸单于箭万里黄尘哭震天城门昼闭无人战今年下令修筑边丁夫半死长城前城南城北秋草白愁云日暮鸣胡鞭 

胡马来再赠陈子 

冬十二月胡马来白草飒飒黄云开沿边十城九城闭贺兰之山安在哉传闻清水不复守游兵早阨黄河口里万人齐出千人死陆海无毛杀气蒸五月零氷冻河水当时掘此云备胡胡人履之犹坦途闻道南侵更西下韦州固原今有无从来贵德不贵险英雄岂可轻为谟尚书号令速雷电抱玉谁敢前号呼遂令宵旱议西讨兹咎只合归吾徒我师如貔将如虎九重按剑赫斯怒惜哉尚书谢归早不覩将军报平虏 

张将军塞猎歌 

将军堂堂七尺躯虎头昂藏紫虬须据鞍笑捻金朴姑弦鸣仰堕双飞乌南平川汉北歼胡蛇矛卧地刀剑芜朔风吹霜塞草落马腾士奋于狩作将军夜令晨步同碛沙黄黄日色薄部下游击五千人竞时争能各有神驱飞翼走入我网千队万队何駪駪气酣前赴逞一决零乱旌旗倏明灭杀气上回灵武云火烈直透天山雪张公觏此番逡巡红衣白马如神人衣也蟠蠎金麒麟朝廷所赐荣功臣拦头报捷者谁子手提禽兽血满身生截罴豹累雉鹑中军小校额抹巾见之一骑风起尘左射奔鹿右毙豕更追狡兔趫穷榛张曰于乎奚用是昊天肃杀存至仁摐金按节止中野燖腯炰鲜燕搜者礼乐行军分自严赏罚正簿谁能假何地真收吐谷驼一卒乃获大宛马长城窟氷胡鴈稀轻鼙缓吹诸部归悬戟惨淡鸦鸟委垂鞍碨礧熊兕肥少年犹忿杀获微翻身彀弩追云飞我闻搜狩古侯礼三驱六御今何以缵武虽存于貉文戒荒合避长扬侈将军抹马厉部士为防西北烽烟起 

送仝仪宾朝天歌 

风吹黄尘暗河甸行子拍马来相见春寒昼阴沙冥冥九衢散乱花如霰自言手捧紫瑶函驰轺谒帝黄金殿甥壻当朝礼觐同往来遣答犹亲面南阳贵人骨固殊敦亲倍钖明光宴八议轻微实惋恻时情讵识皇心眷开函烂熳百色备龙盘凤曲流云气绣女咨嗟洹绪工体裁脗合三宫意吴罗迭雪秪怀赧南金象齿堪沉避自离京国十年余每悬金阙忆金鱼班行日侍诸王聘混一曾瞻万国书君过上林聊驻车春风旧树花应舒有暇更欲问西湖扫地垂杨今有无 

送田氏 

寒城野霜鸿嗷嗷羊肠木零熊豹号彼汾沮洳望心劳葭菼委折风波涛山西刑司气何豪西迈白日行旌旄七星丸丸明佩刀君不见黄河飞云立如盖一鹗乘之向并代 

赠郑郎 

郎来张拱向我揖玉树亭亭我旁立叩之论语背诵毕曲礼幼仪汝能习黄河柳绵飞欲尽练水桐花放将及汝父昨来今汝归有琴在抱书在笈君不见师山后人代非乏勉旃无効羣儿狎 

太华山人歌 

山人昔居太华峯结屋玉井餐芙蓉夜随金精朝白帝误挝天皷撞鸿钟帝怒谪之荒江滨泪添江汉齐朝宗阊阖九重豹虎蔽霜雪十年鸿鴈冬江边诸山不可眼梦寐犹跨双茅龙有时梦到西嵿坐环海内物尽么么一线黄天泾渭流拳石白昼岷峨破翳凤骖鸾觐玉京羽节云軿度婀娜织女虚无指前路沐发有盆不借我山鬼含笑倚岩立仰看明星斗如大猿啼蛇吟万壑静山人归来泪交堕 

相逢行赠刘按察元瑞 

一别六年不相见风尘歘觏刘郎面西关官亭车马都使君骢马朱雀符有虔秉钺映交衢把臂道故情郁纡仰视高天白日徂忆昔同殿含香趋万事反复难具铺秋风飒飒响枯树蛟龙立鬪黄河怒舟子无忧旬浃阻大夫且试登高赋城南柳径梁王苑庙门书院松林晚此时与子临高台边侯绮席金尊开芒砀微云气出没但见悲风万里从东来寒空孤鴈呌且哀鸨鸧鼓翅号其侪飞沙激雾相徘徊愿宾与主酩酊归不见昔时杜甫与高李三子者气压百代今尘埃 

王郎行 

王郎行者赠王氏二郎者也王郎将试于有司予于是赋王郎行赠焉夫子贱君子称之鲁硕人族类彰诸诗蓬麻自直事有本因予故侈其家世并及其父子兄弟之间 

将军开国弓剑传子孙章甫能朝天相国沉冥二十年怀宝弗售人所怜飞缨跃马赫动地公也视之如浮烟雅歌日醉金尊前生有三男子不令学剑令青编大郎早蹑黄金榜声名佐郡青云上二郎秾郁更英特掇青拾紫犹翻掌三郎年十余头颅角崭如拱立向人前解背经与书二郎昨别我云将还故乡马蹄驰逐秋槐黄龙泉出匣光自射骅骝历块畴能当连翩骑从喧皇州春风紫陌行鸣驺生儿当如孙仲谋于嗟相国胡所忧浊醪惟恨不满瓯听我王郎行我行还自歌何以赠之珊瑚柯又何赠之玉山禾愿郎归白玉珂 

郭生行 

君不见大梁郭生少小能英奇生长富贵心寒饥兀坐日诵书与诗下究王伯上轩羲郭生有父王国宾有母食邑称之君鲤庭独立犹诗礼熊胆亲丸或夜分生有两男子大者览辉起次者郭生鼓翅亦上青霄里忆昔匹马走燕甸长安三月花如霞射策曾登金马门垂衣　帝在蓬莱殿三十年间万事变后生衮衮蜚英彦结绶初諠东阁宾弹冠复报南州荐太平既极边功开武帝射蛟江未回上林会有夸胡猎愿生早试长杨才 

结交行赠李沔阳 

古人结交如种稷今人当路裁荆棘世间万事各有极人生何必相倾反君不见李沔阳五马昨朝天天氷地裂冲寒烟三月不遇见天子归途困顿心忧煎南行波涛值汹涌蛟龙失势鼋鼍踊留滞聊栖梁孝台醉歌直据侯赢冢却忆当年侯未须识者尽道骅骝驹落笔遽掩羽猎作挺身遂上青云衢百战不侯李广辱一麾出守延之吁峡霾光射卞和玉月明泪迸鲛人珠李沔阳汝无学云梦吞亦莫效江南哀六龙挽车日月轮万里簸荡风沙开弃君舟楫理衔辔有人物色腾骧材 

薏苡行赠王氏 

南征马援还东都人言满载皆明珠发封视之乃薏苡羣臣失色天子吁世情毁誉本好恶后生轻信迷真误暗投固宜明月弃同居岂免娥眉妬自君夙夜歌在公尊中醴酒常不空德尊日见儿孙盛名成反致谗邪攻虽云乔树多烈风曷有寸雾残高空君不见周时吉甫称大贤孔门弟子推颜渊掇蜂拾塺尚见惑岂我千得无一愆君堂有客俸有钱槐庭偃蹇花含烟胡不酩酊金罍前万事置之休问天 

徒步东行赠鲍滶 

鲍生六月徒步东久暵赤日昏沙风旦行眼眩扶桑红足疲暮憩空桑中帽浥衣沾干复湿必逢佳树始一立道傍有驴无钱骑短咏微吟口翕戢杜甫遗诗人罕全鲍生记之将及千论工尚恨黄初浅泥古常卑大历前岂知才大番为崇临岐独下杨朱泪盐车虽蒙苴滓辱长鸣未折风云气生今坎坷三十年同时细估豪熏天出门宝马双翩翩道逢鲍生不举鞭生不见五羖大夫歌扊扅商歌饭牛声夜悲贤达困穷何代无仰视万里浮云徂 

夏日田居苏生携酒过 

疾风六月树枝折火云累锤白絮裂城南老夫正高卧荒郊欵叚苏生过尘埃满面髸发乱手携清壶来饷我季子才名三十年射杨百发百叶破逢时幸首南宫荐塌翮尚忍西山饿丈夫生世古难同苏也巷西我巷东追寻不计褦襶热淹留秪恨金尊空君不见昨朝雨雷今则风世事反复谁豫通得时无夸好身手失意岂必皆愚蒙野池纷披莲半红黄鹂噤语空林中劝子尽醉休匆匆人生几何吾巳翁 

送人使安南 

安南陪臣骑驰突歌吹春喧洱水窟蛟潭飞雨动霹雳岛城毒云开日月黄门使者白泽袍南来气与秋天高当今天子古圣人谕尔岁事勤包茅永令炎海无波涛 

有鹤篇赠翟翁 

有鹤褊褼海上来乘风爰止梁王台洪河怒涛野萧瑟含情顾影却飞回十洲来往群仙戏举身下上随云气君不见夜来东海头南极一星光照地 

赋得姑苏台送李推官士允 

少年何官骑白马秋日经过古台下回瞻远虑意搣促下马行歌泪盈把猗嗟筑此谁为台千年弃土犹崔嵬屧廊娃馆瓦砾积羙人白骨生青苔枯蒿虫吟莾飒飒飞云呌鴈双徘徊当时金屋玉起楼岂谓台成麋鹿游宝钿黄金裹瑟瑟雨时濯出樵人攵李生豪士扶风俦悲歌久抱流连忧世家各读日一过独废吴越伤春秋复思鸱夷气益奋怒目每送长涛流抉眼东门事巳往兹台再过君休上日暝烟波湖水深范归恐有同行桨 

送王子归鄠杜 

贤兄巳上苍龙阁令弟犹甘饱藜藿膝下虽无一寸绶腰间常吼千金锷骑驴狂走长安市酣歌击白日落黄金不成徒自叹乌裘脱尽那堪着道逢石室举鞭揖谓尔骨相殊不恶终南鄠杜豪侠窟从来意气无京洛归家早铸双玉龙提携来献明光宫 

赠郑生 

狐裘骝马谁家子往来驰骤尘沙起右捻羽箭左把弓仰射忽堕双飞鸿野寒日昏惨惨风下马揖我立我东一箭直西贯杨树抽身上马入城去 

石峯子歌 

石峯子昔住石峯山茅堂岩壑含谷谺间松孤桂丛白日静坐玩硊礧聆潺湲石峯子骖鸾觐帝今几秋狖猿哀啸鸿鹄愁顷为四岳振南州珠崖琼海毒厉收丹穴有凤鸣啾啾愿子早致仪西周经过旧山莫淹留君不见旧山头葛藟蔽翳寒泉流 

寄寄庵子 

寄庵子甞曰人生寄尔然利孰与义安愆孰与羙久臭孰与芳永库部骆子以其言告李子李子曰卓哉张子持此于天下诱之能移撼之能动手能招之来麾之去乎于乎张子者足以荷天下之重矣于是作寄寄庵子诗 

嘤其鸱矣彼何求天下愿识韩荆州心倾义投神便往万古不废江河流张侯崛起西南裔览辉振翮风云际钩陈苍凉阊阖闭排阍直谒蓬莱帝豸冠峩峩不动紬挺□遂作兰台宾窃愤辛裾谓淟涊誓与朱槛争嶙峋巳看騕褭狭道路复讶鵰鹗卑风尘霜飞维扬海月苦阳行沮洳汾花春还朝衮衣换日月立仗正色揩星辰行步既工马从瘦谏草每就鸡将晨余力犹驰翰墨圃先秦两汉文心苦壮志真趫剑阁铭【张孟阳】幽怀缅拟归田赋【张平子】拖珠响玉岂不足腼面徒餐竟何补及时愿作朝阳凤不然退与渔樵伍予也纶竿孟诸客心本无他众莫白李白世人欲杀之苏轼能诗遭贬斥雷剑虽埋光在天卞玉未剖终为石垂老重逢四海清虚名幸免诸公掷思君欲追嵇吕驾赠言辄践回由迹 【颜渊季路】有田负郭不饿死且自射猎芒砀泽 

龙仙引赠骆员外 

壮士狭四海万古一大梦俗夫酰鸡耳生死不出瓮灭没等蒿草劳劳竟焉用君求勾漏学稚川往来栖息罗浮烟自从异人授丹诀行也乃作飞龙仙左携浮丘右洪厓樗里景纯执我鞭昆仑巑岏倚天外黄河九曲如衣带南支江湖楚蜀汇北支崄塞华夷界少时振衣登贺兰开眼巳无西北山中年谒帝听广乐曳裾赤于摇天关朝揽金台云夕披玉峯雾翔鸾锵锵导前路左蹲文豹右伏虎旍幢旖旎杂翠葆龙兮龙兮汝虽变化回测慎无使头角露祥麟威凤世见希泄秘尽巧鬼神怒深山大泽多戢鳞龙也穆沕幸自珍缑城玉笙两鹤舞太室珠树三花春从兹谢人放浪去笑跨白鹿乘飙轮 

送李中丞赴镇 

黄云横天海气恶前飞鹙鸧后呌鹤阴风夜撼医无闾晓来雪片如手落中丞按辔东视师躬历崄隘挥熊貔巳严号令偃鼓角更扫日月开旌旗椎牛李牧将士跃射虎李广匈奴知屯田金城古不谬卖剑渤海今其时塞门萧萧风马鸣长城雪残春草生低飞鸿鴈胡沙静远遁鲸鲵瀚海清不观小范擒戎日谁信胷中十万兵 

雨燕醉歌 

迅雷击城鸦欲翻黑云压天白昼昏展席斜对城南门长安大雨如倾盆我马巳世锦障泥主人况具黄金尊睥睨将将下万瀑龙蛇翻翻动高壁出门牛马不复辨炎雾毒蒸静如拭酒酣为君如意舞夕雨转急风转怒秪恐溪壑受不得海倒江翻亦难测 

结肠篇三首 

李子曰结肠之事盖予妻亡而有此异云奠妻以牲烹肠焉肠自球结李子异焉曰胡为烹胡为结恍忽神恠孰主孰使厥理孰测怨邪德邪生有所难明死托以暴衷邪鸣呼呜呼作结肠篇焚妻柩前妻固识文大义或亦契其冥怀也 

哀者且停声吊客坐在堂听我结肠篇曲短哀情长五月廿七吾妻亡厥明奠之罗酒浆其牲伊何豮与羊痛哉釜鬵结豮肠神灵恍忽心骇伤团圞肉球出中汤左回右盘凖流黄经纬缠紏文阴阳底形并字圈两旁翼翼彷佛双凤凰有绥在下累而长上有提襻五寸强汝乎无意岂为此呼汝欲问魂茫茫十呼不应百转咽肠乎肠乎为畴结 

二 结肠结肠忍更闻妾年十六初侍君父也早逝母独存为君生子今有孙昔走楚越迈燕秦万里君宁恤妇人外好不补中苦辛中年得归计永久命也百病攒妾身言乘意违时反唇妾匪无迕君多嗔中肠诘曲难为辞生既难明死讵知千结万结为君尔君不妾知肠在此 

三 结肠三阕声更咽汝肠难解我肠结夙昔失意共奔走汝实千辛我跄跌宦归家定今稍宁岂汝沉绵遽离绝魂乎魂乎游何方儿号女哭周汝旁劘心饮泣看彼苍愚者何寿慧何亡伫立逶迤若有望迫而即之独空床梁间二燕哺子急触落青虫污我裳锦衾尘埃委鸳鸯繐帷中夜风琅琅魂惊梦摇中惨伤阴雨啾唧灯无光呜呼此曲不可竟为君赓歌妾薄命 

哀才公 

正德巳巳年作此公甞荐余故有国士之感 

仲冬东南天皷鸣我军灭胡功可成道之将行岁在已星落辕门悲孔明尚书头颅血洗箭马革缠尸亦堪羡夷门野夫国士流痛哭天遥夜雷电 【是月雷电屡作】 

哭新县 

是时新设万年县新民反复杀副使李情灵宝人也 苦死可怜灵宝子有官十数同时死四路萧萧人断行一军尽惊床夜徙新民反复谁不知性实虎豹佯蝼蚁白金彩叚纵宽汝朝廷有问将何以 

观灯行 【详见梦华录】 

宋家累叶全盛帝宽大实皆称令主百姓牛马徧阡陌太仓米粟忧红腐宣和以来遂多事呜呼烂费如沙土海石江花涌国门离宫别殿谁能数羣臣谀佞秪自讦天下骚然始怨苦正月十四十五间有勑大驾观鳌山万金为一灯万灯为一山用尽工匠力不破君王颜此时上御宣德门乐动帘开见至尊奔星忽经于御榻明月初上堆金盆倾城呼噪声动地可怜今夜鳌山戏窈冥幻巧百恠聚金蛾翠管堪垂泪借问幸臣谁云是李师师外有蔡京与蔡攸夹楼锦幄罗公侯丞相之幄当前头奚儿腰带控紫骝如花少女擎彩球但闻楼上唤楼下黄帕笼盘赐玉羞月高鸣鞭至尊起幄中环佩如流水争道齐驱辇路□寺桥窈窕尘埃白火树龙灯又一时千光万焰天为赤常言宴安成祸基从来乐极还生悲君看二帝蒙尘日数月东京荒蒺藜 

石将军战场歌 

清风店南逢父老告我巳巳年间事店北犹存古战场遗镞尚带勤王字忆昔蒙尘实惨怛反复势如风雨至紫荆关头昼吹角杀气军声满幽朔胡儿饮马彰义门烽火夜照燕山云内有于尚书外有石将军石家官军若雷电天清野旷来酣战朝廷既失紫荆关吾民岂保清风店牵爷负子无处□哭声震天风怒号儿女床头伏皷角野人屋上看旌旄将军此时挺戈出杀胡不异草与蒿追北归来血流刀白日不动苍天高万里烟尘一剑扫父子英雄古来少天生李晟为社稷周之方叔今元老单于痛哭倒马关羯奴半死飞狐道处处欢声噪皷旗家家牛酒犒王师休夸汉室嫖姚将岂说唐朝郭子仪沉吟此事六十春此地经过泪满巾黄云落日古骨白沙砾惨淡愁行人行人来折战场柳下马坐望居庸口却忆千官迎驾初千乘万骑下皇都乾坤得见中兴主日月重开再造图枭雄不数云台士杨右齐名天下无呜呼杨石今巳无安得再生此辈西备胡 

玄明宫行 

今冬有人自京至向我道说玄明宫木土侈丽谁办此乃今遗臭京城东割夺面势创嶻嶪出入日月开帡幪矫托敢与天子竞立观忍将双阙向前矻石柱双蟠龙飞梁逶迤三彩虹宝构合沓殿其后俨如山岳翔天中金银为堂玉布地千门万户森相通光景闪烁倏忽异云烟鬼恠芃杳蒙以东金榜祠更侈树之松槚双梧桐溟池岛屿鰋鲤跃孔雀翡翠兼罴熊那知势极有消歇前日虎豹今沙虫牕扉自开卫不守人时游玩摇玲珑陛隅龙兽折其角近有盗换香炉铜青苔生泥獍面锁野鸽哺子雕花栊忆昔此阉握干柄帝推赤心阉罔忠威刑霹雳缙绅毒自尊奴仆侯与公变更累朝意叵测掊克四海真困穷长安夺第塞巷陌心复艳此阉何蒙构结拟绝天下巧搜剔遂尽输倕工神厂择木内苑竭官坑选石西山空夷坟伐屋白日黑挥汗如两斤成风转身唾骂阉得知退朝督劳何匆匆人心嗟怨入骨髓鬼也孰复安高崇峩碑照耀颂何事或有送男充道童闻言怆恻黯无答私痛圣祖开疆功渠干威福开者谁法典虽严柰怙终锦衣玉食巳叨窃琳宫宝宇将安雄何宫不镌护勑碑来者但看玄明宫 

康郎山歌 

君不见康郎山屹立东湖中波涛撼蚀山脚塌破庙枯木常烈风芒砀草昧赤帝出挥剑遂使凡蛇空卧榻之外事亦小万方有罪惟朕躬羙姬宝玉归御幄浮尸蔽江江水红发踪刘陶固其力恐战难言非数公秦人枉哭崤函瘗汉祖轻酬垓下功至今有庙此山侧天阴雨湿时见朱旗白马光如虹 

干陵歌 【武后陵黄巢伐之事具雪航肤见】 

九重之城双阙峙前有无字碑突兀云霄里相传翁仲化作精黄昏下山人不行蹂人田禾食禾豕强弩射之妖亦死至今剥落临道傍大者虎马小者羊问此谁者陵石立山崔嵬铜铁锢重泉银海中萦回巢也信力何由开君不见金棺玉匣出人世蔷薇冷面飞尘埃百年枯骨且不保妇人立身何草草 

刘子有金陵之差遂便觐省 

使君昔居紫荆关日登燕峤望吴山逢人颜色郁黯黕对酒涕泗交潺湲使君南向金陵去孤帆夜拂春天树旅枕常欹月落时梦魂先到云飞处杨子江头青草斜大孤山前开杏花行人三月重回首游子一年初到家出门烟草满芳甸凤凰台接麒麟殿游陌联翩追宿娱墨场婉女恋罗宾燕人生意气无南北白马青袍动江色即看舣舸石头城还闻税鞅钟山侧钟山崒嵂压秦淮燕赵风云入望来芙蓉秋鴈多愁思问君何日锦帆回 

送仲副使赴陕西 

骢马白玉鞍长鸣下云端今朝发汴水何日到长安孝王台前雪如山垂杨扫地春风还使君不带氷霜色却带春风入汉关相思明月楼西望古秦州河南咫尺不可见何况千山万水头西望秦州是我乡陇树秦云空断肠褰帷杖钺经行地欲寄双鱼到庆阳 

徐子将适湖湘余实恋恋难别走笔长句述一代人文之盛兼寓祝望焉耳 

峥嵘百年会浩荡观人文建安与黄初叱咤皆风云大历熙宁各有人戞金敲玉何缤纷　高皇挥戈造日月草昧之际崇儒绅英雄杖策集军门金华数子真绝伦宣德文体多浑沦伟哉东里廊庙珍我师崛起杨与李力挽一发回千钧天球银瓮世希绝鳌□鲸翻难具陈洪川无梁不可越日暮怅望劳余神徐郎生长苏台阴二十作贼雄海滨朅来抱玉叩阊阖长安绣陌行麒麟是时少年谁最文太常边丞何舍人舍人飘飖使南极直穷金马探泸津尔虽不即见颜色梦中彷佛形貌真余也潦倒簿书客诸公磊落清妙身大贤衣钵岂虚掷应湏尔辈杨其尘休令黼黻怨岑寂要与琬琰增嶙峋海陵先生雅爱士晚得徐郎道气伸乔王欵接虽不数迩闻亦欲来卜邻骅骝造父两相值一瞬万里谁能驯都门二月芳草发御沟杨柳垂条新徐郎绾牒将远适使我旦夕生悲辛为君沽酒上高楼月前醉舞梨花春天明挂帆向何处鸿鴈哀鸣求故羣南登会稽探禹穴西浮湘水吊灵均洞庭波寒木叶下峡口风急猿啸闻司马太史有遗躅归来著书追获麟 

龙州歌送沈编修使安南 

龙州南接六那溪白鹇里猿相间啼乌蛮滩头苦竹密伏波庙前春日西杨旌走马迎天使拥节封王壮汉仪试向殊邦观礼乐交南元是旧边陲 

汉江歌送范子之桂阳 

汉江江上鶗鴂鸣汉江游客无限情青山落日下帆影芳草月明闻棹声黄鹤矶头暮云尽鹦鹉洲边春水生莫倚仲宣能作赋洞庭南接桂阳城 

孤鹤篇寿豫斋王子 

孤鹤无下朋达人有高步出入凌紫氛翱翔在天路白玉城中十二楼明月夜上珠帘钩飒沓歘降万羽节蚴蟉或见双花虬鸟喙者谁发蓬首问之云是西王母玻盘巳进昆仑桃金壶复泻长生酒下视黄蒿鹪鷃飞争安竞稳一枝依垂天更忆扶摇翼六月谁知变化机 

聊城歌送顾明府 

聊城累累枕桑野使君怀古聊城下龙蛟惨淡七雄鬪当时谁是排纷者海东隐沦难见面平原不见安平见巳闻笑却邯郸军还遣书飞燕将箭平生急难轻列侯功成岂必千金酬只今往迹浮云尽遥瞩沧溟日暮流 



【卷第二十 】 

【七言歌行四十首】李进士醉归图歌郑生画像歌画鱼歌林良画两角鹰歌吴伟松窻读易图歌 锺钦礼山水障子歌 赠郭氏画登游快阁歌观序上人所藏陶成画菊石歌 题画二首 张侯藏张翚山水歌 画马行西山湖春游图歌画竹行题京口人山水图题画扫笔成诗 钱选画张果图歌周文静画雪山图歌 题画山水送人还歙 寿兄图歌 登天池寺歌御制庐山周颠碑歌 游栖贤桥歌怀玉山歌二首 铁柱引快阁引九江陆还南康望东林观水帘泉歌杨花篇明星篇汉京篇去妇词荡子从军行沈大夫行 雪山歌送万子 广州歌送罗参议氷车行盐井行清夜引 



空同集卷第二十 北郡李梦阳撰 　七言歌行四十首 

李进士醉归图歌 

谁将一幅雪白绢放笔横扫黄金殿五云飞花白片片李生胡此开生面御河尘昏杨柳暮彷佛初罢南宫宴　皇帝龙飞十二春同时三百登要津曹生李生余最亲曹甥李也传经人光耀虽云丈夫末不闻致君湏致身自汝白手扣阊阖想象紫陌行骐驎曹留李归事亦变李生意气图中见醉归扶起杏林下眼花熟人无识者飞乌来窥进士巾游系故罥夸官马即论此马亦有神画出紫焰方瞳真嚼勒啮膝如待人长行大步不动尘络头鞈革匝纯用银细巧似织翻江鳞汝昔出门驴无骑曹生共被甘盐齑比许欲入周召列成就耻与萧朱齐于乎男儿一旦荣幸果如此生不报国老空悔 

郑生画像歌 

岩风飒飒树叶赤秋林紫气丹丘积问君胡为坐石根微吟极望天云昏南归舟楫杳将滞故园花莺当复存浚仪张生好作笔貌尔形似兼其魂细模妍描岂乏手传真水月烟中柳意气朗如千里骨精神合居万人首忆昨观君飞射时弯弧走马实男儿更求张笔须传此欲识豪雄岂啻诗 

画鱼歌 

吕公手持画鱼障清晨挂我北堂上岛屿晴开云荡荡众鱼出没随风浪四壁萧萧起寒涨嗟此数尺障天机妙入神信手扫绢素惨淡开金鳞濠梁断裂东津远任公掣钓沧溟晚此时天黑众鱼出鼋鼍徙穴蛟龙返或言乘湖万鱼集细小亦趁云雷入只尺波涛有得失屈强泥沙恐难立细观又似洪河风昆仑既道龙门通霹雳殷殷行地中鲤眼下射盘涡红非独一身生羽翼亦有数子随飞龙山根小鱼更无数鳣鲔昂藏喷烟雾羙人修竿淇水阔渔子孤舟洞庭暮我生好奇古览画心不动吕公此障谁为之令我一见神色竦想当经营始笔端万钧力五湖齐倾四海立空牕滚滚拔浪急阳侯逆走天吴泣不然千鱼万鱼何由集我闻神怪物变化不可料点晴破垣古有兆即恐风雷就壁起饔人挥刀莫相笑 

林良画两角鹰歌 

百余年来画禽鸟后有吕纪前边昭二子工似不工意吮笔决眦分毫毛林良写鸟秪用墨开缣半扫风云黑水禽陆禽各臻妙挂出满堂皆动色空山古林江怒涛两鹰突出霜崖高整骨刷羽意势动四壁六月生秋风寿一鹰下视睛不转巳知两眼无秋毫一鹰掉颈复欲下渐觉飒飒开风毛匹绢虽惨淡杀气不可灭戴角森森拳铁迥如愁胡眦欲裂朔云吹沙秋草黄安得臂尔骑四驖草间妖鸟尽击死万里晴空洒毛血我闻宋徽宗亦善貌此鹰后来失天子饿死五国城乃知图写小人艺工意工似皆虚名狡猎驰骋亦未事外作禽荒古有经　今皇恭默罢游燕讲经日　御文华殿南海西湖驰道荒猎师虞长俱贫贱吕纪白首金炉边日暮还家无酒钱从来上智不贵物滛巧岂敢陈　王前良乎良乎宁使尔画不直钱无令后世好画兼好畋 

吴伟松窻读易图歌 

仄岩泉流石无数素壁蒙蒙起烟雾君家屋宇在城市何以堂上生松树侧闻江夏生气酣扫毫素绝笔风雷拔地起意匠凿天天为怒泰山古根生眼前俄顷缩出徂徕山悬萝挂薜袅袅里复有草舍松之间牎间老人鬓发秃羊翻一编周易读空山瑟瑟翠涛激长干冥冥暮花扑远知既巳死希夷不复作青丘石室杳何许恍然置我此溪壑飜愁一夕雷电入六丁追书上廖廓又画石下根屈曲如老龙胡奴暝踏孤岩菘蓬头赤脚露两肘月明汲泉山磵中却忆前年　召画师江夏吴生亦与之短褐垢脸见　天子礼貌虽村骨格奇　帝令待　召仁智殿有时半酣被　召见跪飜墨汁信手涂白日惨淡风云变　至尊含笑中官羡五侯七贵争看面请观此幅松舍图黄金失价连城贱吴生吴生太气岸一言不合辄投砚 

锺钦礼山水障子歌 

锺生始学戴文进后来颇自出机轴山林槎枒波漫靡骨格虽传气不足此幅树石差可意缀得茅堂傍江麓连山远势亦可取转折颇似潇湘曲竹屿陂陀九疑隔苍梧桐庭湿云白黄陵羙人把瑶草天寒日暮行空泽鹧鸪双飞鸿鴈宿槲树飒飒江水碧细看谷口花又疑武陵源孤舟欲往不可得对此彷佛闻清猿亭间更着四老翁衣冠各异须眉同紫芝山深石漠漠怅望万里来悲风人生有形贵自适我今胡为尘埃中观画感事面颜红有画如此何必工歌彻目送沧洲鸿 

赠郭氏画登游快阁歌 

昨朝快阁举目无江湖凭阑二豪俱徘徊把杯思欲丹青写之人则无城中郭清狂一生弄丸戏洪垆方瞳如水霜半颅展纸为扫登阁图邑城隐见林木扶画我怏阁上半天风立楼观孤急流波涛沸欲动前山雷雨势可呼二豪意态各亦足彷佛指说荆与巫回顾东海犹一盂是日南风万船集江隅郭亦画出樯之乌精密似跨北海杜笔力颇凌江夏吴江中流云西北徂又若万里独往朝京都我心与客方念此郭能画之真奇士 

观序上人所藏陶成画菊石歌 

陶生画菊石老草有笔力此石与此菊今为序公得两株徙倚石根前古石苔藓屈连钱复有余株散在地平坡杂草青烟绵回株点缀花翩翩含姿弄态不一足背向纤秾皆可目突如大家贵介女珠翠虽摇气庄肃近时名手计汝和此生笔力方之过江东徐霖学画石效颦差胜王与何亦知神品多冥契下笔巉岩拓高势石磊磊兮菊漫漫清霜古路花斑斑远意颇类东林山东林昔筑莲花台彭泽攒眉不肯来归家对菊独衔杯序公丛林号白足不重莲花番重菊终然画饼不充腹何如种向西山麓秋林寒芳采服食煮石炼药亦为得爱鹰爱马古有之不独序公何太息 

题画二首 

雪城阴阴气萧瑟郑生提画来相访面颜戚促意不乐告我欲买南行舫览画指点色惆怅雨倒江翻拔层浪君不见江上蓑笠翁归迟水逆忧天风江寒雨急莾无路渔人撒网乘烟雾鱼虾琐细不直钱汝休轻触蛟龙怒展画见此心中悲犯崄觅利古所卑只今风浪无晨暮为问安流归者谁 

张侯藏张翚山水歌 

张翚有名成化间大涂小抹成山水树石燥硬笔意古往往人间落片纸此幅粗浅色更枯或谓非翚出其子张侯识鉴天下精物物如金见沙底尔家图画千万轴素壁高堂安用此宁知上智不滞物牝牡不贵贵者骨尺山即如对玄圃草屋临崖气出没崖根林堂颇清迥远云澹沲开秋岭霜萝细纡岩槛暝昏猿接挂花溪静自从去年抛弃官梦想山游驾江舸见此拂衣便欲往攀缘转玩情无那崖亭更着一人坐斗绝看书树婀娜张侯豪旷人共知敏捷言谈皆胜我盐车郁没骐骥弃蹇拙逢时每相左昆仑洞庭不我隔异时倘结烟霞果 

画马行 

呜呼骅骝不可见世人任耳不任目玉勒金羁满地行可道中无千里足君攵此马画者谁凝豪苦意求其骨尺缣飒爽毛鬛动凌风似欲真驰突曹霸画马无此精拂拭惨淡神气生细观决非近代物印押剥落无姓名四海只今多战争安得此马一敌万络头骑出千人惊擒戎破虏任横行 

西山湖春游图歌 

我家挂出西山图上有西山下西湖主堂见者怒气麁问客何所怒何得生此嗔纵使撑天拄地无比伦古人局量非今人鏬间虽添两秃松孰与远势开心胸银山铁壁　皇陵东彷佛下走追无龙一曲一折苦不易可怜片素腾云气落花冥冥万壑静白日杲杲千岩碎森沉不见雷霆仗照烁尽压金银寺回思开疆　帝秉钺燕山突立五凤阙锦绣离宫山截嵲入龙欢水戏沧溟竭君不见辇道哀湍泻松栢摧枯虎出没至今守僧住湖傍琉璃涌动鼋鼍忙事关体统画合讳点缀半露还半藏伊昔休沐屡憩此耳边尚戞金琳琅上林花艳何所无东风只恁吹西湖夹岸小杏欲烂熳骑驴纱帽西郭途同行康何咸我徒秪须十钱买尺鱼旋挑土荠甘如酥朝来青暮望湖紫衣行童随挈壶大者鼓簧小吹竽烂醉花下鸟每呼汝曹何处吾巳翁十年独看梁园红伤心痛定忍复说回首万事真匆匆呜呼故旧离合谁独无使我不悲堂上图使我不悲堂上图 

【来青轩名望湖亭名】 

画竹行 

鄢陵王孙称竹溪手自栽竹堂东西巳诧白昼雷雨入遽使六月秋云低王孙拈笔传竹神不得乃忆能传人黄筌异世与可灭本朝颇数东吴真一幅千金掷不惜有时客来挂之壁壁上阶前翠相射风行琳琅戞摩仄四座栗栗生寒色陂陀沙屿意势远洞庭木落潇湘晚白云悠悠去不返丛篁寂寞双妃怨于乎画形难画心黄陵鹧鸪啼至今月不常盈日中昃人生何必长悲吟堂有佳宾膝有琴羙酒一酌还一斟竹溪子斟竹叶歌竹枝醉据玉案吹参差左杯酹竹右画师李乎孔乎吾则谁更须名手画六逸并画王孙逸为七 

题京口人山水图 

青山逶迤如北固山下彷佛京口树茅堂花蹊三月暮萋萋旧草春游路一从画师扫烟墨客堂日夜流江色江色依微带瓮城游子归魂逗南北 

题画扫笔成诗 

去年得归离江州七日遂登黄鹤楼南风卷江浩呼汹豗轰欲翻鹦鹉洲七泽莾昧不入眼孤舟屈曲襄河转数月巳掷檀家湖梦飞每到羊公岘岘脚山南东道楼秦川公子醉悲秋槛边斑竹古犹活云石寂寞苍梧愁重华驭遥不可呌白沙黑猿疏树幽看图彷佛曾游处素壁青天汉水流 

钱选画张果图歌 

张果者中条山人也武后闻其有道术召之果遽死后复出往来汾晋间玄宗使李峤赍玺书造请焉果至舍集贤院诏肩舆入禁中问治理神仙之事帝悦焉欲以玉真公主妻果果不从辞还山果盖剪纸驴乘之不则折攵巾笥中而钱图故落于俗家今为沔守李得矣 

张翁纸驴真有无钱也何意传其图印记虽明幅断裂李侯完之亦奇绝所恨图尾钱有诗就蛇添足将无痴忆昔翁来集贤院入宫诏许肩舆便一日声名人主动千年面目吾今见帝貌深沉玉榻雄侍人一异三人同汉皇信有瑶池降秦始枉慕蓬莱通玄言未竟铃殿风寸驴跃出青箱空有僮追捉双眼红此驴敝薛盘当中李侯一看一绝倒每称独苦嗟良工细观张翁骨格古徐福五利宁其伍曰嫔真令天下疑遄归转觉皇心蛊长生殿前牛女辰广寒仙桂舞鸾身世间但识申师巧谁解中条放浪人 

周文静画雪山图歌 

周生雪山世稀见远水近水一疋练玉崕嵚崯插湖脚粉笔徐移扫高阁琼枝铁柯两迥亚龙鳞犀甲歘参错林风飒飒急霰起白日氷花逐毫落天愁地惨意各出雾合飙回势逾恶人言四时冬最难周生善雪仍善山虚堂突立万仞壁尺素乍转千重湾彷佛寒封洛阳道得无白拥蓝田关袁安甘卧几时起退之遭窜终召还倚山亭亭一孤松仄崖峭壑盘其中分毛耸干一何杰画者有意排严风君不见古来梁栋必此物愿君爱之频拭拂 

题画山水送人还歙 

黄山沙溪杳何许图之山水无乃是轩辕宫宰相里山人一出弥荆木巳石林漠漠蹊径苔霜鹤夜悲猿啸哀红颜踪迹半湖海白头览画思归来溪头系一舩画师本无意宛如倦游者无复舟航事水云迤逦山云高静定方知动者劳回思少日欢娱地至今梦寐犹波涛 

寿兄图歌 

猗嗟我凤生三雏二雏成立少者殂为巢抱卵两不易自挺独立身羇孤兄既躬耕浊河岸弟亦塌翅青云途儿长女大愿各足鸡肥酒熟时相呼仲氏吹箎埙者伯兄今六十我半百敢言意气激隤俗要使纷纷覩标格大梁张路固好手湖州生绢照眼白当堂掉臂扫丹墨倏忽老面开生色盘松葳蕤杂花远云屏石几文茵软灵芝底出琅玕瓶蟠桃突磊琉璃椀鹤行昂藏疑欲啄复缀山麋意逾宛大公乌纱微俯身中心爱弟爱复亲次公氅服青罗巾傍兄袛顺情性真壶陈爵设即未举俨如酬劝言辞谆其言伊何怀二人飘风烈烈吹三秦衔凄西望道路阻高丘莾杳狐兔邻又如自叙伤夙昔衰暮安宁思苦辛季冬十日兄生日今日天开皎日出长裾珠履坐上满剥羜椎牛酒盈室此时此图挂之壁观者嗟咨黯如失二公揖逊恰相向回看乃在画图上骨法形神各不疑舆台缉御俱惆怅逶迤拂拭诸欲动展转顾惜嗟宗匠瓶中梅菊谁致女倒映芝挑故相荡韡灼真回绮席春芳香解溢金罍鬯兄今健饭犹廉颇丹砂我炼寻黄婆复闻张生善山水买□请扫青嵯峨嵯峨一扫一千幅一年一幅南山歌 

登天池寺歌 

庐山绝顶天池寺铁瓦为堂白石柱传言周颠劳圣祖天眼尊者同颠住崄绝下阚无底壑屈曲穿缘惟一路顷属秋晴强攀陟俯之四海生云雾岷峨累垂西向我杳杳长江但东注君不见寺东崖石镌竹林穹碑　御制山之岑周颠胡不留至今周颠胡不留至今虎啼日暮愁人心 

御制庐山周颠碑歌 

庐山绝顶白鹿台上有　御制周颠碑石龟下蹲高结螭天葩震烈云汉回文古两汉仍过之忆昔草昧龙虎鬪黄旗紫盖颠能知颠也似真还似痴　帝非感悟宁用兹百年势移功渐泯碑亭毁裂将及碑诃持白昼鬼神泣光耀天阴雷电随先朝虽允僧奏札修葺其如归有司有司有司颠莫疑试看碑文碑后诗 

游栖贤桥歌 

雷泉峡激石巃嵸日湍山陷回光动吁嗟此壮观万古谁为开涡黄潭黑窈莫测秀黛碧玉何崔嵬人言窟底有龙卧气吐白昼常风雷去年重九登吹台翘望名山思袅娜今年今日谁料吾醉踏穷山蹑礧砢拂衣欲上万仞壁濯缨还就孤崖坐秋风吹林猿狖语浮桥横空袅相拄岚寒细飘瀑布雪峯云破碎芙蓉裂金芝瑶草真有无缥缈仙灯暮明灭君不见此桥今千年谷冷迹绝无人烟岩劖苔蚀石漠漠太白紫阳俱我前对此不须更惨怆明朝且上香炉巅 

怀玉山歌二首 

怀玉之山玉为峯四面尽削金芙蓉东风破碎瀑布落有潭十八龙为宅山头草堂开者谁斩木通道余心悲白猿啸雨岩竹裂石路上天风树吹我闻龙乃变化物羣然卧此龙何为胡不滂沱惠下土一洗四海无旌旗 

君不见怀玉山山七盘盘盘上无极阴霾白日崖洞黑隆冬雨路谁来得稻田月池山上头半天有地今我游石坛剥落古佛弃木落俯见东岩湫湫中巨鱼长如人红眼射日翻金鳞天台桃源在何许采药避秦此处吾告汝 

铁柱引 

豫章古城牙城南何年凿井置铁柱井深江通没不见时寒水涸始一露玩之非石亦非铁孤立差牙若枯树人言旌阳锁水母此语荒唐奚所据或云藉此压江涛兹理或有谁者劳顾今伏腊尽奔走归羙真君瑶殿高金灯翠旗日来御雕阑玉槛围周遭俗论纷纷不湏辨秋风日暮尘满县 

快阁引 

四月月圆登快阁天半晚窻雷雨入邑中上客携酒至欧阳罗子咸来集去年为阁初筑台我时登之雷雨来神明似有两岁约晴雾歘值千山开千山回转江中流徙倚阑干增暮愁夕日下看衡岳破波涛左顾匡庐浮苦思昨年生盗贼大江南接江之北烽火遥连海岱红杀云眼见鄱阳黑斯邑汹汹今始安我今对酒能不宽诸君稍减般移苦百姓新回种植欢北风江涌月东来更说夙昔俱停杯阴晴仓卒不自料万事恍惚谁能猜潢池暂殄干戈衅向隅犹抱疮痍哀劝君置此勿复道放歌且与云徘徊 

九江陆还南康望东林 

匡庐山北东林寺前年八月游曾至只今马出莲峯道西望东林但缥缈风吹槲栎猿昼啼却忆石门临虎溪旧听石濑尚在耳雷烧碑树今应死 

观水帘泉歌 

水帘瀑布人罕至三级背悬五老峯磵石嵯岈路险涩深窟风草吟蛇龙自从开辟藏难见可怜彼暴蒙称羡走势天晴万古雷流光壑暝常留电乱峯云走白日微翫罢催君及早归鬼神忌才亦好静恐有骤雨沾裳衣 

杨花篇 

洛阳三月东风起杨花飞入千门里只见朝萦上苑烟那知夕逐东流水苑烟流水无休歇暖日轻盈度仙阙赵女瑶台贮彩霞班娘团扇啼明月彩霞明月几沉辉陌上行人乱扑衣征夫柳塞愁看鴈少妇香闺懒上机柳塞香闺万余里草色连天度陇水玉门关外雪犹飞章台树里风先起谁家浪子千金马平明挟弹章台下头上罗巾玳瑁簪腰间宝铗珊瑚把踏絮来寻卖酒家特香坐调当垆者当垆羙女怨阳春笑掇杨花衬绣裀青楼薄暮难消遣白雪漫天愁杀人冥冥漠漠春无极此时惟有杨花色一朝风雨蘼芜烂独掺垂条三叹息 

明星篇 

正德间早起闻内教场炮喊之声作此篇也 

明星出地一丈高天门沉沉鱼钥动沙堤露下玉珂寒直庐鸡唱金莲重千门万户晓钟发明星渐高河渐没灿烂疑侵翔凤栖依稀故抱飞龙阙凤楼龙阙带曾城翠辇朱衣夜夜行黄昏竞奏催花宴天明犹听打球声兰烟桂火辉如日明星迢迢照不入百子池头青草生长信宫中紫苔集草色苔香秋复春此日乘槎若问津明星晓落宵还见白发黄金愁杀人 

汉京篇 

汉京临帝极复道众星罗烟花开甸服锦绣列山河山河自古称佳丽城中半是王侯第峻阁重楼夹道悬云房雾殿森亏蔽牧豚卖珠登要津樊侯亦是鼓刀人时来叱咤生风雨奄见吹嘘走鬼神平津结兄盖侯弟杯酒相看何意气执鞭尽是虎贲郎守门不说长安尉长安烽火入边城挺剑辞君万里行去日千官遮马饯归来天子降阶迎朱弓尚抱流沙月宝铗常飞翰海星不分燕然先勤石直教麟阁后标名岂知盛满多丸忌可惜荣华如梦寐第宅田园夺与人丹书铁券成何事霍氏门墙狐夜号魏其池馆长蓬蒿三千剑客今谁在十二珠楼空复高后车不戒前车覆又破黄金买金谷洛阳亭榭与山齐北邙车马如云逐阴郭豪华真可怜云台将相珥貂连当时却恠桐江叟独着羊裘伴帝眠 

去妇词 

正德元年户部尚书韩文暨内阁师保等咸相继去位李子作此词也 

孔雀南飞鴈北翔含颦揽涕下君堂绣幙空留其菡萏罗袪尚带双鸳鸯菡萏鸳鸯谁不羡人生一别何由见只解黄金顷刻成那知碧海须臾变贱妾甘为覆地水郎君忍作离弦箭忆昔嫁来花满天贱妾郎君俱少年瑶台筑就犹嫌恶金屋妆成不论钱重楼复道天中起结绮临春照春水宛转流苏夜月前妻迷宝瑟烟花里夜月烟花不相待安得朱颜常不改若使相逢无别离肯放驰波到东海薄命难交娣姒知衰年恨少姑嫜在长安大道接燕川邻里携壶旧路边妾悲妾怨凭谁省君舞君歌空自怜郎君岂是会稽守贱妾宁同会稽妇郎乎幸爱千金躯但愿新人故不如 

荡子从军行 

荡子从军行者本骆氏荡子从军赋也余病其声调不类于是改焉 

胡兵十万起妖氛汉骑三千扫阵云隐隐地中鸣战皷迢迢天上出将军边沙远离风尘气塞草常萎霜露文荡子辛苦十年行回首关山万里情才闻突陷贤王阵又遣分围右校营纷纷铁骑朝常警寂寂铜焦夜不鸣沧波积冻连蒲海雨雪疑寒遍柳城地分玄徼指青波关塞寒云本自多严风凛凛将军树苦雾苍苍太史河扬麾拔剑先挑战征旆凌沙犯霜霰楼舩一举争沸腾烽火四连相隐见戈文耿耿悬落星马足骎骎拥飞电终当取骏效先鸣岂暇论功称后殿征夫行乐践榆溪倡妇衔怨坐空闺蘼芜旧曲终难赠芍药新诗岂易题池前怯对鸳鸯伴庭际羞看桃李蹊荡子别来年月久贱妾空闺更难守凤凰楼上罢吹箫鹦鹉杯中临劝酒同道书来一鴈飞此时缄怨下鸣机巳剪鸳禽帖夜被更熏兰麝染香衣屏风宛转莲花怅牕月玲珑翡翠帏个日新妆如复罢秪应含笑待郎归 

沈大夫行 

沈大夫遗我以凛冽玉壶之氷报汝以离离朱瑟之绳绳以发凌云绝响之妙曲氷以涤卓荦硊礧之清膺此曲可以崛地懿扬天经宣融风召遐龄奏之敬姜室允宜轲母庭沈大夫奉　诏且还家松江鲈鱼白跃玉土居斫笋如斫麻烹羊击皷会亲戚太守长吏争趣车猗乎嘉哉男儿生不显亲譬如锦衣夜行虽贵何足夸 

雪山歌送万子 

雪山高哉峞乎岌兮吾不知几千万仞但见云峯之崔巍岩氷陵竞缟壑荧石皛皬而崒嵂兮悬猱不得度飞乌何由回大峯如老翁冕佩凌紫埃诸峯似儿孙罗列芙蓉开江日汹涌地轴动孤光倒曳生奔雷岌乎峞哉雪山之高不可以攀陟斧斤不入松栢如麻霜干翳蔽云根槎枒渗膏结苓实轮囷走龟蛇君今策驷过其下车徒滚滚如飞沙何不斸取松下苓献之堂上翁上以介寿考下以召祯祥噫吁戏雪山之高吾不可得而名惟有峨眉玉垒万古遥相望 

广州歌送罗参议 

丽哉遐乎广之为州兮辟炎区奥雄跨乎南陲天作五岭奠玄武排空下走何崔嵬拓邦几千祀浩荡人文开秦还汉往不复识但见古城苍苍生绿莱上则盘冈曲丘龙蛇虎蹲其下膏场绣浍晻暧而渟洄水银丹沙布平地珍错奚翅犀与瑰夷舲贾舶竞追逐白首浩淼谁曾回土产之异尚如此何况四民者挺然参三才君今绾牒向南去清风吹袂心悠哉峥嵘五羊城侧有千尺台曩昔闻君坐其上醉睨沧溟如一杯是时榕蹊雨初霁茉莉霜成堆君甞梦游而神适兮岂知七载还复来男儿成名贵及早英雄多少埋尘埃羡君青鬂结　明主出参方岳声如雷金章紫绶不可以幸致如君者谓非历块之龙媒罗浮三千六百丈矹律倚穷隈巨鳌戴之与波下上三十五莲峰照耀云中辉羣仙跨飞龙流影乱岩霏我欲从之叹无术送君翘首空徘徊 

氷车行 

黄门飞鞚西北趋白马如龙血如珠万人齐呼氷窖开大车小车如山来但见风行九市陌宁知玉积五侯宅道傍暍士僵阑干唇干口燥真大难侯门晏罢夜乌起朱残粉落明星里君不见积氷花作堂前水 

盐井行 

山头井干生棘蒿山下井塌不可熬官司白牌促上庾富家典牛贫典女谁其使之华阳贾华阳贾子多少年拥金调妓高楼边夜驰白马迎场吏晓贯青丝还酒钱君不见场吏乘酣气如虎盐丁一语遭棰楚 

清夜引 

桂魄团团霜兔泣玉龙夜吟氷喉涩仙人起踏白芙蕖手捻一枝珊瑚株伏猊香喷红毛瞿毛俞蜡凤啼春虾卷须九华丹焰夺行月五虬轹云声轧轧银筝翠管声咿哑繁讴杂舞欢意匝盘中紫枣大于谁其擎之萼绿华双桂逶迤头两丫密情芳绪芳且嘉琼城夜半重重闭偷桃小儿安得至 



【卷第二十一】 

【七言歌行三十四首】顾侯寄陈留公砥柱障子并诗予为作歌 雷电行赠宪卿何公美其伐也 送儿诗四首边马行送太仆董卿 风沙篇送王生北行 赠张帅赠鲍帅白河篇送李南阳汴河柳送沈生 王孙馈氷诗以酬之 赠赵将军 赠胡石陵 赠沧洲道人送李帅之云中 赠张生送王封君还四明何仪宾生日赠歌七夕赠王昌程诰再送沈生 画鹰歌赠鲍帅 岁暮四篇 徒涉叹松泉子歌 飞星篇吟思翁钤山堂歌 题张路松鹤障子赠豫斋翁和母太夫人八十寿歌 



空同集卷第二十一 北郡李梦阳撰 　七言歌行三十四首 

顾侯寄陈留公砥柱障子并诗予为作歌 

东吴顾子相公客扫绢画水复画石天冲地击河怒号嶷嶷一柱当洪涛突立固知气势稳鼓荡转见孤棱高淋漓新题墨犹湿封缄远寄心诚劳昔公平章握军国执义委有排山力甚哉赣如汉汲黯老而纯过唐师德言违谏阻去何决群倩众怒不动色同时门客顾最亲隔绝梦寐怀伟人峩峩砥柱公实伦顾也歌之情句真画者谁子笔更新数尺绢面开嶙峋遂令观者重回首堂上恍忽河声吼嵚岒若遘虎豹踞蹙沓似覩蛟龙走奇怪常虞霹雳夺孤危定遣神明守君不见鳌极有时臲昆仑有时翻柱乎柱乎永且安 

雷电行赠宪卿何公美其伐也 

黄尘蔽日贼大战元年年除夜雷电我军后之天威前一鼓破贼淮阳川昨者此贼生齐东眼中久巳无河嵩渡河转战势果炽长矛徤马六石弓睢陈飞昼接白亳颖刼火宵连红一路生灵喂饿虎中原杀气回春鸿于时中丞秉钺出誓不灭贼如此日三军素壮元老猷诸将咸遵丈人律孔明纶巾不离首羊祜轻裘仅掩膝精采遽增朱雀帜运用或参白猿术陷阵直如风扫叶追北譬之蜂就蜜二月朔日振旅归夹道桃花照铁衣倾城尽出牛羊犒父老争迎锦绣旗喜气真随阳气发愁云化作轻云飞捷闻天子喜动色满朝誉公降褒勑白金绮缯宁足酬异日凌烟看画墨 

送儿诗四首 

冬至至后风愈严野氷皓皓霜冻□河澌日昏不易涉孤剑匹马慎汝楫 

北风萧萧狐裘薄蔽堤立马劝汝酌汝伯煨酒友奉盂路人不行为踟蹰 

壶干日斜客子发臂弓上马意气勃斩蛟擒虎及汝时我幸徤饭无父思 

平生自许万言书今往谒　帝承明庐春风走马未为得下有管乐上契稷 

边马行送太仆董卿 

治贤在朝乱在野唐虞圉牧皆贤者国君之富马为急次者仆卿首司马汉人五郡开河西中土始间胡马嘶此马硊礧一直万黄金宁轻璧可贱夺骏曾空大宛国按图径上长安殿苜蓿虽夸近苑春荆榛谁记沙场战致远番归草木功清芽秀味走胡骢三边尽跨连钱种六苑羣嘶污血风人亡世殊霜雪急草豆萧瑟马骨立骅骝气丧甲士苦长城窟寒鸿鴈集　朝廷每勤西顾忧四岳拜手推董侯攻驹暂出薇花廨揽辔远过葡萄州行卿官冷心不冷固知董侯今伯冏碛沙日黄云锦乱征侯定上金华省 

风沙篇送王生北行 

颠风吹沙江海波汝乘玉驷超天河豫章千寻势自稳黄鹄万里谁能罗我逾五旬须尽白日采山精炼白石临分赠汝一粒丹愿言宝之勿轻掷 

赠张帅 

张侯五十彀强弩遇敌控马气如虎年来威坐都统衙境内盗息无尘沙自言少壮从征虏北扫朔漠南闽楚暇时勤出射云鸿古来矍铄成大功 

赠鲍帅 

苍鹰自与凡鸟异虎子堕地食牛气鲍侯三十名誉成才猷吐布千人惊只今塞上风尘起　朝廷拊髀思颇李君之寮寀皆英奇同升早勒燕然碑 

白河篇送李南阳 

白河日赤沙吐云人喧吏閧迎神居三月万花拥车入满城竹马儿童出君昔坐郡襄汉东气势三楚生雄风擿奸无论汉张敞秉义直到唐梁公霜飙偶折奋翅鹗日月竟照凌云松铁干久拟作隆栋剑翮即暑追飞龙空同老儒不君识倾盖逢之喜动色论文开口夜尝旦愤事扼腕昼遽黑南阳虽迩路终隔音书易通见难得我欲扳君数日住南民望之馁待食君心透彻皓如玉壶之清氷君材磊落岿如万仞之立壁高议足以排山岳伟文足以华人国只恐兹邦难久留汉庭来征郭细侯 

汴河柳送沈生 

汴河柳袅袅拂也长雪花风起春飞扬送君立马古堤口踟蹰劝尽黄金觞有车辚辚官道旁辕驹喘啑何彷徨于中岂无神骏骨伯乐不遇谁为彰人生富贵信有命英雄仰面高天苍高天苍饭牛牧豕皆腾骧 

王孙馈氷诗以酬之 

流金毒日赤堕地忽有冷色寒人心谁敲水晶迸大壑力剖氷井开重阴高盘礧堆久不化老齿瀺灂差能禁安得移之白绕座一尊一酌还一斟 

赠赵将军 

丰沛之间河乱走汹汹之势成陂薮大舩愁浅小愁贼贼舩如飞苇滩黑自从将军镇东土昼夜人行路不涩将军本是将门种躯干堂堂万人勇入山缚虎百兽慑赤手批蛟色不动射杨叶尽矢亦尽始知百发还百中　武宗见之屡凝顾戟郎遽拔千夫总英雄自古不下人将军献策况有文骅骝暂蹙历块足鵰鹗竟上横秋云世情金多位乃高图名交结须贤豪将军无钱自树立于人傲气但长揖挤出事体虽云垂威势我喜行河淮黄流稳帖遁鲸鳄白日光彩攵狼豺大同反血未干甘州磊卵人心寒荐书何由至　天子拜将早筑黄金坛 

赠胡石陵 

世情认假不认真脂粉罗绮登上嫔娥眉入室众女妬辛苦年年织纨绮织成进君冀君怜腐草回日光在天荆山石中抱神异气如白虹勿轻弃 

赠沧洲道人 

沧洲道人年半百颜如渥丹发不白饥餐玉芝坐双凤渴攵石髓煮金液海月西照宁仙桥道人桥头吹紫箫夜半鸡鸣日球跃扶桑滚滚生红潮 

送李帅之云中 

黄风北来云气恶云州健儿夜吹角将军按剑坐待曙纥干山摇月半落槽头马鸣士饭饱昔无完衣今绣袄沙场缓辔行射鵰秋草满地单于逃 

赠张生 

男儿三十骨格成贫贱富贵皆天生张生广额日月角自幼勤书饱文学十年雌伏人不知一日雄飞动河岳君不见宋朝宰臣云姓周少时坎坷风尘游偶然夜梦更美须泥蟠遽尔行天衢 

送王封君还四明 

季札如鲁请观周子长足迹半九州岛向平且然志五岳谁肯龌龊终一丘封君昨年出吴越长啸梁园醉秋月春风垂杨绾不住便复归山采薇蕨鉴湖花开云锦浮凫鹥前导红莲舟餐霞坐收赤城气晞发卧看扶流古云徐卿百不忧君亦滚滚生公侯君不见大郎绣衣昔持斧声名赫赫今台府 

何仪宾生日赠歌 

宾客白马黄金鞭入门长揖皆峩冠堆氷五月窻阁冷风帘碧簟光琅玕主人平生贵然诺季布一言重山岳人闻杜良数郡至坐无车公众不乐列筵解带罗庶羞万年为寿千金酬向夜铜盘灼綘蜡凤笙龙笛何啾啾 

七夕赠王昌程诰 

橘酒椒羊召朋侣拟向今宵看牛女雨来飒飒枫林秋张灯促燕开东楼王侯既驾铁马立前驱北首旌旗湿程生贾棹亦欲归长江南望云飞飞人生去住料岂得一日同欢有南北君不见双星一水意脉脉转眼阴晴不可测且倒金尊浇我万古之胷臆 

再送沈生 

去年酌汝池莲红今年酌汝黄菊丛秋风飒飒吹枯蓬飘转向西忽复东世情敬贵不敬贤黄金不多人不怜如脂白玉隐在璞孰肯剖致君王前白河马归玄鴈起南阳宾客梁园比送君高歌枚子篇修竹团栾夹池水 

画鹰歌赠鲍帅 

鸷鸟决眦如愁胡猛将气每吞匈奴自将黑鹰挂堂壁百鸟窥之不敢呼安得此鹰生即起击鬼擒狐日千里将军弯弓骑紫骝一箭射天落旄头 

岁暮四篇 

天霜草枯风波涛思心恐惧贤心劳羣聚饥兽野鸣号高飞路逆鸿嗷嗷有狐河梁闲且得氷行绥绥柰尔曹 

百骑横矛自提刀我军菜色马猬毛谁谓河广不容舠北旗猎猎风黄蒿可怜十羊杭一虎尘沙暗河暮淮浦 

长风烈烈吹山寒有松瑟瑟山之端铺蕤布荫芘小草霜势雪力莫可干皋兰畹蕙日摧陨美而不遇良可叹 

枯蓬飞沙原野昏律穷物惨生意存尚夕气严扃我门霜白月冻啼夜鹍围炉煨芋啖浊酒有话细与妻儿论 

徒涉叹 

两山欲交水断破洪川无梁日渐堕徒涉纷纷江复深鼍喧龙鬪真愁心无言既济平安子得路回看转不禁君不见岸风翻翻卷瓠叶皇天倘赐筑岩楫 

松泉子歌 

颠崖嵚岑撑一松铁干屈曲如老龙精灵岁久发光彩寒蕤古翠芙蓉峯石泉清冷日漱洗汨滵瑟飒松风里山人何年住其侧手斸茯苓煮泉水近来萧□落风尘卖药救世能通神我劝山人且勿归金金玉匕行阳春 

飞星篇 

十月廿七昏尚坐一星出垣斗如大碎光万点长烛天轩牖尽明向西堕俗子蒙头不读书鲁人钟皷拜爰居天道悠悠谁复知世间鱼目为明珠 

吟思翁 

吟思翁翁我思苍松碧梧世希有海月红云如见之孤鹤引唳志在万里吞舟之鱼岂游涔水嗟嗟噫嘻我思者翁翁思者何停云日暮沧溟波 

钤山堂歌 

先生昔随玄豹住丹壑冥蒙日烟雾先生今与赤龙飞南望碧山空翠微茅堂苍苍云气入囊琴锁户阴阴湿沚兰沙温春鸟暮庭松月清夜鹤立君不见山下石峞山畾千尺矶经年不钓苔成衣玉琪羊裘各有分可问王孙归不归 

题张路松鹤障子赠豫斋翁 

张路画松气英杰老根嶃岩干屈铁风毛瑟飒似欲动高堂六月生霜雪树根倚坐者谁翁面颜恰如十五童玄笔涂抹遽成鹤昂藏意欲凌云空问翁自言不记岁曾与太古鸿蒙戏食桃落核昆仑坳桃长今与昆仑高桃也开花复结实东方小儿窃其七此论荒唐旧所闻画笔画出真如神愿将僊品投僊侣常作乾坤不老人 

和母太夫人八十寿歌 

遐龄可得不可必有儿能贤百当一夫人今年岁入十发霜鬂雪晴如漆早起晏卧思虑周盐豉酰酱咸经眸儿妇孙妇罗前头跪进美酒兼珍羞曾孙耍马气食牛夫人抱弄百不忧秋清风凉露欲白大带峩冠满堂客坐中谁老谁最故感触停觞念畴昔回思和李通家始夫人红颜我童子修短悲欢各不齐五十年来一弹指长辈幸有夫人存母寿儿贤萃一门词人特献南山笔贺客争开北海樽买屋我欲为比邻桑麻地接如云屯年年再拜萱华侧孰谓今少朱陈村 



【卷第二十二】 

【散篇六十四首】沐浴子怨歌行少年行长干行洛阳道宋中诗河上公野田黄雀行邯郸才人嫁为厮养卒妇 苦寒行结交行梁园歌梁园雪歌二首 送友人入关送李生京试歌 送友人之京三首春日柬王相国 避暑 畲园夏集赠鲍氏赠鲍演二首把酒 赠张生二首别田进士 岁暮夜怀寄友二首 冬日夷门旅怀 行歌古泽中二首白雾树累累作花故人殷进士特使自寿张来兼致怀作仆离羣远遁颇有游陟之志酬美订约遂有此寄 纪梦 大雾翟左二子来访 翟生苦节尚志人也迩从余河之上余嘉敬焉作诗以赠 世不讲曹李诗尚矣内弟会余河上能章章道也惊有此赠酬水部锡山之招寄钱水部 十四夜翛然台二首 十五夜十六夜十七夜客有笑余霜发者走笔戏之戏作放歌寄别吴子 晋州留别州守及束鹿令用李白崔秋浦韵客过属骤雨过 结客行程生游华山归也夸我以观动我以灵篇爰赠此章抒我夙愫 怀湘曲猎雪曲二首泭溪吟送藩幕张小山入朝 赠程生之南海 近竹吟水司陶君种桃柳成各有诗予和二首赠谢子二首相逢行赠袁永之 



空同集卷第二十二 北郡李梦阳撰 　散篇六十四首 

沐浴子 

玉盘两鸳鸯拍拍弄兰汤振衣馨香发弹冠有辉光岂念蓬首女含情怨朝阳 

怨歌行 

汉主十离宫凉至花尽歇面面牎玲珑烟纱印秋月天公顾我笑手弄双玉玦但笑不肯留去若流云没忧来抱团扇扬颦望丹阙 

少年行 

白马白如雪银鞍耀明月骑出青云楼挥鞭向金阙自言事武皇出身为椒房结交乐通侯擅名鬪鸡场尚主复赐第轩盖一何光被酒过都市杀人如剪蒿左殪南山虎右斩北溟鳌昨朝兵符至单于寇临洮奋身出玉门杀马衅宝刀横行万余里叱咤威风起夺马贰师城长揖见天子调笑大将军醉骂柱下史生憎汉相如白首文园里 

长干行 

皑如玉山雪皎如瑶台月郎来骑白马调妾桃树下桃叶何柳柳不谓君行久倚门问来船见郎寄书否 

洛阳道 

桃花马金络头白面郎紫貂裘三月洛阳道垂柳荫清沟沟水东流不记春花开花落几回新东风日暮杨花起愁杀高楼独倚人 

宋中诗 

六鹢退而飞乃向宋都过四海一震荡青天白石堕世人见此鸟仰面忽大笑谁知影不灭干载落光耀余方卧空山闻此一长啸 

河上公 

昔有河上公结庐蓬蒿下万乘时一顾旌旗蔽原野手挥玉如意颜貌何潇潇曳裾授道经谈天妙无穷清光耀白日四海高其风言既忽不见竦身蹑星虹凤凰栖梧桐鷃雀巢寒蓬饥鸢吓腐鼠笑杀高飞鸿物固有如此何必较愚蒙 

野田黄雀行 

鹑奔奔鹊强强来逢野田雀相逐过南疆北地苦霜雪南地多稻梁人生美食被绮衣不及鸿鴈能高飞鸿鴈下天遭网罗不食柰尔黄雀何 

邯郸才人嫁为厮养卒妇 

妾本寒家女误入崇台宫粉黛三千人花颜笑春红君王重歌舞幼小不曾通一朝意相迕弃掷如秋蓬昔为高唐云今为马牛风夜前邯郸道不识邯郸中金殿秋月满歌吹行烟空白日耀千春何时烛微躬 

苦寒行 

太行之山何崔嵬天寒溪谷禽兽饥黄熊赤罴力相食翠衿绣翼徒南飞啄食饮泉百意足野田椎子寒无衣张罗挂毕伺鸟雀口作雌雄鸣且悲鹌鹑小鸟鼓翅落鼎食之家意不乐顿箸待尔登品错奏应钟开玄堂毡帏锦幄冬夜长微禽効体樽俎光秃鹙驾鹳当檐翔 

结交行 

昔时韩生有艳妻其君使筑青陵台南山有鸟不肯来乌鹊虽小禽不受鸾凤猜以此筑台成二人葬寒灰举国见之悲且哀悲且哀断人肠坟上连理树变为两鸳鸯搤吭交颈绮翼张春风蛱蝶花飘扬君不见郦吕结交日朝为刎颈暮抛掷如此结交复何益 

梁园歌 

朝发金台门夕度博浪关黄河如丝天上来千里不见淮南山淮南柱树弄婆娑挂席欲进阻洪波我今亦作梁园歌梁园昔有信陵君名与岱华争嵯峩三千珠履不动色屠门执辔来相过功成不显涕滂沱青蝇白璧一何多我为梁园客不登梁王台锦帆扬州门一土何时回荒烟白草古城没登台望之令心哀令心哀歌且谣迷涂富贵苦不足宁思白骨生蓬蒿人生三十无少年积金累玉空煎熬独立天地间长啸视今古城隅落落一堆土千年谁继白与甫揽泪浮云洒烟莾洒烟莾风吹卷波涛沈吟投箸不暇食蹴天浊浪何滔滔君不见昔人然诺一相许黄金斗印如秋毫 

梁园雪歌二首 

昔对燕山雪岧嶤白玉京晓曳王恭氅飘飖入紫清今为梁园客独对梁园雪黄云索寞连沧海九疑望尽飞鸿绝 

飘风动三极霏雪洒烟海天地倏低昂虚无变光彩梁台空嵲屼枚马今安在飞光超忽若游龙我欲从之问千载 

送友人入关 

南山郁幽幽丰水白浩浩乌啼汉城树尘起咸阳道骢马东方来长鸣翻玉蹄春风吹绿草明月满关西 

送李生京试歌 

黄龙玉帝宅紫极绕逶迤迩行霜雪尽恰值春风时天起桃花浪烟摇御柳丝要知走马地非是冶游儿 

送友人之京三首 

与君何处别汴州金梁桥下有古时水遥接广陵潮君摇锦帆去万里上云霄我掇金光草方期白鹤招 

二 凤凰鸣珠树紫鴈沧溟外贾邓登云台宁说富春濑此情难具陈临河挽衣带积雪太行路明灭客行迈 

三 田方澹荡人侯嬴亦监门老马尚悲辛肯负信陵君宝剑赠烈士明珠报王孙纵令沧洲去终恋紫宫恩 

春日柬王相国 

白露陨瑶草佳人秋思悲叶落今几时忽复春风吹荣芊冐残雪故柯发新蕤为问酒狂客金尊开对谁 

避暑 

避暑空林酌行歌采绿薇南来一行鹭倒昳金尊飞淹留桂树夕潇洒芰荷衣明月宛相待休赋醉言归 

畲园夏集赠鲍氏 

晓挈金玉友出挹池风清脱巾薜萝下悠然听流莺白云行杯中红蕖媚初英得意时自笑冥哉尘外情 

赠鲍演二首 

我爱汝长子远志日超忽浮云似其心秋水清到骨纵酒见天真探桂迟月窟携手眺大野沧波杳出没 

二 蒲亭杳何许云海日浩荡团团桂枝月秋照沙溪上几负春草曲空余采菱唱盈盈吴门水何时理归榜 

把酒 

把酒望天地邈然无可亲龙蛇洞庭浦雪霰洛阳春雾林坐鸣琴烟径无归人相思东山月夜夜悬西秦 

赠张生二首 

恠尔辞江汉长歌入宋梁北风吹冻野岁晏天雨霜老马弃不育闷杀田子方拍手笑侯嬴捐生计不彰顾瞻台阙地寒莾但苍苍 

揽衣断崖口悲风振古台呌鴈惊逆云万里天为开雪榛覆寒莎松殿扃余苔昔人邈安在日落寒色来弃置勿复道且釂黄金杯 

别田进士 

子进河上云我望城中月不共眼前酒况乃天外别白沙乱海曙黄云下燕雪后期转超忽吾将泛溟渤 

岁暮夜怀寄友二首 

梁客梁甫吟北风号沙林连山激湍波海气结愁阴虽持一杯酒而有万古心越鸟不巢燕代马不恋越天明太行雪霜冻洛门月飒飒湘流深冥冥苍梧隔逝矣徒离忧芳兰为谁结 

岁穷长年悲越吟游子思寒风起枯杨夕坐知天霜落星动海白飞沙吹云黄萧萧孤蓬转万里何超缅沉吟卷道帙恻怆泪如霰入河讨沉沦蹈海事游衍传书寄麻姑与尔期相见 

冬日夷门旅怀 

十日五日雾一冬半冬阴行子念归旋朔风莾悲吟苍苍孟诸原惨惨杼秋林东望清浅流颇剧溟海心川陆旷超缅浩然烟水深百龄一何遒万化相推寻徒传羽化迹不见鸾吹音清霜飒满镜红颜倏颓侵邈彼五湖子贤哉吾所钦 

行歌古泽中二首 

古泽古云游带索被羊裘川寒冻日白海溟孤云愁鸱鸮呌秃木鸿鴈遵方洲肠断悲哉客黄河不断流 

二 川原望不极愁思满归襟云蔽长安目水流湘浦心颓阳灭远树积雪明寒岑醉起海月照行歌入雾林 

白雾树累累作花 

不作江南客空登河上台梦中到孤山笛里落寒梅今朝走白雾万枝参差开紫宫散花女骑龙下瑶陔恍惚弄珠人玉尘生罗袜葳蕤复飒沓光采半明灭朝阳勿遽晞留之慰超忽 

故人殷进士特使自寿张来兼致怀作仆离羣远遁颇有游陟之志酬美订约遂有此寄 

我生寡谐俗志与山林期谬拟渭川载岂羡荆山悲弱龄不解事走马长安郊紫绶虽挂身丹丘阻逍遥心随万里云舒卷何萧萧翩翩朱鳯凰飞集梧桐树冠盖交路衢青云有捷步弹冠无钝硎结交尽雄才殷君起东鲁我使关西来揖鞭尘埃中朗如玉山开时从二三友览古黄金台四序更代易人生岂常遇相如归蜀都贾谊长沙去去去游梁园耕钓孟诸薮日月东西没黄河落天走云沙白皓皓万里见海口雄剑挂土壁褐衣被两肘朝从河上公暮逐墟中叟有时弄清漪明月在我手寿张三百里北望一何迩未移山阴掉先枉石川鲤剖鲤得素书故人今何如锦字偕华星照耀蓬蒿庐空谷激寒雷冬庭转兰芳晓起诵瑶音夜梦君之旁书中何所有相期陟东岳巉岩丈人峯彷佛几前落倏如佩苍龙倒景骑玄鹤愿从东道主握手翔廖廓 

纪梦 

夜梦走西陆半天落金城天门两壁开见之骇心情大江横其西落日悬金盆日流江波涌霞彩照乾坤我问此何方云是涌金门挥手上云楼邂逅钱世恩把袂凌天梯笑倒黄金樽袖出石室诀饮我金茎露人区沓难托东指蓬莱路梦醒不见君空江暝烟雾 

大雾翟左二子来访 

蒸烟暝万古垂云结楼台白日堕空冥天地安在哉川岳氷穹崇寒林倏花开对酒不能饮拥褐心悲哀翟生雀罗裔左氏麟经才攀稽涉古陂访戴临河隈两骑踏苍茫宛如空中来日夕严飙兴稍见归鸦度虽开宴台云不辩焦桥路呼儿斸冻蕨然蒿写秋露谈玄析绵邈览古悲沿泝停杯划一笑茫然独四顾 

翟生苦节尚志人也迩从余河之上余嘉敬焉作诗以赠 

原子悬鹑衣仲蔚蓬蒿丘苍烟卧木石浮云傲王侯常怀一饭恩不顾千金酬弦歌空桑里登啸大冈头眷念墟中约殷懃河上游我亦钓鳌者佳期杳沧洲 

世不讲曹李诗尚矣内弟会余河上能章章道也惊有此赠 

曹植白马篇李白飞龙引流光耀千古不与日星陨世人捧心戚番为西子哂左生三十岁雅志测沉冥鲸饮倾百川自称吾酒星今朝理酒舩来过子云亭高谈呌太白八斗挥雷霆霜云连山海气恶柳枝簌簌氷花落此时万里无人烟谁信清吟动池阁动池阁生暮愁雪泽古龙寒啾啾他时尔献三都赋我钓长江万里流 

酬水部锡山之招 

无锡钱少阳招我栖锡山江上千万峯袅袅凌江关下有震泽湖旁有太伯湾昔时苏公慕阳羡阳山锡山对相见我独何为阻兹游西风吹心落吴甸我问钱少阳汝今在何所振辔金马门看花曲江浒徐庶竟辞刘张翰忆吴州鹅湖云屿间鸿山林树秋我今放浪黄河隅遥忆白粲心郁纡几时弹剑赋归来与尔共醉芙蓉湖 

寄钱水部 

我今在何所牧钓睢川阳子今在何所飞盖临东方高山大泽不我限胡为日夜遥相望鸿鴈日南飞不寄一封书离别春草生想思秋叶疏朝看渤海云暮眺沧洲月树寒多天风相思几时歇 

十四夜翛然台二首 

正德初李子潜河上筑翛然之台 

中州可以望天地黄河之水何恍忽为此筑台临其涯坐看月生复月没今年中秋地无云绿烟溟蒙海月发金流水波贝宫涌蛟龙出游争海月我欲乘槎捉蛟龙浪高力微惧灭殁呜呼灭殁不足惜只恐竟无益 

蓬池有啸台夷门有吹台二台突兀眼前一杯土英雄落莫成今古我今有台不啸复不歌月高霜白如夜何临洪河望四海山川悲月不改昔日芒砀五色气烟销浪灭今安在 

十五夜 

去年燕山南易水北中宵待月不可得霠云峥嵘蔽瑶阙顿箸停杯三太息今年有月复有台海门烟灭没四顾天地开何为不饮歌且哀君不见少年时驰逐京洛陌夜夜欢呼山月白挥鞭不顾五陵客月圆月缺天有之人生岂复如旧时不如采取灵兔药富贵浮云岂足乐 

十六夜 

唧唧复唧唧当户鸣促织月中何所有云是山桂枝此桂开花复结子安得夜夜常不亏君不见梁园酒一斗钱十千昔时信陵有宾客不饮岂足称豪贤直须酩酊卧草泽明日射猎睢阳川 

十七夜 

三日不见月见之半轮没清光犹能鉴毛发不愁倒却婆娑树只恐损破清虚阙清虚阙在何许白气荧荧走金虎虽有三万六千户手提玉斤不敢补凉风飙飙自西来吹我衣心独苦长歌潜行槛洲莾 

客有笑余霜发者走笔戏之 

客且尽手中觞不须笑我头上霜客尽觞且停之听我高歌霜发词君不见天上鸟东跳西走不相待又不见黄河水万古滔滔向东海我身不是南山松又不是山上峯柰何与年少争春风鬪鸡走狗倾春红君不见昔时孔仲尼辙环顦顇无巳时盗跖杀人如乱麻锦衣高寿颜回嗟听我霜发歌歌短情则多轩车驷马浑等闲何似日衔金叵罗金叵罗青玉案何以赠客锦绣叚头白头白何须叹 

戏作放歌寄别吴子【吴名廷举字献臣苍梧人】 

惟昔少年时弹剑轻远游出门览四海狂顾无九州岛献策　天子赐颜色锡宴出入黄金楼扬鞭过市万马辟半醉唾骂文成侯结交尽是扶风豪片言便脱千金裘弯弓西射白龙堆归来洗刀青海头昆仑河碛不入眼拂袂乃作东南游江海汹涌浸日月岛屿蹙沓混吴越匡庐小琐拳可碎鄱阳触怒踢欲裂泽中龙恠能人言喷涛吹浪昏涨天大鹏举翼四海窄笑尔弋人何慕焉东吴子君非淟涊闇穆取位之丈夫余亦岂卑卑与世而浮沉恂复共鬪非庸劣廉蔺终投万古钦攀鳞扫氛代不乏我岂复恋头上簪鹿门黄犊稳足驾商颜紫芝山固深有飞倘附秋空音 

晋州留别州守及束鹿令用李白崔秋浦韵 

荒原送行客白杨起西风双凫下云汉五马系秋桐连城滹水上驰誉燕代中登高望云海离思浩无穷 

客过属骤雨过 

鸣雷不终夕急雹偶来同城波静绮席苑树生长风雨残白日外虹垂青雾中为爱扬州客留连尊酒空 

结客行 

翩翩紫骝马灿灿云花袍结客梁州市倾心赠宝刀意气凌朱亥英声盖伯高见说烟尘起横行是尔曹 

程生游华山归也夸我以观动我以灵篇爰赠此章抒我夙愫 

君行值杪秋飘飘登云巅笑弄石莲花俯漱玉女泉秦时采松女有无嬉紫烟双骑两茅龙曾逢呼子先夜栖何峯室遇师叩何诠一虎啸海月万壑惊风旋飒然毛骨换错落神光圆晨兴扳长萝朗咏青霞篇黄河衣带去蓬莱瞪目前赤日跳扶桑仙掌发红鲜伊予歉兹游桂心三十年梦想落鴈顶携诗问青天林麓限层云奋飞怅无缘安能振衣去共尔追羣仙 

怀湘曲 

湘筠寒翠满白日起秋云美人杳何处江气长氤氲手持紫玉管遥望青霞君蔼蔼波水暮何由致殷懃 

猎雪曲二首 

日光摇白雪黄云片片裂狐裘谁家郎骏马如电掣驰骋复徘徊掉臂角弓开一发中双狸笑上梁王台 

二 荒荒冻日白出门雪一尺爰爰道左兔意态一何适我弦纔一鸣不见彼行迹寄言游猎人姑待春草碧 

泭溪吟 

济川何必舟编竹便可涉秋风芦白花洄沿水一叶浅之不用维渡深岂须楫黑潭有龙气云起腥风接 

送藩幕张小山入朝 

骝马向风嘶银鞍翻玉蹄结装紫薇下别我绿杨西记室发点漆参军髯过脐冯唐莫恨老神物不终泥 

赠程生之南海 

生为海南客几度登罗浮天清众岛出万水朝宗流乘桴圣者叹望洋游子愁明珠与翡翠岁岁到神州 

近竹吟 

萧萧数竿竹每与岁寒期翠色酒中满清风琴上吹疏值月来处密当云起时万动纷华里一杯聊自持 

水司陶君种桃柳成各有诗予和二首 

沿堤万万树一插即成林五柳陶公意甘棠邵伯心许我听莺去携壶就绿阴 

如何梁苑地忽见武陵津泛泛青霞水盈盈红锦春菓熟贫民食无儿许妇人 

赠谢子二首 

凉风吹海月当酒堕我怀爱此皎洁光愿与君子偕揽之不入手仰面看昭回银潢南北流竟夕但徘徊 

二 大河起长风挂席破黄涛问子今何之岭海聊游遨罗浮绿发人思之我心忉幸君叩丹诀顺风托鸿毛 

相逢行赠袁永之 

清晨客叩门投我一书札开缄锦云烂铿然玉相戞问客何方来新下黄金台扬鞭指河洛回旆陵高崖选珍掇琪草探美攵与瑰路逢赤松子并举收氛埃道同心乃冥神投谊难垂古人重良契岂必声影偕行行报嘉绩贡此明堂材 



【卷第二十三】 

【五言律诗一百首】郊观斋居柬边乔二太常 郊坛值雪 西天门候祀恭陪郊祀纪成 郊祀以病不与卧病酬边君天坛步月见怀之作大行皇帝挽诗三首 候挽 望泰陵谒孔庙坛祀酒会 益王颂骊山 桥山 瓠子 朱迁镇庙二首 岘山 鹿门山冬日过故王坟二首 令婆坟始谒徐祠 徐墓书张相国碑铭 陈祠在徐墓东 韩文公祠 武阳郡公祠徐苏二祠 鹅湖书院 经长陵诣黄花镇白洋城至黄花银山寺出塞二首 环县道中 寺繁台春望 繁台别业 高远亭诣别业登盘山顶顾望三湖 中湖寺二首南湖 北望畏雨不至 下南湖晓行云梦泽刘家隔浮汉 浮江 九江 发九江丰安庄圆通寺阻雨圆通寺阻雨闻石门磵桥断水涌阻往东林五老峯再至洞院 回流山亭 折桂寺团山登望 芝山望芝山寺感事龟峯 泊安仁铅山 明远楼春望市汊夜泊 丰城夜泊 舟往临江即事 雨泊丰城 夜行旰江 赴新喻自进贤趋抚州 云山渡玉峡驿夜泊白沙驿宜春台春望涧富岭赴安福二首 郁孤台晓至邬子驿再至玉虚观仙楼 谢岩秋日始集 秋望 古城春望 东陂秋泛三首 与骆子游三山陂三首上方寺钟楼上方寺钟楼晚登春日台寺 春晴野寺和李大城南夏望和王相国 



空同集卷第二十三 北郡李梦阳撰 　五言律诗一百首 

郊观斋居柬边乔二太常 

人日过仙院春霞缈缈分碧回瑶泽草红绽蘂宫云独处依松树清斋对鹤羣桃源知并入惆怅不逢君 

郊坛值雪 

凤先先车连宵发鸡鸣雪满畿严随黄钺至清绕翠华飞伏谒深沾佩朝回半湿衣悬知清切地冲默迓天威 

西天门候祀 

瑶坛暮雪尽月出禁门西地静鸣珂碎沙寒簇仗低台官移斗柄卫士扫云梯遥识龙文气争传法驾齐 

恭陪郊祀纪成 

御气三更合君王在閟宫燎烟凝碧落墀月起微风上帝居歆夕文王陟降中诸坛严从幕元祀报成功侑食珪璋洁登歌玉磬同神旋仍醉饱万舞向春空 

郊祀以病不与 

端月温风至圆丘瑞雾多开坛洽百礼伏枕想登歌日月春旗闪雷霆昼先先车过年年觐上帝只为乞民和 

卧病酬边君天坛步月见怀之作 

霁夕开芳甸祠官怅独游银潢横殿落壁月抱坛流汉畤饶烟雾秦城逼斗牛甘泉词调绝疫病若为酬 

大行皇帝挽诗三首【弘治十八年五月】 

午门朝遂罢西殿临真哀泪满乾坤暮日黄风雨来虎贲犹宿卫龙驭几时回莫测皇天意中崩帝业摧 

二 大训文华践英谋武范遗先朝无顾命大渐问班师上食金舆备移宫素幔垂向来激切疏优渥小臣知 

三 元老烱仍在退朝无昔呼闲阶惟玉辂夕日已金铺望幸霓旌远埋灵山殿孤君看霜露节冠冕灞陵趋 

候挽 

冬月初圆夕仓悲候先先车东阁门犹警跸松栢已新宫象卫悲风入龙旗白雾中有髯浑欲挽云堕鼎湖弓 

望　泰陵 

昔临围西内悲风入紫冥今来松柏望夕日泰陵青殿起云烟入龙游剑玺扃万国今多难孤臣涕倍零 

谒孔庙 

端笏陪朝列时禋谒圣林戟门留石皷春殿静珠琹奎府星连切璧池龙跃深诜诜趋国子早晚翠华临 

坛祀酒会 

斋居新宴合桂里戟门开鴈趁龙旌到蛩喧羯皷催松筠分曙色剑佩接行杯日上云霞散骖驔羽骑回 

益王颂 

宪宗王十子益府实称贤体统朝廷半敦崇德业全书堂斜昼日琹殿净秋烟问寝还英嗣时研世子篇 

骊山 

绣岭花仍绣汤泉满故宫禁池人自沿新月古应同玉殿兴亡后青山涕泪中千岩歌吹入犹想翠华东 

桥山 

青宫栖古岑白露静松林忽下乌号泪遥悲龙去深衣冠万国后辙迹四方心一气流羣帝哀哉笙凤者 

瓠子 

沈璧余瓠子横汾怀帝歌波涛满眼送城郭没年多虎战仍三晋龙游失九河宋人饶事迹今望亦滂沱 

朱迁镇庙二首 

水店回冈抱春湍滚白沙战场犹傍柳遗庙只栖鸦万古关河泪孤村日暮笳向来戎马志辛苦为中华 

二 宋墓莾岑寂岳宫今在兹风霜留桧栢阴雨见旌旗百战回戈地中原左衽时土人严伏腊偏护向南枝 

朱迁镇庙二首【曹嘉】 

野庙瞻遗像英威尚出羣戢场没沙水尽壁起风云铁马长驱志金兵累胜勋自遭谗谮死罪复静胡氛 

虎战攵功近龙威召将还中原无社稷外寇有关山野鸟啼残恨苍松凛旧颜平生吊忠义独此泪痕斑 

岘山 

大终不灭堕泪此山碑后进才非乏风流尔足师古堂阴汉水新路改城池回首隆中接秋云两处垂 

鹿门山 

庞公真汉陇孟子复唐诗旧宅新秋叶孤坟千载遗泉袅石穴细葛倚松门垂望望青峯近君襟旷尔期 

冬日过故王坟二首 

寂寞何王殿遗坟此径孤玉阶番雪草野日自金铺庑暝牛羊聚林风鸟雀呼白头香火者犹护赤龙符 

二 二冢累累接聊城复定安情哀宫独盛世异柏同残久雨石门塌新霜帷殿寒西陵时节望谁见绮罗叹 

令婆坟 

国初抡秀妪分遣入周宫但覩丘坟郁宁知乳哺同后王忘昔日颓屋锁春风寒食莺啼切林花落自红 

始谒徐祠【予问何不用木主守者曰有像则人起敬】 

庙古傍湖偏春行更可怜楚城芳草徧红日此堂悬榻想陈公后时悲孝献前亦知遗像误瞻拜泪油然 

徐墓书张相国碑铭 

不读南州传谁知高士心江城遗冢在春日古祠深竹鸟嘤嘤合松墙靡靡阴曲江千载碣书罢泪盈襟 

陈祠在徐墓东 

可讶司徒庙偏邻孺子坟哲人堪一哭汉鼎竟三分门引江畔草榻留松上云纷纷车马客谁此荐清芬 

韩文公祠 

袁州山在城韩庙倚山清冕服前朝貌文章百代名石苔犹马路春竹自莺声立望潮阳近翻翻海气征 

武阳郡公祠 

惠爱前人迹追思后代心洪都观察庙香火古江浔白日江山过青松霜露深亦知精爽异应厌皷鼙音 

徐苏二祠 

孺子真高特云卿崛后先挥锄傲汉冕捆屦卧江烟宁饫糟糠毕耻同贪浊全凄凉百代宇怅望一潸然 

鹅湖书院 

书院佛堂边颓垣岭谷连四时僧酒扫千古俨高贤立壁东莱毅悬河子静偏众流终一海流泪考亭前 

经长陵诣黄花镇 

沙岭群峯会黄花一径穿临崖防马骇枯木有蛇悬锁钥关门壮星辰陵阙连旧驱悲虏贼得失岂皇天 

白洋城 

京西太行崦孤垒白洋间巳巳曾通贼居庸并立关水合桑干去峰连塞上山圣君敷远德秋日战旗闲 

至黄花 

黄花城压岑山合昼多阴坐见五陵雾来为九月霖泥生剑戟涩寒重皷鼙沉寂寞松林外那传孤鴈音 

银山寺 

银山倚铁壁天外削三峯下见林中寺来闻午后钟僧徒住石屋雷雨拔门松西望诸陵接云成五色龙 

出塞二首 

胡蔓黄河限秦亡紫塞存碛沙浮落日寒雾宿疏墩哨马三边动烧荒千里昏将军拜金印白骨不曾论 

二 碛日淡无晖胡沙惊自飞望烟寻戊垒闻鴈忽沾衣大将搜河套游兵出武威贺兰山下战昨日几人归 

环县道中 

西人习鞍马而我惮孤征水抱琵琶寨山御本钵城裹疮新罢战插羽又征兵不到穷边处那知远戍情 

寺 

不覩空王宇谁兴浩刼心散花疑白象布地果黄金水雾飞梁洒夕阳迥殿阴独口簪绂客游赏托云林 

繁台春望 

野旷孤烟静高台独望时地残隋氏苑天阔禹王祠晚日云争白阴崖花自迟目断南来鴈萧然故国思 

繁台别业 

地亦因台峻天能纵屋高宋朝四帝国禹庙九河涛上下见陵墓风烟含野蒿昔人闻醉此简懒愧吾豪 

高远亭 

虚亭盖树杪四顾果平芜嵩岳杯前出浊河牎外纡寺杉时送响塔鹳每来乎一约朋知饮归车醉每扶 

诣别业 

局蹐岂吾事郊游惟独行风回疑引骑雪落故连城塔树凝先白台云曳未平感时侵岁晚白发暗心惊 

登盘山顶顾望三湖 

为访三湖寺春山独自来千盘不到顶万壑划争回石罅鸣鸡犬林风过虎豺俯观侯赵树西望白云台峯日明寒雪溪泉激暗雷若非武陵口那得有桃开 

中湖寺二首 

龙象何年地千岩一涧回我来寻石镜隔竹望香台树绕啼猿入人从鸟道来坐飧霞气晚只拟是天台 

二 陟崄扣岩扉一钟鸣翠微丹崖森竹树雪壁映花飞屋隙鸣泉写山昏麋鹿归松风高壑起云卧欲沾衣 

南湖 

中湖果奇绝逾岭复南湖石磴回相倚岩泉有乍无开牎众壑积当殿一峯孤更览千林竹因怀长啸徒 

北望畏雨不至 

乱山上云气孤客发西岑徒瞻北湖寺其如东路心岭猿愁瞑雨岩鸟下空阴回首太行麓萧萧松橡林 

下南湖 

湖僧骑牝马相送石门峯欹仄乱石路日瞑渔樵逢苍茫翠微里风落青山钟羡尔岩居者终期尘外踪 

晓行云梦泽 

晓行云梦泽云起失湖村历历横江雨冥冥远岫□鼋鼍当马吼鸥鹭背人翻欲拟浮湘作吾生异楚魂 

刘家隔 

匹马淮山尽孤舟渐楚歌远商吴蜀杂新雨汉江波骄鴈斜斜下轻鸥片片过整帆迟明发天色定如何 

浮汉 

杳杳向前城杨船浮汉行水闻天上转色出雨中明已近鸣鵙月长看龙雾生陈诗叹秣马风浪独含情 

浮江 

浮江晴放舸挂席晓须风日倒明波底天平落镜中开牎问赤壁捩柁失吴宫万古滔滔意浔阳更向东 

九江 

九江江九流庐岳负江州世代催前浪图书羡上游城孤落日映虎去暮天幽夜笛邻岳送曲终无限愁 

发九江 

已发南风盛须时且复停岸沙延系缆竹色隐回汀行待江水稳卧看庐阜青此生谁固料湖海一浮萍 

丰安庄 

地气南逾热僧林晚暂栖云开一江去日在万山西修竹凉风至昏鸦古木齐凭高忽洒泪清世有征鼙 

圆通寺阻雨 

岩扉邻虎穴淹坐面猴江山动云生服风回雨入牎渐交松际响蓦鬪石间泷铃磬烟萝外高峯只自双 

圆通寺阻雨闻石门磵桥断水涌阻往东林 

石门雨断桥途阻虎溪遥仄想远公室秋莲应尽飘愁猿吟雾里落叶重林腰更有天池望岩岩向碧霄 

五老峯 

东南涛浪吞五老古今存秀色彭湖浴诸峯庐岳尊中宵见海日南斗豁天门霜雪颜常静云烟解变魂 

再至洞院 

昔别秋色苦今游风涧清穿石竹犹活雨过泉自生礼殿古门换钓台新路平独来谁每见云日此峯情 

回流山亭 

亭高山尽入回首见鄱阳天地开吴楚弦歌有宋唐峯云低栋白湖日倒碑黄六月吾来此凉风不可当 

折桂寺 

折桂何朝院开基分翠峯牎明五老雪门掩半崖松泉瀑飞人过香台印虎踪千岩谁得到百里但闻钟 

团山登望【石壁朝饶三山名】 

团山当县口石壁对朝饶日静湖波敛天低岛色遥风云余霸气吴楚混前朝秋水年年落英雄恨不消 

芝山望 

吴楚分何代乾坤此郡孤江从树里断山入雨中无战鬪名空在英雄世与徂酒酣抚长剑极目尽重湖 

芝山寺感事 

偶到芝山寺遥伤荐福碑霜雷十月动秋战万家悲凉入丹枫堕崖高黄葛垂洪钧融万物黔首独旌旗 

龟峯 

立壁有天地浮云无古今仲冬诸客到落日乱峯阴峭峡通人过危岩把酒唫奇多看不彻昏黑更登临 

泊安仁 

官舟商泊同城近月蒙蒙戍皷夜长击渔灯时自红乌鹊枝难稳豺狼穴易空向来论大树心切古人风 

铅山 

山水交闽越东南古县闻一峯晴冐雪雨水昼蒸云石井鹅湖倚车盘鸟道分儒宫荆棘里寒叶痛纷纷 

明远楼春望 

贡院初开阁春阴独倚栏柳边千舰聚花里万家残风雨江声壮兵戈地色寒断肠沙鴈北羣起向长安 

市汊夜泊 

此夜章江月无端照独舟人生真梗泛岁暮且帆游腊逼寒灯焰波吞霁雪流坐吟风鴈起渔笛满前洲 

丰城夜泊 

夏至北风至晚清凉意增江船逼新月沙色乱疏灯暗桨故相拨浮阳还自蒸倚樯看剑气仍见斗间曾 

舟往临江即事 

直岸含风细中江放舸安地随帆席转风进晚潮残霞树迎牎过晴山卷帽看遥惊双浴鹭色举向云湍 

雨泊丰城 

古岸花层湿阴江鸥半飞波回撼船重雨侧入帘微潭爱金华涌亭伤宝气稀二年三历此肠断北舟归 

夜行旰江 

灯火遵山闪旌旗折路频仙坛沓不见片月故须亲土俗渐异楚人言多杂闽岂无嚚不足讼简爱吾民 

赴新喻 

露树且乌啼孤舟晨向西萧滩千百转昏暮到罗溪古驿屯云密平沙没日低扬帆更前去月夜不须迷 

自进贤趋抚州 

炎域霜何厉寒泉木欲稀肩舆随落叶晨日上征衣路势东南转北风鸿鴈归东乡新血战巢破鸟犹飞 

云山渡 

渡古云山积江明日色饶霜融木更落野静路堪遥冠盖行相望干戈气未消伤心弄兵者汝业本渔樵 

玉峡驿夜泊 

暑泊无风夜江船深自凉云纤沾葛细月涌去波长古峡御孤驿名山引玉梁前途堪跃马旦发问仙乡 

白沙驿 

沙古幽幽白江新泯泯清水御村作国山绕驿为城万里将南徼孤槎且暮征壮心与落日的的向波明 

宜春台春望 

古州图记见今望临高台人倚楚天尽风驱湘色来密云生晓瞑远水上春雷尚有干戈泪冯轩眼倦开 

涧富岭赴安福二首 

三月赴安城遥攀岭路行前驱真避虎绝壁亦啼莺周览物色换极高云气迎俯看南贑路孤舸会将征 

二 山行忽百里步步山情新萝拥千盘透花齐万谷春寒暄不异地忧喜暂随人默诵垂堂戒私嗟名利身 

郁孤台 

朔日送客返慨然登郁孤悲歌为闽广指顾尽江湖南俗羗夷杂北流章贡俱兵舸尚满眼绎绎诣饶都 

晓至邬子驿 

湖夜乘风过天明见驿楼数家依独树落日隐春洲日抱越峯上江奔吴徼流姚源东水外兵甲气还浮 

再至玉虚观 

龙沙欣自昔久泊遂今期雨露新松大丹青旧殿移岸云通绣栱江日抱金池欲倚门东阁愁看日暮时 

仙楼 

仙楼忽欲暝钟皷下江烟独坐一烛秉当门新月悬石寒坛近斗沙静树浮天半夜朝羣帝珊珊羽节还 

谢岩秋日始集 

百战江山在吾来草木秋孤城洞口落襄水席边流去国双王灿题岩只谢侯醉归忆山简飞兴习池头 

秋望 

蝶戏犹余蘂蝉吟已怯枝乾坤入汉日霜露望乡时屈子偏生楚王通不负隋晚风江更苦莫上岘山祠 

古城春望 

阴阴日欲暮迢迢春望稀野色吹寒立林鸦逆雨归孤城还麦秀白首且花飞临路长杨袅前朝今是非 

东陂秋泛三首 

久说东陂好今陪上客游绮筵开画舫哀笛奋中流舞每低轻燕歌先起白鸥稍前休更进吾爱荻花洲 

二 水寺通人少松亭隔芰荷问僧舟暂舣登岸酒同过草木秋风入湖山晚色和返桡须痛饮前路满渔歌 

三 进艇晨烟碧回槹晚日黄宿禽喧乱苇饥獭窜空梁放浪形骸得牵缠世路忙要君待明月此水是沧浪 

与骆子游三山陂三首 

库部平生友湖山百代心追思宫阙地芜没水云深连马穿芦入羣鸥坐石吟谁能堪落日莾莾古城阴 

二 岳壑胸应满乾坤眼独真扬鞭指河洛立马说周秦古墓笙歌地前朝战伐尘秋风飒飒起白草正愁人 

三 日扇逢林却风旗改路回悲凉元此岳攀陟复何台云破远峯出天秋孤鴈来明朝异南北归骑莫教催 

上方寺钟楼 

台上一钟鸣登台万里平蒹葭天正远云气暮还生饥雀喧空泽黄蒿断古城不堪临眺屡况是感秋情 

上方寺钟楼晚登 

危阁秋登霁寒烟晚坐重长风欲动地落日故御峰苇飐腾双鹜云拖挂一龙此怀吾不浅恠尔暮鸣钟 

春日台寺 

寺僻春还丽人闲午任游行随碧草远话为老僧留池竹晴常润龛花晚更幽塔端两巢鹤恠尔亦优游 

春晴野寺和李大 

野阔爱春幽新晴觅寺游立僧当径望融雪向门流凈色悲诸界浮生哂一丘怜君厌嚣俗行处即沧洲 

城南夏望和王相国 

散步郊南望雏鸦欵欵飞园林惟草色时序巳絺衣试粉莲初腻残香栋乍稀亦思河朔饮无柰赏心违 



【卷第二十四】 

【五言律诗一百首】陶行人宅赠酬京师友人见寄繁台饯秦子二首送秦子闻李公寓郊园寄赠 答殷伊阳见寄 寄殷伊阳二首 送鲍生下第南归杭刑部东卿谈其师鼒南阳宅访徐祯卿张子抱疴避諠山寺阔别旬月作此怀寄 寄钱水部世恩 风夕柬徐子送舍侄木还汴 得何子过湖南消息 忆何子何子至自滇春归柬谢员外 晚过序上人再过序公月夜 晚过定上人秋雨访李炼师 送鲍光雄南归 田生闻余浩然访于东郭花下酒集二首 畲氏园庄二首 庚午十月畲氏东庄 送人还关中寄赠内弟玉园居毒热在狱呈陈运使斆暨潘给事中希曾 延庆观访陈州王君 徙泰公方丈秋夜康状元话武功山水 发京吕状元送出城 答何子问讯三首阻雨明港寄何子二首贤隐寺集赠汉上遇锺参政 赠锺子汉上独对亭赠人过访发贵溪高子辈舟送 寄赠林都御史二首 赠何君辞官归里新喻遇薛子送赠二首立春寄杨君京口顾子谪全州赠二首 与樾堂子晚步四首 九日楚山太华君同登送郑生南归二首繁台书院同边子三首台馆访李秀才濂寄许监察二首 柬黄子二首许君话游感旧四首 酬唐礼部见寄二首 赠张工部汴上 答许监察百泉和章兼泄所感三首 和许监察闻报之作 送张监察还朝 伏日许君馆亭晚酌二首 送陈左使赴贵州二首早秋监察许君见过 寄王赣榆 寄李濂兼呈何子寄王生酬寄徐子秋日登镜光阁见忆 赠孟明府自桂林量移汶上寄王子苏州三首寄张孟县 酬徐子春日登楼见寄送许监察还朝二首 再赠许君 



空同集卷第二十四 北郡李梦阳撰 　五言律诗一百首 

陶行人宅赠 

大道僧门对萧然陶舍深未论五杨柳真悬一素琴坐向霜烟夕时闻鸿鴈音城笳流海思边月起秋阴苦劝蒙腾醉应怀长别心但看得云翼冥冥谁竟寻 

酬京师友人见寄 

浮云悲故国积水起鸣雷不见长安日愁登古吹台故人三月别天上一书来欲问经行处山中杜若开 

繁台饯秦子二首 

异地同为客看花更属秋云连去国目鴈引望乡愁陇树迷关道吴山蔽驿楼忍将宋玉恨还共李膺舟 

二 万里游燕客十年归此台只今秋色里忍为菊花来霜露凝秦望衣冠饯楚材不堪分袂苦落日一鸿哀 

送秦子 

梁国秋砧满范阳风叶稀如何故人去不与鴈同飞北路蓟门古寒天易水微君行莫怨雾霜日指南辉 

闻李公寓郊园寄赠 

几日栖东屿昔林今若何主人能醉客世事且狂歌黄鸟晴吟竹红蕖晚出波自怜门士末眠病阻呜珂 

答殷伊阳见寄 

古县垂新柳独吟酬好春琴清山在眼花碧酒随人柰此河阳少曾于汉署亲邮筒定不惜有句念沉沦 

寄殷伊阳二首 

自枉去年札约为嵩少行梦常飞洛水诗屡到伊城萝殿王乔舄花台子晋笙君行奋双翮吾此学长生 

二 可怪伊阳尹冬来不寄诗从怀白雪调况逼暮云时日落山城黑风鸣邑树悲身危属抚字为尔一凄其 

送鲍生下第南归 

只期横直上岂料戢鳞归抱玉终难掩投珠安所希秋风吹独马落日照征衣南到江亭上还瞻北鴈飞 

杭刑部东卿谈其师鼒 

国难逢骄虏时危惜俊才盐车在泥淖骐骥亦悲衰片月清秋照商风一夜来思君不相见惆怅对西台 

南阳宅访徐祯卿 

东阁能留第南人暂亦居琴书迁卧内骑马到堂除残树喧巢鹊微风走壁鱼追思秉钧日冠盖烂盈闾 

张子抱疴避諠山寺阔别旬月作此怀寄 

楚楚张公子悲吟度岁华弃官临野寺服习向山家石髓遇不识黄精春始花洞中日月秘强食胜丹砂 

寄钱水部世恩 

雪时挥袂别见雪即怀君河馆冬难暮沙洲晚更云清为苍水使静对白鸥羣昨夜寻君梦微茫路不分 

风夕柬徐子 

严冬万卉寂苜吹迥添愁岭日微含照川云半逆流频斋忘肉味乍冷觅羔裘差胜山阴夜能孤访戴游 

送舍侄木还汴 

天涯逼除夕念尔独归人夜宿芦沟雪朝逢易水春为驹先污血藏剑莫愁身到及张灯候遥知戏彩频 

得何子过湖南消息 

及遇荆门信洞庭秋巳凄湘江饶苦竹几听鹧鸪啼马援留铜柱王褎祀碧鸡向南冲瘴疠药物去会携 

忆何子 【其兄时为巴陵知县】 

忆尔辞京日余歌万里行经秋无过鴈索处若为情去巳穷滇海归应滞岳城鳯凰池上草春到为谁生 

何子至自滇 

醉折荷花别宁期花复开川原一回首云日共徘徊知向百蛮去云从三峡来进舟虽一赋胡弃楚阳台 

春归柬谢员外 

寂寂鸣禽变阴阴弱絮飞烟花从客久风雨会春归且尽退随饮休伤节序违无端临暮景番忆谢玄晖 

晚过序上人 

塔日微微堕禅居隐隐凉轩开惟有竹坐定始闻香万古风尘地三生水月乡频来寻白社不为礼空王 

再过序公月夜 

岁巳残冬逼月余今夜圆光侵僧磬发清傍佛楼悬鸣鸟疑深树高云静暮天夙心如解此更欲问何禅 

晚过定上人 

中秋镜阁临向晚过西林月自湖间动鹊翻袛树深静宜钟磬发寒更塔廊阴万物辉今夕悠悠尘外心 

秋雨访李炼师 

便静寻丹侣飞梁度赤城洞花含雨落阶鹤下松迎云雾生仙袂秋寒咽凤笙余情会浩荡先品步虚声 

送鲍光雄南归 

世事风波远悠悠素发新乾坤万里色江海独归人岸柳牵行舫汀花照暮春山中采芳杜好荐北堂亲 

田生闻余浩然访于东郭花下酒集二首 

花林吾自酌见觅尔情亲转觉花饶笑番惊蝶趁人百年秦地客万里宋宫春酒罢烟城暮无言对怆神 

二 令兄真国土吾子更超然同住孤城里相邀东郭前攀桃映落日折柳向春天更有梁台约风尘入暮烟 

畲氏园庄二首 

无端二月至不分百花开林坐斜阳入郊暄沙色来秾葩偏近牖弱柳故临杯共是天涯客无辞酩酊回 

二 百年吾不醉一岁几何春况接桃花暮难禁柳色新君为避世客余是放歌人烂熳题诗徧林莺莫漫嗔 

庚午十月畲氏东庄 

南客招延屡东游野兴高乾坤侵肃杀云木半萧骚暖泽喧饥雀冬林秀晚桃时清还浪迹痛饮笑吾曹 

送人还关中 

见君驱去马忽起望乡思华岳寒逾峻泾河绕自迟躬耕为谷口把钓忆皇陂何日一尊酒南山对不移 

寄赠内弟玉园居 

城市怜余独乡居见尔稀年华仍雪树疾病有柴扉烟起浦欲暝沙寒鸿自饥一身固不保万事莫嗔违 

毒热在狱呈陈运使斆暨潘给事中希曾 

此地饶炎热南中恐未然有风番助暑挥汗欲成泉鸟避栖深叶蝇喧集满筵百忧吾共汝流涕北风篇 

延庆观访陈州王君 

珠阁晴逾丽山林午自和我来驱独马笑尔溺双鹅腊雪融楼薄溪风傍竹多虽非宛丘习吾醉亦婆娑 

徙泰公方丈秋夜 

秋林风色暮游子念征衣鸿鴈俱高起江山独未归月临莲室静萤傍竹林微喜对离羣友吾生本息机 

康状元话武功山水 

梦寐关中好连年未得归侧闻武功胜佳兴益翻飞水绕褒斜出山从盩厔围因君觅水竹为买钓鱼矶 

发京吕状元送出城 

旭日清霜丽关河独鴈飞征蓬各自远会面后应稀渭水萦秦塞南山绕汉畿料君乡思切只恐未能归 

答何子问讯三首 

伊汝投簪日怜余罥网罗江湖鸿鴈绝道路虎狼多万死还乡井潜身葺薜萝天涯岁仍晚无路觅羊何 

二 仲夏辞梁地中秋出夏台醉行燕市月留滞菊花杯日暮千行泪天寒一鴈来亦知张季子不为食鲈回 

三 弱冠真怜汝投闲更可哀山高桐栢观水曲范滂台假寐凭岩桂潜行倚岸梅此时谁借问日短暮寒催 

阻雨明港寄何子二首 

白日云犹动青山雨忽来计程今夜会策马出村回月对荆门上天从梦泽开旅灯依港宿吟苦独徘徊 

二 微微山日舒彼美碧山隅信宿犹难遣经年秪重吁花含明日艳月助此宵孤久拟申城醉香醪语尔沽 

贤隐寺集赠 

水落移舟稳山行酒暂随寺高垂路细林密见僧迟楼阁登临日江淮独去时不应聊驻此愈重白云思 

汉上遇锺参政 

长安一为别十载但书传我自河南至君来自沔川偶逢知万事重会是何年馆静风依马江鸣雨濯船情多看转默酒后惜分眠明发孤帆疾愁经大别边 

赠锺子汉上 

君为薇省使几度紫薇开发以忧时白舟廵累月回汉川惊会面江南助停杯巳约同船下安能晓霁来 

独对亭赠人过访 

孤亭瞰巨壑五老对衔卮日出峯烟起风凉谷树悲石泉秋听急山路晚归迟异日东南赏应深庐岳思 

发贵溪高子辈舟送 

旌旗飞近邑鼓吹送前舟礼饯诸生侍英寮并节游长风驱瞑色密霰响寒洲见月帆犹进山阴恨子猷 

寄赠林都御史二首 

锦水啼莺起巴山春望微干戈满眼急江汉一舟归花送琴书色霜留斧钺威所伤豺虎乱公也息鸥机 

二 诸葛能安蜀穰苴本善兵向来优起诏番作急流行老益丹心壮忧惟白发惊秪怜川父老涕泣挽归旌 

赠何君辞官归里 

三年牧夷邵万里竟归舟瘴离程番雨雪乘江汉流琴书顿县邑五马向山楼棠树苗民种清阴应旧州 

新喻遇薛子送赠二首 

故旧日益远寸心奚所安雨留杯酒暂明发楚途漫炎暑百蛮尽风霜五月寒知君近南斗时倚镆鎁看 

二 解剑别此水怜君向桂林徒持一杯酒其柰故人心瘴疠秋行霁沅湘马度深衡阳虽更远莫遣鴈书沉 

立春寄杨君京口 

一水相望隔飘飘楚越身北风犹送雨南国暗增春云入金山接波添彭泽新妙高峯上酒对酌是何辰 

顾子谪全州赠二首 

楚城悲远望君去更悠悠十月逢南鴈章江兄北流寒沙带宿莾霜日下孤舟明发湘东路应添吊屈愁 

二 苍梧遗舜迹白云秋气愁君得人文地相传是此州山连夜郎密瘴入桂林牧独有思亲泪非缘逐客流 

与樾堂子晚步四首 

有伴沙行稳无云楚望深江湖席下出楼观鸟边阴共系南来迹孤帆北逝心徘徊忽复晚朗月散松林 

二 晚俯林烟静居然尽一城江围三面白雨过四时清沙光偏升月花疏转唤莺可言南岫矮青槩斗牛平 

三 北郭浮沙暝西山拥坐真日犹衔殿阁江巳下星辰禹服苗风杂丰郊剑气伸独嗟征舰日歌吹满城闉 

四 美树沙能秀高花夏不疏江山百战后登眺两人初楚月垂鲛泪燕山涩鴈书异时羊续壁喜接豫章鱼 

九日楚山太华君同登 

不入襄阳府秋山每自来那知楚峯上还共菊花杯帽落层云迥风生万壑开却思羊叔子岘首独悲哀 

送郑生南归二首 

梁园杯酒罢江上泛舟归白日孤帆隐青天一鸟飞路分和靖宅潮接予陵矶羡尔随玄豹还山戏彩衣 

二 挂席南风便烟霞北望深逢人着皁帽采药炼黄金五月三江路扁舟四海心方山有丛桂谁与结云林 

繁台书院同边子三首 

壶觞聊首夏文史更孤台地主更来几登临每复陪径兰迎节秀岩鸽扑骢回落日凭轩外苍苍四岳开 

二 驻赏林红减登吟野绿围故人率尔遇时序暗中违气突芒砀断云低孟泽飞昔贤谁复此无羡酒酣归 

三 兴剧攀巍坐翛然俯日斜亭扶盘石树崖缀殿春花薜服宾游幰青衿闪钓槎绸缪不欲别风野暮鸣笳 

台馆访李秀才濂 

李生梁国彦少小事沉冥春日古台上独行枫树青花侵映雪壁鸟下草玄亭野阔看无际浮云似洞庭 

寄许监察二首 

为问乘骢使经春北未回句删淇竹写尊泛邺花开昏晓行山外风云每自来不知铜雀上临望几徘徊 

二 初拟周三晋何时巳百泉吏人跳水外骢马白杨边坐忆孙登啸行吟卫女篇倒看峯不极炎日有霜烟 

柬黄子二首 

约隐情非肴今归悔即迟田园荒欲尽亲友半相疑杯酒惟黄子儒门是白眉可能东郭柳日往听黄鹂 

二 径菊陶能得田邵独勤为农消日月倚杖看风云插柳俄成树笼鹅忽一羣不湏忧万事客至且醺醺 

许君话游感旧四首 

几日离泉上泉香满绣衣坐谈观水事想见采菱归石柱新留姓山藜亦借威知君薄朱绂兴在白云飞 

二 泉馆旧曾到跳珠今若何数年鱼不小题壁客应多照日输金浪回风散锦涡君今树菡萏勿逼古龙窝 

三 亭榭逢君复源泉改色流喷珠连地涌仰镜合天浮掇蛤曾兼石移家欲狎鸥猎心萌自鄙日往水边头 

四 昔访仙潭鲤春阴阻独行至今看绝顶长日有云生尔昨褰帷过同深把钓情何时掣金鬟携手万峯晴 

酬唐礼部见寄二首 

万事中年懒诸人近日疏不忘惟墨客愿见有音书倚伏休询鵩生涯且钓鱼问奇终缺酒不是草玄居 

二 蹈虎看贤达攀龙几奋飞长歌百年内惨淡万情归种竹从过槛栽桑不虑衣神交古有在莫遣北鸿稀 

赠张工部汴上 

天意焚宫殿臣心急栋梁未花辞魏阙酷暑向咸阳遇我真倾盖忧时每罢觞尘沙一万里分手向垂杨 

答许监察百泉和章兼泄所感三首 

疏迂甘病足天地合藏身未即辞城市何缘谢世人恨无山在眼愿与鹿为邻暑日情真倍萧萧水石滨 

二 吾门客不到永昼雀堪罗竹色间巾拂池凉飐芰荷片云蹙日卷双燕掠虫过忽忆台端使诗成只自哦 

三 睡起看云坐敲门报吏来受书惊鲤跃投李得琼回思为源泉剧辞遵北兴裁不须共林石三复野情开 

和许监察闻报之作 

忽尔西边信飞传过洛阳几酋齐豕突何将最鹰扬杀气黄河接烽烟紫塞长筹兵有谏疏早晚达明光 

送张监察还朝 

北极星辰入山河斧钺归乌争车鹭疾雨逆盖云飞御柳元摇佩台花且袭衣圣心虚采纳忍使谏书希 

伏日许君馆亭晚酌二首 

暑阁含风暮林亭透日疏俯池闲白羽把酒跃金鱼兴触山花发心同水叶舒孰言台务剧镇日有琴书 

二 树色寒文簟池光隐玉壶敞筵真不暑爱客忽忘晡乌返争栖柏鱼欢自戏蒲回看阛阓于天地一洪垆 

送陈左使赴贵州二首 

万里洞庭西秋风入五溪瘴天开斧钺山驿断虹蜺水出牂牁绕城深井宿低堂间花树紫箫鼓阅雕题 

二 郡县攵殊俗封疆托此臣去披炎岭雾坐使瘴花春獠部知徭赋夷官学缙绅谁期召伯树蔽芾五溪滨 

早秋监察许君见过 

五柳騘偏系三山雨乍过夏蝉犹咽竹夕露欲倾荷眷此青云客怀余白石歌相看恨易晚灯火发烟萝 

寄王赣榆 

自汝谪东县朝朝看海头书纔一纸到别巳十年周日就晚潮落城浮淮水流知君负楚调激烈向清秋 

寄李濂兼呈何子 【仲言何逊字】 

识汝尘埃际飞腾步步高许身元稷契努力更风骚暂亦游香署终能夺锦袍仲言应过数万里两鸿毛 

寄王生 

重九书新寄他时意独伤故山吾别久篱菊晚谁芳日月徒鸿鴈乾坤尚虎狼松楸围几大人发泪千行 

酬寄徐子秋日登镜光阁见忆 

岁晚湖间阁秋临共尔曹路疑银汉上身近紫宸高霜色诸天镜牎风四海涛别离谁复此槛望独挥毫 

赠孟明府自桂林量移汶上 

少年东邑宰万里北还人挂巳他时苦花须满眼春偶逢思宿昔临别见交亲莫小牛力试元为骢马臣 

寄王子苏州三首 

独立望南天秋空月会圆此时一尊酒忆尔隔婵娟并马游燕日孤舟去越年断肠今万里心折暮江前 

二 三十乌台使投冠竟黑头田野是故里江海有新舟把酒看鸿举开牕面虎丘不须嘅今古吾伴鹿麋游 

三 旧交多鬼录吾子独仙乡幸自饶强健何心说庙廊稻输吴郡白橘足洞庭黄饱饭教儿女摊书日满床 

寄张孟县 

同年多出宰独尔得河阳背郭围王屋开门对北邙词章前令掩桃李旧花香何日乘云起双凫入帝乡 

酬徐子春日登楼见寄 

三月垂杨合风花满帝州伊予直北望尔上几层楼紫塞连天起黄河抱地流春烟动万里何处觅前游 

送许监察还朝二首 

杯酒岂无友知音谁复多君今万里去吾柰好春何路草随轺碧山莺近驿歌尚思文话地骢马月中过 

二 吾园花烂漫子特驻騘看偶念明朝别先违两地欢胜之元执斧陶氏合投冠去住情俱得离杯莫放干 

再赠许君 

缘岸百花开楼船三月回人依铁瓮望鸟避柏乌来礼乐还朝疏山川画笏才太微遥巳入新彩近三台 【画笏虞允文也】 



【卷第二十五】 

【五言律诗一百首】边君生日来访时近中秋不虞雷雹二首 繁台院阁饯沈子之云南拜怀刘子二首 送侄木甥嘉会试繁台冬饯翟子三首 丙子生日答内弟玑 雪后寺集夜别王子 早春怀上方寺 春日过李氏因赠送郑生柬张含憩长葛端壁寺遇遇使人王卿赍监察毛君诗札到困顿中口占驰寄亦咎游山之约月下柬张含送张含秋日读王子赴江西时诸曹赠行篇什感赋繁台送张内史侍母还蜀同毛袁监察三首丁丑重九繁台酒集 寄王宪使二首 寄崔内史病还邺早春宴黄宅送右辖王子逼除赴嵩山之役以狱事送畲生南监繁台秋饯何子二首 再饯何子 喜李生自京师归送柳仪宾进圣节表 中秋别郑生已卯元日内弟玑见过二首送戴氏寄毛监察 雪中郑生见访 雪中苏生以诗见过 春初大道观访苏生 寄陈浚赠僧怀让越人也嗜酒其居有借树轩逢郏王子 徐子过别因而留宿 洪法寺遇乡僧 送张生还金齿二首 送郑淳入闽送王左史入觐 送侄竹赴京听除送伍长垣赴召二首 寄熊御史塞上 秋日王子台上 酬钱子锡山之招送王子如淞江 晚过孟氏雷雨遽至会王子亦来二首僧园秋集同田生二首春日宴山泉王子之第同左田二子二首 酬赠阁老刘公四首 送田生读书上方寺三首 登钟楼答田秀才别郑生送白帅留守中都再送白帅 再送郑生 谭刘二子过赏牡丹二首 春日寄题崔学士后渠书屋七首小园花发谭刘二君订游涉夏始至席上三首 送吕广文四川衡聘 赠孟监司赴任三首 送谭子二首赠监察阻雨郊馆庭菊纷披有怀王喻二君子晚秋王喻二监察见过二首菊日任君见过 寄郑生二首 



空同集卷第二十五 北郡李梦阳撰 　五言律诗一百首 

边君生日来访时近中秋不虞雷雹二首 

怪尔生辰日高轩特过吾秋惊飞雹至雨逐去云无上寿须君子同声愧老夫母劳问隐显乘月有清壶 

二 雹过天仍雨庭空晚复雷连床慨往昔阻马得徘徊暗蘂香宾席秋灯焰寿杯非君有家庆肯放夜轺回 

繁台院阁饯沈子之云南拜怀刘子二首 

斗酒重阳后危楼万里前停云忽蔽地起鹤故横天斜日留倾盖疏花影别筵忍看骢马使遥向碧鸡边 

二 岂料吾刘沈提刑继入滇经过此台上共醉菊花筵日落杯光动楼空海色连无论即万里身世转蓬前 

送侄木甥嘉会试 

二子趋南省同车向北燕苦心冲鴈雪得意伫花天合浦珠光会丰城宝气连谅怀鹏举志吐胆凤楼前 

繁台冬饯翟子三首 

野馆逢君日相逢复惜违暖崖花尚发冬树果初肥斧钺从天至家山傍海归悬知称庆处不独锦为衣 

二 邦君荣大礼星使返三台路指东方入尊留南郭开馆深私自静筵暮月还来明日山河异无言不醉回 

三 为慕梁台胜纡君驻马观风霜当夜急楼阁近星寒酩酊犹更独徘徊数倚阑知君有家国忍向北云看 

丙子生日答内弟玑 

今夜今年聚谁知骨肉稀汝犹悲燎粥子岂那于飞对火霜威入侵杯月色微斗斜灯更续不是醉无归 

雪后寺集夜别王子 

僧夜晴游地月高钟磬闻塔光斜照雪香气上蒸云客向杯前聚途于醉后分别离谁不尔缱绻独斯文 

早春怀上方寺 

此寺城中僻边城野四围青天直塔上落日称僧归殿古松风入台春草雪微觅碑吾不懒所虑鸟惊飞 

春日过李氏因赠 

偶忆孩童日能禁老大悲向来门巷接长是酒筵随礼乐儒门旧风花世路疑不须辞夜饮春月正逶迤 

送郑生 

河水未尽脱怪尔驾舟还言向金陵去春登江上山渌波元楚徼芳草自吴关宝剑男儿在那忧行路艰 

柬张含 

战国侯嬴里梁园李白杯夏骄惟溽雨秋弱尚鸣雷病馆经旬滞归旌万里催别书期早寄莫俟北鸿回 

憩长葛端壁寺遇遇使人王卿赍监察毛君诗札到困顿中口占驰寄亦咎游山之约 

远为长葛憩忽接许昌吟不覩暮云句那知春别心早花连颍岸晚日下嵩岑咫尺盟难践何须问古今 

月下柬张含 

风餐凉雨过露坐晚林幽汝对梁园月孰如金齿秋常星皆北拱滇海独西流万里清光在应怀今夜游 

送张含 

明发车南指滇城更复南秋惊洞庭叶雪压贵州岚念汝此行远求官今尚淹保昌山坞侧好结望京庵 

秋日读王子赴江西时诸曹赠行篇什感赋 

接揽江西辔同怀振铎年匡庐并突兀鄱水日悠然子进薇花省子归莲叶船梁园邂逅地把酒对秋天 

繁台送张内史侍母还蜀同毛袁监察三首 

幸值高秋霁何愁蜀道难顾瞻知国念跋涉为亲欢露菊沿江熟风林过栈寒故园如有梦应在五云端 

二 翰苑飞名久梁园接席初文谈白日下凉露碧林疏剑阁天真险巴山锦不如馔亲知尽乐日日有姜鱼 

三 饮暮不归去繁台秋正深侍臣轩偶遇骢马酒同临去国三川路停云万里心西南鴈不到吾迟尺鱼音 

丁丑重九繁台酒集 

高会今秋始重阳逐岁同上台寒日午开阁古林风且约黄花醉休嗟白发翁旧游不须问天际有飞鸿 

寄王宪使二首 

反侧须开县安危亦仗兵饶山夹岸密鄱水向秋清部使轻裘入余黎里饭迎怪来服从易为惧靖南名 

二 传尔提刑地思予揽辔游湖山不改秀蛇虎向来忧卖剑元能事褰帷啻此州范公芳未泯亭在北山头 

寄崔内史病还邺 

漳浦新归客文园旧病身乾坤金马外杖屦碧山春书合虞卿着耕非桀溺伦汉庭文赋笔谁及荿陵臣 

早春宴黄宅 

岐路风花里乾坤醉眼中事随年共异春与昔还同相聚今何夕相看各巳翁夜和杯更暖休负烛花红 

送右辖王子逼除赴嵩山之役以狱事 

遽有嵩山役恰然逢此春旌旗拂岫入车马驻萝新坐爱溪花发行怜寨兽驯时雷苏万物君重系累民 

送畲生南监 

江门柳色暗四月浪花高尔抱鱼龙志休随雀燕曹金山入紫气璧水动青袍倘虑音书隔南风有顺毛 

繁台秋饯何子二首 

会少怜君暂台孤引望频清秋属过鴈落日有征人华岳元通洛黄河不弃秦异时愁独上千里见□□ 

二 候吏催迟暮游人怨解携十年内供奉万里竟关西地古饶文物时平罢皷鼙廵行有佳兴应徧绝崖题 

再饯何子 

武场重布席文士此分襟人世东西路秋天旦暮阴杯光摇弱草庭色下饥禽他日关中使无忘汴上音 

喜李生自京师归 

北极星齐入中原尔独归田园自松菊身世有庭闱鱼可一钱买花常四季飞感时台莫上恐湿贾生衣 

送柳仪宾进　圣节表 

万国生辰表天王北狩时鸡鸣元紫禁虎拜亦丹墀汉树霜枫古尧蓂露荚移无辞醉宫酒当是旧朝仪 

中秋别郑生 

别离谁独免此别是中秋尔上袁宏艇予登庾亮楼羽衣飘北槛渔笛起中流炯炯共明月那堪两地愁 

已卯元日内弟玑见过二首 

内弟元朝过柴门午一开柏尊吾足办椒颂尔须裁天地氷霜变江湖日月催鬂毛斑欲甚谁忍复春来 

二 汝今年四十而我八年多世路怜书剑生涯笑薜萝游将花并放醉拟鸟同歌莫问朝元日伤心是玉珂 

送戴氏 

两河飞雨尽万里不尘沙白马朝天容春风御柳花声名新上计袍笏旧传家谅有兰台擢应难舍伏伽 

寄毛监察 

江汉归鸿鴈乾坤罢虎狼薜萝吾故土骢马尔何乡岸树霜先赤篱花晚自黄向来杯酒地台柏但苍苍 

雪中郑生见访 

万户风花起吾门尔一开惊看破履迹笑指白须来驴为登桥熟船非访戴回今朝梁苑赋合试马卿才 

雪中苏生以诗见过 

楚楚眉山裔儒林羡白眉朅来白雪里惠我阳春词结绶终相庆投珠莫自悲长安马蹄疾是尔看花时 

春初大道观访苏生 

草生坛雪尽宛宛孤云辉怪尔黄庭罢双鹅不换归窻镫留夕照栏竹伴春晖安得频过此谈玄两不违 

寄陈浚 

借问垂双翅何时奋一飞黄金不易就黑发渐应稀山雪骑驴出江风卷钓归所嗟冠盖地独尔薜萝衣 

赠僧怀让越人也嗜酒其居有借树轩 

访旧来东社焚香对病禅素琴真与寂浊酒及通玄邻树当经牖春花落讲筵不逢支遁语谁解月中传 

逢郏王子 

相思汝水月相见帝城春紫逻云烟迥青门柳色新岂如题凤侣疑是好鹅宾醉即挥鞭别金龟报主人 

徐子过别因而留宿 

岂是陈蕃榻能淹孺子栖无言向春月难寐及晨鸡钩幔回春色梳头过鸟啼如何艳阳节与尔惜分携 

洪法寺遇乡僧 

烂熳春游处重来冬日凄松风犹故壑露叶巳新蹊废井浮阳出巍阡冻雾栖逢僧话乡曲寒望转萋迷 

送张生还金齿二首 

万里来何事三人此复过高秋鸿鴈下落木洞庭波岁月长途老风云后进多百蛮家更远自爱莫蹉跎 

二 大雅流重译殊方挺上才批鳞书几上塌翅首频回白发南荒路秋风北宋台三杯邂逅地为尔一徘徊 

送郑淳入闽 

江海发春涛南浮二月舠花行浙口盛云近武夷高土布离乡贵杉鸡诧客号延平津倘过珍閟匣中刀 

送王左史入觐 

帝里花应待王筵醴暂违舟从泰水上人是锦衣归日月瞻新衮风云壮旧畿辞朝君即返莫赋北山薇 

送侄竹赴京听除 

皇王宝历开汝上黄金台气色三光正人心万国来拜除将檄入辞谢柚香回幸会风云路行伸騕褭才 

送伍长垣赴　召二首 

君赴兰台召谁看此县花久知骢是马当许鹭随车日月新明主乾坤旧一家异时缣帛赏应首及孙伽 

二 要地征名尹新朝急俊臣班升玉笋晓台散紫兰春万水元趋海羣星自拱辰谁言大河上白首有垂纶 

寄熊御史塞上 

汉官持斧处天险惜离群塞口孤城断峯腰细涧分胡天秋更惨杀气暮还云定有忧边计缄驰达圣君 

秋日王子台上 

暑霁名王会台成上客过清秋疏草木落日上笙歌天地衔杯尽风云傍槛多圣明今御极谁复虑干戈 

酬钱子锡山之招 

南迁公约我北望我怀公阳羡春芽秀荆溪早稻红乘槎伍胥口采药洞庭东何日酬吾志江涛日夜风 

送王子如淞江 

宝剑寒无色苍然海上行异书探战伐高论动公卿何日为毛遂前身是贾生谁怜同学子章句独虚名 

晚过孟氏雷雨遽至会王子亦来二首 

王褒真畏友孟浩复多才下马云徐暮开尊雨骤来疾雷当户落惊电触檐回坐待明星出无疑晓漏催 

二 霁月出还没骄雷东复西千门萤火动六月候虫啼共是天涯客能忘雨后题吾诗催仗汝好放片云低 

僧园秋集同田生二首 

榴竹晴相媚秋光满给孤微风捎果重残暑入林无宝塔金杯映青天白鹤呼不须谈浩劫吾醉亦忘吾 

二 自笑红颜日僧今白首看秋风修竹过台殿碧梧残钟磬昏仍起壶觞醉不干塔层思尽上恐逼斗牛寒 

春日宴山泉王子之第同左田二子二首 

入殿笙箫合开筵锦绣围苑枝春竞发台日晚犹辉语燕窥吟管飞花坐舞衣二豪同酩酊与尔月中归 

二 巳恨韶华剧能孤烂熳游莺啼檐树换蝶戏槛花流宾客朝开苑笙歌晚入楼但看今会者孰与汉枚邹 

酬赠阁老刘公四首 

雷奋龙犹卧云俱鹤自闲一杯莘野月双屐谢公山贵客常辞避田夫数往还桂庭秋偃蹇公醉拉谁攀 

二 大号更嘉靖明公会古稀老惊诗律徤闲爱醉游归庭户罗花竹儿孙导彩衣向非千仞览那见太平辉 

三 寿席秋能半宾庭月故圆前身金粟佛今代玉堂仙兔巧元拱药龟灵岂筭年蝇头灯下字犹注紫霞编 

四 野绿情真逸山香望独高酒嫌裴相浅诗掩乐天豪公实当三老吾虚受二毛人遐室幸迩音惠莫言劳 

送田生读书上方寺三首 

嗜静甘违俗藏修合就僧绿移开径竹寒扫护窻藤殿阁秋阴下琴书爽气增不须匡氏壁常有玉莲灯 

二 寺压孤城断堂开积水围一僧当茗灶群鹭狎荷衣被酒时登塔持书晚坐矶鹤腾知容至嗟汝咏而归 

三 凉雨满庭户冷然松桂幽隔云清磬湿向夜一灯留萤火辉书幌乌啼上佛楼让多今古意先着宋春秋 

登钟楼答田秀才 

老足秋能徤朋游崄益豪眼当孤阁放身巳百层高霜壁摇朱木巳风檐落白蒿生平望东海一钓有连鳌 

别郑生 

白首还离别长途倍苦辛愤时惟按剑避世谩垂纶江海烟霜日乾坤去住身临河见双鴈杳杳向秋旻 

送白帅留守中都 

幕府开淮甸山河绕汉陵晓霜迎旆入王气及秋澄弩卧铜牙涩矛挕绿藓增黄金印如斗应有异时征 

再送白帅 

圣主下龙章将军入凤阳地盘淮海壮天拥汉陵长棨戟新开府威名古辟疆卜年元万世王道是金汤 

再送郑生 

闻君数日住使我百忧宽池馆杯觞易天涯故旧难久晴冬欲暖近水晚犹寒借取防身剑殷懃醉里看 

谭刘二子过赏牡丹二首 

载酒来朋远寻芳出郭遥遇花双盖住系柳一骢骄野席留香迥晴尊助艳娇谁言阑百宝吾有玉鸾箫 

二 学舞花将起矜歌鸟自来日筵随荫徙风袂入香闻李白昭阳调姚黄洛下杯古今君莫问且促醉轺回 

春日寄题崔学士后渠书屋七首 

草阁临何地花天想后渠傍墙应植柳俯岸几跳鱼好撰王褒颂休亲郭橐书改元新礼制侧席待相如 

二 石白云花荧湍青水叶香野情鸥鸟足纱帽世涂忘问字舩能过听莺客不妨无言浑是暇当有草玄忙 

三 鲍客春还邺崔渠遂盛传水溶漳岸日草碧魏城天径竹竿竿秀汀花朵朵鲜但无醒酒石物物胜平泉 

四 敞敞渠边屋辉辉座右铭竹琴晴愈静萝烛夜还青洹水明卿月陈家聚德星泥中虽近戏仆隶解谈经 

五 是否龟蒙鸭将无逸少鹅内官聊一戏道士敢烦过自坐莆矶饮谁攀桂棹歌绝弦知不易白眼向山河 

六 赋笔多崔瑗朋车愧吕安碧渠何日到云树一春看南果枇杷活西郊苜蓿宽觅君终系马舣棹是何滩 

七 且养岷山鸟休焚学士鱼穷通不在我水竹漫成居绿薜深藏屋丹花浅映渠几时朝圣主人拟治安书 

小园花发谭刘二君订游涉夏始至席上三首 

尚有春留赏无言客过迟砌红残芍药园绿半荼縻邂逅情真倍追随酒莫辞有怀君尽放得意是佳期 

二 缱绻杯侵夜迂徐月转庭醉寻松影立凉爱竹风听老去朋情恕年来世事经玉绳天历历谁识少微星 

三 涉夏榴能绽深更客尚游羣行逢树问独立为花留就月还移席呼儿重洗瓯醉眸横北斗曙角起城头 

送吕广文四川衡聘 

大省文衡重名师礼聘遥阁云寒暑旆栈月引星轺古帝蚕丛国今人驷马桥好将杨马辈攵取贡清朝 

赠孟监司赴任三首【孟尝知汶上县有寄我之作】 

南辍江湖棹东飞海岱旗勇辞知至性强起为名时气节聊城箭文章孔庙碑秋风立马地莫动季鹰思 

二 汶上篇仍在齐东节重过绕台新栢秀匝县旧花多海色摇行幰山云护咏窝谈天君一问稷下近如何 

三 麋鹿游山性蛟龙卧水心得云终一起食野不孤吟汝去观沧海予常慕孔林何时挈尊酒同蹑太山岑 

送谭子二首 

国谥逾年至王臣触暑行水花邀去节山鸟劝离觥久客交人广携家念土轻玉筵颁扇目应注使回名 

二 聚赏蜂初课分携燕巳雏泥惊落夏簟花忆倒春壶水路风旗进晴舩暑气无五云赤日外缥缈是皇都 

赠监察阻雨郊馆 

积雨淹征旆层城隔论文一尊真惜酒万里正横云京国骢谣属闽江道泒分美名吾实羡何处接高芬 

庭菊纷披有怀王喻二君子 

鴈急秋真晚园空菊自黄露团番有色风度不随香却忆初开日君来夜把觞忍今看烂熳独绕碧篱傍 

晚秋王喻二监察见过二首 

自种吾堂菊无人共把卮昨来三径雨忽与两骢期槛霁花逾爽林寒酒故随坐忘俱酩酊莫遣白衣知 

二 霜日来骢并晴杯泛菊频古今元逆旅天地几闲身鴈阵寒从急篱香晚自新豪吟不知夜圆月在高旻 

菊日任君见过 

菊筵开遇雨秋色转增孤冷翠元浮席流香故洒壶蕋沾卷袖摘径滑倩人扶莫谓无开霁斜阳酒重沽 

寄郑生二首 

故菊开谁对新醪怅尔违耳憎木叶下心与塞鸿归儿女催蓬鬓家园滞彩衣问君称庆暇何处采山薇 

二 节序仍黄菊乾坤更白头文章宁益世衣食暂宽忧遇客谁谈剑思君独倚楼远江寒细细似有北行舟 



【卷第二十六】 

【五言律诗一百首】月夜繁台会两监察二首 送李生还郡二首甥嘉北采出其谒逢干庙之作予为和之嘉 时谪茂州判送甥嘉之茂州次玉溪侍御韵三首 郊原迟王豸使 王豸使至 王豸使既返东月皎升乃与李曹二子径觞吹台之巅口占柬黄子 秋日吕公西园同玉溪侍御二首西园酒半会玉溪侍御代报至再赋二首见和君病起须白辄有所赠亦咎其酒过 和郑生行经凤阳初冬见雪和鲍生郑生至自泰山二首 寄鲍崇儒 送赵训学满归二首 秋过内弟澷赋二首 赠陈生嘉言二首七夕雪台子过东庄 赠程生东游寄题高子君山别业二首 立春东郑生问其愁病送刘尹赴征冬日寺集观赵帅射 丁亥寒食柬养素喜程生自吴中回致五岳黄山人音问二首伏日载酒寻高司封读书处二首怀五岳山人黄勉之 郊居东竹溪子 闻吴郡黄山人将游五岳寄赠二首 东庄冬夜别程生自邑巳丑八月京口逢五岳山人京口杨相国园赠五岳山人九日黄花镇九日应变斋居 九日慈恩寺阁二首 生日写怀 十二月十日腊日退朝口号 七月十五月食不见追往有叹 月食 元日汴上雪霁 清明河上寓楼独酌 庚午除日 辛未元日 中秋南康 庐山九日 上元滕阁宴二首九日薛楼会集二首 清明曲江亭阁 端午赣州晚发 南康除夕 南康元夕二首 元夕风起南康 乙亥立秋 中秋二首 戊寅元夕 中秋喜客携酒见访二首 十月月食不见 巳卯元夕 庚辰清明东郭 九日上方寺二首至日夜雪 癸未中秋不月 乙酉上元上方寺丁亥立秋 中秋亭会 戊子元夕示甥嘉巳丑五日 五日庄上集乙丑逢先大夫诞辰是岁适蒙　恩诏加赠制字四十用写哀痛兄以西堂落成盖怅然有念于二亲余心交痛颂义追德爰成兹咏焉读直道陈公祚遗事 哭郡守郝公哭张子二首谒平台先生墓 温将军挽诗闻郑生死丰沛舟中二首 



空同集卷第二十六 北郡李梦阳撰 　五言律诗一百首 

月夜繁台会两监察二首 

蹃叶风交落台骢晚并行时寒物色换意远世缘轻异国同觞地危楼片月情暝烟凭槛里汴水冻犹声 

二 万里危楼夜中天朗月时快心真托酒凝望转停卮野色霜元迥林光烛并移依依檐畔鹊先占独栖枝 

送李生还郡二首 

宦美庭闱隔情深郡檄催腊江舟自稳暮日首频回洞橘黄金摘吴鱼白雪来汝亲知更乐愿展治邦才 

二 伯道吴门水梁公冀北云依亲岁聿暮趋郡袂还分腊动苏台色春回震泽熏重过应未远良吏汉廷闻 

甥嘉北采出其谒逢干庙之作予为和之嘉时谪茂州判 

汝谒双忠庙徘徊几度吟暴云连海白积水带城阴自抆看碑泪谁知驻马心未须悲远窜不死是恩深 

甥嘉北采出其谒逢干庙之作予为和之嘉 时谪茂州判 / 谪蜀过谒双忠之祠【曹嘉】 

曹嘉直谏匡前代孤忠激后臣光犹争日月色岂变松筠吊古千行泪投荒万里身回思犯颜日斧钺在枫宸 

送甥嘉之茂州次玉溪侍御韵三首 

巳诧齐东谪能堪蜀道行自甘穷塞窜争柰倚闾情剑阁云中栈蓬婆雪外城大江秋见底待尔濯长缨 

二 蜀道元非易人言此更难虎风生万壑蛇径动千盘北望常思阙西来不为官无言羗性异汝当郡民看 

三 雪山天地外经夏雪难消气冷三城戌光通万里桥谁言州不好汝去蹃宁遥纵使胡笳夜犹能梦入朝 

送甥嘉之茂州次玉溪侍御韵三首 / 次答三首【曹嘉】 

两度徽官谪孤身绝塞行汉廷攵堕泪蜀道轸离情玉垒蚕丛国龙标剑阁城乾坤形胜地何处挂冠缨 

我有龙渊物谁云鸟道难桥横江不阔岭度雪空盘感慨悲前事威棱想旧官投荒吾不恨指佞万人看 

障海功难就排山力渐消花心伤绣斧鸟步习绳桥郡国西羗尽星辰北极遥赐环竟何日含泪望中朝 

郊原迟王豸使 

岂少银鞍马冲泥许故游清风微进草晴日澹生秋扫径童将倦看笼鹤但攵异时高李会佳迹至今留 

王豸使至 

晴游番幸雨午出更便风柳重陶潜宅花沾御史骢达人元野性浊酒本村翁酌罢桑麻晚归灯一径红 

王豸使至【曹嘉】同赋 

雨后青骢马风前绿绮琴槛纷兰菊色林响鹿麋音野鸟随人性秋虫助客吟烦襟应尽解接屣坐松阴 

王豸使既返东月皎升乃与李曹二子径觞吹台之巅口占柬黄子 

王归不待月二子共登台天地划然皎山河相荡回虫鸣崖底叶鴈影掌中杯为问山阴客还能棹雪来 

王豸使既返东月皎升乃与李曹二子径觞吹台之巅口占柬黄子【曹嘉】同赋 

皎皎秋圆月亭亭夜迥台光随车马上步接斗牛回赋雪邹枚迹临风李杜杯犹怜朱绂客不共坐莓苔 

秋日吕公西园同玉溪侍御二首 

圃胜城能曲台高野更秋席陪骢马出情为碧云留移坐铺林叶添樽面水流潜思歌舞地指点问王州 

二 入院看垂杮临畦羡引泉寒荽自满地疏树不妨天野老疑旌旆林乌下酒筵无云但游衍公意在桑田 

西园酒半会玉溪侍御代报至再赋二首 

北使还朝近西城返照深霜情留果实晚意付花心风助林皋爽云横海岳阴兹游如在念应有寄南音 

二 胜地留宾切离筵散酒迟网鱼生跃案摘枣脆连枝草夕鸣蛩动天秋过鴈知河桥明日事愿尽掌中卮 

见和君病起须白辄有所赠亦咎其酒过 

诧汝须添白将无病苦形眼前真过隙身外是浮萍客到留碁局儿呼检药经昔人曾颂酒吾意不如醒 

和郑生行经凤阳 

浩荡兴龙地盘旋踞虎形海吞淮水白天插楚峰青帝宅精灵聚陵宫虎豹扃万年禋祭礼有道赖朝廷 

初冬见雪和鲍生 

密云初布暝疏雨忽成花气浅氷从薄寒轻白自斜敝裘谁念汝孤棹独思家江上冥冥鴈春风迟去槎 

郑生至自泰山二首 

昨汝登东岳何峯是绝峯有无丈人石几许大夫松海日低波鸟岩雷起窟龙谁言天下小化外亦王封 

二 俯首无齐鲁东瞻海似杯斗然一峯上不信万山开日抱扶桑跃天横碣石来君看秦始后仍有汉皇台 

寄鲍崇儒 

去日犹零雪庭葵遽复花新诗谁和汝久客自成家水国干侵夏田风莾带沙长淮日易暮珍重早栖鸦 

送赵训学满归二首 

六旬千里客九载一毡归路远琴书重官贫妻子饥塞云迎老鬂河色恋征衣会有秋行伴关山新鴈飞 

二 宋代陈巳唐时郑广文道高官独冷名美心世同闻汝挈一毡去予怜双袂分潸潸白首泪长向渭西云 

秋过内弟澷赋二首 

赫赫乘龙地萧萧罗雀门桑麻犹世业书史但儿孙数过看颜帖今来为菊樽显亲君太晚愿化北溟鲲 

二 主宾俱不饮相对坐同深幸有黄花兴无论白发心游虫纷落日高叶下疏林静里闻鸿鴈疑添往岁音 

赠陈生嘉言二首 

少小期鹏运于今尚未飞蒿深仲蔚宅鹑结宪生衣背郭元桑树临河只钓矶奉亲知不苦馔有白鱼肥 

二 白屋山中相黄河水后田家无酿酒秫人索买书钱雨过云留野风来浪接天行行牛角上犹挂古人编 

赠陈生嘉言二首【曹嘉】同赋 

独坐玄洲钓深栖仲蔚蓬人呼白衣相家有玉环童泽近蛟常雨林空鸟易风蒹葭霜露里谁采最高丛 

七夕雪台子过东庄 

村落元相接园林亦互游酒天携榼就花夜对床留忽尔双星候泠然万木秋谁期白头日萧洒共丹丘 

赠程生东游 

邹鲁风犹在芒砀气有无霸心空大泽儒行乃长途野艇氷迷鴈村楼冻集乌无劳怨岁暮随处是江湖 

寄题高子君山别业二首 

君山者江阴县之北山也高子获焉于是自称君山主人予闻之为作诗寄焉 

一山背城起万古号为君秀揽江心月雄吞海面云金陵通地脉玉港发人文羡彼投簪客中年卧紫氛 

二 季札坟边业春甲邑后山一江平展镜两港曲成环不雨云烟拥长春草木斑隐君梯万丈倘许世人攀 

立春东郑生问其愁病 

天涯春又至游子近如何病久诗难减乡遥梦易多药苗春尚雪舟楫海初波旧业方山下东风偏绿莎 

送刘尹赴征 

恋别当炎暑淹留到夕晖征书昨日下循吏古人稀风树凉移席庭萱晚就衣明朝五云里争看两凫飞 

冬日寺集观赵帅射 

万里横霜气长风快顺毛将军只弩发迭中两鸿号取石敲新火开鲜弄宝刀回头问僧者何处得醇醪 

丁亥寒食柬养素 

细雨秾花候高斋独坐辰春风无病物清世有闲人树湿莺穿稳泥香燕下频遥思养素者何处卧松筠 

喜程生自吴中回致五岳黄山人音问二首 

烂熳梁园树江舟尔恰回苑桃惟旧列墙柳半新栽枝为来人袅花迎笑口开吴门春更好几上虎丘台 

二 黄子吾真畏程生尔更奇江城倾盖日渭北暮云时宝剑神终合冥鸿性不移忽思千里驾惭愧昔人为 

伏日载酒寻高司封读书处二首 

郑门古城曲小筑成幽园为厌朝簪扰兼辞人境喧矮堂交杂树炎日驻游轩默默林中意相看对一尊 

二 养寂为园卧寻幽当暑过林深得日薄地静觉蝉多旧业元秔稻新亭复薜萝谁怜朱绂客遽恋白云窝 

怀五岳山人黄勉之 

吴下元多士黄生更妙才心常在五岳名巳动三台系自汝南出文从西汉来各天难见汝翘首独徘徊 

郊居东竹溪子 

当春弄杯盏花落恨纷纷重来日复几飞叶满秋云寒流下鴈影古戍噪鸦羣残菊犹堪把长谣独忆君 

闻吴郡黄山人将游五岳寄赠二首 

昨报三吴客将寻五岳游薜萝应制服春水正宜舟二室云中峻三花烟外浮住居吾幸迩先肯到嵩丘 

二 天柱峯头雪莲花岭畔云朗吟惟李白独往更黄君婚嫁今应毕藜鞋有幸分共跻恒岱徧归着五游文 

东庄冬夜别程生自邑 

万里孤村夜疏灯对语心风枝时响牖寒月故明林秦陇新游壮江湖旧恨侵侧知南橐重为有华山吟 

巳丑八月京口逢五岳山人 

夜雨清池馆晨光散石林一舟相过日千里独来心树拥江声断潮生山气阴异时怀旧意应比未逢深 

京口杨相国园赠五岳山人 

远客乘秋至名园水竹分林寒番易两池静合偏云卧疴思知巳逢君惬素闻萧萧绿云里谁觧有论文 

九日黄花镇 

黄花遇九日风雨不逢花水涌石梁断溪吞山郭斜将军午宴客欲醉忽闻笳困苦墩楼卒经年谁见家 

九日应变斋居 

时变逢摇落斋心对暮天未擒可汗日新起泰陵年听鴈真无那看花益泫然将归思临水愁绝宋生篇 

九日慈恩寺阁二首 

宝地元依海珠林更假山登临重九遇城阙五云还歌吹喧侯里边烽入汉关望乡归未得能对菊花斑 

二 勑寺四围湖秋林层阁孤天空木更响风口帽还扶鱼羣席下跃鸟影镜中趋泛菊看山海寒烟暮有无 

生日写怀 

腊日明朝是浮生此岁过黄云薄暮积白发向来多壮士看雄剑幽人恋薜萝异时论出处窃虑各蹉跎 

十二月十日 

今日吾兄寿萧条自举觞燕山非故里汴水亦他乡河鲤行思海原鸰飞畏霜客居怜小侄潜望白云长 

腊日退朝口号 

霁色催寒腊鸡声下紫宸至尊深抱戚粥食罢甞新宫雾戎戎薄城鸦欵欵驯小臣怜岁序翘首待阳春 

七月十五月食不见追往有叹 

月食今年再中元与上元春晴灯火乱秋瞑雨云繁汉将高城垒胡尘满塞垣孤臣万古泪偏洒泰陵园 

月食 

有明终不减暂掩亦何亏万国喧呼地三更鼓角悲轮生桂与发光复兔还随显晦每如此人生秪自疑 

元日汴上雪霁 

旭日熏江舰晴云丽竹扉檐花雪色静庭筱碧滋归岁月高儿女行藏老蕨薇眼看人共醉椒酒不堪挥 

清明河上寓楼独酌 

一自违京邑飘飘叹此游桃花是往岁竹叶转新愁暮雨津城树春帆水国楼汴河堤上柳烟色似皇州 

庚午除日 

于今将四十始悟昔年非白发谁能那红颜我渐违行藏沙上鸟日月故山薇怅望劳歌起风河柳色归 

辛未元日 

万事浑如昨蹉跎四十临取途伤老马闻道愧前禽日变风云气春生海岳阴趁时聊物赏此外更何心 

中秋南康 

同是中秋月匡庐只自看故临石镜上偏傍落星滩北望关山隔南飞乌鹊寒凤歌喧太液光忆满长安 

庐山九日 

庐山随晚坐江汉净秋襟九日黄花雨书堂红叶深细云飘古帙寒兕吼空林不用风吹帽尊前有静琴 

上元滕阁宴二首 

滕阁上元宜章江登宴时衣冠还大国唐宋自残碑灯火阑堪凭风尘泪欲垂黄云驱日暮回首见征旗 

二 阳浦通新雾阴城带古楼君王罢歌舞栋宇白云留草色岁年换客心江水流暮昏仍一望灯火万家州 

九日薛楼会集二首 

不倦登楼目遥怜秋色重枫村迭暗浦霜日抱孤峯楚越窗中地江山战后容倚阑浑不语吾欲采芙蓉 

二 恰送重阳日能禁孤鴈来林稀山尽出风顺橹齐开况是薛楼会难孤江上杯菊芳看莫厌秋色异乡催 

清明曲江亭阁 

寒食花争丽丰江柳独深此行元慷慨落日更登临浩荡五湖际风烟千里阴坐看舟楫急徒切济川心 

端午赣州晚发 

戏倦龙舟返吾驱彩鹢行晚天闻古驿转眼过孤城袅袅云生濑悠悠弟忆兄泛蒲虽念我宁觧岭边情 

南康除夕 

畏途值除夕会我得投闲海雪寒城古江春碧草还星河挂岳树灯烛熨归颜窃计临家日蔷薇满旧山 

南康元夕二首 

四海逢今夕孤城有独身干戈犹野哭梅柳自江春月向平湖满灯于静夜亲罢喧风乍起嗟尔楚南人 

二 嘈嘈市鼓动松月静吾门灯火思今夜风光满故园天明淹舞袖尘暗失游轩老鬂江山异愁看旌旆繁 

元夕风起南康 

岳云黄袅袅夜半忽凄风度市春灯乱穿梅野树空人依青岸酌月漾碧湖中拟尽江城赏无欺蜡炬红 

乙亥立秋 

今日秋风起连年湿病苏应时微雨歇侵晓断云徂巳复寒蝉集空嗟蕙草孤步檐惊骤徤一叶下庭梧 

中秋二首 

汉江江上月今夕去年看尚忆岘山曲秋城波色寒故乡仍节序衰鬂且儒桂子真谁种天空落未干 

二 辉辉众星没宛宛孤轮高万古今宵月青天首自搔广闺萤息照悬树鸟分毛寂寞枚乘笔空怀八月涛 

戊寅元夕 

春色闰冬后元宵惊蛰边软尘欺月散繁火夺星悬车马中原地笙歌全盛年无劳验花烬难测是皇天 

中秋喜客携酒见访二首 

节有吾家会天能此夜阴蟾蜍逐月没桂子落云深同是悲秋客况怀天柱心引杯光欲闪徙倚向东林 

二 云出真谁料月行应自如闇然花径里忽枉故人车落叶近坐满清光中夜舒杯来不须却此意合踌躇 

十月月食不见 

频食天应苦当宵地故阴悲生十月雨狂阻万方心武廨香灯聚霜林鼓角沉复光何处满愿逐翠华临 

巳卯元夕 

此夜门还闭中天月自看春催桂应发雪映兔犹寒儿女添镫闹邻家品笛残少时思可笑走马向更阑 

庚辰清明东郭 

少日欢游处逢春老大悲强持杯酒劝怕遣落花随草木梁园在山河宋殿移上坟人尽返岐蹃独含思 

九日上方寺二首 

赏时争上塔乘月复登台地尽中原入天空秋色来望乡番恨鴈有菊且衔杯却忆龙山帽徒增醉者哀 

二 天地疏秋色楼台敞客歌远江寒自白落木晚堪多月为衔杯出鸿于鸣磬过霜横不归去吾意在烟萝 

至日夜雪 

至夜还深雪幽心独小堂光虽夺片月寒恐妬微阳压竹宁迷翠沾梅秪辨香一声何处鴈翅湿且高翔 

癸未中秋不月 

碧桂行青凤婵娟集玉楼世人宁解覩天意澷阴秋云逼初光布星随满夜收开晴即是月但遣一尊留 

乙酉上元上方寺 

地爱僧林僻人邀灯节游缘堘朝借马攺路晚登舟春水凫鹥满夕阳钟磬幽相留待明月箫鼓在中流 

丁亥立秋 

火多常病热残暑特相欺今日凉风至飒然竹林披闻鸡每起早省稼独归迟天地萧条意何须一叶知 

中秋亭会 

老去真躭月更深且醉游影沾如畏露光冷是分秋蛩故吟清酒蟾应笑白头怕星藏不见坐待彩波流 

中秋亭会【曹嘉】同赋 

新亭面皎月高宴列中秋地敞蟾疑动窻空雾自流杯倾承露掌榻下摘星檈宾客梁园胜今宵尽醉游 

戊子元夕示甥嘉 

皎月临元夜和风入始春过冬犹望雪思世转愁人歌管喧鸣鼓游车匝暗尘黑头宜努力吾鬂巳如银 

戊子元夕示甥嘉【曹嘉】　次韵 

灯光皎河汉寒夜倍生春况是繁华国能堪吏隐人千家余凤管九陌竞香尘独和闲居咏憎看月胜银 

巳丑五日 

往岁沾宫扇含香拜玉墀只今飘白发刈麦向东菑树树鸣蜩日家家望雨时万方多难意谁达圣明知 

五日庄上集 

园树日佳色黄鹂时巧音美人翩紫马携酒入花阴艾席铺能坐蒲觞干自斟蜩鸣虽颇聒流转是天心 

乙丑逢先大夫诞辰是岁适蒙　恩诏加赠制字四十用写哀痛【冬季二十二日】 

老大思童日诗庭俨昔趋羁孤万里外优渥死生俱寂寞临花诰齿冥列大夫西云白苍莾洒血望松梧 

兄以西堂落成盖怅然有念于二亲余心交痛颂义追德爰成兹咏焉 

矫矫江都相凄凉楚穆生家贫无立业道大不求名破甑常蛛网空除任鸟行肯堂兄不忝应慰九原情 

读直道陈公祚遗事 

上主能容直当言敢顾身累朝传谏札万死作归人古庙秾花晚孤坟劲草春从来汨没士特笔在词臣 

哭郡守郝公 

征敛无休日斯人不永年曾闻溪虎避早见壁鱼悬颂碣留边郡铭旌拂塞天九河一孤冢愁绝海门烟 

哭张子二首 

张子者平谷张子禴也以都御史镇辽东显矣然无何卒李子者张之旧僚也闻之哀焉于是作哭张子二章语曰岁在龙蛇贤人嗟张之卒庚辰岁也 

虎豹威邉日龙蛇哭尔年故人今若此吾道合潸然部曲归旌拥风云旧国连蓟门秋草徧何处是新阡 

二 翰海龙真泣辽阳鹤竟归壮心元铁石神爽尚旌旗光绕新埋剑香残旧赐衣至今生仲达犹怯孔明威 

谒平台先生墓 

岂说嬉游路今成昔雍门平生马公帐四海孔融尊剑舄攵残草山河抱古原黄昏不忍去白日下高园 

温将军挽诗 

不见千夫勇谁开百战围门犹森画戟苔巳蚀金衣俎豆诸郎奋山河奕世辉黄昏两白鹤偏绕北邙飞 

闻郑生死丰沛舟中二首 

短剑英雄气孤舟疾病身那知生别后竟作死归人汴柳诗筒断江花繐幔新白头交谊者洒泪向残春 

二 客榇攵丰沛归舟渺越吴扶持有令弟书剑付遗孤墓草亲朋隔山松旧业芜当年走马地魂绕孝王都 

闻郑生死丰沛舟中二首【曹嘉】同赋二首 

太初仙逝早少谷暝游深讵谓方山客同随秋草阴野云飘素幔寒日下空林重念羣芳歇临风涕满襟 

已返河梁棹难招楚泽魂何人攵旅衬有客酹清樽浦月沉帆影山花没屐痕梁园旧游地风色自黄昏 



【卷第二十七】 

【五言律诗一百一首】古意 赏游 客散 游兵 省中春暮 观雪省中 闻砧 旅夜 除架二首 咏史 望极二首 定居 归沐 春日大梁东郭 杂兴 登临二首 雨后朝望 早春繁台 早春南郊 郊行 时事 被絷国境眺望 下吏 狱夜雷电暴雨 狱夜 南征 野战 野泊 舟中病感 安仁闻夜哭得家书报生孙徐汊风阻雨雪四首 徐汊阻舟七日 湖夜泛庐山冬至闻雷 雪夜庐山翫月 南康闻还山之报江州雨霁七夕宜城野泊逢立秋拨闷覃园 野风 早起 繁台归集 繁台归兴 正月十六日赴吴庄之宴二首 早春赴鲍相之饮初春饮大道观因题 宿江氏庄 题壁 春日畲庄感旧二首 雨过 雷电 喜雨客会 晴晓早起庄上 庄上晚归 新秋夜兴二首 深秋独夜 郊园省水二首 畲园春日 河上秋兴十首 闲居寡营忽忆关塞之游遂成七首 夏夜 寄书 春宴 熊子河西使回三首 汴城东楼夏登二首 田园雨芜客过三首 



空同集卷第二十七 北郡李梦阳撰 　五言律诗一百一首 

古意 

内廐飞龙马君王赐玉鞭长鸣彩仗下立在紫骝先放逐缘何事飘零竟不旋如蒙敝帷顾万里为君前 

赏游 

王者化无外玉门开至今笳闲青海外马放白登深汉将攵金鼓胡姬弄玉琴宫中花月夜那称赏游心 

客散 

尊倾客自散而我卧空林五月凉风至孤村细雨阴竹萝垂野径花草澹幽襟梦醒闻遥唱依稀楚凤吟 

游兵 

闻道新开口游兵未觧围只须殊死战莫放只轮归汉月巳自满林鸟常夜飞早将书插羽天子日宵衣 

省中春暮 

禁漏烟花北分曹御苑西高林落日尽幽院集鸦齐岂贵浮生趣常便静者栖坐怜春事晚庭草日萋萋 

观雪省中 

省叶辞寒尽庭花向暮飘黄云变玄朔万里入层霄洒地纷纷密凌虚脉脉遥北风聊可咏携手不堪谣 

闻砧 

逸响缘云起清砧入暮繁秋风吹落叶万户更千门宁知寄远意不尽捣衣魂早晚逢西使流沙隔塞垣 

旅夜 

百卉巳萧索哀蛩胡未休寒天清渭树落月故乡楼古人犹涕泪吾意岂公侯雝雝南去鴈漂泊向何州 

除架二首 

种豆高于屋垂忽满庭根深历夏茂蔓弱望秋零猥杂沉霜露纵横碍月星斧斤呼稚子欲伐几回停 

二 炎时忻密叶寒至怨多阴自是衰荣理非关爱恶心代条近阳月开牖散秋禽但能存硕果无用叹萧森 

咏史 

霸王雄图并凄凉世径分鲸鲵赴巨壑鹰隼失高云难折朱游槛休嗟袁绍军当时平帝纪一一动星文 

望极二首 

望极云天黑关门落叶深古城饥雀啅长路断蓬沉嫠妇登楼思孤臣去国心此时看故垒何处不沾襟 

二 汉未忠良显英名李杜齐伏机翻自中倒柄为谁携碧海鲸鲵鬪苍林虎兕啼南州徐孺子何事独栖栖 

定居 

故业秦山北新居梁苑西平生一丘壑何处竟安栖玄豹终随雾神龙或困泥向登眺梦常绕杜陵溪 

归沐 

归沐谢人事翛然悲俗情阴阳争岁色江海蓄春声自委青云懒那教白发生君看少年者骝马尽飞缨 

春日大梁东郭 

桃柳晴沙晚怅然悲远春叶明深坐鸟花剧转愁人少小追欢地乾坤放逐臣巳看共如此何惜醉游频 

杂兴 

众木依繁塔吾亭俯蔡河侧思云骥渡不忍黍离歌窻里游天地春前种薜萝养生诚计拙冥寂保天和 

登临二首 

屏迹良吾性逢辰每壮心花含向日雾柳变来年阴行坐自芳草依栖还旧林高楼出迥绝无日不登临 

二 春燕不巢屋国祥征至今孤城四战地斜日雨河阴岸坼陈桥断花开宋苑深河船不入渭那慰望乡心 

雨后朝望 

半夜雷驱雨清晨草映空起看南仆树知是北来风宿雾笼初日晴天灭断虹剧心时序晚遮莫傅岩功 

早春繁台 

泯泯春犹早行行赏不违柳黄沙际见草色雪中归积水生云气孤城下夕晖谁禁台寺望北鴈又将飞 

早春南郊 

正月郊南路独行吟早春氷霜犹在眼柳色暗随人直道元通蔡层山故蔽秦浪游今短发凝望欲沾巾 

郊行 

午雪融村溢春沙引骑纡田禽忽自起水鹤会相呼歇马时傍柳逢花自倒壶醉眸横落日寂寞宋京都 

时事 

幸覩三春媚番增两鬓华贼来当白昼风起但黄沙碧飐依墙竹红残拂槛花寄言寇盗者四海尚为家 

被絷国境眺望 

亦知蹋翼鸟岂意罻罗求万里劳明主孤臣泪暗流临京花更苦近苑柳偏愁愧尔云间鴈衔泥向玉楼 

下吏 

弘治辛酉年坐榆河驿仓粮乙丑年坐劾寿宁侯正德戊辰年坐劾刘瑾等封事 

十年三下吏此度更沾衣梁狱书难上秦庭哭未归围墙花自发锁馆燕还飞况属炎蒸积忧来不可挥 

狱夜雷电暴雨 

一雨暮何急孤眠宵未央疾雷翻暗壁落电转空梁势极千山动光还万里长天威终不测魑魅可潜藏 

狱夜 

檐景栖栖落台居黯黯幽鼠缘争果坠萤过隔衣流幸窃余光照那蠲多穴愁亦知广川子局蹐为春秋 

南征 

暑行心日烦孤马背中原地势吞淮泗山形包邓樊沿途官柳接吟叶麦秋繁赤日蒸云梦科头思故园 

野战 

盗贼乾坤满纵横野战悲随城严戍鼓平地有旌旗树燕闲相逐垣花寂自垂诸君大河北捷报几时知 

野泊 

远电明江夜官舟野泊稀山钟天外落林火两中微水立黄龙鬬沙沾白鹭饥平生万里志柰可梦西归 

舟中病感 

寒望舟中远乡心病后多万山通越水孤棹杂吴歌霜巳丹枫甚吾如白发何倦游常药物归思绕关河 

安仁闻夜哭 

缥缈因风诉哀哀何处音声随落月断听入过云深转战增新鬼诛求损众心悬军今更急寨满碧山岑 

得家书 

隔岁纔通此一书真万金时危作宦久家远战场深惨惨屯黄雾纷纷走绿林怒来思击楫时有渡江心 

报生孙 

强仕今为祖家书昨举孙行藏三代具生养九朝恩长但修苹藻愚从唤犬豚见时应解笑先梦绕夷门 

徐汊风阻雨雪四首 

风急江船绝年残野色凝密云寒夜柝流霰洒舟灯四望湖天黑孤吟羁思增旁村有夫妇对人缀鱼罾 

二 南雪竟为雨北风增野寒漏船喧夜语摊湿搅晨餐转苦人烟绝生憎鸥鹭干吾行尚濡滞估舶尔应难 

三 阻舟江柳下信宿五湖中立水偏吞雨飞沙半逆风夜樯扶岸集渔火乱波空信有悲欢异应知易地同 

四 常年遇泛客煞厌说风波雨雪空江夜伊予悲慨多沙人荷伞至滩鸟景舷过幸及投簪会山中有薜萝 

徐汊阻舟七日 

七日北风阻野滩舟不行仆奴增饿色妻子话征情疏霰欺帘入流澌逐浪生独吟江更苦诗罢欲三更 

湖夜泛 

烟湖迥不极摇摇中夜征棹拨鱼龙动人冲鸿鴈鸣雪月物意惨雨天寒色生共有舟航事谁深途路情 

庐山冬至闻雷 

小至匡南雨空江此夜雷仄忧羣蛰震急恐万山摧盗贼时事苦阴阳归思催征鸿莫遽起拟尔北同回 

雪夜庐山翫月 

庐山万古月几度雪边明影傍素林灭层随寒浪生蔽岩疑有缺侵鹊暗须惊转恐羣星妬氷壶独自行 

南康闻还山之报 

傅玄非侮世陶令合辞官客路青阳逼归心白发宽江城消雪送春鴈倚舟看自此茫茫去都门昨挂冠 

江州雨 

浔阳困李白吾寓亦江州地转涛声逆城空山气流二仪风雨积双鬂古今愁去鸟冲烟白偏迎故国眸 

霁 

日霁催江色心攀怍楚氓褰帷二载过归剑五湖情霜换湓溪葛林迁栗里莺忍看复新月庐岳夜猿鸣 

七夕宜城野泊逢立秋 

汉江天上水牛女世间宵自动鼋鼍影谁传乌鹊桥孤城古塞月一叶楚门潮君看西流火分明夺斗杓 

拨闷覃园 

秦客楚山北秋园古堞西野风吟万木禾径卧孤麑江汉归舟迥关河落日低可留吾便醉为爱白铜鞮 

野风 

山鸣野风至汉水白萧萧月滉鱼龙醒云蒸豺虎骄有家惊节物不寐想前朝万古英雄迹江城夜寂寥 

早起 

炳烛摇襄水开门认楚山风云惨淡曙天地有无间露益他乡白秋随老鬂还飞来何处鹘逸翮绕江关 

繁台归集 

万里竟何事三年违此都短墙残菊在别业古台孤冬日低檐塔霜风静野芜但看头尽白莫恡酒重沽 

繁台归兴 

台榭归来地江山战后心城空犹募马树在只栖禽看岳晴偏近俯河寒更深风沙日日起梁父为谁吟 

正月十六日赴吴庄之宴二首 

林卧百无事出城缘底希人初正月会春巳柳条归就日蛛垂户开尊蜂坐衣不知农话久天地一斜晖 

二 为赴吴庄饮因成禹庙游住车惊草绿坐石有云流落日衔春峤饥鸿集暮洲巳扳频载酒展转问花丘 

早春赴鲍相之饮 

怜汝一尊酒要予千古台年从碧草换暖向玉杯来海日连波动江鸿带雪回众宾无遽起吾醉欲徘徊 

初春饮大道观因题 

日月浮生改山河此殿余酒因儒彦至春入洞云虚何药曾袪老求丹尚问书白头风物里烂醉是真如 

宿江氏庄 

黄昏水鹳呌沙头人迹稀天清看月近野阔带星微客语喧庄犬风灯静夜扉持醪忽自哂出郭每忘归 

题壁 

客到惟鸡黍农情爱汝真隔城因下榻圹野合留宾骑苑沙明月鞭桥柳弄春忍能辞一醉天地渐风尘 

春日畲庄感旧二首 

圃胜元因主花繁更属睛醉重今日酒啼变来年莺遇树每共坐寻香时自行晚看风色异天地一含情 

二 名园多感激继至转芳菲节恨清明逼人怜故旧稀暖烟低野凈云日度花微莫澷愁春赏吾今巳拂衣 

雨过【贾谊作旱云赋】 

倚杖河城暮林园雨过清断犹舞燕入叶巳沾莺无惜声连夜何妨坐到明旱云吾欲赋怆恻为苍生 

雷电【丁丑年十月十三日是日立冬】 

雷电交冬夜滂沱彻晓闻老夫偏不寐起立迥看云湿重菊垂槛鸣哀鸿趁羣明朝传太史应有纪祥文 

喜雨客会 

万物今逢雨吾堂晚集宾寒声催电至猛力搅风频坐看水平席归防泥没轮沾濡无自苦悯悯是农人 

晴 

雨好晴亦好洒然诗兴新云分天欲断日晃地如伸湿入红渠重干回菉筱匀趁时楼可上万里不风尘 

晓 

北斗脚下地东星明渐高霜初被山岳霞巳闪波涛塞鴈能羣过邻鸡只乱号不眠聊自待红日上林皋 

早起庄上 

为农起常早每与鸡鸣期露重花偏得林深鸟自迟飞星当面过落月向人随玉佩金门外遥怜待漏时 

庄上晚归 

万动各有息吾亦念吾栖鸦翅昏犹接花蹊曲欲迷草堂烟火外稚子竹林西自笑忙何事还家每宿鸡 

新秋夜兴二首 

微风入枕簟林卧仰看星露气秋元白天光霁益青草虫攒暗壁萤火闪疏棂那解萧森节都从一叶零 

二 犹记初朝岁宁知遽数秋庭梧碧自落畹蕙弱谁留门闭人同夜心西火共流闲眠亦反侧霜露隔松楸 

深秋独夜 

独夕偏闻鴈悠悠寝复兴林堂下微月风色暗疏灯迟暮心难巳悲凉气转增忧来理琴瑟肠断旧朱绳 

郊园省水二首 

莫辨田园路聊遵水国游物情真困雨吾道本沧洲避泞纡寻径逢深屡借舟草玄亭好在坐数自来鸥 

二 斩木聊供钓当流且着阑鸡豚各惆怅鹅鸭尔能宽松菊陶元亮江湖陆务观兼之吾过矣鱼鸟镜中看 

畲园春日 

市居常少出花日复多风万古繁花地三杯感慨中步畦怜小摘攀树惜初红霭霭微云外哀哀何处鸿 

河上秋兴十首 

古有蒹葭客吾今水一方茅斋寒淰淰洲渚郁苍苍猎骑捎河鴈归人竞野航霜高木叶下莫拟是潇湘 

二 坐送登临目睛空鸟路长秋云不近苑官树自成行河洛来天地人烟接渺茫采兰空泽里彼羙在何乡 

三 日上秋林静江清旅思微黄叶雨后积白酒客来稀今古三川地乾坤一布衣独行吟望苦沙鸟背人飞 

四 名城急鼓吹野处散秋烟众草莾零落孤松羞自妍山川乱明水云日媚高天何事杨朱子临岐独泫然 

五 后代自今代今人即古人空传歌舞地不见绮罗春宋岳饶寒草梁台起暮尘苍茫白鹭渚潇洒类闲身 

六 白马瓠子口秋风汾上歌帝乡不可见千载白云多树动江帆至云前塞鴈过沧洲无尽极慷慨有渔蓑 

七 十载宋梁间鸡鸣望四关月来天似水云起树为山朝市今何处流波去不还高秋未归客肠断浊泾湾 

八 一为梁地客忽及授衣天野静寒烟白沙鸣暮雨悬飞龙过绝浦立马看长川望望苹花尽鸥行若个边 

九 积雨催摇落江村菊自秋惊风振大壑失鴈下寒流暗水斜穿竹孤云晚抱楼虞卿足简帙白首傲公侯 

十 不寐伤寒节孤吟绕菊行月沉李家浦雨入宋王城飒沓杨柳落断续寒蛩鸣泛泛中河艇谁知此夜情 

闲居寡营忽忆关塞之游遂成七首 

牢落居庸道苍茫六载还开轩延汉使对酒话燕山鸟道增新戍天梯护上关白城烟火切锁钥未应闲 

二 西崦千家落防秋五百兵山长元入塞涧曲故穿营静夜闻熊鬪黄昏报虎行昔时忺历览三驻白洋城 

三 【沙岭为黄华东路】 

沙岭长园入羊肠宛宛斜石危偏骇马草动数惊蛇古树兼今树岩花杂涧花向来行塞日亲见五陵霞 

四 【是为西路】 

往年趋北路今绕泰陵西昼黑垂萝密山青禁木齐独僧攀杪出怪鸟趁阴啼寂寞黄华堞遥临古塞溪 

五 【黄华牙将张桓】 

孤蓬绝塞口匹马戍程前跨迥烟墩直缘危石栈连飞云下独石逝水入潮川旧对张军帅题诗醉菊天 

六 银山汤岭北铁壁斗门边虎守千年寺人看一线天赤崖崩古塔阴洞坼新泉尚记渔樵侣长歌过马前 

七 【弘治辛酉二月之望宿银山寺观邓隐峯诗刻】 

春游临绝峤月出卧空岑暂逐山中客常关物外心三峯藏净宇百里羡云林崖际劖高隐何时一重寻 

夏夜 

阁幔沾初霁云姿淡夕扃凉蟾辉远树昏堑下流萤久静通幽理沉思损性灵昔人浑未达白首着玄经 

寄书 

驿使残年发家书向夜封当衢惭騕褭涉水忆芙蓉纸短情难尽乡遥恨易重孤灯迟明发寒月下疏钟 

春宴 

白首闻歌异豪心遇酒多酒当花潋灎歌与燕婆娑暝色侵台殿春风换绮罗未须愁薄暮吾借鲁阳戈 

熊子河西使回三首【是时甘军杀都御史许铭】 

偶遇西河使真传塞上情一春常冻雪千里半荒城未断匈奴臂犹勤哈密征重闻帐下变无语对沾缨 

二 绝塞田谁废甘州稻旧畦荒屯惟见兔破屋不闻鸡碛石烽烟北祁连战鼓西平生边务意一一愿封题 

三 旧说穷源使人今出武威蒲萄应啖足沙枣故携归燧火真憔面胡尘尚黯衣问君春塞鴈曾过玉门飞 

汴城东楼夏登二首 

身世吾垂老中原此上楼阴阳真去鸟天地本虚舟王屋千峯伏黄河一线流晴沙暮浩浩羡尔自行鸥 

二 危楼六月上樽酒四天开俯看嵩云动凉疑海雪来峦光杯里见岛影槛边回不见芒砀气空深吊古哀 

田园雨芜客过三首 

车马人来地田园雨后心颓垣疏柳卧漏屋野花侵稼穑悲生事琴樽伴苦吟自无农圃学不敢怨商霖 

二 地下经年雨田干满目蒿绕篱荒苦竹小架剩蒲萄閴寂人还至壶觞兴并高草途烟欲暝犹遣贳村醪 

三 废坞欢能胜羣游百任为持竿探乳雀掷石打黄鹂落果呼儿拾逢花折自随黄昏休拟驾郊月巳曾期 



【卷第二十八】 

【五言律诗四十八首】大道观会饮三首春日漫成 人折牡丹见赠赋之 客至二首 春日宴昆仑王子园池二首再过昆仑王子园迭前韵二首 丙戌十六夜月 东园偶题 南庄塘水渌漫补治小舟乘兴泛遶数回 月槐之下与程生谈亦念其夏游自去岁 秋雨夜起 闻鴈 喜雪 嘲雪 雪晴 暑夜 风春夜雪余雪 春雪时　帝在宣府 立春日雪 鹦鹉 咏部鹤咏莺 咏白兔鴈冲鴈 白鴈 襄中见鴈 菊菊时一种数本其一逾秋独妍爰及至日黄华韡然当庭见者骇叹携酒来赏予赋二诗 菊迟 丈菊和王左史 葡萄 闻蝉 咏蝉 咏庭中菊 小燕 小雀 小鹊 

【排律三十首】华岳二十韵新秋值雨十韵 五月大雨省中八韵 纪变二首 冬日灵济宫十六韵 简何舍人二十韵少传西涯相公六十寿诗三十八韵 在狱闻余师杨公诬逮获释踊跃成咏十韵赦出馆李真人别业顾侍讲清暨汪编修俊俊弟编修伟许枉访不至十韵赦归冬日宴刘氏园庄十四韵 冬至刘氏园庄十韵 冬夜观射三十四韵 六月豫章城角楼宴集二十六韵鄱阳湖十六韵 哭徐慱士二十韵南浦驿见官押送来降鞑靼诣桂林 贡院雨夕柬佥寮内江李君十四韵 龙沙遇毛君武亭再饯秋日访王生山中因与携酒蹑峤探蛮王洞觏古刻遂逾岭造岘石而饮二十二韵 寄陆子渊二十四韵 送陈宪使淮上兵备 寄赠畲子 雨宴封丘别第 黄君五十六岁始举一子是年予亦有次郎黄冬官也厥父尚书予故得侈其家世 秋日城东陂饯汪三 赠王秋官二十四韵 雪台子家见杏花赠复斋子二十韵早春豫斋先生招饮寿乐亭即席八韵 



空同集卷第二十八 北郡李梦阳撰 　五言律诗四十八首 

大道观会饮三首 

敞阁元无暑清林更着烟人觞金像侧马系石门前碧草侵衣冷坛花落酒鲜丹青半磨灭何处问诸天 

二 殿阁生秋早壶觞散客迟蝉吟松露下鹤入岛云随尘世人堪醉蓬莱路竟疑羡门如何作愿与跨青鹥 

三 与客搴瑶草开筵傍洞花盘堆白石髓觞泻赤城霞静悟阴阳转衰从发鬂华看君有仙骨倘许授丹砂 

春日漫成 

豪真欺酒绿老每厌花红人事年年异春风物物同云霄犹旅鴈时序又新菘潦倒元吾分金尊莫放空 

人折牡丹见赠赋之 

俗眼开争折花心抱自知色新兼露至香在有蜂随老病伤春日乾坤倚杖时落红纷点点忍把出群枝 

客至二首 

宛宛酒船至依依小队过亭于草玄近溪比浣花多系焉穿芳树持杯向碧萝更谋泉上饮无遽促鸣珂 

二 访隐春行早冲风野兴豪鹿衔初出草莺坐半开桃一叟烟霞僻羣公位望高浚郊元此地今日又干旄 

春日宴昆仑王子园池二首 

物与吾何异春随地不同游歌尽墨客亭榭半花风身世一杯外山河双眼中无言时未夏巳报石榴红 

二 老为春怜酒闲将客问花槛杨晴故雪阶药晚能霞地与歌莺转人争舞燕斜但来须共醉莫使负韶华 

再过昆仑王子园迭前韵二首 

昨与君游处今来讶不同早荷浮嫩水夏树起初风人醉孤亭上禽鸣万竹中兴深天亦助斜日片云红 

二 旧径添双树新丛试一花春风逗笑语落日变云霞圃色随人远楼阴趁酒斜谁知在尘境遽尔隔纷华 

丙戌十六夜月 

是夕微云中天遂朗因忆往时京华赋诗有清亏桂阙一分影寒落江门几尺潮之句人多传诵彼吾少俊今遽老丑并前诗忘之矣亦以集未攵载 

月岂无晴夜天终有散云微微透今夕朗朗至宵分镜展池波晕珠明草露文呼儿暖余酒酌罢一鸿闻 

东园偶题 

孤亭万木里独坐一花飞者更知春色闲能到夕晖微风偏袅蔓返照故熏衣隔院香逾好呼儿莫掩扉 

南庄塘水渌漫补治小舟乘兴泛遶数回 

久怀浮海意偶触济川心一艇方塘绕杳然春水深桃花能泛泛云日故阴阴还舣绿杨下番憎黄鸟奇 

月槐之下与程生谈亦念其夏游自去岁 

月出槐初定风微影尚摇念离仍是夏拚坐忽分宵星斗来天近尘沙去路遥别情兼望雨白首夜频翘 

二 旱时偏苦热沙国每愁风今夕客谈处孤槐清月中露凝天故白榴近夜能红明发冲南暑逾江莫更东 

秋雨夜起 

檐雨响不绝披衣中夜兴寒声压高阁湿气逼疏灯一鴈呌何处数蛩吟可憎谁能奋长剑割破黑云层 

闻鴈 

惨淡胡风起连鸣上碧霄纔闻秋浦外巳复夕山遥哀故欺霜角清应断夜箫南楼有思妇梦恰到西辽 

闻鴈【曹嘉】同赋 

连翩升紫塞嘹呖过秋城帛染传书泪砧催捣练声云深飞摠近风细落还轻此夜迥楼笛怀人几度横 

喜雪 

老健裘能着寒吟雪故行袖承花数出履蹴霰求声飘即诸山压填应四海平久知三白贵吾巳十年耕 【数上声】 

嘲雪 

怪尔梁园树先春忽自花态多低复起形弱直还斜秪解光迷鹤无能色变鸦玉楼银阙里汝敢鬪瑶华 

雪晴 

余雪且休骋高空微欲曛盈盈看玉树澹澹入黄云奋激鵰连起啁啾雀自羣严风暮益发天隙认星文 

暑夜 

微月通帘阁疏星下槛塘树阴交进湿水气暗生凉岁月一阴长乾坤双鬂苍北窻聊复尔敢谓上羲皇 

风 

铃阁晚犹急月窻宵渐辉稍驱云雾散翻重雪霜威起坐炉须拥晨看木尽稀徘徊问气势死逼汉宫闱 

春夜雪 

独客初春夜孤城急雪时战风纔白地欺月巳平池数听鸿飞乱虚愁花发迟世无戴安道谁见剡舟移 

余雪 

饥鸢侧目过余雪且纷纷风起惟催雾天空故纵云回声捎竹细迭片压枝分忧国非吾事占年亦自欣 

春雪时　帝在宣府 

鸦鸣晓雨至零乱忽成花着地融难白随风弱易斜色应疑燕雀寒恐滞龙蛇塞路今休拥春风返翠华 

立春日雪 

独有梁园雪风花赋里寒婆娑遇春日醉起倚楼看鸟动纷离树人来故上阑相逢亟农事谁暇问袁安 

鹦鹉 

鹦鹉吾乡物何时来此方绿衣经雪短红嘴历年长学语疑矜媚垂头知自伤他年吾倘遂归尔陇山阳 

咏部鹤 

寄迹含香舍淹情嘉树林长鸣如有诉狎俗到如今不染风尘色常存霄汉心会应王子晋接尔向嵩峯 

咏莺 

袅袅花絮乱交交黄鸟归殷懃度碧叶回转惜金衣不向艳阳语似伤俦侣稀王孙多弹射莫羡上林飞 

咏白兔 

趯趯来何处爰爰上玉堂不因丹灶跃那覩雪毛香昼日行疑月炎天卧有霜异时归捣药莫碍广寒光 

鴈 

旅馆经花夕哀鸿时一闻孤鸣元趁侣乱语欲惊羣渐起随边角遥传隔塞云更深何处落斜月转纷纷 

冲鴈 

可怪鄱湖鴈昏飞独自羣乍翻还近舸忽起尽随云浦阔看宜小山长去不分秪疑南下尽犹阻北书闻 

白鴈 

八月白鴈至中宵闻尔哀亦知先伴起无为报霜来月静飞难见云深去不回故园消息断愁病转相催 

襄中见鴈 

秋风羣鴈过万里顺归毛摇落巳如此云霄空自高盈盈拂楚塞冉冉影湖涛定出边烽里哀鸣嗟尔劳 

菊 

日丽秋霜白天清野菊黄亦知甘隐逸偏得近壶觞屡折元因醉斜簪一任狂乾坤传舍耳节赏莫思乡 

菊时一种数本其一逾秋独妍爰及至日黄华韡然当庭见者骇叹携酒来赏予赋二诗 

节过诸芳尽冬深尔独妍那知氷雪候复敞菊花筵蕋冻黄逾嫩枝疏绿更鲜试令彭泽见应费掇英篇 

二 正色干严候殊姿破暮寒名均梅自妬节晚竹同看岁月阳回易氷霜尔立难无言载酒客缱绻近阑干 

菊迟 

吾家数丛菊节近未含姿种日人同卑开时尔较迟编篱护密叶绕砌嗅寒枝切恐重阳至无钱足酒卮 

丈菊和王左史 

丈菊今朝得低垂九尺阑发迟冬巳破移早露犹团飧蕋搴难及怜芳仰屡观纵令他处有争伴醴筵欢 

葡萄 

旧干疏曾讶新条密更垂苑花深悄悄风叶澷披披马乳秋同摘龙须世岂知相传自西域种杂至今疑 

闻蝉 

夏林疏过雨秋意尔能知响入云俱迥声回风故吹抱贞惟隐叶避害屡跳枝多少垂杨里争吟日暮时 

咏蝉 

孤清不自掩浥露且风吟渐送炎蒸月那知独苦心傍斋栖树稳响叶度云深巳信一枝足何须上国林 

咏庭中菊 

亦随羣草出能后百花荣气为凌秋徤香缘饮露清细开疑避世独立每含情可道蓬蒿地东篱万代名 

小燕 

小燕羣腾垒朝游夕每归踏枝摇复稳疑路上还飞日月销黄口风云长黑衣吾家庐室隘好向玉楼依 

小雀 

黄口青条上翩翩索哺频解飞犹趁母真性不拟人裂鼎有菹待宜城弹射廵野田禾黍徧何处不宜身 

小鹊 

檐际翻翻鸟将雏唶唶行搅眠真懊恼传喜不分明化印何年就填河几日平徒然盛生息羣噪每能晴 



排律三十首 

华岳二十韵 

有岳雄西土三峯插渭川省方朝白帝分野障金□逖矣威灵赫遐哉秩望虔百王开宝箓七圣演瑶编绮殿丹青列文窻俎豆联风云蒸大壑日月避层巅鷟举天门辟鳌呿地轴旋岩峦莾翕汨岭障郁绵翩猿挂仙人掌萝飞玉女泉霞雰夕的皪锦绣晓相鲜葛藟摇金壁芝苓冒紫烟石膏渗复结锺乳滴犹悬右压秦胡壮南包汉邓偏徒追散马日缅忆祖龙年箭括通神户云台秘妙筌岂惟栖凤侣亦以遯鸿贤方士骑茅狗宫人采石莲褰帷瞻窈窕拄笏怅攀缘阴井邀雷驭阳崖起电鞭聊游凌绝顶不为学神仙 

新秋值雨十韵 

积雨尘营寡端居羁思繁火流惊暗换鹤湿想孤骞郁暑终攵虐新凉巳破烦觅诗谢眺阁高枕右丞轩檐溜冲花落篱湍卷叶奔随龙动玉阙辨马失金门胤案萤那聚欧斋蛩巳喧造朝疏雨具邀友阻吟尊塞国柳应尽上林花几存忽思禾在野踯躅望朝暾 

五月大雨省中八韵 

五月行秋令新寒夺盛温萋萋云色暝飒飒雨声奢启户凉风进临沟骤浪喧连山浮海气大陆走河□巳阻金门谒疑将华屋翻夜更灯烛坐昼辍簿书□豁霁思长剑归栖忆故园解诵愁霖作泥中非遁言 

纪变二首 

元年建申月慧出扫寒芒势掩旁星布光于中夜长连斥竟大老密奏合文昌台以司空坼星知上将亡流通人事迩仁爱帝心藏忽忆临崩诏看天泪数行 

二 太白今宵见光芒何太明经天复昼见国茌且胡兵度影休衔阙低空幸隐城天高听亦下人胜运须更避殿惟皇切推轮遣将诚羯奴行就缚飞慰谅闇情 二 太白今宵见光芒何太明经天复昼见国茌且胡兵度影休衔阙低空幸隐城天高听亦下人胜运须更避殿惟皇切推轮遣将诚羯奴行就缚飞慰谅闇情 

冬日灵济宫十六韵 

贝阙昆仑外浮生此路疑蓬莱移禁国尘世出瑶池蔓尔双仙迹飞腾后晋时论功竟恍惚谶北且逶迤怂慂精灵托呼嘘霹雳随先皇亲议号继坚必修辞爵陟王侯上尊同帝者师龙襦分内锦宫女凖昭仪雨露宫城切星辰天仗移琳琅摇绣栱松栢荫丹墀瓶内金花踊龛前紫凰垂晴还日月秘暝则鬼神悲玉鼎推龙虎瑶编述姹儿汉惟栾大显秦竟羡问欺五帝非无术千龄今见谁累朝盟誓册玉柜少人知 

简何舍人二十韵 

黄扉通内阁左顺切文华密勿君臣契尊崇礼数加词头存故事国体与宣麻奏绝铜函密封非墨勑斜四门钦舜辟只日鄙唐邪干断人心恊风淳主德遐万方咸就日六合迥为家司马元牛走卧龙曾兔罝吹嘘振羽翮变化奋泥沙邦计思刘宴兵谋愧左车分番春扣闼捧牍晚归衙影拂垂城草香携出苑花雠经违白虎投笔困青蛇每忆仙池凤私惭省树鸦拘羁那有适追琢冀无瑕不忍醒为醉胡由玉倚葭圣朝巢父耳荒里邵平稔抱丘园欲私祈纪运嘉鸣文极燕许熙载老姬牙帝泽川归海浮云莫蔽遮 

少传西涯相公六十寿诗三十八韵 

龙马千年会崧高万古神负图曾翊圣间气又生申颖拔元无敌清修况绝伦生来近日月龆齓上星辰怀橘休前辈探镮秪后身早承金马诏竟冠玉堂宾讲幄时沾醉宫坊数赐珍文章班马则道术孟颜醇绝艺邕斯上高情颉籀邻一挥惊霹雳只字破风尘绚练王侯宅苍茫海岳滨幽劖光沕窟巨榜照嶙峋星灿将军碣云垂学士珉崖题半吴楚墨刻徧斋秦振鹭天衢丽登龙野服臻诸生弥济济夫子益循循江汉谁堪濯桃梅自有春空传马融帐真慕介休□忆昔逢先庙援公辅大钧至人虚密勿君子以经纶商鼎调和切虞庭吁咈频八方生气象万物荷陶甄日晏离黄阁鸡鸣侍紫宸羔火分紫驼背袍锡锦麒麟顾命留元弼今星礼旧臣屹然匡社稷公论在朝绅鹑首星躔徙龙飞岁序新风云回甲子天地庆兹辰却老形如鹤忧时鬂若银含凄麾贺客雅志为蒸民愚也蓬蒿士萧条塞鄙人猥蒙嘘弱羽从此跃涂鳞原宪终多病彭宣晚见亲临洋徒叹惋学步转邅迍宝绘开蓬岛青歌颂大椿微涓宁溢海撮土讵增岷古意同如此中怀托具陈愿为金石檝永永济迷津 

在狱闻余师杨公诬逮获释踊跃成咏十韵 

六苑中丞府三边大将旗先皇亲授钺报主独搴帷朔漠威名壮风霜鬂发衰功高元避赏道大不容时丞史轻周勃朝廷重子仪未论遭鹏鸟先巳纵涂□北固潜夫早东山起谢迟蛟龙没海阔日月倒江垂杖屦金山寺文章铁瓮碑终颁陆贽诏四海渐疮痍 

赦出馆李真人别业顾侍讲清暨汪编修俊俊弟编修伟许枉访不至十韵 

开业傍仙宫逶迤金阙通彩云偏近日瑶草尽含风野性躭沉寂携游想数公秋林叶自落露井果犹红摇笔怜清景吹箫望碧空寒山万井外沧海五陵东郄笑笼鹅侣番成失马翁生涯真画饼故旧各飞蓬对食怀金马开筵列玉童不知东阁士清论几时同 

赦归冬日宴刘氏园庄十四韵 

脱难旋疆里行歌入宋中阴阳双转毂天地一飞蓬忆昨遭拘絷悲伤途路穷邹生犹雨雹列子竟乘风归作墟中叟来从河上公壶觞聊假日村坞坐书空卜筑刘园丽芳菲汉苑通冬亭饶雾露阳井下霜虹候暖氷桃熟林空晚杮红玉芝穿曲槛青筱蔽虚栊乐极悲心发时违感慨雄古人随蔓草吾道付冥鸿去鲁情难忍游梁迹岂同重思窃符子揽泪宋门东 

冬至刘氏园庄十韵 

暧暧寒城曙绵绵野径纡初阳升古戊白露静园芜欵客琴尊并开堂松树孤登高望云物极目散江湖孟泽虵龙伏芒砀鴈鹜呼行藏虞氏传勋业阮生途且尽留连饮休嗟序运徂群虫迎节动百卉待春苏日月悲羁旅乾坤识故吾寄言招隐者斯地有潜夫 

冬夜观射三十四韵【繁台一名讲武台】 

云骥桥边路繁台寺畔亭登临壮古昔时序叹流冥乍见芳草歇那堪霜霰零冬残栢自秀春逼柳先青叨有衣冠会能教酒盏停狂将宾作主兴与醉为醒讲武仍存记威弧合凖经鹄违遵取觯貆获放悬庭矢劲风推疾弦开月避形奔狸失故窟矫鹤坠生翎迭发无单中虚归必染腥叔才羞纵送蒲弋媿娉婷末德矜先捷高贤哂一丁虽非尚力艺亦异养心灵改服游荒寺携壶扣寂扃雪光摇冻薄冷鸟下昏汀宿鸽争嵓坎鸣钟出石棂衣因乐乃发虑以道为宁忆昔游梁始伊余实孺龄探镮游汴馆怀橘向王廷十五飞觚翰冠年志典刑弯弓猎草泽走马向林垧颇类沙头鴈还惭水上萍谬随朝日月过举犯雷霆摈斥伤垂鹄栖迟学聚萤无论颜灼灼巳是发星星岩眺残双屫川游寄一舲烟霜日惨惨河汉夜泠泠感旧聊今咏劳歌启后听世情真箭括吾意竟云軿嗜武非良节摛文岂至馨缅思羡门子永慕令威丁海帝金银阙江妃碧玉瓶终当别兹土长啸入沧溟 

六月豫章城角楼宴集二十六韵 

逃暑宜高会登城复此楼开窗万里尽近槛一江流域势衔天阔山形抱郭幽登临出百越指顾见东瓯暇日羣公集飞轩六月秋管弦邀落影觞斚散清眸俯崿云偏扰迷波地欲浮时花纷浦溆昏鸟识林丘忽在三辰上真超万象游寰区怜溷浊车马郁喧啾解带烹炰饫挥毫藻丽酬微风闲白羽岸帻送沙鸥自昔观中宇洪都实上游匡庐巍崒嵂彭蠡浩滺滺节钺唐开府春秋楚大州文章腾阁最风节穉亭优下榻尘埃满鸣銮乐事攵涛声还粉堞草色自芳洲巳有兴亡感兼怀盗贼忧羽书诸道急节制大臣留立见鲸鲵戮私防玉石仇干戈沉战舰风浪羡归舟河岳萦三晋秦关启二周凭阑惭后食弹剑想前修解组陶公性思乡王粲愁独口非燕颔犹自说封侯 

鄱阳湖十六韵 

太祖平陈日楼舩下此湖波涛留壮色天地见雄图水上开黄屋云中下赤乌士获询后载戈巳倒前徒力屈鲸鲵仆声回鴈鹜呼横江收玉笥跨海定金符文车丸遥通楚梯航讫至吴虎贲虽莫敌龙战岂金辜血染犹丹草骨沉堂白芜汀洲夜寂寂霜月鬼鸣鸣杀气鼋鼍徒腥风岛屿孤罾人拾古镞艇客慨秋菰伟彼高光烈还将萧邓须英谋恊睿筭勇奋想长驱剑瘗神仍王舟焚势与徂康出巍庙在忠武激顽夫 

哭徐慱士二十韵 

乾坤风色暮江汉哭斯人棘寺翻飞日文园久病身数奇官竟左材大命须贫放浪原违癖羇淹秖为亲赤城终羽节璧水暂儒绅鵰鸮偏垂翮鲸鲵不纵鳞回殂岂道薄屈愤转时屯药石亡鬼能返龙蛇谶亦真楚狂嗟凤鸟鲁叟泣麒麟邂逅京华始风云气象新簉鹓陪玉笋倚马接华裀宅燕南阳月花吟东部春回头成宿昔开眼渐风尘妻子今谁托文章后益振王乔跨鴈鹄传说化星辰松栢丘坟崛灰沙剑舄陈阊门寒击瓮吴水痛沉珍宿草扁舟阻生刍絮酒伸碑非蔡邕愧诔岂仲宣伦独把延陵剑吞声泪满巾 

南浦驿见官押送来降鞑靼诣桂林 

欵垒因王化投荒荷主恩官为供廪饩诏许挈儿孙瘴雨凋胡服蛮乡引塞魂分明共日月耐可异乾坤惨淡颜容变轩昂故性存弯弓望五岭似欲遂平吞 

贡院雨夕柬佥寮内江李君十四韵 

锁院春霖积分司湖水遥萋萋洒书阁蔼蔼度空寮叶洗临轩翠花含向客娇扣帘时搅食翻卷夜焚膏竟误朱衣点那防白鼠跳蛟龙云雨会牝牡冀群挑忽有同宗念爰申独处谣涕流真慕贾兵论每凌晁意气陈雷许时名李杜超暂违萌鄙吝相忆减耒标草径青迷马杨津绿漫桥楼台回瞑色江海剧风潮恒切毛锥叹常悬宝剑招横鳞讵池沼鵰鸮快云霄 

龙沙遇毛君武亭再饯 

羇鸿常慕侣谷鸟友先求不尽龙宫兴番成虎帐游夏深浓岸柳雨减出芦洲棹舣北沙稳山迎西户幽江湖半落照风水独离忧旧部群公荐新符百粤州天浮洞庭阔海尽日南流白首今遥别金尊莫惓留 

秋日访王生山中因与携酒蹑峤探蛮王洞觏古刻遂逾岭造岘石而饮二十二韵 

旧见今相聚新秋尔一过我寻庞氏鹿本美右军鹅草木疏孤岘霜风落汉波纡徐习池转巉峭寺林多道器沉冥蕴天倪吐吸和违群甘众吻守一赖神诃贫拟悬鹑宪廉持训蚓轲甲橐巍世业章甫发贤科献策蕡偏斥逃名籍每酡巨鱼行纵壑只凤且游□袅袅交檐桂菁菁被隰莪柴门伴老衲芜径谢鸣珂园贲幽人吉溪盘硕士薖卜邻王翰欲怀里伸宣□去就堪余哂生涯柰路何昔人竟谁在吾道合狂歌逞醉探云峤逾巅憩石窝洞昏剥字藓岩袅挂巾萝一水寒明练千峯暮集螺笑疑摇地轴手可拂天河窈窕奔山鬼光华掩佩娥豫防羲驭速取办鲁阳戈 

寄陆子渊二十四韵 

为复淹邦邑旋仍寄海城一看东泖月几唤北江莺地湿身曾健潮諠寐果惊乌情终急哺骥子竟何□踽踽形将影沧沧弟忆兄累朝谁直笔四海独苍生前汉留班史云间挺陆衡餐挥巨口鲙卧听九皋鸣方朔元金马长门足长卿文章会琬琰举动必铿鍧夜有青藜引晨趋华盖行数砖风禁切视草药阶清夙昔鄱阳使伊余拥幰征云霾负嵎虎风涌骇波鲸黯黩川原血轰豗玉石倾衣冠函窜突戟剑戞摩争即幸缄书达犹惭虚左迎扶摇冀奋翼騕褭忽垂缨混沌玄黄战阴沉日月精眉山亦按狱谷口合归畊早见羞张挚交谗似屈平竟陈徒愤郁高义秪拘儜茫渤任公钓缑岑子晋笙吾衰尚余此长啸舞霓旌 

送陈宪使淮上兵备 

世径转蓬勤清秋袂一分揽绥霜日肃前路鼓笳闻诛卯元兼武出师非乏文渤光摇组练淮色变风云阵偃龙蛇互威行虎豹群檄湏陈记室客有孟参军校猎归常月投壶醉每曛椎牛将士饱卖剑妇男耘河伯黄楼压芒砀赤气殷徐人信栗悍楚壤郁氤氲诸盗山东起长驱宇内焚斯邦实兀兀朝论日纷纷挽漕初疑阻提兵竟策勋疮痍鉴不远喉胁仗须君鸮击豺狼伏春敷草木熏异时功业地壖海接江濆 

寄赠畲子 

畲子去吾久行藏今若何黄山住实近白发尔应多身以烟霞癖心通日月和龟蒙元倚钓康节竟成窝林壑潜虬日江湖放鹢过乡人钦杖屦世路笑风波初度临萸菊高筵敞薜萝橘陈屈子颂鹤拟李生歌日落峯回色云香客半酡寿杯思欲把惆怅隔三河 

雨宴封丘别第 

飞盖凌晨集行宫映雨开天为歌鼓动雾拂舞筵回宾客梁王盛山河故国哀长沙悲旧传屠市隐真才忆昔儿童聚惟今老大催达人元旷逸万物且形骸乐混寒声沸尊添瞑色来斜风沾绮席疏点洒金杯杂逞龙仙互先争虎豹摧转眸升旭日覆手下秋雷尚有欢娱歉湏防礼法猜门衢汨泥淖莫遣引灯回 

黄君五十六岁始举一子是年予亦有次郎黄冬官也厥父尚书予故得侈其家世 

异骨成何晚真毛产固殊云移丹穴种雾滃渥洼驹蓦堕怀中月俄横掌上珠试啼存大鉴摩顶恊玄符弥月翻身健朞年认父呼聿曾提俎豆讵但识之无乡里论前辈尚书挺后模终于金石贯贻厥鬼神扶冠玉元诸子含香矧丈夫急流弃轩冕长啸即江湖人每占瞿后天应福赵孤外家邠老裔晚境乐天雏瑞拟连胎蚌贤期返哺乌星辰追履上诗礼绍庭趋抱子谁非足忧时尔实迂向来颠种种今始觉于于失路均浮梗为邻独守株弄璋亦偶尔献璞欲何须漫俟儿童长虚愁日月驱龙猪吾暇较天地几桑榆 

秋日城东陂饯汪三 

聚首仍何处分襟复此陂衣冠屯绿溆笳鼓截清漪自尔为三益伊予畏四知周交醇稬饮车坐众宾嬉叹息今迟暮那堪古别离池台杜甫徧舟楫谢安移棹拨天疑破窗旋岸欲随凉风下菡萏人语避凫鹥暂辍蒹葭唱真生霜露悲但看眼前事能负手中卮歙邑谁黄发汪门汝白眉少游梁孝苑老动季鹰思杳杳怜江海悠悠怅路岐余霞散锦绣落日涌琉璃云物秋元异欢娱夜更追寒螀依断梗微月隐疏篱逸气衰犹壮暌心醉不支泪深南浦草愁重北梅枝饮罢还持袂潮平是去时相寻有遥梦应绕碧梧□ 

赠王秋官二十四韵 

紫气开三极皇风穆四陲嶕峣金虎地潇洒白云司柬拔才贤入飞腾位望椎吕条元慎罚虞典固先疑聿自刑书铸相沿律令垂历朝徒异议圣代实宏规域皞麒麟至囹空狴犴离群居搜简帙高揖讲□□眷此骅骝种曾于汗血知鲤庭真独授鴈塔果争驰尔在通家子予惭私淑师橐惊文考赋智让孝娥碑道路分双旆江湖把一麾阁清霜并肃车动两偏随礼乐征王粲声名采杜诗大龟终纳锡威凤合来仪振佩游香署峩冠侍玉墀皋陶淑问日季路片言时汝遂青云致吾宽白发悲仕途迂谬逐丘壑太平宜但看阴阳转宁论桑海移雪溪王子棹竹墅谢安碁显晦谁能料流行每若斯寄言诸彦硕努力赴前期 

雪台子家见杏花 

九陌春风起君庭一见花偶来吾下马先有客停车犹是轻寒日那禁烂熳霞觅诗巡独树泛酒摘高葩色故流衣袂香能染帽纱眼中俱是幼身外岂须嗟冷暖随人事行藏付物华明朝约重赏莫遣落尘沙 

赠复斋子二十韵 

岂谓悬弧日今逢献袜辰 【丁亥十一月十九日冬至】梅樽初介寿葭管暗浮春王国多贤者朝廷是　圣人八荒元皞皞七世益振振北斗天元气南阳帝近亲方城郁律律江汉白粼粼忆昔生申甫崧高实降神一阳消长意七日往来因刻志躭经史忘形不缙绅产无绝缨客门有曳裾宾楚醴朝朝设梁园事事新心于业遂广性以学而淳礼乐河间并文章子建邻八公传诀日三老述年晨瑞雾蒙朱阁香尘拥画轮筵开金玳瑁烟袅玉麒麟避地淹丛桂停云咏大椿力耕知稼宝苦节愧儒珍欲振扶摇翮其如潦倒身吕嵇千里驾终拟托雷陈 

早春豫斋先生招饮寿乐亭即席八韵 

每当和煦日径造赏春台为与岁华约非因歌舞来乾坤从白发节序且红梅转径寻花发凭轩数鴈回日斜云故拥地暖气仍催彭泽羲皇意河间礼乐才激昂还玉笛烂熳有金杯坐待中天月长风雾巳开 



【卷第二十九】 

【七言律诗七十首】赴郊观宿 晓诣西坛候　驾西坛侯　驾即事扈从耕藉 桂殿 谒陵 秋怀八首 雪后朝天宫新秋见月 春晴忆湖上晚晴郊望 郊行 河发登望 时景 见云雷垂垂不雨怅然有作闻旁郡雷雨盗贼 喜雨命酌 晚晴步园 正德辛未四月十七日简书始至于时久旱甘澍随获漫尔写兴旅泊雨夕闻鴈 日照 杪夏急雨江州 繁台春集 僦居避隘般移之日雨乎适至厥时久燥 出郊 探春 野园 冬归繁台别业澷兴 雪日繁台院阁酒集 雪后上方寺集 岁暮五首 春暮丁丑年作 夜风堂前冬青架仆折其二干晓雪骤至 戊寅早春上方寺无题戏效李义山体 莳植甫毕风雪遽至漫尔有作 为园 晚秋明远宴集 新年作次喻监察韵 甲申元日试笔柬友 九日诣东庄遇水则舟之同黄子符李二生正月大雨雪遣怀陶君夸其分司桃花独树予往观之次其韵和君席上海棠赏之二首 庄上看花归见庭中海棠落英与客同赋 春日过黄公新堂夏日 陶公过曹濮分司见丛菊蔓草中移之自随有诗伤之岂以为家物邪予览而和之 正月四日始出赴黄子之宴南邻何仪宾以羙醪助杯即席口占陶王二君来赏牡丹 冬日学司偶见庭菊 秋日东庄宴集 二月望留云阁两集 海棠烂然要诸君子赏之分韵得壶字二首雨中海棠 艮岳 



空同集卷第二十九 北郡李梦阳撰 　七言律诗七十首 

赴郊观宿 

城边水色静春茅苑外莺啼拂露梢万户烟花临复道九天宫殿锁南郊霓旌夜发清溪绕彩仗晨飞碧树交身到钧天浑不觧坐闻仙乐下云旓 

晓诣西坛候　驾 

万宇沉沉晓漏催九关鱼钥迟明开閴閴鼓角空中起片片炉烟雾里来气结龙文随御帐风传虎旅发仙台叨从百辟观周典不向秋风数汉才 

西坛侯　驾即事 

太岁宫高接禁墙先农大纛两相望阴阴背日朱□闪黯黯参天翠柏长别殿炉烟清幄次虚坛草色□琴张祠官指点躬耕地田畯行瞻衮钺光 

扈从耕藉 

天行近野团龙盖万姓环门识衮袍竟畎难宽□□力藉耕无乃圣躬劳侵坛碧草茸茸起土殿□□□冉高巳忝赐筵思报述即东潘赋愧词曹 

桂殿 

桂殿芝房曙色通垂垂苑柳绿烟中桑干斜映千门月碣石长吹万里风巳有金吾严御陌遥传王辂下斋宫侍臣鹄立松阴里时倚红云望碧空 

谒陵 

本朝陵墓傍居庸闻说先皇驻六龙一自玉舆回朔漠遂令金殿锁秋峰明禋衮职虽多预备物祠官岂尽供报祀独知今上切每于霜露见愁容 

秋怀八首 

龙池放舶他年事坐对南山忆往时紫阁峰如欺太白昆吾山自绕皇陂双洲菡萏秋堪落乱水兼葭晚更悲谷口子真今得否攀云骑马任吾之 

庆阳亦是先王地城对东山不窋坟白豹寨头憔皎月野狐川北尽黄云天清障塞攵禾黍自落溪山散马群回首可怜鼙鼓急几时重起郭将军 

宣宗玉殿空山里野寺霜黄销碧梧不见虎贲移□内尚闻龙舸戏西湖芙蓉断绝秋江冷环佩凄凉夜月孤辛苦调羔火三相国十年垂拱一愁无 

苑西辽后洗妆楼槛外芳湖静不流乱世君臣那在眼异时松柏自深愁雕阑玉桂留天女锦石秋□□御舟万古中华还此地我皇亲为扫神州 

胡奴本意慕华风将校和戎友剧成遂使至尊临便殿坐忧兵甲不还宫调和幸赖惟三老阅实今看有数公闻道徤儿多战死暮云羗笛满云中 

大同宣府羽书同莫道居庸设险功安得昔时白马将横行早破黑山戎书生误国空谈里禄食惊心旅病中女直外连忧不细急将兵马备辽东 

曾为转饷趋榆塞尚忆悲秋泪满衣沙白冻霜月皎皎城孤哀笛鴈飞飞运筹前后无功伐推毂分明有是非西国壮丁输挽尽近边烟火至今稀 

昆仑北极转天河独马年时向此过渥洼西望迷龙种突厥南侵牧橐驼黄花古驿风沙起白雷阴山金鼓多况是固原新战鬪居人指点说干戈 

雪后朝天宫 

马上城中见雪山白云苍雾满燕关蓬莱只尺无□到松柏黄昏有鹤还当日翠华游物外百年金殿锁人间浮尘扰扰江湖远怅望岩栖不可攀 

新秋见月 

忆在黄河草堂静坐临秋月孤娟娟水门萧条向芦苇石濑逶迤回舸船频干禄食去多阻远望江湖□可怜传语鱼龙莫浪喜抱珠今夜且湏眠 

春晴忆湖上 

湖上晴烟积雪春柳条湖水接芳新林莺恰恰稀□侣岸日晖晖低向人汀芷渚兰暄自碧浴凫飞鹭晚相亲弄移白日思渔舸啸倚青云愧此身 

晚晴郊望 

早时鸣雨晚细微忽有返照来荆扉山禽水禽交止语桃花梨花相逐飞村村柳条弱欲断家家麦苗青不稀睡起登楼时极目出云归岫愿何违 

郊行 

二月梁园独未归岸花打柳各依依且将弱□□□骑莫厌繁香点客衣蝶暖蜂暄从自得鸟黄□□□谁飞平生漫有怜芳兴未老能令万事稀 

河发登望 

七月七日河水发康王城边秋可怜买鱼沽酒□□口打鼓鸣锣何处船白昼蛟龙时一鬪中□□□□双悬纷纷估客休回首渔子清歌会渺然 

时景 

梁苑桃花寒复开塞门霜雪鴈飞回天涯□□□□堕岁暮阴阳老更催无病过年游五岳不眠终夜□三台归鸿渐木终非地浊浪滔天首重回 

见云雷垂垂不雨怅然有作 

大梁城东云出雷捩风拖雨故徘徊黄鹂坐树深无语紫燕衔泥阻未回即恐孝娥为早冢不闻神女傍阳台火云西日垂垂暮屋隙愁看返照来 

闻旁郡雷雨 

尉氏陈留雷雨深大梁犹系望霓心当阶蝼蚁亦愁思对面班鸠空好音河朔楼台安避暑塞垣金鼓助沾襟江蓠憔悴黄尘满寂寞鱼龙何处吟 

盗贼 

勑书新调蜀襄兵汉北关南寇未轻密迩千斤竹查岭不闻满四石头城秦州即易通王贡栈道终难拔汉旌安得较如曹相国务农休甲贺升平 【竹查山刘千斤叛地也满四成化间叛贼】 

喜雨命酌 

毒热兀兀滞梁城不眠听雨到天明沙田易涸应全赖稂莠虽锄却更生年稔不湏防盗贼家贫兼得免经营纷披槛竹迎余笑遮莫尊醪起自倾 

晚晴步园 

览霁羣芳媚小园步林斜日凈幽轩归云过雨时闻湿并叶牵风对直翻幸有桑麻供暮景若闻豺虎徧中原天开霞石荧荧晚瓦雀林鸦各自喧 

正德辛未四月十七日简书始至于时久旱甘澍随获漫尔写兴 

苦蒸卓午汗交颐昏瞑雨飞如扬系舟楫自兹杳将去波涛满意复何疑玺书况属临门日江汉湏看放舸时肯信吾游兼吏隐五峰彭蠡是襟期 

旅泊雨夕闻鴈 

季秋鄱岸阴阴雨残苇折荷翻白涛此夜孤舟闻鴈语隔云何处认风毛随阳影惯湖波险避弋心惊塞角高南去北来同一旅世情人事莫萧骚 

日照 

日照江烟翠欲重梦回沙观始鸣钟浪于洪郡思□子岂合松门有赤松万事寸心徒计较两间衰鬂□从容静来陡觉忘言好把酒看花意每浓 【洪都以洪厓名松□山在新建县】 

杪夏急雨江州 

急雨吞江倒石根吐云匡岳近城门惊雷不下双□鬪孤电能开九迭昏白昼黄涛翻庾阁苍崖翠未□陶村乘时诧有扶摇力六月东南见化鲲 

繁台春集 

小径缘台春自花重堤飞阁尽云沙能将白发随流辈柰何清壶遣岁华断塔草垣增閴寂古城芳岸趁欹斜忽惊旅鴈思南北海色边愁入暮笳 

僦居避隘般移之日雨乎适至厥时久燥 

土市子东曹门西衡门之下聊栖栖古堂疏豁还高榻故国行藏有杖藜巳多佳树琴书静复值炎天雷雨低幡幡麦秀真堪喜阮籍途穷未足啼 

出郊 

简懒经秋此出郊野烟霜日静衡茅林桃叶尽贵犹实陂麦苗齐绿自苞堤曲猎狐穿雪窟塔巅弹鹳落风巢随心乐事非难取举眼平生觉易抛 

探春 

老去探春每怕迟酒朋棋伴日相追无心柳絮当人起有意桃花背马随台榭草蒿离乱后往来弦管□今悲幽崖尚虑残梅在玉笛丁宁莫放吹 

野园 

春来无雨风常颠野园诸花更可怜轻车快马此何□弄蘂攀条看远天扑酒游系低细细近人闲堞□娟娟真知白日绳堪系莫使孤城入暮烟 

冬归繁台别业澷兴 

莾圹孤城此卜居宋台梁苑独行予虚名马愧千金后白首萤怜万卷余踏麦遽堪寒叶翠看梅无那腊花舒相逢莫澷滇吾放野醉郊吟尽可书 

雪日繁台院阁酒集 

腊朝筵向雪边开倚阁风从万里回枯树故当看处湿飞花偏堕掌中杯山河文物他年赋今古衣冠异地材举目萧萧改天色玉梯扶醉更登台 

雪后上方寺集 

雪罢园林出碧梧上方楼殿静虚无日临圹地氷先落云破中天塔自孤烂熳此堂人醉散一双何处鹤来呼遨留更待松门月今夜同君坐玉壶 

岁暮五首 

万木萧萧俱岁暮疏梅修竹可怜风三河晴雪飞鸿里四海孤城返照中白首园林惟閴寂紫尘车马自开通谁堪物序惊前事况复冯高数废宫 

临除弦管益纷纷考皷撞钟处处闻蜀锦越罗连夜制彩蛾花胜逼年分流传自是豪华地怅望能堪日暮云泽草芊芊巳新色鴈南犹起北风群 

堂北融泥云气生堂南枯树两禽鸣氷霜眼过风湏转岁月心悬老自惊辞腊酒怜比舍馈迎春花欲上阶明壮图回首今迟暮点检应挨笑拂缨 

叹往嗟来秪自痴未衰那即鬂如系同朝鹓鹭云霄隔故国松楸道路疑园草唤愁偏勃勃槛梅偷腊故垂垂端居寂寞无双蔕强食栖迟有一枝 

岁当癸酉庐山曲冬尽扁舟记独栖湖海合氷龙尽立溪林压雪虎时啼阴阳晴晦双过鸟南北行藏一杖藜今日中原对河岳暮云回首楚江西 

春暮丁丑年作 

岁岁花时出醉归伤心今日复芳菲善开朱杏非双蔕懒转黄鹂只自飞海内诗朋官罢减城中酒伴病来稀庭枝烂熳催春暮日午风香独倚扉 

夜风堂前冬青架仆折其二干晓雪骤至 

冬青手植年真久冷日寒姿颇映堂追悔木阑晴未补忍教风干夜俱伤乱阶朱实离离静仆雪青条蒨蒨长翘首高云忆松柏后凋溪壑转苍苍 

戊寅早春上方寺 

地阔城空春自幽青松黑塔云常浮入门铃磬勿□发暇日台池聊共游连钱汨来谁氏骑白玉竞浴何年鸥醉笔要知吾澷兴明朝休用碧纱留 

无题戏效李义山体 

曾倚清酣奏彩毫，象床氷簟王楼高。徐娘老去风情在，班女愁来赋兴豪。秦柳日斜伤渭曲，楚兰春暮怨湘皋。仙根寂寞昆仑远，浪说人间有碧桃。 

莳植甫毕风雪遽至漫尔有作 

草树新培置药阑醉吟闲凭足心宽岂虞晨雪娟娟布无那春枝飐飐寒犹有一花当坐媚幸留双柏与人看日晴红绿应全胜为劝先生且放餐 

鹃园 

平生走马呼鹰地白首为园学种碧草故要安石屐青天常满邵雍连围阑换土心直苦绕菊依松径不斜昨遇日晴闲自步别蹊桃李又风花 

晚秋明远宴集 

斜日层城合暮烟新晴高阁敞秋筵衣冠四海追游地霜露中原感慨年去鸟来鸿凭槛外飞云落木把杯前回身忽在星辰上醉眼直疑到九天 

新年作次喻监察韵 

新年雨雪亦大恁十日中无一日晴岂应雷电除夜作复尔天鼓东南鸣诸军幸梼莲池穴大将宜坚缅柳营几欲临风抚长剑白头还自笑书生 

甲申元日试笔柬友 

人生五十惊衰丑五十从今又数三老漫更何防市虎少狂曾亦滥朝骖鹓鸾旧侣俱鸣佩鹿豕深山自结庵短发不湏忧重白吾居元傍菊花潭 

九日诣东庄遇水则舟之同黄子符李二生 

出门万水吟风叶挈友重阳上野舟数月雨阴今白日一身天地此清秋逐时庄菊花初放应节村杯酒暂酬晚暮更催双棹返汴州谁信有沧洲 

正月大雨雪遣怀 

梁园春初云不开雪花压城滚滚来似有驱龙朝玉阙岂无骑鹤下瑶台光牵五色黄烟动势拥三河白浪回欲向琼楼问寒暖袁安久巳卧蒿莱 

陶君夸其分司桃花独树予往观之次其韵 

老懒今来特为花花奇亲见主人夸入门风片时时坠近西春枝故故斜湖海一尊怜旧侣乾坤双鬂愧年华明朝许赴柴门约共醉东园万树霞 

陶君夸其分司桃花独树予往观之次其韵【曹嘉】同赋 

独树红桃太放花主人折赠众宾夸当筵雨□□犹湿倚槛风枯午更斜剩有琴书分秀色岂容蜂蝶乱芳华英朋海内如君少拟报琼瑶醉紫霞□ 

和君席上海棠赏之二首 

老兴看花不厌频折红攀绿緫怡神孤枝□□□□影数朵能回四座春谁遣物华成岁色自多人□□闲身年来断酒因脾湿为尔还应暂入唇□□□□缾中海棠亦太剧细小翠拥臙脂深秾姿故□□□眼芳信暗传尝苦心偶逄一枝□自惜若临全树□湏吟花时不道天无意一日常横半日阴 

庄上看花归见庭中海棠落英与客同赋 

三日野花风打稀朝游酒伴暮醒归临门夭桃不汝惜当院海棠胡自飞巳怜锦绣半铺地更讶芳□□点衣便应与君酌明月醉眼天地生光辉 

春日过黄公新堂 

黄家新堂逼春起紫燕寻巢时自来久阴烟云眼底豁乍晴河岳牎中开物情野色且幽寂日光人意能徘徊持杯布席就芳草醉深同卧林边苔 

夏日 

稍喜夏来天日晴遽看诸物尽生成累累杏实攒高蚁赤赤榴花坐小莺昼夜寒暄犹混杂乾坤清浊固分明留宾酒茗吾能供春笋满林今更生 

陶公过曹濮分司见丛菊蔓草中移之自随有诗伤之岂以为家物邪予览而和之 

野馆寒芳抱自知好吟公子发秋悲春风世路元桃李霜露乡关有鬂系三嗅草莱行复立数株车马载还随东篱可谓君家物竹帛勋名晚节垂 

正月四日始出赴黄子之宴南邻何仪宾以羙醪助杯即席口占 

杜门常日追游少新岁初筵独诣君幸有邻家能过酒况多宾客善论文楼台霁日斜含雪竹树和烟暮阁云入夜不归双烛秉近尊犹喜落梅芬 

陶王二君来赏牡丹 

同城何苦不同欢况复春风到牡丹香满正宜携酒问色深番奈近灯看彩云红雾晴长拥澹月微霜夜故寒任使群芳妬倾国古今湏让百花冠 

冬日学司偶见庭菊 

冻雨晴霜尔自开偶逢私恨过秋来违时只为含中色入药终湏显上才巳许数花卷袖采能分一本向篱裁冬廵若忆重看约莫使文轺触雪回 

秋日东庄宴集 

郊园秋晚只风林冠盖群游是盍簪枫叶近尊朝映日菊丛淹坐暮横阴烟霞故引旌旗色鸟雀应疑箫笛吟月底金鞍散归马野云回首少微深 

秋日东庄宴集【曹嘉】同赋 

菊酿新开承露盘浚郊出赏尽银鞍风林一叶地逾静塞鴈双飞天自宽亭榭傍云秋动色旌旗夹水昼生寒南州榻宴名今古未信风流胜此欢 

二月望留云阁两集 

今年花朝花烂开春风细雨临高台绕阑红湿舞英重隔牎黄闪流莺回连日霢霂地巳足薄暮风云天更来眼看万物歘生色尔我胡惜黄金杯 

海棠烂然要诸君子赏之分韵得壶字二首 

绕树廵檐兴恨孤缛红繁绿似渠无童知小径晨先扫客有高轩夜特呼巳拚落英欺舞袖更堪歌鸟劝提壶幸能老去花常健遮莫尊前醉共扶 

春深花树烂模糊花下朋游酒一壶帽侧故搴轻朵插席安仍取积英铺日烘扰扰蜂能趁烟动关关鸟更呼客散独烧高烛照老来真自笑狂夫 

雨中海棠 

怜花常欲报花安醉眼冥冥两自看朵朵臙脂深更湿杯杯竹叶满湏干等闲细片休轻落率尔春风且恁寒朝为行云暮仍雨凌波独立汝应难 

艮岳 

宋家行殿此山头千载来人水一丘到眼黄蒿元玉砌伤心锦缆有渔舟金缯社稷和戎日花石君臣弃国秋漫倚南云望南土古今龙战是中州 



【卷第三十 】 

【七言律诗七十首】潼关 题云台观 榆林城出塞 武昌 江行 泛湖 南溪秋泛三首 游西山归呈熊卓出辉县城望石门山其上有仙潭玉鲤盘山道中作游上方寺晚登钟楼 王孟寺北望贤隐寺开元寺瀑壑晚坐 五面石东华山赠友龟峰寺别龟峰铅山石井 铅山陆趋宿南岩寺 自新喻马赴新鋈方等寺晚饭 快阁登眺 麻姑山题玄坛观 将至安仁 看庐岳楚望望襄中形势繁台雨望和田生大梁城东南角楼晚过禹庙之台 题黄公东庄草堂少林寺望少林次韵宿少林次韵暑日过雪台子园庄 寺前秋泛限韵 立夏后晴游我庄徐将军园亭清明下粮厅题杏花 柑至 菊牡丹盛开羣友来看 冬至菊王左史宅赏冬菊乙亥春郊圃牡丹盛开聿予离兹倏尔四载实兄莳艺成功约客往赏属雨发咏焉 人有送牡丹花至者与客同赋 牡丹赏归柬边王二子霖淫想郊园牡丹郊园饯御史许君属牡丹盛开 看牡丹晚移席草堂再赠许君 王左史宅赏牡丹郊园牡丹复花容往 夏日盆荷阶葵芬敷率尔成句 山行见梅 谷园二月梅集 梅下限韵作赏归忆谷园梅 咏蝉 和清明后见燕 秋日覩白云生率尔遣兴 和李大隔墙见予家海棠次其韵同双溪方伯咏石几 石几再赋 咏陶台使兰阳公廨五色葵花 咏缾中柏限韵 为崔后渠咏箓竹亭 



空同集卷第三十 北郡李梦阳撰 　七言律诗七十首 

潼关 

咸东天险设重关闪日旌旗虎豹闲隘地黄河吞渭水焱天白雪压秦山旧京想象千官入余恨逡廵六国还满眼非无弃繻者寄言军吏莫嗔颜 

题云台观 

云台观枕玉泉湄翠削三峰对不移牎里山光时隐见晚来云气壁淋漓醮辰綘节朝群帝天路金童引凤螭头白扫门怜弟子斸松石碍白苓滋 

榆林城 

旌干袅袅动城隅十万连营秪为胡不见坐销青海箭尽言能挽绣蝥弧白金兽锦非难锡铁券貂珰莫浪图昨夜照天传炮火过河新驻五单于 

出塞 

黄河白草莾萧萧青海银州杀气遥关塞岂无秦□月将军独数汉嫖姚往来饮马时寻窟弓箭行人日在腰晨发灵州更西望贺兰千嶂果云霄 

武昌 

武昌城北大江流沱水夹城鹦鹉洲楚蜀帆樯风欲趁蛟龙涛浪暮堪愁青烟自没汉阳郭新月故悬黄鹤楼无限往来伤赤壁三分轻重本荆州 

江行 

江行日日随风雨日日迎风帆不悬颇恠蛟龙欢出没更兼鸥鹭剧连翩牎开浙浙琴书湿岸转冥冥竹缆牵回合万山心目破撇漩谁忍向湖烟 

泛湖 

匡庐彭蠡曲相连伐鼓蛮歌趁进船屏见云横石壁凈镜开日破浪花圆渔樵山泽堪时给盗贼于戈枉自缠遣师巳添新节制指挥符见扫风烟 

南溪秋泛三首 

闻说南溪径尺鱼渔人何事网常虚鱼行碧苇深□见网入寒潭迥不舒东舍刈禾摇夕浦西邻决□□秋渠平生肉食忧空切此日临渊意有余 

乍见鸬鹚立钓矶还惊翡翠掠波飞汀葭挽宿蒙蒙雾野竹晴含宛宛晖谢传未忘舟楫兴楚臣空恋□荷衣苍茫水落云泥静怅望林翁却自归 

却向林亭观水硙暂移沙舸蹑云堆奔湍迅毂元相激石窦桐标故不摧旋影动摇波底日断声吹转地中雷何人觧识机心事后世徒矜造化才 

游西山归呈熊卓 

高阁开襟生远兴西山当眼更分明酒边花树三春暗湖上风林尽日清忆昨并穿岩洞入只今疑绕薜萝行浮生扰扰非吾意去鸟悠悠空世情 

出辉县城望石门山其上有仙潭玉鲤 

明星欲落开县城千峰万峰初雪晴源泉乱石涓□溢削壁孤云袅袅生估客深穿猛虎窟樵夫习傍翠岩行仙门屹立三潭水玉鲤空悬一线情 

盘山道中作 

磵道晴云雪草春石门丹壁鬪嶙峋闻雷不羡蛟龙起避地番将虎豹邻少室山人虚索价壶关三老实藏珍烟花白日经行处鸿鴈冥冥叹此身 

游上方寺晚登钟楼 

东北丛林冠此都地分清寂聚僧徒青天宝塔还今古赤日珠光乍有无草径鹭干时独立松林鹤并晚相呼登楼更见河流急叹世因悲马负图 

王孟寺北望 【在郾城县南】 

暑路尘沙淹客心晚原台榭慰登临西山日抱重檐落汝水云移尽栋阴盗贼两河犹转战朝廷万载莫轻侵怀芹欲献江湖远北望徒伤北极深 

贤隐寺【在信阳州】 

谷寺鸣钟午未深耽幽特与伴相寻行穿树杪楼台见坐傍山腰紫翠沉独响涧泉传石窦并飞梁燕入松阴徘徊自笑三江客伫望谁知万里心 

开元寺 

读书台倚鹤鸣峰回合千山翠万重白昼悬泉喧霹雳清秋双剑削芙蓉撑持古寺还云阁寂寞前朝自暮钟瑶草石坛应不死兴来真欲跨飞龙 

瀑壑晚坐 

醉踏匡山晚未迟翠岩丹壑凛秋姿峰高瀑布天□落峡静星河夜倒垂远害欲寻麋鹿伴暂羁终与世人辞磨崖徧剔苍苔读独坐云松有所思 

五面石 

东华山北五面石削成五面何嶙峋崩崖鼠餐何代雪阴洞苔滋千古春映日闪闪上云气步天渺渺升仙真草衣木食亦吾志放浪胡为羁此身 

东华山赠友 

午时叱驭踰重险薄暮扪萝到绝巅四海风烟落日外万山闽越酒杯前剧伤岭谷旌旗满暗忆家园道路偏自古有人同戮力吾曹湏拟太平年 

龟峰寺 

弋阳县南山下寺三十二峰罗列奇最爱紫烟生石鼎绝怜青嶂削灵芝哨崕哀壑还人世古往今来自鬂系巳遣野场维玉骑合留岩月照金卮 【石鼎灵芝并峰名□】 

别龟峰 

江上龟峰天下稀挈朋贪赏夜忘归冠常他日思丹壑车马平明发翠微归路竹萝偏拂幰出山云气故随衣杳然一笑怜踪迹自不投簪愿孰违 

铅山石井 

吁嗟此岩太奇古云牙石乳相拄撑碧泉中□□□黯青草倒垂冬尚生即令入海信谁遏秪恠出山□底清搣促桑拓会欲落猗此可濯惭我缨 

铅山陆趋宿南岩寺 

北风越南山木稀关西宦子常念归远烟漠漠谷□瞑前路回回冬烧微村舂水旋疾徐应滩鴈夜□□下飞钟鸣骑合岩寺近松火竹深开□□□□□□ 

自新喻马赴新鋈方等寺晚饭 

趋途暝雨巳忽霁入寺晚饭鸟将栖仲夏稻苗□□袅黄昏松桂何凄凄流年远村换物色旷野青天□鼓鼙峩峩百丈屹在眼策马欲攀交虚□□□□□ 

快阁登眺 

江上冥冥风浪生阁中清眺会儒英野舟冒险只自度汀鸟避人时一鸣四海登临吾白发万山回合□孤城剧谈转切忧时念日暮浮云况北征 

麻姑山 

冒险探深云雾收麻姑山水冠南州潭深自激风雷黑谷迥谁羣鹿豕游仙女石坛残欲没鲁公碑版断仍留可怜踪迹俱尘土两瀑云霄万古流 

题玄坛观 

江行昼静便清暑水口山奇锁吉安岂为天生□□石遂令人拟筑玄坛潭涡地转常年黑楼阁崖□□月寒风牖把杯聊暂倚海蒸云起故湏看 

将至安仁 

安仁古岸叉河滨细柳浓烟密弄春花发北山翻盗贼眼昏南国且风尘盘涡浴鹭缘谁喜下濑双帆他自亲破浪会看风万里采薇应许毕闲身 

看庐岳 

春时看岳落星洲夏来看岳复江州独行稔负烟霞伴久住非贪麋鹿游石室丹书吾异世锦屏双□□遮楼登寻拟纵凉天目一叶飘飘江汉流【锦屏双剑并峰名】 

楚望望襄中形势 

楚望峰头望楚云遥怜紫盖紫阳君庐荒不断盘龙气碑烕犹存堕泪文地转江淮浮远戍水同巴峡堑雄军里名冠盖非吾事愿访鹿门麋鹿群 

繁台雨望和田生 

感事逢时恨不稀水城寒食半花飞青郊白马朝谁并细雨轻帆晚自归何计上宾留凤驭【是时有孝贞太太后之丧】无书北狩挽龙旗【是时帝在宣府】层台独上休翘百牢落江州易湿衣 

大梁城东南角楼 

城楼占角分孤峻野色生烟合杳冥华夏亦为□□稷古丘曾是宋朝廷直看紫极云霾壮昔触黄河□浪腥日暮冯轩益愁思夷门今有少微星 

晚过禹庙之台 

暮行群过禹王宫瑟飒松林静入风步竞石梯秋独徤眼攵沙海月还空声名北上青騘客潦倒中原□发翁杯酒重伤分手地古今踪迹本飞鸿 

题黄公东庄草堂 

草色通明木覆墙绕堂新雨足时芳晴郊客过沾犹湿春昼人间觉更长弃引满杯听鸟喉愿留余酝待花香休夸水际兼山际且醉松傍与竹傍 

少林寺 

林深谷暝客子入钟鸣叶落秋山空烟云细袅石涧底峦岫乱积松牎中唐碑汉碣藓字剥虎啼猿啸萝灯红独坐悠悠息尘想少室影下月出东 

望少林次韵 

三十六峰云气通何峰寺西何者东林岩霜横远亦静烟岚日破重还空千山尽历暮转碧一树不落秋能红渐闻钟声出杳霭得路谁怜马仆功 

宿少林次韵 

万山微暝一钟鸣古寺深秋倦客情僧本折芦□□壁人非骑鹤故吹笙寒催乱木风交响白动虚严□自生惭愧劳劳不成寐丁丁卧听早樵声 

暑日过雪台子园庄 

蝉声树色村村似一坐君亭日每斜静里柴门惟□雀老来樽酒是桑麻年丰邻里家家麦时至园林处处花苦热只今忧赤土几时龙起沛天涯 

寺前秋泛限韵 

返照孤城落木中尽船秋水坐来空影涵楼□人齐过香引蒹葭路转通云气袭樽温复冷笛声将柂北还东不湏预问天边月波上余霞闪闪红 

寺前秋泛限韵【曹嘉】同赋 

湖上晴游即镜中轻烟淡霭静浮空岸回舟自蒹葭入塔迥云从殿阁通惊吹鱼龙时出没傍筵鸥鹭晚西东回桡更泛桃花水不辨秋林返照红 

立夏后晴游我庄 

郊出不知昨夜雨日高烟翠湿空林杨花欲尽村村雪梅子先传树树金笑向市城开俗眼喜从园野见吾心绕亭溪啻千千竹夏日黄鹂更好音 

徐将军园亭 

将军别墅今停马五月塘池莲半红举眼江山惟赤日快人楼阁自凉风穿林竹翠沾衣满布席葵香扑酒空平世主人虚抱武醉来夸挽六钧弓 

清明下粮厅题杏花 

清明箸处花争发一树庭前尔独迟不为炎天能结实岂应官署许生枝桃蹊李径虽多宠扑酒飞黄□一时巳办青钱贪酩酊合教红蕾赴深期 

柑至 

丹橘黄柑世所珍年年随贡走风尘内廷赐出人人羡近市收来颗颗匀翻讶久藏香不逸迥疑初摘蒂犹新金盘玉箸真谁事寂寞文园自病身 

菊 

世上虚名白发悲霜前幽壑迥春姿闲廵独树真怜汝醉折寒花欲赠谁官舍野堂浑一色冷风凄露漫相欺高年渐觉馨香远万里徒伤酒一卮 

牡丹盛开羣友来看 

吾家何处牡丹园杨子冈西古宋原忽有芳菲妍岸阁岂期车马驻江村怜香实怕青萝掩在野虚愁蔓草繁碧草春风筵席罢何人道有国花存 

冬至菊 

至日贪看九日花弄霜吞雪转宜夸思将正色留天地肯使阴阳管岁华寒蔕巳包重放萼暖根应抱更生芽书云莫误祯祥奏斗酒东篱自有家 

王左史宅赏冬菊 

菊筵元向春前约共忆霜黄薄牡丹冬日此逢香欲暖夜堂偏醉色终寒闲居四海嗟吾赏晚岁三杯称尔官疏影独枝看转剧好添华烛近高阑 

乙亥春郊圃牡丹盛开聿予离兹倏尔四载实兄莳艺成功约客往赏属雨发咏焉 

牡丹元种无多本别久丛分欝映杯秾剧秪宜□鸟戏品增疑傍棣花开支离野圃群葩掩杳袅春庭细雨来高会主宾忻并徤冲泥车马莫空回 

人有送牡丹花至者与客同赋 

大梁城郭万人家太半朱门竞此花不为国姿宁用折翫传宾手转湏嗟双牵戏蝶临书牖独惹游系扑钓槎我亦有园新植此往来无倦出城车 

牡丹赏归柬边王二子 

非因绝代专芳品岂复郊园守后时夜静两姿应更剧野寒风蕋莫频吹空斋独忆香仍满晴日重寻路不迟肯拟飞觞留徒笔愿扳騘马护高枝 

霖淫想郊园牡丹 

园途雨泞花遥阻倚杖流云洒北郊纵使彩烟徧国本岂逾清露足春梢卷心暗蕋须时苦绿湿红□□俗抛传道魏绯累满眼傍株今可结游庖 

郊园饯御史许君属牡丹盛开 

旷圃风郊尔独开国香仙色敢辞猜若先桃李名应减纵隔城池客自来秾压野栏张燕待饯临官路挽騘陪万须千萼非容易忍遣台霜近酒杯 

看牡丹晚移席草堂再赠许君 

晚坐移花酒并移几镫牎月转春姿情真觧缆争侵夜意不怜香岂尽卮汹汹野风諠树恼冥冥波浪去途疑亦知仙种贪行豸醉听邻鸡是别期 

王左史宅赏牡丹 

槐庭弦管称春筵草圃繁华近暮天老为名花扳自放醉逢国色转须怜娟娟影静金尊里冉冉香回玉笛前莫问平章旧时宅沉香亭巳入荒烟 

郊园牡丹复花容往 

问主寻芳客故来百花开尽此花开凄凉野径堪车马烂熳天香只草莱穿叶自由蜂逐逐坐枝频起燕回回杨花暮合风沙迥绕树猫倾醉后杯 

夏日盆荷阶葵芬敷率尔成句 

候及名丛每自芳物华渍暑倍年光出波翠盖枝枝静入院丹心朵朵香向日岂期回俗眼折筒聊得洗诗肠不应种近榴花夺绕槛廵池泪数行 

山行见梅 

长至山行梅不迟攀条触雨益垂垂云暗野桥直独见岁寒蜂蝶敢相欺时心巳抱调羔火实久色难销傲雪姿愁在不缘乡国乱白头心事本同期 

谷园二月梅集 

江南海花苦繁剧江北有梅花不肥春枝巳矜雪后媚玉蕋即妨风处稀金尊绮席不时赏快马轻车堪夜归遥忆暗香月色动莫令遽掩东园扉 

梅下限韵作 

闻说仙芳每避凡托根长傍竹松岩那期野圃深随酒可柰风花细扑衫斜日席移春欲透步丛香起雪犹衔岁寒朋旧今何处徙倚裁书手自缄 

赏归忆谷园梅 

临梅真惜先开蕋后蕋吾归应更繁藉草无愁细细落有蜂只恐垂垂翻折曾烂熳春携袖醉记扶疏月坐园巳觉时心向桃李肯缘孤洁重回轩 

咏蝉 

秋来雨多凉气深寂寞寒蝉愁暮阴幸值开晴方听汝不缘清切转关心故逾丛棘沾沾入却倚高槐细细吟曹赋仅能推感激骆诗徒亦拟同音 

和清明后见燕 

坐栋穿帘尔亦惊纷纷红紫徧春城群冲海雾寒应阻对语堂花暖却明去住溪山他日梦主宾天地世人情即论迟暮心难巳切恐差池恨转生 

秋日覩白云生率尔遣兴 

天际游云白袅袅渭阳羁客泪纵横抟风弄雨有谁见木落秋高堪自行变幻楼台番有能突然龙豹转须惊老夫趁此欲登望恠尔轻遮翡翠城 

和李大隔墙见予家海棠次其韵 

种汝深愁深不长数年今遽出吾墙临衢幸不矜全色隔院应难掩暗香敢向纷纷争俗眼私怜袅袅压时妆臙脂强半喧蜂少倘过同倾花下觞 

同双溪方伯咏石几 

栗栗天生白石几癯癯日伴白头翁清尊淹留不断客灌木阴森常自风看处遽浮金玉色移来深仗鬼神功兹须小物君堪醉取致嵩山万翠中 

石几再赋 

确然片石我之几置之堂边楼在东葱芊海棠上重绿绚烂盆榴旁小红性含烟霞不减色光敌玉金常吐虹老夫有时醉凭汝扣之高歌天暮风 

咏陶台使兰阳公廨五色葵花 

炎天小县葵花好五色空庭日日香开正得时先让赤见宜尊礼莫欺黄交枝接叶谁为众异蕋同心自向阳此物烦君献天子上木闲地草苍茫 

咏缾中柏限韵 

爱汝侧叶寒能青插之铜缾依石屏昼屯云气果不俗夜飞光芒疑有灵森耸似学鸾凤翼屈曲巳具虬龙形更欲移裁万仞岭待与松桂凌冥冥 

鹃崔后渠咏箓竹亭 

崔家孤亭万竹里绕牎栗栗青琅玕结实当春凤不馁托根有地龙且蟠霜风飘萧起空谷羙人翠袖生暮寒彼淇盈盈一水隔望而不见徒自叹 



【卷第三十一】 

【七言律诗七十首】郊斋逢人日有怀边何二子夏日过序公过马陟次毛庶子韵 章氏芳园饯朱应登访何职方新居二首 送殷进士病免归别徐子祯卿得江字 追旧寄徐子过李氏荷亭会何子 酬储太仆见赠 荅太仆储公见赠病间闻何舍人梦故山有感雨中忆张大夫园亭 觧官亲友携酒来看 送王照磨省觐 寄徐子寄徐编修缙九日寄何舍人仲默 冬霁宴丘翁林亭立春遇雪东孙君二首送张训导弃官为母 早春酬内弟玑 早春郊园赠别 生日答李濂秀才过内弟宅感咏 积雨郑左二子晚宴 送王生还里逢泰公门徒因寄寄华韶州 赠郑庚北行家兄与内弟王实问行□缓急即如□霆之下魂魄并褫矧又如饥渴寄答内弟玑九日繁台见忆乔太常宅夜别 别都主事奔丧归夜别王检讨宿江氏谷日酬郑屠二省使携酒见访 滕阁访屠子感赠雨秋友人见过有赠 较射毕青云峰示诸生发南浦赠人江上逢罗通政 清江彭君幽居 题严编修东堂新成 泰和南行罗通政舟送寄孟御史谪桂林教授南康至日送韩训导赴湖州推官仰头遇友夜泊感赠 龙沙饯胡子还城别太华君 赠何君迁太仆少卿 夏日赴监察许君之宴同张监察柬赵训导二首赵安边营将家子读易人也酬和许监察九日对菊之作酬和李子夏日游天王寺见赠 喜郑生至自京师传崔陆徐何诸人消息 繁台冬日喜郑生归集正月二日台卿李公监察毛公袁公枉驾而顾毛归有作辄次其韵二首 和毛监察秋登明远楼之作雪后困酒和王左史 柬边子变前韵 仲春繁台饮饯醉归口占呈陈边二使君 

春日过遂平将军第同李尹限韵赠黄子赠王推官相国之子 高门堤陈氏别业夏集 



空同集卷第三十一 北郡李梦阳撰 　七言律诗七十首 

郊斋逢人日有怀边何二子 

今日今年风日动苑边新柳弱垂垂斋居寂寞难乘兴独立苍茫有所思谷暖迁莺番太甲云长旅鴈故多迟凤池仙客容台彦两处伤春尔为谁 

夏日过序公 

炎天楼殿荫空扉永昼云林孤鸟飞病起出门风色异独来清坐老僧依扑帘花片疑红雪觧带藤萝映紫衣万事回头谁得问但逢心赏莫教违 

过马陟次毛庶子韵 

冉冉轻雷止复行凤池清夏半阴晴渐看西日笼花气谁放南风作雨声融入堑沙将拂燕密侵宫柳□沾莺晚来一赴薇郎约匹马冲泥远兴生 

章氏芳园饯朱应登 

细雨林塘花可怜况有羙酒斗十千见日玄蝉元□嘒含风绿筱自娟娟朝廷岂料更新主尘世难逢□昔年纵倒芳尊不成醉别怀忧绪两凄然 

访何职方新居二首 

昨年闻汝在郴州对酒时常使我忧无客觧题鹦鹉赋同谁出入凤凰楼潇湘梦泽今虚远易水燕山不断游旧雨休嗟车马伴卜邻先近李膺舟 

二 街北小堂卜筑深离离竹槛称幽吟不争鹅鸭嫌邻舍旋置琴尊见客心呼两乳鸠仍暂止定巢新燕故相寻曾轩更许消清暑露顶同依嘉树林 

送殷进士病免归 

鲁川西流石齿齿川上茅堂千树林春行不费风雩咏日暮聊为梁父吟南瞻岱岳云峰峻东访沧溟烟雾深司马岂缘封禅病任公终□羡□ 

别徐子祯卿得江字 

我爱南州徐孺子明珪羙璧世无双新从北极看□极便自吴江下楚江日落鹧鸪啼庙口水清斑竹□船牎檷衡王粲俱黄土千载何人复北邦 

追旧寄徐子 

忆昔逢君雪满途遥怜为客向江湖看碑定忆羊□府作赋先投楚大夫日黑鱼龙豗梦泽草青麋鹿上姑苏空回玉轸思流水不得骅骝见过都 

过李氏荷亭会何子 

三伏寻花到习池幽怀真与故人期出没菡萏晴相并度槛流萤晚故迟他日宴游能此地向来开落果由谁亦知尘世难逢醉且把芳筒当酒卮 

酬储太仆见赠 

抱病逢春无那春雪晴云气相鲜新经旬不出恼官长束带何由朝大宾岂谓烟霄无劲翮欲从江海访遗珍商歌日暮悲风起索处应惭扣角人 

荅太仆储公见赠 

淮海先生海鹤姿年来何事鬂成系安危异日须公等文雅于今是我师纵有孙阳难遇马谁言安石但能棊桂枝偃蹇空山里旅病逢春故国思 

病间闻何舍人梦故山有感 

我逢新岁兼新病君梦故园登故山木杪啼猿行问讯枕边流水莫潺湲罙春古甫同谁往绝壁孤云□自攀怅恨无家傍林谷定应何处小乡关 

雨中忆张大夫园亭 

我爱张家好亭子满园林竹夏凄凄沾花细雨飘牎里映日轻雷过槛西巳拚习池多乐事况逢光禄有新题朝回会与金兰约走马携壶到碧蹊 

觧官亲友携酒来看 

严城击皷天欲曙风起平林纤月长故人开尊且复饮客子狂歌殊未央卧病一春违报　主啼莺千里伴还乡他时若访渔樵地洛水秦山各淼茫 

送王照磨省觐 

浮沙皛皛楚王台苦竹泠泠帝子哀腊月江行莺语合早春湘北杏花开贪趋彩服聊轻舫苦忆金门罢举杯入幕郄超难许并题桥司马直须回 

寄徐子 

徐子南游涉洞庭楚江风浪眼冥冥朅来振玉朝天子忽漫传书与客星访戴难移剡溪棹问奇曾过子云亭烟沙水国催春发杨柳□边却尽青 

寄徐编修缙 

题诗传语玉堂宾想象鸣鞭散紫宸玩弄门前金騕褭宛如天上石麒麟徒夸中论流人世实有新诗泣鬼神密勿愿先谐大轴渔樵久巳属闲身 

九日寄何舍人仲默 

九日无朋花自开登楼独酌当登台孤城落木天边下万里浮云江上来但遣清尊常不负从教白发暗相催梁南楚北无消息塞鴈风高首重回 

冬霁宴丘翁林亭 

竹亭高宴雪霜残柏坞移尊月色宽驯鹤自知迎客舞绝琴今拟向君弹醉来箕踞仍呼酒老去留宾不着冠觧道冥鸿能万里肯输乌鹊一枝安 

立春遇雪东孙君二首 

乾坤莾莾俱为客世路悠悠各怆神海内弟兄稀见面天涯霜雪又逢春驯阶鸟啄犹呼侣破浪龙吟不避人几欲开尊向梅柳白眉青眼为谁颦 

二 留滞周南春复春路迷何处问三秦竟非吾土堪垂泪不为儒冠岂误身偷腊槛梅□媚眼美寒山筱晚伤神虚传夜雪能乘兴不见山阴鼓□人 

送张训导弃官为母 

蜀道干戈暮角悲水行溪壑转春姿辞刘徐庶心先苦回驭王阳愿不迟正月巴山犹碧树孤舟峡口巳黄鹂并吞割据千年事愁见岷峨有战旗 

早春酬内弟玑 

骑马冲泥到竹扉孤城雪日美晖晖将飞鸿鴈春相聚得食鱼鰕暖自肥贾谊上书番远谪桓荣稽古巳多违亦知匡济诸君事勿羡东皋早拂衣 

早春郊园赠别 

野阴苍苍春不分春堂黯黯惜离群柳条欲折不应手林花即开谁寄君鴈飞帆樯畏触雪日蒸山泽恣成云杳然携别东园晚绮席玉杯相对曛 

生日答李濂秀才 

腊前此日梅花剧盏送初筵竹叶新千里共为青眼客百年余是白头人清霜丽蘃情休妬醉舞狂歌意緫真忽忆退朝传粥食迟回吟望一沾巾 

过内弟宅感咏 

天汉桥东水竹居明公卜筑迥幽虚军城日月梁园里戚里山河宋殿余诸弟冬林借雪笋重□日馔□江鱼水清牢落千秋事手泽□□万□□ 

积雨郑左二子晚宴 

秋深众草皆垂实两久高墙半湿痕百岁荣枯□□旅二仪风雾自黄昏乌鸦树滑时窥屋泥泞人□□闲门便合披蓑邀郑左任从烧烛倒清尊 

送王生还里 

华池避俗屯萤火往日谈经近鹿场万里飘零□□客诸生亲炙尔升堂昨来见面生春色岁暮还家□雪霜怀土力微难并进强吟临路独凄凉 

逢泰公门徒因寄 

垂趐昨年辞　帝都散花今日见门徒乘杯老去还能否击钵狂来未信无暂止乳莺元逐燕得时横□莫惊乌清沙密竹追随地肠断飞虹月色孤 

寄华韶州 

十年不寄一封书索处常思万里余谪宦贾生元独远抗言刘向果谁如新符海外劳分虎旧德明中想佩鱼退食昔移青锁步论文偏过省郎庐 

赠郑庚 

文物江东数歙都里传贞白似君无门前不种钩衣草堂上当巢返哺鸟为客老年今道路告归春日复江湖沙溪酒熟儿孙劝拄杖徐行步绿蒲 

北行家兄与内弟王实问行□缓急即如□霆之下魂魄并褫矧又如饥渴 

吾兄泪眼若悬河内弟尫羸苦更多昏黑同行草□里明星独傍邑城过荒山葛藟萦初蔓空屋□□□故柯临路断肠俱哽咽望归携手向烟萝 

寄答内弟玑九日繁台见忆 

怅别登台逢九日云闲水落望长安风急愁□□□下秋清泪满菊花团临危始识交亲重处世□□□路难一勺涂鳞终放掷九天归翼待扶抟□□□□ 

乔太常宅夜别 

竹梧池馆夜偏寒促席行杯漏未阑燕地雪霜连海峤汉家钟鼓动长安吟猿见月移孤树宿鴈惊人起别滩二十逢君同跃马十年回首笑弹冠 

别都主事奔丧归 

瑶池不听鳯凰箫银汉愁看乌鹊桥海内居亲情并苦天涯书剑路俱遥阴阴朔塞鸣秋叶滚钕寒江急暮潮君去会应朝北斗余归终拟伴渔樵 

夜别王检讨 

露白秋城角夜哀朔云边月满燕台僊人阁在银河上嬴女箫从碧落来江叶自□山叶舞烛□□□□花开风尘荏苒年华异莫恠临岐数酒杯 

宿江氏 

寻山累日山中宿玉港回镳见尔家世远楼台乔木里族繁门巷一溪斜深冬野竹犹风叶细雨檐梅□冻花惆怅哲人今异代王峰回首碧参差 

谷日酬郑屠二省使携酒见访 

殊方谷日轩齐过返照虚牎暖自通短鬂江湖今□少早春阊阖旧游同越南闽北风烟际岸柳园梅□雪中时世艰难须共济此生杯酒任西东 

滕阁访屠子感赠 

章门屡出缘寻子滕阁留欢晚不回霜落碛洲江渐细日斜乡国鴈还来红巾未信干戈息白发能禁日月催千古栋云帘亦卷西山秋色为谁开 

雨秋友人见过有赠 

时芳巳后重阳雨摇落深惊昨夜风鸦雀小亭云竹静蒹葭寒水灨江东诗名海内逢高适人物吴中有阿蒙数过淹留非纵酒异乡搔首各飞蓬 

较射毕青云峰示诸生 

射毕孤峰聊独上绕峰冬树发孤云天□远岫迟迟见木落寒江细细分礼乐衣冠先此地□□□□□斯文亨衢接武寻常事孝子忠臣百世芬 

发南浦赠人 

大寒氷雨何纷纷晓行日临江吐云得风舲舸故相逐异港凫鸥还自群浦南蓼洲春欲动岸西雪山□未分与君接席向杳霭吟坐传杯侵暮曛 

江上逢罗通政 

秋乘彩鹢修春服晓觧牙章拜五云三十超迁□□省迟回瞻恋圣明君烈风江上年垂暮把酒旗亭□忍分昼锦故山家庆集堂开鹤发野梅芬 

清江彭君幽居 

新霁隔城江色来僻居春暮径花开当门银杏有千岁穿叶黄鹂能百回南徼云沙曾杖钺北山薇蕨且衔杯波深五月鲥鱼至独钓吟行鸥不猜 

题严编修东堂新成 

城居市远同村僻堂构春成属燕忙星槛夜凭斜北斗日牎朝坐影扶桑问奇颇类扬雄宅醒酒真轻李相庄喜即系丹临秀浦恨犹榰笏背钤冈 

泰和南行罗通政舟送 

开船日午君俄至逆水开尊得并船贪数岸花杯不记巳冲江雨缆犹牵云山楚越相逢地剑佩□□□识年感昔愿仍还省阁顾今俱巳静风烟 

寄孟御史谪桂林教授 

长沙贾谊君仍远南涉三湘复九疑虎豹深山聊深雾蛟龙得雨固须时行藏学阁苍梧多鼓角夷城□发悲怅望适荆心岂忝飘零极海趐非垂 

南康至日送韩训导赴湖州推官 

黯黯寒冬湖水头迁官别我向湖州吾道百年逢□至雪江千里属安流飞腾刑狱官非忝简拔朝廷□实优见说东南力巳竭哀矜此外尔何求 

仰头遇友夜泊感赠 

舟夜双灯倚碧滩江云蔼蔼覆春湍中年独觉沧洲稳直道谁非行路难坐里旌旗环汇泽花时金鼓发长安时危故国思芳草懒慢先君得桂冠 

龙沙饯胡子还城 

春卿送弟返扁舟子孟还城设饯游树荫金沙开锦席花迎楚鸟劝吟瓯平风岸压鼋鼍窟倒日江明鹳雀楼古木徐亭偏寂寞醉希凝望水东流 【吴育字春卿胡徤字子孟俱宋显人也】 

别太华君 

自我徘徊襄汉间秋风倏忽□襄山鹙鸧竟□□□渚鸿鴈孤鸣愁草菅秦路伤心紫芝坼楚岩回首□花斑层城月出歌钟满谁念杨雄独闭关 

赠何君迁太仆少卿 

省客新乘卿士军寻盟特别水云居还朝贾谊元前席去国虞生合著书贪顾休轻冀野马祖行亲钓汴河鱼虚疑厄闺春情晚驿路群花宛宛舒 【是年遇□何有官□黄杨厄闰年之句】 

夏日赴监察许君之宴同张监察 

霜府池亭夏亦寒卷帘河岳火云残筵开氷动琅玕簟酒半行白玉盘蓦石寻花时径往跃鱼投饵晚留欢孰教逃暑陪騘马自分清朝老钓竿 

柬赵训导二首赵安边营将家子读易人也 

安边坐堡近沙场白日胡沙惨惨黄彀弩汝兄增品秩操觚吾子独文章双龙一命新朝阙三鳝诸生巳报堂授易未容轻管辂揲蓍端合契羲皇 

二 田园共傍古萧关舞凤城临斩断山连茹实期王贡上转蓬俄聚洛河间风尘落叶频惊眼苜蓿深杯且破颜宋岳魏台俱不没及秋骑马肯同攀 

酬和许监察九日对菊之作 

风檐落叶随行步坐近寒花引浊醪久客重阳还细雨故山他日几登高羁心汴馆频搴蕋醉眼江门旧送涛愿戢霜威长晚色剩抽英响续遗骚 

酬和李子夏日游天王寺见赠 

玉皇诸阁锁空寥夙昔攀缘客互招细细嵩云通佛栱冥冥河气度僧寮柏潭路古摇晴荔竹洞城阴□热椒闻尔昨游吾自阻碧纱谁并照烟霄 

喜郑生至自京师传崔陆徐何诸人消息 

汝从京国传消息屈指离吾几换年当日应刘俱老徤朅来燕赵自风烟阳回草木清霜后岁暮宾朋醉眼前别业旧台携手在野鸿沙鸟日翩 

繁台冬日喜郑生归集 

予从汝去稀过此即使经过亦惘然乍聚酒杯须落日久晴腊月有和烟向阳小草纤纤出傍水浮云宛宛连野立举天昏色起好横酣眼望三川 

正月二日台卿李公监察毛公袁公枉驾而顾毛归有作辄次其韵二首 

君子三阳元并进朝廷四海况为家冠弹贡氏非吾愿星聚荀门敢自夸走洗玉血深映竹骄嘶騘马半衔花绿尊未倒归须夜台柏□□□□□□ 

二 吾生五九笑吾涯短圃低墙即是家酒熟喜当宾客过诗成惭使世人夸日临河岳云俱色春入楼台树自花转盻不堪天地异得栖无小后啼鸦 

和毛监察秋登明远楼之作 

院锁帘垂白日幽为谁乘兴独登楼地平嵩岳牎中出天倒黄河槛外流坐对炉烟云并起醉摇霜笔树还秋可怜大厦须梁栋未展那知匠氏忧 

雪后困酒和王左史 

旭日上雪檐溜悬广文先生犹醉眠床头绿樽巳交卧觧酲复倒囊中钱开门泥泞午活活有客骑马来翩翩强起梳头煨芋栗暖杯寒光仍四筵 

柬边子变前韵 

繁丘草青春可怜欲往恰值春风颠应门童子不通客空同先生闲自眠柳长故袅金色缕梅落尽铺白玉钱安得即游共尔阁满引香醪花簇筵 

仲春繁台饮饯醉归口占呈陈边二使君 

昼日起风花欲开过鸿未尽巢燕来看山巳严阳翟驾群饯复聚梁王台苦云离合每不易便醉颠倒何嫌猜背阁碧树故袅袅当年□鸟时徘徊不见当年艮岳盛今日累累青草堆 

春日过遂平将军第同李尹 

十年不到将军第一日重来令尹偕春色不改延客阁芳树尽覆弹琴斋寻香槛蝶娟娟逐竞暖池鱼宛宛皆晚步鹿葱惊欲放续游无吝玉为牌 

限韵赠黄子 

禁垣春日紫烟重子昔为云我作龙有酒每邀东省月退朝曾对掖门松十年放逐同梁苑中夜悲歌泣孝宗老体幸强黄犊徤柳吟花醉莫辞从 

赠王推官相国之子 

青年藉甚王推府得郡吞江复据湖楚楚骅骝当道路英英秋月坐氷壶三槐旧业承非忝驷马高门望与俱相国醴筵今更数在邦无忆鲤庭趋 

高门堤陈氏别业夏集 

门堤平野突崔嵬幔屋深林石磴回盛世行藏吾学圃异乡天地此登台冯轩五月凉风入移席孤城返照来急管暮催杯更进醉翁非为酒徘徊 



【卷第三十二】 

【七言律诗七十一首】夏日繁台院阁赠孙兵部兼怀大复子送杨子还里送张工副 夏行人赍　太皇太后哀诏过此以病淹于郊馆獛为作诗城南新业期王子不至再期王左史不至繁台次秦氏韵 送田生省母兄如晋 寄题孤氏苕溪草堂孙是时始有婚事送毛监察还朝是时　皇帝狩于杨河送李行人还朝 逢吉生汴上郊园夏集别李沔阳 李沔阳饮后田郑二子复集于斯庄望见陂水骤落众颇讶之 早春酬张客见赠田居嘲答李沔阳别熊御史出塞 春望柬何舍人 赠张含题环上人精舍 送胶州学职送人还洛 秋日饮王子之第见素林公以咏怀六章见寄触事叙歌辄成篇什数亦如之末首专赠林公小至后寄甥嘉推官 河上茅斋成呈家兄 留别李田二秀才赠郑羽士 送苏文学往主三贤书院 郑生闻予种树有成便冐雪携酒来看郑时有江东之行 送蔡子赴省钟楼重别熊子 阎曹二子发京侄木与之同舟而下有诗□之予亦和此篇甥嘉谪官过汴僦舍而居以时炎热 园庄饯蔡生还江东 寄赠司寇林公还山 谢南陵折赠牡丹十头咸楼子重□ 仪宾柳子以合欢芍药见赠予自不识此□而柳云种莳数年惟今岁双朵时柳病方愈 夏日上方寺追念旧游寄平阳王守前御史荅杭双溪渡河见寄 春寄邃庵相公 东庄冬日别谢行人 双溪方伯夏初见过就饮石几留诗次韵 三司诸公久有莲池之约会雨阻不赴乃移 兵司东圃而饮为诗以谢 东庄再赠杭子兼呈其兄泽西年友 乙酉除夕荅郑生兄弟见赠之作东庄谢臬司诸公携酒见过上方寺会监司诸公 东庄藩司诸公见过 于公庙会王帅以其防秋北行 新秋宣威后堂会张鲍二帅晚过东圃作 酬聂监察淮上见寄 九日南陵送橙菊亭上限韵作送程生兼寄姑苏五岳黄□人 寄水南子 夏都谏勘邺潞之战惠见忆之作寄荅四首熊监察至自河西喜而有赠赠甥嘉生日哭王舍人升哭亡友范副使渊其族孙进士永銮寄其绝笔诗到 有哀 病甚与亲友诀别遂为绝笔 



空同集卷第三十二 北郡李梦阳撰 　七言律诗七十一首 

夏日繁台院阁赠孙兵部兼怀大复子 

独马孤城送客回乱蝉高柳出衔杯晴天河岳今开阁战地金元晚上台才自筹边期献纳义犹倾盖愧徘徊何休门客如君几北望天风万里来 

送杨子还里 

曾修书院旴江侧君去怀予试一游当日水山应更好别来松桂几经秋谢诗早向麻源觅颜帖时从庙碣攵此外何求惟有醉背山合起望泉楼 

送张工副 

为官秦邸君西去因忆简王相遇时池出异莲要作赋馆开修竹坐传卮龙旗寂寞还云气鹤驭飘翩秪梦思寄问白头强相国醴筵吟笔似前随 

夏行人赍　太皇太后哀诏过此以病淹于郊馆獛为作诗 

野馆春云剧暮阴病臣哀诏此经临君亲敢谓三江远涕泪悬知万国心风砌独花堪愤闷雨檐双燕足清吟遐陬每引前星望莱尔兼程布此音 

城南新业期王子不至 

新园本欲夸王史竟日城南期不来即使屋荒还五柳忍令春暮只孤台对人芳药翻翻出近日浮云细细开巳嘱瓮头封绿蚁明朝倘许尽余杯 

再期王左史不至 

地散官拘此亦希草堂重约忍偏违元期芍药枝枝赏忽复葵榴片片飞诸客酒停时望旆孤城日落尚留扉人生乐事真能几野立苍云又白衣 

繁台次秦氏韵 

一秋今到十贤堂万事伤心叹渺□草绿梁台犹殿阁花残宋苑只宫墙天南星宿元朝□□□□□□向阳未老息栖终傍此预愁人拟卧龙冈 

送田生省母兄如晋 

匹马遥冲落日微万山何处是筵闱途纡沁上花应发春尽并门雪尚飞临柏乍开荆树阁傍萱重着不莱衣冯高试望风云气大驾新从此路归 

寄题孤氏苕溪草堂孙是时始有婚事 

苕溪之傍何者丘几时自卜林塘幽巳闻宽田足放鹤曾否余钱兼买舟狎人鸂鶒元成偶近槛芙蓉故并头尘世要留风格在东南聊作醉乡游 

送毛监察还朝是时　皇帝狩于杨河 

楚生临水送将归黎子当筵赋式微天下汝为真御史百年吾是旧渔矶沙寒白日蓬科转风起黄河木叶稀此去有书应历上太平天子本垂衣 

送李行人还朝 

南使楼船澷北回西巡车驾歘东来星辰再逐千官入阊阖重临万国开寒尽旌旗犹拂雪春新环佩且沾梅虞弦定有熏风奏伫望阳和徧九陔 

逢吉生汴上 

汴上相逢俱白头秦中却忆少时游烟花楼□春风日锦绣山河百二州未论听莺穿细柳□□□□□长楸金尊邂逅今宵月明发仍悬两地愁 

郊园夏集别李沔阳 

东门惯种邵平彭泽新成处士家晨起忽嘶花木马君来同泛柳边槎向人菡萏元随槛哺子鵁□□占沙明发路岐愁把袂秋风江汉有归艖 

李沔阳饮后田郑二子复集于斯庄望见陂水骤落众颇讶之 

五马柴门夜巳回二豪尊酒旦重开林干鸟雀群应喜水落凫鹥半不来疏懒合攵任氏钓啸歌直慕阮公台亦知河朔非凡辈逃暑无辞掌上杯 

早春酬张客见赠 

周王祈雪罢灯游楚客思乡迥独愁不雨风云常袅袅入春江汉转悠悠秾花锦石添霜鬂横笛短箫悲彩舟岐路断肠俱不减予今搔首为西州 

田居嘲答李沔阳 

郊园自枉君侯车日日触热寻吾庐柳长风多秪欲睡成雨来仍用锄远田阴阴立黄鹄新波双双跳白鱼即令石水泥五斗岂无五马愁骑驴 

别熊御史出塞 

今夕何夕春风微把酒长歌春兴违娇□□□□不语嫩蕋柔条空自稀都门车骑明朝发关下行人□月归北望湖沙青草尽祁连山外断鸿飞 

春望柬何舍人 

城南春望春可怜小苑高楼生暖烟几家芳草断肠处无数落花吹笛边川原萋萋入暮雨车马骎骎矜少年欲向仙郎夸白雪阳春久巳绝人传 

赠张含 

孔门诸子接升堂杜甫交游尽老苍万里南归望秋月一尊对别逢春阳生儿当如李亚子有父况作尚书郎肃肃云鸿天路永樊篱斥鷃莫空翔 

题环上人精舍 

前月到寺萱草香今月到寺葡卜长潢潦盈盈旭日动楼阁洒洒高云凉出门每恨市城隔浮世空嗟车马忙圆月清秋期重访即扳留卧赞公房 

送胶州学职 

广文先生骑马来胶东胶西花欲开鳣堂萧萧带暮雨芹池殷殷鸣春雷太山西望真堪仰洙泗东流竟不回寥落庙宫多古树属君收取栋梁材 

送人还洛 

十月朝天春始回洛邦真喜使君来□□临路若□侍梅花满堂浑欲开雪晴几过回变浦日落时登承露台九重他日求贤诏不道今无贾传才 

秋日饮王子之第 

岧嶤玉殿逐秋开迤逦金风触酒回宾客百年梁氏苑河山双鬂李仙杯露凋梧叶浮龙井月引箫声出凤台莫羡同舟流逆调须知雅乐是真才 

见素林公以咏怀六章见寄触事叙歌辄成篇什数亦如之末首专赠林公 

南伐经年驾北还丽云迟日蔼燕关花明合殿□□扇柳引千官晓复班新有越裳供雪雉【是年始贡者三国】更闻飞将夺天山务农销甲从今事饱饭行歌兴不悭 

二 香含鸡舌曾为吏日侍龙颜朝退时春色故摇三殿柳晓风偏放万年枝锵锵剑佩鹓行乱袅袅旌旗凤辇移迂谬一麾今廿载半生心事白头知 

三 青天万仞削芙蓉忆踏匡庐第一峰哀壑暮云埋虎豹大江春浪变鱼龙天池御笔亲留碣石室山僧独扣钟彩笔昔曾霄汉上旧题应被紫苔对 

四 投簪万里旋舟日暂憩覃园傍岘西潭起汉娥□□赋井传王粲倚楼题林猿浦鴈心常往楚雨襄云路不迷缩项一槎真欲钓几时重访鹿门栖 

五 买园近辟三三径启户遥当六六峰敢向大河夸□土且将名岳寄行踪风林跃马狐狸走草泽回舟鴈鹜冲昨复颍阳开别业傍轩新徒具茨松 

六 西伐亲将龙虎军南归甘即鹭鸥群谢安实□登□屐司马虚传谕蜀文钓罢兰溪□□□吟成壶□□生云何时勉为苍生起怅望东南五色氛 

小至后寄甥嘉推官 

隔县经秋汝面难好音为郡舅心宽三河鴈起沙先暮四海阳回雪尚寒莱竹召棠他日事石渠金马□来官公余定有寻幽兴莫惜新篇寄我看 

河上茅斋成呈家兄 

愚弟罢官兄独喜卜筑茅斋傍竹林开牎忽见万里色背水常留十亩阴春来燕子休相贺日暮幽人且自吟庭不会栽棠棣树床头新制有虞琴 

留别李田二秀才 

五年梁苑栖迟稳千里南州忽此行□□□□□□贼老夫何用拜簪缨音书陆续冯谁寄□□□□□我情惆怅暮天云不尽秋风相忆章城□□□□□ 

赠郑羽士 

恠尔零丁老炼师藏珍破屋鬂成系坐看丹□□□寝行折园葵午疗饥久雨水淹松树死塌墙人过□门疑空传荐福千金帖今世谁寻少保碑 

送苏文学往主三贤书院 

邦侯敦礼聘才贤梁客乘秋诣汝川堂上□□□□榻门前俄报孝廉船云山紫逻霜应峻风穴青松晚更妍独上高丘试回首紫阳白鹿自江烟 

郑生闻予种树有成便冐雪携酒来看郑时有江东之行 

郑綮骑驴雪故来无功行树及春栽沾濡立爱新松色泠冻回惊早杏开密片深当红蕾集寒声虚带翠蕤回思君蓑笠沧江上酒罢番愁去舸催【王绩宇无功】 

送蔡子赴省 

君从历下游三辅暂就薇花避柏乌关内久悬冯异望河西早上伏羗图茶官诡谲时侵马饷吏奔趋日备胡生飬愿今开气象山河百二本皇都 

钟楼重别熊子 

野寺荒台饯客游江湖城郭暂消忧危檐独趁翩翩燕细浦双行宛宛鸥人世举杯俱胜迹风林长夏□清秋情来不用重翘首西北浮云是帝州 

阎曹二子发京侄木与之同舟而下有诗□之予亦和此篇 

共水同舟伴谪居海天春色尽涵虚蛮方故启流官路汉史终攵痛哭书蜀徼山高常戴雪滇门池苦亦生鱼上林花树年年在前席行看入禁庐 

甥嘉谪官过汴僦舍而居以时炎热 

万里严程此一州问亲娱舅尔须留迁人宾客休顷户僦屋炎蒸幸有楼穿槛笋高犹足采戏池鱼羙更何求馆甥旧地花仍好得暇频来看海榴 

园庄饯蔡生还江东 

来日麦苗归麦黄炎郊携手暮苍苍别筵车马吾先醉落日东南江自长樯燕岸花休促棹小堂新竹尚余觞吴门汴市无千里应把并州作故乡 

寄赠司寇林公还山 

征书强逼上彤闱退食长吟望翠微汉室本缘三策重门门真见二疏归朝廷司寇元持□□□□□□拂衣趋陛履声　皇念切梦魂能复五云飞 

谢南陵折赠牡丹十头咸楼子重□ 

王花折送出朱门国色俄临处士村推积宝增□□耀传看直至日黄昏先抡上萼围诗卷巳拚清香□酒樽见说陈思才八斗洛阳真谱许同论 

仪宾柳子以合欢芍药见赠予自不识此□而柳云种莳数年惟今岁双朵时柳病方愈 

宾卿赠药惊奇异共蔕分葩号合欢入手自摩□□叹逢人恐当一花看并头虚漫夸莲蕋单瓣还应□牡丹汝抱绵疴今幸愈和中天遣助平安 

夏日上方寺追念旧游寄平阳王守前御史 

伏天楼阁同游地尊酒松林忆并携騘马昨朝三极北虎符俄剖万山西人间散合留高迹壁上风云护旧题出守次公元入相汾川应与颍川齐【黄霸字次公】 

荅杭双溪渡河见寄 

藩公赴镇田来日野老扶筇北望时贪墨似闻抛印绶壶浆直见迓旌旗豫州河岳元中土汉法封疆是重司北载别君今幸此柴门能倒故人卮 

春寄邃庵相公 

征书北阙朝朝下不见东山起谢安黄阁□□□□赤苍生四海泪曾干云霄桃李犹门□岁月□□□钓竿舟楫愿公长好在风江日夜有波澜 

东庄冬日别谢行人 

冬圃朋游菊半芜风林互饮叶全铺往来物理□□露离合人情岂路途干绿冷红难避眼剩香余馥故侵壶相逢莫漫怜修竹要识乾坤有碧梧 

双溪方伯夏初见过就饮石几留诗次韵 

孤城春气輚温风石几闲门夏树中遇客便移杯酒玩题诗今得故人同犹惊鸟动花纷落况值日斜□不空晚暮苍茫万里色赖君长剑倚崆峒 

双溪方伯夏初见过就饮石几留诗次韵【曹嘉】同赋 

舅家石几何玲珑瑶色金姿花树丛拂玩自成今日会扣歌真见古人风苍烟野径双樽里碧簟凉云小阁东独喜馆甥重有处百年吟卧此心同 

三司诸公久有莲池之约会雨阻不赴乃移兵司东圃而饮为诗以谢 

西城宿雨天虚阻东圃微晴人竟游地阔尽容云气入亭深能使树香留尊前俊杰齐三府林下迂疏自一丘勋太平公等在故将高榻动南州 

东庄再赠杭子兼呈其兄泽西年友 

东郊日白无风沙羣饮送客游琅琊到时定生韦涧草有时同醉欧亭花我今五十半潦倒君日高贵元才华过乡为问泽西子老吟何处饶烟霞 

乙酉除夕荅郑生兄弟见赠之作 

除夕天涯见客心连枝游子各悲吟徒将鬂雪疑青镜且把乡梅托素琴海岳催春潜美色氷霜争岁冱成阴吾家瓮绿浮浮嫩兄弟能来秉烛斟 

东庄谢臬司诸公携酒见过 

白日余红乱扑衣郊亭无事坐花飞何缘五柳嘶騘马忽有羣公到竹扉过眼物华春自暮赏心明辈老应稀亦知不是谈玄宅倘许频来各醉归 

上方寺会监司诸公 

梁园四月斗炎蒸众饮松堂爽色凝天上乐声僧梵接掌中杯影塔云层高情不使忙官夺野兴常于胜地增西海渐生归路月上方无藉散花灯 

东庄藩司诸公见过 

少年湖海老中原万里谁期共一尊邂逅路岐须尽醉向来离合敢重论桑麻事业陶公径鸟雀人情翟氏门懒散废书可种夜来时雨足吾园 

于公庙会王帅以其防秋北行 

新晴借庙张公鼓旧约铺筵集缙绅气早冷随云雨入地幽人与竹松邻时来拜命防秋将老去狂歌避世身醉别赠君双玉剑持将西北扫风尘 

新秋宣威后堂会张鲍二帅晚过东圃作 

戟府临秋气自威林亭过雨日能辉但邀文士挥彤管不愿将军试铁衣云湿白花篱槿重风摇朱果石榴稀弯弓欲看双禽堕海阔天晴鴈不飞 

酬聂监察淮上见寄 

落木秋城动客哀急风胡鴈带沙回夷门合是投簪此淮海须凭揽辔才勋业壮心频览镜暮云诗□□登台太微实与群星异巳有光芒接上台 

九日南陵送橙菊 

朱门羙菊采先芳玉圃新橙摘早霜传送满盘真□色分看随手各矜香深怜便合移樽酹暂贮应须得蠏甞独醉秋堂卧风物一年晴雨任重阳 

亭上限韵作 

片云黑日热转添忽有飞雨来纤纤任情玉杯但一美乘兴彩毫时复拈角巾芒鞋客竟日燕舞花明风满帘垂头人吏困自睡此地元非礼法严 

送程生兼寄姑苏五岳黄□人 

压枝梅杏累累碧照眼樱桃的的红舟楫大江元□夜路岐初夏有西东淹留欲暮林间日行坐惟□□下风秋水一帆湖海上为传双鲤到吴中 

寄水南子 

孤云昼阴董盆寺回风夕电南神冈林木飒飒起渐色茅堂微微生嫩凉高人北牎枕书卧有酒谁与□尊甞欝蒸残暑不须念雷雨时覩苍龙翔 

夏都谏勘邺潞之战惠见忆之作寄荅四首 

廿年不入紫宸朝白发犹能伴野樵敢向骅骝□□路固知鹏鸮自云霄狂歌见月时呼酒懒性临风欲弃瓢寄与昔游青琐客岭云溪雪记同招 

二 焚草堂忙杜拾遗从容退食梧垣迟人当名世汝其辈国有中兴今固时衰年丘园合潦倒大业竹帛能垂迢迢故人寸心在日日苦吟双鬂知 

三 侍臣斧钺云中下山寨氷霜战后行穽脑乍攀黎贼路石门重览鄂王营中兴崖石元留颂成筭朝廷敢论兵试向绝巅看大海年来波为　圣人平 

四 岧嶤上党接壶关杖钺冬行历万山岩冻雪埋擒虎窟壑腥云袅斫龙湾嶃巉路透渔樵入荟蔚林清鸟雀还为问登高能赋者霜毫几扫白云间 

熊监察至自河西喜而有赠 

当年五郡乘轺过此日千城揽辔游封事几腾天北极筹边真历地西头昆仑壮压胡尘断弱水清翻汉月流若使巡行皆汝辈远夷那系庙堂忧 

赠甥嘉生日 

三月廿日生汝辰三十三回全盛春流放一官今起诏艰难万里昨归身自从结发朝明主每向弹冠□古人努力无念悲老大鳯凰台侧有麒麟 

哭王舍人升 

金门钟动会千官野老骑驴戴鹖冠走问堂州王内舍昨朝客死汉长安悄然门巷宾朋绝迢遰家乡行路难即使过君终挂剑肯令扪腹竟回鞍 

哭亡友范副使渊其族孙进士永銮寄其绝笔诗到 

忆在先朝侍圣颜佩声齐散紫宸班伤心尽省分官地并马西湖旧看山绝命□□词烂熳□□□□□间关江门墓近湘□□□□□□□□□□□□□ 

有哀 

汉阴丈人甘灌园海上渔翁非避喧零乱春□□□浦萋迷烟草入秋原秪将华发悲人世不使□□□子孙思向桂山歌偃蹇月明天碧况闻猿 

病甚与亲友诀别遂为绝笔 

平生逸气横云海一病侵冬历夏秋小儿美人□□此君子知命今何忧亲从江国迎医返满拟家园□雪游载酒为君何日起东原松竹翠修修 



【卷第三十三】 

【七言律诗六十七首】小至 人日 谷日 丁卯小至 戊辰生日 腊日 九日繁台二首 已巳守岁 辛未元夕雪后 初度怀玉山有感旴江小至 九日衙□对酒□作 南康元夕 楚山九日太华君同登登高以雨留山寺乙亥元日柬台省何边二使君边病卧久 乙亥元夕忆旧柬边子卧病不会丙子冬至 丙子生日荅田生除夕写怀呈毛使君 元夕宴王孙第 丁丑徐夕 戊寅立春庭前桃树二首 戊寅元日 小至喜康状元弟河路过赍其兄书见示 九月七日夜集 冬至前一日雪集已卯立春 庚辰元日 元夕 立春前一日雪东黄子辛巳立春 辛巳元日 辛巳生日 辛巳除夕遇立春壬年元日 癸未除夕 丙戍九日 九日浦江王水亭共泛二首忆西南陂九日之泛 再约陂泛属风雨阻 九月晦日西南陂再泛二首辛巳九日田子要东陂之游雨弗克赴三首无事 东园夏集 霖雨汹涌城市渒筏而行我庐高垲尚苦崩塌何况黄子住居湫隘诗以问之 正月望日繁台寺集 夏日畲园 田居喜雨 秋迟 独上 台寺夏日 于少保庙 朱僊镇春日谒三皇庙 吹台春日古怀 自关西回展外舅大夫之墓用前韵 狄梁公宁州有庙灵武台冬日象山书院 象山书院同友 

【排律六首】闰九月□□□寄常邓□□御史兄 酬何子冬日怀西峰见寄 道逢罴豹鹰狗进贡 送胡□□□□西军便道□阳迎母 七夕边马二宪使许过繁台别业不成辄用七字句述我志怀 五日蔡河废津泛集 



空同集卷第三十三 北郡李梦阳撰 　七言律诗六十七首 

小至 

连年至日多暄暖不似今年暖更饶脉脉水泉元自动微微云物向人遥即防腊意传梅蘂更遣风光媚柳条便可抽身解簪组且谋春事件渔樵 

人日 

翠筱娟娟暖不迟含风雪壁迥多姿烟霞弄色不忍见梅柳争春能几时返照高楼横欲敛宿云孤树静难移自伤消渴□□□□□□□□□□□□□□ 

谷日 

人日谷日俱不恶悠悠天意岂难明得时田畯休□喜少雪螟蝗恐旋生陶令柳阴元傍宅邵平爪地故依城载歌行路思农隐未信青山亦世情 

丁卯小至 

一冬为客负檐暄至日同云客思繁迎气柳梅浑饮动再开桃李更何言飞沙雾竹催寒景落日乡关□断猿独上高台眺云物不堪清泪酒中原 

戊辰生日 

生还淹迹倚荒庐懒散经秋赋索居双泪弟兄挥酒日寸心关陇望乡余腊晴柳日辉辉动春逼河氷滚滚虚三十七年吾底事弹歌不为食无鱼 

腊日 

夷梁腊日春意动物色生态谁能禁归烟霏霏捎竹切融雪细细生苔深腐儒奔走竟何事乡土栖迟多苦心便欲乘闲买越舸青春发兴好南寻 

九日繁台二首 

穷秋避地兼逢节圹野无山且上台江汉鴈惊番北呌太行河断却东来羁栖叹世深难醉病起思乡老易催闰月有期还发兴菊花晚暮莫愁开 

禹庙登高人尽回儒宫下马尽残杯奔陈孔甲元孤愤去赵虞卿且未哀高叶下风还抱石片云拖雨故临台酒阑却忆十年事半醉呼鹰向此来 

已巳守岁 

穷年岂办椒花颂守岁真贪行叶杯天下风尘难即料夜中星斗直须回伤心蜀汉新戎马触目中原半草莱饮罢空庭聊独立五更春角动城哀 

辛未元夕雪后 

干戈西北尘虽静寇盗东南檄尚飞叹世酒杯难□强竞时灯火况多违春偷草阁梅初放雪舞堤城柳乍归三白农人欢荷笠万年天子愿垂衣 

初度怀玉山有感 

年今四十身千里生日登临寓此中忧国未攵南望泪思家犹阻北来鸿寒冬白雾峰峦隐车马深山道路通学海久伤青鬂改振衣真愧玉岩风 

旴江小至 

建昌冬至益王宫剑佩趋朝礼半同万里龙颜贪想象十年霜鬂歘西东腊偷江峤梅先泄春逼关河鴈已通云物不遮乡国目麻姑今拟暂停騘 

九日衙□对酒□作 

故乡丛菊叹离居客邸秋梅叶且舒四海重阳□□酒两河归鴈几传书拂衣欲就渊明里短发犹驱孟慱车意远迟回聊复酌浮云北望伫踟蹰 

南康元夕 

发春南地北同寒旅宿张灯雪气残三晋楼台□□月五湖鸥鹭伴风湍真防柳色侵梅色莫道蝉冠□鹖冠匣剑冲星愁易泄倚筇向斗牛看 

楚山九日太华君同登 

登高此日吾惟汝把酒他年忆菊时酒剧江山聊□放菊深风雨为谁迟谩于孔乐伤王赋莫遣将归学宋悲转眼干戈西北异楚云回首任支离 

登高以雨留山寺 

钟皷高城夜到山醉留真爱石堂闲傍龛灯伴吟猿宿度涧风吹急雨还来笑菊花供老鬂卧愁云雾满人寰朝晴更拟诸峰赏万仞丹梯合共攀 

乙亥元日柬台省何边二使君边病卧久 

烟和日翠且重楼汹汹绮罗悲此州碧草可容漳浦卧官梅真忆广陵游来鸿去燕催今昔柏叶薇花阻倡酬兴发春山能约往氷开仙楫拟乘流 

乙亥元夕忆旧柬边子卧病不会 

忆昔金钱并卜欢称心灯火烛长安炉香欲散尚书省环佩先归太乙坛十载酒杯諠五夜九衢游马□千官蓬飞转合今同此月满梁园却自看 【边旧太常故曰太乙坛】 

丙子冬至 

春天门下玉阑桥此日催班早侍朝占史奏云欢□国太官传宴散层霄苑梅迎律春先动宫柳临风色欲摇一出忽今惊十载百年勋业有渔樵 

丙子生日荅田生 

当时结客少年场走马看花紫陌香三黜偶然齐柳惠两朝奚但有冯唐寿杯今夕余同醉献赋开春尔一方京国逢人问衰徤为言吾鬂巳苍苍 

除夕写怀呈毛使君 

昼日凄凄风色严晚登云阁漫开帘山河不逐年华改天地空悲老鬂添随俗香灯消独夜近人星斗下虚檐微吟暗忆乘騘使彩笔迎春几自拈 

元夕宴王孙第 

向夕虚廊风自惊敞筵华月坐留情琴楼合与衣冠客镫榭遥闻歌吹声吟剧晚梅聊索笑醉移寒竹□寻盟九衢遮莫催车马愿倒王孙百瓮清 

丁丑徐夕 

明朝行年四十七默忆宦游年盛时帝京守岁朋辈焦除夜开堂殽酒随彩笔迎春谁竞长白头怀旧独含悲乘阳莫谓浑无事氷泮黄河起钓系 

戊寅立春庭前桃树二首 

冬残月闰豫看春暖气晴阳应节新老大独怀炙背献艰危窃虑转蓬身下除饥鹊争嗛雪出穴微风□傍人独立桃丛忆桃日武陵今有泛花津 

春日题春试彩毫高门传菜玉盘高乍看旭日辉□槛不分时风向砌桃虎豹云移思雾雨鱼龙氷□□云涛物情且共天流转人世谁曾免二毛 

戊寅元日 

闰腊逢元晷自长乍晴暄日趱年芳当阶雪浥桃枝透隔户风传竹气香笼内乾坤吾独放镜中勋业□先苍北游春色随龙辇生意何由即万方 

小至喜康状元弟河路过赍其兄书见示 

侵晓书云云四生向昏蒙雨散孤城敲门怪尔关西使匹马缘谁淮上行扳柳美梅今日事望乡怀友百年情传言且共阳回喜天意分明欲太平 

九月七日夜集 

此夜邀宾过草堂实因佳节重壶觞□□□□□□菊老去谁抛镜里霜草暗微寒催蟋蟀云开片月下沧浪明朝好趁登高伴木落天空望帝乡 

冬至前一日雪集 

遽看风雪催长至旋具盘餐疑近宾片片窥帘如避酒霏霏点袂却随人台寒预发书云兴梅动犹□□家春醉里白头堪北望阳回黄屋且西廵 

已卯立春 

律穷寒极有今日斗转天回还此春雪拥竹根旋□湿风来人面霎堪亲曾游舟楫思南国未返旌旗□北辰漫惜物华番覆盏几挥生菜欲沾巾 

庚辰元日 

今日何日阴霏霏看之不见濡人衣层氷满眼秪突兀白日何处能光辉单于祭马春欲动汉皇射蛟南未归传道扬州好花月凤箫应伴五云飞 

元夕 

千年烂熳鳌山地少小看灯忽二毛兵后忍闻新乐曲月前真愧旧宫袍南州楼阁烟花起北极风云嶂塞高怅望碧天聊独立夜阑车马尚滔滔 

立春前一日雪东黄子 

春前□□纷纷至落地欲消还□□明日立春□□出晚来微月尚争飘梅花故傍袁安室柳色潜□□綮桥闻道郢人能妙曲曲成吾品赤鸾箫 

辛巳立春 

冬晴转觉氷霜厉日散俄还海岳春彩胜恩光曾倚帝菜盘风俗谩随人雪融楼阁沾沾薄烟动松□□枭新人寿几何吾半百到唇杯酒莫辞频 

辛巳元日 

倏忽吾生五十春两朝遗俄太平身望乡心逐关云起怀国情将汴柳新自信右军非墨客【王右军□□□□书始】言高适是诗人【适年五十始诗】南征昨报龙旗返伫想嵩呼动紫宸 

辛巳生日 

吾今五十头半霜大儿巳壮孙已长力田颇自识草米出门每与忧豺狼风晴野氷白皛皛腊近山日寒苍苍但能草泽射猛虎岂湏熊馆夸长杨 

辛巳除夕遇立春 

改元明日初开历除夕今年暗入春天地渐分三极色行藏巳半百年身和烟浥浥梅应剧滴露萧萧竹未匀喧岁不知宵遽曙北云何处望枫宸 

壬年元日 

元年元日光华异青帝青阳左余开北斗不将天地转春风那使万方回蛟龙窟宅寒犹闲鸿鴈云霄暖自来回首玉颜惭大药许身元拟是仙胎 

癸未除夕 

连氷累雪欺年暮除岁严风放夜晴挂十拖星犹□色橦钟击皷已春声喧城车马朝元客战野旌旗□寇兵人事物华应遂转烛堂深坐独含情 

丙戍九日 

百年佳节今风雨数日东篱已菊花老疾不□□□短湿枝何事向尊斜纷披□□□杨子潦倒三杯□孟嘉欲补登高望晴色晚来红气有云霞 

九日浦江王水亭共泛二首 

长庐古陂城一偏楼台波水秋相鲜紫萸黄菊有今日翠管银筝须此筵微风改席徐回缆落日留宾更进船漫说龙山能落帽何如李郭共登仙 

君王别馆湖中央菊日浮游锦缆香贪把深杯向芦苇错教横吹惊鸳鸯车徒杂沓四岸合殿阁洄沿一水长万古有人还此地他年吾辈是重阳 

忆西南陂九日之泛 

一游水□□自牵□□□□□□□□□□□□□把出没似有鸥随船冥冥浦杀几落日苍苍□□□远天□来此地亦可借恨无好诗酬紫烟 

再约陂泛属风雨阻 

自游此陂秋每晴再约宁知风夜惊纷披□□□□乱吞吐能禁白浪生朝来雾两细细动时有□□□嘈鸣但问舟航今好在无愁天地无开明 

九月晦日西南陂再泛二首 

水国穷秋霁更寒渚宫重宴菊犹残闲身欲住□□舸短发羞欹杜甫冠日映楼台天上过风恬鱼鸟镜中看缘池莫恋团□竹即拟枚乘赋不难 

水上冬初多白云沙间烟满白鸥羣经添雨雪湖非减刈尽蒹葭路转分当岸女墙晴倒出傍船木叶醉偏闻回头恐触蛟龙蛰莫遣鸣笳彻暮曛 

辛巳九日田子要东陂之游雨弗克赴三首 

今秋霖雨何连绵佳日阻放东陂船衰年实怯白头浪朋游忍负黄花天城阴来往戏羣鹭寺门从横鸣乱泉闲看静听谁共汝浙沥晚暝松林烟 

昨来晴立手南丘城水湖云向客流夕阳欲低钟磬阁隔岸忽闻箫皷舟动兴帆樯真为节阻大风雨故禁秋当篱□菊柀柀艳独嗅孤吟逈自愁 

冲泥杜甫吟愁雨落帽参军醉倚风云水无缘双放舸蒹葭何意独鸣鸿清沙锦缆相期地白首黄花转望中借问临高把杯酒几层湖阁坐秋空 

无事 

无事日长春但眠水昏野暗风常颠繁葩乱蕋眼欲尽乳燕啼莺心自怜匣中幸犹有双剑杖头柰可无百钱人生几何忽巳老激昂泪下如流泉 

东园夏集 

水馆风林夏日宜野天晴色旷襟期旧驯麋鹿呦呦切新集凫鹥泛泛迟穿径独蜂犹觅蕋倚墙余杏漫留枝蝉鸣鸟乱从渠暮把酒看云是我时 

霖雨汹涌城市渒筏而行我庐高垲尚苦崩塌何况黄子住居湫隘诗以问之 

前日频雨无完墙今番如注谁禁当田庐城屋尽漂没骄云骜雾还飞扬怕饥乌鸦只自噪满意蒿藋如人长辞宅颇恠晏婴子卜居何必青泥坊 【晏子宅近市湫隘景公徙之晏子不从杜诗饭煮青泥坊底莼】 

正月望日繁台寺集 

腊冻云黄海岳愁春青日白快吾游阴坡气触娟娟雪暖滓氷分细细流晨起探梅□□□□□□□□钟楼无端四望风烟起灯火煌煌满汴州 

夏日畲园 

夏日深林喧乳鸦名园游客散平沙百年事业真杯酒四海朝廷正一家队队自来循槛蝶番番相学后春花黄云薄暮休惊眼白首吾生信有涯 

田居喜雨 

有田忧水复忧干一雨农心得暂宽从此荷锄添野事向来垂钓省风湍台杯泽草俱回态急响微沾并作寒薄暮断虹攵霹雳旷原西日倚筇看 

秋迟 

秋迟月闰菊无花景短天昏日易斜山峻几时歼虎豹海枯他日见龙蛇行藏且付杯中物潦倒新添镜里华盗贼关南今定否暮云哀角起三巴 

独上 

独上高楼生夕烟帝畿东望转凄然西山雨雪留残景北海风尘接暮天只为浮名伤远道况逢寒日下长川江海岸柳年年发菊径茅堂亦可怜 

台寺夏日 

古台高并郁岧嶤断塔棱层锁寂寥积雪洞门常惨惨热天松柏转萧萧云雷画壁丹青壮神鬼虚堂世代遥惆怅宋宫偏泯灭二灵哀怨不堪招 

于少保庙 

朱仙遗庙巳沾衣少保新宫泪复挥金匮山河丹券在玉门天地翠华归干城岂合留高祖秦相何□□岳飞最恠白头梁父老哭裁松柏渐成围 

朱僊镇 

水庙飞沙白日阴古台残树浊河深金牌痛哭班□地铁马驱驰报主心入夜松杉双鹭宿有时风雨□龙吟经行墨客还词赋南北凄凉自古今 

春日谒三皇庙 

爰从开辟无三圣蠢尔生民岂至今寂寞庙宫谁下马迟回天地独沾襟萦阶药蔓还春色摇日丛□□暮阴怅望龙髯心更苦白云偏系鼎湖心 

吹台春日古怀 

废苑迢迢入草莱百年怀古一登台天留李杜诗篇在地历金元战阵来流水浸城隋柳尽行宫为□□花开白头吟望黄鹂暮□子歌残无限哀 

自关西回展外舅大夫之墓用前韵 

遥阡无计扫春莱絮□何因到夜台西客两年和□到北风□□□□□□□□□□□□□□□□□不开殁□外孙今五尺百年遗恨使人哀 

狄梁公宁州有庙 

狄相昔为州刺史于今伏腊土人思□来□□□□墓此处羗民拜古祠鹦鹉梦中天地□大行山上□旌迟稔知忠孝平生事更读希文万古碑 

灵武台 

环县城边灵武台肃宗曾此群蒿莱二仪高下□□建三极西南王玺来衣白山人经国计朔方□□□羣才可怜一代风云际不劝君王驾鹤回 

冬日象山书院 

草疏叶黄沙出溪日高南崦气凄凄人亡故国还祠庙世异阴崕尚品题鸟雀石林迎旆散野狐风草怒人啼昔贤名迹谁堪此两泪遥伤万仞梯 

象山书院同友 

晓岸霜林出并騘冬晴丹壑自含风遗祠俎豆攀缘日往事荆榛想象中半冻岩泉和雨断实连山谷暗云通搴萝更浩磨崕读迥立徘徊落叶红 



排律六首 

闰九月□□□寄常邓□□御史兄 

昨属传书宽远忆□□闻郡觧□□□□□□□□色故国花香见客心三径园庄常閴寂百年台榭独登临天晴水散荆□急云合山包汝邓深州县黄堂非尔辈朝廷騘马要人钦也知皁盖熊罴轼不换鸟台獬豸簪尽道白公如白玉终然黄霸锡黄金征聊拜相他年事野老扶犁望傅霖 

酬何子冬日怀西峰见寄 

梁城积滞心烦婪遥忆西峰怀汉南绝顶营居只自住缘崕扪葛与谁参北冈雪盛虚多阻南涧湍回今有潭更极扶桑长影接巳偏弱水碧波涵猿啼虎啸虽颇聒窈曲丛篁非可探转盻红轮忽西没劝君福地且投簪 --> 

道逢罴豹鹰狗进贡 

赤豹黄罴贡上方虞罗致尔自何乡微躯亦被雕笼缚远视犹闻宝络香显晦山林齐感激喧呼道路有辉光名鹰侧目思翻掣细犬搔毛欲奋扬随侍近攵擎鹘校上林新起戏卢坊攫兔定蒙天一笑磔狐应使地难藏贡官驰马尘埋面驿吏遭棰泪满眶南海亦曾收翡翠西戎先巳効羚羊白狼也产从遐域白雉犹劳献越裳圣德从来及禽兽欲将恩渥□要荒 

送胡□□□□西军便道□阳迎母 

七年重泛楚□□五两飘飖过洞庭谕蜀长卿元建节平佗陆贾亦谈经地从湘口分吴徼邑在衡阳对轸星此去先过杜陵院与谁同上合江亭炎花瘴草供行日徭唱夷歌引客听鼯鼠昼啼诸峒黑野猩晴语乱峰青蛮荆本自勤周旅南越终当系汉庭荔浦技穷甘釜盎梧川兵接诧雷霆威余虎豹藜难采血蹂鲸鲵水尚腥俄喜御书颁内帑极知恩泽到重溟兔临乌照谁非土阴惨阳舒各有灵巢屋羽毛春拍拍洗天风雨昼冥冥花明幕府频张宴路出磨崕早续铭马援还朝销薏以冯驩傲世倚青萍苍苍百□悲南狩渺渺三湘吊独醒梦渚鴈回书不滞武陵云起思俱停悲伤蕙草追金勒点缀桃花惜玉瓶若道朱弦无绝响讵应黄发有遗刑司徒邦计遥怜汝粉署炉香不可扃彩服便须随彩鹢白头同离白苹汀 

七夕边马二宪使许过繁台别业不成辄用七字句述我志怀 

懒游因病困蒙茸不独炎天万事慵七夕邀行齐踊跃两人羁绊阻迎逢大河平地涛长涌乔岳清秋雾不封次第荣途俱□□迓疏故国且芙蓉壮□激烈悲迟暮执□□□□去冬久避鸢□□□□□□□笥贯中庸繁台禹庙梁王榭古寺残碑宋代松吾企杜高名不及汝追□马涕何从虚疑豪侠轻朱玄实被文章误蔡邕愤起铁椎心枉费曲终焦尾意还浓不争期约惭牛女恐使流传笑駏蛩末俗但知张□虎异时谁切辨衣蜂云吁世路聊三径敢说天门尚九重宠岂尽轩卫国鹤尽宜偏骇叶公龙搜园卜筑邻猿岛茅屋昏晨节梵钟修竹鴈池虽惨惨水花□叶固溶溶悔将朱绂抛渔艇誓住丹丘学老农为□回騘孤蟋蟀徒思临沼共鰅鳙踟蹰莫畏风沙眯吊唁应愁辇路冲许过只须图酩酊有谈母遽及徽宗 

五日蔡河废津泛集 

当年锦缆帝王州此日荒津竞渡游宾客未销梁苑气江山聊写汨罗愁流金赤日偏输浪似盖轻云故翼舟鱼听歌钟沈复跃燕窥舞袖去还留调氷雪藕佳人并断艾分蒲上客酬出溜只疑天上转泝洄真在镜中浮阴阴瞑色凫鹥岸袅袅风香杜若洲醉里惊催住桨别船□进夕筵羞 



【卷第三十四】 

【七言绝句一百三十八首 】正德元年郊祀歌十首帝京篇十首皇陵歌传闻　驾回有纪二首圣节闻　驾出塞二首正德七年正月黄河清自清河至于柳家浦九十里清五日焉 嘉靖元年歌二首送乐清少府二首赠黄州牧 送友人送周判官 送人入蜀 咏东方朔赠马吏部 王吏部老太玄戏赠 月夜过访王子 仆思李白落鴈之游徐子亦有知章鉴湖之请念人悲离申此短赠徐子者祯卿也 嘲陆子二首晚过序公戏赠并喜徐编修缙迹访二首 夏口夜泊别友人寄赠珙县何氏夫妇 谢子馈笏答以驼布 送王呈贡赴县 寄钱户部 酬姚员外龙兴见寄 赠丁生别达生寄别陶生 别李生赠鲍滶兄弟赠刘君按察云南送萧总制赴镇 送修武知县赠李沔阳二首 寄郭帅寄谢卿赠陈氏赠蔡帅送王韬赠罗氏送熊进士入朝三首 二月望丘翁林亭二首柬郑生二首雨俟屠君不至 寄顾台州二首 太白山人仙游吴越稔矣日者卜居吴兴而婚施氏妻妹予闻之辄诗嘲焉二首云中曲送人十首对菊怀邻菊子三首 送吴生东园赠鲍演春日东庄要杭子柬双溪方伯送人之南郡三首陶子见过草亭遂以留云名之大书刻木我亭增色爰赋二诗酬陶亦兼自意 

春日宴豫斋王子之第二首要谢宪使南庄泛舟 江上逢郑南溟 经行塞上二首 归途览咏古迹并追记百泉游事八首望上清山三首 望龟峯杜峯歌舟次石头口登啸台三首夏日阁宴 春日丘翁同游三山之陂返酌天王寺二首大平寺山阁 麻姑泉灵山 徐汊即事四首 湖行二首 城南塘泛舟二首春暮过洪园二首 



空同集卷第三十四 北郡李梦阳撰 　七言绝句一百三十八首 

正德元年郊祀歌十首 

戈马喧喧动万雷黄旗绕绕拂仙台天上再开新日月南郊不改旧蓬莱 

汉家　天子自天威春祀南郊春雪围片片琼花飘玉路五云偏逐衮龙飞 

坛官秉笏候金钟月出西南照雪峰不向蓬莱看五色那知　天子是真龙 

中坛日月照天门上帝龙行羽卫屯烟里桂花旋玉兔火开三尺抱金盆 

外坛罗列黄金榜海岳齐开白石门直使衡山驰蓟域更看四海过昆仑 

神来击鼓复吹箕一道虹飞万丈光阊阖清风摇玉烛　至尊独立殿中央 

帝是高皇八叶孙隆凖龙颜称 【去声】至尊翠羽缤纷来众圣洋洋古乐乱云门 

汉主登封巨迹空赭山秦帝洞庭中何如黍稷大神享万岁高高大极宫 

天马元从天上落七星装入宝刀头坛空月照更衣殿万锦群中刷紫骝 

金舆还内放人看万户千门震地欢绣扇徐开龙虎气　君身不动泰山安 

帝京篇十首 

古时灞水即芦沟今代车书似水流日间五色龙文气天上春开五凤楼 

渔阳北塞古风沙二月春风万柳斜蓟门转作长安苑燕桃开出五陵花 

慷慨燕云十六州天门北极帝星颂胡鹿一洗桑干凈荬载朝宗四海流 

山作青龙左右盘扶桑西影拂桑干日月光华朝万国天留北海作长安 

天皇按剑拂金鞍饮马追胡翰海干归来并立擎天柱不数刘家承露盘 

胡后妆楼换上阳春风珠箔舞垂杨半夜开城归万马至今迷失几鸳鸯 

今朝望海海云生五色云中白玉城金陵巧接盘龙势南北何如汉二京 

塞上星飞化羽林皷音咸作管箫音将军把剑闻鸡舞玉女朱楼学凤吟 

高鼻□奴入汉关皁旗千队射鵰还君看万古昏星月洗出中华迭翠山 

自从黄帝破蚩尤涿鹿云黄黑帝愁盘石果然为碣石幽州常作帝王州 

皇陵歌 

皇陵迭翠倚丹霄绛节飞光夜夜朝千古长风吹海月万山松柏照空寥 

传闻　驾回有纪二首 【正德年间作】 

正月传闻　大驾还七日巳度居庸关铙歌拟续之回曲塞外应添驻跸山 

白城新起望夷台黄钺森森耀日开六骡远遁胡沙静六龙腾踏驾空回 

圣节闻　驾出塞二首 

千官北首望龙旗万国车书集凤闱八骏穆王秋色远几时亲拥白狼归 

万乘时巡万寿临銮舆漠漠碛沙深非忘殿阙呼嵩日应系单于欵塞心 

正德七年正月黄河清自清河至于柳家浦九十里清五日焉 

黄河水自昆仑出万古东流元不清今瑞定于　今帝应　人休拟圣人生 

嘉靖元年歌二首 

元年正月又王春四海人称小　圣人巳报岐山鸣彩凤更传关内出麒麟 

大明十帝转神明天意分明赐太平紫盖复从嘉靖始黄河先为　圣人清【先是正德七年九年黄河连清　今上入继大统之兆】 

送乐清少府二首 

羽骑骖驔□晚洲彭彭箫皷引官舟为言独对青松树何似逢迎绿水头 

赠黄州牧 

黄州江比使君清赤壁山留万古名黄州小儿骑竹马来时相送去时迎 

送友人 

王孙笑向碧山栖春日春萝袅袅低予亦悠悠芳桂者白云愁色草萋萋 

送周判官 

明镫绿酒五花裘客舍新秋萤火流问君不饮真何事明日出城风叶愁 

送人入蜀 

锦江风高生夕波芦荻萧萧秋鴈多问尔乡关何处是巴人时下渝歌 

咏东方朔赠马吏部 

据地酣歌金马门如花少女笑无言不是偷桃太无那人间那谪岁星魂 

王吏部老太玄戏赠 

吾家小子象童乌蒙惠玄文掌上珠笑杀街西王吏部今朝犹得酒舡无 

月夜过访王子 

率尔高阳饮博徒酣歌击剑胆何麄金门贵客如相许径脱鹴裘付酒垆 

仆思李白落鴈之游徐子亦有知章鉴湖之请念人悲离申此短赠徐子者祯卿也 

君拟天台度石梁我归沙苑望咸阳予今梦寐莲华岳笑尔番躭瀑布长 

嘲陆子二首 

松江陆子以予久不造过遂蒙嘲咏然陆子往许以小楷南征赋贶我久亦恡焉予故得反嘲戏之兼讯后约焉 

甚欲□餐张翰鱼只缘难换会稽书西家愚夫莫浪谑北海先生久索居 

我今四海觅云松南游笑指匡庐峰他时倘慕金光草与尔同鞭赤玉龙 

晚过序公戏赠并喜徐编修缙迹访二首 

月满长安啼暮鸦踏歌今夜醉谁家青莲大士迎予笑背指秋莺度落花 

长安大道竹林西李白寻僧花下迷举杯恰对青天月槛外惊传碧玉蹄 

夏口夜泊别友人 

黄鹤楼前日欲低汉阳城树乱鸟啼孤舟夜泊东游客怅杀长江不向西 

寄赠珙县何氏夫妇 

太峨西来通蜀门泸江北接武陵源翁姑寿比江山永县北芙蓉似子孙 【芙蓉山名】 

谢子馈笏答以驼布 

文州象简白雪光羙人持赠意何长洮西驼布虽微细被服能堪冷月霜 

送王呈贡赴县 

-A - 二月扁舟过浙西楚云何日度浯溪滇南小郭青山绕花发流莺一样啼 

寄钱户部 

春城鸡啼月欲没西鴈东飞迟明发风里杨花不定飞震泽迢迢限吴越 

酬姚员外龙兴见寄 

龙兴龙沙一里余江风吹落锦双鱼君览浙湖湏尽海赤霞飞袂过匡庐 

赠丁生 

海凉秋水凈芙蓉青天倒悬五老峰眼见排风生羽翼行空那辨有真龙 

别达生 

醉约金山看海流兴飞江汉忽西游龙沙月色年年满独照匡庐万仞秋 

寄别陶生 

青云峰下紫云生中有花树春鸟鸣听鸟看云一杯酒黄尘回首万家城 

别李生 

华也南来送我行青挈酒玉壶轻滕王阁下江千尺一曲沧浪万古情 

赠鲍滶兄弟 

水学青龙左右盘玉流双泻碧光寒兰昆并占空山月分掣虹霓作钓竿 

赠刘君按察云南 

碧鸡金马古黔阳滇海秋摇日月光自此蛮中无毒热行台六月有飞霜 

送萧总制赴镇 

汉家新拜霍嫖姚司马今年相宋朝旌旗一举三边静鴈塞平沙演射鵰 

送修武知县 

青山盘谷绕桑麻赤水河阳接种花琴罢吏希帘昼卷自看双柏哺慈鸦 

赠李沔阳二首 

云梦茫茫绕一州滔滔江汉古今流问俗不湏乘五马尽舡箫鼓水乡游 

楚人抽棘霸江湖万载孤城剖一符从此沔阳为渤海直教云梦作蓬壶 

寄郭帅 

匡庐彭蠡两苍苍月馆花城古豫章谁信罢兵张宴地夜深偏醉郭汾阳 

寄谢卿 

掷笏南还尚黑头移家西郭兴全幽春晴定上滕王阁日暮江平起白鸥 

赠陈氏 

万龙冈上古灵家男乐耕耘女绩麻客到大开萱草阁春风时动紫荆花 

赠蔡帅 

时清昼卧铜牙弩客散宵披玉检文可道将军浑是武曾将三策献明君 

送王韬 

王郎口谈金虎文自称师是紫阳君挂帆明日忽南去影落龙江五色云 

赠罗氏 

罗隐北下黄金台牡丹芍药次第开极目长江渺天际八闽秋尽一帆回 

送熊进士入朝三首 

武帝南征并海回九天云干拂天来缥缈羣仙朝绛节五云宫阙是蓬莱 

苍苍玄武镇皇州天上银河转地流言君不是乘槎者昨夜分明到斗牛 

金马岧嶤接凤台石渠高阁倚天开仲舒早备天人策汉主临轩问自裁 

二月望丘翁林亭二首 

今日花朝好风日梁园酒新花更开走觅南邻立处士月明骑马醉深回 

南邻处士闭柴门竹树春风野径昏痛饮狂歌人不识客来惟有酒盈尊 

柬郑生二首 

东园红杏日纷纷东望无烟蝶满云少出违期因怯马独吟停盏为思君 

城门春禁不行车病惧攀鞍只在家昨日东风来着意庭前忽放数枝花 

雨俟屠君不至 

暮倚高楼因候客雨来如注复如丝试看春日洪州道可是山阴夜雪时 

寄顾台州二首 

巾山何似岘山游云岛长和海色幽定有儿童笑山简君今孰与郑台州 

恠尔分符坐赤城东南遥见海霞生梅开莫寄西来使春到烦求碧玉精 

太白山人仙游吴越稔矣日者卜居吴兴而婚施氏妻妹予闻之辄诗嘲焉二首 

范子无端出五湖西施并载有耶无诗人只合莺莺伴施家今是大姨夫 

见说仙人萼绿华【萼绿华晋升平中降羊权家】麻姑亦降蔡经家即防狮子河中吼背痒无言爪得爬 

云中曲送人十首 

壮士驱车出汉关马头丝络紫金环莾莾黄云迷代北凄凄白雾满燕山 

季冬饮马长城窟沙砾飞扬带白骨榆台岭边闻鬼啼犹是今年战亡卒 

黑帽徤儿黄貉裘匹马追胡紫塞头相逢不肯通名姓但称家住古云州 

城上黄旗张暮天元戎宅内鼓阗阗底是邻悲并巷哭云州明日是新年 

紫水东来入黑河纥干山下雪花多小儿拦街吹箴篥妇人能唱海西歌 

白登山寒低朔云野马黄羊各一羣冐顿曾围汉天子胡儿惟说李将军 

自从虏逼鴈门关汉家四野多空垒行子遥遥看独戍桑干水氷暮沙起 

黄毛爱子出打围昏宿李陵古台下忽传风火入边城城中将军夜秣马 

战士黄须立道傍自言曾射左贤王可怜孤绩无人论赠与青裘白马郎 

北风吹日马毛僵腰间角弓不可张逢君莫唱云中曲腊月云中更断肠 

对菊怀邻菊子三首【巳巳年闰月】 

旧种寒株傍吹台重阳今岁不曾开遥思烂熳还怜汝欲比馨香恐见猜 

睡起今晨看菊花霜枝冷蘂忽参差非时未必输桃李三径遥怜是一家 

尔家堂阁皆邻菊秋玉满地黄金钱不信菊州能暑热直将花蘂破霜天 

送吴生 

吴子乘春东入吴飞花献舞鸟提壶此去嘱君多载酒直攵春色过西湖 

东园赠鲍演 

修竹南牎花北牎翠阴浓色两无双隔城走马催银烛今夜留君倒玉釭 

春日东庄要杭子 

白首春风独种故人常恨隔天涯今游莫惮骝行远十里柴门有杏花 

柬双溪方伯 

十旬不见双溪子白昼看松只自眠君对紫薇谁是伴相逢还似未逢前 

送人之南郡三首 

梁园千古见风流醉上任楼复谢楼相遇片言心便倒腰间含笑觧吴钩 

鼓刀朱亥本微寒白首侯嬴是抱关不为千金增意气秪缘一诺万丘山 

南阳帝里近亲多冈势盘龙绕白河便欲临分留宝剑方城汉水待鸣珂 

陶子见过草亭遂以留云名之大书刻木我亭增色爰赋二诗酬陶亦兼自意 

小构茅亭傍一松云来云去寂无踪晴天户牖蒙蒙湿遂使人疑有卧龙 

茅亭自得陶公笔尽日光芒动白虹山泽不烦通地气片云时起墨花中 

春日宴豫斋王子之第二首 

紫宫华宴敞春风密树初花日映红向暮酒阑香不断始知春在绮罗中 

回廊曲榭称春游绿酒红花白玉瓯借取游系系西日晚风吾上海棠楼 

要谢宪使南庄泛舟 

柳坞荷塘野意宽操舟曳杖独游难春来欲制东山屐倘许花樽共谢安 

江上逢郑南溟 

杨子湾头红蓼秋水边楼阁树边舟一日长风破万里为君三醉过州 

经行塞上二首 

山作垣篱海作池弯弓百万羽林儿桑干化作银河水北极光芒夜夜垂 

天设居庸百二关祈年更隔万重山不知谁放呼延入昨日杨河大战还 

归途览咏古迹并追记百泉游事八首 

太行王屋是天关吐出风云天地间河内休夸盘谷胜共城亦有石门山 

华山中断浊河开浪打雷门势莫回巳铲潼关为汉垒更分仙掌作秦台 

雷首千峰锦削成蛇盘千里翠云生即从北岳分明去便压辽阳跨海行 

西山西望自堪愁耐可源泉向北流不见玉台歌舞处可怜昔日帝王州 

昔日武王东阅师龙争虎鬪至今悲漂自化为商地水白云翻作孟津旗 

淇门不减越江头卫女宁论越女游濮上春花如锦绣桑中五月采莲舟 

河济谁言不共流青春恶浪古怀州荡摇少室三花树倒映天坛白石楼 

袅袅丹崖倒碧松悬泉一道挂飞龙闲磨石镜惊山鸟映出青天对雪峰 

望上清山三首 

赤城龙虎紫云盘白石楼台北斗坛闻道仙床啼玉女欲从何处问金丹 

碧山新起赤霞宫玉带真人晓御风金检奏回天一笑九霄来往鹤如虹 

星妃云君云雾鬟何事应游栖碧山昨夜升天朝北斗佩环清响落人间 

望龟峯 

曾会汪家贤弟兄三年独见忽心惊顺风斜日飞帆度三十六峯无限情 

杜峯歌 

杜山曾有凤来鸣凤舞山青海月明传道有人回峯去九天风散玉箫声 

舟次石头口 

牎开面面水风微五月江空冷照衣此艇果如天上坐茶烟化作彩云飞 

登啸台三首 

阳翟看山二月回蓬池登啸九天开晚立长风摇海色东西日月照孤台 

万古春城碧草还苍台只在白云间竹林北望风烟动寂寞苏门更见山 

白日红云拂地流醉乡吾亦步兵游登台左盻黄河转绿水洪波不尽愁 

夏日阁宴 

地旷楼雄夏日宜碧梯芳树绕花迟清歌不用邀明月一笑山河入酒卮 

春日丘翁同游三山之陂返酌天王寺二首 

崔嵬艮岳他年笑寂寞三山后代思湖色春光凈满眼古城风暮几人悲 

一树秾花白雪繁纷纷落地竟何言眼底风光不湏恨相期且醉给孤园 

大平寺 

曾在东林思虎溪大平徒在玉渊西孰能觔力长攀陟石壑长林日易低 

山阁 

凭阑橘树浑铺地阁背青山前对楼既来谁耐檐泉聒卸却长槽莫放流 

麻姑泉 

何泉下山城下流溪上十家九酒楼老夫纵醒欲何往此物名高十二州 

灵山 

实欲看山雾不开几层仙掌似莲台未应华岳君能比可诧予因望国来 

徐汊即事四首 

窑头江水叉江头捩柁挕纶雨不休琐屑漫相夸捷手蛟龙局浅岂渠游 

桃花潭前雪美姿杨柳滩头柳不迟着心虾蠏章江出章江只解产颅鹚 

北船阻风晴未放数舸南来却恁飞扶柁长年频看眼浪翻江叉赵家围 

忽吟水宿淹晨暮七日窑头行路难拚美碧波消北雪岂期苍鬂且南冠 

湖行二首 

湖南鸥欢交鹭鹚鸣榔渔子豢颅鹚逢潭更见孤罾守可道鄱鱼无尽时 

白云今晨乱碧流秃鹙风赶逐天鹅抢帆额仄谁家舸逆浪争先尔谓何 

城南塘泛舟二首 

短短桃花亦自春隔墙飞水太惊人沿洄不怕渔郎入小小溪塘不是津 

野旷风惊强入丹鳞鳞浪蹙转堪游持杯只对双杨树恠尔飞花泛泛流 

春暮过洪园二首 

峩冠白首恋金鱼甲冑红颜水竹居墙上久悬平虏剑床头新置种桃书 

出林春笋故当门榆筴杨花乱扑樽客到剪蔬聊作馔近城栽柳自成村 



【卷第三十五】 

【七言绝句一百四十首】白鼻骝少年行春游曲二首绝句 寿歌二首 松鹤寿歌 夷门十月歌黄河风雪词异景 暮春畲庄 浔阳歌汴中元夕五首 七夕 狱雨二首 诸将八首 忆昔六首 京师春日漫兴五首 牡丹五首 郊园步花二首 步庭海棠下四首咏庭中千瓣榴花三首雪中见枯树似梅二首喜雨三首 夷门曲二首新水至二首狂风三首 河上 杂咏 覩小儿吟诗戏作绝句东园花树下二首登台 闻桃花盛开张池春日即事 漫兴二首 钱园二绝句城南别业 春日豫章杂诗十首 漫兴二首 渔父 新买东庄宾友携酒往看十绝句东园遣兴再赋十绝句痔不可车旬日乃造于东园春葩向残夏英欲起慨焉动于老怀再赋绝句十首东园澷兴之作 客有欲除我东园草者诗以止之牡丹绝句二首 葡萄 除前五更闻习仪皷角感而有作二首景帝陵望湖亭功德寺翠华岩香山 白纻曲秋风曲新立金川书院祠练公父子文碑幸成宴豫斋翁苐次韵端午曲二首 



空同集卷第三十五 北郡李梦阳撰 　七言绝句一百四十首 

白鼻骝 

羽箭银鞍白鼻騧春日徐行踏落花扬鞭突入章台去背指垂杨问酒家 

少年行 

渔阳突骑幽并儿弯弓射猎南山陲横行未遂为人下意气凭何结主知 

春游曲二首 

骝马银鞍金市头都门掣电落花流扬鞭笑指胡姬肆转拂垂杨向玉楼 

大道红楼珠箔垂风起杨花欲暮时胡姬半醉半遮面恼杀幽州游冶儿 

绝句 

将军铁骑战金微八月长安尽捣衣砧声欲落三更月翡翠楼头鴈却飞 

寿歌二首 

沙溪三月杜兰香锦浪千层碧玉光胜日宾筵开玳瑁槛花飞入万年觞 

门对黄山第几峰翩翩白鹤舞青松玉童来授轩辕诀素女邀乘赤色龙 

松鹤寿歌 

松袅石门千仞开天风吹鹤下瑶台传书为问西王母别后蟠桃熟几回 

夷门十月歌 

小麦青青水半陂半落不落杨柳枝回风忽送天南鴈恰似春江二月时 

黄河风雪词 

渺渺黄河风雪生云愁海思不堪行阳春白雪非难和公无渡河无限情 

异景 

异乡异景客中身秋雨秋烟无那春梁园八月如三月笑杀桃花更笑人 

暮春畲庄 

暇即来游困即眠玉杯长醉彩云前春风暮起杨花乱疑是梁园雪里天 

浔阳歌 

百尺高楼横映江江花朵朵照成双风波隔浦遥相唤肠断南来北去艭 

汴中元夕五首 

花烛沉沉动玉楼月明春女大堤游空中骑吹名王过散落天声满汴州 

玉馆朱城柳陌斜宋京灯月散烟花门外香车若流水不知青鸟向谁家 

中山孺子倚新籹郑女燕姬独檀场齐唱宪王春乐府金梁桥外月如霜 

四海烟花逢上元中州行乐竞千门大江不辨鱼龙戏珊瑚宝玦是王孙 

细雨春灯夜色新酒楼花市不胜春和风欲动千门月醉杀东西南北人 

七夕 

云寂露凉丛蕙悲意衔情恨来年期残机夜歇金萤度怨女啼春玉箸垂 

狱雨二首 

冷雨横天八月来黑云来往赤云开浔阳李白何如此宋玉悲秋未是哀 

雨打潮门流海烟随风散落凤城前愚臣独抱枯鱼泣何日金鸡下九天 

诸将八首 

穆张亦是枭雄将胶柱谈兵实可怜力屈杀身同一地丧师辱国在今年 

诸将才猷岂尽奇大都力战各乘时黄毛近怕庄游击黑面休夸李太师 

闻说当时扫地王威名朔漠阵堂堂自称大将张旗皷首控骅骝出战场 

但富黄金与白珠登坛拥众镇边隅即使勉攀貂玉贵终然不类将门趋 

国公承袭惟纨袴侯伯虽多大抵同旧典此中抡大将平江英保是元戎 

紫塞长城万古悲堑山还复见今时臊奴秪益轻专制老耄何堪锐出师 

天下军储尽海头材官郡国徧防秋若道成功无造伪岂应屠贾坐封侯 

黄河青海入狼烟汉将胡兵杀气连安得实时寻魏绛务农休甲报皇天 

忆昔六首 

巳巳蒙尘数郭登驰驱国难有杨弘如今岂乏熊罴辈比较元非击抟能 

北望黄云想翠华千官徒跣哭清笳安危社稷惟司马天下车书又一家 

石亨善战真无比跋扈飞扬却累身佩剑岂宜恩死士拖金终要作诚臣 

王宏犯阙虽愚戆舍命临危亦丈夫犹胜须眉为妇女更怜冠剑学儿徒 

吉祥宠幸反称兵一夜达官尘满城悖逆天诛终不赦此曹王法更须明 

半夜飞章入凤楼寇公流血李公忧尔曹作逆同蒿草臣节江河万古流 

京师春日漫兴五首 

十日不出花尽开城南城北锦成堆即教闭户从花尽莫遣看花不醉回 

杏花盈盈大逞姿桃花灼灼亦不迟纵饶种露栽云地可柰风狂雨骤时 

东门百花红照天独树梨花更可怜但看弦管朝朝急不道春风不费钱 

今番花开委难当眼见稀疏叶欲长春光几朝不一醉为问汝曹因底忙 

西湖湖上杨柳枝临流袅娜风更吹切防白云漫天舞莫放黄金拂地垂 

牡丹五首 

乱絮繁华春更烟一枝袅袅独风前玉园忽漫无颜色徐步看君却自怜 

若使姚黄无魏紫孰容倾国复倾城接枝一任今人笑不坠花王万古名 

莫道清平调独狂牡丹元不与昭阳后来亦是先花叶谁醉君王玉笛傍 

秦地洛阳俱寂寞圃开周国复天香童时及见流传谱万意千心足断肠 

漫山故国花无数客舍河头今数株绝代色孤终不掩丹葩绿叶锦心须 

郊园步花二首 

常苦出城花不开花开今日共风来亦知谁便渠能主独步徐看数十回 

即使怜花何恁苦不如开落任风吹花开花落从渠得柰记栽桃种柳时 

步庭海棠下四首 

买宅兼花事亦希树成春足主人归花开巳诧臙脂透叶展还惊翡翠围 

若较梨花憎太白纵多桃李叶全无何如翠袖红妆倚的的黄须锦瓣扶 

独恨无香恐未真纷纷蜂蝶底相亲俗传定欲烧银烛绝代谁为照睡人 

沉香亭上已多欢梦入昭阳月色寒若使天香亦倾国君王应更倚阑干 

咏庭中千瓣榴花三首 

药栏尔后花希赏日日东斋只困眠每易庭榴树底小一朝开亦照高天 

的的朱榴夏始成水帘氷簟益分明偏枝不动宜雏燕接叶时披称小莺 

万瓣千须始一花累累应只为年华春风无限倾城萼结实谁真取世夸 

雪中见枯树似梅二首 

忆在江南梅照眼几年繁蘂失溪云如何枯树寻常见一雪垂花朵朵分 

可向繁枝问假真纷纷过眼即飘尘东风一夜高楼篴乱落江梅谁柰春 

喜雨三首 

破到榴花今日雨向来红紫可怜吟蝶沾蜂湿徒增忌杏绿梅黄亦苦心 

二麦临河半欲黄一夜生长谁禁当挥锄荷笠能辞苦浪泼云翻虑尔忙 

水缺沙干燕只忙交交莺羽闪无光今辰底恁穿杨急拍拍衔泥向我堂 

夷门曲二首 

黄河岸头多容船大堤小堤杨柳烟独树花开特造次邻家香醪不索钱 

南堤二月杏花红北堤高楼红映空珊瑚宝玦谁家子系马门前青树中 

新水至二首 

桃花照水杨柳长河水新添一尺强昨夜舳舻衔尾至不是鱼航是酒航 

时和驿边河水流康王城近舍西头青苹两眼汀洲里芳草连天无那愁 

狂风三首 

狂风吹柳袅袅长杏花落地如白霜后来好花开细细昨朝风恶更难当 

来禽青李不须猜一日一夜桃花开朝来春风休更恶枝头绿叶暗相催 

新筑茅斋近北堂喜有杨柳千尺长不争一朝风折尽赤日炎天何处凉 

河上 

河上昨宵风势恶狂花不敢更高飞农夫日望甘霖至估客深愁逆浪归 

杂咏 

春尽梁园花不稀随风片片坐人衣丁宁百舌浑休语遮莫林莺且自飞 

覩小儿吟诗戏作绝句 

关中韦杜世称豪王谢江东底更高兰苕翡翠空啾唧肃肃云鸿万里毛 

东园花树下二首 

夜来睡羙春风颠朝望大梁花满烟钱家东园好李树堪可铺排无酒钱 

今年春色太无赖千树万树花分明便学少年出走马更抛香弹打流莺 

登台 

梁孝台前白杏花眼看风落散晴沙黄鹂恰恰谁为侣紫燕飞飞自作家 

闻桃花盛开 

不及东园红杏时梨花懊恼太开迟即防桃李红欺眼更打黄蜂莫近枝 

张池春日即事 

东门野塘花树红昨日不风今日风倒着接离习池上狂调生马竹林中 

漫兴二首 

白水苍山万里身咏花吟鸟百年人城门此路怜芳草盏酒他乡不是春 

杨柳春江对自流清沙白石伴谁游弋人莫羡能鸣鴈海叟虚疑不动鸥 

钱园二绝句 

去年钱园万李树落莫今春只数枝多应斩伐贫人卖岂复能思烂熳时 

墙东李树太含胡院背夭桃斩不枯及早荣枯休浪拟趁时车马自应趋 

城南别业 

傍堑沿堤二里余柳墙茅屋此成居浣花便拟吾何忝独愧穷愁懒著书 

春日豫章杂诗十首 

东角楼东寒食日吾家海棠双树花忽忆花开吾在此豫章寒食独思家 

乱蘂浓花今有无旧趋北阙忆西湖垂杨画鹢金鞍戏三月烟花满上都 

每爱高楼畏独来非关觔力怕徘徊江头无限桃花树恰到来时满眼开 

江花照水两三枝弄日吞烟是尔时不应春风与作意挂断低空百尺系 

东湖鸬鹚有几岁踏浪争花何恁游可怜汝辈异情性拄杖独看春岸头 

烂熳谁家临路枝留连蜂蝶过相疑行人莫羡渠能主落水沾尘会有时 

江南春事殊懊恼五雨十风常不晴今日大开聊一望却憎花柳太分明 

江北每嗔花不早清明出郭始芳菲可道江西浑不冷清明桃杏亦初飞 

树头春鸟苦喧聒欲打还留催好春院里八哥何事者羣翔缓步不知人 

苦吟实是被花恼今日携壶何处倾鳯凰洲前好杨柳美日鸣舷遮莫行 

漫兴二首 

城外清江城内湖水门通贯古名都鱼跳浪阔终难网鸟立沙长岂得呼 

久雨今晴燕得飞城中江畔步徐归烟花晚阁偏冲槛柳絮晴桥故点衣 

渔父 

应手扁舟去若飞回流撤网倏成围金鳞翠鬟心俱切得谁先荡桨归 

新买东庄宾友携酒往看十绝句 

芳园垂老惭为主门巷开除即是家不知樱树春能早便把樱花作杏花 

园芳细认纷无数大半朱英间碧林搴蕋美枝惟恨晚对花谁记种花心 

年来好事推刘四西兴花情老独浓最喜能移山茉莉所嗟犹欠木芙蓉 

黄鹂故啭千头柳白蝶能穿百结花敢道墙榆浑不用新巢树树可慈鸦 

今春自买城东园暇即郊行不惮烦不应对客夸林竹日日柴门有驻轩 

买地兼园巳自饶来游况是百花朝细看却恠林间笋迸槛穿篱只恁骄 

静处亭亭竹万竿美烟濡露不曾寒多栽要识前人意秀色凭渠雪后看 

鲍子知我远载酒郑生骑驴犹踏春灞上孰如彭泽柳竹林休认草玄人 

边村黄子先曾约百亩十年今卜邻元是隐沦须共酒非因花树始同春 

为花底恁朝朝出风日清和今古稀传道郑生重载酒寄言花蘂莫轻飞 

东园遣兴再赋十绝句 

经宿隔城花尽开园扉深闭蝶应猜小车即病行能稳一日来看须一回 

朝出看花车暮回辕西东望复徘徊黄昏蜂蝶休虚闹明日深枝花更开 

万蕋千葩枉自奇海棠临牖独专姿今人尽仗繁枝叶国色纷纷却未知 

百花丛里一茅堂独坐时传百和香隔帘谁放游蜂入扑酒冲琴特恁狂 

分行种树非无意薙秽薅烦亦用情何事草蒿欺便得芊芊满地不知名 

旧种丁香间石榴花时榴叶未曾抽试看赤艳倾阳日乱萼繁英何处求 

护径扃园意自知百年今日是花期昨属客过贪劝酒僮人背折两三枝 

呼童刈草栽吾菊夹径分行补种葵怕认野人为鲁相旋刚修竹起东篱 

人生无求心自宽酒香花明身幸安忘忧岂帝凭萱草蠲铌何劳问合欢 

吾园亦在东门外昨日清明手种不信邵平能五色吾园兼有武陵花 

痔不可车旬日乃造于东园春葩向残夏英欲起慨焉动于老怀再赋绝句十首 

鲍归昨夸百结胜惜我病阻孤春妍岂谓今开两荆树分枝的的照红烟 

桃杏叶尖荷叶圆杨花乱扑如白绵若言春事浑无曲榆荚缘何亦贯钱 

昨当春色散年芳竞媚争妍各擅场一出牡丹诸便歇固知渠是百花王 

槛西新笋不太甚一夜迸阶横我檐汝虽天生刚直物岂容出地头头尖 

吾园种种无樛木两葛萦纡底自芳客到更无愁醉酒醉时但卧此花傍 

情闲有时被物恼即无恚怒亦生嗔频来语燕如疑主独立鸣鸠不怕人 

为园偏种闲花草我欲移松无处栽深山瑟瑟谁知汝可惜凌云耸壑材 

亦知盆沼非源水试放鱼苗喜即成敢说寸鳞无变化煦花吹絮巳横行 

花时酒客围花坐今日红稀客不看即使盛衰遵物理何须反复似波涛 

万□羙竹修修翠爱此朝朝坐竹中困酒实应惭阮老挥弦聊窃此嵇公 

东园澷兴之作 

大麦初黄小麦齐樱桃半熟压枝低先生皁帽何为者白首看花日每西 

客有欲除我东园草者诗以止之 

绿匝红稀可柰春友车朋马故应频行边莫便锄闲草但入林园仗主人 

牡丹绝句二首 

自知国色无伦比放徧羣花每后开独艳不教霜雪妬先春甘让冻园梅 

自尽羣芳见此花后时莫澷为渠嗟争开若使先桃李谁与春风殿岁华 

葡萄 

万里西风过鴈时绿云玄玉影参差酒醒试取氷丸嚼不说天南有荔支 

除前五更闻习仪皷角感而有作二首 

苍龙阙动朝元日玉笋班齐舞蹈时枕上忽闻新皷角眼中如闪旧旌旗 

两朝旧是含香吏豹隐俄惊二十年犹记习仪端笏地朝天宫里听鸣鞭 

景帝陵 【集古句凡五首】 

北极朝廷终不改崩年亦在永安宫云车一去无消息古木回岩楼阁风 

望湖亭 与客携壶上翠微千家山郭静朝晖平沙渺渺来人远黄鸟时兼白鸟飞 

功德寺 忆昔霓旌下南苑江亭晚色凈年芳重门深锁无人到僧在翠微开竹房 

翠华岩 晓行不厌湖上山别有天地非人间安得移家此中老白云常在水潺潺 

香山 二月巳破三月来山下碧桃春自开半醒半醉游三日并马今朝未拟回 

白纻曲 

吴中女儿白纻衣薄暮横塘荡桨归荷花港里无人见惊起颅鹚队队飞 

秋风曲 

袅袅秋风生渌波菱角鸡头满御河藻间游鱼不知数荷上灵龟浑未多 

新立金川书院祠练公父子文碑幸成 

力修书院缘栖主碑石新成颇慰心薄劣实惭文太减特书应不待如今 

宴豫斋翁苐次韵 

面面危楼对曲台枝枝花树向楼开主人不有生生意隙地宁容长绿莱 

端午曲二首 

殿门朝凉虚縠垂菖蒲艾叶青离离千尺辘轳转金井氷盘荐黍鸳鸯冷 

彩绳累累作端午石青蜥蜴泥金虎老奴催恩拜纨扇香纱笼头半遮面 



【卷第三十六】 

【六言十首】漫兴六首 月夜泛湖二首 明山草亭 南康除夕 

【五言绝句一百四十八首 】神京乐四首望南城晚出禁闼二首 东华门偶述采莲曲大堤曲艳曲二首 春曲二首 杨白花二首相和歌月夜吟九月见花 闻笛 □望浦烟九日京中 正月见鴈出郭 望野 晚出大堤侄叶来迓 石头口竹饮南康元日 龙沙晚行 闻夜笛龙沙见新月村夜三首 晚烧吟黄河氷二首宿苏门是夜雨泉上独酌二首 黄州二首 鄱阳歌双泉寺题壁二首书院 白塔寺上方寺钓台 白鹿洞圣泽泉枕流桥风雩石门前溪回流山井开先寺五首宿开先寺 归宗寺王右军故居 吴溪 望龟峯江行杂诗七首 新庄漫兴四首 紫霞洞主歌五首田园诗五首寄徐子二首赠何舍人 寄都主事穆送余客送人 赠客 过夏口寄恽君 诸公石头口舟饯寄黄子广东浔阳寄耿参政致仕 送郑生送人赴举 赠王左史二首 赠刘东戏郑生求欧帖看送酒郑生 送王生北行二首观袁永之乐府戏裁子夜歌二首寄之咏李花咏鹭 获麂 馈鴈 花鸭 莺晓 咏萤 名花 炭篓盆架【以下狱中八物】砂锅盆船板床砖枕 芦席几坏墩 麻绳椸葛衫帐渔村夕照【以下潇湘八景】山寺晚钟 平沙落鴈 江天暮雪 洞庭秋月 潇湘夜雨 远浦归帆 山市晴岚 薜荔园【以下寄咏徐学士园亭】恩乐堂石假山水鉴楼 

【杂言四首】三五七言 四六八言 三五七言 四六八言 



空同集卷第三十六 北郡李梦阳撰 　六言十首 

漫兴六首 

北叟临门种棘南翁过路钩衣楚楚纤鳞水跃英英鸷翮云飞 

二 鹦鹉窥笼百遍狝猴上树千回紫燕衔泥入室黄麋啮草登台 

三 西海昆丘阆苑仙人王子安期春至蟠桃艳艳秋来弱水弥弥 

四 黄帝清游化国虞皇穆拱玄宫殷主爰消雏雉文王载梦非熊 

五 种豆南山一顷朝来丰草离离岂若蓝田种玉何如商岭餐芝 

六 圃口翻翻瓠也门前潏潏流湍凫鹭轻轻不下鹓鸿冉冉高抟 

月夜泛湖二首 

水天上下一色棹鸣波月同翻渔丹欵乃何处旁山杳冥吐吞 

二 月鹭惊飞不见遥看片帆影来双桨如飞荡去一道流光镜开 

明山草亭 

旧业门前五柳绿橘黄柑数亩烟霞不负闲身社稷空余白首看月天拄峯头采药洞庭湖口扁舟薄暮归来疑是波钓叟 

南康除夕 

夕阳山色湖波将春夜寂风和何事邻姬独哭谁家金皷时过客舍萧萧酒烛归人杳杳关河览镜颜容尚在方言儿女能歌 



五言绝句一百四十八首 

神京乐四首 蓟谷襟东海居庸锁北门王者本无外天险壮乾坤 

二 天回金气合星顺玉衡平云生翡翠殿日丽鳯凰城 

三 锺鸣长乐馆乐奏未央宫寿域皇图迥钩陈紫极通 

四 卫霍干城旧伊夔鼎鼐新万年天子寿四海一家春 

望南城 南内夕烟敛玉楼春望空禁籞年年锁园禽巢殿中 

晚出禁闼二首 杨柳南城道芙蓉小苑通内使来调马君王勑射熊 

二 夹城云气夕露掌隐金盘杨花白云乱风起满长安 

东华门偶述 银瓮烂生光盘龙绣袱香但知从内出不省旸何王 

采莲曲 白鹭青天映红籹绿水遥笑语荷花里争荡木兰桡 

大堤曲 腊月大堤边春风思宛然杨枝摇白日烟花袅金鞭 

艳曲二首 盈盈绮闼女生长不知春开窻见百结背面掩罗巾 

二 父母爱少女女是聪明子生不识鸳鸯绣出鸳鸯□ 

春曲二首 春风度山阁凭轩望江路帘动时有香不见花开处 

二 翩翩谁家燕衔泥向何所避人花丛里忽复梁间语 

杨白花二首 三月大路旁绿杨美芳春可怜雪白花来往送行人 

二 宁唱采菱曲休歌扬白花菱生犹有蔕花去落谁家 

相和歌 羙人罗带长风吹不到地低头采玉簪头上玉簪坠 

月夜吟 月出东方高刺刺灯下语漂摇林中箨浙浙如寒雨 

九月见花 长安桃李树秋晚复花枝九陌寒烟里无风自落时 

闻笛 白日挂云间谁家玉笛闲北风吹杨柳落叶满关山 

□ 城云白欲曙沙月上犹残独步怜红叶空庭玉露团 

望浦烟 客愁何处落涤涤冬浦烟日出浦烟歇客愁还复然 

九日京中 白鴈独横秋黄花伴醉游眼看风物换愁杀仲宣楼 

正月见鴈 忆昨辞京邑相随南鴈归如何早春日独见北鸿飞 

出郭 出郭携尊屡寻园步屧迟莫言春事晚犹是百花时 

望野 久静山容敛秋凝野色凄白云留绝巘苍雾隔前溪 

晚出大堤侄叶来迓 袅袅绿杨西双翻碧玉蹄何由识小阮为听紫骝嘶 

石头口竹饮 白日竹林中隤然脱巾醉风吹乱叶响醒看江日坠 

南康元日 此日故乡酒应怜千里违是处萋萋草王孙归不归 

龙沙晚行 晚风度疏松琳琅动仙阙回波滚明沙错认地上月 

闻夜笛 五月梅花落羁魂羗笛惊孰能风月夜更听陇头清 

龙沙见新月 每讶沙如月龙蟠作后山如何今夜月却又学沙□ 

村夜三首 万物既有息我亦中林卧云开迥水白地闪飞星过 

二 清林不知暑一觉群鸡鸣野圹气森飒天空夜虚明 

三 霞明鸟声起行人语中路微微林下风泫泫花上露 

晚烧吟 早烧不出门晚烧行千里达人贵知时天道有终始 

黄河氷二首 黄河一夜水日光惨不发安得万里鞭白马弄晴雪 

二 夜氷白莾莾风来但飞沙梁园一夜雪枯树皆梅花 

宿苏门 朝发阳武城暮宿苏门里卧听青山钟遥在白云里 

是夜雨 北风吹山云不见山上月苏门一夜雨千峯尽成雪 

泉上独酌二首 涌金亭畔路细雨不思回独酌看流水山花映酒杯 

二 白石谁家濑轻鸥二月湍踏歌逢卫女风曩似长干 

黄州二首 浩浩长江水黄州那个边岸回山一转船到堞楼前 

二 日落清江远光摇赤壁山无人说吴魏来往钓丹闲 

鄱阳歌 汉水亦太急江浑只恁流何如彭蠡泽清莹解人愁 

双泉寺题壁二首 寺僻无人行夜雨长秋草山僧出迎客落叶不曾扫 

二 我昔寺中游题诗在东壁三年不见僧见之头半白 

书院 书院今人迹繁台古代名楼花番入燕塔树不巢莺 

白塔寺 遥访青莲宇相将白塔原春风亦自动争柰碧莎繁 

上方寺 饮罢塔廊坐塔深萝叶垂欲枕石头卧待有清风吹 

钓台 终日钓石坐清波闲我钩掷竿望山月回见众鱼游 

白鹿洞 白鹿昔成群鹿去谁复来樵子暮行下洞中云自开 

圣泽泉 嘈嘈鸣山泉日日喷悲壑日照一匹练空中万珠落 

枕流桥 峡急岂有心临桥石相激蓦惊桥上听夕阳人独立 

风雩石 倚崖坐孤石北对五老峯中有千尺虹挂断岩上松 

门前溪 山溪信清浅入海作洪波果向地中转应随天上河 

回流山 登山眺四极一坐日每夕行看夜来径苔上有鹿迹 

井 新穿崖下井微霞映深静松风时来拂娜娜匡岳影 

开先寺五首 瀑峡生烟暝山杯坐不归笼灯过潭水疑有玉龙飞 

二 潭色何所似黛玉空人心可道清见底龙蟠不在深 

三 瀑布半天上飞响落人间莫言此潭小摇动匡庐山 

四 垂垂千仞瀑随风下山去吹作半天雨飘散不知处 

五 飞瀑涌寒峡流云静幽壑夕日倒峰影杯中双剑落 

宿开先寺 僧阁暮钟静夏凉风色幽月出照瀑布猿啼西磵流 

归宗寺王右军故居 夕日照何寺夏雷喧此峯惆怅昔人去空余山涧松 

吴溪 三年作楚客五月度吴溪日射桃花岭松阴鶗鴺啼 

望龟峯 龟峯归遇雨彻夜鸣不歇起望昨游处惟见满山雪 

江行杂诗七首 十八滩都尽舟人惯不劳可言滩石险难测是平涛 

二 仄迭中江石衢涛万古存遥看疑砥柱偶问识铜盆 

三 日月东西照支江南北流鹭飞如导鹢横吹不惊鸥 

四 迎送山相似舟移迷北南回看皁口日已照石华潭 

五 锡洲潭古恠攸镇驿幽绝四围青山映鹭栖满林雪 

六 日出青苹湿江浑路不分昨宵驱雨至知是海南云 

七 落日没前滩云移鸟欲还除巾不即卧恐遇绝奇山 

新庄漫兴四首 昨来杏花红今来练花赤一花复一花坐见岁年易 

二 出城每自醉斜阳坐芳草黄鹂枝上鸣花落有风扫 

三 径树团成盖原草绿如翦盈盈车马客时来弄春醆 

四 未有此庄时对酒无处饮今来庄上游却恨酒杯紧 

紫霞洞主歌五首 朝霞美海色闪烁如金蛇回光照岩洞驾我青鸾车 

二 云洞窈谽谺行觅石髓食蕤蕤古苔上有书字不识 

三 丹霞熨朝旭桂叶一何芾中有骑鹤人下上随云气 

四 朝餐赤城气暮揽罗浮色常有瑶草花寒至不曾识 

五 石泉袅长萝烟翠满山室忽闻空中音幽人美瑶瑟 

田园诗五首 暑日郊出频野意差自适鸦雀闲繁阴榴葵乃炎赤 

二 初日暑力薄单车历城曲隍飙卷蜻蜓荇带舒复促 

三 掘堑不数尺及泉水忽涌谁为办佳藕我今畜鱼种 

四 淤泥获拳卯蛇龙谁即分夜看置顿处似有五色云 

五 园荒蒿藋长手鉏薙其秽那解蓊蔚区中有吐芳蕙 

寄徐子二首 紫阁朝回夜金尊月映空秪应徐进士遥忆李郎中 

二 东省堂前树南阳宅里花春风如往日夜月向谁家 

赠何舍人 朝逢康王城暮送大堤口相对无一言含凄各分手 

寄都主事穆 江草唤愁生思君黄鸟鸣遥心将夜月同满阖闾城 

送余客 自寄还家信闺人数月圆住看沙溪口终日问来船 

送人 颇讶枫林赤无风叶自鸣来人与归客同听不同情 

赠客 出郭江南望暮天云北飞断蓬寒更转长路几人归 

过夏口寄恽君 君居楚城里我傍楚城过相思连夜发无柰是江波 

诸公石头口舟饯 北廵寮寀合舟饯此江浔晚别隔烟浦犹闻横吹音 

寄黄子广东 昨游梅岭畔翘望岭南云恰属梅黄日何由攀赠君 

浔阳寄耿参政致仕 连人卑湿地无日不思归况在浔阳见君帆独北飞 

送郑生 桃花浪初起三月尔江南万树垂杨色相留照暮酣 

送人赴举 宝剑动连星金鞍别马鸣持将五色笔夺取锦标名 

赠王左史二首 林卧每倦出时或一乘马来访王相国醉归月明下 

二 君家百瓮酒留连胡不饮花月我自来醉即花间寝 

赠刘东 洎滨三月时花满扶亭道翩翩白马归青袍乱芳草 

戏郑生求欧帖看 徽州郑季子动辄古人师昨特冲秋雨因来问墨碑 

送酒郑生 旅食沙林暮年华北鴈春谁怜竹叶饷同是采薇人 

送王生北行二首 紫辔银鞍马青袍白面郎扬鞭万里去谒帝入明光 

二 朝散午门西春风起御堤上林花半发几处早莺啼 

观袁永之乐府戏裁子夜歌二首寄之 为问阊门柳年来青若何馆娃明月夜醉拥越儿歌 

二 日暖春波绿湖平一镜天船船载歌舞争向绿杨边 

咏李花 城东万李树此树独鲜奇竟日风开落无人谁得知 

咏鹭 独立娟娟鹭惊人离石矶遥看一片雪深映碧山飞 

获麂 小麂何山得出山今几时笑尔深藏晚无言猎者知 

馈鴈 失郄风云翅来游君子门未辞弋客慕终荷主人恩 

花鸭 花鸭静云衣娟娟春草依临池捩颈卧梦拂楚云飞 

莺晓 睍睆梦中迷流莺碧树西起来红日照巳度别枝啼 

咏萤 叶暗辉辉度孤明炯自知月临光不掩星乱影湏疑 

名花 名花似羙人娉婷代应绝夕阳时独立风起满林雪 

炭篓盆架【以下狱中八物】 编荆为团笼本以贮木炭今匪用炭时聊以助吾盥 

砂锅盆 砂锅注清泠洗面还洗心其器苟不洁徒称玉与金 

船板床 船板胡在兹而我寝其上情知非江湖梦寐亦风浪 

砖枕 卢生枕窍中哀乐竟何用我枕城砖卧无窍亦无梦 

芦席几 古人席地坐饮食俱在兹今人设高几翻谓古人卑 

坏墩 晨兴坐兹谈而亦坐兹食为言同寓子尚念埴者力 

麻绳椸 何以架我衣麻绳撑两柱谅有解脱心与子同一处 

葛衫帐 酷暑睡不稳解衫周四围但阻蚊虫入无遮明月辉 

渔村夕照【以下潇湘八景】 西阳下洞庭网集清潭上一丈黄金鳞可见不可网 

山寺晚钟 羙人杳何处盈盈隔和水遥遥云外钟日落暮山紫 

平沙落鴈 西风万里鴈一叶洞庭秋群浴金沙软潇湘霜气流 

江天暮雪 长江浪滚雪烟黑花争飞可恠横流者孤舟一笠归 

洞庭秋月 天水本自空圆月况秋映皛皛起霜色千里一悬镜 

潇湘夜雨 夜响起秋竹浩浩楚云白晓来看沙觜新水添一尺 

远浦归帆 秋风五两席点点聚复散不信小小觉飞飞速征鴈 

山市晴岚 峯晴堆夜岚晨炊翠犹湿但闻山鸟鸣不见鸟出入 

薜荔园【以下寄咏徐学士园亭】 芳园蓊薜荔水石非人间昔闻西洞庭今为学士山 

恩乐堂 肯堂钦古训修祠报前功酌洞歌行潦采蘩遵召风 

石假山 磊奇成我山云气遽袅袅勺水即溟渤拳石是蓬岛 

水鉴楼 风吹池萍开天空水如镜幽人时凭阑下看行云影 

风竹轩 吾轩自有竹暑月常寒声山静无风时满林空翠生 

蕉石亭 看石忽有诗攀蕉书其上夜来雨打叶惊闻金石响 

观畊台 洞庭有兴云太湖无落波登台问农者下勤将如何 

蔷薇洞 洞口蔷薇密石花压云湿晓采枝上露不知鹤飞出 

荷池 山风吹水香脱巾池上坐盈盈千岁龟飞上荷叶卧 

栢屏 堂堂千尺材为屏忍屈曲终抱凌云情不改岁寒绿 

留月峯 峯奇自成窍似月非有心月来尔何意徘徊光与深 

通泠桥 雨过崖水响石梁袅山涧晴天挂一虹溪断云不断 

花源 落英泛流水点点如飘霞为有问津者不敢种桃花 

钓矶 矶根浸寒水细草绿如发夜鱼不受饵石上坐秋月 



杂言四首 

三五七言 

天秋暮月如素金窻隔烟纱花槛流萤度良人远戍玉门西谁念空闺玉箸啼 

四六八言 

五阶风发蕙花时歇莎鸡夜鸣衰草卷帘独望秋月黄云没万里之关山使妾空老而凋红颜 

三五七言 

-A - 望云海陟高京秋风令百物天地何冥冥黄河岸头能覆车何况羊肠诘曲行 

四六八言 

明月在隅蟪蛄夜鸣仰观天上列星三三五五成行憭栗凄兮不可以寐嗟哉四时之气靡常 



【卷第三十七】 

【族谱六篇】例义第一 世系第二 家传第三 大传第四 外传第五 谱序第六 



空同集卷第三十七 北郡李梦阳撰 　族谱六篇 

例义第一 

李梦阳曰往君子谓予曰欧氏谱盖有远冑之谬然欧苏谱又率详其所自出乃益知不可矣 

夫名实者不可以亡纪也子孙而不录其先人是悖乱之行也夫李氏于吾乃亦可谱也巳于是作李氏族谱 

夫李氏莫知所从来矣伤哉或问何故曰二孤方龀而贞义公及于难 

夫李氏四世有三宗焉我曾即我始我祖继之宗者孟春乎继别钊乎继襧孟和乎 

予闻之先辈曰国有史家有谱嗟乎生死出处之际大矣要之不离其事实不然后世何观焉今人多不务实予欲观者彷佛其咳貌故不暇忌细小 

或问谱至兄弟行而止李梦阳曰夫是后予安能知焉 



世系第二 

讳恩　　子讳忠　　子　　刚　　子　　麟 

【无嗣】 庆　　子孟春 讳正　　子孟和 

梦阳 孟草 【无嗣】 

敬　　子　琎　　子　钊 

瑄【无嗣】 



家传第三 

号贞义公者讳恩始徙庆阳是为庆阳李氏卒以衣冠葬道士平配王氏生二男子 【生卒年并阙】 

号处士公者讳忠贞义公子洪武二十八年正月二十一日生正统十二年八月二十九日卒年五十三岁葬东岳庙前娶李氏生三男子二女子 

敬贞义公第二子而号军汉公年八十余卒葬于底不河南山地曰范家峪去城二十里所娶鄢氏范氏生二男子一女子 

【生卒缺】 

刚字克刚处士公子号主文公洪熙元年十二月十三日生成化四年六月二十九日卒年四十二岁葬东岳庙南娶王氏生一男子 

庆处士公第二子号阴阳公娶刘氏生一男子 【生卒年并阙】 

号吏隐公者讳正字惟中处士公第三子为阜平县学训导升周府封丘王教授卒赠承德郎户部山东司主事加赠奉直大夫户部贵州司员外郎以正统四年十二月二十二日酉时生弘治八年五月十六日巳时卒年五十七岁葬城南十里所地曰高家平娶高氏生三男子三女子 

琎军汉公子年二十九岁卒葬于范家峪墓娶冯氏生一男子 【生卒缺】 

瑄军汉公第二子为散官景泰二年十二月二十八日生娶范氏 

麟主文公子娶刘氏无子 【生卒年并缺】 

孟春阴阳公子成化六年正月二日生娶王氏 

孟和吏隐公子字子育为散官初名茂天顺五年十二月十日亥时生娶孟氏 

梦阳吏隐公第二子初名萃娶左氏 

孟章吏隐公第三子字汝含成化十七年十月十三日午时生弘治十二年十一月二十日子时卒年十九岁葬扶沟县东北四十里地曰大冈大冈者王氏居也娶朱氏生一女子 

钊琎子成化四年十月十日生娶刘氏 



大传第四 

李梦阳曰予长而有知矣于是始采先世之载仰天而哭之曰逖哉寥乎是予之罪也夫是予之罪也夫木巳宋之事孔子盖伤之焉于是作李氏大传 

传曰号贞义公者不知何里人也而赘于扶沟人王聚王聚以洪武三年归军于蒲州巳又自蒲州徙庆阳于是贞义公从如庆阳乃王聚不欲尽徙于庆阳而以其弟王三公守扶沟而世居扶沟大冈比兵之起也贞义公战于白沟河死于是公有二男子纔数岁会又失母故不述其父闻之父老曰贞义公盖长者也然卒不免于难云贞义公二子其后皆冐王氏以赘故是时又梁陈氏田氏为一户而一户四氏然予闻白沟河之役于时粮道绝人煮马革食及啖骡马溺巳又尽杀其骡马食之又人相食积尸盖若山丘焉庆阳卫有曰王指挥者统治其军时亦死之 

往先君谓梦阳曰贞义公没时处士公盖八岁云是时母氏改为他氏室而公乃因不之他氏食零零俜俜往来邠宁间学贾为小贾能自活乃后十余岁而至中贾云宁州有李媪者窃瞷公异之乃因妻以女而公即不知为同姓闻之长老曰处士公任侠有气人也即少时而好解推衣食衣食人于是闾里人皆多处士公处士公顾愈谨治生日厚富有赀郡中人用赀无问识不识皆与赀于是郡中人亦无不多处士公处士公载盐过闾里与闾里门斗盐及载菜即又与闾里菜率岁散盐菜数十车于是闾里率岁不复购盐菜而俗谓善人为佛处士又治佛因号曰佛王忠于是佛王忠之名盖郡中矣长老曰处士之死则以田氏予退而问先君先君挥涕曰往田氏为仇家者杀处士怒赴愬行于是仇家大惧乃使郡中诸豪长来行百金间不解而仇家故大有财势可使官及处士赴愬至官置不理反久系处士于是处士益发愤怒病且死仰天乎曰天乎予何罪竟死狱中是时无问识不识咸切齿仇家故长老至今语曰讼事无天盖伤处士云耳然予闻处士葬时有地里家张生指其地曰此必有后岂不谓天道哉 

军汉公则嗜酒不治生好击鸡走马试剑即大仇醉之酒辄解顾反厚年八十余竟无疾卒 

主文公处士公子讳刚称王刚为卫主文好气任侠有父风处士公不喜厚富蓄会暴卒出谷钱家又多不还以故日寖贫至家徒四壁立于是人窃笑李氏主文公于是痛哭往来里门骂窃笑李氏者曰若真以李氏无人耶骂且行卒无应者而止则抚二弟背哭曰若即一不树立我不能为若兄主文公甞以事至京师有羡赀乃尽买学士家言拜历数家归训其二弟二弟卒各擅其业主文公頳面须髯然为人强力使气常勤里中子弟主办事子弟毋敢后里中置酒有主文公主文公不至毋敢先饮敬惮矣而军汉公在军中乃私券我产绐其直酒之人即持券来攵我产主文公怒不言第砺利刄然色常在持券人持卷人觉之走主文公乃抚然曰咍此奴走矣□复大骂跳伏地死券者乃大惧呼天曰天天宁主文生不愿得屋直顷之主文苏券者乃卒不敢复言直矣主文公夜出龙泉道见巨人长数丈以疾卒 

曰庆者处士公次子也精地里阴阳家号王阴阳阴阳公更嗜酒王氏军故戍花马池营阴阳公代往戍至以数干其将将用之一日寇至将问阴阳公计安出阴阳公曰某时战胜将曰有何应对曰行三里当见红妇人应顷之验战果胜将大说于是尊敬阴阳公以为上客而使其尽监军中马马军率日持鸡酒啖阴阳公阴阳公则日美酒狎侮诸吏士奴僇之诸吏士不堪也乃于是盛恶阴阳公于其将将后亦颇疏之阴阳公即又嫚骂将把其短将惧逐之还阴阳公乃于是遨游郡山砦中为相埋然数奇中埋家廉其性但具醇酒更不索钱也过他阴阳埋所即未善公熟睨之曰凶乎问其家凶矣他阴阳又重钱自是郡山砦中不复请他阴阳他阴阳皆穷饿不得行因谋击杀阴阳公投川窟中顷之阴阳公苏稍闻窟上语而不知击巳者乃呼曰救我救我窟上人更复击遂死阴阳公卒顷之水暴至失其葬处 

呜呼我李冐王氏者盖三世矣至我先大夫而始复李氏云先大夫处士公子而号吏隐公吏隐公年九岁丧父而依于伯氏伯氏教之则严也十二三岁时伯氏佣书造里籍乃伯氏不自书顾令吏隐公书吏隐公即善造书伯氏乃大喜奇之顾反严吏隐公讹一字伯氏一朴其掌久之掌坟赤公啼泣里父老见之为苏苏陨涕曰夫纸易传耳柰何至是伯氏乃窃仰叹曰嗟乎吾宁为纸惜耶乃后故称善书者咸出吏隐公下吏隐公少贫贱徒肫肫有至性重厚寡事辞十八九岁时从伯氏往见郡道人道人者异人也不言见公第信两手食指出耳上初不解久之伯氏悟曰谓纱帽翅耶道人颔然之伯氏益又喜于是始议学事矣吏隐公年二十充郡学生始受籍于师日诵百千过不成诵于是诸后生咸目笑公公第诵愈益苦居岁余梦登危楼遇织锦妇于是织锦妇以色丝金针宝镜贻公而公自是辄彬彬有文学矣然又独数奇梦比试诸后生即不复记所诵吏隐公顾记所诵文又高故常冠诸生吏隐公甞梦试目验比试诸生辄叩公曰何梦即未梦公戏谓曰某目某目辄又验诸生以为神郡学岁一人贡然二人行梁生贡 

公次当行梁生稔公文高惧与偕因要公置酒奏首金寿因辟席顿首请欲自行公许诺郄其金不受人曰甚哉李君之憨也垂成而弃厥功公闻之仰天叹曰嗟乎是安知予哉卒让梁生行明年吏隐公贡次者王生王生者公师也即亦置酒要如梁生公又卒让王生又踰年公□□□□□□□□□□□□□阜平县学训导公□□□□□□□□□□□□□至真定牒属各以其徒来赴集先是御史至真定率牒属来赴集阜平生集则率曳翁□人挟烟熏□□跄行见御史及见御史辄又自请试目即不从则相顾脱蓝衫走御史乃顾追呼曰秀才听试目如若所自请目而公之赴真定也戒诸生母仍曳翁鞋毋人挟烟熏帙帙会割以皮夹扛之行又戒毋辄自请试目稍井井矣而御史禹锡始至而弗省也尚怒而督责诸学吏于是吏隐公退而上书陈教化变易之事其略曰夫明者知往者也时者俟至者也故曰违时者不明疆势者不行故拂是以树信则虐而鲜功昔者武王克殷殷余民弗宾也而武王舍之然武王不以其故贬王周公缵武王无竞之烈使二叔监殷而二叔以殷畔然周公不以其故捐明故曰王者必世而后仁见小利则大事不成夫阜平怕山之陋邑也地有栗橡枣杮之饶其人山居草处大鹿豕皮蒯履布袜挟桑孤毒矢日出射猛兽狐兔餔麋而给朝夕夫前代不复闻巳自国家兴百有余年于兹然而科第之事罕焉窃未闻有尊官显人者差于其间也此天下之所共笑也今□□□□□□□□□□□□旦变易其俗望之以诗□□□□□□□□□□□者矣且足下信贤圣然不能过武王周公某□□□必不能以三月之久而遂变百年之俗今夫□□□鸟其名曰鹉孰不谓其能人语也然不笼绁之不宛转相道假以年岁鸟鲜有能语者焉故笼绁之以制性也宛转相道以发明也假以年岁俟其变也夫三者备矣然后可以责効而议功今徒见其朱喙而绿裳也乃辄怒曰鸟奚不人语也是恶可哉御史禹锡览书乃遂不复督责诸学吏顾独礼貌公公在阜平五年以母丧归起为封丘王教授王故机辩人也公侍王执重讷人曰若是必轻于王公笑曰是不善事王者也顾益谨王一日设醇酒大醉公起而伺屏后令左右乃递难公公悛悛如在王前于是扶公出尾之行公竟无他语然巳齁齁睡矣王喜遇反厚王有问公吐心对酒公公辄醉醉悛悛如前时王于是益复喜尊敬之尝自脱其貂帽及绮丽衣锡公每事必曰李先生李先生云见礼如此一日王醉握系带谓公曰予此殊好阔带公方醉第免冠触地贺王王盖自是省矣公在王门十三年沈晦于酒然时人莫识也公酒酣尝击歌曰人欲为贪吏贪吏殃及子孙人欲为廉吏廉吏穷饿不得行我今既不为贪吏又何可称廉吏王门之下可以全身避世于是乃自称吏隐公云吏隐公方面须髯腹便便垂然为人德厚鲜矜伐人矜伐公屏负壁立终不言又不校长短故无大小愚智咸亦尊敬公公醉自外来儿女走夫牵裳行公婆娑舞歌至若火盗事家人卒遑扰公方宴坐睡鼻齁齁如电巳不更问也此其度量可与浅见寡闻者道邪然予又闻公至向学往贫寠时受诗于合水韩公尝大雪公单衣曳破履行尝夜行归雪甚庐萧然无烟也礼曰伤哉贫也今子孙丰衣足食日鞭笞不务学岂复念先世哉公之卒也则以吾母高夫人往高夫人卒丧过大梁公请于王行无何道病舆行抵庆阳舍兴教寺顷之卒王闻讣痛踊泣数行下使使来转且会葬此其克厥始终者故载 

曰琎者军汉公子善机诈把持人一日大寒军汉公子从环县来以啖冷羊肉又饮冷酒卧地上致疾卒李梦阳有弟曰孟章小字曰周张周张生十三岁而丧母居无何又丧父依于伯氏仲氏顷之病竟卒李子叹曰弟之死盖伤予心焉弟生而当成化辛丑其时吾家有吉庆事大置酒会其日周知府茂张指挥使瑛以羊酒来贺此两人至而吾弟产故曰周张秦俗呼绝乳子为老生子故弟又呼老生子云弟生而巨口高颧骨隆隆起发际名为伏犀七八岁时犹啖乳有气力然矫捷善戏善打球缀幡骑竹马群儿莫先也弟又好舔竿击扑蝉打蜻蜓又放风鸢父母以其有奇气时时折辱之不可下乃后父母殁弟因而省悟始折节诵书史日记二千余言其后弟颇好与黄冠人游其伯氏见其日与黄冠人游怒骂之曰夫吾家业诗书世有显名焉今传汝汝柰何弗省弟知伯氏弗巳悦也于是间说之曰夫人生日劻劻勷勷何为者与是非为名与利哉夫豢我者戕我者也轩冕者桎梏我者也今释养生之道不务乃日劻劻勷勷与利名争是亦益速自戕尔长老有言曰上床脱屣不知生死言旦暮难保也夫神仙黄白之事天下之至妙也弗汨尔之形不摇尔之精取之自盈而与事无争是大道之程也夫儒生薄此而不为者徒以刍豢可以厚生而轩冕可以耀名也夫刍豢轩冕是不可必得者也乃今汨汨以死効此非天下之大愚与伯氏曰夫予日见刍豢轩冕者于道路也而不闻有见仙者也夫仙庸其有乎弟对曰不然夫鸡鸭有趐飞不越寻丈何者其分卑也故飘飖遗世以独立者上仙之分也今吾非不能力致富若贵乃亦丑其与鸡鸭等伍巳矣伯氏不能奋其说乃问曰夫黄白之事亦可为乎弟对曰可穹隆三足纳汞贯药煮之桑木之火厥候不爽而大药可成也大药成可以为黄金黄金成而可以为长生伯氏于是积桑木之薪购汞求药置鼎于前乃令弟为黄白之事弟为之踰月而药不就于是伯氏以为卖巳乃大怒将笞之弟恐于是弃其妻奔京师而依仲氏会仲氏如通州弟从如通州仲氏觇弟有异材于是教之以先王礼乐与仁义道德之说弟乃幡然改悟而着论以自解其略曰夫神仙者天地之大盗也夫人有君臣父子夫妇兄弟者非以立争也将以禁淫而范邪也今神仙弃君臣父子夫妇兄弟之伦不务乃日思高翔远举以遗世绝粒此烕生之道也夫束手而不务滋殖而变幻金铁欺世以盗利此道民为奸者也是故先生之制礼也朝饔夕餐以防踰也春耕而夏耨以教勤也故教义立而民不惰夫君子之立于人朝也非以刍豢足以悦口而轩冕足以华体也故曰治人者食于人故刍豢轩冕者报功者也今一槩以为戕我则必尽除天下君臣父子之伦而后可是岂人情也哉弟于是不复再言神仙黄白之事顾嘐嘐然曰夫六经者则譬之鸟也诸子百家者羽翼也予尽读诸子百氏以探知六经之纪然后约于道然是时弟巳病不能行也弟为儿时业自言火蒸蒸自丹田起冲脑眩乃后怕病热卒死彼谚有之曰入田观稼从小看大言有兆必先也由是言之弟之谈说仙术其亦弗祥也巳矣弟病革时其妻抱女适自梁中来弟屏之弗与语顾惟与仲氏语比卒气充充不竭第索火瓦熨两足已而曰冷过膝巳乃出左右手令仲氏诊而绝此弘治庚申冬事也噫伤哉伤哉李梦阳曰死生之际可以观人矣弟年十九而能不死于女妇手此可以观弟 

赞曰桓桓鼻祖爰义爰武膏血草野我祖蹶厥家若厥土为山金出于砂赒急振穷视如泥沙愬仇殒躬冤乎冤乎为善罔获大母秉贞蹈仁艰关育孤固穷安节李氏之孟陶乎伯氏愤震中叶再振二弟不罹于夭孤胡绝不祜仲骄矜能载殒厥身亦卒不信我父砥行茹毒允基允耀而弗禄弗考于惟毋氏艰贞起厥家佐夫敬姑长我六雏躬瘁形竭不膏不沐今子孙茹甘策肥服利食德矣孰知所从来即论诸家世享不逮冤巳汝含之英发先世之遗烈乎苗而不秀又何故也 



外传第五 

王氏贞义公扶沟王聚女改适 

李氏处士公宁州李媪女讳曰绵是曰李夫人李夫人讷讷寡言好顾喜坐竟日请饮食则饮食生洪武三十三年二月二十六日卒成化十五年十一月十三日年八十一岁寡节盖三十三年云墓在底不河北山与十五里堡直而稍西 

鄢氏范氏并军汉公并葬范家峪墓 【生卒缺】 

王氏主文公葬西河岸岸崩今无家 【生卒缺】 

刘氏阴阳公葬赤城庙旁 【生卒缺】 

高氏吏隐公讳曰慧赠安人又赠宜人是曰高夫人高夫人赤城高家女父曰高成母曰刘媪刘媪故居小十字街生夫人生六月初我大父有养女即高族女曰朝华将赘壻大置酒会有刘媪刘媪抱夫人往我大父见之大惊曰安得此福女阔面大耳者因求刘媪聘吾父及期吾家贫乃徒以酒肉往请期刘媪怒数破酒掷肉不得请久之或说刘媪曰而女终不聘乎刘媪悟于是乃具妆奁送夫人归夫人归居无何贫愈甚夫人无怨言乃独曰此天也先大夫出务学夫人则豢卖鸡豕及酒醋佐先大夫学及时时负薪水行人见之率怑苦夫人夫人弗苦也然夫人性至严重好鞭笞仆奴虽家人嗃嗃而蒸蒸无间言贵有妇矣然犹日视米盐零醉物及酒食与鸡马食即与鸡马食不肯妄用粟至见哀怜人则咨咨不已周济之此虽其小细可以观大德焉夫人生正统五年五月二十五日子时卒弘治六年八月二十九日巳时年五十四岁袝葬高家平墓卒后数年而有 封锡之命 

范氏名葱瑄景泰六年九月九日生 

刘氏麟改适 

王氏孟春成化十年正月二十一日生 

孟氏孟和阜平人天顺七年二月五日生 

左氏梦阳 

朱氏孟章改适 

曰海处士公女适任昌 

曰喜处士公第二女适黄景 

曰智军汉公女适张某 

曰香吏隐公女适曹经 

曰真吏隐公第二女适王玺 

曰三姐吏隐公第三女生成化六年七月十五日卒成化二十三年正月十五日年十八岁葬于开封府东门东门者宋门也 



谱序第六 

李梦阳曰夫君子述事必有所由从于是作例义第一谱以明世于是作家系第二夫永短行穷异数于是列名讳生死之纪作家传第三然死者要用其本末于是作大传第四子观记有外戚焉家国一道于是作外传第五然必列序本旨于是作谱序第六 

按氏族李氏肇自帝颛顼颛顼有曾孙曰咎繇为理官困姓理氏咎繇裔孙有曰理利贞者迯难伊候之墟食木子于是更姓李氏其后枝叶布散徧中国至周则有藏室吏曰李伯阳或曰伯阳母居李树下生伯阳伯阳生而能言指李树曰此为我姓故姓李名耳此其言不足据至汉则有陇西赵城之李最显著诸李莫敢称并陇西之后生唐高祖是后枝叶愈繁布徧天下然无专著姓和陇西赵城者乃后不知何自有贞义公贞义公有曾孙曰梦阳 

李梦阳读诗至伐木行苇诸诗未尝不废书而流涕也曰厚哉先王之于人也夫建利以定义品制行矣九族有章五服经矣疏疏而亲亲冠履既着等威异矣于是乎有燕享之礼会聚之节有周恤庆唁之文是故易曰天与火同人君子以类族辨物由此观之同异着矣嗟乎非先王孰能为此哉今世俗废此不讲人私其所幸好心志乖僻无据忌忮滋起其极也至父子不相容妇姑反唇而相稽甚者乃兄弟以兵相屠击矣当是之时人心如豺虎据食则露龂相狠恶有思其类者乎故曰专利者无亲亡义罔上则民不附信哉是言也汉唐而下缙绅学士有意于合族者不尠然要之出于躬亲为当故万石君木讷人也 

不言而躬行故其教不严而治不肃而成此岂声音笑貌者耶今人多务名好侈大家世无惨痛恻怛之实及若郭崇韬拜他人墓为祖即使有合族之志体先王燕享之文制为饮食会聚使其相周恤庆唁其子孙能尽遵不邪且崇韬以为王侯将相果有种乎予为是惧今谱传第采其事实欲子孙知先世起家之难使知孝敬之本艰贞振厉之操与勤俭之原然李广至德厚得士大夫心此与万石君何殊及孙陵降匈奴自是李氏名败而陇西之士遂耻居门下此丰垂统者之过哉鄙人之言曰何论根株干大则枝斜斯言虽小亦可以喻大故一命之士而布衣之徒能润色名行设礼义法约统治其族人此亦豪杰特立之行非苟而巳也传曰苟非其人道不虚行吾子孙竟安口哉然世俗怕忧其子孙不富贵余甚悲焉今高车驷马功名着于春秋积金丘玉者岂少也然至于其族属则疏矣故有千金餙裘马而族人则衣悬鹑出本于晜弟算无遗铢巳及聚朋辈则宴游日歌舞故见尊官豪宾促怗怗如有缘至见族长辈或不下车也其悖礼可胜道哉孔子曰其身不正虽令不行斯其人使处父子妇姑兄弟必皆不能至道此废古之大患也正德二年岁在丁卯冬十一月序 



【卷第三十八】 

【上书一篇 】上　孝宗皇帝书槀【弘治十八年二月】秘录 



空同集卷第三十八 北郡李梦阳撰上书一篇 

上　孝宗皇帝书槀【弘治十八年二月】 

诏曰朕方图新政理乐闻谠言事关军民利病切于治体可行的着各衙门大小官员悉心开具明白来说于是户部主事臣梦阳上疏曰臣闻人君不患世无直言之臣而患巳之不能用其言人臣不患其言不得　上闻而常患人君者闻之而不乐也盖直言之臣秉性朴实不识忌讳覩事积愤诚激于中义形于词故其言剀切而无回互药石而鲜包藏是以为君者不乐闻也即闻之不乐行也夫明君英主则不然也谓其言剀切非为身也药石非矢见名也于是道之使言言可行也于是措之于行是故下无壅蔽之奸上无过举之政故治化浃洽而百姓受福矣臣窃伏思　陛下则真明君英主也何以知之　陛下法祖宗者至矣敬天地者蔑以加矣饬躬勤厉延问若不给矣乃犹曰政理未新谠言未闻惓惓焉若将失之欿焉怕不自安也乃于是下　诏布诚广路谕之以悉心诱之以乐闻惟恐知之者不肯言言之者不肯尽岂不出于寻常者万万乎臣故曰　陛下真明君英主也然而治化不浃洽百姓不受福何也意者病与害为之而　陛下弗察也又其渐不可长焉夫天下之势譬之身也欲身之安莫如去其病欲其利莫如袪其害欲令终而全安莫如使渐不可长今天下之为病者二而不之去也为害者三而不之袪也为渐者六而不使不可长也乃顾汲汲曰是奚不安也奚不利也奚不令终而全安也是何异于不药而求病愈于戏其可畏也哉夫易失者势难得者时今覩可畏之势而遇得言之时使仍缄默退缩以为自全苟禄之计是怀不忠而欺　陛下耳臣今谨据所见昧死开坐惟　陛下矜察哀怜俯赐观览焉 

二病一曰元气之病夫元气之病者何也所谓有其几无其形譬患内耗伏未及发自谓之安此乃病在元气臣窃观当今士气颇似之故曰元气之病夫孔子曰邦有道危言危行今人不喜人言见人张拱深揖口讷讷不吐词则目为老成又不喜人直遇事圆巧而委曲则以为善处是以转相则效翕然风靡为士者口无公是非后进承讹踵弊不复知有言行之实矣如此尚得谓之不病乎且大臣者庶官之表而民之望也今大臣□□□□□□□□□□□□□得以风闻言事者也今大臣被弹劾则率廷□以求胜语人曰我非要作官但要屈直明白耳及直矣又恬然作官此何理也往大臣有亲之丧服除非　诏不起今大臣服除自起矣如此尚得谓之有礼义廉耻邪夫无礼义则佞人进乏廉耻则国无防佞人进则因循互相欺诋国无防则纪纲不张臣窃谓此等不治必积渐不可救药故曰四夷未侵百姓未离刑政未坠疆土未蹙而国危主忧此臣所谓元气之病也二曰腹心之病夫腹心之病者何也攻之则难攻不攻则亡身者也臣窃计今事势内官者腹心之病也夫内官者阴性而狼贪其地逼近又朋比难翦臣故以为腹心之病夫仓厂场库钱谷之要也今皆内官主之　陛下以此辈为忠实可用邪抑例不可废也夫例访不可废每处置一二辈足矣今少者六七辈多者二三十辈何邪且夫一虎十羊势无全羊况十虎而一羊哉今某某有司擿发其奸幸　陛下洞见其情实外议佥曰是必不赦不具窜斥今数月矣犹合而不行夫人情莫不遮于潜而玩于彰彼未擿发奸尚有严心今其奸业擿发之矣不置之法又不□□□□□□□□□□□□□□□□□□□□可赦有□不可补言难除也今　皇城之内通名□者几万人焉亦多矣　陛下又勑礼部选年十五以下凈身男子五百名将安用邪夫人情孰不欲富贵今田野小民无故犹阉割亲儿以希进用矧今有诏矧有名呜呼此其祸可胜道哉夫灭绝人类则必戕天地之和戕天地之和则灾害必至灾害至则五谷不熟人民离散天道乖于上人心怨于下而阴性狼贪之徒无忌妄行于中而国不危者鲜矣臣故曰内官者腹心之病也今　陛下诚于此时拔廉直奖忠鲠斥无耻大臣进卢扁之佐则必转病而为安厌祸以为福且　陛下何难于此而不为也今议者必曰彼曾不指实某忠某直某为无耻泛言难行然不知上者风也下者草也拔一君子则君子进即有小人相率而化于善矣且人不幸而有病择医而治之者为爱身也今某某有司幸擿发其奸是亦国之医耳若一切合而不行是医能治之而　上弗肯使也且陛下何难于此而不为也今诚欲腹心安莫如铲内官之权欲铲内官之权莫如有罪不赦有缺不补传曰治未病不治已病今固巳病也而犹不治是可惑也巳 

三害一曰兵害夫兵害者何也臣以为冗食而无补空名而鲜实也夫强本者所以弱枝也今在京之兵以卫计之七十有余分为三营一曰神机二曰三千三曰五军盖带甲控弦者数十万焉意固欲以强本也然至正统已巳纔数十年耳拔之乃仅得十二万焉亦寡矣于是有十二团营之名团营至今又纔数十年耳日者遣将北伐拔之不满三万焉然其腰鞬弓刀不全也骑士则牵露骨马又旋置鞍辔等夫兵数不减于前食之者增也一旦而狼狈若此何也官不恤其军豪势多占使远者迯近者濳职者不以报粮籍不开除又壮丁各营其家老弱出而应点冥其食之者增而用之者寡也臣故曰兵害者冗食而无补空名而鲜实也夫腾骧四卫者今非所谓内兵耶外官既不与稽其数征役又不选用其丁故其人率富豪而气骄夫内官者阴狡而狼贪者也以富豪气骄之人而率之以阴狡狼贪之徒兹其害可忍言哉且夫锦衣卫爪牙之司也今内官之家人子弟官之团营兵之精也内官参之内兵又其专掌之　陛下乃何独而不为之寒心耶古人有言曰官惟贤赏惟□□□□□□□□□□□□□□□□□□□□人子弟抑孰非诡托冐官也乃遂令布列要地为爪牙乎谚不有之曰萌芽不伐将折斧柯爝爝不扑燎原柰何言贵豫也　陛下诚于此时查往年李五事例仍置总兵官使参掌内兵又禁团营把总号头等自今不得置其私人乃于是令诸左右曰其诡托冐官自首者听但罢免不问如此则威立而恩亦流所谓消患于未形计之上也二曰民害夫民害者臣以为敛重而民贫又贪墨在位恩不下流也臣闻惟智者而后起家夫人未有无所赖而生者也今百姓贤智者百不一二愚蠢者十常七八然又苦无赖而有司者不之恤也敛之不问贫富也役之不问胜否也曰是尔职焉矣是故富者剥削贫者称贷称贷之不足则必鬻子鬻子而不足则必逋窜一旦弃父母捐亲戚背乡离井愁怨之声上干天和则必有水旱风雹之灾逋者不还居者缧绁而牵连则必有无辜暴露之尸臣故曰民害者重敛使之也夫内府供用有常数也宜有常簿焉今油蜡皮张诸料等较之弘治初年费且十倍于前此何也盖下者効上者也耴嬴者未有不羡者也今既十倍于前则户工二部科泒必又倍矣丁之州县必又□□□□□□□□□□等必又倍矣又经内官必有贿赂是益又倍矣于乎民日贫而敛日积当道不若言以闻有司乘机而肥其家如此而犹望其治是真却步以求前耳　陛下前固尝降　诏旨存问矣然簿数不减也科泒不省秤头如故贿赂公行无惮此所谓空名而实祸也臣故曰贪墨在位恩不下流者此也三曰庄场畿民之害臣伏观洪武某年　诏曰直隶抛荒田地听民开垦永不起科夫民既自开垦之矣不可谓非其田矣而今　皇亲之家听无赖光棍投献主使谓非其田也读之　朝廷朝廷亦谓非其田也率即赐　皇亲家皇亲家既奉　天子命为已有乃辄遂白夺其田土夷其坟墓毁其房屋斩伐其树木于是百年土著之民荡产失业抛弃父母妻子千里之内举骚然不宁矣夫　皇亲与国同休戚者也而禄非不丰蒉非不极也乃秪以区区之田损害亦子动摇基本如此是不欲与国同休邪呜呼亦意矣昔鲁廐焚孔子见之但曰伤人乎盖贵人贱马也今蓟州牧马草场与百姓争阡而竞亩尺分而寸剖之臣窃悲也是何贱人而贵马也夫草场数千顷地耳今三遣官矣百姓连年坐勾摄转相牵联妨废本业耽阁其生理男不秉耜女不上机卖男鬻女弱者转而死泥涂者过半矣呜呼是何贱人而贵马也臣虽未详其始末窃计今事势万无百姓侵官之理设有之所办亦官租耳非若　皇亲之家占之为已有也今据勘牒四至与民争者止十之一二耳臣谓宜置而不问且百十年土著之民一旦逐之使去　陛下忍为此耶夫王畿天下之本也今以数十百顷之地失黔首之心伤阴阳之和臣固知　陛下不忍矣　陛下幸哀怜听臣愚计　勑户部查景泰六年勘官冯諲奏内事理以前项田土仍给民征租但以空闲草地牧马便 

六渐夫六渐者一曰匮之渐夫匮之渐者何也臣以为兵连然耳然又苦浪费今各边用兵以将则庸以卒则罢糜财而无功旷日而损威而钱谷吏挽首供给莫敢如何稍有不继则军吏诿以自解是故仓廪不足不曰兵者麋之也曰是钱谷者之误之也钱谷者不曰巳误之也曰是无米而求粥也于是始有和买之议矣和买而不足于是有穵运之例穵运而又不足于是乞内帑之银臣始至户部太仓库银尚百七十余万今销耗且过半矣然而乞者未巳也由是积渐而不止虽欲不匮乌可得矣夫今疆土不蹙于前也又鲜大寇非有若匈奴突厥者也竭天下之力以供边而日犹不足此其故何也麋财而无功旷日而损威者为之也夫钱者泉也言流也散于上则聚于下公家削则私室盈今京城内外千观万寺亦炽矣顾又不止彼左右侍臣孰非造寺者也动孰匪以巨万计谚曰十入一出今彼巨万出则其入不止于巨万明矣夫上惟风下民惟草今方春气和耒耜在野　陛下乃不发仓廪助不给赈不足顾徧察寺观等勑给费修葺之是道民以奉佛也彼以巨万入者又何惮而不造寺也夫智者察微今货入而于私室矣又出而造寺观等矣设卒有水旱之警兵甲事兴内取则巳匮外敛则民穷臣不知　陛下计所出矣故曰又苦浪费者此也二曰盗之渐夫盗之渐何也臣以为其几在民穷夫盗者非不知法当死也彼以为往固无食矣今盗而得食即死不犹踰于馁乎往固无衣矣今盗而得衣即死不犹踰于冻乎往有租调官司之辖矣今盗而得自由不犹踰于追系鞭笞之乎夫天下无智愚强弱举俛首捧心以事我者以有法维□□□□□□□□□□□□□□□□□之则彼亦何所不至耶故以臣之愚窃计今事势非但忧盗将必有大患大患者何所谓有乱之机无乱之形也夫今天下无不臣之邦四夷无不庭之国百官奉职筐篚岁至太仓有红腐之粟武库之兵朽而不用又无方二三千里水旱之灾也然而哨聚杀人劫县烧村剽掠妇女者日相闻也假如不幸而有方二三千里水旱之灾武库乏兵太仓粟竭百官不奉职夷狄外侵海内有警则事势又何如矣故曰有乱之几无乱之形呜呼此亦可以寒心矣臣谓宜趁此急选良有司恤饥赈寒以安民心又密令整饬城池军马以伺缓急之变夫安不忘危霸者之略有备无患圣王之政况今承平日久民不知兵万一有虑外之警有如平原睢阳之伦乎臣故曰计今事势非但忧盗将有大患者此也三曰坏名器之渐夫壤名器之渐者臣以为黜陟失制也夫明王悬爵赏以待天下之贤将以奉天而理民也故曰五服有章自天命之示非我也又曰爵人于朝与众共之明至公也是以古之英君宁捐百万之费而靳一郎之拜其意亦谓此耳而今乞官者官乞荫者荫黜其父者陟其子黜其祖□□□□臣不知　陛下计所出矣夫荫者所以报功又示劝也今黜者既陟其子孙则有功者何劝焉是以高其爵不足以励糜乎赏不足以讽夤缘钻刺之风既行而廉耻名节之士遂寡阻　陛下何利于斯而为之也夫大学士万安前侍　先皇帝丑秽彰露　陛下践祚之始尝令内官逼脱其牙牌逐之去矣今而荫其子为丞臣不知报耶劝耶且陛下何利于斯而为之也夫熏莸同器不知有熏廉污并赏孰肯为廉　陛下若谓天下之大何恡此一官则所谓敝袴之藏繁缨之惜者皆非邪惟名与器不可以假人臣故曰坏名器之渐者黜陟失制也四曰弛法令之渐夫弛法令之渐者臣以为舛与玩为之也夫舛莫大于纵罪玩莫大于长奸昔者舜为天子其父瞽叟杀人孟子以为士师执之为舜者但宜窃负而迯盖法者公之天下受之祖宗者也掌于士师士师不得而专也出于天子天子不得而专也是故士师可以执天子之父而为舜者不可私其亲曩者犯人王礼擅抢夷僧货物捐辱国体传笑外邦狱案巳具法所不赦也　陛下何从而赦之耶以为无罪则固巳追偿其货直矣以为有罪未闻有罪而赦之者也有罪而赦之是纵罪也纵罪则奸长奸长则政舛政舛则民玩民玩则令慢令慢则法弛此古之所大忌而今之所甚忽也夫忌莫大于刑忽莫大于私何则刑天讨也公天道也王者不私其天故罚一人而千万人惧谚曰勿谓尺五后且不补臣故以王礼之赦为弛法令之渐五曰方术眩惑之渐夫方术眩惑之渐者臣以为去之不力则诱之必入也夫自古帝王享国长久者畏天而忧民也非以奉佛也康强少疾者清心而寡欲也非以事仙也且　陛下独不见梁武唐宪乎梁武帝奉佛最谨然罹祸最惨唐宪宗事仙又最谨然年又最短此其明効大验彰彰可考者而今创寺创观请额者　陛下弗止也比又诏葺其圯废臣不知　陛下乃何所取于彼而为之也夫真人者大虚无为之名也今酒肉粗俗道士陛下敬重之如神尊为真人又法王佛子等并肩舆出入珍食衣锦　陛下践祚诏曰僧道不得作醮事扇惑人心堂堂天言四海诵焉夫　陛下神心睿姿不减于前也乃今复尔者臣故知有诱之者也夫去之不力则诱之必入譬若锄草不尽反滋其势　陛下柰何去之不力而反使之滋也夫诱者必曰其道妙又其法灵今天变屡见于上百姓嗷嗷于下边报未捷仓库匮乏信如真人国师道足以庇法足以佑陛下何不遂一试之且彼能设一醮噀一法使天变息而嗷嗷者安乎此固必无之事而　陛下不察反听其诱此臣之所以日夜悲心者也六曰贵戚骄恣之渐夫贵戚骄恣之渐者臣以为其防决也夫水防惟土国防惟礼水决则溃礼决则陵昔者　高皇帝制皇亲令曰　皇亲之家不得与政臣尝伏读叹息以为圣王不易之论及退而考夫颁禄列爵则又使大贵而极富巳又考其器度田奴之等则又不使踰也臣于是又叹曰是所谓礼之防也夫　皇亲与国至戚也不宜有间今顾制礼以防之者臣以为此固保全而使之安也今　陛下至亲莫如寿宁侯所宜保全而使之安者亦莫如寿宁侯乃顾不严礼以为之防臣恐其溃且有日矣夫下替则上陵今寿宁侯招纳无赖罔利而贼民白夺人田土擅拆人房屋强虏人子女开张店房要截商货而又占种盐课横行江河张打黄旗势如翼虎此谓之不替可乎替则陵陵则逼大逼则法行且今侧目而视切齿而谈孰非饮恨于寿宁者也夫川溃则伤必众万一法行　陛下虽欲保全而使之安得乎臣窃以为宜及今慎其礼防则所以厚张氏者至矣亦杜渐翦萌之道也 



秘录 

初　诏下恳切梦阳读既退而感泣巳叹曰真　诏哉于是密撰此奏盖体统利害事草具袖而过边慱士会王主事守仁来王遽目予袖而曰有物乎有必谏草耳予为此即妻子未之知不知王何从而疑之也乃出其草示二子王曰疏入必重祸又曰为若筮可乎然晦翁行之矣于是出而上马并行诣王氏筮得田获三狐得黄矢贞吉王曰行哉此忠直之繇也及疏入不报也以为竟不报也一日忽有　旨拏梦阳送诏狱乃于是知张氏有本辩矣张氏论我转罪十然大意主讪　母后谓疏末张氏斥　后也掌诏狱牟斌牟斌问曰寿宁胡不指其事实羽翼予曰虑对耳斌曰指则我能据事实翦厥羽翼奚对焉狱成牟斌参之其略曰原情应　诏论法亦违而渠云十罪者悉置弗入奉　圣旨李梦阳妄言大臣姑从轻罚俸三个月此十八年四月十六日也居顷之　龙驭上宾矣痛哉何忍言何忍言太医院使吴釴高邮人也谓我曰　上崩之明日釴往见一近侍阉会阉挈其白绫褶子出褶子自肩以下血淋淋未干也阉迎釴以褶子泣曰此　爷爷口鼻中血也釴相与泣问故言　上气绝时阉负之自寝出云已阉抆泪谓釴曰怎更能得此　圣明皇帝釴叩之阉曰前李梦阳事知否釴曰不知阉曰　上初无柰寿宁辈逼何金夫人又日在　上前泣许不平　上欲借官人每力一日朝退召三阁老　上问曰李梦阳言事若何刘健辄对曰此狂妄小人耳　上默然良久谢迁前对曰其心无非为国　上颔之曰然会科道官交章入李梦阳由是得释然释之日金夫人犹在　上前泣许求重刑　上怒推案出竟批止罚俸三月汝以为此等　皇帝能更得否言既二人相对大声哭而尚书刘公大夏曰释李梦阳时会　上召我言阉辈事因遂及李梦阳事　上曰朕初欲轻谴此人而左右者辄乃曰轻莫如打二十放了巳顾大夏曰汝知渠意乎大夏叩头对曰臣不知　上曰打必送锦衣卫渠拴关节打之必死也于渠辈则诚快矣如朕杀谏臣何正德间予至江西则见都御史艾璞曰璞往为光禄卿故事光禄寺日办有攒盘云攒盘者供近侍阉者也　孝宗末尚俭节斯格不行矣而一日未申间忽有旨趣办攒盘十余众惊愕办矣久不之取也例办不入卿不出璞守至昏黑东安门将下锁矣一老阉来曰官第出璞于是仓皇出明日入至寺寺阉耳语璞曰知攒盘否璞曰璞何由而知也阉曰昨夜　上盖游南宫云　皇后　皇太子金夫人从而二更时召二张自东安门入璞问曰何事阉曰　上和解二张耳为李主事璞叩详细阉不荅而予因记往锦衣百户郭勋曰　上游南宫时二张夜入侍酒中　皇后　皇太子金夫人皆迤逦出游　上独召大张促膝语左右咸莫知闻第遥见大张免冠触地谢云予始不甚信今以艾公言质之符矣 



【卷第三十九】 

【状疏四篇 】代劾宦官状槀【正德元年九月】秘录 拟处置盐法事宜状 请表节义本乞休致本 



空同集卷第三十九 北郡李梦阳撰 　状疏四篇 

代劾宦官状槀【正德元年九月】 

臣等伏念人主以辨奸为明人臣以犯睢鹃忠故群小之奸逼近君侧势足以危社稷乱天下伏未及发是谓祸萌故曰萌不可长臣等幸待罪股肱之列值主少国疑之秋仰观干象俯察物议瞻前顾后心焉如割至于中夜起叹临食而泣者屡矣臣等伏思与其退而泣叹不若昧死进言即使进言以死不犹愈于缄默苟容乎此臣之志亦臣之职也臣等伏□近岁以来　朝政日非号令欠当自知秋来视朝渐晚仰窥　圣容日渐清癯皆言太监马永成谷大用张永罗详魏彬刘瑾丘聚等置造巧伪淫荡　上心或击球走马或放鹰逐犬或俳优杂剧错陈于前或导万乘之尊与外人交易狎昵媟亵无复礼体日游不足夜以继之劳耗精神亏损志德遂使天道失序地你靡宁雷异星变桃李秋华考厥占候咸非吉征切缘此等细人惟知蛊惑君上以便巳行私而不思赫赫天命　皇皇帝业在　陛下一身今大婚虽毕储嗣未建万一游宴捐神起居失节虽将此辈虀粉葅醢何补于事乎昔我　高皇帝艰难百战取有四海　列圣继承传之　先帝以至　陛下先帝临崩顾命之语　陛下所闻也柰何姑息群小置之左右为长夜之游恣无厌之欲以累　圣德乎窃观前古阉宦误国其祸尤烈汉十常侍唐甘露之变是其明验今照马永成等罪恶既着若纵而不治将来无所忌惮为患非细伏望　陛下奋刚断割私爱上告两宫下谕百僚将马永成等拏送法司明正典刑以回天地之变以泄神人之愤潜消祸乱之阶永保灵长之业则　皇上为守成之令主臣等亦得为太平之具臣矣事关安危情出迫切不胜战栗俟命之至 

秘录 

初　今上即位青宫旧阉等日导　上狗马鹰□舞唱角抵渐弃万几罔亲时号八虎而叚敏黄伟虽旧阉以端悫斥不信用会叚坐病免死于是户部尚书韩文每朝退对属吏言辍泣泪数行下以阉故而郎中李梦阳间说之曰公大臣也义共国休戚徒泣何益韩公曰柰何曰此谏臣有章入交论诸阉下之阁矣夫三老者顾命臣也闻持谏官章甚力公诚及此时率诸大臣殊死争阁老以诸大臣争也持必更易力易为辞事或可济也韩公于是捋须昂肩毅然改容曰善即事弗济吾年足死矣不死不足以报国翼日早　朝韩公密叩三老三老许之而倡诸大臣诸大臣又无不踊跃喜者韩公乃大喜退而召梦阳令具草草具韩公读而芟之曰是不可文文　上弗省也不可多多览弗竟也而王岳者亦青宫阉也刚厉而无阿颇亦恶其阉侪初阁议持谏官章不肯下诸阉者业窘相对涕泣会诸大臣疏又入于是　上遣司礼者八人齐诣阁议一日而遣者三而阁议持卒不肯下而岳者八人中人也顾独曰　议是明日忽有　旨召诸大臣诸大臣者盖人人惴也既入在□行吏部尚书许进首咎韩公曰公疏言何韩公于是故曳履徐徐行而使吏部侍郎王鏊趋诣阁探动静阁老刘健语鏊曰事巳七八分济矣诸公第持莫轻下至左顺门阉首李荣手诸大臣疏曰有　旨问诸先生诸先生言良是无非爱君忧国者第奴侪事 

上久不忍即置之法耳幸少宽之　上自处耳众震惧莫敢出一语荅李荣面韩公曰此举本出自公公云何韩公曰今海内民穷盗起水旱频仍天变日增文等备员卿佐靡所匡救而　上始践昨辄弃万几游宴无度狎匿群小文等何得无言韩公言虽端而气不劲又鲜中肯綮于是李荣哂而曰疏备矣　上非不知今意第欲宽之耳诸公遂薨然而退盖是日诸阉者窘业自求安置南京而阁议犹持不从诸公乃竟尔尔退惟王鏊仍前谓荣曰设上不处如何李荣曰荣颈有铁裹之邪而敢坏国事荣入而事变矣是夜立召刘瑾入司礼而攵王岳范荣诏窜南京寻杀二人于途巳又连斥刘谢二老顾独恳留李而韩公辈讻讻咸拔茅散矣变之起大抵莫可详而李荣则曰诸大臣退而瑾侪绕　上前跪伏哭痛首触地曰微　上恩奴侪磔餧狗矣　上为之动而瑾辈辄进曰害奴侪者岳也　上曰何也曰岳前掌东厂也谓谏官曰先生有言第言而阁议寺岳又独是阁议此其情何也夫　上狗马鹰兔岳尝买献之否　上心所明也今独咎奴侪既而益复伏地哭痛　上于是怒而攵王岳瑾又曰夫狗马鹰兔何损于万几今左班官敢哗而无忌者司礼监无人也有则惟　上所欲而人不敢言矣　上于是诏瑾入司礼监此其说亦近第难尽信耳又闻阁议时健尝椎案哭谢亦亹亹訾訾罔休独李未开口得恳留云 

拟处置盐法事宜状【为户部郎中时撰】 

古者圣王因山泽之产制天下之用广効而慱利莫先于盐是故盐者利之宗而弊之薮也夫水遇下则奔兽觌圹则走人见利则趋今盐非商不售商非召不集以故市井锥刀之子举得鼓舌与官府争低昂设一无赖子弟攘臂贾众观望摇撼需满而应则轻重之柄岂复在我哉处必趋之地持倒置之柄于是土著者豪群聚者盗势亢者奸力寡者贼日增月盛而盐之法坏矣夫泰阿天下之利器也倒其柄则易而不畏此无他势逆也今商贾之家策肥而乘坚衣文绣绮縠其屋庐器用金银文画其富与王侯埒也又畜声乐伎妾珍物援结诸豪贵藉其荫庇今淮扬仕宦数大家非有尺寸之阶甔石之储一旦累赀巨百万数其力势足以制大贾揣摩机识足以蔑祸而固福四方之贾有不出其门者亦寡矣夫天下之势譬之持衡然此重则彼必轻如此而欲官尽其利可得哉董子有言皇皇求仁义常恐不能化民者卿大夫之事也皇皇求财利常恐困之者庶人之事也故曰伐氷之家不畜牛羊言与民争利也今缙绅缝掖率贵利贱义而务细小往往诡托贾竖贩引占窝逐污辱之利而权家外属辄相鼓扇挟制坚请固乞志在必获驾帆张帜横行江河虎视狼贪亡敢谁何是举其轻者而并弃之此臣之所谓奸也人情莫不欲富彼闻尊官厚禄以争相赴利则率不顾死亡之祸败乱之行哨众盗贩依江阻海鸣金伐皷小捕则拒大捕则匿滨海居民袭弊踵坏人煮户煎担载营贩者不可胜数浙闽岭广尤甚官盐之不行久矣纵而弗治不但亡利不无他变又土著之豪侵夺芦荡驱役丁灶盗食原课逋负动大万数转相夤缘设责督稍严又牵花户均陪矣此弊之尤者故场无见积庾乏故畜四方来者持金顿币得与官府议轻重争低昂岂不大可恨哉今欲处置盐莫如复　祖宗之法欲复　祖宗之法莫如伐奸铲豪弭盗息贼欲去此四者莫如令之必行夫谭景清等一商竖耳比以附搭贵戚假狐虎之威持风雨空目冐买补名号阻遏国利雠怨小民动摇　朝廷既不奉　诏还官又不退直自保是损　先帝圣德阻格　陛下新令也夫法欺罔者死今谭景清等退直乃复坚请乞不从则群噪溷扰至遮尚书舆不使行如此尚得谓之法邪昔商君将为政于秦虑黔首弗从乃立水国门曰有能徙者予千金一人徙之辄予千金是后无令弗行今辇毂之下不能制一商竖何以信四方控海内邪故曰法行自近始　陛下甘府藏之虚内用之竭顾独忍于一商竖是忘公家之急而辟私幸之门弃巳成之法而长奸盗之资也夫吏奉法者也今运盐使提举等非坐阘茸不职不得除拜是驱之污秽之地以求自洁之人亦难矣人情莫不有义亦莫不有欲顾所道何如耳道之以洁尚虑污道之以污则亦奚所不至耶今河东淮浙岁遣御史巡行意在紏恶与 

滞而新造之士于法多不甚解聦察多纷更恬静多避嫌及少谙头绪巳复代更矣窃未见其可也愿选贞茂通明御史清盐如清军三易岁乃代仍简风宪重臣一人付便宜之权略放汉桑弘羊唐刘宴本朝周忱故事令其绠坠剔蠹浚源决流一切不得阻挠运盐使提举等悉选补廉吏如此而利不兴国不足刍饷供亿之费不给未之有也语曰智者不袭常此之谓也 

请表节义本 【为提学副使时撰】 

窃惟礼义人之大闲纲常国之命脉是以忠臣孝子义夫节妇史册标记典章崇重所以厚人伦而敦化原者也我　朝祖制列激劝之条　列圣下旌举之诏　皇上临御褒奖尤切数年两　诏凡孝子顺孙义夫节妇皆许有司开具实迹以闻　圣德羙意雷动人心谁不感激劝励正德六年六月臣奉勑谕廵视江西学校所过地方采访风俗布宣德意见得各府州县多有笃行义士贞妇烈女率泯没无闻追问其故皆言穷乡小户有善莫录即蒙有司申达而展转核实胥吏乘机勒取酒食财物往往坐寝其事臣职掌风化凡有此等臣合与闻闻之不举厥惟臣罪当令各该有司查报据永丰县各申潘应高等民妇共九名口到臣惟恐弗的驳取乡耆里老师生人等勘结各同委各系穷乡小户实善无闻及展转核实寝灭未旌人数臣窃矢思旌德劝善罚罪惩恶二者迹异用同故有白刃不惧而畏陈公所短亦有犷悍掉臂之徒见五尺童子拱手徐行而为敛容者此盖礼义淑人之明验先王所恃以化暴域民者也况江西素称文献今成盗薮虽潢池弄兵命悬旦夕而澄源固本要在忠信为此将各该孝节民妇潘应高等开坐　上请伏乞俯纳　勑部查照旌表免再核勘以励风俗以淑人心干冐　天严不胜悚惧战栗之至 

潘应高广信府永丰县南隅民事父母以孝闻景泰三年父病刲股夜感异梦父病遂瘳天顺八年本县奏闻未旌其父再病应高尝粪父死庐墓三年成化四年本县复具始终实迹奏准勘实旌表彼因各官迁代不一其事废阁未行缘潘应高委系生前奏准旌表人数比之死后奏闻不同例合旌表 

毛氏广信府玉山县九都二图民詹清妻年二十二岁丧夫生遗腹子詹杓誓不再嫁垢容恶衣姑徐氏久风瘫床毛氏共寝浣涤秽恶服劳竭力孝谨笃至今七十四岁孀节五十二年勘结得实 

蔡氏饶州府安仁县四都民易会妻正德四年十月十九日流贼劫县被执蔡氏以计绐贼抱子投塘面覆于水贼曰第起吾舍汝蔡氏终不起背中贼数鎗身死勘结得实 

周氏广信府玉山县四十都民郑叔松妻年二十三岁丧夫生遗腹子郑吉誓不再嫁今六十八岁孀节四十五年志行无玷勘结得实 

徐氏广信府永丰县进士刘伯川妻天顺元年刘伯川授汝州知州到任八个月亡故彼徐氏年二十二岁誓不再嫁今七十八岁孀节五十六年志行无玷勘结得实 

李氏临江府清江县三十八都三图民熊怕顺妻年一十八岁丧夫无子誓不再嫁今七十七岁孀节五十九年志行无玷勘结得实 

彭氏临江府清江县儒学生熊斐妻正德六年六月十日华林贼攻府至东作门获彭氏执之彭氏抗节不污厉声骂贼被乱力砍死流血满地勘结得实 

彭氏饶州府余干县八都民康万钦妻正德三年三月七日夜贼劫富邻叚氏会彭氏匿叚氏家贼炬搜得之系之行过祝家桥彭氏投水死三日夫迹获其尸其面如生勘结得实 

齐氏饶州府余干县宋儒山民曹旺七妻亦遇贼被执齐氏团树行不就污贼以刃廹之齐氏曰死即死此树下耳不汝从也贼恚断其指戡其胷而去齐氏遂死勘结得实 

乞休致本【亦提学时撰】 

臣生长塞鄙出身寒细荷蒙　先皇帝奖拔列之郎署比臣愚少无知屡僣有论白触忤势贵伏蒙　先帝优容不加臣罪后刘瑾用事矫托　圣旨夺官逐臣寻又罗织械缚要置臣死地幸而脱免臣伏自思秉性直戆罔谐时俗摈斥丘壑臣实宜之日者　皇上断殛元恶起用无罪臣亦得与甄录授以佐宪之职专以风教之任使枯杨再华曝鳞复活顾臣何人可以堪此每伏窃念　先帝优容之德　皇上再造之恩感激涕泣粉身莫报但臣体质绵弱饮食素少年逾四十白发种种自到江西水土不服吐痰头晕腰膝酸软日渐瘦痿去年秋冬之交便血疾作用心苟劳此疾辄发医者诊视谓血少劳火之病臣虽扶疾巡视府州县学第事烦体病作人寡效恐固循岁月使德意不宣风俗不成是臣鳏厥职而妨贤路也伏望　皇上矜察愚恳闵臣多病放归田里别选贤能提督江西学校庶臣免鳏旷之诮 



【卷第四十 】 

【碑文八篇】禹庙碑双忠祠碑 啸台重修碑少保兵部尚书于公祠重修碑 大梁书院田碑 鄢陵县城碑河南省城修五门碑 河南清军察院名碑 



空同集卷第四十 北郡李梦阳撰　碑文八篇 

禹庙碑 

李子游于禹庙之台览长河之防孤城古宫平沙四澷遐睇故流北尽碣石九泒湮淤云草浩浩于是怆然而悲曰嗟乎予于是知王霸之功也霸之功驩久之疑王之功忘久之思昔者禹之治水也导川为陆易臬兀为宁地以之平天以之成去巢就庐而粒而耕生生至今者固其功也所谓万世永赖者也然问之耕者弗知粒者弗知庐者弗知宁者弗知陆者弗知故曰王之功忘譬之天生物而物忘之泳者忘其川栖者忘其枝民者忘其圣人非忘之也不知之也不知自忘及其菑也号呼而祈恤于是智者则指之所从来而庙者兴矣河盟津东也蹙旷肆悍势犹建瓴堤堰一决数郡鱼龞于是昏垫之民匍匐诣庙稽首号曰王在吾奚溺而防丁堰夫桩户草门输筑困苦则又各诣庙稽首号曰王在吾奚役斯所谓思也故不忘不大不思不深深莫如地大莫如天王之道也伯者非不功也然不能使之不忘而不能使之不疑何也不忘者小小则近近则浅浅则疑如秦穆赐食善马肉酒是也夫天下未闻有庙桓文者也故曰子观禹庙而知王霸之功也或问汤文不庙李子曰圣人各有其至尧仁舜孝禹功汤义文王之忠周公之才孔子之学是也夫功者切乎菑者也大梁以菑故是故独庙禹是时监察御史澶州王子会按河南登台四顾乃亦怆然而悲曰嗟乎予于是而知功之言征也吾少也览尝蹑州城眺沧渤南目大梁之墟乃今历三河揽淮泗极洪流而尽滔滔使非有神者主之桑而海者久矣尚能粒邦耕邪庐邪能臬兀者宁邪川者陆邪嗟乎予于是而知功之言征也所谓微禹吾其鱼者邪所谓羙哉勤而不得者邪于是饬所司葺其庙而属李子碑焉王子名溱以嘉靖元年春按河南明年秋代去乃李子则为迎送神辞三章俾祭者歌之侑神焉其辞曰天门兮显辟赫赤赤兮云吐窈黄屋兮陆离灵緫緫兮上下羗若来兮鯈不见不见兮柰何望羙人兮徒怨苦横四海兮怒波　右迎神　絙弦兮镗鼓神不来兮谁怒执河伯兮显戮饬阳侯兮清路露雨奄霭兮来至风泠泠兮堂户舞我兮我醑尸既饱兮颜酡惠我人兮乃土乃粒日云暮兮尸柰何　右降神　风九河兮涛暮云曀曀兮昏雨王驾鳯兮骖文鱼龙翼翼兮两旟怅佳期兮难屡心有爱兮易离爱君兮思君肴芳兮酒芬君归来兮庇我民兮　右送神 

双忠祠碑 

双忠祠者祠关龙逢比干者也祠比干者何长垣去千墓百里而近祠逢者何逢千俦也又邑有村曰龙相龙相人掘地而获石文曰龙逢云双之谁知县杜子开也大之者伍畴中也伍侯之来也诣祠谒览焉而叹曰是尚不足以恢恢耀乎乃兹猥焉卑也窃闻之标迷者必显其臬成大者罔恤其小故欲启遐诏来必有阐名撝实于是蒇工庀物度时节力厥祠是新崇其堂室峻其垣墉浚池莳木旁屋翼如财靡帑出役罔农妨再阅月而祠成起瞻壮睹望之岿如枚枚渠渠于是二忠哲者知之过之欷以悲瞢者问之知黯焉内摧逐臣放子过之涕淫淫垂亦有颡泚面赤者车将过而辕为之回也斯伍子之绩也或问逢干之事李梦阳曰余曩道朝歌之墟盖数谒于墓云及灵宝西南又望见逢墓于心实摧之不自知涕淫淫下也然谍记备之圣者述之余复何说矣曰干于纣无去之义是矣志曰人臣三谏其君而弗听则退而待放逢何死也李子曰忠臣必君之悟也斯杀身从之矣有君而不有身也传曰见危授命当是时暇戚疏计哉曰三代异兴而同亡周之亡也稽首奉图籍西向纳土不闻有死之何也曰文弊之也文弊则天下横议横议则从横行从横行则乱贼肆而贞纯匿故苏洵者从横者也其言曰比干有心而无术苏秦有术而无心秦何人也鴳雀与孔鸾长短邪故祸天下者必洵之言者也设使干有术亦效秦揣摩捭阖以诱之邪诚使揣摩捭阖足以诱之秦奚不使战国君为禹汤邪故忠臣成仁义士死国舍仁义何术矣曰若是则干辛恶来胡久于人朝李子曰夏商之亡以人周之亡以俗俗坏于从横从横始于横议横议由于文弊故言从横者必洵者也祸天下者也李子既赋迎送神辞三章俾恊之律被之弦管发之皷钟以妥灵侑尸矣乃复载祠由拜私所撰说刻之碑曰斯文也余盖嘉伍子绩云伍子名余福姑苏人也宰邑之年是为正德庚辰而祠成立碑伍盖遣邑学生王汉杨桂来言碑事辞曰君各乘兮两螭分前导兮四旗沛连蜷兮云际鯈若留兮歘若逝执天枰兮震河鼓灵禗禗兮畴怨苦林冥冥兮崄艰惊风兮河波瞰二墟兮心酸涕旧都兮滂沱　右迎神　巍颡兮广颧怒目兮颜丹左设瑚兮右琏灵并惨兮不欢按长铗兮凝视风琅琅兮鸣户云迤迤兮覆宇日窈杳兮即暮兰镫兮桂醑琴瑟絙兮万舞僾有闻兮太息祝申申兮告予曰秉直兮匪躬遭闵兮遘凶噂沓兮绰约庸之弗疑兮谓为哲邦殄瘁兮后陨颠二代墟兮心劳煎　右降神　天门兮显通腾而上兮云中陟降兮帝左右夹长剑兮曳文绶入不独兮出与双凌倒景兮斡阴阳五风兮十雨福我氓兮有稌有黍　右送神 

啸台重修碑 

迹者因乎彰者也思者追乎实者也永者存乎继者也激者本乎风者也故观人以彰可以识世思而永之政也系也然不激不着着无定形视施以明显默拔微斯其致矣而御史许君按县还也则谓予曰吾比游于苏门盖登孙登台云恍若见其人徘徊焉若聆厥啸焉子曰思哉许君曰台圯予令修焉巳为祠祠登于台北予曰永哉自是有彰乎然厥施系焉又激扬之臣也风斯行矣夫孙登者晋之贱丈夫也无妻子属云而栖其邑北山土穴内是苏门之山也乃其人夏衣草衣冬而被发自覆至微末不足述而史氏则称之曰登好读易抚一弦琴性无恚怒人或投之水中欲观其怒登既出便大笑然登不欲言阮籍尝候之既见与语登不应籍退而至山半闻有声若鸾凤音焉则其啸也又嵇康从登游三年问终不荅康别去曰先生竟无言乎登乃曰火生而有光而不用其光人生而有才而不用其才故用光在乎得薪所以保其耀用才在乎识真所以全其年言如斯而已若登者诚何如人哉语曰桃李不言下自成蹊故人患在无实誉不必显晦不必微实斯思思斯永矣故登者非赫赫闻者也非有河上公之授经庞鹿门之耦耕非如陶隐居岩处而朝议渊明嗜酒苦诗也迯污而洁我随安卑而尊我追含之而见者不谓其无峻绝而当时不以为敖苦约而天下不以为矫故过其里者思其台登其台若见其人徘徊焉若聆厥啸焉祠之若靡之永也斯非实之明效哉孔子曰邦无道其默足以容世之不幸莫大于使人默予故曰观人以彰可以识世盖言晋也亦谓登非徒默者也世不可使人默亦不可使人不默何也溺于显则廉耻之道丧廉耻丧则政坏政坏则风不激故风者生于政者也政视其施思而永之必实焉彰此激扬之先也许君得之矣夫嵇康者亦晋之闻也乃卒不免于刑戮诗曰昔惭柳下今愧孙登鸟兽之见毕弋莫不高翔疾走者知二者祸巳也及冥于所欲鲜有能免焉者何也见欲而不见祸也故曰不习为吏视巳成事乃人自不必绝妻子污埋如登也能如河上公诸人自足免于世矣然而罕焉岂以激之者寡耶乃今人非惟不之激顾悻悻曰风奚益于世讵不大可诧也哉知县赵钺曰啸台傍故有思亲聚远二亭百泉南有秾翠亭咸圯监察公曰咸复焉然孙祠之余材材咸无扰于官民又曰是役也按察佥事刘君实襄之云许名完丹徒县人刘名泽济宁州人正德十年夏五月北郡李某记记之日落成日也 

少保兵部尚书于公祠重修碑 

开封城马军衙桥西故有于少保祠云初公以定倾保大之功居无何而死于是天下人闻公死咸惊而疑而涕泣语曰鹭鸶氷上走何处寻鱼嗛而公前廵抚河南时实廨马军衙桥西而梁父老于是闻公死则咸涕泣日相率潜诣公故廨为位哭奠焉会□□皇帝立诏白少保谦冤宥其家而遣祭其墓乃梁父老则又咸涕泣相率私起祠故廨傍祠公伏腊忌梁父老则把香曳筇趿履若少壮咸翼如不期至稽首祠下哭填门塞户矣会又　敬皇帝立诏曰少保谦赠特进光禄大夫柱国太傅谥肃愍立祠岁春秋祠之而曰旌功祠乃于是梁父老则又咸涕泣相率数百千人诣阙门伏诉少保谦前兵部侍郎时廵抚功云愿梁立祠如杭祠不报而梁父老归伏腊忌岁仍聚哭公于私祠今三十年余矣正德十年监察御史廵按张君清军许君并谒公祠下见其门屋三间仅存堂欹漏欲颓矣鸽雀扰扰栱栋鼠走鸱啸周垣尽圯羊猪外来于是悄然思俯而悲也巳仰而欷曰嗟斯非梁地邪宋不此都哉靖康之事千载衔焉二帝不南矣夫定倾者世保大者食泽流者思故祠之言思也血食使之世者也于是下令曰少保祠撤故易腐扶欹植颓起圯新而绘垩而级而隅而荣而序备矣曰谒者奚止也则重而堂器奚贮也则翼而廊而道士玄林守焉西北隅其房也望之栗栗而巉巉枚枚而严严是使之世者之道也李梦阳曰子观今人论肃愍公事未尝不酸鼻流涕焉盖伤为臣不易云夫事莫大于君出虏入排迁主战四者旦夕之势而存亡之判也乃今人议则异是或见鲍庄事輙曰夫葵犹能卫其足然独不思勇士不忘丧其元乎孟子曰所欲有甚于生者故生而有所不用也然将军蠡留侯良功成身抽天下两高焉此又何焉于乎难言乎难言乎岂所谓计免者非忠贪盛者违智欤而贼酋拥　太上皇大同城下勒降也大同人登城谢曰赖天地宗社之灵国有君矣至宣府城下宣府人登城谢曰赖天地宗社之灵国有君矣至京城下京城人又谢曰赖天地宗社之灵国有君矣于是公扬言曰岂不闻社稷为重君为轻斯言也事以之成疑以之生者欤且　太子之易南宫之锢二者有能为公恕者否邪公有不如意辄拊膺忿曰此一腔血竟洒何地闻其言孰非酸鼻流涕者而独咎予也于乎伤乎伤乎虽然宗泽岳飞非下于人者艰难百战卒愠衄而死若公者死可矣死可矣公廵抚诸所业载传状乃今不复述第述其始终若是亦大者云祠修于是年春越夏而告成张君名淮南皮县人许君名完丹徒县人事祠事者开封知府贺君锐也系之诗曰于铄旋运曷平不陂康屯倾否哲者斯利于维哲英鉴精含贞匪时曷征匪猷曷兴靡疑靡惊厥伐用成厥育是轻委躬于诚蛇何盘社龙何在野干极卼元臬日月易舍惷尔乃贼乃奰国邑之乱之讧陵庙岌岌公丁其时矢身以殉山仡排议不戁不震佥曰和宜公曰有战四方之事譬丝游刃　帝弗疑公泣视师义激六军如虎如罴惟直斯壮人心干城肃肃我垒悠悠我旌羯奴喙突疆场载清载清载宁　皇归于京古曰荷难今谓曰痴忠古爰嘉今胡嫉而何谗非名何毁非功孰谗靡和孰毁弗同彼巧彼荏厥肤斯厉古则曰直今曲自为于乎少保时晦时昭古谁无死死有荣褒峩峩庙祠栋隆崇基神之游之旆旆其旗白马朱衣有风凄其歘其有光若往若来即面罔见跂望涟洏兹邦哿居氓实尔思 

大梁书院田碑 

大梁书院田成或问书院有田乎李子曰有哉赵宋之肇也睢阳石鼓岳麓白鹿四者其巨矣然必田焉祭也以达乎养何也聚人之所必庙其所师庙必有祭祭非田何出矣聚而不养则散制散成聚莫先乎财易曰何以聚人曰财故田者财以之生养以之成者也曰田若是急乎李子曰闻之先生天地非养无以物圣人非养无以民士非养无以成身故养者天以之生地以之行人以之成是故二气推荡风霆流形消息往来各足其精天地之养也则明因利嘉谷时成制恒备奸寿康安平圣人之养也审今酌古仁纬义经厚积广施性坚德明士之自行也是故先王之士也与民异田则代耕何也不如是无以专志而业精也故士所之庠序别其冠衣程其饩廪端其术业凡以异民也后世则又选胜而区稔拔其良聚焉于是有积书之院祭养之田又以异士而考成也曰窃闻之孔子耕也馁在其中矣学也禄在其中矣敢问士易聚而难成何也曰聚非其聚也予尝蹑大梁之台造院谒祠登堂陟阁矣丛篁茂林长廊委翳鸟鸣狸走问曰士奚不聚也曰无田曰祭乎曰祭有司办之今田矣士仍不聚也问之曰无倡之尔故曰聚非其聚也曰知难聚而必田之何也曰善身者不以一噎而捐食善田者不一歉而弃穑故宁伪行欺世而不可使天下无信道之名宁矫死干誉而不可使天下无伏义之称宁田而难聚聚而难成而不可使天下无养士之仁于乎识斯义者可与成亹亹言变通与诗曰视民不恌君子是则是效兹之谓也是田也都御史内江李公监察御史吉水毛公实倡之而提学副使历城边公赞之后都御史道州何公而监察则信州汪公大名王公桂林喻公成之是田也更数君子而其势愈兴久而弥贞嗟吾士自是其聚也夫其聚也夫买田人姓名今刻之碑阴而田之仓则立郡学内出纳学官者司之矣 

鄢陵县城碑 

年月鄢陵县城成城周二千三百三十七丈高二丈五尺基广二丈堑广三丈深三之一城四门各楼门各有郛周庐十敌台十一城四角各楼楼橹修修长堞遒遒翼翼濯濯下壑上削昼遉宵逻铃柝是节伺察有伯簿吏乃钩外奸潜夺内犬靡聒是役也始于正德丁丑正月弗踰年而告成费盖巨万缗徒数万人云畚杵如云登登四闻樽劳均力人人欢悦缩溢伸乏咸有经纪厥知县章为之云是故费罔官损役匪农妨覩者叹迹聆者颂能监之者嘉核之者褒初知县章至县也行城履隍垣齾池凸污秽黄蒿径蹊交交以问左右左右对曰是地也残焉故矣前中原盗起控弦擐甲者盖数十万焉渡河转战先驱略鄢鄢之城不攻而陷民以之荼是故民疮痍未还也烬于今犹烈知县章于是俯而思仰而叹曰嗟乎无城无县无县无民予诚不能苟一日而食乃于是集部吏召父老延乡士夫议城事佥曰是役也众知县章曰吾能众曰费曰吾能费曰费而众上之人必以为利巳曰诚巳也彼即以为弗巳忸也诚弗巳也即以为巳吾何忧曰彼谓民劳曰诚佚之即以为劳之可且章闻之计小者害大道谋者寡成故乡校毁侨麑裘诮孔圣贤且尔况其下乎始盗之入也鄢之士若夫若父老若吏不曰设城坚吾奚以荼上而省若臬若郡长吏不恨曰设城坚吾鄢奚以荼及平也上之人谓城劳也疑巳利也诸议者又谓费也众也斯所谓厝薪而忧火者也夫渴而后井井岂渴及哉不城吾诚不能一旦食鄢及城事兴果有谤知县章于监者核焉获颠末乃于是罪谤者而嘉知县章移檄褒焉李子曰令哉章何则大者举则细者可推矣夫政莫大于动众功莫大于域民夫城者域民之急必众而成者也是故书称勤墉易戒覆隍城漕城谢城韩城朔诗人咏焉武夫宗子非城莫譬也春秋之义城筑必书虽羙刺殊旨要之其大巳力任其大民以之域众而弗扰是克今也故曰令哉章或曰鄢郑克叚者也叚城京也祭仲忧其不度何也李子白公私异也是故君子之动众域民也公而后功正而后政章斯有焉故曰克令章龙氏汉川县人以举人前为德兴县学谕有捍贼功擢令官云鄠致仕尚书刘公书抵李子曰凡令鲜克令龙也克令而又城吾鄢夫春秋城必书愿子书焉而鄢学谕田君祜及乡士若夫又咸赞趣书于作鄢陵县城记 

河南省城修五门碑 

河南省城者宋之内京城也是城也起自五代至宋而益饬神宗时则更筑新城于外今曰土城者是也宋亡入金历元外城毁而内城存我　高皇帝定天下也跸于汴驻焉但遣将北伐于是升汴为京设卫十有六埴实之守焉是故是城也缮之视他城坚甃皆砖也然又重砖而城根砖若石入之地又数尺天顺辛巳河灌城乃独其北门陷而是城也自降而为省也置王府三司又调其十五卫去遂空其四隅斥卤水国又今百五十年故其城若门虽大势巍壮而中损蚀者不少矣嘉靖元年太监吕公来镇兹土登城蹑楼俛仰者久之乃嘅然而叹曰谚有之曰此夕小不补直至尺五是城也及今修之费犹省也夫门者城之喉楼者门之冕也城修宜自门始于是集三司长暨庶尹群吏议城事已又谋之抚按之臣乃命罔恊于厥廸于是吕公则毅然任曰天子勑宪之来也若曰城池军马汝饬汝核今之举固费省而功倍者乃佥罔恊于厥廸佥曰动大众者占之人举大事者审乎时事莫大于城城非大动众不集今兵馑疫疠我民未和记有之曰因天事天因地事地度时未若占人靡和其何城之为吕公曰嗟天下不有惠而不费劳而弗怨者乎是城也先其五门及西关土城若门计费万金耳今无碍帑金若干斤更稍稍益之便足矣夫汴旧京也游食者伙馑则归之益兵城之役诚计日佣之菜色可活而亡命可攵也如是则不动众而大事集矣佥曰窃又闻之事无巨细人存则行是城也前修之者屡矣然上侵而下渔费倍而效寡又土木之役破除易而稽察难吕公曰嗟利弊由人者耳苟子之不欲虽赏之不窃予甞奉命修京之东门矣人无玩心工无耗财是城也举度不中厥惟予咎于是廵抚都御史何公廵按御史王公清军御史喻公暨三司长稔知吕公贤又计帑金得十之六七会又有东寇闭城而门之枢朽铁叶烂脱于是佥议始同而城之役兴矣是役也始于东门程能计日经费节力奖勤黜惰勾稽有簿大持小维工佣称事执信布义听其自来凡城之材砺鍜砖垩木石槱炭胶角颜采皆公市平取官靡告困民罔知劳一门既一门继五门既土城若门继行之有序匪棘匪纾革之仍之各适厥中于是撤朽克蚀植颓筑虚凸凹完齾浚浅疏塞远而望之楼橹翚赫粉堞唤如坚者屹屹深者郁郁直者嵂嵂横者翼翼廹而察之石楣铁枢虹梁卧冲隍堑萦输盖一夫当关万夫莫前者也登而览之嵩行失崄大河夺色俯而视之司府填委仓库充实旌棨甲冑周庐是严足以域民威暴壮气助武然计之则费省要之则功倍斯何也所谓事无巨细人存则行者也廵抚王公廵按俞公清军戴公之来颇亦异同于斯城及见吕公贤乃亦咸相于厥成乃吕公则愈心于城事时时出督劳之曰嗟尔官尔工尔佣母欺毋玩母自阱尔躬是故一门成则尽徙其余于他门即拳石块砾寸铁尺木敝杵坏畚无妄弃者汴之为水也出城则甘于是吕公周览而叹曰嗟设卒有寇至小门扃大门钥乘障之士瞭陴之子守麾之吏渴也奚救之矣乃默祷于卜门穿一井五井皆甘是时布政左使刘公右使宋公实经厥费按察使张公都指挥徐公赞画为力乃命议代石为碑树之南熏门月城亭焉以纪实诏来且张城大修之本也城门故各有庙是役也亦各新之而严其祀或问李子曰先王之建都也必城焉急然孟子则云固国不以山溪之崄何也李子曰斯恶夫专事地者也非天不生非地不形非人不成是故先王之为治也内外交饬本末具修顺时豫防设崄为固人心虽和守战是忧故曰重门击柝以待暴客故城者民之扞也障内而严外者也虽然诗有之矣走斗走斗武夫公侯干城又曰宗子维城故不天则悖不地则害不人则空故人者本也孟子所谓地利不如人和者也善为治者本末外内交饬而具修可也 

河南清军察院名碑 

监察御史丹徒许君清河南军三年当代去顾其厅左有记名之碑碑前监察顾君所树而李子记者也李子曰是记也不文许君曰出子手奚不文也诚不文也愿磨去前作李子曰夫记不以碑乎碑不以名乎然是碑也非清军河南御史不名何也以河南清军察院碑也夫见有异同则行有得失职有久暂则绩有巨细故同官而异情同事而异声情以声殊名以情别名而志之则妍丑具列列而永之非薄之道乎然君子乃不之废碑者非谓昭鉴戒备今昔览之者怡悚然起哉夫军者民之对而清之者淆之理也昔　高皇帝制兵也意每昂军而下民惟官亦然文皇帝南翦北逐亦非于兵忘也乃宣德间顾业忧军之淆也议立清之之官矣夫法缘情者也今人情既莫不乐民而苦军故上之人虽日忧军而军之法日愈淆故官初弗尊也今惟监察御史使初患数代今三易年代不数代又专然官者靡有乐久乎此者也此无他势难也难之势二严也必繁句稽民必大扰扰则妄指掜报而害人必曰苛缓也必玩玩必潜必漏必脱人必曰纵是故官者不欲久也曰吾病弗克理即弗病也曰吾虽久而闲久者闲病者归去者幸来者効是军也不终淆哉夫士未有不名而励者来诚有惕于名碑曰彼苛吾宽彼纵吾密彼暂吾久彼闲吾力诚以是快然起也君子亦若之何而能废碑也故曰伐柯伐柯其则不远故劝来者未有不证往者也劝来以证往则今昔自备考情以指名则鉴戒易昭此所谓小大由之者奚啻乃军事又奚啻河之南虽然琴瑟不调必解而更张之者势有不可仍者也天下固有力而久密而宽而不之能为者此则非迂儒之所知也许君三年案牍盖二十倍于前然又数上封事所规画率军便睢君前在兹亦理淆之才然未久以盗起罢去二君名籍载之下方矣

【卷第四十一】 

【碑文九篇】东山书院重建碑锺陵书院碑宗儒祠碑 六合亭碑 南新二县在城社学碑钓台亭碑 提学江西分司题名碑旴江书院碑曲江祠亭碑 



空同集卷第四十一 北郡李梦阳撰 　碑文九篇 

东山书院重建碑 

东山书院故在余干县冠山东峰旧志曰南宋时赵忠定汝愚其弟汝觏汝愚子崇宪建而朱子至则主之而讲学云书院故有堂曰云风堂朱子手笔今不存忠定之以谗死也朱子实即其堂注离骚经云宋亡书院为人所据而番阳有李荣庭者取复焉迭山谢公有记迄我明兴而其地又入于寺弘治间知县昆山沈时又取复焉构堂于其上未几姚源洞盗起兵屯余干而其堂为乱兵焚正德六年予按县登山履书院址怀顾会江西右布政使温江任公以兵留县又力取其地复焉曰夫盗贼不平者教化不行也兵阵无勇者亲上之义不明又视其长轻也又曰东峰孤峻而风书院合徙中峰中峰妥而结有龙池焉炎暵不之竭也乃于是令知县冠丈中峰地东西得二十八丈南北七丈中构堂五间南向以祠而堂之东仍构云风堂西构讲堂又构东西廊号房以处讲朱子之学者是役也任公出金百右参政董公金五十吴公二十二公者亦以兵留县者也书院成而议祠焉任公曰夫士养于学足矣奚贵于书院盖书院者萃俊而专业者也夫士羣居则杂杂则志乱志乱则行荒故学以养之者大也书院以萃之者其俊也俊不萃则业不专业专则学精学精则道明道明则教化行而人知亲长之义人知亲长之义则盗贼可不兵而平也故书院者辅学以成俊者也然必人焉以为之归祠之而重其地东山书院祠者朱子乎然有赵氏父子兄弟也又其后有以道鸣其乡者董公曰朴闻之地以主道以宗先后者必据尊卑者必杀今之祠忠定宜左朱子右位皆南向忠定弟汝靓西向曹无妄建东向皆北上柴强恕元裕位次汝靓饶双峰鲁次建明敬斋居仁次元裕皆东西向而忠定子崇宪元裕侄中行宜不祠夫朱子者固道之宗也然其心必左忠定忠定者其先达也又与其弟主乎地者也夫无妄者于朱子见而知之者也而强恕双峰敬斋则相继起于其后夫四人者固以道鸣其乡者也今诚欲萃俊专业以明其道非据先后之绪不可而祠其父者置其子斯又尊卑之杀也位次成知县冠请文于予刻碑按忠定当光宗时设计易位定大难以安社稷引用名硕弼成新政其功可谓伟矣斯其人岂以死生富贵动心哉然卒以谗死悲夫曹无妄者晚游朱子之门朱子授以无妄因称无妄先生柴强恕读书以穷理尽性为本尝作春秋尚书论语解及系辞中庸大学说史评宋名臣传而双峰鲁中行皆其门人也双峰之学本于致知力行所者有五经讲义论孟纪闻春秋节传庸学纂述太极三图庸学十二图张氏西铭图近思录饶氏遗书等书吴氏称其学究天人动则以善是已敬斋之学动静表里一主于敬所著有居业录多发先人所未发然甘贫力耕孝母耻言仕进云夫士尚友千古负笈而游四方者以道从也今有朱子以为之归而乡之诸以道鸣者又烺然其前也穷不如四人贤达不如忠定不以死生富贵动心其亦非士已夫弦歌之于强暴殊也然彼卒不足以胜此何也其性同也士母曰教化非所行于乡亲义不入于盗贼患吾之道不明焉已不患不明而患学不精不患不精而患业不专否则不足谓之士矧谓之俊诸士勉哉斯三公者所望也任公名汉今为右副都御史巡抚江西董公名朴麻城人吴公名廷举梧州人皆右参政 

锺陵书院碑 

锺陵书院在进贤县学背学书院各据崇东南向而中限以衢始予毁南岳庙也福胜寺僧谓学生陈云章曰请以寺易庙陈生曰何也僧曰庙僻而寺临衢且近市寺为书院则书院学各据崇相望也于学便陈生以告予予曰可哉易之于是徙寺于庙而以寺为书院云教谕黄懿训导谈一凤与陈生等来议书院事曰夫进贤者故南昌锺陵镇也割为县书院称锺陵书院宜夫周子者故南昌尉也祠则周子予曰可哉于是书院立祠祠周子前立讲堂祠左右斋四明通公溥有东西廊屋又立光霁亭云建昌府推官赵汉会权县事颇葺其残漏及知县王纪至则建二门立碑又以南岳庙故租九石零并田入之设门子守焉大槩亦若此焉矣王纪使陈生求记予曰嗟书院厥予愆哉夫郡邑之设学也所以规贤也是故庐以居之使之安也廪以食之虑弗专也师以临之友以亲之经术是游养之端也异其冠衣示殊众也建之以庙贤圣毕聚标之趋也朝钟暮鼓课艺程能严惰纵也夫如是士犹不知践道而书院者予奚以哉虽然士田是有兴乎陈生曰自孔孟没历千余岁绝矣夫周子起而后道复明也先生谓有兴者以兹乎夫学以规之者常也耸耳目以新之则举指焉存如射者在庭扬觯以命耦周子者非文王犹兴者也明通公漙其径也光霁者彷佛乎形容之也夫书院可少哉书院地丈尺屋数刻诸碑阴 

宗儒祠碑 

宗儒祠旧名三贤祠三贤祠者祠唐李宾客宋周朱二公者也故皆木主弘治间江西按察司佥事提学苏公止模周朱二公像于中而迁李宾客主于别室及副使邵公为提学则又以尝从朱子讲学于洞者十四人从祠之改曰宗儒祠十四人者林择之蔡沈黄干陈宓吕炎吕焘胡泳李燔黄灏彭方周耜彭蠡冯椅张洽也详具书院姓氏志梦阳谨按宗本也法也又尊而主之也大凡为之本而可法使其尊而主之者皆曰宗故山曰岱宗水曰宗海大君曰宗子家之嫡曰大宗皆言尊而主之又为之本而法之也其学也则各以其趋而归之者为宗如史记道者宗清虚阴阳者宗羲和法者宗理名者宗礼墨者宗墨而谓儒家者顺阴阳明教化游文六经留意仁义宗孔子以重其言于道最为高者是以夫归而趋之者亦以为之本而足法焉尔以为之本而足法则必尊之以为之主尊之以为之主则各是其是彼得与我鼎峙而角立于是吾之所谓宗者或几乎熄矣故曰孔子没而微言绝子子没百余年幸而孟轲氏起焉孟轲氏没千余年又幸而周朱二公起焉自周朱二公起于是天下始了然知有孔孟之传莫不趋而归之夫然后吾之宗若山之岱水之海国之大君家之嫡虽有不尊而主之者不可矣故曰周朱者儒之宗也且人孰不欲为圣贤然异境则必迁迁斯变变斯杂杂则流于清虚阴阳法名墨诸家故有虽始了然知 

孔孟之传而终或入于禅者如游酢是也今学于斯者谒而见吾夫子及孟氏又见周朱二公诚惕惕若有辟也曰吾何舍此而从彼于是流者归杂者一变者定迁者还真犹趋嫡趋君趋海趋岱者之为是谁之力使然哉故曰周朱者儒之宗也或问张程诸公不祠曰二公者此其过化之地而朱子实为章明洞学主又是宗也周倡之而朱成之也 

六合亭碑 

传曰上下四方是曰六合是山也登之而见上下四方亭在白鹿洞回流山上是山也四面嶃峭而其上平始予登之而见上下四方也谓知府章曰斯作亭请名予曰六合哉知府章退而谋诸工工曰山高四风毒日撼蚀霜雪西北之飙亭非石为柱易摧也会报有石柱六卧于匡麓扛之来柱棱面也面如其柱数于是亭制凖柱面数而咸六以合岂非天下一至奇至恠事哉是亭也左阚彭蠡五老在右诸足以名矣而不之名者彰六以合也亦大是亭焉耳何也孔子登泰山而小天下志非在山也是故六合者天下之义也人之言曰登不高见不远古今登泰山者多矣何独孔子登而小天下哉譬诸以量受物视其巨 

细为容诚非其人也登之而见五老彭蠡之在前不骇焉而眩者亦鲜矣矧能有上下四方不能有上下四方矧能曰小天下故曰彰六以合者亦以大是亭也孟子曰万物皆备于我矣人之始非与圣殊也然卒不之大者非系于见不见哉故见之远者登必高徒高者非能大者也故予之大是亭也又以俟夫能大者焉耳亭正德六年冬落成厥知府章之功再踰年予复来登之而知府霖从盖知府章亡踰年矣章刘氏惇信有惠政隆庆州人也予不欲泯其功故及其为人 

南新二县在城社学碑 

社学者社立一学以教民之子所以养蒙敛才视化观治者也自庠序教废民之子盖不复学之乡而辄入其县州府学其童子事未之习未知室家长幼之节而业已学先圣礼乐讲朝廷君臣之礼矣按古制里有序乡有庠民秀异者移乡学于庠序庠序之异者移国学于少学诸侯岁贡少学之异者于天子学于太学少学者今县州府学是巳今既不教之乡以为养蒙敛才之地而县州府学势又不得尽蓄其才如此而欲视化以观治难矣是以治天下者忧焉县必里立一学曰社学设师敛才以养其蒙乃其师不曰予养蒙者也顾月征其课金鸡米酒食民之子或苦而不来则辄禀诸官句摄而鞭笞之民见其师非惟不养也而又苦其子曰是役我也则潜贿其胥吏而脱其子贿者脱贫者萃其师必饥饿谢之去官者则顾谓人曰甚或社学之于治乖也兹说行则民志愈惑相扇以成俗至莫可救解　高皇帝尝兹焉忧见其俗莫可救解又值天造初直发艰哉之嗟而止正统间既设提学之官又仰念　高帝之忧之嗟也于是诏天下县里设一学以教累朝因之于勑提学官也必兹谕之云今八十余年矣而天下之社学卒不兴成化初提学江西佥事渐州李公力为此刻石冀望然未闻继其后者也今其所为学毁失亦尽矣古之制诚不宜于今邪抑天不欲复三代之治所谓有君而臣非其臣哉夫先其近则远可屇举乎大则细易力规画详则循之可久予今俾先立社学于省城以为十二府之望十二府各立其社学自为其州县望州县又各立于其城市为诸乡都望诸乡都学则先大乡都以及其小此亦远近细大之义也南新二县者省城县也今立社学一十六曰民彛曰物理曰崇真曰洪恩曰高士曰奎章曰沧洲曰蓼洲曰通济曰高节曰通真南昌学曰思贤曰文奎曰修仁曰崇文曰崇信新建学诸学附城内外布散而相错余谓其官曰学精选教读一如例复其身待之诚礼勿令征课金鸡米酒食而苦民之子勿使民以是为役而潜脱之也教读不才者黜之才者吾将举而用于时又谓之曰自今非社学生其勿入其县州府学曰此古移少学意也于是学又设门子一给其薪水或增屋以处其家室于乎其亦详已亦足为他府州县望焉已如此而犹有所不行其非予辜哉南昌社学始于知县吴守正成之推官李先芳新建知县游琏之为经营二县社学则南昌县学训导达宾云今以其备细镌之石下方立诸分司厅右 

钓台亭碑 

李子游于白鹿之洞顾山历涧谷岭合汨石滩茂林适杪秋之交风行瑟瑟飒飒回视五老峯垂在几榻于是洒然而乐也曰佳哉山矣乃与诸生泝涧搴萝履石而上剔藓考刻步自院门西百步有石突如危如仰而睇之劖曰钓台俯之渟泓鱼跃诸生曰此往者钓鱼处也李子曰吁佳哉乃命即其上作亭焉亭成李子游于其上诸生从李子俯仰良久喟然而叹曰夫予今乃知钓可以喻学也诸生曰夫钓与学同乎李子曰夫钓者饬竿丝缀芳饵元坐盘石之上凝精敛志沾沾而听目亭目亭而视期取必获盖饥需之餔而渴俟之酤也乃竟日而不得一鱼神荒气沮投竿踽踽而归路咏溪歌天日向暮诸生以为苦邪乐邪众皆蹙额弗怿曰若矣李子曰假令以四海为壑明月为钩以虹霓为丝以昆仑为盘石凌云驾鸿超出天地倒视日月钓无不获朝醢巨鳌暮馔修鲸则汝愿之乎众皆掀眉而喜曰愿哉然无能焉李子曰夫钓以鱼学以道故据盘石兀坐竟日期取而必获者计功者也假天地以为钓垂涎于不可必得者骛远者也计功者泥骛远者虚夫泥与虚不可以得鱼而况于学乎是故君子以仁义为竿以彝伦为丝以六艺为饵以广居正位为盘石以道德为渊以尧舜禹汤周孔相传之心法为鱼日涵而月泳之至而后取不躐其等不计不必积久而通小大必获夫然后道可致也是以君子身处一室而神游天地矣夫然后以盘石为昆仑大丝为霓寸钩为月溪壑为四海鲰鮕为鳌鲸此所谓一贯之道也故曰钓可以喻学诸生乃敛色平心再拜而谢曰闻教矣书于石为记 

提学江西分司题名碑 

正德六年夏六月予奉　勑提学江西至则询人摭迹考昔效故缩其太过惩非鉴良久之勃焉若有兴也乃犹惧遗弃之于是以尝提学江西者姓名藉衔刻之碑立诸分司厅左遡予而上得十有四人惟我明受命诸府州县各建学立师养育人材其始惟责之提调之官诸监察巡守者至稽勤惰而已后以绩鲜而奸滋乃始设提学官巡督岁视之然谓非宪不贞也则官之按察之佐谓弗重也则给之勑谓弗专也则　勑监察巡守者勿侵越谓弗行也则使仆提调者以刑谓刑或弗从也则使其紏否而理争何也政不行则教不成政足以行矣乃其身不足以端本约不足以范俗严不足畏仁不足爱有不足倚黜不足惩进不足劝公不足服明不足别迂腐失名实言貌乱厥贞则是官也特赘焉耳矣传曰待其人而后行今议者不谓其人非也顾曰是官赘景泰改元是官遂裁而不设是何异于因噎而废食哉天顺七年则又设之至于今不裁前贼瑾之乱尝议裁是官矣不可而裁其勑内紏否则理争者数条瑾诛诸制复故会某以摈斥搜拔受是官自揣九者无一于巳又惧或失名实乱真也矧又大邦人才拜　命恒怔怔惕若夫前事不忘后事之师今者鉴古者也于是询摭其人考校古昔冀寡过焉耳卒勃焉若有兴者今既以十四人刻之碑予亦名续之来者不曰此赘官也可矣 

王玉 【字　　诸暨县人进士任翰林院修撰升佥事正统七年始设提学官玉首至】陈璲 【字　　临海县人进士任翰林院检讨升佥事正统年至】高旭 【字时旭官县人进士任给事中升佥事景泰元年裁去】李龄 【字　　潮州人举人由教官历御史詹事丞太仆丞升佥事天顺七年至】 夏寅 【字正夫华亭县人进士历南京吏部郎中升副使成化七年至】 锺珹 【字德卿当涂县人进士历大理寺正由佥事升副使成化十四年至】冯兰 【字佩之余姚县人进士改庶吉士历刑部郎中升副使成化二十年至】敖山 【字静之莘县人进士任翰林院编修升副使成化二十三年至】黄仲昭【字仲昭莆田县人进士任翰林院编修改大理寺评事升佥事弘治四年至】苏葵 【字伯诚顺德县人进士任翰林院修升佥事弘治九年至】邵宝 【字国贤无锡县人进士历户部郎中升副使弘治十三年冬至】蔡清 【字介夫晋江县人进士改庶吉士历户部郎中升副使正德三年春至】王崇文【字叔武曹县人进士改庶吉士历户部郎中升副使正德三年春至】 潘秀 【字仁杰江陵县人进士历吏部员外郎兵部郎中升副使正德三年冬至】李梦阳【字献吉庆阳卫人进士历户部郎中降级致仕副使正德六年夏至】 

旴江书院碑 

旴江盖故有书院今莫考其址今之书院则废东岳庙而为之者曰旴江者存故也予按江西郡县江西故楚地其俗好鬼而尚巫于是至所按郡县则今毁其鬼祠顾郡县吏不皆才毁之率亦不大力也今年冬十有一月予至建昌府安知府奎公廉而端厚赵推官汉志超厉而力向往南城知县杨清亦慎密人也闻予言一日而毁其城内外鬼祠尽盖十有五处十四处小鹃社学乃其一为今书院云书院屋议更置为庙为堂为斋为阁为号房为垣为门为坊择士集而讲习而庙故入租一百三十八石七斗又鸣山废庙租八百五十四斗今其田悉归之书院即以瞻集习者书院址东西一十五丈五尺南北二十七丈五尺民居犬牙入者如其直取焉诸所总之知府奎责成推官汉而同知何恩通判兰斌又咸克慎襄厥嘉事予始至建昌也访度其土俗乃喟然而叹曰嗟乎予今乃知利之为祸之大也盖其土俗重贾而轻业儒其言曰夫贾出本而入息岁有程筭相当即不偶不甚远夫儒者劳费而効逖者也即中科第有官职富田宅衣马庇耀其族党然遡其供赡积费不偿所亡矣况未必皆有官职也信如斯言则业儒者亦利耳可畏哉夫儒者读书明理道辨义利者也是故居则事其父兄入学则隆师而亲友有官职则行所学以事其君今谓儒一切图他日田宅衣马而为是业诚贾之不若矣何则贾以利名者也儒者名固义也实则利其终也至于无君父师友兹其祸不可畏哉不可畏哉予既令创是书院择士集习于中复书其土俗于碑俾游子斯者览焉知吾之业非为有官职图田宅衣马苟志田宅衣马莫若从其俗为贾毋混处以祸吾儒 

曲江祠亭碑 

赣江北奔入彭蠡湖千里犹建瓴也至丰城也触矶头冈则俛而东南折数里始北达奔也登其冈望尽见其奔北俛折之势于是智者悟其理勇者宛其气仁者坚其塞速者纡其谋亢者抑其志是故古之贤人才士生其乡也游息增益其所不能过之登也依徐缱绻而弗之忍去也故此夜扁舟之咏则有新安之朱矶山杖屦之章则有义山之李读书往来其地则有雪坡之姚夫三人者非世之所谓贤人才士邪是江也既与其咏章而往来也则三人者不可不于其地祠之明矣正德七年夏五月予巡视丰城登冈望江曲之势见其上有祠也而非其鬼乃立使去其鬼而作三先生主妥于其内及予还也则知县吴嘉聦业又作二亭祠后其最后亭有阁又最高登之益足以尽此江奔北俛折之势夫理以曲贱势以曲贵孟子曰人无有不善水无有不下谓理也何也智有所不投勇有所不用谋有不径情志有不直遂仁有乘其定以验其塞故曲者势也终而必北者非势也故曰知水者可与言道登斯亭也谒三先生之祠而览其势之所以殆有取于予言哉殆有取于予言哉 



【卷第四十二】 

【碑文八篇 】将仕郎平阳府经历司知事赠儒林郎翰林院修撰康长公墓碑明故监察御史涂君墓碑 武乡县武君墓碑太康县安氏茔碑真乐翁墓碑明故例授宣武卫指挥使张公墓碑 权慱施墓碑勑赐愍节祠碑 



空同集卷第四十二 北郡李梦阳撰 　碑文八篇 

将仕郎平阳府经历司知事赠儒林郎翰林院修撰康长公墓碑 

纯皇帝时灵台有杨生名重长安有李生名锦二人者皆与武功人康长公游康长公之与二人者友也于是并称为关内三才云余曩游关内见秦父老颇采其事实碑曰康长公名镛字振远其先固始人也甚七世祖曰康政始迁武功居长宁里政生廷瑞于元仕为学官廷瑞生世睦世睦生珙珙生汝楫汝楫初为武功学官　高皇帝时辟之为燕王府长史后出为安岳县知县　文皇帝既兴乃召安岳县知县为刑部侍郎留北京辅　皇太子而侍郎有大勋德文皇帝将封之为侯侍郎固死不拜比死又上表乞勿赐赠秩荫　上竟皆允之语载康氏家传侍郎者康长公之曾祖也侍郎生三子长曰爵次曰年次曰禋　文皇帝一旦尽召侍郎家诸男子侍郎中子会贾在外惟二子在于是二子乃大恐并匍匐入见上上曰汝非康侍郎儿邪二子免冠首触地对曰然上闻而怜之顾左右曰令侍郎在直不此耳于是卒官其二子以爵为上林苑监正以禋为监副已知侍郎有子贾在外上拊髀太息曰薄福薄福于是诏赐侍郎子千金镪数十千缗　勑关津吏往来不得诘侍郎子于是关中巨贵族咸推毂康氏而康氏因遂豪关中矣侍郎葬于县北卜家原至　昭皇帝时始赠资善大夫工部尚书云监正累官至中议大夫赞治尹南京太常寺少卿卒葬江宁县新亭南而太常生健　睿皇帝时又有　诏起尚书孙应祠者于是健来送铨部会健着田间冠由部甬道入及见部尚书又秪长揖不拜部尚书怒以为慢巳乃竟授通政司知事而归而得食半俸祠知事卒葬于县南纸坊原而知事有五子其长康长公也康长公生而孝友八岁而善文辞及长而好辩有口然习识当世之故好称先王则古昔于是关中人士咸出康长公下虽康长公亦自谓关中人士弗巳若也年二十余从其先太常就辟试南京顾数不第已乃还关中即又试关中又不第乃后岁贡至太学至太学又试又不第然太常业已葬南京于是乞为南京太学生云而即其故太常之域祠焉然自是不复有试志矣是时杨生李生亦皆阨塞弗庸于世关中父老语曰古人有言勿为峣峣人将缺焉勿为皑皑人将污焉三子之谓矣康长公既与时不合于是始好庄老浮屠等书及外家传语其言曰夫人以形骸处大壤其速绝若飘风也予行年五十有四矣吾日以思功名之会是益速绝而巳夫孩提于斑白期甚远今忽忽若瞬息即能至百岁政少半耳京生有言孰易如苇孰化如毁言生死易至也夫喜生者欲心怕安逸也君子疾没世而名不称伤功名之不立也夫功名于身至疏也古之人以死効此者可以万世不与物朽至厚身也今不得之功名又因以劳费心体是非喜生之道耳故曰百人射招无弗中矣百物诱生无弗伤矣夫乃今于吾可以已矣乃遂自谓为已庵已庵者止于闇也康长公故以惧悸病心乃后上铨部试会坠马乃复病顾愈益甚比试心怔怔怦怦不能措一辞于是除平阳府知事逾年平阳君弃其官而归而心病未闻也已又病痿又二年所竟卒葬于纸坊原之墓而平阳君有二子长曰阜次曰海阜先平阳君卒平阳君且卒子海侍平阳君执其手而泣曰夫予先大圣人之苗裔也至吾祖尝树功名于草昧之际世有显官闻人豪于关中今绝于予乎汝如有知其无忘吾祖矣夫欲心怕安逸者为其可以贪命而乐存至厚生也今吾弃功名之会不赴又不欲劳费心体非于身疏也今病痿乃且死谚曰断酒白首餔糟而朽是天乎是天乎虽然吾无面见吾祖于地下矣小子勉哉平阳君卒十年而海举进士第一为翰林院修撰儒林郎四年而当正德元年　今上上微号雨宫推赠平阳君如其子官云又二年海有母太安人丧于是海有友曰北郡李生适自河南来而留滞京师于是作平阳君墓碑李生曰先民有言期年树谷百年树德曷观康尚书今其子孙餔勋而啜积曷使人诵其义无穷如此哉夫平阳中衰之遗裔也能不藉尺寸而洞视往古凌驾时辈亦谓之振世雄豪者矣使其遭遇脱颍而向用魏卫将相之业尚足道哉其铭曰维武王建侯卫邦厥有固始武功是祠呜呼遐哉尚书开国不伐帝怀其德泽流于孙子少卿明禋亮采通政明夷乃续其家祀故累基者崇数沃者丰譬作堂室稼穑而蔀而翔而懋而达夫平阳其屯之际乎畜而不施以昌厥嗣阜不自秘发鬼神之藏骚雅并鸣文古而殇嗟嗟平阳举世重官宦即使君巍爵而崇位珠玉文绮珍食驷马有台楼亭榭孰与发祥广志如二子所哉故明不蓄不光流不塞不长武功南原草木膴膴蕃蕃岐渭盘焉平阳宅厥土太安人袝之是曰宁所维厥绳武瞻哉 

平阳君生宣德庚戌四月辛未卒弘治壬子正月癸已年六十有三岁妻张氏封太安人生宣德甲寅三月乙酉卒正德戊辰八月戊寅年七十有五岁男子二人阜先卒年十有八岁海取尚氏女子一人嫁为干州人习五车妻 

明故监察御史涂君墓碑 

新淦县南我舟至莲花潭舟人指岸西庐曰此涂御史居也余闻之呀然于是登岸造其庐见其子朴而问涂御史葬处朴指曰父葬处隔江五里东乡西廉山是也余望之歔欷已谓朴曰比黜碑于废寺吴石也曳树墓道刻表表曰戊辰夏余盖罹竖瑾祸公余至京师下诏狱乃涂君业先系狱相见执手问故初瑾以盐货源也因遂厚望巡盐御史货会一御史入货如瑾望而瑾辄拟人人必厚货如望及涂君巡盐还则空手见瑾瑾怒下君狱然犹日望其货来也久之货竟不来瑾愈怒矫　诏涂祯打三十棍发肃州衔永远兄军君坐掠重寻卒无问识不识见君卒无不嗟叹泪下乃时余尚在狱闻之哽噎者累日食不能下也今大政更新瑾事尽废格不行人士咸彬彬乎进矣无问识不识语及君又无不嗟叹泪下以冤故祯君名字宾贤弘治已未进士出知江阴县有卓异绩举天下第一乃于是擢御史云始君下狱江阴人愿厚货入瑾如它御史数塞瑾望解君君不从而朴则曰父幼时尝读书玉笥山云笃古持礼讳弘济者父父也早亡而朴仲父曰涂兆善使酒触父父容之仲父以父之容之也反顾骄纵酒然产不出其手于是谋手其产日閧父割父不从会父出仲父辄自主产割而手其丰父还祖母不平而怒曰阿垂自主产割中手其丰盍白族长父对曰弟寡活不如儿廪生也父有友丘坤者家贫而有子议聘朴妹矣未决会坤卒父往吊焉语坤妻曰吾女巳心许而郎矣勿疑语曰观其死知终始今岂无皎皎之行为世所敬诵然矫伪盗名称身殁而迹彰者多矣此非所谓诚之不可掩邪夫涂君官不过七品寿仅踰四十非赫赫久条之夫也乃今殁士夫思于朝乡人德于乡所县县人思慕而不忘此岂苟然者耶然余往在　诏狱见君日涕泣念母今母存而君则亡亡于非命论者颇疑为善而无报夫孟子不云夭寿不贰修身以俟之诚若云云则频回王通之伦非哉 

武乡县武君墓碑 

武君者武乡县人也讳彪字势雄生二男子长曰威次曰盛弘治间武威为扶沟丞三年忽心动即日趣治装归归逾月丧其母逾年又丧其父即武君也县丧祭故鲜礼而扶沟丞葬祭其父母则以礼含敛作木主起祠屋咸创自丞丞又来乞表其父墓余曰嗟乎武君余闻其人盖任侠者云成化间武乡丞张翔朴杀豪吏王褫而褫父辄呼其家众围官寺将禽翔是夜翔缒城出匿武君家在城西十里叚村王褫家众即又围武君家武君于是勒其子弟若乡少年尽死与王褫家众敌谕以祸福卒解翔难及后翔以他事免而武君辄又率其数骑送出境以还张翔谓人曰生我者武彪也而晋土故坚劲民豪观史称盖聂代诸白是巳今有武君然武君不专以力豪而喜下贤士夫又曾为缮梁除道建塾数事而县俗故苦啬其畎亩人有老死不纻葛衣纨阿者拜不见诸纯丽物武君则创导之桑使务纺绩今稍稍成效矣前郭解厚施而薄望振人之命不伐其功史氏嘉焉及若孝弟事未着也武君其父病尝粪粪苦武君喜父病乃寻愈武君生永乐癸卯正月十一日卒弘治壬戍正月十二日年八十岁娶李氏举人李森女长君六岁先二年卒有孙男子六人云扶沟丞曰我先世太谷人讳建沁州知州始徙武乡讳祥县务都监官讳从义山北廉访司知事讳季良辉州学教授至　国朝有讳炳文者为县主簿于武君为高祖 

太康县安氏茔碑 

太康县西冈曰侯陵而安氏茔焉盖葬者五世矣茔西南茔亦安氏二丘前并七丘后累累斜然迷莫知谁墓而今茔四凸而中凹如掌形一世益于安为高祖益生二子曰居曰全葬之左居三子曰泰曰康曰庠全二子曰庆曰庸葬之右泰子曰拄曰木巳康子曰盘曰止曰吉庠子曰枢曰棠庆子曰和葬左前柱子曰清曰深曰浩木巳子曰洪止子曰仁曰僴枢子曰钥葬右前吉子曰行又稍前而安之绵也则自丁氏丁氏者益母也丁氏兄为元平章官元乱平章官提兵过太康乃挈其妹甥北而丁氏中流矢道死而平章官乃独挈其甥北已而舅甥复相失而益自转徙于长子因娶长子张氏乱定夫妇归乃始锄荆榛诛茅蔄埽墓丘创室庐亦难矣李子曰今之葬盖专言地理家云质体魄徼利福计枯腐饕润泽君子盖羞称焉然中古以来顾率尚之今号称贤豪人亦往往谈青乌信眠牛而望气者言址侯陵望安氏茔逆推其必盛今考其一世一人二世二人三世五人四世一十二人五世二十二人六世二十八人贵而知州者一人康是巳推官者一人吉是巳进士知县者一人仁是巳寿而官者一人棠是巳义而官者二人国子生者一人县学生者三人王官者二人吏而未官者三人贤而笃行者世有之揆其言不虚矣而予则谓人道迩天道远向使安氏族大而横富而违礼贵而怙势譬之本根既拨枝叶必萎即令葬者乘生气据王相阳来阴受支就干合未必盛若是而今人靡察顾时时觅胜地择利穴冀发其子孙斯何异于弗耕而馁曰天也岂不悖哉左生则又谓予曰行盖有二男子云长曰邦次曰都峨冠拖绅安门之封胡于今茔树柏千建堂竖门翼之以屋覆碑以亭爰成父志李子曰甚哉人道之迩也今观侯陵安远而弥繁盛而弥贤沨沨乎犹未陈王谢焉是果地里使之然否欤诗曰孝子不匮永锡尔类安氏之谓矣予既为之碑复系之铭铭曰于维安氏肇自武威汉有安成厥宗用辉寿心英惇杰施及牧丙靖寇康国南土是屏丧乱中蚀胥沦胥迁硕果不食太康仅延于昭尔祖童年祸婴舅挈之北母陨于兵艰难仳离危而竟立生还没宁嗣衍族集苞桑既固瓞聿馨有媛者女待召掖庭暴殂帝惊归骸特锡彩帛黄金传马有馰乃有推官敬刑明冤实发我祥奕奕言言邑尹罔究予也实惜策名驰誉孰云匪积虽有弗显咸敕乃躬气滋木茂土腴禾丰种木维荫种禾维饱勤力者获勤德者报彼曰行者于义弥敦约巳厚施爰穆群昆二子章甫如玙如璠履羙纫芳孝敬靡谖墓门式启堂厢翼翼列栢蓊蒨井径修直禴蒸是归族姓攸聚跄跄济济威仪孔度牛羊载陈罍斚苾芬来歆来格僾如有闻里人用钦爰効爰则丘木勿翦过墓者轼 

真乐翁墓碑 

真乐翁者南宫县人也字桢夫名干姓刘氏生正统十年七月二十二日卒嘉靖元年三月二十三日年七十有九岁业卜城南十里王村葬矣翁孙曰濂者举进士知木巳县征为御史过大梁见空同子述翁之行已而泣而请所弗朽焉于是空同子始知南宫有是翁也夫世尝言人有幸不幸者有由然哉辽逖之域奇绝之山汪瀇之川灵异之木诡恠之石耳目未之闻见载籍未之绝记文史未之称述闇焉竟无闻者举天地间岂少哉而颗珍枝宝集禽孤兽光色羽毛苟殊于其类一为人传播则慕之者求获之者怜失之者惜岂其物真大殊哉遇有幸不幸耳故苍蝇骥尾君子譬之斯迁氏发青云之叹而重伤泥途之难也夫真乐翁者固淳行力道之伟夫也进取志厄功名不着于春秋乃竟无没草莽畎亩间以死使非其孙显而丞揄扬之斯与辽逖之山川木石异邪翁父讳明母曰崔氏崔之卒也庶母孙理其家事翁事之母君子之言孝也以舜损祥为至者以其母继也庶又有间矣而翁母事之不谓淳行哉翁故贫尚俭独购书不费之爱也每燕居令子孙诵说书史会意便欣然喜曰古之言不难知难于行耳诵之而不行犹不诵也诸子孙环拱曰唯唯翁顾之笑曰乐乎遂自称真乐翁斯不谓力道者哉道故仁仁故义义故亮直亮直故急难故居也争者听其平悖者畏其评暴者沮柔者恃而出也群而和丑而让见溺则援是皆伟人之行也非一珍一宝一光一色一羽一毛者伦也然乡之人知焉矣出其乡弗知也同其出者知焉矣出不之同者弗知也何也穷僻之邑无青云之媒幽贞之士鲜骥尾之求故也故予于真乐翁有重叹焉叹者何也悼贤之无闻而慨善之易泯又悲幸也邑之长老曰翁二子曰锡曰铠锡为知县六孙曰濂曰河曰涛曰沱曰藻曰渚濂为御史不可谓无闻得空同子譔述不可谓泯王村之茔翁无心而获地不可谓不幸夫信斯言也则易之视履考祥验邪即诗之日监在兹者邪不幸于人而幸之天无闻于身而闻之子若孙遂以之不泯所谓积善余庆者邪 

明故例授宣武卫指挥使张公墓碑 

张公者木巳人也名廷恩字世荣号云庄子世居西冈曰张大公者　国初自垦地数千亩大公生欲钦生普普娶于胡以景泰元年八月二日生张公初普为县学生力行有闻于是徙木巳之草营居而以垦地之半分其族亡何夫妇连卒时张公十三岁耳奉遗言权厝其父母丧于郭西翁既孤微然有姨之夫五咸富盛招之使营生公弗从乃返西冈而居会族有横者欺公少而贫而侵并其垦地之半谋曰渠孤儿耳有言则阱之公闻之怒直于官竟归我田是时张公弱冠耳勃勃英气逼人矣土俗租地亩钱百张公则八十已而曰吾地亩租五十于是人争来租地无闲者计其入反倍于他由是富盛而张公智负气用才然又施故布衣雄数郡甞如木巳还西冈单马袖铁尺望见人聚路塞问之曰有生马啮人公立马马瞪久之下乘马杖铁尺步而前而生马者果奋鬟扬蹄张口来噬公举尺击破其顶毙焉神气自如上马不顾而去地甞水公力主艺稻稻熟水且复至或幸之曰云庄子智乎公令佃人曰稻第堆之田人双其堆多则四之又令曰崇土如堆数公旦往第分其稻堆巳堆则标之帜又令纫其秸囤稻崇土上人众而力齐卒免之水人服其才是岁获稻数千张氏愈富而盛乃于是时大治屋庐于西冈归睢旷斥墟莾薮盗公之室垣堑重邃是故铃柝不设而终其身无伏梁遗缣之警虽德其施者印之心亦势使然耳初公治室造土车百人一车十车一长首止而尾动厥环无端略如水车戽之义齐而均无忧于惰勤其粜仓谷日入钱缗竟无弗明者或问之曰凡仓谷入记之簿予第令一仆主其出如簿数则已又令一仆主入缗缗头封识其姓名有弗明责之渠也昔人谓世非乏才显晦随遇即有豪雄之伦使青云是违骥尾莫附则桑间止于饿夫胯下终于寒士虽肩舆负勇登坛效能安所庸哉夫以张公之智之才之力使提十万横行匈奴则长城必屹于塞北王庭宜绝于漠南顾殁齿草野卧烟霞猎鹿豕终焉悲夫弘治间输金二百镒助边始授昭勇将军宣武卫指挥使衔虽出入驺拥位势甲于乡人然亦奚益矣今乡党每述其轻财之行曰张公迁其父母葬令狐城始相地地主曰亩四十金公即与四十金既葬构室固墉森森柏松白燕巢其墓庐甞岁凶公粜减其直如稔直或贫不能直约秋成还直秋成或不能还直则约来秋还所直来秋或又不能还直则舍之正德间剿流贼官军过木巳公馈之刍五千居无几岁凶公助之赈出粟千巳而岁又凶公又助赈粟千弗给二子自出粟数百继焉公闻之喜曰真吾儿也巡抚官两遣羊酒花红劳公于木巳奉　诏建坊于巷闾移文曰仗义竭忠父子同心斯皆其大者如此乃其未试之才深藏之智固有莫之知者正德间恶少有陷公权奸者逮如京公处之裕如竟白还乃窃叹曰先民有言富者怨之薮也岂不信哉予乐施人也乃犹不免于祸罗况它哉况它哉于是鬻远田四千亩于人约三年耕有获还其直复谓二子曰若辈勿忘我志也嘉靖七年饥二子各出粟千二百赈之抚按官以　闻奉　诏各建坊如其父岁再饥弟出粟千抚按官奏　闻自兵马进指挥使服三品服寻以兄捐金五百请授文职行将复沐　恩矣至今如公之里门者见表义之坊父子辉映闻以礼让称不以丰财显则公之善巳裕后不可以为世法乎李子曰仁患其弗义义患其弗勇勇患其弗智智患其弗才今以雪庄子所事观之果何若人哉夫丰城之气非华莫识荆山之辉遇和始彰故平世则雄伏豹隐乱离则龙翔虎跃人非尽拙时有利钝然也今观云庄子之才智强力不谓之勇邪不义邪仁邪而埋耀草莽竟不一试于世此非时使之邪公以嘉靖三年二月八日卒年七十有五配杨氏淑德懿行无忝内助先公卒子男二长希仁国子生次希义国子生授兵马进指挥使女五长适孙怀经次王洪运次王尚友俱国子生次马敷政县学生次康旵医官孙男四益祚永祚锡祚俱国子生衍祚女五长适刘乔松县学生次　周世子妃次孙灿次王震亨县学生次聘许蘩　周王以姻故又素知公讣闻悼焉遣官如木巳祭是年四月十五日葬公令狐城从父垂也嘉靖八年冬李子作文树碑 

权慱施墓碑 

权济字慱施澄城县人也其墓在县城四十里叚庄社权君盖有男女各三男曰惟均曰惟平曰惟诚监生也女之壻曰雷顶曰许世昌曰杨复性嘉靖四年许君以知县升开封府通判是时权君殁而葬者三年矣许君见李子请曰嗟舅氏窽铭矣而墓未表也敢请于执事者李子曰夫表者杨之名而劝之义也是故表死以劝生也表其先以劝后也表之乡劝乡也劝乡以风国也风国风天下也何也人无有不激之而兴者也故表者扬之名而劝之义也许君曰嗟舅氏厥行足扬之矣足劝之矣足以励王而警后足以式之乡风之国天下矣敢以表请于执事者李子曰夫厥行云何许君曰舅力稼穑志孝友体无踰服口鲜过味聚而能散有而不居李子曰是勤敬俭义人也表哉许君曰舅宗族睦闾党爱僮仆惠饮必醉醉不乱召必往往必先来必留留必欵李子曰是和易平实之伦也表哉许君曰舅甞授散官矣不冠不带也曰吾野服逍遥人也甞宾之乡饮矣舅不之赴也曰吾何行而宾于乡李子闻之乃惊曰是高人也夫自世教之衰也闻假衣冠以衒俗者矣不闻其不冠不带也闻求宾饮以欺时者矣不闻其宾之而不赴也是二者人之高也表哉夫人之好恶未有不同者也不扬不激不激不兴不兴不劝自是权氏子孙不有念其先者乎生者不愧于死者乎乡人之不有慕之而效者乎是谁劝之也故曰表死以劝生也表先以劝后也表之乡劝乡也自是风之国风之天下不有勤敬俭义者乎和易平实者乎又不有不衒俗不欺时者乎未必非权氏之功也按权氏世居澄城赵宋时有为元帅者传至权恩恩生亨亨生通通生允中允中生士贤士贤生宗仁宗仁生定定生济也济娶杨氏克相其夫成厥行合葬于斯墓墓表其大者他见于铭志者不表 

勑赐愍节祠碑 

愍节祠者赠光禄寺少卿上蔡县知县霍侯祠也正德七年冬十有一月贼钞上蔡攻其城陷知县霍侯死之其妻刘亦死之事闻　天子痛悼　诏赠知县恩光禄寺少卿赠其妻为宜人制文　遣祭建祠□赐额返榇营葬树石表闾备矣曰以其长子汝愚世茂山卫指挥同知次子汝鲁送监读书使文武各绍之　国家之遇勤王死事优而至如此嘉靖七年同知君以署都指挥佥事来掌河南都司印往县省谒祠岁久颓圯谋撤而新之未能也乃伐石立碑垂所不朽于后人初阉瑾窃柄天下讻讻靡宁于是大盗乘之扇众起乱乌合云扰属久安备弛民不识兵所突崩溃烧聚屠邑烟滔相接贼乃乘胜勒降吏多弃城走者霍侯固武胤知兵乃增陴浚隍缮甲实庾申令严约慎逻谨谍泣而誓师曰今日有死而巳退而诀诸妻妻泣而曰脱城破妾焉死霍侯曰起台衙屋后贼至汝登而望之溃汝则死之巳而贼果一骑来勒降曰大王至矣亟办牛酒犒侯闻之怒执而戮之狥于师曰吾不尽磔诸狥奴决不共戴此天贼闻之乃大怒悉众而围之侯御之力竭而溃贼执之妻见其溃也下台而经不死簪诸心拳之入死侯之被执也诟骂瞋瞪怒发上指群酋愕顾失色气为之慑将释而用之侯不屈以插诸口胁之侯呌骂愈厉遂遇害颈断无血白气缕缕若腾龙乃其面犹生也于乎壮哉或问上蔡之事李子曰道莫大于忠忠莫先于节节莫贵于义义莫外乎勇四者人臣之要经而君子之大行也上蔡兼之矣夫以身狥国忠也之死不变节也舍生取义义也白可蹈勇也一死而四懿具者是上蔡之行也曰若是则中庸不可能者何曰礼有之矣君死社稷卿大夫死职守吏死封疆率死战陈邑虽小有社稷焉宰虽卑受之职矣四境是治封疆守焉兵起拒寇身固率也故战陈不死是谓弗勇封疆不死是谓弗义职不死谓弗节社稷不死谓弗忠夫上蔡者一死而四懿具者也礼有之矣何也中者正诸礼者也故天下有必死者以有必礼也孟子所谓与民守之効死而勿去曾子所谓得正而毙者是也自教之衰也民见死而不见义于是乎不忠不忠则二心矣二心则不节不节则无耻矣无耻则不勇于是腼面于平时而甘心于患难虎视簸威而鼠窜偷生者不少矣虽然亦久矣安贼之起渔阳也使非二颜张许者则天理不遽熄而人心不长死哉于乎上蔡无惭四公矣然夫妇偕也义激之然欤抑刑于寡妻者素邪侯名恩字天锡其先卢龙人也高祖成以靖难功升燕山前卫正千户曾祖旺调茂山祖敬父赟皆世其官母李氏成化庚寅六月廿九日生侯茂山弘治辛酉举于乡明年登进士第拜山阳知县丁父忧起补安邑丁祖母忧起补上蔡死年四十二刘宜人生成化壬寅七月廿二日死年三十并返荆轲山而葬实有司营其事立石隧道树坊门闾咸足报往劝来显章昭典矣而祠则春秋祀之赐额曰愍节云赞曰哲人死义熊掌斯嗜贪夫苟生临难则避惟是哲人死而犹生烈为秋霜皎为日星生为俊豪死为神灵惟是贪夫有腼其面彼岂无死死犹莾荐见者唾骂闻者鄙贱惟帝降衷均恒同若一念之分尧仁桀虐或如鸿毛或如乔岳惟毛惟岳我自为之处峻则高居下者卑岩岩霍侯万夫之特怀武曜文英声懿德单师奋泣狐城抗贼孰曰彼众我视如蚁孰曰彼强视如狗彘刃颈可断不断者心腾气为虹奔雷为音怒为之飙愤为之雨蛉上帝是诉群彪竟擒夫死于君妻死于夫代匪乏贤双之则无天子怜悼锡赠蕃优血食兹土有恤其宇禴蒸是承清酒肥羜威仪俨严景光辉耀白马恍来朱旗大纛户风泠泠若色若笑歼妖戡厉我氓攸保 



【卷第四十三】 

【墓志九篇】明故朝列大夫宗人府仪宾左公迁葬志铭左舜钦墓志铭 仪宾左公合葬志铭 封宜人亡妻左氏墓志铭 处士松山先生墓志铭隐亭先生墓志铭高处士合葬志铭刘处士墓志铭 梅山先生墓志铭 



空同集卷第四十三 北郡李梦阳撰 　墓志九篇 

明故朝列大夫宗人府仪宾左公迁葬志铭 

左公讳梦麟字应瑞年四十弘治三年六月三日病卒葬白塔儿原梨园中葬二十二年而为正德五年于是始迁于今墓云今墓去旧墓东北四百步而近李梦阳曰呜呼古不修墓乃余今忍铭我外舅焉按左氏永新逢桥人也语曰逢桥八百左而公曾祖曰左东吴称堂下泒东吴生仁宏仁宏生左辅是为知州公知州公为南道御史正统间甞有激劾之章谪炎方驿丞会丧其胡夫人乃更娶崔夫人崔夫人以景泰二年五月七日生公炎方驿年数岁知州公起尉氏知县从舟行堕水流里所出不死天顺五年河决大梁镇平恭靖王如尉氏见公以之归为其孙广武郡君后六年诰授公朝列大夫为仪宾云恭靖王周定王第八子于　高皇帝为庶孙而周定宪时仪宾最贵重于封疆官分席而抗礼道逢则以鞭相揖及公为仪宾乃诸仪宾者业稍稍降矣公出独张盖骏马见诸所官悉如前定宪时诸所官不平也久之乃顾独敬重公以公才行故然公固美貌奇伟作诗善画今禄给不以时王孙贫者出或不能具驴车矧如仪宾矧如我外舅行嗟嗟悲乎悲乎郡君父曰四镇国将军溺佛烧丹四方诸以佛烧丹来率辄骗其金资居无何将军贫积负以万数无能偿而众债家辄又日讙其门将军泣欲寻死会公谒将军出因佯呼曰将军死矣众愕然欲散走公乃止之谓曰若等自度将军力能尽偿汝乎且汝等必迫之使死乃已邪众业惧无敢言者公曰假如人偿其半能以全券见还乎众皆喜诺谢曰愿矣于是公乃自往贷诸豪富家缗诸豪富故雅重公乃无不愿与缗如其半数公又辄阴易系絮布帛铜锡等昂其直与债家因又勒其半三之一而即以其一转生息偿前诸豪富家岁余诸所负者皆平矣公病革强起坐会气绝将军曰嗟我固谓吾儿为佛也力主坐葬于是公有四子长曰国璇年十三岁次曰国玑年十一岁次曰国王次曰国衡年各四岁以卑穉盖咸莫克成我公葬事公卒十四年而国璇卒葬之又八年国玉卒将葬国玑号哭向母郡君叩头请曰夫葬者所以妥体白鬼而栖灵神也乃我父忍营营逮兹郡君哭曰嗟女夫谓何于是李梦阳趋而进相向哭对曰礼也乃于是谋徙于今墓葬用北首焉然公肌体完也发须不脱落故衣衾弗朽也是时郡君发毵毵皤矣率其二子四妇孙四男二女暨厥壻厥女暨外孙环之哭呜呼公讵知二十年后如此哉父老曰往水退有人争田边我田公乃置酒召争者谓曰第捐其余与我乃其人惭罢争亦不侵于我田即今葬地云盖左氏三世异墓曰仁宏者永新神公坛墓其彭夫人襄阳墓知州公永新左方墓胡夫人炎方驿墓崔夫人尉氏墓惟公墓今并葬其二子铭曰下不垫黄泉上不见白日改而妥之公以室 

左舜钦墓志铭 

左舜钦者我外舅第三子也名国玉字舜钦母曰广武郡君以成化二十三年九月七日生舜钦会　孝宗皇帝改元诏下故其小名曰弘保儿云生四岁丧我外舅十八娶郑氏女郑氏女母曰遂宁郡君广武郡君同母弟也舜钦遂连生二子年二十四以病卒李子曰嗟哉天乎舜钦竟以此死邪仁者不寿乃余则何言矣前余罹首祸黜还寻被钩织械系北行厥势雷轰山崩人人自保窜匿若将及之舜钦独力疾从酷暑无昼夜行饥渴盖是时瑾威权炽矣顾颇独礼修撰康海敬之于是舜钦为书上康子累数十百言其大要有四言瑾持天下衡必不以私怨杀人一又为天下惜才必不忍杀李子二又康子必匡瑾以古大臣之业三又康李义交也即为之死诤不为过四康子为敛容谢焉既归疾愈益甚于是治居于东野垆中茅屋土垣学辟谷道引之术盖逾年竟卒以正德五年六月十三日从父葬于新墓铭曰奕奕大左肇自逢桥八百云布英森秀翘爰有东吴实生仁宏再世不仕子孙以兴桓桓尔祖邦之司直秉志不易中路锻翮于惟我舅先训是敦光光巨藩来仪作宾郡君作配显王维孙高祖太祖厥封广武惟兹郡君淑贞奉姑诞育三雏玉也挺如呜呼弟玉孰使女挺孰夺其永急难在心我泪如绠铭于坚石子目其瞑 

仪宾左公合葬志铭 

正德十六年三月廿九日我广武郡君卒既殡其子举人国玑筮地焉遇同人上九同人于郊无悔又筮方遇坤西南得朋于是偕术人出大梁西南行七十里至其祖母崔茔西获地焉先是弘治二年六月三日仪宾左公卒于白塔儿梨园中葬矣以弗吉迁之园东四百步而公长子国璇死葬从之三子国王死又从之四子国衡又从之衡母郭氏死又从之至是国玑尽发其诸榇奉之西郡君葬既与公合而诸等墓各如礼从其日为嘉靖元年二月七日其地尉氏康墙保坳也郡君父曰四镇国将军将军父曰镇平恭靖王恭靖王父曰周定王周定王父是为　太祖高皇帝将军娶杨夫人以景泰二年四月十九日生郡君生十六年而婚于左左公讳梦麟字应瑞永新逢桥人也父曰左辅监察御史谪炎方驿丞而继娶于崔景泰二年五月七日生我公炎方已而丞擢尉氏知县携公尉氏会恭靖王避水如尉氏见公遂以之婚郡君为郡君仪宾授朝列大夫籍宗人府云公修躯伟姿读书善绘喜吟喜与豪人游是时家赀巨万起第宅辟园田出则骏马耸盖仆从都入则引醇饫肥鸣琴挥管洒然竟日崔之殂也公庐诸墓无何疾舁归卒矣年四十耳郡君虽贵人然天性慎惠持礼奉始暨夫无殊于家人唤姑崔面背咸姑及庶姑邵面背又咸姑而夫之殂也屏泽饰卸华绮蔬素终身怒不至詈笑不见龂终其身弗踰阈见人也然早夭其三子过痛痿痹沥沥涎已又亡其女暨邵氏姑又折其冡妇竟以忧卒年七十一矣是时孙男子左骖始有妇左駗左骝左驷左骐俱孺孙女初归于李昆女夫李梦阳曰于乎贤罔寿寿罔愉老罔偕三者天下之至哀也矧又陨厥雏公之殂又火厥室庐郡君虽贵人然孀居忧惊茹荼至矣故君子谓天道无知使贤者弗谷铭曰田有弗获黄矢閟之种有弗菀壅之灌之德有弗食守一俟时嗟我公同兹永兹宅兹聚兹阳发阴兹驱神役袛由本达支以乘厥生以融厥明以祥以灵以观厥成 

封宜人亡妻左氏墓志铭 

左氏者李梦阳妻也左氏盖永新人曰仁宏者生泰州知州辅辅生宗人府仪宾梦麟而仪宾婚广武郡君成化乙未十月已丑生左氏于汴邸郡君者镇平恭靖王孙王周定王第八子也左氏生十六年归李氏李氏者陕以西人也李子父曰奉直君奉直君为封丘温和王教授居汴而挈其子梦阳来初李子妁婚妁咸不之婚也曰教授微而贫及妁左氏仪宾则顾独喜入白其母并郡君氏母郡君乃亦咸不之婚也曰夫非李教授儿邪微而贫仪宾曰李氏子才竟婚李氏是时李子生十有九年矣明年为弘治辛亥左氏生子枝云踰年壬子李子举陕西乡试第一癸丑登进士第左氏从李子京师会姑舅连丧李子西于是从而西戊午李子拜户部主事居京师左氏复从京师已从通州已未　孝宗皇帝上　圣慈仁寿太皇太后尊号封左氏安人给　勑命壬戌李子榷舟河西务左氏从河西务明年李子饷军西夏挈左氏还过汴是时仪宾母仪宾亡矣独郡君而左氏翟冠翠翘扬帔曳裾见焉其行于于也晢而颀瑱而流珠郡君喜已而泣顾谓侍人曰向谓李生微而贫乃今若此矣因道仪宾语云云愈益泣而恸乙丑李子进户部员外郎会　今皇帝上两宫尊号左氏进封宜人给　诰命两命咸美辞云明年丙寅为正德元年李子进郎中是年冬尚书洪洞韩公率百官弹宦官刘瑾等瑾以弹事出李手明年正月蓦逐李子夺其官于是左氏从李子还而潜大梁墟中巳巳左氏儿有妇矣庚午瑾诛明年李子起江西按察司副使提学是年左氏有孙壬申李子迎左氏于江西左氏舟河行值桩舟破仅免入江过马当帆脚打僮人落江没及湖口风逆困崖下洄涡中舟突崖石时时响于是左氏怖欲死计系之登石免甲戌李子以与江御史构从理官于上饶而徙左氏星子会讹言贼过星子于是左氏自徙于浔阳是年李子官复罢道浔阳就左氏泝江入汉至于襄阳将居焉会秋积雨大水堤几溃左氏曰子不心大梁非患水邪夫襄汴奚殊矣且苏门箕颍之间可尽谓非丘壑地哉李子悟于是挈左氏归归而左氏病踰年骨立死死之日正德丙子五月丁未年四十二矣翌日牲奠左氏烹牲肠肠自团织文理阴阳状若流苏垂绥夹耳提襻任上李子观之哭愈恸曰呜呼神哉于是赋结肠之篇李子哭语人曰妻亡而予然后知吾妻也人曰何也李子曰往予学若官不问家事今事不问不举矣留宾酒食称宾至今不至矣即至弗称矣往予不见器处用之具今器弃掷弗攵矣然又善碎损往酰酱盐豉弗乏也今不继旧矣鸡鸭羊豕时食今食弗时瘦矣妻在内无嘻嘻门予出即夜弗扃也门今扃内嘻嘻矣予往不识衣垢今不命之澣不澣矣缝剪描刺妻不假手不袭巧咸足师今无足师者矣然又假手人往予有古今之忾难友言而言之妻今入而无与言者故曰妻亡而予然后知吾妻也李子买大阳之山嘉靖某年月日葬左氏山下杉棺栢椁负坎抱离四山三水是山也钧州北三十里里曰东张南称杷里右嵩前颍左连具茨李子曰呜呼匪志曷彰匪铭曷藏志防虞铭永处矧吾妻矧又吾知吾妻于是志之而复铭之而刻之石铭曰坎而宫汝藏汝封亦既考终汝曰咈约而修伸妍而短屈惟屈与仲由人匪人绎而思之我心如焚乃竟汝分生虽汝分殁汝共坟万祀千秋孰短孰修汝乐斯丘 

处士松山先生墓志铭 

大明正德四年六月四日处士松山先生卒年七十有六岁先是处士便数诸饮食不可口顾惟啜白酒又足时时肿无力谓余曰岁在蛇矣吾其死乎死则子铭其墓余止之曰胡言之遽邪然竟死也悲夫处士有甥曰王泊贤而文实王乃葬事来速铭而处士弟王扁会又以其遗事来赴因并掇拾为志志曰处士姓丘氏名琥字伯玉号松山兰阳人也父陵官至山西左布政使娶谷氏夫人生四子处士长也幼颍异于书无所不读然刻苦因而吐血服白术九数十升愈巳又时病目乃弃去以商游吴中尽发其蕴为诗由是知名吴中甞过丹阳买舟行一人来附舟直入寝所处士心知其盗也佯落簪舟底而尽出其衣箧铺设求之又自解其衣以示无物又俾僮与酌酒夜则自抚其卧侧明日其人去未几杀人于丹阳城中被缚乃以其事语人曰吾几误杀丘公人服其智经营四十余年遂起家至千金顾尽散诸弟男女及族若所识贫乏者已而金辄复集集而复散终不为自计甞起第大梁东门结亭莳木芙蓉菊亭旁更为诗先后所为诗积万余数造词巉削棘涩大类黄韩亦为金元曲而比事假托谑浪不恭大抵玩世而泄所不平酒中竦身按歌其音亮重越裂出宫杂商若敲金戞石歌竟引满掀髯而笑人莫之测也居常布衣檐帽非名士而干与往来盖终其身足迹不至公府云谓人曰我死称为松山处士足矣竟以此卒先娶刘氏生子忠上洛王教授先卒继朱氏生女适生员薛翯侧室潘氏生子鎕常自愤其末年家事不遂临终曰我死薄敛不用椁棺首第书曰丘松山不瞑目之柩又曰死即反葬母殡鎕奉治命以卒之六日而反于兰阳之垂与刘氏合忠有五子四女铭曰丘氏之先肇自东明曰丘彦德始迁兰阳传之仲和实生士能士能生陵处士三季璐王扁及珙璐至参政珙为县令王扁才亦处处士捐馆二季先丧惟王扁绋挽于乎处士远蹈跨时危行德孤敦实敛华独行不疑人皆劫劫我约而腴季承以官承志者吾归于玄所从父母祖 

隐亭先生墓志铭 

先生姓徐氏郾城人也名聪字文慱甞亭隐上于是称隐亭先生先生力行笃学苦节清修以廉孝闻春母病思樱非时无从得先生泣祷行彷徨丛薄间遇樱归母食之愈人大异之称徐孝子夫冬林之笋氷溪之鱼固非时者也精诚之至气变以之故巢幕之雀避舍之蚊君子不谓之恠也斯亦足以知天矣今例第不以孝文则第孝子乃为诸生攻文文又弗第也乃以贡为醴泉县学训导云李子之西也甞往来奉天之墟是时训导罢矣乃土人犹往往能道训导行事李子闻之则嘅然而叹曰吾不诚故艺向使渠非小试之安知不目其为兀兀之腐夫训导之训其徒也先行而后文制外以兼内讲肄以端其习考核以程其规标的以大其业宏慱以邃其思抑扬以厉其志夏楚以鼓其气久之士怃然若夫也勃而变巳翕而从翻然而革训导乃忻忻喜曰吾志其行矣于是构斋植竹峨冠委裾讲唐虞周孔之绪而干州学会官缺檄训导往摄之久之而干之徒犹其徒也于是人始知训导敬重之谓之才醴泉饥钱参政者出帑金千檄训导赈之或问钱矣舍县而任学也钱曰人也孝廉孝则不忍人廉则不爱金饥妇有剥胔食者县捕之将磔之市训导见之则泣曰不能使之不饥而能使之不胔乎非情也夫剥胔救毙耳而今磔之是以毙易毙也令释之人闻之愈敬重训导谓其才乃使摄其县事县以之治于是豪人惧归我侵田于学志行矣无何免去或咎之训导直哂曰子谓我兀兀腐夫邪其亭隐上也年向衰矣犹聚徒说先王顾益笃即大寒暑罔辍也晚病目省延接矣至遇经生学子则顾缱绻竟日李子曰予之南也甞度隐矣于是又获知隐亭先生云而隐上人盖至今称俭鲠直笃行躭学必首先生先生生宣德乙卯三月廿七日卒正德辛巳九月一日年八十七岁娶陈氏义士陈某女先卒继甘氏寿官甘锺女年五十亖岁亦先卒甘生徐固举人女聘举人赵应式卒侧室赵氏生徐确女适袁昺卒徐生曰于乎吾父幸有闻抑孰知吾母者母贞懿寡言起家勤矣追远近矣逮下惠矣途路瘁矣然弗寿弗贵矣抑孰知母者按徐氏讳保国初始徙郾城城西三里许其世墓也以正德年月日葬隐亭先生于墓而二配合铭曰梗楠在山匠氏之耻和璞终蕴玉人其鄙囊颍攸脱乃敛乃归铲耀刮垢钩赜探微约之身掞之文以嘏其嗣人先民哉 

高处士合葬志铭 

高处士者大梁人也名瑾字彦节年六十八岁正德四年二月五日而卒葬郑门茔矣后十有二年为正德辛巳而其配侯氏亦卒以明年正月廿七日启处士竁合焉侯氏少其夫二岁卒之年七十八矣生二男子长曰珣东明县丞摧知黟县又知东光次曰璐从弟提杀之二女子一归周镛驿丞一归陆澍典膳珣生三男子长曰爵次曰仲嗣县学生次曰叔嗣举人璐一男子曰爱李子曰孔子有言善人吾不得而见之矣得见有怕者斯可矣予诵其言未甞不酸心流涕也盖重阳时俗之偷云夫惑赝成真溺华忘实矿金璞玉非其人莫识也乃人见艺材辩慱豪纵赫霍辄敛詟慕效称贤或峩冠飞缨气使威喝则又嗟羡敬事之遂令闾阎山野悃朴自修力田饬行之夫闇沕无闻不见礼于辈流吁时之偷亦甚矣乃余今幸知高处士处士固闇沕人也夷考其行则孝弟俭直者也少事母岁时上寿自歌舞为欢事其二兄旦趋侍上食而退出则为执鞭或道旁伺颜色盖犹事父云长而喜诵书史说先王然不务裘马不喜酒不畜媵婢甞岁暮出取负欠割券驰一空车归里人望见尽笑之处士不较也珣丞东明也强逆处士官邸蹙额曰吾自不入公府今公府居邪会旧令代之去问处士曰我孰与新令贤处士默然孰视之巳而曰君似弗如也令叹服其直人又言处士家居里巷子弟见之为起拜肃立僮仆假借不复关白其主人鸡 

豚放犹一家斯益足为淳风矣侯氏者岩之女也事姑犹夫事母事二嫂犹夫事二兄嫂之子提杀璐也侯与处士计曰吾幸尚有珣柰何令伯氏无后卒出之狱以百金诣处士谢处士不受诣侯谢侯亦不受曰吾利而金出汝邪君子谓夫妇者足为媲德骈美者矣而顾咸闇沕闾阎弗彰吁足伤巳足伤已珣之知东光也亦强逆侯侯弗往曰汝父不恬公府吾独能跋涉就汝邪人言侯即老亲戚子弟罕得见其面礼妇人问荅不踰阈出则拥蔽其面殆斯之类也夫叔嗣曰吾先洧上人也　高皇帝定天下也立帜以定民曰赤帜军白帜民曰义者传白帜遂徙大梁从民义生一子九九生一子清清娶李氏生三子聪让处士铭曰墨不能朱石不能糜松栢冬荣厥操讵移居约履囏验秉观颐我踬彼蹶彼昭我晦匪财而富匪爵而贵蹈贞服朴是曰民良高帢布衣孝弟直方闾里起敬闺人赞襄臧获循循子孙赫昌今之梁孟考世莫识不有臼季孰知冀缺不有景升孰钦庞德我言匪芜征此铭石 

刘处士墓志铭 

刘处士者泰和人也名熙字和皞号敬止于是称敬止先生先生殁二十年是为嘉靖元年而其子潜始以中江教谕文衡于河南李子之提江西学也甞识潜诸生中异之而首拔之于是潜见李子而泣而求铭其父墓曰于乎潜死罪死罪父殁二十年矣而墓无铭也潜诚死罪死罪虽然有待也非敢后也李子曰往吾按泰和也甞闻若父矣矧潜也游吾门序曰曰刘氏者其先金陵人也后徙泰和之珠林已又徙荷山号荷山刘氏讳公唯者潜曾大父也号醉德醉德生元鐼号讷轩讷轩生处士即敬止也处士少孤不仕然读易精诣授之弟弟官新会簿授之子子以之第授之徒徒多为名流处士故善酒母甞病革处士吁天求身代获愈于是绝口不酒亦不复肉如是者几十年周旋膝下母竟以寿终母之终也处士苫块棺侧以俟其弟来凡年余无渝无惰盖其性方刚得诸天者如此而族属有犯或弗悛者必鸣以攻之诸生弗率者斥去不少贷以是人服其谊而惮其严云处士生某年月日年六十有七岁配萧氏石冈大家子与处士齿德相高先八年卒生子一潜也女一适某潜配欧阳氏生子二女一云李子曰予读泰之九三而知天人之交也刘氏其当之矣夫刘氏于赵宋显矣科第甲一邑是后寖远而寖微非谓无平不陂无往不复者欤夫醉德而下三世约矣然能敛华而敦实守一履朴坚德固性迄于潜也文行卓如后将有大闻于时非谓艰贞无咎勿恤其孚于食有福者欤夫天人判者尔往来进退譬犹符券至数百年而犹合于刘氏见之故曰予于泰九三而知天人之交也铭曰耕也或馁莳也或萎惟德之绵其悠如泉流之为川渟之为渊流之匪爵渟之匪约君子有谷后食其福 

梅山先生墓志铭 

嘉靖元年九月十五日梅山先生卒于汴邸李子闻之绕楹彷徨行曰前予造梅山犹见之谓病愈且起今死邪昨之暮其族子演仓皇来泣言买棺事予犹疑之乃今死邪于是趣驾往吊焉门有悬纸繐帷在堂演也擗踊号于棺侧李子返也食弗甘寝弗安也数日焉时自念曰梅山梅山梅山姓鲍氏名弼字以忠歙县人也年二十余与其兄鲍雄氏商于汴李子识焉商二十年余矣无何数年不来李子问演鲍七奚不来也演曰父母兄三丧曰丧举矣奚不来也曰七叔父四十四岁始有子而侄也一耳以是大系乎身家巳又问鲍七何为演曰理生饬行训幼睦族玩编修艺课田省植八者焉已其久也内孚而外化之是故乡人质平剖疑决谋丐益者必之焉故效良则芳标美规懿者必曰鲍梅山鲍梅山云正德十六年秋梅山子来李子见其体腴厚喜握其手曰梅山肥邪梅山笑曰吾能医曰更奚能曰能形家者流曰更奚能曰能诗李子乃大诧喜拳其背曰汝吴下阿蒙邪别数年而能诗能医能形家者流李子有贵客邀梅山客故豪酒梅山亦豪酒深觞细杯穷日落月梅山醉每据床放歌厥声悠扬而激烈已大笑觞客客亦大笑和歌醉欢李子则又拳其背曰久别汝汝能酒又善歌邪客初轻梅山于是则大器重之相结内明日造梅山邸疑焉汴人有贵客欲其欢于是多邀梅山梅山遂坐豪酒病损脾今年夏患疟李子往候之梅山起床坐曰弼疟幸愈第痰多耳然业处分诸件令演办酒食俟其起觞客别而还歙也先是梅山作忆子诗曰吾儿屈指一载别他乡回首长相思在抱两周知数日携行三岁随歌诗筵前与谁论宾主膝上为我开须眉情偏忆汝老更苦中夜难禁回梦时李子因说曰君病无苦念家梅山曰诺诺不数日而君盖棺矣嗟梅山梅山梅山又甞作灯花诗秋灯何太喜一熖发三葩拟报明朝信应先此夜花重重辉绛玉朵朵艳丹霞爱尔真忘寐闻蛩忽忆家李子曰君诗佳顿如此梅山曰吾往与孙太白觞于吴门江上酣歌弄月冥心顿会孙时有绵疾吾医之立愈谚曰卢医不自医诚自医之黄岐鹊佗至今存可也嗟梅山梅山梅山叔牙后也其居歙也号棠樾鲍氏赵宋时有遇贼而父子争死者于是所居里号慈孝里云梅山父鲍珍也珍父文芳文芳父思齐珍号清逸高尚人也娶王氏生二子次者梅山梅山娶江氏生一男子二女子男曰若渭今六岁矣梅山生成化甲午某月日距今嘉靖壬午得年四十九而其榇还也演实匍匐苦心以之还厥情犹子也以某年月日葬某山之垂铭曰崎嵚崺巇人谓非险渊洄澒洞犹谓之浅坦彼周行彼复而迷桃李何言下自成蹊嗟鲍子胡不汝悲胡不汝思 



【卷第四十四】 

【墓志九篇】寄傲先生墓志铭明故王文显墓志铭 明故李大法合葬志铭贾道成墓志铭 明故何君合葬志铭 明故蔡思贤墓志铭 江都县丞苏君墓志铭明故遥授沧州判官贾君墓志铭封征仕郎中书舍人何公合葬墓志 



空同集卷第四十四 北郡李梦阳撰 　墓志九篇 

寄傲先生墓志铭 

先生名玉字廷瑞姓韩氏通许县人也初先生举于乡拜郯城知县郯邑小而赋繁民弗堪也以是困先生怜焉而例体邑政无巨细必关白于所司令始行或见弗之合即美格阁以是民愈困先生于是则窃叹曰若是奚令为也凡其细则辄自标号行不尽关白所司于是所司怒督责之而先生则又抗言执理往往无尊巽色于是所司谓先生傲转相挤陵斥先生乃弃官归称寄傲子而通许俗人士大都宴会酒欢为适罢官则更放骋而出其官时所营制如冠袍裘马器皿华绮诸等尽衒耀乡人曰不如是犹夜行也而先生归则独嗜古书奇字性又不酒第闭门坐课儿孙曹于是大为乡人所不悦目为韩恠而先生稔患目又寡言咲对客长揖寒暄而已第瞑目坐于是人益远先生先生弗动也今□丧即人士家崇豪奢文具先生父母丧也则惟据典实庐之墓两丧者六年以斯观之其平生足推矣大梁人李知县者先生姊夫也每招之来会其长子禹卿从空同子游又其孙丛为仪宾而其同邑李知府亦罢郡居大梁正德末先生乃徙大梁居焉是时道州何公以都御史廵抚河南闻先生有数学敦礼之叩焉先生辞谢卒不传嘉靖二年七月空同子会先生于酒筵见其篇文富赡而嶃岩惊曰寄傲今七十岁矣乃为此大文邪时李知府亦在坐曰寄傲尚作蝇头楷字与人札即片纸吾未见一画苟也空同子喜曰寿征寿征居无何仪宾丛丧其配君禹卿丧其妻而先生亦不起矣于乎于乎是年八月十八日也按韩氏其先项人也讳谅者始迁通许而先生父讳斆甞为临淮知县东城兵马指挥娶刘氏以景泰某年三月廿八日生先生先生配苗氏有子五人女一人壻曰贾希朱孙男女某某卒后两月禹卿奉其柩返葬通许之茔并其二丧举云铭曰胡为而官三岁而挂汝冠胡为而迁与其二丧同旋于乎孰子以贤孰踬之使颠孰啬之使寒悠悠乎苍天 

明故王文显墓志铭 

王文显者蒲商也名现字文显号噫庵子初文显为士不成乃出为商甞西至洮陇踰张掖炖煌穷玉塞历金城巳转而入巴蜀沿长江下吴越已又涉汾晋践泾原迈九河翱翔长芦之域竟客死郑家口先是王教谕有五男而文显长父官既卑贫又四弟望我立以是文显乃弃士而就商商四十余年百货心历足迹且半天下然卒老于盐场文显之为商也善心计识重轻能时低昂以故饶裕与人交信义秋霜能析利于毫毛故人乐助其资斧又善审势伸缩故终其身弗陷于穽罗文显既以商起家乃大室庐备宾祭毕婚嫁四弟各成立王氏固奕奕彰矣而教谕君罢归顾独出分其长子文显则第涕泣自咎责罔攸 

辩乃效作五噫之歌歌曰仰彼昊夫兮白云雨对雨对噫莫慰父心兮子之罪噫朝入埽除兮出而暮思噫清风飘裳兮明月鉴之噫古有履霜兮实获我志噫歌毕遂号噫庵子教谕君闻之悔泣父子如初弟珂者之举于乡也会文显省亲归称觞递寿其父顾之喜曰兄商而利弟士而名乃吾今何憾矣文显甞读史以孔明取刘璋为是又谓宋党祸成于苏公非程子激之也间质于其父父则又大惊喜曰现也汝商而士邪乃吾今何憾矣吴龙者僮也甞窃于文显文显宽之一日外盗永文显急执龙刃胁之龙卒不言文显匿所其父闻之则又大惊喜曰现也利而义者邪然天固鉴之邪文显甞训诸子曰夫商与士异术而同心故善商者处财货之场而修高明之行是故虽利而不污善士者引先王之经而绝货利之径是故必名而有成故利以义制名以清修各守其业天之鉴也如此则子孙必昌身安而家肥矣按卫推官张君状王氏荣河人也讳仲文者元末徙蒲耕于蒲南十里今称王家庄是也仲文生彦纯彦纯生景严景严生秉信秉信生王荣宾乡饮以寿官荣生馨教谕者也教谕娶张氏以成化五年九月十日生文显嘉靖二年五月九日卒年五十五岁娶潘氏生崇仁崇先崇道州学生也女二长适监生李廷光次聘蒋澄孙男二人女三人文显既卒之明年二月某日葬东原之茔铭曰珠不珍贡而辉汝渊鹤不翼天而唳汝田我得匪苟我室则盈我有不有我利则成义不入于穴仁而免于盗兵逾艾而殒于旅兹天邪人邪数邪 

明故李大法合葬志铭 

李大法者予门人李王吴之父也名伦字大法祥符人也而居之木巳大法父曰李洪洪父禄禄父让初洪武辛巳河灌大梁于是让挈家走木巳水平或劝之归让曰梁木巳里里耳何必归后辛巳河又灌大梁让子孙遂免于走明年壬午九月二十日大法生于木巳正德十六年岁又辛巳人讻讻谓河且复来是时王吴以学诸生寓梁或劝大法胡不俾而郎回木巳大法笑曰天地数若是齐邪巳而河卒不来大法娶于崔王吴母也崔生天顺癸未三月八日后癸未是为嘉靖二年三月三日而崔氏卒大法素雄饮忼慨无忧少贫甞为亲负米力贩鱼盐然处之洒如也及崔卒则顾郁郁有戚容于是王吴跽问曰父何忧也大法于是仰天长吁良久曰嗟吾将去汝曹是以忧也王吴曰儿闻之阴德阳报父鲠直无私曲惠流于穷人孝弟忠厚乡闾信之斯必寿大法曰嗟汝诸生也不知天道邪天数周则易世之人迯焉者宾矣汝母不癸未生癸未死邪明年甲申二月二十一日大法果卒于是君子谓大法知天顺命李王吴问其师曰仁者有不寿乎曰有之仁而寿者理也或不者其数也仁而谓必寿则尧舜周孔虽至今存可也于是王吴吞声哭曰父未甞学而知天顺命巳而曰吾母之奉姑也姑蒙母吁天愿以身代者六年而姑目复开其事夫也罔不敬也然罔不勤也如是而弗之寿亦数否邪李子曰嗟王吴修短非所论人颜唔是也自教之衰也孝弟忠信之士不表于乡闾于是田野笃行率闇焉无闻如大法者夫妇纯懿设非其子王吴以文学与缙绅游即美谁其知者于乎斯足以观世矣大法子二长琨取屈氏次者王吴也取马氏女二一适木巳生王用中一适温举孙男五人女三人以卒之年月日葬木巳东郭堤外祖茔与崔合铭曰人也蕞尔行则蹶尔木巳东门原有穴邃尔配与之同亦遂尔千秋万岁佳城荟荟 

贾道成墓志铭 

贾道成者通许县人也父曰贾定山西按察司佥事母曰刘宜人以成化甲午四月二十日生道成生踰年而其母亡又二十二年其父亡贾生乃奋厉自立力学曰始吾名也父名我曰希朱及字也字我道成斯非望我为紫阳徒邪于是志洛闽之绍而深之以造乃贾生顾又专易甞俯仰高下旁观流形而问李子曰月盈亏者何也李子曰日映之也光之亏也去日遐抑又闻月丸也视侧则光亏贾生曰丸之譬谬也夫既日映之也彼生之哉也悬如弓或又瓦仰何也又甞问李子圣人观象而系辞也三极独不言象何也李子曰道包象邪动者道邪贾生不荅贾生游郡学廪矣竟弗录于有司人于是颇咎贾生曰文奚不时也或曰贾生韬默或曰枯而神短贾生闻之亦不荅乃顾嗜吟正德戊寅九日李子贾生共泛城隅之陂贾生诗曰波水澄霁澹澹浩浩楼台蹙沓林石皛窈霜露载零径兰凋槁伟彼松筠哀此众草人生几何荣名是宝辞调高逸李子未之和也第扣舷歌蒹葭之章应焉已而贾生还邑则又作诗曰郊原旷以修零霜一何凄饥鸦噪枯桑故城委蒿藜黄鹄轻四海游子乃念归怀瞻顾里闾怛焉伤路岐意若自伤靡遇者人于是颇复狭贾生疑之踰年而贾生病死矣正德巳卯五月二日也年四十六矣贾生即病顾犹不辍吟病间目其弟希尚曰吾作一诗自吊诵毕瞑希尚及从群弟侍闻之皆泣贾生复瞪目曰斯何伤古谁不死遂长瞑生甞自谓渫泉子凡所述称渫泉子云亦其不食谶欤初生丧弟丧妹丧继母娄丧兄巳复丧妻妻知县韩玉女也无男女遂绝希尚奉兄柩以卒之年十月十日葬之父墓之侧李子曰子甞志其父墓矣是故于贾生不复及其家世铭曰家将兴贤者先生家将殃才者先亡其生也登其亡也崩夫贾氏者显也积五世矣及其季也累然衰绖之继也吊者出而唁者至矣呜呼道成胡亡胡生吾女铭乎 

明故何君合葬志铭 

何仪宾文昱者我从孙外舅也一日李子酒会要何不来问何何不来也曰奔母丧耳李子瞿然惊曰乃予罔闻其母疾曰其母足背丁白而粟母弗谓其丁也爪破之已又难而行丁乃走内攻母竟死后数日何仪宾来我泣而丐铭问之果然又问奚兆何曰吾父殁廿余年矣母丁之前夜梦父马而过叱母曰速从我来按何氏其先河间人也后徙汴耕朱仙镇西曰全者寿官也生二子长曰何君讳礼字大用娶陈氏先卒再娶慕氏生四子长仪宾也配沁源郡君次文升次文晨次文星县学生二女一适刘鹭一为镇国将军夫人初从孙议婚也人皆曰何仪宾贤问何贤曰贵而礼问其父人又皆曰何君贤问何贤曰富而义既昏也李子之嫂会慕氏归而又称慕氏贤问何贤曰默而和李子曰立莫大于礼利莫大于义默莫要于和夫何氏者三善备矣乌得而不兴何君生正统五年十二月九日卒弘治十四年三月一日得年五十五岁陈氏生正统九年十月十日卒成化十七年七月廿八日得年三十一岁慕氏生天顺八年七月九日卒嘉靖元年十一月十五日得年五十九岁合葬西韩村之墓铭曰天之道还兮地之义完兮还视尔履完视尔美美哉尔阡穿不及泉吉而安兮 

明故蔡思贤墓志铭 

蔡思贤者夷门之隐人也名鉴字思贤号凈居道人初蔡之冠也筮宾敦典议字焉蔡长揖谓宾曰字我曰思贤宾问何也曰窃闻之鉴以鉴貌人以鉴心非贤不可吾其思之矣其长也勤敏以周物恭俭以裁用和易以泥俗广施以阐仁摈恶以充义敦诗书以训来陈古今以验往其久也质往者服濡训者革耻摈者避德施者亲于俗无暌在用靡匮物蒇行成君子于是谓蔡子善自字其老也稀省以息虑玄冲以导和游适以陶真敛退以谐物是故身鲜疢疾家无横非人无诟谤兄弟式睦子贵大州蘧蘧于于怡然考终釿隐人之行也李子曰予于蔡有三征焉夫安寿吉者天之所以优善类者也蔡氏备之足称善人矣孔子曰善人吾不得而见之矣得见有怕者斯可矣予今见之不足占世乎按蔡氏其先浔阳人也名宗先者国初从军南征渡采石充海船米字号牌总兼领库船甞赴景陵卫投战檄赏铜铁五石已论平陈功又赏铜钱浆酪诸等曰蔡保者颖彭城卫护周王永乐间调护卫入京而保以鞍匠留侍王遂居大梁保配王氏生子四长曰玉次曰琰次曰良又次曰璟琰配郑氏生子二长即思贤次曰铭生女一侍周懿王封夫人思贤配蒋氏生子三长曰俊信陵王典膳次曰俸演州知州次曰佩思贤生宣德壬子九月十九日卒嘉靖癸未四月九日得年九十二岁弘治末甞诏拜寿官蒋氏生正统庚申正月二十三日卒 

正德乙亥二月十一日得年七十七岁蒋之卒也业葬土城南故鸡鹅池地于是启其竁与夫合是年七月有八日也铭曰蔡子笃行爰以孝闻甞粪吁天介福何云蒋也相之执恭守勤奉姑服劳或至夜分子剖郡符饬躬流芬双玉载瘗连理同坟于惟兹野有贤在下过者立马厥泪攸洒 

江都县丞苏君墓志铭 

江都县丞苏君者尉氏栢冈里人也名琇字彦器大父春生五子第四曰明明亦五子第三曰苏君苏君亦五子第五曰济众来请铭其父墓往左生告余曰苏君盖少时一憧憧人也然顾内修攻学学足以第也然乃竟不第竟为丞其始为丞也人告之曰江都土浮俗伪苏君曰嗟是欲使我先伪逆之邪夫伪逆之必先觇颜色颜色之不得必机关其言语言语之不得必钩赜其阴细此而不得必有误中之民矣安有为人上而忍为此者邪卒不以伪逆江都民江都民见其丞诚也亦率诚事丞居无何苏君归民相挽留泣曰丞柰何归苏君曰田荒矣归欲锄之耳民曰锄田劳孰与为丞君笑曰汝谓丞为逸乎竟归徜徉以寿终今按厥子铭状盖苏君生正统三年十一月四日卒正德五年八月五日得七十有三岁左生称其寿是矣状曰以明年三月一日葬城西之原又曰苏君五子皆出自韩氏其父五子皆自王氏其大父五子皆自某氏铭曰东有啸台嵣如嵭如苏冡在西斧如堂如其中坎如并峙俨如 

明故遥授沧州判官贾君墓志铭 

贾君者通许县人也盖贾氏世居通许今其墓有三一曰韩朱冈墓一曰郭东墓二墓者贾氏宋元以来墓也累累相望一曰三里冈墓则葬君曾祖以下君曾祖讳赟洪武间以人才为铅山县知县赟生麟封监察御史麟生恪少与娄良齐名语曰娄良贾恪气如山岳恪举进士官至山东参议是为参议君参议君有三子而贾君长最贤二弟又并贤显贵无忝于贾君以故通许人推豪巨族无能先贾氏于是贾氏族闻天下而贾君又自譔次其世系播之人故贾氏诸所名德及诸阴细行可诵说者乃咸由是彰矣故曰成贾氏者贾君也天顺间募马实边贾君入其马为监生已患廯癜须眉皓皓尔参议君会又卒贾君乃力上书辞曰臣疾弗克事事愿给空衔养母殁身许之得遥授沧州判官拜于家前参议君致其仕来居大梁日与老长会约游大梁人盖咸望风尊敬之及君拜官亦日与老长会约游而大梁人辄又望风尊敬之顾愈甚故人为之语曰贾君善继志贾君性静重少言不喜酒遇酒到口辄推去然坐竟席席上人即哓哓呶呶宣拳臂相狎侮贾君第坐顾竟席席上有歌舞女贾君第坐如无歌舞女即竟席不见其于衣冠归也夫乡饮者天下之大防也今乡里无赖子弟类钻刺深衣大带炫曜而官宦士谓不甚损益而弗省也及贾君为乡饮宾乃遂言乡饮礼颇施行然今亡矣其生以正统七年七月三日卒正德四年于月十七日年六十有八岁取王氏生二子希程希吴一女为辅国将军夫人继取耿氏生三子希高希言平定郡君仪宾希冉一女适李辌君名宏字仲仁号懒云居士云铭曰有云漇漇以观我时其行施施卷于违云奚悲 

封征仕郎中书舍人何公合葬墓志 

信阳何景明为中书舍人无何即致仕归归逾年丧其父已又丧母将葬伻来乞铭余抆涕曰余始与景明友盖日想见其父母乃今不及见矣志曰封征仕郎中书舍人何公者信阳州人也讳信字文实其先居罗田曾祖太山始徙信阳　高皇帝过信阳树二旗令曰为我军立红旗下为民白旗下于是太山即立白旗下太山生海海生鉴阴阳典术鉴生何公何公少使气大言任谋然数困鲜成事人不之奇也有卢翁者识之女以女语人曰吾甥三十当有闻是后有异人产其家公三十果辟为布政司承差见诸承差者污贱无藉也又率务裘马相高何公耻之独潜饬行检诵书久之颇自表见而布政使吴节因窃恠之特使董大役事出其金公则立办顾又入其羡金请赈贷所全活以万数吴公乃大喜以为贤引置心腹成化末关中大饥诏发漕粟万石至卫口曰河南发卒挽抵关当是时河南独南阳汝宁熟于是河南乃即发南阳汝宁卒万人将行何公闻之恚曰今关中米石不过直金一耳今柰何若是矣乃入言于吴公曰公诚权出帑金万使入关籴可遂得万石乃因令二郡曰能人出金一即罢若役仍给粟人一石二郡人知役且十倍费必踊跃人愿出金一而不肯受粟是公一举活关中之民弭二郡嗷嗷之口而省粟万石矣吴公曰善卒用其计何公于是有名河南然顾豪亢自负太监汪直至河南河南都御史以下震慑皆匍匐行上谒会直左右俾都御史札属括名马都御史业已诺然手战不能执笔污簌簌下何公在旁曰都御史大臣不当烦吏事乃夺笔代都御史札其无严贵幸如此其后为会宁渭源二驿丞又有抗监贡狮番武官及禽巨滑李氏事今皆不详第详其著者焉何公为人大叚厉气义不欲龊龊与世浮沉或见尊官大人有弗洁也则退而唾骂之而汪直过时按察使陈选见直独长揖不拜何公终身叹慕之曰陈按察真男子也何公故病足往在渭源病足会御史行县至县簿尉以下当徒走奉舆马行辄数十里何公于是仰天窃叹曰嗟乎可以去矣遂即弃官归然贫无马骑有人资之车一乘马一匹乃始归而舍城西溪上即又日歌吟力田诵书郡人即无小大咸望风起敬公称先生不曰何驿丞也乃后何公以子景明封官乃何公不欲称其官称曰梅溪居士郡人即又称梅溪居士云先娶卢氏即前卢翁女卢翁有异术尝以策干石将军有功已弃之亡归故不及于难继娶李氏其父山东人也寓罗山卢家罗山卢家故与卢翁往来善卢翁因窃和李氏女贤及卢氏死乃力主李氏女继卢氏曰产异人者此女也乃后二氏皆封孺人云卢氏生景韶累官东昌府通判卒景旸举人而李氏生景晖景明又生女适孟洋今为行人何公生某年月日卒某年月日年若干岁卢氏生某年月日卒某年月日年若干岁李氏与何公生同岁卒同月以某年月日合葬西山之麓 



【卷第四十五】 

【墓志八篇】凌溪先生墓志铭明故　赵府教授封吏部考功司主事王公合葬墓志铭 明故封翰林院编修文林郎贾公墓志铭 明故临江府知府致仕尚公墓志铭 明故中顺大夫衢州府知府李君墓志铭 明故中奉大夫四川右参政崔公墓志铭 明故　慱平王教授萧君墓志铭明故奉政大夫山西按察司佥事贾公合葬志铭 



空同集卷第四十五 北郡李梦阳撰 　墓志八篇 

凌溪先生墓志铭 

嘉靖五年十二月乙丑中奉大夫云南左参政凌溪先生卒于家越明年十二月庚申葬郭东三里官庄原先是讣至大梁其友人梦阳既为位哭将絮酒束刍使使往奠之会其弟应辰以书状来征铭曰先生天下士也先兄固雅善公敢以铭请而厥子藩致恳辞更苦读之令人泪簌簌下曰凌溪以文崇其身所谓世人皆欲杀之者乃天亦忌之使弗延邪夫人者顾子诔之备矣乃其心康之文足白之矣而予复奚言者志曰凌溪先生姓朱氏名应登字升之扬之宝应人也生而荦奇童时即解声律谙词章十五尽通经史百家言其父江陵公者异之然惧其踰也约之古凌溪悟乃着申臆赋以见志而力殚于渊学于是饫醇探脔程猷经用喷英摛华树声艺林矣年二十举进士时顾华玉璘刘元瑞麟徐昌谷祯卿号江东三才凌溪乃与并奋竞骋吴楚之间歘为俊国一时笃古之士争慕响臻乐与之交而执政者顾不之喜恶抑之北人朴耻之黼黻以经学自文曰后生不务实即诗到李杜亦酒徒耳而柄文者承弊袭常方工雕浮靡丽之词取媚时眼见凌溪等古文词愈恶抑之曰是卖平天冠者于是凡号称文学士率不获列于清御乃凌溪则拜南京户部主事阴欲困之凌溪剸棼断错乃顾亨于官而其学愈渊居无何升延平知府意州郡吏必难乃凌溪为之愈益亨乃于是升陕西按察副使使提学凌溪辟正学院群秦士高等其中置官设徒丰饩严约谈经讲道至者且数千指风教大行文自韩欧来学者无所师承迷昧显则我明既兴隆本虽切然要奥未闻也及凌溪等出创覩骇疑大不容于人人各以所不胜相压而凌溪性挺直不解假词色于人更哆憎口恨不即穽之幸例调荒裔往御魑魅寻升参政卒罢去凌溪归潜伏草莾中温绎前业期十年尽偿所愿而今亡矣噫嗟嗟悲乎悲乎人忌之天亦忌之邪夫蛾眉胎祸才美秧毁顺往逆来孰非尔者然英人志士每甘心穷约而不悔者徒以人者难必而天者足恃也十年之内徐何载沦凌溪胥殁天实忌之矣人何尤哉噫嗟嗟悲乎悲乎凌溪生成化十三年正月巳未得年五十医旨曰先富后贫病从内生言浅狭之易折也凌溪廓落易直憎口日哆而听之如苍蝇过耳斯其量可与伈伈者道哉退研精肫推订律历运数雠史质经底诠名实浏览今古横睨宇宙视轩驷直刍狗耳大命中夺赍志长毕非天忌之而谁忌邪卒之日适邑官来谒揖让而气绝斯病内生之否邪噫嗟嗟悲乎悲乎凌溪他所奇节隐行与凡历履宦业忠孝友义言动细小莫之具述第述其生死大槩关运数者如此诗文则自有集行于世江陵公讳讷封南京户部主事配范氏封安人江陵父瓘以处士州郡征之不应尝与修英庙实录处士父宗泰宗泰父彦明往会凌溪而咨其家世赵未间名之修者居于吴为学官宋季北徙徐名宝臣者元初为将军元季徙宝应我朝名鼎者通判耀州后谪戍为京卫兵然莫详其系次凌溪娶于陶亦封安人生子一曰藩孙子女各一藩笃古世其家学朱氏弗衰矣铭曰陆有时洋湖有时桑不崩者人于惟其文凌溪子坟 

明故　赵府教授封吏部考功司主事王公合葬墓志铭 

王公者长安县人也名琮字良璧甞居东丘于是称东丘公云东丘公其先豳人也而徙长安曰王鹏飞者仕元为同州判鹏飞生王瓒有名于元历官中丞甞代祀岳镇及郊泰定帝命以爵服从郊事是故其遗像蝉貂焉中丞生扩扩生嗣祖嗣祖三岁孤克自底于立然喜退晦甞以祖荫除泾阳簿巳弃去嗣祖生三子少者铎也会　大明皇帝兴　诏举文学者嗣祖惧乃霾其三子俾弗学铎亦三子东丘公其少云东丘公性刚执言论侃侃于人罔徒逊然嗜学勤书有文初为学官弟子即弗诸弟子羣诸弟子时时敬惮之然心弗甘也东丘公置不理但日检其身自省修出则严冠衣端步趋行不流视立不亹谈见者愈疑异避公即诸弟子无敢公参也久之乃相语曰东丘实乃相率师事公而亲教谕普晖者褊人也好使气凌诸弟子乃顾独器公而言之学宪官于是学宪官立召公与语悦之而知其中丞后也即又求中丞像观既而曰王秀才长身玉立方瞳重颐望之若神仙可谓无忝尔祖者矣普晖退而语人曰学宪识人东丘公十试于有司不第竟岁贡补延津县学训导秩满升　赵府教授是时　王壮盛颇究心于文学公至则列十事以谏一曰忠言奉藩谨二曰孝言欢亲备三曰格心四曰讲学五曰亲贤六曰远佞七曰绝翫八曰辍游九曰斥异端十曰减音乐援经证史言率典则　王览之嘉焉巳谓左右曰恨得此人晚耳与李长史同延顾諟斋君臣唯诺竟日而罢赐绮衣各一袭自是礼貌隆重公入见　王必整衣冠却伶优指示一二中官曰王先生好人侍　王盖十四年犹一日云今制子贵于父遇推封父免而封公子纳诲为工部主事有　诏公当封　王闻之惊曰王先生去我邪于是勉留公勿封未几讷诲改吏部考功主事公又当封而纳诲虞王留公坚乃于是移书　王陈乌鸟情事　王不许纳诲于是再书致王词殊恳恻其略曰夫心无终穷分有限隔即令父皓首瘁躬于王朝如子职何故明哲抑情以全道仁人锡类以成物言事有变常势分缓迫难以例论也况既老而传春秋之义七十致事礼经之文揆之今制罔垂古典父年踰七前途匪远惟　王察焉会公辞之亦力　王弗能留乃与妻许安人偕拜封就养京邸云未几公如易州又如河南艰关南北咸子故许安人者教授许黯仲女而公同县人也黯为山阴训导生安人于山阴安人聦慧有识谙女诫诸书纳诲始认字安人业口授章句竟俾陟于显其吏部迁易州也安人无戚颜及升河南按察佥事亦不之喜或问其故安人曰夫芳臭者人通塞者天儿即贤何忧乎贱贫一日佥事出阅囚入告安人安人曰汝知王贺于定国乎其慎之矣佥事跽而曰谨受教出阅囚簿半报安人疾作仓皇返安人弗起矣佥事归既葬禫而诣墓父与俱往明日父疾作而卒佥事哭谓人曰父之疾盖重伤吾母云李子曰于乎予与佥事乡同榜署同　朝是故叙东丘公凿凿然犹漏其事实夫资内以成理则家国成尚矣今观许安人非其证欤阅囚之诫予耳亲焉巳所谓齐德并寿者非欤王公生正统丁已八月廿五日卒正德丁丑九月五日年八十一安人生正统壬戍十二月六日辛正德乙亥四月廿六日年七十四王公卒之明年月日合葬江村之兆纳诲娶张氏生子大治女玉梅玉兰继娶郝氏生女玉麟大治聘知县许锡女三女咸名姻铭曰大裔必炽八世是征大名必升盈者以兴于昭王氏发之同州中丞实扬有硕其肤龙旗交交帝曰汝郊锡尔侯服汝陟汝宠受福亦孔中叶载沦时及而振泾阳蛇蛰东丘蠖伸伸而靡遂后英是蹶同理殊干共苞异枿合贞肖端培孰遏 

明故封翰林院编修文林郎贾公墓志铭 

页公者临颖县人也名瑛字宗玉甞自曰人莫如我乐号曰乐庵于是人称贾乐翁云正德戊寅翁年九十五矣会其子南京祭酒咏征入道邑里会又翁生日于是大置酒聚宾若族暨合家觞翁上万寿翁顾谓祭酒公曰嗟咏汝行矣汝无吾忧吾无靡乐也祭酒公退而邅延弗忍行翁复谓之曰嗟咏行矣无吾忧吾谓天下无身加者是故于物也澷然吾生无欠心事故寐也蘧然动也蠕然吾今九十有五年矣是故获不履于忧夫忧生于不足不足莫如子孙蒙乃曹事我顺诲之听各修名显立乃予奚所不足矣夫不足或争予见义慕之见不善避之是故于人无犯色饱吾遨焉已醉吾陶焉巳无靡乐也行矣汝无吾忧祭酒公退而仍邅延弗忍行已而翁饮于外归醉而跌遽终是年十月十六日也君子曰孝哉贾子邅延而终其亲李子曰往予在朝与祭酒公友盖数闻贾翁性行云翁无不足然顾足无争人顾莫与争翁慕义人慕之义避不善不善顾翁愧有不善恐翁闻也于乎斯所谓实德久则孚者邪往闻李某者假翁田二百亩不归翁笑而弃之语曰侮观量迫观守无论他事即此则翁之处顺常可知矣斯德之实非邪君子曰实者名之生也故人莫大于自名亦莫大于人所名故夫潜翁晦贤者居焉文中贞曜哲人谥焉诚有谥贾翁者谓之德乐可矣翁生永乐甲辰八月廿五日以子贵封翰林院编修文林郎为乡饮之宾诏数又赐帛米肉云配曹氏封孺人先卒翁以卒之年十二月十日启孺人竁合焉墓在邑南祖茔之次翁子五长曰志义官以写真名识者谓之神品次曰赞会同馆副使次曰谦次曰谞次曰咏乡举第一举进士授翰林院编修历两京祭酒文学行业为天下宗女一适李昌批验大使翁有孙十人乡举暨学官弟子者各二人曾孙八人玄孙九人按贾氏胶东侯之后曰贾汉臣者仕元为万户居郑汉臣生景山元陕西行省参政始徙临颍景山生彬字文质通子史执义曜德学宫饮射则宾之年九十终配李氏生贾翁云铭曰兵后我生生不识兵九　朝太平百欠五龄以归以宁丰本远倏前奚弗超后奚弗昭既昭厥后我独匪寿若翁者所谓全天者邪抑天全者邪 

明故临江府知府致仕尚公墓志铭 

嘉靖二年九月一日临江府知府致仕尚公卒其子东巽等匍匐如梁请铭李子乃嘅然而叹曰嗟吾美仪今逝邪夫其弟美信者固予同年进者也则公于吾犹兄也公睢人也讳缙字美仪号水南子其先嘉兴人曰官盛者军于睢遂为睢人官盛生尚云从太宗北伐没之军云生兴从南伐有功不录君子谓尚氏有后矣曰无言不酬者人之要也无德不报者天之道也不于其身于其子孙尚氏之谓乎兴生福福生絅果举进士又生缙又进士兄弟俱拜兵部主事又继守山海关君子于是谓尚氏有天身遗其功而两孙登之庸成化丙午公调刑部为员外郎有明决声　孝宗立则特命之录畿内之囚真定王清者与邻人高相欧而是夜高之妻与奸夫乘之杀高狱莫能明者一十九年公一讯而得其情时称神明归升郎中云南司掌京甸凡三法司事无巨细由焉前官每苦跖□刚柔胥难而公则独以能称谓之尚一火言一火铸成也秉钧者方拟擢公会杖杀卫尉乃出公知临江府府当楚粤之冲土习豪猾公至首擒谢金薄等数十人又释诬死罪者数人又赣有巨盗公计剿获之于是威行郡中而传从学者兄弟讼产累岁不决公至览牍而叹曰嗟民之愚如是邪立为剖白咸称公为再生包老在郡三年吏畏民怀秉钧者方拟擢公会章树镇税课旧为王府据者公奏夺归诸公遂遭构陷而公亦抗疏解印绶时年四十二矣居无几美中美信俱以参议罢归兄弟金紫每出刚冠盖辉奕填塞闾里然位咸不称德谚曰不竟其禄子孙之谷君子于是谓尚氏长矣公生某年月日距今卒之年得寿六十有九而林下者乃几三十年使究其用则公之业岂直前云云于乎悲夫悲夫公父封工部员外郎母赵氏封宜人厥配刘封安人安人先公卒继者顾氏有子五人东明州学生东巽东临国学生刘出也东有东萃顾出也女三人长适指挥使孙礼刘出次聘蔡指挥男蔡某次聘吴指挥男吴英顾出孙男三女二公卒之年月日葬城北怕山之原与刘氏合而公所著江西志水南槀睢州志诸书东临藏之家铭曰古称大才迎刃是譬嗟我美仪不习而吏孰云错盘匚锋而剸旬月千牍剖之靡冤或馈之金乡妪是媒乃配怒之叱之而回丧或弗举配也则戚劝夫助棺脱簪罔惜寿虽靡齐贤则媲之二璧同瘗安斯永斯千秋有闻征我铭辞 

明故中顺大夫衢州府知府李君墓志铭 

李君者名志学字逊卿号云厓子通许县人也李氏盖其先封丘人曰李二公者以兵走通许居九女冢二公生奉先奉先生循循生荣荣生李君李君生而颖异读书攻文年近四十始登进士第为庶吉士拜兵部车驾主事坐忤势贵调真定府通判当正德辛未壬申间霸州盗起云扰中原所过城破落焚旗帜蔽野钲鼓震沸而真定属邑多其冲者李君承委赞画周旋矢石间贼平与赏获彩叚明年升苏州府同知寻升户部员外郎擢郎中总理宣府粮储会　武宗幸宣府李君调度公私具足　上以为能而君貌复俊伟善条对间有应　制之作雅俗并陈　上览之颜每为之霁是时江彬用事嫉之计出君衢州府知府一日　上问李郎中何在知之乃自衢州召还久之不得见彬蔽之故巳而　上崩李君乃遁还自谓年逾五十古人所谓日暮途遥之时也扬历中外备甞险艰身挂金紫囊有俸钱于布衣足矣乃绝意仕进铲晦光彩营苑丘开竹林蜡东山之屐鼓西园之瑟虽延黄冠叩玄秘谈说化术然嗜醇甘躭姝艳空同子见之甞嘲之曰喧寂不共途动静无并驱子谓果有杨州鹤乎李君曰根污泥而挺清冷之上者莲之所以神也故曰溷溷含至道空同子曰否污泥不染者以其根莲也子诚莲也则可非莲则坏矣嘉靖二年冬十二月十日李君中风遽卒距生之年成化六年十月六日五十有四岁耳君之父淮府典宝副以君贵赠奉直大夫户部员外郎配潘氏张氏皆赠宜人君先娶时氏继和氏佥事维之孙进士暲之女也生子曰梦凰侧室子曰梦松女三一适张锷学生一适董汉监生一适张时兴举人孙女一曰启孙先是空同子谓李君曰死生有命富贵在天信矣然人之富贵之去身也则智虑衰谋计左而其将死也则魄夺心乱往往犯忌讳昧戕伐斯自为之亦天与命使之乎李君曰气穷则神离故为之者人而所以为非人也空同子曰君子以理制气以定俟数是故丁阳九而神不为之摧所谓修身以俟之者故曰既明且哲以保其身李君知其问为巳发乃伸眉掀髯冁然而笑曰子亦闻道外之道乎吾方叩玄牝挟素女逃名于沈湎娱乐之区而神游乎溘埃敲尘之外子亦知之否乎空同子曰君以仙为的邪仙即解户出神然竟旋转气中久亦消之矣况未必仙乎相顾一笑乃后不逾月李君堕马又旬余中风口不能言目第直视执空同子手握之者三意若悟前相顾而笑者然莫及之矣殁之再逾年为嘉靖乙酉梦凰等奉君之柩以闰月六日葬之通许七里湾有封有树而求志焉于是为之志而铭焉铭曰有永永者孰谓之短有奕奕赫赫者孰谓之浅殁而有闻孰谓匪远泉深土满望之巍如累如君子之阪乎 

明故中奉大夫四川右参政崔公墓志铭 

嘉靖五年十一月廿六日中奉大夫四川右参政崔公卒于家年八十有八岁矣先是其子南祭酒铣抗疏求致仕归是故公之终所事无憾焉君子谓祭酒能子矣公讳升字廷进号南郭学者称南郭先生其先乐安人也有讳大者生彦和彦和生刚赵库大使后累赠中宪大夫延安知府大使娶于蔡后赠恭人以正统十四年十二月十四日生公于安阳乃后遂籍安阳公童时会父失官贫兄五四各出自营独次兄父母居日一食然犹粝也而公于书顾益攻久之悴母蔡怜之泣谓曰儿从兄贾不易效邪公弗听顾愈益攻书年廿六李给事中者见之异焉遂女以女后封淑人明年为成化乙酉公举于乡巳丑登进士第拜都水主事改武选以父忧起改主客又以母忧起武选擢职方员外郎出知延安府陟参政扬历中外凡三十余年公既以蓬荜力致青云巨才洪识逴越伦辈而氷蘗奋励无殊寒约遂能辉前裕后庆流于子孙至今相人训学诲德必曰不见南郭公少时贫邪今人凡少贫至贵显必婪而公主客时番人有踰请者业赂钧枢者许之矣日趣上议而公执弗佥名番人夜持玳瑁奇香各十余斤馈公斥之出旦声其事遂寝公虽历三部阶五品然僦屋而居兢兢如少时出则一瘦马青布袍耳僮日出拾马遗淑人李杂诸薪手爨之故自为郎官识者业以台辅期之矣先是星变求言公与余干苏章同奏竖阉干政妖僧蛊惑援芘憸士窜逐忠良所致又言兵部尚书王恕今之伊传不宜置之南京奏入不报而他言者或颇及　宫禁秘密　上为之怒于是书言者六十人姓名于屏拟升则绌其级不则远恶地于是吏部故迟公获免　孝宗即位乃有延安之命边郡瘠耗习猾而俗夷公至立规画固扃鐍谨簿书节浮浪省游宴时出入退果菜私园乃清疆场核征税平徭役锄豪横招流逸垦荒闲实廪庾乃始葺废坠疗疾疫敦行布惠黜邪崇礼兴学诲徒咸凿凿名实详具行状中先是成化末郡大饥民太半亡汉中山谷中公莅郡复者十六七会屡丰斗米数钱耳斯不足观政邪公甞见宜川知县唐来马鞍惊曰鞍如是华邪廉其价近百金曰有一鞍百金者邪遂攵按之果尽获其贪状黜来又杜文祥者延之巨猾也见公惠而实易之每大言曰崔诚好然贫官也闻其自少贫吾起大狱必使之窘意公闻之必关节而公佯若不知者已而有发其杀人事者公鞠之然罪不至死遂生之议者谓公内明而外容剖大决难靡动声色颇似稚圭亦相之山川之锺欤而不知履坚秉贞识体负器自郎署时定矣在郡七年擢四川右参政弘治丙辰监营寿王宫于保宁役者数万人费核而力舒戊午逆申王于境民无扰者人称之公行部勾稽既详顾又喜廉臧否与佥事曲锐齐名蜀人语曰崔参曲佥屹如雪山甞如松茂得晕疾久弗愈已未秋遂致仕归归三十年至是卒公恭俭出于天性少壮隐显一耳故能刍豢蔬粝文锦布缊轮奂蓬茅器无饰银服无裁绮家居检书课农灌溉花竹年踰八十则日焚香静坐精神内莹聪明长存出入不杖卒之日颜面犹生也虽天之遐如报公者然禄位未极议者每有苍生之憾斯非命而何邪呜呼伤哉公生子三长南祭酒也次铉次釴女亦三长适丁玺千户次适贾泽次适张吉俱学生孙子四滂举人次汲次涌次泮女六长聘樊刚锦衣指挥次适刘仁学生次适李世隆次适张宗茂学生余尚幼曾孙子一士女一公卒之明年月日葬彪涧之兆与李淑人合淑人先公六年卒业自有志刻石铭曰积之丰用之啬中析其翼井渫终食象贤肖德有瑗有寔妥公兹域聚灵发祥虎变鷟翔英英洋洋后其大昌乎 

明故　慱平王教授萧君墓志铭 

博平王教授萧君雅字惟正其先长沙人也后徙庐陵泸源遂为庐陵人已复自泸源徙冲头于是为冲头萧氏然冲头有环溪二乃人又多称双溪萧云君高祖萧以信保宁提举以信生文宝南安教授文宝生桂望桂望生萧佑号居易子着梅竹山房槀二十卷称居易先生居易聚彭氏生两男子矣一夕梦社坛树彩帜巳而复生君君生而颖特既长为县学生立文饬行诸生莫先也乃诸生顾易第君乃犹弗第乃独贡而训导松江学训导六年丁居易忧归服阕改英德学仍训导三年满代去至京师会　周惠王诸子封又河南抚臣奏诸　新王乞择人辅之便于是君升教授辅　博平王君乃谏　王曰臣闻之前事不忘后事之师故往者来之矩也古者今之鉴也是以易申往行书着有获诗严率由之训礼发琢王之譬皆言人以修成也故舜称好问禹拜昌言由闻过则喜师书言于绅何也罔自圣厥乃圣罔自贤厥乃浿也故曰甘我者贼逆我者德夫圣贤未有不由师而成者而况其它乎故岐伯卞随务光熊鬻之伦以微加贵而不谓之过轩尧舜文诸人以尊卜卑而靡谓之诎故曰非师曷质非学曷能夫经史者道之寓而迹之昭也　王诚欲不失其令名必书焉事矣王闻之起谢曰善善于是建书堂积书日与教授君游而听其讲说　王父　惠王闻之则复大喜曰令萧教授东书堂与　世子暨　诸王讲说　世子暨诸王乃咸敬礼君称先生而　王出阁也君复条修身检行尊德乐善数事上焉　王生日则作养正轩箴　王号思诚子则上思诚子说号述古道人君则作述古道人序咸托讽云初　王议请增君俸秩不行会君九年任于是　王特为请赐之勑阶登仕佐郎云正德甲戍君见　王曰臣今年八十岁矣愿辞王归骸骨　王瞿然止之曰孤自与先生游幸日听道论讲说今二十年余矣乃今忍遽舍我去邪居无何君病　王亲临视致医起君竟不君起也是年九月十八日也先是　王业遣内使营后事至是复遣官来视其殡敛三日　王亲临奠焉周自　定宪来率死讳凡丧葬事无敢　王闻也死则曰老曰干甚则其宫中人亡也炮以骇鬼若　博平者亦谓修义慕彰克厥终始者矣萧君生于宣德乙卯五月二十三日娶尹氏先君卒继娶杨氏君有男子二长曰霁娶戴氏次曰方两娶皆刘氏女曰爵贞妻刘爱孙男子四尚文尚忠尚贤尚鲁有孙女二人云君着有平轩存稾冲头八景双溪十咏萧氏家规暨岭南纂修杂录二卷萧方来言曰明年奉父柩归葬于冲头细坑口原与母尹氏合李子曰嗟乃予观汉诸王国相则咸名流云乃其最贾长沙董江都张河间斯亦极一代之推矣今周　诸王辅善终始无疵跌则有萧君然予先大夫亦甞为封丘辅终始犹萧也铭曰柔自取束强自取柱我视其遇无细无巨巨细之来展予斯安展而罔安斯云素餐譬玉为玦为琏为环王门盘桓卑尊窘宽优焉游焉彼谓我隐而我则官归宁于故山 

明故奉政大夫山西按察司佥事贾公合葬志铭 

此墓葬奉政大夫山西按察司佥事贾公者也贾公通许人也墓在其县东三里冈子羽墓南盖贾氏此园自铅山知县赟始违贾公葬四世矣知县生封监察御史麒御史生山东参议恪参议生贾公贾公生正统十二年十月戊辰以进士为綘州知州改易州寻升前官弘治十年正月壬申卒年五十一岁厥妻刘氏正统十三年十二月辛未生年十七归于贾成化十一年二月甲申卒年二十八岁继妻娄氏天顺四年五月乙巳生年十七归于贾正德十一年正月庚戍卒年五十七岁二人者赠封皆宜人于是葬二妻贾公一墓刘一乳双男一曰希朱一夭巳复乳女曰咸英娄乳布文希尚亦乳女曰彩英希朱今为府学生希文阴阳训术先娄亡矣希尚引礼舍人学生娶于韩训术娶于杜舍人娶于杨女咸者适时植植知县也夫妇以节死旌彩者适李永晖永晖监生彩亦先娄亡而贾公以卒之年四月丁酉合刘氏娄以卒之年九月丙午合贾氏刘氏而娄之合也希朱者始征铭李子李子曰嗟贾氏贤哉羣哉然予业铭其兄宏墓矣乃今复铭贾公墓贾公名定字仲一自称一庵子语人曰吾一庵足矣或诘之曰君之一独庵乎公笑而不荅巳而曰吾仲一也安得庵不一或又诘之公曰吾读易人也庵得不一乎于是高者退谓人曰贾之一谓太极耳公知绛也绛有屠人诱人出而杀诸谷中归而私其妻妻不从屠又杀其妻而搂其女鬻之跳事久弗白公廉诛屠者事竟白会大饥疫公在绛绛独活王者以绛独活也于是求策于公公则上救荒八事是年又平坦曲之盗京之北迁也偶有献枣栗者岁例征枣栗公知易州则条园林登耗之状以闻得半减焉谚曰谷要自长言时之者人成之者巳也夫州县之吏不之为世之怿也尚矣以今贾公观之则所谓矮屋跛足者然乎弗然乎大同卒魏旺者忮富人郝贤仇之而挟其族愚嗾之使与郝殴才相竖拳便扶之归夜计杀愚者诬郝郝破家然犹不得脱竟诬服狱具且行刑矣会公为佥事覆按竟白其事于是郝礼天曰吾无以报贾君愿出锦幕孔子像公为佥事又有时政之书其畧曰绛有积薪逋者破家糜躯而逋弗完也定知绛也甞通一州丁户足其逋自是绛薪岁无逋又曰知绛时甞为善恶二籍岁终则句稽诛赏之又曰山西土狭而险有三王国禄入盐粟均输便而论者则又谓公之二配皆名家克配公刘通许三刘家女褛则都御史良孙也初参议君园居榴花开会刘聪携其小女来参议君见其女喜之即手花绾其髻后以婚贾公往有盗入贾氏刘俾公语盗簪珥所曰母扰恐老姑也贾知绛时绛有蔬园姑曰蔬多烂无益市之娄曰诺退则阴积俸金如蔬直跪进姑曰蔬市矣此其□也页公出按守备官张赟赟赂无由通乃诈书曰贾令□冬衣娄闻之惊曰渠出冬衣固备斯诈也二氏者可谓有相夫之才者矣娄抚刘子女如巳出人尤称之云铭曰苟逾其纪虽璧亦毁有陨而妍有沉而辉渊于美此公而埋此坎中二媛式从许原窿窿望之光虹黄栋之旁考君子藏 



【卷第四十六】 

【墓志一十一篇 】封丘　僖顺王墓志铭慱平　恭裕王墓志铭镇平府大辅国将军墓志铭鄢陵府四辅国将军墓志铭梁夫人墓志铭 妃刘氏墓志铭 夫人贾氏墓志铭赵妻氏墓志铭 明故申宜人墓志铭 明故封太安人裵母张氏墓志铭明故奉训大夫代州知州边公合葬志铭 Titlebar 【卷第四十六/ 墓志一十一篇 / 封丘　僖顺王墓志铭】 



空同集卷第四十六 北邵李梦阳撰 　墓志一十一篇 

封丘　僖顺王墓志铭 

僖□王者封丘　温和王子也温和父曰　康王康懿父曰　周定王周定父是为　　太祖高皇帝初　温和年四十余无子忧之时先大夫为　王教授　王问教授何以能子先大夫对曰仁者必后于是　温和戒严刻务宽惠削谋计断酒省欲已而连生四子　僖顺其四也独肖某父父虬髯乃诸兄不虬髯独　僖顺虬髯先大夫退而私谓人曰　王之传四镇国乎吾奇其貌已而长男夭二三以花生废而　僖顺果王　王讳同铭母梁夫人也以弘治元年闰正月二日生生二十三年为王　王十四年是为嘉靖三年十二月七日而　王薨年三十有七耳计闻　　今皇帝惊悼遣祭议谥营葬乃嘉靖五年七月十有九日葬汴城南四十里小黄河北实行人边彦骆奉　勑经营之者　王为人英雄有材略然心怕上人业豢僮媵征声乐交豪贵结势权收置木石将大治宫室未竟而殂初　王好夜宴钟鼓管钥阗喧彻宵鸡鸣月坠香粉销落舄履杂糅而其兴愈酣或劝焉　王弗之从也竟以此殂妃刘氏六子三女皆嫡出长子先卒次安湜袭其爵次安汀次安澄次安泖余未名也铭曰　大明建侯同姓者　王强支碁布周则蕃昌封丘三传　僖顺逾扬御下以严宾友用礼内获贤助外有任使　温和捐馆廪无余米库鲜剩钱朱殿芜圮　僖顺承之蹶然而起锦筝宝瑟玉斚珠履享厚中夺斯也常理三世并庶今嗣则嫡　国祚无疆袭继绵逖生气是乘而祉永锡 

慱平　恭裕王墓志铭 

博平　恭裕王者　周惠王第十三子也讳安泧自称思诚子又号述古道人母曰苏夫人以成化十二年正月廿七日生嘉靖四年六月十六日薨年五十一岁计于　朝辍钟鼓一日遣行人杨东祭而营其葬事竣乃复又　勑议谥令书之旌颁焉导之葬咸典也　王卒之明年是为丙戌乃葬　王汴城东之边村其月七日其日十七日也　王长男封镇国者贤而孝豫窽其父墓垩石坚于是为封为树为飨堂丧戚而易礼敬而文君子谓　恭裕有后矣初　惠王生男子二十余汴老曰气分则漓即其寿德其索乎会　世子暴殂而　平乐义宁诸王讦获罪人益以德难独　恭裕读书亲友忘势嗜善修补东书堂集帖校诚斋录辑贻后录养正录着锦囊诗对诸书教授萧雅张鳯等辅之也例初封　郡王米二千石及　恭裕为王裁如袭封止千石　恭裕则勤心治生起宫室置田园备车马盛宾客饶童仆褒然为诸王首而台省之官缙绅之夫湖海之客鲜有不造其门者次第名德必首曰　博平博平云　王有四男子妃邓氏兵马钺女无出宫人戴氏生长镇国曰睦柯娶都夫人张氏生次镇国曰睦扩娶刘夫人又二子未名封而生女子十二长曰金县县主仪宾盛时升次曰泾阳县主仪宾扬汝舟次曰单县县主仪宾王恪次曰上蔡县主未婚余者幼铭曰用物精多爽之神明　王七世　祖配天作京大邦奠中建侯于周　定宪简静懿惠承休弘本茂支积厚发光年啬德丰厥后之昌龙旗葆羽惊虬骖凰冯风御气英灵辉煌 

镇平府大辅国将军墓志铭 

大辅国将军者三镇国将军之长子而镇平　恭靖王之孙也讳同鉒　周定王系有子同安睦则同者于　定王为曾孙矣初镇国娶于杨生两辅国暨广武遂宁二郡君而广武郡君生左宜人左宜人配按察副使李某则大辅国者于吾妻实母舅而为之甥之夫者义弗得铭辞矣辅国生天顺元年七月廿五日十岁　　宪宗皇帝赐名十三封辅国将军禄八百石长而婚于贾贾封夫人夫人二年无何卒初镇国慈柔罔理于厥家缁人丹士又日来绐破费之以是镇国虽千石然怕贫及辅国则自立产巨万金起官房长廊曲榭巍楼置钟鼓美人凡宴二八代进更歌递舞系竹之音谐比亮浏泛蕙流桂回雪驻日明灯既入乐及徧舞鸡鸣月落香粉杂嚃屣履沓如是者四十余年会　累朝明圣四海平宴岁稔时和正德十六年正月九日辅国卒年六十五矣先是贾夫人卒　勑修北冈之茔辅国以卒之明年月日葬与夫人合生子一十二人安沑安澈安渺安池安含安休安汀安雷安涿安澬安泷安浨俱封奉国将军女五人长平陆县君配仪宾张辅次陇西县君配仪宾赵璋三尚幼孙男十俱幼孙女长襄垣乡君四尚幼铭曰北冈之南古河之平崇而干窽而金棺载栖载安 

鄢陵府四辅国将军墓志铭 

四辅国将军者鄢陵　安僖王孙也　安僖王四子四曰某封镇国将军而娶王夫人镇国亦四子四者四辅国云四辅国十岁以例封禄岁八百石贵矣然纯慎不以地高人而好诗书乐与衣冠徒游尝读前史览功名之会辄抚卷慨然而叹曰嗟诚使某备一官更生普鼎敢多吾哉又见豪贵人千金饰狗马衣裘聚名姝罔费惜及义施顾一钱忍弗能与则又叹曰双火一膏两斤独木是速灭之道耳且贫富命也孰有义而损者邪于是婚丧弗举者辅国见之辄与鹅酒或棺人曰辅国寿揆厥心行永之占也居无何辅国病殂矣年四十一耳于是豪贵人反以辅国为口实相语曰匪火自焚匪斤自椔辅国生成化丙申九月十八日卒正德丙子十一月十九日以戊寅年十二月廿六日葬繁台之东　　今上遣官祭　勑有司茔焉辅国亦四子某某某某俱封奉国将军四子咸好文下人士有父风云女一未封铭曰初 帝天造法屯建侯厥子次五俾　王于周实维　文昭翰垣中州　定王既殂　宪也则立贤而无后简以弟及是生　鄢陵枯敷叶分由镇而辅父子将军于穆辅国年缩操芬贱货远奢钦贤怿文于恭宗藩周也实蕃众绚验色羣羽知鶱繁台东垠修阡槚枌于中者坟辅国将军 

梁夫人墓志铭 

梁夫人者封丘　温和王夫人也父曰梁升母曰杜氏夫人生顺天八年十一月甲子年十四入　王宫有姿才多能少言　王异之礼焉入宫十余年而生子子十五岁而　温和王薨十余年于是梁氏之子立为　王王立乃母梁氏请　　皇帝若曰母以子贵封梁氏封丘　温和王夫人是时夫人年五十矣鳯冠云帔坐于上于是　王暨诸将军跽奉觞称寿退而　王纪暨诸将军夫人进奉觞寿岁时常而王问寝视膳日惕惕得夫人欢夫人顾乃病于是王惶惧涕泣选医慎药祷神祈祗冀夫人瘳乃夫人病愈益增久之痰痿失音　王涕泣跽问张目颔之而已正德十二年八月廿二日竟卒受封四年矣今制王夫人卒　　皇帝遣官祭而有葬异先是温和王薨与妃赵氏合葬洪福冈冈在汴城南四十余里而梁夫人葬则穿穴　温和王冢傍而祭与葬皆如制葬之日卒之明年五月李某曰往予先大夫为教授辅　温和王以是先母高宜人岁时朝于 

王宫归盖数称梁夫人云彼予尚童稚然今犹历历记先宜人言梁夫人盖贤嫔云　温和王隆凖而虬髯躯不甚修然声吐者钟焉先大夫甞私语曰　王必寿　温和五十余生　今王果六十七岁而薨今王娶刘氏妃生子二女三皆嫡　温和王父曰康懿王康懿王父曰　周定王周定王　　高皇帝第五子也以是　今王年甫壮而行不卑于它　王铭曰有都者嫔淑慎且仁厥美用振始微终伸以获于天以育以延蕃锡翩翩贲于丘阡 



妃刘氏墓志铭 

妃刘氏者镇平　端裕王妃也妃祥符人祖安监察御史父珣以妃授南城兵马副指挥初妃以名家聘王王尚孺成化甲午　王十岁矣例当封然父在又庶也于是封镇国将军而明年刘氏封夫人封夫人五年是为成化庚子夫人始归于将军又五年乙巳将军进封　王刘氏封亦进妃然妃罔乃育顾弗妬育于是盛氏育子某封镇国将军夭王夫人育子某今为　王何氏育子某封镇国将军张氏育贵池县王配仪宾陈中云君子曰螽以和繁樛木咏言摘则稀黄台是思故宽惠斯贤多嗣国延女非兹有它善咸后也　端裕王薨弘治乙丑薨十二年为正德丁丑而妃氏卒　王之薨也　勑墓汴城东红舩湾矣及是　遣官妃祭　勑有司开　王圹合焉　王薨之年十一月十有六日得年四十一妃卒其年七月廿三日得年五十六合之日正德戊寅十一月六日也　端裕王父曰　荣庄王荣庄王父曰　恭靖王恭靖王父曰　周定王往闻诸父老曰　定王之蒙化时　恭靖王襁褓示间关夷蛮万里往旋乃竟名寿显轩绵繁多贤斯所谓裁者培之邪　今王事母妃谨无殊离于里其终也哀由衷也兹宗之巨欤铭曰殊根并蔕齐之义珠洎玉翳双乃备拓灵播黁衍所昆承哉绳哉生气乘 

夫人贾氏墓志铭 

夫人贾氏者辅国将军辖夫人也夫人盖通许人父曰贾宏沧州判官母曰王氏判官父恪布政司参议参议父麒封监察御史监察父赟铅山知县判官弟安按察司佥事定弟宗宗人府仪宾贾氏盖四世甲郡中而夫人者会又辅国辅国者镇平　恭靖王孙而七镇国者子也七镇国女弟又配仪宾宗接姻重戚贾氏贵盛矣而夫人乃顾谦约孝敬沉慧姑田夫人者严人也杖人不百不止夫人事之顾事事当姑夫人意　其心辅国者见夫人事事当姑夫人意也于是悉　事委夫人夫人即又事事当辅国意欢其心于辅国优游日以书史酒食与学士游及有子女夫人视诸妾子女无殊巳子□是又尽当诸妾意欢其心而夫人子河诗书文雅谦约孝敬洎慧又尽如夫人故君子谓辅国有子贾氏有甥谚曰胡荽不结菽根不产麻言物必有种也今以贾夫人观之信哉初夫人童时面盆中尝见軿幢华盖之形惊指谓人及长家人梦人途夫人以霞帔而佥事定时知绛州亦梦之故贾氏诸女无如夫人贵者然天固定之矣夫人生成化十六年十二月廿二日以弘治七年十二月归辅国正德元年奉　　今皇帝诰封夫人正德十五年正月廿九日卒年四十一岁夫人疾革也犹力起颒栉坐子河曁诸子女侍涕泣问夫人弗荅也徐而曰吁予侍汝父二十七年矣今幸全而终吾目瞑矣夫吾伯叔姊妹者八也支离而夭折者多矣而吾幸而为夫人有子若孙吾尚有憾邪河闻之愈益恸有声夫人曰河毋恸也人孰非死者已而曰取我服用珍绮诸物来于是尽散诸子女妾者会辅国亦旁涕泣问夫人曰终事慎而已永久之徒事观美无益也辅国又问夫人笑而曰君虑闵损单衣邪何问之数也竟无凄色哀鸣焉将绝曰取命冠服来　此国典也吾冠服之见祖宗于地下君子曰夫死者人之大闲也今观贾夫人临绝而不乱女之君子邪而辅国昨见予则曰夫人盖名琼英云曰咸英者佥事定女也为时知县妻时知县死贼也其妻见贼而后死之夫人闻之曰吁吾姊见贼而后死乎不如不见贼而死之为愈也李子曰予读书女传见其捃摭贤淑六种是分未尝不叹妇材之难也今观贾夫人生平之懿临终之音不为全乎虽然其寿啬矣与之角者将去其齿乎辅国与其子河诣李子请曰夫人以卒之年十二月一日葬城东白塔原愿先生铭之李子曰予往闻夫人而尝叹妇材之难也铭乌乎辞乃铭之铭曰坎而封者同邪贞而淑者独邪沉而辉者珠邪藏而润者玉邪呀夫人吁夫人 

赵妻氏墓志铭 

温氏者予友赵泽妻也正德十年赵君拜开封府儒学训导挈其妻暨诸子来曰五年是为正德已卯而其妻温氏卒自温之病迄其卒赵君周旋郁悒踰礼而过情其敛也有鹊立棺首唶唶鸣赵君曰嗟匪妻之灵孰为斯鸣于是仰天大恸顿地哭已而为异鹊之歌曰鹊之来尔毛毰毸亡人孔哀鹊唶唶入我户厯我筵式裂我肝已又为悼亡诗数百言歌之闻之鲜不泣数行下者或问李子知友者友赵为斯何也李子曰礼缘情踰情以贤过昔者予也居赵同巷焉游同学焉谋同道焉寝尝同榻焉又嫂呼温以是知温之贤稔赵千户者赵君之父也守御安边营而赵君来游于郡学于是温事其父母其父若母安焉温 

生五男子一女赵君学弗能时归看诸子温咸育之俾成人赵君往告予曰微吾妻吾奚免于离忧离忧则中曲乱中曲乱则学弗成及赵训导也俸薄而屋隘日逐逐热官送迎归衙也尘埃满面目衣振之簌簌土下赵或惭而忧温笑而慰解之曰君惭学成而官卑邪忧在人下逐逐苦也然命也于是旋旋奔具颒器更其土衣或手造嘉饮食劳其夫日为尝于乎若是者足谓之贤不邪贤之则情必过情过则礼必踰礼踰则歌必哀故曰赵之温也贤之也非独妻也温延安卫指挥之侄女父曰温某母某氏以成化丁亥十月生卒年五十有三矣其仲子惇奉其衬西葬安边营古寺山赵千户墓次铭曰尔夫弗杨行而有彰矣尔年弗长育而五郎矣尔死异乡丘首故疆矣 

明故申宜人墓志铭 

中宜人者河南右参政董公妻也父曰申洁洁兄申洪锦衣卫千户初董娶于李病而无子乃更娶陈氏居无几李卒于是继娶于申而陈氏则大不平闹曰吾儒门女也父兄谓李病无子乃始副室于君然怕日夜念曰李或不幸卒吾女其继之矣乃今继申氏女邪于是宗族乡党闻之私为董忧曰申入门二女必鬬争董之家其索乎暨入门申氏孝敬慈婉言动循矩家人有过盖之不以彰背而密训之曰汝过幸官人弗知也知之不挞汝邪久之家人悦虽陈氏亦悦于是以嫡之礼奉申而申乃又不敢以嫡加之陈恩义若姊妹然于是宗族乡党闻之则咸喜相语曰董中书福人也获斯二贤年□陈生子澜申抱之育为已子已又生子润暨女申又咸抱之育为已子诸子女乃咸亦不自知其非申出或唆之曰汝曹实非申出诸子女不信也已而知之乃顾益母申弗替董之中书也李尝封孺人矣暨为户部员外郎李申并进宜人于是宗族乡党乃又咸喜曰贤者必福董为参议副使四品一十二年弗迁往来逢路申处之无戚容然怕语董第清苦自励暨董升今官申亦不为动嘉靖元年董觐挈家北次郎暨其女婚还也申徧探眷属徘徊第宅巷陌靡忍去是时厥父年七十余矣揽衣泣而诀闻者业颇讶之曰申夫人今年三十九耳何得凄楚如此暨抵汴痰发遽卒是年十二月廿一日也明日李子造吊焉二子哭之甚形容摧毁李董通家同进士同寮然犹不知二子非申出董于是始涕泣道故以墓铭云李问申生之年董曰申生成化甲辰正月十有一日小名七姐然前李氏生成化已丑亦正月十一日小名亦七姐申卒之明年是为嘉靖癸未澜扶母之衬归五月三日葬邑南薥秫务祖茔之次与李氏同云董名锐字抑之玉田人也澜娶王氏　周府左长史春女润娶方氏少卿某女女适栾旸指挥某长子也铭曰贵匪尽智寿岂无愚修短者天人或昧诸冠冕佩玉岂无非才哲人其萎于圣攸哀是之谓命君子俟之夭有流馨永有取嗤蕙霜夙零孤雄鸣悲我铭我伤夜台或知 

明故封太安人裵母张氏墓志铭 

轧州裵君为户部主事时迎其母张氏养于官三年封太安人已而裵君进郎中升卫辉府知府乃奉其母行抵卫辉居无何母病寻卒君号哭使使再拜稽颡以币状走大梁而见北郡李子曰子故寮也又乡人尚襄我铭事俾有耀于幽李子乃再拜受之曰嘻是余乡人之母又故寮也厥胡可辞按状太安人其先醴泉人也徙为轧州人父曰张忠母曰周氏太安人之归于裵也逮事其祖父母父母祖父母见其克妇道也喜顾谓其父母曰孙媳妇贤而善事我必兴吾家其父母退而私又相庆曰父母谓媳妇贤必兴吾家乃后裵公中举为知县有美服食太安人对之辄泣曰往祖父母父母谓裵氏必兴也今即弗大兴也然足以养之乃胥弗逮矣知县公感其言于是鸣唈相对泣矢曰余决不忝于先人未几知县公卒太安人每对裵君语辄又泣曰汝父以不逮汝曾祖父母暨汝祖父母也怕矢曰余决不忝于先人然卒弗大兴也所不赍恨以殁者谓有汝也裵君感其言卒中进士有今官及其拜今封也太安人则辄又泣曰汝父往虽谓有汝然不及见汝官也言既鸣唈泪数行下于是裵君益感泣砥砺名行是用有绩于官盖其封太安人时而知县公亦赠如其子初官云李子曰余往来道轧州轧州人谓予曰佑县公盖故有兄弟云然胥异居而蚤亡太安人收其孤养之俾各有妻成家铭曰正统辛酉二月二十六太安人育正德庚午八月十日太安人卒夫讳曰伦字曰秉彛子名曰卿扶衬西归合葬于故山厥宫是安 

明故奉训大夫代州知州边公合葬志铭 

奉训大夫代州知州边公既卒之四年是为正德甲戍而其子贡复按察副使提学于河南而奉其母董孺人者来居无何董孺人卒于是边子仰天大恸绝而苏曰吁天天乃使母不见贡举子邪已而曰天天使章上而弗予遏也而母胡死于客所已而边子果举一子而愤母之不及其子见也则益复大恸绝而苏曰吁天天乃独不使母百日延也乃又靡使贡子举而及母存于是抱其子告之母名边羽云边子奉其母丧还将合之奉训公墓而诣李子再拜请曰于乎微子孰志微子孰铭于是李子再拜而受之曰于乎微边氏人其谓予文谀文曰边氏者故淮阴人也曰朝用者元未避乱走历城而赘历城王家称王朝用朝用生王一诚一诚生王文质文质有二子长曰安次曰宁宁□□异稍长扬言曰我边氏也呼我边宁曰大边氏必我后其官果至应天府治中乃治中罔金畜书也辄倍金获之久之书万起万卷楼谓人曰吾子孙必有以文兴者治中生边节边节者奉训公也字时中号介庵子奉训公生而更异英特即六七岁时见者业识其非常儿云董杰者厯城豪也故善治中及见治中郎异则益敬治中思与昏一日治中大置酒会有董公边郎立偶傍董公董公抱之起坐膝上曰呼我舅边郎应声曰舅我呼汝甥边郎应声曰甥如是者三董公顾治中大笑满堂皆笑于是客尽起觞两公贺而交其襟割之盟两公复笑客各复笑醉乃罢散去奉训公年二十董公女归焉生十有七年矣是为董孺人云董公女归会治中亡厥金求焉治中母万太君者叱止之曰新妇贤不愈获金乎于是名新妇金而明年奉训公为学官子弟为学官子弟人谓必立取第顾久不第第也乃会试又不第于是可立第者久不第或竟不第也必曰边时中边时中云边公坎坷者复二十年始有代州之命而州故称多豪家罔时役公至州则徧召其长老而集之廷语之曰若民也柰何弗役于是布诚申约陈说分义言意恳怛诸长老无不感动泣下者自是无敢弗役公检狱簿囚伙以问吏吏曰此逋租者尔曰胡不少宽之吏曰脱则挈家亡矣边公嘅然而叹曰吁未孚而责之暴未期而逆其亡兹岂父母之道哉于是与囚期而释之使归已而囚果如期至如是者三年代州大治会中官瑾用事天下以赂行公执古独不以赂行而忤中谒者已又与御史者拗也坐是免官归人有咎公执者闻之董孺人董孺人大惊而密解边公曰斯时何时渠谓归不官若邪于是日治具佐边公与乡人醉游客至则瞿瞿手自办具然尚惴惴惧不意边意而边亦每加礼于孺人每呼曰孺人孺人而其子贡则泣涕告我曰孺人事万太君敬如其夫事王宜人如事万太君王宜人者治中妻也兹亦其天性云贡又曰孺□俭稔不理于绮华往受封也有命服矣拜封不复服有时贡请服孺人笑曰孺人卑阶尔俟汝大封我则服之此虽其细小然巨者可推矣边公卒之年为正德辛未六月乙未距其生景泰庚午四月已卯得年六十二孺人卒于正德丁丑闰十二月壬申距其生景泰癸酉正月乙亥得年六十五初治中以子孤也取王宜人弟之子城子之孺人即弟城犹弟也城有妇孺人即又娣城妇犹娣也治中殁也城求去城有私畜孺人知之竟不发亦不以语边公后孺人病且死会城妇自历城来匍匐于终事孺人生二男子长贡也始官博士孺人封贡为给事中其父母历城大常丞其父母在代知荆州府父卒历成次曰赋夭无子一女子曰刘嫁而寡寻亦夭贡取柴氏继胡氏妾冯氏生羽者赋取赵氏边子谓李子曰贡以母卒之明年月日合母于奉训公墓墓在祖墓之次祖墓在历城东二里地曰莲渠墓皆枕离而趾坎铭曰谓天无知治中肇之允兹蹈兹谓天有知代州则厔华陨辉沕怀贞遽毕故材有众损苞贵时达硕果之延祺至如掇孺人乃梦垂榴圞如生我所觎殁匪罔愉厥园有杨修阡实良五世爰利二魂妥是 



【卷第四十七】 

【记一十二篇】游庐山记 三渠陈氏家园一览图记 宾贡图记 方山精舍记潜虬山人记潜庵记华池杂记 游辉县杂记述征集后记国相寺重修记 宗老会记【缺】诚孝堂记 



空同集卷第四十七 北郡李梦阳撰 　记一十二篇 

游庐山记 

自白鹿洞书院陟岭东北行并五老峰数里至寻真观观今废然有石桥自观后西北行里许并石涧入大壑路旁有石刻一宋嘉定间刻剥落难识一元大德间吕师中刻也入壑行并涧路石渐巉巗数里至白鹿洞此锁涧口者也羣峰夹涧峭立而巨石怒撑交加涧口水湍泪石鬬旁有罅人伛偻穿之行此所谓白鹿洞云过洞复并涧转北行数里则至水帘水帘者俗所谓三级泉也然路过洞愈崄涩行蛇径鸟道石罅间人迹罕至矣水帘挂五老峰背悬崖而直下三级而后至地势如游龙飞虹架空击霆雪翻谷鸣此庐山第一观也然李白朱子怕莫之至而人遂亦莫知其洞所顾辄以书院旁鹿眠场者当之可恨也斯虽畧见于王祎游记然渠亦得之传闻又以寻真观列之白鹿洞后误矣自书院陟岭西北行至五老峰下并木崖西行则至折桂寺石桥有涧朱子尝游此自折桂寺循岭而南下则至白鹤观观刘混成栖处也观背峰曰丹砂峰自观西北行数里至栖贤桥桥跨涧孤危宋祥符间桥也润曰三峡涧涧石肝烂而巍怪罅处渊潭碧黛激则砰湃桥旁有石亭亭旁崖劖钱闻诗诗自桥西并涧行则至玉渊路旁草间有石鲜不劖也今莫能尽记玉渊葢其涧喷涌来至此而穴石悬注窅昧声如迅雷亦天下壮观也石上有劖字云过此为栖贤寺今废李白尝寓此自栖贤寺西行至万寿寺有路通庐山绝顶可至天池逾润北行则太平寺路也然卧龙潭则在五乳峰下路仍自栖贤桥出阔口西行数里北逾重岭入大壑始见潭潭亦瀑布注而成者潭口有长石鳞鳞起伏犹龙也朱子尝欲结庵潭今崖有其劖字然岚重昼日常黯黯出卧龙潭西行数里至万杉寺程史云宋仁宗建寺当庆云峰下崖间劖龙虎岚庆四大字又西至开先寺寺有瀑布李白诗者有龙潭黄巗双剑鹤鸣香炉诸峰又有萧统读书台李煜亦尝寓此亦庐山一大观也自开先西行十数里至归宗寺寺有马尾泉亦瀑布抱紫霄峰而下王羲之尝寓此洗墨养鹅皆有池其南有温泉焉自归宗寺西北行则至灵溪观观西为陶渊明栗里今有桥桥西北谷口有巨石上有劖字言陶公醉则卧此旁有醉石馆过醉石入谷有濯缨池崖有诗刻则自醉石馆并山南折有通书院有天生碁盘石上有劖字自通书院入谷西北行则至康王坂有景德观今废观旁石刻谷廉泉三大字自观东行十数里则谷帘泉也亦瀑布与开先瀑布同源而分下陆羽尝品其水自康王坂又西北行则古柴桑地曰鹿子坂面阳山者陶公宅与墓处也自面阳山北行可至圆通寺此一路予未之行予则有德安县西并山北东行至圆通寺寺对石耳峰前有猴溪元欧阳玄有记宋黄庭坚亦寓此自圆通东东行度石门涧登庐山寻天池寺度锦润旁有锦亭路虽攀奺上然修整又林木鲜伐掘问僧曰禁山也路以曳　御制碑开云行一里辄有亭路旁崖平处皆字刻也葢五亭而后抵寺寺据庐山绝顶奉　勑建者也铁瓦而画廊有铜钟象鼓悉毁于火殿前有池仰出而弗竭称天池焉是日晴昼秋高下视四海环云若屯絮望岷峨江南北诸山皆见然江与湖益细小难观矣僧为指石镜铁船狮子芙蓉诸峰乃东至白鹿台观　高皇帝自制周颠碑高古浑雄真　帝王之文然碑亭渐崩裂又东观竹林寺刻非篆非隶周颠手迹也又东观佛手巗然皆绝顶下游东林寺观虎溪又至西林观塔东又观太平宫太平宫者即御制碑物色周颠处也又东至濂溪书院又东十余里至周子墓墓对莲花峰自莲花峰东行至吴障山过山逾石子相思二涧并五老峰行则至白鹿洞书院相思涧者水帘下流也此庐山南北之大槩也按志庐山有大岭与九迭屏风号奇绝李白诗不云屏风九迭云锦张今问人咸莫谙其处惟开先寺前有锦屏铺云又按王祎记是山也洪武初长林蔽阻虎豹交于蹊路虽十余里非羣数百人莫敢往今其山童童赤崖耳樵夫非探绝顶不能得径寸薪也是山名迹则肇自惠远在山北至李渤始有白鹿洞在南后又有周颠其迹则绝顶正德八年夏六月李梦阳记 

三渠陈氏家园一览图记 

三渠陈氏者莆人也举进士官至户部郎中无何谪钧州同知寻升汝州知州以留滞不能归葢梦魂常游于家园于是作家图一览图曰吾览之即犹见家园尔其友人李子叩之陈君曰直吾宅而南三里许突然而倚空者莆之壶公山也其山蟠踞数十里高踰十丈状端士搢笏而立而一攴蜿蜿蜒蜒奔而西尽处稍突为穴则先大夫赠户部郎中毅庵先生先妣赠宜人吴氏坟也前有峰对峙面溪溪之源有二一自宝胜溪西来一自龙潭溪南来合流于坟之西南半里许是为南溪口北行三百余步汇为潭坟亦面之潭蓄复流折而东行亦三百余步北面有峻山石坳则葬我先太母黄氏太叔母张氏而其坟亦面溪二坟隔水畧相朝拱故曰夹溪先陇溪东流折而西北行里许又折而东有石山岸北俗呼龙臂岭又东二百步夹溪皆田以供墓祭者南有屋十余间此所谓龙臂南庄也庄有二水磨粉麦获微息亦以供祭至是而溪始曲折东北行四五里又折而西有石桥名壶公桥今图内边桥夹溪苍苍郁郁者皆荔枝树也岸北稍东荔枝树中故有屋数间今圯矣不图溪又西北行半里许始入大渠葢永春德化仙游三县之水迤逦三百里入莆至木兰山下通海号木兰溪而宋时有李姓者筑陂凿渠以溉田今图内邅延左行者是也渠绕山东行四里一股分而北名曰横渠又二里许又一小股分而北名曰西渠又三里许又一股分而北名曰下渠是为三渠今予窃之为号西渠北行二里许亦岐为二俗呼双又沟一东流里许汇为池可以亩池北筑田为地植荔枝与杂树池蓄而复流东行百步则先兄庶吉士五瑞与弟今刑部员外郎邦器居之又东又折而北二百步许有通衢甃小桥通水于田田之东吾宅焉旅聚凡百余家其林森森即前所谓直南对壶公者也宅西有杰坊则予中乡试所树双又沟一北流二里许折而东而南复折而东绕宅后里许与下渠水会东北曲折行十余里入于海葢图之大槩如此而予曩与兄弟辈展墓而游林登夹溪之陇宴龙臂之庄跻壶公之桥逍遥于荔枝之圃翱翔乎三渠之径瞻岭望海陟崇泛深酌浓割鲜敦朋叙族坐咏行歌葢旬浃不究其巅委今是图一览而即见其首末故凡绕家园而峙者流者植者缭而直者通而曲者浮者凸者潴者蔚而离离者次而峭隅者望之若翔就之若伏者凡予故所钓所采所舟所骑所坐所卧所行者皆列吾前也故予览之未始不豁然喜也已又郁然而戚焉李子曰子之戚者何也陈君曰传曰君子过其故丘则黯然以悲予行年五十余矣宦情落落钧汝去故乡又八千里音信罕往来今一览而见吾家园有能不戚者乎陈君又曰莆有四山北曰陈岩东曰成山西曰紫帽与壶公均敌而对峙高耸如四柱海潮自东北入莆莆人分之为南北洋西南行曲折数十里至木兰山下与木兰溪会故曰壶公兰溪莆之望也今不能尽图亦畧见其彷佛李子曰夫形家者流君子所不道也然述者奚取焉予读汉唐史至艺文志见其载堪舆金柜葬经青乌子等书而牛眠马跑亦时时见于他说陈君曰邑人相传宋朱子赴司安簿时一见壶公即曰莆田多人物乃此公作怪于乎信斯言也则岳降尼祷之说不虚矣余曩立朝着葢数见莆缙绅于户部又见三渠陈子与其弟五器已又见其子举人窃谓陈氏更多贤今览是图则陈氏多贤有以哉有以哉 

宾贡图记 

河南按察司佥事吴君有宾贡图一卷吴君曰此物传自我高祖子其记焉记曰宾贡图长五尺有奇阔一尺画蛮夷人十一一人擎宝珊瑚托一人臂鹘其一牵兽似鹿其一人牵狻猊一人则抱狻猊子一抱獒子一又擎宝珊瑚托又一人牵獒八人者皆左而趋至肃也而一人独右而立而胥八人者来知其首长也一人背行婉娩抱乐挈器一人两手捧一物二人者则右而趋其首长十一人者貎固人人殊也乃冠佩物属亦人自殊异今不能尽考识识其气象为宾贡者云按图后题志曰冶城陈龢曰永嘉王漙曰徐谅曰林本清曰缙云朱惟嘉曰永嘉张谦曰鄱阳周厚性曰林仲勋曰云窝郑道曰乐清赵新曰西江李衡亦十一人云然皆不谓图作于进民今图角明有赵氏子昂印而十一人者皆不之及也惟嘉谓周景元作谦谓胡瓌辈五人作诚使二人者见子昂印不应如是道矣予故曰子昂□后人加之也今江南人善摸搨膺本刻古印记诳世此图色色精巧狞动自足传亦奚取于子昂印焉郑道曰朱主近从何得之则知此图又本朱氏物而传吴氏语曰永厥传视子孙今吴氏传五世矣而有佥事君此图不落他氏手矣图首篆广平程氏笔也正德四年冬十一月李梦阳寓大梁记 

方山精舍记 

郑生将归方山结精舍于山阳以修周孔颜孟之业问于李子曰夫子何以教焉李子嘅然而叹曰大哉有是乎且子所居之山非方山邪对曰然子所居之舍精舍乎曰是也曰子归而求之有余师矣予又何教焉又问李子不答郑生退而问于李子之门人门人曰夫子之意或欲其则坤之道以达于天乎郑生曰此何谓也门人曰窃闻之方圆者阴阳之形也精粗者形而上下之名也昔者圣人之赞坤也曰至静而德方焉其赞干也曰纯粹精焉故方者义之隅也精者奥之区也故曰阳不独成迹不深造言圆与粗之不足恃也夫子之意无欲子则坤之道以达于天乎明日郑生以其言质诸李子李子曰吁有是哉虽然务大而遗本矣不曰下学而上达乎不曰敬以直内义以方外乎此周孔颜孟之所由也吾子勉哉 

潜虬山人记 

潜虬山人者歙潜虬山人也山人少商宋梁间然商非剧廛不售也非交豪官势人即售受侮压夫售未有不賖者也非豪势人力賖鲜有还也山人寓剧廛则治静屋日闲关诵苦吟弗豪势人交及终岁算息盈缩则固与他商埒他商怪问之山人曰商亦有道焉夫价之昂卑岂一人容力哉君既靡力吾随其昂昂卑卑焉已是以吾身处剧廛而心怕闲也夫争起于上人吾既随其昂昂卑卑息与诸埒也侮压又胡从至矣吾是以弗势豪交而息罔独缩故曰商亦有道焉此尔乃后山人有子矣于是始弃商而归潜虬山云山人既归山则于山间构潜虬书院以馆四方交游暨来学者而收训其族子弟于中又构屋数十以居其族无屋者云厥费不赀矣或谓山人曰夫商出入风波盗贼中远父母兄弟之亲而生尺寸于千万里之外亦难矣宜若是费乎山人笑而不荅退谓其族子弟曰夫散者圣贤之懿而聚者啬夫之琐行也若以为金帛果足使子孙守哉山人在山则又日闭关诵吟更苦尝夜吟独绕庭行侵旦不休或又病之曰山人年五十余耳发须皤尽矣山人曰朝闻道夕死可矣子诚不能以百岁之劬而易一日苟生山人商宋梁时犹学宋人诗会李子客梁谓之曰宋无诗山人于是遂弃宋而学唐已问唐所无曰唐无赋哉问汉曰无骚哉山人于是则又究心赋骚于唐汉之上山人尝以其诗视李子李子曰夫诗有七难格古调逸气舒句浑者圆思冲情以发之七者备而后诗昌也然非色弗神宋人遗兹矣故曰无诗山人曰仆不佞然窃尝闻君子绪言矣三百篇色商彛周敦乎苔渍古润矣汉魏佩玉冠冕乎六朝落花丰草乎初唐色如朱薨而绣闼盛者苍然野眺乎中微阳古松乎晚幽岩积雪乎李子曰夫周道如砥其直如矢谁能出不由户何莫由斯道也山人之诗其昌矣夫山人名育字养浩号邻菊居士其父存修者亦诗人也有音刻行矣 

潜庵记 

歙鲍光庭氏字以潜行矣晚修先墓而筑庵于横塘之上复号潜庵云语人曰庵吾将老焉其姻人郑生者述其庵实请予记阐厥名义将贻诸鲍君予曰大哉庵渊濳哉夫名以实立义由警获易不首潜乎然继之见焉跃焉飞焉诗不曰潜乎然继之昭焉故潜者违时以藏之名也寒冱之鱼掺处以含俟时征也纶钓惊焉泼刺以沉缩身沕穆澒洞之壑以完生也故陶遘革命而更名符甘隐约以着论皆志欲昭而弗昭欲飞弗飞跃弗跃见弗见者也夫鲍君者显华崇骋少不经志者也老弃江湖栖迟丘壑声色戏玩弗婴于心车马罔侈服食俭约无干进谋仕之事飞缨跃马之心而折槛靡怀操瑟弗至者也胡潜其字而以名庵斯所谓专乎心者警诸物欤故瑟弗操而闻好竽热中槛不折而谈旌直为荣虽无干进谋仕之事飞缨跃马之心而见轩驷冕葢者动容非心潜者也且今一食一服一马一车一戏玩奇者有不矜而耀者乎此身丘壑而心市朝托江湖之放而垂涎于显华崇骋者流耳故君子有吾有耳而不敢骄人之无能吾能耳而不敢傲人之拙实吾实耳而不敢乘人之虚良贾深藏盛德若愚凡以扩吾潜焉已耳然犹因心以立名循名以思义号其物以存警岂非专于心然后绝外慕哉问鲍君日何为郑生曰君诲于家曰不勤身不立不俭家不守又诲其子弟曰吾闻一善言必记诸心见一善行必体诸身即是而观 

君之潜亦足谓之心者矣郑生又曰往姚源贼寇郡君以备御之策于郡守策良可措之行若是使鲍君由潜而昭体易之义俟时而庸岂不有大可观者而今老矣惜哉君尝出粟赈饥有章服之赐今为乡饮宾云 

华池杂记 

华池古乐蟠县也故城州华池东天子沟夫人洞并故城川蒙恬斩山堙谷处也今驰道存焉稍东则阳周城也牡丹园华池城东北太和观牡丹园西张将军墓华池城北边路将军名吉宋范仲淹卒也以节死赠将军详见郡志兴阳洞华池西崖也不窋陵庆阳东山传介子墓西山范仲淹宅今为府库范纯仁遗栋今为府仪门过木鹅池庆阳城凿通河处临川阁鹅池上宋蒋之奇建今废威武楼庆阳非城楼也宋建公刘庙在庆阳其两壁画周三十七王云李子曰余如华池在弘治乙卯年焉居盖三年云从子游者尉氏左国玑庆阳高尚志暨其弟尚德华池王祜 

游辉县杂记 

李梦阳曰诗云泌之洋洋可以乐饥子当正德戊辰值春仲之交而游于辉县于是览苏门之山降观于卫源乃登盘山至侯赵之川遂览于三湖返焉李子登苏门之山扣石而歌歌曰泉水活活北之流矣有女苏春采彼薇矣山雪修阻暮予何之矣歌竟长啸响应林谷时人莫测也苏门山古□□□焉著者魏阮籍晋孙登宋孝之才邵雍元许衡姚枢耳然诸皆有祠祠之独籍不祠也苏门有九峯山亦奇绝然其上无泉侯赵川亦无川可恨也太行山至苏门也峯万余数森森若排剑北走中有三峯独奇而三寺各当一奇有一泉绕之流乃其泉数里触大石辄入地故不至侯赵川李子曰予观三湖险矣盖虎豹之窟而魑魅所宅也西踞壶关之巍北跨陵川之危东扼林虑上党有盗贼怕数百骑来则彀弓弩持刀出没林阻岩谷间号曰青羊白戈云而盘山路石岈岈嶃嶃行若登天然过此豁然旷川而四面皆山焉所谓侯赵川也盖若桃源焉三湖有巨竹蓊茂登山西望亭亭缘崖而绿者竹也中湖则有石镜半矢见耳而默莹能鉴天日山河人物焉岂不异哉中湖寺赵宋号太平兴国寺而习汤阴县南北湖寺则今人创之耳边寺硗田以千数然故栎橡磈磊区耳于是寺僧招流人垦之租其人率斩茅菅阻巗崦为聚落烟火袅袅相杂也其流人若妇并为寺僧使乃其妇则于边寺泉任载水予自南湖还也乃见两三妇置桶巗滴下而偎坐下然青羊白戈过其聚落聚落人辄饮食之得无害青羊白戈感其余食数亦辄赠遗之为常焉辉县产鱼稻然其人多病瘿阶予行者二人一曰冯贵二曰左国玉左国玉予内弟也内弟生不识山前出阳武行望见山喜以为云已知其山也益又喜跃马行懊不即至山李子曰余游苏门盖得于山川土俗之别云于是作游苏门记 

述征集后记 

李子曰余以正德三年五月十七日絷而北行至秋八月八日乃赦之出云其始行也人人参息奔匿而谓必死也独我兄曰我从我内弟国玉曰我与从二人者触暑昼夜行饥渴草莾风沙中诗云每有良朋况也永叹岂不信哉岂不信哉初大梁周生为余筮得履虎尾不咥人亨及既下狱事势愈急矣中外讻讻自危会早　朝有匿名之书又御史张彧等枷之长安左门会又都给事中许天锡　朝出伏彧枷哭归而自缢死予不谓其能不死也易真前知哉 

国相寺重修记 

国相寺繁台前寺也台三寺后曰白云中曰天清塔断而中立有鹳巢其上戞戞鸣按梦华录繁台寺一耳亦不言其地之盛尝问之老长曰寺一耳而三其教中教之讲僧玉色褊衫后教之禅深褐褊衫前教瑜伽浅褐褊衫而寺遂三后有白云阁于是号白云寺中有天清殿于是号天清寺前有国相门于是号国相寺寺分势孤时迁世殊于是崇者颓而下者芜僧阘教汗席师恶徒于是树石盗亡损破鸟鼠秽之往来羊猪寺非若能主矣又国初铲王气塔七级去其四崩啮幽窟狐狸魑魅昏啸阴啼僧席未暖业逃去而善彬者国相僧也乃奋然兴曰寺时世废邪僧废之邪于是守一清修年七十余步诣戒坛受戒持之于是寺得不上平者彬之力也汴地以水湮故诸古迹茫然荡然独斯台归然存峻峙可游游者挈醪榼载唫笔花晨月夕雪驴风马无不扣彬之门者斯足知彬也正德间彬葺其寺殿暨伽蓝阁山门锺楼僧房等而睢阳卫百户赵越等实助之湼塑其像设按旧碑寺宋太平兴国二年建今洪武初僧古峯者新之相去四百余年迨彬又百五十年余矣而空同山人为之记 

宗老会记【缺】 

诚孝堂记 

歙人鲍灿为其母吮疽已而疽愈人以为孝将暴其事于官鲍君泣止之曰夫安有为母吮疽而求名者耶江西刘编修闻而义之曰是可以为诚于孝矣于是名其堂为诚孝之堂着为记鲍君则又泣止之曰是奚足为孝耶而以名吾堂竟辞不受鲍君既卒有三子长曰光宇次曰光祖季曰光辅相聚哭而谋曰往予常忿吾父有首善之行而卒莫之闻也夫闭而不暴者孝之忘也必举而旌之者官之事也故君子之扬人善也不以其自闭而弗行不以其炫而苟与同何也阐其实则观者易化此风励之道也今官司计不出此徒使吾父幽幽而弗彰含章而丧亡且夫悖莫大于是忘孝罪莫重于泯亲父行不闻时予三人之辜于是光宇使二弟相继如京师暴其事于官乞旌其间闾官曰法孝子死不旌卒不行二子则彷徨于路衢行且泣诵说其父事行路为之洒涕归相聚哭又谋曰夫不可强争者法也可以义起者礼也缘礼以伸屈援义以附情庶几名实有征父行不泯于将来于是始葺其故堂而仍厥前名曰诚孝云其婚姻家有曰郑庚者尚德人也见三子能成其父志而窃大幸喜至大梁告我以颠末请记予惊讶曰异哉刘子之名人之堂也夫孝犹有不诚者耶孔子曰父子之亲天性也今世俗率喜务名故其性鲜附实即如刲股庐墓甞粪吮疽此何等事今人为之大抵欲彰其孝名夫急名鲜实行务外多诡心今既欲彰其孝名矣则所谓天性者安在乎及幸而致名辄日夜望旌其门闾显者图进用庶人华厥身有如鲍孝子吮疽而疽愈反自闭其事者乎又有如鲍子人以嘉名名其堂力辞不受者乎若是即以诚孝名其堂奚不可耶而俗人不领解辄相妬不见容私毛举过失沮坏其嘉懿曰此于法不得旌者也岂不大可诧耶郑子又曰鲍氏先有鲍寿孙以孝闻载在宋史人呼其所居里为慈孝里予曰诗云孝子不匮永锡尔类今观鲍孝子吮疽又观三子能成其父志非其先有遗烈哉 



【卷第四十八】 

【记一十一篇】石淙精舍记浩然堂记 优游堂记 敬遗堂记 河上草堂记翛然台记 需于堂记 观风亭记 广信狱记 后记 惧问记 



空同集卷第四十八 北郡李梦阳撰 　记一十一篇 

石淙精舍记 

昔周子起濂溪之上倡明其学天下宗焉其后自濂溪徙庐山遂名庐山之溪曰濂溪名其堂曰濂溪之堂今天下之学宗我师杨公而公亦自安宁石淙渡徙镇江于是筑精舍丁卯桥名曰石淙精舍嗟乎事固有偶同者非谓是哉愚往观眉山苏氏爱阳羡山欲徙之盖卒不返眉山今其墓在郏鄏之间曰小峩眉者是也愚谓其特文章士不足法及观周子自濂溪徙庐山则又讶曰兹非有道者为邪盖天壤间物无常主自吾之所自出言濂溪也眉山也石淙也固吾土也自天坏间物言吾安往而不得主邪嗟呼古今人用心岂异哉愚不佞少幸从公游以故得窃闻石淙焉石淙有虎丘之丘曹溪之溪螳蜋之川自昆明池来者奔流千里其地崩湍激石雨厓菰苇交合水汨汨循其间泠然金石之音故曰石淙石淙视二子故土吾不知其孰愈乃若丁卯桥负山带江据东南之会上游之地其泉石岩壑之佳要不在庐山阳羡下也阳羡姑置勿论且庐山其志奚为者邪顾卒幽抑不见于世今公际　明天子拔茹向用功着边徼显名四夷利泽在社稷天下其还也登桥据水厓坐石矶不一再吟啸去矣故金焦大江之云不能夺京洛之尘而甘露鹤林之情不能已龙沙鴈塞之行也虽然君子岂以此易彼哉故孔子曰乐则行之忧则违之夫庐山岂固濂溪意邪愚不佞徒及公之门力不足浚流扬波南瞻石淙特望洋耳是何敢言记 

浩然堂记 

浩然而塞于天地之间者气也人孰无之然存之者寡焉其见也则系乎时时有幸不幸也士有是气常苦抑而不伸焉鼓之而使之伸则又系乎上之人焉虽然其几微矣几微则风神风神则沨沨溶溶被物而物不自知江西以忠义推士尚矣推者以文山文山为最文山之后则有练子宁黄子成焉夫二人者其祸烈矣乃其后则又有刘公球锺公同相继而起亦谓之风非邪　文皇帝尝曰使练子宁等在朕固当用之呜呼　帝之德至矣岂欲鼓天下之气而虑其有弗伸邪不然何闻其风者之兴之勃也夫忠孝常变一也有不一者系乎时者也苟时矣即不幸犹幸也故曰其见也系乎时反是则人矣非气之罪也知风之自与时偕行炴乎事业炳乎文章沛乎与天地流行呜呼微斯人其孰当之哉此所谓浩然之气也地予至金川顾瞻练公故里既立祠祠之刊其遗文以布又名其祠之后堂曰浩然堂记焉 

优游堂记 

张生之还滇也复过大梁之墟而见北郡李子李子问曰生何志张生曰含也愿为古之优游者尔然业名吾堂矣李子闻之蹙然而叹曰噫含乎噫含乎张生曰先生何叹也谓含遏精以探赜邪守艺以俟庸邪艰关险阻身屈而气振与优游者殊邪谓骅骝既羁世网终婴之邪抑桂菊秋荣惜其后时而贞也李子曰上世居逸中世民逸民逸则贤隐贤隐则官旷官旷则君劳是故先王之治天下也立贤备矣然犹惧其遗也于是弓旌有招蒲轮有迎夫然后贤者各以其位故采菽之章曰优哉游哉亦是戾矣言君之获臣也臣获则君逸故卷阿之章曰优游尔休矣臣或弗合去则君追之还故白驹之章曰慎尔优游斯何也于文优以足训游以适称优游者自如之名而逸之义也使人自逸则君无与官故曰慎尔优游夫合也沙而达名于　朝发与衣白竟优游以自高斯空谷逍遥之计非尔公尔佚之招也予是以叹张生曰含闻之得之不得有命孔子何人也然犹曰优哉游哉聊以卒岁含奚足云 

敬遗堂记 

余姚史氏起敬遗之堂奉其王父或享宾焉宾乃言曰嗟贵宏堂奚斯名也史君曰窃闻之君子无不敬也敬身为大夫身者亲之遗也立模乃曷敢弗之敬也是故言也弗之敢苟也行也弗之敢惰也业弗敢荒宦弗敢怠不敢狎小不敢忘大凡此以广敬也故不敬无遗无遗无身矣是故立模之于身也曷乃敢弗敬也宾曰嗟贵宏身若是大乎史君曰身也者自他人视之固眇然者也自吾视吾身与天地始终乌得而不大也夫自形之化也即有始以遗之吾盖不知几亿万年矣自吾而后之又不知几亿万年而终是身者与天地始终者也乌得而不大又乌得而不敬也北郡李子曰史君盖早孤者云然予闻其王父育之长训之成乃其人鲜兄弟焉亿万年之遗当其身所谓如线者也其故其身也视他人为大而其遗也弗敢弗敬也故其堂名之曰敬遗堂焉 

河上草堂记 

正德二年闰月予自京师返河上筑草堂而居其地古大梁之墟今日康王城是也濒河河故常来今其地填淤高河不来人稍稍治坟墓葺庐舍矣始蓄牛马树树木始有井落道路之界然四面皆荐奔其地宜柽杨宿麦予兄故垦田数十百区树柳以千数环堂皆柳也登堂见大堤及城中塔背隐隐见河帆堂下莳橊竹菊葡萄槿椒牡丹并诸杂草物而予日弹琴咏歌其中出则披苍榛登丘场坐断岸而歌有二三子从二三子进曰岸崭崭岑岩其下遗涡瀺瀺非河之故冲邪非所谓鱼鳖鼋鼍窟邪夫子奚取而堂又何乐焉予曰以为吾爱吾身孰与堂彼曰不如身子以为天地与吾身孰久曰天地久予曰天地不能知其不终穷予何能知吾身予不能知吾身顾安知吾堂予前不知地为鱼鳖鼋鼍窟又安知后之不为鱼鳖鼋鼍窟且小子休矣 

翛然台记 

草堂之东筑台高二丈余所登台四望云冉冉在桑榆盖千里外见也人心不夭游则视圹壄崇原大泽天地日月星辰霜露朝夕烟霞之变寒暑草木往来荣枯皆与已不干涉视圹野崇原大泽天地日月星辰霜露朝夕烟霞之变寒暑草木往来荣枯诚与已二涉于是触予目者罔不乐也台贵高高则达达则无所不见予台不高望之千里外见地使然也无所不见则其乐充满其乐充满则翛然矣庄周曰翛然而往翛然而来于是命台曰翛然之台予观屈原放逐江滨非与圹壄崇原大泽天地日月星辰霜露不干涉非不知朝夕烟霞之变寒暑草木往来崇枯之情而怕戚戚忧斯人殆未天游乎抑宗臣当如是邪为台记 

需于堂记 

草堂之南筑瓦堂庐旅名曰需于堂草堂作于春三月翛然台秋七月是堂则冬十一月作更四时厥乃备有湏于堂故曰需于堂予观需五爻需于郊沙泥血酒食遐近异势险易异用安厉别矣而其义皆需故曰需湏也予居更四时厥乃备而是堂最后成窃谓有合于需故曰需于予堂在大梁北郊厥河往来之墟有沙泥之虞不可不戒能需庶几获四之出五之吉故名堂曰需于人情躁动则罔攸利躁动莫如战曹操临战安闲若罔攸战故胜此其人不足言而需之义同也是故君子需于学逊需于德涵泳需于时进退需于命终厥躬予又窃比名吾堂虽然四者何有于我哉 

观风亭记 

亭在风穴之山迥峻峭削环千里而孤者也形拓势积灵秀出没登之目豁神讯志摇襟扩嘉靖七年夏监察御史谭子廵而历汝而游于亭乃俛仰而叹曰嗟美哉山河弗改世代迁矣吾其观哉以问分守伍君曰天地既中风雨时会卜洛定郏表方测景吾观其时谭子曰美哉是古今之慨也以问分廵王君曰冠嵩带汝伊阙我朝沃野广麓樵猎树艺吾观其土谭子曰美哉是利用之思也二君于是避席而请曰敢问先生何观也谭子曰谽谺窈如噫如喷如嘘如吾观其风曰风者何也谭子不答它日二君遇空同子述其事空同子曰美哉观各得其职矣虽然风其大乎夫天下之气必有为之先者而鼓之则莫神于风故飔飔乎莫知所从沨沨乎莫知其被溜溜乎莫知其终也其德巽故其入深其几微故入物而物不自知其行疾徐故其入不齐其变也乖和殊故物有瘠腴纯驳性随之矣性发情逸淳浇是效而俗随之矣俗沿习成美恶相安而政随之矣是故先王知风之神也于是节八音以行八风然患其乖也于是使陈诗观焉诗者风之所由形也故观其诗以知其政观其政以知其俗观其俗以知其性观其性以知其风于是彰美而瘅恶湔浇而培淳廸纯以铲其驳而后化可行也夫监察者固举刺之要臣以风为观者也然登其亭履其穴而后叹何也天下未有不触而动者也触以动叹叩而不答臣之要也得其职矣职神于风故称大焉虽然二君不小矣昔者文王之化行也不自汝坟始乎今之汝固古之汝汝之土犹古之土也昔者风之南也蔽芾甘棠咏爱也守之行也野有死麕歌严也廵之政也监察临之二君行之何患乎非时故曰斯民也三代之所以直道而行也二君曰美哉空同子之言风也请诸监察以名其亭刻之坚石谭子名缵蓬溪人伍君名全安福人参政也王君名洙台人按察佥事 

广信狱记 

李子寓南康府卧病待罪勘官大理卿燕忠奏畧曰请驻广信府勘以避嫌又曰请转委浙江副使郑阳参议叚敏为勘官又曰臣观事连年靡结者非惟勘官罪寔提人卷难耳提人卷难以有司畏李某夫李某特一提学副使耳有司宁得罪于抚按守廵诸官而听李某者以其善讦人私也臣行提人卷或不至请提究两司首领官甚则参堂上官　上皆许焉胡云闻之谓刘峻曰事靡结也果提人卷难乎刘峻曰殆非然焉峻甞见勘淮王之奏矣一成而解江御史江御史弗了也再成而解陈总制陈总制弗了也曰留作江御史当头三成于御史李矣然会任廵抚任廵抚又弗肯了也斯提人卷果难乎胡云曰彼谓先生善讦也然欤刘峻曰殆非然焉夫讦人者人固亦讦之矣曷行欤夫先生之劾江御史也争士气也刘知府者黜巨姧为匹夫伸辜也然　勑谕载焉又死者诸生焉夫郑布政者彼自干王府取之也人孰无争论先生与郑争而衣十弗之行也亦大矣曷讦欤胡云曰夫云侍先生盖见其令无不行也亦谓之动摇山岳矣所至贪吏有望风解印绶者兹何欤刘峻曰兹必有令其所不令威之不在威古人之所谓风而易之所谓应欤不然峻见苦刑而威者即折脊拉齿糜胫断腂相续而毙于庭而衣十草之能令也先生官于兹三易秋矣闻有兹否乎李子舟行将至贵溪门人叶朴筮得剥六五贯鱼以宫人宠旡不利朴迎告李子曰先生顺焉李子曰夫子安敢不顺哉夫言官之所排也尊言官者所必排矣谁非予忌者言先入者生也犯慈四怒予安敢不顺哉即不顺其谁公我李子至广信将见燕卿燕卿使人觇李子来见马乎与乎李子知之则步见燕卿是日广信五学师生业先集迎李子拥之行步入城见燕卿暴阶下燕卿以李子来见迟也而怒骂之曰汝本聪明好人前刘瑾之难无用识不识烕壮焉而今顾为此为天下士夫唾骂邪唾骂者秪以汝操上人之心要便宜耳若独不闻老子术邪退一着是已据案团弄手而且骂且教且诮且笑李子不敢对而惟请隔狱燕卿曰此仍是便宜心而竟令系诸同狱李子出将诣两勘官而五学生业先诣两勘官跪诸门两勘官曰第令一生入于是叶朴入跪白曰数百年正气锺于令而仅见我先生二先生为正气必有扶也两公不答而心不以为然于是五学生诣燕卿亦以扶正气请而燕卿者笑谓之曰子诚齐人也夫李某不过以文章冐时名耳彼岂好人哉彼老子术犹未之知而矧其它乎叶朴对曰李之为非身非家也众恶之必察焉燕卿笑指朴曰这秀才异日作官必効李某者燕卿起立谓诸生曰夫我此来谓李某必震惕不遑安心悔惧改也今渠来见我独迟而仪度□徐徐夫人之畏天者以雷霆耳　朝廷者天也我大法司者雷霆也雷霆临于其上而渠犹徐徐五学生不敢对而出李褎谓叶朴曰诸公不知我先生柰何叶朴曰彼谓先生实有送门子造伪章诸件耳审而诸件者当自殊矣翌日季子造两勘官审而果无送门子造伪章事叶朴曰此谓天定胜人也人闻之无问识不识咸庆焉曰有天有天而燕卿侍李子则顾反严日伺察其所往来捕师生来狱候李子者而诸来狱候它人者则顾不之禁也两勘官亦日诮骂李子见诸生稍不惴惴望尘拜也则曰李某坏尽士风矣两勘官诣学会生裴近者肥而鼓腹遇之而立其旁两勘官目之大怒曰甚哉李某令诸生侮我也故鼓其腹而又立我旁翌日诸生诣两勘官谢两勘官又复大骂李子恨不遂杀之也叶朴还贵溪闻两勘官勘事亵衣酣酒坐堂上而诸方面官长跪阶下事弗令自辩也问辩之亦不听朴闻之谓詹彛曰奉天令者非敢亵天也书曰钦哉钦哉敬能诚诚则明两人者无亦亵天欤詹彛曰夫既罪称囚矣兹宜至焉且先意已主听辩曷施乎叶朴曰朴甞读范滂传矣王甫者阉人也然犹听滂焉而为之愍然改容也而今如此哉于乎今如此哉 

后记 

广信狱成诸所谤乎子咸白之矣会有赦至李子坐而有忧色通判刘懋入而问曰先生奚忧也前无赦谤木白也懋见先生油然而煦煦若无与然今诸幸白之矣而赦会又至乃顾有忧色何也李子蹙然若有所荅已讷然止刘懋出语袁衡袁衡曰先生之忧以是非倒植乎公道绝不复见于天下欤夫衡也抄送伪章者也而今也坐衡以捏之也斯其一焉已刘懋曰何谓也袁衡曰夫伪章者衡于石城十一将军第抄之也然衡又非亲致先生而托书吏朱灿者致之也后先生令教官叶泰挈衡住启王王甞召十一将军与衡质而知将军家人王贵者抄致将军也而今硬坐衡曰奚不以白勘官也曰勘官不客衡白也而顾教衡曰汝但云初李某与江御史讦奏行总制陈勘也李某每向诸生说观陈似有偏江之意奈何衡与李素恩义辄就捏江劾陈之章送李观看意在激怒陈而李遂送陈观之也斯勘官郑阳教之也曰云云者何曰实江之奏词焉耳刘懋曰嘻冤哉有是焉先生宪臣而以人命赫诈事使懋径拘军校例也而今坐非例也而懋也未始造监拘也亦非戍时而竟皆以坐懋也懋冠带奉察院文焉今坐懋以冠带斯亦实淮王之奏词焉耳陆镇曰冤哉镇也卧碑生员令家人代告今告者陆宽也而以坐镇也夫占官地成化二十三年间事时镇数岁耳而以坐镇镇娶妾有媒礼焉而今离异镇妾被诬镇娶妾逼焉赫焉耳而勘官者硬加镇以强也冤哉镇也彼赫诈致死人命者又奚弗之问也传廷臣曰吁讵惟汝哉先生奉江御史者何者非实也乃今咸使之虚而江与吴奏先生者奚又咸实也吁讵惟汝哉汝第不击先生耳诚击先生汝胡罹之冤且更骧于法李华问乎徐珙曰奏江御史者实也而虚之法乎徐珙曰夫对言官者当若是焉矣曰淮王奏者虚也而实之法乎徐珙曰夫尊王者当若是焉矣曰华闻之奏一言一事弗实者得以诈坐也吴奏先生者一言一事尽实乎而不以诈坐曰尊为言官击人者当若是焉矣李华曰夫法者守一以御万者也是故贤也弗敢越焉愚也弗敢蔑焉靡以贵挠罔以势移仇不敢加昵不敢私低昂轻重如衡之付物夫然后称法焉而后可冤平也是故郡邑有冤乎之监司监司不职平之御史御史平之上之大理故大理者平天下之冤者也故称廷尉平焉任情而尊夫人也夫奚有于法徐珙曰嘻子胡见之晚矣谚曰循智保身审时致位子又乌知彼不别贤愚而务存体统哉李华曰华闻之百司奉职而天下治故务体统者安上而睦下斯相之事　别贤愚者进黜以劝惩斯铨部之司也守一以平天下之冤者廷尉之职也是故视厥重轻低昂焉付之已矣而容心焉容心则不中不中则私私则不平且诚如子言则贤者杀人可不抵命而贱者不肖者为贵者贤者杀之则不问邪有是理哉徐珙曰昨勘官郑阳勘刘乔陷死李苒事推案呌曰如此无行止生员死则死耳乃坐知府哉观此则法者真以别贤愚为心矣二子争论不能决来质李子李子曰嗟诸生腐哉迂哉传有之君行令臣行意又曰法以情用嗟诸生吁哉腐哉若即能飞黄附骥亦先见先见者流耳岂能致身卿宰哉虽然予有尤焉行宾中和积诚未孚风之生也必穴焉空诸生乃舍我弗责而顾暇諐訾人邪正德八年秋八月给事中王爌有章言此事是年十二月燕卿至广信府明年正月廿八日李子至广信就狱是年三月事完 

惧问记 

李子曰夫予于今而始知惧也袁衡曰衡闻之君子不惧李子曰衡是惟不知惧焉尔袁衡出遇李华而告之故李华曰夫惧动心者谓也往张刘之事先生不啻批逆鳞捋虎须矣兹言惧必有以吾将问之李华入问曰华闻之欺理者灭天罔公者无法灭天无法是曰大乱民乱身士夫乱家大臣乱国有诸李子曰然有之李华曰华甞惧投足之地鲜也以兹焉李华出以语袁衡衡不达李华曰子不见勘官勘事乎私之出焉怒之入焉锺粟程伯二生者勘文不载也何以提为锺何以出程何以入锺提而不勘乃笞而监之厥意为何夫程伯之事总司鞠焉廵按者允焉以坐先生无故番焉兹谓有天乎无天则无法无法者乱行乱于清明之世华自兹不复知投足之地矣袁衡曰若是则奚止于是哀佐刘贤同人命也而皆非所勘也佐不勘而贤则勘县丞府判同委拘人判以李则罪而丞以江则否夫衡也自兹亦安往乎李华曰夫大道之行天下为公叔李之世钩织起焉于乎甚哉先生之惧殆非获已欤作惧问记 



【卷第四十九】 

【序一十篇】刻战国策序刻贾子序 刻诸葛孔明文集序 陈思王集序刻阮嗣宗诗序 刻陆谢诗序刻陶渊明集序 刻朱子实纪序 白鹿洞志序端本策序 



空同集卷第四十九 北郡李梦阳撰 　序一十篇 

刻战国策序 

嘉靖二年秋七月河南省刻其战国策成或问战国　畔经离道之书也然而天下传焉后世述焉何也李子曰策有四尚尚一足传传斯述矣况四乎四者何也录往者迹其事考世者证其变攻文者模其辞好谋者袭其智袭智者谲模辞者巧证变者会迹事者该是故述者尚之君子斥焉斥者何也以此之经则畔揆之道则离也自秦籍之焚也三代之迹芜矣是策也国列政具巨旿细昈人详物业采之足以备史资之足以弘识记之博洽谈之奇佹故曰迹事者该而其为书也立从横倡捭阖势利啖轧谗诳倾夺无复廉耻是非之心今观其时如群儿一饼争获自矜于乎先王之礼乐刑政至是乎蔑矣故曰证变者会遂使仁义晦塞横议胶固申韩为哲仪秦是师狙诈者理其绪揣摩者窃其矩陷挤者矢见其险谬诐者程其欺故曰袭智者谲文叔有言高下相求阳纵阴闭其情隐其辞妙是策也有竟日之难辩而一言之遂白者是以文卿墨儒服其意渊躭其体简转者法其宛蹄者祖其透盖言巧也故曰模辞者巧李子曰予读战国策而知经之难明也经不明则道不行何则巧以贼拙谲以妨直时变世悲伤往忧来夫俗成于尚士坏于缘尚者乐其同缘者惮其改传者安于习述者狃于袭虽知其非骎骎入之矣佛老其类也或问周何以有战国也李子曰文祸之也先王以礼之必文也制辞焉出乎迩加乎远通乎其事达诸其政广之天下益矣于是重辞焉流之春秋号曰辞令其末也弊巧谲相射遂为战国曰读其书者诚文焉可矣不骎骎入之乎李子曰嗟予曷知哉予曷知哉返古之道者忠焉质焉或可矣是年也监察御史澶州王君会按河南则谓李子曰史之义得失列刻其策以观来者曾氏所谓因以为戒者也 

刻贾子序 

贾子者贾谊新书也奚称贾子子之也贾子贾子作乎类贾子之言者作也汉兴谊文最高古然谊陈说治理善据事实识要奥一一可措之行盖管晏之焉故曰谊练达国体云谊文高古最者太史公业裁之入史记矣后人或摭其创草及他篇简论说不忍遂捐弃于是类之称书焉如过秦论太史公业裁入之矣褚先生又取其余附之后今为三篇云亦有一事一义而篇二三者或二篇而杂之一如治安策搀截无复绪理可寻乃其宏识巨议故皎皎如日星如江河地中不得掩没之矣此书宋淳熙间甞刻潭州淳佑间又刊修焉时已称舛缺及刻本失士夫家转抄一切出吏手吏苦其烦也辄任减落其字句久之眩或踰行窜其字句重复讹之士夫者又靡之校也故其书愈舛缺不可读弘治间都进士穆得此书于乐平乔公刻之京师已复有翻刻者顾仍舛缺也予今刻则畧校之矣然卒莫之质补之也麟甲凤毛仅存见于世者此耳幸邪悲邪贾子十卷共五十八篇内亡其三篇 

刻诸葛孔明文集序 

诸葛孔明文集六卷凡七十六篇将权之北狄五十篇世布之矣称将苑一曰心书武德之阴察二十六篇则增者尔称文集云阎子兵备信阳也刻其集布焉或问阎子曰集奚而刻也阎子曰吾方有兵事曰以兵事乎曰以兵法曰以兵法乎曰以兵道曰以兵道乎曰以其出诸葛氏曰诚以是也子习焉由焉已矣奚刻而布也阎子曰夫吾恶夫巳而不人者也李子闻之曰大哉阎子可谓无我者矣然谓是书出诸葛氏则非矣阎子遇李子问曰是书也奚不诸葛氏出也李子曰窃闻之善道者不剿说以袭名善言者不附同以着见是故老不归孔儒不畜墨名法异旨王不述霸是书仁义诈力共条则诚伪淆矣汤武桓丈并称则王霸交矣引经括史道流是证则饾饤昭矣出入黄老申韩则授受驳矣繁简异制文体乱矣兵详政畧立意涣矣是故是书也其事杂其法该其道混是剿说而附同者为也故曰非诸葛氏出也阎子曰兵变事也用无定形汉贼不两立耕者杂于渭滨善矣不曰袭荆州之孤勒益州之降乎人必汤武则龙颜不汉日表不唐矣李子曰兵无定形道有常体故谈汤武者羞桓文慕桓文者鄙孙吴何也汤武者仁义之兵也顺天应人者也桓文者节制之兵也假之自利者也孙吴者诡诈之兵也施之昏慢之国而后可者也夫是书也三者备矣故称杂焉杂则事轇称该焉该则法互称混焉混则道乱故日是剿说而附同者为也且奖蒙进吴赞羽德曹谓备为蜀先主云云斯言也果亮口出哉阎子曰内经假于黄岐然术者莫之能离左氏疑于丘明而学士罔舍其辞是书也习而由之即用以措事因心以探法观我以制道无于世不可也氏不氏暇论哉 

陈思王集序 

李梦阳曰予读植诗至瑟调怨歌赠白马浮萍等篇暨观求试审举等表未尝不泫然出涕也曰嗟乎植其音宛其情危其言愤切而有余悲殆处危疑之际者乎予于是知魏之不竞矣先王之建国也重本以制外敦睦以叙理然后疏戚有等治具可张故曰九族既睦平章百姓又曰至于兄弟以御于家邦魏操以雄诈智力盗取神器丕席父业逼禅据尊乃不趁时改行効重本敦族之计而顾凋翦枝干委心异族有弟如植俾之危疑禁锢覩事扼腕至于长叹流涕转徙悲歌不能自已嗟乎予于是知魏之不竞矣且以植之贤稍自矜饬夺储特反掌耳而乃纵酒铲晦以明已无上兄之心善乎文中子曰陈思王达理者也以天下让而犹衷曲莫白窘迫殁身至今箕豆之吟吁嗟之令人惨不忍读丕之于兄弟诚薄矣嗟乎此魏之所以为魏也矣按植审举表云权之所在虽疏必重势之所去虽亲必轻予甞抚卷叹息以为名言其又曰取齐者田族分晋者赵魏意若暗指司马氏者叡号明主乃竟亦不悟卒使植愤闷发疾以死悲夫而或以为扶苏杀而秦灭季扎藏而吴乱天之意非为扶苏扎将以灭秦而乱吴也若是则魏之不能用植固亦天弃之矣然予又独　操之能生植焉岂亦所谓不系世类者哉 

刻阮嗣宗诗序 

夫三百篇虽逖绝然作者犹取诸汉魏予观魏诗嗣宗冠焉何则混沦之音视诸镂雕奉心者伦也顾知者稀寡効亦鲜焉锺参军曰嗣宗咏怀之作洋洋乎会于风雅使人忘其鄙近斯为不佞矣颜延年注今莫可考见然予观陈子昂感遇诗差为近之唐音沨沨乎开源矣及李白为古风咸祖籍词宋人究原作者顾陈李焉极岂其未覩籍作邪孰谓天下有锺期哉今以故所抄籍咏怀诗八十篇刊诸此讹缺姑仍之俟知者校焉 

刻陆谢诗序 

李子至都昌登石壁山览谢氏精舍遗址俛仰四顾慨然兴怀焉知县徐冠曰故有精舍二字嵌山壁二十年前邑人犹及见之后被盗剜去亡矣于是李子登舟乃往观于嵌壁是时秋高水落壁巗巗立恠石撑拄而嵌横于其上风雨蚀剥萝藓交翳李子乃顾谓徐生曰子亦知谢康乐之诗乎是六朝之冠也然其始本于陆平原陆谢二子则又并祖曹子建故锺嵘曰曹刘殆文章之圣陆谢为体贰之才夫五言者不祖汉则祖魏固也乃其下者即当效陆谢矣所谓画鹄不成尚类骛者也呜呼此可易与不知者道哉今辑陆诗得八十六首谢诗六十四首俾徐生刻于邑斋 

刻陶渊明集序 

予既得渊明墓山封识之矣又得其故屋祠址田令其裔老人琼领业焉然其山并田德化县属而老人琼星子民会九江陶亨来信本渊明裔亨固少年粗知字义者于是使为郡学生焉实欲久陶墓而陶生则曰力能刻其祖集予曰刻其集必去其注与评焉夫责黄者本灾也太羔火之味岂羣口所嚃哉夫陶子知其人者鲜矣候惟诗朱子曰咏荆轲诗渊明露出本相知渊明者朱子耳初渊明墓失也越百余年无寻焉予既得其山并田遂迁诸窃据而葬者数冢而封识之然仍疑焉及览渊明集有自祭文曰不封不树岂其时真不封不树以启窃据而葬者邪墓在面阳山德化县楚城乡也集去其注与评为八卷云凡八十一板因系之曰渊明高才豪逸人也而复善知几厥遭靡时潜龙勿用然予读其诗有俛仰悲慨玩世肆志之心焉呜呼惜哉 

刻朱子实纪序 

朱子实纪一十二卷婺源戴氏所编而刻于歙鲍雄氏予在白鹿洞书院感朱子出处之事会得实纪而览侧怆俯仰于是泫然而悲焉按实纪朱子年二十二仕七十致仕中间五十年更事四朝然官不过待制在外者九考立朝则四十日而已白鹿洞建书院也时年五十矣犹知南康军事于戏何其遇不易至此哉它不必论孝宗者非宋之英明君哉亦不为不知公三十年间诏对垂拱殿者一延和殿者二而已岂所谓吾退而寒之者至邪世常言用舍有命亦关运数故以文帝之明而使贾谊李广没于下位有武帝之好文而董仲舒不能安诸其朝夫宋之南也斯则何时而可以汉之二帝诿邪故知贤而不好是曰不知好而不用是曰不好用而不专犹不用也若孝宗者于公为用耶好耶知邪于戏难言哉当是时大臣知公者陈俊卿辈数人耳亦寡矣誉者已毁者继引者厄嫉者力黄氏状公行曰百年论定必有智愚言者予读之未尝不泫然而悲也公既没于是大人君子宗其学达官显夫程其猷言臣文士颂其业门人发明其授受见者怀其仪刑闻者淑其绪理薄海内外遵诵其书于是谥赠议于上祠庙建于下荫录及其子孙盖其论不俟百年而定矣何则水平则鉴物故贤者沮抑于生时而论每定于身后者以平也然于宋则何补矣人曰仲尼之不遇春秋之不幸万世之幸如是则公之遇不遇吾又奚悲戴氏名铣字宝之为给事中卒有生曰汪愈者戴甥也以实纪视雄雄先世名元康者复朱子祠田者也文载实纪中 

白鹿洞志序 

李子至白鹿洞书院周览山川故物询其创继颠末凡乃兴之者圯焉完者缺焉条理紊焉散失渐焉寂欲坠焉考之文记则乱焉而无统遗焉而不备举乎细而脱所巨辞繁复而义弗晰于是取而笔削焉删繁以章义提纲以表巨分注以收细拾遗以定乱使比事有则立言有例是故首之以沿革则兴亡之本着矣次之以形胜则地道昭矣又次之以创建劖刻则兴继者可考矣又次之以田租则养之者具矣又次之以姓氏文艺则观程之要义寓矣又次之以典籍器用则日用不匮矣志成门人问曰窃闻之志者史之流也夫史者述往以诏来比辞以该事所以示鉴垂戒者也是以古之圣贤道有不行则托史以寓志故孔子退而春秋作朱子遯而纲目修皆伤道之不明不行焉耳李子曰夫若是者予岂敢哉予岂敢哉予为斯志亦直使其晦者晰脱者补遗者备乱者统耳矣亦又欲坠者可举散失者可缀紊者可理缺者可完圯者可复耳矣或乃游昭道之地览兴亡之本详创继颠末之因养之者具观程有要日用有需而乃犹不务实也又或鲜情餙誉以干禄附贤躅而罔厚利则斯洞也特终南之快捷方式焉矣呜呼斯则予伤哉斯则道之不明不行也哉 

端本策序 

夫君臣之际有难道焉予观内江李公蕃以端本策上　昭皇帝帝览之即日召蕃拜兵科给事中何其遇合之易邪然子未甞不幸其始而悲其终也何则昔汉贾谊以治安策上孝文帝隋王通亦以太平十二策上其文帝夫二子者为此岂不欲君臣遇合哉然而有难焉其志竟亦弗之行也岂非所谓有臣而无君哉夫孝文固世之所谓贤主也乃于一李广不能用顾拊髀思不得颇与牧则谊之竟弗之行也固宜虽然宋仁宗专任王安石行矣乃安石卒坏其国事帝晚年追恨至不寐终夜遶榻行此又非君之过也故君臣遇合易而以道则难今以李公际遇我昭皇帝时事观之岂不为至难至难者耶且周世宗亦贤主也得王朴兴礼乐教化诸事盖骎骎向太平矣乃弗竟其志殂也论者咸归诸天而　昭皇帝崩也李公寻亦卒其策竟亦弗之行也不谓之天可哉夫余安得不幸于始而悲其终也试诵昔　昭皇帝指星变涕泣谕群臣语则所谓天者益验矣 



【卷第五十 】 

【序一十篇】结肠操谱序诗集自序 德安府志序林公诗序 张生诗序 梅月先生诗序 遵道录序 刻诲愚录序方山子集序鸣春集序 



空同集卷第五十 北郡李梦阳撰 　序一十篇 

结肠操谱序 

李子既为结肠之篇嘉靖初京口人陈鳌者来游于汴而以其诗鸣之琴着谱焉结肠操者是也李子曰嗟陈生重予过矣是篇也奚操之为也曩予有内之丧亲覩厥异伤焉警焉吟焉永焉于是援笔而布辞疏卤荒鄙之音聊泄愤愤闷闷汶汶焉耳然怕虑今之君子谓予好恠也乃陈生顾以鸣之琴而谱焉以行君子其谓予何陈生曰鳌闻之天下有殊理之事无非情之音何也理之言常也或激之乖则幻化弗测易曰游魂为变是也乃其为音也则发之情而生之心者也记曰民有血气心知之性而无哀乐喜怒之常应感起物而动然后心术形焉是也感于肠而起音罔变是恤固情之真也是故是篇也鳌始鸣之琴之泛弦流徽其声噍以杀也知哀之由生也比之五音黯以伤也知其音商也已而申奏摛节其声谌谌然若痛而呻若怨而吟若雉雏于朝鹤鸣在阴其余音则飒飒然若欲诉而咽已吐而中结也斯楚之遗些也李子曰予为是篇也长歌当哭焉矣知其思索以悲忉别怲离若逐臣怀沙迷弗知其所之然不知其些之犹楚也知其情萧焉瑟焉若回风陨叶寒蝉暮聒然不知其音商也知其抒哀焉已矣而不知其声噍以杀也是故声非琴不彰音非声何扬诗非音人其文辞焉观矣予有琴二具而不解一弹内人未忘也见琴则每短予曰汝不琴亦能诗邪内人则手自抚弄亦每悠扬而成音嗟陈生予何能听汝琴予何能听汝琴 

诗集自序 

李子曰曹县盖有王叔武云其言曰夫诗者天地自然之音也今途咢而巷讴劳呻而康吟一唱而群和者其真也斯之谓风也孔子曰礼失而求之野今真诗乃在民间而文人学子顾往往为韵言谓之诗夫孟子谓诗亡然后春秋作者雅也而风者亦遂弃而不采不列之乐官悲夫李子曰嗟异哉有是乎予甞聆民间音矣其曲胡其思滛其声哀其调靡靡是金元之乐也奚其真王子曰真者音之发而情之原也古者国异风即其俗成声今之俗既厯胡乃其曲乌得而不胡也故真者音之发而情之原也非雅俗之辩也且子之聆之也亦其谱而声者也不有卒然而谣勃然而讹者乎莫知所从来而长短疾徐无弗谐焉斯谁使之也李子闻之矍然而兴曰大哉汉泓来不复闻此矣王子曰诗有六义比兴要焉夫文人学子比兴寡而直率多何也出于情寡而工于词多也夫途巷蠢蠢之夫固无文也乃其讴也咢也呻也吟也行呫而坐歌食咄而寤嗟此唱而彼和无不有比焉兴焉无非其情焉斯足以观义矣故曰诗者天地自然之音也李子曰虽然子之论者风耳夫雅颂不出文人学子手乎王子曰是音也不见于世久矣虽有作者微矣李子于是怃然失已洒然醒也干是废唐近体诸篇而为李社歌行王子曰斯驰骋之技也李子于是为六朝诗王子曰斯绮丽之余也于是诗为晋魏曰比辞而属义斯谓有意于是为赋骚曰异其意而袭其言斯谓有蹊于是为琴操古歌诗曰似矣然糟粕也于是为四言八风出雅曰近之矣然无所用之矣子其休矣李子闻之闇然无以难也自录其诗藏箧笥中今二十年矣乃有刻而布者李子闻之惧且惭曰子之诗非真也王子所谓文人学子韵言耳出之情寡而工之词多者也然又弘治正德间诗耳故自题曰弘德集每自欲改之以求其真然今老矣曾子曰时有所弗及学之谓哉是集也凡三十三卷赋三卷三十五篇四五言古体一十二卷四百七十篇七言歌行五卷二百一十篇五言律五卷四百六十二篇七言律四卷二百八十三篇七言绝句二卷二百二十七篇五言绝句并六言杂言一卷一百二十篇凡一千八百七篇 

德安府志序 

知府马君龠修其志成而谓其府同知陶君龙曰嗟志谁序者于是同知龙求序李子李子曰夫志观者三焉而彻于道夫志必综古今该名实订核验识发之必才此可以观学学以昭事事以布文褒贬必真臧否以之义例灿焉此可以观政韪迩信远继惩绳劝有类乎史此可以观世昔者圣人之于文也于史焉急故曰知我罪我其惟春秋其说礼也又谓木巳宋之不征也何也国非文不兴也郡邑者固国也文以足之学阐政立因志以彰民行必兴故曰可彻于道故道而政则其政义政而学则其学据学而文则其文邃文而志则其志信同知龙曰马之为府也于时德安有干戈之事险易具修寇平以问汝载汝载曰予盖得夫山川焉问赋役平曰吾得户口焉问人不爱其情曰吾得诸风俗问讼省曰吾得其美恶真问教兴曰于神恭士礼民厚问废举曰先其大者焉耳故其志申施彰理本之政扩蕴挥聚根之学持例发凡祖之史摛精掞华归之文考规承则范乎世是故其志谪古今备严名实兼公去取衷弘易劝易惩李子曰马子知道哉一志而四善有焉夫小占天迩矩远故曰远大之至于言以观马子之谓夫志一十二卷凡例一卷马子西充人陶子乐平人也 

林公诗序 

李子读莆林公之诗喟然而叹曰嗟乎子于是知诗之观人也石峯陈子曰夫邪也不端言乎弱不健言乎躁不冲言乎怨不平言乎显不隐言乎人乌乎观也李子曰是之谓言也而非所谓诗也夫诗者人之鉴者也夫人动之志必着之言言斯永永斯声声斯律律和而应声永而节言弗暌志发之以章而后诗生焉故诗者非徒言者也是故端言者未必端心健言者未必健气平言者未必平调冲言者未心冲思隐言者未必隐情谛情探调研思察气以是观心无庾人矣故曰诗者人之鉴也昔者相如之哀二世也端矣而忠者则少其竟躬之为词也健矣而直者则咎其险谢之游山冲矣而恬者则恶其贪白之古风平矣而矜者则病其放潘之闲居隐矣而真者则丑其伪夫伪不可与乐逸放不可与功事贪不可与保身险不可与匡主言不竟不可与亮职五弊兴而诗之道衰矣是故后世于诗焉疑诗者亦人自疑雕刻翫弄焉毕矣于是情迷调失思伤气离违心而言声异律乖而诗亡矣陈子曰若是则子胡起叹于林诗李子曰夫林公者道以正行标古而趍有其心矣行以就政执义靡挠有其气矣政以表言嚣华是斤有其思矣言以摛志弗侈弗浮有其调矣志以决往遯世无悔有其情矣故其诗玩其辞端察其气健研其思冲探其调平谛其情真是故其进也有亮直之忠匡救之直有功事之敏而其退也身全而心休也斯林公之诗也陈子闻之瞿然而作曰嗟乎予于是知林公诗又以知诗之观人也林诗一十二卷凡千八百篇同邑山斋先生所编 

张生诗序 

夫诗发之情乎声气其区乎正变者时乎夫诗言志志有通塞则悲欢以之二者小大之共由也至其为声也则刚柔异而抑扬殊何也气使之也是故秦魏不贯諣齐卫各擅节其区异也唐之诗最李杜李杜者方以非人也而张生者溟产也其为诗杜何也夫张生者志非通也其春园之乱曰旧醅野客新蕨盘飧兹其情又何欢也夫鴈均也声唳唳而和雝雝而春非时使之然邪故声时则易情时则迁常则正迁则变正则典变则激典则和激则愤故正之世二南锵于房中雅颂铿于庙庭而其变也风刺忧惧之音作而来仪率舞之奏亡矣于是考盘载吟伐檀有咏北风其凉之篇兴而十亩之间之歌倡矣斯所谓恬 

塞弃通以欢袪悲者也夫大人尚兼君子耻独故卷阿之章曰梧桐生矣于彼高冈凤凰鸣矣于彼朝阳言士贵及时树勋也夫沐刘杭三子者台镇之妙英也其和张生也弗塞之怜而顾欢之偕若是则南园公和其子诗宜倍三子十也何也南园者老而传者也 

梅月先生诗序 

情者动乎遇者也幽岩寂滨深野旷林百卉既痱乃有缟焉之英媚枯缀疏横斜嵚崎清浅之区则何遇之不动矣是故雪益之色动色则雪风阐之香动香则风日助之颜动颜则日云增之韵动韵则云月与之神动神则月故遇者物也动者情也情动则会心会则契神契则音所谓随寓而发者也梅月者遇乎月者也遇乎月则见之目怡聆之耳悦嗅之鼻安口之为吟手之为诗诗不言月为之色诗不言梅梅为之馨何也契者会乎心者也会由乎动动由乎遇然未有不情者也故曰情者动乎遇者也昔者逋之于梅也黄昏之月甞契之矣彼之遇犹兹之遇也何也身修而弗庸独立而端行于是有梅之嗜耀而当夜清而严冬于是有月之吟故天下无不根之萌君子无不根之情忧乐潜之中而后感触应之外故遇者因乎情诗者形乎遇于乎孰谓逋之后有先生哉 

遵道录序 

录何由而作也忧遵非其道者作也夫道自道者也有所为皆非也故附往以标身者务名者也立名以致来者媒利者也毁同以争衡者好异者也是故君子之于道也修之身已矣不敢名焉人或名之则辞曰愚罔攸知也不敢利焉人或利之则辞曰菲罔攸受也不敢异焉人或异之则辞曰与人同凡此遵道也何也道者吾之自事也本与人同吾奚异本无所利吾溪利本非为名吾又奚名故曰君子贵真真者无所为而为者也无所为而为故即其至为浅深均不失道所谓知者见之而为知仁者见之而为仁者也是故名也愧之利也避之异也惧之凡此者恐伐真以贼道也贼道贼吾也而今也不然殊谲以标户惟恐不异异则名矣简便以鼓众惟恐不来来则利矣坚持以毁成惟恐不独独则异矣或病其异则曰吾病世之和同也病其众曰吾觉殊世之昧病其自标曰弗斯弗行病其源曰某开之先斯皆非真也有为而为者也而世之人顾率弃吾真而就之于是君子重有忧焉于是作遵道之录录其正以救偏录纯以救驳录要以救岐录是以救非录本以救末凡以反真焉已耳而世之人顾犹疑之而不遵呼乎甚或人之好异也甚哉名利之入人深也叶子有言诚非由于中虽日用三牲非孝也斯善识真者也吾所谓即其至为浅深均不失道者谓是也亦录遵道者意也呜呼知我罪我其惟春秋乎 

刻诲愚录序 

诲愚录者殷子录其友所赠之辞也诲愚者何殷子不忘人之诲而以愚自居也李子曰往在京师见殷子予善焉其病归也予赠之七言八句一章在大梁殷书来约太山之游予赠之五言长诗一章后殷子拜南科给事中以书别我予赠之七言长诗一章嘉靖三年殷门人陈氏号愚泉者以行人奉使于大梁而见李子乃出其师诲愚录者是时殷子修文地下者数年矣李子曰笃古者验乎志尚友者存乎识奇发者本诸身谦虚者卜其受非愚而居愚者谦而虚也文以发之嶃岩浩汗才之奇也非古不法志之笃也获言称诲尚友之存也是则殷子之行也已 

方山子集序 

方山子集者集歙郑生之诗也郑生名作字宜述号方山子甞读书方山中已弃去为商挟束书弄扁舟孤琴短剑往来宋梁间壮岁英气愈勃骏马强弓时出射猎大梁薮中获雉免则敲石火温锡榼炙腥肥自觞自歌半醉垂鞭迤逦而归识者谓郑生虽商也而实非商也郑生既豪粗负气于是玩世轻物见王公大人不问新故便长揖抗礼以是人多病其不逊然奇特之流顾乐与之游未始不假容优遇之者其为诗才敏兴速援笔辄成人难之曰汝诗能十乎郑生辄十汝能二十乎郑生辄又十然率易弗精也空同子每抑之曰不精不取郑生乃即兀坐沉思炼句证体亦往往入格然对它人则又率易如初故其诗数千百篇择而集者二百余耳嘉靖五年郑生年四十七岁病痰核不忺于游将返舟归方山绎旧业读书岩宂松桂问空同子送之郊三迭歌赠焉郑生于是乃再拜谢曰自作之游也往来获公赠章多然未古歌也今得此备矣空同子曰君固有大恙兹寺诗能精乎郑生欲答不答空同子退而语人曰郑生兹去必大进或问何也空同子亦不答 

鸣春集序 

鸣春集者集霜崖予之作也鸣春者何鸟春则鸣也不春不鸣乎殊乎春也夫天下有窃则声有情则吟窍而情人与物同也然必春焉者时使之也韩子曰以鸟鸣春以之言仗也夫窃吾窃情吾情耳使之者谁耶鸣者鸟耶鸣之者鸟邪阴凝气惨草木殒零情者不敛而窍者不声乎及柔风敷焉阳和四布夫然后在阴者和迁乔者嘤灌木有喈喈之闻丛棘有交交之音若是者春使之邪使之春者邪非春非鸟以之者谁邪夫天地不能逆寒暑以成岁万物不能逃消息以就情故圣以时动物以情征窍遇则声情遇则吟吟以和宣宣以乱畅畅而永之而诗生焉故诗者吟之章而情之自鸣者也有使之而无使之者也遇之则发之耳犹鸟之春也故曰以鸟鸣春夫霜崖子一命而跲廿年困穷困凝惨殒零之候也然吟而宣宣而畅畅而永之何也所谓不春之春天籁自鸣者邪抑情以类应时发之邪 



【卷第五十一】 

【序一十篇】熊士选诗序徐迪功集序秦君饯送诗序 音序送杨希颜诗序 刻戴大理诗序 完名荣寿编序 何公四图诗序【并诗】萍会图序 代同榜序齿录序 



空同集卷第五十一 北郡李梦阳撰 　序一十篇 

熊士选诗序 

熊士选者丰城人也名卓字士选弘治丙辰进士为平湖知县擢监察御史以刘瑾黜之归黜者四十有八人而余亦与焉瑾以其名诏天下号曰党人瑾诛起余官江西过丰城访其人于曲江之滨亡矣余既往哭其墓复牧辑其遗诗得六十篇然皆精细言华录之俾藏于家李子曰夫予于士选之亡而疑于祸福之几也盖苦夫要实不甚解又无所测□生来昭昭者云曩余在曹署窃幸侍　敬皇帝是时国家承平百三十年余矣治体宽裕生养繁殖斧斤穷于深谷马牛徧满阡陌即闾阎而贱视绮罗梁肉糜烂之可谓极治然是时海内无盗贼干戈之警百官委蛇于公朝入则振佩出则鸣珂进退理乱弗婴于心盖暇则酒食会聚讨订文史朋讲群咏深钩赜剖乃咸得大肆力于弘学于乎亦极矣于是士选为御史日与四方士游声光赫赫颇有千仞览辉之望夫治极乱继名高毁入丁卯后事余难言之矣　今上既诛乱贼反之正民志烝烝不奸又号一治厥亦往来之道乃今盗贼顾日益弗靖学士大夫相与释俎豆而议干戈诚使天假士选年于是时膺寄受托必岳立虎跃表见流辈乃顾死也悲哉古人有言曰胜观数定观理盖言祸福治乱之必反也士选前罹党祸惨矣今顾又死独不值其定何邪夫测往来者未有不据要实者也要实明然后几验几验然后治乱理而祸福彰今既不值其定则余又安所据而测天往来也故曰余于士选之□而疑于祸福之几也然盗贼平且有日乃其人则竟已矣夫予安得而不□故既收辑其遗诗而又至之以□ 

徐迪功集序 

徐迪功集六卷并谈艺录子容寄我豫章予即豫章刊焉印传同好意表迪功文云初迪功亡京师也予在梁子容讣予曰昌谷遗言子序其遗文于是手其文歔欷久之曰嗟乎予忍序吾友文邪麟凤芝宝世所希遘见遘见之而遽夭灭亡也天生之故夺之邪抑生不生生而修或短非天所诸哉迪功以文赋起吴中十数年间鷟翔而虎变彬彬乎出人士前矣然竟輱轲夭灭亡也凡此天果弗谙之邪乃予观李唐人李杜輱轲勃贺则夭未始不怜才流涕也然犹异代足宽解孰谓亲遘见之如迪功者云客曰气积久斯满三代以后圣人罕生孔子以周未故不得位观其大可占其细若是则魏征将为鬼魅之说非邪客曰群体迪功奚以之也予曰谈艺录备矣夫追古者未有不先其体者也然守而未化故蹊径存焉虽然辞荣而躭寂浮云富贵慷慨俛仰迪功所造诣予莫之竟究矣今详其文温雅以发情微婉以讽事爽畅以达其气比兴以则其义苍古以蓄其词议拟以一其格悲鸣以泄不平参伍以错其变□物理人道之懿阐幽剔奥纪记名实即有蹊径厥俪鲜已修短细大又曷论焉不载迪功履历以别有志述 

秦君饯送诗序 

夫学者称饯送率于诗尚矣然烝民首列乎崧高韩奕亦曰奕奕梁山此何哉盖诗者感物造端者也是以古者登高能赋则命为大夫而列国大夫之相遇也以微言相感则称诗以谕志故曰言不直遂比兴以彰假物讽谕诗之上也昔者郑六卿饯宣子于郊也宣子请各赋以觇郑志故闻野有蔓草则曰吾有望矣闻赋羔裘则曰起不堪闻褰裳则曰敢勤它人夫蔓草细物也羔裘微也褰裳未事也曷与于郑志奚感于宣子而有斯哉亦假物讽谕之道耳故古之人之欲感人也举之以似不直说也托之以物无遂辞也然皆造始于诗故曰诗者感物造端者也无锡秦君为河南提学副使而饯者为之赋嵩山有赋大河苏门梁园铜雀台五老堂德星亭者夫嵩山者言其高也大河者渊而长也苏门者源泉有本也梁园铜雀五老德星者俛仰之旷□而大景行故称者物也指者事也高长□泉者德业之经也景行者征也斯非所谓假物讽讽者哉旦夫德以立政业以广志征以推信是学校之要也秦君一举饯而获斯三要然而造始于诗诗非感物造端者邪 

音序 

诗至唐古调亡矣然自有唐调可歌咏高者犹足被管弦宋人主理不主调于是唐调亦亡黄陈师法杜甫号大家今其词艰涩不香色流动如入神庙坐土木骸即冠服与人等谓之人可乎夫诗比兴错杂假物以神变者也难言不测之妙感触突发流动情思故其气乃厚其声悠扬其言切而不迫故歌之心畅而闻之者动也宋人主理作理语于是薄风云月露一切铲去不为又作诗话教人人不复知诗矣诗何尝无理若专作理语何不作文而诗为耶今人有作性气诗辄自贤于穿花蛱蝶点水蜻蜓等句此何异痴人前说梦也即以理言则所谓深深欵欵者何物邪诗云鸢飞戾天鱼跃于渊又何说也孔子曰礼失而求之野予观江海山泽之民顾往往知诗不作秀才语如音是已音歙处士畲杂修作处士商宋梁间故其诗多为宋梁人作予游大梁不及见处士见其子育处士有文行育嗜学文雅亦喜诗传曰是父是子此之谓邪育以疾不游反其乡今数年矣以书抵予曰育怕惧先人之作泯没不见于世也幸子表之予于是作音序处士行详见志表予故不述第述作诗本旨焉 

送杨希颜诗序 

希颜曰夫自吾离乡土侍两　皇帝奉　王藩也倏忽四十年余矣然无异朝夕焉夫吾颠毛今种种矣而梦魂常游于故乡李子官免之明岁君乃言于王曰臣铸昧死请臣有先入墓在太行之阳汾河之傍荆榛翳如狐兔穴之敢请　王曰吁汝归其遄归君于是秣驷于郊载脂其牵旆旗设軷马首载西将展墓而游于其乡周　诸王诸将军暨群大夫士与执事者壮君归也于是佩玉者冕者绅者绂者车者马者俎而醑者咸祖君至至鲜不歌也有鸿篇焉有寥言焉有铿铿而参差者焉有严而鼎鼎者焉有敛而逸放而井井者焉左史景阳谓李子曰夫祖必有诗何也李子曰祖必有诗者自崧高蒸民始也夫歌以永言语以阐义因义抒情古之道也然而靡专于祖故诗于人有颂箴讽于已则思是故古之人之遇也必陈诗谕志焉昔者郑人赋缁衣也晋侯曰敢不拜郑君之不贰也此取诸颂者也国子赋辔之柔矣者则诸箴者也叔孙相鼠穆子茅鸱本诸讽者也庄舄越吟激诸思者也之数者皆古之道也而靡专于祖然祖也必歌焉事者情于离难也故郑六卿饯宣子于郊也使各赋占志焉志以立行则事有名矣名以顺义则行有程矣执义建程则人不爱情矣景阳曰乃予今始知祖之必歌也且希颜之能得情何也李子曰夫名莫大于展墓义莫隆于追亲程莫要于思本情莫先于颂义是有其一足以得情矣况兼之乎况兼之乎 

刻戴大理诗序 

浮梁有戴大理者好吟而早逝德崇而宦卑乃其吟简复火之亡矣戴有子摭遗简获其吟八十四篇手之泣曰嗟吾父崇德若是而官止是邪夫吟者万物之共情也奚损于天乃亦火之亡邪斯位与名共灭之邪且弗刻兹遗后世孰谓父吟者李子曰孝哉戴子孝子之于亲是而无非爱而无憎修而无短斯非无非也见其是不见其非非无憎也爱之而不知所憎亦非无短欲其修而无短故亲之身非无期也孝子曰吾亲如金石如栢松如彭如聃非不知人之身非六者伦也乃其心怕若斯矣故曰孝子爱日爱生于见其是见其是斯人何憎矣故亲之名工乎彼孝子曰吾亲德才罔亚彼乃名亚彼亲之位亚乎彼孝子曰吾亲德才罔亚役乃位亚彼故亲之善即小罔闻也则求使闻也人谈亲过则丸之非彼丸也憎吾亲者吾丸也故亲之言即小罔闻也则求使闻也诗也者固言之章也言之章无小大无多寡无巧拙必求使之闻也斯孝子之心也于戴子见之故曰孝哉戴子且物不能无声也于是乎吟出焉声生于窍窍激而吟视形为巨纤人之吟则视所集为多寡巧拙然均之情也情感于遭故其言人人殊因言以布章因章以察用故先王之政不诗废也故小大者其受也多寡者摛也巧拙者思也李子曰予于诗昧故罔克明于戴诗然其子之心则固孝矣则固孝矣戴子今为开封府同知刻父诗于大梁 

完名荣寿编序 

洪洞韩公以户部尚书致仕之十六年是为正德辛巳会　今皇帝即位搜俊又掇遗佚绎劳代起废屈元卿硕旧罔不袛礼于是使使赍玺书往问前尚书文岁增其夫月加米焉是年公年八十一矣河内守曰嗟吾父斯不谓完名乎　玺书及之矣抑非荣平非寿何谓于是以公凡所受　制书及凡所赠公言萃为编曰完名荣寿之编君子览之曰编有六懿四韪是成何谓六懿政信德贞天利人同君礼臣忠政信则孚德贞则久天利则寿同善则赞君礼则荣臣忠则完名之所生必斯六者故曰成韪李子曰完者参诸败者也名者验乎害者也荣者彰乎厄者也寿者征乎独者也是故君子之败也非恬之也败而人完之也道直而位黜者也害也非忺之也害而人名之也谗行而身斥者也厄也非求之也厄而人荣之也前黜之后陟之前斥之后直之者也独也非幸之也均寿不夭也人完之天久之名之厚之荣之枯之也何也德贞则政孚政孚则人赞人赞则天利夫然后名寿获而宠锡绵矣斯韪之义也今夫玉无不知其贵也然有击而碎之者玉何罪也五谷无不知其美也然有揠而槁之者五谷何罪也骐骥无不知其良也然盐车困矣骐骥何罪也何也以在人也乃人不知其在人也于是惧败以求完位完而名轻矣又于是韪道以千名名伪而厄及之矣又于是趋利以避厄厄去而荣遗矣又于是巧冐以要荣荣获而众弃之矣又于是委曲以来赞赞行而天殃之矣所谓非其身必其子孙者也即有非殃也变也非天之定也斯不知韪者之弊也于乎闻韩公者亦足以廉矣立矣或问韩公之德之政李子曰善而不之见谓之心盲嘉而不之闻谓之心聋见之而不审闻之而不悟谓之心惑欲知韩公者观斯编也可矣 

何公四图诗序【并诗】 

何公曰予为职方也使秦陇焉于是有出使图于河南参政焉有旬宣图太仆卿焉有考牧图今都御史廵抚云南焉有出镇图李子曰予观何公四图而区域情理之槩昭矣诗曰膂力方刚经营四方川岳盘郁河海爰会江湖之巨滇蜀之崄嵬目汇心发之以才是故事优政敷蕃物阜财和氓绥夷迩悦遐来故旗牙舆马鼓笳鞣矛之拥卫图之不谓之侈饯绅祖绶云滃雾潗摛馨播英骊驹是赓玉振金戞系鸣竹咽图之不谓之靡藻峻绘深千隍百城林谷蔽亏径路回萦星轺霜幰出有恤入有问图之不谓之矜何也绘者象乎形者也咏者踊乎情者也庸者章乎功者也实者流乎声者也政者实也庸者秩也故其图尚象取诸易典叙则之书祖饯体乎礼吟歌效诸诗褒誉法诸颂恊音比乎乐称诗谕志则春秋之例回路相赠则孔门之义于乎四图韪哉邃矣 

环环大袛职方是司省疆植民匪尔畴咨关零□轓陇氛曳旗援还聚米虞笏昼之堂堂边略西土用资　　右出使图诗 

汤汤河洛襟荥带嵩隰淤原沙易霾怕风振稿布润汝勤汝公厥谷离离黍苗芃芃有棠是绍简在帝衷　　右旬宣图诗 

駉牡鲁吟騋牝卫歌思既无邪心乎岂它物以人茁召祥者和攻驹载殷锦云駊駊牧人乃梦维鱼罔颇　　右考牧图诗 

秦收黔中汉通西南百蛮编尸华夷是参我公莅之王化愈覃献琛锡贝驿寡停□翡翠象齿□晴金蚕　　右出镇图诗 

萍会图序 

萍会图图　王官十有五人纪善一教授十二典膳二十五人者所谓东西南北之人也生不同同　王官官不同同地也于是十五人者约曰始吾侪生东西南北也固不谓同　王官即知有　王官知同地乎夫势无常形止无定踪吾侪知自是不复散而东西南北乎夫萍之未水也知水乎水知萍乎及飘风过焉萦花絮于涟漪之曲于是萍者布清而根深泛精以化神绰约娉婷嬉波上下始与水一矣故有寤寐其求而终身无邂逅之遇而倾盖于涂路者非素相闻也斯所谓偶然之合也夫合未有不散者故君子同也必聚而酒食相乐于是乎有会会者所以系情防散者也有类乎萍故称萍会焉散而思必及其貌又子孙所世讲焉世讲必曰吾祖吾父昔与某同王官同地盖同会云于是会不可不图图者所以示永而存义之道也李子先人亦尝为　王官兹地览其图而叹曰嘉哉会也然亦时使之焉夫叔世寡安枕危邦鲜甘食设境内有绿林铜马之警国无河间东平之誉辅之以端而拒之不信导之以良而专恣者自遂也诸君方背刺以忧责荷担以谋迁非穆生逃则张衡去即有系情防散示永存义之心弗暇为心矣而奚会之有图故曰宁渊无焦鳞时使之耳此之谓也 

代同榜序齿录序 

嘉靖五年秋八月河南乡试成业以其名并文录之献矣于是榜中士谷宇龄等乃相谋为私录而齿序焉注其字年籍经并榜之名第题曰同榜序齿录乃于是请之监察陈公观焉陈公曰嗟诸生公录之矣汝复私录之乎宇龄等乃再拜而言曰夫私者有必不能无者也以其类私而实公也是以君子安焉盖天下有必义焉亦有必情焉义者公之天下者也如孔子正名是也情者出于不可必无者虽私犹公也如周公之于伯禽之疾是也夫乡党莫如齿今一旦得意于乡而直以文之高下名之又恬然而安之愚惧人之挟贤也夫人之伦五序居其一故长幼者必不能无者也今一旦以名之高下而安之昔也兄之今也弟之昔也后之今也先之以是而行于乡愚惧人之无长也故榜之名公也天下之义也齿之序私也人之必情也似私而实公者也陈公曰嗟诸生韪哉可与仕矣夫国家之取士文也而用之则行也名也而责之则实也诚使挟贤以骄之乡则其居官必矜巳而凌侪又使挟长以先人则有官必自高而忿争是故先王之制礼也乡党必齿以教让也长幼必伦以敦逊也逊让立而实必循实循则行成行成则名茂名茂则同榜有光嗟诸生可与仕矣是年冬十二月某滥以左史至河南之藩幸谒陈公又幸见兹录巳又获闻公与诸生问荅之言乃窃叹曰嗟事有小而关之大者以其夬正也有近而通之远者以其始慎也故正莫先于礼让慎莫大于厚伦诸生发轫者也而不文骄也不名之竞而于序焉齿焉图之它日阶品功业尚可量哉夫监察公因其请而遂成之不获本始乎诗曰淑人君子正是国人陈公有焉又曰敬慎威仪维民之则诸士子之谓也 



【卷第五十二】 

【序一十一篇】送都御史王公移镇陕以西序 送都御史夏公序赠鲍侯序 赠董公序 赠刘大夫序送石庵先生归序赠阎子序 周氏族谱序董氏族谱序琴峡居士序柏崖春雨序 



空同集卷第五十二 北郡李梦阳撰 　序一十一篇 

送都御史王公移镇陕以西序 

都御史王公廵抚河南之明年是为嘉靖甲申　诏乃移公于陕西于是河藩臬长贰百司庶尹暨郡邑之吏罔不愕然相顾失色曰抚公之莅兹邦也民纾盗息四境告宁吏严于条官守其程乃今一旦移而之西如吾民何李子曰出入无常者王臣之体也守之以怕者侯邦之义也是故封疆有吏军刑各职或其舛也则王臣者出而临焉无常员也事定则返无限年也有它委则移之无专方也今之抚臣固出而临者也故其体不能不异且以民言之河与陕奚殊矣昔者周之定天下也陕以西旦主焉陕以东奭主焉河之南固陕之东也安知今　天子不以旦奭待我公哉抑闻之时有利阻势有夷险事有难易才有偏兼故用才以兼则改难为易化险为夷变阻为利此因时顺势谋事之大端也陕以西险塞之国也羗胡是界甲兵所急故其事难赋役烦琐调度频复故其时阻不有兼材鲜克济之矣予故谓王公移镇于西者用其兼者亦以旦奭之业望之也或曰地远者疏位崇者危名高者妬昔冯异之镇关中也谤书盈箧使非光武之明虽欲以兼制难秉利固险树勋流声吾恐寇恂无河内之借而乐毅有辞燕之书也李子曰蹇蹇匪躬者王臣之义也夷险弗避者君子之节也进止以时者圣贤之行也故成王能君召公思归而旦有君奭之篇今以王公之兼才必入而委之保傅夹辅之任陕以西岂久居公哉于是冬十月初吉诸邦侯饯公大梁之郊觞三行各称诗谕志焉藩使杭公歌曰有客宿宿有客信信言公之莫留也臬使张公歌曰周邦咸喜戎有良翰言西之人欢也诸寮佐则赓之曰文武吉甫万邦为宪言河与陕均也 

送都御史夏公序 

臣小视其器难易因乎才静躁验诸德迟速系乎时成否由之天故有容知大盘错别利持久占之矣久以利用利以大成大以时获时以天定鲜有违焉何也高墉之隼射之者人也鸣阴之鹤靡有不和者也夏公之举进士也癸丑迄今丁亥三十有五年矣乃始脱行省陟内台官都御史虽解鹤服豸辍藩屏而职激扬然外镇也其地又难不谓之迟邪予尝与公指屈榜中人见仕者十余人耳在世者不盈百矣松栢之生也森森戢戢岩壑间然历非千百年不材也夫其迟之也安知天不成之哉初公立农部振藩省决议赞政允出明纳积有岁年人业迟之矣公不之迟也曰吾俟其至者焉耳是故不干誉而誉随不冀效而效获不严吏而吏严不悦民而民悦是所谓静以制之德之杰者也故今之陟论者犹谓不充其器而地之难犹不足尽公之才岂非今之人躁者多而静者寡邪甲戍之岁予泝江汉滞漾沔登岘首蹑楚山望荆郧揽襄邓降观于土察俗问风以今考之固夏公节钺之地也控三省之交故其势分阻峻崄故其俗犷薮亡匿故其风杂鲜沃腴故其赋下顽而贫故其征鲜如约而镇其地者缓之则玩激之则变于是乎有抚治之名抚治者恩威之兼也今诚欲合分驯犷一杂申约非才不济非器不充夏公有焉是地也不公而奚邪故曰有容知大盘错别利持久占之凡以是焉耳然必天定而后验时至而后获何也天下未有躁而成者也故冀望者不知天者也欲速者不知时者也见难而疑者不知才者也当巨而畏者不知器者也由是言之天之成夏公者名位若斯而已哉代夏为左使者董公也亦吾榜中人也来求送夏公文予告之曰吾榜见仕而官外者公一人耳行有鸣鹤之应矣亦时至而天定矣 

赠鲍侯序 

有马于此咸良之矣或曰是未历险斯不知马者也汗以血曰齿未长也夫伯乐观于冀野而马群为空固不险试之也且当是时能一一齿之哉固有所弗暇矣盖才有常殊天之也器有小巨人之具也故见根拨而知品者知花者也见形而知千里者知马者也即夷以知险即少壮以知老长者知人者也即平居以知临变者知用人者也鲍侯弱袭父官壮而立焉一擢而佥都指挥事与书押再擢而镇淮汝三擢而掌司印年未三十也先是命将下人有谓鲍侯者河南即天地中然巨镇也地方千余里辖卫十守御之所三而侯之齿未长也夫兵者所以耀威固疆戡暴辑民者也河南西以南秦楚之隘鄙也故其地薮盗而哨凶北东南旷故其俗轻剽而易扇而司兵者前忧而预防之潜夺密消不耀而固不戡而辑诚非长而才不能又都司者藩臬颃颉者也有参谋焉有接礼焉有同事焉谋驳则取轻礼失则招侮事谬则来损而鲍侯之掌司印也明而详是故无损谦而实是故无侮敏而聪察是故无轻恕而廉是故威威生固固生辑如是则何剽不夺何凶不消所谓蹶然历块者而人大谓鲍侯使提三尺行龙沙鴈塞中比古之良或亚夫见衔辔而奋跃蹄鸣者非致远者也一饱一石敛神徐步健气勃如日中微污腹鳞烂如未暮而千里矣斯之谓良斯之谓负器之才如是则何险不可历何变不可临而齿之少长足计哉予非伯乐伦也交鲍侯自其父矣尝观侯射于南郊又见侯饥而虎餐今又观其无轻之也无悔之也无能损之也于是知其必良也然不敢谓其群空也何也其寮皆千里才也又皆长而历险经变者也虽然汗血之驹非渥洼不产观鲍侯者于其父祖可也故松柏之根不产花卉桃李之根不产桂菊者以各有种也 

赠董公序 

玉沙董公之为左使也一号令饬规画严扃钥增范防接属以礼驭吏以则与民以信出无稽程入无滞案平以济允执以佐公廉以养威默以惇德行之旬月河藩改观焉或谓董公简质而退逊是古之遗良也举进士今三十有五年矣九命而至今官其为政有而不居劳而不伐者也是故知公者谓简焉已耳而不知剸繁者具也谓质焉已耳而不知其内文而外素也谓退逊焉已耳而不知其果之弗顾也是以有亹亹之修而寡赫赫之誉也久矣乃今为左使也旬月而河藩改观何也李子曰天下有愈试而愈坚者抱秋真者也有愈远而愈力者任夫重者也有必专而后利者俟夫用者也利莫如湛卢使柄不在掌即能陆剸犀兕水断蛟蠎顾安所施乎故曰必专而后利天夫千里之马犹夫马也设较材于越隙历块之顷而汗血未珠电影未掣则骀驽马骎皆别之乎故曰任重者远而愈力又试才如试金百炼而靡易斯良之矣故曰抱真者试而愈坚董公入官者今三纪矣九命而操愈坚予以是知其有真也然中书而户曹而参藩议而副臬使而复参藩政卿太仆进右使而左斯其远但千里哉然愈力也予以是知其任者重也故今绾银章握纹符裒然为方面首前也亹亹今也赫赫予以是知其专而后利也或曰董前为卿不专乎李子曰事有巨细地有要散董之专而利者以长于要也曰若是地不有要于左使者乎李子曰患其不专不患不利患其不要不患不专董之谓哉 

赠刘大夫序 

刘大夫来参河省之政李子倾盖与语相顾而笑莫之逆也居无何大夫贰于浙而去李子善又若思者或问焉李子曰予高大夫曰高之者何曰高其绩也然有获焉予少也蒙诵孔子六蔽之章惑焉诗曰民之秉彛好是懿德夫六言无非德者患其不好耳而患不学哉长而悟乃学然暮矣无获也见刘大夫惕焉覩其绩惭焉巳企焉巍乎莫之及也是故喜焉高之也其离也思焉情也曰敢问大夫何学也李子曰非古弗则非圣弗遵非经弗由少为之力长而益修譬之饥渴饮食焉或歉则中热面赤见善则羡而服焉恒惧不与之齐也是故发为藻华义经道纬探赜钩奥喷芳摛英如饫醇而抉其粕鲜不精焉故其为仁则难罔用智则不踰守信则靡害秉直则有容勇之则助义刚之则破私故其出而仕御士则悦导民则从遘繁则剸计大则决析细则理猾畏其严宄避其照狡伏其威斯皆历试之绩所谓学于古训有获者也大夫自视欿如人望之固巍如矣予浅人也见其人惕覩其绩惭企其获巍虽不高之不可得矣夫缁衣改于既敝杕杜伤于斯饥非惟起怀于好德亦冀蓬麻之易扶也获如大夫绩如大夫巍如大夫使侍孔子而游其门则忧蔽之叹不发于由而好古之窃不于彭比矣乃今莫逆千倾盖之顷而遽适乎江海之遐来予胡得不喜去予胡得不思故情莫切于思离义莫先于喜德获莫大于攻蔽绩莫难于历试所谓高而兼者人之上也于是効风人之义为三迭之歌瞻彼北山有云洋洋日出曜之群龙载翔沛之为霖泽我万方【其二】悠悠南邦之子于迈蒸徒楫之旟旐旆旆疆域是清波靡扬海 【其三】维南有山桂也冬荣青青沚兰凌秋擢英馨香永怀回鴈春征 

送石庵先生归序 

右副都御史石庵蒋公廵抚河南之三年　上念之诏之归若曰将别庸汝河南三司大夫闻之惊且疑诣李子问曰廵抚公之政它即未之知河之南不之知乎其德民或未之知士大夫不之知乎其心众或未之知君子不之知乎铨文曰清白可称夫官患者污耳墨耳清白者归乎李子曰仆野人耳未达于务虽然窃有闻焉人君不欲竭臣之力非弃之也将以扩仁也又示劝也人臣不欲尽君之禄非忘之也盖惧盈也又耻竞也故国有劳臣君则优之其去则听之或察其心罢之若曰是欲佚而未敢陈者是扩仁也于是欲佚者知上之能察其心不俟其罢而去则进退之迹泯是劝之也夫四时之序成功者退祸盈福谦天之道也故尔公尔侯情非不至而空谷之心岂固忘国哉亦惧盈耻竞然耳而黄金锡归杯酒释柄君亦岂谓臣污且墨哉优其清以劝弗清优其白以劝弗白优其劳以劝弗劳斯圣王体物之心而贤臣全智之秋也夫都御史者八座之要风纪之首而激扬之重官也乃奉玺书乘绣幰代　天子出而廵岳省方非清白吏不至此于是审兴革筹利害询疮痍廉贪浊苏困苦鉏强横平征役允计会阅兵甲视墉城画廯廪百责萃之矣而又举遗逸拔颖特风动雷行露濡霜肃斯其劳岂裘羔饰豹委蛇在公者比哉蒋公且三年矣一旦称而优之令之归何不可哉优之之谓仁称之之谓劝斯所谓圣王之心也诸大夫曰优之归矣又庸之乎李子曰予野人耳未达于务虽然窃又有闻焉天地因材以笃物圣人因才以官人故综核之政行则宽缓之流后休平之治成则奋励之锋敛蒋公者日计不足岁计有余者也心也君子知之德也士大夫知之政也河南民知之清与白吾君吾相知之它日不庸之不可得矣 

赠阎子序 

阎子既拜南部司务之命濒行李子恋焉或问徐昌谷曰阎之行李子恋焉何也尝闻昵不言离昵莫如骨肉之亲次莫如友次莫如乡阎李者同豳人也而又友也异姓而肉骨者恋焉以兹乎徐生曰贤者弗昵昵者弗永故骨肉非义久必残友非义久必疏乡非义久必暌何也同气则永同求则义同义则久久则恋恋则难难易曰鸣鹤在阴其子和之同乎求者也同心之言其臭如兰求而易者也诗曰我心匪石不可转也义而人者也人涉卭否卬湏我友久而恋者也惠而好我携手同行离而难者也故阎李者恋也义也非昵也李子之友闻之曰友之友吾友也吾闻古之离也声诸诗凡以持久昭恋宣义而阐求者也于是太原乔子赋阀阅阎子之父宪卿也海陵储子赋秦关重去乡也浙王子赋亮闇国时有丧也郴李子赋关河济南边子赋郊月淞陆子赋金陵吴徐子赋虎踞昌谷子亦赋驱车之章李子曰乔之诗致储之诗雅王之诗宏李之诗舒边之诗冲陆之诗槩徐之诗洒昌谷之诗苍八子者可谓善言离矣夫因其友而友之不谓义乎因其声而声之不谓同乎同声而因义八子者可谓善言离矣 

周氏族谱序 

周生冲修其族之谱成空同子观焉曰周生知谱哉一谱而五善具犬夫述前者据信后者实谋始者慎导从者简布言者忠夫谱者所以合散而一殊者也非据不妄指乎非实不溢美乎自我述之自我始之而或妄也溢也谓慎乎斯固言以布之也不慎谓忠乎夫五者失一不足以训人矧族乎何也族之于吾本一也合也世异则殊殊则散非此难导之从也言谆而不入述详而不信若曰渠固妄而溢也何以谆与详为也斯不忠不简不慎之过也何也无实而非据也周生之为谱也遡其所可知非据乎书事必核非实乎疑之必缺非慎乎导之以可行非简乎其言恻怛尊亲是惇非忠乎夫自人之不知有尊也于是乎悖悖则不合自其不知有亲也于是乎疏疏则不一不一不合则愈远而愈殊愈殊而愈散斯非但族之罪也亦导之者非也周氏之子孙自是其无悖乎无悖则有尊矣其无疏乎无疏则有亲矣尊亲得而家之道不成乎斯谱之者之功也故曰周生知谱哉一谱而五善具矣 

董氏族谱序 

嘉靖五年董大夫来参河藩之议李子获观于其谱而语人曰董氏知家政乎吾于其谱观也君无几大夫罢归即其邑之东构东楼辟书院群族子弟诲焉凡言之谱者罔不行之家也李子闻之又语人曰甚哉董大夫似君陈也吾于其家之政知之也夫自大学教衰也士不由齐而求之治是故仕也有不官政者矣矧家之能政也其罢也有不身谋者矣矧家之政行也是以夫子忧焉曰是亦为政奚其为为政夫是言也谁不之知也然未之有行何也其所厚者薄未有不薄者也又其身官焉巳耳罢则无所于归也夫董大夫者藩省之佐耳固非崇爵丰禄人也其仕也念念其族而其罢也群而诲焉政不究于官而行于家斯岂忘本务末者伦邪持之而靡懈久之而有成非仲尼之徒而获大学之旨能若是邪予故曰甚哉董之政似君陈也以其知本也于其谱而知之也 

琴峡居士序 

夫美以类彰情以物寓故缘类以彰德则力为有循托物以寓警则怠心靡乘执循袪怠非志罔成故曰士尚志故志者完美而定情者也夫琴之言禁也所以遏邪而宣和者也昔者伯牙鼓琴也志在高山锺子曰峨峨乎高山志在流水锺子曰洋洋乎流水斯拟诸音者耳志以向之犹足警寓以彰类夫峡者山之隘而水之激也实击虚应不琴而琴入之耳而会之心邪有不遏者乎邪遏则端念生和宣则躁心平躁平则情一端生则美积二者由于琴而本于志故志者完美而定情者也夫富贵导淫介冑起忿忿以躁基淫由邪作刘子介冑人也为锦衣贵矣兄弟世禄富矣谓人曰呼我琴峡居士斯人者亦警寓彰类者邪刘子曰吾燕人也尝登琴峡之上目之岑巉聆之泠然邪消躁蠲淫忿弗萌爰契吾志是故琴峡称焉号曰居士夫德成于警隳于怠是故是称也吾亦效夫警寓而彰类者也李子曰事异而同行者嘉乎迹者也行异而同情者修乎中者也夫介冑之于俎豆富贵之于山林判矣乃刘子则曰吾如此吾如此者志为之本也亦美之由彰乎故曰完美而定情者存乎志警寓以彰类者缘乎物 

柏崖春雨序 

蓬溪有柏崖公者潜于崖处于柏登闻于　帝锡之鞶带封之御史宠之龙书耀不夺潜处而犹出也君子曰柏崖春哉春哉雨哉厥子御史廵按大河之南遇李子诣焉李子曰大哉君子之言雨也发之以时配之以土笃物以受天之道也时以令春土以膏崖物受于柏雨复濡之材成德食气数适至验之于人谭公当之矣人必言天拟不遗类通乎大者故曰大哉君子之言雨也夫均是物也而柏者体贞抱灵傲寒绵龄昂霄栋宫何也庄周所谓松柏之受命独也记曰以其有心也夫土一也柏于崖则翠流光蕤神朗秀辉者积石刚阳之气柏所入也夫君子尚类者以其心通也拟不遗物者以其命同也潜不求耀者俟时而食者也气数适至润斯濡之矣其于人也则雨之春也谭公验之矣故曰大哉君子之言雨也谓其天而人也廵按君曰缵也侍我大人甞窃觇之矣庄默正固非贞乎鉴灼中度非灵乎弗渝弗疢非寒而龄乎见义必为弗戁弗惧非刚阳之秉乎察秉考贞审灵谛龄非由之心而受之命能然乎虽然缵疑之矣材成而潜德处而弗食也李子曰天下有耀于潜而处犹出者固不必身亲昂霄也父我者诚栋也岂必吾之自宫也传曰裁者培之夫气若数既至之矣予于是知谭氏之永春也永春者永雨天之道也虽然苞室者必务基茂末者必丰本谭氏基数世矣其巩犹崖也本数世矣其深犹柏也甲科联忠孝敦前开而后承且四世矣其泽犹雨也夫其永也必矣故曰予于是知谭氏之春也 



【卷第五十三】 

【序十一篇 】赠李九江序赠何迁太仆少卿序 送按察使房公序送陈公赴贵州序送右副都御史孙公序送右副都御史臧公序送童公赴京尹序送陈公序 何公升南京工部右侍郎序赠翟大夫序观风河洛序 



空同集卷第五十三 北郡李梦阳撰 　序十一篇 

赠李九江序 

李君为九江府三年而郡大治居无何恳乞致其仕归乃进君江西右参政归自君治九江稔滑者逡逡无敢萌也曰官无如今守廉又明非公者缩无敢君干也豪强仆于其严良者恃以安也上令设非其令违民好君执而不行让言至君往面争然理胜争卒无挠者令者或强之也君则毅然曰官可去厥不可阿竟不行于是九江愬者不上之也它非令不至于民民亦不知有他令非于是士专其业工贾坐肆盗背其境农嬉南亩此桢民之效也桢则不扰不扰则民附民附君乃君恳归也又放君归于是民始疑民泣涕咎君曰夫自走省人事迄今颁白盖日覩十易守矣号称治者非必君廉也廉摧则公销公销则明夷明夷则威弗立威弗立则豪强不仆也豪强不仆则良者摇六者殊途而相须诚如是有能争非其令者乎即争能竟弗之行欤非令至则民扰援则四等各失其业民即失其业不治走目覩守未有不称治吏迁也君胡不少柰而归士解之曰嗟蠢哉民独立者危方上者灾故非令不至于下而傲誉必腾于上楚谚有之曰翦稊长谷言恩怨异情也故良者暴之阄也威者猾之雠也太明则闇忌秉公则私恶抱廉则污谗何则物以反仇也君乌得不归也或曰夫尧舜在上巢父洗耳张挚二疏之伦谈者尚焉故圣王必有不可致之贤而君子必有不可縻之节而后淳风可行也闻之罗公曰世号称名流善文章说道术深藏闇穆乃其心特养望市高以取崇位慱巨资媒富贵耳于中非实有也一遇事变小则奉首鼠窜大则有不可言者矣兹其言虽激然要亦有征焉今李君归陟之以华阶褒之以渥辞安知上之意不为砺顽风懦举而使履道知几者劝哉 

赠何迁太仆少卿序 

何君以河南左参政而迁太仆寺少卿人曰高其地厥阶缩重入乎或曰脱繁哉予曰拔才也以甞历试然亦渐耳既入必重庸君往予谒天官公会公自西来谓予曰顷观子元清理西北马有巨才云夫子元才诚巨使握大藩柄敷化而弘载民汔康乎夫马之政一焉耳拘而简以君迁不优马后民哉斯非谙夫马者也马之登耗国之舒蹙系之矣是故丘甸岁取圉事严矣数马以对窭富占矣騋牝强卫斯臧兴鲁阡陌成群汉以张矣是以兵戎之事颙硕售闲咏者侈焉比足周色国者弗之捐也然古之人思寓马必民也至有复其三卒免二丁者备矣而犹责之官何也攻非人不行也故有张万岁为太仆而后天下以一缣易一马今监苑无陈尧叟勒石之功茶马非李木巳蜀市之严而编户马有文彦慱难耕靡息之忧卒有急则太仆每发帑金市之民今之民非甞复而免者也遇市则昂其直直昂州县官必区昼副之一副之而有不朘民者乎于是马敝而民亦大扰故谓马之政一拘而简谓君之迁优马而后民者非谙马者也辩者曰何君前清理西北马甞紏势官私田湖益马岁入约数千金行期人挨然卒弗行也于时君复有马政之章畧曰私茶不绝势盐不革马卒不登亦未闻措之行今即迁兹官能使马遽足而民靡扰乎夫道以志行官以诚守时非逆度知之而弗白非仁当行而畏缩非勇相几审力智斯立矣以君才诚重庸君夫奚往不可矣而但马政哉君寮方岳诸公以君行也思有赠于君而属予为之言予非度时诚守行志者也而从之言以鲍子知我也 

送按察使房公序 

今孰不曰轩冕倘来物耳夫凌风排云鼓翼于九天之衢以赴功名之会斯岂非吾所深愿至欲哉然而时有遇不遇故富贵者赵孟我者也得之非我加失之非我损何也以在外也及既失之也则又率面目无彩泽恋惜懊悔中怩怩弗休斯非所谓言是而心违者欤大抵脱屣名利有三难奋激不顾一牵于妻子二以官为家三今欲一旦超乎三者视其官如塞翁之马孟敏之甑先几勇止内无絓罥色不黯如穷约靡悔斯其人亦罕矣故曰笑碎美璧动情破而况功名富贵之际哉故官为家也官失而无家必曰悔不守井泉之俸牵于妻子妻子必聒之曰荣途百足奋激不顾者失其官乡里人或侮之或其邦大夫过之不式时节不问遗必曰吾谋再起以泄不平若是者其去也岂诚由诸心者哉任丘房公为河南按察使守一比法久而安矣无何上书乞致其事归天子乃许进公太仆寺卿归公为此内而弗谋妻子外而弗询友僚书上而京师朋旧咸罔闻也命下也人疑而惊诘公曰归有家乎公曰薄田足以耕敝庐足以栖家人安乎公曰安曰他日乡里人侮公邦大夫过公不式不时节问遗公曰侮予何殆慢予何辱不去二者难必矣公拜命暨还仪度徐畅若有所负而释焉豁焉若有需而获也闻惜其去公欿弗自胜誉其高然若靡能焉若公者不谓超乎三者之等而其去真由诸心哉夫人性虽同而品则殊着易识而微难察自是有向欲去而怵于侮且慢止也必曰兹非若不去而殆且辱也有向欲去而牵于妻子也必曰吾效房公不谋诸妻子有向欲去而虑夫无家也必曰薄田敝庐易办也若是者非公启之而谁也故君子谓公之归有厉顽劘贪之功不诬矣公以进士历郎中知府副使参政诸官至今职唐相国管其先也而居任丘实自关内徒因是于予有乡国之雅而省司诸公乃复属予曰房公之去人士惜之然亦高之焉子盍赠之以文于是乎文 

送陈公赴贵州序 

陈公之贵州左布政使也爰自河南右使往焉往之日河南左使臧公偕左右参僚饯之郊有举觞劳陈公者再拜而言曰嗟遐哉夫贵州者古鬼国之域而西南之荒裔也不谓万里哉陈公觞而酢之而再拜对曰窃闻之王事无近有知道路之事者曰遐何难焉夫洞庭五溪天下之险也林箐岒岏剑峰指攒下视无地仰之无天苦雾蒸焉水则波涛靡际微风濞涌是险之至者也又草露虫蛇之虞不可不戒陈公曰王生遇九折之坂叱御径度狄相登羊肠之谷望云徒悲故君子不以夷险异怀人臣不以非美殊志某也前甞历匡庐泛彭蠡北涉并代扬鏕鴈门之衢飞盖白登之墟者屡矣然甞浮洞庭践五溪徧沅辰之巉极偏镇之区蒙蒙嵚嵚犬牙相入者固贵之北隅也乃后复踰大庾登五羊返于江于淮于河以至于河南某者未始困于险也而险亦莫吾困问者瞿然而变色曰嗟壮哉且子何以治夷陈公曰窃闻之雨露不择地君子不择人故鸟兽悦惠豚鱼及孚忠信笃敬蛮貊焉行夫自贵之开邦也列帝敷膏于上诸吏宣承于下官御惟备巨小相属立酋世长因其势轻徭薄赋养其力左输右转赡乎用甲冑以威庠序以教录俊登杰细系大縻是夷而华者也某何敢以夷治也臧公曰吾与子异域而均责夫封疆之官其责有五训养先焉一以持之守之以宽详出允纳宣明剔幽其庶几乎陈公再拜而受曰昔哉敢不敬承佩君子之训于是李子闻之曰诸君可谓善祖行矣一饯而三物备或问何也曰送而恤遐而险焉虞仁也仕不避难重险不惧忠也别靡忘规陈责必五义也仁以树忠义以行之益之以贞何事不济是一饯而三物备者也诸君可谓善祖行矣 

送右副都御史孙公序 

孙公为都御史赴江西也以李子甞官其地问厥宜李子曰仆鄙人也宜何知焉夫不自政而谋人政者妄也不自陈而言勇则其言无稽敢辞翌日李子与客论天下之政而及江之西客曰孙公抚斯邦也境内狱省乎盖其人尝为刑吏矣以平名又录囚斯也然斯邦也赋其允乎讷必自今摧矣自孙之为参政为按察为右使所政知之也李子曰窃闻之天下一政因地异施故政以位殊位由体立立体显用藏诸其能是以米价之问智者瞋目牛喘下询君子与焉故此条原情执而罔狥积孚而宛成者刑吏之事也怀矜剖疑义以断例破坚伐幽录囚者之志也公符宣委亟恤缓征参政之义也持明悬平靡屈靡挠重轻付之吏严民畏按察之经也恊寅敷诚可否惟贞右使之程也紏邪扬端屹然岳安百度贞焉都御史之贤也巍威履仁镇危立利任怨而轻去挈纲而疏目踣猾而矜拙廵抚者职也昔予官江之西见右使者弗程也按察之弗经也参者非其义行也私计曰抚臣必紏之然弗之紏也乃程也经也其义行也私计曰兹必扬之矣然卒扬之扬事巨曰三司如何咎也曰咎在攸司威武临也若罔知闻也斯非镇危立利任怨而轻去之道也及觇其日为则簿焉书焉琐焉屑焉矣耳故刑贵亲太亲则烦赋贵亲太亲则劳兵贵亲太亲则剧心烦身劳益之以刻则威不巍自用遗人则仁不广仁不广则拙不容威不巍则猾不 

伏此所谓下行诸司务目而挕纲者也古之大臣不由也客曰某闻之君子异位而同功殊体而均効言有本也诗云维其有之是以似之故曰我战则克祭则受福言无往不可也孙公之抚江西也予谓其狱省而赋允也非欲其太亲之也自程而后程人之程自经而后经人之经也经以立程程以扩义义以定志志以干事则何豪不之摧矣豪不夺则民志一民志一则重犯法重犯法则狱省狱省则赋可允赋允则盗贼不作盗贼不作则兵戢而无用此大臣之业而廵抚之良也故曰同功而均效者此也越二日左使臧公偕诸寮来谓李子曰孙于君同年进者也同郎属而尝又共巷居其行也能无言哉于是李子以客问答语告臧子而臧子乃遂以李子之言告孙子孙子曰夫敷其义而弗指其事而顾宏厥辞李殆以言讳乎虽然非妄言者也厥言有稽矣 

送右副都御史臧公序 

大臣之出而镇也必在畿甸之外记曰天子使其大夫为三盛监于方伯之国是也方伯之国去天子远故不可不有出而镇之之臣出而镇之不可不假激扬绳紏之权故又不可不名之监故监者主控遐固外显宁而奠危者也今真保诸府犹古三辅之地所谓王之畿也乃奚取诸监而使之镇也此救时而顺势之道也政要曰靡一一之又曰持衡之势重则昂夫建本者未有不崇乎培者也今使之镇而取诸监者非欲畿内地昂且崇哉直隶之府不相一非方伯国埒也势不得更无监故置监者又以一之耳此所谓顺之也顺势以置监而监非方伯国埒之地则其体孤悬畿内近　天子则美丑易达一分以崇本重迩以昂化非假之岁月不效故监直隶府视他方难也是以　天子不易视监而监亦不敢视巳易此臧公监他方请屡抑而独监兹获欤昔　高皇帝置监也专任御史廵未始烦大夫也至今议者每私谓廵抚之官非　祖制斯见弊而不见时者也彼徒以彼非便宜材也利已靡任怨日伥伥冀转擢遂以为不必烦而不知按者守怕者也抚者济通者也怕者一于法通者兼乎化且今之抚者诚如召之陕以东异之关以西也亦何宁不之显危不之奠而矧遐与外之足忧也夫真保诸府古河朔之域而武悍之国也西临阨塞三关据焉已已之变贼尝抗刃飞狐而饮酪倒马矣日者流贼之起也夷怕山之堞而焚易水 

之台者几矣是其地内而外迩而遐者也与古之畿例异而事兼夫以昂化重迩崇本一分为巳任而益之以内外迩遐之兼此臧公监他方请屡抑而独监兹获欤古人有言曰图治于难言不可不慎也今以臧公才望此官此地然常自曰　天子不易视此官此地某亦何敢此官此地易行也可以侧耳风政矣先是孙公以右使为此官江西臧实偕群寮属予文乃予今不得不文于臧者其义犹孙也 

送童公赴京尹序 

童公之为顺天府尹也以河南左布政使府于省体亚尹视使品殿然非名使罔尹擢非大名使即尹罔北也斯非内重外轻义邪童公之为左使也几三易年矣拟擢公都御史暨乡者屡矣乃竟擢公尹又北也非以公名使又大者邪天下之势地近则难制荷重则难力体杂则职易挠顺天者古京兆之地而尹犹古之尹也辇毂之下棼紏盘错动干贵豪暮谋于幕朝諠于朝所谓河南帝城当近臣斯谓近而难制民之受病譬如木蠹朽自内始劳者欲息瘵者欲瘳禁邪袪害一趋同俗邦畿既熙四方是承厥机惟尹尹之轻重畿甸以之斯谓难力夫尹卿相之次也簿书期会犹云有司故其体差异史云前有赵张后有三王专而治者也今之尹若是乎斯谓难职处三难之地诚非大名使不可而以任公则公之素不推可知矣予尝窃论天下之政惠流威立信执义断非通弗济有容乃大故体心悉情布慈敷温高犬朴靡施此可言惠而不可谓之威端严廉厉望之肃如迩栗遐惧此可言威而不可谓之信令行禁止画一靡移此可言信而不可谓之义破幽剖疑不吐不茹苟有弗合死生以之此可言义而不可谓之通曲成委就从之弗失巳违之弗取怒此可言通而不可谓之容法坤之藏凖师之畜含垢掩疾不动声色纲举目清有斯六善而后三难可行也何也尹也者卿相之次也故其器常患不洪然犹有司也故其才常患不通而又益之以义信兼之以威惠此天下之良也童公有焉尹不足为矣公犍为人也以进士历都给事中参政左右布政使擢今官云公之擢今官也三司诸大夫饮饯于公分燕于私备矣已而相谓曰伯叔倡和载之诗回路相赠述之礼言昆弟友朋非言莫申也夫寮也者义犹昆弟分则友朋者也于是相率征言于李子李子曰夫童公者予知之素矣是卿相之器也有六善焉尹无难为者矣 

送陈公序 

陈公以河南按察使而升山东右布政使捐讯鞠典敷布远刑狱就钱谷去紏擿司科催前以法今以教法主义教主仁是升也阶崇而职异矣于是有问李子者曰君子有遗虑智者无兼能陈公固才臬将复才藩乎李子曰考来于往察隐于彰故往者来之证也迹者心之应也陈公尝为令矣才令也为御史矣才御史甞按察副矣才按察副而又使矣而又才使则今不才藩乎窃闻之君子异位而同体异体而同功异功而同心故藩臬台邑者位也卑崇相承宽严以之者体也仁宣义决视履熙载者功也然发之才而由之心故迹者心之应也夫牛羊之于人末也昔者奚饭牛式牧羊也移之官奚以秦霸式为令才斯何也通也通斯同同斯功矣是故邑可也台可也臬可也藩可也如孔子委吏可也乘田可也中都宰可也鲁司寇可也斯所谓证诸往者也不然必自计曰吾奚藩奚臬奚台奚邑官至而后习斯学养子而嫁者也故同者由之心者也异者即乎事者也功者证乎迹者也体者杂乎位者也通者贯乎一者也问者曰若是则陈公进而卿不为名卿乎李子曰名卿哉曰名相乎曰有本矣 

何公升南京工部右侍郎序 

何公以都御史廵抚我土再历年乃有今命盖出台而就曹辍纲维而佐水土者也以阶则六佐为崇以官则司空古列之三公以职则今散而前要以地则北重而南轻矣是时何公年将耆尚未子会又丧其夫人乃公恳疏乞归或问李子何公归允乎李子曰弗允曰奚知其弗允也曰以公之德之功知之窃闻之为而靡挠之谓执同而罔随之谓介小而容之之谓恕存而念之之谓厚诺而终之之谓忠先而鉴之之谓远优而俟之之谓大斯七者古所谓德之经而政之所由行也是故是人也治朝之所必庸是以在下则升在上则旌在野求之在位明之夫何公者德而位乎上者也方将明之归何可得矣在干之九五飞龙在天利见大人　今皇帝继统也乃夙夜思德焉庸而虑之曰为矣挠乎同矣随乎小或罔容容者厚乎厚者忠乎忠而远乎远而大乎既见之而庸之矣八坐兄矣乃又虑南有位焉若曰不仍虚乎若是则何公者即恳疏乞归无允之矣或又问功者何也李子曰窃闻之政外无功故执则法立介则类分恕则爱扩厚则惇积忠则众附远则器洪大则量富量富则大事断器洪则承荷坚众附则易使惇积则易亲爱扩则惠泽流类分则善恶别法立则纪纲修以是临民无往而非政以是为政无往而非功矣故曰政外无功曰日者齐寇犯我东鄙也飞箭满眼炎焰昼赤淮泗河洛之问讻讻如焚而公乃使钺即戎指挥而平之斯所谓折衡尊俎者也及其明之也乃水土焉寄何也李子曰君子之政始诸身以加诸民曷为弗成曷用弗功诗云右之右之无不宜之是也何公尝为县矣而县焉成尝监察矣监察有声为郡为臬为藩矣以郡以臬以藩名斯足以观政矣何也德为之也故忠其衷也厚其征也恕其行也执其操也介其节也远其期也大其规也斯古所谓德之经而公之政所由行者也是故重轻之者时俗之论也南北之者急要之心也　明天子固宜　诏公入矣公行之日三司群公饯之郊公曰幸问言于李子于是群公乃造问李子而有斯序 

赠翟大夫序 

翟大夫者河南按察司副使翟子也翟子为给事中也劾章怒枢要坐是出补佥事佥事虽大夫然银青而谏垣出是官也时眼怕卑之于是人咸谓翟子危或教之曲解乃翟子则顾毅然曰得不得命知不知人非其道以求之君子不为也况求之未必得哉居无何枢要者去于是翟子进副使阶中顺易银以金换青为绯褐盖聪马英英赫赫奕如而巍如于是人则又咸为翟子贺乃翟子顾又欿然弗之居也曰夫君子之诤也非以快捷方式也其进也非恃幸也是故居尽吾职焉已毁誉何知吾量吾力焉已进止听之故法者不任情以出入君子不低昂以徇时是故翟子莅我邦也吏严而民降罪之靡冤讼者寡怨行之三年令问彰显夫是则翟大夫之行焉已或问翟大夫何以贤也李子曰人也殆有真贵者也夫有真贵者必有至质有至质者必有浩气故气者禀也质者成也贵者征也今夫松栢固世之谓才也然斧之则析挠之则折火之则灰水土则朽乃若金玉之为物也从革罔渝瑟温而栗炼之愈赤宁碎靡蚀斯何也其质至也是故天下之言贵者未始不之归也故诗曰金玉其相传曰金声而玉振之夫文孔者古之大圣人也而赞之者必曰金玉金玉固知二物者天下之贵也夫翟子者诵法孔子者也又怕自曰文王我师以是观之殆有真贵矣人也其质至也其气浩矣夫是则翟大夫之行焉已大夫某名某字号青石子昌邑人也其为副使也则嘉靖二年夏也 

观风河洛序 

观风河洛者为廵按谭子而作也观风者何其职也河洛者方也谭子之莅我邦也度而能贞肃而有明潜洞臧否旁烛冤幽见之苟真飙激山屹利害罔移也于是君子佩爱小人服威吏惮而缩民恃而舒然声迹泯焉坐竟日默如也斯何也天下有大通焉观是也有大几焉风是也风以几动几以观通是故无遁情焉情者风之所由生也廵按者以观为职者也即情以察几缘几以广通因通以求职鲜不获也故君子谓谭子善为政虽于天下可也河洛先之矣是年也谭子实监河南试大梁士试而中者十有四人也十四人者相语曰我监公何以大通于几空同子曰士读易乎观之为道人已之道也然君子观则先已故曰知风之自自我始之也其有职也则戒之曰尔惟风儆之曰巫风滛风乱风言其观贵已也夫谭子者懋于德者也德而风故其动几动而通故其观无遁情是故以执则贞以用则明潜之则洞旁之则烛爱孚威行吏缩而民舒也斯何也德者所以为风者也情者所以流德者也几动于微通成于广职斯获之矣故君子谓谭子善为政然河洛也厥方狭矣诸士曰古者陈诗以观而后风之美恶见也我监公声迹泯而其德大通于几不谓天下之材乎于是赋观风河洛云河洛者狭之也冀太师采之献诸天子空同子曰民诗采以察俗士诗采以察政二者涂殊而归同矣故有政斯有俗有俗斯有风 



【卷第五十四】 

【序一十篇】赠郭侯序 送陈汝州序李君升按察司佥事兵屯颍上序送梁处州序送李德安序送乔太常序送何职方序送程南昌序送马布云归序 兵部尚书华容刘公归序 



空同集卷第五十四 北郡李梦阳撰 　序一十篇 

赠郭侯序 

郭侯为开封府同知三年人曰郭次公升矣已而果升而为汝宁知府人曰郭公将转而为开封已而果又调而为开封李子曰窃闻之三王不沿礼五伯不袭智是故政也者因民而为者也故顺时者致昌者也信谋者审方者也俛志迟回者后时者也今郭侯为开封也于斯三者何由焉且夫顺逆者势也大小者形也彼泰阿镆铘于人非不利也设倒其柄则玩而不畏故曰径尺之鱼不游于蹄涔横海之舟不纳于江河今论者不察乃辄立议曰郭君必以其为同知者为知府又曰必以其为汝宁者为开封是何异于胶柱而鼓瑟者哉且知府之与同知其得为不得为至易知也夫开封者史所谓车马之凑四通八达之衢也于今则有监守之臣有临辖之司有诸王之国其属城则四十有三其赋讼徭役勾干簿书之扰盖奚啻十倍于汝宁而又日仆仆跨鞍马奔走逢逆如是而其势能尽如为汝宁否哉且夫宽猛者人之所时有也孔子曰平易近民民必亲之然而肉刑虽三王之势不废此又何也故居士不宽孔子以为不足观然摄政七日而即诛其乱大夫卯故曰宽于良严于猾宽主恤严主戒今郭侯将为宽者邪抑严者邪谚有之曰近火先焦开封近火者也百姓茕茕嗷嗷难堪矣盖其地人众杂人众杂则其俗易偷而善造伪吏隶胥史之徒又辄相鼓扇益盗奸即蹈死地罔避惧彼其乘肥马戴貂帽着文绮衣者盖踵相接也大者白手置田宅与豪富埒矣此其责在知府邪同知邪余故曰知府之与同知其得为不得为至易知也且今人谁不谓包拯欧阳修相继为开封也盖拯以严峻起及修代之用宽亦起夫二子者固并所谓有道仁人也乃其治同功而异义乃又并显盛传世由是观之为政各任其性同情能附实则民亦易化故曰其所令反其所好而民不从今论者乃顾又谓郭侯必用其二不然且妨于政岂不谬哉 

送陈汝州序 

陈子以钧州同知升而为汝州知州李子闻之色沾沾喜幸曰夫陈子前为郎中矣至彰也然岂料其左而卑也今之为汝州即非彰也然关诸天下不细也夫天下事势譬之弩也而其动则犹机也坤之初六曰履霜坚氷至夫霜之于坚氷相远也动乎此而应于彼乃若是神何也此不谓至微至微者邪故曰知几其神乎夫阴阳善恶君小小人未尝无类也故阴阳者形也善恶者行也君子小人者朋也形不独立行不特成朋无逆从是以泰之初九曰拔茅茹以其汇征吉而于否之初亦云故曰同明相照同类相求云从龙风从虎圣人作而万物覩故朱慱虽贤必俟其友乃结绶贡禹即非不肖然不能不因人而弹冠由是而观方今无朱贡之徒则已诚有朱贡之徒闻陈子兴有不弹冠相庆者邪孔子曰富与贵是人之所与也且今人孰不欲富贵假令陈子巧诈善宦卑卑与世浮沉或富厚多金玉货财无论一知州即令立致卿相大夫余何所喜幸焉陈子人品道德诚足为天下喜幸即令隐约终身予愿为之执鞭不辞候今为知州矧将彰而为卿相大夫记曰力田不如逢年善仕不如遇合今陈子亦谓之遇合者哉非邪钧州知州李君将有礼于陈子念独余与陈子故同郎中也为友而又故知陈子于是伻来谒余以文曰邦彦不幸不获交于下执事然知天下有先生久矣敢为吾汝州请然予闻李君亦令名豪杰人也因并告曰陈子行君亦可以弹冠俟矣 

李君升按察司佥事兵屯颍上序 

兵刑天下之忌器也然圣王能使人不犯刑而不能使天下无兵能使兵设而不用而不能使兵一日而无食能使兵足于食而不能不分之以官何则专其事则有绪而易理责众则劳倍而鲜功昔周成康之世刑措四十余年不用可谓极治然犹羽旄童于礼器于戚存乎乐舞兵车藏于比闾故曰圣王能使人不犯刑而不能使天下无兵当是之时四夷宾服干戈朽于武库然犹岁终计盈缩九年论耕畜故曰能使兵设而不用而不能使一日而无食及其立官则司寇司刑司马司兵司徒司食故曰能使兵足于食而不能不分之以官今按察提刑官也益之以军马城池则司马事也又埤之以屯田则司徒事也是故其境内刑有弗允以问司寇司寇乃下而问按察兵有弗修以问司马司马乃亦下而问按察食有弗给以问司徒司徒乃亦下而问按察按察所主之境地诚狭也兵少也屯寡也犹之可也今李君主颍上之境其地跨江淮边四省而犬牙民健讼而善潜非必巨狱以隔别虽小亦频年无了期李君信善刑然能使之咸允乎盖所辖卫兵率万计其官率各奴戮鱼肉之又素跋扈稍绳则亢大绳则讦更大则计脱之君即善兵能必其无不修乎又屯田疲弱不尽恳豪强占膏腴租入或于私门逋欠积而牵连李君即善调食然又能必其无不给乎余故曰责众则劳倍而鲜功虽然得其本万事理李君固明恕刚慎人也识高而变通夫明恕刚慎者政之本也识高变通者才之绪也以此治事尚有不允不修不给者乎且君故为司寇属至着也又出而知陈州矣此所谓贤练之吏也如此而尚有不允不修不给者吾弗信之矣今天子夬夬明断方袪故布新他日或问江淮间刑于司寇司寇诚对曰允矣问兵司马诚对曰修矣问食司徒诚对曰给矣又咸曰此兼众责而能功者也则君不谓之得其本者而谁邪三卿者佐今　天子用之天下者诚皆有本者也则刑不可使之犯兵可设而不用食可无不足也此所谓圣王之治也 

送梁处州序 

同年者擢同年同部者序而送焉义起也盖惟我癸丑之在吾部者为然癸丑之在吾部者前后三十四人十二年间擢者二人又皆治郡亦寡矣前刘岳州往王叔武首序之兹应枢往处州佥谓予当序夫序叔武备矣予何能复言然窃见自内补郡者怕怏怏不自满非谓郡剧且劳而其势有不获尽专者邪夫以金绯坐堂上州县吏承风走役悦则利怒则威一郡之休戚雨旸寒暑山川鬼神之食惟守主也而按讯有推官攵逋有通判兵戎有同知亮工分职各其成案而决于守守可则喜否则惧如是而谓剧且劳而不获尽专焉者何邪守诚曰是侵吾掌刑吾刑赋吾赋兵戎吾核仆仆案牍间日不暇给疑推疑判疑同而不之信而是三人者皆将敛避退缩虽有能靡所自效于是事有所不举矣监者入其境则曰守误之守误之挫辱抑厄以衄其锋州县之吏观望狎玩不复有所警饬亦宜矣如是而欲专欲不剧且劳可得邪夫三者达之天下者也应枢是行将自刑自赋而自核之与抑付之前所谓三人者而可否之也应枢入吾部历试八载声称满人口性坦达无较是固天下之器于一处州何有处州在万山中民质直简讼蚕岁三四熟其租易办卒伍勾扰亦亚于他郡前三人者且各易为力而贤口应枢与之决可否而行之其郡不大治雨旸寒暑不时山川鬼神不享不佑有是理邪然此特予所窃见者尔不敢不为应枢告他则叔武备矣 

送李德安序 

李子同年进士曰李宗干者以户部郎中擢德安知府故事同部擢同部同进士者为言赠焉于是李子谓宗干曰德安非古名郡欤是在云梦之间矣其地高山广薮利耕织樵牧水者捕鱼虾宅舟楫然其俗轻悍而健讼君子则多机术把制人是楚之遗也子往何以为政宗干曰其信乎立于信措于敏昭于断与厥休息如何李子曰善哉备矣宗干曰何以益我曰无巳则宽乎综密以辅之乎且两汉循吏子以为孰优宗干曰无踰黄霸曰霸无赫赫之誉若赵广汉辈所为而天子赐车盖黄金下诏褒誉人到于今称之弗替非用是道欤当是时昭帝立幼大将军光秉政遵武帝法度以刑罚痛绳羣下由是俗吏尚严酷以为能而霸独用宽和为名是岂无见者欤夫守近民者也日理民为事顾率务体格靡所司察观霸所为亦可以少省矣霸治民鸡豚谷马米盐烦碎之务罔不精力某所大木某亭猪子尚应口道之况其它者欤今之守能若是乎宗干于是起谢曰吾性刚不柰事事微子之言吾几不政矣李子曰夫刚干之质也阳之用也是故综非刚则隳宽非刚则弛明非刚则苛敏非刚则息信非刚则变夫刚美德也吾子何患焉宗干喜诵曰生我者父母知我者鲍子乃再拜登车而别 

送乔太常序 

元年春　天子肇祀天地既合群神于南郊乃复遣使祠天下名山大川暨古帝王　宗室王墓告始也书曰望于山川徧于羣神是也自山以西其镇曰霍渎曰河海曰西海帝曰娲曰汤　宗室王曰晋曰代曰渖则吾友太常少卿乔君往侍祠建节行盖道井陉泝太行南并蒲坂反于太原北抵鴈门云中历数月乃还往反盖数十千里按祀典王祀四望天子始践位祀之廵守至其方则又祀之故公羊曰天子有方望之事至汉宣帝令使者持节侍祠于是近臣始摄天子祀事而匦帛载御祝与百神抗礼矣祀之义有三一曰尊神二曰尚贤三曰展亲夫晋代渖所谓文之昭也娲汤古之神圣人也河海霍望也于是时将　天子精意能靡所弗享非太常所有事邪太常掌百神之祀素行无丑于神明又晋之山川所生也夫三者备矣非太常享而孰享邪是故孔子曰我祭则受福言有本也山西连年凶赤野千里黍稷不植牲牢羵瘠百神之典将有所不给今　天子践始遣俊臣往修禋事如是而复雨旸愆期甘泽弗降神曰失职贤曰助慝亲曰悖德夫山川鬼神岂若是极乎子行矣予于是望之矣 

送何职方序 

今之所谓贱丈夫者非薪若乎至其道山泽之事虽善方舆家言莫能诘其所从来此无他践之实者言之切身亲历之与得诸口耳者异也夫言于人亦难矣兵也者难之尤者也山川草木之利疆异而界不同车骑步短兵长戟剑楯矛鋋弓弩之施又相什百不齐故曰大小异形强弱异势险易异备彼坐高幄拥僚佐谈万里外事设非身践其地信才且知而克一一中哉赵充国汉名将也及讨西羗则曰百闻不如一见愿驰至金城图上方畧然则兵果易言邪新　天子即位锐意戎政乃　勑司马卿属数马子边镇而榆宁肃三镇则以郴阳何君往君少年负骏才至于兵戎之事又为长兹奉　玺书践万里之域异疆殊界将靡所弗陟窃于君有贺矣君前在职方图天下地形寝壁上号曰卧游予间叩之曰吾得其形焉踰年又扣之曰得其势焉再踰年曰得其备焉然终不以是自是而予亦不以是是君者以未践也天下之患莫大于西北边西北边莫大于榆宁肃三镇者君践有日矣归坐高幄拥僚佐谈万里外事尚有能诘之者否邪予于君之离是故以之贺而不以悲君幸勿诿曰吾之行数马焉耳矣 

送程南昌序 

正德元年秋九月户部郎中程君拜南昌知府之命是日朝士夫咸叹息为君惜谓君守南昌弗宜其言曰南昌省下郡俗机狡健讼君非法家者流性简静鲜事事又怕疾信若是南昌不置守乎夫天下性同也南昌之人独不守同乎守之于民以分则帅也义则师也亲之则父若母也父母师帅不可以机狡逆其子弟与卒徒而为之守者以之逆其民欲民之不机且狡得乎假令程君斥简以狥扰摈静以狃暴治其民而民从之且犹不可而况未必能治治之未必从乎且天下之事不能皆试而为今举其大若要者钱谷甲兵讼狱三者而巳必欲其皆试而为必从事于衡石矛鋋桎梏之细而后称司农司马司寇之位设终身不为司农司马司宝而前三事者将终身不之谙乎程君固未始试司农者及仕为司农属即赫赫以能著称今往理郡讼有不著称者乎父母之于众子有讼未尝不断断之必当者其视均也有不是未尝不挞挞之不怨者其爱等也非均且爱必不能服其子之心惟师与帅也亦然君苟以施之子者施之南昌之民南昌之民必治治则不争不争则化化则其功易叙当是时峩冠坐堂上百胥羣姓奔走承奉于下岂必强力者而后能邪故曰操简以御众居静以制动此天下之政也予于君官同部又同进士不宜无言以别会曹长胡君伯雍合郡轑友以文见属遂发其所欲言者如此 

送马布云归序 

马君布云主事户部四年矣一旦致其事而去同僚既醵为之饯而又属予之言予幸接下寮日以簿书期会为事其何言之能为虽然窃有闻焉君臣之义道不合去言不听去不得其官去年及去矢去以予观布云年未及也非疾者也布云刖为中书舍人九载克厥职乃擢主部事布云又克部事乡督太仓粟吏不敢蹈奸于是誉督天津粟天津之人咸藉藉称明斯非不得其官者也非所谓言迕而道违者也而何以遽去无可去而去予于是知布云之贤也夫自士大夫以官为家进退之义摈而不讲于是有老死于位而不悟者秽行诡迹之士遂宴然行列蒙诟詈不顾甚有病卧床褥犹日探除拜问调迁者使其弗事事则已苟或事事而能以不得不听不合去否也嗟乎予于是知布云之贤也使布云不得其官去言不听去道不合去老去疾去犹为贤矧无可去而遽去邪夫宦譬之海也百险备焉逆之则危犯之则溺不知而不去谓之逆知可去而不去谓之犯布云兹去譬若泝恬波而行兴意穷极舍舟登陆其有不乐者邪布云伟躯干美髭须豪爽尚义少失意于科第老复弗究其官必考寿乐其余年必生贤子孙日大其家不然何以与危者溺者别也 

兵部尚书华容刘公归序 

公自去岁上书乞骸骨　上察其忠诚勉留之至是三上书不许会公目疾引请益力　上不得已许焉赐玺书文镪有衣一袭行之日冠盖车骑填塞路衢道旁观者咸叹息争走觑公聚而转相语岂不为至荣幸事邪议者谓公前以司农卿归　先皇帝特诏起之置之左右委以腹心数　召对访延失得故每语屏从侍必移刻乃罢所谓帷幄旧臣者今　天子幼冲茕茕在疚四境未辑忠鲠耆旧之臣不可一日去左右又大司马者佐王平邦国者也公去谁与理邪公不听比去议者以闻　天子廉公有决志故卒不留公夫士有必去之志而后有不可夺之节故古之人有招之不可来而临事麾之有不可去者岂不为俊伟烈丈夫邪为公者诚曰吾可去去焉卿又曰吾可去去焉大夫又曰吾可去去焉朝去一公暮去一卿又去一大夫君人者必谓荣贵利达不足以尽天下之才天下之才亦必自以利其荣贵利达为辱若是即使公决于去何不可邪知天下之才以利其荣贵利达为辱将遂以是风天下故卒不留公若是天下之愿仕于朝者且駪駪至也先王之训人也语交际必曰义进退具焉先之以几显微生焉决之以时消长形焉故亡义者贪昧几者危悖时者残三者有一焉上之人必贱之曰是求荣贵利达者惟夫贱之也故天下之愿仕者不至故曰郎使公决于去何不可邪公前为司农卿诸生以郎吏事公洎为大司马公以旧郎吏又数数见愚无似诚不能状公然窃知古之所谓大臣者有是义也易曰不俟终日殆公之谓矣既相率祖公于都门北地李某乃为之序 



【卷第五十五】 

【序一十篇】赠豫斋子序赠蔡济之序赠王生序 赠畲思睿序赠汪时嵩序送史泰序 送严世臣序赠王弘化序送左载道序章园饯会诗引 



空同集卷第五十五 北郡李梦阳撰 　序一十篇 

赠豫斋子序 

豫斋子者歙鲍氏辅之号也鲍氏三岁而丧母十六而商中年出分五十而行成家就君子谓其行有合于豫于是字之曰以立言凡事豫则立也又号之为豫斋子言其立本诸豫也或问李子豫有说秋以加鲍子李子曰豫有四义先事而备者贵其几居顺而防者戒乎逸既成而受者羡乎享随寓而迁者用乎时在易之豫重门击柝以待暴客盖言几也先事而备者也然在初则鸣于三则盱于五则疾于六则冥何也斯所谓戒也故不几不知不知不戒不戒不享享者何也二之贞吉四之盍簪是也然必由于戒何也时与位殊也夫天下未有不生于忧患者也鲍之为人也未形而识微垂成而虑患大谛而小详情深而意远乃其商也察低昂酌常变齐盈缩审弃取故其利怕数倍而鲍之分也二百金耳十年乃有金二十百然皆分内无刻削损心之行斯何也先事而备者事无不济者也斯豫之几也然它商利则率侈□盛以明得意鸣筝竽挟妖艳策肥茹甘乃鲍子则顾益务实守约不鸣不盱不疾不冥语人曰官怠于宦成病加于小愈家毁于纵财耗于奢故其日费有经岁计有纪久于外不近妇人亦以表范于朋侪斯所谓居顺而防逸而能戒者也故其货积身安子孙成立年近五十言行重于乡评斯不亦享矣乎是故君子与焉称豫齐子豫斋子云乃鲍子则又仁藏而义显往往济急而扶危以为自事李子曰予观鲍子之行而知豫之道该也何动非顺何动非时顺而复时乃何行不成矣歙君子曰鲍之父殡也久矣而辅也匍匐山林竟获地葬焉斯亦顺动之一欤李子曰天之所助者顺人之所助者信鲍子其得天者欤然由诸豫也是故称豫斋子 

赠蔡济之序 

蔡生鏊中武第归李子喜造焉已而叹曰析薪有理导民有以蔡氏之谓哉予于是知国之有纪也昔者先王之导民也不欲其独文也是故生而县弧长而佩剑隙而搜狩敌而戈矛然又不欲其独武也于是迪之诗书习之俎豆军有军礼射有射爵是故其□君也曰允文允武臣也曰文武吉甫言不贵独也后世典用既殊猛愞各途逢掖寡断介冑愚粗位乏兼材迄于有今制定科兴策攵射征遂使弯弓兜鍪之夫有揖让折冲之能是故据要拥纛绥内和戎匪官之旷有纪之证也然蔡氏膺之厥子是继诗曰教诲尔子式谷似之蔡之谓哉左史王公曰鏊之鼻祖挺自行伍连帅有闻施及厥父四世矣鏊之祖往训之家曰慎尔戎事无忘厥文鏊之父又谓鏊曰小子勖哉尔祖有训是故鏊之父兄弟并兴文武各第立帜揭幰双璧是辉鏊今继之厥后足占矣李子曰被风者偃得源者永国之导风故其行速家之导源故其获深微王子予讵知蔡之能家也封丘黄子曰李子善言国纪王子善言家训虽然遗厥本矣匪德弗承匪德弗启西畴公儒雅弘裕秉直而布诚忠上而信下具兹五德矣是兼材也有子如鏊宜哉 

赠王生序 

夫华池西鄙之砦山也其俗牧樵衣裘毡不识文字其地苦寒其人民零散而艰难然其地顾产王生王生者则诗书衣冠徒也余之寓华池也在弘治丙辰丁巳年其时王生始遇余而从之学夫王生起家非衣冠故族也无诗书之世业也穷僻寡陋鲜同声之冑也一旦弃牧棰坚褐挟册书从予学是谓耀至宝于污秽之乡秀芝兰于丛棘之中卒夺巍科致身显名岂不谓异常之士哉后十余年而当正德巳已王生自京师还而过大梁见余然犹为青袍生涂路坎坷于是告王生曰窃闻之富贵在天行藏有命久速有时古之人不有起自寄食牧豕而身为将相者乎岂其始才知弗人若哉亦时有遇不遇耳故曰虽有至宝自售则轻芝兰逢春香乃发生故不务修已而求富贵者谓之违天藏而求行者谓之逆命久而求速者谓之悖时斯三者君子不由也子之归亦修已以俟其自至者矣耳王生曰夫孤立鲜就独行无成余处穷僻寡陋惧不修也乃今闻教矣 

赠畲思睿序 

夫举其身而豫能自知焉者寡矣故寿夭吾不得豫知其寿夭疾病吾不得豫知其疾病祸福吾不得豫知其祸福子孙吾不得豫知其贤不肖故欲吾寿戒凡戕吾生者已矣欲少疾病不为诸致疾病者已矣欲寡祸我不为祸端巳矣欲子孙贤教子不为不贤已矣我教之不为不贤乃仍为不贤也此下愚不移者也古之人有焉丹朱商均是也我不为祸端而或祸我也此无妄之灾也若孔子厄宋魋曾子避越寇是也不为诸致疾病者而疾病也此谓之命也冉伯牛是也不为凡所戕生者而弗寿也此之谓天也颜回是也夫六人者皆大圣而大贤而其遭乃顾咸若是夫畲思睿歙之田野氓耳未必有圣贤之行也今其三子皆克家是不为不贤也夫妇各八十余岁是寿者也然又康强是少疾病也生无灾厄是鲜祸也则何也李子曰夫天道好生而福良人道积善而有庆故人不必皆回能弗戕其生虽有不寿焉者寡矣不必皆伯牛能弗为诸致疾病者虽有疾病者寡矣不必皆孔曾能自不为祸端虽有祸焉者寡矣不必皆尧舜能教其子孙不为不贤虽有不贤者寡矣□曰大小之应捷于影响今思睿兄死无后不利其财事其母以孝闻非自求福者乎寡欲慎躬非不戕生者乎且又何疾病矣躬行率其子孙非教之不为不贤者秋故曰人有必寿必寿而不寿乃始曰天有必不疾病必不疾病而疾病乃始曰命亦有必福必福而不福乃始曰无妄之灾教之有必贤必贤而不贤乃始曰下愚不移故曰影响之道大小以之处常则虽微必应遇变则圣贤不遭鸣呜善观思睿者其知天下之际乎 

赠汪时嵩序 

鲍辅氏告我曰歙有淳行人汪时嵩者于辅外舅也而今六十矣辅闻之六十始寿夫寿未有不文以彰也而彰也必赖于名文敢请予曰未同何言为夫不知其人而颂之者佞也敢辞鲍曰时嵩可以文者五焉予曰五者何也鲍曰汪巨阀也系出越国公某而时嵩祖号碧山翁者以文行称尝树桂堂前桂至今存也以是厥里名业挂云斯亦足以呼乔木家矣夫汪阀巨而繁人而时嵩长于其行至百三十人余焉长而义鲜不悦也夫勤俭和审四者士之优也而时嵩有焉是故以商则顺以耕则获且今喜谈而乐道者非谓久而同居者罕闻哉而汪氏同门出入内无间于人言今十有一世矣予曰嗟予闻诸君子礼以义起文由譬阐行以类求故人情莫不有亲亲之莫不爱焉爱之必祈之曰百寿不巳必曰千寿又不巳曰万寿寿之而假文焉行兹非先王之程也然厥义存焉甥舅者婚姻之经也推内之爱以爱其所生而文以寿之礼也故曰礼以义起鲍君足当之矣夫文者托物以宣者也故古之寿有曰日者月者山者川者冈者陵者松而栢者凡以达爱焉巳矣适有丛桂于是作丛桂之歌歌曰有树偃蹇兮堂户君有瑟兮胡不日歌以舞金昆兮兰孙沓以进兮朝龡箎兮暮击鼓斯亦取譬阐文达爱之义焉已而闻之者乃曰李奚笃于时嵩夫子贱取斯于鲁贤尹公择友于学射王射门阀朱陈世姻非其类者固鲜有聚者也鲍之父时明者诚孝而着行君子称焉而辅也靡较兄货孤立而润屋推计其姻门时嵩寿誉五者是征已故曰行以类求者此也鲍又曰厥父永实生二子长则时嵩时嵩配程氏孝敬善握家有三子二女孙三人云 

送史泰序 

驿有舟有马兼水陆者兼舟马其最着自京师陆行南皆大驿大驿有南马其丞与州县长吏埒富次则自京师水行然不逮陆驿甚陆驿非阁大臣及权力所役使不得除即除不购不得以为常人亦不之恠也史泰以陕西承差至京师不得为阁大臣及权力者使及除贫又不得购于是除平望驿丞平望据水僻较之自京师水行不逮又甚临行意忽忽不乐予谓之曰子闻周官乎周官虽卑未如遽传牧廐各慎厥职惟厥贤故天下大治昔者单襄公假道于陈以聘于楚谓其侯不在疆国无寄寓县无施舍占其国有大咎曹之候人何戈与祋能称厥职诗人歌之今之驿即古递传寄寓施舍丞即古之候也且若等向非齐民邪以承奉奔走之力　天子录之俾列在末官岂谓思与州县长吏埒富邪何为忽忽至此史泰曰今号明经居尊官职宣助教化乃日务富厚蓄金帛为子孙计夫驿至卑也丞至末也莾走承奉之职易称子何望之过哉予谓之曰人之美劣不系官之崇庳古之人歌之咎之独非此等官邪假令若等不慎且贤即巳诚慎且贤孰谓无助于治哉法驿丞得捕逻境内录其绩夫平望盗薮也轻舠利出没云涛烟浪间至横也子西北人也壮膂力精骑射即其所事岂直奔走承奉间邪史泰曰然微子无所闻教史仲成者永乐间都御史也有风裁庆阳安化人泰其孙也泰于予有葛故于其行为之言 

送严世臣序 

教人者固教于人者也其始教于人也见彼嗜酒喜宾客怠厥事诸生以所业请辄置诸案上不理数日再请曰姑徐徐再请乃不得巳朗诵一过指示之曰某善某疵某不惬吾意更为之更为以请亦复若是因循岁月计馈遗腆薄鹃憎喜有它故辄取憎者而挞之诸生信谨厚有不退而心非者乎夫吾既退而心非之矣它日以所教于人者教人可乎盖教官卑而禄薄俯仰不赡鲜有弗陷于是矧郁郁衰迈之士窃升斗以苟朝夕彼始虽心非其人而终不自持者岂少哉严君世臣少好学负大志累试有司弗偶年踰四十始取宾贡拜大名府教官以归君曩在诸生列端方雅饬见礼于其师师有弗义辄从而争之人谓君他日必为良师兹行也其不以教于人者教人必矣其终能自持也较然矣予既重君之为人又喜大名得良师作送行序 

赠王弘化序 

弘化湖西人侍其父地官大夫北学于京师去岁则从其外舅康大夫馆于汴馆礼既成将复学于京师暇日因谷生者来顾余曰愿以言请余席未暖且北行况未同而难言辞谢不敢受弘化五顾余而意益坚以书讽谷生者至再至四夫弘化之好予言亦至矣弘化少岁有俊少出而壮观往来燕赵梁宋间车马仆从光耀气焰意者恐人或不肯言而属予言之欤夫当是时谁不愿因言托交于弘化因弘化托交于其父其舅弘化第未始有请耳庸有请而不言者乎顾独恳恳于未同而难言者予固谓弘化将求益于是行也弘化陶成父舅师友之贤览都会文物之盛所以修于身见于世者宜无不备而复求益焉何欤余不幸学古未成反戾于今质劣以阻合疏散以招谤方恐惧退畏以求自新虽有一得弘化能相信不欤予故因谷生致意曰愿弘化行其所学求合于古而不必拘拘于今是行也请于其舅其父再请于其师以予言为何如也 

送左载道序 

君子之仕也非为人也人之望于君子非欲巳悦也然舍是二者则难乎免于今之世令卑而近民者也卑则易凌近民则难称易生忽难生畏夫苟忽之矣虽无心于已悦而稍不如意则怒苟畏之矣虽无心于为人而稍不如人意则沮斯二者势也及其弊入境观逆入邑观趋去则观所将苟无一失于是称之曰良令良令匪徒称之又从而荐之为之令者惴惴焉亦惟恐失诸是以为之辱故凡可以悦人者无不为矣如是而谓令不古若尚安咎哉昔子路治蒲三年孔子入其境曰善哉恭敬以信入其邑曰忠信以宽矣至其庭曰明察以断矣吾侪诵法孔子者所望诸人与所自为乃若此无惑乎令之不古若也左君载道举进士拜永年令人亦不之悦铨司闻之曰不为人者必能为其民盍再试焉于是改太康令三年邑果大治上其绩于铨司铨司喜曰吾闻若令一而民听所谓敬以信者邪又闻若务大体靡所苛察然自其治邑境内无冤讼所谓宽以断者邪设有未至亦吾夫子之徒也大嘉异考上上呜呼世有特立之行苟无深知而能免焉者寡矣君子而好古者观于载道亦可以自庆也夫 

章园饯会诗引 

章园之会宾一人升之主三人元瑞庭实其一予也园主一人千户伦是也亭设四几上三下一升之居中予以齿居左皆专几元瑞庭实则共几而坐元瑞居庭实左下坐而北向者园主也时升之报政将归赠留之言皆不可少予诵杜甫千章夏木清之句为五阄令侍子拈送焉予即得千字右旋而成句人人大赏异盖数之适然如此升之既得阄义难辄避乃以次书之云曩予会升之河西关有倾盖之雅是时升之书学欧阳询诗吾不知其谁学知其为唐也今其书若诗吾不知其谁学知其为六朝也说者谓文气与世运相盛衰六朝偏安故其文藻以弱又谓六书之法至晋遂亡而李杜二子往往推重鲍谢用其全句甚多梁武帝谓逸少书如龙跃虎卧历代宝之永以为训此又何说也今百年化成人士咸于六朝之文是习是尚其在南都为尤盛予所知者顾华玉升之元瑞皆是也南都本六朝地习而尚之固宜庭实齐人也亦不免何也大抵六朝之调凄宛故其弊靡其字俊逸故其弊媚诗云乐彼之园爰有树檀其下维萚择而取之存诸人者也夫泝流而上不能不犯险者势使然也兹欲游艺于骚雅籕颉之间其不能越是以往明矣予好文而未能窃以所尝自规者为升之告试质诸华玉以为何如 



【卷第五十六】 

【序一十一篇】寿兄序【蔡霖　巩臣　王春　郭旵　赵泽　李环　黄彬　仝正】姜翁夫妇八十寿序 封监察御史王公寿序南园翁九十寿序汪子年六十鲍郑二生绘图寿之序 陈公六十寿序 黄太夫人八十寿序 鲍母八十寿序 柏溪君哀序余公挽歌诗序 周处士挽诗序 



空同集卷第五十六 北郡李梦阳撰 　序一十一篇 

寿兄序 【蔡霖　巩臣　王春　郭旵　赵泽　李环　黄彬　仝正】 

正德庚辰之岁李有长公者年六十矣十二月十日其生辰也传曰六十始寿于是都指挥同知霖佥事臣左长史春右长史旵训导泽通判环司务彬仪宾正八人者为长公者寿登厥堂致词而称觞焉蔡子曰德基业昌而色而康申锡无疆巩子曰智圆义方肯构肯堂于祖有光王子曰夫鸿妇光偕老孔臧子孙行行郭子曰子如鷟翔孙如玉跄俨雅柔良赵子曰巍榭曲房纯衣縠裳无眚无殃李子曰甫田穰穰有积有仓有牛有羊黄子曰和亲睦乡族衍宗强绵瓞苞桑仝子曰禴祠蒸尝以孝以享威仪矜庄于是长公者前徧觞客谢而其弟曰梦阳者亦前徧觞客谢申词焉曰窃闻之好谦恶盈者天之道也既满知惧者人之要也故视履考祥者终始之蹈也生而全归者子舆之孝也是故君子聚之而必散以广仁也负贷无必取以拓义也内交不狎外交不滛以存礼也豫患而前危忧深而虑远以践智也吾门一事之嘉也兄必涕泣而曰斯匪和之能实台祖与父之箦即一弗之嘉兄曰斯匪伊之咎实和之弗德人或弗循也兄必训之训之而犹弗循也曰和弗忍弗之训也人有急几赴之赴之而弗及曰和弗忍弗之赴也故懦者怀其志强者畏其义疏者慕其礼浅者服其智此所以既富而人不忮布衣而有官位之尊垂老而横逆靡加诸身也斯长公之行也 

姜翁夫妇八十寿序 

人有言曰富寿康宁然论者必归诸三王之世非谓其太和风熙无愁苦夭折之民耶虽然八十者于其时亦罕矣故其制曰八十拜君命一坐再至又曰八十曰耄此非谓其觔力智虑衰耶是故有罪不刑食则常珍于朝则杖夫使八十者诚易得也古之人岂宜优礼若此哉然此亦谓其耄者耳非夫妇偕也假如八十而夫妇偕又弗耄也若今长安姜翁者古之人又若何而优礼焉呜呼亦罕矣余读载记上下数千年间夫妇齐德而隐者吾获三人焉冀缺梁鸿庞公是已然三人者史皆不着其年设其年与姜翁比然未必皆弗耄也即弗耄矣未必与其妇偕也呜呼若姜翁者不诚罕耶不诚罕耶且寿者气昌而娱乐者之为也今天下民穷而敛急输不息肩征弗停催亦甚矣姜翁顾奚所娱于心而使其气昌也余窃尝观翁夫妇矣并生于宣德初年是太和风熙之际也一宜寿齐德而隐二宜寿所谓栽者培之也其子判名郡振励不辱其身养志率训珍绮备矣三宜寿夫三者一系之天二系之人是气之机而娱之要也故曰得机者昌知要者康夫若是乃其寿焉得而不偕也又安所得耄矣余往年道秦晋之境见山谷田野间多庞眉皓发之民乃其年故不工姜翁然征输比急愁叹贫病相与转而之沟壑者殆半矣幸而存矣气昌而娱乐者几焉于乎亦罕矣予于姜翁夫妇有深慕焉有深敬焉又有深感焉作斯序 

封监察御史王公寿序 

燕人王公就子养于河台夫妇齐年而耋八月二日公生之辰也寿公者冠履阗门而入客目之而叹曰昌哉入见公癯而强也见公配李坚而贞和而神清出而曰康哉既又见其子宪君之欢其亲也则曰养哉以告李子李子曰昌生之积康根于娱娱由养生养由心作四者始天而终人者也故仁人修身以成其天孝子法天以永其亲夫金石负质松柏耀材麟凤彰德质之言气也材之言植也彰之言时也故小大形之者气之庸也完体俟用者植之功也务实生名者时之通也故耀非其时则有必养而无必昌植非其成则有必积而无必娱结非其气则有必娱而无必永故寿者始天而终人者也客曰吁俞哉王公孝敬勤家聚而能分年弥罔渝厥配相之贞淑明惠德流嗣人非积者欤宪君慎官约身若志养体居处顺适耳目以和非由诸心者欤非心奚娱作积奚昌昌以其时娱以其植气之永也斯其征矣窃闻之引而无绝之谓永湛而乐之之谓娱安平绵吉之谓昌王公自兹期颐为籛铿为大椿有乎李子曰有哉孔子之言仁也曰仁者乐山诗之言孝也曰孝子不匮永锡尔类夫山也又永尔类矣寿尚有既乎虽然降尔遐福者天之命也修身俟之者人之正也故仁人事天孝子爱日言尽乎已焉尔公前以子封监察御史而厥配李封孺人厥孙男子七人吁备矣 

南园翁九十寿序 

南园翁者京兆人也今年九十矣耳聪目明体履矫健喜饮酒然多而不乱与人奕竟日人以是疑翁而私相谓曰夫酒血虚则罔胜中热者必病夫奕心机也即壮者奕鲜竟日也于是私相论翁一人曰翁之寿自为之也一曰养之备一曰主于积一曰生有之尔言自为之者曰夫膏煎则涸烛风则泪故气耗则损精摇则竭形劳则惫神役则折言养之备者曰翁之子尝臣邑矣复有二孙接步于巍科夫外足者内娱心歉者体顦耳目既和欢洽随之矣故志广者适气舒者永旨甘日陈诸前纷援弗婴于中即弗寿期寿斯臻欤主于积者则曰窃闻之积水成泽积善成福翁教行于家化及乡闾义形于断仁阐诸施四者昌之道也乌乎不寿言生有之者则曰均介龟寿均羽鹤寿化工非私于松竹其于寒也独荣斯无他定之秉者人莫之增也若归诸为则颜回岂夭札之行咎诸养则荣启期九十带索被裘行歌斯亦窘矣主于积乃跖则以寿终故金石负坚籛铿引年所谓死生有命富贵在天者也二孙之过大梁也以其言告李木李木曰言生者拘诸气者也积者修诸志者也养者兼乎外者也为者专乎内者也吾请诸叔父其叔父曰上古之民故其民上寿上寿百二十岁中古之民皞皞故其民中寿中寿耄耋季世之民劳故其寿耆而老者寡矣之民不知不识顺帝之则者也于是击壤而歌曰帝力何有于我帝之世也皞皞之民民之质矣日用饮食者也于是鼓腹而游出作而入休王之世也嗟尔木汝以是足以占翁矣汝见翁乎者乎皞皞者乎 

汪子年六十鲍郑二生绘图寿之序 

汪子者歙人也而商于汴嘉靖元年生年六十矣九月九日其生辰也于是其邑人同商者鲍氏郑氏绘图寿焉一鹤立巉崕之上张两翼宛颈下鸣警日也日跃海而升厥蹈赫霞龙赤上则青松芘焉下则白涛沸焉云气旁流清飙焉悬萝翳焉乃有紫芝之英琼芊之蕤媚礧砢而妍嵚崎于是李子闻之曰寿哉汪子图获之矣夫鹤昂藏弗羣者也非芳洁不啄非清泠不饮志在霄汉一举千里斯天下之禽也然又千龄而丹万龄而玄上仙之所亲幸神明之所宾友造化者之所绥也是故寿者取焉非但长视亦以高洁隐处之伦也夫汪子者隐之市而处乎商者也出游者四十年无卑行焉乃今六十无污名焉固鹤之伦也二生图之以为之寿不谓之获哉故曰寿哉汪子昔者诗人之祷居也曰如日之升焉如冈如陵焉如松柏之茂焉而斯图也三者具之获诗之义矣夫君臣朋友殊分而同情者也故爱之咸欲其久久莫如冈陵次莫如松栢其大者莫如始日图而祷之爱不啻鹤矣图之情犹诗之情也故曰获诗之义义发于爱仁之绪也仁不徒加义不苟受孟子曰爱人者人怕爱之是也夫汪子者其仁人也矣汪名昂字懋昂号松崕子鲍名弼字以忠号梅山子郑名作字宜述号方山子 

陈公六十寿序 

陈公者鄢人也年六十矣神意和朗步健发黟李子闻之曰异哉陈子斯谓自寿欤黄子曰何也李子曰古之寿以上后之寿以已曰寿天筭也有人已乎李子曰吁有哉古者教民胎有训生有将幼有习长有产其衰也则优之以礼崇之以逸于是有尊齿之经国养之文有杖乡朝之制有给肉帛之令有就见之体珍从之仪是故民至老无疢疠夭札之灾生鲜窘忧而终之安然上之人犹惧遗也则又皷南熏之音吹阴崖之律俾跻之一是故民鲜弗寿也故曰古之寿以上后世囲凿作息弗时民始自力以求诸全于是以勤集用以俭省费以退消事以静抑欲以适导性以爱亲物以恕容众求全焉以自其年而贤者藏也则恬丘壑甘农桑于于煦煦罔口世务而或未忘也则诲其子孙出俾与时翱翔曰犹吾出焉耳如此亦怕安而寡灾故曰后之寿以已黄子闻之冁然而笑曰有哉夫陈公者七善具者也贤而藏夫身为封君彰矣乃犹野服于林召斯人者真所谓力全者邪李子曰我　明兴也凖古而酌今厥典备矣是故国无不养之老乡无非齿之民肉帛之　诏屡下而问恤之令怕申也陈公者亦谓三代之民非邪黄子曰某闻之夭寿不贰修身以俟之譬诸黄茂种美而地肥不有水早之厄风雨之灾乎故力全者人长养者时成之者天故曰寿夭筭也陈公兼之真三代之民邪公号其居曰坦窝遂自称坦窝道人子某以名进士官至山东参议其寿之辰也为正德已卯八月一日会参议君归穪觞于家 

黄太夫人八十寿序 

黄太夫人者尚书黄公之夫人也初尚书娶于孙生三子楫霖彬　封宜人矣无何卒而继娶于鲁生二子杞桓　封淑人矣无何尚书卒桓之官也例进其父母于是鲁淑人进太夫人　封是时年八十矣诸郎在者彬与桓耳彬工部司务免居太梁桓南京光禄寺署正也奉太夫人于南邸工部之居大梁也立香几于庭日夙兴凡拜北向拜者四祝万岁者三南向拜者四祝万寿者三客问工部南向拜祝者何工部辄泣已挥泪曰吾母就弟桓于南邸已而又曰彬四岁而亡母幸鲁夫人育之成成彬犹成桓也又曰桓今尚无子彬有今郎也鲁夫人闻之日寄音思见之无异桓子也客问夫人耋而祺者何工部曰毋惠而静俭而敬问四懿者何工部曰得之性而规诸行者也先尚书尝谓母曰人附于惠神凝于静家裕于俭德聚于敬是故毋遵服之老而无懈节而有仪守一弗挠恕而罔私故既耋而棋天降之禧李子曰予于太夫人之寿而知天人之道也得诸诗三焉三者何也尚书公力德而贞业矩内而标外行于其室四懿是成非刑于寡妻欤二子勇修克念异胞同心厥胤晚挺非永锡尔类欤嘉号载临冠帔进荣非降尔遐福维日不足欤客曰予得之易视履考祥其旋元吉工部曰予得之书敛时五福用敷锡厥庶民是故予夙兴凡拜北向拜者四南向拜者四 

鲍母八十寿序 

嘉靖六年十一月二十三日鲍母刘年八十其子曰崇相者汴商也先期驰归谒李子请言焉李子曰予有天下之珍四汝归而寿焉可乎崇相默无以应也心忖曰珍者言邪古之器邪今之宝邪既曰四非言矣徐请焉李子曰予之四珍昆仑之桃扶之茧丹山之雏翰海之鲲也是四者足以寿乎崇相闻之默无以应也良久曰窃闻之有其理而无其事君子据理以训来有其事而无其言君子即事以宣往夫殊陬异域有目所未睹人迹未之及如昆仑扶丹山翰海之伦固寓托之微而荒唐之云也夫凤之雏有矣如瓮之茧天池之鲲王母之桃果有之邪今子谓之珍又以之吾母寿邪崇相感焉是以默无以应也李子曰鲍商知道哉夫自世之狃于夸也于是务文而摈实自人之习于伪也于是内略而外详是故事其父若母名号冠帔以为荣而辱其身者或弗之惭拜跽奔走以为敬而忧其亲者则莫之恤牲醴稷黍以为养而违其志者不之顾也故寿其父若母绘西池之图撰南山之颂夸东海之筹侈北斗之杓惟恠是述而不复计事与理之有无今汝不予言之珍而训来宣往者之惑不谓之知道何哉崇相曰仆世商也自我先公辈有修而弗耀虽无所为荣者然身弗敢辱也虽无所为敬者然弗敢贻亲之忧也虽无所为养者然志弗敢违也是故吾为母寿弗敢述恠以速君子之讥而先生之言请焉李子曰夫予非知道者何言以塞汝哉虽然尝闻君子之绪论矣居而养者以志寿离而养者以心寿心寿者使亲之心常乐离犹不离者也志寿者使亲之志不违居而安之者也汝商也有离焉以心寿可也心寿则乐乐则无忧无忧则无辱其敬亲莫大于是崇相乃于是再拜曰天下之珍四不如天下之珍一是故人有真珍焉心之谓哉有真乐焉寿亲之谓哉 

柏溪君哀序 

柏溪君亡也哀于戚及其疏起之迩动乎远盖鲜不怆焉悲也鲜不喞焉吟咨咨而音使人闻之鼻鲜不洟者鲜不泫然而泪也斯哀之至也李子曰哀有诚伪戚疏辨之贤愚之等迩远见之何则哀者戚之之要情也舍是惟贤则哀之哀贤虽疏远可也夫天下未有无从之涕也恩离爱析顿踊涟洏如求如失强宽弗解泣至不期此天下之必情也何也戚之也小人之于哀也或饰诈以成势则有抱婴而泣者莾是也或謟往以希利则有拜墓而哭者韬是也或破疑以济谋则有沾衣而别者峤是也斯所谓无从之涕也有为而哀者也故曰哀有诚伪戚疏辨之是也夫柏溪君东川之布衣也生无可借之势殁无可希之利假之不足以济谋其亡也戚者哀之疏者哀之迩者哀之远者哀之斯何也天下有必贤者也贤之则慕慕之则思思之不见则悲悲之则吟吟之则音音之则诗故闻而冀见之者景行者也知而重违之者存敬者也过墟里而欷歔者不必戚经祠墓而泪流者百世而同臆也如林宗孺子之俦是也斯哀贤之至也夫永死于药而飞于炉者以真之必反也鍮乱金者也闇者金之明者鍮之以为之难掩也故非贤而哀非戚而哀皆餙之謟之谋之之类也故曰得戚者情得疏者义得迩者狭得远者广疏戚迩远之间而人之贤否决矣柏溪君有子曰讲举进士过大梁言其父之所以哀而蓬溪谭子复语予柏溪君行□文成亦为之欷歔久之 

余公挽歌诗序 

余公为河南按察司副使三月亡何遽卒其友人李子哭之见其挽者歌之一歌之百和之乃喟然而嗟也曰予观诗书六艺之文至于论天道备矣其最明着伊尹曰作善降之百祥夫然后孤行特出之士怕恃此而不惧不平也则呼曰天乎天乎故宁隐忍轗轲终不肯降志辱巳苟与世推移亦冀求伸于将来乃今不然善不必寿恶不必夭作忠者罹忧造伪者显遂视被苍苍方梦梦黪黪耳则所谓天者安在哉是以比干刳死屈原见放颜回短折孔孟隐约抚迹遭事使人愤惋悲歌长叹涕下不能自巳故曰长歌之哀甚于痛哭今观余公乃亦若此之伦矣周公之言曰视履考祥又其诗曰求福不回夫余公自为邑令为台谏暨今为按察副其履具载传志其回与否至彰彰可考也往余在　朝盖亲见余公行事謇谔贞谅是古贤之流也乃今弗究也又弗寿也祥与福固如是乎彼所谓天者安在欤如是虽欲使人不愤惋悲歌长叹涕下不可得矣故歌者导郁者也诗者敷志者也挽者宣悼者也今诸为余公作者诚不出于郁悼则已使诚出于郁悼则所以伤其志者必有甚于痛哭者矣或曰颜夭跖寿以变言耳彼信能与世推移取富厚显贵多金玉货财安知其后之不丧也余君即弗究弗寿然天下皆知余公之贤也久安知其非子孙之利也诗曰既克有定靡人弗胜亦谓是耳李子曰诚若是则诸为余公哀者亦可以少纡焉矣 

周处士挽诗序 

人之情有七其感人莫如哀哀亦有七然莫如义而哀与夫耳目闻见而哀吾于彼苟交且亲闻其灾则痛阅其逝则感违其从则怨口吟之则叹鼻触之则酸者固也彼非吾交且亲吾徒以见以闻以义者从而哀之毁于中而发于面作于声气布为歌诗斯非易能亦明矣庞公徐孺子一匹夫耳百世之下闻其履行见其山川墓庐欷歔瞻恋若失友昆非有大不 

得已必祠吊而后去是孰使之然邪宜兴周景晖孝弟耕稼罔求闻于世乡人化焉予不幸不获与君识窃知其为学二子无疑也君年七十而卒卒之日其交若亲既无所不用其哀矣巳而见之者哀焉闻之者哀焉义之者哀焉君何以得此邪哀不必同发而为歌诗则同此无他天下无二情也君嗣某以国子生谒选铨部自状父行持哀歌诗一卷因刑部杭君来请予序予固未与君识受而不辞者义而哀之与人同也夫予既以前说应之矣复语之曰子归展墓幸高其封树百世之下安知不有祠吊而至者乎 



【卷第五十七】 

【传六篇】邵道人传 太白山人传张光世传 鲍允亨传 六烈女传 尚书黄公传江西按察司副使周君行实 



空同集卷第五十七 北郡李梦阳撰 　传六篇 

邵道人传 

邵道人者蜀人也至庆阳年七十余矣道人不欲言凡所颐指色授故莫究所自来然见之者率知其异人也道人馆于钟楼街周家筑土被衲无昼夜露坐郡中诸子弟少年争来事道人道人凡所颐指色授之诸子弟少年无不当道人意者道人喜看病病者家请往乃令病者张目又令其嘘即可活道人则目诸弟子而诸弟子即置饭病者前道人出其袖中铁尺横饭上诵大悲呪巳起尺摩病者曰瘥矣脱不活道人则趋而出病者家以死日请道人则出其指示日数如其指数然道人不取钱每岁自正月始活一人取其布尺里衲里完弗取也病者家脱有见饭饭道人以椀列诸案无问多少道人食之若加饭更以椀列之不食也若见饭是草恶食道人即喜食之曰更为造美食道人则不食其见饭或杂荤物道人曰第择去荤物终不欲更造也道人善饮水乡野人闻之争来请愿观道人饮水道人微笑颔然之弟子前置水道人目弟子令乡野人自置水亦以椀列诸案无问多少道人饮之若冬月水氷则闻道人齿间瀺瀺声顷之肩踊面红汗簌簌下若雨也道人与予世父同时世父患胫疡久不愈以问道人道人曰此崇也若往聘于某氏乎谓其女陋也将更聘之女惭而缢死此其崇心世父大惊伏地顿首曰柰何道人曰今遇我三日解矣三日疡果瘥居十余年忽谓诸弟子曰吾将归欤诸弟子曰先生福庆之人庆之人无敢慢先生者何遽言归邪道人不应一日道人令设几三曾而坐其上诸弟子始悟其归谓死也环守之夜有登几而伺其息者道人犹挥肱坠焉夜半□□隐隐起屋脊苦戈士甲马战鬬之声诸弟子震慑伏地天明起视则道人死矣赞曰子不语恠若道人者何如人哉二氏惑世乱政而道人口悛悛不欲道辞急人之难毙而后巳呜呼是所谓逃于墨者非邪 

太白山人传 

太白山人者吴越间放人也终吴越间莫知其所自来人问其姓名山人曰我孙姓一元名问其字曰我字太初问何以称太白山人曰我秦人也尝栖太白之巅于是称太白山人云于是人始知山人为秦人及问其家世山人不之荅故人止知山人秦人也而不知秦何人也山人善诗有超逸才尝出秦四游浮湘汉蹑衡庐踰河涉泗谒阙里登岱岳之峯憩日观观日出焉奇之骇呌狂走人颇异之然弗识之也于是山人则南走吴会吴会人识山人又识山人诗于是争礼敬山人山人固善说玄虚又肤莹渥颜飘须望之如神仙中人于是愈礼敬山人而好异之士踵接于门矣山人往来越湖间多在支硎南屏山寺中巨家则争造寺馈山人美饮食鞋服以是饶裕冠佩之士慕名来访山人辄供具欢洽竟日酒酣畅歌意态超脱令人起尘外之思人士或事功人说及时事山人则又善说时事率凿凿副名实于是人士转相誉称为孙山人闻四方矣一日山人病且革仓皇属其友曰死葬我佳山幸题我墓曰明诗人孙一元之墓巳而山人苏起而愤曰几负我志而吴越人以是觇知山人初无羽化术徒空谈放浪形骸稍稍疑避而山人则顾益说世务怕切齿不平其诗亦多为忿激悲壮之音于是用世之士顾益喜之乐与之交义投情合犯涛弄月扣舷和歌俛仰一笑每自许于世无双而湖举人施侃者雅喜山人而病其放因说之居山人然之于是买田苕溪之旁又说之婚则婚侃妻妹张氏喜山人者闻之率移书相庆曰太初为全人矣是时建业刘麟龙霓咸徙居湖与吴充陆昆暨山人结社游号苕溪五隐山人始讲吾儒性命之学无何病作竟死年三十七矣李梦阳曰予不识孙山人何如人未之面也往刘子过夷门盖数称山人风神藻雅云曰与之游令人坐忘而山人亦时时诗寄来然予竟莫知其何人也 

张光世传 

张光世者洵阳人也名凤翔字光世号伎陵子生而异质殊才目羞日短视然暗处则反明灯月之不犹昼也故其书窻昼必遮障而后亲也字左手横书之兴到笔飞瞬息满纸李梦阳举之乡也盖与光世同榜云先是西涯公遗提学石淙公书曰今年榜张潜冠乎石淙公荅之曰设无李张二生者潜不后矣及见试录名第西涯公叹且服曰邃老知人邃老知人是时光世角尚丱业已梦寐屈宋追步班马小视褒雄驰骋骚赋落笔千万言奇字烂错绮文辉奕观者咸谓子安再生文孝复出既至京师王公大人翰卿吟客访造其门求其面识者殆日无虚也于是声名出李上然光世不以自居未始不兄事李而让其精也及举进士李与同部见其面黄忧焉居无几睛亦黄察其身又黄问曰光世不病疸乎光世乃于是告休沐卧西山岩崦中李忖其非计遗之诗有曰石髓遇不识黄精春始花洞中日月秘强食胜丹砂光世于是乃移入城居无何卒年三十岁耳子安二十九文考二十四先是人以二子拟光世不谶乎殁之日母七十余岁子七岁一妻一妾相号于旅邸闻之无不心酸泪下者盖伤张子才而不永又老者孤者孀者贫无归也李于是作哀凤之操凤之来兮尔胡为兮牛有皁兮鸡有栖凤兮凤兮今何归伤哉命兮我心悲是时李梦阳与曹县王崇文亦部寮实经纪其丧事既以之归葬洵阳梦阳复上书　孝宗皇帝言凤翔抱才未究居官清苦困病客死棺敛路费咸资友朋幸获反葬礼遵首丘然老母孤儿幼妻不免冻馁沟壑伏冀圣慈追绎凤翔前备庶员六年不无犬马微劳体古之敝帷敝盖之义查近时李仑孔琦之例勑有司月给米一石养赡终其母妻之身奏下吏部准行至正德末有人自洵阳来言光世母谢世有司月米住支而河南廵抚李公以前奏转行陕西廵抚官言月米必终其妻于例乃合不知今何如行也嘉靖五年马考功辑其遗文七卷属胡苏州板之行然散佚者不少矣于乎啬其年复忌其文哉初光世殁李掇其手槀十余帙未几李罢官而人吏又无能识其槀中奇古字者会孙平泉过索之去曰吾必卒其事然竟无闻也论曰大化流行谁乎测哉相如病于金马长吉死于玉楼居实摧于秋风胡之良胡夺之永是以豪夫志士惑焉仰天而问履霜而悲凌云托之大人造化比之小儿盖愤簸美之叵测而痛英雄之难遭也夫张子者固僻邑之产而寒素之伦也总角之年非有鸡窻之授萤囊之聚者也一旦起而谈玄虚振藻丽渐鸿之逵空骥之群斯直学之至之哉亦天之所以之也乃今若斯焉巳大化果测乎吁伤哉然张盖亦尝梦幢軿冉冉自天下广乐导之若迎巳者病之革也起端坐索纸笔扫诗一十八章言意澷涣弗次渐昏渐竭末诗有一章三句者一章二句一句者投笔而气绝矣今集中录其全者一十四首 

鲍允亨传 

鲍允亨者歙人商也与其弟乘米舟自湖阴之繁阳有三人者来附舟曰吾莼人也舟人疑之不许允亨曰汝以渠赤身疑邪然渠莼人也许之行至螃蠏矶舟回旋不得进于是允亨亦疑三人者亟舟岸遣之去而是夜盗果来执允亨兄弟缚之将并杀之曰汝识我乎允亨侧窥之则附舟者也刃及血出矣允亨大呼曰吾母老即杀我留吾弟其弟亦呼曰我杀无杀我兄贼犹豫不自决会大风起雨雷暴至江汹汹吼山鸣地震草木披乱贼恐散遁去一贼后谓允亨曰汝稻纸灰传血处可痊也君子曰诗云无曰高高在上陟降厥士岂不信哉今观鲍允亨事则急诈术而后仁义者不可省乎而或者则谓风雷之会为偶然斯亦甚可口也夫天何物也而欲豫谋哉诚谓义不足以入贼则江革赵孝之伦虚邪然予闻鲍氏先有值贼父子争死贼两释之者若允亨者亦其余烈否邪 

六烈女传 

儒生刘德举来言六烈女事李子闻之泫然而涕出刘生曰夫子奚恸也李子曰予盖伤为臣不忠云于乎死生亦大矣往逆瑾之乱予实丁焉当是时人士大都以赇行问之曰救死尔又曰死瑾无谓于乎死生亦大矣彼粉黛笄袆之人乃顾若是烈邪自死瑾无谓之说兴于是赇者公言于朝羣议于巷偶语于途以逮至则问金多少为罪重轻于是天下吏曰考掠桎梏之咸金逋也下敛而上聚公簿而显输曰姑救死尔夫为臣宜若是否邪设靡赇瑾能尽死之邪于乎死生之际难矣彼粉黛笄袆之人乃顾若是烈邪予盖伤焉于是作六烈女传陈氏者陈杰女也年十八聘杨瑄居无何瑄卒女痛哭将死之父母不许欲往哭瑄又不许女则窃翦发属媒氏往置其夫怀汴俗聘女生年月日朱绮金字与男家号定婚帖于是瑄母以定婚帖裹其发怀瑄葬焉而女乃遂卸容饰素笄缟衣居无几父母谋改聘女缢而死天顺五年六月十一日也后五十三年为正德甲戍瑄有侄曰永康者改葬瑄而求陈氏骨合焉二骨朽矣发定婚帖独鲜完刘生曰葬之三年而岐谷□产之墓李子曰世人盖多言青陵台事予窃疑焉连理之木比翼之禽今以岐谷□观之不其信邪张氏者李杰妻也年十八归杰踰年而夫病且死握其手诀曰我死汝必更然善侍后人矣妻泣矢之曰君死妾死不愿更也杰死张氏谓棺匠曰棺大之夫性喜宽大也其父母曰棺第狭之勿大匠从其父母狭其棺张氏哭毁其狭棺曰不大不棺也棺成自经而死高氏者夏永昌妻也嫁三月而永昌病死高氏欲从之然家人防之严则日主前焚香窃祝曰永昌俟我其母知之泣谓之曰汝今十九年耳柰何轻死高氏曰嗟母谓百年永邪然均死耳竟缢死刘氏者魏相妻也相之死也祖姑王觇妇有决志乃引妇登楼同寝妇哭之达旦不辍声已绐其祖姑曰我饥渴甚祖姑信之下楼取水食妇以手巾二幅接缢于梁上年二十一矣王氏者孙林妻也林病贫无以疗王氏卖衣办汤药夜吁天祈身代之林死则匍匐哭不绝声水浆不入口者二日乃潜诣后园枣树自经死张氏者田孝子妻也孝子曰田锐尝刲股疗母病母死庐墓三年于是称田孝子云孝子有甥宿舅铺而夜杀其邻铺客盗其财于是逮孝子狱无何孝子死出其尸墙为之崩张氏之死也或劝之矣则忿哭曰我与田锐夫妇二十年矣被既为孝子我独不得为节妇邪竟死今按六女者皆祥符郭门西人也六十年间烈者六焉足谓之兴矣闻风者激邪抑地之灵使然邪李子曰予于六女而重伤时俗之偷也孔子曰匹夫不可夺志乃人不欲死顾诧人曰我死弗获死今以六女事观之然邪否邪夫巨镬之吓盈诸耳甘绮之诱战于中人鬼之关须臾是决乃六女者方视死如归求亡如饴遉间伺隙如探金攫玉惟恐后时而靡获也斯其志可夺邪不可夺邪夫粉黛笄袆之人至微也穷檐敝阓顦贑下贱之女非有闺阁之储文史之训父兄之指诲闻见之开卓也而一旦有如此者彼冠裳鸣佩之夫口先王而讲诗书者乃往往狼贪而狗生患难之至不化蘅为萧则豕突鼠窜矣于乎极矣予于六女安得不重伤时俗之偷也刘德举曰斯举也予倡首义于乡人复曰其事于官司矣业为六女立庙郭西赞曰贵非必爵辉岂惟华有碎而完有凶而嘉于烈陈女甘心未家槁骸竟双并蔕则岐穗离离载嘉者禾五女继兴奋义执情陨躯舍生展哉令名于惟六女生犹鸿毛死而遽巍山岳其高瞻庙者拜过里者式无贵无贱无识不识即迹揆心持独验同古今一感人心至公熊掌取譬吾今是耻尔忠尔孝敢告君子 

尚书黄公传 

尚书黄公者封丘人也名绂字用章其先洛人高祖克让始徙封丘克让生思豫思豫生秀秀生中中生黄公初　高皇帝兵起思豫掌太常事以罪编氓沅州已久军平越卫于是平越沅州封兵洛皆有黄氏乃后秀商金陵死中收其赀商重庆娶于张生公重庆于是重庆亦有黄公生之夜梦老人抱婴儿曰送蹇尚书为汝子长依舅氏张宗琦宗琦为麻城学职从如麻城归如平越补卫学生正统丁卯以春秋中云南乡试第五明年登进士第除行人升南京刑部员外郎郎中出为四川参议参政进右使转湖广左使升右副都御史廵抚延绥进南京户部尚书改左都御史尚书仍旧黄公廉峻直执遇事飙发正色山立即重忤时贵弗恤智巧所避公毅然肩之人率窃笑其呆然亦以是获名郎中时人业以硬黄目之矣部堂尝缺官公署堂印诸寮事之即犹堂官也亦才识超之之故谭千户者大猾也善欢显贵人尝夺民芦场显贵人无敢为民直者公直之竟归之民为参议督松茂诸仓兼备其兵厘革宿弊擒豪恶数百人举劾将官各当边赖以宁参政如崇庆旋风拥舆不得行公曰汝冤气邪姑散予图之至州齐沐祷梦翌日清其囚无验乃祷诸城隍夜果梦若有神言州西寺者寺去州四十里边路而巢山公旦起率州官吏兵往诣寺围捕之有僧少而恶诘之无牒使醋垩涂其额晒洗之则有巾痕乃鞠讯之遂尽暴其奸慝云寺后有巨塘凡杀宿人则杀之沉塘中众分其财有妻女则分其妻女又攒典李节阳王亲也侵盗官粮巨万数王为之窟公按之悉如法公虽钱谷司然善摘发奸伏以是威行境中尝道川东青神令望风解印绶走为右使奏闭建昌银矿许之大盗周王簿者哨众钞掠檄公平之公谓盗起于烦苛宜少宽养而阉官以方贡横敛公抗不从阉挤移近省升左使时两京工兴征银二万例派民公以库积余充又势豪马快船债万坐逼索又荆王奏徙坟塜公悉不从省费巨万又计锢僧继晓于是威惠大行继晓之来也势焰灼人公私谓诸公曰晓以妖术媚上遂奸眠食共之今避而反乡名扫墓而实逃生耳乃令武昌府锢之后堂阳尊礼之居无晓果败槛送京斩之西市公在蜀尝忤阁臣万安衔之三年六推威抑公知之乃亦连疏乞罢凡三上已乃有廵抚延绥之命首劾参将郭镛都指挥郑印李铎王琮葭州史知州等又计捕豪奸张纲乃于是拔才能察幽隐问疾苦饬废坠于是申号令修器械严警逻节候望边政为新公见饮马妇片布遮其下体乃悲以惭曰嗟乎士之贫至此极乃驱之战守邪于是令豫支米月三会诏毁庵寺公使汰尼解军门给配鳏士人人大欢悦无不愿为公死者及公去尼有携子女拜送路傍者云公既官六曹益无所顾避威棱截然特　旨改掌宪院天下方仰望风采公自以历侍五朝中外凡五十年戆直崕异忤人获名伏祸难测又盛满宜戒乃引年恳乞骸骨居无何疾作竟不起年七十有一所为奏议及政迹并所著文诗悉弃不留晚嗜参同契号精一道人蟾阳子有注本独存国制文极于六曹尚书官之北斗天造不论夏蹇经纶悃愊太宗北征全国是属三杨公亮寅恊熙绩台省坐臻太平君佚臣劳所谓代天之相英庙之遇文达略似马周吁俞一德密画显断万几稍核局体一变成化间忠良外植三原河州单县封五巍然辈出居则岳屹动则雷击大事斧断小细海畜帷幄佞幸请剑必殛使见之者畏闻之者慑斯其人死生富贵足动之哉然较之天顺以前则殊矣时与位不同邪委任权力殊邪弘治中华容洪洞钧阳灵宝阳曲卢氏金陵安福咸称名卿然志存纳约行在精审苟济其事小枉安焉局体又变矣虽形迹罔暴义遵矫直亦运数然欤自言路志伸毁誉进黜气焰满盛公卿敛逊正德以来遂靡靡难观亦诸人甘宠饰誉稍有嘉美便立祠树碑要歌征颂镂板镌石惟恐不流今信后也此意既横机巧自生工言论务弥缝斯又一变然黄公为左都则严甄御史量能委之火其差簿于庭曰事贵得人耳资劳久近岂立官者意哉当是时言官能毁之黜否邪斯为政在人邪抑时不同邪公焚奏草自泯其嘉美视汲汲流今而信后者又何如邪江淛食盐钱钞民苦包揽掊勒呻吟公为尚书力条其折征银状以闻至今行之便此其事比之汲汲流今信后者得与失不较然白哉公年二十六举进士始室孙郎中镛女也生子楫霖彬封宜人赠夫人继室鲁卫镇抚宣姊生子杞桓封夫人盖终其身无妾婢云彬工部司务桓光禄司署正公卒之日　皇帝惊悼遗祭勑有司营葬墓在长葛县马陵冈 

江西按察司副使周君行实 

正德七年闰五月二十六日江西按察司副使周君攻华林贼战死之其子干救之战亦死时予在泰和闻之惊而疑已而实然则痛哭曰勇哉周君见危而授命已哀其子曰干死于孝矣言是日君以贼食尽会兵三面夹攻君攻自北门三战射辄中贼少却君与其子先登逼之会贼滚其墙召下如雨军溃被执君头中刀血流满面左髀中枪不能行犹大骂贼不绝口贼怒支解之以狥其子干前救君中鎗也然犹力战竟坠崕死贼兵先舁其尸回营翌日谕贼求君尸贼裯里尸还焉先是制兵者以马脑华林贼剧滑诸山贼则日又窃发忧之会君到即檄君剿之君首擒庐山左湖盆塘贼百数军为之振乃移军奉新计擒飞王胡雪二马脑寨平华林贼恐分立仙女寨以拒我君拔之贼又立寨鸡公岭君又拔之先后斩获以千数于是进壁华林绝其出道堑之而守久之贼窘遗谍者言贼饥饿匍匐状君信之遂移檄会兵夹攻然它兵实观望不大进而君独与其子进逼之坐是败而死于乎哀哉屡胜者骄邪抑命欤君弘治六年毛澄榜进士历刑部员外郎谪兖州府通判正德改元复其官历郎中大理府知府拜令官官一年而死夫逆竖之乱炎荒瘴海之滨死者屡矣君不之死也乃今死以此君为主事也检狱政日莅视狱中人药其病者员外郎则坐请贷言疑狱者罪贬官两在郡无不得民也所至则又善剖疑狱此皆足不死乃竟死也君系出元緫管思后貌魁梧性侃侃不阿善星命之学谈星命十中八九然不谙自命初华林之役有星命者实贼党来谈君星命巳再拜贺曰美哉动罔不利君曰我刑杀大重无制其人曰夫刑杀者利子兵者也议遂决故曰天有大数世有大运人有大命故京房郭璞皆不免杀身由是观之命可识矣君生天顺四年闰十一月十一日午时年五十有三岁配宋氏封宜人四子金州学生娶黄氏纨娶马氏干死于孝者也娶刘氏春聘高氏二女长适刘槊举人次适李瞳州学生君父讳正大同府知府正父贵封滁州知州贵交复复父添祥添祥始居长沙后徙安陆州 



【卷第五十八】 

【杂文一十八篇 】贾隐【有序】训敦【有序】原火 原寿 贾论 作志通论 蛤雀论叙松山小隐说农赠薇山子 叙九日宴集赠蔡氏题史痴江山雪图后 题三王祠翰后 题明远楼诗后 题琴竹诗后毛监察登楼诗跋题东庄饯诗后 朝正倡和诗跋 



空同集卷第五十八 北郡李梦阳撰 　杂文一十八篇 

贾隐【有序】 

松崕子游江湖间老矣一日买舟将大归人疑之曰渠贾人也松崕子乎松崕子闻之曰谓我贾者贾谓我松崕子者松崕子或以其言告李子李子曰是隐而贾者也于是作贾隐 

天下之隐二上隐隐心次隐隐迹心隐迹彰无损于真迹隐心彰人斯细矣然君子耻之众人誉焉兹何也夫石一也玉其表则观者改目置金瓦砾视之弗谛鲜不弃者大抵显饰易欺而深情难察也夫策肥垂坚之士难语茹芝饮泉之事纷华声利之夫岂探幽玄岑寂之娱故曰道不同不相为谋且夫松之为物也盘石则茂饮雪则贞得泉则嗽遇风则吟嗽如玉金吟如瑟琴其在崕也据礧砢跨岑嶃翳县茑挂惊猿限重壑韬层颠逃羣之所躭悦冥心之所扳援乃松崕子奚取于斯而以自名且以征也不几于持异而求同哉夫人者贾也系竹靡辍于耳绮丽怕接之日口厌厥腴躬华其服入有弹碁洒翰之侣出有飞缨耸盖之属胡取之松奚有于崕而以之名征诸将来郁郅子闻之曰若是是室伯夷之室而后作仲子之廉也窃闻之居动而执静者之谓定履嚣而用寂者之谓坚涉迩而探遐者之谓明混杂而守一者之谓贞在羣而立独者之谓高处污而弗玷者之谓洁故上士朝隐大仙市藏要之心获匪迹是关故金马石渠之贵弗能损岁星窃棰之精紫尘黄埃之秽无以戕药肆县壶之灵而人者必茹松之毛荫其芘覆飧其膏液又蹑其危崄披荆蓁女蓐蒙茸然后为松崕子哉 

训敦【有序】 

训敦者何患时之偷也宗不立则祠不严桐不严则族不合族不合则亲离亲离则礼亡礼亡则义蔑礼义亡蔑则肉骨视为途人呜呼时之偷极矣不可患哉夫反偷莫大于敦俗敦俗莫急于建标标不建则教不着教不着则训不行训不行则敦不反然高氏其人也迁其乡则姓之庙而宗之无离亲焉祭而聚吊而聚庆而聚愈繁而愈一愈远而愈密无散族焉年历四百代更数姓犹一日也非敦之至邪以是为训教不着乎即偷何患矣于是作训敦 

昔者明王之治天下也未有不族始者患其涣也于是类焉易曰类族辩物患其乖也于是睦焉书曰九族既睦患其争也于是有大小宗之礼患其忘也于是有大宗之庙又患其弗率于是有九两之法世系之官李子曰予历周秦燕赵晋卫诸墟询故采实未尝不流涕而悲也曰嗟乎教之衰至此哉族之散祸之邪有庶见素冠者矣有范冠而蝉緌者矣父子兄弟亦若是偷邪齐民不足言乃衣冠之冑身之外亦途人邪问其世则无宗核其文则无谱究其居则无庙叩其族则忻戚不相闻呜呼先王之所以教者何乃今若斯邪教之类乃今涣焉教之睦乃今乖焉教之宗乃今不庙斯法与官之者缺邪时与势殊邪人狃于俗然邪及涉淮汉览风大江之南东见其故国遗俗有百年着土之民已而又闻高奥高氏之宗之族也则又叹曰嗟乎予观高氏而知三才之因也大尉琼五传而高奥兴高奥再传而宗立庙严又数传而闻人生至南屏公大显于位庸李子曰得时者亨得势者长得人者昌中原乱则海隅罔丘是谓得时山水环则风气结是谓得势礼义行则乖离弗生是谓得人得时者天得势者地得人者德高氏具焉三才备矣建标而训以之教国可以敦国以教天下可敦天下夫合抱之木荫广亩者其本深也得其地人以永之天必笃之矣所谓栽者培之也若高氏者虽百千世可也人苟则之同百千世可也斯训敦之义也 

原火 

江西火者焚或曰火弛欤或曰火僣或曰以侈或曰亢也燥熯之沴会他郡若邑亦火以问李子李子曰火者无省也夫署以官立官以体正体正则德敷德敷则才阐才以令布五者所以植邦而定乱也定则民安民安则兵革不兴兵革不兴则和气应而灾害弗作是故当令不行是曰慢期用才迟乏是曰凉力执持靡坚屈衄洊至虽得曷行矣德沮者侮至侮则弗威孙敌授柄关钥外扃豺虎入室体胡有焉体亏则官具官具则署不立数者政之大蠹而天所弃也天之所弃灾害必臻然无专沴感斯应矣会亢斯焚故曰火省者无自也亦言天弃之也夫刑赏异行劝戒同情思咎损盈天之道也不弃曷存不无谁有荧惑退舍厥微着矣是故谂情捄偏式法摧奸不贰不挠令之上也刚柔杂措疏通敏果明毅济之才之良也廉平岂弟罔纵惟允德之程也不疑不惧势不敢凌邪不可弃体之经也以是而官中外清肃吏役严命身之所居鬼神守之所谓天助之厘也即有灾害不害之矣此生于忧患者也若槩谓冥数泄泄以希幸亡且无日矣或曰若是则火郡若邑者亦谓之无郡若邑邪李子曰然矣火弛火僣火侈火亢又何也曰类从也予原火言其类省郡邑者也厥火详见杂记 

原寿 

夫寿之品六何也生而寿者则其人觔骨坚礥束肉其气则蓬如然好动鲜疢疾夫人寡嗜欲能调饮食亦寿亦有服气导引之法夫无思无营混混冥冥合于无形神聚精凝此寿者则道家者流也道家者流寿则神秀然不闲世务闲世务于理道罔攸悖斯德寿者也故曰仁者寿然予观蔡泽从唐举相及许负相周亚夫等则寿又亦天数故曰修短之纪无弗命矣穷通寿夭鲜弗定矣而世顾以为孔子称仁者寿盖言静云遂以为寿不可事事古人有言曰枢动不蛀今信无他嗜溺然日用之履可废欤夫忧乐喜怒者情也即信无他嗜溺乃四者之情何殄矣坚制其情以悖道废履其示不知定命矣耳故人具者形也生者神也栽者德也戕者嗜也不可易者数也故制形者坚存神者永知德者昌纵欲者贼顺数者安知斯五者斯知寿矣 

贾论 

语人曰贾之术恶人必以为谬然不知贾深刻取赢羡深刻则心易残取赢羡则戕物故非大奸巧不能踰等夷然贾亦不尽尔若尔常十七八亦其术使然也夫心神舍也深刻则耗神耗则昏眊而形不和形不和则不能修于身行此非术之罪哉今天下机利莫大于盐若货盐若货散而之四方剧故盐若货贾尤富实易尽力而其人则率能目语额瞬谈智干尺寸之间而窥窬于分毫之际泰者则辄揳妓女弹鸣瑟即肥甘绮丽车马珍玩诸属与诸大贵人等矣夫贾编户之民也而一旦音乐妓女之奉肥甘绮丽车马珍玩诸属与诸大贵人等则淫侈而易为邪夫入深谷翳林而能得材者择木者也处奢靡踰躐而能制心者择行者也是以陶朱公居置千金而显名天下传于后世故不务仁义之行而徒以机利相高者非卫欲喜生之道也 

作志通论 

夫述者存往者也作者训来者也存以比事训以阐义事以史着义以经见二者殊涂归则一焉然自皇帝王伯之世更丘坟谟诰不陈雅颂之音弗闻于世于是圣贤君子托述作以寓志故曰周东迁而春秋作宋南渡而纲目修所谓其文则史其义则丘窃取之者呜呼微哉然要有伤之焉夫志者史之流也分例祖诸禹贡属事本之周礼褒贬窃春秋之笔风俗寓同一之制宫室取大壮之义謌诗系观风之意夫史者备辞迹昭鉴戒存往诏来者也是以分例属事善恶备列褒贬见之矣五方异性则风俗杂核宫室不自立例艺文但标其目彰善讳恶忠厚之道也故称志焉夫志者一郡一邑之书也史者天下者也小故详大则槩然其义悉于经祖焉所谓殊涂同归者也 

蛤雀论 

舟见举蛤者形犹雀也茸茸余毛焉李子曰蛤知其雀乎雀知其为蛤乎蛤奚弗雀也且雀入水也雀知之乎水入雀水知雀乎雀未入水知非水乎入水知水乎易翔为潜倏沕冥焉绝林游渊则柔异质性情迁焉灵同形殊谷食波食有喧无喧截喙壳涎寸肉内含臻臻延延飞沉漠焉乌鹊其友今鱼鳖邻雀不知其蛤蛤不知其雀孰究厥端阴阳变化玄之又玄阴阳不自知知之谁乎阖辟修短委厥时尔故求固者雀乎雀者也 

叙松山小隐 

铜陵徐君墅松山之旁自称曰松山小隐五山汪子者徐之娅也言于李子李子曰嗟徐君隐乎小乎然予闻之矣人也固斯人之徒也立弗遗世行罔离群居匪殊域乃称曰隐又自小之斯殆寂乎嚣者也夫嚣者棼纶尘溷之名而隐之反也是故高人之于天下也恶嚣之贼巳也于是思超然以自脱恬而不棼静而不纶洁而不溷清而不尘凡以保寂破嚣焉尔而乃举眼无可意之事开口鲜契心之友和通有轇轕之扰孤亢多危疑之忧于是乎即山居焉以泉石猿鸟足以寂吾而绝嚣也又抚松盘桓焉以厥毛可衣实可茹厥风瑟琴可听厥色冬青厥根苓食之寿是之谓隐然君子弗之取何也以行之非中也夫人有仁义中正之彝以成身也有耳目口鼻四肢之嗜以全生也有父母妻子君臣朋友之伦以振经也若一切山居而松游惟隐乎躭是绝物之行也夫寂嚣不于其迹于其心者也故处棼而恬者真恬者也在纶而静者实静者也于溷而洁者能洁者也居尘而清者大清者也夫徐君者固有人道之伦仁义中正之彝者也耳目口鼻四肢之嗜度而不逾孤而无危亢而无疑和而无扰通而靡随是迹嚣而心寂者称之曰隐又自小之殆是之谓矣汪子曰嗟达人知言上士明心李之谓哉石徐之为人也处轇轕尘棼之区而有泉石猿鸟松风飧苓之高烟朋霞侣登吟坐啸虽日有余情而仁施义怀厚化敦俗见斯为之矣故不山而山不松而松不隐而隐是曰小隐李子曰嗟予读殖货志矣以今徐君观之而知迁之言过也其言曰岩穴隐处之士设为名高者亦以利耳信斯言也则伯夷为矫巢由为伪开仓赈饥者为沽名解衣救寒者为饰誉以今徐君观之然欤否欤予故曰读殖货志而知迁之言过也汪子曰惟诚动天徐君五十无子后阁十年不字今乃定足以占其非利而为之矣 

说农赠薇山子 

李子明农于大梁之墟有洞微先生者过观焉李子无患而修具先期而戒种相壤以遵播验粒以斥恶竭力以勤本警惰以集事守一以俟时节财以浚源蓄衍以防歉洞微子曰善哉子之农可以喻政今木巳之政其人乎李子曰予鄙人也痴痴混混马牛耒耜闻耳挹云氛卧桑阴聆禽音焉耳奚政之谙也子证之木巳洞微子曰木巳之尹薇山子者少而饬躬长而励行敦礼嗜文保贞驰问藉之白茅射隼高墉非农之修具者乎其临政也涤秽剔垢范才效良操纲展日程猷经谟非先期戒者乎大结则斫小结则析克之用刚怀之用柔蒲鞭示辱桁杨威暴非相壤播者乎败羣之羊必除梗类之草必锄非验粒以斥恶乎夙兴夜寐无小弟亲无隐弗究无瘼弗询非竭力以勤本乎录善奖能恕难矜愚日计岁期亡业者复游食者务非警惰以集事乎不违道而于誉不矫情以钓名不饰言以要进不快捷方式以求速非守一以俟时乎政之行也则均众寡定神缩息喘止呻抑过埤损储羡慎余敝帷罔弃木屑是收非节财以浚源蓄□以防歉乎李子曰予之农于墟也第知痴痴混混焉耳不知木巳之政似也洞微子曰施于有政是亦为政夫事万而理一者也梓材曰若稽田既勤敷菑惟其陈修为厥疆畎李子遇木巳士于郊东倾盖班荆而坐以洞微子之言质焉士曰予挟简策诵先王人也木巳尹则知之矣不知其政也李子曰请言其尹士曰刘之尹木巳也吾见其官理民治教行政清焉耳而不知其具何也见其豫而立备而无患焉耳而不知其种戒也见其淑慝区彰瘅明焉耳而不知其相而播之也见其善人多而猾贼匿焉耳而不知其验而斥之也见其繁剸而错剖壅决而棼解焉耳而不知其竭力勤之也见其荒芜辟疆场饬焉耳而不知其警惰集之也见其不矜巳不凌物焉耳而不知其守一俟之也见其乏不惧匮不忧焉耳而不知浚源防歉之有道也李子曰甚哉木巳之政似农也洞微子得其内士得其外外者其巨也内者其细也细功也臣效也甚哉木巳之政似农也薇山子之所行也例邑有异政三年则旌拔焉薇山子未三年独旌拔焉他邑尹闻之贤也面以之赤下也吐舌警惕洞微子曰居家埋故治可移之官子不求之身而欲达之官而欲异等拔乎李子曰粗者精之寓小者大之始近者远之自以木巳之政政于国国不治乎以木巳之政政天下天下不平乎薇山子行矣予痴痴混混农间日望子矣 

叙九日宴集 

嘉靖四年九月九日赵帅觞客于青莲之宫欢焉于是空同子立韵赋诗焉众和之裒然而珠聚烂然而锦彰主人赓焉铿然而卒章宾主既洽氛翳载廓霜清日晶台殿下阴铃塔警风林影飒瑟落叶乘之既昏复白皎皎布地盖不知月之在天也空同子览于众诗乃喟然而叹曰嗟诗可以观岂不信哉夫天下百虑而一致故人不必同同于心言不必同同于情故心者所为欢者也情者所为言者也是故科有文武位有崇卑时有钝利运有通塞后先长少人之序也行藏显晦天之也是故其为言也直宛区忧乐殊同境而异途均感而各应之矣至其情则无不同也何也出诸心者一也故曰诗可以观是集也赵帅张尹则汇征有期蓝帅曰帅王帅则剥床未释王尹则不远复者也黄子和子咸丘园之贲左生和生则利宾于王者也故曰人不必同同于心斯之谓也 

赠蔡氏 

蔡子辍河阃之寄而守备乎江介其行也其友祖焉北海王子为之赋江汉曰江汉汤汤武夫洸洸封丘黄子为之赋北山曰膂力方刚经营四方歙郑生为之赋无衣曰王于兴师修我戈矛李子曰窃闻之守者对攻之名备者先事而立之义也故兵非不攻也不上攻也非不贵机也备者无患也书有之矣孔子亦曰凡事豫则立豫者固备之义而事之先者也蔡子者武荫而文登者也度机审势销患于未形不在兹行乎天堑不江蔡子者堑乎于是为之赋六月曰文武吉甫万邦为宪 

题史痴江山雪图后 

雪之天黯霮凡云色异独雪同诗曰上天同云是巳雪之山巅不骨溪壑浅蹊径迷雪甚则樵不入雪之水云同天一有舟蓬白而人蓑笠之则水见矣雪屋檐直或明其囱柱然不见茅与瓦雪之驴下视凌竞若临窟蹈穴雪之人目旷而神敛眩眩然光夺之也雪之木枯则白其上皮花叶雪则皜其心雪无风则匀匀斯画矣即妙笔弗画弗匀之雪何也势使然也画之势贵粗荡近详远略情贵雅而包意贵减而宛气贵豪而汹色贵凛而润五者雪之良者也李子尝论及画事由生曰其惟史痴乎江山一图近之矣是图今落于吾家李子取而观之曰微痴吾谁与言雪 

题三王祠翰后 

夫祷而永之存乎爱阐而德之由乎敬传而远之系乎言亡而生之本乎思永莫如仙瑶池者媛之仙者也祷人之王母而王母之者爱其爱也然必德焉称是谓祖孙之懿阐懿彰德敬以之矣孔子曰言之不文传而不远故爱非言曷昭敬非言曷颢嗟玉溪子颂而宛欤端溪子音而展欤龙湫子畅而简欤夫三子者言足以阐矣然义主乎永情触于思故苍谷子诵其言而泪咏其音而悲盖伤其王母之长归故曰亡而生之本乎思 

题明远楼诗后 

夫握枢居要则意飘江湖处幽履闲则心悬魏阙所谓情以地殊音由感发者也矧登高能赋古称大夫之才而采诗观风今有监国之任者乎纪元之岁时菊载华兹筵是开四子邂逅于一楼俯乔岳览长河眷焉有感于斯游爰各赋诗一首嘉靖元年秋九月也 

题琴竹诗后 

不音而音者用之心者也不物而物者资之深者也不声而声者托诸吟者也心之用莫如琴深于资莫如竹吟而托之则诗生焉生则乌可巳也乌可巳则资愈深资愈深则心之用广矣是故君子贵琴焉非专于音也贵竹焉非物之也又必诗焉虽声而非声也嗟陈子胡为琴嗟郳子胡为竹胡为吟知斯义者遐哉敻乎 

毛监察登楼诗跋 

夫阳春雄于寡和白纻侈于众歌均之为调何难易顿殊也元首之歌倡已赓继然孔子与人歌也则又必使反之而后和之何也岂非同情者感同声者应欤今观毛君登楼之什而诗之道见矣诗云伯氏吹埙仲氏吹箎感应之谓也 

题东庄饯诗后 

夫天下有必分之势而无能巳之情蓬飞梗流忽聚倏散斯其势能必其不分哉孔子所谓东西南北之人也夫既东西南北人也于其分不有怅离思合者乎于是筵于庭祖于道觞于郊嬉于园不有缱绻踟蹰者乎斯之谓情也情动则言形比之音而诗生矣夏公之抚治郧阳也诸公筵之祖之觞之者故无不用其情矣乃今又嬉于吾园搴初英扳柔条骊驹既驾旌旗向东不有怅而思者乎然莫之能留也故必分者势也不已者情也发之者言成言者诗也言靡忘矢见者义也反之后和者礼也故礼义者所以制情而全交合分而一势者也 

朝正倡和诗跋 

诗倡和莫盛于弘治盖其时古学渐兴士彬彬乎盛矣此一运会也余时承乏郎署所与倡和则杨州储静夫赵叔鸣无锡钱世恩陈嘉言秦国声太原乔希大宜兴杭氏兄弟郴李贻教何子元慈溪杨名父余姚王伯安济南边庭实其后又有丹阳殷文济苏州都玄敬徐昌谷信阳何仲默其在南都则顾华玉朱升之其尤也诸在翰林者以人众不叙自正德丁卯之变缙绅罹惨毒之祸于是士始皆以言为讳重足参息而前诸倡和者亦各飘然萍梗散矣赖　皇帝明圣断殛元恶伸拔英类于是海内之士复矫矫吐气此又一运会也而顾君适以开封知府岁觐都下乃有朝正倡和之诗盖余不聆此音者数年矣今一旦见之谁谓异于空谷跫然者哉然倡和者五人而已而其诗顾犹多忧谗念归之辞则余不知所谓矣 



【卷第五十九】 

【杂文二十三篇 】哭白沟文 咎旱飙文 祷旱文谢雨文白室铭二首独对亭铭 井铭 六合亭铭 端砚铭二首石几铭孔子赞大舜赞齐太史赞 三仁赞三首宋龙图阁学士范公画像赞钟馗赞张将军画像赞 刘文华画像赞 



空同集卷第五十九 北郡李梦阳撰 　杂文二十三篇 

哭白沟文 

正德二年闰月初吉予与职方王子俱蒙放归南道白沟之野往白沟之战王子伯大父予曾大父死焉百载愤痛爰托于斯文 

呜呼嗟哉此何流兮皓沙千里霜雾四兴荒滨断岸陵沉谷崩积骨成丘冲波沃云月星夜昏杀气袒屯粤春事之既载乃予迈于兹野览残墟以掩涕搴故栅而维马暄氷泮而复峙辰物郁而未申日仓莾兮将坠天惨列而怆神前俦伫以惊顾追侣怅而增惑趾欲进而踯躅哽歔欷乎内恻尔其龙蛇鬬争雌雄未决战形辟兵营列乃有秦楚善战之士齐晋诡谋之生接轨方毂抉地维而划天门甲光镜四野戟枝亘长云钲鼓鸣兮河海竭军声振兮山岳裂嗟寺弗利甬道绝弱之肉强之食饮人尿咀马革遂尔横尸蔽畛崇胔截流哭声震天漂血成沟贱至台隶贵或君侯刃剸其骼戈穿于喉践为土沙迭若陵丘魂营营以无归骨交加而卧霜鬼啾唧以宵啸人懔懔而断行风阴阴以四起折镞朽髑杂瓦砾兮飞扬呜呼此为何流而有斯战场邪窃尝究性命之原推兴替之端民死等于鸿毛亦有重于泰山彼短兵兮既接砉天倾兮地摇乃有晴被刺而不转肤受刳而弗逃此结缨抗轮之夫甘心鸟鸢之口膏野草而罔顾者也猗嗟我祖生为士雄死为国殇岱华摧而孰支玉石灼而并戕委英肝于尘沙烕声景而永藏雷霆结而迅音烟飙烈而怒扬神怦匉以缥缈冯悲氛而望故疆猥小子兮何知缵箕裘之末躅忾时命之难忱惧遐耀之堙辱愤原隰之裒弃束无棺而葬无茔匝墟圹以冥索林莾杳兮纵横肠纡回以崩裂涕阑干而染缨物何微而不昌德何远而不存轸将发而复结托哀响于兹文 

咎旱飙文 

二年丁卯自一月至于三月不雨怕风窈冥昼晦李子于时寓大梁之墟作文传曰僣怕旸若霜怕风若咎在言与思京房曰欲德不用厥灾荒又曰颛事有知诛罚绝理厥灾大风天黄云乎将兴飙为厉兮阴阳将交龡使离兮声威鼓烈繄谁怒兮屯膏弗降孰之咎兮吁嗟汝胡不仁兮亶不畏民不畏天兮扬沙昼晦拔林木兮既颠我禾又发我屋兮霣英蔽天雨霾飒飒兮澒澒砉摩轧兮树无留柯彼羽族安托兮殪鷇破卵贼物和兮虫兽惶扰塌翼血趾负嵎喙兮吁嗟汝宁兹遂兮日月丧魄天地易位兮五星错而背行寒与暑其倒置兮三川皆震龙失势兮岩谷崩冲轰砰礲硿腾潮沃日灌太空兮莽千里乎无人尘冥冥征兮城廓昼闭惨光精兮呜呼天监临四方明明厥维亦孔章兮聿兹若罔知哀我民罹兮谇曰巳矣哉天既不吊而予何为独忧苟使丰隆秉竞而不回兮岂屏翳之足丸彼雨师又容与兮曰匪予之承电茕茕以敛耀兮毕翕翕而将兴 【毕为车主风】嗟尔今之人胡憯莫惩 

祷旱文 

伏念日者春膏未濡夏旸转亢虐炎毒蒸焦我嘉谷瘠我六畜百姓惶遽四境告灾某等闵焉抱忧中心如焚食弗甘味卧靡宁席盖数月于兹矣雩神无应吁天钊高踧踖内咎咨叹无聊窃念祥异之来乖和是基是以妇冤致旱狱决获霖揆昔谂今卓有显征意者某等镇之寡道宪而未贞漏奸仆良致乖法颇田亩困而无伸闾阎怨而罔闻不然何云兴遽散垂雨而风尘霾昼曀星河夜明官之不职神官是殛元元何辜罹斯惨极某等伏又念大岳巨灵生命攸司岂宜舍其有罪殍我羣黎民无孑遗牺牲畴供黍稷弗继神祀或穷秉诚洗心斋沐告神造虽靡躬情则笃至惟神鉴之惟神之赐 

其二 

某等伏念百谷布地二麦幸秋雨泽鲜少怕旸转亢实青而干苗芁而稿风霾热浊蒸为疠疫饥病枕藉食孚尸载途哀哀我民罹兹惨毒日者抒悃告神责躬祈福而咸晦未通屯膏罔济是以云垂垂而飙兴雨微微而日出土夜湿而昼焦禾晨沾而夕涸某等伏又思休咎征事箕范有文祥异从人京传着训顾斯亢阳之虐必由乖政之致某等疆土是职救灾寡术触目抱惧扪心惭恧每欲以功而补愆神其鉴来而宥往夫好生者天地之德矜迷者神明之惠尚昭昭而漙赐庶怲怲而释怀洁牲用陈芬酤是荐我心或欺神则殛之无殃我民惟神鉴之享之听之谨告 

谢雨文 

伏以日者阳亢旱虐饥歉疫疠民弗堪灾某等忧惧靡宁布诚祷神荷蒙昭昭德察赦愆矜愚悯穷悔祸三日之内骤飙暴涷沾洒遽至虽土膏未按禾根未濡然神之格我佑我亦云验矣某等伏念天地之于物犹父母之于子父母不弃改过之子天地宜鉴洗心之物尚冀自今震雷时奋甘澍普零俾公私各足黍稷有馨庶报神无匮竭之虞元元有更生之望我牲鲜洁我酒清洌敢以谢神敢以再祈于我神惟神鉴焉谨告 

白室铭二首 

李子葺室贵州署堂南扫地而镘壁上茧旁垩窅然而皬铭曰虽有至洁弗慎则污虽有上智罔念则愚至人皓皓游心厥初太虚为舆恬御静驱细人绚志斯追斯琢役采捐质离奇纷错维窒生闇维虚生明维厥至人光凝素行介圭之璞玄酒之馨匪伊勿则含渊乃贞 

二 

夫白生虚虚生明固矣然心与室异乎能新其污而不能必其不污非室乎非需人以立者乎由中而出发于言而作于行汝尚安所需乎是故后汝绘事湼而不缁观于尔室果异邪否邪 

独对亭铭 

独对亭者白鹿洞书院亭也亭在书院东枕流桥北崕上朱子旧游处也其下则峻溪湍滩冲摐乃其崕下而上砥陟亭西向适与五老峰对又崕间劖风泉云壑宇大如斗亦西向故曰独对云独对者前副使提学无锡邵公所名也详见其所自记后十年而予来陟其亭夫独之言孤也对者主宾也方吾之未来则所谓五老者固谓吾宾也及既来也陟亭而对之则吾非若主邪何也亭吾亭也夫亭不吾常一往而一来曰独对何也大化流行而不停往者去之来者主之我既主之则虽谓为独对不过矣自有兹峰也周匡氏汉岩下老人唐李白氏李渤氏率皆来率对宜皆曰独然而邵公不与也其言曰仁者寿五老峰寿朱子仁是宜独对方我为之主对固我也其往也不谓我独也此其人高下之伦造诣浅深次第学术端邪之等不于斯而占哉且匡氏岩下老人吾不知其何人矣然而白也予知其文也渤也予知其节也夫二者犹不得独与峰对然则来主是亭者盍亦思所以独对者巳矣予无似追昔从邵公讲道许下今廿余年矣不谓继官而同地均业共职有兹来也自顾品下诣浅志难端而履弗力于亭今即主也然逆知来者不与也孔子曰我欲仁斯仁至矣愿及兹勉焉以副许下之盟乃为亭铭铭曰 

岩岩五峰若翔若垂当其东南我亭对之惟混沌初磅礴赋形彼得其峙我得其灵其灵其峙一元所为曰静曰静仁者如斯于穆岩洞岭回溪环桂松盘盘学宫是基鼓箧抠衣四方攸归弘本立教爰自考亭人遐迹存崕劖荧荧如日如星邵子爰构独对斯肇于微紫阳孰并而当淙淙者涧有源有泉不有哲民畴开我先五峰岩岩永斯在斯迹殊理同哲其我师作铭于亭来者式思 

井铭 

故井崩塞汲溪焉饮春夏交溪毛茂芊蛇虫毒可虞也正德八年冬至予至南康府使学生刘峻往书院视地掘井得诸亥方厥日甲申是日也南风至穿土数尺石阻集力除焉始艰而终利有泉上涌甘冽然虑溪侵也布垩其底覆石泉旁出焉甃砖而上石床约口五日而井成余究惟易义绎孟氏譬旨乃为井铭铭曰 

厥道流形水行地中导之斯涌无卑无崇维愚靡为于潦于浍为不及泉是曰中废于井斯肇亥位庐麓源源澄冽匪溢匪竭艰始终利孰曰匪力静止用发惟义之则含阳润阴炎寒冬热勿鲋勿幕九五终食出时漙施视受为容吸华茹甘挹之必兄濯烦涤污弗而弗劳爰荐神明以亨以芼弥远弥馨圣泽攸陶 

六合亭铭 

仰观俯察八荒在兹处高见大登之自卑来者敬听勿遽勿疑 

端砚铭二首 

世以眼贵而汝无此人其瓦砾汝 

二 台端若方氏式虚内女式越若钝静亦乃式乃磨不磷湼不缁允兹在兹相台 

石几铭 

李子获石焉平而方为几焉而铭之铭曰 色干之清质坤之刚扣之铿然平直静方我有嘉林庋汝其旁汝凭汝依可咏可觞我有兄弟友朋亲戚燕无豊约来惟汝觌朝之夕之汝欢汝昵人情靡同汝应则一浴露吞烟莹月烜日孤贞介确光泽缜栗虽有霜霰毒蒸厉飙侵之不入而撼之汝摇哉 

孔子赞 

鳯鸟不至人莫我知行废嗟命获麟竟悲巳诎道信万世攸师愿学谓何小子敬思 

大舜赞 

圣狂天渊一念则分孟钦大孝孔赞克君袗衣鼓琴今如见之我犹乡人鸡鸣孳孳 

齐太史赞 

崔杼弒其君庄公齐太史书曰崔杼弒其君崔杼杀之其弟复书崔杼复杀之少弟复书崔杼乃舍之赞曰 

皇天厌德逆徒干经国既无人乱是用丁桓桓太史杭言讨兵舍命不渝蹈仁秉程一门三烈岩岩茂名 

三仁赞三首 

殷丧厥驭奸宄师师天乎不菑神罔攸依国既颠越我宁独支何其发嘅决于二师三谏遂行允哉睿思　　右微子 

于维哲人知微知彰譬如滔天涓涓是防象箸道奢琼宫兆亡鼓琴自悲过衢佯狂洪畴翊圣朝鲜锡昌　　右箕子 

箕启存祀干以杀身殷称七窍孔赞三仁烈烈太师实维国桢人之云亡邦是用倾鹿台玉焚麦秀吞声　　右比干 

宋龙图阁学士范公画像赞 

予观范龙图则慕其人嘉其志观龙图出处则哀其时予过无锡秦氏获覩其画像峩冠法服庄严弘毅盖得其彷佛焉则又识人心不泯不然即顾吴更生安所置毫哉予生长环庆间与故老谈龙图扼元昊事虽古名将何加矣于是董沐再拜赞曰 有伟一人清明令仪三代遗才百世之师 

钟馗赞 

唐有进士鬼之司直梦中诛邪帝寤惊惑虽寤匪寤内艳外佞曾无如馗是匡是正禄食者鄙我言敬听 

张将军画像赞 

我崇我官有徒啴啴我服我丹有蠎盘盘盘盘者蠎天子之赐啴啴者徒天子之何以之以伐以征何以赐之汝陟汝明北徼是清南蛮是平将军者谁姓张桓名于赫将军魁躯长髯战阵能勇处巳卑谦礼士若讷临下威严动若虎虎孝静若女潜将军之驰如鸟之过之矢之发当之者破此卫开设将军实罕将官岂罕损于自满于美将军年始向强发黟颜濯膂力载刚万兵罔雄百战匪奇慎终如初文王我师 

刘文华画像赞 

刘文华者大梁之逸民也修而弗耀老而靡怠潜于塾显于医讷焉如愚有而冈居君子哉君子哉赞曰 

嗟乎文华人贵之钦君也衣布人富之歆君也寒素利人之趋君笃者义势人之附君遇则避嗟乎文华金不出矿玉隐于璞一壶悬市百钱停卜荣期带索韩康卖药彼哓彼呶我守之讷彼侈彼矜我守之约嗟乎文华聚衣内文宫钟外声闾党敬礼月旦优评乡饮是宾古貌古服膺祉戬休而安而谷昔称长者今觏有恒厥像俨如令仪可征 



【卷第六十 】 

【杂文二十五篇 】六箴 六戒 荣养堂颂 三仲颂邃庵辞【有序】挽歌辞许子诔【有序】月坞痴人对虚里子对 马对 郁郅子解 直臣字义 维极字义 董生兄弟字义 弟汝含字义 



空同集卷第六十 北郡李梦阳撰 　杂文二十五篇 

六箴 

太仆储先生曰人有六事心事身事家事官事人事文事空同子闻之曰嗟乎有非在我者焉如彼何着六箴 

不可对人言曰慝言之而不行曰惑行之而不至曰画非所存而言曰贼亡是而靡获自尽则天也 心一 

烈女能必其巳之不污不能必其天之不愚时之弗踰夫是则烈女也巳 身二 

有负郭田百亩莳桑数十株可以聚庐矣进竭其躬退为耒夫不亦可乎 家三 

君子狥道志士狥名啬夫狥利是究是图毋腼厥位 官四 

信道莫如守已省事莫如寡交君子曰中古贵施报苟以礼至斯应之矣 人五 

古之文以行今之文以葩葩为词腴行为道华嗟彼千钧一发柰何 文六 

六戒 

匡衡曰聦明疏通者戒于太察寡闻少见者戒于壅蔽勇猛刚强者戒于太暴仁爱温良者戒于无断湛静安舒者戒于后时广心浩大者戒于遗忘李子读而韪之者六戒 

太察一 容以畜众察则无徒先民有言毋及渊鱼厥昔圣王瑱耳纩目聦罔弗悉明靡不烛 

壅蔽二 圣月四目复达四聦县鼓置铎维恐弗通颛任生奸偏听生谗刍荛罔遗大道之咸 

太暴三 勇以阳奋强以义发用之弗端鲜不殄伐受绝于武桀陨于汤秦政弗戒二世而亡 

无断四 匪阳曷舒匪阴曷藏弗济以义仁曷由臧孝元优游汉业用堕衡丁其时空言式悲 

后时五 有虞鼓琴穆穆其和及闻善言沛若江河王者之德应时若响居则山静动则飙往 

遗忘六 衽席萌变萧墙伏忧遵薮射鹿归而忘牛武事四夷海内虚耗垂暮攸省轮台有铭 

荣养堂颂 

彼美者堂有南其户前临伊阙缑氏嵩阜文杏为梁兰撩桂桂谁其居之乐彼寿毋桓桓大夫建旄兹土夕之晨之登降堂只丰膳孔时笾豆纚纚剥有肥羜脍有文鲤维是大夫崇志远辱人以体养我养者色夙夜寅畏内训攸服洛水泱泱贯于斯城毋氏寿康子也令名 

三仲颂 

汤汤涪水流清源巨谁其浚之爰羙爰聚珠必骈辉鷟岂孤翥瑶海既光赤霄攸煦伯氏明经郎曹发硎贾帷载搴召棠继青大国用监汝相汝乡仲游兰台李也黄扉豸冠鹭绅分直彤闱为草指佞为羊触邪如桂之馨如玉之华是曰三仲一门萃之萃之伊何三仲连芳历祀三十乃验乃彰事有豫定神有前识易垂余庆书阐阴隲匪善匪积厥梦讵获 

邃庵辞【有序】 

石淙夫子旧居京国有室一区突静幽纡左图右史前授生徒是之谓庵而称邃焉愚也窃尝慕之而未获游也后夫子提学关辅愚始得随乡邦士枢衣讲坐下然自恨恨于势分未几窃科第辄复违去不得从容左右如庵中诸子卒业以立于世而有私幸究绪论遵显则若有自得焉者虽不敢自谓得其门而入亦不敢苟焉以自弃乃作邃庵辞以志愚衷辞曰 

荪壁兮桂宇药橑兮在下水潏潏兮溜渠兰葳蕤兮当户庵之构兮何所接紫闼兮崇期庵何为兮闭寂窈棼楣兮参差蔽修栊兮连延错瓴甓兮委蛇穆空洞兮内启豁廉隅兮外直回巷前通兮嘉树后植迩莫可探兮遐乎可即匪邃曷名兮厥惟庵德庵中兮何有玉佩兮青衿惠我人兮不貌以心遹我人兮可杗可桷可栋可楹兮维庵是学赤帷兮翠幰庵中人兮西游斗晖晖兮昼揭岳岩岩兮夕秋予边鄙兮贱夫怅瞻庵兮弗早幸门墙兮未麾矢负心兮怕保 

挽歌辞 

中庭閴兮今日何日繐帷扬兮苔生于室怅游子兮西归木飒飒兮风振悲邈山川兮愁叹兴望城阙兮魂若崩历故阶兮吊丛谖白露陨兮霜霰繁椒酒兮桂浆羞余珍兮杜蘅神懭恍兮若来奄踰佚兮逝不回柏輀兮杉椁文幢兮素旌送完璧兮山阿从君子兮允宁 

许子诔 【有序】 

正德三年岁在戊辰六月巳巳工科都给事中许天锡卒李梦阳曰呜呼哀哉许子乃作诔曰闽产其杰受命端固狐行介直践道靡豫爰放厥辞靡屇靡究执言不回贞厉获咎怀诚匪察渎经自効踰中奋志白是蹈义同尸谏信勇可悼伯奇申生厥履是绍 

月坞痴人对 

张生含者金齿人也含侍其父南园大人于京师尝从北郡李子游李子居梁也有称月坞痴人者见焉见之则含也李子曰子奚斯称也张生曰含盖坞于郡之大保山业焉月东出则对坞而升光触形应划焉颜破逓映曾入亏蔽流徙放也槛辉堂白枕簟波溢含也于是出坞而立仰而视俯而睨怳乎若失巳充乎若有获也久之塌焉而忘李子曰嗟冥哉且子忘者月乎坞乎张生曰含始见其岩矸焉木烂焉瞑析实浮虚击谷泠风浙巳而耳更目易迷不知所精发灵飞飘若鸿翥矫若霞举不知孰月安知孰坞山中人有呼含者含兀兀无以应也于是山中人走告南园大夫曰而郎痴于是大夫乃亟召含问故含兀兀无以应也大夫乃大惊抚含背曰儿真痴邪于是遣含复北游于京师夫安一枝者难语天池之运据腐之鸢仰而吓鹄者非其智不如也处小则大者昧恬于幽则熠乎眩故观廊庙钟鼎之盛则事功之心兴览声文冠冕之会则进为之志增与四方豪贤友则识广学登于是冥寂可移而痴可遗也李子曰大哉大夫之教子也含归何也张生曰方枘圆凿虽公输不能强之使入故材有异宜性有难移彼巧我拙彼佞我讷彼通我塞是以诸弗入也京师识含者不谓含弗入也顾咎含曰子奚不仕含兀兀无以应也乃又咸大惊曰南园大夫儿痴含自笑曰后痴人痴前痴我痴吾人痴乎宁我痴乎于是月坞痴人称焉李子曰异哉若是则子之痴瘳且有时矣吾不子病而子之幸 

虚里子对 

虚里子问于龙溪公曰敢问处世有道乎龙溪公曰有浑浑默默惟道之极窅窅莫莫惟神之窟虚里子曰异乎吾所闻君子磢人之爽告人之谷于是龙溪公勃然变色曰迂哉遐乎子之言也且子以若为爽非欲其靡爽邪若不以子为欲其靡爽必将曰是诚诟我必孽子之短还而诟之曰亦犹吾子之磢我也语若以谷若不以子为欲其谷必将曰是诚襄我【襄陵之襄】必思以加于子者复之曰亦犹吾子之告我也二端文战于中故面然而背诋公与而私忌羣议而单诅于是有不危邪夫躭誉者世之怕情希胜者士之通患今徒示直以贾祸吾窃于子弗取矣虚里子曰予成若德焉耳知不知奚恤焉苟有以复我适我乎益苟孽我奚辱焉龙溪公曰恶是何言欤愚龙溪鄙人也往有翁出龙溪之野见巨卯五色携以归伏以舒鴈居顷之剖子嵬颡尾杀蛇身四足青黑班若鳞是日瑞氛郁盘紫气亘下上翁大惊喜祝曰兹殆龙子天锡我祉龙子性劣恶好缘树骑屋翻盆倒罂生之日鸡犬咸鸣走龙子又嗜血食翁顾无所得血食若且怖于是斋沐诹日请龙子诣溪焉适有妇浣于溪龙子击杀食之其家因即击翁曰是翁家物后数年夜雷电有龙降翁室绕其故巢三匝而去夫今之欲成人之德者不为豢龙翁几希矣故君子之于人三宿而后见非崇傲也三年而不言非贬行也诚不通则交不固中不孚则听不入故楚客以售璞遇刑齐人以操瑟蒙诟国佐以语尽见杀屈原以言直殒躯柰何逐汶汶之烦而招訿訿之议乎虚里子于是冁然笑曰子之言似笑独不曰拯溺不畏濡履捄焚不惜燎衣必欲为浑默窅莫之行必蚓而后充者是岂可哉龙溪公艴然不悦曰子不闻坤着括囊之文蒙阐击蒙之义诗申玷圭之咏传立守瓶之训信如子说则三缄之铸孔子奚取焉二子争论不能决明日以其言质诸中河子中河子不荅鼓枻而去歌曰瞻彼中洲兮有凫居居翔而复休兮择匹而游渴饮水兮饥餐吾鱼夫复何求兮 

马对 

秦子北游京师堕马伤是时郁郅子亦有霜露之疾二子共巷而处郁郅子素善秦子居顷之谓其门人曰西不有秦子乎然吾闻其人矣非所谓守道自信者邪于是作黄鹄之歌以其门人上官氏为使往遗秦子秦子是日会使使来遇诸涂使异其事各反于主而后交焉久之秦子愈先造郁郅子遂及堕马事郁郅子强起问故秦子曰吾南产也不习马出卒假人马即不解良恶是以堕耳郁郅子曰异哉言也且子能尽习天下之马乎曰不能能尽解其良恶而后假乎曰不能曰二者既不能矣子能终身弃马乎曰又不能曰子堕马伤何曰伤足日幸若是乡使伤藏络捩脰礚脑抉眦毁齿子尚能即起邪殆哉殆哉秦子闻之詟慑无人色呫呫语曰柰何先生幸以教之郁郅子曰昔者伯乐学目马于其师三月不进其师曰可以益乎伯乐曰未得其骨三月得其骨矣曰未得其神又三月得其神矣曰吾未得马之外竟尽其师之术乃辞归于是持以相天下之马聆其声而会其精睨其形而贯其灵然后天下无逃马当是时也而暇于习乎今吾子不求诸马之外日仆仆较良恶堕且滋甚秦子于是冁然笑曰阔哉谈也千里马常有而伯乐不常有子以伯乐望予无乃过乎虽然伯乐即幸而生今之世吾恐骊黄牝牡之徒得以铄金而刺天也诚使人众议坚伯乐即幸而复生故不得破其非良也郁郅子不荅怃然有问曰夫物非天不生非地不长非人不成故材美弗牣是谓弃天刍粟丰足怠厥力是谓戕也材牣矣弗怠厥力而世无王良造父之俦是之谓命故马一也遇王良造父则过都历块靡流景逐奔电蹀血万里显名天下不遇则放之沮泽之中与鹿豕乌鸢并游岂非命哉岂非命哉昔有献马于楚王者王爱之衣之文绣处之华屋席之露床之安啖之枣脯终其身弗驾也马惭愤悲鸣蹄啮思効王一日之用王不从竟老死廐下故知而弗爱不如弗知爱而弗用不如无用故宁甘心沮泽之中与鹿豕乌鸢并游不愿衣文绣之衣席华屋露床之安故即有枣脯之餐弗餐也此之谓尽性以俟天者也且子亦将俟其在天者乎抑需在人者乎秦子出郁郅子呼上官氏记之顷之郁郅子疾亦愈秦子客久郁郁不得意乃卒取学职往教于楚下邑郁郅子往饯之曰子记畴昔堕马之说乎子之不为天下知亦久矣柰何虽然行有物色子者第行矣 

郁郅子解 

郁郅子寝疾杜门谢客客无以见也金城叚子过武功康子问曰郁郅子何以不出康子曰郁郅子疾也叚子曰郁郅子疾乎疾奚杜门谢客疾而杜门谢客是有托者也盍谓郁郅子忠臣不洁名以暴君君子不违众以要勋且未形而彰是曰自戕无忧而戚其忧必集若诚有托譬诸县铎急趋响必及之矣康子曰咈是罔郁郅子也吾将见郁郅子明日康子固请见郁郅子于是郁郅子拥黄狐之裘冯文石之几尚以白雪之縠强起见康子坐上坐郁郅子休安若山貌若敷腴徐觇其息俞俞于于焉然顾有靡豫之色康子于是辟席问曰夫子奚病也郁郅子欠伸喟然仰叹久之日康子曰吾诚不能状吾疾吾始焉惄焉 

若饥若尼若悲已而轮囷于邑怲怲悒悒紏错积郁其状系棼埃结氤氲靡绝发于脾萦于心浸滛于肌肠腠理之间充之不见其际究之莫知根柢驱之未已触之复起故居则恍焉惚焉怳若有遗步之不能端履也梦岑岑焉若将举而控于帝合家人惊恠诘予予茫然无以荅也故陈之钟鼓管钥不知其为音炫之黼黻繁缛县瓈结绿不知其为华啖之芳醴珍烈之品不知其为甘故饫之不肥膏之弗泽问之莫可名象而排之不能自解也然偏国中无医之者有玄机先生者号灵医往使迓之语以状玄机不肯命驾教使者曰能置秦始之鼎无为之榻坐我廓然之宇食我切玉之馔元化之美则迓我顾卒不能置故厥疾罔获瘳康子出以其言告叚子叚子曰予闻在形为疾在心为忧郁郅子殆有忧乎 

直臣字义 

举人吴廷对字直臣李子曰字直臣何也吴生曰廷对者对于廷之名对不直不可以为臣故曰直臣李子曰生奚直焉吴生瞿然避席而请曰直不同乎李子曰夫慱问强记奋辞而骇人曰我能为逢为于此其直以言也而未必有诸气天威临于上斧钺在侧鼎镬在前扬眉吐胆能批逆鳞触忌讳屹然山立此其气直矣然退而悔焉不可谓心也古之直也莫如史鱼孔子赞鱼曰邦有道如矢邦无道如矣是矣乃它日又曰邦无道危行言孙孙者非直之反乎子读易乎王臣蹇蹇直矣又曰遇主于巷又曰纳约自牖一何曲而徐也夫水性曲而木则直二者愚夫愚妇所知也木生石底不侧出不获达而建瓴屋脊水之下也虽贲获之勇不能使之曲也故臣无二道而直有五义一曰言二曰气三曰心四曰时五曰势生也奚直焉吴生曰愿闻其详李子曰夫直人者未有自不直者也故隐污之行行于家而光大之义扬于国共驩其身而以尧舜之道责君者此所谓言直者也非直之实也故言者其华也气者其充也心者本也时者逢也势者用也故直言者必气直气者必心识时者先几审势者有为五者而能全则圣矣殷之三仁或去或不去孔子之无可无不可是也孟子论气曰直养而无害易曰敬以直内学之事也通乎上下者也生也奚直焉吴生于是俯而思仰而叹曰大哉对也往谓臣之直也问焉如蕡焉已矣诤焉如云焉已矣犯焉如允语黑子云焉巳矣而不知直之义若是浩也乃今闻教矣 

维极字义 

刘峻字维极何也诗曰崧高维岳峻极于天峻者高大之名然不极不至天不天不可谓学也故曰洋洋乎发育万物峻极于天道犹山也故咸称峻焉继之以极夫然后高大备矣孔子赞尧曰大哉惟天为大惟尧则之而史臣亦曰克明峻德史之峻孔子由天欤惟尧极之不尧则之哉而论者则曰六爻莫极于上圣人训辞垂戒焉故龙极曰亢城极曰复于隍鸟极曰翰音登于天而不知易时也有位焉二者非在我者也故道以极成时以极厉位以极危成以达天时以矢见动位以行时而后学之义备矣峻生长匡岳间瞻崧高者也而复业诗书诵法孔子末游予门予名之曰峻请字予曰维极请字义予曰云云峻乃曰天曷能即至也夫孔子不云下学而上达知我者其天乎 

董生兄弟字义 

董大夫遣其二子见李子李子问焉长澜次润李子曰二子冠乎礼冠而字之吾字汝矣二子请焉曰澜字汝巨源润字汝真玉请义焉李子曰吾闻君子之名其子也必昭物以勖志其字人也必广才以章义义以阐训训以副名名以责实夫然后父有其家子有其身名无忝实字无辱勖夫澜者源之达而润者玉之发也故君子测源于澜揆润于玉澜以观道玉以比德即末以验本缘用以占体巨小相形真伪以别故弗巨弗长弗真弗光长则澜涌光则润永涌以知巨永以知真是故轲之言道也称澜焉继之以明以光惧遗本也记之言德也称润焉继之以密以栗思务体也子亦观水乎江汉河淮天下之至澜也然其出岷也嶓冡也昆仑也桐柏也非其本细而末巨也亦观玉乎瑜瑾璆瑶天下之至润也然廉而不刿其声清越孚尹旁达气如白虹非其体伪而用真也是故君子志道求达考德视发于是乎有澜与润之名达必先本发以后体于是乎有巨源真玉之字本植体实训义乃行于是名副字彰父兄荣之师友成之身无损名家无弃子斯古今之共义也 

弟汝含字义 

二十而冠冠而字礼也弟生三月先吏隐府君名之曰孟章矣十六岁而弟通诗书大义能为绝句诗责以成人之道可也于是冠弟字之曰汝含在坤之六三曰含章可贞夫刚柔相杂而成文之谓章患其不章何以含之坤顺道也六三居下之上得位之象人臣有美含之归功于君坤之道也尝观天下无分外之事君子亦惟求其在我而巳是故有所自足于内则无待汲汲以求见乎其外先生制礼盛服必袭德旌必结则服饰之章晦慱文强识而让则问学之章晦书曰汝惟不矜天下莫与汝争能汝惟不伐天下莫与汝争功则章子事业者必晦况三方进而位不中者乎故虽有美含之不敢挟才能而躐进坤之道也得坤之道可以常久而无咎故曰可贞夫圣人之言大小前后不相背引而伸之自功业之大问学之切服饰之常细求乎言动起居苟非分外之事殆未有可掀揭以自衒誉者可不含欤有美含之而况未美者欤汝含省察无功涵养寡力有长惟恐不扬有能惟恐不知出必修其貌动必华其服又强毅多悔吝是未能有三之章已不能含矣况有之而能含欤君子退则修已进则事君所以自修者掀揭衒誉如此它日得位其不可贞也较然矣可不戒欤汝含柔顺体坤之性直方大法坤之德足于内而无待乎外居三则以时发进之于五则美在其中畅于四支发于事业其章也至矣终含乎哉故既字之复说其义 



【卷第六十一】 

【杂文八篇】化理上篇 化理下篇 物理篇治道篇论学上篇 论学下篇 事势篇异道篇 



空同集卷第六十一 北郡李梦阳撰 　杂文八篇 

化理上篇 

或问电雷空同子曰吁胡叩渊于浅人虽然窃闻之矣是阴阳抟击之为也曰有鬼神形者何也曰气动之也气散则散凡神怪随气之妖祥亦有人物形者皆忽然之变也生之妖为搀抢天狗彗孛等亦气之生散唐一行北斗化七豕是也 

正德二年正月一日日食既空同子曰予盖亲睹焉月体不满规日大而月小乎凡月食既则轮尽黑无余欠乃益知月体小于日 

天与水违行讼天一生水天水一体违行讼者讼词两而事一也 

五行金木水火四气不内邪邪入则坏惟土内污污变则化化则神此土所以贯四时而独功也在人脾为土游溢精液输权肺肾肝心不然百物食之腥荤臭味秽杂于胃中何以发神明而行变化庄子云神化为臭腐臭腐复为神化盖言土也 

用先土生先水天一生水资始之道也故人命门在肾极黑之夜久坐亦明阴中之阳欤犹水之中明欤负劲气者有非威之威是故松桧不栖蝉熊豹之皮不上蚁 

天道以理言故曰亏盈而益谦地道以势言故曰变盈而流谦鬼神以功用言故曰害盈而福谦人道以情言故曰恶盈而好谦盈谦以分限言耳非谓消长升沉也而俗儒不知类以日月草木等当之悲哉月有亏而无益草木有益而无亏若以凋落为亏则谦者不凋不落邪 

天地间惟声色人安能不溺之声色者五行精华之气以之为神者也凡物有窍则声无色则敝超乎此而不离乎此谓之不溺 

德者必福天人相与之际若求焉者无心之心也求福不回人际天也介尔遐福天际人也寿考不忘言寿考之求德如念念在之也祸福之几捷于影响察之乎察之乎 

十月无阳故曰阳月非无阳也阳生而未成也消长之道尽于上则生于下故曰复其见天地之心乎董仲舒雨雹对谓十月真无阳又谓月内一日无阳何哉 

易独言象象者悬一以会万者也又一一者象之所由始也一以会万故得象而忘言万以会一故得意而忘象它经言一理则止一理言一事则止一事 

雨一也春则生秋则枯风一也春则展秋则落雪一也冬六出则益春五出则损水一也鹅鸭则宜鸡濡则伤土一也夏至则重炭一也冬至则重物且尔况殊哉况殊哉 

或问人性上人何也空同子曰阴阳必争也二气旋转坱北以负胜为寒暑是故晴和之日少而风曀之时多斯阴阳之争也人秉其气得不上人哉 

或问化权空同子曰阴阳代更必争而主之者行如春主生即恶风凄霜无损于拆萌如冬主藏非无晴和之辰而黄叶愈增故曰化权权者谓主之也有官之义焉官之者权也能权移轻重之也 

东方苍龙七宿中曰火心星也心昏中则夏木生火也人心属火故名火为心诗七月流火是也斯皆自然之数也火秋则流而下以火不生金故不复中于西而二十八宿西者虎北者龟蛇东者龙南者鹑皆自然此象非人假借之也北之象二阴二也空同子曰予往在玉虚观见其像设问道士此何神答曰皆星也虑人不敬畏故假名借像耳如王灵官即心星也故焰而火轮 

北者至阴之地阳之根窟故日照三面如人之背至阴不自见至静而动者出焉非此则无根无根则其用穷也人五脏系于背背有神舍故膏肓病则无医膏肓者根也 

夏易首连山天下不止不动动根止商易首归藏天下无阴无阳阳根阴周易首干天下非阳不统故后天尊阳 

化理下篇 

夏则伏者传其所克也秋冬春不伏者子承母也伏则蒸湿者土气也助金生之也木生火故日东出日不照丂以水也夏至日照三面亦不北月西生者金生水也月不北者从日也又借日而光者也又阴不独成者也 

万物并育而不相害谓不相妨耳桃荣而梨枯麦秀而谷稿钊妨矣百步之内茂草各遂一不遂则妨矣虎肥而鹿瘠马健而牛羊羸则妨矣 

斗七故天之数多凖七二十八宿皆七也左氏曰天以七纪是也日月五行玑政亦七易曰七日来复极永之昼时七则回夜亦如之诗曰终日七襄是也僧家窃其意义是故数亡人用七 

人皆曰中国天地东南隅耳又曰万物齐乎巽故中国文物声教独懿然燕之土卢卢龙塞是也卢黑也江之南石之色皆赤中国之四方不见乎又星历验之测景台郭守敬量天尺亦树嵩洛间则中国不有中乎佛者窃其意乃曰天地有几部中国者南赡部也 

或问海市李子曰此处偶有此恠异气耳夫阴阳五行气化不齐滨海之邦海错万殊广之珠滇之石北之蛏南之鮝淮之蠏吴之蛤能尽究其所来邪事有不必辩者以其非急也有不能辩者以其非理也不必辩如海市鸟鼠同穴象胆四时在四胫之类是也不能辩如豕立人蹄人死托生之类是也人不能自见其脑与背病之来也忽而痛忽而止忽而寒忽而热自不能知之而好奇者每每辩其非急求之理之外乎 

夏之初月高其圆也低冬之初月低其圆也高进退之义也 

人之五脏各自其喜生肾虚者嗜醎肝虚者嗜酸凡食脾胃喜之则味佳不喜则咽之不下亦自喜生之道欤口脾之属欤 

济之性劲其源出于晋伏流地中乍见乍伏一支穿太行为百泉为卫水一支为济源出山东为七十二泉大抵天地劲气在山西人之性劲天下其铁亦如之所谓并州剪刀者也汉之性曲其流十里九湾郢沔之间潴为泽薮皆汉之漾也语曰劲莫如济曲莫如汉 

五行火无体在物则藏燃物则用用尽则息五脏心为火烱然中伏遇动则发不动则已 

干支在时五日一周在日两月一周在月五年一周在岁六十年一周朱子谓六十节者此也 

十二支子鼠丑牛等初谓取象取然木人见漆则疡猫见寅人则衔其儿走徙其窠昨问刘南宫刘曰是真有之也不但取象朱子论干马坤牛震龙巽鸡坎豕离雉艮狗兑羊曰此取象亦自有来历非假譬之由是观之十二支象真有之邪 

项氏曰六子始气也未形也中精也雷风气也山泽形也水火精也空同子曰雷电光堕地则石气非不形也山泽通气形非不气也水火非气何来气非不精也形气精一而三三而一者也朱子本义主揲蓍乎 

阴阳贳钱四时一缗钱乱而成缗已矣向北上下难仍也四时成岁已矣明晦雨旸难仍也 

离为科上槁木盛火藏于内助其盛木槁火燃其外灰其槁人水火济而生者也生则神栖目离为目也水绝则死以槁而焚也人槁则神先去目 

空同子省穑坐其场麦将扬候风焉田老曰风之来视云云之方无风也已而四方云风来李子诘之田老曰风即来无定方斯谓断续之风也不信令扬焉麦果四落李子曰嗟斯可以观心矣夫风无不入者也云犹格之况心乎况心乎 

后天之易退干西北长子用事退坤西南长女代母然国有长君社稷之福传称观志易戒无成又家有主母则悍奴夺气如汉高不废吕雉者斯何也空同子曰用事者六主之者二是故六气代谢而乾坤常行也故曰役乎坤战乎干 

秋之云阔而薄故其雨微夏之云独而涌故其雨注化气亦专而后壮者势然也轰雷徧四海冻澍尽八埏天地能之乎故言仁智必曰勇勇者专壮之义也风行水上涣天下之至文也其涣也文随之而生者亦天下之至变也天地之道一耳齐生而槩敛则其功不普物之生敛有先后而无弃遗者变化之渐也故曰干道变化各正性命化极而不生不敛则萌者始柘实者始槁斯倾者覆之也非变化之罪也 

小人多君子少何也阳一阴二也阳生于阴也小人必坏者邪也福善祸滛之道也阳生于阴者男自女生之证也 

元气正行已矣成岁功已矣非无邪恶妖秽之气任之矣任之者俟其尽自灭也彼即溷溷无损于岁功斯天地之大也尧舜之治亦其大焉矣非户户人人者论也 

时甲子五日一周周六而成月月甲子两月一周周六而成岁岁甲子六十岁一周周六而为三百六十倮虫三百六十而人长之毛虫三百六十而麟长之羽虫三百六十而凤长之介虫三百六十而龟长之鳞虫三百六十而龙长之皆六之则也木水用阳六甲六壬火用阴六丁而土金不用 

或问舜入井以孔出空同子曰既入井顾安所得孔哉即有孔象独不之知邪曰若是舜胡由出曰神为之也汉高大风破围光武六月之氷宋康王泥马渡河古来真天子恠异多矣况舜哉此等不可知亦不可穷 

物理篇 

道理一横一直尔十字是也数尽十理亦尽之矣王字故真草篆隶不变挺三才而独立者也变之非王也 

人食蔬谷不害食果蓏害木克土也木味酸木生火故食果蓏多则酢而内热 【木实曰果草实曰蓏】雀乳雏四月四五月五六月六夫历者圣人节天者也鸟知四时巳矣知月乎哉 

麦种之秋而焦于夏秋克金也麦穗直而芒有兵象焉谷种之春而焦于秋金克木也谷穗垂而毛有木象焉 

环庆无麦秋大梁无萤无寒蝉然寒蝉萤北京有之矣地之异邪冷使之邪江之南不产荆棘山不产栎柔之义邪孔林不产荆棘仁邪 

空同子之庐有蝠焉多而秽令扑焉扑者无始而有终也问焉曰始扑之逐焉逐逐扰扰其获也少中立庐之中俟焉至则扑之故其获多甚哉一之应万也宋人不言理外之事故其失拘而泥玄鸟生商武敏肇姬尹之空桑陈抟之肉抟斯于理能推哉空同子曰形化后有气化焉野屋之鼠酰瓮之鸡其类已 

桃杏仁以壳内含生生故曰仁孟子曰仁人心也又曰仁者人也以生生言之也 

发血之余血阴也发黑者水之色也白者反从母气也凡物极则反 

松柏苍然梧竹疏秀茶梅冷淡荆棘针樗栎臃肿芝茵灵异茶縻秾弱鹿葱海棠艳并育而同生气之变化然也文固难以拘论也故文必曰如此如此者皆拘之类也 

双生以后为兄者昧化理者也凡产必先动谓之回转无碍则首始下首下则生矣即以受气先后凝则回转时先气者先出矣斯造化至妙之几所以全母子者也予亦双生子先生者体大差长亦独先龀 

橄榄为楫拨鱼则浮亦磁石引针琥珀起草之类欤骨鲠以玉簪花根汁滴之则化 

席具化理其篾一横一直者二仪也一显一伏者阴阳也一篾显伏者阴阳一道也篾必错三而成文者三才也织之必自中起者极也形必方者四方也制器尚象孰不由之而人知之乎 

北之土厚故其人信南之水广故其人智土厚故其鼻隆水广故其口閜鼻隆故北人不相鼻口閜故南人不相口信而偏故其性戆智而流故其性餙 

水克火然水火既济木生火然火焚木何也天下有一气之害二气之交也 

海翁忘机则鸥狎百里奚忘禄则牛肥禄亦机心乎禽鸟先气者也凡噪聚处则旺而兴空同子曰弘治初予盖侍朝焉每锺皷鸣则乌鸦以万数集于龙楼予退而问诸长老曰此百鸟来朝也然久矣朝朝帝帝如此后正德间不复见此矣甞闻　兴王之国舟泊龙江观乌鸦以万数集江柳向　王舟鸣噪亦今中兴之应欤今人家喜鹊忧鸱亦气之先欤宁陵符坐旧称老鸦符家言环庄树皆鸦每鸣噪妨人语今多事来鸦亦不之来 

知声而不知音者禽兽是也知音而不知乐者众庶是也惟君子而后知乐空同子曰声言直音言曲乐言律直者单而粗者也音者方而文者也律者比而谐者也如啄啄呼鸡落落呼猪咄咄呼马驴苗呼猫鷕呼雀呼之则应者知声也人人能谣如今里巷之词曲不学而能之疾徐高下皆中板眼所谓知音者及问其出某吕某律孰宫孰商则不知也故曰惟君子而后知乐觧者未达乃以瓠巴鼓瑟游鱼出听伯牙弹琴六马仰秣为禽兽知音夫作乐而兽舞凤仪斯感通之妙非声音之末也昔有鼓瑟于池上者调及蕤宾而蕤宾铁跃之出亦谓知音邪 

天道亏盈而益谦绘事其证乎凡绘不及则是过之则非如绘人分寸亦人若六七尺则非人以人长五尺也物皆然又如绘朴野幽寂之形则雅如草村茅庐疏松片石波驴破帽则稚若绘楼阁金碧凡富贵事则俗矣吁天之亏盈不显哉不显哉 

鸟之性南向鸦鹊晨南昏北蝠昏南晨北南出而北还也鴈之南也鹤鹳亦南即鹌鹑鹪鹩梧桐黄雀之微亦南不问远近但见其南耳 

生性难移如草木之蔓之直故人刚柔之偏变之为刚善柔善有之矣若欲刚为柔柔为刚能之乎 

天之生物主于用龙用天故云马用地故徤虎用山故风牛主耕故柔马主行故不寐承主食故一乳十七八推之物皆然而仙释之徒乃欲弃人伦绝群类高飞达翥哉如生才亦主用大受小受即有湮沦者鲜焉用之时义大矣哉 

王生善听声闻丁公马蹄声曰旬月必拜相又闻其啼声曰必出而西行皆验以是观之小人名位素定矣易谓小人道长不以是乎又以知宋宰相乘马今达官肩舆行谓马卑也康宋拜相则筑沙堤或以便于马 

禹贡山川多与今不合何也空同子曰自河之入淮也破荥泽孟诸芒砀诸陂今皆耕牧地耳流谦变盈沧海而桑田古今能合哉 

车陆象鸟舟水象鱼盖不能不圆席不能不方智者行其所无事已矣私意凿之哉 

空同子围炉而观铜瓶之水热极则响转微乃喟然而叹曰嗟至光不耀至声无闻天之道哉天之道哉凡欲人知者非足者也凡人不知而闷者欲人知者也 

秦时用商鞅法令如牛毛天下之毛多矣繁令必曰牛毛者何也空同子曰牛之毛于人独无用用之无益也然则繁令者可不鉴哉 

味生色故染绛必以酸义生味故吟诗必用色 

嘉靖六年四月舞阳之野麟生于牛其夜火光又其声雷又见其角而麟以为妖击之口吐火毙顷又苏瘗之土又自起声转雷击碎首乃死见者谓麟也野人惧扛之省城然诚麟也古谓麟一角然此则双肉角麟马蹄此则牛蹄古谓鹤胎生今鹤卵生岂传者误邪抑形有变邪此似麟非麟者邪古又谓牛马交则生麟此牛马交者邪龙与马交则生千里马汗则腹下麟 

甞疑大学絜矩又疑平天下不言凖而言矩今乃知方圆平直一道矩尽之也矩为方削其角则圆矩为平直其尾则平不直不平也阵法五变亦方变圆或问方能圆圆不能方何也李子曰阳根阴也 

巨之齿大平直则入木不行必有龃龉俗谓之料斯济变之譬也覂驾之马不羁之才用之易效 

圣人贵智亦贵藏以智者善藏也鳜鱼性痴见人则树其鬟谓人惧巳也又其性畏寒西方有鸟曰半翅者亦痴见人飞不过三五尺可以杖击之得也鲥鱼入网輙伏者惜麟也孔雀爱其尾潜则露尾锦鸡爱其毛羽自照水因而有溺死者皆不智不藏者也 

干为驳驳巨牙食虎豹一名兹白空同子曰凡物食物天生相制之义非但力之也驳未必力虎豹虎豹食鹿豕牛马鹿豕牛马见之则颤而尿斯有制之者非力之罪也如豺小而降虎豹是也在人如君制民夫制妻在禽如鹘抟兔鹊击鸢 

治道篇 

或问哀帝屡诛大臣而卒不威何也空同子曰人主以无为为威有代天之相则百官自正有执法之吏则百度自贞君何为哉故自用者小侵下者烦烦小之政挟之诛戮则人心离矧哀帝非正已之君乎贾氏曰廉远地则堂高 

君子以遏恶扬善顺天休命遏者止之之义而扬者彰之之名也火在天上既无所不照物无遁形善恶毕露使遽赏罚之则四海兆民胜罚之邪又能尽爵之邪故圣人不曰罚而曰遏遏之不遏则罚行不曰赏而曰扬扬之又扬则赏行天命有善而无恶又火在天上故曰顺天言有非我者遏之扬之吾何心哉真伪两在不逆其伪功罪具疑则重其功上之道也群居而和一君子每盖数小人阳统阴也私起而争一小人每害数君子阴贼阳也反复之道也天地能使阴无哉在统之有道耳 

众美容恶群恶不容美如华屋有秽只见其华而茅茨之下着一雕器则诧眼难观矣故众君子中不无小人而群小人内绝无君子故治朝君子七而小人三不害其治而乱世容一君子不得 

言治者必曰唐虞何也圣人久于其道而天下化成也尧在位一百一年舜在位八十年又禹继之则二百余年矣即有尧舜而年或不及则于变亦难孔子言王者必世而后仁谓此也 

郊上幸社稷上戊祭孔子上丁戊在丁后故先丁如十日丁则初一日戊当先戊而后丁以丁不常十故人鲜知一日之戊弘治间吏部主事杨子器上言戊从初十日之丁则次戊非上戊也时无谙礼者竟寝不行 

大人以天下为度书云其心休休焉其如有容焉言度也论相者曰鼻吸三斗醋曰腹内好撑船亦以度言也相必言度者以狭人气胜也气胜则偏偏则室窒则瞢天下之务大人恒澄明澄明则鉴物也今人但知宰相包容不知包容中有鉴也不然模棱胡涂亦谓天下之度可乎 

天地父母万物圣人父母万民其心无一息忘之故孔有莫知之叹孟有不得已之辩即如父母育婴儿有一息忘之邪 

庄周齐物之论最达天然亦最害治使人皆知彭殇孔跖同尽同归则孰肯自修或又知清浊混沌金石销铄孰彭孰殇孰孔孰跖肯自修乎故曰害治孔子曰民可使由之不可使知之 

人之病痰火八九十老人不宜尽去火虚人不宜尽去痰去之则愈病斯救世之譬也 

书曰汝惟风下民惟草又曰彰善瘅恶树之风声孔子曰君子之德风小人之德草政之行风行之也关羽威振华夏陶侃千里不拾遗亦风耳李斯论囚渭水为赤而关东盗愈繁汉武令直指使者诛捕无道而海内愈扰以不知风耳传曰知风之自 

甘誓以君行故其词严胤征以臣行故其言详一君二民之道也 

疾威上帝其命多辟命之天者也天生烝民其命匪谌秉之人者也命一也荡之世乃辟乃匪谌乃有初无终皆诗人疑恠之辞也天不湎尔以酒不义从式言酗酒者不制之义酒伐德故愆尔止又乱性故无明晦号呼俾昼作夜者靡明靡晦也斯自事耳非天湎之也颠沛之揭者本实先拨也非枝叶之害也治天下有本其本乱而末治者否也 

人无贤愚嗜酒必跲然纣甚是故诗书言酒祸于纣切也 

居上贵宽太宽则弛临事贵简太简则漏故曰宽而栗又曰居敬而行简 

圣人重禄位者本人情而顺天心也天之祸福主德人之好恶主利孔子称舜曰故大德必得其位必得其禄又曰贫与贱是人之所恶也书曰我有周惟其大介赉尔廸简在王庭是以名位歆之也诗亦曰尔公尔侯逸豫无期圣人岂内好爵而外隐约哉民之所好好之又天以是报德也故今将乔其官则高广红黄梦寐嘉美星命拱吉固知天未始不禄之重也人曰期人以名位不若勉人以德业空同子曰无其德无其业无其业无其位无其位无其名即有之幸耳矣 

空同子曰使孔子得位二帝三王之治难哉或问何难也曰尧舜禹之世则有益稷皋契夔龙汤有伊尹菜朱文武有太公周召孔门惟一颜子王佐才不幸而蚤死设使孔子得位则参雍游夏季路辈能为益稷诸人事否乎以沛中豪杰南阳贵人观之则佐命未生亦孔子不王之兆也 

为政在人非其人而用之则不官取人以身非其身而取之则不人不人而曰世无人不官而曰世无官有是理哉孟子曰虞不用百里奚而亡秦穆公用之而霸刘基徐达李善长等固元生之也我　太祖用之而与世无人邪有人邪 

鲍参政曰今欲平治先三要或问何谓三要曰内阁掌印一要吏部尚书一要左都御史一要空同子曰内阁之要大而公吏部之要明而执都御史之要贞而无回大生公公生明明生执执生贞贞无回 

闻之先生曰销元气者荷吏也苛则刻则不恕则恕巳凌人则讦人则侵察人譬无疾而药索五脏之未形 

今之弊官不久任　国初台省不甚通如御史升按察佥副或径升使使久则入为左右都副则左右副佥则左右佥如知府久则升左右布政使或参左右使久则入为部侍郎尚书等如此则法吏敢持绳紏之权民吏无不更事之嫌今台省既大相通融而任又弗久也盖官非良久必败故今之官利数迁大相夤缘求速故私奸易规避大事无了绝途路迎送糜费甚者一官至民不知姓名去矣犹过客也今又为小转法如知府转按察副使按察佥事转参议等或年资未应转又为更调法如此府调彼府此县调彼县此臬调彼臬此省调彼省等甚者廵抚都御史亦调法愈巧而官愈废故曰今弊 

古之良吏久任获之也汉世为吏者不长子孙平凡治朝皆然 

孝庙不立贵妃是时言官有以匹夫之行言者或诮之诮之者不读礼者也古者天子有后有夫人有世妇有嫔诸侯一娶九女皆广嗣之道也是故一传绝曹志秦秀庾纯父子皆切实之才晋武怒而不采郄诜阮种华谭直辨慱之士则上第登庸斯取人以身之证乎 

太宗时鄱杨一老儒诋斥濂洛之学上已所著书上览之大怒合臣杨士奇力营救得不杀遣人即其家尽焚其所著书空同子曰盛世之君有道哉记曰一道德以同俗故异言乱政 

诏令足以占朝廷言有遗虑则知野有遗贤矣故朝有王臣则其言王朝有霸臣则其言霸尉佗得汉文书即撤黄屋奉正朔窦融得光武玺书叹服曰天子明见万里孰谓诏令不足占朝廷哉 

为上为德为下为民如聚财强兵非不为上然非为德拔引私昵非不为下然非为民 

舜禹有天下而不与孟子所谓若固有之者注曰不以位为乐非也乐者对忧之名不以位乐以位忧乎既若固有则忧乐俱冺岂必不乐而后为不与哉独言舜禹者以其得天下易也 

成康刑措之治召毕寿考夹辅之功也不然康之世其难哉或曰任之而不疑二王不贤乎 

春秋诸侯出告庙则书至则有饮至策勋之礼所以敦孝敬而防游佚也圣人之制礼不其微邪是故僖伯忧如棠 

和气致祥而治世亦菑天心仁爱之欤乖气致异而叔世亦瑞灯烕必光耳或曰治世菑在朝廷而瑞在天下叔世瑞在朝廷而菑在天下 

论学上篇 

知易者可与言诗比兴者悬象之义也开阖者阴阳之例也发挥者情往来者时大小者体悔吝者验之言吉凶者察乎气 

阳已回则天寒愈剧人将亨则困益至故祸败萌而气焰愈炽福佑临而拂乱益深三代之学必论天人之际以消长倚伏非斩然而来也呜呼易备矣诗书详焉今之学者知之否乎 

空同子曰暑日但静坐则心便定心定则凉然老人不能也道心者借血气行者也孔子曰甚矣吾衰也久矣吾不复梦见周公身衰则行之自难也孟子亦曰壮而行之 

昔人谓文至檀弓极迁史序骊姬云云檀弓第曰公安骊姬约而该故其文极如此论文天下无文矣夫文者随事变化错理以成章者也不必约大约伤肉不必该大该伤骨夫经史体殊经圭约史主该譬之画者形容之也贵意象且且如非骊姬食不甘味寝不安枕之类是也经者文之要者也曰安而食寝备矣自檀弓文极之论兴而天下好古之士惑于是惟约之务为湔洗为聱牙为克剔使观者知所事而不知所以事无由彷佛其形容西京之后作者无闻矣或曰今之材松栢故易摧古之材金玉故难朽予曰金不铸玉不琢古而今矣松栢非栋梁不斲今而古矣或曰斲之人摧之已今之材自弃哉予曰不铸不琢无害于质斲之摧之质斯毁之欤 

涉疑而径询于长则渎闻誉而专叩于已则损故夷齐知仁桑户知简谓之善问 

孟子曰言近而指远者善言也君子不下带而道存焉记曰视不下带其言至近然道存者何也视上于带则傲下则戚倾则奸无是三者非道乎故曰善言或问诗集自序谓真诗在民间者风耳雅颂者固文学笔也空同子曰吁黍离之后雅颂微矣作者变正靡达音律罔谐即有其篇无所用之矣予以是专风乎言矣吁予得巳哉 

张东海韵辩东冬青清何以殊虞模麻遮何以同夫东冬青清反切本殊而人自不殊虞模麻遮调恊本同而人自不同顾归罪韵者呜呼人之蔽至此哉韵母子相生五音互之自然而成声智不能加愚不能损信如此言则冬江贞先虞尤不得通押而说不得说【去声】哲不得哲【去声】今人因前人云四声出于沈氏遂不复根究便立训教人不知兹韵其来也远沈特校定之耳呜呼伤哉 

王维诗高者似禅卑者似僧奉佛之应哉人心系则难脱 

惟圣罔念作狂斯反之之圣乎卫武公抑诗如履薄氷临深渊是也或曰圣矣念罔乎曰生而知者无哉然有惕心焉诗曰不显亦临无射亦保 

惟圣罔念作狂斯反之之圣乎卫武公抑诗如履薄氷临深渊是也或曰圣矣念罔乎曰生而知者无哉然有惕心焉诗曰不显亦临无射亦保 

激生于忿五音令人耳聋五色令人目盲人自聋自肓耳音色使之哉阴阳消长五行生克发之声为音吐其采为色腾之为气滋之为味天以之成人以之生贪者戕滛者荒音色之罪哉毁量折衡而民不争民之争量与衡使之哉黄锺者累黍而成隔八相生万事由之自然之数也量与衡所由起也圣人则天训民已耳非有心为之也凡此皆忿人之辞耳故曰忿之辞激元结之文激亦忿人非邪 

枚氏七发非心于七也文涣而成七后之作者无七而必七然皆俳语也夫宫室服食游猎诸等君子耻言之而乃侈之又相袭言之邪汉之崔传魏之王曹晋之张陆皆一代之伟也亦尔尔邪今俳人作院本名一文钱战到底祖曹植七而为之也 

序卦有过物者必济然过曰贤智则过亦难矣过犹不及思中行而与之者立教之经欤 

志不在卑而不力以求之思而不学者也有终身焦劳而不获者矣力以求之而心无达焉学而不思者也有终身研磨而弗获者矣 

敬生于爱者厚生于畏者严生于德者久坐于尊者暂 

爱生于公则徧生于私则偏生于真则淡而和生于伪则秾而乖生于义则疏而切生于欲则昵而疑 

特立之士必无狥人之为狥人者必同也心无义理则狭举目无可意事故曰尽心知性 

宋儒兴而古之文废矣非宋儒废之也文者自废之也古之文文其人如其人便了如画焉似而已矣是故贤者不讳过愚者不窃羙而今之文文其人无羙恶皆欲合道传志其甚矣是故考实则无人抽华则无文故曰宋儒兴而古之文废或问何谓空同子曰嗟宋儒言理不烂然欤童稚能谈焉渠尚知性行有不必合邪 

流行天地间即道人之日为不悖即理随发而验之即学是故摭陈言者腐立门户者伪有所主者偏 

古人言必称先王不合则疑疑则阙今人弗合则诋诋则丸程子曰自点检不暇尚暇点检人邪人之患在好为人师诋人者必好为师者也 

杜甫见道过韩愈如白小群分命文章有神交有道又如随风潜入夜水流心不兢出门流水住等语所谓信手拈来头头是道也 

或问典谟训诰不言权吕刑轻重诸罚有权一端耳空同子曰夫权者权其变以适中者也故变而后权夫圣人在位允执厥中又用其中于民矣何权之言哉曰舜不告而娶唐虞禅汤武放伐非权乎曰夫身或遇之行之矣又何言哉曰孔子每言权何也曰高而无位于是发其微以诏来且春秋之世何世矣曰孟子七篇大半言权何也曰战国之世又何世矣孟子不发其微天下不以谋数为权乎吁大哉予何敢忘孟氏之功也孟不生孔其熄乎矧帝王之心传或又问汉儒空同子曰反经无道无道何权矣圣人之权轻重之以适中者也非反之也问宋儒曰宋人不知孟子又安知权故心帝王之传者必孔孟心孔孟者必知权可也曰若是则宋儒得位不兴三代之治乎空同子曰吁难言哉周程其大矣宋之开国者谁欤致太平者谁欤应变定倾者谁欤固非斯人之流也吁难言哉然周程其大矣 

孔门曾子传大学子思传中孟子传权非权则中不中非中则大学不大学 

情者性之发也然训为实何也天下未有不实之情也故虚假为不情 

论学下篇 

术异者终罔吉泄化机也京房郭琪其人也文异者终罔吉发神秘也迁固蔡祢韦陆其人也贪盛者终罔吉犯止戒也好讦者终罔吉悖厚训也好杀者终罔吉戕生道也 

古诗妙在形容之耳所谓水月镜花所谓人外之人言外之言宋以后则直陈之矣于是求工于字句所谓心劳日拙者也形容之妙心了了而口不能觧卓如跃如有而无无而有 

小子何莫学夫诗孔子非不贵诗言之不文行而弗远孔子非不贵文乃后世谓文诗为末技类贱之何欤岂今之文非古之文今之诗非古之诗欤阁老刘闻人学此则大骂曰就作到李杜只是个酒徒李杜果酒徒欤抑李杜之上更无诗欤谚曰因噎废食刘之谓哉 

色厉而内荏内柔而外刚也色取仁而行违内阴而外阳也 

赵宋之儒周子大程子别是一气象胸中一尘不染所谓光风霁月也前此陶渊明亦此气象陶虽不言道而道不离之何也以日用即道也它人非无讲明述作之功然涉有意矣 

大人赤子心一耳扩之为大人未扩则赤子如草木始于萌以出土时分量具也培之使之足已耳非能矫之使增也如松参天栢盘石桃李能之乎 

近有以格致为非者此义外者也又曰守之心为格致此不得于言勿求于心者也孰谓今之世无告子哉 

人之目一尘不着而心亦然一尘则碍见道亦然一尘则不透又如镜然一尘则不莹镜无妍媸人自妍媸镜不尘人自尘月不云人自云 

晋人字传之今无不精妙者然比之义之则下矣神不如也羲之字轻重操纵独神而十七帖为最 

理欲同行而异情故正则仁否则姑息正则义否则苛刻正则礼否则拳跽正则智否则诈餙言正则经否则簧色正则信否则庄笑正则时否则謟正则载色载笑称焉否则辑柔尔颜讥焉凡些皆同行而异情者也 

人之偏甚于蔽蔽易通偏难回难回则坚坚则僻易通则开开则复 

多言畔道故曰讷曰慎曰谨曰寡曰默曰时凡与人谈简言少失矣张订顽足矣乃又正蒙故于道畔欤如太和谓道性无形聚散为客形太虚氷水等语非畔欤 

六经言利而孔孟不言利经言利利正也孔孟不言利谓非正者也公私之别也然夫子戒利辞更严谓多怨谓小人喻故于利则罕言以利非贞鲜不坏耆书之言多西土之音如呼我为台本奴来切至今西人音犹然而注者训为怡又如西人谓都是为纯而纯其艺黍稷谓都是黍稷也今训者为全又西人着力干此事则呼为所而所其无逸王敬作所今训者以为居处 

古人重威仪而诗为详威仪棣棣不可选也以身言者也抑抑威仪维德之隅以德言者也朋友攸摄摄以威仪以事神言者也敬慎威仪维民之则以治民言者也大学赫弓喧弓者威仪也以学言者也旁见之六经远证之三代仪礼三千皆欲人制其外以飬其中书曰思夫人自乱干威仪诗曰颙颙昂昂万民之望而今无知之者悲夫 

孟子论好勇好货好色朱子曰此皆天理之所有而人情之所不能无者是言也非浅儒之所职也空同子曰此道不明于天下而人遂不复知理欲同行异情之义是故近里者讳声利务外者黩货色讳声利者为寂为约黩货色者从侈从矜吁君子素其位而行非孔子言邪此义惟孔知之孟知之朱知之故曰非浅儒之所识也 

有恃必坏恃勇者乱乱必亡恃才者凌凌必伤恃壮者纵纵必夭恃势者骄骄必戕孟子所谓生忧患而死安乐者也 

高必自卑大必由众故自高无卑无卑则危自大无众无众则孤得丘民为天子众之谓也无得罪于群臣百姓卑之谓也孔子曰无众寡无大小无敢慢 

曲糵为酒酒成而曲糵弃读书求义义精而文字捐故泥书者谓之糟粕 

孔子曰不义而富具贵于我如浮云汉以下儒者只言富贵如浮云过矣斯中庸之鲜也周茂叔君子以道充为贵而曰尘视金玉铢视轩冕如其义亦尘铢之乎 

孟子不谈易以孔门不易言也论语加我数年与不恒其德耳孔子传之参大学不言易参得之思中庸不言易思传之轲孟子不言易以是知孔门不易言所谓性与天道不可得而闻也 

春秋终始为麟鲁西狩获麟孔子乃始取鲁史笔削起自隐元故曰始于麟笔至获麟之文遂止不复修故曰终于麟 

道贵简默非但慎谨防易与烦也有道者其言自简听言亦简不费辞说而情伪了然也言约而义尽故自简易曰吉人之辞寡 

象与义至精者莫如颐颐口辅也飬也象曰君子以慎言语节饮食口之出惟言语入惟饮食故其象视它卦独精飬德莫如慎言语飬身莫如节饮食故其义更精 

君子之道费而隐费贲也显之义也故曰上下察也夫妇之愚可以与知焉及其至也虽圣人亦有所不知焉夫妇之不肖可以能行焉及其至也虽圣人亦有所不能焉至者极至之义精而微者也朱子以全体言非也即以夫妇言之二五妙合圣人知之乎孔子不幸而出妻圣人能行之乎故一事有一至全体有全至下文曰及其至也察乎天地即上下察也天言天地言渊也察者飞之跃之也斯谓之至亦全体乎 

大风歌而霸心存秋风辞而悔心萌诗外哉否乎作事谋始然坤戒始则曰无成知终终之然讼戒终则曰终凶由是言之执一者可与易乎 

事势篇 

论乐毅者谓不即下即墨莒而败空同子曰细人哉斯言周之克殷也周公君陈毕公继抚其余民多士多方谆恳未服也乃毅能旬月而收齐众墟其城郭夷其宗庙食其仓庾税其畎亩役其丁夫邪即使无单之火牛火牛不止一单矣孟子曰取之而燕民悦则取之万世之鉴乎 

柳氏谓箕子佯狂意纣或崩武庚幸立无人辅之空同子曰细人哉斯言箕子洪范数学之源也乃独不知天命去留邪微子去之亦为辅正庚去邪武庚可辅之君否耶 

家曰齐恩断义也如刀切草国曰治绪而分之也如理乱丝天下曰平因其好恶而均之也如平道涂斯大小远近之义乎 

子孙贵而贤上也贤而不贵次也贵而不贤则下矣贵不期骄不贤则滛滛则菑其身不然必其子孙矣子孙非生而不肖则观效为之矣人家世修积而后贵子子贵而不贤则家未有不破者富贵之滛也 

天地间皆性也独人贵者自贵之也失其贵则贱恶至矣有草芥犬马之者矣夫草芥犬马不犹有爱之者乎 

斗筲之器管仲之器虽小之然器也今之材虽小无之矣何也成而后器今未成而毁之奚其器 

人有未学而仕者矣有初仕而坏者矣女有未笄而归者矣有未归而穴窥者矣果未熟而市鬻之矣 

五谷米兄而采之食焉矣始秋而萑苇箔矣十岁而冠者有矣布帛日短矣斗升日巨矣工日粗矣啇日伪矣农日惰矣士日嬉矣官日自营矣正德以后甚焉悲哉嗟嗟王制用器不中度布帛精粗不中数幅广狭不中量五谷不时果食未熟木不中伐禽兽鱼鳖不中杀皆不鬻于市而今不之见矣悲哉嗟嗟 

正德以后官之代速矣消长之起落促促矣俗靡靡矣无弗謟者矣无弗餮者矣无敢缺者矣 

空同子曰关张死而蜀之事去矣伤哉或曰蜀存亡孔明哉曰恶何言也汤非尹不啇文非姜不周何也拨乱世反之正其才殊也夫萧张非信劣者也然卒成汉者信也由是观之将必有殊才不然莱朱周召非圣人邪而鸣条牧野之师必尹与姜行哉 

凡势进而上则难语曰从善如登是也日之行过午则疾以下也日月尚然而况于它乎 

桃李不言下自成蹊者实也李广口咄咄不能吐而亡之日无识不识哀焉以实也黄宪郭林宗无功业事实文辞于世而天下颂之后世信之者以是也故名者非言貌袭取之也 

有开必先秦其开汉乎隋其唐乎五代其宋乎成则王败则虏幸乎抑道乎窃国者侯窃钩者诛然乎不然乎空同子曰道天佑之矣故曰天赐天启天授 

皮以为裘虽圣必服狸狐是也言以为训虽恶必录阳虎是也蛇蝎砒硝药皆入之世欲无小人得乎 

礼重主器非私之也所以示尊昭一飬体定势者也如此而奸人豪奴犹有觊觎之者况轻之乎 

病而后知安之获患而后知平之益过益则伤故病而后知安太盛则损故患而后知平 

聚必散散之不善则恶矣善者仁行而义施恶者祸生而家破者也吁慎聚哉 

祀礼发油然之心者也崇祖考者所以广爱敬而交神人也圣人之意微矣故遏慢止悖莫先于祀严祀立教莫大于祖考爱敬者孝弟之所由生也今士大夫于祀也忽故其教废教废则风偷风偷则俗恶故其子孙视其祖考犹秦越也吁甚矣圣人之微意蔑矣 

忠者通上下而言者也独于臣切者利达之途其心易欺也左氏上思利民忠也不忠不足以使民况事君乎 

孔子出妻亦不王之兆也三代兴废皆判于妇人文王刑于寡妻亦天成之也诗曰天作之合 

孟子气象非止岩岩说大人使藐之货多便厚葬其亲得位便车乘台仆传食于诸侯便曰舜受尧天下挥霍赫灼难量哉 

接之以文虽恶必荅孔子之于阳货是也隆之以貌虽丸必酬关羽之于曹操是也吁斯可与俗人道哉颜渊死孔子曰噫天丧予非止悼传亦以占废也凡王之兴天必与之佐孟子所谓其间必有名世者故益稷佐禹尹朱佐汤吕佐文武天豫生之虽鸟氷牛巷空桑寂滨必全成之而置之王侧夫孔门王佐一颜子耳今也早死不天丧子而谁丧哉 

空同子曰古今人见同乎偶哉或问何也曰周以文弊宜忠与质以矫之予序战国策言之矣然陆士衡甞述焉不偶同乎 

时能轻重人或问何也空同子曰桓荣曲谨之学遇盛汉而重贺循大贤之具当衰晋而轻是故今之人知荣而不知循非时使之乎 

空同子曰岳武穆全人乎得正而毙矣或曰将在军君命有所不受曰恶何言也不受命者其身犹将也周亚夫是也非召之使还也使之还者夺之也夺之而不受命是叛也以叛伐叛夫谁其与之曰阃以外将军不制之乎曰制之者其身将军也言有位也汲黯发仓粟之类也非召而夺之也召之而不赴则骑刼代毅矣代之而不赴则阳周之镯镂下矣呜呼岳也得正而毙矣春秋之义也 

处难进之时可高不可太高者何危行是也不大者何言逊是也危谓孤峻逊谓谦晦孤峻如避世避地息文绝游斯之谓高谦晦如不讥议不圭角不问朝报差除不言官府得失斯之谓不大凡祸自口出故言贵逊道不可贬故行贵危 

髠问男女授受之礼而举嫂叔者何也礼嫂叔无服又不通问斯别之又别嫌之又嫌者髠真辩雄哉大抵战国横议坚白非孟子不能破 

求胜者必败老子不为物先即见群龙无首也故项毙于刘智氏赵烕 

天生才必用孔孟弗遇为万世师不谓之用何邪子陵渊明世遗之矣然闻其风者必起尘外之思不谓之用邪 

今人论行藏太易是故退风微矣孔子谓颜渊惟我与尔有是夫则行藏易邪不易邪 

据诗书载记文王非无意于商也曰文王受命曰大业未集如后车载姜三龄与武勘黎伐崇等事诚非无意者特时未可耳孟子曰取之而燕民不悦则勿取古之人有行之者文正是也亦谓时未可耳然孔子则谓文王无意 

春王正月系王正月之上明子月非寅月初无它意义而儒先每以大一统言凿矣今秦权往往人视之亦有王春或王正月文亦谓之大一统乎或问秦权何有此文空同子曰秦奉周正朔故云王以别子寅以是言之春秋王正月必鲁史本文也非孔子故加之以大一统也曹无刘久矣然铜雀瓦有建安年秦无周久矣然权有王正月 

予谓关张死而蜀事去或云蜀之不幸庞士元死士元不死关张未必死然乎 

惟圣人能通天下之变其次莫如守守身守官守礼守法皆是也或谓琴瑟改弦何也空同子曰调琴瑟者必能琴瑟者也否则愈更而愈乱故曰其次莫如守 

操不代汉者欲挟天子以平吴蜀也或谓操身受臣之名而使子孙享君之利者非也亦操欺之也操甞曰死题墓道曰汉征虏将军曹侯足矣此欺之由也操征马超斫树而血流操恶之急还欲受汉禅而死于途 

异道篇 

或问风水空同子曰有哉无哉风气聚则灵异自发何谓无富贵可遇而不可求天之秘非人之能为也何谓有故吉以善获非善之家虽遇弗遇矣曰者是则废之乎虽然曷可废哉卜其安焉平焉者可矣 

或问子平空同子曰小数哉包括造化未之尽也是故得失半焉如范围天地而不过曲成万物而不遗者推之有不凖哉河图洛书伏羲之易是也徐升字子平今星命家宗其学 

空同子曰仙者以能久视耳然犹夫人也吾百年死渠二三百年死渠固犹吾也夫仙者轩翥尘氛之表下小区寰扰扰溷溷焉耳吾静观高览吸日月之华极云霞之变阅寒暑之代潜消息之用何仙之弗若也乃其狭小寰内哀怜蠢蠢者吾固亦如之矣斯所谓其或继周者虽百世可知也故曰犹夫人也 

或问仙有死空同子曰气消之也气旋转消息息则臭腐而神化消则精灵而枯朽也仙结天地日月之精去壳出神焉耳然如消何元会数穷天地日月亦消而况于仙乎 

或问导引采取之法空同子曰小法耳杀人哉心动则疲精下无返人体如天血肉固实脉络周流无罅无欠外气入之灌之红铅安容哉 

邪术邪人不能用必强正而后行邪术邪物不能用必假正而后行如济源妖气攵却抛献必假之渎如术人役鬼心于货色则鬼反弄之是也 

释言恠主于有故妄宋儒言恠主于无故泥恠者鬼神之变也有而无者也 

高释名儒静同而色异释之色幽沉儒之色和晬又静同而意异释之意抑儒之意活释强而止故抑儒顺而用故活 

儒义取故其地高释贪取故其教污儒有挥千金而不顾者而释则望人施儒非其力不食而释则食人之食庐人之庐衣人之衣 

人言释有体无用夫体者对用之名也无用而有体哉吾儒寂然不动者体也感而遂通者用也人之动常活故感则通所谓敦化而川流敛之一而散之万者也释毁心人也夫心既死而有体哉 

释亦有至言如苦海无边回头是岸即易之不远复书之狂克念诗之诞先登是启人自新之门而辟其反观之机也可以人废之哉 

嘉靖丙戍夏倍热戊子更热其年皆倍寒故曰大热之岁必大寒言阴阳之争也五运六气不达而欲治医者可鉴哉 

夏气毕达伏阴在内谓系系未绝之阴潜伏待时夏至为姤如冬至之复也验之井泉则阴之伏亦九渊之底而病暑者大顺散治之姜桂大热音为过饮氷水者设如王安道之议非谓伏阴能使人虚也 

英奇之气流显沙漠每发异人然竟卑于中华帝王之世蛮夷率从玁狁之难同薄伐之无大患也卫霍横行匈奴汉威以振英卫提兵深入唐业是成使宋任李宗岳刘诸人即百兀朮足道哉我明于石执柄也先禠魄故明虏势炽者非其才无敌也非中华无人也用不用也如其奇气生佛号西方圣人能识吾周孔道哉 

神贵藏人五脏真色见则病剧以其神露也脾病剧则黄疸黄者脾之真色也脏之名藏之义欤故肝病则色青肺病则白心病则赤肾病则黑故曰望而知之之谓神言察乎露者也 



【卷第六十二】 

【书九篇】戏拟赵高答李斯书 与徐氏论文书 驳何氏论文书 再与何氏书荅吴谨书 论史荅王监察书荅周子书 荅黄子书 



空同集卷第六十二 北郡李梦阳撰 　书九篇 

戏拟赵高答李斯书 

二世使中车府令高按丞相斯狱治罪李斯乃从狱中上书陈七事赵高使吏弃去不奏曰囚安得上书乃顾诈为二世答书遗斯曰览丞相事辞甚愍朕窃恠丞相忘其大而掇乎细拾毛琐之行而捐夫赫赫者也朕盖惑焉先王幸哀怜黔首立诗书仁义之教所以惠来世甚厚丞相固诵习其说巳乃立议尽焚之夫诗书何恶于丞相哉诸生之坑咸阳也朕自有识知闻此事未尝不腐心而切齿者丞相緃不与谋独不能强谏邪朕既与丞相诀何敢卒讳沙丘之事出自朕本心与否丞相所明也大行丧未发輙背自立又矫吾亲属及大臣荼毒之朕口虽不言于心独无耻乎一诏一令无不自丞相手出丞相为朕则得矣如先王何如天下何往以私议于丞相丞相乃曰尧禹以身徇天下是奚足法法之是以天下为桎梏者也丞相不欲朕为尧禹则欲为桀纣邪夫谗贼者不可与共国阿比者不足以存君丞相侍始皇帝始皇帝末听惑左右穷兵黩力殚天下之财勤事四夷外内骚动丞相弗止也既戡六王丞相不以此时强谏按甲息戈振百姓之急乃言治驰道兴游观以见主之得意剿为已有抑末矣且前数事孰与丞相所自陈丞相何爱琐琐之迹而轻夫赫赫者也夫辟地显主循尺寸取功名者将之事也镇国家调变阴阳辑和其民人使人人亲其主上以显序大业相之职也且丞相将邪相邪丞相治民三十余年于兹矣始皇帝倍群臣未久关东盗贼大起杀长吏攻陷城邑裂帜而鬪揭竿而兵者至不可胜数使者冠盖相望于道其咎安在丞相子由三川守与贼通按验且有状君其告诸廷尉李斯览书泣涕良久仰天喟然叹曰嗟乎斯之死固晚矣遂服辞论具五刑腰斩咸阳市 

与徐氏论文书 

仆西鄙人也无所知识顾独喜歌吟第常以不得侍善歌吟忧间问吴下人吴下人皆曰吾郡徐生者少而善歌吟而有异才盖心窃乡往久之闻足下来举进士愈益喜计得一朝侍也前过陆子渊子渊出足下文示仆读未竟抚卷叹曰佳哉铿铿乎古之遗声邪方伏谒足下会足下不以仆鄙薄幸使使临教曰窃欲自附于下执事即如日休龟蒙辈走之愿也仆闻之悚息不敢出一语应意者足下戏邪居无何使者三反于是乃敢布愚悃昌谷足下周易有言曰鸣鹤在阴其子和之故人莫祥于同莫不祥于异故同声者应同气者求同好者留同情者成同欲者趋何则感于入也昔者舜作股肱卿云之歌即其臣皋陶岳牧等赓和歌当是时一歌一和足下以为奚为者邪其后召康公从成王游卷阿之上因王作歌作歌以奉王即王戚戚入也足下亦观诸风乎浏浏焉其被草若木也沨沨溶溶乎草木之入风也故其声鞫礲轰砰徐疾形焉小大生焉且孔子何人也与人歌善矣必反而后和何则未入耳今足下忘鹤鸣之训舍虞周赓和之义弗之式违孔子反和之旨而自附于皮陆数子又强其所弗入仆窃谓足下过矣夫诗宣志而道和者也故贵宛不贵崄贵质不贵靡贵情不贵繁贵融洽不贵工巧故曰闻其乐而知其德故音也者愚智之大防庄诐简侈浮孚之界分也至元白韩孟皮陆之徒为诗始连联鬬押累累数千百言不相下此何异于入市攫金登场角戏也彼覩冠冕曰虑有后话耳某曰失燕卿者代　天子行者也大理者持天下之平者也然犹虑有后词则天下官不勘事邪彼不听某退悔失言矣孔子曰不可与言而与之言失言彼意直欲保官耳夫士之见重于世者以人不以官以若所为即使位极人臣封公封侯时衰运移一旦捐馆亦与吾辈等矣传之天下后世当云何矣激切疏卤不文临封悚栗 

二 

草莾中伏闻谢柄归里卑怀无任喜慰比遇张生言眠食安健门客往来者如常也则又慰又喜某私计不谒杖屦奉道颜今十年余矣虽耳謦欬目和睟神驰心注无殊曩昔然悲离隔慕亲接于衷莫之宽也壮岁性狂胆麄高视独行四方是负意之所拂投冠便往以为轩冕之耀不若丘壑为安于是一拟江左再图襄汉心勇迹阻竟还旧栖才弱成寡自鄙自口去年室人丧亡子蠢孙孺家事埤躬颠毛渐种种矣夙志谓何临镜窃叹迩卜域钧州大阳山其地泉石幽旷想于兹焉老矣南望门墙岂胜瞻恋 

三 

愚无似然陶范怀德景行慕履真仰如日月亲如父哲冶之操垆炽炭也鼓橐成风五铜具铄什百就模孰贤孰劣及有入地千祀情质渗漉膏融液结绿汞内莹赤砂外积扣如哀玉映如飘雪可以走鬼神销疾疫晢志皬神进匹鼎敦 【去声】同时跃冶之器虽或间存莫不敛颜以退者所飬异也且夫金阳之质也规天之形也明日之发而月之行也鼻者枢也孔者户也凸罔两山泽之恠诏奸也围以干支诸属示用也然必取之于山鼓之以火翕之以阴化之以水土厯千祀而后成是天下之至精也夫士铸于师镕于友明德体元冥会亿万载之上践羲喾之域猎姚姒之圃刚足以决疑智足以析微虚内羙丑远炳先几凝澄沕曶待时而发岂不为古君子哉何则畜不邃不光变不神不化妍女之分易立旦晦之奥难识于物且然而况于人乎曩者遇老人桥山之阳绿瞳而玄发神若皎星气若流电驷拂云之驭谓予曰小子来台轩辕氏故臣也住从观九鼎于阌湖之上掇其渗汁冶之为鉴名曰青霞之鉴湛之九仞之渊轶帝愈王蓦伯迄于今兹小子其受之爰伐乃翳勿埃勿亏予时再拜奉归什袭与俱盖二十稔于兹矣非大宾巨人斋沐涓思未始获一窥也窃闻之君子不私其有觇于子貌甚古又闻有远行将涉洞庭苍梧之墟百物之奸不可不备乃敢割千金之爱以赠然幸毋忘老人之事夫烈士慕铗君子尚玉其类同也子毋辞焉徐子获镜拆书读既再拜而受之 

驳何氏论文书 

某再拜大复先生足下前屡览君作颇疑有垂于先法于是为书敢再拜献足下冀足下改玉趋也乃足下不改玉趋也而即擿仆文之垂者以复我其言辩以肆其气傲以豪其旨轩翕而山孝嵺仆始而读之谓君我诙也已而思之我规也犹我君规也夫规人者非谓其人卑也人之见有同不同仆之才不高于君天下所共闻也乃一旦不量而虑子垂于先法兹其情无他也子擿我文曰子高处是古人影子耳其下者巳落近代之口又曰未见子自筑一堂奥突开一户牖而以何急于不朽此非仲默之言短仆而谀仲默者之言也短仆者必曰李某岂善文者但能守古而尺尺寸寸之耳必如仲默出入由巳乃为舍筏以登岸斯言也祸子者也古之工如倕如班堂非不殊户非同也至其为方也圆也弗能舍规矩何也规矩者法也仆之尺尺而寸寸之者固法也假令仆窃古之意盗古形剪截古辞以为文谓之影子诚可若以我之情述今之事尺寸古法罔袭其辞犹班圆倕之圆倕方班之方而倕之木非班之木也此奚不可也夫筏我二也犹兔之蹄鱼之筌舍之可也规矩者方圆之自也即欲舍之乌乎舍子试筑一堂开一户措规矩而能之乎措规矩而能之必并方圆而遗之可矣何有于法何有于规矩故为斯言者祸子者也祸子者祸文之道也不知其言祸已与祸文之道而反规之于法者是攻子亦谓操戈入室者矣子又曰孔曾思孟不同言而同至诚如尺寸古人则诗主曹刘阮陆足矣李杜即不得更登于诗坛诗云人知其一莫知其它予之同法也尧舜之道不以仁政不能平治天下者也子以我之尺寸者言也览子之作于法焉蔑矣宜其惑之靡觧也阿房之巨灵光之岿临春结绮之侈丽杨亭葛庐之幽之寂未必皆倕与班为之也乃其为之也大小鲜不中方圆也何也有必同者也获所必同寂可也幽可也侈以丽可也岿可也巨可也守之不易久而推移因质顺势融镕而不自知于是为曹为刘为阮为陆为李为杜即今为何大复何不可哉此变化之要也故不泥法而法尝由不求异而其言人人殊易曰同归而殊途一致而百虑谓此也非自筑一堂奥自开一户牖而后为道也故予尝曰作文如作字欧虞颜柳字不同而同笔笔不同非字矣不同者何也肥也瘦也长也短也疏也密也故六者势也字之体也非笔之精也精者何也应诸心而本诸法者也不窥其精不足以为字而矧文之能为文犹不能为而矧能道之为仲默曰夫为文有不可易之法辞断而意属联物而比类以兹为法宜其惑之难觧而谀之者易摇也假令仆即令为文一通能使辞不属意不断物联而模拟矣然于中情思涩促语崄而硬音生节拗质直而麄浅谫陋骨爰痴爰枯则子取之乎故辞断而意属者其体也文之势也联而比之者事也柔澹者思含蓄者意也典厚者义也高古者格宛亮者调沉着雄丽清峻闲雅者才之类也而发于辞辞之畅者其气也中和者气之最也夫然又华之以色永之以味溢之以香是以古之文者一挥而众善具也然其翕辟顿挫尺尺而寸寸之未始无法也所谓圆规而方矩者也且士之文也犹医之脉脉之濡弱紧数迟缓相似而实不同前予以柔澹沉着含蓄典厚诸义进规于子而救俊亮之偏而子则曰必闲□以为柔澹浊切以为沉着艰窒以为含蓄俚辏以为典厚岂惟谬于诗义并俊语亮节悉失之矣吾子于是乎失言矣子以为濡可为弱紧可为数迟可为缓邪濡弱紧数迟缓不可相为则闲□独可为柔澹浊切可为沉着艰窒可为含蓄俚辏可为典厚邪吁吾子于是乎失言矣以是而论文子于文乎病矣盖子徒以仆规子者过言靡量而遂肆为山孝嵺之谈擿仆之垂以攻我而不知仆之心无他也仆之文千疮百孔者何敢以加于子也诚使仆妄自以闲□浊切艰窒俚辏为柔澹沉着含蓄典厚而为言黯惨有如摇鞞击铎子何不求柔澹沉着含蓄典厚之真为之而遽以俊语亮节自安邪此尤惑之甚者也仆聦明衰矣怕念子负振世之才而仆叨通家肉骨之列于是规之以进其极而复极论以冀其自反实非自高以加于子传曰改玉改行子诚持坚白不相下愿再书以复我 

再与何氏书 

前书与子论文备矣然仆犹谓不证诸事则空言不切不切不信夫子近作垂于先法者何也盖其诗读之若抟沙美泥散而不莹又麄者弗雅也如月蚀诗妖遮赤道行是耳然阔大者鲜把持又无针线古人之作其法虽多端大抵前疏者后必密半阔者半必细一实者必一虗迭景者意必二此予之所谓法圆规而方矩者也沈约亦云若前有浮声则后湏切响一简之内音韵尽殊两句之中轻重悉异即如人身以魄载魂生有此体即有此法也诗云有物有则故曹刘阮陆李杜能用之而不能异能异之而不能不同今人止见其异而不见其同宜其谓守法者为影子而支离失真者以舍筏登岸自宽也夫文与字一也今人模临古帖即太似不嫌反曰能书何独至于文而欲自立一门户邪自立一门户必如陶之不冶冶之不匠如孔之不墨墨之不杨邪此亦足以类推矣且仲默神女赋帝妃篇南游日北上年四句接用古有此法乎水亭菡萏风殿薜萝意不一乎盖君诗徒知神情会处下笔成章为高而不知高而不法其势如抟巨蛇驾风螭步骤即奇不足训也君诗结语太咄易七言律与绝句等更不成篇亦寡音节百年万里何其层见而迭出也七言若剪得上二字言何必七也仆非知诗者剧谈偏见幸君自裁之耳君必苦读子昂必简诗庶获不远之复亦知子言之不佞不然终身野狐外道耳狂悖弗自觉缕缕至此悚惧悚惧 

荅吴谨书 

读论文一篇仆窃疑焉足下之意不过执以艰深之词文浅易之见耳恐不然夫文自有格不祖其格终不足以知文今人有左氏迁乎而足下以左氏迁律人邪欧虞颜柳字不同而同一笔其不同特肥瘦长扁整流疏密劲温耳此十者字之象也非笔之精也乃其精则固无不同者夫文亦犹足耳足下谓迁不同左氏左氏不同古经亦其象耳仆不敢谓然幸足下思之有教再布 

论史荅王监察书 

仆尝思作史之义昭往训来羙恶具列不劝不惩不之述也其文贵约而该约则览者易徧该则首末弗遗古史莫如书春秋孔子删修篇寡而字严左氏继之辞义精详迁固慱采简帙省缩以上五史读者刻日可了其册可挟而行可箱而徙后之作者本乏三长窃名效芳辄附笔削义非指南辞殊禁脔传叙繁芜事无断落范晔后汉亦知史不贵繁然剜精铲采着力字句之间故其言枯体晦文之削者也盖不知古史文约而意完非故省之言之妙耳下逮三国南北诸史远不及晔漫浪难观晋书本出群手体制混杂俗雅错棼欧阳人虽名世唐书新靡加故今之识者购故而废新五代史成一家言是矣然古史如画笔形神具出览者踊跃卓如见之欧无是也至于宋元二史第据文移一槩抄誊辞义两蔑其书各逾百帙观者无所启发展卷思睡矣得其书者往往束之高阁仆谓诸史他犹可耳晋宋元三史必修之书也若宿学硕儒才敌马班后汉而下种种笔削诚万世弗刊之典或惮其难止取三史约而精之亦弘文之嘉运昭代之景勋管豹井天私蓄素矣幸公有问辄吐布以闻伏俟大君子教焉 

荅周子书 

往闻稽山之阴大淛之濆多嗜古笃行独立勇往人者然仆北人也莫之能知也日者乃奉遐讯拜腆仪激发之音玄要之旨高逴之识慷慨之义有旷世之大感闵俗之重悲仆捧而读之钦羡忾惋内愧弥日曰古哉周子笃行哉独哉勇哉易曰同声相应同气相求仆鄙人也嗜古无成行之寡效立之罔独往之鲜勇足下乃奚取于仆而有斯求也又奚所应而同仆之声也仆少壮时振翮云路尝周旋鹓鸾之末谓学不的古苦心无益又谓文必有法式然后中谐音度如方圆之于规矩古人用之非自作之实天生之也今人法式古人非法式古人也实物之自则也当是时笃行之士翕然臻向弘治之间古学遂兴而一二轻俊恃其才辩假舍筏登岸之说扇破前羙稍稍闻见便横肆讥评高下今古谓文章家必自开一户牖自筑一堂室谓法古者为蹈袭式往者为影子信口落笔者为泯其比拟之迹而后进之士悦其易从惮其难趋乃即附唱荅响风成俗变莫可止遏而古之学废矣今其流传之辞如抟沙美螭涣无纪律古之所云开阖昭应例插顿挫者一切废之矣仆窃忧之然莫之敢告也又每窃叹独立之鲜勇往之寡又每伤世之人何易之悦而难之惮也而易之悦者乃又不自谓其易之悦也曰文主理已矣何必法也吁言之弗文行而弗远兹非孔子言邪且六经何者非理乃其文何者非法也斯言也仆怀之稔矣然莫之敢告也今足下既有同应之声又相求也仆安敢终默也且人情未有不忽近而务远者何也知其实者少而狥乎名者多也世远则论定持定采名则旷世相慕故汉文帝拊髀思颇牧而不知李广魏尚者以其近也近则疑疑则实昧实昧则忽之矣斯时俗之重悲也今足下于仆同时最近涉疑而不疑又无倾盖之谈接袵之雅乃一旦走千里之使声应而气求之仆以是知足下立之独而往之勇也以是而的古何古之不的矣谚有之曰一年二年与佛齐肩三年四年佛在一边言志之难久也幸足下无悦其易无惮其难积久而用成变化叵测矣斯古之人所以始同而终异异而未尝不同也非故欲开一户牖筑一堂室也足下诚不弃刍荛幸采焉察焉墨本赋一通战国策一部附献左右者 

山阴周祚附 

夫有倾盖如旧白首如新又云旷世相感对面不相知呜呼嗟夫是亦足悲矣祚于越之人也越俗多士古称五千勾践之遗风焉今而求古之士有不可得也古务知畧足以兴仆起舍而今多诗书之习柔顺和缓拉功名而取乡相拾青紫而享肉酪反执其所攻而读之其辞漫漫其音鸣鸣未见其如古人也嗟夫予独何心能不悲夫彼生于世而不能自立非勇也安乎俗而不能有返非智也非勇非智不可为士我思今人其谁归乎往寓幽燕有携空同集过余者予抱而读之再三而叹之嗟夫世有是人予不得而见之予岂人也哉方时举进士不获自逸后二年出宰东阿又不获自逸每抱其书不置予未逮老当有以遂予之心也居东阿不六月以父忧归越忧中益思见其人而于礼有不可出矣乡里之人见祚如此多购近时鸣世之文相与议论气卑意下袛令人悲悼耳果追空同哉嗟乎予不见其人也而止是书尔追忆予年骎骎乎四十有四矣白日易下逝水不返堕弱苟且以俟其老将柰何也求虞翻赵烨陆佃放翁于乡之遗书而读之吾意未觉其有当也登会稽之山想黄河之流浮云西驰征翼东向又不能不空同之思忼慨几于泣下而左右之人岂复知予者哉诚以惜时不如立名慕德不如励行追古不如就今执文不如亲炙此王粲有依刘之诚张敏有梦惠之叹古今之所共钦烈士之尤甘心也转展思惟莫能为心昔施惠死庄子至寝言子期终伯牙至不弹天下之士岂弟子恨不得师师亦未尝不恨得弟子耳楚国之宝惟卞士之爱燕帝之石多众人之羞其诚有合不合知不知论衡致推于蔡子玄经式重于侯巴讵无其故哉祚自恃世人少有知识霄壤百年忍同蝼蚁男子生不成名丈夫没无所称得不悲矣足下视予其真何如抱兹愤懑莫与告诉出门天地如此之大往来之人若是之多今人为文有复逾空同邪然以衰绖婴已未易奔趋托便鸿而附音因北风而遡告复望恕子皮之狂哀宁戚之志不吝赐教感惠无穷矣 

荅黄子书 

自邑来辱致华牍奇帙兼之高篇展之烂然诵之锵然目之苍然渊然盖所谓文巾世之珍也仆潜伏空谷久矣跫然之音胡为平来哉夫志士死道贪夫死财故揽仁收义汲汲若不及者君子之所以树名慢藏深积孜孜若不足者小人之所以秽身故曰有若无实若虚公私之用别而务得之心一也仆西方之鄙人也少鲜师承白首多岐独往虽力夹持则宾甘心丘壑弗求知闻者垂二十年矣吾子乃忘已羡人注神驰想发为英章掞其密义过推踰奖布诚剖疑取诸同声之末定交千里之外岂非仁义之怀切汲汲若不及者邪夫水一也滩声而渊□者浅与深殊也吾子何奥弗探何明弗则机触而天动才运而飙发思出而泉涌固所谓万人之敌也横照今古烨如悬镜尺牍千言凿凿中的乃顾欿然自视定同声之交于千里之外非有若无实若虚者能如是邪婚嫁果卑五岳必游仆老矣尚能撰杖屦以从聆玄论觌睟颜窃至人之灵气或能破悭袪鄙吞精蜕凡长啸溘埃之表昔李白遇司马子微谓可与神游八极遂赋大鹏以见志吾子固文巾有之鸟也所惭仆非图南翼耳何日坐云崖濯洪流高议大观与君共之秪增惓恋耳 

吴郡黄省曾附 

省曾伏迹南海企怀高风久矣念自总发以来好窥览古坟窃文巾心于述作之途缘此道丧绝遐阔学士大夫皆安习庸近迷沿瞽袭上者深饾诡结下者纵发放吐此骎骥所以空羣而和玉所以文巾贵也悲夫悲夫不复古文安复古道哉　圣代鸿泽流沛人文大彰故河精岳秀鳯彩星华乃锺萃于先生由是巴曲塞宇而白雪孤扬鄙音弥国而黄钟特奏至勇不摇大智不惑灵珠蚤握天池独运主张风雅深诣堂室凡正德以后天下操觚之士咸闻风翕然而新变寔乃先生倡兴之力回澜障倾何其雄也即如吴下徐昌谷少综铅椠作赋海滨既而释褐紫庭与先生缔金马之交每闻品论辄终夜不寝以思改旧矩可谓奋厉焦苦矣方得彬彬然高翔艺林惜乎命寿不将未见其止先生铸陶感鼓而倡兴之力昭昭乎希诸耳目者不可纪矣省曾河南汝宁人也国初以武弁家于吴故今为吴人少从诸生困踬奇薄无风云之便阻遏攀造然蕴心积虑非一朝矣曩时常谓丈夫生世进不得振耀　王庭扬搉治体恢展经济发挥圣谟即当褁粮蹑蹻周游五岳穷览六合野豁襟抱选长林庐大壑撰造一家之言以垂托不朽告之交识或咲或赏白岩先生遂呼为五岳山人赋诗宠行将追向平之高踪矣计惟发轫时仰遡黄河薄戾宋都登龙门伏下尘以咨叩大君子洪蕴究讨文章指归庶几不虚皓首但上恋老亲下顾弱子蹉跎停挠年逐东流夙怀不遂心悰欝恼惟仰天唏嘘而已兹复不言龄筭曷常恐一旦烬烕则二十年景忙之私徒抱恨玄台尔矣公乌知哉公乌知哉敬因程自邑僣布区区且有请质焉陋昩愚琐尝妄谓诗歌之道天动神觧本于情流弗由人造故虞书显为言志泗夏标之嗟叹古人构唱直写厥衷如春蕙秋蓉生色堪把意态各畅无事雕模末世风颓矜虫鬪鹤逓相述师如图缯剪锦肴画虽妍割强先露故实虽富根荄愈衰千葩万蕋不如一荣之真也是以小夫或夸达士弗尚匪难作者亦鲜赏音岂识鴈唳哀哀而会节鹂鸣响响以成章凡厥有声无非律吕之数也但世人莫察自然咸遵剽假古途虽践而此理未逮艺英虽徧而正车丸未开秀句虽多而真机罕悟独见我公天授灵哲大咏小作拟情赋事一切合辙江西以后逾妙而化如玄造范物鸿钧播气种种殊别新新无已而脉理骨力无不底极岂世之徒尚风容色泽流连光景之作者可得而测公之藩垣哉布贱索处无由多得珍撰每于士绅家借录讽咏洋洋乎古赋骚选乐府古诗汉魏而览眺诸篇逼类康乐近体歌行少陵太白古文奇气俊度跌荡激昂不异司马子长又间似秦汉名流呜呼盛矣盛矣昔李杜诗圣而文格未光韩柳文薮而诗道不粹岂惟聪识之难兼哉日月几何力固有不遑矣何我公凝廪之全而述作之备也往匠可凌后哲难继　明兴以来一人而巳公之华名飞照四裔岂待江湖耕钓者之称颂哉亦以见云山烟泽有此好慕鄙生耳管测蛙仰不知公果以为然乎何大复号称名流而乃为夸论曰文靡于隋其法亡于退之诗溺于陶其法亡于灵运嗟夫嗟夫是何言哉隋不足论至于退之陶谢亦可少宽宥矣独谢集稍不易评愚则以为登涉之言缔构密致妙绝穷情极态如川月岭云玩之有余即之不得虽骨气稍劣建安而寓目辄书万象罗会使后代擅场之士内无乏思外无遗物皆斯人为之启导也前薪见凌势固宜然文彦无穷不可欺也徒以体语俱俳病之则三百之中往往而是所系于诗者当辩其真不真耳俳不俳又乌足较哉执是而言是贵形肤而略神髓者也岂不有遗论乎省曾言焉知是非但于心有所不安悯恻高贤受诬恐纷乱来者视听聊一请质耳望我公其详教之南鸿之便勿吝报音鄙言数首僣求削不幸甚幸甚倘不即土命驾有日北望云空无任惘然 



【卷第六十三】 

【书一十七篇】奉林公书 奉邃庵先生书十首 诒古镜书 与何子书二首 与李道夫书答左使王公书 报吴献臣书与王献可书 



空同集卷第六十三 北郡李梦阳撰 　书一十七篇 

奉林公书 

愚生也晚不幸不获侍公然又私幸溉公之余波凡闻公一言一行真如覩景星瞻乔岳寤寐向往以标以趋而愧莫之能也所委序诗之文力绵才孱实莫敢承而札教屡及豊贶接至夫学非子夏孰引毛诗识殊元凯胡增左氏将笔复辍竟自迟疑属石峯藩使克日北行有僮南返因自窃计大贤知遇义难卒孤即文之弗佳亦鄙人请益之端也用是弗揣辄作林公诗序一篇言或过当离经垂义就便点窜敢不拜公之明惠 

奉邃庵先生书十首 

某不肖不能仰则懿矩谐世寡术积诚弗着动辄获咎贻父师寤寐之忧然私怀种种徒抱瞻恋而莫敢辄上一书者以物议未白为门墙羞也今送门子造伪章二事勘官勘咸有下落无我干矣人人称庆以为天道至公而勘官心反不悦乃淮人奏我事感勘实江奏我事咸勘实吴奏我又咸勘实而我奏江与刘乔事则咸勘我虚扬言曰不如此无以塞科道之口而快其心某谓前二事既明白诸亦听之而已不复与之辩而勘官犹云中之不深乃于勘文外移文各府县廉我阴事某自保曾参决不杀人料亦无事可廉也即有之不过害我作官耳彼既不能害我作人他非所忧矣某自沾余馥以来廿年于兹矣怕惧玷点名教愆违训旨每以不欺师君实不以死生富贵动心法文巾文而揽辔澄清则欲效孟慱之为不意世莫我知百犬吠声千人传虚凡所振纪纲慑权贵兴礼教作士气起废举坠拔冤伸枉植善锄强皆置不说而妬者目为生事异者倡为尚气仇者指为奸邪私者诬为善讦排者劾为不谨喜謟者见秀才不望尘雅拜则曰歪提学使之罢软者无能为也则曰强臣夺其权人卷毕集而推托者则曰畏李某而人卷不易提觧问赃官者不恠官之赃也则曰李某有害人之心非惟不之恠顾又礼貌之唾骂者不唾骂赃官也则曰举赃官者可唾骂时事至此中夜拊膺未始不流贾傅之涕而危巷伯之遭也古人邈矣试论今人陈士贤曲庇诸生有为强盗者释弗问也凡上司咸莫敢诸生何敖静之拳殴唐御史争小试甚至挟而入唐御史发疽而死当时未尝以奸以强以至以讦以害人以生事以尚气加之也某无事也而何以蒙是名也杨继宗对人辄骂赃官不绝口凡有事于其邦也则沿途伺察其动静尝以按察使朝觐见藩司官封人事送人辄挟之并列已名尝又任意纵贼囚当时未闻谓之奸之强之歪之讦未闻谓害人生事尚气也雍世隆以臬使路辱知府为都御史则鞭参将为右辖时淛人惟知雍布政耳词讼者不复之臬司矣天下咸壮之不甚谓非某无事也今其加我者矧又无形之谤而甚者如任汉所陈咸悬空架捏初无影响幸赖皇天无私　太祖太宗二皇帝有灵孤臣寸心竟获洗雪而勘官者乃不降心平气开布至公犹欲他求中伤夫善人者国之经端士者天地之元气也今顾尔尔矣而于其烈摧可抑可廉可击及一切收威柄而潜消跋扈之计则反畏蜀如虎莫之敢动也某尝对勘官大言曰今诸琐琐勘毕矣然非元气所系纪纲之关也必于激浊扬清之内而暗寓扶阳抑阴之义使彼知朝廷有不可罔之法天下有不可屈之节古今有敢为之男子无能逃之贪吏然后能慑服势雄系属涣散潜泯乱阶勘官佩玉有不缩腕投竿而走者乎何也耻其非君子也三代而下汉魏最近古乡使繁巧崄靡之习诚贵于情质宛洽而庄诐简侈浮孚意义殊无大高下汉魏诸子不先为之邪故曰争者士之屑也然予独恠夫昌黎之从数子也请与足下论战世称善战非孙武司马穰苴荤乎然特世俗论尔何则此变诈之兵也荀子所谓施于暴乱昏嫚之国而后可者也仆常谓兵莫善于六韬仁以渐之义以断之礼以治之信以驱之勇以合之知以行之蓄之神幽而动之霆击故尚父得之佐武王王天下夫诗固若是已足下将为武与穰苴邪抑尚父邪且夫图高不成不失为高趋下者未有能振者也矧足下负千仞之具哉夫狂夫之言圣人取焉足下诚幸而不弃请间伏谒侍更一深论仆至愿至愿 

诒古镜书 

姑苏徐昌谷纂外史湘郡濒行关西李子持古镜为赆复为书以诒之曰嗟乎古人有言明镜所以照形往事所以知今镜不古不灵士不古不成夫自桃冶氏范金规体利世鉴物民用是贵至于殉丘冡瘗山泽厯岁绵逖精气上泄往往为盗掘发暴于人间初母无日忘之无时忘之顾经霜逾暑左右讯缺音墨载疏斯穷居寡接因循自阻之故非敢忘大昧深安下而恬污也年来自惟复驾焉求之义杜门绝游葺室庐辟田园为终焉计然犹多口是憎身非娥眉羣妬奚来死生有命听之而已戊寅之岁再举一儿去年一乳两儿皆幸生活通家骨肉敢附以闻虞万里行草次布白不月豢惶惧 

四 

张陶二客比数往来以是得闻起居为详为慰其疑似之迹市虎成真而勘臣遂以杀人媚人为心钩织窘辱无所不至幸素翁当道疑剖似觧不费言说大诬明释某尝自鄙亦尝自幸自鄙者疏亢弗容于时自幸者元老硕公取鹃覂驾之马目为磊砢之材也某反观私计平生不敢为污下苟且之行即遘挤陷不敢为门墙玷也 

五 

既见遽违瞻恋增剧心旌去旆摇摇共四伏念天生李晟本为社稷朝有君实吏戒边隙顾经纶早卷岩壑淹栖塞尘既起廷论乃归大相元宰老就金革穷沙大漠残城羸马焦劳心骨想见先忧之容然秦陇旧民伏威涵泽望公之来真如日月之照雨露之濡斯所谓事半而功倍者也某少耽章句曲荷陶成迂执忤时中岁沦斥无由操策辕门侍聆边略然金鼓之音旌旗之色怕若亲之斯虽想象之余怀亦闻见之素心也委笺名作自虑知识芜浅黑白或混青黄是菑然命严意恳弗敢固逊缘节钺过汴时内人暴病夜警因瘁会风又袭之逾月始平诸帙校定涉秋毕矣鄙诗二篇敢上左右非能步骤来章幸置赠什卷末亦骥尾之附也闻有胁痛之疾事体定后想勿药矣伏惟强食节劳为社稷为生民自爱不宣 

六 

门生李某死罪死罪上言归田录四帙奉教勘定了毕敢先驰以献者窃念某身处堂下眼在管中乃敢横肆讥评点窜名作谬择明珠瑕指完璧某诚死罪死罪夫栗然之色不以指而损羙者以其璧真也渊然之光不以择而亡圆者以其珠神也我公神珠真璧幸无怒于妄人辕门万里无由质疑以聆绪旨西瞻太华吴岳之峻不月豢仰望恋慕之至 

七 

伏念日者途馆趋侍河舟登别踟蹰春野伫望风帆感慨今昔衷曲凄惋忆在冲年获叨镕范萍蓬飘逐忽焉衰暮公逾七袠愚过半百会不信宿复此违隔人非木石谁堪此怀也大作十册校定者九遗者自讼槀耳愚尝静绎潜究推求旨绪西廵诸作矜持严整大而未化立朝之作廊庙冠冕俊拔典则边塞之作忠诚奋扬规画槩见归田之作幽眇流行情涣意层变化百出矣拨厥原本蓄厚决沛蕴深光渊故触之则发驱之则伏写之无逸景用之无梗事铺之无留情遂使工辞者畏其浑沦负气者让其雄高攻意者服其巧妙虽唐宋调杂今古格混瑜瑕靡掩车丸步罔一然所谓千虑一失者也一代名笔后必有知子云者缕缕之谈未及面陈敢附此以闻 

八 

徐州使至知蒲轮北矣公之出处天下关之初公之南也愚尝私计出则利国处则利身且今梦傅卜尹之秋孰能使公独以身利哉夫治朝亦有杂进君子不无异同今欲主张国是定杂为一合异为同非公是利而将谁利哉往者公之柄政也议者谓公喜通才奖辩给拔门士优故吏故其显名高位者程事簿书之夫多而雅裕镇俗之徒寡爽快取办之流扬而先忧识微之士抑委曲活变之风行而守死执义之心灰至今言官犹以此病公而不知道以正行事由通济圣人通天下之情达天下之变而后成天下之亹亹夫日有中昃时有孟季愚尝窃观今天下之才正德不如弘治弘治不如成化岂否泰消长生才有高下邪抑有之而未用邪用之而未尽邪斯非后生小子之所知亦非所宜言者以道义肉骨弗觉缕缕至此大作四种五册勘检各毕敢缄付来使以还企瞻光范北斗在天斟酌元气霖雨四海畎亩之氓伏俟太平无任慰幸欢忭之至 

九 

十二月半间王承差斋教翰诗册至并获灾变陈言之章　皇上慰谕之札窃叹私幸连夜弥日叹者遭际之难而幸者夫子之道行也伏自　皇上入继虚心委政礼耆右儒孝敬恭默天下信之有　君有臣愚安得不私为之幸然必至诚而后动积久而后征于是又知遭际有难焉因念夫子秉莅要枢建白弹驳不止数十百章而精诚剀直该贯练彻格心明谊指事正体无如此疏之大且切者斯所以　天听回而眷心注也仲舒三策光武十行今复见之太平之业非我夫子而谁望哉所委勘检属年残倥偬俟春初完报耳夏方伯人便辄布此悚惧 

十 

岁事复更瞻望台斗恋慕愈切大制三册勘校各毕中间批评言语放肆去取严刻殊非事长事贵之礼愚以为托属既专导诱复至使有怀弗不涉于欺乎故宁言之而欠当不忍知之而弗言况由此有获教者乎是非可否无吝开示固愚者之幸也 

与何子书二首 

勘官以送门子造伪章二事与我无干乃反大懊恨深其文钩织如以钉钉木惟恐不入也然竟公罪无柰何乃招拟还职而于参语则曲纽刻加务求合言官之文此亦甚足笑也仆静观性命之变穷通显晦断断有默定之数通显即无赖亦进用苟穷而晦叔向柳下惠不获免也以仆至公极廉脱履富贵诚利于国死生以之犹不免大恶之名之加他可知矣仆此一言一动悉为仇者所搜罗江御史搜罗者三吴廷举者一淮人者三然竟若斯焉矣仆私谓勘官勘毕必酸心流涕痛我之冤而愤谗说之易扇而今乃反尔尔可笑也余见文诗四月八日 

二 

勘事一二日毕矣而淹至三月廿五日始发回省城候命下今寓城化玉虚观也盖是时赦下已久有使之无引赦者而勘官遂不之引赦勘官初许只在广信候命下形诸言矣已而发回省城此亦有使之者临发第叹曰斯非我意伱众人所知耳仆今决长往此等不足与较云云者欲君子知颠末耳家人尚顿九江盖俟仆同归居鹿门耳自仆罹此难友朋多不复通书问结交在急难徒好亦何益仆交游徧四海矣赤心朋友惟世恩德涵与仲默耳其难如此可悲可叹同日 

与李道夫书 

仆婞直之性孤危之行皎然难白之心自诿世无知已久矣乃幸而遇大君子者违羣而顾汰沙而收训惜保奖日弥月增此真仆希旷之逢然君之信善弗疑夷险靡贰即古大丈夫之事何加矣而随场悲喜寒燠异情者闻之尚有里闬之疑可诧也信之狱勘者任私拷成蔑有理法无竟明之事无不冤之民如程伯者总司问而君详而允者也勘文所不载勘者罗织插入拟程伯永远充军而坐仆以故入此更不可晓亦大可笑也盖彼意止欲害仆初势不啻山冐犬土然竟莫如何乃拟仆还职而于参语则深文钩陷迎附弹者我命在天听之而已复何言复何言独念远逝甚迩无计缩地把臂一谈用泄俛仰千古之怀耳跂望光范曷胜怆惋有便不吝数寄则为慰大矣 

答左使王公书 

吏至奉巍牍检丰贶询所从来感刻深切叹惋并至仆自险难以来素号海内义气友朋知已亲旧不复通一书者多矣而公独以一日之雅乃千里遣使跋艰泛涸出境致问申词布悰此其介然之明毅然孤往同声必赴破众而趋讵足与随场悲喜逐波浮沉者道邪倾盖如故白头如新岂不信哉窃念仆人虽芜鄙志不安下顾内愈精而外愈疑心耿耿而踪靡白尝自负丈夫在世必不以富贵死生毁誉动心而后天下事可济也于是义所当往违羣不恤豪势苟加去就以之不意时体不然哄然排笑吠声射影酿成大狱君子不怨天不尤人凡此咸仆忠诚未孚于人而婞直不虑其后所致即使时论优容而如仆者终岂用世之才不敢更腼行列塞贤路也今诸谤幸颇洗雪白矣即日扬孤帆沂江汉入鹿门偃仰丹壑颙观诸大君子太平德业之盛而沾其余休斯志望毕矣然此隐怀也不敢辄告人而今吐露于公者以有锺子之知蒙歅乐之顾者也来吏谨敏能悉公官履嘉大之详瞻伫景辉不胜踯躅不宣 

报吴献臣书 

雄章珍饵孤使远驰仰知公有至意焉奉诵什袭与心俱藏也北来尚无消息仆今手缆以待消息来便开也别后沿途采询谣议士人颇不以仆辈为非而不知者犹谓仆矜已凌侪而谓公附炎忌才此甚可笑也仆与公虽幸并生明盛之世共有海内之名而往昔邂逅湖东交衽接席谈不逾日奇情未谅各负气不下致生异同此亦古今豪杰之常而仆之过执靡逊自遂往顾厥咎孔焉然于心无它也患难相值风萍偶聚硕攒耳摩卧起相闻酒食延呼数月之间两襟遽豁转为绸缪前何以戾今何以欢隐衷怍怀彼此独知矣来诗云夫既遘颜面岂不惬素心如何异同论三两相差参君诚子渊俦而我非孔壬辞旨婉实所谓言不违心者也第子渊拟仆则似过耳长徂有日怅念风义爰为放歌一章辄烦来使母曰反之而后和也 

与王献可书 

人至奉书状备谂接□大忧弥年在疚颜形可知也蒙以铭文见托委非其人潜光何阐顾通家肉骨义当効力千里驰使势难固辞然仆谓凡文必据大体存气象是故琐屑寻常一切铲刈铭文中间不无笔削斯以意会可耳八世敬仲大名毕万恐费搜索辄附以闻 



【卷第六十四】 

【祭文一十八篇 】九江谒濂溪先生祠告文 苏先生入白鹿洞先贤祠告文 丘先生祭文熊士选祭文周副使祭文左公墓祭文汪世兴祭文延平同知闾公祭文 王汝邻祭文林元佐祭文李员外祭文余员外祭文冯照磨祭文祭鲍子文 亡弟汝含祭文 方山子祭文内弟左舜在祭文外母广武郡君祭文 



空同集卷第六十四 北郡李梦阳撰 　祭文一十八篇 

九江谒濂溪先生祠告文 

维正德六年岁次辛未秋八月中顺大夫江西按察司副使后学关西李某以巡视事至九江府乃八日乙酉率郡之官属师生等敢再拜谒赠道国周元公濂溪先生祠下而以牲醴匹帛修厥奠事乃为言曰呜呼孔亡孟殂言湮圣逖六经仅存异端为敌天产夫子起自南夷继绝开来文不在兹图书启秘我明我聪譬晦而且江河地中呜呼夫子贞履坦坦道光迹幽自彼鲁邹匪我独遭峩峩庐山公游而栖爰墓奚祠百世是师某沐馨研粕年逾三纪志锐质劣无成内悔文铎忝窃言迈江邦过公里阡汗颜彷徨式修厥明以奠以祀品丰于豆我酒伊旨谁其配之二程夫子浚深贯奥敢忘本始神格相予造我髦士尚飨 

苏先生入白鹿洞先贤祠告文 

维正德六年岁次辛未九月戊申朔越四日中顺大夫江西按察司副使李某敢昭告于前提学虚斋先生苏公公昔省方视学衿佩作气抗折权贵威武不屈兹洞之兴公实有力某谨按祀典德祀功祀二者公并有之爰采舆情载稽羣议饬南康府以九月四日奉木主书公衔号姓名入白鹿洞书院先贤祠公神是依来游来豫敢告 

丘先生祭文 

维正德四年岁在巳巳六月甲子处士松山先生丘公卒其友人北郡李梦阳以柔毛庶品为奠而致辞曰于乎士有旷百世而心相求者矣而公与仆生并时也又共里闬而居岂不幸哉当是时公年六十余矣而与余文余仕宦人也而独敬重公以隐操此非世俗所谓相左者哉然仆于公则相合也此岂苟然而巳者邪且以公之豪巨使出而干仕与世翩翩其所就固可量哉而说者乃曰何论愚智显贵则身高此所谓井蛙之见也诚以彼较此其轻重可同日而语哉是以原宪季次之伦宁没迹于沧波岩穴之区而不肯苟禄以徇世即守蓬蒿毕身隐约而死而终不与汶汶者比权而量力也古人有言曰天道无亲惟善是亲不于厥身于其子孙且如陶潜杜甫非不善人也然率困苦不显见于世乃其子率又不甚似亦谓有天道否邪故原宪季次虽隐约然不以其故而损名陶潜杜甫其子即不似然议者不以是贬其行故曰君子强为善而巳矣公何憾哉前公以圹志数见属今且撰公圹志矣不敢卒负 

熊士选祭文 

仲夏之交我舟南迈冲沙改路浩浩江濑顾瞻剑浦有坟山阿慨思哲人揽涕滂沱惟斯哲人志超美心如玉如金英其德音豸巍于冠立朝之端如鸷戢翰鸟栖弗安联裾并珂喟昔京室晨游继烛宵吟见日形忘道乎死生胶漆妖祲中昏塌翅各归天清地宁重离再辉我乎南来哲人玉颓蕙零松摧不见颜仪见此夜台绝弦为谁掩袂徘徊百身愿赎返魂无丹巨川滔滔林原盘盘车停马驻孰知我叹尚飨 

周副使祭文 

呜呼公父子盖棺者于兹两月矣公之罹祸之惨见之者哽咽不能道其事闻之者不忍闻也即不相识为公犹痛悼忿恨不欲与贼共生矧吾侪于公同进士为僚友邪当公之击贼也知有君也不知其有身公之子知有公也不知其身为身也使天下为臣者皆如公为子者皆如公之子可常治而不乱矧有如盗贼矧有如公父子者死于盗贼之手呜呼何忍道何忍道不忍道而复道此者亦以痛悼忿恨天下无公父子者耳今公长子奉二柩登之巨舟由彭蠡大江反葬于故丘较之无闻而死者死同而所以死则固殊矣尚飨 

左公墓祭文 

年月日具官某以牲醴之仪遣永新县官往祭于奉训大夫泰州知州左公之墓曰始予下车询公园域扫治缺人鞠为榛区心窃悼之亟欲往视今在邻邑竟亦斯沮茑萝之怀欿焉靡宁乃辄遣官临祭公如有灵鉴兹永忱于乎硕德下位泽复弗延于后人孰谓有天道哉尚飨 

汪世兴祭文 

维正德四年岁次巳已十一月某朔越某日友人某等谨以庶品清酤奠于亡友校尉宣武卫百户汪君世兴柩所其文曰呜呼世兴死乎真邪非邪两月前世兴别我行往山东固伟然一壮男子也而今遽死乎世兴为人无致短之道不宜客死暴露而今短邪又客死于暴露邪且今狂悖无行负君父用奸计欺压辈行得罪友朋者岂少也然多白头不死乃今竟短而客死而又暴露哉且自有宇宙来忠直获殃咎不才受显福屈伸颠倒夫岂少哉至于论人则于其行不于其年今世兴即短而客死暴露较之诸所白头死牖下其得失不侔矣呜呼世兴余又何悲 

延平同知闾公祭文 

惟昔杏林坐宴花京走马元龙逸气王融妙年附蝇有幸方惭葭倚逝水难谌遽成萍迹浮沉既判悲庆随生中间乖隔哽咽何述又况雍门轸存殁之怀山阳起横吹之感迎輀抚孤此痛畴堪缅惟年甫释褐星轺衣绣鹭轼当其揽辔河朔褰帷济上风声义气岂出范贾二子下哉故时弗常春明必有晦林甫曳绅九龄褫爵丁生端笏平仲窜荒虽显幽定数智人罔谈而慨古愤今志士多泪闽边越徼竟堕跕鸢瘴两蛮飙徒归唳鹤一麾尚尔胡论高牙独榇南来孤魂西返榛墟严雪风亭暂依礼同斗酒情仿生刍昭昭有知鉴兹永怀尚飨 

王汝邻祭文 

凤翔千仞龙游四泽昧者翘首而挹其辉枯者跂足而俟其液乃一旦翮杀鳞脱奄焉与常羽凡介同尽共灭此其恨若痛有不肝蚀而肠裂也邪于乎汝邻方岳之任高矣陟矣挹君之辉而俟君之液者天下有同情焉人士有同评焉乃亦杀翮脱鳞奄焉与常凡者埒邪追惟牛刀初试鹭车载扬锦炫鹗击何者风采虽宝铗中埋而龙光竟吐柏台薇省台辅是阶李广不侯颜回终夭天乎命邪此恨此痛行路靡堪矧附骥于甲流断金于末契者哉某等转蓬自昔聚萍在斯淮阳匪远哭吊罔由寄薄奠于生刍轸遐悲于宿草文缩意永室迩心绵尚享 

林元佐祭文 

年月日友人某等以庶豆清酤奠于故户部员外郎东石林君柩所再拜哭且告之曰呜呼元佐旬浃丧二子未几身与俱亡天之祸林氏亦遽至此极邪元佐气体若北人善饮食不畏寒暑而一病骨立以死元佐上不负君下不负民内宜于亲外义于人足永祀矣而乃竟无子识元佐者谓其空洞垣达道远之具而其官若寿竟止于此之数者展转思绎莫究厥始而所谓天者果安在哉予尝慱观天下势有所难怕数有所难一卒然而值歘然而失则虽所谓天者无容力焉故得丧不足以自律而成败不足以尽人不然岂无崇爵考终传之子孙无一善可称于世者乎予固知元佐且将唾之不顾而自亮其死之为安也他何论哉他何论哉元佐冯丽云附景星揽观宇宙之内亦少慰乎 

李员外祭文 

呜呼君结衾盖棺离人世者忽二旬于兹矣思与君偕入并驰棋局酒杯諠娱笑谑极平生过从之乐而今不可获矣颀然之貌森然之髯恍然立吾前豪激磊落之论侃侃在耳也而呼之不应招之不徕也君慷慨悲歌人也英爽不散之气必有附丽冯倚与阴阳相升降者欤然予不得而知之矣自君之没予寝不安枕食不甘味参欷重息未始一日而置盖一以愤善人之弗谷一以悼交游之陵替则君之英爽不散者亦有鉴于斯否邪 

余员外祭文 

呜呼士有负陵云槩日之材挟奋迅扶摇之翮一旦崩陨僵踣与百卉共尽腐鼠同磔必有水火之厄雕锻之疾虞罗斧斤为之灾者否则冲风毒雾排其坚干焦其劲羽嗟吾邦臣有一于是乎而遽奄然死乎曩谓君垂荫万畒振翰九霄可计日而至而今已矣尝窃观天下貌弗中相羸瘵多嗜欲弗寿志庸识卑弗贵谫薄弗禄悍急弗谷嗟吾邦臣有一于是乎而谷也禄也贵也寿也于斯焉止乎或谓君席肃敏之业产富千金年四十余育五子又莅官赫赫之良而夺之全殆所谓天也夫良者天既夺之矣彼貌弗中者羸瘵者多嗜欲者志庸识卑者谫者薄者悍者急者顾或全之何邪向之材若翮又安丌为邪呜呼是固不得而知又奚足为吾邦臣辞也始大夫命下羣趋贺君相顾而笑诹辰蠲饎将大飨宾客孰谓庆者出庐返辔来吊非斯文之至厄千古之深悼乎是月也设旐于庭戒行有期君有老母日夜企君之归君之魂气尚无它之乎 

冯照磨祭文 

呜呼生死其天乎哀欢其情乎不有邂逅之遇金石之盟杯酒弹剑意气相倾者一旦幽显异途荣陨殊科于是轸雍门之调诵蒿里之歌伤如之何矣临君之门归轝驾矣丹旐扬扬柳在下矣子衰妻经宾客缟衣冠送矣嗟嗟悲夫修荣短戚穷忧达悦伸畅缩抑人情固矣及百年共尽一杯均掩狸鼠内穴蝼蚁下吶草卉瓦石又何异矣孰夭孰寿孰愚孰智矣君虽弗昭异于弗仕四十而有子异于徒死吾又奚悲吾又奚悲 

祭鲍子文 

维嘉靖元年十月癸酉朔越十有六日戊子梅山先生柩还放故山其友人李梦阳设奠夷门道左再拜送之而为之言曰呜呼鲍子胡为乎来胡为乎归子之来也高冠大衣轻舟稳车前有厮后有台江竹月迎山迈云随而今之归丹旐前飞素幔后围宾客缟衣而白冠送子吹台之侧哭子长河之千呜呼鲍子十年北顾气横中原一旦堂堂之躯而为营营之魂乎岂生死有地寿夭者天乎草木黄陨繁霜惨人吴泽寒波越猿暮呻子无东无西无南无北白鬼返亡鬼俱还汝乡国汝有朋亲弟昆宗之子族之孙有迓于境有俟于门肴嘉酒馨肥羜香豚汝嗣六龄哭爷零子汝灵汝征汝家汝庭尚享 

亡弟汝含祭文 

汝含既卒之三日二哥以牲酒果为奠拊棺大恸仰天而言曰呜呼吾弟吾尚忍言邪昔我先君徙官于河藩挈吾兄弟僦居氓邸入饱出嬉家室如火元年戊申丧我季姊癸丑丧吾母乙卯又丧吾父八年三丧故业崩解骨肉荼毒李氏不绝如线维伯兄念先世起家之艰夙夜罔懈振我中叶久而未集吾虽窃有班秩顾怕有归志而大我门闾惟汝焉望而汝今死巳呜呼尚忍言邪尚忍言邪汝七岁犹乳以吾母绝字于汝也十岁矫悍群儿莫之敢鬬十三四缀幡走马捷如猱狖吾知汝禀之者厚也十五涉猎典籍日诵二千言微旨奥义多所自解十八九铓锷轩露渐有光彩吾知汝蹄啮者必善走也吾见汝额骨隆隆起发际巨口丰颐阔步凝视始生之日有不速之客二人来绯袍而皁盖吾知汝贵且寿也有一于此足以不死而汝竟死邪昔先君易箦惟汝焉忧以婚姻属兄以行业责我尔家尔室厥女弥月兄亦庶乎矣汝行未见业未大予何以见先君于地下邪去岁仲冬汝从予通州疾病寻作日目荒目荒而痴首岑岑而恶更数医之手而巉然骨立日销月削抑孰谓遽罹此虐也呜呼天邪命邪蚩蚩之氓天乎寿之命乎佑之何独殇吾弟且夺其后邪凡此皆所不忍言而吾言之虽虞尔之魂亦以泄吾之悲夫吾能言者言之矣所不能言汝亦知之否邪 

方山子祭文 

方山先生卒殡矣大梁李某乃以香币之仪遥奠于殡所为言曰于乎横海之鳞钓者徒盱顺风之翼弋人何慕子也杰特警捷英悟弹铗悲歌振缨高步扁舟浮游骏马驰骛五岳丘垤万古昏暮轩驷弗义视如蚓螬一言苟合千金毫毛弱弄觚翰壮涉风骚咲御杯醆手无停毫于乎郑子易艮其背诗养时晦天道忌露自满者溃茫茫草泽旷旷丰沛桂折松摧珠洎玉颜凫鴈鸣呌云霾惨其遵吴迈越魂气东之方山书屋沙溪钓丝惊猿月啸狐鹤夜悲生刍延颈山川纡回歌不尽哀意岂达辞悠悠君子孰知我思 

内弟左舜在祭文 

年月日左君舜在卒越四日其姻兄关西李某以刚鬟柔毛清酷庶果往奠之曰汝生早孤形影伥伥甫及解事遽夭而亡二雏在抱重闱在堂视天梦梦哀哉允伤尔祖树德厥考孔扬天尔良既笃既臧惠亲友弟和邻睦乡怒不至詈戏不涉狂口无兼味体无丽裳所不永者谓非天殃予来自西闻汝大喜整衣呼食示健强起予往珍视病则骨髓神医弗治况予小子再经旬浃而竟至此阽危之言琅琅可书天鼓自候以占疾徐达生委命智者弗如莫寿于殇莫乐于死斯言良恠要有至理昭昭听之尚其鉴止 

外母广武郡君祭文 

嘉靖元年二月戊寅期我广武郡君将启殡而西宅之三十六陂之佳郁于是甥李梦阳设酒脯牲俎以奠而言曰于乎谓贤者嘏我君恭孝四十而寡谓贵者盛我君玉枝隐约愁病谓寿者祺我君七十霜鹄夜悲于乎贤匪无嘏天实靳之贵匪无盛我遘靡时既之寿胡靳之祺如琼株飙撼珍草霰摧即光英馨黁讵守之弗黯久而能持也哀哀我君秋兰俄殒晨月竟沈既往何言追思痛心云轙载驾二月初吉羽卫翲翋原野惨栗攀号莫及窀穸永毕哀哉尚享 



【后序】 

空同集后序 待御东明李公代 

天子狩于三秦百度惟贞遐迩禔福尤加意厘文造士按部所至从吏事旁午中临校品题直抉六经之渊源而揭文章之宗旨士无不洒然向风烝烝兴起者暇复手空同一编语余曰弘文者先其大作人者示之的夫文运莫厄于金元皇祖驱逐胡虏荡涤腥膻重新日月乾坤还诸三代文明之盛独文之余风未殄有待熙洽庆阳李献吉民岷起弘治郅隆间一扫金元靡陋之习力追先秦西京以接于风雅郁郁乎尔雅深厚称盛世之文于我圣祖耿光大烈庶几润色而黼藻之自是作者继出人思随踵左马家欲比肩汉魏盛唐献吉先之也文家推为杜稷勋信哉乃其集梓于海内而顾缺然于其乡徒使二华终南百二天险下瞰山东者雄杰如昔而其人之吐吞河渭沉郁丰镐凭陵子长孟坚辈者不得与山河鼎列其域中并重今昔令其乡之后进好古思企者外索而手抄仕宦而游兹土者无所购奇书若适瑶圃琼林空箧而返宁独掩厥懿美且非所以华 

国乎君方秉斯文之印其订讹而付梓人氏为秦文献及其子弟计余拜受而敬喏曰盛举哉昔唐宋有韩欧氏说者谓其以文扶世运献吉功齐二氏而力殆倍之顾由欧阳子后数百年而始有献吉田献吉后百余年而其乡始有今梓献吉其有奇遭邪乃公则不独雄其文已也献吉挺挺特立视高步远不能侪俗取容劲气赤心忧 国家而担世道二病三害六渐八党人而疏颉颃贾董关弘正 两朝重轻批九陛之逆鳞犯贵戚权珰之虎口历百折而慷慨雍容无少屈挠此其品格事业胡可量献吉独文人巳哉又孰非其所以为文者哉秦士从此家传户诵论世而尚友彬彬质有其文则公之鼓铸弘矣献吉复古之伟功文章之定价其自为论辩与诸家所评隲具在不复论论公梓文之指云 万历辛丑春月吉 

赐进士出身中宪大夫陕西提刑按察司副使奉勑提督学校前礼部仪制司郎中琅邪臧尔劝书空同集后序 

空同李子集后序 

空同李子者陕之庆阳人李二献吉也既殁矣遗文诗殆千百篇其甥曹君仲礼守凤阳将梓行问序焉他日王子公济过会予于燕子矶予告之王子曰信哉李子之集不可以莫之行也一为歌行近体即如李杜一为古选乐府即如曹刘阮谢一为赋记书序即如屈宋贾马拟之而必至创之而先合海内士为文若诗者多宗法之真天下之奇材也予叹曰果若人言向使李子一为定性订顽即如程张一为大学中庸即如曾思惜其力不加之乎此耳主子曰人有定品材有定格必居一以限之吾惧子之难乎其论世也曰子虽知李子矣犹未如予知之深也昔在弘治中天下方苦于二病三害六渐如人元气受伤棘湏疗理然自卿相以下莫能计也李子时为户曹主事详列其故犯贵戚触近幸不顾刑戮惟冀民生之遂焉及正德之初幸阉八人日导武皇造为滛巧支荡其心狗马鹰兔击球角抵随欲而中时号八党然自辅弼以下莫能正也李子时为户曹郎中乃奏记部尚书洪洞韩公韩公深取之即令属草旦率羣臣伏阙请除八阉惟冀君德之成焉呜呼使弘治之疏行即病害皆去而下可为民使正德之疏济即暬御皆正而上可为德当其为志虽商傅说周召虎皆思可企而及也又何难于曾思程张乎今顾其为集乃工于曹刘李杜之间精于屈宋贾马之场夫世有干霄之材断而为侏儒之柱者则必悔人藏照乘之珠分而嵌糟醨之盘者则必怨此非其力之不赡乃其艺之未审耳故予每读二疏深为李子惊及观他文诗则又怅然惜矣曰李子存吾子不以是告李子亡吾子乃以是言虽为□子知李子将无陷于病李子乎曰非然也吾与李子生既不能数会死若又不能以尽言则为负此知已使天下后世知吾李子止可为曹阮李杜辈而不知究其极有如此之美也且今天下之材如李子者几人哉如李子之材而未究其极予而涂人也则可予而苟一交游也宁能忘于怀乎夫如李子之材未究其极也且如此天下无李子之材者乃或又遗其大而惟他乎徇焉则又岂但为予之所惜乎虽然观李子之集者能先请观乎状疏一卷徐以读他文若诗亦可以思过半矣嘉靖十一年岁次壬辰冬十一月高陵吕柟序

