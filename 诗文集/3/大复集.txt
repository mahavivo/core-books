　　钦定四库全书　　　　　集部六
　　大复集目録　　　　　　别集类五【明】
　　巻一
　　赋
　　巻二
　　赋
　　巻三
　　辞
　　巻四
　　古诗
　　巻五
　　乐府杂调
　　巻六
　　乐府杂调
　　巻七
　　五言古诗
　　巻八
　　五言古诗
　　巻九
　　五言古诗
　　巻十
　　五言古诗
　　巻十一
　　七言歌行
　　巻十二
　　七言歌行
　　巻十三
　　七言歌行
　　巻十四
　　七言歌行
　　巻十五
　　五言律诗
　　巻十六
　　五言律诗
　　巻十七
　　五言律诗
　　巻十八
　　五言律诗
　　巻十九
　　五言律诗
　　巻二十
　　五言律诗
　　巻二十一
　　五言律诗
　　巻二十二
　　五言律诗
　　巻二十三
　　五言排律
　　巻二十四
　　七言律诗
　　巻二十五
　　七言律诗
　　巻二十六
　　七言律诗
　　巻二十七
　　七言律诗
　　七言排律
　　巻二十八
　　五言絶句
　　六言律诗
　　六言絶句
　　七言絶句
　　巻二十九
　　七言絶句
　　巻三十
　　何子
　　巻三十一
　　内篇
　　巻三十二
　　疏书
　　巻三十三
　　记问説
　　巻三十四
　　序
　　巻三十五
　　序
　　巻三十六
　　碑文墓志
　　巻三十七
　　行状
　　巻三十八
　　诔祭文杂著
　　【臣】等谨案大复集三十八巻明何景明撰景明字仲黙信阳人治壬戌进士官至陜西提学副使事迹具明史文苑传是集凡赋三巻诗二十六巻文九巻传志行状之属附録于末正嘉之间景明与李梦阳俱倡为复古之学天下翕然从之文体一变然二人天分各殊取径稍异所尚亦复有不同故集中与梦阳论诗诸书反覆诘难龂龂然两不相下自薛蕙有俊逸终怜何大复粗豪不解李空同之句论者往往左何而右李平心而论摹拟蹊径二人之所短畧同至梦阳雄迈之气与景明谐雅之音亦各有所长正不妨离之双美也景明于七言古体深崇四杰转韵之格见所作明月篇叙中王士祯论诗絶句有曰接迹风人明月篇何郎妙悟本从天王杨卢骆当时体莫逐刀圭误后贤乃颇不以景明为然其实七言肇自汉氏率乏长篇魏文帝燕歌行始自为音节鲍照行路难始别成变调继而作者实不多逄至永明以还蝉聫换韵宛转抑扬规模始就故初唐以至长庆多从其格即杜甫诸歌行鱼龙百变不可端倪而洗兵马髙都防骢马行等篇亦不废此一体士祯所论以防浮艶涂饰之则可必以景明之论足误后人则不免于惩羮而吹虀也乾隆四十三年三月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀



　　大复集序
　　古今论曰文以代变非也要之存乎人焉耳矣唐虞三代礼乐敷教诗书训义防温雅文质彬彬体之则德植达之则政修寔斯文之防极也汉魏而下较诸古昔殊矣厥辞繁厥道寡厥致辩厥防近日趍于变然尔若所谓代变也及考夫董贾扬马李杜韩栁诸贤各运机衡以追往训当世文轨靡得而拘今综八子视之殆自致羽翮凌驾文囿者矣非存乎其人何哉吾友大复何子蚤岁能文下笔辄数千言不休十有六龄即举于乡至京师学士大夫慕其神藻无不降重造谒以求识靣及登第与北郡李献吉为文社交稽述往古式昭逺模摈弃积俗肇开贤蕴一时修辞之士翕然宗之称曰李何云今详其文侵谟匹雅欱骚俪选遐追周汉俛视六朝温醇典雅丰容色泽靡不备举标而彰之将并日月朗于太虚岂非髙迈独立出世离类不爲时拘者耶古称雄视百代斯文信矣浚川子往与孟望之论大复乃间世精气所钟造化灵秘之久一旦勃勃附化何所不神耶故生而即文即知事即贤即老成即有古人风节非神解之故乃尔能之耶夫人坟籍孰不探道防孰不诠文辞孰不脩风调孰不循德履孰不习终格于不类者天畀之解未神尔正德末余督学四川大复督学闗中一日走书曰孔孟藐矣学渐支离涂岐矣后生汶汶以塞迩得论説数十欲与君约境上之防期越月之讲然竟不果来今集亦不见有此论岂终未成耶抑遗之耶悲哉悲哉其未之究竟者若此天实爲之矣渔石唐子曰以何子之才而得夀考廓而大之纶而不息殆潏乎河汉而无涯也嗟嗟岂不信然哉大复集辞赋三巻四言古诗一巻乐府二巻使集二巻家集五巻京集七巻秦集一巻内篇一巻外篇四巻通二十六巻别论若干巻刻在潞州斯集枣行久矣尚未托有序列其甥王君朝良泣谓余曰公吾舅氏之知已也兹言非公其谁嗟乎造化夺大复去矣斯文出于元精应与元气并存虽造化亦不得而夺之古谓华质长潜而灵迹不灭者其以是夫其以是夫嘉靖十六年六月初伏日仪封王廷相子衡撰













　　大复集序
　　何子仲黙生而敏悟童子时即执简赋诗邈焉寡俦长益肆力焉探防抉竒增华潄润轧晋魏而上之惜乎三十九而卒乃已焉矣康子德涵张子时济皆何子之友也何子既没张子收其逸稿访康子于浒西之野而共扬防之凡得若干首洋洋纚纚一唱三叹而有遗音焉时闗中执事君子咸兴嘉乐之怀乃檄而传之得非以古昔有诗之教邪夫词不雅与雅而阙于行者皆弗得传即传弗逺何子词则雅矣其行履复皭然而有令名则传之也固宜呜呼以何子之才而得夀考廓而大之纶而不息殆潏乎河汉而无涯涘也天顾阨而夭之而俾弗竟其緖乎予闻天之大化理以经之数以纬之以理御数则履其常数角而胜焉变斯出矣是故牛之行羸然而疾也囬之仁陨然而夭也诚格于数即古之大贤犹俛而从之何子其若之何抑诸断鹄之剑照乘之珠天下之至寳也假于涂之人则主人匍匐往索之而不俟越宿焉是故李贺夜梦神人请赋白玉楼觉即属纩殆又一道已乎何子断鹄之劔照乘之珠也则天恒靳其光矣而能不收之邪是亦不可不谓之数也嘉靖三年三月既望兰谿唐龙撰












　　大复集序
　　明兴百六十年其文遐哉盛矣然作者接辙于域中其敦致古昔逖称先王人人能矣而义意繁猥溢于往训摹仿摽敓逺于事实予犹以为过云治时上兴化重文士大夫翕然从之文视昔盛焉是时仲黙为中书舍人而予以次第为翰林修撰一时能文之士凡予所交与者不可胜计予顾独以仲黙爲难能仲黙时方弱冠也予每见仲黙之作叹曰嗟乎文其在兹乎夫叙述以明事要之在实论辨以稽理要之在明文辞以达是二者要之在近厥指意凡仲黙之作三者备焉故予欣慕叹息于一时交逰中独以仲黙为难非私之也武宗皇帝之三年予以忧罢修撰归十有三年仲黙以提学来闗中数能以公事过予出其所论著凡数万言皆当实不修可以上薄屈宋董贾有相如子长之风顾世无知之者独曰何子有诗人之遗意厥觌浅矣仲黙岂独工于诗者故仲黙名徧天下然实无知仲黙者此也汉魏以降讫于开成世代既移音节斯异修辞之士能无恶厥趋斯已优矣复能引而上之不沉于流俗由载籍所覩若仲黙者岂非鲜哉十六年秋仲黙既卒又三年予次苐其文为若干巻首赋次诗次文皆随体区裁因制列巻题曰何仲黙集録存家笥以待后来读其文思考其世可以知予言所指矣仲黙才髙而意宏德纯而识远荣辱毁誉一无所动于中予别有传记兹不载方予定次仲黙集时値张子时济过予所见与予甚同因更与定之如此集云嘉靖三年二月甲子武功友生康海序






　　何大复集序
　　敬皇帝朝化休而融昌异时诸先生业文章显甚重矣学士大夫固欣然称说耳相慕也而独北地李子以非心所好谢去之亡何而又有信阳何子者何子虽稍晩出其材质敏秀瑰丽各以长相当然而李子得何子为益雄也鄙人之言何知仁义向利则德是二君子抉草莽倡防言非有父兄师友之素而夺天下已向之利而自为德于乎难哉去其始可一甲子诗而亡举大厯下者文亡举东京下者即谁力也然二君子之徒不能长縁其师所繇得毛举论难之语以好为胜而它工易者恶津筏者往往左袒何子而龁李子则又似非何子意也夫百羽集于词林而二子雄飞或撇捩逆羊角而横举或顺飚而肆翔其九万里同也李源风何源雅风故长变以明志耳夫覩其沈深莽宕激卭鼓壮喑鸣憯凄忽正而竒正若岳厉竒若海则李子哉是固少孙要之其縁情即象触物比类靡所不遂璧坐玑驰文霞沦漪緖颷摇曵春华徐发骤而如浅复而弥深疑无能隃何子而上者何子为文刻工左史韩非刘向家言大抵于诗鴈行云而闗中康氏乔氏其乡人樊孟氏则盛惜何子志业屈于年未竟世之谈说经纶抵掌事勋者其敖何子以不及如耶令何子不死而称为名公卿已耳所以削涤卑振頽习扶昌运开中兴者何物也功于经纶孰多于是何子之甥袁灿来谓王生若为何子叙其遗言王生曰何子彬彬大家也易言之有亲则可久李得助而久何子之功李子伟矣夫二子之功天下则伟矣夫嘉靖戊午后学吴郡王世贞撰






　　钦定四库全书
　　大复集巻一　　　　　　明　何景明　撰赋十一篇
　　渡泸赋【以下使集】
　　晨瞻崇邱郁乎相袤扄以水峡隐以大洲沙莽寒日江深夕流葢将济于泸水榜人告予以理舟防洪波以直度迎廻颷于上游顾中原而缅邈久西域以滞畱感逆旅之长勤怀古人而增忧想夫汉炎既烬蜀都始家区土未辟士马不加深入五溪横制三巴冐险通塞柔迩来遐收羌髳以带甲率庸卢而习戈挞吴权之坚锐摧魏懿之精华今其断岸遗津寂寥水涯苦雾萦石悲风振沙音尘沦絶古今长嗟叹余风兮莫觏幸故址兮重过西望开创之基形势苍苍襟夔府而控荆门峙巫峡而流瞿塘简书零落阵图纵横烟碛下月隂岸积霜风云惨而犹愤鱼鸟畏而将翔功虽殒而誉逺身既没而国亡南瞻祠庙巍兮惝宏松柏防戸丹青閟宫垣罥林蔓堦巻寒蓬亦徒嘻吁父老涕泪英雄而已呜呼当其长啸之后三顾之余气感云龙恩同水鱼念季叶之否运思中兴之远谟伟雄并乎三分耻偏安乎一隅何遂违其懿志竟弗骋其长驱吾哀斯人遭时不淑宜三代以翺翔胡羣奸而驰逐矧功业兮难成且年岁兮易促嗟哉天道髙不可摩得志者寡失意恒多茍道之不行虽孔孟其如何泛泛吾舟载扬其波舣彼清浔陟彼中阿无人可邀聊独行歌歌曰朔风起兮泸水寒扣檝中流兮怀昔贤遇匪其时兮良独艰嗟嗟遇匪其时兮良独艰
　　画鹤赋
　　何匠氏之殊絶超丹青之矩度写仙禽以逼真陋凢鸟而不顾想意像而经营运精思以驰骛假孤致于墨华得髙标于毫素丽藻质以明烟挥风翎而刷雾倚粉壁而骈颈引青林之双步岂偶尔而髣髴真天然之神趣伟兹羽之独灵考僊经之遗篇钟浮旷以化胎善导引而延年志清逈而内真仪皎洁而外宣音独唳以闻野翼一飞而翀天见樊絷而耻婴仰海峤而思骞朝翺翔于玉林夕饮啄乎丹泉振圃之中抹阆邱之巅止必择地动不妄迁协云箫而清啭随蜺驾以遥旋厌仓鹒之喈喈淄白鹭之娟娟岂能言之鹦鹉非好杀之鹰鹯拂练光而凝想挹绘采而生怜松团碧葢苔断紫钱徘徊竹下俛仰梅邉翮穷秋而益劲心寒歳而弥坚谢逋仙于西湖展少保之青田乃若琴樽寡和山林无主翠巘絶邻华表谁语路杳杳以失云庭栖栖而宿雨露凄凄以霑堦霜肃肃而入戸抗圆吭以长吟整脩毛而独舞意衎衎而欲伸态昻昻而犹武续遗哀于絶弦悲吊影于废庑怀万里之长风眺三湘之极浦忆烟水而葺巢甘鴈鹜以爲伍憇夜渚而苇寒食秋塘而蓼苦孰图画之见珍惟网罗而受侮及夫上都富舎画彩盈庭锦灿烂兮金谷花窈窕兮朱亭刻犀象兮绣柱闲孔雀兮翠屏徒流丹而映緑俱含意而论形彼灵质之殊操羞文章以自呈无俗状以骇众亦飞去而防防怅良工之弗值羌谁识其髙情抚斯图以睇视久延伫以徜徉欣物品之有遇见嗜尚之匪荒既获贮于广箧遂荐观于华堂俨缟衣而不惊腾玉羽而将翔恍映雪而偃蹇若顺风而飘扬集賔客以举目顾轩楹而有光疑照景于金阁讶栖霞于玉房吁嗟鸟类比之君子遇则霄汉失则荆杞弃捐胡忧登庸胡喜非恃宠而乘轩亦何心于倾市依日月于蓬壶隔尘沙于弱水闻玉笛之我招绕珠树而相倚感主人之蓄飬常反顾于千里凛风义之莫渝重披图而自矢
　　进舟赋【并序】
　　予使于滇行将万里所越皆重山复岭以舆以马颠顿驰防而不任其劳至永宁乃谋舟以归庶代陆走之勤时霜降石出江狭水迅机发矢激其势不得少畱甚惧之有老篙师进舟意颇闲自招于前一人柁于后柁者左右缓急不敢自任视诸老篙师老篙师者额之指之目之而左而右而缓而急无不应者其舟之欹正疾徐皆与水势宜不爲岸妨不与石鬭予甚安焉问曰尔之为舟将有道乎老篙师执篙进曰有敢请言之夫待用者器也器不良则不称用用之者吾之手足耳目口也少怠即不能用手足耳目口役于心者也心不专则手足耳目口不爲用招与柁吾之器也左右缓急欹正疾徐吾之用也故吾先良吾器以利吾用手足耳目口不敢少怠心不敢少他然后从容乎安流荡激于奔涌洄洑之中而无虞也然吾又能察水性与势故夫深汇潭渊浅涡暗滩隐石者吾逺而认之能得于十数里之外是以预为之备而不至损吾舟他水工常恶迟取速截长邀短故有败者吾惟顺其水道而无所枉虽迟而得免败焉吾之道如此已矣予谓舟御类艺也人之于世顾艺之不若哉因序其言为赋以自励
　　惟孟冬之既朔兮霜凛凛而下威水汩汩以敛壑兮草木萧索而变衰念固隂之初升兮抚嵗华之渐防倦行迈之靡靡兮舟师于水湄操吾楫以径济兮石凌竞而参差流漂激而不驯兮势百折而靡随响訇磕而荡潏兮若控而矢驰彼垂堂固有戒兮心悸布而内疑何舟师之有神兮善审势而明机视柁者以发踪兮引吾招以先之量左右以中防兮察缓急之所宜疾徐欹正各有矩兮曾不失之于毫厘赴迅波以示捷兮制狂澜之既危始委折若有避兮亦横冲而弗辞既因顺以安常兮复扼险而呈竒值澎湃而稍待兮入洄洑而靡迟预崖石而逶迤兮利水性而莫违夫执艺固道之所寓兮予安知其所持曰吾心以为之宰兮实操运之权衡众体茍不勤兮又安用之足胜才良而器利兮乃任使之可能志专静而临之兮诫易心之是乘震撼击撞固多端兮心应之而遂平宁拙迟而不巧速兮非枉道而兼程推是术而处之兮虽夷险而同情嗟世俗之止措兮胡兹技之不侔进惘惘而获咎兮退防防而见尤过之则犯忌而招戾兮不及者诚可羞蹈履之不少检兮或语黙而婴忧左右前后无方兮昧上下之所由戅必至于触藩兮智或流于刻舟入汗漫而莫极兮泛沛濊而罔留泥轨度而局促兮放凖墨而外求惚苍黄而莫辨兮动龃龉而莫投孰佩以自刚兮焉佩韦以自柔繄余之末进兮匪取教子一方夫细大之不可捐兮感曲艺而不忘矧岐路之异态兮平地固有吕梁观要津之沓馺兮涉宦海之汪洋惩往途而省究兮吾庶以慎吾杭
　　述归赋【并序　以下家集】
　　仆闻之殊途者不可以同观异趣者不可以强翕故嗜竽者不媚之以瑟好圆者不进之以矩何则殊途而异趣也故贾子投荆南仲舒屏江都屈原逰泽畔三子者非容之不能谋有不合有不可以容者矣故射者不爲人易其彀琴者不爲人改其操故师可易而法不可易也是以物有不以贵易贱富易贫荣易辱者矣故茂草不负垣美谷不生辙惧所托者非也是故求乐其心者不求华其身求显于后者不求耀于今故夫子周流删述坟典笔削鲁史左氏着国语马迁抽史记荀卿董子之流皆有论譔大抵困屈穷阨发愤述作兹数圣贤者宁徒耀于当世哉仆少执寡昩窃有慕于古人之义弱冠即仕出入班行者已越六岁颇有龃龉之叹焉正德戊辰皇上御极之三年诏许罢归乡里得侍亲膳既荷洪宥殊协夙情于是始欲究著作之原博览歴之胜窃附一家之传庶艾不称之戒仆尝以汉之文人工于文而昧于道故其言杂而不可据疵而不可训宋之大儒知乎道而啬乎文故长于循辙守训而不能比事联类开其未发故仆尝病汉之文其道驳宋之文其道拘反复求斯尚未有得要之鄙意则欲博大义不守章句而于古人之文务得其宏伟之观超旷之趣至其矩法则闭戸造车出门合辙不烦登途比试矣然又欲效子长好游之意抗志浮云彻迹九有以博其大观以成其文章斯亦不坠古人之余烈哉于是叙出处之槩援圣贤之风揄始终之志作述归赋岂敢自附于前哲用以朂之于将来矣辞曰
　　有申氏之遗封兮吾显祖乃肇家洎大人之有立兮遂振落而扬华爰伯昆之继美兮惟末身以降予【叶】寔获梦之曰吉兮日舎寅而筮嘉予既承此幼美兮惧服志之不遐登陇阪之陂陀兮泛泾渭之洪波【叶】极崤函之重塞兮由惇物与太华览酆鄗之余风兮泝涞沮之遗歌【叶】究城隧之湮没兮哀二世之祸罹【叶】虽孺齿以随侍兮虞年歳之日加饬华骥以西返兮恐脩路之蹉跎【叶】忽天门之广开兮值日月之盛明【音芒】愿自饬以进君兮得近君之末行郁文昌之中兴兮耸图阙之卬卬掲华盖于正殿兮翼玉闼之与金厢块层台之隆起兮丽复道之委长俨宫观之荣瞻兮接脩翼而翺翔奉鸾车之清尘兮窃黼帷之下光服恪勤于朝夕兮兾予衷之必扬倐天地之易位兮星辰错而无纲聿迅颷之亟至兮防浮云之徂征【叶】忧雪霰之交增兮履中庭之凛霜纷众莽之凋毁兮耻孤栢之独芳岂予情之耿介兮实悲夫蕙华之揺伤顾防忱之莫彰兮敢幸泽而干荣【叶】仰皇度之寛绰兮得屏放于故乡歳戊辰予南骛兮临大路而髙车眺宫之閴旷兮倚脩城之曲隅泪潢潦之濡辙兮白日曀而忽逾尘暧暧以蔽空兮风发发而扬衢视仆御之零涕兮骖悲俛而不驱遵涿野之通行兮经蚩尤之故墟陟燕昭之崇台兮讯乐毅之所居览冀州之圮址兮式有虞氏之故都出晋野以于迈兮行谷亘以倭迂下滹河之隑洲兮接邯郸之脩途企鲁连之风烈兮虽异世其弗渝惩奢丽之覆亾兮悯豪盛之靡余朝予济乎洪河兮夕弥驾于淮澨逝逍遥于故域兮躭极乐于桑梓治丘墓之秽草兮考先祖之德裔侍顔色于闺闱兮服左右于居起分崖谷以毕处兮辞缨緌而不縻启衡门而葺茅兮循兰径之委委艺嘉菊之百畆兮采芳若于中沚伊予既秉兹之超寂兮恐迈吾之盛年检古人之遗美兮心窃效而不敢愆树六艺之旄节兮散百家之遗编殚仁义之遐风兮畧眇少之陋观下何探之不幽兮上何求之不乘二仪而列三光兮揜九区与八埏扬素笔之芬烈兮脩薄辞以爲篇缀大贤之緖论兮绍斯文之末传曷章句之足守兮发矩彀之自然汲时日以迅厉兮恶名称之不延昔夫子之丧位兮乃周流而辙环望山之蔽翳兮去鲁国而盘旋临河水之洋洋兮托哀操于鸣弦疾予心之迫隘兮愿轻举而逺旃羌筮日以造游兮严吾骖之翼翼饬桂衡之超驾兮搴采旄以前饰乘白螭于上襄兮曲文蜺于两服张孔雀之翠葢兮谐鸾音于下辐施结璜之委佩兮谨垂鞶之仪式涉洛水之灵波兮恐宓妃之不得使文鱼以媒之兮怨约言之我食抗予力于江南兮秣吾马于汉侧豫游女之不信兮解予玦以明德顺湘流而下沿兮望九疑而夕发从二妃以并翔兮忌神人之相越离江夏以东迈兮覔吴越之所在吊夫差之故宫兮寻伍胥之涛瀬痛麋鹿之成言兮惋鸱夷之被害极禹穴之幽防兮穷防稽之胜槩慕太伯之清圣兮钦季札之耿介朂予驰以流泛兮安崇卑之不临北旱海之烂灼兮西太素之积隂氷沍结以承舆兮霜霰雰而接岑南陆届以暑徂兮或绶蛇之陵浸取嵎夷以极行兮盼东海之漫淫怵天地之防晦兮惧陵谷之隳沈速反辙以旋服兮息予邱之茂林终养恬以頥年兮厌予心之所谌世淆浊而莫察兮脩短错而不伦刍桂芝以秣蹇兮吝穅粝以饲人豢罢牛而被以文服兮良马弃而不陈贱馨烈而不御兮反逐臭于海濵予忧夫凤凰之不鸣兮岂云系夫麒麟彼兰草之国香兮敛空谷以自珍聊委顺以祈龄兮吾又安尤夫人乱曰南有嘉木有鸟居【去声】之朝破其巢夕则去之代愈下兮诗书道防曷曰予不还归即彼昭昭去彼汶汶今则靡荣后有问兮
　　蹇赋【并序】
　　兄子士之上大梁也予戒之曰至则求大梁李子书及还李子乃书所着钝赋焉曰何子其和予篇夫钝者委时之弗利无如之何欲以藏用而自完盖获予志焉读其辞伤怀慷慨悲之遂抽其緖余因别爲蹇赋继之书付士使并藏观览焉赋曰
　　悲世涂之迫阨兮互险坦而多岐蹇予步之踯躅兮屡前却而狐疑众趫踔而便捷兮又车輶而马习羌量力而退守吾拙兮固将逊彼之超轶物有坚而不化兮性有蠢而难移循故躅而弗舎兮众覩其躧踪而笑之予岂无骐之玉驷兮意犹预而不敢进临脩路而邅廻兮恐丛棘之未尽昔予膏车而北骛兮顾九折而返御岂吾志之未遐兮盖惧夫途逺而日暮世周迎而径造兮髙健羡而卑德谓康庄爲迂兮谓蹊为直予岂不知儇捷之逢合兮与奔竞之先至爰郤走以求完兮固宜盘桓而弗利闵疾行之冐险兮孰贪进而靡害彼彭韩岂不皆王兮卒囚执而葅醢木以材而菑及兮马以力而取败予羡夫二防之鉴止兮齐县舆而脱驾彼非不知炎炎者之爲荣兮固恐阽危而逢祸重曰世淆杂而溷揉兮弃骐而不骖兰芷芎防不植于路兮蒿艾蔽而成林予纵有龙驹与紫燕兮孰能执策为余先容吕尚棘津之屠叟兮文王载之车后寗戚贱牧兮桓公乃勃焉举于牛口彼二子之鞠戚兮故世人之所訾征古人之轨迹兮聊渊潜厉吾初志孅趋曲趦兮匡士所恶旋辟中墨兮又羣情之所妬予亦知圜行而方阁兮勉弗能改此度也伏枥而奋身兮愿一顾而求试服罢驴与羸驷兮又之所耻退敛防而改辐兮脩矩矱以自饬驱骐骥与狐狸并逐兮信不如其巧速宁参罢服羸全以自终兮岂能与韩卢逐防而鬭行步之工
　　东门赋
　　步出东门四顾何有敝冢培累连畛接畆有一男子饥卧冢首傍有妇人悲挽其手两人相语似是夫妇夫言告妇今日何处于此告别各自分去前有大家可爲尔主径往投之亦自得所我不自存实难活汝妇言谓夫出言何絶念我与君少小结髪何言中路弃捐决别毕身奉君不得有越夫闻妇言此言诚难三日无食肠如朽菅仰首鼓喙思得一餐大命旦夕何爲迁延即死从义弗如两完妇谓夫言尔胡弗详死葬同沟生处两乡饱爲汚人饿爲义殇纵令生别不如死将夫愠视妻言乃执古死生亦大尔何良苦死为王侯不如生爲奴虏朱棺而葬不如生处蓬戸生尚有期死即长腐潜寐黄泉美谥何补夫妇辩説踟蹰良久妇起执夫悲啼掩口夫揖辞妇抆泪西走十声呼之不一囬首
　　寡妇赋【并序】
　　予痛吾兄宦业未竟抱志中逝而孤嫂怀保遗孩防防在疚且训其长雅志自厉庶以不殄兄之义问矣痛而更以喜作寡妇赋以道其志焉
　　嗟伊人之伶俜兮诉明昏以自伸言我被遗质之薄躯兮窃幼训之专真遭盛年之昌运兮尚君子之末陈侍巾带之雅惠兮期毕齿而委身奉周旋以逾纪兮羌中道以失天【叶】缅日月之恒逝兮佩生平之末光衾禂巻以独处兮潜幽宫以自防弛膏铅之盛饰兮脱袿袆之文章陈单帏以自蔽兮荪荃莝以爲香纷履綦之委弛兮琴瑟偃而不张脩夜漫以靡旦兮灼寒膏而不明【叶】像生存之极娱兮心絓结而不释忽頽思而就枕兮怳若君之我即承邂逅于窹寐兮托精魂于遥夕风飘飘以吹帏兮起览视其何适泪交頥以横下兮魂震荡而无抗循周除以舒志兮下兰室与蕙房望明星以抚楹兮防月鉴而缀廊秋气凛以憯切兮悲囬风与降霜痛蕙草之不敷兮抚梧桐之凋伤感孤兽之离偶兮耻单翼之无行遂踯躅以反室兮心怛惋而若丧眺邱坟之嶕峣兮陟山椒而惨恻极陇隧之脩延兮翳宿莽之蔓域徙荒亭以即之兮眇神灵之莫得攀下泉之不逮兮隐哀号而拊臆征受命之不祥兮艾愆尤于往轨抱遗孤之防防兮指皎日以爲矢蹈未亡之防龄兮敢遗君之盛美茍明忱之罔兮岂速殒之可悔重曰幼蒙慈育秉志良兮服事洁脩充君房兮从子遨游涉江湘兮改辙东国逾河梁兮思妃文鹓永翺翔兮何意中逵失其行兮嗟维我仪安可忘兮潜身阃内不下堂兮女史陈图慕共姜兮恪谌一志举令名【叶】兮闺中之媛永爲像【平声】兮
　　织女赋【并序】
　　予尝观谢眺王勃七夕赋皆组词绘句务极妍蒨其意不过侈二星灵光之防合述一时逰燕之盛靡于比讽之义或缺也予病值七夕之夜感织女之事托意命辞作爲兹赋以附风人之防而事之荒怪固不必有征也夫何天媛之淑嫮兮镇独处而寡俦絍组绮以自饰兮诚灵质之嗜脩长夜徂以漫漫兮秉机杼而怀忧倚北斗以延伫兮视天汉之潢流虽予衷之弗渝兮羌独慕夫好仇谅天路之岂遐兮顾欲渡而无舟廼秋序之甫交兮气凄泪而恻桂枝芳兮垂华白榆曜兮寒色启贞卜于兹夕兮告予以吉食遡灵波以迅度兮宛东路而徂行凤凰翼以翳车兮命乌鹊以筑梁先朱鸟以通媒兮导应龙以启征错璇玑之轇轕兮施缥緑之杂章步列星之文履兮纚素霞以爲裳被翠羽之翩反兮雌蜺爚兮函光申雅观于河濵兮敷悃欵之衷膓舒幼眇以绻结兮燕淫衍而相羊湛懽乐而穷极兮虞见妬于朝阳歘神采之易翕兮忽颁驾而怀伤超兮西迈兊兮故处惭报章之罔答兮遗玉玦于汉浦睇往途以连邅兮神悒纡而不去发帷盖之委蛇兮旟央央而与与轮结轸而轗轲兮衣揽袂以踌躇顺飘风以右翔兮秋飒飒而零雨天寥逈以扬云兮跂予望夫河渚巻绡匹之缤纷兮敛容辉于云闺傅罗袜与绨兮居防防而少依虑前矢之未谌兮恐来期之后时掇天葩之荾敷兮袭芳蕤以自持承二曜之景爓兮饰五纬以脩辞脩辞兮何爲愿布兮真心流波兮绵致予兮遐音目超送兮增郁聊托之兮汉南【叶】乱曰宛彼佳人阻银潢兮岂无同仇谁与航兮翘首天路寡脩梁兮忧心嫶妍厪七襄兮资质靓好蒙素裳兮九秋兹夕懽未央兮别促遘希安可长兮予思怨嫔实与并兮扄殿寥寥昼凄清兮君不为御徒荧荧兮瞻望深宫怀广庭兮单栖守誓感斯灵兮
　　忧旱赋
　　惟徂暑之届兹兮气蒸蕴而虫虫二仪旷以弗交兮阳骄亢而隂蒙下泉液之不流兮上濡泽之莫降【叶】云师逝而安征兮怨雨伯之无功山垲垲以頳顔兮野萧条而无色痛嘉谷之不实兮耻槁莠之蒙域揽翳翳之无卉兮树榛榛之脩棘田畯至而靡喜兮农望畛而太息苦箕敛之无方兮矧予畆之不食肆负耉而襁幼兮或转徙而亡匿嗟民生之何尤兮遘兹之匪辰鸿鴈嗷嗷以安戾兮兽惘惘而焉奔豹虎出而纵横兮狐狸媒而求亲诧丹蛇之十围兮恐文蜮之射人跻赤坂之峥嵘兮蹈炎海之弥沦既淫瘴之蔽天兮忽终风之扬尘气郁轸而罔释兮何彼茁之能伸念穷鳏之在下兮恒日夜而望惠倬云汉之昭囘兮羌虹霓之昼晦朝出日之杲杲兮夕明星之嘒嘒暴产妇以狥市兮固尫魋之无罪驱妖觋以干神兮又知愚妇之不可頼昔殷祷于桑野兮霖一夕而滂沛牺小民以省灾兮齐亦以身而请代岂斯职之弛修兮俾天害之弗悔噫嘻天之恤民兮岂惟是而终遗顾神理之泯泯兮庶昭谌以享之启沾溉之灵泽兮苏百物而复防怵大命之近只兮聊以厌生民之所期乱曰髙天亢兮阳郁蒸草枯落兮禾不成禾不成兮食以匮人憔悴兮何爲生南有名山兮下灵场蛇萃兮蛟龙翔坎击鼓兮舞成行荐明禋兮输欵诚沈美璧兮不爱牲降甘澍兮敷永宁
　　夀母赋
　　春仲之望爲母夀节与父偕享时诸子举觞诸妇进履诸孙罗舞及女侄诸婿咸在少子景明前跪穪赋曰美吾母之降辰兮惟歳月之协良当白日之鼎盛兮值昭灼之春阳华鄂鄂以含干兮草萋萋以交茎【叶】兽駪駪于原隰兮鸟雍雍而载翔秉明檠于中室兮征丰膳于下房荐五丝之文履兮举九醖之芬觞矧翁甫之齐年兮亦欣欣而乐康仰令则于家人兮夙孝着于宗祊固圣善之慈惠兮爰日臻于嘉祥赋毕又称歌曰惟南山兮日遐母夀考兮休嘉秉春阳兮茂草列灵茎兮丹葩中有萱兮芾芾言树之兮堂背春荣滋兮秋华永忘忧兮千歳于是众咸称夀乃命诸子妇孙女侄诸婿饮食无不醉饱欢喜
　　结膓赋【并序】
　　结膓赋者悼李夫人而作者也夫人者空同先生妻而左氏女也夫人生而秉灵死而见异空同子恸焉于是叙歌自怀赋结膓之篇而属余撰赋以写永悼顾辞防菲钝无以广情肆事继彼雅音也赋曰
　　夫何灵淑之纯修兮性命奄其不留覩结膓之图诗兮诧斯异之所由嘻其鬼乎出牲爼兮盘旋釡铏中织若毬兮若綎若经两耳旁贯兮珥虹弁星上襻下绥兮底肖井形俨垂鞶之絓纬兮文理致而靡紊像生平之纂紃兮固灵巧之防运究懽怨之兴感兮求变化于死生神有所必格兮理有所难明物有隐而始彰兮事或假而真呈诵麻枲之防词兮知甄女之托志吟决絶于沟水兮故钱刀之爲刺或有望戍夫之不返兮怅离匹之乖隔泪陨血而崩城兮身立枯而化石此皆寃愤积而内郁兮精诚干而莫挠歴往记以放今兮盖异夫灵之所遭灵结髪从良人兮又当恩爱之盛日虽中道殂先逝兮谷焉既以同室情何抑之不伸兮心何藏之不白眇荒忽之神恠兮固夫子之疑惑曰幼承训以服志兮托弱于名阀职君子之衿带兮登薄躯于帏闼君矫节而抗行兮屡违时而摈捐走畏途之坎坷兮常奉侍以周旋涉江路而来归兮肇辛勤造夫家室乃纎质之纠疴兮忽委身之不毕抚爱子而永诀兮提孺孙之嬉幼哀夫子之壮龄兮予弗睹其时之所究生娱乐而死悲兮恩义笃而怨深体璇矶之回文兮讵忘予杂佩之玉音心峻坂之九折兮腹车轮之百转引长恨之端緖兮兾曾思之少展彼充房之芳芬兮君固察其椒榝予未始一扬其蛾眉兮又何羣嫮之能嫉陋班扇之怀炎热兮匪凄风之绤絺诚予衷有可征兮奚恇而疑之愍贞妇之迅思兮实明诗而习礼魄已离而飘沉兮灵纡轸而在此气氤氲以拂菀兮情诘曲其孰明宛连环之不可解兮邈七襄之报章悼君子之伶俜兮何中路亡此佳耦惠盖有不年兮哲固有早殃天霜露之冽兮囘风揺而陨蕙顾国香之珍叶兮反敷修不若彼之众卉漠防之昼扄兮痛玉顔之日翳吊窥镜之只翼兮聆絶弦之寡唳映奔星与流月兮激櫺风之余哀幙荧荧之灯烛兮若彷佛其防来尘寒闺之素机兮揽缤纷之制委组帐之悬螭兮恻独旦而不忍视乱曰万物轇轕统一气兮精感形变散不可纪兮帝女溺海号精卫兮血影射石旱冢祟兮木有连理草交茎兮烈魂防魄孚女贞兮析防察异实此之类兮附物着灵见胷臆兮辐辏纠纒裂五内兮飘响隟絶光迹迈兮古媛慧则蒙葛讽兮缔心防志程阘茸兮













　　大复集巻一
　　钦定四库全书
　　大复集巻二　　　　　　明　何景明　撰赋十一篇
　　石矶赋
　　孙世其从何子游奉端溪之砚进中山之頴求爲石矶赋何子赋之曰华容有山山之下有矶焉曰石矶山其山脩亘伟韡萃郁碕嵚扪宿共岳卑阜扁岑濵于汉沱界于江潭【叶】奠以洞庭之野芘以云梦之林白鼎峙乎其阳黄湖汇乎其隂龙峯迤其北凤山丽其南于是石矶子遴材摧茅治榛艾菅以构于山之间其制敦朴崇约抑华贬饰荪栭既践兰橑有翼烝杂薰以实堂树脩植以蔽域陈典列图分艺考则扬纯儒之素言究圣哲之德暇日以临于石矶之上以观乎楚之钜泽缅湘灵之鼓瑟闻黄帝之张乐泝屈贾之防风讯曹吴之遗畧维行迹之委翳宛雄都之不作乃有洲先生俨然来造进席有称曰予洲鄙人也肃子之义窃愿得承下风以望见子之威仪石矶子迓之曰业未敢通于交际之末辱先生径临敢敬闻金玉之音洲先生曰吾闻被其名者征其实处其地者视其图石矶蒙好于子久矣卒未闻临渊一叹投竿少娱固子志不在鱼而人将无訾以虚居乎且子方构于兹厉志陈篇留心作述吾闻缉学将以俟达也慎藏将以待出也石矶去子有日矣比吾居于洲朝缗暮绳飷芳鲙嘉射鲂捕鰋罾鲿罶魦其爲乐也不既有多石矶子曰先生何覩之眇也吾于此未尝不钓也吾之钓异于先生之闻也干之以义不挠不挛其直维坚是为吾竿县之以知维深汲不纠不纒是爲吾緍主之以仁味甘臭醇自饫其真芳馨可亲吾饵孰伦于是以诗书爲薮泽道德爲渊泉天地爲网罟人物为鲔鲢处则养有余出则用无殚彼执笱系竹操绳逝梁较获易捕乃潢汚之陋渔水濵之役夫也视于吾靡有称焉而先生尚之乎且吾闻昭士猷逺志夫嗜脩身长而道不立齿迈而业不周无以延誉举名遗光承休者皆君子之羞也故缉学者不爲达达之道以具慎藏者不为出出之道以备先生以是訾予不亦戾乎且太上忘名混混泯泯孰爲其僞孰爲其真咫尺或疎千里或亲吾之好于石矶者不可以去就出处论也于是洲先生爽然曰子之言是也予今乃始知钓矣喜而歌曰人之知矣谓我大矣或观其靣不见尔背或观其潦不见其海或观其庭不见尔门速予迈哉旋易予纶石矶子使复之而和曰矶之水白石瑳瑳知子之来遗子以鲤鱼矶之山白石皓皓知子之来遗子以芳草水中有舟山中有道母焉有善子不我告
　　古冢赋【并序】
　　城人掘土发得大冢圹兆防度颇极宏伟枯骨之外了无余藏铭志湮灭年代莫考予爲感焉作赋哀之噫哉兹兆之夐遐兮启构广以复纡歴人代而几何兮又安知孰所居防宫既已开掖门又已除故域缭为城兮脩隧践以为衢检神器之靡存兮视灵衣而无余噫哉遐兮藐以芒防化逝兮销亡朽骸残兮纷纵横被服素尘兮掩霜蔓草纠纒兮秽藓生千秋万歳兮孰尔藏槩生平之极娱兮奄大块之飘尘驷马不复御玉羞安复陈彼充房之姣丽兮缅幽防而孰亲桂兰阁委丘谷兮又安施夫黼帐与绮茵舞防纚縰以何见兮鸣瑟寂而无闻哀悬车之莫察兮怨修夜之不晨怳荣声其辽阔兮痛素骨之翳緑榛嗟有生之必化兮胡彼庸之长勤戚役役以趋世兮等飞蝇之与聚蚊日月忽其不处兮矧焦顔以毙神匪往者之可鉴兮又安知夫富贵之如浮云
　　秋思赋
　　歴四气之迭运兮惟秋气之悲伤野燎閴以无烟兮嗟何草之不黄升崖谷之岑兮望川陆之委长痛桂枝之朝瘁兮惋寒蓬之暮征感奔兽之索羣兮哀孤栖之无行晨鴈唳以过庭兮蟋蟀鸣而在房惧固隂之渐升兮冀德泽于孤阳委余照于山冈兮浮云翳而不明浩霖雨之泥途兮凄风举而飘扬白露下以切兮又申之以烈烈之严霜怨林华之不敷兮揽宿莽而徜徉抚秋菊之嘉树兮愿比德于寒英
　　水车赋
　　曰有机器用以水方轮圜枢运之则起矫若从逆顺若易挠恩及畦畛量兼斗筲过颡类激襄陵乃害竭彼泽陂以盈沟浍智则多劳利则有遗虽愈建瓴岂胜漏巵巧不逾拙静斯御动永言临渠愧彼抱瓮
　　明山草堂赋【以下京集】
　　猗斯堂之伟构奠章华之名区明山萃其岩岩下俯旷而冯虚揽七泽之斥莫贯九江之萦纡伊主人兮硕辅跻司农之要衢缅山扄以遐瞩嗟信美而弗居于是委绶投圭轻举长骛兴怀秋风谢荣朝露悟止足之防达辱殆之故讵吾驾之可廻幸山灵之莫予杜顾堂址之尚存循兰径而已渐除有奥草丘有蔓蘝被薜茘于衡门缭辛夷于重檐怅尘营之见靮俾芳岁之屡淹鸟戢翼以林栖鱼适性以渊潜抚幽关以偃仰聊乐予之所恬矢壑巘以毕志与轩冕而长辞彼戚戚之富贵从世后于何时聊考槃以咏歌分寡处而不疑歌曰汉之南兮湘之曲山有枫兮江有竹构荪楣兮葺荷屋息茂树兮临崇阿肆游衍兮皇有他嗟哉驷马兮忧患孔多
　　白菊赋【并序】
　　甲子九月十四日冯侍御宴集出白菊咏赏属予赋之盖以奉賔主之欢洽耳岂有望于荣观哉辞曰
　　繄季秋之将望予恤夫序次之易代既无暇于游览亦索处而寡类接芳邻之招引诚钦志于雅诲厪主人之投辖肃羣俊而弭盖廼陈秋卉以侑觞冀逸兴之可贷咸式燕以延赏异过时而尚薆喜幽玩以怡情追佳节之莫待岂无得于物观寔有感于斯防猥受简以纾思庶形状之具载尔其葳紫茎而上擢麃竒荄以孤植叶萋萋其防蔼蕚栗栗以寒色申纎缟以自贞羞组防之外饰承危朶而不倾挺柔枝而益力香冉冉而不繁艳娟娟而稍抑态屡觌而愈妍意凝想而弥极始严整而莫防终温郁而可即华不露而已章思欲语而复黙神超有而入无岂彷佛之遽得乃若闲馆重深髙幕虚凉檐萧萧以下月庭蔼蔼而降霜灿烁灼以映夕纷委缀而明廊素娥兮聮裙青女兮骈妆缥轻鬓以云须皎靓质而雪光骖连蜷兮鸾鹤服陆离兮佩珰信雕容之可赧效颦之不量于是賔倚徙而久竚若耿耿其怀伤釭灭影兮续膏夜就深兮移牀驰留叹于永谢结华思于余芳允思美之所遇亦既隐而复扬乃岁律之甫迁慨金气之何速鸟栖栖而敛翮颷飒飒以惊木怳穷莽于广隰班纷薄于脩陆众已谢于塲野独宛转于寒谷甘苦心于蝼蚁等末翰于朴虽旷絶以自持胡偃蹇而下伏夕淹雨而泣素朝披烟而委緑羌守操以坚氷徒有容之若玉倘衣防之是将亦弦琴而可録吾观夫怀逹人之隐德抱烈女之幽衷讵婴情于丰华奚移志于始终桃早秀而先萎槿晨敷而暮空茍清白之爲尚曷芊菲之足崇嗟予之不淑兮抚年运而兴悲覩兹植之所由惧脩名之失时彼斯人之同志吾何俗之不随乃孑孑以矫激羡草木之所爲伟夫君之超越幸方圆之有持矧诸公之奋竒俱发踪之可师顾防合之不偶常寡欢而多离指孤芳而缔好创逰燕以爲嬉诚后期之不忘或有征于防辞
　　后白菊赋【并序】
　　菊有白色者超越他品予尝赋之矣丙寅之秋京师桃李皆花予庭是种生意凄然久而不敷至十月始盛开色益鲜丽予感焉作赋以继前声
　　大运荒乎何停隂阳奄以代谢究动植之所由嗟何物之弗化时维孟冬金虎兮屏舍白帝兮徂驾气厉厉兮始严景曶曶兮将下值抱疴以闲居循周除而荡思庭叶委以陈翳堦藓秽而不治览庶草之先蘦抚兹根之独迟彼桃李之非令亦竞荣而呈姿丹华以郁郁冐緑林而萋萋胡众人之好侈班纷慕其芳菲朝丝吹兮填闉夕车马兮成蹊咎枢之舛讹谅人事之尤违矧天道之无逺或省予而弗知繄予植之虽晚实鄙志之所欣贱羣秾之溷浊耻杂敷之纠纷俱并进以取妍表孤花以见珍宁他卉之我先甘避迹而弗羣乃其蕴金气以内凝标皜质而外暎蔓不逾垣繁不披径叶涂涂其自沃枝矫矫而独劲宛含意其孰语若钟情而未定女幽房而专情士穷巷而寡行服缟组以修容佩珩璜以昭令寄岑寂以怡心袭馨香以饰性无良朋以修好憾邪妁之干正又如下国之摈臣离宫之斥嫔心怦怦以恻懐耿耿而苦辛缅中宵以前席念昔日之下陈慨防欵之莫宣若有怨而弗伸分孤蹇以终毕羌孰予兮幸亲结柔条而三嗅重延伫而钦心寂閴馆以容与散尘营以涤襟鉴防月之皧皧步列星之森森天窈窈以条革疾风起而夕隂念沍寒之已逼惨独悲夫众林茍操性之殊轨岂华色之遽沉内惝悢以怀顾怳屏营以咨嗟覩日月之减毁恐霜雪之増加抱孤英以自明怅情亲之我遐虑寒香之终匮俾予身之蹉跎负大块以冯生岂惟是乎独嘉物何盛而弗衰亦何枯而弗华夫芝焚而栢薪皆菸顔而殒葩伊桃李之既零亦奚异乎泥沙委常运以流转复胡戚而胡夸诚予衷之不爽彼夸戚兮如何乱曰有美一人扬清芬兮缟袖合沓回素云兮被服文徽皓缤纷兮令仪防防敛玉手兮倾城独立世不有兮时无蹇脩谁则觏兮谷逶迤兮雪霰来兮众芳萎兮嗟伊人兮秉志不逥兮
　　荷花赋
　　曲池兮清波緑叶兮丹华丛生兮若屯并蔕兮连葩尔其耀灵株之荴绥兮搏轻荷而低卬呈红顔以流兮丽繁星之炜煌枝婀娜以承蕤兮媚清涟而扬芳委微吹以披靡兮纷若纎羽之回翔倐烟霏而雾滃兮态隐约而凝妆蔽华月于鲜云兮晃朝日之照虹梁乃若逺兮益清近兮愈妍接臯兰以被缛暎堤杨而聮娟垂清房以缀珠结翠萍而连钱美曼如静女翩跹若飞仙恣意态之横出匪拟像之可殚于是乃有姣姬连袂或三或五貌倾名都香出洛浦祛徽袿御轻纱操木兰揭蘅莎赴中流而竞掇竦迅体而扬波于是称曰緑波扬兮清风防歌宛转兮声流喝花爲房兮翳荷葢弗乐胡爲兮歳云迈又称曰制緑芰兮爲衣把琼枝兮餐玉蕤夜已央兮风露防明河繁宿兮横参差心中乐兮乐忘归
　　别思赋
　　君何为兮遵修途以长徂俾予怀之弗怡懭怳惝而罔憇顾左右而若遗莽川陆之回薄逈城阙之逶迤山翳翳而景入林苍苍而鸟稀拂清霜而采松迎夕露而折葵托防忱于防赠谅予志之可追皎秋日以矢心指寒歳以爲期俟行尘之我延临晨风而褰衣
　　后别思赋【并序】
　　伯川将之河西予既为别思赋矣及王舎人文熈馆为别予以事不得往益爲之怏然乃纾鄙懐爲后别思赋怀诸彦之雅趣欵行客以终宵慨离违之多端接晤语而逍遥时乃御闲馆即别院天冽冽而疾颷月霏霏而微霰开重帘之华灯飞逸翰于清防缔久要而莫渝顾暂暌而益眷瞻芳尘之未遐仰光惠而引领怳予神而奋驰怅予驾之弗骋览歳事之迟暮延轩楹之夕景叶歴歴以辞秋霜凄凄而凝冷顾征鸿之稍灭恋行云之伫影送夫君以申佩寄一感于兹逰悼霖泽之久愆恐江河之不流矧庶役之未蠲固凋弊之所由惩旧途之仆轨济巨川而思舟操吾道而罔屈何令名之不脩倾风誉于咫尺日结睇于河洲
　　待曙楼赋
　　览敞显之危构孰崇基而筮营佩嘉名以绎义顾朗景以抒情信哲子之所宅相地灵而兆成乃其首东明背西昩靣阳负隂启震藏兊拂苍龙以飞题朝青帝而标位栋梁岌嶪榱桷袤延蜃抱叠屋鸟翼层轩岛屿出没以蹙沓江海汇濊而逥旋虽形胜之辐辏匪游衍而荒适列图史以考玩殚思于今昔庶获道于朝闻恒警志而夕惕于是子夜既逾寅晓将发揽衾禂以起坐褰帷裳以伫察鉴在户之明星徂奔闼之余月賔旸谷以驰想候蒙汜而思结尔乃羲驭乍临火轮在东阳鸟出鐩天鸡应钟光销织雾气流文虹忽赤勃以涌海稍烂盈而吞江照杨栁于回槛影扶桑于通牕旷荡黯湛霁开浩渺银涛崔嵬金波焜燿云霞収霏而五色川峤呈态而百巧鱼龙跃而滉漾鳬鴈翔而髙矫忻万象之昭晰张羣方之幽黝于是抚连楹蹑巍级纳曲甍之轻暾散重檐之清旭谢季冬之永夜迎孟夏之脩日继宵虑于昼爲健天行而晷毕定二仪之崇卑审四时之往还求不息之窽窍悟有生之肇端动静防而互根晦爽代而循环圣有汲古贤虞失今回守三月禹勤寸隂迹罔迷于绮丽心恒创于奓淫业阶防以富有德有常而日新晞白曜于首旦感鸣雷于发春

　　大复集巻二
　　钦定四库全书
　　大复集巻三　　　　　　明　何景明　撰辞十篇
　　澧有兰辞
　　澧有兰兮独荣滋被覆沙汀兮含葳蕤搴芳兮采緑临江兮暮思灵均兮弗觇心怆恻兮目睊睊蹇独立兮寡类嗟怀忠兮守艰理楫兮荡舟空山兮水潺湲
　　九咏
　　紫贝宫兮瑶堂结蕙幄兮荪牀班文豹兮两阶龙宛宛兮翼梁设爼兮陈玉桂樽兮湛緑清洒扫兮愉穆望灵车兮冀髣髴灵之来兮开九京钦百神兮纷往迎忽升堂兮降席烂霏霏兮满盈被灵服兮委委华英英兮容裔弁列星兮嵯峨缨曲虹兮猗靡座既奠兮安歌众倡作兮音繁和红顔臻兮交代舞传芬芭兮扬纎罗拊鸣鼓兮循玉瑟乐齐防兮衍淫泆歘兮靓以密灵之娱兮不终日灵之车兮倚桂旗驾玉驷兮骖文螭御飘风兮乘轻霞返层霄兮超九逵来不语兮去无爲目睠睠兮令予思予逰兮北渚往媵兮帝女水冲波兮潺湲木萧萧兮叶下折兰蕤兮将若华杳防防兮空望予予朝兮北游夕迈驾兮冀州览文昌兮朝东皇氷霰凛兮不可畱朔颷振兮云黝顾穷原兮增百忧肆改辙兮西逝遵少皥兮故域素隂肃兮裂肌灏凝凝兮罔极积霜周兮如陆灵之处兮安测晞温暾兮扶桑讯灵居兮阳阿六鳌兮戴山冲天兮髙驼蔽日兮涛来下徒翘首兮柰汝何访灵逰兮南麓怅赤华兮不烛有兽兮黒断有虺兮绶腹瞰朱海兮炎雾浊胡轩軿兮不我复嗟四方之与上下吾又安知其所寻疑神鉴之莫迩岂予心之靡忱羞蕙肴以罔荐蓄洁粢而孰钦睇孔鸾之翠葢像苍虬之玉音下土幽暗而崄兮需光泽之照临
　　雨颂
　　歳戊辰五月不雨至六月土脉坼井汲不给禾则半偃民实忧作动而转徙者扰不可禁矣是月已亥雨庚寅复雨人于是乃有秋望稍定逋志予既爲忧旱赋矣兹则喜而有颂焉曰后皇惠鲜终悔其伤天覆之弥雨之洋洋有其电有震其雷何何震载济其施甫田之坼隂液膏之爰髙爰亢腴之饶之灌灌黄流周原广隰膏之隂之土络斯释卉则烝矣树则升矣彼禾之苗勃其兴矣从横其委维秀骄骄维实絫絫有兽般般亦斑其皮鸟集于林载泽其仪相彼物矣既鞠既靡自我天作乃奋而起嘉谷之有万福是来猗予民哉侯不绥哉
　　甘露颂
　　皇嗣元载仲月维冬茂彼林木甘露以降温风来臻柔惠周渥湛湛瀼瀼既涂既溽如葩斯敷如实斯抟精华内融纯白有烂寔维和钟昭我皇谷彬彬庶征厥来多福昊天棐忱冥冥罔常于皇克德受此嘉祥
　　告咎文
　　防云暗蔼弥穹兮皇鸾儃回鸱厉翀兮郁气涊淟迅颷沨兮泽渥顽滞不下降兮七曜弗列五纬汩兮北斗乱精贯日月兮白彗出地芒四发兮隂阳离职互骄越兮奔震霳霳轹长林兮鸟栗兽亡鲸鳌崟兮雨雪千里雹交侵兮川陆不分水溺淫兮呜呼后皇兮愸不我哀莅下土兮播害菑我蠢兮寡辜昩兹咎兮曷来升九阍以陈词兮仰凭翼而讯之予使列缺以启途兮扰白螭以服輗乗冥以亟行兮乃觐帝于太防既予忱以跽进兮告弗祥于帝侧含万物以化光兮胡格和于九域敷干始之美利兮运不息之元德饬望舒以驰范兮戒羲和以正御禁雨工之滥施兮屏雷师之妄骛俾星弗易次兮天弗改度外紫宫兮内钩陈申耀魄兮理鸿钧御羣灵兮秉万神分列耀兮朝北辰又使北斗以振纪兮命辅星以佐之定二仪之元本兮操七政之枢机中四方以临制兮均五行而建四时视九逵之荡荡兮履三阶之平平驾天廐之驷兮启璇玑与玉衡树蚩尤以爲旗兮槛彗星以爲旌驱虹电以前导兮叱搀抢使先征太白隐隐以昼敛兮荧惑退而守明上下既奠位兮日月攸行麒麟游于四野兮虺蛇潜以屏藏鸱鹗鷤防不敢鸣兮凤凰昭其文章孽诞弭息兮永畀绥康终予言以告旋兮俯茫茫以容与天黝黝以泬寥兮云冉冉而忽雨予赤华以昭地兮令烛龙以耀宇回轩车以长辞兮风飒飒而愁予
　　七述【并序】
　　枚乗作七发曹子建作七启张景阳作七命皆递爲拟袭予病居客有述逰观之盛以启予者凢七事乃作七述
　　胎簮子爲舎人病弗能朝谒脱籍纳组买车以还还而谢姻戚杜庆吊却除涂戸块焉以居客有冠危冠服濶领綦履佩玦造门辞曰窃闻子病谢客客愿有以见也胎簮子谢弗见者三客曰窃闻子病谢客客有说于子愿有以见也于是胎簮子乃敷文纯之席布瑶华之几启扉以入下榻以俟客望见曰子何病之深也吾相子之病非有窒于肠胃结于腠理瘀于血气而痼于骨髓者也若有伏忧绵绵纚纚纠纒于心惟思所起子何病之深也夫肠胃血气之病可以汤浣醴洒腠理骨髓之病可以镵石灸熨皆宜独摄静息不可勤扰而子之病病于忧也独则愈生静则愈积丝分缕起将不可止非有効于汤浣醴洒镵石灸熨也顾乃坚戸谢客敛聦寂视吾见子之病日甚也吾闻目不蔽则神畅耳不塞则志广体不局则气伸吾将述游观之盛以语子使子目快于视以畅其神耳快于聼以广其志体快于动以伸其气而子病去矣胎簮子曰辱客枉造请试言之敢敬服聼
　　客曰神都天府之国四通五逹之闗缭以濬堑袤以周原乃有居造天崇基冠山周櫩连楼曲屋层轩升髙入奥莫知其端飞甍接题交疏回栏上通中霤下旋井干俯观次鳞仰接飞翰盘纡焉纶捆焉翼翼焉班班焉邈不知其所攀也而又环以百里之危垣延以千步之脩廊炫以瑱壁丹楹植以扣砌雕墙错以纶绮杂施黄掲层虚而照八埏迷五纬而三光中有室煴朱阳兮夏屋寥寥含凄霜兮阿阁崔巍雕沉香兮榱题逶迤刻沙棠兮轻杉为棁文杏梁兮凤鷟隠起蛟龙骧兮乃御飞櫺升广堂兮若是者可谓宫室之盛者也吾与子往逰可乎胎簮子曰吾闻琼宫瑶台夏以焚临春结绮陈以亡彼万乘之主犹不可也而吾处草野编蓬戸以爲安者奚事此游也
　　客曰乃有上都贵人戚里公子迎晨而出及暮乃止入馔八珍出布千驷车马杂沓络如流水尔其袭白縠服文裘陋黒貂而不御轻狐白之莫俦灿三英以外饰诚五紽之可羞蹑飞云之履被明霞之防氷蠺莹肤藻龙耀眸缀以锦带悬以吴钩断犀剸象斩蛟割虬辘轳流光芙蓉照秋文玉衔英不足比步光悬螭莫爲酬于是骖腾驾凭华辀施通幰秉脩矛搴葳蕤之飞盖张连蜷之翠斿蔽羽旍于日表布丝帐于道周马则骅骝赤骥紫燕青骊漉漉师师駪駪骙骙踊跃腾骧礧磈权竒云騣雾鬛电骇烟驰控以寳铰纒以金羁银鞍防爚绣轭生辉乃出黄金掷白璧家多匿亡门有食客意气倾人风声下敌虽秦楚之豪束手而莫抗而燕赵之英不敢比肩而与匹也若是者可谓服食舆马之盛者也吾与子往逰可乎胎簮子曰彼皆崇权贵任豪侠危上以弱下厚积而过享者也吾布衣藜藿之士奚事此逰也客曰三五冶容二八曼姬容华眇好艳多姿两辅善笑承重頥腻颈丰肉宜细肌长眉连娟曲中规搦腰擢步随风移左右盻睐目波施窈窕善戏体迅飞尔乃结脩鬋之嵳峩袭芳泽之烈薰珥明月之步揺服素霓之缤纷垂罗掩縠攅簮合茵明灭纎雾绰约繁云于是进舞席御歌宫奏大吕扣黄钟敶鼓揺虡按瑟挝镛笙竽共逐金石和同众音繁防殷扵层空既而停众乐拂云和出嫚舞流纎歌歌曰长裙单衫曵鸣璜吴娃双歌出洞房不惜缓步升君堂华灯错兮夜未央于是醉酣杂坐弛带舒缨投赠诗赋颠倒罍罂众客出座兰膏不明美人侍傍逸态横生乃歌曰兰膏灭兮夜已深绛霄防兮白河沉鸣琯促柱兮感君心知音识节兮君幸临夫声伎之妙宜无出此子将从逰其间乎胎簮子曰吾闻五音令人耳聋五色令人目瞽非予所愿逰也
　　客曰平原广野弥望千里马可陈列车得骈轨于是遴徒发乗盛张旗帜淬刃砺锋弓镞矢舆卒骏奔猎师起喜乃其布网周山列罟弥泽蹂尘障天举燎燔薄絶流赭崖剔林搜壑逸材之兽健举之翼莫不纵横躏借挥突放逸闻自堕罹罗立殛洒毛委羽骇胆栗魄孰能抗巧何以肆力哉由是张罛则尽获缴矢则叠加仰贯双鳬俯连五豝鱼不遗筌兎蔑虚罝尔乃仆麒麟下孔鸾罥翡翠踬豼豻掩云鸿系文驒折锦胁铩绣翰熊緑罴青兕黒防鹿麝麕豹麙羊狻猊渫血赪轮积如堆埼然后临清池玩流水坠丝竿繋文鲤披鳞所鬐溶溶裔裔犒徒防侣毕景斯已是较猎之盛也子将从游乎胎簮子曰吾闻骋田猎令人志荒非所愿逰也客曰天皇之庭广莫之墟有山焉其山卑五岳小三巄巄嵷嵷嶐嶐岎崯岒嶙嶒嶃回丛嶵防崼﨑穹防百折漼澯焉防流泉漉集凝涌焉潺湲淙淙于是灵岩福谷异防丹壁储精孕神涵泽流液吐气出云吸月纳日积隂清防灏灏凝凝峭峰植横施黛青偠缈若雾烟之流蔼芙渠之缔生中则产玉石铅碧丹沙流黄橘林卭节雕梓斑篁枌梧栎楩防楢豫章挺出劲生俊茂丰长撮捼菲緖婀娜亶翔其水则洪泛沸汩荡潏湍洄周搏逆濞潜延排来连混陀隧沛逾埼堐疾流驰卒崩雪礚雷渤若洞庭灌如江淮复有清澜莹沉下镜万有縁以白沙覆以青薮乃有沉鱓浮鹢鼋穴龟藏上下蛟蛇往来鸳鸯防防鸬鷀罗行此山川之盛也吾与子逰焉胎簮子曰予夙志竒胜欲足极禹迹然而病未能逰也
　　客曰乃有弃情遗世餐气服道忽逍遥以轻举望玉京而径造启黄庭之言登丹钥之秘诰尔其彤章翠葢翳华芝左骖双龙右两螭羽裳翩翻垂白蜺金支玉节纷葳蕤青鸟先途朱凤随齐击文鼍吹云箎赤华烁灼白日移贝宫参差开九闺辛夷爲梁桂爲楣寳幡缀角羽帐垂椒兰奋逸雾出帏夜宿姹女栖灵妃被服翠苕拾青蓠出腾八极骖两仪上下日月驱风雷千秋万歳安有期于是弥驾层颠飞舄絶防白云含辉皓雪夺耀仰攀桂树载歌以啸俯瞰浊世奚异虫鸟歌曰桂树兮交加緑滋兮丹葩仰攀兮啸歌俯人世兮奈尔何是则神仙方外之盛也吾与子游焉胎簮子曰疾迫隘慕逺游吾所愿也然荒芒而不可征未暇爲也
　　客曰有应世之大人秉持仁义服被礼乐其德温温与与其象熈熈噩噩量出海宇志栖寥廓怀先世之忧抱终身之乐不结驷而贵不万钟而丰不戈甲而威不勳级而功布絮所不能贱糟糠所不能穷非戮辱之可诎非斗斛之可容于是陈诗书以爲囿发图史以爲庐树节让爲旌旄馔道德爲膏腴入皇羲超虞唐揜五覇彰三王塞者通潜者扬隠者发晦者光轇轕风云经纬隂阳绘若黼黻朗如琳琅出则施声教欵遐荒臻盛美流休祥处则韫匮深藏韬曜含光视葛天爲并世招箕颍而同行是则何如胎簮子洒然阳气见于靣病若脱而瘳者于是延客上坐设帐具馐曰果有是人吾将从游
　　伯川词【并序】
　　伯川者周太伯之所遗也水部钱君家于川上世敦让节至水部益脩文义有绍芳烈将俟宦成归于伯川之上命予作辞歌以乐志
　　锡山之下兮伯之河水鳞鳞兮石峩峩子之室兮水阿结緑蘅兮葺荷白苹兮青莎何以缭之兮素沙子朝出游兮暮来歌子不乐兮复如何若有人兮河之湄施蕙带兮服芰衣循洲陁兮下水裔目眇眇兮独怀思若华兮兰蕤折之兮遗谁霜露兮夕下恐芳菲兮我萎歳暮兮无聊佳人兮来归川之上兮太伯所居我迎伯兮河之隅羞蕙肴兮荐文鱼伯之来兮驾栢舆芬霏霏兮烂袭予我思伯兮世靡渝
　　霍山辞【并序】
　　司农公致爲臣而去或曰司农公致爲臣必不豫怀忠获疑脩正被斥此屈子所以忧离感愤而贾生所以悼毁也或曰否不然枉直善恶厥道不同君子要之善且直而已不论夫合不合也故忠臣不责信于君正士不责亲于人司农公致爲臣胡爲弗豫间日汝南何景明往造公视其体腴然其度于于然不异平居也徐察其色黝然顾若有伏忧者于是景明述或人之言告之公曰夫臣者以诚奉职以道爱君不克其职则耻不得其道则止今予思克厥职而道不得以罪遣足矣然畴昔之夕予靡靡寐起游思纚纚有揆皇度或省而反予者胡爲豫胡爲弗豫或人知予哉景明循阶将退公曰行止进退命也豫不豫人也人如命何予晋产也晋之鄙有山焉曰霍山霍山者晋鄙之镇也其下沃渠衍拓可田而食丰树□榯可防而息而铲洼跻阿可以构而处也吾逝矣安知人间有豫不豫也景明乃爲霍山之辞歌以夀公辞曰岩岩霍山之窿穹兮奠彼晋埜左属太行蒲阪委蛇兮襄陵嵬而在下云之兴兮霈霈望佳人兮容与嫋嫋兮秋风芳卉兮已摧虎豹兮咆哮猿啸兮又哀山中兮寂寥佳人兮胡不来桂树生兮何檀檀霜霰下兮夕以寒丛薄兮蒙宻瀺穴兮潺湲鸟萃兮翼翼兽伏兮般般鸱隼不可以共厉兮佳人归来兮延年
　　荣养堂歌
　　翼翼兹构兮实显敞兰栭防栌兮弗卑以抗周墉广除兮廊四向母氏爰居兮安居服养菊径兮蕙圃有其萱兮罗生于下洛京逶迤兮嵩邙幽阻汤汤伊瀍兮泛泛阳渚朝升瞩兮暮斯止母不乐兮母何以纷酒觞兮吹歌羞丰膳兮有加被霞襦兮簮琼华母氏乐兮乐且遐
　　滕王阁歌
　　朱甍兮参差绮构兮崔嵬俯眺兮层城仰登兮髙台登髙台兮以临江渚水浩浩兮在下忽雨兮西山有渰兮南浦画舸兮迷津繁吹兮万戸出千里兮名衢山川丽兮洪都置酒歌兮张燕防俨车服兮盛文儒俗恬兮政暇君胡爲兮弗遨以娱君遨娱兮阁中抚回槛兮披崇墉携賔客兮举目吊帝子兮夕江江何有兮有兰交加揽红蕤兮撷瑶华泛长空兮秋水送孤鸿兮落霞逝从君兮靡由眇愁予兮奈何







　　大复集巻三
　　钦定四库全书
　　大复集巻四　　　　　　明　何景明　撰古诗六首
　　皇告
　　皇告颂开诏也岁乙丑中夏皇帝告万国朕祗命上帝乃御至极其与民更始改元曰正德尔万方钦哉其宣播无匿
　　八月至贵其日载旸龙旂既翔龙幄既张大小肃肃乃于郊迎既召有众播告在庭皇皇恤命罔不是将嗟我贵庶荼苦孰蠲既加斧斨屡罹凶年眷兹皇仁如天如春如草斯植莫不敷宣
　　蠢蠢苗民浩浩炎邉是俾是承亦共戴天黒齿髪椎执弩被氊载歌且謡皇帝万年
　　皇告三章一章章十句二章章八句
　　溵之水
　　罗生之辞予归溵江也予作溵之水三章
　　溵之水可以方可以舟子之归矣可以斯游
　　溵之水可以河可以海子之归矣可以斯迈
　　溵水有岸白石有烂斯迈斯游乐也永叹
　　溵之水三章二章章五句一章四句
　　中林之棘
　　中林之棘送崔子也
　　中林之棘维桃与李阪田之特生也曷以民之无俦曷其有已
　　王事皇皇驾言徂行念子出宿我居防防我心之迈与子同征
　　行野蹶蹶行国迈迈无草不茂无谷不溃民之瘁矣心忧用喟
　　彼鱼之罭在彼河梁彼兔之罝在彼河侧岂不是思进退维亟
　　同贾知贪同食知甘予谅予怀如口弗爽予之有怀子岂不谅
　　火之方殷不戒胥燔水之方割不戒胥溺火之方殷乃仇扑灭水之方割弃其舟楫
　　有渰斯雨有霰斯雪如履坚氷乃尚思热众方媚矣莫敢独説如处大厦俟其颠覆
　　谓人弗言言成祸矣谓人弗职职成过矣孰无朋友倡谁和矣
　　子曰弗仕子有父母予曰弗仕兄弟訧予天子则不罪朋友弗取
　　中林之棘九章七章章六句二章章八句
　　原有楚
　　原有楚赠韩子也
　　原有楚隰有苦子车驷牡驾言徂矣见子之父
　　原有杻隰有蓼子车驷駵驾言逰矣见子之母
　　原有桑隰有唐子车驷黄驾言行矣见子之兄
　　子涉渭矣渭水浟浟我思见子安得北流
　　子涉渭矣渭水沛沛我思见子安得北逝
　　原有楚五章三章章五句二章章四句
　　淮水
　　淮水送张子也
　　淮水汤汤伐鼓镗镗之子南行征夫不遑
　　有翩者燕集于堂巢我日不谒而旬不朝征夫况瘁谁使告一尔劳
　　谁经营四方谁髙门翺翔谁粲粲衣裳谁饥渇载行辰月弗震干月维雹视天之威伊胡云虐弗问则退问言谁对
　　敬我友矣式相求矣询于道周维教言是由毋言是谋毋戏言是流
　　桓桓之罴兔罹于罗如彼弋鸟维恐不加无执猫狸而舍彼虎豺
　　我视人之疚如烖我躬勿曰行弗动勿曰言弗用勿曰我寡惮彼有众
　　矢诗弗颂维云讽矣伊谁之送孝友张仲
　　淮水八章三章章四句五章章六句
　　秋风
　　秋风讽也
　　秋风厉厉中园有卉不植松与桧柰彼萧艾
　　秋风飘飘中园有条不植松与桥柰彼艾萧
　　秋风二章章四句









　　大复集巻四
　　钦定四库全书
　　大复集巻五　　　　　　明　何景明　撰乐府杂调四十二首
　　兴隆祀丁曲
　　称朱竿扬朱弦鸣钟朗鼓各在悬月建酉日次丁牲全醴成告于庭【一觧】久哉斯道沦以失天啓神圣我祖出戎衣一着四海一遐土之人炳文质【二觧】昔者子欲居九夷百世之下乃享于兹猗与斯道垂宪靡遗【三觧】浩浩皇皇八荒九州防或靡知罔或靡由曷知曷由我祖之休【四觧】
　　罗女曲
　　罗女年十五自矜好顔色山叶杂山花揷髻当首饰蛮方立门户男女多生涯昨闻城中市女出男在家上市买黄丝染缉作花布裙短衫袖长不惜双脚露夜行山中道何处吹芦笙我歌连臂曲曲罢动郎情动郎情与郎匹生女复长男三年始同室
　　落叶哀蝉曲
　　落叶哀蝉曲者汉武帝之所作也李夫人早夭帝思之不已为作此曲也
　　寂寥兮寒闺空帷兮昼低若有人兮感罗衣防恍惚兮徃复来凉风飘飖兮吹玉阶秋叶飒兮鸣蝉哀有鸟嗟嗟永离乖双栖比翼兮何时谐
　　剡溪歌
　　溪之水兮幽幽谁与子兮同舟舟行暮入山隂道月蒙蒙兮雪皜皜千载重寻戴逵宅溪堂无人夜归早乘兴而来兴尽休君不见王子猷
　　悼逺辞【并序】
　　侍御顾君祖存元先生生哲弗禄死夭弗侍御君追念后先言嘅泪下景明君同年友也哀其意作悼逺辞曰
　　矫矫龙蛇兮没于泥沙嗟苦先生兮独罹此嗟逴彼修路兮骥骤不力美璞弗器兮良田不食嗟苦先生兮独罹此极
　　倚柱操【并序】
　　倚柱操者鲁漆室女之所作也漆室女倚柱悲吟邻人问曰欲嫁耶女曰吾忧国伤心故悲而啸岂欲嫁哉遂自经而死予哀其志援琴而托其声焉
　　兎则有罝兮鸟则有罗国无人兮将奈何心之忧兮岂曰予未有室家嗟嗟室家非我营兮我生曷荣兮
　　战城南
　　战城南战不息朝战城南暮哭城北积尸累累肉腐鸟不食放马泽中雪没马腓沙寒草枯不得马肥北风夜吹敌兵四围我欲上马马痩不驰我欲射箭弓硬不开但语城中亲汝出收我骸战城南君莫悲猛虎啮人翔于山垂欲食虎肉不避虎威男儿立功横行四垂生当封公侯死当白骨归
　　巫山髙
　　巫山髙极青防间翠绾参差十二鬟神女仙裙佩缨动行云飞入荆王梦含情流盼轻烟中玉床瑶枕荐君宫紫罗白縠垂香风恍惚防散莫与同防霜销落髙邱树哀猿孤吟鸟双去荒滛沦灭竟何为暮雨冥冥归古祠
　　芳树
　　芳树离离朱华而绿滋华滋虽云好秋风暮来吹秋风不足防华滋亦有时嗟汝枝上鸟汝去将安归美人何方至贻我江上华秀彩夺人目胡为在天涯天涯虽荣好不如常在家
　　关山月
　　关山月夜照青海头白骨征人怨红顔少妇愁少妇含嚬望月来月明流影洞房开嵗暮机中缣素出夜寒灯下剪刀催年年捣衣明月秋明月还随陇水流闺里空教看破镜沙塲不见大刀头
　　琳池歌
　　琳池歌者汉昭帝之所作也
　　木兰为檝文梓为船青荷为盖衣红莲宫娃侧坐挥繁弦凄风嫋嫋飘素秋飞花委叶承波流霜露夜下不可留
　　招商歌
　　招商歌者灵帝之所作也
　　髙馆閴兮曲池通乘舟夜逐荷叶东持荷作盖不障风持荷作衣难为缝金琯玉鳬响秋空歌婉声长待夜终
　　公无渡河
　　公无渡河河浊不见日汝今欲徃何时出公无渡河河广浩无涯徃而不返化为泥与沙夸父渇走成邓林至今邱冢犹岑崟河中蛟龙见人喜纵有舟檝谁救尔噫嗟嗟公无渡河渡河而亡不如陆死噫嗟嗟公无渡河
　　明妃引
　　明妃絶色世无邻粉黛那数三千人咫尺宫门接前殿君王只向图中见当时自恃如花容美丑谁知由画工单于日近汉日逺万里风沙防不返琵琶马上再三弹翠袖朝啼关塞寒皓齿明眸塟沙漠千秋遗曲犹悲酸燕支暮云白浩浩羌人吹笳雪飞早山前孤塜髙嵳峩嵗嵗春风长青草古来抱节本难遇况复蛾眉人所妬君不见长门宫不用黄金买词赋纵有朱顔君不顾
　　短歌行
　　冉冉秋序肃肃霜露蓄我防酒召我亲故鸟欢同林水欢同源矧我同乡胡能弗敦耀灵西藏明灯在室更长夜良可以继日园有艺菊庭有树兰秋芳是悦春荣曷观髙陵可升海水可测出门异路安知南北生年几何去者日多子不我乐聴我短歌
　　铜雀妓
　　墓田望不极松栢夕离离存生有懽怨亡没讵同思井干日已摧繐帐宁复施衰荣互相谢身后徒尔为
　　苦寒行三首
　　天地黯闭塞氷霜皓崔巍寂寥髙城侧欝律见古台烈风夜中起飞雪千里来鸟羽沉不施兽口噤不开虎豹敛穴窟蛟龙俱冻埋六龙衔白日寒苦光不廻
　　二
　　石裂南山下水结中河流莽莽北郭外死骨聚如邱贫士被毛褐寡妇无完禂宁知贵公子丝竹宴朱楼方辞白羽扇更御青羔裘
　　三
　　天风日夕厉海水不扬波飞雪被千里层氷白峩峩嗟汝穷阎人无衣当柰何锦裘长安儿白马鸣玉珂象弧揷雕韔射兽西山阿
　　塘上行
　　蒲生寒塘流日与浮萍俦风波揺其根飘转似客逰客逰在万里日夕望故州鶗鴂鸣嵗暮蟪蛄知凛秋暑退厌絺绤寒至思重裘佳人不与处圆魄忽四周房栊凄鸣玉纨素谁为收白云如车盖冉冉东北浮安得云中鴈尺帛寄离愁
　　放歌行
　　天命谅靡易富贵安足陈自昔慕豪胜重义还轻身整辔逾巩洛驱车入咸秦立观青云上驰歩要路津射策报明主投书干大臣身为五侯客家与七贵邻杯酒纵经过冠盖罗逡廵顾盼生光彩吹嘘借阳春各矜意气好自比骨肉亲时事多变异交道亦湮沦要盟等金石弃掷同灰尘赤心不足恃白头更如新归来嗜藜藿偃仰随松筠始知葵槿甘不若兰桂辛愿从白屋士请谢玉堂賔
　　鴈门太守行
　　垒垒髙山莽莽代谷城边风起沙漠漠城内惟闻奏羌乐太守下车买牛息戈陶民礼义朝弦暮歌北厯黄沙碛南逰白草原五马何秩秩朱英导文轩嗟哉太守亦孔武时时较猎西山下
　　梁甫吟
　　君不见泰山髙髙梁甫在其半古来封坛禅地无宫舘崖崩壁坼鐡鎻防秦碑汉碣何人看自从生人开九州九十六帝行权谋虎豹啖食龙蛇忧朝翻暮覆作云雨立谈坐笑生戈矛鬼神来徃仙不死尘埃万变扶桑流君不见田疆论功争二桃齐门三丘埋野蒿又不见鲁连辞赏轻千金却秦救赵何雄豪眼前无人辨曲直身后声名更何益拂袖空怜蹈海心防车枉负排山力梁生五噫歌莫哀东絶梁甫观蓬莱千年云开锦绣壁五色日抱金银台瀛洲方丈列仙占文成五利何能騐徐生入岛竟不回博士儒生尽坑堑我吟梁甫君振衣世路﨑岖多是非琅玕芝草海岱曲钓竿拄杖从今归
　　采莲曲三首
　　青荷昼舒白露晞朱光照耀含素蕤緑房翠盖偃参差红妆皓腕暎涟漪齐声一气歌艶辞桂舟兰檝纷屡移佳人罗带宜风吹
　　二
　　岸上有栁隰中有荷舟中女儿胜吴娥为君先唱绿水歌起揽长带垂纎罗鸳鸯双栖翡翠过下渚日暮多风波叶宻花稀愁柰何
　　三
　　急歌太短缓歌长清风夕囘素云翔双鳬飞起向横塘荷花不言空防肠明月宛转流西方月中白露沾衣裳红顔青鬓安能常万嵗为乐莫相忘
　　独漉篇
　　独漉独漉驱车折轴不畏折轴但畏车覆芃芃者莸生彼中衢虽有兰蕙当门则鉏同行窃金相顾道左我实不知彼则畏我食荼知苦食梅知酸狐裘之敝可以御寒有虎斑斑伏于林下我欲射虎愧无劲弩肃彼北风渡彼中流岂不懐忧与子同舟
　　白纻歌七首
　　齐纨越罗霜雪辉吴刀并剪为君裁鸣珰垂佩行相催且歩云舘升月台珠缨列座琼筵开秦筝慷慨赵瑟哀含凄敛叹【一作笑】君莫猜
　　二
　　凤楼十二连绣衢雕楹刻桷耀城隅朱檠绛蜡艳红蕖金盘玉羞奉君需美人隔坐曵华裾主称万年为欢娱上客翠盖停蜘蹰
　　三
　　千金买笑万金买歌明珠白璧岂足多长眉窈窕扬秀蛾轻身起舞垂纎罗悲弦急管鸣相和三星低戸月沉波银箭金壶柰夜何
　　四
　　吴娥白纻为舞衣镂花缀叶纷葳蕤青春烂熳白日辉轻带一举长袖施皎如流霰随风飞防龙宛转翔鹄廻倾城絶代人共希
　　五
　　手中色丝旧所治青红碧绿当自知众中不语心向谁感君厚恩私念之东流之水不西驰泰山在前不可移红顔白首奚足辞
　　六
　　北里挝钟东邻捶鼔吴歈越吟邯郸舞恩义如山金如土遗簮堕珥不复数穷冬夜长乐未防流风廻雪满楹前不惜皎洁为君妍
　　七
　　白玉鎻闼黄金堂兰烟蕙火薫象床雕屏罗列组帷张繁膏列炬舒华光横箫挟琴歩曲房朱唇素齿发浩倡愿为比翼云间翔
　　苦热行二首
　　火云峥嵘连赤阪白日苦长不得晩庭前井干生赭烟炎埃昼起髙塞天侯家隂洞带流水纱帏白昼凄风起美人氷盘荐朱李道上行人多渇死
　　二
　　昼眠苦多蝇夜眠苦多蚊炎霞热雾蒸絪緼四体拘促何由伸仙人桂宫接兰苑下望青松踏幽巘我欲从之谅非逺尘世何堪遂仰偃
　　鸣鴈行
　　鸣鴈鸣斯其音嘹嘹江路逺遥念汝离漂鸣鴈于飞肃肃其羽遵彼脩渚实惟汝所洞庭増波沙朔多风何宁徃来无防尔躬飞斯鸣斯求蒲与稗无俾霰雪及尔逰迈髙山有石髙木有枝我思我朋嗟哉可遗
　　行路难四首
　　牀有织绮箧有织素请君视绮还视素怜新不如莫弃故罇中有酒盘有餐聼我为歌行路难众中欢乐多志气岂知他人不得意白日有时不照地安得保君常不弃
　　二
　　天河荧荧西北转织女牵牛不相见由来天上亦别离何怪人间有悲怨世情磷薄衰贱驾车骑马有人羡少年不得君爱惜红顔胜人亦何益
　　三
　　髙树鸟不集常有东西南北风君子众所畏好不合常相攻防剑欲有适前有虎兕后虺蜮抵节徒歌行路吟髙飞未有横天翼
　　四
　　我发行路歌诸君请勿哗严冬霜雪虽可畏三春草木自荣华人生富贵各有时不劳辛苦更咨嗟百年冉冉宁复多白日速如东流波眼中世事只如此生前不乐将奈何
　　枣下何纂纂
　　种枣北墙下枣熟委路衢行人竞取食居者守空株忆昔枣初赤倾路且停车枣当今日尽谁能少踟蹰天命诚不易荣落互相渝功勲本积累倾夺在湏臾聆我枣下言贫贱可久娱





　　大复集巻五
　　钦定四库全书
　　大复集巻六　　　　　明　何景明　撰
　　乐府杂调四十一首
　　侠客行
　　朝入主人门暮入主人门思杀主仇谢主恩主人张镫夜开宴千金为夀百金饯秋堂露下月出髙起视廐中有骏马匣中有寳刀拔刀跃马门前路投主黄金去不顾
　　河水曲
　　河水何溅溅暮采河边兰君随河水去我独立河干
　　车遥遥二首
　　马立车遥遥望望车尘灭但闻上车语不得下车别
　　二
　　寒鸡喔喔知夜半邻翁舂梁妇炊饭仆夫闻鸡趋车起欲明未明行十里火轮飞出扶桑霞羲和骑龙鞭日车君看日亦无闲时我车安得常在家
　　陇头流水歌三叠送刘逺夫行
　　我欲望长安陇阪髙蔽天陇阪髙可陟陇水鸣溅溅
　　二
　　盘盘上陇车斑斑下坂马我非虎与兕使我行旷野
　　三
　　长安有髙楼不见陇西州可怜陇头水日夜东北流
　　下陵曲
　　上陵风以雨下陵月星露不见西陵宫但见松栢树朝行西山曲暮至长安道长安车马多风吹陵上草
　　直路行
　　直路难行直言难受邪径防足莠言恱口直言如矢闻者畏惮如射曲巷鲜不折干直路坦坦不可避难大夫史鱼死以尸諌汲黯抗言不冠不见轮扁之言桓公是悟焦不避烹秦皇霁怒猛虎在前不为我言虺蛇在后不为我告二世自閟遭害于宫虢君怒御枕块道中不忍其惮宁忍其乱茍畏尔耻必视尔死如药弗溃其疾必遂如矢不直不能贯革小人恶直君子是持神之聼之终获其厘
　　海山謡
　　防鳌立浪海水裂蜃鱼食日日五色海中灵气变莫测白昼湏臾风雨黒彭祖夭巫咸防龙伯死精卫絶山亦可揺水可塞
　　秋江词
　　烟渺渺碧波逺白露晞翠莎晩泛绿漪蒹葭浅浦风吹帽寒髪短美人立【一作泣】江中流暮雨防樯江上舟夕阳帘栊江上楼舟中采莲红藕香楼前踏翠芳草愁芳草愁西风起芙蓉花落秋水鱼初肥酒正美江白如练月如洗醉下烟波千万里
　　瑶瑟怨
　　美人竹间亭虚帘空月华相思湘江曲泪竹生斑花花开为谁好花落不复扫出户见春风低头怨芳草坐弹五十弦起视江月残愁弦不堪聼手澁金鴈寒一弹正凄切再弹转呜咽三弹拨幽肠声乱氷弦急西风吹芙蓉一夜落旧红岂知瑶瑟音能消青镜容
　　黄头郎
　　黄头郎尔毋侮殿上天子怜府中丞相怒尔虽有铜山运去铜如土黄头郎尔毋侮
　　黄鹄歌
　　请君勿諠哗奉君黄鹄歌黄鹄一飞去翺翔天之涯我欲致此鸟云中无网罗安得生羽翼从彼凌丹霞山川辽以邈不归当柰何
　　乌夜啼
　　哑哑乌啼宫井霜残月半落明星光城头吹笳已复罢宫中击鼔殊未央
　　竹枝词
　　十二峯头秋草荒冷烟寒月过瞿塘青枫江上孤舟客不聼猿声亦防肠
　　采葛篇
　　野风吹葛葛逾好绾雾萦烟青嫋嫋谿廻水白云石苍石根引蔓百尺长越妇腰鎌赤双足褰裳行歌入中谷朝日未出雾露寒花繁叶宻采掇难年年绩丝作絺绤奉以服君君莫斁君知衣葛好不知采葛苦白日畏逢蛇月黒畏逢虎君不见吴王宫中细腰女日向歌筵着白苎
　　霹雳引
　　石湫黝黝黒云夕蛟龙夜起随霹雳盘空殷地出絶壁骤雨飘风怒相击空中将将下矢石千戈万马俱辟易飞鸟堕地委如积古桧长松尽遭劈吁嗟乎阿香深山巨海胡弗徃短蜮脩虺兼魍魉
　　刺促篇
　　刺促刺促井燎不续虽有塲苖室则靡粟罗雀务获不言其多见彼渊鳞或言其苛跣夫逐鹿坐者食肉茍一需百百尔莫足譬彼乘车弗率坦野驱驰不已或败尔马河有伏罟蛟龙去之相彼有明孰逢其灾前有鼔乐后有寇盗方言方笑不敢以告执防不力或伤其手彼虎彼兕矧不以走有蓬其树其腹之枵岂不休息维颠在朝
　　处州别驾行
　　处之地山水廻处州别驾贤且才别驾来邮吏驰骑连连鼓靁靁城门大开别驾来别驾来御驷马双麾在前髙盖娜娜入有列防出有负弩吁嗟别驾贤且才江之水去悠悠两防扬别驾舟处人来迎申人留嗟别驾安以适彼安以去我
　　种瓠词
　　种瓠东园内瓠叶从风翻绿蔕飘长带素花宻以繁虽无百尺根枝蔓自纒绵雨露冒时泽阳晖被朝暄窃比女萝草附身托髙垣绿畛齐结实岂贵充盘飱愿为连理杯长以奉君欢
　　双燕篇
　　双燕何翩翾飞去仍徊翔依依止画闺缱绻鸣东厢昔来届阳节今去易寒凉秪恐秋风髙海路多烟霜双飞入君戸双栖在君梁被蒙君仁惠弹射不相防飬雏毛羽成送雏还故乡虽无黄雀报嵗愿巢君堂
　　去妇词
　　嫋嫋竹竿钓鲂及鲤鲂鲤可食竹竿何以子有锦衣莫忘布裆子有防酒莫忘糟糠贱妾嫁君所期偕老红顔难长倐已白首白首虽可出不念红顔日
　　种麻篇
　　种麻冀满丘种葵冀满园孤生易憔悴独立多忧患当行思故旅当食思故欢先机失所豫临事徒嗟叹升萧艾乃至鉏桂致伤兰物理有相附畴能识其端防金俟同志抱玉难自宣交结良匪易君当图未然
　　月食篇
　　仲夏月食月半缺仲冬月食食之既皇皇下民亦孔之悸其魄有物薄之彼盈而防实度之宜今此下民孰使告尔灾嗟嗟亦悸孔哀有烈其风自伊天阻云旗载扬蒙瞽奏鼓率彼下土诉于帝所诉于帝所光复于天光复于天其明防愆照临尔下民
　　国士行
　　漆身为厉呑炭为哑更名入宫厠变形伏桥下虽不禠讐魄犹得斩讐衣生有国士名死为壮士哀
　　谁谓河广行
　　谁谓河广浊不见泰山盂水之清可别媸与妍清浊茍异小大安足言君子知之众人皆茫然
　　下宫行
　　下宫兵来围朔妻置儿袴中儿不啼一索不得当再索孤儿那可活嗟杵臼尔为朔客我为友立孤诚难死何有嗟程婴女当徐死孤当事尔彊为难我为易千金诈卖赵氏子真孤乃存杵臼死复赵社婴刎头报死者
　　易水行
　　寒风夕吹易水波渐离击筑荆卿歌白衣洒泪当祖路日落登车去不顾秦王殿上开地图舞阳色沮那敢呼手持匕首摘铜柱事已不成空骂倨噫嗟嗟燕丹寡谋当灭身光也自刎何足云惜哉枉杀樊将军
　　君子有所思行【一字起十字止】
　　猗君子有所思居髙无民不如守卑衣锦负薪入市见神龙在洿淖反为鱼鳖讥凤凰不得地翻身避群鸡骐骥虽能千里逐防堂上不如狸丈夫秉性天所定流俗是非何足移水中马与陆地之鱼曷谓失所置能久须宁为地上特生之野草不能为茂树负岩墙而居
　　燕啣泥
　　君不见燕啣泥为巢哺雏常苦饥雏有羽翼各自去安能久在梁上飞丈夫出处亦如此贫贱富贵皆人为燕啣泥不虑哺雏劳但虑众雏飞不髙
　　养蚕词
　　桑叶青蚕始生桑叶莫莫蚕白满箔今年女儿道蚕早昼夜照蚕恐蚕老浮萍生叶麦落花风檐缲丝鬬鸣车君不见簇上蚕干死老蚕成蛾又生子
　　嗟哉行
　　老乌能啄牛能触嗟哉世人互倾覆自彻其藩盗入屋同病者怜同忧者叹枭子夺凤众鸡不安何得同类反相残彼梁可逝穽可避祸福由人岂天意君不见虎虽有鸿有翅
　　双鴈篇【并序】
　　钱水部世恩在宦失偶日夕哀吟其友何景明为作双鴈篇寄之
　　双鴈云中来雍雍扬鸣音念子中路散一飞与一沉防防江湖道思归苦不早昔为并栖禽今为特飞鸟飘沙恋故浦别流思故河柰何同沟水翻作异波鸟悲多苦音客悲多苦言弦尔孤桐琴操我双鴈篇
　　莫罗燕
　　罗雀莫罗燕燕飞在髙殿殿髙且深谁得见主人垂幕髙殿中燕来徘徊不敢通杨花落燕出啄童子张罗逐黄雀黄雀入罗燕入幕
　　牧犊行
　　黄牛遇虎南山下夜见白石心中怕牧童牧犊畏虎欺挽弓逻之不敢离削竹为簇蒿为箭射虎恨不穿虎皮嗟汝虎尔勿欺我犊我犊有日头生角
　　城畧阳
　　扶风令城畧阳贼来畧阳令走藏扶风令为登城唤抽刀誓众众不散三日抗城一日战战不利兮生缚见见贼骂贼危不变畧阳城人尽为鬼畧阳令生扶风死守臣上奏惊天子君不见扶风令死封公卿嗟尔畧阳之令胡为生
　　潘节妇
　　二十君辞房六十妾在堂红顔为妇白首孀昔日抱女今已亡风火炎烟黒邻里相救失顔色未亡之人安所从义不避火天返风噫嗟嗟妾虽有身君无子身未化石心不死
　　髙城行
　　髙城嶻嶻山百堵白日树旗夜悬鼓将军戒严太守武城下贼来城上彀弩楼军转石城人负土噫嗟嗟城完家可全城破家为掳传与城中人但保城莫闭户
　　南山篇【并序】
　　宏器为思亲巻予为作诗文及今八年矣宏器得贡将入京复以此册求予诗遂为是篇
　　朝采南山白石盘盘风来吹葛葛叶幡幡岂无枝蔓念我本根翘翘栗薪靡考谁爇缉缉葛丝考则靡服簁簁涧鱼在罶丽丽昔用为飱今用为祭上陵折松下坂折栁遥遥逰子勿以行久月不恒处日则有酉瞻彼日月思我父母
　　辕下驹
　　辕下驹鸣声一何悲岂无万里志局蹐安能施诘曲羊肠坂累累太行谷车轮不行白日没仰思玉山意超忽君不见八骏日行万里驰烟掠景谁能拘吁嗟乎辕下驹















　　大复集巻六
　　钦定四库全书
　　大复集巻七　　　　　　明　何景明　撰五言古诗五十首
　　武陵【以下使集】
　　武陵一何长辽逺不可测髙林多悲风惨澹日无色黄熊啼我前白狐跳我侧蛟螭蟠深渊下见奔云黒沙蒸水亦毒我仆饥且踣辞家忽逾秋适此万里国土风日以殊川域邈无极伏波有遗响吟余转凄恻何因托横吹一写千载忆
　　桃川宫四首
　　神宫矗飞观结构俯层邱上翳万年树下暎千尺流仙踪久已没百代传其由荒涂横白云寥寥安可求
　　二
　　谿谷多青氛朝暮不可知鸡鸣洞中树轻暾散华池白石流丹液灵葩耀朱防谁能学丹术遂使尘网离
　　三
　　石洞无遗构空岩长松桂入深忽已隂升髙稍知霁山光晩多姿谷响秋转厉缅懐避秦者一徃成永逝
　　四
　　溪中何所有磊磊多白石紫参生其阳青松植其北逺林商气清絶巘夕光白何当发云奏招我吹箫客
　　自武陵至沅陵道中杂诗十首
　　承明播宸涣西适蛮夷州艰哉武陵山古道何悠悠狭谷不容幰水中无行舟仰探虎豹窟俯瞰蛟龙湫徘徊迟吾马中心懐懔忧脩程尚延亘我行何时休
　　二
　　群山何逶迤环峙如百城其上干青霄其下浮云征出没千万态倐忽殊隂晴抚兹豁心目颇慰羇旅情
　　三
　　亭午入大谷烈阳经中天树木多鬰蒸石坼起焦烟掘地饮我马数尺不得泉仆夫告饥渇挥汗堕马前安得万间厦坐使清风延
　　四
　　暮投界亭驿吏迎我前息徒茂林侧饮马山下泉落日四岩隂余映髙树颠坐久吏人散浊酤聊自延
　　五
　　驱马山上行山髙何巍巍修阪接飞翼百歩仍九廻俛视烟霭中众山鬰何垒茫然望四海万物亦已衰昔我别京国朱华犹未希嵗节忽复易何时当旋归
　　六
　　大壑百余尺流水浩汤汤我行路中断欲渡无桥梁谁为理舟楫石乱不可航改辙上危栈登兹千仭冈临深古有戒侧足以徬徨
　　七
　　丛薄被烟臯径路纡且防秋风振乔柯绿叶渐以稀日入羣动息林深众响归君防栖枝鸟大小必相依
　　八
　　山深多树木百里人民稀时有四五家茅茨隔山陂沙田不可耕何以御嵗饥门前数畆园祗收蓬与藜平明出汲涧薄暮始得炊童稚那敢出但畏逢虎罴草黄纳晩禾桑绿催官丝嗟尔逺方人辛苦谁具知
　　九
　　山势行转促连峯相贯输窈然林莽中乃复得坦途青壁结烟霭缥缈凌虚无层阿秀嘉禾下覆清水渠夙志好幽僻览兹耳目娱公车虽少延顾盼忽已逾安得鼔清瑟日坐山之隅
　　十
　　谷转冈渐平策驾循陂陁遥望辰阳城枕山带长河飞甍若鳞次居人亦何多按节驻江馆登眺崇山阿南衢闻夜弦北里扬朝歌谁云接异域文物殊中华
　　懐化驿芭蕉
　　芃芃芭蕉叶植此园中央繁绿布重幄层隂葢髙堂孟夏日初赫萧森蔽炎光众賔御华舘四座借虚凉四序互更谢南陆回朱阳穷秋多风雨寒冬多雪霜危丛旦夕茂绿叶日夜黄本无松栢固安用夸其长徘徊视草莽零落同一伤
　　花崖梧桐
　　桐生何猗猗其叶何油油白云防崇阿朝日照髙邱感此雨露滋愧彼蔓草俦凤凰久不至琴瑟谁可求吾将縆繁弦庶以宣我忧
　　清平令
　　清平县之令不识何为者庭前长野桑庭后长山槚猛虎上我城青狨啼我舍昨日出城去骑马到部下部民道遮之持刀杀其马入门顾妻子所居无完瓦秋风吹树木白日落原野永夜空城中哀哀泪如泻
　　平越
　　清晨发平越雾暗山益宻仆夫各相戒路逺恐迷失薄午防气清参差众峯出鸡鸣谿谷中始见崖上日云叶分杳冥髙原被华实秋风起丛林兴感乃非一悠悠逺行迈歴险难具述
　　新添
　　朝登七盘陂复下九折坂长风飘落日杳杳前山晩征夫行取薪夜入磵中饭仰视飞鸟还载观浮云巻还顾望乡邑日与亲爱逺公家尚有程安能速言返
　　平埧城南村三首
　　朝出城南村筞马入荆杞村中八九家烟火自成里儿童晨光稍稍荆扉啓四邻务收获时复披草语昵昵何所云但言好禾黍
　　二
　　秋隂结林霏细雨洒茅室牧放止近郊牛羊不相失广园散花林平畴蔼风日长幼不出门咸知恋俦匹喧喧车马中徒为慕髙秩悬舆当何时可使志愿毕
　　三
　　沉沉古陂水日暮寒更绿隔陂见居人萝蔓纒草屋摘禾留客饭采薪发秋木童稚持竹竿雨中放鸡鹜区区化外国犹得覩淳朴
　　普定
　　鼓絶掩山城空堂思超忽孤灯明夕帷悄悄凉风发落叶何飘萧飞萤互明没客窓临古寺坐待防钟歇
　　城南妇行
　　城南有寡妇见客泣数行自言良家女少小藏闺房青春娇素手白日照红妆父母偏见怜嫁我不出乡前年弥鲁乱腥秽入我堂弟兄各战死亲戚俱阵亡嗟哉华艳质忍耻罹凶强忧愁云髪变辛苦朱顔伤昨闻故夫在息消通两方百金赎我身三年归旧疆归来门巷异人少蓬蒿长转盼夫亦死儿女空在傍薄田无耕犊寒腊无完裳人生固有命妾独遭此殃况复官军至烧焚庐井荒主将贪贿赂百死不一偿朝廷自有法出师亦有名妾身何足道无乃乖天常
　　平蛮二首
　　滇南八月中绿林何萋萋居人亦相辏数里闻鸣鸡路转无诘曲山行少攀跻回瞻贵阳道咫尺蹊壑迷
　　二
　　夜宿平蛮舘风悲气始凄月光皎东壁白露寒螀啼凭髙视中原但觉众星低长路心益壮浩歌天之西
　　涪万
　　孟冬气始肃叶落北风凉寒水敛沟壑余辉照桥梁方舟下涪万所歴非一疆崇朝越千里川涂渺苍苍浮云带城邑壮丽逶且长况多古人迹览之心慨慷登逰岂不美滞滛非我乡
　　泊云阳江头玩月
　　扁舟泊沙岸皓月出翠岭开窓鉴清辉照我孤烛冷髙林散踈光逺渚接余景纵横银汉廻三五玉防耿望防更易客行尚殊境佳期邈山岳端坐令人省
　　涿鹿道中【以下家集】
　　髙城欝莽苍永路多荆棘日气夕以隂逰氛浩无极城邉古时邱宿草蔓于域树木何萧萧狐狸鸣其侧访古思轩辕嵚崟何由陟伊昔奋龙战明明庶邦式神驭飘鼎湖乌号缅徳遗踪迈荒野盛烈存兹国谁云戡乱功不俟干戈力风云变俄项明晦古难测薄暮穷林中惄焉长太息
　　渡白沟
　　春行伤旅思单车怅蹉跎晨眺黄金台夕渡白沟河求贤不可见血战竟如何落日古原下悲风入浩歌
　　丛台
　　邯郸多侠士赵地产名娼日夕髙台上欢宴殊未央黄金饰舞榭白璧缀歌梁安见千年后空令春草长
　　五平五仄体
　　秋原何萧萧耳目去杂茸枯荷犹穿塘苦瓠尚抱陇寒风吹空林落日照古冡徘徊观陈踪露下髪忽竦
　　迎霜降
　　烈风扬云旗鼓角悲广路庭前玉树枝昨夜微霜度幽人蹑葛屦出户履寒素胡当戒坚氷及此嵗将暮
　　冬雨率然有二十韵
　　北风吹零雨冬热雪不作二仪黯澹交百川莽廻薄沙霾翳白昼逺望何由豁六龙堕青防万象沦朔羲和扶日行纡辔竟焉托神娲补天裂錬石恐遗落雨伯谁为诛云师尔何恶前者十月交震雷轰城郭岸条俱含柔园卉乱吐蕚农家忍朝饥嵗暮食篱雀岂无数畆禾狼籍委秋雹徴求皮肉尽枯骨待削剥妻孥在眼前四季不得乐胡因见阳春所虑转沟壑闲居值泥淖展瞩翻萧索虽无长者辙自闭寒士阁长隂下脩麓暝色起孤岳喧啾后栖鸦怅望暮归鹤世途纷转蓬生计倚丛藿永懐昔人驾防心付寥廓
　　发京邑四首
　　弱冠逰皇邑抽翰预时髦出入承明地四海皆同袍浮嵗奄七徂徇名虚所遭夙疴紏纎质褊性惮形劳驾言返初服行矣遂林臯转蓬恋本根覊鸟思故巢自顾无脩翼安能久逰遨
　　二
　　驱车出郊门杖策遵古行返顾望城阙引领内懐伤崇京槩霄汉逶迤一何长双观临驰道羣宫俨相当迅飚激櫺牖防云起纵横汉道值全盛缨緌烂辉光侧观青云士鸣佩倐来翔梁生何慷慨辽辽悲未央
　　三
　　亲交逺集送敛策西山隂前瞻太行道却顾上苑林青阳蔼废墟春气感鸣禽所遇岂殊故即事自成今【一作所遇岂殊时即目成古今】平时等荣乐一旦异浮沉昔者同袍友邈若辰与参山海去靡极年运日相寻仓卒杯酒间宁不伤离襟【一作恻恻伤离心】
　　四
　　行迈越长甸厯厯懐苦辛岖嵚陟邱陇髣髴望郊闉墟里接鸡犬井邑无闲人暄阳入广陌膴膴周原新百城岂不美风土非我邻遥遥盼乡域言念故所亲代越各有性所愿还其真胡为去桑梓欝欝冒风尘
　　渡河
　　夙征肇延津明晨临大河洪源下积石砥柱屹嵳峩渺渺梁宋区汗漫纵经过自非陵与岸于安障其波扬帆赴中流四顾莽无涯崇云徂广泽迅风夕吹沙积隂不可测鱼龙偃相加前无千尺梁一苇胡足夸人生寡恒居奚异波上槎岂无舟楫志漂泊当柰何
　　许下
　　伊昔炎汉季西京方遘患宫室烧燔尽乗舆播草间刼迁留兹域荆棘满頽垣横流一以滥大厦宁复完豺虎互驰噬鸱鸮厉飞翻日月屡薄食风云变无端嗟哉众君子杖策起周旋荀公诚伟士思济其艰陈琳自南至王粲亦西还从戎借雄辩腾歩有荣观良蹇岂同御凤鹜不共餐功名安足为明义乃髙贤
　　还至别业四首
　　鸡鸣髙树杪狗吠墟里间家人望车徒逺客造门端入门问所亲上堂叙悲欢行人暮饥渇【一作苦饥】秉烛具盘餐明月照西戸三星烂中天出门践野草白露倐已溥十年苦行役兹夕方来旋宁知非梦寐忽忽心未安
　　二
　　诘晨亲友至筐榼携所需各言平生欢念子久离居绸缪语未毕展席临前除园荣亦已抽况有盘中鱼人情倦懐土富贵岂常于无为泥形迹所愿恒相俱
　　三
　　依依入乡闾惨恻歴故疆行迈逾防时所见忽以更成人匪故识耆齿日凋防平生所同欢转盼殊存亡覊防邈遐域旅柩归中堂人命不相待奄忽如朝霜抚事感今昔喟然热肠
　　四
　　弭驾及春暮比屋事耕耘时物展遐瞩契我遗俗情故林茂以宻敝庐亦将成芳兰冒紫葳园栁尚垂荣泽葵蔓废井田依故城策杖衡门下仰偃遂平生所愿在怡亲余者奚足营世情恶衰歇天道逓亏盈驷马岂不贵翻覆坐相倾
　　七夕二首
　　逝节忽不处佳夕复我临神飚泛光蕙渥露沾华林缅彼牛女防兹端竟难谌形影憯相望胡由接徽音飘飖翠龙驾髣髴青瑶簮长河坐移转素波敛西沉灵彩歘以晦防云起层隂同欢恋胶漆异处悲辰参翘思慕逺匹感此涕流衿
　　二
　　举俗慕良旦好尚各有趋髙楼曝纨绮贫女无缯襦移时曜灵没素月复已舒羣居侈欢宴长坐独愁吁愁吁亦何为同禂与我殊春徂秋未返膏沐谁为娱仰视河汉女相违复来俱要知比翼乖各阻天一隅乖离有重觏毋使寸心渝
　　水曲纳凉
　　乘月玩清夜潄流涤烦疴竹栢夹脩水防风扬泽荷苔隂皓露溽素鳞跃于波柔条纷敛结劲叶亦陨柯优防荡情志俯仰丘中阿虽无朋侪和兴言自成歌娱乐当及时千秋岂复多
　　杂诗二首
　　西陆移脩晷素节多寒隂端居屛营虑凄气惨人心浮飚委时卉零露伤青林仰见孤雌翔鸟无遗音蟋蟀何愁苦终夜长哀吟感物兴慨叹忧思孰能任
　　二
　　驰辉在西山返景流东隅羣欣被光灼何能待须臾重隂肃万物树木日夜踈丛蕙【一作兰】植幽闼含荣耀前除佳人渺云端何由致区区常恐霜霰至委弃不我需






　　大复集巻七
　　钦定四库全书
　　大复集巻八　　　　　　明　何景明　撰五言古诗五十六首
　　六子诗【并序】
　　六子者皆当世名士也予以不类得承契纳辅志励益者多矣病归值秋寤叹中夜有懐良友别思纒绵作六子诗
　　王检讨九思
　　王君青云姿志岂屑邱壑名家出杜鄠少日逰宛洛奋身匹文鹓戢羽巢鸾阁兴文烛雕龙挥翰凌鹤雅志在四海随时偃经畧驰情继谢朓日宴吟红药
　　康脩撰海
　　矫矫龙头士腾跃在明时群逰慕豪放栖志固有期赤骥鸣烟霄不受黄金覊挥毫御清防浩思随风飞镫前激髙倡顾盼孰与希究古摘遗编颇好班马辞良史久无称斯文当在兹
　　何编脩瑭
　　中州产名俊河内天下士平生饱藜藿学道厯壮齿至朴敛华蔚徽文陋雕绮守渊安可窥驰辩讵能止洞悟超先机防言析理曲髙难为和行独寡知已古辙多蓁芜非君谁予起
　　李戸部梦阳
　　李子振大雅超驾百世前著书薄子云作赋追屈原新章益伟丽一一鸾凤骞华星错秋空爝火难为然摛文固无匹投义罕比肩抗志冀陈力危言获罪愆握瑜不得售寳弃谁为怜仲舒贬胶西贾生亦南迁古来有遗愤非君独哀叹
　　边太常贡
　　世士多戚促器识寡萧散太常何瑰玮坦然破崖岸祥烟拂瑶坛瑞日转华观出入谐鹓鸾颉颃在霄汉芳词洒清风藻思兴文澜阳春诚独歩清庙独【一作徒】三叹金奏响不亏玉树开逾灿闲居检遗编啓箧得尔【一作珎】玩
　　王职方尚防
　　职方吾益友契谊鲜与同少龄负奇气万里飘云鸿手中握灵芝髙操厉孤桐读书迈左思识字过扬雄为辞多所述结藻扬华风寸心素相许抚志慙防躬
　　十三夜对月
　　闲居爱明月良节复与俱金魄丽秋闉皓彩扬云衢澄空敛霜烟清颷荡中区徘广庭内改席临方除顾景怵衷虑兴心念居诸天道逓消长戒之在须臾懐谦可久安盛满岂恒居孰云质靡盈所贵光不渝
　　十四夜同清溪子对月
　　林塘枉佳客待月欣举觞今夕胜昨夕已见生东方离离绛霄侧冉冉素云扬逾时灏气澈县耀天中央仰视渺难即忽覔【一作觉】在我傍清池含防波左右浥流光月行固当望人防何能常与子各乡域邂逅临此堂良时不屡值明月安可忘醉歌答永夕和我窈窕章
　　十五夜髙鐡溪同沈清溪赵雪舟马百愚过敝居对月
　　端居抚盛节眷兹金素中上客弭飞盖惠然慰幽衷圆景舒东隅忽复周层空重轮烂五色缤纷结文虹流辉接瑶席绛气欝以葱众賔侈佳翫联篇挹华风情好在明月安问膳靡丰望有恒度明隂变无穷人生非比翼岂得常相同所愿御此觞聊以娱夜终
　　十六夜月
　　日夕城烟敛列宿出复多开轩望明月展席流素波圆辉虽少亏犹能遍天涯单居【一作翫】不为乐念逺徒咨嗟美人越崇京髙楼结绮霞浮云暮长征何由覩光华迅颷万里至霜雾日以加坐忧桂枝歇委落同泥沙清辉茍相照岂虑天路何【一作遐】
　　十七夜月二首
　　夕望月已减云颷荡其侧月减不足忧盈虚本相值胡为蔽氛霾坐使清光匿踟蹰久延待惨景欝无色灯前理鸣弦瑶徽为谁拭思我平生友道逺不可即素书委箧笥安得云中翼沧海多波涛长隂浩难测何当广余辉一照万里域
　　二
　　更深月复明扬秀青云端浮颷倐以寂长川静波澜徘徊广除下白露栖崇兰仰见城西楼回光照文轩楼中织绮女延颈独哀叹哀叹未终已素河横西山逝魄不长望玉貌宁久妍君毋吝光惠使我芳嵗防
　　衣
　　凉颷吹闺闼夕露凄锦衾言念无衣客嵗暮芳寒侵皓腕约长袖雅歩饰鸣金寒机裂霜素繁杵叩清砧哀音缘云发防响随风沉顾影惜流月仰盼悲横参路长魂屡徂夜久力不任君子万里身贱妾万里心灯前择妙匹运思一何深裁以金剪刀缝以素丝鍼愿为合欢带得傍君衣襟
　　悼徃
　　行云不归山逝水难重廻与子一为别流光倐如推形神往无存梦想弗克谐孤冡日荒秽幽泉翳穷埃重扄一以闭千秋宁复开时至展遐忱倾醑浇黄莱还思平生居嵗久生夕苔寒风吹空闺彷佛鸣玉哀人生重恩义况兹比翼乖何能眷新欢弃掷故所懐
　　赠望之五首
　　遥遥京洛客承命发华辀朝辞冀州野夕泛黄河流双旟翔汝侧驷马登故邱故邱欝以长冈陇茂松楸车徒耀城郭亲戚迎道周丈夫事四方州闾宁久留王程在须臾顾念但懐愁前有盈觞酒为我且绸缪
　　二
　　清晨送逺人弭驾北城隈北城一何脩前临古时台俯仰故乡域一如平生懐季冬严风发积雪皓皑皑念子徂逺路欝结不能开中林寒卉寂树木何摧頽安得春华敷采掇以相贻
　　三
　　驱车策良驷北上遵太行升髙睇崇京宫观欝【一作遥】相望前瞻碣石湍俯见东海疆壮观局宇内髙志何激昻孤鸿暮【一作务】南翥奋翅起随阳黄鹄逰四海胡为悲【一作恋】故乡何能有羽翼从子俱翺翔
　　四
　　昔子当北徂值予复南旋相违逾几时世事倐推迁访旧半存亡谁能不摧顔浮云嵗暮征余曜衔西山居人念川涂行子恋乡关平生双龙剑乖别何时还志士重明徳穷逹奚足叹愿君朂令名相期在盛年
　　五
　　人生寓大块聚散如颷尘昔为同裯好今为异乡人孤兽鸣索偶翔鸟求其群恋故各有慕何况骨肉亲子当被华绂结束事明君我当守蓬室聊甘贱与贫去住各努力良觌防有因
　　除夜二首
　　今夕复何夕偃仰兹嵗周悬膏耀室隅中馈进芳馐虽无车马客亲戚自相酧逰鱼安深渊翔鸟止故邱所欢在桑梓余者何复求逝节不重至来者难预谋长跪奉此爵延年乐千秋
　　二
　　闲居知时节习静观巻舒日月无恒处念徃寡欢娱嵗徂浮云隂积雪皓中衢豫章产江濵孤蕙敷山隅芳烈虽靡亏遐逺宁见需所愿朂明徳庶以酧居诸
　　艳曲八首
　　御沟连上苑大道接平沙紫陌三千骑青楼十万家城中杨栁树风起暮飞花
　　二
　　日出洛城里歌钟起四邻朝逰桃李蹊暮踏车马尘逰丝罥白日冉冉愁阳春
　　三
　　秦氏字罗敷冯家名子都妆成临劝酒曲罢坐当罏白马金吾子青丝提玉壶
　　四
　　明姿称二八生长紫罗帷对客舞垂手邀人防畵眉今朝仲春日照影临芳池
　　五
　　粲粲东城子盈盈南陌姝自矜夫婿贵翻笑使君愚日暮采桑去空廻五马车
　　六
　　翩翩五陵儿借绮冠华簮常懐双寳剑讵惜千黄金驰马章台下红尘不可寻
　　七
　　兰灯列满座繁炬灼朱光富贵倾南国佳人出北方畵堂翡翠帐夜夜欝金香
　　八
　　髙台【一作楼】临万户朱构耀城隈共借鸳鸯绮双持鹦鹉杯春风楼下度一夜百花开
　　拟古诗十八首
　　冉冉嵗逾迈念君长别离别离在万里道逺行不归鹣鹣慕俦匹鸾鸟东西飞思展双羽翼奋起凌天涯向风长哀吟欲举中徘川途浩无轨霜【一作雨】雪怆以悲愿因驻驰景得觐君光仪
　　二
　　婉防城东姝懐春一何早朝逰采桑陌暮止垂杨道自矜全盛时复恃顔色好玉貌随年化安得不枯槁昔为园中英今为路傍草路傍多车马采掇难自保
　　三
　　名都有髙楼上入青云端脩城延曲隅阿阁交重栏佳人理清曲当戸横朱弦扬音防【一作丹】霞里令顔谁不观賔客防四座丝竹哀且繁日中车马至薄暮皆言还聼曲各言好知音良独难谁为同心人并起乗双鸾
　　四
　　垒垒北邙山松栢何脩脩松栢有时摧人命安可留胡为华屋客暮没归山邱洛中多豪贵蔼蔼皆王侯髙台临九衢上有百尺楼宅第俨相望轩车络如流存亡不预保富贵安所求不如邀我友乘马被轻裘遨逰百年内永以忘戚忧
　　五
　　蔼蔼东园内绿林萋以繁车马自成径桃李终无言昔日东陵侯种青门前既贵亦反贱变化更无端俗夫寡恒态志士多苦顔岂不策髙路髙路逺且艰良无万里风孤翼谁当援
　　六
　　朝日照中庭杲杲春载阳东风吹绿草蝴蝶双飞扬嵗华坐婉娩白露憯以伤予美不在兹所懐浩难忘岂无芳桂枝含香谁为明
　　七
　　凄凄仲秋日百卉腓以残凉风入阶树零露摧庭兰明月皎东壁昆防鸣草间孤鸿暮安适哀音扬云端言眷平生友振翮起【一作荡】孤骞遗我若逝波望子如髙山托忱在终始蓄久谅逾宣寸心不可移磐石谁谓坚
　　八
　　欝欝山上松髙枝布天涯上有女萝草纒绵誓不移葛生防于楚浮萍寄清池贵贱虽殊途附托各有宜伊昔侍君子朝夕奉恩私驰心在皓首何意中暌离穷年守房室常恐逾良时思君如日月所冀光不遗
　　九
　　泛泛东流河嫋嫋河上栁春风暮飘揺花飞不相守柔条欲攀赠何堪入君手惟有南山桐可以遗我友
　　十
　　圆如天上月光辉尚当缺与君非一身安能不乖别关山日悠悠举歩难可越君如双车轮妾心如车辙相随万里去绕绕何时絶
　　十一
　　清晨秣驽马整驾遵路衢迟徊览故物憯恻心以纡昔时千室邑今为百年墟郛郭蔽枌槚狐兎翔城隅人生寓大块飘泊寡恒居谅无金石夀终与草木俱一身不自恤安用顾其余营营慕富贵辛苦诚为愚
　　十二
　　长安多豪侠白马一何骄金鞍竞络绎寳剑相招邀招邀狭斜道青楼欝岧嶤楼中妖艳女轻绮扬飘飖皓齿激清倡逸响干层霄浮云散城邑白日随惊颷荧荧桃李顔华早仍先凋结交茍弗宜谁谓能久要
　　十三
　　人生百年内胡为形所役登髙览九原但见松与栢徘徊故里闾念我平生戚斗酒相存问度阡复逾陌上堂展殷勤华灯永今夕何必倾庶馐浊酤聊与适朱顔难可常须髪防当白徧观四海人谁为不死客良时弗为欢衰暮叹何益死者长不作生者长不息日月更相送万古安所极素丝有苍黄岐路多南北在家常相问出门安可测落木归本根飞鸟戢羽翼客逰在万里终当还故域
　　十四
　　朝宴髙堂上賔友相追逰厨人进丰膳妙妓扬清讴处世无百龄为乐苦不周多财为患害驷马招愆尤安如王子乔髙举凌九州
　　十五
　　嵗暮寒风至蟋蟀夜鸣悲髙楼有思妇叹息不自怡良人行未返孤妾守空闺衾裯巻不【一作下】寝罗帷谁为施君如东流水妾如西驰晖形势不相及彼此何由谐结髪重自念携手期同归秋华殒故林尚复扬光辉顾兹各努力毋忘荣盛时
　　十六
　　迢迢孟冬夜悲风鸣北林严霜被野草宛转时欲沉佳人久隔越旷若辰与参方舟不利渉欲徃江湖深客从南方至遗我绿绮琴愿因云中翼寄子瑶华音胶漆不为固金石安足谌明义茍不亏殁齿当一心
　　十七
　　青鸟来北方徘徊朝南翔美人传书至开缄烂生光贻我机中锦宛转成文章上织比目鱼下织双鸳鸯物厚意不薄感激独【一作心】徬徨裁为衾与裯置在黄金君子不为御三嵗闻馨香一心奉光恵常恐君遗忘
　　十八
　　繁霜降秋夜膏火寒无光凄风举帷幄素月流中房客行在殊境【一作君子事行役】独处谁与将仰视天上星罗列皆成行牛女独何辜防防守河梁嗟无凌风翼欲去不得翔引领长太息涕泗徒沾裳
　　鲁连
　　仲连初歴国排难能觧纷飞书下燕将立谈却秦军不受万户侯长揖千乘君始称天下士终为海上民
　　张良
　　子房号人杰像貌非魁伟报韩志已成翊汉功亦美出竒掉三寸决胜在千里一遇黄石公还从赤松子
　　望郭西诸峯有懐昔隠兼发鄙志
　　防龙戢渊鳞翔鹭振云翮潜姿媚幽深遐羽忌拘廹顷来税尘衔秉性嗜探歴连山秀我里幸兹睠昕夕横天岩峦叠映日苍翠积渉波缅洄防攀岑若咫尺流目施逺埛写悰冀孤石嘉遯懐伊人俯仰慨今昔霞构象丹厓烟萝袅青壁【秦本作丹崖象霞构青萝隠烟壁】倾耳谷中音希踪云外迹兴性【一作徃】感弥深即景无与适岂徒借虚觏终然契防寂
　　逰西山二首
　　晨登山上楼暮望河上道飘风塞埃尘积雨浩行潦山人苦相留此道何扰扰虎狼夹路啼鸿鹄逝不早石泉聊足饮粝饭亦可饱矧乃平生亲绸缪叙中抱行逰白云林倘遇瑶华草携手托相赠嵗寒永为好
　　二
　　胜地不可多良逰岂在屡兹山秀灵域旷望契心许岧嶤碧岩际缥缈青莲宇鸣泉防丹壁白沙亘廻渚眺心伫防寂况有尘外侣吾当与尔曹翩翩接髙举
　　立春日作二首
　　蔼蔼春至天气和且清端居抚流化允惬静者情浮阳起丛壑流烟散孤城岸条发潜頴园卉含初荣冩襟旷明霁览物纡防行目恱双飞雉耳感孤鸣鸎形运自相代神理谁为名徃规与时逝来虑随年并心存汉隂灌躬斆南阳耕防还念知止荘论持逹生自非秉昭旷能不婴世营
　　二
　　鸟鸣知天曙氷泮知天和寒崖变吹律阳渚发鸣葭温风戒旦至淑气应时加申瞩暨昏旦驰情赴幽遐连峯睇初景木杪眺孤霞隂雪被髙岑暄波防平沙辨气有异触物理无涯抚已寡朋与懐侣独长嗟徒攀春岸条未采中林华情惬赏不遗心旷迹自赊允矣敦夙逰不愧在涧歌
　　田园杂诗二首
　　习宦非我长官久计转拙遭斥还田庐获与初念协树艺良有期农事固堪恱飘飘绿原风皛皛明川月披襟恣吾适既夏不知热回思行役日寒暑靡得辍踈懒古虽鄙任性亦可适膏畴矧丰蔚积潦复凄冽白日皎在兹停云静如结为谢二三子努力慰衰劣
　　二
　　去官今七暑渐与农务亲随宜谙土性言话群野人时或遡防风行歌响空榛先民邈何扳慨焉伤我神慨伤遹谁知所有三二賔文论日徃来烱烱髙义申炎雨囘众壑凉颷起脩畛兀然林木下日入忘归轮蝉夕益聒去鸟一何频野行畏多露无使侵衣巾






　　大复集巻八
　　钦定四库全书
　　大复集巻九　　　　　　明　何景明　撰五言古诗五十四首
　　水营墅治田圃种树
　　樵隐安于山农隐乐耕畔由来事不同各以性所玩倚扉憇南冈【一作园】负杖行春岸时泽冒原隰逺水増波澜方塘菰蒲暎回渚鳬鹜乱揷栁冀息隂列竹冀成竿缘坡引行条依墉植頺干筑堤屛棼秽激流代携灌踈慵外经济卑贱鲜忧患谅懐原生耻庶悟孔父叹汲古缀遗言欣焉秉柔翰
　　与贾郡博宿夜话
　　世故相紏纒人生剧如系予方值忧艰子亦念淹滞邂逅胡不频兹嵗忽将逝苍苍季冬夕悄悄昆防闭积雪委沙曲廻风薄林际繁星烂髙寒明月皓初霁闻鸡起中夜扪虱谈当世萧条时事危寂寞古人计天地悲疮痍江湖愧经济懐哉式防诗然出双涕
　　除夕述哀四首
　　世事相倚伏日月更代谢百年能几时一嵗祗今夜逝者岂复廻有生无不化惨恻孤灯前悲啼数行下
　　二
　　别离今几何墓树亦已青徒褰素帷泣奈此室扄古城积隂雪虚牖临寒星嵗暮兴慨念愁立空屛营
　　三
　　去年值今夕庭闱奉顔色今年值今夕空奠几筵侧苍苔翳幽隧翠栢开灵域顾望西山隂风云为凄恻
　　四
　　忧人不能寐起践中夜霜城笳絶仍响室灯惨不光所亲半重泉有姊各一乡附书与鸿鹄嵗晩路更长
　　赠别孟望之四首
　　束髪事交结白首以为期以兹女萝质托彼青松枝重聚故乡园殷勤慰我私忽复逺行迈况值秋风时我有一罇酒送君浉水涯酒酣思无极临岐理桐丝谁知清商苦一弹一生悲
　　二
　　迢迢望夏口肃肃戒仆夫金飚吹明星行李巳届途亲戚各相送万里在斯须喈喈中林鸟日出相鸣呼人生各有役安能长相娱
　　三
　　仲秋物色惨逰子生离顔朝辞义阳陌夕宿武胜闗遥望武昌路汉水何潺湲愿为比翼鸟逸翮杳难攀愿言终令徳努力济时艰同心茍不亏岂在离并间
　　四
　　公子事逺逰离别无复云丈夫万里志焉能恋故羣我有千金剑经天决浮云龙光久未试姑以持赠君愿言终永佩勿令埋尘氛
　　逰西山二首
　　清晨命予驾飘飖逺逰迈愿言厯岖嵚况此春华在林条纷可结石秀行当采道逢谐俗士谓予尔何隘人命未可期河清讵能待纵羽思山林潜鳞慕江海富贵人所欲吾志不可改
　　二
　　欝欝西山岑遥遥山上阪俯观清涧流仰觑白云返处世亦何促谁能遂仰偃夷齐归首阳黄绮在商巘此道久不复斯人苦难挽振衣谢尘涂吾驾日已逺
　　元日言志
　　北杓建寅月东谷发首旦气转青阳暧日暎丹霞烂羣物欣向荣万象倐改观自予脱朝簮及兹谢尘干世事鉴倚伏节感廻换岩耕慕长徃渊纶恣永玩俯羡潜波鳞仰慙薄霄翰钦此无闷言忘彼髙飞叹勉懐日新志庶以慰朝旰
　　观春雪
　　腾空布柔云荡日溢繁吹素雪千里来飘扬九衢内积隂改节新阳献青嵗永辞寒卉寂甘并春华媚缤纷散广陌皛耀敞尘界既随防霰集复与流飚防临牖翫靡足陟槛望逾迈参差百甍接崒层台对佳人御櫺轩上客倚飞盖旖旎结华缨离縰飘素带郢中有希倡阳阿岂恒态君胡慕髙卧沉防独无类
　　仲春雨霁出逰郊麓览物叙懐兴言自歌四首
　　旬隂豁初霁临眺城西洲决决松上溜潺潺石间流积霖晦平陆春云弥崇丘眷彼农人谈写我终嵗忧
　　二
　　崔巍南山郭宛彼沙上道荷蓧赴脩埛采萍渉流潦懐贤顾已后适已每不早缅兹山中人含念欝中抱
　　三
　　幽人久见招觧薜俟中林山行岩光暝水息霞气隂随行委流止寓物观浮沉达人贵忘我奚用存知音
　　四
　　举目怡清和周览究昏昼众壑积庭阶攅峯罗户牖攀林摘丛頴越巘采孤秀日暮天际云忽与飘风遘
　　赠梁宗烈二首
　　瑚产南海翡翠生炎洲丰林多异干石璞皆良璆瑰材植遐域万寳聚岩幽岂无千金贾亦有万斛舟此物匪为易惜哉不见收玉英匿龙渊黄金沉浊流辉莹久已閟未蒙知己求徒归匠者愆用负和氏羞谨子握中璧时哉毋闇投
　　二
　　飘风顷刻至征云万里防与子非风云欲遘良无由川涂限山海音问邈中州升髙望广域极眺沧溟流浮烟隐榛树白日蔽岑丘飞鸿不我顾逝鹄不我留宁无轻舟志浩渺安可求桂树茂炎隩芝草翻灵洲独处慕朋侣攀赠谁为酧倘荷眷言慰此平生忧
　　赠王文熈四首【以下京集】
　　空堂夕灯明离思漫浩浩泠泠朱丝弦聼我别鹤出门难久留各言慎所好江湖逈且深鸿鴈几时到
　　二
　　行子夜中起月没星尚烂天明出城去薄暮长河岸草际人独归烟中鸟初散觧缆忽以遥川光夕凌乱
　　三
　　光风转栁枝宛宛路之傍蒙蒙苑中花朝日耀其英停车欲有赠攀条折春芳春芳亦消歇但使故意长
　　四
　　息马中林树烟霭何氛氲迟迟仲春日丛薄华且芬上有单飞翼哀鸣振层云冉冉征途客踟蹰不忍闻嗟哉彼何物日夜求其羣
　　恽功甫悼亡二首
　　捐弃不待年幽魂渺仙峤庭下孤鸣鸾悬镜耻自照帐冷凝素尘窓虚耿熠燿平生白头吟空然发悲调
　　二
　　芙蓉望秋零幽兰歇芳早不作双头花翻为防肠草戚戚懐所思悠悠感抱睠兹白髪心穷年以相保
　　悼亡三首
　　冬夜一何长展转难及晨念彼重泉下杳杳隔千春中闺月皎皎纨素委流尘驰光安可追徃者无复陈凄凄向隅泣无乃女子仁丈夫自有志忍哭虞伤神沉思结中抱恨恨不能申
　　二
　　鸣鸡报早朝出户履晨霜仰视东方星三五不成行念子当此时灯前理衣裳恍然失所在零泪空滂滂
　　三
　　皎皎机中绢拂拭明如雪裁为双中衣罗带纷绾结亲持向我前与我言结发岂足佩下体聊以奉娱恱执此百年心叹息一朝絶人故物自留欲视不忍发藏之箧笥中余香日以歇
　　挽叶进士
　　矫矫松栢枝在彼丘中阿上盘青云端苍翠欝嵯峨惜哉千尺干严霜摧其柯本为大厦用不竟当如何
　　赠李献吉三首
　　西方有佳士于世寡所谐横风整脩翰倐忽超九逵天门限重关屡扣阍者辞济济列仙子冠裳竞追随青云蔽阊阖仰视何逶迤皎日匿西陆驰光难遽回世无鲁阳子坐惜朱顔衰
　　二
　　东风吹我衣白日何杲杲整驾出郭门脩涂浩横潦登山采幽兰日暮不盈抱采之欲何为遗我平生好岂无艳阳花言子好香草丈夫有本性安得不自保寸心茍弗移可以鉴穹昊
　　三
　　烈女守闺室忧日懐寸隂横琴写妙曲繁商激阳林悠悠行路子谁为识其音人生处世间贵在相知心所以采薇士甘饿西山岑
　　答献吉二首
　　欝欝双凤阙翺翺飞云间我皇乗六龙平明开九关下有敢死士批鳞犯其顔白日运苍昊薄暮浮云还一朝啓光耀忠诚良可宣
　　二
　　吾君古尧舜垂衮蓬莱宫止辇受羣善小大必有容缅懐燕邹子悲号诉苍穹彼苍亦何神五月飞霜风至诚变金石何惧不感通
　　逰鲁山城南舎二首
　　猗彼方外客逍遥城南墅初夏苖始盛荷笠事田圃地僻寡邻舎弥旬絶车马红葵生井上青榆防堂下前冈后有岑原泽何膴膴清风林下酌狼籍列樽爼翻思在朝市役役徒劳苦
　　二
　　溪行日亭午暑气稍见侵脱巾坐芳草前有嘉树林白云澹清景绿叶垂繁隂喜无鸣蝉聒幸有好鸟吟久厌区中缘抚兹意弥深浩歌答良友聊用开吾襟
　　中秋十七夜留康徳防饮二首
　　飘风防浮云白曜奄西藏羁人惜短晷眷此秋夜长长夜无与晤所懐浩难忘君子枉光驾嬿婉情未央披轩待流月展转错华觞临觞惨不御对景久徬徨欝雾暧庭隂黯黯如降霜流波委頺魄兹嵗渐以更消长互相谢盛满安可常朂哉君子心谦谦道弥光
　　二
　　客心悲夕隂相顾増烦忧麾杯浩歌起欲去不可留屏营独抚膺仰观熠燿流倐焉四宇豁众星烂以稠防气降大谷浮飚扇清秋昊天舒华魄衘耀西南楼朱门歇笙竽绮陌车马休嗟尔晨明月烛烛安所求
　　咏懐十首
　　北陆无淹晷嵗迈隂已长摄衣起中夜凛凛悲严霜明月丽髙隅繁宿纵以横徘徊仰天汉惋彼参与商形影永乖隔万里徒相望
　　二
　　烈炎灼昆冈乃辨金石坚金石有恒性销铄讵能迁薪樗莫伤桂刈萧毋及兰薫莸不同器清淆本殊源君覩髙翔翼卑栖非所安
　　三
　　英英园中槿朱荣媚朝阳朝阳倐西隤朗月借其光驰辉难久耀华陨不再扬畨畨白马郎皎皎青楼娼容好岂足恃相要在衷肠
　　四
　　积薪以待燔畜裘以御冬为物贵及时余者安足庸金张借地势卫霍承华封冯生守穷巷白首不见容贱者日迍邅贵者日以崇邈彼天上京玉宫阍九重髙髙不可测欲徃将何从
　　五
　　知鸟去恶木蝼蚁恋腐茎复隍啓危满为山忌将成泛观瀛海内巨细各有情哲夫炳身后昧者营其生千金买一壶为豫当及早江湖多风涛舟檝不可保
　　六
　　寂寂沅湘流长江上有枫青蕙縁广隰绿蘅被洲中扬舲泝烟沚遥瞻二妃宫二妃何婉防搴馨振防风觧佩遗下女将以明我衷光采不易合精诚渺难通浮云蔽江臯白日忽已晩还顾苍梧原何时翠华返
　　七
　　飞鸿遵故渚长鸣有余哀北地多悲风霜雪日以催灵乌集君舎君反见疑猜忠信茍不显杀身亦何为始知山梁雉欲下仍徘徊
　　八
　　长安有绮楼文窓结朱防俯视千万甍遥临十二衢楼中弹瑟女容采耀城隅岂无吉士诱失身良为愚廻风入繐帐倐忽白日徂玉顔易销铄不久当何如
　　九
　　白露晞朝日苕荣委清秋长风吹野草飞藿不自谋猥彼众多子安知良士忧覆水置平地一散永不收鼂错忧汉室翻为六国仇祸机茍不测谈笑生戈矛留侯信人杰逝从赤松逰
　　十
　　白玉本自白苍蝇乱其真防言觧胶漆况匪平生亲烈士死道傍贪夫登要津自古皆有然兹恨何当申蓬丘烟雾贝宫欝嶙峋列仙如可期吾将蹑清尘
　　东臯
　　蔼蔼东臯村中有幽人宅茅堂入空林草径无来客林中桂树英容采耀月夕寒香有时匮秋来望攀折
　　赠边子四首
　　自予辞京邑念子守南服嵗序阻欢觏川涂积遐瞩北骛方自兹东轘偶相值聨镳始宋中觧缆及河曲
　　二
　　同车越梁晋览厯多古疆纡迟卫流汭转盻淇水阳感来意不浅道故言已长辛勤眷途语怆恻悲别章
　　三
　　戎马暗中原嗟此逺行子遥遥赴城阙戚戚望桑梓路阻难可通河清讵能俟俛仰君父间出处良在此
　　四
　　欢聚理无恒悲离情有伤况兹征途间讵能久相将浮云兴嵗暮素雪翳晨光挥手自兹别后期应毋忘













　　大复集巻九
　　钦定四库全书
　　大复集巻十　　　　　　明　何景明　撰五言古诗五十五首
　　赠望之四首
　　嫋嫋孤生杨迢迢河水汭平生骨肉亲婉防相谐悦思心起懽燕何况当乖别浮萍寄清流聚散有懽惙与子同枝叶胡为忍离濶愧匪根与株莫能相固结徳人重行义志士轻诀絶慎子万里躯慰我长饥渇
　　二
　　良时不克俱悠悠子行迈行迈之何方乃在万里外泛舟渉江湘道逺阻湍濑我心思桂林倚立増叹嘅河清岂无期柰此日月逝所愿芳未歇及兹采荃蕙
　　三
　　生施于葛枝蔓自纒紏念我同胞人是子结髪友少小钟慈育各言常相守出门有羽翼忽尔离隔久戚戚去兄弟思我父与母种莫种棘种棘恐伤手恩爱茍不亏离隔复何有
　　四
　　絶裾不为忍叱驭宁顾危念子奉明君结义良在兹虽懐垂堂戒委质我所知白日岂不察浮云蔽于斯孤葵慕太阳倾心量不移勿谓长弃捐终当有返期
　　送王宗哲少卿
　　肃肃出郊干行行渉河甸子身被王命驷马辉云电览岳停华隂观都指秦殿思子卫泉流渭浐一以缅平生共肝胆何云异乡县况我离骨肉子也常眷恋忆我连枝树感子同洲鴈子行四方志努力思见靣
　　出城赠韩子
　　晨车去遥遥将子城之隅城隅何所有有荷复有蒲念当与子别思心立踟蹰他人岂无友非子谁为娱折荷勿渉水渉水濡子车安得琼瑶华采掇为子需
　　过吕仲木宅同吕道夫马君卿
　　夏访吕子居乃在北城隂门临古墙渠上有髙树林展席流南薫开轩睇北岑况谐同心友聼此和鸣禽佳人出素帙髙词播名琛亮哉清庙瑟凄其白头吟一弹意不足三叹有余音因之览古寥寥伤我心
　　鸣蝉
　　菀菀庭中栁蝉鸣在髙柯上有西飞燕下有东流河美人堂上坐忘却门前道举头见鸣蝉低头惜芳草
　　冬至
　　北杓指朔南景留严冬中衢返羲驭淑气扇黄钟防阳惧不力固隂宻且重至尊怵时令端拱象钦恭闭关遏行旅执玉罗勲庸天乃群物祖日为众阳宗兹一线晷邈彼九渊龙泰登自此肇复来岂无从圣人谨元始君子履攸终
　　赠田子三首
　　蓬途眷行旅绸缪永兹夕之子遡大江方舟自此适蔼蔼皇邑逰鸣镳并京陌同袍四五人君为逺行客婉防一室内安知形影隔人生重贞固岂必金与石念彼胶漆友喟然感今昔
　　二
　　苍苍季冬夕积雪委中衢三星出东户纎月扬西隅主人乐行觞众賔且停车何况平生友夙昔共欢娯惨恻髙堂上为子重踟蹰山川缅以邈岐路在须防出门慎自爱慰我恒相于
　　三
　　凤鷟去南国徘徊翔紫庭毛羽纷葳蕤霜雪日以零一鸣已旷世奋翅排清防崔巍南山下修竹何亭亭文采忽遐逺伫立望尔形依依北堂隅俦侣念伶俜相聚不须臾一散如晨星我欲从尔去但愧无脩翎
　　七夕刘子纬宅次君卿韵
　　良时届今夕懽觏谐兹方流飚委芳卉清池激防凉仰观牛女星荧荧河汉傍纎月扬西隅浮【一作防】云起中央合离一以怆明晦古难量絷子塲下驹慰我长思望
　　防絶词
　　孔雀慕俦侣囘翔恐相失罗雉为雄雌反覆不成匹白沙搏清水谁能作胶漆本非骨肉亲心志安得一牵纒无己时防絶有终毕
　　玉冈黔国地种竹
　　玉冈一精舎五华东南首崔嵬瞰城郭旷缅开林阜球琳美梁域篠荡卑扬畆峥嵘将军第潇洒文儒囿霜凝防门寒日上铃阁昼褰帷散琴书缓带接賔友风林清夏簟云石静秋牖参差万琅玕照耀双玖连城价自髙倾国貌俱丑缪倚惭蒹葭先凋谢蒲栁上公勲不忘君子名讵朽蛮夷钦镇静风俗化温厚比徳亮无瑕抱节良可久珪璋寡雕琢瑚琏重典守至寳天所悭珍产地非偶阆颠神仙宅瑶水蛟龙薮安知王母觞复为周王夀献从万里余种已千年后灵秀萃于兹积累固所有乐只邦家光斯韵播人口
　　赠君采效何逊作四首
　　霜空鴈絶响风庭叶罢飞念尔别离日凄然芳嵗防城隅明星晳晓闼残月辉不见携手好宵行谁与归
　　二
　　平生寡所谐与子中邂逅防语殊未厌弦柱促离奏目防川上云念攅天边岫河山邈以绵伫立阻懽觏
　　三
　　居人日防束逰子逝飘飖山栖怜雾夕水泛悦霞朝违俗势靡合遗名迹自超愧随衣冠侣振佩青云霄
　　四
　　嵗晏客来归车马一何乱新妆下机笑白髪倚门看未俟春林敷且玩冬花灿闲居有徽音倘付云中翰
　　酬赠王徳徴
　　北方有一士云冠瑶华簮抗身服髙义奋翅翔天林一鸣逺见斥弃置南海浔飞黄本冀产顾盼无千金絶景迈流电岂与泥沙沉邂逅顷三接一言荷知深投赠古锦篇宛聆哀玉音大雅久寥寂斯文竟谁谌皎皎空谷驹生刍劳我心
　　江畬行
　　树谷江上田三年免饥饿富贵茍非道千驷秪一唾匹夫不夺志旷士鲜无过蛾眉召防妬西子蒙诟涴铄金惧众口懐璧诚贾祸蛇龙盘泥沙鲲运海水簸子今还山中食谷且髙卧
　　咏衣
　　凄凄絺绤风惨惨葛履霜无衣叹豳奏同袍感秦章物防申有赠徳音亮难忘新缣托故素温燠念寒凉体裁合情志拂拭生辉光虽云异黄里愿言同褧裳
　　古怨诗五章
　　陨叶辞旧枝飘尘就岐路迟徊决絶意言念平生故泥泥行间泥零零蔓草露岂不畏沾汚为子无晨暮
　　二
　　抗义一何明结志誓不觧对靣有背弃何言万里外陟疆朝采葑陟畛暮采菲所重在徳音容色安足恃
　　三
　　白玉虽光辉瑕疵在其内徒看色笑亲讵识肝胆异势夺恩爱移交离防毁至弃捐岂我伤卑薄乖情义
　　四
　　寸心抱贞固投一安有它讵知所同欢散聚忽朝霞昔为山上石今为浪中沙孰云无转移漂荡令心嗟
　　五
　　清晨临御沟御沟东西流垂杨夹广路躞蹀行紫骝挥鞭不顾返斗酒谁能留嘅焉中道情覆水倘可收
　　情诗
　　出门景将夕入门露已瀼徘徊双户间灿烂三星上玉顔艶明魄一别阻望讵能轻诀絶徒令重惆怅
　　咏裘
　　羔裘故人物持赠何殷勤俭表素丝质光廻锦绣文豹祛未称美狐白安足云意比绨袍恋恩同纩絮温
　　饮酒
　　平生多意气四海盛交逰列筵亘长夜谈辩雄名流杯酒一言合遽将肝胆投入门顾儿女忸怩但懐羞齿年逮今兹世故多所由兴言念亲戚骨肉婴我忧寒宵寡欢悰浊酤聊自谋明灯耀室内盘蔬代庖羞岂必朋与賔妻子前劝酬语笑率真性无嫌亦何尤人生贵止足吾志卑公侯数觞已复醉頽然万情休寄言驰骛子从今任去留
　　送刘御史按淮扬诸郡
　　台臣今按地圣祖旧开疆白云万里来千载还帝乡伊昔草昧初血战尘茫茫一马渡天堑六龙飞淮扬尧阶起三尺禹迹遗八荒江海控形势邦家存纪纲遐哉百年余世变隳其常城社穴狐防当途走豺狼君埋都亭轮再覩司隶章述职属兹嵗廵狩代我王泛舟淮泗急褰幕风日凉鹰隼在寥濶一击乗秋霜
　　逰洪法寺塔园土山
　　塔园欝森萃土山莽廻互迹陈慨徃躅心赏谐秋晤时惟冬气交零木爽登顾袅袅拾层级盘盘折脩歩凭危眺倒景俯槛惊流雾空王涌庙卫贵者留墟墓三门上岌嶪玉柱撑云露白日寳光垂风昼金响度徒兴雍门哀未暇首丘虑珠藏北邙毁石罅南山锢怛焉伤逝心川汜激东骛
　　赠时亮
　　戴子有仙癖时荷金门遇辟谷逰人间嗜酒尚素白日指五岳笑我不能去尔未生羽翼何时向烟雾
　　赠子言
　　张生神骏骨一蹶在衢路虽有万里才未蒙千金顾腰佩白玉环手掷金声赋堂堂烈士身勿为名所误
　　冬夜
　　膏火含朱光玉罇泛清醴闲房宻以静雪流窓户里良友不我适室阻怅伊迩异人非我俦聊酌娱妻子
　　十二月朔日大驾观牲
　　云翳广陌素霰雰层城万乗屯兰甸六辔俨天行轻飚转芝盖重霄扬翠旌剑佩合锵锵龙凤鸣犠人脱衡楅膳宰翼房楹牛羊上廪贮鹿豕大庖盈馨香流秬鬯肥腯奏牷牲宫阙回帝览钲皷感皇情至敬肇兹逹大礼须时成
　　简君采
　　夕防星已罗昼接景将落见靣不须臾何以展契濶侧耳金玉章音响时间作假寐晤清顔倾光岂虚托枉骖怅云辔命席耻尘爵徘徊翳云日伫立眺城郭骈居淹晨暮庶俾私心豁
　　送崔氏四首
　　行车在门端送賔集城隅辕骥难久停振策中路衢盘盘大行谷往念髙堂居还顾望西山层阜蔽皇都回颷赴响飘云奔长徂昔予背乡域睠言返田庐驱车赴燕蓟兹嵗淹七逾何因附羽翼翘首南翔鳬
　　二
　　畴昔衣冠士同逰若云烂懽燕未及终存亡在转盼亡者长沉埋存者各飘散俯仰天地间念之一惋叹出门送我友言返故乡县登髙望古疆河卫浩以漫山川白日防匹马鸣相乱怆恻懐征途令我肠中防
　　三
　　结髪与君友附骥思一鸣君子扬休景遘世垂荣名伊予守屯蹇学宦寡所成握瑜俟知己知己谁为明良时展嬿婉之子复逺行冲颷起阊阖浮云翳太清层城罗宫殿跃马振緌缨长啸歌五噫投策出汉京慨念古人士去之一何轻终焉从子逝富贵非我营
　　四
　　飘飘山上葛累累田中瓠茍非同根蒂纒绵安得固人情易反复结交有新故嗟哉夙昔好乖弃在中路明珠倘无因按剑不我顾深言匪由衷白首为所误亮君朂恒徳永副平生慕
　　寄赠王子衡四章
　　昔饯迈伊始今懐缅犹故城憇屡淹薄舟逰一洄溯弭节指頽景揺车首东路仓皇抗手别邈絶赏心晤
　　二
　　赏心睠景光川汜渺徂征窜身穷海上卧疴天边城倾欹岛岸坼蹙沓波楼惊飘音承来讯颇叙栖泊情
　　三
　　栖泊倦淮堧量移遂山郭沈迷谢簿领褰开尽岩防云翔叶县鳬风唳华亭鹤果谐宣城兴复枉临海作
　　四
　　临海叠灵巘洞壑丹霞林名胜纪图牒仙圣秘幽深俗营迕防尚旷懐俟同心倘追凌风歩防响升云岑
　　集吴子寺舘
　　首夏憇秪园逰息觧冠簮窓楹抗疏敞殿宇閟深沉绿竹带隂渠丹霞缀阳林既枉髙人躅亦恊静者心琴书散烦虑钟磬发幽音清言忘朝昃思超古今
　　夏夜薛子宅
　　飘风激疎牖飞雨散髙庭白云防华月青天垂列星褰裳望西苑园树发青荧隂舘辟炎埃峻槛临岩亭泠泠朱夏井肃肃夜扄披雾聆霏谈逍遥畅神形逰心娱竹素此乐诚可经
　　赠君采
　　萧散综琴书疲疾谢回乱清云泛防暑【一作兰渚】白水激文澜于心懐我友翩翩振词翰比室谐言晤抚景恱流翫孔公讃龙蠖荘生明吹万理感由神诣情赏非虚叹鄙哉辨雌霓安知覩河汉愿投忘形契去适无穷岸
　　髙桥【以下秦集】
　　飞梁何袅袅袅袅飞涧中窈窕入青霭蜿蜒垂白虹俯壑聆迅湍攀崖挹廻风防干既重复结搆亦玲珑穿石凿坤艮架阁凭虚空羽填乌鹊岸力坼鼋鼍宫设险固天造扶神岂人工圣代文轨一絶域賔王同梯航无外至筐篚倐然通懐哉絶栈智逝矣当关雄钦诫慕在徳其亡守无穷
　　姜子岭至三岔
　　出岭上云霓入谿下烟岚髙髙不可极杳杳讵能探朱崖秀夏木石壁映寒潭千林览葱旧百丈窥澄崩奔谷响赴隐曜川光含登陟力不辞险阻情已谙潜渊羡垂纶越巘思停骖振策岷峨西扬帆江汉南临深匪忘惧履坦但懐慙
　　青石崖栈
　　侧行青石栈谁能久延竚防板连曵云喷泉洒飞雨迅流西囘激峻坂东折屡隤岸互倾欹危梁袅撑拄饮猿骇防鳞立马接翔羽慎尔千金躯永念垂堂语
　　寄粹夫四首
　　伊昔京室娱安知岐路戚君就河内栖予从关西役同源异流止抚事乖心迹终尔返轮鞅音尘慰岑寂
　　二
　　肥遯世久钦苦节晩逾峻悬萝邈莫攀翠壁迥千仭防心道与超晦迹名反近将遂谐龙蠖混然保贞顺
　　三
　　昔闻孙登啸千载识其音岧嶤百门上髣髴三湖隂鸿举已寥廓鸾响犹空林旷哉既徃古契此徴于今
　　四
　　阮公虽旷达于道未真见石髓不可餐赤文讵能辨服理昧情性物矜神诞傥君示中行遥垂大人撰
　　送刘笔峯暨从子黄岩赴省应试
　　年少刘家郎绿鬓顔色鲜大者气孤卓小者骨奇权珊瑚碧玉树照耀森我前相看如二阮俱为竹林贤向人长揖别白马垂防鞭朝出长安门夕至晋水边晋水生秋风桂叶吹香绵迢迢月中楼夜冷蟾兎眠二子独先登举头叩遥天衣裳结防雾金粟枝联翩众人望髙躅飘如云中仙丈夫生有才即使功业传君看竹下人落魄空自怜春风杏园花拟待双车还



　　大复集巻十
　　钦定四库全书
　　大复集巻十一　　　　　明　何景明　撰七言歌行三十一首
　　乞巧行【以下使集】
　　鹊桥崔巍河宛转织女牵牛夜相见岳阳女儿迎七夕乞巧楼高高百尺华灯明月光窈窕结防蟠花绮罗绕富家女儿恃娇小年年乞巧不得巧贫家女巧世所稀只为他人缝嫁衣须臾露湿金剪刀双星渐没河渐高人间天上两迢遥歩袜仙裙空寂寥君不见古来巧拙何足语岁岁楼前竞儿女
　　古松行
　　岳州地多古松树千株万株植官路故老犹能记岁年行人不解知朝暮临江西来烟雾起夹谷连山一百里黛色寒通七泽云秋声夜卷三江水郡城之北江水东鄂王祠庙丹青空英雄为谟本宏远古木至今多烈风忠魂义魄杳何在故物依然见遗爱繁枝百世人不剪直气千寻我当拜六年前过蒲圻城古松隂中三日行空山倒挂雷雨黒盛夏常贮炎风清邮亭传舍总萧瑟郁抱烦襟亦飘逸回岩峭壁奔洪涛老蔓长藤翻白日只今复向巴邱道野草渐多松渐少仄径孤根半蚀苔夕阳几树空垂茑昔时所见合抱材断枝落叶随蒿莱过客山中想清籁行徒道上愁黄埃辇山舆岭万千重半作豪家楼上栋古人之力今人劳大厦明堂不得用年年官吏催斧斤故老虽怒那敢嗔傍枝出地子成树野妇山樵摧作薪驿前数干聊可数我忽见之再三抚霜皮露甲如虬蟠雾鬛烟鬟学龙舞隂森气象凛犹昔翠色长标不可侮荒林旷野识者稀终为谁家起廊庑回首鄂庙秋山阿庙前之树无高柯鬼神诃防亦徒尔英灵不返将如何达人且勿怨摇落志士胡为伤轗轲君看世事尽如此拔劔听我松前歌
　　津市打鱼歌
　　大船峩峩系江岸鮎鲂鱍鱍收百万小船取速不取多徃来抛网如掷梭野人无船住水浒织竹为梁数如罟夜来水长没沙背津市家家有鱼卖江边酒楼燕估客割鬐砍鲙不论百楚姬玉手挥霜刀雪花错落金盘高邻家思妇清晨起买得兰江一双鲤簁簁红尾三尺长操刀具案不忍伤呼童放鲤潎波去寄我素书向郎处
　　偏桥行
　　城头日出一丈五偏桥长官来击鼓山南野苗聚如雨饥向民家食生牯三尺竹箭七尺弩朝出射人夜射虎砦中无房亦无堵男解蛮歌女解舞千人万人为一户杀血祈神暗乞蛊沙蒸水毒草根苦上山下山那敢蠢尔苗民尔毋侮虞庭两阶列干羽
　　省中公防
　　今日何日公防防紫薇垣下填车盖摠戎太监争邀呼御史中丞立相待坐花馔玉绮席陈愧我何能居上宾劝酬尽是文武士列坐俱为藩臬臣广堂潭潭长百武堂前挝钟复捶鼓击石弹丝逐横吹清歌缓节随轻舞酒阑起酌明烛前横金鸣玉声交衢夹道灯火乱仰看月出楼台间诸公豪俊世希有协恭同寅重边守幸时四方不用兵簿书之暇得饮酒只今天子布洪仁九州四海俱同春清风想见唐虞出玉座欣瞻日月新诸公于此复何虑矢志盟心思致身
　　盘江行
　　四山壁立色如赭盘江横流絶壁下惊涛赴壑奔万牛峻坂悬空容一马危丛古树何隂森寻常行客谁敢临猺妇清晨出深洞虎羣白昼行空林沉潭之西多巨石短棹轻舟安可适日光射壁蛮烟黄雨气蒸江瘴波赤土人行泣向我云此地前年曽败军守臣秪知需货利将士欲茍图功勲英雄谟防自有术窜妇奸男何足论营中鼓角连云起阵前临山后临水烹龙酾酒日酣乐传箭遗弓尚惊喜战马俱为山下尘征夫尽向江中死遂令狐豕成其雄屠边下砦转相攻千家万家鸡犬尽十城五城烟火空夕阳愁向盘江道黄蒿离离白骨槁魂入秋空结怨云血染春原长寃草只今殊域来归王高墩短堑俱已荒牧童驱羊上茔冢田父牵牛耕战场惟有行人行叹息闻说盘江泪沾臆
　　大石关行
　　青山千仞城百尺云中嵳峩列万石关门控险鐡不如万人可望不可逾蛮兵一朝杀关吏驱马入关履平地山头矛防多于草弩箭射甲如射缟当关秪用一夫力胡为万卒犹难保君不见山上城堞毁楼倾四壁立青狸苍兕朝对啼白蒿黄云暮愁入
　　栖鳯亭【为黔国赋】
　　将军园中何所蓄十尺亭子四靣竹亭中一榻千巻书将军昼游夜还宿元勲甲第高入云竒珍异玩穷海陆将军雅性不茍嗜只爱亭边万竿緑旧家风节传累世见此胜如见乔木根株盘据几十年出地皆成老龙骨旧干扶踈已作林新梢复见高于屋新梢旧干森相向百丈空云寒突兀先公开圃一何勤引水分畦费营筑石间斸雨移紫琼沙上耕烟长青玉至今遗爱思莱公万古看诗想淇澳将军能武兼能文展巻一目数行读只今世守清白操春风如温霜如肃闲时高卧园之中此君亭亭对幽独月轩夜坐呈夏簟风榭凉慿除暑服空冥缥缈闻笙竽户牖清虚映籖轴昆池歌动黄鹄高洞庭笛横白云哭瑶瑟一鼓潇湘亭氷绡再冩筼筜谷忆昨路经岭徼来佳植全稀多朴遫山深苦竹啼鹧鸪地僻枯篁宿麋鹿何期得到将军园一洗胸中十年俗清晨邀我促席看半日卷帘犹不足我闻竹生玉河湄开花结食鳯凰啄将军文采真鳯凰凢树安能动高目愿将音响入箫韶奏我亭中栖鳯曲
　　黄陵庙
　　黄陵峡中滩水多黄陵庙下难经过峩峩巨舸牵百丈橹折樯摧不得上江风萧防笳鼓哀庙门遥向枫林开徃来落防泊江口俎牲呪神酾神酒南船下峡疾如箭岸草汀花看不见巉巗乱石撑如麻云间浊浪迷三巴千里舟中坐超忽回首天西断心骨
　　关索岭
　　噫嘻吁崄何天设之危艰下有奔雷歕雪之飞壑上有悬崖石栈百折而造天嵚崟兮巉巗回复兮盘盘行人雁陈而鱼贯计分寸兮跻攀飞鸟兮折翼猴猱兮无援茍失足殒岩而落箐兮曽不足以充虎蛇之餐朝不见日夕不见月云烟惨惨兮昼夜寒噫嘻乎何天设之危艰我来倚絶壁而长望盖不知蜀道之为难
　　大梁行【以下家集】
　　朝登古城口夕借古城草日落独见长河流尘起遥观大梁道大梁自古号名区富贵繁华代不殊高楼歌舞三千户夹道烟花十二衢合沓轮驺交紫陌鸣钟暮入王侯宅红妆不让掌中人珠履皆为门下客片言立赐万黄金一笑还酬双白璧带甲连营杀气寒君王推毂将登坛弯弧自信成功易拔劔那知报怨难已见分符连楚越更闻飞檄救邯郸一朝运去同衰贱意气雄豪似惊电杨花飞入侯嬴馆草色凄迷魏王殿万骑千乘空云屯绮构朱甍不复存夜雨人归朱亥里秋风客散信陵门川原百代重囘首宋寝隋宫亦何有游鹿时衔内苑花行人尚折繁台栁繁台下接古城西春深桃李自成蹊朝来忽见东风起薄暮飞花满故堤
　　蔡州行
　　蔡州城高高且壮四十年间兵不向旌旗忽乘雨雪入一夜开门纳兵仗请降尽是洄曲军拒战不覩牙城将鞬櫜将军拜道左绯衣小儿来天上州人始识裴丞相
　　流萤篇
　　广储六月清无暑流萤暗逐薫风举始见昏连万户星更看夜照千门雨千门万户竞高低拂槛萦廊乱复齐碧莎映水光初逈緑栁栖烟影乍迷水光烟影飞还歇肯使炎精昜沦灭带火终须避太阳含辉却自亲流月长信宫中一叶秋玉阶金阁见萤流贵嫔罗扇开香箧侍女珠帘卷画楼谁家怨妇缝缣素当窻忽见流萤度蟋蟀床空寳瑟寒鸳鸯机暗孤灯暮萤飞萤度自年年却笑明珠按劔前莫言腐草无生意莫道寒灰不再然还将斥鷃鹍鹏语三复庄生第一篇
　　观涨
　　五月十日雨如射西山诸溪水皆下大陆朝迷牛马羣疾雷夜破蛟龙罅洪涛冥冥夕风急白浪闪闪山水亚浮波喷沫来崔巍巨邱欲没高岸頽咫尺莫辨天宇濶仓卒但忧坤轴摧固知一苇不可济虽有万弩何由回农家夜起筑隄障妇女走观色沮丧恶少迎人争渡喧父老擕防登城望门前秪讶海势翻井中暗觉潮声上忆昨曽为万里行洞庭灔滪何渺冥鲸呑鼇横那可测盘涡骇浪谁能平只今梦寐时作恶闻此终夜令心惊旋看雨霁势亦止沙嘴忽落千尺水杂花蒙蒙夏壖静细草青青夕洲靡行人褰裳掇菱荇稚子垂竿取鲂鲤眼前喜愕俱已忘就中消息谁为此
　　寄赠张方伯
　　君侯风神有竒格秀髯方瞳兼广额少年甲第已峥嵘壮岁功名更辉赫长淮之西古蔡州我侯清风千载流行人尚闻歌叔度童子犹思迎细侯出叅方岳声雷动复道中州又栖鳯大省才贤岂易推巨卿名位由来重黄河清洛静风埃少室乔嵩云雾开行见虞廷咨岳典共看商室济川材忆昔别公汝水上太行西来隔千嶂抱病还依故里居有懐空向夷门望夷门道接大梁东车轮日日度春风道傍为问南来使早晩朝端召防公
　　木槿花歌
　　朝见花开暮见落人生反覆亦相若夜来白露洒园藿已是繁华不如昨朝花枝上鬬绰约暮花辞枝竟何托持花为谢青楼女镜里容华不待汝
　　听琴篇
　　美人横琴坐我堂酒阑为鼓三四行灯孤月明客不发弦悲调急秋夜长吾家瑶琴久不拭金徽玉轸无顔色感君对此如有情一弹使我三叹息樵歌响答山涧幽楚歌慷慨云夜愁潇湘猗兰稍平逸四座但觉清商流始闻白雪停翠竹烈颷吹我溪上屋忽然翻作广寒游知是霓裳羽衣曲含宫移羽何舂容泠泠万壑吟风松烟岑一夕怨鸣鹤江天何处惊蟠龙我初好音惟好此横笛短箫徒聒耳平生颇抱钟期懐四海难逢伯牙子今夕何夕愿不违为君击节泪沾衣高歌雅和人世稀河转参横君莫归
　　懐三吉士
　　黄河西来走蜿蜒睢漳之水相荡泊少室王屋俱峥嵘太行林虑朝中岳含灵萃异几百年中产三士诚磊落神标秀骨自殊众水之文蛟山之鹤十年戢鳞在烟海一日比翼栖云阁蔡君通朗及众艺马氏多才歩前作昂藏崔子抱羣经径操巨舸从伊洛文昌郁郁高中天出入彼此同辉防玉京神仙皆有侣茅斋野人少相托平生契谊懐数公眼底安得常相乐眼底安得常相乐聨牀并辔今如昨
　　观打鱼用东坡韵
　　大鱼跳波如掷块溪日溶溶照金背小鱼呴沫沿岸行潜向沙边翻荇蔕家僮举网欣得鲜持向庖丁割为鲙磁甖始见红尾摇霜刃旋看锦鳞碎我虽爱此不忍食悔不先教放溪濑自爱含生天地间宁知失意波涛外嗟哉小物尚有然人间得丧谁得防君不见鲲与鲸钓者持纶空尔思倐忽乘云下沧海
　　孤雁篇
　　孤雁北来来几时穷冬无侣鸣声悲云长路渺去安极日暮天寒飞更迟洞庭潇湘落秋水苦竹黄芦一千里清怨时从鸣笛生断行暮逐哀筝起尘沙关塞愁转蓬随风且落江湖中微躯幸免庖人俎短翮长辞猎士弓君不见陇山鹦鹉解人语一生自恨黄金笼
　　北风行
　　古申城边秋风落北风夜复作冬烟雾巻寒沙白昼雷霆出隂壑寒沙隂壑昼难开万里悲风何壮哉高空落木下不止长路断蓬吹更回严威着地坤维裂鹰隼入谷龙蛇结寒云冻月光杳冥荒台古林气栗冽郭西村舍虽近城萧条尽日无人行门前但闻衰栁折墙外秪听枯桑鸣邻翁岁暮缺衣褐茅屋欹斜用绳防尘生釡甑暗不扫寒入肌肤利如割堂上书生感岁侵临风三叹不成吟暮花飘扬不可见病叶憔悴伤人心出门黯淡天无色冲颷四来山为黒黄河欲度波浪隂沧海无梁星斗仄严霜大雪来几时葳防朱鳯号南极
　　雨夕行
　　城头雨脚黒不断堦下冻潦流已满出门咫尺无所适积雾连云接平坂城中佳人沈与赵我忽思之费招挽赵子闭门卧不出沈生冲泥来独晩临堦下马入我堂琅琅高咏不可忘瑶徽浮尘为我拭磁甖浊酒为我尝西邻彭生亦豪士四壁风雨卧一床隔墙深夜呼即至三人团坐倾壶觞须臾檐雨乱沾席牎风萧萧动烟栢照夜青缸寒向人促曙红罏暖留客请君再歌我击节晨鸡已下西城陌呜呼人生欢乐难再来古人满眼俱尘埃何况与子异乡域此地相逢能几回
　　白雪篇
　　颷作雪龙沙窟万里吹花度南麓千门九衢堆已遍翠崖丹壑沾应足曙辉寒素积崔巍中天照耀琼瑶台羲和不知六龙在仙人遥乘万鹤来依楼傍槛坠深院轻罗白纻谁曽见已将弱舞鬭回风未遣明姿让流霰城中车马不动尘党家金帐暖围春岂知穷巷衡门里亦【一作无】有当时高卧人
　　雨雪呈望之
　　北风萧萧天雨雪洪川大陆氷嶙峋城闉咫尺不可越念子郁郁伤我神十年骨肉更知已四海兄弟今何人夫子风流本絶世致身况在万里津顷聆清辞叩哀玉复睹高价收名珍愚弟病归卧邱壑山中日与蓬蒿亲喜看结驷来天上又许题诗到水滨嗟哉十日不一见眼底胜防真难频茅檐白日苦太短秪有长夜堪留宾瓦罏木檠亦不恶梅花栢叶俱鲜新只须对此共歌笑莫使离别成逡廵
　　寳劒篇
　　戴仲鹖将赴春官来别何子何子作寳劒篇赠之其辞曰
　　我有双龙之寳劒重之不减双呉钩雄游九天横素秋防鸣匣中声啁啾扶风豪士邯郸侠千金在傍不敢酬雪花星文照玉玦赠汝慰我心所求汝今年才二十四北上长安见天子手翳鳯凰跨骐骥肝胆义气无与比杏花江头春风起緑袍青绶带秋水想见提携白日前更看结佩青云里我初铸此良已劳昆吾鐡冶风雷号寳鞘玉珥黄金错何以系之赤锦縧砍地翻虞沧溟倒倚天未觉虹蜺高十年在匣尚未试尝恐弃置成铅刀君不见丰城紫氛埋古狱星辰夜摇魍魉哭竒器逢人自有时肯使尘沙竟湮没又不见蓝田寳山空突兀顽石却指神锋秃平生虽有百炼钢一用不谨为弃物吁嗟戴生尔无忽
　　寄王軄方
　　故人王郎天上客一岁寄书凡两束山中病夫俦侣稀念子不见心转郁长淮浪高河无梁我无羽翼到尔傍京师南来四千里春鸿秋雁毎相望【一作莫相忘】
　　寄李空同
　　黄河腊月氷十丈纵有鲤鱼那得上楚天鸿雁避霜雪未得逢春难北向康王城边沙草曛梁王台上多暮云野人岁晩谁相对桐栢山中空忆君
　　岁晏行
　　旧嵗已晏新岁逼山城雪飞北风烈徭夫河边行且哭沙寒水氷冻伤骨长官呌号吏驰突府帖连催筑河卒一年徴求不少蠲贫家卖男富卖田白金纵有非地产一两已值千铜钱徃时人家有储粟今岁人家饭不足饥鹤翻飞不畏人老雅鸣噪日近屋生男长成聚比邻生女落地思嫁人官家私家各有务百岁岂止疗一身近闻狐兎亦徴及列网持矰徧山域野人知田不知猎蓬矢桑弓射不得嗟吁今昔岂异情昔时新年歌满城明朝亦是新年到北舍东邻闻哭声
　　嫦娥图
　　月宫峩峩冷光射桂树长生花不谢玉宇琼楼闭早秋金蟾银兎啼寒夜夜寒露下歩瑶台罗袜仙裙冉冉来屏障乍开云母隔帘栊遥望水精开明星迢渺斜银汉谁拟丰神传素练霓裳羽衣世莫闻雾鬟雪貎人难见灵药空疑后羿妻吹箫跨鹤几人迷君欲遨游广寒殿直攀万丈青云梯
　　胡生行
　　近时逢人论术数胡生相法称独歩闭户时看神相篇然灯夜读石室赋吾观此术非荒唐异人歴代各有长我朝名家亦不少神妙无过袁栁庄君学本从袁氏出识鉴至今如画一为客十年凡几更阅人四海无一失初从燕市度生涯一日声誉传京华衣冠毎动公卿座车马争迎贵戚家自从仗劒离京域当时朝士无相识已徃豪华不可论只今形貌犹能忆漂泊江湖不自伸袖中书在半埃尘穷途反遭俗眼士末路难逢好事人昔闻燕邸招艺匠袁生抱术金门上文皇自有天子须羣臣尽是封侯相君臣千载当一时雅鉴风神犹在兹才殊未可寻常得数偶还教际防竒古来相心不相体眼前贫贱那能拟志士翻居草泽中贵人多在尘埃里胡生谓我顔色竒愿我已是云壑姿希夷不识钱若水麻衣道士应当知
　　袁惟武山水图
　　源潭窈窕开层岛叠岭撑空互倾倒人家万树隔村原细雨冥冥春更好清江柴扉映春草樵歌渔唱归林早帆色遥随返照回岸沙却被垂杨扫袁侯此图爱藏防画手莫识马与顾挂壁盘纡见岩壑开牎拂拭生云雾呜呼此图侯当珍重留壁间万金莫买真江山
　　大复集巻十一
　　钦定四库全书
　　大复集巻十二　　　　　明　何景明　撰七言歌行三十八首
　　归来篇
　　君不见陶公饮酒负竒气平生下笔五千字不肯上书干明主安能束带见小吏归来不愿千顷田但须囊中有酒钱男儿委身事权贵摧眉折腰诚可怜朱君雄豪气如虎风期直与陶公伍青袍银带不复视壮年弃官如弃土雅性好酒兼好文眼中富贵岂足论五花换酒召宾客千金买书遗子孙人生百岁终萧索如子从容胡不乐未似原生少宿储却比苏家多负郭长安陌上久离羣予亦还山卧白云南岩桂树花自发岁晩相看一望君
　　雪中宴袁挥使惟武宅
　　四郊飞雪暗高城北风怒号天杳冥将军宅中昼击鼓哀筝鸣笛罗后庭我时冻吟在西野忽见将军送书者开书读罢喜即行邀我入门方下马凝辉绚素开帘栊流风回霰满堂中青氊帐高雪不湿兰灯夜照氍毹红卿家父子皆好客能留对雪欢今夕已防称寿奉千金况复徴歌出双璧梁园宾客多交游谢家兄弟尽风流古人胜事长已矣吾辈优游亦尔俦
　　鸿门行
　　沛公昔日分义军旌旗十万西入秦山东诸侯皆后至咸阳万姓思为臣项王东来怒如虎置酒朝防鸿门下门前壮士拥盾入座上小臣拔劒舞争雄较胜未可量相防杯酒成仓皇挥刀醉击玉斗碎揽带空悬寳玦光沙丘城边祖龙死芒砀山傍匿天子泽中夜闻白蛇断灞上朝防赤云起君不见刘郎供帐出秦宫宫中火照三月红英雄为谟自有术亚父徒知杀沛公
　　垓下行
　　咸阳原上失秦鹿戍夫入关竞驰逐君王自负十尺躯傍人更讶重瞳目横行按劒一何威叱咜四海随指挥诸侯西向受金印壮士东归尽锦衣隂陵道中夜失援垓下孤军独迎战百万王师来震天八千子弟随飞电自言百战当一身宁知一败损威神美人帐下防无主骏马江边弃与人楚歌声高暮云伫孤灯对酒不语盖世英雄力拔山一夕悲哀泪如雨君不见三军缟素行负戈乌江不渡愁风波古来失道众所弃父老虽怜将奈何
　　长歌行赠旺兄
　　兄为吾祖之长孙能将孝义持家门耕凿不随时俗改衣冠颇有古风存我家东冈旧乡土谷有田场桑有圃诸弟諠哗逐城市兄也萧条守环堵仆僮驯雅妻更良男女膝下皆成行女长适人止近里男大为农不出乡只今汝年六十七我翁为叔汝为侄岁时相防如父子登堂过庭礼不失弟昔省兄尽兄懽夜秉灯烛罗杯盘兄前劝饮嫂劝餐留我一月相盘桓自从离兄仕都下都城谁是悠悠者万户清晨霜满裘九衢白昼尘随马朱门金鎻午未开我曹不敢骑马囘此时吾兄正稳卧日高户外无人催爱兄好静谢尘网一巻道书常在掌托身未肯附年少举手何曽揖官长顷来生事日防微种麻自织身上衣少儿从学长干蛊我兄心中无是非君不见人间岁月坐相迫胡为东城复南陌兄今已作白头翁弟亦长辞青客山中桂树况逢春谷口桃花更照人花前树下一壶酒弟劝兄酬不畏贫
　　短歌行赠贾西谷
　　城西草堂日无事广文先生骑马至先生雅性嗜林壑为爱吾庐有幽意长溪风起寒日冥晩云含白冬树青山城沽酒不易得为尔且系双银瓶先生好吟近颇酷手书佳句已盈轴灯前朗咏三十篇一一徽音中金玉顾予疎陋非良俦感君过野常优游城中岂无万户侯金盘玉馔不少留从来富贵安足慕水上浮沤草头露君不见贾生自负洛阳才南迁且作长沙傅
　　汉将篇
　　汉家西北烟尘起烽火夜照西京里单于奔【一作崩】腾一万骑关塞逶迤五千里飞符揷羽募精强连营列阵扫边疆已见将军屯细栁更闻天子猎长杨长杨羽猎兵威振叠鼓鸣钲闻远近龙虎遥分天上军鱼蛇徧阅云中阵长安騘马侠少年金鞍玉辔鐡连钱共防拔劒追骄子自许弯弓射左贤惊风昼起边沙涨疎勒黄云迷所向饮马寒临月窟傍驱兵夜度天山上降旗欵节树戎城巻斾回旌入帝京征人半死龙庭战壮士俱标麟阁名麟阁功名不易得贵臣良相徒顔色边人尽道李飞将还汉谁言苏属国玉门关外朔云愁燕颔书生亦白头君王自忆亷颇辈义士羞称万户侯
　　孤鹤篇
　　我家孤鹤李侯赠霜仪皎洁三尺高向人似矜短羽翼失侣岂免长呼号赤霄青云暮延伫天长路逺飞不去日来秋塘啄苦蓼时向空墙倚脩树忆昔初在山人家雌雄和鸣闲且嘉夜寒对舞庭中月日暮双栖岭上霞李侯平生重幽德致此逺自东呉国金栊玉槛脱相送异种竒毛惜不得一自天涯失旧行垂头戢羽空徬徨朝闻横笛音相和夕对鸣弦影自伤荒堦雨湿多泥滓毛翮摧頺风不起奋迅那推一鹗先昻藏且在羣鸡里吁嗟人世是还非华表千年更一归蓬莱宫内青瑶树防接文鹓比翼飞
　　冬雨叹三首
　　季冬十日雨不絶寒烟冻雾何凄凄城头无由见白日坂下秪是愁黄泥乡中饿叟纳官赋白头赤脚行中路薄暮临河望郡城水深岸滑何由渡
　　二
　　一冬枯槁雪不集细雨冥冥高岸湿天边鸿雁安所归岁晩蛟龙不得蛰昨闻汝北多死亡横尸委骨官道傍我里四邻久已出到今不知死何乡
　　三
　　西望千峯万峯连出门朝暮生云烟日傍雨脚下平地风外涛头冲逺天急颷北回振林薄白昼狐狸行近郭城下饥乌啄死人苍鹰侧来怒相攫
　　懐旧吟赠阮世隆
　　君家高楼对芳树开宴曽留三日住铜槃绛爉暖照春金壶银漏寒催曙知君重义多豪游满门宾客为我留瑚不避鐡如意骅骝皆纒金络头尔时北上与君别蔡州城外花如雪梦里犹寻汝上云醉中却忆淮西月丈夫富贵各有因如君立身亦不羣行年四十未白发生儿十八期青云君从秋日遥分手我向东风一囘首山下长搴旧薜萝楼前应长春杨栁
　　官仓行
　　长棘周袤三丈垣高门鐡鎻缄两关黄须碧衫下厫吏白板朱书十行字帐前喧呼朝不休剪旌分队听唱筹富家得粟堆如邱大车槛槛服两牛乡间饿夫立墙下稍欲近前遭吏骂
　　除夕醉歌二首
　　今岁相逢惟此夕美人金罇莫虚掷千金一刻真可惜夜久衾帷望河汉寒星欲没明灯烂长歌坐待东方旦
　　二
　　孤城岁徂叹幽独举觞醉饮城西曲野风萧条山雪暮寒梅无花栁难緑今年今日不可留明日明年更可愁山中纵有如渑酒春花烂熳与谁游
　　醉歌行赠柴逸士
　　今年中秋与君共举觞待月城西宅良夜清尊逢故人空堂明烛留逺客山城暮云黯未收流烟何时散高楼清风徐来劝我饮明月不至令人愁君是长安旧相识坐论旧事还相忆金市豪华如梦寐玉京仙侣无消息人生去住安有同有如长风吹断蓬得随江湖扁舟外不恨关山横笛中酒中云散天如洗月明忽堕金罇里起防皓彩发青峦坐见流光盈緑水濶舞高歌夜未央揽衣击节为君起
　　和献吉送公顺
　　君不见池中鱼君不见泽中蛇一朝羽翼起烟雾向时头角盘泥沙神物舒巻各有时男子岂得常在家君今年才四十余双驷马高盖车手中持文符腰下佩辘轳登山采球琳渉水采瑚吁嗟至寳今岂无莫使和氏空号呼
　　古峯画梅歌
　　空江月堕孤山晓直干横枝疎更好夜来梦破碧窻虚残雪半庭寒不扫小桥水浅影初斜野径风清香未老霜魂月魄独俜停玉骨氷肌自枯槁溪头数防瘦花明坞云漠漠林烟渺逋翁湖山诗思闲寂寂柴门春醉倒山亭昼午鹤飞还一声长笛江门悄
　　登山吟
　　风吹葛蔓石磊磊萝薜摇烟映山鬼我行登山采石耳长歌捎林暮风起君不见寺傍桃李飞如霰青春已破白日晏万事尽付东流波高飞且叹南来雁
　　落花叹
　　君不见树上花东风吹始开东风吹开更吹落世间有乐宁无哀汝南何生未三十头髪未白心已灰见此落花三叹息东风吹去何时来
　　复见阮生行
　　阮生别我尚总角三月不见冠峩峩未知华实竟何似眼防玉树成枝柯君不见世间日月翻如波昨日黒髪今则皤龙驹千里汗成血道傍老马空蹉跎人生少时不努力齿大身长嗟奈何
　　古井篇
　　君不见城邉古井荆棘荒沙崩雨塌官道傍当时碧甃映朱阁黄金阑干银作床美人铜瓶响哀玉宁知委弃同悲凉梧桐花干藓花澁鹭鹚侧窥蚯蚓入百丈寒泉尚堪饮心长绠短空愁立
　　古松歌
　　贤隐寺傍之古松竒絶可比徂徕峯问之故老迷岁月但见皮肉屈疆苔藓裂高枝上掣冥风回柯反扫隂崖雪藤飜蔓巻空林黒集霰流烟岂终极斧斤相顾思盘错梁栋谁来夸正直昔予山游驻车马行吟屡憇兹松下松根老僧为开径野色岩姿坐生暝叶暗秋灯殿深花香晩饭斋厨静一年幽忧不到此宁知摧折空山里龙盘虎拏终有神白骨苍鳞半枯死沧波古岸霜气夕硉矹犹防数千尺石上连朝走云雨山中十月飞霹雳千灵百怪相防诃过客居人尽怜惜君不见泰山五大夫零落今防在何处沧海空流使者槎悲风暮起将军树呜呼人生富贵竟何益松乎松乎吾当为尔诛茆傍青壁
　　陇右行送徐少参
　　陇右地长安西行一千里秦日长城号塞垣汉时故郡称天水圣朝扫荡无烽烟射猎之地为桑田熟羗卖马常入塞将军游骑不出边知君风采古遗爱扬筞传符度关内父老三秦望节来葱岭诸遮马拜开藩分道镇边尘居守廵行歴几春熊轼朱幡今岳伯豸冠白笔旧台臣瓦亭之西半山谷土室隂隂连板屋落月孤城清渭源寒云古碛黄河曲十年此地曽游歌别来风物今如何竹花秋临鸟防穴杨叶夕渡鱼龙波回防万里风云色少小趋庭泪沾臆相送悲吟不尽情关山陇坂高无极
　　游西峯示四子
　　今我不乐游西峯喜有四子来相从日长古寺风景静蜀葵始青榴始红彭生旧时同游者毎遇游山先跨马徐生爱山欲留宿朝见青山独开目自云邑城尽原野颇恨无家傍林谷陈阮二生皆少年陈生家亦近此山阮生志不在山水骑马欲行仍复还吁嗟汝辈各努力此身防见生羽翼乘风高举或远游安得久为山人留他时倘愿骑黄鹄随我江边伴白鸥
　　甄邦治行乐图
　　黄金虽有余不如常乘下泽车紫绶结腰下不如常骑欵叚马人生富贵皆有忧岂必只愿封公侯君今出有骏马更轻裘及此壮年当出游西飞日月如东流君不见马少游
　　长安大道行
　　长安大道如直车马相逢不相识金鞭玉毂共争先日日红尘大道边七贵门前罗将相五侯座上列神仙五侯七贵同杯酒万骑千夫尽奔走一言得意贱可贵百计奉身无亦有杯酒经过日共游比权并势暗相谋才见黄金结兄弟忽防白刃起仇讐薫天灼地期长久覆雨飜云亦随手富贵谁言福作门骄奢终与祸为邻瑶台歌舞新更主金谷池亭别与人豪宾贵客如风霰鞍马当时倐雷电得饱空闻鞲上鹰附炎不见梁间燕寻常只道泰山安顷刻宁知沧海变秋来春去互推迁物理相寻是等闲岂知盛满衰仍至岂识忧从乐极还独怪梁生何感拂袖长歌辞汉关
　　入京篇
　　轩车若水流宫阙似云浮畿甸一千里山河十二州城中甲第共崔巍别起云甍接露台旭日才临万户动飞尘遥见九关开九关鸡鸣竞车马百僚已集金门下入衞皆为龙虎军来朝尽是貂蝉者天子乘春览物华霓旌羽扇五云车六龙不驻千官仗匹骑常过七贵家七贵家连鳯城里转日薫天势无比池榭春来锦绣围楼台日暮歌钟起复有蒙恩过董仇执柄持权得自由不使府中除将相直教门下谒王侯王侯贵人慕豪富意气相防益骄妬未惜朱闲騕褭驹岂论金谷瑚树托身日月有光辉举翼风云多防遇可怜汉室盛衣冠杨雄蓬巷独饥寒终岁校书空闭阁十年执防不迁官公孙射筞取卿相李广冯唐徒自叹
　　送熊廷振之楚藩
　　燕京春色花太半豫州杨栁风吹断南雁新冲汝雪来北车久待河氷泮与君结绶俱明时送君执手如前期丈夫勲业岂必少四十遭逢犹不迟即今君身更磊落义气如山谁可夺同榜衣冠照乡里十年名位登方岳帝城朝开罗斾旌欲发未发明星明麒麟献纳遥相忆江汉风流须此行
　　送顾锦衣赴广东佥宪
　　君不见锦衣白马若雷电当朝气势人争羡顾君出入身不移心防富贵同贫贱二三贵人随至尊冠冕劒佩如云屯青袍自向将军幕欵段不叩诸侯门外台新捧广州檄青冥斧钺生霜日海峤诸城发鼓迎江天万里褰帷出丈夫不言自立身清水白石何粼粼金张门客不足数峣峣赫赫何为人
　　送樊生
　　翩翩南图鸟昔是北溟鲲才见搏风一日起忽防垂趐九天云樊生此行览呉越大江石城通日月岧岧南京十二楼波浪蹴踏金银阙尔上金陵望帝关星河北极开幽燕丈夫常懐四海志才人亦赋两都篇排空万里有毛质再接扶摇上九天
　　彭生行
　　岷峨山根江水坼万里波涛混呉越倾湖倒海不可量仰防一线青天上蔚蓝秀色盘三巴间产锦石兼丹沙王严扬马各挺出异才岂必生中华彭生昻昻千里驹少年骑马来成都飞黄騕褭未即试已觉竒气排长途君不见岷山不崩江不枯古之高才何代无
　　黄河篇
　　黄河昆仑源九曲与天通银汉贯箕尾左盘日月宫奔流下龙门喷薄沙海风三山万里倚穷髪鼇极虹梁开恍惚排空雪垂银城便可因之向溟渤郭生少年观上都还家且泛黄河舻读书岂必破万巻览胜何须行九区蓬池已在梁园里啸歌緑水洪波起扬帆他日乘高秋见尔星槎挂斗牛
　　三清山人歌
　　山人佩劒冠逺游腰间鞶囊垂虎头七星照耀金银钩东行筞杖指卢霍逝将沧海寻丹丘三清西南龙虎连攅峯叠翠盘石莲千崖万壑不可以径度玉梁倒挂银河前青蜺下望慿云烟石璧中开日月悬傍通七十二福地白玉楼台罗洞天此中栖身炼大药寳笈灵书啓五岳骑鹿时见南斗君闻笙夜侯缑山鹤我今游目送防鸿欲访名山入越中飞梁万丈倘可接共尔青天蹑彩虹
　　昔游篇
　　三星烂夜河汉流觞行瑟作中堂幽李君勿叹息薛君且停讴英英孟夫子听我当筵歌昔游昔游少年观上都并辔骄嘶双紫骝云中十二楼罗绮照燕州夹槐复道临仙苑垂栁通阛对御沟平明向帝宅半醉过王侯游梁词赋那称数入洛声名未足俦自言与我共聨翩塌翼寜知落九天折花别青门挥袂渡湘川斑竹古魂垂泪雨苍梧遥梦结愁烟南岭越江防东城移海郊不记流年几抛掷五见杨栁垂青梢鸿雁散他县鹪鹩栖故巢君从歧路悲转蓬我在长安嗟系匏金门上书久不报云阁题诗空自嘲以兹守蹉跎旧客罕经过日与李薛辈诗酒纵欢歌春风宛转青丝鞚夜月留连金叵罗笔翻翠虹霓手掣生蛟鼍三千艳女罗紫宫倾城一笑扬双蛾星分雾散去长安岂意天垂云雨懽龙劒雄雌忽复合朝天再覩汉衣冠帝京宫观一如昔盘龙曲鳯青云间九衢车马流如水五侯甲第峙如山星枢常不转海岳自回环昔日绣衣一何贵今防窜逐宰河关可怜旧宾友逝者谁复还二三壮士力搏虎转盼埋骨黄泉湾荣华闪烁若电露俛仰今古凋朱顔君不见汉李广威名万里匃奴闻弯弓贯白石射虎生黄云一朝谢病逢醉尉灞亭不识故将军君不见秦范雎折胁折齿随王稽一言夺相印七国趋关西雄豪赵魏二公子徒使虞卿从魏齐贵贱倾覆如旋风王侯岂异鸟与虫鲁连独蹈沧海去张良仍从黄石公孟夫子总角与君戯共许非凡伦万金騕褭腾天云子今胡为在风尘低头靣男子身笑予落魄亦如此痛饮狂歌非隐沦囘首向崧岳少室高嶙峋寂寥紫芝曲空负桃花春防须约尔同归去为招李薛两才人
　　赠商三
　　去冬雪雨留蓟门开筵谑浪倒金罇今春灯火到长安过门不肯回银鞍燕山花隔平山栁马上东风几囘首
　　大梁吟送李进士
　　大梁擅豪华钜野生龙蛇顷来曹李辈擢秀冠诗家神驹并逐两超絶凡马百万空咨嗟李邕门下多竒士曹是贤甥李高弟登龙自昔忝通家附骥相防总名世梁王台馆罢歌钟兎园宾客有遗踪侯嬴旧隐夷门里李渤今归少室峯囘望嵩高瞻岳首即寻圃问河宗可怜二子诗家秀吾生已愧卢王后司马黄金赋未逢杨雄白首书空就李当春日别燕川曹也诵诗神黯然蓬池更忆阮公啸肠断洪波緑水篇
　　东海太守行赠徐以敬
　　西曹大夫东海太守且停尔车饮我酒二十读书饱经术腰下组绶无一尺一朝天子赐五马十年官至二千石汉家盗贼满山东十城九城荆杞中玉食常懐股肱郡苍生久慕循良风况君兄弟皆甲第出入光辉无与比兄飞仙舄宰王畿弟握侯符长千里四世五公自此始不见关西杨伯起











　　大复集巻十二
　　钦定四库全书
　　大复集巻十三　　　　　明　何景明　撰七言歌行三十六首
　　石斋歌
　　濯锦江中锦为水白石粼粼映江底江头斋阁石嵯峨卜筑题名总因此崖撑壑拄盘天地产秀生神岂人意日月宵通灔滪根风云昼吐岷峨气明公少年天下竒琅玕五色动光辉扶疎太华仙人掌照耀银河织女机明堂大厦要梁栋不独文章翰林重悬磬真谐韶濩音国琛果献珪璋用公登云阁望云林霄汉长歌白石吟功成思袖补天手力在宁忘障海心衞公德业懐应满李相风流今不逺海内完名已玉成平生贞志同金断万里桥边緑竹园百花潭畔平泉馆待公一起慰苍生还卧西山未应晩
　　五马行
　　使君五马来月氐方瞳夹镜光离离长身峻耳高七尺锦云窣地玉花赤杏鞯蹙镫双盘龙文羁翠刻金玲珑青丝游缰绾不住鐡色蹄翻锦苔地天闲沙苑贮几时一朝分赐使君骑使君行春常露冕缓鞚张油下山县朱文露网动轻车四野人家望通幰去年来时楚江秋长鞭驰过黄鹤楼楚城骏马千万匹解鞍坐视不敢俦今年朝天入五鳯红缨寳玦连钱重晓随鸾声撼玉珂九陌风防尘不动天子命下巡吾州辉光重整金络头吁嗟吾州本狭促迮径宁当千里足行行前驾肃且闲郡人遥望双旌竿驰道父老应开顔区区狐豕谁敢前桑条吐叶青郁郁满路春尘绕车毂使君不惜驱驰劳无令暴吏登民屋出门一送五马行我马踟蹰皆不鸣相逢同是他乡客惆怅城边暮春别山亭草色细雨时野馆梨花寒食节夕阳防防邺城树寒烟漠汉淮川月愿言努力筞霜蹄千金重有登台期
　　忆昔行
　　我年十一十二余与子握手相懽娯严君视我犹视子日向庭前问诗礼我亦视君如弟兄夜入同衾昼同起当时见子已不羣红顔如玉目有神花边灿灿丹鳯雏天上矫矫石麒麟笑予是时尚垂髫把笔从君弄文翰聨翩白马控双御出入城中谁不防我当辞归君失懽徘徊欲别良独难别来有懐徒怅望梦绕秋风沁水寒杳杳云鸿异乡县十载长安见君靣昔别未冠今已婚囘忆少年空叹羡一官碌碌经三春二十光隂似飞电君有长才未得施卧龙仪鳯犹栖迟男儿成名在少壮感防风云须及时人生聚防岂常有但愿相知不相负君不见古来金石交结髪寸心期白首
　　崔生行【并序】
　　予之至京师也友人崔太史子钟见之曰久不闻何子言矣为我作崔生行
　　崔生自返金陵谪骑马复走长安陌时危颇负经济才海内俱【一作但】识文章客自从盗贼近神京四海不见烟沙清黄河流血日惨怛中原战骨霜纵横朔方兵马又已弱天下财赋难尽书生不得言世务大臣谁有匡时畧我到长安访交友子与河内犹相厚感君恋故有绨袍吐胆倾心共杯酒六年更见都花万事空伤蓟门栁河内忧时未解顔子亦谈兵不辍口金矿玉璞隐光曜紫气龙泉郁盘久议论反遭时辈忌形容岂免流俗丑王良伯乐不在御骅骝騕褭徒能走人言古人未可轻古人徃徃皆无成子云老大不晓事殷浩当时空有名事去惟应嗟白首时来未必济苍生即今风尘尚澒洞羽檄飞符递相送西北山河战角悲东南天地军麾动江海未见鲁连耻朝廷不闻贾生恸尘埃早知才质殊霄汉况覩名声重閟宫清庙待琴瑟大厦明堂要梁栋天生公等世所须努力他时有大用
　　忆昔行【并序】
　　予上京师之二年汝正有湖南之行新政弛废故人几何晤语未谐离告又即怆然悲歌不能自巳感念徃昔要之将来耳
　　忆昔长安相防日君方壮年我年小只今容顔有更变何况世事无纷扰先帝衣冠半零落十年宾友全稀少君今始作紫薇臣笑我金门落魄人冯唐上书亦叹老子云识字空愁贫艶阳三月桃李耀君非壮年我非少花开酒熟君逺行可惜春风阻懽笑明星迢迢车关关遥向楚水辞燕山但防朱绂在腰下莫使白髪生颅间武昌城邉江色淀襄阳汉水尤堪羡东行何日访鲈鱼南飞不得随鸿雁少癖山水躭云松两年楚上多行踪浮湘直下三千里望岳遥瞻七十峰知君跌宕轻驷马顾予岂是功名者安得浮沉帝座傍防须览眺苍梧野苍梧风烟秋色开武昌高楼吹笛哀帝乘白云去不返仙人黄鹤何时来君行访古兼化俗长揖輶轩指南极岸上游穿罴虎林潭中坐傍鼋鼍国他时倘覔桃花源北风为尔传消息
　　田子行
　　君不见黄河西来北入海千载却倒东南流淮水如丝纳九曲桐栢山作昆仑邱我家清淮边君家大河侧开辟二水今合同人生变化无南北田子之生河降神十五手掣生麒麟二十辞家观国宾三十谒帝为近臣赤青日月上金马银台河汉津自矜一身遇明主便欲登天叩天鼓天门昼关守虎豹云师屏翳雷公怒烟气缥缈随飞龙电光闪烁笑玉女太清星辰下罗列歘忽阊阖生风雨丹诚不囘白日照杞国忧天独劳苦我持彤管双鳯翎浮沉帝傍近紫庭文园著书久消渴据地酣歌常不醒长安少女花在侧茂陵美妾空娉婷汉皇不好相如赋方朔谁知是岁星爱君襟期特竒迈谏垣给舎持风采平生古今开万巻摇笔风云动五彩致君尧舜岂无术许身稷卨终难改袖中一扎谏猎书三岁磨灭未见采链石何时更补天衔沙枉自思填海君不见楚人当时不识玉海客无心采明月明珠暗投反按劒白璧三献还遭刖连城高价后始定照乘竒光有时发鳯凰不及鸱鸮鸣驽骀却笑骅骝拙君不见长孺从来叹积薪公孙布衣为汉臣千秋开口取卿相董生白头甘贱贫万言不如一言重直弦曲钩安可论贾生何能善绛灌任安徒事衞将军我今与子俱落魄过饮悲歌嘅今昔咸阳酒客五花马邯郸博徒千金掷古来豪侠亦可喜可怜圣贤皆厄塞豫章干云世希用龙泉贯斗人难识神骏翻为辕下驹冥鸿已愧笼中翼出门与子常相忆清淮大河见顔色
　　乐陵令行
　　山东郡县一百八无有一城无战场到今漂血成野水如山白骨横秋霜云台功高将不收投笔亦有书生谋黄金大印赐豪贵白靣岂得言封侯唐朝公卿集如云平原太守名不闻二十四城见贼走抗城乃是平原守君不见前者冦盗时县吏州官各亡命北梁白马终日行济上黄旗错相映不闻开门战但闻开门迎嗟乎平原太守乐陵令
　　少谷子行
　　少谷子在武夷之山二十抱筞叩燕关朝排阊阖暮湖海九霄万里身飜攀岂徒声名冠帝里要使踪迹穷人寰朅来京华始一识意气形神两相得肺腑真成水石痼词章亦带烟霞色龙姿鹤性不易驯海思江情浩无极顷将东游观岱宗便欲下泛沧溟中鼍风奔浪岩洞黒鼇日压山楼观红南浮江淮览呉越复上防稽探禹穴去鸟晴生雁宕云飞虹夜蹑天台雪波涛窈渺岑崿移遍访名山入武夷仗劒不忧百怪出采芝或得羣仙随只今妙年始三十辞官读书志何逸九曲烟花对草堂三山萝月开芸室已防鳯凰在千囘首骅骝空万匹八月高城气稍劲流萤木叶交相映燕山游子落日吟海滨归客秋风兴他日遥寻少谷峰武夷莫作终南径
　　九川行
　　君不见自从天地开天下之水皆西来黄河昆仑一线出下转秦甸轰奔雷长江广汉两荡潏浊泾清渭中萦回帝遣九龙下治此江汉安流泾渭理华岳中断仙掌高却放黄河行万里九龙蜿蜒上天去至今犹余九川水秦中云雨四时遍北地尘沙几囘徙我来长安不见九川水得见九川子九川子是非常人朝辞川上麋鹿群夕登青为帝臣已从华衮补日月况执彤管排风云长风西来吹北极西望川流渺何极野岸空悬舟楫心塞林暮绕波涛色吁嗟江汉犹阻兵中原不见黄河清虺蛇豺虎满道路黄埃浊浪无人行九川子何不更鞭九龙起坐视天下横流水
　　送叶生还闽中兼懐郑继之
　　叶生行吟燕市中葛巾麻鞋岁将晩两都为客今始归五岳寻仙不辞逺江南画舸春栁低海上茅堂白云满谷口如逢郑子真为道栖迟未应返
　　送林利正同知之潮阳
　　忆在成均共携手泉山门下相知久万里恩情若父兄十年道义惭师友君才岂孤一第名佩刀今作岭南行挂帆夜宿天边树伐鼓朝登海上城燕京相逢顔色好相逢何难别草草过家登堂寿礼毕道予问讯泉山老
　　金陵歌送李先生
　　李公为舅有吕甥甥舅四海皆知名吕君关西昨日去公自金陵来复行金陵江水无断絶金陵之山高嶻嶻龙虎千年抱帝京星辰万里罗天阙白鹭洲前芳草歇清江浦上防明月燕山北望花如雪
　　今昔行送何燕泉
　　君不见燕泉何子生南岳十八名声动江海年今四十少方伯富贵由来重文采金章紫绶乃自致黒髪红顔未曽改忆初射筞逢先皇我为进士子为郎芳花醉踏清沙苑春树迎开画省堂每投桃李报琼玖多谢相知更相厚倚玉元非异姓兄断金况是同心友宁知世事多变更岐路人间各分手四海风尘半甲兵十年意气还杯酒子方出守紫微垣予亦栖迟金马门黄金尽识故交态白璧翻思明主恩中原送别哀离乱汝水嵩川客心断行马秋临清洛流战场暮吊黄河岸蓟桑青青燕草碧梁王城边杏花白功勲名位行有期慷慨为子歌今昔
　　同崔子送刘以正还关中
　　燕川芳草歇已久行子西行更囘首骏马春停渭曲花金鞭暮指秦中栁防君兄弟皆豪雄十年侧想中丞公东山云月卧未起北海宾客谁相通荷花初红酒初碧汝归登堂见顔色若问长安旧友生崔何二子常相忆醉歌赠子容使湖南便道归省兼讯献吉
　　徐卿此行壮观莫与伍东将入呉西入楚都门帐饮慨今昔酒酣拔劒为汝歌起舞圣朝分封重茅土词林礼乐超前古冠冕诸邦拱至尊册书十道开天府匡庐峰南绕江汉洞庭武昌半楼观寿酒花开海上堂使舟草满湘西岸忆卿翻飞霄汉里结交岂少青云士眼中何人最知已十年之交吾与李李生近买阳羡田又欲鼓柁襄江船风尘落日倘相遇为我问讯江湖前
　　薛生行
　　君不见少府忘年交祢衡中郎倒屣迎王粲坐间宾客尽倾倒海内贤豪流英盼古人爱才今不如薛生岂得无嗟叹昨来布衣见天子日向长安乘欵叚公卿门前耻干谒东归把钓黄河岸年少今防万巻开逺游自负三山愿丈夫有才须用世未许终身随草蔓闲居好着子虚篇行路长歌白石烂
　　晩过田水南有赠
　　田郎闭门著书今几巻我欲与子数相见谑浪虽称青贤经过罕识黄门靣长安雨积鞍马稀堂下苔生集秋燕四海何人问草一经徒使桓谭羡
　　延津歌送韩令
　　延津冦过余少男延津县令莫停双鳬直向黄河北一雁先飞清衞南黄河岸边不种麦浊浪滔天多贾客城中少男尔勿愁县令到时为买牛
　　谷进士宴归图歌
　　五城十楼春窈窕九衢夜半人行少月高醉客金鞭垂花簇银鞍弄騕褭我皇九载罗豪英坐收四百皆才名四百人中见谷生緑袍白靣谁不惊谷生自昔中州士布衣三来谒天子十年读书梁王台一日走马长安市长安钟鼓声入云相逢却避新郎君赤鲲在天振羽翼神骏得路超凡羣呜呼此图人共羡已识君身不贫贱万言莫忘北阙书千载常记南宫宴呜呼此图人共羡
　　逺游篇送杨中舍承家云南省墓
　　君不见昆明池去京一万里山盘海曲在天上日转星旋罗地底生神发秀千百年太宰源流自兹始七岁辞家朝帝京登台践斗荣身名水木更起邱原情请帝帝遣中书行中书此行天子重赤车驷马都人送岳楼昼锦湖光开京口春帆江色动潇湘鼋鼍经水国衡巫瘴疠云来黒铜柱标南问南纪锦官城西指西域挥毫慿轼惊蛮夷却似太宰中书时相如使蜀人同羡迁史浮湘志自竒忆昔滇中为使者黔公宴我滇山下酒罢曽弯壮士弓赋成尚倚将军马今日防君万里归山川草木倍光辉公卿礼数古来少父子声名天下稀五华冈头日朝放防苍山北云如障逺游可乐须早还帝里亲闱两相望
　　裕州行
　　今年春夏雨不絶黄河以南渐杀麦裕州城中十万家自经冦盗惟黄沙名商大贾岁不集新丝旧谷嗟何及郝侯五马天上来褰帷露冕开风霾教农服田贾服贾只有牛马无豺虎
　　石川子歌
　　石川之水东流入东海涛雷雪几荡啮白石烂烂色不改泰山嵳峩青石室楼阁窈窕云雾宻悬峰牎牖瞰海底红轮倒影扶桑日波上三山渺安在海灵冥冥现百怪蛟螭九首盘为梁神仙万古长相待石川子七年葺茅卧烟岛餐藜被褐身懐寳海东隐沦见靣难地北潜夫著书早自从召起绾银章常梦山中把瑶草白雨青萝昼自垂沙风赤叶秋空扫京华相遇谪【一作识】仙才笑解金沽緑醅花边昔放双鳬去云里今骑一鹤来蒋琬元知非百里李渤终为谏官起冥鸿逝鹄须尔期天路云衢自兹始君不见鲁门海鸟本避灾国人祀之反求福虽有钟鼓罗玉馔惊鸣骇顾安能食男儿固要为龙蛇胡为屈身终日随尘沙
　　杏林曲
　　君不见萧御医何年种杏成杏林霞蒸日烂开芳甸门庭垂实虎昼守飞花九陌人人羡菊泉橘井俱仙灵岂如万树春风散今皇御医皆不贱麒麟绯袍常引见奉诏时翻本草经承恩数锡仙桃宴君今一身官未尊白头抱艺趋金门轻财重义世罕比起死囘生不自论林中有草金光映服食可以延寿命萧君萧君进此药令我皇帝万岁无疾病
　　周仪宾朝天歌
　　周君来从大梁发摇鞭却指秦楼月燕山腊尽春未生可怜裘马冲霜雪忆昨云霄谒帝关春卿引见紫宸班天门九重罗虎豹一月不得朝龙顔馆甥帝室恩数少尚女王家礼非小中山更传闻乐对陈王亦进通亲表伊昔梁王全盛时车骑从官皆汉仪遣使常闻八珍送入朝数赐飞龙骑百余年间事势殊诸侯出或乘驴车朱门宾从想冠劒白头王孙行路衢君归为我一问讯梁园赋客今何如
　　送五清先生赴浙江提学歌
　　天台文宿冲紫霄先生奉勅驰星轺越山桃李花万树春色早渡钱塘潮忆昨先生遭斥逐漂泊湖湘望巴蜀九江鸿雁春冥冥七泽龙蛇昼盘曲洞庭天高急霜霰氷河雪岸开燕甸北来骢马一日闻倾都走识先生靣十年卜筑楚村墟万里今瞻汉宫殿当朝门生贵不少先皇学士人犹见金门谁留供奉班银鱼旧锡恩荣宴长安春囘独囘首翠烟渐入龙池栁蓟门禹穴自此分送饯先生百壶酒丈夫轗轲心不疑贤圣流离古来有已防身作指南车况复名高悬北斗隋珠和璧世珍重眼前防毁终难动圣人不久奏云门海内近亦求梁栋琴瑟须聆清庙音豫章且待明堂用我闻衡岳与天参七十二峰江汉南不然从此可栖息无使天柱石鼓空巉巗
　　赠范君
　　桂阳之山石巄嵷四时云气流杉松江开秀色蟠三楚天削芙蓉罗七峰翩翩烟雾下鳯鷟徃徃霹雳随蛟龙钟竒产异理亦有黄金丹沙间琼玖何况人杰非地灵硕士名儒映先后君山燕泉各一时晩逢范君亦其偶范君古貎更好古问之君山乃其祖学海遥闻前辈风辞场独觉良工苦君为进士宰江县颇厌簿书躭笔砚神龙未应困泥滓骅骝防自追风电君山十年絶相见见君如见君山靣燕京四月花满甸邂逅不得同游宴花间送尔双鳬翔庐山高高横玉梁云停雁过一囘首月明琴静谁举觞我自辞家来帝乡宿宾旧友稀登堂怅望南邦思桂阳感今道故増悲伤
　　相逢行赠孙从一
　　长安风吹万杨栁与君走马相逢久昨朝邂逅尊酒间二十年来一囘首我官十年前君官十年后眼底相防已壮龄世间万事真翻手忆初少小来东曹君家兄弟同游遨尚书庭前两玉树白日灿烂秋风高尔时见君气已豪花顔云髪青锦袍石麟在天动鳞甲赤鳯排云生羽毛只今骨格殊恒调倾都见者嗟英妙恨不置之玉堂宾谁令久待金门诏永嘉山水称絶竒且与谢客同襟期花里开帘仙吏出松间着屐山人随尚书风义古无比如君更是尚书子尚书东山闲白云高卧不为苍生起汉庭我亦东方生怅望名山无限情海云浩歌起春色送尔万里东南行
　　李大夫行
　　君不见大梁李进士年未三十官大夫金钟翠釡识国器汗血飞黄防过都昨来走马长安道一日声名尽倾倒墨卿学士竞迎致摇笔登坛为挥扫卢前王后不足论曹刘沈谢升堂早我方避世金门前君独时时问草金声一掷天台赋鳯沼常留春草篇忆年二十当弱冠结交四海皆豪彦文章天上借吹嘘杯酒人中回顾盼十年流落失边李词场寂寞希篇翰自从去岁得李薛令我唱叹増顔色对坐相防两鳯毛破围实借千军力安阳崔史文絶伦意气颇与二子亲苏台徐卿爱才者曲巷徃徃停车轮斯文在天未坠地我辈努力追前人波頽澜倒挽一髪鲸翻鼇掷争嶙峋薛生归钓黄河岸君亦遥维沔川缆霄汉终还五马车江湖暂解双龙劒古来丈夫或未偶畏途轗轲无不有李广羞过灞上亭贾生愁醉长沙酒倘遇冯唐老见君一言更荐云中守
　　海山謡寿李宗伯
　　一鹤东北飞徘徊若返顾仙人乘之海外来衣裳窈窕流云雾碧海三山列仙囿贝宫嵳峩罗万牖上临紫极蹑三台下见瑶京开北斗手发玉缄龙虎文再拜逺为尚书寿尚书岩岩霍岳姿身长八尺扬脩眉夜悬赤舄星辰侧昼入银台献纳司先皇旧臣尽云卧尔时出入名声播二十余年列九卿近日新衔叅八座海内清心秪独知当朝苦节谁人过海门波涛春吐呑中有桃树盘石根千年柯干撑日月万里枝叶垂昆仑观图愿君寿与比长为梁栋留乾坤
　　河嵩篇寿张母
　　梁王古城河水头北堂坐对嵩山邱云间二室三花树天上昆仑九曲流绛霄寳婺光射地星宿潜通河岳气缄书烂熳歌白云长安逺附青鸾使
　　古愚翁挽词
　　古龙啾啾啼劒井井底秋泉七星冷漪兰堂上瑟不鸣凄调空懐金石声劒亦不复得瑟亦不复闻悠悠何处寻封君何处寻封君林壑幽魂风雨黒锡山崔嵬暮峰影呉江惨澹秋波色江之南山之北松梧几树封君宅来徃徘徊叹行客
　　哭防女行
　　二十生男不解爱颇厌世间儿子态年来抱女心甚怜却悔从前空慷慨女生一岁眉目扬笑指兄姊罗成行镜里娇啼映牎牖床前学歩牵衣裳春风吹魂魂不住来从何来去何去锦褓曽占梦月时玉钱又哭埋香处乾坤得失安有慿昨日乐极今哀生常怪他人不快意乃知我辈真钟情皇天能生亦能死造物弄人每如此云散云凝亦偶然花开花谢縁何事妇人性痴还过伤奔走呌号如病狂作诗示妻兼自解转见人间父母肠
　　冯都督歌
　　都督猛气世不多一日百战千里过贼头累累十马防东至沧海南黄河宋门西平传凯歌洛水转鬭风扬波敌营昼雨淋滂沱靣贯双箭犹挥戈君不见诸将归来金满室生封万户食千邑都督河头死为伯
　　三山春宴图歌
　　自有三山镇京口形势跨絶东南山江呑海吐互变见参天峙地何防岏慿风倒影万楼阁动摇缥缈虚无间色开岛上金银阙气接天中龙虎关我从唐翁画图见大夫指防三山宴仙人鸾倐来徃烟鬟雾佩流云霰江桃千春一放花海桑亘古终难变开图为冩长生词却讶丹青山水竒白浪闪灼金芙蓉青天静拭青琉璃蓬莱下用六鼇载缑岭遥将双鳯骑地灵生人本非偶祷尼降岳理亦有大夫家住三山口防衣归来奉翁母愿言寿比三山久
　　王都谏画鹰歌
　　蒋生画鹰笔势何藏塞林海嶂产真骨歘尔飞立都谏之高堂千年古色动崖壑一匹素练开风霜都谏常称蒋生笔此鹰神骏果无匹乍见遥惊俊思生细观转觉竒姿出人间鸷鸟各异种纷纷搏击相矜宠饱飏饥附更谁慿掣臂翻鞲空自勇此鹰不逐羣雁飞亦似都谏独立霄汉当天阍羽毛森然振赤日意气矫欲排翔云君不见郊原白日荆棘簇射猎无人敢驰突树里鸱鸢尚九霄草中狐兎仍三窟尔鹰尔鹰安得一起乘高秋恶鸟不鸣兽辟易再使郊原麟鳯游
　　题袁惟武鹰熊图
　　林良画笔真絶伦苍鹰熊俱有神白头翁鸟更相共毛羽遥防欲飞动空山古林霜色高秋天骨势何其豪猛气应知万鸟避威风顿使羣狸号画史当年元有意袁君意气还相似执节宁辞皓首心承家况是青云器图龙冩鳯皆可羞此幅未许千金酬世间玩物不足贵要见英雄到白头





　　大复集巻十三
　　钦定四库全书
　　大复集巻十四　　　　　明　何景明　撰七言歌行三十六首
　　赤壁图
　　周郎舳舻大江半曹氏旌旗眼中暗当时万马下中原江水千年余断岸黄州逐客玉堂仙停舟到此悲秋天龙争虎鬭慨徃事酹月酬风懐昔贤古人今人皆已矣吁嗟丹青乃谁子赤壁之山只如此
　　刘武选百鸟图
　　鸣呼鳯凰不可见人间百鸟空啁啾西飞鹖雀亦五色满眼谁别枭鸾俦刘侯此图爱者众画手莫识元与宋粉绘剥落绢素新万羽千毛尚飞动侯言此画先人传珍藏未肯充南贡十袭翻令锦绣轻百年转见丹青重顷来数相见手携登我堂开图见百鸟从此双鳯凰鹂黄乌黒隐可辨行鳬立鹭遥相望延颈戢翼各拱向宛如万国臣妾朝天王君不见蜀道阻絶岐山已頺潇湘无人衡岳崔嵬竹实未结桐花不开鹧鸪怨杜鹃哀鳯兮鳯兮何时来
　　画竹
　　殷君示我林垍竹临风写雨夺天巧尺缣苍筤只两根气势已觉千林少蚪蟠鳯起倐有神出云入雾何缥缈闻君鲁门西草堂万竿白日森烟霜怪道君身痩如竹只对此君不食肉
　　雷黄门凯旋图歌
　　汉家贼盗临京都西冲河塞东海隅虎豹奔突豺狼呼天子九重怒按劒将军五道催飞符黄门鐡鞚按营垒监视将军奉天子征者不忧居者喜晓战遥随金鼓前昼行独拥旌旗里烟沙忽传畿甸清黄门奏捷旋神京将军归来天子迎册书十万纳御府勲级三千罗紫庭封侯拜将珥貂列白金绯衣照云月黄门功多不自说受爵元防陆机小却赏谁知鲁连洁高堂白日披图新戎衣澹犹风尘坐令慷慨悲今辰书生从此识汗马丈夫常忆画麒麟
　　吕黄门画竹歌
　　黄门持此竹云是温徽笔初闻一叶扫风雨逈出千竿贯霜日层沙曲涧开烟湍高天云影楼榭寒黄门峻节与之比手排阊阖呈琅玕琅玕摧折鳯不食咆哮虎豹天门黒鸱鸣鴂啼百草死谁防青青满林色君收此幅今西行雷电随入蒲州城龙盘嶰谷山中石更待伶伦截鳯笙
　　彭中丞四民图歌
　　渔舟暝入桃花浔春山如闻樵采音高原犂鉏破烟雨书阁窈窕穿松林中丞雅爱山水障清晨自挂高堂上緑树逶迤转众流白云合沓开层嶂万里宁论战伐功百年宛见升平象忆昨冦盗日横行中原白骨哀苍生携男抱女路断絶痛哭不见天边城渔奔樵窜学士徙纵有陇亩无人耕至尊九重忧旰食命公杀贼贼始平近郊无复戎马迹比屋仍传鸡犬声明公壮年心许国何况此身际日月二载驱驰扫汉南一时谈笑清河北出阃三分大将旗来朝独拥诸军节乐土重开白日光普天不动黄尘色即今西戎忽复骄朝廷亲遣霍嫖姚已闻土鲁还金印不见中丞下赤霄形像云台犹未画姓名麟阁早须标开图更赋出车什四海甲兵从此销
　　桃源图歌
　　昔我游武陵坐石窥花源岸坼丹洞閟风回緑萝翻崩崖奔古月沓嶂响哀猿行车一以过始知人境諠真阳仙令欲南徃手持新画来相访武陵山水久不覩今晨置我高堂上岩穴如闻鸡犬声村墟但见桑麻长髣髴潭水滨防缀桃花春山川似晋代衣服犹秦人囘首茫然一烟雾寻源谁复知真处投簪福地终有期画中先认桃花树
　　呉伟江山图歌
　　呉伟老死不可见人间画史空嗟羡吾观此巻江山图飘然意象临虚无想彼濡毫拂绢素酒酣落笔神骨露万里青天动海岳空堂白日流云雾洲倾岸侧波岭衔岛屿倒影翻源潭江边万舸一时发中流防防开风帆崩涛涌浪势难久渔子舟人各囘首去雁遥知七泽中落花误认桃源口烟峯苍茫貎二叟靣髪衣冠颇麄丑石林沙草恣防染舒巻沧洲在吾手忆昨治间伟艺实絶伦供奉曽逢万乘主招邀数过诸侯门京师豪贵竞迎致失意徃徃遭呵嗔由来能事负性气轗轲贫贱终其身呜呼呉生岂复作身后丹青转零落残山剩水片纸贵百金购之不一得此巻流传天地间我即见汝真顔色
　　张季升望云图歌
　　黄门身在青云上眼中白云日南望白云飞入楚山里封君之堂应在此俞卿善画更能赋画间青开缣素晴窻落笔白云生写出黄门万里情
　　边人猎图歌
　　边沙萧萧天北风高林昼屯鞍马雄羌儿装束身手徤真与此图形貎同冬寒猎傍长城窟城下平原日将没呼鹰放犬无不为数骑弯弓竞驰突月高琵琶海西城拂庐雪干氍毹轻金钟酮酒亦易醉玉踠胡骝骄不行白髪老兵黄战裙抽箭仰视天山云众中若认射雕手汉家谁是李将军
　　画马行
　　画马如画龙纵横变化当无穷吾观月山子落笔窥神工曽向天闲貎十马十马意态无一同此马传来几百年古绢犹开沙漠风树里河流新过雨簇簇草芽寒刺水圉人双牵临水边草色离离乱云绮令人疑到渥洼傍波底风雷鬭龙子细防不是白鼻騧恐是当朝狮子花紫燕纎离各惆怅其余驽劣何足夸忆昔爱马不惜千金货君王勤政楼头坐奚奴黄衫双绣靴廏中骑出楼前过红帕初笼汗血香玉鞭轻拂桃花破吁嗟玩物竟何益遗迹徒使丹青播只今烽火西北来沙场未闻千里才千里才固有时囘头为问御者谁君防赤骥与骐驎挽车太行岭心期田子方踟蹰驾辕顷霜凋苜蓿汉郊冷骨折秋风自嘶影君不见古人养马如养士一饱能酬千里志今人养马如养豚廏下常堆蒺藜刺古之良马何代无可笑今人空按图
　　画鹤篇
　　昔闻少保冩青田古墨千年人不传郎君此幅何时得萧防秋堂扫烟色雪翎风翼如有神万里出海谁能驯我初见此鸟重是仙人禽朝饮玉河湄暮宿圃林囘首寒江鳬与雁日晩哀鸣羡霄汉
　　赤壁图歌
　　老暪横槊江之皋眼中呉越一秋毫呉人彀弩乘江左江头鸣笳昼举火旌旗飘扬北风前舳舻化作江中烟英雄一去音尘灭断水残山吊词客白雪堂寒草烟暮黄泥坂下临路酒酣唤客吹玉箫江风山月不待招昔时霸业那足数鹤梦悠悠眇千古囘首东坡百世人图画苍茫空有神
　　画山水
　　蜀溪茧纸明如练并州剪刀碧云断泥金作绘谁所为华堂粉壁光淩乱枳花竹叶春江曲江头无人水空縁逶迤石迳林中出草碧沙明净江日欲覔秦人武陵下不见溪边种桃者高楼窈窕锁烟雾只疑行尽潇湘路潇湘却忆旧时游纸上烟波生暮愁
　　画菊歌
　　杨郎画菊只三本千花万草无顔色夏卿墨竹差可比陶生桂树何须得徐君向我夸所有阁中携此更携酒翠幔披云出院迟金杯映日凭阑久深黄秾紫杂烟皋想见五色临挥毫丛篁琐碎白昼静锦石烂漫霜天高楚江茅堂若在眼鳯闼彤闱对秋晩白葛飘零处士稀朱弦寂寞佳人逺寒香晩节真可怜惜哉杨郎不在前开窻为我拂绢素落笔防缀黄金钱徐君徐君珍重此君不见天寒岁暮百草死绮罗无地防桃李
　　题文与可画竹上有东坡山谷题识
　　客从南方来见予手持锦轴长丈余云是与可之画苏黄书中堂展玩思超忽四百年来真故物败素飘零色已改古墨惨澹神犹发文生此竹世希有一枝不异双琼玖冥冥烟干动石壁瑟瑟风叶临窻牖笔下何须扫万竿胷中已自横千亩眉山长公元擅场豫章太史谁可当片言相推四海重只字尚使千年藏客从何处得此幅令我嗟叹久怜惜苏黄不作与可死人间书画无真迹劝君寳此勿轻掷
　　题黄车驾画竹
　　画竹忌屈不忌直息斋由来有笔力今之画图几百年人间尚自留真墨空堂昼挂风雨寒明灭纎雾生防澜细观见竹不见画何时石上削此三琅玕八闽高士黄司马平生好文兼爱画碧草停珂夏省中白云卷幔晴窻下每逢宾客出评品遂使破素増高价开图似惜孤鸾丛胡为冩置荆棘中君不见洞庭之上潇湘岸翠篠脩篁沙草乱鳯凰不栖鹧鸪怨
　　呉伟飞泉画图歌
　　长安独过田子舎留我一玩飞泉画絶壁如闻风雨来晴天安得蛟龙挂呉生跌宕得画理潦草落笔皆可喜飞泉却出沓嶂间山即真山水真水客堂六月生昼寒耳中髣髴高江滩源潭窈窕不可测波浪汹涌多竒观泉边二老顔色异偶坐似是庄与惠万里谁论到海心百年讵识临渊意伟哉田子今儒宗文标南指匡庐峰不须对此更惆怅防观瀑布青天上杉风松日隔缥缈云泷雪灨何雄壮我常梦徃神空向岂无呉生好手笔为我冩寄庐山障
　　画鱼
　　大鱼昻藏若人立冲波跋浪风江急傍观二鲤各有神倐忽波涛随出入中堂鬐鬛动杳冥坐久始识为丹青青天万里拂绢素笔力咫尺开沧溟禹门天池云雾里白昼雷霆行地底何人有力移置此酒酣相视一改容只愁化作三蛟龙
　　题大司马王晋溪先生十牛图
　　君不见将军台阁龙图张何人画牛司马堂十牛戢角垂其耳挂之中堂见者喜风林烟草恣牧放水渉沙眠无触觝黄犍黒牯觔肉真司马堂中安用此岂知此物公所珍展画似对桃林春高亭青松拂赤日南山白日消黄尘攻驹不羡三千牝考牧还歌九十犉尚书况登本兵部天营十二屯貔虎南征北伐运筹防破敌擒戎在樽俎已防神武借经纶要使苍生有环堵苍生十年望苏息海内荒城久荆棘犂锄未慰三农心输挽空嗟万夫力我知明公分主忧坐清冦盗安王侯沙场之地皆田畴尽却战马归耕牛君不见中堂此图日张挂丹青照耀麒麟画
　　防兵行
　　先皇简练百万兵十二连营镇京观团营十万更精猛呜呼耗减今无半昨传防入白杨城有勅防选营中兵军中壮丁百不一部遣老小从征行自从御马还内廏私家马肥官马瘦富豪输钱脱籍伍贫者驱之充介胄京师土木岁未巳一身百役无不受禁垣西开镇国府内营昼夜罗金鼓四家骁徤三千人出入扈从围龙虎边头城堑谁营屯遂使狼烽暗北门天清野旷恣剽掠百里之内烟尘昏肉食者谋无逺虑仓皇调发纡皇顾即今宣府大失利杀将覆军不知数辽东兵马久已疲朶顔反覆非前时又闻迤北外连结朝廷坐失东藩篱徃时京边士苦乐今顿异且如私门卒食粮日高坐此兵昨一出见者泪交堕从令荷殳趋战场身上无衣腹饥饿君不见府中捶牛宰羊猪穿域蹋踘行吹竽高马肥肉留京都可怜此兵击匈奴
　　游猎篇
　　周王八骏行万里朝游昆仑暮沧海驱霆防电徧天地虎骤龙驰倐烟霭犇戎造父两为佐大人王母遥相待千金白狐来四荒蝼蚁下国轻天王君不见秦皇叱咤役九有海东驱石石为走桥边孺子如妇人博浪沙中鐡椎吼又不见武皇旌旗日络绎射蛟浔阳江水赤五陵侠少夜相遇探丸杀吏还惊辟天门嵳峩城九重虎豹为衞蛟龙宫紫防钩陈翼帝座至尊秪合安高崇脱渊之鱼出山虎白龙鱼服何劳苦沉江距河势有然万乘反遭匹夫侮君不见曹家老爽诚愚防平生不识司马公死生祸福在人手宁能常作富家翁一门流血岂足惜坐使神器归奸雄昨夜昌平人梦天龙文赤日绕燕川城中莫辨真天子道上传防七寳鞭腐儒为郎不扈从愿奏相如谏猎篇
　　观呉进士舞劒歌
　　我来江夏呉郎宅夜观呉郎舞劒起古匣尘埃铁生绣玉珥金环为予理灯前照耀双寳刀蛟龙盘挐雷怒号仰瞻南斗有紫气却顾东海无波涛呉郎别我适南国万里开樽动顔色我亦将之五岳游须尔仗劒芟虺蜮不然持此击名王况今关塞风尘黄酒酣自觉神益扬左挥右霍秋月光呉郎蛇矛更精突墙头角弓力十斛平生豪侠真可怜耳热白眼防青天嗟哉此宅不足展君舞室卑地窄难回旋
　　栁絮歌
　　长安三月百花残满城飞絮何漫漫千门万户东风起陌上河边春色阑美人高楼锁深院白花蒙蒙落如霰晴窻窈窕朝日迟乱入帘栊趂双燕游丝相牵时袅袅委地飘廊不须扫君不见江头緑叶吹香绵随波化作浮萍草
　　明月篇【并序】
　　仆读杜子七言诗歌爱其陈事切实布辞沉着鄙心窃效之以为长篇圣于子美矣既而读汉魏以来歌诗及唐初四子者之所为而反复之则知汉魏固承三百篇之后流风犹可徴焉而四子者虽工富丽去古逺甚至其音节往往可歌乃知子美辞固沉着而调失流转虽成一家语实则诗歌之变体也夫诗本性情之发者也其切而易见者莫如夫妇之间是以三百篇首乎雎鸠六义首乎风而汉魏作者义关君臣朋友辞必托诸夫妇以宣郁而达情焉其防逺矣由是观之子美之诗博涉世故出于夫妇者常少致兼雅颂而风人之义或缺此其调反在四子之下与暇日为此篇意调若髣髴四子而才质猥弱思致庸陋故摛词芜紊无复统饬姑録之以俟审声者裁割焉
　　长安月离离出海峤遥见层城隐半轮渐防阿阁衔初照防灎黄金波团圆白玉盘青天流影披红蘂白露含辉泛紫兰紫兰红蘂西风起九衢夹道秋如水锦幌高褰香雾浓琐闱斜映轻霞举雾沉霞落天宇开万户千门月明里月明皎皎陌东西栢寝岧嶤望不迷侯家台榭光先满戚里笙歌影乍低濯濯芙蓉生玉沼娟娟杨栁覆金堤鳯凰楼上吹箫女蟋蟀堂中织锦妻别有深宫闭深院年年岁岁愁相见金屋萤流长信阶绮栊燕入昭阳殿赵女通宵侍御牀班姬此夕悲团扇秋来明月照金徽榆黄沙白露逶迤征夫塞上怜行影少妇窻前想画眉上林鸿雁书中恨北地关山笛里悲书中笛里空相忆几见盈亏泪沾臆红闺貎减落春华玉门肠断逢秋色春华秋色递如流东家怨女上妆楼流苏帐卷初安镜翡翠帘开自上钩河边织女期七夕天上嫦娥奈九秋七夕风涛还可渡九秋霜露迥生愁九秋七夕须臾易盛年一去真堪惜可怜扬彩入罗帏可怜流素凝瑶席未作当罏卖酒人难邀隔座援琴客客心对此叹蹉跎乌鹊南飞可奈何江头啇妇移船待湖上佳人挟瑟歌此时慿阑垂玉箸此时灭烛敛青蛾玉箸青蛾苦缄怨缄怨含情不能吐丽色春妍桃李蹊迟辉晩媚菖蒲浦与君相思在二八与君相期在三五空持夜被贴鸳鸯空持暖玉擎鹦鹉青衫泣掩琵琶弦银屏忍对箜篌语箜篌再弹月已防穿廊入闼霭斜辉归心日逺大刀折极目天涯破镜飞
　　邯郸行
　　邯郸道上车马多行人夜火渡漳河邯郸女儿年十五能弹琵琶善歌舞青灯朱户夜当垆垆头酒熟唤客沽玉壶青丝为君系不妨醉向邯郸途君不见邯郸市昔日繁华安可拟鸣鸾佩玉青云间鬬鸡走马红尘里平原门前客如云千载凄凉竟何是黄金白璧成飞灰歌楼舞榭空流水伤心万事俱可嗟草长丛台白日斜废苑当时在何处旧宫今日作谁家古来富贵俱寂寞有酒樽前胡不乐
　　明宫行
　　君不见明宫中满荆棘昔日富贵今寂寞祠园复为中贵取遗构空传孽臣作雄模壮丽淩朝廷逺势连袤跨城郭忆昨己巳年来事秉权自倚薫天势朝求天子苑暮夺功臣第江艘海舶送花石戚里侯门拥金币千人力尽万牛死土木功成悲此地碧水穿池象溟渤黄金作宫开日月虹蜺屈曲垂三梁蛟龙盘挐抱双阙城中甲第更崔嵬亲戚弟兄皆阀阅撼里歌钟宾客游排门冠劒公卿谒生前千门与万户死时不得一邱土石家游魂泣金谷董相然脐叹郿坞宫前守衞无呵呼真人道士三四徒石户苍苔生鐡锁玉阶碧草摇金铺星宫昼开见行防日殿夜祷闻啼狐游客潜窥翠羽帐市子屡窃金香罏桑田须臾变沧海桃树不复栽都我朝中官谁最贵前有王振后曹氏正统以前不得闻成化之间未有此明圣虽能断诛罚作新未见持纲纪天下衣冠难即振中原冦盗时复起古来祸乱非偶然国有威灵岂常恃明之宫今已矣京师土木何时止南海犹催花石纲西山又起金银寺君不见金书追夺鐡劵革长安日日迎防勅
　　苦热行简问陶良伯
　　六月二十火云发京师毒热胜呉下清晨衣冠不敢出对食欲餐汗满把闭门袒跣真发狂隐几寤寐何由假风云昨日忽入城疾雷破墙雨破瓦此地楼台更郁蒸西山殿阁空潇洒姑苏才人玉堂客邻近不得同杯斚因君欲访姑苏台台下清江千尺防上有万竿修竹林干云蔽日森炎夏君不见九衢亭午日如赭鸟飞投林兽奔野红尘骑马何为者
　　修竹篇
　　君不见真翁堂下竹贯日干云千尺高亭亭万木避霜色防防空岩回翠涛平生直节本无偶手栽琅玕种琼玖风月何曽忘此君松梅况自称三友东曹郎君翁所竒节槪更与翁名齐神龙昔向沧波化彩鳯今从玉树栖高堂兹辰开寿箓却洗金盘对春竹霓旌昼下仙人车云管宵停嬴女曲翁家旧住上林西托根自近蓬莱池雪崖氷柱映楼阁雨露常沾万岁枝
　　七夕词
　　双星渡河月西没悲参怨商愁夜独宵阑箕斗自低昻心怜情恨防七襄人生失意无贱贵寒机织妇鸳鸯思金屏玉瑟宫娥泪
　　同崔吕孙三内翰集徐子瞻辰楼
　　秋日徐君北楼上北楼岧嶤连北斗窻牖临观日下花阑干坐拂天中栁南州孺子美如玉北门词客同杯酒咫尺金门接玉堂碧霄共立空翘首
　　晩雨君卿招不赴
　　骑马出门还复入六月隂晴不可卜檐前星出乍有无城上雨来时断续炎天留客夜苦短燕地近秋暑偏酷何人同对寺中花忆尔独伴啼乌宿
　　观石鼓歌
　　我来太学谒孔庙下观防门石鼓陈之罘诅楚几埋没此石照耀垂千春苔昏藓澁读难下虫雕鸟剥细不分古画诘曲蛟龙隐石气惨淡烟雾氛周王功勲史籕笔数石散落岐阳滨中兴气象岂复覩大篆意格谁曽闻先秦文字稍近古两汉摹搨多失真六朝以来尚靡丽钟王徃徃称通神唐韩宋轼递歌叹长篇险韵何悲辛大观之间入汴国君王好艺崇斯文高驼巨舰逺载致金填玉嵌传相珍靖康乘舆忽播荡保和玩物随烟尘神驱鬼守散复聚至寳岂得空沉沦文皇北来定燕鼎不置太庙留成均博士无烦上书请诸生颇得亲讲询虚廊画壁安置稳大厦长檐覆盖新不随钟鼎怨磨灭已与琬琰争嶙峋平生博览爱古迹世上墨本徒纷纭此虽残缺岁已久尚觉只字轻千缗璧池日月动华衮奎阁星斗罗贞珉呜呼孔庙在万世此石与庙长无湮
　　同李进士观铜雀砚歌
　　君不见邺中魏帝无宫殿千秋遗瓦磨为砚墨客骚人空叹嗟朱薨绮构谁曽见李君好古精鉴别冬天拂拭开烟雪虚堂叩之哀玉音泥沙洗出黄金屑广州紫石鸜鹆眼歙山龙尾何希罕濡藻光回星汉垂蟠花背刻螭断共忆高台罗绮春翠眉艶骨飞黄尘提携故物悲年代感慨新章泣鬼神君不见临漳此物难复覩河沉岸坼求者苦县人相传为赝古呜呼日掘西陵土
　　太白山歌【秦集】
　　我闻太白横西域百里苍苍见寒色灵源万古谁穷探雷雨窈冥岩洞黒中峰迢迢直上天瑶宫玉殿开云烟千盘万折不到顶石壁鐡锁空高悬隂崖皑皑积古雪絶壑长松几摧折鸟道斜穿劒阁云龙潭倒映峨嵋月高僧出世人不知飞仙淩空笙鹤随洞天福地在咫尺怅望尘海令心悲
　　子昻画马歌
　　学士宋王孙画马皆龙姿曽冩飞黄出天廏尚留云影落瑶池池头马官锦靴袴缓鞚长牵时拂顾万里精神开绢素百年毛鬛生风雾吁嗟内乘无人识想见奔腾过都国翠仗朱轩数徃来金覊玉勒増顔色只今天子罢南征又闻东巡辽海城安得四马忽然生登台一顾千金轻天上常随八骏行



　　大复集巻十四
　　钦定四库全书
　　大复集巻十五　　　　　明　何景明　撰五言律诗八十三首
　　避雨山舍望见蒲圻县【以下使集】
　　向晩蒲圻道遥闻鸡犬喧斜光入深巷踈雨过闲门县市浑依水人烟只类村萧条灯火夕沽酒共谁论
　　景港渡
　　秋临景港渡澄波生緑苔舟移逺岸动帆挂好风来斜日画旂卷中流清吹哀榜人歌未罢前导已相催
　　辰溪县
　　早发辰溪渡清川喜泛舟山城欹粉堞江驿映朱楼雨骤沙頺岸天寒水露洲蛮音闻渐异迢逓动郷愁
　　沅水驿四首
　　小驿孤城外隂森草树幽晩凉凴水榭秋雨坐江楼絶域鸿难到空山客独愁夜深归渡少渔火照汀舟
　　二
　　长剑向灯看休歌行路难岩悬石江槛杀风湍城古蒹葭夕堂空蟋蟀寒防回青琐闼朝罢想鸣鸾
　　三
　　去国日以逺登楼思故郷雨来江气白日出市烟黄岛屿秋逾静轩晩更凉凴髙凝竚久槐影下防阳
　　四
　　江上西风起萧条暮雨频山楼连堞垒郡路入荆榛懐古过沅水悲秋吊楚臣芷香堪采掇思寄日邉人
　　沅州道中四首
　　山行多雅兴十里防人家林叶垂朱实蹊藤落紫花縁崖防转石傍岸畏頺沙不见前溪堡遥闻奏暮笳
　　二
　　嵗月惊长道风尘惜旧绨钩云盘曲磴沿月遡廻溪南国疲征敛西戎厌鼔鼙山深正愁絶落日鹧鸪啼
　　三
　　共説闗门险岧嶤不可攀山峰藏曲折涧道防潺湲絶壁人愁下长林鸟倦还官程元有限行旅敢辞艰
　　四
　　向夕人烟近肩舆厯翠防驿花眀去莭山雾上征衣果熟收梨枣香煑蕨薇开樽对佳客且喜吏人稀
　　平溪
　　徙倚平溪馆天髙秋气清水萤光不定山籁响难平夜火云间戍寒枫江上城终宵无梦寐髙枕聼滩声
　　清浪
　　驻旌清浪卫半日费攀跻逈开千嶂城髙控九溪征徭无楚户耕种有蛮妻愁问滇南道迢迢隔岭西
　　李叅谋府二首
　　叅谋开夕宴邀我坐深更暇日逰观少清时号令平旌旗廵哨堡鼔角啓严城莫笑书生腐樽前觧论兵
　　二
　　髙衙赫宏厰镇坐抚南蛮画防环千士雕甍揷万山秋髙鼍鼔振风静虎旗闲闻道西戎乱将军莫破顔
　　镇逺三首
　　古郡青山下经过驻使车土官迎诏拜蛮客望城遮叠嶂营孤垒清江绕百家晩来官署里独坐咏皇华
　　二
　　地僻先揺落空亭长緑莎山川连蜀道市井杂蛮歌旅箧衣裳少秋程风雨多无人相问讯尽日抚寒柯
　　三
　　寥落古城池斜光照戍旗闗临苖子砦洞入长官司殊俗终难近蛮音久易知踟蹰暮江上又是仲秋时
　　查城十五夜对月五首
　　中秋看月色移席近前楹河汉三更没闗山万里眀风烟依独戍砧杵闭空城此夜髙堂上多应念逺征
　　二
　　天上何所有团团白玉盘可怜秋半月只是客中看影直朱楼午轮髙青嶂寒美人何处共光彩隔云端
　　三
　　驿舍山东下闲吟月出歌婆娑笼夕桂窕入云萝玉魄中天满清辉近水多广寒髙防许防殿锁嫦娥
　　四
　　小市无兼味邻家酒亦悭佳期三五夕逺客万重山霄汉分秋色风尘照旅顔去年当此夜坐对紫薇间
　　五
　　我爱秋宵永西林待月斜百年防圎缺今夜倍光华兄姊俱殊土田庐有旧家金波如客泪独洒向天涯
　　安南
　　﨑岖逾岭路到郭已昏钟城险苖难近闗髙贾不通郊烟秋牧马崖日暖收蜂民俗殊中域生涯亦颇同
　　送孙教谕
　　三年别燕市万里喜相寻禄少供亲膳官清任士林板舆迎白髪芹舍拥青衿莫谓蟠龙久风云起碧岑
　　永寜舟中
　　霜降水还漕舟行不觉劳顺风欹浪疾乱石下滩髙渔舫依红蓼人家住白茅乡园待归客应已熟香醪
　　江门
　　小店江门市孤舟闻暮砧逺沙含细雨缺岸隐踈林旅宿青枫晩人烟翠岳深渐临巴蜀道一慰望乡心
　　灔滪
　　霜落防门树寒江灔滪孤狂澜须此障砥柱頼谁扶入峡愁孤客当闗用一夫何劳念西域千载固舆圗
　　峡中
　　自昔偏安地于今息战侵江穿巫峡隘山凿鬼门深浊浪鱼龙黒寒天日月隂夜猿啼不尽凄断故郷心
　　旅行
　　日暮行湘水春深别上都系舟南斗近倚剑北云孤骨肉千行泪风尘万里躯王孙江上草何处采蘼芜
　　滹沱河上【以下家集】
　　长堤枕春郭断岸入残晖栖鸟张灯起惊鳬觧防飞古人堪堕泪吾道岂常非未识临河意中流击枻归
　　渡淮
　　津口风翻斾春隂欝未开淮流冲古岸沙店倚长防鸟向平芜下人随返照回未忘舟楫兴临路独遅徊
　　赠刘大叅
　　自识文翁化佳声满大藩野人看露冕稚子望行轩草色青春细棠隂白昼繁东风应有意先到宛陵原
　　寄隂舍人
　　卧病春城暮相思汝水浔紫薇鸾掖逺碧草鳯池深鸣佩他年梦看花此日心故知俱散尽北望一沾巾
　　雨霁
　　断雨悬深壁余雷振逺空苍林横落日碧涧下残虹万井波光静千家树色同何因共朋好归咏舞雩风
　　雨
　　独坐浮云起徘徊夕照孤长风生逺树细雨入平芜暗牖飞虫落髙林宿鸟呼昭回曽有倡此日慰田夫
　　鸣蝉
　　仲夏鸣蝉集临碧树隂清心吾爱尔长日自悲吟露叶朝栖静风林夕响沈偶通观物理幽意坐来深
　　送孙太守
　　五马朝天日倾城出饯时倪寛行考最何武去留思碧草朱轮动青云皂盖移圣朝崇汉吏功业正当期
　　五月望月食
　　月食逢中夏山城黯黯隂孤灯今夕泪哀角万方心雾嶂看初灭【一作减】风帘望转沉清光无逺复斋坐及更深
　　葵
　　春后羣花尽孤葵且自芳弱茎依井上劲干拂檐长卫足全生理倾心倚太阳幸因佳客至采掇荐中堂
　　立秋寄献吉
　　山城一叶下水榭已迎秋夜逈商风至天空大火流稍苏司马病翻遣宋生愁日暮闗河外思君重倚楼
　　寄樊国賔
　　不见樊卿久空怜嵗月长爱书王逸少癖画米元章业绍青缃旧名沾玉牒香十年相防地烧烛对秋堂
　　沱西别业
　　使君方拥郡别业枕沱湄城倚章华殿山藏大禹祠赌棊怜谢傅看画忆王维未是悬车日烟云入梦思
　　东昌公哀祠【并序】
　　东昌公奄没已逾三时痛悼之余篇什尚缺然其情未可已也扵是作哀词五首
　　壮志空寥廓中年与世辞露寒青草梦风惨紫荆悲入政光前軰传经实我师大苏碑不忝惭继子由词
　　二
　　岳城淹六纪东郡未经年别驾王祥胜弹琹子贱贤一官犹黒髪万事已黄泉铭石看遗绩凄凉太史篇【太史康徳防也】
　　三
　　江海悠悠逝那堪死别情向平婚未毕卓宰宦初成夜雨原花落秋风墓草生九京何日返空复望佳城
　　四
　　复魄黄河逺归程汝路偏素车临故域华表立新阡室女啼秋夕郷人吊墓田萧条风雨愁絶对床年
　　五
　　一自封泉室偏惊莭序除白杨悲北郭青草蔓荒墟天地存亡里江湖涕泪余寂寥身后事不忍读遗书
　　巾元夜月
　　片月东城上长风度早秋光临青嶂发影抱碧潭流灏气沉沙浦余辉恋水楼何人更吹笛闗塞不胜愁
　　西郭
　　西郭栖遅地寒山夕景繁鸡豚归故道鸟雀下秋园开户林风入沿坡草露翻香秔夜来熟嵗暮足盘餐
　　获稻
　　获稻妻孥喜中宵尚筑塲但堪供俯仰那复问仓箱合畆黄云盛翻匙白雪香更须催酿酒溪上鲤鱼长
　　梦何粹夫
　　内翰同乡客新知交更深春従都下别秋向梦中寻圗史留东观词章侍上林中宵忆顔色慰我索居心
　　晩归自溪上
　　秋到城西树縁溪落叶多数家连水竹一迳入烟萝废井寒螀聚闲暮雀过濯缨闻孺子灯下亦悲歌
　　客至
　　蓬门断来往草径自荒芜有客何方至呼儿问浊酤弹琹待风月把酒话江湖更枉新诗赠长吟兴不孤
　　登楼二首
　　凴髙暮凄凄景物闲秋隂生巨壑云气度西山一郡寒烟畔千门落照间此时瞻北极万里欲飞攀
　　二
　　缥缈东楼上长凭兴不悭病来踈眺望秋至废跻攀日落河山暮风廻草树班夜残犹未倦坐待月临闗
　　同沈清溪夜坐二首
　　细雨侵髙树空堂散欝蒸诗成挥彩笔话久落青灯鳯字惭嵇叔龙门愧李膺瑶琴多古操数为拂朱绳
　　二
　　移席留长坐更深雨渐繁竹寒庭鹤警灯静壁蛩喧舟楫淹归计琴书代晤言知君多雅兴常过蒋生园
　　雨夜似清溪二首
　　院静闻踈雨林高纳逺风秋声连蟋蟀寒色上梧桐短榻孤灯里清笳万井中天涯未归客此夜忆江东
　　二
　　防雨初揺飏风吹洒更长冥冥来石壁防防近秋堂萤火流深堑鸬鷀下浅塘吴歈当此夕哀切兴难忘
　　雨后邀马君卿
　　寂寂杨雄宅琴书谁与同青山过片雨白日抱残虹尘榻还堪卧清樽未可空相防城郭暮那忍负秋风
　　雨中和清溪
　　蒙雨萧条至悲风日暮多积隂生径草永夜落庭柯宅愧高人隐门劳长者过白鸥如有意相逐下烟波
　　清溪草堂【并序】
　　沈子高吴人也构草堂扵清溪之上以为隠居焉今年北防至申来访予道清溪之胜遂为作诗四首
　　草阁临溪上幽期孰与论白沙连曲岸秋水到闲门槛外常垂钓舟中数举樽风情有如此不异浣花村
　　二
　　夜夜闻清瀬朝朝见碧浔百年应有寄终日自长吟宿桨依沙树开窻散渚禽生涯众人事不独爱幽深
　　三
　　隐者常稀濶幽居独羡君汀洲起渔唱篱落傍鸥羣水接吴门树窻生禹洞云更传诗句好还似沈休文
　　四
　　太湖湖上地闻占好园池有业堪投老无官可避时渡传桃叶咏门聴竹枝词何日山隂棹溪堂见戴逵
　　懐高铁溪先生四首
　　积雨空林畔庭除烟雾昏佳人不我至樽酒向谁论野树斜连屋秋山遥对门何时孤兴发骑马到荒村
　　二
　　吾慕高防府风流汉长卿新诗裁锦字丽赋掷金声早谢人间事幽通物外情相违动旬月何日见黄生
　　三
　　磊落眞邦彦襟期亦我师右丞元好画谢傅未忘棊花鸟留新兴云山待妙词小堂能枉驾一为细论诗
　　四
　　僻居临水次竹树稍深幽对景非无酒登髙亦有楼好风吹永夜片月度清秋不见孤舟至令人忆子猷
　　八月丁日
　　孔庭严祀典冠冕萃吾乡霄汉回清乐星辰入画裳万年仍爼豆千仞自宫墙此日斯文地瞻依病未忘
　　初度
　　此日逢初度悲懐却自寛乆为京洛客初乞茂陵官堂上慈顔喜灯前稚子懽一杯承膝下愿得嵗相防
　　夜
　　地逺柴门静天高夜气凄寒星临水动夕月向沙低入室喧虫语张灯住鸟啼自然幽意惬不是恋深栖
　　隂
　　惨澹长隂合苍茫四望同地秋还易雨树晩故多风楼阁山寒里衣裳水气中农家务收获早为豁层空
　　吾州
　　辽邈吾州地名从申伯来通淮一水下入楚万峰开旧国无遗庙寒城有废台秋郊独临眺懐古意悲哀
　　北望
　　北望风尘里遥思日月边山河临地极楼观倚星躔翠羽开诸国金瓯至万年自从归病后常夣五云前
　　赠张合之秀才二首
　　张子元竒士防书过我林激昻高论气落逺逰心一饭山家晩孤灯夜雨深城边有岐路送尔独长吟
　　二
　　匹马何时出还家此日心卞生懐楚璧郭隗待燕金雄劒青云志哀弦白雪吟功名少年在不必泪沾襟
　　雷
　　不见苍山破虚闻巨壑驰烈声回地底余响落天涯魍魉何由避蛟龙得自随中宵沛云雨威泽正当时
　　月二首
　　宛宛秋山月今宵尚未圆光生万里外影对一樽前城静虚弓倚楼高破镜悬草堂风露下终夜不成眠
　　二
　　片月中秋近辉光一嵗无天清惊塞鴈夜冷落枫乌不寐知宵永无言对影孤更深何处没万里堕江湖
　　三闗
　　楚塞三闗隘云峰入望重何年戎马地空有昔人踪积水沉秋堞长烟带古烽乾坤当失防饕餮任羣凶
　　九月
　　九月清霜下中林蕙草寒暮霞多变态秋色不宜防丘壑容吾拙乾坤敢自安古来俱涕泪况复嵗华残













　　大复集巻十五
　　钦定四库全书
　　大复集巻十六　　　　　明　何景明　撰五言律诗八十四首
　　樊秀才园内菊
　　樊生园内菊相对小塘西露蕋凄凄放风枝袅袅低栽【一作种】依石竹下发【一作开】与畹兰齐明日重阳酒殷勤为尔防
　　九日同马君卿任宏器登髙四首
　　嵗嵗重阳菊开时不在家那知今日酒还对故园花野静云依树天寒鴈聚沙登临无限意何处望京华
　　二
　　逺地宜登望秋光薄暮浓楼高窥万井潭逈落千峯花为重阳发人懐百嵗逢同逰俱俊彦尊酒得从容
　　三
　　病思逢佳节孤懐忆逺逰河山还似昔烟树不胜秋故国浮云去高台日暮愁牛山元有恨休讶泪长流
　　四
　　向夕枫林爽行吟未拟回明霞积水外落日古城隈鼓角秋深怨风霜嵗晩催莫将迟暮意孤负菊花杯
　　登钓台
　　野濶穷秋出云寒望未开万峯遥驻马残日更登台水落龙蛇蛰【一作卧】沙空鴈鹜来孤懐对揺落吟罢有余哀
　　孟冬
　　孟冬严气至坐见物华防古树犹秋色寒山半夕晖江湖深欲冻鸿鴈各知归羸病便深卧从兹日掩扉
　　寄孙世其举人
　　得意西风里賔筵聴鹿鸣此生防事业今日重科名锦树连江路秋花照楚城北来休太晩慰我隔年情
　　除架
　　苦叶萧踈乆秋匏亦委沙家人空抱蔓山鸟莫啼花零落亲寒事蹉跎感物华衰荣转相代何必恨生涯
　　十月
　　十月苍山静孤村带郭长卜居怜此地高枕复吾乡野雾沉寒日城隂迟早霜一年防欲暮酒熟共谁将
　　懐孟望之
　　消息三秋隔虚瞻鸿鴈羣长安望不极落日起浮云奉使何时出吟诗谁共闻岂知离索乆病思日纷纷
　　寒
　　水郭逢寒早城隂惨澹中逺山常雾雨衰栁更天风病骨思狐貉愁顔付酒筩闗河待氷雪何处有途穷
　　残菊
　　寒丛后揺落冬至亦蹉跎病叶强相守孤英无柰何园篱空自爱霜霰暮还多幸有余香在深杯为尔歌
　　韩席二佥宪见过留饮
　　野外惭共给台端枉驾来河鱼还自取樽酒为君开落木寒风急孤城暮雨催相逢孟冬节翘首待阳回
　　晴
　　冬郊零雨霁烟郭望初分独树余寒照平沙足晩云风鸢高不下野鹤逈难羣夕坐亲杯酒长歌还自闻
　　雪柬沈马任三子
　　黯黯山云起茅斋傍水涯一冬才见雪十月已开花雾袅寒城霰风吹野岸沙同逰词赋客骑马入谁家
　　喜望之至以诗迎之
　　经嵗青山下空吟求友诗故人天上至慰我病中思腊近氷霜苦春回草木知小堂终日待枉驾莫教迟
　　再别清溪子
　　冬舘萧条别开樽为尔吟岸梅催客鬓江栁送归心南国浮云暮孤城积霰阴逢春湖鴈起休滞北来音
　　得钱水部书
　　故人俱落魄水部近何如河上三年别天涯十月书烟波愁望里风雨夣魂余更枉懐人【一作停云】作长吟泪满裾
　　懐沈子
　　沈生南国去别我独凄然落月清江树归人何处船十年安陆舍数口太湖田想到乡园日生涯亦可怜
　　别望之
　　相送不得逺临水一悲歌行云暮不止逰子意如何楚塞风烟逈燕闗雨雪多春还问消息尺素莫蹉跎
　　洪法寺别锦夫邃伯
　　古寺垂杨里楼台照落晖重来旧逰地却与故人违云树千山暗风花三月飞未将湖海泪空洒路傍衣
　　寄孙世其
　　世路难定相期未有涯昔为燕地客常到楚人家系马中堂树聴莺上苑花故园防北斗膓断忆京华
　　酬葛时秀
　　罢归翻自喜旧业有青山积雨稀来客孤云独往还良朋枉高倡抚巻一开顔何日还乘兴题诗到竹间
　　懐叶时华
　　佳人湖上住亭榭逈堪怜手把青荷叶行吟緑水邉客皆莲社友人是竹林贤欲系空庭马闻君髙树蝉
　　雨夜
　　云薄高城上孤亭郡郭西暗中萤火度灯下草虫啼零落同逰客凄凉旧雨题高歌视雄剑慷慨为谁防
　　逰贤隠寺次马君卿韵
　　系马长松下风烟几日留天高还薄暮地逈更逢秋孤嶂开僧舍千峯绕佛楼自能来白社不用逺公求
　　与孙世其晩坐
　　留客江村暮开尊对浦沙池心上孤月树杪落残霞地僻唯宜竹秋高未有花琴书堪晤语随意宿山家
　　十四夜
　　水际浮云起孤城日暮阴万山秋叶下独坐一灯深白露蒹葭落西风蟋蟀吟闗山今夜月横笛有哀音
　　雨中
　　一室高原次遥天起夕风雨来汀树外日沉山雾中鳬鴈秋沙静鸡豚委巷通白云望不尽相对意无穷
　　寄雷长史
　　不见雷夫子相望嵗半余王门盛賔客仙府足图书贾傅才谁敌相如病独居怜君兼吏隠休忆锦江鱼
　　宿胡山人家
　　骑马侵晨出防山至日昏鸣鸡千嶂里高树一家村白石斜通迳清泉直到门秪疑人世外别自有乾坤
　　登坚山寺
　　西峯揷天起絶顶寺门开云里一僧住山中无客来落花平讲席积草徧香台我欲闻清梵焚香坐不回
　　寄焦太史蕴徳
　　抱璞声名旧逢时意气殊麒麟出天廐騕褭在云衢世史称司马英词继董狐遥知东观里终日防文儒
　　寄马君卿进士
　　怜君得意日骑马向春风通籍金门里分曹画省东宫袍唐进士陛防汉郎中辞赋相如妙声名谁与同
　　寄阮行人
　　夫子风流士高懐近若何张骞能奉使阮籍自行歌文字留中岳楼船渡大河梁都防不逺枉驾几时过
　　寄张季升给事
　　独立当霄汉清誉在处闻朝趋青琐闼日侍御罏薫温室千年树蓬莱五色云同年还愧我天上早离羣
　　寄孟望之
　　昔在长安日相防慰别顔君行太行谷予亦下燕闗春去无消息秋来书未还可怜骨肉夣常越万重山
　　寄戴仲鹖进士
　　戴生乆离别宦况近何如白日闲官舍青云近帝居明时难自晦直道未应踈问我生涯事山中懒著书
　　懐李献吉二首
　　闻君在罗网古道正难行无使传消息凭谁问死生东方元太嵗李白是长庚才大翻流落安知造物情
　　二
　　冠盖京华地斯人独可哀神龙在泥淖朱凤日摧頽世路无知已乾坤孰爱才梁园别业在何日见归来
　　九日同诸友登贤隠山五首
　　九日西山上登临思然髙城过一鴈踈栁歇繁蝉胜槩仍佳节同防似往年休将竹叶盏空对菊花前
　　二
　　古寺来逰日高秋云物清楼台万里目时序百年情野树斜侵郭河流曲抱城明年当此际谁与共题名
　　三
　　野望秋无頼西风城树凋浮云满天地落日更萧条醉舞随长劒哀歌逐短箫龙山高兴者千载竟难招
　　四
　　野寺空崖里高台旧国傍山川待我辈风日媚重阳云峤秋临逈松林暮倚长由来宋玉意揺落自悲伤
　　五
　　薄暮经行处千岩落照深孤松秀云壑众草莽寒林故里登高兴平居懐旧吟风前一感慨不异古人心
　　望京师寄王軄方
　　北望依南斗长安万里愁西风入上苑杨栁落金沟云近蓬莱阁天回太液流仙郎归画省高咏接同逰
　　九日懐铁溪
　　独忆高防府何时骑马来一秋常卧病九日废登台寂寞传杯手凄凉作赋才陶家园内菊风雨为谁开
　　雨后次孟望之二首
　　断雨藏深浦残云霁晩空人家乱水外野艇夕阳中风急鸣江鹳天高落塞鸿沧浪浩歌起身世羡渔翁
　　二
　　万里防无际髙秋接素氛沙村昏片雨石壁断孤云鸿鴈常求侣鳬鸥不离羣寒山有落木风起暮缤纷
　　霜节
　　鼓角苍山畔孤城此嵗残回风夜不止清霜日以繁未惜琼树晩还悲瑶草寒阳春在何日幽谷待鸣鸾
　　为王子悼亡
　　玉魄无消息星辰隔紫泉舞鸾沉宝镜飞凤落金钿不待中郎贵空传上妇贤平生浣沙处流水恨潺湲
　　送柴先生之霍邱访朱调元
　　客里黄金尽天边逐嵗华寒灯具行李早饭出山家东路蘼芜满西风杨栁斜朱君旧相识见尔惜生涯
　　送孙世其举人归华容二首
　　似尔聦明少吾生望未涯孤城常作客九月始还家暮雨沉闗树寒风落渚花洞庭秋色里为我吊长沙
　　二
　　尔去荆州府孤防几日开山过宋玉宅江到楚王台落鴈冲人起浮云度水来悲懐兼别绪嵗暮若为裁
　　万嵗节
　　北望防辰极孤城首重回祥云九重殿仙露万年杯凤辇通宵备龙旗拂曙开侍臣金鉴録谁有九龄才
　　任宏器过访
　　磊落同乡友相寻到水涯山中沽白酒篱下覔黄花积水寒天濶连峯夕照斜兴来高咏起挥翰满烟霞
　　客至
　　野外逢迎少柴门落叶稠人闲不扫室客到始梳头且为烹茶坐还因防竹留登临如有兴更上水边楼
　　上祖茔
　　故域西山绕佳城望转幽松寒迷唳鹤草暖集眠牛不见丘原起空懐霜露愁诸孙时扫谒哀泪洒松楸
　　上亡兄墓
　　阡兆还经嵗音容不可追几时门吏散今日路人悲壑有藏舟处林余挂劒枝哀哀怜小弟难忘鹡鸰诗
　　访贾西谷
　　儒宫入古桧泮水静尘埃偶到闲官舍能孤逺客杯开门黄叶落展席清风来更喜庭前菊寒花日暮开
　　西郊秋兴十首
　　立马西郊地悲风惨澹生白杨落古墓黄叶下孤城流水年年去浮云日日行沧浪清若许聊可濯吾缨
　　二
　　谷口风兼雨茅斋淰淰秋寒烟浮岛屿白水乱汀洲散地躭高卧何时作逺逰近来疎懒甚一月罢登楼
　　三
　　野屋清秋暮寒沙易朔风嵗年悲老树岐路感孤蓬醉岂逃名士狂非避世翁寻常门自掩无客到山中
　　四
　　旧家浉水上门向钓台边近市来沽酒中流坐放船蒹葭开晩照洲渚接寒天渔父如相识长歌过我前
　　五
　　村居元旧业草舍僻临城乆雨苍苔积闲门扫更生窥人一鸟下见客众鸡鸣翻怪巢由辈空多世上名
　　六
　　萧条万峰里门巷静无哗积草惟三径垂杨自一家寒云抱古木晩日媚残花嵗事防如此能教负物华
　　七
　　寂寞高台畔空令故国存古人不可见遗迹更堪论云度孤城夕天连积水昏兴亡向来事无处问乾坤
　　八
　　亭古枫杉落縁溪不柰秋西风怯纎绤细雨恋重裯双鹭寒窥井孤鸿晩过楼白鸥还有意相逐向吾洲
　　九
　　严风日以发落叶转纷纷逺树斜衔照寒山半入云步兵常嗜酒水部本能文怅望千秋上斯人亦不群
　　十
　　古人歌舞地今日几豪华世事那能定吾生讵有涯秋虫不去户寒鴈各依沙独少高阳侣时时过酒家
　　贾长教舍白菊
　　君家白玉朶不数黄金花淡淡含秋色亭亭傲嵗华闲云依槛静明月傍坛斜偶坐题诗去寒香为尔夸
　　雪
　　一雪今冬早霏霏白满沙随风斜着树带雨不成花曲槛寒仍袅空庭晩更加城中一万户歌舞是谁家
　　寄赠庄国賔
　　上舘宜才子佳名玉叶光文章夺云锦衣服惹天香下笔惊鹦鹉吹箫跨凤凰淮王门下客冠葢日相望
　　至日二首
　　一卧乡园晩频防物新氷霜寒近腊梅栁暗催春直道何时泰生涯旧业贫萧条一杯酒愁絶对佳辰
　　二
　　冉冉天时逼悠悠人事催坐观羣物变又见一阳回逺树朝晖发孤城冻雾开长安望不见回首独余哀
　　长安月
　　万里长安月曽防照绮罗徘徊留舞席宛转逐逰珂锦幌披青雾朱楼拂绛河佳人独愁思终夕抱云和
　　登钓台四首
　　嵗暮荒台上孤高望不穷乱山浮落日逺水抱寒空野鹭时亲客江鸿晩避风终期谢城市来此伴渔翁
　　二
　　出郭冬初暮登台日已曛碧潭寒吐月孤嶂晩生云名姓嫌人识悲歌欲自闻沙鸥莫飞去应共尔为羣
　　三
　　古人栖隠地今日我重来寂寞千山里烟波万古台岩寒苍桂落沙晩白鸥回慷慨无人测长歌不放杯
　　四
　　薄暮登台罢云山兴不忘门人防酒至日落更传觞一水星河孤烟岛屿长不愁归路晩明月在沧浪
　　送柴先生二首
　　迢递京华路怜君嵗暮行一尊淮水上疋马楚王城白首家无定黄金药未成蓬瀛如可涉约尔共逃名
　　二
　　季夏辞燕地经冬滞汝湄孤城一相送岐路不胜悲为客江湖逺求仙嵗月迟世途来不易相见更何时
　　送慈谿刘伯雨之南京尚宝卿
　　甸隔金陵逈天流银汉斜江山回帝宅牛斗上仙槎拔擢符台始声名礼部遐行防好春色留赏旧京花















　　大复集巻十六
　　钦定四库全书
　　大复集巻十七　　　　　明　何景明　撰五言律诗八十二首
　　答望之二首
　　念汝书难达登楼望欲迷天寒一鴈至日暮万行啼饥馑饶羣盗征求及寡妻江湖更揺落何处可安栖
　　二
　　日落荒山畔孤城更可伤生涯仍寂寞世事转仓皇百口同饥馑千村尽虎狼知君怜老父南望白云长
　　雪中简贾长教
　　云雪孤城暗深杯谁共挥雾中千树失天上百花飞湿益青氊冷光连素璧辉知君郢中曲髙调和人稀
　　寄周明府
　　旧业燕京下何方更卜家知君能大隠城市即烟霞商谷多芝草淮山有桂花相招空夣寐岐路满天涯
　　赠韩亚卿返湖南二首
　　斧钺辞燕阙防帷驻楚宫使星天汉上卿月洞庭中刘宴经邦计萧何饷士功归朝论事业不愧古人风
　　二
　　送节初临夏回旌已逼年驰驱千里使经济万人传发变江湖上身归日月边淮西困饥馑侧望达尧天得五清先生消息尚客沣州怅然有懐作诗六首
　　憔悴东都士吾师更可嗟三年为逐客万里未还家暮阻巴山雪春行楚岸花江湖无路覔流涕望天涯
　　二
　　昔遇南来客曽传北寄声飘零防百口留滞傍孤城泽畔骚人兴周南太史情天髙地仍逺衘谤竟谁明
　　三
　　洞庭西去路消息几回闻地僻难逢鴈天长秪见云白苹悲楚客斑竹怨湘君宋玉哀师意空传九辩文
　　四
　　夫子先辞国嗟予亦罢官生涯同去住世事各悲懽楚地江湖濶巴山道路难白头慈母在雨雪更愁寒
　　五
　　迹为羇栖乆身因放逐劳五溪淹日月三峡尚波涛夣里摧双翼愁边见二毛清风引归袂名共蜀山髙
　　六
　　儒行荆人识文章沣郡传夷方仍爼豆客路半舟船太守迎徐稚诸生仰郑独怜门下士何日进彭宣
　　寄杭东卿
　　海内賔朋隔天边涕泪遥一书无计达万里更能招碧树东南地寒江日夜潮石梁如可度仙路坐相邀
　　送罗秀才归省
　　汝念髙堂母还家秋色深遥知倚闾望应慰断机心落月清淮朗浮云楚塞隂西风吹匹马惆怅送归吟
　　寄张提学伯纯
　　旧属朝端望俱称柱下才九霄骢马出千仞鳯凰来河洛经中岳星辰动外台山城有桃李花向几时开闻陆舍人子引罢官兼懐徐舍人徳章
　　惜尔官难达文章本鳯毛投簮归海岸挂席趂江涛张翰元思鲙任公且钓鳌南逢徐孺子应话旧同袍
　　喜刘朝信过饮三首
　　坐惜芳菲晩何人到野中相邀一尊酒来对百花丛翡翠鸣春日逰丝堕碧空谁知艳阳节烂醉与君同
　　二
　　西郭栖迟地春风亦可怜落花寒食雨髙栁夕阳天岸帻行林侧移樽坐水边啼莺如有意数傍舞衣前
　　三
　　烟树孤城外风花野水濵羣鸥不避客双燕亦留人况值清明后酣歌烂熳春相防三月暮过我勿言频
　　懐王舍人文熙
　　自我还乡里无书到野亭江湖春浩浩鸿鴈日冥冥苑内花空发池边草自青宁知同省客万里各飘零
　　寄梁宗烈
　　怜君下第日即我挂冠时岐路千行泪浮云万里悲天髙南海柱地逺曲江祠处处豺狼鬭相逢未可期
　　送公顺赴湖南有懐旧逰
　　雄胜称三楚兹逰不可无入溪身更逺望岳兴难孤江汉元朝海楼台半入吴十年厯览地梦绕岳阳湖
　　公顺阻雨又赠
　　孤城三日住客子意何穷水国春多雨江沙晩更风宦情临汉上乡梦到秦中几欲相拚过清尊未得同
　　刘朝信读书山寺
　　嗜静山中寺藏修此度年白云千嶂里清夜一灯悬书巻留孤客盘飱傍老禅何时骑马至访尔古松边
　　赠玺师
　　羡尔离羣友明心到洒然乾坤卓锡外日月转轮前觉路开无极迷川度有縁黄金留浄界万世此灯传
　　寿徐广文
　　七十六年过悠悠湖海人青松髙比节黄鹤徤如身子有徐卿贵官同郑老贫春花嵗满眼常得醉佳辰西谷有淛聘予喜其得胜逰因话淛中之胜
　　君向杭城去兹逰似马迁应传越客酒先泛楚人船入郭湖天逈观潮海月圆因君话禹穴髙兴亦飘然
　　送髙子登赴试
　　倚马髙槐下行歌夕更繁夏云连楚甸秋月满梁园题柱名千里登台防万言云鸿天路永今日防飞翻
　　与徐生
　　念汝多风骨论文亦有神常懐万里志须爱百年身涉海方知水为山不让尘眼前书史在无限古今人
　　送徐生赴试
　　尔到梁都日西风发醉歌秋深花近苑夜逈月临河姓拟传霄汉身应谢薜萝佳音附来鴈报我莫蹉跎
　　送张秀才还固安
　　十月燕山雪孤城易水风旅防迷白草乡泪剧丹枫万里书生笔千钧壮士弓论文更好武何地汝成功
　　赠葛时秀
　　磊落元髙士飞腾且壮年骅骝万里路鹏鹗九秋天白璧先淹楚黄金晩入燕春花烂熳日定醉曲江边
　　奉寄泉山先生
　　馆阁三朝旧江湖万里长北山髙硉矹南斗极光芒皓首归难挽苍生意未忘春风旧桃李何日傍门墙
　　为李秀才寿母
　　寒嵗开筵处佳辰对碧山梅花似白发萱草亦朱顔志与和熊苦身因驾鹿闲百年应自慰常见舞衣斑
　　送别刘朝信
　　万里向天涯孤城对日斜云山共此别世路独长嗟暮雪燕闗树春风汉苑花知君骑马地名姓满京华
　　寄任宏器
　　白发三年客沧江万里船相思一回首懐抱即依然碧草成诗梦桃花入醉眠髙车易倾覆何似广文氊
　　送熊举人
　　嵗暮尔何适天涯谁共过敝裘冲雨雪匹马向闗河季子黄金尽安仁白发多灯前解雄劒长夜一悲歌
　　寄王甥朝良忧居
　　念尔忧居日山栖不到城下帷如董傅闭户即孙生苫块氷霜重鲲鹏羽翼成人言尔似舅潦倒愧贤甥
　　寿李生父
　　五十五年人乾坤未老身佳辰近元日物色是新春白髪何须变青山不当贫充闾更有子莫厌酒觞频
　　赠樊生鹏
　　羡汝非凡鸟羣飞志岂安即防成羽翼何日起扶抟丹徼通南极沧溟近北寒天风吹送尔九万亦何难
　　和贾西谷暮春雨后之作
　　溪雨清明过防云薄逺空鸥喧春水至燕落晩泥融麦秀千家暗桃花昨夜风独怜艶阳日尊酒未能同
　　答刘朝信春日之作
　　闻君新嵗作吾亦念生涯翠麦纎纎细青杨袅袅斜渇思春岸雨醉忆碧溪沙何日酬懽赏相邀共物华
　　九日袁惟学邀南园登髙病不赴
　　经秋予卧病九日汝登台怅望啼猿处无由跃马来暮天双鴈落寒日一花开亦有杯中物孤懐未易裁
　　三月七日同诸生出逰
　　清晨招尔辈同出眺烟沙寒食孤村路春风万树花借兰临水曲折栁到山家独少青尊共能无愧物华
　　九日震雷山懐望之
　　九日东山上思君江汉深故园频宴防佳节自登临众壑流云气孤峰落日隂应知楚山上独赋望乡吟
　　立春日忆京
　　此日忆京华孤城春望賖云霄双鳯阙歌舞万人家香脆金盘菜寒轻防胜花繁华旧时事回首一长嗟
　　元日哭先人墓二首
　　春色松楸地凄凉望不穷一哀临逝水痛哭起悲风江海无归路尘沙有断蓬一杯元日酒空洒九原中
　　二
　　地下今安在人间春自来空余万行泪不尽百年哀松栢开神路星河隔夜台林乌暮啼急伫立不能回
　　社前一日上先墓
　　莽莽乾坤阔悠悠嵗月过极知恩似海空有泪悬河巢燕营新垒林花发故柯春风如往日愁到此山阿
　　春望
　　荏苒青春望栖迟白日歌栁随愁共结花与泪同多异域犹戎马吾生只薜萝萋萋春草色依旧满山河
　　春来
　　春来稀洒扫门径碧苔滋积雨忘昏晓幽居感嵗时寒云低旅鴈城树暗黄鹂独立伤春色萧条万事悲
　　寒食
　　沙岸青春雨风吹野水涯不沽寒食酒空映古坟花城郭人烟细楼台暮景斜东流尔何意滚滚送年华
　　清明
　　碧草晴川丽逰人兴渺然嵗时聊杖履儿女更秋千沙白孤城日山青万井烟风花暮无数片片落河边
　　仲春二日
　　荒村春甲子暮雨散髙天石壁临斜景云岩落暗泉长官行问俗父老更占年早晩春涛至相将泛野船
　　晩晴
　　茫茫春水地斜日满菰蒲隔水云峰峻含风雪壁孤晴光催谷鸟暝色下城乌仄径渔樵过相逢亦我徒
　　春兴
　　二月已过半三月来逡廵栁叶细可采桃花开太频白马过逰客黄鹂呼醉人红顔楼上女端坐独伤春
　　清明自先茔归
　　感慨清明节留连野外尊花明兼栁暗万落更千村黄鸟鸣官路青山绕郭门常懐九原下凄断百年魂
　　过袁惟学南园集饮二首
　　始识南园路垂杨一迳斜谁言此城市吾意即烟霞客醉迷深竹莺啼过别花图书一万巻不异子云家
　　二
　　独坐春林暮飞花送酒杯亭阴连水曲山照落城隈万竹当堦倚千峰绕户回高人读书处莫厌我频来
　　同赵先生宿山家
　　同宿京华地今来又六年那知风雪夜复此共床眠水曲隣灯照山髙石溜悬中宵不成寐话旧各凄然
　　刘朝信西园
　　邀客西园内知君爱醉吟相防二月尽无柰百年侵春水桃花岸髙亭橘树林晩来有幽意西望白云岑
　　叶邦重山居
　　幽栖近兰若来慰野人情戸外双峰秀堦前众壑平鸟鸣春树里僧傍翠岩行日暮山钟发相随夜到城
　　寺僧留宿
　　留宿频经夜虚空断俗縁独吟依野衲不寐聴山泉水月人间地香灯象外天何时谢城郭来此共安禅
　　别寺僧是日立春
　　别寺逢春日山盘野菜长老僧朝具饭留客更焚香雨暮枫花静云寒栢树苍独惭骑马去尘事未能忘
　　出寺过胡山人家
　　细雨清沙路经行独杖藜那知白社客更向碧山栖花好围墙发莺娇入院啼风光不能醉吟望转凄迷
　　饮邦重山荘夜归
　　残日喧归骑渔樵仄径逢烟中望北郭树里下西峰深夜明林火苍茫度水钟朝来向城市谁忆白云踪
　　贤隠寺次刘朝信
　　翠壁青莲界苍苔白石关春来初出郭日暮更登山嵗月频经眼烟霞可驻顔化城依宿处自觉此身闲
　　袁挥使别墅次朝信惟学韵
　　出城山水地朋旧共斯逰吟倚将军马来乗老氏牛桃花红映郭栁色翠临流寄语寻幽者无劳此外求
　　防坚山阮生谈西岩险絶予未尝到
　　闻尔西岩上经行此路艰风髙吹独立云细袅难攀目送千峰尽身随一鸟还更传僧八十终日闭松关
　　夜酌黑龙潭二首【并序】
　　于时相从者徐罗彭阮胡五人黑龙潭予尝过望见之未尝到也是逰予自发西山有此意而彭生即防一壶酒马上从予至则夜矣相与酌石上一二行而徐生复不舎遂卒逰盖甚竒也
　　川流一曲抱峭壁万年开白石传杯坐青天送月来蛟龙亦自舞鸥鹭岂相猜谁识仙潭上天留此钓台
　　二
　　百顷风潭静澄波夜转明江山一壶酒天地六人情醉踏金鳌背潜窥玉鲤行龙宫月长满何惜坐深【更】
　　留贾西谷学舍
　　独院团双桧清阴午更繁笙歌聊辍讲市井不闻喧坛杏当筵坠堦葵夹座翻怜君交谊重数到广文园
　　王生馆雨坐
　　独坐王生馆凄然嵗暮心髙城翻落照空院积寒霖鴈鹜秋飞尽蛟龙夜或吟西山旧松竹雨雪共萧森
　　过先人墓示彭天章二首
　　三宿孤坟下肝肠尔独知不禁桑梓泪难忘蓼莪诗逝水有归处白云无尽期九原灵爽在相见是何时
　　二
　　少小承顔日恩深世所稀仓皇成永诀防漠竟同归天地空形影音容有是非此身如寸草何以荅春晖
　　同季升过李生书舍
　　避寇孤城里君家数倒尊栁边开草阁花下覔柴门台古如山郭塘幽似水村南邻张给事常与坐黄昏
　　登西岩寺二首
　　西林禅诵地石壁倚天开曲磴千盘上飞泉一道来园禽巢古殿野鹿过香台共坐题诗暮山花落酒杯
　　二
　　野寺千峰里逰人一径深喧石涧水殿落翠岩阴花树三春暮山川百代心天风日夕厉难上最髙岑
　　逰贤隠寺
　　寂寂春山寺双峰昼自阴行吟白云里独慰翠防心石磴悬萝暗岩亭杂树深还疑武陵口溪水入花林
　　过万家庄
　　野屋水潺湲縁崖一径攀回风吹落日腊雪满寒山千嶂啼猿里孤峰骑马还苍茫云雾合无路覔禅关
　　访坚山寺僧不遇
　　峭壁何年寺重来雪路迷烟霞开宝地霄汉接丹梯逼面千峰起回头万壑低无人独归去惆怅白云西
　　再至寺
　　山家晩饭罢清夜宿西林古壁栖金象花宫出梵音三生石上话万刼世间心独爱寒岩栢苍苍一院隂

　　大复集巻十七
　　钦定四库全书
　　大复集巻十八　　　　　明　何景明　撰五言律诗八十一首
　　登坚山寺絶顶真武庙二首
　　古庙坚山上丹青碧藓封逰人不到处一老自鸣钟絶壁飞泉挂危峰曲迳通岧嶤一以望顿觉世尘空
　　二
　　同来息心石不避舍身台洞里烟云出窻中日月开孤僧絶顶住逰客半空回不尽登髙兴无人送酒来
　　懐西山
　　不到西峯乆那堪病后情云思丹壑卧花梦碧岩行城郭邀来往朝廷问姓名人间自多事叹息此浮生
　　自山家归寺
　　暝色延归路云中见上方万山悬马首一径入羊肠暮雨横沙界阴霞拂院墙更深磬管发身世乐何乡
　　近寺
　　梵宇频经处林深入磬声悬崖攀葛上曲涧绕松行花鸟还春日楼台即化城亦知身是妄从此学无生
　　过书院二首
　　书院新开日文旌暂过时衣冠成小试丝竹更相随冻桞依髙堞霜荷傍曲池夜来占宝气应向斗牛知
　　二
　　驻马髙城畔酣歌送落梅风霜十月尽杯酒众賔回栁色含春动笳声向晩催故园无限意行节为迟回
　　登楼
　　孟夏逰兹地登楼慰所期树阴深坐客花晩更题诗满院红榴发当檐白果垂风情真可住俗物苦相追
　　过杜家庄
　　山老频邀客茅茨隔暮烟闻鸡度絶峤立马防飞泉种栁非无地栽麻亦有田谋生今已定不用卜居篇
　　独坐
　　独坐孤灯静忧心倍寂寥横河当户转落月去城遥泪向何时尽魂从暗里销此身虽复在甘与嵗时飘
　　独立
　　鼓絶孤城掩溪傍春事残岸霞晴映树汀雨暮生寒风外防花尽烟中望栁繁静观时物变独立思千端
　　袁秀才书院芍药
　　亦是倾城色开仍傍杏坛日迟深院落风转曲阑干不恨先桃李皆言胜牡丹春华惟在此逰客好相防
　　李秀才圃中牡丹
　　此地无车马名花亦自开何须照罗绮但遣絶尘埃近水红云绽慿阑白日回姚黄与魏紫空向洛阳栽
　　李秀才书屋冬菊花
　　万树皆零落亭亭独自栽根深饱霜雪花好烂池台短鬓烦相映孤懐为尔来凡花与众草嵗暮不同开
　　赵生书堂竹
　　爱尔书堂竹青青耐乆防到门惟一径入院逈千竿雨映炉烟细霜生簟色寒晩来幽独兴题句刻琅玕
　　梅
　　野水无人地寒梅独自开花踈间翠篠树古积苍苔岭雪春潜至林风香暗来一枝犹可折横笛暮休哀
　　懐贾长教坛上杏花
　　山城踈雨过緑草暗庭阴坐爱三春树懐君双杏林日长鸣鸟至风静落花深怅望髙坛上何由共尔吟
　　樱桃
　　满郡樱桃熟筠笼处处传千枝垂更宻万颗落仍圆细写愁难破尝新泪然金盘赐朝士犹忆拜恩年
　　芍药
　　芍药春风晩开迟莫自嗟城中虽有树此外更无花倚席低行月翻堦鬭落霞佳人对瑶瑟一为惜年华
　　双栢
　　双栢种何嵗苍然盘据深蛟龙犹有甲鹳鹤尔何心月过阴移壁风生响度岑万年烟雾里长得防禅林
　　雪
　　莽莽黄云起凄凄素雪浮堂深偏近烛院逈不依楼喜见漫天舞愁防向日流更将三白兆一慰老农忧
　　闻雷
　　中宵岩电发二月始鸣雷落地殷仍起盘空划欲回蛟龙入浦溆风雨过城隈独坐明灯里空堂万虑催
　　晓起见雪
　　曙色空窻里鸣禽更好音幽栖忘盥栉偃卧问晴阴卷幔山云起开门野雪深不愁泥泞路骑马度西岑
　　雨
　　疾雨冲城下春寒入暮催树明捎落电山暗转奔雷正月花狂放三江鴈乱回国西兵马急愁问羽书来
　　宻雨
　　宻雨过清朝空山对寂寥乆阴雷电蛰旷野虎狼骄鹭立清沙近鸥行白水遥眼前常见汝俗物谩相招
　　渔樵
　　白石樵人路沧江渔父浔桃花夹两岸松色映孤岑坐傍鼋鼍窟行穿虎豹林古今问答意谁识邵公心
　　淮阴侯
　　大将登台贵三军防帜豪力能分楚汉功本冠萧曹故垒风云偃空山虎豹号独怜飞鸟叹不及范生髙
　　吹笙
　　寂寂花宫月何人吹玉笙响从银汉落清遏彩云行夜静疑天籁更深入梵声幽心与禅意凄切转闗情
　　废屋
　　废屋空山里风沙不见人壊墙惟有径独树更无邻寇盗三闗逼征求万国频江湖暮揺落回首一沾巾
　　燕子
　　燕子今春到茅堂水郭西本无华屋志难向玉楼栖雨细鸣相并风轻落故低淘河莫深讶只是为啣泥
　　病马六首
　　柴公有名马骑出自京华峻耳批双竹竒毛散五花老能知道路病已困泥沙贵贱诚如此长吟为尔嗟
　　二
　　此马非凡马曾酣百战塲耸身思剪拂驰志在腾骧侧立青云逈悲鸣白日长君恩如不弃终拟报田方
　　三
　　从来西域种防是渥洼生不惜千金买宁辞万里行天寒思故道嵗晩滞空城牵向闲阶下长鸣意不平
　　四
　　老向闗山里龙媒世不知恩深思欲断力尽泪空垂苜蓿辞天苑尘沙别月氐东郊望春草生意在何时
　　五
　　惜尔西来逺愁防更向东毛寒常带雪骨痩不禁风惆怅台边士凄凉塞上翁徒闻穆天子八骏厯层空
　　六
　　局蹐才难尽踟蹰意若何沙寒苜蓿短路晩蒺藜多不复驰金市犹思歕玉河侧身千里外常恐嵗蹉跎
　　途中寄别饯送诸生
　　西路临秋寺登台忆送行风尘别汝辇江海本吾情塞栁凝寒望闗云入暮征长安日不逺相见待诸生
　　送刘大理守衢州府【以下京集】
　　西寺平反乆南邦出守初髙门廷尉宅五马使君车海岫晴浮越河闗暮泊徐苍生望杜母行驾莫踌躇
　　送冯大和
　　乆客依亲友深秋念此行亦知弹劒铗不是爱冠缨木落燕天鴈花催楚岸鸎故山松栢树何限女萝情
　　送石令之广济
　　万古黄州水孤城赤壁山仙鳬从此去賔鴈几时还栁泽春隂细琴堂昼日闲知君忠孝志遗爱楚人间
　　送张子行
　　汝阳张季子冬暮独南行此去栖淮曲何时入汉京龙劒雄雌别鲲池羽翼生试防古名士多自少年成
　　元夜孙世其席上饯勤甫
　　京国上元夜相逢魂黯然张灯非旧俗满月是离筵楚塞干戈外春城鼓角边同逰重分手海内各风烟
　　送谢邦用之湖南
　　同作燕京客君为楚上行云霄无旧侣江汉有深情鼓吹春天树楼船水国城遥传持宪使元是汉廷评
　　送吕子
　　京洛三年客云霄万里违上书俱不报解佩独先归北极临燕甸南山绕汉畿相将未可料岐路断蓬飞
　　送顾汝成赴浙江叅议
　　水部名元重藩叅位不轻十年垂紫绶万里为苍生舟楫江边驿旌旗海上城风尘尚未息慷慨望君行
　　李南阳宅饯子容
　　封王金册节汉使玉堂英礼乐逢今日山川壮此行渡江春草歇临海夏云生賔客南阳宅遥遥万里情
　　送髙颖之给事使楚道过扬州
　　谏垣初北上奉使且东还冠冕留仙宴江山慰客顔节停淮海曲槎到斗牛间别后金门侣应懐玉殿班
　　饯子容
　　客馆西垣静开尊为汝歌槛花深晩坐城树喜频过防鹢春湖色骊驹白玉珂还乡君信乐予柰别愁何
　　送邹子之浙中访迎张子
　　此去寻张子东行指宋畿秋城怅独往春棹好同归雨外呉防重江中越岫防平生壮逰兴送汝益翻飞
　　送熊御史尚弼谢病还江西
　　晨车发帝里秋棹返江乡草奏孤臣泪懐归乆客膓海鸥思避俗湖鴈喜随阳揽辔平生志还山未可忘
　　送萧升之任登州府学
　　广文骑马去东郡有花开日对蓬莱观春登海上台人防鸣鳯下客拟钓鳌来莫谓儒官冷弦歌拥俊才
　　送王有邻之赵州
　　大郡须才美君才美更多双幡朱析羽五马玉鸣珂桥市连灯火城亭入芰荷儿童迎太守齐唱赵州歌
　　真空寺送人不及二首
　　寻僧憇古寺客掩松门碧水城隅路青山塞口村廻舟非尽兴驻马独伤魂目送寒天鸟孤飞日易昏
　　二
　　古路城中断荒原寺半开碧山从此去芳草为谁来野送空临水燕歌独上台林风暮吹急归兴飒余哀
　　汝立席上送世其二首
　　故国思先往兵曹喜暂过江云同楚望边月自燕歌市夜盘飱易城春鼓吹多一杯今对汝他日异闗河
　　二
　　汝去来何日令予转念家兴同张季子愁异贾长沙河塞行无雪江乡到已花洞庭风浪濶漂泊问龙蛇
　　送以行往平山省外父母次韵
　　嵗暮忽为别亦知非逺逰彩衣思孟里鸣玉向秦楼岸雪晴含照林枫尚带秋如怜早春色丝鞚返皇州
　　送刘子逰西山寺
　　我忆湖西寺春山尔独行乍暄饶栁意空谷自鸎声人减同逰伴花含往嵗情片云回首暮天遣别愁生
　　送王生还嵩盟兼讯赵叔
　　此向嵩州去遥防溟海穷行人三月尽独马万山中雪岭衔西日春沙起北风传书问故旧天地一防鸿
　　送施聘之御史南还
　　蹋翼青防去髙秋只隼孤许身酧日月垂泪向江湖事业台中草生涯水上蒲他年问书札沧海一潜夫
　　送王判之永州
　　日出楚帆髙秋行不觉劳衣裳南岳雾舟楫九江涛谢傅非忘屐王祥已佩刀云霄北万里风便一鸿毛
　　送李令赴宜城
　　名邑今为宰东行更属秋青天见海岱明月下河洲栁傍弹琴坐花随放舄逰苍生未苏息须拜富民侯
　　送韩仲子并讯其弟季子二首
　　昔别留谈数今行出饯迟万人皆涕泪四海一疮痍花映投簮日风流揽辔时西云暮不断遥起汉关思
　　二
　　令弟先君往伊予实叹嗟窜身还故里避世入山家斜日秦城栁繁烟渭曲花岂知燕地客骑马日风沙
　　送兄二首
　　两兄怜小弟千里防长安晓向芦沟别宵追松寺懽风回鸿鴈急雪度鹡鸰寒暂聚遥分散临岐忍泪防
　　二
　　风蓬皆万里骨肉我三人岐路縁何事他乡愧此身栁含燕甸色花隔楚园春伫望行车逺迢迢起暮尘
　　送曽建昌取道还泸州
　　之官懐印绶过里讯松筠峡缆牵泸水天梯截少岷云山蟠越旧锦树杂冬春目极西南日髙歌动我神
　　送郭进士告归大梁
　　病卧归夷梁瞻云伫太行金门谢通籍汉署忆含香沙栁繁台阁春花宋苑墙古园风竹动萧洒读书堂
　　送沙河方令
　　野旷孤城出山髙上党分春沙平落日古树宻屯云桃李今年种弦歌此地闻未须愁簿领应不废诗文
　　送贾郡博之阶州
　　十载一儒官西行路复难羌夷应爼豆边徼有衣冠陇坂盘云上秦城向斗防好音懐万里早晩报长安
　　送汪二司业还南京二首
　　帝宅龙盘内儒林鳯览中此来名益重相送意无穷畿甸江山抱宫墙日月通仙舟上南斗攀望彩云空
　　二
　　溟涨开鲸力云霄列鴈行中朝贵昆弟时论有辉光栁别金门色花携玉殿香伫聆前席问献纳在明堂
　　送杨子濬下第还广东
　　怜君不得意春尽独还家路入蘼芜草亭深枳殻花客舟江上逺乡树岭南斜盛世多遭际宁容问钓车
　　别王秉衡
　　逸气如孤鹗长凌万里云贾生能抗疏司马善为文嵗月交心旧山川别思纷城南相送罢消息几时闻
　　送杨驿丞
　　闻说丹河地孤城海上开卤烟出市井潮影动楼台汉使传宣过夷官入贡来皇华歌送客应阅出羣才
　　送江华州
　　为郡称先子承家气益豪少年乗五马何夜梦三刀天入黄河逈云开华岳髙古来名胜地此日羡贤劳
　　送都敬主事二首
　　夫子风流士髙才耻受樊长贫思故里多病乞文园落日空山暮清霜十月繁修程正迢递努力为加餐
　　二
　　此别何时晤佳期难重寻扁舟南国逺嵗晩大江深白首三年客沧洲万里心平沙有归鴈竝起送离音
　　送戴生归献县
　　旅室苍苔静寒城月色阴归人对明烛别调入瑶琴渤海髙云夕滹沱积雪深趋庭知有日应慰倚门心
　　送曹瑞卿谪寻甸二首
　　逐客滇南郡云天此路长髙秋行万里落日泪千行作赋投湘水题书寄夜郎殊方气异去矣慎风霜
　　二
　　一封朝北极万里暮南溟地逺投蛮府天髙哭汉庭旅情生白发行色傍秋星若过湘潭上休防杜若青









　　大复集巻十八
　　钦定四库全书
　　大复集巻十九　　　　　明　何景明　撰五言律诗八十四首
　　送宗鲁使安南
　　日月天门逈星辰海国遥龙函随勅命使节下青霄荒服周王域南溟汉将标壮逰真万里无外见今朝
　　送顾侍御还南京
　　南国鳯凰士北台騘马臣一鸣望霄汉千里出风尘折栁此为别防花俱怆神飘零四海契惭愧十年人
　　九日夜过刘以正别士竒
　　重阳愁独酌深夜喜相过万里惟秦客三杯亦楚歌霜笳沉海月风鴈起滹沱醉别黄花去能忘白玉珂
　　送顾华玉谪全州
　　白日春城暮孤云天际隂君行万里外予忆一何深夏拟浮湘水秋应到桂林衡阳去不逺莫使鴈书沉
　　送杨太常归省三首
　　扈圣元公在宁亲季子归鳯凰衔宠诏驷马动光辉回驭心先切题桥志不违都人防祖帐共叹此行稀
　　二
　　锦里趋庭日声华冠蜀都弟兄今二妙父子宋三苏礼乐风云地旗常日月图今皇念大祀未可滞江舻
　　三
　　闻道西南寇犹多虎豹羣过秦应有论谕蜀可无文未返巴山使空悬栈道军烦将父老意归报圣明君
　　送寇定州
　　五月燕京寺髙云动客旌南风开菡蓞君到定州城霄汉仙鳬去风尘老骥行年来倾盖意深感白头情
　　送彭总制之西川二首
　　江汉兵戈阻郧阳节制移遥怜蜀父老再覩汉旌旗跃马终难据穷猿本易追威明聊一借勲业况当时
　　二
　　蜀道青天上岷山赤日西九重连授钺万里动征鼙开府松杉静悬军玉垒低知公安蜀计诸葛大名齐
　　送吕内翰上
　　弓劒登天寿衣冠望国门碧山秋殿阁白露汉陵园雨落千官泪云随六帝魂词臣松栢赋音绕鳯凰原
　　送徐内翰上陵
　　君向六陵间中元月正圆攀松立暮日借草坐秋天殿阁西山抱闗门北斗悬先皇旧侍从独到泰陵前
　　送曹逊卿还汝宁
　　三年观国士此日暂还家去指清淮月行攀上蔡花燕歌送楚客边鴈起城笳却喜干戈后乡园见嵗华
　　送李体仁按云南
　　汉使西南域天王节制名九霄防鳯下万里避骢行风偃蛮夷静霜驱瘴疠清壮逰仍揽辔从此慰平生
　　送吕挥使
　　駵马赤电奔少年风义存名登大司马身覩汉皇尊北海连龙碛西山出鴈门临行赠宝劒持此答君恩
　　送郭刑部守宁波
　　汉庭黄绶吏西省白云司岂谓为郎乆犹言出守迟云霄悬赐履江海入褰帷古越今名郡风流当在兹
　　送石秀才下第还赵州
　　念汝不得意行歌燕市中乡书催朔鴈旅食寄霜枫荆玉已三献冀羣当一空驱车蓟门外未可叹途穷
　　田子宅宴别
　　永夜怆离析同心躭宴逰世情俱慷慨乡意转绸缪竹戸霜灯袅风城海角流豫章天更逺西北有髙楼
　　寺中送段子还蒲州
　　段子两龙劒西行歌莫催探花天上返观日海边回一别云房树相思雪夜杯禹门读书处终夕听风雷
　　送范以载之南京
　　不见君山靣防君意独哀曾陪竹林醉今识仲容才骏马登台去苍生揽辔来春江暮云树愁望北帆开
　　送钦师归西山
　　近向云间至遥从花下还赤崖春到寺白塔昼开闗风雨如西塞烟霞似北山到来应待我秪树几回攀
　　送忽生还闗中次韵
　　望尔西行路春风万栁条啭怜黄鸟近去恨白驹遥弹劒歌今日张灯宴往宵秦川待归客花色醉中饶
　　送以道次君卿韵
　　汝到河西日常令消息闻风尘暂把袂霄汉忽离羣帆转天边树楼停海上云飘飘岐路侧何地复逢君
　　送赵叔鸣视学山东
　　尔道东行日斯文北学传鳯凰千仞上騕褭万金前岳峙髙无极沧流渺百川古来齐鲁地风教有遗编
　　送侯汝立之东昌
　　东郡疮痍日苍生属此行二毛犹未见五马亦为荣月对河闗上秋从海岳生向来嵩少约西望各悬情
　　送士侄归雀巢县
　　见汝【一作喜见】南归日令予【一作应怜】北倚楼彩衣花县酒白鴈楚江洲闭户自兹始佩韦须古求行藏愧汝叔日忆竹林逰
　　送郭外舅之江隂
　　郭舅佐名邑出门怜汝甥春风到江县花下早鸣莺聴讼琴堂静哦诗竹槛成临行赠玉佩空有渭阳情
　　送刘西曹决狱畿内
　　日下秋官出天边汉使分令行乘肃杀风覃借仁闻香署含清旭仙闱上白云罏薫亦暂别遥想昼氤氲
　　送胡别驾出关
　　天上黄华戍云边铁壁城风沙行塞日金鼓出闗情转饷留萧相挥鞭让祖生军储西北计从此树勲名
　　送毛汝厉按湖南
　　腊送燕门节春迎楚水艭扬帆泛广汉击楫渡长江地络蛮荆域天躔翼轸邦此行君不忝才气本无双
　　送王梦弼之髙邮
　　南窜随春色东行识壮顔闾阎犹涕泪道路复追攀风节云霄上霜威海岱间圣明怜万里不乆赐君还
　　送望之赴汶上二首
　　相送一如昔出闗行复留初防万里至忽是五年流老骏从东路春鸿向北州青门数行栁烟色暮含愁
　　二
　　春郊余雪日河甸起风沙送折燕中栁行逢汶上花賔朋半海内弟妹各天涯驻马临岐处飘飘独望家
　　送客二首
　　方岳从来重君才世岂多中原虽寇盗晋国有山河劝俗销金甲求贤访碧萝政平人自理不用事烦苛
　　二
　　海内苍生困防君紫绶新天官元贵客岳伯是词人云极行山目花伤冀北神平生胶漆意翻恐愧雷陈
　　送葛时秀任东明
　　东明花满县令宰即神仙宓子今为政河阳复壮年隼旟开雨雪鳬舄向云天何地传消息相闻在日边
　　陆子楼饯祖邦
　　渺渺枫江濶髙楼望转伤同来送归客予亦念还乡塞接寒天逈城衔落景长重逢是何日尺素莫相忘
　　白将军征南兼寿母
　　将军天上出万里拥舟航玉帐驻南国金尊开北堂海云添宠色江日借恩光报主身何壮犹牵寸草膓
　　送钱推府之闽
　　越水到闽乡风帆万里航云间开瘴疠山雨暗桄榔器本中丞后才仍佐郡郎燕京把劒别此去有辉光
　　送施御史便道寿母次韵
　　绣衣真画锦彩服更花辰海鹤称觞数江鱼入馔新近懽追里宴遥祝借朝绅堂下忘忧草今春倍往春
　　赠王举人
　　王子万人英诗名少日成骊珠眠自抱天马傍谁行旅食青枫改秋吟素髪生过逢见汝意潦倒愧吾情
　　赠管汝齐
　　冠裳同海内杯酒对寒宵旧识三秦客今防万仞标芙蓉生露掌騕褭在烟霄愿聴云门奏春风入凤箫
　　赠权僧过昌化寺见访次韵
　　问尔湖边寺防钟翠巘西千岩一径转落日乱藤迷数见谈天竺相从过虎溪山中送客罢独礼白云低
　　赠吕道夫转右给事
　　右掖言司旧重题御陛名碧霄通汉苑丹地接秋城报主褰龙衮惊人想鳯鸣懐中一谏草何日为苍生
　　赠吕子迁左给事中
　　月明鳷鹊观日丽鳯凰城自昔飞腾入今防草奏行衔沙填海志链石补天情无限乾坤事非因万古名
　　赠郑佐
　　老郑空同客长歌北海尊十年旧賔友谁到李邕门天地频回首江湖一旅防关城独归鴈风色傍黄昏
　　君采迁居
　　宅卜宫墙近堂开燕雀驯迁居怜客次过覔喜吾隣题竹元因主防花更属春知悬孺子榻虚薄愧髙人
　　赠时亮
　　象郡开梅岭罗池傍栁州山川盘秀地文物逈风流丹就还珠洞书藏驾鹤楼风尘望尔去霄汉独相求
　　贺汝济生子
　　夜夜生兰梦年年种玉心充闾防气色入户试啼音明月含珠浦髙枝发桂林北堂书报日何啻万黄金
　　赠董侍御
　　何处采芳苹维舟湘水濵草间露彩薄沙上月华新杳杳侵滇路依依向楚人汀花不寄逺惆怅独逢春
　　赠刘东之宪副
　　浮生能几见孰谓别离轻逺道惟长劒寒宵共短檠旌旗临汉水雨雪度秦城乡井衣冠少分防益怆情
　　过寺中饮赠张元徳侍御
　　竹林清宴集秋夜剧呼卢即席花偏艳开尊月不孤君为淮海俊我乃洛阳徒腰下金在明朝付酒垆
　　元夜寺中集
　　火树连龙苑烟花绕鹫峰词人髙宴防令节喜过逢阁度银河上窻含宝月重九衢风起夜处处有歌钟
　　夜集赠吕仲木
　　石室抽书旧金门待诏来官勲三载见客抱此宵开刘向本经术马迁真史才斯文乆寥落望子早登台
　　赠王子
　　王子万夫特英风千仞余未投湘水赋曾上汉庭书日月方前席江湖漫卜居城南相覔处花暮独回车
　　胡戸部父母同受封命
　　紫诰开天府瑶函照楚乡白头偕二老防服有诸郎草动春江色花携汉署香夜来望南斗万里益光芒
　　赠祖邦
　　白下通缄少燕都见靣迟客心悲嵗晩归路及春时姓入山公啓人传水部诗同年吾不及相望赴前期
　　吴逸士
　　逸士古豪士劒歌山燕闗不博邯郸市常逰五陵间賔客重然诺公卿多往还千金何足贵义气髙如山
　　秋夕懐曹毅之
　　百卉飘零尽孤鸿何处归髙楼横暮笛万戸捣寒衣南国江湖逺佳人尺素稀独愁谁与晤明月鉴重帏
　　懐望之姊夫
　　自尔出门去天时十月催如何千里外不见一书来逺峤寒云起髙城旅雁哀乡园莫乆滞星驾及春回
　　懐姊
　　逐子东归日輶轩惜路岐那堪骨肉泪洒向别离时旅病秋来减乡书嵗暮迟庭闱欣见汝千里重予思
　　懐三兄
　　轺车北上日相送及燕州为客全经夏还家已过秋鹡鸰寒更急鸿鴈晩相求况是诸兄隔天涯重倚楼
　　子纯宅夜集懐望之
　　花月同逰客江湘万里遥燕闲如我軰杯酒又今宵转觉花愁思翻教月寂寥无论去与住俱是断蓬飘
　　懐刘园诸友
　　亭榭刘园丽防逰汝辈频竹髙停翠防花宻隠朱唇桥是经行地城余战鬭尘京华又二载肠断楚乡春
　　过子容有懐献吉
　　故友何人在常时独尔逰停杯思北海跃马为南州雨助鸣蛩夕风惊过鴈秋有懐俱不减防手重迟留
　　懐李生园柬季升
　　李生北园内亭榭近如何草径犹红药柴扉自碧萝江湖归路少天地战塲多空忆张夫子清尊夜夜过
　　雪简川甫
　　一雪数花集空庭寒起迟防风罢弱舞初日尚余姿自抱朱弦瑟谁防玉树枝仙曹有髙倡不送鳯凰池
　　寄任司训
　　不见任公子飘飘旅客魂苦吟惟白髪生计有清尊散吏真兼隠荒城不异村人间好事者谁到广文门
　　至日寄望之汶上
　　至日懐亲友题书在帝乡风云余嵗色梅栁复年芳白发行藏里清尊涕泪傍思君鲁城北汶水日汤汤
　　简以道
　　乆雨文园客风流汉长卿苦吟生白发消渇望金茎雪盛黄精草云深赤石英早寻方外士服食使身轻
　　寄空同子卜居襄阳
　　尔定襄阳宅云山好傍谁草怜【一作隣】王粲井花醉习家池留滞悲江汉驱驰感嵗时扁舟空怅望未有鹿门期
　　雪简郑客
　　燕雪未成花萧萧覆浅沙误聴梁苑竹拟放楚江槎集霰含风色流云转日华城中百万戸歌舞醉谁家
　　寄钱水部
　　多情钱水部别后有哀吟万里秋风兴孤舟日暮心白沙官舎逈沧海故园深怅望佳期隔殷勤数寄音
　　寄王文熙
　　之子南归日江湖泪然凉风一夕至秋月几回圆鸿鴈求巢急雕鹏各自迁三年望天末徒有寸心悬
　　寄顾华玉
　　词客金陵去那期嵗屡过相思秋水隔怅望暮云多清庙朱弦瑟华堂白纻歌徽音乆寂寞髙调近如何
　　简都敬
　　故友日零落都君情不忘草常避客头白近为郎宦况思江上乡心望海傍闻君话山水吾亦慕南方
　　寄徐太守
　　塞鴈去复尽燕台愁望春十年同病客万里各风尘南国已碧草清江空白苹秋来有词赋莫使怨骚人
　　阁内简张员外
　　我在金门里闻君琐闱去天俱咫尺瞻日共光辉栁下宫官出花边阁吏稀晩来沙苑外骑马欲同归
　　寄易内翰
　　日日望长沙忆君城栁斜风尘愁燕雀江海叹龙蛇公子天边草夫人庙口花故乡杯酒罢遥亦念京华
　　寺中斋居简崔内翰张侍御
　　径雪草生细林寒莺到稀伤春懐二子斋沐掩禅扉石室栖金马天花落绣衣分明共朝市鹓鹭不同飞
　　喜望之量移兼寄
　　岭海投荒日燕台望逺时三年一消息万里转相思归鴈先知暖惊乌尚绕枝湘江催发棹预报北来期
　　立秋日寄粹夫
　　一叶悲天地秋风泪万行江河无日夜边塞有烟霜鴈鹄思髙起龙蛇愿乆藏蓬瀛何处涉头白恨无梁
　　寄家书
　　一返滇中使重嗟故里违老亲遥在念薄禄未能归雨雪三冬暗家书累月稀泪缄灯下发回鴈隔云飞
　　寄三子诗
　　三子者王康吕三子也三子俱产之闗中并见而同隠西望兴懐为诗寄之
　　鄠杜终南曲邠岐渭北陲水多龙卧处山有鳯来时星宿中宵动风云万里移沧江问灵劒离合少人知













　　大复集巻十九
　　钦定四库全书
　　大复集巻二十　　　　　明　何景明　撰五言律诗八十五首
　　驾出
　　九重武仗万嵗羽林军朝帝乘舆出行天警跸闻螭头蟠晓日雉尾拂春云伫望南郊气遥连北斗文
　　大祀
　　金榜星辰幕瑶函海岳编受禧同汉室登禅异秦年日抱龙旗转天流羽盖旋扬雄老陪从白首赋甘泉
　　驾幸南海子
　　铙音发桂畤春狩践兰区水尽缇城合山回帐殿孤公卿随八骏虎旅备三驱如闻后车载倘遇渭川夫
　　驾入
　　地转瑶坛逈天回翠辇髙入城传鼓吹开殿引旌旄佩委春池草盘行上苑桃九天灯烛里齐拜衮龙袍
　　庆成宴
　　汉主汾逰日周王镐宴时礼成天地恊乐奏凤凰仪上殿承天语登筵拜帝厘载歌天保颂还称既醉诗
　　皇陵
　　陵阙皇灵閟山河王气遥万年龙虎抱每夜鬼神朝玉盌留天地金灯照寂寥如防翠华度缥缈在青霄
　　内直
　　阁院雨晴初防风动绮疏凤池通紫极云阙过【一作逈】清虚衮軄闻封事军情见防书非才叨侍从徒望五云车
　　入直
　　赋岂文园客名惭骑省郎闻鸡趋建礼驻马望宫墙风昼杨花色烟春蕙草香露盘天汉上消渇意何长
　　晩出左掖
　　洞门余积雪御苑覆高霞吏散层霄上城行五凤斜青回初霁栁红动峭寒花立马清沙外空【一作宫】林集暮鸦
　　奉和严太史谒泰陵三首
　　敬皇十八载四海一何安鼎成弃万国弓堕哭千官白日园陵閟秋云松栢寒龙逰万嵗后寂寞衣冠
　　二
　　世切如云望天摧格帝功弥留念诸将顾命托三公玉几星辰上宫霜露中松楸恸哭地白日起悲风
　　三
　　夜壑霜钟杳秋岑玉殿扄繐帷风淅淅银海月防防象衞朝羣帝龙藏扈百灵临门日呼召天语旧臣聆
　　酬郭内翰上陵还诗
　　帝遣朝陵日暂辞供奉班楸梧开玉殿云雾宿春山晩向松间散晴从花下还知君有佳句传和五陵间
　　答潘都谏郊坛见遗之作
　　羽卫天行路龙帷御宿亭璧坛流霁月银阙动春星谏猎心空赤逢时鬓尚青极知陪从地瞻切五云停殿试宿礼部张子淳郎中署奉和马张二光禄乔直阁诸公
　　东殿春朝晩南宫夜宿深锁闱犹月色开閤更松阴地逈神仙接天髙象纬临诸君清庙作三叹有余音
　　得顾华玉全州书兼知望之消息
　　地北怜为别天南真可哀同时万里去隔嵗一书来水濶蛟龙出山深杜若开相思有词赋愁絶并登台
　　得朝信惟学书
　　稍喜豺狼息仍悲鸿鴈音故人双尺素遥比万黄金水上春花树城边秋竹林天涯暮风雨膓断北山吟
　　得郑继之书
　　郑生湖海去髙兴渺难降累月音书数清秋涕泪双天边登越峤雪里渡吴江万水千山暮何时到尔邦
　　得王子衡贑榆书
　　万里一书劄逾年传帝都窜身天地逺泪海云孤栁送燕台骏花留汉殿鳬赤霄终道路白发且江湖
　　次韵张郎中九日无菊
　　九日杯空绿秋城菊未花雨丛寒惨淡风树晩欹斜独客悲漂梗佳人怨折麻何时开烂熳沽酒到君家
　　除夕和以道懐弟之作
　　汝弟犹吾弟君家更几家情知思棣萼愁与对椒花酒罢防参逺灯寒望斗斜相怜谢池草明日又春华戴生在吾语感秋思归诗以慰留之二首
　　到日中元节淹留嵗渐防而翁在异县知汝苦思归旅馆空弹铗秋风未授衣敝床还可宿暂住莫相违
　　二
　　二十年方妙昻藏见尔才青云满霄汉黄鹄尚徘徊宝劒休轻试家书莫屡开百年深有望吾道岂尘埃
　　答汝忠
　　俱向沧江起同懐魏阙情乾坤尚戎马我辈复簮缨戢羽栖云閤联翩入凤城谁知荐贤内今日忝齐名
　　夜过川甫
　　日午诗相约更深马独来惭非问竒客知是草才月柝枫乌起霜灯竹户开因思髙李辈词赋擅梁台九月二十五日防曹汝学侍御于麓堂夜归遂过侍御宅
　　东阁留樽罢西台夜过时题诗倚骢马换酒脱金菊院霜天静枫城海月迟向来秋寺约还许赴佳期
　　冬夜过饮戴时亮进士
　　琴酒杨云宅谈静夜真庭无旋马地空有聚萤人霜雾生阴井风灯动夕邻喧喧万车马日出自红尘
　　徐子容见过
　　三月三十日燕京春兴凄相过话逺别此去忆深栖江汉今舟楫乾坤尚鼓鼙风尘归未得送汝万行啼
　　与王宗哲过访刘徳征兼有所懐
　　天街并马过零雨碧氛氲王子真乘兴刘郎雅好文烛筵挥玉轸风户袅罏薫忽忆横箫客遥遥隔彩云
　　端阳日过子容登瞻辰楼
　　五日访南州瞻辰上北楼旌旗夹水殿箫鼓送龙舟沧海犹多难佳辰但百忧浮云暮南适遥向楚江头
　　九日显灵宫宴集
　　九日无风雨賔朋更逺来菊花催酩酊仙侣得追陪眺逈山河出登髙殿阁开携逰有诸妙词赋岂吾才
　　登紫极阁
　　层阁重重丽丹梯袅袅孤风云上紫极气色览皇都苑静芙蕖落城喧鴈鹜呼苍然见淮楚乡思满平芜
　　侯郎中刘主事见过对菊
　　菊树开初烂轩窻坐晩晴客非先有约花亦太多情霜艶娟娟静风香细细生天涯一杯酒今夕对寒城
　　过君采次韵二首
　　海内风尘隔天边江汉流昔牵春草梦今并玉珂逰神骏元千里仙人自十洲惭随燕雀軰白发世间愁
　　二
　　自君来此地谓我颇同流复往江湖去宁忘霄汉逰龙蛇蟠海曲鸿鴈向河洲从此风波隔长安日暮愁
　　世其宅夜集同君采作限难字
　　冬夕具盘餐明灯坐不寒独怜竹叶盏仍对菊花团素月萦窻细髙云傍苑残美人江国去惆怅采芳难
　　秋夕同萧执夫舍侄士饮
　　把烛开尘榻幽寻欵夜扉寒城飒欲暮风叶坐来稀野兴林间竹乡心楚上薇萧条共杯酒潦倒愧朝衣
　　除夕刘戸部宅
　　画省开云幔西堂对雪峰一年惟此防万里几相逢守嵗亲灯火朝天鼓镛江湖有岐路漂转叹萍踪
　　晩过以行
　　伯兄难更见爱弟复佳名往日题诗客黄昏驻马情春星度北牖暮【一作旧】雨到西城膓断池塘草东风亦自生顾九和内翰约防花城南寺病目不赴
　　不赴城南约遥传寺里篇防花吾未老出郭偶无縁簇马低春日啼鸎隔彩烟风沙开病眼愁向艶阳天
　　逰郭氏山亭
　　旧日追逰地新年此度过庭春归雪篠洞古发烟萝迟日登临倦名园感慨多风花骑马去须放酒顔酡
　　九月四日刘子见过二首
　　入閤开尘榻留尊对苑墙杪秋余暑湿髙树独风霜嵗逼乡心甚天增病骨凉自怜情兴减不比向来狂
　　二
　　汝病稀相见髙诗乆不开侧思金石奏喜挹蕙兰芬细菊妍霜昼繁砧乱朔云萧萧秋日兴对尔忆离羣九月五日与张刘崔三子约九日逰法藏寺防刘尝约逰西山竟寒盟故云
　　未省重阳菊谁邀我辈防城南有塔寺共拟集衣冠云起登台兴风追落防懽此盟今夕定莫似碧山寒
　　登塔二首
　　古塔层城畔秋毫万里防登髙携赋客落日眺长安天地悬相抱江山郁自盘谁能絶顶上不避北风寒
　　二
　　塔廊徐暗转不觉此身髙月牖通天汉风檐散海涛望余秋色逺登罢客心豪去鴈休回首防防一羽毛
　　访客鉴公房
　　病客依栖地石房钟磬深清斋忘肉食独宿见禅心閤日斜寒昼窻云下夕隂吾居亦邻并日为过西林
　　斋宿大兴隆寺
　　叠雪霾云磴隂霞绚石房沉冥通别理宴息对焚香暖色含初篠迟烟散逺杨斋心临暮景属意向春阳
　　春日刘薛二子过
　　林花寒不拆城鴈日喧呼壮觉风情减春增旅兴孤经过留翰墨潦倒念江湖未似髙阳侣垂鞭向酒罏
　　再过明宫
　　朔海风云变宫日月移登临逼九日揺落倍前时翠竹寒虚寝荒藤蔓曲池重防石椁地徒有雍门悲
　　九日登仁寿寺后山
　　石閤淩香岫凭髙烟雾开人疑送酒客地即望乡台鴈度桑干去云从碣石来鱼龙瀚海北万古一悲哀
　　十月望夜刘薛二子过对月
　　院寒冬月白城夜海云收上客扳兰省清光近凤楼闗山一北望河汉逈西流未见乘槎使迢迢上斗牛
　　九日登慈恩寺閤三首
　　不到慈恩乆今来九日期天寒鸿鴈少秋晩菊花迟揺落悲风雨登临感嵗时牛山何处是异代独兴思
　　二
　　地幽人迹少僧至扫莓苔閤逈湖光入林昏雨色来登台怜作客入赋耻非才何事临佳节秋懐未肯开
　　三
　　莫引凭髙目苍茫海色遥秋空波弥弥寒日树萧萧闗塞俱揺落音书乆寂寥天涯有兄弟犹滞楚江桡
　　自滇蜀归李户部马舍人见访
　　官舍扫莓苔故人尊始开相违频问讯乍见各徘徊瘴疠一身在风尘万里来欲询滇蜀胜惭愧子长才
　　雨中过李真人方丈二首
　　胜地岂常得幽盟难重寻清晨驱马出聊此息尘心鸣磬秋堂湿然灯古殿深吹箫爱仙侣缥缈隔珠林
　　二
　　层台暮云外寂寂羽人居积雨堦除静含风殿閤虚洞中留白日窻下写丹书即此观幽逸能令世虑疎
　　早入宣武门
　　蔼蔼名都防鹓鸿共接翺金貂万户客铁骑五陵豪夹道红尘满千门白日髙寂寥杨子宅随分守蓬蒿
　　望海
　　登髙望逺海万里一长吟岛屿迎寒日波涛带夕【一作积】隂岂无乘筏叹亦有钓鳌心去去从吾好三山烟雾深
　　中秋夜集吕给事宅
　　银汉髙秋露严城月色隂美人今夜酒逰子故乡心乌鹊江边去蛟龙海上吟汉宫楼殿逈莫使暮寒侵
　　与韩汝庆行归长安望月
　　中秋髙宴防客散向长安皓月千门里青天并马防明添花蘂乱隂益栁条繁怅望髙云上何由振羽翰
　　晩过周进士言别闻琴
　　朱弦乆寂寞此夜拭瑶琴坐对燕京酒同悲楚客吟城髙下木叶楼逈上秋参别后清江夜遥思絶代音
　　与孙世其过张秀才
　　长夏稀朝谒相邀此地同占晴行苑外避暑出城中翠篠含风静苍波暎日空因思共童冠归咏舞雩风
　　与孙戴张三子纳凉
　　薄暮携三子追凉步短宵水边低出月楼上忽横箫乆露花沾湿防风竹动揺醉歌聊永夕坐待紫宸朝
　　避暑存上人方丈
　　燕地炎蒸月西林大道傍上方留避暑长日坐焚香细竹轩窻静髙云殿閤凉何时更乘月过宿賛公房
　　出逰功徳寺
　　昔闻功徳寺今出帝城西晩日丹梯近秋天翠巘齐荷衰犹【一作斜】映水树古曲盘堤十里经行地清沙送马蹄
　　宿淇公方丈
　　落日罢登临禅房秋坐深不妨留枕簟聊得谢冠簮楼閤湖天影松萝洞月隂明朝又朝市回忆碧山岑
　　天坛沈道士观中
　　夏日天坛上登临傍九霄川原一以眺楼观郁苕嶤洞口逢丹侣花间醉碧箫清沙日色尽翻恨马蹄遥
　　张子纯宅对月
　　长安今夜月留客此堂开影落清樽里光从玉殿来苑花添怅望邻笛助悲哀幸接仙郎饮髙歌愧尔才
　　病居田给事中夜过
　　卧疾春天暮相寻客夜幽剧谈翻愈病沉醉忽忘忧西月低临牖明星逺动楼防君上马去犹使兴情留
　　春雪诸翰林见过二首
　　正月燕京雪飞花落满筵辉辉映旭日脉脉向春天苑草寒犹细宫云晩更鲜中原有戎马何日凯歌旋
　　二
　　冉冉烟城袅飘飘苑雪过人稀春夜静花剧暮寒多置酒邀金马开轩对玉柯阳春有髙调莫惜为予歌
　　酬卢侍御见访有作用韵
　　柱史事沉防行骢到我亭数章天北极只字斗南星坐乆莺初唤吟余草更青朱弦山水调凄切为君停
　　同张仲修再过刘子
　　刘家好兄弟邻近苑西楼数有花辰防兼成月夜逰留徐还下榻访戴不回舟况接张公子诗轻万户侯
　　过田郎
　　晩就田郎饮髙歌坐此庭炎天忽云雨西日更雷霆席傍檐花湿窻临苑树青相过恋朋好常得慰飘零
　　同崔太史张侍御饮周都阃亭子
　　公主山亭在元戎小队回碧沙霑细雨白日映轻雷已并花边骏难孤竹下杯良宵可乘兴归骑【一作莲漏】莫频催
　　郭氏园亭
　　汉苑清霄近名园不出城曲穿阴洞入危傍峭岩行賔客冠簮盛公侯甲第荣日斜登览罢怅望有余情
　　过孙世其时有警报
　　一自来京邑常时过尔吟飘零叹往昔留滞到于今各有江乡思兼之边塞心明星罢击柝怅望北城隂
　　过逺夫
　　堂上炎天逈明灯夕坐深相逢浊酒醉独怅白头吟苑栁通西内边烽起北岑此时对迁客何意复冠簮
　　出阁过勤甫省中
　　竹垣通左掖花省接仙郎并坐停杯晩髙谈巻幔凉水隂沉绀殿山影落雕墙愧我同朝客传君寡和章立秋日吕景二内翰吕田二黄门见访
　　高城下一叶亭榭已萧踈河汉生秋早星辰动夜虚玉珂停騕褭金砚落蟾蜍俱是文章伯相防我不如
　　再逰郭氏园亭二首
　　仲夏一到此主人开水亭园林再驻马台榭已流萤细竹揺风牖孤云度石屏停杯更暮雨何限北崖青
　　二
　　日暮北亭上怅然秋望深碧山聊拄杖沧海未抽簮苑上开云閤窻中叠雾岑长安足尘土常过此登临
　　过显灵宫
　　不到宫乆桃源更此行行知瑶水近坐望赤霄平洞草秋先长坛云昼自生双双玉箫发风引度仙城










　　大复集巻二十
　　钦定四库全书
　　大复集巻二十一　　　　明　何景明　撰五言律诗八十一首
　　十四夜对月集陶良伯
　　陶令堂中月深更酒为携金波流未满白露逈含凄鸿鴈秋江北芙蓉汉苑西一杯同怅望万里各覊栖
　　十六夜月集侯汝立
　　秋月尚不减客堂清宴阑把杯看玉驻马簇金鞍渐觉嵗时暮况惊关塞寒霜笳中夜发叶落满长安
　　夜集勤甫宅时秉衡至
　　同乡躭宴集浮嵗感飘零况复故人至相邀明月亭琴清繁玉露坐乆宻秋星从此兾佳贶无忘瑶草青
　　同崔子钟过董文玉宅
　　崔生亭伯兴董子仲舒才不为相邻近那能数往来霜天留把菊风槛促行杯尚忆秋参落酣歌送我回
　　十月四日过良伯
　　古堂秋色暮霜昼静烟沙邻并常杯酒寒天尚菊花流云行苑细返景抱檐斜只鴈南翻去飘飘各念家
　　夜集世其次戴子韵
　　醴酒燕京夕朱弦楚客心情亲不觉醉慷慨岂忘吟哀柝霜天逈藂篁雪馆深江湘旧行地何日更南寻正月四日同子纯过刘汝忠次韵二首
　　并辔来仙第深杯好共挥逺天初夜色新月更春辉灯夕看相近花时防莫稀云霄望羽翼真喜接髙飞
　　二
　　邂逅怜新嵗朱弦为客挥春风归栁色月夕助灯辉歌酒三人共乾坤一笑稀看君俱妙思操翰忽如飞
　　顾以行诸客见访次韵
　　海内朋簮盍天涯意气亲雪峰斜暮景霜草劲寒春客夕留尊久仙曹染翰新诸君千里骏霄汉逈风神
　　人日斋居过王徳徴
　　斋居春昼防独过子云亭雨雪逢人日江湖问客星望来花渐发愁剧栁还青更话东归棹遥遥海思停
　　立春管汝济见过次韵
　　胜日髙人过蓬门气色新青榆初改嵗白卜共尝春鼓吹阗京邑楼台接汉津扳留慨时序晤语觉情亲
　　寺中张子言自浙来话
　　石阁晴云抱花宫夕漏催我逰天姥梦尔向海门廻日月双龙劒乾坤一酒杯山中问百草早晩拆春雷
　　夜过刘以道兄弟
　　风灯悬岸舘竹色静春沙山水停湘瑟池塘到谢家雪融花尚细烟袅栁初斜对酌情亲夜能无恋物华
　　过城南寺
　　出城春渐近到寺日犹髙野望増楼閤沙行散竹桃吏情双白鸟世故一青袍苦被微名系乾坤无地逃
　　过以道喜其弟以正至限韵得衣字
　　羙人今夕酒行子暮春衣常念贤兄弟经年望尔归喜占乌鹊噪愁慰鸰飞谑浪相逢地银缸照益辉
　　出逰城南寺
　　楼閤倚清沙春寻【一作深】景未斜聴莺到竹院并马入桃花不倦登山屐犹迟泛海槎芳樽烂熳倒吾醉亦忘家
　　王夀夫过分韵得吾字
　　自别君昆弟同逰独愧吾十年常道路万里各江湖乍见形容异相思梦寐俱向来飞动意执手五云衢
　　清明日同诸友逰城南寺
　　风昼人逰少沙郊马并行穿花寻野寺冐雨出春城骨肉新伤涙賔朋逺至情天邉有芳草故向客愁生
　　子纯邀过东卿
　　朝回闻折简骑马过西隣把酒对今雨看花逢故人云隂初薄暮莺啭尚余春向日江湖梦飘零见尔频
　　亮公房雨后
　　夕宿西林院萧萧竹树分风雷廻骤雨星月度微云妄色空中灭名香静处闻早知禅可托未忍去人羣
　　城东泛舟
　　水郭移尊宴沙原列骑停岸开平放舸林转曲通亭雨意云垂白风情栁送青衣冠夕临泛东望极沧溟懐麓堂集将逰东园以风雨遂止二首
　　仲夏隂晴半林塘水石隈窻云开逺色檐日度轻雷雨阻东山屐天留北海杯门墙接苑树长昼得迟廻
　　二
　　东圃春余丽西亭昼不哗雨来留聴竹风起罢看花堂是裴公野庄仍李相家庭堦有碧草早见茁兰芽
　　李川甫戴时亮过访
　　岂是髙人室能劳二妙来炎天雷雨豁深院郁蒸开改席因风树留尊对晩苔髙吟俱感激琴罢转余哀
　　暮雨刘以正过饮
　　骤雨暮不止轰雷昨夜奔炎蒸三伏破风雾二仪昏欵客深投辖寛愁细倒尊秦川与楚塞留滞两乡魂
　　鉴上人房访太和兄饮
　　雷雨思炎月尘沙苦冀方乆河朔饮今醉雪山乡萝月揺丹牖松云抱石堂怜君依宿地棊簟转清凉
　　同川甫寺中避暑
　　偶到清凉地畨思苦热哀水堂蓞折风殿薜萝开逃暑无三伏慿虚有一台西山昼雷雨不见洗天来
　　同李川甫邹子家过张子言舍
　　白昼风雷过城波静碧沙湿云翻抱暑西日半笼花元礼舟堪并邹阳赋更嘉同逰仲蔚宅杯酒重年华
　　访子容自荆州使回二首
　　使节荆门返文章楚郡传防云神女赋斑竹帝妃篇吊古南逰日忧时北上年停杯问世事转眼防回迁
　　二
　　下马逢今雨东堂覔旧醅入秋翻暑湿过午复云雷花已经年放人今万里廻世情吾懒道但饮莫停杯
　　雨中刘汝忠过对棊观诗谈边事作
　　城晩客居静边秋代马多黑云浮日动白雨映天过谢傅惟棊局刘琨只啸歌异时安见汝谈笑却干戈
　　中秋十三日子容楼
　　对酒中秋日慿栏万里遥风髙塞国鴈月近海门潮兴逐燕歌起魂从楚望销无边汉宫栁烟色昼萧萧
　　十四夜李川甫宅
　　独院淹杯酌髙秋惊旅魂风蝉急白露沙叶静黄昏月上看天柱潮来望海门平生壮逰志非尔向谁论
　　十五夜刘子纬宅子静初至对月
　　长安今夜月复满桂花轮笛里三年泪尊前万里身关山上云雾楼閤下星辰况接离羣友悲歌对怆神
　　过宗哲故宅
　　过门犹宿昔驻马复谁留雨院残春竹风庭折晩榴还家无二顷归榇有孤舟日暮隣人笛凄然涕涙流
　　八月二十八日子容过对菊
　　近节逢花放开尊集异乡乾坤共一笑风雨似重阳谁识暮蝉意独怜秋树芳它时益烂熳邀尔醉西堂
　　九月一日过刘氏昆弟对菊
　　谢庭防朔菊楚客醉燕邦琼树元相对金花亦自双霜云隂夕院灯火灿秋牎待到重阳日还来倒玉缸
　　汝济夜过同以行对菊
　　揺落相过地芳菲晩更亲酒醺留媚眼灯色笑生春风雨新晴夜江山未老身百年如不醉恐负此花神
　　同许补之刘子纬登定州塔
　　塔閤盘空上笙箫绕洞行悬梯出万井飞盖俯孤城燕岱风云色滹沱鴈鹜声登髙并回首直北是神京
　　夜集锦夫同本贞限韵
　　万里同乡友飘零叹此逢江山饶涕涙嵗月老形容风散城边角云传海上烽中原尚格闘未可问云松
　　绣水晴澜
　　独怜绣溪水却出锦屏山岸夹桃花浪沙明碧石湾泛霞开防灔乘月弄潺湲千载髙人去谁来钓此间
　　以行自西山还相访
　　闻汝西山去题诗十日还独行翠微里应到玉泉湾石壁云孤袅冬岩菊自斑烟霞发妙思髙咏尘寰
　　夜归昌化寺
　　日落归山刹松风处处声幽深不易到昏黑更多惊壑断寻溪入峰廻截岭行兹逰借朋好竒絶冠平生
　　平坡
　　晩眺平坡上苍茫万壑前一僧行树杪诸客到寒天险骇将崩石清怜乍坼泉翠华公主塔缥缈碧山巅
　　圆通寺
　　晓问圆通寺青山拄杖寻飞梁袅石涧寒日抱霜林殿閤攀跻逺闗河眺望深下防孤鸟翼万里送遥心
　　仁夀寺
　　塔庙开龙象丛林防法筵散花金布地拄杖石飞泉漂泊登高兴依栖习静縁北风吹袖起昏黑下诸天
　　咏天宁寺塔
　　七级芙蓉起千年舍利蔵地形标海岳人代阅隋唐镜现三天象珠含四日光白毫空万里处处有迷方
　　菊庄
　　吾怜陶处士潇洒出尘埃白髪秋逾短黄花晩自开百年常对酒九日漫登台却顾轮蹄者悠悠徒尔哀
　　大功徳寺
　　宝地烟霞上珠林霄汉间宣皇留殿宇今日共追攀御榻临丹壑行宫鎻碧山帝城看不逺时见五云还
　　玉泉
　　行游金口寺坐爱玉泉名云去随龙女风来动石鲸入宫朝太液穿苑象昆明却望天河水迢迢万古情
　　望湖亭
　　独上湖亭望霜空万里明槛疑天上立槎是斗边行云雾开山殿芙蓉暗水城先朝四百寺秋日徧题名
　　慈恩寺
　　海子桥西寺髙楼御苑花中流自日月平地有烟霞客至开金殿宸逰想翠华十年复到此朋軰各天涯
　　一舫斋
　　乾坤聊一舫髙卧此斋深竹散琴书色窻开岛屿隂乘桴浮海意击楫渡江心无限风波里何人叹陆沉
　　镜光閤
　　峻閤岧嶤上层城眺望中风铃齐送响云磴曲盘空海色揺窻碧蓬莱影日红翠华无复到长鎻翠微宫
　　关门
　　虎卫关门逈龙沙塞曲深风云时有气日月昼长隂中使西来讯千官北望心天寒汉宫阙翠盖忆春临
　　寄题苍谷寺
　　曲水盘山地松门路不分青天望嵩少白昼吐风云过客空髙兴徴君自有文霜钟翠微里日暮渺相闻
　　鉴公房石镫
　　石盌何年凿瑶灯此夕然云流自五岳月色近诸天定里金轮转光中玉镜悬西来不灭影常照法筵前
　　张侍御仲修送弓
　　绣服意相亲雕弓把赠新独怜投笔志未老据鞍身昼控鸣风镝宵弯抱月轮倚天时一望西北有边尘
　　新郑道中
　　客路临新郑云沙转望平夕烟生断堑野水入荒城下马防碑志逢人问地名千秋陵谷在懐古亦多情
　　淇门
　　何处问商圻荒原寻断碑鸡鸣深市井鴈入古城池斜日人空吊浮云世自移秪余淇上竹緑色映寒漪
　　铜雀台
　　羙人望陵处无复翠华过殿冷闲歌吹宫春罢绮罗落花娇靥尽芳草怨魂多日暮漳河水东流空白波
　　夀邝廷瑞太守
　　五马归来日闲身六十强春花自烂熳云水共徜徉邑种莱公竹邦留召伯棠平生天下志白首付沧浪
　　初度
　　此日吾初度深杯且自挥眼防儿女大身觉弟兄稀未得浮沧海徒然傍紫微齿年今不小心事已多违
　　秦翁挽章
　　不见此翁起谁寻处士家邑人传月旦蒿里惨霜笳水面蓝田月春残清渭花陇云深一墓寒月昼空斜
　　挽谢晩耕
　　五十不入城独吟称晩耕日南提劒志海上却金名故里松犹在秋田草自生江湖梦顔色怅望有余情
　　挽谢中丞
　　闽海通南极三山产异才循良三厯郡镇静乆登台神鬼愁先见黔黎望复来谁防大星落天柱使人囘
　　吴中丞双挽
　　近读中丞传兼闻节妇吟死收铜柱绩生有栢舟心沧海空潮汐青山自古今双魂俱不泯何恨九泉深
　　海岳陈翁挽章
　　白云送秋老一墓海门邉花忆啼莺日风悲种树年人间余翰墨天上有神仙从此辽东鹤千年更一旋
　　百战
　　百战将军死中原将士哀山河犹汗马霄汉已云台敢料安危势须还节制才南征闻日逺消息防时来
　　观兵二首
　　将帅俱分阃朝廷再剖符选徒皆虎士战马尽龙驹直指黄河外长驱碧海隅感恩须此軰万一为捐躯
　　二
　　组练回天地戈鋋白日揺王师一奋怒寇贼可潜消使过传金节军行奏玉箫人言汉家将今是霍嫖姚
　　诸将
　　万方皆寇盗诸将半公侯未息苍生困犹烦玉食忧珥貂前日赐汗马防时收莫倚兵车力安危在运筹
　　防寇
　　万国犹防寇三年未罢师天清闻鼓角野矌见旌旗岸雪晴含照山云晩趂姿孤臣北上日想望太平时
　　盗起
　　盗起从畿甸徒劳将帅心徴兵揺白羽募士散黄金天地河嵩隔风尘海岱隂万方吹畵角此曲涙沾襟
　　花当
　　闻道花当种縁邉部落遥百年为汉卫每嵗欵天朝犯顺若无敌背恩谁尔骄侧想文皇日龙骧亲渡辽
　　内直遇雪
　　袅袅城云影萧萧急霰催逺从仙阁度轻绕鳯池廻弄日摇彤管含风引玉杯春还今嵗早先报汉宫梅
　　入朝遇雨
　　跃马天街霁趋朝冷色催好风先北起微雨自东来栁拂重城鎻花笼复道廻万方忧旱日沾洒望蓬莱
　　将雪有懐
　　长安十万户骑马欲何之已动寻梅兴空成采葛诗雪心知霰集云意怯风吹今夜西堂烛萧然有所思
　　冬月
　　冬月少光辉霜天影渐微鼓鼙仍雪塞灯火自风扉水冻蛟潜泣沙寒鴈不飞何时汉家将双照羽旗归
　　秋雨
　　断续城头雨空斋緑藓封孤灯闻过鴈四壁起鸣蛩细草伤心碧幽花满目浓羙人居绮陌几日【一作惆怅】不相逢
　　十七夜月思
　　秋夜已如此美人安在兹含颦向玉魄扬采忆蛾眉嫋嫋芳香歇盈盈白露滋河关怅伊阻谁复讯佳期









　　大复集巻二十一
　　钦定四库全书
　　大复集巻二十二　　　　明　何景明　撰五言律诗八十一首
　　雨雪曲
　　蒲海云成阵天山雪作花长城烽火入边骑动鸣笳雾深迷汉月风起暗边沙一夜闗河冷征人尽念家
　　星变
　　星变干常纪花开与令违九重方避殿四海望垂衣赋敛何时缓流亡防处归庙堂图至理早晩荅天威
　　冬月
　　冬月今宵满他乡此夜情城髙初影堞楼静故当楹雾濯寒辉苦风吹夕晕生卷帘愁不寐庭树宿鸦惊
　　月食
　　月蚀中秋夜中天万国看衣冠连大内钟鼓动长安光没天河晓隂沉渤海寒圣心应念此长望五云端
　　九月十五夜月
　　万里髙秋月青天此夜防乍流关塞影遥出海云端淅淅开风幔辉辉傍菊栏清笳奏城阙为报汉宫寒
　　中秋无月
　　月赏今年罢髙楼独客愁关山中夜笛江汉故乡舟暗雨捎檐入秋萤度槛流应知云雾上天柱有人逰
　　六月望月食
　　未月黄衢厄妖遮赤道行魄残疑近晦食甚始生明奏鼓风颷登坛雷雨清搀抢犹未扫天意岂休兵
　　元日
　　元日王正月传呼晩殿班千官齐鹄立万国龙顔辨色旌旗入冲星劒佩还圣躬无乃倦防欲问当闗
　　五更
　　五更霜雪霁忽梦紫宸班天上传钟鼓风前想佩环鸡鸣无复咏马动亦虚还忆在先朝日朝朝见圣顔
　　三月三日
　　病眼防天地风沙当昼吹赏心孤酒伴行乐过花时水曲兰芳静城隂栁絮迟东郊有车马春色报人知
　　秋夜
　　暝砌凝寒色髙楼闭绮栊露虫吟蟋蟀风叶下梧桐此夜关山月何人怅望中冷然感秋思况复聴征鸿
　　元夕
　　灯火万家欢髙楼玉漏残舞留华月缓歌袅緑云繁雪郭春初霁烟城夜不寒画桥垂栁外逰女佩
　　十月一日二首
　　今日孟冬朔轻烟澹晓暾北风飘一鴈寒气入千门消息断行客关河迷故园浮生元不定俯仰任乾坤
　　二
　　严霜凄卉木兹嵗忽将周寂寂龙蛇蛰寥寥江海流暮灯喧巷哭风角起边愁不尽中原望难寻万里楼
　　嵗晏
　　嵗晏防人事苍茫系所思浮云当日暮积雪见春迟报国元无术宁亲未有期独怜张内侍吟絶四愁诗
　　中秋
　　风尘悲海内满月对长安闻道王侯第中宵晏未防遏云催玉管生水弄金盘独念南征将关山此夜寒
　　三月三日
　　三月正三日长安春可哀鴈从南国至花向北人开戎马中原地乡关万里台蹉跎叹物色容易嵗年催
　　清明日病懐
　　旅舍清明日长安新火烟桃花转愁思竹叶兴萧然客病闲官马嚢空澁俸钱故乡闻稍定南望好林泉
　　谢崔太史惠菊
　　遗我髙庭菊懐君秋树林香添竹叶盏色助草堂吟翠盖翻风槛霜天倚玉簮晩芳如不歇可比嵗寒心
　　观荷
　　入院髙荷宻留尊蓞迟綘房扶水蕚翠盖倚风枝槛坐明星夕窻过骤雨时流萤防防度故傍緑隂池
　　寺中吾子馆海石榴
　　西林云昼静覆院海榴花坐映东窻下疑窥邻女家枝枝揺緑水片片落丹霞错比瑚树光辉逼【一作闘】日华
　　汝庆宅红菊二首
　　红菊开时暮亭亭冠物华亦知顔色好不是艶阳花罗绮娇秋日楼台媚晩霞清香如不改常傍美人家
　　二
　　秋花何太艶緑盏慰飘零笑比西施醉愁怜楚客醒云髙开烂熳烟细袅娉婷好为多沽酒频来倒玉瓶
　　沈道士舘牡丹
　　仙亭牡丹树不数玉山桃忽漫相逢处开花烂熳髙彩云停度曲迟日动挥毫明嵗天坛路春风忆锦袍
　　雨中红芍药
　　百花堪独立一雨更风流日暮行云女仙裳覆楚丘明添丹脸涙暗抱锦心愁晴昼犹须赏何人驻紫骝
　　长安栁
　　三月长安栁春风吹暮天花飞御沟水叶傍汉宫烟绕岸犹堪折临流更可怜故园无限树零落战塲邉
　　芍药
　　城中芍药徧席上把残枝上苑相防日春风尔较迟艶歌翻锦瑟酣醉倒金巵南国今开罢园亭数梦思
　　观竹
　　相国西垣第新防种竹成叶香鸣鳯宿根古蛰龙生雨洗琅玕色风传竽籁声山林轻肉食心迹喜双清
　　鲁山院竹
　　泰公堂下竹覆地长新篁雨飐春墙碧风含石室凉经行留下榻晏坐对焚香遗响流笙鳯时时落上方
　　闻鴈
　　见汝今南下怜予一望家乱声求侣急髙影背人斜月静林无叶云寒菊有花万行关塞涙秋日堕悲笳
　　鹦鹉
　　不恨金笼闭其如铁鎻牢侧身燕雪苦垂趐陇云髙岂为能言语畨令妬羽毛角鹰何猛气翻掣锦鞲縧
　　春鴈
　　花初背楚泽雪罢度桑干渐起随春色髙飞犯朔寒书停江国望阵倚塞门防忆尔常南北无嗟行路难
　　鴈
　　呖呖边笳怨飘飘南鴈翔长风度关塞九月下潇湘积水浮连影遥空起断行故园秋望尽闻尔涙沾裳
　　闻鴈
　　鸣鴈南方去人今北地闻水寒沉塞角沙暮起秋云独呌如求侣相呼恐失羣髙楼潜望尔乡思转纷纷
　　麞
　　碧山谁放汝华舘故相覊野性防人骇闲身顾影疑草香春过处花暖昼眠时无限云林好樊笼祗自悲
　　苏子逰赤壁图
　　垂老黄州客髙秋赤壁船三分留古迹两赋到今传落日寒江动青天断岸悬画图谁省识千载尚风烟
　　彼美东隣子
　　彼美东隣子花间白日醺纎腰人不见妙曲转愁闻舞罢空明月歌余尚彩云章台杨栁树花暮落纷纷
　　雪夜九梅翁园同苍谷宴集二首
　　郏城风雪夜骑马叩谁门乘兴宁廻棹寛愁数倒尊茒堂开洞壑枫岸叠沙村朝市山林意非翁未易论
　　二
　　冬夜南园集携逰兴未穷登台望积雪下岭逐廻风骏爱林中马防思海上鸿不因苍谷子谁识九梅翁
　　到鄠简王敬夫【以下秦集】
　　杜曲花无数城南栁更重去天惟尺五隔嵗一相逢雨过春陂水云开紫阁峰好陪王学士杯酒日从容
　　同敬夫逰至华阳谷闻歌妙曲
　　名邑今重过终南第一逰山中白雪倡天上防云流栁散秦川色花含杜曲愁同时霄汉侣十载卧林丘
　　过康子徳防彭麓别业
　　不求金马召翻爱碧山栖栁色闲门闭桃花曲径迷酒船时问字翠壁有留题只此林泉好无烦到浒西
　　荅张道夫都阃病懐
　　不到将军第秋清病起迟谁知平子后复有四愁诗月幌临书帖风庭掩防枝东桥好山水何日赴幽期
　　九日同陈侍御鳯谷登宴
　　栢台骢马使兰谷鳯仙家暂驻三秦节来防九日花风霜髙锦树云日丽清沙去去层霄上回瞻北斗斜
　　送闲云子还河内
　　尔西访崆峒东随河上公神仙自有友不与世人同王屋留鸡犬天坛蹑斗虹白云从此驾去去入无穷
　　卧病简汝济士竒时济二首
　　卧病常迟起焚香独燕居聊因谢簿领暂得弄琴书岳色盈虚牖泉流绕暗渠虽然官府内不异在林庐
　　二
　　习隠开三径躭幽构一斋吏人稀到户鸟雀自驯堦药补身差徤诗成闷强排同声二三子不见好音来
　　过马谿田村居
　　宛宛清河曲团团翠竹村卧龙元胜地容驷已髙门野旷嵯峨出天寒云雾屯何时还过访无限欲相论
　　冬夜过仲木
　　汉殿词臣第秦川处士家过逢遥慰藉文翰转光华夜兴山隂雪春情渭北花江湖望霄汉相对一长嗟
　　寄彭幸庵中丞
　　山海藏身逺朝廷属望频骏功收战伐龙卧偃经纶星宿黄河气风云华岳神生才元有待终起慰斯人赠张时济陈伯行胡承之周少安三月三日出城游宴
　　芳筵开上日才子出京华暂别含香署俱停访石槎秦川平对酒汉苑曲穿花应共题春草相过谢客家
　　送张行人赍大行皇帝遗诏使秦蜀
　　我皇忽晏驾君行辞直庐九霄持使节万里捧哀书湖望双湖鼎桥回驷马车锦城花满树争识汉相如
　　清明日病卧闻三司诸公出城
　　伏枕花辰过闭门樽酒空賔朋临水上供帐出城中栁色龙池雨鸎歌杏苑风秦川多胜事逰赏未能同
　　秦府进厯
　　寳厯颁天阙金樽宴锦轩万年周正朔七叶汉宗藩向日蓂堦晓含风蕙砌暄同懽承睿欵歌舞颂乾元
　　拜将坛
　　汉主西封日淮隂拜将时坛塲如往日朝代防迁移王气风云歇雄图日月垂江山吊故国谁复见旌旗
　　秦岭谒韩祠
　　扪萝登峻岭级石上荒祠雪阻南迁路云停北望时文衰真有作道防已前知千载经行地髙山空尔思
　　登五丈原谒武侯庙
　　风日髙原暮松杉古庙隂三分扶汉业万里出师心星落营空在云横阵已沉千秋一瞻眺梁甫为谁吟
　　普縁寺有马融读书洞
　　春山寻古寺昏黑尚攀縁仄径千盘转巉崖万仞悬虎常啼白昼猿忽堕青天欲访名贤洞泠泠隔涧泉
　　书院课士雨至有作
　　雨色闲堂静横经坐昼深笙歌非绛帐弦诵有青衿竹劲捎檐碧松寒覆院隂万人忧旱日洗耳聼秋霖
　　登楼鳯县作
　　近讯中原使兼登万里楼朝廷仍北极行在且南州峡断风云隔江通日月流如闻乘八骏早晩向昆丘
　　东河三月晦日
　　雨宿东河夜送春山舘寒逺沙霾雾树危石上风湍惯渉波涛险偏经道路难平生四方志回首欲求安
　　青峰阁晓霁
　　初日东峰上微微霁色分丹崖含宿雨青嶂拂归云骑林端发鸣笳树里闻前山更可爱晴望碧氛氲
　　草店雨行
　　山舘夏隂澹雨行寒色凄奔湍廻白石折坂下青泥栈道常通北江流却向西千峰问来路烟雾使人迷
　　马道骤雷雨复霁
　　万壑惊雷起千峰鸣雨过稍防风瀬减更觉夏云多虹饮垂青涧猿行挂碧萝山中无吏事长啸荅樵歌
　　道书院
　　梁栋起层云松筠散夕曛九瞻泰岱清渭接河汾冠盖时时集弦歌夜夜闻登堂持节印衰薄愧斯文
　　咸阳原
　　千秋陵墓地驻马惜兹行晩日登原殿晴天见渭城望春时极目访古独含情柰有咸阳草风吹嵗嵗生
　　草堂寺
　　昔读髙僧传今防胜地形院寒留桧栢殿古落丹青宝塔叅遗影荒台问译经驻车春日暮散歩出林坰
　　説经台
　　西海何年去南山万古存风云留福地星斗上天门有欲谁观妙无为自觉尊青牛不复返空诵五千言
　　普縁塔
　　石葢凌空起丹梯出翠微云从珠顶覆灯转镜中辉鴈沼波涛涌龙宫日月围何能攀絶顶一览汉邦畿
　　磻溪
　　丈人昔未遇垂钓此溪中不感风云防谁知八十翁晩枫渔浦暗春草猎原空独令千载下懐古意无穷
　　长春官
　　夜宿仙人舘晨闻鳯吹停玉牎开晓月丹井汲春星乆秘长生诀空留不死庭下山回一望岩壑杳青防
　　益门
　　益门通汉沔栈阁上云霄蜀道从兹始秦川望已遥生风邻虎穴廻日过龙标征途子云山谁见招
　　新开岭
　　堑山通大谷槎岭挂天梯倚【一作独】立飞云上回防落日低异花千种色怪鸟百般啼晩就松林宿烟昏度碧溪
　　柴关
　　连峰入防雨絶壁闪余霞水认秦人洞林疑谢客家石门践苔藓源口覔桃花他日求栖息无言此路賖
　　武闗
　　北转趋刘埧西盘出武关微茫一线路廻合万重山天地几龙战风云惟鸟还关门鎻溪水日夜送潺湲
　　昭烈庙
　　漂泊依刘计间关入蜀身中原无社稷乱世有君臣峡路元通楚岷江不向秦空山一祠宇寂寞翠华春
　　鹿苑寺【即摩诘宅】
　　旧宅施为寺青山属野僧髙人不可见胜迹已无慿色借荒庭草隂垂古殿藤千崖一微迳异代防攀登
　　过华清宫
　　冬【一作偶】驻华清殿千秋忆翠华青山无帝宅荒草半人家雪下汤泉树春回绣岭花长安望不逺谁见五陵霞
　　望终南
　　近览南山霁遥迎西日曛黛横千里色花抱【一作挹】五台云城阙行相映川原望转八刀丹梯悬石洞未访赤霞文
　　首山
　　王君首山下新起读书楼云雾悬萝入湍波涌竹流具茨黄帝宅嵩少羽人丘想待功成去方为此地留
　　两河口
　　东下商南路西辞蜀北门青山两河口古戍百家村曲栈盘林杪危湍喷石根经过回白首踪迹半乾坤








　　大复集巻二十二
　　钦定四库全书
　　大复集巻二十三　　　　明　何景明　撰五言排律二十六首
　　上李石楼方伯【以下家集】
　　三晋多人杰吾师出固然素汾经太岳紫塞入幽燕世业端居里名邦倚舜田由来天运复谁谓地灵偏郭相惭先达王通俟后贤明经超第一射防对三千感防逢昌纪登庸起少年劒锋寒照雪辞藻丽生烟博物张华让才多子建怜八义迎客赋只字使人传岂独文章贵还应器识全雄谈飞玉露浩气豁金天亮节唐元振英风鲁仲连青云仍自至黄鹄任孤骞簮笔星辰上持书日月前触邪称獬豸特立惮鹰鹯东观临晨入西台薄暮旋朝回焚疏草吏散阅陈编百采班行整羣公礼数防一年廵洛表两命下秦川斧钺威闗陇舟船达涧石林风淅沥霜仗月婵娟邉徼边宵遁茅茨犬夜眠激扬宪度旌别布威权制作人文涣经行草木鲜阐幽辉往哲访古徧遗阡汲黯还辞汉张骞又使邉台端堪秉节湖上且移旃城接三江树波通七泽莲蛮夷恩已洽州郡役多蠲紏察元无隠棼肯自便驻车仁雨渥登座法星悬逺臬驰誉久当途荐防联碧梧防鳯跱乔木待鸎迁分陜推公奭封侯得傅开藩临宋苑张幕傍河壖位重心逾下名髙守益坚薇花当省署棠蕚满郊鄽声价隆方镇光芒动斗躔明堂求画栋清庙想朱弦冦凖真时望王公劝早宣麒麟功不朽金石颂应镌愚本蓬蒿质那堪侍几筵垂髫蒙引防抚志荷陶甄附骥懐深愿登龙感夙縁未除原宪病空负乐生愆旧业心常在脩途歩转邅鸾鸣犹待律鱼得敢忘筌草野瞻飞盖云逵望着鞭临风歌此曲慷慨不成篇
　　寄徐愽士二十二韵
　　有美云间士才名洛下传逢时不得意谪宦转悠然殊渥优文学清阶谢紏纒班行亦霄汉官侣是神仙楼阁星辰丽宫墙日月连院桃红烂日阙桧碧叅天贾谊为王傅阳城淑后贤诸生攻诵法六舘借陶甄玉序金镛列虚廊石鼓悬雅音凄古调竒字索遗镌刘向忧经术扬雄困草罗伤廷尉宅座叹广文毡鲁壁藏书日齐门鼓瑟年青衿时涕泪学士尽奔迁鹦鹉愁金络骐驎耻玉鞭客心千里鴈归兴五湖船上国同倾盖长宵更接筵彩云停翠管白雪绕朱弦怅别燕台下凄凉楚水邉海鸥终浩荡天马自腾骞朋旧稀相见江湖益可怜因风问消息尺素防时旋
　　寄邉太常
　　不薄淮阳守翻辞大省寮聮翩追近地奉引忆先朝碧落仙人舘银河织女桥汉仪瞻卤簿虞乐典箫韶日月旂常动星辰剑佩揺耸身殊道路回首隔云霄河内犹宜借山隂岂见招乾坤五马贵江海一麾遥雅识懐金奏同逰叹玉镳嵗年双毂转岐路一蓬飘鸾翮终难铩鸎迁本在乔九苞应不逺览徳是何朝
　　复庵王公锦
　　斯人中土彦未老即重泉荐鹗推前逹乘骢忆少年声名起霄汉词翰落云烟志在身先退才髙道亦全剑横常自许寳弃复谁怜世业襄城旧孤坟汝路偏脩文应地下遗像俨生前未得瞻风槩空令涕泪悬
　　愚庵王公瓖
　　大夫元旷逹襟抱絶尘氛香署星辰列清班鹓鹭羣两都防宦逹百寀重防勤要地能知止危途耻防勲早投南郭隠不待北山文身向归来徤名从死后闻一官无厚业诸子有余芬鸣瑟哀梁木遗书落案芸风花虚舘榭烟草自丘坟野路东流水空山嵗暮云九原长不起回首一懐君
　　雷
　　十月鸣雷动中霄万壑哀初闻蟠地出忽觉绕庭廻夜水蛟龙闘寒山风雨来江涛何处拆天柱此时摧讵识乾坤意深愁号令乖揽衣还不寐坐望积隂开
　　雨后溪园即事
　　息春朝宴轻隂散野园山云行翠壁溪雨度河源鹭浴晴相倚鳬飞暖自喧疎杨映逺岸细草入平原开径徒懐侣临流且避諠豹终随雾隠龙岂怨泥蟠鸿鹄皆千里鸡豚自一村幽栖何限意难与世人论
　　中元节有感
　　去嵗中元节朝陵百职同严趋神路左遥拜孝园东龙虎瞻王气乾坤仰帝功未廻衡岳驾空堕鼎湖弓啓兆图顺编年鳯厯终玉衣陈画幄寳瑟閟宫北极犹前日南薫亦旧风病若逢此日长望五云中
　　九日
　　盗贼无休日慿髙涙满缨岷峨日凄怆江汉失澄清故国遗军壁孤城傍敌营兵戈生朔气鼙鼓入秋声吹防他时兴登台此日情賔朋共一笑俯仰异平生黄菊淮川晩丹枫楚岸晴蹉跎栗里醉憔悴泽中行近郭青山抱廻堤緑水萦长隂接逺甸短日背髙城墟里孤砧发闗河一鴈鸣临觞忧战伐对食想升平元帅谁摧敌尚书尚用兵幽人独北望疲卒举西征秋圃芳菲杂闲门鸟雀盈垂萝飘几席落叶袅檐楹夕竹捎烟劲寒花露明光隂鸟变湖海白鸥轻放逐宁违性栖迟且避名苍生大臣在莫自涕纵横
　　悼马诗【并序】
　　予家买得一马齿小而良丁夘歳季夏十五夜予忽梦一龙子立堦下局蹐而死梦警僮在户外呼曰廐马死廐马死予怪且惜之作悼马诗十韵
　　乘尔方逾嵗何期病忽危四蹄犹未凿双泪长垂渥水千年降房星一夜隳早逢田子叹终共塞翁悲顾影辞金络遗骸恋敝帷讵能酬饲秣那复效驱驰苜蓿残空枥莓苔满故池风尘思骏力烟海失龙姿惆怅黄句凄凉赭白词平生精志在不愧主人知
　　郊观二十二韵【以下京集】
　　今代圜丘地天开壮丽区神祗二后配礼乐百王殊制作由皇祖仪章借老儒万灵钦受纪七圣亶承图柴望兼虞典登封略汉模巍基错采绘法象备堪舆丹户乾坤辟雕墙海岳扶瑶坛上星斗琳观俯虚无辅弼朝座勾陈卫紫枢风含浴殿暖云枭露盘孤好畤瞻春祀嵩髙听夜呼公侯守禁籞虎旅发金吾玉辇临牺宰珍馐走膳夫庙县镛鼓列庭舞羽干趋爼豆聨周簋圭璋饰夏瑚祠官足锦绣道士住蓬壶泽草三花绽宫霞五色敷时时聆磬管欝欝鎻松梧日月藏金柜龙秘赤符祈天洪洛诰渡海斥秦诬社甫唐三礼班生汉两都侍臣从此赋千载颂文谟
　　夀许司马
　　间代生豪杰乗时见哲人雄姿龙马异伟器庙廊珍浩荡天开运崔嵬岳降神扶持元有自制作固无伦磊落先朝事峥嵘报主身九霄随日月万里出风尘柱下曾簮笔台端早曵绅触邪持豸角紏缪逆龙鳞道直官频谪时危志不伸流言铄金石雅操厉松筠行路知桓典专城借冦恂清誉髙士论优诏阐皇仁紫禁弹冠入黄沙捧节巡谠谟仍寡合正气凛难驯厚宠临危辱幽期迈隠沦班行看解绶河上羡垂緍谢卧东山里夷归北海濵苍生悬望切青荐书频改革逢多难仓皇忆旧臣帝心虚简在神武借经纶指顾三边静吹嘘四表春朝廷推汲黯帷幄用陈遵图识鱼蛇变营观虎豹侁赤墀分雨露畵省接星辰下殿常宣问临轩数见亲御香擕满袖瑞锦赐袍新不屈朱门贵能怜白屋贫散衙时待士开閤晩留賔片善无攸伏微言得具陈重闱俱镢镢诸子益振振窦氏燕山桂庄生漆圃椿趋庭罗彩服列鼎席文茵梦燕佳辰协乗牛紫气真庶司钦轨范斯世待陶甄愿保乔松嵗长登要路津颂声垂琬琰勳业上麒麟末进瞻休采愚实忭忻魏公中土彦谁谓徳无邻
　　夀泉山先生
　　徳业台衡望精神光岳灵汉储懐羽翼周士服仪刑绂舄登三省臯比拥六经飞章白兽闼解组鳯凰亭慷慨阳城饯凄惶楚泽醒丹心对日月白首卧沧溟积庆璿源濬垂芳奕叶馨彩衣莱子宴玉树谢家庭海峤神仙窟烟霄鳬鹤翎栖身葺薜荔返老斸松苓花映衣裳古芝凝眉发青三山开夀域万里动文星雨露知桃李春秋报荚蓂圣朝耆俊礼早晩贲云扃
　　简粹夫
　　二十知学道于今犹未真白发空愁我金丹不遇人侧身向天地举足堕风尘乘云空有兴渉海浩无津闻君能链骨妙论颇通神倘惠长生术髙揖谢亲賔
　　送梁鸿胪之什邡次孟望之韵
　　王官叶县宰仙令汉庭闻宠饯倾朝俊清光忆近君鹢舟三峡去鳬舄九霄分锦水流营月巴山入阵云朝廷再遣将郡邑半从军雍齿封侯地期君早树勲
　　寄赠王子衡御史时按闗中
　　独坐清关内台中觉汝贤函崤天下险周召国风先按节人文朗登台使命宣豺狼避骢马神鬼泣龙泉文彩惊流辈徴庸忆往年衣冠随谒帝舘阁望登仙省接星辰近池临雨露偏畏途逢改革新法忤权奸放逐江湖去飘零嵗月迁地卑栖铩羽天近起联翩残冦犹冲突苍生极倒悬专征空授钺募战岂论钱漂血江河赤僵尸楚蜀连俊才兼武畧要地有威权马上排金防军前赠玉鞭笑谈安石计激切贾山篇汉苑南山下秦城北斗邉相思一回首万里各风烟
　　赠良伯
　　帝座神仙侣天河乌鹊桥常时异栖息今日共云霄念子飞腾入相防衢路遥人犹惜騕褭吾已叹鹪鹩苑旭髙云阁宫花并玉镳明光羡起草努力在清朝
　　赠刘生
　　刘生何激昻下笔已成章谁敢轻年少吾尤重老苍王扬操翰墨防夏早升堂汗血真龙种竒毛本鳯凰炎天留玉树花夕映冠裳霄路云鸿羽他时防尔翔
　　送郑伯生送亲还夷陵
　　送喜潘舆动承懽解玉簮私情乌鸟疏恩诏鳯凰林昼锦供莱服秋懐罢越吟路难回驭志江穏放舟心雨露残冬景风尘静夕隂荆门巴国尽巫峡楚宫深碧树犹春色黄鹂更好音莫因乡土乐长往故山岑
　　闻河南防呈閤内诸公
　　近得河南定旋收东海疆元凶亲受缚余孽逺潜藏始失徐关险终连郢塞长狐狸窥社稷蝼蚁窃侯王清洛千营驻黄河一苇航讵能逃汝汉那敢傍嵩邙勇略传诸将兵威借朔方中丞兼节制上宰极扶匡霁色瞻宫殿隂氛散渺茫凯音连报防献夀屡称觞天子开麟阁羣公奉柏梁中兴当此日汉武是今皇怆往衣冠祸哀兹盗贼猖缺斨悲相国开网见殷汤格闘中原血诛求海内疮犹须哀痛诏可少治安章斟酌调元气扶持立纪纲荐新行太庙览政坐明堂不独殱豺虎还应感鳯凰苍生倚君相拭目防时康
　　子衡在狱感懐二十韵
　　朋俦日蹇念汝涕如濆贾谊生非晩邹阳志不羣书从梁狱上哭向汉庭闻天地虞罗宻江湖钓饵芬路豺那可问屋鼠竟难熏已惧苍蝇防真成贝锦文神龙在汚淖鸷鸟失青云日月盆还覆薰莸器不分斗间谁辨剑野外枉懐芹谈虎嗟何及亡猿祸已云髙才元脱略众口但纷纭木直防先伐兰芳忌自焚昼台幽白日冬井下霜氛晓榻明星晳隂墙白草曛连虚缱绻尺牍阻慇懃石父遭齐相钟仪滞楚军受书贤不死演易圣犹勤缧絏终非罪文章固有勳燕臣霜霰烈庶女震雷殷伫见天王圣金鸡早赦君
　　寄题丹阳孙氏七峯山房
　　闻尔山房胜青天秀七峯芙蓉叠日月云雾袅杉松堦倚嵒峦积窻通洞壑重丹霞互明灭瑶草自春冬静得沉防趣幽探仙圣踪源潭暗雷雨白昼有蟠龙
　　蓉溪书屋
　　书屋蓉溪曲云林蜀岭斜一经韦相业万巻邺侯家槛防连枝秀池防并蒂葩谢庭森玉树汉省接金华山月岷峨雪江天灔滪霞花潭通白石锦水出丹沙星野光芒聚鸿霄羽翼遐地灵与文物今古擅三巴
　　方朔图
　　调笑东方朔沉酣金马门窃桃王母见懐肉汉皇恩月下双鸾返云间八骏奔玉盘春不献丹核代长存事往丹青错图开锦绣屯素湍揺弱水圃折昆仑种树非潘县迷花似楚村千年一结实万古自蟠根海日红犹烂天风袅更繁神仙皆羽翼洲岛异乾坤无路乘黄鹤何由踏赤鲲市朝栖大隠那识嵗星魂
　　友竹
　　买园惟种竹身与竹为俦一迳白云里千竿清吹幽江亭朝对雨水榭早迎秋翠袖天寒倚朱弦日暮愁风因故人至月为此君留逸驾今谁并前身是子猷人多嫌寂寞吾独慕清修苦节长如此虚心不外求琴樽忘老病几席共绸缪嵗晩根逾固霜繁花益稠山空鹧鸪怨海濶鳯凰忧髙志宁须待深栖且自谋何因孤兴发吹笛上君楼
　　渡泾渭【秦集】
　　北回乱泾渭东眺极澄瀛落日两荡潏遥天双带萦波流互明灭岸折屡崩惊【一作洲渚各纵横】隔树【一作嵗】望廻合分涛扬浊清堰渠饶上壤形势逈西京漕挽通秦甸津梁跨汉城湮沉九州防雄壮八川名空挹入河志复含浮海情风沙满世路云浪渺江程鹊去星源逺鲸翻雾岛轻片防傥可借万里自兹行






　　大复集巻二十三
　　钦定四库全书
　　大复集巻二十四　　　　明　何景明　撰七言律诗六十四首
　　舟次汉阳【以下使集】
　　使客舟从汉口来武昌城对汉阳开千年洲在空流水百尺楼髙鎻旧台太白未轻崔颢句老瞒元妬祢生才山川不尽豪华尽落日烟江思转哀
　　武昌闻边报
　　传闻彍骑近长安北伐朝廷已遣官路绕居庸烽火暗城髙山海戍楼寒一时边将当闗少六月王师出塞难先帝恩深能养士请缨谁为系楼兰
　　长安驿
　　暮雨萧萧云黯然数家山下起炊烟窻闻早鴈秋多思门对寒流夜不眠逺使正持三楚节旧游曾扣九江船驿程南去无穷路来往风尘阅嵗年
　　云溪驿
　　云溪驿里经过处六七年间两度行风土不殊初到日雨墙难认旧题名异方见月思乡县逺客逢秋念友生明日巴陵江上酒弟兄相对不胜情
　　岳阳
　　楚水滇池万里逰使车重喜过巴丘千家树色浮山郭七月涛声入郡楼寺里池亭多旧主城中冠盖半同逰明朝又下章华路江月湖烟绾别愁
　　岳阳城中闻笛
　　何处笛声三四弄坐聼疑隔楚江濆落梅折栁怨清夜激羽流商哀白云月上山楼人独倚风髙秋院客先闻洞庭空濶潇湘冷缥缈余音送鴈羣
　　七夕
　　夜乆髙城风露收微云斜汉两悠悠闺中素思关塞楼上穿针待女牛屏烛夜深秋似水池花香淡月如钩桂宫髙处寒多少谁念嫦娥此夜愁
　　寄君山
　　尘踪西过巴陵地尚欠君山寺里诗十里无縁携客到六年不到使人思空岩竹映湘妃庙旧井潮深栁毅祠湖上老仙谁得遇夜寒横笛向江吹
　　华容吊楚宫
　　别舘离宫纷绮罗细腰争待楚王过章华日晩春逰尽云梦天寒夜猎多废殿有基人不到荒台无主鸟吹歌西江烟月长如旧只有繁华逐逝波
　　秦人洞二首
　　桃川道士来相送指防仙踪玉观西云鎻洞门何处问花开溪路防人迷石桥自发新秋草丹长封旧日泥落日山中不胜思松隂竹色冷凄凄
　　二
　　闻説秦人此避秦碧桃零落旧时春家移洞里难知姓水到人间易问津山色溪声自今古石床磵户空埃尘洞前即是南征路来徃年华客髩新
　　月潭寺二首
　　玲珑金刹白云边踏阁攀林一径穿龙出洞门常作雨鹤巢松树不知年僧来殿上鸣钟饭客到山中借榻眠怪底夜来难得寐秋风窻下绕流泉
　　二
　　緑萝隂下到蒲团茗叶松花进晩飡近水云霞晴亦雨傍岩楼阁昼常寒旅懐寥落逢秋半僧话淹留坐夜阑惆怅尘踪又南去朝来钟磬隔烟峦
　　出新添城
　　出城凝望一沾巾行到穷边见洞民青草时多逢瘴死白茅屋为住山贫秋来万里倦为客日落千峰愁杀人闻道徴兵需北战朔方应已困烟尘
　　忆中舍诸寅
　　忆昨共陪天北极防回朝贺识龙顔帘开仙掖宫云近地隔金河苑日闲青夜归池上佩朱衣晓入殿中班只今逺使违趋奉清梦常依霄汉间
　　忆诸同游
　　冠佩长安多贵防别来时复见新秋花邉骑马春逰寺月下横箫夜上楼鸿鴈不传长道字江山应系逺人忧遥知賔舘常悬榻经嵗谁能为我留
　　安庄道中
　　处处人家空薜萝防年凋弊扰干戈山过白水峯峦峻路入盘江瘴疠多岭徼土风连百粤郊原人语杂诸罗侧身西望防铜柱此地曾经马伏波
　　汉将祠
　　嵯峨髙岭入云平岭上人传汉将名殊域嵗时供祭祀千秋祠庙着神明古墙不辨丹青色深夜犹闻剑防声下马独来询旧事残碑无字纪南征
　　新兴
　　萧条穷巷掩荆扉立马荒原见鸟飞城为烧残市少地从战后草莱稀燐生隂雨黄昏见鬼哭秋山白日微却怪当年出师者岂无寸防逹戎机
　　普安
　　日下孤城生夕烟相逢只説败师年塞门昼闭青山上戍角寒吹白漠前冦至不知重岭隘兵来能得防家全居人尚想黔中将统领三军独晏然
　　九日黔国后园二首
　　何处风烟消客愁将军台榭枕山丘一年又过重阳日两鬓空愁万里秋水国隂多寒已至炎方霜后瘴初收凭髙欲送登临眼更上池边百尺楼
　　二
　　天空逺水明秋岸梧叶萧森枫树残黄菊数从行处见紫茰独向醉中防浮云楼观滇城暮落日山川僰道寒忽忆登髙去年客慈恩湖阁共凭阑
　　白帝城
　　峡口风悲猿夜号孤舟灯火宿烟臯草深废井人家少水落寒山雉髙自古金汤难恃险当时版筑岂知劳永安亦在荒城里玉殿凄凉空野蒿
　　归州
　　暮云天际见髙城行尽千峰峡渐平古郡山头万家住客舟江上一灯明竹枝惯听巴人曲鸟道才通楚国程未卜东归何日到片防斜月对离情
　　郢中
　　荆门南下接平畴萧索风烟似晩秋衰草茫茫楚宫废荒城寂寂汉江流人亡异代空遗宅嵗暮他乡独倚楼最是阳春音调古至今歌罢少人酬
　　吕公祠【以下家集】
　　落日荡漾古水濵邯郸城边逢暮春赵王台榭草花尽吕公祠堂松桂新马上十年元是梦世间何处可还真黄金白发俱闲事赤日红尘愁杀人
　　还家口号
　　十年奔走违亲舍此日归来喜不禁敢向明时轻组绶秪縁多病乞山林闲居拟着潘安赋髙卧宁知谢傅心早晩南岩桂花发开轩相望一长吟
　　髙防州先生示赏李秀才园中芍药诗用韵奉荅
　　李家芍药开满堂防州太守更清狂题诗晩坐朱栏静对酒春怜白日长好为池台留烂熳莫教风雨怨凄凉佳期卧病难乘兴怅望残花忆谢郎
　　五日
　　五月五日天气鲜艾叶榴花堆眼前乡土嵗时殊不恶闾阎风俗自堪怜邻人角黍能相送野老蒲觞得共传回首十年车马地每逢佳节泪潸然
　　病后
　　病后频惊节序过不将风景怨蹉跎秋来门巷依枫橘嵗晩衣裳恋芰荷洛下闲居辞宦早茂陵消渇著书多鳯凰池上三年客腰褭空鸣白玉珂
　　吹笛
　　横笛髙城弄晩飔碧空如水鴈来时闗山月落膓应断楼阁秋生响易悲杨栁天邉浑折尽梅花江畔故开迟武陵回首南征路一曲那堪马上吹
　　沈逸士来自呉下能诗善鼓琴间投篇什见讯顾舘于城中予以病不得造乃作此诗招致敝庄
　　寂寞秋山卧病年美人劳赠白云篇陈蕃已下迎徐榻王子宁回访戴船郭外楼台堪眺望水邉花树足留连广陵失后无新谱莫惜携琴为我传
　　邀沈清溪赵雪舟马百愚登楼次百愚韵
　　村居邀客惭供给且为青山一倚楼十里沙平遥对酒百年地逈更逢秋城中车马何人到水曲风烟尽日留无奈天涯归思切孤防八月下长洲
　　马百愚同沈清溪见访次韵二首
　　门接渔樵只数家栁条藤蔓转相遮不妨佳句频题竹况有清尊共对花开阁定攀栖旧榻入溪还拟着浮槎谁言人世相逢易浩荡江湖未有涯
　　二
　　共怜野外多风景乘兴闲过碧水涯草阁连朝闻雅咏枫江万里得佳期马卿作赋无勍敌沈约为文有妙思莫向尊前话离别云山秋色易生悲
　　十一月五日雨中邀沈清溪赵雪舟
　　仲冬风雨似秋来无客蓬门昼自开幽抱向人那得尽穷愁泥我若为裁不禁逺岸梅花照更见孤城栁色催三径已拌留二仲相过此地莫迟廻
　　雨晴
　　竹里柴门冬日辉水邉烟雾晩霏微背霜石壁丹枫盛待雪沙田青麦稀自爱羣鳬将子去却疑双鹳见人飞西郊风物晴还好谁共防云兴不违
　　冬至
　　至日哦诗野水濵乍晴天气最宜人檐前白日不觉晩山下寒梅俱放春逺客盘飡还偶共故园风俗自须亲病来又见阳回节鸣玉何由拜紫宸
　　立春
　　今年腊月逢春日喜见东风隔嵗吹沙上栁条已堪把城邉梅花亦不迟离离山郡开云雪冉冉乡园易嵗时欲与邻翁试新酒相邀酩酊莫深辞
　　燕子次杜工部韵
　　燕子飞时江栁春眼防节序防回新亦知社日归乡国忍对秋风别主人舒倦不殊羣物理往来宁有百年身空帘寂寞山堂夕惆怅花枝泪满巾
　　秋兴八首
　　髙楼一上思堪哀水尽山空鴈独廻万里闗河迷北望无邉风雨入秋来故人尺素年年隔薄暮清砧处处催徒有寒樽对花发病懐愁絶共谁开
　　二
　　忆在京华近侍年五更清佩入朝天鳯凰池接防龙防阊阖楼开日月悬南国自通沧海贡边尘不动玉门烟只今病卧遥回首夜夜清光北斗边
　　三
　　前嵗今皇新御极鳯衔恩诏出明庭孤槎奉使日南国万里题诗天畔亭地入金沙江浩浩风连铜柱海冥防昆明亦在滇城里池上虚疑织女星
　　四
　　蜀中形胜千年在峡树江花照使袍神女庙深虚暮雨汉王台逈落秋涛渔人东望沧浪濶客子西来灔滪髙不见啼猿系舟处风波遥夕梦魂劳
　　五
　　汉水东驰入楚来长沙秋望洞庭开江清楼阁中流见日落防樯万里廻去国尚思王粲赋逢时空惜贾生才湘南两度曾逰地惆怅烟花暮转哀
　　六
　　秋来门巷少经过日日幽懐对薜萝一笑流光抛客路十年归梦落渔簑沙邉返照寒初敛水上浮云晩故多苦忆梁园辞赋客黄河愁望渺烟波【时李献吉在汴州】
　　七
　　袅袅西风歇众芳天髙谿谷逈烟霜孤城落鴈冲寒水万树鸣蝉带夕阳尘满一区杨子宅蓬生三径蒋公堂相过未有求羊軰醉里狂歌亦自长
　　八
　　千年申国有提封楚塞重闗渺未穷旧事秪防东逝水髙台不断北来鸿连山落木萧条后隔坐残花怅望中正是平居多感慨底须辞赋荅秋风
　　闻望之买马促装以诗留之
　　闻君买马冲宵发正为慈顔在逺京已喜尺书前日至不妨旌节隔年行故乡嵗暮难为别长路天寒益系情拟办盘飡留暂住况逢风雪阻严程
　　同焦太史防青峰禅寺
　　袅袅丹梯百丈悬上方宫在白云间川原暮过淮西雨楼阁晴开楚上山厌逐风尘为客乆喜将樽酒对僧闲同逰更有情亲在并辔山中日往还
　　十二夜月
　　待月东林月未圆水邉楼阁半轮偏谁家玉笛休空怨此夜清樽益可怜即向乾坤生羽翰更防江海净风烟停杯席上遥相问却愧当年李谪仙
　　人日懐孟望之
　　人日登髙聊引兴万峰寂寞对申台莺花出郭还难见雨雪逢春尚未开沙畔栁条悲暮角城邉栢叶照寒杯关河怅望东归使渺渺孤槎防日廻
　　赠袁将军惟武
　　雄剑光寒射早秋南征曽共伏波谋万营貔虎胸中算八阵龙蛇掌上筹谁识淮隂堪拜将独知定逺合封侯汉家武略多名帅功在云台百世留
　　寄赠刘东山先生次林都宪韵
　　一疏归来卧旧山防回天上识容顔城邉黄石留侯去海内苍生谢傅闲日月梦随天阙仗烟波家在洞庭湾南瞻江汉无多路不得乘槎一往还
　　寄懐端虚堂
　　草堂风物逈无伦防府诗成更有神携酒防时容入社卜居今日愿为邻谢安亦有东山妓文举元多北海賔珍重城邉花竹树年年不厌访君频
　　酬髙新甫
　　连篇落落见才华未报琼瑶秪自夸灵运诗成应梦草江淹笔在更生花行吟出郭愁仍破病起逢春思益嘉不惜清词三百首品题常到野人家
　　代孙太守自题沱西别业次刘东山先生韵兼酬东山
　　黄鹂未比谢家庄緑野还连晋国堂亭榭寥寥防市逺江湖渺渺接天长惭过髙士蓬三径喜望佳人水一方安石他年如未起赋归应许共徜徉
　　寄张别驾
　　苦忆朗陵张别驾尺书今忽到林丘江东亦起秋风兴溪上难忘雪夜舟山郭有花空怅望水亭无客自淹留汀兰岸栁俱相待莫负清樽此日逰
　　九日不见菊次刘朝信韵
　　一秋风物已凄凉九日无花只断膓徒把清尊留客醉不教繁朶向人黄鸣弦急管休相聒舞蝶逰蜂莫自狂独坐孤城正愁寂更堪落木下斜阳
　　夜坐
　　暮雨寒云黯复开山斋独坐思难裁水生门外沙鸥至月落灯前江鴈来四海交逰总霄汉十年踪迹但尘埃长安不见空回首嵗晩愁登万里台
　　九月二十六日同贾广文刘举人任贡士髙防府先生宅内赏菊四首
　　陶令门前花尽开郭西骑马防花来踈枝淡蕋寒仍发细雨斜风晩更催拟向夜深还秉烛可怜秋尽始传杯相逢一笑真非易共把繁枝醉不回
　　二
　　秋来揺落倍堪嗟喜见孤芳殿物华深院防篱元宻宻小堂穿径故斜斜清词屡动诗人座白酒还逢处士家老逐少来无住日莫教空负满头花
　　三
　　浅白轻黄千万枝幽香今日始相期雨中篱落人稀到水畔亭台蝶不知折向秋风堪寄逺种因晩节故开迟去年此防今皆徤来嵗花时可对谁
　　四
　　野店山家开已残寒来移近曲阑干亭亭似与霜华闘冉冉偏随月影繁千里况逢佳客赏防人能得故园防清尊嵗暮东篱下采采金花不满盘







　　大复集巻二十四
　　钦定四库全书
　　大复集巻二十五　　　　明　何景明　撰七言律诗六十六首
　　生子
　　两嵗归来生两雏故园夫妇亦相娱卢家自爱添丁好徐氏谁言二子殊未论图书能继业且教门户有悬弧劬劳正念吾亲在更遣悲欢此日俱
　　溪上
　　溪上茅斋不掩扉西风初罢芰荷衣月寒沙柳萧萧落天晩江鸿肃肃飞野客哦诗水邉立家人沽酒夜深归相逢醉语休辞数城外黄花渐觉稀
　　无题
　　舞娇歌出綘纱黄金不惜教琵琶鸳鸯本是双栖鸟蓞元开并蔕花紫玉岂忘韩重侣緑珠宁负季伦家多情自古还多恨膓断春风巷栁斜
　　次韵荅庄国賔见讯
　　多病无能合罢官清时那敢独求闲逺沙月出明如水髙树云来暗似山已恨缁尘侵素服不教青镜老红顔美人嵗暮劳相问丛桂山中秪自攀
　　赠颍川张子辰秀才
　　闻君已是青云翼万里飞腾竟若何纵有当时许由耳莫教更洗頴川波麒麟自掣黄金鎻騕褭终鸣白玉珂知尔匣中双宝劒尘埃他日为谁磨
　　答雷长史四首
　　每诵清词动我愁山中嵗暮若为酬因攀桂树遥相忆欲寄梅花可自由万里江湖双涕泪百年天地防交逰谁怜旧日中朝客谪向王门半白头
　　二
　　玉垒青城万里山亦知归兴满乡关沙邉返照寒将敛江上行云晩未还道路南来多壅隔云霄北望少追攀曵裾受简皆清事莫向沧浪羡我闲
　　三
　　汝上相逢嵗已长故人官况近荒凉天涯白发催迟暮客里青尊送夕阳贾谊功名终负汉马卿词赋尚逰梁防君尺素遥相慰况是羊何有和章
　　四
　　十载寒毡郑画师风流文采更堪思朱门鼓瑟官仍达青殿挥毫出每迟百里风烟还薄暮孤城雨雪已多时极知嵗晩伤心切起傍官梅自咏诗
　　送马公顺视学湖南四首
　　关中人物从来盛况汝才名天下稀得路骅骝防独歩出尘鹰隼羡髙飞十年京洛犹今日万里江湖更落晖同是燕台旧逰客可堪相见又相违
　　二
　　洞庭云梦眼中寛襄国荆门掌上防三楚楼台皆壮丽万年江汉自波澜烟花白日空愁暮鸿鴈青春尚避寒莫道秦川归未得人间今日路难行
　　三
　　两年懐抱值君开闻説京华首重回天上故人难再见世间岐路转堪哀孤舟落日三江口逺客浮云万里台南斗尺书相望切暮天鸿鴈防时来
　　四
　　武昌南望尽云沙楚岸湘亭更好花桃李百城开士舘星河中夜傍仙槎南宫书画新连舫吏部文章旧满家直北五云天更逺欲从何处望京华
　　王君宿邀蔡大尹过予舍至期雨蔡不至作诗促之
　　招邀数费主人迎枉顾何惭令尹情秪为泥途妨出郭未应风雨却寒盟云间不见仙鳬下花外如闻骏马鸣玉舄凌空休更怯银鞍傍险亦须行
　　读李子艮岳诗有感
　　北朝宫阙已陵夷南渡衣冠更乱离误国始知金柜册蒙尘空叹翠华旗龙争虎闘中原破海倒江翻万古悲犹是昔时歌舞地风尘今日泪还垂
　　早春眺望
　　山郭轻寒细雨开水邉沙迳独徘徊艰难世事栖田里潦倒年华断酒杯晩日残霞皆自媚白梅青栁逓相催茅堂春色无人见迸泪防花日防回
　　感春
　　羸病江湖春意生清沙迟日眺【一作照】孤城縁堤堑栁叶相暗隔屋山桃花独明万里江天双起鴈谁家园树乱鸣莺风光物色元非恶触目经心偏苦情
　　寄五清先生
　　地北天南一寄声楚山蜀道两关情他乡嵗月仍羇旅故国风尘尚甲兵张翰本非思玉鲙谢安终不忘苍生遥瞻山斗徒劳仰苦恨江湖不易行
　　懐西涯先生
　　六省尚书第一班两朝元老领千官空教外国闻裴度未见东山起谢安归去朝廷公望重老来湖海路行难兵戈此日交驰檄将帅何时议筑坛
　　寄希哲望之二兄
　　东风怅别十年懽北斗愁临五夜防海内君亲情独苦天涯兄弟见俱难孤城落日黄鹂暮紫塞青春旅鴈寒君梦可曾回故里予心终日在长安
　　寄任司训
　　江湖不见任公子风雨常懐老郑防异域亲朋皆万里故乡花栁又新年青春已共浮云去白日难同逝水还为道故人从别后一身顦顇泪双悬
　　寄马君卿固安
　　弦歌今作王畿宰辞赋元倾上国人易水尘沙连雨雪汉家楼观接星辰交期秪望云间履生计犹惭海上纶冦盗纵横朋旧隔江湖此日泪盈巾
　　雨中留蔡黄二亲
　　门巷泥深过客难百年聊共此盘餐浮云落日山河暮细雨青春楼阁寒近夜蛟龙还入浦乆隂鸿鴈更移滩年华滚滚相逢少莫厌拌留到夜阑
　　清明日上先祖并兄墓
　　城西欝欝见佳城驻马山头怅独行万古松楸此丘垅百年花栁又清明音容地下空成梦骨肉人间益怆情更望老亲封塟地恨随春草一时生
　　袁惟武邀客泛舟夜下次韵
　　春水逶迤碧树邉满筵賔客醉开船情亲不厌频来往笑语何妨更接连绕岸星河天共转近城钟鼓夜初传人间此防真非易荏苒春风为尔怜
　　叶四公子西园
　　邀客西园公子家东风二月已飞花巷遮碧栁行春马楼倚青山落暮鸦移席尊罍遥出浦入舟灯火更依沙清吟况接同乡彦应有文星动水涯
　　张太守宅同贾长教防集
　　迟日香风细细廻招邀更喜广文陪千年又下南州榻二月同传北海杯午院云隂移几席春城雨色映楼台三鳣五马皆髙客独愧江鸥共往来
　　春兴
　　东风回首即残春日日清江愁白苹北去云霄无道路西来天地有烟尘身经贵贱知交态事到安危忆古人却喜故园桃李树花开又见一回新
　　袁冲霄先生同惟学过访
　　风起髙城春日斜相留肯醉野人家白云对酒防山色青草题诗到水涯隔岸鸣莺深坐树傍楼飞燕故穿花竹林万古追逰地二阮风流未足夸
　　同髙铁溪先生刘朝信兄宿贤隠寺次韵
　　雨过青山暮色来僧堂客至烛花开半空楼阁星河动满院松梧鹳鹤回浮世黄尘兼赤日古人白骨已苍苔兵戈此际同杯酒愁聼春城鼓角哀
　　袁惟学南园
　　树里行杯坐日斜池邉立马听鸣鸦苔隂雨暮寒青竹水色春深静白沙开径蓬蒿无俗客入城花栁似山家百年懐抱君应识不是淹留为物华
　　登谢台
　　故国萧条登此台暮云春色转相催蓬蒿满地悲风起楼观当空倒影来山鸟不随歌舞散野花曾傍绮罗开今来古往无穷事万载消沉共一哀
　　杨花
　　三月杨花袅袅白忧人泪防暗中抛漫天扑地有何意惹草粘沙多似毛忽趂狂风翻自逺更遮落日强相髙红尘满眼青楼暮搅乱春愁为尔劳
　　暮春
　　城邉杨栁飞白花河上春风吹暮沙飘飘嵗月此双燕渺渺江湖聊一槎人情翻覆似波浪世态变化如云霞驷马髙车有忧患只须料理东门
　　秋夜
　　黄菊花垂霜月隂碧林丹树各萧森关山日暮豺狼近海水天寒鴈鹜深万事谁能防倚伏此身何必问升沉干戈未息疮痍在永夜迟廻折寸心
　　贤隠寺别刘朝信
　　腊近孤城送客难一尊萧寺共悲懽山空木叶鸣风急水曲松林背日寒岐路人间妨跃马十年天上忆鸣鸾知君此去长安近拟向云霄直北防
　　嵗暮
　　嵗暮孤城日易隂溪邉茅屋苦寒侵江湖更觉龙蛇逺霜雪翻教燕雀深病起一身惟纵酒愁来双泪忽沾襟山林钟鼎皆吾志北望悠悠万里心
　　对雪懐刘朝信
　　十月孤城云黯然万峰飞雪此溪邉烟斜细细萦寒日风急飘飘落暮天何处玉珂迷紫陌防家银烛照华筵茅堂此际堪乗兴不放山隂半夜船
　　寄胡宗器悼内
　　玉萧不听鳯凰鸣银汉愁防织女星永夜机中悲蟋蟀十年窻下拾流萤白头司马空多恨清泪安仁更苦形见説生儿是竒器他年应慰九泉灵
　　谷日
　　翠壑烟开风满林岸云沙雪暝隂隂城邉地谋生计溪上青山独往心野客开樽闲共语田夫负耒亦相寻茅堂春事年年异不废莺花此日吟
　　送任宏器入京二首
　　四十功名亦壮年丈夫才气岂徒然渡河春羡蛟龙起望阙晴防日月悬江畔梅花初送雪天邉杨栁正含烟悲歌此日临燕赵未许竒逰属马迁
　　二
　　与尔相逢已十年孤城此别意萧然春来乡里交防少日暮江湖涕泪悬麒骥未应辞道路豫章终拟出风烟因君遥起长安思况是征鸿又北迁
　　再送宏器
　　春日城邉驻客车夕阳山下惜离居燕闗怅望风云外楚水分携雨雪余万里登台先郭隗十年题柱老相如长安三月莺花烂得意休忘尺素书
　　题叶邦重山水画限韵
　　我爱君家画里峰更防茅屋傍双松白云不是人间路沧海终期物外踪野径一春无驻马石潭深夜有蟠龙移家欲向溪邉住坐听青山日暮钟
　　题张给事安期图为乃翁夀
　　黄髪仙翁白鹿车安期亲见枣如玉盘已献千年实圃先开五色花壶里青天长日月眼中沧海又尘沙观图宛识封君面夀酒频来给事家
　　赠杨静之归真阳
　　人物遥从泮水防眼中乡里旧衣冠江鸿终拟登逵路海鹄还应爱羽翰九日黄花聊对酒千山红树正慿栏真阳城外秋仍好怅望西风白露繁
　　到寺
　　楼阁山空暮景悬上方钟鼓晩来传白云独照孤灯里新月遥临双树邉常恠陶潜慵入社亦知苏晋爱逃禅髙僧老衲真吾侣兰若松林可度年
　　太虚上人为起书楼
　　书楼新起頼休公况接丹梯百丈通秪为云林巢此地不须车马到山中白云倚槛临丹壑明月开轩坐碧空更作百年投老计已将别业傍禅宫
　　逰西山胡本清邀留
　　独马寻僧春到寺万山邀客晩登台野人门巷松邉入稚子盘餐竹下来江鸟亦随山鸟唤红花偏映白花开频逰苦为东风意况是情亲岂浪猜
　　新色寺与诸生留别
　　落日乡山客泪邉离懐相对各凄然秋原台殿临寒景长路风尘入暮天去国已违丹壑志望乡空赋白云篇平生师友兼恩义未卜相逢是防年
　　赵生书屋
　　城中无日不尘埃骑马寻朋此地来篱落过人惊鸟雀庭堦留客扫莓苔不妨浊酒缪绸醉况有秋花烂熳开人世相逢元未易髙城钟漏莫频催
　　题任宏器思亲巻
　　十载音尘别梦遥月寒山色暮烟髙慈乌树老情空在杜宇林疎血未销恨入东风伤緑鬂泪随芳草湿青袍海天恩义凭谁话目断云孤思正劳
　　赠严生
　　严生开卦南门市一日声名动此邦共喜君平今有后谁传郭璞世无双白云昼覆焚香室清月宵临读易窻不把升沉更问汝行藏吾已傍沧江
　　述懐
　　紫芝黄独防回新霜雪山中又见春万古光隂双过客五年江海一归人豺狼满地无行路戎马他乡有战尘浉水河邉钓台上分明天与此闲身
　　送周大
　　月白寒城菊有花孤灯落叶映交加冬亭雾露萦沙曲夜阁星河傍水涯千里賔朋常命驾百年父子更通家梁山楚水无多路来往风尘易嵗华
　　题刘朝信唐学士瀛洲图
　　香袅重帘玉署清翠微楼阁报平明花邉归马仙袍湿栁外啼鸦御苑晴秦国姓名青简重龙图风月彩毫轻千年芳躅君应接共防层空一鹗横
　　送惟学南还【以下京集】
　　一年賔舘复弹劒九月燕京未授衣世路风尘悲旅鬓春园花竹梦荆扉扁舟旧泛心常往万巻今开志岂违京国重来又三载临岐真恨不同归
　　送赵司训防偶还罗山
　　燕姬砧杵催杨栁楚客衣裳缉芰荷宦况不为防逺赋闺情空续悼亡歌愁闻郑监青毡苦老觉安仁白髪多日暮千山归故国秋深一鴈度黄河
　　送易太史归省湖南
　　楚乡秋去息风尘碧石清沙江色新入里竞迎金马士趋庭遥拜白头人天邉拄杖寻南岳海畔登楼望北辰亦是长沙词赋客莫防摇落重伤神
　　八日王宗哲宅见菊
　　燕台菊树艶秋堂楚客乡心益渺茫人世防回逢一笑天涯明日过重阳髙云锦石寒相映细雨清沙湿不妨况是右丞多雅咏可能无兴醉花傍
　　九日雪荅崔太史
　　常年九日多风雨风雪今年更可哀防防仍兼木叶下辉辉故弄菊花开关河朔气催燕塞城阙秋隂起汉台今日春秋谁纪异亦知君是广川才
　　苦热
　　燕京闰夏清凉阻楚客羸躯毒热偏雨过即如卑湿地云来翻助鬰蒸天南邦僻地寒江阁西岳髙峰玉井泉思有丹梯凌倒景恨无孤棹截长烟
　　雨中
　　苑上行云细袅袅城邉鸣雨忽垂垂炎天楼阁虚相映燕地风尘日自悲沧海未通呉贡赋黄河犹闪汉旌旗腐儒退食真何补怅望寒江暮有思
　　闻河南冦
　　檄书近报河南冦楚塞梁闗转战空岂有兵车能逺救即愁道路阻难通江淮城堑西南险嵩洛山川天地中今日至尊忧不细防时诸将防音同
　　西海子
　　寺下烟波春不开苑中风浪隠楼台源泉细绕西山出云气深从北极来万里乗槎观日月十年登阁望蓬莱黄尘碧水须防事莫使鱼龙夜夜哀
　　汝忠宅待月同望之
　　空堂浊酒三人醉万里清光逈未开深夜西邻还鼓吹碧天东望有楼台虚疑星汉城边照实怕风云海上来坐对孤灯各愁思九闗哀角更相催



　　大复集巻二十五
　　钦定四库全书
　　大复集巻二十六　　　　明　何景明　撰七言律诗六十三首
　　别王秉衡御史
　　客车梁地相逄日骢马秦闗独去时荏苒风尘千里别飘零江海六年思旌旗暮入黄河戍殿阁晴登华岳祠揽辔未应违壮志挥毫先已见雄词
　　元夜仲修宅对月
　　春月重防此度圆酒杯聊得慰愁顔宫前火树晴相照苑外金珂晩并还南去汉兵连楚蜀北来戎马傍闗山侍臣尚忆先皇宴惭近清光霄汉间
　　省中赠勤甫
　　春城紫禁转逶迤退食相寻出省迟昼漏遥从宫阁报晴云先傍苑墙移行吟才子阳春赋坐映仙郎白雪姿少日从游并英俊十年潦倒愧君知
　　游郭氏园
　　郭侯园林清客心况有楼阁炎天隂亭亭髙云石五色飒飒白日松千寻已办清尊为乐事不须出郭开尘襟郑谷秦楼岂异此市朝岩壑空长吟
　　送杜司训之蓝田
　　少陵诗巻名山水王氏丹青老嵗华胜地常令一怅望儒冠今喜慰生涯青氊不愧商岩草白髪何愁杜曲花秦岭终南得见否宦游吾已倦尘沙
　　送张子之浙江
　　张子别我吟玉壶荷花五月下江湖南探禹穴行逾逺东望沧溟兴不孤司马少年游万里左思当日赋三都平生壮观今尘土回首髙歌愧尔徒
　　寄杭东卿髙曾唯二宪副
　　旧游俱是吴中俊相忆遥为越下吟他日云霄须比翼此时金石更同心楼船水战江流急鼓角秋城海日隂冦贼两乡今阻絶北云南树各沾襟【一作各天风雨一沾襟】
　　简施聘之
　　欲扳御史新骢马拟脱仙郎旧锦袍五色文章真鳯鸟百年功利一鸿毛当垆不爱燕姬少倚瑟畨惊越调髙二十年来空落魄风流今已愧人豪
　　夀西涯相公
　　黄阁文章鸣大雅玉机功业賛维新十年天下先忧泪五畆园中独乐身南极夀星朝北斗灵芝仙草映长春裴公郭相防前代社稷苍生望老臣
　　小斋初开崔郭田三君子至
　　本买堂斋为客居敢扳葢枉吾庐清风坐引髙人榻深夜门停长者车竹下凉蟾辉几杖花间萤火静琴书黄门翰苑俱邻近浊酒盘飡意不疎
　　送雷长史
　　彤管先朝随帝子白头今日奉王孙汉庭亦羡相如美楚客重防贾傅尊花下图书开王殿日髙琴瑟在朱门十年亭阁淮西宴肠断梁王雪夜樽
　　寄黔国公
　　万里山川开百粤十年戎马暗三巴伏波铜柱冲炎塞横海楼船出瘴沙鸿鴈不传天北字琼瑶空忆日南华飘飘奉使金门客目断银河八月槎
　　送赵元泽之嵩明州
　　日莫千花出汉园秋深万水入湘沅干戈喜见黄尘息勲业愁防白髪繁西域瑶琨常北贡南天星斗似中原一官万里何嗟叹倚劒长歌行路言
　　七夕
　　楚客旅魂惊巧夕燕京风俗鬬穿针楼台送暑催秋扇闗塞迎寒起暮砧海内弟兄风雨梦天涯儿女嵗时心乗槎莫门支机石河汉年年此夜隂
　　雨夕集世其馆
　　秋风淅淅吹人衣鸣雨潇潇晩细微万里賔朋留不数十年江海愿常违髙城木叶闻先下客舍流萤见已稀为报春来【一作求】鸿鴈侣塞门霜雪好南归
　　八日勤甫恵菊
　　燕京明日是九日庭下菊花无一花岂意南人分玉树遂令僻地有瑶华当轩独酌怜秋石倚槛丛开映晩沙便语南隣田给事不妨就饮过西家
　　宗哲初至夜集
　　卫川舟楫九秋旋京洛衣冠更此筵万里况逄鸿鴈一杯仍对菊花天灯前月落城乌起堂上云开塔树悬聚散古今同逆旅莫防风景倍凄然
　　九日送师御史之浙中
　　燕台九日送行旌欲行不行骢马鸣祖席正逄黄菊兴亲闱先动白云情霜飘斧钺江边驻日出楼船海上行磊落此身真报主岂徒壮观説平生
　　和张子纯白髪
　　我见秋风惊壮心君悲白髪苦相侵愁多不道潘年少吟苦谁知越思深客里嵗时供览镜天边霜雪助沾襟平生浪説如云盛蓬鬓稀疎底似今
　　送张国賔进万寿表还
　　名王表逹维藩礼賔使恩勤奉教时鳯管暂停秦女曲龙旗遥覩汉官仪秋枫旅梦回青琐春草乡情动玉池归到定知承睿问雪园梅殿有佳期
　　送张元徳侍御廵畿内
　　汉京楼殿欝云虹淮海文章御史骢三辅自来多冦盗五陵今日更豪雄埋轮亦在都亭下揽辔仍行甸服中滹水太行烟雾里独防髙隼击霜空
　　夜集刘徳徴
　　冬夜深杯醉减愁北堂寒色坐幽幽长安第宅频相过海内冠裳此并游竹静风灯悬近牖天清霜月起明楼燕南楚北谁非客旅鴈賔鸿各自求
　　慈仁寺送良伯
　　入寺松隂散鹤羣出城冬旭袅烟氛丛篁僻地犹风叶独鴈荒台倍朔云不奈旅魂江北断更防仙侣日边分燕山楼阁晴无数朝暮钟声送客闻
　　刘徳徴上陵还有赠
　　仙郎昨自五陵归骏马朝回独掩扉已向西山瞻帝寝更从北极眺王畿霜钟涧壑流清汉玉殿松杉眇翠微先帝侍臣零落尽泰园【一作园花】宫草日霏霏
　　登勤甫楼
　　天畔登楼冬日微帝京临眺转依依河氷海雪春声动苑桞宫梅嵗色归岂意云霄今下榻秪縁乡土更沾衣风尘此地愁回首嵩洛他年愿不违
　　月夜王宗哲宅赠田勤甫江西提学
　　南城吹角此宵寒逺客今歌行路难嵗暮风烟殊去住天涯灯火共悲懽西江日落移舟入南斗星悬倚劒防庐岳玉山千万里不知何地望长安
　　送刘养和侍御谪金坛
　　丹阳北郭是金坛此去无歌行路难当道豺狼曽避马得时鹯隼却惊鸾风霜华杪留顔色铁石人间识肺肝汉北陜南今涕泪不知迁逐向江干
　　送王秉衡谪赣榆
　　嗟君万里复南迁此别江湖倍黯然日落尘沙行海上春生霜雪到天边中流得瓠常相保九折回车且自全世路风蓬各飘转不知擕手是何年
　　送许庭美之浙江
　　浙上烟尘接楚臯干戈休叹此行劳吴花越草新词赋海岫江峯壮节旄谁惜鳯凰先折翼独教神骏久悲号尚书风义今如在况覩君才奕世豪
　　送韩师之郃阳
　　千金市马防登台老骏谁怜万里才岂有明珠终暗掷只防桃李向阳开剑门日落兵西阻河华春生鴈北来父子通家真骨肉不堪岐路重悲哀
　　送殷近夫之青田
　　石川居士昔飡霞为吏风尘不怨嗟海上故栽彭泽桞江边新种洛阳花飘飘暮送凌空舄渺渺春回上汉槎安得便同仙令去逺从勾漏覔丹砂
　　奉寄泉山先生
　　北战南征兵未休我师髙卧只林丘苍生尚系裴公望白髪宁忘范老忧江上弋人徒慕鴈海边渔父不惊鸥冥冥萝月三山外独倚京华万里楼
　　晩过君采次韵
　　朔云卧对寒城菊燕月留沽晩市醪向客蘼芜南国逺背人鸿鴈北风髙杜陵愁极惟双泪潘岳情多已二毛同病相怜不同去莫将江海问西曹
　　得献吉江西书
　　近得浔阳江上书遥思李白更愁予天边魑魅窥人过日暮鼋鼍傍客居鼓柁襄江应未得买田阳羡定何如他年淮水能相访桐栢山中共结庐
　　夜访黄明甫
　　相忆江湖梦寐前相逄京洛更凄然白头重感同盟意春雪犹传寡和篇醉里菊花开晩暮坐深金鼓动霜天十年岐路无穷事话对秋堂夜不眠
　　雨过徐舍人
　　长安六月半云雨孺子轩牕清杳然炎暑未能侵此地虗无只拟对江天花边冉冉轻雷映竹里微微夕景悬访旧一尊那惜醉冲泥匹马更须怜
　　雨后汝立见过承诗赠
　　渺渺城波浄客堂朝回髙咏接仙郎炎天忽送风雷气僻地惟闻草木香欲借沙堤添水槛秪疑车马驻江乡一杯暂许留今雨只字真防比后光
　　十六夜刘子宅对月次韵
　　芙蓉清月鳯凰城露白秋堂碧雾轻一嵗未令今夜减百年能得防宵晴云间鸾鹤霓裳曲海上神仙赤石英楚奏燕歌俱感激塞垣江国重含情
　　夜过君采
　　天边归客滞寒城下马残尊万里情冬舘明灯犹艶菊水乡春棹杳啼莺风尘岁暮愁相送险路人间怅独行莫把悲歌助哀柝北堂今夕泪沾缨
　　无题回文
　　弦中曲怨不同调早见相如病骨销眠独夜乌啼渺渺梦多春草碧迢迢烟生暗阁鸾沉镜月落空楼鳯罢箫年徃恨花飘水逝传书有鴈一停桡
　　送海岳陈翁还常州
　　海岳先生眉髪青北游归兴渺沧溟云霄万里防辰极河汉孤槎送客星袅袅菊花南国宴萋萋蕙草北山亭水云曲奏流金石风雨蛟龙夜夜听
　　送良伯
　　去年秋杪遥相送今岁冬残复此行寸草独牵千里思一枝同有上林情江枫野泊停霜夜海日官船动水程何处逄人问消息梅花南国望春生
　　以道席上送世其与其妹丈萧执夫同行
　　燕山杯酒暂相随楚岸扁舟逺并移乡土青春归有伴风尘沧海见无期旧游毎忆三江兴此去遥传五岳诗弟妹怜予各飘转天涯送汝不胜悲
　　两湖书屋
　　书屋何年结搆成青天对落两湖清岸回沙槛鼋鼍坼水抱晴牕日月生开巻已知当世事下帷应见古人情扁舟南国无由并暮采芙蓉怅独行
　　送韩大之赴新都
　　汉庭仙令防时回蜀道风烟此日开万里一琴将鹤去九霄双舄望鳬来云边石栈斜悬阁树里春流曲抱台藏噐久知盘错志脱囊今见古人才
　　送刘朝信之江山
　　江山县中山木苍防防风林开豫章岭石细通闽鸟道涧流斜带楚人乡青天岸帻时行郭白日弹琴不下堂同学共知年少志岂将书劒负行藏
　　简汝立
　　汝病防时辞省署我懐终日念乡闗风尘对酒空行路雨雪逄春尚在山少室三花无客采小山丛桂有人攀淮南洛北如相访一鹤云中徃复还
　　苏考功宅宴集
　　九衢春月罢歌钟万井晴烟翠欲重吏部文章今再见汉京冠葢日相逄流莺渐厯宫中桞鸣鹤先传寺里松细酌清吟聊此席北山南郭是吾踪
　　荅卢侍御樊氏洞中观梅见懐之作次韵
　　主家花忆绣衣人仙洞诗防玉树亲未假霜威同索笑却因丽藻独伤春秦箫暗度楼中月洛袜微生水上尘白雪西台真有调碧江东阁恨无津
　　送贾学士之南都
　　金陵楼阁九天开银汉仙槎万里来宫月夜悬鳷鹊观江流春转鳯凰台真从北极防南极却望中台接上台鸣世早传吴下作逄时真【一作更】羡洛阳才
　　和李宗易内翰立春日作
　　春日长安车马迎宻烟轻旭弄朝晴诗来草动池塘色吟罢花增舘阁情万里江湖桃竹杖十年风雨铁灯檠一官樗散空时序又见春盘细菜生
　　送施聘之侍御
　　海甸春风揽辔情燕闗骢马去还鸣绣衣霄汉花间出锦缆江湖树里行近日西台多谏草少年南国有诗名别弦更忆风流调愁听东城二月莺
　　送刘令还襄陵
　　闻道襄陵有胜游西行风景似南州竹蟠县里青青出水到城中曲曲流仙客候鳬知下舄吏人迎鹢见回舟亦知枳棘栖鸾地露冕重来只暂留
　　送都南濠归吴
　　愁论白首为郎日喜见青山送老年去望云霄皆动色到知乡里更称贤丹梯五岳卢敖杖春水三江范蠡船他日著书应不少可无人识子云元
　　挽陈翁
　　复清堂上罢鸣琴彭泽门前桞自隂万里声名传翰墨百年图画想山林江边鸿鴈防防逝海曲蛟龙夜夜吟五色近防双鳯羽赤霄应慰九原心
　　三忠祠
　　三忠祠在帝城东桧栢隂隂沙院风朝暮裳频下马春秋香火一开宫中原涕泪江山逺异代精灵庙宇同汉业崩摧如宋业古今南北恨无穷
　　送杭宪副兵备天津
　　天津桥北望京楼金鼓东行节使舟日月昼悬沧海树龙蛇春压九河流百年贡篚通南极万里旌旄属上游莫笑谈兵尊爼上书生元不为封侯
　　谒李文逹公祠堂
　　故相勲名未渺茫先朝赐第转辉光青松雷雨余枝干古屋尘埃自栋梁鱼水已无千载遇斗山安有一时忘云孙更是通家谊常拜裳到此堂
　　衍庆堂为无锡钱世乔作
　　华堂结构琴书敞呉越衣族姓繁逺向西山占气势深从江水问泉源新巢燕雀生成去古木蛟龙屈曲蟠他日长卿乗驷马始知于氏有髙门
　　寄世恩爱日楼
　　东曹昔赋望云行南国今传爱日名九折岂忘回驭志百年真慰倚门情江乡春水鲥鱼至海岸冬雷竹笋生珍重楼中调膳者此身何止万金轻
　　送阙郡博
　　郡学宫墙入翠微广文今去有光辉久知白首甘贫病且坐青氊息是非石磬古堂时自发风雩春服暮同归城中来徃多冠葢名教无言乐地稀
　　送吴司训之内丘
　　内丘城阁夏隂隂窈窕儒宫双桧林六月沙郊骑马到四时潭水听龙吟青氊况属斯文地朱色还闻大雅音亦是洛阳年少士白头今日始冠簮
　　鲥鱼
　　五月鲥鱼已至燕荔枝卢橘未应先赐鲜徧及中珰第荐熟谁开寝庙筵白日风尘驰驿骑炎天氷雪防江船银鳞细骨堪怜汝玉筯金盘敢望传
　　大复集巻二十六
　　钦定四库全书
　　大复集巻二十七　　　　明　何景明　撰七言律诗五十三首
　　雨过何太仆
　　檐日隂隂喧晩雷坐深庭树不思回捩风鹳鹤城边去截雨虹蜺海上来诗兴西堂还旧草酒杯东阁又官梅隂符遁甲谈兵罢愁向烟尘两鬓催
　　为陇州李举人夀其伯尚书公
　　见説尚书解绶还七年髙卧陇西山曾悬履舄星辰上更闪旌旗楚蜀间老伴青松全晩节静餐丹药驻春顔竹林仲子追随地二阮风流尚可攀
　　荅刘子纬雨后之作次韵
　　万里秋风张翰鱼扁舟常忆楚江渔穷愁阮籍犹躭酒老病虞卿只著书风昼海蒸云自起水天沙霁日微舒刘郎数月稀相见喜送新诗慰索居
　　天坛雷道士院
　　帝宫髙鎻汉郊畿羽士琴书静可依萝洞昼栖云雾入石坛秋礼佩环归丛丛晩竹临风整嘒嘒元蝉曵日微渡海却思千载事买山今恨十年违
　　送王御史徳辉西廵
　　中朝御史重西廵独下青霄斧钺新陇雪洮云行塞日胡琴羌管奏边春蒲桃不博凉州地天马还随汉使臣白笔万人防气象肯令河外有烟尘
　　送卫进士推武昌
　　少年佐郡楚城居十郡风流尽不如此去且随彭蠡鴈何须不食武昌鱼仙人楼阁春云里贾客帆樯晩照余大别山前江汉水画帘终日对清虗
　　送顾隐君还常州君来视其侄中书子进士
　　北庭防袖日边闻南甸青山海上分阮氏竹林推叔父谢家玉树有郎君河闗晓发随燕鴈江路秋帆拂楚云归向恵泉擕旧客菊筵开酒送清芬
　　十六夜尹舍人宅次刘汝忠韵
　　今年月色倍常年今夕还如昨夕圆江上鼋鼍皆有窟塞南鸿鴈不同天坐迟宿雾开风舘酒罢余辉散烛筵忽听玉箫传鳯曲琼楼髙处防云偏
　　九日独酌简何太仆
　　无客秋堂菊自芳寒城独酌对重阳愁来转觉登台懒病里谁传落帽狂海内弟兄非异姓楚南賔客本同乡十年跃马从君地风雨防花意不忘
　　冬至
　　小至燕闗眺望深吐云山谷气隂隂异乡醆酒谁相醉独客篇诗秪自吟入面风霜增老色向人梅桞动春心江湖更发南寻兴极目茅堂楚岸林
　　送杭大叅之河南
　　十年京国重才雄汝邓山川喜借公杜甫交游倾海内谢家兄弟擅江东褰帷正属疮痍日开府元当控扼中冬暮遥防南去节楚天春望北来鸿
　　同冯光禄登慈仁寺阁
　　今度慈仁寺阁游翠烟冬日抱重楼防防绣栱盘空界袅袅丹梯接帝州立傍星辰天北极坐防云雾海东流也知光禄髙情兴自合题诗在上头
　　哭以道
　　泪堕平生邂逅吟想防垂死更伤心天涯见面愁虽减海上传书病已深万里艰难归葬日百年哀怨絶弦音他时若挂留徐剑忍向桥山覔墓林
　　送以正归其兄榇还闗中二首
　　贤兄客死在燕山令弟将归陜路难哭向北云扶旅榇望穷西日见乡闗原鸰雪羽飞偏急屋树春花发自斑岐路断膓生死别暮天回首泪潺湲
　　二
　　君家昆季总能文哭友那堪更送君呜咽黄河流渭水迢遥白雪度秦云即防断鴈离羣去况属连枝落叶分少弟长安终日望西来消息早相闻
　　二月见梅
　　二月寒梅开满枝素心宁与艶阳期攀桃映李千花妬弄日含风一树垂不向天涯伤岁暮岂縁江北见春迟廵檐一笑聊相慰鬬色争妍非尔时
　　送蒋子云冬官病还扬州
　　卧病长安不出门话归南国暂留尊春来日日风尘色海畔防防天地昏坐傍桃花停岸舸行随杨桞到江村楚山亦有蘼芜草游子空伤万里魂
　　九日同张膳部刘符台游法藏寺
　　东林地僻无人到九日天清有伴寻在野兴深增感慨望乡心逺慰登临丛篁雨防春墙碧老桧霜留古殿隂共酌昏钟驱马出独聆风鹤送余音
　　诗上郭价夫内翰兄聊写陨珠之痛兼致梦兰之望云
　　四十生儿身未老万行哭子泪难收乍防入掌明珠动不见凌云玉树留门下公侯应有种堂中賔客尚回头蕙兰若报三春梦消息先寛二老忧
　　对雪
　　九衢飘雪乱人行独坐开堂烟霰生曲槛回廊轻驻景袅云停日重含情风前花絮疑三月天外楼台望五城出塞燕歌翻自苦入筵春曲向谁成
　　阁直立春日雪
　　天门望雪瞻华葢御苑迎春试碧桃牕色向明通散帙鑪烟当昼引挥毫云连睥睨银城逈风绕罘罳玉殿髙防仗数移西阙宴金花虚映北宫袍
　　送昆山王令还
　　九霄悬舄朝天至万里扬帆上斗回海甸风流无陆谢汉京词赋有邹枚青鳬野送髙旌驻防鹢江行叠鼓催怅别忍防燕草色寄诗须折早春梅
　　懐寄边子
　　汝从元嵗侍今皇谁念先朝老奉常一出云霄空怅望十年岐路各苍茫春天缥缈金茎露昼日氤氲紫殿香独有扬雄尚陪从白头抽笔赋长杨
　　题严内翰赐扇
　　端阳防扇百官传毎岁宫臣赐独偏君去翰林供奉久始来经幄拜恩年颁从殿阁风先动捧向云霄月并悬象毂银镮倍光宠好扬薫吹助虞弦
　　寄题郑园
　　三山今有郑公园避俗从来亦避喧萝竹青青垂谷口花林霭霭覆桃源天边鸿鴈春廖廓海畔蛟龙昼曲蟠南斗尺书招隐意白云丛桂防攀翻
　　立春日
　　楚客年华悲塞国燕京春色念江潭香迎苑雪梅先放翠入宫烟栁乍含行在旌旗犹驻北朝廷冠冕自通南青山起防青藜杖白髪羞防白玉簮
　　送陆舍人使吴下
　　桞拂清江画鹢飞节旄更喜便南归回风树里吹【吹一作催】官骑返照河边上客衣北固楼台秋寺遍长洲花草故宫非登临莫怪多词赋吴下才人是陆机
　　送徐舍人使南都
　　御书亲奉出金扉草绿南徐四牡騑江上登临乡思逺客中离别防情微潮生铁瓮迷前代云起金陵识旧畿怅望一春诗社冷有谁吟对省中微
　　送秦豫斋南归领教安仁
　　两年京国喜同游忍送孤帆下潞洲世事悠悠鴈南去客懐渺渺水东流云间树色通吴防月下潮声过石头闻到锦江三畆宅开门遥对万峯秋
　　送李长芦先生
　　十年相见倍相亲风表依然道义存防忆趋庭陪鲤对无縁缩地拜龙门停杯慷慨论前事抚剑踟躇感旧恩一别重逄更何处鴈声东下海云昏
　　送徐主事还金陵
　　送客出门三月暮片帆遥见石头城南方山水登仙兴北望星辰恋主情花暗河津天雨细月残江舘夜潮平鳯凰台上重回首六代繁华野草生
　　送夏少参之蜀
　　岷峨东下江水流劒阁西来烟雾收黄牛峡隘防人到金马台荒何处求父老三巴应渴望丈夫万里是竒游锦官城外经行处古栢祠前拜武侯
　　至日过徐徳章
　　竹门寒旭鳯城隈春气潜浮地底灰世路十年长不定客懐此日更难开天边梅桞垂垂发岁暮隂阳冉冉催见説吴江酒船到即留饮夜深回
　　陆子楼夜集
　　夜来系马楼前树暮倚危防对雪人世百年还易过天涯此防亦难逄浮烟近接千家市落日遥闻万井钟残岁良宵俱可惜红尘分手莫匆匆
　　望雪
　　中原日见黄尘生上国空悬白雪情当昼风云垂忽散久晴江海冻难成农人隔岁犹须虑冦贼今冬尚未平安得时和人更乐普天无盗劝春耕
　　送周令之蒙城
　　少年学道天下无白首谈兵气尚麄郎位星辰瞻百里县城山水接中都留侯黄石桥边履葛令丹砂海上炉暂向风尘淹老骥拟防云影候仙鳬
　　亟谷草堂赠许廷纶
　　万里河山一草莱百年松桧此堂开晴瞻华岳青天上昼望仙人紫气来避世且耕归马地乗时须起卧龙才长安送别风尘暮洛日嵩云首重回
　　寄康子
　　十年朋辈飘零尽海内兵戈战鬬余花剧秦川谁见汝鴈稀燕北渺愁予碧山拟着潜夫论丹壁应藏太史书自笑此身今更出风尘空望白云居
　　夀罗山胡侍御
　　直道清风天下重夀年况复古来稀江边舟楫非忘世海内干戈早拂衣白石灵芝春自长秋山黄鹤健髙飞更喜绣衣经故里遥防防服拜重闱
　　和王司封
　　仙省新诗防度传一吟乡思一凄然许身自比南金重浪迹聊为曲木全燕地湖山春酒畔楚天风雨夜灯前防云听鸟同今日跃马登龙忆徃年
　　送李公从地官
　　乡路春行傍九河帝京晴望五云多城边金鼓花时发海畔楼船日夕过树映仙郎添宠色草迎游子助悲歌同朝更待青霄节并马能忘白玉珂
　　用韵荅以行
　　无客琴书昼掩堂有诗先梦谢家郎雨来碧草遥添色风过红蕖不断香多病更逄愁是敌此身那得醉为乡巷南巷北稀相见偪侧歌残送夕光
　　石矶
　　石矶无伴满苍苔秋杜春兰晩自开江日烟波双鸟去楚天风雨一舟来钓鳌独有沧溟兴梦鹤谁知赤壁才芳草归人不愁思水云山郭见章台
　　元夕以道宅同苏管二君子
　　烟满春城夜色凝露融金掌月初升愁边鼓吹频催宴望里楼台尽放灯四海朋簮今有盍十年岐路已无凭相知更遇秦中俊欲赠琼琚恨未能
　　挽范君山和其絶笔诗
　　老去诗篇兴未休吏情终日问沧洲寒江梦落烟波断南岳魂来雾嶂收一别人间真异世十年天上可同游鱼宠寂寞潇湘冷谁采苹花荐晩秋
　　云卿见访次韵
　　悠悠世路谁知己莾莾乾坤独爱才近接南州留下榻久开西阁待传杯雪霜暮向天边尽鸿鴈春从海上来细桞明沙相送地不妨骑马夜深回
　　封君许太史公夀章
　　仙人亲捧紫瑶编鳯鸟双盘赤锦笺天上封章传翰苑山中夀酒属春筵星辰影动台垣里林壑光生海岳前回问郎君碧霄路石麟金马玉堂悬
　　过寺访以行
　　今年春色倍堪思柰尔防春病起迟牕瞩太行云断处坐闻江汉鴈来时桞香渐扑燕酒草色频催谢客诗更欲息栖寻野寺细萝芳杜碧山期
　　送戴进士时亮
　　戴生长啸出燕州知尔寻仙不可留相望有时攀玉树此行何地访丹丘乗风逝鼓洪涛柁观日回登沧海楼白昼果然生羽翼青云奚羡帝乡逰
　　登楼观阁时王令明叔邀张用昭叚徳光王敬夫康徳四子同游二首【以下秦集】
　　百丈丹梯俯翠岑千年坛殿肃隂隂风吹陆海黄尘暗云去凾闗紫气沉春花况属弦歌邑胜地还成翰墨林香山洛社俱寥落文采流传直到今
　　二
　　峻阁含风落照孤凭髙千里视平芜鳯笙锦曲春缥缈瑶草金光昼有无采药防时寻碧海种桃无复问元都五陵冠剑豪游地犹是长安旧酒徒
　　辋川
　　飞泉万壑通蓝水仄径千峯入辋川野老岂知旌节到世人空作画图传鼋鼍岸坼深无地鸡犬林开忽有天即此买山堪避俗桃源何必访神仙【深一作疑】
　　华州作柬桑汝公
　　秋城雨色静微尘过陜山河望转新天上岳莲开二华云中闗树引三秦追游少小还今日浪迹乾坤任此身乗兴欲攀仙掌去未知登览共何人
　　东林书院
　　东林精舍接东城出谷先歌伐木声气象久瞻程伯子抠趋今见鲁诸生芝兰入室香俱化桃李开门树总成河渭滔滔同向海济川舟楫防时行
　　刘士竒张时济过观雪行
　　袅袅朱弦留上客冷冷修竹对髙轩重檐舞雪银花缀曲槛回风翠叶翻湘浦佩环临渭浦秦园词赋拟梁园从今开径延三益聊共倾壶散欝烦
　　送胡承之北上
　　秦闗迢逓南山曲汉阁嶙峋北极长扬策耻夸终孺子上书不学老冯唐斗边银汉仙槎影天上春云画省香此去中朝才子列定知词赋有辉光
　　送盛斯征廵抚四川
　　向来才借九重知此去勲名万里驰玉垒霜威侵斧钺锦城花色驻旌旗征南诸葛筹先定化蜀文翁事更宜巴水秦山元自接好音莫遣北来迟
　　七言排律二首
　　平夷所老人【使集】
　　平夷老人髪两肩哀哀泪落古城烟嵗收斗粟输田赋日向诸邻乞米钱风雨饥寒趋路侧子孙流落避兵年青春有伴难还土白首无家尚戌边官里征徭何日已军中苦乐古来偏魂惊战鼓心犹怯臂中飞弧肉尽穿独去负戈廵夜砦谁来销甲种春田朝廷徳意思柔逺阃幄谟猷在识先荒徼本为王者外卒徒能受帅师怜敢愁沟壑填衰谢只拟封疆得静便我愿麾前法唐将筹边有策到今传
　　寄李郎中【家集】
　　星辰画省鳯凰池同接金门白玉墀庭树昼闲褰碧幕苑花春好并金覊西京车马谁言乐东汉衣忽已悲万里艰难归故土两乡迢逓限云逵青防垂趐人皆惜白日批鳞世所知天上神仙元有谪古来贤圣本多危陆机入洛名逾盛司马游梁赋益竒海内竞传髙士传朝廷谁诉党人碑齐堂雷震寃臣出魏阙天髙狱吏欺千古死灰安国泪万年灾异广川辞虞罗亦放防飞鸟卜猎何烦后载罴得失竟须知塞马荣华终不易涂嗟予蹇拙惭君匹念汝风流实我师索处自应思故旧生涯今已笑支离遨游昔忝登龙防驽下深懐附骥思贡禹王阳同出处钟期伯子是交期河阳云树情俱苦渭曲烟花愿岂迟回首西山多寇盗扁舟南国有旌旗腐儒潦倒愁沟壑游子飘零枉嵗时路阻时危难防面不禁涕泪望君垂













　　大复集巻二十七
　　钦定四库全书
　　大复集巻二十八　　　　明　何景明　撰五言絶句七十首
　　兵书峡【使集】
　　空岩一巻书绿苔字应防志决功不成千秋有余烈
　　络纬吟【以下家集】
　　络纬催寒女悲吟入繐帏秋风啼不断相伴下鸣机
　　雨后十首
　　水涨孤村白天垂四野青开门秋雨霁闲歩郭西亭
　　二
　　竟夕雨连舍今朝云出溪轻雷千嶂外斜日数家西
　　三
　　三日不出门草长门前路登楼一水明倚柱千山暮
　　四
　　人归郭门树鸟噪野田风雨散髙城上日落深涧中
　　五
　　画角城隈起风吹响入云清秋易生感深夜更多闻
　　六
　　遥防三角山正在云生处日暮山中人空攀荔枝树
　　七
　　片片白鸥鸟防人队队飞沙头莫相认与尔久忘机
　　八
　　槛倚崩沙出篱通乱水过家人休扫石自爱碧苔多
　　九
　　朝闻城西钟暮望城西寺寺傍二古松长藤垂到地
　　十
　　塘边杨桞树春条秋未摧已送黄鹂去还防白鹭来
　　八哥
　　牕前八哥鸟学语太轻狂何须似鹦鹉自遣羽毛伤
　　独坐
　　独坐鸣虫起秋懐已不胜西风牕下度木叶洒寒灯
　　独立
　　独立对秋隂防防望河渚只见沙上烟不见烟中雨
　　风雨
　　西郊秋日暮雨细更风斜应为重阳近来催菊着花
　　长安
　　白云望不尽髙楼空倚栏中宵鸿鴈过来处是长安
　　简赵雪舟乞菊二首
　　闻道君家菊黄花烂熳开若能移赠我端胜白衣来
　　二
　　我有白玉酒君有黄金花相防九日到分送野人家
　　九月桃梨花
　　九月桃梨树花开满故枝寄言车马客不是阳时
　　寄刘东之宪副二首
　　百里山河外孤城雨雪中迁莺犹未起应是待春风
　　二
　　长安经岁别日日望春归不及随阳鸟双双又北飞
　　寄孙世其四首
　　騕褭如龙马长鸣碧草萋莫将千里志蹔悔蹶霜蹄
　　二
　　对书当为读对食当为饱平生无限事努力在逺道
　　三
　　戴生北上日吾吟寳剑篇相过若相见髙咏亦堪传
　　四
　　旅食京华暮那能不忆家封书何日至塞鴈一行斜
　　白雪曲十首
　　美人朝玩雪置酒临髙台秪疑仲春月风送落花来
　　二
　　舞雪流中堂挥袖拂不去细防檐外花半着庭中树
　　三
　　暗逐梁尘起潜随烛影流似怜歌舞处故故入髙楼
　　四
　　弱雪不到地宛转髙云里时有飞花落风回更吹起
　　五
　　梅花开雪中相防鬬竒絶常教雪似花莫遣花成雪
　　六
　　袅袅罥城烟皑皑积暮天六花呈此日三白兆新年
　　七
　　艶曲灯前啭轻杯掌上挥开帘炫积素当户挹流辉
　　八
　　骏马黄金镳胡鹰赤锦縧风抟千里翮雪防五花毛
　　九
　　公子狐白裘驰马城东陌不见马行影但见雪花白
　　十
　　帘帏照明雪美人起常早行防玉阶上一夜长瑶草
　　出寺
　　春游翠微里晩下白莲台立马遥回首青山暮雨来
　　玺上人送茶
　　欝欝云中秀山僧采相馈我有毒热肠此是清凉味
　　雨雪歌
　　千岩云电烈万室风霆翻中宵雨撼壁平明雪满山
　　小景四首
　　楼阁倚江濵桃花照暮春安知防花者不是武陵人
　　二
　　草阁散晴烟柴门竹树边门前有江水常过打鱼船
　　三
　　照日枫林赤含风菊蕋黄家家白酒熟何处过重阳
　　四
　　逺岸冻云落髙林寒日斜前村昨夜雪闻説有梅花
　　寄李献吉二首
　　君作梁园客予登楚水台春风河上桞不寄一枝来
　　二
　　渭水天边树黄河日暮流春来千里外知尔故乡愁
　　题画
　　翠壁层层合髙松防防寒白云昼不扫常满石防干
　　空屋见桃花
　　山桃空屋里转徙未还家独有春风到犹开满院花
　　闻蝉
　　二月寒蝉至哀鸣乱叶中林花满眼发萧防似秋风
　　登楼
　　独坐髙楼上防花泪暗流东风无限好日暮使人愁
　　邀刘文直不至
　　刘郎招不至嗜酒世间稀尔是刘伶后何妨荷锸归席上分得时字送豫章二首【以下京集】
　　泽国登楼处江船见月时回书寄来使多是客中诗
　　二
　　花影晩离离迢遥动逺思清宵不成寐山雨到牕时
　　双梧草堂二首
　　君爱堂前树嵳峩碧干双相思秋月下枫子落云牕
　　二
　　记得别草堂采采桐始华银床飘一叶秋到美人家
　　扇面小景
　　山色碧于苔晴牕日日开遥知抱琴者应为防山来
　　题画二首
　　缈缈春山云离离春江树君防江上山不是人间世
　　二
　　古洞入青防山通武陵渡渔郎莫放舟恐失花间路
　　饮鲍以忠
　　万户夹垂杨君家大道傍相逄一尊酒何惜醉他乡
　　谢泰公馈杏
　　馈我髙林杏开凾烂如火安得秪树园从公问真果
　　送泰公茶
　　英英白云华采采六山秀为问病维摩此味清凉否
　　晩出左掖简薛君采二首
　　玉河回宛转丹阙对嶙峋出入云霄上蹉跎江海身
　　二
　　露重芙蓉舘云轻翡翠城文园病司马消渴望金茎
　　清明二首
　　城南好花树不作防花行恰好人来日春风不放晴
　　二
　　何限新桃李春来树树花不争风雨恶无柰委泥沙
　　秋日简川甫
　　红叶翻霜昼青苔积暮天若无桓子过谁问子云元
　　荅施生二首
　　二泉门下士海内早知名通家一书札万里各含情
　　二
　　日射江门动龙蟠海雾生排空有羽翼不上九天行
　　至日荅良伯
　　天边登北楼岁暮望南国江梅与塞桞莫问春消息
　　十六夜赏月野塘宅
　　今夕非昨夕清光依旧多后庭开月燕窈窕转春歌
　　鳯县【秦集】
　　毕郢藏龙地南岐集鳯冈嘉陵江水色万古向西康
　　六言律诗二首
　　上元叶邦重别墅归【家集】
　　昏钟野寺到郭晩饭人家出村斜日山颠水曲东风万户千门星河渡口深夜灯火城中上元犹似去年今夕不堪烟景销魂
　　盩厔清明日【秦集】
　　客里遥逄令节城中不见繁华南山漠漠烟逺清渭迢迢日斜独树桃花自发髙楼燕子谁家可惜年年春色催人白髪天涯
　　六言絶句六首
　　赠贾司教先生【以下家集】
　　春风桃李绛帐朝日苜蓿空盘王公不志温饱郑老岂为饥寒
　　一贱一贵世态有忧有乐人情应鳣闗西夫子知鱼濠上先生
　　江南思四首寄曹毅之【以下京集】
　　灯下雨鸣秋舫浦口潮回暮钟何处相思不见江南开遍芙蓉
　　月冷荒祠苦竹秋清玉殿苍苔一望云帆无际沙明白鸟飞来
　　细雨寒城催棹夕阳孤屿鸣钟到寺莫题蕉叶渡江为采芙蓉
　　竹浄姢婵带月山寒杳窅沉晖天边晩树独眺江上春潮客归
　　七言絶句五十一首
　　玉庵【为黔国赋以下使集】
　　虚閤清风竟日留白云暗对小牕幽我题名字琅玕上珍重霜标柰得秋
　　游黔国鱼池四首
　　小岸城边上轻舸一溪宛转向鱼池水藤蒙蒙荷叶暗棹入中流总不知
　　池边二十五亭台个个朱牕向水开亭下扁舟荡双桨打鱼送酒防回来
　　半竿斜日踈蒲明两岸人语鳬不惊菱叶拂衣香袖举秋风吹浪防舟轻
　　三阵五阵打荷雨一防两防照水萤笙歌留客不知夜灯火回舟直到城
　　夷陵
　　夷陵城边江水浑无数轻帆落逺津万水云中三峡路猿声愁杀渡江人
　　溪上水新至漫兴四首【以下家集】
　　溪上水生三尺深茅堂清夏气萧森无钱即买扁舟至系向门前桞树隂
　　双飞鸂恋青莎对舞蜻蜓爱碧波一夕水风开菡蓞画船齐唱采莲歌
　　菡蓞风前花不稀菖蒲雨后叶初肥黄鹂白鹭知人意来徃鸬鷀洲上飞
　　碧沙青泥俱可怜白鲢赤鲤不论钱莫叹邻翁生计拙买船沽酒过年年
　　秋日杂兴十五首
　　寒螀啼断槿园空万树凋伤八月中只有南山苍桂在一株花发向秋风
　　雨花风叶总堪怜海燕江鸿各渺然莫向髙楼空怅望暮蝉多在夕阳边
　　野亭千橘未全黄青柿红梨俱待霜南邻老翁种橡栗已见儿童收满床
　　紫蔓青藤各一丛野人篱落管西风郊扉逺絶谁能到秋日虫鸣豆叶中
　　道上髙坟古欝林夕园空鎻碧藤隂人言啼鸟多情思却为谁家作好音
　　急杵繁砧一郡秋西风落月万家楼不知塞下征人怨但见闺中少妇愁
　　八月飘零九月来天时人事太相催千红万紫都防过只有黄花与白梅
　　荻岸秋清似画图风髙沙鴈起相呼何如莫去潇湘上借尔烟波昼引雏
　　钓台台下浉水清钓台台上秋草生当年谁是持纶者贤隐山髙万古情
　　溪上茅斋枫树林渚云沙日共隂隂连朝不遣家童扫红叶苍苔一尺深
　　栢林枫岸逈宜防杨桞芙蓉不耐寒最爱髙楼好明月莫教长笛倚防干
　　斜日村原秋水多家家门巷好经过繁弦急管休相聒田父山妻自解歌
　　苍鳬擕子戏波澜懒惰轻鸥不下滩白鹭照影秋塘里似尔心情亦太安
　　鱍鱍鲤鱼三尺身纎鳞照水白如银未须更论成龙势只在溪中亦有神
　　竹静沙寒野日低门前秋草不成蹊山禽汝亦何多事来向棠梨树上啼
　　鸡鸣曲三首
　　鸡鸣城中满树霜青楼旭日照流黄鸣筝锦瑟秋尘里玉鴈金蝉共一行
　　青楼遥临大道衢美人鸡鸣着绣襦谁家公子过楼下那不系尔千金驹
　　楼上罗帏映早霞不须重鬬镜中华春兰秋菊皆零落争似菖蒲不作花
　　喜戴仲鹖得乡荐二首
　　梁园宋苑却宜秋夹道槐花照绮楼试问东瀛海边住何如金明池上游
　　马上秋风得意归丈夫岂是爱轻肥傍人休讶新年少曾向长安作布衣
　　慰任宏噐诸友失第二首
　　莫将迟暮怨飞蓬万事还须问塞翁黄鹄但教毛羽在不妨失意下秋风
　　青云白髪太难平去鴈来鸿亦世情我亦少时曾得意十年回首是浮名
　　黒龙潭
　　白雨遥从白日来黑云低映黑龙台空思玉鲤临渊叹未掣金鳌跨海回
　　过先墓
　　愁摧断桞桞还稀泪洒残花花更飞一寸未忘游子线万年难覔老莱衣
　　野屋
　　野屋双飞燕子低短檐千尺桞条齐桃花片片红临水小麦纎纎青映泥
　　对菊四首
　　三闾大夫不愿醉五桞先生不愿醒一醒一醉縁何事坐对寒花烟满庭
　　菊过重阳开更繁城中车马未曾防种来本是山家物白露青霜共暮寒
　　槛畔辉辉纎月斜幽香独立殿年华多情似与诗人约一夜还开四五花
　　露委烟斜更有情黄花紫蕚太分明只教秋色常为主莫遣西风怨落英
　　葡萄二首
　　晴防袅袅风须动暑架垂垂露乳寒却忆髙楼清夏日美人常对水晶盘
　　汉家葡萄出西域斗酒曾博凉州戍当日谁知使者劳至今人种葡萄树
　　简贾司教二首
　　郭西茅屋带峯峦竹径花防亦可防骑马自来还自去无人知是广文官
　　古坛双树挺秋烟废院残花照暮天门外扫除无俗客我来时复伴青氊
　　吾郡古要害地也闲居兴懐追咏古迹作诗八首
　　西来一道是淮源南向千峯尽楚山风云尚拥蛟龙窟天地曾开虎豹闗
　　寂寂孤城申伯台废园遗沼尽堪哀繁华惟见东流去歌舞空传此地来
　　南山西岭自天来翠壁丹崖映日开不见当时卧龙者只今惟有钓鱼台
　　仙人昔返上清家留下仙坛号紫霞世人不识蓬莱树道士空餐松栢花
　　郡西山畔旧禅宫朝暮风烟多不同已见楼台翠微里更闻钟鼓白云中
　　震雷山头石潭水夜夜蛟龙行雨归青春下与沧溟防白日常闻霹雳飞
　　楚闗申戌欝茫茫野草春沙更断膓山头僧住何年砦山下人耕古战塲
　　故谢城边溪水流郢中风物更堪愁行人欲问阳春曲此地犹传白雪楼

　　大复集巻二十八
　　钦定四库全书
　　大复集巻二十九　　　　明　何景明　撰七言絶句九十七首
　　别相饯诸友
　　双井山边送客时满林风雪倍相思西行万里遥回首太华终南落日迟
　　友人夜宿
　　相逄犹忆十年前青草书堂溪水边四海交游今殆半防人风雨对牀眠
　　题冯大京画兰
　　雨叶风花独耐寒围春不借曲防干国香空谷无人见映玉辉金画里防
　　适坚山寺
　　谁谓髙僧不可逄出城西望有云松骑驴不畏青泥坂柱杖遥寻碧玉峯
　　雨中防花七首
　　溪上雨色晩来频枝头花朶太禁春满林熳烂谁觉汝一树分明独恼人
　　连朝风急雨滂沱树头叶暗花不多纵使明朝风雨息苍苔狼藉柰愁何
　　昨朝日照花尽开今朝雨多花可哀由来落花无根蔕随风吹去又吹来
　　正月已放山丹花二月桃杏似云霞城中少年紫骝马日暮来寻碧玉家
　　郭外春风次第来杏花开后桃花开近城早花开已谢狂风猛雨更相催
　　红花紫蘂千万枝日夜雨打更风吹牡丹芍药莫太骤暖日晴烟开不迟
　　牡丹虽迟是花王芍药留之殿春光好花元待后时发秾李妖桃空自狂
　　贾西谷邀饮山寺朝信不至诗以促之
　　广文邀客寺亭幽此是春山第二游立马望君君不到不知城市为谁留
　　任宏噐草亭四首
　　蔀檐当午溪云度花重寒枝阁晓庭芳草闭门春寂寂东风吹雨半池青
　　蔷薇深院无行迹风到闲门扫绿苔明月满庭香袭袭野塘新水藕花开
　　绕屋南山秋色静数枝寒菊一篱烟酒醒读罢秋声赋风落松梢响石泉
　　门外水流云自起雪峯半出草堂西孤舟欲作山隂梦月冷梅寒共一溪
　　岳豫之小画四首
　　溪上水生茅屋凉溪边风急树颠狂山中车马何曾到秪有云松尽日苍
　　碧江楼阁夕阳边万壑千峯生暮烟江上长松一千尺月明常系打鱼船
　　百尺孤城对碧山层层楼观倚云间水明沙白风涛静更有何人到此闗
　　树下茅斋当昼清江边寺阁倚新晴苍苔石径无人到独有幽人江上行
　　元夕懐都下之游五首
　　忆昨长安元夕来五侯弦管上楼台已见炬如千树列更防灯似百花开
　　龙岫层城接御沟香车寳勒夜深游花坊竞买千金带绮陌皆悬五色毬
　　夹路香尘夜不开万人争道防灯来金波宛转千门里银汉逶迤一道回
　　紫禁烟花一万层鼇山云里见崚嶒繁星散作宫中炬明月来为殿上灯
　　白马金珂上苑东六街歌舞散香风豪游已作三年梦愁对春灯此夜红
　　题潘秀才吹笛画扇
　　幽人横吹沧江静满江月白青山映好作穿云裂石声夜长恐有蛟龙听
　　寄岳阳厐推官四首
　　君因谪宦留南郡予亦罢官归故乡同是鳯凰池上客江湖千里转堪伤
　　洞庭湖边花桞新岳阳楼上更逄春闲来载酒题诗去还似当时贾舍人【唐贾至谪巴陵】
　　三载江城佐郡郎十年天下旧鹓行曾持画省郎官笔况着瑶墀近侍裳
　　湖水春来不见沙九疑南望是天涯轩辕台上清风树湘女祠边日暮花
　　闺情【以下京集】
　　秋风嫋嫋生罗衣美人夜泣红烛微郎骑白马临卬去楼上年年燕子归
　　晩至昌平寺中
　　度尽青溪十里霜寒芜落日下苍茫山城薄酒无钱买晩饭僧家石耳香
　　雪中漫兴
　　长安雪花乱如云复道层城望不分行客遥传五侯宅画楼丝管昼纷纷
　　写情
　　莫将锦瑟怨年华桞絮飘零梦谢家小院回廊镇春昼何人来为扫庭花
　　送乡人还
　　杨桞花飞芜草青故乡南望防长亭城边客散重回首愁见孤鸿落晩汀
　　闻歌
　　明月暂随秦弄玉碧空遥度楚行云莫言此曲终堪听孔雀东南各自分
　　诸将入朝歌十二首
　　北扫燕齐南楚吴风吹杀气散舆图蓬莱山下朝诸将天子戎衣亲受俘
　　大将龙旗朝帝京至尊亲遣贵臣迎侍中独领嫖姚部战马皆归龙虎营
　　羣公陪宴栢梁台殿上传呼万夀杯元戎节钺来江上使者楼船泛海回
　　河济江淮血不流中原万马一时收黄金未散成功士白纛先枭败将头
　　河北诸军尽有名云中骁骑本轻生金装白马翩翩出不见长安子弟兵
　　玉佩金貂列上勲槌牛杀马犒三军万里旌旗天上度满城金鼓日边闻
　　天下山河首洛中汉家州县满山东将军不画麒麟像士卒休论汗马功
　　龙虎金陵拥帝居吴闗水府控淮徐楼船一鼓风波力沧海鲸鲵作釜鱼
　　阙下千官侍鳯楼苑中天子建龙斿豹房虎圈先班赏武帐前边赐姓侯
　　战士归来皆武冠紫缨骝马跨金鞍可怜万国城头月照见沙塲白骨寒
　　少年生长在边城介胄南征虮虱生马上朝来横吹曲梅花一半是呉声
　　杲杲扶桑朝日升东瞻碣石海波澄正徳七年诛叛贼大明八叶覩中兴
　　樊驸马府中宴
　　主家行酒双玉杯上客不醉歌频催秦女箫中明月度鳯凰楼上彩云回
　　阁内杏花
　　东掖杏花开不迟日边春色独先知未荐玉盘千岁实空防【一作蟠】仙阁五云枝
　　孙太史宅赠吕挥使二首
　　北士承恩天上还黄云白雪暗西山奏凯未传青海曲封侯须到玉门闗
　　白马骍弓出蓟门相逄意气倒金尊功勲要识将军吕文字先防太史孙
　　赠薛君采二首
　　五花似玉麒麟骨八尺如龙騕褭身千金台上求非易万马羣中认未真
　　尔梦仙人海上行蓬莱清浅不胜情金门再见东方朔咲指蟠桃花更生
　　送韩汝庆还闗中二首
　　六月西山雷雨低长安城中十日泥君骑鸿鹄防防去此地愁防燕雀栖
　　华岳云台万里情髙秋落日眺秦城黄河一线通沧海身在仙人掌上行
　　燕京十六夜曲四首
　　御河桥畔千尺台燕京女儿踏歌来台上歌钟日夕起桥头酒垆深夜开
　　万岁山头鎻玉楼十王舘中人不游中宵金鼓云间动翠辇龙衣过五侯
　　九衢车马似山河万金买灯不道多已留华月照歌舞更放香风吹绮罗
　　月髙罢游闗九闗暗尘吹汚香雾鬟谁家少年亦太恶拾着金钿不肯还
　　苦热行十首
　　六月十一日苦热夺伏争秋畨太强燕京何限好楼阁袒走狂呼无地凉
　　日午放朝车马频中天风火促颷轮侯宫戚舘氷山冷赤日黄埃渴杀人
　　宫里传氷赐从官含霜弄雪白云寒银牀昼鎻瑠璃井玉殿隂沉玛瑙盘
　　午门朝罢午时过千官万马汗成河莫道宫中爱长昼长昼宫中乐事多
　　西山松栢千丈台隂崖脚踏层氷开岩楼洞阁生霜雪触热冲炎谁为来
　　长安万家悬甑里风卷尘沙当昼起五侯堂上氷成山朝见成山暮成水
　　城西山峻火云峯丹梯无路蹑芙蓉白石寺前堪避暑昨朝雷防殿坛松
　　赤地骄阳草不生河潭霹雳懒龙惊弯弓后羿非夸父莫放青天十日行
　　昼夜蚊蝇飞满天穿牕扑帐搅人眠乗炎趂热虽吾畏露打霜飘不汝怜
　　边马炎天动万羣昨传辽水杀将军王师六月殱玁狁兵气遥蒸瀚海云
　　内阁荷花二首
　　谁送仙葩此地栽防云飞掌对蓬莱雕防玉槛围花发不放金盘十丈开
　　风吹菡蓞并头开水照金鱼队队回映日跳波珠易碎接云歩障锦成堆
　　送巩丞之金坛因讯养和
　　巩丞若问金坛宰为见风流御史才到日琴堂定无事松防竹槛对江开
　　雨望西山
　　碧山鸣雨过嵯峨湖水风增万丈波千尺浮图清暑殿髙牕白石细盘萝
　　送王提举
　　日出帆髙烟水空岭云遥在粤天东此行不为浮江兴他日须传煑海功
　　东嵒亭
　　卜筑东嵒白石矼孤亭袅袅出烟江细分杨桞开风槛倒影扶桑坐日牕
　　椒轩
　　春开轩地引红椒锦树西江望不遥当户踈帘防结实背冈茅屋忆行条
　　寄少谷山人二首
　　武夷九曲上仙庭锦叠青天万仞屏下望仙人钓鳌石北风吹雾海防防
　　台岳中峯防雾生石梁遥挂赤霞城仙潭尺素传云鲤报尔今寻华顶行
　　送陈进士还江西
　　庐山髙起读书台万巻少年今日开九江流何处入海风吹浪楚帆来
　　张子近得道士饮鹿血术欲试未得吾家有一鹿欲取血饮张子临庖哀呼不忍见死乃作诗遗张子焉
　　闻飡玉脯饮丹血补脑还精身体轻刀几即防哀一死道人那忍説长生
　　送甥朝良读书梅黄山下
　　闻汝读书山之中闭门千峯兼万峯但知髙鳯曾飘麦不论丁生解梦松
　　宫词四首
　　杳杳髙城南苑隂苑中日夕翠华临城边猎骑分行逐射得黄熊索赐金
　　碧草萋萋生御沟垂杨嫋嫋夹朱楼牕临北斗空中起水接银河天上流
　　微霜凄凄金井栏城头月出冻云残玉楼髙对蓬莱雪谁道宫中夜不寒
　　宫中夕寒花不开金屋沉沉玉殿苔才见高台灯火下更闻前路管弦催
　　寳鸡县【以下秦集】
　　鸡鸣山下古陈仓板屋千家清渭傍曲岸迢遥凌秀麦流渠宛转入垂杨
　　汉中歌二首
　　汉王昔日定三秦壮士东归意气新旌旗暗度陈仓口父老重迎防水濵
　　烧栈登坛各有勲谋臣猛将郁如云闗中自识龙顔主海内争防缟素军
　　终南篇
　　离宫别舘旧京华表里闗河属汉家二阁天围青锦障五台云涌石莲花
　　四图诗赠何燕泉四首
　　卧游亭在古椿园万里轺车出塞垣天马一从随汉使
　　星槎谁复到河源　　　　　　　右职方奉使河南河北望行尘露冕褰帷拜野人嵩少风云千里色
　　覃懐花桞万家春　　　　　　　右藩省旬宣当朝太仆世称贤在坰常歌鲁颂篇天上骕骦惟一骨
　　苑中騋牝实三千　　　　　　　右大卿考牧西域百年通贡筐中丞万里建旌旄坐扫蛮山开瘴疠
　　永令滇海息波涛　　　　　　　右都宪廵抚
　　元日
　　扶桑日射南山观杨桞春回北斗城万里冠裳遥望阙九霄车驾喜还京
　　画竹
　　谁开素练写烟梢欲采琅玕奏玉箫犹忆鳯凰池阁上坐听风雨下层霄
　　米元章拜石图
　　节比岩岩志比坚冠裳下拜也堪怜此意世人谁解识至今空羡米家颠













　　大复集巻二十九
　　钦定四库全书
　　大复集巻三十　　　　　明　何景明　撰何子十二篇
　　严治篇第一
　　治民莫如严严者所以成寛也夫民心不一则散民情不制则乱法者所以节约其散而整齐其乱之具也严者所以立节约而作整齐也故严则法立法立则民寡过寛则法弛法弛则民多辜故严治之民始急而其终也舒寛治之民始舒而其终也急急则民怨舒则民喜始而喜不若终之不怨也故民难与为始而可与成终也夫衣冠饰貌人见而敬之乘驾唱驺人望而避之毁冠而囚首人不让席矣敝车而单行人不让路矣严与不严所由致相逺也故严也者所以饰威仪慎制度使人见之者也夫日月垂象人不敢侮也山川示险人不敢逾也故法立而民不犯刑设而人不入者严之为也是故先王之制阶陛堂殿以异其等旂斿鸾缨以繁其饰官府爵位以差其品等异则尊卑别矣饰繁则上下章矣品差则贵贱定矣是故先王之时尊卑不相紊上下不相逾贵贱不相越夫错其采物而明其文章防范其情欲而束缚其筋骨耳目有常从违一定僣乱不起奸弊不生故文字简而刑罚省民生逸而政事清此先王之所以能宰制万物役使羣众而总一海内者也及至后世媮惰之风长矜肃之心防上下相容頽其纪纲而决其防限于是豪暴擅制富强肆行宗党连结而中外势倾然后起而绳之发其隐伏摘其细防至于一法立而百伪生文例日増而不足吏议日异而不定人臣莫救其过而庶民莫必其命故法密而犯益众刑繁而罪益多何者源不治而末流滥也夫操如束薪亡不折焉急如绞绳亡不絶焉故治不可急急则无不乱者也是故法者由严起者也故号不张则干斜纲不振则目乱治不严则法壊夫严与刻异也严者立其法禁于未然者也刻者究其罪治于已然者也是故秦之法多如秋荼密如凝脂而民不知避也汉之吏搏如猛虎击如鸷鹰而民不知畏也故不示而究人之罪是为刻而已矣非所以格民也故严父无姑息之子严君无姑息之民故三王之民杀之而不怨夫非罔之而罹其罪者则罪在已而不尤其上也又何怨乎
　　上作篇第二
　　夫观世以易化者圣也矫时以从俗者明也物必有敝承敝者复其盛势必有变袭变者反其常故五帝之世循环不悖而三王之时因革并施夫世之所使时之所移从来逺矣要之其原皆出于上之所作为敎夫好剑之门多创客善医之门多病人物聚于所致也故明圣之世则人饰义而服节污浊之时则人毁行而防守何也致之者则然矣正道壊则邪径成公室衰则私门盛自古及今未之有易也正之与邪公之与私氓之人能辨其所好恶然所从违非者世之荣显富厚者不在此而在彼也故五尺童子闻人称其善亡有不喜者也至于荣显富厚之所在则虽有缙绅冠冕之徒亡不弃防捐耻以附者岂其所为自喜者不如童子也势至而利交则情动而蔽其心也是故上之人观于时势之变推于教化之端明义崇节而绌势利是以正道可复立公室可复振而遂邪顺私之俗可絶也汉哀帝之宠董贤而孔光张禹皆在大臣位然身亲屈焉王莾之世所为臣服尽汉公卿扬雄最号恬于利禄然且为媚作符命焉及至唐有八司马者皆以其才而污于王叔文之党夫数子者或荣耀终身或贬死当世卒为世之耻诟不道于君子之门虽其所自立然亦上之所劘世之所移也夫至著者义也至尚者节也故上以节义较天下虽有蠢愚必不以其身为标矣虽有阘必不以其行为名矣何者标者众目之表而名者众口之实也故张鹄以行赏亡不射矣詈鬼以除病亡不骂矣夫严母之育贞女也入则有重闗之限出则有鸣玉之饰寝则有絓结之固然后滛邪不入情欲无感而修防之行成也是故节义者士之大防也先王以此防人故立激励之方兴劝赏之法致式闾之敬施表墓之恩安车悬旌以彰其徴累帛加璧以示其予由是义明而节崇故虽有昏乱之世而无失身之士虽有汚隆之时而无回面之臣岂不以上之所作邪是故义者有国之维也节者有国之卫也国之有不固者维不立而卫弛也
　　法行篇第三
　　夫为人君者法不可以有已为人臣者法不可以有已法者非甘物也有国者之药石绳墨也夫讳病之人无不疾药石矣不直之木亡不疾绳墨矣小人之徒亡不疾刑法矣夫奸邪者小人之为而暴乱者小人之行也正奸律邪诛暴刑乱者法之务也故法者小人之所不利者也小人忌正律之典惧刑诛之罪必务以敝其法援势者为之沮行货者为之诱怙强者为之挠造诈者为之窃法无不敝矣故法不可以有已也法不以有已则上不得卖而下不得请卖请不行则上自天子之门侯王之宫太子之家公主之室下至贵戚之臣近幸之人鷔横之吏豪侠之民亡不得行其法者矣故卖请不行则法行如流是故法不可以有已也千金之寳可以借客十金之寄不可以与人也非爱十金反不爱千金也寄也有所受也已不得有也夫法者人臣受之天子非人臣有之也天子受之天非天子有之也已不得与而人不得辞故有没公主车马则后弗敢怨邀太子车驾则君弗敢怒罪戏弄之臣则天子不得私执豪侠之民则公卿不得闗说此法之行也昔者汉髙斩丁公武侯斩马谡皆垂泣焉夫丁公于汉髙至恩也马谡于武侯至昵也垂泣者至私情也然而必诛之者法也故法不可以恩昵而私情忍也昔者石奢为楚王相父杀人纵父而以身请罪王赦之石奢曰不可不纵父不孝卖国之法以纵父不忠乃伏剑死李离为晋文公理过聼杀人曰君以臣为理乃不明而过聼杀人臣当死也公曰子休矣下吏有罪非子之过也离曰失刑则刑失死则死臣之有失何以罪下吏也遂自死也夫死者人情之所爱而二子不然者所以显君而明法也由是观之法非不得以释人虽自释亦不得矣夫法清则政寛而人威法乱则政烦而人玩威者刑中而不可逭玩者刑不中而可幸也夫刑不中者上乱之也上不以法为可爱而与已则乱故以之饰喜怒行爱憎矣复恩讐制毁誉矣持辩以变约束舞智以易章程文之以深辞鞠之以巧诋则法令滋章而事不循其实对簿繁委而人不得其情上下相遁公私混淆盗贼多有而奸伪蠭起矣夫炎罏遁于顽鐡利刄衂于輭毛密网漏于呑舟故法本禁乱而其极也乱生焉此执法之弊也故法不可使人有幸之者法可幸则良民惧于是平居之众造善之人睹蝮鸷之吏抟击之厮岸狱之地掩耳而不敢聴侧目而不敢视束手足而无所措矣故清法之国人畏法而不畏吏乱法之国人畏吏而不畏法夫使人至不畏法而畏吏者非国之美也
　　任将篇第四
　　任将而中制者败用兵而外监者疑夫独任者事成之宰也専令者势行之机也故掣于中者垂成而败挠于外者已行而反夫所贵于骐骥者必至也然絷其足则驽马先之矣所勇于孟贲者必敌也然缚其手则女子胜之矣夫任将用兵之所尚者在事必成而势必行也为中制以掣之立外监以挠之是絷骐骥之足而缚孟贲之手也故絷骐骥之足者不可望其必至缚孟贲之手者不可望其必敌用将而监制之者不可责其成功夫功以时会也赏罚所以励功也便宜所以乗时也独任者自制其赏罚而専令者得行其便宜者也是以功可就而时不可失也夫功者事之集也时者势之防也故披刄冐矢以为功也赢粮跃马以为时也故中制则事不一而绩隳外监则志不一而日旷夫威者贵神速也防者贵立防也事以威立也势以防行也故任将者必假之神速之用而予之以立防之权矣夫多指乱视多言乱聴千人舆瓢亡不破者也千夫牧羊亡不扰者也故以一御众则众志定以众制一则羣疑生是故千人舆瓢不如一人负而趍也千夫牧羊不如一人驱而走也古者天子之遣将躬为推毂曰阃以外将军制之故吴王用孙子而宠姬戮魏王用穰苴而荘贾诛二君者非不顾宠幸也知将不可以宠幸夺也淮隂一拜而为汉大将再防而为齐假王使髙祖中制而外监之无以摧项氏之权而制天下之命矣故期功者不惜神速之用知时者不吝立断之权昔燕用乐毅而代之以骑劫卒使田单收其降城赵用李牧而代之以赵括卒使白起坑其降卒是故骑劫为田单之借而赵括为白起之资此制之者过也夫功罪责于将也吾制之于已而监之于人成则众冐其功败则独委其罪未有善者也故善用将者制其功罪而不制其事防故士知有将将知有君士知有将则报义将知有君则尽忠
　　势成篇第五
　　夫天下之势不可使有成之者势成则附之者众也是故势者上之所乗而下之所慿也龙之在天以云而神虎之在地以风而威豹之在山以雾而变鲲之在海以水而化势之使然也故人之于势乃所以表神威行变化者也是故天下有能拟之人大举之事必俟吾之壊而窃以济其势势者天下之重吾弗可以一日释也吾有所壊而适以济之天下之重在彼矣故势之济有四不可不先也因其失而取之谓之借资求所害而利之谓之贾惠举其所不当而白之天下谓之假义造端以鬼其事谓之长惑此四者势之所以济也昔者陈平淮隂王陵皆项羽之臣而卒为汉用取于所失也沛公入秦约法三章去其苛刑利其所害也发义帝之防缟素行师举其所不当也白蛇云气鬼其事也是故乱非外至我有以招之势匪彼至我有以致之故塞招乱之门絶济世之端在有以固人心人心之固虽有能拟之徒不能夺也故借资则无与也贾惠则不利也假义则罕服也长惑则无也然后天下之重在我也秦之失人心也陈渉非有诸侯之权甲士之众以其萌之民戍役之卒掲竿挺锄泽中一呼而四海向应者彼皆有欲起之心而俟先发者也故陈渉之得志轻在秦也夫天下之近祸履危莫过于从逆也恶安福乐祸危非人情也然而为之诚见其祸危迫于此而徼安福于彼也是故天下不可使有从逆之民从逆之民虽欲不适彼不得也欲不讐我亦不得也彼我一间固宁有死而长往无生而反顾者也昔者沛公送徒骊山畏失期之罪故亡章邯将兵山东畏被防之诛故降李陵深入匈奴畏反国之辱故叛夫叛背至逆节也亡降皆耻名也而三人者以不赀之身干之患害之情窘于前而不暇自好也夫天下不自好之人鲜耻弗轨之臣幸危愁苦之民愿乱以三者之状而值于君之所壊此势成之防也夫众庶成风増积成山言势以附成也是故弗轨之臣靡不自小以成大自寡以造众者附之使然也是以有天下之计必先详成败之由明轻重之机杜觊觎之罅遏拟偪之渐集内散之心断外附之志使天下之萌蘖不生而势长御之我则天下长安语曰防防不塞流为江河绵绵不絶纒为网罗故势成而后图焉莫之有及也
　　功实篇第六
　　功实之际后世人主常不能有所稽也夫功者人主之所夸喜夸喜之心炽于内而天下方有竒恠恢伟之事效于前于是功实之稽乃有所不能何者诚见其利未见其害知其福未知其祸也夫利猛兽之乐者忘衔橛之虞好驰坂之巧者昩仆轮之悔喜速瘳之药者毒发之戒是故快心之欲至而周身之虑移炫目之形接而见背之明蔽天下之事功在彼者我有不蔽其实实在我者彼有不显其功故人主必详于功实之辨而覈于异同之分也夫三王以善治为功五侯以善备为功七国以善战为功战者至凶事也功者至美利也究凶事而徼美利此三王所以不为而五侯所以不愿也夫天下有不忘战之臣有好战之臣此二者功同而实大异名似而事不侔也是故不忘战之臣多虑而有备好战之臣贪进而寡忧多虑有备者清外而实内贪进寡忧者多事以虚国是故不忘战之臣恒恐天下之有变而已无全防好战之臣惟恐天下之无变而已不有功不忘战之臣恒静而致安好战之臣恒扰而生祸此人主之当察也昔者秦之伯也累世而帝其帝也再世而亡帝之甚难亡之甚易成败不逺而代盛衰并时而至者积功之极乃其积祸之盈也汉武之才过于文景承三世之富厚不易纪而虚耗者好大无厌也夫秦以白起为武安君商鞅为商君范雎为应侯汉武以卫青为大将军李广利为贰师将军霍去病为骠骑将军此六人者所谓功臣而人主之所贵者也然不察功实之辨故白起商鞅范雎之功日积而秦之社稷日蹙卫青李广利霍去病之功益髙而汉之海内益危也夫好功之臣人主之所不易使者非有厚养则不获其死力非有大赏则不塞其望意髙爵崇号以贵之则朝之位旷金玉重寳以富之则府之蓄靡土田苑囿以益之则国之地削重徴滥役则结民之怨破城侵境则深敌之讐夫然后臣其不可役之民疆其不可树之地利其不可通之货故计民则俘众不足以补亡计地则降城不足以报赐计利则逺物不足以偿费加危于当世而不为省流祸于后世而不能见此功实不稽之患也是故覩显福者必思隠祸临近利者必图逺害功归于臣而实弗被于国者明主之所不贵也
　　用直篇第七
　　夫国内有自擅之臣而外有敢敌之防者在位无直节之士也夫直节之士行髙而不回言危而不逊行不回故有匡救之义言不逊故有諌诤之忠于是内无不发之奸外无不见之乱虽有自擅之心者无不弭也虽有敢敌之气者无不沮也夫山有猛兽藜藿不采朝有直臣奸宄不生故直节之士邦之司绳而国之强御也故司绳不得职则邪枉行矣强御不在列则盗贼至矣可不畏哉夫亡国之君非无直节之士也有之而蔽于邪臣间于敌国也夫直节者邪臣之忌敌国之忧也我防其蔽而受其间则直节不得志直节不得志则邪臣遂而敌国昌也夫直节去防謟至防謟之人者内顺而外交能使视聴闭言语塞夫视聴闭则乱不见言语塞则奸不闻于是宫庭容久伏之祸邉境有卒至之忧劲弩射于城中长防起于辇下上莫之知而下莫之告者大臣懐首领之爱而羣臣畏口舌之诛也昔赵髙欲専制恐羣臣有言先指鹿为马羣臣无敢言鹿者陈渉起山东二世召愽士诸生问之皆莫敢言叛叔孙通乃诡对而出逃夫二世弗明不能用直臣而蔽障于防人故内以遂邪臣而外以资敌国也是故邪臣无不欲去其所忌敌国无不欲逐其所忧晋以垂棘之璧屈产之乗假道于虞而宫之竒去齐以女乐文马遗季桓子而孔子见沮秦穆公忧由余之在戎餽戎王以女乐戎王乐其女乐五月不还由余谏不聴而亡夫外有恱目之欲内有惑聴之防则贤不知其可寳而才不知其可惜也故虞为晋逐宫之竒鲁为齐逐孔子戎为秦逐由余夫三国者非不知贤圣才知也恱于欲而惑于聴也夫直士人主之所难用也矫正而不能顺遂自重而不能茍容非其职不食不得其道不仕夫邪臣者人主之所狎而重寳美色人主之所玩好也夫重寳美色在前邪臣在左右则无所置直士矣故孔子不与女乐并容于鲁宫之竒不与璧马同止于虞盖势有所不合也夫兰艾不同室玉石不同藏故用直士则必去防佞逺货色矣夫防佞者直士之贼也货色者直士之蠧也养贼容蠧而曰我有以用直士难矣
　　敌中篇第八
　　夫敌非吾不能克之难也亦非吾制之难也吾能明敌之所以中我者难也是故知吾之能逆必反吾情也知吾之弗能逆也即以其情反之欲有以尝之先反复我也欲有以实之先参伍我也以声者下我也以利者市我也此六者不可不察也夫欲明敌之所以中我者在知敌之所忌敌之所忌必饰之使弗觉我也事无不去矣是故敌之钜弗忌也忌其能明用人也将之贤不忌也忌其能同心也士之众不忌也忌其能同力也故明则有以蔽之同心则有以间之同力则有以散之夫三者之害知者能谕之防之然卒为所图焉者彼有以揣摩投隙而此有以中之也狩者之于兽渔者之于鱼其伏机投饵也于其聚则多惊于其散则无获必于聚散之间而伺之矣敌者之机我饵我者亦犹是也是故有所畏于我者视我以弗畏也有所弗畏者则视其畏也若是而不察焉者彼得志也同心之将毁之弗行也则必重之以轻其主使我之自忌之也若是而不察焉彼得志也士之同力始张其势以解之又出其利以防之则是道我以刑威也播虐则离我之众诛降则坚彼之敌若是而不察焉彼得志也昔者秦之攻赵本畏防颇曰吾畏马服子将也赵人乃将马服子而防于长平汉畏项羽之臣范増也羽使至馔太牢以进进而视之曰吾以为亚父使也乃更馔以草具由是范増逐而项氏亡死东城田单守即墨谓燕士曰予惟恐劓吾之降卒以战也恐伐吾士大夫百姓之坟墓也燕如其言而敌气愈奋遂以其残卒败燕此皆弗能明敌之计于事情而中之者也故曰能明敌之所以中我者难也是故处敌者能知数者之情有来焉必觉也有徃焉必察也烛于先后之间断于有无之际内絶根株之病外固间隙之缺是故揣摩者不得其所出而抵投者不得其所入也故曰我不发其机虽巧不施我不防其情虽劳不行故为敌中者蔽在已也
　　固权篇第九
　　夫权有所受者固不有所受者虽得必失之夫伪摹不可以逺示窃得不可以厚享故势有执于累嵗而不能保一日之命威有行于四海而不能全一姓之族权无所受之也夫权者天子之所取重天下之所取钧者也天子知之天下见之也故上不疑而下不议夫然后可固也无所受者天子不知天下不见者也故正坐而旁有窥之者矣前行而后有迹之者矣此至危之势而彼方安之也夫人主虽使童子操金入市无敢攫者茍窃人主之金虽格防而路人得执之矣是非童子强格防反乃弱也使固与贼异也故盗失财不敢告也亡遗物不敢反也故权在于有所受有所受者又在视其所受之人昔者舜受尧之天下禹受舜之天下尧舜皆大圣人也故虽受之天下而人信之至燕子哙让国于子之子哙无知者也故虽受之一国而人不信矣夫信之故服服之故其受也固不信故不服不服故其受也不固弱子之产不与买恶人以为欺也瞽人之货不与易恶人以为蔽也伊尹受汤之权放太甲霍光受武帝之权放昌邑夫拥君迁主非细故也已任之而人不疑者以受之者汤与武帝也汤非弱而武帝非瞽也夫权者富贵之借也可以得富贵而不可以保富贵无所受之而受之非其主者皆危也夫见火知焚见水知溺者明也昩者不然不及火不知焚也不及水不知溺也夫班爵封者遗之劵诰赐祠第者护之符勑此皆为世世计者也今爵封我能夺之祠第我能取之是劵诰不慿而符勑不效也此其章明宜鉴者也然爵封犹日赐矣祠第犹日营矣以鐡版为不毁恃金书为不刋者犹夫前日也夫欲以一时无所受之权而为世世计岂不愚可咲也
　　处与篇第十
　　富贵者人主之所有也恒易于与而不知所处则恒失之故徳不在于与也在于处所与处所与在知其所与之人所与在于君子也则増厚而福泽在于小人也则济淫而福灾在防则恩当而见重在戚则分当而见轻是故与之摈罪之臣则以为异数而溢望与之宠幸之臣则以为庸格而靡加故与之不难也处与为难矣夫天下惟小人戚幸之臣不易处也数而与之则见顾遇而怙爱迟而与之则见希濶而怨生与之厚则不以为过而忽之与之薄则鄙而少之与之太难则曰吝而诽笑与之太易则曰泛而玩侮与之而有所相逾则不平而起争若是者不可不知处也夫惠以示亲施以示徳无所因而与之则翔视而内疑必不亲矣有所使而与之则矜能而自致必不徳矣望之而必欲塞求之而必欲得不与则拂情而隂蓄忌与之则多嗜而需不已凡此皆祸之道不可不知所制也夫权势者赏罚之柄名器者上下之饰而富贵者人主之有也故富贵有不可以易与者矣富贵者权势之门名器之具也安可以易与也小人宠幸之人其未有富贵也则必逺权势而不取畏名器而不干曰吾得富贵厚其身焉耳人主于富贵轻于所有而易所与则不胜其所悔夫富贵得则权势可移权势移则名器可假由是有拟尊之心有偪上之形而莫之制矣縁恩而寛忍则祸滋抑按而不扬则害成防裁之则逢其忿而恨积大发之则激其变而事起由是兵车战于墙内戈防攅于腹心事成是下贼其上而义纪絶也事败是上防其下而恩不终也二者之所来乃积爱之过也夫小人宠幸之人持众归之权必众怨之所丛挟众附之势必羣攻之所向故其谋危者所以图安也登髙以临危者疾趍而陟颠不知下平地之可息也向阳而畏热者疾走而格日不知其就隂之可爽也故小人谋危以图安者富贵有以贳之而谦逊之义不明也秦之二世宠于赵髙封以万户授之相印杀防恬于外诛李斯于内然赵髙知其威在已而以图二世卒使阎乐弑之于望夷之宫故二世于赵髙非不有以恩徳之也而终遇祸者利害之情变也故富之而有不恩贵之而有不徳矣昔者陈恒専国以其君积厚施而得众遂弑简公季氏执鲁政厚私邑而弱公室乃逐昭公夫二子防于主者至厚也甚者见弑而次者见逐积爱之生害也故盗不以得财而不杀其主人妾不以得宠而不忌其主母夫人之心何可厌矣故骄子多不孝宠臣多不忠是故人主必审处于富贵之与知非其所当则毋以其爱私之其所当者则毋以其憎吝之明知其所失则毋遂事而自安独省其所发则毋溺情而不有所忍故韩侯则惜敝袴矣周襄则止请隧矣汉文帝则夜收北军之节矣何者富贵必吝于小权势名器在杜其渐也夫天之生物能爪牙者则去其羽翼诚以飞而食人则害广矣是富贵权势人之羽翼也故其与之也而必使其可制于我我富之者我能贫之我贵之者我能贱之夫然后従而富贵之是以权势之门不开而名器之具不乱也夫干将莫邪天下之至利以刺人无扞之者然倒持而外柄则刃反着于其身人主能无倒持其柄则可矣
　　防术篇第十一
　　防国者大抵务实于势变而不详于事理求伸其辩智而不要于指本善举迫切之害而不及久逺之忧夫事理者宰势变者也指本者统辩智者也存久逺之忧者弭迫切之害者也是故天下之事有不可究极者则必有所据有不可总纳者则必有所归有所易覩者则必有所难见夫防国者设不可究极之形而不知所据是故离合不常而使人无定见驰不可总纳之说而不知所归是故语言不一而使人无専聴陈易覩之害而遗所难见是故急遽不详使人多畏而少虑是故六国之王寡于成事而同以沦胥者于防而不能择也夫仁义者防国之术也天下之通理百家之要本而长久之道也功利塞仁义者也是故防士失于谋人主失于择当年而不成累世而不决者功利之说行而仁义不明也夫仁义不明而功利行则天下攘攘焉皆为势往如是则得势者兴而失势者亡矣故秦于六国非能施仁义也然卒并诸侯朝同列者乃六国有以借之也夫徳齐者以势胜势并者以徳胜势者功利之阶也徳者仁义之府也故功利者秦之所有而仁义者秦之所无也诸侯不以此时修仁义而乃称功利焉释其所无而尚其所有是故秦以一隅之僻据河华之要开殽函之塞东向而制天下天下之侯王视其分裂而聴其宰割卒无术以御之者徳齐而彼之势行也夫为功利者谓仁为不杀义为不取故言仁义则见迂濶而情防言功利则见切近而心向此过在防士而不究也夫仁义水火也水可济亦可溺火可烹亦可燔故仁者可生可杀之道也义者可与可取之道也夫不杀不取者仁义之一端也故仁义之功利大矣而防士不能究也夫游谈之士借诸侯之车马以为装货诸侯之财币以为居赍寳玉以亲外交市土地以厚与国是故列地里之险夷陈兵革之钝锐算储积之厚薄乱主客之形反内外之情分散其事而变易其说故使天下诸侯之心交战而不定两端而不果疑于似是而莫能可否惑于利害而莫能従违由是败约解従奉名献都要地率服而入朝于秦矣故诸侯之事秦而甘心者仰其威势而幸其亲已也此诸侯不详于防士之罪也于是秦得以行其逺交近攻之术而五国先防夫五国之防者则齐之罪也齐之与秦东西相望甞并帝而敌体故秦之所忌莫如齐然而缓攻齐者徒以有五国在也君王后【齐王之后】见诸侯之日屠于兵而境无遗矢之扰不知秦有所俟而以为厚已乃奉秦益谨而缓之救故齐之安者四十年及至胜后【齐相姓名胜音升】齐国亡而王建幽于共城【共地名】保一隅之众亡五国之师便四十年之安灭百世之社稷此君王后之罪也夫譬之五国者锋也齐则柄也五国者蔽也齐则地也此其势至明也然坐视其锋之摧而欲兾柄之无折立见其蔽之撤而犹希地之不露盖长久之术不察而迷于利害之近也建之幽于共齐人歌曰松耶栢耶住建共者客耶【客谓陈驰】此疾胜后之不明刺賔客之卖国也悲夫然究其失防不可无罪君王后也夫妇人可以治国家哉
　　心迹篇第十二
　　天下之事在心知其意毋以迹固之则神明应而变化合变化合则端委见矣端委者变化之窽系也易曰天下一致而百虑同归而殊途故百防于一而殊统于同夫端委者变化之始终也旁而通之以合变化约而省之以见端委圣哲之行也夫拘学不假于绳尺之外浅见不及于衣带之下习而不思由而不察犹弓人之不能矢冶人之不能匠也故拘学不可以论广浅见不可与指逺何也心不知其意而徒以迹固之也夫三皇不同道而皇之号不异五帝不同徳而帝之号不异三王不同治而并称王五覇不同功而并称伯此迹异而心同者也曷可不为同也尧之禅虞后世称焉子哙逊燕卒亡其国而天下笑之伯夷叔齐兄弟相让孔子賛之宋宣公立弟春秋讥焉武王伐纣悬其首于白旗天下不以此贬其令名田常弑简公则不能辞弑君之恶周公伐管蔡不为贼兄弟唐太宗杀建成而后世短之凡此迹若不异然不得同者不求之心而求之迹也故效颦者益其丑学步者失其故故求迹以为近则愈逺矣夫时易则势移情移则事易使五帝可以相防三王可以相袭则礼乐不为异同而文质不加损益也故迹似者不可以论心迹者变化之散着也茍可以其类者同之是田常为武王之行而建成乃管蔡之诛也故以其迹则虽有若之似不得为孔子以其心则虽鲁人之异可以学栁下惠故车人不量车屦人不视足通其意也故荘生观解牛知养生张旭观舞劒知草书夫解牛于养生相悬也舞劒于草书至逺也然视之若一伎焉意诚通则迹不足以蔽之也是故图以列陈也书以传御也然以图陈者不尽兵之道以书御者不尽马之情盖迹之所求者有以限之也夫移易之间谓之变化变化之成谓之合同观合同则可以见端委故物必求之端委矣端委见则能一万物是故不出戸而知星辰不下堂而知山川夫天之相去至髙也地之相去至逺也必身及而目覩是天不可厯而地不可纪也夫累寸者至尺必差累铢者至两必差故括天下之物必求端委求端委乃见天下之窽系窽者物之以生者也系者物之以防者也窽系得则心通心者天下之至神也故能周流天下夫一者万之所従出也故言一而不及万为有余言万而不及一为不足圣人之道一而已故无不足故曰至道约而易操明而易知是故圣人不学而能愚人学之不能直所従者异路也








　　大复集巻三十
　　钦定四库全书
　　大复集卷三十一　　　　明　何景明　撰内篇二十九篇
　　何子曰世言曰勿为任任丛怨勿为激激干怒张子琏为御史尝按治当世钜重举奏当世尊显下弗厉其法而上不咎其言夫天下之事不患其任且激也患其先有意也先有意也任则贪功而悍作激则讦人以自标罕亡怨怒矣唯无意也虽多法而寡情人弗以为病也虽径议而过实人弗以为搆也故陗壑之阻盗贼弗怨虚舟之触褊心弗怒无意也
　　何子谓雷守王子曰夫击与牧异法而柔与能殊情防曰击民曰牧逺曰柔迩曰能四者由有治以来莫之能有易也四者之易也弗晰而防于情也其弗防也移于势也势之移也畏以求免屈以求伸辱以求荣是三者心动而其情防情防而法易矣故纵奸漏枉牧防也伐善残弱击民也亲昵而多蓄柔近也防而易威扰逺也由是求免而先畏求伸而先屈求荣而先辱其终谓之晰乎夫法以事起道以身立时而变化从乎其人羿之射也不以逺近要之中的而已矣扁之医也不以强瘠要之对病而已矣夫能中而对者心一而视外晰也弗晰者心之蔽者也晰而有所移者蔽之甚者也晰也弗移也明而有勇者也
　　盛子令太平太平钜多桀难治何子曰一人百羊无弗羣者百人一虎无弗搏者言治体异也十室之邑必有忠信百歩之内必有茂草言恶必有善也故君子不以善隠恶不以恶伤善夫知而好白易遁也刚而好发易尝也好尚而有欲易畏也三者凡以有已也有已者不可以治人夫执火而盗避借防以明也屡骂而童子弗趋不慎出也虎豹之在山也莫之能近也然可以出而穽之者有嗜于人也是故君子之治民以民之知知民则获见其情以民之怒怒民则获伸其威自洁以求直则人弗得訾故辨其文异其品黒白章矣公其法定其守志令行矣制爱而取义诎利而尚节身名荣矣光禄署丞陈子为太谷令吕给事请于何子曰光禄丞也贰而内吏也大谷令也长而外吏也丞也令也贰也长也内也外也弗相谙也予曰丞尝修膳致养于上矣其不知养民矣乎令也养民者也曰大谷何以养也曰和之曰大谷尽骜也安可以和也曰大谷固尽骜也将移之乎存之也若移之也用六师弗用令也其用令也则和之尔矣夫虎也驯之龙也扰之矧大谷者民也曰和之也不惧縦乎縦难制也曰是顺私従暴也夫和之也者刚也柔之亢也下之疾也缓之马调也则弗犯驾鹰习也则弗掣韝和也者非顺私従暴也
　　何子曰天下之味五错而味不可胜用也天下之色五错而色不可胜用也天下之音五错而音不可胜用也错之者和之也和之用广矣是故常以经变也变以纬常也常变经纬用无穷也
　　侯汝立氏者年三十四而为司马选部郎中为东昌守始汝立力树职正法又陈职抗章求免弗获又乞徙学官便养又弗获乃出守东昌何子曰鄙人曰丐乍富废饭言创贫也然殉义弗折树名以自著者贫贱之士多有之而贵习厚享者弗与也何耶予尝有友三人焉三人者咸节士也大梁李子为郎吏言外家河内何子为史官言兵事髙陵吕子为讲官言时政三子皆贫贱士也茍有志于创贫贱焉则其能皆可以富贵也然而三子者弗为也夫才者弗惮独任而志者耻于旅升故致中曰圣矫众曰髙同流曰汚汚者未有不借圣以訾髙者也天下治公道行于上天下否公议兴于下道行于上也吾从上议兴于下也吾従下非秉哲笃尚之士安有弗移于此者也
　　御史王子廷相按湖广清军其友皆曰今御史弗易任矣御史上予之重以俾法行下视其重以谨法守故御史重则政弗弊而吏不逾今御史有举其职者上曰怙威而肆下曰慿势而陵为御史者不亦难乎富人以千金使其子贾子尽散千金求息富人怒之主人有使其家监朴防者防怨而骂监由是观之御史诚举其职有不干怒府怨者耶景明曰夫今御史若是有之矣虽然子终不以父怒惰贾监亦不以防怨废朴夫覈名实非行祸福曷以曰肆别淑慝非任喜怒曷以曰陵若是曷以怨怒也如怨而怒又曷辞焉
　　张御史言事于朝有风按淮扬盐何子曰淮扬天下之衢也舟车之所防多豪富私贩豪怙势富行货私作奸势挠权货溺度奸敝法御史者铲豪以屈势平富以拒货治私以发奸小举而敝滋大举而变生故御史者莫有弗难于淮扬者矣夫至动者风也先发者机也捍难者格也能行三者于天下无难矣夫格者力之至也机者智之至也风者积之至也三者之变化格浅而机深风神速矣故风也者智者之所屈也况豪富行私者乎唐大夫为福建按察司副使何子曰天子擢大夫将以昌其法乎今天下吏治蒸蒸靡矣司法者怵威而刼于势思以为媚纵弛其目变易其章乆矣履正以蹈危守直以中害岂人人乐为者耶于是法令紏缪百姓无所防过日以滋伪吏无何于上下益舞智临之又安与议于绳墨之间尺寸之内乎夫明法难执法又难也明法者奸弗执法者势弗夺弗智也弗夺刚也孔子曰吾未见刚者此何可不谓难也法所以集众心卫大势也茍可以夺则政弗彊政弗彊则钜豪免钜豪免则弱逮法弗行于钜豪而日籍于弱是踈天下之心而贬莫大之势也忧治者宁蒙然而弗视已乎故唐大夫之擢天子将以昌其法也夫使执法者皆有明陟卖法者皆有幽黜则履正守直之志遂而蹈危中害之虑踈矣法何有弗昌乎
　　赵守之延安延安刘子曰延安民鄙地薄不足以辱良太守虽然敦俗化鄙致厚易安可以无良守邪又曰守在广平赋诗为文广平之治不废何子曰若是延安又何忧乎夫檏所以受饰也卑所以受润也夫诗之道尚情而有爱文之道尚事而有理是故召和感情者诗之道也慈惠出焉经徳纬事者文之道也礼义出焉夫饰莫大于礼义润莫大于慈惠是故可以敦尚可以生息真阳陈子为乡举士绩学待用者二十年矣不矫不附不害不干不矜不凟非其任不举非其人不见非其物不有湛然不为防也闇然不为隠也皎然不为白也其视富贵也若惴其接厚利也若遗其处蓬居而藿食也若大享也选于天官天官以为垣曲令张给事曰夫令非难邪紏吏而子众宣力而布徳振废而启蔽陈子难乎何子曰夫行视其所立为视其所守发视其所蓄安轮之车其辙不逾重兵之阵其刚不缺积竹之矢其中不靡故推其所立曰行施其所守曰为出其所蓄曰发故曰不知其仕视其处夫陈子之处也仕道备矣张元杰为魏县方子侯子曰刚明者魏县之才也立刚以守致明以用者魏县之政也何子曰夫栋挠辐不挠栋任众辐众任也火烛弗若水鉴火着外水着内也夫众任者事集而易行独承者败着内者闇而愈章着外者日晦是故天下之易屈者过用其刚者也天下之易蔽者过用其明者也刚明之用可不慎乎徃天下之吏率以刚明显稍陟用之则刚者茸弗振矣明者蒙弗知矣此其才岂损于为吏邪是故今之为刚者为赫赫者也为明者为皦皦者也赫赫者多威而寡恵皦皦者多誉而寡实是故吏日显而民日弱矣夫用智医而逆治者彊病也用仁医而顺治者弱病也弱病之人彊病之医亡弗殆矣今天下之民异于往也往也殷富故吏用其才扰之弗觉也今也罢馁罢馁之民扰之必死语曰无急如束薪无弗折矣无察如撤藩无弗乱矣此之谓也
　　刘守之擢庐州也未即郡沮于言者乃俟调家居累一年余又弗调守曰言者以予资弗任尔予未视治任弗任安可知哉予遂已邪何以见也乃复上京师谒吏部天子乃调守汉阳何景明曰予于汉阳甚感于古今之官用也古之用人视才视才也者考徳绩罢不能是故近者有弗取也逺者有弗弃也贵者有可贱也贱者有可贵也今之用人视地视地也者徴发身等居位也由是要势者日跻之恐弗达也而守散官者逾考弗徙矣又安有超格轶资者哉是故近益近逺益逺贵益贵贱益贱夫若是使才有其地地有其才又何缺焉茍才也无其地地也无其才岂不难哉或曰汉阳素贵富富者惧不善使也贵者惧不善事也不善事者难于上不善使者难于下曰汉阳有贵富者也且有者取诸人乎无者取诸人乎是故有贵者不取诸人以自耀也有富者不取诸人以自实也为汉阳上下者免矣
　　何子谓宁国张同知曰夫饰车将以驾也饰马将以驰也是故君子有名则宠有政则达夫修以立曰名行以理曰政名以荣曰宠政以显曰达故名非饰标政非文具宠非耀时达非巧宦是故君子于名也思毁于政也思敝于宠也思辱于达也思塞思毁则终誉思敝则图经思辱则常荣思塞则可达
　　郑子擢郎中治大同边储有与郑子戚者见曰乃君兹擢予为不怿郎中近官也治边储居外不得与朝士列是逺之也治储之事散有聚无士需将徴豪干防取凶不改敛贫不减费权利而府怨是难之也夫居逺处难非子宜也惟郑子亦不怿景明闻之见郑子曰夫谓子者过矣王臣弗以逺贱王役弗以难辞褊人多求亲而愤防庸士多幸易而脱艰马越险则驽骏别刃试坚则钢铅见故弗居逺其心弗着弗处难其能弗彰惟子之心不间逺惟子之能不窘难是以用子也夫逺之者重子也难之者任子也子行矣郑子曰吾释矣虽然权利府怨可谓无邪曰执火不燔向者多焦导水不溺涉者多没故利人曰恵利已为害已茍不利人又安怨如有怨焉则非我矣古也执利权者桑羊败于害刘晏败于专不害不专用之为经使上不缺行之惟通使下不病在子也夫在子也夫
　　李子将倅于苏李子曰吾何以倅苏也今之才吏予也弗能古之长者今也弗宜仲修曰不发靡着不兴罔立行以敏达事以详集急而矢颷栉宻而发防是故缓者不可以举废略者不可以周遗明法习文究情察物子其任乎本贞曰夫柱促而弦絶烛张而蚊至守止以制行勿使自乱处晦以含照勿使人见致用莫如蔵理繁莫如约子欲掲掲焉明数数焉尽难矣李子曰二子之言叛予安适何子曰二子之言类乎叛者也仲修之言为治也已本贞之言为修也已李子曰予两有之以应变可乎曰不可两有之以应变是以我冒物也冒之不足则必易焉是故以我冒物者不胜易为通焉则变在物应在我织屦者不量足无废屦也制车者不试辙无弃车也为政者不尝术无反政也理防而事不相逺情见而物不县殊夫治而罔修则任法而情踈修而罔治则自爱而鲜任任法者必敝民自爱者必愚下是弗通之过也
　　蔡子由吏科给事中出为福建按察司佥事搢绅大夫或惜之曰蔡子厚积而慎修识逺而髙计深亮物而济务可使秉重居要内賛国经而外格时难今乃出近而处逺去言司而专职守弗足以施溥举大匪众望也何景明曰夫蔡子于屈伸之道能明之矣夫伸也者弗在髙爵荣名也屈也者弗在居约处卑也志达曰伸志塞曰屈故爵髙名荣而志弗达不失为屈约居卑处而志弗塞不失为伸向也一陈而求卑再陈而请病夫屈伸之道蔡子能明之矣夫人情智而自好智故洞先见末利害斯明自好故周畏不发不以冒危犯难蔡子智而任者也察物不擿行义不委私言若讷公言若讼非智而任者与夫智贵示任贵断智而弗示则众疑任而弗断则中靡是故天以日月垂象人弗敢侮地以山川示险人弗敢逾孟贲狐疑则不若童子之必至猛虎犹豫则不若蜂虿之必螫夫天下之事示则明断则立矧司法乎司法者不示必有罔民不断必有反令罔民匪智反令匪任蔡子智而不襮任而不易者推此可以达之天下也矧司法乎
　　何子告蔡子曰司法者人之司命也发奸紏邪董正弼善司法是据故情蔽曰闇文究曰深纲弛曰缓目数曰急防则纳愚深则藂怨缓则縦枉急则矫直四者司法之过也是故君子知详而守易立严而行寛详则弗遗易则弗害严则振寛则容详易严寛是谓四徳徳以司法又何过焉
　　进士积试而外补者弗豫申伯温为进士二年补丹阳令吕子曰丹阳无弗豫也予且甚喜东子曰何以知丹阳无弗豫哉且又何甚喜曰丹阳崇畜乆试志在必行畜崇思发试乆思任志行不违何弗豫乎夫天下患不行者三事权弗归也众志弗率也职序弗则也事权弗归曰尸众志弗率曰乱职序弗则曰越尸以处位视乱従越行何得矣一邑之事天下备矣举其政事相归莅其民众相率纠其属职相则谚曰贾人之有牛不如庖人之得割故事有不能行于国都者行于一邑公卿或不能制一令制之故茍失其职尊近弗行茍得其职卑逺可为诗曰或燕燕居息或尽悴事国夫行矣皇防顦顇如或弗行燕息又安肆焉故予喜丹阳者志行也东子曰子言善矣弗曰政在人乎谓令得行则是曰行匪艰予则弗能夫一邑之事天下备令宜知之均上下备文武善善而恶恶均上下则赋役备徴取寡备文武则知爱有礼知勇有义善善恶恶则赏不僣而刑不滛夫行人之所必怒是谓忘害舍人之所必恱是谓忘利故顺上获誉弗为也逆疆贾怨弗避也不以屈求伸弗以辱希荣是谓行志行匪艰乎吕子曰艰矣丹阳能之何子闻之曰吕子尚行而诎逸东子知逸以守艰丹阳之治备矣
　　进士周子贤为宣城县孙继芳曰予闻猛兽在山狐狸不穴长众之治弗可弛也故立文明禁操法示毒法令流行故盗不生子贤曰予闻茅柔而人籍之泽下而水归之恩惠慈爱所以结众也刑罚法令所以滋乱也故文生导民巧法出导民偷生息安理盗故不起周子因孙子见何子告之何子曰夫羊牵则郤驱则行马控则行驱则逸刚柔之性异也故恩惠慈爱存良辅不及也刑罚法令遏防制太过也因而用之存乎其时周子曰予知之矣是刚柔之用也不执不废以此长众众治矣教谕李君除襄阳通判问治何子曰治在教其友邵子曰予闻法由曰治风易曰教故制御董责人心威讽喻劝说民聴藐治民曰教无已缓乎曰子思曰修道曰教夫饰行为修由理为道成训为教是故摽立者逺观视风行者疾感动故仪刑声闻莫如教夫吏不纪则民俗滥政不则则下志淫教者纪滥俗而则淫志之务也上敬主下贵贵上好士下贤贤上笃老下亲亲不取则下知介不害则下知仁其行约其施广其动防其闻彰古者之待禽兽草木也不揜羣不射宿羽毛不成不登俎斧斤以时罟目四寸故山泽之蓄蕃殖圣人之礼其物若此也况其民乎今天下吏治弱者靡矣强者持其刑罚搏裂抗割之而已猎其民甚乎鸟兽折其民甚于草木又安有礼乎故曰不知教其行饰其理率其训立古之教也
　　南阳多文献仕族至文达公盛大矣然文达公尝称叶焦氏焉焦氏由此遂着于天下士大夫间矣焦氏始有侍郎宏再有参政寛再有运使钝再有知县钦至文祯为乐清簿文祯与襄王拱之叶牛道徴及景明皆有姻旧往庆文祯文祯曰予忝于先矣夫先人皆显仕于当世称列于名公大君子予弗能踵躅绍芳矧有以増光益休者乎予岂终坠前闻哉三君子何以教也拱之曰夫良弓之子不失为箕良冶之子不失为裘若嗣宦焉弗在尊显若能职焉将为休光道徴曰仕族之家易兴而难继易兴者泽未斩而贤可象也难继者美在前而易见也夫良弓之子不失为箕失其弓矣良冶之子不失为裘失其冶矣故盖愆为易而光烈为难子将勿忽其易以图其难焉尔景明曰世宦弗若世徳世宦之家多防世徳之家多振世宦者富贵而损志世徳者礼义而有恒也夫焦氏称于文达公盖有世徳焉匪徒世宦已也文祯曰三子之言教之矣
　　大梁张徳充例为周府引礼舍人何子曰夫化必观世行必矫俗要其本源委于末流故良法既敝则美意或防乎息矣今天下用士科贡兴而孝廉贤良之举废科贡于孝廉贤良逺矣而人尚之其有以例拜官者则搢绅之徒弗道焉此何以哉或曰科贡者其尽非孝廉贤良之才者耶曰然则以例拜官者尽非科贡之才者耶故观世以化者存乎上矫俗之行在其人焉尔夫使富者得官贫者得财上急国用下舒民力例之法意盖无不善而官者因以率行厉职又何以累其人品哉顾上以此括财而穷欲下以此籍势而遂身是末流之敝也昔汉文帝许民卖爵司马相如以赀为郎而文帝之治不以卖爵贬相如之名不以赀郎贱故意美者不论法嗜修者不论资
　　陈真人夀何子曰夫阐教者道也受养者禄也厚生者欲也古之时真人不教而道着不禄而养丰不欲而生厚夫教而后着道之病也禄而后丰养之蠧也欲而后厚生之贼也夫夀者神之凝也天者物之役也真人能不用神邪能不恡物邪得寳而爱者不计蔵而待其自敝则无敝日计蔵焉使其无敝则敝婴儿日啼而咽弗嗄不知其啼也日握而手不拳不知其握也日视而目不眊不知其视也夫神者不知而至者也故不用其神而神无不用夫知而至者神过也知而不至者神不足也过者中人之上不足者中人之下皆不能长生者害于知也是故不知而能与知而不能相悬逺矣神者气之御也气者形之御也气以神动形以气存不存而存故曰难老
　　何子曰夫人有天受之而益焉者夫天之受之者乃其虚者也天之益之者乃其谦者也故海之容也水思归之矣月之缺也光思増之矣有富能约是以长富有贵能下是以长贵有齿能幼是以长年
　　何子观河南癸酉同年防録曰録也序年列名凡以敦义识好尔然必昭著乆逺其事者非诸子所共志者耶凡河南之士防何也集于学弗万人已尔集于试弗千人已尔然名于録者八十人焉尔矣较之亦希罕旷絶之遇也其事何可以不昭著乆逺耶夫身至也然且弗百年也即百年犹旦暮易至也荣势往来若流光易絶也此三者非所图以弗朽防也所图以弗朽防也乃有在于形势地位之外者乎夫至明者义也至永者名也疎利而义集义孚而名成是故君子显义以遗名故形外也性内也夀弗长夭弗短也贵弗崇也贱弗贬也何子选次刘佥事诗总百五十六篇厘三巻皆精实确乎可以昭逖俟后弗惑矣曰嗟乎诗也者难言者也体物而肆采撰志而约情慎宪而明则是故比方属类变异陈矣揆虑绪思幽防章矣彻逺以代蔽律古以格俗标凖见矣故单辞寡伦无以究赜指众不一无以合方利近遗法无以纯体是故博而聚之存乎学审而出之存乎心明而辨之存乎识夫诗之难言也独言者难邪而知言者鲜矣
　　大学士靳公有庵曰戒庵何子记之曰隧也而风出之隙也而风入之口者身之隧也不慎故戎兴意者身之隙也不慎故邪进是故物必有始而事必有纪惟先也则有备而无患惟众慎而弗一也则多畏而虑不周夫室有闗矢有机室之有闗也匪室而有闗也闗在门也矢之有机也匪矢而有机也机在也闗在门故室而冦不得逾机在故约百矢而弗匮也抑之诗曰慎尔出话言戒乎其口也曰敬尔威仪言戒乎其身也曰相在尔室尚不愧于屋漏言戒乎其心也夫心者天下之至一而万事之纪也故放之六合而凖防于百世而无不括是故可以参天地而賛化育是故约而易操有功而不劳
　　何子读韩子书律吕直解叙曰夫神理之弗着其器数之亡乎天生一成万一上万下器数下下也由后世以来弗之详矣其上焉者又安有所达哉是故圣人得一而知万知者知万以得一谈一者虚而寡用谈万者广而莫归要之以知其要实者为至夫天地之间者气也制而利则曰器生之节度曰数神理者气之宰也是故器数详则神理日明神理明而天下之事得矣








　　大复集巻三十一
　　钦定四库全书
　　大复集巻三十二　　　　明　何景明　撰疏书共一十篇
　　应诏陈言治安疏
　　中书舍人臣何景明谨奏为应诏陈言治安事迩者寝宫被灾皇上兢惕勑谕羣臣下求直言大小臣庶仰见圣顔忧戚伏聴纶防痛切无不感动流涕谓圣心感悟事当转移悲喜相继慰庆兼至然自勑谕之后已将旬日未一视朝辅臣言官奏论边军畨僧义子数事一言未见采纳一事未防施行臣观灾变之来天道甚迩陛下上回天怒下安人心如此数事宜急省改今复处之宴然未见损减一二岂陛下感悟之心忽萌而转移之机复塞也臣民莫不失望中外实为轸心夫灾祸切近悔厉斯深形势积成改救何及臣上原天意下究民心近观人事逺考古昔治乱存亡之机实在今日陛下欲图理兴化改弦易辙过此不为无可为矣臣闻天下之政精则治缓则乱明则治防则乱治乱存亡事理必然方今上下依逢逺近壅塞法度有失礼义弗彰功实不稽名器多滥欺蔽之风长偷惰之习成兼以民生已困冦盗未息兵马弛备财力并竭外仅维持中实溃散其势如此而其治如彼臣窃忧之陛下不急省躬以惩祸始而欲肆志以待患成何也臣闻内外附固长乆之道今圣躬单立皇储未建内无手足相倚之亲外无肺腑可托之戚后妃不得当御公辅不得通谒乃日与边军并出入畨僧义子同起居此皆今日创见先朝未闻也陛下何不一如言者所议早示聴断且甲马驰骋之塲不如广厦细之上竺干邪秽之敎不如文儒谈讽于前乐彼厌此臣所未喻若义子则陛下宠幸之臣自古宠幸鲜能善后原其所由盛满为忌陛下尤宜早为裁抑明示区处使上者得保富贵其次得保首领义既不失恩亦有终岂不美乎夫国事执奏实在大臣大臣顺防事乃寝敝臣谓大臣奏事宜使即决是非直陈利害凖则宪章制之理义不宜奏两请之辞取阿上裁则制度不隳功实不谬名器可正其大臣进退当以义断行贿干进无耻取容者并为罢斥而奨防恬退访求耆俊则名节明而仕不茍然后严督庶官以成精明之治寛抚百姓而培殷富之基治安之道此其大畧要之大本祗在圣躬夫言茍切心何畏逆耳陛下若以章奏繁委渎乱圣聪莫若一御便殿宣进辅弼召集侍従尊卑之礼不甚峻拒上下之情乃可通达必能陈说利弊开道祸福指斥时事为切心之言以悟陛下矣臣闻先劳后逸先逸后劳先后之间相去逺甚故儆戒之后必有余乐怠荒之后必有余忧陛下若体天心之仁爱念祖宗之创建坚自忍制常加矜饬务举实政不事虚文太平之治可以立就永践九重之安长享万乗之乐忧勤于一时而怡豫于无穷陛下何难而不为此乎昔成王感于风雷之变乃有刑措之休髙宗感于雊雉之异是臻嘉靖之效陛下深惟感悟稍一转移海内将从风而靡四夷必仰流而化商周守成之业亦何足多哉臣草茅防柔防先朝甄育陛下复收起于废黜之余恩徳至厚尝欲以言图报恐干出位之咎然臣之懐诚积虑乆矣乃今躬逢圣明开奨言路千载一时何忍容黙用是昩死上陈伏望皇上亮臣愚悃曲赐矜纳臣不胜幸甚
　　上许太宰书
　　中书舍人何某顿首上书冡宰许公下执事某诚至愚窃见明公自入吏部所推进者皆崇饰名节砥砺亷耻之士清议攸与羣望景附乡鄙末进实亦私抃乃者主上幼冲权阉在内天纪错易举动大缪究人事考变异未有甚于此时者也然而上下之臣未见有秉徳明恤仗义伏节者某虽寡昧谅明公之所必忧也夫国有人曰实无曰虚以今日观之虽谓之虚可也其所以系大小之望致虚实之原实惟明公之责是明公虽欲无忧不可得已顷者闻权阉多干明公之正者议者难之或谓宜少自贬以为容夫自贬以为容者患失者之所为也孰谓明公表师百僚坚立万仞者而为此乎某于明公素未伏谒然慕义甚深区区之懐不敢不露窃为明公画二防惟明公之自择焉一曰守正不挠不容于权阉而去者上防也二曰自贬以求容于权阉而不容于天下后世者下防也夫今之计止是二者二者俱为不容然守正不容可以激頺靡于当时流声烈于后世损少而益者多自贬不容则頺靡益恣声烈且败益少而损者多二者曷重曷轻惟明公之自择焉昔者子贡谓孔子曰夫子之道大天下莫能容盍少贬乎孔子曰良农能稼不能为穑良匠能巧不能为顺君子能修其道纲而纪之统而理之而不能为容赐尔不务修道而务为容尔志不逺矣由是观之士而未禄尚不可为容况位冢宰统百官而均四海者乎而何以为庶官之地天下之望乎今时匹夫女子咸知太息用以为慰者以有明公在位望明公深惟保重某积懐甚乆不敢轻造门下谨遣家人持书托阍者通焉幸明公赐察不即叱责
　　上杨防庵书
　　防闻圣人哲士取人于众恶明主显相识贤于集毁夫狥同情则独行见遗实多口则廉节被黜何也独行者同情之所缪而廉节者众口之所黜也昔匡章弃于通国而获与于孟轲即墨汚于左右而受封于威王孔子明公冶之非罪晏婴脱石父于缧絏是故众恶之中圣哲之所必详集毁之下明显之所弗蔽也今有操独行秉亷节而干众恶负集毁若李梦阳者明公在上何可弗少加察而一援之也夫防于阳非敢谓其无过也自崇而弗下人太任而弗识时多愤激之气乏兼容之量昧致柔之训犯必折之戒此其过也若其饰身好修矜名投义见善必取见恶必击不附炎门不趋利径处逺懐不招之耻处近执莫麾之勇在野有兎罝之武在公着素丝之直立志抗行秉心陈力咸可尚也前与御史相迕同党交搆恃其贞介不服文法邅延无已固其自取而尊达至为不恱缙绅靡然诽笑言官亟诋于朝法吏深鞠于狱惟恐摧之弗披而辱之弗窘也嗟哉亦已甚矣谓深惩以全之乃底其壊歴责以备之实求其缺谓其为髙好胜多事越位不即攻之将为患害则阳之为害弗犹愈于卖法成贿汚行丧守玩公诡避行私煽虐甘心附媚役志富势者乎凡此一切置之不问而独于阳而较焉何也大槩习于茍同而畏异已溺于混浊而非独清便于相容而惮弗羣务为蔽闇而忌太白故当事谓之横伐奸谓之讦建树谓之标已振起谓之轻事问民隠曰市名而出位持国法曰寡情而立威是以诡俗谐众之人相倚为誉而直节独行之士疾之若雠由此观之仕宦之徒不贬损以就时防滑以希世何能免于今之人哉明公在上秉进退之权司统均之任奨防亷直沮抑邪枉而阳为门下相知之士其困于人若此况门墙之外万里之逺者乎夫防言屡至慈母投杼浸渍之灌可解胶漆防于阳有肝胆之交闻于人言犹弗能无疑明公之门阳不敢径达虽有壹何由少白然阳之事在江西者亦甚彰彰匪有隠恶难见也防尝究之众议士民颇公学校之徒曰阳敦古崇礼志在澄清闾阎之下曰阳不为抚按官尔可使盗贼息权势不害我也夫学校之徒阳之党也其言不徴闾阎之下无知之众何以党于阳哉今京师之士其弗知者则己流言传讹昧形议影羣猜共怒一吠百声持辩风起发言雷同矣间有知者则亦恐异同于威要之吏以遭口舌之祸视为秦越随其轩轾夫反同情以伸人格众口以明物此其弗利也必矣孰肯乐弗利而为之哉昔孔融鹗荐乎祢衡汾阳解爵于李白扬善登俊闵才舒困昭昭人代矣今阳之文藻敷赡才辩捷给诚二子之流匹而拘检行止闲于礼义可以用世贲治二子弗若也乃窘辱摧靡卒无一为之地者仆甚伤之伏惟明公秉道服人积望镇众力可以移易范可以表正于阳少加援察采士民之议捐比附之论使邪枉无顺遂之私亷直无不容之叹非独阳之幸也国家斯文幸甚
　　上李西涯书
　　前伏闻明公体中不怿窃见在阁省食多事形势心忧宜必至此某再造门下省问不得一望见顔色退而抑欝累日又闻少康矣甚喜慰然疑乆弗见出昨乃见有引疾求退之疏明公之识非末进可窥然窃以为未安也近河南盗贼日益横起山东士卒经年露暴国有强御而狱有言官野有屠戮而朝方宴笑廷议大缪市令不行势急燔溺独恃明公拯救尔未宜闭戸无闻在家不知乃复弃而引去益非明公所以后身而急国家之难也古之大臣功成事定然后避宠利持盈满深思髙举保身完名是故保身完名者大臣之所以居成功处盛世也今明公责重望深任利害而当毁誉欲以此时保身完各难矣昔成王在幼殷人动揺召公告老公旦非之明公亦宜惋时悲人畧疑忌之嫌捐顾爱之念览召公之迹体公旦之心则天下国家幸甚或以内有掣制事无违逆览不可之防行必止之志然已晩矣若欲转祸为福求成于壊则犹可及也夫同舟之人胡越一心见祸知畏覩患思防人之情也今内之用事有未然者私意蔽于内而利害之实不省忌讳容恱者众而剀切之言未至也诚指事为之势陈祸患之形喻以同难之义导其共济之美开诚以示独任不却更执以不回之操断以必至之勇若是而明公出焉不为不可也若必恶汚就防见危图全不惟觖天下之望亦不能免当时之议矣又或顾患依违少挠即屈则出处等耳亦非敢望于明公也夫成美者纳善感恩者报义故袁盎进说于申屠朱云纳忠于萧望古之大臣欲有为者未必不有匡士弼賛义夫怂慂者也某在家五嵗自期全命于蓬蒿之下过防明公收于废弃之余举之下吏之列覩事激中既不能明诤于朝廷于明公左右又无以増明益髙补遗而辅不逮实甚耻焉恐终有以负明公敢志其狂昧布肠腹惟明公采览无缪于古大臣出处之义
　　与侯都阃书
　　侯都阃足下仆鄙薄于取与则甚谨而不敢茍足下前所恵牙筯并梳受之实非所欲初见来价道殷勤甚恳恐拒盛意故不复辞及途始知足下礼意甚衰凡物以表恭交以道接以礼虽孔子受之茍仪不及物君子弗屑也仆不敢以君子自号然不义之物受窃不安请以元封识返之幸不多怪僣妄敢呈一辞于足下仆自贵州抵云南行陆四阅月车怠马烦欲图少逸故来就永宁之舟耳又闻霑益至永宁传舍卫戍废敝人皆狡不识上下又寡厮之役仆惧迟滞王命不即饬行李当时藩司诸公皆以足下当西路能礼往来士大夫为仆慰由是仆之西行遂果及歴乌撒黒张阿容摩尼之地冐赤水之炎犯雪山之寒入倒马闗箐雾雨连旬不开竟日无人行废芜寒蔓猿泣鬼啸思之令人神竦又罗羿出没刼略于道前后继闻诚非人所居者仆始悔是行然望永宁则如归以其有足下在也及抵界殊自庆其出夷窟而至大境目若开而明者去城不数里则寥然无一人出迎仆以足下主是亦必出郊而城门咫尺之地不能屈足下车马及舘处至夜愈益不通问遂为盗所轻仆意足下素称能礼士大夫者岂以防不足齿于士大夫之行与抑足下所礼者皆要路显赫而仆非其流与足下宜不如是之污也防不足言所执者乃王命也足下乃王臣也以王之臣而恭承王命不当乎何乃坐视其困而使之迟吾王命也凡礼之交际来有迎去有饯在主土者尤不可缺始而不肯枉迎足下托以他出其不枉送其亦他出乎若有他出为行者可也足下位尊恐屈官不出令麾下一出乌乎不可何使之寂然不出也意者足下以仆夫之故为累足下遂简仆耶然足下为天子捍卫逺人使行不拾遗居者安堵其职也乃致盗入公署偷窃天子使臣之物是仆累足下亦足下累仆耶古人有我心则慰之诗非仆所敢希于足下也足下又以仆欲让卫官故卫官不来见夫仆之役供具皆卫官所当承者今倨然侈然不与仆接足下又従而为之辞则卫官之简仆固端于足下矣盖君子之待人以义不以利害以情不以显晦足下于二者不知察而人称其能礼士大夫何也昔叶公好龙几杖门戸皆手画龙形一日有龙下于庭叶公惊且走曰吾非好真龙也足下之礼士大夫无乃叶公之好龙与抑如仆前显晦利害之说与足下审之仆愿以君子成足下盗一事望足下留心仆诚亦累足下也僣妄尽所欲言甚得罪乞亮而恕之
　　拟与藩司论救荒书
　　顷者闻朝廷以淮西告灾蠲其常税命守臣存抚赈贷此正主上俯念元元之意恵甚渥也今郊防乡鄙之民捐室庐去田畮诀兄弟叛父母而出者闻皆卖其妻子身为奴婢甚者弃尸道路百不存一其未徙者又皆覆釡阖室坐以待毙有快于速死自经树枝者夫死者不收而生者未哺往事已鉴而来势方迫此正执事者所宜控竭智虑纾遐猷布隆恵以寛民生以承上意之日也然而利害之实不省缓急之端昧序内无存变之防而外无应务之策甚非所以谨生齿之大命而彰主上之实泽者也窃于执事有不取焉诚使仆开其利害执事试聴之今为民计大率利一而其害有三徴求之扰工役之勤冦盗之忧此为三害而所利于民者独发仓廪一事耳利害不并施而多寡不相敌今徴鹰犬者使吏执棰索民出钱又胡椒马布枲鞶缨诸物屡下于民需价偿之价倍而民实不得又屡取絺绤使女无余葛此皆非赋之敛不贡之供犹日继不絶是徴求之扰尚在也至王府黄河之役筑城修茔之夫丁连老羸扶颠起废褁粮数百里死者已半而莫为中止工役之勤如昔也前者因民刼畧为盗下令各乡置捕诘之役以为便宜然捕者乗机生奸深察防逮平日无頼子弟为之爪牙羽翼家歴户至杀人牛马取人货财盗未及除而良者防祸有司因循莫为之省是冦盗之忧尚在而又倍之也发仓廪本以利民而其反甚仓舍一啓豪强骈集里胥乡老匿贫估富公家之积祗以饱市井游食之徒而野处之民曽不得见糠粃富者连车方舆而贫者曽不获斗升又乡民有入城待给者资粮已尽日货饼饵而卒不得与比其少得不足偿贷反因是致死耳闻目睹可为痛扼夫欲有所与必先为去其所夺养驯兎者不蓄猎犬植茂树者不伐斧柯以其近害也故止沸不损其薪徒酌水浥之沸不见止养人饲其口腹而刲其股肉终不得活今三害未去而欲兴一利以救民之防何以异此也
　　与寗兵备书
　　日者见执事求退之疏出处大义要宜有此夫朝廷处执事者善矣执事之情则得矣然地方军民其如何邪仆自愧身处闼阁之内职在书史之艺不亲言责政要徒以口舌私自论列以伸执事于士大夫友朋之间则亦蔑矣更投之于弗合而忌之于必沮无怪乎势之难也夫天下之事百人成之不足一人壊之有余大抵今之人率不察于利害之实而必遂其意见之私略其所齐而惟攻其所不同故泛议者腾无情之谤而中祸者下有隙之毒天下之事奚所救而欲勿壊也仆所愤惜岂独为执事耶夫良吏不媚上不求懐于民特士不求无非于众而欲伸于伟哲不恒之士故其节介而恵不遗志逺而名不孤今河南之童黎则念执事矣京师之士有伟哲不恒者于执事又有不俟执手杯酒之交而知之者矣执事何以得此邪亦可以自喜矣夫以位荣人人所乐趋以事责位人所必避是故才者任难于乱而阘茸借贵于平安今仕宦之情莫能易此平居攘华要以自利尔急则惮害而罕任虽在华要将委而去之即使执事他日见用属时无事则不免言者之欲摧败茍稍有事司权力当利害以责一旦之用将必有不舍执事者矣惟执事定志安身勿以时论少自沮易仆之所深望也昔马迁奋格众之见不爱其身以伸李陵陵卒隤其家声以累太史夫陵实国士不能勇于一日之死而欲幸望于不世之图卒之老于异俗而节不立身殒而志不明于人此义夫千载之恨也执事髙俊树立非庸可冀其一二然所伸于伟哲不恒之知者仆惓惓望焉惟执事图之
　　与何粹夫书
　　景明顿首粹夫先生阁下日者先生示以疏归窃与子钟计虑谓宜且止更值时方忌讳虞有触冐且疏而部不可之无益举动古人以礼义制进退进不可茍退岂可轻先生裁之海内友朋属目防何三四君子悉已谢时仲木退耕于髙陵献吉覊处于大梁徳乆废于岐下子衡伏于海濵有忧国伤人之思而宁无云亡殄瘁之叹乎先生乃复欲愤世自遂长往之情得矣恐不免于扁心之讥而或缪于义退之道也夫据势而经施従风而顺化知遇旷代之事也经常以纬变成易以忍难君子随时之用也若稍不可意不能其烦便自委去则天下欲承君子之泽防无时矣仆不肖获聴于先生先生服亷守介明徳峻行虽子罕之却璧幼安之挥金闵叔之不食遗蒜无已之不受赠袍何以尚之至其瑰论精识周知曲中略于章句之末而超于尺寸之外可以参赜济务昭逺明防盖仆之所深尚者然数年以来执论究迹似犹独行一节之事而未合于圣人通士之观何也夫徇时就功世不能器秉朴灭华徒饰亡实四者皆非通圣也通士不居器而滞用圣人不专质而丧文故簠簋之器必饰金玉栋梁之匠不雕濩落何也物有所不容而贵有所必须也今先生或者敦质而太略于文器大而人莫能用惟先生少自抑忍顺卑俟时以存人望以慰交防之私夫龙蛇之徳变化之义先生蕴之素矣防恃知爱辄敢既其愚臆惟先生亮之
　　与李空同论诗书
　　敬奉华牍省诵连日初怃然若遗既涣涣然若有释也发迷彻蔽爱助激成空同子功徳我者厚矣仆自念离析以来单处寡类格人逖徳程缺元龟去道符爽是故述作靡式而进退失步也空同子曰子必有谔谔之评夫空同子何有于仆谔谔也然仆所自志者何可弗一质之追昔为诗空同子刻意古范铸形宿镆而独守尺寸仆则欲富于材积领防神情临景构结不仿形迹诗曰惟其有之是以似之以有求似仆之愚也近诗以盛唐为尚宋人似苍老而实疎卤元人似秀峻而实浅俗今仆诗不免元习而空同近作间入于宋仆固蹇拙薄劣何敢自列于古人空同方雄视数代立振古之作乃亦至此何也凡物有则弗及者及而退者与过焉者均谓之不至譬之为诗仆则可谓弗及者若空同求之则过矣夫意象应曰合意象乖曰离是故乾坤之卦体天地之撰意象尽矣空同丙寅间诗为合江西以后诗为离譬之乐众响赴防条理乃贯一音独奏成章则难故丝竹之音要木革之音杀直若独取杀直而并弃要之声何以穷极至妙感情饰聴也试取丙寅间作叩其音尚中金石而江西以后之作辞艰者意反近意苦者辞反常色澹黯而中理披慢读之若揺鞞铎耳空同贬清俊响亮而明柔澹沉着含蓄典厚之义此诗家要防大体也然究之作者命意敷辞兼于诸义不设自具若闲缓寂寞以为柔澹重浊剜切以为沉着艰诘晦塞以为含蓄野俚辏积以为典厚岂惟缪于诸义亦并其俊语亮节悉失之矣鸿荒矣书契以来人文渐朗孔子斯为折中之圣自余诸子悉成一家之言体物杂撰言辞各殊君子不例而同之也取其善焉已尔故曹刘阮陆下及李杜异曲同工各擅其时并称能言何也词有髙下皆能拟议以成其变化也若必例其同曲夫然后取则既主曹刘阮陆矣李杜即不得更登诗坛何以为千载独步也仆尝谓诗文有不可易之法者辞断而意属聫类而比物也上考古圣立言中徴秦汉绪论下采魏晋声诗莫之有易也夫文靡于隋韩力振之然古文之法亡于韩诗弱于陶谢力振之然古诗之法亦亡于谢比空同尝称陆谢仆参详其作陆诗语俳体不俳也谢则体语俱俳矣未可以其语似遂得并例也故法同则语不必同矣仆观尧舜周孔子思孟氏之书皆不相沿袭而相发明是故徳日新而道广此实圣圣传授之心也后世俗儒专守训诂执其一说终身弗解相传之意背矣今为诗不推类极变开其未发泯其拟议之迹以成神圣之功徒叙其已陈修饰成文稍离旧本便自杌如小儿倚物能行独趋颠仆虽由此即曹刘即阮陆即李杜且何以益于道化也佛有筏喻言舍筏则达岸矣达岸则舍筏矣今空同之才足以命世其志金石可断又有超代轶俗之见自仆游従获覩作述今且十余年来矣其髙者不能外前人也下焉者已践近代矣自创一堂室开一户牖成一家之言以传不朽者非空同撰焉谁也易大传曰神而明之存乎徳行成性存存道义之门是故可以通古今可以摄众妙可以出万有是故殊途百虑而一致同归夫声以窍生色以质丽虚其窍不假声矣实其质不假色矣茍实其窍虚其质而求之声色之末则终于无有矣北风便冀反复鄙说幸甚
　　与李中丞书
　　自奉岳州顔色澧州书问今十余年来矣执事名位日起内外属望仆诚亦私遂期仰抚临之初防降礼寒门顷者又辱封书之贶想聆徳音式如金玉近覩执事疏奏条布举舍兴革济务之功格俗之化盖次第具矣天其犹有活中土人意邪仆观比日之事大率上多取容而下多愤激譬之天下之势病弱者也非一药可疗容者养患以待亡激者速祸而无补故非得大国医使成专任久试之効何以救危困也夫古之人学道以为己也学官以为人也其心一也道无为己之徳而官无为人之泽所従学者异也中者圣之则也正者人之矩也中正者易之体用也不容不激维中维正舍执事吾谁従乎夫枢机得人重于方镇谓枢机约旋而博也事势有不然者矣上治则视枢机上忽则视方镇枢机之地先君方镇之地先民故方镇者地逺而官尊地逺官尊则力可抗而权幸之威弗易及也即使执事入叅枢机恐无所容其巧力而不可一日居不如在方镇之犹获志也仆之所望者惟得专任乆试乃中土之幸言鄙虑无足采者幸垂省览复诲不宣






　　大复集巻三十二
　　钦定四库全书
　　大复集巻三十三　　　　明　何景明　撰记问说共九篇
　　沱西别业记
　　沱出于江予尝浮江下峡所束势漂疾沦滙澜涌漩洑莫得旁展既入荆地平溢十数里其势始得自縦乃有别出若沱者焉沱至华容则蜿蜒回复带城抱郭起伏皆自重冈曲垅相应显又莹澈可镜予望慕者乆之乃知其地多秀产固有山川防之也吾郡守孙公华容人间以是语之公曰沱之西吾别业在焉始吾逰沱西见其地膏塲绣浍可以稼穑水有青赤杂色之鱼可以罾网中有夷爽可搆而湖山四塞又可以眺而得也遂购得之他日获解宦将惟是以终而子昔尝得其槩为我记一言予业已竒公曰是予所云华容秀产也既公之子世其者来从予防予益竒之曰是又所谓秀产也而愈益信山川之能防也孰知予向所见山川者固公家物也公在壮嵗官至郡大夫而声绩懋着向往方殷未可以言退也然予见今之仕者多以官为家而归则无所终公乃预有是计其明达邈有弗可逮也别业至邑三里地名三里店东墙以城睥睨互出林表西峙白鼎后为黄湖前有湖曰田家湖湖之外为禹山列如屏障襍见丹碧云烟之所出入光景之所射映朝夕四时之所变化不可纪状而公诚有成功引退之时日处其中治田灌园持书训子孙暇则置酒召客相与投壶弹棊无不可乐者此固公所先画于心而奚俟乎予言也既纪其胜复为沱水四章他日过沱西之堂幸歌以自侑词曰沱之水清且涟兮宜尔子孙秀且贤兮沱之浒有田膴膴我往于田其实硕甫沱之中其夷可宫我日以居裕其有终沱之外其山若防予日以弦用绥我年
　　沱水四章章四句
　　龙湾草堂记
　　龙湾在灵寳县之南入函谷次古虢国左洪溜涧而秦岭右盘山沃野流水涌泉可田圃而宜稻竹许子之家食也乐其地葺堂焉栖之今年许子召为尚宝丞数月复乞归曰予兹得告归斯堂矣其遂以息营养年勉遁以成学乎余闻之曰许子蓄乆而升器饰而贲用然且翩翩然有髙举之思焉其志固君子所尚而非可以与世俗浅见寡闻者道也夫愤世之意浅则离俗之志不决复古之志少则继往之作不兴昔者王教之一也国有学乡有序而已矣士不私肄其学而人不私宗其道其后郡邑之下有书院焉山泽之间有精舍焉学殊而肄道同而宗是王教之离也夫学肄而明也道行而达也従乎上者化流而易従乎下者化格而难茍遇其难也则君子亦自明其学自达其道已矣百世之下无圣人焉则作者之意亡百世之下无贤人焉则述者之意亡君子虑焉是故日之含照也不以蔀屋不辉雨之降泽也不以覆瓮不注夫道隠而经要广大而防志意修则立精思则通穷理而极数则神是故万世不易者道也穷不移其守而困不迁其业者君子之学也夫龙门河洛之间古圣贤之都里声教遗风存焉许子搆斯堂而栖也岂徒自遁以遂其髙者也
　　信阳修城记
　　佥事阎君子明兵备之三年城信阳成集余与都给事张季升登而观之台隍峻浚楼堞亏蔽表带山河里括万家之室相顾叹曰壮哉丽乎斯地万年之固也先是佥事寗伯东氏来兵备值大盗之后为防焉廵旧城视之曰庳也必崇而新之乃计费度工措财于官府取力于隙民嵗余城南门迤西北至东门起北门楼大功未就去又遇积雨墙壊数百丈阎君至则完其壊者城东门至南门立三门楼东县鼓司晨西县钟司昏又置漏小南门司昼夜四时甃城上令旁下而走水即积雨不壊其役不亟而功有稽其用经而力纾故三年而城成人曰二兵备之于役也于时事先后缓急各得其序理云城髙三丈围广千三百五十六丈有七尺董其役者知州彭伟指挥袁铠张恕孟汉千戸傅钦任武百戸王羲梁山医官周寳于是知州林君大霖指挥使鲍君国来请文纪诸石何景明曰古者诸侯守在四隣政贵人和不以险塞为固是故论治者有本末焉然时平而备弛并其末者亡之昔大盗之入汝南也吏有弃城者矣然西平上蔡之长固死守吏也冦则逾垣蹋门入即二县有坚城令弗死唐县城稍完则守此岂可谓末弗治邪是役也寗君经始阎君成之二君功徳斯地者并乆逺矣阎君今且明其陈简其卒作其礼教夫城以蔽众简卒以守明陈以战作礼教以经之所为兵备者无弗至矣此岂徒治末者哉
　　确山县修城记
　　确山旧有土城縁堑委垣而肤沟正徳七年北敌之南吏民睨城曰此曷足以捍而守之邪乃相与弃其城走匿山上敌乃入燔烧官治及民舍城中半赭八年佥事寗君河至始计度城役择邑内有力者八姓限以工俾知县吴照县丞邝琛典史吴金悉力董之以僝厥事九年佥事阎君钦代寗君兵备视城未就曰工弗可以己也役弗可以亟也弗已以终休弗亟以苏惫终休苏惫治之仁也可不务乎乃专以吴金董事责其成十二年知县宋良臣至而吴金以他务出复专责之良臣良臣则均力严事葺其壊缭其未完树三城门楼及月城角楼铺楼内土城咸备十三年十月阎君登城视喜曰城不已就乎于是吏民又相与睨城曰嗟乎使七年有此城敌不得志也以兹而往可以捍我众矣非二兵备之功乎非诸县官之勤奉其令乎夫有劳逸之有始终之上猷于心下宣诸力一邑之城逾数嵗经营于二兵备歴于诸县官然则千百年之事可以茍焉为哉城围七百余丈髙三丈陶砖括其表良臣曰是不可无纪乃使吴金来求予文刻诸石
　　略阳县迁建庙学记
　　正徳己夘春予董学事由徽州入峡浮白水江下略阳视其城中卑江水西来冲之多激流迅湍欹圻崩岸而学宫正居其卑夏县书报江溢大水城防学宫悉没副使宁波吕君克中时按治闗南乃行县躬诣其地视之则堂坛垫为沮洳殿庑荡于沙石矣遂集众谋曰兹地卑甚不可复即复终能免患邪于是使同知何子竒率学官张绣诸生罗江刘仪等改卜相其利宜图惟乆逺获地于县治之北抗敞可宫考兆曰吉佥谟毕谐君乃择委汉中卫知事金坡治其工又发赎金三百余附之坡程诸匠作凿石伐材拓荒辟秽经始于庚辰夏五月又五越月而卒其役凡为宫室殿五楹庑东西各八楹防门三楹櫺星门三楹乡贤名宦祠各一楹堂三楹斋东西各三楹仪门三楹学门三楹东西号舍各十一楹其余牲所神厨廪库咸备右髙为庙左下为学崇卑就列向背因形榱题约制轮奂饰观圣灵既妥贤才斯萃惟君思创乐成猷厥终始乃令教谕李崇实状列其事请纪诸石按志云略阳地自汉歴唐宋为沔州兴元府元始徙州治于铎水改略阳为县之至正十年县令李舜臣建学于县治北逮国朝改沔州为县与略阳俱汉中府洪武四年县丞叶礼徙学于县治东北正统十三年大水学宫壊敎谕谭志学修之成化四年又大水学宫又壊知县李鉴修之坡之开兹地也掘土得古碑视其记实李舜臣徙学故地也盖自叶礼改徙之后迄今凡三遭大水而后徙徙地仍复其故云岂非得数哉夫礼义之俗成于富厚忠敬之道可施蛮貊略阳为古羗氐之域至文王布岐周之治行江汉之化其风气已开文命渐矣矧由数代以及我大明治化惇裕之盛则风尚移易其有已乎然百余年来人物声名尚未底于显融岂以僻处梁雍之间乎亦由屡兵荐沴役繁生鲜而士不得以隆其业也吕君奉圣上命莅闗南拊循其民简练其卒厚农薄敛芟冦清刑然后兴废举坠修学敦教奨官师励人士以行其政教焉孔子曰足食足兵民信之矣余于闗南庶其见之昔文翁兴教相如为师蜀之有学盖肇于此今兹之建是宅阜隆以降湍悍搆造维新地复其旧天相人恊理臻势防肆宁厥居实惟永观俾俎豆之事表于西南弦诵之音流于汉沔文翁罔专美矣后世必有考略阳之学究其文物所従来者则吕君功徳何可以弗着哉何可以弗着哉
　　师问
　　有问于何子者曰今之师何如古之师也何子曰古也有师今也无师曰然则今之所谓师者何称也曰今之所谓师也非古之所谓师也其名存其实亡故曰无师曰古之师可得闻与曰古者敎之之法曰性曰伦性则仁义礼智信是也伦则君臣父子兄弟长幼朋友是也于是而学焉以由之曰道学焉以得之曰徳用之而足以举于天下曰业是故古之师将以尽性也明伦也则其道徳而蓄其业也是谓古之师也曰何谓今之师曰今之师举业之师也执经授书分章截句属题比类纂摘略简剽窃程式传之口耳安察心臆叛圣弃古以防有司是故今之师速化茍就之术干荣要利之媒也曰师止是二者乎曰否不止是也汉有经师作训诂以传一家之业者也君子有尚之唐宋以来有诗文师辨体裁绳格律审音响啓辞发藻较论工鄙咀嚼齿牙媚恱耳目者也然而壮夫犹羞称之故道徳师为上次有经师次有诗文师次有举业师师而至于举业其卑而可羞者未有过焉者也曰然则废举业已乎曰何可废也今之取士之制也士进用之阶也曰是既不可废子何谓其卑而可羞也曰吾所谓卑而可羞者非其制使然也师举业者之敝也古之师之教者立廉耻之节守礼义之闲不重富贵不羞贫贱不诎身于威武不失志于患难故上乐得人而用之夫今独不欲得是人用哉顾以身求之势为难也故以言观之以言观之故有科举之制岂逆其师之敎弟子之学乃以为利之门也尝见今之为其子弟求师及其子弟之愿学者口访耳采有告之曰某髙官也其前髙第也其举业则精也其师之于是虽千里従之也又告之曰某未有髙官也未有髙第也其道徳则可师也于是虽比舍弗従之矣夫巫医乐工与凡百工相师法以习其技艺所以求食也安有士相师以求食而可为也此吾所谓卑而可羞者也曰若是则何如而可也曰今之举业所习者固古圣人之言也因其言求其道修之内而不愿乎其外达则行之困则存之兴斯教也安知今之师非古之师哉问者于是避席曰今日乃承益我以师之说
　　说琴
　　何子有琴三年不张従其游者戴仲鹖取而绳以弦进而求操焉何子御之三叩其弦弦不服指声不成文徐察其音莫知病端仲鹖曰是病于材也予视其黟然黒衺然腐也其质不任弦故鼓之弗扬何子曰噫非材之罪也吾将尢夫攻之者也凡攻琴者首选材审制器其器有四弦轸徽越弦以音轸以机弦徽以比度越以亮节音则清浊见机弦则髙下张比度则细大弗逾亮节则声应不伏故弦取其韧宻也轸取其栝圆也徽取其数次也越取其中疏也今是琴弦之韧疎轸之栝滞徽之数失钧越之中浅以隘疎故清浊弗能具滞故髙下弗能通失钧故细大相逾浅以隘故声应沉伏是以宫商不识职而律吕叛度虽使伶伦钧弦而柱指伯牙按节而临操亦未知其所谐也夫是琴之材桐之为也始桐之生邃谷据盘石风雨之所化云烟之所蒸蟠防纶囷璀璨岪郁文炳彪凤质参金玉不为不良也使攻者制之中其制修之畜其用斲以成之饰以出之上而君得之可以荐清庙设大廷合神纳賔賛实出伏畅民洁物下而士人得之可以宣气养徳道情和志何至黟然衺然为腐材置物邪吾观天下之不罪材者寡矣如常以求固执缚柱以求张弛自混而欲别物自褊而欲求多直木轮屈木辐巨木节细木欐防何不为材之病也是故君子慎焉操之以劲动之以时明之以序蔵之以虚劲则能弗挠也时则能应变也序则能辨方也虚则能受益也劲者信也时者知也序者义也虚者谦也信以居之知以行之义以制之谦以保之朴其中文其外见则用世不见则用身故曰虽愚必明虽柔必强材何罪焉仲鹖怃然离席曰信取于弦乎知取于轸乎义取于徽乎谦取于越乎一物而众理备焉予不敏愿改弦更张敬服斯说
　　樊少南字说
　　樊生鹏従何子受业能何子之道间日投业进曰鹏闻古者冠则命于父兄先生字之以示成人鹏未有能成然已冠矣请先生有以字我也何子曰鹏荘生所称南图者也汝当字曰少南鹏又进曰字既得命矣恐弗称也愿有言以励我何子乃使之坐而告曰尔闻夫鹏鲲为之也鹏之大数千里鲲亦数千里非鲲则不能鹏也鹏之南图也扶揺而上者九万里风蓬蓬在下足以任其力鼓其后而南非九万里则无以南也故所托者小则弗能大所积者弗能厚则弗能逺蠛蠓之子翔于蚊睫离娄视之然无有也何也所托者小也决起而飞数尺属于墙以投于地雉泄泄飞不逾十畆所积者弗能厚也今夫学者扁扁卑卑狭于守规空空懵懵日无所益而月有所亡者皆所托不足以致大所积不足以致逺者也于是而自念曰吾学大者逺者也何以不能大且逺也犹蠛蠓雉学鹏曰吾何以不能鹏也是故豫樟濩落小尚可以柱梁以榉棘为之虽有巧工不能加焉自致其材也飱糒梁而适莾苍返而腹犹果然饱也粥脱粟者未及郭枵然馁矣自致其力也是故鹏之能大者所托者然也鹏之能逺者所积者然也今尔亦审其托厚其积焉已矣其大且逺者弗难也诗云有扁斯石履之卑兮言所托也惟其有之是以似之言所积也于是鹏豫然作曰敢敬服先生之说
　　袁惟器字说
　　予申卫世家凡数十第然自昔称袁氏曰袁氏世有文武士子弟匪徒袭纨绮者也至予同年举人惟学兄弟于前又盛也惟学之季弟曰锜少而有成志循循饰礼让能善士大夫其为士大夫者皆弗厌以与也于是交防者谓弗可名也当字之而朝信刘君以命予予重朝信命又闻其雅喜与也又惟学弟也则不得辞乃字曰器说曰锜釡类召南曰惟锜及釡左氏传曰筐筥锜釡之器是也夫天下之事小大华朴不能齐也然亦弗必齐也齐于适用已矣支离壅肿弗足以器之而斵镂丹黄反丧其朴皆弗适用尔矣夫锜为器至质也其为用至近也然羞苹藻实俎豆奉賔客享鬼神曷可不谓至美且逺也予观夫今之世家者子弟也疾而不足以器之靡而丧其朴者众也而君乃修揖拜之节事孝敬之实则其诵子祖考而渐于伯仲者有然也君惟益崇其节充其实无破其质无易其近斯无虚于大夫士之所与而所以自致其器者尚有美且逺者也君其试以予言于其兄惟学其友朝信质焉
　　大复集巻三十三
　　钦定四库全书
　　大复集巻三十四　　　　明　何景明　撰序十三篇
　　汉魏诗集序
　　夫周末文盛王迹息而诗亡孔子孟轲氏盖尝慨叹之汉兴不尚文而诗有古风岂非风气规模犹有朴略宏逺者哉继汉作者于魏为盛然其风斯衰矣晋逮六朝作者益盛而风益衰其志流其政倾其俗放靡靡乎不可止也唐诗工词宋诗谈理虽代有作者而汉魏之风蔑如也国初诗人尚承元习累朝之所开渐格而上至治正徳之间盛矣学者一二或谈汉魏然非心知其意不能无疑异其间故信而好者少有及之侍御刘君愽学于诗而好古不厌乃辑汉魏之作访罗遗失彚为此编夫文之兴于盛世也上倡之其兴于衰世也下倡之倡于上则尚一而道行倡于下合者宗疑者沮而卒莫之齐也故志之所向势之所至时之所趋变化响应其机神哉于戱侍御此编不独诵说者徳其功而其意逺矣
　　王右丞诗集序
　　予奉疾还值长夏索处人劝以精力未充且省读书日又无所事野居又无人与语偶取王右丞集读之读且倦则卧卧起则又读凡数日竟其编顾集中长短混列欲考体制以求作者之意实烦简阅乃略加编定稍用已意去取之厘五七言古诗各为一巻五言律最盛为一巻七言律为一巻五七言并六言絶句共为一巻皆首标体制俾篇诗各有统叙总五巻録为一本自备考览不敢以示诸人窃谓右丞他诗甚长独古作不逮盖自汉魏后而风雅浑厚之气罕有存者右丞以清婉峭防之才一起而绰然名世宜乎就速而未之深造也今于古作取其稍去冗泛者不敢加多焉旧本有赋一首今亦删去其裵迪诸人之作附见者亦惟论其诗而取之不尽去
　　海叟集序
　　景明仕宦时尝与学士大夫论诗谓三代前不可一日无诗故其治美而不可尚三代以后言治者弗及诗无异其靡有治也然诗不传其原有二称学为理者比之曲艺小道而不屑为遂亡其辞其为之者率牵于时好而莫知上达遂亡其意辞意并亡而斯道废矣故学之者茍非好古而笃信弗有成也譬之琴者古操人所不乐闻又难学新声繁易学人又喜之非果有自信孰不就所易学以媚人所喜者也若是将使古道复至于无闻焉而已矣景明学诗自为举子歴宦于今十年日觉前所学者非是盖诗虽盛称于唐其好古者自陈子昻后莫若李杜二家然二家歌行近体诚有可法而古作尚有离去者犹未尽可法之也故景明学歌行近体有取于二家旁及唐初盛唐诸人而古作必従汉魏求之虽迄今一未有得而执以自信弗敢有夺今年罢宦归自以有余力得肆观古人之言又欲取我朝诸名家集读之然弗多得其得而读之者又皆不称鄙意独海叟诗为长叟歌行近体法杜甫古作不尽是要其取法亦必自汉魏以来者其所造就盖具体而未大耳噫其所识亦希矣吾郡守孙公懋仁笃于好古其子继芳者従予论学大有向往尝索古书无刻本者以传予谓古书自六经下先秦两汉之文其刻而传者亦足读之矣海叟为国初诗人之冠人悉无有知之可见好古者之难而不可以弗傅也乃以授之而并系以鄙言观者亦将以是求叟之意矣叟姓袁氏名凯其集陆吉士深所编定者李戸部梦阳有序其履歴可考而知也兹不复述
　　四图诗序
　　燕泉先生由太仆卿陟副都御史巡抚云南朝士宠其行即以其履歴大者为四图以赠表之颂歌四图一职方奉使二藩省旬宣三太仆考牧四都宪巡抚先生之陟也景明来闗西矣不得与于颂歌之列先生乃走使万里俾景明文之乃叹曰览斯图也知先生之学以政乎夫物弗聚则不发货弗积则不殖故土培也而树蕃百寳之室众贾须焉是故君子愽学而可以有事于四方矣尝慕诸近世名臣而求其人也率以其质従政焉事功岂少哉然器有局而才有限故施未光而所就者罕无憾也先生蚤嵗神颖超悟天资卓絶然于道无所不学于文无所不攷手自注书凡数十家则其从政也固聚而发积而殖不局于器不限于才者岂徒以质而已者哉夫圣人之学一而已矣一故无不备无不备故感无不通而应无不当贤人之学详说而反约殊途而同归要其至则一也是故语经事而知道遇变事而知权安可以宰衡而危可以制驭无往而不得焉然则先生之四政也其施诸天下者之肇乎
　　林泉图序
　　商城王君与予父友相别于汴水上别且二十年矣今嵗夏自其乡来访道故旧间携所绘林泉图语予父曰人谓大隠弗居城市真隐弗识姓名若皆自逸于林泉而世弗得见且弗闻也吾迹弗能谢城市而亦弗能逃姓名于里闬奚望于若顾于若窃慕爱之而所谓林泉者常往来予懐也故吾凡值林泉虽莫吾有吾得而爱之又従而适之已有扩吾所未见者而爱之而适之由是虽天下之大凡有林泉者吾无不可爱而适之者奚必吾有也又以逰览有时弗可常者弗可常固有弗可得而爱且适者也遂为是图凡林泉之变不穷吾图咸有之一披玩而向之所谓可爱而适者咸在吾目则凡林泉之在天下者固吾图中物也吾方请诸大夫之诗各缀于图上敢欲得公之子中书君之文焉父诺乃召景明语曰王君与予防予尝重其人盖尚贤乐士者也能赴人之急者也好义而忘利者也夫人之品超逺庸下固焉而不可强者也气拘于所处志执于所见其孰能移之而君者迹在城市而有林泉之想名在里闬而有隐逸之慕其言又若非世累所得系绊者则人品不同有不可量也吾闻之好贤乐士者昌急人之难者获报好义忘利者寡患君其有后矣是图之序尔必毋辞所请俾观者亦足以考志意而得其人焉景明既受命退曰斯皆至论又何所序乃并记其言君名贤字崇徳
　　汉纪序
　　昔左氏依经作传而编年纪事之例以立及马迁着史记叙帝王之事则有本纪録贤臣之行则有列传明制度则有书系年世则有表自是以来歴代史家悉宗其体然不能防约其辞或寡要实而义无指归其极至于流缀溢简蹖杂而不可以观余于是盖慨然有思于命世作者之意焉往在京师尝观荀氏汉纪其书则凖诸左氏之例而取于史记之一体者也至其君臣附载事物咸彰天人并包灾祥毕举治忽叅稽成败并陈得失相明美恶互见即一时一人一事之迹虽前后散着而本末必备属类比方名义罔紊阐幽摄显论讃悉精可谓括伦鉴之要深坟素之情者矣岂不足以上班良史之才乎夫学者谓经以载道史以载事故凡讨论艺文横分事理而莫知反说讫无条贯安能弗畔也哉易列象器书陈政治诗采风謡礼述仪物春秋纪列国时事皆未有舍事而议于无形者也夫形理者事也宰事者理也故事顺则理得事逆则理失天下皆事也而理徴焉是以经史者皆纪事之书也但圣哲之言为经尔故纪事者茍非察于性命之奥以尽事物之情者亦难与论于作者之门矣是书余得之侍读徐子容氏徐子谓吴下世家録此书珍蔵之而恡于传以故世无刻本云余至闗中泾野子吕仲木氏移书求之乃遂请吕子校正而付髙陵令翟清氏刻布焉
　　学约古文序
　　何景明曰余初入闗中作学约示诸生已成材者经书子史自宜周贯不为程限其未成材者令学官量资作成以相授习兹越二嵗矣子日企望夫诸生之有得也然而进退罕知其序造诣或违其方若尔优防终归汗漫非予之咎哉今复列为程始自十六年春按季考省经书每嵗一周性理史鉴而下则接年续去期三嵗而卒其业正诵之余复读名家文字数篇要其取虽非全编而实览大义于是究心则古人作述之意源流可窥而斯文经纬之情变化俱见矣理无形而蔵宻言有文而行逺由圣贤之训以至诸家之撰皆言也殊途异门积案充栋有不可穷揽者然言宣乎理理存诸心体用显防同源无间故反求而为已则一而有获外驰而为人则多而益蔽此公私之辨义利之分君子小人之向也夫予既程其书矣诸生其自兹口诵其言心防其理身体其事择善而用中知至以求止庶弗畔于孔门愽文约礼之教而亦徴于孟氏详说反约之传矣茍以资乎口耳而弃乎身心繁其枝叶而剥其根本夫岂莫达终亦必亡已尔此岂诸生之咎哉正徳辛巳正月既望识
　　武功县志序
　　武功康子作志七篇以记载武功之故绪理要防盖灿然明备矣至其覈事显义用昭劝鉴有可述焉夫先王之政纪其山川辨其疆域程其土宜稽其俗尚肆其采物以谨封守而察时变故书叙九邱诗陈列国采风者具其美恶董事者正其得失务在因道财化追俗为制以施于乆逺已尔夫天下之势其所由来亡不有渐茍非蚤见而力救之则其势莫可回而患成循约而治厚生而安其始未尝弗一致迨于风尚浇浅而徳实靡贞其治不可长也户口繁増而生利蹙薄其安不可乆也可以弗慎其渐哉余览康子之书其地畆则由狭而广戸口则由寡而众赋役则由省而兴财费则由约而靡其业产则由富而贫地利则由饶而减民性则由强而弱风俗则由厚而漓吏治则由良而奸人才则由实而虚文敎则由振而委亡弗降本流末暌正趋弊者矣嗟乎岂独一邑然哉由此可以例诸四方矣
　　正防防稿序
　　易大传曰天下何思何虑天下一致而百虑同归而殊途夫天下事物之变至于不可穷诘固有圣人之所不及知者而其本则未有不一而同焉者也茍惟极其辩智以究其所不及知而条贯统宗莫之宰属则于道也将日支离而学焉者将日以决裂此后世异端之所由以兴也孟子曰愽学而详说之将以反说约也予读张子正防知其详说之功至于西铭乃识其反约之防正防书多难解学者读之或不卒业而废比见近山刘先生防稿明正通达不为回说隐语而理无不得者稽之先生履歴治行则平日穷理之学不有徴哉此书予欲闗中诸生人置一本肄之而西安府歴城祝同知夀馆陶武同知雷临清张推官鹗共图刻本行焉斯文由此着矣先生之书虽无俟賛说而三府寮所务尚如此盖不可以弗列故为叙诸篇首
　　函谷子太极图论引
　　昔者圣人之作易也俯仰近逺参验而稽合其言广大弗贰故曰易与天地凖函谷子发明太极之义撰图著论其思精其辨晳其指一葢玩易有得而作者也罔有缪悠背经之说其所究深矣或曰太极图说儒先之论定矣学者尊尚之函谷子乃置异同其间何也余曰圣人之道贵相发不贵袭贵相明不贵同茍徒袭其说同其防而靡有所发明其道终莫达也茍发明矣虽异同其间无害其为尊尚也
　　思亲诗引
　　甥朝良为巻曰思亲进曰甥也不幸而二尊人亡也亡而无以见甥之有立也是以衔哀而抱思有终天之恨焉舅何子曰子何以思也亲终而子弗逮养者人之常也子盍图所以思乎夫修身以成行建事以成名行成则不忝名成则不隠不忝谓之体亲不隐谓之扬亲则其思遂矣子盍图之此乎朝良曰命之矣敢不承于是士大夫皆歌诗以道之
　　古乐府叙例
　　何景明曰予读左氏古乐府自唐虞三代以来逸诗至六朝之言备矣然其録不能无杂要之不可尽举予乃择其辞古训雅者凡九十三首尔夫三百篇之外可以诵说者尽在是已不其难乎不其难乎
　　左氏以音调类词夫声音之道予莫之有考也已恐悖缪失实书曰歌永言声依永今姑伦其辞其辞伦而音声亦各自见矣诗厘上中下三巻三巻各厘上下取其伦类以相叅附言辞髙下时代变易作述源流咸自着矣
　　诗有不以时代序者明作者在人不系时代
　　诗三百皆弦歌后世乐府或立篇题词多托讽义兼比兴其随事直陈悉曰古诗格变异矣予故取其有篇题者入古乐府若古诗十九首及他选诗别为编列或曰明良五子之歌何以不入乐府曰夫既已着之经世之训矣
　　乡射礼直节序例
　　古者饮毕而射射之司马燕之司正也此礼久不行而其文具仪礼然仪礼古文难读虽昌黎韩子且苦之今即与诸生言或弗解故复刻此使就此习之而后求之仪礼则其文辞绪理可寻也
　　夫器一弗备则无以即事惟乐放失乆矣其器莫之有能备也今但以笙比人声而以鼓磬节之【序器】
　　夫事以明贤故遴而后莅故宾主必孚司马以下必能其事虽役必当其才徳焉【序事】
　　夫射之节于乐也天子以驺虞诸侯以貍首大夫以采苹士以采蘩采苹采蘩示敬也敬则可以修诸其身而施于天下矣【乐谱】
　　右射仪予视学汉中至金州集汉隂平利紫阳四学师生将行射焉问其礼不知也乃使学官草具其仪予稍稍为说其文辞义意略去恢复辑其节理实近可行者为之先属范推官绅肄于东城之圃而予与吕宪使克中往观焉宪使曰予在汉中盖修其器矣未究其礼也谓绅曰其悉布兹何景明曰语曰礼失而求之野古礼亡不可见者何可胜道哉然乡射之礼学校尚或习之予由鄠郿抵凤汉攷之于学既已无闻而有司并其器亡之往往督使旋修举行之斑白之老有相与环堵骇视者矣嗟夫古人揖坐旋辟之容与夫修于其乡而一日不可缺者至使人以为旷世闻见之事风俗于古岂不邈哉【射仪】
　　夫爵齿徳三者通乎天下者也乡饮尚齿也饮毕而射察其徳也夫然后可以爵之于朝是故古者以射择士三射之节其于命辞见乎始射而命曰毋射获毋猎获知始射而获也再射而命曰不贯不释知再射而释也三射而命曰不鼓不释知三射而鼓也
　　始射获而不释试也惧弗审也再射而释则审矣三射而鼔而礼乐备矣
　　始射不及宾者不敢役宾也不饮者不释则不饮也耦射先宾不敢齿賔于耦也众賔不先宾在宾位则不敢逾大宾也故非主则不敢与宾耦
　　胜者张弓不胜者弛弓胜者立不胜者饮夫何言哉贤不肖喻矣
　　夫物惟时事惟宜先后不逾详略有渐其惟射乎是故髙而无用美而无当欲速而求成圣人弗为也
　　弓矢敌器也圣人以揖让用之天下复有可争者乎夫射也者禁肆制躁履序蹈和一众心贯万事者也以此于天下也故治理而生遂
　　子曰君子无所争必也射乎揖让而升下而饮其争也君子是故君子之于射也弗争则其求诸已也弗力夫君子仁人之用心也亦观诸射之道焉已矣子曰射有似乎君子失诸正鹄反求诸其身孟子曰仁者如射射者正已而后发发而不中不怨胜已者反求诸已而已矣【射义】

　　大复集巻三十四
　　钦定四库全书
　　大复集巻三十五　　　　明　何景明　撰序十四篇
　　送郡守孙公考绩诗序
　　予得告还处野中别业不能应州闾交际赵元泽氏者予所好者也来造予且将诸卿大夫之命曰吾守孙公将奏功于天子天子且将有显陟也吾州不复得迓公驾矣众咸荣其行而不忍其去我也见之歌诗焉子幸居家不得无辞以为颂首予以寡于文且病固辞元泽曰诸大夫之命也敢固请于子予辞不得命乃言曰夫考绩之法次其殿最而为之黜陟者也天子执之以待天下之吏者也今之例获考者即为良而多陟之而凡吏兹土者亦率以获考为良而荣之然以是而知其政信其为良者吾独于守令焉而他有职者弗可也葢守令职丛于他官而获考为难守位虽尊于令而亲民与令同令之事又摄焉则守尤所难也守之上有府有司有监察其下则县也府曰某州有缺事也未可考也守受令惟谨府可矣司曰某州有缺事也未可考也守受令惟谨司可矣请之监察监察曰某州有缺事也未可考也守受令惟谨州既靡有缺事守曰吾庶可以考矣又察之县曰某县之事缺未可考也县无缺事而后可考于是观之吾守之获考也可不谓之难乎其政之善而为良也可弗信乎今诸大夫出告人曰吾守政则善是为良守也人曰子私子之守也未敢信今诸大夫告人曰吾守之欲考绩也府考之曰罔有缺事司可之曰罔有缺事司请于监察监察曰是未有缺事可之又察之县曰县之未有缺事守之能事事也则人必曰是岂非政之善而能之也岂非良守而能之也余曷敢不信子之守也夫如是则吾守之贤不待诗歌而知之也而复以去我为不忍者又非也吾守去兹而有显陟则其位又有大于守者矣守一州也其惠狭陟而大于守焉又岂一州之惠而已也虽然诗歌之作无加于吾守而吾士民之懐也不可缺也敢以兹言首之诗凡若干篇
　　赠清溪子序
　　清溪子甞游吾郡题诗山寺中去时予幼也既长予游寺中尚见其诗今年予得告屛处郭西之别业所罕有接识吾郷有赵元泽者长者也故常与语也他日偕客来予谓客谁也元泽曰是清溪子也予业已识之葢二十年而再至也清溪子亦长者又能为歌诗善鼔琴性好逺游凡游江汉洞庭百粤之间者将三十嵗也予亦好游尝游燕赵游秦楚滇蜀然悉以宦故游也弗肆吾志与子语游尚勃勃也吾郡先达髙鐡溪者尝仕司马部迁楚徼又仕江南仕蜀川亦好游者也时谢宦隐于鄊无与语逰者乃数与清溪子语懽甚也于是予与鐡溪更相延致月余日与歌吟防琴至夜分有不怠也夫人之晤合离散有谓偶然者清溪子始游吾郡予固稚子而鐡溪方宦游也二十年而再至再至而相与甚得岂偶者也清溪子归归而嵗一至焉则与吾二人语游尚有期也时与清溪子善者皆作诗为别元泽洎马君卿者尤数徃来者也诗并附巻巻首题画皆鐡溪作者也清溪子名昻字子髙出东阳沈氏鐡溪名鉴字克明元泽名惠君卿名録白坡何景明志
　　赠萧文彧号古峰序
　　萧文彧先生与予父兄游者数十载与余游者六七年博雅志慤凡世之诘侮众方閧然文彧独漠然不知也余益爱焉语多合意尝谓曰君其澄之不清挠之不浊者乎余第进士猥来见访至再乃征余言请为别号余知文彧者将安辞遂号曰古峰呜呼凿破混沌一泒世道万伪日滋吾尝髙卧北窻之风想无懐葛天之民慨身世之既逺也及道西华玉井览其峰髙寒竦人由是又南望匡庐五老巢入空防气含鸿蒙雪落太古乃登罗浮七十二峰于飞云之上别来甞梦想斯境梯石磴披苍翠浩歌烟霞深处与华胥氏徃来不知有人间也则文彧之古峰亦此类也耶然文彧世族西江汉唐声华今益显家地之古矣摽支野鹿貌之古矣太羮酒文之古矣余所谓澄之不清挠之不浊其心之古然则文彧之古峰将凌太虚入广漠而求之无何有之郷奚俟吾言
　　赠左先生序
　　左君以大理寺副擢山西按察司佥事时师君亦以刑部员外郎擢江西按察司佥事二君者同乡也其擢也鄊人及其同官者咸宠之或曰二君之用也以法家也语曰处山善樵处河善渔二君之于法也左君善平师君善鞠或曰匪独二君者然也今之用官也皆然也今天下二司布政则以钱谷之吏为之而按察则选于习文之家何景明曰不然也在选才尔若论其家何官也茍执事之不察吾惧其责名而亡实拘器而遗用也舟之于水车之于陆不相通也然造舟车者弗能舍木也是故察之舟而橹檝樯柁者曷一非木也故木良可以为舟车矣夫器完而神注则立周而用精故耳之职曰听善听为聪目之职曰视善视为明然聪明者非耳目也皆神之为也故君子全其神而用之可以通天下之事矣夫左君善平师君善鞠是二君之职也广之其才曷徃弗善也二君履夷歴艰备甞通塞是天之多其才也出为臬为藩入为台为省为将为相咸由此矣
　　赠赵君士器序
　　余官于京十五年其阅郷之仕郡县者数十人或起或沮或全或壊始也不知其着而其微居可知矣谚曰地知稼小知大夫基事者莫如志鼔动者莫如气风也荡于天雷也奋于地山石至固也松柏干之而出气则使然也孰能遏之哉大抵吏之沮而壊者咸不知职而顾于官不惮已而忌于人不知职不惮已则虑不一而志涣顾官而忌人则多畏而气不伸故内有得失利害以变其心外有威福毁誉以折其势势折于外而心变于内则业不精而行罔功惟知职而惮已则职为重官为轻已为内人为外是故务约而心暇事成而身不失夫枭翔于屋鸡伏其雏吏之命职也为事者殉事为民者殉民古之吏也今也隳其职以崇位以民冐害而覆其身夫志气者不可以无辅也是故必才以济之识以明之徳以经之义以纪之故刚不暴而勇不乱四者志气之辅也赵君士器通判保定府有治绩治上考功部绩第一士器治辛酉举河南省其同年选而为郡县者十数人或沮或败士器官独成且起矣士器之治也刚而易勇而能逊辨达而不避其所由于志气者逺大矣
　　赠许汝登序
　　许汝登先生为进士初令乐陵大盗之起也山东吏不守将威于鬭或奔乐陵完令有禽伐大盗逺之功名勃如也乃陟乐陵令为兵备佥事兵备三年赴考功部奏上考予尝问兵备何以能禽守也曰有技乎曰弗能弯弓曰有力乎曰弗能跃马予叹曰是知兵计矣是以能禽守也兵备复任乡之士大夫曰兵备奏上考甚宠请子之言加兵备也景明闻之负有为之具者笃不求之志夫能求之士匪能为者矣语曰富贾坐室贫贾游市夫玉必生于无人之山珠必产于九仞之渊然而为重器而至国中者非珠玊之能求于人也西子不窥户而布币盈门求之者众也碔砆自悬鱼目屡造丑女多媒天下有为之具四艺着曰才行着曰徳劳着曰功声着曰名是故守用所以为急也蓄得所以为重也慎伐所以为嘉也保誉所以为望也夫任使爵位所以加于才徳功名者也求而得不求而失势之所必有也是故利害形而心移夫才胜使徳胜任功胜爵名胜位必不求者也贱也而人贵之辱也而人荣之使胜才任胜徳爵胜功位胜名必求之者也贵也而人贱之荣也而人辱之夫不耻干而羞役者众人宜之才徳功名之士可以需人之求而非可以求人者也兵备天下才徳功名之士也予弗患夫求之者之不至也
　　赠南雄判俞君序
　　俞君公济判广东南雄府陈大理曰君起于贡为佐郡乆负而深蕴厥施必大请予言赠焉余甞闻刘大司马之为广东伯也顺徳令呉献臣伯常引与坐论谪吏邹汝愚伯上客之伯也善下下矣而令也谪吏也安其礼有与任之有见列之夫先王之时惧天下之塞情而隐贤恒彻其所蔽限者故崇髙则略之富贵则损之使人人抒其意而尽其才是故先王之时吏也直其道不辱其身忠其职不卑其位维名与资今之所为蔽限者也名也标声资也阶势崇虚而实或不征升庸而超俊或格是故声日张而势日悬公卿废礼士之文牧守靡察民之实是以官屈而吏以调困以此一下上而通天下是以难也夫受揖则立受跪则坐吏之自处也重其身以求而求勿浚也修其事以见而见勿皎也执己卑来陵也居太柔取借也是故必髙其节而逊出直其志而平施古者学之有术守之有力行之有方皆先守乎已者也夫定取舍也以制得失定好恶也以制毁誉定是非也以制从违定行止也以制进退是故上交不謟而下交不渎故名也者弗能荣辱而资也者弗能崇卑也传曰君子非其人不交故不知其人考其师友焉俞君师章司成而友大理其所从有渊源矣
　　赠胡君宗器序
　　余党士胡君宗器性爽而敦勤而濶度详谨而无隐情辛酉举于乡今年选保定府通判不治府主理边之刍粮次于懐来七仓属焉我国家之储北边是重故以部司专纪而五判分受其约兼督之者有守有抚有按有监司给纳之者有权门有贵家有戚里有世族有豪商有富贾听役之者有仓吏有场吏有吏胥有兵有车人有揽户有管库之厮器有衡有量有石文有委狱有受讼判也亦难矣临者取者伺者干者赴而白者来之沓沓畏之惴惴沾然縁然错错然若风雨之至也云雾之交也矛防之冲也机括之发也若川委而畴布也于是乎无备无宰无识无筹无政莫之应而立也夫众令而泛从则遗众势而流恱则委众葢而闇受则罔众数而烦覆则众辞而滞理则丛是故共者承众令也刚者折众势也察者彻众葢也约者举众数也通者肆众辞也夫致虑而图全者患之防也任而弗却视者事之隙也夫瓜繁必摘鹄张必射举火者冦遁测井者投石道河求通也疾掘则壅故共而曲意则极之者至矣刚而树标则摧之者至矣察而示明则掩之者至矣约而疏中则实之者至矣通而速成则塞之者至矣夫水之源洁也可以浮众舟而不沈可以灭炎燎可以鉴可以一分可以决重隄之障而转千仞之石故莅官之要则莫要亷以修其身也亷以修其身则心静则气直则视烛则计精则才达
　　赠向先生序
　　夷陵向子粹行敦质好学而秉礼河南何子珍其人焉向子为地官郎善于其职迁守庐郡行也谓何子曰予欲子言之也何子曰唯唯予见子之履礼也礼也者理之叙也其道也卑非知崇则莫达夫物钜旷者弗以细扁遗浅求而浚通明罔以幽隔故曰优优大哉礼仪三百威仪三千五帝三王践其理而示其事仲尼识其事而示其理事实而易理虚而有形者方也神者无不在也形神弗二故微着一故曰君子之道造端乎夫妇故曰礼始诸饮食夫君子之为人上也使其吏程而民矩也贵承也而弗以屈节承也贵亲也而弗以囘徳亲也直内而顺于外敬立而行其恭夫然后上下则也故曰君子揖私朝煇如也登车则有光矣君子之治也设其纲纪而有其目与民守之诰朝在门夕于野功不可以躐取也分不可以逾得也故曰尝逺食必顺近食夫贱市者为售也故君子下也而人髙之非求髙而下也虚也而人实之非求实而虚也有功也而人徳之非以功求徳也是故君子之修也尽诸躬而已设地而悬望焉君子耻之故曰徒坐不尽席尺夫才盛者亢其志名髙者危其身享厚者盈其量是故君子才也思抑名也思藏享也思约故曰君子之受爵也一爵而洒然二爵而言言斯礼已三爵而油油以退夫仁生之义杀之礼辨之智藏之故春生秋杀夏辨冬藏天之四时也四时之道具而安其序故嵗弗变而日新是故虑善惟动也动惟其时也美而无当弗足美也故曰玉磬必击大琴必张嘉肴必食夫防者时之会事之发也制其防发其事会其时则莫若断孟贲之力罢于累试由基之巧废于百发弗断其防也故曰日中乃暴操刀则割是故礼也者通于昼夜贯于天地格于人鬼者也是以君子贵履礼也向子于是再拜曰敢不承子之言何子复拜曰子之命也敢不告
　　赠杨静之南归序
　　静之先生学于乡贡于国卒业于监歴事于台乃铨于选部而归省以需政焉归之日友人集送之叹曰嗟乎予今也始见天下事矣昔之人曰不出户知天下此为说也已使余于乡也弗于国于监也弗于台则于天下也何以见之哉今也余始见天下事矣向之言不可行者未必不可也其可行者未必可也情有所难径而势有所难格意有所难通而理有所难会耳与目异也身与心方也故曰民与士不同论匹夫诸侯不相谋此诚然也何子闻之曰静之其有得乎夫天下有巨有细有常有变有常常有变变有巨巨有细细有巨而细有细而巨有常而变有变而常故凿一户者昧四方之逺专一节者失三时之利帆海者不知山驾陆者不知水饮冰而寒者不知向火之焦天下之事其藏也一其见也不一其趋也一其散也不一其见也散也不一也故君子多其见闻焉广其思虑焉悉其履蹈焉其藏也趋也一也故君子约其见闻焉精其思虑焉矩其蹈履焉理贞也事情也贞者正其体情者防于动也体非正不立防非动不行是故学而不业者尚本也贡而歴事者达用也教以成士政以资官厚其身而周其知夫然后可以见天下而无行不之矣静之其有得乎
　　送孙处州序
　　郡守孙先生懋仁以吏部例举为处州府同知其视郡凡有三年也申人宜之而难其去我相与送之上其长老荐绅又言是迁乃郡吏者恒格不超歴有赫非所以尊异良吏劳勤劝善也咸噫惜不能夷其意景明奉爵进曰维斯迁也乃吾所为先生庆者诸长老荐绅顾弗覩也自吾长凡吾郡之守更者防矣不三考不得辄徙因仍玩乆与民吏耳目相厌刺刺不能其繁逮其徙去固已奄然倦矣先生在郡始为三嵗部始为一考其政轨民尚有不尽究习犹鼓作莫敢缓恱而志气展布方堂堂向殷富即起而置之钜地登之州邑之上视他昔守者不可以谓无尊异也然先生伟男子也吾甞见为吏者矣慎者多畏不能有所震烈寛者多留不能有所辨达是曷用寛慎也先生处吾郡与武卫肩立彬比势干沮冲折而卒能行其威事之絮旁罗不为曲虑不为周防以才任之而莫为所变乱以失其措执是以行亦无少遇挫衂以至于今徙官噫是则伟男子也伟男子被是迁故长老荐绅噫惜弗以为尊异也然吾闻适千里者百里一息适万里者千里一息不亟进则所至者逺也鹏之将图南也必直上九万里则风在下而南图易矣府之同知视州之守位则为髙事则为简高则足以尊其身简则足以节其力先生逺造斯乃有地也于是长老荐绅曰如子之言可以慰矣送行当有言其缉是语书之
　　送萧文彧分教临川序
　　制士贡入者愿禄仕则以学职请礼部彚试而去取之乃复试于天官去取加详焉然后进之于大廷而天子躬临试之取其堪任者下之选部葢获名于礼部试者十之六七焉获名于天官试者十之四五焉获名于大廷试者十之二三焉予乡萧君文彧愿就兹请厯三试俱获名优列于是领临川训导扺行乡之好于君者咸致仪为庆张祖为饯征予以言赠予于君又厚虽不征予言固将有所告焉夫君之是请古所谓辞尊居卑者也然师儒之义大矣非关柝之司可同也故试之屡而选之重且难如此独悲今之任是者不知所以尽职举其重且难者而自轻忽之甚者昕鼓坐堂上呼唤生揖弗来者弗诘也夕鼓反室与诸生饮酒虞然弗忌也诸生腆物来者礼之弗来者怒之业之惰勤弗察也监司视学者至入其室寥然不闻弦诵阅其士骜然揖让不就列考其程课漫不即叙诛其弛职则自谓曰吾官卑吾齿迈茍升斗私吾妻孥尔安所为哉否则又曰吾尽职士弗率教也咸若时天下之学职废矣夫教人者视其所自敎古之所谓师儒曰以贤得民也曰以道得民也古之所谓敎曰考其行也问其业也是故古之人贤着矣乃考行道立矣乃问业行则进其良纠其有弗良者已矣业则简其修董其有弗修者已矣故自敎者二曰贤曰道敎人者二曰行曰业贤曰着道曰立行曰良业曰修尽是四者其敎明矣君夙有闻于乡博学明仪其量渊然其行敦然其堪是任无疑也且其业于庠也乆歴于师也众凡所以自敎及所以敎人者固习见而熟闻者矣后有称敎明于临川者必君之功也
　　寿阎定峰兵宪序
　　定峰先生以十月十七日为初度之辰诸生既请予诗寿之复各为诗以送遂成巻焉诸生又请曰必序其诗而巻斯成矣何子曰诸生何以寿先生也王锡进曰吾闻之寿祈诸天者不若征之人也夫人之可征者莫若功与徳与言巳耳今先生西冦之平是有军旅之功也书院之建是有惠士之徳也而文词诲训是有彛言也征之人以为寿者曷以易兹也是则先生之寿者乎何子曰然夫功则利博也徳则被深也言而文则行逺也夫博则天厚之矣深则天大之矣逺则天乆之矣故谓之寿诸子曰子之言广锡意矣可以寿先生矣可以序寿先生之诗矣
　　赠李仲良耆老序
　　凡郡县乡有老设之为一乡所平者也皆以长厚有识达者为之其任在于责科僝事敦薄和争道训谨率而已今嵗弗熟自汝以南数百里草尽死中民以下为食所窘起而窃掠昔之宿冦钜盗相与乗发助匿炽弗可已民大动扰于是藩司下令州县乡各置一老使任捕诘虽非典例亦便宜所可举者也时予乡以李仲良举是役其厚仲良者呉抑之氏彭寛夫氏为仲良见予曰仲良举是役吾乡所赖以弗扰者众皆为贺而愿子有以告之也予闻仲良乡之矫矫弗且为惴敛能与人任事乡人素所为豪杰者也其为是役吾弗患仲良弗能也虑仲良弗慎耳攘盗本以安辑良者也茍弗慎则弗能不妄有逮也有妄逮是犹治滥而加之水救燎而附以薪其为害倍矣鹰隼韬而养之利其能搏野鸟也茍搏于家使鸡犬弗得宁则必去之宁失野鸟弗及鸡犬也是故仲良弗可以弗慎焉能慎则能弭害能弭害则天必赏以福是故仲良不可以不慎焉于是抑之寛夫曰斯言固仲良之所明者也书之俾仲良弗忘















　　大复集巻三十五
　　钦定四库全书
　　大复集巻三十六　　　　明　何景明　撰碑文墓志共十八篇
　　张公去思碑
　　吾州守张公以彰徳府推官莅吾州迁南京户部员外郎适治甲子为吾州凡七年既去州之大夫士越考翼驰状于京谓余曰公政吾州徳我民我民徳之子州人且公所举其知公为我民文其实碑之余闻公初第丁未进士来推彰徳彰徳达上下州之之京师者必之焉公所以为彰徳州人固已识之徃来间迨迁守吾州州之人咸庆曰此其推彰徳者也始抵任鸣鼓据公座列群吏胥其下两翼诘土之情之俗皆莫对且欲徐伺其所为公顷屈指曰某也富某也穷曰某良曰某曲且伪曰某里某地阔狭瘠饶髙卑如何嫁丧货农及所尚敦薄如何悉中左右顾且汗莫知所出神之临民温然有余度人多易近有讼者不欲速成狱乆能自解不问其成案惟详惟明故境内讼不他求伸民或中其恶不即以色姑徐治之大要务与民休息不轻震动击搏初人以为常不甚快然卒以相安殊无多事隂受其益民知为生桑桞皆林羊牛鸡狗猪靡不腓以孳故赋多先期纳者工役未甞仆仆举其不获已者时孔子庙乆不葺栋桷缺丹白防以陊公完之庑置像旧无者州东山曰义阳昔申伯地世没于卫官公于御史沁水李公白之遂筑书院于山之阳路桥陂池仓府署邮城隍郡治祠入祀典者每一新民不曰费暇引学官诸生讲学考业然亦不数数诸生益习不怠州徃年科无两举十人者两举而十人惟公之力处人上下各有礼故无怨至于小夫亦多感焉由此观之公之政所谓平易者也所居虽不大异其去能使人有余思原公以明经取第复以经术润饰吏事且熟文法加之平易所以克令厥后凡刻削抉剔炫知矜能伪自増显者视公不足取焉公名拱字朝仪蜀之内江人履歴不尽纪纪其大者耳示不忘也而州人忠厚之道存焉以是坚不可让为之辞曰天子勅牧光播厥修辅植敦朴颠踬蠈蟊民庸是优持威倚法刻志爬摉良者不阐益佑其偷惟民之羞公迈厥迹匪刚以柔令终如始民罔违尤南山之石苍苍寒秋世公之休
　　王母何氏墓碑
　　王氏母姓何氏罗山人何原女也为王翁伯全妻王翁父曰王纪为耒阳县丞良慎无易行耒阳公为其子求配乃得何氏也何氏甞从王翁侍耒阳公游宦其奉舅姑君子无不有善道也性温静不见厉容仆婢未甞有被叱诃者生子四人长鼎娶张氏次鼐娶夏氏又次鼒娶孙氏又次威娶张氏女五人长适许伯原次吕禄次子兄举人何景旸次王凤翔次刘森凡为孙男女二十一人外孙男女八人生某年月日卒某年月日寿七十六何子曰王氏母当王翁举乡耆时尝入城予时少也甞见焉其乡人族氏卑幼者来见王氏母未甞不与饮食也然必躬持与之又躬视之惟恐其不饮食之也其慈爱人如此宜其子孙众多且获寿也王氏母卒之日其乡人族氏无不哭者予兄以王翁命求碑树于墓予故得略叙其实且为哀辞曰呜呼允哉坤之徳厚而康兮用蕃其后裕且长兮曷其不淹遂返厥常兮朝日惨恻颷风厉兮闺堂阒寥发帷葢兮脩涂委蛇超素骥兮悠悠天逵鸾皇逝兮惟月有良兮肆辰又吉驾彼柏輀兮载此杉椁前建文兮乃造室室造兮宁厥域有石穹穹兮缵尔徳允哉万嗣昭女则
　　明故大中大夫资治少尹福建都转运盐使司运使李公墓志铭
　　正徳十年三月三日致仕大中大夫资治少尹运使李公卒子汝佐以使于京赴其友人何景明景明哭于庭读汝佐书曰先公尝言求子生志今死也已矣惟子图之呜呼余忍志铭公耶虽然公知我于孺子知公宜莫能若我者予忍弗志铭公邪志曰公讳纪字朝振潞州人也中成化乙酉山西省试授故城知县迁锦衣卫经歴临洮府知府累迁至福建运使曽大父本大父日初皆长者不仕父贵赠锦衣卫经歴母宋氏赠孺人公魁岸甚庄望之若神徤辩说声如鼓钟人咸尊惮敬听之少好读书苦刻父母虑而禁之莫从也自言曰茍弗欲事徃古天下焉已矣茍欲事焉弗读书无能为也又善无遗忘一目过者老尚能口诵也以故稽古言当世皆秩秩有理叙可施弗直为虚诙已也始至故城县俗昏议财多财为礼少财为耻贫家男女或壮老无以匹也公至尽召诸里耆曰夫昏也尔卖尔女邪俾尔女有家邪即卖女有大贾无用议二姓礼若俾女有家而俾多出财贫空女何以能家也即人家终窘无财尔能俾尔女终无家邪自今昏有议财者有法法弗贷于是县中贫而匹者千人县故有官地占于豪官莫能夺公按文责地豪畏即出之还官乃嵗以地出给贫民缓其征是时河间郡县最称故城县治乃擢故城令为锦衣卫经歴六年擢临洮府知府临洮杂畨夷桀难治公曰不操法示毒人无以逺恶也乃治其豪侮法慢令者治益尚严明吏民人人无不惴栗无敢冒文者其后人人乃得自缓不至蹈害郡则大治守日与寮寀张宴防坐花行酒吹笙竽时与卫官拥旌旄伐金鼓出城行射较猎然人人亦喜观曰太守甚乐孔武弗扰也洮水将壊城汹汹不可渡守登城指某山石可堤某山木可梁乃筑石堤水水去城三里伐木为八舟梁之在郡刚方自持不能恭事上官上官多畏害之都御史有亲故过府贩绵葛求守令于民为倍利焉守曰此何以令民也吾为民守终不能为都御史亲故贩而重利渔民将执之其人惧而遁譛于都御史都御史弹守降为长芦运司同知或劝公曰运司财利府也人无有望身名陟者公又贫独不计子女邪公弗听益峻自洁尝赴京诸大商贾人张具于路遮马畱食公防马超过之叱曰吾食汝邪于是御史嘉之上其名曰居可贪弗汚者今见有李同知尔公尝曰宁死不折宁贫不贪观此公之言施矣然公为举人时已能却金不为人干请葢其方亷志性不移如此由长芦擢福建运使一年乞致仕归曰吾何以弗已耶世之见用者予知之矣不富势率通滑尔方者贬亷者塞吾无用矣吾何以弗已邪别号黙庵晩又号漳东主人归而筑室读书扁曰怡老云窝好吟咏着有黙庵集既疾会其亲族子弟曰吾年止今日吾平生俭人以为啬吾无人以为有夫谁知予者遂出箧笥开使共视之惟圗书衣帻而已公生正统辛酉七月二十三日寿七十有五配原氏封孺人先卒继毛氏亦先卒继赵氏男子五人长汝佐郡学生次汝佑仪賔次汝仕汝价汝儒女子一人菊姬皆毛氏出孙男子一时可孙女四卜以是年四月四日南石曹之原初景明从先君为驿丞时公使与汝佐同学朝夕惠敎即父师矣甞谓毛夫人曰汝视景明毋可以异汝佐然毛夫人视景明不啻不异汝佐也及先君致仕贫甚公馈之车马其归也集卫官送之郊亭扬爵酌先君曰吾老友酌景明曰吾小友夫予侍公三年也凡公所鉴识望励予者皆徳义风慕无穷之事岂有世俗庸浅之见者哉其所自负与又甚宏逺深厚予以为有将相器业而卒抑郁不究其用何哉岂古所谓贤人困厄亷士无名者邪予识公之言行甚众不悉志志其大章章者铭曰嗟嗟栋梁直木众莽玉瓉珪不遇大享委佩长裾嗟嗟泥涂厥施未光积则有余有余之积其施厥嗣乎
　　徐太母潘氏墓志铭
　　徐太母潘氏卒其元孙汉当承制以刑部郎中张君状来求铭按状潘氏处士潘宗女徐公杰配也徐公先配李氏李氏生士方士方生汉继配潘氏生士正士正生淮及潭潘年四十而丧徐公遗其赀钜万尽以任士方士正二子二子乃商呉越间遂益饶厚其家二子又丧矣乃复以赀任淮而使汉潭读书为学生淮亦累赀钜万为大居第京里汉潭皆能学问也居家甚勤俭无袭衣兼食然施族仁下不有所害初潘适徐氏士方弱也恩之逾于士正士正卒其二子淮潭弱也母谓士方曰尔子尔弟之子士方子二子也逾其子汉夫潘氏有大功徳于徐氏三世其不谓之贤母妇哉生正统乙丑七月十六日卒正徳乙亥九月四日享年七十一女一适梅镗锦衣百户孙女三曽孙男二汉卜以是年十月二日城南七里铺祖茔与其先大父大母并藏焉铭曰嗟嗟一妇未亡三世以享徐氏之庙百祀尔享
　　樊懋昭墓志铭
　　樊懋昭讳亮信阳在城乡人五世祖林洪武初自徐州从军徐丞相麾下文皇时随征克大宁歴郑村埧白沟河攻围济南又歴夹河小河大战有功陞正千户死于阵其家因徙南京林传玉玉传清清扈从幸北京遂又家于北京正统初以林功大死事故陞清为金吾右卫指挥同知锡之诰清传子恺战西直门死诏陞其后为都指挥同知给恤其家子恕在襁褓夭弗嗣而懋昭父刚当嗣刚时在南京性戆赴廕未就而归乃从其外翁家信阳樊氏由此失其官刚生二男子长曰明次即懋昭父母爱长子不甚爱懋昭朝夕笞詈懋昭曰父母非爱兄不爱我也为兄贫尔愈亲爱无怨懋昭少好贾贾不欺人买绵于湖广李氏至馆阅数有羡乃宻如李氏问绵数李不知也懋昭即还其羡游郑阳家人来言河滥溺人即惶问父母人曰无害即大喜忘问其余馆人旁闻之太息曰此人孝子也知有父母已矣懋昭行贾二十年饶积尝买牛家缪与溢三金牛家恐其知而取也设酒跪曰昨者阅直实溢三金吾贫可遗其一还其二懋昭笑曰吾知尔贫故溢与尔甯兵备至信阳先问首恶诛死次问首善以为乡长乡亦强懋昭懋昭不欲为然莫能脱为乡长民富者持千钱贫者持百钱宻遗之求免役懋昭怒骂弃之地已乃竟役富者而贫者缓焉官有取甞争之数日必抑其半弗得则拂衣起直出不顾官亦知其直不重让也然竟怏怏弗平致疾不起矣生天顺己夘十二月十二日卒正徳癸酉十二月二十一日年五十五嵗配计氏生子曰鹏为郡学生好读书慕古昔从予学甚解懋昭为人笃塞不识字然善算丝毫不爽又能记不忘先人梅溪公甞言懋昭父母始来信阳艰窘其兄好酒不事生懋昭弱也即粥菜行市供其亲长即贾贾遂矣即农乃今敎其子儒矣岂可不谓自立善变化者哉传言公侯之后必复其始樊氏之失官越三世而始儒鹏曰亡父积善不能大寿而子孙孤弱非先生志铭蔑没朽矣嗟乎逺大懋昭者在鹏也夫铭曰孰达弗以厄孰起弗以仆尔反尔弃本旋复尔族
　　明处士钱公墓志铭
　　处士钱公卒遗令其子庆暨中书舍人禄还南京新亭乡祖茔禄奉柩将行乃以公友人郑君洪状来乞铭予与禄同供事制勑不得辞按状公讳进字景升姓钱氏别号菊庵上世苏州府呉县人洪武初徙南京着籍上元县祖永扈从文皇帝北上授工部营缮所所正遂着籍大兴县父玉母唐氏有子五人而公长公少机敏恂质身若弗胜衣好读书日诵数千言攻书法始授学呉太常既乃精思摹索晋唐诸名帖甞曰法者迹也巧者所以神妙也吾将心致其巧终不至泥古法迹故其书成一家而士大夫珍之天顺间有荐之朝者不报公乃叹曰吾读书思进取行志今人以一艺荐而又不获达此殆天也吾何愿焉乃深自铲晦终身不仕矣家贫力贸易事其父母父母所欲有为极办之无不称指意友爱其弟达达举进士为青州府推官早卒公为经营其室家无弗周至公性好施与宗族不能举火者皆待于公冬月见无衣者辄衣之尝自合秘方膏药以施病者出城见枯骨蔽野心怆焉购地瘗之今上上两宫徽号推恩耆老公以年八十诏给赐冠带米肉绢绵公度量夷坦无崖岸与闾中高年结寿会歌酒尽日儿童妇女见者辄称曰钱翁钱翁云公服勤俭起家尝训子孙曰吾见古人以艰苦立门户而子孙或以奓纵荡之嗟乎嗟乎汝等戒哉又自言曰行徳者身安之为善者心乐之今行一徳为一善而务章取复是贾贩事尔夫古人恒隂施于防防人不知而已无所求故谓之安乐公生于宣徳二年庚戌正月初九日卒正徳十一年丙子五月十一日享年八十有七歳配崔孺人有内政先公十七年卒子三人长庆前习字中书侍仁智殿次寿输粟授散官次即禄女一适陈纲孙男三人曰登译字官曰泰曰承泽孙女三人俱幼郑君曰钱公可谓善不近名而徳不求福然名与福钱公有之矣予始知天下有不必求而莫能舍者也铭曰施之防防获于昭昭匪尔之求实由尔招祖邱南乡尔于逍遥
　　刘孺人亷氏墓志铭
　　孺人亷氏洛川刘判润之配也以正徳十一年四月初十日卒距其生正统十二年十月十一日享年六十九嵗有子三人珙玹琦有女四人适二靳氏薛氏王氏又有孙男子五人孙女子八人琦为行人于京师将赴丧深戚抵状拜予曰母亡不孝蔑以见矣生有阈内之行一二乞列诸铭石状云孺人父亷公景浩刘公同里人也内治严洁孺人为少女又慧絶持女训故亷公甚爱之年十九徃适刘公性方畏而孺人温惠左右相如宾敬至白首室无迕言刘公初业太学母太夫人在家老而诸子皆弱又嵗大饥孺人乃尽脱珥簮衣服易粟周旋窘竭使太夫人不失甘防而家人咸无饥色太夫人病嵗余孺人日夜奉起居尝药太夫人乃抚手叹曰我孝妇我孝妇刘公仕凡三徙京卫经歴而孺人有锡矣至刘公徙判易州孺人劝之曰仕宦老当思还乡土尔乆在外非止计也刘公乃即解官归归无防何而孺人卒孺人义训其子琦幼嬉孺人诫曰汝兄学不成而汝复优游老妇何望也琦遂厉学举进士嗟乎孺人于刘氏者可谓大贤妇母矣乃铭曰孰曰家兴靡颠有室孰曰夫贞靡先女吉瞻彼洛野其域有马树其坟槚以材大厦
　　王孺人墓志铭
　　志曰地道岂不厚哉髙山之下必有重渊孺人者武昌通判马公瑀之配御史録母也父王公献世为信阳卫人孺人温厚淑则性至孝幼亡其母哭之累日弗食长归马氏为叙理其家外内弗贰家至匮缺其具食翁姑未尝弗防马公缉学取仕孺人实佐之训诸子必经于义而无间其慈里人咸称孺人大贤云始王氏诸昆弟富豪里中居有楼台出入骑马衣文绮甚耀也王公则好书诗工于赋咏行义敦质而常慷慨论事甚爱孺人慧敎之书故孺人通孝经论语大义孺人之来嫔也昆弟为治装使人张牀幕导之鼓乐如俗仪王公大笑曰此何以为也且装者充女室家陈尔非为衢观也乃屛鼓乐尽弛其张具载之于车使人推挽之造壻门以故崇俭贬饰孺人式焉孺人生天顺乙亥六月四日正徳丙子七月六日卒享年六十二子三人长御史次锦次链皆郡学生女三人长适刘旸次适学生呉尚智次适学生辛昊御史使于外闻孺人丧乃复使于京将奔于城北七里冈祖茔泣告予曰子吾母里人闻吾母矣幸志铭之余抆涕曰嗟乎昔先君子之在里也有诗友会而王公宗之葢时时道王公之风焉余之闻孺人也有本哉有本哉铭曰北城之域冈蜿蜒上有白日下黄泉刻铭于石昭后先
　　明故夔州府知府鐡溪先生髙公墓志铭
　　鐡溪先生髙公卒余道赴关西过家哭其丧余抵大梁之夕也梦一星揺动陨地其光上发厥明有报公疾甚者及余至公葢亡一日矣公遗令其子迁曰必何子铭我而可迁跽而泣曰可是惟尔子之志于是迁乃状公事实来求余铭按公上世山东人始祖济南万户万户生成徙居河南太康县成生智官建文时为副千户永乐间谪戍信阳遂世居信阳矣智有孙曰琼景泰庚午举人为祁州司训司训有男子二人长铎次即公司训卒于官公才二嵗母李氏携之归年十一时与群儿戏钓于学宫池水上曰我钓鼇亦如此尔指挥刘宗异之举于提学陈公选收儒学弟子员中成化甲午乡试戊戌举进士授武选主事崇王请置守备汝宁马大司马以信阳已置守备而汝宁重置难之集司属议公进曰是不难移信阳守备置汝宁俾兼视信阳则事摄而官可不重置大司马喜曰主事议便于是常引与计事称之曰我益友也公仕宦既闻时有所愤切乃言事忤内贵人内注其名屛上卒以他事逮之调镇逺府通判在镇逺为钱都御史所重谘以边务洞夷有相仇者使通判辑之不服通判乃夜徙居他山空设其供帐故所迟明徃卧榻已碎通判则从容束带出帐前议和事夷觇而神之尽服治改元移山东青州府明年迁镇江府同知同知尝委事江南诸郡著绩自镇江迁夔州府知府知府一年致仕归与乡人游防觞咏自娱十八年今天子御极诏进大中大夫初人属公以公辅之干公亦自负旁睨一世无所下以是人又之使不得究其用故公之归也益肆形世外尝曰仕宦之途我固谙之矣人生茍快意何必至卿相哉公体貌脩伟而精神秀朗见者倾恱又喜谈辩时出诙谑晓音律能自度曲兼善书画皆竒徤自成一家公既综博众艺而尤长于诗诗语豪宕自喜篇章流播时人珍之在镇江徃宾日本使臣使以诗上公和答章立使臣俛首叹服曰此中国诗人也性傥荡好交游乐于与进门下之客率多名士其在乡益铲防示坦后进无长少无不与之者而好学躭诗至老不倦焉公生景泰壬申五月二日卒正徳戊寅八月十有四日享年六十七嵗配呉氏封安人有子八人长迁次选次逺俱郡学生次道次邃次迈次造次迅女子三人孙男子七人孙女子七人公之将卒也召八子前曰我有好子徐又曰汝亦有好父遂瞑迁治终甚慎将以某年月日于城南飞凤山之阳夫吾郡虽代有显仕而文物之开实自公作辞翰风流为乡人宗即使公徒致位卿相何足以易此哉何足以易此哉铭曰淮山二精降神合符是生伟人大郡大夫佩劒冠玉容雅甚都骤骥脩陆大车广衢既骋既载弭辔悬舆弗究厥至命也匪吾有男八子接躅登涂列铭公藏万祀是圗
　　冯宗武墓志铭
　　君名洸字宗武予郡方伯冯公镐之子也少而敏朗方伯公竒爱之挈以从宦授诗命业进士未弱冠即能进士文方伯公甞数使揖客使客立试之其文无不称客意者宗武既自有材质复获随侍多购典籍与观名献能自勉嗜降问无有屈难以故学益有蓄为郡学生厉志超逺不欲委琐循格在群游中尝稍自露翘翘靡所下同辈亦先之谓弗逮也戊辰嵗方伯公以忧制居乡里其秋宗武忽疾作疾五日竟以不起临絶呼方伯公曰父视汝妇若孙言毕瞑矣于戏惜哉初予免官归自都下宗武来视予坐语弥日既予谒方伯公公饮予遣宗武出揖坐之席侧视其色不黝其言琅琅有音也而不数日以死何哉始人望宗武取髙第如拾而屡试弗遇或有言其数竒者然弗谓夭也又闻宗武邻居者呉英合室病疫贫不能具食药宗武以百钱洎米徃医济之后英及其妻病死复为买棺以瘗嵗防族人有欲转徙者宗武止之曰人有贷予钱者俟取之以需汝矣毋出也竟以死不克终其意然观于二事岂当夭者哉宗武生成化己亥十月五日卒正徳戊辰八月一日其生才三十也娶马氏生子格始十嵗为有后矣以己巳二月二十二日归于城东土家河之原方伯公乃泣涕遣宗武弟沂携其子来乞铭曰儿死矣弗及矣愿子使其后有称述不蔑斯亦足矣乃铭曰尔生既促孰俾才觉既才既觉孰俾夭伐城东之邱藏焉永括我志尔穴尔后弗没
　　明威将军指挥佥事余君墓志铭
　　君讳文渊字子澄姓余氏余氏之先淛江奉化人也洪武间有从戎者乃徙着于京至君大父南城兵马指挥使信益蹈善行有名称生女淑异妃崇王遂大余氏父钟字徳声授锦衣卫百户以王戚随之汝宁出入亲近厚于礼义善诗歌喜宾客王任之奏为仪卫副赐世防其官后复奉例奏粟为指挥佥事君母呉氏生君君生于贵然且少而不靡靡为泰能自约下招致延誉无损父风始生秀敏不期月能言六嵗知揖客属对父命就师师有所难即无不释也十三承父官后亦奏粟为指挥佥事入侍卫能夙夜不惰其身王甚竒爱之也为行崇厚尚恩外祖母丧弗克舅氏弗能婚君皆为破财力卒举二大事其造人所难类此然卒之日距其生年二十五耳天使盈其年则所施者弗止是已柰何弗能有遐享也先是君父徳声公有疾君日徃朝问夕弗寝即寝亦弗脱带人或病其忧劳然不谓遽有弗起也余甞过汝得与徳声公接识有旧爱亦尚记君之貌今君乃世矣岂不惜哉君娶治中呉应期女是生子相卜十二月十五日归于汝城东邱徳声公与余书曰弗幸亡儿殁矣命也无若何矣其有不殁者惟子之文是畀余弗忍违公之意乃铭曰佩玉絫絫垂带委委话言唯唯旋辟尔尔天实是美弗竟谁使廓其有藏万亿是弭我铭斯章君也弗死
　　诰封太淑人倪氏墓志铭
　　太淑人倪氏者故指挥使鲍公龙之配而汝宁守御千户成女也有男子三人文武韬文当世其夫官然早卒也孙威袭官至都指挥佥事始太淑人婚鲍氏当鲍氏盛太淑人笃塞循黙一无所白至不识衡量较物轻重及遭夫丧子又不及官而夭孙且孑然在携抱也太淑人泣曰鲍氏三世属是儿我当下关闼守吾年俟儿立也乃躬操门户苦织纺懐其遗孙至罹单窘艰閟而使外内不废人视之犹昔鲍氏盛时也威既立益显前绪蔚有观望太淑人之志果今有得矣太淑人季子韬者亦先卒独武侍养能有立有四女子长适陈玺次适王虎次适刘威皆指挥又次适百户邱汉孙二镇乃武之子次即威也又有孙女二人曽孙男六人曽孙女五人太淑人生于永乐十五年七月十日而正徳四年十一月十六日乃卒凡享年九十二为鲍氏妇母者七十余年其可谓大有始终于鲍氏者哉都阃君卜是年十二月十日以太淑人祔其夫在浉水之南来请铭铭曰奥其宅其地肆好以宁太淑人之魄
　　诰封淑人任氏墓志铭
　　予乡都指挥佥事鲍君徳明丧其正室淑人任氏将请曰亡妻有勤于予今逝去我我愿得子之文志其乃志曰任氏者信阳卫中所千户任清女也适都指挥佥事鲍君威诰封淑人淑人室有女徳家有妇仪御众媵不嫉妬待群仆不刻害葢妇人有君子行者也鲍君为指挥时淑人甚承之整齐其内内有巨细悉不以干鲍君鲍君治于官淑人治于家以故鲍君得尽能于外无有内累也鲍君听卫事自以循先世官不能光陟前烈碌碌无以効其才进取于时值边垂不用绩乃思有所建树淑人力相之鲍君果以功至都指挥淑人之助不可少也鲍君凡征役在外者数年淑人益葺其家能使鲍君不有顾虑淑人有勤于鲍君甚着也然卒之日年始四十五又无男惟女一人适指挥应袭陈忠天所以享淑人者何弗厚也是年巳巳十二月十日于浉河之阳祖茔铭曰是为淑人之穴吁其嗟厦之搆也而乃离其家实之成也而乃殒其华施报天也其虚邪懐逺将军信阳卫指挥同知袁公合墓志铭
　　懐逺将军信阳卫指挥同知袁公卒其子镕者余同年举人者也衰服来请予铭曰镕辱好于吾子子幸而念吾子之好其勉以圗吾父余义弗得辞也乃志曰袁公勋者字世臣其先武昌江夏人也髙祖曰寿从髙皇帝兵有功累官副千户寿生碔碔袭官始自南京徙信阳卫左千户所碔生清清生俊皆相继其官俊即公父也明于徃古成败有立志思树竒功厌循循蹈恒辙好读马援传慕之曰必如此乃男子也后果効功荆襄固原间歴加指挥同知进阶懐逺将军卒君所袭官葢其父立者也公幼而母夫人邱氏弃养养于祖母太恭人缪氏既长事祖母能笃孝又事三继母亦靡有弗得职者也为人长者无所欺备宣府时属朱叅将部戍独石敌犯塞士出还奏捷公未有获也朱参将者徃与公爱欲私之乃宻令功载着其功公不知也将奏以告公公愕然辞朱参将曰将军鄣列城使某得幸备行列而敌犯将军之塞当蒙金矢先士卒获其渠率今纵不能而将军又私我以功夫冒人之功以干上赏未能有厚享者也将军则惠我矣其若我何敢以辞也于是朱参将许之嗟叹曰弗可及也已奏功同部多与得显秩者而公益裕然终其身无有怨也公始厉志军事数入主将白军事冀有所建后见边事益扰将率多不抚循士罢于求自叹所如不合有志莫可为也乃称病归解其职事闲居士卒至垂泣请而退益坚既谢官出则布衣弗饰乗马尝独行郭门外遇负薪者弗识也争道挤公坠于桥水濡衣公起振衣去亡有怒顔负薪者察知是公皇恐来跽门外左右请罪之公乃反酒食负薪者曰固知汝弗识我尔我曷怒汝也性夙友爱父命与昆弟分财悉推与昆弟不取有别产在礶口盗夜刼积稻捕者微之皆旁舍儿也公曰释之是窘于饥者也非不令子弟也我既弗能赈而使其溺于盗又奈何使其以盗死也于是盗悔让亡不相率为良者也在宣府有所尝活者归而鬻子得货持谢公公亷知其鬻子也不受使反其子又佣有疾疫者彼亲者弗敢近公入其卧躬赐药与食饮凡公所弗忍者有是也公少业儒所尝读书老尚能口诵使诸子及从者为文亲考阅布其次第虽老师莫能易也及镕魁河南省试人皆曰公以武世其家又能以文学成其子也公娶韩氏宣武卫昭信校尉百户韩俊女也贤而能其妃然早卒公亦不再室也有男子四人长曰镕次铠次锜次録镕既为举人不欲袭公乃以铠代袭而大有能于官女子五人长适指挥汪洋次适监生辛暠又次适百户赵腾又次适千户陈昻其一幼也又孙男子一人女子一人皆亦幼也公卒于正徳巳巳八月十九日有生六十又四矣以是年十一月二日合韩氏墓铭曰温温之徳不爽厥恭厚积自躬厥承靡穷东门之东有邱其隆是曰公宫公降于中与其配同万祀攸终
　　封孺人李氏墓志铭
　　封孺人张公夫人李氏以正徳五年八月十四日卒子云为给事中闻丧于京师罹戚冒星来奔将以十二月二十五日乃乞余志铭夫人墓以乆逺夫人云与余世通好又同年进士也余时时得觐夫人又余有兄子者夫人孙男子妻也间得详夫人之徳故弗可辞也志曰夫人李氏者封征仕郎工科左给事中张公之配也父曰某信阳卫指挥佥事夫人生于贵而顺正弗违不修簮玉之饰能亲其族人族人长上卑少来者亡不有厚徃也云县襄陵时迎夫人养出有车马奴妾甚贵夫人益良惠亡害仆有不称指亦亡被骂者也至云歴近要已致锡命于夫人矣夫人见人恒惴惴慤讷弗耀也宾客至必自视酒洒饎食男孙有妇媵亦弗以委也以故内外咸曰夫人大贤始夫人归张公时及张氏中窘夫人相张公集其家至躬勤苦事拮据鞠棘亡有怨意云稍长能学矣又能相张公笃敎弗夺其业以就显名夫人葢不独可富贵也岂不谓大贤哉夫人生宣徳癸丑三月二十九日寿七十八嵗凡为男子二人孙男子五人女子一人曽孙男子一人女子二人夫人之所享者厚矣铭曰张氏望申奕世武冠逮夫人归门户稍单何有何亡夫人弗难夫人有子伯震仲云震则弗永成志者云呜呼夫人内徳不易茹辛获防食自我积云相祖域隘弗可圹乃为夫人改卜肇土在西山下夫人康哉祀于张氏为世妣祖
　　寿藏铭【幷序】
　　寿藏者今太常少卿刘公之所作也公年未期也作斯藏也预终焉故曰寿藏云可谓达矣夫生曰寄死曰归古者之制棺也中年以嵗逾中以月祭文志或自为之后世利生而防死言生则庆言死则忌其达焉者亦或鲜矣公少敦敏好学能为科举文未第也而以大父文恭公之防为翰林秀才屡以劳効乆次转官歴中书舍人大理寺副礼部郎中尚宝司卿又尝为今上正字上即极乃以春官侍从迁太常寺少卿顷之迕于逆瑾罢归瑾败复起为太常少卿仍供事内阁制勅房其在制勅也歴事累朝自天子及后妃王公大典礼咸有事焉嵗时赐赉金币宝镪馐馔人咸荣宠之能习国家典故临事必有稽而处人又平实易见然则公之达也非其经练之所成笃厚之所积邪寿藏在武邱山祖茔之侧崇基下水袤形象阜列树周垣一塜双户公曰杨恭人予配也将与合窆焉公名棨字世信号武邱山人世家苏州府长洲县铭曰巍焉武邱泉有瘗劒产秀生才有灵斯验寿藏垒垒在邱之旁有封有树有扃有房百年同归偕此齐徳有安者栖无逺先域曷归曷寄孰祥孰防乆矣公达究其始终我书铭章永而弗失水卫山朝固此室
　　侄渭女圹砖铭
　　侄渭女予三兄女也兄从父宦陜西渭源女生于渭故名生十二年夭女幽秀警敏质若弗任衣且少言语日扃阁事紃绣剪缕未甞从群女戯聘王氏子嵗丁夘夏疫家婢有遘之者众不敢视女入其卧持水饮之家人固止弗听数日婢愈女乃疾恐忧其父母曰吾疾殊不甚父母见其弗困信之病旬余忽起呼其母曰衣我我不可活有顷絶六月十日也是夕即瘗于坂西予痛惋未及铭其圹后数日乃治砖砂书志铭命童掘土入之铭曰既以生汝慧汝又以折汝予莫究汝坂西有域惟以瘗汝
　　侄岳州圹志铭
　　侄岳州东昌公第二子东昌公令岳之巴陵时生也生而白皙颅角棱起能言后闻人读书即黙记之诵数百字不忘对客揖让若成人者也东昌公殁哀哭夜不寐曰爷弃我何去也遂婴病病且死犹啼泣呼其父生四嵗死于正徳二年六月二十三日埋之堰东岸上铭曰岳州生申州死死丁夘生甲子魂安之魄归此









　　大复集巻三十六
　　钦定四库全书
　　大复集巻三十七　　　　明　何景明　撰行状五篇
　　封征仕郎中书舍人先考梅溪公行状
　　梅溪公卒其季子景明恐逸所行事将衔哀为状求当世学士大夫之譔越二旬母孺人又卒益陨惑不能言也又逾时乃自念曰天弗譓不延予二人予小子敢废先人之徳使学士大夫靡所论譔在我后之人靡所称述岂非大罪哉遂涕泣为状曰公讳信字文实父曰鉴母刘氏鉴为隂阳学典术典术公有五男公第四子也其曽大父大父皆世居信阳之梅黄乡为农家县征其子弟为学生书吏辄惧而深避匿之典术公少时县求之急其父又欲匿之典术公曰丈夫出当有用安得乆匿也遂乃入城而公时亦稍露头角乡人识之曰何氏世厚积不发发于典术公然其四子当益大也吾党皆下矣典术公尝权明港巡检有侯郎中者暮过宿亭下怒刍不具公时为童子入给刍侯郎中见其有仪试之属对又有竒语乃释怒谢曰予弗知汝有子也公既长典术公使任家事不使为学生公乃与同里王宪阎祯等结社浉水上日赋诗饮酒期以此自终而公舅父卢翁者有鉴识能术也尝谓公曰汝三十当出树徳立声后当有官然卑不显也至汝子有显者矣乆之公亦以才谋不少试尝念卢翁言及三十藩司辟为承差其责令严不可脱解公曰命也果若外翁言矣夫立身在人不在地也承差虽卑予何耻就之邪既为承差见为承差者皆富子弟纵侈弗循矜炫衣马而已余则又卑贱汚甚乃耻之弗与群日检修饰文雅以自献而诸藩使亦异之也布政使呉公节者最竒公尝引与画计每事公一发端必击节称善曰吾老秀才吾不如也防陜西告灾京师发粟万石自漕河舟至卫辉而令河南陆移于潼关是时河南亦弗熟惟南阳汝宁稍熟也乃下令南阳汝宁发夫万人驴万头供是役公闻之不可曰是将敝河南而缓陕西之救矣不如出省藏驰一吏使入籴关内然后下令南阳汝宁之夫使人出银一两而给粟一石且免其役是一吏代万夫之劳千里活一旦之命矣此两利之道也于是呉公卒从其议而役夫皆喜曰蠲吾役是蠲吾死也皆乐出银与官无肯受粟者也太监汪直至河南河南都御史以下皆蒲伏进谒独宪使陈选长揖立不伏直乃捽选下选厉声曰太监至辱天子法司已而又使都御史移文郡县取名马都御史持纸笔自书然手栗不能执笔顾左右皇汗又不敢令人代公在旁曰此一书吏事耳都御史大臣不当烦都御史乃夺笔代都御史书故其后凡论仕宦必曰陈宪使男子也而髙官乃汚行者辄羞称之为承差尝董大役其建辉府也有羡金五千以诣呉公呉公骇曰何羡之多也夫汝羡出者而私之谁知者也公曰吾闻之凡私者灭公利者近害今羡出于公也五千至厚利也吾私之将无灭公乎利之将无近害乎是以不敢有也呉公曰然吾亦弗可有之也于是公乃请以赈河内饥人焉公两为驿丞不以庳官自贬有威严厉气义不少下人人亦相下之在防宁防贡狮畨武官需求所过吏吏无不被棰者又为先声使县官以下除道郊迎公独不出武官至则让公公立数之曰边臣以蕃夷贪戾恐患所过吏故以汝监之而汝反敎之为患邪视其符给饩食余无所与后武官果败并尽逮所过吏而公独以抗武官弗逮也会宁三年以内忧去已而复除渭源渭源有大滑李氏三卫军围其舍能弯弓破围出县令大惧公乃以计缚之归县令县令骇且惧入而甲乃敢见也公故病足疾病则累月不起尝欝欝思归言曰夫所欲于富贵者可以厚身也然敝身以求富贵于富贵厚矣于身薄也古人有忘身者以圗不朽也富贵岂不朽者也予壮而有志思少自试故不羞庳官夫善尝酒者餔糟得之矣乆于宦非予所税驾者也在渭源又三年值御史行县县簿下至驿邮之吏悉徒走奉舆马驰五六十里公乃浩然叹曰可以去矣吾自为卑役至歴官未尝一日屈也今不能为御史徒走遂称足疾求罢官还矣然在官贫甚无匹马而临洮守李公纪者馈之车马以还既还治居城西溪水上岸植梅树日造吟其间号梅溪居士有诗百篇为梅溪集居常论地理卦象推时日运气以为隂阳之大顺四时之纪五行之布吉防灾祥系之不可违也公有子四人长景韶累官东昌府通判卒次景旸举人次景晖又次景明景明既举进士为中书舍人三年值正徳丁夘自以道不立欲修学近亲乃请病归景明归又三年巳巳夏公遘疾将卒召景旸景晖景明来曰吾昨梦予父招我我殆不起矣景旸尔即长我家仕则思有以光我汝念哉曰景晖治穑事以厚其家毋外有慕又执景明手曰予之先虽无有大显闻然世皆长者夫源不积不厚不导不流不广不长予先祖有积矣予其导之尔辈其广之乎勉哉修学明儒汝弗可有让焉言已卒岂不痛也初公娶卢氏继娶李氏卢氏者卢翁广女也翁戍大同归以女妻公公尝称曰卢翁事石将军有功将军欲官之翁曰愿罢戍归为农夫不愿官也既归外母尝恨之曰始从石将军不归何患不贵乃自苦为农翁笑曰石将军何能若我也及石将军败翁哭之顾外母曰尔谓我不从石将军今将军欲与我畊陇上能得乎卢氏配公有贤操然早卒李氏孺人者其父本山东人宦于南京有二女子敎之诵女训习妇事长即李氏尝寓罗山卢家与卢翁通好两卢氏家徃来相善也会公丧卢氏卢翁为择配曰李氏女贤吾知其命贵当有封求配无逾李氏女者李氏孺人适公大仁惠笃俭终其身不易焉景晖景明乃其出也又生女适孟洋以进士为行人而景韶景旸则卢氏所出然弱齿即见遗也皆养于李氏又有孙男六长士为学生孙女六长适张氏子余皆幼也公生正统辛酉卒正徳己巳四月三日李氏生辛酉二月十五日而己巳四月二十九日卒皆合卢氏墓于西山之麓公自游宦及谢归六十五年而当正徳丙寅皇上御位诏以景明官封公为征仕郎中书舍人封李氏为孺人男景明曰何氏之先有仕罗田者元季因籍罗田髙祖曰太山始避红巾携母至信阳髙皇帝兵至建红旗一白旗一曰为我军立红旗下为我民立白旗下太山乃立白旗下太山生海行曰隆二其兄隆一为力士于南京行诀于弟曰吾即是役不以遗累尔子孙遂去终不相通不知其子孙所在海生三子次子鉴即典术公始开宦端典术公子曰仁义礼者皆力田无外事第五子曰本才迈使气为学生早死而梅溪公在诸子中最有立诸兄弟生养之卒皆为举其丧其建事明防薄货利逺声色重然诺好施与砥行厉节百折不毁虽古人不逺让焉夫梅溪公其起家裕后之祖乡里之凭矣而二母事之可谓合徳景明不类不能广志绍徳又少不尽识所履歴谨记其所尝闻见及乡党传者着于篇俟学士大夫采之
　　封承徳郎礼部主事李公行状
　　公讳祐字宗吉别号三川曽祖明陜西巩昌府安定县人也洪武间举懐才抱徳为御史已坐事谪河南周府防卫经歴子曰伯仁经歴公卒于官伯仁幼且贫不能归也因家于官所由此遂世着开封府祥符县籍矣伯仁生孜配史氏生公正徳庚午今上上两宫徽号推恩公以子茂元封承徳郎礼部主客清吏司主事配髙氏封安人公幼即端整不戯四五嵗能诵诗八嵗而知学善属对十三四学赵书又善大书草书皆无弗工也长读易习举业思起科目父母惧其弱而致疾也强夺其志自是常欝欝志不恱耻事农贾乃益闭门务学诵古书求彻大义以至刑名医卜星歴算数之学亦无不深究其说尝手授茂元易诗读之曰吾恨未能以儒致身惟汝力学以毕吾志初公父孜家颇饶然能任义散予不责偿负以是家渐窘矣既殁赀益荡尽公年方十七八且孤防防无依力营干勉终大事不见其匮性忍欲不畜媵御终其身布衣蔬食不易也然延师敎子暨宾客之礼则靡弗厚者有人窃公亡金一镒知其人不发或曰曷讼诸公曰安忍讼也讼而必论以盗金亡可复积受盗名百世莫改也且彼非急困曷以至此吾安忍讼也遂终不发处家甚闲僮仆虽少者莫敢足中门犯者必斥逐之外内肃如也其奉继母贾氏抚义弟善以孝友闻于乡人接人甚谦恭笑语衎衎款洽而议事理谈世务又侃侃无所依违常至屈人人有过必正色质之不少假乡人不善者疾之而善者敬惮焉公生景泰丙子二月十三日卒正徳乙亥十二月十三日年才六十耳生男子四人长即茂元治乙丑进士今为礼部郎中志业甚着次茂魁茂先先卒次茂才为学生女子一人适同邑王金孙男三人孙女四人卜以正徳十一年十一月十九日于汴城西郑门外茂元曰先君子自封官以来甚优暇康强聪明壮者弗及人曰先君屯已而泰天之所以祐善人者固不爽也安知遽以微疾弗起也岂不哀哉夫先君子生也用心苦而志坚其于事物也必究思必底绩造诣晩而益深明于当世之务然无位弗获施也今也已矣岂不哀哉景明与茂元为亲友茂元谓景明曰先君子非当世尊显之譔无以发扬使不朽也景明乃次叙茂元之言以俟采择
　　亡兄行状
　　亡兄讳景韶字仲律成化丙午举人选巴陵知县迁东昌府通判兄性狷介与人不易合顾能事父母必得其懽心少时家父遣之读书曰读某书某日为我背诵至日持书来诵之不遗一字父甞不恱俟父已寝跪于门及父夜半偶起出门见兄惊曰为谁也兄曰儿也父曰何夜半至此也曰父不恱儿不得寝父曰儿如是何有弗恱也始为举子下帷讲诵日厌蔬食诸友生患贫者多贷人赀兄曰为士而贷人赀后将必取偿于官卒不贷人赀既屡试弗第家父曰女能绩学卒不能进士必女命也仕以行志而已志行奚必进士既而为巴陵令人曰巴陵难称也令巴陵者葢未有终三年任者也比至则廨舍芜秽不治吏不典列民不服役也曰是可以弗为已也乃版书政条悬县门民始相顾曰令绐予然亦稍来集从役以观兄察役者悉寡弱役且重也问之皆防居无业者也而其强富有力者则皆居数百里外负山岨叛令不复能制也故弱者役日重兄曰为令使弱者苦强者得免而何以令为也乃释弱者于是诸富强有力者曰闻新令善吾奚可叛约也乃相率来请役凡邑中堕废尽以兴治徃时监司诸使者经巴陵以乏委积舆皂常滞月不得去而令日走道路不能给又不得少坐堂上视事至是馆无留节狱无滞讼民又见令时置酒召客与饮莫不服且异也居六年将考绩民赴监司留之曰令兹行必迁迁则夺我父母也愿以终惠我也已而果迁东昌东昌职专事简而益有余力尝作书与景明曰东昌颇无事日可以读书课子甚乐也但苦薪价太贵耳居六月疾作竟卒东昌僚属士民咸哀哭之卒之日年始四十六也初娶邓氏早卒继娶夏氏亦先卒继又娶孟氏孟氏生二子长曰岳阳次曰岳州俱幼也一女夏氏所出聘张氏子士竒家父生四子长即兄次景旸次景晖景明为最幼也皆受业于兄景旸举乡试景明虽庸劣无所成立然知读书举进士是兄之敎也呜呼天速死吾兄也景明何敢忘吾兄也谨槩记所行事求太史论譔以章没世哀悼之余文不次叙明绍兴府同知致仕进阶朝列大夫陶公行状
　　陶公讳永淳字质夫号曰朴庵上世由宋汴来徙松江华亭遂世为华亭青林人髙祖嗣宗曽祖羽祖蒙皆隠不仕公六嵗而失母鞠于外祖吕公少虽甚单窘然即有志气不逐群儿戯长益嗜学甞读书南禅寺闭门诵习趺坐中夜闇然若有深获已而出入黙念不辍人莫得识也于是试补郡学弟子员提学御史严公洤者大竒异之时弱冠也名翘然起矣天顺壬午举应天府乡试中成化丙戌进士初授魏县知县以制去任服阕改南和县县民王氏家饶于赀有利之以为功名者诬以妖言公曰夫己树利而种人以死祸是可忍邪乃为白之竟全其家嵗屡告防能发粟活民济者甚众又尝请于朝建宋广平祠曰明扬先俊风励后学典弗可缺也于是吏治彬彬称于畿内然其治不近名求事之集无琐务求弊之厘故甚近民去而民思之为刻石颂徳始御史屡上南和令治行或又请更调邢台吏部乃以劳积乆次转绍兴府同知同知常摄行府事锄治暴强植立孱弱剔蠧洗寃邻郡事有弗能决者皆以委之无弗片言以获其情立断以成其狱者绍兴六年以迕于畅御史畅御史嫉之乃移疾归后畅御史败或劝公直之公不答也都御史佀公大器之乃白于朝俾以礼致仕焉公自举进士人见其材气辨达谓必致大用然弗得意于时宰故两调县令不得内补及御史上其治绩则又以为绍兴同知名擢大府贰而实逺之绍兴治又着矣又遇畅御史以故连蹇湮滞卒不得达故人咸曰陶公弗能自致大用要非命邪然公有子曰骥为行人公来视骥适遇今上上两宫徽号推恩进阶朝列大夫躬拜命于朝人又以为异数也公之罢宦也日与其所厚善徜徉九峰三泖间觞咏为乐宾客至门罄欢款享剧谈古今琅琅倾听或无宾客与其乡人亦宴笑终日好蓄古书帖能作欧字晩卜地彭家庄山水佳胜心甚乐之乃预治棺敛具筑寿藏焉正徳癸酉九月九日疾卒享年七十有二配王氏有贤徳先卒太常卿夏公甥也子麟临江府检校女适陈观继配李氏武功千户安女子骥乙丑进士礼部员外郎女适相尧臣次适唐琰次聘许康孙男四长孝次友俱县学生次婣次睦孙女三长聘朱氏子麟出余皆幼骥出鲁孙男某元孝出公笃孝友尝以父母未被封赠屡上疏陈乞兄永洪不能自立养之终身嵗时祀祖先已必祀太常夏公及其师谕徳陆公座主文和刘公其弗遗人恩义类如此骥初闻公病即乞归省归而公已卒弗及见也乃卜以明年某月某日于彭家庄骥泣谓予曰先君善事甚众不肖弗能详也夫亲有善而人不知知之而传弗逺皆不肖罪谨述其一二请为行状将以求铭着不朽焉骥又称其祖竹轩公精易学其髙祖在洪武与袁陆为文字交及其先君子厚相与者皆天下名徳积累从来者逺矣然骥亦尚文学能取天下士岂非其家法哉可谓善承其志矣予与骥同直内阁制勅房为寮友故得论次其先人行事俟当世名公大人采焉
　　甯母朱太夫人状
　　太夫人姓朱氏讳忠溧水知县甯公贤配也其先为山西稷山人父曰旺永乐间从戎定边卫因家焉旺与甯公父刚友甚懽约为昏太夫人由此遂归甯氏其归也事父母曲尽孝敬门内之事一以力持之仁下笃族内外咸称为女丈夫云甯公为士夜读书太夫人必以女红相之夜分甯公尝倦思寝太夫人曰吾女红未毕也以此辞之欲以相甯公诵读不倦又时时蓄防羞俟甯公夜读供具之甯公中成化辛丑进士为溧水县知县既召内也而病且卒太夫人召子河慰之曰女不能忍尔父邪逾哀莫益也汝未有立汝父不瞑也汝恢汝父遗业斯为不忍尔父矣乃为延师使执经授学而太夫人经营其家甯公有友主事杨奉春暨其弟举人奉新二人者早死也有父老在堂甯公业心许终杨老杨老之终也甯公弗克及也太夫人谓河曰是汝父志也今弗可以已也于汝殡之甯公置有地一茔太夫人躬率力时艺麻菽果蔬菜地无遗利而家致饶裕太夫人见河慷慨多交游喜之不恡所需予尝诲之曰吾无患汝之不交也患汝不善交尔河举治乙丑进士授户部主事防逆瑾用事新例谪临漳知县未防转徳州知州适大盗起能攻守保州人将臣大吏多倚之寻升河南按察司佥事兵备信阳迎养太夫人于官太夫人老疾笃河疏病归奉太夫人还疾益笃嘱河曰吾也上见汝父之成也下见汝之成也见汝子又将有成矣吾无恨矣惟汝之单嗣妻孥群小毋失恩敎毋轻夜出毋纵饮毋遐遗故旧吾没之后毋为佛事言竟乃絶生正统十四年正月二十九日卒于正徳十年十二月十三日享年六十七嵗子一人即河也孙男子四人曰平曰中曰半曰巾孙女一曽孙男一曰宪郎河以是年二月十一日卜河曰呜呼亡父之仕也未六年而逝河轗轲于途靡有定吾母也艰关振家茹辛履厄以收相夫敎子之功而河也尚不能致锡命于母今已矣岂非终天之恨乎谓景明曰吾母非当世尊显之譔无以使不朽也子虽未识河然子知予母子矣幸状之河之兵备信阳也信阳有数桀民主冦行权于乡者数十年矣细民安其害而大吏莫之敢亷兵备至悉芟之始亷桀民杜氏杜氏奔之京托势者人防见之兵备见之曰是杜氏邪左右曰是即却防者出置杜氏死法又曰大盗之行无塞障也乃城数城咸钜丽百万之工弗逾年举民忘其劳官不知费兵备敢任而不惮害好义而弗挠曲忧公而不虑身善察而不烦喜事而能集民曰父母吏曰鬼神其引疾归也吏民士大夫逾数百里送之皆涕泣嗟呼不忍去去后郡县人皆生祀之嗟哉何以获此邪昔滂有母澄清之志行轼有母忠谠之节立若兵备者非太夫人之敎邪太夫人可以不死矣予未交识兵备兵备在信阳予仕于京然以信阳人知兵备及太夫人之事及略叙述以俟作者采择焉








　　大复集巻三十七
　　钦定四库全书
　　大复集巻三十八　　　　明　何景明　撰诔祭文杂著共三十六篇
　　方竹先生诔【并序】
　　先生谢逝讣音奔告大夫笃孝防陨防絶于是同年生汝南何景明诔之辞意浅简无以究蕴逖闻书之素旌聊以写哀
　　嗟嗟先生含和服介志贞履顺长达少成有闻厥震齐民元士三军匹夫席珍孰聘褐璧其辜游心恬澹遗迹富贵早学晩仕方行勇退天弗愸遗弗俾以生人失其则士丧其程素车骤骥乃造室风悲日防殱良萎哲有子大夫髙驾修行广志遐泽维亡弗亡譬木之蘖其发愈达毖彼积泉其流不括嗟嗟先生何戚何惙嗟嗟先生
　　祭亡兄东昌公文
　　某月日中书舍人何景明乞病归自京奔亡兄东昌通判君之丧致奠而告曰呜呼吾家自始祖有籍世服畎亩耆齿不造郭童子不入市逮先祖父兴乃知好儒尤通隂阳家术于是郡举典隂阳学始有敝庐于城而吾父继之门户稍着父思以儒显厥家而自以举业未遑也属之吾叔然吾叔又早死也当是时兄且弱冠也慨然有立志终日下帷嵗不窥圃读书过目即成诵为文操笔若宿搆人望之知丹穴之雏志在千仞而渥水之驹心越万里也及得省荐父曰儒业果有征堂构可弗坠也既十年不得志于进士家夙乏厚储稍见廹窘而父亦罢宦羸囊单车辛勤来归兄乃益砥志嗜修不少贬屈左右奉父承以顔色父亦靡有弗豫者也然是时二兄学已就绪予亦从父旋兄从客试之曰小弱弟可敎也遂口解经疑手授简防朝啓夕励不得相违弗逾载二兄洎弟同举于乡父谓吾门当自此兴也逾年兄遂令巴陵逾三年弟仕于朝又逾三年兄迁东昌父母之庆兄弟之好方以为慰孰谓吾兄死也始在巴陵闻鸡通衙执烛视事风江雨湖晨涂夕舟坐不温席寝不缓带予视其劳瘁窃懐忧惕然卒无恙也至徙东昌官尊而事少属众而职专吏有所告可以卧应予谓今之逸固以报昔日之劳也呜呼孰谓吾兄死也死之先一日作书遣吏来京视弟弟方与客坐语得书读之至再且以徧视坐客有顷仆进报兄死弟叱之仆顷复报兄死弟犹以为仆之误闻也呜呼孰谓吾兄果死也兄器度沈静果于行义善类朋趋邪党敛避正色近信不为矫饰兼之加志穷民秉心在公名位当不量也年未至而施未光天即夺之何也呜呼父母俱存兄弟仰赖男未及婚女未得嫁吾兄何遽弃而去也前月嫂奉柩归至西平复生一男弟视之眉目宛然类兄也前抱持曰哀哀遗腹儿泪下不能忍已复视吾二侄长者就外傅嗜书躭纸笔自絶羣儿幼者头棱起能对客读字退而又私喜知吾兄有续也呜呼吾家自有兄前有彰后有述所望于来者谓何而今至此也兄昔与弟书曰弟当志天下事大吾家者弟也然弟薄弱不堪世事歴官五年寡合少朋才不逮闻名不任毁且夙志幽寂不慕荣耀又多疾益踈宦志兹得告归自甘草野上承二亲下奉寡嫂至于子女之养父兄尚在必能得所无俟于弟弟惟视其成立以毕兄愿也呜呼死生恒数兄功名垂于郡邑孝亷称于乡闾可谓不朽也子女虽少已有成人之渐可不忧矣兄复何恨但吾生者之情抱兹痛烈悠悠日月无穷已时而兄固弗闻也呜呼哀哉
　　祭李黙庵先生文
　　正徳十年四月中书舍人何景明闻黙庵先生李公之丧哭之逾旬乃束币为文附其使还告于公之灵曰呜呼古人言感恩易耳知己难也景明于公所以恸悼吁涕不能自已者匪徒感恩重知己之难也夫景明昔寓于公是时有毛夫人也公执诗书毛夫人执灯烛昼夜课景明诵读居也视衣食还也馈车马此岂不有父母恩邪是时景明幼孺非有能知也公以成人礼之又日察其言动中善者称于人其所望见又皆可以施之天下百世者不以时世富幸荣慕也公甞盛衣冠入召景明语毛夫人在傍公谓曰汝视予贵邪它日是子贵奚翅予邪然我所重望者匪为能贵已也呜呼古人谓知己有若此邪白首握手终日语心而不知者何可胜道邪古人曰无徳不报又曰为知已者死今公逝矣毛夫人又先亡矣景明虽欲报而死也无日矣他日纵有能施于汝佐诸子然二尊人又安能知邪矧汝佐诸子又能自大予又安能有施也虽然公所望见予者岂在报邪在望见景明之自能就立耳今虽能取一第为一官使公及见然所自就立者已弗若公所望见者也即它日又有能自就立公又安能知邪矧景明寡昧弗达所自就立欲大于徃日如公所望见者又安能有也呜呼已矣何以酬公之徳而副公之知邪山川伊阻不能弃官赴公丧执纼道轭我懐之悲惟公有灵鉴之已矣呜呼哀哉
　　祭董先生文
　　呜呼先生学书以防艺饮酒以率真蔑俗以肆志薄仕以明有事勇退以示所止行义始终备矣夫知有所必厄而欝有所必伸故士之直朴而弗曲饰者恒受显弃而寡隂祸先不足而后有余先生雠恶而摘过急难而缓利出不贿官居不赀实而艰遇靡合贵眇谢速则已厄矣然继者有令子以广其志以发其祥厄未极而所伸者厚矣夫娯目之宠有际而后身之享靡穷先生又何缺焉传言天不满山岳归地不满星辰见然则物之所归而见者必其所不满者也先生又何疑焉感兹骤骥怆焉悲泉临风一觞敬吊先生
　　祭髙鐡溪先生文
　　呜呼惟公宏才天授大器夙成其容玉立其赋金声江河之辨渊源之思通达古今发泄天地作我后人视此大方岿然依归遽尔沦亡夜雨草堂凄风繐帐宾酒既空人琴俱丧白云一去明月自来楚些招魂百代同哀
　　祭封工科左给事中张公文
　　呜呼昔公之于先考隣比莫逆公之仲子今都谏君也及先伯兄又申之以婚姻之好景明于都谏君同年进士也岂非世世契谊哉公今逝也先考之亡也八年矣先伯兄之亡也十年矣怆念生死通家同情抆涕兴戚宁有已乎惟公仁厚与物慇勤起家食享于积以髙年终公可瞑矣夫都谏位业日茂而不肖亦守恬惧坠先烈公之九原见先考伯兄必相语若平生也
　　祭岳母文
　　呜呼惟我岳母慈懿为徳勤俭成家既获既食不骛于华尔女既亡我翁既逝服艰茹辛晩也谁济昔翁之亡我送其丧今母之亡我适来乡临风酾觞临河执绋死生俯仰哀来恸哭
　　盗文
　　予抵永宁吏役无郊迎者造馆供具不设寂无与语始入城门视其不禁槩夜不闻铃柝之声虞有盗戒僮僮曰未闻城隍而盗者然予犹饬门者坚封钥举火周垣烛之及其室奥处命僮宿中室夜半僮忽大呌曰盗持扛去矣起视盗入处见其壁皆编竹为者饰以土灰故盗得逾邻墙斩壁开门以入予徐思囊中无他长物惟所服衣并书六十余巻书则予甚爱者旦有来告者曰北城之江有箱委于防空无物独书册狼籍水浸其半命收视之乃予装葢盗发之尽取其衣服去而留其书幸而留我书盗亦仁哉夫盗欲以利大货者也云南人称多异产至其地必购香木珍贝犀象齿角怪石金银之属以还盗岂以是贪我邪盗亦误矣凡善为盗者望其人占其富贫相其室占其虚盈故盗无不得算无不成兹盗持吾衣服之则不称其体贾之则败其迹虽不利于予其利于盗也亦浅矣是岂善盗哉予既仁其留吾书复笑其不善于盗文以之且告逻者踪迹之其言曰
　　孟冬始魄永宁官署爰有小丑隅伏隟觑弱我寡卫出我不预越邻穴垣以我装去来敛其声徃灭其处晨有告者北城之隈箱委简帙狼籍江隅持我衣服犹存其书书我甚爱焉恤其余后皇植生小大有职农樵在野工商居国弱不见陵强不容力胡为尔盗恣乃奸慝厥初赋质化溥施公洪纎羽血均帝铸镕何下愚吝何圣之丰胡为尔盗自叛其同嘤嚘咷啸晨昏显伏窥伺戸牖依傍草木鼠窜狐疑狼啖狗逐百态为妖千巧呈侮啓窃坚闭发败深蓄一蹈法章魄褫躬戮尔之不惩其侮曷赎善于盗者搜幽索防贫富虚盈遇之即谙尔胡弗灵乃昧所探珠犀瑇瑁溢笥充函尔不是取而胡我贪人谓尔盗我尔憨呜呼野外且不可刼而城中是虏小民且不可干而近臣是侮尔头可截罪不胜数着之于章聊告司捕
　　躄盗
　　躄盗者一足躄善穿窬尝夜从二盗入巨姓家登屋上翻瓦使二盗以绳下之搜赀入之柜命二盗系上已复下其柜入赀上之约如是者三及其数躄盗自度曰柜上彼无置我去乎遂自入坐柜中二盗系上之果私语曰赀重矣我二人分之则有余彼出则必多取是厉我也不如置而去也遂持柜行大野中一人曰躄盗称善偷乃为我二人卖一人曰此时将见主人翁矣相与大笑欢喜不知躄盗乃在柜中顷二盗倦坐道上躄盗度将曙又闻逺舍有人语笑柜出大声曰盗刼我二盗惶讶遁去躄盗顾乃得全赀归
　　兽纪【并序】
　　何子曰予恶世有冒名狥利务相欺负而寡情实者焉闻客有谈二兽状者类其人作二兽纪
　　狐
　　狐善媚尝借虎威以慑群兽一日众狐食絶将出野求食畏他兽凌蹂乃谋于雄曰当复从虎出也雄曰汝胡自鄙小也虎技宁过我也群狐乃自从虎出雄者即尾其后呼啸若噬群兽者群兽见虎来皆伏不敢视众狐得食返笑其雄曰何复从虎也雄掉尾怒视曰汝谓群兽伏者为畏虎邪
　　
　　猨善援亦猨类惟跳躁无他长技山之奥有洞洞多货物弗得自致也谓猨曰尔援上探出之吾下守之当其利也猨攀木蔓上取而致之悉移置窟中猨既下无有也迹之至窟傍曰货安在据窟啸曰货吾固有者尔何得有也呼其群相殴躏猨猨曳臂去
　　读精华録
　　偶读山谷精华録见和东坡西湖纵鱼诗因次其韵作观打鱼诗又记后山曽有和东坡此诗大类山谷及检其全篇即山谷者也但多一篇耳又后山集中思亭记他文选者未之详耳然二作今亦莫辨其出谁手也山谷诗自宋以来论者皆谓似杜子美固予所未喻也精华録任渊选者其所择取多不惬人意而自谓上选何也
　　杂器铭【并序】
　　予读古钟鼎盘盂尊敦诸器铭未尝不三复而叹也葢道本无垠物各有理故觕迹有至敎末器有鸿法君子察名绎义则而象之所以益徳也着之铭章以时观省所以闲邪也古人之意将不在是哉予室杂用大小器皆质良无他珍异予以其具自存览志气攸寓乃私古人之遗意各着铭一章凡十章用以自儆
　　灯铭
　　汝明无太察而光无太扬蓄汝明是用嗣汝光
　　几铭
　　斩其曲修其直是凭是式惟尔之徳
　　椸铭
　　夙兴夜寐无颠倒我衣无颇无覆无替厥服
　　镜铭
　　尔善尔恶胡隠胡豫已则不明人孰尔据尚鉴兹哉尔心是茹
　　刀铭
　　不贵汝之利而贵汝之裁不贵汝之刚而贵汝之断利惟裁刚惟断
　　砚铭
　　守黒雄尚汝兼之以永年
　　笔铭
　　画不必工惟心之中辞不必华惟意之通
　　枕铭
　　茍无忤于日之所行寤寐尔是宁
　　壶铭
　　直尔躬发尔矢虽不中不逺矣
　　瓶铭
　　厚其入薄其出守而弗失
　　四箴【并序】
　　何子曰好恶者情之发也言行者身之章也穷达者天之命也毁誉者人之施也故情之不正身之不修而不得于天不合乎人君子之病也情正矣身修矣而犹不得于天不合乎人君子何病焉是故合情而全身乐天而知人者圣人也惩乎情无违乎天持乎身无愿乎人者贤人也任情以忘身希天而望人者众人也圣人者吾不能也众人者吾不敢也贤人者吾愿学焉于是着好恶言行穷达毁誉四箴书之座右
　　好恶箴
　　好之无实谓汝曰昵恶之无实谓汝曰嫉知人而为是汝则弗平不知人而为是汝则弗明弗明弗平是为枉其生
　　言行箴
　　能言而失其防者不察其微也能行而失其要者不观诸道也知人之敝而不以自治也者弃也行违其言者悖也以言掩行者盗也汝省其微以至其道邪亦甘于弃入于悖而流于盗邪
　　穷达箴
　　穷则益其志汝则是恶达则损其志汝则是慕虽则汝恶穷孰汝蠲虽则汝慕达孰汝迁毋劳思睊睊惟顺汝道而俟汝天
　　毁誉箴
　　无恶而毁于汝何疚无善而誉于汝何有呜呼汝乎毋以毁誉而丧厥守乎
　　杂言十首
　　北方水之大者惟河故北方之水通曰河南方水之大者惟江故南方之水通曰江滨海之水皆曰海滨湖之水皆曰湖
　　古人奉德则报以佩恩返则报以环恩絶则报以玦佩佩也环还也玦决也
　　鸟栖树鸿则栖于野兽栖野猿则栖于树
　　雉鸡类鹰鹅类鳬鸭类鸡鵞鸭可得常食雉鹰鳬弗可得常食也可得者在家弗可得者在野也
　　经亡而骚作骚亡而赋作赋亡而诗作秦无经汉无骚唐无赋宋无诗
　　器虚则贮之满则扑之木小则培之大则伐之故虚可处满不可处也小可处大不可处也
　　龙蛇之伸于霄汉者以其屈也杞栁之屈为巵匜者以其伸也故君子宁屈以求伸毋伸以致屈
　　谄似恭吝似俭谄则不恭恭则不谄吝则不俭俭则不吝
　　雪则霰风则霾隂则蚁霁则虹故霰则知雪霾则知风蚁则知隂虹则知霁
　　妇人之仁不仁匹夫之勇不勇仁者垂不灭之徳施不报之恩勇者见义必为当防能断




　　大复集巻三十八
　　何先生传
　　何先生者信阳人也名景明字仲黙号大复山人今海内称大复先生云生有异质颖记殊絶八嵗时即能赋诗为文章诸老生见者争传诵称为神童年十二以父仕临洮府驿丞乃随侍临洮临洮守李纪者闻其竒召置门下甚爱重贤之为延师授春秋居顷之即善说春秋归又受尚书长兄景韶所甫数月即以尚书魁河南省试当是时年才十五也诸王公大人争迎致一见车甞数十乗所过人观者如堵既入京师游太学祭酒林公又甚爱重贤之归则诗赠焉于是名盛传海内犹鳯鸣麟出世人惊睹也年十九登壬戌进士授中书舍人是时北地李献吉武功康徳涵鄠杜王敬夫歴下边廷实皆好古文辞先生与论文语合乃一意诵习古文而与献吉又骏发齐名忧愤时事尚节义而鄙荣利并有国士之风焉徃学士为文自六朝以后日益靡靡敝矣国初尚袭元习宣正以来骎骎如宋矣至正间先生与诸君子始一变趋古其文类国防史记诗类汉魏盛唐于是明兴诗文足起千载之衰而何李最为大家今学士家称曰何李或称曰李何屹然为一代山斗云始在中书也自馆阁诸缙绅与四方学士人人愿见先生又愿见先生诗车马填门巷不絶而先生徳性纯明言仪雍雅杯酒谈笑间诗文立就作字复秀防竒劲逈出常格一时声倾都下然顾髙洁不妄交游钱宁欲交驩先生间持古画求先生题先生曰此名画无汚吾题留一年终不与题是时宁赐宗姓最宠贵弄权先生顾奴视逺之会乾清宫灾应诏言便事乃极言边军畨僧义子数事义子者斥钱宁也疏留中不出师御史客死京师权幸廖鹏者赙以棺谓可结缙绅驩也先生曰御史生不茍受奚为受汚地下邪乃约所知共赙金敛之竟却其棺督学关中时会鹏弟鸾镇守关中恃势益横其参随者遇藩臬官不下马诸藩臬佯若不见者后遇先生先生执参随笞系责数之诸参随始人人敛避矣先是逆瑾挠吏部权则移书许太宰引正大义献吉与姜御史诘奏又移书杨太宰直献吉狱少师李西涯疏上乞休会有兵事又援古大臣义为书让之三书皆非身事而抗言尊显语涉时忌议者谓忧国怜才古人莫加也顾独以不能干谒守中书十年不调官然志在经术世务终不言功名事后稍迁提学副使来关中而敎关中士亦以经术世务如其所自志关中士气习文艺葢自是一大变云是时世宁侍先生正学书院先生说五经义与诸家训诂多殊私以为诸训诂不及也古天文地理隂阳律厯家皆能究其指意常言彼有是有不是欲取经训与诸家书删繁折衷成一家言顾三十九而卒志业竟不及就也岂命数然邪抑诗文尽泄神秘固造物所忌邪嗟伤乎伤乎而志状则言先生使滇南不持滇南一物持父母丧不终禫则不酒不琴性不喜华丽不治产禄入尽散亲故临卒时余三十金箧中此固世俗所难在先生犹其细者始先生崛起汝南人即以为班固崔骃陆云王勃之流也夫数子皆幼慧英特才藻雄丽者故人以比先生至先生徳量风节数子又安可并论哉世多言修士少文才人行劣二者葢更相笑也乃先生则独称全才可不谓振古豪杰士邪所着雍大记三十巻何子十二篇诗歌千余首书疏骚赋序记铭賛杂文数百篇盛传当世名可万世不朽矣次子立举癸夘鄊试立子洛文复少俊皆能世其家学乔生曰世称何先生诗至名传四夷不虚也其节行人不尽传何哉及读何子十二篇又叹有王佐才而蚤死不遇悲夫余故述先生行事采其关国体大者令后世有可攷焉关西耀州门生乔世宁譔





　　创建大复何先生祠记
　　赐进士第嘉议大夫协理京营戎政兵部右侍郎前都察院右副都御史奉勅巡抚河南等处地方徳清蔡汝楠撰
　　先生汝南信阳人也信阳故有祠而郡久未祠祠自前守河中王子崇古始王子祠先生也则以固始许公合飨而署曰烈文葢两重云业已妥神立石而嗣守者谓先生不宜与许公并祀则出其主鄊贤祠中而事遂寝葢八年而余以抚治至大梁首询得其事慨然思振举之矣而是时先生孙洛文中省试第一复具言前事方亟施行会汝南守廹上计未报越嵗夏新守徐子中行至复以祠事请曰何先生以文章増重昭代功徳逺矣况明公亟意表章而有司不以时举堕先贤之烈不着后世谓何然先生主已出即入恐不飨不如专祠便既与余意合遂亟允其请已复请余记余又允其请乃跃而驰归徧卜地城中不得竟得平舆侯漆雕氏书院右隙地在天中山南确山东抱汝河西绕而城垣当面若屏翰焉葢天地之中极而河岳之总会也为祠前堂后寝并四楹门垣周缭率如仪经始嘉靖四十一年秋七月望日越八月二十日垂成会余以少司马命廹发而徐子亟走吏请记云余徃读书山中诠论当代名家则独推第李献吉与先生若泰山北斗云然问之交游或与或否惟今守同郡徐子以余言为然则又未尝不愿一至其地瞻拜祠宇为恭敬也岂谓余与徐子同宦斯地而先生之祠竟成于今日也固数也乃卜其祠既不在他所而竟与孔门髙弟并峙千古也又非数哉然余独恠鄙人之言曰文士鲜行乃概天下贤者于是而谓文章不得与节义齿列则又未尝不投翰兴叹也嗟夫是孰知文章之关扵世也固至钜哉上之经纬两仪弥纶三极其次恢展圣谟润色洪业其次悯时政得失主文而谲谏着之册而劝戒昭播之诗而美刺显俾人纪允殖而天常不堕是则文章之为教也故比干剖心箕子不以演畴贬节季路结缨游夏不以文章损誉三仁四科其致一也岂若拘学抱咫尺之义以孤于世者邪明兴百六十余年而文章迄无定体自先生崛起汝南始与关中李献吉发愤词林超览古始乃排斥群疑归之大雅何其雄也即使来哲代兴不无侵轶然其开先基始之功揆之羲和授时神禹治水同一乆逺矣矧平生风节又廪廪较著者哉方先生守中书时犹散曹也而公家之事知无不言亡论抗疏忼慨如应诏极言畨僧义子钱宁数事披鳞蹈镬朝士夺色即如逆瑾挠吏部权则移书让吏部会有兵事而执政乞休则又移书让执政李献吉与御史姜某讦奏也则又移书太宰直献吉矣其感愤时事而扶义俶傥葢素所蓄也夫其平居敢谏若此而临事顾不能仗节如许公为乎何俗士见之晩也顷余会大梁缙绅长老又云先生自幼冲时谦抑温退未尝以才凌人及论国家当否则蹈厉愤发有万人独徃之气由少逮没齿未甞一问家产而人有缓急则又无不各厌其意道弗合者虽隆贵人忍不与见至道艺士即贫贱衰老尤折节下之不倦也夫以彼其才而好修又若此固蔚然醇儒也独柰何以文艺少之哉余又尝读先生新论十二篇上下古今天人之际至备矣假令托以不御之权则何逺不至乃赍志短折而竟以一学掾死有足伤心流涕者然先生功在斯文节在朝着行在乡曲固万世不朽矣而又何恨哉余悲世俗不察其意而猥以词华之士同类而共訾之也故不着其文而独详其行谊大者俾后世得观览焉是年秋中丞安居胡公来代实克成厥终而台察凤翔李公学使归安陈公咸右文敦节先后恊谋于法得备书云先生名景明字仲黙门人称大复先生




　　明故提督学校陜西按察司副使信阳何先生墓碑通议大夫兵部左侍郎新都汪道昆撰
　　当世以作者名家必首何李何则学士所称大复先生何仲黙云徃闻先生将终属诸弟子必李献吉铭吾墓诸弟子不果聚族而私为状为志为铭其后数十年门人乔景叔始为何先生传概举其质行著者载传中又数十年先生有孙洛文守太子中允将修阙事属余为先生碑余从诸后死者尸祝先生顾得逮事为幸即无能为中允役其何敢辞先生家信阳世有秋堇堇母李梦赤日而娠及举而命之曰景明始能言辄彊记六年能声偶八年能文里师谓何氏子童而神逓避席去年十二从父会宁丞信官临洮临洮守召授春秋竒之甚居三年而父谢去贫不能归守帐具祖先生于郊车马毕具既就舍受伯兄景韶尚书寻以尚书籍鄊试第三人年十五耳先生翩翩然丱也业已善诗善书出入则王公大人争迎致之幸一见越三嵗举进士授中书舍人独忧国秉下移力请告寺人瑾惎诸在告者矫诏例免舍人于家瑾诛用大学士李文正公荐起则仍旧秩直内阁侍经筵久之进司封员外郎侍直如故守中书余十载始以副使督学陜西无何病归归六日卒时年三十九先生幼清蚤贵人人且旦暮卿相之卒之年不及彊官不过二千石惜也初献吉崛起北地倡江东厯下二三君子讲业京师先生至大恱之相与道古遂骈肩而进先二三君子鸣其论世则周秦汉魏黄初开元其人则左史屈宋曹刘阮陆李杜都人士所脍炙者宜莫如彭泽宣城昌黎先生宣言古文之法亡于韩诗弱扵陶亡于谢睥睨千古直与左史屈宋曹刘阮陆李杜游世儒率溺旧闻弗入也及得两家所论著者胠箧而拟议之于周秦汉魏黄初开元之间始相顾曰谁谓何李不驯古之人也于是闻者响应莫不倾耳聴之两家逓为桓文执旗鼓号天下矣献吉兢兢尺寸非规矩不由先生志在运斤斵轮务底于化于时主典则者张献吉主神觧者附先生要诸至言各有所当顾其相直若绳墨而相济若和羮即言逆耳而莫逆于心耳视者弗察也今两家并悬书海内海内不啻户说之浸假得终其天年先生化矣即先生以文学显顾其义甚髙初入中书辄上书许襄毅所极言嬖人用事公等务操正义挠其权乾清宫灾甞应诏上封事则又极言义子边军番僧诸不便状疏留中不行闻盗起河南会文正公请老先生谓非大臣义书让之瑾故惮献吉名髙嗛献吉先生书抵文正为献吉地且介康徳涵居其间瑾意平乃解及献吉对江西簿狱且成先生独上杨文襄书直献吉幸臣钱宁冒赐姓目摄诸公卿独以古画求先生诗待命终嵗卒不予中官廖鹏柄事甞赙师御史棺先生醵诸客购他材力却鹏所赙者鹏弟鸾席鹏宠填陜以西诸参随骑遇藩臬大夫无所问先生涂遇骑者辄就马上缚之乃若使滇不纳餽遗居丧不禫不饮歴仕十余年不问家人产死之日囊中仅三十缗即其孝廉足多葢天性也景叔又言先生愽物旁通天文地理隂阳律厯诸家末年将辍修辞务经世为用先生已矣辛巳夏六月不雨至于秋八月及先生卒其日大风雷雨作昼晦防嗟乎嵗在龙蛇泰山梁木阨矣先生言行载名臣録鄊誉载中州人物志其学政载陜西通志其家世则已详墓志中碑不及详碑其大者如此汪道昆曰儒者言皇帝王伯其相推若四时秦终归余汉履端矣由唐宋而迄元季迭相竭而嵗终焉大明开天乃复更始汉文以清静致刑措熈熈然春乎洛阳少年为汉作始未驾而税其如通达国体何孝武表章穴经两司马并起即盛矣美矣伊谁始邪明在孝宗春之府也汉承挟书而得贾董明承十世之敝而得李何先生与贾为徒而中道并天其有不同者防希顾汉沿周而去道近汉之后无文矣唐之中无诗矣两家兴废继絶其为力难即末流谁能不波畴敢登诸千载之上要其功则李何茂矣嘉靖以徃何论建元元封禘而祖之其为司马者非两也而中允起当户其斯为奉冡祀者邪中允有当于不佞之言遂属呉人周天球勒之石














　　皇明名臣言行録
　　何景明字仲黙河南信阳州人八嵗能属文十五举鄊试第三明年会试以文多竒字不第入大学北归祭酒林瀚赋诗赠之治壬戌举进士授中书舍人乙丑奉敬皇帝哀诏下云南逺方君长及中贵人咸赠遗犀象珍贝谢弗受后逆瑾用事上书诸大臣言宜自振立以抑瑾权不用谢病归逾年免官瑾败大学士李东阳荐复授中书舍人直内阁制勅房经筵官其友李梦阳遭江西之讼众多媒蘖其短莫肯为直者景明独上书争之讼得辨乾清宫灾上书陈时政言人事不修天变将复作且诋义子不当蓄宦官不当宠疏留中不下人为之寒心时四方学士咸愿知景明车马填门巷钱宁欲交驩景明持古画求题谢曰此名画不可防汚卒不许师御史客死京邸中人廖鹏赠之棺景明叱却之曰吾友生不茍受岂以死受之哉遂自出金赙之进吏部验封司员外郎仍直内阁陞陜西提学副使政尚严务在崇本起弊士初稍不堪乆而安之正徳辛巳弃官归以疾卒于家所着有何氏集十二论及雍大记常曰文靡于隋韩力振之而古文亡于韩诗弱于陶谢力振之而古诗亡于谢人以为知言治初北地李梦阳首为古文以变宋元之习文称左迁赋尚屈宋诗古体宗汉魏近律法李杜学士大夫翕焉从之其时济南边贡姑苏徐祯卿及景明最有名世称四杰四人才各有所长李天才雄徤徐陶冶精融而景明藻思秀逸皆艺苑之鸿匠也







　　陜西通志
　　何景明字仲黙河南信阳人治戊午举人壬戌进士少以竒童名中年以诗名世时人方之唐李杜焉由中书舍人陞提学副使荘重和粹严毅髙明敎人以徳行道谊为先以秦汉文为法条约精密以敎化为守令首务时知府有不受约束者语之曰君子不以作人为事但与俗吏伍邪其人顿服有同知临盩厔加刑于生员之父生员救之坐以擅入公门罪乃檄而数之曰子救父死且不避乃以不应罪之夫人岂无父邪生员获免究当大比方伯移檄减旧额以节费报之曰国家求贤本意似不如是此胥吏见耳竟不从取生员于书院日与论说六经防意不拘拘于传释甞曰縁泥枝叶而忘寻本根此末学之弊失益逺矣在关中所着有雍大记既去僚友刋其遗稿曰何仲黙集


　　河南通志
　　何景明字仲黙信阳人生有异质治中举进士授中书舍人崇古学抑陋习文体为之一变正徳初逆瑾用事景明谢病归瑾败复职直内阁制勅房会乾清宫灾应诏陈时政语颇激切不报乆之补副使督学关中会疾作弃官归卒年三十九所着有雍大记三十巻何氏集二十六巻行于世









　　中州人物志
　　何景明字仲黙信阳人也生有异质八嵗即能诗年十二以父任临洮驿丞乃随侍临洮临洮守李纪者闻其竒召至门下甚器重为延师授春秋亡何即善说春秋归又受尚书于兄景韶所甫数月即以尚书举乡试第三时年十五也诸王公大人以其少而隽争迎致一见候车日数十乗所过观者如堵明年会试以文多竒字不第入太学卒业归则祭酒林瀚赋诗赠之逾嵗为治十五年举进士授中书舍人与边李辈工古文辞皆相振励而且尚节义鄙荣利并有国士之风焉梦阳又骏发与景明齐名海内操觚之士皆宗尚之称李何云十八年五月景明奉敬皇哀诏下云南云南君长及中贵人咸请题咏比还馈遗犀象珍贝悉谢不受是时逆瑾用事景明移书许进言宜自振立以抑瑾权瑾闻而衔之景明乃谢病归后竟坐免官正徳四年瑾诛李东阳荐复授中书舍人直内阁制勅房经筵官梦阳遭江西之讼众多媒蘖其短势汹汹欲挤防重辟景明又移书杨一清争之始得白五年东阳引疾乞休防有兵事景明又援古大臣义为书让之三书义咸髙语多不录九年正月乾清宫灾景明应诏陈时政乃言人事不修天变将复作且诋义子宦官语颇激切不报是时四方学士咸愿识景明车马填门巷钱宁亦欲交驩景明持古画求题谢曰此名画不可防汚屡请卒不许师御史客死京邸权幸廖鹏者赠之以棺景明叱之曰吾友生不茍受岂以死汚之邪遂自出金赙之十二年进吏部验封司员外郎仍直内阁明年迁陜西提学副使以经术世务敎诸士其规约尚严志在崇本起弊士初稍不堪乆之幡然兴起自是士习文体为之一变云十六年病归卒于家所着雍大记三十巻何子十二篇诗乐府书疏骚赋序记铭賛杂文二十六巻传于世子立徳安府同知孙洛文翰林庶吉士有隽才能世其家学论曰何公有经世之才所歴皆散地未获一展厥蕴甞着十二论以见志于戯古之才士词臣如虞卿王符之类不能致用于时而恒托之论述亦可悲矣














　　中顺大夫陜西提学副使何大复先生行状
　　何先生讳景明字仲黙号大复山人先世湖广罗田县人四世祖太山红巾乱时徙信阳遂世为信阳人太山生四子隆一隆二隆三隆四隆二一名海先生曽祖也生祖鉴为典术有隂徳称于乡里鉴生父信驿丞后封中书舍人愽学能诗号梅溪公生四子先娶卢夫人二子长景韶成化丙子举河南歴官东昌府判先卒次景旸治戊午与先生同中河南鄊举见官安庆府通判后娶李夫人子二人长景晖不仕次即先生者也先生生六嵗能对句出竒字日记数百言知敬诸兄至挞之不敢诟见羣儿逐戯即不同群八嵗能文十二嵗随父宦之陜西会宁驿时临洮守李公闻其竒召置门下甚爱重为延师授春秋其师间出他长儿皆谑笑履师座先生独安坐说春秋李公覵叹曰何儿麟凤也尝盛衣冠束金呼入谓其夫人曰汝视予贵邪他日是子贵奚啻予邪居三年父致仕贫不能还李公馈之车马集诸官相送郊亭上扬爵酌先生曰吾小友既归改治书治书才九月沁水李御史瀚时按汝宁调试信阳诸生先生从其兄徃试御史读其文曰竒才竒才吾未见山川何盛生此人也遂复如信阳观之已而中经魁报者至先生卧应之人曰汝何不喜曰吾固知己何喜为也是时年才十五形貌又小且秃笄也诸王公大人争负视至转相负匿府不出所居过人遮蔽弗得进草书日数百张应诸求者一时尽呼为神童次年春试以文多竒字覆省巻见除不第入太学匝月归林祭酒作诗赠之祭酒赠诗诸生前未尝有也未冠中治壬戌进士授中书舍人奉敬皇帝哀书南下逺方君长贵使者咸赠遗犀象珍宝有熊太监者独复重赠遗先生平却不目太监大发悟扵心曰彼年少能尔吾独不丑哉遂去职逾年还惟衣书一箧而已后值逆瑾用事知以小臣不能夺诸大臣又多自顾即谢病归居顷之梅溪公与李夫人同时卒先生哀毁骨立禫祭未成不饮酒不弹琴服除而逆瑾败当是时诸名节士多为瑾汚者不即被大祸而先生独超然逺举天下皆曰见防而作何子岂不髙哉已用大学士李公荐复授中书直内阁制勅房经筵官其友北地李献吉遭江西之讼众多媒蘖其短莫肯为直者先生独上书争之且责杨冢宰讼遂得辨乾清宫灾上书陈时政言人事不修天变将复作至诋曰义子某不当畜也某宦官不当宠也因留中不出人为之寒心是时钱宁舞权指使百职一日持古画造门求题先生曰好画勿污吾题尔留一年不与一字师御史客死京邸幸臣廖氏者赠之棺先生叱却曰吾友平生不茍受也岂以死污之哉遂自出金赙之其勇扵为义类如此先是京官非有罪无九年不迁者先生特以危行连蹇湮滞中书凡十余年始转吏部员外乃陞陜西提学副使陜西边絶外地缘边数县路出外旧时提学难之皆调试其县诸生先生曰即如此是弃之矣竟徃试如他县蓝田大旱其山上有泉先生至则登山投祭文泉中须臾大雨商州学地狭旁有王母祠大官家庙州人神其祠先生顾谓守官曰何祠庙为也俱辄毁已大官家亦不敢怨陜西属所试诸生竒者悉取正学书院亲自督敎间出俸钱赡所不给关中得人于时为盛今年四月竟以学政勤劳得心疾六月告归行李萧然至家甫六日而卒圣明初服先生乃不永焉岂不命耶先生生而神明徳量纯粹志大行坚学精意逺愽物洽闻会理守约究其所造可谓浑然成矣家庭间怡怡如也交接雍雍如也取与进退龂龂如也自鹏侍侧未尝见喜怒顔富贵功名不齿诸口平生手不持一钱读书必至夜分以为常与人讲论终日不倦安贫乐道不念家产居官勤事以禄自守复丝毫弗茍受然又好予卒后阅诸囊中余金三十而已岂可不谓清白君子者哉初国朝去古益逺诗文至治间极矣先生首与北地李子一变而之古三代而下文取诸左马诗许曹刘赋赏屈宋书称顔栁天下翕然从风盛矣哉千载一时也甞曰诗文有不易之法辞断而意属聨类而比物殊途百虑而一致同归文靡于隋韩力振之而古文亡扵韩诗弱于陶谢力振之而古诗亡扵谢繇此观之先生之所著述可见矣先生通五经尤好易诗其隂阳医卜天文地理律吕厯数诸家各造其妙所着有何氏集十二论定古乐府选汉魏诗三秦志皆行扵世先生生成化十九年八月六日卒正徳十六年八月五日年三十有九初配张氏先卒赠孺人继配王氏封孺人后先生十六日亦卒孺人随先生周旋甚相爱又能敬每奉饮食必自为无不甘甞夜分先生不寝孺人不寝也及先生卒日夜痛哭环柩走曰吾欲死饭浆不吞口竟不病而絶呜呼夫妇同归孺人之贞志毕矣孺人少先生二年生子男三人长夫读书能文聘郏县王氏参政公女也次立次登长女聘袁氏子次聘冯氏子次聘张氏子皆幼今年十月七日将合葬钓鱼台之北山兄景晖谓鹏曰亡弟素爱子子状之鹏自幼与先生同里长而从学先生甞谓梅溪公曰是子甚解吾有望也及后先生官京师六年至是又五年余始从事诗文望先生归一讲焉及归而竟不起伤如何耶方先生病笃鹏与其侄何士门人张诗入执其手泣先生曰死生常理无足悲但吾生多辛苦耳声尚琅琅然鹏闻之先人云李夫人方娠时梦大红日堕懐中已而生先生今六月至八月旱卒之日甫敛大风雷雨白昼晦防先生生死大异岂非其有关天地不偶然者哉正徳十六年八月二十五日门人樊鹏谨状







　　中顺大夫陜西按察司提学副使何君墓志铭
　　孟洋曰余读伯夷传其称天道不与善人谓其不然今观何子修学立行而夭死又何戾也余哭仲黙之明日其孤以门人樊鹏状谒铭恸乎恸乎君知我我独不知君已乎仲黙兹为汝志矣何君讳景明字仲黙号大复山人髙祖太山由罗田徙居信阳生海海生鉴鉴以隂阳家县辟为典术五子曰信者封征仕郎中书舍人读书善吟号梅溪梅溪公四子长景韶东昌通判卒次景旸安庆通判次景晖最幼何君何君秀而癯性沉敏有度八嵗能属文十二从梅溪公宦游陜西之渭源临洮守闻其竒召置馆下甚爱重令师授春秋数月即说春秋其师乃辞避弗敎也梅溪公既归乃又从其兄受尚书受尚书才九月治戊午即以尚书魁河南乡试己未试礼部不第游太学祭酒林公又甚爱重何君赠诗美之壬戌举进士进士例改庶吉士何君独以不喜私谒弗与进士请归娶娶张氏二年卒当是时关中李君献吉济南边君廷实以文章雄视都邑何君徃造语合三子乃变之古自是操觚之士徃徃趋风秦汉矣甲子授中书舍人明年奉使南方还过里闬再娶唐县王氏是嵗正徳元年也刘瑾时君度惟大臣可与抗节乃上书诸尊贵言宜自振立挠瑾权诸尊贵恧顾嗛何君丁夘何君恐祸及谢病归郊居著述一年瑾尽举免诸在告者戊辰何君免己巳梅溪公及李太孺人相继卒何君哀毁危絶辛未冬何君用阁老李公荐复授中书舍人直内阁经筵官时四方学士咸愿知何君车马填门巷即元老钜卿无不欲出门下钱宁欲交驩何君间持古画谒何君题君谢曰此名画不可防毁弗许乾清宫灾君应诏言时事词义剀切疏留不下丁丑陞吏部验封司员外郎仍直内阁戊寅陞陜西按察司提学副使提学政尚严务在崇本起弊士初稍不堪渐乆而安风习亦振初何君独以文学着闻既提学人又服其能政若是辛巳二月何君以形劳虑深卒然呕血损六月弃官归会道暑益亟抵家六日为八月五日而何君卒呜呼伤哉王孺人故有内疢号痛莫支越十六日亦暴蹷而卒孺人幼丧父相者贵之人求婚母辄不许年二十二始归何君以贤称防毅皇帝上尊两宫及李太孺人张氏同封赠云何君事兄恭能顺承父母之志其父母诸兄亦独甚爱何君何君一切不好华靡复不治产业居官所入禄则又常分所亲故既归余白金不满三十两所在不赍方物疾且亟王孺人泣曰官贫诸儿女幼君即有不讳奈何君曰若无多患第不昧天理足矣何君友与人讼者故尝寡交与及讼众莫为之地何君乃独上书力诤直友之屈师御史者客死京邸莫能敛锦衣官廖鹏钱宁之党也赙之棺因结懽士大夫君曰奚为污吾友地下乃出金赙之诸所知皆赙之敛成礼旋却所赙棺其见义勇为如此何君天资颖异好学常若不及读书率过夜半即盛暑蟁蝱汗洽背不废迩年略去词章尝称以为天下自有实用之学竭精力犹弗逮何暇文词无益也葢其用世之志至逺今中沮矣惜哉及王孺人以哀絶亡他顾虑亦贞固矣何君生成化癸夘八月丙寅卒年三十九嵗王孺人少二嵗生成化乙巳二月甲寅子三人长夫聘郏县王氏参政君女次立次登女三人长聘袁氏子次冯氏子次张氏子皆王出是年十月七日合葬典术公墓侧何君有文集诗集词赋集合若干巻行刻传扵世云铭曰噫归哉何君孰夺尔寿也虽夺尔寿尔名不朽有女媞媞爰俪君子如琴如瑟乐尔偕死乐尔偕死未毕尔婚嫁岂无巨源靡孤叔夜凄凄云旂雾驾迟迟凤凰喈喈和鸣相随瞻彼崇冈载隂载阳灵魄攸藏用万祀无彊有涯孟洋撰





