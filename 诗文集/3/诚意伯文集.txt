　　钦定四库全书　　　　集部六
　　诚意伯文集　　　　　　别集类五【明】
　　提要
　　【臣】等谨案诚意伯文集二十巻明刘基撰基有国初礼贤录已著录其诗文襍着凡郁离子四巻覆瓿集十巻冩情集二巻春秋明经二巻犁眉集二巻本各自为书成化中浙江察院重为刋板始合为一帙而冠以基孙廌等所撰翊运录葢以中载诏防制敇故列之巻首然其书究属廌作用以编入巻数使此集标基之名而开巻乃他人之书殊乖体例今移缀是录于末简以正其讹余十九巻则悉仍原次以存其旧基遭逢兴运参预帷幄秘计深谋多所禆赞世遂谬谓为前知凡谶纬术数之说一切附会于基神怪谬妄无所不至方技家递相荧惑百无一真惟此一集尚实出基手其诗沈郁顿挫自成一家足与髙启相抗其文闳深肃括亦宋濓王祎之亚杨守陈序谓子房之策不见词章元龄之文仅办符檄未见树开国之勲业而兼传世之文章可谓千古文豪斯言允矣大抵其学问智略如耶律楚材刘秉忠而文章则非二人所及也乾隆四十六年四月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀







　　诚意伯文集序
　　国初诚意伯刘公伯温尝着郁离子五巻覆瓿集并拾遗二十巻犂眉公集五巻写情集暨春秋明经各四巻其孙廌集御书及状序诸作曰翊运録皆锓梓行世然诸集涣而无统板画久而寖湮学者病之巡浙御史戴君用与其寀薛君谦杨君琅谋重锓廼録善本次第诸集而冠以翊运録俾杭郡守张君僖成之属守陈序维公以命世豪杰之才出佐我高皇剪羣雄混六合谠言谹议牖道天伟略竒谋指授羣帅者鼎彞勒之汗青书之四方尚能道之方其未遇也郁积感愤发之文辞若四岳之出云无穷若公输之营众宇各尽其制若孙武子之师戈甲蔽野而不闻喑呜叱咤之声若大海浩溔中畜虬螭防防之属覩者眙而莫能名然皆载道之航轮济世之粱帛时已传诵之及逹而施之朝庙播之华夷埀之百世之下焯乎不可朽也三代之英卓矣汉以降佐命元勲多崛起草莽甲兵间谙文墨者殊鲜子房之防不见辞章元龄之文仅办符檄未见树开国之勲业而兼传世之文章如公者公可谓千古之人豪矣而世或疑其仕元或独称其观象者是犹訾伊尹之五就知周公止于才艺而已不亦陋乎三御史之重锓兹集盖高山景行之志也守陈之序居培塿而论嵩岱持土苴而寘之夜光朝采之上可乎哉成化六年夏六月四明杨守陈序









　　钦定四库全书
　　诚意伯文集巻一
　　明　刘基　撰
　　覆瓿集一
　　古赋
　　述志赋
　　鲜余生之眇兮荷后皇之深仁具五气以成形兮受明命而为人体乾坤之粹精兮晞日月之景光漱飞泉之华滋兮浥灏露之醇英制杜蘅以为衣兮借茝若之菲菲佩琳璆之玲珑兮带文藻之葳蕤朝濯髪于兰池兮夕偃息乎琼苑愿驰骛以远游兮及白日之未晚驾轻轺之将将兮服苍虬之騑騑遵大路以周流兮曵虹蜺之委蛇狭长离而椉鹓兮欵阊阖之九门丰隆为余先导兮百灵为余骏奔前烛隂以启途兮飏凯风使清埃觐北斗于文昌兮朝玉皇于帝台食圃之丹荑兮澡天潢之芳津激微焱于桂枝兮轻波起而龙鳞清都不可以久留兮忽乗云而遐征浮江湖之浩溔兮陵山岳之峥嵘野莽苍以多榛兮路险隘而纡曲猰防炰烋而攫噬兮蝮蛇蜿蜒以当陆鬰忡忡以怵惕兮遹皇皇以营营雨淫淫而不止兮雾黯黯以昼防乌鸢号以成羣兮鳯孤栖而无所楚屈原之独醒兮众皆以之为咎欲振迅以髙举兮无六翮以奋飞将抑志以从俗兮非余心之所怡长太息以増欷兮哀时世之异常弃韶夏而非听兮登僸佅于中堂芼轩于以和羮兮腌鲍鱼而实俎斮楩楠以给爨兮束荆棘而为柱施罾防于丘陵兮怨鲂鲤之弗获虎兕送于山林兮循户庭以求索前防瞍以指途兮彊扬子使操辕命侏儒令举鼎兮刖都卢使守阍嵗冉冉而将颓兮日暧暧以就昧松柏摧而根死兮江河化而为浍秣余马于不周兮整余辔于樊桐无蓍以决疑兮迷不知余所从搏扶摇以为舆兮揽列缺以为辀骖青鸾之苃苃兮超烟霭而上浮梁天津以济河兮睇紫微之神阙开明怒目而电视兮貔豹吼而山裂进无人以为之先容兮欲自献而不敢气勃郁以凭中兮心恻惕以憯懔过少微而歴明堂兮就轩辕而陈情雷霆砰其隠辚兮马辟易而不行访六符于泰阶兮求民极之所在咎繇不可以作兮竞狂直以为罪凌天街以径度兮造旬始而瞻西清众畏谗而巻舌兮孰能白予之忠诚怊愮其无止兮然悄悄以狐疑要傅説于箕尾兮命灵使占之曰有名必有实兮若形影之相因想福极出自天兮又何尤乎世之人鼎胡跱而不烹兮旗胡张而弗麾弧不可以射侯兮驷不可以防而驰众蠕蠕以朶颐兮若颓波之东趋谓翚翟为弗章兮爱羸豕之负涂方不可刓而规兮白不可涅而黑悲桂椒之芬芳兮与朝菌而偕落殷比干之剖心兮时岂不知其为圣人鲁仲尼之过化兮焉役役而无所容其身由彊义而罹殃兮惠直道而彼黜子胥忠而殒命兮伯夷清而不食将登山而迷路兮欲涉水而无航东西南北安所之兮顾焉择其所长神防防而不下兮又厌而弗告思糺结而不抽兮意恍惚以震悼忽滥汜以遐举兮行游目于大荒羲和不可扳而留兮恐年嵗之弗将驾广漠而南征兮呌重华于九疑山岑岑以蔽天兮江淼淼而不可窥邅吾道夫西陲兮听鸣鳯于岐阳慨禾黍之离离兮梧桐摧而不生浮龙门以泝河兮访夏后之遗迹川渎混而不分兮鲸鲵起而人立揽騑辔而回骛兮谒陶唐之旧京无衣裳以御寒兮哀蟋蟀之悲鸣心悢悢以増伤兮神梦梦其若醉泪洛洛以交流兮忧湛湛而来防傅説之版筑兮无武丁其谁举夷吾不逢夫鲍叔兮竟沦没于囹圄推竭心以服勤兮上介山而立枯种霸越而灭吴兮终刎颈于属镂乐毅升于金台兮何遁逃而走赵周条侯之耿介兮卒含怨以饿忠有蔽而不昭兮道有塞而不行名不可彊而立兮功不可期而成李斯上书以相秦兮空自陷于罪尤买臣显而僇辱兮岂如负薪之无忧鱼赴饵以中钩兮雉慕媒而膺镝鳯凰翔于丹穴兮又何患乎矰弋返余斾之旖旎兮还余车之辚辚采薇蕨于山阿兮撷芹藻于水濵冽泉以莹心兮坐素石以怡情聆嘤鸣之悦豫兮翫卉木之敷荣挹清风之泠泠兮照秋月之娟娟登髙丘以咏歌兮聊逍遥以永年
　　吊诸葛武侯赋
　　天地闭塞兮圣贤隠沦大旱焦土兮龙无所用其神当运命之厄穷兮尧舜且犹有极委厥躯以随化兮亦哲人之所戚彼狂猾之纵悖兮履羿莽以滔天乱伦汨典兮流毒为渊夏少康之不作兮时又无汤与武蕨薇不可以食兮焉睘睘而独处睠三顾之疑悃兮蹠髙光之所为鳯凰非梧桐不栖兮于嗟去此其安归瞻星芒于渭濵兮岂皇天之叛涣日昃不可使再中兮指桓灵而慨叹昔尼父之不逢兮寓斧钺于春秋诛奸邪于既死兮开日月之昧幽般纷纷以攘夺兮世不以之为殃民彛泯灭犹一髪兮微斯人其孰明览出师之遗表兮涕滛滛其如雨悲逝者之不回兮邈英风于万古
　　吊祖豫州赋
　　污池汀泞兮蛙黾乐之大鹏天游兮燕雀谓女奚为狐狸冠裳兮枭獭堂宇支离节防兮侧身无所呜呼将军兮管葛之伦遭逢庸愚兮有志莫伸委弃九鼎兮烹餁瓦釡截梁为杙兮束椽为柱偭背泰山兮依倚培塿圭璋碔砆兮沙砾琼玖山陵暴骨兮社稷黍离故臣酸嘶兮行人涕洟卧薪尝胆兮此维时矣宣光不作兮吁其悲矣乌号之彻札兮无养由以操之骅骝不逢伯乐兮与驽骀而并驰系曰龙嘘而云兮夫岂不能自翔鸿鹄举翮而千里兮又何必懐此乡鱼游思故渊兮鸟栖思故林吾固知将军之不忍兮惜庸夫之无心日暧暧以西倾兮时靡靡而就逝雁鹜羣而喋呷兮鸾鳯反为所制世治乱之有数兮天亦无如之何也匪将军之不能兮惜不幸而逢此时也死有重于泰山兮系生民之休戚吾独悲夫将军兮仰穹而太息
　　吊岳将军赋
　　木之颠兮其根必伤人之将死兮俞扁以为不祥呜呼将军夫何为哉天地易位兮江河倒流鳯凰夭殈兮豺狼冕旒臣不知有其君兮子不知其有父呜呼将军兮独衔寃而懐苦讐何爱而可亲兮忠何辜而可戮父兄且犹不顾兮何忠良之能育臣竭心以为主兮又何可以为仇也天之所废不可植兮亦将军之尤也乌伤弓而欲殒兮羣哑哑而拊翼猿狖縻于机槛兮羇悲鸣而不食相伊人之有心兮曾鸟兽之不如忘戴天之大耻兮安峻宇而髙居信谗邪之矫枉兮委九庙于狐狸甘卑辞以臣妾兮茍残喘以娱嬉焚舟楫于洪流兮烹骅骝于中路庸夫亦知其至愚兮羌独迷而弗寤捐薄躯以报主兮乃忠臣之素心纵狂瞽之弗思兮又何必以之为禽屈原贞而见逐兮伍子忠而获戾固将军之不辰兮哀中原之芜秽吊孤坟于湖濵兮见思陵之牛羊寄遥情于悲歌兮识忘亲之不臧
　　吊台布哈元帅赋
　　世有作忠以致怨兮曾不知其故然懐先生之耿介兮遭时命之可怜上廱蔽而不昭兮下贪婪而不贞权不能以自制兮谋不能以独成进欲陈而无阶兮退欲往而无路忠沈沈而不白兮心摇摇而不固絷乗黄服鼓车兮骖蹇驴以曵之罥猛虎于笼槛兮狐狸羣而制之众刻木之枉直兮信谗邪之流言倒裳以为衣兮涅素以为前宕防令指途兮驱离娄使从之敎养由以弯弧兮系其肘而引之吁嗟先生兮何逢时之不辰生不能遂其心兮死又抑而不伸奸何为而可长兮忠何为而可尤尸比干而奬恶来兮白日为之昧幽重曰呜呼哀哉吾安归乎猰防升堂兮驺虞以为妖殪鳯凰而斮麒麟兮糜粱肉以养枭吠狗遭烹兮捕猫蒙醢雄鸡晨鸣兮众以为罪忠固不求人知兮于先生其何伤国有忠而不知兮喟皇天之不祥乱曰莽莽崇丘閴无人兮天髙听遐疏不得亲兮松柏摧折荆棘长兮轩于菉葹充佩纕兮浮云虹蜺纷纵横兮上下阻隔幽不能明兮嗟苦先生卒罹殃兮奸邪矫枉归罪愆兮咎繇不作谁与平兮跖犬噬由理则然兮麒麟豺狼不同羣兮自古有之吾又何嗟兮
　　伐寄生赋【并序】
　　余山居树羣木嘉果骈植人事错迕斤斧不修野鸟栖息粪其上茁异类日夕滋长旧本就悴余覩而悲之乃募趫捷腰斧凿升其巅剜条剔根聚其遗而燔之于是老榦挺立新荑濯如若疮疡脱身大奸去国斧钺之时用大矣哉作伐寄生赋
　　天生五材兮资土而成汝独何为兮附丽以生疣赘蛭嘬兮枝牵蔓萦瘠人以肥已兮偷以长荣状似小人之窃据兮谓城社之可凭观其隂不庇物材匪中器华不羞于几筵实不谐于五味来鸟乌之□聒集虫豸以刺蚝果被之而实萎卉蒙之而本悴坛杏无所容芬芳甘棠曷能成其蔽芾亶无庸而有害矧眶睫之可置尔乃建修竿升木末运斤生风以翦以伐脱纒牵于乔竦落纎蕤之骚屑剜藓肤以除根斆去毒而刮骨于是巨蠧既夷新荑载蕃迎春而碧叶云潝望秋而硕果星繁信知谷钺之神用宁能裕蛊以生患也耶嗟夫农植嘉谷恶草是芟物犹如此人何以堪独不闻夫三桓竞爽鲁君如寄田氏厚施姜陈易位大贾入秦柏翳以亡园谋既售芈化为黄蠧凭木以槁木奸凭国以盗国鬼居盲而人殒枭寄巢而母食坚氷戒乎履霜赢豕防其躅踯谅前辙之昭昭何人心之自惑故曰非其种者锄而去之信斯言之可则
　　骚
　　九叹九首
　　秋风起兮夕露溥浮云沉隂兮白日昼寒木叶落兮水泉干孤防鸣兮凄以酸揽余辔兮怅盘桓野萧条兮行路难豺狼骄兮狐兎顽兰蕙死兮荆棘蕃我欲奋飞兮无羽翰援雅琴兮发哀弹弦断絶兮涕汍澜
　　我髪种种兮飒如其稀我心伥伥兮忽若有遗过吾不能改兮徳吾不能知往者不可悔兮来者不可期进无益于世兮退将安归呜呼已矣兮吾宁不悲
　　天有田兮不可以耕山有兮不可以知咎徴剡蒿以为梁兮削菌以居楹匠石却走兮工埀拊膺登髙望逺兮观四瀛水东流兮日西倾般纷纷兮各有营我独展转兮从夜达明
　　风飘飘兮扬尘野寂寞兮无人舟何为兮山阿车何为兮水濵北望楚兮东望秦倒江河兮乱星辰天门窈窕兮重九闉愿有言兮远莫陈虎豹颬颬兮为喜为瞠横流涕兮瞻苍旻心冯噫兮不能伸麋有角兮龙有鳞空山寥寥兮吾谁与邻
　　江无舟兮河无梁隰有荆棘兮而无稻粱鹰化鸠兮雀变隼狸为防分龙为蚓睠长顾兮情纡轸九疑髙兮禹穴幽梧桐枯兮鳯不留山木惨惨兮呌鸺鹠鸿鹄飞兮无所投云沓沓兮雨悠悠孰懐情兮知此愁
　　虎厌肉兮驺虞苦饥獭升堂兮麒麟受羁黄彛荐滫兮章甫承綦箾韶屏弃兮弦筦兠离指玉以为石兮削方以为规天不可问兮神不可咨繄彼之是兮而此之非有樗在林兮有栎在馗蓍孔昭兮勿逺余思
　　今夕何夕兮天宇清步逍遥兮仰观列星河汉皎兮北斗横悲风发兮虫鸣林乌起兮沙鸨惊长夜寥寥兮何人哭声怆怳悢兮不忍听回身入房兮泪沾缨蛟虬偃蹇兮豺虎狞弧无兮车説其衡知不可虑兮谁女令蹇淹留兮难为情
　　履霜思裘兮燠则弃之临河号舟兮济而置之不网胡鱼兮不弋胡鹄翦薙杞梓兮索灌莽以取木捕猫乳鼠兮佥以为仁吠狗宵警兮行者怒瞠彃鸾养枭莫知其咎斵氷以承宫兮曷云能久长太息兮有所思林木动兮巢鸟悲山有藿兮园有葵心懐君兮君不知
　　秋天泬漻兮百草黄蟪蛄悲吟兮朝荣有芳屣履起兮独彷徨心悠悠兮懐故乡原有粟兮隰有禾桂花红兮兰紫芽凉风动兮松柏馨流潦落兮水泉清蔬可茹兮秫可酒集乡里兮会亲友坐白日兮防苍筠翫明月兮思古人鱼归渊兮狐首丘终余生兮安所求
　　秋日惨淡
　　秋日惨淡兮秋风其飔白露既下兮繁霜继之蘖离其根兮叶脱其枝丰者黝顔兮柔者就萎登髙望远兮涕泗滂沱松柏希少兮蒲栁何多露不盈条兮霜晨以晞嵗晏氷兮知将奈何
　　思归引
　　山髙髙兮可以望四荒胡跻尔巅兮而不见我故乡嵗云莫兮无衣裳车罢马羸兮仆夫顿僵水有蛟鳄兮陆有虎狼于嗟奈何兮惟懐永伤
　　松筠轩歌
　　彼松之髙兮矫吾以其操兮此竹之节兮耿吾以其洁兮露溥溥兮宵明烟霏霏兮晓清风声我琴兮鸣鸐我笙□胡为兮我衣尘胡为兮我缨飕兮飗窈兮幽骖青鸾兮服苍虬吾与元气兮升降与云霞兮绸缪逍遥兮相羊终吾生兮乐以忘忧
　　渔父歌
　　江之水兮悠悠深有鰋鲤兮浅有鲨与鯈桧为楫兮松为舟其钓伊缗兮人谁女尤江之水兮娟娟蒹葭吟风兮杨栁含烟有鲔在穴兮有鲂在渊其钓伊丝兮人谁女愆江之水兮浪浪泳之沄沄兮浮之洋洋有鱼与鰕兮可钓以纲无遐尔思兮人谁女伤
　　麦舟图歌
　　我马饱粟兮彼食不选秕糠我麦满舟兮彼无以送其死亡我忽见兮哀不能忘推以与之兮我心乃康我闻在昔兮有虞夏商一夫百亩兮家有稻与粱生不饿殍兮死有蔵呜呼今不得见兮使我心伤
　　山隂王景回友樵斋辞
　　稻粱离离兮稂莠骄骄麟不可以偶狼兮鳯不可以佀枭求羊无人兮钟子寂寥哀风觱发兮原野萧条四顾彷徨兮忧心且焦若有人兮在山椒携粮负薪兮啸歌以遨黜陟无闻兮宠辱不摇呜呼吾尔羣兮去无待子招临流泉兮倚逍遥无斤我松兮无使柏也凋
　　栁桥渔唱二首为黄中立作
　　春风淡淡兮湖水波栁埀桥兮青烟满莎扣予舷兮发长歌靡白苹兮乱鴐鹅前有蛟兮后有鼍予往予还兮吁予奈何
　　彼湖有波兮此桥有栁我维我舟兮聊以搔我首放歌逍遥兮哀莫予偶有箨在罾兮有沙在罶逝者滔滔兮羌不可以久緑苹兮菲菲落花兮防衣江无津兮海无涯呜呼寂寥兮吾谁与归
　　获麟操
　　有兽维麟兮猎者获之折肢毁肤兮曾不如鹿与麋呜呼哀哉兮尔何生于此时周公已矣兮吾能不悲
　　在陈操
　　彼山有杨兮彼隰有栩彼路斯何兮孔棘且阻云杳防兮不日以雨重华寂寥兮谁与晤语茫茫九州兮孰为予所蒙无人兮驾予归处
　　白云歌为良上人作
　　用贞上人以白云隠居名其舍葢取诸唐狄公之言以寓其思亲之意括苍刘基为之歌曰
　　青山兮翠微白云兮孤飞怅游子兮逺于离不如云兮倐往而归白云兮容与青山兮欲雨懐予亲兮在云之下云兮云兮归予从女
　　秋山图歌
　　秋风起兮萧萧望青山兮寂寥水泠泠兮出石叶槭槭兮辞条气凄凄兮就寒夜耿耿兮不朝鳯凰兮安之梧桐兮早凋思美人兮隔江河云防兮天路遥托宵梦兮逺徂征款扶桑兮倚消摇盼青鵻兮不来怆怳悢兮魂屡飘愿乘风兮絶浮云要洪崖兮访子乔髙无梯兮深无航鼋鼍陆梁兮虎豹骄归来兮归来紫芝有荑兮黄精有苗
　　梁孝子庐墓词【并序】
　　梁君天民思其父母而庐于墓将终身焉夫庐墓非古礼也然人子之情有不能已而自我为之君子不非焉或乃状其景物而咏歌之则悖于礼而非孝子之本心矣故为之作楚语使梁君闻之必愀然悲曰他人有心予忖度之夫子之谓也不其庶乎其词曰
　　陟彼岵兮望父陟彼屺兮望母若仪容兮在前恍音声兮在后陟彼屺兮望母陟彼岵兮望父惝怳惘兮无闻心摇摇兮愁苦闻空庐兮山之巅朝松有岚兮暮萝有烟其下维地兮其上维天食思寝思兮以日以年呜呼魂乎其有知兮矢相从于九泉
　　送龙门子入仙华山辞
　　龙门先生既辞辟命将去入仙华山为道士而达官有邀止之者予弱冠婴疾习懒不能事尝爱老氏清净亦欲作道士未遂闻先生之言则大喜因歌以速其行先生行吾亦从此往矣他日道成为列仙无相忘也其辞曰
　　青山崔嵬兮烟云杳防回溪郁纡兮岩谷晦明修篁杂树兮相蔽亏洞壑窈窕兮人不知清猿警夜兮鹤报晨花开鸟啼兮长如春隰有芷兮陵有苕美人不来兮山寂寥琼芝兮玉华丹荑兮翠葩紫葛兮黄精礧碨兮鬖髿蜚梁连蜷兮登降峛崺幽漻閴磟兮敞晃谲诡芳兰桂椒兮或红或紫松风涧泉兮金石盈耳梧桐萋萋兮竹实蕋蕋鳯凰翔鸣兮五色卉炜望美人兮翠微空山寂寥兮迟尔来归霓为衣兮霞为裳饮沆瀣兮食瑶浆晞正阳兮澡沦隂精神完兮毛髪香握六符兮蹑九灵被矞云兮歌洞章御扶摇兮欵天门诣北斗兮觐虚皇超鸿蒙兮轶希夷造无始兮逍遥娭召秦女兮吹箫使湘娥兮弹丝洪崖啸歌兮王母启齿万舞齐进兮襟佩飒纚长离前驱兮鸾鸟为使苍龙騑騑兮白虎豸豸雷公磅硠兮列缺旭虺登明堂兮絶河津上阁道兮攀勾陈过三危兮绕防出太微兮入西清憩牛渚兮泛灵槎乗回飚兮以还家美人兮归来山中兮其乐无涯
　　王彦中哀辞
　　王氏二子者故宋给事中信之【阙】世孙也长曰钟字彦中次曰锜字彦和是同母一乳而生二子焉及长俱好学能文词至正癸已其长以春秋经魁乡贡次榜行省铨授建徳路学録未几以力学得疾至丁酉四月卒乡人咸痛惜之葢期其成而不意止于斯也其弟悲哭不能自胜于是元帅石未公闻之为诗以吊且唁而刘基为文以哀之其辞曰
　　朝出兮雁行暮归兮相将聨防服兮上髙堂棣华莽兮亲乐康忽秋霜兮夏零凄风发兮凋紫荆同气两身兮一死一生车只其轮兮嗟何以行窈窈兮愔愔想形容兮不可寻饮泣兮吞声恐慈亲兮伤心俯重泉兮永隔掩此哀兮何极尽礼事生兮恪恭子軄是谓孝友兮死者瞑目
　　古乐府
　　艾如张
　　有菀者林众鸟萃之我欲张罗榛楛翳之既砺我斧又饬我徒孰是奥秽而不剪除爰升于虚以相乃麓有条我纲载秩我目有鸟有鸟五采其章喈喈率彼髙冈张之弗获忧心且伤寤寐懐思曷云能忘有鸟五采亦既来止昭其徳音以相君子君子岂弟其仪是若艾而张矣云胡不乐
　　芳树
　　蔚彼芳树生于兰池景风昼拂荣泉夜滋煜如其光炫于朱曦含华吐芬嘤鸣满枝君子有酒以遨以嬉羽觞交横吹竹弹丝相彼草木允惟厥时良辰易徂能不懐思沛其迈矣其谁女悲
　　上陵
　　零雨霏霏亦降于桑怆悢中懐念昔先皇惟昔先皇创业孔艰寤寐兴懐能不永叹精灵安所体魄焉依幽明隔絶曷已其思堂堂梓宫在彼髙冈霜露是萃能不慨伤礼起由情将情繄物溥斯索矣庶其罔阙郊社既防宗庙孔威上陵是申式昭孝思
　　将进酒
　　有酒湛湛亦盈于觞酌言进之思心洋洋亦有兄弟在天一方安得致之乐以徜徉有酒在尊既旨且清何以酌之有觩其觥岂不欲饮惜无友生怆悢伤懐曷云其平兄弟之合如埙如篪朋友既比如冈如维死丧急难是责是疵今日有酒如何勿思人亦有言解忧惟酒载惛载呶亦孔之咎我觞维琼我斚维玖以乐兄弟以宴朋友
　　上之回
　　上之回六龙矫揵光耀拂鹥鸟石关匝棠棃扬灵旗县月支天马来宛居劙穆上厘穰穰坐明堂朝万方翕披离玉烛光于亿年乐未央
　　朱鹭
　　朱鹭来玉山巅赪翁引熛臆延朱鹭来赩流赮饮赤水食丹砂朱鹭来炎徳加威昆明滇僰讹朱鹭来集太液帝锡祐荒广斥朱鹭来辉煌煌挟鹪鹏媒鳯凰朱鹭来皇之辉神防演无穷期
　　巫山髙
　　巫山髙哉郁崔嵬下有江汉浮天回深林日月照不到洞谷阖辟生风雷危峯半出赤道上落日猿鸣声哀虎牙赤甲鬭雄壮风气以之而隔阂楚王遗迹安在哉但见麋鹿跳蒿莱当时忠臣放泽畔乃与靳尚相徘徊山中妖狐老不死化作妇女莲花腮潜形谲迹托梦寐变幻涕泪成琼瑰神灵震怒不可祷云雾惨淡昏阳台猛风吹雨洗不尽假手秦炬歊飞灰精诚感应各以类世间妖孽匪自来君不见商王梦中得良弼傅岩之美本安匹巫山何事近楚宫终古怨恨流无穷
　　战城南
　　朝战城南门暮战城北郭杀气髙冲白日昏剑光直射旄头落圣人以五服限夷夏射猎耕织各自安土风胡为彼狂不自顾而与大国争长雄髙帝定天下遗此平城忧陛下宵旰不遑食拥旄仗钺臣不羞登南城望北土云茫茫土膴膴蚩尤祃牙雷击鼓举长防挥天狼休屠日逐浑邪王氊车尾尾连马羊橐駞载金人照耀红日光逍遥而来归帝乡归帝乡乐熙熙际天所覆罔不来小臣献凯未央殿陛下埀拱安无为
　　君马黄
　　君马黄我马骊二马八足争驱驰回头顾影双骄嘶尾端散作赪虹飞黄马曜日黄金晶骊马谓是天精眼前好丑那能明吾闻良骥称以徳不闻矜此骊黄色世无伯乐识者谁有徳无色空自知
　　思悲翁
　　弱龄轻日月迈景想神仙顾往谅无及待来徒自怜黄金弃砂砾劬心链丹铅凿石不得水沈剑徒窥渊流光不我与白髪盈华颠杖防出门去十步九不前归来对妻子尘灶午未烟干时乏计策退畊无园田霜蒲怨青松逝矢恨惊已矣复何道吞声赴黄泉
　　圣人出
　　圣人出临万方赤若白日登扶桑隂灵韬精星灭芒羣氛辟易归大荒晻暧寒谷熙春阳枯根发茁畅幽蔵潜鱼跃波谷鸟翔花明草暖青天长青天长圣人夀北斗轩辕调气北辰中居环列宿八风应律九歌奏圆方交格神灵辏圣人出阳道开亿万年歌康哉
　　钓竿
　　斫竹作钓竿抽蠒作钓丝沧洲日暖波涟漪緑蒲茸茸栁叶埀钩纎饵香鱼不知石鳞激水溪毛动玉燕回翔竿尾重大鱼入馔腮颊红小鱼却放渊沄中更祝小鱼知我意长逝深潭莫贪饵
　　思美人
　　雨欲来风萧萧披桂枝拂陵苕繁英陨鲜叶飘扬烟埃靡招摇激房帷发绮绡中髪肤惜寂寥思美人隔青霄水渺茫山岧嶤云中鸟何翛翛欲寄书天路遥东逝川不可邀芳兰花日夜凋掩瑶琴闲玉萧魂睘睘心摇摇望明月歌且谣聊逍遥永今宵
　　关山月
　　关山月明风恻恻万里黄云杂沙砾夜深羌笛吹一声征人相看泪沾臆古人以绥服奋武卫耕战守御不外求何人倡此戌邉策千载以贻中国忧关山月圆复缺何忍年年照离别愿得驰光照明主莫遣边人望乡苦
　　楚妃叹
　　江汉扬波六千里上有巫山矗天起锦衾一夕梦行云万戸千门冷如水闻道秦兵下武关君王留连犹未还山深不见章台殿汨罗寃泪空潺湲尚忆前王好驰逐宫中美人不食肉回狂作哲须防间至今相业归孙叔楚宫无复如昔人况有神女如花新悲来恨新还忆故谁能断却巫山路
　　王子乔
　　王子乔乃是髭王之子皇王之孙深宫洞房不称意却驾白鹤寻轩辕虹蜺为斾云为旛飘然乗风上昆仑王子乔去何之朝发旸谷暮崦嵫六龙九鳯相追随穆王西上不得王母诀胡为元气独尔私王子乔去不还后稷功业委如山犹有九鼎知神奸王城日夕生茆菅尔独胡为白云间王子乔空长叹
　　走马引
　　天防防云蒙蒙当天白日中贯虹壮士拔剑出门去手提仇头掷草中掷草中血漉漉追兵夜至深谷伏精诚感天天心哀太一乃遣天马从天来挥霍雷电扬风埃壮士呼天马驰横行白昼吏不敢窥戴天之耻自古有必报天地亦与相扶持夫差徒能不忘而报越栖于防稽又纵之始知壮士独无媿鲁庄嵇绍何以为人为
　　结交行
　　朋友以义合久要贵不忘结交或匪人驺虞化为狼君不见市井人杯酒忽相得倾肝泻胆无所惜一朝需求不称意口里駏蛩心上蚝更闻背语触疑心墙角车轮亦生翅君不见耳与余又不见田与窦当其得意时刎颈以相就宁知嫌隙反掌成坐令袵席生戈兵古人重结交晏子真其人伾文执谊羊豕之合死生弃置安足陈
　　梁甫吟
　　谁谓秋月明蔽之不必一尺云谁谓江水清淆之不必一斗泥人情旦暮有翻覆平地倐忽成山谿君不见桓公相仲父竪刁终乱齐秦穆信逢孙遂违百里奚赤符天子明见万里外乃以薏苡为文犀停婚仆碑何震怒青天白日生虹蜺明良际防有如此而况童角不辨粟与稊外间皇父中艳妻马角突兀连牝鸡以聪为聋狂作圣颠倒衣裳行蒺藜屈原懐沙子胥弃魑魅呌啸风凄凄梁甫吟悲以凄岐山竹实日稀少鳯皇憔悴将安栖
　　春日行
　　白日出东陆垂光曜中天大哉至阳徳荡荡无颇偏坐令惨烈化滋润顷刻枯槁回鲜妍圣人法天道神化参微春朝着典礼上下同光晖埀衣向明物自育帝力皥皥无人知春天和春日丽但愿宇宙长如春圣明天子千万嵗
　　墙上难为趋行
　　弱水不可以航石林不可以车人生贵守分墙上难为趋茫茫八极内狭径交通衢纷纷皆辙迹扰扰论锱铢焦原诧齐踵龙颔夸探珠片言取卿相杯酒兴剪屠机事一朝露妻子化为鱼林间有一士蓬蒿翳穷庐种稻十数亩种桑八九株有酒且饮之无事即安居孰知五鼎食聊保百年躯悠悠身后事汲汲复何如
　　少年行
　　骏马狐白裘玉勒黄金羁賔从如浮云顾盼生光辉朝驱紫陌尘暮醉青楼姬但见花月好宁知霜雪飞荏苒世途异凄凉瑶草衰园田皆易主亲友尽暌违学书时既晚躬稼力已微嵗晏寒风生倚墙听隣机逝水不可挽枯蓬安所依伫立为尔叹感我涙沾衣
　　独漉篇
　　独漉复独漉月明江水浊水浊迷龙鱼月明复何如楚国皆浊屈原独清行吟泽畔哀哉不平上山采荼下山采蘗心在腹中何由可白豺狼在后虎豹在前四顾无人魂飞上天珠玉委弃不如泥沙蹑冠戴履万古悲嗟
　　懊憹歌
　　白恶养雏时夜夜啼达曙如何羽翼成各自东西去昨夜霜风起入户复吹帷儿啼母心酸母愁儿不知养儿徒养老无儿生烦恼临老不见儿不如无儿好食蘗苦在口食莲苦在心苦心无人知苦口泪沾襟男儿初生时蓬矢桑弧弓老大却思家懊恼无终穷
　　王昭君
　　汉庭不赏徼功士昭君却向胡中死昭君辞汉入胡中胡女悲愁汉嫔喜含情欲怨当语谁手弹琵琶涙沾衣掖庭望幸从此絶巫山有路他生归殷勤説与上林雁好在明年再相见汉恩如海长自深妾自生来命如线贱妾一身何足惜可惜当年刘敬防遂令上防重和亲欲倚红顔清塞尘只恐妾身先草露汉宫无复如花人
　　塘上行
　　塘上何所有有蒲与荷花蒲花难开荷易落使我叹恨长咨嗟鸳鸯戏我后鸧鸹翔我前四顾不见人泪下如流泉浮萍违渌井寄身沧江渚沧江不应竭是妾命如许朝泪洒玉台夕泪沾罗衾采荷得见莲中复懐苦心广筵列肴蔬好者即美味荼蓼有时甘菘葵有时弃严风吹秋林蕙兰化为草菸悒今可憎芳菲故尝好行亦私自怜坐亦私自怜愿为天邉月流影玉堦前
　　君子有所思
　　晨上龙首山徘徊望咸京交衢错万井甲第连公卿鞍马相照曜冠葢如云行扈从金舆归赐酒银瓮盈前庭列驺骑后苑罗倾城宠极妬心起欢余骄气生田窦巧相夺萧韩互摧倾快意在一时报复延戈兵范雎掉柔舌穰侯去彊嬴宁知幽燕客接踵夸雄鸣茫茫前车辙遗迹犹未平胡为不自悟坐使忧患并二疏独何人千载埀令名
　　上山采蘼芜
　　上山采蘼芜山峻路迢递下山逢故夫悲风生罗袂忆昔结髪时愿得终百年变故不可期中道相弃捐莲实生水中石榴生路侧未尝挂齿牙中心岂能识上山采蘼芜罗袖生芳菲因君赠新人莫遣秋霜霏落叶辞故枝不寄别条上白日无回光谁能不惆怅
　　双桐生空井
　　双桐生空井井空桐叶稀叶稀不自蔽鳯鸟将安归双桐生空井井泥泉不出桐根日夜枯何由伐琴瑟
　　美女篇
　　南国有美女粲粲玉雪顔眉目艳华月色映清秋寒粉黛不敢涴佩服惟幽兰一朝备选择得厠金宫班贞心耻自衒望幸良独难况蒙众女妬倩笑谁为欢恒恐芳桂枝寂寞零露溥素手发瑶琴泠泠奏孤鸾宫商合要妙遗响风大音世罕识日暮空盘桓安得托宵梦集君瑶台端相思不可极踯躅起长叹
　　玉阶怨
　　长门灯下泪滴作玉阶苔年年傍春雨一上苑墙来
　　秋思
　　梧桐生碧砌密叶暗金井惊心昨夜月照见栖禽影
　　长门怨
　　白露下玉除风清月如练坐看池上萤飞入昭阳殿
　　宛转歌
　　星稀月白河阑干饥虫吁号莎草寒美人望月歌宛转潇湘水碧苍梧逺愁魂一夜不得归化作断云天际飞
　　长相思
　　长相思在沅湘九疑之山郁苍苍青天荡荡林木暗落日虎啸风飞扬欲往从之水无航仲尼有徳而不用孟轲竟死于齐梁松柏摧折桂生蠧但见荆棘如山长长相思断人肠
　　雉子班
　　雉子班飞翛翛呜鷕鷕踉蹡出没灌莽中衮裳焕烂赪瞳了野人拄翳潜置媒和声相应无惊猜黄间一发激流电锦绣披裂委草莱林栖野啄本无累嗜欲沈溺祸所胎君不见天池鳯凰食竹实逍遥至和永终日
　　朗月行
　　朗月何胧胧照我绮牕中牕中美人不能寐起看玉宇生秋风秋风飘飖吹木未纎云巻尽悬明月明月随风出海来海水荡漾龙鳞开寒光喷浸碧落外白浪涌作金银台何处悲风怨羌管谁家舞榭笙簧暖长信宫中漏水长昭阳殿里更筹短漏长更短总含情开窻坐视河汉倾广寒宫在何处欲往从之烟雾青鵻汗漫不可期桂华如雪东方曙
　　大墙上蒿行
　　墙上蒿方春擢秀何芃芃炎天六月旱无雨枝叶枯死随飘风世情翻覆不可拟人生有身莫依倚君不见樊将军一朝函首西入秦又不见刘越石仰天长歌握中璧三士自残因二桃子胥终弃吴江涛世人见机苦不蚤何不看取墙上蒿
　　鸡鸣曲
　　日将出鸡先鸣千门万户听鸡声美人锦帐愁欲曙壮士苦心煎百虑人间百年能几日日日鸡鸣催日出一朝过了复一朝白髪萧萧此生毕齐妃播淑徳感彼虫薨薨周宣悟姜后功业光中兴亦知国家共如此莫恠鸡鸣催早起
　　邯郸才人嫁为厮养卒妇
　　邯郸有才人艳色如朝霞嫁作厮养妇云鬓埋泥沙忆昔赵王全盛日夜夜绮筵张宝瑟中山美酒盈羽觞一笑黄金满千镒繁华过眼如转蓬故宫禾黍秋芃芃明珠白璧走函谷坠簪遗珥空悲风人生最苦是衰老白首无归向谁道荜门夜永月光寒卧聼驽骀龁枯草
　　出塞
　　居延风髙榆叶空狼烟夜照甘泉宫将军授钺虎士怒蚩尤亘天旗尾红麒麟前殿催赐酒已觉此身非已有猛气遥将日逐吞壮心肯落嫖姚后雁门城外沙如雪玉帐霜浓铁衣折长剑须披瀚海云哀笳莫怨天邉月北风烈烈刁斗鸣回看北斗南方明惊箭离车在坂不勒燕然终不返
　　入塞
　　狐裘防茸沙碛里望见玉关惊且喜关门吏记曾逢白髪相看泪如水归来放马咸阳原旧游今有几人存斜阳惨淡照篱落闲看邻翁戏子孙
　　孤儿行
　　蓬头皲足谁家儿满面尘埃双泪埀爷娘弃我不待老骨肉无人但兄嫂两身一气不相知陌路茫茫向谁道清晨采薪日入归残羮冷饭难充饥欲言问兄兄不顾嫂是他人更奚诉人生一世为弟兄同根自合同枯荣爷娘在日曾眷恋愿兄回看死人面
　　病妇行
　　夫妻结髪期百年何言中路相弃捐小儿未识死别苦哑哑向人犹索乳箱中探出黄金珥付与孤儿买饵不辞瞑目归黄泥泉下常闻儿夜啼低声语郎情不了愿郎早娶怜儿小
　　淮南王
　　淮南王好神仙澄心链炁守自然收拾真一归中圆化为五色黄金丸乗风驾景飞上天飞上天逍遥游八鸾捧毂龙翼辀虹蜺缤纷夹防斿上窥九阳下六幽回头大笑武皇帝柏梁桂馆空清秋
　　蜀国
　　胡笳拍断氷结湘灵曲终斑竹裂为君更奏蜀国一弹一声飞上天蜀国周遭五千里峨眉岧岧连玉垒岷嶓出水作大江地砉天浮戒南纪舒为五色朝霞晖惨为虎豹嘷隂霏翕为千嶂云雨入嘘为百里雷霆飞白盐雪消春水满谷鸟相呼锦城暖邑姬倚歌汉女和杨栁压桥花纂纂铜梁翠气通青蛉碧鸡啼落天上星山都号风寡狐泣杜鹃呜咽愁幽防商悲羽怒听末了穷猿三声巫峡晓瞿塘喷浪翻九渊倒泻流泉喧木杪楼头仲宣羇旅客故乡音尘隔含凄更听蜀国音不待天明头尽白
　　昔昔盐
　　杨栁正萋萋门前碧草齐别离如昨日白髪满春闺飘花兼泪落行云逐望迷緑苔凝履迹粉汗浥书题梦到龙沙北魂销马邑西巻帘双燕入开镜一鸎啼肠共吴江绕眉将楚岫低攀枝怜并蒂窥沼妬双栖跃水宁无剑通天亦有犀那看明月夜登楼惑马蹄
　　东飞伯劳歌
　　南飞鹧鸪北飞鹄黄昏鸣鸡白日烛瑚石上栽兎丝鸳鸯独宿枯桑枝永夜凉蟾入罗幕蝉翼不如秋鬓薄寒塘露莲千叶红可怜零落空随风
　　双燕离
　　双燕营巢时双飞复双语轻盈栁陌风振迅芹塘雨巢成近绣帏双宿更双飞为防主人爱不信有暌违四月温风起榴花发红蕊拾虫还哺雏出入无停觜五月教雏飞绕巢舞乌衣侧避蛛丝过斜萦栁线归六月雏翼老分飞各相保脉脉傍珠帘依依集兰橑世事有转旋陵谷一朝迁昆明延刼火甲第化歊烟带睡惊飞出风沙两相失死生不得知嬿婉从兹毕回看旧主人粉黛成灰尘天髙云海阔波鳞鳞荏苒朝还暮惸惸向何处毛凋半夜霜泪滴三春露露寒霜又浓憔悴不成容同心谅难隔魂魄终相从
　　乌栖曲
　　霜华着树成秋蕊树头栖乌惊夜起起向幽闺啼数声闺中美人泣到明
　　吴宫乌啼夜已分宫中不闻人尽闻夜深风落茱茰子沈沈漏断啼乌死
　　三洲曲
　　三洲洲上花栁春三洲浦里多商人酒旗红防明江阁客船只望洲邉泊
　　八月风吹洲上树楼船却向江西去红妆送别各沾巾惊动新来江北人
　　武陵深行
　　武陵溪一何深水有射工射人影陆有丹蛇长百寻嗟哉武谿不可临溪之水深且阔鸟不敢飞龙不敢越海气连天日月昏芮露着人肌肉裂呜呼丈夫宁能沙塲百战死有骨莫葬武谿水
　　逺如期
　　远如期近别尚云可逺期能不悲忆昔辞君出门去手种庭前松柏树树今成器人未归洞房白髪秋霏霏髙原有梧隰有槚待君北邙山石下
　　大提曲
　　大堤女儿顔如花大堤堤上无豪家东家女作西家妇夫能棹船女沽酒春去秋来年复年生歌死哭长相守君不见襄阳女儿嫁荆州撞钟击鼓烹肥牛楼船一去无回日红泪空随江水流
　　明月子
　　朱阁绮疏琼作户明月照人秋独苦桂花吹冷眠不成谁家髙楼弦管声倚楼空望别离处唯有清光自来去月圆正好缺复催人生见月能几回
　　短歌行
　　来日苦短去日苦长日长不自觉日短令人伤君不见望后月又不见霜中蕊清光纵好魄已亏芳心欲动根先死少年不知老可悲衰老却忆少年时
　　长安道
　　长安道送尽芳菲到枯槁人生衰盛苦不常何异长安道傍草汉家将军初拜官门前上客车班班一朝世衰烟焰歇车轮无声马迹絶明年有诏封冠军依旧车马来如云
　　陇头水
　　陇头水征夫泪征夫之泪滴陇头化为水入秦川流水流向秦川呜咽鸣不已何因得天风吹入君王耳
　　秋宵吟
　　蝉催秋入湘簟芙蓉露浴胭脂淡铜乌吻水添夜长碧草敛愁归寒螀罗帐无人五更雨梧桐惊啼白杨语春光烂漫不得知霜露凄凉奈何汝
　　车遥遥
　　车遥遥马朅朅不知何人始作车长与人间载离别回风吹起罗帐尘低头恨杀作车人
　　阳春歌
　　帝车东指淑景昭冶容冉冉生寒条枯根相顾一时起阳春只在霜雪里枝头禽鸣滑滑暖烟日夜催花发蜂喧蝶竞方及时风雨宿昔成离披人间但见阳春好未识阳春有枯槁
　　鸣雁行
　　雝雝鸣雁鸣达旦举翼相连拂云汉平原漠漠生野烟雁飞只向江南天江南十月多禾黍一半输官半供汝明年二月归养雏雏成又望江南去
　　独不见
　　暖烟漾春杯色紫腻雨摧红出花蕊蝶飞撩乱燕飞轻嘤鸣相应俱有情有人抱瑟上髙阁坐对妆台弹别鹤曲终顾影还徘徊东风自吹罗帐开
　　梅花落
　　种梅长江邉嵗晚花始发东风为爱桃与李却使孤芳坐销歇美人髙楼深紫霞卷帘一见长叹嗟世间有荣即有悴君不见海中碧树终无花
　　折杨栁
　　去年送君杨栁青暖风晴日花防防今日思君琐窻緑栁条又缀黄金粟君心却似条上花随风飘荡不思家妾心已作科上槁纵得春光为谁好折取长条寄远人人生四十无青春
　　秋夜月
　　秋夜月黄金波照人哭照人歌人歌人哭月长好月缺月圆人自老
　　枣下何纂纂行
　　枣初作花时纂纂临路岐八月枣成实累累曜朝日枣花纂纂蜂蝶翻枣实累累人满园严风萧瑟枯叶飞蜂蝶不来人亦稀
　　白苎词【二首】
　　铿华钟伐灵鼓青娥弹丝白苎舞文竿迎风雉振羽长袖奋迅若云举博山雾合春蒙蒙玉釭摇火生长虹翠荡红翻如梦中
　　暖香结暝娇青春翠钗珠压光照人鳯箫十二烟雾匀鸿惊燕娇波龙鳞玉觞交飞酒如沼门外斜阳在林杪宫中沉沉天未晓
　　蛱蝶行
　　软芳晞露春鲜妍上有蛱蝶飞翩翩暖风扶暝扑天起翠重红轻迷欲死东园无花留不住相随又过西园去沉沉断梦失韩凭却抱霜华怨秋曙
　　钧天乐
　　君不见天穆之山二千仞天帝所以觞百灵三嫔不下两龙去九歌九辩归杳防我忽乗云梦轻举身骑二虹臂六羽指挥开明辟帝关环佩泠泠曵风雨明月照我足倒影揺云端参差紫鸾笙响震瑶台寒我欲听之未敢前空中接引皆神仙烟挥雾霍不可测翠葩金叶光相射鲸钟虎簴铿鸿蒙撼昆仑兮殷崆峒扬天桴兮伐河鼓咸池波兮析木风遂升泰阶朝玉帝侧身俯伏当琼陛讯曰太极拆裂为乾坤纷纷枝叶皆同根胡为妄生水火金木土自使激搏相熬煎臣闻三皇前羣物咸熙熙众子戴一父皥皥无偏私忽然元气自荡潏变换白黑分贤痴蚩尤与黄帝従此兴戈矛流毒万万古争夺无时休骨肉自残贼帝心至仁能不忧帝不答臣心迷风师咆哮虎豹怒银汉汹涌天鸡啼飚轮撇捩三岛过海水尽是青玻璃神奔鬼恠惕惊起遗音沨沨犹在耳梦耶游耶不可知但见愁云漠漠横九疑
　　周小史
　　婉娈周小童冶容敌花红鲜云委緑髪明星烱双瞳采兰澧水湄挟弹长陵东掷果閧春市巻衣娇金宫流盼溢华彩言笑生芳风常恐秋露零瑶草成衰蓬食桃坐翻覆倩笑徒为工繁华岂不好不知身所终吾闻济川楫乃属植鳍翁悠悠万世下徳业光无穷
　　结袜子
　　昔有信陵君乃在大梁城亲为贵介弟位冠诸侯卿倾家待国士倒屣延豪英诣门谒朱亥虚左上侯嬴袖椎夺兵符救赵蜚英声河外走蒙骜宗社赖扶倾于今不可见寂寞伤人情
　　防蒲三首
　　防蒲清川渚水浅蒲不长自非排风羽莫羡凌云翔防蒲江水湄终日不盈把嫌杀紫鸳鸯双戏蒲叶下防蒲复防蒲织作波纹簟无处寄相思秋风露莲淡
　　从军五更转
　　一更戌鼔鸣市上断人声风吹鸿雁过忆弟复思兄二更月上城照见兜鍪光侧身望山川泪落百千行三更悲风起树上乌鹊鸣枕戈不能眠荷戈绕城行四更城上寒刁斗鸣不歇披衣出户视太白光如月五更星斗稀霜叶光烂烂徤儿争先起拂拭宝刀看
　　前有尊酒行
　　前有尊酒芳以饴举杯欲饮且置之丈夫有志可帅气胡为受此麴糵欺禹恶旨酒徳上达桀作酒池而南巢是蔡商辛恶来以白日为夜糟丘肉林相枕藉瑶台倐忽成灰尘流毒犹且迁殷民夫差酗而纳施楚国酣而放屈姑苏台上麋鹿游鄢郢宫中狐兎出灌夫骂坐祸延魏其竹林称贤神州蒺藜亡家破国有如此酒有何好而嗜之前有尊酒醲以清酌之白日成晦防眼花耳热乱言语元气耗斁肝胆倾乃知酒是防身物卫武之戒所以埀休声
　　公无渡河
　　丈夫不爱死成仁心所安殒身茍无故哀哉徒自残水能杀人人共知公独茫然狂以痴黄河无津涯乃欲絶流而渡之公也溺死人谁悲世路如何险恶实多平地倐忽滔天风波利淫欲饵孰知其佗不见不闻纵横网罗固不必如公之痴可揕以鱼中之铍亦不必如公之狂可禽以伏甲之觞眼前言笑百媚出宁知兵刃罗心肠公无渡河河无津箜篌一曲愁杀人
　　隔谷歌
　　战鼓咽悲风弓折不可把弟兄隔谷不相闻咫尺人间与泉下丈夫誓许国杀身非所怜两心本一气何能坐相捐登埤四顾望慷慨肝胆裂不见救兵来但见绕城铁甲光如雪飞禽在罗罔尚或念其饥身为髙官马食粟忍见手足居重围相彼鸿与雁亦各顾匹俦挽弓射一猿羣猿拔箭声啾啾鸟兽且有情人心独何尤呜呼田家紫荆虽微木不忍听君歌隔谷
　　步虚词【五首】
　　太微启灵宇紫殿含祥风圆光照无外梵炁来冲融仙人鱼鳞次羽葆朝当中离罗郁萧台缥缈浮太防泰阶平六符文昌位三公北斗运元化轩辕成嵗功稽首玉陛下逍遥乐无穷
　　郁华开赤殿结邻炫黄文葳蕤烂霄汉照曜下土坟东华跸严驾西崦泮昏氛神行肃亹亹象化陶醺醺景风调坱圠玉烛焕烟煴防茫密芴间歘忽幽朗分万灵仰无私九真告成勲
　　重阳峩宝阙众星拱髙垣寥寥大虚庭巍巍无极尊白虎伏右騑青龙承左辕武后躨跜长离前腾骞黄灵正常居万有归一元希微眇稊粟浩荡弥乾坤髙卑各奠位神化无穷源
　　步虚归太一精心觐枢庭浮浮回极运湛湛规中清五神谨诃卫六位肃敉宁东溟升阳曜西海生隂灵炎光熺室涌醴液朱陵骎骎麤秽除绵绵淳粹凝妙用无邉方摄身游帝青
　　焚香礼梵肃驾朝紫宸游云结华葢鲜飚翼飞轮披烟上阁道佩月攀钩陈服食丹霞浆嗽咽甘露津琅琅歌洞章寂感虚皇嚬飘飖广莫风舒啸青林春沆瀁六合外永与无始隣
　　气出唱
　　今日不乐振筞远游东上泰山巍何修修道逢仙人要我同仇蒸霞为粮烹玉为羞英素蕤光华蔓流日观菡萏葩华九州令我从之身轻若浮道以五鸾翼以两虬朝翔圃夕止蓬丘谒见王母云眉月眸青娥三千或舞或讴风吹琅玕声如鸣球杂花并开莫知春秋洪崖先生劝我此留自揣凡骨非仙者俦七情交煎一触百抽又病戆僻无药可瘳崇崇清宫荡无涯陬列仙如沙不少一沤王母笑听拜谢扣头归来山林曷标曷钩熙熙泰和长乐无忧
　　班婕妤
　　昭阳秋清月如练笙歌嘈嘈夜开宴长信宫中辞辇人独倚西风咏纨扇倾城自古有褒妲红顔失宠何须怨泠泠玉漏掩重门一防金釭照书巻
　　神弦曲
　　紫桂飘香九万里三山地色如凝水水妃宵冷不能眠金簪素指敲氷弦氷弦泠泠玉泉滴贝阙嫠鲛泣幽碧青瞳小髻歌繁霜霜飞风起江低昻曈昽紫焰出海树天清月落空相望
　　短歌行
　　凉风西来天气清云飞水落山峥嵘髪肤剥削棱骨生鲜芳菸邑成枯茎百虫哀号百窍鸣凡有形色皆不平成之孔艰壊厥轻羇人含愁起夜行列星满天河汉横繁思攒心剧五兵天髙何由达其情归来托梦通精诚
　　长歌行
　　秋夜夜长月照轩梦见天神与我言曜灵循环周四垣四时迭代成寒温枯荣生杀相为根我于万物何怨恩生丁其时命所存六淫汹涌无键阍由其弗约离其魂春葩敷披夏实繁外美中瘁谁能扪风霜涸寒肃不骞纳华收真归本元扫涤浮秽夫何寃我今与女开女昏生生杀杀无穷源敛女防蓄守女门扶桑赫赫升朝暾
　　燕歌行
　　霜飞动地燕草凋沙飞石走天萧条江河倒影陵谷摇白日惨淡昼为宵美人迢迢隔云霄青防无梯海无桥鱼枯雁死星芒消沉沉思君不自憀愁如惊风鼓春潮嵗云暮矣山寂寥梧桐叶落空干条昆仑层城阻且辽苍梧九疑烟雾遥琼田瑶草芟蒭荛江蓠泽兰成艾萧登髙望远肝肺焦安得羽翼搏长飚
　　江南弄七首
　　江南细水缃绮波江南防女雏鳯歌凝嚬引睇纡青蛾纡青蛾舒窈窕网轩绣户锁娇春不放杜鹃来木杪雄龙呼雌江底鸣山摇谷殷江波惊余音不断随风征随风征入湘竹截玉钻星吹向天楚江六月无炎燠湖波澄明日色鲜画鹢相随出采莲娇红曼緑鬭春妍鬭春妍倚徘徊今朝花尽且归去明日更有新花开河曲悬匏渭濵竹碧鲜削出蓝田玉轻翎参差飞羽谡飞羽谡幽簧含丹樱瑶笋调清吹月明紫鳯来采菱女子木兰船翠裾红袖青玉钿摇光荡影惜婵娟惜婵娟愁夕晖防蒲歌断鲤鱼入归去芰荷香满衣江草萋萋春江臯出游多窈窕轻霞衣裳碧云嫋碧云嫋红日斜鸳鸯飞过緑渚去东风吹落菖蒲花巫山岧嶤巫峡长瑶姬出舞朝云翔翠葩腰嬝金支光金支光丹叶赩宝鸡为使鳯为骖去雨来风乐无极
　　步出夏门行
　　步出夏门遥望沧海九河茫茫碣石安在鱼龙瀺灂日月晻蔼三山何所弱水浼浼羲和曷往鼇极孰宰发鸠之羽其心不改安期不死桃实可待悠哉沛乎歌以永慨
　　丹霞蔽日行
　　彤霞何煌煌蔽此白日色炎埃被九野照灼后土赤朱陵开火府嬉烂相荡射山蒸绛红气川泻丹砂液穹变光曜众草相烜赫逈迷河林旧髙夺昆仑碧郁华不能神踆乌已化魄女娲在青天嵗莫还錬石
　　乌生八九子
　　树上乌一生八九子相呼鸦鸦聒人耳何不学衔泥燕和鸣集桃李又不学鹰与隼奋翅髙飞碧云里胡为巢此庭树间啄腐吞腥饕吻紫少年挟弹如流星祸机潜发不见形翅翎摧折身首磔蝼螘伤残谁女惜
　　猛虎行
　　君不见昔者牛哀病七日化作猛虎形躨跜衣裳佩帯换毛尾弃置袵席眠茅茨怒牙出吻目闪电顷刻不识妻与儿昨日灯前相笑语岂意今朝化为虎呜呼世上茫茫化虎人秖应化心不化身
　　行路难【二首】
　　君不见水上澌往来倐忽随波移又不见花上蜂东枝飘落寻西枝世人食葵不食蘖莫倚结交心匪石君不见避席武安人即是当年窦家客
　　君不见白石光不照幽草心又不见石上云肤寸遂成隂世间防合良难得况有巧言能烁金伏波槀葬魏碑仆当时岂是非知音智谋启疑忠逆耳平地反掌生﨑嵚行路难愁最深
　　野田黄雀行
　　野田雀觜啄啄朝食山下禾暮食山上粟千百为羣丛薄里忽然惊飞若蜂起飞飞却落稻田中众口齐啄稻为空农夫力田望秋至沐雨梳风尽劳瘁王租未了私债多况复尔辈频经过野田雀鹰隼髙翔不女击农夫田父愁何极
　　何当行
　　念离莫悲歌悲歌惨于哭思乡莫望逺望逺伤心目九疑迢迢隔湘川空山落日啼杜鹃梧桐摧折鳯凰去蛟蜃出没波滔天令我四顾心茫然泪如悬崖泻流泉樊桐有路到圃何当飞堕王母前
　　射虎词
　　长戈如林夹弓弩言向深山射猛虎獠儿防鹖走如风所过犬羊皆为空纷纷散入人家宿丁男上山妇女哭前行闻虎心先畏一虎当头万夫弃折弓坠刃委如土却向人前作威武
　　苦哉行
　　鸡不可使守门狗不可使司晨驱车梁弱水日暮空悲辛我欲乗风谒阊阖虹蜺弥天云雾合九关虎豹森骇人长跪陈辞阍不答错石作璵璠鬼神惊见欺截梁为欂栌般垂拊膺泪交颐冲风结氷道恶不可履巫咸上天去泽冻神蓍死我欲竟此曲此曲多苦声鸿雁回天北因之寄遐情
　　起夜来
　　微月就没银河烂城乌哑哑夜将半忧愁不寐揽衣起仰看明星坐待旦威弧歴落连天狼两旗欲动风不扬槐根王侯梦未觉岂知鸡声堪断肠
　　长相思
　　长相思妾在天南君在北红顔未必无人知葑菲不美君玉食相思迢迢隔天河长夜不眠愁奈何欲凭魂梦到君所君门九重虎豹多长相思向谁道凉风日夕吹桂枝可惜馨香暗中老
　　无愁果有愁曲
　　君不见陈家天子春茫茫后庭玉树凝冷光楼船江上走龙阵宫中只报平安信酒波灔灔蒸粉香暖翠烘烟妬娇鬓无愁老夫貂鼠裘降旗摇动台城秋生绡束缚槛车去始信人间果有愁
　　妾安所居
　　忆昔嫁君时红顔艳春华今与君别离明珠化为沙女儿嫁夫愿偕老何异青菘纒蔓草一枝一叶俱有心生死长当两萦抱谁言妾心君不知芳兰委弃同蒺藜妾欲有言君不见君车遥遥妾空恋君家大宅荒路隅可怜弃妾安所居














　　诚意伯文集巻一
　　钦定四库全书
　　诚意伯文集巻二
　　明　刘基　撰
　　覆瓿集二
　　古乐府
　　放歌行
　　鸿鹄抟紫霄防鸠守苞桑岂惟异所志羽翼有短长隂变白昼防虚侵太阳一鹿走中原熊虎竞腾骧植竿成垒壁举袂为欃枪叱咤倒江河蹴蹋摧山冈犬牙据险要瓣割土疆六竒夸曲逆三畧称子房磨牙各有伺裂觜遥相望龙蛇未分明智力正争强孔明鱼得水毛遂锥脱囊雾晦豹始变海激鹏乃翔嗟尔独何为抱已自摧蔵
　　雁门太守行
　　赤符复汉祚褒徳光侯封阳熺熖发鐩霜皠山鸣钟驯雉集中牟乳虎去农枹鼓夜无声桑隂麦芃芃循良一何多谣歌满儿童贤哉洛阳令卓鲁相继踪擿奸若明神外猛中有容正狱除烦苛平赋寛畸穷黎民拜恩惠吏卒服至公身殁徳不隳弦歌祠庙崇望美安阳亭顽懦兴亷风彼哉食雁者舆马愧盲聋
　　艳歌行
　　亭亭松柏树结根幽涧隈髙标拂云日直榦排风雷曾经匠石頋谓是梁栋材明堂未搆架厚地深栽培荧星入天阙武库一朝灾搜求到栎朴谷赤山城垓般尔死无人钩绳付舆台路阻莫自致弃之于草莱天寒斧斤集嵗莫空摧颓三光无偏照四气有还回斵丧在须防成长何艰哉孰知真宰意怅望使心哀
　　门有车马客行
　　门有车马客云是故乡人执手前借问乡语知情真自云别故乡观光京国尘经商涉代北薄宦往西秦绣鳯锦鸳鸯金鞍紫骐驎结交贵公卿出入拥众賔剧孟气方鋭郭解家不贫但见三春花宁思秋露晨断蓬失其根风沙歘漂沦前途塞虎狼故里荒荆榛昔为横海鲸今为涸辙鳞话言未及竟涕泪各盈巾居家倚骨肉出家倚交亲何当在异县见此旧里邻园蔬如蜜甘市酒若醴醇悲欢且弃置生死同苦辛短歌有深情情深难具陈
　　怨诗
　　屈原沈汨罗不忍弃其宗苌志存周宁为一已容申生顾父爱杀身以为恭子车守明信殉死安所从之人岂不贤揆道犹过中卞和独奚为抱玉售瞽聋刖足实自取怨泣情何钟文貍处幽林无人识其踪谁令贪鸡鹜以触弋与罿縻身献厥皮为人作妍容娟娟芳兰花托根千仞峯下有孤飞泉上有灌木丛嵗晏不改色霜清香更浓韬光逺人祸委命安天穷道得复何怨老子其犹龙
　　飞龙引
　　轩辕黄帝上天时五龙埀髯下接之后宫防女咸相随云轻龙徤不可追防女化作黄金芝千年一作花花光五色明朝霞扶疎防映玉皇家沈精降液为丹砂錬丹砂成水银水银流汞浴火轮火轮照曜十二辰黄龙归来天帝嗔
　　煌煌京洛行
　　齐讴且辍唱呉趋亦停声请君倾耳听听我歌洛京京洛何煌煌卜宅自周王五服画九州兹惟土中央用文四战地恃徳不恃强叔世道虽微灵源泻流长汉祖殪秦项定都由子房马上得天下继周焉敢当光武起白水龙飞扫欃枪应天顺民心戡暴安痍伤冕旒正宸极圭组崇俊良功臣列爵土循吏劝畊桑诏书报臧马玉关闲西羌周严播髙风卓鲁树甘棠廷无乳虎伏邑有驯雉翔涓涓醴泉液煜煜朱草芳继体更能贤守成不逾常南郊尊上帝宗祀亲明堂辟雍养耆徳灵台观祲祥南宫画元勲东观昭文章诗书母后训淫侈蕃封防百年天再辟四帝日重光倾昃自满盈宴安生怠荒刑官窃威柄义士死道旁衅积千里草祸成一星黄大命始不挚余晖尚悠扬典午亦有初言治称大康用人混哲否孽芽出萧墙兄弟相啖食同气成豺狼金庸岂不固清谈漫洋洋妖星入太极边尘侵御床铜駞荆棘没寝庙狐狸蔵落日照西城寒云归北邙轘辕无人行伊洛广且长衰荣若旦暮道徳信金汤殷勤京洛篇厥鉴不可忘
　　升天行
　　太仪转神枢日月飞两丸荣华如电火瞬息无留顔谁能与蟪蛄争鸣秋草间中夜集五灵步虚欵天关摆脱尘土累廓落真境寛玉髓充晚食璚霞足晨餐妙合五色光化为九转丹洞朗照无极逍遥出人寰象载六苍虬翼以双紫鸾濯足北河津弭节蓬莱山伶伦歌九韶眉连舞七盘浮丘吹参差宓妃鸣佩环娱乐竟日夕还归玉宸班
　　长安有狭邪行
　　大道坦荡荡狭路能摧车大道少人行狭路争走趋狭路险以捷大道平而迂所以狭路间叠足不惮劬嶒崚磨为光窊防辗成渠峻滑无澁踵攀縁有牵裾騧骊踠蹄踸仆从赪肩呼清霜晨入袂白露夜沾襦扰扰极追奔营营竞须防穷通乃定命得丧岂异途君子遵义路诡御非吾驱灭趾祸难悔素履戒勿逾那能恸阮籍何用泣杨朱长安有狭邪虽捷焉所如
　　春思
　　忆昔东风入芳草栁緑花红看总好今日风吹陌上尘鸎啼燕语俱伤神忧来感人涙沾臆未必春光不如昔
　　静夜思
　　静夜思一思肠百转啼螀当户听不闻明月在庭看不见方将入海剸猛蛟复欲度岭邀飞猱胸中倐忽乱忧喜得丧纷纷竟何是静夜思思无穷天鸡一声海日红满头白髪吹秋风
　　华山畿
　　华山畿劳劳渚割弃父母恩相随黄泉去男婚女嫁当及时摽梅不见周南诗王风荡荡散荆棘帷簿日夕生狂痴当歌怅然有所思华山畿何足悲
　　冬暖行
　　孟冬十月暖桃李花盛开蝴蝶草间出飞上花枝来蝶知爱花为花出不知冬暖无多日霜风一夕花作尘坠粉飘黄愁杀人
　　节妇吟
　　凄切复凄切緑萍初生池水竭兰根压霜芽不茁春风泠泠逐秋月蓼虫食苦甘如酒巻葹虽生心已朽扬州青镜蚀土花玉匣琼台复何有君不见人间日月如飞梭地下相从应始多
　　登髙丘而望逺海
　　登髙丘望远海长风簸浪髙于山蓬莱宫阙无光采云雾翳阳谷羲和安所之鲸鲵作队行鳞鬛如朱旗精卫防石空有心口角流血天不知登髙丘望逺海弱水浩荡不可航一望令人髪改
　　江上曲
　　江上风吹沙石走江中涛浪如牛吼鄂君绣被寒无香江水不如残夜长
　　北风行
　　城外萧萧北风起城上徤儿吹落耳将军玉怅貂鼠衣手持酒杯看雪飞
　　铜爵台
　　髙台突兀连苍穹中有艳质如花红君王已作西陵土繐帷玉座空秋风向陵舞罢寒月白苍狐夜啼松泪滴冢中枯骨宁有知翠袖朱袍为谁色当其奋臂谯许间手挥羣雄如刈菅横矛赋诗逞豪杰猛气可以移南山宁知暮年壮心死遗敎但闻令卖履唏嘘涕泣儿女态遗臭至今犹未已君不见永安宫中顾命时天下英雄人得知
　　薤露歌
　　蜀琴且勿弹齐竽且莫吹四筵并寂听听我薤露诗昨日七尺躯今日为死尸亲戚空满堂魂气安所之金玉素所爱弃捐箧笥中佩服素所爱凄凉挂悲风妻妾素所爱洒泪空房栊賔客素所爱分散各西东讐者自相快亲者自相悲有耳不复闻有目不复窥譬彼烛上火一灭无光辉譬彼空中云散去絶余姿人生无百嵗百嵗复如何谁能将两手挽彼东逝波古来英雄士俱已归山阿有酒且尽欢听我薤露歌
　　沐浴子
　　沐髪不如清神浴身不如洗心仁义非外铄冶容防内淫登山望汉京楼观蔚嵚岑轩车拥衡禹几杖尊雄歆著书拟周孔吐论跻骞参青衿来济济白日去骎骎驱车泗水曲揽辔长淮隂悠悠黄石畧杳杳天风吟盛时不可再感叹为沾襟
　　秋闺曲
　　天上伤心月秋来情更亲那能照幽独不照逺行人
　　莲塘曲
　　落日下莲塘轻舟赴晚凉偶然花片落飞出两鸳鸯
　　蒿里曲三
　　涧草萋萋泉汨汨紫兰香老棠梨发山中无人松栢寒卧听狐狸啸明月
　　白杨树头风恻恻寡乌悲啼山月黑殡宫冷落清夜长银鸭金鳬不堪食
　　山花防防啼子规乌防纸钱挂花枝山中游人莫相笑君到此中当自知
　　促织词
　　草间小虫名促织夜夜隔窻鸣不息小儿侧足潜听声雕笼銕栅闭尔形金钱纵鬭争相妬得胜转多扄转固髙秋九月严霜飞开笼却放枯蔓归旧穴无踪故帷去生死凄凉向何处
　　防泥燕
　　防泥燕尾涎涎防泥防汚几席间更捉飞虫扑人面防泥燕人言尔巢长满尺主人仓廪多蓄积借尔华屋好安居年年垒巢生尔雏
　　秋思
　　蕙草芳已歇虫寒不鸣相知惟白髪日夜满头生露出阶苔光风生庭树冷推窻掩明月不忍见孤影
　　寒夜曲
　　蟾车轧露迷圆景金井辘轳僵素绠孤鸾呌破海天云嫦娥泪滴方诸冷十二楼开春醉醒千年断石生曽青林霏散漫紫府曙白莎黄葛空残萤
　　古镜词【并序】
　　金陵武生于句曲野人得古墓中镜李桓先生辨其欵制燕石上有元康年字定其为汉时物今虽不能灼见其非晋而汉然其来之不近则明矣
　　百錬青铜曾照胆千年土蚀萍花黡想得宫初闭时金精夜哭黄鸟悲鱼灯引魂开地府夜夜晶光射幽户盘龙隠见自有神神物岂肯长湮沦愿循蟾蜍骑入月将与嫦娥照华髪
　　琅琊王歌【四首】
　　骏马须好鞍彊弓须颈箭将军不知兵徤儿空自徤香罗金缕衣采花弄春晖花髙折不得空步緑莎归出门无情亲大道行亦窄寄与远游人防贫胜为客四通八达琅琊道快马如龙踏烟草草凄凄烟漠漠陌头风起桃花落
　　长相思【四首】
　　长相思在瀛洲蓬莱之山忽沈浮弱水无风亦倒流鲸鱼一吸吞九牛投渊呀呷鸣其喉青鸟飞去天悠悠嗟我欲往徒离忧
　　长相思在苍梧九疑愁云隔明都湘神泪滴湘水枯防防雾雨啼短狐枫林沈隂天色晡鳯皇不食鸱鸮呼嗟我欲往空长吁
　　长相思在昆仑黄河怒浪訇天门天开石裂龙骏奔羲和县车光未暾岷峨云埋蜀帝魂流沙千仞沈轓辕嗟我欲往难穷源
　　长相思在防寒门六月天雨氷天关冻折天柱倾女娲錬石补未成石鳞迸落如流星蛇上诉愁帝青嗟我欲往劳心形
　　逺游篇
　　三山六鼇背翠水扶桑东鸡鸣上海日海面玻瓈红仙人骑鸾鳯呼我游云中云中有金阙谓是天帝宫明星列两藩琪树光玲珑太一坐端门白髪映青瞳授我玉篆文赤蛇蟠九虹出入元化先夀命齐老童因逢青鸟使遂造东王公素女如莲华歌喉管同顾盼动环佩振迅若轻鸿化为五色光倐然随长风
　　残丝曲
　　玉楼十二春如绮日暖清池跃鲂鲤空闺无处着柔情梦逐残丝扑天起天南河汉天西流岂知少年能白头便唤姮娥栽桂树花时相约月中游
　　拜新月
　　月生花始开月圆花渐落花开人少年花落人可怜女儿拜新月望圆不望缺未圆望不休既圆应更愁
　　自君之出矣
　　自君之出矣云鬓愁不绾思君如辘轳倐忽心百转
　　美人烧香词
　　翡翠钗梁云作叶腻红深晕桃花颊玉奴纎手卷虾须绣罗袜小不胜扶低头背人整裙带神前独自深深拜翠袖轻回香雾分细语悠悠听不闻门外游人空驻马防防白日西山下
　　筑城词
　　君不见杭州无城贼直入台州有城贼不入重门击柝自古来而况四郊多警急愚民莫可与虑始见説筑城俱不喜一朝城成不可逾挈家却向城中居寄语筑城人城髙固自好更须足食仍足兵不然剑阁潼关且难保独不念至元延祐年天下无城亦不盗
　　畦桑词
　　编竹为篱更栽刺髙门大写畦桑字县官要备六事忙村村巷巷催畦桑桑畦有增不可减准备上司来计防新官上马旧官行牌上却改新官名君不见古人树桑在墙下五十衣帛无冻者今日路傍桑满畦茅屋苦寒中夜啼
　　买马词
　　驿亭官鼓咚咚打驿使星驰买官马府官奔走羣吏趋呵叱县官如使奴一时立限限乡役马价顿增无处覔卖田买马来纳官买时辛苦纳时难县官定价府官减骅骝也作驽骀看归来拊膺向隅泣门前索钱风火急
　　神祠曲
　　路傍古庙壁半斜雨滴香案堆坭沙槎牙死树当道卧树上纸钱犹未化春秋祭祀知几时乌鸦得食号相随人人欢喜得好珓低昻拜跪山花飞宁知祸发在旦夕空村无烟唯瓦砾庙傍乌鸦亦不来独留土偶眠苍苔
　　雨雪曲
　　北风吹尘沙雨雪日夜深三足之乌毛氄飞不远白昼惨淡成幽隂青天防防不可覩水有罔象陆有虎平民避乱入山谷编篷作屋无环堵回看故里尽荆榛野乌争食声怒嗔盗贼官军齐刼掠去住无所容其身呜呼彼苍何日回春阳北风雨雪断人肠
　　苦寒行
　　去年苦寒犹自可今年苦寒愁杀我去年苦寒冻裂唇犹有草茅堪蔽身今年苦寒冻入髓妻啼子哭空山里空山日夜望官军燕颔虎头闻不闻
　　远客叹雨
　　逺客暮年筋力寡入门无家出无马冷风一夜雨潇潇平明道上泥没腰灶下湿薪不生火敲氷取水指欲堕仆夫怨怒呼不前终日忍饥掩关坐忧来伤心令髪白人生百身莫为客
　　久别离
　　久别离别时小儿未解语今日踉蹡庭下来向人问爷泪如雨儿知有爷未曾识爷有母在愁何极明庭不奏采薇诗久别离当语谁
　　苦热行【二首】
　　南风吹云不成泽朝霞暮霞山谷赤赤松羽人潜大荒火府朱陵气相射蜚亷翅跕不能奋蓱号眼枯口流液逺客魂销畏絺绤
　　忆昔伏波南伐时穿岸为宫避炎气青草茫茫起瘴烟吹蛊含沙总堪畏人生惜死非男儿但有马革可裹尸武陵之曲何伤悲
　　梁甫吟送郑希道入京
　　老翁生长平原里但见平原路如砥谓言路平无崄巇车轮不摧马如飞今日驱车上梁甫囘头却忆平原路梁甫吟愁我心
　　望逺行俟后舟不至作
　　望远行日日望来肠欲断数遍南风下水船愁中白日偏难晚顺风顺水不易得欲去又愁来者逺望远行一望令人白髪生
　　女儿割股词为徐勉之作
　　女儿少小幽闺里深掩重帘学针指施朱傅粉有母怜一朝无母将焉恃青灯背壁月当戸峘山之禽夜啼苦丹元诉天天为愁泪洒长河作飞雨嗟儿与母同为身母子分离何苦辛抽刀割股股不血一念自感皇穹仁吾闻孝慈出天性人心至诚天必听儿股有肉母所育母生儿死儿亦足
　　巴陵女子行
　　巴陵女子天下竒石作心肝氷作脾生平见义不见已抆泪恨杀襄阳儿临终裂素写怨语生气犹能起风雨君不见虎符系颈东海樯令人愧死巴陵女
　　秦女休行
　　秦家女儿美且都齿如编贝唇如朱有生不幸遭乱世弱肉强食官无诛兄朝出门暮不返家人怅望空倚闾女休闻之肝胆裂奋臂不惜千金躯援矛一掷白日撼仇血上溅天糢糊市人惊噪尘土沸逻卒奔走驰金吾有心杀人宁惜死顾谓女吏何其愚嫚法长奸谁所致舎生得义吾何逋精诚通天天为恻赦书一夕来宸极路旁观者咸叹嗟女休出门无喜色君不见景升本初之子空是男亡家破国今人慙
　　蛮中歌【二首】
　　小儿负薪早已归大儿采螺夜不回海上樯竿齐入浦山头云起风来
　　祝融庙前稻欲齐栁子如瓠压枝低乌鸦乱呌祭鬼罢桄榔树里鹧鸪啼
　　闺词【六首】
　　戎马关山隔空闺鬓髪华将何寄消息江树总无花昨夜三更梦分明见所思觉来惊枕席心迹两相疑塞雁南还北江潮西复东佳人不可见霜雪万山空剔却灯花蕊从敎汚翠钿几回虚报喜误妾不成眠小小雝渠鸟双双入画楼楼中人怨别爱尔不知愁欲寄音书去书成乏便邮持书上楼望泪洒鹔鹴裘
　　乌啼曲
　　可恠乌鸦鸟鸣声不喜人如何好彊聒故博主人嗔
　　五杂俎
　　五杂俎原上翮往复还小贩客不得已滹沱麦
　　五杂俎百衲衣往复还燕双飞不得已赋式微
　　五杂俎市卖果往复还邮传马不得已死垓下
　　【阙】





















　　食饱则止明则起暗则卧有力则往倦即回轩辕黄帝与岐伯口尝毒药一日生死八九遍皮肉黑瘦生烟煤老胡但见顔色差异即不吃牙齿牢硬无九天女説兵法风云鸟蛇掌上排教人鬬防逞雄杰致使阪泉涿鹿之野它它借借撑枯骸尔时众贤圣尾尾相继轰轳轠雕肝琢肾镂心肺倾泻精髓通脊脢攘攘扰扰竞神知虚名不朽身先隤惟有老胡混沌无孔窍不与人世分仇侪尧舜相传授四海玉烛无氛埃老胡随众歌击壤帝力于我何有哉汤武行放伐鹰化为雀驹为騋龙逢被杀夷叔饿何如老胡终日暝坐山之隈五伯与七国角力争喧豗谋臣辨士神出而鬼没口干舌防眉眼□到头毕竟成就者土坟三尺埋蒿莱老胡万事皆不理坐得四肢百骨如干柴所以天地鬼神不怪怒容得老胡永逺在世上时复一出歌笑呈诙谐况遇天子圣徳泽浃九垓青云应吕风应律遐方感化神民懐老胡再拜稽首献天子夀愿天子与天地相似老胡嵗嵗舞蹈玉墀下跪进玻璃杯
　　春江曲
　　江上风帆日日归独自狂夫音信稀无因化作防防鸟随着郎船到处飞
　　公子行
　　玉勒金鞍照地光驼裘珠帽绣文章平明上马归来醉他日清朝作栋梁
　　仙人词【三首】
　　玉府仙人氷雪姿生来即遣侍瑶池五云隔断尘凡路説着人间总不知
　　上帝宸居俨肃森九关虎豹立崟崟羣龙自有三珠树不见扶桑水浅深
　　东海鲸鲵白昼游南溟风浪涌吞舟三山亦在沧波里自是神仙未解愁
　　黄鹄曲
　　黄鹄双飞中路分关山风雪陇头云云深雪暗知何处哀呌声声天上闻
　　吴歌【十三首】
　　侬做春花正少年郎做白日在青天白日在天光在地百花谁不愿郎怜
　　承郎顾盼感郎怜凖拟欢娱到百年明月比心花比面花容美满月团圆
　　便道逢春花合开谁知秾艳有人猜山鸡不入家鸡侣野果难同园果栽
　　蛾眉二八不曾愁有色无媒郎不留月里蟾蜍推落地几时再得广寒游
　　种花图作看花人谁料花开不及春昨夜狂风今夜雨为花落得两眉颦
　　【阙】





















　　水珠荡漾似郎心
　　十三女儿白似脂向人学得做娇痴折得白莲头上挿苎罗山下赛西施
　　十五女儿花正开随羣逐伴采花回浓妆比似花娇艳引得黄蜂队队来
　　采得红莲爱白莲双桡快转怕人先争知要翻成慢菱叶中间绊却船
　　芍药争春衒彩霞芙蓉秋尽却荣华有色有香兼有实百花都不似莲花
　　女伴相随出芰荷并船比较采莲多擡头忽见游人过擢入菰蒲水拍坡
　　晚凉风定却回船望见新月在水邉放下荷花深深拜翻身忙整翠花钿
　　竹枝歌【十二首】
　　人间日月去如梭快活无多辛苦多欲识江南古来意请君听唱竹枝歌
　　相思无益莫相思赢得霜髯换黑髭明月自圆还自缺蚌胎瘦减有谁知
　　阳台云雨漫荒唐巫峡啼猿枉断肠莫向苍梧山下去九疑愁色满潇湘
　　潇湘江水接天河第一伤心是汨罗班竹冈头兰蕙死黄茅垅上艾蒿多
　　荣华未必是荣华园里甜生苦记得水邉枯楠树也曾发叶吐鲜花
　　若要开花须防持花枝怕雨怕风吹抽条结蕊千辛苦糁土埋苔一霎时
　　弯弯月子似帘钩挂在梧桐树上头月里姮娥知何处人间离别未为愁
　　昨夜星光照湿泥五更依旧雨凄凄懊恼人心难测度説道东方却在西
　　杜鹃花开不着忙石莲花落却凄惶垆头酒尽休悬望裁衣无尺莫思量
　　莫见干藤道是香莫见白石道是羊布帘卖酒齐夸好甜辣须还到口尝
　　鼋鼍在水虎在山登山入水早防闲别有一般真叵耐虾蟇生在月中间
　　望帝无端化羽毛无朝无暮口嘈嘈见説天髙三万里吻干舌出也徒劳
　　江南曲【七首】
　　江北埀杨未爆芽江南水緑万重花北人尽道江南好江南才到便为家
　　金陵好是帝王州城下秦淮水北流惆怅江南旧花月女儿尽作北歌讴
　　洞庭湖色碧于蓝潇湘日融花欲酣黄鹤楼中留醉客懒人天气是江南
　　钱唐胜地作南都纨绮如云隘广途想得燕山风雪夜断魂相语怨西湖
　　桃叶渡头春水平莫敎城上哓鸎声中原无限英雄泪并入江南送别情
　　无情白日去如梭有恨青春可奈何江北风沙人住少江南秔稻雁来多
　　生长吴侬不记春乡音旋改踏京尘了头小妓相偎坐众里矜夸是北人
　　前溪曲
　　前溪送别溪水满石楠花落蒲芽短春风无情看复秋莫学落花随水流
　　长门怨
　　不学周南咏小星空悲玉殿锁娉婷黄金漫买相如赋犹胜无辜送掖庭
　　山鹧鸪【六首】
　　女儿未始防穿针将去髙丽学语音敎得新畨鹧鸪曲一声准拟直千金
　　鹦鹉能言有鸟惊鹧鸪呌噪阻人行瑚软语呈娇媚不似班鸠得拙名
　　溪深不比海子深一物从来有一心野鳬赶鱼溪上去鹧鸪飞过野鳬沈
　　黄茅垅上雨和泥苦竹冈头日色低自是行人行不得莫敎空恨鹧鸪啼
　　鹧鸪元是岭南音岭北无人识此禽南人唱歌过岭去北人相向泪沾襟
　　山禽一处一般声不是乡音便动情多事江南子规鸟天津桥上对人鸣
　　浣纱女【二首】
　　嫋嫋腰肢玉一围妬红娇緑淡春晖莫敎名字传宫掖终遣诗人刺緑衣
　　卧薪终夜泣孤臣落月飞霜几度春能使姑苏聚麋鹿谁知却是浣纱人
　　双带子【四首】
　　嫁时双带绣麒麟翠叶金花色色新宁敎尘匣防蛛网不肯将来别赠人
　　结得同心欲寄郎还将双带刺鸳鸯殷勤祝付西归燕一纸书缄泪两行
　　合欢双带绣蜻蜓一度看来一泪零雪里芭蕉心长在春来不改旧时青
　　莫言长夜便无明莫道离鸾不合并天上星辰能化石黄河千嵗也还清
　　鸡鸣曲【二首】
　　霜飞月落天峥嵘咿咿喔喔邻鸡鸣龙蛇杂遝寰海沸谁知此声非恶声
　　莫厌晨鸡相应啼中原千里絶晨鸡一匡自是无管仲坐谈不用夸曾西
　　塞姑【三首】
　　苔没行踪草没堤满帘红日一鸎啼天涯那得真消息不敢逢人问碛西
　　肠断龙沙信不通梦中长怕醒时空夜来忽得榆关报却兾传闻是梦中
　　满箧衣裳手自裁寄君亲付与郎开锦衾角枕期窀穸遮莫无人莫寄回
　　春曲【二首】
　　春天不雨亦不晴杨花飘尽池萍生庭鸟雏成巢燕暝惟有杜鹃啼到明
　　春晴野烟生緑塘春游防女铅华光碧云日暮去何处红荇白苹他自香
　　杨栁枝词【九首】
　　多事埀杨管送迎长条折尽短条生不知几许东风里犹带轻烟罥晚晴
　　汉将营中万树春朱旗晓色动星辰可怜烟雨章台路翠缕斜萦走马尘
　　杨叶凄凄隠画楼杨枝嫋嫋弄轻柔鸣鸠呌罢黄鸎语肯信年华有素秋
　　忆昔春风白下亭桃红李白栁青青繁华一梦今何在露叶依稀似泪零
　　长干桥邉杨栁枝千条万缕郁金丝人来人去争攀折无复青青暎酒旗
　　淮水春晴碧簟纹杨花杨叶总成云锦帆零落美人尽枝上流莺谁独闻
　　三月埀杨緑叶齐无朝无暮子规啼飞花衮衮向东去却被东风吹向西
　　枝上秾花吹渐稀楼前杨栁正依依春风解释佳人恨故巻繁隂放燕归
　　长江春水去悠悠乱絮轻花取次休落日髙楼怨横笛寒鸦飞尽暮蝉愁
　　宫怨【二首】
　　沈沈烟雨掩孤闱可恠东风到得迟今日晴明上楼望不知花谢已多时
　　何处春风拂苑墙飞花片片入昭阳多情尚有池邉栁留得啼鸎伴日长
　　古诗
　　秋懐【八首】
　　凉夜悠悠华灯有辉凄风动林明月在帷山川迢迢游子无衣瞻彼原隰零露溰溰靡草不凋无木不稀不覩逝波焉知昨非亭亭南山有蕨有薇黄华晚蕊紫芝秋肥嵗云暮矣胡宁不归陟彼髙原望美中陵商夕振白露宵零蔚彼茂草化为枯莛我有素琴玉轸朱绳弹为阳春旭日满庭怆恨兴懐悲来填膺子期逝矣其谁汝听
　　喓喓草虫慓慓其股嵗莫如何尔独良苦瞻望日月绵绵我愁如彼逝矢一往不留嗟尔小子时不再得匪缗曷鱼不艺胡稷萧萧草虫烈烈其音嵗莫何为秖搅我心
　　中庭有枣累累其实零露既降嵗事孔疾循彼阶轩有鸣蟋蟀岂其觱发而不栗烈南山崒嵂松柏萧瑟彼兰斯莸彼枳斯橘安得羽翼载飞载鴧汜滥八荒以终永日
　　有爝者萤载飞载扬有倬云汉载炳其章白日易徂夜何长繁思交横浮念无方慨懐古人中心怛伤离娄防行歴坎而僵循墙以趋虽古不伥猛虎雷咆班文在床妖狐鬼潜毳裘黄黄悠悠多岐荡荡周行慎尔驰驱天命有常
　　夕簟既清缾水既寒浩歌临风忧来多端悬崖而栖瞽以为安菅茅在门蒙以为兰黍稷弗膳腐鲍是餐干将挂壁敝履加冠宛其悲矣能不永叹
　　郁彼晨烟亦曼于楚瑟彼枯杨防防其语良辰几何亦既徂暑溥彼郊原有禾有黍凄风夕兴雁鹜如雨今日何日嵗聿其秋雁北来星火西流懐我故乡道阻且脩俯察渊潜仰晜天游孰翺匪鸢孰跃匪虬瞻望日月中心如抽岂无美酒焉得良俦矢诗不多聊以解忧
　　山有乔木一首赠王子章
　　山有乔木有条有柯人无兄弟云如之何寤寐懐思忧心实多翩翩者鸿行彼幽草人有兄弟如城如堡寤寐懐思战兢以保惟彼兄弟一本而枝同气殊心则各有思造次弗念参商以离莫矜匪父莫哀匪母岂羔之先孰羜之后忧饥悼疾中心如灸维此哲人秉心不回夙夜寝兴二人是懐如彼駏蛩死生以皆维彼愚人弗念厥绍利火中焚谗兵外挑豆羮不平干戈是槁温温恭人如桐如丝宫鸣角应羽振商随翕翕雍雍融融怡怡我尊既陈我俎有践言念兄弟中心弗殄敬慎威仪以谨嬿婉有鸟有鸟喈喈其音拂彼丛薄扬于中林宜尔子孙式昭厥心
　　有鸟一首赠袁尚志
　　有鸟有鸟薄言缴之君子至止何以乐之有酒湑湑亦盈于觞明月照帷清风满堂我酒既防我仪有秩言念君子温如其日有鸟有鸟载好其音君子之洽如瑟如琴有棐有翼有劝有饬古训是式大猷是力有栗者壁瑕则磨之有紑者丝色以讹之如彼织絍君子维经如彼锋刃君子为硎无为夸毗无为戚施伊我之偾亦子之痍此令朋友交相为助匪中式孚俾好作恶有酒在觞有琴在堂酌言鼓之心焉孔臧有鸟有鸟载翾载飞岂弟君子式昭令仪业不厌修学不厌多既酌以酒复相以歌
　　擢彼乔松
　　擢彼乔松在彼丘阿嵗莫凄风飒为枯柯忧来伤心云如之何瞻彼昊天曷其有宜天降淫徳铺于下国稻粱黍稷暨于螟不稼不穑冦攘以食哀此下民曷其有极心之忧矣如烹如煎丧乱靡厎如渊如泉如彼奥草孔蔓以延呜呼昊天伊谁之愆有罻者量曷施于宇胡罾于林觊彼鲂鱮小人所怃君子所与弗询弗犹曷其有愈君子不畏乱日以炽君子不忧乱日以悠正言谔谔谄言诺诺欢言孔怡丧乱所基邦家维车庶民维舆庶僚维服大臣维御慎尔驱驰俾险作夷无然没没无俾车偾无曰予知民各有思无曰予圣庶民孔竞无竞维徳四方之则无为回遹以纵枉慝瞻彼髙原翳翳其云眄彼大水浩矣无津嗷嗷飞雁各念尔羣哀哉人斯胡胥以沦莫髙匪天莫明匪日何纎勿冒何昩勿晰维此圣人庶民是葵维彼愚人则各有谋原隰之瘁夫妇云之闾巷之呻君子闻之弗闻弗惟则各有思式谤式詈腑肠以离谷斯之秕农以为殃匪鹰匪隼曷云能翔维天有船不可以航睠言顾之心焉恻伤相彼茂草飞鸟依之淠彼深渊鲂鲤归之靡依靡归胡能勿悲我有隠忧人莫之知中途有棘庶民伐之执讯弗笃君子堲之不瞆不聋孰填尔聪靡瞻靡顾自贻伊瞽如彼沸鼎无增尔薪无从尔言以逖逺人迩人营营逺人兢兢弗讹尔心曷其有惩嗟尔君子戒慎尔止靡谦不光靡盈不毁维山有杞维泽有芷庶民所履维君子使陟彼髙原维风飗飗靡草不凋无木不刘忧来伤心如焚如抽瞻仰昊天曷其有瘳
　　感懐【三十一首】
　　闲夜坐中庭逍遥散烦襟素月出髙云清风来逺林仰观河汉流俯聆鶗鴂吟伫立起长歌感叹一何深驱车出门去四顾不见人回风巻落叶飒飒带沙尘平原旷千里莽莽尽荆榛繁华能几何憔悴及兹辰所以芳桂枝不争桃李春云林耿幽独霜雪空相亲
　　谁云鲁酒薄邯郸被戈矛楚馆困两君乃为马与裘举世共如此太息复何尤振衣箕山顶引领望许由终然不可见涕泪交膺流
　　古人盗天地利源不可穷今人盗农夫嵗莫山泽空纷纷九衢内连袖如长虹共笑沮溺鄙各事游冶雄悠悠方自此衮衮何时终
　　啾啾草间雀日随黄口飞争先赴稻粱宁顾野人机便便善柔子懐利近相依但慕春荑好不见秋霜霏驱车逐走鹿中路忘所归岂不爱其躬天命与心违古道今已矣感寤空涕欷
　　柔桑生中园婀娜当阳春下滋灵泉液上承膏露津美人望蚕月倾筐竞明晨荣盛方及时采捋一何频枯根不盈拱何以御霜辰复闻刍荛子磨砺待为薪防观成感激踯躅含酸辛
　　无恤得尹铎晋阳以为归冯谖劝市义孟尝能不危战国有如此况乃商周时汉武任桑羊朘剥尽膏脂向非轮台诏持斧空绣衣悠悠复何道咄咄令人悲
　　伏枕明发梦游沧海中中有万斛船荡漾随天风舵师兀昏睡环视立众工波涛正汹涌欲往迷西东寤寐惕惊起魂魄犹忡忡
　　苏秦佩六印宾从何纵横当时机中妇倩笑逺相迎黄金生意气蚕蠋见人情岂无箪瓢士今为时所轻种树当中庭不识美与恶微隂未盈户枝叶犹荏弱一朝根柢成延蔓蔽楼阁离披引刺蚝蒙昧喧鸟雀毁垣施斧斤得丧亦相若万事不早谋日暮徒骇愕
　　东园多桃李擢榦何交加春秋互递代衰荣竞相夸摵摵去故物英英发新花花谢叶复作空令人叹嗟翡翠翔江湖亡身为毛羽不如道傍李尚得滋味苦驱车上太行还顾望梁甫髙冈多烈风茂林化为岵空余涧底藤蒙茏蔓烟雨
　　浮萍不依山女萝不移根草木非有心天道更何言如何三春子磬折随源温朝乗晋主车暮集韩魏门巧笑发容辉驰骋矜愚昏谁见陶彭泽桑麻满田园
　　上山采幽兰尽日未盈手持赠故交人长唤不回首兰花岂不芬故情岂不厚投之非所好良意翻成丑峩峩蓬莱山渺渺大瀛水神仙有窟宅亦在黄里大壑多惊风不辨龙与鲤吹沙乗波出汹若鲸鲵起阳侯贯深渊海若汨泥滓马衔恣馋食罔象潜谲诡谁能报王母弱水不可履羲和近虞渊日暮空已矣
　　亭亭山上水蔚蔚石厎竹谅非懐隠忧胡为自局促振衣陟崇冈髙下眺原陆鳯凰栖枯枝稻粱肥雁鹜春阳悦众目风雨愁比屋人生各有情岂若麋与鹿
　　射干生曾崖不识寒涧隂池鱼贯安流宁知江海深殷王相版筑埀名耀来今后世重阀阅田野多呻吟鰕鱼涌姑射月晕沧海风鲸鲵吐髙浪白日寒曈昽神仙下天阙左右翳玉虹金盘荐麟脯翠蕤拥青童酣歌殷溟徼鱼鼈相噞喁忽然乗云去寥落寒江空
　　朝登防稽山逍遥望南讹禹穴已芜没禹功长不磨惆怅感往昔沈吟发新歌谁言专车骨冠弁髙嵯峩为虺且复尔为蛇当奈何天门隔虎豹空悲涕滂沱
　　结髪事远游逍遥观四方天地一何阔山川杳茫茫众鸟各自飞乔木空苍凉登髙见万里懐古使心伤伫立望浮云安得凌风翔
　　芳树生丹崖緑叶如云烟上枝蔽光景下根蟠九泉朝凉聒众鸟夕隂萃鸣蝉岂不盛容色及此阳春年西风吹白露防缀庭堦前繁华坐销歇枝叶空相捐世情多反覆天道有推迁金屋擅娇宠长门闭神仙献赋亦已晚徒悲泪如泉
　　我有緑绮琴其材出空桑金徽暎玉轸音韵琳琅上弦感薫风下来鳯皇世耳不欲闻子期今则亡愿持献重华路阻川无梁
　　孟轲去齐魏贾谊之长沙圣贤良已矣吾道空咨嗟徒言青松枝不如桃李花太息安陵子知时为世夸客有持六经翩翩西入秦衣冠独异状谈舌空轮囷献纳竟何补焚坑祸谁因昻昻采芝士矫矫蹈海人龙骧九渊外岂复叹获麟
　　白璧閟顽矿沦晦同泥沙朽壊生夜光见者咸惊嗟君子分寂寞小人互矜夸枯瘁若秋蓬鲜艳如春华狂风忽簸荡飘落归谁家
　　大道散草泽呻吟在康衢蔓葛自纒绕兰蕙日萧疎鸡鸣出门去薄暮还走趋进则蚊蚁萃退为失羣鸟君看拜尘友逸气凌东都凄凉白首叹千载为嗟吁
　　象以齿自伐马以能受羁猛虎恃强力而不卫其皮世人任巧智天道善盈亏不见瑶台死永为天下嗤槁叶寒摵摵罗帐秋风生凄凄虫鸣唳唳宾鸿惊美人抱瑶瑟仰视河汉明丝桐岂殊音古调非今声沈思空幽寂嵗月已徂征
　　晨登吴山上四望长叹嗟借问胡叹嗟狭路险且邪子胥竭忠諌抉目为夫差宰嚭善逢迎越刃复相加守正累则多从人祸亦奢遭逢贵明良不尔俱泥沙
　　壶公天下阙聊以观世纷卖药汝南市时人俱不闻顾此非我徒飘然乗白云方驾双虬龙被服九霞文但见北邙阪岧嶤尽髙坟
　　种苗甫田中其叶何离离上天降膏泽溥博无偏私人力茍不至不如茅与茨常恐嘉实晚坐伤零露滋徘徊感节序太息秋风时
　　咏史【二十一首】
　　凯风扇朱夏草木生清凉卧疾澹幽旷白日悠且长散帙观古人喟焉想虞唐阳春能几何隂气多繁霜天道谅悠悠人理亦茫茫咏歌寄深情歌罢增慨慷
　　神枢斡元化循环运隂阳善恶随气异祸福竟何常朱均继尧舜时事已抢攘至人妙转移霾曀回晶光祥麟踣大野君子徒慨慷黄星照中原天道遂披猖汗漫千百年流潦浩滂滂否泰有倾覆霖雨见朝阳惜无风雨敕乗时佐羲皇熙熙返大扑济济埀衣裳鼎湖去不复叹息空哀伤
　　野马不豢食彊受组与羁低头衡軏下各自东西驰秦人任法令斩艾尊君师六合始一家恩爱已乖离一旦山东客揭竿以为旗呌呼骊山徒天下响应之素车拜轵道谁复为嗟咨
　　周昌勇庭诤子房善竒谋王陵抗髙议平勃终安刘经权两不废道立知亦周煌煌东都士节义明清秋孰知谗佞巧举足触戈矛顾此悲世运然涕交流
　　食毒偶不死谓言堇可餐堕河偶不溺谓是天所完侈心不自顾利欲纷多端百胜困一踬名灭躯軆残君子戒徼幸小人乐灾患不见瑶与羽千载遗悲酸
　　燕昭志报复金台求俊贤下齐如破竹大耻雪九泉六王死灰人安可与比肩奈何骄气盈妄想彼神仙安期不可致即墨火已然煌煌召公业委弃如浮烟
　　天狗吠梁野七雄扇妖氛吴徒二十万剽若狼虎羣鼔行破棘壁长驱似轻云汉将三十六朱旗燿天垠救梁不奉诏太尉真将军遂令千载下知人称孝文哀哉潼关战百万徒纷纭
　　平居观羣物纷纷争朶颐口舌不能胜兵戈遂相随古来豪杰士于今安所之大运一朝至孰分贤与蚩所以四老人去采商山芝清风扇六合百世真吾师
　　景公返雀鷇晏子称其仁鳏寡既有室长年不负薪焉知子玉节遗祸逮天伦推恩限目见太息此君臣田横不事汉刎颈送咸阳二客既穿冢岛中皆自戕虽非中庸道要亦有耿光英雄久沦没世俗但炎凉嗟嗟翟廷尉慷慨令人伤
　　吾闻共工台乃在昆仑北长蛇戴九头利吻错戈防呿呀恣啖食抵厥成溪泽呜呼三刃沮可以警贪得四七续炎运渐台殪狂新建侯首褒徳拳拳念生民富春有遗老终竟不为臣遂令节义士视身若埃尘前车屡折轴后驾无回轮不有锢党禁何由起黄巾为邦贵知本明主宜书绅
　　建光悖祖徳封爵逮阉竖忠良坐荼毒陨涕盈道路南廵既不返狡窟宁久固功成十九侯事已非细故况闻用骨鲠乃以浮阳疏中官既世袭山阳更娇妬时事亦可知君子独未寤美哉吴长史衡门掩秋露
　　当途乱天纪赤帝悬空名宁知辟掾日祸机已潜萌晋主念私劳荀冯巧相迎抚床竟不寤骨肉成鲵鲸好还实天道狙诈徒人情
　　香饵获死鱼重赏致死士自古以为训世俗宁知此陈汤困刀笔壮夫皆切齿如何中兴主终竟惑薏苡隋帝易广勇天命以不长唐宗昧治恪本支竟摧戕圣人有达节变通亦何常禹汤不同迹万古皆明王永嘉昔溃乱南渡驰五马长江画天堑九庙扇灰灺岂无运甓人亦有誓江者眢池不扬波灵物栖旷野哀哀黍离泪空向新亭洒
　　荜门医蓬蒿穷巷絶马迹中有抱膝人疏粝不充食荣华过浮埃敝服无愠色献玉鄙卞和扣角羞甯戚天潢不埀云中夜起叹息
　　吾爱闵仲叔幽居翳茆茨应辟思济世利禄岂其私进当致尧舜退则老蒿藜焉能犬马豢以为天下嗤美人皎如玉挟瑟升髙堂泠泠向长风操作孤鳯凰曲度未终竟云蔽穹苍走兽骇赴林飞鸟号且翔髙山与流水日暮空凄凉
　　夫差卧薪日勾践尝胆时人生各有志况乃身践之宁知姑苏鹿已与西施期空令千载下痛恨于鸱夷
　　游仙【九首】
　　日月如过翼瞬息春已秋何不学神仙缥缈凌虚游雷霆以为舆虹蜺以为辀清晨登阆风薄暮宿不周长啸曾城巅濯足翠水流俯视八极内扰扰飞蜉蝣
　　今日何不乐振防登髙山深林仰无见藤蔓隂以繁鼪鼯绕树啼黄鹄空飞翻揽辔向西北思欲赴昆仑琼楼十二重豹虎夹陛阍青鸟去何之谁向王母言徘徊嵗华晚感激生愁怨
　　岐阳隠孤鳯寰海腾蛟蛇不食松柏实而采日及花翩翩柱下史望望之流沙麻姑何为者乃降蔡经家神龙集洿泽取笑于鱼虾
　　费生市井儿未尝识神仙偶然壶中去谓是别有天幻化且不解真诰安能传那将食色身妄弄刑赏权果然失符后众鬼不见怜
　　天髙河汉清露白秋宵永朝华炫红芳蟪蛄吊驰景繁思靡志师内疚积心梗涉江无方舟汲井悲短绠嵗莫霜雪寒泣涕沾项领
　　秦皇煽虐焰烈烈燔九州平原旷如赭鸿鹄安所投所以避世士慨想乗桴浮楼船载侲子去作汗漫游何必蓬莱山远人即瀛洲虎视徒逐逐竟死于沙丘
　　娟娟姮娥女灼灼芙蓉姿一入月宫去千秋闭蛾眉凉风清玉除碧云生桂枝鳯歌不可听长夜有余悲晨登女床山西北望昆仑楼台似霄汉金碧气魂魂素女三千人灼若扶桑暾鸾笙引鳯舞云斾随霓旛老童发清歌昌容戏紫鹓神荼献丹桃洪崖开玉尊蜚亷漫崔嵬建章空千门
　　大道久已晦谁能识仙真如何卖药翁恠语惊市人日月空明照朝菌非大椿已矣复何道去去生愁辛
　　感寓【六首】
　　暑退生夕凉褰衣步微月风来竹隂动草暗萤光发伫立忽懐人江河渺难越
　　庭前金鳯花向晚争媚妩但见白露滋岂知繁霜苦芳时良可惜此物何足数
　　白露下木叶凄凉江海秋江皋有鸣防噭噭安所求稻梁日萧索风雨徒离忧
　　一日复一夕一夕复一朝青灯向暗壁光焰坐自消鞲鹰鍜六翮絶意于云霄
　　严霜陨奥草蛇虺去所依可惜蕙兰花与之共頺萎顾此悲世运然涕交颐
　　凄凄素秋霜苒苒髙原草运穷相值遇黝顔就枯槁浩叹采薇歌惭愧商山老
　　招隠
　　浮景无根株逝川不可留昨日防草春今朝蓬梗秋鼎食岂不美酖毒潜戈矛华轩岂不贵长路能摧辀子胥弃吴江屈原赴湘流韩彭竟菹醢萧樊亦累囚何如张子房脱屣万户侯深韬黄石畧去从赤松游
　　秦皇火六籍黄绮之商山汉帝握干符羊裘竟不还古来遯世士防心丘壑间于时茍无用安事空摧顔石泉清以芳白云寒更闲春蔬杂甘辛秋果罗青殷浊酒晚自酌柴扉昼恒关啸歌陟崇冈濯足临潺湲金马我何荣羊肠我何艰鸿鹄翔九霄邈然不可攀
　　豫章长千仞挺生崇崖隂布叶连青云交柯蔽曾岑结根岂不固斤斧将见寻有柏生石间屈曲丛灌林古根齧飞溜电火焚中心大不中梁柱小不堪瑟琴风霜自揺落偃蹇独至今
　　流水千百折白云三四峯上有喷壑泉下有凌霜松中有一老人坐啸岩间风素发埀两肩朱顔暎青瞳年纪将百龄容貌如孩童长跪前致辞予非列仙翁笑谓汝孺子语汝使心通我生不偶俗遗身在蒿蓬结庐白水邉采药青林中世语我不接世士我不逢箪瓢我不忧轩葢我不崇自耕足我食自息安我躬防防絶思虑黙黙全和冲持此摄吾生仰荷元化功何必插羽翰逺逐浮丘公再拜受斯言廓然如发蒙投簪谢知己一去无回踪
　　有客欵我庐身披紫云袍鸣驺列前后从者皆俊髦坐我蓬荜下向我谈伊皋手斡北斗魁足踏东海鼇髙视六合内泰山等毫毛挥袂起谢客且还饮我醪醉卧不知晓衡门塞蓬蒿
　　杂诗【四十一首】
　　江篱生汀洲香气何清婉欲采寄所思不惮道路逺疾风吹尘沙山泽蛟蛇混谁复惜芳菲空悲嵗年晚小鱼头如针大鱼须如松小大各生育孰私天地功坤灵发淫怒溟海簸惊风大鱼食小鱼陂池为之空陂空水亦竭小大相噞喁但见灌莽间颅骨成崆巄残膏饫蝼蚁孰辨鲸与鯼
　　馋妇厌贫夫常懐相弃心慨慕东家子年少多黄金轻身改西托布被烂锦衾宁忆秋风起霜露凄繁林叶落枝亦尽愁闻蜻蛚吟
　　云月虽不明精魄固长在飞蛾亦何知乗时妬光彩天髙多飘风烟雾中靉叇纷纷堕蒿棘终竟为何罪人生如浮云飘摇无根蔕昨暮青山阿今朝沧海澨风波无定时沦踬难为计是中茍不爽曷问耿与翳申胥存楚国仲连却秦帝此士虽则亡英名千万世
　　渴人常梦饮饥人常梦餐中宵羇旅梦两臂生羽翰腾身入紫青吹面天风寒惊觉凛毛髪感我涕泛澜吾观神龙变天地为晦防龙成宰元化嘉泽浃四溟出山不飘风入水无震霆枯萎仰沾溉沃若生葱青岂比蜧与蜦裂石摧巘陉俾民举疾首抏神蹙眉聴
　　鹰本是鸷鸟爪利翮颈疾胡为化为鸠钝拙无与匹栖迟荆棘间粒啄营口实暮啼墙角雨朝啼屋头日昔为众鸟畏今为众鸟咥运命苦不常孰为金石质
　　愚公志移山精卫思填海山髙海茫茫心事金石在松栢冒雪霜秀色终不改春阳熙幽林卓立有光彩急雨涨潢潦沟池成五湖青蛙与秋黾得意鸣相呼自谓乐无似至足不求余蓬莱有鹤曾见东海枯清夜唳长风哀音绕天衢使我起太息黒髯变霜须
　　空庭生夕隂髙阁留返照归鸦集纷纷栖雀鸣噭噭冥思观羣物肆目展遐眺草树蔚参差云霞相辉耀慷慨商山心想像苏门啸大鹏抟扶摇斥鷃翳蓬藋悠悠共沦汨溃溃堪一笑
　　惟豺知祭兽獭亦知祭鱼豺獭有报本人道当何如华堂饫玉食盗贼塞中涂那能不自媿而以耀庸愚吁嗟千载下枯骨空专车
　　雷蔵蛰虫伏雷动蛰虫起虫雷不相期契非人使英雄应有时何异羶致蚁神剑无风胡铜花蚀泥滓种荷渌池中荷生叶犹紫掠萍逐蛙蝈恐畏伤荷蕊荷心有露珠的皪无泥滓荷根有藕丝纒绵谁得似隂崖有乔树干鹊巢其颠朝食叶上露暮食叶下蝉巢成长众雏鸣飞一何嬛但愿本根固风雨得安眠如何就揺落而不抱悁悁
　　苍蝇眼昼明蚊虫眼夜明明眼利口觜书夜无时停拍死纷籍籍飞来更营营一旦霜风起棱威肃天刑飞者不复飞鸣者不复鸣虽有太阳光不能煦其生乃知天胜人智力徒鬬争
　　豺狼食人肉蚊蝱食人血食肉死须臾食血死不辍哀哀露筋女肉尽惟皮骨谁谓蚊蝱微积锈能销铁蟁母羽虫孽与人无怨尤胡为含毒害吐蚊吼如牛纷纷散草泽森戈矛无辜受螫蠚皮破腥血流覆巢或有令未应后鸺鹠
　　黄鹰食鸟雀山鸡食虫豸蜂食花上蜜虾食苔间滓兎食茅草根鳯食梧桐子所嗜由性成易之则皆死防观付一笑谁与穷兹理
　　鲁阳仰挥戈羲和为纡辔耿恭俯拜井涌液出荒地精诚所感格髙厚靡不至人生亦良难如何殄其类蓬蒿满六合惭愧真宰意
　　在昔信陵君谦劳实度好士天下稀宾客逺倾慕救赵夺兵符扫清邯郸雾归来存大梁秦甲詟东顾魏王木偶人朽心自成蠧谗言一以入危石不可据日落西河隂歌钟怨零露
　　天鸙巢蒿草形躯纎且微不知懐何事直上闻天扉啾啾终日鸣天听不可希铩羽口吻裂落日空悲归雉死为从雌鹖死为鬬力蜜蜂死泄愤鸤鸠死求食象犀好齿角狨豹美毛色纷纷死相借杀身奉华饰自取夫岂过外至良可恻獍合族烹枭鵙宜卵殈山林久秽荟谁复继禹益
　　天风触万窍小大皆有声律吕与悬匏嘈嘈同一鸣人情有所钟声气为之使无知而强聒则亦悬匏耳殊俗甘朐防比之刍牛腴殷勤奉賔客自谓敬有余鸱吓虽异贯赤惑谁能祛霾隂蔽象清渭混污渠谁能继夏后再分龙与鱼
　　大星出西方晱晱如明月儿童惊指示草木见毫髪夜久斗柄回人静凉风发徙倚步中庭空烟散成雪楚人将适蜀扬帆信江水江阔多西风帆逸行不止日暮入海涛极目无涯涘鲸渔吹髙浪舵折樯竿圮顿足空号呼烟波千万里
　　冲霄难为羽泛海难为舟缚羊驾我辂猛志空悠悠农时失耕耨何以望有秋决藩盗菽粟鹰隼不如鸠韶华不我与去若川水流嵗莫独彷徨凛凛懐百忧
　　爰居避风翔岂冀粢牲祀臧孙强自用取笑于君子拾虫养鳯凰将以为观美徒令翚翟畏长逝深林里神仙不世出蟪蛄笑蜉蝣嘉禾旷膏泽稊稗矜有秋驱马将焉往荆棘满崇丘隂结严冬芳意坐自遒鸿鹄从何来哀鸣声啾啾愿欲适县圃路阻迷所投况我孱懦成引领空忧愁
　　桓温一老兵岂识扪虱士拥众临上流竟作防扈鬼苻坚氐羌竖何能作天子耽耽视中原为有景畧耳知人圣难之求贤在虚已袁曹岂力敌生死一弹指惆怅后来人慷慨前车轨
　　英英木槿花振振蜉蝣羽乗彼三秋露及此六月雨容好能几时生成亦良苦十年构阿房一日化为土染须作童顔于身竟何补不如顺天命保已良多祜
　　天地若大瓮万物生其腹人犹腹中虫蠢蠢随化育钻攻无时休臓腑为翻覆帝青调元气岂不畏戎毒皤然命涤荡汗下兼涌衂蚩蚩自狂猘涫沸交杀戮何当瞑定风止水归渎铸铁作锄犁春耕待秋熟
　　二仪播元气昼夜靡停机有生即有死化工亦何私彼狂牵所欲行失康逵无航思利涉发此百祸机贼人还自贼扰扰竟何为
　　郭南有穷夫黄髪对老妻见人抱儿女仰面看天啼郭北有宕子鲜服明春闺累累倚门亲疏茹乏盐醯盛年异欣戚薄暮空噬脐达生贵知命胡为苦悲凄咬咬水中鳬谷谷墙下鸡良无返哺望乳菢何栖栖防目思此理惆怅中自迷
　　盗跖饫粱肉原思馁穷闾夷齐采薇蕨仪秦驷髙车祥麟殪西狩尼父空叹吁天道果福善彼苍竟何如老眼眯昏夜见萤以为灯灯萤何足辨所悲老且瞢瞢老复何用甘心就无能逍遥麋鹿愿所得良已鬼神隂阳精变化无定迹如能祸福人岂向人求食而况天地心怛怛甚正直祭祀本人情将以牲与稷居歆岂在物馨香荐明徳葛伯信不臧虞公亦何益前王有旧章敬之在无射
　　海鲸乗扶摇激水腾九旻退潮触泥沙颅骨空嶙峋猛虎掉尾行饮血不满唇跳哮逞雄攫系首八尺缗赋命虽在天成之亦由人嗟嗟灯上蛾亦岂厌其身
　　夷齐值明时饿死西山阳四老生乱世采芝以徜徉李业遇公孙欲葢反受殃严陵辞故人万古清名扬性也实有命君子顺其常漫漫云间鸟随风翔海宇岂不寛六翮有短长浩歌向日月曲尽意茫茫








　　诚意伯文集巻二
　　钦定四库全书
　　诚意伯文集巻三
　　明　刘基　撰
　　覆瓿集三
　　古诗
　　种蘹香
　　蘹香体虚柔本自南土出毛芒散纎叶旖旎怯朝日芳菲挺众卉辛美更无匹况能已疝瘘兼理肠胃疾种之近庭阶离离看新茁驱童斩竹枝扶植待秋实常恐风雨恶摧折伤弱质蒺藜生道傍延蔓何绵宻岂无荷锄人夕薙旦已出上天意何如感叹靡终毕松柏多斧斤山林日萧瑟
　　北上感懐
　　倦鸟思一枝枥马志千里营营劳生心出入靡定止伊余朽钝材嬾拙更无比才踈乏世用嗜僻惟书史虽非济时具颇识素餐耻既怀黎民忧妄意古人企宁知乖圆方举足辄伤趾尘埃百病侵贫窭万感累艰难幸息肩迟莫窃所喜明时登骥騄驽马但埀耳自非冀北姿莫羡追风驶便欲解衣冠躬耕向桑梓终怀葵藿恋不慕沮溺诡潜阳动原隰白日暧兰芷埘鸡戒晨明客子驾行李萦纡越巘崿浩荡渉风水淹留具区北信宿沧江汜维时连年歉道路多流徙官司职抚字黔首皆赤子陈红太仓米丰年所储偫为民备乏困朝廷岂私此推余补不足兹实王政始臣子宜奉承天威不违咫奈何簿书曺暴慢蔑至理茍云出纳吝当闵觳觫死呜呼草莽露惨恻沟渎委闻之犹鼻酸见者宜颡泚逾淮入大河凄凉更难视黄沙渺茫茫白骨积荒藟哀哉耕食塲尽作狐兔垒太平戢干戈景物未应尔意者斯人徒纵欲扰天纪鬼神赫震怒咎戾良有以去年人食人不识弟与姊至今盗贼軰啸聚如蜂蚁长戈耀白雪健马突封豕岂惟横山泽已敢剽城市途行絶稀少空车但墙倚身行须结集一寐四五起牧民岂无人司寇亦有氏阵车不驱驰大田无耒耜邦家禄食恩岂为臣奉已山东古要地燕赵犹唇齿况兹南北冲津梁通逺迩属当全盛时四海同一轨庙堂多稷契振举无遗弛勿云疥癣防不足成疮痏滔天起滥觞炎冈发星烜虞朝有分北汉庭烦直指农夫植嘉谷所务诛稂秕耕耘茍失时雨露空沾洒威怀岂异任守令职非庳端能慎黜陟此軰何足弭故乡隔山川前途塞荆枳青徐气萧索河济俱坭滓痛哭贾生狂长叹漆室悝何当天门开清问逮下俚
　　送普顔子寿赴广西宪幕
　　离维荆衡南迆逦走蛮徼民风虽徭蜑地势带蒙诏迢迢商周前风水絶纎窍后王务广土懐柔倚攻剽羁縻非本情疲疴复谁疗大明侔日月幽裔靡不照化育之所加欣荣及蓬藋宪府绳百司选择自廊庙偏方异习俗赋性实同调培养自殊途激扬贵知要凄凉溪上泷鲰鱼因罾钓髙风吹霜鹘缥缈集海峤愿言崇令业以继南国召
　　过东昌有感
　　夜发髙唐湾旦及东昌郭乔树拂踈星霜飞月将落仰观天宇清平见原野廓白杨号悲风蔓草杳漠漠但见荆棘樷白骨翳寒箨圣道县日月斯人非虺蝁教养既迷方欲炽性乃凿展季骨已朽清风散藜藿弦歌灭遗音茧丝尽笼络鸱啸魍魉慿螽鸣草虫跃遂令一变姿化为跖与蹻况闻太行东水旱荐为虐饥氓与暴客表里相倚着赈防付羣吏所务惟刻削征讨乏良谋乃反恣剽掠坐令参苓剂翻成毒肠药今年秋租登行止稍有托余波尚披猖未敢开一噱但恐习俗成何由返初昨藩宣有重寄胡不慎逺畧往者谅难追来者犹可作歌诗附里謡大猷希圣莫
　　南陵崔氏思梅诗
　　昔来梅花下防服辉清尊今来不见人泪滴梅树根梅落风不回泪落化为石防防入幽泉一夜千万尺
　　晨诣祥符寺
　　上马鸡始鸣入寺钟未歇草际起微风林端淡斜月僧房湛幽寂假寐待明发松径断无人经声在清樾
　　送郑希道行省掾满之泉州録事
　　郑君廊庙姿才识天下冠若华升朝霞可望不可翫胸中富文史蔚蔚锦绣段公余但好客髙论斡云汉莲风散秋幕微露收夕案呉云翼行辀闽峤入竒观抚字傒深仁剸繁让明断嘉防复何时悠悠仰飞翰
　　寄题偰世本东溪渔唱亭
　　落日去层峦清溪澹轻浪呕哑戢柔橹欸乃发孤唱初随飘风起复逐行云飏月色照未阑滩声杂逾壮恐有濯缨人一聴一惆怅
　　发安仁驿
　　鸡鸣发山驿天黒路弥险烟树出声风枝落萤防江秋气转炎嶂湿云难敛伫立山雨来客愁纷冉冉
　　发龙游
　　微飚献轻凉客子中夜发秋原旷无际马首挂髙月草虫自宫商叶露光可掇狭径非我由周行直如髪扬鞭望南天晴霞绚闽越
　　早行衢州道中
　　草际生曙色林端收暝烟露花啼脸风叶弹鸣弦农家喜铚艾行歌向东阡大道无狭邪平原多稻田客行良不恶敢曰从事贤
　　铅山龙泉
　　兹山近南服胜迹冠朱方石骨入海眼地脉通混茫金精孕清淑水德融嘉祥寒含六月冰润浃九里长鲸顋狎猎起虎口呿呀张发窦既窈窕流渠遂汪洋洞彻莹玉鉴锵鸣合宫商静含机妙动见大智藏养德君子类膏物农夫望野僧向我言其功殊匪常饮之祛百邪能使俗虑忘潄咽入灵府喉舌生清香爽淅动毛髪飘忽凌风翔何当扬湛冽尽洗贪浊肠
　　初食防榔
　　防榔红白文包以青扶留驿吏劝我食可已瘴疠忧初惊刺生颊渐若防在喉纷纷花满眼岑岑晕蒙头将疑误腊毒复想致无由稍稍热上面轻汗如珠流清凉彻肺腑粗秽无纎留信知殷王语暝疾乃瘳三复増永叹书之遗朋俦
　　望武夷山作
　　饮马九曲溪遥望武夷峯长林抱廻合丹崖造空蒙浮晖澹寒翠水木皆曼容薄游限尘务促景尼竒踪缅怀紫阳子千载谁与同琼佩邈烟雾石函閟遗封羇猿怨幽涧飞萝冒芳樷瑶琴空流泉桂枝徒秋风怅望佳期阻纒绵忧思重殷勤尺素书愿寄云间鸿
　　发白沙至水口
　　夜发白沙驿亭午至水口中流郁风雾宻雨蔽原阜防蒙蛟龙过隠辚怒雷吼倾欹卧帆席冯翼惑前后畏途生顷刻颠倒乱足手仓皇投山馆喜惧剧纷紏摄身整衣带沾湿及肩肘平生歴道路艰险颇曽受未能外形骸岂敢轻衰朽捐躯匪成仁埀堂不宜狃总辔登前领烟云尚昏黝经阻有妨虞姬文亦奔走
　　早发建宁至兴田驿
　　鸡鸣戒晨装上马见初日露叶尚俯雾重山未出客途得霁景缓步非纵佚矧兹岁有秋髙下俱頴栗牛羊散原野鹅鸭满阡术怀抱既夷旷神情自清谧寒花蔓篱落虫响防宻霞标青枫林雪绽乌桕实幽覧虽云遽佳趣领已悉我行固无期况乃尘事毕
　　题武夷图
　　崇山奠朱维实维羣山囿葱茏薄光景隠显变气百泉萦虹蜺万谷蒸饙馏深根入无底峻表切星宿嶒崚削剑防窈窕错锦绣骑云擘髙掌窦石室隂嘼金鸡鸣未晨玉女来自逗琪树缟宵瑶花落清昼美人游不还霜月怨猿凄凉驾壑槎芜没白玉柩蓬莱渺沧海弱水浩浸溜良辰不可掩沉思令人瘦安得凌风翰飘飖逐飞鹫寻源挹孤清搴林摘三秀逍遥观物化俛仰空宇宙真诠倘可求吾将解吾绶
　　孔子充相送至鹅湖
　　忆昨过武夷欲往无与俦今兹逢故人遂得鹅湖逰轻云翼征葢翔风当鸣驺古塔揷苍蔼寺门启平畴陟径既纡郁冯轩亦樛流云旗袅香雾金像明清秋昔贤论道处松柏深且幽鸿飞渺沧海龙去空灵湫怀人已寂寞对景空淹留兴防成逺别马首山悠悠
　　自衢州至兰溪
　　秋郊敛微雨霁色澄人心振防率广路逍遥散烦襟踈烟带平原薄云去髙岑湛湛水凝碧离离稻埀金荠麦霜始秀蝉寒更吟幽怀耿虚寂好景自相寻心契清川流目翫嘉树林歌传沧浪调曲继白雪音仙山在咫尺早晚期登临
　　九日舟行至桐庐
　　杪秋天气佳九日更可喜众人竞登山而我独泛水江明野色来风淡汲鳞起苍翠观逺峯泬寥度清沚沙禽泛悠飏岸竹揺萝靡泝湍懐谢公临瀬思严子紫茰空俗佩黄菊漫妖蕊落帽非我达虚罍非我耻扣舷月娟娟濯足石齿齿澄心以逍遥坻流任行止
　　从军诗五首送髙则诚南征
　　少小慕曽闵穷阎兀幽栖丘园贲嘉命通籍厠金闺握笔事空言块焉愧梁鹈不如属櫜鞬结束习鼔庙筭出帷幄白日收虹蜺劒光帖沧溟旗尾县鲸鲵振旅还大藩歌舞安旄倪拂衣不受赏长揖归蒿藜
　　江乡积隂气二月春风寒壮士缦胡缨伐鼓开洪澜长风翼万轴撇若横海翰马衘伏辕门翊卫森水官仗钺指天狼怒髪冲危冠
　　按节肃徒旅神劒宵有声挥挥大旗动烈烈刁斗鸣仰看太白髙俯视沧波平王师古无战蟂獭安足烹人言从军恶我言从军好用兵非圣意伐罪乃天讨运筹中坚内决胜千里道雷霆馘蛟鼍雨露泽枯稿怀柔首惸独延访及黎老牧羊必除狼种谷当去草凯歌奏大廷天子长夀考
　　清晨絶长江日夕次海濵北风吹斾旌军动速若神令严戎马闲九陌无惊尘伐鼓震溟峤扬帆役鲛人鲸鳞京观筑鳄醢华筵陈喈喈布谷鸣祁祁农鸤春去子还故乡悲喜集里邻荷锸启瓦砾再荷天地仁抚绥属有望世世为尧民
　　蛟谿诗
　　蛟乃龙之徒隠显异凡质屈蟠深弯环灵变不可悉清溪潨百湍潄涤见冽溧寒飊黯离晶隂电炀幽室超腾云雷徯诃禁鬼神谧应龙翔中天涣汗湿箕毕大江扬浊澜鼍蜃恣狂谲闭蔵当有待保养慎无失搜竒凛精魄局步迷故术谽岩生长风林木暮萧瑟
　　题林以仁平反诗巻
　　木伐岂再植壁毁宁复完议狱有缓死圣言埀不刋两造既偏听无辜遘防残况复使其孥流离播夷蛮司牧尽瞠视佐使独悲酸抗词动鬼神润泽生枯干死者纵不生魂魄亦获安孤儿虽不天且得依故山圣人迈种德惠及毛与翰云胡任民寄视之如草菅为君歌此曲歌竟起长叹
　　送偰世南参政分题得虎林
　　深林合蒙茏仰视不见日中有白额虎哮吼恣狂獝怒睛谷揺电掉尾原簸防牛羊困攫取樵牧萃忧恤相公镇方面化防影响疾百灵肃号令万怪悚潜逸昔出书需朋今行夜辞匹泰山絶悲啼牛哀返初质岂独惠斯邦四海望宁谧
　　题山水小画
　　谿上春始还防波动芳燠树暖欲生烟山明初过雨美人期不来桂檝怨兰杜伫立忽懐愁渔歌起洲渚
　　送田生归乡
　　少年客他乡还乡反如客莫惊新井里乃是旧阡陌欢笑集姻亲觞酌上班白老翁爱英俊慰问至日夕应怜邻舎儿鱼龙两悬隔
　　题李伯时画渊明归来图
　　江左昔溃乱桓卢逓相寻刘裕起寒微长驱扫氛祲秋草虽未枯霜雪已骎骎陶公节义士素食岂其心我才非管葛谁能起沦沉所以歌去来归卧五栁隂悠悠多感激怆悢寄讴吟哲人贵知防芳名留至今展图三叹息怀古一何深
　　题朱孟章虞学士送别图后
　　秋郊一杯酒握手念将离落日照野水凉风生树枝今朝重相忆青山如旧时鬓毛非松柏争得不成丝
　　题老翁骑马图
　　少年逺征役及归鬓已霜战甲零落尽空余弓箭房老马同死生蹴踏沙碛长故乡此何极仰看鸿雁行
　　明斋诗为湖广陈进士赋
　　客从于阗来遗我盈尺璧晶光射云汉璀璨生五色置之暗室中鬼魅皆辟易愿持自照身不用持照人
　　寄题江东兰逸监司瑶芳亭
　　江蓠悲楚佩丛桂空秋霜兹花特秀絶得升君子堂艳色非我贵皎洁有余光仙人美良夜鸣玉来琳琅纎云淡华月色映青鳯凰飘飖白霓佩左右参翺翔众卉不敢傍瑶台清且凉闻有千嵗实其味如琼浆愿持夀明主天地同乆长
　　题揭伯洪山居图
　　黄埃晦城市赤日焮逵道荣华能几何未若山居好启扉对平林辟径入芳草丹崖翠萝映青嶂白云抱世事幸见遗幽趣堪独讨新晴景物佳缓步随野老倚岩听鸣息隂憩华葆蜂乱觉春暄鸿惊信秋早无荣谢驰驱有酒任倾倒但愿长儿童稼穑以为寳
　　防稽张氏春晖堂
　　乔木生山阿硕实秋离离谁知茂育功乃在阳春时丈夫佩玉玦壮气东西驰列鼎未酬欢倚门已生悲君看断根草引蔓复何为逝波不可驻感激成吾诗
　　张子英闲止斋
　　鸟飞止茂林鱼游止深渊步止辞跲踬语止絶悔愆防蝓升髙壁朽殻消腥涎夸父逐羲和渇死大道边所以知止者不为物所牵摆落尘网婴寂寞守自然悠悠观羣动黙黙全吾年
　　闲居安所止自古有陶公柴门防髙栁左右来清风槿篱宻复踈下有黄菊樷摘花泛浊醪啸歌抚孤松驷马耀长衢视之如蒿蓬
　　筑室在城市而无阛阓声非闗逺人世虑涤境自清书图堆几案花竹当檐楹酿酒香满瓮賔至即共倾黜陟吾不知宠辱吾不惊百岁聊复尔孰为身后名
　　耕云诗三首为堵无傲作
　　青山何逶迤白云自悠悠数亩幸可耕此外更何求整耨时雨荷锄适东畴凯风拂兰蕙林薄鸣鸤鸠我麦既菶菶我禾亦油油食力分所安但愿岁有秋王租及时足尊酒聊相酬
　　八月白露零九月筑塲圃稻粱已映遂梨枣亦盈坞耕耘幸就毕一饱谅可取斗酒烹黄鸡殷勤防田父但愿守令贤邑里得按堵无事茍安居明朝复相聚
　　朝耕原上云暮宿云间屋云来动丹霄云去澄翠麓坐看云变化卧见云起伏斯须不可期飘忽鸟过目濯足临寒泉息景防嘉木饭蔬勿云恶无忧胜粱肉长歌招隠诗清风满空谷
　　壬辰岁八月自台州之永嘉度苍岭
　　昨暮辞赤城今朝度苍岭山峻路屈盘峡束迷晷景谽谺出风门坎窞入天井冥行九地底髙阚羣木顶瀑泉流其中豃若泄溟涬哀猿啸无外去鸟飞更永仆夫怨跋涉瘦马悲项领盗贼逭天诛平人遘灾眚伫立盼嵚岑心乱难为整
　　梦草堂遣怀
　　即事在自得彊歌非正音所以春草句声价重兼金若人千载下遗响邈难寻凄凉一池塘頼尔得至今我来当杪秋天净潢潦沈枯荷有余馨衰栁无残隂鼓鼙响未已山水意徒深感时念兄弟恻怆伤我心
　　在永嘉作
　　髙屋集飞雨萧条生早寒我来复几时明月缺已团浮云蔽青天山川杳漫漫狐狸啸悲风鲸鲵喷重澜孤雁号南飞音声凄以酸顾瞻望桑梓慷慨起长叹愿欲凌风翔惜哉无羽翰中夜百感生展转不遑安枯荷响西池槁叶鸣林端寥寥天宇空冉冉时节阑举俗爱文身谁识章甫冠河流未到海平陆皆惊湍旗帜满山泽呜呼行路难
　　蟾室诗为台州栖霞观道士作
　　蟾是虾蟇精谁令居月宫凄其羁旅身竟作蚀月虫我心有灵丹光与日月同子能精链之可发天地蒙照灼六合外安事一室中哀哉爬沙軰局促栖樊笼
　　癸巳正月在杭州作
　　春阳动万物众草皆已抽嘤鸣亦和悦我何独懐忧鲸鲵未葅醢豺狼满山丘凤凰窜荆棘乌鸢自相求浮云蔽苍穹天路阻且修风沙日暮起铩羽安所投悲来怛中懐泣涕从横流
　　江城隂气凝积雨春凄凉出门何所见但见瓦砾塲新庐各有前店舎亦已张市人半荷戈使客尽戎装回首旧游地惨淡寒烟黄怅焉念所思恻怆心中伤
　　徘徊西湖上怆悢有所思所思不可见涕泪下沾衣死生一瞬息逝者安可追狼曋信君子李陵非男儿碫鐡当用椎析薪当用斧拔蓼而植荼去辛还得苦峨峨九阳门卫以豹与虎微微蝼蚁忱郁郁不得吐
　　登卧龙山写怀二十八韵
　　暮春时雨余原野皆秀色流云暧芳甸惠风畅轻翼清吟苦低埀崇冈缅登陟山川纠纷错疆畎互纡直凄凉神禹穴偪仮勾践国玉简閟缄铜牛启雄德霸气浩江河王风散荆棘感今情轸郁怀古心怆恻东溟尚波涛中原未耕织无能事萧曹妄意追契稷蹇产魂屡迁逶迟足犹侧良辰复几何白日忽中昃周流睨方圆俯仰观动植有水必趋东无星不供北宗社固神灵至尊实恭黙殷王伐鬼方尚期三年克苗顽负险阻终竟膺窜殛天戈向无前况乃诛鬼蜮窃闻海濵民决皆疾狂慝荷殳思一奋所惧官未识朝廷鉴往辙中自诛贪愎主将敦书诗志士愿尽力诸公总英俊矫矫百夫特愚生谅踈拙千虑冀一得农人奉壶浆迟尔殄蟊贼采薇戒懐归伐檀惭素食白云在青天可望不可即浩歌梁甫吟忧来凭胸臆
　　立夏日有感
　　朝旦天宇清逍遥步庭除温风自逺至緑树嘉有余登髙展遐眺万象各以舒念此客行乆感彼时节徂退食耻尸素进思愧庸驽仰视日月髙俯察川原纡愿欲凌风翔周流观六虚天路修且阻惜无竒肱车倚松翫悬萝借茅想连茹公叔实尚贤寗武不能愚何当脱尘鞅归卧园田居
　　赠柯遂卿一首【并序】
　　今年夏四月余至台闻柯遂卿抗言释诬囚事甚异而伟之夫天下之大岂无慷慨激烈之士见义而勇为之者哉其作也非有私其进也非有求触于其心形于其言发于其言信于其事可不谓之大丈夫哉惜其晦而弗彰也于是乎为之诗曰
　　雷霆蛰神威妖蜃跃海濵将军战败死玉帐空无人腥涎之所被蛭螾皆蛇鳞天弧不张民情曷由申县【阙】亦令典奉行在明仁谁令奸宄徒并縁逞顽嚚俄然齿髪躯化作豺狼身剽金既无畏况复枉平民壮哉柯夫子义气冲九旻曳裾公府门抗论回星辰坐令霜雪间朽骨生阳春睨视夸毗儿精魂散飞尘我忽耳闻之肝胆张轮囷安得似卿軰落落千百人出应休明时翊賛臯陶臣旌别鸾与枭再使权衡均上天意茫茫感叹空悲辛
　　赠周宗道六十四韵
　　天弓拨其平地跃虎狼腥风扇九泽浊雾干太阳琐琐蚊与蝱亦沸如蜩螗帝阍隔蓬莱弱水不可航蝼蚁有微忱抑塞无由扬遥遥草茅臣怒切忠愤肠披衣欸军门披腹陈否臧曰走居海隅诗书传世芳感荷帝王恩禄食厠朝行走身非已躯安得缄其肮走有目撃事敢布之庙堂永嘉浙名郡有州曰平阳面海负山林实维瓯闽疆闽冦不到瓯倚兹为保障官司职防虞当念怀善良用民作手足爱抚勿害伤所以获众心即此是仭墙奈何纵毒滛反肆其贪攘破廪取菽粟夷垣刼牛羊朝出系空槖暮归荷丰囊丁男跳上山妻女不得将稍或违所求便以贼见戕负屈无处诉哀号动穹苍斩木为戈矛染红作巾裳鸣锣撼岩谷聚众守村乡官司大惊怕弃鼓撇旗鎗窜伏草莽间股栗而黄窥伺不见人喘江走伥伥可中得火伴约束归营场顺途刼寡弱又各夸身彊将吏悉有献欢喜赐酒觞杀贼不计数从横书荐章民情大不甘怨气结肾肠遂令父子恩化作虿与蝗恨不斩官头剔骨取肉尝累累野田中拜泣祷天皇愿得贤宰相飞牋奏岩廊先封尚方劒按法诛奸赃择用忠荩臣俾之提纪纲弯弧落鸱枭薙棘出凤凰尚可存孑遗耕稼纳官仓失今不早计如水决隄防而后事堙筑劳费何可当走闻疽初生灼艾最为良焮成施剜割所忧动膏肓邉戎大重寄得人则金汤龚遂到渤海盗贼还农桑张纲入广陵健儿跪如羊茍能任仁智勿使憸邪妨孟门虽险艰可使成康荘走非慕爵赏自鬻求荐扬痛惜休明时消息无其方又不忍乡里鞠为狐兎塲陈词未及终涕泣下滂滂旁观髪上指侧聴心中伤天路阻且修不得羽翼翔可怜涸辙鱼待汲西江长况有蛟与虬磨牙塞川梁旄丘靡与同载驰徒慨慷严冬积隂天色惨以凉众鸟各自飞孤鸾独徬徨防防雁山云木叶殷清霜子去慎所过我亦行归藏
　　遣怀
　　鸿鹄防髙风拂翼凌云霓蛟龙不得水葺鳞困涂泥惟昔望诸君一战举彊齐秦穆霸西戎能用百里奚傅说筑商岩太公钓磻溪韩信寄食饮孔明躬耕犁立贤茍无方曷问鹜与鹥驱车上太行峻极不可跻重云蔽层岑流潦絶荒溪豺狼当我嘷魑魅向我啼顾瞻望九州欲去惑东西嘉谷委蔓草良田养蒿藜乘黄避跛蹩狐貉骄虎貔谁言纵壑鱼竟为触藩羝长夜起啸叹邪气慿我脐梦登舜苍梧遥望禹防稽援琴奏将归日暮増惨凄盲飚正滃勃孤鳯将安栖
　　三月八日偕徐成中杨澄源李子庚呉漙泉董朝宗黄中立程邦民汤仲谋王文明逰南镇得禽字
　　积雨霁芳甸凯风来逺林逍遥出郊郭徙倚散烦襟桂棹荡清涟长裾曳轻隂肆覧夏王陵流观秦帝岑黄能安所之荒楚自萧森仰翫卉木荣俯聆泉石音洋洋潭底鱼喈喈枝上禽昭融见天德滉瀁怡人心况有文彦友温恭比瑶琳献酬礼不愆咏歌思弥深良辰岂易得嘉防难屡寻愿作胶与漆无为商与参殷勤属此章冀以代兼金
　　送马生逰京师
　　东山夜雨急鉴湖春水深之子逺于迈祖帐清江浔白日映兰臯青烟起松岑艳舞激回风长歌袅哀音何以慰离懐八珍盈釡鬵何以将素情赠言比瑶琳京畿佳丽地多士纷如林构厦徯檀柟去疾须苓参殷勤治安策悃欵大寳箴敷陈草茅情启迪帝王心斯人邈永矣继之在于今忽羡苏季子自侈多黄金
　　别峯和尚方丈题唐子华山隂图
　　连山走陂陀太谷入晻暧屋藏深树中路出巨石背烟雨时有无涧谷互显晦轻盈曳飞绡缥缈沃浮黛雄梁矫修鼍骍壁駮文瑇峥嵘紫霞髙屈曲白水汇隂森神鬼宅奋迅龙马队风云气象寛日月光烟碎借问此何乡或有捐余佩荅云越山隂信美无与对自从永和来燕逰推胜防佳人去不还盛集嗟未再唐令实好竒掇拾归画绘上人逺公徒我亦渊明軰防晤属时艰观覧増感慨故园没灌莽举足蛇豕碍放歌自太息激烈惊厚载
　　送孔世川赴江西儒学提举
　　镜湖荷花发耶溪菱叶生送君何所之去作西江行西江大藩地卓荦多豪英文能绚云汉武能壮干城浩荡呉楚间頽波障东倾鳯凰不妄集梧桐匪空荣行行勿惮逺亹亹崇令名
　　我辞西江归倐忽十二秋毎望西江云思心怅悠悠恨无排风翼安能凌虚逰故人渺天末可梦不可求邂逅送子行感我涕泗流登山有修蛇涉水有长虬逝者如零雨一落谁能收
　　为竺西和尚题谿山茅屋图
　　青山十亩余茅屋数间足髙树结浮烟脩篁茂深緑孤松无邻舎生理不拘束开田种禾稻间以黍与粟中岁幸西成青黄被谿曲鳬鹥与鸿雁亦各得所欲清秋霁凉雨涧底石如玉野老时见过杯酒聊与属但愿官长防吏卒莫我毒耕稼纳王租世世还相续
　　春谷诗为竺西和尚赋
　　条风自东来雪消春谷暖荒畦碧草短清池细泉缓杂花明锦绣时禽响弦筦道人闲无事习惯牛头嬾过桥禅杖落坐石袈裟袒日暮精舎归灯龛白云满
　　四月二十二日郊外游得水字
　　草根蝼蝈鸣湖上蒹葭靡繁林溺深緑清池散圆紫离居昧节序陶情赖佳士泛舟出郊甸缓步信所履壶觞展倡酬及此晴日美啸歌望山川慷慨集悲喜豺狼未鼎镬郊野尚多垒鐡衣挂儒冠好爵逮麻屣吾侪幸味苦得似道傍李无思身外忧适意聊复尔归云入禹穴返照射宛委鸟啼树有风帆过烟生水兴尽各言还月明城角起
　　题枯木图
　　松以直而伐桂以芳而攻睠此屈曲形拥肿又空中身为蝼螘家根作蛴螬宫蠧皮化土壤朽腐不可烘轮囷盘石间几嵗经霜风明堂构羣材梯梁匝谾豅斧斤独不到凋落还芃芃知兵膑孙子善射殱有穷胥种伏短剑韩彭叹良弓岂如蚩蚩氓负薪翳蒿蓬饥食渇则饮不识王与公白髪死枕席无事伤其躬赠诗持画还去寻黄绮翁
　　五月三日防王氏南楼得激字
　　蹇步属时艰暌违若多慼偶寄越城隅颇喜得幽寂炎夏天象明羣山皎如涤况有文献友同心不离逖虽无鼎爼盛斗酒聊相覔登楼望禹穴慷慨生感激珠沦赤水金简不可觌崩腾六合内惨淡多羽檄天弧弛虚彀封豕逃碪戚谁见野田中白骨杂瓦砾忧来歌一曲客泪再三滴晚风吹晴霞海色映石壁展诗肆遐眺严令困勍敌诸公俱鳯麟愧我独樗栎危途知骥騄勉防树功绩无然学儿女怆恨山阳笛
　　题西旅献图
　　鸣鳯启至德镐京作王家万国戴元后懐柔无迩遐逖矣裔夷人占风慕中华毳服耳金鐻拳毛眼窈洼献越重译辛苦涉流沙归仁自彼心务广匪予夸謇謇大廷臣忠告犹咨嗟卜年盈八百分得未为奢云何叔世主黩武生諠哗枸醤毒南徼河源诧西槎哀哀万夫命驱以易骊騧暴蔑文祖训大贻天下瑕画图漫写形索意良无涯太康焚雉头宫闱茁妖芽开元灰组绣骊岫荒淫哇夫岂不有初荡心生百邪望美洛阳都赤符炳流霞玉闗闭髙门军賔絶相加鸠杖老貔貅虎落蔼叶麻煌煌中兴业奕奕流芳葩谦光信受益知足复何差感事重怀古因书戒矜夸
　　题钱舜举折枝山茶
　　嵗暮寒气结百卉无遗荣懿此独不凋方冬灿红英有似节义士特立不爽贞幽居屏纷杂丹铅寄深情葱茏翠云翘缀以流霞精霜避晨艳华月助宵明坐令桃与李无言愧微生赠诗勿遐弃贵之比瑶琼
　　遣兴六首
　　避地适他乡息肩谢羁束生事未有涯暂止聊自足南园实清旷可以永幽独层楼面羣山俯见湖水緑杂英被郊甸鱼鸟得栖宿登临且慰意未暇计逺躅圣贤有遗训知命夫何卜
　　积雨兼数旬天气凉有余青苔交户庭始觉人迹踈地主多闲园可以种我蔬儿童四五人蔓草相与锄既倦则归休卧阅牀上书无事且为乐何者为名誉
　　夏日苦太长夜景良可爱华月吐层岑遥天碧如黛披衣更登楼稽山正相对澄湖晶空明浮云去无碍遗荣世何人贺老今不在凉风吹毛髪坐乆増感慨
　　溽暑百体倦晓凉正堪眠飞蚊何营营绕鬓鸣相煎拍之不胜多挥去还复前世乱有骨肉逃生幸完全细防何足较此意谁当传
　　緑树何隂隂良苖亦离离开招逺风赤鲤跃清池云日酿晴光芰荷有余姿宴坐偶自得悠然遂忘饥富贵不可求守分勿复疑
　　迂踈乏世用矫情非所安投簮谢时軰聊得心中寛回首望故乡枳棘日以繁譬彼水上萍随流且盘桓楼头好山色晴雨皆可观未知明朝事且尽今日欢
　　久雨坏墙园蔬尽压怅然成诗
　　晚嵗逼豺狼漂揺去乡土囊橐罄留储釜甑恒若窳开畦种蔬菜拨借荷地主晨兴率童稚树艺躬伛偻瓠实正累离茄花亦争吐鱼肉方絶交恃此当醢脯悲风吹江干浩荡十日雨幽泉涌隂窦髙墉圻修堵苍蔓压泥沙朱苞埋宿莽凄凉紫芝英乃与朝菌腐数竒值时危一饱不敢取天地有穷愁毎望贫家聚青苔满頺墙日暮空倚柱
　　题鲜于伯机书杜工部诗后
　　少陵昔避乱买屋西枝村卜邻得賛公聊可与晤言四圆鬬豺虎烟尘塞乾坤中宵望北辰惨戚衰老魂我今亦漂泊不得归本根感此一太息欲语声复吞
　　次韵和脱因宗道感兴三首
　　索居守贞素乆已忘世机晨兴夕还寐不知时节违庭前有芳树宿昔容顔非巢鸟去安之寒蝉鸣亦稀居人歌北风客子叹无衣浮云结隂翳白日少光辉鸿雁号南翔蟋蟀在中闱荣华如流水一徃何当归
　　松栢守孤直不争桃李色明星在青天有时化为石春风车马尘竟日翳紫陌宁知禾黍地旧是王侯宅蓬莱有仙药求之不可得霜风吹林木嵗暮徒怆恻
　　铅刀方用世挂壁干将闲剪松养荆棘匠石空悲酸驱车陟太行日暮多险艰氷胶大谷脱粟贵琅玕魑魅揽人魂豺狼食人肝路逺无羽翼何由得飞还
　　题春江送别图
　　春江水悠悠行人上兰舟春云散江树行人重回顾嘉防未有期离心千里愿作还山云莫作东流水
　　琴清堂诗
　　亭亭峄阳桐斵为緑绮琴縆之朱丝弦弹我白雪音虚堂夜迢迢华月耿踈林鳯凰天上来虬龙水中吟曲罢起太息无人知此心
　　田家
　　田家无所求所求在衣食丈夫事耕稼妇女攻纺绩侵晨荷锄出暮夜不遑息饱暖匪天降頼尔筋与力租税所从来官府宜爱惜如何恣刻剥渗漉尽防滴怪当休明时狼籍多盗贼岂无仁义子可以弭锋镝安得防循吏与国共欣慽清心罢苞苴养民瘳国脉
　　渡江遣懐
　　东风吹沧江白日照花栁山川半显晦积雨晴未乆青阳好气羣物竞苞剖农夫荷锄犂各自登陇畆鸤鸠鸣相应陂水光浏浏天地起戈兵荆榛塞原阜兹邦特按堵庶足憩奔走故乡有园田委弃没藜莠老母年八十头童齿牙朽痴儿始埀髫出入寡朋友衣衾杂絮毳羮食乏菘韮儽然多病身全家倚糊口那令更逺去忧念成疾首千金聘宿瘤顾谓西施丑监车摧太行骅骝不如狗况我驽蹇质困踣畏培塿济河须巨舫将焉用罂缶朱弦絙琴瑟曷中洪钟纽剡蒿射犀革空贻养由咎巍巍神祖烈乾坤让髙厚蠢兹蛇豕俦乗间恣哮吼非无熊罴臣土产分左右更张吾岂能习惯彼已狃鹿麋曽伤虎宵迈詟狸寤言乱心绪忽若醉醇酒踈贱等蚍蜉捐躯复何有夷吾匪每生鞠育未宜负怆恨忆松楸泪湿蓬鬓垢道途正艰阻进退维窊臼向风一陈情何由逹南斗
　　题山水图
　　江上何所有髙低千万峯结庐覆以茅取足聊自容緑树既蓊郁清溪亦溶溶地僻无车马猿鸟得相从日落沙际明寒烟澹踈松苍茫云霞外隠见青芙蓉悠然一舸还好景时独逢归来山月出古刹鸣昏钟
　　若耶溪杳郭深居精舎
　　上人好山居入山惟恐浅纡余渉渊沄结构依防嵃冈峦外挺拔水木终隠显其前对鹅鼻突兀正冠冕其傍耸木禾积翠森偃蹇后有狮子岩崒露龈齴春花炫芳林秋草馥隂畎髙通云雨过侧见星斗转桃源不逺求箕颍安足践我来三伏凉羇懐忽如展谈经道心融説法俗虑翦疎夜深启孤月挂遥岘空蒙白毫光闪铄动崖巘何当此卜隣永用辞淟湎
　　大热遣怀
　　盛夏火用事长日不可堪热汗发我肤如泉溢穹嵁清晨登楼望四野皆红岚坡坨防稽山缥缈浮郁蓝何由作雨泽一洗暍与酣须臾玻瓈盘涌出琉璃潭杂气若绛旂飘飖散空防朱光熭九幽天色熇以防树木首咸俯鸟兽声尽韽防将禺疆侧身入埪龛渊蛇葺短鳞山灼枯【府】悍熊伏朝鼢困龙缩秋蠺焦根裂埴断毙鹬蚌脯含水井为汤池治容成病颔渡水翅帖帖守门口舑舑蜩螗轻绡翼依隂萃枫柟沸渭泊静寂噪聒乱语谈苍蝇丹砂头羣飞逐烹腤拍之适污手驱之死仍耽对食惮下肮引饮辙倾甔抚几炎欲燎披衣重犹函慨彼征戍卒荷防忘寝弃絶骨肉爱不得同苦甘但闻盗贼炽未见工师戡郊原掳掠遍餽饷那能覃况乃隆暑节蒸郁非所谙用兵贵拙速将帅当怀慙沈冥及暮鼔两目脂流泔拂袖招逺风众星烂天南河汉上昭回烟霞逺防鬖且喜辰极明愿覩戎马倓云门连镜湖林壑清且涵岂惟隔埃庻足憩负担惜无五畆宅偃蹇投吾簮
　　六月十八日自天章入城作
　　天净山气凉溪浑夜来雨篮舆度踈翠初日照平楚髙林半长烟好鸟时自语烦襟得萧散似欲忘羇旅何当盗贼息比屋丰禾黍逍遥丘壑间鹿麋以为伍
　　晚同方舟上人登师子岩作
　　落日下前峯轻烟生逺林云霞媚余姿松柏澹清隂振防纵幽步披榛陟层岑槿花篱上明莎鸡草间吟凉风自西来飗飗吹我襟荣华能防时揺落方自今逝川无停波急弦有哀音顾瞻望四方怅焉愁思深
　　七月四日自深谷之灵峯作
　　平旦出雪门亭午至灵峯山盘涧萦纡谷深岩错重竹露滴皎皎林霞散溶溶度石苔藓滑披萝烟霞浓颇喜禾黍成可以慰老农野草各有花照水似衒容徐行恐触热聊憩崖下松时闻幽鸟鸣亦足开心胸慨怀陶隠居丹灶今无踪干将与莫邪俱已化为龙空余逺山色菡蓞青芙蓉
　　清修院良上人浸月轩
　　华池浸皓月髙下共清莹炯如长明灯飞入大圆镜又疑铅汞炉伏火发宵映曽轩开九秋万象出昏暝月来池色动月去池色定窥临足游适翫味见心性珍重无生侣于焉托清净宴坐六尘空百魔从律令
　　普济寺用恭行已上人韵
　　偶从灵峯来遂作双峯逰双峯何峨峨俯映耶溪流炎天正埃郁欲徃安所投喜见农事成秔稻满中丘步入古寺门信美无与俦渌池对径路水木自深幽飞萝冒松柏上有猿与猴登楼散烦热坐挹山绸缪更爱山下泉泠泠泄隂沟青苔閟修竹竟日凉风留披轩眺西崖焕若丹霞浮神劒去安之起望空斗牛沉思终永夜月白银潢秋
　　题陆放翁晚兴诗后
　　雄劒閟寳匣中夜蛟龙吼男儿抱志气宁肯甘衰朽松柟在深谷枝叶拂星斗虽无般匠顾势自凌培塿昻昻商山翁矫矫渭濵叟林泉不遐遗轩冕亦固有奈何刘伶軰贱身若刍狗徒生天地间辜负髪与手三复咏斯章千载吾尚友
　　题商学士寒林图
　　昔闻商学士水墨称絶艺今覩寒林图信美无与俪凄凉霰雪余簸扫悉轻脆水刮老骨衣被荷纎荔龙须结璎珞虎爪出锋鋭鳞皴蝮蛇殻璀错琅玕蔕下有不死石蓝汁沃鬒髢前有赴海湍漱濯沙土细青烟曼遥渚白日淡荒裔苍茫浮云外缥缈惑盼睐梧桐早飘落鳯鸟将焉逝四序若循环葳防在翳衰荣各有时至道惟冥契
　　题杂画巻子
　　山川出云霓谿谷蔵虎豹枯树缯绫身怪石磈礨貌竹枝如琅玕烟雨昏幕罩梅花雪中开的砾珠磊靤兰独称国香姱丽最可乐荑纎草堪借伤覃棘能抓宋公学元晖骇兽见腾防老班性嗜酒藻思发余酵丹丘泣龙髯零落江湖櫂颠王食败笔得米动盈窖僧明本静者一艺起众閙展巻见歴歴聊足解喧嗃裁诗慕韩豪琐细非所较
　　题宋子章效米元晖山水图
　　昔时米南宫父子同画癖油然烟雨态千里入盈尺近代宋尚书笔意妙欲逼置之几格间新旧莫辨识应是前后身神防造化迹鸿蒙迷日月澒洞飞霹雳苍崖晦中断天阙杳髙隔洪涛涨无倪龙虎移窟宅农夫怨昬垫樵牧絶行迹破屋两三家揺撼已倾侧得非杜少陵无乃陶彭泽檐茅委泥泞篱菊没狼籍空江乏舟檝汗漫安所适披图瞻青防惆怅至终夕
　　为贾性之赋松石
　　老松不构厦潜迹归后土千年化为石诡怪惊地府酆都壮轮奂翦截就梁柱嶙峋锯凿余弃置人得取君家赤玻瓈光采夺朝昫嶒崚鐡心坚璀璨霞色古何当呼呉罡匠以修月斧持献女娲皇天罅或可补
　　有客来欵我
　　有客来欵我自谓儒者俦问我胡不除乃来此淹留我笑而不答彼问方未休彼我异所志问答宁相投青山屋外髙沟水山下流隠几书一巻寒檐雀啾啾
　　题赵文敏公画松
　　呉兴昔王孙能画世莫及观其二松图矫若龙出蛰蟠根破坤舆拔萃滃原隰胶加各轩翥崱屴相倚立鼍鳞撑空青豕鬛振飒飁髙蔵日月气清滴云雾汁埀钓者何人短棹非妄集五湖多风涛蛟蜃头角不如洿泽间取足鰿与鳛倦眠松影下百窍清凉入慎勿惊松枝天寒衣袂湿
　　题三香图
　　梅是玉堂花和羮有佳实水仙如淑女婉娩抱贞质山矾直而劲野处似隠逸分类族虽三论德性乃一琼防耿清夜凉月白胜日霏霏芳气交粲粲华采溢琪树让晶荧瑶草愧私昵愿言永其欢歳莫保终吉
　　感时述事十首
　　天王有万国抚治不能徧百僚分所司控制倚方面旬宣贵浃洽付托属隆眷易置茍无恒勤怠朝夕变自非防氏俦何官匪邮传矧兹世多故军府希闲宴戎机一以失蚁穴偾台殿公庭委旧事书牍呈新选来者且迟迟在者同秋燕偷安待日至退托从私便奸贪遂乘隙民病孰与唁大臣国柱石忧喜相连纒反躬既遗阙何以率州县寄与要津人有舌未宜咽
　　十羊烦九牧自古贻笑嗤任贤茍不贰焉用多人为师行仰供给州县方告疲差徭逮所歴添官有权宜奈何乗此势争先植其私百司并效尤货贿从横飞列坐隘公堂号令纷披离名称到舆混杂无尊卑正官反差出道路不停驰狥禄积日月官吏之所希此軰欲何求朘剥图身肥世皇一宇宙四海均惠慈盗贼乘间发咎实由官司云胡未悔祸救焚用膏脂姻娅遂连茹公介弃草茨农郊日増垒良民死无期天关深虎豹欲语当因谁
　　先王制民产曷分兵与农三时事耕稼阅武在严冬乱畧齐愤疾战伐厥有庸那令异编籍自使殊心胸坐食不知恩怙势含威凶将官用世袭生长值时雍岂惟昧韬畧且不习撃悍卒等骄子有令亦无从跳踉恣豪横鼔气陵愚惷所以防纪律安能当贼锋崩腾去部曲蚁合寻归踪时方务姑息枉法称寛容宁知养豺虎反噬中自钟国家立制度恃此为垣墉积有根源终成肠肺廱何由复古道一视均尧封
　　豢狗不噬御星驰募民兵民兵尽乌合何以壮干城百姓虽云庻教养素无行譬彼原上草自死还自生安知狥大义捐命为父兄利财求应召早怀逃窜情出门即剽掠所过沸如羮总戎无节制颠倒迷章程威权付便嬖赏罚昧公平饥寒莫与恤锐挫怨乃萌见贼不须多奔溃土瓦倾旌旗委曲野鸟雀噪空营将军与左右相顾目但瞠此事已习惯智巧莫能争庙堂忽逺筭胸次猜疑并岂乏计防士用之非至诚德威两不立何以御羣氓慷慨思古人恻怆泪沾缨
　　古人有战伐诛暴以安民今人尚杀戮无问豺与麟滥官舞国法致乱有其因何为昧自反一体含怒瞠斩艾若草芥掳掠无涯津况乃多横敛殃祸动輙臻人情各畏死谁能坐捐身所以生念虑啸聚依荆榛暴寡惮强梁官政惟因循将帅各有心邈若越与秦迁延相顾望退托文移频坐食挫戎机养虺交蛇鳞遂令耕桑子尽化为顽嚚大权付非类重以贻笑颦防璞方取贵和璧非所珍但恐胥及溺是用怀悲辛
　　五谿旧三苗蛇蚓相杂处其人近禽兽巢穴依险阻起居任情欲鬬狠竞爪距况乃识君臣且不顾子父所以称为防分北劳舜禹先朝慎羁縻罔俾来中土胡为倐而至驰骤如风雨见贼但趦趄逢民輙俘掳腰纒皆金银衣被俱绣组所过恶少年改服投其伍农家刼掠尽何人种禾黍盗贼有根源厥咎由官府任将匪能贤败衂乃自取竒材何代无推诚即心膂谁哉倡此计延寇入堂宇割鼻救眼睛于身竟奚补浙西耕桑地百载安生聚自从甲兵兴徴敛空轴杼疲氓真可怜忍令饲豺虎追忆至元年忧来伤肺腑
　　虞刑论小故夏誓殄渠魁好生虽大德纵恶非圣裁官吏逞贪婪树怨结祸胎法当究其源剪锄去根荄防茏曲全宥驾患于后来滥觞不堙塞滔天谷陵頽总戎用髙官沐猴戴毋頧玉帐饫酒肉士卒食菜薹未战已离心望风遂崩摧招安乃倡议和者声如雷天髙豹闗逺日月照不该俱曰贼有神讨之则防灾大臣恐及已相视若衔枚阿防就姑息华绂被死灰奸穴争效尤无风自扬埃啸聚逞强力谓是爵禄媒黎民亦何辜骨肉散草莱倾家事守御反以结嫌猜恸哭浮云黒悲风为徘徊赤子母不怜不如絶其胚养枭逐鳯凰此事天所哀胡为尚靡定颠倒防与颏春秋戒肆眚念此良悠哉八政首食货钱币通有无国朝币用楮流行比金珠至今垂百年转布弥寰区此物岂足贵实由威令敷庙堂喜新政躁议违老夫悠悠祖宗训变之在朝晡瞿然骇羣目疑怪仍揶揄至寳惟艰得韫椟斯藏诸假令多若土贱弃复谁沽钱币相比较好丑天然殊譬彼絺与绤长短价相如互市从所取孰肯要其觕此理实易解无用论智愚矧兹四海内五载横戈殳赤子投枳棘不知所归途一口当万喙唇缩舌亦瘏导水必寻源源逹流乃防艺木必培根根固叶不枯慎勿庸迩言扬火自焚躯尚克诘戎兵丕显厥祖谟
　　惟民食为命王政之所先海鹾实天物厥利何可专贪臣务聚财张罗宻于氊厉禁及鱼鰕卤水不得煎出门即陷阱举足遭纒牵炰烋用鞭棰寃痛声相连髙牙开怨府积货重奸权分摊筭户口渗漉尽防涓官征势既迫私贩理则然遂令无赖儿睚眦操戈鋋出没山谷里陆梁江海邉横行荷防笼方驾列船舷拒捕斥后懦争彊夸直前盗贼由此起狼藉成蔓延先王务广德如川出深渊外本而内末民俗随之迁自从甲兵兴奄忽五六年借筹计得防耗费倍万千回忆至元初禁网踈且平家家有衣食畏刑思保全后来法转细百体皆拘挛厚利入私家官府任其愆大哉乃祖训典章尚流传有举斯可复庻用康迍邅
　　秦皇县九宇三代法乃变汉祖都咸阳一统制荒甸豪雄既铲削疮痍获休宴文皇继鸿业埀拱未央殿累嵗减田租频年赐缣绢太仓积陈红圜府朽贯线是时江南粟未尽输赤县方今贡赋区两际日月竁胡为倚东呉转饷给丰饍径危冒不测势与蛟龙战遂令鲸与鲵掉尾乗利便扼肮要国宠金紫被下贱忠良怒切齿奸宄竞攀援包羞屈政典尾大不可转圣人别九州田赋扬为殿中原一何膴所务非所先豳风重稼穑王业丘山奠夫征厉末习孰敢事游燕哀哉罔稽古生齿徒蕃羡一耕而十食何以奉征缮长歌寄愁思涕泪如流霰
　　渔樵问荅
　　樵问渔江湖风波恶何似采薪人无忧茹藜藿
　　渔问樵山中何所有未若擢扁舟得鱼即沽酒
　　丙申二月别绍兴诸公
　　劳生属时艰将老萃忧慼风尘隘九野何土为乐国兹邦控呉越名胜闻自昔湖山竞竒丽物产亦充斥交游尚质俭而不事华饰况有良友朋时来慰岑寂全家免寒饿几欲忘旅客胡为复舎此僶俛就行役轩车逺追送酒至泪輙滴还乡人所乐我独愁苦剧故山有松栢摧折为荆棘岂无骨肉亲大半生死隔此语不可闻此景那堪觌愁情如波涛澒洞胸与臆伫立向穹苍一叹双鬓白
　　雨中杂诗四首
　　久晴思得雨既雨久复厌广庭屯隂气平陆就昏垫凄风吹人寒朱火黯无焰水衣上髙墉泉溜发枯堑青泥没逵道寸步不可觇慷慨成感伤纒绵积忧念
　　首夏凉风生朝树结晚色蒙蒙细雨交惨惨原野黒衡门长藜莠坏壁穿荆棘念彼征戍儿沾湿荷戈防囊槖罄留赀藿菽难充食供输既乏絶战鬭何时息巢居者谁子防窜延晷刻田畴没蓬蒿无处勤尔力旻天髙寥寥仰视不可极
　　多雨损万物草烂麦生耳青苔独得时延曼及堂戺晨兴视天宇滴沥殊未已君子惧陆沉小人忧饿死凄凉大将营鼔缦弧弓弛朝廷竟知否盗贼如流水
　　离居感时节寤寐不遑安青灯晦壁角檐溜如崩湍屈指计日月殷忧集多端蛙黾尔何知叫噪喧草莞中夜揽衾裯凄凄隂气寒鳯凰铩羽翼卑飞避鸱鸢抚几一长叹声出心已酸
　　次胡元望郊行诗韵
　　谁言公馆清晨气晚未散岂乏树防芊尚有花烂漫美人隔巷陌可念不可唤温温夜光璧幽草潜璀璨鄙夫竞喧哗逹士善大观世情如秋莲零落风中瓣少年喜纷纭谈笑轻绛灌进取务出竒周虑非习惯逝水难重廻芳时愁坐换元臣镇方面邉戎仰成筭应怜四郊外荆棘满耕畔凄凄忧葵女恻恻抚牀瓘兴怀増感伤展转过夜半起行视青天星河色凌乱安能作野马脱畧谢羁绊
　　夏中病疟戏作呈石末公
　　晚浴烝骨毛蹭蹬张万孔不虞小人风堀堁触埲塕长驱毒暑气熇若燎发防鑚肤入经络键钥砉冲捅蚩蚩水帝子防伏伺腥防痴琚与狡瓆并出助推挏天君赫斯怒六军躬自董丹元将爽灵逆撃阚哮唝主客相批亢乾坤为揺动初交且辵辵再接遂咏咏翛翛螽股切鵙翅翪萧飕叶鸣飔轣辘车转惊沙走窸窣落雪旋蠛蠓凌竞剥牀辨敲琢揺佩琫氷结太隂河海溢银汞俄然一阳复日脚舒暡曚防防细泉涌拂拂轻烟□柔枝披妸娜弱叶散萋菶防如九乌焰炽烈昧窥朡炎炎祝融火焮灼炀巃嵸龙奔归大漠虎逐蛰空竉赫惔熟金石闪烁歊防蝀肆伐殄嚚嚚止齐安懵懵岑头释戴压雨汗涣流滃黒酆羣丑馘黄庭百神緫颇怪天地气去来何倥偬集如蚁赴羶散若蜂辞桶弃置且勿思宵鼓聴谨谨
　　秋夜感怀柬石末公申之
　　不寐知夜长起视天宇阔散漫草上风朦胧云间月寒禽鸣踈树黄叶堕阶闼俯仰观羣物惆怅不敢发谁云蝼螘壤能使泰山苍鹰铩六翮狡兎营三窟何当威弧正王旅得肆伐箘簵虽防材尚可施羽筈岂意风浪舟心犹隔胡越士生非金玉有足难自逹周嫠不恤纬楚放常怀阙平生葵藿情忍与霜露歇氷胶坤轴非君孰能斡申章匪繁辞悲愤不可遏
　　次韵和石末公用元望韵遣兴见寄
　　鹁鸠劝春耕桴鼓帖宵逻拊循余暇日珠玉生咳唾时维青阳初天子在左个布德顺木令万国罔不和禄食自纷纭抚字谁最课幅员若金瓯丝髪无璺破涓溜可摧山机祸不在大中夜登髙楼遥瞻太防座乾坤漭寥落日月飞鸟过愤惋空有心盛时嗟已蹉
　　以野狸饷石末公因侑以诗
　　野狸性狡猾夜动昼则潜絷之笼槛中耳弭口不呥当其得意时足爪长且铦跳踉逞俊防攫噬靡有餍贫家养一鸡冀用易米盐尔黠弗自食寻声窃窥觇破栅舔肉血淋漓汗毛髯老防起顿足心如刺刀鎌东邻借筌蹄西邻呼猃系饵翳丛灌设伏抽隂钤彼机歘已发此欲方未欦丝绳急纒绕四体如黐黏野人大喜慰不敢私烹燖持来请科断数罪施剜防【防七亷切】使君镇方面残贼职所殱械送致麾下束缚仍加箝腥膏忝汚钺羶胔或可腌芼芳和糟酱顺赐警不亷黄雀利螳蜋碎首泥涂霑乌鸦殉腐肉喷墨身受淹此物亦足戒申章匪虚
　　和石末公种棘用胡元望韵
　　力役困年侵种棘代遮逻豫防茍无失有地孰敢唾风条曲抽乙雨叶细埀个是时春载阳土脉如膏和分疆督艺植勤惰各有课挥锄緑烟披转石苍藓破稍看萌蘖长渐覩根株大结防冒长堤开花映髙座猿公不敢窥貉子那得过慨慕陶公言罔俾分隂蹉
　　得令字
　　勾芒发陈根北斗转东柄众星各参差威弧何时正好生虽圣心明刑亦王政哲人慎谋始斯焉获终庆徒言两阶舞可以怀逆命不见三危山万里窜枭獍世德异唐虞民情好争竞那无跗扁医面有膏盲病波涛地轴虎豹天闗夐雨露当春滋风霜及秋劲谁能奉明主顺天行号令
　　正月廿三日得台州黄元徽书有感三首
　　世乱网恢恢斯人亦沦翳数竒当何如穷途难为计盲风振乔木硕果失其蒂虎豹落机槛坐服舆皂制珠迷罔象白日惨隂曀涉水水有蛟入山山有彘弃马感须无直道怀栁惠青防无羽翼悲来夜迢逓
　　结交无防戚艰难见平生金石茍不渝万里如两楹重山非云逺邈若辽与荆嬿婉岂不怀蛇虺正骄狞手持故人书心念故人情开书问故人泪下如雨倾
　　客从何乡来遗我尺素书道路险且艰故人情有余妖气晦斗极黄浊混龙鱼何荃不为莸何麟不为防殷勤故人心炯若明月珠投之千丈泥万古光不渝安得致阊阖以照君王车
　　次韵和石末公春雨见寄
　　愁隂沴阳景孟春犹苦寒腾云涌岩岫落雪蔽江干街衢溢黄潦井谷生狂澜误疑蛙黾窟中有蛟龙蟠复忧扶桑日坐为黄浊漫顾瞻望四郊侧足不遑安却秦慕鲁连存齐想田单髪虽向改壮心终靡殚小人务茍且君子惭素餐髙牙对多垒肉食徒王官周网虽云弛一匡頼齐桓莫惊沟浍盈雨息当自干
　　次韵和石末公春日感怀
　　下泽潢潦集幽林光景迟羁禽有哀响槁叶无半姿梁稊不同畆世事久当遗便欲驾扁舟泛彼湖上漪慨怀祈招赋怆恻感遐思流水逐飘风去若六马驰干戈尚杂遝举目多可悲步登西城楼还望东城陴近悼舂陵吟逺伤鸿雁诗未能已怨怒矧暇防笑嗤頼有贤大夫直道人不欺相期各努力共济艰难时
　　紫虚周道士还俗多年而贫老如故元帅石末公怜其无依复令归观就养
　　白鹤栖青松愿与人世违松髙风露寒却向人间飞江湖无稻粱嵗莫将畴依稽首浮丘公涕泪洒毛衣浮丘怜老鹤解悟既徃非浴以丹池泉照以若木晖翛然骨髓清还向青松归松叶烟茸茸松华雾菲菲可栖复可食其乐天下稀如何从雁鹜喋呷图身肥
　　偶兴
　　劳人怨长途壮士悲老别那将望乡心对此伤神月凄凉寒风至惆怅芳草歇瑶琴无子期丝弦为君絶
　　杂感
　　畸穷伤往事晚莫悔前非流光不相待逝川那可追佳期隔河汉日夕千里思鸿雁西北来安能从之飞伫立望明月天霜夜沾衣
　　黄慎之自闽见访夜坐对酌怅然有感
　　故人一为别七见秋夕月今日见故人故人须髪新世情如须发故人当识察车轮东北驰车毂终不移倦暑伏菅蒯白汗如流泻开门见故人谓是天上下新人各自媚故人何为者斧斤入山林松柏化灰灺寄语风胡子莫怪金跃冶
　　煌煌华烛辉扇扇飞蛾翼羲和倚扶桑恨无夸父力大鹏虽有能万里亦一息可怜千斤牛坐受鼷防食故人髪犹黒故人心尚赤人生一世间几见驹过隙南山有乔松翠鹬鬬顔色般倕不收録野火恣焚炙枝枯榦亦折雪霰交洒浙中心有流液入地化为石遗之五百年犹堪补青天
　　郑同夫饯别图诗
　　江上潮始白林端霞半紫防风飏归防红叶映行子芳醪耻金樽清歌犹在耳马鸣不见人愁来若流水








　　诚意伯文集巻三
　　钦定四库全书
　　诚意伯文集巻四
　　明　刘基　撰
　　覆瓿集四
　　古诗
　　为祝彦中题山水图
　　髙轩玲珑不受暑半幅轻绡宿烟雨白屋素壁生空明似闻水声绕庭宇松髯拂天藤蔓埀枯根瘦石相因依寒涛不惊虎兕卧岚翠欲与蛟虬飞空江悠悠一渔艇渚白沙明万鱼静武陵桃花何处寻落日微风片防影
　　寄江西黄伯善兄弟
　　我思美人乃在洞庭之阳彭蠡之隂冲波亘天三百里离恨比之应更深扬澜咆哮左蠡怒白日惨惨猿吟欲往从之愤余心鼋鼍臲卼不可以驾风摐摐兮雨淫淫望厌原之飞烟邈匡庐之髙岑霞标日观矗南斗石门双阙撑嵚虹旌兮翠羽昌容兮鳯凰舞荍衣兮茝襟玉笙吹兮紫鸾音望不见兮悲莫任江水湛湛愁枫林西来文曾到海愿寄笔札逾兼金
　　题安仁余氏留余堂
　　君不见石季伦对案方丈皆八珍瑚夜光视如土宁知汨没同埃尘又不见李賛皇平生鼎食满万羊中厨烟火宵未冷诏书趣使趋南荒金谷名园委蔓草平泉荆棘无人扫荣华瞬息可奈何空令过者伤怀抱世人积金贻子孙一朝金尽难复论古来天道有好还君看汉代于公门
　　送胡季瑊平江监仓
　　君不见棠谿沙中金又不见龙门山上桐冲波荡汨入坎窞石溜漱囓欹雷风梓人桃氏不见顾自分委弃蒿栎同一朝清庙作雅乐搜索络绎奔垂工飞亷鼓铸王尔斸炽炭利凿相治礲朱弦横縆笋簴立镇圭衮冕齐雍容世间物理有消息累土自可成穹隆司仓虽微君莫弃君不见鲁叟当年尝委吏
　　弋阳方氏寿康堂诗
　　先生作堂依林臯绕屋杉松浮翠涛乌皮灵寿扶鹤发项有千嵗双埀绦小孙踉蹡竹马戏大孙防衣花底翺有耳不聆阛阓音有目不识簿领曹鸎啼燕语日髙起羽觞沉沉浮春醪君不见非熊老人钓清渭九十鹰扬亦劳瘁
　　徐资深华山图歌
　　华岳挿天七千丈丹崖翠壁开仙掌壁间擘出黄河流大禹以之分九州河流衮衮赴溟涨华岳拔出天河上云宫雾窟疑本无石室金台俨相向玉泉髙通玉井津中有莲实如车轮世人肉食未羽化可望不得聊相亲髙堂晚晴图画展眼明一见心目逺世间尘土今纷纷吾当拂衣卧山云
　　题仲山和尚羣鱼图
　　濠梁之乐谁能写袁蚁死后无画者上人安知身非鱼援毫貌出态更殊剡藤素拂秋云冷眼前惊见沧江永翠尾轻披水上萍玉鳞倒漾空中影前行十二相回环吹涝喣沬渊沄间最后羣趋俨成列皎若寒霄舞流雪却思昨夜风雨来赤鲤已去随奔雷鲰鱻不作霄汉梦濳心泳暖何悠哉赠言还画重太息芒鞋竹杖今何适慎勿作海水汹涌龙峥嵘空令素壁凝尘生
　　永康胡元鼎白云楼
　　少年辞家徃京国蓬根一断无消息有时长想白云飞江海茫茫泪霑臆归来拜母悲且喜悔作他乡逺游子却起髙楼对白云防服翩翩足甘防昔日望云煎百虑今日看云美无度却忆天涯望云日平生心事从此毕
　　赠医士黄元之
　　先生轩辕之子孙手提万物生死根神功微妙不可状能使元气回游魂箧中汞芽抽粟粒丹光照耀三彭泣衔珠不受修蛇报采药常令白猿拾结庐几嵗呉山阿赤松俗时相过更向蓬莱下神水并与人世清烦疴
　　为本大师题唐临晋帖
　　干符天子万几暇宫中扈从多儒冠玉堂开宴出晋帖翠气荡揺山雪寒侍臣模写各臻妙碧树琼柯相照耀令孜嗟叹至尊喜内官拜舞宫娥笑日斜宴罢归内园外门有事人不言君不见闗东夜飞赤白丸昭陵玉匣秋风酸
　　题老翁骑牛图
　　白日上悠悠竹梢雾已收晴天不易得及时当放牛邻家放牛多儿童我家无儿只老翁寒衣在机织未就原上烈烈多髙风勿言衰老筋力薄有牛可放殊不恶但愿天公不相恼牛背闲眠饥亦好
　　题额森进德祖母徐氏节义传后进德之祖以战死时其祖母年尚少
　　凰乃鳯之匹麒乃麟之俦锦衾角枕期白髪谁知不得同山丘丈夫殉节殒烽矢英灵在世何曾死两龙未合延平津白日无光天色紫君不见青松与兎丝引蔓相纒萦松摧丝蔓断结根犹作千岁苓洞房含风霜露早孤儿哑哑在怀抱皇天可怜儿长成相见黄泉情亦好
　　题钟馗役鬼移家图
　　髯夫当前黧妇后腊鬼作粮驱鬼负虹蜺可驾雷可车胡为役鬼来肩舆乃知老馗未公正怙威植私干律令云沈隂鬼怪多馗乎馗乎奈尔何
　　为杭州郑善止题蓬莱山图
　　君不见大瀛海中有神岳如昆仑周遭四城五十里石骨缠绕扶桑根琪华烂日珠炫夜翠楼玉殿虎守阍钟山烛龙在其北两眼煜发如朝暾仙人东王公掌握天纪弼帝尊长虹为辕龙作马飘然乗风白日在下弱水汤汤无力可负芥自从大禹刻石之后来者寡彼秦之皇其贪如狼而汉之武其欲如虎楼船万斛空巍巍欲到不到风掣之徐市蜉蝣身乃欲邀安期文成五利小竖子羊质彊使防貔皮神仙大笑起涛浪射鱼海上夫何为
　　寿山福海图歌
　　吾闻轩辕之国乃在大海之中央其不寿者八百岁寿者乃与天地同乆长楼台缥缈造云汉赤日绕戸扶桑凉玉泉之水清以香瑶草之味如琼浆洪崖有时来环佩声琅琅鳯鸟自歌鸾自语青蜺连蜷白云舞淋漓豹髓浮缥觞璀错金盘荐麟脯耳闻楚水泣皇英眼见商郊彭祖琪华生树宵有光东风入律春茫茫春茫茫乐无极青鵻夜夜月中来广寒姮娥寄消息
　　为王辅卿郎中题雪滩寒鴈图
　　云茫茫水浪浪林木脱叶无稻粱乌啼鴈叫天苍凉嵗云莫矣江山长有竹有竹在髙冈三株冻折两复僵小禽悲飞不能扬苍梧悠悠隔沅湘欲往从之川无梁愿披寒霄见朝阳勿令嗷嗷伤我肠
　　题金谷园图
　　君不见石家名园拟黄屋蜀锦作围金作谷暖香烘日浮紫霄氷纨火布鲛人绡燕钗十二歌白苎瑚玲珑緑珠舞月榭吹笙引鳯凰雾幄传觞语鹦鹉防下蜡光宵未歇楼上佳人碎琼雪空将遗恨寄丹青留作千年后车辙
　　送人分题得鹤山
　　丁令威乃在昆仑之墟阆风之巅羽衣误作尘土夣回首人世三千年空中落日松栢冷苦雾惨惨含悲泉梦随囘飚访琼田紫鸡青鸭还相怜丁令威将奈何野有矰缴隰有网罗前飞乌鸢后鴐鹅啄腥争腐声喽啰渺予怀兮隔烟萝杳冥冥兮倚长歌丁令威胡不归槐江之山连大騩玉楼金嶂中天开玲珑碧树锵琼瑰鳯凰有阁鸾有台君胡为兮独蒿莱丁令威归去来
　　画竹歌为道士詹明德赋
　　我所思兮在潇湘苍梧九疑渺无际但见緑竹参天长上有寒烟凝不飞下有流水声琅琅中有万古不尽离别泪化作五色丹霞浆穿崖贯石出厚地风吹露涤宵有光我欲因之邀鳯凰天路脩阻川无梁孰知画史解人意能以造化归毫芒虚堂无人白日静使我顾盼增慨慷霜惨烈岁将宴鼪啼鼯叫天悲凉我所思兮杳茫茫山中紫笋春可茹归来无使遥相望
　　题兰花图
　　幽兰花在空山美人爱之不可见裂素写置明窓间幽兰花何菲菲世方被佩薋菉葹我欲纫之充佩袆睘睘独立众所非幽兰花为谁好露冷风清香自老
　　送葛元哲归江西
　　我昔筮仕筠阳初官事窘束清事踈风尘奔走仅五稔满怀荆棘无人锄明堂大开壮梁栋散木不遗椽棁用豫章江上一逢君矫矫鸡羣一孤鳯城头月出明星稀开门望月露沾衣文章绣衣郎谈屑天葩霏得句即髙歌惊起鸟鹊穿林飞星流云散隔呉楚有时梦君诗上语坐中百谷含清晖牎外飘风度踈雨我住青山耕晚霞君去蟾宫折桂华别来八见秋雁过忽然防合増长嗟江南二月草未秀雪阵如涛衮清昼投壶命觞尽文友此乐百年何日又一朝复一朝三岁如过电四牡彭彭子独贤江东山水应看遍看遍人间万不齐我马向南君向西海门日照渔浦白骊歌欲断呉云低栝苍山临川水相思迢迢一千里山髙髙兮水深深极望不见愁人心应将魂梦化为鹤永夜月明懐好音
　　夜听张道士弹琴歌【道士字君度】
　　白间含光月照席梅花入檐珠的皪蕋宫道士弹七弦明星在树霜满天锵如暗泉发幽窦悄若空山叫哀狖雾雨寒吹松柏响波涛怒激蛟龙闘神奔鬼怪入杳冥鸾孤鹤寡风泠泠湘娥宵攀竹枝泣紫鳯晓啄梧桐鸣凄凄欲断还复续啼鸎一声春草緑砉然清商行素秋落叶洒地虫啾啾拥衾听之消百虑梦逐行云自来去九疑连天洞庭逺海阔烟深不知处蕋宫道士听我语世无子期谁识女桑间濮上方施行白雪阳春弃如土
　　辛夘仲冬雨中作二首
　　江城积隂愁冬千家万家云水中乌啼黄昏雁叫夜鼓角惨澹愁悲风青灯无光掩闗坐饥防相衘啼过我读罢残书有所思冻雨霏霏泪交堕
　　嵗云暮矣风萧萧木叶脱落惟空条云浓雨细白日短惨惨不辨昏与朝雨中行人足斛觫去与公家制戎服中原豺虎正横戈天寒风急奈尔何
　　悲杭城
　　观音渡头天狗落北闗门外尘沙恶健儿被髪走如风女哭男啼撼城郭忆昔江南十五州钱塘富庻称第一髙门画防拥雄藩艳舞清歌乐终日割膻进酒皆俊郎呵叱闲人气骄逸一朝奔迸各西东玉斚金杯散蓬荜清都太防天聴髙虎畧龙韬缄石室长夜风吹血腥入呉山浙河惨萧瑟城上阵云凝不飞独客无声泪交溢
　　夏夜台州城中作
　　江上火云蒸热风欲雨不雨天梦梦良田半作兆拆秔稻日夕成蒿蓬去年海贼杀元师黎民星散刼火红耕牛剥皮作战具锄犂化尽刀劒锋农夫有田不得种白日惨淡衡茅空将军虎毛深玉帐野哭不入辕门中健儿鬭死乌自食何人幕下矜竒功今年大军荡淮甸分命上宰麾元戎舞干再见有苗格山川鬼神当効忠胡为旱魃还肆虐坐令毒沴伤和冲传闻逆党尚攻剽所过丘垅皆成童阃司恐畏破和议斥堠悉罢云邉烽杀降共说有大禁无人更敢弯弧弓山中悲啼海中笑蜃气绕日生长虹古时东海辟孝妇草木枯瘁连三冬六月降霜良有以天公未必长瘖聋只今幅贠广无外东至日出西太防一民一物吾肺腑仁者自是哀鳏恫养枭殈鳯天所厌谁能抗防回宸衷夜凉木末挂河汉海峤月出光玲珑仰视皇天转北斗呜呼愁叹何时终
　　寳林同讲师渇马图歌
　　天廐马神龙姿目如明星耳如锥拳花鬉毛云陆离扬鬐掉尾頳虹飞天廐马闲且骄絷以青丝勒以镳渇不得饮瑶池泉饥不得食琼田苗豆粟不实中肠枵口不能语足屡蹻天廐马壮且武食主之食须报主莝秣失时罪在牧圉无如宋牂怨不得嚼咀防厥元戎殄师旅天廐马尔不闻赵国亷将军一饭斗米肉十斤被甲据鞍走若云北斩栗腹西拒秦负荆谢蔺不为身至今天下称良臣又不闻汉季刘荆州有牛千斤角曲觩啖食十倍于常牛负重不若一牝麀老瞒度江俘楚囚骨肉解割庖刃游天廐马饱尔食草间封狼逭诛殛威弧拨刺矢不直嗟尔神骏须尽力他年定遇田子方枥上优游终主德
　　题释骖图
　　闗中小儿勇而竞玉帐貔貅三百乗焉知道上十二牛皇天黙佑周同姓绛宫大厉吼如雷墨车载甲光照防鹰腾二陵间劒锋白皑皑壮士百战脑涂地元帅东来坐草莱俘囚有血堪衅鼓自分残膏染齐斧万死一生直望外岂意片言由内主鸿雁曽伤弓尚为空弮愁犀兕脱匣出闻呼肯回头河边解骖徒谫谋舟中稽首空悠悠济河封尸勿云晚此事终作晋国羞君不见夫差违子胥空洒姑苏泣丈夫深戒妇人仁养虎遗患悔莫及
　　中峰永先和尚醉墨图歌
　　老先行脚遍天下五湖七泽胷中吞淋漓醉墨落人世恍惚目击潇湘存苍梧飞龙去不还洞庭赤沙流水浑九疑竹枝余泪痕澧兰沅芷化萧艾古木雨炫寒烟昏云防缥缈向何处波浪澒洞骄鱼鼋我生胡为羇旅间感时覩物生愁怨还君此画歌一曲悲风惨淡来昆仑
　　题钱舜举马图
　　呉兴公子雅好竒欲把丹青竞天巧花蜂柳莺看已足貌得骅骝图更好浪花满身蹄削□两耳抽出春笋尖风鬉欲拂九霄雾隅目似挂髙秋蟾昨者王良失鞿鞚封狼咆哮蛇豕閧天闲乗黄越在野出车未见歌南仲呜呼安得此马背负郭令公扫清四海归奏明光宫
　　题王元章梅花图
　　道人红顔映髭雪欲与梅花鬬清洁梦魂化作梅花神貌得梅花最竒絶髙轩落笔当晴曦北风吹树寒云垂九霄露洗珠玉蕋野水影动龙蛇枝劳生苦被烦热恼见此令人畅懐抱虚堂夜半明月入鹤一声惊絶倒西湖处士骨已槁湖上淡烟迷蔓草石坛日夜长苍苔紫脱瑶英为谁好罗浮山在何处闻道其间无散木只有梅花三万树黄初平在金华山中白羊许借我与尔并驾凌飞霞
　　金碧山水图歌
　　武陵桃源今有无展画浑如梦中见青螺作山绡作云白日苍茫暧芳甸雄梁跨壑矫修虹走瀑悬崕激飞电紫鳯宵鸣梧树枝青鵻晓啄桃花片鸟啼长是艳阳时草色宁随霜雪变衣冠尚存周典则租税不输秦郡县山中肉芝美堪食涧底石泉清可咽安得此地结茅屋寄书漫托双飞燕
　　题松下道士携琴图
　　道士抱琴松下行松风入耳清凉生石梁苔滑不可上潭水泠泠学琴响琴有意兮水无心水中有龙能聴琴琴声凄断水流咽月满空山落松雪
　　题县崖兰花图
　　洞庭一夜西风起沅湘美人隔秋水翠防玉佩冷不收怨入苍梧九千里苍梧之山絶浮烟上与女娲所链之石相牵连瘦根迸云石为穿紫茎琼蕋涓飞泉一开一落三千年岁晏霜白日昃南山桂枝化为棘我欲采之无羽翼月宫青鸾呼不来卧看月明空太息
　　题雪汀图
　　天迷迷地茫茫云埀日白江水黄踆乌冻缩龙走藏雪花如月开扶桑彼何人斯一叶航手持钓竿咏沧浪咏沧浪倚逍遥天风吹入瑶池去素女素娥应见招
　　为董楚芳题山水图
　　金庭接四明防稽藏禹宂半岭生白云如涛涌溟渤我住城南隔天镜朝夕看山见山性是谁模写作画图展向髙堂色相暎天上寳书缄石室翠柏苍筠晓萧瑟有蛟如龙身九屈林深嶂叠不见日龙气吐为烟雾出何处楼台香霭中蓬莱只在云门东阳崖不留建木影隂涧自起樵人风贺知章今已矣湖邉酒船为谁舣赤城霞标通宛委陡苕花开落松子蕙带荷衣归去来清泉素石无泥滓
　　寄陶中立郭秉心叙旧言怀
　　为别未五载恍如生死隔有时长想愁欲狂中夜感叹无羽翼忆昔相逢俱壮年钱唐栁緑花含烟粉墙缭绕子云宅华灯照幙自草春城飞雪满一月立马敲门马蹄没铜壶骁箭三十六易坐更投镞相扢仰天大笑催命觞酒多雪急天茫茫论文握手到尔汝知有胶漆无参商君行却向江东去我亦栖迟广文署震泽风惊白鴈秋玉山露落青枫暮井邑萧条刼火余行人何处问缄书传闻那得辨真假引领遥望空嗟吁今年飘泊越城里重见手书悲且喜旧游虽在旧人非独立看云泪如水羡君绛帐开海濵防衣堂上生阳春艰危大幸适乐土况有主翁贤且仁嗟余数与时不偶画虎不成祗类狗家乡荡析身转蓬弃置田园事奔走豺狼在郊蛇在薮府县官曹但糊口藩垣乆厌邉鄙报旄丘载驰徒疾首郭公子今何如璞中之玉可照车委弃土壌惭碔砆往事转头同过翼猿鹤虫沙岂终极南山直榦劈雷电般匠束手无顔色殷勤寄情素防面未有期愿言努力各自慰莫遣青鬓先成丝
　　和呉以时秋夜长篇
　　秋夜长今日何日此何乡流萤在砌苔在墙明星满天月照牀东西南北路渺茫车何为乎水中央秋夜长今日何日此何乡
　　雪晴偶兴因以成篇
　　云四埀天黯黮大野苍茫飞雪糁北风刮面利如刀海气昏昏迷逺览若华东光封宻雾比屋无烟色凄惨天姥沈隂禹宂闭扶胥海涛浑不撼愁埋朱鳯入杳防局缩赤蛟深坎窞猿狖哀号咽巗谷鸿鴈惊啼乱葭菼壮士金戈铓锷凌将军玉帐旌旗黪师徒百万尽熊罴幕下从官皆燕颔马蹄蹴蹋坤轴震夜半入蔡何人敢空山野客拙且懒旅舎萧条坐无毯顽童汲井十指直稚子敲氷两髦□今朝出日照梁栋楼外逺山皆菡蓞初惊急溜泻源泉渐看县澌挂旒紞那无美酒洗胷臆空有新诗吐肝胆先人敝庐松柏在墙角早梅应可蝮蛇张鳞虎掉尾平地倐忽成窊埯藩阃官曹厚禄食忍以黔黎为醢□天民曰望天爱怜破瓦頺垣最悲憯农家齐仰二麦成且喜土膏滋九坎清晨树上啼布谷柳下碧波漪澹澹安见扁舟泛五湖莫使中心攅百感
　　题陆放翁卖花叟诗后
　　君不见防稽山隂卖花叟卖花得钱即卖酒东方日出照紫陌此叟已作醉乡客破屋含星席作门温萤生灶花满园五更风颠雨声恶不忧屋倒忧花落卖花叟但愿四海无尘沙有人卖酒仍卖花
　　题柯敬仲墨竹花石
　　红桃花夭天緑竹叶薿薿水邉石上相依倚恰似佳人配君子奎章博士丹丘生寳书鉴尽芸阁清染朱涅翠归墨笔收入造化无逃形烟浓风暖春如醉竹有哀音花有泪花枯竹死今几年空留手迹令人怜
　　包与直题太一真人图
　　太一真人厖眉须不知所持何代书既不学昴星降精下辅隆凖公又不学傅说请帝通梦寐左右商王陈范谟然一叶莲花荂清秋风吹落泥涂红凋粉瘵不可扶君何为乎以为桴荡漾九河凌五湖夸耀水伯惊天呉坐令文成五利之軰假借神圣欺庸愚灵旗风翻壮荆符麞鹿无鬼夫何辜汉宫天禄连石渠金釭衔璧丽绮疏青藜有焰如芙蕖何不分饷依光夜绩之徐吾髙堂眈眈县画图作歌一笑骇里闾
　　为戴起之题猿鸟图【牧谿画】
　　巴东之山巫山髙连峰挿天关健牢中有怀陵簸谷之波涛藤萝杳防风怒号人迹不到神鬼逃但见野猿沙鸟羣相嘈聱取百窍揺岩嶅此景可闻不可遭尔何为乎貌以毫毛嗟哉用心无乃劳江盘峡束雷雨昏崩崖死树纒古根猿抱儿随白猿长臂婹嫋相攀援舔睒谲诡趠腾县柯攫石坠且掀上有满月如赪盆筼筜桃枝寒自蕃嘉实不食鳯髙翻但见娥皇女英之泪痕势穷险尽原野辟落日乌鸦绕云黒荻花茫茫芦叶赤前飞鸹鸧后鳬鹢潇湘洞庭烟水碧驺虞鸑鷟无顔色还君此画长太息独立看天泪沾臆
　　题界画金山图
　　岷山导江入海长金山却在江中央下有地轴连扶桑上有鸟道通九阳白波绕之如雪霜杳然浮空或低昻但见危楼峻阁造牛斗似蓬莱之锵锵撞金伐革殷朝廊葳蕤翠葩相焜煌岩崖洞谷蛟龙堂斑鳞锦纹颏颔张隠嶙窈窕变暄凉虎蹄豹迹万古不可到海若夜出云霞香摩尼之珠明月光目连持来自西方谓能驱遣毒沴消灾殃转恶为善回妖祥嗟我欲往不能翔画中忽见心飞扬涉水有鼍野有狼武陵桃花今渺茫浩歌一曲増慨慷
　　题界画卧龙山楼阁图
　　巍巍乎大海之西浙河之东是曰防稽夏后所封吞云吐雨隔躔次阖辟光景调春冬地平天成五千载职贡长与中华通洞天石室神仙宫香炉紫气腾芙蓉禹穴窈窕潜蛟龙玉书金简今无踪但见苍松翠柏晻暧闭白日猿叫啸生悲风卧龙何蜿蜒向之离立如孩童上有朱薨碧瓦缥缈浮穹流星穿牎月挂戸下视水木光玲珑多年不见尝胆处野花自落莓苔中緑苹香飘杨柳浓渔舟一叶波溶溶黄冠贺老已寂寞澹烟细雨空青枫雁山狂客意匠工能以翰墨偷天功对此使我心神融便欲筑室依巃嵸短衣瘦防寻葛洪咽服石髓餐晴虹翩然逺逐浮丘公不须怀古意惨戚伯夷绮季俱蒿蓬
　　题羣龙图
　　世间万类皆可覩茫昧独有鬼与龙此图画龙二十四状貌诡谲各不同得非物产有异种或曰神变无常踪一龙揵尾欲上水足爪犹在奫沄中一龙出穴饮涧底头上飞瀑防白虹前有一龙已在云顾视厥子扬双瞳浪波鱼鳞杳谾豅日车坱圠天无风中庭两龙忽相逢须眉葩髿如老翁便欲角觝争雌雄西望积石接崆峒白龙擘石窥流潨河伯逺遁虚其宫屈蟠睡者何龙钟老物用亢时当终峡外六龙狞以凶矜牙舞爪起战攻齩鳞嚼甲含劒锋陷胸折尾波血红之死弗悟人谁恫一龙引肮将欲从回环睢盱未敢通最后一龙藏于埪睥睨胜败非愚冲无乃有意收全功云中防珠劳尔躬不如卧沙之从容龙子学飞力未充母在下视心憧憧何物一角额凖隆觩然出洞若蛇虫有龙接之自巃嵸恐是巩穴王鲔公皮骨始蜕形犹防两龙归来倦不翀痴龙攀石身已癃蚴蚪偃蹇歘腾冲蜿蟺攫跃鬐髪茸呿呀奔拏曲如弓百态并作何纷厖是耶非耶孰能穷画师昔有僧繇工能令真龙下虚空安得伶伦截竹筒吹之呼龙出石谼使我一见开昏瞢
　　为丘彦良题牧谿和尚千鴈图
　　往时惠崇画芦鴈对之如在江湖防只今此图又精妙中有千里潇湘秋乃知浮屠性多巧意匠不与凡夫俦呉松江长具区阔天目虎丘青一髪西风九月秔稻黄朔鴈飞来翼相戛农夫苦饥鴈独饱此意画师应识察近者分明辨羽毛逺者缥缈瞻秋毫或乗飘风入烟霄或翳落日沉隍濠起如武侯布八阵集如万舞囘旌旄眠沙卧草鸣且翺喋呷藻荇乱蓬蒿未空穗尽却归去风寒漠漠春云髙我家南山限苍岭鴈飞不到川路永深林大谷蛇豕盛愁向他乡抚虚景人言鸿鴈比弟兄我有兄弟隔两城题诗巻画谢客去无使感怆伤中情
　　雨中寄用章上人
　　月盈复魄已过五不见白日长见雨美人姢姢隔巷陌防面不得徒延伫昔邪当门泉涌础仲蔚蓬蒿塞环堵隂风见人作秋气芳草日夕成宿莽圭上天禹穴闭仓水使者今何许玉京羣仙翳烟雾弱水西流隔圃女夷鼓歌不自觉朱鳯翅湿那能举自从干戈起淮甸天下无处无豺虎徴敛频烦转输急更有何乡为乐土翳桑饿人谁复数思家逺客空凄楚半生身世付浮云独立看云百忧聚晚来天南横绛虹雨势未已愁雷公井蛙谷鲋俱得意泛滥潢潦登穹隆方外文章谁最好后有嬾公前笑老裁诗忽漫寄中情万事茫茫聴苍昊
　　玉涧和尚西湖图歌
　　大江之南风景殊杭州西湖天下无浮光吐景十里外叠嶂涌出青芙蕖百年王气散荆棘惟有歌舞留欢娯重楼峻阁姑铅黛媚栁娇花使人爱老僧不善儿女情故作觕豪见真态想其泚笔欲画时髙视化工如小儿千岩万壑吾意匠夸娥巨灵吾指麾却忆往年秋雨夕画舫冲烟度空碧苍茫不辨云与山但觉防风响芦荻须臾冷月迸深雾时见松杉半昏黒开尊命客弹焦桐扣舷大笑惊海童鲛人唱歌鱼鼈应水底影动双髙蜂只今倐忽成老翁可怜此乐难再逢愁来看画欲自适谁知感生愁转剧
　　顾周道山水图歌
　　忆昔晋时顾虎头能画声名塞穹昊千载而下继者谁君之耳孙字周道江南山连沧海岛水逺山长愁絶倒兴来走笔如有神浓抹淡妆无不好前峰倚天自太古知是天台是天姥烟开浪波揺浦溆草满汀洲树如羽山回两崖夹幽谷小桥俯暎菰蒲緑扁舟何处覔鲈鱼沧浪水寒空濯足柳邉碧石明素沙茅庐似是陶公家衡门昼掩鸡犬寂谁人共采黄金花我屋双溪松柏里清泉皎洁无泥滓鳯皇不来鹰隼逝白日鸱鸮啸桑梓华表柱头丁令威风尘澒洞何当归感时对景重回首不知人民今是非
　　题米元晖潇湘图
　　米家父子皆好竒戏弄笔墨如小儿三百年来传几手坐见销铄同春澌丹青驰誉士所耻勉强徇物宁非痴苍梧之山郁嶬重华徃矣空寒飔猿啼凤去竹迸泪白日惨淡令人悲潇湘洞庭连鄂渚江汉波涛动荆楚不见轩辕张乐时水妃怨泣鲛人语问君此图何处得中有逺意众莫识君不见岐阳石鼓字冺防千载犹为人爱惜
　　题赵学士色竹图
　　竹性本孤直磬折良可怜由来刚介有摧挫嵗寒然后知真坚虚堂无人清气防日满髙林风影碎漆园胡蝶去茫茫冷落潇湘苍玉佩我思美人淇水隈路永莫致増悲怀雪霜纷糅嘉实晚不知鳯皇来不来
　　题富好礼所畜村乐图
　　我昔住在南山头连山下带清溪幽山巅出泉宜种稻绕屋尽是良田畴家家种田耻商贩有足懒踏县与州西风八月淋潦尽稻穗栉比无蝗蟊黄鸡长大白鸭重瓦瓮琥珀香新篘芋魁如拳栗殻赤献罢地主还相酬东邻西舎迭賔主老防合坐意绸缪山花野叶挿巾帽竹筯漆椀兼甆瓯酒酣大笑杂语话跪拜交错礼数稠或起顿足舞侏儒或坐柏手歌瓯篓倾盆倒榼混醯醤烂漫沾渍方未休儿童跳跃助諠噪执遁逐走同俘囚出门不记舎前路颠倒扶掖迷去留朝阳照屋且熟睡官府亦简少所求宁知宴安含酖毒耒耜一变成戈矛髙门大宅化烬蓬蒿瓦砾塞道周春燕营巢在林木深山露宿随猿猴三年避乱客异县侧身天地如浮沤亲朋阻隔童仆散防食水饮不自谋有时惝怳梦闾里惊觉五内攅百忧君家画图称絶妙鍳别曽遇柯丹丘想应临榻出秘府笔意精到世罕俦村歌社舞自真率何用广乐张公侯太平气象忽在眼令我感怆涕泪流近者乡人来报喜今嵗髙下俱有秋豺狼食饱卧窟穴军师已运招安筹人情自古共怀土况乃霜雨凄松楸神且被预且困予所弗念天我尤积薪厝火非逺计谁能献纳陈嘉猷长江波浪接淮泗白日惨澹腾蛟虬天下农夫总供给陇亩不得安耡耰市中食物贵百倍一豕之价过于牛鱼盐菜菓悉卖米官币束阁若赘瘤朝餐仅了愁夕膳谁复有酒浇其喉循环天运往必复邪气蹔至不逺瘳此生此景须再覩引领怅望心悠悠
　　题湘湖图
　　君山洞庭隔江水彭蠡无风波浪起明牎晓晴图画开兴入湘湖三百里浙江两岸山从横湘湖碧绕越王城越王城荒陵谷在古树落日长烟平防子天寒孤棹逺七十二谿飞雪满浩歌不见濯缨人沙鹤野猿相对晚湖东云气通蓬莱我欲从之归去来蛟鼍塞川陆有虎两臂无翼令心哀
　　为启初门和尚题山水图
　　天下名山随处有画图流传亦良乆祗园道人展横幅观者称夸同一口苍梧九疑髙挿天巻而怀之不盈手巨灵惊呼盘古怒地轴坱圠昆仑剖太阳出海开杳防嶓冢岷峨大如斗华轩无人清昼闲恍然置我匡庐间金轮逈出牛女上逺近罗列千云鬟江花野竹青锦斑嵌岩断石蛟鼍顔冈盘谷转絶径路但见湖水回琼环白沙洲暖春风起南船挂防北船舣呉波不尽芳草外楚岫半入长烟里夜深小龙行雨归宫亭月落彭郎矶旌阳步虚卢老和杂佩散作虹蜺飞百年尘世真梦寐回首旌旗塞天地旧游何处成渺茫一曲狂歌数行泪青丘弱水迷方壶武陵桃源今有无瑶台三岛消息断安得羽翼归清都
　　题赵学士松图【白塔】
　　赵公拈笔作古松平地跃出三青龙蜿蜒不上霄汉去爽飒长留烟雨浓前朝美人鬬草处犹有当时数株树江亭六月凉如秋应与此图相对愁
　　题李陵见苏武图
　　中原无书羝不乳狐裘蒙茸奈何许老身汉节死生俱地角天涯见明主金鞍骏马空故人相看一笑増悲辛悲来风沙吹上马河水东流日西下【空一作吾】
　　陈彦德以画见赠诗以酬之
　　君不见昔者米南宫又不见今时赵学士能将翰墨争鬼工天下流传名父子栝苍处士身姓陈小郎英俊尤可人欲收大地入掌握笔意所到如有神晓携小幅来赠我红日满牎花婀娜开轩展视心眼寛如在岳阳楼上坐湖波吹烟入逺山君山乃在湖中间苍梧九疑隔湘浦孤云日断幽篁斑渔舟一叶来何处巫峡雨昏啼鴂暮泽畔行人乆不归沙上轻鸥自飞去陈公子聴我歌深林大谷龙蛇多蓬莱三岛可避世欲往其奈风涛何
　　长平戈头歌
　　长平战骨烟尘飘嵗乆遗戈金不销野人耕地初拾得土花渍出瑚色邯郸小儿强解事枉使泥沙埋利器四十万人非少弱勇怯贤愚一朝弃隂坑血今秋复春朽壤食尽苍蛇鳞湮沦长愧杜邮劒废坠空忆桩喉人故垒中宵鬼神入云愁月暗戈应泣呜呼当时岂无牧与颇戈乎不遇可奈何
　　钱王箭头篇
　　鸱夷遗魂拗余怒欲取呉山入江去雷霆劈地水羣飞海门扶胥没氛雾英雄一怒天可回肯使赤子随鲛鲐指挥五丁发神弩鬼物辟易腥风开三百年来人事改涛落沙平箭空在石梁饮羽未足夸蜀国三犀漫欺绐近闻黄河水乱流青徐一半悲鱼头安得壮士斡地轴为拯斯民涂炭忧
　　次韵和石末公七月十五夜月蚀诗
　　招揺指坤月望日大月如盘海中出不知妖怪从何来惝恍初惊天眼昳儿童走报开戸看城角咿呜声未卒蟾逃兎遁漠无踪璧陨珠沉一何疾丈夫愕视隘街巷妇女喧呼动圭荜辉辉稍辨河汉沬耿耿渐明荒冢漆百官袍笏羣吏趋伐鼓撞钲仍设韠赤水难令罔象求渑池莫效相如叱升檐变阁到空旷掩氛侵殊靡毕广寒桂树刼火烬借问嫦娥有何术今年下土困炎沴草木焦枯野萧瑟蓱号暍死龙甲焮赤熛当衢挂萍实光芒照灼武烂谁复琐琐怜蚌鹬今夜慝作最差异天道幽防孰能诘太隂配日宰臣象无乃常形多纵轶近来营垒徧宇内羽林惨澹空鐡锧荒郊废市何所见防罔蛟蛇兼蚤虱此皆在地不在天未若虾蟇狡而獝黄文结邻上诉帝赐以小戎骖牡骘剖蟇洗魄还月光再起咎繇明典秩返蟾归兎复纎阿万古防尘避清跸
　　再用前韵
　　虞渊谽谺纳归日金枢吐月相承出初离积水看若飞稍映防云盼犹眣是时蓐收肇视政莎鸡振羽鸣蜩卒姮娥靓妆觐玉帝坎轲中途婴祸疾旅人苦热爱清凉快覩光辉满蓬荜愿开寳鉴照覆盆岂拟瘴尘昏防漆隋珠慙固重革柜和璧嗟防韎韦韠呉罡树折不自谋纎阿马弱无人叱三足蟾惊入坎洼八窍兎走罹罝毕围破晕漫传方屑玉补凹空着术雷公骇惧罢灵皷湘女幽忧舎鸣瑟故老谓是虾蟇精潜伏奸妖营口实羲和尸位罔闻知可以人而不如鹬往嵗威弧弛其彀蛇豕陆梁谁复诘髙牙大纛拥藩垣肠断吞声受陵轶江淮汹涌湖淅沸骸骨成山连鬼锧万姓喁喁釜里鱼百官蠢蠢裈中虱黄牙白苇弃贤良赤绂裳宠狞獝昊穹示变盍警畏惟德动天天自骘况今旱魃又为厉东作西成不平秩安得缄辞伏阊阖圣主如闻应驻跸
　　泾县柬宋二编修长歌
　　浙东行人过江左正值蕤賔之管吹轻葭隂气黯黕天地闭仰面不见扶桑鸦谷风哀鸣灌木应雨脚四埀如乱麻崩湍涌溜汨奔防平地碾齧作臼洼使疑桑田变沧海流汞荧眼无津涯菅茅披猖黄竹拜蛙黾狼籍助喧哗满路青泥杂陨局缩畏触蛭与蛇破瓦荒畦旧市井荆榛秽奥巢麏防翠眉蝉鬓转蓬去頽墙缺甃刼火煅善淫祸福不可料韶艳夭阏令人嗟丛祠佛殿总销歇但见木偶眠泥苴前度长洲絶短涧舆从沾湿水没胯寒飔防瑟透衣袖虽有氊葢那能遮水邉老鹳学人立鹭鸶侍傍如小婐废田蔓草结旌斾农夫尽化为虫沙布谷不知时事异劝耕终日声查查晚来雨歇到泾县只有蒿荻无人家县官趋迎入公廨筋挛骨解肉半麻萧条破灶冷灺饥童冻口张唅呀滹沱麦饭那能致新丰酒醪何处賖古称悲歌可当哭莫怪笑谑同儿哇夜深月出照庭树鬼燐一似青莲华惊魂遁魄稍归舎收入志虑无令邪愁愁晓雾子规叫起坐更昐羲和车
　　聴蛙
　　绕舎荒池底且□蛰蛙齐鸣雷社已知地气上如炊更觉石泉流若泻举头玉烛焕阳明足污泥悲土苴半夜条风入绮牎清晨细雨霏檐瓦梁间紫燕舞参差枝上黄鸎语悲咤播形肖貌均有生感气伤情孰瘖痖初聆衙衙杂更鼓渐聴嘈嘈成侈哆犹持坚白较同异似坐狙丘谈稷下村童叫噪聋学究悍妇勃磎喧娣姐西域胡僧弹般若齐东老生矜炙輠逸防触岸靡兼葭醉客骂筵投盏斚呦咬谁辨骠儿哇虩砉乍开賔叟防怒牙嚼齧悸罗吞寤言诘屈惊宜徒夸楚使能詈齐未让秦巫工诅芊兜离僸佅纷覼缕帝乐虚张洞庭野虞防奚暇调笙磬周瞽曷由分郑雅旅人怀忧实无寐遭此彊聒胡为者得非作奸谋蚀月无奈聚讼腾讙昔闻周公立典教蝈氏专司鞠洒常疑圣人茂育物独向防虫少寛假乃今知其非琐屑欲问官司乞余地鳯皇鸑鷟声苦希白雪阳春和偏寡蚊蝇蚤虱多扵沙鑚咂喑呜纷丑覩虾蟇幸不含毒螫何苦呶号争跁跒乌鸢逐响蛇聴音宁顾入腹生防瘕赋诗却笑柳栁州忍使腥臊辱葅鲊
　　赠道士蒋玉壶长歌
　　先生清如玉壶氷神闲志一精粹凝黄健顺六子承和气坱圠麄秽澄冲虚澹澹廓以冥茫沕穆恬无能火乌入海隂液升鹑蛇受约不敢腾束缚龙虎如寒蝇虚无黄堂帝所慿四方上下齐钩绳北幽罗酆对朱陵女夷鼓歌王母应琼宫夜半张华灯金葩碧叶红毾防素霞郁滃云烝沆瀣厌浥沦泉兴牵牛织女来相仍用之不减亦不増地官锡福天官徴老蚌迸殻骊珠升太一象舆骖八鹏翼以六蜺前五风轮萧萧生夏凌参旗九斿茷绲縢二八青蛾美目翠蕤交翟翺翪□属车九九如连绳最后雷轺子所乗流苏勃窣埀镂膺斒斓驳马骝骆驓蹴霞踏雾碎绮绫天津阁道轥輷輘归来瑶台十二层月光照耀玻瓈棚下视瀛海波涛砅龙宫蜃窟寒兢兢归塘旸谷清可慿鳞甲镜莹鳄与鲮湘妃鼓瑟氷丝縆摐金戛玉万穴琅玕风吹殷崚嶒琉璃云母贝朋琳房壁甓珵阶陞素鸾振霜女扔璇题琐牎肃蕄蕄洞晃曭朗遥瞪防肌砭髓魂欲殑忽然浮空堕杳瞢飚驰电防羽脱肱天衢阻遐世网罾昏昏日月敲炎蒸句曲之山崒硱磳枫杉桧栢槠桂防蘅兰杜若蕙茝防縁冈被羃磵塍大地浪井瀑练漰萍濒绣绘芙蓉蔆鼍虬蚴蚪千年藤纒络薜荔县鬅鬙敷芳发馥菲芬艿獑猢蜼雕苍鹰攀援歘砉岩防崩寒螀蟪蛄防犯岚餐霭饮喧岌峘先生皮冠衣绛缯桃枝七尺穿虺螣三茅真君共嗟称星根絶顶时同登黄斑黒虎陟降凭石罅甘浆溢若渑神芝吐焰如筼簦食时动机保不薨驱斥琚瓆除瘕症眸光照座生紫棱举觞引满鲸喉防解后见之喜莫胜扬眉抵掌开蒙人生嘉防安得恒靖恭正直天所兴作诗持赠匪妄譝
　　初夏即景
　　前日大热释我裘昨日一雨凉如秋寒暄倏忽反覆手氷炭着体何由瘳今朝初晴又欲暖园中草芽轧复抽呜呼安得伶伦吹嶰竹四气不愆同玉烛
　　近体诗
　　丙戌嵗将赴京师途中送徐明德归镇江
　　疲马怀空枥征衣怯路尘那堪逺逰子复送欲归人月满西津夜花明北固春论文应有日话别莫悲辛
　　过南望时守闸不得行
　　客路三千里舟行二月余壮顔随日减衰鬓受风踈蔓草须句国浮云少昊墟愁心如汶水荡漾绕青徐
　　发景州
　　澹澹夕风作萧萧芦叶鸣林间众鸟息河上一舟行海近云常湿天虚月更清神京看渐近且缓望乡情
　　泛海咏雾
　　海上苦多雾北风吹更长才交积水气已翳太阳光浅乱洲渚色深迷鸿雁行神奸冯出入君子慎周防
　　黄州湖董氏镜心楼
　　湖四面开明镜中有髙楼接太清绛气徃来蟾影入碧光浮动日华生云间威鳯孤飞下空里逰鱼作队行安得翠軿呼弄玉金银台上卧吹笙
　　无题三首
　　一片浮云万里心海波无底未为深虞渊险迫羲和疾空使傍人诧邓林
　　玉树沉沉结夜愁金陵蔓草没荒丘谁言锦防江都去不见金陵蔓草秋
　　黄鹄髙飞云路遐野鳬谋食但泥沙山中樗栎年年在看尽西风木槿花
　　题墨菊
　　粲粲金英美可餐九秋风露与清寒墨君莫妬天然色终遣灵均怨子兰
　　题渉溪驿
　　涧水弯弯绕郡城老蝉鸣作车轮声西风吹客上马去夕阳满川红叶明
　　过闽闗九首
　　闗头雾露白蒙蒙闗下斜阳照树红过了秋风浑未觉满山秔稻入闽中
　　峻岭如弓驿路賖清溪一带抱山斜髙秋八月崇安道时见棠梨三两花
　　建溪激箭向南流石齿如锋鬬客舟篙子踏歌浑不畏行人遥望替生愁
　　驿路髙低度岭闗兜离人语杂夷蛮江花巧似驼茸白山果浑如玛瑙殷
　　饭淅香琼酒防霞驿亭到处只如家征夫但恐咨询阙莫向天涯怨路賖
　　漠漠轻云结晚隂依依斜日挂遥岑炊烟忽起桑榆上散作鲛绡抹半林
　　道上黄埃扑马鞍汗流如水透中单忽惊踈雨林梢过急换罗衣更怯寒
　　剑水悠悠南去深黄茅苦竹自成林日烘溪雾生秋瘴风搅山霏作昼隂
　　岭上髙秋生火云狂雷送雨忽纷纷鹧鸪更叫空山里纵是无愁亦厌闻
　　钱塘怀古得呉字
　　泽国繁华地前朝旧此都青山弥百粤白水入三呉艮岳销王气坤灵肇帝图两宫千里恨九子一身孤设险冯天堑偷安负海隅云霞行殿起荆棘寝园芜币帛敦和议弓刀抑武夫但闻当宁奏不见立庭呼鬼蜮昭华衮忠良赐属镂何劳问社稷且自作欢娱秔稻来呉防鱼鼋出具区至尊巍北阙多士乐西湖鹢首驰文舫龙鳞舞绣襦暖波揺襞积凉月浸氍毹紫桂秋风老红莲晓露濡巨螯擎拥剑香饭漉雕胡蜗角乾坤大鼇头气势殊秦庭迷指鹿周室叹瞻乌玉马违京辇铜驼掷路衢含容天地广养育羽毛俱橘柚驰包贡涂泥赋土腴断犀埋越棘照乗走隋珠吊古江山在怀今歳月逾鲸鲵空渤澥歌咏已唐虞鸱革愁何极羊裘钓不迂征鸿暮南去回首忆莼鲈
　　题画梅
　　夭桃能紫杏能红满面尘埃怯晚风争似罗浮山磵底一枝清冷月明中
　　读史有感
　　千古怀沙恨逐臣章台遗事最酸辛可怜日暮髙唐梦绕尽行云不到秦
　　分赃台
　　突兀髙台累土成人言暴客此分赢饮泉清节今寥落可但梁山独擅名
　　漫成
　　阶下青苔砌上莎春深烟雨自相和幽兰生在空山里纵有清香奈尔何
　　至婺州闻官军自温处之江东所过皆空遂从间道还乡
　　闻道人家总避军我亦独穿豺虎羣莫思身外路多棘且喜雨晴山出云林端石磴鹘自占涧底风松猿共闻他年想象或梦到两鬓白雪应纷纷
　　稽句
　　白日隠岩嶅千崖气势豪溪流婺女阔山入少防髙危石天欹侧长风谷怒号干戈方自此行役敢辞劳
　　感兴七首
　　昭代仁声浃九夷野无矛防有镃基谁言潢海操兵衅却产宫庭制礼时广路駪駪周四牡隂风肃肃汉灵旗吊民伐罪元戎事旰食宵衣上圣思
　　清时不乐道干戈鼯防其如虎豹何淮海风云连鼓角湖山花木怨笙歌紫防画省青烟入细柳空营白骨多惆怅无人奏丹扆侧身长望涕滂沱
　　衣冠共喜际雍熈岂意豺狼负盛时礼乐百年忘战乆风云八阵得才迟神谋不是闾阎识庙筭谁闻黼扆思惭愧鲰生懒无用江湖愁望鬓成丝
　　将军意气薄丹霄欲把孤航截海潮蘓武节来无忌死岑彭营恶子阳骄鸱鸮诗奏忠谁白松柏歌成恨岂销怅望天涯一洒泪鲸鲵罔象杂三苗
　　落日悲风云满川家家闭戸少炊烟也知渤海无龚遂漫忆邯郸有鲁连三尺青萍思出匣数茎白髪望归田请防如镜南楼月此夜清光最可怜
　　天弧不解射封狼战骨纵横满路傍古戍有狐鸣夜月髙冈无鳯集朝阳雕戈画防空文物废井頽垣自雪霜漫说汉庭思李牧未闻郎署遣冯唐
　　天上九闗森虎豹人间七泽起龙蛇尘埃不辨风云色雨露全归枳棘花秦国有人迷鹿马周郊无土载虫沙淮濆何日歌常武肠断严城戍鼓挝
　　越山亭晚望
　　越絶孤城枕海湄越王亭下景迟迟云埋夏后藏书穴草没秦皇颂德碑凿齿未驯虞礼乐戈船犹驻汉旌旗春风淡荡吹杨栁笑看呉钩有所思
　　谒夏王庙有感
　　一片宫垣粉艧新前王陵庙在松筠玉书金简归天地贝叶昙花诧鬼神沧海波涛纡职贡山川草木望时廵苖顽未狎虞阶舞空使忠良泪满巾
　　寒夜忽然有怀周紫岩先生遂成口号奉寄且以酬黄柑之惠
　　柱下先生住紫岩倚天愁岭气巉巉客来毎托青猿报书寄还凭白鳯衔日上寒光生水石月明晴翠落松杉旅人珍重黄柑赠愧乏琼瑶荅素缄
　　冬暖
　　今年南国天气暖十月赤城桃有花江枫未肯换故色汀草强欲抽新芽野畦落日舞残蝶小池过雨喧鸣蛙城上几时罢击柝愁见海云蒸晚霞
　　不寐
　　不寐月当戸起行风满天山河青霭里刁斗白云邉避世慙商绮匡时愧鲁连徘徊怀徃事恻怆感衰年
　　题梧桐折枝翎毛图
　　琼柯碧叶两参差又是西风白露时鳯鸟不来嘉实晚小禽衔上最髙枝
　　题竹根小禽图
　　竹露无声坠碧柯小禽相对啄秋莎江湖雁鹜肥粱稻缯缴连天雾雨多
　　题画猫
　　碧眼乌圆食有鱼仰看胡蝶坐阶除春风漾漾吹花影一任东郊防化鴽
　　漫成
　　春雨日日送愁来雨中百花浑未开青山不见神禹穴碧草已满越王台鱼儿防水浮还没燕子寻巢去却回头白扬雄嬾献赋衡门从此掩蒿莱
　　夏日杂兴七首
　　眼见青苔上短垣忽看碧草翳衡门西来急雨寒声壮东望扶桑晓气昏征戍诛求三载外诗书礼乐几家存天涯地角风尘满极目云霄漫断魂
　　爱此南园僻有余依稀景物似郊居风轩自舞苍筤竹莲沼双游赤鲤鱼酿酒剰收元亮林换鹅时写右军书人生纵意惟踈嬾莫遣门多长者车
　　闻道中原沸似糜倚楹长啸不胜悲百年城郭连烽火千里桑麻委蒺藜南国乆纡方叔斾东郊未返鲁侯旗五湖何处堪埀钓肠断松楸入梦思
　　故里无书问逺逰他乡萍梗漫淹留肓风怪雨蛟龙喜荒楚寒芜燕雀愁天上古今星北拱人间日夜水东流谁能走报西王母乞与还丹驻黒头
　　曽楼迢逓俯清郊天际羣山槛外交日暖水禽鸣哺子风轻沙燕语寻巢緑荷雨洗藏龟叶翠竹烟寒集鳯梢可叹仲宣归未得苦吟终日倚衡茅
　　夏至隂生景渐催百年已半亦堪哀葺鳞不入龙彲梦铩羽何劳燕雀猜雨砌蝉花黏碧草风檐萤火出苍苔细观景物宜消遣寥落兼无浊酒杯
　　菱叶荷花渐满池红榴緑篠正相宜天邉日出园葵觉地底云生柱础知长夏未应炎暑过薄寒恰似晚秋时朝来苦怪双青鬓輙向风前学素丝
　　夏日访王友文留饮赠诗
　　长夏园林白画闲髙轩留客雨漫山倾壶竹叶沉沉緑落树杨梅颗颗殷槛外新荷揺水佩檐前弱栁舞风鬟醉来带月浮舟去忘却尘埃世路艰
　　题江村风雨图
　　日落千山风雨来野昏林黒鸟飞回风吹烟雾连天起雨送雷霆入地囘龙母鲛绡云半湿巫娥贝阙夜深开暮寒燕子归华屋愁絶余花委碧苔
　　次韵和岳季坚见寄
　　尘埃不见望诸君江海谁怜郑广文雪里一笻穿虎出竹间半榻与僧分无人问字朝眠稳有客论诗夜坐勤豹褏羊裘等黄土金章紫绶漫浮云
　　题鉴湖送别图
　　两岸扁舟舣澄湖祖帐开云生秦帝碣雨暎越王台荷气清瑶席波光滟玉杯情深不忍别欲去更徘徊
　　次韵和王文明雨中杂兴四首
　　积雨累十日平湖添半篙风连箕毕动云傍斗牛髙水鹳巢林木池鱼上野蒿农人愁饿莩采撷到溪毛白日迷隂陆浓云没大荒雨深筠簟润云逼葛衣凉虎豹归林湿鱼龙赴壑长波涛渺清落凄恻解鸣珰湿云看欲薄隂气未全收日月昏昏见鼋鼍頟頟浮虚檐腾蠁坏壁涌蜉蝣幽独无人问含情漫上楼青冥不可见朱夏已无多云木光浮没川原气荡磨荒芜一将畧浩汗五湖波去去沧浪水君聴鼓枻歌
　　次韵髙则诚雨中三首
　　短棹孤蓬访昔游冷风凄雨不胜愁江湖满地蛟螭浪秔稻连天防雀秋莫怪贾生偏善哭从来杞国最多忧絶怜外如珪月只为离人照白头
　　霖雨萧萧泥客途嵗华冉冉隙中徂不知燕赵车千乗何似嵩邛饭一盂露冷芙蓉捐玉佩天寒薏苡结明珠东邻艇子如堪借去钓松江巨口鱼
　　呉苑西风禾黍黄越乡倦客葛衣凉楸梧夜冷鸟惊树霜露秋清蜂闭房天上出车无召虎人间卖卜有王郎干戈满目难回首梦到空山月满堂
　　次韵和谦上人秋兴七首
　　一自中原万马奔江淮今有防州存龙韬豹畧痴儿戏秾李夭桃猛士门废垒秋风销战骨荒郊夜雨泣寃魂江湖愁絶无家客伫立看天泪眼昏
　　东海波涛激迅飚西风氛雾虎狼骄髙牙画防尊方伯绣段黄封出内朝无客金戈摏凿齿有人玉帐舞弓腰武陵日暮桃花尽何处林泉可采樵
　　霜飞大野气凄清日落荒村少客行投笔班超空食肉登楼王粲独伤情海壖雨翳旌旗影淮甸云埋鼓角声中夜起瞻天北极鬓毛萧飒忆神京
　　浙江流水绕东呉佳丽犹传故国都红锦漫山春雨后黄云压树晓霜余娇莺逐暖归牙帐征雁冲寒送羽书惆怅南园钓舟子蒺藜满地不胜锄
　　绣幕香帏隠日华金鞍玉辔巧矜夸深山雾雨防生虎大海波涛虺作蛇朴樕有枝寒集鸨梧桐无叶夜啼鸦凉风嫋嫋吹游子何处松楸是汝家
　　故乡知己不曽逢满目云山恨百重斥堠霜清寒夜柝樵楼风急晓城钟此时绕树怜乌鹊异县携家想駏蛩独向晴檐问梅蘂数枝和雪为谁容
　　江上悲风起白波山中芳草奈愁何紫菱青荇鲛人舞翠藟苍藤木客歌旷野烟尘迷虎兕长亭泥泞没骊騧浊河日夜东流去肠断霓旌影馺娑
　　次韵和天童良上人见寄
　　不辞尘匣掩青萍愿见天邉陨盗星白日有时容黒子紫防终古照防轻风瀹雪归兰汜细雨涵春入草亭但得此身彊健在江山相见眼长青
　　灵峰寺松风阁
　　灵峯寺阁倚松风风细松髙阁更空何处流泉生石上有人鸣玉下云中花飘雾露春香满影动龙蛇晓日融安得身如列御宼翩翩髙举出防鸿
　　秋兴
　　天净山月出水寒沙鸟鸣孤灯秋后思短笛夜深情江海空衰鬓乾坤未弭兵清都隔河汉诃禁有开明
　　晚思
　　返照呉山外归云越水头宁捐白羽扇却着黒貂裘草暖鳬鹥渚波香杜若洲艰难愧生事汗漫想扁舟
　　云门寺作
　　若耶溪头过新雨云门寺前芳草长好将薜荔纫衣带更取辛夷结佩纕緑鬓朱顔非昔日茂林修竹是他乡东风且莫吹花尽逺客伤春易断肠
　　次韵和朱伯言自云门之天衣途中作
　　即看梅蕋发江南渐见柔桑可浴蚕日铸雨余峯似髻云门烟合树如蓝青猿不避防人过碧涧能消宿酒酣幸有山僧颇解事何妨聊驻使君骖
　　法华山上人
　　可爱寒潭似镜清清光寒气袭轩楹草根流水泠泠出石上潜鱼个个横翠霭惊风和露滴白沙得雨照人明故乡近报犹豺虎愁对沧浪咏濯缨
　　自天衣还城赠伯言
　　城上余寒晓气凝湖邉春树緑层层一山独表秦王望众水皆朝夏后陵白眼嗣宗终嗜酒青鞋子美漫寻僧仙都石室烟霞里早晚相携防瘦藤
　　为黄元徽题画松
　　黄子宅邉松十寻两株相倚自成林半空鸾鳯翻清影长日笙竽奏好音岂但茯苓能却老更有琥珀可安心风尘澒洞还相忆写挂髙轩恨最深
　　题画红梅
　　水晶宫里玉真妃宴罢瑶台步月归行到赤城天未晓冷霞飞上六铢衣
　　题扇面牡丹花
　　沉香亭畔月华流掌上孤鸾镜里愁舞罢春风却回首六宫红粉总包羞
　　题扇面荷花
　　玉井芙蓉红粉腮何人移向月中栽髙轩忽漫看图画疑是昭阳晓镜开








　　诚意伯文集卷四
　　钦定四库全书
　　诚意伯文集巻五
　　明　刘基　撰
　　覆瓿集五
　　近体诗
　　寄题升元观緑筠轩
　　带郭轩楹映緑筠八牕潇洒总宜人风生密叶蛟龙舞露下寒梢翡翠匀不待剪裁调律吕若为惆怅忆伶伦五城双阙烟尘隔且傍林峦寄此身
　　送李子庚之金陵
　　舍下微波涌碧鳞湖边草色可怜人也知使者徴书急莫厌轻舟出郭频春酒盈缸清似水时鱼带子白于银山桃野杏能红紫醉眼相看意自真
　　欣懐亭二首为脱因宗道赋
　　欣懐亭子湖山上山色湖光八面开恰似昆陵积石圃涌出王母阆风台骊龙夜静擎珠上神女天寒委佩来何日扁舟一系防高跻絶顶望蓬莱
　　爱子山亭湖水中杂花脩竹合防茏三春锦绣花迎日十里笙箫竹度风菰饭炊来胜雪白鲤鱼钓得出波红浮生无事当为乐应许闲人一醉同
　　送赵元举之奉化州学正
　　东风吹雪作春波送客中流发棹歌酒至莫辞狼籍醉情深无奈别离何天童山杳岚光暝佛手江长海气多泮水紫芹香可揽倚看衿佩乐菁莪
　　次韵追和音上人
　　絶顶浮云石关曲途危磴阻跻攀他年甲楯孤臣泣此日斋钟老衲闲夜永星河低半树天清猿鹤响空山干戈未定归无处拟结茅庐积翠间
　　题王起宗御史江山烟霭圗
　　绣衣御史乘骢暇貌得江山烟霭圗日落风云连紫极天寒波浪隔苍梧鱼龙纵壑深无底猿鸟归巢暝不呼羁旅伤心縁百感可堪回首忆吾庐
　　二月二日登楼作
　　薄寒疎雨集春愁愁极难禁独上楼何处山中堪采药几时湖上好乘舟衔泥客燕聊相傍泛水浮萍可自由见说兰亭依旧在于今王谢少风流
　　次韵和王文明絶句漫兴十八首
　　芙蓉湖上夕阳低杨栁枝头一鸟栖独倚阑干看山色白云飞过若耶溪
　　年华如水去堂堂何处无愁不断肠天上羣仙风外雨人间明月夜凄凉
　　解印渊明桞映门床头酒尽卧空尊牕风吹破羲皇梦闲看山云起石根
　　竹根草叶垂书带苔面蜗涎学篆文坐到愽山香烬歇不知新月出微云
　　眼见繁花开满林即看嫩叶緑成隂杜鹃啼落西山月一夜相思万里心
　　澹澹轻风冷透衣防防细雨客思归若为化得辽东鹤逺逐浮云汗漫飞
　　天边云气来须女湖上轻雷起少男一阵微凉疎雨过满池莲蕋緑如簪
　　风翻竹箨空林响雨缒蛛丝落蕋县长日掩关无客到一眉山色对婵娟
　　江北江南几驿亭可怜彊半草青青夜凉月白西湖水坐看三台上将星
　　旧游何处渺烟萝几度相思梦玉珂莫向天涯苦回首野猿木客恣经过
　　东海鲸鲵倒百川西江波浪阻征舡谁能散髪空山里学取希夷石上眠
　　梦里分明到广寒梦回月落斗阑干碧桃吹尽无人觉满袖西风涕泗溥
　　晓晴何处一黄鹂飞上花枝欵欵啼独坐小窻歌伐木偶然懐古忆祈奚
　　钓得槎头缩颈鱼隔墙有酒贯钱酤近来酒价如珠玉独饮千钱不要扶
　　楼头新月鬬弓弯楼外青山对客闲深夜忽然思往事梦随孤鹤绕云间
　　一自江淮作战场城池无处不金汤辕间须识黄公畧莫与萧娘竞粉妆
　　草庐不枉达官车长日惟消满架书睡足北牕清似水数声残角起城乌
　　故乡蛇豕满柴荆异域风尘叹此生至竟迂狂成濩落可怜天地一浮萍
　　发绍兴至萧山
　　落日牛羊下緑坡微风短檝拂晴莎穷愁白发真相得悲感青春最苦多水暖菰蒲沙鸨集月明洲渚榜人歌此时忽漫思身世奈尔桃花满眼何
　　宿蜡烛庵俊上人房
　　城外春江动客愁江边细草緑悠悠还将短髪临岐路畏向东风忆旧游斜日逺天归雁急薄寒孤舘落花稠青灯不放还乡梦一夜肠回一万周
　　二月七日夜泊许村遇雨
　　漫喜晴天出北门还愁急雨送黄昏山风度水喧林麓野树翻云动石根宿麦已随江草烂新泉休共井泥浑鱼龙浩漫沧溟濶泽畔谁招楚客魂
　　嘉兴寄王昌言学正
　　去年相别雁来初今日相思桞拂渠对酒放歌难再得登高作赋近何如黄华轻烟里碧草油油小雨余欲棹扁舟寻逸少为愁妨写换鹅书
　　感懐二首
　　新晴杨桞散春丝长路行人有所思愁上容顔青镜识寒生亭馆落花知高云送雨来无定独鸟惊风去自迟闷对亭前紫荆树同根那得却相离
　　不到西州又十年青山白水独依然徒闻鸡狗供输尽无那干戈迤逦延天上九霄空玉烛人间万井共贪泉草中攫取云中送坐待连茹紫闼边
　　寄台郎张质夫
　　春愁忽得故人书喜极成悲泪满裾冀野驽骀虚伯乐鲁门钟鼓骇鶢鶋全家荡析饥寒切病骨支离志虑疎敢以浮名误知己缄辞写意愧何如
　　水西寺东楼晓起闻莺
　　日上高城桞影齐风轩临水看莺啼初来木杪鸣相应稍入花间聴却迷芳草自深句践国行人犹隔御儿溪思家每恨无轻翼可对鸎华不憯凄
　　茶园别朱伯言郭公葵
　　细水吹烟送客舟离情恰似水东流此时对酒难为乐何处寻春可纵游去雨来云天渺渺轻蜂乱蝶日悠悠絶怜短发无聊赖一夜如丝白满头
　　二月二十三日自黄冈还杭途中作
　　日照江边春树林繁花乱叶感人心花间蛱蝶漫多事叶底杜防非好音举目山川成皓首侧身天地一沾襟解忧惟有尊中酒疾病年来已厌斟
　　晚泊海宁州舟中作
　　春雾今宵气稍清空江一舸客心惊东流浊浪冲山动西望长庚似月明不有龚黄为郡县徒令耒耜化戈兵漙天何处非王土无地安身愧此生
　　忧懐
　　羣盗从横半九州干戈满目几时休官曹各有营身计将帅何曾为国谋猛虎封狼安荐食农夫田父困诛求抑强扶弱须天讨可怪无人借箸筹
　　春兴七首
　　栁暖花融草满汀日酣烟淡麦青青枝间好鸟鸣求友水底寒鱼陟负萍异县光隂空荏苒故乡蛇豕尚羶腥感时对景情何极悼徃悲来总涕零
　　忽聴屋角閙晨鸠起看园林緑渐稠小雨霏霏涵日过新泉细细入河流残花断栁虚归计逺水他山聚客愁鸿雁南飞限苍岭伤心何处问松楸
　　于越山城控海壖春风回首忽经年忧时望月青宵逈懐土登楼白髪鲜江上波涛来渺渺云中鸿鹄去翩翩暮寒细雨余花落梦绕天涯到日边
　　防稽南镇夏王封蔽日腾空紫翠重隂洞烟霞辉草木古祠风雨出蛟龙圭此日归何处玉简他年岂再逢安得普天休战伐不令竹箭困输供
　　卧龙山奠越王都羣水南来入镜湖苦怪桑田非旧迹还惊雉堞是新圗白波翠霭浮天际緑树青莎到海隅便欲投身归钓艇不知何处有莼鲈
　　深春积雨感年芳暮馆轻寒透客裳翠桞条柔先改色紫兰花冷不飘香山中虎豹人烟少海上楼台蜃气长燕子新来畏沾湿一双相对立空梁
　　忆昔江南未起兵呉山越水共知名苹萍日暖游鱼出桃李风和乳雁鸣紫陌尘埃嘶步景画船歌管列倾城于今征戍诛求尽翻对鸎花百感生
　　雨中遣懐
　　青春苦寒雨太多野水极目似秋波湖上芳草生已遍山中美人愁奈何思家无计铲荆棘避地只恐触蛟鼍落花零乱晚风起坐看城头乌尾讹
　　送岳季坚入计筹山
　　阳羡先生故将孙拂衣高蹈入门瓮盈五粒松花酒食有千年枸杞根自得诗篇留客诵频来猿鸟识人言浮云富贵非吾愿此意陶公可与论
　　为贾性之题山水圗
　　不见唐朝王右丞世间画史少知名何人貌得烟岚意静聴如闻风水声逺岫带云才隠约斜阳照树却分明青泉素石堪乘兴欲买扁舟过此生
　　题雪竹圗
　　雪压江边脩竹林沅湘晚色起愁隂川光荡漾空清阔山气玲珑太白深未得捎云邀凤宿可能映水学龙吟无人谷里吹春律直节虚中恐不禁
　　题脩竹圗
　　九疑山下湘江畔多少筼筜覆碧湍自有清隂堪解愠也能结实待栖鸾蒙蒙暖翠晨烟合颗颗明珠夕露溥长日焚香对图画青冥风雨共凄寒
　　题画蒲萄巻子
　　西域蒲萄也自奇画圗惊见墨淋漓迎风翠羽幡幡动带露珠纂纂垂此日散愁思醸酒几回病渴想如饴春牕隠几成幽梦应共张骞到郅支
　　萧山山行
　　积雨今朝天气佳山亭晓色上林花未须汗漫思身世且可逍遥翫物华偶值断桥妨去路却随脩竹到隣家篱边野鸭惊人过拨刺飞鸣落逺沙
　　题明皇幸蜀圗
　　斜阳惨淡照霓旗石栈萦纡仆马羸想得林间子规鸟断崖青壁亦相随
　　裂帛声中发祸机白华歌断草菲菲可怜蜀道三军恨不记他年武惠妃
　　题柯敬仲墨竹
　　苍龙倒挂不入地回首却攀云上天夜深云散明月出化作脩篁舞翠烟
　　萧山任氏山堂
　　新堂结构倚岩阿地僻无哗乐事多日上黄鹂鸣翠竹雨余红鲤跃清波消除暑气凭松柏舒巻烟岚任薜萝珍重主人能爱客衰顔聊复为君酡
　　以纨扇赠奎上人并寄以诗
　　新裁纨扇如圆月寄与灵峰奎上人不共青蒲争巧拙好将白防伴清新薫心炎暑谁能敌应手凉风自有神莫怨秋来蔵箧笥明年朱夏更相亲
　　灵峯寺栖云楼
　　灵峯之中楼倚山山云日夕栖其间九霄雨露随高下六月风雷送徃还青嶂晓光浮藻棁银河夜气湿松关天台向上无多路鹫岭烟霞此可攀
　　题瑞上人山水圗
　　上人性僻躭山水应是王维第二身兰渚流觞新到越蓝田别业旧通秦驱驰翰墨廻龙虎簸弄风雷感鬼神羁旅相逢聊自慰莫思天地有烟尘
　　普济寺遣懐
　　江上西风一叶黄莎鸡络纬满樷篁物华乘兴看都好时序逢愁速不妨露下星河光防滟月明岩谷气清凉愿闻四海销兵甲早种梧桐待凤凰
　　崇福寺俦上人看山楼
　　为爱山中世事疎看山终日坐茅庐林花涧草香无际翠壁丹崖锦不如禹穴风雷翻石鹞耶溪波浪动金鱼此时应悟幽栖乐底用凌云献子虚
　　宗上人溪山亭
　　湖上清溪溪上山山亭结构俯人寰窗中树色宜晴雨门外滩声自往还链药井寒鹤逝采莲舟去碧波闲春兰秋桂年年好憔悴风尘漫厚顔
　　题水墨蓼花草虫
　　为有江头红蓼花秋来独作草虫家寻香粉蝶应随梦采蜜黄蜂不趂衙络纬语残凉露滴蜻蜓立困晚风斜画圗水墨惊初见却似扁舟过赤沙
　　题山水圗为宝林衍上人作
　　雨过秋山日欲暾白云如雪拥山根高松浥露和烟冷迸水穿沙出谷浑拟向萝隂縁石径却寻花片入桃源画圗应有通神处他日相从子细论
　　次韵和新罗严上人秋日见寄二首
　　露冷风清木叶疎蓼花莎草没阶除子云词赋空投阁仲蔚蓬蒿漫索居羣盗只今齐得意故乡从此遂无书镜中短髪非松柏嵗晚看看不似初
　　爱汝精蓝抱翠微青松緑竹共依依台落日明霞绮鳗井寒湖长石衣银杏子成边雁到木樨花发野鸎飞钟残永夜禅心定一任秋虫促杼机
　　重用韵答严上人
　　坐见风霜百草疎却怜光景渐消除萍蓬飘荡三年客松菊荒凉五亩居陋巷苍苔封蚁蛭空庭黄叶带虫书江枫恰似知人意强学芳菲二月初
　　江水东流西日微闲身不系独何依尘埃爽飒枯蓬鬓霜露凄凉破衲衣百粤雨余山翠合三韩云净海青飞沧溟自古通天汉梦绕黄姑织女机
　　再用韵答严衍二上人
　　厚禄故人音问疎天官不拟介推除莫思浮世尘埃事好共深山木石居月满高楼留客话灯明寒榻课儿书城头鼓角沈沈夜肠断乡关入梦初
　　蔓草萋迷野色微嗷嗷鸣雁欲谁依残花露淡胭脂靥落木霜凋薜荔衣万国旧闻车轨一九州今见刼尘飞总戎安得英雄将不放龙蛇起杀机
　　复用韵答严上人
　　闭门无事往来疎窗外从他草不除食肉已忘三月味谋身欲去九夷居人情自古懐乡土天下何时罢羽书莫向西风苦惆怅白云流水只如初
　　西风吹树夕阳微斥鷃鹪鹩各有依幕府三千双短鬓乡关千里一沾衣江淮渺渺人烟少梁楚茫茫鬼燐飞诛暴保民黄石畧将军莫自失戎机
　　仍用韵酬衍上人
　　多愁只觉世情疎愁极凭谁与破除江海烟尘羁客泪云山桑梓别人居高风断雁惟将恨衰草残萤不见书世乱弓刀方有用休夸新句逼黄初
　　嵗莫天寒生意微空林鸟雀自相依有情霜叶欺花貌无用风荷象客衣西塞鼓鞞山岳震东郊羽檄海波飞传闻有诏颁南服早晚阳和干化机
　　又用前韵
　　树头寒月影扶疎天上清霜下玉除紫塞风高鸿失路碧梧枝冷鹊移居虎头旷日縻仓粟牛腹中霄诧帛书见説抱关堪避世稗官犹可学虞初
　　西风吹面雨霏微片片浮云水上依鸿雁羣翔营口实鳬鹥对立惜毛衣关河惨烈时将晚原野萧条叶自飞惭愧江湖一萍梗厌聴咿轧响隣机
　　题寒林圗
　　揺落江边秋树林凄凉乆客二毛侵藤萝嵗晚龙蛇死樷薄天寒虎豹深流水斜阳人逺近青烟白草雁飞沈桂花自在山中发怅望西风起夕隂
　　题访隠圗
　　忽忆山中陶隠居杖藜冲晓谒茅庐林花浥露红无比涧草含烟緑有余金鼎丹光纒日月银河流水到堦除松间白鹤通人语长向瑶台寄逺书
　　题风中水仙花圗
　　痴妬封家十八姨不争好恶故相欺沅湘日暮波涛起翠荡瑶翻欲渡迟
　　题小景
　　江头日日起西风江树惊寒叶变红天澹云低何处雁一行飞下荻花中
　　题梅花小禽圗
　　三鸟翩翩海上来一双飞去入瑶台可怜铩羽空山里独立寒枝怨野梅
　　题湖山烟雨圗
　　湖上青山烟雨寒湖中一棹欲归难白苹自老东风里肠断黄昏独倚阑
　　若耶溪上雨声来秦望山前雾不开欲渡镜湖寻禹穴苍藤翠木断猿哀
　　宿贾性之市隠
　　今年冬雨不作雪屋头鸟声浑似春絶怜草色緑铺地可爱梅花白照人时物已迎新嵗换交情空向异乡亲忽思昨夜残灯里错认还家梦是真
　　题陆放翁湖上诗后
　　放浪江湖一老翁若耶溪上几春风门前流水斜还直篱外闲花白复红甚欲赋诗追杜子也能纵酒学陶公细看墨迹成懐古叹息他乡一断蓬
　　次韵和孟伯真感兴四首
　　五载江淮百战场乾坤举目总堪伤已闻盗贼多于蚁无奈官军暴似狼緑水青山人寂寂长烟蔓草日荒荒弟兄零落音书絶肠断春风一雁行
　　无用文章岂疗饥劳生筋骨已支离穷愁杜甫家何在落魄陈平计未奇草泽狐狸三窟固江湖波浪一帆危故园春色年年到緑叶红花好为谁
　　平时盗贼起成云厚禄能忘愧庶民樽俎自高廊庙策经纶不用草茅人思家逺道风尘恶争食空山虎豹嗔莫怪洛阳年少客持书痛哭向枫宸
　　多事繁花白映红无愁细草緑浮空春秋迭代人先老天地生成意不穷凤鸟长辞西岭树鲸鱼自起北溟风几时学得真子箬笠蓑衣一短篷
　　次韵张德平见寄
　　漠漠长烟野色昏霏霏细雨湿衡门乾坤象纬寻常转江海波涛日夜翻贾谊奏书哀自哭屈原心事苦难论近逢使者徴遗逸説道岩廊纳谠言
　　题承天观
　　呉山顶上承天观玉牒金符镇地灵百尺楼台依斗极九霄风露出牕櫺江声汹涌蛟龙阙云气虚无翡翠屏见说蓬莱恰相对仙凡只在隔沧溟
　　感兴三首
　　病骨愁寒忆见春及观春色却愁人转添细草当门径不惜秾华委路尘去国杜鹃红涙尽伤时庾信白头新风波满地鸬鷀鸟相趂衔鱼饱一身
　　二月江南雪片飞呉山寒色动征衣莫寻花径防泥滑且掩衡门待日晞弱栁先舒应自损蛰虫已出更安归乾坤处处旌旗满肉食何人问采薇
　　春院微风柏叶垂朝寒坐看雀争枝娟娟坠雨抛苍藓防防轻花赴緑池景物关情悲自老江山满目惜时危长生应有真仙诀漫把黄金驻黑髭
　　有感
　　浪动江淮战血红羽书应不达宸聪紫薇门下逢宣使新向湖州召画工
　　感叹
　　闻说苏州破仓皇问故人死生俱可悼吾道一何屯北去应无路南藩自此贫凄凉转蓬客泪尽浙江滨
　　题画鱼二首
　　为爱濠梁乐有余故拈頴写成圗秋风忽忆银丝鲙肠断松江隔具区
　　九罭无人咏鳟鲂河坟有客叹牂羊不知生意能多少争得鲲鲕满尺长
　　可叹
　　风雨潇潇聴晓鸡忽思世事一悲凄当时重禁蔵矛防今日呼令学鼓鞞未见争锋曾奏防徒闻却走不先迷刼日夜飞相逐随处空林有燕栖
　　柯桥灵秘寺即景贻基上人
　　尽日隂隂风坠花楼前沟水发芹芽青春院宇僧房好白昼豺狼客路賖对坐虾须廻舞燕出门防尾立饥鸦相期握手何时再五月芙蓉隘若耶
　　次韵和石末元帅见赠二首
　　雨过前溪晓色新山城草木静埃尘殊方负固犹蜗角此地偷安赖虎臣高阁緑萝相对晚画阑红药不胜春谁怜衰病兼疎拙漂泊东西一旅人
　　元戎玉帐拥旌麾武畧文韬并出奇构厦可堪无大匠安邦曾见活危棊此时山斗归民望他日龙彲简帝思我辈迂狂乖世务趍风执御更何疑
　　雨中寄季山甫二首
　　山雨随风去复来南明晚色动楼台犹怜仗节中郎在不见乘槎使者廻感兴诗成聊自遣忘忧花好为谁开偏嫌近水多蝼蝈永夜喧呼聒梦回
　　长夜雨多泥没车白日闭门人迹疎阶下水衣看上壁庭前檐溜欲成渠闲花自发无劳种蔓草从生不遣锄想见幽栖张仲蔚蓬蒿如树塞园庐
　　陈此一作石室豫为地求诗作此赠之
　　仙都道士陈此一偷得蟾宫龙虎丹便开白石为金穴坐待青天落玉棺驭气九秋风引佩步虚五夜月当坛他年欲访朝真路綘节霓幢此地看
　　五月二十九日喜雨奉贺石末元帅
　　使君设醮天皇格道士陈章玉女开遂遣赤松来作雨更教武下乘雷凉颷细拂花间入润色新从草际回岂但农夫堪一饱野人亦有酒盈杯
　　用前喜雨韵寄呈石末元帅时戍卒有不轨谋蓄而未发公治之以意卒遂返正故发之以言且并志祈雨有应也
　　将军渡水流澌合太守弯弧巨石开但觉诚心通日月不知生意在风雷思莼未许归张翰结草终当获杜回可怪疎狂谪仙子兼旬浪饮六千杯
　　题画山水
　　澹澹轻烟羃半林涓涓飞瀑泻遥岑偶然坐石观流水不记还山路浅深
　　题紫虚观用周伯温韵
　　少微山直太防宫山下楼台起半空丹井石床纒地络琼牕翠户出天风传闻仙子常时到应是神霄有路通防待九秋明月夜高吹铁笛上清葱
　　题紫虚道士晚翠楼
　　晚翠楼子好溪南溪山四围开蔚蓝微隂草色尽平地落日木杪生浮岚岩畔竹柏宻先暝池中芰荷香欲酣闻说仙人徐泰定骑鸾到此每停骖
　　叶叔安南溪草堂即事
　　溪上草堂盈十寻疎杨宻竹各成隂緑烟绕舍桑畦静白水当门稻遂深过雨忽翻金碧影良蜩乱发管音此时不省愁何在坐到鸦栖月满林
　　妙成观用何逸林通判旧韵
　　我访仙家溽暑前青枫緑栁暗晴川竹根露湿登山屐沙际鸥迎渡水船云气长留虚白室丹光直上蔚蓝天纯阳道士重来日为问蓬莱是那边
　　废云山堂有感【堂在府治听事后郡守退食之所】
　　云山堂畔垂杨栁曾见新堂结构成一吏传言奔里役几家掩泪辍农耕花明粉黛春开宴月照楼台夜按筝破瓦断砖今满地緑莎青草为谁生
　　题米氏小景二首
　　日上春风紫翠重烟含汀树淡还浓夜来水涨溪桥断应是雷霆起蛰龙
　　春雾昏昏雨散丝溪流拍岸小桥危猿啼鸟呌山鬼出正是行人肠断时
　　题安石蒲葵圗
　　东山导骑出岩阿能使枯蒲贵绮罗却恨卞和无禄位中宵抱玉泪成河
　　题沧江独钓圗
　　山绕沧江一钓船又随斜日下长川小鱼不食大鱼去风定逺林生白烟
　　题二乔圗
　　江上桃花红粉腮偶然吹入玉堂来东风日暮和烟雨多少飘零委緑苔
　　次韵和石末公七夕诗
　　天上传闻防两星清秋夜色湛冥蚌胎隠见银蟾窟鹊翼高低玉女軿一水经年才解后七防终日岂神灵劳生厌事惟思睡独卧无心觐帝青
　　再和倒用前韵
　　天官垂象焕空青防合徒闻帝子灵三武夜开千石簴两旗晨轙七香軿房帷瓜果纷祠祀霄汉云霓恐晦防惆怅多忧江海客登楼独自看台星
　　病足戱呈石末公
　　旻天容我作支离病疟才除足就羸跬歩不妨犹似鼈踔行那得更怜防抱珍献楚何堪再斫树收厐亦未迟塞叟于今知匪祸周鸡从此免为犠
　　遣闷呈石末公
　　公庭春树秋重緑但见鸤鸠日日鸣不雨正当三伏热看云无奈百忧生草间羣盗俱縻爵天下何人尚力耕汉法几时还再复白头犹得咏升平
　　庭前萱草花落已乆至秋复开感而作诗柬石末公
　　露下蛩鸣寒气催蒹葭叶响雁归来鬓毛已为忧生白蘐草何须晚更开嫋嫋悲风吹落木炎炎赤日走黄埃干戈未了仍饥馑人事天时总可哀
　　次韵和石末公闵雨诗
　　腾云降雨指龙功况复山川祭秩隆岂意愆阳为沴气忽过炎夏到秋风祈年劳酒仪徒备登谷尝新望已空享祀未应无报侑可堪不杀待时丰
　　再用韵
　　旱魃为妖殄嵗功田畴坼徧污隆无多过雨才鸣叶不定行云又遂风蔓草荒烟秋社逈黄沙白苇暮江空愁来漫忆淳于祝却愧灵示享祀丰
　　次韵和石末公闵雨诗
　　风悲槁叶落圭水涸焦根断埴泥击竹漫夸方外术戞铜虚聴泽中嘶非关东岳封犹湿自是西郊气不跻见说溪潭防深处有人徒涉只平脐
　　旱天多雨意五首呈石末公
　　旱天多雨意云日气恒隂草木焦枯尽蛟龙伏匿深移家愁地蹙经国恨年侵已矣商岩叟无人解作霖旱天多雨意炎夏已清秋虚牝空蒸郁高圆逈独浮下田应脯蚌深树且鸣鸠向夕星河影稀疎恰近楼旱天多雨意散漫起重隂渐变峯峦状还摛锦绣文龙应愁病暍乌亦念将焚碧落高无极人间呌不闻旱天多雨意炎燎发洪炉事急徒号梗谋穷漫曝巫王征愆节制民望失来苏原籍看如赭哀今卤掠无旱天多雨意云起旋随风泽气沈沙白山岚过野红乾坤愁梦里日月战尘中漫说生生理如何亦有穷
　　次韵和石末公旱天多雨意五首
　　旱天多雨意云合又还晴苦热连三伏微凉入五更青山黄叶遍白水紫烟生旦夕霞标起依稀对赤城旱天多雨意霞起众山光日月躔阳道雷霆伏大荒跃渊无黒蜧在牧有夷羊万室俱如燬何人尚闵尫旱天多雨意一望百忧侵海沸羲和日山蔵傅说霖南河那可决北斗不能斟叹息还搔首清商已满林旱天多雨意凄恻望钩陈哀吁何时达愁眉尽日颦乾坤三岛浪嵗月两淮尘莫问和调事呜呼畎亩人早天多雨意隂电绕空湫暴客冯高垒良农死椉丘干戈犹未息灾沴复何尤轸望成衰疾那堪数倚楼
　　题石末元帅扇上有陈太初画松
　　老松根榦如铁石般匠不知空谷深永夜高风吹万窍商声满地作龙吟
　　题渭桥圗
　　百载平城愤未销武皇赫怒属天骄可怜陵树秋风后貂防驼裘拜渭桥
　　皆春亭
　　草色青青日色黄暖烟烘露百花香晓窗梦入桃园去惊觉啼鸎在緑杨
　　移梅亭
　　贯石稍云一树梅谁教移向画堂栽月凉夜色清如水其那楼头玉笛哀
　　题赵仲穆画眉圗
　　有美清扬婉且闲横云吐月鬭弯环平生不识张京兆却对妆台写逺山
　　含簧茹管细相和语困春风意更多惊起佳人应有恨双蛾蹙损不成歌
　　以梨饷石末公侑之以诗
　　山人见饷含消实青紫相排个个圎共道解烦同绛雪也知止渴胜甘泉种从汉武樊川得名并张公大谷传珍重使君方闵雨急须走送涤熬煎
　　遣闷柬石末公
　　緑杨落尽白杨枯坐石徒令嵗月徂尚想藩臣知患盗岂期驿使似投巫当时秔稻通辽海今日风涛隔具区豺獭可堪专节钺衣冠何以拔泥涂
　　次韵和石末公中秋不见月诗
　　一年明月中秋好万里长空此夜隂雨晕青灯昏逺思虫鸣黄叶乱乡心见愁盗贼氛犹恶莫怪乾坤气尚淫便欲扪萝上天柱九霄风露恐难禁
　　次韵和林彦文在缙云见寄
　　千年井邑化为墟满眼荆榛塞路衢鸡犬真成上天去神仙不复好楼居风凋野树无栖鸟水落池莲有涸鱼欲访轩辕问消息大微风雨隔清都
　　题小画
　　夕阳山下水鳞鳞一叶轻舟钓白苹漫道江湖堪浪迹荻花风雨更愁人
　　惆怅二首
　　紫薇花树小楼东日炙霞蒸似锦红过了春风到秋露可堪零落碧苔中
　　与君为别几清秋鸿雁来时辄上楼今日倚楼无雁过断肠风水隔瀛洲
　　妙成观道士刘云心挽诗
　　少微星下葬神仙白玉楼中迓翠軿弟子焚香鹤逝天官肃驾紫鸾翩金丹缥缈空山月铁笛凄凉逺树烟溪上故人如见问碧桃花里过年年
　　次韵和石末公闻海上使命之作因念西州怆然有感二首
　　巫闾析木天空濶桐柏终南水乱流邑里萧条无吠狗田畴芜秽少耕牛萋萋蔓草随人逺淡淡残阳向客留迟暮飘零偏感旧几廻垂涙睇神州
　　大阃寻常弃郑师役人休望及期豺狼封豕咸登用城郭丘民委若遗曾见羌夷皆内地忍闻淮济是边陲经纶事业君当念说道任嚣髻已推
　　再用前韵
　　常闻星宿能环拱未见江河解逆流无肉可供徐勉狗有刍空啖景升牛梧桐冷落鸾先逝芦荻苍茫雁独留苏息疲氓还有术那无一斗慱凉州
　　弟子舆尸漫有师圯桥谁共老人期龙鱼并出应难识樗栎无庸幸见遗每上楼台瞻北极愿闻波浪帖南陲呉山越水元相接莫更中流下铁椎
　　驿传杭台消息石末公有诗见寄次韵奉和并寓悲感二首
　　被谗去国终思楚厚貌深情漫剧秦未识厐萌真老贼妄期侯景作忠臣池鱼幕燕依栖浅轩鹤冠猴宠渥新何处荃兰不萧艾种蔬犹得养闲身
　　丧乱如川未有涯悲风满地是虫沙衰迟两臂从生栁疾病双眸但陨花暗蟀寒蝉秋色老丹枫紫菊夕阳斜颇闻四国思郇伯尚想诗人赋木
　　再次韵二首
　　南州昔日称三楚西国今闻又一秦有爵与縻亡命贼无才深媿具官臣青防鸾凤风尘隔画省貔貅服色新怅望令人忆李郭谁能匡济想捐身
　　深秋蔓草接天涯极目飞鸿没逺沙緑水青山长送日汀兰岸蓼各生花风来西塞云隂合涛落东溟蜃气斜叹息笙歌旧亭馆壊垣樷棘老王
　　次韵和石末公感兴见寄
　　使君学术似文翁弈世流芳缉武功赤芾青衿来燕喜黄童白叟望车攻笔端波浪翻三峡旗尾龙蛇动八风惭愧谫才多谬误忧时独有此心同
　　次韵和石末公无题之作
　　秋风嫋嫋作商音落叶枯荄日夜深已为抵乌投白璧徒劳防铁冀黄金轩辕未必迷防野夸父终当死邓林笑撚东篱菊花蕋天寒嵗晚尔知心
　　次韵和石末公九日见寄
　　去年见雁思乡里今嵗还乡雁不来此地凄凉逢九日何时清切覩三台莞茅夜冷蛩螀急禾黍秋空鸟雀哀避难无劳效桓景巢居随处压崔嵬
　　陈太初充兵应防作诗戏之
　　无仆无台一老儒数间茅屋近通衢忽闻巷长呼排甲急换戎装出荷殳就列敢辞长雨立随羣独作没堦趋西风鼔角秋宵永明月青髥是白须
　　次韵和石末公开读有感
　　百年万国奉王正相业台纲属老成山海若时共职贡郊原何处有戈兵庙谟可使归权幸祖训由来重变更欲呌天关无羽翼拊心长叹不胜情
　　秋夕有感柬石末公
　　独立西风闻暮蝉起看时物怆流年星临野树辉辉动露出庭莎的的圎无奈素丝侵緑髪却嫌黄菊似金钱烟尘满眼难回首惆怅高堂坐细氊
　　题小画
　　庭前緑荷叶香气浓于酒疎雨忽飞来的皪明珠走
　　春晚
　　疎雨随风过轻寒薄暮归犹怜数花朶辛苦驻春辉
　　遣兴
　　于越三年客思家一百旬如何今夜月却忆镜湖春
　　次韵和石末公自讼之作
　　緑駬骅骝不服骖王良造父亦难堪羡君名重中台上勲业终光北斗南露井凄风残緑少霜林落日乱红酣侯封职在同藩屏班爵无劳阿伯男
　　立冬日作
　　忽见桃花出小红因惊十月起温风嵗功不得归颛顼冬令何堪付祝融未有星辰能好雨转添云气漫成虹虾蟇蛱蝶偏如意旦夕蜚鸣白露丛
　　丙申嵗十月还乡作
　　溪上寒山淡落晖溪边风送客帆归故家文物今何在平世人民半已非华髪老翁啼进酒蓬头稚子笑牵衣自嗟薄质行衰朽未覩明廷赋采薇
　　风急霜飞天地寒草黄木落水泉干千村乱后荒榛满孤客归来抆泪看野宿狐狸鸣户外巢居烟火出云端黍苗处处思隂雨王粲诗成损肺肝
　　故园梅蕋依时发异县归人见却悲花自别来难独立人今老去复何之未能荷锸除丛棘且可随方着短篱等待薫风暄暖后枝间看取实离离
　　手种庭前安石榴开花结子到深秋可怜枝叶从人折尚有根株为客留枳枸悲风吹白日若华高影隔青丘壊垣蟋蟀知离恨长夜凄凉吊独愁
　　舍北草池寒已枯草中时复见菰蒲滥泉觱沸无留鲋弱藻蒙茸不系鳬緑叶红花空代谢春蛙秋蚓任喧呼窥临最忆琴高鲤腾驾风雷定有无
　　小舟冲雨清溪上雨宻溪深宿雾昏游子到家无旧物故人留客叹空尊荒畦蔓草纒蒿草落日青猿呌白猿语罢不须还秉烛耳闻目见总销魂
　　五载辞家未卜归归来如客鬓成丝亲知过眼还成别事势伤心不可思且喜松楸仍旧日莫嗟闾井异前时修文偃武君王意铸甲销戈防有期
　　冬至日泊舟戈溪
　　日薄云隂雪在山野寒溪静客舟还乾坤簸荡逾三载风俗乖张似百蛮废井衰芜霜后白空村乔木晓余殷独怜节序逢冬至不得安栖学闭关
　　次韵和石末公红树诗
　　红树漫山驻嵗华冬惊见眼生花井陉旗帜军容盛汴水帆樯御气賖春草凄迷金谷障夕阳照灼赤城霞靡蓱丹木扶桑里惆怅谁乘博望槎
　　次韵和石末公元夜之作
　　八表流云澄夜色九霄华月动春城条风细细吹旗影香蔼微微引漏声河汉虹桥应断絶沧溟鼇足漫峥嵘愁来更聴渔阳操独倚防干坐到明
　　石末公再赋元夕见寄用韵酬之
　　东方月出鱼龙窟北极云开虎豹关渤澥青丘金作水昆仑赤岸玉为山风光岂减常时好灯火嗟逢此夜悭聴尽残钟成不寐那无飞羽入间
　　次韵和石末公见寄五絶
　　楩楠割截为椽杙嵗暮搜材到柞薪怅望无因见夏后再平水土叙彛伦
　　庙畧能回十万夫诗书郤縠近来无何由入奏明光殿指防山河一统圗
　　春满郊原乐意融野花庭草竞纎秾惟余陵上青青柏不向东风改旧容
　　越溪清水淬干将鬼魅惊啼畏夜光不共铅刀争利钝何妨玉匣且深蔵
　　汉殿千门锦绣开不堪一夜柏梁灾鲁般骨朽萧何死肠断无人为取材
　　妙成观北亭用何逸材韵
　　最爱云山满目前更怜亭榭俯清川草深林蔼迷樵径花落岩霏防客船碧涧金芝新出地丹崖石穴旧通天神仙应在楼头上翠羽霓旌下日边
　　送鲍生之闽中
　　青青芳草夹长堤漠漠轻烟送马蹄他日相思建溪上棠梨花发鹧鸪啼
　　为王彦和赋槐堂
　　晋公庭上三槐树千载流传是德符今日耳孙思继述昔年手泽叹荒芜当窗欲看屯云叶夹径先栽带雨株防见枝头金粟蕋秋风吹送上天衢
　　社日偶成奉呈石末公
　　昔闻同社燕鸡豚今见操戈竞一飱松柏空坛饥防出枌榆落日乱雅喧地连呉防嗟何蹙民是周余不半存疎嬾浑愁闻世事治聋有酒漫盈尊
　　次韵和林彦文刘山驿作诗
　　青泥九折度危峯翠木千章集逺风欲为流离安堡障宁辞辛苦涉蒿蓬梧桐叶落无栖凤荆棘枝寒有怨鸿旦夕升虚聊望楚何时重赋定方中
　　次韵和余嘉宾御史见寄
　　二纪相思欲奋飞百年心事苦相违风尘跋涉容顔改豺虎纵横信使稀忽枉缄书如见面不胜悲喜却沾衣有懐欲语无由写骢马天涯几日归
　　题美人书红叶圗
　　红叶随波岂自由防毫空复冩绸缪无人解识诗中意天上尘间总是愁
　　题烟波泛舟圗
　　旧游忆鼔湘湖櫂日净风微江练平小艇曲穿花底出游鱼相伴镜中行别来漫想心徒切画里重看眼亦明素石苍松是何处愿从巢父濯冠缨
　　题陈太初画扇
　　一道沧江隔战尘白苹风起浪鳞鳞新亭满眼神州泪未识中流击楫人
　　泛湖浮海两如何满地悲风起白波争似乘槎随博望玉绳光里看山河
　　水净沙明一叶船钓丝牵月过长川五湖何地冝生理我欲从之问计然
　　题太公钓渭圗
　　璇室群酣夜璜溪独钓时浮云看富贵流水澹须眉偶应非熊兆尊为帝者师轩裳如固有千载起人思丁酉七月十四夜望月仍蚀且既而司天报亦不至因感去年作此寄石末公
　　山城望月中元夜天运循环四序周顾又从银汉灭磔蟇空抱玉川忧清台视祲当箕尾仙使乘槎隔斗牛安得寄书凭去燕为言桂树不胜秋
　　次韵和石末公月蚀见寄
　　凉气开秋桂未花青天见月漫咨嗟玉毫扑朔此中金背荧煌何处蟇百链精铜才照胆连城白璧底生瑕谁能鼓劔披氛祲莫遣东郊马歕沙
　　题画菜戏呈石末公
　　列鼎羔羊厌腯肥园官菜把莫嫌微年来骑士工隳突此物人间亦见稀
　　即事有感呈石末公
　　葵藿倾心向大明参商琐琐只寻兵蛾眉欲擅三千宠鱼翼难通九万程贝锦笙簧鸱鸟瑞明珠瑑玉泰山轻两阶干羽闻来格分北犹劳圣主情
　　次韵和石末公感懐之作
　　凤去深林鹜在庭西风回首故山青杞人岌岌忧将殒楚国茫茫醉不醒自觉艰虞多错午谁怜耗斁祝宁丁金芝玉蕨甘如蜜嵗晚吾从董五经
　　闻盗过界首季君山甫亦防访及以诗唁之
　　妖星何故犯奎躔鹤上云霄鲤入渊冦退喜闻曽子反书焚尚頼伏生传虀酸并与青氊去苦空余緑蔓牵惭愧杜郊汤博士白盐赤米数相怜
　　次韵和石末公中秋翫月
　　一年二六团圎月此夜光辉独耐看银汉波涛三岛接玉京风露九霄寒方欣酷暑随时去只恐清商促嵗阑更上南楼瞻北极那无鸿雁报平安
　　次韵和十六夜月
　　才圎又缺中天月犹自寒光媚老蟾承露仙人珠落掌别风楼观雪生檐玉阶桂影骎骎薄金井苔花渐渐添坐乆城头闻夜柝牢愁清兴苦相兼
　　再次韵
　　永夜凉风吹碧落深秋白露洗明蟾金波滟灔将流瓦玉砾荧荧恰近檐贝阙寒生鱼脑减龙宫气润蚌胎添从军不废篇章事倚頼元侯智勇兼
　　次韵和刘宗保秋懐二首
　　眼见宾鸿去复回可堪云雾隔瑶台黄花自在山中发青鸟何由海上来墙角虫号蔓索树头禽赫栗房开凉蟾照幙还清夜惭愧千村野哭哀
　　蛩螀啼露作悲愁雕鸮抟风乐素秋莫讶系匏长不食亦知神劒解相求翰林白髪三千丈吏部回肠一万周借门何如青白眼酣歌竟日为身谋
　　次韵和石末公九日无菊诗
　　篱菊无花冷夕阳西风空送雁还乡已妨少昊颁时令更阻渊明泛酒觞生意循环深自识年华逝水去谁伤愁来最爱霜中叶满眼殷红间浅黄
　　野行偶见红树怅然有感呈石末公
　　红树伤心夕照前漫山映水为谁妍树当揺落人尤惜人自忧愁树不怜九译未通青鸟使四郊犹涨緑林烟野夫病足思休息借草栖橧拟晏眠
　　次韵和石末公红树诗
　　岸栁江蒲总戚施桕林辛苦櫂金支虞人诧见炎官伞侯骑讹传汉将旗照水荧煌空衒貌因风飘落竟从谁应慙若木生旸谷长驻踆乌烛崦嵫
　　次韵和石末公悲红树二首
　　乾坤何处非王土稂莠谁令满大田未扫緑林千嶂里还看红树九秋前呉宫露冷蝉何在汉苑风悲鹤自怜却羡鲁阳功德盛挥戈回日至今传
　　霜与秋林作锦帏一朝霜重却全稀坐看絶艳成尘土应悟浮华是祸机惊鹊月明难自定穷猿嵗暮欲何归犹怜有客期欢赏太息斯须志愿违
　　诏书到日喜雨呈石末公
　　将军铁马高秋出使者搂船渤海来甘雨恰随天诏下阵云应与地圗开枯黄背日纷纷落细緑迎春冉冉回怅望山中多病客坐看乌鹊绕庭梅
　　感事呈石末公
　　前飞鸧鸹后鴐鹅天濶风高奈汝何不羡焦头居上客空怜防痔得恩多深山虎豹来城市落日鼪鼯出薜萝雉尾可羮鱼可脍白云长自在岩阿
　　赠西岩道元和尚
　　西岩寺里云巢子不到人间几十年杖钖野猿迎路侧谈经山鬼拜灯前尘飞刼火青春梦雪满长松白石眠近得渊明入莲社兴来时复有诗篇
　　题王伯衡县尹桑隂圗
　　渔阳太守之官后种得桑隂比召棠麦陇风微云委甸茅檐日暖雪盈筐仓庚过去青枝动戴胜飞来紫椹香千载先生同此意为君重赋两岐章
　　次韵和石末公漫兴见寄二首
　　王侯古有兴屠狗郎吏今无善牧羊青海风波腾罔象紫霄氛祲翳揺光江寒逝水东流急天逺防鸿北去长莫笑乌鸢恶毛羽翻飞齐得簉鹓行
　　济世何人希管乐隠居无处覔求羊扶桑未换旸乌彩腐草犹争爝火光百载承平戎马佚七年战伐艾菅长长沙迁客能流涕一日须垂一万行
　　次韵和石末公二絶
　　槖里金多嫂自迎殻中珠满蚌能明文犀亦有通灵角天上龙彲尽可撄
　　徒闻弹铗怨无鱼未见兼程贡蜡书四海城池总完璧只今谁是蔺相如
　　闻鸠鸣有感呈石末公
　　郊原过雨东作始枝上鹁鸠鸣可怜此地巢居犹葺垒他乡去子望归田匡时势异民思汉忧国心随雁到燕逝水自流人自老倚楹长忆至元年
　　戏和石末公催太初画山水之作
　　春蚕吐丝作成蠒辛苦为人身上衣画史等闲挥彩笔女工顦顇倚空机高堂素壁峰峦出暮雨朝云梦寐归可怪唐朝杜陵老瘦妻短褐有光辉
　　和石末公冬暖
　　世乱干戈日夜寻可堪灾沴又相侵烟霞出地皆成祲雷电飞时肯作霖祝蜴漫劳遵故事问牛谁复轸忧心小虫未寤年光晚犹抱枯荄学苦吟
　　雨中呈石末公
　　去年三冬暖不雨今年孟春寒有余大云垂垂压宇宙宻雪滚滚飘庭除安排白水与泛舸醖醸青泥容没车辛苦陌头杨栁树含颦等待太阳舒
　　和石末公见示肓字韵
　　长想天涯皆内地忍看阃外即他乡扶生可惜毉无缓救死宁堪鬼在肓郡县诛求应到骨乾坤战伐徧成疮辽东华表云间鹤相见相思总断肠
　　次李子庚韵
　　风落余花春事非愁心烟雨共霏霏溪云不作从龙起山石何须学燕飞篱下旧存彭泽菊林间新长首阳薇夜防忽漫闻啼鸟肠断天涯信使稀
　　早春遣懐
　　正月余寒未放春漫空飞雪舞随人新年对客情何限浊酒于予意独亲涧底流泉浑似玉门前细草总成茵鹤归自爱山能静豹隠方知雾有神
　　雨中遣闷
　　雨渍愁云重不飞山蒸冷雾袭人衣亦知屏翳空多事只恐羲和失所归嵗晏波涛东逝急天寒鸿雁北来稀残灯永夜清无熖坐聴饥猿响翠微
　　闻猿有感
　　猿响秋山夜向阑白云如雪拥林端钟仪楚奏难成调蔡琰胡笳欲罢弹泽畔离骚余怨恨巴东涕泪想汍澜唯应华表归来鹤明月清风共嵗寒
　　漫成二首
　　沈水香销金博山月满楼台深夜寒瑶琴絶不可弹叶落乌啼寻梦难
　　江水如天月如水落叶萧萧夜风起一寸愁心千万里不见行人应未已
　　咏史
　　六雄糜沸扰天纲天下嗷嗷望禹汤多事秦皇能一统却教人忆楚懐王
　　天与聪明作大君应天在实岂虚文重瞳若解行仁义不枉芒砀五色云
　　题西江独钓圗
　　秋风江上垂纶客知是严陵是太公细水浮岚天与碧斜阳炙面脸生红形容想像丹青在嵗月荒凉草泽空日暮忽然闻欵乃蓼花枫叶忘西东
　　题墨竹
　　苍梧山下无穷竹尽是湘妃泪种成烟雨不销千古恨佩环虚度九秋声见愁牧竖乗时伐可待伶伦学凤鸣独立凄凉对圗画为君惆怅一沾缨
　　絶句漫兴七首
　　一嵗三春好景光纷纷红紫竞芬芳芙蓉亦有倾城色不见东风却拒霜
　　风散萤光夜未分隔窓凉雨落纷纷秋衾不与还乡梦知雁南来独自闻
　　顾兎凉生月欲流露蛩枫叶共啼秋城乌半夜惊飞起应为离人白尽头
　　多事池边促织儿声声哀怨旅魂知干戈满地无机杼长夜辛勤说与谁
　　伐木丁丁谷响传楩楠朴樕共成烟扶桑不是人间树几见沧溟变稻田
　　愁极每将歌当哭归来不觉咲成狂蓬山缥缈鲸鲵外一夕相思九断肠
　　永夜西风嫋嫋来露华如玉委苍苔碧鸡啼落山头月肠断槐根梦不回
　　送医士贾思诚还浙东二首
　　西风嫋嫋水鳞鳞一曲离歌泪满巾残栁数枝鸥数防夕阳江上送归人
　　落木长亭独客回蹇驴聊可当驽骀还山须种千枝杏等待仙华道士来









　　诚意伯文集巻五
　　钦定四库全书
　　诚意伯文集巻六
　　明　刘基　撰
　　覆瓿集六
　　近体诗
　　忆昔二首
　　忆昔上林花发时黄蜂撩乱蝶参差如今花落枯枝在付与秋虫挂网丝
　　忆昔扬州看月华满城弦管满人家可怜今夜中秋月独照寒蛩泣细沙
　　呼灯
　　溽暑蒸人百体柔中宵挥汗想清秋西风一夜吹庭树惊起呼灯问敝裘
　　磨石冈作
　　磨石冈头云湿衣谢公墩上雨霏霏西风忽卷残阳出临水登山忘却归
　　夜坐二首
　　露泣寒螀唁断魂风惊檐铎语黄昏羇愁悄悄成危坐看尽空墙上月痕
　　虫响莓苔叶响廊月光如雪露如霜铜壶管领催华髪一夜应添百刻长
　　送别
　　送别江头日欲沉落潮风急鸟归林秋云恰似人情薄秋水还同客恨深
　　无寐
　　夜长无寐待鸣鸡及至鸡鸣夣却迷惊起朝阳斜照屋一眉残月在天西
　　栖乌
　　归雁将秋入楚天薄云开月伴愁眠露寒叶动栖乌起一呌千声落枕边
　　羲和
　　断梗枯茎付野蒿冷风凉雨剥征袍羲和只在嵎夷宿自是金乌未伐毛
　　纨扇
　　树头风露咽蝉锦褥新张竹簟捐纨扇团团霜雪色好蔵箧笥待明年
　　寒夜
　　月上前山夜寂寥江城鼔角殷寒宵鱼龙水落沧溟静鸿雁声来紫塞遥风物自应随律转霜髯争得见春消青釭冷暗愁眠怯楼外频移北斗杓
　　漫成
　　愁将短髪逢揺落漫把残灯照寂寥两地身心悲夜鹊五更钟鼓梦春潮惊寒栢叶埀埀静向日霜华消怅望烟尘满长路紫芝空长故山苗
　　梅花七絶句
　　风林凋尽碧琅玕的皪梅花好自看霜白月明残雪夜一枝危拂斗杓寒
　　羣山积雪惨晴曦石裂冰万木披不是孤芳贞不挠阳和争得上枯枝
　　紫府仙人蕚绿华暂抛琼苑到天涯断魂应化为胡蝶夜夜归来阿母家
　　稀踈寒玉小楼东骨冷魂清五夜风惟有翠禽怜寂寞一双相倚月明中
　　蕋宫仙子媿云鬟姑射神人薄链顔借问髙标谁得似白头苏武在天山
　　琼跗玉叶两依依揺落空山物色微青女不知幽独意忍寒犹是妬芳菲
　　微阳穉緑未能还四海昆虫总闭闗只有梅花见天意先将春色到人间
　　蒋山寺十月桃花
　　王母桃花此地栽风霜揺落为谁开琳宫玉座同黄土綘蕋丹跗自绿苔度朔烟霞违梦想武陵云水怨归来残蜂剰蝶相逢浅黄菊芙蓉莫浪猜
　　雪中三首
　　灶下孤烟郁晓炊檐前寒鸟啄枯篱琼瑶满地无行迹正是袁安独卧时
　　一夜雪深一尺余平明鸟雀噪堦除移床漫向明牕下图得清光好照书
　　漠漠随风结逺埃轻轻糁地集枯荄春前有意呈三白知是阳和次第来
　　雪后遣兴
　　朝寒布谷应时鸣起向回廊独自行残雪未消檐影寂满庭幽草看春生
　　絶句二首立春夜闻蛙鸣作
　　鬼门竹琯动轻灰春色先从地底来月落江城闻画角五更残梦一时回
　　轻轻细雪防枯池嫋嫋东风拂树枝春到草根人未觉夜来先有蛰蛙知
　　忧怀
　　伤离惊岁宴引望起愁端落日烟中小孤云雪外寒浮生无限恨埀老异乡看掩泪观梅蕋中心分外酸
　　雪中有怀章三益叶景渊
　　岁莫怀人雪满天饥乌病客对凄然地炉无火同谁坐石砚生氷尽日眠栗里何时归白髪茅檐几处起青烟稻畦麦陇看春及土膏泉滋防有年
　　白髪
　　白髪应同春草茎风吹一夜满头生欲收浮艳归根柢故遣芳菲定老成碧瓦晓霜怜变灭纸窓宵月妬分明防鞍上马非吾事赖尔妆严意不轻
　　絶句九首
　　异乡风景不知春满地苍苔一病身睡起无人问幽独杜鹃声在緑杨津
　　花自飘零草自荣何须惆怅独闗情髙轩日永成危坐隔水风来闻鍜声
　　雨余烟柳约青丝风过芹塘澹碧漪正是愁来无着处绿隂庭馆暮寒时
　　一树秾华半夜风平明枝上十分空黄蜂紫蝶纷纷去留得苍苔籍碎红
　　槐叶隂隂覆短墙微风细雨麦秋凉如何一岁三春景不及闲牕午梦长
　　淮水东边旧六朝琼楼翠馆白云销于今只有埀杨柳犹似当时舞细腰
　　花落江臯宿雨晴野烟消尽见芜城凤箫一去无回日不及年年绿草生
　　天堑长江似海深江头山鬼笑埋金东家醸酒西家醉世上英雄各有心
　　暖风吹帐日光迟恰似清和四月时黄鸟不知人嬾起未明啼上绿杨枝
　　半山寺二首
　　王家废寺旧闻名荆棘花开鸟自鸣深夜狐狸穿破塜佛灯争似鬼灯明
　　奸时变法事多端气焰兴妖胆自寒漫道謟谀堪媚佛竟将佛作麽人看
　　絶句漫兴十一首
　　风光何故恼闲人我欲乘槎一问津满地绿隂迷断梦五更啼鸟不胜春
　　兎葵燕麦旧人家曽唱南朝玉树花寒暑又随风日转东陵谁种邵平
　　莫道花开便是春莫言沙涨即成津南风过了东风起愁杀江头待渡人
　　新鸎枝上语如丝似与羇魂话所思不用登楼看草色白苹香散已多时
　　相思举目万重云燕去鸿来杳不闻漫説黄金能得士只今谁是望诸君
　　五湖风雨夜埀纶一叶扁舟一粟身至竟云涛归大壑烟波还属钓鱼人
　　病客无钱试药方出门聊复信行蔵争知头上萧萧髪却与游丝较短长
　　池面新荷贴小钱荷心防防露珠圆开花结子应堪待乱荇空萍正可怜
　　嫋嫋江风转白苹轻花乱蕋看成尘谁能爇取生犀角采石矶头照水神
　　日落羣山返照余槐隂梦觉夕阳初夜闲不畏更筹短收取流萤映读书
　　白鹭洲边白鹭鸶一双相对立防褷日斜隔水分明见不分人间有别离
　　漫成三首
　　八骏茫茫去不回白云歌曲使人哀鲮鱼云起鲸鲵涌青鸟何由海上来
　　瞿塘怒水激天风回首童顔变老翁落日长年鸣橹过白鸥飞出浪花中
　　微凉生袂一登楼落照归鸦防防愁谁似孤云独无事随风直到海西头
　　不雨遣闷二首
　　朝霞不作黄昏雨暝霭徒为白昼风日上髙林啼布谷声声只在短墙东
　　池上芹泥即渐干梁间燕子拾虫难緑牕无限伤春意看尽斜阳更倚防
　　雨余
　　枯池得雨閙羣蛙蜿蟺含浆总有家为爱微凉宜晓梦不知晴日满庭沙
　　无题絶句
　　花自飘零水自流无情有恨月如钩十年一枕三更梦赢得风烟满地愁
　　后夜蛾眉约浅黄河边犹翳玉绳光不知何处藤萝上全见姮娥一面妆
　　春蠺
　　可笑春蠺独苦辛为谁成茧却焚身不知无用蜘蛛网网尽飞虫不畏人
　　晚兴
　　腐草余光灭又明微风不起夕凉生絶怜一饷池塘雨只得青蛙半夜声
　　睡起
　　浓緑当轩日上迟病身只与睡相宜觉来却怪庄周蝶绕尽残枝过别枝
　　喜雨寄夏允中五絶
　　好雨知时五月零豆苗蔓一时青老夫亦起中庭立两眼看天似醉醒
　　隐隠轻雷不起风蒙蒙宻雨遍长空枯根发秀新茎长小草那知造化功
　　涣汗如蒸被体流日髙强起倦梳头多情一夜千山雨消尽人间万斛愁
　　水鹳长嘷应九陵山云处处上如蒸定知谷鲋从今后不向西江乞斗升
　　江暗天低雨脚埀屋鸣檐防入枯池却怜似镜新荷叶不见鱼跳鹭浴时
　　无题
　　槐映髙楼柳映墀风来惟有鹊先知长应别殿黄昏后记得金宫妬宠时
　　汉世祖
　　白水龙飞绍赤精鸱枭尽入大官羮三驱只贷樊崇死侯邙应慙不义名
　　凉夜
　　潇潇凉雨泻檐泷聒聒鸣蛙似吠厖惟有露萤怜寂寞却将光景到春牕
　　五月十九日大雨
　　风驱急雨洒髙城云压轻雷殷地声雨过不知龙去处一池草色万蛙鸣
　　次韵和刘彦箕忆山中篇
　　句曲峯髙倚太阳不风岩谷自清凉四时岚彩霏琼雪百道泉流湛玉霜雅称采芝追绮季尤宜散髪学嵇康龙鳞璀错松当径凤尾防褷竹过墙月上海门蟾觉早露寒天宇鹤先尝仙人卓剑降魑魅道士书符禁獝狂宝气丹光生夜寂黄精白术引年长茅君虎卧瑶坛上萧史鸾栖碧殿旁桂树寒山违谢客桃花流水忆刘郎猿猱任占青萝帐薜荔从生緑石床世难有身空自累诗成无雁倩谁将欲慿锦瑟传幽思才理朱弦意已忘
　　杀气
　　杀气乾坤黑隂氛日月黄已成心曲乱不复鬓毛苍夜哭城笳里朝烟野戍傍扶倾无郭李何地尚耕桑
　　愁感代哭
　　燕鸿北去又南来断垄荒冈几刼灰慈母矶寒风落木望夫石老雨添苔江流定与天河合客泪还经地底回未必春光便销歇白华犹发烧残梅
　　江行杂诗
　　采石江头山揷天江泉激石鸣湘弦十年战血汚江水水中鬼神应醉眠
　　三生矶上星满滩白烟如雪浮林端水妃夜解玉佩去清泪滴成红木难
　　马当之山中江中其下乃是冯夷宫良宵月出江水底行人喜甚天无风
　　九龙山西西日沉江云压地生层隂汀洲无人芦叶响咆虎一声风满林
　　皖口孤城江水傍城上犹有愁云黄豺狼魑魅相食尽忠魂白日长埀光
　　桑落洲边春草生宜城九醖空传名百年世事同醉梦愁听野猿啼到明
　　江盘峡束雷彭浪孤山如笔江中央坤灵不放厚地裂应有朝汐通扶桑
　　长江水浊湖水清石钟涛击鲸鱼鸣山头出云山下雨扬澜左蠡何时平
　　江州太守文儒宗骂贼就死真从容天翻地覆元气在斯人万古其犹龙
　　望孤山作
　　落日千山赤寒烟一岛青羇心霜下草生态水中萍黄屋迷襄野苍梧隔洞庭空将埀老泪洒恨到沧溟
　　青丝马
　　蹀躞青丝马艰难赤伏符穷隂岁欲暮落日鬼相呼见雁愁心裂看天泪眼枯殷勤夜深月还照旅魂孤
　　十二月一日
　　耿耿夜不寐源源忧思来岁余三十日肠定九千回江响风初发天昏月未开白头真合得非是楚猿哀
　　古戍
　　古戍连山火新城殷地笳九州犹虎豹四海未桑麻天逈云埀草江空雪覆沙野梅烧不尽时见两三花
　　寄黄仲美
　　二十年前别故人乾坤何处不风尘玉缸阻对檐花夕素髪羞同野草春紫极星辰空有象青防波浪杳无津欢华过眼成今昔苦忆元方泪满巾
　　春城
　　春尽江城不见花似知白髪畏韶华战争故习俱无頼防乱余生未有涯三岛虹蜺昏日月二仪风雨化龙蛇何年百谷归沧海寻取河源泛客槎
　　舟中
　　雨翳青灯静客舟轻寒只恋敝貂裘漫山薄雾穿牕湿潄石鸣泉拍枕流身在壶中天万里梦惊华表鹤千秋愁来滴泪都成血直到沧溟水尽头
　　彭泽阻风
　　风急云飞江倒流请君聊且驻兰舟浪翻彭蠡蛟螭横云压匡庐虎豹幽怀古漫寻元亮菊望乡空倚仲宣楼五更归梦三千里一日廽肠九万周啸侣山栖怜野鹿伴人水宿感沙鸥中元都府神官防上界星辰积气浮地轴西南连少昊天闗东北镇阳侯两峯对拥青螺髻孤月初生白玉钩龙甲冷欺狞蜃市蚌胎光夺睡龙眸舂撞急杵涛惊枕滴沥真珠霰洒裯枯树挂崖眠复起老藤牵石坠还留宫商调合灵钟夕铓锷棱髙峭壁秋绣被焚香寒悄悄金环扣瑟夜悠悠竹枝写恨传巴女木客长吟答楚囚不寐残缸犹闪灭动情鸣橹数哑讴苍梧凤逐重华去赤水珠无罔象求大宅髙门荒町疃頽垣败冢閙鸺鹠尘埃漠漠城笳怨芦荻萧萧戍鼓愁鬼火碧穿灯火去狼烟黄入烧烟遒紫芝可茹林多蟒红鲤堪罾泽有虬万国锄犂俱剑防八陵松柏让戈矛哀哀野哭乾坤惨踽踽途行面目魗永忆卢敖翔汗漫愿随慧逺学清修瑶台青鸟归何处圃琪华烂莫收沧海未容精卫塞蓬莱定许偓佺游故园梅蕋相将发倚赖春阳慰白头
　　冬至
　　冬至微阳斡化机闭闗独坐正相宜白杨风扫经霜叶翠柏氷凝露枝日转天南林影觉春生地底水泉知物华过眼成今古愁絶看云有所思
　　钟山作十二首
　　紫桂吹香媚小山月华的皪满林间坐来凉气生虚室知是山云作雨还
　　松露滴堦星在天草虫相吊响如弦宝公塔上西风急半夜林鸦不得眠
　　九月江南叶未黄空山松柏夜深凉蝉且莫催徂景留取幽兰作晚香
　　武湖中草自秋石头城下水长流繁华过眼成今古更与牛羊竞一丘
　　春去秋来荣复衰花残叶落总堪悲谁能句曲山中去乞取茅君一虎骑
　　北斗阑干夜未央钟残虚牖出天香佛灯相对坐宵寂坠露满林生白光
　　一炷清香一巻经世间无事是山僧何须更卓飞空锡长使时人恨不能
　　月落山空雾未开风生咆虎响如雷树头惊鹊相呼起欲下还飞一百回
　　白雁萧萧柿叶红野花开尽六王宫空余一道秦淮水着意西流竟向东
　　策杖登山信早凉山花涧草总能香扪萝抱水归来倦不扫苍苔卧石床
　　嫋嫋西风散白苹防防落日起黄尘青娥不分秋容寂故染枫林似老人
　　槁叶含风弹夜弦蟪蛄凄唳答寒蝉鸡鸣埭上繁华子莫向秋霜惜盛年
　　岁宴
　　岁宴悲风急空江白昼隂黄芦与红蓼无处不伤心
　　遣兴
　　白露如珠滴素秋啼螀络纬寂然收烟开碧水浮天远月带银河入海流艶艶霜林张绮缬琤琤风叶落鸣球此时旅客篝灯坐无奈黄昬一饷愁
　　揺落
　　揺落江天气惨凄野黄云白惑东西可怜饥防当人立无奈寒鸦向客啼杳杳夕阳葭浦阔茫茫秋水稻田低销魂何地归衰疾触处烟尘沸鼓鼙
　　秋夕
　　柏叶萧踈柳叶黄露华如玉缀空廊丹心欲共灯花结白髪偏随漏水长月色故园同窈窕虫声此夜独凄凉寒鸦莫更啼金井衰病能堪几断肠
　　淳安舟中遇雨遣闷
　　一夜青山雨平明黄浊喧乱流翻地轴髙响落云根铩羽投林鸟啼饥抱树猿羇怀正愁絶感物重销魂溪雨细如雾北风长夏寒污池不赴壑井谷自成湍兰茝馨香尽鱼龙世界寛斜阳在林树时复卷蓬看
　　秋兴二首
　　嫋嫋西风起白苹妖红媚緑看成尘九衢车马如流水尽是邯郸梦里人
　　梁间燕子去悠悠络纬寒螀管领秋谁遣庄周化胡蝶不胜憔悴为花愁
　　题山水小画二首
　　鄂渚轻舟未发潇湘倦客多愁可恨一江春水无情日夜东流
　　碧草桃源路断紫芝商岭云深髙树月明啼鴂一声一度伤心
　　题画竹
　　叶间重露犹滴林表寒烟未开想见沅湘江上月明环佩归来
　　铭颂箴賛
　　梅颂【并序】
　　呉兴章仲文筑室花谿之上环植梅焉命之曰梅花之庄予与仲文交敬其好学而知德也知其有取于物不徒矣乃效屈子颂橘之体而作颂曰
　　朱方之秀梅实硕兮含章而贞受命独兮扶踈櫹森清以直兮冰沍寒不挠其节兮玉之洁兮夷之特兮闭而发兮芳郁烈兮黄中綘跗美而完兮丽而不滛物莫能干兮冬荣夏实含隂阳兮青黄累离以和兮文质彬彬德之仪兮君子之象君子之宜兮
　　尊闻堂铭
　　皇降恒德我仪受之情牵物交民鲜克有之卓彼圣哲有开于先猷秩昭缵绪维贤凡有所闻恭敬奉持造次必将屋漏勿欺洋洋鬼神震霆寝斯食斯或敢弗承厥闻伊何阙疑择善靡圣天只克念不逺人亦有闻防知所择杨墨仁义乃德之贼亦既择止防知所尊郭公善善国防身奔闻义必为闻过必徙能尊能行是谓君子戴生有堂扁曰尊闻用宏厥理昭以铭文
　　顺斋箴为夏仲珍作
　　二仪茫茫繄理是牣判以两途维逆与顺理之所在漠乎无形曷予求之即事以明利剑吹毛不柄之持北辕适粤徒劳何为尧舜理物因利除恶鲧堙洪水彛伦攸斁势顺则强气顺则舒天地顺动百度弗渝待时而行处顺以守君子作箴敢告左右
　　敬斋铭【并序】
　　敬斋者笃列图彦诚所以名其居室也彦诚以科第发身其于敬字之义葢亦讲之熟矣则举其所知而行焉可也又何必多求乎人之言哉乃勉而为之铭铭曰荘其外而肃其内琼裾玉佩无显无昧惟鬼神是对肆遏蹶弗愦以不越载以永无有悔
　　守口如瓶箴
　　呉君以时书守口如瓶以自警徴予言为作箴曰维人有口瓶亦有口瓶口弗守防厥受人口弗守速厥咎口乎口乎其祸福之门而一身之枢纽乎人有瓶也尚克固之胡然有口而不知度之维言如泉维口如隄有出弗稽为河为谿激石扬泥追不可囬故曰好言自口莠言自口又曰君子无易由言耳属于垣守口如瓶永矢勿谖
　　奎上人耘杖铭
　　奎上人得古藤以为杖而置锄焉将以两其用也名之曰耕杖而刘基为之铭曰
　　罾可以取鱼而不可以絷鴽带可以系襦而不可以贯珠孰眇其癯而多乃需既予老是扶又薉莽之除俾康勿趄以弗迷厥涂杖乎杖乎岁月逝夫子也予俱
　　敬斋箴【并序】
　　防古氏宗道之先出自山西而以儒世其家故名其燕居之室曰敬斋载世德也先正有言曰经礼三百曲礼三千一言以蔽之曰毋不敬敬也者其万事之根本与故圣人之语君子惟曰修己以敬故禹汤以克敬而王桀纣以不敬而亡自天子至于庶人岂有异哉故曰穆穆文王于缉熈敬止又曰昊天曰明及尔出王昊天曰旦及尔游衍敬也者不可须叟离也宗道勉乎哉克念作圣而已矣作敬斋箴其词曰
　　心敬则存而不敬则昏事敬则立而不敬则跲克臧自我否臧自我如之何以可维谧维专式庄弗儇臧之渊渊出之防防俾中不偏有握勿捐既悠既坚无不显或愆无息弗干熟之者圣守之者贤故曰敬胜则吉怠胜则灭敬而无失聪明睿智皆由此出事神治民舎是无术是用作箴以谨燕昵
　　朱伯言砚铭
　　防而容既泽既砻俾椎以为锋克相予工厥惟尔庸予所弗工维予之悾悾式蠠没以攻无贻尔懜
　　绍兴能仁寺钟铭【并序】
　　嬾翁禅师既住大能仁寺之明年新铸大钟成括苍刘基铭之曰
　　赤堇之金耶溪之铜弗锷弗锋而以为吾钟摐之锽锽靡幽不通以畅八风阖隂辟阳式賛化功于万亿年与皇家相为无穷
　　醒斋铭【并序】
　　醒斋者蘧君德芳所以自名其居室也蘧君少嗜酒数为酒所困一旦忽思古人之所以防其身覆其家者大率多于酒遂絶防酒而以醒斋署其居用以朝夕警省而杜其欲于将萌也括苍刘基闻而喜其善修慝也故为之铭使揭于楣且以坚其志云铭曰
　　禹防仪狄祗承虞帝汤儆酣歌用永厥世维卫武公初筵有诗年逾九十令闻不隳在鲁仲尼酒不及乱范模万古愈乆弥粲羲和湎滛后徂征楚国皆醉鄢郢榛荆次公北阙仲儒东市狂谈酗骂身戮家毁吾以是知昭昭生于惺惺而愦愦出于防防刘曜受执孔融被刑莫不因此以残其形古称覆辙后车勿蹈有纵弗防祸生所好人孰无过弗改维咎知过而改何过之有维敬与怠狂哲攸分敬醒则存不醒则昏于嗟蘧君以我谆谆止尔醺醮有茁弗芸视此铭文
　　灵峯寺植木賛
　　灵峯寺有松杏与朴并植焉刘子见而感之为作赞曰杏叶葱芊有子可以实笾松枝扶踈有苓可以引年朴状如樗众蠧所穿拥肿液瞒不可以防胡并植于庭混厥丑妍明堂求材般趋尔先松戕杏割朴独宛然呜呼朴乎孰女之怜维女之全抑弃于人乃获乎天耶
　　画龙赞
　　觩其角苍其鳞蚴蚪其身胡为乎而神至阳之精健与天伦形而求之恶识其真于嗟龙兮
　　官箴上
　　维天生民防防蚩蚩有欲防制廼豹廼螭爰立之君载作之师式养式教毋汨秉彛嗟尔司牧代君抚绥君禄我食君令我施邦本弗固庶事咸堕受寄匪輶敢不肃祗治民奚先字之以慈有顽弗迪警之以威振惰奬勤极艰息疲疾病颠连我扶我持禁暴戢奸损赢益亏如农植苗蚤夜孜孜涝疏旱溉无容稗秕如良执舆顺以导之无俾旋泞彊策以驰慈匪予爱帝命漙时威匪予憎国有恒防弱不可陵愚不可欺刚不可畏媚不可随无取我便寘人于危无避我谤见义不为天鉴孔昭民各有思惠之斯懐推之乃离誉不可骄器恶满欹谤不可怒退省吾私人有恒言视民如儿无反厥好以暴予知是用作箴敢告执羁
　　官箴中
　　在昔隆古分封国都付之以民俾养勿瘏上下恊心各保乃区明庶考绩昭哉范模秦废圣制代德以徂刀笔之权始归吏胥弄法舞文聋痴瞽愚流波至今一任簿书行立公庭如雁如鳬我欲是求我利是趋摩揣官情以逞觊觎官惟好货我甘以苴官惟好名我逢以谀官惟畏嫌我疑以汗官惟好惰我滛以娯官惟好猜惑以多途官惟好威道以掊□语黙有为俯仰有须觇容察辞助忿乘愉法度盈口奸邪满躯虫智迷昧欺庸防迂俾好作恶以紫为朱未获官心妪妪儒儒亦既获止如登天衢傲兀民士凭陵里闾恶积祸来官与之俱人有恒言遇吏如奴坚防固隄犹恐或窬矧曰聴之百姓何辜是用作箴敢告仆夫
　　官箴下
　　无谓余明人莫能昧离娄善察不识其背无谓予能人莫敢欺校人烹鱼子产弗知立事惟公烛诈惟诚小节勿固小慧勿行无矜我亷守所当为无沽我名以生众疑何以简讼决之使通何以弭贪慎检乃躬去谗斥佞远吏近民待人以寛律己以勤无咎人弗信忱至斯孚无患人不闻惟德不孤德以进善威以挫奸德不可偏威不可烦无谓彼富我必极之无谓彼贫我必直之持心如衡以理为平无为避嫌以纵无情人有恒言为臣不易是用作箴敢告有位
　　王原实裕斋铭
　　防稽王厚实以裕名其斋括苍刘基为之铭曰
　　寛而舒绰绰乎有余佩裾与与有容弗据德人之闾过者式诸
　　连珠
　　拟连珠六十八首
　　葢闻空谷来风谷不与风期而风自至深山囿木山不与木约而木自生是故福不可徼德盛则集功不可幸人归则成
　　葢闻志大业者必择所任抱大器者必择所投是以梁江湖不取螬残之木钓鲸鲵不适雨盈之沟
　　葢闻急雨之涨可以决山及其息也得坻则止怒马之奔可以超壑及其惫也歴坎而瘏是以长平之威报在钜鹿防稽之胜终于姑苏
　　葢闻身无恒守势穷则屈心无定主情急则亲是以失时之言毎多谦已堕井之呼不暇择人
　　葢闻石不乱玉惟瑊功为能乱玉枭不混凤惟鹔鷞为能混凤故妖声冶色君子远之必严伪行辩言圣人惩之必痛
　　葢闻鉴能照物翳之以尘则不可照水能澣物淆之以泥则不可澣故身明明斯可以使人明明政缓缓不可以责人缓缓
　　葢闻神龙未云沕渊沦而无闷凡鱼得水罣防罟而莫知是故圣哲识时以远悔吝愚防竞利以冒倾危葢闻物无全材适用为可材无弃用择可惟长故一目之人可使视凖五毒之石可使溃疡是以穰苴治师智勇贪愚咸宜其任公输搆厦栋梁枅棁各得其良葢闻神龙可豢而不能使之去水飞黄可驾而不能使之捕狸是故舎人之能而强之以其所不能则叛夺人之好而遗之以其所不好则离
　　葢闻民情本质文过则伪人道本直虑佚则倾是故圣人制礼因自然之序哲士用智利不息之贞
　　葢闻观形于声未必见形求实于名未必得实是故飘风不可以调宫商巧妇不可以为家室
　　葢闻物有甘苦尝之者识道有夷险履之者知是以宴安日乆诘戎兵而聴者忽忽老成人防语典刑而闻者嗤嗤
　　葢闻物无专美用之者贵人有异欲谐之者从故冠缨不可以服鹿而鞿鞚不可以驭龙是以合抱之松无庸于竫人之国若瓮之茧见弃于躶体之邦
　　葢闻千斤之象不惴虎而惴防三寸之蝎不蠧棘而蠧松是以制必取其所畏防必究其所容故能不震而威于斧钺不劳而固于垣墉
　　葢闻国不自富民足则富君不自彊士多则彊故娟嫉之人庸则士隠而君独掊克之吏进则民夷而国伤葢闻春原之草防尽复生夏厨之蝇驱去还集故时未至不可以彊争势方来不可以力戢是以善扑火者不迎其烟善防水者不当其急
　　葢闻万物并育不齐其用而各有用五气迭运不同其功而皆成功故良珠夜光不假焰于明烛秋华发彩不争荣于春风
　　葢闻鱼无定止渊深则归鸟无定栖林茂则赴故以道养贤则四方之民聴声而来以德养民则四方之贤望风而慕
　　葢闻剔大蠧者木必凿去大奸者国必伤是故剖腹澣肠不如无病决蹯解腕不若豫防
　　葢闻日月劳其躯而寒暑成君相劳其心而天地位是故宵衣旰食大舜所以致其忧手胼足胝神禹所以忘其贵
　　葢闻仁暴殊途非暴无以为仁之啓怨恩异路非怨无以为恩之资是以赤日流金嘉树之隂穆若冰裂石春阳之德煦如
　　葢闻制万变者在乎专察万微者在乎定故众辐寄身于一毂而众物纳形于一镜是以人心无贰而鬼神不违王言如纶而兆民悉聴
　　葢闻势有所梏则小柔可以服大力形有所格则大猛不能破小坚是故食人之虎不能吞一猬牵羊之绠可以御九犍
　　葢闻太阳未升爝火与流萤并照繁霜未降蕣花与小草同妍是以蛟蜃之市不可以称有国稊稗之秋不可以言有年
　　葢闻冬华之木春不必实早慧之子年不必寿故良工铸金忌其踊冶智士怀材贵乎藏秀
　　葢闻植善倾恶天道之定好安恶危人性之常是以顺天之道则人归而王逆人之性则天怒而亡故伐罪吊民而周祚延于孙子兴徭树怨而秦祸发于萧墙葢闻拂云之松生于一豆之实纵壑之鱼穿于一丝之溜是以忽小事者祸必盈轻小敌者亡必骤
　　葢闻善贾者不壅其货善治者不壅其民故政壅则奸生于国气壅则疡生于身是以山泽不壅而雨旸时若天地不壅而人物皆春
　　葢间大明普照鼢鼠恶其眯目毒雾扬氛蜦蛇喜其得时是以尧舜至仁而三苗不服桀纣极恶而多罪皆归葢闻执骇马者不与并逐救危舟者不与同喧是故止鬬而平其气则争可息聴讼而平其心则事不寃葢闻剪纸为墙不可止暴抟沙为饼不可疗饥故之言终非实惠仆仆之拜徒尔多仪
　　葢闻时有未至非力所及情有未孚非言可亲是以见疑之璞三献而取刖足不鸣之鸟三年而后惊人葢闻人非大圣鲜有全材君欲任贤当如用器惟能避短而庸长乃克奏功而济事是故骅骝騄駬以之运磨不若蹇驴之能干将莫耶以之刈草不若钩鎌之利葢闻俗有厚薄运有废兴故去伪就真者盛之兆舍实徇华者衰之徴是以舞妖歌末世所好竒技滛巧先王所惩
　　葢闻理乱丝者必凝其志治乱国者在定其趋是故三军一心剑阁可以攻防四马齐足孟门可以长驱葢闻能盈而不能谦者虽成必隳知进而不知止者虽得必失是故附蠃以升髙而枯蝜蝂以任重而踬盖闻百廛之市不畜噬犬八家之井不畜觝牛是故士有悍妇则良友不至国有妬臣则贤士不留
　　盖闻蛭螾之薮神龙不栖蒿荻之区嘉谷不植故秦庭虎视而芝歌逸响于商山周泽鹤鸣而紫气流光于西极
　　盖闻物有准则心为权衡非定静之有素必纷拏而起争是故坐舟视星当察其曷转执斗较斛当审其孰平盖闻奔马之轮拳石碍之而格迅川之水束草投之则凝是以一星见变能使九服同灾一脉爽和能使百体俱病
　　盖闻渊之深者流必缓声之大者响必悠是故政以渐成则民不骇俗以渐变则功不偷
　　盖闻植嘉谷必以粪壤铸洪钟必以土型故物无必贱而贱不可轻是以海纳汚然后成其大君纳众然后保其荣
　　盖闻大器非一人之私大事非独力所建是故利不及众所以起天下之争爵不求贤所以萃天下之怨盖闻心有所忧当儆于事事有所害当慎于为故愚人畏病而常病智士防危而不危
　　盖闻骄者谄之招故谄集而贤路塞暴者贪之使故暴用而怨府开是以荣夷操轴而若神之严弃社稷以如莽来革秉权而如燬之室与珠玉以同灰
　　葢闻明镜照胆不啓陇亷之顔长剑拄頥不称佋侥之服是以狂歌之士遗世若草莱茹芝之老比身如鸿鹄葢闻嗜有所专则奸从而入长有所属则惑由之生故徇功利者不虞谄诈溺鬼神者独觉形声
　　葢闻暴于物者众志之所诛妨于众者舆情之所疾是以虎狼堕穽仁者见之而不怜枳棘当道行者过之而必诘
　　葢闻截牛之角而呼为豕则虽庸必骇染鹭之毛而指为鸦则虽愚必疑故欺心之言秪足以招天下之怪掩耳之噪适足以致天下之嗤
　　葢闻甘雨祈祈不起断根之木长风烈烈难行折舵之舟故渭濵星殒孔明力殚于兴汉洛都鼎震苌志屈于扶周
　　葢闻天不掩慝而神人之道不暌君不忌言则上下之情无蔽是故周史陈诗而八百其年秦令禁语而一二其世
　　葢闻天下有道则贵者劳而贱者佚天下无道则贵者佚而贱者劳是以弼亮惟寅而万姓恊睦姻娅膴仕而四方绎骚
　　葢闻无舆马者不耻徒步无鱼肉者不厌菜故性为欲汨则乱心为物动则争是以絶外交则可以守淡泊专内视则可以全淳精
　　葢闻虎之跃也必伏乃厉鹄之举也必拊乃髙是故学必潜心然后可以有得艺能时习然后不为徒劳葢闻龙涎螺甲以臭为香苦卤酸梅用爽作味是以五气交感善调则收骏功五材相成善用则获羙利葢闻穴蚁不知飘风巢鸟不知涌溜是故阀阅之子患不识稼穑之艰难山林之士患不识礼法之去就葢闻方石不可以为磨直木不可以为轮故至情有时而当隠正论有时而不陈是以明夷利贞箕子以之处已危行言孙尼父以之诲人
　　葢闻大亨不以有鼎鼐而弃釡鬵大祭不以有犠牲而遗臡醢是故马服将赵而破秦用许歴之言子房佐汉而胜楚由董公之啓
　　葢闻蠖屈求伸非终于屈龙潜或跃匪固于潜是故勾践事呉乃成姑苏之举夷吾佐霸曷问槛车之嫌葢闻隂阳之用道妙所慿刚柔之变鬼神所蛰故阳有阖而隂有开刚可溃而柔可立是以冥凛冽而水结成氷赤熛熺炎而金流为汁
　　葢闻以杀止杀圣人之不得已以暴易暴悍夫之无所成故牧野倒戈而三军之役不再隂陵失路而百战之功尽倾
　　葢闻知风莫过于老驼识路莫逾于老马是以家有老仆则故物不委诸途国有老臣则旧章不求之野葢闻道有穷通非智可胜名有得防非力可成故无愿乎外不必其身之絶谤无求于物不必其言之果行葢闻谲不可恃人觉则穷伪不可长情见而极是以剪防为葩不可以受风雨画布为函不可以当戈防葢闻侏防之舌可习而变蒙瞍之目难涤而明故教可行于质近而道难化乎性成是以御龙之智不能训猿以礼神农之圣不能服豕而耕
　　葢闻有形之器欲虚惟虚则可以纳理无形之理欲实惟实则可充器是故性无不诚然后能主一心心无不明然后能应万事
　　葢闻救天下之纷纷者不拘细故成天下之亹亹者不矜小功是故剸烂肉不为利刃贯躶体不为良弓葢闻积仓之家独喜防岁舞法之吏不乐治朝故民由此困而俗由此浇是以去奢尚俭明君所以弭邪侈澄心省事哲王所以清烦嚣
　　序
　　王师鲁尚书文集序
　　尚书王公师鲁文集二十有八巻公卒之四年浙西亷访司佥事王君宗礼经歴王公威可访而辑之版行于世浙江行省参政赵郡苏公命刘基为之序序曰言生于心而发于气气之盛衰系乎时譬之于木由根本而有华实也木之于气也得其盛则叶茂而华实蕃得其衰则叶萎而华实少至于连林之木系于一山谷之盛衰观其木可以知其山之气文之于时犹是也三代之文浑浑灏灏当是时也王泽一施于天下仁厚之气钟于人而发为言安得不硕大而宏慱也哉三代而降君天下之乆者莫如汉汉之政令南通夜郎卭西被宛夏东尽菟乐浪北至隂山涵泳四百余年至今称文之雄者莫如汉其气之盛使然哉汉之后惟唐为彷佛则亦以其正朔之所及者广也宋之文盛于元丰元祐时天下犹未分也南渡以来朱胡数公以理学倡羣士其气之所钟乃在草野而不能不见排于朝廷其他萎弱纎靡与晋宋齐梁无大相远观其文可以知其气之衰矣有元世祖皇帝至元之初天下犹未一也时则有许刘诸公以黄钟大吕之音振而起之天将昌其运其气必先至焉理固然矣混一以来七十余年际天所覆罔不同风中和之气流动无间得之而发为言安得而不雄且伟哉公生至元间自防好学为文仁宗皇帝首开科举公即以其年登第其涵濡渐渍非一日矣故其为文有中和正大之音无纎巧萎靡之习舂容而纡余衍迆而宏肆不极于理不止粹乎其为言也后之覧者得以考其时焉公之歴官行事自见国史故不着
　　送髙生序
　　髙生以敬学科举业将从师于闽过予请言以相其行生年甫弱冠去乡里违家室以求师于千里之外其志可谓勤矣韩子曰业精于勤生既能之矣尚何待予言以相之哉抑予之所以勉生者又有出于此之外也圣人作经以明道非逞其文辞之美也非所以夸耀于后世也学者诵其言求其义必有以见于行问之无不知也言之无不通也验之于事则偭焉而背驰揭揭焉不周于宜则虽有班马扬韩之文其于世之轻重何如耶生燕南人也国朝兴科目燕南人屡尝为举首矣安知异日不在生乎故用是以为之规也
　　双清诗序
　　双清轩者东山寿圣寺物外上人之所营也上人名崇超物外其号也寺在杭州城东四十里其防曰汤镇轩所储无他物有水一竹一林上人日与之为徒故遂以名其轩也夫天下之清者莫如水有节而贞者莫如竹伯夷以节立行而其清至于圣则物之清者又莫竹若也夫人与物性情之相得者各从其类物之所处不同则清者有时而汚非其情之本然也今之人达而用于世则役于事穷则役于衣食无忧者莫如僧故能遂其情而物之托焉者亦得以全其性也然则上人虽欲自外于物而物不能外之也有诗一巻上人作而同声气者和之也书而揭于轩者故翰林学士呉兴赵公为之序者括苍刘基也
　　送苏参政除大都路总管序【并诗】
　　至正九年冬江浙行省参知政事苏公奉防入为大都路总管浙士民咸叹惜愿留而不可得夫浙于江南为大藩租赋所入半四海内京师辇毂之下为治莫难焉其尹亦必极天下之选朝廷之意固不必有所偏重矣京城之内宻迩清光明试考绩不待询于岳牧京尹冠冕守令逺近之所观式得其人则由中达外四方将以之而化不亦伟哉以公之宏才大德与其施之于一方孰若达之于四海也然则惜公之去者其私情而乐公之行者天下之公心也故相率为诗以饯公且以霖雨思贤佐丹青忆老臣为韵所以思公之德而不忘愿公之泽及于天下也诗曰
　　凤凰集梧桐和声恊虞琴神蛟跃天池四海仰为霖圣人握金镜哲士仪朝簮辉光照中野声价重南金昔佩使者符献纳申官箴再参藩垣务清风净氛祲煌煌京城内连袵成春林剸徯长才天眷赫照临王畿一以正万国罔不钦克符臯防业埀名耀来今
　　郭子明诗集序
　　郭君文德字子明广平人也读书好为诗有交于前无不形之于诗其忧愁抑郁放旷愤发欢愉游佚凡气有所不平皆于诗乎平之是故饮食非诗不甘坐卧非诗不安应人接物非诗不能摅其中怀至于颠沛造次梦寐想像莫不有诗思天下有一事一物不入吾诗若已有所歉焉于是北眺燕代西逾岷峨南浮江湘东覧齐岱困穷迫阨寒暑枯湿举不足以揺其中而惟得乎诗可以解忧其为诗也不尚险涩不求竒巧惟心所适因言成章而其自得之妙则有人不能知而已独知之者葢孔子所谓好而乐之者欤余尝叹世之人汲汲以趋禄利有所好乐则决性命以赴之朝奔夕驰所在皆是今子明乃违众人之所务而独好我之所好得之不足以疗饥寒而失之无伤扵其身彼之不顾而我则为之葢有所感激而自异于人以为髙也是固非俗子所能识也
　　送别灯和尚还乡序【并诗】
　　有浮屠氏踵门而求见予方以事出不得见明日复来问其乡则世为括人与予为同州故其心尤惓惓焉将归求言以赠其行夫浮屠以离世絶俗为教父母兄弟且不得为其亲也而独惓惓于乡人焉何哉今之人同里巷以居而有不相接者及其遇于他方不啻如见骨肉所适愈逺则其情愈亲是乃人心之所同非待乎矫揉勉强为也浮屠氏割慈忍爱以为髙宜殊乎人而师独不然是葢有见于道者也则其为浮屠也岂果惑于其术之説而为之哉世治不古为民者日困农疲于耕而终岁不饱其食工疲于作而终身不得休息士不谙于时而累累无所即追呼徭役之可怜诛求征敛之无厌皆足以累其身愁其心求全躯而茍安舎是其何之乎若师者其迹于是而心则有所寓乎余既重其敏慧又嘉其敦乡人之谊故为之言且继以诗师名复祖别灯其号也诗曰
　　闲居寡尘务遂与嬾惰亲扣门报有客喜见同里人相知岂必素乡语情自真北风吹大江寒水波龙鳞话别一何速令我生苦辛故山到何时溪梅照新春亲朋或见问为道长清贫












　　诚意伯文集卷六
　　钦定四库全书
　　诚意伯文集巻七
　　明　刘基　撰
　　覆瓿集七
　　序
　　赠奕棋相子先序
　　礼乐射御书数之艺君子逰焉博其理也其不在此科者士弗尚吾独于碁乎有取盖碁末伎也而有用兵之道可以通人之智知缓急存亡进退取舍有乗机应变攻守之法避实击虚投间抵隙兼弱取乱之道无所不备吾尝读孙子十三篇而知古人制敌之术意奕碁必出于兵家教战者所制非其他娱目悦耳者比其所以不得附于六艺者以其为兵也夫兵君子慎言之而可以教乎哉宜其在六者之外也自天下为战国而司马穰苴孙武吴起之徒公然以兵为教于是学战阵者不必寓于物以求之而碁遂为娱乐之具而精其数者亦日用而不知耳陶士衡以周物之智不违纎芥而不喜人为碁当时僚佐实不知其可以达于兵而徒为费时乱日使有知及此者以告士衡士衡当教人为之不必投其具于江中矣儒者之道格物以致其知贵能推其类也故观水而知学观耨田而知治国善推之而已矣是故无用之伎也旁通之可以措大事吾于此而知智者之不死也相生子先兄弟皆精于碁人无与敌焉吾每惜其用心之専而惧其无益于用也故原夫制作之本意以语之方今寇盗窃发武夫环视如林无或能出一谋发一虑生能惎之策乎使不旷日糜粟以忧农民不亦伟哉
　　海宁州贾希贤义塾诗序
　　人有积货财而不能散者君子谓之愚知散之而不要诸道其为愚一也故有捐赀产以广异端而徼非望之福者非徒无益且受诳而甘心焉凡若此者盖不可一二数也若海宁贾希贤者非卓然有异于人乎贾氏为海宁大家而希贤益厚念邑之子弟多不知学或贫不能自致师以学乃构宇买田招名儒以为师俾乡里之俊秀与闾巷之童儿莫不来学其食饮器用咸取给于贾氏呜呼可谓积而能散散而得其道者矣今天下学校责在守令往往不暇顾而视为文具至考满不能备六事而阻其仕进者不少则今之官海宁者一何幸耶得贾氏以为其民州之子弟得贾氏而皆振起于学彼为守令者从而収其功则不惟有功于其州之人而为之司牧者亦有赖焉其为利岂不博哉使人人效之而不见三代之化吾不信也
　　沙班子中兴义塾诗序
　　至正十一年春三月十有五日沙班子中来言曰吾居杭有年矣杭于江南视他郡为大民多而儒少岂教育之未至乎吾尝得隙地于庆逺安抚沙公愿筑室以为义学招子弟以教而土木树筑之资无所出可若何余闻而笑曰方今天下郡县无不有学名山古迹又有书院咸设学官杭之城郡县学及书院凡四处生徒蚁集省宪临焉又何俟于子之室乎子中曰噫是子不知余也子以为予之学犹官之学与非也予请为子言学夫学也者学为圣人之道也学成而以措诸用故师行而弟子法之是故搜罗天人究极古今旁通物情达其智也齐明盛服非礼勿动笃其敬也见恶则违见善则随敦其仁也存心养性乐道尊徳致其大也礼仪三百威仪三千尽其细也忠信谨慤固其内也貌言容止闲其外也诗书六艺昭其文也刚毅木讷培其质也亲贤友仁以辅徳也幼幼长长顺天则也夫学智以周之敬以一之仁以行之立乎大不遗乎细严乎内不弛乎外文以藻之质以榦之于是乎徳成而不失其则今之学主以文墨为教弟子上者华而鲜实下者习字画以资刀笔官司应酬廪粟之外无他用心其亦异乎予之所欲为者乎夏之校殷之序周之庠吾不得而见之矣而有志焉道之将行也夫吾室之成未可知道之不行矣夫吾固将以尽吾心终吾年纵不能行于今庶其或埀于后予闻而壮之书其言以为序予闻江浙之间多富而好礼者有与子中同志尚能为子中成之
　　送伊克纽尔明徳江浙府总官谢病去官序
　　余昔宦游髙安髙安与临江邻临江故多虎狼之卒凡居城郭者非素良家咸执鞭以为业根据蔓附累数百千辈以鹰犬于府县民有忤其一必中以竒祸官斥弗任则羣构而排去之狱讼兴灭悉自其喜怒有诉于官非其徒为之所虽直必曲获其助者反是百姓侧足畏避号曰笳鼓人莫解其意或曰谓其部党众而心力齐也余每闻而切齿焉无能如之何也防朝议以防古色目氏参佐簿书曺官于是江浙行省掾史伊克纽尔公获选为临江路经歴下车访民瘼按宿狱凡壅滞不决者皆笳鼓之徒为之督所属逮捕穷其奸状而上下夹为覆冒公执正议愈奋曰吾誓不与鼠子俱立于此众不能沮于是事露者伏其辜余党悉敛迹退散农民入城市相谓曰微经歴我与尔敢来此乎予闻甚喜且庆朝廷之用得其人也后数嵗乃识公于京师公时奉使自湖广还民誉独籍籍予又为大喜至正己丑公为江浙财赋副总管因得相与为文字交公素有足疾辛夘六月以病去荐绅之士咸祖送北门外酒酣有起而歌者曰湛卢可以防犀而以之割鸡隋珠可以照车而以之弹乌吁嗟兮吾安所如客有和之曰松栢在山兮匠石求之夜光在璞兮卞和识之物固有遇兮遇当有时因相顾大笑赋诗为别而刘基序焉
　　章秀才观海集序
　　桐江章正则好学能诗文名其集曰观海予覧而大其志夫志道之正也立乎其大而小者不遗焉斯得之矣是故天下惟海为大求其大而不于海非知大者也故锜釜之型不铸鼎鼐藿菽之实不生松栢无他先居乎其小也是故知海斯知学矣今夫海之为物浮天地纳日月汗漫八极人见其大也曷致哉鲸龙鰕蟹无不有也江河沟渎无不収也动之不知其所为流之不知其所归变幻倐忽杳防莫测观海者知海之所以大乎则其造也不可量矣予既嘉章子之志故为序以勉之
　　送海宁张知州满任去官序
　　至正辛夘夏五月刘显仁自海宁来致其友贾希贤之言曰海宁濒海为斥卤地民勤而贫吏肆而嚚积有日矣自我知州张侯来乡不见吏卒易其业田畴屡丰旅葆不札庭不宿讼囚无留狱租赋时集木索不用哗讦之声化为诵大民儒儒小民愉愉朝出暮归讴歌满途三嵗之间洋洋乎里闾不知时节之我徂今且代去欲留之不可得也请为言以饯之予闻而叹曰美哉张侯今之为人牧已代而使人思之者鲜矣哉居于位则畏其威且满则相视如途人甚则排而去之惟恐其弗亟也间有欲之者非素所昵爱则为卒若吏于民无与焉夫设官所以为民也官为父母民为子为父母而使其子不我爱亦独何哉故善为官者犹农夫之善为田也嘉谷以为亲稂莠以为雠是故获乎吏卒者必不获乎民获乎强暴者必不获乎善人今张侯能使民惜其去而希贤又为善士兴义学以淑乡里其所慕尤不茍仲尼曰不如乡人之善者好之张侯有焉予雅知刘君其言必信而有徴也是为序
　　槐隂读书圗序
　　槐隂读书圗者嘉兴吴仲圭所为姑苏王行道作也王氏之先有植三槐于庭而期其后必为三公者后果如其言为宋贤相今仲圭之作此也其将朂行道以力学而履前人之发也乎夫盛徳大业有志者成之圣贤与我皆人也企斯及之矣故与人交必常有所朂者朋友之盛心也观聼动息凡有所接必使可以有所警者进脩之善道也然则斯图岂玩好之云乎虽然吾愿益有以朂之夫王氏之先所以致位宰相者抑由乎槐耶非与植柏于大别而兾似禹求南国之棠而憩焉曰吾以继召伯也可乎哉晋公之行事载在史官若三槐者苏子所谓徳之符也思其人象其徳今之槐犹昔之槐也不然彼园之檀其下维谷而已矣吾子朂之使后人之慕此圗如今人之慕三槐则伟矣于是乎言
　　送海宁尹知州之官序
　　国家怜黔首之未宁乃大选守令以熈庶绩非名实素闻于上下者弗任且以六事考覈其殿最责至重也东平尹希善由余杭主簿江浙行省掾吏遂昌宣城县尹温台海道千户皆能其职故得举为海宁知州将之官相与交游者咸为诗以饯之而属其序于予予惟今之人类多喜防心窃非之夫求言于人而得防不如勿求与人言而进以防是不以贤人君子待其人不恭莫大焉故愿献其规而不以颂今天下乂安而盗贼奸宄窃发不禁何哉为守令者非其人耳天子有民不能徧治故托之守令故守令谓之民牧夫牧也者受人之牛羊而牧之必为之丰其水草适其寝讹去其瘯蠡驱其豺狼然后物生遂而牧之道得矣是故悍卒猾吏民虎狼也苛征横敛民瘯蠡也虎狼不屏瘯蠡日生寝讹失时水草乏絶则亦日就死亡而已矣恶在其为牧也夫好安乐而恶忧患人情同之盗贼之刑自死而族人岂愿为之哉必有大不得已然后宁蹈不测以茍旦夕之命诚能顺而抚之吾未见其弗宁也海宁为濒海邑民劳而贫乆矣孟子曰饥者易为食渇者易为饮于今之时抑亦可以谓之易而非难矣行矣尹侯国家之寄朋友之祝百姓之望皆于是乎在他日恵政之碑又当为君书也
　　送柯上人逺防诗序
　　古之人有违其家而游四方者何哉孔孟志于道仪秦志于利司马子长志于文其所志不同而欲行其志也则同墨子之道异乎圣人而走不黔突无亦欲以其所得乎师者传之于人与是皆有所为而为也浮屠柯上人者予之同邑人也客游于净慈净慈之主者举以任其寺之事善焉于是羣寺之闻上人名者竞举以为其住持上其名于宣政院防他僧有以贿求住持者事闻院官院官怒并其余悉罢之上人遂拂衣游金陵且泝大江观衡湘陵巴汉眄秦陇北觐天都至于五防略恒碣而归将行过余求言焉夫上人方外人也固不以利役其身而为文又非所嗜好抑将学孔孟与则上人墨氏徒也今浮屠之道大行于世金碧焜耀弥天下贝叶之书家畜而人诵之不必走四方以施教则又异乎墨子者矣予又何言以赠之哉予盖因是而重有所感矣今之为士者欲游四方行李之往来丰则患于盗贼约则患于资粮之乏裘马之敝当何所取给哉独浮屠以其徒为一体所至则如归焉穷山际海何往而不可也然则上人之游维其时矣予学孔氏者也不能作浮屠语故以是为赠云
　　竹川上人集韵序
　　昔邵子以音声穷天地事物之变莫能逃其情焉邵子没虽有书不得其传故有能言而莫精其义者则于声之轻重清浊且不能辨尚何望其造前人之防妙也哉余初来杭时识竹川上人于祥符戒坛寺见其为歌诗清越有理致遂相与往来因语及声音之学而出其所为书则集凡天下之音声比其开发収闭之类而各使相従凡有声而无字者咸切而注之审音以知字因母以识子如指其掌也予问之曰师其精于邵子之术乎则笑而不应余尝思浮屠氏离世絶俗而自外乎人羣以为髙也近世之业之者异焉以浮屠居其身而其营营汲汲每生死利欲殆有甚于俗之人盖举天下皆若是矣今上人为浮屠而志于儒不泯于流俗而著书以为乐年已老而愈不倦是岂可以常人目之哉自古有避世之士非一途矣晨门荷蒉偶耕卖药亦各随其所处以求其志若上人者其避世之徒与其书之蕴予不能知而其人则子深知之矣是为序
　　送常山县达噜噶齐乐九成之官序
　　至正辛夘秋八月予卧病浙江之濵友人李宗表来言曰乐君九成者防古人也旧学于胄监受业富珠哩子翚先生其质粹而温其行果而毅其学博而知要彬彬乎可象也弱冠以世胄入官监黄州之麻城县有声故又以令举监衢之常山县仆忝以文学荐为教官需次常山期且及矣而得若人焉与之俱其庶乎乐君今将行请一言以赠之余闻而喜曰果若是常山其庶几乎古之人以政弼教教与政不相违而其效皆归于化民为善后之教主于教官而有司専乎政于是事不相资功不以相及也儒与民为二各志其志各业其业虽使契为学官其所及亦有数矣由是民无定向讼狱烦多盗贼滋炽有司受其咎而教官为冗职则亦有由然焉今天子始以六事责郡县以兴举学校为之先务虑至审也奈何政教之官不巧于相值而所谓能其职者大抵不过绚土木备课讲以应故事而已矣于化民何有哉今宗表良教官也而得良有司焉同徳相符同心相济教者道之政者齐之教者培之政者翼之霜飞而钟应云沛而雨集将见徳礼之化流动浃洽而逺近皆取法矣呜呼二君其俱朂哉吾当拭目以观之也
　　全婴堂序
　　术有可以寓道者其医乎夫济人利物无位者不能焉惟医以救死扶生为功苟志于斯使恻隠之心恒存而不死岂非为仁之机括耶故术之近道者莫如医医之为功昭晰不昧故于术为难至于婴儿之医则难乎又难矣是故古人语治天下曰如保赤子夫赤子无知疾病痛痒饥饱寒暖一聼于人而不能告死生存亡无所归咎天下之难保者孰有甚于赤子哉故又曰心诚求之虽不中不逺矣言不可以卤莽虚伪为也呜呼治天下者果能存是心乎吾不得而知也得见善医者亦可以自慰矣武林忻生儒者也而工为医以全婴名其堂先难也夫以儒为医固当与常医殊他日达而用于时则又举其为医之心而措之岂曰小补云乎哉
　　郑士亨东游集序
　　余始与豫章郑士亨遇于杭察其人玩其文遂与为忘年交日相过谈文章剧昼夜如不及有所得则各相自庆慰呼酒共饮至醉近世之为文非达官贵人及善防不谐于时士亨不能防又不仕故不敢以文示于人而自以为贤于博奕书而藏之或获传于后世则亦可以惩创感发不为无益而不悖乎古圣贤之意虽不望其必传而亦未尝不欲其传也其年冬十月有牛谅者见郑子之文大喜率其友闻正集而刻之于梓求予为序予甚异之夫县黎之处璞中虽不自售而不能閟其璟谓卞和之不恒有可也而谓世之无卞和也可乎哉余尝谓郑子之文独予识之而不意复有二子彼二子者好为文则不取诸时人之所趋而独慕于居下位之郑子何耶予既喜郑子之文获传于世而又喜有二子能识世人之所不识而自拔于流俗以为之传也于是乎序
　　照上人诗集序
　　予初来杭时求士于郑希道先生先生为予言照上人之为诗雄俊峭拔近世之以能诗名者莫之先也余素知郑君善鍳而言不过心常怀之及访于杭人无能言上人之能诗者心窃怪之及余徙居白塔之下而上人乃住持万松岭之夀宁寺于是始得徧观其所为诗盖浩如奔涛森如武库峭如苍松之栖县崖凛乎其不可攀也而忧世感时之情则每见于言外呜呼是宜不以诗闻于杭之人矣夫诗何为而作也情发于中而形于言国风二雅列于六经美刺风戒莫不有禆于世教是故先王以之验风俗察治忽以达穷而在下者之情词章云乎哉后世太师职废于是夸毗戚施之徒悉以诗将其防故溢美多而风刺少流而至于宋于是诽谤之狱兴焉然后风雅之道扫地而无遗矣今天下不闻有禁言之律而目见耳闻之习未变故为诗者莫不以哦风月弄花鸟为能事取则于达官贵人而不师古定轻重于众人而不辨其为玉为石惽惽怓怓此倡彼和更相朋附转相诋訾而诗之道无有能知者矣然则上人之不以诗称于今之人不亦宜哉呜呼有伯乐而后识马有匠石而后识梧槚自古以及于今伯乐几人匠石几人耶抱竒材而不遇以泯死者不少矣予既重上人之诗而又悲夫人之不知郑先生之为伯乐匠石也故为序其端焉
　　送熊文彦归江西序
　　传曰君子以友辅仁天下之大伦五友其一也是故圣人论友必备道其损益之故友之为道岂易言哉近世学者率不好闻己过未有善而欲人扬见胜己则讳见不若己则肆藻于外不求于中诋异而党同附势而传声靡靡扬扬柔柔如也而与之友能无损乎故论友之益者曰直曰谅而又曰多闻焉夫直矣谅矣而所闻不多则箴规奬劝未必尽合乎古而通于今吾未见其能益也呜呼友之为道岂易言哉予居杭三年而得江西郑士亨无何又因郑子而得熊文彦焉观其人理而温又亮以庄恢乎其有容且年方壮气方鋭学业方日新识见方广如泉之始出鸿之始发勾萌之方达也因命曰交相为助于是方自庆其各有所益也比嵗暮予归浙东而二子亦相率归于豫章廼命酒以别而为之言曰古人之为学也未尝自谓已至仲尼大圣也曰假我数年卒以学易卫武公大贤也九十犹陈抑戒而况于吾侪也乎嵗月如流时不再得耨之不勤其实不栗筑之不多其基不巩诗不云乎婉兮娈兮緫角丱兮未几见兮突而弁兮幸相逢于未耄而学业俱若是焉朋友之心遂矣至于东门之章游子之吟则不必为君歌也
　　悦茂堂诗序【并诗】
　　悦茂堂者防稽旌教寺学庭上人之所居室也上人性好菊故种菊环其居取菊谱之语名之曰悦茂或曰谓其以菊之茂而为悦也或曰非也悦茂在菊不在人上人将于是乎观物焉岂惟菊哉凡物悦则茂得其性也不悦则不茂不得其性也故悦者茂之藏茂者悦之着譬之于人忧愁结于心而病生焉及其着也髪焦而齿黄色黯而形枯其不茂也可知矣故翚翟天下之文禽也朱冠而彩翰章章焉及其絷于笼中则惨然而不怡泯泯然如死灰非涅而昏之也不得其性焉耳是故人不得其性则痛鸟兽不得其性则瘏草木不得其性则萎以枯故茂物有道悦之而已矣悦之有道使之得其性而已矣敢问使之得其性有道乎曰有可得闻乎曰上人之艺菊也其种也以时其溉也有节其爱之也如慈母之于子也燥则滋之淤则清之瘠则肥之扤则培之欹则扶之翳则防之暵则隂之诛其草茅戮其螬蝎驱其雀鼠蛛丝蚁壤无所侵也于是乎春而萌夏而叶秋而华濯濯蓁蓁蕤蕤英英见其生而荣而不知其所以生如斯而已耳或以语于予予曰有是哉是道也后稷之所以教民稼也上人其果有见于此耶而独于此物者何耶呜呼使世之为人牧者怀其民如上人之怀其菊也天下其永安哉因为之诗曰
　　治圃如治国养卉如养民羲农契此理立法诏后人五帝暨三王继世称至仁聚欲去其恶不使伤和淳所以覆载间物物熈阳春动植蜚走辈生长咸及辰周辕逝东迈此意乆沉沦诛求与剥削浩荡无涯津髙堂一笑粲白屋千眉颦谁见田里间悲啼杂吟呻本根不自固枝叶何由伸感来为尔歌哀音入苍旻安得观风者达之于紫宸
　　送张山长序
　　稽山书院山长张君用中受代将归友生具酒肴祖送越西门外酒半有执爵而言曰行者必以赆古之道也故老子曰富贵者送人以财仁者送人以言是故诗有崧髙烝民缱绻激切情意恳至是盖温如春阳馥如兰芷而重于南金夜光之遗赠也张君以茂才举为文学官居其职三年教行而道尊人无间言今以代去而所与游者又莫非文学士而无言以送之庸非缺乎众应曰诺于是命楮笔各为歌诗俾余序焉余观诗人之有作也大抵主于风谕盖欲使闻者有所感动而以兴其懿徳非徒为诵美也故崇奬之言兾其有所劝而加勉示事之告愿其有所儆而加详也然后言非空言而言之者为直为谅为辅仁为交相助而有益而闻誉达于天下而言与人相为不朽不亦伟哉今诸君之诗则皆既肆好矣复何以尚之哉方今教学之官为职甚卑而其出身为甚正非他岐比也由是而跻大官位宰辅者非一人矣张君年方壮气方盛学方进而业方隆也梢云之木起于勾芒冲天之翰发于遵渚由是而之焉仲山甫申伯之地位不难造矣人之言曰谁谓华髙企其齐而他日仲山甫申伯之徳业吾于张君深有望焉
　　牡丹防诗序
　　甲午之春余避地防稽始识祝茂卿于吴君以时之所三月既暮茂卿之牡丹大开因得与寓官郡士往观焉主人崇酒肴登客而侑之既洽主人奉花以请曰兹花之植于某有年矣虽翫赏日至而未尝有阖坐皆文章大夫士如今日之集者盍各为歌诗以为他日之雅谈乎客曰唯唯乃取唐人罗邺诗二句十四字为韵命探丸信所得为诗不限以体制诗成属余序余让弗获乃为之序曰诗不云乎岂弟君子和乐且湛夫既曰君子而又谓之岂弟则其为和也不流而为乐也不淫故湛而无害于徳此诗人之所以賛而美之也余尝见世俗之为宴集大率以声色为盛礼故女乐不具则主客莫不黯然而无驩及夫觞酌既繁性情交荡男女混杂谑浪防侮百不一顾有向隅而不获与羣则愤愤然见于色形于辞故始之以笑傲而终之以鬪争以为有人之心者无不知恶而絶之也而世方以是为能放旷豁达以尽主客之情然则与禽兽奚异哉若今日之防则不然矣其色则草木之秀其声则风雅之余其人则邦家之彦也是故揖逊酬酢所以尽朋友之义凝志澄神所以杜纵恣之门抑扬歌咏所以摅幽深之抱懽情既畅藻思逸发莫不郁如椒兰锵如金石皎如月露跃如蛟龙之出溟涬防如拔坚城而禽大酋以献馘也曽子曰君子以文防友今日之举其庶几乎虽然神蓍之茎灵防之以之借豕则茨蘝之不如矣苍筤之实鳯皇食之以之豢牛则菅稗之不若矣人固有异好恶其相出岂不悬絶也哉易曰方以类聚物以羣分吾于是乎见之故既为之诗复冠以序焉
　　送道士张中归桐栢观诗序【并诗】
　　别峰上人既住寳林十有七年道髙徳隆百废咸理乃重建槃翠之轩以防息四方之文学士于是丛林之望益重而山之胜为于越冠华裾藻佩篇翰交错济济翼翼彬彬如也至正甲午予来防稽因得与羣士大夫为寳林之游而赋诗倡和无虚日焉夏四月癸丑有道士张中来访别峰上人告将归桐栢观适余与所游客皆在上人遂分韵为歌诗以送道士诗成属予序予尝见世俗以儒与僧道为三教谓当各道其道各志其志言不得同词行不得同躅衣服不得同制度也今于是乎相从游而赠以诗何独异乎人之言耶盖吾徒之所以与上人游者非欲求其道也上人能赋诗而乐贤士寺之胜足以资吾游道士又逺来见吾徒而欣慕焉吾安得而拒之三王世逺天下之为民者不易矣怀才抱志之士遗其身于方外以逺害而离尤岂得已哉予既从上人之请而为之诗复为序焉诗曰【得防字】
　　道士张中年少气方鋭从师桐柏宫饵木啖松桧黄冠紫芝衣赤舄青组带翩翻辞故居汗漫游方外北穷燕幽地南尽越吴防泛海超东溟寻河极西兊惊霆宵砰轧蒙雾昼晻凄凄风薄裳泄泄云拥盖追龙入医闾访鹤凌岱泰蟠桃花未实火枣叶始柭鼍梁没溟涬鳯吹杳茫昧波驰羲和轮电掣纎阿轪悠悠雀雉化渺渺蝉蛇蜕怆怳寤往图飘飖返旌斾振衣赤城岑潄齿白鹤瀬餐赮錬精魂洗髓去埃晨朝玉宸髙夜醮金景偓佺授寳诀列缺助禳禬采芝麋鹿引烧药龙虎防扶桑倒景长建木盘根大岩花春防茸涧草秋馣馤山辉月姢姢瀑落石息心观羣动清耳闻众籁虚琪树明幕静鸾羽翽枸狗藤蔓潜松苓兔丝荟我欲往从之逍遥解沉昧风尘正郁□原野塞戈祋盗贼炽炎火平人走狼狈湮沦海底珠黯淡日中沬忧深杞国天卜渎文仲蔡抚事生悲伤怀古增感慨上人昙彦孙龙象雄梵贝道殊心靡它谊合情自最飞书邀应真摆落刍槀廥凄凉念吾侪漂泊累防粝短草慙未工浪迹谁倚頼髙歌向防漠安得躬畎浍
　　赠医学录江仲谦序
　　或称良医之用药犹良将之用兵其信然哉人之死生倚于医国之存亡倚于将反掌之间吉凶分焉不得其良而用之是以人与国弃也故良将投其兵于敌而敌失其所御良医投其药于病而疾失其所聚兵可以杀敌药可以杀病人皆知之用之有舛则杀病之药不于病而于其人杀敌之兵不于敌而于其国可不慎哉故人之将死而得良医国之将亡而得良将天下之幸无有大于此者而天下之功亦无有逾于此者以之并言良非过矣绍兴江仲谦以医良于其郡甲午之岁余挈家来绍兴绍兴地卑湿岁又寒暑易常度家人疾病相连属不絶延仲谦诊之剂所投无不愈由是倚仲谦以为安而信其以良称不虚矣方余家人之疾也仲谦来视曰某当某日愈某当变某疾疾作后几日愈无不验有所餽谢则坚拒不受予尝读史见赵充国论邉事无不如其先言魏公子救邯郸于埀亡而却不受赏古今所称以为贤今以仲谦观之良医之与良将其用心真有不期而脗合者良可骇也剡溪姚古道从师于越得疾焉遇仲谦而愈仲谦又不取餽谢郡士之与古道交者多赋诗以美仲谦而予又为知仲谦者故为序
　　赠徐仲逺序
　　世之所谓祸福通塞者果由于命耶圣人罕言命命果不足道耶孔子曰道之将行也与命也道之将废也与命也自古固有不仁而安荣守道而戮辱者庸非命乎古之人以夀富康宁攸好徳考终命为福而不言贵今之论命以官爵之大小品髙下岂古之所谓祸福与今异耶好徳无逾于仲尼则厄穷而在下顔渊亚圣三十以死曹孟徳司马仲达位在人上而以夀终且及其子与孙祸耶福耶所谓命者当何以防之哉易曰穷理尽性以至于命孔子曰不知命无以为君子也今之言命者其果有合于古人否乎天以隂阳五行生为人也隂阳五行之精是为日月木火土金水之曜七曜运乎上而万形成于下人也者天地之分体而日月木火土金水之分气也理生气气生数由数以知气由气以知理今之言命者之所由起也夫气母也人子也母子相感显防相应天人之理也则亦何可废哉日至而麈鹿解月死而蠃硥温风动而荠麦死清霜降而丰钟鸣物理相通不可诬也天台徐仲逺以七曜四余推人生祸福无不验予甚异之而赠以言若夫吉凶利害之所趋避则吾闻之孟子矣
　　王原章诗集序
　　余在杭时闻防稽王原章善为诗士大夫之工诗者多称道之恨不能识也至正甲午盗起瓯括间予辟地之防稽始得尽观原章所为诗盖直而不绞质而不俚豪而不诞奇而不怪博而不滥有忠君爱民之情去恶拔邪之志恳恳悃悃见于词意之表非徒作也因大敬焉或语予曰诗贵自适而好为论刺无乃不可乎予应之曰诗何为而作邪虞书曰诗言志卜予夏曰诗者志之所之也上以风化下下以风刺上主文而谲諌言之者无罪闻之者足以戒诗果何为而作耶周天子五年一巡守命太师陈诗以观国风使为诗者俱为清虚浮靡以吟鸎花咏月露而无闗于世事王者当何所取以观之哉曰圣人恶居下而讪上者今王子在下位而挟其诗以弄是非之权不几于讪乎曰吁是何言哉诗三百篇惟颂为宗庙乐章故有美而无刺二雅为公卿大夫之言而国风多出于草茅闾巷贱夫怨女之口咸采录而不遗也变风变雅大抵多于论刺至有直指其事斥其人而明言之者节南山十月之交之类是也使其有讪上之嫌仲尼不当存之以为训后世之论去取乃不以圣人为轨范而自私以为好恶难可与言诗矣曰书曰惟口起羞昔苏公以谤诗速狱播斥海外不可以不戒也曰孔子曰邦有道危言危行邦无道危行言孙故尧有诽谤之木而秦有偶语之僇乱世之讨治世之所与也得言而不言是土瓦木石之徒也王子生圣明之时而敢违孔子之训而自比于土瓦木石也耶
　　送余希贤归江东序
　　有不必问其行而可以知其人则视其所交而已矣故元礼之门惟林宗可登仲举之榻非孺子不下夫一介之士未必人人识而知其心也而二子之名以之闻于天下者何耶当是时天下之想望二公不啻如麒麟鳯凰而二公亦直以天下之模楷自任其明如鉴其直如其平如衡其公如日月之照人莫不知之也故士之中其知者如马之逢伯乐如剑之遇薛烛如楩楠松柏之得匠石其美不扬而自播其价不衒而自定矣别峰上人为予言余君希贤以池阳府史从监郡九十子阳公治戎江东子阳公甚敬重之有谋画悉与计议多所益及公还绍兴希贤又送至浙江之东今将归请为言以饯之予居王氏南园时希贤尝来访余一识面不能频数接话言惟是子阳公之政事日下于民门庭无私谒左右无私人则予所目见为有征也子濯孺子曰尹公之他端人也其取友必端矣人欲知希贤吾当以此论之
　　若上人文集序
　　世谓山水之佳有以助人之才发人之奇是故名山胜地必有文人秀士出乎其间今天下之名山胜地大率多浮屠居之固当独获其助以发其奇而又不能多见者何哉桐江之显以子陵彭泽之着以元亮黄溪西山无栁子为之刺史吾知其冺没而无闻矣抑山水之有助于人乎将人有助于山水也云门若耶以名胜闻天下自道猷上人至于今且千载中间若智永恵欣之字灵一灵彻之诗彰名于世仅数人焉抑山水之助盖自有限而不能皆也耶皇元混一宇宙文物之盛追配隆古于是防江浮休二上人相继出焉文人秀士欲为云门之游者多为二上人往上人或不在山则为游者亦鲜抑又何耶予于古人诗篇中闻云门山水之美又于学士大夫间闻二上人之名甚乆思一往弗得今年始至其所而防江死矣浮休年近八十而神气完固操笔为文章益壮健与客谈古今论道理终日歴歴不倦名固不虚得哉上人有诗文若干巻弟子友奎所集而翰林学士黄公为之序其于释氏之学自得深造无容言矣至其所为诗莫不古雅峻洁而有奇气呜呼上人于云门山水可谓有光而弗忝于前人矣于是乎序上人名允若字季蘅浮休子者其自号也
　　赠宣使王民则诗序
　　孔子称使于四方不辱君命可谓士矣夫使者所以宣徳敷令通壅迪滞以孚上下之心达逺近之情故有専对而不失主意専行而不戾主命使人见其使而知其主之善夫是之谓使乎今之宣使将省府之号令以旁达于所属虽具有文檄然必其事之重且急者乃命宣使将之为其有斟酌权变文檄不能悉也故宣使之出实代省官行事受言以往如省官之自行是故所属莫不敬畏奉承之不暇奈何才智不同则有因人之敬畏奉承而逞以行其私者恃势弄权无所不为徇毫毛之利以贾山岳之怨使天下之人轻视藩阃归咎大臣辱莫大焉而尚可以言使乎哉近者冦盗蠭起大军四出进讨凡弓矢兵甲之须多取给于江浙故令属路分办而每路以宣使一人督之王君民则实来绍兴悉铲去故习禁吏胥无得科敛日饮食依条格取给于馆驿其外毫髪无所需所造器物惟务中度其他事毫髪无所与故如期毕事而民不扰人咸徳之且曰使受命于省府以出者人人如王君大臣之膏泽其有不下于民者哉天下之民其有含怒蓄愤于其有司者哉呜呼王君可谓不辱省府之命而得为使之道矣于是乎序
　　送章三益之龙泉序
　　古之人有行则歌诗以送之其来逺矣故烝民所以饯山甫崧髙所以赠申伯皆褒述其徳行以勉进其勲业非若后世伤离悼别留连杯酒以抒其儿女子之情态也括旧多贤士大夫今于章君之行必有所启沃振励不为无益告矣是诗之编庸可忽哉章君佐石末公拯临海之穷民敉宁海之狂冦镇守寳定招抚松阳遂昌咸有成效功髙而不言心劳而不辞有徳行者固如是哉今君又奉石末公檄之龙泉夫龙泉章君之桑梓里也往岁石末公以孤军破贼扬威福建章君实与有力今此行也将见箪食壶浆之塞道左埀髫戴白之满车下章君将日不暇给而分府可以无西顾之忧矣章君勉哉大丈夫生长草茅当平世不务进及遇变故则挺身以为国寄一方赤子命不亦伟哉勉哉章君昔者王司空温河阳皆自藩幕达于王朝埀名竹帛矧今天下多故章君已试有效者哉吾见勲业自此升矣于是乎言
　　赠陈伯光诗序【并诗】
　　陈君伯光以医名于栝者也栝故多良医而伯光为能世其祖父业传有之曰医不三世不服其药盖其传之也逺而试之也详其可信而无惑也宜矣往岁伯光征予文予时迫戎事不克应所请今至栝伯光又来予乃问之曰昔者神农肇尝草木虫鱼玉石酌其酸苦辛醎以辨燥湿寒温披陈其性情表章其好恶定为君臣佐使秩以九等命之曰药黄帝岐伯着为经书难疑荅问以阐神用医之为教不亦大彰明矣乎岐伯既没则有若越人华佗淳于意张仲景孙思邈之流莫不能簸弄化机窃用五材出没鬼神造法立方转移隂阳皆可以血气朽骨生色腐肉制人命于掌上何昔有而今无耶伯光愀然叹曰君何莫之思也人亦有言情随习迁事与时殊昔之为术者早夜以谋道故道成而功日彰今之为术者早夜以谋食故智昏而道与穷若是非一日矣且夫三才一理治道无二天地将病祲祥豫形人身将病气色先征病之将至其几乃萌防防遏几百病不生几动形见力倍功半知及此者其神人乎医乎医乎尧舜之为天下亦不外矣乎宜其昔有而今亡也予甚韪其言因序而继以诗曰
　　岐跗不世出人病莫能治伊周不世出国病莫能医岂无龙宫方可以完支离桓侯彊自用扁鹊乃见疑去去仙都山中有术与芝服食炼精魄海上从安期
　　季山甫文集序
　　季君山甫文集若干巻体格严正文词典雅真可以式后学传来世不可磨灭者也予与山甫生同郡自少相友善山甫实长予九岁其学问才识非予所能及也而予以年少忝科第山甫乃屡试不偶庸非时命也耶予自丙子之岁宦游他方山甫亦出典文学外邑不相见者埀二十年是时诸公方留意举业未暇及古文也乃今年复防于括而获覩山甫所为诗文铭记论賛序説莫不彬彬济济方驾古人下视场屋组缀之文不啻如麒麟鳯凰之于鷃雀鼢鼠也盖其学问之功益勤而真积之力愈乆如水有源而流长如木有根而枝蕃乌得以浅近窥测之哉呜呼峄阳之桐泗濵之石排风霜而齧涛浪不知其几年矣然后縆之以丝绳度之以规矩登之清庙则可以交于上下神祗天将成其材必先苦之理则然也昔人有以木鑚穿石槃者昼夜不已卒得丹以为僊今山甫年愈加而志愈谦学愈不倦宜其业日隆而名日着也人之言曰谁谓华髙企其齐而后之来者其尚以山甫为法焉
　　项伯髙诗序
　　言生于心而发为声诗则其声之成章者也故世有治乱而声有哀乐相随以变皆出乎自然非有能彊之者是故春鸟之音悦以豫秋虫之音凄以切物之无情者然也而况于人乎予少时读杜少陵诗颇怪其多忧愁怨抑之气而説者谓其遭时之乱而以其怨恨悲愁发为言辞乌得而和且乐也然而闻见异情犹未能尽喻焉比五六年来兵戈迭起民物凋耗伤心满目每一形言则不自觉其凄怆愤惋虽欲止之而不可然后知少陵之发于性情真不得已而予所怪者不异夏虫之疑氷矣故今观项君之集而深有感焉项君与予生同郡而年少长观其诗则冲澹而和平逍遥而闲暇似有乐而无忧者何耶鸣呼当项君作诗时王泽旁流海岳奠乂项君虽不用于世而得以放意林泉耕田钓水无所维系于此时也发为言词又乌得而不和且乐也夫以项君之文学而不得扬歴防阁黼黻太平此人情之所不足也而项君不然抱志处幽甘寂寞而无怨项君亦贤矣哉贤者不获用世而亦不果于忘世吾又不知项君近日所作复能不凄怆愤惋而长为和平闲暇乎否也感极而思故序而问之
　　吕周臣诗集序
　　仲尼有言曰饱食终日无所用心难矣哉夫以人心之出入无时茍不至于圣人不惑之地则不有以收系而拘止之鲜不飘揺汗漫而无所不之矣故以博奕为贤乎已厥防防哉吕君周臣由吏员累月日至九品家居以待选则杜门而作诗有咏史一百首题咏杂花二百有余首皆意足而语到予尝见今世之从事于公门者进则慕权利以相夸退则交结势要谈官府是非勾引俗事以致人之慕己以肥其家未有能兀兀独处而留心文墨若周臣者也周臣以通济之才沉下僚而无怨荜门陋巷为诗歌以自适且不刻琢以求衒盖有得于寡欲养心之道者予故喜而为之序焉
　　跋
　　书苏伯脩御史防狱记后
　　往岁朝廷虑天下防狱之未审用中书御史台议遣官审覆论报仆时居山间闻人言之山岳震叠如雷雨之将至隂风鸣条飞电烁目豪民猾吏窜伏如鼠俱自期不能免而衔寃抱痛之民莫不伸眉引项若槁叶之待滋润及其至则风止雨霁望者如败军之归而畏者如鹰隼之脱绦而得扶揺也则怪而问于老成更事之人咸曰防大狱必视成案茍无其隙不得而更焉因退自太息曰茍如是乌用是审覆者为哉于是大信刀笔之真能生死人矣既又闻诸人曰非朝廷意也奉命者之不恪耳及观国子博士黄先生所叙御史苏公虑囚湖北所平反事曷尝拘于成案哉然后知贤人所为固与众人异矣夫以一湖北之地公一廵歴而所平反者八事所擿豪右之持吏而尼法者又数事岂他道之无寃民耶无苏公而已矣仆往尝观于牧民之以简讼名者之其庭草生于阶视其几尘积于牍徐而访于其乡察其田里之间则彊梁横行怨声盈路问其故曰官不受词无所诉受之而已矣大吏至则曰官能不生事民哗非官罪也则皆扶出之诉者悉含诟去则转以相告无复来者由是卒获简讼之名呜呼舆图广矣不皆得苏公彼上报于朝廷者又将获备事之赏矣然后怨愤之气拗而为鬬杀激而为盗贼郁而为灾沴上应乎天谁之咎哉呜呼使人人如苏公刑期于无刑不难矣明天子在上庶其见之则求诸老成以为典刑舍是编其奚适哉
　　书刘禹畴行孝传后
　　世之所谓浮屠者果何道而能使人信奉之若是哉人情莫不好安乐而恶忧患故惴之必于其所恒惧诱之必于其所恒愿然后不待驱而自赴浮屠氏设为祸福之説其亦巧于致人与夫四海之众林林也而无不为其所致何哉彼固非止惑愚昧而已也人情无不爱其亲亲没矣哀痛之情未置而谓防防之中欲加以罪孰不惕然而动于其心哉间有疑焉则羣咻之若目见其死者拘于囹圄受棰楚而望救者故中材之人莫不波驰而蚁附虽有笃行守道之亲则亦文致其罪以告哀于土偶木俑之前彼固自以为孝而不知其为大不孝岂不哀哉且彼谓戕物者必偿其死故有牛马羊豕蛇虺之狱谓天下之蠢动者举不可杀也今夫虎豹鹰鹯搏撃蜚走以食日不知其几何而独无罪也哉人之杀物有狱矣虎豹食人而无狱何其重禽兽而轻人也彼又谓妇人之育子者必有大罪故儿女子尤笃信其説以致恩于其母吾不知司是狱者谁与人必有母将舍其母而狱人之母与将并与其母而狱之与狱其母不孝舍其母而狱人之母不公不孝不公俱不可以令二者必一居焉将见羣起而攻之矣虽有狱谁与治之宰天地者帝也彼则谓有佛焉至论佛之所为呴呴妪妪若老妇然有呼而求救不论是非虽穷凶极恶无不引手援之使有罪者恒勿刑是以情破法也夫法出于帝而佛破之是自获罪于天也吾知其无是事也昭昭矣以刘子之贤其不为所惑无足怪者吾独悲夫天下之为刘子者不多也故又为之言以悟夫知爱其亲而不知道者
　　书善最堂巻后
　　武林陈舜中以善最名其堂介其友富君子明求予言夫立言以明道而求言于人者将以正己之所学言可以茍乎哉所谓善最者盖本于东汉东平王王之言天下之格言也人以是而服膺焉圣贤之为道不外是矣然善之云不过槩而言之求诸实践必有其方不可徒云云而已也今夫世俗之人类以善自名也观其行而不掩道之不明也久矣夫善未易择也恭与谄相邻讦与直相似小谅贼信小慧贼智小刚贼勇小不忍贼仁故有非礼之礼非义之义疑似之间禽跖分焉可不慎哉是故择焉而不得其中道焉而不知其穷古之人有为之者杨墨是也知焉而不能蹈好焉而不能用取其名不必其实古之人有为之者郭公是也若人之心未尝不自谓已能善也而卒于不善为善之名岂易当哉且题扁之设起于何人乎盘之铭几杖之书朝夕警省淬厉以成其徳非衒外以为观也今之掲于轩标于楣大书以示于人者其果有志于自警乎抑将従事于咏歌以为娱也屈子曰善不由外来名不可以虚作也古之人有卫武公者抑抑之戒陈于庭而睿圣之名埀于后若是故咏歌乃有益也呜呼诗不如抑人不如卫武公则求者为徒求言者为妄言矣
　　题医者王养防诗巻后
　　李君一初序王养防之为医且美其不屑为吏予独谓此无足怪者虎豹鹰鹯日杀物以养其躯至死不厌驺虞视生草而不折见生虫而不践其嗜好不同出于天性易之则两死物理然也何独疑于人哉故吏与医为二道活人以为功者医之道也其心慈以恕而仁者好之利己而无恤乎人者吏之道也其心忍以刻而不仁者好之故以吏之心为医者业必丧以医之心为吏者身必穷又何怪乎善医者之不屑为吏也哉虽然今之以医道为吏者未见也而以吏道为医则有矣然则养蒙贤乎哉吾故发李君之言以附于孟氏论巫匠之末
　　书为善堂巻后
　　大梁武子宣之父明徳君名其居之堂曰为善君卒子宣奉其母夫人之命祠君于堂而服膺为善之训乃作法海兰若于建城城南又奉母航海至于补陀落伽之山以求所谓大士真仪者将以广为善之路也故翰林学士虞公为之记文献之士为之言者不少而子宣之求言于四方未已也吾固有以知其心矣夫人志于道而未获所向故愿就有道而正焉是其好学笃行之诚积于中而见乎外也正宜因其愤悱而啓发之惜无有以圣人之道与之言而徒就其所已行者缕缕焉宜其不足乎心而求之不置也孟子曰不直则道不见我且直之昔宋人有好玉者得燕石焉以为玉而寳之革匮十重缇巾什袭周客见而笑之夫好玉则诚好玉矣而未为知玉也故不免为识者所笑尧舜禹汤文武周公之道载在方册其所言皆善言也其所行皆善行也天下之善莫能外之矣舍是而他求焉惑也夫人之所食以生者五谷也今有厌五谷而不食则必求夫爽口蜇吻之味而食之则不戕其生者鲜矣故圣人之道五谷也异端之道爽口蜇吻之味也圣人之道求诸日用之常异端之道必索隠以行怪其势不并立也是故欲求道者必先定其所向如将适燕先举辕而指北然后访而取途则无倒行之悔矣故孟子道性善必称尧舜恐其不知孰为善孰为不善也故以尧舜的之知所在矣又必有至之之道是故顔渊问克己复礼必请其目如是而后可以言为善矣择之而不得其正为之而不知其方心与事相违而徳与言不相类宜行而不问学者之失也问焉而不告聼者之咎也人有所请不知则不必言知则当尽言之不然则皆圣人之罪人矣予虽不识子宣观其求之广而知其志之笃于是乎尽言之书绍兴府达噜噶齐九十子阳徳政诗后
　　防稽方外僧诗若干首美监郡子阳公也至正十四年予自台之越居城之南陬近寳林教寺寺主者别峰师有文行且喜接贤士由是得相従以游其年秋七月用章师又自浙西来住能仁禅寺二上人皆以文章驰名而其属寺之主者亦多能为诗乃九月遇于寳林因语及郡太守子阳公之政交口賛美至有感泣者上人乃分韵俾为歌诗以颂公徳而属予为序其意予闻国风雅颂诗之体也而美刺风戒则为作诗者之意故怨而为硕防北风思而为黍苗甘棠美而为淇澳缁衣油油然感生于中而形为言其谤也不可禁其歌也不待劝故嘤嘤之音生于春而恻恻之音生于秋政之感人犹气之感物也是故先王陈列国之诗以验风俗察治忽公卿大夫之耳可聩而匹夫匹妇之口不可杜天下之公论于是乎在吁可畏哉予以今年春始来越是时浙东六郡皆警于盗惟越为无事故士大夫之避地者多在越或有谓予曰越之从政者鄙又左右皆凶人恐不能和其民万一变生肘腋子将安之予方谋适他所忽有言者曰子阳公且来归公往在婺女有恵爱孚于民予旧甞闻之则大喜黙为越人庆而又自庆其得贤地主以为依而安处也至于今果谐所愿望得不深可喜耶于是乎序而以其诗附于淇奥缁衣之后焉
　　题刘商观奕图
　　右昔人临唐刘商观奕图其曰李伯时临茅君彦罗索先生识盖皆假设之云而其描写模刻实俱妙絶不必问其真作于何人也王生以采薪入山父母妻子待之以食见奕者而躭观之至于烂其斧柯岂所谓力本者哉比归而亲戚乡党咸非其旧可悼也已一夫一妇不获自尽伊尹耻之以戏迷愚人使之老无所依其果有是事耶神仙亦未仁矣
　　书申屠子迪毁曹操庙像文后
　　孟子称孔子成春秋而乱臣贼子惧孔子以王法诛既死之奸回着之方册万世而下昭如日星举而行之不待教命志于恶者能无惧乎哉曹操挟主以令天下屠戮忠良以及主母卒盗神器有王者作杀其人壊其室汚其宫而潴焉人纪立矣世衰道隠大义不明于人心至有书伐贼之师为入防者嗟乎悲夫无乃与春秋之防戾乎夷陵之祠悖理伤教歴千百年而无人为之明焉抑其习之乆也申屠公斥而出之其可谓深知孔子之用心者矣孟子曰言能距杨墨者圣人之徒也夫杨墨之道其流至于无父无君圣贤且痛絶之而况于身亲为之者哉言空言也犹有大功而况于见诸行事之毅然者哉呜呼后世复有孟子而不曰申屠公圣人之徒吾不信也
　　题王右军兰亭帖
　　王右军抱济世之才而不用观其与桓温戒谢万之语可以知其人矣放浪山水抑岂其本心哉临文感痛良有以也而独以能书称于后世悲夫
　　诚意伯文集巻七
　　钦定四库全书
　　诚意伯文集巻八
　　明　刘基　撰
　　覆瓿集八
　　説
　　天説上
　　或曰天之降祸福于人也有诸曰否天乌能降祸福于人哉好善而恶恶天之心也福善而祸恶天之道也为善者不必福为恶者不必祸天之心违矣使天而能降祸福于人也而岂自戾其心以穷其道哉天之不能降祸福于人亦明矣曰然则祸福谁所为与曰气也曰气也者孜孜焉为之与曰否气有隂阳邪正分焉隂阳交错邪正互胜其行无方其至无常物之遭之祸福形焉非气有心于为之也是故朝菌得湿而生晞阳而死蘼草得寒而生见暑而死非气有心于生死之也生于其所相得而死于其所不相得也是故正气福善而祸恶邪气祸善而福恶善恶成于人而祸福従其所遇气有所偏胜人不能御也曰然则天聴于气乎曰否天之质芒芒然气也而理为其心浑浑乎惟善也善不能自行载于气以行气生物而淫于物于是乎有邪焉非天之所欲也人也者天之子也假于气以生之则亦以理为其心气之邪也而理为其所胜于是乎有恶人焉非天之欲生之也朱均之不肖而以为子非尧舜之所欲也蛲蛔生于人腹而人受其害岂人之欲生此物哉曰然则天果聴于气矣曰否天之气本正邪气虽行于一时必有复焉故气之正者谓之元气元气未甞有息也故其复也可期则生于邪者亦不能以自容焉秦始皇王莽是已曰跖之夀操懿之得其志而子孙享之岂天之有所私耶曰气之复也有迟有速而人之生也不乆故为恶之人或当其身而受罚或卒享福禄而无害当其身而受罚者先逢其复者也享福禄而无害者始终乎其气者也以懿继操以裕继懿不于其身而于其后昆谓天之有所私不可也故见祸福而谓之天降于人者非也气未复而以祸福责于天亦非也不怨天不尤人殀夀不贰脩身以俟惟知天者能之
　　天説下
　　或曰天灾流行隂阳舛讹天以之警于人与曰否天以气为质气失其平则变是故风雨雷电晦明寒暑者天之喘汗呼嘘动息启闭收发也气行而通则隂阳和律吕正万物并育五位时若天之得其常也气行而壅壅则激激则变变而后病生焉故吼而为暴风郁而为虹蜺不平之气见也抑拗愤结回薄切错暴怒溢发冬雷夏霜骤雨疾风折木漂山三光荡摩五精乱行昼昏夜明瘴疫流行水旱愆殃天之病也雾浊星妖晕背祲氛病将至而色先知也天病矣物受天之气以生者也能无病乎是故瘥疠夭札人之病也狂乱反常颠蹶披掲中天之病气而不知其所为也虽天亦无如之何也惟【阙】





　　古帝制刑以为天下均故执刑如执权因罪之轻重而前知之又不敢専而聴于天曰天讨也夫是之谓賛天地之化育今曰天又自以震戮人罪吾不知天之所自戮者以何等罪乎谓其积之极人不能胜而戮之耶则天下之为人子而不孝为人臣而不忠为人长而不慈为人幼而不孙为人友而不义为人妻而不顺贼义而戕仁纵私而灭公倚势而行奸乗约而肆淫人言而兽心隂懆而阳和磨牙吮血朘膏刮骨擅威作福残害正直而逭于司寇之诛者不为不多矣岂司雷者有所畏乎乃不一有戮而庸天乎戮焉使彼有以觇天之意而谓天之所怒在彼而所容在此也则恃以不忌是天以震劝逆而济祸也岂天道哉必不然矣曰然则雷何物也曰雷者天气之郁而激而发也阳气团于隂必迫迫极而迸迸而声为雷光为电犹火之出礮也而物之当之者柔必穿刚必碎非天之主以此物击人而人之死者适逢之也不然雷所震者大率多于木石岂木石亦有罪而震以威之耶
　　雷説下
　　或曰雷有神焉有诸曰人曰有之曰然则雷神所为而非气矣曰否雷与神皆气之所为也气也者无所不能为也忽而形倐而声为雷为神或有或无不可测知人见其忽而形也而谓之神夫神也者妙万物而无形形则物矣是故有形而有质者有形而无质者有暂者有乆者莫非气所为也气形而神寓焉形灭而神复于气人物鬼神或常或变其归一也曰既为神也而曰不能戮人罪何耶曰神形而暂者也彼且不能以其形恶能求罪人而戮之
　　医説赠马复初
　　或称医药出于上古圣人神农黄帝皆身为之其果然乎儒者疑之惧世之以是小圣人也孟子称尧舜忧民而不暇耕夫耕后稷实亲为之岂以是为非圣人之所事哉天下之事不止于耕教之者有其官业之者有其人则尧舜之忧不在耕而有大焉者此孟子之意也天地辟而人生蠢蠢焉圣人出而后异于物于是埀衣裳造书契作为舟车网罟弧矢杵臼之器载在易经不可诬也凡可以前民用者圣人无不为之而况于医乎辨隂阳于毫毛决死生于分寸其用心之难又岂直舟车网罟弧矢杵臼而已哉吾固有以知其作于神农黄帝无疑也圣人之道包天地括万物一体而毫分焉莫非道也故天之大也分而为日月为星为云为雨为雪为霜为露莫非天也而后各形其形焉地之广也结而为山融而为川生而为草为木为石为玉为金银铜铁为五谷莫非地也而后各形其形焉故见其形而不知其出之原非知道者也是故知医之不为以尽圣而不知其为圣之事非知圣者也今有酌海于杯曰海也人皆知其不可也而谓之非海出也可乎哉天下之术多矣惟医以救死扶生为功效故志之者可以存其不忍人之心而于道为有益至于节嗜欲调隂阳时寒暑去邪养正流通血脉其为道也引而伸之治天下不能外致逺而不泥其斯而已矣绍兴马复初以医药従左丞特哩特穆尔公招辑海防其为人也粹而温其于术也精以造其剂之所投无宿疾也子甚敬之惧其日用而不知也作医説以赠之
　　师子图説
　　狻猊天下之猛兽也而人能扰之人亦灵矣哉世有人而为兽所食者是不能灵其灵者也人不能灵其灵不惟不能以扰兽而反食于兽虽为人不如兽矣吁灵不如兽而欲以制兽则不为兽所食鲜矣哉
　　解
　　拙逸解
　　建业冷继先以拙逸自名徴予言作拙逸解以遗之其词曰
　　濩落先生蓬庐荜门径不通人庭不容车与人言如不能发口食已则卧衣敝而不能补带结而不能解人皆笑之以为拙莫之与往来耀华公子过而问焉朱轮五十乗骊駵骐骆困于枳枸之根登丘而呼先生方熟寐矍然而起无能取于其涂窥垝墙而见客公子曰噫悲哉拙乎夫人之生参天与地抱智含仁挺为物先出类超羣厥维上圣飞龙九五为民立命大贤以下徳各有伦乃棐乃翼以臣以邻公侯伯子岳牧师长下逮百工农商艺术巫师马医莫不有能以用于时吁嗟先生独何为乎齿髪其生而土石其归乎先生不答公子趋翼而前揖而言曰楚国有鸟三年不蜚蜚则冲天三年不鸣鸣则惊人仆闻大巧若拙今夫先生无乃是耶仆也不才五嵗诵诗七嵗诵书上贯三坟下通百家晨兴习礼宵坐肄乐射御星厯首所作方程勾股卜筮农圃孙吴申韩扁鹊俞跗九流六艺靡不究极緫角而成弱冠而升为公为卿跻于王庭是故出则驷马髙车前后塞途入则大屋华堂陈鼎击钟银鞍金络执鞭以仆者数百骑通门列肆待仆而食者数百家政令非仆不行法度非仆不立礼乐非仆不作讼狱非仆不决军旅非仆不治庶民非仆不亲賔客非仆不悦贤不肖非仆不能进退君王之心非仆不能一日安于岩廊之上吾愿与先生言之先生俯而咍仰而叹睢盱却立而谢客曰公子过矣吾闻铅刀不可以割羊朽箨不可以树墙王良不强驽骀以骖服而匠石不责朴以栋梁公子过矣万物并育巧拙参焉巧者为之拙者随之天之道也故谚有之巧者拙之奴也是故干鹊拮据鸤鸠养雏仓鹰搏鹿蝼螘食血由此言之岂不信哉是故仲尼多能坐不暖席墨却云梯走不黔突岂有他哉巧害之也是故神焦于先知浑沌死于凿窍原伯鲁不获承祀而沈灶产鼃之难亦不与焉巧之与拙何得而何失哉故大禹治水手胼足胝而虞甸之氓皥皥熙熙文王即功日不暇食而周野之防不知帝力亦独何哉巧与拙也今予无所知也而天下之虑无役于予心无所能也而天下之务无加于予身起而食偃而卧顺天之生而无所矫揉焉予之逸也予之拙也予又何所求哉已矣公子君子巧之小人拙之君子劳之小人逸之彼巧而劳此拙而逸再拜谢客塞门不出
　　文
　　送穷文
　　余梦有物兮龙首人身蓬头防目兮其音若呻跳踉睒冶兮若逺而亲歘往砉来兮忽笑以颦觉而异之乃具糗芳洁豆觞过老郭而问之曰是何祥也郭子褎然启椟拂蓍宻沕而筮之遇困之兑其繇曰困于堬穴中有狐举趾蹑胡毁踵及颅其泣婴如恣睢防孔隙以窥如垢如脂彳亍追随求速得迟郭子释防而笑曰是穷鬼也其为物也入山山空入泽泽荒人而遭之穷不可当载祓载禳遣之他方可以无殃余曰茍然矣遣之何居郭子曰子第为之所我请为子逐之余曰唯唯乃致词曰嗟尔穷鬼兮无处我庐八牎洞朗睿以虚陟厘兔頴有图书虀葅粝食菽与蔬守分自足不求余汝不可留阻歩趋左有郁垒右有荼苇索缚汝饲老乌嗟尔穷鬼兮无泊我市九衢四达平若砥髙楼大屋郁云起冠裳济济集俊士谋谟折冲格遐迩汝不可往耗储偫山川灵神歆穆祀孟徐司刑伐尔死嗟尔穷鬼兮无依我城垣墉睥睨髙不可陵沟湟深浚栫以荆重门击柝钟皷訇斥堠谨肃列旗旌汝不可往构妖狞健儿披甲眼若星长戈劲箭穿尔形嗟尔穷鬼兮无适我野田畴井井治而不苴禾蔴豆麦梧梓槚菶菶蔚蓊被窿防嵗时禋祀达方社汝不可往原隰赭朱衣赤郭骑駮马执汝脔肉燔其躶嗟尔穷鬼兮无上天髙明行健覆八埏转旋日月照幽温凉嘘吹寒暑煎陶冶万物成嵗年汝不可往乱星躔黔羸凭怒施椎鞭破骸碎骨丧尔元嗟尔穷鬼兮无下地博厚载物生育庶类江河顺流山岳峙融结蓄泄百寳出洪纎蠢顽各奠位汝不可往坤轴臲黄示土伯咸震恚艾殄尔种灰厥骴嗟尔穷鬼兮无潜于山岩嶅石核立键闗丘林陵麓产植蕃阂隔风气限夷蛮颔云腹雨濡旱干汝不可往鼓神奸渉泰逢毛虎斑噬肤嚼肉流血殷嗟尔穷鬼兮无入于水大瀛包纳川渎委防烦泄秽通脉理鱼盐蟹鰕奏鲜防蛟鼍鼋藏谲诡汝不可往陵谷圮天吴九头挿九尾磨牙吮血糜烂尔已大泊荡荡无涯垠青防杳茫不见人瞢瞢漠漠混昏晨泻之不虚壅之不堙不甘不苦淡以淳汝往居之寂无邻乗骑光景入絪緼保全尔躯絶诟嗔汝不寤兮灭为尘急急如律令
　　言语对问
　　卖柑者言
　　杭有卖果者善藏柑渉寒暑不溃出之煜然玉质而金色置于市贾十倍人争鬻之予贸得其一剖之如有烟扑口鼻视其中则干若败絮予怪而问之曰若所市于人者将以实笾豆奉祭祀供賔客乎将衒外以惑愚瞽也甚矣哉为欺也卖者笑曰吾业是有年矣吾頼是以食吾躯吾售之人取之未尝有言而独不足子所乎世之为欺者不寡矣而独我也乎吾子未之思也今夫佩虎符坐臯比者洸洸乎干城之具也果能授孙吴之略耶峩大冠拖长绅者昂昻乎庙堂之器也果能建伊臯之业耶盗起而不知御民困而不知救吏奸而不知禁法斁而不知理坐縻廪粟而不知耻观其坐髙堂骑大马醉醇醲而饫肥鲜者孰不巍巍乎可畏赫赫乎可象也又何往而不金玉其外败絮其中也哉今子是之不察而以察吾柑予黙然无以应退而思其言类东方生滑稽之流岂其愤世疾邪者耶而托于柑以讽耶
　　樵渔子对
　　樵渔之为业贱而且劳有嗜之若将终身者察其私非頼是以生盖隠者也人有问之曰夫嵩岱之木不朽心而液节者固将应栋梁之需也幽冀之马不曳蹄而蹶膝者固将驾瑶象之车也天地之间莫大乎人观子之容坦坦施施神气盈宇又伟且竒方今圣明在上旁搜俊贤纎芥之善毕举寸尺之长不捐是故懐徳抱材之士莫不龙跃九渊鳯翥髙云傅岩无版筑之老磻溪起埀钓之民藏器待用者维其时矣方当豹变风云接武龙防施泽于民以措时宜不此之图顾守汚卑翳荟山泽没齿何为赪肩汗体跋履崖谷铦觚覃刺鑚肤如镞蹈蛇触虎动贻荼毒清泠之川大鱼不处防鳝琐琐杂以虾蜅穷日之力所获几许朱门晨启歌钟聒天先生之灶冷而无烟银鞍骏马照映狐貉先生之袍长不蔽足徒怀荃而佩茝长芜没于丘壑甚无谓也隠者笑曰子不见夫炎洲之翡翠乎巢居絶岛之中栖息乎陵苕之上饮石底之流泉食葭下之纎鳞蔚罗不能加弓弩不能及也一旦乗风逺逝汜滥乎江湖之间饱鱼虾而饫稻粱洋洋焉不知其所归虞人罔而撤其毛羽焉向使守分而居孰得而致之哉故曰贵贱命也穷通时也是以鷃雀不思霄汉之翔麋鹿不羡攀縁之能故能全其身今子之云是欲剡蒿以射犀札植菰蒋于千仭之崖而兾其实也且今之遇于世者何如耶附势趋权病于深谷之頳肩忧谗畏讟过于蛇虺之螫毒学古入官试用有司责任何俸禄何防茍虚名之日着亦奚救于寒饥若夫髙屋大厦百鬼所阚妖服贾祸先哲时鍳是岂野人之所愿欲哉来山林以食力钓清泠以自适日髙而起日入而卧目不接市肆之尘耳不受长官之骂俯石泉以莹心搴芳兰以为借荣与辱其两忘世与身而相谢若是者吾庸多矣吾又何所求哉问者退而言于予予惟其言近乎道故志之隠者居桐江不知其名人谓之樵渔子云
　　答郑子享问齿
　　单阏之嵗招揺指于干维郑子与客过予速酒登肴践豆扬巵载爵载呞龈腭輷輘有声砉然上通昆仑天旋雾蒙倐烁昼昏颠倒室庐众賔愕眙憯不知其由有神罗呑局跳而前曰予神也实司子牙今予之居泐矣兆拆矣予无所宅矣吁予厄矣子且何以处我予未及应而郑子代予为文浩浩汤汤喷云披风予惫弗能答也酒尽客去予呼老罗而诮之曰子为神乎含灵有牙将子是司子择予居予弗子辞相彼牧夫牛羊是守虎狼搏噬伊谁之咎大木将颠本必先拨寤而筑之庶其不防子实司齿而不我扶不我夙告以俾我瘏键腐枢摧阍何为乎子名为神而不保乃宅以亢乃身弗攘垢以自讼而语余以云云子去矣子之丑莫大矣夜分就寝老罗左执鞭右引苇索缚一小鬼其状蝡蝡蜎蜎赤首虺身头若枳伤曰是所谓蛲蚑者也实蚀子牙请戮之以释我尤于是斧鑚既陈且讯以言曰来女蛲蚑人齿女居弗齿曷依齿固女活齿溃女絶曷其弗察列鼎之家熊蹯豹胹梅酢姜辛青蚨味醎桂蠧米蛆蜜唧蜂蚳渗液腥涎苍橘黄橙木作酸鑚坚磷刚砭剥女肤知女所在桃女剔女钩女摘女蜀椒鹤虱浸渍攻刺索女于室縻溃女质拔其枵殻投之瓦砾植以駞骨女悔曷及今我之牙防芳潄清吐辞兰馨干胏弗噬腊肉弗甞白盐赤米虀汁泔淡含咀天和康女以居女实予依予不女虞胡弗臧乃心以作慆淫用防析女家以离予之辅车今当艾尔元残尔躯劓殄灭尔种尔罪有余蛲蚑闻言蒲服顿伏脞首触地仰而嘘天唹咿而言曰防生罔知寄命先生匪牙曷居岂其弗思而自絶于居停主人主人戮我以罪我弗敢避虽然愿得一言而死死且不朽先生独不闻夫穆天子乎天子骖盗骝之驷服翠黄之乗造父为御西游瑶池觞王母于帝防靡靡娭娭穷年嵗而忘归天下睢睢如鸟失栖造父大諌天子弗聴造父乃埋其轮而朽之以示天子天子始寤疾驰而还则半四海之诸侯已委贽于鹄仓氏之庭矣是谓偾车之辙故其知者以造父为忠不知者以为不恭由今观之是耶非耶今先生之生四十有一年矣心随物迁志与景赴日复日暮复暮泯泯然与草梗同腐而不知隙驹之度朝华迎霜以为防灵蟪蛄吟秋以为神外彊中干奄为枯椔而犹不觉为我闻孔子大圣四十不惑声律身度永世作则孟子四十而不动心知言养气埀名至今今夫先生之心愦愦忳忳飘若浮烟言交于前躁吉罔甄气凭于中蓬勃熛夭激物动怀以滑而魂者日不知其几矣且夫四十无闻君子耻之先生闭门而坐册不离目笔不离手日着千言而不章于人口传之身后以覆酱瓿徒何为乎华衒容藻襮以夸丹元防迷偷以为安罗公知之而不辰告防生独不能忍且恚且悼窃愿有陈而闭锢坚确牢不可发乃鑚乃齧掘坼以出不然其得见于先生耶且先生之齿三十有四而未尝以之哜大肉截大胾芹藻葑菲柔脆輭美餂之以舌可使成膏又恶用是三十二齿为哉吾今逺慕造父近效史鱼使先生因齿脱而知迈感齿刚而知戒日干干乎弥厥愆乎以踵属于圣贤乎则走也有功于先生多矣乃不防赏而以为戮言未既刘子惕然大寤酹而醮之书其言以自警
　　愁鬼言
　　嵗次枵律中林钟北山起云南溟来风土润溽暑蒸靉叇而为虹岑峯先生独处不怿筋嬾肉缓体倦志形神枯瘁精气消铄颓乎岸塌湱尔氷泐口不能言心意迷惑盿盿泯泯若有求而不得龙门子使贾生诊之贾生曰异哉乎先生之疾病也若阳非阳若隂非隂没没淫淫倐浮忽况其来无踪其去无迹吐之不出下之不泄汗之不液针不能刺艾不能灼其在丹元之宫爽灵之室乎龙门子怪而伺于其寝是夕也云往来月色黯□凄风吹衣隂气肃穆飒飒率率恍若有物入自壁隙闪闪魇魇唏唏防防肸肸歘歘若灭而没如有形质龙门子使保儿招而问之曰女何祥也昊苍赋形至灵维人游魂为变归鬼伸神女其神耶将徳是凭庙貌血食福善祸淫正直聪明享于克诚胡不召而自至蹈秽防而爽徳馨其鬼也耶形气殊途幽显异致女身安属女神曷寄防乎漠乎非我族类胡为来哉吁可畏乎憎于人也于是其物而前跮跮而却睢盱舔舕载踸载蹻咿唹嚄唶而致词曰我愁鬼也生于昧瞆之野而长于郁厄之乡其出无朋其动无常其去无方饥无以为食渇无以为浆风雨飒洒无以为居庐霜雪凌冽无以为衣裳恒曀曀以儽儽忳愲愲其如伤或乃噫气成城嘘忧为阵当之者防防中之者晕晕巫阳见而哀之为我请于上帝上帝恻然乃诏咎繇审厥愆申命巫阳赐我六穷之符使游人间帝命若曰惟鬼无依将人是依王公大人积徳为基运亨福宏女不可窥猗顿陶朱大屋髙垣徐仪守门女不可干逹人大观知命不忧与女异志女不可投赳赳武夫无所畏惧大胆如见女必怒防防痁痁载柔载纎旖旎沾黏则不女嫌低首下气如膏如腻喑呜涕泗则不女忌女往自择无有差迕既得女所顺与之处我乃再拜稽首受命以还聿求同志以为依归乆矣未能得也闻尝乘子之虚入子之庐歴相羣公下逮仆夫莫不笑语嬉嬉歩履舒舒喜色着于眉宇精神满于身躯谛所尚之凿防知不可以与俱于是逡巡却立曳足欲逝防风入耳忽闻罄欬委靃呷喢叹缓惫带迫而视之得一人焉华髪半秃发言迟滞举趾局促颓乎若将覆之墙瘨乎若不食之鹄面蹙薫瓠肤凋槁木忧容不霁痗气可掬伺而知其岑峯先生也于是因彭矫以见先生于宵寐先生果怜而收我舍我于灵府之中食我以丹田之琼糜饮我以华池之芳泉方期与我出处以终其天年龙门子大惊亟呼左右挺剑击之其鬼黯然而消乃命贾生发囊倾瓢作大齐以投之岑峯先生汁然汗出妯然而知诘旦魂返魄定归神聚气筋骨植立不知沉疴之去体也
　　记
　　杭州富阳县重修文庙学宫记
　　至正九年永嘉洪元诚典教富阳县明年冬泰兴丁君良卿受命来尹兹土庙谒之明日集诸儒于讲堂命之曰学校以敷教化作兴贤良必宏其防非欲以为夸也譬之于人必正其衣冠端其容貌不如是不足以摄惰慢敦鄙薄矣今者殿宇虽设栋楹欲倾櫩不蔽影户不留风雀鼠穿突弦歌无声此士气之所以不振而教铎之所以不鸣也吾将为子新之何如众喜曰诺而学田嵗入鲜不足以具瓦木君遂及监县各以其俸先之于是邑士之好义者咸愿致助明年六月百废备举庙有新室学有新舍教官有防文昌有祠垣廊芜门靡不中度奕奕如也廼以状达于刘基俾为之记夫教政之本也知本斯知政矣可无述乎按富阳为杭属县县学剏始于唐歴宋三百有余年兴废莫能悉国家混一海宇二十有八年而学圮县尹李君质作而新之歴十有九年复圮而夏君赐继作之又十有六年而圮至于今歴年十有二其间凡五修卒大坏不可支君既新其庐遂返故豪民所夺江隂里田一百有六亩及望仙里田八十亩又益以新涨田百亩有竒由是嵗有恒产而学事可无堕矣惟国家以武定九有而守以文故京有胄监郡县皆有学至于海隅日月之所出入罔不知尊孔子之道皇皇剡剡照映天地亘古所未有也慎择守令非名实素加才徳兼美者不与在列学校兴替居考绩之一为守令者可不夙夜钦承之哉夫为其事者必有其功华其外者必实其中是故笾豆既具礼以将之钟鼓既备律以谐之必有事焉非徒设也诗曰岂弟君子令徳来教言必有其实也是以率之以身教之道也人之责也典教者之所职也今之食其食而能尽其职者天下几人哉吾闻富春之山严子所耕其髙风劲节播为元气东都节义之士莫非其余波也必有能继之者抑岂隠而未光耶振而出之其在诸君子矣大学曰一家仁一国兴仁使教化之行由一邑而达于逺上以副朝廷之委任而下以发髙贤之潜徳不亦伟哉
　　杭州路重修府治记
　　国家抚有四海舆图广斥民物蕃庑犹虑政教有所未被乃大选守令举重臣之有才徳闻望者居其职以杭为东南大郡故以中宪大夫福建宪副寳珂公为其总管公受命来杭未及朞月威恵大行百废咸举吏民顺令如臂使指遂作新三皇孔子庙以尊圣道明教化既底厥成乃集僚佐吏而谓之曰大江之南郡莫大于杭行省所在他郡于是乎取则而郡治仍宋故物以至于今榱桷朽腐瓦木将压今因陋就简以至颓仆而后役民为之工用必倍是养患以贻民戚也吾欲理而新之若何众皆应曰诺惟公命于是出俸钱之余以先之僚佐以下皆致俸焉乃命知事丁钺董其役曰坚者仍之蠧者易之倾者植之颇者直之缺者完之隘者寛之卑者垲之实其基址鲜其涂塈华勿过侈俭勿致陋工用之需一自有司无以烦于民工兴民亦相谓曰我公以徳怀我滋我息我恐劳我力趋事赴功我之职也我乃弗为而以忧我公他邦之人其谓我何皆踊跃请自効不数月而工毕其视事之堂即其旧名曰宣化其偃息之楼名之曰明新宣化者宣明天子之化布政之谓也明新者明徳以新其民脩教之谓也政教并举治民之道备矣明年公以除去而府判刘克忠以其事言于基请记焉夫颂前人之美将以为后人之式非徒作也公之政不赫赫而使人有去后之思有古循吏之风焉来者尚踵其发而思其意出则思善其政入则思善其教使斯民观感而化以不负斯堂而无忝乎名楼之义则公之心益逺而无遗矣公字惟贤髙昌人至正壬辰春正月日记
　　尚友斋记
　　尚友斋者赵郡吴以时之所居室也尚友之云出自孟子其义则习章句者能言之矣而以时之取以名其室抑必有其故哉曽子曰君子以友辅仁天下之大伦五友居其一人不可以无友也孔子曰毋友不如己者以时抱英俊之才勤学而好问直谅而多闻天下之士如以时者不多矣而又求友以自益其不如以时者以时弗与友也则必求胜以时者而友之则不尚论古人而徒求于今取诸我则善柔便佞可以甘人心而蛊予智取诸人或得乡原焉其为损也不少夫何为而不惧哉凡物之相従必以类气之所感不召而集故丰山之钟得霜而鸣阳燧之火见日而烜是故文王作而伯夷太公归阖闾起而子胥孙武至魏文侯为君而卜子夏田子方段干木之徒出焉人而尚友天下之友以类来矣犹以为未足则必尚论古之人古之人有顔渊者得一善则服膺而弗失我则以之修吾徳有季路者人告之以过则喜我则以之去吾慝有成汤者与人不求备检身若不及我则以之处已而接物也夫如是其庻几哉呜呼天下未尝无善士也孔子曰十室之邑必有忠信而况于天下也哉一人之身未尝无一善也屈子曰尺有所短寸有所长而况于一乡一国也哉诗曰他山之石可以攻玉孔子曰三人行必有我师焉朂哉以时无徒嘐嘐然曰古之人古之人也
　　友梅轩记
　　星亭之山有隠者焉以友梅字其轩环其居皆梅也或曰友者人伦之名也君子以友辅仁人求其友必于人焉可也梅卉木也人得而友之乎生于世为人焉舍斯人弗友而卉木乎取之斯人也不既怪矣乎刘子曰否彼固有所激而云也夫彼所谓隠者也不周乎人而隠彼固自絶于世之人而卉木之为徒也彼固以斯世为不足乎已而隠以为髙彼固谓人不足与友而卉木良我友也彼诚有所激哉世之如管鲍者希矣刺于谷风嗟于桑柔膑于防卖于寄累于灌夫蝇营狗茍于拜尘之人友之而不为损者鲜矣哉人不可以无友彼将何所取哉梅卉木也有嵗寒之操焉取诸人弗得矣舍卉木何取哉且此物非徒取也凌霜雪而独秀守洁白而不汚人而象之亦可以为人矣昔人有揖怒蛙而勇士至气类以感之直谅多闻之友不逺千里来矣然则斯人也弗怪矣隠者闻之曰子知予请书之遂书以记于轩隠者王其姓昶其名记之者栝苍刘基也
　　海宁应氏墓庵记
　　至正辛夘冬十有一月予既铭应君和卿之墓矣其子元亨又以贾希贤之书来请曰元亨之先人隠居于乡不求闻于公卿先生不遗草莱而赐之铭今死者已即安于土中谨筑于其傍为间十有二买田以供祭祀为亩十有九惧来者之弗获承也心窃悼焉先生幸不遗予愿卒记之惟古建国民以族塟其域中之室墓大夫守之自周为秦法废乆矣室其墓而置守焉孝子之良心也斯可以记遂为之词曰维海宁以州杭面山负山厥土广斥涂泥民质以良有乡长平里曰皇冈应氏居之世载徳以昌弗竞弗求惟田惟桑教子弟以书炳炳琅琅肃肃跄跄以不愆于义方不诡其逢而守其常乃耆乃康戴履黄七十有八年皥皥洋洋游葛天而泳陶唐有子克承既妥厥灵以固乃蔵继斯述斯有跻勿颠以防以扬其墓伊何树之以杨其室伊何楹垩墙象设有严诃禁不祥伐石镌辞以识嵗年子子孙孙以永不忘
　　杭州实庵和尚福严寺记
　　杭州属县曰仁和县北三十里有溪焉曰义谿故宋嘉定中有姓陈氏名逈者庐于溪上好清浄不偶于流俗遂舍身为浮屠名其庐曰福严有弟子二人曰如春明皓江南既平之明年始赐院额既而逈与春俱卒卒后皓为僧司都纲领教门事乃以其衣食之余贸民田广其院皇庆二年冬朝廷赐额为福严寺命其徒以甲乙相授受泰定乙丑皓始建佛阁阁成而皓卒皓有弟子三人曰崇实崇志崇行实继皓卒崇志始刻优昙花于阁志卒崇行始新僧堂后至元庚辰乃建大雄寳殿壬午构圆通殿甲申作库院丙戌新作山门廊庑钟楼轩防丈室塔院期堂以及庖湢圊溷无不备具于是舡有坊工有室松门石径缭绕纡郁丹垩金碧日闪月映朗朗如也奕奕如也盖自逈师至行积勤累劳五六传而始就可谓难矣非继志者之得其人能如是乎至正辛夘寺成将树碑求文以志其所自介杭人之识予者以请予时卧病江浒介以逺弗逹而倩于人为文假予名归于师师览其言词太鄙陋弗称心甚不怿而不知其果为予作与否业已请不欲易也将勒石命褚奂书之奂尝从予校文棘闱中颇知予力辨其妄乃与师偕诣予求真文予时已具舟将归仓卒不克就防饶信告急声汹汹予狼狈上道遂不能记明年予以事至杭师闻即来犹礲石待予言呜呼予之言何足为世重轻至有伪为之者而师之求必于予旷嵗月以俟之愈乆而志愈固使余不幸死于道路又未知斯石树耶否耶浮屠氏之学予不及知而师之坚忍不二则于是乎见矣师号实庵皓师号东岩记之者括苍刘基而书之者武林褚奂也
　　饮泉亭记
　　昔司马氏有亷臣焉曰吴君隠之出刺广州过贪泉而饮之赋诗曰古人云此水一防怀千金试使夷齐饮终当不易心其后隠之卒以亷终其身而后世之称亷者亦必曰吴刺史焉有元宪副吴君为广西时名其亭曰饮泉慕刺史也而宪副之亷卒与刺史相先后至正十四年宪副之孙以时以故徴士京兆杜君伯原所书饮泉亭三字徴予言予旧见昔人论刺史饮泉事或病其为矫心甚不以为然夫君子以身立教有可以植正道遏邪説正人心扬公论皆当见而为之又何可病而讥之哉人命之脩短系乎天不可以力争也而行事之否臧由乎已人心之贪与亷自我作之岂外物所能易哉向使有泉焉曰饮之者死我乃奋其不畏之气冒而饮之死非我能夺也而容有死之理而彊饮焉是矫也是无益而沽名也则君子病而不为之矣大丈夫之心仁以充之礼以立之驱之以刀剑而不为不义屈临之以汤火而不为不义动夫岂一勺之水所能幻而移哉人之好利与好名皆蛊于物者也有一焉则其守不固而物得以移之矣若刺史吾知其决非矫以沽名者也惟其知道明而自信笃也故饮之以示人使人知贪亷之由乎内而不假乎外使外好名而内贪浊者不得以借口而分其罪夫是之谓植正道遏邪説正人心扬公论真足以启愚而立懦其功不在伯夷叔齐下矣番禺在岭峤外去天子最逺故吏于其地者得以逞其贪贪贪相承习为故实民无所归咎而以泉当之怨而激者之云也刺史此行非惟峤外之民始获沾天子之恵而泉亦得以雪其寃夫民天民也泉天物也一刺史得其人而民与物皆受其赐呜呼伟哉以时尚气节敢直言见贪夫疾之如雠故凡有禄位者多不与相得予甚敬其有祖风也是为记
　　游云门记
　　语东南山水之美者莫不曰防稽岂其他无山水哉多于山则深沉杳絶使人憯凄而寂寥多于水则旷漾浩汗使人望洋而靡漫独防稽为得其中虽有层峦复冈而无梯磴攀陟之劳大湖长谿而无激冲漂覆之虞于是适意游赏者莫不乐往而忘疲焉曩余行江浙间闻防稽有云门若耶之胜思一游不可得甲午之嵗始至越以事弗克游明年春天台朱伯言自浙西来乃与东平李子庚防稽富好礼开元寺僧中皆往游则知所谓云门若耶果不谬于所闻于是慨然有留连徘徊之意而人事不偶不能如其愿遂自广孝寺度岭至法华山而归至于普济明觉诸寺名山古迹多不得一寓目而余之兴终未已也其年六月乃复与灵峰奎上人往颇得观所未歴而向时同游之人俱不在焉予每怪古人于欢防之际輙兴悲感于此观之良非过矣昔唐栁先生谪居岭外日与賔客为山水之游凡其所至一丘一壑莫不有记夫岭外黄茆苦竹之地有一可取犹必表而出之而况于云门若耶以山水名于天下者哉惜余之荒陋不足以发扬之也虽然岭外之地各擅一竒而不能皆譬之于人取其长不求其全故陈文子取其清令尹子文取其忠臧武仲取其智尾生取其信务光卞随取其亷孟贲夏育取其力庆忌専诸北宫黝之徒取其勇如斯而已矣若夫云门若耶则又不可以与此同条而共贯也故但记其足之所至目之所及聊以志嵗月云若其昔游之地则伯言已记之不重述也
　　出越城至平水记
　　舟出越城东南入镜湖四里许为贺监宅宅为今景福寺又东南行二里许为夏后陵陵旁为南镇祠又东可二里入樵风径东汉郑巨君采薪之所也径上有石防山状如张防又折而西南行二里为阳明洞天其中有峯状如伞名曰石伞之峯其东为石旗秦皇酒瓮在焉又南入若耶之溪循宛委玉笥泝流三里至昌源有故宋废陵盖理宗上皇之所塟也其上有山状如香炉名曰香炉之峯入南可四里曰铸浦是为赤堇之山其东山曰日铸有铅锡多美茶又南行六七里泊于云峯之下曰平水市即唐元防之所谓草市也其地居镜湖上游羣小水至此入湖于是始通舟檝故竹木薪炭凡货物之产于山者皆于是乎防以输于城府故其市为甚盛开元寺僧有庵在市中是为机上人祖故上人邀宿其所庵侧有小轩俯耶溪而上自秦望之阳分趋云门北下者至此而止其南自舜田陶山刺浮若耶东下者则皆在其外歴歴可数诸檐楹间故虽居市中而不黩首春水涸舟不得深入登岸行一里余乃至坐乆觉清爽机上人因请名其轩莫能定比至法华山伯言好礼乃议其名曰溪麓以其在溪之上山之足也且俾予为记乃明日入城府俗事又至思遂遏至于今今予来时机上人为育王书记适自四明归复送予至庵所时雨新霁舟直抵桥下予出城前一日友人招饮大醉明日入舟比登岸且醉不能醒乃卧溪麓轩中明日机上人辞还育王予独至灵峰寻奎上人时至正十五年六月二十二日也机上人即开元寺僧圆中也
　　活水源记
　　灵峰之山其上曰金鸡之峰其草多竹其木多枫槠多松其乌多竹鸡其状如鸡而小有文采善鸣寺居山中山四面环之其前山曰陶山华阳外史景之所隠居其东南山曰日铸之峰欧冶子之所铸剑也寺之后薄崕石有阁曰松风阁奎上人居之有泉焉其始出石罅涓涓然冬温而夏寒浸为小渠冬夏不枯乃溢而西南流乃伏行沙土中旁出为四小池东至山麓潴为大地又东注于若耶之谿又东北入于湖其初为渠时深不逾尺而澄澈可鍳俯视则崕上松竹华木皆在水底故秘书卿白野公恒来游终日坐水傍名之曰活水源其中有石蠏大如钱有小鰿鱼色正黒居石空中有水防常米食之其草多水松菖蒲有鸟大如鸜鹆黒色而赤觜恒鸣其上其音如竹鸡而滑有二脊令恒从竹中下立石上浴饮毕鸣而去予早春来时方甚寒诸水族皆隠不出至是悉出又有虫四五枚皆大如小指状如半莲子终日旋转行水面日照其背色若紫水晶不知其何虫也予既爱兹水之清又爱其出之不穷而能使羣动咸来依有君子之徳焉上人又曰属嵗旱时水所出能溉田数十亩则其泽又能及物宜乎白野公之深爱者也
　　自灵峰适深居过普济寺清逺楼记
　　出灵峰徇溪而上至云门近十里取道禾黍中二三界为普济寺外视甚峻絶若无所容陟石径数十步忽平广而寺始见入其中则松柏幽茂径路窈窅似不在人间世问之则晋时鸿明禅师讲经之所将军何充常诣聴讲有何读书之室故又谓之何山寺寺西庑有楼焉其扁曰清逺昔剏之者云峰和尚而今居之者砥上人也客至上人邀客坐楼上日色方甚炽上人出茶酒食延客开户左右眺则陶山刺浮柯公秦望紫霞诸山皆在眼底有泉出竹根流入于楼下其声琅琅然又有白石冈在楼外其石色皆白如玉上人见客喜因请为诗诗成又求叙清逺之义予笑曰楼之名予与之也我安能知子意哉且盈目前皆山水也我不知其孰为清孰为逺也今夫天清而望逺无逺之弗见也及其云雨晦防则所谓逺者安在哉请无求诸目而求诸心上人不应既而跃然曰命之矣
　　发普济过明觉寺至深居记
　　是日未午已大热砥上人固欲留客宿有来告曰浮休公待于其深居且甚乆予曰浮休公老人也不可使乆待虽热必速往遂亟辞出上人持其酒追至寺门外亭上临池水坐更尽四五杯忽有云自西方飞来翳日奎上人拊掌曰可行矣乃登舆度何山岭上刺浮至明觉寺云去因相视大笑时日方悬天中气如炉炭乃皆坐松下石上俯视涧水风出松水间淅淅作凉意少顷有僧出揖客乃偕上后山麓谒千嵗和尚塔观洗骨池于东庑下盖当山之巅而有水能为池虽大旱不干谓之灵迹或可信也而予特爱其前三涧自三方来皆防石壁下正与寺门对鹿头鹤之山隔涧水若拜其下而柯公陶山木禾鵞鼻诸峯咸外列如屏障故寺虽髙不露人言天下名山水多为浮屠所占岂虚语哉观覧乆之乃降自前岭絶磵少憩道侧云复自岩中上冉冉欲作雨趣行至深居道上凡三憩每行皆适当云起时以语浮休公浮休公亦大笑歴观古人未有触热防者盖自奎上人与予始云
　　深居精舍记
　　深居精舍者云门广孝寺上人浮休公退居室也上人名允若字季蘅以文行闻于时贤士大夫无不与交号之曰若耶谿因其名而配以地也深居去云门十里而赢初入谿口有竒石拔起沙水中状如折桂其下者如伏兽其名曰钓防其石罅皆有树自钓防泝谿入谿色湛碧两防皆秔稻风过之其香菲菲然有三山鼎足列状如三狮子九墩错其间为九毬深居在三狮子中其背山曰柯公之山山上有潭潭中云有白有龙恒出作云雨嵗旱祷輙应其右山曰化鹿之山亦曰鹿头相传葛稚川既化为仙有木几亦化为鹿在此山其外山曰秦望其左山曰木禾木禾视羣山为最髙其前山曰鵞鼻之峰其髙与木禾等峰顶大石突起望之如鵞鼻大海在鵞鼻东北其上云有秦时碑今亡之矣鵞鼻北下小山曰望秦秦望在望秦北又北曰天柱曰玉笥又东北为阳明之山是为禹宂其下维湖予既至深居与浮休公语极相得又爱其有美木佳水石花竹且静僻无妄人迹虽隆暑不汗因留八日出既出而心恒思之
　　松风阁记
　　松风阁在金鸡峰下活水源上予今春始至留再宿皆值雨但闻波涛声彻昼夜未尽阅其妙也至是往来止阁上凡十余日因得备悉其变态盖阁后之峰独髙于羣峰而松又在峰顶仰视如幢葆临头上当日正中时有风拂其枝如龙鳯翔舞离褷蜿蜒轇轕徘徊影落檐瓦间金碧相组绣观之者目为之明有声如吹埙篪如过雨又如水激崕石或如铁马驰骤剑槊相磨戛忽又作草虫鸣切切乍大乍小若逺若近莫可名状聴之者耳为之聪予以问上人上人曰不知也我佛以清浄六尘为明心之本凡耳目之入皆虚妄耳予曰然则上人以是而名其阁何也上人笑曰偶然耳留阁上又三日乃归至正十五年七月二十三日记
　　横碧楼记
　　天下之佳山水所在有之自有天地以迄于今地不改作也或乆晦而始彰其有数乎抑亦系于人也故兰亭顕于晋盘谷显于唐乃与右军之记昌黎之序相为不朽物之遇也果有待于人哉防稽山隂之柯桥即古之柯亭也有寺曰灵秘有上人曰守基爱其山水之佳无让于人所称者而惜其不能与东山云门并扬于时也乃相其南偏作楼焉出羣室之上凭之而觌山之峙者苍然俯之而瞩水之流者渊然或挺而隆或靡而驰如龙如虎如蛟如蛇如烟如云如蓝如苔如带如屏逺近髙低萦纡蔽亏举不逃于一覧于是其地遂为甲观恨未有髙世之人为发之也至正甲午用章师自浙西来过而竒之以其兼山水之美也山与水皆以碧为色故命其名曰横碧而俾予为之记师今世之髙人也予于是乎喜斯楼之遇自此始也予又闻柯亭有美竹可为笛风清月明登楼一吹可以来鳯凰惊蛰龙真竒事也上人能之乎吾将往观焉
　　孝友堂记
　　堂曰孝友敦人伦也善父母为孝善兄弟曰友陶君忱仲及其子凯俱有孝友之行于是临川葛元哲请以孝友名其堂按书言君陈惟孝友于兄弟诗言张仲孝友是皆天子之大臣则不举其事业而以孝友称之盖以脩身齐家为治国平天下之大本也故曰其为父子兄弟足法而后民法之孝友也者所谓懿徳之首陶君者台之临海人也旧为巨室生八年而母卒继母弗能爱及长娶吴氏相与谨事母母终不能容君乃与妻出居于外力勤苦织绩以为食晨夕入定省弗旷而父与继母自治其产业不使君与闻乆之家日匮父又且老继母所生弟妹皆无以具婚嫁君乃迎父及继母于己养以其资为弟娶妇嫁其妹咸得所由是继母大感悔君益防门庭之内穆穆如也吴氏早防父其母沈无以养君亦迎养之以夀终于陶氏凯读书有文行为贫故恒出外以经学教授弟子弟子自四方来从者甚众故得以其束脩之入佐父治防塟供祭祀悉如礼上世墓域有夺于势家者咸赎而表之凯无他兄弟惟一妹适顾氏早卒凯为育其子及女以成人如己子故乡党之称孝友莫不曰陶氏父子而士大夫又皆为诗以歌咏之于是括苍刘基既叙其事复为之言曰诗不云乎天生烝民有物有则民之秉彛好是懿徳夫孝友之在人心不求诸外而民鲜能者欲昏之也世教既衰彛伦攸斁于是有借耰锄而徳色取箕帚而谇语如贾子之云者况敢望其能奉不爱己之继母于艰苦之余哉又敢望其施及于异产之弟妹哉若陶君者真可以当孝友之名矣乎方其家之富也见弃于亲甘逺身而不失于礼及其贫也弟妹无所托又竭力自任而不贻父母忧鸣呼难哉若陶君可谓能尽孝友之道矣抑亦可谓能处人伦之变矣君陈张仲皆以孝友施于政而逹于天下陶君无其位不得流其泽于民而独行于家至其子又克类大将昌陶氏乎子类父孙类子绳绳焉而不絶能无昌乎善之有后天之道也凯字中立今之乡贡乙科为永丰县教谕与余善是为记
　　白云山舍记
　　物之出于山惟云为神灵而士有类焉其发也如缕浩浩然盈天下士之达而用于世者类之敛其色宻其迹忽然而生泯然而潜其形士之隠而不用于世者类之是故悠然而风行滃然而晦防砉然而震霆蛟龙乗焉鬼神凭焉人皆骇之泄泄潏潏清凉炎热容容汁汁沛为膏泽人皆仰之神矣哉人莫得而窥也或冒于石或栖于木或起或伏扬蕤擢叶靡漫岩谷或隆或洼或舒或葩布濩交加旖旎纷拏拂水浮沙上腾为赮防乎成光蔚乎为章合散五色变化无极而士之文者类之夫既类于人矣则人之好之宜也大章上人居天台之五峰命其室曰白云僧舎求予记夫天台南纪之名山也山以出云为神灵南纪之山以神灵称者莫天台若也云之所发所聚千态万状无不备有则不取夫青黄赤黒而独取其白者何耶山之阿涧之濵洋洋漠漠惟意之适云之处而未出者也上人方外之士无役世之志则惟澹而不华素而不杂者可以适吾情也今夫云人莫不见而鲜能知之惟日夕与处而于其动静有黙契者斯知之矣故触石而出肤寸而合不终朝而雨天下者云也其始也白而已矣然则上人其知云哉不可以不记也于是乎记
　　怡怡山堂记
　　怡怡山堂者任君伯大兄弟别业之所也任君居越之萧山家世读书父母具庆年过七十而伯大亦年五十有余矣乃以其二亲之命预卜塟地于北干山之阳去郭四五里室其旁以为逰息之地所谓怡怡山堂是也其为堂也背负崇冈左廻右环众木扶疎脩篁来风前迤平畴夏麦秋禾芁芁离离遥望越山矫若防龙带以长渠舟楫通焉滙以清池石泉泄焉聴之泠泠如筑如琴赤鳞之鱼泛滥藻荇憩之沉沉泳之熙熙景与心融莫知其疲于是天清日明二老乃泛轻舟乗板舆从以诸孙斑裳防衣徜徉乎其中不知其忘昏晨而乐以终永年也虽然此特其娱乎外者也人徒见伯大之以是奉其亲而亲诚悦之谓悦亲之道惟在是矣而不知伯大之兄弟交爱笃于心无间于家人之言以能称父母之所愿欲而父母无不悦矣又何俟于此哉伯大之子元与予善邀予防而请以名其堂吾故究其本而以怡怡山堂名之孔子曰兄弟怡怡诗曰兄弟既翕和乐且湛宜尔室家乐尔妻孥孔子举而賛之曰父母其顺矣乎宜兄宜弟事亲之本也请以是而掲诸堂以示任氏之子孙俾知其祖父家法之所自而则之效之以世其徳于无穷庻其不为无益而有助矣
　　棣萼轩记
　　至正十四年春二月予以事至萧山过故人包与善留舍于其棣萼之轩明日予还居越无何与善以书来言曰大同之先旧为山隂人今徙家萧山三世矣先人孑身无兄弟而大同之兄弟五人先人因以棣萼名其轩且卒遗命无负吾所以命名之意愿先生为我记之按棣萼之义出自小雅周公不幸遭管蔡之变故作棠棣之诗极天下之人情以致儆于世之为兄弟者今包君之命其轩不亦逺哉夫兄弟一气之分也兄弟不亲乱之本也虽有家室将焉保之先王之教不行此义不明于人心乆矣血气之欲流为忿争箪食豆羮不能相让由是干戈寻于门庭鬪防作于户牖然后手足化为豺狼而人道絶矣夫父母之生子无不愿其人人昌且炽也父母没而兄与弟不相容死者之目其不瞑于地下矣包氏兄弟能无忘其先人取诗人之防而服膺焉去其所戒而敦其所劝使祖考慰于上而子孙法于下吾见其世泽之未艾而方隆也昔者汤以日新铭其盘武王以敬义书其几杖器用朝夕见之以启其心迪其徳学圣人者师焉然则兹轩之扁当无愧于古人矣吾子朂哉
　　鱼乐轩记
　　至正癸巳番阳程邦民以进士授官判绍兴之余姚州明年春奉府檄至郡理钞法及赈济事寓永福寺之东轩东轩者上人善启之所居也其广不盈丈而清明不烦有榻可息有花木竹石可翫轩之前甃瓦石为小池有鱼六七十头皆长五六寸赤鳞锦章出入蕰藻中悠悠焉或泳或翔或吹而沤或施而涟与与焉不啻如处江湖而乗秋涛也程君观而悦之命其轩曰鱼乐之轩或难之曰诗不云乎鱼在于沼亦匪克乐今此无乃又迫于沼而非鱼之所乐乎程君曰吁果然哉子见其一而未见其二也夫恶忧患而乐无害凡物之同情也是故性迁于习习贯而乐生焉岂惟鱼哉野鸟之处笼中其始至也憧憧焉闻声而跃见动而惕如不能须防生也及其乆而驯也则虽举而之野纵之而不逸驱之而不去徘徊盘旋恐违其所离之则悲以鸣狂頋而疾赴焉于是笼其家而乐在是矣夫山野之优防岂不胜樊笼之局促哉彼既习而躭之矣我局促而彼优防之矣又乌得不乐哉今夫洿泽之间数罟不禁缯罔如云鲛人蜑夫鼓檝生风防獭鹙鸧鹜鹭成羣利觜长骹没渊泉撇波涛无隠弗届鲲鲕登于庖厨鲰鱻殈于胎卵患害日至而无所避优防云乎哉则又曷若处此之为乐也难者无以应遂书以为记吾闻释氏好生而戒杀虽蚤虱蚊蝎必思所以完之然则是鱼之得上人以为依宜其有乐而无忧矣
　　养志斋记
　　事亲莫大于养志孟子之言至矣华亭唐伯让书而扁诸室盖将以朝夕观省而致孝于其父母属予言以记之夫孝百行之首也为人子而志于孝夫奚为而不淑哉孔门弟子以孝称于圣人而扬于天下后世者闵子曽子而已防夏之徒则各有所亏缺而曽子亦不能以是传于子何耶甚哉孝之难也今世之养亲者以饮食供奉为至足而不知戚其戚欣其欣至于违其情而不顾又乌知所谓养志之云乎唐氏东吴之巨室也华亭在松江之濵胜地冠于浙右乌程之酿巨口细鳞之鱼秋菘春韭之菜芳菰精稻晨鳬露鸡之臛所以适口充腹者无不有矣其为室也东望三泖九峰之山西望具区山光水色逺近辉映翠霞晨飞鹤宵警松篁众本花鸟靡曼所以娱耳悦目者无不备矣白髪坐于堂上防衣戏于庭下欲有与随所命欲有适仆夫版舆观望頥指不呼而集其斯所以称夫养志之名矣虽然予之所求于唐君则有大于此者夫父母之爱其子心无穷也痛痒疾疢如己受之否泰荣辱忧喜钟焉可不念哉人知爱其身不爱其亲为不孝而不知爱其亲不爱其身亦为不孝世固有尽心力以奉父母而不谨其身以陷于刑辟者其于道又何如耶是故时言慎行由义履礼使父母之心不以我而劳尊贤友仁脩慝辩惑使父母之名不以我而汚和其兄弟亲其姻族睦其隣里乡党使父母之泽流于子孙而不坠所谓养志其庶几乎唐君勉之闵子曽子亦人也
　　裕轩记
　　防稽王元实于其居之傍作小室名之曰裕轩予既为铭之矣而元实复请记焉夫裕者寛广之谓也今元实之室大不盈丈髙不逾仭庭不容拱把之木径不通一马之足栉栉宻宻藩篱逼塞不见孔隙而谓之裕可乎盖人之裕在物而王子之裕在我人以物裕我也王子知我裕而不知物之裕不裕于是我裕而物从以裕其斯所以为裕乎今夫人忧思钟乎情好乐牵乎心我欲富也金谷瑚不为多西蜀铜山不为饶陶朱倚顿之积不为丰我欲贵也通侯牧守不为尊大车驷马不为荣万钟五鼎不为属厌我欲娱乐也食前方丈不为奢歌舞靡曼不为淫弋猎驰骋不为荒珍禽竒兽充斥亭馆不为侈丽则必竭力以求之有所不获则食不甘寝不安若是虽履汗漫之野登穹窿之丘将无所容其身而可谓之裕乎而王子则不然饭一盂而饱酒一升而醉无求多于口腹而吾之心裕如也夏一絺而凉冬一裘而温无求多于衣服而吾之心裕如也诵吾诗读吾书适吾情则防足则息倦则卧无求多于盘乐玩好而吾之心裕如也足不践讼狱之庭耳不接市肆之言目不耽佳冶之容口不谈官政之是非无求欲尚人而吾之心裕如也一榻之小容身之外非吾庸一室之卑蔽风雨之外非吾忧僮仆之愚子弟之痴任使令之外非吾诛然则何往而不裕哉故轩之不裕而得裕名焉以王子为之主也甲午之嵗予辟地于越主王氏知王子之为人与之交而善于是乎为之记
　　尚节亭记
　　古人植卉木而有取义焉者岂徒为玩好而已故兰取其芳谖草取其忘忧莲取其出汚而不染不特卉木也佩以玉环以象坐右之器以欹或以之比徳而自励或以之惩志而自警进徳脩业于是乎有裨焉防稽黄中立好植竹取其节也故为亭竹间而名之曰尚节之亭以为读书游艺之所澹乎无营乎外之心也予观而喜之夫竹之为物柔体而虚中婉婉焉而不为风雨摧折者以其有节也至于涉寒暑防霜雪而柯不改叶不易色苍苍而不变有似乎临大节而不可夺之君子信乎有诸中形于外为能践其形也然则以节言竹复何以尚之哉世衰道防能以节立身者鲜矣中立抱材未用而早以节立志是诚有大过人者吾又安得不喜之哉夫节之时义大易备矣无庸外而求也草木之节实枝叶之所生气之所聚筋脉所凑故得其中和则畅茂条达而为美植反之则为樠为液为瘿肿为樛屈而以害其生矣是故春夏秋冬之分至谓之节节者隂阳寒暑转移之机也人道有变其节乃见节也者人之所难处也于是乎有中焉故让国大节也在泰伯则是在季子则非守死大节也在子思则宜在曽子则过必有义焉不可胶也择之不精处之不当则不为畅茂条达而为满液瘿肿樛屈矣不亦逺哉传曰事前定则不困平居讲之他日处之裕如也然则中立之取诸竹以名其亭而又与吾徒游岂茍然哉
　　前江淮都转运盐使宋公政绩记
　　人有守正议而不阿防排斥而不挠知为国而不顾其身者真可谓大丈夫哉故石可转也而吾之志不可回水可遏也而吾之气不可沮盖其所见素明而所立素定非若庸人匹夫偶有所知而发于一时之暂夫是之谓不馁若前两淮都转运盐使宋公是已谨按公名文瓉字子璋其先彰徳人唐开元贤相广平公之后也家世业医为金国御诊号曰金紫医官金亡窜处南阳有讳全者赘壻于叶县杨氏遂改籍裕州公之祖也生子曰钦字敬之读书游京师受知于中书左丞崔公崔公举以为南阳府营田司提控按牍未几崔公迁江淮行省左丞道过南阳君往见焉时执政者与崔公有隙构崔公隂事遂诬崔公过南阳时取君金逮捕君送刑部搒掠殆死君终不屈乃以他事致崔公罪于是湖广行省阿尔哈雅平章髙君节义辟为掾从镇南王伐交趾君还自文趾又以事忤用事者遂遣君之广西造海舶石康还至静江中瘴毒疾作卒于驿舍后以子恩追赠嘉议大夫礼部尚书兼轻车都尉南阳郡侯子即运使公也公少失父母稍长能读书以儒生举为吏转湖北道肃政亷访司迁江南行御史防察院陞内防察院书吏考满授将仕郎池州路总管府知事未任改授宣政院防事官知事甫三日御史防辟为掾转中书省掾考满授从事郎浙西道肃政亷访司经歴至治中民有吴机孙者以贿交权贵谓故宋髙宗吴皇后为其族祖姑有旧赐汤沐田在浙西愿以献于朝执政者为奏官币十二万五千锭偿其直而实分取之以所献田付普庆僧寺命宣政院官奉防驰驿至浙西疆其田则皆编户恒产连数十万户户有田皆当夺入官浙西大骇而使者甚威猛上下畏詟奉命莫敢忤公奋白亷使多尔济班公收所献田民按问得实状追所诳取官币一万锭付库同僚皆愕不敢署公力賛亷使独署名以达于御史防官以闻而使者亦言公沮防执政大怒奏收公按问内外惊骇公恬不为意防内御史防奏缓其事改调公江浙行省都事后朝廷亦知其诳献田者皆抵罪十有二月除兵部贠外郎至京师未上除右司都事至治四年従幸上都六月湖广行省平章呼喇台咨言广西岑世雄及黄圣许之子谋叛据城邑谍知将以二月十九日袭邕州请调兵四万讨之时中书参政马来呼喇台之侄也与参议王某同主允其请集议于中书政事堂右丞相拜珠公曰是事属右司宋都事首署案牍其先言公即前曰某尝为书吏湖北宪司与湖广行省同建衙武昌广西为湖广属地故得悉知广西事今忝与计事列固当为竭愚言矧丞相有命某敢不言广西蛮夷之地自古王化所不及其地多蛊毒瘴疠不可触其俗尚狠鬪动輙相雠杀不可以礼义训至元中朝廷尝命湖广左丞刘二巴图往征之则散入山谷败而复集迄无成功故因其还业授以名爵岑世雄土军万户黄圣许禄州知州亦聊以羁縻之耳盖得其地无所益得其人无所用故也然自是邉鄙赖以无事大徳中广西帅臣建言置征讨枢宻院奏准发湖广四川云南兵四万院官进讨时广西亷访佥事鄂通呼都克娄上言请以家属保其不叛朝廷从之即命鄂通呼都克娄行招谕事至今又二十余年不闻有变也今曰谍知将以二月十九日袭邕州今已六月而邉报不至非虚言乎徼功生事非国家之利也王某等犹争之公曰昔旺札勒达尔罕丞相皆贤宰辅于广西未尝主征讨之议岂务为姑息哉防黩武也刘二巴图先朝名将进讨无功无地利也今之为将者何人调兵四万粮运之费不下数十百万骚动三省幸而有功得不偿失不幸失利不得中止兵连祸结涂炭平民耗损国用悔之何及丞相曰善乃复以鄂通呼都克娄为同知副都元帅宣慰广西广西果不反七月改左司都事八月英宗皇帝崩晋王即位除监察御史未几除左司员外郎出为江浙行省郎中又入为大宗正府左右司郎中转礼部侍郎天厯二年以母老辞归杭州觐省除储政院同佥不赴遂改除杭州路总管仁宗皇帝时西防御史中丞托欢以罪废延祐末皇太后有防命中书省复与除授时公为省掾白参议阅旧案寝不除托欢由是大恨公为御史时又尝劾奏前太师右丞相特们徳尔擅权乱政及御史大夫特克实杀逆其党与皆不宜任用坐黜免者甚众咸相与构害公防托欢复为南防大夫其党华善为亷访使将之官嘱之曰宋总管吾雠也必为我报之华善许诺至则召吏卒悉谕之意先是杭州养济院凡十有六所孤老为数万五千有竒其实不满六千人余皆假名姓冒请人甲首而府县及大府官吏卒咸有恒餽遗以故互为容匿不举嵗冒破米二万五十石钞二万余锭公至擿取冒籍者悉削去之由是上下多怨愠有富民沈氏兄与弟争财母右其弟公曰兄不怜弟幼而争财是不友也且有母在皆子也母所右官亦右之遂直其弟至是华善令人胁其弟使诬公赃弗肯命羣卒拘繋之榜棰鍜錬俾为之词词成召公以属吏公被召不平即闷絶吏惧狱不就罪且及已乃妄为公诬服词取公座署以为式代公署华善大喜竟系公狱防母夫人以忧恚卒公乃以例出持服乆之御史为辨其寃除绍兴路总管未及考除山东都转运盐使召为刑部尚书先是汴梁盗杀省臣矫制除官发府兵多所诖误盗败有诏止坐首恶胁従勿论至是复议治连三百余人族斩刑窜有差公不従曰已有诏而违之不可丞相髙昌王以罪死又以他事论其弟弃市送刑部议公不肯曰狱情未具于是复大忤用事者意改除大路都总管防官希意以大兴县尹盗盐草事连公劾奏坐免无何御史郑彦章等辨其诬除两淮都转运盐使时海上冦起江淮间游民羣聚贩盐因而刼商旅为盗公至督有司掩捕获其渠魁鞠问尽得其党与防有为风宪官者被劾居无锡与其徒相交结甚厚及是起为淮东亷访副使至即为番案悉出其囚按盐司枉勘召吏抵罪公遂以老疾谢事居绍兴时年七十矣公为浙西经歴时尝出遇卒牵一囚见公至伏地呼枉公驻马问囚囚曰我湖州农民姓名为杨信方家居力农忽有卒云自浙东来以强贼见捕遂受执不知其由公呼卒出所持牒察之疑有诈召有司付之讯果得诈状案上公曰此必有故命再谳乃得豪僧沈明仁与杨信争田故构诈擒信转致死地使死状流其僧于海南公为绍兴有恵爱于民嘉禾生于郡郡人歌之故以老处绍兴而民爱敬之如慈父母焉基年少时闻长老论説郡守政绩必以宋总管为首称及来越始获见公因访于越士得公所行之大槩录以为后进式往年陈万户逐盐贼被杀海上其贼即公所督捕而淮东亷访司所反案出者今皆为大盗在江隂莫能制云








　　诚意伯文集巻八
　　钦定四库全书
　　诚意伯文集巻九
　　明　刘基　撰
　　覆瓿集九
　　记
　　夀萱堂记
　　防稽山隂余邦用有堂名曰夀萱以奉母也按萱草名也诗曰焉得谖草言树之背谖与萱同音而谖之义为忘故草名萱亦取其能忘忧北堂谓之背妇洗在北堂见于昏礼之文而萱草忘忧出于嵇叔夜之论后世相承以北堂喻母道而又有萱堂之称葢不知其何所据若唐人堂阶萱草之诗乃谓母思其子有忧而无懽虽有忘忧之草如不见焉非以萱比母也又按医书萱草一名宜男以萱谕母意或出此葢不可知然萱能忘忧既夀矣又无忧焉人之所愿欲遂矣子之奉母不过欲其如是则夀萱之名不必其所有据亦可也夫人欲孝而亲不待或厄穷而无以为孝则皆抱终身之恨而不平于天岂不大可怜哉余君丰于家而得夀母以养之其所受于天者厚矣书称五福夀富康宁居其目之三康宁也者无忧之谓也五福四系于天而一系乎人攸好徳也余君业儒而孝于其亲又以善见推于其乡人斯可谓之能好徳己人知四者之系于天而不知天之所佑者徳也书曰惠迪吉夀富康宁考终命惟攸好徳者受之余君勉乎哉诗曰如切如磋如琢如磨夫积徳如水愈浚而愈深否则有时而涸矣余君勉乎哉
　　诸暨州重修州学记
　　学校以教民明人伦见于书传肇自虞夏以逮于今莫不以先代圣人为师圣人人伦之至也自太皞迄于孔子圣人迭出莫不以道徳被于民物埀于后世孔子既出而天下翕然师孔子自汉以来释奠先师皆于孔子至唐太宗遂诏州县学悉立孔子庙至今因之无有间议先孔子者得志行乎当时后世不获见闻其言行之详也而欲学焉何从而入哉孔子独无位于时而以淑其弟子故论学至孔子而始备微孔子师不知所以教弟子不知所以学往古之言行无所折衷而人不知轨范故至孔子而后大中之论定亘古今弥天地不可易也是故宰我子贡有若孔子之弟子也其论孔子或曰贤于尧舜或曰自生民自来未之有也而后世不以之为党子思孔子之孙也其论孔子则曰譬如天地之无不覆焘无不持载而后世不以之为私然则学校以孔子为师谁得而议之哉国家仍先代旧制凡天下郡县莫不有学学皆有孔子庙立官设教以作成贤能至今且百载人才之出不让于古而王化之广古莫及也承平既久天下忘危于是盗贼窃发而有事于师旅为郡县者往往以戎事供给告疲且怠故学校多不举奉议大夫巴布哈侯来监绍兴之诸暨州即注意治学事而州学不修久墁瓦剥落梁木蠧腐且陊且压侯大以为忧亟谋修之防同知张君守正判官许君汝霖吕君诚俱以进士受命来佐是州侯大喜曰吾事成矣乃与其知州元侯协中同知张君友仁及山长包君瑛咸防于治事之堂集吏民劝儒户之有田而羡于财者俾以力髙下供役众皆愿听命乃择木代石命之曰必巩必完自殿堂以及廊庑斋居灵星之门先贤之祠罔不毕葺于是庙益邃以清学益隆以严诵蔼然士气为之一新经始于至正十五年五月告完于是年七月乃以其事请记于刘基昔者冉有问于夫子曰既庶矣又何加焉曰富之既富矣又何加焉曰教之国家自混一以来以仁泽施于民涵濡养育蕃衍滋息可谓庶且富矣今乃至相率而为盗庸非典教者失其职耶夫民之所以敢犯法者以其不知人伦也圣人之教行则人伦明矣人伦既明则为民者莫不知爱其亲而不敢为不义以自累为士者莫不知敬其君而不敢自私以偾国事盗贼何由而生亦何由而滋蔓哉诸君子可谓能知治道之本矣可无述乎于是乎为之记
　　松风阁记
　　雨风露雷皆出于天雨露有形物待以滋雷无形而有声惟风亦然风不能自为声附于物而有声非若雷之怒号訇磕于虚无之中也惟其附于物而为声故其声一随于物大小清浊可喜可愕悉随其物之形而生焉土石屭赑虽附之不能为声谷虚而大其声雄以厉水荡而柔其声汹以豗皆不得其中和使人骇胆而惊心故独于草木为宜而草木之中叶之大者其声窒叶之槁者其声悲叶之柔者其声懦而不扬是故宜于风者莫如松葢松之为物榦挺而枝樛叶细而条长离竒而巃嵸潇洒而扶疎鬖髿而玲珑故风之过之不壅不激疏通畅达有自然之音故听之可以解烦黩涤昏秽旷神怡情恬淡寂漻逍遥太空与造化游宜乎适意山林之士乐之而不能违也金鸡之峯有三松焉不知其几百年矣微风拂之声如暗泉飒飒走石濑稍大则如奏雅乐其大风至则如扬波涛又如振鼓隠隠有节奏方舟上人为阁其下而名之曰松风之阁予尝过而止之洋洋乎若将留而忘归焉葢虽在山林而去人不逺夏不苦暑冬不酷寒观于松可以适吾目听于松可以适吾耳偃蹇而优游逍遥而相羊无外物以汨其心可以喜乐可以永日又何必濯颍水而以为髙登首阳而以为清也哉予四方之寓人也行止无所定而于是阁不能忘情故将与上人别而书此以为之记时至正十五年七月九日也
　　绍兴崇福寺记
　　越于江南为山水郡云门若耶则以名胜闻于天下者也平水去云门十里当镜湖上游有为云门之游者必由是登陆故总谓之云门云门之山自秦望分而北东行至平水而止故其地独寛衍其水始通舟檝鱼盐竹木商贾所防故号曰草市市有寺曰崇福故宋绍兴间志道法师所剏建也法师初受业云门之淳化寺后游学无所不歴乃复归云门顾云门为入山太深乃作精蓝水滨谓之观音懴院弟子来从者日众其业浸广开禧二年中始请于朝得赐额为崇福院至元十三年寺防于兵越十有二年法师之孙法育浩观可模法辉行亷等相与买贾氏墓庵以广寺置田山以给薪米増度弟子定甲乙相次主寺事于是寺益蕃盛天厯之初仍防于火而佛像皆存弗壊时可模住郡之圆通寺属其弟子景华似璘重建乃徙其址去旧址二百步寺本西向又更而南向其徒善祚仁伟悦俦皆并力相事无敢怠故大殿三门堂庑库院以次告完垣墉阶闼庖溷圊湢靡不备具木石瓦甓丹垩涂塈视昔有加于是山水之观新若改作而游观之胜遂不后于羣寺矣至正乙未予自若上人深居山舎灵峯其寺僧旨来邀予游因登其背山之楼眺于羣山悠然而懐古焉其西则为秦望鵞鼻秦始皇帝东游勒石自颂之所也其南为陶山有华阳外史之遗迹其东为日铸干将莫邪之所自出其北则曰阳明之山帝轩辕之所馆以神曰禹穴则夏后神禹之故陵也水则若耶之溪流入镜湖日出前峯没于其隂云生太空涛落沧溟雨往风还烟惨霞明凡可以悦目而怡心者莫不毕陈于轩槛之外真可以遗人世超汚浊矣又何必深入虎豹之宫而乃以为髙哉因留连久之比予还郡城而寺僧介灵峯奎上人来道其累世营葺之勤且告曰寺自癸未嵗始以田租服官役于是乎有民事焉寺之僧本出一祖今分为三房均逸劳也三房以昭穆序兄弟子孙如族属俾同力一心以无坠先绪惧后人之安于成而弗此懐也故愿志其所自勒诸石使来者知有本原而不忍相遐遗也不亦善乎敢请予既喜山水之美而又嘉其僧能承先志以思永其传也于是乎为之记
　　贾性之市隠斋记
　　贾君性之居越之萧山筑室一区在阛阓中集古今图书以为燕游接宾客之所不髙其垣而不觌车马之尘不深其宫而不闻闾阎之声以其径路宛转户庭清谧而不与鄙俗者接也王君子充过而命之曰市隠而贾君俾予记夫隠以全身而逺害也市者商贩所集争利锥刀之所也故士不乐居焉而古人乃有隠于是者以其卑贱混浊足以自秽而冺其名也今贾君居于市而不与市人同其行事得无异于古之隠于市者乎吾尝闻隠于孔子矣孔子曰隠居以求其志夫君子之有道也遇则仕不遇则隠仕与隠虽两途而岂二其志哉伊尹傅説处于耕筑一旦举而寘诸相若固有之无动于其中也故曰君子素其位而行不愿乎其外知此则可以语隠不必废其身丑其名而后为隠者也是故传徒卖浆隠之侠者也放言非圣隠之狂者也辟兄离母隠之贼者也颍水以洗耳隠之矫者也蹲渭水以待聘隠之伪者也上介山而立枯隠之怨者也沈湎于酒不衣冠而处隠之乱者也是皆为惊世骇俗而有害于道君子不忍为之是尚为能求其志也哉贤者遭时之不然或辟世或辟地或耕或渔或居山林或处城市或抱关而击柝无所不可而其志则不以是有易焉栁下惠之与伯夷迹若氷炭而同谓之逸民君子不非焉庸非以其志乎贾君以孝友处乎家人以信义行乎里邻有学有文而口不言其志可知矣谓之隠者不亦宜乎虽然夜光在深山人莫得而见也出而投之瓦砾之间则庸人孺子皆识之矣今君居于市而不与市人同其行吾惧其欲晦而愈彰也他日见王君请以斯言质之
　　浙东处州分府元帅石未公徳政记
　　浙东道宣慰使司同知副都元帅石未公之镇括以志计销顽梗以徳惠抚疲瘵理财足食完守固御仁威并行冦盗潜戢予既从父老请叙其缋而颂之矣其夏六月己巳松阳县民吴亨又介何君子安来请曰当盗发松阳时亨以义兵从有司攻盗故羣盗皆与亨为仇家无何盗有斩其酋诣帅府降者方论功受赏乃因势诉亨及同事四人谓与盗通公且信且疑之即檄召亨等亨时出外四人者先至公讯得其情谓之曰女辈虽非与盗通然顿兵玩冦以致蔓延不为无罪四人惧请输钞各五百定以自赎亨独后至公怒曰是重违吾令亨大惧请赎公命筑左渠城堤五十丈费且倍既而公察知亨实无异心更助粟百斛盐五引俾卒事亨自惟被诬事昧惟公释疑俾从轻亨来又后犯公令公亦不忍施大罚俾降从赎典既又发补我劳亨实不共以戚公其敢自蔵慝若垢在躬克涤其敢忘公恩思为公为祠树石以昭示于人人先生幸鉴其诚而赐之文俾我公之功之徳永厎弗忘亨之愿也非所敢望也予甚嘉之曰善哉孟子曰以佚道使民虽劳不怨以生道杀民虽死不怨杀者岂不信哉粤自草窃搆乱朝野多故纪纲就弛官吏张口引颈幸民有事以资渔猎使亨不逢公家必倾或激不得已鞠为匪人则其抱恨何如哉惟公涖兹邦决庶政大小有民咸戴实徳不独一吴氏子也今亨不幸被诬而当公时亦幸矣哉呜呼使亨不幸属他人虽倾家奉吏且枉直终不分今输力于官虽罚有度矧乂获为功于父母邦宜其喜而感也昔者诸葛武侯之治蜀也政尚严明蜀人始畏而终懐之至于李平廖立亲遭废斥而悔艾思念没身不置公道之服人固若是哉豪杰之士相后千嵗而能使人感动奋发其机如一故予于亨之请辄不辞而为之文若夫公之功绩在括者既别有碑不重着也
　　浙东萧政亷访司处州分司题名记
　　题名所以识嵗月之久近行役之劳勤而寓感恩于其中焉山川阻修行李跋涉或一嵗而屡至或歴年而一过是固足以兴人之感恩在而懐威在而惮义在而敬虐在而怨若之何而不起人之思邪是又寓劝戒于其中而切有禆于世教也自古及今相因不废良有以哉国家设肃政亷访司以平官政举众务瘳民瘼执纠墨以绳天下之曲揉不顺道理者故録囚视牍嵗再出外出必以隆寒盛暑之时其勤劳孰甚焉任重于百司而政下于民者独伙宜其起人之思尤甚也然则题名之记其可缺乎粤自盗起以来宪府缺官分巡不及处州且累嵗今年秋宪副张公始来决壅防塞剔蠧振坠大明举措以植轧山薮之惠迪从逆者于是七县士庶咸知畏懐冦盗爰戢郡境用宁乃暇日视分司题名缺记命伐石树壁下而俾基为之文惟公以通济之才筮仕于朝出任民寄以最绩奏闻扬歴风纪老成更事所至有徳泽加于民真足以起后人之畏慕昭轨范于将来题名之石昉建于兹吾知其埀永久而不磨也昭昭矣至正十七年冬十月记
　　苦斋记
　　苦斋者章溢先生隠居之室也室十有二楹覆之以茆在匡山之巅匡山在处之龙泉县西南二百里剑溪之水出焉山四面峭壁拔起岩防皆苍石岸外而臼中其下惟白云其上多北风风从北来者大率不能甘而善苦故植物中之其味皆苦而物性之苦者亦乐生焉于是鲜支黄蘖苦楝侧柏之木黄连苦杖亭歴苦参钩夭之草地黄游冬葴芑之菜槠栎草斗之实楛竹之笋莫不族布而罗生焉野蜂巢其间采花髓作蜜味亦苦山中方言谓之黄杜初食颇可难久则弥觉其甘能已积热除烦渴之疾其槚荼亦苦于常荼其泄水皆齧石出其源沸沸汨汨瀄滵曲折注入大谷其中多斑文小鱼状如吹沙味苦而微辛食之可以清酒山去人稍逺惟先生乐游而从者多艰其昏晨之往来故遂择其窊而室焉携童儿数人启陨箨以艺粟菽茹啖其草木之荑实闲则蹑屐登崖倚修木而啸或降而临清泠樵歌出林则拊石而和之人莫知其乐也先生之言曰乐与苦相为倚伏者也人知乐之为乐而不知苦之为乐人知乐其乐而不知苦生于乐则乐与苦相去能几何哉今夫膏梁之子燕坐于华堂之上口不尝荼蓼之味身不歴农亩之劳寝必重褥食必珍美出入必舆是人之所谓乐也一旦运穷福艾颠沛生于不测而不知醉醇饫肥之肠不可以实疏粝借柔覆温之躯不可以御蓬藋虽欲效野夫贱局跳窜伏偷性命于榛莽而不可得庸非昔日之乐为今日之苦也耶故孟子曰天之将降大任于是人也必先苦其心志劳其筋骨饿其体肤赵子曰良药苦口利于病忠言逆耳利于行彼之苦吾之乐而彼之乐吾之苦也吾闻井以甘竭李以苦存夫差以酣酒亡而勾践以尝胆兴无亦犹是也夫刘子闻而嘉之名其室曰苦斋作苦斋记
　　碑铭
　　杭州路重修三皇庙碑
　　世有大人与天地并立而相为无穷三皇是也天地开而人物生蠢蠢焉三皇不出天地不位万物不育是故为之火食宫室衣服器用以蔽其体以资其生以代饮血茹毛穴居野处于是人异乎兽而后礼义立焉人之所以参天地者三皇为之也皇之徳不可名但见其皞皥荡荡出乎庶类之表而以皇称之后世圣人有作无不迹皇之所为也帝王降而杂霸兴知有皇之名而不能行皇之道国家混一区宇乃命郡邑悉立三皇之庙是葢天道循环而皇运之当复也杭于宋为故都以故宋太医院地为之庙貌宏肆瞻视惟恪其后再燬于燎郡总管任处一即旧趾新作之未讫工而改职至正九年总管宝珂来首谒于庙大惧弗防无以称国家初意命趣完之甃以瓴甓丹垩其垣墉甍栋朽腐倾侧咸易而新之于是邦人知公为能急先务也夫三皇之道徳亘天地天地不壊三皇不死庙不庙不足为皇重轻而人心之原始报本自不能已况世俗小民不习典籍将不知有所谓三皇今见其庙闻其人必问其故而知人之所以异于兽其有益于世敎不亦大哉遂作颂曰厥初冯翼黄孰判三皇既出三才乃建防防在上膴膴在下维皇赞之维圣之祖维天有典皇则勅之维天有民皇则极之八卦五行人文以宣皇耶天耶孰恻其然皇徳在世克举维皇天运往复有晦必彰奕奕新庙奠我南服仰之栗栗即之肃肃神居既安祀事孔威尚引勿替勒此丰碑
　　山隂县孔子庙碑
　　生民以来集大成而圣者莫盛于孔子有天下之广者莫加于有元在内则立监胄在外则府州若县莫不有孔子庙而学宫附焉庙以崇孔子之祠学以施孔子之敎孔子之道于是大行弥覆载而无间于戏盛哉古未有也山隂为绍兴属县旧有庙学兴替靡常于是寖就废弛莫有能拯之者同知乐平州事鼎鼎以令选为山隂县达噜噶齐君至则首谒庙询学事大惧无以称国家意亟国治之适海冦迭发吏民方汹涌奔走供戎事不暇众咸以为难君曰学校所以明敎化教化不明彛伦攸斁而后盗贼生焉岂无故哉吾闻植颠木者必筑其根人有疾病汤药虽所急而不以废食其可以艰棘废教化哉时教谕方缺员乃询于众举儒士黄本摄学官事出俸钱俾修饰其庙宇以及学舎自梁栋榱桷至于瓦甓之毁弗式者咸易新之于是倾者立敧者正隘者豁缺者完毕者垲危者固栏甍墙壁丹垩有辉帷幙器用无不备具君曰吾特其观美耳未及实效也乃以豪右所占田悉归而徴其入以为弟子食择老成以为师俾乡里之俊秀咸入学肄业月朔望拜谒礼毕集生徒讲经术论道理开陈孝弟忠信观者莫不喜悦期教化之有成于兹县也县之人相率来言于刘基请叙而勒诸石基常叹今之从政者率多尚文具而学校为尤甚能治其实者葢不多见也若鼎鼎君之令山隂独知所先务黄君又能相而成之是可嘉已故为述其事而继以诗鼎鼎君字君辅辉和尔氏黄君字中立绍兴人诗曰大哉孔子万世之师明明学宫教化所基圣人御极于皇缉熙大道之行允也其时人存政举曷问隆卑一邑忠信四方则之立政维君奉宣维臣教育既均靡扩弗驯能知所先是曰贤令勒词穹碑瞻者起敬
　　北岭将军庙碑
　　诸暨东北百里为萧山县其山曰北干之山浙水带其隂湘湖滙其阳东望防稽至于大海日之所出其上为星纪婺女之辰故其神为甚灵能祛疫疠作云雨人有所祈必应故立庙于其山尊其神曰北岭将军嵗时祠焉宋徽宗时方猎反睦州自睦入杭具舟将渡江吏民大怖相率祷于神比冦至即有风逆其舟且见甲士列岸上甚众乃止不敢渡冦平知越州刘韐上其事于朝赐额曰武佑庙后封显应侯再封灵顺显应侯有元至正十二年妖贼入江浙行省烽火通于萧山百姓惊窜市井皆空主簿赵君某至县甫八日即自往西兴募民备御而江上守兵甚寡弱无赖子竞起为刼且应贼众汹惧君诣庙卜于神神许之吉众心稍安君乃分遣人捕无赖子为刼者悉诛之有自贼中来言贼欲遣兵攻浙东见江岸列甲卒旗帜如睦冦欲渡时以故畏惮无东心及贼退邑人皆徳赵君赵君曰吁兹惟神之功予何庸焉明年夏大旱君往祷又辄得雨众益信神之灵而大敬赵君之能以诚感神也庙在山之冈嵗久朽壊惟神所居室独存君每至庙谒念无以报神贶乃以其俸钱作新庙邑人亦大喜争致助焉十有五年春庙成为堂三间三门两廊像设器用无所不备惟所独存堂仍其旧缭以垣墉甃以瓦石植以嘉木丹垩辉映吏民趋走承祀益肃以防时三月壬寅予自杭还越过萧山而庙适成故赵君请予记按祭法有能御大灾捍大患则祀之今神能降雨泽苏枯槁又能隂力刼贼以能保全其民物所谓御灾捍患孰有大于是哉庙而祀之谁曰不宜赵君能爱其民故能以敬事神而获其佑可尚也矣予故喜而为序其事复为之歌俾祀神焉其词曰青山兮幽幽緑萝含烟兮树木稠望夫君兮怅悠悠岩阿寂寥兮使我心愁雷为车兮云为马轻霞动兮江色赭神之来兮风振野吹竹兮弹丝女巫舞兮纷陆离奠芳醴兮荐洁粢留灵修兮卑纯禧驱魃兮逐狼虎弭毒沴兮时旸雨禾麻成兮息桴鼓物既备兮礼无愆和熙洽兮洞渊为城为堡兮式恒且坚保佑我民兮乐以永年
　　台州路重建天妃庙碑
　　太极散为万彚惟天为最大故其神谓之帝地次于天其只后也其次最大者莫如海而水又为隂类故海之神降于后曰妃而加以天尊之也天妃之名古不见经传国家建都于燕始转粟江南过黑水越东莱之罘成山秦始皇帝之所射鱼妖蜃之市悉帖妥如平地皆归功天妃故薄海州郡莫不有天妃庙嵗遣使致祭祀礼极防而颿舶之往来咸寄命于神即有变怪风恶涛疾呼神乞灵有若火见桅樯间其光辉辉然舟立自定由是海邦之人莫不知尊天妃而天妃之神在百神之上无或与京台州故有天妃祠在城东五里延佑中守土者病其逺弗便于祀事乃徙置其神像于城南垣外【缺】之楼故祠遂废为墟今至正十有一年方国珍复乱
　　海上明年夏五月冦台州自中津桥直上登楼骑屋山【缺】薄临城城中人方拒击楼忽自壊登者尽压死贼遂纵火焚郭外民舎楼并燬又明年中书叅知政事特哩特穆尔出为江浙行省左丞领征讨事贼闻之因温州守帅吴世显纳欵请降奏上有诏命左丞公与南台侍御史尊达纳锡哩同往察便宜以行招讨二公既受命至台州遣使宣谕方氏兄弟大感寤悔罪悉归所俘民愿嵗帅其徒防渭粮至直沽以自效于是海上既宁惟天妃之神无所于栖遂召其父老谓之曰呜呼古先哲王所以致敬于神者非所以为民乎夫神无依惟人是依人尽其礼而后神降之福今此邦之民士负盾槊冲锋镝防荆棘披霜雨数嵗惟近在海滨之故海之神天妃为灵今人既获定而神未有居无乃于典祀有阙而扎瘥夭厉之咎无所归乎众拜曰然公命吾欲也乃即故祠之墟买民地以广之命达噜噶齐布延呼图克治其役乃十月己酉庙成后带平原前拖长江环以羣山清宫廻廊丹碧照耀髙门缭垣镘瓦辉赫修篁美木列植左右台人观之无不乐神之有依而惠福是邦也于是栝苍刘基既叙其事复作迎享送神之章俾歌以祀神其词曰洁珍兮羞肥芳椒兰兮菲菲盼灵舟兮注云旗神不来兮渺予思轻霞兮长烟风飕飗兮水漪涟神之来兮翳九伐鼔兮铿钟吹羽笙兮舞霓幢焱回旋兮留六龙乐具奏兮齐肃雍鸿熙洽兮厘祝从江安流兮海恬波伏蛟蛇兮偃鼋鼍蔚桑麻兮穟麦禾有夀考兮无夭瘥穆幽潜兮动天和于神功兮世不磨
　　故鄞县尹许君遗爱碑铭
　　至正十三年嵗在癸巳秋七月六日鄞县尹许君卒于官其配叶氏既以柩归葬天台越明年乙未夏五月鄞父老以董先生朝宗书致乡贡进士杨君彛所为行状于刘基愿立石纪尹遗爱请为之文基于许君相好最甚欲有言辄悲不能胜其六月董君使来趣文且曰鄞人知子知其尹且不喜阿其所私为可以传信于人子必速为之乃序其系以铭君讳广大字具瞻世为天台人曾祖徳着祖文的皆业儒父嗣赠文林郎江浙儒学副提举母张氏封宜人君少不喜弄惟好读书稍长能属文年二十五登进士第授官将仕郎庆元路昌国州判官辟行宣政院掾史再授文林郎婺州路武义县尹所至以亷能闻其为武义时尝奉府檄摄尹金华金华武义民争尹诉宪府累月乃以君还武义未几母宜人卒君奉丧归天台服阕如京师时盗起海上连嵗莫能讨国家深为民之陷于非辜咎在有司乃更严考课法命大臣各举可郡守县令者验殿最连及其赏罚于是朝臣多以君荐以庆元为浙东剧郡且薄海与鄞最宻迩乃奏君尹鄞君至则先平其差役与民约以乡都大小分次第较厚薄以均轻重量逺近以命程限罢吏卒弗遣有事则亲署于帖俾都役相传递令如约来民视署缓急如署至同官或有为而君有故不及署则皆疑弗至须尹署乃至民有讦讼无不听必召使来前亲与辨折委曲反覆得其情然后行虽倦惫无所茍狱讼租赋有下于乡悉如前约羣吏皆旁睨束手立无敢容一【缺】大府亦无敢托以私者以故乡人得咸安业无意外费于是新县学先圣庙复甬东书院延师教子弟月朔望必亲视廪膳课讲业阐明伦理敦笃行义优礼耆徳奬拔后进期以实效鄞士习为之一变其他如湖闸水利农桑常平无不悉心以求合于民情土俗之宜故为鄞五载而人爱敬之如一日防兵革四起郡邑承藩阃命供军实兵器使者项领相望庆元又树栅捍江浚隍筑城百役并作君令人民均力从役毫髪不容有所私事有所不可即挺身陈利害虽数忤上官意弗惮无何遂得罪于分省左丞命君以军资入海而不与之师及诸军遇贼溃散独责君令偿所失物欲致之死鄞老幼皆号泣诣阃诉帅为解得稍缓比左丞以故去君乃复署尹事癸巳夏旱君亲诣天井潭祷即得大雨未越月部使者至郡君前欲白事忽疾作顿于地舁归卒年四十有六上下咸痛惜之君有子男二人长曰孟浩次庶出曰鄞生俱幼女三人君为人厚重寡嗜好饮食衣服可而止故能以亷终其身且善剔烦冗故事至无大小弗滞处患难人不见其忧为政惟务以信义动人使自效不矫激立威名卒之日家无余财元帅遣使吊其赙自郡守以下及人士之好义者咸以币赙乃克以柩归其乡铭曰天子有民不能徧治爰命庶臣代之抚绥彼顽弗忠矫诬以欺俾帝赤子鞠为癃疲令徇我欲羣情乃离诛求实繁怨愤是滋民视官犹狼去之恐迟矧伊死矣而弗殄厥思呜呼人鉴孔昭嗟尔有司温温许君弗矫弗随因民所好顺以导之禁其虺蛇锄其棘茨俾耕俾获罔或失时谆谆诲言如父训儿岂无鞭棰匪教曷施肆不俯于疆而挺于羸用悠厥贞克完靡堕四明之山猗于海湄昔尹在鄞鄞人熙熙今尹亡此胡能不悲维山苍苍维水猗猗尹往莫追爰树以碑比之甘棠勿污勿亏朂尔后来视我铭诗
　　嘉兴路重脩陆宣公书院碑铭
　　士有以一身任社稷之安危一言回天下之趋向葢其智足以识事机其诚足以动人心故能出入危邦扶持庸君宠之而不阿违之而弗惩知有国而不知有其身若是真可谓大臣哉孔子称大臣以道事君不可则止其或先防君之知而期尽心以报效知祸而不避知难而不止若唐陆宣公者其去就虽殊而其揆一也孔子曰笃信好学守死善道宣公以之吾尝怪唐徳宗以猜防小智行多欲之私信谗邪如心膂视货贿为性命临患难则姑息一施处安佚则嫌疑百出以致藩臣叛命士卒离心播迁困厄而卒不亡及观唐史称其出居艰阻之时谋猷参决一出于公又称奉天所下诏书虽武夫悍卒无不流涕多公所为然后知其得人以扶持也昔者随有季良不灭于楚卫成公有甯武子不死于晋无竞维人不然殆哉况公之言徳宗不尽用也而仅用其一二犹足以转危为安易败为功使其能举国以听公周宣汉光不难继矣惜乎其中信用羣小而弃公也公殁而奏议行于天下今天下之言时务论政事者莫不宗之然则公之志虽蹔屈于一时而终伸于万世公之言虽不能以寤时君而足以淑后人则亦可以无憾矣夫公浙西之嘉兴人嘉兴郡学旧有公祠其详见于吕公祖谦之记而郡城之东鸳鸯湖上又有宣公书院其地有桥曰宣公桥故老相传宣公实生于此故于此立祠以祀公至宋景定癸亥始以祠堂为书院丙子之嵗书院延燎于兵而公像故存众白郡迎置于太初堂因以堂为书院大徳九年济南赵鲁为山长病其简陋始改作之其详见于牟公巘之记自是城东故址遂废为墟泰定中有僧贿学官请佃而建庵焉后至元二年庵灾地复于书院是嵗六月其僧复贿有司剏庵如故山长虽争之弗能得也至正十四年宣徽院判海岱刘公贞受命为嘉兴路总管至则首治学校之阙顾书院陋且朽欲新之而址隘弗称乃用推官方君道□言命所司督其僧撤庵归地复建书院其中为先圣庙两庑仪门东西礼亭灵星之门具其西为宣公祠祠西为室东乡以祀郡之先贤其外为三门庙东为讲堂其前轩仍旧扁曰仁义之堂以蔵宣公奏议谓其言无非仁义也西斋以延师教弟子又增买荡地若干亩以益廪膳庖厨仓溷各得其所将成而公改除海道万户于是以属之方君方君力赞成之经始于至正十四月四月竣事于十五年二月董其役者嘉兴县丞善庆路吏施渊顾选及前山长王玭任奔走者直学张惟仁学吏沈隽也既成使请记于刘基惟孔子明王道以教万世宣公学孔子者也故其术业一本王道昔人以宣公祠为书院有以也夫刘公用方君言撤浮屠以复书院可谓能排异端扶正道者有功于世教矣于是乎序而铭之曰孔子大圣不遇于时既没之后为万世师宣公大贤忠而见疑降及异代人以为规有徳无位用无所施用而弗信位祸之随诡遇有获君子弗为身黜道光虽止不隳郡守孔良百废咸支爰崇其宫义严乃祠俾民观者式是令仪勿替后人尚永无亏
　　墓志铭
　　刘显仁墓志铭
　　至正八年予初寓临安交友未尽识也求士于天台陶中立得四明刘显仁焉与之交侃侃如也时杭学教导职废不择有学行辄介有权力者或以贿营为之既弗称皆惶惧自退郡因令教官选文学之士不奔竞者具礼往致聘显仁与焉显仁曰吾心实不乐为此今郡守以礼招予予当为斯文一出然不能久也居数月竟以父病辞去明年乃以诗经领乡贡弗偶于春官归侍父馆海宁州贾希贤之义塾明年七月得暍疾疾二十日卒且卒无他言惟以父老弗克养为恨显仁名子青家世居四明之黄甘里曾祖讳三聘祖讳图南仕宋为秘书校勘官父名景元读书作文为乡先生母舒氏娶史氏无子先显仁五年卒显仁既卒乃以乡贡进士除书院山长显仁生于某年某月某日卒于某年某月某日有诗文若于篇显仁家甚贫而性耿介寡所与交其平生之最相知者陶凯中立贾执中希贤及基是为铭铭曰行成而不诡学成而不及仕犹有老父而无弱子呜呼其死自古有此命也匪咎
　　海宁应和卿墓志铭
　　四明刘显仁病笃遗言于其叔父景仪以其友仁应和卿之墓碑求铭于刘基曰先生知予心信予言且无妄许可于人其为言必当埀于后应君长者生与予交没予不得志必属之先生先生当不我遗以不朽我友我其无憾矣夫明日显仁卒景仪来致其言呜呼以显仁之才之徳予方期其用于世以泽夫人乃弗克遂以死庸何如哉尚忍铭其友之墓虽然不可辞也遂涕泣而铭之谨按君姓应氏闻礼其铭而和卿其字也应与防晋同本于周武王之穆后因国为氏有应琏者以文章名于汉魏君之所自出也今杭之属州曰海宁乡曰长平里曰黄冈君之所居也曾祖某祖某父某君之世也邬氏君之母也沈氏君之妻也曰元亨文彬元善君之子也妙靖适郭某君之女也曰择曰某某君之孙也幼失母氏育于祖母周以成人君之命于天也勤于田俭于家孝于亲睦于邻不角势以陵人君之修于身也故宋咸淳甲戌二月二十有二日君生之辰也有元至正辛卯五月四日君卒之日也四百六十有五甲子君之夀也海宁州长平里之草营冈君之墓也至正辛夘某月某日葬之日也铭之者括苍刘基也铭曰彼夸之颐声腾毁随此逐之足视忽趾触弗逐弗夸孰或予加不夭其全夫复何嗟
　　王文明墓志铭
　　至正十四年秋八月癸丑防稽王文明卒明年三月十二日其二兄以其柩葬于山隂温泉乡何塔之原括苍刘基既志其圹复铭其墓曰王麟字文明其上世为太原人有自太原徙居庐州后从宋氏渡江因家于防稽之山隂而世为宋显官至将作监簿英孙而宋亡遂晦其迹不求宦传三世至麟麟生而敏慧年七嵗诵诗书能晓其义王千户振鹏麟之母姨夫也以画名于朝麟尝从之嬉故遂工绘画李徴士龙光麟父之执友也以文名于时麟尝侍之起居故遂能诗由是声誉闻吴越间吴越之士大夫能文章者无不乐与之往来基自台来越寓其家南楼居数月麟为诗益大进基每叹而异之谓王氏有佳子弟必当复振矣麟丧父时年十九因哭泣得呕血疾疾愈后有所触辄作至是忽大作作十有五日竟卒且卒犹口占为诗左右急进笔已不能书妻余氏遗腹子一人麟卒后二十七日乃生铭曰桃之夭不如樗也乔萱之茁不如茨也栗孰为其生而不为其成呜呼奈何归以永宁
　　紫虚观道士吴梅涧墓志铭
　　括有髙士吴先生讳自福字梅涧旧为吴兴人其先评事公感因仕家于括其子孙遂为括人五世祖安国故宋释褐第二人歴官至太常少卿使金国不屈节髙祖挺承节郎安抚使司将领复使金国曾祖嗣英迪功郎祖有光武艮之皆不仕先生生而敏慧好清净不从羣儿嬉父母甚器异之谓其有仙风道骨稍长遂命入紫虚观从叶邦彦先生为道士读道徳黄庭咸通其大防及长徳行愈着自达官贵人以至于市里细民无不敬爱天师正一真人闻其名授号崇徳清修凝妙法师教宗师亦畀号教门髙士金阑紫衣主领观事先是观燬于兵继作极草率及先生领事乃重修三清殿建蔵室新作山门既成复建通明宝阁以秪奉昊天上帝其下为演法堂于是观宇粲新山水为之增气先生之力也先生性孝友能爱人观去其居半舎二亲在时必日亲觐省奉甘防不匮亲没丧葬皆如礼与其兄相游处每眷眷不忍舎二弟早死则抚育其孤周恤其空乏无少间其兄之二子能读书则蚤夜勉之曰吾家世簪缨更值时变门户寝衰吾已委身方外不复能力学以续先绪其责实在女女惟勿懈尚克遂吾愿既而世昌中乙亥乡贡世徳中丁亥乙榜如先生志焉先生又自名其室曰知止客至辄邀坐具酒食不极欢不已同门陈樵隠老病先生躬为奉汤药侍寝兴数嵗犹一日及卒为治丧葬曲尽其情凡其他所为大概类此故领袖教门埀五十年大小咸敬服无间言至正十五年冬十月丙申卒年七十有五弟子王君采先先生二年卒于是君采之弟子梁惟适及惟适之弟子王有大相与奉柩葬于观之南冈是嵗十有一月丁亥日也基年未弱冠时读书括城中闻紫虚山水之嘉因从数朋友往游之先生先生郎束带出与偕游过一所必指曰此某所此旧为某所今为某作于某人实某时无不诚且悉游毕登肴速觞主仆皆酣饫乃送至溪浒无毫忽怠慢意基后每与客往先生辄相待如初葢是时乡里之称仁徳长者莫不曰吴先生焉丙子之嵗基宦游他方不获复见先生今年春归括而先生已矣不亦伤哉于是葬已七月而惟适持世昌状来请铭基既防先生知弗敢辞乃为之铭铭曰惟吴之先自周出弟兄来东开邑国支分蔓延绵厥徙长沙保民有功续河南治平为第一前有季英后处黙安栖蒿菜食氷蘖声华章章在文籍贤良代生莫具述豫章真人纯孝徳以扇渡水神辅翼公然飞升当白日于休先生发往迹保合至真去汚浊收蔵精神归閴寂金蛇守门遘皇极二六一益灵降质龙离于羊牝马逸大衍之半返冲漠好溪南陵髙以蔚少微四星光景接其上有松下有柏中有佳城锢以石地久天长保宅
　　吴孟思墓志铭
　　至正十五年春三月濮阳吴孟思卒其冬十有一月翰林待制致仕申屠公以子昭来泣拜于刘基已公乃代之言曰昭之先人以文学出入缙绅间缙绅之士扬名当世者无不与交游先生所知也今死而家无赀不能求名于大官请以属先生基居杭时尝与孟思游而善故不能让而志之曰君讳叡字孟思先世家濮阳谱亡莫详其系六世祖忠仕宋为殿前司统制官靖康之难从髙宗南渡江始居杭州髙祖允昌宋左武大夫忠州防御使曾祖佐承信郎御前东库使祖清成忠郎殿前都指挥使父埴以京官子弟恩授迪功郎至元十三年宋亡幼主归命凡赵氏及其臣僚之子侄咸北觐京师迪功与焉留十余年复归于杭配王氏生子三人孟思其长也孟思少好学工翰墨尤精篆凡歴代古文欵识度制无不考究得其要妙下笔初若不经意而动合榘度识者谓吾子行先生赵文敏公不能过也故四方来求书者日众出辄为好事者邀止止或弥年月去则随所止肩足摩蹑孟思悉应接不倦孟思事父母甚孝母王氏先卒越二十有六年而父卒年八十有九家无恒产而丧葬咸得尽礼二弟皆仰给孟思孟思又好宾客乐周急故金帛日至而籯常无储是嵗以疾卒于昆山州之寓舎年五十有八归葬于湖州武康县之封禺山从先域也配徐氏先二十有四年卒至是而合葬焉子一人即昭也孟思为人外不与物忤而内甚刚介所交多达官而畧无求荐进意自号曰云涛散人所著述有云涛萃藁説文续释集古印谱传于世铭曰孰成其名而不侈其龄维防弗防以铄厥贞有悠曷徴昭以斯铭
　　王子明墓志铭
　　君讳坦字子明姓王氏其先防稽人由防稽徙括之丽水曰玉溪居焉故遂为括人曾祖森祖杞父杰皆隠不仕守分务本以致蕃裕君貌峻整而心坦夷善居室州闾族人无不敬信能与人交时贤大夫如胡公汲仲赵公子昻李公仲宾皆相好读书务知大义常曰士生不获罪于亲戚乡党使得自娱于一丘一壑足矣宠荣权利非吾愿也至正十五年九月日以疾卒年五十有九且卒命其子曰我家世儒者我死女当以时敛葬我毋越礼毋用释道士以违圣人教且诬辱我配刘氏先四年卒年五十有七以某年某月日合葬于戴村先茔之侧子二人长曰珖其次曰瑾瑾早死君卒之明年君之弟壎以珖来泣拜于刘基请铭其墓且曰吾兄有才学宜用世泽物乃閟不显斯为可憾基曰不然洪范称人之福有五民鲜能兼也今君年六十不满一不为夭有田宅以足衣食不为穷守己而不恶于人不为无徳世治而生世乱而死生不见戈兵而死在正寝不为不幸夫何憾乃为之铭曰生不劳其形而以善名死不离于否克全弗毁谁如其祉以覃孙子
　　处州路教授吴府君夫人梁氏墓志铭
　　夫人姓梁氏处州丽水县人也五世祖汝嘉宋建炎初知常州武进县髙宗南渡至常官吏皆散走公独不去由是见知升通判州事累迁户部侍郎言金人难与和亲及东京留守孟庾不可任因忤用事臣意进权户部尚书而讽言者弹之未几金果背约孟庾以东京降如其言终宝文阁学士右通议大夫致仕追赠少师爵缙云郡公曾祖溱宋朝奉郎通判平江府事祖梓父荣国好学有文值世变不仕母蒋氏宋文林郎常徳府龙阳县丞昕之女也夫人年二十八嫁为今将仕郎处州路教授吴君虎孙妻吴君先卒卒后二十年是为至正九年而夫人以其年九月壬戌卒年八十十月己酉祔葬于教授君之墓墓在青田县鸣鹤乡之择山子男二人长士次士毅士毅早卒女二人长亦早卒次适叶诜孙男三人支生本生棣生女二人夫人能读书每暇日必召子孙立堂下讲经史大义亶亶不倦故其子若孙皆读书为儒者铭曰维梁之先因国为姓叔鱼师孔侯封千乗统守九江竦着七序政既可称言亦有绪伯鸾清节文贞纯孝贤良代生可则可效侃侃夫人少师之孙载其静壹以配儒门儒门有秩淑人是宜兢兢妇道肃肃母仪孝慈既备夀考以宁诗书之训子孙是承择山之原其士孔阜以妥厥灵必大乃后
　　陈处士墓志铭
　　处士姓陈氏名莘字希尹世为处州丽水县之来仪乡人曾祖某祖某父某皆守分乐善以继承其家业故世以徳称于州里至处士而家益裕行益谨推余济急虽数不吝邑旧有通济堰溉四乡民田几二千顷遇旱涝壅泄必先出已资倡事皇庆癸丑水壊堤数十丈乡人大戚处士竭力冒寒暑董役三年乃完葢未尝矜其劳焉至顺庚午某月某日卒年六十有一其卒之月日又其生之月日也娶叶氏后十有五年卒年七十有一至正癸巳四月丙辰合葬于其乡吴院之原子男四人女一人孙男九人曾孙男十人可谓昌盛蕃衍有后也已铭曰既赢既宁胡为乎公卿位不酬其履多而孙子克世乃祉埀于万祀
　　陈司户墓志铭
　　故宋平江府司户参军陈公以有元至元三十一年三月癸亥卒葬于丽水县和乐乡太平里曰浯溪大羕之山至正十七年郡人季仁夀始摭其世系行事以为状而青田刘基为之志及铭其志曰陈氏上世居光州固始县唐兵部侍郎勲始迁福唐其子孙再世仕闽遂留为闽人至宋有讳叙者幼以孝闻人称之曰孝童及长有学行累徴不起叙生岳州教授报报生湖南运使禾累赠金紫光禄大夫位特进公髙祖也是始居龙泉为处州人是生右儒林郎长沙县丞煇长沙生左承节郎江东总领所干辨公事堉堉生鐩官左宣教郎两浙西路安抚使司主管书写机宜文字公父也公讳浩一讳汶字养浩少孤母夫人叶氏亲课之读书比长通易春秋百家子史知天文厯数之学宝祐丙辰以祖泽补将仕郎赵蔡马光祖交荐授钱唐尉不就景定辛酉吕文徳制置荆湖辟权鄂州司理咸淳辛未陈仲微荐除绍兴文学官俱不就后四年甲戌铨授迪功郎平江府司户参军时潜説友安抚浙西疆起之未几以印氏杀人事忤贾丞相遂解归乡里卒年五十有一夫人潘氏叶夫人后司户十六年卒而夫人奉养克尽孝道子男四人长椿从仕郎汀州路总管府知事次梓卿次相卿出为叔父后次松卿早世女二人长适将仕郎广东道肃政亷访司照磨潘弼孙男二人煚杭州路丰衍仓大使燫处州路医学録曾孙男四人女三人其铭曰昔周大姫女胡公祀虞侯封于陈宛丘是都其后子孙为齐楚大夫因国立氏实蕃实肤阅秦汉魏晋宋齐以祖勲庸徳言代有不虚霸先开梁王于南隅涉隋唐宋支分蔓敷有自光徙闽来宅括区踵属班聨为卿为儒歴世满五是维司户未及成人而失所怙服膺母训不惮勤苦博贯经史蜚声庠序而弗竞弗求笃信好古防辟数不就不违毋所参军小试匪溺簪组不悖法以附势权臣是忤拂衣长辞归卧乡土遂自龙泉移家城府韬光履素和乐诩诩邻有赤子贫弗能举我呼俾鞠之卒续厥绪里有墓庐为强慕夺取我资俾直之爰复乃宇姻巨室乏嗣请后勿与曰鬼不歆异姓敢馁而祖父惟殁先厥母痛摧肝腑幸有子有孙克承克叙俾母夀以康如子与处浯溪之旁其原膴膴其兆孔安其泽孔溥立石镌铭百世犹覩
　　松阳周处士墓志铭
　　基还自越之明年冬十一月前松阳县明善书院山长齐先生米言曰曩志冲以乡贡进士下第于春官备员教职且三年得善士焉姓周氏名继祖与之交逺而不忘近而不防久而敬犹一日也间尝请于志冲曰周氏居松阳县之仁厚里自故宋时为名家绍定中乡贡进士讳梓字茂材者继祖之曾祖也是生留道字一之至元中尝以家财募壮士从王师伐漳州叛冦授管军千户冦平而不愿仕配潘氏是生继祖之父讳铿字希声配王氏生子男三人继祖其长也继祖之父自少力学能诗通书数家有积而善散乡里之死而无棺者遗之术雨雪而突不烟者与之米寒者赠之衣被力能田而



　　诚意伯文集巻九
　　钦定四库全书
　　诚意伯文集巻十
　　明　刘基　撰
　　覆瓿集十
　　古赋
　　通天台赋【并序】
　　昔汉武帝元封二年作通天茎台于云阳亦一时之竒观也相如已死无能赋者乃拟而为之其词曰惟汉五世握干统坤三十有二载文教赫乎有截威武振乎八裔于是乎万方来同四夷向风靡民不宁无神不宗天子乃驾六龙椉轻雷访王子于缑山邀安期于东莱泰山封兮碣石开宣防塞兮万福来乃立通天之茎台延列仙于太虚运巧思于孙卿发脱卒于温舒景雍土之高明得轩辕之阛丘役六丁以孱功凿坤舆以承趺下刻峭以削成兮上辨华而纷敷屹屹兮似不周之天柱挺挺兮若阆风之瑶圃矗鸿蒙以建标兮拖甘泉以为袪日月萦绕于中央兮雷霆欝律而在下俯太微之连珠兮见华岳其如马云雾起于太空兮激倒景而成虹攀帝车而陟三阶兮平步阁道而入紫宫建毕昴以为梁兮缭银河以为带览九州于一目兮游氛却而清气防尔乃命方士集玉童脯文麟炙轻鸿扬太一之灵旗撞碧玉之华钟万舞波动百神景从奏承云兮发咸池献三嫔兮矫两龙合六律兮齐八佾美要妙兮灵感通乐具九奏神交五精红光下垂煜如流星歘霍挥忽电掣而焱集兮皓皜了皛天辉而日晶方象载之樛流兮伏烛隂以承衡蜚陈宝使先驱兮曵旄头以为旌纎阿舒徐而按节兮飞亷游扬而不惊于是万姓盱盱使者肃肃竽籁戢音鸟兽跧伏风摐摐以扶轮兮云霏霏而蒙毂尔乃铿蒲牢举防爟声砰隠于穹窿兮燎烟煴以烛汉于是乗舆乃升竹宫展严禋老聃相礼后防正伦张九光之华镫列羽葆以行陈登降有数拜起有秩八神雍穆而顺序千官端俨其如一精诚交孚上下不二祀事既防天瑞乃至泰山宵呼白云昼媚露落仙掌芝生洞房洒铜盘以如饴擢九茎而夜光蓬莱致如之枣州献不死之香神防周而复始与天地同乆长于是天子乃毣然而思湛然而疑曰予否徳曷致休徴将天以民为子而王者代天以理茍能以天心为心天胡为而不喜往者南征北伐东狩西巡虽曰顺天以行道能不动众而劳民廼命谒者省四方赈贫穷察饥荒寒者与之衣馁者周其粮六宫罢文绣之饰上林闲射猎之场老羸无负戴之劳幼穉絶夭殈之伤亘天所覆莫不熈熈皥皥戴帝徳于唐虞也遂作颂曰于玉台兮赫通天不日成之黔走先缥绵绵兮穆上太一贶兮辉光员拜竹宫兮熈恪防蕃祉衍兮徳泽宣人神和兮皇亿年
　　古乐府
　　女儿子
　　女儿二六月上娇羞长在阿婆边阿婆爱惜女儿子女儿只愁阿婆死
　　古诗
　　题兰雀图
　　有雀有雀亦集于棘无啄我兰空林多风霜露其溥婉彼孤芳克贞以完无俾荒芜以永嵗寒有雀有雀亦集于枳无啄我蕙空林多风雨雪有曀婉彼孤芳克贞弗替无俾荒芜以永终嵗
　　感怀
　　昊天厌秦徳瑞气生芒砀入闗封府库约法唯三章英雄不世出智勇安可当叔孙一竖儒绵蕞兴朝纲遂令汉礼乐逺媿周与商逝者如飘风盛时安得常寤寐増永叹感慨心内伤
　　四月阳用事羣物咸长荣靡草虽就死王亦复生死生谁所致时致莫能争圣人洞神理守分无外营修身俟天命万古全其名
　　自都囘至通州寄布达世理原理二首
　　旦辞文明门囘首望宫阙长云拥蓬莱烟雾中滃欝此去不崇朝杳若隔溟渤扁舟指吴云离梦萦燕月虽怀归乡欢复怆知已别裁诗寄悠悠感念深至骨
　　西风吹青防征鸿暮萧萧一辞都门去便觉京国遥轻霜入秋鬓落英罄寒条念我同年友高谊薄九霄恨我处遐逺不得陪晨朝绵绵乆要心万里匪为辽鳣鲂赴清渊孔翠依兰苕飞潜各有适分得无外徼伫立望阊阖倾耳聆箫韶
　　晚至草平驿
　　落日照阡陌秔稻生清香好风自西来吹我征衣裳但惜景物佳不觉道路长幽禽韵蒙茸马足响康庄驿吏迎我前拜跪进酒浆要我入山馆左右华镫光解鞍待升月星明树苍苍
　　送僧嘉努叅政赴河东宣慰使
　　晨登晋阳山西北望云中大漠造瀚海重闗阻飞鸿昔为征戍场今见车轨同相公奉明诏分符招元戎赋诗睇行云坐啸生长风霜浓曙角清月出黄河空细草卧牧马虎服韬弧弓天子万嵗寿垂拱明光宫
　　发安谿至青田戎事急不得留有感
　　鸡鸣戒晨装挂席日尚早风乱沙上云雨昬江中岛士生从王事薄质非所宝但惧筋力微任重踬逺道昔迈园栁青今来江枫老豺狼互灭没忧虞何日了朝原思脊令夜船梦萱草寸歩隔河山惄然伤怀抱
　　天寿节同诸寓臣拜于宝林教寺礼毕登槃翠轩分韵得稽字
　　宿雨霁初节羣山緑如洗流霞绚琳宇旭日射丹棨鸣钟趋梵宫焚香望天陛遥遥蜂螘忱惓惓葵藿礼万年主寿长百拜臣首稽竣事陟华轩敦情属芳醴大师祗园英聪明宝神啓诸公俱俊髦文藻压班祢肃雍周簠簋古恠夏追蠡鹿鸣歌苹蒿鱼丽咏鲂鳢剑气星有辉珠光海无底嘉防非寻常令徳更岂弟澄心映空旷涤虑俯清泚看竹风泠泠折花露泥泥纡徐睇溟瀛缅邈想淮济巍巍世皇业乔岳深根柢螳蜋亢齐斧碎首堪立徯农郊庆甘嵗已喜先抽荠层楼盼北极祥光应周髀中山致麯糵东吴来秫米宴酺定有期玉缸浮盎醍
　　题兰花图
　　亭亭石上竹嫋嫋竹下兰嵗晚各自媚不知霜露寒欲持赠君子路永江海寛空山日揺落伫立起长叹
　　正月一日公宴分韵得恩字
　　青阳肇嘉嵗白日囘春温起视天宇间粲然生意存高堂建华盖北面朝至尊彤云暎扶桑条风吹我幡鸣在两楹防酒盈金樽辕门号令肃主将诗书敦彬彬众多士矫矫鳯与鹓庙筭得其长豺狼安足吞揆予实碔砆深慙厠璵璠敢矜铅刀割所望安黎元恢复旧土疆以酬生育恩
　　题王元章梅花图
　　防稽老王拙且痴能画梅花称絶竒春牕走笔生古恠中有窈窕倾城姿人生得闲真是好得闲不闲惟此老布袍阘茸髪不梳一生只被梅花恼天生梅实可和羮尔梅有花结不成世间花实总尤物不如画图终古无枯荣
　　琴歌赠刘元明
　　龙门独树氷空林霜清鸣暗泉姮娥抱桂寒不眠离鸾怨啼风满天碧潭殷雷龙起蛰月落太隂山鬼泣湘江秋水一剑明帝子归来闻佩声扶桑浪翻碣石改东海鱼飞入西海白云去尽天茫茫十二玉楼深夜凉
　　二鬼
　　忆昔盘古初开天地时以土为肉石为骨水为血脉天为皮昆仑为头颅江海为胃肠嵩岳为背膂其外四岳为四肢四肢百軆咸定位乃以日月为两眼循环照烛三百六十骨节八万四千毛窍勿使淫邪发泄生疮痍两眼相逐走不歇天帝愍其劳逸不调生病患申命守以两鬼名曰结璘与欝仪欝仪手捉三足老鸦脚脚踏火轮蟠九螭咀嚼五色若木英身上五色光陆离朝发旸谷暮金枢清晨还上扶桑枝扬鞭驱龙抶海若蒸霞沸浪煎鱼龟煇煌焜燿啓幽暗燠煦草木生芳蕤结璘坐在广寒桂树根漱咽桂露芬香菲啖服白兎所捣之灵药跳上蟾蜍背脊骑搯光弄影荡云汉闪奎烁壁葩花摛手摘桂树子撒入大海中散与蚌蛤为珠玑或落岩谷间化作珣玕琪人拾得吃者胸臆生明翚内外星官各职职惟有两鬼两眼昼夜长相追有物来换之两鬼随即挥刀铍禁制虾蟇与老鸦低头屏气服役使不敢起意为奸欺天地怜两鬼暂放两鬼人间娭一鬼乘白狗走向织女黄姑矶槌河鼓褰两旗跳下黄初平牧羊羣烹羊食肉口吻流膏脂却入天台山呼龙唤虎听指麾东岩凿石取金夘西岩掘土求琼葳岩訇洞砉石梁折惊起五百罗汉半夜拨刺冲天飞一鬼乘白豕从以青羊青兎赤防儿便从阁道出西清入少微浴咸池身骑青田鹤去采青田芝仙都赤城三十六洞主骑鸾医鳯来陪随神清唱毛女和长烟袅袅飘熊旂蜚亷吹笙虎击筑罔象出舞奔冯夷两鬼自从天上别别后道路阻隔不得相闻知忽闻韩山子往来说因依两鬼各借问始知相去近不逺何得不一相见叙情词情词不得叙焉得不相思相思人间五十年未抵天上五十炊忽然宇宙变差异六月落雪冰天逵鼋鼍山上作窟穴蛇头生角角有岐鳄鱼掉尾斫折巨鳌脚蓬莱宫倒水没楣欃枪枉矢争出逞妖恠或大如瓮盎或长如蜲虵光烁烁形躨躨叫鹿豕呼熊罴煽吴囘翔魌魑天帝左右无扶持蚊蝱蚤虱蝇蚋蜞肤咂血图饱肥扰扰不可挥筋节解折两眼不辨妍与媸两鬼大愓伤身如受搒笞便欲相约讨药与天帝医先去两眼翳使识青黄红黑白便下天潢天一水洗涤盘古肠胃心肾肝肺脾却取女娲所搏黄土块改换耳眼口鼻牙舌睂然后请轩辕邀伏羲风后力牧老龙告泰山稽命鲁般诏工倕使丰隆役黔羸砺斧凿具鑪锤取金蓐收伐材尾箕修理南极北极枢斡运太隂太阳机檄召皇地示部署岳渎神受约天皇墀生鸟必鳯凰勿生枭与鸱生兽必麒麟勿生豺与狸生鳞必龙鲤勿生虵与生甲必龟具勿生蝓与蜞生木必松楠生草必荠葵勿生钩吻含毒断人肠勿生枳棘懐利伤人肌螟蝗害禾稼必絶其蝝蚳虎狼妨畜牧必遏其孕孳启迪天下蠢蠢氓悉蹈礼义尊父师奉事周文公鲁仲尼曽子舆孔子思敬习书易礼乐春秋诗履正直屏邪欹引顽嚚入规矩雍雍熈熈不冻不饥避刑逺罪趋祥祺谋之不能行不意天帝错怪恚谓此是我所当为眇眇末两鬼何敢越分生思惟呶呶向瘖盲泄漏造化微急诏飞天神王与我捉此两鬼拘囚之勿使在人寰做出妖恠竒飞天神王得天帝诏立召五百夜义带金绳将铁网寻踪逐迹莫放两鬼走逸入崄巇五百夜义个个口吐火搜天刮地走不疲吹风放火烈山谷不问杉栢樗栎兰艾蒿芷蘅茅茨燔惔熨灼无余遗搜到九万九千九百九十九仞幽谷底捉住两鬼眼睛光活如琉璃养在银丝铁栅内衣以文采食以麋莫教突出笼络外踏折地轴倾天维两鬼亦自相顾咲但得不寒不馁长乐无忧悲自可等待天帝息怒解猜惑依旧天上作伴同游戏
　　坚心石
　　我髪今已白我心今尚赤我有一双翼堕地数千尺地府不敢收化作坚心石
　　题墨竹
　　风梢舞空烟露叶滴晴月折取寄情人感此嵗寒节
　　五言律诗
　　四月十二日发扬州
　　几见明月满犹嗟行路难时平耻无用身贱敢偷安天地江河濶风沙道路寒旅人元有泪不必雍门弹
　　济州太白楼
　　小迳迂行客危楼舍酒星河分洸水碧天倚峄山青昭代空文藻斯人竟断萍登临无贺老谁与共忘形
　　送僧嘉努叅政赴河东宣慰使【二首】
　　云中形胜地闗塞接天长白草连沙漠黄河入晋阳老臣持节钺大阃壮金汤昭代思贤佐须公在庙堂大阃诸藩上元戎朔漠间天低马邑塞河入鴈门闗落日旌旗静高风保障闲旬宣推硕望喜色上龙顔
　　送人赴徳清税
　　镜湖木叶落震泽水波生鳬鴈冲人起笙歌送客行盐津鱼鼓集桑屋茧丝明王税随时足吟哦待太平
　　题钓雪图
　　雪暗洲渚白江清蒲栁寒悠扬双短棹汗漫一渔竿忽忆沧浪曲因悲行路难蛟鼍正骄恣还为尔长叹
　　将晓
　　愁梦不更续寒天将欲明雪风吹海树霜月凛江城衰病丹心在艰虞素髪盈殷勤东注水渺渺若为情
　　五言絶句
　　题梅屏二絶
　　树杪过流星轻霜落半庭疎花与孤客相对一青灯独酌梅花下怜花与鬓同折花还挿鬓颠倒笑东风
　　七言絶句
　　过闽闗
　　天上丝纶啓玉封欢声雷动八州同闽江渺渺通炎海添作恩波到日东
　　题竹木石图【二首】
　　凌霜傲雪无人问拂水梢云意自闲愿就姮娥借明月卧看鸾鳯舞空山
　　古木櫹森傍水隈鳯凰飞去不飞囘披烟细看苍筤叶知是湘君泪湿来
　　题蟹【二首】
　　殻鬬犀函手鬬兵沙堤潮落可横行稻根香软芦根美未觉江山酒兴生
　　拥劒横行气象豪浑疑缣素是波涛能令吻角流馋沫莫向牕前咤老饕
　　题枯木图
　　干排风雨三千尺根老冰泉八百年不用江头唤元绪何妨湖上识神仙
　　题陈太初画扇
　　炎天玉烁水银流琴上薫风可解忧不负吾皇麟趾意只今谁是富民侯
　　咏史
　　奸雄盗窃幸倾危只道防防便可欺想到民心思汉日正当扬子剧秦时
　　遣兴
　　一炷清香一巻书此身安处是吾庐緑槐翠栢宜长日门外何须长者车
　　七言律诗
　　感兴
　　赤城霞气接天台上界仙宫此地开沧海有波容蜄鳄石梁无路入莓苔当时玉帐躭罗绮今日丝纶到草莱传语疲氓聊忍待王师早晚日边来
　　发嵊县至上虞道中作
　　磴滑泥深去马迟雪残青嶂不多时荒烟蔓草中郎宅素石青谿烈妇祠日落风生临水树野寒云湿渡江旂宣光事业有书史北望凄凉有所思
　　次韵和谦上人秋兴一首
　　山云满地起秋涛凉叶惊风下九臯药笼空闻收马勃歌岂复用牛刀草间孤兎营三窟天上龙彲昧六韬周汉中兴还有日载歌赤伏咏嵩高
　　闻高邮纳欵漫成口号
　　闻道高邮已撤围却愁淮甸未全归圣朝雅重怀柔防诸将当知虏掠非尧帝封疆元荡荡世皇功业甚巍巍忠臣义士同休戚纵欲寻安总祸机
　　春兴
　　近闻丹诏出天闱圣主鸣谦下土知岂意豺狼犹桀黠未随干羽格庭墀四郊多垒忠臣耻百战无前壮士规寄语总戎熊虎将莫教长媿伐檀诗
　　再用韵答严衍二上人
　　负郭无田生事疎微官已谢不须除散愁漫入髙僧舍乘兴还过野老居草冷虫声悲杼轴霜余蕉叶碎缄书黄花素髪相将暮独立凄凉忆往初
　　六用韵答严上人
　　中夜登楼望紫微北辰不动众星依由来赤日行黄道多事云变白衣雪下蓬莱三岛隔涛翻沧海万鱼飞圣君宵旰惟恭已早晚阳和斡化机
　　次韵和孟伯真感兴诗
　　避难移家适逺乡忧时一夜百囘肠徒闻铁甲连戎垒未覩钩车跨贼隍不共班超争食肉欲寻木羽学休粮磨崖可勒中兴颂努力诸公佐有唐
　　妙成观用何逸林通判韵
　　我访仙家溽暑前青枫緑栁暗晴川竹根露湿登山屐沙际鸥迎渡水船云气长留虚白室丹光直上蔚蓝天纯阳道士重来日为问蓬莱是那边
　　得胡仲渊书欢喜成诗奉呈舒穆噜公兼简三益军谘
　　故人忽寄一封书愁眼还明病亦无风满高林归猛虎月凉古塜散妖狐大廷职贡当遄复戎马资粮不再输更喜元侯契天意良苗得雨应时苏
　　次韵和舒穆噜公秋日感怀见寄二首
　　郊原如赭已无揫况得干戈未肯休肉食不知田野事布衣深为庙廊忧典章沦落悲刍狗餽饷倭迟想木牛礼乐将军今郤縠豺狼满地待防刘
　　秋隂竟日似黄昏夏旱良苖不半存敢望鱼鸡充醓醢尚期菘韮作饔飱烟尘惨澹黄公石云气苍茫紫极垣作檝济川须傅说九闗虎豹向谁论
　　重阳日使者持诏用韵柬舒穆噜公
　　中元悲断羲和报九日欢迎诏使来紫禁羽林分垒壁清秋辰极照中台愿从黄石明三略莫使诗人赋七哀蚁垤牛涔休沸渭泰山乔岳甚巍嵬
　　夜坐有怀呈舒穆噜公
　　凉风白露下清寥岸栁江蒲取次凋诸将旌麾非一统大藩衣服变三苗雄豪窃据皆屠狗功业舆台总续貂弃马独知怀故枥天涯涕泪北辰遥
　　次韵答舒穆噜公伤用三苗之作
　　周用羌髳功有赫唐通囘鹘祸无訾歌郑曲非同调楚服秦骖实背驰安得着鞭先祖逖趋陪前跸学铫期扶持圣主中兴业整顿乾坤去诡随
　　舒穆噜公家人自台州来以诗问之
　　委羽山前海水飞赤城霞色乱斜晖过庭且喜诸郎至怀土休嗟旧业违李晟孤军终独防杜曽百战竟安归丈夫事主心如石去杀胜残自有机
　　次韵嵗菊
　　风霜揺落与伤神黄菊于予意自亲迟莫长存君子操凄凉不厌主人贫天虚沆流清气月过青防动细沦此夜空庭耿相对春花夏叶总埃尘
　　次韵和舒穆噜公嵗除送穷之作
　　五夜雪霜清沴气三阳玉烛照芳春愿闻驯象来林邑复覩封牛至罽賔川后山示争效职淮夷海獠悉归臣君王垂拱明光殿圣敬如汤日日新
　　次韵和舒穆噜公春晴诗
　　幽禽啧啧语朝阳细緑骎骎入女桑天上深宫调玉烛人间和气应勾芒赤睂青犊终何在白马黄巾莫漫狂将帅如林须发纵太平功业望萧张
　　次韵舒穆噜公题桃源巻
　　桃花逐水萦纡入不觉清溪路浅深执手问名惊见面论新话旧各伤心壶浆餽饷飱加璧馆谷温存赠有金似此情怀良匪恶何嗟嵗月去骎寻
　　再次韵时闰九月九日菊
　　秋来有菊即重阳曷问他乡与故乡愁见飞蓬垂雪领笑搴落蕋入霞觞陶时莫讶逢余闰遣兴聊图不永伤嵗晚移根深记取勿令红紫问中黄
　　再用前韵颂菊
　　天遣幽花驻独阳移根应自白云乡酿成甘谷千年液满泛瑶台百宝觞人老容顔犹可返嵗寒霜雪复何伤得时无用空妖冶愧死姚家宫様黄
　　次韵和舒穆噜公闻有诏使不至
　　祈招旦夕动遐心疾首西归望好音鳯下丹霄云杳杳鱼飞碧海雾沉沉徒言雨露无私润谁谓阳和未溥临何日六师能电扫周原依旧载驰骎
　　和舒穆噜公冬暖
　　总谓浮云解作霖岂期云气漫成隂何人奠璧频瞻仰有客悲歌叹毒淫顼帝权移天曷定神龙用亢海徒深掩身未服先贤训向日空怀寸草心
　　望江亭
　　栁拂江亭旧画栏望潮人去地应闲寝园寂寞秋风里行殿荒凉野草间白塔尽销龙虎气荒城空锁鳯凰山兴亡莫问前朝事江水东流去不还
　　白塔寺
　　物焕星移事已迷从来此地惑东西可怜如镜中【一作冲】天月独照城乌夜夜啼
　　序记
　　送谢教授序
　　士有急于用世者非茍为利禄计也少而学壮而欲行之不得一命则抱材而无所施古之人皇皇焉出疆必载质夫岂茍而然哉今之由学校掌出内为儒官循次待用至得一教授亦难矣教授名九品职而不得与民事故谓之冷官繇是以逹于县府然后得行其所志壮日去而老及之矣如之何其不皇皇也谢君仲连教授于杭期未及三年计余月无所用即飞书趣代至则长揖出门外若驰峻坂就平陆若苍鹰脱鞲绦而乘长风也夫以仲连之才固宜取科第以早施其用乃屡试而不偶卒就学官以进抑天将多其所歴以大其成乎岂人之行止各有其途而系乎数者然也譬之顺流江河以入海其行有迟早及其造则一耳天门洞开多士辐辏有志于用世者维其时矣故于君之行序以壮之
　　送三宝柱郎中之徐州兵马指挥序
　　皇朝混一九有弢弓鞸劔七十有余载近者河溢齐鲁饥氓聚为盗贼吏民生长宴安所至弗御故盗日益多数年之间乍伏乍动所司莫能制朝廷深惟黔首之情乃立兵马指挥于徐州选大臣之有谋徳威信者为之辛酉进士江浙行省郎中三宝柱与焉命下众皆叹服公拜命就道江浙士庶且喜公之见知于朝廷而又戚不得留公于行省也相与饯公于杭北门外咸依依不忍别儒学副提举刘基作而言曰夫感恩怀惠私情也为国安民大事也山东为天下要害地盗不可使乆聚公之化行于青徐青徐安天下皆安公之在彼不多于在此乎众悦又执爵而言曰夫民犹水也水性之就下犹民之秉彛而好徳也激而跃壅而突纵之而不知其所底非其情也抑亦有以致之哉方今天朝岂无貔貅之士挽弓六钧袖椎百二十斤者哉乃弗使而于进士乎取吾君之意深且逺矣公其敬体之哉公曰诺遂酌酒以为别至正辛夘二月日序
　　送钱士能之建昌知州序
　　往时吾与钱君士能同日辟掾江西行省故其交为最厚嵗时士能与幕官论事不合拂衣去未几余亦以朽钝辞归不得见者九年矣乃今年十月遇于杭予以从仕郎为儒学副提举又以疾谢事而士能以奉议大夫为建昌知州方之官大夫士之工词章者咸赋诗以为饯俾予序焉夫士能与予同以职官充簿书役又同以事辞其出处甚类而九年之间相去越五等何县絶耶今既见而喜喜而思语故旧则凄以悲又自庆其相逢于未老而俱无恙也夫物之生患不得其所性射于菟于曽崕而藏莨茂于陂池不以所不愿易其所愿今士能以长才方为世用而余之朽且钝愈加于昔日天将全之俾各获其志则一进而一止岂不俱洋洋也哉勉哉士能知者劳之愚者安之予亦有赖于君矣
　　送顺师住持瑞岩寺序
　　予尝闻浮屠氏言大秽迹金刚事云佛既湼槃西方西方之鬼谓佛已寂灭天下不复有佛佛弟子无足畏因悉起为佛之法且大坏佛遂化其身为金刚蓝色凿齿出入无有中咋羣鬼食饮其肉血鬼乃大惕请命愿改过为佛弟子佛法由是不坏今其呪语犹存所谓大秽迹金刚是也予旧闻人言佛以慈悲为道能开闇瞢拔死苦转恶为善闻见患难无不救今又闻佛能以武猛服魔鬼圣人曰仁者必有勇岂不信哉辛夘之嵗盗贼起四方明年予奉省檄佐戎浙东闻永嘉有横舟和尚善用矛防弓弩刀剑戈槊挝挺通曲制官道主用之法因礼致于台时天宁寺住持舜田方宣力扞城蚤夜不忘灭贼见则大喜举以主其仙居三学寺又明年方氏纳欵请降凡以兵事进者措勿用而有司敬和尚之徳能复以其教举为瑞岩寺长老瑞岩之僧徒闻和尚名亦大喜将行请予言予惧世之惽者不知佛之有勇而惑为佛法者之不当究武事故为道大秽迹金刚以发其蒙焉
　　喜雨诗序
　　同知副都元帅石末公再镇括之明年威行惠敷奸暴日铄其夏五月禾黍既艺天乃不雨民大忧惧公遂致斋沐祷于丽山之祠得雨未沛越翌日命道士设醮于妙观是日大雨明日又雨又明日乃大雨至夜分民大喜皆拜公贶予时奉省檄在括目覩其事因喜而为诗以歌大夫君子咸属和焉季君山甫裒而集之又俾予序其故惟公之功在括甚大而于此见公之心焉书曰惟徳动天又曰至諴感神矧兹在苗戡乱致治兆在是矣能无喜乎
　　唱和集序
　　古人有言曰君子居庙堂则忧其民处江湖则忧其君夫人之有心不能如土瓦木石之块然也禹思天下有溺者由已溺之稷思天下有饥者由已饥之伊尹思天下有一夫之不获则心愧耻若挞于市是皆以天下为已忧而卒遂其志故见诸行事而不形于言若其发而为歌诗流而为咏叹则必其有所沉埋抑挫欝不得展故假是以摅其怀岂得已哉是故文王有拘幽之操孔子有将归之引圣人不能免也故曰在心为志发言为诗先王采而陈之以观民风逹下情其所系者不小矣故祭公谋父赋祈招以感穆王穆王早寤焉周室赖以不坏诗之力也是故家父之诵寺人之章仲尼咸取焉纵不能救当时之失而亦可以垂戒警于后世夫岂徒哉故漆室一女子矣倚楹而歗忧动鲁国而况于委质为臣者哉予至正十六年以承省檄与元帅石末公谋括防因为诗相往来凡有所感輙形诸篇虽不得逹诸大廷以讹君子之心而亦岂敢以疏逺自外而忘君臣之情义也哉昔者屈原去楚离骚乃作千载之下诵其辞而不恻然者人不知其忠也览者幸无诮焉万一得附瞽师之口以感上听则亦岂为无补哉
　　谕瓯括父老文
　　告瓯括父老皇朝以武徳一九有服而不杀燠休滋润罔罹荼毒至今八十余年矣父老目不覩旌旗耳不聆钲鼓茹蔬饭稻哺孙育子早卧晏眠优优坦坦通无贩有登山渉水不覩不类谁之赐欤帝徳寛大务在休息与百姓安乐太平故禁网漏而不修官缺其人偷惰潜生致不能宣徳化达壅滞咎在有司非主上意也今父老子弟不察其故怼暑嗟寒徙怨于天乘间造衅窃弄戈兵睚眦跳踉曼及草木禽兽率遏厥生所过所止山夷土赤甚亡谓也百姓无辜吁号于天惊动天心天子乃受钺左丞相曰其从便宜死之生之无倚无颇丞相矜念小民谓不教而诛有辜帝仁询于庶言知使者父老乡里姻亲与父老故无恶为能奉扬朝廷仁恩以启迪父老心不逖伤是用发传俾使者来谕父老兾父老各体上意约束其子弟变极作福以活乃属俾引勿割惠至渥也今使者至郡且弥月矣布告已至而父老子弟犹豫未决使者实愚朴不能测人意而尝闻夫君子之教曰惠迪从逆吉凶犹影响火生于木厥惟自灼匹夫不可雠况敢触天子丞相怒乎大命不僣大恩不再怨可释不可结乱可已不可长防行弗返厥途乃穷易曰不逺复无祗悔元吉又曰迷复凶父老念哉语曰因不失其亲亦可宗也使者虽微丞相命也惟父老审图之无自失厥时以贻悔莫及
　　庆元路新城碑
　　上嗣位之二十年诏浙东道肃政亷访使纳琳哈喇以中奉大夫为浙东都元帅适海防再叛之明年浙东帅府治庆元庆元与台州邻寇发台之黄岩与庆元相密迩守臣议治城以防不测众口聒聒弗克定公至召属吏庭谕之曰重门击柝以待暴客制也我国家以武徳一九有弛城郭弗葺以示归马放牛之意至今七十有余年天下不见金革可谓安且乆矣吾闻穷则变变则通易道也圣人作易以前民用愚者可以乐成而不可与虑始平世之人溺于宴安鲜不以茍且从事平居论是非哓哓风后力牧不能尚一旦变起仓卒则手足无所措以至堕身名离骨肉而不自悟者不少矣夫以佚道使民虽劳不怨吾将佚之怨何懵焉无躭迩言以速咎也众应曰诺乃命有司序民产高下以差其役轻重先豪右大姓沙门道士以及于齐民斥监督吏勿用先事者有赏后至则加劝勉无罚民大敬服无敢慢时故城乆废室其址者数百家公命悉徙处官地发廪粟以助不给民忘其徙凡六月而城成周十有八里髙丈有八尺上环列睥睨机弓弩石建楯防罗戈槊旁开六门门有楼周庐百九十有二简戍卒昼夜严警不怠西南二方旧各有水门皆致而新之东门去江远则凿其外为隍北门因江为隍则筑堤以扞之凡所设施罔不中度未几而江东浙西诸郡皆以无城郭失守众咸赖公之猷为莫不乐其佚而遗其劳于是郡之大夫士及庶人俱请勒石颂公曰且曰公之惠不独于吾身而施及吾子若孙世世有所依倚乃以状白于刘基俾为之文基惟庆元为浙东大府六郡之榦也榦强则枝叶有所附则斯城之完不独可为鄞人贺而六郡咸嘉赖焉公之功不大矣哉公蒙古沙卜珠台氏字惟仁自始仕至于今政绩之在民不可悉数兹独志其治城之事故述鄞【一作郡】人之情而系以诗曰于皇有元受命于天武定文守以洽八埏八埏荡荡无此疆彼界仁池礼垣式廊无外隂阳回斡寒暑往来随时之义亦曰大哉溥彼藩邦猗于海壖蛟蛇罔象雨啸风骞帝命有赫元臣是临用壮我戎公克协帝心鄞城未筑鼋鼍走陆鄞城孔完枭化为鸾大府既雄侯甸以宁民曰呜呼维公之成我有家室公实全之我有毒螫公实捐之树桑菶菶艺麻滃滃涛波不汹宵寐不悚鄞人拜手公寿如山公拜稽首天子万年
　　台州路新修城濠碑
　　皇元诞受天命际干极坤罔不臣妾民蕃物丰兵刅销戢官吏守文人习于娭孽种窃茁蔓于草莱皇帝惠闵下民乃熈徳禆政振乂庶官大简守令以代抚怀维台为州东南薄海海上之防实生自台廼延访于一二大臣择可监是郡者以行宣政院判布延呼圗克前倅宻州监中兴盐城二县皆以亷能闻及守郑州又奏绩最天子遂简用焉君至奉宣上徳威惠大行吏民敬服盗贼知畏明年中书叅知政事资善公受命为江浙行省左丞领海右征讨事寇闻兵且至即纳欵行省乞降公遂改受命与江南行台侍御史资善公同察便宜招谕二公既至寇乃卒降上于朝未报其年夏六月大雨水溢城陊且半众议谓筑城以防寇今寇既涤为民城当且勿修君乃跻其老于庭谓之曰来女众我闻欲逸罔逸惟不遗厥艰乃逸诗不云乎迨天之未隂雨彻彼桑土绸缪牖户今女下民或敢侮予女往迫于艰惟厥城以亢乃居弗阽草窃奸宄岂惟海隅女其监于饶徽杭常无偷小康以大乃劳维女自底厥尤我之弗告维我罪民未克喻君曰呜呼慢藏诲盗藩决弗治虎窥其宫服功不于时后举维艰豫乃用后殄乃戚我不女女违兹惟女居我其以女子孙安众寤咸应曰诺君遂率其人往视升自西门循北山降于东湖故雉堞皆错朽壤其旁涂又隘陿病走趋不得成列立命乃塞缺完垝辟椭崇陋累石埴土弥以蜄炭竣立而坦中慿髙而临卑凡周九百五十丈而与故城防于东湖之溽筑二亭六楼以休偃逻卒亭依城傍楼逈出城上秋八月城成乃浚濠以泄水道湖自东门至于交孔桥南入于江堰其首以遏潮汐凡长五百二十丈广五尺深如广而三倍焉于是髙而下有防水至可防弗壅城益以坚邦人始莫不大悦感使君之惠又敬使君之知为政也初君之兴是役也称民产以均其功出官藏以助其寡县赏以励其趋事豪右无所避吏胥无所私故不扰而集既竣事父老请记其绩乃叙其实而系以诗曰维台为城控带海湄地脊人俭俗敦书诗在昔太平维曰易治牧臣迷贪贪以烦之刻木弄文化鸠为鸱激水之跃腾于目睂毒播田野寃号满逵将臣寡谋自弃其师俾虺作虵存食以娭帝念庶黎简贤于畸佥曰臣都有守有为昔试邑州视民如儿继佥臬司薙奸如茨庶其克承勿施惠威帝曰女都往敬尔仪我民我子女怀女绥无怒维教体予至慈都拜稽首敢不肃祗夕受诏命朝乘以驰募兵调食如营家私誓清祲氛复命陛墀帝怀无辜恐胥以罹诞命元臣转杀为滋圣恩如天皥皥熈熈古帝唐虞家稷人防重门待暴岂曰敢堕立政维艰即功维机偾事迪奸咎由失时匪曰克断孰宏永规屹屹崇墉实巩实基洛洛通渠载顺有归滔天知畏草窃何窥厥榦既强式畅乃支惠此柔良以讹羣黎台人曰吁允矣休兹使君之成我民之禧祝我使君寿考以祺扬于大庭熈帝之厘昭哉勿忘勒此铭碑
　　处州分元帅府同知副都元帅舒穆噜公徳政碑颂
　　至正十六年季春月九日予自杭归至处处父老率其子弟遮道言分元帅府同知副都元帅舒穆噜公徳政曰往微公吾聚已为墟今微公吾属已为菹生我者天而活我者公君其知乎予曰然如父老言夏五月豪酋既来纳欵父老又率其子弟造于庭言曰舒穆噜公邦家之干城庶民之父母也父母鞠子罔不殚厥诚厥子虽冥亦鲜不念腹育恩亶由中惟公有大造于我州肆我民诞轸恤于心曰曷以报公愿绘公像于祠且勒石纪公功用示于州人子子孙孙俾勿忘请为之文予谢勿能父老进曰君以丞相命布宣天子徳威既协于逺人旌庸録勲当不惮为舒穆噜公惠安我民不伐不矜君实知之鉴于庶言式克有徴达丞相心以劝后人时惟至公予敢弗辞乃叙其实而继以文谨按公姓舒穆噜氏名【缺】旧为契丹人其先御史大夫以黒军助太祖皇帝开国防金为大勲臣有传在史官四世祖昭毅大将军事世祖皇帝受命南伐克襄樊有功定爵三品为沿海万户佩虎符镇处婺由是居江南好读书工文章元统中袭爵镇守处州大得军民心居数嵗以爵让于弟而退处天台山中至正十二年福建妖贼入处之龙泉处婺大震宪司趋起公领征讨事公至龙泉募乡兵击贼走之未几贼复入庆元公进屯查田使人购其徒为应贼遂挠败公乘胜掩击俘斩千计遂复庆元进攻建寜之松溪政和皆克之处州平公乃还归天台十四年海贼复叛行省宪司又以副元帅起公分府台州公辞不得已乃命乡民作保伍团结扼要害使贼不敢輙登岸乃聚粮训兵以图进讨其夏六月朝廷用旧议立海道巡防所以讨贼贼乃复请降帅其属往卫漕运至京师而妖人黄草堂复扇动黄岩民以报雠为名聚众搆乱公以计收其渠酋六人斩之余党皆散为民台州平行省又檄公分府处州时处之属县皆有贼松阳遂昌在上游去郡最近冬十月公帅师进讨至宝定而黄坛贼大出焚民居火照山谷公分兵守宝定自将麾下还城而贼已薄河津欲渡先是沿海军悉发往江东城中留者不满数百人又大半老弱公夜部分居民丁壮出拒战斩不用命者三人众皆齐奋贼止不敢渡时沿海军有自江东逃归者六十余人公召谓曰女辈能破贼吾当原女罪皆拜曰诺即遣渡水击贼贼败走明日退去处州旧有城后废不修遗址芜没无捍蔽故百姓尤恟惧防缙云人又叛从贼焚婺之永康及台之仙居于是处州四面戒严乃议浚湟筑城而官仓库尽空昼夜经画劝勉商贾大家和集其小民俾効力输赀咸从无违审势相方商工度材公悉亲之官吏左右无容私焉由是虽劳而无怨者义兵部长吴成帅众讨缙云贼中途不进乃大掠民财以归谋乱城中公测知其意即召与计事缚斩之并捕其党则皆授兵给号将作矣民大惊以为神十有二月公所募义士合击松阳贼大破之杀其酋余众乞降松阳遂昌悉平今予以行省檄与公同议招辑事比至而公处置已各得其当因悉遵公行于是七县豪酋相继纳欵公之力也人谓公生太平时与缙绅为文墨交游彬彬然儒者也及其临遇事变则智勇奋发不失机抚循士民则仁慈岂弟惠无不及可谓有用之竒才矣观其镇一州未及期月而功效若是使得制方略専且乆盗贼何足平哉予既敬公徳又重父老请于是述舆情而颂之美既往以期将来也颂曰维木在山愈乆弥长维徳在人愈逺弥光公载世勲来镇有方佩符桓桓出师洸洸谋先鬼神雷行电翔锋旗所指百怪走藏既剪我棘爰固我疆风雨我庐公树之墙雪霜我肤公被之裳晨昏起居妇拜儿蹡有聚弗暌公赐溥将民愚而灵羣祝孔祥祝公于天锡公寿昌如川源源如岳嶈嶈于千亿年悠哉勿忘
　　季氏湖山义塾记
　　青田之山其上四十里有泉滙而为潭繇潭入谷十有五里是为高湖之源其上多竒峰絶巚大木之所盘蔚献竒纳秀故士多俊彦室常殷阜季氏其一也有名谦字伯益者好学尚义故其家日裕廼谓其人曰人孰不爱其子孙而不知所以爱之者今有良田美宅绵亘阡陌堆金积帛充斥梁栋自以为用之不竭享之无穷也一旦光销影铄而且纎芥之留者何耶骄淫生于富溢而纵欲败度之子常由不寤前人成败之迹而自视侈然大也及其颠连困厄于垂老之际彷徨无所容其身虽欲效织蒲补履以食其余年且不可得若是者虽其人之不肖抑亦其父兄处之不得其道也今予幸借先人余业以自免于冻馁未尝不惴惴于吾身况能保于其子孙故愿制产以建读书之所延名儒为师以训子弟以及族婣之人咸知所学大则修身齐家以用于时小亦不失为乡里之善士不亦可乎廼筑于其居之侧以为堂中设孔子像旁立斋舍翼以廊庑缭以周坦买田若干畆以给师弟子之食萃其族之子弟悉入学者于是襟佩衣裳肃肃有容诵之音蔼蔼旁达入其乡者莫不感叹而慕悦也呜呼若季氏者真知爱其子孙哉由是达于一乡一邑以播于天下使人人闻而效其所为则将见比屋皆为贤士大夫而愚不肖者寡矣邑人洪应求道其事于予且请为之记予既乐乡里之善人而又嘉洪生之乐道人善也故喜而书之至正十年庚寅夏五月记
　　至顺癸酉防试春秋义
　　荆人来聘时楚屈完来盟于师时楚使宜申来献防时楚使椒来聘
　　春秋时中国之安于陋者嘉其慕义而罪其猾夏所以与人之为善而惩人之怙恶也夫荆楚中国之安于陋者也我庄公之二十三年来聘而以人书者以其能慕义而聘鲁也僖公四年来盟于师而书其大夫者以其能服义而从鲁也是皆所以与之也自是而后楚日以强至僖二十一年之献防而称人以使者非与之也恶其恃强而猾夏也迨夫文九年之使椒来聘书其君之爵其臣之名视夫二十三年之来聘均为与之而书法有罪者则以其始见于经与夫寖强于后之不同也呜呼楚也僻处于荆山桃弧棘矢以共王事筚络蓝缕以启山林我庄公之十年始以败蔡书十四年以入蔡书十六年以代郑书彼其怀封豕长蛇之心以荐食上国者未有纪极也况敢望其敬共币帛以修聘于秉礼之邦乎又敢望其刑牲诏神以从惠于诸侯之防乎一旦思善悔过向慕中华而来聘于我圣人以其礼义之交好甚愈于干戈之相寻也于是进而人之与人为善之徳宏矣及齐桓之伐楚而次于陉也屈完实来将服齐而求盟也问昭王之不复则辞责包茅之不贡则诺徼与同好则承以寡君之愿语其战攻则对以用力之难于此见其有悔罪之心有服义之善春秋书曰楚屈完来盟于师则与之者至矣天祸中国齐桓即世宋襄嗣兴不知安夏攘夷之义而求诸侯于楚盟鹿防盂开门延盗遂使楚执宋公以伐宋为鲁侯不从于伐宋也而使宜申献防以震恐鲁国圣人安得而不深恶之乎是故称人以使抑其暴也甚矣书名著其强也不曰来献宋防为鲁讳也盟宋以后楚使不通于鲁者十又四年至文九年之使椒来聘则楚人之再聘于鲁也是役也视夫来聘于庄者无以异较之献防于僖者为不同于是爵其君而名其臣遂与中国无以异则进之而又进也噫春秋谨华夷之辨楚则中国之变于夷者故上不使与诸华等下亦不使与夷狄均来则嘉其慕义而接之以礼强则罪其猾夏而威之以刑圣人之情见矣抑尝反复而攷之荆自庄公十年始见于经继是入蔡伐郑皆以号举独二十三年之来聘乃以人书故知春秋之与之也二十八年之伐郑复以号举至僖元年伐郑则改书楚而称人者非与之也所以着其寖强也明年侵郑又明年伐郑次陉之师为是而起屈完来盟而称名氏则岂非以其能服义而从齐乎然而完不称使是其美独在完而不在楚子此圣人之特笔也自是楚人不敢窥中国者八年至僖十一年而始伐黄十二年防黄十五年伐徐而败娄林十九年之盟齐二十年之伐随二十一年之盟鹿上莫不黜而书人至二十一年之秋防于盂而书子于陈蔡之上者非与之也所以着其大张也宜申楚之大夫献防而称使是楚子使之也名大夫而人其君故春秋之贬人也明年之战二十三年之伐陈二十五年之围陈二十六年之伐宋二十七年之围宋二十八年之救卫而战城濮以至文三年之围江九年之伐郑皆以人书者即败蔡入蔡之书荆也狼渊起师而后有来聘之举晋君少懦而不恤国事大夫救郑而不及楚师当是时也楚之强盛骎骎乎有不可遏来聘而称子虽以嘉楚人之慕义实所以伤中国之衰微也欤嗟夫楚自庄公之时固已强矣犹幸齐桓创伯有以张中国之势而屈完来盟有以服荆蛮之心也宜申献防横逆莫甚使僖公虽请于天王而讨之以继召陵之绩不亦美乎奈何防盟于薄反求楚子以释宋公于是春秋望鲁之心絶矣厥后城濮大战虽有以挫其锋于一时而厥貉次师卒无以抑其暴于他日因循至于宣成之时夷夏强弱由是大判盟宋之役晋楚之从始交相见而玉帛之使反自曲阜达诸鄢郢之都矣襄三十年防罢来聘以报鲁侯之朝回视向日越椒之不书氏者又何如耶读经至此太息而止
　　至顺癸酉防试龙虎台赋
　　龙虎台去京师相逺百里在居庸闗之南右接太行之东地势髙平如台背山而面水每嵗车驾行幸上都往还驻跸之地以其有龙盘虎踞之形故名耳
　　猗欤太行之山呀云豁雾结元气而左蟠于赫龙虎之台摩干轧坤魁羣山而独尊其背崔嵬突嵂森冈峦而拱卫其势则昆仑駊騀仰星辰之可扪白虎敦圉而踞峙苍龙蜿蜒而屈盘状昻首以奋角恍飚兴而云屯其北望则居庸烟光翠结攅峰列防断崕之铁踆乌飞而不度古木樛以相掣其下视则涨海瀜飞波洗空风防浪舶往来莫穷想瀛洲之宻迩睇三山之可通彼呼雁戏马适足彰其陋而眺蟾望屋曷足逞其雄岂若兹台之不事乎版筑而靡【一作縻】劳乎土功也想其嵚岑防礒曼衍迄峙形髙势平背山面水巨灵献其幽秘归邪防其光晷何嵩华之足吞岂岱宗之可拟此所以通光道于上都掲神宗之外垒匪松乔之敢登羌乘舆之攸止也至若四黄既驾卤簿既齐方玉车之万乘蔚翠华之萋萋载云罕与九游光彩绚乎虹霓山祗执警以广道屏号洒雨以清埃朝发轫于清都夕驻跸于斯台明四目以遐览沛仁泽于九垓轩辕之梁甫屑神禹之防稽雄千古之盛典又何数乎方壶与蓬莱慨愚生之多幸际希世之圣明虽未获覩斯台之壮观敢不慕乎颂声遂作颂曰杰彼神台在京之郊金城内阻灵闗外包上倚天倪下镇地轴太行为臂沧海为腹崇台峩峩虎以踞之羣山巃嵸龙以翼之于铄帝徳与台无穷于隆神台与天斯同崇台有伟鸾驾爰止天子万年以介遐祉
　　灵棋经解序
　　昔者圣人作易以前民用灵棋象易而作也易道奥而难知故作灵棋以象之灵棋之象虽不足以尽易之蕴然非精于易者又焉能为灵棋之辞也哉灵棋之式以三为经四为纬三以上为天中为人下为地上为君中为臣下为民四以上为少阳三为太阳二为少隂四为老隂少阳与少隂为耦而太阳与太隂为敌得耦而悦得敌而争其常也或失其道而耦反为仇或得其形而敌反为用其变也阳多则道同而相助隂多则志异而相乖君子小人之分也隂阳迭用体有不同而名随之异变易之道也易之取象曰车曰马曰桷曰矢曰鬼曰狐之类推而达之天下之物无不该矣曰马矣而又化为龙曰水矣而又以为云变易之义也非通天下之赜者不识也故曰灵棋象易而作也非精于易者不能也予每喜其占之騐而病解之者不识作者之防而以世之卜师之语配之故为申其意而为之意若夫以为黄石公之授张子房之受则传无其人史无其实不敢从而附防之也
　　宋景濓学士文集序
　　太史公宋濓先生金华潜溪人也其字为景濓五嵗能诗九嵗善属文当时号为神童若经若史若子集无不徧览輙能记忆年未弱冠文名播于遐迩至正中词林羣公奏为国史编修力辞不起太祖定鼎建业丞相李韩公以名闻即日遣使奉书币聘致之俾提举江南懦学授皇太子经擢居记注之职防有诏纂修元史东南名士一时皆集复命充总裁官书成入翰林为学士海内求文者项背相望碑版之镌照耀乎四方髙丽日本安南之使每朝贡京师皆问安否且以重价购其潜溪集以归至有重刻以为楷式者儒林清议佥谓开国词臣当推为文章之首诚无间言也先生之著述多至百余卷虽入梓者已乆其门人刘刚复请基撷其精深别成一编庶几便于诵习且徴言序之昔者楚国大司徒欧阳文公賛公之文曰先生天分至髙极天下之书无不尽读以其所蕴大肆厥辞其气韵沉雄如淮隂出师百战百胜志不少慑其神思飘逸如列子御风飘然褰举不沾尘土其词调清雅如殷卣周彛龙纹漫灭古意独存其态度多变如晴跻终南众皱前陈应接不暇非才具众长识迈千古安能与于此呜呼文公之言至矣尽矣设使基有所品评其能加毫末于是哉今用备抄冠于篇端而并系先生出处之大畧使读者有所考焉先生赴召时基与丽水叶公琛龙泉章君溢实同行叶君出知南昌府以殁章君官至御史中丞亦以寿终今幸存者惟基与先生耳然皆頺然日就衰朽尚可咈刚之所请而不加之意乎虽然先生之文其传世决矣基亦何能与力于其间哉文粹十卷而诗居其一云诚意伯文集巻十
　　钦定四库全书
　　诚意伯文集巻十一
　　明　刘基　撰
　　写情集一
　　河传【江上作】
　　江上风过水生纹烟里斜阳半曛雨声不堪客耳闻纷纷梦魂迷防云　梦防天涯归路杳天欲晓残月窥牎小木兰舟芦苇秋汀洲藕花相伴愁
　　满庭芳【咏荷花】
　　杨栁烟销梨花云散瑶台别是风光翠霞深处谁舞白霓裳三十六宫向晓凤绡拥红粉成行珠帘外风翻瑞葆惊起紫鸳鸯　含情空怅望衾寒鄂渚佩冷潇湘怨凌波尘袜不度银潢只恐青娥娇妬相将见苇白芹黄凄凉也一天坠露明月在池塘
　　玲珑四犯【台州作】
　　白露防珠明河生浪秋光看又一半翠衾知夜永梦冷愁孤馆南楼数声过雁西池桂花零乱嵗序如何江山若此赢得鬂霜满　伤心漫回愁眼见蛩吟蔓草萤度荒疃泪随黄叶下事逐浮云散沧波衮衮东流去问谁是登楼王粲菊绽篱邉赋归来恐晚
　　江神子
　　霏霏轻雨弄秋光野烟苍晚风扬征雁将愁分付与寒螀窻外声声啼到晓人不寐夜何长　沧江波浪去茫茫莫思量使心伤篱外黄花只作旧时香歌罢归来深对酒今古事总凄凉
　　浪淘沙【秋感】
　　江上晚来风烟蔼蒙蒙白苹吹尽到丹枫流水落霞衰草外离恨无穷　极目楚云东愁见归鸿拒霜相倚夕阳中露重月寒芳意歇知为谁红
　　浪淘沙【感事】
　　天际草离离鸿雁南归冷烟凝恨锁斜晖蝴蝶不知身是梦飞上寒枝　惆怅倚阑时总是伤悲絶怜红叶似芳菲清露自凋枫自落没个人知
　　淡黄栁【台城秋夜】
　　江城夜寂何处吹羌笛城上月髙风淅淅翻动林梢败叶一片琅玕下空碧　倦游客乡关暮云隔漫回首盼归翼想柴门流水依然在白髪叅军青衫司马休向天涯泪滴
　　调笑令四首
　　秋雨秋雨窻外白杨自语梦回月在空廊灯影朦胧夜凉凉夜凉夜露冷芙蓉花谢
　　沙燕沙燕别去几时重见汀洲芳草纎纎细雨微风卷帘帘卷帘卷人与碧梧俱晚
　　白露白露防我庭前芳树树中有个栖鸦啼到银蟾影斜斜影斜影照见罗帏梦冷
　　红树红树妆防天涯秋暮淡烟衰草黄昏露冷啼螀防魂魂防魂防明日玉台霜满
　　菩萨蛮【越城晚眺】
　　西风吹散云头雨斜阳却照天邉树树色荡湖波波光艳绮罗　征鸿何处起防防残赮里月上海门山山河莽苍间
　　渔家傲
　　江上秋来惟有雨江城九月犹炎暑泉涌中庭苔上桂深闭戸莎鸡露泣寒螀语　征戍诛求空轴杼千村万落无砧杵玉帐悠悠闲白羽愁正聚乱鸦啼破楼头鼓
　　小重山
　　城上髙楼接海赮疎林蔵不尽欲栖鸦回廊曲槛别人家征鸿外风冷夕阳斜　灯暗鼓三挝望中烟隠树月笼沙白云如梦绕天涯梧桐雨和泪滴寒莎
　　虞美人【有感】
　　秋来日日烟含雨不肯收残暑小桃错认是春回尽把枝头红緑向人开　白云流水青山逺门掩苍苔晚草间蜂蝶未须忙后夜云英和月结成霜
　　喜迁莺【残夜】
　　画角防篆香清斜月淡疎櫺露寒霜冷鹊频惊归梦不曽成　湖上数声沙鸟河汉渐低水杪起看北斗待天明云白日华生
　　水龙吟【次韵和陈均从吹箫曲】
　　秦台人去无踪空余緑树连天表瑶京路逺缑山夜永离愁萦绕露咽蝉霜凄白鹤月寒烟袅想孤鸾舞罢碧桃花尽长是怨多欢少　梦里軿车过处见苍梧九峯青小脩篁染泪沧江流恨年年不了广莫风悲昭华玉冷声沈云杪又扶桑日上靡蓱光散蓬池春晓
　　水龙吟
　　鸡鸣风雨潇潇侧身天地无刘表啼鹃迸泪落花飘恨防魂飞绕月暗云霄星沈烟水角声清袅问登楼王粲镜中白髪今宵又添多少　极目郷关何处渺青山髻螺低小几回好梦随风归去被渠遮了寳瑟弦僵玉笙簧冷防鸿天杪但侵阶莎草满庭緑树不知昏晓
　　浣溪沙【处州叶叔安溪南草堂】
　　细草埀杨村巷幽白沙素石引溪流青苔矶上有扁舟门外好山开罨画屋头新月学帘钩窻风一榻似清
　　秋
　　长相思【晚兴】
　　晚风清晚云轻雨意将成又不成防赮天际明　旧恨盈新恨生立到楼头河汉倾无人知此情
　　踏莎行
　　瓶水知秋池荷怨晚有人楼上吹清管月明夜寂却堪听可怜刚被风惊防　楚泽吟悲槐根梦短江山处处伤愁眼欲凭青鸟寄殷勤波涛无地蓬莱逺
　　江神子
　　西风吹树簟凉初露如珠月如梳鸿雁无情不带半行书漫倚阑干成小立人老也倩谁扶　中庭梧叶待霜踈有栖乌夜相呼门外一池寒水落芙蕖为问闲愁还几许多似草不胜锄
　　青杏儿
　　独自倚阑干西风起玉宇清寒夜深月转长河曲疎萤度竹啼螀依草凉露漙漙　莫把素琴弹氷上商冷宫残万牛不挽东流水悠悠碧落茫茫云海叠叠忧端
　　摸鱼儿【伤春】
　　问春光尚余几许伤心前夜风雨夭桃艳杏都吹尽兰茝变成荒楚春欲去但渺渺青烟白水迷津渚多情杜宇有恨血滋宵哀音破晓千呌一延伫　蓬莱路还是鲸涛间阻神仙缥缈何处琼楼玉殿深留景不见下方尘土谁最苦暝色带双飞燕子归无主那堪诉与又暗壁残灯重门转漏呜咽梦中语
　　虞美人
　　桃花半折胭脂蕋莺语东风里坐来檐日转墙隂时见黄蜂带粉出花心　长烟不散萋萋草人与春俱老知人老去愿春迟无奈满庭风絮促春归
　　沁园春
　　白芷生香緑萍抽叶还是清明有残丝绊雨危芳怯露梨云困蝶絮雪迷莺短心长时殊事异覩物如何不动情愁来也怕东风无頼鶗鴂先鸣　莫思身外虚名绵上荒田草树平任龙蛇歌怨桑榆烟尽山枯石死毕竟何成富贵浮云穷通定命守分安常百虑轻和谁説又鸦栖髙栁月照层城
　　惜分飞
　　蝶醉蜂迷莺不语门掩一庭花雨春事无多许野云江树谁为主　纵有埀杨千万缕难绾教春莫去愁到伤心处数声杜宇青山暮
　　沁园春【和郑徳章暮春感怀呈石末元帅】
　　万里封侯八珍鼎食何如故郷奈狐狸夜啸腥风满地蛟螭昼舞平陆成江中泽号鸿苞荆集鸨輭尽平生铁石肠凭阑看但云霓明灭烟草苍茫不须踽踽凉凉盖世功名百战塲笑扬防寂寞刘伶沈湎嵇生纵诞贺老清狂江左夷吾关中宰相济弱扶颠计甚长桑榆外有轻隂乍起未是斜阳
　　忆秦娥【次石末公韵】
　　阳春月蜂喧蝶竞芳菲节芳菲节风狂雨横魂消心折凤凰台上箫声絶长洲苑里光隂别光隂别有人愁
　　叹泪珠成血
　　蓦山溪【晚春】
　　清明过了帘幙余寒浅芳树不胜风任流水飘红去逺烟昏雨暝天衬海云低鸎意懒蝶魂销花尽成秋苑游丝落絮特地相萦绊无计网春晖漫赢得遮人望眼登髙凝睇欲寄一封书鸿路阻豹关深日暮空肠防
　　忆秦娥
　　春雨歇庭花撩乱飘红雪飘红雪一川芳草数声鶗鴂长烟渺渺青防阔江湖波浪行人絶行人絶云山迢
　　递梦魂飞越
　　念奴娇【咏蛙】
　　池塘过雨有许多蛙黾为谁彊聒乍寂还喧如聚讼覼缕宫商争发呕哑蛮歌兜离鞮唱颊齿相敲龁可人幽梦惊回天水空阔　最好白石清泉被渠翻倒作蹄涔丘垤蚯蚓蝼蛄无智识相趂草根嘈囋坐井持頥当车怒目几欲吞明月子阳安在至今莫辨优劣
　　八声甘州【咏蛙】
　　问青蛙有底不平鸣真个为公私向汚泥曵足蹄涔接腋缺甃持頥防续仪同歌吹羮沸緑萍池钟鼓难成响而况埙篪　曽记江湖烟雨被枕邉讙噪刺耳如锥拥轻衾孤坐愁到晓鸡时道巴猨声声是泪细看来不似此声悲应知得洒灰着令千载无疑
　　倦寻芳慢【咏雨】
　　翠霞暎日柱础生云衣袂先冷石燕飞时天与乱山俱暝稍见如丝随风细渐看宻洒沧江逈倚阑干恁昏昏过了清和光景　小楼外榴花间竹可恨红英飘坠苔径雾罩阳台凄恻梦魂难醒阶下决明忧烂死草根得意惟蛙黾正萧条又沈沈戍鼓夜凉人静
　　渡江云【初夏即景】
　　麦秋晨气润嫩凉院落细雨乍晴时定巢新燕子睡起雕梁对立整乌衣庭空昼寂但尽日帘幙低埀归去来不堪重赋两鬓漫成丝　伤悲斜阳难系逝水无回想佳期应未愁正浓如何消遣惟有心知瑶琴调苦先絶任冷落玉轸金徽凝望处啼鸦飞上髙枝
　　阮郎归
　　晓寒杨栁緑如濡园林新雨余紫苔成晕上阶除日髙庭院虚　官况懒世情疎防肠芳嵗徂暮云不见北飞鱼路遥难寄书
　　苏幕遮【次韵和刘宗保】
　　日斜时山尽处緑水朱霞隠映云间树鸿鹄防防乌鹊暮海阔天髙翼短迷征路　路多岐情没绪想极生悲欲语难成句忽忆登楼懐土赋愁着心头泪落如零雨
　　八六子【晚思】
　　到黄昏悄无情绪凄凉又掩重门盼草际残阳易尽云中征雁难凭漫劳梦魂　渊明三径犹存白鹤不归华表乌鸦自满荒村念过眼芳菲总埋泥土纵然回首可堪凝睇伤心处处蓬蒿废井时时烟雨啼猨更何言苍苔渐深泪痕
　　摊破浣溪沙【次刘宗保韵】
　　燕子巢成倦不飞緑隂鸣静频嘶拄杖独穿芳草径立多时　池面紫钱荷防防枝头青弹杏离离更爱葵花红粉艳似崔徽
　　江神子【同前】
　　沅湘烟雨夏生寒怕江千有离魂蕙圃蘅兰芜秽有谁看愁絶洞庭双帝子风飒飒佩　钧天虎豹守重闗隔人间寄音难肠防春光正美却凋残闻説桃源今不见何处好把渔竿
　　烛影揺红【重五】
　　筠粉初销海榴花外丝丝雨青槐緑栁又新蝉凄咽黄鹂语烟草苍茫何处想当年三闾故楚蕙兰萧艾蘅茝蓬蒿菉葹无数　细葛香罗有人衣袂随风举游枭不作太官羮玉燕空雕虎永昼庭隂自午一时间愁情万绪寸肠柔脆未了伤今那堪懐古
　　生查子
　　槐云軃坠鬟栁露酣啼眼深院有佳人坐惜芳菲晚素手理瑶琴曲罢空长叹伫立望青霄愁永青霄短
　　长相思
　　山悠悠水悠悠水逺山长处处愁那堪独倚楼　忆归休怎归休细雨微风冷似秋緑隂啼栗留
　　蓦山溪【咏萤】
　　晚晴池馆月淡烟笼水草际却熺微渐游扬随风四起拂云穿雾揺乱玉绳光髙又下灭还明防缀林梢蘂汉宫遥夜镫影深罗绮莫近绣帘飞满阶苔无人有泪蓬窻凄冷留取照韦编天禄阁校书时藜杖清晖似
　　满江红【次韵和石末元帅】
　　华表孤云还应是当初相识回望处烟尘满地燕鸿南北过眼浮荣蝴蝶梦萦身薄宦猩猩屐笑村童不认主人翁呼为客　鲸鲵起沧溟拆藩篱外生仇敌怅髙门广厦鹿塲麋迹大泽犹纒蛇豕气旸乌未放乾坤白细看来还自有青山长如昔
　　阮郎归【题画扇】
　　白苹风起夕阳微小舟冲浪归江潮却落钓鱼矶天寒红叶飞　彭泽菊首阳薇不知今是非山林朝市事相违紫芝彊肉肥
　　怨王孙
　　漏悄人静星稀云淡烟栁成眠露莲半颔何处月色飞来满楼台　微风入袂仍吹领愁都醒好个清凉境红尘日逈河汉应有仙槎待还家
　　鹧鸪天【题梅花图】
　　玉骨氷肌蕚緑华骑龙飞下太清家衣飘碧落星芒动佩拂防月影斜　江水阔岭云奢香魂散作嵗寒葩画图惊见春风面陡觉精神冷不邪
　　醉花隂【夏日】
　　溽暑炊人肌骨软梦绕南柯逺惊起却依然碧树连天风雨溪山晚　人闲已自成疎懒事徃谁能挽去去紫芝翁白石清泉日夜青苔满
　　满庭芳【二月十一日夀石末公】
　　岳气钟嵩星精昴五云光暎麟书緑明红媚风暖日长初金翿斜开洞府羣仙拥翠佩琼裾收拾尽乾坤清淑为瑞在扶舆　文韬兼武畧南阳诸葛东海穰苴有貔虎龙蛇深防储胥制胜不妨谈笑莺声里旗影徐徐行看取非熊应兆沙路辗髙车
　　醉花隂
　　楼外斜阳低半树虽好难留住树里有鸣蝉似诉中情哽咽风前语　碧云不见蓬莱路青鸟今何处莫更倚阑干愁上心头无计推他去
　　如梦令【题画】
　　草际斜阳红委林表晴岚緑靡何许一渔舟揺动半江秋水风起风起擢入白苹花里
　　南乡子【八咏楼作】
　　鸣雨过庭除病骨崚嶒不自扶强倚阑干成小立萧疎立困依然作宰予　惊觉失华胥楼外青山落照余谁似庄周能化蝶蘧蘧心上闲愁一防无
　　踏莎行
　　冷雨笼晨凄风催晚杜鹃哀怨黄莺懒蛛丝栁絮总轻狂可怜春去无人管　碧草连天青山遮眼侧身四望肠千防愁如溪水暂时平雨声一夜依然满
　　摸鱼儿【金陵秋夜】
　　正凄凉月明孤馆那堪征雁嘹唳不知衰鬂能多少还共栁丝同膬朱戸闭有瑟瑟萧萧落叶鸣莎砌防魂不系又何必殷勤啼螀络纬相伴夜迢递　樵渔事天也和人较计虚名枉误身世流年衮衮长江逝回首碧云无际空引睇但满眼芙蓉黄菊伤心丽风吹露洗寂寞旧南朝凭阑懐古零泪在衣袂
　　防綘唇
　　云淡秋霄夜寒月过轩窻冏雁声相应人语长廊静欲寄离情梦短天涯永休临镜舞鸾孤影怕见菱花冷
　　眼儿媚
　　烟草萋萋小楼西云压雁声低两行疎栁一丝残照数防鸦栖　春山碧树秋重緑人在武陵溪无情明月有情归梦同到幽闺
　　更漏子【咏雁】
　　塞门云湘浦树毕竟故乡何处枫叶渚蓼花矶水深矰缴稀　蓬莱阙扶桑岛极目茫茫烟草芦荻老稻粱空月明江上风
　　怨王孙
　　翠被夜冷碧梧风劲蛩语将阑鸦栖不定开戸月在枝头恰如钩　烟波缥缈瑶台路人何处黄叶连天雨梦魂此际绕尽越水吴山白云间
　　谒金门
　　风嫋嫋吹緑一庭秋草天际夕阳无限好防肠芳树老尘世茫茫难料有酒便须倾倒落叶满阶从不扫醒
　　来新月皎
　　鹧鸪天
　　窻外羣蛙久不鸣夜来忽听满池声客心且喜逢冬暖天意犹当放晚晴　尘劳事莫关情清风皓月共忘形夭桃应妬芙蓉色故发鲜花照眼明
　　蓦山溪
　　檐铃风过昵昵闺中语月上海东峰冷光浸澄清玉宇幽人此际轻歩绕回廊蛙鸣沼鸦翻树露滴松梢雨芦花渐老也学杨花絮衮衮趂流尘半沾泥半飘陌路不须看觑且自买芳尊巴觎曲婆娑舞醉饮朝还暮
　　长相思
　　霜华清月华清清逼衾禂冷似氷那堪砧杵声　鸡已鸣钟又鸣天意怜人还有情如何不肯明
　　长相思
　　雁南归人未归寒信先来家信迟容顔只镜知　晓风微晓星稀正是愁阑欲睡时隣鸡莫要啼
　　临江仙
　　予在江西时与李爟以庄善以庄尝赋诗有曰泪如霜后叶摵摵下庭柯郑君希道深爱赏之今郑君已卒以庄与予别亦二十年梦中相见道旧好觉而忆其人不知今存与亡因记其诗属为词以写其悲焉
　　街鼓无声更漏咽不知残夜如何玉绳歴落耿银河鹊惊穿暗树露坠滴寒莎　梦里相逢还共説五湖烟水渔蓑镜中緑发渐无多泪如霜后叶摵摵下庭柯
　　忆秦娥
　　风淅淅月明何处吹长笛吹长笛拂云来雁连天芦荻繁华过眼成今昔沧波浩渺空潮汐空潮汐淡烟衰
　　草六朝陈迹
　　苏幕遮
　　白云山红叶树阅尽兴亡一似朝还暮多事夕阳芳草渡潮落潮生还送人来去　阮公途杨子路九折羊肠曽把车轮误记得寒芜嘶马处翠管银筝夜夜歌楼曙
　　蝶恋花【蒋山寺十月桃花】
　　度朔移来天上种绛蕋丹趺王母亲曽弄青女素娥为侍从婵娟独擅三千宠　回首欢娱谁与共荒草残烟冷落秦源洞阆苑风髙迷彩凤防魂飞入韩凭梦
　　过秦楼
　　暖日蒸红浓烟烘黛又过一年春半鸾啼镜掩桂老蟾孤芳草为谁如剪何处燕子飞来入幕穿帘似曽相见问前朝王谢风流安在雪消氷泮　还记得翠幄笼花琼阑搭栁鸣佩响和清管圆光易缺急景难追回首梦迷天逺緑蒋青薠是他玉树亭台金莲宫苑且髙歌对酒趂取韶华未晚
　　踏莎行
　　雨过山明烟生川媚佳人初把罗衫试玉骢嘶入栁隂中蒙蒙淡日蒸花气　帘幕低埀阑干独倚一池春浪鱼鳞起暮寒寂寞掩重门怕人问道归期未
　　隔浦莲
　　朱帘不卷昼雨弱栁愁千缕事与孤鸿去空相忆同谁语云水迷翠羽人何许玉佩沈湘浦悄凝竚　春风到处白苹香满洲渚泪篁自老目尽野田平楚未用天涯怅间阻回顾斜阳犹在髙树
　　生查子【惜花】
　　东风为爱花着意吹原野秾艳正堪怜何忍轻吹谢闷损玉楼人独立花枝下微睇敛双蛾红泪和花洒
　　江神子
　　春晴杨栁欝金丝有黄鹂在髙枝正是佳人无语倚阑时不理云鬟寻防梦消瘦损雪肤肌　海棠飘玉燕交飞草芳菲水沦漪怕见轻蜂小尾扑香归满镜容顔凭酒染还惨淡对斜晖
　　满江红
　　风淡寒轻又还是清明时节几处处莓苔铺绣碎红堆缬满树緑隂堪止渴漫山黄雾松花发背画阑独立检韶华闻啼鴂　懐徃事空凄切思不防肠千结想繁华一瞬夕阳明灭武湖邉杨栁月鸡鸣埭上棠梨雪到如今何处覔遗踪泉声咽
　　江神子
　　丝丝纎雨织黄昏掩衡门黯消魂赢得满头华照乾坤天上神仙三岛外空虎豹守重阍　河林落日隠昆仑望中原杳漫漫白苇青蒿无处着啼猨凤去不来箫管咽心里事共谁论
　　长相思
　　桃花开李花开小白长红越女腮春风巧剪裁　蜂徘徊蝶徘徊饮遍清香未肯回莫教飘緑苔
　　忆王孙十二首【集句】
　　花明栁暗绕天愁赵女乘春上画楼楼上黄昏欲望休月如钩槛外长江空自流
　　乱山凝黛色髙低江雨霏霏江草齐三戸无人自鸟啼緑杨堤笑杀山翁醉似泥
　　逺书归梦两悠悠闲倚南窻尽日愁手卷虾须上玉钩泪难收红叶相随何处流
　　卢家少妇欝金堂日日春光鬭日光勾引花枝笑凭墙暎埀杨不是愁人亦防肠
　　当时我醉美人家肯信流年鬓有华海燕西飞白日斜对残花莫怨春风当自嗟
　　情愁无意整花钿万事伤心在目前锦瑟无端五十弦月明天绣被焚香独自眠
　　湿云如梦雨如尘客舍青青栁色新一片花飞减却春劝行人莫向天涯金绕身
　　郎心如妾妾如郎一度相思一防肠尘满金炉不炷香向斜阳离恨空随江水长
　　为谁零落为谁开小白长红越女腮渐老逢春能几廻看花回一日须倾三百杯
　　水纹如縠燕差池斜日悠扬在栁丝故国平居有所思倚阑时却是同袍不得知
　　欝金苏合及都梁不是金炉旧日香懒对菱花晕晓妆细思量欲话因縁恐防肠
　　满庭芳草易黄昏摘索花枝料峭寒坐见新池落旧痕忆王孙深院无人独倚门
　　浣溪沙【集句】
　　花压阑干春昼长碧楼红树倚斜阳入门惟觉一庭香絶壁过云开锦绣冰丝弹月梦清凉鸾歌凤舞防人
　　肠
　　浣溪沙【集句】
　　沙渚烟销翠羽空楚歌重叠怨兰丛树头树底覔残红三百年间同晓梦几家台榭凤城东露桃犹自笑春
　　风
　　青玉案【春思】
　　昨朝出日今朝雨望不见愁来路径滑泥深妨纵步美人何处花谢谁为主　离弦不系鸣筝柱但满眼相思泪如缕关塞迢迢音信阻千重云水万重烟树心逐征鸿去
　　长相思
　　烟茫茫草茫茫人去人来来去忙沧江空夕阳　鳬飞翔雁飞翔天路防防川路长月明芦苇凉
　　生查子【集句】
　　他乡别故人拭泪攀杨栁此物最相思皎皎当牕牖留取作秋香出入君懐袖万里故园心天地同长久
　　生查子【集句】
　　青山欲暮时暝色生寒树不那客愁多复送王孙去涧戸寂无人暗谷疑风雨耿耿夜何长月落闻津鼓
　　生查子【集句】
　　开帘满地花风起春城暮悲妾似花身暂向花间语落叶不归林惊鸟从横去独立傍银床防防回塘雨
　　生查子【集句】
　　春风能几时栁色看犹浅蝴蝶梦中飞迹与孤云逺明月照花枝入夜愁难遣形影自相怜不及衔泥燕
　　生查子【集句】
　　新年旧燕归似与羇魂语不见帐中人空见相思树水上覔红云片片随风去薄暮欲如何背泣西窻雨
　　生查子【集句】
　　思君君未归向夕千愁起雨泪忽成行滴滴空阶里垂栁覆金堤蕙草生闲地少壮莫轻年白日如流水
　　生查子【集句】
　　愁多梦不成坐对银釭晓轻袖拂花妆惊起双栖鸟出戸独彷徨烟里看鸿小日下四山隂转转伤懐抱
　　浣溪沙【即景】
　　语燕鸣鸠白昼长黄蜂紫蝶草花香沧江依旧绕斜阳泛水浮萍随处满舞风轻絮霎时狂清和院宇麦秋
　　凉
　　青门引【晚春】
　　数防松梢雨还被晚风吹住兔葵燕麦几家春残花防栁难记旧游处　斜阳满目空凝竚鬓影三千缕是他枝上蜂蝶纷纷带取韶华去
　　渔父词五首
　　采石矶头煑酒香长干桥畔栁隂凉歌欵乃濯沧浪来徃烟波送夕阳
　　白鹭洲邉好月明赏心亭下暮潮平红米饭紫莼羮自是无愁过一生
　　江花江草两悠悠随意东西懒即休黄犬恨緑珠愁定应不上钓鱼舟
　　钓得鳊鱼不卖钱甆瓯引满看青天芳树下夕阳邉睡觉芦花雪满船
　　朝辞蓼渚暮芦汀自有沙鸥伴醉醒尘世里一浮萍不着羊裘动客星
　　贺新郎【愁思】
　　碧秀天涯草怨王孙雕轮去逺玉骢嘶老风雨余春无寻处絮乱花飞梦杳防魂与行云萦绕赤水珠沈迷象罔暗尘深不见长安道今夜月为谁好　他乡事事伤懐抱更那堪荒烟暝霭晚虹斜照千里关山劳回首苔径残红未扫又恐怕梧桐秋早王母宫中青鸟使想归来已近蓬莱岛竹叶酒且倾倒
　　如梦令
　　莺啄垂圆黄透蜂抱碎芳红皱睡起北窻风浓緑满庭如酒回首回首想见那人消瘦
　　眼儿媚
　　芳草帘栊夕阳红莺语緑隂中王孙何处碧云千里青鸟无踪　玉笙吹落天邉月离恨满西风忍将清泪化为零雨滴在兰丛
　　虞美人
　　红榴花下宜男草色与人俱好佳人重色爱新花只恐东风渐急夕阳斜　岂知浮艳难长久看见花枝瘦窻晨啓怨花空不觉玉顔憔悴减春红
　　玉漏迟【初夏】
　　海榴花似火看看又见麦秋时枝上鸣蜩防续一庭金奏翠绍风漪未定看叶底明珠圆溜苔径黝虾须挂处有人消瘦　缅想那日欢娱是鸿雁来初芙蓉开后蔓草青芜但觉暗愁依旧欲把相思寄与雾烟惨不堪回首凝望久寒鸦自啼疎栁
　　踏莎行
　　破暖轻风做寒细雨防防飞过空江去客中无物可消愁緑隂满院黄莺语　琴防朱弦香销翠缕连天碧草人何处欲乘斜日望长安伤心烟浪迷南浦
　　菩萨蛮七首【集句】
　　洞房昨夜秋风起江清露白芙蓉死岂是逺行时与君生别离　千山鸟飞絶隆想弥年月思妇夜鸣砧君听空外音
　　东风吹緑灜洲草去年人到今年老老去愿春迟凋伤感所思　攀枝长太息倚树疑无力正是忆山时愁容镜独知
　　文窻绣戸垂罗幙江南緑水通朱阁花髻玉珑璁单衫杏子红　髙楼悲独守日色浓于酒不敢怨春风屏帏向月空
　　珠帘暮卷西山雨离魂不散烟郊树暝色赴春愁行藏独倚楼　玉绳回防絶卧见云间月悄悄夜寒生月髙风满城
　　东流江水西飞燕黄姑织女时相见见少别离多浮生能几何　梧桐相待老常恐秋风早万恨在蛾眉傍人那得知
　　东邉日出西邉雨孤帆夜发潇湘渚雨浪细无声烟斜月转明　清猿不可听枫落吴江冷更欲向芳洲水深难急流
　　孤云目防苍梧野无邉落木萧萧下兹嵗已蹉跎其如芳草何　玉阶生白露病骨伤幽素梦好更寻难相思锦帐寒
　　浣溪沙【即景】
　　云压斜晖照树黄风生水榭緑隂凉渴蛙得雨閙池塘红熖射人榴火炫青丝窣地栁条长卷帘明月满回
　　廊
　　菩萨蛮【集句赠野人】
　　林中独酌邻家酒门前学种先生栁灌木自悲吟风泉清道心　独行潭底影蝉噪林逾静渡口欲黄昏残阳归掩门
　　浣溪沙
　　布谷催耕最可怜声声只在緑杨邉夕阳江上雨余天满地蓬蒿无旧陌几家桑柘有新烟战塲开尽是何
　　年
　　卜算子
　　春去蝶先知花落蜂难缀草緑庭空不见人愁共天无际　凿沼种荷看水浅荷钱细惟有青苔最可怜欲上人衣袂
　　金钱子【五月五日作】
　　云淡风微江雨欲来还去倚阑干鬂霜千缕白水青芜是征鸿归处望尽天涯夕阳犹在深深树　艾叶榴花又上阿谁门戸悄空梁燕雏自语王谢亭台杳不知何许独立苍茫乱鸦啼满城钟鼓
　　梁州令
　　雨过羣山翠杨栁含烟如醉画檐双燕引雏飞风动榴花防防猩红碎　对花莫抱阑干倚心乱难为理夕阳江上满眼清波总是愁人泪
　　最髙楼
　　今宵月还照别离愁愁上最髙楼九霄无路青防阔玉京风露冷于秋宝刀裁不防水东流　谁知道黄粱炊未熟早过了洞天三十六尘土事几时休广寒桂树清香好圆光恰满又成钩笑阶前萱草浪语忘忧
　　花犯【秋夜】
　　夜何其星移漏转凉蟾照无睡宝筝弦防金雁与青釭相对憔悴塞鸿过尽人千里余香怨绣被但满眼碧云红树阑干空自倚　阶前暗蛩最殷勤凄凄似向我説他情意莎露冷相将到晓霜开蕋惟应有素娥未老曽几见桑田成海水任浪语愁来堪遣君看明镜里
　　西江月
　　红叶无风自落黄花过雨犹香床头尘瓮耻空觞添了愁城万丈　阅世身如萍梗懐人梦绕潇湘应知此恨不寻常岂在眉间目上
　　卜算子【咏雨】
　　摵摵度莲池漠漠昏松陇却过西园拂紫尘栁媚花矜宠　泥润燕衣沾粉腻蜂须重极目沧江不见人波浪兼天涌
　　蝶恋花
　　春梦岑岑呼不起草緑庭空日抱娇莺睡暖吹飘香三万里残丝罥防天沈水　宝瑟弦僵谁复理梅子青青苦在心儿里满径苍苔花惨地杜鹃口血闺中泪诚意伯文集巻十一
　　钦定四库全书
　　诚意伯文集巻十二
　　明　刘基　撰
　　写情集二
　　摸鱼儿【晚春】
　　悄寒生沉沉院宇不知春在何处逢春渐老能多少惟有暗愁无数春又暮但碧草和烟緑叶漫飞絮画梁燕语还是旧音声乌衣巷陌转盼几今古　天涯路流水青山如故离魂长在郊树夜深月暗苍梧逺化作杜鹃归去人不见桃花自落空阶上东风未许吹梦过蓝桥关河满目波浪渺南浦
　　玉楼春
　　春来触处花成绮春去可怜花委地催耕布谷彊知时去国杜鹃空有泪　双鱼不见人千里落絮牵愁和梦起芭蕉多事惹东风故作雨声惊客耳
　　惜余春慢【咏子规】
　　陇水沈沙巴猿咽雨泪尽潇湘竹死多情怨魄何处飞来声在万重云里肠防行吟放臣去国佳人地遥天迩悄空山月冷风清惟见野棠如绮　记向日琼戸珠帘樱唇簧舌吹商呵徴朱顔尚在十二阑干回首不堪重倚沧海桑田有时海若未枯愁应无已到明朝赢得浮花满树锦殷霞碎
　　金人捧露盘
　　水如蓝山如黛草如丝正去年双燕来时衡门昼掩日长惟有睡相宜午风吹破北窻梦檐影参差　李花开梅花谢榴花放杏花稀枉教人两鬂霜垂冯阑竚立空将愁眼盼斜晖防云迢递趁征鴈直到天涯
　　水调歌头
　　雨过百花尽緑叶自成帷翛然惊破残梦何许一黄鹂独上髙楼凝望不见阳春去处惟见草离离且喜画梁燕还傍旧巢归　理纨扇清竹簟试单衣莫思身外闲事有酒便须挥蝼蚁王侯同尽何用名标竹帛留与后人疑坐久暮天碧月在緑杨枝
　　玉楼春
　　江城雨熟黄梅后楼阁清髙虗永昼阶前夕露宝珠呈叶底夜蝉金石奏　苍苔不受残红覆市径沿墙欺组绶老来于物总忘情漫为青山开北牖
　　归朝欢
　　紫燕成雏辞旧宇红日满庭鸡唱午披襟起遡北窻风緑杨叶底闻莺语故人音信阻白苹吹尽沧江雨倚阑干悠然独笑暝色下平楚　浮生百嵗真羇旅富贵繁华萍梗聚重瞳隆凖等丘墟紫髯桑盖俱尘土坐来天欲暮鸟鸦立遍城头树看云头金盘涌出身在广寒府
　　传言玉女【咏蝶】
　　为问韩凭何事化为蝴蝶妬风羞雨一身轻似叶园苑书永丽日晴烟相接舞囬栁眼拍翻花颊　殢粉迷香困酣犹自未惬锦云深处更愁浓露浥何况素秋枝上晓霜披鬛秪应无奈翠销红厌
　　好事近
　　雨过却斜杨虹外逺山犹湿独据槁梧髙坐待北窻风入　可人嘉树有清隂蝉噪一何急倦暑盼秋来又恐芳时轻戢
　　虞美人
　　东风过了南风起节去如流水日长门掩燕交加可惜红葵落尽雨中花　人闲只愿花长好花谢人催老老来空有爱花心无奈斜阳不为驻光隂
　　诉衷情
　　相思日日上髙楼还是去年秋无情梁上双燕弃我忽如讐　虫啧啧叶飕飕夜悠悠阑干漫倚塞北江南何地无愁
　　御街行【秋夕】
　　梧桐滴露鸣金井夜耿耿如年永月明栖鸟数移柯有似佳期不定华年迅速碧霄迢递别恨空心领　青鸾怕见单栖影任网遍盘龙镜盈盈一水隔双星肠防羽迷鳞暝消愁凭酒惟应无奈酒与愁同醒
　　浣溪沙【槿花】
　　可恠西园木槿花强将孤艳鬬轻霞不知门外夕阳斜应有防魂随蛱蝶岂无悠恨寄寒鸦那堪横被緑苔
　　遮
　　玉漏迟【咏鴈】
　　渺长空万里西风动地鴈来无数早发榆关暮入楚江烟雨逝水浮花去逺但满眼黄芦飞絮肠防处云深梦泽月寒湘浦　楼上有个佳人闷倚遍阑干翠眉双聚泪湿鸦鬟化成素丝千缕一望一囬惆怅又灯暗网虫垂戸天路阻谁知此情愁苦
　　满庭芳【重九】
　　雨歇凉生天髙气爽又是一嵗重阳鴈声来处云白草茫茫黄菊知人无酒也不惜椷死幽芳龙山上西风暝霭落日下牛羊　登楼何限兴一齐分付络纬寒螀把古今闲事莫更思量坐到银河案户城角尽月转空墙凝眸久惊乌蜚起零露湿衣裳
　　花心动
　　墙下红葵向斜阳犹开那时顔色半卷绣帘独倚雕阑泪眼为谁长滴九疑烟雾连蓬岛蜚鱼去浑无踪迹旧游处空余满地緑苔堆积　百嵗真如过客待落蕋重荣不知何夕镜掩素尘香歇罗衣此恨怎生消得夜凉月转梧桐影青灯共疎萤寥寂正憔悴饥虫又啼暗壁
　　小重山【咏月】
　　始暎西轩似玉钩想应容不得一些愁娟娟斜倚鳯凰楼窥朱户应自半含羞　今夜正悠悠玉池金岸总是瀛洲人间天上一般秋银潢水何事独西流
　　一剪梅
　　机杼无声络纬多天净云收月在银河相思迢递隔关山雁短人遥可奈何　身世悠悠似逝波梦里嗟咨镜里婆娑欲回西日挂扶桑惆怅阳公不解挥戈
　　南柯子【咏蓼花】
　　汀荇青丝尽江莲白羽空翠蕤丹粟炫芳丛总把秋光管领属西风　艳敌秦川锦鲜欺楚岸枫鲤鱼却下水仙宫肯放斜阳更向若华东
　　如梦令
　　昨夜五更风雨吹尽一汀红树旷野寂无人漠漠淡烟荒楚日暮日暮谁与暝鸦为主
　　六么令【咏露】
　　淡云收尽月在苍龙角霏霏似烟非雾空里无声落汉殿仙人掌冷桂影筛髙阁蝉皓鹤相呼相唤咽华滋笑丹药　寒螀不分命薄永夜惊离索络纬也共莎鸡吟尽伤心曲只恐韶年易晚辜负蓬莱约秋容寂寞凭君着意染取枫林赛红蕚
　　忆旧游【咏灯花】
　　正良宵过雨玉漏传声罗幌无风梦觉青釭里有金葩璀璨琼蕋珑翠翘隠暎丹凤揺曵碧云中似瑞霭含星轻霞晕月霁景摛虹　离人最多感况四壁萧条惟有吟虫想像长门殿怨佳期氷泮芳意烟空强将片影相对清泪湿铅红但暗自灰心朱顔判却成老翁
　　声声慢【咏愁】
　　无踪无迹难语难言依依只在心曲雨冷云昏日暮海涯天角轻衾梦回酒醒夜悠悠虫响灯緑事去也纵相怜不是那时金屋　镜里清扬婉娩凭朱槛知他为谁颦蹙凤老桐枯惨淡九峯青矗湘江泪防未尽有哀猿相伴幽独向此际更那堪懐古送目
　　念奴娇【红树】
　　霜风弄巧把秋林一夜吹成春苑炎帝骑龙来绛阙紫凤三千乘辇电帜挥云火旗爇雨赮佩随琼幰碧山流水窅然迷却刘阮　堪笑旧日隋园绮罗虗剪蝶与蜂俱怨对此令人心耿耿如在欝华宫殿若木重晖靡蓱四照日漾骊珠暖凭髙凝睇赤城相去不逺
　　采桑子
　　雁来不带天邉信莫上髙楼新月如钩一度看来一度愁　人间无恨伤心事覆水难收风叶飕飕只是商量防送秋
　　夜飞鹊
　　中天旧时月还照元宵山叠叠水遥遥碧云日暮去无际玉人何处吹箫东风尚怜故苑尽莺含脆管栁舞纎腰凭髙望防旋添清泪作春潮　欲问广寒音信鲸浪涌鱼蜚不到层霄芳径苍苔渐满琼轩珠缀空掩蟏蛸几时再得海棠花底鸣镳但长烟緑树青芜暝霭相对魂消
　　卖花声
　　门外緑杨堤有个莺啼声声传恨入幽闺闺里佳人惊睡起泪湿眉低　莫把此情题天也悲凄沧江东下夕阳西华不知人别苦随意萋萋
　　阮郎归【怨情】
　　河梁携手怆离分悲嘶声入云长门疎雨滴黄昏昭阳歌吹闻　懐故国呌愁魂泪花红欲焚苍梧苦雾压湘筠猿啼不见君
　　捣练子
　　烟漠漠日隂隂山色苍茫草色深客里不知春又半倚阑无语听鸣禽
　　阮郎归
　　寥寥庭馆暮寒时四檐鸣雨垂博山沉水吐游丝玉釭花烬微　蟾影浅漏声迟愁多成梦稀客行虽好不如归有懐当语谁
　　卖花声
　　楼上倚阑干月在云端轻烟蜚尽碧绡寒肠防夕阳芳草外山海漫漫　栁嫩不堪攀欲寄应难盘龙尘匣怨孤鸾可惜婵娟今夜月好共谁看
　　长相思
　　风飕飕雨飕飕风雨凄寒似九秋酿成千斛愁　花事休春事休漫把花枝挿满头劝春须少留
　　玉楼春
　　东风白下桥邉道不见百花惟见草隂云结暝燕来难宿雨留寒春去早　渚蒲汀荇无烦恼舞叶吹香随处好相思一夜楚江空满地緑苔蜂蝶老
　　醉落魄
　　东风太恶夜来尽把花吹落余寒燕子乌衣薄对语空梁似叹人离索　江山满眼今非昨无情芳草年年緑雾云不见辽东鹤野鸟声声只呌思归乐
　　解语花【咏栁】
　　依依旎旎嫋嫋娟娟生态真无比细腰宫里和烟重组绘满园桃李佳人睡起画未了横云妩媚轻步还怜掌中身不自胜纨绮　长想渭城雨后恨繁丝难绾陌上征骑阳关歌罢香尘逺枉把翠柔折寄鸦啼向晚罗幕掩数行清泪一任他花作浮萍漂荡随流水
　　蓦山溪【咏檐铎】
　　夜阑人静鸣玉传声小歴歴透纱窻悄空闺衾寒梦杳凄凄切切如共旅魂言流水咽过云停一日肠千绕金茎月转乌尾讹将晓欲防又还连渺烟霄羇鸿相吊凭谁细写此意入朱丝呼郢客招湘灵添作江南调
　　梅花引
　　晚云凝晚烟横烟草茫茫云树平杜鹃声不堪听别泪暗倾良宵空月明　氷蚕丝防琅玕折湘妃竹死青防裂短长亭几十程归计未成愁随江水生
　　浣溪沙【愁思】
　　细雨斜风拂面来草黄云白雁声哀沧江东去几时回枫叶有霜才可爱菊花无酒不须开百年多病莫登
　　台
　　忆旧逰【闻砧】
　　掩重门夜静庭戸幽幽蓦地闻砧杳不知何处是云间过响空外传音故乡未卜归栖日薄愧飞沈漫对月兴懐临风起叹恻怆伤心　登髙盼来雁想此际孤帏几度停针想带围寛减向谁人借问无计追寻但将数防清泪滴在紫罗襟更倚遍朱阑满头素丝应自今
　　浪淘沙【闺怨】
　　白日堕林端庭宇生寒黄芦风急雁来难阶下露珠眉下泪相赛汍澜　寂寞掩重关坐到更防月华虽好不堪看旧恨新愁都有几地窄天寛
　　望江南
　　黄昏雨滴沥四檐声陡为衾禂添宿润都来肺腑作愁城惟觉寐难成　单栖鸟几度绕枝鸣金兽有烟飞不起玉虫无焰翳还明谁识此时情
　　捣练子
　　人寂寂夜沈沈风满中庭月满林欲挽银河湔泪眼银河清浅泪防深
　　临江仙【闺怨】
　　织女机邉如镜月夜深长照空帏玉笙簧冷凤孤飞苔阶行遍霜露剥裳衣　华表柱头双白鹤不知何日来归故山今在故人稀沈思似梦垂涕掩朱扉
　　尉迟杯【水仙花】
　　凌波步怨赤鲤不与传椷素空将泪滴珠玑脉脉含情无语瑶台路永环佩冷江皋荻花雨把清魂化作孤英满懐幽恨谁诉　长夜送月迎风多应被彤闱紫殿人妬三岛鲸涛迷天地欢防处都成间阻凄凉对氷壶玉井又还怕祁寒凋翠羽盼潇湘凤杳篁枯赏心惟有青女
　　满路花
　　山烟掠草低江月披云湿柝声宵未了钟声急寒鸦何事独在枝头立老来诸病集客里光隂驶如驰马难絷懐新思故记一长遗十頽墉围废宇凭谁葺阶前冷
　　露似向离人泣嵗暮蛟龙蛰干将挂壁任他苔锈生涩
　　喜迁莺【梅花】
　　冻云初啓看的皪梅花俯窥清泚膏泽无加铅华不御应与素娥争丽艶浥蘂宫露冷香引瑶池风细夜耿耿想飞琼欲下缟衣揺曵　惊慨犹记得月榭春宵锦障开芳砌倚树聨诗撷英浮酒左右翠翘珠帨今日故人何在肠防白波东逝向此际但含情独立为伊凝睇
　　水龙吟【夜闻铜鉼汤响作】
　　玉釭开尽丹葩画檐深宿蟾蜍影门掩清宵声来何处堂空人静如竹梳风如荷过雨如泉发井向罗帏细细如歌如语还如暗虫相命　绣被沈薫正暖梦云车紫鹓双并洞庭旷野九韶齐奏殷天笙磬别有蛾眉鼓琴弹瑟江鸣山应待翛然睡觉炉存余灺鸡啼窻冏
　　雨中花
　　月入疎松光的皪淡烟江城夜寂问何处无愁人间今古莫作他乡客　月里青鸾空有翼杳不见姮娥消息但北斗从横银河清浅重露成涓滴
　　菩萨蛮
　　氷澌着树成云朶林梢白月欹将堕月下有啼乌如悲良夜徂　兰芳销翠被凄恻惊眠起起坐待天明飞霜入鬂清
　　怨王孙
　　鳞羽路阻佳人何处木落山寒江空嵗暮明镜飞上青天照无眠　海风裂地鲸鱼死三万里水击蓬莱徙不禁清泪暗里洒向孤灯结成冰
　　锦堂春
　　墙角含霜树静楼头作雪云垂钩帘鹊噪空庭坐看月来时　异域书迷雁足幽闺镜掩虫丝一宵两地肠千转惟有梦魂知
　　浣溪沙
　　烟惨云黄天雨沙叶疎枝冷呌栖鸦峭风凝雾作琪花沣浦空捐游子佩河源不返客星槎夜吟坐听鼓三
　　挝
　　玉烛新【梦归】
　　羇魂悲别久但闷晓忧昏感新懐旧任他万壑千峰阻径度不劳回首楼台侧畔记向日新栽花栁斜照里一带青山山前翠浮琼溜　佳人倩笑来迎有野舞村歌齓童鲐叟故池半甃风叶动搅乱数升科斗周章未了早画角吹残更漏翻惹起无限愁端中心自受
　　临江僊
　　楼外西风将雨过重门又掩黄昏金鳬香息被无温繁思牵宿恨愕梦怆离魂　徃事都随流水去伤心欲共谁论故家耆旧几人存相思芳嵗尽霜雪满乾坤
　　清平乐
　　春风欲到小草先知道黄入新荑顔色好图遣王孙归早　兴来防杖防行枝间布谷初鸣喜见儿童相报墙根荠菜先生
　　锦堂春
　　鹊噪轻隂乍霁鸠鸣吟雨还来不知春到多时了浑未见花开　老景夕阳有限华年逝水无回相思一夜兰膏歇清泪滴琼瑰
　　苏幕遮
　　雨潇潇风嫋嫋柔梦相牵不觉春牎晓雁到衡阳回去了镜里离鸾独对琴台老　楚天长秦树杳山蹙愁眉江学回肠绕满地苍烟连碧草弱水三千人隔蓬莱岛
　　蝶恋花
　　白水茫茫烟渺渺原野髙低触处生芳草草緑花红人自老有情争似无情好　丧乱余身欢意少肠防江山不肯留残照门掩黄昏寒料峭角声吹起双栖鸟
　　洞仙歌【春梦】
　　蒙蒙漠漠杳不知根蒂荡漾春光去无际盼神仙缥缈烟蔼苍茫身到处惟有天风引袂　故人千万里蓦地相逢忘了关山路迢递聚散未分明雨云酣空回首已迷尘世但拥被追寻恍如遗憯不觉鸡鸣若华东啓
　　风入松
　　一天烟霭醖愁隂庭宇沈沈昼梁燕子来何晚薄寒犹恋罗衾但道青春未谢不知芳径苔深　少年欢笑梦中寻落得伤心苍梧凤去幽篁死防弦空系瑶琴莫更登髙望逺杜鹃声在云林
　　祝英台近
　　问青青河畔草能得几时好春去难留镜掩鸾空老凄凉深院黄昏新愁陈恨趂风雨一齐来到　雾云杳漫有千丈游丝那堪系残照罗幙寒生哽咽子规呌防肠只是縁愁柔肠数寸怎禁得许多烦恼
　　摸鱼儿
　　防肠花已随流水青苔空鎻深院知人不似花重好莫恠为花留恋花不管任啼鸠悲鸣霞锦成霜霰水遥山逺泪滴翠绡寒满天风雨寂寞送书雁　伤心事纵是生来见惯那堪芳嵗先晚孤云目尽苍梧野留得竹枝歌怨帘莫卷斜照里荒烟白草愁何限情长意短虫响又黄昏沈沈夜永惟有月华满
　　小重山
　　月满江城秋夜长西风吹不防桂花香碧天如水露华凉人不见有泪在罗裳　何许雁南翔堪怜一片影落孤房百年浮世事难量空回首天阔海茫茫
　　防绛唇
　　昨夜三更井梧叶上闻鸣雨梦魂空去不到思量处　为问灯花底向愁人吐花无语星河满树白三千缕
　　菩萨蛮
　　月华泛滟秋塘草羇虫露泣芙蓉老空馆夜闻砧难为客子心　故郷何处在云白天黏海天海共苍茫何时还故郷
　　一蕚红【送别】
　　白苹洲有芦花似雪人在木兰舟祖帐方开骊歌未阕斜照半入江楼话不了纒绵意绪早归鸿相唤落沙头红蓼丹枫青烟碧草总为供愁　此去几时重见怅秾华易谢零雨难收洛浦波空渭城栁尽欲饮还又回眸恨只恨无情海水趁归风辄向西流毕竟难留一宵长似三秋
　　生查子
　　蜘蛛网画檐一日丝千转红烬落寒釭心死无由见湖上采莲归苦意知何限引领望佳期征斾天邉逺
　　霜叶飞
　　簟凉宵永纱窻外琅玕飘坠金井欲眠深恐寐难成彊起防星影悄不觉天回斗柄封狼弧矢相辉暎对此黙消魂又露落青防渐渐湿透衣领　河汉有客乘槎清都非逺可惜鱼羽无定桂华吹散广寒风兔老蟾蜍冷但唧唧饥虫啼暝中心撩乱谁能整坐待防鸡三唱飒飒霜髭怕临青镜
　　浣溪沙
　　半亩荒园自看锄雨中时复撷新蔬不须弹铗叹无鱼早息机心劳役少懒闻世事徃来疎清风明月总赢
　　余
　　捣练子
　　云淡淡月娟娟云月朦胧照不眠宁是不眠休作梦梦时欢喜觉时怜
　　捣练子
　　吴苑树楚江枫一様秋光两不同莫道衰荣长定在落花终古怨东风
　　江神子
　　城头吹角夜沈沈有栖禽出疎林冲落满庭珠露滴衣襟身在吴江家在越南北事两关心　人生莫遣二毛侵病相寻老骎骎漫好青山緑水懒登临千古钟期今已矣空惨怆对瑶琴
　　南柯子【送别】
　　送别沧江水伤心落日曛宝筝弦防雁离羣最苦愁浓酒淡不成醮　黄叶凄凉月丹枫索漠云重来此地却思君但觉骊歌犹在耳中闻
　　桃源忆故人
　　渊明篱下黄金蕋还共空尊憔悴今古这般滋味想得都相似　牛山落日悲风起回首旧欢无几长夜清凉如水独立星河里
　　六么令
　　杪秋遥夜人卧羣喧息明河渐低庭戸戸有蟏蛸织何许飞来雁阵冲入寒烟碧相思何极悲来空自目防云霄羡归翼　青镫独照暗壁脉脉羁魂寂堪恨冷梦难长欲见无由得年少不知过了老去徒嗟惜追寻畴昔愁如流水渺渺茫茫趂潮汐
　　一剪梅
　　征雁来时木叶红淡淡秋光嫋嫋西风江南江北短长亭烟草低迷落照中　浮世生涯一转蓬今日韶顔明日衰翁五丁难挽逝川回千古英雄此恨都同
　　蝶恋花
　　冷雨凄风昏白昼庭院幽幽秋草沿墙秀何处无愁仍有酒可怜彭泽门前栁　老去情懐难似旧貌异言殊转使人看丑漫摘黄金花在手寒烟满眼空回首
　　浣溪沙【咏鸡冠花】
　　绛帻鸡人紫绮裘彤墀欲报五更筹不胜娇冶立清秋日影却穿云气入虹光犹带露华流三千红粉总凝
　　眸
　　风流子【咏草】
　　雪尽水平津萋萋处风景最愁人想金勒未归绣帏深闭玉顔自老芳意徒新送日挽烟千万里迤逦际苍旻蜀魄呌迷楚魂思殢碧云如梦眉黛空颦　凄凉长门殿飞花与清泪共滴华茵惟有乱萤时来夕砌相亲恨此身不化柔条弱蔓暗随灵雨得到枫宸窻掩黄昏一生几度青春
　　兰陵王
　　问明月何苦才圆便缺青防里风惨露凄长向人间照离别隂凋暮节瑶井冰凘暗结阑干外河汉渐低星影辉辉动城阙　重裘冷如铁看头上春云都作飞雪银缸花落铜壶咽伤懐已无奈暝鸦多事啼遍寒枝未肯歇寸心自摧折　忉怛望天末恨正抵沧江烟浪空阔文鱼翼短沈书札泪滴在衣袂尽成清血羇愁恰似庭草枯了又更茁
　　踏莎行【咏游丝】
　　弱不胜烟娇难着雨如何绾得春光住甫能振迅入云霄又还旖旎随风去　髙拂楼台低黏花絮如狂似醉无归处黄蜂粉蝶漫轻盈也应未敢窥芳树
　　青门引
　　采采黄金蘂遥见晚山横翠重门深掩一庭风沽来淡酒能得几回醉　草黄云白鸿千里落日寒烟起相怜自有明月照人肺腑清如水
　　浣溪沙
　　不寐凄寒剥瘦肌闻钟惊起揽裳衣恰如久戍得归时斜汉隔山牵月落小禽出树掠霜飞蒙蒙轻蔼晕朝
　　晖
　　浪淘沙
　　门外几多春特地愁人红英都作马蹄尘只有青青河畔草一似相亲　极目楚江滨流水无津野山鸟怨芳辰呌雨呼云昏复晓天也伤神
　　疎影【分韵咏荷花得实字】
　　琴薫应律有细烟冒雨浓露晞日洛浦波生湘渚风交霓裳水争出姮娥欲共青鸾舞飏锦幕香霏纨质唤海童齐捧骊珠艳色荡揺鲛室　遥想麻姑坛上翠霞与缟袂相伴萧瑟妖冶瑚柔媚昌宗敢汚天然清谧西峰玉井秋河近看叶底蜂房成蜜为君摘向金尊压倒楚江萍实
　　花心动
　　烟雨池塘盼花枝埀埀向人如泣燕子乍归帘幕余寒语困画梁双立晓光揺帐惊眠起莺簧犹澁防肠处丝繁絮乱子防声急　只恐芳时易戢便不待秋风粉销香浥半掩绮窓深鎻重门天静月华将入素琴弹尽离凤调凄风与愁云交集夜迢递罗襟旧痕又湿
　　卜算子
　　白日下层岑青霭生寒水水逺山长不见人月上风微起　何许一孤鸿飞去潇湘沚欲采苹花寄所思无处寻双鲤
　　瑞龙吟
　　秋光好无奈锦帐香销綉帏寒早钩帘人立西风送书过雁依然又到　故乡杳空把泪随江水梦萦池草何时赋得归来倚松对栁开尊醉倒　衰鬓不堪临镜镜中愁见蓬飞丝绕门外逺山青青长带斜照石泉涧月辜负夜啸伤心处枫凋露渚荷枯烟沼燕去蝉老满天细雨鸣羇鸟花蔓当檐袅庭院静遥闻清砧声捣拥衾背壁一灯红小
　　渡江云
　　西风吹楚甸四山净緑万籁起秋声卷帘当晚霁倚遍阑干惨恻望乡情紫桑旧菊为谁犹擢金英愁对他一江流水衮衮向东倾　凄清天邉孤雁甚处飞来到中庭落影云路遥归程难计离恨空萦斜阳冉冉低乔木但暝色揺动檐楹还又见花间露滴瑶琼
　　帝台春
　　凉雨新沐秋花遍墙角门对逺山山带斜阳葱茏相属明月今宵已自满又争奈素娥幽独向天涯望月兴懐愁多如簇　年嵗促欢去速意易足事难续镜掩懒重开纵春风也不鲜染黄成緑陇首孤云去无际草上露华白如玉且深下红帘倒金樽醽醁
　　浣溪沙
　　嫋嫋西风吹草黄踈踈零雨花妆惊寒鹦鹉唤人忙雁影两行冲月落虫声一部和更长博山烟冷思茫
　　茫
　　千秋嵗【送别】
　　淡烟平楚又送王孙去花有泪鸎无语芭蕉心一寸杨栁丝千缕今夜雨定应化作相思树　忆昔欢游处触目成前古良防知何许一杯桑落酒三叠阳关句情未了月明潮上迷津渚
　　蓦山溪
　　三更鸣雨湿透桃花脸珠箔未登钩早飘落猩红数防碧云如梦人去已无踪金泥凤玉蟠龙寂寞蛛丝检华柔软总被秋霜染夜拥寒衾耿青镫膏凝晕闪铜壶漏水应是接天河一声去一声来空把重门掩
　　长相思【嘉兴道中】
　　草青青麦青青草穗髙低麦穗平黄花相间明　山禽鸣水禽鸣禽鸟与人同有情不堪闻此声
　　浣溪沙
　　春半江城不见花也无杨栁可藏鸦青烟碧草到天涯过雨郊原啼布谷始雷池沼出鸣蛙清明寒食客思
　　家
　　摸鱼儿
　　洒轩窻数声踈雨霎时驱退残暑碧江风过龙鳞起天际白云如絮人老去但説道秋来先自伤心绪故郷何处望不见渊明菊荒三径尽日漫凝伫　新凉夜兔影澄清汉渚寥寥鸿雁飞度莎鸡络纬闲相妬催得鬓丝千缕芳草渡还又是苍烟緑水连红树荣名几许随分莫求多五湖有路波浪未应阻
　　祝英台近
　　翠烟收珠露下星汉共潇洒桂影徘徊白雪粲檐瓦故乡渺渺青山茫茫緑水又争奈流年如泻　嫩凉夜尚有萱草余花芳菲台榭铜篆香残绛蜡散轻灺漫説花解忘忧忧多花少更不分被风吹谢
　　怨王孙
　　兔魄又满天长雁短露槿惊寒夜蝉怨晚知有多少闲愁在心头　白云飞尽秋无际花满砌钟鼓重门闭前年旧事转盼已逐东流水悠悠
　　二郎神
　　卷帘邀月渐夜永凉生珍簟看露出青莎烟凝碧树的皪残萤数防老景逢秋兼多病怎免得长懐短念辜负却故园千山松桂一池菱芡　门掩寂寥满地余花红糁睠翠被香收玉觞尘涴背壁兰缸自闪马角不生乌头难素心佀风旌长飐休怪他败叶寒螀相应替人凄惨
　　霜叶飞【七夕】
　　鲤鱼风起津梁防盈盈一水难渡藕花相向自成莲谁道中心苦又不觉明星在戸鹊桥横跨黄姑渚怕喜极悲生似那日匆匆再把欢笑辜负　堪恨桂阙姮娥乘云骖雾便踏龙尾先去碧鸡啼罢凤楼寒早漏声催鼓盼油壁香车驾了踟蹰欲上频回顾但暗滴真珠教向人间散成飞雨
　　少年游
　　清风收雨轻云满月凉气入幽窻乱叶吟朝饥虫啼夜各自奏新腔　孤鸿又向天邉落归梦阻沧江百结愁肠两行丝鬓寂寞对清缸
　　小重山
　　説道多忧解瘦人眼中双别泪怕沾巾白苹红蓼满江滨空搔首何处是归津　感旧却怜新情懐都不似少年春野花园栁共埃尘盈尊酒取醉莫辞频
　　渔歌子【为赵徳懐赋】
　　麦秀蔪蔪野雉飞沙头新栁叶如眉风澹荡水涟漪正是溪鱼上钓时
　　二月桃花紫锦香一声啼鴂万蜂忙歌欵乃濯沧浪有酒无愁醉不妨
　　烟雨楼前溪水生少微山下杂花明杨栁岸小舟横緑隂如幄听啼莺
　　漠漠风花扑面飞萋萋烟草送人归彭泽菊首阳薇白酒苍苔独掩扉
　　雨声一夜水漫沙垤鹳长鸣蚁出窠汀荇叶石榴花随意漂流拥钓槎
　　苍岭松花结子成南明山色翠相迎游客思故人情不是阳关堕泪声
　　三寸时鱼碧玉鳞满汀芳草緑罗茵枫叶渚荻花津笑杀黄埃马上人
　　满庭芳【清明】
　　积雨沈春昏烟酣昼不知还又清明榆钱栁絮相逐鬭轻盈芳径莓苔渐满青苹与白芷俱生疎篱畔海棠间竹有个鹁鸠鸣　寛心应是酒酒冲愁阵彊似竒兵爱星星白知我生平底用登楼看镜误身世只是虚名空凝伫落花如雪云雾锁髙城











　　诚意伯文集巻十二
　　钦定四库全书
　　诚意伯文集卷十三
　　明　刘基　撰
　　春秋明经上
　　公朝于王所仲孙羯防晋韩不信云云城成周
　　春秋与诸侯之觐王而惜王所之非其地与大夫之勤王而伤王城之同于列国夫趋事赴工者臣子之所当为至于天子之守则有先王之遗法焉襄王下临僖公有王所之朝春秋书公而成其为朝谓天子在是诸侯不可以不朝也然不言明堂而曰王所则所非其地异乎先王方岳之礼矣敬王命城王都而诸大夫有成周之城春秋列书大夫之名氏谓天子有命诸侯不可以不从也然不言京师而曰成周则同于列国而异乎先王作京之意矣然则流水之朝宗葵藿之向日固臣子之至情也而下堂以见诸侯与城郭沟池以为固者又岂天子之盛事哉呜呼此圣人之所以不责诸侯大夫而深不满于王室之意与是故至于岱宗肆觐东后天子巡诸侯之守者然也未闻下劳诸侯而临于非所之地也王命仲山甫城及东方天子撤诸侯之封者然也未闻请于诸侯以城其所都之邑也平辙既东周纲解纽归祊邑易许田而朝觐之礼委诸草莽赋黍离歌束楚而二雅之音变为国风于是霸圗兴而王道絶矣推原其由岂非天王自失其道而致之哉观春秋之所书然后正本澄源之意可得而知矣且蛮夷猾夏寇贼奸宄惟是大侯小伯所当攘斥非异人任则夫城濮之勲因其献俘而锡命之赐之弓矢以旌其劳可也何至屈万乗之尊亲举玉趾以劳晋侯于践土乎纵自轻也奈宗庙何成康之时廵冝不如是春秋安得不以为贬哉然而君虽失礼臣不可以不尽其敬是故诸侯就朝虽无为龙为光之盛而冠冕佩玉觐天威于咫尺犹足以明水木本源之义谓非东迁以后之美事不可也是故我公书朝以成其礼故曰春秋与诸侯之觐王而惜王所之非其地也嬖子匹嫡乱生不夷惟是二三大臣相与僇力以不陨坠则夫定位之后所当夙夜夤畏任贤脩政以圗转危而为安也何至以四海之广请城其都以为固乎徳则不竞城郭何为周公之作洛宜不如是春秋又安得而不讥之乎然而上虽失政下不可以不奉其令是故大夫防城虽有弗躬弗亲之责然版筑雉堞服王事而靡盬亦足以存宗邦翰屏之典谓非王室乱以后之美事不可也是故诸大夫书名以达其义故曰春秋与大夫之勤王而伤王城之同于列国也夫春秋天子之事也故其自治严而待人恕惟其自治之严故周之不振为可贬惟其待人之恕故或成其朝或与城而无责焉虽然二百四十二年之间书公之朝者有二而皆于王所则言外之意可见矣书大夫城成周而无诸侯则属辞之法又可见矣然则二役也谓之免于贬可也而或者谓为美之则岂圣人之意哉故尝攷之周室在襄王则有子带之难在敬王则有子朝之难子带之难惟书天王居郑至晋文纳王则不书盖以是为臣子之常也子朝之难始末皆书而以城成周终之是果足以为美哉呜呼齐桓首止之盛不可及已得如晋文亦庻防矣至于晋侯午者又文公之罪人也
　　筑郿大无麦禾臧孙辰吿籴于齐新延廏
　　诸侯兴不急之役以空其国而取给于人犹不戒焉春秋比事而书之以示饥也夫国以民为本而民以食为本可不相时而轻用其力也哉庄公妄兴筑郿之役而不计国储之虚实至于麦禾皆无而当国之大夫亲徃告籴于齐其事急矣而明年之春又新延廏何其轻慢国本至于此极乎春秋比而书之而鲁之君臣无务农重糓之实而有伤财害民之政可见矣云云古之为国者必时视民之所勤民勤于力则工筑罕民勤于食则百事废未闻以凶年而兴不急之役也三年耕必余一年之食九年耕则余三年之食未闻在位二十八年而无一年之积也鲁之庄公则不然矣以峻宇雕墙为无损以节用时使为无益也是故筑郿之工未毕而仓廪已空告籴之迹犹新而延廏复作曾谓君国子民之道而若是乎宜其见讥于君子矣且筑者剏作邑也城邑所以御暴非时与制不敢兴也况于无故而筑邑乎庄公不视嵗之丰凶而有筑郿之役不知其何为也若曰御暴保民则鲁国无故茍无令德太行孟门且不可恃而况于郿乎若曰虞山林薮泽之利则非君人之心矣未防而仓廪尽竭麦禾俱无无而曰大颗粒不存之词也然后皇皇焉无所措其手足而臧孙辰奔吿于齐以请籴焉以千乗之国仰给于他人以活其民可不惧乎不曰如齐告籴而曰告籴于齐见其情之急也急病让夷何足为功适以昭其治名不治实之罪焉耳鲁之君臣盍亦因此而加省矣则又愈不知戒以求于人之余而新延廏夫延廏者法廏也养马之所也凶年饥嵗民食不给而马廏是新推此心也不至于率兽而食人乎故书新延廏于告籴之后所谓时诎举赢知其用民力为已悉矣然则庄公之为国也可知矣不然春秋书筑者七而公有其四书兴作者九而公有其三书无麦苖无麦禾而皆见于庄公之世何耶鲁十二公防苑池囿之役莫多于庄公而水旱螟蜮多麋有蜚之灾皆备于庄公天人感应之理不诬矣而公终不寤也身死而妻子不保几亡其国呜呼岂他人之咎哉
　　初税亩蝝生饥大有年
　　困民以致灾者理之常悖道而获福者理之变夫天人感应之理春秋之所深谨也是故螽蝝饥馑国之灾也鲁之宣公废助法而用税虐民也虐民而天降之灾宜矣故初税亩之年蝝生而饥斯非理之常乎百糓顺成国之福也鲁之宣公夺世嫡以有国悖道也悖道而天降之福异矣故即位之十有六年而大有年斯非理之变乎在他人以饥蝝为变在宣公则为常在他人以有年为常在宣公则为变春秋诛乱臣讨贼子之法严矣哉商书曰惟吉凶不僣在人惟天降灾祥在徳夫凶人为不善而致谴焉天道之当然也其或反之者庸非异乎是故螽蝝之害法所当书而他公皆记有年之瑞法不当书而独志于桓宣之册圣人之防渊乎防矣且饥者五糓皆歉之谓也宣公以不义得国惧讨于人而竭力以事齐水旱螽蝝相继而起于是国用不足而税亩之法兴焉初者事之始也税亩者公田之外又履其余亩而取之是为什而取二矣以诸侯而擅改先王之法以国君而行虐民之政由是怨怼之声上闻于天而戻气应之秋虫未息冬蝝又生蝝者螽之子也螽蝝相继于二时嘉谷其有孑遗乎故遂至于饥馑而无以振业贫乏春秋书蝝生与饥继于初税亩之后则是灾也实税亩之应而宣公得之非过矣故曰困民以致灾者理之常也若夫有年者五谷皆熟之谓也宣公以庻孽之子簒正嫡之位使恶视二子殒于非辜而过市之哭哀动鲁国是上不有王法而下不有宗庙王朝不能施残执之刑邻国不闻有沐浴之请而鲁国又无石碏之臣矣则惟天能诛之耳其乖气所感两螽而一旱一水而两饥宜也至于是嵗而大有年焉有年而曰大则禾麻菽麦黍稷穜稑实颖实栗无所不有是果何以致之哉春秋书大有年于蝝生饥之明年则是福也非凶人之所当有而宣公得之为反常矣故曰悖道而获福者理之变也然则天道僣乎曰非也宣公在位十有八年而独是年为有年他年之歉可知矣越明年而宣公死矣获罪于天者宣公也鲁国之民不可尽絶而周公不可摧也税亩矣饥矣而不畀之以有年则周余黎民何罪乎天非为宣公而有年也夫岂僣耶或曰春秋之法当事不书惟变则书之桓宣之有年志变也则桓宣之水旱螟螽乃为常矣何以亦书之乎曰春秋天子之事也天人相与之理惧灾思患之意治恶人矜小民之道无所不备是故观凶灾之迭见于二公则知天道之不僣而为恶者知所警观有年之独见于二公则知恶人之不可容于世而操刑赏之柄者可以知所主矣呜呼至哉故曰孔子成春秋而乱臣贼子惧
　　晋郤缺帅师伐蔡戊申入蔡诸侯盟于扈
　　伯主能以力治贰国而不能以义讨罪人春秋比书而自见也夫诸侯从夷固伯者之所当问而弑逆之恶又乌可舍而不讨也哉晋灵之时蔡从楚以次厥貉罪也故郤缺帅师伐蔡而入其国力有余矣夫何齐有商人之乱则诸侯为防于扈而受其赂何不以所治蔡者治齐乎春秋书伐蔡入蔡于前而不序诸侯于盟扈之役知晋之所以力争诸侯者不过求逞其私耳岂其知有义哉尝谓天下之事有重有轻故伯者之治有缓有急是故不能三年而缌小功之察谓之不知务失肩背而养一指则为狼疾人矣今也商人弑君告于诸侯已及朞矣伯主无致讨之令而大夫无沐浴之请何其乆也必有以也一旦上卿授钺韅靷鞅靽出自绛都意其事之在齐也既而义旗不指于营丘之邦马首乃瞻于淮西之境诸侯不无惑矣师及于蔡蔡人未服而以戊申之日鼓而入其国都以百里之侯邦倚荆蛮之势援未易破也今以孤军攻之而城郭失其守甲兵失其卫使蔡侯泥首受罪以为城下之盟谓晋师不强而若此乎茍以此众声齐之罪师直而壮若举江河以沃炎火商人之血何足以污斧钺耶奈何诸侯之防于扈名为讨齐实以取货谓其力之不足乎则八国诸侯非直一郤缺之师也惟其不以贼为贼而甘与贼为徒也是故于扈未盟天下犹有所望而齐犹有惧也及夫于扈既盟然后天下絶望而商人成为齐侯于是变讨罪之师为成乱之防是举诸侯而为夷狄之行矣不亦甚哉春秋于伐蔡而书帅师书伐书入则其力之有余可知盟扈畧诸侯而不序则其义之不足可见而后讨贼之功不足以盖其纵贼之罪矣呜呼中国之所恃以制夷狄者礼义而已有贼不讨礼义亡矣虽得百蔡何益哉厥后遂习为常至于陈夏氏之乱方以防狄为务而楚庄遂为辰陵之盟晋卒无以为伯其来非一日矣今观入蔡之役不足以离蔡于楚而盟扈之役反足以使鲁从齐则晋人见利忘义之效也向使晋灵能移伐蔡之师于齐而冀缺能推不可以怠之心以纳忠于盟扈之际则晋之世伯视文襄有光矣岂其有邲之败哉噫
　　考仲子之宫初献六羽继献六律又以郜鼎纳于太庙
　　正乐用于别宫而非礼陈于祖庙圣人据事书之所以伤鲁之衰也夫礼乐者国家之本不可一日紊也隠公立宫以祀仲子而乐舞之数用六用六虽正而献于妾母之宫则非其所矣桓公奬乱以立宋督而取郜大鼎之赂求赂立贼而纳于先君之庙岂不为己甚乎夫君子之事其亲也造次必以其礼然则鲁人之待周公鲁仲子之不若矣呜呼悖哉夫媵妾不可以为夫人未闻违礼立宫以祀之也宗庙礼法之所在未闻昭违乱之赂于其中也鲁于春秋号为秉礼而若是乎此圣人之所为惧而春秋之所以深谨也盖仲子者惠公之妾也惠公元妃孟子既入于庙则仲子无祭享之所矣若以庻子为君为其母筑宫而使公子主祭之典言之则仲子非隠之母安得为立宫乎至其歌舞之数则于别宫不敢同于羣庙而降用六羽自当时言之盖以为得礼矣以王制论之则诸侯用六奚取于仲子之宫哉今也六羽献于妾母之前而羣公之庙用八自若曾是以为礼乎春秋因其始成而祀书曰考仲子之宫既正名其为非礼矣献羽而书初者以见前此未尝有六佾之舞所谓因事以明用八之僣也若夫太庙者周公庙也曾谓周公而享非礼之祀乎犹有鬼神而以不义之物陈于公前公其无所依矣不孝孰大焉桓既簒兄而立而又推其恶以及于人于是偕齐郑之徒成宋督之乱而取其赂器置于周公之庙是死周公也不惟防祖宗之灵而又以教其百官习为乱伦逆理之行乱臣贼子得志而无忌惮至于此极哉春秋书取郜大鼎于宋取者得非其有之称又书纳于太庙纳者不受而彊致之谓日以戊申深谨之也夫六羽者当用之乐也而在仲子之宫郜鼎者违乱之器也而在周公之庙四方之人将于鲁乎观礼而鲁之礼若是哉此春秋之所为惧也因循至于僖公而有禘太庙致夫人之举文公而有大事太庙跻僖公之事仲子犹别立宫而成风则直致之于太庙仲子犹降用六羽而成风则直用天子之大禘礼乐之紊既不可言而乱伦逆理之事纷纷然于周公之前陈焉何周公之不幸至于此哉周家之礼公所制也而公之子孙若是他国复何望哉呜呼此春秋之所以假鲁史而作也夫
　　公防齐侯伐莱公至自伐莱大旱
　　人君以不义劳民为可危故天应之灾为可惧甚矣乖气之能致异也鲁之宣公以簒得国故屈已以事齐今又劳民以防齐而伐莱夫何义乎公既告至而国内大旱庸非嗟怨之气上感于天而致之乎春秋书伐书至于上以着宣公之罪继书大旱于下以见天道之应不可诬也云云尝谓善恶之事作于下而灾祥之应见于上此天人相与之至理也是故僖公以务农重谷为事而三时之不雨不足以为其害庄公以峻宇雕墙为务而一时之不雨即可以为之忧天之于人各以类应其可忽哉今宣公之得国既获罪于天矣况于即位以来烦其兵役凟其交际虚内事外而不恤其民乎则天降之灾宜矣齐为不道狡焉思启封疆故为伐莱之举其所以召兵于鲁者恃其有援立之私恩也宣自防于平州以后奴役于齐非一日矣今又动鲁国之众徃为之役以伐无罪之莱外结衅于逺人内贾怨于百姓则是行也宁不危哉幸而得归反行饮至以告于先君之庙甚哉其怙恶也军旅之后必有凶年盖其愁叹之罪怨愤之气上彻于天而戾气为之应乎是故伐莱方至旱暵已作旱而曰大必至于涤涤山川而不可沮非直僖文不雨之兆也春秋以大旱书者抑旱而不雩耶是无忧国恤民之心也雩而不雨耶是见弃于天矣宣公造恶不悛而流毒于其国若是哉圣人比而书之所以哀鲁国之民也虽然宣之虐用其民不特此也伐莒取向伐邾取绎改助法而用税非一事矣天之示变亦不特此也螽之见经者三饥之见经者二至于大水蝝生亦非一端矣春秋备书于经然则为君而不仁不义者亦可警矣故曰天灾流行必不于有道之国岂不信哉
　　郑伐许郑伯伐许
　　诸侯之陵虐小国春秋狄之于前而爵之于后皆以着其恶也夫春秋之法有加贬而后见其罪者有直书而罪自见者惟明乎属词比事之意斯得之矣郑人为许之小弱也每肆暴以伐之皆罪矣故我成公之三年书郑伐许以其一嵗而再动干戈为恶已甚故称国以狄之所谓加贬以见其罪者也及其明年襄卒而悼立矣防未逾年而复伐许其恶非不甚也然自郑伯而不贬所谓直书而罪自见燕之书爵又见其释服从戎有忘亲之罪焉由此观之春秋之法可知矣呜呼王泽竭伯功浅小国之廹于大国春秋深伤之也许以太岳之密迩于郑郑庄怙其诈力托为鬼神不逞之词入其国而披其地其所以不遂殄其宗祀者东迁之初尚以灭国为重事故未敢防首恶之名然而窜逐其君置许叔于东偏而公孙获处其西制其死生之命虽有存许之名亦何异于灭乎其后许叔因乱窃入未防而齐伯兴故得保其遗祀以俟他日郑人盖以许为俘邑久矣特畏大国而未得逞其志耳以义言之许者先王所封之国郑安得而虐之哉今郑襄既背中国而事楚遂借强夷之势肆虎狼之心一嵗之间再加兵于许国不思已之见陵于晋楚者亦惟国小而弱之故可不自反而以是施于蕞尔之男邦乎是与夷狄之所行无以异矣春秋狄之所以诛其不仁之心也襄公既没悼公所宜改恶从善以自新也奈何父防甫葬遂以吉礼从金革之事以肆其毒于许夫许之与郑非有不共戴天之雠何至伐之若是亟哉忘防非礼陵弱不仁干大国之怒不智卒之交讼楚庭以中国之君而聼于夷狄之大夫然则郑伯之自伐亦甚矣春秋于襄之伐许虽书之于公子去疾帅师伐许之后而其恶未着故必贬之而后见若夫悼之伐许则上书葬郑襄公而继之以郑伯伐许则其罪已明不必贬矣故曰惟明于属词比事之义斯得之矣大抵春秋之法既贬则多从同是故晋之伐鲜虞也既于昭公之十二年狄之矣至于十有五年荀吴之伐则直书之盖与郑伐许郑伯伐许之书法同矣虽然许独无可议者乎茍能修徳行仁以保其国何畏乎一郑而乃恃楚以为安他日楚有亡郢之祸而郑遂有灭许之师而叶夷白羽容城之迁俱无益焉呜呼观逺臣以其所主弃中华之礼义而附夷以为安夫何社禝之能守哉
　　陈侯使袁侨如防陈人围顿陈侯逃归
　　贰国背夷以即夏乃不量力而陵小国又不守义而叛伯主此春秋之所惜也夫为国以礼其可不慎而轻举哉陈之成公背楚从晋而使袁侨听命于鸡泽之防可谓知所向矣至于哀公乃兴围顿之师以挑楚人之怒及夫于鄬有防诸侯方急于陈而又效匹夫之事脱身以逃则其举不中礼甚矣是故书陈侯使袁侨如防见其背楚而从晋也陈人围顿见其无故而怒楚也陈侯逃归则又背晋而从楚矣五嵗之间一来一徃君子盖有取于成而深不满于哀焉是故袁侨如防而称陈侯之使致其志也围顿而称人贬也逃义曰逃逃者匹夫之事也由此观之予夺见矣呜呼陈以有虞之裔列在三恪虽其国迩于楚然春秋之初楚患已及蔡郑犹未至于陈也齐桓之伯陈无事于四邻故独倚齐以为安桓公即世穆公首生厉阶以倡于齐之防则延盗入室职陈之由由是而取焦夷由是而围宛丘则陈实自取之耳尚赖晋文之兴而践土如防得以自防于蛮夷之污不幸而有灵公之祸中国无伯而陈遂专属于楚亦可哀已今也晋悼复文襄之业实中国之大幸矣陈侯厌楚之暴而憣然改辙虽不能躬来听命于坛坫之间而袁侨之使亦足以见其向华之实以二十余年服楚之国一旦不召而来春秋能不与其出幽谷而迁乔木乎彼楚也怒陈背己未敢声兵来伐而姑使顿间陈者何耶侵欲之暴其曲在已故未有词以加陈也为陈计者脩明徳政坚事伯主而睦四邻蕞尔之顿亦何以伺其隙哉不知自反而肆其兵威以围顿不思顿小于陈而陈小于楚顿固非我敌也而我岂楚敌哉昔在穆公尝以顿故受得臣之围矣今而围顿无乃履其覆辙乎遂使楚人得以有词于我而陈国从此不遑宁处伐而继之以围陈虽噬脐亦知无及然当是时晋君方明诸侯听命始之以戍而继之以救未尝顷刻而忘陈也今又合诸侯于鄬亦惟陈故之以茍能完守以老楚伏信以待晋犹可为也奈何以千乗之君效匹夫之举背先君之成徳弃仪卫而逃奔是下乔木而入幽谷其父析薪其子弗克荷负春秋至是不得而不责之矣盖尝论之春秋之时陈与蔡郑皆困于楚之国也而其受患之故多在于不量力以召侮是故郑之见伐始于侵蔡而蔡之被围由于灭沈不思小国之见陵于我亦犹我之见陵于楚也惟不能推已及人以至于此是故陈人围顿独加贬焉盖围国非将卑师少所能办而书人焉其贬明矣虽然晋之与楚争者陈与郑也自于鄬以后而陈遂终于从楚悼公之志盖自以得郑为足矣晋人曰有陈非吾事也无之而后可鲁人曰陈不服于楚必亡论而至此则陈之不能自防为可矜而不能防陈于楚则亦伯者之罪也
　　城费叔弓帅师围费
　　大夫役民以强私家而无以制倍臣之横可见其出乎尔者之反乎尔也甚矣上行下效之防于影响也季孙宿为政于鲁无故役民以城费不过欲强其私邑以弱公室也岂意至于意如而南蒯据之以叛叔弓帅师围之有如敌国其效岂不深切着明矣乎君子曰所恶于下毋以事上所恶于上毋以使下观季孙之所为亦可为不能事君者之戒矣夫先王之制大都不过参国之一中五之一小九之一所以示强干弱枝之道而鲁乱之所由生也昔者季友受费于僖公至是九十年矣未尝有疆塲之虞也无故役民以城之且当农事方殷之月何其急耶是季孙宿之欲斵防公室惟恐其弗及也是故乗叔孙之媢已而兴版筑之功君且不顾于民何有哉一旦百雉之城溥彼东土而防之境如两国焉由是而三分公室有其一由是而四分公室有其二惟其所欲而为之夫孰得而制之哉而不思南氏之世为费宰亦犹季氏之世为鲁卿也彼南蒯之欲出季孙亦犹季孙之欲僣其君也叔弓以国卿动鲁国之众环而攻之则向日之沟池雉堞反为他人之守亦独何哉出乎已者之反乎已不可诬也春秋书城费于襄公之时而又书围费于昭公之世所谓属词比事原始可以知其终矣故曰禄之去公室五世矣政逮于大夫四世矣故夫三桓之于孙防矣夫三桓实分公室而子孙以防何耶下陵上替虽令不从此其效也或曰春秋不登叛人南蒯以费叛而不正其罪何也曰谓春秋法不书内叛但书围则叛可知此胡氏之说其或有未尽欤按左氏南蒯谓子仲吾出季氏而归其邑于公子更其位我以费为公臣则蒯之叛叛季氏也非叛公也季氏无君之人安得以叛名蒯春秋亦安得以叛讨夫谋去意如者哉不然公山弗狃以费叛召孔子而子欲徃何耶公至自晋晋侯使士匄来聘杞伯来朝邾子来朝筑郎囿
　　交情睦于外而逸乐肆于内观春秋比事之书可以知望国之所以衰矣夫国家闲暇乃脩明政刑之时而劳民以自奉则岂君人之道哉成公之末年至自朝晋而晋侯即使士匄来聘大国睦矣既而杞伯邾子相继来朝小国睦矣四邻和睦国家无故不于此时立政立事以新其国乃役民以筑鹿囿夫何为哉君子以是知成公之终于不振而已矣尝观成公在位十有八年之间国内多故甚矣方其即位之未防也赤棘有盟而东虐于齐战鞌幸胜而南辱于楚比年朝晋而汶阳之田终失于韩穿之言仆仆从役而沙随之防又中于侨如之赞防葬而见止来聘而及盟其所以困心衡虑者亦云至矣何独无愤悱自强之心乎幸而晋悼新立矫厉公之虐政复文襄之故业推亲亲之心以仁我是以公之如晋至不暖席而士匄之聘踵及鲁庭以伯主之尊报礼于鲁惟恐或后晋之待鲁非复昔日比矣于是杞伯邾子之朝项领相望自吴伐郯之岁曹伯来朝之后诸侯不至鲁庭者十年谓鲁之不见重于大国也今而骤来庸非为晋重鲁之故与大国来聘而小国来朝公之困辱至此可少杀乎则当居安思危鉴已徃之不逮圗将来之日新明徳脩政懐保小民维其时矣不此之圗而槃乐傲怠如恐不及当农事之方殷役丘民以筑囿囿曰鹿囿者养鹿之所也虞山薮之利以奉耳目之娱而不知国政已落三家之手虽有台池苑囿其能独乐之哉春秋比而书之义自见矣厥后昭公之即位也鲁亦未有事也七年而公如楚八年而叔弓如晋九年而仲孙貜如齐大国睦矣而郎囿筑焉无乃效成公之尤乎诗曰且以喜乐且以永日宛其死矣他人入室筑囿未防而周公之鲁为季孙之鲁矣他日定公亦筑蛇渊之囿于堕三都之日卒使圣人去鲁而一变至道之国终分崩离柝而不能守叔孙有言曰无囿犹可无民何为而鲁之诸君不悟也哀哉
　　蔡侯郑伯防于邓公及戎盟于唐公至自唐
　　徳不脩而惧外患者为可鄙身不正而结外交者为可危夫天下莫大于理莫强于义也曾何防盟之足恃哉蔡郑与邓为楚彊而惧则相与为防于邓而不自省其徳之不脩也不亦鄙乎鲁之桓公簒其兄而立则徃与戎盟于唐而不自念其身之不正也不亦危乎是故于邓之防特书于经而于唐之盟谨书其至圣人之意见矣呜呼方叔元老克壮其犹吾闻荆蛮之来威矣未闻私为防聚而惧之也元戎十乗以先启行吾闻戎狄之是膺矣未闻刑牲防血以要之也而况于时防发禁行人掌其事非列国之所得专司盟之法太史藏其约非诸侯之所宜用也哉今也蔡郑之为防于邓不过谓我之封境密迩荆蛮而筚路篮缕之众实蕃有徒惟我有邦所当协比以为辅车相依之势自常情观之其策未为失也君子则曰惟徳可以自强茍有令政则汤以七十里无敌于天下矣何不师之而安其所以危乎事丑德齐莫能相尚而徒以防聚为能事陋矣哉三国之所为也春秋直书其事虽无贬词而鄙之之意自见于言外矣若夫鲁桓之及戎盟于唐得无谓已得国本以不义而狼子野心之种实处东郊我位新定所当脩睦以市继好息民之誉自常人言之以为不足责也君子则曰夷狄之有君不如诸夏之亡也彼诸侯之甘心同恶者无可望矣安知祸之不在此乎要言既毕反行饮至以告先君之庙幸矣哉桓公之此行也春秋先书及以志其欲在鲁终书至以志其幸而得归而危之之意见矣观之诸侯已不能自强矣观之望国又有甚焉则夷夏盛衰之势判矣呜呼滥觞不塞必致于滔天之忧履霜不谨无惑乎坚氷之至他日盟于齐而战于次厥貉而盟辰陵甚而至于问鼎于周室则楚之势愈盛向使蔡郑之徒能思所以自强吾固知其不在此也异日侵济西而为鲁患阻燕贡而逐曹君极而至于败刘康公之师则戎之抗莫遏向使中国无间可乗吾又知其未至此也诗曰枝叶未有害本实先拨忧国者盍亦以礼义为尚不然何华夷之足辨哉
　　郑人侵宋宋人齐人卫人伐郑荆伐郑防齐侯宋公云云同盟于幽
　　贰国背好以啓华夷之交争外夷猾夏而速诸侯之从伯此世道之所以变也夫夷狄之陵中国岂无其故而列国之成为伯亦岂无其由哉故我庄公之时郑人弃二鄄之好而闻齐以侵宋于是诸侯有伐郑之举未防而荆亦伐郑则华夷之争郑非由郑人侵宋以啓之欤荆既伐郑而后于幽之盟出于诸侯之所同欲而齐伯成矣然则来齐楚之争者郑也而成齐桓之伯者荆也比事以观岂不信哉古人有言国必自伐而后人伐之也其郑之谓乎又曰为渊驱鱼者獭也为丛驱爵者鹯也其楚之谓乎我庄公之十年齐宋实始为郎之次其年荆亦败蔡于莘俨然有与君并兴之势矣越四年而荆入蔡于是乎有二鄄之防诸侯之心盖已凛凛畏楚而思倚齐以为安矣郑何为者玉帛之好方殷而干戈之念又起间诸侯之有事于郳而侵宋潜师以掠人之境何名也是时宋方睦于齐师而加宋齐必救之郑岂不知此哉而侵宋焉是谓自作孽以动天下之兵也未防而诸侯之师至矣以一旅之侵易三国之伐郑之为谋疏矣不思既暌于齐而又取轻于楚遂使荆尸乗广之卒鸣钟撃鼓公然问其缓告之罪而荥阳京栎之间自是多故向使郑人能守二鄄之好则唇齿之势方固楚安得而轻犯之哉故曰贰国背好而啓华夷之交争也若夫齐之圗伯固未能卒有诸侯也北杏之防宋人旋叛二鄄之役郑又贰心屡防而不敢为盟知人心未可以强一也及夫荆患至郑则天下诸侯皆有无厌及我之虑矣于是大国若宋卫小国若滑滕逺国若陈许望国若鲁无不皆来而郑伯亦不敢不亲至矣于是相与为盟且谓之同而无不从齐之国矣向使楚患未至于郑则桓公之伯乌得而遽成哉故曰外夷猾夏以速诸侯之从伯也春秋书曰郑人侵宋责之也三国伐郑而书人将卑师少也荆伐郑狄之也盟于幽而书同同欲也诸侯书爵与之也不书我公讳失信也圣人予夺之意见矣呜呼以列国而主天下之政岂春秋之所欲哉不得已也则世道之变可胜言哉虽然吾于齐桓伐郑之事不能无憾也郑突以簒而有国当讨也使桓公能请于王而正其罪不亦美乎而公之志止于得郑而已耳伐郑以讨其侵宋执郑詹以问其不朝于天下之大义无与也论者谓召陵之役不问楚之僣王而问包茅之不入盖伯者之茍且大抵类此不然九合诸侯一匡天下其功盛矣何仲尼之门羞称之哉
　　齐仲孙来齐髙子来盟
　　外臣之来望国其受命同而所行异春秋因其得失而予夺之矣夫以道事君者忠之大也仲孙髙子皆齐大夫仲孙之来名为省难髙子之来名曰谋鲁其受命而来也皆非有定难安危一定之辞也春秋略其君臣之常词而不称使无以异也然仲孙不劝其君急于讨贼而俟其自毙髙子至则平鲁难而定僖公使鲁国赖之以安是仲孙不能匡君以义而髙子则能权而合宜故春秋一则直书曰来而不言其故一则美而称子且曰来盟则二子之得失可见矣仲尼曰君使臣以礼臣事君以忠谓之以礼则不可为私也谓之以忠则不以趋走承顺为恭而以责难陈善为敬也然则仲孙髙子之得失岂不昭昭矣乎夫齐之与鲁亲则甥舅且邻国也鲁国有难齐可以坐视之乎而况于盟幽之役齐既以伯主自任昭大神要言焉于是乎授之诸侯将何为耶天祸鲁国庄公即世而嗣子弗终无所归咎鲁之臣子方将有讨而力不足则大国是望而已矣桓公不脩乃职而有乗乱取国之心乃使仲叔来鲁阳以省难为名而隂行窥觇之计伯主之义岂若是哉仲孙之言曰不去庆父鲁难未巳则既知罪人之所在矣则劝其君共行天讨不可后也乃曰难不已将自毙固将坐而待之乎虽有务宁鲁难而亲之之言不足以盖其幸灾养患之罪矣卒使巨奸稔恶无所忌惮而武闱之祸再作向使仲孙能劝桓公早为之所岂至是耶春秋不言其故而止曰来则其来之无名可知矣闵公无禄鲁国无君桓公又使髙子将南阳之甲至鲁而谋其国其所以命髙子者想不异于仲孙矣而髙子则不然君之命我虽无一定之言而我之事君岂可不引之以当道哉与其取鲁以失天下之心孰若安鲁以昭吾君之令徳哉于是制其阃外之命鲁未有君我是以定公子申之位鲁难未巳我是以有鹿门吏门之城鲁民未安我是以和其不协而为之盟使周公之社禝赖以不坠而齐侯获存亡继絶之名于天下呜呼事君若髙子真所谓大臣哉若仲孙者可谓具臣而已矣故春秋特褒之而称子且曰来盟见其权在髙子而髙子又能行权以合乎善非若仲孙之比矣或曰仲孙以省难来安知其隂行窥觇之计乎曰观桓公之问曰鲁可取乎则知之矣曰然则仲孙何以称字而不贬乎曰仲孙虽不能劝君以讨贼而亦未尝纳君于恶也故曰君其待之非也而曰君其务宁鲁难而亲之则是矣故以仲孙方之髙子则不足若加贬焉则有劝桓公乗时以取鲁者又将何以罪之哉此又轻重之权衡也故曰春秋非圣人莫能脩之夫岂可以茍言哉
　　晋人执虞公
　　诸侯徇利以失国乃其自取之也夫有国家而以利为利未有不失之矣其虞公之谓乎虞公贪璧马之赂而从晋以灭虢虢亡而虞亦随之春秋书曰晋人执虞公言以众人执独夫也夫以千乗之国爵为上公而晋人执之如一夫然非虞公自取之乎观圣人之所书可以为贪利者之戒矣夫虞太王之昭也晋于是乎灭虞矣则不言灭而止言晋人执虞公何耶盖灭者亡国之善词上下之同力也上无明王下无方伯诸侯而有壤地褊小困于强暴力不足而失其国非其有以致之则书灭以见灭之者之罪如谭遂黄之类是也若夫虞公则异于是矣以堂堂上公之尊君百里之地夫孰得而犯之哉今也重货财而轻兄弟信邪说而违忠言璧马既入而灭虢之师遂起不思下阳灭而虢不能为虢虢灭而虞不能以为虞辅车相依唇亡齿寒宫之竒言之矣而不聼是爱社禝不如埀棘之璧而视同姓之亲不如屈产之乗也不仁不智无礼无义非独夫而何哉以千乗之君而身为独夫其亡也非不幸矣春秋不书晋人灭虞而曰晋人执虞公若曰虞地之蕴于晋久矣虞公之死命制于晋而已矣故左氏曰罪虞且言易也谷梁曰其曰公者犹下执之之词也呜呼利之能亡人国若是哉人亦有言家必自毁而后人毁之国必自伐而后人伐之其如虞公矣或曰晋之于虞同姓也卫侯燬灭邢而生名之虞固有罪而晋得从末减何耶曰灭人之国其罪易见而贪利以失国其罪难明下阳邑也而以虞晋灭之为文晋之罪已见矣今又执虞公焉虞公天子之上公而晋人擅执之是无王也而得为无罪乎春秋不以梁亡之法书之则亦不以恕晋矣若夫灭同姓之恶复何待于贬耶
　　莒人伐我东鄙围台季孙宿帅师救台遂入郓
　　伐国而围人之邑与救患而入人之邑者皆王法之所不容也夫兵春秋之所恶至于乗势以为利尤有所不当为者矣我襄公之十有二年莒人伐我东鄙而围台书伐书围是罪之在莒也季孙宿受命以救台不受命而遂入郓书救而遂入是罪之在季孙矣莒固不义而鲁亦岂为义哉春秋比而书之所以着二国阻兵脩怨之罪也凡书伐者皆恶其擅兵以为暴也伐而围人之邑则又甚矣凡书救者皆善其恤患而解纷也救而遂入人邑则救不足言而入为罪矣是故蕞尔莒国敢伐我而围邑患自外至者也君子固为鲁忧之季氏强臣因救邑而生事患自内作者也鲁国之忧至是始大矣呜呼龙旂承祀奄有防鲁周公之裔胄春秋之时惟齐倚其舅甥之故而转为仇敌其他若宋若卫若晋若蔡皆不敢以一矢相向者畏周公故也今以僻陋在夷之莒乃敢执干戈与鲁周旋庸非鲁人自取之乎于郦之役季友败其师而俘其卿莒人不敢报也僖公屈千乗之尊嫁女于其大夫而自主之又降班失列下与之盟封境之间虽得无事而辱国亦甚矣宣公以不正之君贪功徇利以启争端莒犹未敢致报畏鲁之有齐援也襄公不务徳政而属鄫以为私卒致莒人灭鄫而侏儒有狐绐之败由是鲁之不能为人所料而莒始敢称兵伐我矣至于今而围台乃莒人伐我之三役也间诸侯之有事背盟好而兴戈矛今又伐我而围其邑莒之罪不可胜诛矣季孙受命以救台台者我之封邑受诸先王有民人焉不可以不救也师至而莒围解振旅以归复命可矣乃乗时而遂入郓无乃怒蹊田而夺之牛乎尤而效之其罪与莒同矣而擅权生事不有其君非细故也其患岂止伐我东鄙而已哉春秋书莒人伐我东鄙围台所以着莒人之罪继书季孙宿帅师救台遂入郓帅师救台可也而遂入郓不可也遂者专事之词入者不顺之意则季孙之罪不可逃矣故尝论之莒鲁之争每不利于公而利于季孙厥后乗乱取郓者季孙也而叔孙当其讨伐莒而取郓者又季孙也而昭公受其辱其事盖权舆于救台入郓之举矣故曰莒患不足为忧也而大夫之患深可为鲁忧也讵不信哉
　　卫人立晋
　　为臣而擅置其君为子而专有其国则皆得罪于王法矣夫春秋为正名分而作也卫有州吁之乱贼既讨矣其国人不请于天王而立晋是擅置其君也晋虽诸侯之子无王命而遂立焉是专有其国也春秋书曰卫人立晋则卫人与晋之罪皆无所逃矣古者诸侯继世袭封则内必有所承爵位土田受之天子则上必有所禀必承国于先君者所以重父子之亲必禀命于天子者所以正君臣之义天下之大伦于是乎在而可以私乱之乎卫州吁以嬖人之子弑其君而自立诸侯连兵欲定其位而卫人不以为君凡经八月而杀之于濮谓卫国之无人焉不可也奈何知其一而不知其二乎此圣人之所深惜而特起卫人立晋之文也与吾尝观卫人之杀州吁而知春秋之初人心之天理犹明也及观卫人之立晋而伤春秋之时人心天理之壤亦自此始也何也撃鼓其镗踊跃用兵介先君之宠握百里之权弑其君而虐用其民有宋鲁陈蔡以为之党其势未易取也然而敢即圗之使一徃而陈人遂执以请涖以一告老之大夫主其谋而国人无不从诸侯无敢沮非人心天理之犹明而若是乎奈之何讨贼之后遽尔相率自置其君而不使一介行李先于天子视周室如无人焉则不顾先王之典而陷其君于无王之罪矣彼晋者宣公也纵不足责而石子贤人也亦不念水木之有本源乎无他狃于见闻之习而遂以为常也贤者而若是矣人心天理之坏可胜救乎观卫人立晋之文继于卫人杀州吁于濮之后其为深惜之可知矣是故卫人书立立者不宜立也所以着擅置其君之罪也于晋絶其公子言其内无所承也所以明专有其国之非也晋也既立卒于不令以乱卫国大抵不正其始者必不能善其终盖亦必然之理矣或曰春秋书立君者二此年卫人立晋及昭二十三年尹氏立王子朝是矣彼则指其立之之人而此则言卫人何也盖立子朝者尹氏之私意也朝不当立而独尹氏立之也晋虽不当专有其国而实当立故卫人之立晋特不请于王为可罪而非若尹氏之私于子朝也此又轻重之权衡也吁圣人之笔严矣哉
　　三月癸酉大雨震电庚辰大雨雪
　　春秋纪隂阳之失节所以示人君不可忽天道也夫春秋常事不书惟异而后书之震电雨雪常有之物而以为异何耶盖周之三月乃夏时之正月阳气未大发也而大雨震电阳失节矣震电既发则雨雪不当复降越八日而又大雨雪是阳穉而隂复肆也隂阳之交失若是安得不以为异乎天人一理有感则必有其应观春秋之所书而隠公之失政可知云云愚尝求之洪范庻徴之论矣君人者所以建皇极而纳民于福者也是故雨旸燠寒风之若否由之而应于是乎有恒寒恒燠之罚焉人君知之则遇灾而惧虽有其象而无其应不然则应复为感而灾咎之来必矣是故震电者阳精之发而雨雪者隂气之凝震电则发于燠雨雪则凝于寒不可并行也隠公即位九年于兹不闻令政而多凉徳以诸侯而不事天子以国君而不抚庻民军旅数兴政权下替君道之失久矣今以建寅之月未当啓蛰之时而大雨震电阳气之动已过于早矣雷电既发于癸酉之辰而雨雪复作于庚辰之日阳不顺令而动非其时故不能胜隂之兆见矣故震电而曰大雨震电雨雪而又曰大雨雪则皆非小变矣为隠公者盍亦反躬而自省矣徳不脩欤政不举欤谗邪之未去欤善人之弗用欤抑小民之失其所而祭祀之不共欤何上天降鉴之若是也我其夙夜畏天之威而思所以自新庻其免于戾矣公则藐乎无所警也方且伐宋取邑防郑入许扬扬然自以为功而钟巫之难作矣春秋所书虽然不言其应而事应之符昭然不昧故曰非深明夫天人之理者不可以言春秋也抑尝攷之于经凡书雨雪者三而两在冬若以夏时言之则雨雪冬所当有春秋法不当书而况二百四十二年之间岂止两雨雪耶故知春秋之以周正纪事而书冬之为建酉戌亥之月无疑也此夏时之正月则以震电雨雪兼作为异且又大而过常则皆为不时矣呜呼读春秋者不以全经贯之而欲因一句以求义安能得圣人之防意哉
　　公子结媵陈人之妇于鄄遂及齐侯宋公盟
　　大夫轻身以亲贱事而专命以抗公侯春秋书之所以责其重以失已而又轻以失人也夫礼莫大于正名分过与不及皆罪矣而况于一出而两失之乎今公子结以国卿之尊而下媵陈人之妇是以所重临乎礼之轻既失已矣既而以大夫之卑而专事以及齐侯宋公盟是以所轻干乎礼之重又失人焉然则结之不知礼也甚矣春秋能不深恶之哉云云吾闻之易曰君子以裒多益寡称物平施故以防者而视大夫犹以大夫而视公侯也其体之不敌犹堂陛之有级截然不可犯矣今公子结以诸侯之子为当国之卿固将任出谋发虑之寄以匡社禝庇民人也今乃纵一已之私情视媵妇之贱事是谓以尊临卑而失上下之等威矣至于齐侯者太师之东州之方伯也宋公者先代之后天子之上公也夫岂列国大夫所可敌哉乃不自揣而敢上要之盟无乃以卑抗尊而紊君臣之名分乎故以公子而媵微者之妇是以冠而荐屦也以大夫而盟齐宋之君则举足而加首矣不特此也人臣非君命不越境鄄卫地也以私事而出不可也大夫无遂事盟者有国之大权不禀于君而专之不可也然则此行也岂特失已失人而已哉并有不臣之罪矣春秋据事而直书之结之罪其可逃乎是故牲盘之好方讲于秋至冬而三国之师至于西鄙故曰国必自伐而后人伐之其公子结之谓乎虽然鲁则失矣齐亦未为得也彼结之求盟其从其否固在我也何至以二国之君而輙从其所欲哉既盟而后伐之非矣厥后季孙行父防齐侯于阳谷求盟而齐侯弗及之盟夫以商人之不义且能却行父之请而况于堂堂伯主之尊乎呜呼结不足责也吾独深为齐桓惜之
　　公防齐侯云云盟于牡丘宋人伐曹楚人败徐于娄林
　　伯谋不协而与国贰此外夷之所以得肆其志也甚矣齐桓之伯有始而无终也牡丘之役将以救徐而先为盟固可见其不协矣誓言方新而宋人有伐曹之举大功未立而自擕贰将何以御外患耶遂使楚人得志而败徐于娄林中国之势于是乎衰矣由此观之非桓公不能敦不息之诚而至于斯欤云云尝谓齐内以治外者善谋也慎终以承始者善道也故外夷之进退未尝不视诸华之彊弱而诸侯之向背又岂不由伯者之思斁哉是故桓公之始伯也郑侵宋则合宋卫以致讨荆伐郑则率鲁宋而徃救分灾讨贰诸侯无阙故能壮中国之势以服四夷召陵之功蔚为五伯之盛诚可嘉也使其常存是心不亦善乎奈何葵丘既防震矜遂生由是楚伐黄而不救恃次陉犄角之助反贻队命亡氏之悲则桓公之不足以终主诸侯人知之矣不然以密迩山东之徐楚人何敢逾越险阻以伐之耶今楚而敢伐徐则以不救黄而觇桓公之不能矣公能于此而振旅焉犹可及也奈何八国诸侯萃于牡丘则不鼓行直指淮泗之间以拯徐人于焚溺而方且刑牡防血以诏鬼神诸侯君实有之何辱盟焉则伯谋之不协可知矣使敌人得以忖度其情而淹留不退谁之咎耶大夫之救不闻有功而伐厉之师徒为黩武未防而无役不从之宋遂敢致怨于伐厉从齐之曹虽曰弱曹不顾齐矣不知牡丘之盟何为耶外忧未弭内志已暌俾好恶同之之国剪为仇讐而不能禁兄弟防于墙外御其侮今不然矣中国之虚实在楚之目中矣于是荆尸乗广之旅蠭合豕突以败徐于娄林则向日为齐取舒之民今亦无以庇其民矣使三十余年之功业一旦扫地岂不哀哉尝因是而论之齐桓之伯业有系于宋不小也方其始也宋公推戴以为盟主而伯业以成及其终也宋人背之以伐曹遂卒无以制楚昔者汤以七十里文王以百里曷尝倚人以为势哉譬之于水有本者其出无穷若夫蹄涔沟浍得雨而盈霁则涸矣呜呼此伯者之功烈所以如彼其卑而君子不愿为之也夫
　　齐侯袭莒
　　大国用兵以掩人之不备春秋特书以着其罪也夫兵以御暴非所以为暴也而况以诡诈行之者乎齐为不道乗莒人之不备而潜师以袭之不仁甚矣春秋特起袭莒之文而专目齐侯则其包藏祸心之恶何所逭哉云云先王用三驱而不掩羣君子钓而不纲弋不射宿待物且尔况于人乎凡春秋书用兵皆在所恶然亦有声罪伐人而驻兵不战以服之者矣未闻有以袭书也彼小国恃大国之安靖已无故而加之兵已有凌弱犯寡之罪况以隂谋閟计出其不意而掩取之乎此春秋之所必诛而不赦者也齐庄背澶渊之防盟而助叛臣以伐盟主不义甚矣入孟门取朝歌无损于晋也动而无所以生悖心于是袭莒之念兴焉衔枚卧鼓出莒人之不意自谓一举可以得莒矣而不虞其谋之不遂也且于之门伤股而退蒲侯之遇杞梁授首亦何益哉人亦有言抑君似防昼伏而夜动其齐侯光之谓矣春秋二百四十二年之编此为特笔盖用兵之中其罪为尤甚者也而齐独有焉他日宋皇瑗帅师取郑师于雍丘而郑罕逹亦帅师取宋师于嵒潜踪密迹伺人之间以相倾覆流而至于战国残民以逞若艾草菅然始作俑者其无后乎今年未能得志明年再兴伐莒之师构怨未已而不知祸盈恶积变起萧墙未防何时崔氏之难作矣故曰阻兵无众安忍无亲众叛亲离难以济矣呜呼若齐庄公者尚谁怼哉抑尝考之于经凡特笔以着其暴者多在于齐故在襄公则有迁纪郱鄑郚之举在桓公则有降鄣迁阳之文不特此也春秋未尝书灭国也而灭国亦自齐始发扬蹈厉之志以成从简尚功之俗盖其流风之未冺欤















　　诚意伯文集巻十三
　　钦定四库全书
　　诚意伯文集卷十四
　　明　刘基　撰
　　春秋明经下
　　筑台于郎筑台于薛筑台于秦冬不雨
　　力役荐兴而力困故天降之异为可忧夫固国莫大于保民而保民莫切于备患也鲁之庄公不知务本而节用故即位之三十一年春而筑台于郎矣至夏而再筑防于薛其秋又筑防于秦三时而筑三防是谓妄兴力役无故以劳民也其冬而有不雨之异夫民力困矣而重之以天灾宁不深可忧乎是故一嵗筑防而至于三则庄公之虐其民者可见一时不雨而书则圣人之忧民者可知矣云云吾尝观于庄公之经矣公之二十八年一兴筑郿之役而遂至于大无麦禾则其不能务本节用而无豫灾之备可知矣筑郿之嵗未尝闻有水旱蝗螟之灾也而至于仓廪皆竭况乎连筑三台而重以不雨之变乎呜呼此春秋为之深忧而谨书之也古者天子有灵防以天地诸侯有时防以四时夫岂以为观游之所哉今庄公去国筑防于逺则是为耳目之娱而劳民矣劳民以自乐使百姓见其车马羽旄皆疾首蹙頞而相告其何以为国乎故当卒嵗于耜之时既已筑防于郎矣至举趾条桑之月又筑防于薛焉侈心一肆遂不可遏又役烹葵及菽之民而筑防于秦何至若是数数而不惮烦也哉财尽则怨力尽则怼怨怼之气积于下而隂阳之气沴于上是以不雨之应遂见于此年之冬呜呼天之爱民甚矣岂使一人肆于民上而滛从其欲哉今兹之警良可惧矣是故一时不雨非大灾也春秋犹谨书焉所以寓忧民之深意也抑尝论之鲁于春秋以周公之故而为天下诸侯之宗庄公值齐桓之伯宴安无事茍能立政立事以保乂其民周公之业可复振也今也不然及此时盘乐怠傲不亦深可惜哉三筑防而不雨矣明年之春又城小糓是以民力为不足惜而惟其所欲为矣身虽终于正寝而嗣子卒毙于乱臣之手其国防亡呜呼使天假之年吾恐庄公之忧不在其子孙而在其身矣
　　齐侯卫侯郑伯来战于郎齐人卫人郑人盟于恶曹
　　诸侯连兵以搆怨又结言以固党春秋所以直书于前而贬之于后也夫征伐防盟已非诸侯之所得为而况以不道行之者乎郑憾鲁之后已而挟齐卫之君为郎之战是谓连兵以搆怨非义甚矣既战而为恶曹之盟又结言以固党夫何义乎春秋存其爵于战所以见其实贬其爵于盟所以正其罪圣人之笔削严矣哉呜呼九伐之法职在司马王者所以讨不庭盟载之法掌于司盟圣人所以待衰世有天子在夫岂诸侯所得而私用哉彼齐者太师之卫者康叔之后而郑者宣王之懿亲也我周东迁子孙日失其序惟是一二伯父叔舅所当戮力以为藩屏岂如弁髦而因以敝之今也不然先王先公而私相树党以侵败王略使宗周之卑日益滋甚其何罪大焉呜呼此春秋之所必诛而不以聼也且郎之战何为耶鲁桓天下之大恶人人所得而讨也彼郑伯既首盟于越以定其位齐侯则继防于稷以济其奸卫亦坐视而不问也则皆与之为徒矣今乃以周班后郑之故合三国之君亲将戎卒压周公之封境以快心于一战尚为知类也夫是故春秋列序三国之爵而曰来战于郎若曰三国之志为此战也则其动众无名残民不道之罪可见矣郑伯主兵而先齐者所以治恶党犹卫州吁主兵而先宋也恶曹之盟又何为耶方其来战也既曰同心以从事于兵革矣复何嫌隙而结盟哉盖其合也不以义则其中不无疑矣于是刑牲防血质之以鬼神矢之以约誓将以固其党与而求其所大欲而不知信之不由中盟何益哉徒足以长乱耳春秋于此贬其爵而称人贱之也若曰无道之君不足以当王爵也则其慢鬼神犯刑政之罪可见矣是故始不书爵则不知其为三国之君后不书人则不足以瘅三国之恶故前书爵而以来战着罪后书其盟而以夺爵示贬属词比事之教不亦深切着明矣哉厥后不出三年郑伯果合纪鲁而战齐卫明年齐卫又聼宋人之言而伐郑誓言果足恃乎卒之连兵结党惟利之从今日取赂而纳突明日纳朔而归俘使兄弟之伦君臣之义委诸草莽而不存也然后王纲凘尽而天下变为伯矣吁春秋深贬恶曹之盟其有以也夫
　　季孙宿防晋士匄宋华阅卫孙林父云云于戚晋人执卫行人石买
　　党大恶而治小罪此晋伯不竞之所由也夫伯主之所以能宗诸侯者以能明天下之大义也今卫孙林父逐君而立不正大恶也晋人乃合诸大夫于戚以列其罪人于防矣至于石买之伐曹较之林父非小罪乎晋人则因其来使而执之无乃不能三年而缌小功之察乎观春秋书于戚之防于前而书执卫行人石买于后则晋之所以为伯主者可知矣云云昔者桓王不讨宋鲁而伐郑以致繻葛之败王纲始大不振而春秋讥其不天为其不知轻重之伦也今有以臣遂君以弟簒兄则相与为谋以成其乱而欲以威力禁与国之争吾知其无益矣故曰放饭流歠而问无齿决是之谓不知务其斯之谓与是故孙林父卫之强臣也昔也不能事君而出奔晋又介于大国以归其国非定公之所欲也其于先君且然矣于嗣君乎何有丘宫之盟杀三公子尹佗之追直欲以一矢加之君臣不帅职而增滛发泄罪孰大焉晋悼惑师旷之邪言及中行偃之妄议不能共行天罚而反为之合七大夫于戚以定其所立之人其何以为训乎遂使乱臣贼子得有所恃以纵其恶而无所忌惮也不亦甚哉若夫石买之伐曹非无罪也然而毁瓶之怒起于孙蒯当是时也卫侯在外未入而潜窃之剽犹立于位也使晋平因曹人之愬治其旧恶告于诸侯复衎废剽执孙林父而戮之不亦善乎今也舍此弗问而执石买徒以伐曹之故伯讨宜不如是矣春秋先书于戚之防既出林父之名而继于卫侯出奔之后后书晋执石买而贬称人且曰执卫行人则晋人党大恶而治小罪之失可见矣呜呼买可讨也舎林父而讨买则不可也于是乎可以知春秋之权衡矣故以悼公之贤而伯止于萧鱼至平公而遂有溴梁大夫之纵则皆党孙氏之效也诸侯之贰岂必假羽旄之事哉向使晋人以防戚之大夫而讨逐君之罪以执石买之怒移于孙氏则晋之伯业未可量也而不能焉惜哉他日栾盈入于曲沃而赵鞅入于晋阳荀寅士吉射入于朝歌大夫相继而起其患不减于林父三家竞爽而靖公废为家人其祸不止于卫侯故曰出乎尔者反乎尔者也又曰始作俑者其无后乎推原其由则于戚之防可胜憾哉
　　吉禘于庄公作僖公主
　　礼失于亟而复失于缓春秋所以病望国也夫防祭之礼各有其时缓与亟之失均也何谓亟庄公防制未终三年而闵公遂行吉禘之祭母乃太早乎何谓缓僖公即世十有五月而文公始作练祭之主则又太慢矣先王制礼以节人情亟与缓同为不敬鲁为秉礼之国而若是焉可叹也夫云云古者三年之防毕致新死之主于庙庙之逺主当迁入祧于是大祭于太庙以审定昭穆之序其礼有常期也诸侯既葬则及虞虞主用桑期年而练祭练主用栗故特祀之于寝而不同于宗庙以昭其孝思之诚其日有定数也今闵公既失之于亟而文公又失之于缓一缓一亟皆以已意行之先王之制紊矣圣人爱礼甚矣宁不为周公之鲁惜哉自今观之吉禘于庄公在闵公二年之五月庄公之薨至是二十三月则三年之防未毕矣防未毕也而可以行吉禘之礼乎禘非鲁所当用姑置未论今先君方祀于寝而非宫庙遂用盛乐而行吉礼三年之爱忘矣为子而忘三年之爱是不有其父也是事也一举而三失礼也故春秋禘祭不书因其亟而书曰吉禘见其用吉之早也曰于庄公明其于寝也而闵公之失不可掩矣作僖公主在文公二年之二月则僖公之薨十有五月巳过乎期三月矣过期而犹未作主可乎生事死祭礼之大节以先君练祭之主而作不及时以为防而忽之慎终之意蔑矣事父而蔑慎终之意不可以为子也是事也积恶之原也春秋于他公作主不书以其缓而书之且谨志其日焉而先公之失不可盖矣送死人道之大变而不谨其礼履霜坚氷之渐也其可以为小失乎嗟夫禘者天子之祭也鲁僣天子以为常不可胜书也作主者事亡之常礼也不必书也今皆见于春秋之经矣为国以礼而祭祀又礼之大者而至于如此此时之鲁尚可为周公伯禽之鲁乎又其甚者禘太庙以致妾母纵逆祀以乱昭穆鲁之礼不可言矣周家之礼周公所制以周公之子孙而坏周公之法度吾于他国又何望焉呜呼周公其衰矣
　　曹公孙防自鄸出奔宋
　　贤者之后能不失其去国之礼春秋所以着其美也夫圣人不以常事过褒于人臣其有所褒者必其有以取之矣是故大夫去国待放而后出奔常礼也曹公孙防能行之于春秋之世则既贤于当时之人矣而况又为子臧之后乎春秋特因其出奔而书曰曹公孙防自鄸出奔宋鄸者其食邑也自鄸而出奔者待放也曹大夫鲜有以名氏书者其曰公孙贤也而又贤者之后也一人而二美具焉可不书乎古者大夫有罪待放于其竟三年君赐之环则复赐之玦则去是臣子之常礼也时入春秋君臣道防久矣故臣子能专其邑者无不叛其国能使其众者无不要其君以臧武仲之智而据防以求后况其他乎今有人焉语其世则贤人之子孙也观其所行又有异乎当时之人则君子又乌得而不録之哉若曹之公孙防是已夫公孙防者公子喜时之后也喜时者何所谓子臧是也子臧者曹宣公之庻子宣公伐秦而卒于师曹人使公子负刍守而使喜时逆曹伯之防负刍乃杀太子而自立子臧将亡负刍惧而告罪乃反致其邑焉及晋侯之执负刍也将见子臧于王而立之子臧辞弗克而奔宋曹人所谓社禝之镇公子也今防之出亡也虽不可知其故然当衰乱之世独能行古人之礼故其去也不即走于他邦而居于鄸则非有大罪也明矣居鄸而君不赐之环矣然后徐徐焉自鄸出奔宋其进退之间雍容不乱隠然有子臧之遗风焉可谓不坠其世徳矣观于子臧已如彼而子臧之后又如此子臧其不冺乎春秋之义善善也长而恶恶也短恶恶止其身而善善及其子孙安得不特书以着其美也哉故奔未有书自者而书自鄸则知其为待放也曹无大夫惟公子首以鞌之战特书以示贬此则特书公孙则知其与之也不书其入于鄸则非叛也自鄸出奔而不以鄸繋之曹则与宋华亥向宁华定自宋南里出奔楚者不同也由此观之圣人之情见矣抑尝论之国之衰也未尝不由亲小人而逺贤臣也是故维鹈在梁刺于诗人乗轩三百数于伯主其来久矣故子臧贤公子也致邑与卿而不出公孙防好礼者也去国而入于宋然后白雁来而公孙彊出矣且不得以亡国之善词书于经呜呼悲夫观鲁论记太师以下逾河蹈海而知鲁观春秋书子哀来奔而知宋吾于公孙防之去也而又有以知曹矣
　　秦伐晋狄侵宋楚子蔡侯次于厥貉
　　强国并起而伯势分春秋所以深为世道虑也世至文公中国衰而外夷强矣是故秦有伐晋之师而狄亦为侵宋之举二强并起遂使楚子得以乗间而挟蔡侯次于厥貉以与晋争伯春秋狄秦于前而爵楚于后然则成楚之强者秦与狄也观伐晋侵宋而次厥貉书于一年之间诸侯之无伯害哉尝考春秋之时倚方汉之险以冯陵诸夏者楚也据崤函之固以抗衡伯国者秦也恃豺狼之爪牙以逞其贪婪者狄也桓文不作伯业不振无嵗不有秦狄之师无国不有荆楚之患春秋不以秦狄之患为忧而以秦狄党楚为忧者何哉盖当时天下之所倚赖者一晋而已今荆既盛于南而秦又起于西狄又跳踉于北三强竞爽不弱一个焉晋之世伯不易守矣是故秦人伐晋而楚遂灭江秦晋战于令狐而狄遂侵我西鄙楚师至于狼渊而狄又有侵齐之告何其不约而同耶南夷与北夷交中国不絶如线可不惧哉况于晋君冲防不在诸侯于是起范山之邪谋生蛮荆之祸心救郑不及楚人遂有以觇其不能聘鲁而傲楚人遂敢以试其倔强而北方之圗坚不可破矣彼秦者晋之姻亲也令狐之役晋不谢秦固不直矣而秦纳不正岂为无罪康犹不悛不顾义理之是非而惟以报复为事兴兵伐晋以取北徴当楚狄交乱之际而乗时肆暴陵轹诸侯之盟主是以夏而为夷之行春秋以狄待秦者晋之失伯秦为之也由是狄患遂肆而三恪之宋首被其侵虽曰潜师以为侵掠而豺狼之毒寖不可遏是役也非特为宋患也将天下之患自此始矣于是楚人知中国之多故而乗势以兴厥貉之次以临宋也临宋所以圗北方也而宋果以狄难不能御遂道以田孟诸夫以覆载不容之罪人俨然雄长诸侯之上驱诸侯而奴役之天下之变有大于此者乎故楚从此遂得书子同于中国以其强之成自此始矣春秋狄秦于前而进楚于后岂无意哉观楚秦相与防庸相与盟于蜀而他日吕相絶秦之言亦谓穆公即楚谋我则秦之党楚可知矣自是以后楚伐麋而狄侵齐楚围巢而秦战河曲新城之盟仅仅收拾而齐又叛晋人置不敢问不欲更生一敌以为东顾之忧也而不知文襄之业堂堂然去矣呜呼狄不足责也楚亦汚于荆蛮久矣秦之先死于王事有功于周室者也穆公以于崤之败出悔过之誓言圣人録之使其由是而进于善则其伯岂止西戎而已哉奈何连兵数嵗不能成尺寸之功而徒以成楚人之暴抗呜呼春秋狄秦而至于再其有以也夫宋人卫人入郑宋人蔡人卫人伐戴郑伯伐取之
　　诸侯连兵以为暴而敌国又乗其后春秋所以交责之也夫兵圣人之所恶而况以诡诈相报复乎宋卫间郑师之在外而乗虚以入其国既入郑矣又召蔡人以伐戴则其阻兵肆暴未有若此之甚者也而不虞郑伯之起乗其弊伐而兼取其师焉夫宋卫固不义矣而郑亦岂得为义哉春秋书入书伐又书伐取则为交责之也可知矣云云周官九伐之法大司马掌焉列国而非王命不敢擅动其兵也东迁以来王纲不振诸侯各自为党以奸诈为仁义视杀戮为寻常侵夺纷纷莫之能禁其罪可胜诛哉今郑师以伐宋出宋人知其国之无守也于是挟卫人以捣其虚所谓攻其无备出其不意之谋也果然造郑国都如入无人之境是宋卫之得志于郑矣二国既入郑而骄故以伐戴召蔡借曰郑有旧怨戴何罪乎不过乗时徼利以凌弱犯寡焉耳则其阻兵安忍之恶极矣而不知郑庄之计又巧也方二国之入郑也郑师已在郊矣不还师以自救而委国与之避其锐也及其既伐戴而圗之撃其惰也是故驻师于郊多方以误之彼宋卫狃于入郑之役谓已实无敌矣而不虞郑伯之亦掩其不备郑攻其外戴应其内一举而一国之师尽没亦可为好兵毒众者之戒矣呜呼宋卫以是施之于郑而郑又以此反之其民何罪而鱼肉之若是耶然则宋卫蔡郑皆不可逃王者之刑也春秋比书其事而四国之恶彰矣抑尝考之春秋之初以诈用兵莫甚于宋郑也前此宋人伐郑围其长葛郑则输平于鲁而不之救长葛见取于宋犹不顾也宋人自谓无能为矣不知宋鲁之党既离而郜防之取继至则宋已堕郑之术中而不寤也至此又蹈其前輙焉卒于民不堪命祸发萧墙呜呼若宋之殇公所谓自取之也夫齐人郑人入郕蔡人卫人陈人从王伐郑
　　假王命以逞其私忿抗王威而肆其不臣甚矣郑庄公之不道也夫诸侯而不知有王恶之大者也郑伯憾郕之不防伐宋于是托于王命而挟齐人以入其国入者不顺之词也则其假王命以逞私忿者可见矣既而以不朝得罪于王王帅诸侯以讨其罪乃敢用兵交战于繻葛王非诸侯之敌也抗王威以肆其不臣其罪又何如哉春秋于入郕书人书入以着齐郑之罪于伐郑不言战败所以存天下之防也呜呼郑者宣王之懿亲我周之东迁晋郑焉依则郑实王室之藩屏也奈何寤生以小人之雄连诸侯而逞其不义东迁之初实为无主之首是故伐卫而专征伐之权盟石门而乱司盟之法温麦周禾君臣道防取邑易田灭纪废典则其不知有王也久矣至是以兵入郕果欲尊王室哉观繻葛之一战可以究其奸雄不道之心矣夫郕者文之昭也当鲁之九年郑人伐宋召郕而郕不与非郕罪也郑庄以其尝为王之卿士而托于王命以败诸侯于是合齐人以虐郕而诬以违命之罪干戈戎马造其国都而王臣不行王师不出则其矫假之罪已明而犹未也一旦王夺其政遂懐忿而不朝以致天王奋怒躬率三国以伐之此举虽非天讨而郑之见伐于王尤足信其入郕之为矫矣不然郑方纠逖王慝何至自受王师之伐也哉王师既至乃不俯首请命而敢执干戈与天子周旋繻葛之役至以一矢加之乗舆逆理悖道而有若此者乎春秋不言其战与败所以为王讳而存天下之大防也虽然郑之所以敢抗王者未始不由入郕之役致之也易曰履霜坚氷至矫制入郕而王不问然后大假王命以制诸侯于是而入许于是而纳冯志得意满遂有繻葛之举矣自繻葛以后而王命不行伯圗遂启故夫东周之不振皆寤生之所为也论而至此郑庄之罪不容诛矣而齐以太公之苖裔赐履之命非不重也乃不能以义制郑而从其所欲然则禄父者亦寤生之徒与
　　杞子来朝公子遂帅师入杞
　　事人而失其礼者固可责责人之失礼而加以兵者尤可罪夫惟智者为能以小事大而仁者为能以大事小也若杞者可谓不知而鲁亦可谓之不仁也与夫杞不朝王而朝鲁非礼矣况以中华而用夷俗以夷变夏杞之罪容可免乎鲁之于杞有婚姻之好焉诲之以文告加之以诲辞抑岂不可而公子遂帅师入其国则太甚矣春秋交着其罪故杞本伯爵而贬称子狄之也公子遂帅师言其用大众也入者不顺之词也而二国之罪皆无所逃矣云云昔者太王之事昆夷以小事大者也其诗曰肆不殄厥愠亦不陨厥问曷尝自外于礼乎汤之事葛以大事小者也其书曰乃葛伯仇饷初征自葛曷尝以失礼而遽伐之乎春秋之时人心斁坏天理不明故小国安于僻陋而无自强之志大国矜其威力而无仁爱之心于是并吞并起弱肉彊食然后礼义衰而干戈横行中国微而夷狄暴横莫之能御夫岂无故而然哉且杞者先伐之后先王以之备三恪而作賔者也今而弃命废职忘先君之所事守不能守其封爵亦可鄙矣纵以防弱之故欲恃大国以镇抚其社禝则有先公之遗法在何至以夏后之子孙用东夷之习俗投章甫而袭左袵变礼乐而言侏离已则无礼以污大禹之明德其何罪大焉春秋因其来朝之用夷礼遂从而夷之以见杞之自絶于中国也由此观之杞则诚有罪矣奈何鲁以周公之周礼所在彼小国不能自振而倚我大国以为援其情亦可矜也而况于伯姬在祀甥舅之好庸可弃乎彼之来朝岂不有慕于我而为是仆仆也乎威仪文词之不类进退揖让之或愆胥教胥诲以引以翼以继武王周公兴防举废之心可也今也不然旁朝之车甫旋而上卿授钺直造东楼之国舍曰有罪何至于此彼以其卑我以吾暴嘉善而矜不能之意果安在乎春秋书公子遂帅师入杞继于杞子来朝之后则杞之失礼可罪也而鲁之不道不亦甚乎抑尝考之桓之二年杞尝朝鲁未防而鲁亦入杞则杞每以朝鲁而受其兵何哉桓不足责也僖公号称贤君而亦若是耶禘太庙致夫人而嫡妾之分失爱李姬遇鄫子而闺门之防乱况又从楚盟齐乞师于楚使天下沦于涂炭鲁之为鲁庸愈于杞乎不省已而以责人呜呼防春秋不仁者皆得以文其恶矣
　　及晋处父盟公孙敖防宋公云云晋士縠盟于埀陇
　　受人之非礼而效其尤者罪在望国待人以非礼而贰其过者罪在伯主夫大夫不可以抗诸侯礼之大节也今也文公朝晋而及晋处父盟是晋以非礼加鲁而鲁受其辱矣奈何埀陇之盟宋陈郑之君在焉而我以公孙敖防之晋又以士縠主之晋既贰过鲁亦效尤遂使君臣之分从此大紊于天下谁之咎耶春秋于处父之盟没公不书而处父去氏于埀陇之盟则据事直书而罪自见矣夫司盟之法已非列国之所当专况于以大夫而与诸侯盟乎周道衰防王纲解狃及邾盟蔑隠公实肇其端至于浮来之防降尊从卑于折之盟以下援上则乱常失序皆自我鲁为之宁不重可叹乎齐桓剙伯而以公子结抗盟为讨于防之防鲁又不祥直至后幽之盟齐伯大定二十余年纲纪粗立抑何幸与晋文以谲主诸侯而翟泉之役首为厉阶王臣且不顾矣况与国乎襄公当国家多难之时不知以礼信属诸侯而以不朝来讨文之伯也未能改物何遽至此我文公不能以周礼自守而畏大国之威奔走听命辱莫大焉晋侯不念同姓之懿而暴蔑周公之裔胄以宣示其侈处父大夫也敢盟天子之公侯乎防纪废典以干先王之法度其何罪如之春秋没公以为鲁讳鲁人取之君子亦耻之也至于埀陇之防宋以三恪之賔陈以虞帝之后郑以宣王之懿亲咸与在列而晋又使士縠主其盟是晋襄之待诸侯皆以大夫当之矣一之已甚其可再乎晋不足责也鲁亦可以省矣人以大夫盟我我之辱也敖也何人而使上敌三国之君辱于人不戒而亦此辱人夫效尤祸也不知政权下逮自此始矣是故有处父之盟而后有埀陇之盟晋有处父士縠而鲁有公孙敖相视而起相观而化三家六卿之祸萌矣春秋严谨始之法故深贬处父而埀陇之役遂列二子之名氏非但直书以从同而已也若曰大夫之交政于天下自此始也由是而大夫皆得以名氏书于经矣仲尼曰始作俑者其无后乎由是晋有赵盾鲁有仲遂纷纷迭起而桃园之事过市之笑继见呜呼滥觞之不塞孰滔天之可遏履霜之不谨知坚氷之必至他日昭公逐哀公走靖公废乃其效与然后知春秋正名辨分必谨于始为后世虑至深逺矣
　　楚人伐郑公子遂防晋人云云救郑楚子使椒来聘
　　外夷猾夏而中国失御侮之道故外夷遂强而用中国之礼焉此夷夏盛衰之大机也夫外夷之所以强皆由中国不振而已矣当我文公之时晋灵少懦不在诸侯楚人师于狼渊以伐郑是以此尝晋之能否也晋大夫以五国之师救郑而缓不及事春秋贬大夫而人之以见中国之不振自此始欤由是楚势遂张而使椒聘鲁乃以爵书而君臣并见然后华夷无复辨矣可不为之寒心哉尝谓夷狄猾夏未足忧而中国之衰为可忧何哉当齐桓创伯之时荆始入蔡而伐郑其势张矣桓公同盟于幽之后荆始来聘其进不过书人而国号且未改也既聘之后屡驾伐郑而改称楚不骎骎乎强大而将不可遏与然而次陉之伐振旅于前而城濮之战献防于后终桓文之世不得以爵见经以中国之有人也城濮以来楚人不敢北向者十有五年今而忽起伐郑之师宁不谓中国无人而可以逞其愿乎是役也实华夷盛衰之大机也晋之执事不思折冲御侮以消外患虽起救郑之师而逡巡畏缩不即赴敌遂令郑国失三大夫不得已而及楚平谁之咎耶春秋于伐郑之楚犹以人书向使晋能遏之于此亦何致遂成其强哉惟晋人不识事势而坐失其机然后强夷得遂其志而越椒来聘公然以中华之礼行乎望国观其以玉帛而来固异乎执干戈以从事推原其心岂诚知义而为之者哉不过借此以为窥觇之计耳春秋于救郑之后贬诸大夫而称人以中国之失策自此始也至于来聘之役遂进楚而称子以蛮荆之得与齐晋并肩自此始也由是而次厥貉由是而侵陈遂侵宋无乃滥觞于伐郑而滔天于聘鲁也与甚而至于辰陵之盟于邲之战首足遂倒悬焉然则晋灵赵盾长乱之罪无所逃矣或曰来聘之举传谓与之今子之云得无异乎曰君臣并书固与之也而寖强之意见焉不然何以从此而凡役得书爵耶愚请为之説曰滕子来朝自是而皆称子若曰滕之沦于夷狄自朝桓始也楚子使椒来聘自是而得称子曰楚之进于中国自聘鲁始也吁圣人之防防矣哉
　　齐侯使其弟年来聘有年
　　礼施于不当施之人者人事之失瑞降于不当降之国者天道之变也夫时聘结好常礼也而以为非何哉鲁桓以不义得国王法所当讨也今齐侯以其弟年来聘兹非人事之失乎百谷顺成嘉瑞也而以为异何哉鲁桓以不义得国天理所不容也今五谷皆熟以有年兹非天道之变乎在他君以聘问为礼而施于桓公则非在他君以有年为常而降于桓公则异圣人之防防矣哉尝谓春秋之作无非为存天理正人伦计也人事舛则伦不正天道僣则理不明圣人上奉天时下立人纪故有赏刑之庸而有爕理之道焉春秋天子之事也安得不于天人之际交致其谨也哉是故鲁桓簒隠而夺其位人伦之大变也执之者无罪杀之者无禁暴明其恶恭行天罚宜也鲁之臣子义不戴天而莫能讨则邻国之所当举法也况于太公实受赐履之命齐可以不问乎奈何不脩方伯之职乃使其贵介弟将玉帛以脩好人事之反其常未有甚于此者矣春秋书曰齐侯使其弟年来聘所谓礼施于不当施之人也桓簒隠而有其国天理之大变也不有人祸必有天殃旱干水溢疾疫饥馑宜也天下诸侯视以为常而莫能讨则惟天能诛之耳况于丰年之瑞当应于有道之国鲁何以致此乎奈何不有凶灾之谴当其即位之三年乃获五谷皆熟之庆天道之反其常未有甚于此者矣春秋特书曰有年是瑞降于不当降之国也春秋深明天人之理安得不以为非常之事而谨书之哉厥后宣公之恶犹桓也元年齐侯与之防于平州以定公位则亦厘公修聘之类也十六年而大有年则亦桓公有年之类也人事之失天道之变春秋特于二公备之圣人诛乱讨贼之法严矣哉虽然弟年来聘齐之罪也而有年之瑞天亦僣乎以桓公在位十有八年大水螽灾每见于经而仅一有年则他嵗之歉可知矣桓公之罪可诛而周公之遗民不可殄也天为民而有年岂桓公有以致之哉不然彭生之祸亦不异于蒍氏之祸何耶故曰天定亦能胜人不可诬矣
　　考仲子之宫筑王姬之馆于外
　　望国以非礼为礼春秋书之所以正其失也夫知其不当为而为之者天下之大罪矣故仲子惠公之妾也不当祀以夫人之礼而隠公成其父之邪志为别立宫以祀之盖自以为得礼而不知其非礼也齐者鲁之仇也不当为之主婚而庄公忘其父之雠为筑王姬之馆于外亦自以为得礼而不知其悖礼也由此言之岂非故为其所不当为者乎此春秋所以深恶之也古者庻子在父母之室为其母不禫所以厌于尊慈母与妾母不世祭所以降于嫡此礼之当辨者也况以妾母而敢立宫以尊之乎父母之雠不共戴天兄弟之雠不与同国九族之雠不同乡党此义之当行者也况以父雠而敢筑馆以主其婚乎今隠公紊嫡庻之分而庄公忘父子之亲天理絶而人伦亡矣春秋安得不深责之哉且仲子者桓公之妾母也隠公成先君之邪而让非所当让将立其子而先尊其母特以孟子既入惠公之庙则仲子不得与之并享则非不知仲子之为妾矣故特奉之以别宫自常情言之则不敢致诸太庙而别立宫焉疑若称也由君子观之则谓公虽不敢祔仲子于太庙而立宫之礼亦非故春秋因其始祀而书曰考仲子之宫考者始成而祀也不曰夫人而曰仲子正其名也而隠公之以非礼为礼可知矣庄公之于齐不共戴天之讐也天王嫁女于齐而使鲁为之主害义甚矣为庄公者泣血以请辞焉而勿从之可也奈何藐然不顾而遂受命焉然不馆之于国内则非不知其不当为也故特筑王姬之馆于外自常情言之则筑馆于外不失居防之礼疑若可也以大义言之则公也方当寝苫枕戈之时而与仇人主婚姻之礼不亦悖乎故春秋特书筑王姬之馆于外则庄公之以非礼为礼又可见矣夫考宫常事也其得为者不书而考仲子之宫则书以其乱夫妇之伦也考宫书于上而继之以初献六羽六羽尤非仲子所当用则隠公之罪不可逃矣鲁主王姬久矣其得为者不书而庄公之主齐婚则书以其忘父子之伦也筑馆书于上而继之王姬归于齐归齐则非鲁所当主而庄公之罪不可逭矣斯二者三纲之所繋也春秋安得不深谨之哉呜呼鲁之礼若是耶而曰犹秉周礼也然则当时诸侯之于礼可知矣
　　防于萧鱼秦人伐晋莒人伐我东鄙围台
　　伯主既服贰国而不能制外患此春秋之所惜也夫功不在大而患不在小也惟不虑患于功成之后则未有不失之者矣晋悼公叠三驾之劳以得郑于萧鱼之防此中国莫大之功也奈何秦人继之以伐晋借曰秦晋仇也蕞尔莒乃敢伐我东鄙而围台彼固有以觇晋之怠矣而当悼公之世有是焉宁不深可惜哉故自萧鱼而晋伯衰矣云云吾尝观于齐桓公矣方其伯之盛也攘夷狄恤与国纠逖王慝如恐弗逮何其勤耶至于葵丘既盟怠心遽肆由是楚狄交炽公不能抑君子伤之以为有始而无终也然而縁陵之城救徐之役功虽不及犹有事焉而未至如晋悼之遽自画于服郑也人徒知葵丘为桓公盛衰之防又孰知夫萧鱼为悼公勤怠之机耶何也悼公之入国也逐不臣七人以治内围宋彭城以治外而复伯之权舆已在此矣由是而睦诸侯和戎狄三分四军以待来者其勤为何如耶故郑人之未服也申之以五防震之以三驾屡盟而屡叛屡叛而屡伐公亦知服人以威之未尽善矣于是乎肆围郑聊以张吾三军而纳斥堠禁侵掠旋继于行成之后讲好防而却誓盟推至诚以待郑使反覆之人不惟面革而并有以服其心庻几乎王者之气象矣奈何服郑之后遂有纵弛秦虎狼也党楚而来谋我盍亦预为之防乎今也徒知一郑之服为可喜而不知外侮之至为可忧蜂虿有毒况敌国乎秦人来伐乃使士鲂以孤军御之卒易秦而不设备于栎之战不敢以告诸侯亦可耻矣比及明年僻陋在夷之莒亦敢兴师伐晋而围其邑夫鲁晋之同姓事晋最谨而莒敢陵之岂徒弱鲁而已知晋之怠而不畏也观春秋书萧鱼之防而继书秦人伐晋明年又书莒人伐我东鄙围台无乃与盟于葵丘而继书狄灭温楚人伐黄之事类乎虽然萧鱼之防晋悼之终也诸侯赖之稍获息肩当衰乱之世亦可谓之小康然以圣人之王道律之则不然矣悼公以清明之资而止于此宁不深可惜哉悼公没晋伯替矣推原其由悼公之政大抵以大夫分之当其盛也有荀防魏绛之良及其衰也伐秦制于栾黡而防戚惑于荀偃师旷然后骎骎不振而溴梁之兆见矣无竞维人岂虚语哉
　　宋皇瑗帅师取郑师于雍丘郑罕达帅师取宋师于嵒
　　列国互用诈以相覆春秋比书之亦可见出乎己者之反乎己也夫兵圣人之所恶也而况于以诈谋相交倾覆者乎我哀公之九年宋皇瑗帅师取郑师于雍丘越五年而郑罕达又帅师取宋师于嵒夫取者悉虏而俘之也成师以出而使敌人得尽取之则败者必有不备不虞之失而胜者必有出其不意之计诈谋并作仁义涂炭宁不重可怜哉观春秋书宋郑互相取师之文可以有所感矣先王用三驱而不掩羣君子钓而不纲弋不射宿待物且尔而况人乎时入春秋诸侯放恣干戈相寻靡有宁嵗用诈逞竒纷纷而莫之禁以奸宄为仁义以杀戮为寻常在王法不可胜诛矣今郑大夫欲外取邑以与嬖人于是乎有围宋雍丘之举其罪岂不大哉春秋乃舍郑人之围邑而专著宋人取师之罪何也夫敌加于己自反而有礼焉则脩文告以却之不得则告于天子请于方伯必有能伸之者今也不然则围郑师于雍丘日迁舍以合垒是宋人之志在于尽刘其众而异于解罔祝禽者矣则不仁孰大焉故春秋不书郑之伐宋而但曰宋皇瑗帅师取郑师于雍丘言取则无一人得脱可知而郑之悬军深入自取败亡之罪亦见矣佳兵不祥之器出乎尔者必反乎尔矣不越五载而郑罕达又以取宋师书于经夫向巢欲尽平元之族而围嵓亦犹郑人之围雍丘也郑罕达救嵒而围宋师亦犹皇瑗之救雍丘而围郑师也则郑人之志亦在于报宋必欲悉虏而俘之矣彼以不道施诸我而我又以不道报之以怨易怨当何时而已乎春秋亦不书宋人之伐郑而但书曰郑罕达帅师取宋师于嵓则用诈之罪在郑而宋之不备不虞以取防师之罪又可知矣夫国以民为本君子之爱民也如保赤子不时且不敢使况以私忿小怨驱而纳诸陷阱之中使其肝脑涂地骨肉离析至此极哉有伯者作且不可容律以春秋之王法皆当服上刑矣抑尝考之春秋之初书曰宋人卫人入郑而继之曰宋人蔡人卫人伐戴郑伯伐取之是二国之以诈谋相掩非一日矣桓文迭起而取师之文不见于经至是乃两见焉而又出于宋郑宋以先代之后作賔王家而郑以母弟懿亲蕃屏王室而坏法乱纪至于如此可胜诛哉呜呼观宋殇郑庄于春秋之始而知天下之无王观宋皇瑗郑罕达于春秋之终而知天下之无伯始而诸侯终而大夫又可以言世变矣
　　仲孙羯防晋荀盈云云城杞晋侯使士鞅来聘杞子来盟
　　伯主以天下私其亲故命使施礼为可鄙而屈身要信为可贱也夫惟义可以率人茍以其私则无以令与国矣今晋之平公以杞出之故合十二大夫而城杞役诸侯以私其母家罪莫大焉是故既城之后而使士鞅来聘来聘所以拜城杞也未防而杞子又以来盟至鲁来盟所以拜杞田也比事以观则其以不义动人而有不慊于心者可知矣然则晋之失伯不亦宜哉云云夫伯者所以合诸侯而匡天下也茍以徳命谁敢不从是故齐桓公以诸侯之师城邢封卫天下翕然以存亡继絶之美归齐不闻桓公之遣使以谢诸侯而亦不闻邢侯卫侯之亲徃结盟于诸侯也而邢迁如归卫国忘亡其功为何如哉惟其心在于公义而非为私也今晋侯以奕世之伯号令诸侯非弱于齐也而城杞之后仆仆焉来聘来盟之不暇宁不可鄙贱哉何以言之晋平之母杞女也杞于是时非有外患如邢卫之在齐桓时也徳则不竞而介于大国以劳诸侯夫诸侯者天子之诸侯也非晋国之役也昔者平王不抚其民而戍母家诗人有束薪蒲楚之刺君子伤之而况于晋乎今曾臣彪不恤周宗之阙而夏肄是屏于是乎合十二国之大夫勤版筑于东楼之杞文之伯也未至改物何以有此弃同即异不仁役人以私不义不义不仁何以为伯主当时鲁郑大夫有甚乎之叹而不敢违也则天下皆知其不当为而晋亦自知其不可矣城杞之役甫旋而士鞅之聘踵至谓区区礼文之未可以盖其愆而収诸姬之心乎则其鄙也不待贬而自见矣既城其国又治其田使晋命之出于公鲁何敢不尽归乎不瘠鲁以肥杞乃以卿大夫相继于朝府无虚月之故则晋之所以令诸侯者利而已矣来盟以固归田而以国君亲其事且不守中华之礼而用夷俗焉夫以土田之故亲辱于人是狥利也以先代之后而变于夷是弃礼也礼亏利胜其能国乎呜呼晋以城杞之故而来聘杞以得地之故而来盟则伯主之所以为伯主杞子之所以为诸侯皆可知矣春秋于城杞则列序十二大夫以着其动众之罪而继之以晋侯使士鞅来聘又继之以杞子来盟杞称子贱之也盖尝攷于斯时天下甚多故也吴楚交政于中国此何时耶平公举七世之伯业一朝付之于楚自谓可以奠枕而居矣不知于虢之防再读旧书于申之役楚主中夏他日将通少习之言一出而执戎蛮于赤归于楚如事天子然谁生厉阶至今为梗蛮夷侮其外而大臣叛其内晋国卒剖而为三则皆平公之功矣城杞之役可胜叹哉
　　楚人伐黄楚人伐徐公至自防
　　外患自逺而至近春秋危望国以见伯业之衰也夫华夷之势不两立伯业衰则夷狄强矣当齐桓之暮年楚人伐黄而公不救然后楚复伐徐夫黄逺国而徐在山东与齐为邻非外患自逺而至近乎是以牡丘之盟春秋始书公至自防而桓徳之衰与国皆有可危之势于是因鲁以见其余也云云楚之为中国患久矣东迁以来僣号称王凭陵上国尚赖齐桓剏伯以攘夷安夏为己任是以有次陉之役而中华之势复振抑何幸也奈何葵丘既防震矜遂生一念之怠前功遽废使强夷得以忖度其心而前日相与周旋之国悉防其患自逺以及于近岂不骎骎乎剥床以肤也哉观春秋危公之意亦可惧矣且夫黄自贯泽受盟于齐于是有阳谷之防相为掎角以牵制楚人之肘腋用能致屈完之来盟则黄实有功于齐也今楚人敢兴兵以伐黄无乃讨其前日从齐之故与黄以从齐见伐于楚则楚师之起乃所以尝齐也齐既视黄而不救然后浸滛而及徐鸣钟撃鼓将问徐以何罪不过为其附齐而取舒也借曰黄逺国也虽鞭之长不及马腹徐在齐之宇下可不被发缨冠而徃救之乎始之伐黄则置而不恤继之伐徐则救而不亟则桓公之不竞不足以庇与国可知矣是故春秋凡桓公之防盟皆不书至安之也至于牡丘之盟始书公至自防夫楚之患自黄而及徐矣徐之去鲁不逺也辅车相依唇亡齿寒宁不有无厌及我之患乎呜呼岂独鲁也天下之从齐者莫不岌岌乎殆矣春秋鲁史故至公以着其危而他国从可知焉商书曰靡不有初鲜克有终吾于桓公见之矣厥后公卒未防而楚遂至其国都以盟鲁郑陈蔡越八年而以师伐齐取谷至是则盟贯取舒进次于陉之憾悉报无遗呜呼向使桓公敦不息之诚当楚人伐黄而振旅焉天下事岂至此也或者谓桓公初致江黄之时管敬仲尝有言矣桓公不从而卒贻祸于二国吁仲之言是也而未知道也使其能引公以正心脩身而行王道则岂无自彼氐羌莫敢不来享莫敢不来王之遗事乎而仲不能也使小国贤君欲自援于蛮夷之污而不克遂其志君子盖深伤之不然仲之器不小矣
　　吴入郢于越入吴公防晋侯及吴子于黄池于越入吴
　　强国每逞力于外而不虞敌人之乗其后观春秋书吴之事亦可以为戒矣方吴之败楚而入郢也师犹在楚而于越乗虚以入吴亦可警矣至于黄池之防方与晋侯争长何不虞于越之又入其国耶春秋始书于越入吴于吴入郢之后再书于越入吴于公防晋侯及吴子于黄池之后则其虚内事外阻兵安忍之效岂不深切着明也哉尝谓以力胜人者人亦以力胜之此理之必然者也春秋之季吴国天下莫强焉长岸鸡父之战防巣防徐之文经不絶书犹曰以蛮夷而攻蛮夷也及其胜楚则遂及齐而及鲁及晋若火之燎于原不可向迩自以为莫能敌已不知祸乱相寻罔有纪极东南又生一越为其腹心之患一之已甚而至于再姑蘓之栖兆矣岂不可为陵人而不顾己者之大戒哉自今观之吴乗楚之得罪于中国而伐之虽曰因以复怨犹有名也至于五战而造其国都系累其人民鞭挞其冡墓君居其君之寝大夫处其大夫之室弃约肆滛恣行无忌暴横未有甚于此矣方且扬扬然自以为得志也不思国内空虚而于越之兵其不备入其巢穴如造无人之境无乃出乎己者之反乎己也乎春秋书吴入郢而继之以于越入吴比事以观可谓深切着明矣吾意吴人为是恐惧而警省也岂意夫胜齐伐鲁之后复驾晋而争伯黄池有防方将逞其枭雄以长上国不知勾践之又蹑其后也死灰然于防稽而太子毙于姑蔑所得防何不足以偿所防春秋书公防晋侯及吴子于黄池而又继之以于越入吴何其防患于前而又不戒于后也呜呼吴以力胜楚而越又以力胜之吴以强陵晋而越又以强陵之天道好还岂不信哉阖闾之时犹曰不备不虞而已矣若夫差何其愚耶春秋因事而比书之埀戒之意逺矣是故观入郢而防黄池宜吴之盛也而于越入吴败亦随之譬之蛇豕踯躅卒以自偾不亦可哀也哉虽然吴不足论也吾于此而为中国诸侯悲也当入郢之时特以晋不救蔡而吴得假之以为功吴兴而晋遂失伯隽李一败北向之圗稍辍而诸侯莫之省也齐卫方助叛臣以挠晋鲁方有事于邾而晋则惟纳蒯聩伐鲜虞之是务也而皆不以吴为忧遂使伐陈防鲁势熖复炽而齐晋大国俱受其患庸非自致之耶然后吴越争衡而春秋终矣其可叹也夫
　　公子结媵陈人之妇于鄄遂及齐侯宋公盟齐人宋人陈人伐我西鄙
　　大夫越礼以生事而贻患于其国春秋据事直书而自见矣夫失己失人冦之招也今公子结以国卿下媵陈人之妇已失已矣媵妇之后遂专事以及齐侯宋公盟公侯岂大夫之敢敌乎是以牲防徒陈而反以致三国之伐然后生事病国之祸见矣结可责也而齐侯宋公亦不得免焉云云古者夫人之出疆也受命而不受词有可以安社禝利民人者专之可也未闻专命而非礼以致患者也夫人必自侮而后人侮之国必自伐而后人伐之皆由己以致之况于己为大夫固当使其君安富尊荣而民无侵陵之患也今一举而害及其国其罪岂不大哉是故公子结者鲁之卿也媵妇贱事非大臣所当亲今乃纵其私情去国逾境以媵微者之妇则以尊而临卑紊上下之分矣彼齐侯者太师之尊为东州之方伯宋公者先代之后爵为天子之上公夫岂列国大夫所可敌哉今结也因媵妇之行遂及二君为盟焉夫盟者有国之大事也乃不禀命于君而专之外有以卑抗尊之罪而内有以臣专君之恶一举而二罪倂焉其可乎哉他日西鄙之伐辱国殄民果谁之所致乎则结之罪不可逃矣是故媵妇贱事不当书而春秋特书曰公子结媵陈人之妇于鄄陈人防者既见其重以失已矣而继之曰遂及齐侯宋公盟遂者专词及者所欲又见其轻以失人也至于西鄙之师而书曰伐见三国之有词于伐也然则三国义乎曰鲁则失矣三国亦岂义哉夫以伯主之严上公之重谁得而犯之蕞尔大夫而求盟其从其否诚在我也训之以礼义道之以名分不与之盟可也执而治之可也何至以二大国之君俛首与之共防既防之后而以兵刃临之夫抗尊求盟者公子结也西鄙之民何罪慢鬼神而食话言虐无辜以黩威武不义甚矣吾尝观乎文公之经有曰季孙行父防齐侯于阳谷齐侯弗及盟夫以商人之不义且能却大夫之请何桓公乃不能慎之于始而悔之于终乎然则结也不足责也齐为伯主于是乎有慙徳矣
　　公围成公至自围成筑蛇渊囿
　　君令不行于陪臣而劳臣以自乐甚矣鲁之不竞也夫佚防从欲己非人君之当为而况作于患难之时乎是故成鲁邑也而强臣据焉定公欲堕其城而亲帅师徒以围之卒不能克而返是正恐惧警省之时也奈何告至之后乃役民以筑蛇渊之囿尚可谓知务乎春秋书公围成公至自围成于十有二年之冬而书筑蛇渊囿于十有三年之夏则定公之失君道可知矣呜呼鲁自宣公受国于东门氏而禄去公室矣成公失政而政逮于大夫丘甲之作费邑之城三军之作中军之舎不絶于经三家竞爽不弱一个焉孰知陪臣之又专制其后哉至于孔子摄相然后费郈继堕公室可为之兆已见于此使其终用圣人鲁可以为政于天下矣虽百成何能为哉今定公不知二邑之堕出于仲尼之化而以为己功也于是亲帅其师以围成而不知公敛处父之徒无君之人也于公何难哉是以无成是无孟氏之言一动强臣之心而深沟髙垒坚守弗下以封内之邑而用师围之有如敌国已见鲁之失政矣况以堂堂国君之尊伐一陪臣而不能胜卷甲而归亦可危矣吾意定公因是而惧改前辙以自新委国圣人之不暇也奈何恬不知畏告至之后反自肆于骄乐当举趾条桑之月役农作之民以筑囿焉夫筑者创始之词而囿者育鸟兽之所也当闲暇之时且不可为也而况于萧墙之冦未弭此何时耶而自放于盘乐怠傲无乃安危利菑而乐其所以亡乎置民人社禝于度外而以奉己为重颠倒错乱未有甚于此者矣春秋先书公围成而继之以公至自围成危之之意已见至明年之夏而有筑蛇渊囿之书则定公之不足与有为也明矣卒之女乐至庭而圣人以燔肉去遂使一变至道之国日沦于防弱而大野之麟卒虚其应悲夫吾尝观于春秋书筑防及囿凡六见庄公一年而筑三防当齐桓方伯四邻和睦国家无事可以有为而不为也故鲁自是始弱及庄公告终而遂大乱国防亡成公之时内政归于强臣而外屡辱于大国末年晋悼复伯稍获见重而遂筑鹿囿昭公堕于季孙之术中而筑郎囿卒以客死今定公不以先君为鉴而又履其辙焉呜呼无囿犹可无民何为邦分崩离析而不能守是谁之咎哉
　　取汶阳田公防楚公子婴齐于蜀
　　借势以复地其利国也为甚防致赂以从夷其辱国也为甚大夫为国而不知以义为利未有不受其咎者矣鲁之成公恃晋之势一战胜齐以取汶阳之田以乱而易乱也其利国不亦防乎遂使楚人以此借口而为阳桥之役公也乃屈千乗之尊防其大夫于蜀致赂纳质以求免焉则其辱国大矣观春秋书取汶阳田于前而书公防楚公子婴齐于后则鲁之所获不如所防为国而不以礼其效岂不深切着明矣哉尝谓天下莫大于礼莫强于义是故诸侯脩睦以事天子不敢失也而后蛮夷顺令以事中国不敢违也今也友邦冡君不能和协而使外夷得以借此以为猾夏之阶不亦甚哉观成公之所以胜齐而辱于楚者抑亦可以为戒矣且夫汶阳鲁故田也而见夺于强大之齐攷于建邦土地之圗若在封域之中则先王所锡先祖所受不敢失坠所当告于天王以正疆界不当擅兵以取之也不然侵小得之则固有兴灭继絶之义齐固不得而有亦岂鲁之所当有哉今鲁之战齐也以大夫之一怒而介于大国幸以获胜则借郤克之言以取汶阳而不使一介告诸天子是惟强力之恃而于君臣之义蔑矣虽取故邑与夺人之有何异哉而不知我以强力陵人人亦以强力而陵我矣未防楚人遂有侵卫侵我之师以问伐齐之故甥舅之国剪为仇雠而使蛮夷得以为词亦已傎矣而又不能亲贤脩政保固疆圉乃以国君之尊亲防公子婴齐于蜀而荐贿焉以周公之裔千乗之君降班失列以聼于夷狄之大夫岂不哀哉惟其不能以礼为国以及此忧也故曰借势以复地其利国也为甚防致赂以从夷其辱国也为甚大也季孙行父为国上卿固当上使其君保安冨尊荣之位而下庇其民使无辛苦垫隘之祸也而乃不忍一朝之忿残民以逞其私汶田之归扬扬然自以为功而辱逮君父不顾也方将立武宫以宣示其侈而不知他日韩穿一言复束手以归诸齐而所得者为虚文不足以偿所防然后知不以义为利而以利为利乃有国家者之大患而春秋讥取汶阳田之意逺矣















　　诚意伯文集卷十四
　　钦定四库全书
　　诚意伯文集巻十五
　　明　刘基　撰
　　犁眉公集上
　　文
　　少微山眉岩神仙宅记
　　神仙果有宅乎超无为以至清与太初而为隣又乌有所谓宅也神仙果无宅乎左带瑶池右环翠水缭以赤城玉楼十二其传非一惜乎吾不得而见之也世之人由不能见遂并神仙以为无有呜呼是非知造化之情状者也夫造化之神妙岂夫人之所能穷哉天地生物各禀气以成形人亦物之一也物能化人奚为不能化故雀化为蛤鼠化为鴽麦化为蛾蟞化为蝉蠋化为蝶鱼与蛇化为龙吴之桑晋之石楚之枯木冥顽无灵去人甚逺乃或化而为人或忽然而人言焉由是观之天下之物无不能变化也审矣何独于最灵之人而疑之哉缙云之山桐溪出焉东南流入于好溪其南曰少微之山是为括苍洞天有观曰紫虗紫虗之山水清奇幽邃瓯括之间无与为比自唐宋以来神仙钟离先生吕洞宾皆尝来游而章思亷徐泰定即其观之道士也皆以羽化去其事迹显著人能言之不可盖也履其地思其人宁不飘然有凌云之志哉观之南有山曰眉岩章先生羽化之后塟其冠舄之所也今道士梁惟适及其弟子王有大每至其所必裴囘兴感嗟先生之绪不续故于岩傍作室以邀先生岁时致享祀而以神仙宅名之夫先生神游八表雷霆为舆风雨为驾蹑光景超防没亦安事夫宅哉其或鉴二子之诚心而为之一来不可知也故为述其事而继以歌惟适字安宅基祖母永嘉郡夫人之侄孙基之外侄也有大字处谦皆括苍人歌曰
　　幽华兮春菲明月兮秋辉仙人去兮何时归空山寂寥兮使我心悲檀为梁兮楠为柱白石承楹兮青萝为宇攀桂枝兮延伫髙无梯兮泪零如雨瑶壁兮丹崖鹤晨鸣兮猿夜哀怆怳悢兮倚长怀望夫君兮来不来挹寒泉兮荐芳芷长烟徘徊兮清风四起洞谷豁谺兮笙竽盈耳松篁戛摩兮毛髪飒洒采琼英兮琅玕将以遗兮飞鸾盼肹蠁兮杳冥聆环佩兮云端逍遥兮夷犹伤心兮离忧拜稽首兮陈情冀神君兮长留
　　送宋仲珩还金华序
　　易不云乎有子考无咎庚子之歳予与金华宋先生俱来京师时上渡江未久浙东方归附先生与予及予同乡叶景渊章三益同居孔子庙学惟日相与谈咲虽俱不念家而予三人者亦皆不能无芥于心惟先生泰然耳日与文彦士相从游不倦人咸异焉时先生有子二人长曰瓉字仲圭次曰璲字仲珩皆克家盖夙以家事付二子久矣故先生得以优游授道于浦江郑氏之义门至今又十有五年矣去年秋七月予自家重赴京先生时为翰林侍讲学士执手相盼睐喜溢眉目先生长予一歳予须髪已白过大半齿落什三四左手顽不掉耳聩足踸踔不能趋而先生鬓须黝黒唇齿朱贝顔渥丹步履坦坦不落朝班后晨起戴星入国史馆握笔冩细字如青蝇头日数千且仆仆走承召命暮归作诗文四五少不下二三先生素儒家无赢僮仆在京寓旧城去公馆弥十有五里惟次子璲偕一驺者従夫人又病在寓璲来往省视父母且奉母粥药不遑朝夕今年春长子瓉遣二孙自金华来夫人病亦愈于是先生以事命璲暂还故里而在朝羣公大夫士咸赋诗饯璲望其即还则璲之能善事其父执善交其朋友者可见呜呼若先生可谓有子旡咎者矣宜其老而愈康且乐也璲又工楷篆隶草书赋诗属文皆足以纉承家业故于其行序以送之且继以诗曰
　　条风东来灵雨从之之子于迈何以送之　灵雨蒙蒙沾彼原隰送子于郊为子伫立　有鸣者鸠在彼苞桑习习其风载吹我裳　维桐之华亦炫于野悠悠行子亦驻其马　维水东流维日西驰眷言顾之靡靡其思维日西驰载昏载朝维水东流以汐以潮　芃芃者麦维
　　其黄矣心之思矣维其长矣　赠子以诗酌子以酒晤言何其伊迩匪允
　　清斋记
　　室以斋名取其洁也斋以清名清者洁之华也惟洁也而后清生焉浮屠氏离世絶俗以洁为其道故剪须薙髪割情断爱所以洁其身也疏茹粝食屏斥鱼肉所以洁其口也趺坐面壁收神内观所以洁其目也晨钟暮皷梵音海潮所以洁其耳也焚檀焫沈氤氲桂薫所以洁其鼻也幽漻閴黙惟寂惟寞所以洁其心也五情既治百魔不生洁不汚而后天下之清归焉天台朱伯贤为予言义中上人之居中天竺也有室曰清斋环以羣山萦以碧水其在钱塘时盖尝屡游而玩心者其为名也实称故太虗澄朗烟空雾豁日月光华原野昭旷而天地为之清焉丹葩发鲜緑隂永昼凉飚撤暑银汉挂户而节物为之清焉时雨新濯竹树生色猨鸟不呼松栢帖妥而岩壑为之清焉遥望西湖如大圆镜翠赮埀映波澜锦章而是室之下白石玉皎暗泉金奏足音无闻谷响相答至于今使人思不能忘请为文以记之予惟乾坤睢刺以来人世之无此境久矣今聆朱先生言意敞怳如梦寐幸而圣明应运宇宙载造太平景象于今复见则所谓清斋者尚或得而游也年月日记
　　玉兔泉铭【并序】
　　自古有以势轧天下箝人口使和己者鲜不由细微以及大此奸人之素能也故髙之马莽之祥瑞惟其言而莫之违然后大诈行而大欲得矣秦桧之事宋髙宗也以岳将军之武之忠且排搆之杀其身以及其子反以为功而宋之君臣莫不従其指则亦何求而不得哉玉兔之泉以清美为建业城中第一岂昔显而今堙者桧实知之耶或有善察土脉工穿井之术者密以语桧而神之以白兔耶则皆不可知也夫桧之罔民设诈岂下于髙莽哉白兔之是非无闗天下之大事是故贤人君子忽之而莫与较于是乎鄙夫謟子遂探其意而夸之以为佞是盖不足辩也金华张孟兼悯泉之芳洁为奸人所汚而铭以雪其寃爱物之良心也予亦悲之为之作后玉兔泉铭铭曰
　　呜呼泉乎夫何辜为桧所汚世无吴隠之孰昭其诬呜呼泉乎尼父大圣犹言其主瘠环与痈疽白兔之传夫何伤于尔欤桧死为蛆泉洁自如我作铭诗众惑斯祛呜呼泉乎终古弗渝
　　送黄叔旸归金华觐省序【并诗】
　　孟子言君子有三乐以父母俱存兄弟无故为乐之大岂不以是为系乎天人人之所愿欲而不可得者哉夫孝子之欲显父母心无穷也显父母之道无过乎立身扬名而鲜有能及其父母之目见是故君子之急于仕者良有由也且父母之鞠子亦孰不望其能立功立事超乎羣伦之上以光大其祖宗之门户也哉故于其初生也桑弧蓬矢以射四方不呴呴乎为老妇之慈以娇之于膝下也天下之为父母者亦孰无是心哉而当其生存之时获见其显者盖十百之中不能二三信乎其系乎天而不由乎人也为人子而知爱其父母则其中心为何如哉是故孳孳汲汲不遑自已仰驰光而兴慕俯逝水而长懐当此之时将奚为而可哉金华黄生以明经举于乡就试浙江行省贡于春官时年二十有二是嵗上阅天下贡士率多年少虑其未熟于世故例廪之于国学使习闻朝廷律令练逹治政然后授之职俾勿置以殖天下之良才于是生亦与焉其明年翰林学士宋公濂奉命纂脩实録生以工书服劳史馆又善于所事事竣受命伴读齐府其年冬十有一月给假还金华觐省父母基与生俱浙东人故翰林羣大夫士赋诗送其行而属其序于基夫生曷啻于父母俱存兄弟无故而已哉且又有祖母在学日进以充其身又际盛代事圣主受命侍従哲王出入禁闼此人人之所瞻望而不敢觊者生于是乎兼之其为乐不亦大哉基既为之序而继以诗且有深望于生惟冀其服膺乎不愧不怍之训以接迹于古昔圣贤而后已也呜呼生其勉乎哉诗曰
　　潜阳囘地底暗泉发枯荄泽雉雊鷕鷕乳鸡鸣喈喈游子畏祁寒掩闗坐如斋湿薪熸无熖四壁生凉飔青镫翳其光月华照阶苔及此送归人岂不动我怀赠诗慰缱绻俛仰空徘徊学古务成已入官期显亲髙风吹秋木谁能不伤神皇恩重丘山有愿俾克伸北风送归舟江水清漪沦堂上防衣舞堂前谖草春羽觞澄芳醴鹤髪映丹唇服膺移忠训布武追古人脩名著青简山岳同嶙峋
　　独冷先生传
　　客有遗弃世事不求利逹者结屋于巾山之下居焉树以柔木有泉一跻髙冈而景焉坐于桐梓之隂歌曰众皆喧我独静众皆热我独冷朝作暮息兮我日独永牧人聆之归而语其老其老曰隠者哉明日欵其庐问其姓名曰忘之久矣因目其居曰独冷谓其人曰独冷先生客出先生寝梦游乎苍芒之乡觐玉帝于璿台帝赐之游于广寒之宫饮之以云之浆四顾无人凄风满空星月坱北于是愀然而思悠然而歌歌曰风萧萧兮吹我衣髙寥泬漻兮逝将安归又歌曰风萧萧兮吹我裳吁何为乎踽踽凉凉觉而异之访于鬼谷子卜之遇井之巽其繇曰井天飞吝其頥获于南埀熇而焚而沃其鲜而利贞鬼谷子曰木上有水井井上出者也飞而上于天人莫得而食也南夏方也暍之所由生也如熇如焚可勿沃乎巽东南之方也其象为风泉以冽之风以清之鲜可知矣利贞者秋冬之徳也秋冬徳之收藏者也宜乎其踽踽凉凉也吾闻天台之山南望赤城有逸人焉谓之独冷先生其子也夫或曰先生姓张氏盖子房之系胄先生不言人亦不知其果然否也
　　菜説【并序】
　　菜者宗侄彬之所以名其居室也彬字宗文少好学有识而未用其居在处州府城之东门每求予为文而恒弗得暇今年予来京师而彬亦以儒士贡为工部主事因戏作菜説且以勉而进之云尔
　　犁眉公谓东门子贆曰子之居东门也井地十畆既夷既壤俯壕为沟倚城为墉藩以枳林纬以蘗塲是盖比如束鍼锬若攅鎗蛇蜴不能求其缝罅蚍蜉不能为之穴隙也何不垦之以种树乎又何不耕之以蓻稷黍乎不然何不大为之池分北山之泉流以养鳖与鱼乎何为乎徒筑陋室于其中墼粪土以为壁茨以腐茅蟦蝎是宅借以瓦砾羊蹄豕迹与鼢防为主客平明出门不马不车不驘不驴以造他人之庐呼朋命徒左跄右趋谈无用之空言强相名而曰儒坐视殷赈之腴索为蓬藋之区不亦悲乎吾闻燕秦枣栗穰橙邓橘李梨薁郁秦杏周漆柿桃柰楔琬容琰质椅桐栝栢坚緽有瑟桂椒茰榝吐芳馞馝木榅桲藷藇葛芴丛蔓轕彼揫此茁或庸其材或以其实或黄如金或赤如日翘萧逺条可蜂以蜜克勤厥营茍获其一富拟封君受天之秩范子所至穿池种鱼史传货殖盛称陶朱八口之家五畆之宅墙下栽桑足以衣帛今子不士不农不商不工缀籍州庠口体不充人皆子嗤子曷不懜东门子贆听之愀然思之杳然瞿然而作再拜而怍立而言曰公有言吾获矣而吾亦有知焉请以复于公吾将以艺稷黍乎则古人一夫受田百畆而给今将以五畆为宅矣则所羡不过二十之一不能以不饥也抑将以种树乎则近者非四三年不成不知逺者又几年乎不可以悬吾釡而俟爨也抑且为池以畜鱼乎则我身畸耳贷力于人何日成乎不可以暵吾肮而待汲也今当种菜而鬻焉尚庶几哉可也夫夫菜也者采也君子之所采也或谓之蔬焉蔬也者疏也食粱肉者之所疏也君子所采而食粱肉者疏之庶几或者可以裕我矣乎乃往访于溪南之圃人得膏土沃泉之术搜四鄙之菜类其族而种之买牛牯一牸二防其莱芜芟去奥蔑拔其荄杜阜翳箨而灺之穿井于其四隅建桔槔焉潴水有池泄水有渠或培或滋或丛或竒灌溉攸宜或耘或耔疎稠比稀慈穉举肥根茎实荑各随其时罗之离离防之菲菲未浃旬月而东门氏之童色泽如也貌怿如也窥其园则鬰鬰芊芊入其门则盎然春温有酒盈尊他日犁眉公过焉东门子贆御诸门犁眉公咲曰子亦足于斯而已乎东门子贆再拜谢曰吾愿见公而有陈焉久矣请坐于吾庐而为公言之可乎公曰吾愿也东门子贆曰公能悉识吾菜乎公曰未也请之园而言焉曰始吾之不营是园也漠乎其无思也今吾之既营是园也惟其所以壮吾址而厚吾生则非一日也天地久其道而万物生圣人久其徳而庶功成士农工商久其业而百务贞故植韭以为之君韭者久也所以久吾生也致久必慎其拨故植之以葵葵者揆也揆得其道则视明而听聪故植之以葱聪逹则得筭多故植之以蒜蒜筭也筭不失家必丰故植之以蘴丰则彊矣故植之以姜姜强也物大彊则过刚刚过则折君子戒焉故植之以芥芥者戒也戒事者思必苦思苦则毒故植之以荼荼毒罹于中而用力勤故植之以芹勤极则病故植之以蒲蒲痡也病之剧也病剧必弱故植之以荏荏柔而弱也弱则薇矣故植之以薇微骭疡也骭微则羸其行故植之以蒌蒌者偻也愈病必以药故植之以芍药药攻病不可失其养故植之以鞠鞠养也得其养而后苏故植之以苏苏则起矣故植之以芑起必慎以保其后故植之以瓠瓠者防也防不违乎道则难舒而福生焉故植之以芷芷者祉也引祉莫大乎育德故植之以蓄蓄必有济故植之以荠荠者济也济自近而之逺自卑而底髙也故植之以菘菘者髙也髙极必穷故植之以芎穷虑穷者必早计故植之以蓟蓟者计也吾朝而游焉观其菶菶菁菁可以悦吾目而畅吾情夕而游焉撷其芳而茹其英可以防吾腹而曼吾龄又可以究吾知而通物理安得不悠然而永懐怡然而自喜哉夫吾庐也不足以延长者而长者肯临焉不可以不志请名之曰菜愿公为吾志之犁眉公大悦遂旅其菜酌其酒书其言而去
　　大勇斋记【为张生作】
　　勇天下之逹徳也而圣人有时乎弗德夫人之于道知足以知之而行弗逮者无勇也弗能择乎中庸而冥行焉者鲜有不惑于其近似而沦于六蔽君子实深病之故勇者仁知之卒徒也仁知帅乎中坚挺乎其不囘于是选锋劲骑听指麾而疾驰如雷如霆不可遏也夫是之谓勇盖仁知不能自行而驾勇以行及其成功则勇亦得叅乎仁知同为逹德茍不周于仁知昧乎不辨其是非茫乎不计其公私惟其情之所狥而果行焉曰吾天下之勇也知有勇而不知有其身而不知其违乎仁既违乎仁不得谓之知遂则为专诸聂政不遂则为荆轲要离获书于春秋而名曰盗岂不害哉故德之蔽惟勇为多故六言之中曰直曰刚皆勇之属也故曰勇天下之逹徳而圣人有时乎弗徳择理而不精必害故徳之害惟勇为大卞庄子之刺虎也伺其鬭而伤且死然后举而兼取之可谓知矣虎毒人之兽也以是施之可也而概以加诸人则恐其未仁也是故夫子语成人取其勇矣而必曰文之以礼乐则卞庄子之勇亦未得为无蔽择勇之难也如是哉庐陵张生名其室曰大勇大勇之云盖出自孟子其一则对齐宣王之问而劝之以周文王武王之事盖当是时周徳衰矣周命替矣天下之民困于虐政极矣齐以万乗之国七九有之一茍有志于斯民则文武之事反掌可为勇之时义岂不大哉然非所以为众人言也其一则引曽子谓子襄之言曰自反而不直虽褐寛博吾不惴焉自反而直虽千万人吾往矣其意惟在论北宫黝孟施舍之勇非圣人之徒之勇而已使曽子而有此言必亦有为而非教子襄之恒训也不然则曽子之学务在成己何切切于褐寛博之不惴与千万人之不畏哉曽子传孔子之道者也孔子论行三军曰暴虎冯河死而无悔者吾不与也必也临事而惧好谋而成者也则必不怙恃其直而以一身当千万人也必矣且直不直在我于人乎何与虽千万人吾往矣抑亦何所用其直哉曽子之雅言称吾友犯而不校子思之作中庸得之于曽子也及其语勇则引孔子告子路之言曰袵金革死而不厌北方之强也而强者居之寛柔以教不报无道南方之强也而君子居之则子路之勇孔子未之取也曽子亦未之取也然则如之何曰顔渊问仁子曰克己复礼为仁克己人人之所难而顔子跃然任之君子之大勇盖如是曽子曰仁以为己任不亦重乎死而后已不亦逺乎又曰可以托六尺之孤可以寄百里之命临大节而不可夺也君子人与君子人也曽子之大勇盖如是生也好勇盍求诸孔子之训而服膺乎顔子之事曽子之言则其为勇也庶几乎无蔽矣于是乎言
　　苏平仲文集序
　　文以理为主而气以摅之理不明为虗文气不足则理无所驾文之盛衰实闗时之泰否是故先王以诗观民风而知其国之兴废岂茍然哉文与诗同生于人心体制虽殊而其造意出辞规矩绳墨固无异也唐虞三代之文诚于中而形为言不矫揉以为工不虗声而强聒也故理明而气昌玩其辞想其人盖莫非圣贤之徒知德而闻道者也而况又经孔子之删定乎汉兴一扫衰周之文敝而返诸朴丰沛之歌雄伟不饰移风易尚之机实肇于此而髙祖文帝制诏天下咸用简直于是仪泰鞅斯县河之口至此几杜是故贾疏董防韦传之诗皆妥帖不诡语不惊人而意自至由其理明而气足以摅之也周之下享国延祚汉为最久盖可识矣武帝英雄之才气盖宇宙而司马相如又以夸逞之文侈之以啓其夜郎卭筰通天桂馆泰山梁甫之役与秦始皇帝无异致勤持斧之使封富民之侯下轮台之诏然后仅克有终文不主理之害一至于斯不亦甚哉相如既没人犹尚之故扬子云用是见知成帝然而汉家朴厚之尚已成其根未尝拔也故赵充国将也有屯田之奏刘更生宗室子也有封事之言往复开陈周旋辨析诚意恳至理明辞逹气畅而舒非汲汲以鸿生硕儒争名当代者所能及也岂非习尚有源而得之于自然乎呜呼此西汉之文所以为盛国祚絶而复续如元气之不壊而乾坤不死也后之人论不及此而以相如子云为称首不亦悲哉东汉班孟坚之外虽无超世之文要亦不改故尚故亦不失西京旧物下逮魏晋降及于隋驳杂不一而其大槩惟日趋于绮靡而已是故非惟国祚不长而声教所被亦不能薄四海观国风者盍于是乎求之哉继汉而有九有享国延祚最久者唐也故其诗文有陈子昻而继以李杜有韩退之而和以栁于是唐不让汉则此数公之力也继唐者宋而有欧苏曽王出焉其文与诗追汉唐矣而周程张氏之徒又大阐明道理于是髙者上窥三代而汉唐若有歉焉故以宋之威武较之汉唐弗侔也而七帝相承治化不减汉唐者抑亦天运之使然与是故气昌而国昌由文以见之也元承宋统子孙相传仅逾百载而有刘许姚吴虞黄范掲之俦有诗有文皆可埀后者由其土宇之最广也今我国家之兴土宇之大上轶汉唐与宋而尽有元之幅员夫何髙文宏辞未之多见良由混一之未逺也金华苏平仲起国子学録迁翰林编脩以其所为诗文示予予得以谛观之见其辞逹而义粹识不凡而意不诡盖明于理而昌于气者也与之游知其勤而敏不自足其所已能且年方将而未艾也知其他日必以文名于盛代耀于前而光于后也故为之叙而举昔人之大以期之年月日叙
　　杂解【八篇】
　　言之中于人也惨于兵故其为身害也甚于杀人夫言之伤人未至于杀也而志在是焉则人之防之乌得而不严书曰惟口出好兴戎君子之所以慎其言也畏其兴戎也
　　非所冯而冯焉昧也非所笃而笃焉悔也昧而悔祸其至矣虽忧何及哉诗曰肃肃鸨翼集于苞棘伤之而已矣君子之所以守其身者礼与乐也礼不及则失其威其敝也侮乐不及则失其惠其敝也残侮则人陵之残则人疾之诗曰终南何有有纪有堂君徳也
　　人各有所能也物各有所庸也非所任而任之事必蹶非所施而施之功必圮是故有天下未尝无人也有人未尝无用也用得其当谓之得人用失其当谓之失人诗曰椅桐梓漆爰伐琴瑟古之人所以立而不顿者不失人而已矣
　　禁民之为不善善也非善之善者也化不善使之为善善也善之善者也非人之所及也天下无不可化之民也政不至于化不可谓之善也中庸曰夫政也者蒲卢也蒲卢也者蜾蠃是也诗曰螟蛉有子蜾蠃负之教诲尔子式谷似之喻民之无不可化也
　　人有不交而求者必其有所谋也有不约而至者必其有所为也故惟礼可以沮暴惟诚可以破诈易曰有不速之客三人来敬之终吉君子之所以不自失者豫定而不躁也
　　人之为观美者将奚事乎哉型土以为器而髹之知不可以利吾用及其败也秪足以委吾盛而犹有乐为之者何也蜉蝣之羽衣裳楚楚鄙之也
　　虎之在山也隠隠然微振其颊颔人与兽莫不骇也絷而槛之虽咆莫之畏矣易曰困亨有言不信夫既困矣虽黙犹恐其及也而有言焉人虽听之秪重其疑而已矣
　　卫公子夀
　　予读春秋传卫公子夀与其兄争死之事及诗载驰河广之篇而深有感焉夫以卫宣公与姜氏之行而生夀及宋桓许穆夫人岂习其家法然哉而制行过人如是民之秉彛不可冺也抑又何多耶以文王太姒之圣而有管蔡霍叔昔人之所谓胎教者非矣宋有雀生鷇殷杞以亡物生非其类人以为妖也人之生不以类若是者其又何耶
　　夏后氏之郊
　　祭法曰夏后氏禘黄帝而郊鲧鲧固夏后之父也夏后之天下受于舜非受于鲧也禹不得以天下私其父夫鲧以治水绩用弗成而舜殛之羽山天下咸服则鲧天下之罪人也故舜之刑非私刑也天刑也以天刑讨天下之罪人天下之至公也禹既受舜禅而升其罪人以配天是舜之殛鲧非也夫鲧之殛获罪于天天殛之也非舜殛之也奉天讨也而以鲧配天是天之殛鲧亦非也一私其父而逆于舜又逆于天天其弗享夏后氏之郊矣禹圣人也而敢为是哉祭法之言非也然则禹之于鲧也如之何曰庙以祭之而已矣
　　君子非有防敬则不齐
　　祭统曰君子非有大事也非有恭敬也则不齐是非所以语君子也夫君子之所以为徳者恭敬而已矣防敬也者不可须防离也故孔子之语仲弓曰出门如见大宾使民如承大祭大雅之述文王曰于缉熈敬止又曰不显亦临无射亦保圣人无一息之不恭且敬何待乎齐齐所以笃其防敬犹恐其有未至而致之圣人不自满假之心也谓之非有大故不齐犹可也谓之非有恭敬则不齐大不可也信斯言也是不齐之时不防敬矣岂所以语君子哉其悖也甚矣或曰然则所谓不齐则于物无防也嗜欲无止也如之何曰其疵同也犹可谓之泛论泛论非言君子犹可説也不若非有恭敬则不齐之陷而不可举也大抵汉儒记礼之言多駮往往流于文而失于理取其长而去其短可也
　　古乐府
　　上清词
　　王子晋好吹笙吹得神仙下玉京一朝羽化随风去囘首故宫芳草生
　　天上月影悠悠似镜防防又似钩自是嫦娥甘寂寞桂华相对度千秋
　　河汉水九秋清凉月满空闻鴈声鴈声不到梦先到白露湿衣天未明
　　汉宫曲
　　小雨如烟昼掩扉卷帘思见燕双飞不知春色能多少得向昭阳栁上归
　　江上曲【八首】
　　数树埀杨緑水邉问郎何不系兰船浦沙新涨青山逺半夜月明无杜鹃
　　曽记楼船夜泊时家家弦管鬬腰肢于今弦管归何处绾束枯蒲当酒旗
　　昨夜月明天似水今晨月落水如天天长水逺人何处芦苇萧萧一抺烟
　　紫桂香销五夜霜碧云收尽玉蟾光琅玕不是人间树何处朝阳有鳯凰
　　月出前山青黛寒鴈声遥下碧云端草根错认骊珠吐自是西风白露团
　　宾鴈来时月满洲于今鴈去月如钩鴈来鴈去何时了月照离人又白头
　　忆见埀杨缒緑丝陡防秋菊映疎篱栁花竹絮随风去菊绽金葩欲似谁
　　红蓼丹枫一色秋楚云吴水共悠悠人间万事西风过惟有沧江日夜流
　　寒夜謡【二首】
　　良夜悠悠星河满天风吹窻櫺声如管弦无酒可饮寒不能眠枯肠饥鸣百虑交煎人生一世不满百年寤寐懐思曷维其然内省不疚有愧圣贤
　　今夕何夕歳聿其徂草木雕落山川萦纡瞻彼鸿鴈拂翼天衢雝雝和鸣载悠载徐虽无羽翰心与之俱华月出云青镫在隅歌以写懐云何其吁
　　夜夜曲
　　冬夜恒苦长夏夜恒苦短短长相蔽亏殷勤望推挽纫茅作绳绳易防汲水作池池易旱故镜尘昏难逺照故衣絮敝无新暖西风嫋嫋吹桂枝白露防苔黄叶满
　　秋夜曲
　　木落霜露繁鸟啼夜方永起行望明月西风吹鴈影鴈飞一何急鸟啼安所集徘徊不能寐望月空伫立伫立河汉倾谁家砧杵声关山千里何处不伤情
　　长歌续短歌
　　短歌调促情苦悲长歌引愁无絶期短声欲尽长声续似是荆山人泣玉悲哉荆山泣玉人但知贵玉不贵身纵令哭尽歌堪听何异春花委路尘古称悲歌可当哭伤心如中金石镞更不必聼蔡琰笳又不必听渐离筑长歌飘扬彻九天短歌呜咽入九泉徒言歌哭两情异谁知歌声尤可怜
　　墙头花
　　墙头花红锦妬美人抱琴倚髙楼只恐花飞逐风去荧荧绛蜡送残宵燕语莺啼斜日暮
　　望行人
　　朝听干鹊鸣暮见灯花结鹊鸣灯结无定期镜里青云看成雪人生百嵗难长保天上孤鸾海中老滔滔逝水不囘西灼灼秋花几时好一朝复一朝一夕复一夕只恐君心念妾时妾身已作山头石
　　长松梢
　　长松梢青拂天歳暮商飚急寒苦令人怜隂崖有朴樕生在荆棘下霜凋荆棘叶网缀如檐瓦春风破冰冻劲绿不曽赭祸福相倚伏岂不在所招宁为朴茎莫作长松梢
　　折杨栁
　　东风二月春如酒不见百花惟见栁栁丝绾烟留暝鸦栁花荡漾迷羲和美人卷帘防不足栁色萋萋妬娥绿夜来微雨清郊圻莺簧相应鸣埙篪欲寄柔条无信使空将泪染囘文字
　　诗
　　客路
　　客路秋风里扁舟夕照时渚鸿鱼复阵江树井陉旗衰朽嗟谁与愚防荷帝慈山中牧羊子歳暮尔相期
　　逢熊文彦【二首】
　　相离已隔世相防岂忘情识面非观貌知心只记名夕阳荒野阔秋水大江平往事无劳问空令万感生忆昔相逢处湖山锦绣春筦弦喧夹巷花栁隘通津离别人非故推移物自新愁来重囘首涕泪下霑巾
　　寄宋景濂【四首】
　　我思美人乃在仙华之山山前夜半挂河汉天津两旗俯可攀我欲从之阻河闗初平不来白羊死瘦骨蚀尽莓苔顽风沙萧萧隔人间霜日夕凋玉顔有鸟有鸟丁令威侧身下上空孤飞女娲石坠鼇脚折海水散作云霏霏山中有竒树一华一千秋美人何不折寄我使我叹恨长凝眸深沈洞谷山鬼集隂气六月冰霜留嗟哉美人谁与俦明年定约赤松子与尔羣峯顶上游有美一人兮美且仁自我不见兮不知几春仰穹兮睇参辰为合为离兮孰测其因青冥无阶兮江海无津风雨茫茫兮蛟龙怒瞠安得羽翼兮致我与隣
　　有美一人兮美且都青霞为衣兮白云为裾被秋兰兮佩珣玗泰和与游兮中黄与居瞻望弗及兮芳歳其徂山髙水深兮道阻且纡安得羽翼兮致我与俱
　　有美一人兮在山中苍眉黒须兮玉雪其容饮沆瀣兮食紫虹澡石泉兮洒清风邀初平兮从赤松超逍遥兮乐无穷安得羽翼兮致我与同
　　旅兴【五十首】
　　初秋积雨过众绿光如濡莎鸡啼髙树蟋蟀鸣堦除时物已改故芳年从此徂荣名非我愿守分敢求余登楼眺逺郊肆目望天衢明月出云中照我华髪疎还归掩闗卧梦到园田居
　　忆年二三十咲人不能勤诵书歘万言落笔飞烟云有朋自逺来讲论穷朝曛一艺耻不知髙蹈躐前闻宁知有衰老耳聋目如熏身世且未保况敢言功勲
　　老不与懒期身老懒自至懒不与傲期力惫难强事茫茫视天宇忽忽心如醉劳生谅何庸顾为形所累弱水隔蓬莱安得生两翅
　　秋风肃万物百虫竞号鸣蟪蛄最可怜切切悲其生屣履步庭除素月圆且明翫之不可拟焉忽西倾囘身掩房闼怆怳烦虑盈太息以终宵展转难为情
　　儌福非所希避祸敢不慎富贵实祸枢寡欲自鲜吝蔬食可以饱肥甘乃锋刃探珠入龙堂生死在一瞬何如坐蓬荜黙黙观大运
　　紫燕来我檐营巢养其雏拾虫扑我衣衔泥汚我书雏成复生子风雨同安居一旦舍我去瞻之起长吁人生百嵗间苦乐相牵攀念生复念死何时一开顔登髙望八荒目睠飞鸟还有愿不克遂泪下空潺湲
　　秋气虽可悲秋色亦可悦寥寥天宇旷皎皎县象晰鴈来山叶红龙卧江潭洁彼美黄金花含英耀穷节佳人不可期明月圆复缺空庭夕隂尽露草白如雪伫立望四方弥使忧念结
　　穷巷屏人迹开门见青山青山似故乡客子何当还蟪蛄日夜鸣緑树亦已殷白日驶西征浮云不可攀安得生羽翼奋飞出间
　　雨来羣山暗雨过羣山明山明猨鸟喜山暗猨鸟惊歳暮隂风起白日西南倾寒蝉枝上号阜螽草间鸣人生非草木能无感中情
　　赤霞变云风起烟雾塞飕飕木叶响曀曀原野黒青泥没委巷闗塞生咫尺水深蛟龙恣山湿鸟兽寂留滞荷戈人艰难去乡客翘首望太阳忧思萃朝夕
　　望舒乘罕车潜蜦跃重渊二仪烟雾交九泽风云连丘陵冒潢潦沟浍成通川鹳鹤失其巢穷猨鸣可怜蛙黾一何乐喧呼聒宵眠
　　西岑挂朝隮东岭埀日脚唳唳垤鹳鸣矫矫渊蜦跃凄风拂乔树密雨翳林薄煌煌篱下花粲粲黄金萼含英不自衒守分甘寂寞愿持献美人恐贻观者愕
　　昃景无还晖霜露凄已繁松栢坐椔翳桃李更何言旦夕悲风起黄沙蔽平原万物尽凋落芳华谁独存我愿化为鹤不愿化为猨鹤鸣声闻天猨鸣烟雨昏空林夜寥寂踯躅伤精魂
　　西风吹硕果草茅思索绹槭槭卉木零唧唧寒虫号百川日夜流泰山何其髙沈浮自有定汲汲无乃劳久雨得晚霁豁然如醉醒幽花衒余红逺峰出孤青独坐无与娯蜻蛚吟空庭良辰能几何逝者忽如倾歗歌欲自慰歌竟还伤情
　　微风振檐铎玱如环佩响登髙防秋色俯见明月上木落天地寛云散川原广来者不可期逝者日已徃离居岂无懐恻怆萦逺想
　　日暮登髙台流目盼云间云间有明月窈窕芙蓉顔光辉被四表万古一往还惜无腾化术仰之不能攀江上秋风急天寒鴈南归客子睠长途中心一何悲顾瞻望四方有懐当告谁霜露日夜零百卉厌其枝衰谢不待期荣盛安可追太息复太息怆悢涕沾衣
　　薄云敛微雨返照涵空烟黄葵间红蓼烂若濯锦鲜老病苦无欢坐为忧所纒自恨非松乔不能还少年援琴冩此曲曲尽心茫然
　　少别无惨容老别有苦心筋力已非故忧思谅难任春风吹郊原杂英满园林物生无巨细各以类相寻含情曷能忘矧乃众病侵勿言愁可量沧溟未为深
　　翔鹍抟扶摇九万一奋翅骅骝骤康庄瞬息千里至谷鲋穴坎窞鹪鹩集蓬蔚偪仄岂不怜饮啄亦何忌夸父空有勇精卫良无智翼折海未枯身债杖徒弃何如抱区区保已遗世事
　　倦鸟冀安巢风林无静柯路长羽翼短日暮当如何登高望四方但见山与河宁知天上雨去为沧海波慷慨对长风坐感髪皤弱水不可航曾城岌嵳峨凄凉华表鹤太息成悲歌
　　病身如朽木螬蚁羣萃之生意已无多雨露空其滋晨兴步庭除足弱几不持论年未应尔胡为遽如斯大块播万形一躯非我私暂假终必还但有速与迟居易以俟命圣言岂吾欺
　　上古人一心生荣死同哀未世自为心骨肉多嫌猜沈沈十日雨漫漫百亩苔苔深车轮没平路生蒿莱呜呼张仲蔚衡门何由开
　　疎庸厌人事疲病畏交游得闲愿已惬敢有分外求开门对钟山山翠盈我眸日中市声逺草緑空庭幽登临观万象理足可捜谁能走逐逐自使生悔尤
　　别离多苦懐三年当百载来者非所知往者今安在浮云旦夕起白日埋光彩天地亦有形岂能长不改去去东园公紫芝犹可采
　　晨兴梳短髪庭树生秋风万物有容色与故各不同硕实属老成夭柔怨童蒙英英黄金花旎旎清露丛嵗暮等沦落何异蒿与蓬
　　庭前草华发夜凉萤火流有懐不能寐起望女与牛那无一苇航繁念空悠悠泪如宵露零散漫不可收四月阳用事羣物咸长荣靡草虽就死王亦复生死生谁所致时至莫能争逹人洞神理守分絶外营脩身俟天命万古全其名
　　忡忡坐虗室暧暧日向暮空烟敛曾岑暝色半髙树缅邈起遐思逍遥散轻步婵娟天上月的皪草间露物情岂异昔人事殊非故芳歳不可淹衰年况多虑谅无彭铿术颓龄那能驻
　　夭夭芙蓉花向晚犹媚妩娟娟明月辉粲粲当庭户寒衾耿长夜梦寐空自语劳生遘六极老病在羇旅将思诉穹恨无抟风羽
　　大火没西南昼短宵已长志士欝慷慨老年怨凄凉潇潇草虫鸣肃肃苍隼扬物情各有定人意苦不常信步陟崇丘流目睇康庄宁为欵段驽勿作骐骥良欵段驾鼓车道里有限量骐骥被重甲力尽百战场死骨卖千金虽贵亦何偿
　　人生如浮云聚散无定期惊风一飘荡各自东西之粲粲陵苕花凄凄寒露时浮云不可驻顾盼空赍咨青青潇湘竹猗猗被寒水游子如飞蓬佳人旷千里登髙左右望但见黄尘起鳯凰翔不下梧桐化为枳伤懐不可道忧念何时已
　　吾观穹坏间万变皆有穷何如顺天道原始以知终清晨揽衣起絺绤生秋风雝雝鸣雁来灼灼酸枣红怅焉念所思悲感集予衷佳期在何许瑶草成枯蓬伫立望日月劳心极
　　小年不信老恠闻老人言怱怱老到眼却忆少年愆逝川莫囘流乌兔日夜奔忧思集方寸欝气如云屯试为少年道听之亦茫然顾为少年子聆我尔汝篇尔未及我耄我曾犹尔妍劝尔无我厌勿令人尔怜
　　今日复明日明日能几何壮心萧索尽思念恒苦多引领望故乡川路犹且长巢燕已北飞宾鸿亦南翔我独无羽翼慷慨中自伤
　　乌呜朝哑哑鹊鸣暮啾啾闻鹊既不喜闻乌复何忧世人务茍得君子絶外求沧浪迅风波无风即安流胡为自氷炭以贻逹者羞
　　严风萃羣有蝇蚊亦无多所憎虽去眼若此歳晏何中夜揽衣裳起视星与河出云未还山落叶旱辞柯沈思不成寐大息继以歌
　　寒灯耿幽幕虫鸣清夜阑起行望清天明月在云端美人隔千里山河杳漫漫云翳崇冈白露凋芳兰愿以绿绮琴写作行路难忧来无和声弦絶空长叹
　　秋山青如烟秋月白如水登高俯空旷咫尺见千里悠悠孤云行嫋嫋凉风起凉风吹客衣客心随风飞愿作沧海潮朝来莫还归
　　泊舟严子瀬遥望仙华山中有骑羊人皓齿頳玉顔餐霞饮沆坐石濯潺湲长啸起天风落日为之还悠悠隔云雨杳杳不可扳
　　日落天气凉逍遥步庭墀蟋蟀已在宇鸿雁来何迟少壮轻逺游衰老伤别离念我亲与友各在天一涯音容两契阔悲欢絶相知铩羽懐旧林葺鳞思故池百年能几何逝者旡还期俛仰増感叹有懐当语谁殷勤托宵梦聊用慰所思
　　久旱草不生一雨青满地新荑与旧枿好丑各自媚喈喈黄莺吟习习鸟至闲庭人迹稀白日澹清气平生孟公绰庶足无妄觊但愿长若斯拨置身外事
　　江城夜来雨雷音亦何平今晨视郊原草木皆发荣双双布谷儿来我墙上鸣园蔬犹可艺无忘及时耕倦翮得安巢感荷天地生
　　浮云西北起飞雨东南去微微若轻烟霭霭如薄雾卧疾少出门不知春已暮芳年复几何冉冉征鸟度花落有再开水流无囘注坐念入杳防明月在髙树
　　秋髙潦水涸旻天亦凄清枯箨响悲音羇虫振余声曀曀落日晖惨惨游子情风林无定枝驰车鲜安旌自愧匪贤逹黙黙嗟其生
　　山鬼处幽篁自分不见天宁知无私照及此暗井泉倦鸟思故林穷鱼思故渊感荷实难忘庶其保终年铩羽畏髙风疲马厌长道隂促暮节何物能不老自非松栢质敢冀出众草登山临流水及此晴日好春芳蔼兰蕙秋实栗秔稻黄精肥可食石泉清可澡荣名何足言息心以为寳
　　过苏州【九首】
　　姑苏台下埀杨栁曾为张王防禁城今日淡烟芳草里暮蝉犹作管弦声
　　姑苏台下埀杨栁落叶萧萧日暮风天地山河有真主迎来送往总成空
　　忆昔吴官无事时满城杨栁舞西施如今栁尽西施死恨杀当年陌上儿
　　陌上清歌最可听谁知此是防肠声就中更有杨枝曲恨杀昏雅及晓莺
　　虎丘山下月朦胧阊阖门前动地风子夜一声琴一阕杜鹃声在碧云中
　　灯映前牕纸不鸣四隣无语犬号声南阳已起为霖了何用人间更得名
　　满地寒风满面尘荒烟白草旧通津宴安酖毒俱亡国可但西施解悮人
　　成败有天众所知乌江防剑更何疑谁言碧海剸蛟手也学临春井底儿
　　小雨如膏渍陌尘一沟寒碧晓生鳞余年已自无多子更向途中见早春
　　途中见去雁
　　昔与鴈同归今来鴈北飞殷勤祝过鴈来往莫相违
　　漫成
　　春晓正堪睡嫌他牕上明无端双楚雀又向屋头鸣明月圆复缺春风去不来泪随花雨落防防在苍苔昨夜三更里还乡梦却成朦胧半惊觉连唤小儿名日暮庭隂合斜阳复照檐不禁风絮乱寂寞掩重帘病身劳应接长日掩双扉燕子来何晚春归寒未归炎赫迎新节绨袍洗未干那知一夜雨更作九秋寒萱草花空发丁香子又生浮云无处所孤月不须明泪为防花落愁因对酒多良辰不再得衰莫欲如何望帝千年魄声声是泪流空庭无竹树省得一春愁
　　老病叹
　　我身衰朽百病加年未六十眼已花筋牵肉颤骨髓竭肤腠剥错疮与瘕人皆爱我馈我药暂止信宿还萌芽肺肝上气若潮涌旧剂再歠犹淋沙有眼不视非我目有齿不齧非我牙三黄苦心徒自瘵五毒浣胃空矛戈因思造物生我日脩短已定无舛差琚瓆不能使之少卢秦焉能使之加攻犀盐朽各有分鳬悲鹤悼何缪耶不如闭户谢客去有酒且饮辞諠哗
　　漫成
　　老去知心更有谁愁将短发对花枝花残更发新春叶发白空埀满面丝縦酒放歌怜往日倚阑听鴈立多时若为化得抟风翮汗漫东西信所之
　　感兴
　　百年强半已无能愁入膏肓病自増千里江山双白鬂五更风雨一青灯防急管谁家宅废圃荒窑昔代陵不寐坐听鸡唱尽素光穿牖日华升
　　夜坐
　　残釭背壁翳还明坐拥衾裯阅五更云卷星河埀永夜霜飞鼓角静严城飘摇莫计余生事老病都非旧日情想像故园冯梦到愁来转使梦难成
　　有感
　　物换星移事已迷重来旧处惑东西可怜如镜天邉月独照栖乌半夜啼
　　焚书千古讶嬴秦逃难茫茫走缙绅尚忆商人近京洛白头容得采芝人
　　甲楯孤栖死不疑那将宗社换西施想应尝胆秋风夜恰似无忘檇李时
　　鸿鴈来时月满天客途僮仆自相怜荒村触眼惟茅屋榆栁萧疎起暮烟
　　黍穗髙低菊有华防居恰似野人家夕阳日向西墙过只为微生换鬓华
　　鱼盐充牣稻粱肥谁寤繁华是祸机日暮无人唁亡国寒鸦犹带夕阳飞
　　漫漫阳春不见秋人生得意总忘愁茱萸谢尽芙蓉发清夜吹笙月满楼
　　遣兴【二首】
　　白日下西岑空庭生夕隂郊原过雨色钟梵隔墙音有感忧思积无能老病深露従河汉落不觉满衣襟月是今宵满花従昨夜开看花怜寂寞对月且徘徊白发添无数青春去不囘莫思人隔世聊乐酒盈杯
　　古歌
　　红葵髙花髙以妍清晨方开夕就蔫美人迢迢隔山水可望不见心茫然花开花落日复夜惟觉新年非故年人生百歳花一度何不作乐令人怜
　　旧花欲落新花好新人少年旧人老佳人见此心相怜举觞劝我学神仙我闻神仙亦有死但我与子不见耳秪言老彭夀最多八百歳后还如何
　　双燕双飞入我堂衔泥养雏何太忙养得雏成却飞去双燕双飞复如故东园桃李春萋萋日华烘露生紫霓一朝实熟付人采叶枯枝折空成蹊
　　七月七日
　　百年佳防几今宵脉脉相防一水遥漫道天孙解专巧却教乌鹊为成桥
　　夜泊桐江驿
　　伯夷清节太公功出处非邪岂必同不是云台兴帝业桐江无用一丝风
　　节景
　　江城五月冷脩脩细雨微风拂面愁汀蓼不知犹是夏竞开丹粟满枝头
　　薄寒轻雨细如丝风满长川棹去迟漠漠野田将暝色纎纎汀草欲青时
　　松叶酒歌寄梁安宅
　　道人赠我松叶酒味似琼浆色琼玖咽之骨爽神魂清令我夀同金石久我生疎嬾无所能痩皮黏骨危崚嶒病来啖药犹啖水梦寐恍惚风中灯常闻徂徕有嘉木醴涤濯黄露沐上有兔丝扬翠旍下有茯苓蹲白鹿咀华嚼叶咽以津歳久定化肠为筋便従偓佺觐黄帝身骑肉角青骐驎我欲求之百忧集满眼蚊蝇随出入踆乌箭逝纎阿急日暮空瞻邓林泣道人此酒还有方我欲与子同徜佯世上神仙亦何限留侯辟谷应未晚
　　条风【六首】
　　正月载阳二月条风缬彼郊原载青载红维麦菶菶维桑芃芃仓庚戾止有晥其容　二月条风吹彼平林翘翘杂英如盭如綅维麦离离维桑隂隂仓庚戾止喈喈其音　三月鸣鸠爰拂其羽鸟于翔载庭载宇有缥者萍亦被于渚睠睠懐人防念斯聚　维渊有鱼悠悠其逝维隰有苇其叶淠淠睠睠懐人心焉如瘵瞻言则怀惓言则睇　维麦离离宜其食矣惟桑隂隂捋其摵矣翧彼鶗鴂如笙如簧泽雉于雊绣衣锦章　殷殷其雷霏霏其雨睠睠懐人曷其有与霏霏其雨殷殷其雷于以永言于以冩懐






　　诚意伯文集巻十五
　　钦定四库全书
　　诚意伯文集巻十六
　　犁眉公集下　　　　　　明　刘基　撰诗
　　侍宴钟山应制
　　清和天气雨晴时翠麦黄花夹路歧万里玉闗驰露布九霄奎阙绚云旗龙文騕褭骖鸾辂马乳蒲萄入羽巵衰老自惭无补报叨陪仪鳯侍瑶池
　　御栁【二首】
　　御栁青青防緑池迎春擢秀不违时皇恩天地同生育雨露无私尔最知
　　漫漫春风入舜韶緑杨舒叶乳莺调君王不为娱声色无用辛勤学舞腰
　　秋懐【八首】
　　东风吹晨霞初日埀白足湿烟屯檐栋飞雨鸣朴樕厌厌叶就黄萋萋草还緑索居谢喧嚣庭絶车马躅念来多所懐追往不可复嬾随老共至病与年相促省躬惭寡尤守分无望福驽骀立皁枥敢慕骐骥逐
　　秋热喜稍退秋雨又成霖涓涓屋溜防汨汨街泥深清寒中筋骨湿气薄衣襟晤言靡与同孤坐难为心俯视青苔积仰睇云阴弱质昧闻道乃为忧所侵防防至终夕悄悄成孤吟
　　空堦走穴蚁荒垤唳巢鹳阴氛方腾达密雨已弥漫沉沉翳光景昧昧感昏旦林鸦湿休飞檐雀饥相唤跬步隔闗河四望空慨叹凄凄衣裳单戚戚嵗年宴微生如不火徒劳暂时焕永寤烂柯人万事一梦幻
　　清晨啓扉坐微风动游龙离离墙上花切切砌下蛩喓喓自成音灼灼各有容四序迭推移衰病情所钟身羸足已弱有愿不得从愧负天地生怆悢填心胷
　　蟋蟀已在宇鸿鴈方来宾天秋风露寒阴谷何时春欲为商声歌恐惊梁上尘衡门掩仲蔚庶用存吾真饱食无一事一日复一夕倚门望圆穹白云在空碧来鸿与去燕歳晚各有适英英黄金花粲粲好顔色采撷贵及时霜露已盈积掩门还独坐浩然懐往昔惟有故乡梦可以慰岑寂
　　雨息残暑退凉气何凄而羇人倦遥夜明月光在帷展转不成寐披衣步前墀春芳不再秾夕露空华滋泯黙对青灯怅焉心自思
　　薄云防髙风天色青如染盈庭露辉辉当窻星焰焰寒来爱兰釭暑往却筠簟忧思浩无际起坐数更防晦明相代谢避盈乃无歉未尝陟孟门谁识行路险贾害岂无因戒之在懐琰冥豫何可长用之以自检
　　秋感【二首】
　　老病偏多感宵长昼亦长衣冠方谢暑枕席已惊凉往事鑴心在新知过眼忘篱边旧栽菊歳晚为谁黄日白天青木叶凋云山漫漫故乡遥石床坠雨珠光动碧砌幽花玉色销十载故人俱土壤五更归梦负渔樵懐来忆往成惆怅蔓草羇虫对寂寥
　　悼废圃残菊
　　旧菊将芜尚有根髙秋相顾耿无言芳心不共青莎死生态犹欺白露繁要待灵均餐落蕋従教元亮耻空尊何人解识凄凉意分付寒螀仔细论
　　杂诗
　　赵女工妙舞秦娥善清声同入楚王宫各擅倾城名宵陪绮席宴夙侍金舆行常恐他人至得宠分恩荣涕泣奉顔色冶态随风生愿为松栢枝莫作日及英开花不结实坐伤秋露零
　　白露出草根颗颗如明珠黄华炫金钱亦复盈堦除闲居无尤物翫之聊可娱衡门不必扄此非众所须但恐成薏苡千载令人吁
　　服力徇穑事矻矻望有秋凌晨荷锄出日入且未休中夜看星辰旱潦切所忧西成告丰歳珠玑满田畴饱食幸可期喜色欲盈眸宁知霜雪早零落不得收荒畦委滞穗槿篱挂空篝斜阳照白发短褐还饭牛天命固如此汲汲复何求
　　季世罕上夀百歳为长年轩皇不可见顔冉复谁怜安期乘彩虹羡门驾紫烟朝游蓬莱岛夕宿曽城巅常恐声风枝摧折沧海田徒令骊山客想望称神仙
　　月明栖鸟动月暗栖鸟定茅防潜枳枸大眼挂宵镜皇天生万物一物畀一性遂令盖壤间扰扰事争竞喧呶穷日夕岂不慁天听化工虽云巧为法秪自病沉思令人嗟欲问谁与应
　　苍苍山上松濯濯庭前栁亭亭彩云起矫矫含风久佳人皎如玉旷世难为偶长歌继以叹去鸟尽囘首昔为瑶草华今为蠧余杻弃置勿复道华容不如丑
　　速成非良器骤得难久好桃李望春舒亦复迎秋稿蕣英耀朝日未夕委蔓草饥农种稙禾自庆得食早歳莫寒凛冽衡门净如扫瀛洲对方壶弱水为池沼不有千年花安得如枣徐市驾楼船轻帆迅如鸟仙人倘可见常恐三光老寄书附文鳐碧云空缥缈
　　旧在杭时为冷起敬赋泉石歌乱后失之今起敬为协律郎邀予写旧作已忘而记其起三句因更足之
　　君不见吴山削成三百尺上有流泉发苍石冷卿以之调七弦龙出太阴风动天初闻涓涓响林渚悄若宵鬼神语玲然穿崖逹幽谷竽籁飕飕振乔木永懐帝子来潇湘瑶环琼佩千鸣珰女夷鼓歌交甫舞月上九疑啼鳯凰还思娲皇补穹碧排抉银河通积石咸池防浪入重溟玉井冰澌相戛撃三门既凿龙池髙三十六鳞腾夜涛丰隆咆哮震威怒鲸鱼揵尾惊蒲牢倐然神怪归寂寞殷殷余音在寥廓鲛人渊客起相顾江白山青烟漠漠伯牙骨朽今几年叔夜广陵无续弦絶伦之艺不常有得心应手非人传忆昔识子时西州正防华筝笛沸晨暮兠离僸佅争矜夸子独徜徉泉石里长日松阴净书几取琴为我弹一曲似掬沧浪洗尘耳否往泰来逢圣明有虞制作超茎英和声协律子能事罔俾防挚专其名
　　雪鹤篇赠詹同文
　　有鹤有鹤丁令威碧玉为骨霜衣曽城十二身所依千年伐毛一度归洗髓织女黄姑矶瑶台雪花大十围食之神爽肉不肥乘风振羽芳菲菲丹砂结顶煜有辉咳唾璀错生珠玑朝游明星夕大騩腾光蹑景超巍巍滕六骖乘虹蜺騑蕋宫仙娥顼帝妃镕云链雨成琼葳晃昼夺扶桑辉离眸闪烁不可睇囘猋摐摐翼稿旗白虎觳艮厥排鸾鹓鸟鸿鹑鹄翚鹭鹗鹳鹊鷢与鵗局促缩朒潜崿崎惟有皓鹤従之飞竦翮夜过东皇畿玲珑琪树戛金徽砉然长鸣惊海圻海波喷作烟雾霏马衔罔象蹲若鞿鲲鲸夭矫相嘘唏银河腹坚胶蜄豨王母桃花湅不绯五色石裂女娲譩祝融上诉开九扉帝命养之青锁闱赐以流瀣怜其饥朝朝暮暮朝太微翅翎披拂天香馡北斗粲烂星依稀翠赮抱日露未晞圆肮脩趾逸且颀跄跄蹈舞霍以挥防仙引领空相希嗟哉清峻天下稀勿叹辽东城郭非桂华窅洼甘露溰味美逺胜商山薇撷英为羞堪咀叽比之琅玕亦庶几盘空硬语去脂韦歌以赠君君莫讥
　　秋夜听冷协律弹琴分韵得夜字
　　秋清众籁寂华月耿遥夜玉琴奏瑶席逸响发髙榭微微风入林稍稍泉出罅闗闗黄鸟春嘒嘒蝉夏幽忧北酆语赫怒西楚咤初疑广寒府和銮起仙驾忽惊龙腾霄雷电劈太华凄凉汉宫女万里异国嫁逍遥商山老芝歌意闲暇斯须变暄凉要妙夺造化终焉返淳朴瑚琏在缫借郑卫失其滛仪秦失其诈虎狼失其擢鸟鸢失其吓太音信希声余美甘如蔗持此涤尘心永与筝笛谢
　　青罗山房歌寄宋景濓
　　若有人兮乃在大江之南淛河之东连山掎拔瀛海上上与河鼓天津通忆昔四女下天来遗鬟堕髢根厐鸿仙华杰出防恠异望之如云浮太空嵚崟峛崺齾齧不可上荟蔚杂树昏朣胧虎龙咆号猿鹤呌山鬼呵歘生悲风嗟哉若人兮胡为乎其中梁檀柟兮柱桂枫结青萝兮以帡幪不翦不伐兮不凿以攻晨岚暮蔼滴晴雨烟条雾叶相防茏縿縿兮纚纚菶菶兮蓬蓬缭纠要绍兮若苍龙埀胡降穹棽丽披离兮若翠鸾振迅飞氋氃鹂黄和鸣桑扈应髣髴牙旷之丝桐幽泉发窦锵玲珑六月赤日收蕴隆阳凌隂蓄春始融岩花涧草纷白红有时皇初平清夜骑羊朝帝君琼蕤羽盖冰玉佩华月闪烁光成虹松吹笙兮竹舞翿影斾斾兮声沨沨娱目悦耳兮乐不可言世间尘土何梦梦山有芝隰有蘴石凿凿兮水漴漴猗若人兮美且充饥食倦息兮可以保我躬逍遥兮栖迟又何必访广成于崆峒
　　为韩克铭题画石鼎联句图
　　轩辕道士轩辕孙昔随飞龙陟昆崘乘骑六气遨乾坤上穷混沌无涯门下抉若木扶桑根旋雷舞电讹晨昏批蹴虎豹号帝阍捶撃河鼓牛腾骞摛虹织煇绚泽原三足老乌不敢暾迷离缺兔骇且奔羲和吁号诉至尊谪降下土营丘樊结喉长颈古貌存如鹤如鹄如龙蛇诘屈不作人间言涕唾落地生兰荪驱叱碣石归河源蜚廉屏翳双挟轓别捩象齿愁育贲山水苍琮琥璊离罗璀错辉煓炖笙镛琴瑟篪与壎五音翕绎珠防盆吹为栗烈呵为暄扑抶罔象笞鼍鼋馋鳄辟易徙厥屯束缚防魃魈魖魂秉畀赤郭充朝飱妙用歘忽无留痕嗟哉二子尔曷寃如井谷鲋当化鲲喓喓草虫呼阜蠜欲与蟪蛄语凉温不知风霆掣墙藩江腾海跃乔岳翻鬼物喘汗相濡歕爽灵漂摇失所蹲敞梦寐精魄惛低头拜伏詟再论阳春二月花满园掩闗独坐辞谇諠按图索意聊涤烦羡君轩辕之后昆浩歌一曲期勿谖
　　送姚伯渊之清溪河泊所任
　　清溪之水通秋浦石白水清鱼可数鲦鲿鯩鲢鲂与鱮小鱼如鍼大如杵侵晨渔艇浮空来千夫撒网云烟囘鸣榔击楫声如雷水怪駾啄珠宫开课鱼使者矢鱼急冯夷嘘唏龙母泣琴髙赤鲤纵有神何暇超腾作人立吾观大江之中有壮鱼名曰海豨头如猪羣行九十其朋徒歕沫成雨倐歘盲风俱旌阳仙人上天去已乆平池波涛随处有春渊潜鳞陟负冰时哉罔俾虞人后小鱼琐碎獭所捐大鱼多膏秪自煎君不见振振鹭白如玉沙头见鱼饥不啄一朝飞上瑶华池紫鹓黄鹄相追随俯视秃鹤埀六羽还共野鸢争腐鼠
　　旅夜【四首】
　　月光天上来入户清如水游子忽思家披衣中夜起徙倚步回廊乌啼夜未央欲飞无羽翼零泪湿衣裳昨夜起观星月在杨枝上今宵不见月星影空摇漾羽虫飞拂户灯吐孤火壮伫立掩衡门愁来独惆怅客愁常突兀今夜灯花生虽知无喜报愁亦暂时平解襟成独寝留灯待天明喜固不可求客心恒畏愁六街马憧憧钟响声暂歇两星光灼烁中有如眉月既见月如眉还看月如镜月光自有恒人心长不定有柏一章为呉太常作【太常从善七世祖讳安国宣和中以少卿使金被拘七年不屈莭】
　　有柏有柏霜露灌之柏叶不萎霜露何其有柏有柏维叶防防嵗暮坚冰不渝其贞莽彼北林维榛维棘云四涌白日昼匿有狼有狐有鵙有乌长彘睢盱湩脑饭肤有防其风鳌揵于溟五精相磢江河倒行蛭矫于云龙羸于沙哀此下民亦孔之嗟赤堇之金铸为干将不刜犀兕孰知其良沙棠之舟泛于广津不遇阳侯孰知其神踧彼周行君子迹之猗彼菉竹君子植之显允君子邦家之纪克崇厥覆施于孙子严严君子穆穆其犹载其令徳贻厥孙谋
　　黄华一首送叶师仁省兄还括苍
　　睆彼黄华有灼其辉骊驹在路送子于归蔚彼柔桑猗其条矣心之怊矣维其辽矣翩翩者鳦亦习其羽悠悠者途孔脩且阻执子之手酌子以酒言念言怀劳心如纠子有兄弟维胷维臆嗟我之怀曷云能极瞻彼崇阿维云茫茫之子之往多我慨伤鸿鴈于征载号载飞兄弟之逺胡宁不悲山川遐邈日月逾迈送子于归俾我心瘵
　　道士周初鹤林行
　　鹤林道士轩辕徒以飚为轮雷为舆开山养鹤作骐骥上下二仪周六虚雏成洗髓扶桑窟缟练羽毛镠铁骨声飘碧落玉清扬影拂太微云灭没永夜月明风满林竹栢戛击笙箫音云是旌阳许县令蹑蹻佩剑来相寻靡蓱西技摇倒景借去林间两丹顶伐蛟北海奠防斩蜃南讹封浪井上穷列缺旁九围却过度朔山中归归来赠我桃树枝朱衣赤郭手所持令我鞭龙扶虓虎摄缚臊魃如奴虏授我尧时松子诀转睛出电嘘成雨钟山秀色连冶城百花绕屋风泠泠焚香独坐诵真诰坠露防滴流华星土伯骏奔从号令鹤鸣闻天空谷应寥阳寳殿歌步虚河汉当窻囘斗柄嗟子衰朽杂病攻盈颠素髪吹秋蓬空余硬骨如瘦鹤因子致意浮丘公
　　为詹同文题浙江月夜观潮图
　　君不见四时平分成岁功以秋继夏独不同炎官挟长握天柄七月赤日熺穹蓐收抱钺蹲白水野气赫赫摅赪虹阳侯喘汗河伯暍少昊上诉愁天公防须万物长养遂期以仲月虚宵中此夜姮娥魄正满命驾四蟾骖两駥指挥禺强出渚荡涤尘熇清霾防河汉发源牛斗下曲江上与天津通初看一髪起溟徼如曳絙练来于东渐闻殷驎鼍鼓发倐忽万雷声撼风天吴掉尾出溟涬马衔扬鬐招海童霓旌缟帐羽帱瑶台十二浮空蒙蘂珠仙人乘玉辂腾驾鹤鹄飞氋氃长庚歘霍闪光耀电母抶龙嗥戛铜宓妃起舞素女从琼佩綷縩云帡幪冰绡雾縠纷飒纚霜旗雪旛髙翳空鲸鱼呀呷鲛鳄遁蒲牢哮吼冯夷宫瞿唐巫峡起平地灔滪若象鏖囘潨先驱已过赤亭嶂后従始发龛山谼商声爽浙合羣籁泽国凛凓寒欲冻先生翫月坐楼上夜气澄寂神和冲慿阑快覩烦暑退呼儿命酒浇喉咙自舞自歌歌自作月照白发三千緫歌声迆飏林应竹树戛撃丝与桐渊鱼跃波栖鸟作紫桂绕屋清香融君歌曲终响未终我歌激烈留征鸿瞠眸相视俱老矣况有众病来交攻圣明天子御宇宙威惠与天相比隆首丘倘许谢鞿绊犹有古月光朣胧行当唱和三百首永与潮汐流无穷
　　送张孟兼之山西按察司佥事任
　　平明集冠盖祖帐清江濆天县赫曦日山涌崔嵬云大舶发中流碧水龙鳞纹宿雨霁初伏川原无垢氛脩杨蓊深緑禾黍气如饙芦荻响微风鹳鹤鸣相闻市酒虽云薄情至心自醺赠诗虽不多芳意同兰薫丈夫树逺业儿女徒纷纷农夫务去草稊稗职所耘苍鹰司鸷击枭鸾慎其分利剑断犀兕不数雀与鼢筹边有庙算樽俎茂奇勲巍巍太行山苍翠浮絪緼万古戒华戎峻极通天文老罴当道卧气詟狼虎羣引领望征斾迢迢隔河汾营平曜前烈定逺扬后芬制胜在两楹岂必疲三军功成早归来华衮昭纁
　　病眼作
　　君不见昔日方相氏黄金为四目精光倐昱夺长庚导者超风观者肃一朝竣事归有司委弃尘埃同朽木我生两眼粗能视要探天根窥地轴论价未止连城璧传声共推天下独宁知用誉贵含章鬼物由来阚髙屋三彭上谇三卢闻乘时作衅何其速吴囘炽炭煎赤汗灌注清扬发炎燠赫如巨鳟出渊沦防若锦衣防绮縠泪渍红桃唈露开眵昏丹雀披烟宿鹧鸪呼雨茘支埀布谷啼山蓬蔂熟雪深太白眯碧鸡雾苦瑶台落黄鹄自分衰年已无几齐力卒单筋脉缩春荣秋悴两茫茫栁绿花红非所逐天公若复可怜生乞与寸光分粟菽无劳指防某在斯不用南阳潭土菊
　　秋日即事【十五首】
　　秋风吹雨冷脩脩堦下金钱烂漫愁鸿鴈不来巢燕去草虫辛苦独知秋
　　杨栁新栽半出篱夜深乌鹊自惊枝露凉月淡空烟暝啼到金鸡报晓时
　　九月东风露不寒蟪蛄相庆语檐端野人便拟开荒径剩种忘忧与合欢
　　摇落江皋草满烟秋光何处不堪怜夜凉银汉低城阙卧听蛩声似筦弦
　　春华秋草两悠悠素发多情却满头落叶自随流水去逺山空帯夕阳愁
　　埀埀密雨軃脩杨防防青苔绘短墙不是鴈声天畔过争知今日是重阳
　　秋气萧条宋玉悲西风唯有鴈相宜秦淮岸上青青草想见防霜未落时
　　寒星无数月如钩槁叶呼风入敝裘人世可怜唯有老镜中憔悴梦中愁
　　挂壁青釭照不眠相看到此亦堪怜露寒霜重残萤尽肠断秋风忆往年
　　病眼昏昏四顾迷独行浑似雪中鸡花开叶落真成梦愁听门前过马蹄
　　槿华数树夕阳时收拾秋光在短篱自紫自红还自碧祗应独有暮蝉知
　　满天星月一庭烟坐掩衡门思悄然漫想明珠成薏苡却嫌黄菊似金钱
　　疎雨鸣檐月在云马蹄初歇夜将分鴈行却向城头过何处砧声隠隠闻
　　江上秋高暑未归照书犹有数萤飞东风可是怜游子不遣看天忆授衣
　　北风吹鴈过萧萧旅馆青灯共寂寥蓬鬓一时成白雪老来禁得几秋宵
　　戯为雪鸡篇寄詹同文
　　我为先生歌雪鹤逸兴翩翩入寥廓先生为我咏雪鸡扶桑昼景寒凄迷雪鹤排云舒六翮长鸣逺逐浮丘伯洲巨君张两耳竫人踉蹡走如蚁雪鸡欲上蟠桃枝白光烁眼流琼黐腾身蹋折琅玕树片片琪华振鸥鹭鹤飞拨刺向辽东海鲸扬波雪半空缟衣防褷丹项素九皋月黑猿嗥风鸡啼喔咿夜方永惊起踆乌怨金井羣仙环佩响玲珑十二玉楼烟雾冷忆昔康囘触折天柱时女娲扶天立天维坤维太白作天骨万古至今长积雪上有雪蛆大毂长如辕水蛇雪防相蜷蜿味如餦餭色如乳入口清凉生肺腑炎埃荡涤邪秽除幽精爽雪游六虚鹤也莫与乌鸦争腐防鸡也莫向沟塍拾禾黍雪寒可畏清可欲洗髓伐毛天所玉雪可咽兮氷可餐谁其作友三青鸾
　　苕溪皇甫秀才幽居【二首】
　　宴先生一草庐万竿脩竹五车书日髙无客来惊梦自谓公侯总不如
　　天目山前苕水流野华啼鸟自春秋沧浪清浊吾何预坐听松风咲许由
　　赠杜安道
　　忆昔天兵伐荆楚舳舻蔽江齐万橹讙声激烈似雷霆猛气炰烋震貔虎拔栅皖城犹俯拾探穴九江无险阻明年大战康郎下日月坱圠相吞吐冯夷蹋浪羣水飞巨鳌掉首三山舞云随太乙拥锋旗鼍为丰隆作灵鼓将军金甲箭攅猬战士铁衣汗流雨火龙熺焰降天衢燧象豗烟煎地府鲸鲵既翦欃枪落草木熈阳鱼出谷当时从臣皆俊良近侍共推徐与杜或操陈子之刀镊或负伊公之鼎俎艰难出入矢石下鞠躬尽力无摧阻夙兴夜寐事一人小心不贰帝临女只今四海同车轨葑菲罔遗遵往古琼琚赤芾簉鹓行鞍马禄食光门户天鸡一声金阙啓龙顔有喜常先覩顾我愚疎忧患集病骨崚嶒蒸溽暑兴来怀旧倚长歌星星两鬓丝千缕
　　连江陈子晟师古斋诗【三首】
　　祥麟踣鲁薮王道遂湮沦秦坑扇灰灺六籍失其真茫茫穹壤间谈舌纷轮囷鵋防指为鸾杞梓斯为薪所以尚志士慷慨思古人造行拟渊骞吐辞追孟荀不羡季氏富而甘原宪贫不荣桃李容而效西施颦临川翫清澜味道剧淳珍谁云防岱髙布武期必臻谁谓江汉永利涉由通津有为亦若是此语非徒申
　　卫武陈抑戒睿圣埀芳名吕公着丹书君臣同显荣伯玉愿寡过使者知其情栁惠志直道身匮徳乃盈古人如良金百炼弥刚贞悠悠万载下日月同昭明圣人有遗训可畏在后生服膺慎勿替窃比于老彭
　　西风振枯柯凉月澹光景门前马蹄歇室虚心独静焚香对六籍耆味知隽永怀人若在眼酌潦何必泂尼父训九思子舆明三省康庄无他岐车马日驰骋捷径善摧轮此意当黙领
　　赠钦天监夏官章季明【季明衢州龙游人所居地名东观】
　　灵峯胜迹不可求东观后人知九畴神仙上天风自送樵子下山龙出游浑天玉局木客防太乙宝书金匮收巫咸杳防何处问早晚泛槎窥斗牛
　　题水墨海棠鹦鹉
　　陇山鹦鹉白霓衣欲语谁听只自知漫漫东风吹不起海棠花上立多时
　　寄赠懐渭上人
　　老僧懐渭字清逺胷蟠文史三千巻雪晴太白玉为峯月出蓝田金作巘少年挟策走四方要看蓬莱水清浅燕山帝京龙象防璿台宝林发闗键横空雕鹗撇髙秋縦辔骅骝逸长畈厐眉老宿皆震惊观者解頥陪者赧奎章学士虞卲庵唶唶称夸枯舌本连床咲语到晨鸡走笔赠言何欵悃转头霜雪四十年万事茫茫不堪忖江湖簸浪客舟寒地炉宿火僧房暖我来邂逅一见之忆曽相识嗟成谖世上如公良所希方外只今还有限我如野马贯薮泽络以羁鞿知必踠老来耗耄百事违况俾三卢宅愁眼甚欲归依白莲宇其奈素餐非力垦寄言聊复写中懐白石清泉犹未晚
　　为张生题赵仲穆画马
　　天廏之马髙且肥王孙貌出真权奇杜陵寒儒恒苦饥枉使韩干遭诮嗤渥洼天马龙象力朝发太防暮西极豆刍五石充一食力由食生非外得地黄苜蓿美如饴咽以甘泉清肺脾神完气定吪止时素餐立仗马耻之高风吹鴈酸枣红狼烟夜半通囘中为君长鸣起子公斩取郅支归献明光宫
　　题李息斋墨竹
　　李侯貌出苍筤竹叶上湘妃泪未干烟雨昼迷丹鸑鷟霜风秋劲碧琅玕脩茎拟截伶伦管和气潜驱嶰谷寒此意秪令谁赏识髙堂素壁静时看
　　送陈子晟省亲归连江
　　连江此去三千里防服趋庭及早春闽岭白云迎马首建溪碧水涣龙鳞题桥兔颖留南徼恋阙丹心照北辰鹤发正须三釜养鳯城雨露四时新
　　送黄生莅祀福建
　　九重发政懐川岳使者承宣下紫宸玉瓒黄流敷帝泽碧鸡金马出坤珍风清五岭烟霞肃春到三山雨露匀归路武夷溪九曲棠梨花映緑杨津
　　春夜一首
　　春夜迢迢微风不兴六合无氛银河欲氷月流素波星囘玉绳孤坐不寐忧思相仍壮年已谢昔非莫惩如彼老马心念超腾道路崎岖劢不可能俯拨红炉仰剔青灯欲与晤语谁其我应
　　青阳一首
　　青阳俶载白日孔昭草生于野华发于条随气成形或蘂或翘睠睠兴懐中心飘摇麦有雉雊藻有鱼跳嘤鸣在树磬管箫韶驾言出游以犹以陶皤不可髫箨不可夭自非松栢不能后雕来者弗畏往者其消
　　乙夘歳首早朝奉天殿柬翰林大本堂诸友
　　枝上鸣嘤报早春御沟波澹碧龙鳞旗常影动千官肃环佩声来万国宾若乳露従霄汉落非烟云抱翠华新従臣才俊俱扬马白首无能媿老身
　　元夜
　　玉漏迟迟出苑墙星河疎淡月辉煌送寒梅蘂清香细报喜灯花紫焰光金阙晓霞来若木瑶池春色满长杨君王注意防骄佚万嵗千秋乐未央
　　送李叔允脩撰致仕归钧州
　　忆昔西京祖二疏都门供帐罗长衢金张许史集轩盖弹琴鼓瑟吹笙竽頩顔鹤髪映霄汉苍松翠栢红珊瑚道傍观者皆慨叹此士足为天下模先生胷蟠五车书雍客进退安且徐披香朝侍紫宸案珥笔昼入承明庐引经论奏动天听天语亲授非胪句老年谢事归里闾召见特许儿童扶临轩赐膳侑金币尚食供奉黄门趋夜来微雨清郊墟缃黄沤栁莺相呼风吹暖烟逗白日露湿芳草留骊驹虽无防酒嘉殽蔬短歌一曲聊踟躇浮云流水无根蔕人生何者为驩虞嵩髙少室众美奥素石如玉泉如酥时清四野乐耕稼雉鸣麦秀千华敷亲朋防合各慰意况有令子知劳劬挥金买酒泳圣泽怡情之外吾何须西飞鸿鴈东飞鱼相思迢迢天一隅赠言有尽意不尽弩力善保千金躯
　　春日一首送呉浩叔大之饶州府通判任
　　春日载阳鸟鸣于桑与子为别思心洋洋人生几何忧念苦多仰睇浮云俯观逝波有殽在笾有酒在觞无日不腆物鲜意长翾翾者鹤飞鸣戾天企贤则善企圣斯贤古人有言立事惟勤克敬勿懈何适不臻古人有言顾畏民碞线溜摧山患生不监驾彼四牡言陟太行羊肠不偾儆在康庄感以情生忧由爱甚有酒在尊云胡不饮春日熈熈芳草菲菲与子为别胡寜不悲欢言悦耳是谓疾疢君子虞之如矢如刃忠言谔谔是谓药石君子好之如金如璧相彼川水孔渊其澄风以挠之黄浊山腾有兰有兰在彼幽畎无日不显其芳维逺春日迟迟鸟鸣喈喈与子为别胡寜不懐
　　送陈庭学之成都卫照磨任
　　君不见岷山导江戒南纪喷雨嘘云九千里瞿唐剑阁键重闗锦城花绕成都市雄藩作屏镇羌夷列郡五十爪牙之长夏雪山连太白冬热海蒸坤维圣皇握符御宸极烟尘不起鲸波息鳯凰麒麟在郊薮川后岳灵俱效职筹边楼上罗俊良况子敏学年方将将军幕府曽试用骅骝熟路宜腾骧大艑扬帆泝江水东风漫漫吹兰芷防衣鹤髪对晨昏有酒盈尊甘且旨吾闻崌崃上与井络通风气隔阂华与戎九夷八蛮濡帝泽庙堂已得攻心策
　　题李太白观瀑图
　　忆昔李谪仙泛舟彭湖东遂登庐山顶直上香炉峯遥望瀑布水自天埀白虹大声囘九地浮光散虚空万木震辟易千崖殷钟镛清凉入肌骨如归广寒宫赋诗留人间至今响沨沨丹青极摹冩欲弋造功逸驾不可追举头睇飞鸿倚歌无人和引袖乘长风
　　刘宗文菜窝遣兴
　　歳暮寒气冽今晨颇和缓登高眺原陆陡觉生意满日色照地黄墙影防渐短草抽识土膏鱼出知泉暖吾生亦天物安得不乐衎且复撷其蔬独酌慰衰晚
　　新春
　　昨夜东风来吹我庭前栁栁芽黄未全草根青已有鹁鸠屋上鸣劝我尝春酒我髪日已白我顔日已丑开樽聊怡情谁能计身后
　　送季徳大之文登税务官任
　　有客有客驾言逺行天路脩广鸿鴈防防凄风吹衣白日满庭有酒在樽可以怡情云胡不饮使我心惸歌以侑之百禄具并
　　芃芃者麦在彼原隰悠悠行人既舟既檝海邦孔遐云雾厌浥勿谓政难克敬则立勿谓俗殊克诚则辑赠言不多圣企斯及
　　送医戴原礼归金华
　　岧岧金华山上属匏星纡余带江海窈窕储仙灵隂谷泉夏冽阳崖草冬荣帝女降清夜龙鸾夹云軿旭昱五色光天葩播芳馨初平剽元气骑羊游玉京宗公秉节钺棱威憺邉庭吕子传圣学出辞樊六经陈生挟英才雄辩摧五兵至今文彦士绵绵若连城子兮抱奇术为人驻危龄运鍼号二竪煮齐泣三彭歳晚趣归装日照千山明涧阿多石芝玉色味如可以实肌肠化骨为瑶琼或可分饷否相従翱紫清
　　松阳周处士氷壶歌【并序】
　　氷壶者括苍周处士之所以自号也夫氷太隂寒水之凝而壶者器也水凝为氷至柔而变为刚天下之刚莫尚焉壶之贵者以玉为之虽栗而氷孚其腹仆切畏之于是乎歌以谇焉歌曰
　　隂风吹空寒凛冽玉壶夜半氷结十二楼中锁翠鸾太微宫里县明月明月流光照玉壶珠飞上天沧海枯青女链霜封贝阙燧人焫犀龙泣血银河凌澌胶北斗五色石裂娲皇走相防一笑天茫然囘首人间三万年
　　鸡呜一首赠宗文侄
　　鸡鸣朝晖草露未晞巢鸟其归鸡鸣夕隂草露淋淫鸟归于林鸡鸣匪司时鸟举匪有期氓之蚩蚩盖亦何思朝露白如玉我不敢躅恐湿我足夕露光如珠我不敢逾恐湿我裾谁谓河弗广可航可荡风波无期不如勿往谁谓林弗幽可遨可游豺虎无虞不如勿由中田有禾园有树麻发石有泉可以为家中田有麦园有树核采山有蔬可以为宅
　　送金华何生还乡觐省
　　金华山色翠亭亭曽驻仙人白玉軿羡汝结庐松栢里卧防鸾鹤下青防
　　尚想髙人向北山谈经论道此山间故家文物依然在似汝须归玉笋班
　　漫漫东风吹緑蘩行人江上发归轩想应今夜春山月华髪萧萧正倚门
　　楼外桃花红锦披当花把酒映花枝慈亲饮酒防儿咲记摘桃花洗面时
　　送儿出去望儿归防尽雏鸦弄夕晖清晓开门儿却到蟰蛸飞上老莱衣
　　正月十五夜灯花大开作歌
　　灯花如营红且绿灯花有意怜幽独夜寒衾冷漏声迟卧防琼枝绽金粟凉蟾入户四壁空地炉宿火天无风祥烟抱日丽碧落骊龙吐珠歊紫虹人言此花专报喜劳生短发丝埀耳无望之福非所希无事恼懐吾足矣呼童添油引良夜九衢灯月光相射漫沽浊酒饷离魂岂必忘忧惟树萱
　　送胡生之定逺教谕任【为陶中立参政作】
　　青阳献嘉歳万物生华姿柔桑荑绿英新栁扬黄蕤祖帐送行人大舶舣江湄管弦发清音甘醴溢琼巵欢情既已畅缱绻申以诗丈夫生世间出身事明时有材必有用譬彼桐与椅縆之朱丝弦弹以格神祗一奏兽率舞再奏鳯来仪校官职敷敎位小任匪卑栋梁自句芒翀霄起陂池仕学犹两翅对举不可遗努力慎保爱勲名以为期
　　送骆起原之新城知县任
　　忆在越王城与子共翱翔子实才俊士举止安且详温如春雪消日照璆琳琅一别二十年尘沙翳黄凄风拉梧桐霜露摧筼筜浮云变白黒各在天一方邂逅忽相逢悲喜交肺肠故情岂不懐王事不敢遑倐歘复为别安得不慨慷西江富文彦其俗淳以良念我别来久怆悢増感伤英英江梅花皎皎晞晴旸折以赠子行侑之以短章萱草亦已生鹤发在髙堂征鸿渐于逵擢翮陵八荒行将仪大廷鹓鳯参颉颃陟遐必自迩永矢莫相忘
　　维泽有蒲一首【并序】
　　维泽有蒲为陈生思礼作也陈生生七歳而父没母石氏教育之甫成人而母又没生哀痛不能胜輙发狂欲自尽者四五家人守救之获免翰林学士金华宋先生为叙其事予闻而深悼焉因赋诗代言其情虽不足以附蓼莪之后亦聊以见天理之在人心昭昭乎不泯也呜呼悲夫
　　维泽有蒲其叶濡濡谁无父母恫我独孤旻天不矜鲜民卒痡我罪实訏父母何辜人有父母如日如月煦之照之弗陨弗越人有父母如如黄覆之载之不遐有伤陟彼崇丘言采其葛望父不见忧心如割陟彼重阜于以望母不见母兮忧心如灸相彼虎蜼亦各有従矧伊人矣罹此鞠防啼彼中林爰有哺乌恫我人斯云何其瘏父兮见儿孩咲咿咿晨兴未炊早念其饥母兮见儿孩咲欢欢草虫宵鸣早念其寒既髫既髧防衣有菼父携母将如琬如琰出则睹之入则抚之行有陧杌式趋负之中园有橘离离其实人无父母曷其有卒中园有梨其实离离人无父母生也何为川水东流苍天悠悠恫我鲜民不知其尤空山防防离禽夜鸣恫我鲜民曷为其生
　　遣兴
　　春至日色好白水生青烟江梅已堪折园栁亦可怜鸟鸣山芳菲鱼跃波漪涟人生覆载间与物共推迁守分絶外求何者为忧煎但愿有酒饮无事惊昼眠即此是至乐安用松乔年
　　春雨三絶句
　　春雨和风细细来园林取次发枯荄古墙芳草无生处一滴还成一防苔
　　翠麦黄花烂漫春苍顔皓首别离人相防一咲浑成梦又见汀洲白老苹
　　一雨如膏五日泥长烟不散草萋萋殷勤分付墙邉栁为挽流莺自在啼
　　潜溪图歌为宋景濓赋
　　金华山水天下希潜溪龙门尤絶奇羣峯峻极河汉上一峯独立芙蓉陂先生结庐在其下文追班扬兼贾马遂令此山増壮观野有朴皆梧槚上清道士方方壶乘兴为作潜溪图丹崖翠麓神仙居东望日出树如苏溪流穿林还度谷十里一逹五里伏龙湫吐景生白虹藤萝振雨松呼风却忆往时清夜月帝女乘云下天室钟镛铿鍧箫鼓发霓裳羽衣飘灭没初平骑羊前启行长髯鬖髿飞玉霜秦娥吹笙鹤舞牵牛河鼓凝寒芒相思迢迢频入梦梦驾两鸾从一鳯觉来毛髪犹爽淅目送征鸿度空碧山有蔬水有鱼幽涧有泉清可何时上疏乞骸骨寄声先遣双飞鳬
　　将晓
　　月落牕余白练光满天清露结为霜东风可是无情思吹出新杨一树黄
　　有泉在山一首
　　有泉在山爰注为膏火自煎一室之烛蔚彼茂林有檀有松有梓有桐可以为车可以为宫有泉在山爰注为渊膏火之烛维以自煎蔚彼茂林有柞有棫有樗有栎可以为薪可以为杙
　　东园之栁一首
　　东园之栁萋其黄矣瞻彼白日焕其阳矣睠睠懐思曷其长矣东园之栁萋其青矣瞻彼白日焕其明矣睠睠懐思曷其平矣东园之栁冉冉其华悠悠行人髪卒华瞻彼白日维懐永嗟黄莺于飞喈喈其音惸惸行人悠悠其心瞻彼白日维懐永吟
　　双鲤堂诗为唐侍仪赋
　　君不见鲁阳挥戈囘白日又不见耿恭拜井飞泉出精诚自古格皇天如响应声非异术长江鲤鱼龙伯臣三十六鳞红锦匀枕丁尾丙宫渊沦乘驾潮汐扶桑津天怜孝子孝不匮特勑水官宣徳意氷跃出双赤鯶顶刻寒谷生春温之子髙堂发如絮每懐古人心是慕中庭凿池专种鱼鱼行圉圉随陶朱晨昏膳羞不逺索翠韭金橙鲙肥白中妇奉飱少妇进大儿登歌小儿拍合欢花开庭草芳忘忧花开池水光凌晨上马出门去彩袖披拂金炉香薄暮言归拜堂戺何况有鱼甘且防忠孝由来同一轨努力扬名焕青史
　　春日杂兴【八首】
　　采石矶头春水平长干桥下暮潮生谁能载酒寻芳草杨栁隄邉信马行
　　过雨柔桑綟绶新涵风细麦碧波匀鸣鸠语燕声相应又是人间一度春
　　春雾防防木叶稠苍鴈拂羽化为鸠莫将松桂夸桃李柱下先生早白头
　　日自西驰水自东落花飞絮总随风旧巢燕子今何处烟雨庭台似梦中
　　花竞娇娆草竞芳从横只是为春忙夭桃秾李先飘落不及蔷薇与海棠
　　细雨冥冥昼掩扉更无芳草有垣衣人生一世邯郸梦老病无眠梦亦稀
　　雨隠沧江雾隠山乡闗迢逓寄书难病来只盼春风到不拟春风晓更寒
　　日出江空晓气柔白苹风起渚烟收夜来一饷三更雨送尽飞花入海流
　　送黄岩林生伯云还乡觐省
　　生儿须男不须女二十辞家事明主由来卿相出白屋志士宁甘守环堵天上黉宫古庠序济济衣冠鹓鹭羽学业须兼文与武济川期舟旱期雨悬髻防书困不眠劬心问道饥忘咀朝来忽覩林间鸦雏飞哺母声哑哑慨想髙堂缺温凊稽首天阍动天听春烟苍茫春树緑水暖芹芽白如玉扁舟荡漾驶归风防服飘扬炫晴旭盈门弱栁鵞黄丝莺鸣如弦花满枝开门见儿喜不定问言执手仍牵衣牵衣上堂拜嘉庆笾豆既具殽且时儿前劝酒还蹈舞亲戚满筵讙咲语朱顔婉娩映青松鹤发婵娟照芳醑为子歌一曲送子江之湄到家早来旋勿为儿女慈人生有亲乐莫乐况乃君恩重山岳读书不可迂检身不可疎劝子慎勿学世儒顾言耻行名为愚君不见良金铸为器鼎鼒亨饪干将利才全徳备称大贤报国荣亲两无愧
　　感春
　　种桃望食实种栁期成隂春风应时至杂英满园林黄鸟多嘉声鸤鸠亦好音勿言荏苒质不如松与梫托根信永固岂乏岁寒心
　　孤坐不自适兴言出行游凯风吹衣袂白日光悠悠来牟秀弥野荷芰叶已抽行游岂不好顾盼无与俦囘身掩门坐隠几闻鸣鸠
　　日暮东风起沧江水微波水深不可涉路逺将奈何蘼芜叶已齐故郷隔山河盛年难再得芳意其蹉跎朝采山上蕨暮采涧底薇虽无粱肉味聊可以御饥羔羊荐美酒饱食同豢牺庐茍未闭彼此谁是非春风既和柔春日更皎洁夭桃红如锦繁李白胜雪黄蜂与紫蝶亦各竞时节人生有忧乐譬彼天上月愿言艮其背无使心自热
　　人生多忧患死去百患消但恨不便得无由脱鞿镳浮荣众所贵何异掠草焱一生与一死一夕复一朝周器忌盈满老子戒矜骄园林无恒芳江海有囘潮委心从大化庶几永逍遥
　　枯树图歌
　　道傍古树身半枯白蚁穴根虫穴肤风摧雨撼霜雪冻断石臲卼无人扶忆昔勾芒肇初政百卉腾逹随呵嘘新柯荏苒旧柯壮雾露膏沐光如濡黄鹂翡翠语娇滑桒扈戴胜鸣相呼白鹤来巢鹿止防匠石愕晲争叹誉宁知忧患生旦夕野火倐忽起不虞燎原烈熖难向迩孰问柞栎杉与槠枝燔叶焮根半赤朽腐瞒液非时须山林摇落歳方宴聊以薜荔为衣袽呜呼广厦栋梁具委弃草莽同新蒭皇天未必替生意更盼玉烛囘旸乌
　　遣兴
　　萋萋芳草掩重门几树斜阳照断魂坐爱微风起苹末月明檐铎语黄昏
　　即事
　　春半余寒似暮秋掩门髙坐日悠悠树头独立知风鹊屋角双鸣唤雨鸠芳意自随流水逝华年不为老人留浮花冶叶休相咲自古英贤总一沤
　　遣兴
　　江上潮来风卷沙城头毕逋乌尾讹燕泥半湿昨夜雨蛛网忽黏何处花孤坐日月自闲暇出门歧路空交加漫将白发对芳草目送去鸿天一涯








　　诚意伯文集巻十六
　　钦定四库全书
　　诚意伯文集巻十七
　　明　刘基　撰
　　郁离子一
　　千里马第一
　　郁离子之马孳得駃騠焉人曰是千里马也必致诸内廏郁离子悦从之至京师天子使太仆阅方贡曰马则良矣然非兾产也寘之于外牧南宫子朝谓郁离子曰熹华之山实维帝之明都爰有绀羽之防菢而弗朋惟天下之鸟惟鳯为能徙其形于是道鳯之道志鳯之志思以鳯之鸣鸣天下爽鸠见而谓之曰子亦知夫木主之与土偶乎上古圣人以木主事神后世乃易以土偶非先王之念虑不周于今之人也茍求诸心诚不以貌肖而今反之矣今子又以古反之弗鸣则已鸣必有戾卒鸣之咬然而成音拂梧桐之枝入于青云激空穴而殷岩防松杉栢枫莫不振柯而和之横体竖目之听之者亦莫不蠢蠢焉熈熈焉鷔闻而大愓畏其挻已也使鹨谗之于王母之使曰是防而音其音不祥使防日逐之进幽昌焉防委羽于海滨鶝鶔遇而射之中脰几死今天下之不内吾子之不为幽昌而为防也我知之矣郁离子忧湏麋进曰道之不行命也夫子何忧乎郁离子曰非为是也吾忧夫航沧溟者之无舵工也夫沧溟波涛之所积也风雨之所出也鲸鲵蛟蜃于是乎集夫其负锋鋋而含铓锷者孰不有所俟今弗虑也旦夕有动予将安所适乎湏麋曰昔者太主不周河泄于其岫且老童过而惴之谓太曰山且太怒以为妖言老童退又以语其臣其臣亦怒曰山岂有乎有天地则有吾山天地山乃耳欲兵之老童愕而走无几康囘过焉弗肃又弗防也康囘怒以头触其山山之骨皆冰裂土隤于渊沮焉太逃客死于昆仑之墟其臣皆亡厥家今吾子之忧老童也其若之何戚之次且谓郁离子曰子何为其埀埀也与子非有愿欲于今之人也何为其然也郁离子仰天叹曰小子焉知予哉戚之次且曰昔周之娅冶子早丧其父政属于家僮沸用贿于是家日迫将改父之旧其父之老不可僮羣訽而出之其母禁之僮曰老人不知死而弗自靖也夫以其父之老与其母之言且不听也而况于防远之人乎忧之何补秪自痗也郁离子曰吾闻天之将雨也穴蚁知之野之将霜也草虫知之知之于将萌而避之于未至故或徙焉或蛰焉不虗其知也今天下无可徙之地可蛰之土矣是为人而不如虫也诗不云乎匪鹑匪鸢翰飞戾天匪鳣匪鲔潜逃于渊言其无所往也吾何为而不忧哉戚之次且曰昔者孔子以天纵之圣而不得行其道防沛穷厄无所不至然亦无往而不自得不为无益之忧以毁其性也是故君子之生于世也为其所可为不为其所不可为而已若夫吉防祸福天实司之吾何为而自蘗哉
　　郁离子谓执政曰今之用人也徒以具数与抑亦以为良而倚以图治与执政者曰亦取其良而用之耳郁离子曰若是则相国之政与相国之言不相似矣执政者曰何谓也郁离子曰仆闻农夫之为田也不以羊负贾子之治车也不以豕骖服知其不可以集事恐为其所败也是故三代之取士也必学而后入官必试之事而能然后用之不问其系族惟其贤不鄙其侧陋今风纪之司耳目所寄非常之选也仪服云乎哉言语云乎哉乃不公天下之贤而悉取诸世胄昵近之都那竖为之是爱国家不如农夫之田贾子之车也执政者许其言而心忤之
　　工之侨得良桐焉断而为琴弦而鼓之金声而玉应自以为天下之美也献之太常使国工视之曰弗古还之工之侨以归谋诸漆工作断纹焉又谋诸篆工作古窽焉匣而埋诸土期年出之抱以适市贵人过而见之易之以百金献诸朝乐官传视皆曰希世之珍也工之侨闻之叹曰悲哉世也岂独一琴哉莫不然矣而不早图之其与亡矣遂去入于宕之山不知其所终
　　王孙濡谓郁离子曰子知荆巫之鬼乎荆人尚鬼而崇祠巫与鬼争神则隠而卧其偶鬼弗知其谁为之也乃于其郷鄊之老往祠见其偶之卧醮而起焉鬼见以为是卧我者也欧之踣而死今天下之卧弗可起矣而不避焉无益秖取尤耳
　　郁离子曰一指之寒弗燠则及于其手足一手足之寒弗燠则周于其四体气脉之相贯也忽于防而至大故疾病之中人也始于一腠理之不知或知而忽之也遂至于不可救以死不亦悲夫天下之大亡一邑不足以为损是人之常言也一邑之病不救以及一州由一州以及一郡及其甚也然后倾天下之力以救之无及于病而天下之筯骨防矣是故天下一身也一身之肌肉腠理血脉之所至举不可遗也必不得已而去则爪甲而已矣穷荒絶徼圣人以爪甲视之虽无所不爱而损之可也非若手足指之不可遗而视其受病以及于身也故治天下者惟能知其孰为身孰为爪甲孰为手足指而不逆施之则庶几乎弗悖矣
　　楚太子以梧桐之实养枭而兾其鳯鸣焉春申君曰是枭也生而殊性不可易也食何与焉朱英闻之谓春申君曰君知枭之不可以食易其性而为鳯矣而君之门下无非狗偷鼠窃亡赖之人也而君宠荣之食之以玉食荐之以珠履将望之以国士之报以臣观之亦何异乎以梧桐之实养枭而兾其鳯鸣也春申君不寤卒为李园所杀而门下之士无一人能报者
　　周厉王使芮伯帅师伐戎得良马焉将以献于王芮季曰不如捐之王欲无厌而多信人之言今以师归而献马焉王之左右必以子获为不止一马而皆求于子子无以应之则将哓于王王必信之是贾祸也弗听卒献之荣夷公果使有求焉弗得遂譛诸王曰伯也隠王怒逐芮伯君子谓芮伯亦有罪焉尔知王之渎货而啓之芮伯之罪也
　　燕王好乌庭有木皆巢乌人无敢触之者为其能知吉凶而司祸福也故凢国有事惟乌鸣之听乌得宠而矜客至则羣呀之百鸟皆不敢集也于是大夫国人咸事乌乌攫腐以食腥于庭王厌之左右曰先王之所好也一夕有鸱止焉乌羣睨而附之如其类防入謼于宫王使射之鸱死乌乃呀而啄之人皆丑之
　　穆天子得八骏以造王母归而伐徐偃王防之乃立天闲内外之廏八骏居天闲食粟日石其次乘居内廏食粟日八斗又次居外廏食粟日六斗其不企是选者为散马散马日食粟五斗又下者为民马弗齿于官牧以造父为司马故天下之马无遗良而上下其食者莫不甘心焉穆王崩造父卒八骏死马之良驽莫能差然后以产区焉故冀之北土纯色者为上乘居天闲以驾王之乘舆其厐为中乘居内廏以备乘舆之闲戎事用之兾及济河以北居外廏诸侯及王之公卿大夫及使于四方者用之江淮以南为散马以递传服百役大事弗任也其士食亦视马高下如造父之旧及夷王之季年盗起内廏之马当服戎事则皆饱而骄闻钲鼓而辟易望斾而走乃参以外廏二廏之士不相能内廏曰我乘舆之骖服也外廏曰尔食多而用寡其奚以先我争而闻于王王及大臣皆右内廏既而与盗遇外廏先盗北内廏又先上以为功于是外廏之士马俱懈盗乘而攻之内廏先奔外廏视而弗捄亦奔马之高足骧首者尽没王大惧乃命出天闲之马天闲之马实素习吉行乃言于王而召散马散马之士曰戎事尚力食充则力彊今食之倍者且不克荷吾侪力少而恒劳惧弗肩也王内省而慙慰而遣之且命与天闲同其食而廪粟不继虗名而已于是四马之足交于野望粟而取农不得植其老羸皆殍而其壮皆逸入于盗马如之王无马不能师天下萧然
　　蜀贾三人皆卖药于市其一人专取良计入以为出不虗贾亦不过取赢一人良不良皆取焉其贾之贱贵惟买者之欲而随以其良不良应之一人不取良惟其多卖则贱其贾请益则益之不较于是争趋之其门之限月一易嵗余而大富其兼取者趋稍缓再期亦富其专取良者肆日中如宵旦食而昬不足郁离子见而叹曰今之为士者亦若是夫昔楚鄙三县之尹三其一廉而不获于上官其去也无以就舟人皆咲以为痴其一择可而取之人不尤其取而称其能贤其一无所不取以交于上官子吏卒而宾富民则不待三年举而任诸纲纪之司虽百姓亦称其善不亦恠哉
　　北郭氏之老卒僮仆争政室壊不修且压乃召工谋之请粟曰未间女姑自食役人告饥涖事者弗白而求贿弗与卒不白于是众工皆惫恚执斧凿而坐防天大雨霖步廊之桂折两庑既圮次及于其堂乃用其人之言出粟具饔饩以集工曰惟所欲而与弗靳工人至视其室不可支则皆辞其一曰向也吾饥请粟而弗得今吾饱矣其一曰子之饔餲矣弗可食矣其三曰子之室腐矣吾无所用其力矣则相率而逝室遂不葺以圮郁离子曰北郭氏之先以信义得人力致富甲天下至其后世一室不保何其忽也家政不脩权归下贿赂公行以失人心非不幸矣
　　阏逢敦牂之嵗戎事大举有荐瓠里子宓于外阃者曰瓠里先生实知兵可将也聘至瓠里子过郁离子辤且请言焉郁离子仰天叹曰嗟乎悲哉是举也忠矣而独不为先生计哉瓠里子曰何谓也郁离子曰昔者秦始皇帝东巡使徐市入海求三神蓬莱之山请舶弗予予之苇筏辞曰弗任秦皇帝使谒者让之曰人言先生之有道也寡人听之而必求舶也则不惟人皆可往也寡人亦能往矣而焉事先生为哉徐市无以应退而私具舟载其童男女三千人宅海岛而国焉秦皇帝留连海滨待徐市不至不得三神山而归殂于沙丘今之用事者皆肉食吾恐先生之请舶而得苇茷也既而果不用瓠里子
　　郁离子曰治天下者其犹医乎医切脉以知证审证以为方证有隂阳虗实脉有浮沉细大而方有汗下补泻针灼汤齐之法参苓姜桂麻黄芒硝之药随其人之病而施焉当则生不当则死矣是故知证知脉而不善为方非医也虽有扁鹊之识徒哓哓而无用不知证不知脉道听涂说以为方而语人曰我能医是贼天下者也故治乱证也纪纲脉也道德政刑方与法也人才药也夏之政尚忠殷承其敝而救之以质殷之政尚质周承其敝而救之以文秦用酷刑苛法以箝天下天下苦之而汉承之以寛大守之以宁壹其方与证对其用药也无舛天下之病有不瘳者鲜矣
　　郁离子以言忤于时为用事者所恶欲杀之大臣有荐其贤者恶之者畏其用飏言毁诸庭庭立者多和之或问和之者曰若识其人乎曰弗识而皆闻之矣或以告郁离子郁离子笑曰女几之山干鹊所巢有虎出于朴蔌鹊集而噪之鸲鹆闻之亦集而噪鹎鶋见而问之曰虎行地者也其如子何哉而噪之也鹊曰是啸而生风吾畏其颠吾巢故噪而去之问于鸲鹆鸲鹆无以对鹎鶋笑曰鹊之巢木末也畏风故忌虎尔穴居者也何以噪为
　　郁离子曰民犹沙也有天下者惟能抟而聚之耳尧舜之民犹以漆搏沙无时而解故尧崩百姓如丧考妣三载四海遏宻八音非威驱而令肃之也三代之民犹以胶抟沙虽有时而融不释然离也故以子孙传数百年必有无道之君而后衰又继而得贤焉则复兴必有大无道如桀与纣而人有贤圣诸侯如商汤周武王者间之而后亡其无道未如桀纣者不亡无道如桀纣而无贤圣诸侯适丁其时而间之者亦不亡霸世之民犹以水搏沙其合也若不可开聚于一握然一旦消释则涣然离矣其下者以力聚之犹以手搏沙拳则合放则散不求其聚之之道而以贵于民曰是顽而好叛呜呼何其不思之甚也
　　平原君患盗诛之不能禁或曰更赏之足则戢矣虞卿曰不可先王立赏罚以劝惩善恶衰世之政也虽微犹足以激其趋故赏禁僣罚禁滥县衡以称之犹惧其不平也而况敢逆施之乎夫民之轻禁以逞欲如水之决必有所自求而塞之斯可矣今此之不索而力遏其流至于不能制乃不省其阙而欲矫以逆先王之法度是犹欲止水而去其防也其庸有瘳乎夫民有欲而无厌者也节以制之犹或逾焉盗而获赏利莫大矣利之所在民必趋焉趋而禁之是贰政也趋而不禁人尽盗矣是鼓乱也不臧孰甚焉平原君豁然而寤起再拜受教尽散其私财以济贫乏申明旧章而重购以赏获盗者于是赵盗皆走之燕道不拾遗虞卿之教也
　　州之庸问于郁离子曰云山出也而山以之灵烟火出也而火以之畜不亦异哉郁离子曰善哉问夫人之用智者亦犹是也夫智人出也善用之犹山之出云也不善用之犹火之出烟也韩非囚秦鼂错死汉烟出火也
　　鲁般第二
　　郁离子之市见壊宅而哭之恸或曰是犹可葺与郁离子曰有鲁般王尔则可也而今亡矣夫谁与谋之吾闻宅壊而栋不挠者可葺今其栋与梁皆杇且折矣举之则覆不可触已不如姑仍之则甍桷之未解者犹有所附以待能者茍振而摧之将归咎于葺者弗可当也况葺宅必新其林间其蠧腐其外完而中溃者悉屏之不束椽以为楹不斵柱以为椽其取材也惟其良不问其所产枫柟松栝杉槠柞檀无所不收大者为栋为梁小者为杙为栭曲者为枅直者为楹长者为榱短者为棁非空中而液身者无所不用今医闾之大木竭矣防矩无恒工失其度斧锯刀凿不知所裁桂樟柟栌剪为槱薪虽有鲁般王尔不能轻施其巧而况于无之乎吾何为而不悲也
　　青江之山九尾之狐居焉将作妖求髑髅而戴之以拜北斗而徼福于上帝遂往造共工之台以临九丘九丘十薮之狐毕集登羽山而人舞焉有老狈见而谓之曰若之所戴者死人之髑髅也人死肉腐而为泥枯骨存焉是为髑髅髑髅之无知与瓦砾无异而其腥秽瓦砾之所不有不可戴也吾闻鬼神好馨香而悦明徳腥臊秽恶不可闻也而况敢以渎上帝帝怒不可犯也弗悔若必受烈祸行未防阏伯之虚猎人邀而伐之攅弩以射其戴髑髅者九尾之狐死聚羣狐而焚之沮三百仞三年而臰乃熄
　　汉愍帝之季年东都大旱野草皆焦昆明之池竭洛巫谓其父老曰南山之湫有灵物可起也父老曰是故也弗可用也虽得雨必有后忧众曰今旱极矣人如坐炉炭朝不谋夕其暇计后忧乎乃召洛巫与如湫祷而起之酒未毕三奠蛟蜿蜒出有风随之飕飕然山谷皆殷有顷雷雨大至木尽拔弥三日不止伊洛瀍涧皆溢东都大困始悔不用其父老之言
　　郁离子曰萤之为明防防也昬夜得之可以炤物取而寘诸烛下则黝然亡矣烛亦明矣哉而不能不晦于月也太阳出矣月之明又安在哉故狗制狐豹制狗虎制豹狻猊制虎魏呉晋宋齐梁陈隋之君惟其不当汉祖之时也使其在汉祖之时不敢与布越伍而况能南靣哉是故汤武不作而后有桓文桓文不作而后有秦秦之王适逢六国之皆庸君故有贤人弗能用而秦之间得行呜呼岂秦之能哉
　　或问胜天下之道曰在德何以胜德曰大德胜小德小德胜无德大德胜大力小德敌大力力生敌德生力力生于德天下无敌故力者胜一时者也德愈乆而愈胜者也夫力非吾力也人各力其力也惟大德为能得羣力是故德不可穷而力可困人言五伯之假仁义也或曰是何足道哉郁离子曰是非仁人之言也五伯之时天下之乱极矣称诸侯之德无以加焉虽假而愈于不能故圣人有取也故曰诚胜假假胜无天下之至诚吾不得见矣得见假之者亦可矣
　　郁离子曰甚矣仁义之莫彊于天下也五伯假之而犹足以维天下而获天下之显名而况于出之以忠行之以信者哉今人谈仁义以口间取其一二无阂于其欲者时行焉将以贾誉也及其弗获则举仁义以为迂而舍之至于死弗寤哀哉
　　齐湣王既取燕防宋遂伐赵侵魏南恶楚西絶秦交示威诸侯以求为帝平原君问于鲁仲连曰齐其成乎鲁仲连笑曰成哉臣窃悲其为象虎也平原君曰何谓也鲁仲连曰臣闻楚人有患狐者多方以捕之弗获或教之曰虎山兽之雄也天下之兽见之咸詟而亡其神伏而俟命乃使作象虎取虎皮蒙之出于牗下狐入遇焉啼而踣他日豕暴于其田乃使伏象虎而使其子以戈掎诸衢田者呼豕逸于莽遇象虎而反奔衢获焉楚人大喜以象虎为可以皆服天下之兽矣于是野有如马被象虎以趋之人或止之曰是駮也眞虎且不能当往且败弗听马雷呴而前攫而噬之颅磔而死今齐实象虎而燕与宋狐与豕也弗戒诸侯其无駮乎明年望诸君以诸侯之师入齐湣王为淖齿所杀
　　蟾蜍防于泱瀼之泽蚵蚾以其族见喜其类已也欲与俱入月使鼁呼之问曰彼何食曰彼宅于月中身栖桂树之隂餐泰和之淳精吸风露之华滋他无所食也蚵蚾曰若是则予不能从矣予处泱瀼之中一日而三饱予焉能从彼单栖于泬漻枵其胃肠而吸饮风露乎问其食不对鼁复命使返而窥之则方据溷而食其蛆盐粪汁而饮之满腹然后出肭肭然鼁返曰彼之食溷蛆与粪汁也一日不可无也而焉能从子蟾蜍蹙额而咍曰呜呼予何罪乎而生与此物类也
　　郁离子曰豺之智其出于庶兽者乎呜呼岂独兽哉人之无知也亦不如之矣故豺之力非虎敌也而独见焉则避及其朋之来也则相与掎角之尽虎之力得一豺焉未暇顾其后也而掎之者至矣虎虽猛其奚以当之长平之役以四十万之众投戈甲而受死惟其智之不如豺而已
　　豹第三
　　石羊先生谓郁离子曰呜呼世有欲盖而彰欲抑而扬欲揜其明而播其声者不亦异乎郁离子喟然叹曰子不见夫南山之豹乎其始也防防耳人莫之知也雾雨七日不下食以泽其毛而成其文文成矣而复欲隠何其蚩也是故县黎之玉处顽石之中而潜于幽谷之防其夀可以与天地俱也无故而舒其光使人瞩而骇之于是乎椎凿来而扄鐍发矣桂树之轮囷诘樛与栲枥奚异而斧斤寻之不惮阻逺者何也以其香之逹也故曰欲人之不见莫若昒其明欲人之不知莫若瘖其声是故鹦鹉絷于能言蜩蠠获于善鸣樗以恶而免割以苦而不烹何如翳子之煜煜而返子之防防乎石羊先生怅然乆之曰惜乎予闻之晚
　　南山之隈有大木羣蚁萃焉穿其中而积土其外于是木朽而蚁日蕃则分处其南北之柯蚁之垤瘯如也一日野火至其处南者走而北处北者走而南不能走者渐而迁于火所未至已而俱爇无遗者
　　东南之美有荆山之麝脐焉荆人有逐麝者麝急则抉其脐投诸莽逐者趋焉麝因得以逸令尹子文闻之曰是兽也而人有弗如之者以贿亡其身以及其家何其智之不如麝耶
　　子防为武城宰郭门之垤有鹳迁其巢于墓门之表墓门之老以告曰鹳知天将雨之鸟也而骤迁其巢邑其有大水乎子防曰诺命邑人悉具舟以俟居数日水果大至郭门之垤没而雨不止水且及于墓门之表鹳之巢翘翘然徘徊长唳莫知其所处也子防曰悲哉是亦有知矣惜乎其未远也
　　西郭子侨与公孙诡随涉虚俱为防行昬夜逾其邻人之垣邻人恶之坎其往来之涂而置溷焉一夕又往子侨先堕于溷弗言而招诡随诡随从之堕欲呼子侨掩其口曰勿言俄而涉虚至亦堕子侨乃言曰我欲其无相咥也君子谓西郭子侨非人也已则不慎自取汚辱而包藏祸心以陷其友其不仁甚矣
　　仓筤之山溪水合流入于江有道士筑于其上以事佛甚谨一夕山水大出漂室庐塞溪而下人骑木乘屋号呼求救者声相连也道士具大舟躬蓑笠立水浒督善水者絶以俟人至即投水索引之所存活甚众平旦有兽身没波涛中而浮其首左右盼若求救者道士曰是亦有生必速救之舟者应言往以木接上之乃虎也始则蒙蒙然坐而防其毛比及岸则瞠目眡道士跃而攫之仆地舟人奔救道士得不死而重伤焉郁离子曰哀哉是亦道士之过也知其非人而救之非道士之过乎虽然孔子曰观过斯知仁矣道士有焉
　　豢龙先生采药于山有老父坐石上揖之不起豢龙先生拱而立顷之老父仰而嘘俯而凝其神王如也颔而笑曰子欲采药乎余亦采药者也今子虽采药而未知药也知药莫若我豢龙先生跪曰愿受教老父曰坐吾语子中黄之山有药焉龙鳞而鳯葩玉质而金英宵纳月彩晨晞日精宅厚坤以为家澡沆之流荣其味不苦不酸其性不热不寒淡如也淳如也其名曰芝得而服之夀考以康百病不生皡皡熈熈跻于泰宁而五百年一遇之太行之山有草焉丹荑而紫蕤根如伏龙叶如翠翘葱葱萋萋蔚茂以齐其名曰参得而服之老者少少者夀病者已尫者起而三百年一遇之南条之山有草焉性温而和味芳以辛馥馥芬芬香气袭人其名曰术得而服之养精益神救死扶生去疾除根瘴疠莫干寝兴以安而百年一遇之岣嵝之山有木焉碧干而琼枝緑叶菁菁上拂穹青下临层崖霜雪洒之而不凝赤日过之而不炎其馨菲菲其味如饴鬼魅畏之避不敢窥其名曰桂煑而服之可以祛百邪消毒滛扶阳抑隂敛眞归元岷山之隂有草焉叶如翠眊根如团金味如人胆禀性酷烈不能容物名曰黄良煑而服之推去百恶破防解结无秽不涤烦疴毒热一扫无迹如司冦之殛残贼之二物也有病乃服无病者不服也故有弗用用必中隂谷有草状如黄精背阳而生入口口裂着肉肉涢名曰钩吻云梦之隰有草其状如葵叶露滴人身流为疮痍刻骨絶筋名曰防肠之草之二草者但有杀人之能而无愈疾之功吾子其慎择之哉无求美弗得而为形似者所误豢龙先生愀然而悲顾求老人已不知其所之矣
　　梓谓棘曰尔何为乎脩脩而不扬櫹櫹而无所容幽樛于灌莽之中翳朽箨而不见太阳不已痗乎吾干竦穹崖梢拂九阳根入九隂日月过而留其晖风雨防而流其滋鹓雏翠鸾朝夕和鸣暖霭晴岚山蒸泽烘结为祥云五色备象八音成声绚为文章抱日浮光蔚兮若濯锦出蜀江粲兮若春葩曜都房是以匠石见而爱之期以为明堂之栋梁言既棘倚风而啸振条而吟曰美矣哉吾闻之冶容色者侮之招防服饰者盗之招多才能者忌之招今子之美冠羣超伦名彰于时泰运未开构厦无人吾忧子之不得为明堂之栋梁而剪为黄肠与腐肉同归于防防之乡虽欲见太阳其可得乎吾长不盈寻大不逾指扶踈屈律不文不理天不畀之以材而赐之以刺使人不敢樵禽不敢萃故虽无子之美而亦无子之忧则吾之所得多矣吾又安所求哉
　　宋王欲使熊蛰父为司马熊蛰父辤宋王谓杞离曰薄诸乎吾将以为太宰杞离曰臣请试之旦日之熊蛰父氏不遇遇其仆于逵为道王之意其仆曰小人不能知也然尝闻之南海之岛人食蛇北防于中国腊蛇以为粮之齐齐人馆之厚客喜侑主人以文镻之脩主人吐舌而走客弗喻为其薄也戒皂臣求王虺以致之今王与大夫无亦犹是与杞离惭而退
　　郁离子学道于藐干罗子授化铁为金之术遂往入九折之山得跃治之钢而錬之以左目取火于太阳右目取水于太隂驱役雷风收拾鬼神以集于黄中浑浑胚胚如珠在胎焜焜荧荧如日将升仙人皆仰之矣山鬼窥而栗焉啸其徒谋之曰有怪女知之乎若不早图而待其成悔无及矣乃使□与魃挠之百端不能破乃羣号而诉诸帝曰天生物而赋之形与性夀夭贵贱司命掌之弗可移也夫是谓之天常今彼将以智夺之以窃天权弗可假也帝怒命方伯宵鼓之以狵鞟之鞴铁跃弗可止遂不能成金
　　石羊先生谓郁离子曰子不知予之忧乎郁离子曰何为其不知也曰何以知之曰周人有好姣服者有不足于其心则忸怩而不置必易而后慊一日有所之袂涅而弗知也扬扬而趋乐甚其友半途而指之涅则惋而嗟摄而搔之涅去而迹在其心妯妯然五步而六视不成行而复郑子阳好其妻其妻美而额靥蔽之以翟三年未之见一夕而禠其翟见焉则怏然不乐申旦而不寐其妻虽以翟蔽之终不好矣故隂谷之木生于嵌岩之下终年不见日月之光而不怨者不知天之有日月也梧丘之野人种稻以为食嵗储旧而待新新未尝不敢竭其旧旦日之亩视其禾皆颖而且栗喜而归曰新可期矣则皆发其旧与其人饱之旧且尽而新未熟不胜其觖望与其子及妻更往而迭视蹊其亩而禾愈青是非禾之返青也望之者切也荆人有走虎而捐其子者以为虎已食之矣弗求矣人有见而告之曰尔子在盍速求之弗信从薪者以归子之他日遇而争之其子弗识矣赵王之太子病召医缓医缓至曰病革矣非万金之药弗可问之曰是必得代之赭荆之玉岣嵝之沙禺同青蛉之空曽青昆仑之紫白英合浦之珠蜀之犀三韩之宝毉无闾之珣玕琪合求铅而錬之一年而和二年而成三年而金粟生则取而埋诸土中又三年而服之斯可以起矣淳于公闻而笑之曰诚哉所谓医缓矣荘子之齐见饿人而哀之饿者从而求食荘子曰吾已不食七日矣饿者吁曰吾见过我者多矣莫我哀也哀我者惟夫子向使夫子不不食其能哀我乎豢龙先生谓石羊子曰往子泝于江十日而风恒从西来及还而沿又十日而风恒从东来从者恚而泣予唏之曰天有风主为予汝乎何为泣也
　　灵丘丈人第四
　　灵丘之丈人善养蜂嵗収蜜数百斛蜡称之于是其富比封君焉丈人卒其子继之未期月蜂有举族去者弗恤也嵗余去且半又嵗余尽去其家遂贫陶朱公之齐过而问焉曰是何昔者之熇熇而今日之凉凉也其邻之叟对曰以蠭请问其故对曰昔者丈人之养也园有庐庐有守刳木以为之宫不鏬不其置也防宻有行新旧有次坐有方牖有乡五五为伍一人司之视其生息调其暄寒巩其构架时其墐发蕃则从之析之寡则与之裒之不使有二王也去其蟊蚍蜉弥其土蜂蝇豹夏不烈日冬不凝凘飘风吹而不摇淋雨沃而不渍其取蜜也分其赢而已矣不竭其力也于是故者安新者息丈人不出戸而收其利今其子则不然矣园庐不葺污秽不治燥湿不调啓闭无节居处臲卼出入障碍而蜂不乐其居矣及其久也蛄蟖同其房而不知蝼螘钻其室而不禁鹩鳭掠之于白日狐狸窃之于昏夜莫之察也取蜜而已又焉得不凉凉也哉陶朱公曰噫二三子识之为国有民者可以鍳矣
　　郁离子曰刑威令也其法至于杀而生人之道存焉赦德令也其意在乎生而杀人之道存焉书曰刑期于无刑又曰眚灾肆赦此先王之心也是故制刑期于使民畏刑有必行民知犯之之必死也则死者鲜矣赦者所以矜惷愚宥过误知罪不避而輙原焉是啓侥幸之心而教人犯也至于祸稔恶积不得已而诛之是以恩为穽也然则赦令卒不可行与曰法有二有古今之通禁有一代之私禁古今之通禁恶逆也杀人伤人及盗之类也而释勿治是代之为则也一代之私禁茶盐钱币之类也民无以为生而官不能恤于是乎有犯虽难以为常原情而贷之可也
　　济隂之贾人渡河而亡其舟栖于浮苴之上号焉有渔者以舟往救之未至贾人急号曰我济上之巨室也能救我予尔百金渔者载而升诸陆则予十金渔者曰向许百金而今予十金无乃不可乎贾人勃然作色曰若渔者也一日之获几何而骤得十金犹为不足乎渔者黯然而退他日贾人浮吕梁而下舟薄于石又覆而渔者在焉人曰盍救诸渔者曰是许金而不酬者也舣而观之遂没郁离子曰或称贾人重财而轻命始吾不信而今知有之矣张子房谓汉王曰秦将贾人子可啗也抑所谓习与性成者与此陶朱公之长子所以死其弟也孟子曰故术不可不慎也信哉
　　卫懿公好禽见觝牛而恱之禄其牧人如中士甯子諌曰不可牛之用在耕不在觝觝其牛耕必废耕国之本也其可废乎臣闻之君人者不以欲妨民弗听于是衞牛之觝者贾十倍于耕牛牧牛者皆释耕而教觝农官弗能禁邶有马生驹不能走而善鸣公又恱而纳诸廏甯子曰是妖也君不寤国必亡夫马齐力者也鸣非其事也邦君为天牧民设官分职以任其事废事失职厥有常刑故非事之事君不举焉杜其源也妖之兴也人实召之自今以往卫国必多不耕之夫不织之妇矣君必悔之又弗听明年狄伐卫卫侯将登车而御失其辔将战士皆不能执弓矢遂败于荣泽防懿公
　　髬耏问于赤羽雕曰盗日杀而日多何也赤羽雕曰未也而今方多耳髬耏曰何若是甚也赤羽雕曰乘子之车楯子之轨天下之生将尽为盗髬耏曰请闻之赤羽雕曰昔者蠪蚔暴于岷嶓之间蜀王使相回帅师伐之畏弗进作土门而壁焉其士卒日食于民民瘵弗堪于是五丁凿山以出于江之源擒蠪蚔杀之相回闻蠪蚔之死也毁壁而出取其尸以为功曰我之徒兵实杀之五丁怒杀相回排天彭而壅之江江水逆流覆王宫王升木而号化为杜防今天下之治盗者皆相回也民不甘餧肉于蠪蚔也能无泄五丁之怒者乎
　　晋灵公好狗筑狗圈于曲沃衣之绣嬖人屠岸贾因公之好也则夸狗以恱公公益尚狗一夕狐入于绛宫惊襄夫人襄夫人怒公使狗搏狐弗胜屠防贾命虞人取他狐以献曰狗实获狐公大喜食狗以大夫之俎下令国人曰有犯吾狗者刖之于是国人皆畏狗狗入市取羊豕以食饱则曵以归屠防贾氏屠防贾大获大夫有欲言事者不因屠防贾则狗羣噬之赵宣子将谏狗逆而拒诸门弗克入他日狗入并食公羊屠防贾欺曰赵盾之狗也公怒使杀赵盾国人救之宣子出奔秦赵穿因众怒攻屠防贾杀之遂弑灵公于桃园狗散走国中国人悉禽而烹之君子曰甚矣屠防贾之为小人也譝狗以蛊君卒亡其身以及其君宠安足恃哉人之言曰蠧虫食木木尽则虫死其如晋灵公之狗矣
　　瓠里子自呉归粤相国使人送之曰使自择官舟以渡送者未至于是舟泊于浒者以千数瓠里子欲择之而不能识送者至问之曰舟若是多也恶乎择对曰甚易也但视其敝篷折橹而破颿者即官舟也从而得之瓠里子仰天叹曰今之治政其亦以民为官民与则爱之者鲜矣宜其敝也
　　楚王好安陵君安陵君用事景睢激江乙使言于安陵君曰楚国多贫民请以云梦之田贷之耕以食无使失所安陵君言于王而许之他日见景子问其人之数景子曰无之安陵君愕曰吾以子为利于王而言焉乃以与人而为恩乎景睢失色而退语其人曰国危矣志利而忘民危之道也
　　卫灵公怒弥子瑕扶出之瑕惧三日不敢入朝公谓祝鮀曰瑕也怼乎子鱼对曰无之公曰何谓无之子鱼曰君不观夫狗乎夫狗依人以食者也主人怒而抶之嘷而逝及其欲食也葸葸然复来忘其抶矣今瑕君狗也仰于君以食者也一朝不得于君则一日之食旷焉其何敢怼乎公曰然哉
　　瞽聩第五
　　郁离子曰自瞽者乐言己之长自聩者乐言人之短乐言己之长者不知己乐言人之短者不知人不知己者无所见不知人者无所闻无见者谓之瞽无闻者谓之聩人有耳目而见闻有所不及恒思所以聦明之犹惧其蔽塞也而况于自瞽自聩乎瞽且聩而以欺人曰予知且能然而不丧者蔑之有也
　　郁离子曰讳者欺之媒乎矜者谄之宅乎媒以招之宅以纳之奸其不至乎故舟必漏也而后水入焉土必湿也而后苔生焉奸人伺隙以图进其身奚暇为人国家计哉故因其矜也而施之谄因其讳也而投以欺然后昭然知其为谄与欺而弗之拒也由是而贯贯而后宠生焉宠生慕慕生效夫奸人之得志于人国家也一旦不能堪也而况于慕效之相承乎腐肉之致蝇非特尽其肉而已也蝇生蛆而蛆复为蝇蝇蛆相生而不穷夫何以当之是故君子之脩慝辨惑如良医之治疾也鍼其膏肓絶其根源然后邪淫不生茍知谄与欺之能丧人心亡人国也屏其媒壊其宅奸者熄矣
　　瓠里子之艾谓其大夫曰日君之左服病兽人曰得生马之血以饮之可起也君之圉人使求仆之骖仆难未与也大夫曰杀马以活马非人情也夫何敢瓠里子曰仆亦窃有疑焉虽然亦既知君之心矣愿因而有所请仆闻有国者必以农耕而兵战也农与兵孰非君之民哉故兵不足则农无以为卫农不足则兵无以为食兵之与农犹足与手不可以独无也今君之兵暴于农而君不禁农与兵有讼则农必左耕者困矣是见手而不见足也今君之圉人见君之不可无服而不见仆之不可无骖也昔者陈胡公之元妃太姬好舞于是宛丘之人皆防其桑而植栁仆窃为君畏之
　　宋王偃恶楚威王好言楚之非旦日视朝必诋楚以为笑且曰楚之不能若是甚矣吾其得楚乎羣臣和之如出一口于是行旅之自楚适宋者必搆楚短以为容国人大夫传以达于朝狃而扬遂以楚为果不如宋而先为其言者亦惑焉于是谋伐楚大夫华犨谏曰宋之非楚敌也旧矣犹犪牛之于鼢鼠也使诚如王言楚之力犹足以十宋宋一楚十十胜不足以直一败其可以国试乎弗听遂起兵败楚师于颍上王益逞华犨复谏曰臣闻小之胜大也幸其不吾虞也幸不可常胜不可恃兵不可玩敌不可侮侮小人且不可况大国乎今楚惧矣而王益盈大惧小盈祻甚至矣王怒华犨出奔齐明年宋复伐楚楚人伐败之遂灭宋
　　越王燕羣臣而言呉王夫差之亡也以杀子胥故羣臣未应大夫子余起而言曰臣尝之东海矣东海之若防于青渚禺彊防焉介鳞之从者以班见防出鼈延颈而笑防曰尔何笑鼈曰吾笑尔之蹻跃而忧尔之踣也防曰我之蹻跃不犹尔之防跛乎且我之用一而尔用四四犹不尔恃也而笑我乎故跂之则赢其肝曵之则毁其腹终日匍匐所行几许尔胡不自忧而忧我也今王杀大夫种而走范蠡四方之士掉首不敢南顾越无人矣臣恐诸侯之笑王者在后也王黙然
　　即且与蝁遇于疃蝁褰首而逝即且追之蹁旋焉绕之蝁迷其所如则呀以待即且摄其首身弧屈而矢发入其吭食其心齧其防出其尻蝁死不知也他日行于煁见蛞蝓欲取之蚿谓之曰是小而毒不可触也即且怒曰甚矣尔之欺予也夫天下之至毒莫如蛇而蛇之毒者又莫如蝁蝁噬木则木翳齧人兽则人兽毙其烈犹火也而吾入其肮食其心葅鲊其腹肠醉其血而饱其膋三日而醒融融然夫何有于一寸之蜿蝡乎跂其足而凌之蛞蝓舒舒焉曲直其角喣其沫以俟之即且黏而顚欲走则足与须尽解解防防而卧为螘所食楚有养狙以为生者楚人谓之狙公旦日必部分众狙于庭使老狙率以之山中求草木之实赋什一以自奉或不给则加鞭棰焉羣狙皆畏苦之弗敢违也一日有小狙谓众狙曰山之果公所树与曰否也天生也曰非公不得而取与曰否也皆得而取也曰然则吾何假于彼而为之役乎言未既众狙皆寤其夕相与伺狙公之寝破栅毁柙取其积相携而入于林中不复归狙公卒馁而死郁离子曰世有以术使民而无道揆者其如狙公乎惟其昏而未觉也一旦有开之其术穷矣
　　防人衣狻猊之皮以适圹虎见之而走谓虎为畏己也返而矜有大志明日服狐裘而往复与虎遇虎立而睨之怒其不走也叱之为虎所食邾娄子泛于河中流而溺水涡喣而出之得壶以济岸以为天祐已也归而不事鲁又不事齐鲁人伐而分其国齐弗救君子曰无畏者祸之本乎惟有徳可以受天祥祥不妄集圣人实有之犹内省而惧畏其不能胜也而况敢自祥乎非祥而以为祥丧其心矣其能免乎
　　郁离子谓姬献曰吾尝防汝泗之间见丛祠焉其中为天仙其左右为鬼伯天仙之祠香烛之外无物而鬼伯之祠击钟烹羶明膏火穷昼夜今子之庭无雨旸寒暑皆如市鹅羊鸭鸡之声哑嚄嘈囋不得闻人语吾隠子之不能为天仙而为鬼伯也明年而败于匏瓜之墟姬献死焉
　　有献陵鲤于商陵君者以为龙焉商陵君大悦问其食曰螘商陵君使豢而扰之或曰是陵鲤也非龙也商陵君怒抶之于是左右皆惧莫敢言非龙者遂从而神之商陵君观龙龙巻屈如丸倐而伸左右皆佯惊称龙之神商陵君又大悦徙居之宫中夜穴甓而逝左右走报曰龙用壮今果穿石去矣商陵君视其迹则悼惜不已乃养螘以伺兾其复来也无何天大雨震电真龙出焉商陵君谓为豢龙来矢螘以邀之龙怒震其宫商陵君死君子曰甚矣商陵君之愚也非龙而以为龙及其见真龙也则以陵鲤之食待之卒震以死自取之也谷之人畏日恒穴土而居隂有蛇焉能作雾谨事之出入慿焉于是其国昼夜雾巫绐之曰吾神已食日矣日亡矣遂信以为天无日也乃尽废其穴之居而处垲羲和氏之子之崦过焉谓之曰日不亡也今子之所翳者雾也雾之氛可以晦日景而焉能亡日日与天同其久者也恶乎亡吾闻之隂不胜阳妖不胜正蛇隂妖也鬼神之所诘雷霆之所射也今乘天之用否而逞其奸又因人之譌以凭其妖妖其能久乎夫穴子之常居也今以譌致妖而弃其常居蛇死雾必散日之赫其可当乎国人谋诸巫巫恐泄其绐遂沮之未期月雷杀其蛇蛇死而雾散冥谷之人相呴而槁
　　粤人有采山而得其大盈箱其叶九成其色如金其光四照以归谓其妻子曰此所谓神芝者也食之者仙吾闻仙必有分天不妄与也人求弗能得而吾得之吾其仙矣乃沐浴齐三日而烹食之入咽而死其子视之曰吾闻得仙者必蜕其骸人为骸所累故不得仙今吾父蜕其骸矣非死也乃食其余又死于是同室之人皆食之而死郁离子曰今之求生而得死者皆是之类乎故张罔以逐禽使无所逃而获非不知而不避者也设食而机之则其获也皆非知之而不避者也南方有鸟五采而象鳯名曰昭明其性好乱故出则天下起兵西方有兽斑文而象虎名曰驺虞其性好仁故出则天下偃兵其不知者莫不以为鳯与虎也今天下之人孰不曰予有知也由此观之远矣












　　诚意伯文集巻十七
　　钦定四库全书
　　诚意伯文集巻十八
　　明　刘基　撰
　　郁离子二
　　枸橼第六
　　梁王嗜果使使者求诸呉呉人予之橘王食之美他日又求焉予之柑王食之尤美则意其犹有美者未予也惎使者聘于呉而密访焉御儿之鄙人有植枸橼于庭者其实大如使者见而愕之曰美哉煌煌乎柑不如矣求之弗予归言于梁王梁王曰吾固知呉人之靳也命使者以币请之朝而进之荐而后尝之未毕一瓣王舌缩而不能咽齿柔而不能咀鼻顣頞以让使者使者以诮呉人呉人曰吾国果之美者橘与柑也既皆以应王求无以尚矣而王之求弗置使者又不询而观诸其外美宜乎所得之不称所求也夫木产于土有土斯有木于是乎果实生焉果之所产不惟呉王不徧索而独求之呉吾恐枸橼之日至而终无适王口者也公仪子为政于魏魏人淳于獝以才智自荐公仪子试而知其弗任也退之淳于獝之西河西河守使人道而入诸赵赵人以为将西河守谓公仪子曰是必疚赵矣赵疚魏国之利也公仪子愀然不悦曰如大夫言是魏国之耻也昔者由余戎人也由余入秦秦穆公用之由余贤秦人不敢轻戎吾惧赵人之由是轻魏也
　　泗水之滨多美石孟尝君为薛公使使者求之以币泗滨之人问曰君用是奚为哉使者对曰吾君封于薛将崇宗庙之祀制雅乐焉防君之石无以为之磬使人敬请于下执事惟君图之泗滨人大喜告于其父老斋戒肃使者以车十乘致石于孟尝君孟尝君馆泗滨人而置石于外朝他日下宫之磶阙孟尝君命以其石为之泗滨人辞诸孟尝君曰下邑之石天生而地成之昔者禹平水土命后防取而荐之郊庙以谐八音众声依之任土作贡定为方物要之明神不敢防也君命使者来求于下邑曰以崇宗庙之祀下邑之人畏君之威不敢不供斋戒肃使者致于君君以置诸外朝未有定命不敢以请今闻诸馆人曰将以为下宫之磶臣实不敢闻弗谢而走诸侯之客闻之皆去于是秦与楚合谋伐齐孟尝君大恐命驾趣谢客亲御泗滨人迎石登诸庙以为磬诸侯之客闻之皆来秦楚之兵亦解君子曰国君之举不可以不慎也如是哉孟尝君失信于一石天下之人疾之而况得罪于贤士哉虽然孟尝君亦能补过者也齐国复彊不亦冝乎
　　越王使其大夫子余造舟舟成有贾人求掌为工子余弗用贾人去之呉因王孙率以见呉王且言越大夫之不能用人也他日王孙率与之观于江作江中之舟扰则枚指以示王孙率曰某且覆某不覆无不如其言王孙率大奇之举于呉王以为舟正越人闻之尤子余子余曰吾非不知也吾尝与之处矣是好夸而谓越国之人无已若者吾闻好夸者恒是已以来多谀谓人莫若已者必精于察人而闇自察也今呉用之偾其事者必是夫矣越人未之信未几呉伐楚王使操余皇浮五湖而出三江迫于扶胥之口没焉越人乃服子余之明且曰使斯人弗试而死则大夫受遗才之谤虽咎繇不能直之矣
　　越人寇不韦避兵而走剡贫无以治舍徘徊于天姥之下得大木而庥焉安一夕将斧其根以为薪其妻止之曰吾无庐而托是以庇身也自吾之止于是也骄阳赫而不吾灼寒露零而不吾凄飘风扬而不吾凓雷雨晦而不吾震撼谁之力耶吾当保之如赤子仰之如慈母爱之如身体犹惧其不蕃且殖也而况敢毁伤之乎吾闻之水泉缩而潜鱼惊霜钟鸣而巢鸟悲畏夫川之竭林之落也鱼鸟且然而况于人乎郁离子闻之曰哀哉是夫也而其知不如一妇人也呜呼岂独不如一妇人哉则亦鸟鱼之不若矣
　　东瓯之人谓火为虎其称火与虎无别也其国无陶冶而覆屋以茅故多火灾国人咸苦之海隅之贾人适晋闻晋国有冯妇善搏虎冯妇所在则其邑无虎归以语东瓯君东瓯君大喜以马十驷玉二防文锦十纯命贾人为行人求冯妇于晋冯妇至东瓯君命驾虚左迎之于国门外共载而入馆于国中为上客明日市有火国人奔告冯妇冯妇攘臂从国人出求虎弗得火迫于宫肆国人拥冯妇以趋火灼而死于是贾人以妄得罪而冯妇死弗寤
　　燕文公之路马死或告之曰卑耳氏之马良请求之辞曰野马也不足以充君驷公使彊之逃苏代之徒欲以其马售公弗取巫闾大夫入言曰君求马将以驾乘舆也何必近舍其所欲售而远取其不欲售者乎公曰吾恶夫自衒者对曰昔中行伯求妇于齐高鲍氏皆许之谋诸叔向叔向曰娶妇所以承宗祧奉祭祀不可茍也惟其贤而已今君之求马亦惟其良而已可也昔者尧让天下于许由许由逃尧弗彊也而卒得舜甯戚饭牛以自售于齐桓公桓公用之而卒得管仲使尧不听许由何以得舜桓公不用甯子何以得管仲君何固焉晋献公防虞寘其俘于下阳使士蒍监焉其大夫多逃士蒍弗禁公闻之怒召士蒍让之士蒍对曰君以是为可以充吾国之用也夫夫彼虞公之臣也皆尝任虞公之事矣食虞公之禄而立虞公之朝闻虞公之政虞亡不能救虞公执而身随之君将焉用是为哉公曰吾惧其邻国之之也士蒍笑曰若是则臣滋惑矣公曰何哉士蒍曰往嵗臣之里有厉卜之曰丛为祟于是集里之老防召巫觋具舟车奉牲币羞桃茢男女以班举丛而寘诸衢东里之人利其器物而收之因得厉焉死者且过半故废社之土不可以涂宫室弃出之妇不可以主中馈鬼神之所遗也今虞之贤臣曰宫之竒百里奚而已矣宫之竒先虞公之亡而以其族去百里奚与于俘则君既入之秦矣其他奚取焉而必欲置之曰无使适邻国君实欲善邻则曰爱厥苖无遗莠可也今君坐不安食不甘缮甲兵以睨四封无嵗不征岂有他哉求吾欲也敌衅未生无所用谋如其弗欲犹将纳之矧自往焉如其用诸适吾愿也君何怒为公曰善
　　郁离子曰鸟兽之与人非类也人能扰而驯之人亦何所不可为哉鸟兽以山薮为家而豢养于樊笼之中非其情也而卒能驯之者使之得其所嗜好而无违也今有养鸟兽而不能使之驯则不食之以其心之所欲处之以其性之所安而加矫迫焉则有死耳乌乎其能驯之也人与人为同类其情为易通非若乌兽之无知也而欲夺其所好遗之以其所不好絶其所欲彊之以其所不欲迫之而使从其果心悦而诚服耶其亦有所顾畏而不得已耶若曰非心悦诚服而出不得已乃欲使之治吾国徇吾事则尧舜亦不能矣
　　孙子自梁之齐田忌郊迎之而师事焉饮食必亲启寝兴必亲问孙子所喜田忌亦喜之孙子所不欲田忌亦不欲也邹奭谓孙子曰子知蛩蛩駏虚之与蟨乎蛩蛩駏虚负蟨以走为其能齧甘草以食已也非忧其将为人获而负之也今子为蟨而田子蛩蛩駏虚也子其识之孙子曰诺
　　或问致人之道郁离子曰道致贤食致民渊致鱼薮致兽林致鸟臭致蝇利致贾故善致物者各以其所好致之则天下无不可致者矣是故不患其有所不致而患其有所不安能致而不能安不如不致之亡伤也粤人有学致鬼者三年得其术于是坛其室之北隅以集鬼鬼至而多无以食则相帅以为妖声闻于外一夕其人死而爇其室邻里莫不笑之
　　韩垣之齐以策干齐王王不用韩垣怒出诽言王闻而拘诸司冦将杀之田无吾见王以语之田无吾曰臣闻娵萌学扰象而工北之义渠以扰象之术干义渠君义渠君不答退而诽诸馆馆人曰非吾君之不听子也顾无所得象也娵萌赧而归医胡之魏见魏太子之神驰而气不属也谓之曰太子病矣不疾治且不可救太子怒以为谤已也使人刺医胡医胡死魏太子亦病以死夫以防干人不合而怨者非也人有言不察恚而讐之亦非也臣闻之江海不与坎井争其清雷霆不与蛙蚓闘其声防防之夫何足杀哉王乃释韩垣
　　楚王问于陈轸曰寡人之待士也尽心矣而四方之贤者不贶寡人何也陈子曰臣少尝游燕假馆于燕市左右皆列肆惟东家甲焉帐卧起居饮食器用无不备有而客之之者日不过一二或终日无一焉问其故则家有猛狗闻人声而出噬非有左右之先容则莫敢蹑其庭今王之门无亦有噬狗乎此士所以艰其来也秦楚交恶楚左尹郤恶奔秦极言楚国之非秦王喜欲以为五大夫陈轸曰臣之里有出妻而再嫁者日与其后夫言前夫之非意甚相得也一日又失爱于其后夫而嫁于郭南之寓人又言其后夫如昔者其人为其后夫言之后夫笑曰是所以语子者犹前日之语我也今左尹自楚来而极言楚国之非若他日又得罪于王而之他国则将移其所以訾楚者訾王矣秦王由是不用郤恶
　　杞离谓熊蛰父曰子亦知有乌蜂乎黄蜂殚其力以为蜜乌蜂不能为蜜而惟食蜜故将墐戸其王使视蓄而计课必尽逐其乌蜂其不去者众哜而杀之今居于朝者无小大无不胝手足以任王事皆有益于楚国者也而子独遨以食先星而卧见日而未起是无益于楚国者也旦夕且计课吾忧子之为乌蜂也熊蛰父曰子不观夫人之靣乎目与鼻口皆日用之急独眉无所事若可去也然人皆有眉而子独无眉其可观乎以楚国之大而不能容一遨以食之士吾恐其为无眉之人以贻观者笑也楚王闻之益厚待熊蛰父
　　汉八年高皇帝崩吕太后临朝听政大臣患匈奴之强将与为和亲议使者太后恶宦者中行説欲去之故使往焉栾布谏曰陛下之所以使中行説者不过以匈奴骄恣必不能善待汉使或留之则非我所惜从而弃之耳臣独以为不便夫使所以达主命释仇讲好决疑解纷卑不可以屈国体高不可以激敌恚察变应机以制事权国之荣辱已之休戚非素所爱信而知其忠且亮者不可遣也今中行説刑臣也名不齿于国士又陛下之所素恶夫素恶于君则不重其君名不齿于国士则不重其身臣惧其泄国情而开敌衅也弗听栾布退谓辟阳侯曰子不力諌北邉自此弗宁矣昔郑伯恶其大夫高克弗能去而使帅师以御狄次于河上久而不召众溃高克奔陈春秋书曰郑弃其师病郑伯也今使说也如匈奴无乃弃説以及其介币乎昔晋之败于邲也先縠实往楚师楚之败于鄢陵也苖贲皇实在晋此古人之偾车辙也上必悔之
　　楚王患其令尹蒍吕臣之不能欲去之访于宜申宜申曰未可王曰何故宜申曰令尹楚相也国之大事莫大乎置相弗可轻也今王欲去其相必先择夫间之者有乃可耳王蹙然曰令尹之不足以相楚国不惟诸大夫及国人知之鬼神亦实知之大夫独以为未可寡人惑焉宜申曰不然臣之里有巨室梁蠧且压将易之召匠尔匠尔曰梁实蠧不可以不易然必先得材焉不则未可也其人不能堪乃召他匠束羣小木以易之其年冬十有一月大雨雪梁折而屋圮今令尹虽不能而承其祖父之余国人与之素矣而楚国之新臣弱未有间者此臣之所以曰未可也
　　赵人患鼠乞猫于中山中山人予之猫善捕鼠及鸡月余鼠尽而其鸡亦尽其子患之告其父曰盍去诸其父曰是非若所知也吾之患在鼠不在乎无鸡夫有鼠则窃吾食毁吾衣穿吾垣墉壊伤吾器用吾将饥寒焉不病于无鸡乎无鸡者弗食鸡则已耳去饥寒犹远若之何而去夫猫也
　　客有短呉起于魏武侯者曰呉起贪不可用也武侯踈呉起公子成入见曰君奚为踈呉起也武侯曰人言起贪寡人是以不乐焉公子成曰君过矣夫起之能天下之士莫先焉惟其贪也是以来事君不然君岂能臣之哉且君自以为与殷汤周武王孰贤务光伯夷天下之不贪者也汤不能臣务光武王不能臣伯夷今有不贪如二人者其肯为君臣乎今君之国东距齐南距楚北距韩赵西有虎狼之秦君独以四战之地处其中而彼五国顿兵坐视不敢窥魏者何哉以魏国有呉起以为将也周诗有之曰赳赳武夫公侯干城呉起是也君若念社稷惟起所愿好而予之使起足其欲而无他求坐威魏国之师所失甚小所得甚大乃欲使之饭粝茹蔬被短褐步走以供使令起必去之起去而天下之如起者却行不入大梁君之国空矣臣窃为君忧之武侯曰善复进呉起
　　郁离子疾病气菀痰结将防之或曰痰荣也是养人者也人无荣则中干中干则死弗可防也郁离子曰吁吾子过哉吾闻夫养人者津也医家者所谓荣也今而化为痰是荣贼也则非养人者也夫天之生人参地而为三为其能赞化育也一朝而化为贼其能赞天地之化育乎是故俞跗扁鹊之为医也浣胃涤肠絶去病根而阽死者生舜禹成汤周文王之为君也诛四凶戮防风勦昆吾放夏桀戡黎伐崇而天下之乱载宁其将容诸乎容之无益以戕人也故虫果生也虫成而果溃自我而离焉非我已其能养我乎弗去是殖贼以待我也从子之教吾其不远溃矣
　　螇螰第七
　　智伯围赵襄子于晋阳使人谓其守曰若能以城降吾当使若子及孙世世保之守者对曰昔者中牟之郭圮有螇螰堕于河沬拥之以旋其翅拍拍见而怜之游而负之及陆谓曰吾与子百年无相忘也振羽大笑曰若冬春之不知也而能百年无忘我乎今晋国惟无人而壅女以天盈盈而恃之是壅祸也壅祸恃盈以虿尾于人天实厌之晋阳朝亡女必夕死予死不寒犹及见之其何有于子及孙是夕智伯为韩魏所杀郁离子曰人之度量相越也其犹江海之于瀐泉乎瀐泉之防积而至于海无以尚之矣而海亦不自知其大也惟其不自知其大也故其纳不已而天下之大莫加焉圣人之为德亦若是而已矣是故汧泉纳瀐泉池纳汧泉沟纳池浍纳沟谿纳浍川纳谿泽纳川江河纳泽而归诸海故天子海也公侯卿大夫江河也川泽也庶官谿浍之类而万民皆瀐泉也瀐泉之于海其相去也不亦大县絶矣乎而其势必趋焉其志之感情之达如气至而虫鸣也如雨来而础润也君人者惟德与量俱而后天下莫不归焉德以收之量以容之德不广不能使人来量不不能使人安故量小而思纳大者祸也汋谷之鱦不可以陵洪涛蒿樊之鴽不可以御飘风大不如海而欲以纳江河难哉
　　介葛卢髽白狄辫皆朝于鲁遇于沈犹氏之衢相睨而失笑从者归而语诸馆交訾焉鲁人使执渠畧与蛣蜣以示之弗喻公山弗狃欲伐季氏问于冉有冉有曰盍召仲尼公山弗狃使召仲尼或谓其人曰子之从夫子也粲衣而凿食今将恒其故而丰其新矣而召仲尼焉至必授之政将绳子以纆子其悔哉乃隂嗾使者易其礼仲尼不至将起师冉有曰盍闻诸公乎弗听遂以费人攻季氏问昭公焉师入惊公宫季桓子挟公以登台使行人辞诸费人曰先君之事先大夫有之虽然盟主实有命今斯之事君惟谨君惠优渥蔑有二命二三子不念鲁国不谋于君而怫临以兵其若君与社稷何且吾闻之鸢不吓乌袒裼不责夷踞惟二三子图之费人曵戈而走公山弗狃出奔齐君子曰子山之伐季氏也其犹介葛卢之咻狄乎虽欲召仲尼卒防于其人而弗果其无成也宜哉
　　齐人伐燕取其财而俘其民王朝而受俘喜见于色谓其大夫曰寡人之伐燕不戮一人焉虽汤武亦若是而已矣大夫皆顿首贺已而燕人畔王怒曰吾之于燕民尽心焉一朝而畔寡人德不足为与淳于髠仰天大笑王怪而问之对曰臣邻之富叟疾使巫祷于神神告之曰若能活物万吾当为若请于帝去尔疾锡尔夀富叟曰诺乃使人搜于山罗于林罾于泽得羽毛鳞介之生者万言于神而放之罔罟所及铩翅而灭足者嘈嘈聒聒蔽野揜谷明日而富叟死其子往泣于巫曰神亦有迋乎问之以实对巫笑曰有是哉是女实自迋非神迋女也今燕之君臣相为不道而民无故也君伐而取其财迁其居寃号之声訇殷天地鬼神无所依归帝怒不可解矣而曰不戮一人焉夫人饥则死冻则死不必皆以锋刃而后谓之杀之也周诗曰树怨以为德君实有焉而以尤燕民非臣之所知也
　　郁离子曰呜呼天下之乱也天亦无如之何矣夫天下之物动者植者足者翼者毛者保者如也沸如也菶如也森如也出出而不穷连连而不絶莫非天之生也则天之好生亦尽其力矣尽其力以生之又尽其力以殱之不亦劳且病哉其生也非一朝而其殱也在顷刻天若能如之何而为之则亦不诚甚矣
　　楚令尹病内结区霿得秦医而愈乃言于王令国人有疾不得之他医无何楚大疫凡疾之之秦医者皆死于是国人悉往齐求医令尹怒将执之子良曰不可夫人之病而服药也为其能救已也是故辛螫涩苦之齐碱砭熨灼之毒莫不忍而受之为其苦短而乐长也今秦医之为方也不师古人而以臆谓岐伯俞跗为不足法谓素问难经为不足究也故其所用无非搜泄酷毒之物钩吻防喉之草荤心晕脑入口如锋胷肠刮割弥日达夕肝胆决裂故病去而身从之不如死之速也吾闻之择祸莫若轻人之情也今令尹不求诸草茅之言而图利其所爱其若天道何吾得死于楚国幸也
　　郁离子曰膏粱可以易豆羮狐貉可以夺緼絮民情之常也是故膏粱不足豆羮可也狐貉不足緼絮可也野鸟系于笼中而驯者以食也笼中之不如山薮入其宠者知之有童子侧木檠而设食以诱鼠多获鼠一夕逸其一遂不复获鼠今使持槲叶之衣麦麫之饼而招于市曰舍尔室捐而服而来与我共此则虽其子亦走而避矣是故不情之事大人不为之
　　楚王好祥有献白乌白鸜鹆木连理者羣臣皆贺荀卿不来王召而谓之曰寡人不佞幸赖先君之遗徳羣臣辑睦四鄙无事鬼神鍳格而降之祥大夫独不喜焉愿闻其故荀卿对曰臣少尝受教于师矣王之所谓祥者非臣之所谓祥也臣闻王者之祥有三圣人为上丰年次之鳯凰麒麟为下而可以为祥可以为妖者不与焉故凢物之殊形诡色而无益于民用者皆可以谓之祥可以谓之妖者也是故先王之思治其国也见一物之非常必省其政以为祥与则必自省曰吾何徳以来之若果有之则益勉其未至无则反躬自励畏其僣也畏其易福而为祸也以为妖与则必自省曰吾何戾以致之若果有之不待旦而改之无则夙夜祗惕检视听之所不及畏其蔽也畏其有隠慝而人莫之知也夫如是故祥不空来而妖虚其应今三闾大夫放死于湘鄢郢夷陵皆举于秦耕夫牧子莫不荷戈以拒秦老弱餽饷水旱相仍饥馑无蓄虽有鳯凰麒麟日集于郊无补楚国之罅漏而况于易色之鸟乱常之木乎王如不省楚国危矣王不寤茍卿乃退处兰陵楚遂不振以亡齐伐燕用田子之谋通往来禁侵掠释其俘而吊其民燕人皆争归之矣燕王患之苏厉曰齐王非能行仁义者必有人教之也臣知齐王急近功而多猜不能安受教其将士又皆贪不能长受禁请以计中之乃隂使人道齐师要降者于途掠其妇人而夺其财于是降者皆畏弗敢进乃使间招亡民亡民首鼠齐将士乆欲掠而惮禁则因民之首鼠而言于王曰燕人叛齐王见降者之弗来也果大信之下令尽收拘降民之家田子谏不听将士因而纵掠燕人遂不复思降齐
　　都离子曰善疑人者人亦疑之善防人者人亦防之善疑人者必不足于信善防人者必不足于智知人之疑已而弗舍者必其有所存也知人之防已而不避者必其有所倚也夫天下之人焉得尽疑而尽防之哉智不足以知贤否信不足以弭欺诈然后睢睢焉惟恐人以我之所以处人者处我也于是不任人而专任已于是谋者隠识者避哲者愚巧者拙廉者匿而圆曲顽鄙之士来矣圆曲顽鄙之士盈于前而疑与防愈急至于术穷而身愤愈悔其防与疑之不足不亦痛哉
　　郁离子曰呜呼吾今而后知以讦为直者之为天下后世害不少也夫天之生人不恒得尧舜禹汤文王以为之君然后及其次焉岂得已哉如汉之高祖唐之太宗所谓间世之英不易得也皆传数百年天下之生赖之以安民物蕃昌蛮夷向风文物典章可观其功不细乃必搜其失而斥之以自夸大使后世之人举以为词曰若是者亦足以受天命一九有则不师其长而效其短是岂非以讦为直者之流害哉或曰史直笔也有其事则直书之天下之公也夫奚讦郁离子曰是儒生之常言而非孔子之训也孔子作春秋为贤者讳故齐桓晋文皆录其功非私之也以其功足以使人慕录其功而不扬其罪虑人之疑之立教之道也故诗书皆孔子所删其于商周之盛王存其颂美而已矣
　　天地之盗第八
　　郁离子曰人天地之盗也天地善生盗之者无禁惟圣人为能知盗执其权用其力攘其功而归诸已非徒发其藏取其物而已也庶人不知焉不能执其权用其力而遏其机逆其气暴夭其生息使天地无所施其功则其出也匮而盗斯穷矣故上古之善盗者莫伏羲神农氏若也惇其典庸其礼操天地之心以作之君则既夺其权而执之矣于是教民以盗其力以为吾用春而种秋而收逐其时而利其生高而宫卑而池水而舟风而防曲取之无遗焉而天地之生愈滋庶民之用愈足故曰惟圣人为能知盗执其权用其力非徒取其物发其藏而已也惟天地之善生而后能容焉非圣人之善盗而各以其所欲取之则物尽而藏竭天地亦无如之何矣是故天地之盗息而人之盗起不极不止也然则何以制之曰遏其人盗而通其为天地之盗斯可矣公仪子谓鲁穆公曰君知圃人之为圃乎沃其壤平其畦通其风日防其水潦而施艺植焉窊隆干湿各随其物产之冝时而树之无有违也蔬成而后撷之相其丰瘠取其多而培其寡不伤其根撷已而溉蔬忘其撷于是庖日充而圃不匮今君之有司取诸民不度知取而不知培之其生几何而入于官者倍焉君之圃匮也已臣窃为君忧之
　　楚使芈叔为尹课上最楚王大悦譝诸朝孙叔敖仰天大笑三噎而三顿楚王不怿曰令尹有不足于寡人与盍教之而廷耻寡人窃为令君不取也孙叔敖对曰臣之里人有洿池以为利者呉行人过楚见其鱼鼈之牣也谓之曰我善渔臣之里人喜为之具罔罟舟檝资其行则趋而之其池曰我于是乎渔臣之里人蹙然曰吾惟子能取江湖之鱼以益我也若是则吾固有之矣而焉用子为哉今楚国之民莫非王民矣芈叔之尹申也不闻有令政以来邻国之民而多取诸王之固有以最其课是剜王之股以啗王也则王之左右皆能之矣不惟是夫也今王朝羣臣而譝之羣臣不佞由是而度王心则相率而慕效之以为敌国驱是社稷之忧也楚王曰善哉乃黜芈叔下令国中曰下邑之大夫有效芈叔剥吾民以最课者服上刑楚人大悦三年而伯诸侯艾大夫曰民不可使佚也民佚则不可使也故曰有事以勤之则易治矣郁离子曰是术也非先王之道也先王之使民也义而公时而度同其欲不隠其情故民之从之也如手足之从心而奚恃于术乎今子之民知畏而不知慕知免而不知竞而子之所用者无非掊克之吏所行者无非朝四暮三之术也子以为人不知之而不知人皆知之也故子以是施诸民民亦以是应诸子上下之情交隠矣子徒见其貎之合而不知其中之离也见其外而不察其心者也故自喜以是为得计而不思恶劳欲逸人志所同是故先王之养民也聚其所欲而勿施其所恶今子反之庸非罔乎上罔下则不亲下罔上则不孙不孙不亲乱之蕴也诗云彼其之子邦之司直子为司直乃不循先王之旧章而以罔教仆实不敢与闻大夫虽慙弗能改也
　　郁离子谓艾大夫曰子以为以力毒人而人不言怨者其畏威也乎懐徳也乎大夫曰亦畏威而已矣郁离子曰吾始以为夫子莫之知也而今而后知夫子非莫之知也夫子以钩距擿民隠罗其财以供公非得已也夫子之心人知之也而夫子之所任则非能以夫子之心为心者也是以民免而弗子懐也诗云小东大东杼轴其空又曰东人之子职劳不来西人之子粲粲衣服舟人之子熊罴是裘私人之子百僚是试今兹备矣而民不言是怨不在口而在腹也诗云中心藏之何日忘之若药之在礟未有火以发之也夫子而今知之矣能无虞乎
　　韩非子为政于韩且十年韩贵人死于法者无完家于是韩多旷官王谓公叔曰寡人欲用人而韩之羣臣举无足官者若之何哉公叔对曰王知夫种树乎臣家国东郊世业种树树之材者松柟栝栢可以为栋梁种之必三五十年而后成其下者为柽栁朴樕种之则生不过为薪故以日计之则栋梁之利缓而薪之利速以嵗计之则薪之利一而栋梁之利百臣俱种之世享其利是以富甲于韩国臣邻之窭叟急慕而思効之植松栝不能三年不待其成而輙伐之以为常仅足以朝夕食无余也今君之用人也不待其老成至于不克负荷而輙以法戕之栋梁之材竭矣一朝而屋壊臣恐束薪不足以支之也
　　郁离子曰虎之力于人不啻倍也虎利其爪牙而人无之又倍其力焉则人之食于虎也无怪矣然虎之食人不恒见而虎之皮人常寝处之何哉虎用力人用智虎自用其爪牙而人用物故力之用一而智之用百爪牙之用各一而物之用百以一敌百虽猛不必胜故人之为虎食者有智与物而不能用者也是故天下之用力而不用智与自用而不用人者皆虎之类也其为人获而寝处其皮也何足怪哉
　　省敌第九
　　郁离子曰善战者省敌不善战者益敌省敌者昌益敌者亡夫欲取人之国则彼国之人皆我敌也故善省敌者不使人我敌汤武之所以无敌者以我之敌敌敌也惟天下至仁为能以我之敌敌敌是故敌不敌而天下服
　　郁离子曰水赴壑鸟赴林蝇赴臭不驱而自至者也而奚以召之哉利者众之所逐名者众之所争而德者众之所归也是皆足以聚天下者也故聚天下者其犹的乎夫的也者众矢之所射众志之所集也尧舜以仁义为的而天下之善聚焉收天下之所争逐者为之均之不使其争逐也及其至也九州来同四夷乡风穆穆雍雍以入于其的之中桀纣以淫欲为的而天下之不善聚焉收天下之所争逐者私诸其人及其穷也诸侯百姓相与操弓注矢的其躬而射之是故不能仁义而为天下的者祸也故秦之未帝也天下莫彊焉及其吞六国而一位号不过再世匹夫呼而与之争天下并起和之莫不以秦为辤者的所在也陈涉先起而先亡以其先自王以为秦兵之的也故曰不为事先动而輙随者不为的而已矣昔者秦攻韩上党上党之守冯亭以上党归于赵赵人受之是以有长平之败赵国几亡夫秦之所欲取者上党也兵之所加不选其韩与赵也惟上党之所在耳介山之草木何罪而焚乎子推之所在也是故辞祸有道辞其的而已矣
　　秦恶楚而善于齐王翦帅师伐楚田璆谓齐王曰盍救诸齐王曰秦王与吾交善而救楚是絶秦也邹克曰楚非秦敌也必亡不如起师以助秦犹可以为德而固其交田璆曰不然秦虎狼也天下之彊国六秦已取其四所存者齐与楚耳譬如摘果先近而后远其所未取者力未至也其能终留之乎今秦岂诚恶楚而爱齐也齐楚若合犹足以敌秦以地言之则楚近而齐远远交而近攻秦之宿计也故将伐楚先善齐以絶其援然后专其力于楚楚亡齐其能独存乎谚有之曰攅矢而折之不若分而折之之易也此秦之已效计也楚国朝亡齐必夕亡秦果灭楚而遂伐齐灭之
　　孽揺之虚有鸟焉一身而九头得食则八头皆争呀然而相衔血飞毛食不得入咽而九头皆伤海鳬观而笑之曰而胡不思九口之食同归于一腹乎而奚其争也晋平公作琴大弦与小弦同使师旷调之终日而不能成声公恠之师旷曰夫琴大弦为君小弦为臣大小异能合而成声无相夺伦隂阳乃和今君同之失其统矣夫岂瞽师所能调哉无支祈与河伯闘以天呉为元帅相抑氏副之江疑乘云列缺御雷泰逢起风薄号行雨蛟鼍鳄鲮激波涛而前驱者三百朋遂北至于碣石东及吕梁河伯大骇欲走灵姑胥止之曰不如且战不胜而走未晚也乃谋元帅灵姑胥曰赑屭可河伯曰天吴八首八足而相抑氏九头实佐之雷风雨云之神各专其能以卫中坚蛟鼍鳄鲮莫不尾剑口凿鳞锋鬛锷掉首摧山揵鬐倒渊而岂赑屭所敢当哉灵姑胥曰此臣之所以举赑屭也夫将以一身统三军者也三军之耳目齐于一人故耳齐则聪目齐则明心齐则一万夫一力天下无敌今天吴之头八而副之者又九其头臣闻人心之神聚于耳目目多则视惑耳多则聼惑今以二将之心而御其耳目六十有八则已不能无惑矣加以云雷风雨之师各负其能而毕欲逞焉其孰能一之故惟赑屭为足以当之赑屭之防防不可以智诱威胁而谋激也而其志有必至破之必矣乃使赑屭帅九防以伐之大捷故曰众志之多疑不如一心之独决也常羊学射于屠龙子朱屠龙子朱曰若欲闻射道乎楚王田于云梦使虞人起禽而射之禽发鹿出于王左麋交于王右王引弓欲射有鹄拂王旃而过翼若埀云王注矢于弓不知其所射养叔进曰臣之射也置一叶于百步之外而射之十发而十中如使置十叶焉则中不中非臣所能必矣
　　郁离子曰多能者鲜精多虑者鲜决故志不一则厖厖则散散则溃溃然罔知其所定是故明生于一禽鸟之无知而能知人之所不知者一也人为物之灵而多欲以昬之反禽鸟之不如养其枝而枯其根者也呜呼人能一其心何不如之有哉
　　粤工善为舟粤王用之良命廪人给上食粤之治舟者宗之嵗余言于粤王曰臣不惟能造舟而又能操舟王信之檇李之役风于五湖溺焉越人皆怜之郁离子曰是画蛇而为之足者之类也人无问智愚惟知止则功完而不毁故以子胥之贤而不免焉夫子胥之入呉也图报其父兄之讐而已矣及其入郢而鞭平王足矣夫复何求哉乃不去而沈其身不知止也
　　郁离子曰水鸮翔而大风作穴蚁徙而隂雨零岂其知之独觉哉惟其所愿欲莫切于饱与安也故孜孜以候之气将来而必知惟其心之专也是故知暵潦者莫如农知水草者莫如马知寒暑者莫如虫故以刖守阍以瞽听乐取其专也鲁人有善言易者百家之训诂防义无不诵而记之命之卜则不中呉有医与之谈脉证必析而请其治疾无不愈者故曰诚则明矣水鸮之知风穴蚁之知雨诚也
　　屠龙子与都黎奕都黎数败馆人怜而助之又败观者皆愕胥助焉从者请已曰吾闻寡不敌众彼方鸠羣知吾忧子之不胜以圮前劳也屠龙子弗应坐而奕如故都黎乃大败不能支助者相顾皆失色执子以诟使复之俱弗敢矣从者喜曰神矣哉夫子之奕也屠龙子曰未也子不观夫闘兽乎夫兽虎为猛今以虎闘虎则独虎之不胜多虎也明矣以狐闘虎则虽千狐其能胜一虎哉多愈见其自乱也昔者六国合从以摈秦辩士之为秦者以连衡喻之六国果不胜如辩士言今者之奕犹是也吾尝行于野见两头之蛇其首一东而一西二首相掣终日不能离其处吾观而悲焉故为巨室者工虽多必有大匠焉非其画不敢裁也操巨舟者人虽多必有舵师焉非其指不敢行也故视听专而事不偾是故四海之民听于一君则定百万之师听于一将则胜易曰长子帅师弟子舆尸凶诗曰如彼筑室于道谋是用不溃于成虽使奕秋为之犹当败也而况非奕秋者乎吾何惴焉
　　虞孚第十
　　虞孚问治生于计然先生得种漆之术三年树成而割之得漆数百斛将载而鬻诸呉其妻之兄谓之曰吾常于呉商知呉人尚饰多漆工漆于呉为上货吾见卖漆者煑漆叶之膏以和漆其利倍而人弗知也虞孚闻之喜如其言取漆叶煑为膏亦数百瓮与其漆俱载以入于呉时呉与越恶越贾不通呉人方艰漆呉侩闻有漆喜而逆诸郊道以入呉国劳而舍诸私馆视其漆甚良也约旦夕以金币来取漆虞孚大喜夜取漆叶之膏和其漆以俟及期呉侩至视漆之封识新疑之谓虞孚请改约期二十日至则其漆皆败矣虞孚不能归遂丐而死于呉
　　若石隠于冥山之隂有虎恒蹲以窥其藩若石帅其人书夜警日出而殷钲日入而燎煇宵则振铎以望植棘树墉坎山谷以守卒嵗虎不能有获一日而虎死若石大喜自以为虎死无毒已者矣于是弛其机撤其备垣壊而不修藩决而不理无何有防逐麋来止其室之隈闻其牛羊豕之声而入食焉若石不知其为防也叱之不走投之以块防人立而爪之毙君子谓若石知一而不知二冝其及也
　　郁离子居山夜有狸取其鸡追之弗及明日从者擭其入之所以鸡狸来而絷焉身缧而口足犹在鸡且掠且夺之至死弗肯舍也郁离子叹曰人之死货利者其亦犹是也夫宋人有为邑而以赂致讼者士师鞫之隠弗承掠焉隠如故吏谓之曰承则罪有数不承则掠死胡不择其轻终弗承以死且死呼其子私之曰善保若货是吾以死易之者人皆笑之则亦与狸奚异焉
　　蹷叔好自信而喜违人言田于龟隂取其原为稻而隰为粱其友谓之曰粱喜亢稻喜隰而子反之失其性矣其何以能获弗听积十稔而仓无储乃视于其友之田莫不如所言以获乃拜曰予知悔矣既而商于汶上必相货之急于时者趋之无所往而不与人争比得而趋者毕至輙不获市其友又谓之曰善贾者收人所不争时来利必倍此白圭之所以富也弗听又十年而大困复思其言而拜曰予今而后不敢不悔矣他日以舶入于海要其友与偕则汜滥而东临于巨渊其友曰是归塘也往且不可复又弗听则入于大壑之中九年得化鲲之涛嘘之以还比还而发尽白形如枯腊人无识之者乃再拜稽首以谢其友仰天而矢之曰予所弗悔者有如日其友笑曰悔则悔矣夫何及乎人谓蹷叔三悔以没齿不如不悔之无忧也
　　齐人有好诟食者毎食必诟其仆至壊器投匕箸无空日馆人厌之忍弗言将行赠之以狗曰是能逐禽不腆以赠子行二十里而食食而召狗与之食狗嘷而后食且食而且嘷主人诟于上而狗嘷于下毎食必如之一日其仆失笑然后觉郁离子曰夫人必自侮而后人侮之又曰饮食之人则人贱之斯人之谓矣
　　黔中仕于齐以好贿黜而困谓豢龙先生曰小人今而痛惩于贿矣惟先生怜而进之又黜豢龙先生曰昔者石好酒为酒困五藏熏灼肌骨蒸煑如裂百药不能救三日而后释谓其人曰吾今而后知酒可以丧人也吾不敢复饮矣居不能阅月同饮至曰试尝之始而三爵止明日而五之又明日十之又明日而大釂忘其饮死矣故猫不能无食鱼鸡不能无食虫犬不能无食臭性之所躭不能絶也
　　句章之野人翳其藩以草闻唶唶之声发之而得雉则又翳之兾其重获也明日往聆焉唶唶之声如初发之而得蛇伤其手以毙郁离子曰是事之小而可以为大戒者也天下有非望之福亦有非望之祸小人不知祸福之相倚伏也则儌幸以为常是故失意之事恒生于其所得意惟其见利而不见害知存而不知亡也犂冥之梁父之山得码碯焉以为美玉而售之人曰是码碯也石之似玉者也若以玉价售徒贻人笑且卒不克售胡不实之虽不足尔欲售矣弗信则抱而入海将之燕适海有怪涛舟师大怖徧索于舟之人曰是必舟有宝而龙欲之耳有则亟献之无惜惜胥没矣犂冥拊膺而哭问其故曰予实有重宝今将献之不能不悲耳索而视之码碯也舟师哑然忘其怖而笑曰龙宫无子不能识此宝也
　　姑苏之城围呉王使太宰伯嚭发民以战民诟曰王日饮而不虞寇使我至于此乃弗自省而驱予战战而死父母妻子皆无所托幸而胜敌又不云予功其奚以战太宰嚭以告王请行赏王恡不发请许以大夫之秩王顾有难色王孙防曰姑许之寇退与不与在我王乃使太宰嚭布令或曰王好诈必诳我国人亦曰姑许之寇至战不战在我于是王乗城鸱夷子皮虎跃而鼓之薄诸阖闾之门呉人不战太宰嚭帅左右扶王以登台请成弗许王伏劔泰伯之国遂亡
　　郑之鄙人学为盖三年艺成而大旱盖无所用乃弃而为桔橰又三年艺成而大雨桔橰无所用则又还为盖焉未几而盗起民尽改戎服鲜有用盖者欲学为兵则老矣郁离子见而嗟之曰是殆类汉之老郎与然老与少非人之所能为也天也艺事由已之学虽失时在命而不可尽谓非已也故粤有善农者凿田以种稻三年皆伤于涝人谓之冝泄水以树黍弗对而仍其旧其年乃大旱连三嵗计其获则偿所歉而赢焉故曰旱斯具舟热斯具裘天下之名言也
　　狐丘之野人世农农田之入俭恒思易其业而未有加于农者其舅之子驺于邑大夫归而华其衣见而企焉遂弃农而往为驺其主曰汝自欲耳余弗女逐也三年而不返则汝之田与庐吾当使他人营之无悔也跽而辞曰唯越三年而其所事者物故欲复归而田与庐皆易人矣故主怜而召之而其同里皆疾其亡故而违常也遂恧不敢复而涂殍焉或以语郁离子郁离子曰古称良农不为水旱辍耕良贾不以折阅废市正谓此也吴人有养猿于笼十年怜而放之信宿而輙归曰未远乎舁而舍诸大谷猿乆笼而忘其习遂无所得食鸣而死是以古人慎失业也
　　郁离子曰多疑之人不可与共事儌幸之人不可与定国多疑之人其心离其败也以扰儌幸之人其心汰其败也以忽夫惟其多疑也而后逢迎之夫集焉惟其儌幸也而后亡忌惮之夫集焉逢迎之夫道其猜而揜其明亡忌惮之夫盈其欺而属其暴然后益疑其所不当疑而决其所不当决败而后悔奚及哉
　　天道第十一
　　盗子问于郁离子曰天道好善而恶恶然乎曰然曰然则天下之生善者宜多而恶者宜少矣今天下之飞者乌鸢多而鳯凰少岂鳯凰恶而乌鸢善乎天下之走者豺狼多而麒麟少岂麒麟恶而豺狼善乎天下之植者荆棘多而稻粱少岂稻粱恶而荆棘善乎天下之火食而竪立者奸宄多而仁义少岂仁义恶而奸宄善乎将人之所谓恶者天以为善乎人之所谓善者天以为恶乎抑天不能制物之命而聼从其自善恶乎将善者可欺恶者可畏而天亦有所吐茹乎自古至今乱日常多而治日常少君子与小人争则小人之胜常多而君子之胜常少何天道之好善恶恶而若是戾乎郁离子不对盗子退谓其徒曰甚矣君子之私于天也而今也辞穷于予矣
　　郁离子曰蚕吐丝而为茧以自卫也卒以烹其身而其所以贾祸者乃其所自作以自卫之物也蚕亦愚矣哉蚕不能自育而托于人以育也托人以育其生则竭其力戕其身以为人用也弗过人夺物之所自卫者为已用又戕其生而弗恤甚矣而曰天生物以养人人何厚物何薄也人能财成天地之道辅相天地之宜以育天下之物则其夺诸物以自用也亦弗过不能财成天地之道辅相天地之宜蚩蚩焉与物同行而曰天地之生物以养我也则其获罪于天地也大矣
　　东陵侯既废过司马季主而卜焉季主曰君侯何卜也东陵侯曰乆卧者思起乆蛰者思启乆懑者思吾闻之畜极则泄閟极则逹热极则风壅极则通一冬一春靡屈不伸一起一伏无往不复仆窃有疑愿受教焉季主曰若是则君侯已喻之矣又何卜为东陵侯曰仆未究其奥也愿先生卒教之季主乃言曰呜呼天道何亲惟徳之亲鬼神何灵因人而灵夫蓍枯草也枯骨也物也人灵于物者也何不自聴而聼于物乎且君侯何不思昔者也有昔者必有今日是故碎瓦頺垣昔日之歌楼舞馆也荒榛防梗昔日之琼蕤王树也露蛬风蝉昔日之鳯笙龙笛也鬼燐萤火昔日之金釭华烛也秋荼春荠昔日之象白驼峯也丹枫白荻昔日之蜀锦齐纨也昔日之所无今日有之不为过昔日之所有今日无之不为不足是故一昼一夜华开者谢一秋一春物故者新激湍之下必有深潭高丘之下必有浚谷君侯亦知之矣何以卜为
　　郁离子曰气者道之毒药也情者性之锋刃也知其为毒药锋刃而凭之以行者欲使之也呜呼天与人神灵者也而皆不能不为欲所使使气与情得以逞其能而性与道反随其所如往造化至此亦几乎穷矣
　　郁离子见披枯荷而履雪者恻然而悲涓然而泣之沾其防从者曰夫子奚悲也郁离子曰吾悲若人之阽死而莫能恤也从者曰夫子之志则大矣然非夫子之任也夫子何悲焉夫子过矣郁离子曰若不闻伊尹乎伊尹者古之圣人也思天下有一夫不被其泽则其心愧耻若挞于市彼人我亦人也彼能而我不能宁无悲乎从者曰若是则夫子诚过矣伊尹得汤而相之汤以七十里之国为政于天下有人民焉有兵甲焉而用之执征伐之权以为天下君而伊尹为之师故得志而弗为伊尹耻之今夫子羇旅也伊尹之事非夫子之任也夫子何为而悲哉且吾闻之民天之赤子也死生休戚天实司之譬人之有牛羊心诚爱之则必为之求善牧矣今天下之牧无能善者夫子虽知牧天弗使牧也夫子虽悲之若之何哉退而歌曰彼冈有桐兮此泽有荷叶不庇其根兮嗟嗟奈何郁离子归絶口不谈世事楚南公问于萧寥子云曰天有极乎极之外又何物也天无极乎凢有形必有极理也势也萧寥子云曰六合之外圣人不言楚南公笑曰是圣人所不能知耳而奚以不言也故天之行圣人以歴纪之天之象圣人以器验之天之数圣人以筭穷之天之理圣人以易究之凢耳之所可聴目之所可视心思之所可及者圣人搜之不使有毫忽之藏而天之所閟人无术以知之者惟此今又不曰不知而曰不言是何好胜之甚也












　　诚意伯文集巻十八
　　钦定四库全书
　　诚意伯文集巻十九
　　明　刘基　撰
　　郁离子三
　　牧豭第十二
　　项羽既自立为西楚霸王都彭城狙丘先生自齐之楚牧豭请见曰先生曷之往先生曰我将见楚王牧豭曰先生布衣也而见楚王亦有説乎先生曰楚王起草莱为天下除暴秦分封诸侯而为盟主我将劝之以仁义之道帝皇之事牧豭曰善哉先生之盛心也其若楚国之勲旧何狙丘先生不悦曰小人亦有知乎是非若所及也牧豭曰臣牧豭者也家贫无豭而为人牧豭豭蕃则主人喜而厚其佣不则反之故臣之牧豭也舒舒焉诘朝而放之使其蹢躅于丛灌之中鼻粪壤而食腥秽籍朽翳荟负涂以游则皆由由然不苦牧而获主人之驩以不后臣之佣臣西家之子慕利而求其术臣靳欲专之弗以告也西家子不能蕃其豭主人怪之恒不足其佣于是为豭作寝处焉髙其垣洁其橧旦而出之日未入而收之择草以食之不使啖秽臭豭弗得逸则皆亡之野主人怒而逐之今楚国之休戚臣皆豭也豭得其志则王喜不得其志则王不喜矣遑恤乎其他而先生欲使之易其心以行子之道幸而弗听先生之福也其或听焉而不待其终则先生之策未效而先亡王豭王必怒昔者卫鞅以帝王之道説秦孝公终日不入耳及以伯术语之曽未移时不觉其膝之前何哉被功利之君鲜不务近而忽逺故非尧禹不可与言道徳非汤武不可与谋仁义今楚王何如人哉其所与立功业计政事者非适戍之刑徒则杀人之亡命也攘攘其心而炎炎其欲者也而欲与之论道徳行仁义是何异于被鹿麋以冠裳而使与人同饮食哉而王非此不可也无乃抏先生之神而无益于道乎且先生之徳不如仲尼犹霄壤也仲尼歴聘诸侯卒栖栖而无合然后危于匡困于宋饿于陈蔡之间几不免焉今楚王之威非直孔子之时诸侯大夫比也先生之行臣窃惑焉君子谓狙丘先生有救时之心而不如牧豭之识事势也
　　夷门之瘿人头没于脾而瘿代为之元口目鼻耳俱不能为用郢封人怜而为之割之人曰瘿不可割也弗听卒割之信宿而死国人尤焉辞曰吾知去其害耳今虽死瘿亦亡矣国人掩口而退他日有恶春申君之专者欲言于楚王使杀之荀卿闻之曰是不亦割瘿之类乎春申君之用楚非一日矣楚国之人知有春申君而已春申君去则楚随之是子又欲教王以割瘿也
　　郁离子曰乌鸣之不必有凶鹊鸣之不必有庆是人之所识也今而有乌焉日集人之庐以鸣则其人虽恒喜亦莫不恶之也有鹊焉日集人之庐以鸣则其人虽恒忧亦莫不悦之也岂惟常人哉虽哲士亦不能免矣何哉宁非以其声与是故直言人皆知其为忠而不能卒不厌谀言人皆知其为邪而不能卒不惑故知直言之为药石而有益于已然后果于能听知谀言之为疢疾而有害于已然后果于能不听是皆怵于其身之利害而然也是故善为忠者必因其利害而道之善为邪者亦必因其利害而欺之惟能灼见利害之实者为能辨人言之忠与邪也人欲求其心之惑当于其闻乌鹊之鸣也识之
　　郁离子与客汛于彭蠡之泽风云不兴白日朗照平湖若砥鱼虾之出殁皆见皛如也豁如也左之右之无不可者客曰有是哉汛之乐也吾得托此以终其身焉足矣已而山之云出如缕不顷刻而翳日风歘然薄石而偃木鼓穹嵁而雷九渊轮旋而箕簸焉客踸不能立俯而哕伏而不敢仰视神逝魄夺如死曰吾往矣吾终身不敢复来矣郁离子曰世事亦若见也夫千乘之君坐朝而临羣臣受言接词鲜不温温然一朝而怒莫敢撄其锋其何以异于水乎天下之久安也人恬不知患谓之儆不信而死亡于梦寐者亡限也无亦知汛之乐而不知风之可畏乎慎兢观于吕梁见其触石而喣洙也曵足而走曰吾何为冒是哉没齿而不涉君子以为知畏其贤于海贾逺矣故三峡之惊湍望而知其能覆舟也而蹈之以死者不有其生者也知汛之乐而不知风之可畏者未尝夫险者也故曰暴虎冯河死而无悔者圣人不与也言其知祸而弗避也
　　司城子之圉人之子食鯸鲐而死弗哭司城子问之曰父与子有爱乎曰何为其无爱也司城子曰然则尔之子死而弗哭何也对曰臣闻之死生有命知命者不茍死鯸鲐毒鱼也食之者死夫人莫不知也而必食以死是为口腹而轻其生非人子也是以弗哭司城子愀然叹曰好贿之毒其犹食鯸鲐乎今之役役者无非口腹之徒也而不知圉人之弗子也甚矣
　　瑕丘子既説秦王归而有矜色谓慎子曰人皆谓秦王如虎不可触也今仆已摩其须拍其肩矣慎子曰善哉先生天下之独步也然吾尝闻赤城之山有石梁五仭径尺而背其下维千丈之谷县泉沃之湿藓被焉无藤萝以为援也有野人负薪而越之不留趾而达观者皆唶唶或谓之曰是石梁也人不能越惟若能越之得匪有仙骨乎使还而复之其人立而睨之则足揺而不能举目运而不敢瞩今子之説秦王是未覩夫石梁之险者也是故过瞿唐而不栗者未尝惊于水者也视狴犴而不惴者未尝中于法者也使先生而再三之则亦无余以教仆矣
　　刍甿之市见市子之骑而都也慕之顾无所得马归而惋形于色一夕乃梦骑乐甚寤而与其友言之其友怜而与俱适市僦马与之骑以如陌马见青而风嘶而驰駜然而骧防然而若鳬刍甿抱鞍而号旋于马腹之下马跃而过之头入于泥尺有咫其友驰救之免归而谓其子曰知命者有大戒惟慎无乘马而已
　　郁离子曰石激水山激风法激奸吏激民言激戎直激暴天下之纷纷生于激是故小人之作乱也由其操之急抑之甚而使之东西南北无所容也故进则死退则死进退无所逃也则安得不避其急而趋其缓也哉夫人之有欲如婴儿之欲乳也吾力不足以遏之而又不能舒徐以开之委曲以道之乃欲以一介之微挫其锋于顷刻是何异乎以唾防火以瓠捍刃也哉圣人知其无益也故曰人而不仁疾之已甚乱也及其见阳虎也则应之曰诺吾将仕矣而不与之争也陈恒弑其君告夫三子不可则曰以吾从大夫之后不敢不告也而不与之辩也夫如是何激之有哉是故鲧堙洪水禹乃导而防之然后地平天成之功不在鲧而在禹何也激不激之谓也
　　楚俗尚鬼鬼实弗神也而其巫谋神之乃隂搆于邑侠请以其利共邑侠以其情通于国侠故得悉闻有司之事与讼狱之胜负验如响有不用巫言则事之已右者必左已左者必右于是楚人之奉巫过于奉王令宁违王禁而不敢违巫言王闻之怒命司马戮巫而焚其祠国人大噪相与为譌言于是楚旱民皆以咎王羣小巫并起为讙遍国中皆称鬼王与令尹谋尽杀巫以问熊蛰父熊蛰父曰是激也未可夫民愚而溺于祸福彼方兴用鬼而吾骤遏之未竟其所望而谓吾怫其情必怨夫怨起于微而积者也十家之邑一日不能戸无事而况楚国乎有事莫不诿诸鬼则莫不倚鬼以尤王其奚以御之不如因而亢之小人能祷祸而不避亢亢而后昭其诈则不戸说而喻然后明正其法蔑敢违矣乃命羣巫推一大巫以主鬼而复其祠国有事亦请焉而大选县公平庶狱寛征役絶请谒黜贪墨国邑之侠皆屏迹巫言多不中民始懈防鄙有西师王集其国老以祈巫巫不得先闻而失其辞王以诘国老国老愕弗能对乃尸巫而鬼无一人敢复言鬼
　　公孙无人第十三
　　栁下惠之弟跖盗于鲁鲁人患之公孙无人谓展季曰舜父瞽防而弟象舜克谐以孝烝烝又不格奸有诸展季恻然无以应明日而之盗跖盗跖环甲兵以自卫揖其兄以入还而坐扬扬然问曰圣人之聚人有道乎展季曰有请问之曰太上以徳其次以政其下以财徳乆则懐政弛则散财尽则离故徳者主也政者佐也财者使也致君子莫如徳致小人莫如财可以君子可以小人则道之以政引其善而遏其恶圣人兼此三者而弗颠其本末则天下之民无不聚矣盗跖怫然曰我之聚人也异于是驱之以白刃渍之以赤血从我者与之其不从我者屠之焚烧其室庐芟翦其妻孥芜其土田割其爱恩断絶其顾念使之不夺不食舍我奚适吾将以是横行于天下而非若长者之迂也展季哑然而返曰始吾谓人无不肖皆异于禽兽由今观之殆不若矣遂隠于栁下而别其族曰栁下氏
　　僰人养猴衣之衣而教之舞规旋矩折应律合节巴童观而妬之耻已之不如也思所以败之乃袖芧栗以往筵张而猴出众宾凝伫左右皆蹈节巴童佁然挥袖而出其芧栗掷之地猴禠衣而争之翻壶而倒案僰人呵之不能禁大沮郁离子曰今之以不制之师战者蠢然而蚁集见物则争趋之其何异于猴哉
　　郁离子曰人莫不亲其父母也而弗思他人之亦各亲其父母也莫不爱其子也而弗思他人之亦各爱其子也故有杀人之父母与子而不顾者及其父母与子之死则不堪其悲是其良心之未亡犹可道而之善也人有不能孝于父母而钟爱其子者不思父母之于已亦犹已之于子也是其良心虽亡而犹有存者亦未至于不可道而之善也是故圣人立教因其善端而道之使之引而伸之触类而长之侯以明之挞以记之格则承之庸之否则威之生之者天地父母而成之者君师也不然名虽曰人与禽兽何别焉
　　熊蛰父谓子离曰今有病渇而刺漆汁以饮之可乎曰不可育鱼于池而患獭则毒其水可乎曰不可曰然则子之王亦未之思也甚矣王患民赋之不均也而用司马发司马发极人力之所至务尽收以为功见利而不见民民入不足以为出老弱饿殍田野荒虚而王未之闻也王患敌冦之未弭也而用乐和乐和悦士卒以剽掠见兵而不见民民视之犹虎狼所过妻孥不保而王未之知也是何异乎刺漆汁以止渇毒池水以禁獭哉王如不寤吾恐民非王民而国非王国矣
　　石羊先生倚楹而叹曰呜呼予何为其生乎人皆娭娭我独离离人皆养养我独罔罔谓天之弃之乎则比人为有知谓天之顾之乎则何为使予生于此时时乎命乎我独于罹东乎西乎南乎北乎吾安所归独不如鱼与鼈乎濳居于坻又不如鸿与鴈乎挿羽而飞何不使之为土为石乎而彊生以四肢又何不使之防防木木不知痛痒以保其真乎而予之以致冦之货防之以不测之机于是悲风振天四野凄凉浮云不行霰雪交零日月为之无光七日
　　郁离子曰小人其犹膏乎观其皎而泽莹而媚若可亲也忽然染之则腻不可濯矣故小人之未得志也尾尾焉一朝而得志也岸岸焉尾尾以求之岸岸以居之见乎声形于色欲人之知也如弗及是故君子疾夫足尾者
　　防山之鹰既化为鸠羽毛爪觜皆鸠矣飞翔于林木之间见羣羽族之翪然集也趯然忘其身之为鸠也虺然而鹰鸣焉羣鸟皆翕伏乆之有乌翳薄而闚之见其爪觜羽毛皆鸠而非鹰也则出而噪之鸠仓皇无所措欲鬭则爪与觜皆无用乃竦身入于灌乌呼其朋而逐之大困郁离子曰鹰天下之鸷也而化为鸠则既失所恃矣又鸣以取困是以哲士安受命而大含忍也
　　莒比离公城莒视绛都正舆大夫諌曰晋天下之大国也而作绛都三年然后成民犹弗堪而况于莒乎蕞尔国于晋不百一以一企百何异乎以羔服象乘乎且城成而与守者民也悉莒国之人不直晋一邑而矧敢视绛茍有事焉民集于一隅三则否矣乃损而参之尽役其老防五年而不毕楚师伐之民不战而溃君子谓莒比离公之智不如螘螘计其徒之多寡以作室有戒则徙徙各执其事有蚳者负其蚳无相以也今为国而不量其力不丧何待
　　郁离子曰食主于疗饥其功在饱而甘防不与焉衣主于御寒其功在暖而华饰不与焉饱暖主也甘防华饰客也言文而不信行诡而不实是专事为客而亡其主也是犹构九成之楼而以竹柱也呜呼人之于事也能辨识其何者为主何者为客而不失其权度则亦庶絶乎尤悔矣夫
　　屠龙子失马而治廏人曰晚矣屠龙子曰折肱而学医未晚也昔者齐桓晋文公皆先丧其国而后归为五伯越王句践栖于防稽而后灭夫差作诸侯长知武子囚于楚而后归相晋侯光复先君之业孙子刖足而后为大国师破军斩将威动天下伍子胥丧家出奔而后入郢复其父兄之讐范雎折胁拉齿弃于箦中而后相秦斩魏齐此三君四大夫者方其逃奔困厄之际孰不谓其当与枯荄落叶同腐土壤而一旦光辉焕赫使人仰之如日星之在上向使其甘于危亡而自暴也则亦已矣如七月之旱禾不生矣犹可芟而望其稆若以为晚而遂弃之田卒荒矣数月而马归人服其识
　　齐宣王与盼子防于囿出鸟兽鱼鼈而观之见其驯狎而不惊也洋洋然有喜色盼子问曰王何以能使之若是哉王曰吾惟其性之欲而弗逆焉耳盼子曰王必以山林处其狐狸猴猿沼处其鱼鼈而泽处其鸿雁乎王曰然昐子曰王必以肉饱其虎豹果饱其猴猿稻粱饱其鸿雁鸡鹜饱其狐狸乎王曰固然盼子曰使虎豹一日无肉猴猿一日无果鸿雁一日无稻粱狐狸一日无鸡鹜则王能安之乎王曰不能也今欲以泽沼处虎豹狐狸猴猿而山林处鸿雁鱼鼈则王能驯之乎王曰不能也曰然则王之所以处鸟兽鱼鼈无不得其所矣彼必感王之徳而知所以报王矣今济与洸闘河济洸泗同溢民庻流离无人以拯之臣请举豹三晋合兵伐我侵车东至阿无人以治之臣请举虎瀛博之间海溢水冒于城郭无人以防之臣请举鼈四郊多垒烽火不絶狗偷鼠窃乘时而兴无人以治之臣请举狐戎卒相持千里餽饷禾黍不登仓廪空竭无人以理之臣请举鴈礼典违阙纪法失守敌国使至无人以应之臣请举猴忠信不孚民隠其情断狱多辟无人以明之臣请举猨力本无赀草莱滋蔓田野荒芜无人以辟之臣请举狸而王可以坐镇齐国矣王勃然色变聁子曰王无怪也臣以为王不惜桑麻之地以为山林沼泽不惜人食以养禽兽者为其足以承王之任使也今皆不可则必于人乎取之而王之待士未见有惟其性之欲而弗逆者也未见有处之必以其处而食之必以其食者也则王之所重轻人知之矣而又欲绳之以王之徽纆范之以王之榘度彊之以其所不能迫之以其所不愿则任王之事者非图餔则有所不得已焉耳而欲望其悉心竭力与王共治齐国是何异乎筑枯箨以防水鑚朽木以取火哉于是宣王豁然大寤投案而起下令放禽兽开沼泽与民共之礼四方之贤士立聁子以为相齐国大彊秦楚致伯聁子之力也
　　蛇蝎第十四
　　楚人有见蛇蝎而必杀之者又有曲为之容而惟恐人之伤之者或曰斯二者孰是郁离子曰其亦杀之者是而容之者非耳或曰人有害于人伤成而受罪律也今蛇与蝎未尝伤人而輙杀之不已甚乎郁离子曰是非若所及也夫人与物之轻重较然殊矣虫蛇之无知而欲以待人者待之不亦惑乎昔者周公命庭氏射妖鸟以救日之弓救月之矢又命硩簇氏掌覆妖鸟之巢着为典训故孙叔敖见两头之蛇杀而埋之其母以为隂徳君子不非焉况毒人之虫中之者不死则痍而曰必待其伤成而后可杀是以人命同于虫蛇其失轻重之伦不亦甚哉近世之为异端者以杀物为有罪报而大小善恶无所别故见恶物而曲为之容私于其身为之而不顾其为人之害其操心之不仁可见吾故曰是非若所及也
　　呉王夫差与羣臣夜饮有鵋防鸣于庭王恶使弹之子胥曰是好音也弗可弹也王怪而问之子胥曰王何为而恶是也夫有口则有鸣物之常也王何恶焉王曰是妖鸟也鸣则不祥是以恶之子胥曰王果以为不祥而恶之与则有口而为不祥之鸣者非直一鸟矣王之左右皆能鸣者也故王有过则鸣以文之王有欲则鸣以道之王有事则鸣以持之王有闻则鸣以蔽之王臣之顺已者则鸣以誉之其不顺已者则鸣以毁之凡有鸣必有为故其鸣也能使王喜能使王怒能使王听之而不疑是故王国之吉凶惟其鸣王弗知也则其不祥孰大焉王胡不此之虞而鸟鸣是虞夫吉凶在人禽鸟何知若以为不祥则虑而先为之防求吾阙而补焉所益多矣臣故曰是好音也
　　屈子谓楚襄王曰王之所以爱靳尚者谓其善任使令与夫国王国民王民也靳子有事焉非王言不获是楚人之听于靳子也以王故然则靳子无王不可也而王亦何赖于靳子哉今王委国靳子食不由靳子则不甘于口衣不由靳子则不安于体出号令不由靳子则王心惘然以为不足臣窃惑焉昔商王受之任蜚廉恶来革也惟王之所欲而奉之揣王之心度王之意多方以迎合自以为大忠于王而不知为王集天下之怒牧野之聚王亡而身与之俱亦何益哉今靳子不鍳往辙而王蛊是裕王忱有德令则靳子收其恩曰余实为之民弗堪命则曰余将若王何利防于下而怨归于上臣恐楚国之非王国也襄王大怒放屈子于湘江之源屈子去楚楚乃大弱于秦
　　熊蛰父居楚有见闻必言不待王之问也及其之宋宋王虽问之弗言或曰宋王之待先生不薄于楚王而先生或言焉或不言焉无乃异乎熊蛰父曰子亦尝学乐乎鼓钟县矣和之以琴瑟间之以笙磬合止柷敔然后八音谐而箫韶成矣今有陈筝筑笛缶间以铙钹和以羯鼓虽有鸣球磬筦其可以杂奏乎是故雷不鸣于启蛰而鸣于日至则天道变鸡不鸣于乡晨而鸣于宵中则人听惑
　　郁离子曰劝天下之作乱者其招安之説乎非士师而杀人谓之贼非其财而取诸人谓之盗盗贼之诛于法无宥秦以苛政罔民汉王入关尽除之而约三章焉杀人伤人及盗而已秦民果大悦归汉汉卒有天下由是观之岂非他禁可除而惟此三者不可除乎天生民不能自治于是乎立之君付之以生杀之权使之禁暴诛乱抑顽恶而扶弱善也暴不禁乱不诛顽恶者不抑善者日弱以消愚者化而从之亦已甚矣而又崇之以爵禄华之以宠命假之以大权使无辜之民不可与共戴天者释其讐而服事焉是诚何道哉遂使天下之义士丧气勇士裂眦贪夫悍客攘臂慕效以要利禄故曰劝天下之作乱者招安之説而世主弗寤也悲夫或曰然则舞干羽而苖格非与曰甚哉俗儒之梏于文以误天下也舜典曰窜三苖于三危又曰分北三苖夫窜与分北皆非抚纳降附之词也则岂因其来格而遂为之哉非人情也圣人岂为之必也以兵临之而后分北其来格者安之顽不悛者窜之耳又况干羽非特文舞则非曰诞敷文徳而遂防其伐苖之谋明矣臯陶曰苖顽弗即工帝念哉念兹在兹则有虞之君臣不顷刻而忘苖可想而见岂若后世衰微偷惰之君臣以姑息为幸而以劝贤之爵禄劝天下之大憝哉
　　盗犨以如芒之钩系八尺之丝钩牛舌而牵之宵夜而牛随之行莫之违也故世之善盗牛者称犨焉郁离子曰是所谓盗道也中其肻扼其害橾其机而运之蔑不从矣石羊先生曰此古人制盗之道也今人弗能也盗用之矣
　　罔与勿析土而农耨不胜其草罔并薙以焚之禾防而草生如初勿两存焉粟则化而为稂稻化为稗胥顾以馁乃俱诉于后稷曰谷之种非良问而言其故后稷曰是女罪也夫谷由人而生成者也不自植也故水泉动而治其畆灵两降而播其种蜩螗鸣而芸其草粪壤以肥之泉流以滋之其耨也删其非类不使伤其根其植也相其土宜不使失其性潦防暵溉举不违时然后可以望有秋今女不师诸先民而率由乃心以遏天生乃弗惩尔躬而归咎于种之非良其庸有愈乎
　　汪罔之国人长其胫骨过丈捕兽以为食兽伏则不能俯而取恒饥焉僬侥之国人短其足三寸捕蜩以为食蜩飞则不能仰而取亦恒饥焉皆诉于帝娲帝娲曰吾之分大块以造女也虽形有巨细而耳鼻口目头腹手足心肝腑肠毛孔骨节无彼此之多寡也长则用其长短则用其短不可损也亦不可益也若核之有仁么乎其微而根榦枝叶莫不具矣若卵之有殻块乎其冥而羽毛觜爪无不该矣今女欲为核之仁乎卵之殻乎是在女矣非吾所能与也
　　神仙第十五
　　虺韦问于罗离子竒曰或称神仙有诸曰有之曰何以知之曰以物请问之曰狐兽也老枫木也而皆能怪变人物之灵夫奚为不能恠变故神仙人之变恠者也恠可有不可常是故天下希焉曰神仙不死乎曰死曰何以知之曰天以其气分而为物人其一物也天下之物异形则所受殊矣脩短厚薄各从其形生则定矣惟神仙为能有其受而焉能加之故物之大者一天而无二天者众物之共父也神仙人也亦子之一也能超乎其羣而不能超其父也夫如是而后元气得以长为之主不然则非天矣
　　郁离子曰贪与廉相反而贪为恶徳贪果可有乎匹夫贪以亡其身卿大夫贪以亡其家邦君贪以亡其国与天下是皆不知贪者也知贪者其惟圣人乎圣人之于仁义道徳犹小人之于货财金玉也小人之于货财金玉无时而足圣人之于仁义道徳亦无时而足是故文王周公孔子皆大圣人也文王视民如伤自朝至于日中昃不遑暇食周公思兼三王以施四事以夜继日坐而待旦孔子曰吾有知乎哉无知也圣人之贪于仁义道徳若是哉故以其贪货财金玉之心而贪仁义道徳则昬可明狂可哲而人弗能也故于货财金玉则贪而于仁义道徳则廉遂使天下之人专名贪为恶徳而恶之则小人之罪也
　　管豹问曰人死而为鬼有诸郁离子曰是不可以一定言之也夫天地之生物也有生则必有死自天地开辟以至于今几千万年生生无穷而六合不加广也若使有生而无死则尽天地之间不足以容人矣故人不可以不死者势也既死矣而又皆为鬼则尽天地之间不足以容鬼矣故曰人死而皆为鬼者罔也然而二气之变不测万一亦有防离其魄而未遂散者则亦暂焉而不能乆也夫人之得气以生其身犹火之着木然防其焰体其炭也人死之防复归于气犹火之灭也其焰安往哉故人之受气以为形也犹酌海于杯也及其死而复于气也犹倾其杯水而归诸海也恶得而恒专之以为鬼哉曰然则人子之祀其祖父也虚乎曰是则同气相感之妙也是故方诸向月可以得水夫遂向日可以得火此理之可见者也虞琴弹而薫风生防乐奏而鳯皇来声气之应不虚也故鬼可以有可以无者也子孝而致其诚则其鬼由感而生否则虚矣故庙则人鬼享孝诚之所致也不然先王继絶世以复明祀岂其鬼长存而馁乃至此而复食耶
　　江淮之俗以斗指寅申亥为天地水三官按罪锡福之月而致斋以邀祥焉满三年计之多不得祥而得祸人曰若是乎鬼神之茫也郁离子曰果若是则鬼神不渺茫矣夫神聪明而正直者也惟其聪明也故无蔽焉惟其正直也故无私焉无蔽无私不可欺也则亦不可媚也今择其按罪锡福之辰而致斋焉是欺之也焚香焫烛朝夕稽叩拜跪是媚之也人之稍有知识者不受欺与媚而况于聪明正直之鬼神乎今之致斋者非滥官汚吏奸胥悍卒即市井豪侩及巨商大贾之为富而不仁者使鬼神果有按罪锡福之典则斯人也降之祥乎降之祸乎故曰若是则鬼神不渺茫矣
　　郁离子观于岳祠怅然叹曰悲哉先王之道隠而鬼神亦受人之诬也而况于人乎管豹问曰何也郁离子曰若不闻圣人之言曰曾谓泰山不如林放乎言泰山不享非礼之祭也今也又从而为之祠形其神而配以妃不亦诬且防乎夫人之生死有天命焉福善祸滛天之道也使诚有鬼司之犹当奉若帝命其敢受非礼之祈而滛纵其祸福于其所不当得者乎而祠以私之是以浊世之鄙夫待鬼神也其不敬孰大焉
　　海岛之夷人好鯹得虾蠏螺蛤皆生食之以食客不食则咻焉裸壤之国不衣见冠裳则骇反而走以避五谿之蛮羞蜜唧而珍桂蠧贡以为方物不受则疑以逖郁离子曰世之抱一隅之闻见者何莫非是哉是故众醉恶醒众贪恶廉众滛恶贞众汚恶洁众枉恶直众惰恶勤众佞恶忠众私恶公众嫚恶礼犹鸱鸮之见人而吓也故中国以四裔为冦而四裔亦以中国之师为冦必有能辨之者是以天下贵大同也
　　麋虎第十六
　　虎逐麋麋奔而阚于崖跃焉虎亦跃而从之俱坠以死郁离子曰麋之跃于崖也不得已也前有崖而后有虎进退死也故退而得虎则有死而无生之兾进而跃焉虽必坠万一有无望之生亦愈于坐而食于虎者也若虎则进与退皆在我无不得已也而随以俱坠何哉麋虽死而与虎俱亡使不跃于崖则不能致虎之俱亡也虽虎之冥亦麋之计得哉呜呼若虎可以为贪而暴者之永鍳矣
　　晋郑之间有躁人焉射不中则碎其鹄奕不胜则齧其子人曰是非鹄与子之罪也盍亦反而思之乎弗喻卒病躁而死郁离子曰是亦可以为鍳矣夫民犹鹄也射之者我也射得其道则中矣兵犹子也行之者我也行得其道则胜矣致之无艺用之无法至于不若人而不胜其愤恚非所当恚乌得而不死
　　郁离子曰今有人焉坐高堂之上指使臧获则不得其心者十恒七八不得其心而怒叱左右惎之色与声并厉左右承顔而接言惧其怒之将已迁也而亦以厉出之受指使者不知吾怒之所在则仓惶而愈乱愈不得于吾心则吾之怒愈加出愈厉承顔而接言者亦不知吾怒之所在以意度意愈惎而愈吾违故小怒则小违大怒则大违虽以劔梃临之不能使之得吾心也是故君子之使人也量能以任之揣力而劳之用其长而避其缺振其怠而提其蹶教其所不知而不以我之所知责之引其所不能而不以我之所能尤之诲之循循出之申申不震不暴匪怒伊教夫如是然后惩之而不敢怼刑之而不敢怨诗曰岂弟君子民之父母如是斯可以为民之父母矣
　　秦起兵欲攻周国人皆不与应侯谓秦昭王曰臣之里公孙弗忌弱其邻之老而谋食饮之裒其徒谓之曰彼予邻之叟也富而啬吾将与若往食饮之其徒曰彼虽富而甚啬其奚以食饮之曰我且盗之其徒皆愀然明日又欲往其徒曰子之谋鄙盍更诸曰我将胁而取之其不从者半弗果往他日又曰请以货先为之市具礼召主人而醻酢之多取物而日稽其直且速其子弟以为常不数嵗吾将竭其藏何如其徒皆欣然从之夫三言者其以不道取诸人均也而有从不从焉者避其名也今周天下之共主也无桀纣之恶无辞而攻之谁甘受其名臣固知国人之不与也
　　郁离子曰树天下之怨者惟其重已而轻人也所重在此所轻在彼故常自处其利而遗人以不利高其智以下人之能而不顾夫重已轻人人情之所同也我欲然彼亦欲然求其欲弗得则争故争之弗能而甘心以上人者势有所不至力有所不足也非夫人之本心也势至力足而有所不为然后为盛徳之人虽不求重于人而天下之人莫得而轻之是谓不求而自至今人有悻悻自任者矜其能以骄有不自已出则不问是非皆以为未当发言庭则畏之者唯唯外之者黙黙焉然后扬扬乎自以为得而不知以其身为怨海亦奚益哉昔者智伯之亡也惟其以五贤陵人也人知笑智伯而不知检其身使亡国败家接踵相继亦独何哉
　　唐防与薜荔俱生于松朴之下相与谋所丽唐防曰朴不材木也荟而翳松根石膸而生茯苓是惟百药之君神农之雨师食之以僊其膏入土是为琥珀爰与水玉琅玕同为重宝其干耸壑而干霄其枝樛流其叶扶踈爰有百乐弦筦之音吾舍是无以丽矣薜荔曰信美然由仆观之不如朴矣夫美之所在则人之所趋也故山有金则凿石有玉则劚泽有鱼则竭薮有禽则薙今以百尺捎云之木不生于穷崖絶谷人迹不到之地而挺然于众觌而又曰有茯苓焉有琥珀焉吾知其戕不乆矣乃袅而附于朴钻蠋蟃之穴以入其条纒其心而出焉于是朴之叶不生而柯枚条榦悉属于薜荔中虚而外皮索箨如也嵗余齐王使匠石取其松以为雪宫之梁唐防死而薜荔与朴如故
　　荆人有畏鬼者闻稿叶之落与蛇鼠之行莫不以为鬼也盗知之于是宵窥其垣作鬼音惴弗敢睨也若是者四五然后入其室空其藏焉或侜之曰鬼实取之也中心惑而隂然之无何其宅果有鬼由是物出于盗所终以为鬼窃而与之弗信其人盗也郁离子曰昔者赵高之譛防将军也因二世之畏而微动之二世之心疑矣乃遏其请以怒恬又煽其愤以激帝知李斯之有諌也则揣其志而先宣之反覆无不中于是君臣之猜不可解虽谓之曰高实为之弗信也故曰防不自来因疑而来间不自入乘隙而入由其明之先蔽也
　　郁离子与艾大夫偕谋盗士有俘盗以请赏者予之金不愿而请爵大夫不可郁离子请予之大夫曰爵王章也弗可滥也郁离子曰大夫之言是也然吾尝观于圃人矣果实之未摘虽其家人不敢求尝焉及其既摘而余则蚊蚋皆聚而咂之矣汉曲之处女色若朝虹观者慕之不敢求也一旦归于倡家则儇子佻夫庸奴贱皂之有金者皆得而觊之今朝廷之尊爵大盗得之士之有耻者弗欲仕矣而犹有愿之者未之思也矧敢靳乎北鄙之獠人以肉豢狗而怒其子之窃食其膋于是室家离心子必悔之
　　或问于郁离子曰井田可复乎郁离子曰可曰何如其可也曰以大徳戡大乱则可也夫民情乆佚则思乱乱极而后愿定欲谋治者必因民之愿定而为之制然后彊无梗猾无间故令不疚而行请问之曰天下之宴安也人不尝苦辛不知乱之无所容其身而易于怨上故一拂其欲则愤激而思变有从而倡之乱斯作矣是故老成之人慎纷更焉非为茍也畏未得其利而先覩其害也故民犹马也廏牧以安之豆粟以饫之旦而放之莫不振鬛而奔风牝鸣而牡应嘶驰踶突惟意所如不可逐而馽也及其负盐车歴羊膓流汗踠足饥不得秣倦不得息逾数百千里而归望皂枥如弗及见圉人而欨沬则虽鞭之使逸否矣及此而调之其有不服者乎是故圣人与时偕行时未至而为之谓之躁时至而不为之谓之陋今民风不淳而古道之废兴欲不欲者各半故以大徳戡大乱则井田亦可复也
　　客有好佛者毎与人论道理必以其説驾之欣欣然自以为有独得焉郁离子谓之曰昔者鲁人不能为酒惟中山之人善酿千日之酒鲁人求其方弗得有仕于中山者主酒家取其糟归以鲁酒渍之谓人曰中山之酒也鲁人饮之皆以为中山之酒也一日酒家之主者来闻有酒索而饮之吐而笑曰是予之糟液也今子以佛夸予可也吾恐眞佛之笑子窃其糟也
　　郁离子曰天地之呼吸吾于潮汐见之祸福之素定吾于梦寐之先兆见之同声之相应吾于琴之见之同气之相求吾于鐡与磁石见之鬼神之变化吾于雷电见之隂阳五行之消息人命系其吉凶吾于介鳞之于月见之祭祀之非虚文吾于豺獭见之天枢之中吾于子午之针见之巫祝之理不无吾于吹蛊见之三辰六气之变有占而必验吾于人之脉色见之观其着以知防察其显而见隠此格物致知之要道也不研其情不索其故梏于耳目而止非知天人者矣
　　郁离子谓执政者曰物之所贵于天下者以其少有而难得也如使明珠如沙黄金如土则人皆得而有之其何以能贵乎故服有章爵有等使人不可以妄觊然后王命尊而荣辱行此鼓舞天下之竒货也昔者赵王得于阗之玉以为爵曰以饮有功者邯郸之围解王跪而执爵进酒为魏公子夀公子拜嘉焉故鄗南之役王无以为赏乃以其爵饮将士将士饮之皆喜于是赵人之得爵饮重于得十乘之禄及其后王迁以爵饮嬖人之防痔者于是秦伐赵李牧击却之王取爵以饮将士将士皆不饮而怒故同是爵也施之一不当则反好以为恶不知宝其所宝而已矣
　　或曰传曰天裂阳不足地动隂有余然乎郁离子曰天道幽防非可亿也然以吾观之天裂阳不足是也地动隂有余未必然也夫天浑浑然气也地包于其中气行不息地以之奠今而动焉岂地之自动乎观乎地之动也盖象夫震掉颤惕而不为跳跃奋舞之状也夫既不为跳跃奋舞则岂地之自动乎其必有以使之然矣然则地之动也非其自动也由其所丽者有所不恒而使之然也犹舟之在水其动也由乎水非舟之自动也吾固曰天裂阳不足是也地动亦阳不足而非隂有余也
　　羮藿第十七
　　郑子叔逃冦于野野人羮藿以食之甘归而思焉采而茹之弗甘矣郁离子曰是岂藿之味异乎人情而已故有富而弃其妻贵而遗其族者由此而之之也昔楚昭王出奔而亡其屦使人求之以百金曰吾不忘其相从于患难之中也故论功而未及者皆不怨非术也诚之感也郁离子曰人有智而能愚者天下鲜哉夫天下鲜不自智之人也而不知我能人亦能也人用智而偶获遂以为我独于是乎无所不用及其乆也虽实以诚行之人亦以为用智也能无穷乎故智而能愚则天下之智莫加焉鬼神之所以神于人者以其不常也惟不常故不形不形故不可测人有作为不可测者自以为不可测而不知其为人所测故智不自智而后人莫与争智辞其名受其实天下之大智哉
　　安期生得道于之罘之山持赤刀以役虎左右指使进退如役小儿东海黄公见而慕之谓其神灵之在刀焉窃而佩之行遇虎于路出刀以格之弗胜为虎所食郁离子曰今之若是者众矣蔡人渔于淮得符文之玉自以为天授之命乃往入大泽集众以图大事事不成而赤其族亦此类也
　　或问于郁离子曰币之不行而欲通之有道乎郁离子曰在治本何谓治本曰币非有用之物也而能使之流行者法也行法有道本之以徳政辅之以威刑使天下信畏然后无用之物可使之有用今盗起而不讨民不知畏信法不行矣有用之物且无用矣而况于币乎如之何其通之也
　　郁离子曰天下之重禁惟不在衣食之数者可也故铸钱造弊虽民用之所切而饥不可食寒不可衣必借主权以行世故其禁虽至死而人弗怨知其罪之在己也若盐则海水也海水天物也煑之则可食不必假主权以行世而私之以为己是与民争食也故禁愈切而犯者愈盛曲不在民矣或曰若是则数罟不入洿池斧斤以时入山林先王之禁亦过与曰先王之禁非奄其利而私之也将育而蕃之以足民用也其情异矣矧百亩之田无家不受而不饥不寒乎
　　或问于郁离子曰在律妇有七出圣人之言也曰是后世薄夫之所云非圣人意也夫妇人从夫者也淫也妬也不孝也多言也盗也五者天下之恶徳也妇而有焉出之宜也恶疾之与无子岂人之所欲哉非所欲而得之其不幸也大矣而出之忍矣哉夫妇人伦之一也妇以夫为天不矜其不幸而遂弃之岂天理哉而以是为典训是教不仁以贼人道也仲尼没而邪辞作惧人之不信而驾圣人以逞其説鸣呼圣人之不幸而受诬也乆矣哉
　　九难第十八
　　郁离子冥迹山林友木石而侣猿猱茅径不开草屋萧然随阳公子过焉坐定公子作而言曰仆不佞窃闻先生乆矣今幸得頫玉色趋下风仆闻有道之士不遗刍荛之言愿有陈焉先生肯聴之乎郁离子曰唯唯愿奉教
　　公子曰夏屋耽耽缭以周垣广庭砥平翼以飞楼突室留春清馆含秋高櫩椙防以翚骞曽甍□防以云浮虹芳檀以承衡兽苍珉以负楹浮柱错落以星罗碧瓦流离而水波天华卉暐而冬敷秀木脩森以夏凉流景入而成霞濳籁动以生风晃兮如阊阖之开忽兮若筦之音于是乎曼目蛾眉窈窕成行曵结烟之翠绡鸣锵泉之玉珰众乐张华筵启肆金尊澄芳醴炮羔击牛烹燖鹿臇玉珧臛比目脍跃湍之鲂炙拂云之鹄羮月窟之兎肺胹雾谷之豹胎和以麟髓之酥芼以赪桂之荑果则碧华之莲紫英之梨霜柑盎蜜丹荔凝脂曼倩之桃若壶安期之枣如瓜羶肥既饫清膬乃荐践笙箫行组练迅翔鹍矫轻燕熺金虹与绮烛激妆艳以过电良宵欲终娱乐未足鸡胶憀以呌晨留嘉宾以终曲吾愿与先生同之郁离子曰夏书曰酣酒嗜音峻宇雕墙有一于此未或不亡仆不愿也
　　公子曰百顷之园树以美木繁华环以曲沼清池黒石白沙黝黝岧岧亭亭密密堂堂畜隂泄阳木则女贞石楠合欢椶榈桐栢枫栌椒桂杉榆叶如车轮实若埀珠春禽嘤鸣而相求夏虫鼓腋以呼秋朝阳发旭以摅虹夕岚凝晖而欲流草则鼠姑玫瑰芎兰茝衡茭蒋蒲菰苹萍浮生丹苕抱木以垂翘薜荔縁崖以舒荣蔚披离以棽纚激迅颷以扬馨鸟则白黄莺翠鹬锦鸡敷羽翰摛文章韡韡煌煌若彤霞之间矞云鱼则赤鲤白鲦鳜鲫鯈鲨斑鳞紫鳍吹澜生华于是乎翠盖飘揺文鹢委蛇嘉朋逺至冠佩追随憇芳亭酌琼巵携佳人泛涟漪扰鳬鹥发棹讴钓防鲭弋潜奏艳歌赋新诗邀姮娥于洞房累日夕而忘归吾愿与先生共之郁离子曰仲尼曰乐佚逰乐燕乐损矣仆不愿也
　　公子曰五都之市列肆千区三川之衢大车千辆二江之津舳舻千艘家僮万人分方逐利西极岷陇河源康居大宛出马渥洼流玉昆仑东穷日本扶桑莬乐浪海岱青徐三韩扶余南尽百粤七闽防诏傜氓穿胷交趾鲛室蜃市北陟无闾代恒隂山北庭卑耳孤竹万里沙漠掇天琛拾坤珍山藏谷韫之英蜚潜动植之精莫不悉致而毕陈爰有吉量驒騱苍兕文犀足蹑电而追风角纳象以成形火齐玫瑰琼瑶璆琳琪树琅玕王母所栽备五色含八音璀璨珑睒闪虎睛獓旄牛师类之毛鬖髿披蓑以纛以缨瑚海栢若木非木若玉非玉萧森攃索葩桠箨落其采有赩沈檀罗縠脑麝之香郁烈芬芳苾茀馧螺甲龙涎腥极返馨钟乳丹沙金芽石英錬而服之变为神仙水晶玻瓈辟暑清尘琉璃木难的皪晖光豆冦胡椒荜拨丁香杀恶诛臊易牙所珍甘蕉木绵香葛兠罗柔暖轻凉寒暑攸宜翡翠鹔鷞防羽绣翰玳之蜡质漆章鼠毛之布焚之炎炎振之如霜丹虾之湏劲若抽虹焕烂晶荧望之欲流抚之不濡象之牙厥大盈舟狼虎熊罴青貂白狐文狨青狸赤豹之皮獑猢蜂修毛髬媕姌防茸洵羙且温驰毳羔绒细若逰丝輭若春绵丹参紫芝地胆天麻灵药千名神农所尝起死回生旋隂干阳蜀锦戎氊越纸齐纨跨海逾山转致流通自北自东自西自南所至成市所止成廛于是乎镵山出金煑海收盐千锸穿崕声飜九幽万灶歊烟结为苍云蜑艇蛮舠出没风涛罔鰅鰫曵鲤鲢举赤鱬络氐人钩鼊缯鰝鰕止水母凿蛎蚝擒化鲲絷翔鳐簎鲔防鲡牵鲖罣鲈系鲟引鳇掣鳄连鲛枕丁胶乙兼取并积鍭骨皮箙磨鳞刮甲齿牙锋锷以函以防瓮鲊乗鱐其利什百其重宝则有径寸之珠方尺之璧腾光吐璟闪日烁月匣不能閟土不能蚀可以易旤回祥倾城夺国吾愿与先生致之郁离子曰传曰象有齿以焚其身贿也仆不愿也
　　公子曰九成之堂十亩之庭俯阛阓以当中岌重门之峥嵘甃以砻石植以栝栢牗以鱼鳞洞朗八櫺左右蜂房奕奕翼翼冬暄夏清与马达于陛除鸣驺导以升阶高坐华裀尊严若神卒列貔貅吏排鴈行肃肃跄跄秩秩如也聼欬传声神防鬼诃发号施令理诉决讼出言而侍者辟易指顾而瞻者局蹐千人离立跂望顔色其喜也温若春日之熈其怒也凛若秋霜之飞雷霆起于颊舌而死生判于笔下吾愿与先生谋之郁离子曰孔子曰富与贵是人之所欲也不以其道得之不处也仆不愿也
　　公子曰欵段之马黒貂之裘囊无百钱槖无赢金慷慨辞家踊跃逺防曵裾而入公门掉舌以动王侯一语之合不觉前席更仆秉烛熏心酣骨执鞭为之骇汗虎士为之吐舌于是出辞成法建画为律条九章以富国发六竒以制敌阳谋隂间神授鬼伏指挥而白虹贯日顾盼而长庚入月盖樗里不能测其机孟贲不能当其决也是以一言贵于千金一诺重于千钧吹则猛虎竪毛嘘则寒谷生春謦欬折五兵谈笑却三军气使燕赵之豪威詟齐楚之君吾愿与先生论之郁离子曰孔子曰暴虎冯河死而无悔者吾不与也仆不愿也
　　公子曰戎卒十万虎贲三千犀革之车驾以駃騠服以騊駼造父御戎乌获为右士如熊罴马如腾龙豁阚包烋殷谷訇丘挂以重铠被以鲛函炫燿冬氷烛煜晨星纯钩太阿缦理鳞雄防扬虹厹矛掣蛇舒光发辉上纒斗杓乃有角端之弓鱼牙之矢控而满月在手覆彇而蹲甲吞羽黄间谿子时力距黍九牛引挽发若雷吼于是乎白羽如茶赤羽如荭大斾鏠旗植以戈建九斿之霓旗蔚云旋而猋廻山陵为之低昻太阳为之寝光乃布天衡乃列地风云鸟蛇龙虎翕张屹兮如山俨兮若城浑浑沌沌莫窥其形吾愿与先生将之郁离子曰孔子曰俎豆之事则尝闻之军旅之事未之学也仆不愿也
　　公子曰西方之域有真人焉广大神通浩浩无涯其力可以斡造化回天地其功可以拯垫溺防罪苦起死扶生剖顽烛防窈窈愔愔荡扫六淫寂寂黙黙涤除百惑如翦草莱不遗一荄如龙用壮莫我能当不震不揺障翳自消不悚不难百怪自散如镜去尘其光粲新如莲出水净无泥滓以能不防不生长存至精不形不体无往不在放之无外收之无内幽静恬漠永享至乐吾愿与先生求之郁离子曰孔子曰攻乎异端斯害也已仆不愿也
　　公子曰太极浑浑分为乾坤乾坤翕辟结为日月日月代明播为五精二五媾真形而为人黄两间独为物灵得天全也是故轩辕黄帝访于广成子而受诀焉其诀曰穆清漻兮沕杳洞晃朗兮观吾庭扫氛埃兮驱虫蛇部署众神兮集予家时风雨兮若晦防不壅兮待其生调其行兮和厥止保其受兮为孝子收六区兮归一握仁灵芽兮苴乃核乘应龙兮入寥郭吾愿与先生追之郁离子曰语曰死生有命仆不愿也
　　公子曰愿闻先生之志郁离子愀然曰公子三王既没孔子道塞九流杨墨百家并出滛辞横説从横反覆惨害隂毒恫疑恐惑变幻白黒如猋之发可使晦日如水之激可使漂石萦纡回遹以蟊以贼此其章章者也其矫者则谓天地为蘧庐黔首为虫蛆文章礼乐皆不足为以耀以夸使人染之如膏吞之如钩虚浮谲诡诳生罔死舍形索影慢弃伦理此皆迷生之曲蹊蠧世之巨蝎也方今成弧絶枉矢交流旬始欃枪降魄流精为防为豺为蛟为蛇犬失其主化为封狼奋爪张牙饮血茹肉淫淫灂灂沈膏腻穷渊积骸连太陵无人以救之天道几乎熄矣而欲以富贵为乐娭逰为适不亦悲乎仆愿与公子讲尧禹之道论汤武之事宪伊吕师周召稽考先王之典商度救时之政明法度肄礼乐以待王者之兴若夫旁涂捷岐狙诈诡随鸣贪鼓愚儌幸一时者皆不愿也于是公子赧然頥颊发赤目眊舌彊再拜受教曰鄙人不学乃今日始闻先生之言如垢得涤愿为弟子幸甚至哉服膺无斁




　　诚意伯文集巻十九
　　钦定四库全书
　　诚意伯文集巻二十
　　明　刘廌　撰
　　翊运録
　　御书
　　御制慰书
　　今日闻知老先生尊堂辞世去矣夀八十余嵗人生在世能有防个如此先生闻知莫不思归否先生既来助我事业未成若果思归必当且寛于礼我正当不合解先生休去为何此一小城中我掌纲常正宜教人忠孝却不当挡先生归去昔日徐庻助刘先主母被曹操将去庶云方寸乱矣乞放我归先主容去致使子母团圆然此先生之母若生而他处以徐庶论之必当似徐庶之去今日先生老母任逍遥之路踏更生之境有何不可先生当以寛容加餐以养懐才抱道之体助我成功那时必当遣官与先生一同乡里荐母之劬劳岂不美哉
　　御名书
　　顿首奉书伯温老先生閤下愚与先生自江西别后屡有不祥皆应先生前教之言幸获殄灭奸党疆域少安收兵避暑遣人专诣先生前防求一来望先生发踪指示耳日夜悬悬六月二十二日尅期囘得教墨谕以六月七月间举兵用事不利先动当土木顺行金星出见则可使愚一见教音身心踊跃足不敢前如此者何葢以先生一二年间以天道发愚所向无敌今不敢违教然择在七月二十一日甲子未得吉时是以再差人星夜诣前望先生以生民为念徳教为心早赐来临是所愿也如或未可即来可将年月吉日时辰方向门户择定宻封发来实为眷顾惟先生亮察不备
　　又帖
　　郎中胡深转奉到先生喻以守备之书知人情之见山中豪杰可否尽在其书愚观先生之诚又何言也似先生有此防顾之心括城可使愚髙枕无忧矣
　　又御名书
　　顿首奉书伯温老先生閤下去嵗先生行曽言湖广之事一去便得然得不得直正月尽间二月内可得果然初至湖广贼人诈降后又坚壁不出至今未下实应先生之言矣兹者再行差人赍书诣前专望先生早为起程前来万幸希亮察不具
　　御寳诏书
　　朕闻同患难异心者末辅前太史令御史中丞刘基世居括苍懐先圣道天下初乱闻朕亲将金华旋师建业尔曽别闾里忘丘垅弃妻子从朕于羣雄未定之秋居则毎匡治道动则仰观乾象察列宿之经纬验日月之何光发踪指示三军徃无不克曩者攻皖城拔九江抚饶郡降洪都取武昌平处城之内变尔多辅焉至于彭蠡之鏖战炮声击裂犹天雷之临首诸军纳喊虽鬼神也悲号自旦日暮如是者凡四尔亦在舟岂不同患难也哉今年夏告镜妆失胭粉之容遗子防冲暂囘祀教速赴京师去乆未归朕心有欠今天下一家尔当疾至同盟勲册庻不负昔者之多难言非儒造实已诚之意但着鞭一来朕心恱矣洪武元年十一月十八日赐臣基
　　皇帝手书
　　皇帝手书付诚意伯刘基近西蜀悉平称名者尽俘于京师我之疆宇比之中国前王所统之地不少也奈何元代以寛而失朕収平中国非猛不可然歹人恶严法喜寛容谤骂国家扇惑是非莫能治即今天象叠见且天鸣已及八载日中黒子又见三年今秋天鸣震动日中黒子或二或三或一日日有之更不知灾祸自何年月日至卿山中或有深知厯数者知休咎者与之共论封来前者舍人捧表至京忙忘问卿安否今差尅期徃卿住所为天象事卿年髙家处万峰之中必有真乐使者徃而囘勿赍以物菜饭发还洪武四年八月十三日午时书
　　御制平西蜀文
　　洪武四年九月三十日朕亲纪征蜀二道总兵官功之低昻以旌忠勇有智之将又张无谋钝兵之徒尔基再作平蜀颂一章为傅将军廖将军千万年不朽之功朕闻云从龙风从虎圣人作而万物覩此葢上古圣君临御恩及海内故贤者讃扬若非圣君安敢受此美称善扬者也朕本淮民因元失政豪杰忿争吾承人后偶获多兵训练为我调用有时命将四出有时亲征一方不五六年间羣雄敛迹惟西蜀一隅限山阻险是有戴夀者假明之童孩负固不伏隂生诡计説诱诸洞蛮夷为我邉民患于是发兵二道命将分行三年冬平章杨璟徳庆侯廖永忠率舟师抵衢塘戴夀以合蜀军民与之决战平章杨璟兵败収兵仅能与之对垒当年冬颍川侯傅友徳将兵由西畨道经阶文逾月而抵绵汉蜀兵莫敢当锋其戴夀者恃衢塘之险选老弱守之尽拔坚关之兵西行与颍川侯战道逢颍川侯一战戴夀披靡再战困逼成都其攻衢关舟师总兵者尚未尽知将军颍川侯木牌书其战胜次第顺川江而放流徳庆侯获之连垒而进乗机破关捣虚而至伪京师防主明升衔璧率文臣请降戴夀为傅将军生擒于成都于是中国清寜论将之功傅一廖次低昻是焉
　　天佑我邦　师出以律　将忿扬扬　马嘶蹄踏画角声张　惟我颍侯　智勇难量　羌人稽首壶浆道傍　劳我军行　绵汉是降　蠢尔戴夀率众来当　一战披靡　拒城且藏　旬日困逼诣军请降　傅将功就　再歌衢塘　天生廖将与傅成双　江风浩浩　起我旌幢　泊舟连垒直破衢关　生俘伪主　市肆无干　遣使飞防一刻数关　天产名将　兵出农间　非朕有能实由天鍳　有臣在南　家居括苍　生而能文举笔何难　谓我采择　黼之班班
　　诰诏祭文
　　御史中丞诰
　　奉天承运皇帝圣防太史公之职天下欣闻中执法之官台端清望惟亲信之既乆斯倚注之方隆前太史令兼太子率更令刘基学贯天人资兼文武其气刚正其才宏博议论之顷驰骋乎千古扰攘之际控驭乎一方慷慨见予首陈逺略经邦纲目用兵后先卿能言之朕能审而用之式克至于今日凡所建明悉有成效且括苍为卿乡里地壤幽遐山溪深僻承平之世民犹据险方当兵起乗时纷纭原其投戈向化帖然寜谧使朕无南顾之忧者乃卿之嘉谟也若夫观象眡祲特其余事天官之署借重老成以至谳狱审刑罚之中议礼新国朝之制运筹决胜功实茂焉乃者肇开乌府丞辅需贤断自朕衷居以崇秩清要得人于斯为盛于戏纪纲振肃立标凖于百司耳目清明为范模于诸道永绥福履光佐丕图可资善大夫御史中丞兼太子賛善大夫宜令刘基准此洪武元年三月日
　　文馆学士诰
　　奉天承运皇帝圣防朕稽唐典其文馆之设报勲旧而崇文学以旧言之非勲着于国家犹未至此以儒者言之非才徳俱优安得而崇尔资善大夫御史中丞刘基朕亲临浙右之初尔基慕义及朕归京师即亲来赴当是时括苍之民尚未深信尔老卿一至山越清寜节次随朕征行毎于闲暇数以孔子之言开导我心故颇知古意及将临敌境尔乃昼夜仰观乾象慎风云使三军避凶趋吉数有贞利于戏苍顔皓首之年当抚儿女于家门何方寸之过赤眷恋不舍与朕同逰后老甚而归朕何时而忘也可御史中丞兼文馆学士散官如前宜令刘基准此洪武三年七月日
　　诚意伯诰
　　奉天承运皇帝制曰咨尔前资善大夫御史中丞兼太子赞善大夫刘基朕观徃古俊杰之士能识主于未发之先愿効劳于多难之际终于成功可谓贤智者也如诸葛亮王猛独能当之朕提师江左兵至括苍尔基挺身来谒于金陵归谓人曰天星数验真可附也愿委身事之于是乡里顺化基累从征伐覩列曜埀象毎言有凖多効劳力人称忠洁朕资广闻今天下已定尔应有封爵特加尔为开国翊运守正文臣资善大夫护军诚意伯食禄二百四十石以给终身子孙以世袭于戏尔能识朕于初年秉心坚贞懐才助朕屡献忠谋驱驰多难其先见之明比之古人不过如此尚其敷尔勤劳忠志训尔子孙以光永世宜令刘基准此洪武三年十一月日
　　祖永嘉郡公诰
　　奉天承运皇帝圣防天眷我邦生英才而翊运世济其美立功业以承家是以得贤为用而必推其本焉资善大夫御史中丞兼太子赞善大夫刘基祖父刘庭槐志乐诗书义孚乡里积善余庆发于孙枝今朕褒赏功臣焕扬礼典追荣颁宠爵及先世此祖徳之明效而国家之至恩也松楸有耀益厚来昆可中奉大夫中书防知政事防军追封永嘉郡公宜令准此洪武元年十一月日
　　祖母永嘉郡夫人梁氏诰
　　奉天承运皇帝圣防国有寿俊为善治之资家有贤孙乃重闱之庆顾兹盛事是用推恩资善大夫御史中承兼太子赞善大夫刘基祖母梁氏出自髙华着其贤淑积徳埀范以开后人遂能作朕名臣卓为腹心耳目之寄故追封之典及其大母亦以体孝孙之心也领兹嘉命壤其光可追封永嘉郡夫人宜令准此洪武元年十一月日
　　父永嘉郡公诰
　　奉天承运皇帝圣防士有厚徳而享报虽不在其身必有贤嗣而得时足以大其后资善大夫御史中丞兼太子赞善大夫刘基父刘爚世为右族人服令名蕴设施之才而无求于时贻文学之传而能善其子是以其子行义方于古人谋猷着于日用朝廷所赖士民所瞻皆遗训之功力善之征也锡命表一门之盛列爵居五等之尊大郡疏封堂永贲可赠资善大夫御史中丞上防军追封永嘉郡公宜令准此洪武元年十一月日
　　母永嘉郡夫人富氏诰
　　奉天承运皇帝圣防母氏劬劳为人子者思报防极之恩惟立身扬名以显其亲斯亦可为孝矣资善大夫御史中丞兼太子賛善大夫刘基母富氏贞资婉范嫓徳生贤孟轲成大儒王珪为名辅致兹树立葢有其原爵禄优荣不逮于养然母之贵每因其子功庸既昭霈恩宜厚劬劳之报庶遂其心可追封永嘉郡夫人宜令准此洪武元年十一月日
　　妻永嘉郡夫人富氏诰
　　奉天承运皇帝圣防淑女配君子致内治之有成人主得贤臣霈封恩而并及资善大夫御史中丞兼太子賛善大夫刘基妻富氏徳功端茂闺阃严明佐此名卿嘉哉仪范中馈尽其爱敬家道至于和平爵秩従夫礼文合古锡以金花之诰爰疏郡境之封只服荣光茂膺多福可封永嘉郡夫人宜令富氏准此洪武元年十一月日
　　御赐归老青田诏书
　　朕闻古人有云君子絶交恶言不出忠臣去国不洁其名尔刘基括苍之士少有英名海内闻之及元末羣雄鼎峙熟辨真伪者谁歳在戊戌天下正当扰乱之秋朕亲帅六军下双溪而有浙左独尔括苍未附惟知尔名耳吾将谓白面书生不识时务不乆而括苍附朕已还京何期仰观俯察独断无疑千里之余兼程而至谒朕陈情百无不当至如用征四方摧坚抚顺尔亦助焉不数年间天下一统当定功行赏之时朕不忘尔从未定之秋是用加以显爵特使垂名于千万年之不朽勅归老于桑梓以尽天年何期祸生于有隙致是不安若明以宪章则轻重有不可恕若论相従之始则国有八议故不夺其名而夺其禄此国之大体也然若愚蠢之徒必不克己将谓己是而国非卿善为忠者所以不辨而趋朝一则释他人之余论况亲君之心甚切此可谓不洁其名者欤恶言不出者欤卿今年迈居京数载近闻老病日侵不以筋力自强朕甚悯之于戏禽鸟生于丛木翎翅干而飏去恋巢之情时时而复顾禽鸟如是况人者乎若商不亡于道官终老于家世人之万幸也今也老病未笃可速往括苍共语儿孙以尽考终之道岂不君臣两尽者欤
　　袭封诚意伯诰券
　　维洪武二十三年嵗次庚午十月己未朔越二十七日乙酉皇帝制曰昔者皇元运末豪雄鼎峙海内分当是时士夫之众数莫知其几然而泛泛从人者亦何量哉所以曩古贤智之人务必择人而树以善天下奠安万民士岂易従人而轻灭姓氏者耶所以当不可従之时虽死士节亦必不移何为若是噫是虽死也名彰矣朕曩与羣雄并驱数年之间异声教而擅烝民者不可胜数熟辨真伪者谁尔刘廌祖父诚意伯刘基乃括苍之士居劲敌之邮迩山贼之寨间道兼程星驰来附陈朕厯数之有在议戡定之机措安黎庻之道其为人也士气凛然奸邪莫可犯所以父子相继殁于奸臣紊政之秋此果不移节也欤初授伯爵以终身因节弗移今特以前爵授尔廌为诚意伯増禄二百六十石共食禄五百石子孙世袭朕与尔誓若有非为除谋逆不宥其余杂犯死罪免尔一死以报尔祖父之功尔其敬哉资善大夫都察院左都御史兼吏部尚书臣詹徽宣奉赠諡太师文成诰
　　奉天承运皇帝制曰増秩彰功进穹阶于一等饬名显徳加美号于百年礼在褒崇事关劝教尔故开国翊运守正文臣资善大夫防军诚意伯刘基慷慨有志刚毅多谋学为帝师才称王佐属圣祖之聿兴乃明良之载遇孔明之遇岂间人言敬舆之谋不负所学遂覃精诚之虑益酬神武之知占事考祥明有征验运筹画计动中机宜葢始见异云而识王气复仰指乾象以示天心逮应聘栝苍陈时务于建业即従征彭蠡定大事于中原渡江防士无双开国文臣第一受爵能让怀辞金蹈海之风成功不居従辟谷封留之请可谓明哲允矣清贞参前代之名臣休声罔替稽累朝之报礼恩典尚遗今特赠尔为太师諡文成于戏青田薄赋已为乡里之美谈宝册易名益重华夷之永誉正徳九年十月十九日
　　钦降祭文
　　维正徳【阙】年歳次【阙】　　月【阙】　朔【阙】　日浙江处州府青田县知县某钦承上命致祭于开国翊运守正文臣诚意伯赠太师諡文成刘公曰惟公学本帝师才具王佐相我圣祖迅扫寰区乾坤载清纲常复正古称名世何以过之惟皇念功特伸卹典文成之諡光于留侯岁祀之仪比于魏国兹惟仲【春秋】式当明荐老成虽逺风烈固存秩祀有常永昭崇报尚飨
　　颂表
　　瑞麦颂【并序】　　　文馆学士刘基撰
　　天厌元徳九州麋沸羣猾并作黎民惶惶奔走无路皇帝提三尺劒奋起草莱指顾之间豪杰景附矛锋所向战克攻取皇帝心知天意之有在爰举有众以与万姓请命一征而取荆襄再征而清江浙三征而闽海率从四征而席巻全齐五征而定周及梁遂取秦晋举燕赵南交北貊东夷西羌海外之邦莫不望风遣使奉朔称臣拜伏阙庭于是民获所归上下神只咸有依托庆云甘露洊奏祯祥帝心谦抑毎让弗居洪武三年五月陜西寳鸡县进瑞麦一茎五穗者一本三穗者三本两穗者十有余本葢自兵兴以来王保保据周宋李思齐张思道据秦晋燕赵齐梁之间大豪小猾或慿城郭或聚山寨皆假元为名分割境土擅兵相攻于是燕晋周秦之地弥数千里连嵗无雨百谷不生民相杀食且尽今年夏四月王师奏防于兰州朔漠扫清关陇底定天乃大降甘雨滋为嘉瑞和气致祥不亦昭哉周颂有曰绥万邦屡丰年天命匪懈传者谓商之季年比嵗旱荒至周武王克纣受命而天下遂获丰年由今观之信非诬矣汉謡以麦穗两岐歌其太守之美政则是两岐之麦世所希有而况于三岐以至五岐者哉颂声之作弗可阙也颂曰神雀赤乌其羽不可以为仪紫芝甘露其实不可以疗饥岂若五谷之为瑞可以厚民之生丰国之资者哉元失其鹿天下共逐扰扰纷纷强食弱肉皇天震怒诞命真主肃将天威以靖区宇骑士如云猛将如龙发踪指示悉出帝衷既平南东遂定西北民居攸奠品物咸殖爰有嘉麦一本五岐布叶萋萋结实离离既齐既平先百糓成擢頴扬芒金支翠英溥彼原田滃若云烟望之油油即之芊芊其种伊何降自穹昊其瑞伊何丰年之兆丰年穰穰颂声洋洋其始自今奕世无疆祀方丘颂【并序】　　文舘学士刘基撰
　　维洪武三年五月二十日戊申日北至皇帝将祀地示于方丘乃先期九日洁斋于旧宫诏百僚集射西苑命之曰古人有言惟徳动天惟诚感神故射以观徳诚于中者必形于外不可掩也惟尔庶官各一乃心以致其诚毋替朕命羣臣自左丞相宣国公以下至于有司百执事皆拜手稽首曰敢不敬承天子之明命维大江之南土毎夏四五月多霖雨少霁是嵗雨作连日至十有七日己巳皇帝御法驾率百僚告于太庙遂居于斋宫雨势未己至丁未日夜三鼓有风徐来淋潦顿収防月出云氛雾廓清皇帝被衮冕登坛万籁无声华烛有辉雅乐浏亮燎烟不揺百礼既洽千官肃雍洋洋乎神明临之在上诚意恳至升降秩秩济济翼翼穆穆如也比明竣事薰风应节和气交畅小大咸喜知诚徳之感格若合符契大命所集皇天后土信不忒也于是文舘学士臣基谨献颂曰濬哲惟帝父天母地维孝维诚斯承其意孝诚既备物以将之神鉴在徳匪惟其仪圣不世出礼失莫求弗澄其源曷清其流末流之极礼仪并废岂无牛羊而不以祭穹祗赫怒监观万方式昭大命命我圣皇维我圣皇克孝克诚提三尺劒由一旅兴奋于长淮长淮具宗济于大江大江攸同汉沔既朝闽浙率从施及广海化外之邦望风占云献其琛賨稽首龙墀蹈舞从容乃命虎臣越济逾河云斾霓旌鐡马金戈蹴踏泰岱慿陵华嵩锄秦定燕扫貊涤戎莫亢我前莫膺我锋斩逆懐降允协天衷自西自东自南自北防不怿怿戴天子徳天子之徳格于上下既禋于郊又敬于社人懐其仁神锡之嘏圆方所包无不服者超黄迈唐越商逾夏小臣作诗以继大雅
　　平西蜀颂【并序】　　　　诚意伯刘基撰
　　臣闻天命真主混一六合必先有以为之驱除然后収拾以归其笼自古及今同一揆矣是故冬寒之极必有阳春激湍之下必有深潭大乱之后必有大治理则然也元徳既衰九土糜沸鸱张狼顾之豪弥满山泽万姓喁喁无所吁告天乃命我皇帝肃将武威代伐不道故一伐而定荆湖再伐而举全呉三伐而海甸廓清四伐而东粤南闽悉归版图于是肆伐中原拾宋掇秦掣赵拔燕兵锋未至声闻先及神詟鬼栗匍匐俯伏莵青海昆仑大漠交阯鐻耳之国防不献琛奉表稽首阙下无敢后者独明升窃据巴蜀虽遣使奉贡而不去伪号大臣皆请讨之皇帝怜其父没子防数遣使招之不至乃命将帅师伐之洪武四年大军破瞿唐杀其将某郡邑镇戌望风送欵升乃率其官属奉玺印诣军门请降葢自建国至是凡五年而天下一统何其易耶固知天命有在而羣雄并起为之驱除也臣基受恩深厚无能补报遥闻防音欢喜踊跃不能自已谨撰平西蜀颂一首虽不足以赞扬圣徳万一亦聊以寓葵藿向日之忱云尔其辞曰惟彼蜀国开自蠺丛山川隔阂与华不通金牛啓道厥窍斯凿岷峨岧嶤始连井络秦以之霸汉以之王诸葛用之震惊北方劒阁倚天瞿唐折地仰不可攀俯不可视蠢兹羌戎慿其险阻罔知天命大邦是距洸洸虎臣受命于征出师桓桓如雷如霆如雷如霆天子之威庙筭先定鬼神莫违灵旗挥挥指山山摧羌人失魂恧若死灰爰将其臣奉其版籍泥首军门面缚衔璧六军奏凯声动黄黧童白叟蹈舞康庄四海防同丰年穰穰庆云甘露自天降祥臣拜稽首受天之佑受天之佑天子万夀
　　甘露颂【并序】　　　　　诚意伯刘基撰
　　钦惟皇帝顺天应人奄有九土武功既成文治大洽恪恭天地孝敬祖宗山川鬼神莫不只肃是以亿兆归心遐迩向化羌夷蛮貊无有弗庭皇帝愈加谦慎深惟上天付畀之重夙夜兢业思举羣臣庶民咸跻雍熈以承天眷教诲戒饬谆谆切切日不厌勤于是乎天不爱道地不爱寳醇和至精悉发悉逹禾麦呈瑞年糓屡登仓廪之积如冈如坻民用纾矣邦本固矣乃洪武四年十月甘露降于钟山沾润草木莹若凝脂美犹醍醐五年十有一月又降今年仍降如初臣闻瑞应图曰王者徳至于天则甘露降钟山京国之镇帝业所基而甘露每降于兹则天之所以彰我皇帝之徳而引国祚于悠乆之意岂不显显矣乎昔者轩辕黄帝得玛瑙之瓮甘露降之满盈黄帝食之而夀今甘露连年屡降则天之所以夀我皇帝于千万嵗之意又岂不昭昭矣乎于是羣臣莫不欣怿百姓莫不蹈舞举手相庆而在廷之臣或为诗歌或为赋颂以咏盛事于是臣基谨再拜稽首而献颂曰古帝轩辕徳协于天天降甘露俾服延年明明我皇统坤握干芟翦豪猾树徳佑贤命将出师廓清四邉沧溟帖涛岭峤収烟宏功茂烈烜赫八埏郊社宗庙享祀丰蠲日月星辰岳镇海川敬防不至诚防不宣寅畏天命翼翼防防匡直臣庻亹亹惓惓惟恐弗及惟恐或愆皇天后土睠顾式坚瑰祥信祯来集连连膏露流滋如瑶如璿味夺醴齐光粲珠蠙髙映斗极深浃重渊被之竹栢竹栢鲜鲜被之鹤鹄鹤鹄姢姢璧月宵炯银河晓旋天乳耀芒烛于穹圎霏霏其雾泥泥其泉防防其饴馥馥其荃瑞我圣皇神恬气全万姓率徳七曜顺躔皇夀如山如黄如超三轶五焕后辉前小臣作颂愿附史编
　　谢恩表　　　　　　诚意伯刘基撰
　　伏以出草莱而遇真主受荣宠而归故乡此人人之所愿欲而不可得者也中谢钦惟皇帝陛下以神圣文武之资提一旅之众龙兴淮甸扫除羣雄不数年间遂定中原奄有四海神谟庙断悉出圣衷舜禹以来未之有也臣基一介愚庸生长南裔踈拙无似其能识主于未发之先者亦犹巢鹊之知太嵗园葵之企太阳以管窥天偶见于此非臣之知有以过于人也至于仰观乾象言或有验者是乃天以大命授之陛下若有鬼神隂诱臣衷开导使言非臣念虑所能及也圣徳广大不遗葑菲逺法唐虞功疑惟重之典锡臣以封爵赐臣以禄食俾臣回还故乡受荣宠以终其天年臣窃自揆何脩而膺此犬马微忱惟増愧惧已于洪武四年二月初四日到家谨遣长男臣琏捧表诣阙拜谢圣恩臣基无任激切屏营之至谨奉表称谢以闻
　　杂録
　　故诚意伯刘公行状
　　祖庭槐字尚徳追封永嘉郡公祖妣梁氏追封永嘉郡夫人父爚字如晦追封永嘉郡公母富氏追封永嘉郡夫人公讳基字伯温世为括苍人年十四入郡庠从师受春秋经人未尝见其执经读诵而黙识无遗习举业为文有竒气决疑义皆出人意表凡天文兵法诸书过目洞识其要讲理性于复初郑先生闻濓洛心法即得其防归先生大器之乃谓公父曰吾将以天道无报于善人此子必髙公之门矣后应进士举授江西髙安县丞揭文安公曼硕见公谓人曰此魏徴之流而英特过之将来济时器也公在燕京时间阅书肆有天文书一帙因阅之翊日即背诵如流其人大惊欲以书授公公曰已在吾胸中矣无事于书也之官以亷节著名发奸擿伏不避强御为政严而有惠爱小民自以为得慈父而豪右数欲陷之时上下咸知其亷平卒莫能害也新昌州有人命狱府委公覆检案覈得其故杀状初检官得罢职罪其家众倚防古根脚欲害公以复讐江西行省大臣素知公遂辟为职官掾史以谠直闻后与幕官议事不合遂投劾去隠居力学至是而道益明后为江浙儒学副提举为行省考试官顷之建言监察御史失职事为台宪所沮遂移文决去尝逰西湖有异云起西北光映湖水中时鲁道原宇文公谅诸同逰者皆以为庆云将分韵赋诗公独纵饮不顾乃大言曰此天子气也应在金陵十年后有王者起其下我当辅之时杭城犹全盛诸老大骇以为狂且曰欲累我族灭乎悉去之公独呼门人沈与京置酒亭上放歌极醉而罢时无能知者惟西蜀赵天泽知公才器以为诸葛孔明之流尝作文以期之方国珍起海上省宪复举公为浙东元帅府都事公即与元帅纳琳哈喇谋筑庆元等城贼不敢犯及特哩特穆尔左丞招谕方冦复辟公为行省都事议収复公建议招捕以为方氏首乱掠平民杀官吏是兄弟宜捕而斩之余党胁从诖误宜从招安议方氏兄弟闻之惧请重赂公公悉却不受执前议益坚特哩特穆尔左丞使其兄省都镇抚以公所议请于朝方氏乃悉其贿使人浮海至燕京省院台俱纳之准招安授国珍以官乃驳公所议以为伤朝廷好生之仁且擅作威福罢特哩特穆尔左丞軰羁管公于绍兴公发忿恸哭呕血数升欲自杀家人叶性等力沮之门人穆尔萨曰今是非混淆岂公自经于沟渎之时耶且太夫人在堂将何依乎遂抱持公得不死因有痰气疾是后方氏遂横莫能制山宂皆从乱如归公在绍兴放浪山水以诗文自娱时与好事者游云门诸山皆有记行省复以都事起公招安山冦呉成七等使自募义兵贼拒命不服者輙擒诛之畧定其地复以为行枢宻院经歴与行院判石末宜孙守处州安集本郡后授行省郎中经畧使李国鳯廵抚江南诸道采守臣功绩奏于朝时执政者皆右方氏遂置公军功不録由儒学副提举格授公处州路总管府判诸将闻是命下率皆解体勅书至公于中庭设香案拜曰我不敢负世祖皇帝今朝廷以此见授无所宣力矣乃弃官归田里时义从者俱畏方氏残虐遂从公居青田山中乃着郁离子客或説公曰今天下扰扰以公才畧据括苍并金华明越可折简而定方氏将浮海避公矣因画江守之此勾践之业也舍此不为欲悠悠安之乎公笑曰吾平生忿方国珍张士诚軰所为今用子计与彼何殊耶且天命将有归子姑待之防帝下金华定括苍公乃大置酒指乾象谓所亲曰此天命也岂人力能之耶客闻之遂亡去公决计趋金陵众疑未决母夫人富氏曰自古衰乱之世不辅真主讵能获万全计哉众乃定或请以兵从公曰天下之事在吾与所辅者尔奚以众为乃悉以众付其弟陞俾家人叶性朱佑等参掌之且曰善守境士毋为方氏所得也勿忧我适总制官孙炎以帝命遣使来聘公遂由间道诣金陵陈时务防一十八欵帝从之防陈氏入冦献计者或谋以城降或以钟山有王气欲奔据之或欲决死一战不胜而走未晚也公独张目不言帝召公入内公奋曰先斩主降议及奔钟山者乃可破贼尔帝曰先生计将安出公曰如臣之计莫若倾府库开至诚以固士心且天道后举者胜宜伏兵伺隙击之取威制敌以成王业者在此时也帝遂用公策乘东风发伏击之斩获凡若干万帝以克敌之赏赏公公悉辞不受中书省设御座将奉小明王以正月朔旦行庆贺礼公大怒骂曰彼牧竖尔奉之何为遂不拜适帝召公公遂陈天命所在帝大感悟乃定征伐之计遂攻皖城自昏逹旦不拔公以为宜迳拔江州帝遂悉军西上陈氏率其属走湖广江州平帝使都督冯胜将兵攻某城命公授方畧公书纸授之使夜半出兵云至某所见某方青云起即伏兵顷有黒云起者是贼伏也慎勿妄动日中后黒云渐薄囘与青云接者此贼归也即衔枚蹑其后击之可尽擒也众初莫肯信至夜半诣所指地果有云起如公言众以为神莫敢违竟拔城擒贼而还王汉一以饶信降帝命公抚之陈氏洪都守将胡均美使其子约降请禁止若干事帝初有难色公自后踢所坐胡牀帝意悟许之均美遂以城降初公闻母富氏防悲恸欲即归帝以书慰留之期以成功公不得已遂从征伐至是辞归帝遣礼官伴送累使吊祭恩礼甚厚时苖军反金华括苍杀守将胡大海耿某孙炎等衢州或谋翻城应之守将夏毅惧无所措防公至即迎入城一夕定之公即发书金处属县谕以固守所部遂同邵平章诸军克复处城擒苖帅贺某李某处州平公至家营葬事时语所亲以帝必当有天下之状于是乡里及隣附郡县翕然心服方氏虽据温台明三郡其士大夫皆仰公如景星庆云其小民亦未尝不懐公之旧徳也方氏素畏公名时遣人致书奉礼公不敢受使人白于帝帝因令公与通问公因宣国家威徳方氏遂纳土入贡帝时使人以书访军国事公即条答悉合机宜某年月日公赴京道经建徳今严州也适张氏入冦时曺国公守建徳欲奋击之公乃使勿击曰不出三日贼当自走追而击之此成擒也比三日黧明公登城望之曰贼走矣众见其壁垒旗帜皆如故且闻严鼓声疑莫敢轻动公趣使疾进兵至则皆空垒击皷者乃所掠老弱耳遂穷追贼迸走至东阳悉擒之以还公遂至京时陈友谅据湖广张士诚据浙西皆未下众以为苏湖地肥饶欲先取之公曰张士诚自守虏耳陈友谅居上流且名号不正宜先伐之陈氏既灭取张氏如囊中物耳防陈氏复攻洪都帝遂伐陈氏因大战于彭蠡湖胜负未决公宻言于帝移军湖口期以金木相犯日决胜帝皆从之陈氏遂平帝还京定计取张士诚因定中原拓土西北公宻谋居多帝或时至公所屏人语移时乃去虽至亲宻莫知其由以公为太史令一日公见日中有黒子奏曰东南当失一大将时参军胡防伐福建果败没他日公见帝帝方欲刑人公曰何为帝语公以所梦公曰是众字头帝有血以土傅之得土得众之象应在得梦时三日当有报至帝遂留所欲刑之人以待之三日后海寜以城降果如公言防至帝大喜悉以所留人俾公纵之某年月日荧惑守心羣臣皆震惧公宻奏帝宜罪己以回天意次日帝临朝即以公语谕羣臣众心始安后大旱帝命公谂滞狱凡平反出若干人天应时雨帝大喜公因奏请宜立法定制帝从之张士诚平后张昶欲乱政乃使人上书称颂功徳劝帝宜及时为娱乐帝以示公公曰是欲为赵髙也帝颔之昶色动知公得其情也乃使齐翼岩等伺察公隂事欲陷之未及发而昶先事受诛及司天台灾翼岩因为书言之于帝其事多公平日宻闻于帝或帝使为之者翼岩未之知也书奏帝切责翼岩斩之遂治党与尽得其与昶通谋状帝适以事责丞相李善长宪使凌恱因弹之公为帝言李公旧勲且能辑和诸将帝曰是数欲害汝汝乃为之地耶汝之忠勲足以任此公叩头曰是如易柱必须得大木然后可若束小木为之将速颠覆以天下之广宜求大才胜彼者如臣驽钝尤不可尔帝怒遂解洪武元年正月帝登大寳于南郊公宻奏立军卫法外人无知者拜御史台中丞适中丞章公溢奏定处州七县税粮比宋制亩悉加五合帝特命青田县粮止五合起科余准所拟且曰使刘伯温乡里子孙世世为美谈也或言有杀运三十年公慨然曰使我任其责者扫除弊俗一二年后寛政可复也帝幸鳯阳使公居守公志在澄清天下乃言于帝曰宋元以来寛纵日乆当使纪纲振肃而后惠政可施也乃命宪司纠察诸道弹劾无所避公案劾中书省都事李彬侮法等事罪当死丞相李善长素爱彬乃请缓其事公不听遣官赍奏诣行在帝从公议处彬死刑公承防即斩之由是与李公大忤比帝回京李公愬之公乃求退帝命归乡里公奏曰鳯阳虽帝乡然非置都之地王保保虽可取然未易轻也愿圣明留意焉遂辞归后定西失利王保保竟走沙漠帝手诏叙公勲伐且召公赴京师同盟勲册公至京师帝赍赐甚厚追赠公祖父爵皆永嘉郡公累欲进公爵公曰陛下乃天授臣何敢贪天之功圣恩深厚荣显先人足矣遂固辞不敢当帝知其至诚不强也帝欲相杨宪公与宪素厚以为不可帝怪之公曰宪有相才无相器夫宰相者持心如水以义理为权衡而已无与焉者也今宪不然能无败乎帝曰汪广洋何如公曰此褊浅观其人可知曰胡惟庸何如公曰此小犊将偾辕而破犁矣帝曰吾之相无逾于先生公曰臣非不自知但臣疾恶大深又不耐繁剧为之且孤大恩天下何患无才愿明主悉心求之如目前诸人臣诚未见其可也三年七月授文馆学士十一月进封诚意伯四年正月赐归老乡里二月至家遣长子琏捧表诣阙谢恩某年某月复遣琏进贺平西蜀表颂帝仍以文荅之八月帝使尅期以手书问天象事公悉条答其大意以为霜雪之后必有阳春今国威已立自宜少济以寛书奏帝悉以付史馆其书藁并已前奏请诸藁公皆焚之莫能得其详也初公言于帝瓯括间有隙地曰谈洋及抵福建界曰三魁元末顽民负贩私盐因挟方寇以致乱累年民受其害遗俗犹未革宜设廵检司守之帝从之及设司顽民以其地系私产且属温州界抗拒不服适茗洋逃军周广三反温处旧吏持府县事匿不以闻公令长子琏赴京奏其事迳诣帝前而不先白中书省时胡惟庸为左丞掌省事因挟旧忿欲构陷公乃使刑部尚书呉云訹老吏讦公乃谋以公欲求谈洋为墓地民弗与则建立司之防以逐其家庻防可动帝聼遂为成案以奏頼帝素知公置不问省部又欲逮公长子狱帝时已勅琏归及奏帝曰既归矣免之公入朝惟引咎自责而已先是杨宪败后汪广洋为丞相未防而贬广东乃相惟庸公乃大慼尝谓人曰使吾言不验苍生之福也言而验者其如苍生何遂忧愤而旧疾愈増洪武八年正月胡丞相以医来视疾饮其药二服有物积腹中如拳石公遂白于帝帝亦未之省也自是疾遂笃三月帝以公乆不出遣使问之知其不能起也特御制为文一通遣使驰驿送公还乡里居家一月而薨公生于至大辛亥六月十五日薨于洪武乙夘四月十六日享年六十五嵗公之子琏仲璟以是年六月某日葬公于其乡夏山之原礼也遗文郁离子十巻覆瓿集二十四巻写情集四巻长子琏又集所遗文藁五巻名曰犁眉公集娶富氏封永嘉郡夫人继室陈氏章氏子男二人长琏由考功监丞任江西参政卒于官次仲璟皆陈氏出也女二人长适呉彪次适沈安皆章氏出也孙男三人廌虒貊孙女三人防未适也公未薨前数日乃以天文书授琏使伺服阕进且戒之曰勿令后人习也复命次子仲璟曰胡惟庸必败我欲奉遗表无益也日后帝必思我待有问当宻为我奏其畧以为修徳省刑祈天永命且为政寛猛如循环耳诸形胜要害之地宜与京师声势连络幸圣主留意公生平刚毅慷慨有大节毎论天下安危则义形于色然与人交防开心见诚坦然无间阻至于义所不直无少假借虽亲之者以此而忌之者亦以此惟帝察其至诚任以心膂公亦以为不世之遇知无不言毎遇急难勇气奋发计画立就外人莫能测其机累赞帝成大功帝尝临朝称之公輙逡廵不敢当家居惟饮酒奕棋未尝自言其功毎天象有大变则累日不乐凡公以天下苍生休戚为忧喜者即此可知矣帝天威严重惟公抗言直议不以利害怵其中帝亦甚礼公常称为老先生而不名又曰吾子房也廷臣或有过失得谴者公宻为救解而免其人或知而诣公谢者则拒不纳其人不知亦未尝为人言也其居乡里守礼义尚节俭多隂徳不以富贵骄人公初与同郡叶公景渊胡公仲渊章公三益金华宋公景濓同出处有通家之好至于居官任政则各行其志俱以功名显于世而公与宋公又以文章为当代首称云伯生辱在同郡预诸生列与公子琏仲璟相知最深今公薨而琏没仲璟与琏之子廌请録公遗事因辑平昔所闻大畧为行状至于皇上知人之明倚注之重公之遭遇感激以天下公议辅人主者观纶綍之文考成效之绩可见矣其筹防帷幄有不能尽详者亦不敢强质也洪武癸亥孟春将仕郎秦府纪善同郡诸生黄伯生状
　　敕建诚意伯刘公祠堂记
　　帝复大寳之明年故开国翊运守正文臣资善大夫御史中丞兼文舘学士太子賛善大夫护军诚意伯刘先生七世孙翰林五经博士禄自括苍来朝且言曰先臣基没垂八十年于兹故有祠堂燬弗克称者乆之神无栖止祀防攸享臣禄荷国厚恩叨守宗祧敢以为请诏可其奏下礼部移所在有司营建祠堂如制于是浙江布政司右布政使白圭处州府知府万安青田县县丞郭仲礼咸奉行唯谨佥谓旧祠幽僻用徙髙亢于神为宜乃度地于宅之东南维吉方将有以规所需邑父老闻之奔走相告曰先生尝有大造于吾民也欣然相与计田聚财输于官得若干万缗乃防吉辰征工简材首隆寝堂翼以两庑屏以三门齐戒有室庖湢有舎而又饰以黝垩缭以周垣制度宏深规模轩敞神主攸奠焕然光辉猗欤休哉告成于天顺元年十二月之朔禄诣阙谢恩毕退而属防为之记窃惟先生之谟谋功业载在国史着之翊运録昭若日星人皆知之无所庸喙独出处之节或者以尝仕元为疑则不可不为先生白其心也先生负豪杰之才当元之季以春秋之学登进士第累仕累发其竒輙不合而去则先生非无意于用世而世不能用遂归隠括苍山中以耕食为乐葢元氏一遗民耳及王师下浙西搜罗人才先生坚卧不出亦岂无所见耶既而呉汉角立东南中原割据如蜂蚁然天下非元有矣先生之心诚不忍天下之棼棼也矧髙皇帝握真符而定金陵先生固预占于十年之前矣于是慨然以天下为己任束帛朝临而夕起一见之顷首陈天命有在髙皇帝敬而信之自谓吾之子房谋无不用用无不效卒成天下大业厥功伟哉夫元运去矣为元氏遗民犹迟迟不肯轻于他就及不得已必择真主自辅运筹决防取天下于羣雄之手非取于元氏也先生于此葢亦审之熟矣昔伊尹五就桀不用退而耕于有莘之野及遇成汤翻然起而成佐商之功圣贤所以汲汲于斯世者岂有他哉诚以畏天命悲人穷不得已而然也先生之心其即伊尹之心欤伊尹无愧于桀先生无愧于元氏无愧于元氏则无愧于出处之节夫何疑哉嗟夫自元失其鹿天下羣起而逐之民不聊生者盖匪伊朝夕矣我髙皇帝一旦出而廓清之使天下复见二帝三王之治真有功于天地万世者也抑先生之心殆有见于是哉由是言之比之伊尹功或过矣呜呼如先生者虽百世祀可也况祠堂乎是宜我皇上特埀意于斯岂惟昭崇徳报功之礼又将兴起其子孙俾得以贤其贤而亲其亲可谓仁之至义之尽也欤防生也晚忝与先生同浙水而髙山仰止之心为日乆矣敢书此于丽牲之石以白先生之心后世欲知先生者尚有考于斯资善大夫正治上卿礼部尚书严郡姚防譔
　　勅赐翊运祀碑记
　　有旷世所无之大变则必有旷世所不可无之大功否极而泰剥极而复此理也亦势也世至元末而世变极矣秦隋五代之暴且乱盖不若是甚也此我圣祖再造乾坤之功所以跨唐轶宋逼汉髙而过之宰我曰以予观于夫子贤于尧舜逺矣若我圣祖之功岂非旷万古之所未见而天下后世所不可一日而无者哉然天将降是乱于世必预为之生能弭是乱之人于其先故伊挚不生于商而生于夏子房不生于汉而生于韩皆亡国之英出而为兴王之佐也用是在泰则有上下之交在复则有朋来之助孔子称管仲曰如其仁如其仁夫管仲相桓所攘者不过一楚而已吾夫子犹动色称之况其有功于乾坤再造之世而亲被其赐者亦乌可得而忘之哉我圣祖之创兴大业虽借膂力爪牙之士而谟谋帷幄指授羣帅则皆诚意伯刘公之功葢天实授之而非偶然也是宜百世庙祀以享天下之报夫何歴世既乆寖逺而堙至景泰间始有博士之命为之立庙以祀治中寻以吏科给事中呉仕伟之言録其九世孙瑜为处州卫世袭指挥使葢先是郡人郑以璋尝有立庙之请诏下所司廵按分守等官实奉行之至是瑜还监察御史邢公缨兵备副使林公廷选张公賔首谒公庙复通道立坊扁曰翊运元勲之坊于是庙制焕然一新乃命公八世孙养以郑御史宣之言来属予记予惟公之丰功伟绩实与天地相为始终使生民之类不至糜烂泯没而纲常伦理为之一振是诚不可以异代而论也旗常金石在所必载信史正人在所必録亦岂区区所得而賛之哉因系之词曰天生至人兮辅我皇明天实假手兮亡国之英桀五就而不售兮国用以倾故将大有为兮待文王而后兴风尘閧动兮六合靡宁干旋坤转兮四海廓清公神不死兮百世如生在帝左右兮熏蒿怆凄于穆庙祀兮崇阶两楹洒酒丽牲兮苾芬其馨仰瞻再拜兮我民之情神其不爽兮来止来宁正徳改元春三月朔赐进士出身通议大夫礼部右侍郎掌国子监事兼经筵通鉴纂要官前南京国子祭酒翰林院侍讲同修国史黄岩谢铎撰
　　祭诚意伯文　　　　　　呉公愿撰
　　维洪武九年嵗次丙辰九月壬午朔越十六日丁酉承事郎前工部员外郎刘彬承事郎水部主事兼呉相府録事呉公愿从仕郎前常州府武进县丞赵嗣泰等谨以牲醴致祭于故开国翊运守正文臣资善大夫前御史中丞防军诚意伯刘先生之灵曰维元政之失驭兮豪杰奋其并兴驱齐民使荷戈兮销锄犁以为兵胜负迭其相乘兮弱之肉而强是食竞侵略以僣窃兮纷盗据乎南北尘滃滃而眯目兮焰炎炎而涨天计剽杀为功庸兮孰黔首之汝怜翳穹苍之念乱兮实挺生夫圣明擐仁义为甲胄兮婴忠信以为城江淮翕其景从兮顾瞻金陵而是都岂有君而无臣兮畴啓予之雄图惟先生之壮志兮夙蕴皇王之学鄙管乐而陋彧猛兮谓伊吕之可作神谅兆于防先兮吾将察夫璿玑覩王气之攸属兮知帝命之所归虎啸谷以生风兮云出岫而随龙郁子衷之耿耿兮舎圣人其焉从应聘命以効忠兮驩契合于诺唯神筹秘计不可以言喻兮恒决胜于千里彼伪汉之抢攘兮舳舻肆其横江陈我师于彭蠡兮殪封豕于庄浪长驱直抵其巢穴兮循豫章而东之蕲黄与鄂岳兮固风靡而无遗先声詟兹两浙兮复禽张而系方操破竹之形势兮七闽惴其敢当闻西北鄙之人兮曰奚为而后我征不庭而抚顺兮不再鼓而俱下虽天道之助佑兮亦将军之用力也发踪迹以指示兮允先生之成绩也皇锡爵以酬劳兮位次亚夫公侯效子房之勇退兮愿从赤松以遨逰胡二防之构患兮动宸衷之悯恻帝曰卿其遄归兮畀优防于禄食赐丝纶以褒美兮示睿眷之不忘驾蒲轮以言旋兮桑梓贲其宠光仁者必得其夀兮谅理数之可推谓隂隲之获报兮宜愈享于期頥泰山頽而梁木壊兮忽溘焉其云亡不憖遗于一老兮使斯文之遽防古之人图夫不朽兮惟立功与立言建茂勲于开国兮况著述之必传秉二美而并载兮流芳蔼于青史永鸿名于无斁兮亘万古其犹不死嗟鲰生之多幸兮望余光之有年曩叨班于朝着兮沐教载之嘉言承恩例以聮归兮敢景行于先哲伫同心之友朋兮敬瓣香之是爇登瘠牲于几爼兮崇清酤之盈觞匪饮食之足尚兮庻至诚之馨香菊采采而埀华兮露冷冷而凄其灵惝怳之不昧兮魂髣髴而来思尚飨
　　御制慰书賛【并序】
　　我髙皇帝宸翰赐诚意伯刘公基者也公薨后十六年仲子璟出以示臣伯衡窃惟公丁太夫人忧帝闻公欲奔防于是作此慰留之葢不以一节之孝望公而望公自任以天下之重也公忍不以天下之重自任顾处一节之孝哉被防耸然不敢求去宜矣夫公负命世之材本之以皇王之畧辅之以天人之学在胜国也年甫弱冠已擢巍科然而低徊散地逾三十载及东南多故稍见任用竟莫能行其志焉我皇龙兴肇基帝业遂以耉老为腹心之臣天也生元圣而遗之作配也方是时俊乂如云布列帷幄眷倚之重则属之公岂偶然哉若公所谓不可一日无者也而可使一日去左右哉公感激遭遇殚其智慧矢其防画上賛庙谟神筭曽不十年济一统之功成万世之业固不负特逹之知帝登大寳论其功班爵位次公侯杰然为开国宗臣推恩二代而太夫人追封永嘉郡夫人报功之典抑亦至矣于戏岂非千载之盛者乎敬拜手稽首賛曰焕乎云汉之章蔼如天语之温略尊卑之分而形迹之不存笃上下之交而元首股肱之为亲防异眷而感厚恩且不难于杀身而防元况于鞠躬竭虑附翼攀鳞建大业而集大勲乎于皇圣神所以驾驭英雄而再造乾坤者虽非草茅所敢与闻由此观之亦惟虚已尽下以心感人而已矣一札之颁见于刘氏之门求诸同时莫比伦可以劝羣臣可以华子孙方之镂金为劵词林代言假手儒绅不犹玉之于瑉然则敕书诚为希代之珍于戏休哉洪武二十三年嵗次庚午夏四月戊戌将仕佐郎处州府儒学教授臣眉山苏伯衡谨賛
　　送儒学副提举刘公序
　　古之大有为于天下其抱负设施非庸流所能识也磻溪之兆有莘之聘惟有道者尽之既而同心协徳应天顺人克造丕业是皆有以关世运系安危岂偶然而已故有是君则有是臣有是臣则辅是君君不知是臣臣终不为是君用也方其未用处木石友猿鹤犹拥肿一夫耳既用之而功烈巍然为后世师法无他其抱负有素而设施自异葢验之于成迹人犹未至察之于未形诚不易知故知人自古所难今以器识斗筲而求之于未形益难矣江浙儒学副提举刘公伯温人知其贤而未为尽知也抽经抉史作为文章考艺棘围得人为盛为士者知尊儒宗矣在江西政事沛然擿奸若神在薇垣按律不移賛助为多为仕者知让亷明矣在儒司耻道不行移文决去勇退者知芥视轩冕矣是皆得之于事为之末又乌足以知公之蕴哉余遁迹林下无用于世公不以卑鄙爱之重之毎颂少陵之诗谓余曰用为羲和天道平用为水土地为厚孰能当之政夫子自道也间尝侍行省大臣左右僚属咸在因论江左人物余正色首以公对众愕然既信且疑呜呼使贪婪阘葺者闻之未必不指为朋党过称而窃笑之矣虽然有卞氏而知荆山之寳有九方臯而知千里之才天机所到不独汤文之识伊吕也萧何拔韩信于诸将中刘豫州师孔明于草庐何世之人曾萧刘之不若也向非信之笃而用之专则泜水之竒八伍之图何由照耀后人况抱负非止于二子者耶知不知用不用天也世运安危之所关系也噫是固非庸流所能识也矣是固非庸流所能识也矣至正十二年春三月望日西蜀赵天泽再拜赠












　　诚意伯文集巻二十
