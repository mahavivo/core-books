　　钦定四库全书　　　　　集部六
　　升庵集　　　　　　　　别集类五【明】
　　提要
　　【臣】等谨案升庵集八十一巻明杨慎撰慎字用脩新都人大学士廷和之子正徳辛未进士第一授修撰以议大礼杖谪事迹具明史本传此集万厯中四川巡抚张士佩所订赋及襍文十一巻诗二十九巻又襍记四十一巻葢士佩取慎丹鈆録谭苑醍醐诸书删除重复分类编次附其诗文之后者也慎以博学冠一时其诗含吐六朝于明代独立门户文虽不及其诗然犹存古法贤于何李诸家窒塞艰澁不可句读者至于论説攷证往往恃其强识不及检核原书致多疎舛又负气求胜每説有窒碍輙造古书以实之遂为陈耀文等所诟亦可为不善用长矣乾隆四十三年七月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀













　　钦定四库全书
　　升庵集巻一　　　　　　　明　杨慎　撰鳯赋
　　黄帝晨坐于扈阁降观于荣阿有鸟来巢命音交和乃召天老而问焉天老对曰西申之国丹穴之山爰有神鸟名为鳯焉羽族三百六十以应周天天帝命此鸟以爲羽族先其为状也鸿前而麟后蛇颈而鱼尾鹳颡而鸳腮龙文而龟身燕颔而鸡咮鹤植而鹿化首若防青戴仁也婴若白垩抱义也背若赤丹负礼也胷若石墨蕴智也足下赨黄履信也厥像有六厥苞有九六像维何头像天足像地日像在目月像在背翼像曰风尾像曰纬九苞维何口苞命眼合度耳聪逹舌屈伸色光彩冠短朱距兊钩音激扬腹文户天为生食爰在积石其树名曰琼枝琦玗琅玕以为实琅玕之腴是曰珠一人三头逓卧逓起以伺琅玕与琦玗子栖必朝阳髙冈之桐啄必紫脱苍筤之粒其饮有仪其食有质其和鸣也小音金大音鼓音如箫自歌翰如干自舞昬鸣曰固常旦鸣曰发明昼鸣曰保章举鸣曰上翔集鸣曰归昌节节足足喈喈邕邕其音英英凄凄锵锵延颈奋翼五彩备明举随八风气应时雨徊欝岛翔圃过昆仑轶底柱风穴暮宿弱水濯羽五彩晶英九文鲜明乃先天宫之畜南方鹑火之精览七德律五音通天祉应地灵翥即文始来即嘉成惟鳯爲能天下有道得鳯象之一则鳯过而睨之得鳯象之二则鳯翔而企之得鳯象之三则鳯集而翽之得鳯象之四则鳯春秋防之得鳯象之五则鳯朝夕比之没身居之矣于是时也鳯翩蹮帝竹而不惊宿留帝梧而不去吸昆丘之琅霜吞嵰山之紫露驯于宫隣爲帝司晨扈于轸车以节路驱爰率其属朝嘲夜防露翥风翔千百爲羣朝于明堂故曰鳯忘其翼鸷鸟忘其爪而可扰神龙丧其角鸷兽忘其距而可御咸若鸟兽而柔缓畴若草木而葳防苍麟白驺可系而羁鸟巢鹊梁可俯而窥是以万方来朝四灵咸依也乃若刳胎剔神龙不逰覆巢防卵鳯不翔留四灵之瑞交违则万物之庚不由矣帝于是始作咸池之乐张于洞庭之野有焱氏承而颂之曰鳯皇秋秋其音若箫其翼若干有鳯有皇乐帝之心于是风后从而赓之曰舟张辟雍鸧鸧相从八风回回鳯皇喈喈力牧载而和之曰敕尔瞽帅尔众工奏尔光诵肃肃邕邕无怠无凶帝曰昭乎防天老之言也緑图侍侧拜手而賛于帝曰臣闻缥青者曰鸾黅黄者曰鹓饶紫者曰鸑多白者曰鹄得鳯体而分者也西有鳻雀东有谏珂北有定甲南有锦驼鵕防飞光而暎天绶鸡曵彩而骈罗窃鳯形而似者也且羽嘉生蜚翼蜚翼生鳯皇鳯皇生鸾鸟鸾鸟生庶鸟庶鸟之变乃产妖鸟是曰羽虫之孽徳下衰则得其分徳又下衰则得其似徳极下衰则得其孽臣恐千百世之后淡见而甘闻诬天而矫神必鳯而弗能将歌舞羽孽而珍贶咎徴天无口孰分其然否神无喙孰析其真伪諴孚几何矫枉寔多鳯之瑞世仅见孽世则那帝曰远乎防緑图之见也遂乃命伶伦断嶰谷之竹吹律写鳯之音素女调三舌之簧炙笙象鳯之翼史皇作斧扆绘鳯之羽胡曹黹衣裳画鳯之文又采飞龙氏之篆陈帝鸿氏之砚书之右书曰巾几铭圗之左图为帝命验
　　伊兰赋
　　江阳有花名赛兰香不足于艶而有余于香戴之防紒经旬犹馨意古者纫佩之用颒浴之具必此物也西域有伊兰以为佛供即此汉书所谓伊蒲之供也从而为之赋曰
　　英英有兰猗猗其美諡以伊兰实自卭始维兰之品粤繁有藂曰蕙曰荪错遌丰茸曰芷曰茝名殊物同形如蒲萱盆盝是荐謡俗攸珍乃兰之赝可佩可纫服之媚人昔号国香今兹曷湮宜汤宜浴陈除新沃昔闻其语今兹则先正兰谓识之艰山谷致疑晦翁屡叹懿若卉之挺生兮何珵美而琦絶既葳防以晞旸兮亦扆岑而带岊友射干而偕生兮朋荔挺而俱发潄英之朝泽兮应复至之阳月秉棻蒕之旉荣兮擅芳菲之酷烈开以景风之淑辰兮贯乎星回之火节潄沆瀣之芳润兮全朱明之炎徳匪直十歩之有芳兮曽验经旬之未歇乃有娥媌掩嫮靡曼嫈眳步步移艶笑笑倾城子夫兴于鬒发昭仪宠于体馨曵歩揺之馥郁暎角犀之丰盈若兰机回文之锦季兰琴緑绮之声爰色授而防与且目而心萦倭堕梁家之髻浮渲韦娘之缨咸纎指兮争掇并巧粲兮相迎都梁蟾蜍兮阏尔而减价虎蒲龙枣兮瞠乎其亡菁超旃檀于雪域压迷迭于云清星芒当昼而弗隠金粟未秋而先成埓瑶华兮玉蕋叶緑叶兮紫茎堪纳凉于圃思御风兮蓬瀛讵数秋红之蕳子岂顾晩翠之长卿爰感子兮体物遂锡子以嘉名重为系曰肇允嘉卉兮昉自炎皇媺人之佩兮王者之香深谷逶迤兮无人自芳宣尼息鄹兮屈平累湘晨月秋风兮属国之堂洪波霜晩兮谪仙之乡纫遗佩捐兮庸亦何伤体物浏亮兮聊以相羊
　　鴈来红赋
　　此治甲子余十七岁时作近得其稿録于此
　　蜀城之花与玉蝉而同房汉宫之菊配黄鹄以分裳兹纎茎兮独异阳鸟而敷芳盈盈渥赭奕奕鲜妆承景火旻之下委质金神之乡吴台草长红心不同时节楚岸枫愁赤叶逺谢煇煌迎风动彩露生光映夫容兮濒枉渚杂桂蕋兮侍君堂残蝶留连而惊艶胡蜂踯躅而疑香矜陨霜之不杀笑何草之不黄脱梧楸兮索索销兰蕙兮扬扬琅玕摧兮好树箫籁响兮长廊栁呈疎兮绮陌荷委盖兮银塘矫兮红蘤烂然朱芳赏生兮稀有物珎兮非常误停车之杜牧诧剪防之隋皇江淹多才拟抽毫而赋咏班姬含怨亦却扇而徬徨乱曰春花红兮杜宇春草碧兮苌兹防生兮秋頴乃借荣于春工根伴兮寒螀名托兮霄鸿彼游龙兮杕杜亦诗人兮为风采佳名于饰羽聊以贻夫雕虫
　　乐清秋赋
　　皇天平则成四时兮窃独乐此新秋无宋玉之悲懐兮匪江淹之离愁澹吾虑以抚景兮遁炎威于金祛赫曦之焰焰兮追凉飑之飕飕屏羽扇而箧藏兮御纨素之轻柔听琅玕之朝坠兮玩金波之夕流桂连蜷于山阿兮兰猗靡于岩陬既葳防其可懐兮又芬蒀以绸缪嘉华黍与膏稷兮获万寳于西畴虽四壁之徒立兮欣人足而我优謇不乐而胡为兮攅百虑以挐忧命一觞而孤斟兮奚吴歈兮秦讴慕漆园之斥鷃兮畅逍遥以优防赋印段之蟋蟀兮庶蹶蹶而休休
　　防扇赋
　　江文通有防扇赋首尾衡决讹舛复多夏日枕疴稍为补正
　　青阳谢兮朱明临度槐景兮际梅霖日车亭午风柯不吟纎絺在御轻羽重寻或蒲葵兮纨素又紫绀兮緑沉空青生峨眉之阳雌黄出嶓冡之阴金膏诒河伯之渚碧髄挺青蛉之岑竹染湘妃之泪纸捣蔡伦之砧合为防扇翳君瑶琴瑶琴兮青琴知音兮赏音解明星兮繠佩衔半月兮兰襟堕马罢梁家之髻含矉捧西子之心销独愁兮片玉恡一笑兮千金怨蕴隆之赫赫忘逝景之骎骎愿鼓幽兰兮白雪情寄山髙兮水深
　　药市赋
　　蓬丘仙伯刀圭而通神奈园老宿品千二而称珍何如蓉城之日重开药市之春若夫岐挚汤液和缓瀡滫采嘉林之嘉草掇芳洲之芳羞屏风水发书带山抽人参三桠来自高句丽之国桃枝九折出于嶲昆明之陬椒聊下虚星之舍果蓏荐织女之楼逢茅龙之卫叔遇木羊之葛由检本草之圣録极山海之防搜别有天棘日精泽葵海藻火林之蔚炎柯雪津之擢阳草欵冬叩氷而吐葩葶苈迎露而先槁青纶碧组苍龙就食于甲辰素茵皜蔯白兎腾仙于辛卯帝休鬼□荡邪而蠲忧神锦仙盐驻顔而难老又不若剸犀截角搴翠删毛澄禺山之水碧樊桐之金膏鲛人泣珠而酬价狼防齅金而解櫜神鹿两头饮上池之水灵鸟四翼归金匮之韬莫不攀丹危而陟翠险霣仙的而下神嚣渉淼淼驰苹苹刈翘翘伐丁丁香草比于君子嘉卉方于女贞藤名简子花号长卿五芝色配乎五岳六饮芳冠乎六清乃延巫彭招长桑飞绛雪捣霜巴戎赤斧梓谷王昌蓬州涂定辞武张开光希夷出崇龛之落真多栖葛璝之乡黄足之鸟呼季玉而并复朱顶之鹤名令威而骈翔负局磨镜之翁箍桶讲易之叟扶龟床于行阿防鸠杖于林薮严遵之芳乳平分王烈之香膏共剖是月也江波锦落火井星还枫瑟瑟而鸣籁菊英英而缀斑访名迹于古昔啓药市于重关被开眀广都之野带杜宇天隳之山哀危蟪于寸阴矜局鼃于井谷布濩天府之区蔓衍坤维之域八万四千之人烟五十四州之謡俗国无夜户之虞人有春台之燠郤公程郑之伦骥子鱼文之服乍发剂以针龙奄飞符而擒蜮黄耇背鲐苍恖髫蜗行歌击壤羣嬉聚沙成行鴈鴈学语鸦鸦毛姬饵叶鳯子藏花色辉九璧之锦光漾百潭之霞采思妇之巻耳折放臣之疎麻息风枝之不静起露蓼之含嗟崔公之镜云逺华陀之嚢已遐既富矣韩康之肆宁蕲乎博望之槎扬雄梦肠顿醒滞思于雕篆相如消渴歘防沉疴于齿牙岂知西颢之盘露北方之河车哉有林闾翁孺者起而为系曰黄能兮休入寝朱罴兮罢窥屏永遁兮二竖载殱兮九婴分菊潭兮灔灔宴蓉城兮鸿安丘继而作曰安期神楼散扁鹊陷氷丸银筒昔谁蕴金瓶今子殚谢惊飍兮驻流电访大药兮浴还丹邀籛偓兮雀跃共乔松兮鲵桓主人闻之欣然称蔅修容丽级献寿升筵敬缉光诵奉以周旋
　　戎旅赋
　　恭承恩谴兮于役滇越捐佩江皋兮解绅云阙三陟崔崔兮九折不日不月兮遂届穷发抚孤旅而悁脰兮揜众困而心怅圭籥之骎遄兮逾四稔而迄今父母孔逺兮懿亲而北南类连逵而分衢兮似同波而殊浔慈乌忻于共巢兮恒鸟悲乎异林彼纎羽之防族兮亦命侣而跢跦何生人之含灵兮乃羣而弗如咏清人之介驷兮感放士之鸣鴸姬公畏于熠燿兮尼父唶夫蟪蛄屈托乘于螭豹兮庄寄径于鼪鼯在圣哲而固然兮揽古人而重欨哀吾生之罹邮兮背中土而播荒粤戴盆而伏嵁兮望崦嵫之末光神怳悢而蜚飏兮形脔巻而怆嚢睇孙水之浩渺兮瞻灵关之峻极聆猩猩之夜啼兮履狒狒之朝迹寻终古之攸居兮问祝融之昔宅胥靡登而不惧兮魑魅过而奚栗堀堁飑扬兮含沙影流喟兹徂春兮忽焉杪秋月令殊于九州兮瘴卉华而嵗周若有人兮好我擕防酒兮思柔采防榔兮缀扶留赠相兮结忘忧寒鸡兮为脯露江鱼兮为脩滇歌兮爨舞白日逝兮景浮独持觞而懐逺兮杂叹歗其向陬遂还轸而休室兮隠零雨乎寂夜引簟枕而假寐兮遥梦归乎亲舍家人嘻以欵语兮闾里纷其来讶众鸡鸣而惊余兮晨光昒乎东射怅梦欢而觉悲兮泪承睫而交下假灵氛以歴占兮援龟颂兮余谢曰明庭其布徳兮子行归乎肆赦系曰莫靡荒服自中古兮日月之表烛不普兮章亥步穷禹罔睹兮兰津开道行商苦兮碧鸡望祭使者阻兮余亦何为恒此土兮金跃不祥顺勿忤兮乐天知命去何怃兮
　　古度赋
　　有木诡容在勾之东脩梯盘壤巨榦撑空閟华青帝垂实工蓐收传绀屏翳旉红子穿皮茁房殊卉丛肤无纎蠧腹育飞虫有夫不名占诸义弓曰硕果不食在剥之坤宫荒经所漏而鼍仙未者欤炎皇未尝而左赋始崇者与烜比景灌菵露果星烛叶云布楠榴相思为党邻平仲君迁为朋故君子识之是曰古度
　　石赋
　　石海错也荀子书名紫砝郭璞赋注曰石砝今方言为龟脚本草谓之决明此虫也而类草毎春则生华一名紫防字亦从草谢客诗所称紫防春流也江淹有赋未尽体物故为重构传诸博物云
　　江之腴石之华南溟育东海家流吐叶应节扬葩水妃缨佩渊客簪查珠蛤胎月锦孕霞孰与紫防名品骈嘉谁抽鼍仙之藻以泳龙伯之涯耶
　　蚊赋
　　有物于此孕于丹鷏氏于白鸟育于朱陵殷于丰草翾翾以作状以成象昭昭以相避防防以相向阁阁椓椓据以为营郁郁彬彬窃以为名霡霂雨丰隆混声贞女弃骼壮士挫精公子不知筮诸灵蓍灵蓍曰针之喙肤之利利在三宵羣嬉羣嚣醉血不醳疾毙于掌防蓍颂喻寡徴诸玉瓦玉瓦曰仙防聚粮苇之鄊伏鼈攸戕利距森张何彼皇皇不见肃霜瓦辞难读讯诸射覆射覆大夫曰烟火其屯镫烛其喜焦螟以为巢蠛蠓以为使芸而来零栗而逝秋风夕起斯害也巳公子喻矣是曰蚊理
　　后蚊赋
　　余暇之日戯为蟁赋或谓规规兰陵之体未尽蟁之典也夫言生于智智者不藏书事起于言善言不引事而昔人有防鬼祭獭探瓶记珠者良亦苦矣余也窽闻习懒直取之胸臆而已叙之于纸为后蟁赋
　　邃古史皇剏奎画兮曲脚旁低【古文賛蚊脚旁低鹄头仰立】垂物则兮諡曰齧民【苍颉曰蚊齧民虫也】昭凶徳兮炎后品物世匮资兮虿尾虺首罔攸遗兮唶尔蜎化【通俗文蜎化为蚊】百靡宜兮扰龙仪鳯于帝庭兮嗟尔有生胡营营兮禁鼃去枭着周经兮胡尔利防独无惩兮圭纪正炯弗昧兮丹良为羞【大戴记丹鸟羞白鸟注丹鸟丹良也白鸟蚊也】欣絶彚兮鼇戴山抃圣播迹兮使尔负山【庄子使蚊负山】谅何力兮谓尔有睫【列子焦螟巢于蚊睫】奚谁攘兮防窱琅疏竞来徃兮谓尔有臂【庄子虫臂防肝】奚谁怳兮明潜宵征侣罔两兮旅蜚成市仙孺惕兮【续列仙传吴猛事】聚响成雷藩侯栗兮【中山王事】障尔熛尔徙宜疾兮蟁不能辩对以臆兮肖翘蠕动生以息兮俶诡妍宁有极兮血国三千彼货殖兮【扬子货殖曰蚊血国三千使将疎饮水褐博设齿然也】曷云不惨噆有国兮赤口烧城烦言啧兮积毁销骨疮痏结兮楚组齐帷畴其隔兮赤燧頳熛罔有慑兮命曰人蟁理可说兮惟虫能虫各以类兮厥以恒性贱剖贵兮人蟁不惩虫何罪兮百尔君子无庸喙兮
　　思友赋寄杨用修【附】　　　　　　夏邦谟
　　何繁思之纠结兮中闷瞀以罔休昼屡飡而调饥兮宁膳饩之匪羞梦杂糅以恍惘兮曼旅夜之悠悠息壅翳其烦促兮心震荡而若浮气欝欝以填臆兮泪荧荧而涨眸志沉抑而慊慊兮魂离散而难收罹颠踬以厄穷兮兹迁逐于海陬哀芜城之卑湿兮古濞广之所都形孑孑而窘束兮窃滞此其穷途览芳菲之变化兮恒感物以増愁兽求曹而踯躅兮鸟失侣而啁啾矧离索之凄恻兮顾寂歴而无俦謇廓落而防寞兮阻容与以优防极兄弟于四海兮伟旷士之徽猷人固各有所志兮焉深浅其相侔岂不语洽而貌泽兮惟知心之难求慨仲身之多纇兮得鲍叔而摅幽侨札相感于倾盖兮或献纻而缟酬仰尼父之礼瑗使兮慕赠处于囬由世重陈雷之懿行兮况以胶漆之相投王贡出以类聚兮庆廉义以为畴古固敦斯轨躅兮余于是之敢偷伐木兴刺于鸟鸣兮谷风以弃予为仇张陈隙以反目兮萧朱卒牉然其相矛悲夫人之昧昧兮胡纎介而成訧喟断金之日逺兮惧丽泽之皆流时矫首以遥望兮云木之相樛夐山川之蔽亏兮邈传置之迥脩月辉辉而照夜兮霜棱棱以惊秋风萧萧而振树兮雨汩汩以沉丘情缥缈以怏悒兮然侘傺而夷犹懐孤愤以纡欝兮邅廻肠而优柔嗟百歳之易迈兮胡欢寡而多忧当其羣嬉而愉乐兮宁知愁苦而淹留欲剪迹而横逝兮非弱质之所优欲荡志以怡恱兮畏淫肆之为尤固自厉其不豫兮惟静黙之相攸庶尚友于古人兮考徃则以臧谋
　　泛水杂体
　　临逺水兮极云海之茫茫齐桂楫以击汰望萝筌以揺艎扣榜歌以流喝抚流景以徜徉沿三岛之赤岸泝九曲之沧浪咏吴趋兮渺阊阖激楚奏兮懐潇湘三翼青翰重英朱轨倚通川之长薄陶小春之迟晷霞绚粲兮朗悬波澹淡兮不起语海童兮烟之浔招渔人兮芦之碕睇翠防趋緑水攀紫虈折素芷发清言析理陈古风歌正始忽白日之西匿留情懽兮未巳指回塘以分背视星汉之空明何余心之寥廓感越乡之羁情闻马融之长笛听谢傅之哀筝翔寒蛩而写怨聆归鸿而寄声且曰芳岁歇兮芳夜防旅逰倦兮旅懐殚偕美人兮擕手聊逍遥以盘桓
　　戯作破蚊阵露布
　　非烟女将行烛姬兵敬奉堂宣式遵阃命破蚊阵于乙夜收鷏防于寅筹不惮宵征即陈露布窃惟蜎化之孽元匪贞虫之羣似鸭似鹅乆贻害于羊罗防夹如虎如豹曾煽虐于甓社淮津血国三千睫巢亿万饥方柳絮妄学阿香之声饱类樱桃僣拟炎官之色胄系孑孑敢偷郁郁佳名防实茸茸擅据阁阁要地扰仙逰之梦栩栩难成妬文苑之思便便奚用如花越女嚬蛾撩乱锦窓似柳张郎挫精儤直灵殿投间抵隙乘暗幸昏啑玉肌而齩花貌犹作娇鸣刻香骨而露芳筋未偿奸志率其不逞实繁有徒恶冠蚤蜂尝药之经恐漏罪浮鼃蝈待旦之术已穷夙稽诛于金神不早降于青女某等扫除贱役箕帝防能躬纠贯鱼手戡閦蠧虽出火攻之下防亦效羽被之先登灰钉须臾嗤负山之何力格防少选谅逰台之岂还俾丈人怡神丙枕无展转反侧之虞偕女君合子宫叶熊罴蛇虺之兆好音时遣薰风送欣忭曷胜捷书夜奏清昼同驰闻敢后

　　升庵集巻一
　　钦定四库全书
　　升庵集巻二　　　　　　　明　杨慎　撰丁丑封事
　　奏为请驾还宫事近者车驾北出都门百里之外经日未还臣等闻之踯躅惊惕皇皇无依先期一日道路相传有此消息莫究来歴不知虚实臣等窃料陛下圣明必无此事道路所言或是虚传故不敢辄以风闻上渎天听今者百官不奉朝夕四门不纳敷奏辅臣逺追于郊卿寺列次于门居而不知其忽行行而不知其所止则是道路所传者非虚而圣心之欲为此行者非一日矣臣尝闻之君人者无轻举无妄动非无事之游故设兵而后出幄称警而后践墀张幄而后登舆清道而后奉引遮迾而后转毂静室而后息驾若轻举妄动非事而游则必有意外之悔今皇天所付之中国在陛下祖宗所传之神器在陛下两宫之孝养在陛下臣民之覆庇在陛下奈之何其不重且慎也夫以匹夫之防适百里之外尚且囊衣裘以御寒暑佩弓刀以防盗贼陛下暴衣露盖栉风沐雨曾不顾惜此臣等之所未解也中外意向陛下非不知台谏章疏陛下非不览然而必欲坚为此行者岂谓边境有山川之美物产之饶军容之盛田猎之乐乎臣等谓此逆旅之观非崇高之所事也又岂谓敌骑侵犯我疆埸冦掠我人畜宜耀我威武以饬我防守乎臣等谓此将帅之责非警跸之所亲也今舍崇高之极而为逆旅之观去警跸之严而身将帅之责偏听生奸独任成乱未之察乎古之圣人举事必谋于众陛下试集臣民于前问之一人则一人以为不可行矣问之百人则百人以为不可行矣问之千人亿万人则千人亿万人以为不可行矣陛下初谋此行畿内连月大雨泞道及车驾至止昌平京城尽日大风扬尘此非偶然盖天心仁爱陛下欲留止其行也人言纵不足听天意昭然不可信乎况水潦灾伤正在当年粮储军器不如往日万一侦骑乘虚恶氛卒至如去年白杨口之举是以逸豫之众临不测之地以无名之出当强冦之锋其不可不预为之虑也审矣鉴之往古周穆王穷海逺游致有祁招之箴汉武帝深夜微行致有逆旅之辱观之昭代则土木之变近在巳巳未及百年也当时尚赖中国之运荷宗社之灵用谋臣之策空府库之财竭边廪之积仅克以济然其所损亦不少矣稽之前事既如彼验之巳已又如此陛下圣明其不可不深为之念也审矣臣等待罪史官直书时事以埀久逺其职分也后之视今亦犹今之视昔与其令后世观之以为今日之讥孰若今日止之以扬后世之休乎故不敢避鈇钺为陛下陈之伏望圣明俯从舆情早还宫阙保泰山四维之安垂史册千年之誉实社稷无疆之庆也岂惟臣等之幸哉
　　古文参同契序
　　参同契为丹经之祖然考隋唐经籍志皆不载其目惟神仙传云魏伯阳上虞人通贯诗律文辞赡博修真养志约周易作参同契徐氏景休笺注桓帝时以授同郡淳于叔通因行于世五代之时蜀永康道士彭晓分为九十章以应火之九转余鼎器歌一篇以应真铅之得一其説穿凿且非魏公之本意也其书散乱衡决后之读者不知孰为经孰为注亦不知孰为魏孰为徐与淳于自彭始矣朱子作考异及解亦据彭本元俞玉吾所注又据朱本玉吾欲分三言四言五言各为一类而未果盖亦知其错乱而非魏公之初文然均之未有定据尔余尝观张平叔悟真篇云叔通授学魏伯阳留为万古丹经王余意平叔犹及见古文访求多年未之有获近晤洪雅杨卭崃宪副云南方有掘地得石函中有古文参同契魏伯阳所着上中下三篇叙一篇徐景休笺注亦三篇后叙一篇淳于叔通补遗三相类上下二篇后叙一篇合为十一篇盖未经后人妄紊也亟借録之未几有人自吴中来则有刻本乃妄云苦思精索一旦豁然若有神悟离章错简雾释冰融其説既以自欺又以欺人甚矣及观其书之别叙又云有人自防稽来贻以善本古文一出诸伪尽正一叶半简之间其情巳见亦可谓掩耳盗铃藏头露足矣诚可笑也余既喜古文之复出而得见朱子之所未见为千古之一快乃序而藏之呜呼东汉古文存于世者几希此书如断圭复完缺璧再合诚可珍哉若夫形似之言譬况之説或流而为房中或认以为炉火使人陨命亡身倾赀荡产成者万无一二而陷者十之八九班固有言神仙者所以全性命之真而无求于外者也聊以荡意平心同大化之域而无怵惕于胷中然而或者专以是为务则怪迂之文弥以益多非圣人之所以教也防哉斯言辄并及之
　　周官音诂序
　　左传浮夸诬诞之祖也大儒韩子乃服膺而刻心末学后生皆心维而口诵以其文采之炜燿也周礼渎乱不经之书也前人论之详矣其中多奇字古音盖刘歆受学于扬雄其训纂之遗有在于是者存而论之固可以补天禄校文之缺为召陵公乗之裨矣其书不用于科举不列于学官幸未经学究金根之谬改麻沙俗字之讹刊亦古典之岿然灵光也顾未有表出之者亦学山一篑之亏吹劎一吷之缺乎余观先郑后郑之同异相角杜氏干氏之可否相将孔頴达则防粹四家陆德明又并刻众切如开武库五兵随所用之似张锦机百防惟其取者乃手録之为周官音诂一编以为钩提要之助羣居终日为之贤乎未能免俗聊复尔耳唶夫银钩乍阅亥豕成羣璗栉行披焉乌盈贯于戏矣庻有豸乎青衿桐子锦带先程或采下葑于朝闻副墨之子洛诵之孙亦将取飞虫于宵肄若夫逃儒叛圣者以六经为注脚倦学愿息者谓忘言为妙筌或以示伊宁不嗤我然心面不同亦更笑也
　　石鼓文序
　　石鼔今在太学其文为章十总六百五十七言可模索者仅三十余字鼔旁刻宋潘迪氏音训一碑二百年前物也惜夫遗文坠字无虑近百载考唐人古文苑此文特轧巻首裒録年歴逺在音训之先然迪所遗坠者此仍缺如也薛尚功郑樵二家各有音释与古文苑所载大抵相出入文无补缀义鲜发明三家之外见其全文者或寡矣好古者以为深慊又迪所训释君子员员邋邋员斿二句牵合纰谬重堪嗤鄙原古人书字下句之首承上句之末文同者但作二防更不复书此易见尔迪既误读君子员员邋邋员斿遂复臆释云员员众多貌邋邋旌旗揺动貌此岂特文法大戾书例亦大昧矣君子员员成何训诂邋邋员斿成何语言不知妄作乃所谓郢书燕説者也一隅若此余奚取哉慎昔受业于李文正先生暇日语慎曰尔为石鼓文矣乎则举潘薛郑三家者对先生曰否我犹及见东坡之本也篆籀特全音释兼具诸家斯下矣然本只存将恐久而遂失之也当为继絶表防手书上石又作歌一首盖丹书未竟而先生弃后学矣去今又将六年追惟耳言未坠手迹莫续天固爱寳奈斯文何敢以先生旧本属善书者録为一巻音释一卷今文一卷韦应物退之苏子瞻歌三首唐愚士古诗一首先生歌一首附之卷尾藏之斋阁以无忘先生之教云
　　山海经后序
　　左传曰昔夏氏之方有徳也逺方图物贡金九牧铸鼎象物百物而为之备使民知神奸入山林不逢不若魑魅魍魉莫能逢之此山海经之所由始也神禹既锡圭以成水功遂受舜禅以家天下于是乎收九牧之金以铸鼎鼎之象则取逺方之图山之奇水之奇草之奇木之奇禽之奇兽之奇説其形着其生别其性分其类其神奇殊彚骇世惊听者或见或闻或恒有或时有或不必有皆一一书焉盖其经而可守者具在禹贡奇而不法者则备在九鼎九鼎既成以观万国同彼象而魏之日使耳而目之脱輶轩之使重译之贡续有呈焉固以为恒而不怪矣此圣王明民牖俗之意也夏后氏之世虽曰尚忠而文反过于成周太史终古藏古今之图至桀焚黄图终古乃抱之以归殷又史官孔甲于黄帝姚姒盘盂之铭皆缉之以为书则九鼎之图其传固出于终古孔甲之流也谓之曰山海图其文则谓之山海经至秦而九鼎亡独图与经存晋陶潜诗流观山海图阮氏七録有张僧繇山海图可证已今则经存而图亡后人因其义例而推广之益以秦汉郡县地名故读者疑信相牉信者直以为禹益所着既迷其元而疑者遂斥为后人赝作诡譔抑亦轧矣汉刘歆七畧所上其文古矣晋郭璞注释所序其説奇矣此书之传二子之功与但其著作之源后学或忽故着其説附之防尾
　　水经序
　　汉桑钦水经旧録凡三巻纪天下诸水首河终斥江凡一百十有一曰出曰过曰迳曰合曰分曰屈曰注曰入此其八例也而水道如指掌矣又纪禹贡山水泽地所在凡六十以为卷终限华夷判疆域利灌溉通挽运具考是焉盖不刊典也故以经名有宋陈振孙者独评其为未精审遂啓疑于后人谓河源一派汉使终不能穷九河故道淤塞无稽钦所记徧域中岂必一一皆信也余窃以其説为不然昔在陶唐水失其行神禹平之史官纪其濬导之绩于是乎禹贡作焉厥后好事者因禹迹之广旁及异域圻壤悉载淑诡毕陈于是乎山海经作焉原钦此志盖祖述禹贡而宪章山海者也职方王防之遗图沟洫河渠之杂志輶车观风之赴告謡俗闻见之传信其不为无稽之籍可知巳岂必地至方问而后笔哉以余尝所经歴验之自吾西蜀至北都水浮荆楚陆走秦赵经且万余里名川支川问津者无虑此书之十二征往所载与今所见无至泰忤用是例其未经者虽天下可知也谓其为未精审者无乃厚诬与夫禹贡者圣人作之圣人订之然其间如东滙泽为彭蠡东迤北防为滙传者摘其为纪者之误至于山海经之抵牾多有之而学者犹不废也则此书顾不足为禹贡之义疏山海之补逸乎乃独久湮于肆箧者亦由知者鲜尔余近得之惜其纸敝墨曚乃重为校辑止存钦之本文若郦氏注衍为四十卷厌其枝蔓太緐颇无闗涉首注河水二字泛用佛经怪诞之説几数千言亦赘已今之史传类文引用例称为道元水经遂使钦之用心与其名姓俱泯焉诚可嘅夫亦犹习礼者汰仪礼而反任曲礼之传为经説春秋者不知据经以按传而反因传以疑经皆贵讽説而贱本始是末师而非往古可重嘅者类此故特去之而详着其説焉呜呼得吾説而通之不独可以读水经也已
　　转注古音略序
　　周官保氏六书终于转注其训曰一字数音必展转注释而后可知虞典谓之和声乐书谓之比音小学家曰动静字音训诂以定之曰读作某若于戏读作呜呼也曰引证以拟之曰某读若云徐邈读王肃读是也毛诗楚辞悉谓之叶韵其实不越保氏转注之义耳易注疏云贲有七音实始发其例宋吴才老作韵补始有成编旁通曲贯上下千载朱晦翁诗传楚辞考订尽从其説魏鹤山论易经传皆韵详着于师友雅言学者虽稍知崈诵而犹谓叶韵自叶韵转注自转注是犹知二五而不知十也余自舞象之年究竟六书不敢贪古人之成编为不肖之捷径尤复根盘节解条分叶贯间亦有晦于古而始发于今谬于昔乃有正于后故知思不厌精索不厌深也古人恒言音义得其音斯得其义矣以之读奥篇隠帙涣若冰释炳若日烛又以所粹参之古人成编褫其烦重补其遗漏庶无蹈于雷同兼有益于讽説乃作转注古音畧大抵详于经典而略于文集详于周汉而略于晋以下也惟彼文人用韵或茍以流便其辞而于义于古实无当如沈约之雌霓是巳又奚足以为据邪今之所采必于经有裨必于古有考扶防学广异义是之取焉非徒以逞博累巻帙而巳方今古学大昭当有见而好之者不必求子云于后世也
　　檀弓丛训序
　　杨慎曰医有四术神圣工巧予欲借之以喻文矣易之文神诗书春秋圣也檀弓三传考工记工矣庄列九流而下其巧有差复以檀弓斠诸明髙赤徳又羣工中都料匠也予谓檀弓可孤行而每病训之者未能犁然有当于人之心也经犹招也训有射也一人射招或中或否未若众人射之中之多也若郑康成之简奥或以三字而括经文之数十字盖寡而不可益也亦传注之神已孔頴达之明备或即经之一言而衍为百十言盖多而不可省也亦疏义之圣巳贺陆黄吴补缉昈列亦各殚述者之心工巳陈骙谢枋得二家批评亦稍窥作者之天巧巳澔乎曷其没矣兹训也于诸家撷其英华纪载之防发焉于二家昭其甄藻修辞之阶循焉丛之不亦可乎虽其嘿传妙筌恧乎子休与子至于旁搜幽蒇累味集珍何遽不若咸阳之悬金淮南之鸿寳哉
　　六书索隠序
　　慎自志学之年巳嗜六书之艺枕籍説文以为折衷迨今四十余年矣其逺求近取旁搜曲证説文而上则有大禹嵝之碑周宣岐阳之鼓吕氏考古图宣和博古图郭忠恕汗简薛尚功鼎韵古文也説文而下则吕忱字林顾野王玉篇陆法言集韵唐度九经字様张参五经文字徐系传林罕小説张有复古编黄公绍韵防郑樵周伯温杨桓戴侗赵古则于六书皆有论著悉繙讨之又尝受业西涯李文正公友太原乔公希大永嘉林生应龙亦以斯艺相取文正公少爱周伯温篆形之茂美肆笔斆之晩乃觉其解诂多背説文有误后学欲犁正之而未暇也太原公尝集诸家之篆以韵分之而无所升汰林生亦着通雅逸古编博矣而无所裁定谪居多暇乃取説文所遗诸家所长师友所闻心思所得彚梓成编以古文籕为主若小篆则旧籍巳着予得而略也若形之同解之复而不删者必有刋补也书成名之曰六书索隠以韵收者俾易繙耳遂申前説序而系之曰伏羲观图画卦文字生焉虞舜依律和声音韵出焉神皇圣帝君师万禩垂此二教至周公出文则制六书诗则训六义郁乎备矣古之名儒大贤降而骚人墨客未有不通此者也秦之吏人犹能诵爰歴滂喜汉世童子无不通急就凢将至后汉许叔重着説文十四篇五百四十部本苍颉之篇九千三百五十三字则秦篆之全其所载古文三百九十六籕文一百四十五轩周之迹犹有存者重文或体六百二十二则上有孔子説楚荘王説韩非説左氏説下有淮南王説司马相如説董仲舒説卫宏説扬雄説京房説刘歆説杜林説贾逵説桑钦傅毅説官溥説谭长説王育説尹彤説张林説黄颢説周盛说逮安説欧阳侨説甯严説爰礼説徐廵説荘都説咸宗古人不杂臆见可谓有功小学矣自程元岑之史防之章钟繇之行楷出而字日讹梁大同中顾野王着玉篇凢一万二千七百七十九字以小楷书冩籕古十讹其九巳自可憾唐上元中南国一妄处士孙强又増加俗字如竹尚少为笋升髙山为杪此乃童儿之见俳优之嬉何足以汚竹素也其间名为此字学者若李阳氷则戾古诳俗陆徳明则从俗讹音吾无取焉宋则郭忠恕之雅杨桓之博张有之精吴才老通其音读黄公绍泝其源委若郑樵则师心妄驳戴侗则肆手影撰又字学之不幸也元犹有熊朋来赵古则窥班得防撷英寻实何物周伯温者闻见既陋经术不通类撼树之蜉蝣似篆沙之蜗蚓字学之重不幸又十倍于戴与郑矣今日此学景废响絶谈性命者不过剿程朱之魄工文辞者止于拾史汉之赘牙示以形声孳乳质以苍雅林统反不若秦时刀笔之吏汉代竒觚之童而何以望古人之宫墙哉慎为此感欲以古文籕书为祖许氏説文为宗而诸家之説之长分注其下以衰老之年精力不逮且图籍散失徧阅不能乃防其精华存其要领以为此巻深于六书者试钦玩之知其防同发挥乎古人而非雷同剿説于诸家矣所收之字幸勿厌其少可以成文定象砭俗复古矣所注之义幸勿厌其繁可以诂经正史订子滙集矣或览之曰是则艺矣其如道何答之曰艺即道也夫子之性道不离乎文章子贡未之合一耳司马子长愈益昧此作孔子世家乃曰晩而嘉易韦编三絶其以孔子为扬子云以易为太而诗书春秋为甘泉四赋邪子云若悟此则藏心美根岂出于雕虫篆刻何必悔其少作乎必以为极致而识字为非则吾夫子从心之年亦何尝屏撤诗书焚弃春秋而后为不逾矩哉书成并识此于巻首吾党有喜髙论而厌下学者聆余斯言其必喙咈而心俞矣夫
　　宣和书谱序
　　宋宣和中君臣防盱于豫乐而文具粉饰乎太平故篆鼎铭钟法帖名画坌集于汴京而麕载于御府其欵识形式则有宣和博古图贉躞摠目则有宣和书画谱玩物溺心固螙政之炯戒而考古资识又防艺之不废也晋代宫阁名魏王花木记尚有传焉而况是乎蚩尤之兵也夏桀之瓦也祖龙之长城也炀帝之运河也当日之梗阶后代之利用矣博古图南国监有刻本而此书虽中秘亦缺余得之于亡友许吉士稚仁转冩一帙冀传无絶云
　　补名宾异号録序
　　史记云孔子数称介山子而不着姓名岂隠而不彰乎抑当世则彰而世逺则隠乎若论语所载长沮桀溺楚狂晨门荷蓧荷蒉皆不得其姓名而因事号之也战国防秦惠王时有寒泉子注云秦处士之号抑亦介山之流乎若甘茂号樗里子范蠡自称鸱夷子计然自号海滨渔父此固后人别号之所昉乎别号之称唐人犹未数数然至宋则人人有之或人兼数号讨寻实艰于时有名宾録异号録临文开巻亦便简阅今其书不传暇日乃为补之比之围棋握槊之谱稍有益焉曽记治中泰陵乙夜观经注以养心吴氏名字下问于馆阁徧阅载籍竟不知也使异号名宾之书尚存则执之以对不为愈乎
　　分同构序
　　自苍颉沮诵而下科斗鸟迹以还为八分为楷其变够矣説文训纂字止九千玉篇龙龛至亿万异体别构俗创讹音实繁其文焉暇日搜诸字书合于六书而又叶于八法得什一于千百振体要于碎烦名曰分同构呜呼上谷之翮未覩鸿踪昙之鵞空传赝本古以定通今以行时乎防当有变姜芽之手元和之脚明之存乎其人知贻笑大方之家庶用诒小子之造尔
　　风雅逸篇序
　　风雅逸篇録中古先秦歌诗也楚鳯鲁麟风之逸也尧衢舜薰雅之逸也载在方册矣曷以名之逸外三百篇皆逸也粤稽鲁论两引逸诗侈止两韵约仅五言后素昭文何逺兴仁圣咨贤焉贤啓圣焉于是乎取之以此其存槩彼其余岂必无主文谲諌之防民彞物理之训哉唶夫世逺籍湮不能举其全也然其余句散见诸书若大戴礼若春秋内外传若汲冡沉文若诸子璅语网罗放失缀合樷残尚多有之吐珠于泽谁能不含圣喆所遗而后人拾以为已寳兹类之谓乎孔子曰诗三百又曰诵诗三百墨子曰诵诗三百诗三百歌诗三百舞诗三百司马迁曰古诗三千余篇孔子删之为三百篇由前言之则太师所职数止此由后言之则今所存十一千百耳自逸诗外若因事造歌异裁别体若貍首鹥诵蚕蠏龙蛇后代词人刻意莫迨其宛转附物怊怅切情盖不啻惊心动魄一字千金而巳若是者虽多所轶没而谨其遗者稡之亦奚啻足为更仆之诵哉故録首黄帝弹歌至伯夷薇歌为第一巻録琴操歌謡词曲三十一篇为第二巻録石鼔诗十章为第三巻録逸诗篇名断章存者十篇有句亡篇名者四十四条为第四巻録经传所载孔子歌辞及诸执事涉孔子者廿四篇为五巻録鲁卫齐晋郑宋吴赵成徐秦楚君臣民庶妇女胥靡俳优杂歌讴操曲诵祝相曲为第六巻第七巻録古谚古语古言鄙谚鄙语野语俗语故语民语不恭之语百五十条为第八巻録荀卿成相杂辞三章佹诗一章附苏秦上秦王诗为九巻録葛天氏八阕讫于诗延涤角有篇目逸其词存其名义为风雅逸篇十巻终焉録成有过而问者诵之曰子知富翁好古者乎鼎匜珍厥穿穴图籍绘障货彼罅裂罄已懐资受市魁嗤子所为嗜古辞者将无类兹吹吷之吟则穿穴也糟粕之拾则罅裂也心力之玩则罄而资依托之售则受若嗤请刋落之其尚有盈辞予投笔而起负序以谢曰然业已成予不忍废也子之言予不敢忘则书之以终防
　　五言律祖序
　　夫仰观星阶则两两相比頫玩卦画则八八相聨盖太极判而两仪分六律出而四声具岂伊人力实由天成验厥物情可识诗律矣五言肇于风雅俪律起于汉京逰女行露已见半章孺子沧浪亦有全曲是五言起于成周也北风南枝方隅不惑红粉素手彩色相宣是俪律本于西汉也岂得云切响浮声兴于梁代平头上尾创自唐年乎近日雕龙名家凌云鸿笔寻滥觞于景云垂拱之上着先鞭于延清必简之前逺取宋齐梁陈径造阴何沈范顾于先律未有别编慎犀渠岁暇隃麋日亲乃取六朝俪篇题为五言律祖泝龙舟于落叶遵鳯辂以椎轮华雕极挚本质叵逾矣今之论词曲者曰套数小令各有体套数可以仿小令之严小令不可入套数之诨论字学者曰分篆籀各有师分可以从篆籀之古篆籀不可杂分之波例之诗律曷云异旃如曰不然请俟来哲
　　选诗外编序
　　予彚次选诗外编分为九巻凡二百若干首反复观之因有所兴起遂序以发其义曰诗自黄初正始之后谢客以排章偶句倡于永嘉隠侯以切响浮声传于永明操觚辁才靡然从之虽萧綂所收齐梁之间固己有不纯于古法者是编起汉迄梁皆选之弃余北朝陈隋则选所未及详其防趣究其体裁世代相沿风流日下填括音节渐成律体盖縁情绮靡之说胜而温柔敦厚之意荒矣大雅君子宜无所取然以艺论之杜陵诗宗也固已赏夫人之清新俊逸而戒后生之指防流传乃知六代之作其防趣虽不足以影响大雅而其体裁实景云垂拱之先驱天寳开元之滥觞也独可少此乎哉若夫考时风之淳漓分作者之高下则君子或有取焉是亦可以观矣
　　选诗拾遗序
　　汉代之音可以则魏代之音可以诵江左之音可以观虽则流例参差散偶昈分音节尺度粲如也有唐诸子效法于斯取材于斯昧者顾或尊唐而卑六代是以枝笑干从潘非渊也而可乎哉余观汉志蓺文隋志经籍迹班班而目睽睽徒见其名未覩其书每一披临辄三太息此非有秦焚之厄汉挟之禁也直由好者亡几致流传靡余惜哉方宋集文苑英华日篇籍自具也陋儒不足论大雅乃谨唐人而畧先世遂使古调声閴往体景灭悲夫梁代筑台之选唐人梵龛之编操觚所珍悬诸日月伐柯取则炳于丹雘矣二集所畧予得而收之为选之外编又网罗放失缀合丛残积以嵗月复盈巻帙稍分时代别定诠次仍以选诗拾遗题其目呜呼昔之遗轶可重悲惜者业已莫可追及幸颇存者宜无谖矣其诸君子亦有乐于此者欤
　　唐絶増竒序
　　予尝品唐人之诗乐府本效古体而意反近絶句本自近体而意实逺欲求风雅之防佛者莫如絶句唐人之所偏长独至而后人力追莫嗣者也擅塲则王江宁骖乗则李彰明偏美则刘中山遗响则杜樊川少陵虽号大家不能兼善一则拘乎对偶二则汩于典故拘则未成之律诗而非絶体汩则儒生之书袋而乏性情故观其全集自锦城丝管之外咸无讥焉近世有爱而忘其丑者专取而効之惑矣昔贤彚编唐絶者洪迈混沌无择珉玉未彰章涧两泉盛行今世既未发覆于荘语仍复添足于谢笺其余若伯弜伯谦柯氏髙氏得则有矣失亦半之屏居多暇诠择其尤诸家脍炙不复雷同前人遗珠兹则缀拾以唐诗増竒为标题以神妙能杂分巻帙逃虚町庐聊以自娱跪石之吟下车者谁与
　　羣公四六序
　　滇云僻在万里其士夫皆江南播移楚蜀流寓其地髙燥无梅雨之润絶蟫蠧之缺故藏书亦可乆焉慎执防其地垂三十载壬辰之春于叶榆书肆以海贝二百索购得羣公四六古刻乃宋人所集不知名氏自甲至癸凡十巻其人则首王初寮至蒋子礼五十五人启凡四百六十五首呜呼四六之文于文为末品也昌黎病其衰防栁子以为骈拇然自唐初以逮宋季飞翰腾尺争能竞工观此集所载若王梅溪胡邦衡王民瞻任元受赵荘叔张安国胡仲仁陈止斋皆一时忠节道学之臣鸿藻景铄之士其英声直气见于偶丽絺绘之中直可与陆宣公奏议上下相映奚可以文章末品少之昔苏文忠公称孔明出师二表与伊训説命表里岂屑屑于聱牙诘屈哉大中丞百川张公腹笥既富手校尤勤乃取弋于飞虫下问于采菲因出旧藏装池新帙并序所得之由以广古贤之迹传诸四方亦文献之盛事乎
　　清音竞秀诗巻序
　　蟠峯李子子安衔使于蜀东阜刘子作诗赠之狷斋谢子继之东谷敖子三之初亭程子四之耄予不敏五之属而和名又若柯首稡以成什乃孟冬廿日防于凌云之清音竞秀两亭临睨久之且邀予篆题予即以二亭名名巻蟠峯子曰义曷取乎噫山水之清音无几耳岩壑之竞秀无几耳与夫喙鸣之善也畴类之合也犹之山水岩壑也亦无几耳子行万里阅人多矣所为咏叹缄藏者仅是所为留连徙倚者仅是兹可曰无择敹乎率是道也于学术辨其真赝于朋从分其鳯鸷于尚友师其峻特于剸务审其义命可以禔身可以大畜可以乐羣可以同人畜之大者徳之崇也人之同者业之广也推是説也虽终身行之可也奚翅为山水诗辞指哉耄予不敏题以为清音竞秀诗巻序
　　书品序
　　书有以品名者钟嵘诗品庾肩吾书品是也二子皆梁人其称名也同其遣辞也类旹代则然非相假防也诗品以三品品诗书品以九品品书何区别之精而用志之勤乎或言书与诗均蓺而书又非诗比谬矣古者君子之于物也无所茍而巳矣曲工小技罔不致其极焉故曰传兵论剑与道同符今人不及古人而髙谈欺世乃曰吾道在心六经犹赘也于此号于人曰作字欲好即为放心趋简安陋者靡然从之是苍籀上世道巳防矣不曰道器形神也离道语器弃形而存神也故曰齐匠之斵轮绵驹之擫籥先王之道有在于是矧夫进于六蓺流乎君子宜无茍也茍于物将茍于道吾所为感其感云其云也呜呼又焉得真知其解者而竟吾云乎
　　谭苑醍醐序
　　醍醐者链酥之綦晶佛氏借之以喻性也吾借之以名吾谭苑也夫从乳出酪从酪出酥从生酥出熟酥从熟酥出醍醐犹之精义以入神非一蹴之力也学道其可以忘言乎语理其可以遗物乎故儒之学有博有约佛之教有顿有渐故曰多闻则守之以约多见则守之以卓寡闻则无约也寡见则无卓也佛之説曰必有实际而后真空实则扰长河为酥酪空则纳须弥于芥子以吾道而瓦合外道一也以外道而印证吾道一也谭云苑云徒説云乎哉醍云醐云徒味云乎哉
　　丹铅别録序
　　葛稚川云余抄掇众书撮其精要用功少而所收多思不烦而所见博或谓予曰流无源则干条离株则悴吾恐玉屑盈车不如全璧洪答曰泳图流者采珠而捐蚌登荆山者拾玉而弃石余之抄略譬犹摘孔翠之藻羽脱犀象之角牙矣王融云余少好抄书老而弥笃虽遇见瞥观皆即疏记后重览省欢情益深习与性成不觉笔倦慎执鞭古昔颇合轨葛王自束发以来手所抄集帙成逾百巻计越千其有意见偶所发明聊择其菁华百分以为丹铅别録享敝帚以千金缄燕石以什袭虽取大方之笑且为小道之观知不可乎
　　滇记序
　　逺逰子曰千里不同风百里不同雷日月之隂径寸而移雨旸之地隔垄而分兹其细也太明太防之野戴斗戴日之域或日中而无影或深暝而见旭或衔烛龙以为照或煑羊脾而巳曙山川之隔阂气之不齐其极也是以有测景之圭有书云之台有相风之有风之津海有星占河有括象以此知其不齐矣故曰不出戸知天下天下诚难以不出户知也非躬阅之其载籍夫九丘之书志九州之异也失而不传周处作九州风土记宗懔作荆楚嵗时记至于巴蜀异志岭表异録皆是物也余流放滇越温暑毒草之地尠过从晤言之适幽忧而屏居流离而阅时感其异有殊中土辄籍而记之岂欲妄意古人乎他日冀万一释其棘矜归于氓甽焚枯酌醴班荆坐茅与撃壤之老聚沙之童晨夕话之亦可以代博奕矣
　　四川总志序
　　予尝读左太冲赋蜀都云江汉炳灵世载其英蔚若相如皭若君平王褒韡韡而秀发扬雄含章而挺生自汉而下文章之盛无出于四子矣然岂徒四海考儁防谈为誉哉文之传事之传也去今千七百年而谈汉事如昨日繄四子之文也文乎文乎其可谖乎若夫陈子昂悬文宗之正鹄李太白曜风雅之絶麟东坡雄辨则孟氏之锋距邵庵诗律比汉廷之老吏继炳灵而蹑踪感掞藻而骋辔与为多矣况子安少陵薄逰徧乎三巴石湖放翁篇咏洎于百濮其原本山川极命草木亦楚材晋用秦渠韩利矣先君子在馆阁日尝取袁説友所着成都文类李光所编固陵文类及成都丙丁两记舆地纪胜一书上下旁搜左右采获欲纂为蜀文献志而未果也悼手泽之如新怅往志之未绍罪谪南裔十有八年辛丑之春值捧戎檄蹔过故都大中丞东阜刘公礼聘旧史氏玉垒王君舜卿方洲杨君实卿编録全志而谬以秇文一局委之慎乃检故簏探行箧参之近志复采诸家择其菁华禠其烦重拾其遗逸翦彼稂稗支郡列邑各以乗上又得汉太守樊敏碑于芦山汉孝防栁荘敏碑于黔江文无销讹刻犹古剞东阜公喜曰汉碑之传于今中原亦扫迹矣乃今得兹于逺邦不谓斯举之获乎唐宋以下遗文坠翰骈出横陈实緐有昈乃博选而约载之为巻尚盈七十中间凡名宦逰士篇咏闗于蜀者载之若蜀人作仅一篇传者非闗于蜀亦得载焉用程篁墩新安之文献志例也诸家全集如杜与苏盛行于世者只载百一从吕成公文鉴例也同时年近诸大老之作皆不敢録以避去取之嫌循海虞吴敏徳文章辨体例也开局于静居寺宋方二公祠始事以八月乙夘日竣事以九月甲申自角匝轸廿八日以毕食时而成既愧刘安之捷悬金以市又乏吕览之精乃属乡进士刘大昌周逊校正而付之梓人昔汉代文治兴之者文翁礼殿之图后世建学仿焉七十子之名马迁之立传徴焉当时号为西南齐鲁岷峨洙泗文之有闗于道若此文翁之功不可诬也继文翁而作者今之阜翁欤独愧慎华颠白纷旧植荒落不足以扬四子之芬而成一邦之史也恕其不敏补其未备尚有冀吾党之助焉





　　升庵集巻二
　　钦定四库全书
　　升庵集巻三　　　　　　　明　杨慎　撰大理府志序
　　大理滇西繁雄郡也縁洱水出罢谷为西南巨瞻浸苍山像灵鹫为西南巨镇而襟带而岩险而物华而人英又裒然育然缛犁然有当于中州之奥区卓乎无谢于南溟之奇甸焉尝稽之往籍纬书云神农地过日月之表则日表骨利月表青丘滇池比之犹为迩封陆终为黄帝之所娶若水为颛顼之所生产里为汤亳之贡国濮人为武牧之征队载籍昭然可以覆视奚待常頞为通道始而唐蒙为开郡先乎昔之郡乘方志事状行纪若韦臯徐云防若窦滂若樊绰若韦齐休若陈隠之所着虽曰昈列实则録存书亡若胜国之李景山昭代之王景常籍防具存然或失之误或失之畧山河若柯戒而以一经行尽之幅员数千里而以二巻帙约之原本山川有恧其能説极命草木无裨于多识矣柱史温泉郝公按部驻郡繙旧志而病之乃征议于督学宪使黙泉吴公参相龙山沈公佥宪胶峰安公板令于太守厓蔡公二守小溪王公礼谒给谏山杨公荆守侍御中溪李公二公家本郡人官旧史氏多识前代之载且谙土著之详于是摅怀旧之蓄念发思古之幽情立创新例大増旧文阅数月而新志成集二美而巻帙合时则厓公政成化流之暇宅生居方之余也而古迹英躔琳宫寳地表昔贤之遗爱供骚人之景物者一一鼎新之贲饰之轮之奂之咏之榜之不翅栁吴兴之苹洲谢宣城之疉嶂矣其为新志之助不亦多乎慎也恩谴裔土流戍滇隂紫城苍麓夙尝授馆僦廛香界防岑昔饶解鞍横枕乃以首简属之孱毫非敢曰僭杜征南之先固愿附张京兆之后云尔
　　劒州志序
　　志流别于史九丘先于六籍地象效于河图虽迂怪弗稽实志初也至禹贡职方则大备矣劒以山形名州人皇乗祗车出谷口秦宓谓即劎道之谷泝其世正际九丘而岷山之精上为井络见河图文实今井络闗劎首区也奚待禹贡职方始着梁益哉三代以还剑代为要害地唐为节度雄镇领县有八棊布于环三四百里内连城击柝相闻也今登髙望之歴歴在目迨国朝劒独逺于宸极最为蕞陋四境相距千里辽絶二百里而遥始得县一百里而遥得驿三十里而遥得邮繁雄昔如彼也荒陋今如此也岂独时运则然抑亦王化有逺迩与官其地陋其土窳其政者往往是也武縁李白夫璧来守是邦独事振厉希古良牧拓城池奠庐井立乡社新学宫祀乡贤表名宦公馆邮置皆鼎新之劳以身先教以身率劎之士久为荒解至是有褎然举者始也余征其政于闻既而北征路贯劎门又征之于见白夫出其所修剑志繙之又征予耳目之有征焉其土俗民风炳如也将无望于嗣守者与断碑残碣遗文坠什拾于奥突荒甃者又裒聚此巻若与景阳子厚之铭少陵谪仙之咏竞其英爽过其地者覩其山川若生色焉斯州也可无斯志夫白夫请余序在正徳巳夘成之嵗则嘉靖甲申时白夫巳还秩去剑云
　　云南乡试録序
　　圣天子嗣大厯服之十九年实惟闰之一章入庚子蔀首粤当三物宾兴期云南巡按御史某申令甲严法癸葺试昺文轨业爰饬其故期不愆于素乃以布政司某司调按察司某司监郡大夫若支郡大夫邑郎官洎流末官咸慎选精遴昈局防事防弗防学官某辈若干人应聘以届防弗共阖滇之校四十有二入彀之士二千有奇皆提学副使某所防择也先长夏回星淖渪湛及初商应律启升阳乃甲子鏁院御史萧众曰矢公矢慎乃违此二矢昕有如日暝有如烛乃胪唱诸士而试之戊辰一之辛未二之甲戌三之题则防简刺之卷则分经阅之公帘以内司试者鐍之夋夋如也鳃鳃如也公帘以外司调司监者分职之鱼鱼如也雅雅如也御史又实临内外而纲维之翼翼如也井井如也拔简其试之中得人锲雕其文之优廿首为云南庚子科乡试以献某滥竽授简拜手飏言曰大道散而有六经六经散而有诸子诸子之是非取裁于六经六经之删修折衷乎圣道三代而上道见于事业而流衍于文章三代以还道寓于文章而不纯于事业故乡举里选取其事业矣敷奏明扬取其文章也两汉以经术对策取士六朝以品荐词华甄人隋合南北始有科举最盛于唐増光于宋而其得人之效视三代矣我太祖髙皇帝重奨天衷再造人极扫前朝之晦盲否塞复三代之醇固惇厐日而月之星而辰之彞而伦之文而章之君师之道兼隆仁圣之事毕矣尝伏读科举之诏矣易用程子传朱子本义书从夏氏蔡氏两传诗采汉牋暨集传春秋本三传兼胡氏礼记则古注疏与陈澔集説裁订自渊衷参采乎诸儒使孔孟复生亦无异论也又尝观先正首科之题辞矣曰初场在通经而明礼次塲在通古而赡辞末塲在通今而知务上之涵养干知大始下之承顺坤作成物菁莪棫朴之化梓材多士之兴良有以也丹青既久而渝神化亦穷以变厥今士习何如哉其髙者凌虚厉空师心去迹厌观理之烦贪居敬之约渐近清谈遂流禅学矣卑焉者则掇拾丛残诵贯魄陈陈相因辞不辩心纷纷竞録问则呿口此何异瞍蒙诵诗阍寺传令乎穷髙者既如彼卑沦者又如此视汉唐诸儒且恧焉况三代之英乎圣祖制举之美意举贤求士之良规岂端使之然哉今皇上逺述唐虞近法圣祖屡下明诏鋭意作新文必宗经必法古必崇雅必黜浮菁莪之诗梓材之书复作于今日收济济之士迓穆穆之衡行嫓于古先诸士乎沐薰濡化提耳命面是千年之期而一朝之遇也况尔滇云圣祖尝有谕言曰气厚风和君子道行之所尔诸士子生其乡邦久佩谟训矣一人之身且有新吾三日之士尚有刮目矧曰涵泳已百七十载济济数三五六经诸士朂哉今日之滇云非昔日之滇云矣朂哉不以一第自满而以三代之英自献某也愿徼荣灵假于诸士子僭书以俟
　　云贵乡试録后序
　　粤嘉靖甲午秋云贵大比登贤书成某也当后録以终义则临文盱衡而赞曰唶蔚矣哉滇之文乎其士之修辞崇古齐轨中州近则有唱第于胪句魁选于春官者矣兹举也一一焉彬彬焉限于额计而弗获兼登者尚繁有士蔚矣哉滇之文乎恒言目滇曰遐域某也窃载稽古滇域非遐也青阳黄轩之封壤也黑水禹之导迹也逮徳下衰靡莫据鬼方扰矣建武叶榆氏郡永平兰津开路徳又下衰而铁桥阻玉斧画矣迹是以论非徳盛而流光化行而服逺乎故曰地过日月之表诚登三咸五之盛迹也我太祖髙皇帝徳隆黄夏业懋炎汉以世运轮衍之实五帝之黄也三王之夏也汉又不足言也滇之启闭合分足征之矣不然何黄夏启而殷周闭两汉合而唐宋分乎故滇文之蔚也实彰圣代文治之广矣大矣况渐渍以百六十年之育养哉今皇仁圣以文致太平明诏于文体三致意焉士生兹时沐浴涵泳能无嘅然矣乎诗曰思皇多士生此王国王国克生维周之桢子诸士讵以遐自画乎奚足以文为鞶帨之藻也饰羽之画也见其外矣未见其内也圣天子所以寤寐贤儁以臻三五者如兹而已乎先正有言学者博诵云乎哉必也贯乎道文者茍作云乎哉必也济乎义某也于斯文无能为役敢借是言为子诸士诵之以终鹿鸣之义
　　贵州乡试録序
　　嘉靖庚子秋八月天下乡试期贵州巡按御史某实监临焉制度数议品式宏槼橅庀续食豫支用实文科攸始比友邦则劳倍矣巡抚副都御史某镇维重临士争快覩提调则布政使某监试则按察使某入试之士凡若干人提学副使某所遴也先某应聘于迈途贯重阻山则侵霄谿肆无景草树蒙密分天阂日虎豹之所穴猿猱之所捷上援弱枝俯蹈弱泥步者镠橇利屐骑则缄铁凿蹄晨与鸡俱兴夕篝火犹登信天下之至险且逺也及将入其防城则山经水纬壤沃屋润郁郁乎葱葱乎曰有开乎文光矣展采之仪腆郊劳之饫丰融融乎泄泄乎曰垂精于文治矣逮鏁院则白盛青垩黄帘緑幕轮奂改观心神怡旷啧啧乎借借乎曰助饰乎文事矣三试竣事分经阅巻文则彬彬有中州风其敢以遐异衡逖改鉴乎精覈严复得士之中式二十五人梓其善文二十篇为録以献呜呼天生五材肇于水究于土人有恒言曰水土水土人也者非水土不生而非水土所能囿也尝读禹贡之书见其土九州等九赋地产方贡品用昈列而独怪其详于物而略于人也又读周官职方等男女均多寡又怪其详于民数而略性与俗何哉及泛观管子之着水枢班固之志地里则禹贡职方之未详于此备矣管子之水枢列齐楚越晋燕宋六国而贪麤简易之俗谓其解皆在水固之地里列秦蜀至吴粤凡十三国而游侠而柔弱而刚毅而险陋而夸奢而剽悍而巫鬼谓其习皆系乎土唯唯然与否否非然与吾不得而知也然以管班所称较之今何啻碞槎规磨哉孔子曰性相近也习相逺也人之性禀于天自王畿土中至于海隅日出一也习也者则系乎君之令师之教而非水土所函也乃知禹贡职方万世之书而管班则一时之书耳由是言之人才之生岂系乎地哉是故君有分土无分民师也者有教无类粤稽诸古大禹出于西羌也少连生于东夷也是皆夏周之圣贤也降而汉唐相如起于巴蜀九龄出于五岭欧阳詹挺于闽海姜公辅生于爱州抑其次矣皇明区域逺过日月之表越五帝而并神农文明之化则轶三代而邻唐虞贵州古之鬼方黄帝所娶之国唐之夜郎李白逺流之乡声名文物之见止此至我太祖髙皇帝始郡县之卫戍之庠序之取鳞介而衣裳之列箐砦而闉阇之百年以来道润徳洽文觌武匿昔也鬼方今也拱帝乡昔也夜郎今也观国光兹圣天子崇古尚贤表章经术厘正文体天下喁喁争相向风先是三年为丁酉实始开科増额贵州之士磨砺脱頴括羽入彀是春登礼部之士遂得四人视往昔亦三倍矣盘江崇安之水若清而深黔中罗甸之土若畞而金士乎士乎其能重乎地乎地乎地乎其重系乎士乎自今以往因文以贯乎道友今以尚乎古上焉可希乎夏周之英不及则亦不失为文章之司马欧阳功业之九龄公辅其勿以逺自画地自限哉某于试事无能为役而授简僣羣言之首请以瞽诵敢告劝驾
　　三楚壮游诗序
　　南国寄梅朅来小雪东桥折栁行指孟春溪山之征迈纡怀岐路之暌离轸念爰鸠同调乃燕将归杨子伯臣者连然韵士也多才多艺不忮不求咏诗考槃斆易蜚遁山梁饮啄逺樊笼而无心江湖浮游捐钟鼓以不享楚泽非淹于桂树周原实睠于棣华莱服承欢潘舆送喜江鱼入馔樯燕留人绍陈氏之英灵珠星聚夜分谢庭之防蔚玉树揺春解佩弄珠逢汉濵之游女引商刻羽和郢中之骚人将辞敬梓之邦渫过折麻之地余衰卧天一柱子行望月两乡他日清风自深度之想兹晨零雨得无子荆之诗分题古诗五言合为各体一卷题有楚字者诗縁楚吟也
　　周受庵诗选序
　　粤若稽古吾蜀诗始萌牙蚕丛有日月二章蜀着龙归三曲盖开塞未通禹贡以上时也风有江沱即沱潜之域颂称清穆乃吉甫之诗圣埀删述夐而尚矣炎汉之兴司马相如体物浏亮之余复制郊庙乐府之作溢为封峦天覆之咏中叶擅名四海为儁焉唐则陈子昂海内文宗李太白为古今诗圣降而刘湾雍陶符载李逺唐求苑咸之徒振其末响苏文忠公宋代诗祖而轻辁后进云文章妙天下诗律不逮古人盖规磨之谈媢嫉之訾耳唐庚韩驹巽岩后溪鲁交李石文丹渊喻三嵎袭其残芳元则虞道园兄弟邓文原父子不陨其掞藻以开皇明嘉州杨孟载青城王汝玉成都袁可潜徐遵晦富顺晏振之近得宜宾牟君伦长宁侯汝弼嘉州安公石程以道卓然名家往年慎修全蜀蓺文志载之不能尽也广汉受庵周公頴异秉资宏深绩学经术古文之余剰为冲融寂寥之句自筮仕至长宪外台不废披阅讨论可谓胷有万卷书宦辄秦边晋塞桂岭昆池可谓足行万里路发之纪行咏之边徼和之友生寄之山水子夏之云止礼义庄周之云道性情管子之云纪物陆机之云縁情左思之云咏史阮籍之云咏懐实皆具体之和衷观之可以备图经衍之可以裨经略岂曰流连光景云乎世有为髙谈者曰作诗无益则诗教可废商赐其衰矣受庵公以册藁示慎且曰选不必多古人无多也慎快读三复摘其必可传者若柯篇题曰受庵诗选又序吾乡诗之萌牙流裔以传受庵天下士而尚友古人者慎以一邦一邑言陋且防矣繄亦尊乡敬止之私耳尚竢海内名钜掬为大序兹其椉韦之先粃糠之前云
　　宋封君一嘿寿七袠序
　　嘉靖龙集丙辰侍御松江宋公来按吾全蜀先声所届风清弊絶暇日寓书慎曰吾父一嘿翁寿登七旬先是耳顺之期有林肖泉文沾演纶封诰有陈松谷文不鄙谓慎昔从史氏后猥授简慎也屏居遐逖未及拜翁而因公之号知寿徴矣内典有云忍含百善嘿定千差此言近理以吾儒印证之洪范之称福寿鲁论之称仁寿中庸之称徳寿一嘿可以致之奚以知其然也嘿焉而意已传于心已得是徳也渊嘿而雷声嘿以立象是仁也嘿识心通天地之至和委焉是仁徳之交而福寿之源也翁之一嘿具此三善有子以超宗名世有命以豸冠绣服不其宜乎慎昔闻彭祖八百之寿不无疑焉后博观载籍于张懐瓘书断见魏文侯乐官窦公至汉文帝世传乐记则二百八十岁矣于常璩华阳国志见范长生始事昭烈至李特时犹存则百有三十嵗矣于先魏史见罗结百二十嵗领三十六曹事于白乐天集见李元爽百三十六嵗为耆英首于蜀志见涪陵谯定百三十嵗犹以易教授援是以例之彭祖之夀非诬矣况今皇上诞敷皇极敛福锡民俾环海黎献同登夀域而防极归极者膺福先焉翁非其人邪他日洛社耆英以首乡国曽孙扶掖以升殿庭川至日升而未渠央也请因陈林二太史之言而演之以为悠逺之徴于百龄外云
　　玉冈诗集序
　　昔人云刘栁无称于事业姚宋不数于篇章言富贵才之难兼也走窃以为规磨之论观乎治古以上咎陶之赓謌八伯之属和周文公之颂召穆公之雅祭公之祁招吉甫之江汉大抵以经济为才而勋华为矣迨其下衰犹有先轸之敦诗祭遵之雅歌又其下衰尚有曹景宗之韵竞病斛律金之歌勅勒曹将军之应制岳忠武之北伐又不离楯刀环而兼夫缥嚢缃帙事业文章之説其然岂其然乎明故太师黔国沐庄襄公开国功臣黔宁昭靖王六世孙也自二王作屏于滇南羣公继之当就日之勲翊开天之业万世大功一代懿佐时则飑囬雾塞而沉烽静柝成周所称方召之伦何以度越盖开国之臣未之或先也蝉嫣相继重公屡将传珪袭紫滇越世守忠爱流裔屏翰一方庙食百世又鲁伯禽齐玎公之所难盖守成世禄什百倍蓰而未之先者君子曰昭靖王之亨屯难也壮以贞惠襄侯之克负荷也嶷以愿忠敬王之啓国封也昌以大武襄伯之固封守也镇以谧荣康公之讨叛夷也才以武至继轩公明经术崇文史与儒生埓能伟矣武僖公之光成业肃边徼与名将为多传都督公蚤世而荘襄公承之时值敬皇临御十八年间卧鼓皋殳鹤膝犀渠无所于试麟蹄兎頴竞用相髙投壶雅歌之余缓带轻裘之暇文人韵士逰衍于金碧之间刻烛击盋聫咏于玉冈之上是又足以黼黻乎卿云而芒耀乎化日推其意也直与巻阿江汉同流而还视昔人寳刀金甲之怼长驱直之辛有不伦矣輶轩之采风乐府之演雅犹将求之而况嗣业承家庸巳于传乎敏靖五山公公之嗣也手辑其遗编为六巻南园张公序之将命梓人而未就绪乃今太保上公嗣之思继志以传乃命永昌戍史慎继序之慎昔叨史局防书石室获见昭靖忠敬遗烈于洪永实録洎罪谪南中翦拂于公家节下廿年知其阀阅勋华最悉焉故槩举屡世功业之大者以终义若夫诗云前序备矣
　　送卞苏溪归叙州序
　　澜沧兵备宪副叙州苏溪卞公黒发辞荣急流解印台省诸公力挽苦留不得也或曰公年未逾耳顺而遽愿髙卧无乃非古人七十致仕之礼乎公曰古人四十始仕今则先廿年而巳牵丝頍弁矣既先礼而仕今先礼而休不亦可乎荘子有云身在江海之上心在魏阙之下则从神无恶乎此为心乎仕者言也若予者身缨绂而心林壑久矣亦从神无恶乎强予不从必有饮氷内热之患矣留者无以解也乃聴其驰疏焉予既惜髙贤之去而又喜勇退之有人也因怪唐僧赠韦丹诗谓相逢尽道休官而林下未见一人噫吾党秾于世味乃为缁流所嗤咏乎然如公者飘然絶尘于千载后始知不可轻訾古今而浅测贤逹也近者绵州瓦屋髙公富顺右溪谢公遂宁梓谷黄公成都玉林许公一一皆未老引去见于邸报士林传馨以为蜀之盛事及公而五矣故知范长生勾台符张白云苏云卿之流山水所钟风气所自固应尔耶呜呼吾求之古人称楚子文之美为其去令尹而弗忧言邓仲华之贤亦曰褫龙章而无愠然其仕止在君非恬退由己也求之古人且难而况今人乎东坡先生有云山林之士犹有降志乎垂老钟鼎之贵岂能辞荣于当年有其言而无其心有其心而无其决愚智共敝古今一途是以孔门行藏夫子独许于顔氏周易进退文言不及于贤人由是论之公之兹归不独禔身可以振俗矣敬书其事庶续传益部耆旧者有考焉末缀以长短句一阕用代骊驹之什云归去来兮羡公髙致栗里堪齐记绣斧行边风生贵竹青油开府月朗雕题黒发功名丹心事业卿棘公槐行可跻问何事急流勇退力挽难稽　公言某岂栖栖奔走红尘早嵗迷况夜鹤帐中滇云直北春鹃花底蜀日平西布袜青鞋水边林下寻壑经丘一杖藜喜吾乡散仙多侣胜日招携
　　韩太之赴征命序
　　韩侯受命来尹新邑越有文告曰我尚稽古蜀土惟遐埴壤滋沃嵗其有恒有秋民鲜懐蹙厥今日替初哉肆者弗靖用勤师干春违尔农秋伐尔刈俾析尔聚冻尔葆洪降困腾师甫敉功药伤补败尔尚未甸攸宅复大役于林衡兹惟京室之构材程矧敢勿亟身庸其劬口率其索天弗吊尔民曷其有苏天子俾我作牧尔邑既岐道人其勤尔版籍匪众劳其未渠康艰哉明听文告以自苏尔何勤非生何贞非赋何懐非刑何备非武何崇非徳勤生作富贞赋作忠懐刑作只备武作勇崇教作乂我闻曰尔俗无肤险构辟其有争禽愆糇则丽于法我罔俾舆台五百骚骚尔厥象攸召尔无我后尔有城郭沟池遂弛禁呵卫辟宵通旅自今以始其母辟宵通旅輶来其留止里禁设勿野施互尔则不闻鸣犬之声我牧用靖哉我民惟慗俞政乃和庶姓用奠既最乃绩天子若曰猷载旌别匪逖或遗其式是邦宪我民不斁于新命耆幼率絷韅靷鞅靽曰侯朅去我之有侯犹寒有帡幪犹馑有膏雨朅去我侯邑师氏偕命士曰陟典在兹俾侯泽罔屯侯其往哉作廷纳言言悉攸行膏泽诞播在无疆尔民亦被兹无疆泽尔曷煦懐惠无亦惟节趋是速退巳复进曰侯寳不贪曷用致我忱贶乃为诗以贻侯名之曰清江侯行自侯受命至锡命惟三年
　　送赵从之序
　　正徳丁丑春二月诏以兵部职方司郎中赵君从之为四川按察司副使实兵备建昌蜀司宪臣号兵备者六居南曰叙泸居东曰东达居北曰安绵居西北曰松潘居东北曰威茂居西南曰建昌建昌其地古卭都其镇山曰大雪其江大渡其梁度索其连乌蛮其距吐蕃其利镠铁故其兵犀鋭其时瘴疠故部使者罕至其控卫所无州县故人勇而易法守其望京师万里其望成都亦千里故有事则艰于逹闻此五服之要服也九州之絶徼也何以烦天子之职方哉而当轴荐之当宁命之人以为咸宜何也事事有备备不巳重乎守在四夷边不尤重乎况职方职掌地图险易之利辨夷蛮戎狄之民与才用糓畜之数及城隍烽堠之政其利害也周矣其经畧也久矣非冒焉而姑试之云也去年从之在职方时北边告急侦警骑达于白杨口不见劻勷立致退靖以兹而临一方又非冒试焉而必其效者也渡泸水服南人思武侯之威徙台登夺蛮险继文饶之绩吾于兹行卜之矣
　　送成都府胡同知序
　　平凉胡侯承锡以正徳庚午嵗来知蜀之盐亭政既有成矣又移治吾新都惠我邑人三年于兹舆人诵之曰秦蜀相隣孔迩之途我侯之官不携妻孥蕞尔我邑秔稻之国我侯朝夕脱粟是食岌乎艰乎匪侯之来城不完乎艰乎岌乎匪侯之力城不守乎輶车之使采民风而得之曰贤哉此令也不以家累自随而甘清苦可不谓防乎能扄鐍土宇而捍民之大患可不谓才乎歴两邑而民戴之如一可不谓难乎乃疏其名荐之未几擢同知成都成都蜀郡首同知太守贰任亦重矣侯自为县而得之异选哉吏政虽遐不遗民誉无不上逮旁近州县司牧寄者闻之将益劝于良千里之民望之冀将大受其福仕之重责之重也侯无画哉凡今之仕者有三患操氷蘗者防矣患在乏振厉理盘错者才矣患在贱清素兼此二美者难矣患在永终誉过此以往则虽古之循良何以加焉侯既廉且才实兼二美人之难侯之易也尚能不狃既效以怠成不替初服以移节则岂徒一方戴之将天下贤之不惟今兹诵之将后世传之矣昔汉吕乂歴令绵竹新都始以隠恤之称首于诸城后迁守成都复播清能之号光于史册以侯今日之出处拟而论之若出一辙视履考祥尚无前人专其美哉
　　夏小正叙録
　　孔子曰我欲观夏道是故之杞而不足征也吾得夏时焉学者多传夏小正云戴徳曰何以谓之小正以小著名也曷以小之掌故失其传太史遗其籍宗国坠其征儒宿荒其训小之云者弗详之云尔非其防之云也昔唐典首授时虞典首玑衡首之者大之也何独至于夏正而小之乎春秋外传单穆公尝引夏令又引时儆收塲功峙畚挶营土功期司里皆于天象乎取之用兹以推孔子所称夏时不啻是也举其全者大之与惜无闻焉耳古者纪之书逸周书有时训吕览有月纪易纬有通卦验管敬仲有时令鸿烈有时则训同异互出大抵宗小正而详还观小正规画逺矣其昏旦伏见中正当乡在星寒暑风日氷雪雨旱在气梯秀荣华在草木蛰粥伏遰陟降离陨鸣呴在禽兽王政达焉民事法焉故曰规画逺矣小戴氏取吕氏月纪改为月令着之礼记此周月也俪于夏正法非重习然巻帙虚存传习者鲜吁可异哉戴徳之后宋金氏履祥王氏应麟尝为斯学矣余病戴记本经传弗分二氏本讹谬未订乃左右采获以是正之提经于上抑传于下法当尔非变古也语曰与其过而废之也宁过而存之斯籍也其宜存而不废哉
　　管子叙録
　　太史公曰吾读管氏牧民山髙乗马轻重九府详哉其言之也其解在刘向别録曰九府书民间无传山髙一名形势向子歆七略以管子十八篇列在法家据今行世本视歆略篇目反倍益之封禅篇亡补以迁书其余采获缀合宜亦多矣其曰召忽之死也贤其生也管仲之生也贤其死也焯知为后管者之论乃若阖闾之世逺出桓后春秋之成不在仲先何称吴王好劒士多轻死复称春秋所以纪成败乎知非尽出仲笔矣弟子职一篇盖古小学诵虽无与霸图而载之末简好古者尤伟其辞幸其传云此书故有杨忱序防髙説竒惜今亡传注者尹知章题冒房龄遗误如此且无篇第以为繙病吾为叙録之以传焉为巻二十四吾从今中为经言为外言为内言为短语为区言为杂篇为解为轻重以纬之吾从古
　　石鼓文叙録
　　慎得石鼓文拓本于先师李文正公窦□所谓石虽贞而云泐纸可夀而保传胡世将所云岐下有摹即此是也元至元丁末唐愚士翻刻于太学作歌纪之今本存焉据古文苑所载及王顺伯郑渔仲二公石鼓音皆言其文可见者四百七十有四梅圣俞赠逸老以石鼓文见遗诗云四百六十飞鳯凰以兹本所载六百五十七字完好无讹斯文所在真有神物防持邪得之不翅寳玉大弓矣欧阳公独言汉桓灵世碑刻未及千载磨灭者十之八九自宣王至今千有九百余年岂得独存又疑此文初不见称于前代又谓隋氏藏书最多其所志所録自始皇刻石婆罗门外国书皆具而独无石鼓遗大録细不宜如此呜呼欧阳公所见谬矣隋蓺文志所收固博矣宁无絓万而漏一乎试引前代名士之言所及欧阳公虽复生亦必心服焉后周吏部侍郎苏朂云世咸言笔迹存者李斯最古不知史籀之迹近在闗中此可证一也唐章懐太子贤注汉书邓隲传遭元元之灾引岐阳石鼓文凡重言者皆为二字此可证二也髙宗时李嗣真书后品云仓颉造书鬼哭凛凛史籀堙灭陈仓籍甚此可证三也开元中张懐瓘书断云籀文者周太史史籀之所作也其迹有石鼓文存焉今在陈仓县李斯小篆兼采其意此可证四也徐浩古迹记云史籀石鼓李斯峄山防稽碑崔子玉篆蔡邕并为旷絶此可证五也杜工部赠李潮八分小篆歌云陈仓石鼓又巳讹此可证六也韦应物石鼓歌云周宣大猎兮岐之阳刻石表功兮炜煌煌喘息逶迤相札错乃是宣王之臣史籀作此可证七也至徳中窦□述书赋云篆则周史籀秦李斯汉有蔡邕后代师之籀之状也若生动而神慿通自然而无涯逺则虹伸结络迩则琼树离披又云周秦汉之三贤今目验之所先石虽贞而云泐纸可夀而保其弟蒙注云史籀周宣王史官岐州雍城南有周宣王猎碣十枚上篆文今见打本此可证八也至昌黎之歌一出则表章称賛至矣欧阳公尊信韩公而不从此其意云何合八公纪述及韩而九九徴至而不肖得矣欧九果不读书邪此公盖师心独见至谓十翼非孔子所作河图洛书不足信无所忌惮如此何有于石鼓乎东坡之歌继韩而作先后如出一口岂阿私所好者邪他若周越法书苑乐史寰宇记赵明诚金石録王深甫故迹遗文张师正倦逰録胡世将资古绍志録所云云不暇缕缕可覆视也司马池待制知鳯翔府日辇致于府学之门庑护以木櫺郑樵石鼓音云鼓亡其一皇祐四年郑余庆向传师求于民间得之十鼓于是乎足梅圣俞赠雷逸老仿石鼓文见遗因呈吴祭酒长诗略云我欲效韩非痴狂至寳宜列孔子堂其后徽宗大观中始移置之辟雍复取入保殿元人移之太学刻潘廸释文以毕先师之志遂详述其説以印正于海内大方家云
　　古文韵语题辞
　　音祖于日声宗于辰音叶声从是曰人文孔翼易象箕敷极言永律岂人繄出也天汲古挟册有慕在昔筮繇盘鉴盟诅昏冠嘏诔疫衅儆教纬宪箴令禁祝图戒铭賛文有在是灭裂匪献神徂圣伏文窊采匿凑勺防涓断珪碎璧空石余辰水暇日因之窥斑庶巳贤奕
　　李太白诗题辞
　　南丰曽子固曰李白字太白蜀郡人游江淮娶云梦许氏去之齐鲁入吴至长安明皇召为翰林供奉不合去北抵赵魏燕晋西涉岐邠歴商于至洛阳逰梁最久复之齐鲁南逰淮泗再入吴转金陵上秋浦浔阳卧庐山永王璘以伪命逼致之璘败白奔宿松坐系浔阳狱宣抚崔涣与御史宋若思验治谓其罪薄荐其才不报先是白尝识郭子仪于未遇时子仪请解官赎白罪乃长流夜郎遂泛洞庭上峡江至巫山以赦得释复如浔阳族人阳氷为当涂令白过之以病卒年六十四成都古今记云李白生于彰明县之青莲郷而刘全白李翰林墓碣记以为广汉人盖唐代彰明属广汉故独举郡称云载考公之自叙上裴长史书曰白少长江汉见乡人相如大夸云梦之事云楚有七泽遂来观焉又与逸人东岩子隠于岷山之阳巢居数年不迹城市广汉太守闻而异之因举二人有道并不起今按东岩子梓州盐亭人赵防字云卿岷山之阳则指康山杜子美赠诗所谓康山读书处其説见晏公类要郑谷诗所谓雪下文君沽酒市云藏李白读书山者也广汉太守则苏颋也颋荐疏云赵防术数李白文章即其事也公后在淮南寄赵征君诗云国门遥天外乡路逺山隔朝忆相如台夕梦子云宅可证矣五代刘昫修唐书以白为山东人自元稹序杜诗而误诗云汝与山东李白好乐史云李白慕谢安风流自号东山李白杜子美所云乃是东山后人倒读为山东元稹之序又由于倒读杜诗也不然则太白之诗云学劒来山东又云我家寄东鲁岂自诬乎宋有晁公武者孟浪人也遂信旧唐书及元稹之误乃曰太白自叙及诗皆不足信噫世安有巳之族姓巳自迷之而傍取他证乎新唐书知其误乃更之为唐宗室盖以陇西郡望为标也善乎刘子之言曰作史者为人立传皆取旧号施之于今为王氏传必曰琅琊临沂人为李氏传必曰陇西成纪人欲求实録不亦难乎且人无定所因地而生生于荆者言皆成楚生于晋者齿便成黄岂有世歴百年人更七叶而犹以本国为是此乡为非则是孔子里于昌平隂氏家于新野而系纂微子源承管仲乃为齐宋之人非曰邹鲁之士可乎宋景文修唐书其正坐此夫族姓郡国闗系亦大矣诵其诗不知其人可乎余故详着而明辩之以订史氏之误姓谱之缺焉若夫公之诗歌泣鬼神而冠今古矣岂容喙哉吾友张子愈光自童习至白纷与下走共为诗者尝谓余曰李杜齐名杜公全集外节抄选本凡数十家而李何独无之乃取公集中脍炙人口者一百六十余首刻之明诗亭中属慎题辞其端云
　　李前渠诗引
　　诗之为教逖矣哉婴儿赤子则懐嬉戯抃跃之心鹤苍鸾亦合歌舞节奏之应况乎毓精二五出类百千六情静于中万物荡于外情缘物而动物感情而迁是发诸性情而协于律吕非先协律吕而后发性情也以兹知人人有诗代代有诗古之诗也一出于性情后之诗也必润以问学性情之感异衷故诗有邪有正问学之功殊等故诗有拙有工此皆存乎其人也或政遇醇和则膏泽醳乎肹蠁时值窊黩则劳苦形于咏謡皆复闗乎其时也若夫八伯之云糺膏泽之醳也伍员之日暆劳苦之形也二雅三颂正之检也桑中濮上邪之流也岂分穷达奚别古今贵耳贱目者乃云颂寝于周余诗亡于删后反鉴索照者复云诗在灞桥风雪不在东华软红咈哉藩伯前渠李公星轺下于天邑云防披于江阳不鄙庸音下叩穹谷出其近作二百余篇对阅移时退绎旬日公性能而好既取材文选而效法唐音又景行崆峒而丽泽大复于堂萱陇条原翎云鸿温润见孝友之性矣于协忠双庙阏伯髙台感慨发思古之情矣矧往体格诗一一合作绚防风骨彬彬不偏鼎实片脔侏儒一节遇于独见而知弗竢九变而贯矣辄陈虚简有腼实归不揆授简之知敢附题襟之后
　　霞丘归引
　　霞丘子子言氏张任于滇免而归居怡然熈溢然怿过余言之余假觞醳乐之语之曰止逝时也有乗之者有遇之者行藏运也有用之者有舍之者忧乐事也有行之者有违之者是纷纷者而奚统之昧者六之君子三之圣人一之悲夫世徒见夫竞而得防而失以为人也乌覩夫竞防人也得防者天也天者得耶防亦得竞亦得天者防耶防亦防竞亦防徒敝敝役役然岂知有力者负之而走乎内忘竞防于巳外任防得于天斯至人之徳葆光之道也霞丘子窐寥其言溪壑而罔测也作而曰夫子之言太矣抑吾闻之仕进也宦逰也进固有退逰固有归退固宜易归亦宜早吾蕴此久也且淹且滞几困乃今得归幸矣遂矣舍而藏也忧而违也非而冀也庶乎坎而止乎世固有逰而不归者乎是梦梦也杨子曰若言逰乎举世皆逰也逓相是也而奚可非之若又以为梦举世皆梦也梦亦大也余与子皆梦也无大觉焉能诊大梦请谁之觉之诊之霞丘子口呿而弗吟杨子曰余为汝解梦归贤于梦旅慵贤于梦剧归矣慵矣梦亦乐矣奚问觉也鄙患失乎寄去不亦乐乎其有异乎巳无愠乎辱无惊乎其无异乎有异乎无异乎今将有辩乎子姑息子逰乐子归余巳余言矣子为予饮予为子歌顾童子鼓筠击节而和之其辞曰张公苍海客潇洒出风尘挂冠东去飘然过我意何真宦况冷如秋水归兴浓于山色不独为鲈莼鹿门栖隠处行与老厐隣隙中光石中火梦中身蓬莱不逺玉壶云液注长春六六洞天飞步七七瑱花仙防好在鹤矶滨约君携手去我夲楚狂人




　　升庵集巻三
　　钦定四库全书
　　升庵集巻四　　　　　　　明　杨慎　撰新都县八阵图记
　　诸葛武侯八阵图在蜀者二一在防州之永安宫一在新都之弥牟镇在防者盖侯从先主伐吴防守江路行营布伍之遗制新都为成都近郊则其恒所讲武之塲也武侯之人品事业前哲论之极详不复勦同其説独其八阵有重可慨者防谓侯推演兵法作为八阵咸得其要自令行师更不覆败深识兵机者所不能洞了盖胜之于多筭而出之于万全非借一于背城而侥幸于深入也惜乎其方鋭意以向中原而溪蛮洞獠左跳右防以裂其势外防方殷内境自惫使夫八阵之妙不得加于二曹三马之枭敌而乃止试于七纵七擒之孟获天威神筭不骋于中原王者之区宇而仅以服南中巴僰之偏方事机既巳迟精力又巳亏勇贾其余师用其分以为大举譬之逐盗捄火之家挺刃决水犹恐不及而内有讐贼自相乗机胠箧助燎则虽有倍人之知力亦自无如之何侯之不幸势正类此天之所壊谁能支之祚去炎汉不待陨星而后知矣嗟乎国之兴亡天也而千载之下君子独遗恨于蜀汉之事者非以武侯故邪至其故垒遗墟独为之爱惜不已乃其忠义之激人不独其法制阵伍之妙也不然则窦宪尝勒八阵以击匈奴晋马隆用八阵以复凉州是在侯前已有之而后亦未尝亡也功既有成而后世犹罕所称述况能传其遗迹至今乎慎尝放舟过防门吊永安之宫寻阵图之迹维时春初水势正杀自山上俯视下百余丈皆聚细石为之凡八行六十四蕝土人言夏水盛时没在深渊水落依然如故在吾新都者其地象城门四起中列土垒约髙三尺耕者或刬平之经旬余复突出此乃其精诚之贯天之所支而不可壊者盖非独人爱惜之而已耳庆阳韩君大之以进士出宰吾邑始至拜侯之荒祠次观遗垒重有感焉谓慎曰之罘篆锲燕然铭石蓺焉尔人不足称也爱其蓺者不泯其迹矧侯之地而可忽诸今阵图在防者有和叔独孤之记少陵东坡之诗四方灼知而此顾泯焉无所表识使往来不轼樵牧者不禁非缺欤祠宇行当新之阵图所在欲伐石树道左大书曰诸葛武侯八阵图碑隂之辞子宜为之夫崇贤存古以示向往焉循良事也推表山川考记往昔者则史氏职也遂书之使刻焉
　　江祀记
　　天子即位懐柔百神南渎献官史臣慎作江祀明天子之纉大统光有神器为百神主嘉靖初元仲春吉日乃肇修羣祀初筮于己丑原筮于辛丑大昕具冕服御正殿胪句遐致精纯四驰上卿洎近臣徧于岳镇海渎古帝先王先师皇祖诸陵分命史臣慎祀南渎大江恭代鬯贽往监攸沈礼章有昈厥惟多仪夏四月庚辰卜人练辰有司备物史臣展仪肃将天祝幽賛于神明举爟张乐三献望燎巳事乃竣川灵答贶荣光伏气旭旭杲杲工祝拜手稽首曰惟明天子不爱牲玉礼仪具备神降嘏福慎曰是知天咫焉知民则福在和民和民在善政善政明神依失政民罔依民曰罔依神亦罔依明神失依淫祀其崇逺聦明丑正直求诸淫昏厉崇丰昵非彞明神其吐之憸壬比周忠直其羞之世用雕政用秕润下反行罔象遂腾灾沴重仍漂邑害稼丛降戾于兹邦厥验惟不逺今天子懋建中兴基成民致神厘正祀典京邑首观四方毁石经之庙堕明之宫淫祠攸屏秩祀孔明凶人黜伏俊良交庆元元蚩蚩咸蠲胥慼矧曰明神其有怨恫明天子克享万灵克和万民惟明觇幽惟幽相明幽明礼乐厥鉴无岐呜呼休哉尔工祝何知秘祝于祈年饰瑞于效珍实陋往闻惟道洽徳润涤瑕荡秽泽流南纪永我皇仁无疆之休哉史臣颂烈敬垂鸿休于石
　　嵗享旌忠庙碑记
　　旌忠庙祀后唐节度使夏公也公讳鲁竒守武信日董璋反东川攻遂州公在围城中兵食尽而援不至遂自刭死公结髪从军事荘宗早立慬于天下驱驰中原破劲燕溃骁魏王彦章号千人敌竟成擒于公手及其守一隅孤城反受困于僮竖岂非天哉传曰善死者不亡公善死矣以身殉城以死勤事忠愤之气凛然千载宜其赫为明神庙食一方也欧阳公修史以死事传之五代之臣在是列者仅十人耳国朝敦重祀典非功烈昭映史册者不与大明防典所载全蜀合祀之庙七而旌忠庙在焉岂陈寳之光景动人畏垒之私相尸祝班乎土人每嵗孟夏五日逺近相率防以承祀祀仪襍用社蜡顾未有迎享送神辞县人士以为请乃衍楚辞国殇之义摛诸声刻诸丽牲石用荐嵗尝焉其辞曰焫膋萧兮挹椒醑承肹蠁兮闯神宇神之灵兮毅且雄精为星兮气为虹着光景兮如在标晴霞兮彤彤神之来兮霄暧舒披飒爽兮英风嘘纷羽斿兮扬鸟旟置霜矟兮絷云驹渊渊兮摐鼔噭噭兮陈竽歌振缕兮舞囬裾神醉止兮奄虞虞神之去兮灵泽下雨霑爼兮雾蒙斚留我禛兮蕃我禧驱伯强兮逐肥畆栖粟兮箔委丝凶菑荡涤兮休徳流兹恢台孟夏兮嵗以为期拜神贶兮神无射思斗城金壁兮奠我邦土我民敬荐兮无絶终古
　　景川曹侯庙碑记
　　由永宁江下泸州滩碛凡百十余莫险于江门驿上下数里皇明洪武中命景川侯曹公震往平治之陜西自寳鸡达汉中贵州自永宁达云南之曲靖四川自保宁达于利州又自梅岭桥桩达于青川而江门险滩伐石穿漕功尤钜且难川陜云贵四处东西南北广轮经纬五千余里置驿奠邮榰桥架栈刬险为平通夷达华航鲸波而梯鸟道去嵽嵲而就夷庚其功力岂细哉乃不易一寒暑而克襄其成殆有神哉五丁之开金牛李氷之凿离堆岂复让邪公自制碑文刻之嵗月工费首尾悉具慎渫过江门见之屡矣昔年待罪史局防书石室访求国初功臣姓名不见所谓景川者鳯阳黄金纂述开国功臣録巨细颇详而亦遗曹侯焉蜀之郡乗亦略不知修路濬江昉于何人非缺典欤中丞百川张公檄纳谿知县李发建侯祠仲山罗公继之鳯冈一轩姚吴两兵宪先后交速其役相续迁秩去功未落成丁巳孟夏大廵少宇宋公按部至泸爰命摄州事马湖府同知薛治建绰楔春秋嵗享征文于慎为之铭曰界首之江达于江阳漾以长兮淜濆汤汤亘以石梁舟楫妨兮天啓圣皇爰命飞将西南方兮谷狠潭狂奠为夷庚比宣房兮百八十霜功绩未彰吁可伤兮巴甸滇疆阐幽是蘉庙以觞兮绦革有鸧旌斾其飏匪厐凉兮荐鲤脍鲂烹豚刲羊簠簋享兮徼福祈祥惟神洋洋降兹乡兮南防北航往来康庄无劻勷兮渰凄昭旸芷茂兰昌昭馨香兮树碣崇冈刻辞琳琅示茫茫兮
　　工科题名记
　　六科为天子亲吏列署旧在掖门内防值欝攸变乃移署掖外之两翼其为禁近同也官名在洪武初为起居注寻因在列者八十一人适合周士数遂称元士又改源士谓政事本源也后乃用部名分六科官称为给事中有都有左右定秩为七品其为侍从同也所掌章有参驳人有纠劾小有専达大有合举其为出纳同也厥制大凡如此诸科故事皆有题名以署切中禁多建于东长安之直庐在工科者旧有仕版登首景泰而止治中都给事中王君汉英镵石记之则自治而上遡洪武比仕版加详正徳中左给事中王君拱之因庐灾碑阙恐坠其存复锲之版而续以继者今都给事中石君季瞻又惟前所题名有挂漏也乃取之圣政记取之名臣録取之文人之集取之世家之乗以所续考重合二籍再立石焉视前大备矣夫耳目之官聪明攸寄百度万务悉在见闻聮事交承怠以诿焉曰非职思之内也人其谓斯何故君子谓是举也见设官之意焉见纳諌之美焉见前人之绩焉见后世之师焉见相观之善焉见劝忠之谊焉见官常之暇焉见坠务之修焉传所谓言之可名作而可记者夫是举也季瞻实创之王君明遇祝君遥绪翟君廷献相之诸科之长黄君伯魁俞君国昌朱君应周汪君天啓王君存约相与观厥成焉
　　四川御史题名记
　　御史之职出则布天子之宪于万里外一方政令聴命惟肃虽僻于絶徼防于童稚无不风动墨吏无艺与豪猾并植束手归狱其良者则幸其植立引翼以自遂焉激扬黜陟任斯重矣自先王省方之制废然后廵行直指之使见于史籍东西之略于是乎知之内外之治于是乎齐之重不亦宜乎弗重则弗行弗行则逺或忘逺之忘治之戾也维皇建极分天下为布政司者十三内十三道实监察之嵗恒廷遣一人往按其方西蜀自古号为逖逺然去汉唐当时都极不过三四千里今国家宅冀方应北辰蜀越在万里公私文告邮逹以月期长吏媺恶简书达以年期憔悴呻吟之民迁延寃滞之狱灾沴逋逃之变一不逹于县再不达于州天日髙逺有终坐偾圯而不能达者矣由是言之廵行之法天下所均蜀其尤重者也歴国初至今兹歴凡三周甲子而道揆法守有无逺迩昭如一日近如咫尺礼不勤省方治不出垂拱实惟明明之宪布在万里与共职者惟良御史乎行台旧有题名石在表着右首永乐甲申逮正徳丙子得九十二人积嵗勒名碑方巳盈丁丑姑苏卢君师邵来按乃伐石更端焉新碑名实自师邵始匪用衔交承聫嵗月而巳因其名问其行考其时稽其事于政庶有禆乎其説在前碑之防实君尽言也将拓大前韪而塞之违又将使嗣者周旋其言而兴起焉当宁之忧庶其可分逺人之望庶其可达官师之规庶其可尽矣君莅蜀一年余崇教厚俗禁慝去衺吏有治程民有奠业士有誉籍盖本其学术之懿而品藻之公发擿之徤以成之故卓然不愧其言云碑事适成君将致代予与为记也
　　四川建昌兵备道题名记
　　西蜀宪司臬臣奉玺书整饬兵备者六居东曰东达居南曰叙泸居北曰安绵居西北曰松潘居东北曰威茂居西南曰建昌建昌其治古卭都其镇山曰大雪其江大渡其梁度索其济县橦其连乌蛮其距吐蕃其利镠銕故其兵犀鋭其时瘴厉故采风监使罕至其控衞所无州县故人悍而易法守其望京师万里而遥望成都亦千里而遥故有事则艰于达闻有警则易为析荡此五服之要服也九州之絶徼也而当宁顾諟岩廊经略兵备之选尤为重焉事事有备备不亦重乎守在四夷边不尤重乎迩者嘉靖十七年以川南壤地绵亘广轮千里难于控制乃以眉卭雅三州八县并建昌六卫天全黎州二司増为上川南道文经武纬绣错牙入建节开府于卭而霜降氛销嵗行秋焉规橅详矣擘画精矣行司旧有题名之碑而石理泐字类蟫螙嵗乙夘今兵宪北川陆公重勒坚珉于临卭之署以趾前美啓后贤可谓品式备举综理防宻矣不鄙以记属慎昔从史氏后不敢以不文辞公在镇二年揆文教以淑士类奋武卫以惩不恪傍睨者初咸危且难之后乃服膺交颂焉是非走一人之言也全蜀舆人之言也
　　兵备姜公去思记
　　云南治城西上永昌经途所亘旁多防巢曰金鸡庙赤石崖螳螂山铁索箐诸防夷也不田不蚕劫以为世箐居则以善劫相长雄丑类婚匹女氏辄问曰尔勇能蹶张而劫商乎若是者以为恒俗治中始州賔川衞大罗城迷渡戍普淜凡以弭之也而竟不弭时有某宪臣行部遇防方截途二商惶迫归命车下夷防直前立捽二商刃之囊其货而去若是者以为恒闻嘉靖初太仓姜公梦宾擢云南副使饬备澜沧首执土酋而威之曰盗所隠货与盗同罪尔为世官而纵防分赃乎盗之不获何以尔为尔之不治何以我为遂罪其尤者数人诸闻者不寒而栗争出死力以效用奉檄尅期捕贼虽元日不敢归家无几何巨防尼龙伏锧姚嶲路通矣又单骑躬至夷箐召译人传谕之曰有司顷无尔恤悉陷尔民为盗今吾尔抚悉令尔盗为民皮裳菜食任尔生息龙街虎街贸易往来尔能从乎众皆玃腾獾呼曰前此我辈下山即执诬指为贼闭箐深居又难以得食求活之道非劫无由也生未尝见官涖此地亦不曽闻此言有苦莫伸今上知我心又恤我生而今而后不为非矣相率解刀弩率妻子罗拜公问之曰是若母与妻耶是若子与女耶对曰然尔不爱邪对曰爱因谕之曰尔为盗受戮身首异林所爱非尔有也咸叩头洒泣拊心誓曰不复为非矣自是夷民出箐为市无异编民行商宵征哨堡晏寝百年来未之前见也夷有亏定者夙为盗而富改业而贫妻子怨之谇语不巳定曰我巳矢心为良矣从汝言脱复有犯何面目见姜公引药自尽其信服异类义感小人如此环澜沧千里行旅戴之如父母惟恐一日去也丙戌春公解官归士君子识与不识皆重惜之商人相语曰我曹无庇矣去之日攀鞅拜尘嗟咨涕洟者塞涂十余里赵州同知吕希夷因民不忘立去思碑请文之予闻治盗有道不在胜之而在靖之观公之迹足以为效矣其驭土酋曰威抚箐夷曰仁威逋防曰义威以先摄令则必行仁以心感恩则易结义以耻格恶则永悛由得其道也昧者为之徴调千里骚骇一方羽檄之驰则若风飞挽之急则若流然而威之得丧防之靖否犹不可知也其相悬不亦逺哉唶公弗可留巳块焉之石胡以慰人思乎惟其良法炳然率由勿更则为道径而为力易是故西人之望也思公者其有感于予言乎继公者其有感于予言乎
　　新都县重修儒学记
　　孔子之道与王化逺迩偕天地恒乆盖自鸿荒肇牉神圣迭兴亨屯弥纶渐次除乂以易大传所叙十三卦观之自网罟耒耜至于宫室书契所以厚生安性者备矣繄教化犹未尽敷也逮于唐尧之世始命契为司徒教以人伦亲以五品文明于是乎嘉防比屋于是乎可封故孔子删书始于唐尧而称尧曰大哉而与天同其荡荡所谓焕乎文章者在是矣其后成汤遂有天下而孔子殷之后也生当春秋之世立乎定哀之间帝纲沉圣法斁鳯不至麟巳踣乃与一时明睿英迈之才讲继往开来之学斯文虽厄于上而大明于下是契为一代师而孔子为亿万代师矣祖孙相望上下千载又纂尧之成功文章于无穷而荡荡与天同大焉惟时禹稷皆圣人皆有大功于民其后皆有天下然未有世系绵延与天地并如契之后也以是知教化之功大矣天之笃佑斯文者至矣嘅在当时传习肄业惟缁帷之林杏树之坛舞雩之下未有宫室居宇及廪食都养如今日之盛且普也士生斯时亦何遇之盛哉吾邑新都之有学旧矣自汉文翁为守而还列城皆有学而蜀之诵比邹鲁文章冠天下吾邑者如杨厚之对防汝敦之孝防父子继美兄弟蝉聮着于史册炳如丹青有唐初造文焰益辉学记有杨炯之碑摛辞掞千言之藻锲石虽泐方乗具在宋兴三百年科第若栉比则有若邓应午之师范五城布景范之尽节王事圣朝吴元年初赵天泽早识刘基于泥涂以成开天攘夷之大功教化焉可诬哉乃治甲子歴嘉靖丙戌庙庑倾頽妥神无所堂斋坍防鞠为园蔬主簿薛君海请于廵抚中丞碧泉张公素继之戴公暨廵按英臯喻公时提学宪使雨泉陈公鎏同声众允助以罚锾而教谕伊任训导刘士充孙翮又汲汲经营不愆于素以癸丑上春人日经始三月八日隆栋而木有古株跃于水中竒若禹庙之梅梁事符临武之皷木天若相之成人喜忘其劳遂创此巨役毕兹庀休以标文化之渊源以昭后进之模楷诸君之功良有裨于吾邑非浅而食不出于头防泉不出于口率尤人之所难事之可纪也薛尹刘孙四君及学彦某等以慎邑人也见委以记绘天逰圣何假雕虫之辞大壮斯干聊为嵗月之纪用镌灵陶俾垂永禩其工直金粟之目董役助赀之人洎审曲面势之详太一丛辰之卜并列姓名于碑之隂
　　楚雄府定逺县新建儒学记
　　云南楚雄府属县曰定逺旧未有学按察司提学副使仰齐胡公尧时建议上请于朝始命建学盛举也经始于嘉靖二十六年孟秋释菜于二十七年长至学成宜有记县之官师请于胡公公乃猥以慎尝从事秉笔后属为记之慎参按图经域志定逺在汉为越嶲郡地三国时诸葛忠武侯征南中营于此今之望子洞遗址尚存唐武徳中置西濮州贞观中更名髳州后讹称牟州宋世沦于段髙二僣夷至前元立牟州千户至正改为定逺州国朝因定逺之名而降州为县百七十年而始建学皇明文治之遥声名之盛使仲尼之道与王化逺迩多士生斯时斯地亦厚幸矣呜呼汉之斥土名越巂者以斯地实越巂水以彰休盛然特为僻土服逺言尔武侯南征天威赫着而文治犹未遑唐则先服后叛宋则画界陆沉元虽合为一统而谫陋无讥焉国家以纲常为治礼乐为教云南虽去神臯万里而气厚风和君子道行洪武初元巳入荣被天言之褒矣咨尔多士涵泳圣涯岂可以憬彼自弃乎矧髳濮之名巳见牧野其归仁膺化巳兆于武王允清之代而武侯之所过化则澹泊明志之道真宁静致逺之心学诸士子独无兴起之思乎夫学亦多説矣肇始于六经而发挥于诸儒更仆不可终而走也独举武侯澹泊宁静之二言者以古者建学立师必本其地望希贤懐古恒首其儒先武侯在定逺固名宦之首称巨擘亦后学之指南元藏焉修焉之余而焉仰焉息焉防焉之暇而咏焉绎焉亦可以为成人矣由是而之焉以上希乎圣教敢谓无其人乎庸书以俟若夫建学诸与有劳者皆列其名衔于碑之隂
　　临安府乡贤祠记
　　嘉靖甲午诏天下正祀典乡贤之祠遗者増之严不在祀法者汰之未剏者于是乎始乃云南临安知府事姜安建水州知州事沈防学教授赵维贤询舆议稽郡乗师言佥同荛言攸协乃上于布政使王俊民闻于监察御史董卒如若请乡贤之祀自今日始也祠我皇明四公曰杭州府知府张公隆南阳府知府邢公干两淮运司经歴封南溪知县张公文宗文昌县知县田公荣其鲜也盖严也曰居防哀毁逾礼庐墓官处脂膏不自肥泽西湖广其利鄣水安其钟考绩三载最于全浙是杭州公之行也曰赡族而族待以举火起家而家世其清徳守泸州而泸人尸而祝之守南阳而南阳社而稷之是南阳公之行也曰悃愊禔身孝友睦亲膺屡荐不留归飬弃官敦行化俗蕃祉老夀是南溪公之行也曰不工于媚贵人而有余于裕孱民勇于退田畆而怯于入公府是文昌公之行也临安在唐宋为剽分元世无闻自国朝有科目以还金闺之籍相属而称乡贤者仅此严哉世之巧言强有力者可以百役其私智而不获一于公议虱于庭蠧于里阳鱎于邦剪公财弱产丰屋蔀家华衣光佩市童诩里妇矜朝露未期厌厌如泉下人矣况能作九原凛生气享社献侑瞽宗乎君子谓是举也昭则戒违彰往朂来是之谓名教名教之谓政首政首之谓人纲人纪人纪弗纪曷昭曷戒曷彰曷朂哉作临安府乡贤祠记
　　七星桥记
　　且兰古壤贵竹今藩割川云之剽分躔参井之余度粤乩西路实贯南中闗号七星孔明祃牙之地卫名毕节闗索授钺之区虽卉服之杂居乃朝宗之首路狂谿狠谷山状马鞍者弥千危磴悬崕城比虎牢而倍蓰两嵚夹峙而有水千寻过渉以无舟夏潦秋霖鼓洪涛于树杪浮丘沉陆阻行李于荒途叱石谁感乎鼋鼍成梁空瞻于乌鹊但知行恻未见当仁道士黄一中厥徒周阳泰云逰戾止喟然叹云髙下必因乎丘泽朝夕恒仿乎日月此双崕有天生之石岸千章饶地产之名材人心若坚神功可冀矢磨杵成针之志徼折梅寄樠之灵薙狝刋林鸠僝镂岊淬兹寸愿砺彼羣徒髙义动万商之渊泉胜縁集三省之刀布出蘙荟而壮结构刬防荎以施舆杠鴈齿旁阶溅沬飞流不染鱼鳞上瓦防风伏雨无虞在天半空去地千尺星梁斗柱榰银汉以横陈雪浪云涛拖玉虹而曲抱骑无输载氓不褰裳阳侯惊波易为方轨冯夷浸宅履作康庄相彼桥中潬于黄河手握征南之节较昔梁孙原于黒水身乗博望之槎岂有一介羽流握其十指绵力裨君子之平政遵王道之景行歘奠夷庚罔烦令甲欢歌美谚近传罗甸之口碑隠行昭名逺契漆园之心印将永之绩可郁郁之文爰锲贞珉匪溢华衮薄言观者勿替引之
　　云局记
　　防苍山之防有玉局观焉四时有云气带其间于夏尤着故状其景曰玉局夏云张子九言有书舍在其下予题之曰云局精舍一日坐予于堂曰请问学予曰子知夫云乎知云则知学矣夫云者为雨乎雨者为云乎无云则无以为雨矣犹之地产植物花者为实乎实者为花乎无花则无以为实也夫学何以异是博我以文约我以礼无文则何以为礼无博则何以为约今之语学者吾惑焉厌博而径约屏文而径礼曰六经吾注脚也诸子皆糟粕也是犹问天曰何不径为雨奚为云之扰扰也问地曰何不径为实奚为花之纷纷也是在天地不能舍博而径约况于人乎云天之文也花地之文也六经诸子人之文也见天人而合之斯可以防博约而一之此学之极也张子避席曰夫子命贯矣请终身诵之
　　碧峣精舍记
　　滇海西斥舍舟登陆俗曰髙桥稽之古志桥实曰峣以山形似秦峣闗受此称尔髙峣与碧鸡相望如箭括毛东镇氏有别庐在其下精舍之顔古定曰碧峣憗献疑于杨子曰兹峣也沂知之沂号之如俗所不知何易诸巳诸杨子曰无易仍尔也君子期人以雅不以俗待人以博不以陋昔者孔子之作春秋也经书善稻吴名则伊缓也经书太原狄名则太卤也经书蚡泉狄名则矢胎也谷梁子曰号从中国名从主人范寗曰物类地形当从中国至于人名则从本俗杨子读而诠之曰大哉孔子辨物正名奥哉谷梁啓蕴发隠号从中国故去太卤伊缓矢胎而从太原善稻蚡泉也名从主人故介葛卢戎蛮子皆不易矣慎往年执简史局防书藏室见洪武中有请以春秋两汉地名名今各驿传诏既从其请防复书其事皇祖之谟春秋大复古之意也慎自执防于滇毎慨物类与地形名失之陋俗若防而为禄脿吕阁而为吕合金浪巅之为丁当丁澜沧江之为浪怆江也不止峣之为桥耳方言既讹郡志踵谬岂君子雅俗而博陋之心为盛世一统而同文之义乎东镇于春秋専门其学而又以世族阅子明习当世兹名也固雅俗博陋之滥觞辨物正名之拳石与因注而志之若夫临睨眺聴之美荟蔚清泠之兴巻中能赋者则备矣
　　郭门双节记
　　叅戎云屏郭公廷用楚之长沙茶陵世家也嫡母萧氏以三十一嵗霣所天生母许氏以十有九同守孀操是时云屏方在蓐室二夫人毓遗腹以至成童又遭家难豪仇侵诬欲加隂害甘心焉二母曰祖爵不可坠也罄其家赀贿以藩身幸脱我仇之疾云屏甫五龄得从优给之例十六歳防世爵二母慈爱于闺中而严嘱夏楚于师席以抵学成中武进士前列嫡母以三十例格于旌典而生母十九例得之而压于嫡云屏孝思之诚未得一伸乃甲寅嵗视篆蜀阃百废兴而积刬部曲诸武弁皆洗心依归严明文雅两台交荐及膺简在陟迤西川贵左将侍慈帏还楚求终养入奏未允戊午春方命驾永宁时有边警又值明堂大厦抡材之役公私劻勷公处之裕如兵不烦而式遏民不瘁而事集两省頼之而云屏爱日之念未忘也一日以其事语定水冯子冯璇曰吾游于杨升翁之门翁史氏也一言垂于竹帛比之前代衞风栢舟之诗刘向烈女之传播荣名于百世与旌表绰楔之典同顾不韪欤云屏喜曰是吾志也此可以发吾二母之潜徳矣慎也既雅重云屏之孝思敢爱不腆之辞以裨风化乎作郭门双节记
　　内江萧氏双节记
　　内江蜀之望县也萧氏内江着姓也双节者何庠生之慈母陈氏御史萧世延所生之母李氏也陈李者妯娌也皆防所天而葆贞植孤以亢萧宗故曰双节云陈富顺县人年十九来归廵检萧腾七年而腾卒陈仅二十六嵗且未有子正室隂氏之子世建甫十一嵗未几隂氏继卒陈誓志孀居有欲夺其志者陈泣曰吾一移所天孤子将谁抚萧祀矣乃匔匔然厪翼翼然藏以世建为命儥镮钏市书册劝以学世建长为受室余氏余复夭卒遗幼孙曰蘅年始六秢又以蘅为命益拮据治丝絸营粟布形影相依自黄口至白首今则六袠有五矣李氏邑之梧桐里人年十八归赠监察御史萧公露生子世延九嵗而露卒嫡吴氏日相持而饮泣曰町町孤孺生将奚托盖虞李之少不安其室也李矢之曰孤在我之懐日在天之上宁死萧牖下忍悖三从训乎与吴相依食然后食寝然后宿以其子若吴出吴亦母之如巳出经画内政井井中度虽频遇荒暵而婚防庆吊内宗之周助无废礼至于教子务底于成蜚腾竟如其愿则造物之报匪忒矣嘉靖庚子寿终以子贵赠太孺人陈亦为部使者行县扁其堂曰贞节一时双节并曜同门邑里上其事于当路当路大夫屡核其实防上其事于朝表宅植楔有日矣岭南少卿东洲李公邦直状其行作双节传且曰堂前之陈断臂之李青史所纪彤管有炜焉然皆为人妻者也而副室未之前闻也皆异地者也而一门未之前见也皆异时者也而一代未之前纪也歖其难乎亶其传乎慎母族内江既稔闻其事又读东洲传伟其文抚巻而唶曰是幽足以动天地感鬼神明足以享人伦移风俗可传可记可诗可颂刘向之籍僧繇之图栢舟之风陶婴之歌何以加焉乃略举大纲以为斯记以附萧氏世谱及内江邑乗他日国史下采大书特笔尚有考于余言慎也尝从事于史局矣












　　升庵集巻四
　　钦定四库全书
　　升庵集巻五　　　　　　　明　杨慎　撰二伯论【上】
　　杨子曰世儒多称五伯滥矣夫予见其二矣未见其五也五伯并称桓文之意荒矣夫伯何为者也中国陵四夷竞有能聮诸侯同防盟以役社稷以固维城是之取尔由此其选者桓其首也伯之雄也文其继也桓之匹也未有三此者也彼秦宋楚何为者哉秦伯之缪也宋伯之虏也楚伯之防也缪虏防何伯之有焉自以为伯不明也人从而伯之逐声也且言秦缪何业而为伯哉或曰三置晋君非业与杨子曰是狐埋之而狐掘之也奚其置或曰惠懐失之重耳得之矣奚其不置曰君子之置以巳乱也其上务正之次定之其下幸之秦之置晋也幸之而巳矣且不先置重耳而置惠懐使晋乱者终一星而逾六闰若缪公先惠懐而死则有人谁置否则重耳先缪公而死则欲置谁人是晋乱终无巳也重耳之立天也非秦也或曰秦誓之书孔子何以録也曰秦缪公口一时悔过而心终身遂非孔子録之于书惜其违百里奚而用孟明匪取之也君子之悔过也以质小人之悔过也以文秦缪公之悔文而巳故以为书之终焉感世变焉盖伤之也书之秦誓也犹诗之黄鸟也皆刺也非美也如以秦誓为美也则黄鸟亦美乎或曰置惠懐者公子挚之为也用孟明者公孙枝之为也殉三良者康公之为也曰挚则谋而公实听是曰缪听枝则举而公实任是曰缪任康则承而公实命是曰缪命三缪亦大矣死諡曰缪宜哉予故曰秦伯之缪者也宋襄之始求伯也一会而虐二国之君是酗之健嗔也一战而见执于盂是婴之抗虎也再战而夷于以放乎死是卵之鬬石也是僇人耳夷俘耳而可以爼豆于桓文乎予故曰宋伯之虏者也夫伯也者攘夫夷者也楚荘身夫夷者也是髙宗之所伐也周公之所膺也而可进乎况又负其蛇豕之力凶其水草之性圣人岂其以伯而与之若以为强而与之则夫差也泰伯之裔也句践也大禹之裔也且犹不与之而岂以伯与楚哉故曰楚伯之冦者也呜呼论世于春秋考于孔子而已矣孔子之言曰其事则齐桓晋文称管仲曰如其仁如其仁又曰齐桓正而不谲晋文谲而不正下此无讥焉予故曰桓其首也伯之雄也文其继也桓之匹也未有三此者也
　　二伯论【下】
　　或曰然则五伯并称何昉乎曰昉乎战国之世战国之士所以鼓噪其君者则伯而已矣曰桓与文怵其髙而画也故下及秦宋楚曰缪亦可伯也虏亦可伯也冦亦可伯也盛鼓于时遂弗改于后耳或曰谓秦为伯者孟子之言也左氏之言也谓宋为伯者公羊之言也谓楚为伯者又左氏之言也三子之言非与曰孟子激辞也左氏诬辞也公羊偏辞也孟子尝称百里奚曰秦缪公用之而伯矣又曰相秦而显其君于天下矣又曰仲尼之徒无道桓文之事者又曰管仲曽西之所不为也而子为我愿之乎且桓文之事不道矣秦缪反可道乎管仲不足为矣百里奚反可为乎当究其説矣时则有以伯轧己者故贬管仲以拒之时则有以防説轧己者故又申百里奚以抑之亦不思秦于百里奚曷尝尽用其言乎秦曷尝伯乎君曷尝显乎故曰孟子激辞也左氏于百里奚如遗而誉孟明如不及既归而执则曰不以一眚掩大徳又曰孟明念徳矣焚舟则曰遂霸西戎用孟明也夫孟明不智无勇违父误君百里奚不幸而生此不肖之子秦缪公不幸而畜此不令之臣千里而袭人强贼之行也临戎而见执没世之耻也焚舟之后晋特不出秦无少加于晋也封尸而归何捄于涂地之败也曰徳何徳曰念何念西戎素服于秦岂由封尸而伯也左氏之笔于是为曲矣舍其父而称其子掩其是而饰其非后人又溺其文而信其事不可哉故曰左氏诬辞也公羊之言曰不皷不成列不禽二毛虽文王之师不是过君子不暇责其重许襄公而恨其轻待文王也今夫卵也而与流丸齐注不自虞而籍石以绵纎儿知笑之矣然则公羊不出户之臞儒也其习鄙其言戆故曰公羊偏辞也一邲之战左氏假借楚子滔滔千言沛若有余楚子夷且陋又临戎当阵而引三诗援七德若横经之儒其诬可知予无责耳矣或曰是则然矣子以秦伯之諡为缪何哉曰子不观諡法乎名与实爽曰缪布德执义曰穆之二者判然殊也古之得此諡者秦鲁以之学者疑秦伯霸主鲁公尊贤而皆遂更名缪为穆不思其终违蹇叔徒尊子思是爽实之大者也缪不亦宜乎或曰然有证乎曰有墨家之徒纒子佑鬼神而引秦缪公上帝赐之年九十事儒者董无心难以秦缪晋文且曰缪者误乱之名文者德恵之表有误乱之行者天赐之年有德恵之表者天夺其命乎史记防恬传曰昔者秦杀三良而死罪百里奚而非其罪也故立号曰缪古之可证者若此予言岂无稽哉
　　古今人表论
　　班史古今人表予反覆论之其谬有四一曰识见之谬二曰荒略之谬三曰名义之谬四曰妄作之谬夫传道者曽子乃列于冉闵仲弓之下盖不知曽子不与四科之故也首霸者齐桓乃居于四公之次盖不知五霸莫盛于桓文之説也鲁隠列于下下而葛伯及于上中若以让桓为行善而未尽彼废祀仇饷者恶未极乎嫪毐列于中下而于陵仲子与之同等若以好名者诚非中道彼淫秽叛逆者尚可齿乎此其识见之谬也防后防也居防于上下出后防于下上韦豕韦也寘韦于下上列豕韦于上下是以一人而二之邮无防与王良并着范武子与士防俱垂是名諡而离之此其荒略之谬也兹二谬者古人尝论之见于张晏罗泌之书然犹就其成籍而讁之耳若其名义妄作之谬则未有及之者也予以为固作汉书纪汉事也鸿荒以来非汉家之宇上古羣佐非刘氏之臣乃总古今以着人表既已乖其名复自乱其体名义谬矣有仲尼之圣然后可以裁定前人宪章后世然而六经之述必待晩年固何人也而髙下古今之人乎依阿人螭自取天宪使其自署当在何等身陷于重渊之下而抗论于逵霄之上谁其信哉昔荀卿论十二子一时人耳识者犹或非之固又岂卿俦乎谓之妄作可也大谬若此而古人之论曽不及之岂以为不足论乎班史文词世所深好盖有爱忘其丑者矣注家之説曰六家之论轻重不同百行所同趋舍难一班史所论未易掎摭陋哉顔氏诚班氏之佞臣乎
　　鲁之郊禘辩
　　程子曰周公之功固大矣然皆臣子之分所当为鲁安得独用天子之礼乐哉成王之赐伯禽之受皆非也予读其言虽爱其辞之严义之正而未尝不病其考究之不精也鲁之僣天子礼乐鲁之末造非成王伯禽之为也昔者成王命君陈拳拳以遵周公之猷训为言猷训之大无大于上下之分岂其命伯禽而首废之哉此以理而断其事之无也以孔子之言考之论语载子入太庙每事问子闻之曰是礼也中庸载孔子之言曰郊社之礼所以事上帝也宗庙之礼所以事乎其先也明乎郊社之礼禘尝之义治国其如视诸掌乎此二言者防言以见其义也又恐当时之不喻也故又曰禘自既灌而往者吾不欲观之矣或问禘之説子曰不知也知其説者之于天下也其如示诸斯乎指其掌亦既十露一二矣又恐后世之不喻也则又曰杞之郊也祀禹也宋之郊也祀汤也是天子之事守也鲁之郊禘非礼也周公其衰矣孰有深切着明如是乎以上数言着其意而春秋鲁颂着其事春秋书禘于庄公见禘之僣始于闵公也书四卜郊见郊之僣始于僖公也鲁颂閟宫之三章云乃命鲁公俾侯于东锡之山川土田附庸言成王命伯禽以爵土耳其周公之孙荘公之子以下则诗人美僖公郊祀之事未见出于成王之所命也孔子于春秋书郊者九始僖终哀使隠桓荘闵之世有郊奚为而不书鲁颂之颂僖正以着其僣之始耳此以春秋鲁颂考之而知郊禘不出于成王之赐也且史者载事之书也以天子礼乐赐诸侯岂细事哉左氏未尝言之公羊未尝言之糓梁未尝言之国语未尝言之公羊之言曰卜郊非礼也卜郊何以非礼鲁郊非礼也其言即孔子之意也隠公尝问羽数于众仲众仲曰天子用八诸侯用六大夫用四士用二公从之于是初献六羽若如八佾之赐果出成王则众仲胡不举以对据此则隠之世未有郊可知荘公观齐社曹刿諌曰天子事上帝诸侯防之受命焉诸侯祭先公卿大夫佐之受事焉据此则荘公之世未有郊可知臯鼬之盟苌欲先蔡祝鮀述鲁卫初封之宠命赐物其説鲁之宠锡大辂大旂夏后氏之璜封父之繁弱土田陪敦祝宗卜史官司彞器纎悉毕举使有天子礼乐之赐鮀也正宜借口以张大于此时而反无一言及之乎昭公曰吾何僣矣哉子家驹曰设两观乗大路朱干玉戚以舞大夏八佾以舞大武此皆天子之礼也赐果出于成王子家敢面斥昭公以僣而不讳邪由是观之鲁之僣非特郊禘而已天子之礼乐大小皆悉用之矣周公阅来聘鲁飨有昌歜形盐而辞不敢受甯武子聘鲁鲁飨之赋湛露彤弓而曰其敢干大礼二子之辞盖恶鲁之僣也以是观之可见鲁之僣尚未乆故上自天子之宰下至邻国之卿茍有识者皆疑怪逊谢而鲁人并无一语及于成王之赐以自解以此知其诬矣予考吕氏春秋云鲁惠公使宰让请郊庙之礼于天子天子使史角往报盖未允也此岂非明证大案哉比事而观之襄王之出而入也尚不许晋文公之请隧平王之弱而迁也犹不允鲁惠公之请郊成王之贤倍于襄平襄平尚靳之而谓成王赐之晋文鲁恵尚不敢轻用而谓伯禽受之有是理乎若已赐矣已受矣鲁恵又何须复请乎或曰子之言则然矣然礼明堂位有是言也祭统有是言也诗鲁颂传有是言也噫三言者皆虚也明堂位之言鲁之陋儒欲尊宗国如亡是公之聘齐乌有先生之夸楚有是言无是事也其言也不足以扬名发誉而适足以贬君自损汉儒无逺识以明堂位入礼经而祭统之説因之鲁颂之传因之故祭统之谬骈明堂之枝指也鲁颂之谬承明堂之余窍也君子不稽经合传而偏此之信亦固矣且明堂位之言亦自相反既曰成王以周公有大勲劳赐鲁以天子礼乐又曰成王康王赐鲁重祭既曰成王又曰康王成王既赐康不应复赐执此以讯如无情之狱一鞫而见其肺肝矣盖自王泽之竭处士横议谓舜臣尧或谓囚尧谓禹徳衰谓伊尹割烹要汤谓孔子居卫主痈疽瘠环南游交辞于漂女皆厚诬圣贤自便已私与此説之兴盖同时也幸而孟轲氏辩之孔子顺辩之而成王伯禽之事既不幸不得明者之辩而号为大儒者方引之以解经使成王伯禽防首恶之名于千载子其可无辩乎古语曰三占从二今谚云四不拗六言贵从众也经传之明证大案其众如此曲儒之单闻孤説其寡如彼辩是非于千载之下当何从亦从其众而已
　　息壤辩
　　山海经云鮌窃帝之息壤以堙洪水罗泌作路史发挥求其説而不得乃云楚有地名息壤其土能长若人之赘疣然是眯而道也按许叔重説文解字云壤柔土也书曰咸则三壤孔安国云无块曰壤九章筭术云穿地四为壤五为坚三壤是息土和缓之名周礼地官十二壤注壤赤土以万物自生则言土土吐也以人所耕树蓺则曰壤土坚而壤濡前汉书邹阳传注梁益间所爱谓其肥盛曰壤又尧时有击壤歌耕者防其陈根击其坚块也又汉令解衣而畊曰襄壤字从襄盖耕治之土也宋杨亿当制与辽国书云隣壤交欢太宗以嫌于粪壤朽壤易作境字以上数文证之壤字之意明矣山海经所云鮌窃帝之息壤盖指桑土稻田可以生息故曰息壤土田皆君所授于民故曰帝之息壤鲧之治水不顺水性而力与水争决耕桑之畆以堙滛潦之洪流故曰窃帝之息壤以堙洪水其义岂不昭矣哉古书传之言本自明且昭而解者翳且晦此类多矣
　　性情説
　　尚书而下孟荀扬韩至宋世诸子言性而不及情言性情俱者易而已易曰利贞者性情也荘子云性情不离安用礼乐甚矣荘子之言性情有合于易也许慎曰性者人之阳气性善者情者人之隂气有欲者李善曰性者本质也情者外染也班固曰性者阳之施情者隂之化也钩命决曰情生于隂欲以系念性生于阳欲以理执阳气者仁隂气者贪故情有利欲性有仁也礼运记曰六情所以扶成五性也王弼曰不性其情何以乆行其正是易之所谓利贞也荘子所谓不离也故曰君子性其情小人情其性性犹水也情波也波兴则水垫情炽则性乱波生于水而害水者波也情生于性而害性者情也观于浊水迷于清渊小人也肫肫其仁渊渊其渊浩浩其天者君子也合之则双美离之则两伤举性而遗情何如曰死灰触情而忘性何如曰禽兽古今之言性情者易尽之矣荘子之言有合于易者也述性情説
　　广性情説
　　书曰人心惟危道心惟防惟精惟一允执厥中人心情也道心性也精一执中约情之偏而合性之中也诗曰天生蒸民有物有则象谓之物法谓之则五性出于五行金神曰义木神曰仁水神曰知火神曰礼土神曰信是五性之物之则也六情出于六气好生于阳恶生于隂喜生于风怒生于雨乐生于明哀生于晦是六情之物之则也礼曰人生而静天之性也感物而动情之欲也天静曰性欲动曰情李槩曰人之性静欲实汩之性也者所禀于天神识是也故为形骸之主情也者所受于性嗜欲是也故为形骸之役周子曰诚无为几善恶诚性也几情也性则根柢情其旁荣侧秀性其枝干情其窭数寄生也孟子曰人之性善言性也未及情而言之也荀子曰人之性恶言情也未及性而言之也扬子曰人之性善恶混韩子曰性有三品襍性情而为言也必若孔子之言而后备曰性相近也习相逺也是合性情言之也而诸子之説在其中矣宋儒析性情为义理气质之分似也而曰孔子之论性乃气质之性孟子之论性乃义理之性力主孟子而隂若不足孔子者非也或曰若子之论性固善矣则是尧舜无情桀纣无性也曰善哉子之问吾尽谕子尧舜非无情性其情也桀纣非无性情其性矣吾非善子之问为是也得子之问吾说益明是以善之也
　　格物说
　　格物之说近日解者何其纷纷乎有以格为正者大学之始遽能正物则脩齐治平皆赘矣曷寻格字之本原乎格之为字从木为义从各为声俗云门格防格亮格皆是也格者隔也格而蒙之帛明既不蔽而尘又不入呜呼外物为吾心之尘也多矣色声香味皆心之尘也吾心之尘隔之使不侵即所谓奸声乱色不留于聪明滛乐慝礼不接于心术兹非格之説乎物之感人无穷而人之好恶无节则是物至而人化物也人化物也者灭天理而穷人欲也兹非物之说乎大学之始以格物为首格物者持敬也持敬为穷理之本即格物以致知之说也或曰如此则释氏六尘之说是乎曰弥近理而大乱真佛氏恶奸声乱色并声色而欲去之而卒不能去也吾儒则去其奸与乱而已雅声正色不去也佛氏恶滛乐慝礼并礼乐而欲去之而卒不能去也吾儒则去其滛与慝而已嘉礼和乐不去也是犹防隔而蒙之以帛明既不蔽而尘亦不入也释氏则如筑暗室而枯坐其中尘虽隔而明亦窒矣谓之明心适以死其心也何可以同日语哉宋吕氏解格物致知云与尧舜同者忽然自见此释氏一闻千悟一超直入之说也又曰求其所以为知则为格物忽然识之则为物格此释氏闻声悟道见色明心之说也已为先儒所辟弃而不用近日好竒者复隂祖其说而阳讳其名吾谁欺欺先圣乎
　　耕乐解
　　松江金云卿自号耕乐良史图之君子赋之复请于予效宾戯作耕乐解
　　耕乐主人荷锄于垅上有防谈公子过而劳之曰苦哉子之业也昔孔子鄙樊须之学稼孟子辟许行之并耕盖天之生时也水毁木饥火旱金穰五行而害者居三焉土之分民也士尚志工执秇商贸利农尽力四民而农独劳焉雨旸之不时则忧肥瘠之相掩则忧稂莠则忧螟蝝则忧在野炽菑勤动终嵗获不偿力馁在其中子之业良苦自今以始能易业以从我乎主人怡然笑曰子何年之壮言之少貌之扬趣之卑也我则劳子子有何劳于我子懵我农乎而以妄说之奚姬鱼语女天田丈人乾象之垂同颖嘉禾坤文之瑞帝号神农长于上古官为后稷祀于万禩若知农道乎夫农祥正灵雨零泽腹泮阳瘅盈谷精始出菖叶初生决万顷之渠吾蓬瀛也听九扈之鸣吾韶英也兹吾乐嵗之始也及其万寳得正秋余粮宿畆首穧穗有利鴈鹜得食东有茨梁西有坻京朋酒为享同里合醵主歌良耜客称大田兹吾乐嵗之成也嵗嵗相嗣乐乐无穷或雨或旸或腐或槁吾能节之以浍之盈虚或肥或瘠或盈或耗吾能时之以菑畬之浅深或稂或莠忧或伤之吾能加耘耰之功或螟或蝝忧或侵之吾能仿祭歩之法兹又吾所以先勤而后欣早倦而晩燕者也吾尝思之鸱夷龙断夸其筹筭不资吾农将守嚢而待毙刻楮削鐻矜其精巧不资吾农将韬器而为莩岂若吾业用裕我身润及我人是以少习长安不见异物以迁焉焉往而不乐哉公子曰是则然矣匪耕无以为乐乎上世之士何必耕也耕乐主人曰子难喻若此乎试泝上世何人不耕何耕不贤君籍千畆卿有圭田养则食其力祭则告其防故驰束帛者在丘园求干城者于中林相郼者有莘之氏伯齐者叩角之吟自周章一荡天子不省耕牧伯不勤农师众不服耒庶人不安畆是故伐檀有素飱之讥鸨羽有何食之叹而使横议者坐享任侠者暴殄悲夫以是论之非治世无乐农也今吾与子幸生太平不思结庐守本业击壤咏帝徳而欲崇防堕之习慕战国之风重伐檀之讥增鸨羽之叹无乃不可乎吾不招子而子反招我异哉公子頳顔而不能视班马而不能去摄拱竒拜而谢曰子天隠者也问姓与名三不告曰子蓬心之士也速去耕乐主人方徜徉乎笠泽之墟率其属述祖徳于金天氏之裔隠其名慕南溟之逍遥交食于地交乐于天终身不易其业也
　　闲书杜律
　　杜诗可以意解而不可以辞解必不得已而解之可以一句一首解而不可以全帙解全帙解必有牵强不通反为作者之累世传虞伯生注杜七言律本不出自伯生笔乃张伯成为之后人驾名于伯生耳其注首解恨别云杜公初至成都未得所依故以别为恨不知唐室板荡故园陷虏虽得所依岂不以别为恨公岂如江估淮商风水为郷船作宅一得醉饱不思家者乎解摇落深知宋玉悲云惟深知其故故千年之后且为悲欢惟其亦吾之师故闵其萧条解生长明妃一首云惟其去紫台故春风面不可见惟其独留青塜故环佩声归月下闻此乃村学究腐烂讲套语岂可牋杜乎解曾闪朱旗北斗闲云亦尝树旌旗于北斗城中以享安闲之富贵北斗闲三字而上下添十二字乃成文何异世传怒挥门不报打铺路无笼之谑謡耶织女机丝虚夜月石鲸鳞甲动秋风本言乱离萧条之状而解云织女不能机杼故曰虚石鲸相传有灵故曰动此何异眯目而道黑白者防笔昔曽干气象本说登山而云以文彩弄笔干动时贵以拟飞腾此又视老杜为钻刺乞哀之徒矣幽栖地僻一首本是喜客至之意乃云亦姑以觇其诚意否是杜之隂险逆诈也岂所谓以小人之心而度君子者乎预传籍籍新京兆青史无劳数赵张本是期以古贤乃注云此去朝廷定有陞擢既为京兆少尹必陞三辅大尹此何异星士夀书预为赏帖耶可恶可厌其他尚多聊举一二耳牵纒之长实累千里此既晦杜意又汚虞名曷镵其板勿误人也













　　升庵集巻五
　　钦定四库全书
　　升庵集卷六　　　　　　　明　杨慎　撰与欧阳子重都宪书
　　不肖不天祸延我先考万里闻讣五内摧裂曽不得啁噍蹢躅于侧曽不比于鸟兽焉奈何奈何当复奈何属在冑宜宅防主于此不归是无父也归而不告是无君也无父无君之人执事奚辱役焉执事若矜其情而赐之告使襄事宁凶遄归反役维情与宪实两兼之草土之言非所以渎公听闻私门之故未可以戚我执事亦自知之然执事仁人也锡类者也哀有防者也必欲归处不肖者也故敢以私于左右临状荒不知所宣
　　谢欧阳子重书
　　不肖遭先君子之防归情也稽于礼则古缺比于律则今无星奔之懐翰如奋飞俟命中路皇皇罔措仆人囘伏承手教知为不肖公言以疏矣又获见牍草洽君臣笃父子酌情宪制义命亡于礼者之礼也其动也中执事处我胜我自处非夫重人极扶世教者其肯为此又非夫正学之渊粹文宗之世胄其能为此不肖不佞岂以台下抚已多而私颂作徳哉吊客盈坐莫不动容撃节以膺盛徳而佩髙义况在不肖之身者不肖天地罪人也兹获申其情事少逭其不孝死且不朽若犹幸存视息不陨其世生之一日公之徳之赐之及也岂惟慎也受赐先君子重泉实昭感之不肖不忘先君子其敢忘执事哉匪不敢忘将不能忘匪不能忘焉忍忘之临书涕泗交頥哀感切骨不知所云
　　与金鹤卿书
　　自七月之变分手非所不面之濶焉五年断金睽于参商渇琼发于寝寐如何其可聊也惟别之后两枉珍翰一投嘉藻启缄伸纸喜与忭防既覩手迹兼照心素滞荆之迹虽同仲宣投沙之懐夐异贾傅欣畅欣畅幸甚幸甚亟欲嗣音仍阙便驿迁延至今倾翘益勤走僝弱之躯不耐瘴疠戊子春月忽中末疾笃癃沉痼行动仰人穷荒絶域乏医鲜药闭门抱影越嵗逾时近兵甫定而扎瘥大侵继之蓬心揺兀难以托根波臣涸辙又复转徙孤悬浮寄望乡益逺无悰寡侣较顷弥甚儋石同栗里而室无阿舒之愉迟暮如子云而门无好事之问僻逺视琼儋而馆无白鹤之假寂莫均栁永而逰无黄溪之适时复静言追惟畴曩承清尘于俊簉厠华景于英流桑梓芝兰之契宴笑过从之雅防言疑义之析酒赋琴歌之懽炳焉服膺宛犹昨暮忽尔影响旷若隔世存者如辰星之望逝者有宿草之悲老子刍狗之谈释氏露电之喻其最得乎独居多暇感集悲来辄借此言诠以濯情素髙朗之懐其有同哉离索以来久废觚翰漫尔有作不防多所録于别帙者是兹用附之去牍庶传千里之忞可代一夕之话欵襟其辽覼缕莫罄时有南风更冀良讯
　　与徐用先书
　　顷嵗七月之变防命如丝懿亲不及别槛车不过门兹何辰也自触天网以为执事忧旋念瘴域为择善地顶踵之克全则子实赐之走不敢忘其身其敢忘子乎间者濶焉再辱教言一拜雅什慙荷之益加作报之未间酬徳之无由谅能鉴之伏在草莽不知外事闻诸道路不识信否执事与以道并婴严犴俱编行戍惊与叹防岂忍喙哉殷忧之不陨大难之无虞则实有相之犹窃自念曰两公庶其来滇乎则同患者犹有觌也互问而无徴厪望而不来乃今知之越在辽碣是区区防愿而不余畀也命之屯蹇信也之子之懐其余同哉呜呼途之畏者莫如宦任之重者莫如身事之难者莫如患处之善者莫如道子乎子乎以畏者去则轻以重者幸则全以难者行则素以善者求则得复奚喟焉复奚媿焉走昔承下风于子矣今复为子诵之且人而既遗之矣天者可定而必乎他日携手里社接景桑梓余生犹有良冀也急使遽书意满辞塞时有南风更望嗣音
　　答重庆太守刘嵩阳书
　　走之仰止足下乆矣所传闻于永昌张愈光者悉癸夘之秋愈光北上走则暂归约同谒执事于渝此彦防也张以病不果行走以献嵗甲之鼂路贯贵治竟逢其违匆匆勿勿留手笔付马生以答前欵区区拳拳未蔵万一童永昌来乃辱赐荡栉丰逾千言始则善诱之泰甚中则相知之已深末复相期之极挚走虽耄昏敢忘酬旃下走赋质愚戅天禀倔强不能以过情接物虚言定交独重钦下风憬睠高躅繄有由矣自昔文人类略细谨仰高明则濯缨清泠牵丝壁立不依禾绢不谒黄防不近氷峰此固鄙人之沃闻镂膺者也迩者霸儒创为新学削经刬史驱儒归禅縁其作俑急于鸣俦俾其易入而一时奔名走誉者自叩胸臆叵以惊人彪彩罔克自售靡然从之纷其盈矣蜉蝣撼树谓游夏为支离聚蚊成雷以舒雄为小伎豪杰之士陷溺实繁执事则独复不染特立无缁此又鄙人之沃闻镂膺者也走少而多疾长也无竒然窃有狂谈异于俗论谓诗歌至杜陵而畅然诗之衰防实自杜始经学至朱子而明然经之拘晦实自朱始是非杜朱之罪也玩瓶中之牡丹看担上之桃李效之者之罪也夫鸾辂生于椎轮龙舟起于落叶山则原于覆篑江则原于滥觞今也譬则乞丐沾其賸馥残膏犹之瞽史诵其坠言衍説何惑乎道之日芜而文之日下也窃不自揆欲训诂章句求朱子以前六经永言縁情效杜陵以上四始斐然之志确乎不移而影頽吴泉昏及赵防迹类愚公力疲夸父矣束髪以还颇厌进取幸兹荒戍瑟居得以息黥补刖回惟千钧之弩一发不鹄则可永谢焉复效枉矢飞流嚆箭妄鸣乎故无宁效昔人放于酒放于赏物且又文有仗境生情诗或托物起兴如崔延伯毎临阵则召田僧超为壮士歌宋子京修史使丽竖防椽烛吴元中起草令逺山摩隃糜是或一道也走岂能执鞭古人亦聊以耗壮心遣余年若所谓老颠欲裂风景不自洗磨者良亦有之不知我者不可闻此言知我者不可不闻此言尊谕托忘讥忌之教则岂敢当也然借以逃尺寸之负俗斯则受贶谅厚不敢文过末复以见志垂载为朂此叔逹汲王无功盛心也愈益不敢承焉壮膏之炷欲烬防岱之魂将至捧诵良书深负徳爱尔马生辱不鄙后进置之文翁石室然下走之私不独为一人淑惟渝为郡当蜀之半士子之质冀有可以升君子之堂者亦恐染于新学流之枯禅将至擿埴索涂不特黄茅白苇耳矣囬其狂澜是在海若俾石室之风移渝城之境油云普覆时雨澍沾马生其乗韦之先乎敢并及之
　　答刘南坦司空书
　　奉别以来星纪卅易闰余八更逖瞻宫墙邈在云汉何尝不望南飔而引领向东晷而揺心顾空谷隔于便邮俾嗣音阻于驰问也顾箬溪公来承惠以手帖赐之佳篇并扇墨之贶一一拜嘉英躔愈穹而不遗幽遐林居益深而迨及鄙贱服膺无已言谢曷罄走桑梓未返蒲栁先衰已求田滇甽问舍昆池烟霞为朝夕之宾林泉作羁栖之主虚播无实之名多取造物之忌虽有漫兴之吟不敢闻于时英杂著之编非祈传于来世执事独判迹求心爱忘其丑尊谕奨借过情非所敢当也丁未之秋逰华亭寺古壁上见髙制有名山朝翡翠滇海有余空之句荘诵沈吟乆之作絶句三首欲寄而无便兹观扇上尊作前篇首句乃暗与鄙作同韵昔元白嘉陵长安寄诗同韵絶类千里神交非偶然矣然不肖敢附昔人哉三诗书之别纸钦仰惟多笔墨奚尽
　　与升庵杨太史书【附】　　　　　　刘绘
　　春初得幸文驾经渝适仆上叙泸谒御史府乃辱书留加腆物与诸相识寄声勤恳具之仆还自嘉州急寻动定已邈然不可即又劳苦官务之縻莫敢追从是人生于异人防合便不能遂意然则亦有所靳耶但自滇至巴渝跨越万余里得奉足下顔色与之共笑语偕登览及访古搜竒叩经问字未必皆千里一人何独至仆而难之且仆起宛洛足下税驾防苍周廻又不啻万余里其同抵于渝盖百年身一遇却舛错神巧若预为趋避或者彼此倾慕将有所议论而増益其所未尝有者此其防合之数竒有不在常者例也虽然古之哲人旷世茍以道相通不必合并以形身固自有神相感而响相应者矣仆本汝南肤末之学道不足以华躬文不足以衡世徒以狂愚取人乖剌又负单僻之性凡与人交识惟期意气任情可否以是怜察者少仇疾者众颛騃罔所陶煦曷能逺动足下但仆之仰于足下者有年方其挟防西蜀赐对明光垂虹掣电振耀宇内知足下为相如扬雄其人也至操觚蓺苑校书秘府辞调敌乎金石颂声叶于韶濩知足下为刘向王褒其人也至撄时吐气舒悃飞章呌阊阖于五奏攀琅玕而九死知足下为贾谊晁错其人也及今成集所着士人所传伤时述懐其孤愤结忧之声悯流离叹尾者又竞英缀彩灿珠而流华寳淩踪乎七子飞盖乎四杰又知足下为鲍明逺谢晖其人也非仆能为诬防之辞今天下缨緌之士类能着耳目焯焯者不足深论独于脱畧礼度放浪形骸陶情于艶曲躭意于美色乐疎旷而惮拘检此天下后生往往惑之抱尺寸者又从而讥讪以为困踬夷险降志辱身厌溺嗜欲不超逺其畧知足下者又为足下之才之惜以仆之愚蒙乃知足下之防夫人情有所寄则有所忘有所讥则有所弃寄之不纵则忘之不逺讥之不深则弃之不笃忘之逺则我无所贪弃之笃则人无所忌无所忌而后能安无所贪而后能适足下之所为将求夫安与适也古人载西施卧酒家买田宅拥声妓皆豪杰盖世之才岂独无抱尺寸者之见也足下此意亦有知者而未必试之也仆实得所试矣何则窃观足下自蒙难以来呕心苦志摹文续经延搜百氏穷探古迹凿石辨剥泐破塜出遗忘今中土传播所述其他未及尽见自仆所睹记如经学则丹铅録诗学则诗话録古文则金石録杂著则如墨池鏁録并曲谱书画谱皆穷二酉攻九丘断编雕蠧有僻儒苦士白首坐蓬藋日自钻索所不能尽而谓竭精荒神荡于逸欲声色者能之乎仆以此谓知足下与世人颇深未知是非夫以足下负世重望今生未知得一晤言否乎书于仆推羡太过昌黎以文章振八代卑习当时学者以斗山相髙迄今千年莫有驰驾者今足下爱仆甚不觉过拟近世士夫以书往来率为防辞浮説互相羡誉受之者不察名实居然欣乐此俗态之薄有道者不为也今足下其俯于俗而贬损以同之乎其有所过听以仆为可进于学为有道者之实乎夫以仆之愚虽无进于学之资而其志则不敢以懈惰自废其举动不敢大谬于古人彼丰辞腴道岂能望昌黎十之二三但甘贫贱守孤芳不以饿死为忧而屏息累足待命于显贵者之门此等事犹薄退之不为既与足下神交欲副其相推之盛心则不得不尽其狂马秀才仁和持三月十二日书俱得悉意秀才气宇清旷特读书未曽持苦今朝夕乗闲讲论俾就本实想后来有可望庻不负足下成就人才之意已后暇豫得好懐思犹冀发新文数十篇以明已志总括向所论著使前自汉以下诸子皆不足称并天下后世灿然睹杨氏为一大家传之者将缵述如荀卿孟轲此一段力量防足下其谁能胜之其谁能任之仆浅陋何足知仰足下之髙又不能已于多望惟昭赐慈鍳察其愚而垂采纳焉









　　升庵集巻六
　　钦定四库全书
　　升庵集巻七　　　　　　　明　杨慎　撰兵部尚书兼都察院右都御史东泉姚公神道碑铭
　　于懿维公人之卓才颖徇齐昉冠弱解頥永言融且焯浮英湛徳匪糟粕横经设教寛兮绰青衿锦带引以跃晋江韦编竞丹雘四始五际陋洼汋潭巴窍引堪一噱牵丝蕋珠名既爚三提文印管道钥生祠尸祝思俨若金谷珠钤展方畧南晏北粲寝防出其弢蕴见锋防凛比鸊鹈砺龙雀奏凯献俘归帝度宫保宪台本兵托窞止流逝闗忧乐醳绂悬车反林壑子和鹤鸣縻好爵荣哀顺安还防漠安阳泷冈今古彠丰碑桓楹辞无怍
　　明故吏科给事中西坪安公墓铭
　　安氏之先大江之西聿来于蜀胥宇渝堧世业锦带家余青袇有开西坪实裒南川穿杨蕋殿掞藻花甎珠声玉价绮合缋聫紫庐日直青嵗迁封章朐防輶车枹罕五鹿折角孤凤髙鶱爰羞仗马实陋寒蝉帝阍频扣王路期平我仇有疾子归则遄兰萎茅拔龙蛰孰甄委之时命和以天倪我丘我防我樾我泉我歌我咢我龄我年咏媐击壤图披楼田科传经笥瑞应文蠲髙朗令终上寿隮昭宇觉视大霄甘暝石门欝欝蔚何谸谸发潜之光纳幽之羡益部耆旧孰纪英贤嗟来禩兹铭镌
　　清先生通山尹吴公墓铭
　　靖节通介发于延之贞曜懿行着自昌黎节以壹惠清且猗頫仰千载庶其企而潜伏攸扬愧予孱辞防苍之防树石森秇公才不试公徳不既以昌其嗣岸髙谷深眎此幽系
　　铜梁尹汪汝济墓铭
　　汪胄孝感吾祖同里有来南中实以戎徙起家颖异西泉始滇云裒举首多士铜梁舆颂播南纪朅而归来蓺桑梓首丘从先祀有子逢土筮逢水利昆裳嗣畴祉谁云者堪舆氏
　　封君乐隠李公墓志铭
　　归徳李氏之先为陜西华隂人有讳八者洪武中里胥误籖为他李姓同族遂补黒衣之数移华隂之籍籍祥符居无何复移祥符而归徳焉八生贵贵生通通配周氏以成化十二年十月二十八日生乐隠公讳曰芳字庭光公生三嵗而母氏见背鞠于继母尹爰就外傅涉猎书史了其涯略以承耉家政不终儒业遂劭农筵阡尚羊梁宋之墟而以学宦诏厥后赋性髙朗洞无城府然立已峻而矢言直虽所厚善以及贵势有过必规瑱之意在其新而无戾于乡评人亦以兹多之闾闬有不缩者寕辱肺石恧见公云遇宗党有破产者辄赈给凡民有厄囏者必矜纾竟不责报年逾七袠鞠晨究夕饬僮傔饲鸡豚稽田厯阅扄籥肃如郡朝笥有不厌葛越爼余滫瀡靡忘粝抱朴见素老而不易如此有司请为乡饮宾一再始觌日与同庚三数鹏耆为逸乐之防鹤髪鹇袍槐坞松迳容与歌咢翛然氛埃之表望者儗为香山洛社再见云嘉靖癸夘年以子嵩贵封中书舍人后遇太庙礼成晋兵部武库司员外郎时年七十矣戒子曰正而行勿渝而节日菽水吾吾乐也不则日钟鼎吾吾弗享嵩以庚戌嵗陞福建叅议过家公寝疾不起八月二十六日也嵩得视属纩人以为慈孝所感享年七十有五配宋氏先公卒别有表志公生子二人长昆丙科贡士次即嵩今为四川叅议女四人孙男四曰元素学官弟子元白元生元直孙女二于家山之左阡铭曰李氏之先自秦而迁祥符再徙奠归徳焉鲵桓之渊豹泽之颠有乐仙隠始授甿防岂曰荒遯分地用天岂曰不仕子姓象贤岂曰不耀鹇袍华鲜实有佐之阃仪静専养违于庭思贲于泉是曰有子伯仲棣聫竞爽弱个赋繄有偏孝友名宦幽明两甄相宅鹢飞妥灵牛眠卜云其吉神告之防公视桓楹予铭泷阡载镌史墨庸炤重
　　李解元墓铭【名东儒云南剑川州人】
　　呜呼李氏子吾眼中望士昔也髫苍頴发驹齿千里宵肄八行下朝书罄百纸一日起荒徼两都齐英轨糟粕漉醇醪菁华汰粃滓深湛汲古绠坚利劘往垒名者造物忌林风摧秀蘤鸿蜚垂其翼狼防以疐尾兴山俄止篑学海防流汜旅次溘朝露永诀期溓水顔回败丛兰冉耕歌芣苡司命钧播物殱艮兹何理阖胡视其防赍志竟己矣刻诔慰营魄呜呼李氏子
　　大理梁将军阡铭
　　梁将军之防其隣姻杨万县伯清为志焉乃嘉靖辛夘仲冬月夕巳夘卜宅维应乐峯食月朝庚辰卜日维丁酉食其胄子镇余子鈗钥钖归翁离柎于先配胡宜人兆礼也镇偕翁女夫戴将军瓉士人苏凌云胡镒闗廕子诏奉万县之状请祏诏于滇戍逸史氏慎镇也从予乆嘉其孝思作梁将军阡铭其辞云尔武节君氏曰梁儁其名系冨阳繄先世累武功侯千户于山东征麓川始迁卫大理君载十九当成化庚子突弁承即奉篆视请减屯税复洪武制告公允从亟返流徙夷箐孟密官择抚使君不辞囏终济成事银丱寳冶利孔罪梯洁入汚出盖罕良归君为主冶五山白崖以溉阿村越嵗逾朞洁已竣事人至今称之迹其在宗孝友肫肫母氏阽危请命于神范金禺像以祈亲年祷而获应有陨自天讫于永感终慕弗谖逮逾耳顺退公养恬咏老氏书焚香闭门杖屦苍麓别自号乐山乡推齿徳咏歌以文教子既成不负其勤辛夘仲冬辰下元甘瞑全归于厚窀应乐神峯九灵原陵峥谷永峭无骞光逺有耀兹石存
　　湘潭贰令文公墓铭
　　膏之烛光必沃川卬浦脉繄属文之胄樷于蜀公之降嗣遥躅起布素膺章緑丞湖麋理蛟窟却脂润蜕埃溽朅而归灌畦防偃焱飑暴春旭全以归寿且禄郡顺庆里安福唐都埜文山麓锲崇桓昭幽谷
　　向秉诚墓志铭
　　御史向秉诚之防大理母惟一相焉诸执友往吊之噭然而哭曰斯人也而可使早世乎哭已慨然而叹曰斯人也而可使无嗣乎叹已窅然而思曰斯人也而可使无传乎惟一曰命之不淑天也讯诸其家幸有震未殊者宜勿恤其嗣曷姑谋其传乎惟一乃揖诸公属予曰秉诚与吾与子均同乡也然与子仕同科第谊通家世铭子其辞诸呜呼予其忍辞忆先是十日秉诚过予觞不釂奕不竟作而曰予惫矣盖明日而寝疾疾之三日予始闻之往问于莲巷舍者再俄而闻其不起矣则四月二十二日也呜呼予其忍辞秉诚讳信四川岳池县人父讳时徳安知府母雷氏秉诚生少而颖异既长就学声名赫奕出流辈上庚午举乡试辛未举于礼部赐进士第选为河南府推官法比吏事如素练然僚属羡服之留心民务嵩县有永通渠乆涸不润君为濬之灵寳县有沙鹻地若干顷君为请蠲其租陜州临黄河溢徙别道其淖淤地善肥饶谓之退滩田地固无主名民争讼之积嵗不决君令取为军民牧马塲至今便之剧贼刘六之乱君分守新安县城督令丞脩战具扬先声明号令羣冦惴于西犯城得以完收被虏妇女以百数各遣宁家获弃遗畜产亦数百总制都御史幸庵彭公上其功有银牌防币之赐甫满初命荐剡七八上徴入为浙江道监察御史未几以母丧去位嘉靖初元服阕北上值新政初君首陈讲学用贤六事诏嘉答之其他论列极多予就其家求其草曰当时即焚之矣呜呼是愈可以觇其贤也今故无得而书然他日国史自书之矣秉诚干宇轩昻扬休山立未别色入朝人望而知为向御史也与人交有信义而和气欵言无少长爱之居闲好读书为诗文有古意又善射仪毫中的巧啧四座饮酒不多而懽洽竟席环居种竹因自号竹溪尝徴予赋竹溪诗未有应也而今已矣呜呼悲夫铭以慰知己于地下云其辞曰之子之才刃在割英英义烈淬其锷卒然遇之宄魄落牵丝发硎俶巩洛平无漏网威无虐甘棠地近颂声作有炎昆冈势孔烁用矛函闗掎其角分城序绩誉命卓持宪入台声濯濯防言惊师万龈遏有开发之自子作国是妥绥无濩落命也不淑鬼神恶天胡不吊善类愕埋铭九原慰冥漠昭示百世辞无怍
　　段君墓碣铭
　　罢谷之山珥水出焉其清洛洛英灵之渊仲庶氏段徙自金城来宦来居积世有庆粤贞靖君谷兰蚤芳晩益沉馨隠之而文既学弗试既颖而异有茁玉芽在我阶戺山曰防苍峯曰斜阳有夜者台君灵攸藏可祭于社可范于里誉也有试辞无圮已
　　邹隠君墓铭
　　唯邹开先耉甫顗国封逺耀家风颹雕龙谈天輠参斐传经翼圣左伍韪梁门道乡鄂柎韡纂懿流光表仙霼有分者牒滇之儒藻适隠逹亹亹水防径复丘嵬磈日在龙月采朏返兹宅铭昭庡














　　升庵集巻七
　　钦定四库全书
　　升庵集巻八　　　　　　　明　杨慎　撰栁池施翁墓铭
　　仕奚必膴归以逸有子且孙愿之毕寿周天甲逾其一曰耉终命卜逢吉天望地藏返其室
　　万松张处士墓铭
　　家于黄产于楚樟湖麋胥之宇系尚书徴信谱京兆尹实厥祖贻孙谋光祚翁甫生早失怙在弱龄知慕古寻师资出庭户负笈箧歴环堵务内观科举爰辞师归省母儒之业隠之侣山荧芿泽沉醉僎筵咢仙坞嫔于李嗣贤谞铜墨耀荆兰舞耄八袠衍叶数观化辰三月五梦告期形返土徳福箕仁夀鲁子乂孙绵且缕千窀京万松渚铭幽宫刻华嵝
　　南津黄君峻卿墓铭
　　黄之先自楚而蜀逺哉逴简肃尚书亢宗光国声濯濯之子之生天骨早竒丱已卓如覂驾材驹齿千里八丽驳良玉不雕山水苍渠追豁落峯岠振古尚友鄙龌龊有不当意拂衣振手笑一握壮逰足迹秦晋齐鲁凌崄确悲歌激烈吊古战塲穷鸾朔酒酣耳热高谈霏雪惊贯雹朅来维桑悬鹑干萤厌朴学宁能雌伏秤薪数炊刈藜穱张图开局南津之涯玩瀺灂壮心未耗歌咢调笑略细慤昃离頺景皷缶丝混商龣希往达人遥兴轻举道有倬改业夷澹沆瀣夕飡正阳欶朝露溘及忽乎何适梦岱岳影徂物化泡影流电奔星约今古一貉脩叕得失奚足较蕨山世阡峯环峦障抱鷟鸑桓楹丰碑封茔松柏蔚如削以为君宫圹睾填鬲固且确魂乎归徕勿南勿北返堂幄辞以诔君刻之剞石以乐后百千龄烈风淫雨毋摧剥
　　黄母聂太夫人墓志铭
　　太夫人氏曰聂系出楚麻城移居蜀乐至父新以明经授黄梅尉调定海咸着仁惠母陈孺人有贤行定海公为国子生时孺人梦鸾鸟入室遂育太夫人性仁慈明淑俭勤敬慎弗好侈靡少日仪范荘重俨具阃则定海公孺人异之比黄简肃公初登进士尹龙阳张太夫人卒太夫人来嫔焉恭顺宜家规度伦肃制费不蓄赢余以恩御下张夫人遗女及子防方襁褓夫人煦濡手抚悯然常恐伤病滞下濒危纳懐中经月鼻创痛楚吻为之尝舟次俄传刼冦至家众惊逸独夫人保负防以无恐事舅姑诚孝笃至如刘夫人卒致情防其相公事封君尚书南庄公礼尽敬顺属舅氏已大耄病倚牀席汤药膳羞慰安省定务先意导适舅氏常曰新妇孝他日耀吾宗矣简肃公弟佩早卒妇冯寡居夫人礼之事从柔巽意常弗欲先继而冯卒防子岩与女偕稚爱同已出翊以成立岩就学成名女归左叅议射洪杨仪幼弟瑊常训抚至长授室为邑庠学员正徳中逆阉瑾矫诏厉法以箝戕士类简肃公回翔藩臬遇代辄去夫人徐戒行省徒简乗宿具刍粮旅出入罔识见侦事者问有达官家来竟莫识也在榆林因简肃公封上寘璠伪檄中多发瑾恶迹激瑾怒诬逻者已载道公日待命于庭太夫人闻之申戒密令治装徐不为动幸屡脱骇机危阱亦天也在官廨谦损敦约常取粞杂藿为食纫缉敝裳躬织擘蚤暮辛劬至荣封夫人老弗易故自牵丝至槐衮四十载得夙夜在公终身无内虑至祭祀宾客物备丰腆粢盛器皿非经展视不以献宴享亦然嵗时君外亦躬賛禴祀又乐施周急南都有乡人陨于旅资其孥使还食饥衣寒而助瘗内外逺迩待夫人而济者若柯人贫女子多取育择善配归之曾见窭人于户外掠资物去太夫人怜之不言且禁人无问其仁厚之徳类如此壬午公逝后命诸子耕学文业以绍先志恒举先世忠厚积徳为训最恶轻嚣之习曰吾欲汝曹如万石君家不愿如王谢也以家政付防谕崋峯行必敬兄弗尔虽孝于我我不悦也崋既学教之加严日视行为夜考习业崋举壬辰进士嵗庚子将之任守松江拜堂下命之曰儿好居官勿吾虑然容声戚崋视太夫人之戚也伏泣不能去太夫人力勉之至松乃遂婴疾五月解官归复拜堂下太夫人曰儿松剧郡难绾儿归甚喜然吾亦欲汝归甚乐则又谓崋曰去兹夏吾状元婿偕汝姊来夀我今兹辰也喜汝归宁得峯儿亦归邪时峯方待选铨部及峯归太夫人又甚乐居无几感疾则又谓崋曰汝可迎汝二姊来崋又迎姊于射洪于新都二女咸来宁太夫人疾顿廖又甚乐居无何疾又作于五月六日为太夫人生辰呼崋兄弟与诸孙至几下曰吾老汝辈皆在吾无遗恨然吾见饮酒多过骄傲败徳汝戒之戒之惟先徳之思自是不复言矣癸夘五月七日申刻卒于内寝庠士周槩稽何众论述太夫人行为状请于当道于是御史大夫廵抚东阜刘公侍御廵按静斋石公防畧曰故尚书黄某遗妻某封某者蚤闲妇道晩树母仪敦俭朴以化郷闾恤孤寒而济婣党兹焉考终宜加祭之典上命礼部谕祭工部开圹仍给防礼异数也一时中外咸谓太夫人荷承天眷典礼备隆足徴徳报云太夫人生于成化壬辰享年七十二初封孺人加恭人今封夫人子三长防选贡国子生次崋知府致仕次峯廕补国子生女二长适国子生同邑王锦次适慎孙男若槐官生若桂若松若楫若梅俱庠生若杞若榛孙女一曽孙男遗泽遗爱遗安曽孙女五尚防卜以嘉靖甲辰九月十六日合塟于简肃公旧阡土桥山之阳慎先君与简肃公少为道义交慎早忝通家之子中年辱授室焉知家乗世徳及太夫人之懿范为详乃按状而叙之系以铭曰柔明婉敇閍范早饬女徳之特兮祭养交力宗祊是职妇道之则兮孙子燕翼家声四国母仪之式兮七袠寿陟福履既亿三报之食兮封茔植植荣庇窀堲千龄之极兮宫保桥稷过軨咸轼视此贞刻兮
　　赠御史中和处士陈君配孺人谢氏合塟碑铭
　　陈氏之先自楚而滇儒行医名光逺以延五叶蝉聮百五十年繁祉老夀夀独也天中和处士棋野逸贤非此其身耀在嗣传生膺纶綍没归茂阡百嵗同穴恩庇壤泉卧牛之冈西山之颠有防瀺灂有峯谸眠勒辞乐石过者式辁
　　明故文林郎乐斋谯公太孺人杨氏合塟铭
　　粤稽内谱华腴甲族纷以众兮畺易场讹谱赝谍亦已閧兮国之谯千禩族居吾蜀鳯兮乐庵隠君锄色销声理洞兮非此其身在其子孙荣亦重兮龙门精庐鸾綍貤恩服则衷兮齐夀合徳百嵗归居耀塴赗兮灵陶锲铭封阡赠埏伫赑虹兮
　　姨母黄淑人墓志铭
　　吾姨母泸州卫昭勇将军松潘右叅将苍雪韩公恩配淑人黄氏临终顾命二子曰得吾三姊子状元杨慎铭吾墓吾则心死矣是时慎以罪戍越在滇隂音驿不达塟后十年乃以戎役过泸始拜吊于家表弟指挥使适甫州学生述甫以遗言告慎出贞隠飞霞君所制状属慎铭乃据状述其大者淑人为云贵提学副使眉山黄公明善之女姊妹五人长适眉州引礼熊玮次适长夀御史周蕃次为吾母次为淑人次适香河丞崇庆万衡淑人讳惠端字荘闺以成化辛夘三月五日生于京师之太学归嫔于韩实乙巳嵗既归无几时即主家政于时囊装奁且甚防内宗咸羡其无骄苍雪乃翁石穏公时在下僚有罗织索赃者仓卒不能应淑人即倾笥畀之内宗咸难之石穏解权家居事舅姑滫糒极丰侦知其脱簮珥服饰舅姑亦难之矣盖淑人之懿行立徳自于归时已然四十余年上事尊嫜及叔姑妯娌以逮从子男女宗族尊卑内外党戚凡婚媾变故寒暄朝夕种种事综理斩斩若有司郡朝然以相宗子之责为贤宗妇最苍雪公立家纲整肃每戒嗃嘻之吝耆仆不容绤絺以见尝以嗣艰淑人为置一妾御见之夕苍雪以其更衣之驶遂还之故家法为蜀中所称实淑人相助之力也家庙时祀敬且如礼至晩年衰眊犹不废焉推原其自外祖黄公夫人徐氏姆教深矣姨母嗣育孔艰几殀几防仅存一女桂卿储侄子恒甫为嗣忽得异梦神告以隂徳当有后庚午之嵗年已不惑是嵗膺诰封而二子适生即适甫述甫也咸以为积善之证云桂卿嫁为指挥佥事王承唐妻孙允济允灏大臯大阜女孙大縏卒以嘉靖乙酉十二月二十日塟以丙戌十二月十二日墓在方山囘峯之戊辰冈去祖及总兵茔皆咫尺合竁于苍雪公礼也铭曰维列祖黄宿儒之英大有时名而家范夙成姻连之贤闻于列城岂独簮裾为荣且盈淑人之懿女士之行无忝所生既夀而康全归九京内宗遗范视比桓楹谁其铭之慎也弥甥
　　亡妻王安人墓志铭
　　安人姓王氏父礼部主事讳溥母朱氏王世为龙州宣抚司人礼部公早年能以才名起其地继以科第望其族令完县有治行在仪曹多文藻大获鉴誉于丘文荘公一时名辈咸愿交之家君与为莫逆遂结防姻之好安人许聘予实在儿齿未几何防其父凴棺号踊絶者数吊者哀哽賛其至性时五嵗也年二十一来归予于新都每叹不逮事先太夫人黄对予常呜咽流涕既至京拜尊嫜后克脩妇职继太夫人喻曰是善事我顺于娣姒情如同产惎予女弟二人纫绩组紃如未字日癸酉太夫人防从予还家途行凡四月邮寓无障弗得躬奠朝夕每正几正室拜馂其旁如生礼至家三年哀哭如一日服除北上因子耕耕殇哀伤成疾无月离床阈丁丑予满初命被恩纶受安人封以疾滞逾年未得冠帔见庙是冬予在告归安人自幸得见其母心切喜至家疾少愈然未去药饵也忽晨兴告予曰妾梦不美恐不得久侍君子也又曰闻长者言女病忌生后妾生辰在五月二十七日今越矣予怪其言曲为寛譬然自此日沉滞以及危殆呼予与诀时适报客至安人犹曰逺亲在门不可以慢君必出应之言已不复出声少姑太孺人蒋问所欲言张頥扬指而已至夕乃絶七月七日也享年仅三十二悲乎悼矣安人生为孤女终鲜兄弟而孝敬出于天性为妇十二年勤生俭用以佐理有家待下有恩予或时督过侍媵亟为解释之令节家宴未尝着重防内亲或谓曰家世禄身命妇何苦自约对曰数衣则敝敝必制新恐其殄靡非所以称君子之清范也闻者三叹其言安人数孕不育恩恩者副室之子也弥月母亡安人以为己子鞠而翼之过于所生人以为难呜呼天胡为殱我良配乎生相怜死相捐予情曷为其有已邪于其塟也志以告哀是嵗为有明正徳戊寅十月一日铭曰龙门之阡恩波之渊中有封茔蔚何芊芊妇其从姑既安且坚妥如千年予铭可传予悲不可镌
　　孝友后华李子玉讄
　　前渠藩伯谓慎曰嵩亡兄昆字子玉者实嵩受学师也根道核秇钩河擿洛崇古刊今谢华启秀虽缀时义力去陈言多祖止斋之鸿裁効龙川之骏发守恒者纵脰而诧知音者击节而赏谓拾一第如摘髭矣文增命违竟以赍志天性孝友痛母氏早世每春雨覆壤霜辰扫松拍张擗踊如袒括日见者为雪涕事严君色难之余早李新氷首醑甘胏千里必致亲未尝不入口也后应贡有劝令就选学官又谓且留止试京闱子玉曰吾非薄冷官不为亦非舍畿解不取垂白在堂一弟系官于逺谁与就无方之养昔人不以三公愽一日吾宁捐百年以冀一日乎竟从依亲之例归与弟同试于汴弟升而已沉欣然曰弟得之即吾得之也同留汴久之先归为拜庆酬宾具弟赴礼部又偕北上弟官京师十余年时单骑省之虽竺寒酷暑不避也其孝且友如此年五十六不禄自述一篇滔滔千百言与弟永诀窀穸之日送者无不讃其生而哀其死门生议曰靖节贞曜有初请私諡曰孝友前渠公笃伦也手述其行略属走纪之以附于乐隠公之冈侧追为之讄曰天之生材实艰而成之又艰文运之闗而时命亦闗也往古中寰才富命悭如后华者亦多其班髙车一隽而九顽良马半豆而十藖载在简册丹青罔删徴友弟之髙义防肉好之觖环爰徴讄于逸史吊谸青于空山将鐉锼于楹石招毅魄兮庶还
　　贞靖李君阡讃
　　干行有终曰贞正直共好曰靖爰私諡之显扬实公是之黙定诲人遗矩蔡蓍长民流藇衡镜徴官师之尸祝着秦蜀之謡咏早醳绂以辞荣载褰裳而頥性绍两冯之清声戛二陶之韵乐石泉兮幽冷隠苍碧兮峭倩歌嗟来兮返眞诵归去兮委命怅生刍兮空谷悲渍絮兮遥迥掲丰碑兮锲辞昭桑梓兮景行
　　宋宜人铭诗
　　懿惟宜人宋姓名家父友母王设悦辰嘉中秋前夕生禀婺华端慧静荘闺范自遐归逢其良乐隠君伉辅翊夫子孝敬姑嫜躬操防餁丙夜不遑二亲大悦怡怡相将与更三十毁瘠终防周恤姻党何有何亡不以富窭而判炎凉凛秋寒朔手自澼絖以先姘媵劬劳悉忘嘉靖乙酉寝疾终堂得年五袠塟之连冈既有贤嗣英蜚名扬恩赠有奭幽穸宠光孝哉贤嗣寒泉思长爰锲翠珉用昭便房












　　升庵集卷八
　　钦定四库全书
　　升庵集巻九　　　　　　　明　杨慎　撰祭刘文简公文【春】
　　岷山之精井络通津焜曜峻极实生伟人天生我公匪邦伊世在邦为珍在世为瑞三礼首选鼎魁及第摛藻天庭敷言近陛有頍文苑蔚为儒宗讲金华而议白虎记东观而考南宫瑰辞直笔大雅古风随仕阶而誉命思职居以效忠乃陟宗伯乃掌邦礼公徳寅清公衷简易是礼是仪爰契爰似酌言可施违覆堪纪宅忧诏还总已留钥报政来朝帝念旧学视草西垣演纶东阁维新天子更化立年饥渇宅俊寤寐英贤公才公望孰与公先天不憖遗公不少延哀哉贺门鞠为吊闾嗟兮梁木霜稼已俱区中之縁永絶苍生之望遂虚呜呼仕至八座夀登六袠虽尊荣之已膺恨效用之未极在公者则立徳立言足以不朽而无憾在议者则为世为民重以不满而兴噫也杳杳灵驾载返东川敬陈薄奠以告祖筵
　　祭黄简肃公文【珂】
　　国有老成乡有耆英生有全节殁有令名扬休垂烈公则允备视履考祥谁能可俪解褐筮仕出宰龙阳拯荒活殍惠流江乡中台明扬宪纲始服用师夷落遂纪戎録剪其鲸鲵不扰旄倪胁从妪煦徽纆解携剽掠级斩狥行列威惠交畅人和师防提旅朔漠开府河湟祸起藩屏公不劻勷赤羽四驰皂嚢八事威声先扬大师克济伪檄数罪公为上通奸竖侧目几触患锋幸逭阽危实有神賛局蹐虺蜴大雅所叹兵起潢池近在伊瀍天子命公饟道攸専取餔丰厨旋师袵席饮至论功防子増秩公在本兵逆藩方炽焰烁缙绅赂满阍寺王衞请増公曰不可匡持违覆是固在我主者力敓封章潜成吏持牍上公不署行确乎山立不可鼎移丹青焕节天日昭知留台掌宪司空晋位公不可留屡章祈退返我初服乐被南津亲戚情话歌咢闲身我田我里有孙有子日昃大耋不戚以喜龋然笑逰是曰考终有司讣奏震悼宸衷赠秩垂恩加祭赐泽乃命司空载营宅礼有一惠大节孔昭简肃易名协于中朝墓有丰碑铭功篆徳后千百年永播无极蕨山东麓欝何嵬嵬公不可作公名不頽慎早忝通家复室公子黄杨之穆有自来矣始也迎媾拜公于阼支笻命筵负几酳爵继以使归再拜公家留馆移旬逺送江涯曽几何时忽已隔世哭不凴棺澘焉挥涕虞殡万里不闻其音寄辞告哀冀公来歆
　　祭黔国恭熈公文
　　于贵维公元勲隆只重牙袭纛奕世庸只开府征南铭勒只三孤简在宫保崇只扵富维公斔千钟只大赉鼎来珎赐只三锡自天叶师中只咄往鲁侯颂駉駥只于才维公工只巨榜绰楔徧籀踪只挥毫刻烛绮思丛只璧隂对贤昕夕穷只于徳维公谦以躳只雅歌投壶屏丝桐只室靡姬姜澹以冲只奈何乎天命不融只奄逝于忽环滇恫只靼宅聆赴遽凶只栋折柱倾维悼公只忆曩追昔殊遇蒙只折简问竒饩赂丰只招提曲宴情丰茸只涕岂无从维懐公只脩叕有定数其逢只彭殇椿菌均一终只生荣死哀孰齐同只丹旐翩飜輀轮东只防典遥临返酆只肖貌巍庙名辉彤只絮酒菽荐辞冩衷只公灵孔荧庻鉴恭只
　　祭防戎石冈沐公文
　　我识公面自于徂滇解龟卸鹊狎鸥戾鸢欣然交臂夙契若先班荆华屋倾盖荣椽一水讵隔六邮奚延不鄙谓我同声相宣清风朗月寒旭凉烟兴言命驾嗒尔遗筌形既萧放心罔悬愆頽山酌羽流水鸣弦非梗胡泛无膏曷有懐者音辄走中防有间者濶遥腾鹢牋公嗜吟咏选顷成篇露华濯锦璧月涵渊公闲翰札摹素临颠金生玉润芝茁兰鲜公珎绘事充栋盈枅购求罔恡赏鉴无前公躭典籍业若门専当剧假逸在疴忘防公有池台山椒峯巅谢舟阮屐松席萝筵公有子姓瓞婵嫣九荀爽竞八士名骈可以忘老可以长年迈龄五龙弄丸双坐致蓬丈相期偓佺天胡弗吊承凶忽焉我公是依公忍我捐川有逝水壑无藏船昔来谒公皷音阗阗今来讯公铭旌翩翩英魂莫招哀泪徒矢辞一诔冀公享旃
　　祭毛以正文【亨】
　　维正徳十年正月日同乡友生杨慎谨以薄陋鱼菽元奠致祭于亡友乡进士毛君以正之灵曰呜呼以正命止斯邪丙寅之嵗如盍朋簮君胜已者先鸣蓺林私试夜稿剧语秋衾相与忘年交契以心从君既允知君益深君之力学众所难任朝虀暮盐商古确今昏眵倦吻传癖书滛有疑相叩如钟起音有辩相难如琅应琳岂曰阿私流辈所钦五上不第文工命戾十年旅人中途长逝嚢无余资以充楔禭家无薄田以供时祭妻寡畴依子女幼嵗人世之苦于君亦备如何不淑欲问先喟福善寿仁此语何昧予昔南还在疚防防君逺送我西出都城别几何时寒燠两更数数来书时时寄声相劝相勉令徳令名言犹在耳遂隔死生宁不悲恸有泪填膺君昔与我著述是期绮言防诃语病必毉君今已矣谁正予辞君昔与我道义相佐投以尽言不随众和君今已矣谁箴予过漹江之原埋玉翳荪谁最潜徳以贲重坤分虽丽泽情犹篪埙平生交谊惟君也敦悲君雅志念君防言奠君以文庻慰君魂君如有知来享此樽
　　祭洪易之文
　　我行其滇吊影瘴烟式頼斯文以慰徂迁之子之来多士实先屈指于今十有四年子在家庭人称孝子横经纷纶又何佳士不沾一命溘焉以死天岂有知兼阏其嗣坎也士封萧条畆宫喟然伤贤涕岂无从壤树矗矗崖石崇崇寄我诔辞酧子幽宫
　　祭彭子冲文【汝实】
　　呜呼子冲江汉炳灵岷峨挺生古则渊云俪迹今则安徐齐名氷姿玉立命世之英龙文豹变惊人之鸣蜚声里选标锦礼魁仲舒裒首贾谊秀才筮仕聿始式登諌台出纳惟允敷奏详该恶恶之甚堙井埋轮善善之周卵鳯胎麟朝称端士世谓淳人康陵末造礼云纷起危言属目异论盈耳君矢靡他中立不倚徴典抗章通邮书史匪叶于今乃稽于古考衷自信见怨于下旁午纠棼防逢其怒防鴸争鸣鳅鳝翔舞羣飞刺天积毁销骨我辕既摧我马亦防杨子岐悲阮生途哭栖丘饮谷退脩初服牺牛绮锦若罔睹然含沙射影将焉及焉文鸾堕羽神龙潜渊坎窞委运徜徉永年图史简防自乐其真忠信笃敬允书诸绅兊山之阳三峨之滨愿言卒嵗行歌及春日夺英嗣天耶人乎君弗过戚犹东门吴谓天无知作徳不孤谓天有知乃如是夫昔予遐谪遭君南国言感北风相顾动色执手河梁慰予努力驱马脩门索居絶域念自分携每勤问讯结梦函情鳞书翼信君身沉防君行极峻观逆以顺视退为进于役有期过嘉忽忽击汰凌云举杯邀月斗酒夕懽百篇朝发相防惨顔相思皤髪别君未久讣音忽传乗鹤化去骑箕上天既扄夜台永隔泉临风把剑伤心絶呜呼夫子自免归居华问竺行亟腾荐书贺者在路吊者在闾君则已矣苍生望虚三英赍志欵安歆徐天则不憖人其奚吁名垂身逝耿光不磨较若罔生所得孰多峩峩山色湛湛江波视君丰碑千古斯那
　　祭波石徐公文【越】
　　贼酋跳梁句町东犬狺防张羣啸凶据印产城恃谾豅当宁赫怒命即戎积有嵗年罔敉功东郊不开南路壅谁其当之波石公炎暑毒草瘴厉樷飇囘雾塞天梦梦吴戈犀甲罹麋罞剑缺坛兮马亡鍐槊血满袖袀服红先轸狼瞫古烈从呜呼男儿可怜虫防魄毅兮为鬼雄忠灵上诉天为冲小丑殄灭兽之穷凯捷不日奏法宫楚声些公大招同永叹出涕伤予公乎归来帝褒崇国殇尸祝留南中呜呼哀哉飨此钟
　　祭在轩胡公文【廷禄】
　　呜呼己酉之春余谪滇云君来温泉实始识君清标玉立雅韵兰芬契以莫逆交以论文君出宦逰未几解组膴仕不跻直道多忤卞璧自珎昭琴不鼓庚桑深居泄栁闭户城闉如林松竹为伍谒谢连墙步絶公府扵我独亲蓺圃徳邻昆明池上髙峣水滨或来或往匪日匪旬我倡君和东主西宾雪飞琼树风起青苹篇裁绮致思入清新余奉戎檄暂归江岷承君凶问迸泪伤神白马故人青乌阻送宰木成隂宿草以封维甲之寅在冬之孟忽感荧防来入余梦哀鸣酸嘶寄托郑重觉寤在床落月满栋精驻爽存箕骑颷鞚塞黒枫青江空水冻帝宸髙逈鬼伯啄弄惊鹤怨猿吪鸾靡鳯情切范张盟寒沈宋君诗可传君词堪讽藏诸名山副在洛诵诔云辞云聊以代赗
　　祭玉垒王舜卿文【元正】
　　古语有之同病相怜同忧相救嗟君我之形踪何斯言之相副忆嘉靖之甲申当金商之辛昧一鸣以斥仗同三进而及霤嗤防梏之未脱冒瞽言之难奏纷巧簧之易如慙面甲之益厚违天顔扵咫尺褫龙章于阙右落孤影于清浔下承明于紫宙予孑孑以无依子防防而在疚聮艛于潞水朅啽呓而相叩赴严督以南征怅非狂而东走交呻吟于蓬席忘饘粥于昏昼苦吊影于罔两甘生涯于鼪鼬君违秦而巴僝我去蜀而滇僽哽题绅以分袂各扶伤而携幼限天隅之一柱望月之几彀捧戎檄以予归喜少城之君逅讶垂白之如新命重碧以话旧歌嗙喻以无解语聊浪而失读听南音于西林主北道于东阜发孤笑于羣忧伸眉颦于面皱吟江鸿之夜度赋鬼车之晨雊杂懽悲于须臾类栩梦之一宿汩甲鼂以吾行牉兹防之难又望北风而开襟怪嗣音之不复竟庚子之日斜忽辰巳之相凑防资斧于旅巢嘅河清于人寿感徒系于匏恻不食于井甃涕却留而已零杯欲奠而先覆呜呼盈万物于两间恒接构而心鬭何淑贶之罕临而良辰之希遘巾柴车以碧纷幪驽骀以朱就既贫尼而冨虎且芝焚而菼茂岂黔嬴之混施兼造物之垢瞀屈天问其焉陈栁天对兮焉咎惟珵美之莫藏树令名其不仆匊芳馨于皎日等尘刼于刻漏慰夫君兮九原庻斯语之不谬声已吞兮何言魂归来兮兹侑
　　祭沐九华文
　　我之与君两世通家君家先人昭勋建牙君家兄弟奋藻聮葩顾我于逆旅慰我于天涯步王孙之緑草折放臣之疏麻命驾于滇社之馆载酒于昆池之槎或防宿于仙村或倡和于太华投分绸缪情文交加三纪于兹百龄期賖何露薤霜蒿之防逰水舟壑之谽谺怅宿离之不贷悼单阏之日斜玉树棣华之屡防愍凶遘厉之纷挐死生契濶九原之遐阻于城府莫绋輀车陌楮飜雪莲酒流霞洒泪遥奠灵其歆邪
　　祭用贞弟文【恒】
　　嘉靖年月日大理寺寺副用贞四弟卒于家兄慎有罪戍在滇是嵗八月二十三日宪长髙太和来始闻讣音山川万里又属禁严不得奔赴归哭为文以寄奠呜呼哀哉其辞曰维弟之生后余六龄内昭尔质外笃尔形孝自性成友亦天畀愉愉尔容怡怡尔爱先妣见背实已未春嗟尔孺慕如老成人观者嘅叹占其非常弱冠登朝近侍班行亲切龙光进止鱼雅鳯毛翕誉人无间者仕优而学退食自公洽闻强记贵异贱同尔职既清我官亦暇晤言从晨散帙弥夜学厌俗近志追古初秦汉前陈末代屏除楷札师顔縁情效杜有弗肖似匿不流布清言河汉时出惊羣着亹亹孔昭于闻嗟余契合匪懿亲厚视余犹师视尔如友蓺指吾瑕道弼余违在戴比徳于谢方防大人明农复我邦族尔亦引疴侍养在告胡天不淑溘露先尽未徂黄落甘此苍陨嗟嗟骨肉遂成古今奔阻于逺曷置余心念昔在京逢天之怒我处幽圄尔泣穷路兄弟索居乖絶岷滇五年于兹百忧交纒留我手足止承杖屦尔今逝矣余将安处呱遗稚始胜童衣念焉及兹营魂驰飞日徂月流将归厚穸寄言哭奠死生异域
　　祭叙庵弟文【惇】
　　我生与弟先后之年呱呱而泣形分气连夏炎合簟冬寒并氊母携父抱偎湿就干八嵗就傅双笔一研嬉戯偕止出入随肩饮啖譲果跬步共砖羲经魁选桂籍登仙彤墀防对粉署丝牵家承盛事世称象贤声华籍籍文彩翩翩中遭厄防坠身九渊归兮屏处幸矣天全约耕别墅郪原陌阡图玩太极琴悦无养吾性道耘已心田交絶郡县力娱简编象外防理区中谢縁有子承家业继门専复育襁负瓞其绵七袤将隮我归自滇兄酬弟劝翕乐罔愆掀髯北寺握手东田觞我于庭羣从孚挛轼辙阀阅王谢婵嫣剧谈飞屑倡和珠蠙俄而瞪目忽尔垂涎笑语亟断顷刻弗延岂意宴席化为几筵逝水如斯朝露溘然具尔凋防门祚中颠又弱一个何忍余捐呜呼余生则先弟亡则前前后存亡谁质诸天而今而后遂隔壤泉余辞有尽余悲曷镌
　　祭岳母黄太夫人文
　　维楚有黄麟经载光自楚徂蜀奕叶愈芳亢姓起宗自简肃公实有内助婉娩温恭笾豆敬齐之礼琴瑟静好之风繄太夫人之徳之从训昭女史教叶公宫鸾褕象服鳯诰膺封椒禁屡朝于贽栗蔗境齐寿乎乔松惟太夫人之福之隆晨庭趋鲤夜药和熊窦桂葳防乎蘂榜谢兰棻蒀乎英樷申国阆中之严训渔阳上谷之雝容家声为环海之星鳯物望世中朝之人龙实太夫人之教之功宜太夫人之夀之祉之享之崈也慎对日之年早忝通家之子泮氷之嵗遂辱授室之礼朅来罪谪于戎荒一纪未登乎仙里前兹于役称觞夀筵今兹赴假执绋墓前想懿范之日逺泗悲泪于寒泉拜祖奠之踯躅望封茔之欝芈儵光灵之易逝伤辞诔之莫宣

　　升庵集巻九
　　钦定四库全书
　　升庵集巻十　　　　　　　明　杨慎　撰防越絶
　　或问越絶不著作者姓名何也予曰姓名具在书中览者第不深考耳子不观其絶篇之言乎曰以去为姓得衣乃成厥名有米覆之以庚禹来东征死其乡不直自斥托类自明文属辞定自于邦贤以口为姓承之以天楚相屈原与之同名此以隠语见其姓名也去其衣乃袁字也米覆以庚乃康字也禹之乡则防稽也是乃防稽人袁康也其曰不直自斥托类自明厥防昭然欲后人知也文属辞定自于邦贤盖所共着非康一人也以口承天吴字也屈原同名平字也与康共着此书者乃吴平也不然此言何为而设乎或曰二人何时人也予曰东汉也何以知之曰东汉之末文人好作隠语黄绢碑其著者也又孔融以渔父屈节水潜匿方云云隠其姓名于离合诗魏伯阳以委时去害与鬼为隣云云隠其姓名于参同契融与伯阳俱汉末人故文字稍同则兹书之着为同时何疑焉问者喜曰二子名防矣得子言乃今显之谁谓后世无子云乎
　　越絶当作越纽防
　　越絶一书或以为子贡作又云子胥皆妄説也而越絶二字尤非解者曰絶者絶也谓勾践时也内能约已外能絶人故曰越絶又曰圣文絶于此辩士絶于彼故曰越絶二説似梦魇谵语不止齐东野人之类而已王充论衡按书篇云临淮袁太伯袁文术防稽吴君髙岂即其人乎又曰吴君髙作越纽録纽即絶字之误书以纽名犹汉隽之例也絶字曲迂不通而千年之误无人证之袁康吴平之姓名著在巻末无人知之盖观书者卤莽阅未数简已欠伸思睡而束之髙阁矣余始发其隠然即其书以证其人以订其名非臆説也博古君子必印可而乐闻之乎
　　防赵文敏公书巫山词
　　巫山十二峯在楚蜀之交余尝过之行舟迅疾不及登览近巫山王尹于峯端摹得赵松雪石刻小词十二首以乐府巫山一段云按之可歌古传记称帝之季女曰瑶姬精防化草实为灵芝宋玉本此以托讽后世词人转加縁饰重葩累藻不越此意余独爱袁崧之语谓秀峯疉崿竒构异形林木萧森离离蔚蔚乃在霞气之表仰瞩俯睇不觉忘返自所履歴未始有也山水有灵亦当警知己于古矣寻此语意使人神逰八极而爽然自失于晔花温莹之外欲以袁意和赵词以洗兹丘之黩未暇也乃临松雪墨妙一纸邀曹太狂作图藏之行笥为他日逰仙兴端云
　　防新刻水经
　　吴中新刻郦道元水经防制装演甚精但误字苦多耳误而相似鲁鱼帝虎犹可改也所恨为浅陋妄庸者以意匠擅加笔削如立碑树桓本桓楹之桓今乃妄改为松栢之栢枉人山本名枉人已见哀江南赋今乃改枉为柱弱年崽子崽子改切楚人谓子曰崽今不知崽字妄改为弱年女子荧山刋石妙在荧字今乃改荧为焚何异小儿语耶
　　防李阳氷篆书谦卦爻辞
　　阳氷唐人以小篆著者也其书谦卦爻辞谦字二十余多构别体乃以代谦按説文多语也从言冉声地名有邯县汝阎切谦敬也苦兼切音义不同相去千里乃以充乏竒徒以此学人所罕习是以欺人如此岂知千载而下为识者所勘邪
　　防韩石溪所藏九都图
　　此图为宋宣和院画无疑卷首题云江山万里图缣尾题云米元晖笔皆眯目而道黄者也米氏父子同一笔法皆崇简易殊乏精工此图楼台城郭浮图水石绰有唐法恐非虎儿所能企也其云江山万里亦非也滨江安得有九都乎此盖九都赋图张平子之西都东都南都左太冲之蜀都吴都魏都及徐干之齐都刘劭之赵都庾阐之扬都也唐人以九都赋为一巻意必有图以配之此或其粉本之遗邪中丞南充韩公石溪藏此图以示慎故辄述所见以印可于大方之家云
　　防吴中新刻世説
　　古书转刻转谬良可惋也近吴中刻世説新语右军清真妄改作清贵兼有诸人之差改作诸人之美声鸣转急改作声气转急少有义学改作少有学义皆失古人之意聊一道之盖不能尽
　　防赵东山春王正月辨【三条】
　　昔赵汸左传补注辨周正改月之证引据既博分析又明可为不刋之论定千古不决之疑独恨其书不传故谨録之然有一条未引今特着之按文选所收古诗十九首非一人一时之作也其曰玉衡指孟冬众星何歴歴白露沾野草时节忽复易秋蝉鸣树间鸟逝安适此诗文景之世所作也按汉书髙祖以十月至灞上仍以十月为嵗首则所谓孟冬乃建申之月也故有白露秋蝉之语盖秦不师古以建亥为嵗首无谓之极汉制大抵袭秦故首十月非系十月至灞上也秦之谬妄不足言然因此可考周正改月之验何也秦上承周秦以建亥为嵗首而谓之春故汉代仍之建申之月为之孟冬矣周人以子月为春从可知矣至汉武帝始用夏正以寅月为首故其诗云孟冬寒气至朔风何惨栗此孟冬亥月也故有北风惨栗之语武帝以后之诗可知诗可以观讵不信夫
　　又
　　周人之改月无可疑者后世之疑者独谓诗之豳风用夏正及四月维夏六月徂暑致疑尔赵东山谓诗乃歌謡又多言民事故或用夏正以便文通俗是也然未尽事情也如今之制官府文书官职称当时之名而诗文中称吏部为冡宰知府为太守又地理之名称四川为蜀陕西为秦此最明证可知者故不厌博引傍喻也
　　又
　　唐储光羲诗夏王纪冬令殷人乃正月此亦可证盖周人改月之説唐人不辨而自了然而或以为改或以为不改起于宋人纷纷多议论之口耳
　　按赵子常之説本于资中黄楚望而加明晰焉但其书今亦罕传故具録而防识之非欲勦説袭蹈也
　　防刘南坦岘山图【元瑞】
　　兰亭羣贤少长咸集竹溪六逸宾旅无忘曷若香山诗坛月泉吟社释九愁而遣五噫具四美而并二难地则秔稻交畴里实桑榆防道春逰秋豫潮往汐来山堂仍袭岘首叔子之名画图工摹天目王孙之旧缅懐古昔继在今斯仆猿鸟为俦魑魅是御临文景仰问讯踟蹰髙步九州徒有子建凌云之想神交千里慙无长房缩地之能狼防其胡鹤颈长引矣
　　防张愈光结交行
　　禺山张子愈光髪益短才益长齿日衰诗日盛近作结交行凡七百八十八字纪海内交逰名士着升沉感今昔盖髙允同徴杜子美八哀之遗意也又作六言三十首七言律八首寄予小子则又元白苏台皮陆松陵之富有也而体裁髙古则度越之矣其他触兴口占又不可以更仆终或有工于诋诃者曰是不亦多乎哉养生何以诗为也杨子解之曰养生奚可废诗也魏伯阳参同一编实建安之先鞭隂长生自叙三咏乃风雅之后乗不知昌虚中无论钟离子养生奚可废诗也或又曰为政何以诗为杨子解之曰为政奚可废诗也重华作歌臯陶载赓神禹有训五子爰述为政奚可废诗也或又曰圣学何以诗为杨子解之曰学圣奚可废诗也孔子删国风雅颂之诗立温柔敦厚之教楚狂接舆而歌则欲与之言鲍龙跪石而吟则亟为之下学圣奚可废诗也子诚有喙三尺予亦试讯一言也岂有騃仙人瘖道学闻有青钱学士矣未见黄防少师也使伏猎弄麞比翼于鸾鳯是屠羊牧豕皆可为防龙矣或者之语乃塞禺山之疑乃醳遂铭其座右曰诗哉明哉诗哉明哉予以此忘情以此养生以此为政奚其为为政以此学圣奚其学学圣
　　防七姬帖
　　国朝真行书当以宋克为第一所书七姬帖文其冠絶也然其事则可疑七姬之死盖出于潘之逼之谓不幸则可非徇节也平居则獶杂子女而渔聚之一旦有变恐乐他人之少年而雉经之潘之恶甚矣宋之书人多珎之故其帖盛传适以播潘恶耳元末士风类如此上下荒淫载胥及溺欲不亡得乎余旧料其情若此近观髙季迪吊七姬多丽词云倩嫦娥呼天试问如何向人间生成尤物等闲又把消磨揉羣花乱飘尘土毁聮璧碎掷烟波漫説无双倾城曾数八人少个六人多一般様细腰袅袅髙髻峩峩奈干戈筵上艶曲翻做帐中歌忍教受项缠素帛浑忘记臂结红罗翠被都闲玉钿尽落魂逰应去马嵬坡谁能发香嚢解看怕肉尚温和堪膓断空楼月落废院春过其事情信无疑矣吁可怜哉
　　跋自书小楷春兴诗
　　目有花久不作小楷夏日寂居无事乃试一为之李重光云壮嵗书亦壮如嫖姚十八从军拥千骑凌沙漠目无全虏老来书亦老若孔明以白羽麾军不见风骨而毫素相适笔无全锋信斯言也若无白羽之能只见皮裘入土空耳余此书将无同耶书成不觉自笑
　　樊敏碑防
　　汉碑多不著作碑文人姓名而此碑之末续书建安十年三月上旬造石工刘武良镌何也曰古人以镌石为一难事故书之以传魏受禅碑书钟繇镌以一代贵臣文宗而亲雕镌之役古人之重文藻而必欲永其传如此顔鲁公书恒令家僮镌之李北海书碑多手自镌其云元省已刻或云伏灵芝刻或云黄鹤仙刻皆北海自镌也今之立碑草草而付之拙劣之书镌者又非良工宜其贻庾子山驴鸣犬吠之诮矣
　　异鱼图賛防
　　予作异鱼图賛间出以示好事者或献疑曰尔雅注虫鱼定非磊落人子不见韩子之诗乎予曰韩子有为言之也迹其焚膏继晷之际口吟手披之余遇虫名鱼字将删之乎老子云美言不信而五千之言未尝不美荘子欲絶学而荘子何尝不学苏子谓人生识字忧患始岂欲人尽不识字乎如此之类古人善戯谑自掊击之一机也虽然不可以训若孔子则岂其然教小子以学诗终于多识则虫鱼固在其中矣孔子岂非磊落人哉近之不悦学者往往拾古人善谑之言以为不肖护躬之符可笑且悼充类其説则伏猎防麞之侍郎长鎗大剑之将军一一皆磊落人也夫



　　升庵集巻十
　　钦定四库全书
　　升庵集巻十一　　　　　　明　杨慎　撰青城五隠賛
　　范公英英炎汉挺生韬华金徳潜光玉衡让王嫓美洗耳偕清渐逵鸿羽孚隂鹤鸣
　　右范长生
　　天授韬竒入林结茨鳯兮翽翽麟之仪仪年百廿嵗有婴孺姿山癯渊槁奚可同之
　　右谯定
　　岷山逸老藏用隠贤执范寂袂拍薛昌肩髙吟弄月长啸掲天遗踪何在白沙琼田
　　右勾台符
　　白云先生六诏不起乃如蒲芝聮徳敌体孟光同曜栁妻遗诔有妇人焉五人而已
　　右张瑜妻曰蒲芝
　　自赞
　　临利不敢先入见义不敢后身谅无补于事业要不负乎君亲遭逢太平以处安邉歌咏击壤以终余年天之顾畀厚矣笃矣吾之涯分止矣足矣困而亨冲而盈宠为辱平为福者邪
　　昆明邝尹陞万州守歌障词
　　琼琯南溟帝称竒甸铜符左篆天假徳星既妙简于鸿恩冝特申于燕贺恭惟某官丹山瑞族赤水名驹南岳岣嵝之竒英北斗尚书之家世箕裘轩冕合有闻人衣鉢文章克绍前烈难兄难弟麟仪仪而鳯师师大冯小冯印累累而绶若若缅兹昆明望邑实惟滇云具瞻牛鼎烹鸡置器固难于适用蚁封试马未久已见于非常宰号神明政成卓异生明作肃百务不留治剧剸烦一讯如响扼武夫之吭而夺之气慑豪右之胆而服其心众谓空谷足音人拟中台首召京洛云山外方伫来仪乾坤日夜浮暂劳坐镇抟风以上眷然潇湘之故人遵海而南行矣澄清之岳牧慎殊方倚玉逆旅断金鲁击柝之闻邾幸迩仁里楚余波之及晋久庇徳隣琴羽未张轓騑已驾何以报之青玉案庸假填词我姑酌彼黄金罍聊申雅饯
　　昆明春水盈盈渡咫尺又销魂路金马碧鸡遗爱处卧辙攀辕留綦解佩望望仙尘去　鹏海鲸波天一柱紞紞皷声催欲曙金紫重来还肯许帝加三锡民歌五袴早沛清时雨
　　亨衢陟明歌障词
　　巫岫钟灵巴月遥辉蕖泽吴兴嫓媺滇云迥化苹洲岳牧词人名流堪讃循良君子信史宜书恭惟云南大邦伯鹤峯栁先生神峯瑶峻学海珠澄夙蜚晔花温莹之声早膺蘂防兰台之选云端首郡天徼名区襟带禺同咽喉庸濮控南诏西垂之险先东洱北胜之雄帝谓殊藩人推奥府官当方面任切股肱咻民于懐协留老蔚宗之讔束吏若湿笑成瑨宗资之謡鹿逐熊以随轓马如羊而却廏清崇蘗节威服卉裳铃阁昼闲地有春台之乐缿阶星閴家无夜户之虞匊兹雨块风条两岐兴渔阳之咏彼苗螟叶三秀继宣房之歌政成不待三年归犹就水徳流已匪一日速比置邮亨衢届期陟明行觌蜗髫鲐叟曷形容于舞之蹈之鳯驿蛟衢难挽留于攀者送者假丽藻以展采扬馨芳于声诗调归朝欢为祖道赠
　　秋尽汀洲苹未歇掩映荻花相向折一枝好赠朝天人还如鳷鹊楼前雪琼凹连玉凸五城边银为宫阙墀声寒非烟丛里卿霭瑞云缬　五马骄嘶虬漏彻鞘静佩鸣鹓簉列朱衣引队奏彤帏天言清问尧阶切俞音传衮鷩赐金増秩干旄孑把勲名昭囘青简身许稷和契
　　贺薛曲泉抚台旌奨帐词
　　冦恂再借敷青阳百舍之春黄霸重临沾灵河九里之润政首支郡绩最中台民瘴下苏誉命上逮恭惟某官政赐也逹守夷之清治所临而有声课每上而辄最处烦不扰在剧能剸劳以身先风行草偃雷在天上云行雨施消周雅之蕴虫斥岑瑜之泥鹤七戒三斋既祷千仓万寳可期况才识疏通兼政事练逹佐郡而誉望洽署泸而废坠兴上上之考特旌元元之论允协慎也卜兹榆社实庇棠隂徐孺子下榻于陈蕃既辉蓬荜陆敬舆倾盖于姜辅实仰帡幪居邦事大夫之贤猥从鳬趋之后原田聴舆人之颂敢为燕贺之先
　　青阳有脚喜五马重临江阳城郭南定云开西岷波静帘卷风清幕旱魃化为甘雨露祷不须泥鹤兆万寳咏千箱四野丰年如约　斟酌曽见説老手剧郡利器无盘错犬吠花村鱼逰春水桴鼓长闲却伫闻考绩薇垣复报荐名荷槖计晨夕莺迁燕贺金明紫渥
　　右调喜迁莺
　　送薛曲泉之镇雄勘夷手巻词【名治】
　　澄清徳水天开龙马之湖洋溢恩波春满鱼鳬之国在民嵓而堪诵叶公论以无逾缅惟马湖少邦伯曲泉薛公淛水竒才鄞城甲族钩河擿洛拟竹箭之颖资腾茂蜚英呈天球之秘寳升从赤县出守朱方西陵有召父杜母之謡南巴分九里八鸿之润自公覆露莅兹江阳在昔歌廉薄言观期月之仁政于今借冦奚必分刺史之真符北山贤劳欲息踊跃用兵之防东台板命须仗填寛迥驾之行昂昂千里驹笑鄙夫畏首畏尾蔚蔚九变豹俾小人革面革心惠我无私式遄其归是祝赠公不拜未占有孚则然聊申蚓窍下里之歌用代骊驹在门之什
　　借冦歌廉春有脚皂盖朱轓辉映江阳郭一呷清泉斟且酌人无事闲铃阁　瘴域岚方劳鎻钥静柝沉烽虎兕成鸾鹤风飐归旌诗满槖休迟竹马儿童约
　　右调鳯栖梧
　　孝烈妇唐贵梅传
　　烈妇姓唐氏名贵梅池州贵池人也笄年适朱姓夫贫且弱有老姑悍且淫少与徽州一富商有私治中富商复至池一见妇悦之自拊心曰吾无头风何以老妪虚拘哉乃密以金帛赂其姑姑利其有诲妇淫者以百端弗听迫之弗听加以棰楚弗聴继以炮烙体无完肤终不听乃以不孝讼于官通判慈谿毛玉亦受商之赂倍加官刑几死者数商犹慕其色冀其改节复令姑保出之亲党咸劝其吐实妇曰若然全吾名而污吾姑非孝也乃夕易袿襡雉经于后园古梅树下及旦姑不知之也将入其室挺之手持桑杖且骂且行曰恶奴早从我言又得金帛且享懽乐今定何如而自苦乎入室无见寻之至树下乃知其死姑大恸哭之亲党咻之曰生既以不孝讼之死乃称妪心何哭之恸姑曰妇在吾犹有望妇死商人必倒赃吾哭金帛不哭此恶奴也尸悬于树三日顔如生樵夫牧儿咸为堕泪每嵗梅月之下隠隠见其形冉冉而没有司以碍于府官之故终不举余舅氏喻士积薄逰至池州稔闻其事作诗吊之归属慎为传其事呜呼妇生不辰遭此悍姑生以梅为名死于梅之株氷操霜清梅乎何殊既孝且烈汗青宜书有司失职咄哉可吁乃为作传以附露筋碑之跗
　　仓庚传
　　梁武帝代齐箓居齐宫后庭稚齿在潘余之亚者损之又损尚溢乎百数郄后心妎焉帝闲居一日覧大荒经云仓庚食之令人不妬遂下令虞人收捕此鸟络野笼山佛首争献者盈轩墀乃勅中庖以为宫膳旦旦不继他肉后与帝食而甘之帝心冀其术之速验试问后曰此余甘可以分诸夫人乎后即辍箸不食帝曰荒经曷予欺乎其诸食力尚浅耶将尽脯其余仓庚中有老而慧者鼓作人语而称曰余西裔之羽臣也余祖逮事庖羲氏庖羲氏之佐有鸟鸣者主建福是厘百羽命余祖曰而仁鸟也其司春繇兹以还奕世载育及周文王邑于岐山西申有鳯鸟者览其徳而下之羣鸟皆往从之萃于岐下维时风翔者露翥者雨舞者霜嘷者朝嘲者夜防者以万计复有巴人之比翼蜀山之文翰方人之孔鸟善芳不翡翠华首咸集宫树王及后宫不之竒也而余族独着彤管焉其诗曰维叶萋萋黄鸟于飞为其有助于徳象也二虢髻戯引弓飞土而逐之后曰非所以养童心也戒勿弹周公白文王命罗氏境内特贳不捕焉今帝不欲为文王则已欲为文王盍赦防躯帝曰尔曷知周文王试为我言文王后妃之徳何如庚乃喜而跃曰鵹知之鵹知之匪后妃之徳实文王之烈日者天之明月者地之纪夫为妻纲象日明使妇从夫放月纪日载魄于西由媵以升嫡月载魄于东由嫡以逮媵帝笑曰礼失乃求诸鸟乎为我説之庚引脰曰鵹何知鵹何知月之朝也君以视朔不近内焉后亦辟焉月始魄左媵六人迭御三夕象防隂也月成魄右媵六人迭御三夕象渐隂也月成三夕而世妇迭御焉月成采三夕而御妻迭御焉月之几望后当一夕隂将盈也月之端望后当一夕隂极盈也月之后望后当一夕隂不终盈也自是三夕仍降而御妻三夕荐降而世妇三夕还降而左媵三夕复降而右媵及月之夕也君以掩身不近内焉后亦辟焉象月以进象月以退授银环告进也正金环告退也施的告辟也鸣佩玉告节也由媵以升嫡本防而着盛由嫡以逮媵自盛以下防勿使隂厌阳勿使柔乗刚嗣续以昌夀命以长此隂礼教六宫而颂声洋万方也又公此制于天下诸侯有副宫大夫有侧室士有妾当夕侍夜仿是为节当此时岂伊无险陂王制防之妬亦何能为周制之芜乆矣而欲委罪于防禽变性于纎羽不亦异乎且荒经之诞非神农之述也帝而信之是不知也沉昵之専非周文之制也帝而行之是不仁也负此二愆不可以君羽族而况君江东乎帝闻庚言然侧席郄后闻之恹然无色乃命写其言于斧扆行其制于永巷郄后幡然更为逮下之行庚之力也帝喜曰徒信古陈编不如仓庚言乃放之不杀封为金陵郡公唐世有号金衣公子者即其后也
　　乐湘辞
　　楚衡余氏尚賔给谏别号乐湘子通显矣湘之乐弗忘也乃引疴宁归其友人杨慎儗楚声招之
　　枫林遥裔兮湘之流蒙茏欝葱兮灵源幽浦溆□徭兮道逶迤清冷渌浄兮波沦漪文鳐起兮翔鹍浮盼睐枫林兮且遨游美人乐兮无期芳杜生兮猗猗迟莫兮不自献甘渊兮浟浟荡兮潏水环屈临澒洞兮遌洄洑纡兮欝思兮淑蛟螭窟鼔枯查兮谁和曲西交夏浦兮东顾濡须吞阳吐隂兮涵霄浴虚阳侯是宅兮川后攸都飘风为信兮零雨为驱景霏霏兮翳翳冽冽兮凄凄依鳬兮狎鸥回汀兮隠洲盼睐枫林兮且遨游鹤子唳兮猨侣嘷回鴈鸣兮慕其俦美人兮归来湘中兮不可以乆留
　　无闷篇【有序】
　　余也疾疢闷困之日乆矣吊影独坐有冰壶承子来自成都惠然过我鳯嬉亭上清谈相对积日弥旬又见鹤池方池草池三余之名藻欣若诵之不知沉疴之去体也遂作无闷篇以赠承子云
　　易积而难拨者惟闷而已矣况孤臣之谪九年懿亲之隔千里始心折而骨惊渐形茹而神繠啇啇壶迟迟华晷梦纠魄而升魂寤抚膺而鸣指梁髙孙原境穷濮铅地则邪龙分浦水则罔象交川酒旗之星有衣箜篌之天无椽树交绀兮岚霭峰合黅兮鄣烟二竪不逄九婴相纒消渇非长卿之病寂寞异子云之折杨笑兮逝其逺散花念兮乆矣捐晋贤空悲蒲栁质鲍令徒伤松柏篇闷有结兮谁防闷有尘兮难澣坐囚山兮锁愁城违乐郊兮去驩馆智者不我顾室迩而迹遐佳人不在兹庭虚兮情满若有人兮号冰壶驷斑麟兮乗青鳬手携峰之緑帙来自芙蓉之锦都摛十洲之琼藻聨三池之璿跗肯问岑兮叩寂同折芰兮焚枯金为膏兮玉为醴霞为浆兮雪为腴是日也震涤九阳防褰四嶂出萧森临昭旷翼竹飔披栁浪沉疴既失幽悁亦畅冰壶子起而为留仙之吟曰有矫者龙兮鸾鹄蜚蜚子有成言兮今我无违升彼珥之碕聊与子忘机无庸归兮余乃应之曰于菟三无愠潜龙两无闷戢卿良箴余心有开子文子渊伊何人哉
　　思美人二章寄夏舜俞
　　淮海兮维扬思美人兮増伤鹏何为兮去息龙何为兮潜藏松有心兮不改兰无人兮弥芳秉中情兮欲寄非柔翰兮能将
　　又
　　渺淮海兮扬州思美人兮増愁蛰鱼龙兮日夜遰鸿鴈兮春秋阻波涛兮浩浩望牛斗兮悠悠我所思兮怊怅君何为兮淹留



　　升庵集巻十一
　　钦定四库全书
　　升庵集巻十二　　　　　　明　杨慎　撰古乐府
　　沅江曲
　　緑萝山豁午烟开野贩山樵竞野囘叠浪高潭浑不畏艚船上唱歌来
　　碧天霜冷月明多平澧风交湘水波夜夜枫林惊客棹村村铜鼓和蛮歌
　　罗甸曲【六首贵州道中】
　　百里驰驱倦三更梦魂归不辞昼夜苦但使逢春晖
　　其二
　　山围罗甸国水绕的澄桥桥下东流水可惜无兰桡
　　其三
　　寒灯閟孤馆隂云锁重城长夜恒思晓久雨恒思晴
　　其四
　　登山千寻梯下阪九仞井雨润衣珠融风吹鬓毛冷
　　其五
　　蛮树不凋叶蛮云不放晴长亭望不见何处是渣城
　　其六
　　林间山胡鸟声声啼我前何似故园里花亭闻杜防
　　关岭曲【四首贵州】
　　倦枕愁鸡鸣问郎今日程中路不可宿长途须早行
　　其二
　　北登鸡公背南望象鼻岏相逢试相问徃来定谁难
　　其三
　　关索岭四十三盘高前有安龙菁行人莫辞劳
　　其四
　　老鸦关仰树间灵卜西去何当还
　　蜻蛉謡
　　蜻蛉美姜公也公未莅止西郊不闻平息浃年公在斯矣聆舆诵采民謡缀兹风耳而目之乃知美非溢也
　　蜻蛉川硪碌野铁菁穷崖飞鸟不下魋结成羣行白日腥风洒系我防牛驱筰马金鸡庙前无行者使君坐紫城枹鼓卧不鸣苍山平洱水清守犬无夜惊行商逹天明白羽蠧青苖生南山踏歌北山耕愿留使君住只愁使君去畏途前番君不闻髙车驷马亦使君刼商车下殷车轮
　　新春始泛歌【二首】
　　螳螂川水青如苔漕溪寺花红满台韶光满眼莫惜醉几个扁舟乘兴来
　　白沙渡口几人家红粉当罏青斾斜梁上新巢早畱燕门前垂柳暗藏鸦
　　滇海竹枝词
　　罗汉孤峯只树林梁王辇道海中心海垠青青堪牧马海眼只今无处寻
　　东浦彩虹悬水桩西山白雨防寒江烟中艇子揺两桨空里鹭丝飞一双【滇人唤虹霓为水桩】
　　悲酸行
　　少日多懽悰老境足悲酸悲酸一何易懽悰一何难游子久不归憔悴羁南冠亲庭隔千里梦中路漫漫年来转漂泊居处无恒安征马常苦瘦旅席常苦寒有客过我门劝我强加餐春阳正发育覆载本自寛穷途谢好音白意于青翰
　　防鸠篇
　　辞家乡去亲爱远从军万里外日暮旷野霜风冻我有夫行恻营巢寄所蒙鸠语老鸱摘巢抨去之老鸱言此鸟是凤凰抨之恐不祥但可吓去之不令在我傍凰止凤飞羽毛摧頽五里一返顾十里一徘徊山川嵯峨嵚岑隠阿且饮晨露飱朝霞祸无常门福无常家咄嗟呼伤哉谓之何
　　青蛉行【二首寄内】
　　青蛉絶塞怨离居金鴈桥头几歳除易求海上琼枝树难得闺中锦字书
　　燕子伯劳相对眠牵牛织女别经年珊瑚寳树生海底明星白石在天边【张云予防升庵诗不喜其深邃而喜其朗爽也】
　　遥夜吟
　　遥夜吟懐禺山也防阻乎期情见乎辞
　　明发叶榆城暝逗兰津渡超忽类飞翰徃来如织路仆痡马亦黄簮短带复长天髙行谁问日暮坐自伤鸿飞畏逢罗虎饥正出柙寒流泚冠凉风吹白帢子有负俗累予乃投荒人暌形而比影异习仍同尘晤言能几朝契濶还叠夕浪迹苦难并嘉防良易掷翻忆在滇海翻思在连然嬥歌花馆醉清梵云房眠丹荧耿遥夜乌白聒五晓相望不可晨咫尺限云杪
　　舞姬脱鞋歌题画
　　潘妃睡起冷金沙弓鞋半脱双鸾斜越罗袜衬齐纨素彩霞揺裔香生步旱路金蕖白日娥芝田洛浦凌微波曳霜回雪下平地琉璃滑泽春云腻花松玉輭娇无力天公一笑生春色宝阑困倚殢□跚小玉双成扶不得起来翘翠踏芳尘妆台搦镜重梳匀人间絶世谁相并月钩下鬭缃钩新
　　南中晓寒曲
　　南中异节候北陆戒裘鑪夜冻玉朴遫朝寒金毕逋可念无衣客谁征褰与襦
　　龙编行答禺山
　　北极军书一羽过南交氛祲九真多金潾铜柱天王地象渚龙编瘴海波渭曲屯田愁葛亮闗中餽饷急萧何岚开比景鸢低水风度鸣沙马歕陀自许将军回白日谁慿壮士挽银河腾峯浴铁朝乘障下瀬楼船夜戢戈翡翠越裳近消息麒麟汉阁逺嵯峨婆婆横吹惊杨栁晔晔商声响薜萝隐豹文韬须雾泽荒鸡舞困且渔蓑欣闻幕府収才彦伫立衡门听凯歌【瘴海一作精卫】
　　莋马行
　　莋马出滇西青金护凿蹄朝骖过归鴈夕驾轶昆鸡蹀雪工升甗陵云欲舞梯流星迸石齿讶道火龙飞
　　葵镜吟赠右溪
　　花卉中有唐婆镜者一名羞天花一名倒垂莲本草所谓鬼臼也其花背日与蜀葵正相反曾闻其名今始见之托诸声诗以寄同慨
　　蜀葵与唐镜同节复争鲜蜀葵终向日唐镜每羞天卉木异情性造化均陶甄安得指佞草重植尧堦前
　　烟丸歌赠制墨毛道士羽周
　　鸡足烟丸古松心龙眠惜之如惜金霜遥分玉兔窟碧髓近挺青蛉岑茅犀截角光自照栢麝却脐香太侵鸿崖羽人故多幻鹤驭明朝那可寻莫辞为我涴霞襟【苏易简云鸡足山古松心制墨絶佳碧髓青蛉岑见江淹赋】
　　征人早行图
　　杜鹃花下杜防啼乌臼树头乌臼栖不待鸣鸡度闗去梦中征马尚闻嘶
　　后缓声歌
　　泽藏之山必有陆沉之波物或反其常君将奈之何雌骁难为雄斧小不胜柯心之忧矣歌且讹复思入淮之爵必有飞海之鳐披枝且害心繁实多陨条吐珠谁不含曼睩能无招心之忧矣歌且謡
　　罗甸吟
　　苴兰方号鬼贵竹甸名罗牛涔枉称海骏坂犹题坡林余楚筚路识汉牂牁久戍劳行恻天高奈若何
　　笠泽弄三解为潘防藩父夀
　　蜀城东望笠泽云轮囷揺曳青氤氲万里从龙持献君将献君先过里攅凤笙歌燕喜
　　五津东下仙舟轻三泖凉波秋水平景丁南极中宵明中宵明景焕展国容拜家宴
　　莺湖小雪梅照天鲈羮莼防酒如泉锦袍起舞白华篇白华篇丹桂曲祝千龄绥百禄
　　鹙郎行
　　茈泽鹙郎唼鶵鸭惊飞鸳鸯逐鹎鵊翠袖啼春幽凤奁红丝穿露空鸾柙碧眼胡儿乱驰鸨三五红顔片时老今日盈盈滇海花明旦萧萧陆凉草
　　青海引
　　长白山前呺黑风桔橰火照甘泉红五千貂锦血边草单于夜帐移湟中华林酒艶长庚醉沉香春浓海棠睡金马门如万里遥那知青海城头事
　　田家喜晴謡
　　玉女投壶玉皇侧海童拖霖海天黑风花闪日日笑云【俗以云气斑驳谓之风花古诗明月扬防应复驶蒸云散乱作风花　俗谚以雨乍落乍止日光穿漏谓之天笑】云气烘为雀头色须臾变作楼梯天黄绵袄出晒破砖【谚云楼梯天晒破砖又田叟冬晴见日喜曰天上黄绵袄子出】茅檐夜望犂星没芦絮飞残水生骨【谚云犂星没水生骨】
　　明月篇
　　桂树生银汉菱花挂玉台山明姑射雪川静海童埃北户烛龙蛰南枝乌鹊来清光殊窈窕流影自徘徊楼上盈盈女樽前灔灔杯孤桐不须荐锦瑟正相催
　　古怨
　　游树正丰茸清防深几重金星长乐漏碧月景阳钟扫粉赵飞燕卷衣秦祖龙妆成独不见倾国为谁容
　　补臯鱼风木吟为黄月坡政使赋
　　晨风揺揺有鸟朝嘲不息终朝予心孔劳
　　夕风习习有鸟夜防不息终夕予心孔棘
　　树欲静兮风则起矣子欲养兮亲则已矣
　　枯鱼衘索兮蠧何泣矣养之不逮兮祭何及矣
　　楚竹吟【隐括东方朔七谏语】
　　便娟之脩竹寄生乎江潭【叶夷针切】葳防上防露泠泠下来风【叶孚金切】那知竹与栢虚塞两异心蓬矢射犀草箟落委荒林夏首西浮远涔阳南望深大招自抽怨小歌徒悲吟天高何难问斯情匪斯今
　　防女行
　　东风春正韶南浦美人娇下蔡君休问上官谁敢邀折花斜寳珥映水正金翘娉婷惜未嫁应待逐文箫
　　湖艶曲
　　素足踏金沙波揺半臂霞东风湖灔好疑是孟珠家
　　江艳曲
　　交甫江臯见刘晨洞里逢可怜裾踏鴈不用髻盘龙
　　思逺道
　　章丹请辍舞秦青且罢歌佳人上宫出俪婺复倾娥夜月光如练春江纹似罗所思在逺道朱顔谁为酡
　　竹浪词【七首为刘珥江赋】
　　新结茅斋近少城清流映带更多情幽懐似怪王维少栁浪何如竹浪清
　　青岚帚扫紫筠烟垂露珠零緑粉天最美仙郎能缩地筼筜谷在锦江边
　　一部清商竹啸风三霄碧纛舞晴空披襟已在珠宫上宋玉兰台赋漫雄
　　锦箨花防防笋根龙孙蛇祖启风门对青好续涪翁赋滴露研朱挂月村
　　众窍为嘘万窍号调调未定见刁刁画风雄笔君须继北海南溟卷紫毫
　　鸾暮笼烟还漏月凤晨防露防来风寛闲不似城中地水碧金膏五百弓
　　一节为船碧海通十洲三岛访仙翁乘风破浪非难事好在垂天万里蓬










　　升庵集巻十二
　　钦定四库全书
　　升庵集巻十三　　　　　　明　杨慎　撰古乐府
　　海估行【二首】
　　海估帆乘锦浪飞绡宫夜取万珠玑翻身惊起蛟龙睡血汚清泠竟不归
　　偃月堂空罢舞尘靖安坊冷怨佳人芙蓉莲子随他去不及当年石季伦
　　吴楚行
　　神女巫山上西施越网中朝云迷楚国夕露满吴宫舞榭青枫树歌台緑蕙丛伍员魂已断宋玉赋休工
　　涉江采芙蓉
　　沉沉秋江水灼灼芙蓉花叶叶凌清霜枝枝明朝霞娟娟东隣子采采惜芳华昔时赠同心今日悲天涯欲寄苦无因向风长叹嗟
　　代古日出行
　　晨登石峦望浮云何相羊飘风自东来若木廻其光景曜薄万里下界犹苍凉曾崖自鬰鬰芳茝含春霜草虫一何微感物鸣其傍天池有黄鹄一举知圜方
　　灵菊篇效陆平原
　　灵菊植幽崖擢頴凌寒颷春露不染色秋霜不改条三泉潄根九阳晞素苖衡星散光晶香气何飘飘东林生玉树西畹生兰翘懿此葳防茂感彼芸黄凋采为仙人食千载通一朝金童酌霞醴神女弹云璈顾视西王母翠发如陵苕【方云真选体】
　　双燕曲
　　有鸟名飞燕雄雌自相将饮君玉池水巢君文杏梁美人当轩坐恐涴罗衣裳请君駈除之君怜不忍伤雏生八九子娇爱比凤凰鸣声何啾啾闻我庭东厢习飞还不逺堕坠双扉旁主人戒庐儿毛羽无摧戕不啄五株桃不啑五畆粱秋风从西起翩翩向南翔昔为黄口儿今为乌衣郎辞巢谢主人华屋恩难忘愿主寿千歳歳歳巢君堂【方云有风有体】
　　扶南曲【五首】
　　春人辞曲房罗绮杂花香远思河边草柔情陌上桑归来庭下路羞见紫鸳鸯
　　愁窥緑绮琴澁不成音镜里春春貎窻前夜夜心临卬人去远离梦绕花隂
　　清歌发皓齿良夜足欢娯誓好同心结迎祥百子图千金当一刻城上莫啼乌
　　逰赏上春时踟蹰望所思花娇初学脸栁浅未成眉问讯沟头水微波可致辞
　　淇上轻盈侣巫阳缥缈仙晩归因鬭草春困为秋千罗帐含双笑灯昏尚未眠
　　乌栖曲【四首】
　　金莲作杵琼瑰砧蛟龙艶锦鸳鸯衾并刀未剪燕霜落何日征衣到沙漠
　　昼漏迢迢春灔灔草如柔罽花如焰白日红窻恨转多个侬无计奈春何
　　汝南鸣鸡乌臼鸟强顔饶舌催天晓残妆相送泪阑干月帐云屏生晓寒
　　月华二八星三五丁丁漏水鼓相思相忆阻河桥可怜人度可怜宵【方云真得齐梁风致而不流】
　　宛转歌
　　明河拂愰月栖檐惊乌号林萤入帘美人遥夜歌宛转罗衣不襞宫黄浅愁听更漏转分明紞紞楼头五鼓声
　　梁白纻舞歌【二首】
　　仙人六着帝台棋高张洞越吹参差二八逓代三啇移含娇吝彩閟容仪流云不度华星迟鑪火九微镫九枝腾觚飞爵朱顔怡传空引漏客忘疲满堂不语心相知
　　又
　　英英白纻雪色光机杼出自寒女房裁作舞衣双袖长吴娃魏粲自相将宛转顾步双鸳鸯俨若星月舒其芒如结旌体如翔秋药被风兰袅香囘身再拜捧瑶觞千秋万歳侍君王【方云虽使沈约复生亦当心服】
　　桂湖曲送胡孝思
　　君来桂湖上湖水生清风清风如君懐洒然秋期同君去桂湖上湖水映明月明月如懐君怅然何时辍湖风向客清湖月照人明别离俱有忆风月重含情含情重含情攀留桂之树珍重一枝才防连千里句明年桂花开君在雨花台陇禽传语去江鲤寄书来【方云流丽】
　　大堤曲
　　大堤二三月垂杨千万把上枝堪藏鸦下根堪系马藏鸦系马晩楼边沉水香焚清酒传红霞宛宛歌声外汉水团团明镜前夜饮朝眠欢不足秋去春来芳草緑只知郎槖尽黄金不道妾顔销白玉江有方洲防有沙牙樯丝防各天涯钗横花困惊残梦不信行人不忆家
　　冬晴【三首】
　　冬晴连月嵗欲阑北屋修影廻南峦行人喜舞农人欢负耒杖防各自返过涉不愁溪水寒
　　又
　　岸梅春动江不波玉顔粲粲回銕柯橘洲霜晩繁香多吁嗟二物堪赠远如此万里闗山何
　　又
　　岷山白日多光辉清江澂雾雪霰稀鱼龙不蛰鸿雁飞塞上将军未解甲城南思妇夜缝衣
　　阻风曲鑵子矶作【三首】
　　峭石惊矶横浦口朔风半夜蛟龙吼一枕波涛万里心江水客愁谁浅深
　　行人夜唱江南曲巴歈楚些遥相续声声怨暝复愁更诉尽离情天未明
　　啼猿峡口江流远回鴈峯前沙碛晩水驿梅花开未开缄情千里寄阳台
　　幡幡中林叶别内兄黄峻卿
　　幡幡中林叶迢迢语离别【玉溪云宛转有风致】离别不可亲相思隔南津南津首北路莽莽入烟雾夙昔欣芝兰疴体成欢顔只恋携手好岂知行路难前有一樽酒歌清商曲行子唱骊驹主人弹别鹄别鹄影悠悠寄音下西州一言展契濶再言申绸缪【玉溪云情到兴到古意古体】
　　垂栁篇
　　楚雄苴力桥有垂柳一株婉约可爱徃来过之赋此志感
　　灵和殿前艶阳时忘忧馆里光风吹千门万户旌旗色九陌三条雨露姿苍凉苑日笼燕甸缥渺宫云覆京县芳树重重归院迷飘花防防临池见临池归院总仙曹应制分题竞彩毫诏乘西第将军马诗夺东方学士袍金明緑暗留烟雾旧燕新莺换朝暮只知眉黛为君颦肯信腰肢有人妬从此沉沦万里身可怜憔悴四经春支离散木甘时弃攀折荒亭委路尘揺落秋空上林逺婆娑生意华年晩肠断关山明月楼一声横笛清霜坂
　　江干行答禺山
　　吴娃江干采芙蓉陈王洛浦赋逰龙忽惊绣带香风起渐觉罗裳珠露浓不縁织女星边见定是嫦娥月下逢逢君荐枕对襄王别君解佩悲交甫青云窈窕曼声歌緑水廻环垂手舞鸾歌凤舞无双人燕歳莺年二八春百末兰生延夕漏九华采灯烂晴昼金屏花里活秦宫寳帐香中隐韩寿廻黄转紫返复间得新捐旧须臾后旧人顔色昔曾新新人恩爱行当旧旧人红袖泣前鱼新人翠羽缀燕裾阿娇怨赋金难买苏蕙廻文锦不如浊水清尘坐长叹空留可怜谁相于
　　华烛引
　　华亭席上酒阑乐阕禺山张子愈光诵梁人烛赋碧玉舞罢罗裳单之句叹其警絶而惜其非赋体也抽毫襞纸属予增损其辞以为华烛引
　　六螭税驾眠虞渊三爵行栖珠树烟云母疏窻花作地茱萸绣帐锦为天铜芝抱蔕复纒柯金藕相萦共吐荷虹贯彩翚迎雨歇蜜催香焰送风过桂华漏促频销麝兰烬天寒不畏蛾徐吾东璧机丝少郢相南方书误多菖蒲传酒座欲阑碧玉舞罢罗裳单留云影射荆王枕露光揺汉帝盘揽带盈盈君不见脱缨脉脉两相看
　　又别拟制一篇
　　紫霞西没白日隂兰膏明烛洞房深蛾飞迥向莲台度萤爝平临桂炷沉鹤露雁霜惊早寒寸心斗酒奉君欢火齐蟠烟全的皪铜荷垂烬半阑干座中碧玉好名倡清矑曼睩烂齐光烛花剪作双胡蝶蜡泪融成两凤凰便面障眉扫蛾緑搔头坠髩渲鸦黄绮结交窻窻拂曙金鉔销香香满絮星翻汉回奈若何顾影徘徊送君去六朝初唐之作絶响久矣徃年吾友何仲黙尝云三百篇首雎鸠六义首乎风唐初四子音节徃徃可歌而病子美缺风人之义葢名言也故作明月流萤诸篇拟之然微有累句未能醇肖也升庵太史公增损梁简文华烛引一篇又别拟作一篇此二篇者幽情发乎藻绘天机荡扵灵聦宛焉永明大同之声调不杂垂拱景云以后之语言外史小子含缓读七八过飘飘然有凌云之思洒然独醒不觉骨戛青玉身坐紫府也噫吾与古人交久矣吾与仙人逰久矣安得起仲黙九原而共赏之耶张含防











　　升庵集巻十三
　　钦定四库全书
　　升庵集巻十四　　　　　　明　杨慎　撰古乐府
　　关山月
　　迢迢贱妾隔湘川杳杳征人戍朔边分弓营对珠龟缺挂镜台临玉兔圆紫塞风烟白登接黄河波浪黑山连何时空外婵娟影来照楼前歌舞筵【淮南子蚌蛤珠龟与月盛衰】
　　足唐人句效古塞下曲
　　长榆塞上接龟沙碎叶城边建虎牙夜夜月为青塜镜年年雪作黑山花苏武白头持汉节文姬红泪泣胡笳可怜苜蓿迷征马谁见蒲桃入内家
　　燕歌行柬程以道
　　羌白狄起边埃翠毦朱綅选将才玉弩惊天连马邑金精埽旦过龙堆甘泉宫里兠零举疎勒城边汲绠摧射虎瞑中闻暗吼落鹏云外坠清哀五千深入冲寒雪十万横行殷霁雷杨栁先春旗叶展芙蓉不夜剑花开锦车持节夫人至贝帯弢弓骄子回逐北朝移行幕府受降秋上古轮台青楼月对庚方出紫塞风从丑角来拟缚名王歌杕杜肯思中妇咏条枚
　　新曲古意
　　淩波洛浦遇陈王躧步邯郸缀舞行鸾尾凤头争嬿婉麝脐龙脑鬭芬芳巫阳台上春先到汉月楼中夜未央结网喜蛛垂藻井营巢睇燕宿梅梁金仙素掌晞金露玉女青腰褭玉霜翠织屏风交屈戍红罗斗帐挂香囊腻鬟斜坠乌云滑脂体横陈白雪光词赋楚王怜宋玉画图天老教轩皇生憎露鹤催宵急死恨星鸡促曙忙肯信王嫱嫔絶国红顔清泪泣羌
　　题唐人闺秀熨帛图
　　碧梧叶落红闺晩玫砧敲月催金剪重重海帘银蒜垂曲曲山屏皂罗展广储悬月月初临缇幕染霜霜已深禁防铢衣围夜玉嵯峨寳髻辟寒金云母箱开同心锁钴鉧香浮九微火秦篝齐缕鬭纷华蜀锦呉绫分婀娜熨帛申缯忆远行遥遥夜夜不胜情百层妾住垂花坞万里君居碎叶城垂花碎叶音尘隔春去秋来感行迹深闺心断结蚕丝絶塞眼穿无鴈帛明烛兰膏照独眠蛾眉曼睩为谁妍试看裴羽相思夕何似徐吾共绩年【禁防又作冉弱嵯峨又作倭堕】
　　休洗红【悯山东流贼之乱也】
　　休洗红红顔薄命恨难穷蛾眉倾国谁家女十五纎腰媒未通金屋盈盈娇白日锦窗的的玩春风戎马一朝生冀北黄巾万骑满山东金缯贱弃如泥土絶色争擒献镝锋火烧野田飞墅鸭云映东方生防蝀飘零自分身如叶憔悴谁甘首似蓬当时不识门前路今日能弯马上弓妇女何能坚节操丈夫本自不英雄
　　古艳曲【二首】
　　皎皎复盈盈倾国更倾城瑚丝结网苕华玉篆名宫女多相妬非闗君薄情【瑚网西施事出吴越春秋逸篇见刘克李义山诗注夏后氏一羙女苕华刻名琬琰玉苕是琬华是琰见汲冡语】
　　掩颦来玉塞顾影恋金门翠烛劳光彩银屏役梦魂罗衣香未歇犹是汉宫恩
　　邯郸才人嫁为厮卒妇
　　序曰予观乐府有邯郸才人嫁为厮养卒妇特亡其辞亦失其解及考史记张耳传洎楚汉春秋并云赵王武臣为燕军所获囚于燕狱先后使者徃请辄为燕所杀赵有厮养卒谢其舎中曰吾将载赵王归舎中人笑之乃走燕壁以利害説燕将燕以为然乃归赵王厮养卒御王以归武臣归赵以美人妻养卒以报之是其事也予观养卒有战国策士之风太史公书其事文既竒乐府歌其事亦奇矣六朝及唐人拟作者皆似眯目道黑白虽吾乡太白亦迷其原昔吾亡友何仲黙一日读焦仲卿妻乐府谓予曰古今惟此一篇更无第二篇也凡歌辞简则古此篇愈繁愈古子庶几焉可作一篇与此相对予谢未遑然亦未有兹奇事直当之也去今二十年屏居滇云平昼无事散帙见此事思与仲卿事适类复忆仲黙言乃操觚试为之以成此篇惜不使仲黙见之永昌张愈光亦仲黙文字友也遂徃一通以寄愈光云
　　团团桂花树生在邯郸宫翩翩翡翠鸟结巢丹桂丛花红何灼灼翡翠何雍雍宫中有才人顔色如花红青云为双髻明月为双瞳十三阿母侧十四深宫中贞心比筠竹荣华如茂松左手抱齐瑟右手挥吴桐紫绮为绸缪纨素为裁缝獭髓明防防龙涎薫褶楚蕖华跗荐燕支唇硃融扬子江心镜百链照胆铜复帷镇文犀列钱衔璧红被绣共命鸟席坐同心狨蜻蛉啑凤子鸡翘濯鳬翁春禖燕乙乙晓寝虫芳池七十二寳帐三千重名用琬琰刻臂用绛纱封昔似河中鸯今从云中龙云龙不可系河鸯那得从君王好游猎将军射飞鸿青楼临大道层城俯雕甍燕兵北方来阵马如蠛蠓恶氛起广陌襄国迷旌幢悠悠俄转毂去去成飘蓬暮看月出西朝看日出东君王不可见日月光曈昽湛卢失吴剑乌号亡楚弓左将名飞虎右将名飞熊前军千人俊后军万人雄中军张与陈耳心余腹同前使叩燕壁后使蹑前踪去节何扬扬归魂杳防防后车戒前覆咫尺不敢通王宫悬赏格赏格厚且隆侯印方斗大金帛嵩丘崇不爱印悬斗不爱金堆嵩宫中有才人顔色如花红青云头上髻明月眼中瞳十三阿母侧十四深宫中逝将脱薪槱归来取华容将军问何人灶下厮养童军中骇且异骇异交讥讽尔厮一何蚩尔养一何憃尔去何当还无吉只有凶左将名飞虎右将名飞熊前军千人俊后军万人雄往往不生还累累形影空虎狼吻嗟嗟么麽虫养卒含笑言君岂知我衷君亦勿贱贱君亦勿庸庸君亦勿少少君亦勿穷穷勿以江海流弃捐沟与潨勿以芝兰芳弃捐菲与葑勿以椒欓贵弃捐薤与葱君道如践棘我道如折葼君道如探汤我道如拨麷我去车揺揺我来鼓咚咚朝发赵北际暮望燕南冲沐露转磨笄戴斗徂崆峒行行日已夕停舟易水隂当门报燕将言有赵使临使者问燕将试言探臣胸燕将语赵使尔欲得尔王赵使笑不止尔语瞆且雾燕为唇齿国赵为辅车邦张耳与陈余饥鹰待劲风交游如父子遯秦聨翼翪一朝仗马棰下赵数十城各有南面志机防不巧逢势屈武臣下立王持赵心赵地今已定赵王为燕擒耳余握赵柄武臣受燕笼王归二人臣王囚二人公肯迎生王辇惟逆死王輁死王良实愿求王但虚名王魂化燕氛二人喜无忡内举全赵势外折弱燕锋问罪始有名仗义不待攻王今兵在颈行见雉离罿臣来吊燕祸不求归赵功燕将色如土燕王胸如舂乞尔赵王归急归在匆匆出门不复顾仰天荷高穹养卒御王归喜气如渴虹前歌扬金镳后舞踏锦幪荆卿羞督亢陈驰慙迁共恵公返曲沃句践复吴淞山川再清朗天地重昭明智靡秦樗里勇冠夏逢门铜斗笑刺客玳簮恧谈朋三军咸啧啧众口交喁喁升为堂上賔永脱灶下烘张筵列樽爼烹羔宰肥豵累累系印绶瑟瑟穿玲珑阳阿七盘舞中山酒千钟厚赏陈前墀养卒辞未终宫中有才人顔色如花红可怜桃李子降作糟覈供始笑周尾生抱柱流寒淙复笑苏季子愚妇不下緵陈余娶公乘张耳婚外黄持将比才人才人姣无双宫妆扬嫮都野态减妖秾殷勤语才人才人莫心忪好去偕新郎新郎非蚩氓繁华少佳实丽色几欢悰请看古美人命薄恨常浓骊姬死晋市西施沈吴江黄鹄悲陶婴蝴蝶怨韩冯沩汭两皇英南望九疑峯斑竹泪防防潇湘波汹汹章华贮巧笑细腰如黄蜂峡梦啼防猿江眺伤青枫阿房三十六烈焰惊丰茸娥娥摠薄命呜呜歌懊憹相逢恨靡芜相思苓芙蓉尔名播乐府尔芳辉管彤寄谢东隣子学步休言工
　　赠沐锦衣
　　仙山名五华迢迢上烟霞道逢两仙童驻鹤问仙家仙家住仙村木门苍琅根英英众公子楚楚诸王孙舎后有碧梧凤皇将九雏鸣声何喈喈闻我蓬莱壶兄弟八九人中子执金吾木公酌醴泉金母斟云腴埙篪吟何曲歴歴种白榆大妇七襄女中妇重输姝小妇无名字彷佛秦罗敷丈人且安坐日出东南隅
　　月团茶歌
　　唐人制茶碾末以酥滫为团宋世尤精前自元代以来其法遂絶予效而为之葢得其似始悟唐人咏茶诗所谓膏油首面所谓佳茗似佳人所谓緑云轻挽湘娥鬟之句饮啜之余因作诗纪之并传好事
　　腻鼎腥瓯芳醑兰粉枪末旗香杵残秦女緑鬟云扰扰班姬寳扇月团团兰膏防缀黄金色花乳清泠白玉澜先春北苑移根易勺水南别味难
　　珠履曲
　　渐台织女跂东足【甘氏星经织女东足曰渐台】袜罗不染银河緑飞下天边三素云来舞人间八琅曲白纻缭绕丰趺光掌中无力踏春阳共命缕纒双躞蹀同心丝绣五文章姌嫋轻盈邯郸步媻跚勃汉宫妬香裾漏影蝴蝶飞兰膏明烛翳霄晖金杯防灔浮金影玉山摧頽偎玉寝梦里俄惊月入懐醒时却讶莲生枕雪皱霜皴起夜来花欹栁弱临高台牵牛呼龙种瑶草不遣仙踪印归道笑杀梁家与石家折腰香尘何足夸
　　飞燕咏
　　飞燕元倾国合德更聨芳歌舞平阳第膏沐温柔乡涎涎宫中去双双天上翔露华白英粉沉水九回香李文明袜练石花凝袖妆金釭星列影珠帐月齐光避风逺条馆沃雪浴兰房香汤不沾体仙颷空引裳吹箫庆安世持履冯无方娇爱岂终极荣华安可常祸水一以浸炎光允不扬莫诵伶传徒令樊女伤
　　善哉行
　　夏夜苦短冬夜苦长日月既逝春华秋霜【一解】
　　山川嵯峨悬日孔多岂无车辕淹留匪他【二解】
　　兽有朋携鸟有羣飞顾瞻中林旦徃夕归【三解】
　　海色东起明星晨坠美人在逺寝不聊寐【四解】
　　同心异乡意遐思长思来何如弹琴中商【五解】
　　附书来鸿翩翩空疾愿尔千里勿遇缯繂【六解】
　　梅花落
　　古乐府有梅花落曲唐人诸家作者多矣皆咏其开不言其落也旅行松次适见梅花落乃援旧题以成新曲虽有愧縁情庻不谬体物云耳
　　落梅复落梅千片复万片愿借鼓芳风吹入披香殿
　　其二
　　古梅飘古香新梅缀新妆那枝传妾恨何树近君乡
　　其三
　　梅落复梅开流光似流水君心在梅花妾意怜梅子
　　其四
　　团思更团情依幌且依楹朝朝妆靥靥日日望卿卿
　　合欢咏
　　合欢为树夜合朝开枝叶繁互望若蟠纠风至扶疎了不相牵缀古人所谓青嚢蠲忿者也览晋人杨芳之诗聊继声焉
　　可怜合欢树生我庭东厢枝枝相纠结叶叶复飘扬烟交疑覆帐风散若分香戢华践西柳开艶啓东桑周诗惊采緑楚梦感昏黄赠君以蠲忿与妾同芬芳
　　峡东曲
　　白帝到江陵一千二百里欲试一日程须待春水起布帆一百尺出自三梭织风顺早归来天际遥相识
　　七夕曲
　　此夕知何夕今秋似去秋凉风兼远思并在最高楼
　　盘江行【贵州】
　　可怜盘江河年年瘴疠多青草二三月緑烟生碧波行人好经过
　　七盘劳歌
　　一盘谿谷低仰首愁攀跻蚕崖白云上鸟道金天西二盘行渐难谷口野风寒石磴愁旋马行人各解鞍三盘云雾堆侧径转纡回前旌正延伫骏骑莫相催四盘连翠微峰日隠晴晖石齿啮人是树枝人衣五盘势更高俯见栖鸟巢岩峦暂相倚人马同时劳六盘穷攀援真如上青天下瞰已峻絶上望更巍然七盘险栈平眺望倚分明西征通蜀道北望指秦城
　　朝天岭
　　落日半山防掩暎栗叶赤行客早知休前溪多虎迹
　　将进酒
　　清酤如济浊醪如何君子有酒防且多我当起舞君当歌歌乌乌舞傞傞歌舞未终良夜过我首既濡君顔酡古称贤达日饮无何人生安乐孰知其他
　　将进酒杯行迟主人且勿喧君子有所思尧置中衢尊文王法酒旗共此融融欢无愆抑抑仪令汝年寿等乔松名与金石期将进酒酒且终乐相乐乐无穷【张禺山云辞古调髙义存鉴戒与淳于对齐王语相似】
　　鹣鹣歌
　　绀宇流霜豆房冷华烛蟠烟舞交影中有一人字鹣鹣飞爵腾觚盼斜领莲花漏水夜无多莫将金滴比银河愿为楚女巫山之行雨不愿作甄后洛浦之淩波
　　楚妃引
　　金缸衔壁随珠烛美人如月嬉华屋明星烂烂接朝霞笑杀兰膏夸宋玉
　　宵猎南梦赴长莽火似云鲵駴雷鼓同车独共龙阳君纎腰美人空楚舞【莽叶莫补切】





　　升庵集巻十四
　　钦定四库全书
　　升庵集巻十五　　　　　　　明　杨慎　撰五言古诗
　　白云岩为谢左溪赋【名廷芝】
　　红云拥帝居紫云防仙箓白云何悠扬舒巻岩之曲震泽昔从龙液池曾下鹄出岫本无心悬车返初服憬彼入深林跫然在空谷风听景松露采渊明菊菊露缀明珠松风球玉九牧谢两龚三间谐二陆何日和云謡西池春草緑
　　衍古谚【汉时谚云杀君马者路傍儿其言虽小可以喻大衍为一篇感时抚事亦有讽云】
　　天马龙为友来自渥洼池青丝为之络黄金为之鞿圉人新承命剪拂下瑶墀骑出横门外茸茸春草时东城接南陌观者咸嗟咨弄臣矜迅足长鞭终日施汗血忽憔悴筋力尽驱驰未树边隅绩徒为冶游疲始信杀君马端是路傍儿
　　题交甫解佩图
　　交甫之楚游息影依乔木道逢两仙姝逍遥汉臯曲星宿缀明珰云霞装鬾服婉娈荡荧魂花艶惊凡目目随韈尘扬魂与芳风逐结梦拟阳台交辞同阿谷荣华橘是柚贞芳笋成竹江永不可方微波春自緑
　　别陈玉泉
　　玉人将远别投赠琼敷篇恵而能好我裵徊病榻边感此万里行曷月重周旋秦地四方枢神臯接英躔八水忽横流九俄震骞来旬属大雅申画寄名贤平成绍禹绩圭献尧天参井与岷嶓星土元相连应念沧浪叟好音遰鸿传
　　送张防山职方还铜梁【佳】
　　郊扉偃江介炎天方鬱防燕居感离索蜗庐森蒿莱高人千里驾空谷跫音来研精既理窟抽毫更逸才韵紫房洞清吟文昌台同声起予和笑口为君开樯乌五两发兰鹢双橹催晤语拟倾葢永懐盈酌罍愿言植嘉树湛思肄条枚三峨迟屐齿七襄冀琼瑰
　　续东坡狂云妬佳月
　　狂云妬佳月蜉蝣撼大树佳月了不嗔大树何曾拒轻薄哂王杨羣儿谤李杜光焰万丈长江河千古注勿言人可欺大言终自误
　　懐音篇寄张惟信学士【张名潮】
　　昆池望汉沼滇徼视梁岷音耗两迢遰眺听一伤神他乡非故园浊水限清尘捐脰徒伫想送躯邈何因有客来天末开缄慰饥渴殷勤访死生绸缪申契濶光仪歘若亲穷愁暂如拨万里向炎隅五载困羇孤山川梦张敏岐路泣杨朱烛龙屡迁舎胎蚌几盈虚情随瘴岚结魂与回飇俱忆昔承嘉防弱植连英蔕明轮仰重离丽泽资双兊取则斧睨柯同声竽混籁曳佩步文昌抽毫逼华葢凤液接鸡栖退食竞招携黄山上林苑防曲江堤齐镳拾瑶草对榻然青藜郢客传歌妙周郎顾曲迷传歌还顾曲懽移成别促宁知嘤鸣鸾忽作徘徊鹄去去背荣宴行行赴严督三陟阻且长百罹纷交属考槃岂中阿离索异西河螭头辍彩笔鹤膝拥雕戈北道主人少南方迁客多碧鸡冠层岭赤虺隣荒景阖荆坐刬迹剪茅旋栖影樵爨分獠烟桔橰通僰井鼓腹畏含沙延颈愁添瘿枭獍笑边陬篁竹跳蛮酋挈家窜草莽乘障襍兠鍪乞粮公山氏贷粟监河侯蓬翘随树羽桃梗泛苔沤风霜瘁精力蒲栁凋顔色居夷寡凤嬉求仙拙鷮息衰白嵗不与昏黄日下稷新日讵相闻久要难见君皎皎共明月悠悠闲白云弃置勿复道伊谁竟此云天山苏子卿辽海崔亭伯觖望洛阳城销志长安陌跛鼈羞骥伍委羽非鸿翮下潠饶薄田东臯余广泽还乡尚有期从君访黄石
　　元谋县歌
　　遥望元谋县塜墓何累累借问何人墓官尸与吏骸山川多瘴疠仕宦少生回三月春草青元谋不可行九月草交头元谋不可游嗟尔营营子何为歘来此九州幸自寛何为此游盘
　　书李前渠藩伯公便面
　　望尘斗以北倾葢江之阳命驾慰迟暮倚楼讯行藏下榻沈疴失拥篲端忧忘玉藻敷温丽金薤披琳琅沦诗缀四始逸籀括三苍荒经询夏后汲冢懐周王赓臯既旦旦聆挚何洋洋维时首朱夏迅晷改青阳欵言移日稷彦防属辰良蒲葵聊短咏木桃愧申章
　　九月三日见新月【时有悼亡之戚】
　　纎纎初生月挂我高楼傍常时照欢影今夕流悲光悲光正徘徊怅望相思台凉霑露襟湿爽透风帏开丝虫绕阶缉火萤穿箔来更添漏水咽膏减釭花催庄休歌不发潘仁心已摧商陵别鹤怨梁树栖乌哀未抵此时恨长歗独难裁
　　恩遣戍滇纪行
　　商秋凉风发吹我出京华赭衣裹病体红尘蔽行车弱侄当门啼怪我不过家行行日已夕扁舟歇潞沙扬舲天津口回瞻见牛斗风吹紫荆树月照青杨柳逆流泝漕河相顾慎风波荒村聚豺虎夹岸鸣蛟鼍仆夫困牵挽防吏苦嗔呵徐沛洪流溢沧溟浴白日聚落鸡犬空衔舻羽毛疾暗滩持楫防洄溜扬帆栗维缆依鹳巢搴蓬迩鲛室乘月下吕梁侵星过白杨漫岸憬失道孤舟鬰相忘喧豗见叠浪极眺无连冈隂霞互兴没涷雨倐淋浪湿薪戒传火空囊愁絶粮信宿万平隣舟动欢声闻鸡共起舞买鱼贺兼程夕泊秦淮岸朝逗维扬城愁听玉箫曲懒问琼花名畏途险已出胜地心犹惊真州对步分岐当去住翘思铁瓮云怅望金陵树江浮惧涛澜陆走淹霜露移鹭洲来弭榜龙江隈故人同载酒一醉雨花台高台多古今百虑盈疎襟琴弹别鹤怨笛喝飞鸿吟临风惜南骛揆景恨西沈江程始挂席江月照采石招揺西北明水雾东南碧铜陵梦里过赭圻望中隔浔阳见市防湓浦异潮汐马口歌独漉鱼山候风宿西塞渔父矶东陵道士洑估客叹浮萍放臣悲落木秋惊赤岸枫霜谢黄州菊龟山汉阳县鹄矶遥可见披襟倚山阁开图对离宴鲜飚苹末来余霞波外绚枕底鸣飞湍舷际失江干仙子驻鹤峤王孙鬭鸭防云开君山出壑归洞庭寛干鹊噪危樯连连一何迅试叩巴峡船果得家乡信时序感孤懐风烟集双鬓江陵初解颿仓皇理征衫家人从此别客泪不须缄腾装首滇路问愁程楚岩楚水萦沅澧楚岸秀兰芷古墓识昭丘遗坊号珠履珠坊青芜繁昭丘白云屯伤心枫树林回首桃花源天寒行旅少嵗晏霜霰烦界亭四十渡羸马不成步幽篁岂见天宻箐才分路营窟半卉裳人烟尽槃瓠戾虫啸落景暴客当官戍驱车先发昫投驿迟暝雾溆浦涔阳连龙标夜郎天逺游吊屈子长流悲谪仙我行更迢逓千载同澘然一叶崇安渡千波竹箭急鬼方昔云遐罗甸今初入隂霾暄凝交瘴岚晓昏集长亭此驿遥咫尺如棘澁石行蹶昆蹄沙炊咽蒸粒断肠盘江河销魂巃嵸坡军堡鸣笳近蛮营荷防多三辰晦光彩七旬歴滂沱罽衣行风舞芦笙跳月歌可怜异方乐令人鬒皤烟霜穷琐旅茝若开芳序迎睫平原来还顾残山去喜见青松林却辞黄茅屿滔滔嵗已周望望且夷犹衣尘何暇拂足茧不能休碧鸡俪金马滇海昆池泻五尺常頞道万里唐防野隋将仆碑川汉相连营下我行更向西绵力倦攀跻硪碌穿危磴蜻蛉控絶谿防苍明霁雪抱珥饮晴霓蒲塞重闗峻兰津毒草低枝寒鸩鸟下花暖杜鹃迷淜环蜮射渚畷入象畊畦莹角髦牛鬭斑文筰马嘶缅书涂贝叶僰照燧松梯风景他乡别天倪吾道拙云山已乱心风尘仍结舌出门各自媚失路为谁悦桑落岂忘忧芄觿讵申结龙吼雄剑鸣骥歌唾壶缺苍苍七星关几时却东还弥弥三峡水奚啻隔中沚黄犬代书邮青龙借归舟鴈翼翔寥廓猿声逓阻修何由一缩地暂作锦江游
　　出嘉陵江
　　嘉陵驶且长千里如投梭洋洋者緑水触石扬白波逶迤似有情相送出褒斜云气接江脑日色破浪花防防下无极疑是神龙家垂藤饮猿狖奫沦栖阳阿中有南行舟遥遥通三巴惜哉不可徃巨石剧狼牙我欲镵安流手中无莫邪长歌行路难日莫犹天涯
　　崤关行
　　晨行崤闗道此道一何难曾陵高不极脩坂回鬰盘季冬十二月时节正严寒马蹄践霜雪车辙带冈峦淩澌正坚沍河水无汍澜通逵结冻溜改径陟防岏四望少烟火鸟路俯鸿磐悲风号古木响入云端居人尽塞向行者为槃跚野狼啸昏侣饥鴈短晩翰迢迢村郭逺行行未解鞍凛凛嵗方晏去去程犹寛劳歌以咏志释此越乡叹
　　集法寺后圃小山
　　黄鸟语春晩青林生夏隂禅宫静钟梵宁知车马音率尔成佳遇晤言良所钦对酒俯楼殿步屣陟丘岑谋野既有获在逺亦防心懐哉幽寂地兹逰可重寻扰扰望城闉欲去愧尘襟
　　于离防作
　　遥遥事行役落落无安居奉义徂江汉成旅候轺车宻亲念暌隔賔筵集华裾流声何肃穆照夜交瑛璵率尔拜嘉贶何以报相于烟霜易淹留日月方向除曲湟浮緑藻太液敷丹渠欲嗣北来音托之西上鱼【玉溪云宛曲有味】










　　升庵集巻十五
　　钦定四库全书
　　升庵集巻十六　　　　　　明　杨慎　撰五言古诗
　　答程以道
　　驱马国西门整驾城南端出宿指賔馆饮饯临河干中道逢嘉友谁云行路难四海皆兄弟况是平生欢赠我锦绣段佩之当衿鞶上缕胶与漆下绘芝与兰芝兰芳不歇胶漆情无殚愿为双飞鳬随君千里翰【玉溪云可与十九首并诵】
　　西使将旋卧病移旬
　　江汉起秋色池塘生夕隂萧条众芳敛啁唽候虫吟清光徘徊映圆影散空林采芝歌不发链药行相寻隠囊废丹帙对晃虚清琴懐哉北望瞩怆矣西飞心端忧与云结商声随风骎晏然山中暮弱懐良难任
　　行旅
　　行旅苦日短劳人知路遥忽忽歳云莫客心中揺揺旷野饶寒气四望但寂寥严霜下丰草朔风鸣枯条浮云起为葢坚氷结为桥【玉溪云下句甚竒又有上句絶称】白日隠余照隂晻层霄鸣毂无停轮嘶马不解镳飞鸟夕知还征途何迢迢无以慰苦辛兴言自成謡
　　过河内作
　　晨行河内道旷然清客心太行北麓近丹流东逝深丛芳金碧岸摠翠瑛瑶林蒲梢逓余馥柿叶垂繁隂在藻归乐泳迁乔闻好音客行虽云苦对此一开襟既懐击壤咏复动沧浪吟古风美乐土兹情验于今
　　感秋
　　江汉流无极浮云去靡依类此逺游子乘障戍边圻故乡三千里山川隔音徽日夕桀括栖凉秋熠燿飞离索星霜改端忧节序违处者怨不詹行人叹式微焉得排云翼遥随征鸿归
　　留别峨石李子杂用选句
　　美人仙李姿相期拾瑶草讵意旋岚风吹我千里道轻舟已迅迈归信方浩渺所是同心者不得殊懐抱隔江犹恨遥何况滇云杪路逺梦魂迷思君令人老愿托上林鸿好音及春早
　　晨发髙峣柬丘月渚杨墨池
　　荒鸡嗥西隣海霞射东壁又携孤剑征去作防苍客髙峣亦吾庐安宁亦予宅屏居三十年宛如故乡陌飞屐频登临披衣数晨夕别离今几时重到感畴昔儿童已长成賔从尽衰白聨榻情绸缪晤语慰衰瘠此行拟何为筋力疲疆埸少城云思纷江阳春梦积一身四处家浮生百龄廹请为劳者歌歌罢转愁剧
　　西征夜
　　寒重旅衾单嘿对灯花谢乱山荒垒间独客孤眠夜寂寞与谁同寻思似梦中劳劳无止极去去忘西东故乡孟冬别有约仲冬返人愿天不从长征日以逺异县多相知樽酒话心期含悲不能语泪为生别滋
　　五日泛湖
　　鸡鸣海色动日出林霏开红霞晃金碧赤帝骑龙来新晴宜理棹防佛游仙台榜歌声流喝丝管清且谐且须醉一斗以缓肠九回
　　南窜始发京
　　秋风萧萧发驱车出郭东问我今何适窜身向南中南中万余里去去谁与同亲交满京国咫尺难相通且喜脱幽絷未暇悲道穷矫目盼浮云但羡高飞鸿
　　江陵别内
　　同泛洞庭波独上西陵渡孤棹泝寒流天涯嵗将暮此际话离情羁心忽自惊佳期在何许别恨转难平萧条滇海曲相思隔寒燠蕙风悲揺心菵露愁沾足山高瘴疠多鸿雁少经过故园千万里夜夜梦烟萝
　　离思行【二首】
　　飞蓬无根株飘飖随风起游子辞家乡流落在万里当歌有苦调对酒无欣喜闭门愁绪集出门多荆杞徬徨安所之断肠分流水水流何潺湲逺游几时还
　　其二
　　南望蜻蛉道西眺渠滥川石子何磊磊水流何煎煎山川隔宇县仰视空云烟鸿飞远不到书迹何由传愁来坐自叹气结不能言愿假黄鹄羽轻举随风旋
　　采兰引【赵道宪副因余之此诗改闗名为兰谷】
　　广通县东响水闗产兰緑叶紫茎春华秋馥葢楚骚所称纫佩之兰也人家盆植如蒲萱者葢兰之别种曰荪与芷耳时川姜子见而采之以赠予知九畹之受诬千载矣一旦而雪作采兰引
　　秋风众草歇丛兰扬其香緑叶与紫茎猗猗山之阳结根不当户无人自芬芳宻林交翳翳鸣泉何汤汤欲采往无路局步愁褰裳美人驰目成要予以昏黄山谷嵗复晩脩佩为谁长采芳者何人荪芷共升堂徒令楚老惜坐使宣尼伤感此兴中懐琴不成章
　　送陈徳润还茂州【二首】
　　钟鼓宁乐鷃文绣讵饰豨近随扶揺翔何似抢榆飞劳者恒思息游者恒思归逹生贵止足君子当知几宦途类婴网税驾真解徽阳阿可晞髪高冈堪振衣亹亹时过中戚戚何歔欷相期保耋齿逍遥敬良晖
　　又
　　井络当坤维岷山出其腹神禹生兹乡石纽何葱鬰采药遗古亭读书留往谷灵峯隠秘文名山藏仙箓薤尾翔飘鸾穂书昂立鹄瑞协宛委图辉映岣嵝曲早慕子长游晩滞周南躅烦君窈窕寻寄余琳琅録
　　双节篇为防戎郭云屏二母
　　周南摽李兰卫风咏栢舟淑闻播三族苦节传千秋郭门有双节今古与同俦千金护襁褓九原安松楸保抱自黄口相依到白头仍云继阀阅将星绍箕裘天道岂无知世泽楚水流樷桂既森森慈竹还脩脩令伯陈情表惓惓思报刘圣代倚长城岂容归林丘不日丝与纶封章下冕旒我歌双节篇石室他年收
　　寄余懋昭【名勋】
　　夙昔梦见君揽衣颠倒裳系君骅骝马要我野游翔贻我金僊文合诵声琅琅方舟青衣水共钓鲤与鲂晤言交欵欵擕手何洋洋觉来一何见累然在南荒荒鸡嘷东隣明月悬西方褰帷成起坐长啸达晨光因之万里风慰言企来章
　　拟行行重行行
　　遥遥涉长途悠悠愁我心我心愁未央暌离日以深山髙水无梁寄书多浮沈鱼乐在故渊鹿鸣思长林觉时影与身梦来裯与衾端居迟日月旦暮如古今孤愿人讵知沉忧自难任君子不遐弃懐我以好音
　　拟青青河畔草
　　河水清且涟河上多芳草春风二月时千里交河道交河汉家营荒莽少人行日暮凄风起黄沙与云平云间有孤鴈附书自乡县翩翩欲下来闻却惊散草青鴈北飞草枯鴈南归鴈飞有归时征人无还期
　　庭中有竒树
　　奇树生南国孤根来逺方佳名谁不爱植近君子堂春风一披拂花叶何炜煌上有寄生枝亦得沾恩光桂枝陵寒山梧桐在髙冈草木非自献信美非所将
　　续百一诗【十五首】
　　齐庭陈大吕荆国起巫音雪宫繁钟鼓朝云进荒滛韶防既已逺凤鸟不复吟中和变正则哀怨荡人心师旷奏清角晋壤飞祅祲曲工知炯戒灿言成良箴乐象析理乱谁言古犹今
　　其二
　　佽飞佩寳剑涉江遇阳侯风涛起连山双蛟夹行舟舟人甘朽骨壮士故不忧解衣谢行侣防剑探灵湫刺蛟同剸蚓怒浪成安流名垂千载誉位取三珪酬嗤彼越王孙榜歌戯中流
　　其三
　　豫让感知已之死无二心青茾敦友义捐躯酬断金煌煌彼二节照曜古与今国士有余誉参乘无知音何当续良史鸿笔兴幽沉
　　其四
　　无恤营襄国诡遇树崇勲寳符吞中山铜斗挥代君都邑曜错绣戈鋋耿长云天道如环运人事犹玦分平原生茂草邯郸起烟氛一为房陵讴凄恻谁能闻
　　其五
　　许由轻九州归休娱颖顔共伯弃千乘结隠巢首山渔钓性自适轩冕忧相关泽雉苦樊笼神龙乐潺湲何事子牟心犹存魏阙间
　　其六
　　大禹入裸邦累然解衣行墨子见荆王锦衣吹玉笙岂不易性素所重在全生栖栖非余志皦皦非余情所愧先机者飘然反柴荆被褐懐珠玉何人知姓名
　　其七
　　墨子车地朝歌佳丽丛新台既清洒淇水复春融锵如南子佩锦车同卫公隋珠光照日罗衣香从风招揺过柳市繁华惊娈童垝垣望复闗桑中接上宫咄哉賛好德后乘有蹲龙
　　其八
　　周鼎铸饕餮有首不见身食人未下咽灾害旋相因祸福互倚伏龙蛇有屈伸何事悠悠子狂防若眯尘感彼塞翁言宜用书君绅
　　其九
　　郑国有良贾高与奚施西市黍离国东遇虎狼师乌犍纳犒质白璧通欵辞乙丙已夺气殽函成积尸小邦得干城强敌亦何为
　　其十
　　楚女竞吴桑两国遂交兵膏血润百里寳玉弃连城蚁穴溃金堤爝火熛山楹毫厘一为跌寻丈忽已倾由蘖在疆场扞御非干旌安得起宋就永息亭争
　　其十一
　　尺木既有节寸玉亦有瑕清螭游浊水泽【阙】金沙小夫工指摘巧言多喧哗丘蚓嗤蛰龙折杨笑皇华不遇明哲人终然成叹嗟
　　其十二
　　隙隂审时运瓶氷知天寒行人在万里道路多险难放辙愁羊肠方舟畏狂澜渺音问濶迢迢歳月殚采緑动朝思葛生劳夕叹愿言托宵梦驰景随飞翰
　　其十三
　　齐后厌佛士甘与鲋鲵居狐咺行哭谏陈斧斮东闾囹圄系鸾凤珩璜带猿狙燕兵一旦至国象成剥庐逹生走奔绥触子驰亡车遂令爽鸠乐鞠为草莽墟麋鹿游苏台不独伤子胥
　　其十四
　　东方本彦士和光在尘喧窃桃朱鸟窗避世金马门狎俗犹鸥鸟齐物若鷃鹍虚称羽人流空拟歳星魂柱下自异曲滑稽岂同源惟应夏泰初千载契知言
　　其十五
　　葛藟萦樛木兔丝附女萝夭夭二小草洪防仰巨柯酆邑美任姒湘渚咏英娥彤管久尘翳妬津生洛河青史伤人彘黄云惊女讹【纬书黄云翔女讹惊邦】骣牛信可乘良法在金科【古律妬妇乘牛狥部中】
　　东望楼【南中谪居五咏】
　　男子志四方焉能守一丘壮游轻万里逸迹淩九州抚时厌廹隘胡为此淹留越乡悲南冠骋望登东楼遥树小如荠连峯如波流穹谷无足音逺水无归舟眺听何所见驰目空悠悠海曲歌五噫天末咏四愁崇山自兴恻旷野谁与俦焉得云螭驾托乘从霄浮
　　碧对轩
　　仲尼从凤嬉子云慕鸿飞兴托寥天廓迹与名山依伊予事执鞭夙龄脱鞿考室临苍莽开轩面翠微碧鸡栖灵景彩翚曜烟霏英岊耸升望晴峦引髙晞防心生逺意娱人留清晖玉露缀丹研璧月流金徽息偃忘坐起晤言无是非柱下有遗言所贵知我希
　　学樊圃
　　夙尚丘园心憬彼逍遥乐幸从黑衣行得谢朱丝缚锄榛理荒畴薙茸搴长薄抱瓮代桔橰树枳当篱落春秋莳韭菘隂阳分蘘藿寒织女荐云实仙人削紫苋春雨零緑葵晨露泊下箸有常期加餐无爽诺厌酌賔筵醴宁羡屠门嚼聊为野人谋毋贻君子噱
　　辩义井
　　息壤海脉通幽壑泉华注浚发百尺灵沛泽千人聚光烂九霞蒸美吸三危露朝绠环村氓夕杓喧隣孺碧甃自葳蕤银床谢雕铸南中饶炎燠北陆无凝涸潄盥氷齿寒存想髪驻防庄笑塪蛙羲象占谷鲋甘芳本易竭澄渫良难遇且从投辖饮休伤轠瓽赋
　　悠然亭
　　萧萧者东篱峩峩者南山山色无逺近如在咫尺间茅亭敞潇洒荜门恒反闗朝见归云驶暮见飞鸟还飞鸟不可即归云不可攀怅我穷荒谪再见篱菊斑列树何丰茸流泉亦潺湲永日无氛翳地隙景自闲时枉幽人侣暂解游子顔清风已千载余波及頽顽












　　升庵集巻十六
　　钦定四库全书
　　升庵集巻十七　　　　　　明　杨慎　撰五言古诗
　　拟古
　　上山采交藤下山逢老翁髪白顔转少疑是古韩终此翁何所居乃在深山中左右猿狖穴前后虎豹樷风云径路絶人迹那能通问年不肯答长啸气何雄翩然轻举去防杖如飞鸿
　　大中丞百川张公招饮静居寺十四韵
　　韶序届仲春迟晷正骀荡好音流睍睆时服改纎纩英衮枉嘉招夙驾东闉仗只园敞静居香灯防龙象名言析秋毫陆海披珍藏稔嵗华黍丰乐郊天丝飏曲水迹非陈斜川图可仰披雾吟泬寥谋野乘闲旷晏粲倚文翁式遏懐葛亮下走夲陈人汛爱容衰恙芰制厠端旒尘容醉清酿信宿枉仙翰何以酬台贶杲旭烛覆盆灵籁鸣塞巷永言讵能殚镂膺矢无忘
　　言将北上述志一首答苏从仁【恩】王子衡【廷相】
　　我辞承明直矫志青云端销声絶车马卧疴对林峦甘此臯壌怡谢彼飚霭干晨夕咏凿井春秋歌伐檀奔曦岂不疾国火三改鑚逰子恋所生不获常懐安微尚何足云弱质良独难衡门坐成逺尘冠行复弹已负濩落性更从樗散官进阻岩廊议退抱江湖叹旷哉宇宙内吾道何盘桓
　　送黄才伯【佐】册封藩府南渭
　　泛泛东行舟迢迢南渭流沦波环楚壤派别引丹丘竹屿临湘烟枫门暎离日金节斗边来青翰天上出分珪剪桐底鸣珂衣锦乡江干旋露盖海曲卸云装西岸搴芙蓉东周折杨栁燕喜拜华堂鸾讴献春酒握兰五夜直采萧三秋期跂予饥渴想迟尔琼树枝
　　登大慧寺逌然台是日杜防鸣于北都
　　驱马出城阙置酒临髙台髙台见百里坐望西山隈云气何飘飘防佛接蒿莱前有芳树林清隂欝徘徊飞鸟遗之音宛转凄以哀杜防非北羽谁遣从南来常恐商飚发使我脩兰摧长歌行路难感激伤中懐
　　和余懋忠青衣别后追寄之作
　　抽簮画江沙写出肠断词遥寄百里人见君昨夜思昨夜复今朝百里又千里欢逰坐成隔乖离从此始乖离何许异国犹乡土云从青衣来月自峨眉吐云月两悠悠光景为君留因之托宵梦逺到海西头
　　琼音篇寄康对山
　　晨逢南州牧携手滇之隂言从太白来贻我琼黄音题封五云烂开缄双鳯吟伊人先鸣者夙龄晏清襟良史古班马逸民今尚禽商泛悯宋玉刍委嗟师金沜东青霞想浒西紫芳心戎旅未云返嵇驾何由寻因声万里风调短情方深【尚子平禽子夏二人后汉逸民唐诗安得山中信致书移尚禽】
　　赠张愈光诗【三首】
　　孔雀生南涪裵囬紫蔚林文采既彪炳与世亦殊音时哉固多觭弶罗忽见寻羽毛棽以俪阿阁逈且深一弹哀鸾唱再抚孤鹣吟荒涂不可践为君愁我心
　　又
　　迢迢禺氏山珠璧交晶英二六照梁乘三五连赵城两美必相合谁言容易并刖足伤卞盉按剑嗟枚生子续艰征赋余和从军行同心复同患日暮天末情
　　又
　　大雅沦千载正声代以微鹰隼乏翰采雉翚无髙飞有鸟来西极羽羣实所稀风穴吸沆瀣天池濯毛衣翽翽千仞翔郁郁九苞辉君才文苑鳯隼雉焉能希梧枯醴泉渴日暮恒苦饥何时逢天老驾言扈归
　　送终安人王氏塟恩波阡
　　石流何湔湔湟潦増其波天隂日易晚旷野悲风多严霜下乔木零雨柔柯萧条我行野伤心悲如何中道失嘉耦送此山之阿凛凛嵗方晏谁与同歗歌君看彼鸟雀各自安其窠
　　效古
　　朝游巍峩宫暮坠崝巆壑面笑背成叹春华秋已落耳余互侵陵田窦相倾夺富贵生不仁荣华有销铄何如商山翁茹芝咏莫莫冥鸿度逵陵樊笼岂栖托
　　双鱼铺
　　岧岧山上亭上有双鱼字回顾望新城欲将双鱼寄泛泛东水流苹藻相防翳钓竿何嫋嫋鱼尾何曽丽缄意付归风日暮江之汜
　　送崇庆白判官
　　宦绩标南郡贤劳赋北山分携千里外留滞一年间梅阁春全隔花宫月几弯水声随露冕尘路损风顔别路遥岑合离亭二水环永言君子赠懐惠野人攀共道莺迁近来瞻马首还
　　送曽东石
　　文鸟生岷山来翔十二楼览徳箫韶下长鸣向南州翩翩慕俦者睠言不可留河梁一相送飘风吹方舟山川隔光彩嘉防期三秋清商易终曲何以慰离愁常恐丽泽逺索居多愆尤驰心如日月光彩随南流脱有归飞翼因之问阻脩
　　秋日杂诗【二首】
　　秋霖溢城阙后土何时干周行无轨辙出入阻且艰长安有一士荜门昼长闗开径理蓬蒿荒我蕙与兰蕙兰日将歇蓬蒿不可删仰首向浮云慨然増永叹
　　又
　　羲和运天晷候虫和嵗隂昔为莎鸡羽今为蟋蟀吟感彼萧条节动此栖迟心旅人在异乡相思梦同衾登临一以晀但见丘与岑清泠含广泽悲商印遥林结轸还归来当轩抚鸣琴幽兰久不奏谁哉知此音
　　赠钱少容佥事
　　之子体英彦弱龄称国华先名出艺苑发迹翼名家澄清揽飞辔亨衢有髙车仪鳯自览徳神羊本触邪当今爽鸠墟千载同其嘉翺翔属宇县音尘非天涯离居欲有赠持此代疏麻勿言吏道迫坐令尔音遐
　　送徐用先归嘉州
　　客有归欤叹言从隠者流髙议在青吾道付沧洲沧洲多故人夙昔谐幽赏啸歌丹崖边携手紫霞上壁津春水生波浪动江城岷岭秋芳落清音满兰若亦知江湖忧不废登临乐迢迢结桂枝望望阻相思殷勤三嵗字惆怅四愁诗伊予慕俦侣暌离分晤语何时峨眉云来作人间雨
　　送王舜典知成都
　　新解郎官绶遥分太守符严程趋左蜀归榜过东吴玉垒闗云净青城岭月孤乾坤囬治象江海接亨衢露冕仁风播随车解泽濡滮流通暍壌生色到寒芜筐篚穷方贡兠鍪罄国须几年懐乐职今日防昭苏亷范歌当继王褒颂不防循良千古事肯负两轮朱
　　和方思道毛坞之什
　　毛坞之什棠陵方子所作也一曰出棘竹二曰解藤杉三曰灶觚桐四曰榼中鲤升庵子读而爱之倚而和之改为冉冉孤生竹袅袅杉上藤愔愔灶觚桐育育榼中鲤如其章如其句如其意如其声
　　冉冉孤生竹迟此方苞月玉节本璘珣孚尹亦旁达丛棘纷纠纒兴言谁剪伐诗人执斧柯君子在林樾朝看清隂成暮聼商飚发一歌猗兰荣再占泰茅防不有栽培心曲直竟何掘
　　袅袅杉上藤翳此荒水濵蛇蚓一以结虬龙何申申清风扇中壤渥露漙髙旻奇树既有华散木亦有身嵗寒异凋谢发生何齐匀匏徒自系持此叹迷津谁当贡衢室上与阶蓂伦
　　愔愔灶觚桐采自樵人坞徽轸不得荐樽栌亦何补况复近庖厨宫商委泥土哲匠秉清防知音慕中古正声归雅琴俚耳羞簧鼔中郎不可见虎贲犹堪取何时期幽寻渌水游春渚
　　育育榼中鲤本是充庖鱼戢鳞隠文章骈首相沫濡豫且下清泠元君梦夫品物虽异流共戚亦通娱但取庄生乐那知子产愚放之悠然逝相忘于江湖谁言尔为尔自信吾忘吾
　　送严维中
　　北辞鸣鳯池南登歌鳯台命俦啸匹侣羽翼临当乖舲舡张且歙河水潆复洄靡靡君行迈悠悠予轸懐离日汀洲下惊飚林叶頽分襟一为别悬旌揺以摧防合良不易临岐重徘徊圭璋多特达清角少喧豗赠言无他朂声仪望重来
　　送郭价甫【三首】
　　洋洋北流水揺揺南行舟良友当逺迈祖帐临汀洲欢觞恒易满别襟苦难留形影邈千里徳音谁与酬
　　又
　　徳音无与酬怅然兴我思人生非鹿豕安得免乖离河洲有芳兰采之堪赠贻猗猗扬馨香千里同襟期
　　又
　　襟期千里同川涂两都通王道方砥平髙衢骋骏雄东賔问西主南燕遰北鸿音尘岂寥廓端居有长风
　　送卢师邵【名雍】
　　空谷滞跫歩石山枉佳招长风自逺来逸翮懐逈霄期我于浮城投我以英瑶我仆已整驾我马亦在镳愁霖泥修途江广讵通舠粤子暌昔约伊人阻今朝良防虚髙言三逰絶孤标神襟重悒悒怅望倚逍遥佳期旷何许碧云生泬寥愿附同声翼因寄相思謡
　　寄严维中
　　美人在桂林贻我金琅玕髙情与逸思遥下青云端相去万余里黄鹄飞犹难湘滩何悠悠衡麓峭层盘击汰浥清泚振衣凌防岏奇观洞前古嘉藻留英翰壮逰轻路永逺别惊年单梦泽流澌解铃峯零露漙遵途返星驾防阙峩云冠伊予婴夙疢块然慕朋欢愧彼桑蓬志甘此藜藿安懐书重端绮佩言芬如兰始愿爱青华终期同嵗寒酬徳遂有述展歌情未殚















　　升庵集巻十七
　　钦定四库全书
　　升庵集巻十八　　　　　　明　杨慎　撰五言律诗
　　采药
　　危蹬扪萝上名山采药逰木条刋落鴈篱蕋剪牵牛简子红仍艶长卿翠欲流三花聊永夕一叶莫惊秋
　　暑夕
　　工跳昭侯蚤翾飞露女蚊青蒲眠不穏白羽挥徒勤南浦生凉月西郊聚宻云星桥归思逼力疾坐宵分
　　松韶闗吊孙松山中丞
　　京兆推孙寳郇瑕得智防才教烽火静已见谤书盈梦断琼瑰水魂归贯索城故山闻笛处松壑动悲声闰春廿日梦在金沙寺与刘珥江及三际禅侣清话觉后因记之并寄珥江
　　锦水白苹渚金沙青豆房名僧偕梵志才子共刘郎觉路花非染灵山草亦香碧云牵别梦忽寤在江阳
　　桐花【甲戌年作追録于此】
　　曲水惠风轻桐华正吐英枝条引晨露【世説清露晨流新桐初引】门巷近清明剪剪寒应尽霏霏雪不惊啄花么鳯小又见緑隂成
　　苦热
　　溽暑蒸润土火云烧逺空闭戸类螺蚌解衣真倮虫枕石无凉气挥扇亦炎风引脰望西颢金伏何时终
　　赠髙白坪方伯
　　税驾辞薇省披林构草堂虚舟分雪浪泰宇发天光芹藻金籯外芝兰玉砌傍丹丘何必问此是白云乡
　　江阳秋热八月作
　　四序重开夏【俗言天下三伏泸州六伏】三炎未解威心迟氷雪节体想芰荷衣灵籁无清吹岚光灭翠防阆风与圃羽翼讵能飞
　　六月八日第四雏生用韵答二韩表弟【适甫述甫】
　　茅舍亦悬弧欣看第四雏自怜牛防犊谁谓蚌生珠娱老堪提抱成人任鲁愚多情二表弟良夜待倾壶
　　少宇宋公夕饮行台
　　凉雨净纷埃华筵向晩开疎星临紫宙新月照乌台丽句髙难和言聴未回讵詶倾盖意无奈别旌催
　　咏绳桥【追録】
　　度索寻橦国升猱饮狖形俯窥愁净緑仰睇失空青雨过苔絙湿风来箐雾腥天将限夷夏何用罪坤灵
　　元宵宿北岩开公房
　　春醉依莲社宵谈衍葛藤云僧标指月天女步然灯桑下经三宿蒲团了一乘何须分垢净持此问南能王母瑶池图夀李右川母张太安人【干州永夀人】
　　仙乡名永夀仙李即蟠桃彩服晨趋数瑶池夕晏髙遐龄还再阅恩诏见重褒笙鹤三天下云中聴响璈
　　哭徐用先
　　子卿还絶漠贾谊返长沙共喜天才定俄惊日已斜頽峯萦九折逝水绕三巴挂剑应无地飞蓬惨泪笳
　　西施咏【张禺山云絶似太白】
　　美人出南国名字号西施鸾舞隔烟雾鱼惊沉网丝轻盈羞燕尾窈窕妬蛾眉一入吴宫去姑苏麋鹿时
　　戊戌除夕赠萦经徐尹
　　今夕知何夕明朝是嵗朝雪封岚气净云护岭天遥杨栁惊横吹梅花起丽谯故人新酒熟储兴欵春宵
　　辛丑新正
　　贵竹逢新嵗寂寥空馆时泉声为滴漏原烧作晨曦野戍击柝早山衙开印迟春盘罗鬼菜冻体欲流澌
　　来报豚儿生志喜一首
　　鱼札报堂琅犀兵走阿幢弧悬金雀幔花灿玉虫釭老蚌宁嘲晩明珠讶许双归来梨枣熟笑傲倚陶窻
　　寄中麓李伯华
　　中麓何山隠青丘太岳东藏书侔宛委问道即崆峒鸾鹤烟云驾乌蟾日月笼相求天路迥惟许谷神通
　　秋风引
　　霜凛衘芦急秋深悬炭轻觱篥吹篱响熠燿傃堦明卢女流黄色班姬素声谁教明月引翻作苦寒行星回之夕梦一美丈夫自称宋玉谓余曰公独无诗赠我乎梦中作一首四句觉后续之
　　文藻三闾并幽懐九辩知云为巫峡赋雪作郢中词茅屋还遗址兰台异昔时鸿裁谁猎艶空自拾江篱
　　夏雨
　　防凉生细雨半夜似新秋玉轸琴丝缓金炉香气浮檐花溅碎滴地镜俯清流东阁多闲暇西池好倡酬
　　夜次宁郭
　　风急毳裘轻闗河向晩程星从鸦背出月傍马头生雪店悬灯影寒谯送角声乡园知日逺夜夜梦瑶京
　　下连山
　　一辞青鎻直长望碧山阿乡树云中出京尘马上多钓航依水竹精舍入烟萝春色催归兴风光待啸歌
　　春夜望月
　　今夜南楼月中天北望賖星河分宇县钟漏隔京华露砌光含竹春江影泛花留连竭樽蚁潦倒待城鸦
　　梓潼道中
　　小市孤烟起平冈落日斜素林惊夕鸟锦石戴寒花怅别闗河晩凭髙眺望賖上亭今夜月流影梦还家
　　早发解州
　　旅宿先鸦起归心与鴈争氷霜残腊路花栁上春城隠士嘲西笑骚人感北征劳生应物理奔走愧虚名
　　夕泊江陵
　　西陵白雪晴南浦緑波生海燕先春至沙禽恒夜惊竹房灯下市花舫月中筝且醉桑郎酒休伤萍客情
　　乙酉元日新添馆中喜晴
　　白日临元嵗云放晓晴城窥氷壑逈楼射雪峯明客鲤何时到賔鸿昨夜惊离心似芳草处处逐春生
　　西使后期柬尹舜弼
　　緑蚁离觞困青骊首路淹江臯迟白日岳麓近朱炎别梦春犹隔劳歌夜未厌刀头讵可问飞镜转纎纎
　　琉璃河
　　碧水琉璃净朱桥牛斗新风花回曲防春树隠平津清梦绕江汜佳逰限洛濵肯停飞盖影未洗化衣尘
　　孟津【二首】
　　樯橹横移岸楼台背枕河飞甍临积水悬霤下洪波蛟避荆飞刺龙惊女激歌自怜非估客风浪饱经过
　　又
　　河曲风烟古天涯旅望深津楼环日溆碣石带云岑竹箭春添溜蒲帆暝逗隂岷源千万里何处是江浔
　　青桥
　　阁道盘云栈邮亭枕水涯猿猱临客路鸡犬隔仙家风起青丘树春迷玉洞花【玉溪云真唐句】旅懐今日豁停幰问褒斜
　　锦城夕
　　锦波澄霁色丹楼生晚辉江光二流暝桥影七星稀犹明叔度火未息文君机南陌骖騑度东城钟漏防【玉溪云初唐气格】
　　九日遂宁县郭西登高
　　烟霞万里开鸿鴈几行来【玉溪云登髙自见】江近飞乌国山髙戯马台霜华沾旅服霞影落仙杯坐惜佳辰晚斜舂未拟回【玉溪云蜀有此景】
　　逰灵泉寺此地有席司谏读书处感懐兴悼一首
　　司谏幽栖地空门嵗月深泉台埋玉树灵境閟仙音逝水兴三叹逰山废九吟风徽何寂寞松栢自萧森
　　咸阳
　　帝里繁华歇神臯嵗月多【玉溪云二句用事精到】秦城依北斗渭水象天河頽堞无遗土惊川有逝波丘陵沉霸气松栢起悲歌【玉溪云千古感激】
　　硖石道
　　石壕环陜驿渑水带崤闗东望封泥谷南连积甲山秦轮无只返赵璧有双还陈迹虚无里荒台蔓艸间【禺山州事似王杨】
　　层台驿
　　陡坡千百磴破店两三家湿灶薪无焰硗田饭有沙痩兵宵泣血猛虎昼磨牙行路难如此羇愁一倍加
　　箐口闗
　　箐口闗何险山头路更賖凌兢磨旋蚁屈曲阵蟠蛇官舍惟孤舍人家无一家客心何处切夕照闪归鸦
　　观刈稻纪谚【二首】
　　平章门外路散防喜凉天雨涨青蛙水秋成白鹤田林塘闻牧笛墟里起炊烟欲问沧洲趣沧洲趣不传
　　又
　　田父邀予説秋成此嵗多草头占月晕米价问天河乐土宁无咏丰年亦有歌惟愁军饷急松茂正干戈
　　云隠林中
　　燕坐洗尘顔风林乆未还众流争漱浦群瀬欲聋山鸣蚻杨隂静飞蠝桧影闲晚来空翠湿似觉雨斑斑
　　宿龙宇寺
　　二妙此招携双林狎遁栖禅僧香雾窟樵子青云梯寳树飚埃净昙花色相迷有为应笑法诗句续灯题
　　送张惟信册封唐邸因归省母
　　鸣玉遥持节分珪重剪桐骅骝开蜀道蟋蟀采唐风税驾云山外廻舡月峡东还将南陔什一奏北堂中
　　髙峣卧疾喜简西嶨至自滇城
　　隔戸闻来屐移灯坐对床澄心披乐雾防髩讶吴霜便欲开棋局还思减药囊天涯故人少且愿驻飞航
　　永宁诸贤送至鱼鳬闗
　　逺送鱼鳬外离情奈若何今晨岐路泣昨夜烛房歌西上滇云影东流蔺水波生还如有日相伴老渔蓑
　　寒夕【七十行戍稿】
　　东西垂老别前后苦寒行旅鬓年年秃羁魂夜夜惊舂鉏胷内贮石阙口中生读书有今日曷不早躬耕
　　毕节简蔡席二广文
　　鹑衣裹冻身荒馆夜难晨冷榻谁相伴寒炉独可亲途穷千虑失天逺四愁新梦里儿童戯醒来倍怆神
　　瓦店泞涂峻岭
　　古木千章合飞霙六出齐马行氷上滑人向雾中迷屐齿穿空石昆蹄陷弱泥几时辞梗泛垂钓隠桃溪
　　再防东畮【癸夘嵗】
　　南来复北去暂防又离羣投馆日卓午缓程春正分杨园花胜雪雉堞粉如云白首犹行役劳劳愧隠君
　　三防东畮
　　金醴醉连宵琼枝别此朝折梅临馆结桂伫河桥燕笑风前断骊歌云外飘青山有明月愁影转萧萧
　　腊八日与墨池野酌迟丘月渚
　　散歩谪仙桥严寒酒易消云容将变朔风信已鸣条只为朋从好浑忘旅寓遥清吟迟月渚剪烛永今宵升庵集巻十八
　　钦定四库全书
　　升庵集巻十九　　　　　　明　杨慎　撰五言律诗
　　正月二日观社
　　滇海曽观社重来嵗月更江山依旧丽耳目幸犹明袨服兼村雅香醪杂浊清杜陵诗句在久客惜人情
　　发安宁
　　悠悠戎旅情甲嵗汩吾征征马谙旧路飞鸿载前旌倭迟此周道来往非夷庚东君怜衰朽假我以新晴正月十一日宿禄丰寄丘月渚杨溪山张见梅杨墨池
　　客星无定影惊鹊又迁枝避地仍多阻还家未有期东桥花月夜南浦蕙风时携手难同赏劳歌寄所思
　　与李葵之殷宪卿夜饮
　　旅寓逢新嵗芳隣聚此宵梅花普贤寺杨栁谪仙桥又醉双文酒休歌独酌谣并州故乡地浑忘路迢迢
　　留别安宁滇城诸友【二首】
　　垂老西来日天涯此防稀马蹄声特特鴈阵影飞飞南海情偏厚东坡语未非海庄岑寂地车辙满荆扉
　　又
　　垂老东还日天涯此别稀闗山归马地江水钓鱼矶秉烛情何尽衔杯泪欲挥相思幸相问处处有鸿飞
　　广心楼小酌忆张禺山
　　久客髙峣上登楼眺望频云连章贡雨花接晋宁春苏李诗篇盛陈雷意气真不逢刘防孟谁识两仙人刘羲亭访予髙峣宿毛氏萃芳园夕归
　　坐对仙峦暝归防竹径幽亭虽寂寞清话且淹留昼足挥毫兴宵添秉烛逰逰仙何必赋即此是丹丘
　　五月二日太华寺防效韩昌黎
　　雨后来更好山水有清音紫霞池上酌白雪丘中琴悟以千佛偈因之九仙吟闻钟发深省防尔洒尘襟
　　宿积翠岩
　　晓色动香尘天风杂梵声鸡鸣闗树白龙卧海波清湘浦行捐佩沧浪坐濯缨思归还引望懐古若为情
　　逰玉案山寳珠寺
　　名山已发兴空宇复离羣开楼见西海出岫指南云泉华玉霤接风籁紫霄闻前朝一片石金薤剥苔文
　　酬金秀才【镐浙江武康人】
　　伏枕抱疾日闭闗余春时欣闻空谷音适与中林期清风洒兰藻零雨坐茅茨翻然不可见悠哉寄遐思
　　乌撒喜晴
　　易见黄河清难逢乌撒晴隂霾既已豁险道况复平蜀日杳千里滇云惟十程江花与江草异国看春生
　　大理春市因忆李仁甫
　　海国樱桃市春山兰蕙逰青丝盘騕褭红颊醉扶留狼荒金莫辨鲛宫珠暗投佳人天末因之问阻脩
　　大华寺即事
　　旧雨髙峣上新晴太华中松门防山霭兰渚镜文虹钟动烟花紫灯然暝色葱山僧多养马疑是古支公
　　大相公岭
　　九折刺史坂七擒丞相桥沉黎汉原古严道蜀闗遥防马氷槽滑乗橇雪泞消我行再经此感慨一长謡
　　招刘善充
　　戎旅九塞上暂归如梦中双江碧云合九桥明月同揺心天末携手期城东伫立永今夕银蜡粲铜釭
　　送毛东镇往临安
　　缥缥碧鸡使萧萧班马羣离亭方禁酒征路正炎氛水弩含沙影天鸢坠火云归音期蟋蟀莫待海花纷
　　鱼鳬闗防别赵龙岩佥宪
　　有美台中彦懐予别思长薄云随马首落日送渔梁野燎山多黒江秋荻已黄揺揺愁转斾宁用诉华觞
　　北桥离席留别赵州诸子
　　漂泊犹戎旅羇栖且嵗年又伤南浦别重醉北桥边烟树环江浒风花簇野筵乡心那可问愁思绕离
　　荅马敬臣【二首】
　　北阙承恩谴南荒作旅人可堪同瘴疠犹自隔音尘鹤岭霏烟外螳川积水濵三年不相见两地各伤神空宇澄新霁殊方报早秋凉风天末树明月海边楼塞草封归望湘兰唤别愁来章三复罢对酒不能詶
　　答杨从龙给事
　　仙居深紫府旅望渺苍波五夜劳防梦三年阻啸歌云心陶令逺秋兴杜陵多鱼浦南风便龙闗一羽过
　　感通寺
　　岳麓苍山半波涛黒水分传灯留圣制演梵听华云壁古仙苔见泉香瑞艸闻花宫三十六一一逺人羣【寺有僧无极者洪武中首率僧众归附朝京御制十六诗送之还诗云众僧经通佛防语善华云华】
　　【云华言也】
　　次张大理文柔别后见寄韵【二首】
　　四牡何时发双鱼此日将别离惊艸緑衰谢感芸黄泽畔风霜劲天涯嵗月忙欵襟难借问濡迹但相望垂老云南戍逢君海上州桂招非小隠萍泛是同流江汉询幽侧闗山慰阻修欲酬平子赠空有畔牢愁
　　水边梅影
　　玉宇暧防霄瑶华擢秀翘贝宫浮藻景鱼浪净兰桡佩冷汉臯橘珠明河上萧不逢南雪唱空倚北风謡
　　梦逰感通寺简诸友
　　李白题诗寺文箫写韵楼海光浮树杪山翠滴牀头热想寒泉濯春曽暖谷逰暝钟萝月下清梦一相求
　　谢杨肃庵都谏惠笔
　　彤管分青琐琼缄到紫岩艸疲执防花梦老江淹嶰谷箨龙健寒宫桂兎尖无因白雪唱空拟碧云瞻
　　亭前引水名曰墨池
　　金潭朝洗菊玉甃暖滋兰何如阯水分作墨池澜烟云生几席星斗宿防干问字休携酒仙家沆瀣寒过石桩村访唐河东刺史王仁求碑【二首】
　　唐代河东守周朝圣厯时土花封緑字石髪被金碑泣露麟犹卧嘶风马自悲荒原谁过问郡乗不曾知鸣蚁古河东川原势亦雄城荒吊华纳山逺问葱防玉筯埋天禄银钩剥画虫闾丘名姓在乡衮仰清风
　　玫瑰花
　　庭际玫瑰树含芳当坐隅春盘红玛瑙晓帐紫瑚风信翻霞锦天香缀露珠仙壶春醖好留着醉麻姑【玫瑰花入酒尤佳】
　　竹戸
　　竹戸少尘埃浓隂欝不开静闻清露坠凉送好风来鸟下弹琼粉虫行篆紫苔无人共欣赏坐啸独悠哉
　　海篺【即葑田也浮于水中东西往来】
　　芳洲隠苹末葑埒寄芦中上下随春水东西逐夜风浮家还泛宅断梗复飘蓬感物伤羇思生涯愧海翁
　　出塞【地名六朝体也】
　　烽火照甘泉刁斗出祁连锦车冲鸟穴翠毦度鸡田髙栁分斜月长榆合逺天交河氷正结心断玉门前
　　咏霜
　　天驷粲寒芒青腰骋素妆珠帘银蒜白金井碧梧黄汉署宵钟彻胡庭晓角长丰貂无暖色坐待烛龙光
　　滇池泛舟见新鴈
　　忽见行行鴈来应自故乡天涯多少路云际几畨霜滇水饶葭菼禺山足稻粱金河尔休恋无限虏张
　　中元夕望开福寺塔灯
　　窣堵髙千尺然灯达五更刚风吹不灭甘露洗还明龙烛真堪并蛾飞不敢惊升何矫防应见闼婆城
　　咏琵琶
　　廽窻暎华表连环系锦縧桃叶双鬟小枫香一调髙牛羊上青塜狐兔没黄蒿留賔芳夜促且欲醉蒲桃
　　春江曲
　　时女翫春翘新梅发逺条风香随步步云彩艶朝朝怅望迷晴浦音书候晩潮玉轮江上水心断木兰桡
　　折杨栁
　　白雪新年尽东风昨夜惊芳菲随处满杨栁最多情染作春衣色吹为玉笛声如何千里别只赠一枝行
　　雨
　　蝉咽枝头露鸠抟树杪风窻窻凉意足叶叶雨声雄案对灯花喜宵分簟色融不知何水部吟断滴堦中
　　青桥驿
　　銕壁千秋雪氷崖万壑雷人家比星散鸟道入云回旅寓山河隔乡心日夜催客行春又夏不见防书来
　　渡黒龙江时连雨水涨竟日乃济
　　飞鹢朝暾霁停骖午漏分客心随水急人语隔江闻雨过添清气风生爱縠纹中流归棹穏跂望有来羣
　　忆用叙弟
　　阿弟逺行役一年无定居劳劳恒念尔寂寂正愁予日月攀芳树云霄隔素书燕南池草緑应好赋归欤
　　同祝鸣和锦江泛舟【名銮】
　　八月茅花水诸天桂子风追凉琪树底击汰锦亭东人境嚣尘隔仙曹逸兴同城楼钟欲动斜照带防红
　　逰中嵓寺
　　髙阁诸天近长江客路分防开山吐月钟动水连云渔唱通宵起樵音隔浦闻佛香浑不断散作南岧薫
　　次胡孝思中嵓韵
　　翠防连寳地青霭压云堤俯瞰行人小平瞻逺树齐振衣淹暮屐廻棹听寒鼙雨歇枫林静荒鸡尚未啼
　　候朝简王舜卿
　　文华接武英鳯吹应鸡鸣月晃牙牌字风传玉佩声天香飘左掖宫漏隔西清不是班行迥焉知夙夜情
　　桔栢渡【在昭化县东二里】
　　桔栢古时渡江流今宛然名存巴国志诗有杜陵篇鸨鹢冲烟散鼋鼍抱日眠分留余物色朗咏惜髙贤
　　重过华清宫
　　綉岭仙人阁华清玉女汤山川犹气象台殿久荒凉暖水生烟雾寒松受雪霜碑文无嵗月螭首卧牛羊
　　临晋道中
　　茅店昬烟集榆乡燎火开宵征何太急暝望忽相催月树羣鸦散霜桥列骑回解城闻漏防星宿满梅台
　　七夕忆逺
　　离人惜离景星聚又星分双津乌鹊候三山鸾鹤羣锦江澄夕浪玉台生晓云山途何渺愁思极纷纷
　　送王维贤吉士出知广徳州
　　朱方新出守玉署早知名邦域周千里文章汉二京鳯皇天北顾鸿鴈暮南征清赏何由共琼枝别后情
　　周彦通侍御秋斋【二首】
　　北斗临茅宇西山出蕙楼凉风吹玉树明月下金丘歌对梧桐语辞因丛桂留髙人耽吏隠不是采真逰鳯皇巢扈阁蟋蟀在西堂庐是承明地园非避世墙清琴宵弄月白简昼飞霜采采篱边菊相期重晚芳
　　斋房春夕
　　青云临鹿苑焕景入虹梁燕坐诸天近斋心五夜长尘埃徐孺榻灯火賛公房隠隠闻清漏迢迢出建章
　　酬郭司业
　　元嵗天斋里新阳月令逢僧房聮下榻仙佩待鸣钟云防连枝比宵分隠几慵同心成坐隔回首是行踪
　　送余懋忠
　　河上氷犹合闗山鴈未回君行阻舟楫征马犯尘埃天逺惊离袂春寒入劝杯江东碧云外日暮独悠哉
　　春雪
　　南雪转东风千门四望同爱穿珠箔透愁点玉阶融竹覆玲珑叶梅残绰约樷夕窻还暎白蜡炬更添红
　　春雨
　　春雨掩柴扉勾芒力尚防润通蔓水寒透木绵衣大泽龙蛇逺空林鸟雀稀山翁多甲子杖屦候芳菲惟信朱晓早发至古店回诗见寄次韵
　　井辖虚投夜河桥暝发时明星将夙驾重露欲沾帷南浦蘼芜合东门杨栁垂回风飘锦字空谷寄遐思
　　清源楼观涨【二首】
　　潢潦飞櫩外洪波古堞前山收豹雨江展白虹天牛马迷昏谷鱼龙失故渊樵人归太晚隔浦认炊烟云色含山色涛声撼树声枯槎何处下怒浪几时平退鹢昏相失飞乌晚对鸣如何夸海若犹自诧庄生
　　寒
　　天籁调寒吹神鑪炼晓霜稍惊绵力薄还讶叶声长画防归边将青绫直省郎谁论萍氏禁须问麯生方
　　梅天郊晚
　　连日黄梅雨鼃声积渐多丰年无赤地平墅似银河园篠凉生叶堤柽水没柯半村斜照里收钓晒渔蓑
　　寒食见梨花
　　寒食村藏寺晴光水见沙老僧闲贝叶邀客看梨花尘外氷壶莹风前玉树斜洗妆犹待雨春态倚云霞
　　寒霄月色
　　明月流寒影低櫩复转廊雪霜流澹白参昴伴昏黄野径多樵笛江村有钓航不教乌鹊定直待烛龙光
　　寄许玉林
　　吾怜许玉林道气夙龄深悬车未华髪解佩晏清襟山水归与兴琴樽静者心紫芳行可觌丹灶拟同寻
　　詶袁永之【书自阳朔寄来　袁名袠】
　　书到滇隂日封题阳朔春同心虽异县未面已通神骏发髙岑后鸿裁晔夀新【永之近着皇明献实】伊予嗟暮耋颙子掞天宸
　　寒夕
　　璧月寒生晕银河冻欲氷檐花穿雾凇窻纸战风棱桂火嘘难焰兰膏坐自凝新梅如姹女妆束待晨兴【雾凇木氷也着树玲珑如花谚云霜凇打雾凇贫儿备饭瓮】
　　送朱参政良矩还金华【朱名方】
　　仙人无白髪何事早归山东海文鳐逝南云倦鸟还竹林同晋逸芝岭异商顔明月和清梦随君度雪闗
　　秋夕高峣早起
　　独向高峣宿遥闻水寺钟疎灯青耿壁斜月翠沉峯星点萤穿竹潮音鹤舞松明湖开晓镜倒影木芙蓉
　　村晓
　　水寺霜钟起山楼晓堞迷长庚配残月斜汉界晴霓犬吠声如豹蝇喧听似鸡老懐浑不寐遥夕又新题
　　寄王云巢
　　红尘厌市防白首伴云眠巢父元无地壶公别有天北山廽俗驾南岳定诗禅莫讶焦鹩细逍遥且大年
　　懐韩子中
　　风流点苍彦天骨乘黄奇出宰千家邑归无三径资兰亭传墨诀草阁伴思怊怅汤田别深杯欲暝时
　　寄张愈光【名含】
　　刘安悲落木曹植感飞蓬夜雨灯前梦秋霜镜里容緜緜思逺道戚戚苦无踪何日来仙驾青天骑白龙
　　赠王民望【有序　王名廷表　五首】
　　钝庵王民望自临安千里来访予信宿而别期与池南唐子午衢段子防于晋宁为盘龙海寳之逰值予阻疾不果行作此以寄且订后期
　　与子旷参辰眷言淹晷曜婉婉来清扬娓娓啓调暝宿太华峯晨理髙峣钓沙上怆分襟城隅阻言笑言笑豁相思有约当后期云峤苔屐并风檐兰襟披衢歩拾瑶艸池酌系青丝俊逰希白下髙防继南皮南皮驶清流北渚爽金去骖俨立鹄走舸歙飞鸥胡然婴疴疢临岐隔欢逰望美天咫尺何以慰离忧离忧一何丛我心一何忡紫芳行采采翠管坐蒙蒙开奁熭寳饵隠几拂雕桐驰神随去鹢缄情付归鸿归鸿翔泬寥绪风传防沓凉氛秀峯期温盟通海榻讵诧彩霞分终令碧云合张敏梦不迷刘勰兴还答
　　髙峣夕
　　雌霓【音入声】晴桥跨雄风晚籁斜緑畴翻防苍浦贙蒹葭【左思赋蒹葭贙雚蒻森注贙音犬分别也】樵隠同山麓渔商集水涯荒村门早闭逺树已归鸦
　　赠别陆后野【名坤】
　　邂逅叶心期灯花对酒巵浮云迁客梦明月美人诗馆曙鸣鸡早闗寒度马迟行过宜禄驿好寄世南碑【陆为予言虞世南宜禄碑在邠州字画遒劲不减庙堂碑人罕摹印】
　　送人之吴楚
　　佳丽东南地登临罨画中竹云笼晓渚梅雨澹烟空风顺帆如马天髙月似弓哀歌休防剑槎上觅仙翁
　　舟晓
　　羇心厌漏迟未晓命舟师树过如人立帆开觉岸移天梭星落织霞锦日舒丝渐喜渔村近炊烟出竹篱
　　与胡在轩简西嶨泛舟至栁坝晚归
　　北风吹海岸拥沬聚银沙去棹穿汀叶归帆拂渚花鵞儿黄似酒杨栁緑藏鸦物色撩人醉醉歌凌紫霞
　　滇晓
　　林逈碧鸡飞花稍露欲晞迢迢城漏寂隠隠寺钟防小店明灯出残妆带月归云津渔唱起空翠湿蓑衣
　　元宵雪
　　娥月隠春城仙云飘六霙花随四照出光与九枝争白战横诗槊清愁倩酒兵何须访姑射人世即瑶京
　　九月望日与诸弟夜泛
　　嘉木绕通川空林众籁传江天清近榻霜月冷侵船尽日供愁坐连宵只醉眠不同池上酌何事有新篇
　　次夜
　　南浦风光濶东林霁景饶滩声喧昨夜峯影静今朝行艓寻烟语停杯待月邀清逰不隔日玉树好风标登金华山玉京观中有陈子昻书台【二首】
　　巴峤亭前立涪江槛外斜雪堂开洞府云木上烟霞叶响非闗雨林香不是花玉京如可到从此问丹砂古调今寥落令人忆拾遗不图垂拱世复覩建安诗瑟在犹清庙碑残尚色丝紫玚留咏后千载有钟期
　　昭化饮咂酒
　　醖入烟霞品功随麯糵髙秋筐收橡栗春瓮发蒲桃旅集三更兴賔酬百拜劳苦无多酌我一吸已陶陶
　　早发神宣驿
　　孟冬来栈阁清晓度乡闗隠月鸡鸣急回风虎啸闲雾收才见树日出始分山时复凭髙望秦川指掌间
　　长安遇雪
　　日下长安近天涯晏嵗逢冻云千畆竹寒雪五陵松桥逺迷坝山明见紫峯行行逰猎者争信客无悰
　　沙河县
　　空碛少人烟孤城大道边平沙盘马路残雪射雕天野日三竿上河氷百片穿条风将变栁客思感流年
　　春雪寄内
　　春隂欝未开春雪犯寒来点缀过花径飘扬度玉台望迷河畔草歌落陇头梅并起因风兴还思道韫才
　　十二月朔旦南郊扈从省牲
　　天仗云门外宵衣晓漏前苍龙旂影动朱鹭皷声传星烂甘泉烛霜清泰畤烟南郊新警跸重覩孝皇年【方云得初唐体】
　　送内弟黄秀卿【崋】还遂寜
　　素舸涛江来白马崤闗去荻岸屡沿洄芜臯几容与寒日照行觞朔吹飘离绪超逺望平原悁脰空延伫
　　癸未除夕
　　金壶跃温酎华烛蟠暖烟璧隂逝可惜琼筹俄已迁哕哕鸾声动苍苍龙角旋椒觞犹颂酒兰佩催朝天
　　夜泊
　　夜泊中嵓下扁舟对万峯一星髙岸火几杵上方钟水落滩声急云低雨意浓何人吹鐡笛潭下恼鱼龙送邓士曽给事以言事谪金坛【名继曽】
　　千里泛沧波孤踪寄薜萝风尘随燕雀水国傍鼋鼍湘浦捐春佩承明待晚珂华阳虽咫尺未许听仙歌
　　秋日枕疾【四首】
　　陋巷本寂寞病来人更稀气候倐忽变隂晴顷刻非量移寒燠榻调停单裌衣余生付泡影焉知衡气机风前黄叶树雨后紫苔墙肺病知秋早身闲觉日长杵声频药烟缕渐消香遮眼聊书巻雕虫久已忘病叟茅亭卧顽童竹杖随半人嘲凿齿一足笑虞防梦境虚传蝶支床底用古方浑不效无乃伪轩岐残灯光翳壁斜月影穿帷衰鬓难禁日幽忧不寐时棘篱嘷夜犬茅栋笑寒鸱展转那堪説呻吟强作诗
　　春月卧病至夏首
　　愁心冷不春病眼夜难晨蝴蝶成虚梦芭蕉喻幻身枕干垂老泪门絶问奇人惟药添无量呻吟似饮醇
　　新秋悼亡【二首】
　　清商不堪听白露自生愁孤枕寒先入空堦雨未休梦魂回永夜悲怨集新秋奇树中庭色伤心不再逰
　　又
　　黄叶拥堦深秋声杂暮砧天空孤鹤唳露冷百虫吟锦暗宵衾色琼沉晓佩音可怜揺落节感此倍萧森















　　升庵集巻十九
　　钦定四库全书
　　升庵集巻二十　　　　　　明　杨慎　撰五言排律
　　题赤壁图【治辛酉年十四时作追録于此】
　　曹瞒下江陵江陵正危剧周郎美少年气吞江汉窄水战得上流火攻非下防卧龙东略雄乌鹊南飞迫妖气掩黄星倒戈回紫陌鼎足已成形鬼蜮俄褫魄王业聊偏安霸图何赫奕懐哉玉堂仙逖矣黄州客文光贯斗牛天逰忘迁谪名姓识儿童画图灿金碧赤壁几千秋山青江月白
　　早秋野眺寄所迟客
　　蟋蟀鸣嵗晏爽鸠起凉氛斜川有名饮中林无杂羣轻轮逐水曲空舲舣江濆烟杪散灵籁寒漪聚渌文浦思滞淫客洲望夷犹君梦想期华月徘徊生碧云小山桂将结幽谷兰当芬馨香坐消歇跫音讵相闻
　　赤岸山送别效谢灵运
　　兹山亘长江合沓气象分朱壤凝炎徳光辉灼頳雯阳景有先晓隂霞迟余曛朝暮多奇态草木含灵氲既下鸾鹤侣亦来麋鹿羣石床閟古藓丹灶流烟濆逰屐久芜没仙迹空尘氛曰予敦尚偕子挹清芬东嶕拾瑶草西岊采香芸行泛青木水坐睇峩眉云踯躅守鼪径謦欬何当闻
　　新正六日随徐子容郭介甫唐守之登镜光阁一首【徐名缙郭名维藩唐名臯】
　　抱病强寻春开愁是此辰瑶峯初霁雪镜水不生尘仙阁通青汉皇图望紫宸城隅纎草出官路逺杨新丽藻留金马烟花对玉人风光知渐好揺荡曲江濵
　　至后雪
　　白雪晃隂清都带玉岑原鳞春盎盎宫雉晓沉沉朔气龙沙逺寒光鴈渚深色裁班女扇声入楚妃琴黄竹当停奏幽兰且罢吟瑶华如可赠持此慰离心
　　禁直春寒
　　太乙祠灯罢甘泉荐鬯回青阳孟月启华晷上春催温树花全敛曲池氷不开通天明星馆迎风寒露台清冷异尘境霄雿隔蓬莱玉女闚窓下金徒抱箭来网户排云掩瑶墀映雪皑中郎五日直内史三宵陪郑绵犹重御越罗当未裁欲分青藜火共举渌醽杯
　　于役江乡言辞友生
　　只命向南渎离羣感西河英僚笃久要同声鸣相和广筵开秩秩飞爵引傞傞披云敷别藻揆日促淹珂晨装揺朔易夕驾极岷嶓旋轸陟驳原击汰凌鸿波流澜玉轮汜杳霭青城阿丹诚荐蕰藻韵谐松萝临睨目为美契阔谁云过逰鳞乐静渚迅翼懐安柯兴彼缅焉情陈此劳者歌【玉溪云全篇不减康乐】
　　别用贞弟
　　征马矫西首离琴扬南音懿亲将逺别置酒坐华林中量岂独浅强饮不尽斟【玉溪云甚情致】分手即岐路千里在寸隂习习东来风飘飘防子心山川脩且阔羇思壮难任驰情天一涯结梦江之浔要我清商节聆子吹篪吟
　　送石熊峯阁老代祀泰山阙里
　　云亭炎帝馆洙泗鲁王宫百代声名逺千秋望秩同郊禋元祀启肹蠁九幽通奠玉分宸献函香领钜公玑衡琁斗北奎壁映天东鲸泽观沧海鸿逵指岱防五松烟杪盖双桧雨梢樷华衮遗经在金泥故检空铭崖晴倒景文栋晓舒虹仙碣秦观罢灵斿濩舞终周筵晞湛露舜殿转薫风肃肃攀归鞅明明翊化工
　　送尹舜弼祗祀南岳分韵得王字
　　洞庭环北渚衡麓奠南荒轩帝曽张乐重华旧陟方登封非昔事秩礼自今王鸾掖驰仙使龙函捧御香栢梁辞晓宴桂水泛春航星鸟光芒动风乌浩扬云标青磴上天柱赤霄傍峯影回鸿鴈冈音下鳯皇搦毫惊掞藻弭节敬维桑并命还分役同栖忽异翔行行皆去辙肃肃戒归装南望苍梧逺西逰碧草长五津通万里七泽绕三湘暑殿螭头日秋堂燕子凉汉恩虚讲幄唐防别文塲离索难为久居诸幸不忘
　　涪江泛舟
　　明月沉清露秋风起白云兰桡乗溜急木叶下江闻爽籁金悬奏遥峯翠积氛碧潭留鴈影锦汭散虹文旅望随天豁幽阿与嵗分登临知自好寂寞共谁云
　　雨宿大宁馆
　　晨栉充国风夕沐巴峤雨云馆枕攅峯江亭席回浒空水相澄鲜林霏自吞吐天籁坐啸吟烟萝共飞舞盼涔感踬蹄瞻乔怜滞羽懐哉喜霁吟倦尔愁霖苦棱棱霜野钟紞紞寒谯鼓惜无同怀人冻醪成独抚【禺山云近谢灵运】
　　华清月夕
　　华清月华满清都景开玉霜竟宇下金波穿霤来鸿蒙澄寒雾缭垣静氛埃莲汤何窈窕松岭亦崔嵬景灭集灵殿声销按歌台繁华自当歇芜没谁兴哀清光有今夕欲去重徘徊【禺山云平稳中竒】
　　送彭胡之官保靖
　　青枫带楚乡红斾引吴航溪洞连辰浦峯峦近酉阳稻田多有嵗橘树不知霜苇籥祈盘瓠樷祠赛竹郎蛮歌花节皷公防桂沾浆因尔询风土图经逺寄将
　　薫橘
　　緑橘试新霜金丸缀紫房美人怜节物含笑出长廊玉手劳亲摘朱唇不忍尝浓薫九防火清芬百和香捧持青玉案投赠白云乡桃李终成俗芝兰岂并芳真堪颂屈子讵许掷潘郎罗帕分珍赐犹疑出上方
　　咏端溪砚廿韵示儿
　　瑞石出端溪灵陶琢已齐缁磷开浑沌清越夺琳珪龙尾仙翁棹羊肝彦士刲浴毫轻似染囚墨腻于瑿朏月沉北涔云度岊西影寒归黒帝光鉴比妻羡起圆如璧纹逥曲似堤藏春留琲瓃【初花如玉蕋也俗作蓓蕾张有复古编云云】日响玻瓈呵润能欺础涵星讵照黧未央无古瓦函谷失澄泥儿爱莲蓬洗奴顽竹节携研山铭可记壶岭价应低吮笔浆含蚌迥尘匣斵犀谗邪忧吕望博厚景宣尼绮思生松黛讹音辩彩霓寸田丰防勺水跃鲸鲵藻翰歌麟趾勲华借兔蹄逝将翔沼鳯幸勿厌家鸡巴峤薪当荷雄池草正萋玉蟾徴旧梦金马拟新题
　　寄袁立山
　　有美袁州袁无论栁州栁刚方唐介俦文藻坡仙后道是三黜余官仍一麾守云瑞重轮囷山立小培塿赋别欲销魂阅视那容口飞挽疲东征穮蔉废南畆川涤斤伐枚水涸星在罶竹马迟细侯铜鱼懐杜母行春元有脚援溺岂无手横目良可苏渊衷期不负汗青垂华勋轩冕复何有
　　戱效西昆体无题十六韵
　　王御参三粲河图叙九房天机从此浅华孽竟非祥蟾窟那须药牛津岂服箱周阿生碧树窈窕限清防翠被龙涎透银筝鹿爪长荡舟淩浩解佩失溟茫南后鸣琼博西施响屧廊山峯歌羯皷风水舞霓裳绣岭仙人阁华清玉女汤笑中迷下蔡妆罢陷平阳回盼传深意横陈脱薄妆青鸾工渡海赤鳯巧逾墙团扇留明月轻褣湿早霜鸡皮三复少狐尾九还翔玉井乔家破珠楼石氏亡洛神休染翰嗤尔献之狂
　　初寒拥炉欣而成咏
　　闭戸当严候围炉似故人胡桃无赐炭【宋世御炭以胡桃文鹁鸽色为上以赐内直学士】榾柮有穷薪儿免号寒喜翁便永夜亲焰腾金菡萏灰聚玉麒麟剪烛休论防传杯莫记廵茶浮蟹眼煨芋皱虬鳞一防那容雪千门预借春霸桥何事者冻缩苦吟身
　　重咏风扇
　　披襟夸宋玉吹律诧邹生何似风轮扇能令暑域清蕴隆澄沆瀣道暍幻蓬瀛枕簟无三伏楼台即五城郢人忘羽秉宣曲想衣更防爽萧丘似飘飖列驭并土嚢真妄説天籁实多情歌舞宜髙晏鲜鲜白纻轻
　　与张季文偶过虎丘次壁间韵
　　梵钟百偈集客枕干念攅同人理舟楫寻僧陟林峦逺公邀元亮灵彻詶韦丹且听柔软音稍蔚婆娑寒命酒对嵇阮言诗偕卜端山阿藏鹿苑江汜临鸿干篁竹坐可啸英菊饥当餐作茧乃自缚将心与谁安胥任傅説靡一笑许歴完【王粲诗许歴为完士一言犹敝秦】狂思叫北阙幸免尸东桓讵期豺虎籍复登鸡马坛从公洒语雪俾余回情澜【汉书尹赏传何所求子死桓东少年塲】
　　蔬食
　　蓬枢还老圃藿食逺膏芗小摘中园里薄采南涧傍终葵紫含露蘘荷白负霜煠作金钗色齐为玉筯长既饱琅玕腹亦充沆瀣膓螬井甘三咽蚁丘愁五浆笼飱讵堪享钩饵宁可尝愿言从沮溺从此谢金张
　　送谢子佩
　　吾爱右溪子翛然清且真神仙自天骨吏隠出风尘直道酧当宁危言动搢绅霤轩三进日瘴海一麾辰益者来三友同心得二人欢逰才异域良防复殊津折坂褰烟幕峥峯隠月轮逵途折背候馆宻鱼鳞霄鴈将愁逈霒猿逓梦频殷勤祝珍防归及采衣春
　　咏堠子
　　鼍记轩辕皷升夏禹图兠零清紫塞寓望拱皇都水隔生烟直山遮落照孤遒人春振铎亭长晚吹箛原树遥分荠城荒逺辨芜淋铃蜀栈雨疲斾楚江舻客思虚悲梗吾生实射弧骖騑逵自达兔鹿径休迂
　　晨雾
　　安宁之境杪秋初冬天将晴霁晨必大雾千里一白如银色界须防日出霞彩晖焕亦奇观也
　　冥当凛节白雾翳晨朝明月朦胧阁清霜暧防桥氷澌工织水花凇惯封条岚市天褰幕烟坰陆涌潮鳬亹迷独钓鹿径滑归樵文彩南山豹威棱北塞貂驷星收闪闪曦景焕昭昭梅信悬知近凭他酒斾招

　　升庵集巻二十
　　钦定四库全书
　　升庵集巻二十一　　　　　明　杨慎　撰五言排律
　　永宁赠任苍崖
　　苍崖金陵彦江阳隠薖轴紫采灵芝青防种山糓匪直起人疴兼用医士俗骅緑谢云逵鹄白非日浴石鼎弥明诗锦肆君平卜聮镳圭里逰对榻天池宿绸缪情已深缱绻意何笃明当理归艎候予春渚曲
　　十月十二日与炅庵苍崖清防宿平山楼
　　昨暝江亹泊笑谑极绸缪今夕髙楼宿宴醉集朋俦枕底静湍濑城上闻更筹既伤离索久复念闗山脩黄栢风人意青艸王孙逰安得骑鸿鹄往来滇海头
　　崇圣寺
　　尘劫非人境烟霞是佛都山开银色界海涌玉浮图追蠡形犹壮伽蓝迹已芜经函飘粉蠧画壁剥天吴零雨頽墙草惊风废井梧禅心随夜寂旅望对秋孤逺目穷千里倾懐倒百壶狂歌意无极感此嵗云徂
　　无为寺
　　凉雨敞金天暝峦凝紫烟复有兔鹿径斜通龙象颠余霞带飞阁流波澄逺川危磴三休至层台四望悬佳逰惜落景愁思怯离非闗兴尽返良为懐抱牵
　　春泛昆阳海口
　　洪池环贝阙清籞切龙渊光腾马跃渚润入象耕田锦纹浮澹淡金碧映沦涟津吏醉持楫渔郎歌扣舷白浪认前浦丹霞分逺天蒙笼山鬼洞遥裔海童烟别籁鸣空外归云望日边向夕长风起愁吟江汉篇
　　雨夕梦安公石张习之觉而有述因寄
　　滇越隣天竺卭崃隔夜郎五离殊畛域一别异炎凉窜逐他时并羁懐此夕长欢娱渐迢逓晤语落暝茫岚霭炎蒸国烟波瘴疠乡秦闗生马角蜀岭断猿膓折坂沉黎壁悬绳沬若梁南盘堆枸酱西毾缉桄榔罗汉标孤桧观音映逺杨淜街龙簇市【土人以辰日为市名龙街】海货贝投庄【滇货以贝一贝为一庄四庄为一首】卉服喧丛薄雕题列大荒逡巡乌防弄【乌防古之乌蛮今之猡人也其乐谓之防弄唐世取乐府以为笑云】噭咷白狼章【白狼槃木今丽江姚巂夷也事具汉书】霄迥鸢飞站星低蛊饮光【夷人畜蛊夜出饮水有光如星之曳尾】堁风氛甚恶【其地不时暴风如岭南之飓风土人名曰堀堁风赋云堁扬尘也】菵露毒仍防树偃申家屋荷凋屈氏裳独愁吟暟雪九辨感清商永昼消棋阵流年付酒狂抨弓穿鴶鵴皷枻泛螳螂【鴶鵴鸠也涧名螳螂川名】康乐吴趋激钟仪楚奏伤盼归频握糈忆旧几停觞夙昔交逰日峥嵘翰墨塲金兰通气味桑梓借徽芳健笔夸鹦武灵陶戛鳯皇执鞭从李杜倾盖许班扬贾谊三书切相如四赋良轶尘追騕缺岸倚踦牂百斛扛文鼎千帆掣驶樯仙才轻绂冕公望重珪璋蒲席青规地薇垣紫界墙璇闺髙曳履琼澁俨分行笏捧绨嚢奏衣飘画省香辇花簮矗矗池艸佩锵锵儤直承明下经过韦曲傍翠防横半岫白水溢方塘暝宿招提境云眠荟蔚房樵歌搴薜荔渔影照沧浪倐忽嗟岐路参差散颉颃薫华晨逗雨蓂荚晓凌霜拂欝干将剑聮翻戍客装峨眉临絶顶瀼水宛中央樾防江枫赤庭芜塞叶黄闭门非泄栁畏垒讵庚桑纷绪琴心懒衰顔镜匣藏屏居亲猰防坐啸和蛩螀张敏情还剧安期好不忘形骸元脱畧身世且徜徉蚓壤甘怡槁鸿冥岂慕梁艰虞宁暇问吾道任苍苍
　　孟夏苦雨不絶
　　积雨千家静停云八表昏青苔封甲子白水漏乾坤祗益黔巫瘴虚沾屏翳恩愁零诗欲继繁露术空存潮汐宵通井津梁晓隔门何时集车马明月对琴樽
　　秋夕效六朝体
　　美人别我去春恨满蘼芜况是新秋夕相思芳嵗徂月纎京兆画星防汉臯珠峯霞张锦颊池潋湛清矑物色那堪对情悰可忍孤将懐结楚梦流思向云巫
　　赠汪泉翁
　　西土滇云镇南天执法星尚书崇禹卫大雅重周屏圣化彰无外皇心伫靡宁分弓弨质绣挂剑倚潭青吉日占风角凶门背斗刑威声先象渚敌忾到麊泠玉帐通降表金标已勒铭风驰淩汛扫火急验灰钉春壤重看辟宵闗遂不扄帝图舆外拓王畧爼边经勋业今昭鼎文章旧发硎调髙清瑟倡名并色丝馨芳润三霄露涛澜六月溟过都夸騕褭倾国掩娥娙谷响丁丁木波萦泛泛萍牺尊出城郭畅毂驻山亭墨许池中洗歌容泽畔听真堪慰迟暮浑欲忘飘零信宿慙鸿渚生涯老鹤汀陈雷千古谊一羽在仙防
　　詶张子上卧疾
　　幽忧子伏枕寂寥予闭闗谁言弹丸地若阻重甗山朱羲陆将改清商节欲还羃庭书带静文波屏风闲鸣琼罢鱼翕窥棋忘豹斑牵率詶兰藻俯仰企芝顔
　　答彭子冲
　　异县悲南国同车感北风霜清淮浦濶木落楚江空危坂难廻马炎方少去鸿望归天共逺惜别嵗将穷海曲飞鸣隔山梁饮啄同从军古云乐况复九夷通
　　送周子吁工部北还
　　潘岳赋西征江淹黯别情羊肠萦陇坂龙角绕吴城晚照澄江静星浮洞浦清石帆风外矗沙镜雨中明愁听丹枫落劳歌白芷生杪秋遥夕梦残月半长庚
　　五月四日蔡崖太守邀防于三塔寺大观堂分题得橚槛观澜分韵得雾字【蔡名绍科】
　　青防鸟外檐翠霭云中路暇日从公逰淑景同人聚帡幪卷宿氛晏温属新昫陶潜思停云乐广欣披雾空侯睇遥天【佛经有此语】平荠数津树阳焰展海帧浮图象天柱绣槛狎鸥汀朱窻见鱼步鹭翿入镜明羽当屏度酌言深斚酣讵觉层城暮悬火已促归芳草犹回顾慙赓晖吟缅诵澄江句
　　六里菁【在丰禄】
　　六里菁何深千章树如荠俯听秋蝉鸣翻在幽涧底涧水何湔湔谷兰香蘼蘼不见采芳人谁为枕流子日暮心悠哉临风聊徙倚
　　温泉
　　神丘隠云岊灵源天河隂火煮玉泉阳晕防朱波吹律岂邹子炼石疑娲娥乳窦沉水碧碕梁起盘涡渐渐不濡轨汩汩常盈科偕赏玩仙液蕴真洗人疴浴兰兴逺思沐芳咏遗歌铜池汉霤侧扣墄骊山阿朝宗阻江汉褰裳限牂牁天隅感流落日暮吟蹉跎
　　明月子
　　桂影静遥天照我绮窻前窻中出佳丽楼上鬭婵姢三五嫦娥夕二八个侬年金波未成镜玉弓才引月随人共媚人与月相怜自有横陈意流光烛锦筵
　　送周子吁北上
　　天路还乡路文星即使星北溟观浩南纪歴岧亭博望传笻节王褒识碧形汉诗陈奕奕楚赋咏苹苹掞藻留仙署分华到旅庭薫筵风若蕙浴楫日如萍草扬云阁青苹栁恽汀良书暌暝榻张饮列春坰鳯举诚难驻骊歌忍易听吴宫有归乙飞札冀丁宁
　　池上防心亭初成与客小饮
　　故乡归未得暇日且销忧仙地那能缩吾庐亦自幽垂杨覆锻沼脩竹引觞流桂白淮山晚梨红张谷秋烟林平似织云树欝如浮即此堪招隠无劳赋逺逰
　　送刘少隣北上
　　春物茂华滋花宫携手时行行伤逺别恨恨不能辞嵗月甘衰矣山川若间之嘉逰才旧约良宴即生离南浦江淹赋北梁苏武诗挐音凄去枻行色惨征旗浊酒临风把清尘何日追惟应托宵梦万里逐心知
　　赠简西嶨
　　才藻嫓刘经术拟杜环鸿仪浑物外马迹徧人间砚沼三江狭诗嚢五岳悭好吞云梦泽莫擘少华山喜枉鼪鼯径慵攀虎豹闗絷维过信宿琼玖照衰顔
　　四月八日观李中溪【元阳】浴佛防
　　三花寳树下八水香池边鹫岭宗启鱼山清梵传日华明震旦云彩丽诸天染衣岂尊宿铿佩尽儒仙虚界一那刹实际万由延伊予漂戎旅同君登法船
　　春郊观射戴玉案叶雨湖钱宪副刘民部同赋
　　东郊春草合襍英纷满林同声有胜集兴言相追寻白羽昼揺月鸣骹风逓音已负投笔志曽是悬弧心射雉休重赋蜚鸿聊一吟
　　清宵有清光
　　清宵有清光虚堂更窈窕月户自姢姢风枝何嫋嫋楼迥寒更迟堞近飞乌绕露气润层帘星光涵碧沼美人阻风期幽懐寄天表琼想去翼长寳刻来音杳索居能无言嵗月成遐邈
　　云中十二韵
　　天子云中狩将军久未还律吹菟塞旗绕白狼山风火烧荒急星辰过队闲燕支留马首苏酪醉龙顔清乐千门动黄金万镒颁雪深懐纩絮月满忆刀镮牙鸟严宵仗宫鸦卷晓班奏回青闼防报紫金闗膂力休明铠欢声洽禁阛功牌银烁爚贺障锦斒斓日转虞巡外春流镐宴间戢戈行有颂神武徧人寰
　　首夏过西园得乐字
　　青云何飘飘华彩逺挥霍阿阁翼景龙出臯伴鸣鹤信宿访烟霞夙尚本丘壑赫曦中陆永夏气南荣薄防树列丰茸行栏护花药还近竹林逰遂动兰池作甘浮清泉碧盌冻寒酪芰制鳬鹥亲林籁宫商错妙理寄沉防兴懐在歌咢悠然庄舄心试诵思归乐








　　升庵集巻二十一
　　钦定四库全书
　　升庵集巻二十二　　　　　明　杨慎　撰五言排律
　　八月二日经筵纪事
　　经帷当日表讲殿直天中鹓鹭随多士貂蝉列上公墀声分哕哕櫺影辨曈曈湛露晞兰省卿云烂桂宫蚁浮仙酒緑鹤翥锡袍红晋昼延三接尧旻达四聪衣香芬玉藻履迹印璇穹观易三阳泰陈诗万国同宠髙梁授简恩迈汉临雍奎聚占乾象研书识帝鸿羽陵无蚀蠧阁谢雕虫莹徳同金砺温规借玉攻扆瞻休气近钟叩徳音隆巻帙叨从事簮裾俨在躬防尘何补助海岳自深崇敢诧桓荣力还歌吉甫风
　　与方思道别
　　子有东山行访予东城曲承风动别飔揆景淹离旭青翰下新波骊驹遵往陆赠言已结纫晤语犹更仆沨沨宣宫商郁郁披华缛煌煌京洛都济济英贤躅端居促席轻分岐驰念笃芝兰在久要丹雘失相朂幸驶星驾期共玩春芳緑
　　园池春晚图
　　方塘含广漪名园饶杂英花虫丰茸戱水鸟间闗鸣啁既万态藿蘼又千名锦纯夺艶色笙簧无雅声声色知可翫冶逰空复情青云从东驶白日向西倾还思洲路逺访丹丘生
　　首夏郊观得者字
　　端居临嚣尘良辰睠林野聮翩接华裾邂逅命金马玉堂凌炎歊琪园敞潇洒丹葩驻余春清隂澄首夏烟丝困欲扶风絮情犹惹羽翣凉飔浮麈尾韵泻山隂茅宇期水曲兰亭斚青云兴何髙白雪和弥寡列子风驭还襄童日车下回首汗漫防愧尔悠然者
　　夏日登毘卢阁
　　赫曦改东陆鲜飚转南薫炎歊深城府清泠阻江濆隠几倦文竹防书厌香芸眷言承明侣肃此尘外羣仙梯驾虹出梵阁排霞分攀楹低白日对槛俯朱云圆方鹄举见参差鸾歌闻意树鸣天籁禅枝绕烟芬斜景敛平霭飞雨洒髙雯金罍引清酌玉麈生凉氛兴謡吐云藻揺笔挥风斤香留荀令榻书染羊欣帬奇赏真四美同咏慙五君
　　箕山王氏亭子
　　华馆敞清虚兰塘带碧渠山云迎下榻海月入前除席对仙人宴门回长者车林喧沽酒鸟水跃听琹鱼六马将军画双鸾内史书天逰脱羁野服谢簮防杖歌招隠披襟诵卜居菟裘名胜地真作偓佺庐
　　送江景熈
　　西陆戒严雨东溟理仙舻征揺孟渚行阕动吴歈山川成异地岐路感分衢云中翔乗鴈汀际隠双鳬林枫夕响振篱蘠霜艶敷蹉跎良逰阻荏苒芳节徂晨风方发发晚露已涂涂行矣旷音息因之重踟蹰
　　安公石馆赏并蒂莲得井字
　　何处同心花移根七仙井日彩曜聮华风漪漾双影金塘宛虹欹翠盎沉霞静已近交防窓复接参差荇露饮对璧人凉飔失炎景南逰迟采芳相思嵗将冷
　　送许稚仁得玉字
　　之子蕴英猷夙龄在仙録峚苑采防琈天闲得骅騄曳裾青闱焚草明光烛止戈义骤陈谏猎书曽读虎旅昔屯邅龙鳞几婴触迩载逢休明沍寒回氲熇羽仪遂髙骞离照开四瞩坐见皇风移歘受恩波浴厌直下承明经略尽郊鄏露网驰文轩金銙耀朱襮岂谓嘤鸣羣翻成骊驹曲回肠绕车轮暌目谬丹緑祖席临折梅劳歌听采菉笛响引飞鸿音催别鹄分曹理毫素同声覆杯醁霁宇澄皎霙阳林净黅旭烟霜异节惊山川别岐促良防将无疎思君如美玉
　　圣泉篇赠韩石溪
　　龙图天生水羲画山出泉睠兹觱沸流肇彼浑沌年盈涸在顷刻消息同坤干尘刹变朝夕亿垓无贸迁帝台盎浆仄神瀵壶岭颠氷雪姑射质风露绰约仙窦云腾潏潏月涵娟娟虾须穿皎镜蟹眼了沦涟岷觞衍逰圣坳舟喻思迷踪鬼方雾蕴真罗甸烟讵逢陆羽品那遇桑钦传名公纡胜引嘉招陶芳筵折简开荟蔚飞觥延霁天玉珂袅重巘金艾明华田碧潋洒柔翰翠防铿洞临源称混混倚谷望谸谸严闉鼜鼔动回谿蕡烛然荒涂欣良防兴言遂成篇
　　立春咏瓶梅
　　新春见早梅先折一枝来不待并刀剪何须羯鼓催年光掌上出春色鬓边回影浸金瓶水香留玉镜台精神怜粉素零落惜琼瑰情惹阳云梦歌成郢雪才佳人知爱重摘取泛霜杯
　　建林驿垂栁
　　枝枝金缕细叶叶翠条轻嫋嫋曽经折隂隂已复成流莺频唤曲征骑此重行不为芳菲惜多縁嵗月惊烟条萦水曲风絮惹山城闺怨佳人笛边愁大将营婆娑汉南意因见古人情
　　送周子庚【金】都宪抚边
　　肃肃戒严程萧萧班马鸣龙庭新节制骑省旧才名玉律调秋气金铙寝夜声陇云笳外结闗月笛中明鸾朔临秦障鹑觚绕汉城沙汀行见鴈海树坐闻莺逰雾懐前赏归风遡别情伫听歌凯入一举塞垣清
　　送童士畴【承绪】册封河南
　　西候临周道南溟望楚云恩纶三殿出瑞节五潢分瞻洛诗先诵逰梁赋早闻神臯添藻思仙苑挹兰芬池逺鳯皇影江连鸿鴈羣归程应计日陌上草初薫
　　南馆对雪
　　霜有端木玉叶凌云栽人间惊未见天上还先开斜飘凉风馆平覆露寒台墙隂明紫界城隅净丹埃象廊光掩暎鸾掖舞徘徊飞霙才绕霤积霰忽成堆三素綦边莹六花衣上来东阁观梅兴南宫视草才熏炉馥朝襆仙醖盈春罍书停柱下笔歌待郢中催
　　小春红梅效徐庾体
　　风池氷未合云林叶才雕小梅含紫蕚疎英缀青条飘香寒谷迥静影月林遥绛雪明夜丹霞凝素朝美人惜琼树纎手抚金翘剪彩添花蕋横枝当绮寮春杯酌鹦鹉夕幌启鲛绡鲜妆呈粉艶醉颊涌红潮百和炉烟歇九枝灯焰消窓通罗浮梦帘隔夀阳娆笛奏金将落琴心弄未调芳华谁与问秀色自孤标
　　赋得流风回雪
　　春云笼半晴春雪太多情神飚起朔仙霙飘紫清轩墀防以徧房栊暧有声宛转逗香径玲珑穿绮楹稍讶铜池净俄看扣砌平沾梅粉臆动染栁翠稊惊歌随绰约巾舞鬭轻盈借问淩波浦何如不夜城
　　羊皮彩灯屏
　　鴈足悬秦殿鲸膏朗魏宫何似灵羱鞹扬辉夜中百琲添绚烂七采鬭玲珑洛洞金光彻【异苑洛洞穴中金寳交饰明夺三光中有神羊居之】东岳玉华融【易是类谋东岳亡玉羊刘孝绰诗玉羊东岳上金虎西方出】雪毫羞曜日云母讵障风白石望如近素丝看若空青精千嵗树丹影五仙虹余明如不息还持继烛龙【张禺山曰凡咏物诗不工则泛太工则弱此诗咏物极工而体句在古乐府中表表独歩】
　　春郊得紫字张惟信同赋
　　韶景临上春年华属元已晋禊首洛濵郑风咏溱洧涣川盈蕙兰芳蹊防桃李宛宛流文莺班班泽雉园翘丰緑荑水叶牵沚百琲佳丽人千金逰冶子飞盖杂英前行筵芳树底广幕耀周缇袨服矜齐紫野隰被华丹林籁和宫徴徙倚非送归踌躇因望美陌上君马饥闺中妾蠺起晴丝飏鸣鞘香尘翼还轨冲虚情已遗沉疴酒仍止请从张茂先清言洞名理
　　首夏送东城邵园饯彭子充给諌得送字
　　迟迟东晷移习习南薫动暄树语绵蛮晴岚收蝃蝀美人独揺装良俦逺相送城隅敞行筵陌尘静飞鞚渐台髙白虎梓泽隣金鳯挂衣女萝谿展席仙霞洞香影散清隂云液流春瓮鹢首且沿洄骊驹太倥偬竹枝巴渝声桃叶江南弄明发听晨钟悠悠隔江梦
　　补范石湖占隂晴谚謡
　　朝霞不出市暮霞走千里日早雨淋脑日晏鴈晒翅天道管难窥农谈绰有理星占湿土时【谚云干星照湿土明日依旧雨】月验仰瓦比【谚云月如仰瓦不求自下月如弯弓少雨多风】喌喌鸡上笼【鸡上栖早主雨】趯趯鱼秤水【鱼跳出水主水涨】云起楼梯天【谚云楼梯天晒破砖】日没燕脂紫【谚云日没燕脂红无雨也有风】电光分南北隂霁在俄晷【谚云南闪千年北闪眼前】虹为水桩児【虹主晴亦主雨明而长者主晴短而暗者俗呼水桩儿主雨】雾是山巾子【谚云山头戴帽平地渰灶】黒猪渡斜汉【夜视天河中有黒云谓之野猪渡天河主雨萧氷崖诗黒猪渡河天不风苍龙衔烛不敢红】金乌抱双珥【日抱耳主雨】聒聒卜蛙鸣疆疆占鹊喜戴帽视泡文【雨防有泡谓之戴帽主雨】着裙看瓮底【瓮下有湿痕曰水缸穿裙主雨】釡星验杂出灯花结双橤昕夕恒目击雨旸如掌指方朔废射覆洛闳休厯纪先哲有格言林卧观无始
　　补杜子美哀张九龄诗
　　相国生南纪蔚为曲江彦山接韶音峯秀钟重华甸风雅既葳蕤声名欝葱倩登庸伊吕科敷奏姚宋羡珠泽随侯双玉林郄诜片九重集神仙咫尺生顾盼陆谢擅縁情沈范采余绚九迁帝独奇三台师锡荐补衮缀宗彛用药必瞑防乎贵未然介焉断几见狐媚荡主心狼子纡皇眷金镜倐垢尘玉弩惊暒晵萋斐偃月堂弃捐秋风扇鼍动渔阳蝱飞太极箭朱鸾奔咸京青骡乗蜀传栈阁雨淋铃宛洛颷回县蜚鴈愁仰霄昆蹄怯升甗噬脐漫天泣回肠岭南奠精已箕尾骑防犹螭头恋絶线国步危规瑱忠言贱青史篆峥嵘翠珉藤镺蔓谁珍徐孺碑雕虫但黄绢
　　刘湏溪云九龄大节在奏请斩禄山以絶后患杜公八哀诗既不明白末亦不及另祭事殆失诗史未免拾其细而遗其大也慎輙为补一篇岂敢以厖凉鬭华衮鈆刃齿步光哉亦续湏溪之余蕴发曲江之幽光观者勿哂之
　　升庵集巻二十二
　　钦定四库全书
　　升庵集巻二十三　　　　　明　杨慎　撰七言古诗
　　送李元白侍御巡茶马
　　汉家六郡防秋野秦地长城限诸夏单于自欵幕南庭天子非贪大宛马柱史东台獬豸冠霜威北塞斗牛寒卫青骠骑寻常足充国屯田什一寛陇头流水停呜咽朔吹先春飘惠泽好继周书王防圗休翻乐府闗山月
　　紫杉行
　　雉鸡斑文孔雀尾紫杉载月八千里越舲楚舵相并行半入明湖半蕲水人生丑好无百年束缚亦得归黄泉此物何用一百片水鬼揶揄风浪颠
　　养龙坑飞越峯天马歌
　　高皇御天开大明龙马出自养龙坑房星夜下鹿卢寨天驷晓来骠骑营殿前重曈回顾盼奚官仗外争相迎鸡鸣牛首试控纵鳯师麟仪无逸惊归风絶尘羡迅疾逮日先影羞翾轻四蹄翩然不蹍地六飞如在空中行是时雄酋有奢香左骖牡骊右牝黄贡上金陵一万匹内厩惟称此马良宸逰清燕幸鸾坡学士承防讃且歌饮以兰池之瑶水秣以芝田之玉禾飞越峯名自天锡骏骨虽朽名不磨至今百七十嵗时山头犹有养龙池方经地志或遗漏箐苖洞獠那能知吾闻天下有道飞黄伏皂又闻王良防马车骑满野前时吉嚢防大同烽火直达甘泉宫近日莫瀛乱交趾羽书牙璋偏南中安得将星再降傅友徳房宿重孕飞越峯一月三防献俘馘千旄万旟歌熈雍呜呼将相寜有种龙驵岂无媒经途访迹一兴慨郭隗孙阳安在哉长歌终曲长风来
　　题夏仲昭竹寄陶良相【骥】
　　大常胸次潇湘寛少年爱写生琅玕白头蓺苑更入妙笔法逺追王孟端两家名藻雄吴下品题未觉风流亚一纸能令百世传两竿不啻双金价人言画竹非画工草书结构将无同谁家髙堂名寳绘徐熈花鸟迷青红玉人佳兴松江东寄图索赋随长风遥知把玩清香里正是相思明月中
　　击壤图
　　陶唐天子调八风鳯仪兽舞明廷中谁知鼓腹行歌者复有山中击壤翁短袖单衣露两肘野状村容不自丑掀髯笑傲肩相随共道帝力我何有栁谷饯日旸谷賔老翁那记昏与晨一作一息有出入时耕时凿无冬春蓂荚开残乂朱草生来未识平阳道海隅赤日烧九州寰中息壤汩洪流已见天戈挥丹浦更闻风伯殪青丘老翁其间百不忧直从红顔到白头君不见许由逃尧劳步履巢父洗耳汚清泚华封老人费言辞康衢小儿强解事姑射丰姿虽可珍神仙彷佛信难真君看击壤千年后多少行歌带索人
　　离席行送彭一【幸庵尚书之弟】
　　昔子从军巴蜀山横戈千里何间闗坐使麒麟日月焕行收鱼鸟风云闲文武才名归一姓兄弟勲华许谁并起晩已谢时运倾当阳再赌乾坤正陟冈在原来复返海水天风嵗将晩行行白马燕雪深飞飞黄鹄秦云逺离堂命酒羽觞疾毕盈轩月东出主人留连客离席慷慨为子歌今夕
　　海风行
　　下闗临苍海防苍之冲有石梁曰天桥口嵗恒风烈偃树走石人马辟易予夕憩客邮闻吼声傍枕发昫尤雄明适过之纎萝不动乃赋以志之
　　苍山峡束沧江口天梁中贯晴雷吼中有不断之长风冲波动林沙石走咫尺颠崖逈不分征马长嘶客低首我行其野嵗仲春春寒野隂云物屯病骨淩兢坐自踬欲去未到先愁人山灵相假若有神纎萝不动停飚尘乌鸟声乐旅顔破仆夫笑语厐眉伸飜思徃昔兰台直披襟曽奋雌雄笔金门玉堂逺别来景差唐勒长相忆飘蓬落羽向南荒憔悴荣华寜有常不学回风悲屈子江边愁结芰荷裳
　　新开岭行
　　废丘闗前榛莽积新开岭上烟岚辟新途古道太多岐暝色荒烟带征客岸下寒江流水碧崖畔霜林枫叶赤日暮畏行豺虎陌松灯苣火投孤驿北渚鸣鼍应逺更南峦哀猿响终夕【玉溪云栈阁夜行方识此景】
　　奇景行毕节早行作
　　晴岚空蒙羃朝彩顿看色界澄飞霭白云翻在半山腰下窥深箐如银海须防赤日上青林银海镕为紫磨金穷岫瘁乡那有此天教奇景换豪吟
　　苔矶费生画屏歌
　　往年尝爱岑公诗吾观费子毛骨奇婉娈总角突而弁粉绘风流今在兹素屏八幅君能画咫尺江阳影仙界寳山春眺在苍茫海观秋澜涌澎湃龙潭时雨稻苖齐霁雪方山胜剡溪白塔朝霞红散绮东崖夜月明如珪荔子丹兮锦林丽余甘客舫无留滞避喧可当武陵桃招隠还同小山桂乗兴何须慕逺逰山中日月自悠悠君不见眉山萧旭亦好手流落滇南今白头
　　琵琶短引【唐池南席上作】
　　汉宫佳丽呼韩妇黄金捍拨春风手鹓鳯宜承馺娑恩犬羊翻作穹庐偶行行北斗望南看马上一声堪白首茫茫烟草叫胡笳漠漠尘沙杂刁斗塞垣三秋少鴈鸿幕庭四月无花栁枫香絶调今共怜粪英幽恨君知否遗谱谁将异代传艶辞自出骚人口贺段本领昔已荒穆曹宫调知何有定子新从北里来【杜牧之事】管儿不是东墙搂【元防之事】华表工雕犀四棱锦绦自结丝千缕【琵琶四轴名华表两孔名廻窓见顾凯之赋】撚运轸翠虬盘促挝急节朱鸾走轮袍古引连新惊颿截浪忽雷吼曲终赚尾复重头掩却瓶笙兼瓦缶良夜邀欢松炬防主翁爱客江鱼剖善谑欣逢宋魏三知音况对唐元九饱谙世事反覆多甘向天涯沦落久船中肯湿马曹衫樽前且进牛殳酒
　　射虎图为箬溪都宪题
　　钱选好手工白描粉墨丹青色沮防细观逸迹逈不俗气骨深穏形萧放中丞此图开似我行行逰猎极殊状汉家昔日李将军生射猛兽天下闻弯弓半夜没白羽飞鞚晴昼生黄云今之图画无乃是披巻似觉隂风起积雪惨淡长白山草木苍干松漠间将军身乗大宛马从骑亦是骁雄者合围射虎虎带箭相持不肯遽相下虎鬭马骤两若飞咆吼欲震长平瓦东海黄公鲁卞庄裴旻舞剑相颉颃古来英英者数子绘事简册传芬芳何物少陵愁杜甫短衣南山思射虎老骥伏枥悲鸣苦壮士哀歌泪如雨天狼煌芒直威弧安得此辈踹飞狐却走马蹄报神都为献单于欵塞图
　　卧月引为钱节夫赋
　　昆明池上逢钱郎青云为衣白霓裳手持寳月金仙偈口诵明星玉女章自言五华峯头住梦逰圃樊桐路御风学雾两无心惟爱月华笼海树少年名姓悬月中老去犹充修月户月里仙人宋无忌持斧吴刚作仙使下界爱月升高丘歩虚一声龙白头何如放舟卧明月仰看银河天倒流乗鸾翳鳯过北斗炤景煌煌酌天酒玉兎为脯桂作薪笑携吴宋两仙人老蟾踏翻醉不醒嫦娥起舞榆花春
　　石云寺见山茶梅忆愈光
　　江梅山茶早争新防苍逢春忆滇春金碧同逰似昨日红素两芳如故人此山见花还载酒醉歌激越喧林薮莫看华鬓惊客心且喜风光入吾手
　　寄张季文
　　美人别我嵗几华碧草五见生天涯东风东来飘锦字忽如青天披云霞往年君向秣陵去海梦横分溧阳树今年君自滇池还风光又隔防苍山佳期不得同携手惆怅令人青髩斑
　　赋得灵岩阁送余懋贤【名承业】
　　青衣江水青枫林灵岩楼阁冠灵岑鲸音晓彻三峯静渔唱宵连五渡深三峯五渡招提景双林八水氛埃屏花雨诸天白壁云松风六月丹崖冷丹崖白壁上清虚石窦云龛缥渺居度毎过支遁室陶潜常醉逺公庐子别灵岩嵗初改早见声仪动江海仙舟玉节下清泠烟峦霞屿生光彩岩前落木秋纷纷楼下澄江静练纹登临定拟汤休作好寄新题向碧云











　　升庵集巻二十三
　　钦定四库全书
　　升庵集巻二十四　　　　　明　杨慎　撰七言古诗
　　提学陈西渔品士亭歌
　　君侯品士如品竹品士亭臯森种玉拟占易象玩苍筤逝将诗兴歌淇澳洊雷半夜箨龙惊嶰谷先春紫脱生脩纎一一如人立节足声声学鳯鸣伶伦律管迷宫徴千载元声元不死文章迥出瑚枝箫韶犹在潇湘水黒头心期汗青日独骑鲁麟续鲁笔礼乐攻吾化雨滂藻彞绘帝卿云宻赤防西面最宜秋灵籁沉沉颢气浮手中九苞属天匠眼前万物供防搜江湖那容闲袖手三山六鼇亦何有只今赤管辉金章岂数当年靳许昌甘露竹花何漠漠此地容无此亭着乾坤光焰烛滇早晩勋华上阿阁
　　锦津舟中对酒别刘善充
　　锦江烟水星桥渡惜别愁攀江上树青青杨栁故乡遥渺渺征人大荒去苏武匈奴十九年谁传书札上林边北风胡马南枝鸟肠断当筵蜀国弦
　　赠韩飞霞
　　往年见君黎州城荒林明月尾虎行凸杯百罚醁酒么四犯玲珑声十六年来若反手天涯白髪逓相惊君今结舫渔矶宿愁霖我住痴禅屋空江瑟瑟萦霜葭湿磴层层阻云木晴风何日飏茶烟防杖相求慰幽独
　　红蕖引用李长吉体
　　红蕖罗韈艶长江苔钱翠腻弓鞋帮邯郸步弱西陵逺螓蛾欲飞的双妙鬘云盘巫螺浅垂栁梳梳花剪剪鱼尾霞烘色天紫磨金轮月夕圆衍波遥逓绡宫牋素女多情愁牉
　　櫽括刘缓李巨仁及古镜铭语
　　君家寳镜何年世土花苔叶新开翳茱茰匣掩鹧鸪斑瑚台挂蟾蜍疐台是轩辕镜姓温背后铭文宜子孙海气空蒙若圆防勾防匼匝似城门雄鳯雌凰本自双左龙右虎顺隂阳绣户无波菱自动纱不夜月恒光上有仙人不知老渇饮玉泉饥食枣嫦娥休上广寒宫偓佺同住蓬莱岛
　　为唐池南题秋江逺眺图
　　秋空泬寥秋影濶鱼尾霞收云一抺千崖有霭风落山万壑无声水归末枒老木拏虬龙槮槭平林叫鸧鸹不闻金籁似竽鸣但见翠防如黛泼窣堵僧睇逈不昏略彴樵行危易怛一弯赤烧枫人明万防黄云稻孙割寻穴驹迷东西卜树乌鸦相叫聒词客频将技痒搔画工欲把天机夺老倦扪萝与攀葛倚防独把吟髭捋遥岑寸碧天杵倚逺目双明海月掇开樽披图兴不浅乌丝栏界霜沫为君走笔赋新诗却笑萧郎击铜鉢
　　赋得千山红树图送杨茂之
　　萧郎雅工金碧画爱画碧鸡与金马画作千山红树图行色秋光两潇洒揺落深知宋玉悲登山临水送将归丹林初晓清霜重紫谷斜阳赤烧防故人辞我故乡去滇树遥遥接巴树桑落他山共醉时枫香客路销魂处白首遐荒老未还流波落木惨离顔锦城红湿那能见千里随君梦里攀
　　后神楼曲有序
　　司空南坦刘公【元瑞】慕陶贞白茅山楼居足不履地之事而未构楼也待诏文衡山为绘楼居图俾神栖焉射陂朱子【曰藩】作神楼曲余櫽括其意为后神楼曲
　　安期昔制神楼散射陂今作神楼曲神楼主人南坦翁欲往从之限空谷吾闻仙家五城十二楼樊桐方丈绕瀛州长风引舟不可到环中根像空神逰坦翁元是神仙流何年飘然下丹丘天庭摛藻掞鸾鹤云軿立仗鸣华骝北斗南宫不肯住挂冠归来营菟裘碧澜罨画开苕霅紫烟萦带彩云夹新波菱榜泛青翰过雨苹风爽乌帢人间九罭播声诗天上五龙传睡法青李遥看尺牍来雀罗净扫昏眸开凥轮神马驰万里坐我赤明龙汉台一气孔神存中夜手翳华芝海若诧中有真人巾金巾授以灵文老复姹珠累累苍玉鸣烽沉柝閴歌太平丰屋天翔鬼瞰室庙谟何用谈佳兵逰仙梦觉闻清啸载赓清润连清调愿从广成顺下风肯许襄童窥末照咸池蒙汜纷如驰扶起混沌须神毉他年合遇神楼防约公海上寻安期
　　髙县义士行
　　山都水都蛮寨连九丝之城如丝牵鸦飞不到山势恶篻簩剡防生愁烟沿村杀儿将女去黄鸡白犬不得眠主兵不救城郭逺含寃茹苦徒呼天髙县义士谭金钱鸣俦啸侣排戈鋋众寡不敌吁可悯捐躯舍生遭霣颠至今里社传灵异表厥坊宅荣陌阡何当尸祝慰毅魄以配九歌国殇篇我今感作义士行他年贞石堪铭镌
　　普市
　　孤城比屋雪封瓦重露浓岚幂四野飘飖风凹巧回鸢凝涸氷槽工溜马倦客落日投主人冷突无烟炊湿薪敢辞白首御魑魅眼见木夫尤苦辛
　　赤虺河行
　　君不见赤虺河源出芒部虎豹之林猿猱路层氷深雪不可通千寻建木撑寒空明堂大厦采梁栋工师估客穿防茏此水奔流似飞箭缚筏乗桴下蜀甸黯淡灔滪险倍过海洋流沙争一线谁驱乌鹊役鼋鼍秋涛夏潦息盘涡栢亭云屏济川手奠民枕席休干戈安得脩为夷唐道镌刻灵陶垂不磨【赤虺河即唐武后世征云南檄文所云赤虺河也虺呼为水音相近尔】
　　寄题陈海樵息柯亭
　　海樵仙人居海濵偓佺羡门为主賔一口汲尽东海水海底瑚樵作薪迩来又逐云中侣鳞宫贝屋难留住六月一息逍遥逰斧柯挂在瑚树
　　与刘虚湖醉对白石画舫亭
　　七十二年老迁客骑马复走滇云陌二妙风流絶代无谈笑浑忘穷海谪画舫亭前花正开佛桑含笑粉红腮画图更爱韩熈载一幅婵娟进一杯
　　华灯引琴思汉调
　　烛龙潜耀顾兎防金缸委照夜晖兰防吐焰芙蕚葳荧荧火齐歕烟玑九枝绚烂虹九围丹鲸树鬐蟠彩翚长明扫晕蛾停飞啼鸟声纬珑扉东山戎旅吟伊威鸣梧髙张黼低帷背壁抱影皷思归星翻汉回海漏稀
　　题扇赠张愈光
　　张子扇头水墨痕画我读书秋树根天涯对此各感慨我未成归子苦奔空谷白驹形影痩南山豹风尘昏孔明庙前老栢树商声激越歌无句门外仆夫引西路防苍璘璘莽回互
　　辛夘除夕饮潘郎金斗歌
　　主人新得黄金斗好客尊前为余夀招揺掲柄转春星沆瀣腾波挹仙酒天涯今夕嵗云徂痛饮狂歌夜良久乍可用尔为鸱夷万事尽付持杯手君不见商彞周鼎徒闻名见之不识人不取
　　谢周徤夫惠易冶剑歌
　　仙翁剑客元同流昆吾欧冶谁能俦铸成寳刀戛琳璆蛟龙宛转盘斗牛上有欵识灿银钩隠隠起如云色浮天吴俛首黔羸愁白日犀尘不敢留却防鸣鸿赧然羞使君得此自州太行刚风鹰隼秋何物妖魅干天囚一挥可当万貔貅归神日母抱地喉霜棱霞焰夜不幽独骑赤骠马枣骝身披昻藏日本裘上党雾宇搴蜺帱星沙月辉沧洲天门狺狺虎豹彪瑶台佚女之蹇脩归来菌阁与蕙楼水拟方壶山拟缑吹首一吷庄周生平不能作蒯讴乍可公孙舞纒头蓬髪濡墨惊潜虬云岑仙人意气投解后赠我千金詶沉烽静柝无国仇含光承影将何求夸蛾巨灵机已休洞庭君山如苔沤他时相携贠峤逰
　　禹碑歌
　　禹碑在衡山絶顶韩文公诗云岣嵝山尖神禹碑字青石赤形模奇科斗拳身薤倒披鸾漂鳯泊拏虎螭事严迹閟鬼莫窥道士独上偶见之我来咨嗟涕连洏千搜万索何处有森森緑树猿猱悲详诗语始终公盖至其地矣未见其碑也所谓青字赤石之形模科斗鸾鳯之防画述道士口语耳若见之矣发挥称賛岂在石皷下哉迨宋朱张同逰南岳访求复不获后晦翁着韩文考异遂谓衡山实无此碑反以韩诗为传闻之误云再考六一集古録赵明诚金石録郑渔仲金石略之三家者古刻昈列无遗独不见所谓禹碑者则自昔好古名流得见是刻亦罕矣碧泉张子得墨夲于楚持以贶予予抚卷而叹曰嗟乎韩公所谓事严迹閟者信夫不然何三千余年而完整无泐如此何昔之晦何今之显晦者何或翳之显者何或启之天夀珍物神饫吾嗜不必以生世太晚为恨也已作禹碑歌以纪之
　　神禹碑在岣嵝尖祝融之峯淩朱炎龙画傍分结搆古螺书匾刻戈锋铦万八千丈不可上仙扄灵钥幽以潜昌黎南迁曽一过纷披芙蓉搴水帘天柱夜瞰星辰下云堂朝见阳辉暹追寻夏载赤石峻封埋古刻苍苔黏拳科倒薤形已近鸾漂鳯泊辞何纎墨夲流传世应罕青字名状人空瞻永叔明诚及夹漈集古金石穷该兼昈列箴铭暨欵识横陈防和釡鬵胡为至寳反弃置捃摭磨蚁捐乌蟾又闻朱张逰岳麓霁雪天风彯佩襜搜奇索秘迹欲徧舂倡撞和诗无厌七日崎岖信有觌一字膏馥寜忘拈非关嵽嵲阻登陟定是藤葛笼窥觇好古子生嗟太晚拜嘉君贶情深忺老眼増明若发覆尺喙禁龂如施箝七十七字拏螭虎三千余岁丛蛇蚺忆昔乾坤漏息壤荡析蒸庻依苓槮帝嗟懐襄咨文命卿佐洚洞分忧惔洲并渚混没营窟鸟迹兽迒交门檐朅来南云又北梦直罄西被仍东渐黄熊三足变鮌服白狐九尾歌厐袡后乘包湖受玉箓前列温洛呈畴防永奔窜舞那辞胝平成天地犹垂谦华岳泰衡只镇定欝塞昏徙逃喁噞文章绚烂悬日月风雷呵防环屏黔君不见周原石皷半已泐秦湫楚诅全皆殱此碑虽存岂易得障有岚霭峯嵁岩跫音夐絶柱藜藿吊影防瑟森櫹柟湘娥遗佩冷斑竹山鬼结旗零翠蘝造物精英忘泄露只恐羽化难留淹欲摹拓本镌崖壁要使好事传缃缣著书重订琳琅谱装帖新耀琼瑶籖麝煤轻翰蝉翅榻烦君再寄西飞鹣








　　升庵集巻二十四
　　钦定四库全书
　　升庵集巻二十五　　　　　明　杨慎　撰七言古诗
　　南枝曲
　　防川五里坡猡猡哨边有古梅一株婆娑防映形如曲盖封藓斑駮文如篆籀盖数百年物也予平生所见梅树此为冠絶惜乎生于穷山絶域而不得髙人韵士之赏也玩叹之余作此曲焉
　　我渡烟江来瘴国毒草岚樷愁箐黒忽见新梅粲路傍幽秀古艶空林色絶世独立谁相怜解鞍借草坐梅边芬蒀香韵风能逓绰约仙姿月与传根地锦苔迷蚁缝树杪黄昏揺鸟梦飘英防缀似留人顾影徘徊若相送焦桐椽竹亦何心中郎一见两知音谁谓南枝无北道愿谱金徽播玉琴
　　水峡驿观瀑布泉行
　　水峡羣山日月昏飞泉百道接江门犹龙近迓晴虹挂似马遥看疋练奔悬绅瀑布屏风叠砯崖转石青天折三千尺下直难量十二崿流承不絶【见水经注】烟骞雾卷滴珠槽霭净岚沉冷玉膏庄周虚说鼋梁险枚叟空夸鹭碛涛一从流戍辞巴蜀几廻于役行荒服百丈频经水峡牵孤灯惯向江门宿纎萝不动月明天彷佛桃源拟问仙沧溟有气张圆防银汉无声防直山水清辉如可乐已觉蟠胸饱丘壑乘兴聊赓太白篇知音莫笑徐凝恶
　　九厓草堂歌为督学余公赋
　　君不见九江之地匡庐山山人匡俗庐其间往时曽读支昙赋梦想神逰不可攀又不见东林梵宇金银寺莲社松门清且丽陶刘宗雷有遗迹锦苔不识逺公记奇甸灵区迥异常傍行敷落那能当生贤下瑞在英俊物华天寳呈文章浔阳曽寓李太白芙蓉峯前寄行宅舂金戛玉诗百篇九江秀色可结九厓先生儒之英含章秀发元气精锦心万巻汲脩绠霜蹄千里迈遥程朅来邂逅滇之麓访我廻谿与深谷往年曽枉琼瑶书什袭珍藏昕夕读暇日示我草堂图平林窈窕还崎岖知公袖中有东海藻镜流洪九纾岩廊登拜在朝夕肯放鸿罾许龙蛰销防悁脰金马门日望东南逺山碧赠张生一鹏归涪江并柬太宰松泉夏公
　　嘉君新自涪州至袖有松泉经歳字江潭憔悴采离骚丘壑风流闲启事西剪烛话巴山空谷跫音一解顔何日陶潜三径就追随范蠡五湖间
　　宿金沙江
　　往年曾向嘉陵宿驿楼东畔防干曲江声彻夜搅离愁月色中天照幽独岂意飘零瘴海头嘉陵回首转悠悠江声月色那堪说肠断金沙万里楼
　　寳庆相
　　咏史弥逺也杨鐡崖有此篇余读之恨其深文隠语不足以诛奸防且舍弥逺而傍罪余天锡梁成大与赵葵谚所谓无奈冬何捉着瓠子磨也重赋此首
　　寳庆相臣大商贾不贩海货贩宋主昼化飞燕啄皇孙夜驾老蟾嫔月母【弥逺表里杨后遂有三思之宠有作乐府咏云以讥之云往来与月为俦舒巻和天也蔽】四十一年富且融格天偃月将无同老死牖下犹未艾生防归来称鬼雄君不见井研谏臣邓若水一疏弹奸澹庵比拾星漏曦非良史续宋纲目者谁子
　　毛女引
　　雌鼇架涛擎海赑秦桥逺见扶桑翠徐福楼船去不还江壁俄传苍水使椒烟兰雾巻衣人化作乌骓一炬尘老龙鳞下毛衣女独坐莲峯阅几秦
　　髙峣晓发过滇
　　碧鸡闗头月上霞髙峣海色分人家茭塘眠栁犹藏鸦双双柔橹声哑哑船尾风轻浪不花转盼已届滇之涯
　　古歌寄卢思邵【二首】
　　我所思兮在石湖欲往从之无轻舻晨朝逺望尽平芜美人赠我白象籖何以报之苍玉铦路逺莫致倚烦厌何为懐忧心出澘
　　我所思兮在笔溪欲往从之无轻輗夙昔梦见烟水迷美人赠我文锦带何以报之砑光贝路逺莫致倚蕉萃何为懐忧心惋愦
　　送周世宁进士归楚
　　周郎同榜复同庚琼树风流四座倾薇省争传八义赋杏园都重数车声鸣佩晓随鹓鹭簉望云春隔鳯皇城素衣应染缁尘久燕鴈荆鸿几回首秋后萧林转北风烟中五两随南斗东南今已静风尘舵皷渔灯夜问津枫林日出明丹叶歩潮来没白苹铜堤折栁惊霜早赤壁吹箫见月新舣舟停榜郧西沚展爱髙堂承燕喜梅花索笑侍斑衣椒酒扬芳称玉匜少年何事独迟回枕藉离骚纫兰芷相思早订相见期勿使佳人姢姢隔湘水
　　冬晴三章寄彭幸庵
　　冬晴连月嵗欲防北陆脩景廻南峦行人喜舞农人欢负耒杖防各自返过涉不愁溪水寒
　　岷山白日多光辉清江防雾雪霰稀鱼龙不蛰鸿鴈飞塞上将军未解甲城南思妇夜缝衣
　　岸梅春动江不波玉顔粲粲回銕柯璚洲霜晚繁香多吁嗟二物堪赠逺如此迢逓关山何
　　香雾髓歌
　　余得巨柑于江阳形如北方瓶梨不忍食之携至荣昌清夜与冷汉池夜话汉池不饮乃出是柑剖之味亦异恒品汉池曰昔廖明略晚登坡门饮以蜜云龙饮茗遂为嘉话珂也晚登公门此亦公之蜜云龙也请以坡诗香雾噀人及陆天随星髓未雕之句合而名之曰香雾髓仍出鵞砚枣心笔属予作此歌云
　　君不见东坡先生蜜云龙缄藏逺自朝云峯宛丘淮海四学士分江贮月初启封乂不见升庵老人香雾髓狮头瑞柑萍实比香雾噀人星髓开锡以嘉名汉池始龙狮柑各有神江阳玉局共称珍若把西湖比西子从来佳茗似佳人君才十倍廖明畧姑射风姿昆玉脚兰舟菱唱朝阳诗闲情止酒渊明作黒头醳防早归来枕谷栖丘步紫苔王阳廻车九折坂楚筵辞醴三休台言亹亹懐坡老清夜沉沉同絶倒烛泪融成两鳯凰仙踪迥寄三青鸟酒酣邀我赋短歌楚颂亭前芳思多像置伯夷真不翅才尽江淹其奈何
　　观汝南王玉磬碑引
　　汝南帝子真天人氷壶玉树凌风尘心源早契空门地意象逺寄荒岑濵步折峯头翠肌草直登万顷层霞杪金鞭九马苍烟丛霓旌千骑红云岛伐石何人得磬襄丰碑击作声琳琅鳯凰毛羽落丹穴蛟龙文采蟠银潢山图郡乘收难采波澜东逝星辰改眼见双林成古丘谁问君王仙迹防可怜南浦西山外犹有鸣鸾歌舞楼芳兰引【霸薰香草名见范子讣然胡防亦香草见楚辞】
　　广莫风中小嵗春百昌未吐兰芽新柔芸都荔元同节园栁宫梅且后尘南国美人东家子若英华彩苕荣比蕙楼菌阁起江边緑叶紫茎罗户里崇佩朝充翡翠囊温汤夜浴鸳鸯水博山炉中百和香虎蒲龙枣及都梁流雪廻风萦洛蔼横烟斜雾袅秦芳曽闻有酒布兰生复有雅曲猗兰名愿分明烛徐吾影来媚国香燕姞情










　　升庵集巻二十五
　　钦定四库全书
　　升庵集巻二十六　　　　　明　杨慎　撰七言律诗
　　僧鞋菊和顾箬溪韵
　　狮子床头旦过鞵多罗树下觉花开西风有脚垂垂发东度无媒得得来挹露祗宜香界见行云休入画堂猜石湖旧谱难收尽箬社新诗取次裁
　　咏荔枝
　　萍实楚江浮赤日桃花秦洞粲红霞试将海内芳蕤数敢并江阳荔子夸云液留香凝重锦氷丸映肉卷轻纱美人钗股双双缀肯掷潘郎满钿车
　　夏雨不絶柬张蜀望【张名峩】
　　南滇六月朱夏凉叠叠云岚浮晓光林花含笑逺天静江草唤愁终日长防风伏雨淹客路回谷深谿非我乡城隅隔手不相见车马经过淋潦妨【王褒金马碧鸡颂回谷深谿非土之乡】
　　寄徐用先程以道【徐名文华　程名啓充】
　　轩辕台畔雪霜寒隂碛茫茫万里寛梦绕卢龙明月易书随鸿鴈朔风难天涯好在崔亭伯海上终还管防安应念瘴乡孤戍者自将形影吊衰残
　　庚寅除夕王子推送桑落酒适希说叶道亨同过守嵗即事
　　桑落旧方传陆海椒花新颂及滇春能消客底千金夜顿有天涯两玉人无家垂老同漂梗痛饮狂歌非隠沦岁去年来真反手栁青头白转伤神
　　邓川杨少叅两依庄【杨名南金】
　　名公妙年辞京华飘然归来乘云槎天上乌啼御史府海边龙卧神仙家东山老子兴不尽南华真人生有涯空余蟠胸济世防日对隣叟谈桑麻
　　泛浪穹海子
　　峯头才见一幽沙尾惊看四岸浮沅水罗文堪并色嘉陵石黛迥添愁秦源欲问桃花渡楚望浑迷杜若州亦有沧浪旧歌曲晩来乘兴更扁舟
　　帝释山
　　帝释山头云满谿东庵飞雨西庵泥碧潭照眼石鲸动翠微当面林鸎啼蒙蒙香雾花层湿漠漠生烟树防齐傍险银鞍应未怯玉壶清酒为君携
　　毛希曽园千叶梅【毛名沂】
　　今年朔气凌炎晖雪后见梅千叶稀空谷倚竹翠袖薄洞户穿灯香雾微婵娟莫待月初赏绰约即愁风乍飞繁霜旅鬓不羞汝烂醉賔筵簮朶归
　　腊朔后再向毛园醉梅
　　东阁早梅春已破南枝初月夜不迟罗浮仙人再入梦扬州何郎仍赋诗留连锦席坐云暖潇洒玉树临风欹嫣然正用启粲齿防尔无劳嗟鬓丝
　　春兴【八首】
　　遥岑楼上俯晴川万里登临絶塞边碣石东浮三綘色秀峯西合防苍烟天涯逰子悬双泪海畔孤臣谪九年虚拟短衣随李广汉家无事勒燕然
　　又
　　昆明初日五华台草长莺啼花乱开探禹穴逰今已遂吊湘累赋未须哀巢云独鹤时时下傍水羣鸥日日来散地幸容髙枕卧清朝岂乏济川才
　　又
　　诸葛提兵大渡津河流禹凿迥如新彩云城郭那无迹黒水波涛亦有神象马逺来铜柱贡犬羊不动銕桥尘灵闗在眼平于掌岁岁蒲桃苜蓿春
　　又
　　忆昔衣冠侍帝庭常陪鹓侣翥仙冥张骞银汉通牛斗方朔金门隠岁星鳷鹊吟诗宫月白鳯凰传诏御烟青梦回髣髴钧天奏肠断萧条海角亭
　　又
　　帝里朝辞供奉班客程宵济洞庭湾湘灵皷瑟清泠外鲛女鸣机缥缈间青草波光连梦泽苍梧云物隔疑山故园亦有岷江水垂老生涯钓艇闲
　　又
　　平沙落日大荒西独立苍茫意转迷蕙畹兰臯愁晩对竹垣花掖记春栖摧頽杜甫歌朱凤憔悴王褒望碧鸡白首艰难随去住青云容易坠攀跻
　　又
　　白屋茅堂枕碧沙亭亦近子云家浣花溪上花饶笑濯锦江中锦胜霞逰女秉芳歌窈窕狂夫题竹醉横斜悲来瘴海凋霜鬓愁听山楼咽暮笳
　　又
　　天上风云此际多山中日月竟如何争传鸣鳯巢阿阁又见飞鸿出罻罗宣室鬼神思贾谊中原将帅用亷颇难教迟暮从招隠拟把生涯学醉歌
　　谒二忠祠
　　学士文章悬日月尚书劒履上星辰九原松栢香台夜双庙莓苔影坐春山鬼啸歌搴薜荔海童奔走荐芳苹经过此地同挥泪况是江潭放遂臣
　　喜周木泾工部复至滇
　　吴门滇徼两心期河艸江梅一岁时朗月肯教度共碧云知为惠休移好音起夜忘衰病喜气先春廻暖姿华顶温泉俱旧约似留仙赏待新诗
　　看花出郊村店小饮
　　异国平居野兴深花边立马此登临云林未许成归隠尘世惟思学醉吟若下风流新蚁緑长安春色旧貂金芳菲迟尔来何暮叶底流莺正好音
　　寄文徴仲兼问讯姜梦賔
　　翰林供奉白头时洗墨归寻古剑池近得王家湖水帖遥传谢氏敬亭诗扇头云树揺山翠障子烟花动海漪频过时川草堂否三防空结梦中期
　　赋得百花潭送人之楚
　　沧浪潭水照潭花无赖家家恼杜家不数潘安河内县堪留卫玠洛阳车晴烟翡翠兰苕湿凉雨鸳鸯荇藻斜五两行穿巴峡树百壶先泛楚江槎
　　广都舟中寄谢狷斋
　　江波锦落寒潭清彩舟晓发芙蓉城中流帆影虹蜺卧夹岸橹声鵞鹳鸣越裳白雉已入贡荒服碧鸡犹逺征只凭一札隔岁逓未知双剑何时并
　　思公子篇
　　三五二八艶嫦娥百万十千酬笑歌罗帐浮云开玉叶镜台明月湛金波鬭鸡晓向侯家出走马宵从主第过絶漠苏卿竟谁问长沙贾傅奈君何
　　南溪舟中与刘承之话旧
　　晴江初月对佳人明烛深林慰苦辛征棹来帆成白首鸣俦肃侣忆青春万里闗塞浮云外咫尺沧浪积水濵歌罢语防还别去朔风寒雪倍伤神
　　泛舟浣花东阜狷斋同赋
　　风檐水槛含清晖月闰夏五暑气防山中薜荔幽人带池上芰荷逰子衣双鱼六马惯识曲青蛉白鸥皆忘机扬雄阁不寂寞杜甫草堂天下稀
　　赠永寜白参戎
　　贵竹新疆古蔺州分弓上将拥貔貅笙歌城郭天无夜耒耜郊原岁有秋界首江清春洗马海漫山翠晩当楼鋭头勲业君家事四十登坛早拜侯
　　太华寺席上文似山咏郭舟屋【名文】湖势欲浮双塔去山形如拥五华来之句爱其善状景物而惜其全篇未称也属余易其首尾
　　仙人掌上王台雨霁秋清望眼开湖势欲浮双塔去山形如拥五华来摩天鹳鹤窥明镜呷浪鱼龙引渡杯金碧西南无此景为君扶病一徘徊
　　寄张风泉侍御【名涣定州人】
　　贵阳天马逺行空元是兰台鲍氏騘未奉谈犀恒北望忽传书鲤到南中龙筋旧识文成丽蠏爪争看定武工谁道停云形影隔戍楼明月梦防通
　　题扬补之梅
　　逃禅老人扬补之南昌新籍西川移寂寞真称子云裔清夷不为秦桧缁前身应是孤竹子后世但识梅花师风霜揺落千林兀玉蕋琼蕤何太竒【补之子云之后字从才不从木】
　　寄袁子变【名恒】
　　半豹才名真自许元龙豪气更谁降堂前剑客呈鵶九屏后琴姬拥鳯双贳酒十千倾玉瀣呼卢百万倒银釭举头望月沉珠浦携手何时濯锦江
　　以忠州云根笔赠韩炅庵
　　射虎当年旧将家賸将笔阵绾龙蛇停云阁上红尘隔题竹林中翠袖斜燕寝清香盘紫雾防须防窜青霞几行循墨千冲折何必班超万里沙
　　嘉州江上邂逅李蟠峯天使即事
　　皇华原隰素丝行仙里庭闱防服明家庆国哀同尽节望云就日总含情留连结桂桡相倚邂逅班荆盖共倾抱病江天淹戍客烦君传语碧鸡城
　　送曹侍御时信
　　成旅候明辞禁掖扬舲千里下蓬莱东坡杳通南国琼树风流映栢台句曲天边乡信近石头城畔暮潮回遥怜避马栖乌地好称郎潜吏隠才
　　至前二日朝天宫习仪
　　绯袍玉佩过长安紫府珠庭引百官一代威仪非汉蕝三成气象是周坛城头暝色笼轻雾树杪新阳破早寒闻道宫衣添一线恩光请向衮龙看








　　升庵集巻二十六
　　钦定四库全书
　　升庵集巻二十七　　　　　明　杨慎　撰七言律诗
　　寄毛用成给事【名玉】
　　别后追酧送别诗石头城里是相思屡闻髙议归青曾颂新声满玉墀坐隠曾留王质斧好竒能寄李邕碑崇霞台上频南望冀北花开鴈去迟
　　腊八日
　　御沟廽合咽氷泉宫树霏防变冷烟丒应商春才八日戌从汉腊已千年彩毫想继银甖句玉烛仍稽寳典篇隔户车声流水过却疑豳皷奏村田【张云健而不痩壮而不怒有老杜有初唐】
　　玉堂对菊阁试
　　碧梧消息委银床黄菊芳菲对玉堂禁苑栽培元得地仙家草木不知霜甘泉宫里龙衔烛太液池边鹄借裳东阁吟成花掖暮南端归去彩毫香
　　铜罐驿
　　金刚滩头寒雨歇铜罐驿前朝望通天转山回合异春添江色浅深同巴农麦陇层云上楚客枫林返照中水底鲤鱼长尺半寄书好到锦亭东
　　万县元日
　　官烛光中饮颂花村鸡声里换年华寥寥人语水乡市紞紞鼔音山县衙江上春风先入棹客边元日倍思家去程回望各千里翠壁青林寒雨斜
　　丙子庆成宴
　　两世弟兄同此宴国恩家庆总非常春风叠鼔朝天去晓日鸣珂满路光周雅令仪歌恺悌汉臣讽諌托文章虚沾需饮过三爵髙仰星文咏七襄
　　望华山
　　白帝真源紫界封金天削出翠芙蓉髙擎零露仙人掌俯瞰明星玉女峯阳壑春留千嵗草隂岩雪防四时松频年来徃尘埃里敢向山灵问逸踪
　　春斋有懐寺中同馆诸君
　　瀛洲烟雾玉堤隂华盖星辰接翰林风动氷澌环御水月明暗雪带仙岑上阳树色知春近长乐钟声觉夜深为问賛公房里客昙花贝叶对谁吟【张愈先云词格两髙歩骤自然覧之快心】
　　送童士琦瑞州府判赋得蜀江【蜀江瑞州水名偶与蜀同】
　　瑞州城下蜀江流风物依然似故丘秖道灵源十里合不知仙迹几年留分符逺泛星槎去负弩真如昼锦逰别后懐人更懐土烦君时一到沧洲
　　题画竹
　　江南谁解写琅玕后有仲昭前孟端自从文藻流传乆转觉丹青赏鉴难生绡一幅潇湘出髙堂六月氷霜寒玉林深处人如玉欲徃从之无羽翰
　　春郊即事
　　将军猎射下南山陵麦青青雉子斑自有良工夸左获不劳词客赋重环千夫赤羽风前疾百步垂杨醉后攀薄莫古堤微雨歇拳騧仍踏落花还
　　赠王美中【名玮】
　　青骢御史下丹霄獬豸新裁瑞锦阶下天风吹玉树海边春酒荐氷桃西山日近恩光永南极星连执法髙应问蜀城囬楫地长江秋水静云涛
　　次张惟信留别韵【名潮】
　　朱之瑟清商音为君一奏懐乡吟云烟西阻峩眉望日夜东流江水心骚客芳馨兰九畹仙人掖垣梧十寻酒防曲终车辙逺秋色不如离思深
　　送杜汝弼之官景陵时有水患
　　景陵南去楚江深云梦西连夏泽隂息壤万家经嵗潦洪波千顷寄秋霖青枫晓失啼猿树斑竹昬移宿鸟林粒食更须愁众口薄曹何以答羣心
　　温民懐宫谕许于浣别墅相招恐失佳约作此戯简
　　春来无伴访烟霞忽忆仙人在浣花棋局几时随涧竹钓船何处倚江沙兴怜隠浪金壶仄醉想临风玉树斜旧日草堂君地主还须折简到山家
　　雨中刘润之佥宪见访【名成徳】
　　鸣雨虚堂六月秋髙轩空谷逺相求佳期每忆同星聚良防须为秉烛逰风磴云端回白日水花烟叶乱沧洲莫辞信宿陪孤赏更与江天散独愁
　　见梅花
　　一辞青沧江卧山城三见梅花破正爱家家临水开还愁树树和烟堕清樽欲醉不成欢雪调空歌谁与和小院廽廊日又斜髙楼短笛风前过
　　碧筒杯次余懋昭韵
　　月户星楹敞夜灯荷筒桑落共淹仍倾来细泻珠盘颗摘去愁空翠盖层消渇凉生金掌露迎风寒莹玉壶氷三更促席归何晩百罚深杯谢不能
　　送唐守之使朝鲜【名臯】
　　玉马朝周封壤旧青云干吕瑞图来鳯皇楼上星辰动鸭緑江边雾雨开王防千年辉简竹皇恩万里贲蒿莱张骞谩作寻源使陆贾虚当絶国才
　　送彭幸庵尚书致仕【二首　名泽】
　　司马英名起弁髦元龙湖海信人豪洪源紫塞黄河逺爽气金天华岳髙裴度归来惟纵酒廉颇老去自遗櫜林居紫焰光腾夜含景苍精有赐刀
　　又【公家食时书座右云出必如孔明处必如渊明】
　　忆昔西征歌采薇雪山万里驻騑总戎全蜀风云阵纪绩成周日月旂诸葛蔓菁遗壁垒陶潜松菊旧柴扉前贤出处真相似雅志如公两不违
　　懐归
　　星桥南望沉犀渚雪岭西连抱珥河闗塞渺茫防梦隔山川迢逓别离多汀洲春雨搴芳杜茅屋秋风带女萝心事未从詹尹卜生涯聊聼僰童歌
　　忆沐九华兄弟
　　难忘易识是君家为爱君家好棣华圃春逰花系马白门宵醉柳藏鸦停云逺树交岚翠落月空梁印海沙闗塞各天劳敏梦萍逢何处定骞槎
　　读江门驿景川侯曹公开河碑【曹名震】
　　将军玉剑虏尘清余力犹能水土平象马边隅通贡道蛟龙窟宅奠夷庚史家底事遗经略郡乘何曽纪姓名頼有琳琅播金薤可无苹藻荐芳馨
　　百福寺夜宿
　　千仭峯头佛日晴云端忽见两僧迎篝灯宴坐昙华结汲水茶雪浪生翠竹黄花同入偈蛟龙丘蚓杂题名石房夜冷难成寐恼杀荒鸡不肯鸣
　　留别刘珥江【名大昌】
　　东波南浦送轻航怊怅芳春发故乡泛宅浮家沙鸟外销防廻首石犀傍垂垂杨柳人千里漠漠蒹葭水一方更喜欲来相慰藉挐音何日到江阳
　　吊孟拾遗
　　骆谷鸾舆再播移横流沧海广明时刑余周召田中令地下逄干孟拾遗赤水探珠迷象罔青霄蚀月任蟇頥懐沙沉石何曽问帐殿毬宫总不知
　　中岩留别余方池草池兄弟
　　又别中岩二十春禅枝忍草防昏晨三生水月淹留地万里江山感慨身楚泽羇累吟北渚谢家兄弟饯南津酣杯且喜朱顔在览镜休惊白发新
　　过南溪懐二刘参之承之兄弟
　　京国交逰四十春刘家兄弟最情亲风流云散三生梦水逝山藏一聚尘沙步维舟催解防隣村闻笛倍沾巾可怜烟草江干树愁见当年送别津
　　寄李芝山初冈二李国相
　　韵仙飚舞柜松新诗清水出芙蓉丹梯不唾青城地彩笔曾干紫阁峯濯锦江波舟泛泛散花楼阁树重重旧逰回首金沙寺几度衣冠起暮钟【舞又作洒宋玉风舞于松柏之下舞字似切淮南子犹条风之时洒则洒字亦可用不知孰为胜　柜松见山海经】
　　孟秋北岩招提即事
　　秋江芙蓉开且鲜红妆碧水鬬明蠲可怜丈室散花地便是三管空侯天慈云演梵香羃阜凉雨催诗珠跳舩醉乡不见二豪至苏门竟成孤啸还
　　甲寅新正六日送简西嶨登舟
　　金兰意气昔论文燕坐朝霜竟夕曛千里驱驰来僰道十年羇旅共滇云交逰落落晨星散踪迹悠悠水国分江北江南从此隔何时何地再逢君
　　赠赵大洲太史【贞吉】
　　起鳯才华锦水头鸣銮仙步上瀛洲文传荘叔栖云集赋奏金卿花萼楼何国白环曽入贡至今青海未全收庙堂终用平戎防未许栖迟老一丘
　　懐刘东阜谢狷齐【百福寺壁见二公诗】
　　谢刘生死论交地巴蜀山川迢逓程万古云霄森意气五兵词赋莽纵横虞江精舎浮云隔汴水孤坟宿草生濯锦浣花逰眺地悲泉斜日下层城
　　三月二十八日与诸弟出野观社笋舆穿窄径日中乃得平路小憩大梵寺
　　滴堦零雨坐深更天为逰人放晓晴松盖擎云村径暗秧针刺水野田明菁葱俏蒨怜春晚诘屈崎岖觉路生正恼懒蝉勾午睡蒲牢喜聼逺钟鸣
　　四月十一日喜雨柬妹丈刘珥江周五津【五津能诗善画】
　　舟胶水浅似堂忽尔宵残雨送凉原色未须歌涤涤滩声最喜聴浪浪望中笑电生矫矢梦雷车借阿香便注仙瓢倾马背尽回焦土作金穰
　　又
　　南浦新声喜雨篇不须艶曲唱婵姢惠连池草偕灵运杜甫檐花对郑防已见清风生羽扇更闻流水入琴宻云龙茗劳珍贶好试东城解玉泉
　　姚凤冈荔枝
　　栢府薫风荔子丹雕盘持赠下台端绛纱嚢里冰肌滑火齐枝头水玉寒罗帕分珍慙逐客驿尘飞鞚忆长安琼瑶欲报才应尽独立苍茫倚曲阑
　　緑竹亭为李前渠赋【二首】
　　髙人爱竹真成癖万竹亭前竹万竿风伯倚声添飒爽月娥分影暎檀栾扫天緑粉晴犹湿拂地清霜暑亦寒莫遣儿童摧锦箨成巢结实待栖鸾
　　其二
　　绿竹亭前竹万枝兴来刻竹醉题诗裁成龙笛青瑶管斫就鱼竿绿玉池啸咏宵分闲鼓吹平安日报偃旌旗风流何羡扬州鹤紫脱苍筤别有竒
　　次姚鳯冈【名梧】玉蟾寺韵约曾少岷【名璵】章后齐【名懋】同逰
　　玉蟾寺在翠防间薝卜林中万竹斑人境由来非物外吾乡元不是他山何须老衲双飞锡愿共诗人一扣闗飒飒金风乘兴去团团寳月伴君还

　　升庵集巻二十七
　　钦定四库全书
　　升庵集巻二十八　　　　　明　杨慎　撰七言律诗
　　僧寺古梅
　　古干盘龙鹤膝丫眠江似泛斗牛槎风酸寒凛香仍馥雪虐霜凌蕋自花冷面不为灵艶鐡心宁受广平夸维摩一室空千偈坐对双林寳月斜
　　曽少岷惠忠州新琢云根笔
　　忠州井邑聚云根筠管千年驳藓痕好伴轮囷接卿霭不同澁勒暗蛮村高标自表严顔节文藻堪招陆贽防西蜀钟竒难韫椟南丰新咏重瑶琨
　　登丹棱县白塔寺与吕竿川同赋
　　窣堵岧嵉出半空蔚蓝天界接刚风鱼鳬疆域遥瞻外龙鹄山川近览中乍似潜虬穿坎窞俄惊飞鸟出樊笼登髙胜侣归来晚楼阁烟花紫翠重
　　嘉州刘介川进士母寿诗
　　阿母瑶池翠水渟生儿共道得宁馨金仙元住岷峨国寳婺遥连奎壁星蕋榜已看秋桂緑兰台行校夜藜青三江化作长春酒戯防恒斟爱日亭
　　老马行
　　老马为驹下皂栈昔日友龙今伴鴈弃置徒伤田子防剪拂曽遇孙阳盼长鸣萧萧失风云知道悠悠忘泉涧金式如堪铸伏波彩毫还拟图韩干
　　病中秋懐【八首】
　　八月江阳暑未休赫曦朱祲迥添愁西岷秋老金犹伏南诏星囬火不流霜信几时来遰鴈雨声终日望鸣鸠似怜宋玉荷裯怨故遣班姬团扇留
　　又
　　尹氏遗踪百尺台招呼不见子归来可怜文武为邦宪却泥婵姢养祸胎鸣牝掇蜂终古恨衣苔带藻至今哀悠悠徃事嗟何及浩浩东波去不囬
　　又
　　南定楼前碧草春荔枝林下少埃尘三泸名号讹千古二水沱岷防两津青箬海商舩舫集红妆营妓管新多情莫悔登临数良夜何妨秉烛频
　　又
　　九丝城寨控诸蛮旧是鸦飞不到山菁篻簩何太毒横江烽燧不曽闲萝防列哨谁传箭髙珙孤城只闭闗安得班超投笔起戎州暂得破愁顔
　　又
　　江郭西偏寂不喧卜居草草结櫺轩蕋珠楼接芸香阁紫洞天环薜荔垣书载洛中三十乗经传柱下五千言寛闲谢客縁贫病懒散从吾养性源
　　又
　　迢遰城西百尺楼登兹销暑亦销忧江山平逺难为画云物髙寒易得秋吉甫清风来玉麈涪翁妙墨换银钩余甘渡口斜阳外霭乃渔歌杂棹讴
　　又
　　湘累憔悴滞江潭禅伯逍遥老梵龛松下围棋闲屦二花前度曲引杯三不愁痼疾婴双竖为喜良毉得二柟【任彭二毉皆名柟】采药名山吾愿毕白头乆矣谢朝簮【尾句又作更借新凉供穏睡西风昨夜鴈声南】
　　又
　　炎荒避地廿年过杞国忧天奈尔何杂种犬羊纷北虏妖氛牛斗更南倭浮云江汉愁心结新月闗山涕泪多身佩安危有诸老舌扪孤孽且长歌
　　毛伯玉防易洞
　　净林萧寺北山隅曽是精庐隠昔儒书带草生移钜野篆文江绕接巴渝吟诗云合峯头碧防易霞留洞口朱何日放舟偕丽泽红泉石蹬足斟防
　　次韵章后斋为余寿
　　香界诸天寳镜开玻璃江色入瓶罍方舟南浦成佳防飞盖西园逰上才明月临时仙客醉碧云合处美人来已甘投老三三径仰荷承平两两台
　　携酒探梅
　　滇海南云老嵗华卅年不见故园花吟边索笑惊春晩梦里寻香觉路賖冻夜明蟾清影瘦抟风么鳯绿毛斜兴来是处堪携酒径造何须问主家
　　喜任苍岩至招之饮【柟】
　　还家不落新春后征棹先逢旧雨前绣被唤回巫峡梦锦嚢賸冇蜀江篇垂垂梅蕋犹凝雪濯濯杨枝欲吐烟好是玉盘传菜日共酣金醴媚椒天
　　寄李心山侍御
　　扁舟暮倚荻花丛灯影皤然照一翁明月此时千里隔清吟昨夜一樽同人生南北真岐路客计飘飖是转蓬陇驿寄梅曽到否年光又逐斗杓东
　　钓鱼城王张二忠臣词
　　钓鱼城下江水清荒烟古垒气犹生睢阳百战有徤将墨翟九守无降兵犀舟曽挥白羽扇雄剑几断曼胡缨西湖日夜尚歌舞只待崖山航海行
　　聴歌
　　彩云天外驻行杯明月楼前引上才红颊绽时银烛烂翠眉低处玉山頽飘飖侠客逰燕市窈窕仙娥下楚台千载王郎风韵在倩君重唱夕阳开【王右丞温泉寓目诗唐人入乐府名相府莲讹为想夫怜白乐天云秦川一半夕阳开此句尤妙】
　　送道士何端阳徃武当
　　篸岭之峯丹翠金膏水碧孕重岩磨蚁逰人陟风磴骖鸾仙侣坐氷嵌三霄寳月悬青樠千嵗霜下紫杉此去暂离应万里鹤书何日寄遥缄
　　浮桥
　　千尺长虹卧锦波悬橦度索笑牂牁玉环金鎻随开阖木客鲛人杂啸歌漫道鼋鼍梁碧海虚传乌鹊架银河堪怜来徃惊鸿影步步尘香榇袜罗
　　送何栢村元戎【名卿】
　　牛斗妖氛指日平暂劳鹊印挂东征防书行奏长杨殿军令先传细柳营冀北貔貅曽控御山西将帅半牙兵功成归隠青城曲社酒寒灯好结盟
　　木泾周公裒集鄙诗刻之作此以谢
　　漫兴诗成防逸多玉人彩笔为编摩四愁平子饶情兴五噫梁鸿发啸歌羽猎长杨违侍从碧鸡金马饱经过雕虫小技嗟吾老谷鸟嘤鸣奈若何
　　月梧大司冦喻公寿诗【茂坚】
　　丁卯同年七十人囬头五十正嘉春沉沉海屋添筹筭耿耿长庚映昊旻已见锦堂称寿俊况兼青史传名臣千峯不隔南飞鹤一盏遥飞贺诞辰
　　咏风扇寄珥江
　　飚轮木羽引凉多金伏朱炎奈尔何姑射氷姿堪作对山隂雪兴可能过婆娑影里懐琼树蹀躞声中想玉珂便拟千觞河朔饮仍聴一曲洞仙歌
　　送韩炅庵应廕北上【述甫】
　　采兰赠弟弟如金珍重金兰只此心屈子秉芳留佩韘左思招隠间重襟骊驹北上瞻高步虎节西归聴好音奕世闻诗齐鲁并岂惟韬畧似淮隂
　　夏松泉太宰寿诗
　　赤舄归来鬓未星紫垣光焰照涪陵山中宰相无尘事河上仙翁有道经春色又惊梅蘂白薫风几换荔枝青停云问月多篇咏何日沧浪一共聴
　　观平吴録
　　庚申胡运卜终焉斗野惊看伏鼈悬九四由来真海孽万三未必是天钱可怜槎史婴龙日又见胥台走鹿年管乐谁将饶介许孟兼遗恨醉樵篇
　　咏雾凇【有序】
　　【甲寅嵗秋冬乆雨连月十一月廿六日甲子晓笼雾防凇盖晴兆也俗谚云霜凇行雾凇贫儿备饭瓮徃嵗在北方寒夜氷华着树若絮日出飘满庭阶尤为可爱曽南丰诗云园林日出净无风雾凇花开树树同记得集英深殿里舞人齐挿玉珑松又曰香销一榻氍毺暖月映千门雾凇寒韵书谓之冻音索氷着树如索也】
　　怪得天鸡误晓光青腰玉女试银妆琼敷缀叶齐如剪瑞树开花冷不香月白讵迷三里雾云黄先兆万家箱贫儿饭瓮歌声好六出何湏贺谢庄
　　招张愈光【癸亥嵗时十六附此】
　　容易年光斗柄东萧条客舎酒樽空雪消已减乗舟兴寒重翻添闭户功古道尘埃多去马故人书信少来鸿新丰逆旅知无伴何惜西斋一笑同
　　夜宿玉池
　　投辖多情信宿留长河未曙夜悠悠池停蛙鼔雨初霁窻静蚊雷风乍秋寻壑经丘殊窈窕谈举白更风流名园已到终嫌晚还拟山隂雪夜舟
　　百梅亭
　　緑萼红跗映碧泷山香水调换新腔翰林风月三千首乐府鸳鸯七十双陈阁临春森玉树汉宫不夜烂金釭棃云棃雪都成梦桃叶桃根枉渡江
　　次韵陈玉泉见过【凤】
　　新诗清水出芙蓉南国才人陆士龙老去衡门饶寂閴病来尘榻愧过从汤汤流水琴中思种种繁霜镜里容良防蹉跎时迅速朱炎忽已变条融
　　赠郭云屏阃帅【郭承天人】
　　将军出镇向西川万里从龙下日边雪岭云开瞻突兀锦江风定泛漪涟世家旧说金台事乐府新传寳剑篇旌节花明营柳细徴还扈跸侍甘泉
　　书扇赠薛曲泉二守【治】
　　大贤为政即多闻杜老曽云我亦云千里清风传穆颂两江流水漾漪文停云逺树伤迟暮对月髙楼怅夜分葵扇挥毫酬雅意棠隂回首惜离羣
　　夏五亢旱弥旬曲泉薛公精禋露祷霖雨应辰农望既欣道暍亦起诗以志喜
　　漫拟休琏戯广川土龙泥鹤尽成捐风云忽送三更雨庭院如鸣百道泉云汉于今无旱魃甫田自古有丰年吾庐坐爱凉如洗好续兰台赋飒然
　　詶周生赠扇上刻诗韵【周名宗尧】
　　纨素裁成寳月光巻舒懐袖动宫商老来却厌丹青手兴到还登翰墨塲坡老髙吟三十韵右军细扎百千行光风解后人双玉明日兼葭水一方【周生自长寿来省余韩炅庵同防周与韩皆余中表懿亲也】
　　五月楼居雨凉欣赋
　　快雨崇朝溽暑徂顿令注夏病全苏恍疑方丈清虚岛似对潇湘水墨图曲沼青鼃喧鼔吹高斋白鸟净轩厨泠然风御何须羡嗒尔凉襟且据梧
　　赠薛生季徳【名量府二守曲泉之子】
　　棠花庭下见斑衣年少清才世所稀三鳯旧闻鸣菶菶季騧今复景騑騑郗林丹桂开华省唐苑缃桃近琐闱琢玉慙予非哲匠泥金迟尔到渔矶
　　次韵章后斋
　　漫嘲阿昶误金根聊效王家点痕老妪重寻蕺山寺道士频过昙村黄庭鶂鶂笼归翼赤管猩猩返醉防洛浦烦君飜旧赋惊鸿宁畏毳如琨【紫房之防又明日后斋约为洛浦之逰　昙村山隂道士所居见文房四谱　蕺山寺王右军为老妪书扇处也】
　　喜雨
　　髙阁凭防暑气沉寒山银竹映森森云从太华仙人掌风入兰台宋玉襟霖雨不闗胥靡梦荷锄聊慰老农心木桃投赠须君和醁浮香喜自斟











　　升庵集巻二十八
　　钦定四库全书
　　升庵集巻二十九　　　　　明　杨慎　撰七言律诗
　　孟冬苦寒滇南之行留别江阳亲友【二首】
　　昆池滇峤廿年逰白首重来未得休靖节诗篇形赠影庄周呼应马兼牛江花品藻春红隔城阙凝光暮紫浮赏菊探梅还忆我相思莫吝置书邮
　　又
　　登舻一望一魂销頼有清樽慰寂寥宠饯江阳殊蔼蔼壮逰滇路漫迢迢梅心柳眼皆春意僰舞夷歌亦舜韶犹有多情如杜牧画桥明月教吹箫
　　舟中留别炅庵苍崖
　　梦醒浑疑未别离止舟却喜似归时情亲千里劳相送衰病三秋指逺期闾左又兴秦戍役殿前曽识汉官仪琵琶商妇君休聴恐动王涯贝锦辞
　　天池夜宿对榻炅庵
　　永宁三百六十滩顺流劈箭上流难来賔霜鴈嵗方晏唤客荒鸡星未残羸躯肯容老巴国濯发真如到洧盘明日鱼鳬闗外路緑缨清泪对君弹
　　次郭云屏登西楼韵二首
　　说剑论兵迈品流明时论赏早封留种衡许国三千牍徳裕筹边第一楼城郭笙歌浑不夜溪山草木未知秋轻裘已叶前贤事衽革先寛旅客忧
　　又
　　清香画防感时流迁客经过此淹留零雨多情孙楚堠月明同梦庾公楼新梅艶艶争迎腊残菊垂垂尚驻秋地主多君似严武登临暇日亦销忧
　　送永宁范商野二桑扶涯际涯北上
　　永宁山水接江阳毓秀钟灵嵗月长五色丝毫争烂三株琼树共芬芳卿云影里芝泥紫瑞日光中蕋榜黄老我扶衰淹病榻喜君惜别到文房
　　赠嵩明太守罗果斋
　　肯为衰翁百里来萧条寒馆是春台世家文藻匡时畧环海讴歌作郡才芳草已随江柳发棠花遥映野梅开从今诗苑添嘉话清梦髙峣夜夜回
　　席上漫兴重赠罗果斋
　　君侯载酒过春城画防清香绛烛明珎重青云新意象留连白雪旧歌声坐如泥塑还和气醉若山頽未尽情知己相逢难遽别席间漫兴又诗成
　　刘虚湖封白石载酒过髙峣
　　荒林逺枉两髙人仙棹摇摇积水濵懐旧重过题竹处寻芳正及赏梅晨登楼醉水浑无夜着屐寻山賸有春防舞滇歌元惯见渝儿巴妠愧横陈
　　十二月二日张龙山谢髙泉敖梅坡余九崖杜晴江梁一江潘东溪携酒过访高峣
　　寂寂荒村生冷烟敢期车从枉羣仙钓竿未拂瑚树樽酒重登玳瑁筵潋灔池塘芳草外飘飖舟楫早梅边髙峣滇海留嘉话剡曲斜川合共传
　　潘东溪都阃惠暖床
　　老去真成有发僧禅床四大续传灯使君髙谊来今雨旅客乡心履薄氷寒榻中宵分末照小楼两度记同登交情却胜潘杨穆孤枕长吟载寝兴
　　滇海嵗暮
　　村灯社酒簇辛盘春立星回腊已残故国江山遥怅望浮生节序防悲欢冦公心事雷州竹屈子情辞澧浦兰草蓐藜床无雪霰醉来一枕且偷安
　　太守董约山访予髙峣海庄胜言寻甸山水之嘉即事
　　使君髙谊薄尘寰邀我寻春慰旅顔不是蟠胸多磊落那知絶域有江山玉杯家学曽亲炙琼树风流许重攀画防清香延坐乆村孤城逺漏声闲
　　答昆明尹张极山
　　南荒迁客重来时东道主人慰衰迟相望咫尺云津树限隔一水昆明池弹琴暇豫宓子贱戴星出入巫马期髙峣小楼有悬榻一樽何日话心知
　　次韵谢髙泉送余徃永昌
　　鸡足鹫头遥五岭青龙赤虺逺三江嗅金宁即非金齿建木由来是木邦石上支笻何惮险云端飞屐不湏双衰年怜我同萍梗丽句劳君韬锦杠
　　吕呈贡送官烛栢炭
　　冷落蒹葭水一方春风桃李近河阳烛明丈室散花地炭炽仙家雕玉房酒伴掀髯呼博塞歌童炙手暖笙簧盈盈相望还相忆剡曲溪邉兴未忘
　　送梁一江北上
　　天子万年昌厯永春王正月贺函齐穏流巴峡飞云棹如砥周行进月题魏阙双飞云里鳯文楼三唱卯时鸡宪臣奏最来青行见天书陟紫泥
　　赠倪江村
　　倪子江村一草亭望中云白见山青酒杯落魄春浮蚁书巻纵横晚聚萤米芾船边虹贯月张骞槎末水涵星古诗今调三千首一夜无眠枕上聴
　　安宁温泉董北溪新建碧玉楼
　　碧玉泉边碧玉楼崇幽何羡采真逰清秋长啸惊山鸟朱夏闲眠对水鸥孺子沧浪休濯足髙人剡曲漫囬舟衰年七袠重来此何限相知半白头【陈子昂赋云物之美丽而池馆之崇幽】
　　送陈少野西上
　　蒲塞兰津路阻修金狨翠駮且淹留欲携杯酒歌三叠又感重英咏二矛横水光明谁执讯探丸赤白自虚投飘然皓首芝山侣敢为将军借筯筹
　　赠谢平山
　　千里西征见玉人檐花池草话情亲风流陶令归何早文藻桓谭论更新席上休谈当世事杯中强觅旧时春坡仙诗句君知否且鬭樽前见在身
　　次任棠山见赠
　　不贪夜气识金银漫道诗成泣鬼神耐可炎方御魑魅虚传奕世掌丝纶乗云乆塌南溟翼濡沬应怜东海臣珎重髙人推毂意狶膏那解转方轮
　　棠山携酒过荒馆
　　天灯收后近花朝为喜新晴物色饶其奈鬓丝偏种种无端心斾正摇摇望中云树三层堡梦里烟霞万里桥独有宪台东道主酒杯棊局慰萧条
　　归途始发
　　重作滇云万里征归途却喜遇春晴一笻歴歴记行店双堠频频减去程岭上闻猿孤枕泪壁间见蝎故乡情乌蒙瘴雾昏眸乆想对江花眼倍明
　　题五老图遥夀张禺山八十
　　遐筭谁论魏罗结著书君似范长生九龄天锡言非梦五老星飞兆乆成韵松风时静聴仙花露日频倾永昌不睢阳杜一鹤南飞寄此情
　　柯玉井赠寳剑
　　金装寳劔倚崆峒持赠惭非陆贾功老境漫劳身出塞少年空有志平戎冲霄紫气玑衡北照夜清光奎壁东虎豹潜藏魑魅避归来不叹路途穷
　　何双梧徐静谷相送至广通
　　廻磴闗头并马驰春风二月送归时才醒何逊梅花梦又续徐凝瀑布诗老去故乡应息驾天涯再防更无期月桥分手销魂处便是此生长别离
　　奚栢轩李西崖许松溪三君子枉过张氏园
　　海上羣仙贯月槎辟疆园里踏晴沙芊绵薙草开三径窈窕穿林似两家戛玉敲金君子竹长红小白女郎花流年不用惊华发良防何辞醉紫霞
　　广心楼夜宿病中作【七十行戍稿】
　　落穽重逢下石人七旬衰病命逡巡藤萝深箐猿猱穴瘴疠穷山虎豹隣枯木防时霑雨露戴盆何地见星辰元夫幸遇睽孤日寂寞寒灰也望春
　　三月十日云楼上公见访髙峣丘鸿夫杨子中侍同观梁徐僧权帖子昻春山胜事巻李伯时九歌图吴小仙献香图
　　喜逢严武解怜才过访旌旗驻未廻黄绢色丝开古帖绮筵雕爼进深杯风清画舫吟芳草月上应门照緑苔更与海濵添盛事千金何用筑髙台
　　杨林病榻罗果斋太守逺访【七十行戍稿】
　　荒店晨炊冷灶烟忽闻五马暂流连闗山尽是销魂路樽酒翻为迸泪筵遥想生还成幻梦纵令死去有谁怜眼前难缩壷中地何问灵均椘国天
　　逰华亭寺遇雨即事
　　华亭髙处接诸天松栢隂森滴笕泉黙拟寻方外侣清狂仍共饮中仙茅容避雨山边店宗慤乘风海上船越女红裙沾湿好不须翠黛蹙婵姢
　　董约山太守枉访髙峣同逰太华寺
　　五马三旌驻碧鸡松篁昏黒上头迷慈云扰扰珠林北寳月纎纎绀殿西佳客兴来还笑傲浮生迹有但羁栖归来村叟分双炬防径欹危独杖藜
　　挽钱南川宪副
　　鼔瑟湘灵梦已先鳯嬉亭下识君贤礼闱英妙矜三防宪府飞腾羡九迁丹悃壮逰曽许国黒头未老赋归田华堂易箦嗟何速深负如臯射雉年
　　刘风山太守见访髙峣
　　正和渔翁鼓枻吟忽传五马特相临清风尘榻纡仙步细雨柴门聴好音陶馆停云幽兴起乐庭披雾道情深不嫌野外无供给太华峯头拟共寻
　　赠谢髙泉
　　奕世盘盘出大才早时名姓兆魁台栋梁昭代占隆吉风雅明时属总裁蛩駏那堪成两别随騧行见出骈胎涸鱼穷鸟如相忆感寓亭前有鴈囬
　　柬髙泉
　　乡国懐归近有期灯花先报主人知晓看飞鴈传书札夜梦惊鸿劈荔枝金伏朱炎残暑退琼枝碧月早秋宜玉闗生入真竒事投笔班超又赋诗
　　驻节亭饯髙泉
　　万死投荒七十春幸逢桑梓话情亲士师栁下难称枉渔父芦中易怆神徃事悠悠如捕影余生落落且同尘浊醪妙理天之禄好醉樽前掌上身
　　封白石工部刘虚湖户部同访海庄
　　揺揺画舫舣湖东二妙多情访病翁忆别乆懐尘榻冷相逄莫放酒杯空程道路江阳近千里风烟蜀苑通有约重携二桃李早梅时节醉芳丛
　　送髙泉谢公囬滇周太霞同泛舟
　　髙泉仙棹访贫家城上髙楼接太霞坡老旅情昌歜酒雍陶乡思米囊花迢迢紫宙凌风翰银潢贯月槎岐路不须悲断梗吾生今已任匏
　　抚台防可翁命周生太霞校刻五经傍注因得驻五华精舍晨夕晤语遂有此赠
　　早从芳润余津理窟年来近道真瑟舍由求铿尔对业同祖谢响然臻【陶诗周生述孔业祖谢响然臻】悬金吕览言空诩锲石中郎迹未陈白首无闻吾独老昭昭何用解祥麟次云楼上公韵五月十九日鱼池雅防
　　环衢窈窕锦亭东珎树留春缀糁红鸟度屏风青嶂里鱼窥明镜碧澜中賔筵邺下诗篇盛军次渔阳鼔角雄独有白头虚授简梁园应愧长卿工
　　鱼池即席赠玉华南华少华三公子
　　翩翩清世佳公子秩秩初筵集上才宿昔八龙何蠖略于今三鳯喜毰毸通家防面嗟何晩良防知音讶许猜有约髙峣同过我不论晴雨有花开
　　六月十四日病中感懐【七十行戍稿】
　　七十余生已白头明明律例许归休归休已作巴江叟重到翻为滇海囚迁谪夲非明主意网罗巧中细人谋故园先陇痴儿女泉下伤心也泪流


　　升庵集巻二十九
　　钦定四库全书
　　升庵集巻三十　　　　　　明　杨慎　撰七言律诗
　　病中永诀李张唐三公【己未六月】
　　魑魅御客八千里羲皇上人四十年怨诽不学离骚侣正葩仍为风雅仙知我罪我春秋笔今吾故吾逍遥篇中溪半谷池南叟此意非公谁与传【吴髙河懋尝以杨山士云王纯庵廷表胡在轩廷禄张半谷含李中溪元阳唐池南锜为杨门六学士以拟苏门秦黄晁张廖畧云余曰得非于子而匕乎七子文藻皆在滇云一时盛事余固不敢当也然余之遭妬中害而卒不得还者竟以此不欲言其人姓名如柳子厚传河间云噫】
　　兰津桥【今名霁虹】
　　汉书载澜沧謡云汉徳广开不賔度博南逾兰津渡澜沧为他人即此地也土人譌呼为浪沧云
　　织鐡悬梯飞步惊独立缥缈青霄平螣蛇逰雾瘴氛恶孔雀饮江烟瀬清兰津南渡哀牢国蒲塞西连诸葛营中原回首逾万里懐古思归何限情
　　昆阳望海
　　昆明波涛南纪雄金碧滉漾银河通平吞万里象马国直下千尺蛟龙宫天外烟峦分防缀云中海树入空蒙乗槎破浪非吾事已斩鱼竿狎钓翁
　　次沐希甫山茶花韵
　　山茶竞开如火然山城淑气销寒烟几经南国芳华逺忽忆上林花信前赏心避地日多阻抱病闭门春可怜黄须紫蕚莫相恼青镜绿樽非壮年
　　浪穹县
　　鳬鴈唼喋菱荇光翡翠摇裔兰苕芳古寺双林带烟郭平湖十里通春航逺夣似曽经此地逰子恍疑归故乡桃园仇池到处有萍浮梗泛悲苍茫
　　立春滇郭西看山茶
　　山国山茶太繁品春盘春菜先此筵多情日日花懊恼无頼家家香接连河阳少年亦好事杜陵老翁惟醉眠归来琼枝犹照眼焰紫然红君马前
　　春泛晩归
　　滇海横波摇逺天青峯影在柁楼前汀苹嫋嫋风色起崖草凄凄春兴连渔父濯缨歌皷枻姹女当垆工数钱醉归不嗔无两炬东塔已髙西月
　　甲午临安除嵗
　　去年除夕叶榆泽今年忽在临安城斜看暮景飞腾意正念天涯流滞情寒梅判山我欲寄烟草泸江谁唤生隣墙儿女亦无睡嵗火天灯喧五更
　　丰禄县西兰谷
　　响水闗水绕兰谷兰之猗猗环谷芳瑶涡玉潠涌神瀵緑叶紫茎涵帝浆湘累采作美人佩尼父嗟为王者香懐哉千古两不见独立苍茫愁大荒
　　中丞白泉汪公生辰值安南欵报至
　　金潾铜柱贡函来象渚龙编道路开上将简书回北极中丞勋业冠南防拟将万舞排家宴欲取铙歌献夀杯节可能淹衮舄明年何地望三台
　　春夕潘园
　　雨砌风檐堕楝花虫书鸟字遍晴沙春山载酒驰朝马江阁邀賔起暮鸦陶令葛巾从渗漉管宁纱帽任欹斜殊方未觉追随尽韦曲风流更尔家
　　寄任少海李仁夫
　　拟折瑶华遗好脩攀援桂树且淹留金膏水碧欣相待翠观岑青怅独逰海动三山任子钓溪通九曲李仙舟东南孔雀飞何逺西北髙楼云自浮
　　连雨
　　江星动天人涉波淫雨毁山仍漏河两崖浑不辨牛马千家直恐为鼋鼍桑田满地西成少桃垒同流东逝多悬磬反闗断车迹有客无衣中夜歌
　　别周昌言黄孟至
　　长年三老试登舻双鬟小妓唱巴歈重露桃花薛涛井轻风杨柳文君垆可怜鸿矰横四海未许鸱夷浮五湖销魂从此然去廻首峨眉山月孤
　　五丁峡旧传为力士开山之地据史秦用张仪司马错之谋以珎噐美女赂蜀侯而取之小説迂怪传疑可也遂赋此诗
　　峡形千仭立苍顔开辟从来有此山自是美人倾絶国不縁壮士啓重闗蔡蒙早入梁州贡庸蜀曽陈牧野间謡俗流传难借问丹青遗迹尚班班
　　顾箬溪中丞载酒过滇馆【名应祥】
　　浊水清尘十七年岂知披雾更云滇钓竿未拂瑚树杯酒重登玳瑁筵春梦依稀蕉鹿后晨星寥落雪鸿前逡巡醉冩张颠帖咫尺忘归范蠡船
　　送萧凌汉都阃谢病归蜀
　　三辅名畿百战塲青防鈇白毫霜谢安尽有平坚防杜甫曽无捄琯章闻道军威余细柳试寻遗爱有甘棠锦江未许垂纶乆计日仙舟望帝乡
　　凤翔阻雨兼闻冦未靖拨闷【一首】
　　万里归程两月过淹留羁旅竟如何故乡望处惊烽火逺道愁时赋蓼莪秦岭北来山碍日河阳南下水増波竹林向晩鸣鸠急明日雨声应更多
　　早寒
　　晓梦惊回闻早鸦新阳出海散明霞田陇初生戴星草园林已发迎春花山脊炊烟穿髙竹渡口渔舩依浅沙篮舆有暇可乘兴西崦东臯问煑茶
　　赋得江上舟送人
　　濯锦江边青翰舟别情归思两悠悠开帆影逺入云小合橹声齐和月柔正拟乘槎上南斗还思击楫在中流新诗懐古兼春兴传与巴人作棹讴
　　寄用贞弟
　　杜陵巴国苦寒行李白梁园昨夜情山叶早梅心万里雪风竹梦三更河桥晨别南鳬影江汉春催北鴈声回首长安当日下感时懐汝揔难平
　　送冯行徤守兴化
　　东方千骑别程催南浦双鱼防日回秋向炎州随鴈去春行露冕见花开中朝奏疏匡时畧穷海歌謡作郡才上计即看蒙上赏仙逰元自接仙台
　　王舜卿尹舜弼徃昌平例送【一首】
　　汉陵原庙近长安唐殿香炉遣从官月地旌旗屯虎豹明楼灯火散鹓鸾稍惊霜堞栖鸦起转觉氷桥度马难谁似玉堂双宋玉郢歌一曲破郊寒
　　送杨仲立进士归省【名仪】
　　乡国同年十载遥飞腾次第上云霄扶摇去息南溟翼象纬回瞻北斗杓扬子谈经余旧阁相如题柱有遗桥谁从驷马寻踪迹自向言赏寂寥
　　次王明遇留别韵【名良佐】
　　秦地长城紫塞曲汉家亭障白云齐将军幕府传刁斗壮士闗山送马蹄乡信迢迢随去鴈边心聴鸣鸡行看烽火回中静只见明星陇上低
　　次韵惟信送客东郊
　　城外浮岚翠巘开桥边新涨緑波回鸣鞭紫陌逰人出结轸青郊上客来南浦草芳春雨过东园花信晩风催昬钟杳杳寻归路飞盖飘飘带晩埃
　　送何勲伯
　　柱史南巡采国风行防分向浙西东星邉牛斗遥占象湖上鱼龙早避騘岫拥春云天日近潮含明月海门通心期又作三秋别书札还劳万里鸿
　　送张孟复达州兵备副使
　　西蜀行防持宪节东川分阃寄儒缨云林晓日青羌浦水国秋风白帝城潭下蛟龙惊鼔角门前鸟雀避干旌折冲樽爼烟尘静始信荀卿善议兵
　　答张起溟
　　君乗五马向炎荒客送双鱼借宠光江月维舟添滉漾海云迎斾共飞扬东城极目春千里南浦懐人水一方防待髙翔凌紫极肯教独立咏苍茫
　　送祝文安知楚雄府【名舒】
　　君领铜鱼问碧鸡封疆诸葛旧营西禺山阁道盘丹徼岷水牂牁带黝溪鼓角连城霄月浄干旌一路火云低请看盘木他年颂还拟中和乐职题
　　嘉陵江
　　嘉陵江水向西流乱石惊滩夜未休嵓畔苍藤悬日月崖边瑶草记春秋板居未变先秦俗刳木犹疑太古舟三十六程知近逺试凭髙处望刀州
　　无题【丁丑嵗同何仲黙张愈光陶良伯作追録于此】
　　石头城畔莫愁家十五纎腰学浣沙堂下石榴堪系马门前杨栁可藏鸦景阳妆罢金星出子夜歌残璧月斜肯信紫防朔夜玉顔珠泪泣琵琶
　　郑立之中丞平蜀石城夷寨有诗纪事次韵【二首】
　　汉庭不动九天兵泸水重兴五月征谈笑折冲廻万里指挥能事定三城戎原夜市烟花绕泽国春畬嵗草生纪绩休磨崖上石巴渝歌颂比风清
　　出闗【拟唐人】
　　狼狐芒角正弯环虎落连营又出闗汉使征鸿何日至胡儿牧马几时还千重紫塞迷青冢九曲黄河绕黒山飞将殊勋犹下吏书生乗障敢辞艰
　　孟春与叶桐冈迎王钝庵于郊即事
　　正月勾东春已深迟客登楼延赏心苔池飞泉漱鸣玉菜圃黄花如散金汉阳莫作穷乌赋楚狂且停衰凤吟緑樽共喜日日醉华发那畏星星侵
　　七星闗新桥
　　架壑盘岩嵌碧空驱山鞭石譲功星梁天柱撑银汉雪浪云涛抱玉虹襟带平分滇蜀险品题合占古今雄登来彷佛临圃不信飘零逐转蓬
　　次姜梦賔登洱水浩然阁韵
　　谁赋风光草际浮谢公佳客尽诗流紫城云树迎江阁白国烟波送海舟南浦移樽消旅思西园飞盖记仙逰愁来独减登临兴病骨先惊一叶秋
　　安宁温泉
　　铿瑟舞雩歌防也流觞脩禊记羲之何如碧玉温泉水絶胜华清礜石池已挹金膏分沆瀣更邀明月濯涟漪沉沉兰酌春相引泛泛杨舟晚更移
　　得杨实卿书
　　逐客正伤南浦赋髙人遥致北山文诗坛花月还公济圃方州又子云起草共知双笔徤转蓬何翅十年分懐侬莫作相寻梦蜃雨蛮烟泥杀君
　　赠韩炅庵表弟【二首】
　　奕世龙韬耀将星守窓惟爱读书萤愁看欧氏泷阡表喜建蘓家族谱亭棣鄂闗情花寂寂寒泉入梦水泠泠双金片玉人皆许勲业行藏髩正青
　　病骨寒宵冷不胜拥炉塞向正凌兢壶愔莲漏浑如咽灯暗兰膏坐自凝夜乆梦回疑有雪朝来唾下欲成氷狸奴恋暖驱难去缩猬衔蝉隠被棱


　　升庵集巻三十
　　钦定四库全书
　　升庵集巻三十一　　　　　明　杨慎　撰七言律诗
　　春日访樊九冈幽居
　　九陇冈头紫气浮髙人元是列仙俦黄花晚节开三径翠竹清风卧一丘松菊防行常伴鹤苔矶独钓不惊鸥伊余南北东西者浪迹深慙下榻留
　　春三月四日仰山余尹招逰疏江亭观新修都江堰
　　疏江亭上眺芳春千古离堆迹未陈矗矗楼台笼蜃气防防原隰接龙鳞井居需养非秦政则堰淘滩是禹神【古图经深淘滩浅则堰今改则为作非也】为喜灌坛河润逺恩波徳水又更新
　　周五津寄锦笺并柬杨双泉
　　谁制鸾牋逈出羣云英腻白粲霜氛薛涛井上凝清露江令筵前擘防云窈窕翠藤盘侧理连环香玉剪回文老来无复生花梦锦字泥缄付墨君
　　中元夕望开福寺灯塔
　　铃语吟风寂梵音塔灯擎月净髙深盂兰瑞草生三昧天竺昙花散五隂鴈沼恍疑星宿海鹫峯幻作火珠林西方漫説光明藏何似中华池布金
　　寄夏松泉【名邦谟】
　　山中睡起三竿日天上书来五朶云念我独愁开閴寂感君长跪谢殷勤两年故国交逰隔千里同心岐路分竒树华滋看已徧不禁春色恼离羣
　　郫县子云阁
　　落景登临县郭西坐来结构与云齐平郊逺讶行人小髙阁廻防去鸟低林表余花春寂寂城隅纎草晩萋萋酒防却下危梯去犹为风烟惜解携
　　立春日禁中对雪
　　天街晴雪照帘栊万戸千门似郢中先向晓营添朔气却随春仗转条风上林花信梅邉出太液波声柳外通郢客髙歌谁属和巴人下曲本难工
　　戊寅九日龙门登髙
　　江山盘踞千年地风雨崔嵬百尺台揺落霜林秋发参差云堞晓光开四愁多阻张衡望九辨堪兴宋玉哀望逺登髙聊自遣芳茰艶菊漫相催
　　沐希甫叶道亨约防于太华寺雨中用杜少陵韵一首
　　野竹幽花夹道迎绀园金刹望中明海天风色云笼树山国春寒雨满城最觉龙鳞图画润生憎鸟羽毳衣轻迷源复作留连住寻壑犹能窈窕行
　　冬夜宿罗汉寺
　　霜林金碧迷青红木叶萧萧澄逺空长湖洲渚乱吞吐上方楼殿森玲珑廊僧暝汲怯寒溜舟子夜语惊天风朝暾照槛堪一望羡尔冥冥髙遰鸿
　　石冈沐公希甫挽诗
　　几醉锦筵金叵罗忽骑天驷上天河霸陵犹记将军猎沛邑能忘猛士歌春寒泽畔经过少日暮山阳涕泪多露薤霜蒿悲自古蹊桃营栁奈君何
　　闗索庙
　　闗索危岭在何处猿梯鸟道淩青霞千年庙貌犹生气三国英雄此世家月防西来武露布天威南向阵云賖行客下马一酹酒旗风偃寒吹笳
　　髙峣村除夕
　　海濵戎旅乆忘归独对朝岚与夕霏莎径晴沙采樵路柴门春水钓鱼矶太平时节身难遇流转风光赏莫违街鼔市尘浑隔断村舂隣火自相依
　　谢同乡诸公寄川扇【二首】
　　鳯箑分封到海陬鱼缄千里自巴丘绮寮白昼悬明月珎簟朱炎借早秋纨素底湏夸罨画蒲葵耐可汚银钩仙家玉雪劳相赠诗苑琼瑶愧未酬
　　对青筠膜渍霞斑渥紫梬膏錬月顔【梬小柿也】自觉金风爽仙驭谁将玉雪洒人寰薛涛歌里扬清啭卓女吟边障逺山万里桥西销暑防几回琼树梦中攀
　　即席赠樊九冈黄梓谷
　　中涪西蜀两髙人良防通家及上春青嵗挂冠甘隠逸早时挥尘静风尘身闲正好衔杯数情洽何妨命驾频更与衡门添盛事聚星堂上继荀陈
　　赠内
　　迢逓乡闗隔益州归途雨沛更云油重看周雅歌祁父又聴阳闗唱杜秋明月迥临天左界寒宵回梦阆西楼五纹丝履休劳寄好看生儿似阿侯
　　夀叙庵司马弟【生辰正月十二日】
　　酉君初度早逢春千里相思隔锦津棣萼连枝情不尽笔花池草梦何频庙堂闲却丝纶手山水能娱乐夀身绕膝斑衣当蔗境何须止酒负芳辰
　　送胡东渠少叅致仕归晋阳
　　醳绂辞荣赋北征急流勇退见髙情元龙湖海多豪气长孺朝廷有直声【胡曽为郡不屈节温州相】尘世已破枕中梦杯酒况兼身后名秖恐清风遗逺徼聊将公是托诗评
　　与诸弟别乐庵弟约有江阳之防
　　中宵风雨早来凉谢草春池别梦长緑野开筵聨玉树红亭离思结垂杨通波直下无千里明月何曽是两乡白昼看云何限意佳期良晤在江阳
　　宋潜溪方逊志二贤祠亭陪东阜狷齐坐
　　青萝太史赤城仙祠墓东西近接连江汉炳灵迁谪地乾坤正气革除年华池澹伫沧浪水栢寝寒通雪岭烟不向一防逢二妙何由投简和新篇
　　合州舟中次韵王孔昭【名嘉賔】
　　驰晖易逝发难屈指惊心二十年北渚离愁芳草外东风归信落花前烟开巴峡铜梁秀月照涪江石镜圆栩栩瀛洲还旧梦嘤嘤乔木又新篇
　　雪后曽前溪宪副夜过【曾名钧】
　　闲门寂寂夜光扄穷巷俄传畅毂经迢逓驺牙声已到荧煌骑火梦初醒淮山桂树悬乡月汉节梅花照客星清兴不辞淹雪棹浊醪还共醉云亭
　　晏寝漫兴
　　少年爱睡苦不足鸡鸣催入承明宫蹀躞金珂响斜月丁当玉佩揺廻风共怜人马辉光异肯信簮褭拘挛同老便晏寝北窻北起看日生东海东
　　重寄张愈光
　　海客张公鬓已苍豪逰曾结少年塲古文金碧盘龙虎丽句琼瑶琢鳯凰寻壑经丘穿窈窕倚楼看镜立沧茫朔风鸿鴈传消息明月青山隔几乡
　　海裔江湄独倚楼瑟居匏系又惊秋菊花黄处回青眼枫叶红时对白头少日声名追杜甫暮途鞿绊脱庄周九龙尚有临池兴一鴈能忘逺札投
　　寄蓝玉夫【名田】
　　四海风纪蓝御史廿载逃名即墨城青防鸿飞日月白紫渊龙卧波涛清晴窻香芸拂蟫蠧春谷乔木歌嘤鸣总角懽逰忽衰老握镜愁看华发生
　　登海寳寺望侍御唐池南【琦】别业因赠
　　横紫烟光凝上方人家宛在水中央一重一掩肺腑地某水某丘逰钓乡忆我频年枉书札与君连日醉壶觞诗瓢不似山人瘦大雅堂髙接盛唐
　　夏日抱病幽居
　　抱病闭门谁与同隠几焚香长夏中槐花细洒鵞黄雪芭蕉斜扇青鸾风蚊雷无頼皷昏黒萤火多情流暝红墨池过雨积新溜一部鸣蛙何太雄
　　泛莲池晩归
　　桂枻兰泛碧漪芰塍莲荡倒芳巵十三鴈足传情徧二八蛾眉度曲迟玉树风前人散后金波水上月明时良辰胜防应难续风雨连宵恼别离
　　两湖叶道亨泰招饮过湖晚归
　　杨堤叶屿逈相隣东主西賔意自亲促席忽披千里雾归舟重醉两湖春沙边渔火明还暗树里人家认未真已订鱼乡鸥社约片帆何惜徃来频
　　寄杨山都谏【士云】
　　螭头早挂进贤冠迹逺东墀玉笋班倦意已还飞鸟外归心元在急流间仙郎髙议防青学士新诗满碧山十九峯前同醉处梦中琼树防廽攀
　　唐僖宗行宫遗础次熊尚弼侍御韵【名相】
　　唐帝行宫有露防础莲几度换春苔军容再向蠺丛狩王气遥从骆谷来万里山川神骏老五更风雨杜防哀始知蜀道蒙尘驾不及胡僧渡海杯【础今在僧寺】
　　丁丑九日
　　燕防九日罢登临节物萧条入楚吟闗塞骅骝迷去路朔风鸿鴈滞归音仙逰御宿山川逺白露清霜日夜深云际侧身愁北望天涯懐抱可能禁
　　己卯九日登髙
　　采采黄花不满衣暝烟起望自朝晖马卿病里芳菲晚宋玉愁边节序非落木流波如有意来鸿去燕故相违消除强醉清樽酒归掩田家白板扉
　　庚辰九日闻金鹤卿张惟信有彭门之防疾不克陪
　　一别黄金万里防孤城三见菊花开云移北阙沾恩宴日逺南山献夀杯抱病江天常閴寂闗心时序独徘徊髙人喜共登髙防咫尺彭门阻一陪
　　定州书事
　　此地去年新驻跸行宫曾榜太平门尭樽置酒中衢溢梵字挥毫古塔尊汉帝楼船穷岛屿周王车辙满乾坤多方独使劳神武诸将何由答主恩
　　中秋禁中对月
　　汉家防殿号明光月满秋髙夜未央银箭金壶催漏水仙音法曲献霓裳路车天逺鸾声静宫扇风多雉影凉千里可怜同此夕美人迢逓隔西方
　　四月卄日侍班纪事次金鹤卿韵
　　金殿朱衣引陛前紫防清跸从干旋登庸巳卜璿玑正顾命先从玉几传雨露恩垂周壤徧星辰影动泰阶连词臣况有如椽笔好学王褒颂得贤
　　送熊维藩尹婺川
　　骊驹载道何骎骎飞鳬遥下蛮江浔鸿鴈不度牂牁国虎豹常啼枫树林鸣琴仙室白日静鎻印公堂朱夏深氷蘗肯移清吏节卉裳须服逺人心
　　张崇象【壁】新居
　　碧山学士居茅屋锦里先生过草堂淼淼龙池接沟水啾啾雀树隠隣墙何人问字能携酒有子摊书解满床巴曲肯来收下里楚歌还拟和沧浪
　　送髙三峯【公韶】守大理
　　赤廌青骢近侍臣碧鸡金马问行频南荒瘴厉禺山夜北渚烟花洱海春千里风謡采芳讯十年云防阻光尘赐金已见先华省鸣玉终期上紫宸
　　次韵席仁同【春】逰昭应宫
　　佩声齐下日华东朝退春逰有客同却转河堤晴霭外廽瞻宫阙晓云中曲江池泛仙源碧下苑花交御宿红琼玖木桃酬未得青门紫陌兴何穷
　　尚书九峰孙公夀诗
　　百尺贞标涧底松四朝公望想仪容星辰衡岳当朱鸟雷雨湘江起卧龙白雪郢歌翻夀曲青云奕叶继仙踪天瓢满注供春雨三岛遥应接九峯
　　送福上人还青城
　　青城三十六髙峯寺在青峰第几重飞锡曾闻经雪结茅常爱住云松花飘香界诸天雨金吼霜林半夜钟传语禅闗休上鎻虎溪他日防相从
　　庆成宴次张惟信韵
　　太乙天坛望燎回九重春宴选辰开广庭列坐瞻华衮合殿飘香入玉杯海宇讴歌千载遇云门队舞八荒来共怜彩笔飘摇赋独有金门侍从才
　　送毛东镇【给諌用成之子】
　　怜君心节之子孙公车待诏重髙门江湖魏阙子牟逺墓田丙舍钟繇存伏蒲内殿有膝迹请剑上方犹血痕鳯雏骥子定须继惩羮吹虀非尔伦
　　次韵刘润之嵗暮见懐
　　江曲横烟逺树低衡门榛草晩萋萋美人明月劳相忆逰子浮云梦不迷桂水舟航天堑北松州车马雪峯西愁来拟对公荣酒醉里放歌严氏溪
　　次祝鸣和中秋对月韵
　　阁夜试防中夜月桂花正在散花楼仙客星轺下碧汉美人旧隐懐丹丘已聴笛奏乱归思更对窻光惊醉眸一水盈盈隔千里佳期不共谢庄逰
　　髙泉临行再赋此以别
　　异乡流落倚名公公去穷荒望益穷客路万三千里外仙居七十二泉中昌黎仰斗台光逺靖节停云时雨蒙铩羽涸鳞去安所翾飞川泳几时同
　　七言排律
　　寄题杨凌泉水木清华堂
　　宛宛防干石径斜悠悠水木湛清华桥通玉局仙人馆隣接金绳大士家翠鎻渭川千畆月红蒸杜曲一园花刘安招隐歌樷桂屈子离骚赋折麻岚霭望山堪拄笏陌尘流水任行车闾儿好扫青苔壁欲把新诗落墨鸦
　　观三塔寺龙女花
　　天女来看龙树花空香随步惹瓶沙烟花防缀慈云薄韶景留连慧日斜鬘髻晓霑三昧雨罗绵夜妬六铢霞偷衔野鹿羞尘世共命巢禽隔海涯水泛暗通金母岛风飘曽到玉皇家谁教博望来西域不并蒲桃上汉槎
　　髙峣积雨始晴迟简西嶨
　　长湖射雨万镞雄屋角挂龙池饮虹亭亭玉筯绕山阁森森银竹围屏风织女下机丝羃野绡人入市珠跳空画图未尽辋川妙词赋讵信阳防工停云已拖楚练白倒景忽放燕脂红緑蚁幸自盈凿落黄鸡不用歌玲珑
　　长江万里图
　　五才坎徳逈灵长万里岷山始滥觞流汉天廻经灔滪盘涡谷转下柴桑扬澜左蠡曽潭府大壑归虚广莫乡天遣阳侯分淼淼帝咨神禹画茫茫岑靑翠观鲛人馆水碧金膏龙伯堂景浴阳乌朝旭早焰然隂火夜霞光烟寒星散三洲树风致云飞百尺樯鹤子鳬雏喧澍雨纹螺锦蚌映翔阳笼筒津鼓惊浮客欸乃渔歌属赧郎泗磬石钟锵岛屿轻涟频彩媚沧浪投鞭堪笑苻坚防浄练难赓谢朓章彩鹢退飞休借问白鸥浩荡信徜徉









　　升庵集卷三十一
　　钦定四库全书
　　升庵集巻三十二　　　　　明　杨慎　撰五言絶句
　　青桥夜宿
　　驿亭临白水石榻满苍苔逺客浑无梦江声枕上来
　　宿华亭寺【二首】
　　花树髙于屋红霞夜照人声声枝上鸟也似惜余春天风与海水鸣隔山闻半夜衣裳湿清朝树树云
　　雨夕避漏起坐【二首】
　　滞雨苍山夜停灯伴独愁诘朝明镜里华鬓飒先秋
　　其二
　　云房迁雨榻枕席籍盆似向东林宿莲花滴漏声
　　积雨始晴
　　霁晓凭髙处凉风吹我襟海天堪倚杵岭树小如簮
　　三塔秋日
　　始见椒花緑又惊椒实红客心正欝欝作底对秋风
　　阳桥弯
　　涧壑浮白云俯瞰低于马云开见靑松又在涧壑下
　　西路杂述【五首】
　　沙逺名干海坡髙号望城海曾无滴水城亦是虚名
　　其二
　　路学盘蛇上人縁磨蚁旋深于小有洞隂过大漫天
　　其三
　　濯足倒流水回头相见坡马嘶人又倦落景在烟萝
　　其四
　　虎穴犹能入猿梯亦可临把闗苗子面开店主人心
　　其五
　　哨名一碗水坡号半边山疲人倚石磴渴马饮氷湍
　　即事一絶
　　苹末清风起凉生近水楼盈盈楼上女齐唱楚江秋四月五日夜与叙庵末庵乐庵得庵话别集句
　　鼎鼎百年内一别一回老欲知万里情坐对青灯晓
　　西兰图【四首】
　　兰为君子佩植根不当门幽谷发逺馥九畹咏王孙
　　又
　　兰为美人采苹藻掩芳防沐浴助精禋岂为芗泽设
　　又
　　兰为仙姬名升云女几山景入天上名字留人间
　　又
　　兰为王者香欝鬯荐清庙猗猗有遗音并入瑶琴调
　　嘉州登舟
　　马上风尘倦登舟似到家雨晴凉意足含笑对江花
　　渝江登陆
　　来徃舟如屋相随一月期登途不忍去翻似别家时
　　又
　　旷野惟看树高城不见人新梅临水发照影为谁春
　　马枋桥
　　无奈旅懐多村酤引睡魔醒醒不成寐枫叶助吟哦
　　青桥驿早发
　　逺客贪晨发三更梦已囬江声如骤雨吹到枕边来
　　白石
　　童子报仙翁白石初熟坐客不须尝归家牚破腹
　　普鲁基晓发
　　霜华重于雪星光明似月喔喔荒鸡鸣萧萧征马发
　　自安寕之髙峣李葵之走马相迎
　　遥岑昨夜别独树今朝迎髙峣连榻处清话到三更
　　夜行安庆
　　风顺月仍明扁舟半夜行鸡鸣问前路已近九江城
　　宿鲤鱼山
　　投暝宿前湾占风夜未防月沉鸿鴈渚云起鲤鱼山
　　夕上江陵【二首】
　　荧荧沙市灯紞紞黄潭鼓悠悠隐后帆遥遥认前渚
　　其二
　　水落沙溆寛鴈声惊早寒舟子夜不寐北风吹雀竿
　　射亭
　　飞雨花前疾鸣骹风外闻当塲谁破敌王粲始从军
　　螳川独泛【二首】
　　柳市村村接松灯防防明家家倾蚁酒夜夜鲙鱼
　　其二
　　月逰浑似昼水泛不知寒星罶惊鱼跃双枝起鹤盘
　　月夕独酌
　　夜沽东桥酒醉聼僰童歌羁人不作乐其如乡思何
　　春二首
　　海风吹海树十日闭门中坐惜繁华过墙头数落红
　　其二
　　行乐三春好春来转剧愁乡心悲逺望莫上最髙楼
　　陪盛德章春泛
　　中洲歌采芳曲渚舣归艎风起春江晩飞花防石梁
　　鐡鹦武歌【蜀中名驾鹂云南号鐡鹦武即伯劳也】
　　可怜鐡鹦武常鸣五更前愁人抱瞑卧声声到耳边
　　寳珠寺
　　遥望瀑布泉徙倚双杉树系马几度逰徘徊不能去
　　观音寺
　　双树依山曲青莲有废台逰人不肯入却似剡溪囬
　　云房寺
　　海蕋烧空艶山篁拂座凉胡僧书迹在指防古云房
　　清净寺
　　净域无尘杂风花落渐多空门元不闭屐齿未曽过
　　寳印寺
　　曲径余榛路穹碑剥藓痕空廊僧不住邻媪为开门
　　寳昙寺
　　千仭崇山顶清泉何处分防防石涧底一下青云
　　圆照寺
　　横枕山窓里月明林影动禅心炯不眠宁有巴山梦
　　笻竹寺
　　博望南行路昆池杳若天自怜迁播客一住已三年
　　黄龙龛
　　看碑借草茵倚杖忽移辰絶域惊文藻飘零愧古人【寺有杨仲碑文】
　　正觉寺
　　隐隐村围寺亭亭竹绕门还期长夏日坐啸辟疆园
　　海源寺
　　海眼藏双树峯头压百寻灵钧逰未逺不见石为林
　　龙华寺
　　空宇三禅寂荒林七圣迷闲来丘壑兴那复问东西
　　妙髙寺
　　絶顶愁飞鸟丹霞隠林杪孤僧早闭门荧荧佛灯小
　　普吉庵
　　松箐一何深细路萦百折行人歇松隂羸马飡松叶
　　春日过山家
　　山床压春酒滴作涧泉声与君终日醉松风吹复醒
　　雨后见月
　　雨气敛青霭月华扬彩昙戯鱼莲叶北惊鹊树枝南
　　题竹
　　帝子潇湘渚乗弯嫋嫋边可怜江上竹犹带古时烟
　　存殁絶句
　　何逊重泉别范云清泪多他年淮隠处肠断八公歌
　　右何仲黙
　　章句传燕国风流有薛君千年濠上意寂寂向谁云
　　右薛君采
　　东京崔子玉卧病隔清漳天上青藜烛何人白玉堂
　　右崔子钟
　　张公沧海客大雅起滇云未许乗槎去蛟龙射斗文
　　右张愈光
　　碧云停日暮华月照芳池梦回歌玉树病渇忆琼枝
　　右余懋昭
　　近有钱塘信斯人亦可伤更怜新特在犹唤旧江即
　　右江景孚
　　一怅辽东鹤千年竟不归梦魂回永夜相见是邪非
　　右刘汝楫
　　一疾縁医误孤踪住世慵泪痕添沫水名字见峩峯
　　右安公石
　　饮祁氏园
　　今日花前饮祁园是习池山翁不茗艼争奈葛疆儿
　　答段徳夫水部【四首】
　　自笑嵇康懒云林絶旧交寜知千里翮肯问一枝巢天涯戎旅春一十五回新多情花与鸟嵗嵗有留人幽兰深谷底感此嵗芳徂欲问丹砂诀吾非勾漏徒汉上题襟句梁朝水部才锦书何处至罗戸为君开
　　代赠【二首】
　　獭胆杯分緑猩唇脂印红双歌连理曲并醉合欢丛南坝迎郎来西坝送郎去回身掩空闺月明天未曙

　　升庵集巻三十二
　　钦定四库全书
　　升庵集巻三十三　　　　　明　杨慎　撰五言絶句【六句附】
　　虚湖曲四首为刘少邻赋
　　滇湖湛空碧光景涵太虚主人湖上家结舫水中居湖亹通九渊湖镜涵万象隂火宵有无波尘时下上留连非鱼鸟溯洄岂蒹葭明月浴灏露青云汲流霞摇笔泳涟漪蟠胷生沆瀣因之沧浪吟湖亭记余迈
　　出郊
　　髙田如楼梯平田如棋局白鹭忽飞来防破秧针緑
　　招董西羽
　　朝向城中来夕向城中去独夜一防吟攀留桂之树
　　寄承氷壶
　　紫翠隠丹房仙人在上方欲徃疑无路白云封防苍捣衣杵【山东女子赵小钱年十五为贼所掠骂贼不从以衣杵击贼遇害事闻诏旌
　　其门】
　　戕贼金钴鉧击贼捣衣杵今见赵小钱昔闻杨愍女
　　普贤寺
　　香阁影波心丛云万木深月明清梵夜遥应海潮音
　　进耳寺
　　蛮村藏古刹窣堵粉如云寺圮残僧少鸣螺寂不闻
　　悟空庵
　　一龛如燕凹中有貂珰冢石麟卧青芜烟交春茸茸
　　太平寺
　　忍草迷香径空余屋数间香鑪烟不起苔蚀鹧鸪班
　　松隠庵
　　松庵饶古松露鬛交云尾萝径少人行日暮啸山鬼
　　金马寺
　　东林金马寺南亭金马闗徃来皆马客试问谁者闲
　　白龙寺
　　诗人张禺山喜用白龙字何事独无诗留题白龙寺
　　罗汉寺
　　觉路花非染灵山草亦香虚空即此境何处觅空王
　　太华寺
　　古地新兰若标峯冠彩霞碧波临万顷指防见星槎
　　妙湛寺
　　废刹临官渡香台夜景澄僧言龙火焰却是打渔灯
　　积翠岩
　　翠岩隠龛苔径无鸟迹不见煑茶烟那知有禅客
　　恩波池别刘润之
　　酌酒临池水囬船拂芰荷匆匆马上去留兴与烟波
　　毛东镇过髙峣同宿作人名诗
　　钓石崇遥岸樵林放逺山东园公肯过桃李照衰顔涟漪包明月今夕兹无还
　　月仪帖
　　鸾惊开二妙虿尾见征西花蠧贉销鼊香蟫防认鹥不逢华盖叟谁与重□□【梁元帝古迹啓鸾惊之竒闻之于索靖鹰跱之巧又显之于蔡邕山谷诗惜无征西虿尾手爲写黄门急就章征西指索靖也华盖山人宋仲温模为拓本也月仪帖秘阁续刻尾有鹥字东坡诗我今久搁笔不写纸尾鹥】
　　玉台体【四首】
　　流盼转相怜含羞不肯前緑珠吹笛夜碧玉破年灭烛难藏影洞房明月悬
　　调丝曲房下援镜绮窓西妆罢金星出歌残璧月低留欢夜未足恨杀汝南鸡
　　戚里盛豪华聮翩赴狭斜寳防围鬭鸭金瓦掷鸣蛙归骑春城晩风吹满路花
　　菱歌歇晩凉桂楫隠回塘珠佩双臯冷罗裙十里香锦书随绮翼持报邵陵王
　　七星闗渔者
　　石涧无通水渔舟反上山得鱼随马卖抱獭趂鸦还问尔江湖兴茫茫若梦间
　　枕上
　　君莫笑萍梗来徃上滇云我本圣之徒七十而从军沱若竟何益浊酒且酣欣
　　卧佛
　　金仙疲津梁云卧恣天行菩萨叹退位未尽区中情二谛凭谁解松风与水声
　　绀甲丽人
　　银甲卸弹筝花从玉指生逡巡卷罗袖掩抑捧金觥莫摘相思子琼枝最有情
　　秋晴逰海源寺
　　林壑散烟霏钟鼓喧清晓日气抱峦隂虹桥上云杪鸿海岛来疑是三青鸟
　　楚江曲
　　巫山花已红楚水波新緑两两浣沙人照影鬭妆束笑问竹枝词何如采莲曲
　　雨霁龙门泛舟泝流囬作
　　江干新雨晴江缆新流上船头转云峯船尾叠花浪中洲蹇谁留临风望
　　太史萧宗乐半闲园八咏【萧名与成】
　　诏许归蓬荜性本爱丘山临水知鱼乐披林共鸟闲劳劳车盖影隔重闗【右静观堂】
　　髙人厌世氛亭子枕孤云宇定天光发风清地闻此君相对处幽意许平分【中虚亭】
　　瑶草岩姿丽金沙海色新射干翘鳯羽薜荔长龙鳞谢氏芝兰砌还聮玉树春【交翠庭】
　　早嵗辞芸阁归来卧蕙櫋已寤邯郸梦犹注逍遥篇郊扉未可闭洪崖时拍肩【忙中闲处】
　　后皇嘉树底香影覆秋盘樵子逢王质幽人对谢安兴来歌楚颂防杖暮盘桓【橘乐山】
　　太乙遥分种红云仙岛香爽气金茎上恩波银汉傍田田新咏好留刻戱鱼堂【莲池】
　　三脊羞封禅灵琼续楚辞緑樽借芳草彩笔赋山茨千载青霞意应同孔稚圭【茅阁】
　　宫锦换渔蓑浮家倚芰荷月邀三太白水漾百东坡击汰归恒晩鲛人识棹歌【浮轩】
　　自滇归髙峣防别胡在轩【名廷禄】
　　乗风归吾庐临水饮君酒颠倒白接防攀折青杨柳相望片帆程相忆能来否
　　避暑林亭
　　几席近涟漪枕簟依林樾琴声歇流水扇影却明月凉襟何逍遥炎歊坐超忽









　　升庵集巻三十三
　　钦定四库全书
　　升庵集巻三十四　　　　　明　杨慎　撰七言絶句
　　王子渊祠
　　玮晔灵芝发秀翘子渊摛藻掞天朝汉皇不赏贤臣颂只教宫人咏洞箫
　　徐及泉相送至斜堰河【二首】
　　滇隅流落鬓成丝为忆家林恼梦思沃野喜看平似掌春郊载酒正花时
　　又
　　长沟流水引都江断岸危桥窄石矼并马不知村路逺更穿斜堰渡惊泷
　　菜子花
　　菜子花如黄金色想见兰膏春盎碧贫女梳头水当油那知解闻芗泽
　　秋夕稍凉坐蕋珠楼即景
　　凉牖方开一幅天疎星防缀冷金笺嗈鸣鴈过横斜字写出秋声赋一篇
　　水仙花四絶
　　淩波防歩洛川傍合与江梅竞晩芳不见当年林处士西湖配食水仙王
　　又
　　金盏银台映緑樽清香况复赛兰荪秖应岩桂为朋辈未许山矾作弟昆
　　又
　　瑶池阿母惜幽芳青鸟东来未许将小玉双成都睡去一枝传自叚安香
　　又
　　乘鲤琴髙采掇新蔚蓝天上少红尘黄姑渚畔湔裙水不是人间妬妇津
　　百日红
　　李径桃蹊与杏樷春来二十四畨风朝开暮落浑堪惜何似雕防百日红
　　喜浮桥成
　　腊尾江头绽早梅浮梁银汉亘昭囬不须桂楫迎桃叶步步金莲夜夜来
　　月夕见美人过浮桥
　　鴈齿螭头影动摇金波玉镜夜迢迢忽逢罗韈轻盈步疑是鲛人出卖绡
　　丁巳五月五大热追凉江山平逺楼【二首】
　　平逺江山四望开防然风至似兰台披襟便觉凉如洗一任城头暝色催
　　又
　　防然风至似兰台此地那容热客来姑射风姿氷雪妬班姬团扇漫多才
　　丁巳元宵韩炅庵送灯
　　多病新春减醉狂元宵作剧懒逢塲华灯珎重劳相赠绣佛前头礼定光
　　滇海曲【十二首】
　　梁王阁榭水中央乌鹊双星帯五潢跨海虹桥三十里广寒宫殿夜飘香
　　又
　　碧鸡金马古梁州铜柱銕桥天际头试问平滇功第一逢人惟说颍川侯
　　又
　　化城楼阁壮人寰泽国封疆镇两关云气开成银色界天工斵出防苍山
　　又
　　叶榆巨浸环三岛益部雄都控百蛮神禹导河双洱水武侯征路七星关
　　又
　　沙金海贝出西荒桃竹橦华贡上方香象渡河来佛子白狼槃木拜夷王
　　又
　　碉房草阁瞰夷庭侧岛悬崖控絶陉鸡足已穷章亥步鹫头空入梵王经
　　又
　　孤戍平沙望大荒邉愁海思入沧茫帝乡东北仙云隔僰道西南媚景长
　　又
　　昆明池水三百里汀花海藻十洲连使者乗槎曽不到空劳武帝御楼船
　　又
　　湖荡鱼虾晨积塲市桥灯火夜交光油防洞戸吴商肆罗帕封頥僰妇籹
　　又
　　苹香波暖泛云津渔枻樵歌曲水濵天气常如二三月花枝不断四时春
　　又
　　煑海鹾郎暝漉沙避风估客夜乗槎雪浮秔稻压春酒霞嚼防榔呼早茶
　　又
　　海濵龙市趂春畬江曲鱼村弄晚霞孔雀行穿鹦鹉树锦莺飞啄杜防花
　　白崖
　　云开逺见彩云州一片烟岚乌外浮还见前年山下路宻蒙花发艶新秋
　　素馨花
　　金碧佳人堕马妆鹧鸪林里鬭芬芳穿花贯缕盘香雪曽把风流恼陆郎【陆贾南中行纪云南中逰女以采丝贯素馨为饰事载南方草木状贯花绕髻今犹然】
　　光尊寺别张愈光
　　万里炎荒万里身销魂何事别离频光尊寺里桃应笑囬首东风九度春
　　梦中作宫词【丙申秋七月二十四日】
　　长信宫中夜未央班姬团扇画秦王三更云屋西风起翠粲红罗满玉霜
　　粉团花
　　靓饰丰容腻玉肌轻风渥露锦屏帏钗头懒戴应嫌重留取余香染夜衣
　　桐梓驿元夕
　　戴石孤峯古驿门青羌吹角报黄昏三家村里无灯火千树梅花作上元
　　蝴蝶戱真珠花
　　漆园仙梦到绡宫栩栩轻烟袅袅风九曲金针穿不得瑶华光碎月明中
　　山茶花
　　緑叶红英鬭雪开黄蜂粉蝶不曽来海边珠树无顔色羞把琼枝照玉台
　　泛滇海归感旧口占
　　谈笑已无钱卧月风流不见李华仙渔村酒市经逰处斜日寒林鎻暮烟
　　寄汉州太守刘仲粟【名琮吾师南峰侍郎讳文焕之子】
　　南峯桃李徧峨岷白发门生今几人东阁郎君今徤否何时同醉鴈桥春
　　雨中漫兴柬山中溪洱臯【四首】
　　风袅芭蕉羽扇斜云峯苔壁对檐牙满城连日黄梅雨开遍金钗石斛花
　　又
　　簟纹如水帐如烟凉气先秋到枕邉蚊脚蝇头迹如扫右军赢得静佳眠
　　又
　　青山绕屋水周堂枕底潺湲梦里凉阶下濯缨怜孺子吾庐应即是沧浪
　　又
　　雨声萧寺喜留賔窓竹檐花更可人莫道相如徒四壁壶中犹有锦江春
　　夏夕
　　湘水鱼鳞冷簟文博山虫篆罢鑪薫开防对影延新月坐爱金波洗火云
　　戊申髙峣中秋风雨
　　人家一片海心浮彷佛楼台似十洲不用梯云取明月水晶宫里度中秋
　　题渔娃图
　　碧玉声沉眢井邉緑珠魂断舞楼前风流毕竟输渔父醉拥渔娃尽日眠
　　竹枝词【九首】
　　夔州府城白帝西家家楼阁层层梯冬雪下来不到地春水生时与树齐
　　日照峯头紫雾开雪消江面緑波来鱼复浦邉晒网去麝香山上打柴囬
　　江头秋色换春风江上枫林青又红下水上风来往惯一年长在马船中
　　最髙峯顶有人家冬种蔓菁春采茶长笑江头来徃客冷风寒雨宿天涯
　　青江白石女郎神门外徃来祈赛频风飐青旗香雨歇山江花开瑶草春
　　红妆女伴碧江濆蓪草花簮茜草裙西舎东隣同夜烛吹笙打鼓赛朝云
　　神女峯前江水深襄王此地几沉吟蕚花温玉朝朝态翠壁丹枫夜夜心
　　上峡舟航风浪多送郎行去为郎歌白盐红锦多多载危石髙滩穏穏过
　　无义滩头风浪收黄云开处见黄牛白波一道青峯里聴尽猿声是峡州【方云与刘禹锡异时同上】




　　升庵集巻三十四
　　钦定四库全书
　　升庵集巻三十五　　　　　明　杨慎　撰七言絶句
　　狼山凯歌【十首】
　　狼山原上阵如云孟渎河边早防勋水弩解清川后浪天戈能驻鲁阳曛
　　旧綂边军赤水犀新封京观是鲸鲵文昌奏入中黄霁武库兵收太白低
　　按辔收兵枫树林絶流飞渡早传音风前鹢退吴山静月下龙吟江水深
　　闗山新月照鸣笳河朔清霜淬劔花塞上征夫犹万里北京归路敢言赊
　　草清霜饱紫骝雕戈画防拥清油归来始识从军乐痛定翻思在贼愁
　　嫖姚身健骕骦肥立近天家日月旂忽报内庭传圣防挂红分队出黄扉
　　鹭鼔声中晓日暾貔貅初散鳯凰门才从魏阙瞻中扆便入容台饮上尊
　　去时官栁万枝黄归路寒葭满地霜挟纩已温良月吹纶更作小春芳
　　三军喜气失严冬万里中原罢战锋甲帐筹功星两两午门传防日彤彤
　　无定河边望斾旃居延城外候烽烟家家喜语占乌鹊不用金钗当卜钱【方豪云此为词苑一时擅塲惟何仲黙十二首可与并传】
　　峡中
　　峡里青山梦里过晓来春比夜来多开篷试防江头路树树残梅照绿波
　　望中条
　　征马长鸣向北风崤闗囬首暮天东太行过尽中条出一路青山白雪中
　　春郊即事【二首】
　　杨栁垂垂曲水濵骊车日日送征尘春来莫怪枝条少无限临岐折赠人
　　果园坊里杏花开公子邀欢载酒来醉落残英千万片马头更折一枝囬
　　白莲【三首】
　　凌波仙子白霓裳风助精神露洗妆曽向蘂珠宫里见人间何处有红芳
　　又
　　玉立亭亭笑粉光浣纱人在越溪傍鳞宫贝屋难留住合上吴王白玉牀
　　又
　　风清月皎露华凉深隠花樷暗逓香寄语玉人休折尽夜深留伴睡鸳鸯
　　寄逺曲
　　濯锦江头烟水緑相思万里人如玉瑶琴别后不曾弹今朝才理将归曲
　　暮春淇馆防别以道
　　淇水东流生晩波巴人惜别动燕歌可怜袅袅垂杨栁奈此迢迢别恨何
　　黄花吟
　　金风灔灔开黄菊黄蝶茸茸竞相逐千英万蕋艶且香晩来知向何枝宿
　　董坝
　　扁舟孤棹宿枫林猎火渔灯逼嵗隂千里思家囬白首青山江上叠愁心
　　咏史
　　月仗云门舞彩毬御前争赌最先筹须防赢得西川印便脱青衣拥碧油
　　鱼鳬闗
　　鱼鳬今日是阳闗九度长征九度还何补干城与心腹枉教霜雪老容顔
　　摩尼寒夜拥炉有懐冯定水
　　行炉特赠逺行人处处温柔乡里身寒夕頼君生暖热炭星红喷雪楼春
　　雪闗絶粒谕从者
　　仆痡马病漫兴嗟戎旅华封本一家我骨已仙元不馁何须食栢与飡霞
　　氷雪封途马蹄踏之铿然有声
　　积雪层氷路百盘银杯逐马玉鸣銮老狂不怕冬冷呵手挥毫兴未防
　　赠贾东畮【庚寅嵗作附此】
　　兰叟和光卧白云贾生东畮挹清芬何人为续嵇康传题作杨林两隠君
　　于役江乡归经板桥【丁亥】
　　千里长征不惮遥解鞍明日问归桡真如谢眺宣城路南浦新林过板桥
　　三题板桥馆壁
　　朔雪冬冻不开仆夫疲病马虺隤鬓毛尽向风尘白往复滇云十四廽
　　丘鸿夫蘓时霖杨元逹聨席同宿广心楼枕上口占
　　六齿琼投饮百瓯水楼寒榻话绸缪只须棋局销长夜何用埋忧与寄愁
　　髙峣雨中闷坐以果实散诸村童因忆儿辈
　　不为全生狎楚童自縁嬉戯感衰翁昨宵梦里分明见譲枣推棃在眼中
　　华亭寺僧徳林送山茶花
　　寳地香风吹雨花林公分送子云家亭丈室同岑寂相望白牛山月斜
　　春帖用宋人四句例【三首】
　　离别江阳初饯腊淹留滇徼又逢春敬恭四海皆兄弟文字三都尽主賔
　　江国梅花头并白髙峣杨栁眼还青八村烟水移春槛九寺云山借景亭
　　丰年雪行天马【戊午嵗】上日春还帖户鸡【元旦乙酉】天运盈虚与消息吾生南北又东西
　　梅防斋惠金晕酒杯
　　药王绕甆巧制新红绡金□暎陶巾不须防绣殷勤捧花露仙别有春
　　赠门生杨静夫北上
　　滇海门生卄载遥飞腾次第上云霄衰年七十犹羁旅谁向亭慰寂寥
　　谢平江送至广通
　　明月清风渡两桥相随百里不辞遥共怜话别无长夜红烛清樽碧玉箫
　　二月廿二日饮段宪卿金枢楼
　　金枢楼上醉流霞何羡扶风豪士家丹砂唱罢初生月烛剪银台第几花
　　毛园萃芳亭与沈中白丘月渚同赋【四首】
　　缭垣洞屋鎻烟霞五色离披百种花客子看来犹驻马主人何事不归家
　　哨声红雀语黄莺知我名园赏襍英逺客应添今夕夣海棠红湿锦官城
　　雒城一别防滇云花底匆匆酒未醺青殿挥毫应忆我金梁明月碧峣分
　　酥雨才收又夕阳参差竹粉暎花光流泉石窦停教住莫放轻飘曲水香
　　咏箐底香花
　　滇海花名箐底香山矾风味水仙妆琼枝本是天边种零落遐荒四十霜
　　三月十八日水濵闲步【二首】
　　鱼羮蚁酒野人欢且喜春残花未残无事栖栖经半载出门天地一何寛
　　又
　　杨林今日是昭闗白首拘留未得还渔父浣纱浑不见断肠今古泪潺湲
　　四月二日雨中拨闷
　　零雨崇朝不下楼开窓烟外见渔舟今年四月寒犹在坐拥红炉送酒筹
　　纪夣
　　梦里江阳荔子丹觉来枕上五更寒含情懒对痴人説强向杯中觅旧欢
　　病渇汲楼前井花水饮之
　　半夜儿童汲井花老夫病渇潄云芽八公徳水何须问甘露清泠在我家
　　十二月廿三日髙峣大雪【四首】
　　朔雪如簁宻不开自怜身在乱云堆剡溪纵有王猷棹中道那堪兴尽回
　　佳句渔簑怜郑谷中庭鹤氅立王恭那知执防扬云老冻卧孤村积雪中
　　雪满昆池胜画图长吟独坐兴偏孤何如太白襄阳道笑坐金鞍挂一壶
　　雪中送炭忆前人欲暖曲身成直身翠栢苍松元自劲嵗寒那肯变天真
　　犯星歌【四首】
　　金沙江水绕环洲江岸家家对白鸥渔父长歌僰人曲盐商爱上白夷楼
　　余甘结子草交头暮霭朝岚似蜃楼飞鸟不飞愁羽堕行人何事逺来逰
　　抢垒弓营徧翠防韦鞲椎髻裂华衣松林雾合腾蛇出草屋星流暗蛊飞
　　十月妖花红满烟万家蛮树緑遮天眼中忽见浑相识夣里曾逰瘴海邉
　　兴教寺海棠
　　两树繁花占上春多情谁是惜芳人京华一朶千金价肯信空山委路尘
　　有寄
　　寳刀截水恨难裁玉筯啼春湿未开昨夜阳台添暮雨梦魂飞过曲江来















　　升庵集巻三十五
　　钦定四库全书
　　升庵集巻三十六　　　　　明　杨慎　撰七言絶句
　　温泉再过懐李仁甫
　　仙源灵液蓬壶境碧杜红蘅慵照影美人来时寒谷春美人去后温泉冷
　　闰七夕
　　闰月新秋重七日金风玉露夜如何似怜天上佳期少特遣仙姬再渡河
　　星回节
　　忽见庭花析刺桐故园珎树几然红年年六月星回节长在天涯客路中
　　野鸡坪
　　野鸡坪边饶杂花幽兰石竹交山茶可怜春色浩无主徒使骚人恼鬓华
　　赠筝人【二首】
　　绮筵雕爼换新声博取琼花出玉英肯信博陵崔十四平生愿作乐中筝
　　的檀痕画未成翔鸾屏里鬭轻盈罗虬若向今宵见不比红儿比玉英
　　中秋
　　四壁蛩吟白露团西园清夜为谁欢千家门闭中秋月只有愁人独自看
　　江陵舟中赠田李二乡客
　　朗月寒沙夜未分玉箫金管醉中闻明朝回首沅江路愁聴清猿和白云
　　宫词
　　天上佳人出北方能骑白马射黄羊玉顔长在金舆侧笑指青山是妾乡
　　鸟吊山【在浪穹县鳯集之所】
　　鸟吊山头鸟道微梧叶陨黄青稀九苞文彩谁得见千古画图知是非
　　早春
　　江暖波光日映光几家同住水云乡槿篱茅屋繁花里也有秋千出短墙
　　嘉州壁津
　　壁津渔火照江城城下滩声彻夜鸣寒笛莫吹杨栁曲故园囬首不胜情
　　马道壁上次韵
　　嘉陵江水碧迢迢雷吼晴滩雪涌潮岸曲行人愁驻马清猿声在白云霄
　　八月十六日逰水头【三首】
　　易阳门外眺金天禾黍故宫秋可怜泛泛龙渠通野井茫茫雉堞入苍烟
　　马跑泉水水西头当日帝丘成古丘遥见双林青霭合尚思千骑翠华逰
　　放棹山隂未拟囬酒酣乗兴更登台苍藤古木浑无语曽见繁华几主来
　　食莲子忆师邵
　　锦杯曾醉碧池春囬首风光入梦新今日临池剥莲子却思池上咏花人
　　以来禽果饷煚庵
　　佳果东来濯锦江楚謡萍实亦堪双王家珎重来禽帖青李樱桃摠受降
　　煚庵饷白果
　　霜黄鸭脚折琅玕结实累累缀蜡丸好比仙家双桂树一枝留向月中攀
　　春望【三首】
　　东风先到海东头春兴催人独上楼最是晩来凝望处曲堤烟栁似皇州
　　滇海风多不起沙汀洲新緑徧天涯采芳亦有江南意十里春波逺泛花
　　古岸新花金碧樷昆池三百水烟通梁王阁道青芜国渔父帆樯白鸟风
　　寄叶道亨
　　欲截瑚作钓槎旋随鸥鸟狎云沙美人不隔他乡月迁客何妨着处家
　　书扇
　　墨池波染蕺山云书尽蒲葵与练裙郎君自爱家鸡好肯问兰亭王右军
　　杨栁枝词【二首】
　　汉东门外栁新栽拂晓长堤露眼开野老攀条相向语去年曾被贼烧来
　　临水临风漾碧漪含烟含雾一枝枝战尘收后无离别又见长条到地时【张禺山云此纪彭幸庵平蓝鄢二贼事也可谓诗史可谓善颂】
　　圣灯寺
　　苍烟樷圣灯红火齐萤辉照逺空元是枫林霜叶下露华光月明中
　　泛舟毘江
　　杜若洲边露气香更无人语有鸣榔澄潭倒影天涵水翻觉星辰在下方
　　赋得刘郎浦送人
　　吴蜀成婚此水傍至今江浦号刘郎停桡送客休嘲咏不是朝云惑楚王
　　闻笛
　　江楼寒笛起春声蜀客扁舟万里行吹尽落梅还折栁新春残腊正闗情
　　渡黄河【二首】
　　河上人家杏子花河边人唱浪陶沙草薫风暖春将半若个行人不忆家
　　广武城边河水黄沿河百里尽沙冈麦苗短短榆钱小愁聴居人说嵗荒
　　三阁词【二首】
　　桃根桃叶鬭春葩水调歌传穆护沙无限江南新乐府君王独赏后庭花
　　夜籖声断灿朝霞翡翠三千拥丽华舞罢前溪明月下白门杨栁起藏鸦
　　自江川之澂江赠王钝庵廷表幷柬董西泉云汉三首
　　通海江川湖水清与君连日镜中行孤山一防冲烟小何羡霞标挂赤城
　　澂江色似碧醍醐万顷烟波际緑芜只少楼台相掩映天然图画胜西湖
　　海螯江蠏四时供水蓼山花月月红自是人生不行乐莼鲈何必羡江东
　　沐五华送鸡防
　　海上天风吹玉芝樵童睡熟不曾知仙翁住近华阳洞分得琼英一两枝
　　贵竹杂咏【五首】
　　林云菁雾不分天清露常如雨线穿百里逈无烟火接依稀犹似燧人前
　　其二
　　绮缯纒髻作雕题铁距穿鞋学马蹄清晓樵斤探虎穴黄昏汲瓮下猿梯
　　其三
　　铜鼔声中夜赛神敲钗击钏鬭金银马郎起舞姎徒唱恼杀长征乆戍人
　　其四
　　保甸坡前不可留盘江渡头惟一舟驱鼋役鹊无竒术谁是寻源博望侯
　　其五
　　龙马先朝出养龙御前赐名飞越峯人间神骏寜无种天上孙阳不易逢
　　八月十三日夜梦亡室安人惊泣而寤因思去年丁丑是日在京师安人未明兴告予曰今日趋朝不可如常日之宴盖其日警跸值新狩还也今遇是日感其贤淑又小子周二嵗之晬重感赋絶句二首
　　五更残梦正迷离窻纸光明烛焰迟却忆去年当此日催人晨起早朝时
　　稚子今朝是两周新衣戯舞拜前头伤心孺慕声声切母在重泉聴得不
　　龙闗歌【三首】
　　鹫头峰古接仙氛龙尾泉香石溜分防妇洗酥凝白雪樵童叫笛响青云
　　清海桥下海波凉月白霜清木叶黄惊鹞聨翩穿逺树沉鱼拨剌避鸣榔
　　双洱烟波似五津渔灯防防水粼粼月中对影遥传酒树里闻歌不见人
　　梅花絶句【九首有序】
　　余枕疾弥旬残腊将尽使人探梅咸云未开怪而诘之诡以春迟出户偶见樵女簮髻自咲曰村姑亦风韵乎戯作数诗
　　探梅人似放鱼人只道梅梢粉未匀不向村姑钗上见那知虚负一年春
　　村姑只恐是花神花信前头报早春竒树芳滋休冷眼好从初地唤真真
　　庾岭岧亭陇驿遥梅开忽近嵗之朝折来烛下炉前玩只恐琼枝暖易消
　　开自多情落亦香残英防缀曲堤傍织成白地光明锦合与无功作醉乡
　　闭户先生何太痴梅花开徧不吟诗嵗寒三友交情澹却似无懐上古时
　　么鳯樷边鹤膝枝孤山清梦水仙祠觉来寒影谁能写苦忆逃禅老补之
　　夜来偷醉早梅傍风致何人继陆即禁酒国中佳节换樽前谁唤防酥娘
　　索笑寻檐花不应被花恼彻为花憎舞筵东望开金盏渇杀西川杜少陵
　　放歌曽作昔年逰千树梅花滇海头寳髻斜簮光照座一船丝竹载梁州
　　七言六句
　　六月廿日永昌病卧【已未歳】
　　凉风却暑换秋清滇国星回旧有名已把跳虫秉炎火又驱白鸟静雷声老夫病眼浑无睡四壁鼾吟胜打更
　　浩然阁舟泛同李仁夫作
　　莽苍野色杳无津湖翠波光欲荡人空迥闻王子吹非烟遥起洛妃尘明朝君上仙槎去也忆狂夫梦海濵







　　升庵集巻三十六
　　钦定四库全书
　　升庵集巻三十七　　　　　明　杨慎　撰长短句
　　流萤篇
　　癸已之夏卧疴三塔寺地多榛莽萤飞纬夕感东山之诗及唐人之赋率尔操觚为流萤篇
　　沈沈鴈沼鬰栖连隠隠龙宫熠燿然蒙晴零雨东山下转薫风南陆邉可怜合晕晖夜可惜分华簇绛天绛天夜景防茫水簟银牀漏未央谁家院落非天烛何处园林不夜光夜光瀼露下天烛凉氛泻隂火遥穿翡翠帘流星近度鸳鸯瓦此时蟋蟀罢宵征此际蜩螗停沸声长门团扇班姬闼阿房巻衣秦后屏苏妇下机妆不理卓女当垆酒半醒为见流萤思逺道为感流年惜芳草暝防双星炯不眠晓望长河白如扫荡子从军向月支闺人对影滞秋期蚕书宛转连环字鴈帛勤织锦诗愿得逢君拾光彩不教贱妾敛愁眉
　　夏水謡临安作
　　阶檐下雨载帽龙女嫁天公笑日反烧水淹灶岩洞青鼃上树叫
　　梅花引【櫽括简文梅花赋】
　　层城灵苑上林中芳菲竒树几多丛华滋一一寒圭变彩艶纷纷朔空年归淑气新揺芸动琯尘共怜梅花早迎阳已逗春吐华四照林含英九衢路玉缀明氷悬珠离零雹布漂雪影遥沉随风香逺度靡靡挂逰丝霏霏杂惊雾楼上争落粉机中妬纨素二八三五年兰心蕙质采芳惊稚节抱恨惜余寒衵服华袿薄文衣绣镼单顾影下瑶戺纎手弄娇姿双开翠琅牖四卷绛罗帷春风吹梅畏落尽贱妾坐此敛蛾眉琴声吟弄梅花落镜里容华恐失时
　　伯劳吟【长短句】
　　南中有鸟名伯劳禽经羽族称雄豪曽九苞来拣竹【俗呼伯劳爲鳯皇皂】耻随百舌绕蓬蒿青春受谢四月维夏茂树薫风长林短夜伊伊喔喔未有声架架格格先鸡鸣【荆楚歳时记架犂鸣架架格格】堦前停蚓笛江上住鼍更熠燿收灯火蟋蟀罢筝村妇侵星提瓮汲山农帯月架犂耕戴胜降桑人共羡鶗鴂歇芳君不见寄信难凭北去鸿单栖肯遂西飞燕故乡迢逓水云深客逰闻此几惊心何时髙枕松防下细聴桐花小鳯吟
　　过驻节桥读东阜刘逺夫公碑文怆然有感
　　溪尾水沄沄峯头正夕曛含栖经驻节洒泪读遗文桥南花如浣花好桥北油油生碧草草色逐年新花开又一春可怜东阜客今作北邙尘忆昨锦江离别处江边手折垂杨树千里还乡不见君断肠隣笛山阳赋
　　明月引
　　明月三五前看看玉兎圆明月二八后渐渐银蟾瘦天上婵娟有盈缺人间宁免生离别緑醅翠醑一樽同红顔白首千山隔
　　阳关图引
　　行行重行行送客安西征可怜渭城曲已作阳闗声阳关去渭城四千五百里才闻征马嘶初见行尘起行尘征马短亭前弱栁垂杨古道边已怜柳叶青如线更爱杨花白似绵柳叶杨花春正好輶车且驻长安道玉壶清酒竞芬芳金谷艶歌殊窈窕徘徊共劝少留连泯黙相看两倾倒别鹤离鸾曲易终伯劳飞燕互西东摇揺翠幰城隅日猎猎红旗野渡风断歌零舞情难写分手回头泪盈把安闲堪羡采薪人潇洒谁如钓鱼者天涯风物异方身争似在家相对贫乡梦三更悬马首廻肠九折绕车轮销磨嵗月縁名利鸿飞不至人偏至我所思兮明月同君之出矣浮云异龙眠古刻昬莓苔萧郎彩笔生绡开销魂莫续江淹赋好画陶潜归去来【西域志婼羌去阳闗千八百里长安六千三百里约之去长安当是四千五百里也】
　　松谷歌【爲陈太史赋】
　　桂山漫招隠桃源何茫何如徂徕松明堂充栋梁君材夲是明堂质昻霄耸壑寥天一九臯瑞露饶声闻三径嵗寒偕胶漆顾我轻尘弱草同神交万里尺书通何时九顶南岷下共聴陶家一枕风
　　黄栢行【行戍稿】
　　宁食苦黄栢莫作贵州客宁食头吃醋莫行贵州路少年轻壮心逺逰早嵗从军今白头只今行年七十二犹作羁累滇海陬
　　东西南北引【七十行戍稿】
　　北骑与南舟山川非壮逰东迎又西送日月老賔从弧矢生而为男子东西南北四方事余何爲者将无同水中漂梗风中蓬中夜起坐万感集啜其泣矣何嗟及
　　乌撒寒【三四五六七言】
　　乌撒天云簇雪为林氷为谷脱火龙髯缩金乌足鸢跕溪毒淫羊肠坂诘屈四载难以乗橇五技讵能缘木独行睘睘况瘁人向晓欲投何处宿
　　结交行赠张季文兼寄刘建之
　　涧有流泉山有尘结交易交心难亲古人所以叹白首恒如新弹冠当途少知已何况贫交多苦辛慎也早充观国賔金马兰台献纳臣亨衢岂但履虎尾逢时吐气婴龙鳞一朝逺谪濵万死旷野匪兕谁与隣旧逰相弃不相识平生懐抱空向人行路之难有如此感慨令人思洗耳新知者谁张与刘一见豁然忘旅忧晤言数晨夕欢娱歴春秋竹林不厌清狂客漆园共拟逍遥逰马鸣龙树访野寺鸾吟鳯笑登高丘山中日月自潇洒眼前世事空悠悠穷途握手心尚尔云天高义谁能俦刘子昨别臯桥头君今复动西南驺故鄕遥忆不可见故人同心复异县枯鱼涸辙懐沫濡穷鸟空林垂羽翰黯然销魂望去尘徒有临岐泪如霰君上青云翼日车我看明月隔天涯行欲寻仙三岛去相思青鸟逓瑶华
　　恶氛行
　　金碧山前恶氛起虏马来饮滇海水城西放火银汉红炎焰尘头髙十里两重日晕围白虹万家仰首呼苍穹相顾惨然无顔色呜呼寄命须中贼徒浑几个枕戈临水卧我军屯北门分明不敢过土酋胁盟来索官城上无言骑堞看父老仓忙双涕泗细説去冬寻甸事急柱促柄倒持首祸今朝竟何自堂堂之阵谁主兵喁喁公等皆儒生贼来不肯令出哨贼去但解擡空营岂无雄武士奋身思一决咫尺辕门不肯前怒发冲冠气填咽况闻千金逐日费连月公储已倾竭土兵抄掠尽村园升天无梯地无穴熈皥闾阎逾百年太平官府真神仙紫薇迢迢华盖逺虚将敲朴威穷边边隅一旦纷解瓦喑呜变作擎拳者喑呜擎拳两柰何君不见建武年中任校尉又不见开元年中张干陀
　　送余学官归罗江
　　豆子山打瓦皷阳坪闗撒白雨白雨下娶龙女织得绢二丈五一半属罗江一半属武我诵绵州歌思鄕心独苦送君归罗江浦
　　踉跫操【二四六八十言】
　　踉跫操升庵之所作也升庵子流戍滇隂朱克明左性之二子惠然肯来濯我同波如逃虚者踉蹡空谷闻人足音跫然喜矣况而婴其鸣矧而粲之见久矣夫予之据梧而弗音也感诗人徴蒙庄反昭文焉使继之作踉跫操
　　更长夜良明月养魄华灯熺光戍客违家万里美人来天一方诵谪仙惜余春之赋歌屈子悲回风之章将予逃禅兮如是观之域与子中圣乎无何有之鄕
　　薛畏斋兵宪望鹤楼吟
　　君不见贞观薛少保下笔好写青田鸟又不见开元薛郎中兼泛沧浪学钓翁名家羽仪有如此后来杰出复难比明心炯炯在云端仙标昻昻如画里黄鹄矶邉鹦武洲髙人别起望鹤楼烟霞连北极悠悠天地入东流惊浪頽波须砥柱未许维山招隠去枫叶宁栖楚客林桃花不问秦人树赤霄圃记升沉今也鸣臯昔在隂坎止流行随所寓山林钟鼎亦何心一览鹤楼巻重赋鹤楼吟呜呼少保郎中双南金世无杜甫谁知音
　　邹生行赠谦之编修谪官广徳
　　彗星夜扫文昌宫天下学士悲途穷邹生上书叫阊阖九关虎豹谁爲通雷公怒号玉女笑囚笯鸾鳯随沙虫蠖伸龙屈应物理曲钓直羞谣童君不见贾生昔遇汉文帝一疏反覆双流涕忠臣自古忧圣明近侍何曾忘献替石渠天禄君少年文彩照耀金华筵从祀拟奋获麟笔丰祢思陈雊雉篇以兹瓠落甘流放金马长鸣下仙仗北极逍遥紫气傍南陵彷佛丹丘上凉风萧萧吹五两登苹聊骋平原望迁客心随江水流逰子梦绕浮云嶂清商吟激楚唱酒阑击节气悲壮月寒江清劔光荡水有蛟螭陆犀象感慨赠君随君向君向江湖脱网罗我淹京邑阻烟波乗风焉得骑鸿鹄万里相随一羽过


　　升庵集巻三十七
　　钦定四库全书
　　升庵集巻三十八　　　　　明　杨慎　撰长短句
　　赋得絶缨歌送客之楚逰【代人作】
　　楚王宴客章华防活花起舞夜春来螭膏鳯脑光如昼蛾眉蝉髩空徘徊絶缨美人信贞淑牵衣上客何悲蹙君王爱士轻婵姢尽絶冠缨始张烛张烛开筵复尽欢青枫鸦啼白露寒明日褰旗方城野还是夜来牵衣者君不见战国诸豪雄以色结死士齐有孟尝君燕有丹太子君行吊古过楚宫美人何在防殿空醉看落花如锦地裙腰緑草眠东风
　　明湖篇赠罗野庭
　　玉镜明湖春水緑君乗星轺向滇蜀接幰清风豁瘴烟揺笔高吟振空谷碧鸡金马我尝逰冩韵遥岑海上楼披云不得随双屐此日相逢谈九丘珠玉照人惭我老邂逅开樽即倾倒岣嵝遥瞻翠霭颠峨嵋近指青霞杪紫河车金光草便欲相携访蓬岛百年良防苦蹉蛇江上题襟别思多石扇洞门恒不鎻期君乗兴一来过
　　交河令行赠袁子变
　　袁侯出宰古交河铜章墨绶杂雕戈黄云高阙芳菲少紫塞长城氛祲多桑榆防入嫖姚幕诵音谐勅勒歌公主琵琶玉连将军騕褭金盘陀袁侯雕龙且韬豹白羽指挥坐中翿阮瑀军书王粲诗鲁连飞箭刘琨啸始信扶颠筹防良赫赫威棱动北荒虎铃帐外闗山月燕寝香中鼓角霜君不见隆州虞允文海防舩破百万军又不见巴渝甘兴霸江表虎臣雄吴下古来文武道夲同樽爼笑谈能折冲六钧弓与一丁字谰言悠悠非至公九重侧席思儒将丙夜庚牌下天上莫嗟骐骥困盐车防见汉庭徴魏尚
　　孝津行
　　岷山青蟠空下映犍为江江濵有孝娥自名叔先雄娥父为功曹冉冉趋府中泛舟越洪涛捐躯以凶终娥也痛父死临渊矢相从练嚢封儿臂珠环系儿躬寄言与兄别别去不再逢宁假鼋鼍梁直下蛟龙宫川后垂鉴江妃怜丹衷死抱父尸出依泊葶花丛戚党悲复感闾里唁且閧风谊动今古庙貌森穹崇文纪与令伯祠墓相西东解使犍爲县永作忠孝邦岷之山石可泐犍之江波可竭千秋菊兮万春兰孝娥之名焉可防
　　三岔驿
　　三岔驿十字路北去南来几朝暮朝见扬扬拥盖来暮看寂寂回车去今古销沉名利中短亭流水长亭树
　　草池歌赠余懋贤
　　谢氏池塘句风流百千春何人继珵美之子称瑛珍蠺丛古域青衣水炳灵毓秀王杨里【此王杨王当杨栋也】君家潭潭枕江湄分源一一俱钟美天马出闲无暂蹶芳桂秀林摠骈蕋司马髙名在朔边蝉聫奕世更材贤清逰阮氏竹林下盛世韦家花树前伯季文武声猷大仲也东山恣云卧大雅先迹嫓三陈竞爽何曽弱一个鹤池云霄芳池华羽遥仙源谁缩千里地觏予重赓春草谣三亭上停鸾镳五华烟霞逈见招碧泉仙舟影泛泛苍山秀句气飘飘天涯旅知音少眼中之人吾独老欲问江中湛湛波却怜河畔青青草吾生摧頽思一丘君今当途仍黒头功名在子岂殊我坡翁有语君知否开樽饮我酒歌诗为我寿君诗巳抗三谢行鄕衮不必追王杨愿君勋名继司马大荒白首沾余光
　　送樊九冈副使归新繁【名景麟】
　　别君于南云碧鸡之泽追君于东城金马之坡酌君以莲蕋清麯之酒侑君以竹枝巴渝之歌天涯岐路镇长在故人零落浑无多忆昔君爲汉阳守沧浪之清古无有拂衣掉头不肯顾饮氷旧谣在人口明诏复起句町行官突未黔先濯缨宦逰不博归故里荣禄何如全令名九陇髙冈白云野吾庐世耕在其下清泠好结鸥鹭盟春秋愿醉鸡豚社蜃雨蛮烟老玉闗小山樷桂不同攀愁心如月何时掇夜夜随君梦里还
　　舟中阅唐诗纪事王起李绅张籍令孤楚于白乐天席上各赋一字至七字诗以题为韵遂效其体为花风月雪四首宋人名一七令
　　花摛锦铺霞邀蝶队聚蜂衙珠璎姹女寳髻宫娃风前香掩冉月底影交加緑水名园几簇青楼大道千家谢傅金屏成坐笑陈朝琼树不须夸
　　风偃草飘蓬过竹院拂兰藂柳堤揺緑花径飞红青缸残焰灭碧幌嫩凉通漆园篇中竽兰防赋里雌雄无影迥随仙客御有情还与故人同
　　月霜凝氷防三五圆二八缺玉作乾坤银为宫阙如镜复如钩似环仍似玦兰闺少妇添愁榆塞征人怨别汉家今夕影娥池穆穆金波歌未阕
　　雪凝明澄彻飞玉尘布琼屑苍云暮同岩风晓别深山樵径封逺水渔舟絶南枝忽报梅开北户俄惊竹折万树有花春不红九天无月夜长白
　　朝暾行
　　荒鸡嘷朝暾揽衣国西门辞家从军已四载欲归未归仍苦奔王孙曽遭莲勺困宣父亦被伐木屯古人贤圣且如此今我嵬何足论行行将何适四郊尽荆棘欲留不可留欲行行不得嵗月无情日崔隤头童齿豁心已灰中逵抚劒肠欲结短歌激烈长歌哀长歌哀泪盈把匪兕匪虎在旷野结爱同心难尽言况是悠悠行路者
　　送雷时若还蜀兼寄刘改之
　　离离剑上斗落落琴中星丈夫不得意且持归紫扃秦川迢逓几千里燕防八月凉风起闲居已懐宋玉悲况是登山复临水下马津亭落日黄飞鸦不尽翔云长旅店夜眠闻叶下山城早发见新霜到家正是初寒月酒熟橙黄肥紫鳜髙堂称夀有余闲还肆髙情访林樾问讯江湖刘改之别来忆我有新诗明年早遂聮镳约要及春城桃李期
　　李文正母麻太夫人夀九十诗【三章】
　　星沙炳灵仙李有故柯星沙炳灵仙李有故柯风霜不摧雨露何多度索山中蟠桃同花歌以言之仙李有故柯
　　昔闻仙家麻姑多嵗年昔闻仙家麻姑多嵗年结璘不处欝仪屡迁平陆成波沧海为田歌以言之麻姑多嵗年
　　淳风复返上夀真可期淳风复返上夀真可期戱彩含饴玮筵献巵琅琅仙音僮僮月仪歌以言之上夀真可期
　　夜郎曲【三首】
　　夜郎城桐梓原东堞垒平村民如野鹿犹説翰林名【城在桐梓驿东十余里】
　　夜郎溪槃木隂中半景西渔舟投树宿水鸟逗花啼【溪名赶水在东溪南平古城下】
　　夜郎歌汉宫曽取教秦娥竹枝传窈窕杨柳转猗傩【夜郎歌即巴歈也今名思南歌】
　　寿林图
　　玉堂天上何隂森玉树堦前接寿林寿林草木纷满地中有椿萱独灵异青崖丹壑晴霓髙仙都真境分秋毫壶天空濶海色古茫茫翠木环波涛呼龙耕烟鸟爲耰瑶草琼枝防昬晓不信婆娑急景凋贪看缥缈齐烟小洲逰戱八千秋木公金母共忘忧翠琅玕紫芝草九霞觞三青鸟谁将沧海图移向长安道蓬瀛仙客金闺英锦衣玉佩趋承明仙瓢灔灔泛云浪賔筵炯炯映长庚鼓以洞越瑟和以参差笙三叹清庙之遗响再补白华之遗声椿树无隂萱不歇尧蓂再数新年月
　　博南谣
　　澜沧自失姜兵备白日公然劫行李博南行商樷怨歌黄金失手泪滂沱鐡索菁边山嵳峩金沙江头足风波为客从来辛苦多嗟我行商柰若何
　　燕麦谣
　　马牙氷满林白损我苦荞伤燕麦甲子隂鸟无食山头农甸心客荒眼双流血腊马躜春牛吼癞象来穷军走括金使者空城守
　　老鸦林谣
　　老鸦林水塘铺夷冦劫商断行路人不行蔓草荒官道变为蛇虺塲今日再逢太平日冷塲来徃由康庄何年始昔年己酉今壬子竹金柝声相闻九哨连连矗云起老鸦革其音水塘复清泚商歌旅舞一千里云谁之思郝御史
　　佛现【鸟名峨眉山有之声呼类佛现毎呌必有金光】
　　佛现佛现鸟语易随人意变山川发晶荧草木呈葱蒨坐使逰人心目乱佛现佛现
　　后河激歌【二首】
　　携女娟兮逰清池临徬徨兮歩委蛇翠管兮东靡丹蓉兮西披俄风鬟兮雾髩忽雨带兮云衣悁余脰兮延伫望君马兮来遅
　　翡翠为竿兮虹蜺为丝拾海月兮采江离涩鱼媵兮慒龙妃芦中兮怊怅空悲前有樽酒兮羞以滇芝君不醉兮曷归
　　竞渡浪系三言
　　天中届午节戾雨不雨霁不霁扇凉飔消暑气江之永水无际桥横霓树如荠玉洼菖锦林荔竞龙舟荡犀枻殷雷鼔浮云吹汩齐出瀺灂掲霭乃倡于蒍继幖争夺纛相掣楚曼姬巴妠妓影照钗沫溅袂山凝紫日映未鳞霞穿蟾钩缀乐无荒倦而憩榜艛泛容裔矍铄翁尚儿戯效琦玕浪系
　　山行即事
　　桐子花开暎村坞单衣初试贫儿舞春寒巳过四十五
　　咏梅【元僧髙峯有此诗而不佳特赋一首】九言
　　昨夜小春十月防阳回緑蕚梅蕋早傍南枝开折赠未寄陆凯陇头去相思忽到卢仝窓下来歌残水调沉珠明月浦舞破山香碎玉凌风防错恨髙楼三弄叫云笛无柰二十四畨花信催















　　升庵集巻三十八
　　钦定四库全书
　　升庵集巻三十九　　　　　明　杨慎　撰长短句附杂体
　　望西山
　　望西山西山迢逓庆霄间峯辉林彩如堪挹翠壁丹梯若可攀亦有青乌占紫气还乘白鹤驻红顔斗极南陲分王气天骄北漠控胡关近接桥陵鼎湖路太乙勾陈临玉树遥瞻双阙对氤氛葱葱欝欝捧瑞云润接天河起箕尾根纒维络镇坤文长安楼阁中天起峻极相连近天咫金芙蓉开万井中罨画屏张三素里龙宫鲸吼晓岚青鳯城鸦宿烟光紫雪晴琼岳转分明日映名都一何绮雪晴日暎风光和陌上逰人积渐多相邀帝女柔桑路其柰王孙芳草何静婉香车褰翟茀嫖姚飞盖拥盘陀杨柳千条金作线梨花百叶玉为柯雕爼华筵分内苑锦塲绣野入平坡行行国艶皆桃李处处尘香尽绮罗巨灵赑屭应相避囿萧条未许过别有青莲千万宇金榜红墙围浄土锡卓多非汉代名翚飞各占周原膴横玉行香尽贵人挥金资福皆豪贾菩提花发六时闲吉祥风动千铃语海昙仙梵日供张铢衣寳鬘时歌舞望山竟如何由来逸兴多朝回长挂笏休沐想鸣珂三月春将谢未请逰山假痼疾在烟霞俗鞅萦晨夜闲人真遂爱山情韦曲天西少送迎短屐踏莎占土脉奚嚢探韵赋春晴岂似神仙限官府爱山空作望山行
　　观打鱼
　　石梁水落天波澄渔人放獭如放鹰编筠作航来徃便徃似飞梭来似箭蛟潭无极龙客幽江空獭饥渔人愁渔人愁河鲂喜清江一曲孤烟起
　　太华山歌送陈子学【陈名讲】
　　五星堕地为五岳金虎西南动芒角践华为城类削成云是巨灵之手斵三条鼎立当中央直与鸿蒙奠清浊太一终南培塿开洪河清渭绕行杯日华先照莲花上云气常从仙掌来高穿箭括通天路俯瞰明星玉女台泠然风驭不可驻降望大壑令心哀绣衣柱史岩廊才入闗玉节淩崔嵬揺山撼岳下阊阖青冥白日驱风雷奔轶絶尘亘万里騘马蹀躞无虺隤君家老仙旧隠处丹炉石榻荒苍苔登临不问烟霞侣但借神池一勺洗尽区中埃千仭峯端秋隼徤题书好寄西风回
　　河桥篇寄用贞懋昭
　　浑河流水桑干潮何年伐石架长桥鼍窟近填乌鹊沧海波平上赤霄寻源知近逺浩浩鸿流满平连太液池逈接昆明苑帝里神臯紫气中天江析木银潢通涧瀍卜洛应相并防浐朝宗讵可同星传云槎下城阙电逝飚驰交冀越桥外车音响若雷桥畔防干明似月【玉溪云摸写殆尽】可怜杨柳袅晴烟才见藏鸦又噪蝉东西沟水分岐路南北烟霜感嵗年【玉溪云有感慨】沉璜使者辞芳甸联璧才人遥出饯别浦清沙漾縠纹回溆秋涛收组练飞盖临风缓去旌青门落日彩霞生悬知濯锦江边梦转见芦沟河上情
　　【玉溪云全篇气格絶似初唐】
　　江上闻筝曲
　　清江明月悬光彩映漪涟灯影近临水筝声遥出船明月华灯两相照筝语弦声何要妙轻璘缛彩艶阳歌掩抑摧藏苦寒调不见新妆出镜台想应纎手拂香埃若非汝南刘碧玉定是秦中薛夜来二八蛾眉竞丰蒨十三鴈足传情徧温侯帐底气若虹谢傅筵前泪如霰旧宠新期容易乖髙张防节逈难谐金杯漫自传芳酒罗袖空劳挂玉钗曲终如皷湘灵瑟断肠似和胡笳拍淩云未遇掞天才幽吟一夜东方白
　　和章水部沙坪茶歌【有防】
　　玉垒之闗寳唐山丹危翠险不可攀上有沙坪寸金地瑞草之魁生其间芳芽春茁金鸦觜紫笋时抽锦豹斑相如凡将名最的谱之重见毛文锡洛下卢仝未得尝吴中陆羽何曽觅逸味盛夸张景阳白兔楼前锦里傍贮之玉盌蔷薇水拟以帝台甘露浆聚龙云分麝月苏兰薪桂清芬发参隅迢逓天涯玉食何由献金阙君作茶歌如作史不独品茶兼品士西南侧陋阻明扬官府神仙多蔽美君不闻夜光明月投人按劔嗔乂不闻拥肿蟠木先容为上珍
　　徃年在馆阁陆子渊谓予曰沙坪茶信絶品矣何以无称于古余曰毛文锡茶谱云玉垒闗寳唐山有茶树悬崖而生笋长三寸五寸始得一叶两叶晋张景阳成都白兔楼诗云芳茶冠六清逸味播九区此非沙坪茶之始乎
　　青城纪逰赠刘珥江
　　爱山人少説山多名山之约恒蹉跎羡君胷次有丘壑偕余步屣寻松萝晨发浣花道夕憩郫筒阿子云阁上蠧简散杜宇城头乌尾讹鸿蒙岧嵉临天谷崕阜嵲瞰惊波离堆防佛蟠赑屭都堰蜿蜒压蛟鼍翩如楚矶驾黄鹤驶如蜀栈骑青螺昌黎扶掖赤藤杖谢公屐齿青苔窠王乔双舄能济胜郑防檐花同经过伏龙仙观模断碣疏江新亭听俚歌下瀬千筏风外鹢遥岑一防烟中螺漏天夜雨丹枕警朝云解駮红镜磨玉壶携春恣谈笑银鞍傍险仍婆娑明月津亭又分袂暌景复命江阳舸聊书短韵邀君和青城回首青嵯峨浮生聚散飞鸿似四者难并将柰何
　　太华寺别张季文
　　华顶云滇海月携手三度逰同心两廻别携手同心此地分他乡客路复离羣明年载酒花林下啼鸟春山谁共闻
　　刺桐花行
　　刺桐花惟岭南及滇中有之异物志曰刺桐即苍梧岭南多此物因以名郡滇中名鹦哥花花形酷似之开以夏秋之交酒边率尔命篇云
　　刺桐花苍梧树潇洒迎凉辰庵蔼留炎暮渥翠扫蛮烟飞英飘瘴雾蛮烟瘴雾雨余天耀彩舒芳最可怜红欺鹦喙浅砂防鹤头鲜连林千炬烂照水百枝然星回节后流萤院乞巧楼前乌鹊筵边候两年通象译方隅万里接龙编故鄕殊未返空园聊息偃一夕复一朝行防嵗华晩环波海碣流干云金碧层层献汀际遥瞻柳浑洲陇坻长望张衡坂钩陈阁道紫防垣鸣銮曳佩列文轩建章东回下鹄沼甘泉西对宿麟园金芝暐晔商飚起玉植青葱瑞露繁翡翠丛中逰蛱蝶鸎黄叶底集鶵鹓枝近上林全许借树髙温室竟无言讵信长年悲落木谁怜迁客赋登薠归去来定何日秋菊英英桂将实憩蘧庐宴蓬荜浊酒田家醉不辞清缨渔父愁先失
　　雪闗謡
　　雪闗謡述途人思何将军也将军名卿成都人
　　雪山闗雪风起十二月断行旅雾为箐氷为台马毛缩鸟鸣哀将军不重来西路何时开
　　伏枕行赠严应阶【严名时泰】
　　慎也投荒今五年朅来卧病左足偏临床伏枕与子别心断神伤魂黯然忆昔去国行戍边吊影累累入瘴烟永昌试问在何处都门相违万三千虎豹昼横林箐侧魑魅夕度闗山颠肝肠欲絶陇头水梦寐忽到夜郎天肉黄皮皱形半脱喜一见子日周旋除馆西河客乐土倾壶北道賔初筵悲歌慷慨悲壮士风流儒雅追先贤解鞍青华洞褰裳碧玉泉抽子琼敷藻枉我瑶华篇衰迟逺寻留药价寂寞时共买山钱同手意气同兄弟异乡防合情尤异贫交岂叹云雨翻急难实在风波地昻昻严夫子矫矫人中龙长才抱经济大雅含舂容叩之清庙絙朱瑟悬之东序铿金镛我今甘心憔悴穷山中子亦胡为淹留簿书丛朱轮五马人生贵青翰双鱼海若宫七泽霜风鸣五两白苹丹枫予望分手遥指大江西愁心已挂匡庐上严夫子交谊非凡流徃时倾盖今白头子行髙步隘九州我病崔隤思一丘水蛩草駏那忍弃云鹏篱鷃难相求待子功成采药去期子共结逍遥逰
　　画草虫为黄月坡赋【黄名祺】
　　天下几人画草虫吴兴公子痴孙隆氷缣雪练鸣趯趯丹屏绣几飞薨薨渔父蜻蜓爱钓缕美人蟋蟀嫌雕笼百种生意何融融夷羊非羊鸿非鸿长卿带晩翠简子矜秋红王孙西逰归未得清江碧草烟蒙蒙忆昔曹不兴防蝇惑翁滕王扫蛱蝶摹榻喧唐宫宋家道君入能品鸾标鼊轴沉毡穹古来好手竟寂寞老痴江东洒絶迹君不见醯鸡发覆天梦梦蠓飞硙雨舂飞风小痴大黠应物理孙痴非痴乃其聦痴翁之死谁继出西川曹狂称最工痴狂乃有两絶蓺爚耀滇南与江东朅来曹狂数相见吮毫蠲纸惊飞蓬月坡僊人好竒者赏鉴自与山谷通凤嬉亭前月曈曈更仆不知寒漏终铜盘烧蜡春如烘悬图索赋何匆匆蚊脚细字盈方空酒酣操觚持似公雕刻自愧吾家雄
　　观金润甫画壁歌
　　寿亭侯庙苍山傍金生画壁真擅塲只今一百五十载火旗云马神扬扬古来好手吾能説开元之中三昧絶左卫将军李思训右丞才子王摩诘金生动笔师王李古法不坠今罕比有时放遣来滇水寻竒亦过苍山址乘兴歘然扫素壁蛟龙抃舞长风起千年战功犹昨日防爽英姿炯不死想见解衣槃礴时寂寞后代觅心知蛛丝虫网日凋壊赏者何人护者谁翻嗟古来才士芜没亦何限感慨为尔击节生遥悲







　　升庵集巻三十九
　　钦定四库全书
　　升庵集巻四十　　　　　　明　杨慎　撰六言四句至八句
　　题周昉琼枝夜醉图
　　寳枕垂云选梦玉箫品月偷声歩揺翻霜夜艾琼枝扶醉天明
　　魏帝台随风动滕王栋与云飞入门遥望碧落仙界髙连紫防
　　金缝缃裙一搦玉钩罗袜双弯琼粉英朝翠锦致松脂夜丹
　　永巷襞情卷玉长门丝泪销金合欢蘸晕緑浅杨柳麯尘黄深【襞情卷玉见刘子鲍照诗丝泪销金骨】
　　百子池头丽人三花树下长春襟解防闻香泽帷褰想见横陈
　　星防盈盈笑靥云衣嫋嫋轻褣醉妆淡紫沙幂胡旋坠金次工【次工胡女帽名】
　　海上麻姑送酒云间玉女投壶应唉南朝老庾水葓冷面江图【江图庾杲之所画李贺诗江图面水葓】
　　秋夕
　　月暗萤头防草露凉蚊喙开花病懐不寐逹旦归梦何由到家
　　题西湖十景邹和峯家藏戴文进画巨浸秋波
　　圃楼台近水醉乡日月宜秋万里鳬舟鹢棹千重贝阙龙湫
　　寄张愈光六言【四首】
　　屈子无梅花句杜陵欠海棠诗华屋不成三瓦寳剑惟闻一吹
　　其二
　　斛律光勅勒咏刘越石扶风歌曲髙从来和寡妙处正不在多
　　其三
　　赤壁矶头孤鹤碧云天外防鸿酣酒无妨草圣禁诗且作花翁
　　其四
　　诗须有为而作文至无心乃传蘓武河梁四首刘伶酒颂一篇
　　江山平逺楼避暑六言
　　地静一尘不起楼髙四望皆通渇煑双茗月饱听万壑松风
　　永宁早发寄郭云屏
　　后岭云开雪霁前途车坚马强自是人怜衰朽敢云天佑忠良
　　周仪晩晴六言
　　溪无心泛雪衡山有意开云天借黄绵袄子怜吾七十从军
　　感懐六言【四首】
　　玉皇香案仙吏金马碧鸡老兵我自甘为于役众怪胡为此行
　　又
　　杨子登科之嵗周郎破敌之年屈指于今三倍不成一事华颠
　　又
　　黄昏忽见山店倦客欢情倍増茆柴清于桂醑松明红似仙灯
　　又
　　征途九十方半记里二千有零梦搅离心夜夜愁添旅髩星星
　　雪闗见梅六言
　　自甘蛮方瘴疠谁怜姑射肌肤肠断何郎东阁魂销林叟西湖
　　敞唐六言
　　馗道穹隆背折坂诘屈羊肠恶溪四十八渡怪松百千万行
　　霑益六言
　　古迹碧难金马畏途水菁云闗春迎滇阳胜境雪送贵竹残山
　　林子瑞相迎至归化寺丘鸿夫杨元达继至六言
　　遥山明如罨画冬暖剧青阳喜见滇云旧侣重到并州故乡
　　赠老门生八人
　　昔年羣贤沂水今日九老香山百嵗重来防面一樽相对开顔
　　正月六日温泉晩归
　　月似银船劝酒星如玉弹围棋几杵林钟敲后两行松火归时【温泉晩舟归漏已下三鼔新月将沉望之比初出甚大形如银船众以为异予曰非异也古之诗人亦未尝玩新月至三更耳李文饶云日月终古常见而光景常新信夫昔人咏月金波自司马相如始玉塔自东坡始银船自予始也】
　　摩尼寒夜
　　毛孔浑成白醉鳞面忽变红酣朔何愁滕六青阳巳到孙三【孙康也】
　　读余懋昭逰青城山诗因寄并韩飞霞
　　白沙一百八渡青城三十六峯樽酒此时相忆烟霞何日重逢
　　冷节
　　花屿月笼钓碣柳店风揺酒旗四十五春寒节一百六禁烟时
　　感通【四首】
　　飞瀑悬泉百丈禅枝意树千年桥板遥通絶涧藤萝上合诸天
　　其二
　　寳地三千色界苍山十九云峯樽酒此时相聚烟霞何日重逢
　　其三
　　璈响云中孔雀钟鸣霜里华鲸龙树七人共坐虎溪一笑相迎
　　其四
　　流水髙山唱咏明月清风主賔尘土不惊幽梦乾坤自有闲人
　　秋晩
　　婢喜蝇僵雾帐儿夸蜗篆风楹片云片雨送暑残日残霞闪晴
　　雨中招杨伯清
　　禁酒停歌罢笑听雨焚香煑茶欲借陶公木屑共散维摩天花
　　卜云林篇【十二首】
　　卜云林篇为吴郡王元肃云林山居作也元肃不逺滇徼懐我好音乃取逺逰拟招隠缀斯篇
　　卜云林兮栖真结灵茅兮逺濵逈与太初为隣离世遗物絶尘鱼鸟自来亲人
　　射干独立山椒长松落落英摽覆露云素朝结璘欝仪相邀景界一何参寥
　　长謡凄凄锵锵鸾雏鳯伯相将鹍鸡羣晨成行西天老胡文康上云乐奏侜倡
　　吟篁啸桐四清间宫变徴希声井公下博明琼玉女投壶电生炤景饮醴含情
　　折酲晓踏瑶茸琅玕琦玗交拥柯攅叶抱花捧重露成帏垂陇晞发忘言息踵
　　处雄虹兮标颠玉树青葱际天口诵石室苔篇坐饮金膏冷泉炯如龙汉初年
　　横看晩霭岚沉飡食沆瀣沦隂微披蕙带兰襟追和逰山九吟聊以陶铸尘心
　　采秋菊兮露沾黄菁玉豉金盐充牣丹房药奁变化七乌九蟾后天独秀苍黔
　　织落毛兮为衣谿谷杳窱迂威骏狼荐暖长晖弄彻梅轸兰徽看舞素雪朔霏
　　解澌圆折璿流回渊比心清眸逰防皎镜中浮遐想惠施庄周千载一朝同逰
　　歖物论兮难齐甘灭景兮云栖鹪鹩何心驒騱升髙或斧之梯谁言亨衢可跻
　　两无闷兮潜龙嵗寒后凋惟松云林朝市雍容达人何心摽踪逝将徃兮君从
　　长干三台【四首】
　　鴈齿红桥仙舫鸭头緑水人家邀郎深夜沽酒约伴明朝浣纱桃叶波横风急梅根渚逺烟斜
　　又
　　日出秦楼南畔春深宋玉东家帘细眼波易透窻疎眉语难遮莫问河阳消息不是长安狭邪
　　又
　　绛树纎腰鬭柳碧玉芳年破波上袜罗回雪风前唾袖生花自有石城艇子不须油壁香车
　　又
　　二月梢头荳防五更风外杨花残香尚留翠被余粉犹沾绛纱楼上晓钟催起岸边柔橹咿哑
　　寒朝早起即事
　　篱头筚栗竞发鑪心榾柮通红煨香蹲鸱已熟流澌冻醴方融小窻一梳新月影在梅花树东
　　炖煌乐
　　角声吹彻梅花胡云遥接秦霞白鴈西风紫塞皂雕落日黄沙汉使牧羊旌节阏氏上马琵琶梦里身回云阙觉来泪满天涯
　　禺山传五岳山人任少海书札兼致问讯因忆
　　五岳山人相忆八行书札遥通吹箫夜郎月下采药白帝云中尘世英雄易老浮生踪迹难同张衡四愁吟断宋玉九辨悲穷
　　凝光门观江涨
　　六月旧井无禽七月乗船入市楼台蜃气晨浮原隰龙鳞秋洗望洋河伯自矜鬻渡津人争喜东林老衲厌喧唤打暮钟清耳
　　防津门观江涨望小市人家戱作
　　波环紫贝萧萧风起青苹花市寕非海市美人疑是鲛人眉妩春山学翠脸凝秋水为神银汉双星漫渡石城两桨无津
　　即席赠任棠山
　　红湿城中仙里香霏阁下人家幸遇风流地主浑忘飘泊天涯六彩狂呼琼畧百杯烂醉金沙何日公寻黄石壁津共泛灵槎
　　七日游雨湖
　　船尾轻隂细雨楼头飞霭沉晖美景良辰有客赏心乐事无违兴比王猷剡曲踪似严陵钓矶烟外青帘风舞得鱼沽酒方归
　　古意
　　生长芝兰小名嫁得庐江仲卿罗带同心羞结金钗两股牵情行雨行云窈窕非烟非雾轻盈愁见逺山凝黛催人咫尺离程
　　赠琴姬
　　美酒中山卷波佳人上宫陈娥商声若出金石楚奏浑非绮罗丽曲幽兰白雪仙音月渚风柯金徽可以娱耳玉佩无劳当歌
　　寒夜即事
　　墙头凛冽霜白炉心榾柮春红寒栗煨香已熟冻醪泛漾初融病起一阳来复吟成长夜方终耿耿青灯背壁影射梅花树东
　　归田四咏为宪副卞蘓溪赋【卞名伟】
　　五风十雨乐嵗东臯西崦人家水心鱼浮菖叶屋角鸠鸣杏花饷陇青梅煮酒访隣緑笋烹茶问津寕知沮溺
　　祠田但祝污邪　　　　　　　　　　右春耕长夏泠风清甽新晴丹铅緑畴山髙羊羣似蚁水濶牛背如舟半幅生烟幂幂三腔短笛悠悠柴扉归来早掩
　　斜阳影在檐头　　　　　　　　　　右夏牧日出烟消露晞百丈清江钓矶船似天边穏坐鱼若空行无依袄霭歌星独徃婆娑舞月方归兆熊不梦渭叟
　　狎鸥乆忘汉机　　　　　　　　　　右秋渔城阙软红尘逺林峦空翠岚深丁丁鸟惊斧重霏霏雪压担沉沙明东郭履迹谷响南华足音归去自换村酒
　　不须解却貂金　　　　　　　　　　右冬樵
　　从军行
　　鹞十八从军貔貅百万超羣千里独行无敌一身是胆曽闻六出羞称竒计五饵尽是虚文此际毛锥何用毕竟刀环勒勋
　　送客
　　合樽且醉花间分襟易惨离筵朝下东风紫陌天涯落日青山美人明月相望防子浮云独还愁见河桥柳色劳歌一曲阳闗
　　盘江渡
　　庄蹻牂柯楚地博望乗槎汉年一壑云涛洚洞两岸石磴勾连树锋夕声灵草际朝岚暮烟倦防萧萧羸马愁看站站飞鸢















　　升庵集巻四十
　　钦定四库全书
　　升庵集巻四十一　　　　　明　杨慎　撰无极
　　汲周书云正人莫如有极道天莫如无极道言也正人有极谓防其有极归其有极也道天无极谓生物不测悠久无疆也此语甚奥当表出之然则无极而太极之言亦不始于周子矣
　　太极
　　孔子曰易有太极其説有本乎曰有洪范皇极是也皇极者人之极也大传曰六爻之动三极之道也三极者何立天之道曰隂与阳隂阳天之极也立地之道曰刚与柔刚柔地之极也立人之道曰仁与义仁义人之极也天非隂阳不立地非刚柔不立人非仁义不立天地人其形也隂阳刚柔仁义道也天以隂阳之道而立为天地以刚柔之道而立为地人以仁义之道而立为人犹屋之有极而立为屋也三极者参而三矣一生二二生三三生万物独无所谓一乎太极者一也一者理也极之为言至也太极者至之又至非寻常之极故曰太极屋极之极有形也无形之极则曰太极荘子之言大块是已土块之块有限也无限之块曰大块知此者知孔子立言之意矣老子曰道可道非常道强名曰道葢大道本不可名而借道路之道而强名曰道也引而伸之亦曰理可理非常理强名曰理葢至理本不可名而借木理之理文理之理玉理之理而强名曰理合而观之极可极非常极强名曰极也濓溪周子恐人滞于形泥于象曰无极而太极又曰太极本无极强名之上又加强名千载而下未有知其解者也陆子静以为赘葢为昧者泥象滞形虑然不知圣人立言为钩深致逺者设不为泥象滞形者设也若为昧者言则两仪四象昭昭矣太极之言亦赘也己神而明之黙而成之则孔子太极二字乃鱼筌蹄周子太极图则系风捕影无极二字乃骈拇枝指也象山之言不可谓无见而其与朱子辩屡千言而不能自发其本防亦所谓意圆语滞者与九原可作起朱陆于寒泉精舎而余以此説为之调停亦必含咲而息讼矣
　　太极两仪
　　房氏易传云易有太极是生两仪两仪生四象四象生八卦固非今日有太极而明日方有两仪后日而乃有四象八卦也又非今日有两仪而太极遯明日有四象而两仪亡后日有八卦而四象隐也太极在天地之先而不为先在天地之后而不为后此説精明可以补注疏之遗
　　隂阳
　　易曰隂阳合徳而刚柔有体又曰隂阳之义配日月又曰一隂一阳之谓道隂阳不测之谓神不曰阳隂而曰隂阳何也曰生生之谓易阳主生隂主死若曰阳隂则死而不复生矣先隂后阳有生生不穷之义焉匪特此也易曰是故知死生之説又曰是故知鬼神之情状又曰阖户谓之坤辟户谓之干不曰生死而曰死生不曰神鬼而曰鬼神不曰辟阖而曰阖辟亦犹厯家朔先于晦不曰朔晦而曰晦朔以此例之思过半矣然则商易之首坤葢亦有见于此孔子曰吾得坤干焉有味其言哉
　　羲皇心易
　　陈希夷言学易者当于羲皇心地上驰骋无于周孔注脚下盘旋朱子云非周孔之注安知羲皇之心乎陆象山六经注脚及糟粕之説正出于此周孔且注脚六经尚糟粕况其余乎
　　三易
　　周礼太卜掌三易之法干令升注云天地定位山泽通气雷风相薄水火不相射此小成之易也帝出乎震齐乎巽相见乎离致役乎坤説言乎兑战乎干劳乎坎成言乎艮此连山之易也初干初□初艮初兑初荦初离初厘初巽此归藏之易也小成者伏羲之易也而文王因之连山者列山氏之书也而夏人因之归藏轩辕氏之书也而商人因之夏得人统故嵗首建寅而卦首艮商得地统故嵗首建丑而卦首坤周得天统故嵗首建子而卦首干伏羲之易小成为先天神农之易中成为中天黄帝之易大成为后天予按邵康节之易先天后天其源出于此今之读易者知有先天后天而不知有中天读尚书者知有古文今文而不知有中文可乎【中文尚书见后汉书】
　　连山归藏
　　连山藏于兰台归藏藏于大卜此语见于桓谭新论则后汉时连山归藏犹存不可以艺文志不列其目而疑之至隋氏之连山归藏则伪作上官求赏者耳
　　卦爻名义
　　易者庐之名守宫是矣【守宫即蜥蜴也与龙通气故可祷雨与虬同形故能呕雹】身色无恒日十二变是则易者取其变也彖者茅犀之名狶神是矣【彖亦曰茅犀状如犀而小角善知吉凶交广有之土人名曰狶神】犀形独角知几知祥是则彖者取于几也象大荒之兽也人希见生象也按其图以想其形名之曰像故其为字从人于象也孔頴达曰卦者挂也挂之于壁也葢悬物之杙也木经云爻者交疏之也其字象形今之象眼也所取于爻者义取于旁通所取于卦者悬有大小也
　　卦字解
　　孔頴逹曰卦者挂也挂之于壁也葢悬物之杙也诸儒皆用其説无有他解予以为非杙则可挂于壁易卦岂可挂于壁乎卦者圭也古者造律制量六十四黍为一圭则六十四象总名为卦可也应劭曰圭者自然之形隂阳之始卦者亦自然之形隂阳之象其为字也从卜为义从圭为声亦兼义也古文圭亦音卦今挂字从手为义从圭为声则圭即音卦可证矣【卦古文圭字爻古字象交形】
　　天一生水
　　易传曰天一生水地六成之鲍景翔曰神为气主神动则气随气为水母气聚则水生人之一身贪心动则津生哀心动则泪生愧心动则汗生欲心动则精生可以为天一生水之证地六成之如上天同云而雨雪至地则六出六为隂地数也凡雨露之防亦皆六出但碎而不可见耳大隂精石皆六棱是其证也
　　易重一斤
　　十黍为絫十絫为铢八铢为锱二十四铢为两十六两为一斤一斤凡三百八十四铢或问程子曰易重几何程子曰易重一斤葢言易有三百八十四爻也汉志注二篇之策隂阳变动之象十六两者四时乗四方之象程子之言葢出于此
　　魂魄
　　易曰精气为物游魂为变精为魄气为魂二者既合然后有物及其散也则魂游而为神魄散而为鬼矣子产有言物生始化曰魄既生魄阳曰魂孔子曰气也者神之盛也魄也者鬼之盛也郑氏注曰嘘吸出入者气也耳目之精明者为魄气则魂之谓也淮南子曰天气为魂地气为魄髙诱注曰魂人阳神也魄人隂神也魂魄性情也约情合性为圣人载营魄勿滑而魄为仙人故曰轻清者魄从魂升重浊者魂从魄降升魂为贵降魄为贱灵魂为贤厉魄为愚轻魂为明重魄为暗扬魂为羽钝魄为毛众人以魄摄魂圣人以魂运魄葢魄之藏魂拘之魂之游魄囚之魂昼属目魄夜属肝寓目能见舎肝能梦故魂能知来魄能藏徃
　　噬嗑解
　　易噬嗑九四噬干胏得金矢王弼注金刚也矢直也程子传云金取刚矢取直以九四阳徳也朱子本义乃引周礼古之讼者先入钧金束矢而后聴之黄东发云周礼出于王莽之世未必尽皆周公之制若先取出金而后聴其讼周兴来俊臣之所不为况成周之世哉葢刘歆逢王莽之恶为聚财之囮旋激天下之乱而不果施行又可以诬圣经乎其説卓而正矣慎按淮南子齐桓公将欲征伐甲兵不足乃令轻罪者赎以金刀讼不胜者出一束箭百姓皆悦乃矫箭为矢铸金为刃遂霸天下歆之附防周礼实本于此慎又以为此説乃六国隂谋托之齐桓今观管仲内政何等规模决不为此也呜呼歆既诬圣经以欺一时而余祸犹及后世邪説害人惨于鸿水猛兽信哉
　　希夷易图
　　陈希夷曰易学意言象数四者不可阙一其理具见于圣人之经不烦文字解説止有一图谓先天方圆图也以寓隂阳消长之説与卦之生变图亦非创意以作孔子系辞述之明矣又作易龙图序曰龙图者天散而示之伏羲合而用之仲尼黙而形之希夷以授穆伯长伯长以授李挺之挺之即邵康节师也挺之谓邵雍曰科举外有义理之学义理外有物理之学物理外有性命之学雍悉之作后天图见于邵伯温之序朱子因其出于希夷而讳之殆掩耳盗钟也后作周易啓防指孔子系辞天地定位曰此先天之学帝出乎震一节曰此后天之学数往者顺一节曰直解图意廋辞悮人似説易元有此图矣葢康节因孔子易传难明因希夷之图又作后天图以示人如周子因孔子易有太极一句而作太极图今便谓先有太极图而后有易传可乎如诗集传有七月流火图便谓先有此图而后作七月诗可乎今程文及举业有用先天后天及横图圆图直解图意字于破题者皆不通古今者也
　　易图考证
　　胡一桂云宋一代之易学希夷先天一图开象数之门至邵子经世书而硕大光明周子太极一图洪理义之门至程子易传而浩博肆愚观此言易图先天始于希夷而后天续于康节朱子所以不明言者非为康节直以希夷恐后人议其流于神仙也藏头露尾亦何益哉
　　隂火革泽
　　易泽中有火革此亦实象也或云孔子未尝浮海渡江何以知隂火潜然耶曰圣人之知岂待目见足践乎楚王之萍防风之骼肃慎之矢罔象之形岂必见而后知也
　　大贞小贞
　　易屯其膏小贞吉大贞凶汉书谷永传引此文注云膏者所以润入肌肤爵禄亦以养人也小贞臣也大贞君也遭屯难饥荒君当开仓廪赈百姓而反吝则凶臣吝啬则吉也顔师古云六经残缺学者异师文义竞驰各守所见故汉书所引经文与近代儒家徃徃乖别既自成义即就而通之庶免守株朱文公亦言顔监无近代専经之陋则此説亦不可废但以语人恐多夏虫之疑耳
　　密云不雨
　　易曰密云不雨自我西郊天地之气东北阳也西南隂也云起东北阳倡隂必和故有雨云起西南隂倡阳不和故无雨俗谚云云徃东一塲空云徃西马溅泥云徃南水潭潭云徃北好晒麦是其验也又验之风电亦然或问东为阳方西为隂方是矣南本阳而属隂北幽隂而属阳何也曰一阳生于子仲天之气所始也卦又当坎北非阳而何一隂生于午仲地之气所始也卦又当离南非隂而何
　　云龙风虎
　　张璠从音随从之从去声云出则龙必从之风出则虎必从之犹曰龙从云虎从风也今按此説甚异诸家而理至凡龙起必云而谓龙能致云非也虎出必风而谓虎能致风非也犹蚁徙必雨乃雨气感蚁蜥蜴聚必雹乃雹气感蜥蜴谓蚁能致雨蜥蜴能作雹可乎古人多倒语成文后人不达便成滞义古乐府云虎啸谷风起龙兴景云浮无怪乎今之误也
　　帝乙归妹
　　帝乙殷之贤君尚书所谓自成汤至于帝乙罔不明徳慎罚是也史记云帝乙时殷道益衰此背经之説也后世注易者因史记之言遂以帝乙为成汤则易与尚书又相矛盾矣信史而疑经其蔽有如此者呜呼一代之君声迹岂微乎其善恶之名传信传疑一彼一此况史之纪録一人一事之得失可尽信乎
　　地道无成
　　易文言地道也妻道也臣道也地道无成而代有终也葢曰地道无成代天有终也推而言之亦曰妻道无成代夫有终也引而伸之亦曰臣道无成代君有终也然则何以不言子也曰子有时而为父地无时而为天也妻无时而为夫也臣无时而为君也
　　飞鸟遗音
　　易小过卦飞鸟遗之音不宜上宜下此鸟亦斥鷃之抢榆数尺鹪鹩之巢林一枝耳非九成来仪而音中于律九臯一鸣而声闻于天也唐子西诗二南废后鲁叟笔七国横议邹轲谈何妨于宜上乎
　　王用三驱失前禽
　　易比爻辞王用三驱失前禽古注云军礼失前禽者谓禽在前来者不逆而射示降者不杀也旁去者不射示奔者不禁也惟其走而前去者射之示服叛取乱也今本义似背此且来者不拒去者不追为设教者言非为田猎言也田猎之礼即寓兵威若去者不追则数年之间王者为独夫矣何以聫属天下乎审如此则舜征有苗啓征有扈皆违去者不追之义矣
　　杨稊柳稊
　　易大过爻辞枯杨生稊陆徳明曰秀也夏小正正月柳稊戴徳传云发孚也秀如苗而不秀之秀未成穗曰秀柳亦有穗唐诗所谓柳线也孚如易卦中孚之孚毛未出卵殻曰孚牡丹芍药其花蓓蕾皆如鸟卵形柳初发苞亦如卵形而小故曰发孚朱子易本义云稊根也荣于下者也稊按字书本不训根据易爻初为木本或可象根至二爻则非根矣又柳之发荣自末稍如唐诗所谓解冻风来末上青也不自下而荣其説戾矣南沙熊叔仁周易象防具此义余为衍之
　　冶容诲淫
　　冶销也遇热则流遇冷则合与氷同志故冶字从氷女之艶媚亦令人销神流志故美色曰冶也【三苍又干宝易注】
　　秦淮海易解
　　内经曰南方热热生火北方寒寒生水西方燥燥生金东方温温生木中央湿湿生土是知水者寒之形湿者土之气水之于土妻道也夫从妻所好故水流湿火者热之形燥者金之气火之于金夫道也妻从夫之令故火就燥或以阴求阳或以阳求隂也管辂曰龙者阳精而居于渊故能兴云虎者隂精而居于山故能运风是则龙阳中之隂也惟阳中之隂能召隂故云从龙虎隂中之阳也惟隂中之阳能召阳故风从虎
　　地中有水师
　　古者治野夫间有遂遂上有径十夫有沟沟上有畛百夫有洫洫上有涂千夫有浍浍上有道万夫有川川上有路无事则工疆界而备旱潦有事则可以通粮运而给军需战国策所谓牛田水通粮也其详具六韬农器篇
　　日月运行一寒一暑
　　日在牵牛则寒东井则暑牵牛水宿逺人故寒东井火宿近人故温也【星经説】
　　悔吝者忧虞之象也
　　或曰虞度也非也忧则悔矣何以吝乎古字虞与娯同孟子曰霸者之民驩虞如也战国策顔斶云晚食以当肉安歩以当车无事以当贵清净贞固以自虞注虞娯同毛诗小序以礼自虞汉书郊祀歌神嘉虞又合好効驩虞太乙魏相传君安虞而民和睦
　　数徃者顺知来者逆
　　安公石作易牖此解极为超迈自唐宋诸儒未有是説也朱子尝有一半逆一半顺之疑矣而终未能自决之也公石之説曰天下之事数往者顺知来者逆易为知来而作故其数逆数也往者顺葢因下句而并举之非为易有数往之顺数也公石于经妙契超诣有如此赵子崇为予言此惜未见其全也予谓解圣贤之经当先知古人文法古人之文有因此而援彼者有从此而省彼者故必晓古人文法而后可以解圣贤之经噫安得起公石于九原而语此哉慎谓易画自下而上图自右而左故曰逆数凡上下下曰顺下上上曰逆左徂右曰顺右徂左曰逆史称伏羲太昊氏太昊春也邵子以易配春大戴礼言伏羲氏以木徳王画卦自下而上即木之自根而榦榦而枝也其画三木之生数也其卦八木之成数也重卦亦两其三八其八尔木行春也春贯四时木徳仁也仁包四端伏羲所以为羣圣首而易为五经之源乎
　　易説卦坎为盗
　　易説卦坎为盗项氏谓月行于夜为盗象此言最害义余弟用叙少时从魏雪溪讲易至此魏以项氏之説解之用叙曰盗可配月则天是窝主星辰皆掐摸矣其言虽戯亦有理今按坎为险为难人事之险难莫如冦盗解曰致冦至而文言云作易者其知盗乎解下卦为坎坎之为盗象明矣坎之为卦外隂柔而内刚狠有穿穴逾墙乗墉伏莽之状也又况坎为隐伏隐伏非盗而何
　　苞桑
　　易曰其亡其亡系于苞桑今之解者以苞桑为固结之喻非也苞桑岂固结之物乎葢古人朽索六马虎尾春氷之类也陆宣公收复河北后请罢兵状云邦国之杌陧绵绵聫聫若苞桑缀旒幸而不殊者屡矣此得其解
　　谦亨君子有终
　　谦之卦解曰君子有终言其久也谦之道众人不能久而君子能终之也夫少之事长贱之事贵不肖之事贤烛至起食至起射则三揖酒则百拜磬折匐服叶拱墙负谁不知之谁不行之一临利害巧为趋避语有之曰女无美恶入宫见妬士无贤不肖入朝见嫉又曰饥马在厩漠然无声投刍其傍争心乃生故曰好名之人能让千乘之国茍非其人箪食豆羮见于色由是言之小人乌能谦哉古之君子能谦有终若禹之不矜伐上也伯夷之避国而逃次也晏子之久而能敬又其次也若夫张毅之走悬箔王莽之下白屋一则谦之靡一则谦之贼也何终之有
　　穴井
　　易井卦朱子解云井者穴地出水之处不曰凿井而曰穴地何也案中山经云帝囷山有井焉名天井孙子兵法云地陷曰天井穴地出水葢此类耳穴地之井天所为也凿地之井人所为也先天上古穴井后天中古凿井也
　　节度
　　易曰节以制度又曰制数度孝经曰制节谨度符谓之节尺谓之度节取其有限度取其不差节有三节山国用虎节土国用人节泽国用龙节度有五度寸尺丈寻引也易序卦云节而信之故受之以中孚此节字指符节也葢非节不相信非信不相孚也唐官名节度使义取此
　　四方
　　东方南方生长之方故七为少阳八为少隂西方北方成熟之方故九为老阳六为老隂也皆本于河图也
　　利市
　　俗语利市古亦有之易説卦传为近利市三倍左传成公十六年尔有利市宝贿我勿与知
　　朱子引用误字
　　朱子本义鼓万物而不与圣人同忧引张子天地无心而成化圣人有心而无为据本书乃是天地不宰而成化不宰字有理复其见天地之心岂可谓天地无心乎参伍以变注引韩非子参之以比物伍之以合参据本文乃是伍之以合虚比物合虚皆参互考之以知物之虚实也若云伍之以合参则上文当云参之以比伍矣原其误乃是荀子注中引来不自韩非子中采出也岂可谓出于朱子一仍其误而不敢改正者乎













　　升庵集巻四十一
　　钦定四库全书
　　升庵集巻四十二　　　　　明　杨慎　撰圣制尚书二解
　　髙皇帝尝问羣臣七政左旋然否侍臣仍以朱熹新説对上曰朕自起兵迄今未尝不置步览焉可狥儒生腐谈因命礼部试右侍郎张智学士刘三吾改正书传防选劄示天下学子曰前元科举尚书専以蔡沈传为主考其天文一节已自差谬谓日月随天而左旋今仰观乾象甚为不然何以见之当天清气爽之时指一宿为主使太隂居列宿之西一丈许尽一夜则太隂过而东矣葢列宿附天舎次而不动者太隂过东则其右旋明矣又如洪范内惟天隂隲下民相协厥居蔡氏俱以天言不知隂骘乃天之事相协厥居乃人君之事若如蔡説则相协厥居皆付之天而君但安安自若奉天勤民之政略不相与又岂天佑下民作君作师之意哉
　　睿作圣
　　目击道存之谓睿故其字从目声入心通之谓圣故其字从耳故曰圣人时人之耳目
　　帝徳罔愆
　　舜之徳冠古今矣而臯陶之谟但以罔愆言之禹之功平天地矣而孔子之语但以无间云之文武之谟烈光日月矣而君陈之书但以罔缺总之孟子曰事亲若曽子可也韩子曰事君若周公可矣
　　日中星鸟
　　昔有人问柳仲涂曰朱鸟者南方之宿以主于夏也既观其星以正其候则龙星乃春之星也春主于东方可观之以正其候也今不曰日中星龙何也仲涂曰嵗周其序春居其始四星各复其方圣人南面而坐以观天下故春之时朱鸟之星当其前故云观之以正仲春矣慎按柳氏之説超古注疏矣然犹未尽也殷之为言正也正即正朔也故春颁春朔夏颁夏朔秋颁秋朔冬颁冬朔所谓四殷者即四朔也皆敬天时而勤民也故下文遂言民事厥民析者冬寒无事并入室处春事既起丁壮就功重春耕也厥民因者老弱因就在田之丁壮以助农也急夏芒也厥民夷者老壮在田与夏平也急秋收也厥民隩者民改嵗入此室处以辟风寒也谨冬藏也此皆勤民事也今蔡传但云验气之和气之平是平居无事观物隐居者之养生月览耳不待帝尧钦若厯象不待羲和寅賔敬致也观尚书所以不可废古注欤或问杨子曰子于诸经多取汉儒而不取宋儒何哉答之曰宋儒言之精者吾何尝不取顾宋儒之失在废汉儒而自用已见耳吾试问汝六经作于孔子汉世去孔子未逺传之人虽劣其説宜得其真宋儒去孔子千五百年矣虽其聪頴过人安能一旦尽弃旧而独悟于心邪六经之奥譬之京师之富丽也河南山东之人得其十之六七若云南贵州之人得其十之一二而已何也逺近之异也以宋儒而非汉儒譬云贵之人不出里闬坐谈京邑之制而反非河南山东之人其不为人之贻笑者几希然今之人安之不怪则科举之累先入之説胶固而不可解也已噫
　　阳鸟攸居
　　日之行夏至渐南冬至渐北鸿鴈南北与日进退随阳之鸟故称阳鸟也
　　纳于大麓
　　孔丛子宰我问书云纳于大麓烈风雷雨弗迷何谓也孔子曰此言人之应乎天也尧既得舜歴试诸难使大録万机之政是故隂清阳和五星来备风雨各以其应不有迷错愆伏明舜之行合于天也此説与注疏合意古相传如此今以大麓为山麓是尧纳舜于荒险之地而以狂风霹雳试其命何异于茅山道士之鬬法哉
　　四岳为一人
　　孔平仲以四岳为一人通为二十二人之数余深然其説以汉书三公一人为三老次卿一人为五更注云五更知五行者安知四岳非知四方者乎书内有百揆四岳以四岳为四人则百揆亦须百人矣刘珥江泰之曰五官中郎未闻五个四门博士岂是四人余曰今翰林有五经博士钦天监有五官挈壶亦只一人益信孔平仲之言矣
　　好风好雨
　　尚书星有好风星有好雨古注云箕星东方宿也东木克北土以土为妻雨土也土好雨故箕星从妻所好而多雨也毕西方宿也西金克东木以木为妻风木也木好风故毕星从妻所好而多风也由此推之则北宫好燠南宫好旸中央四季好寒皆以所克为妻而从妻所好也予一日偶述此义座有善谑者应声曰天上星宿亦怕妻乎满堂哄然真可笑也
　　三公
　　尚书太师太傅太保曰三公书大传曰太师天公也太傅地公也太保人公也烟氛郊社不脩山川不祀风雨不时雪霜不降责在天公城郭不缮沟池不脩水泉不隆责在地公臣多弑主孽多杀宗五品不训责在人公后汉张角作乱称天公将军人公将军葢亦窃古义也
　　九河
　　郑云齐桓公塞九河为一河今河间弓髙以东至平原鬲津徃徃有其遗处春秋纬宝干图云移河为界在齐吕填阏八流以自广言阏八流拓境塞其东流八枝并使归于徒骇也是曲防之禁桓自犯之又为百世之害由于重好利轻变古也宋王安石欲泄梁山泊之水以为田则又愚矣
　　肇十有二州
　　春秋纬云神农地过日月之表淮南子曰神农大九州桂州迎州神州等州是也至黄帝以来徳不及逺惟于神州之内分为九州括地象曰昆仑东南万五千里名曰神州是也黄帝以后少昊髙辛皆仍九州惟舜时暂置十二州故书曰肇十有二州肇之为言始也前此九州而今始为十二州也不然则肇字无所属至夏还为九州左传云夏之方有徳也贡金九牧可证
　　禹九州
　　禹贡奠髙山大川其九州之名以地名州而不以州分地葢荆衡万古不徙之山而河济者万古不泯之水也以故荆兖之名得附河济荆衡而不减万世而下求禹贡九州之域者皆可得而考也九州淮冀无所至者举八州而界自见亦所以别帝都而大一统也九畴之皇极贡法之公田见于此矣扬不言南青雍不言北则以其境接蛮狄提封叛服不常乎
　　三江味别
　　苏子瞻志林有三江味别之説蔡传深非之然以禹贡本文论之扬州言三江既入而于经言江汉朝宗于海则同流而自为道可知矣许敬宗谓济入河洑地南出亦以味别以今扬子江心有南零北零之异则知其入而不合正不疑也古有五行之官水官得职则能辨其性味潜而复出合而更分皆可辨之故师旷易牙俞儿张华王卲陆羽张又新刘白刍李季卿品天下之水性味不同葢古水官之遗法岂独为口腹哉苏子之説葢本于此慎尝谓山过山则分虽分而性不分如罗浮二碣以风雨而合离蓬莱两山随波涛而上下中记云名山有孔窍相通是也水过水则合虽合而性不合沈括云水以漳名者从水于章章者别也文也谓两物相合有文章可别也清漳浊漳合于上党当阳者沮漳合流也灨上者章贡合流鄣郡者西江合流亳漳者漳涡合流云梦者漳郧合流凡此数处皆清浊合流色理如防蝀又数十里如璋璋者判合之器也白公问于孔子曰以水投水何如孔子曰淄渑之味易牙能知之斯固味别之説也蔡氏之讥苏子亦过矣
　　陟方
　　尚书舜陟方乃死家语作五十载陟方岳死于苍梧之野以方为方岳正与国语舜勤民事而野死之文合而文义亦顺今注以升遐训之又与下文乃死重复矣左思吴都赋梁岷岂有陟方之馆行宫之基与以陟方对行宫葢以为天子廵狩事也亦与国语家语合
　　五玉当作五乐
　　书脩五礼五玉班志五玉作五乐葢已有五瑞即五玉也玉当为乐注列五乐之目
　　禹贡彭蠡
　　禹贡东汇泽为彭蠡一条集传谓经误吴草庐已辨之矣近又见邵二泉【宝】魏荘渠【校】二説尤足相发明今録于此二泉云江汉水涨彭蠡欝不流逆为巨浸无仰其入而有頼其遏彼不遏则此不积所谓汇也者如此故曰北防于汇汇言其外也蠡言其内也于汇不于彭蠡势则然也葢实志也江水濬发最在上流其次则汉自北入其次则彭蠡自南北入三水并持而东则江为中江汉为北江彭蠡所入为南江可知已非判然异之谓也且江汉之合茫然一水难见其为江也不见其为汉也故曰中江曰北江然其势则相敌也故曰江汉朝宗凡集传谓经误者非是余干张克修云宝亦云魏荘渠曰禹贡东汇泽为彭蠡无仰于江汉也噫胡不求诸禹未疏凿以前耶江右山势四盘众水同出彭蠡为口形则髙仰非得江汉外水防之还能潴而后泄耶
　　东陵西陵
　　禹贡导江过九江至于东陵今巴陵有道士洑地志即古之东陵荘子盗跖死利于东陵之上葢据波凭涛以济其奸凶其地至今犹为盗巢云夷陵为西陵则巴陵为东陵可知九江不在浔阳明矣
　　厥篚织文
　　九州要记云睢涣之间出文章天子郊庙御服出焉所谓厥篚织文也述异记睢涣二水波文皆若五色其人多文章故名缋水文选陈琳书云游睢涣者学藻缋之防杜诗衣冠迷适越藻缋忆游睢
　　王朝步自周
　　大夫不徒行也王何以步也黄公绍曰步步辇也谓人荷而行不驾马也兹説吾取之
　　水性
　　或问余水味之説则详矣水性之别何如曰班固司马迁货殖传地理志备矣论其极则庭州灞水金鐡皆漏【庭州灞水在大荒之外以金鐡承之皆漏惟角与瓠叶则否拘夷山中有流水亦如之】鄜延之川日脂流【即延安石油也以为烟墨松脂不及唐诗二郎山下雪纷纷石烟多于洛阳尘】弱水溺毛黒溪髌【南荒有黑溪水其水以涂生象至辄不去昆仑用以涂身即能乗象如家畜古所谓黑昆仑今之象奴也】悉唐制角畔怯腐手【见佛经】水性不同有如此者学所以贵博物也
　　又
　　水性不同予于续録详之矣近阅太平广记诸葛孔明时有蒲元者术鉴同欧冶风胡常为孔明铸刀剑言蜀惟江水爽烈是天分其野大金之元精也汉水钝弱及涪水皆不任淬刀剑或以涪水杂江水元辄能辩之管子论齐之水云其泉白青其人坚劲寡有疥瘙终无痟醒今之济川伏流至东阿井以煮胶和半夏丸皆异常药水性之分信有之矣
　　髙宗梦良弼
　　武丁以梦相傅説事着于书矣而世犹疑之曰梦而得贤可也或否焉亦将立相之与且旁求以象之肖也天下之貌相似亦多矣使外象而内否亦将寄以盐梅舟楫之任与审如是则叔孙之梦竖牛汉文之梦邓通卒为身名之累梦果可凭与或曰非也武丁尝遯于荒野而后即位彼在民间已知説之贤矣一旦欲举而加之臣民之上人未必帖然以聴也故徴之于梦焉是圣人之神道设教也是所谓民可使由而不可使知也且又商之俗质而信鬼因民之所信而导之是贤人所以成务之几也刘禹锡之言曰在舜之庭元凯举焉曰舜用之不曰天授在殷中宗袭乱而兴心知説贤乃曰帝赉荘子载太公之事云文王见一丈夫钓欲举而授之政恐大臣父兄之弗安也欲终而释之又不忍百姓之无天也于是旦而属之大夫曰昔者寡人梦见良人黒色而号曰寓而政于臧丈人庶几乎民有瘳乎遂迎臧丈人而授之政顔渊问于仲尼曰文王其犹未邪又何以梦为乎仲尼曰黙女无言夫文王尽之也而又何论刺焉彼直以循斯须也禹锡之言葢本荘子彼以武丁文王之用説与望犹田单之妄用一男子为军师类乎圣人之神道设教以几成务而不使民知恐不如是也其所云梦赉者实帝感其恭黙之诚而赉之也其性情治者其梦寐不乱乃可以孔子梦周公同观而非叔孙之践妖汉文之启幸矣郑文梦鹿而得真鹿心诚于得鹿者非天理之公也而尚可以得况诚于求贤而有不得者乎司马彪荘子音义谓傅説生无父母洪氏注楚辞谓説一旦忽然从天而下便为成人无少长之渐此儿童之言也固不必辩
　　所其无逸
　　魏子才曰关西方言致力于一事为所迩言而义逺李献吉曰西土人谓着力干此事则呼为所书曰王敬作所又曰所其无逸皆是当时方言今作处所解之愈觉不通此深得经防余特表出之
　　弗吊天降丧于殷
　　书君奭篇首曰君奭弗吊天降丧于殷自后世之私言之殷之丧周之福也而曰弗吊葢圣贤以天下为心不幸遇丧乱而任此责岂所乐哉纬书乃云武王克纣前歌后舞此言谬矣昭烈克刘璋置酒宴乐乃引前歌后舞之言以拒厐统之谏昭烈岂乐祸者葢信纬书如经矣髙帝哭项羽曹操哭袁绍岂有武王而歌舞于克纣之事乎
　　百姓
　　唐明皇问张説曰今之姓氏皆云出自帝王后古者无民邪説对曰古者民无姓有姓者皆有土有爵者也故左传云天子命徳因生以赐姓胙之土而命之氏黄帝之子二十五人得姓者十四而已其后居诸侯之国土者其民以诸侯之姓为姓居大夫之采地者以大夫之姓为姓莫可分辩故云皆出自帝王也説此言考古证今不刋之论予因是知尚书所称百姓与论语所言百姓可以类知矣尧典曰百姓昭明协和万邦黎民于变时雍蔡氏注云百姓者畿内之民黎民者四方之民此不通古今之説也圣人之视民逺近一也岂分畿内与四方哉百姓葢禄而有土仕而有爵者能自明其徳而后协同万国万国诸侯协和而后黎民于变时雍此其序也若以百姓为民庶则黎民又是何物亦岂有民庶先于诸侯者哉舜典曰百姓如丧考妣三年四海遏密八音此二句今之句读以如丧考妣为一句三年四海遏密八音为一句非也百姓如丧考妣三年为一句四海遏密八音为一句乃协文义百姓有爵命者也为君斩衰三年礼也礼不下庶人且有服贾力役农畆之事岂能皆服斩衰则但遏密八音而已此当时君丧礼制如今大行遗诏非百姓四海不由上令而自为也至周人尚文则人皆有姓所称百姓则民庶也论语曰脩已以安人又曰脩已以安百姓书曰百姓有过又曰非敌百姓也是时则人皆有姓矣故指民庶亦曰百姓耳
　　诗小序
　　程伊川云诗小序是当时国史作如不作则孔子亦不能知如大序则非圣人不能作此言可谓公矣朱晦庵起千载之下一以意见必欲力战小序而胜之亦可谓崛强者哉
　　又
　　去序言诗自朱文公始而文公因吕成公太尊小序遂尽变其説葢矫枉过正非平心折中之论也马端临文献通考辩之详矣余见古本韩文有议诗序一篇其言曰子夏不序诗有三焉知不及一也暴扬中冓之私春秋所不道二也诸侯犹世不敢以云三也汉之学者欲显其传因籍之子夏呜呼韩公可谓失言矣孔子亲许子夏以可与言诗子夏犹云不及其谁宜为哉且子顽宣姜中冓之私生子五人二为诸侯昭昭在人耳目岂是春秋所不道孔子既取之于国风而子夏反为之讳乎至谓诸侯犹世不敢以云是为史官惧人祸天刑之説也岂齐南晋董之笔乎韩公而为此言亦非韩公矣必赝作也然此説也正与朱子去序之意脗合韩公百世山斗朱子正可借为左袒之助而朱子着韩文考异乃以为非公作而删除之葢公论正议不觉其出于一时之笔而不顾其与已説之背驰也韩文未删之本世多未知而此説又可为马氏复小序之证佐故详书之
　　哀窈窕思贤才
　　文选吕向注云哀葢字之误也哀当为衷谓中心念之也余旧疑哀字之难解见吕説乃豁然矣
　　巻耳
　　予尝爱荀子解诗巻耳云巻耳易得也顷筐易盈也而不可贰以周行深得诗人之心矣小序以为求贤审官似戾于荀防朱子直以为文王朝防征伐而后妃思之是也但陟彼崔嵬下三章以为托言亦有病妇人思夫而却陟冈饮酒擕仆望砠虽曰言之亦伤于大义矣原诗人之防以后妃思文王之行役而云也陟冈者文王陟之也马黄者文王之马也仆痡者文王之仆也金罍兕觥者冀文王酌以消忧也葢身在闺门而思在道途若后世诗词所谓计程应计到梁州计程应説到常山之意耳曽与何仲黙説及此仲黙大称赏以为千古之竒又语予曰宋人尚不能解唐人诗以之解三百篇真是枉事不若直从毛郑可也
　　平王之孙
　　诗平王之孙齐侯之子平王非周平王齐侯非姜氏之后也犹书称寕王格王易称康侯礼曰寕侯之类也汲冡周书云明王奉法以明幽幽王奉幽以废法国语曰兴王赏谏臣逸王法之其称谓皆类后世之諡耳
　　闲关车之舝兮
　　诗传以为燕乐新婚之诗按礼云婚礼不贺人之序也又曰娶妇之家三日不举乐思嗣亲也亲婚安得有燕耶小序云幽王无道诗人思得贤女以配君子此义为长此序説所以不可轻变也
　　夏屋
　　诗夏屋渠渠古注屋具也字书夏屋大爼也今以为屋居非矣礼周人房爼鲁颂笾豆大房注大房玉饰爼也其制足间有横下有跗似乎堂后有房然故曰房爼也以夏屋为居以房爼为房室可乎又礼童子帻无屋亦谓童子戴屋而行可乎
　　心结于一
　　凡治气养心之术莫径由礼莫优得师莫慎一好好一则博博则精精则神神则化是以君子务结心于一也诗曰淑人君子其仪一兮其仪一兮心如结兮韩婴诗説如此精矣哉
　　熠燿
　　东山诗熠燿之训为萤火久矣今诗疑他章有仓庚于飞熠燿其羽遂以熠燿为明貌而以宵行为萤火固哉其为诗也古人用字有虚有实熠燿之为萤火实也熠燿为仓庚之羽虚也有一明证可以决其疑小雅交交桑扈有莺其领与此句法相似此言桑扈之领如莺之文非谓莺即桑扈也彼谓仓庚之羽如熠燿之明非谓熠燿即仓庚也诗无达诂易无达象春秋无达例可与知者道耳
　　觱发
　　豳风一之日觱发二之日凓冽注觱发风寒也凓冽气寒也今按觱发指风是也凓冽乃气寒结而为氷月令十二月水泽腹坚是也凓冽字从氷其义易见觱发之为风其义隐而难知以字言之觱羌人吹角也其声悲惨冬日寒风骤发其声似之荘子所谓地籁宋玉所谓土囊殷仲文诗爽籁惊幽律哀壑叩虚牝是也总不若谚云三九二十七篱头吹觱栗正谓风吹篱落其声似觱栗与诗意合觱发今俗名头管乐书名风管又可证焉林肃翁云万象惟风难画荘子地籁一段笔端能画风掩巻而坐犹觉翏翏之在耳然观周公七月之诗觱发二字简妙含蓄又荘子画风之祖也如毛苌诗注云涟风行水成文也苏老泉衍之作文甫字説一篇古人谓六经为时文之祖信哉
　　洵美且都
　　诗有女同车顔如舜华将翺将翔佩玉琼琚彼美孟姜洵美且都孟姜世族贵女也美质之佳丽也都饰之闲雅也顔如舜华可以言美矣佩玉琼琚可以言都矣葢冶容艶态多出于膏腴甲族薫醲含浸之下彼山姬野妇虽美而不都纵有舜华之顔加以琼琚之佩所谓婢作夫人防披荷叶故曰三代仕宦方防穿衣吃饭茍非习惯则举止羞澁乌有闲雅乎汉宫尹夫人之见邢夫人贾充家郭氏之见李氏亦可证也譬则士之有所卓立必借国家教养父兄渊源师友讲习三者备而后可采薪之女教之容止七日而倾呉宫钓渭之夫立之尚父三年而集周统岂理之常也哉
　　寺人之令
　　秦风有车邻邻有马白颠未见君子寺人之令此诗之意在后二句夫为一国之君髙居深宫不接羣臣壅蔽已甚矣又不使他人而特使寺人传令焉其蔽益甚矣夫秦夷狄之国也其初已如此姗笑三代柄用阉宦不待混一天下已然矣史记年表书缪公学于宁人宁人守门之人即寺人也史书之丑之也三代之君必学于耆徳以为师保而缪公乃学于宁人以刑余为周召以法律为诗书又不待始皇胡亥已然矣则景监得以荐商鞅赵髙得以杀扶苏终于亡秦寺人之祸也圣人録此以冠秦风垂戒深矣史记所书缪公学于宁人其得圣人之意乎春秋所以狄秦者不为过也继序者乃以为美秦伯始有车马葢因首云车马而亿度之朱子诗传亦从之不思美其车马儿童之见也亦何关于政治而夫子録之乎华谷严氏曰秦兴而帝王之影响尽矣车邻其滥觞也夫未见而寺人传令与三代侍御仆从罔匪正人纳牖遇巷畧无间隔气象何如也既见而并坐鼓簧与三代赓歌喜起警戒丛脞气象何如也秦之为秦非一日矣
　　周宣王
　　自古守成之君初吉终乱者唐之明皇宪宗为甚史着之详矣周之宣王中兴赫然为三代令主而其末暮与唐之明宪无异证于诗小序可见矣小序曰六月宣王北伐也采芑宣王南征也车攻宣王复古也吉日美宣王也鸿鴈美宣王也庭燎美宣王也因以箴之沔水规宣王也鹤鸣诲宣王也祈父刺宣王也白驹大夫刺宣王也黄鸟刺宣王也我行其野刺宣王也由是言之六月采芑车攻何其忧勤之汲规模之宏也自是而吉日鸿鴈诗人之众美参归矣其犹日之中乎庭燎虽美而有箴葢一章夜未央二章夜未艾三章夜向晨则视朝渐晚宴安渐耽姜后脱簪之谏女鸠淫乐之湛正此际也自是沔水规之鹤鸣诲之白驹黄鸟以逮祈父我行其野刺者四出其去幽厉一间尔从善如登从恶如崩信哉
　　小雅周之衰
　　左传襄二十九年吴季札来聘请观周乐为之歌小雅曰美哉思而不贰怨而不言其周徳之衰乎犹有先王之遗民焉杜预注云思文武之徳而无贰叛之心怨有哀音也衰小也其説不通天下三分有其二岂有叛文王者诸侯不期而防者八百岂有贰武王者小雅之首鹿鸣南山蓼萧湛露君臣上下欢欣交通岂有哀音文王以大徳受命同于大舜岂有衰小服防之説云此叹变小雅也其意谓思上世之明圣而不贰于当时之王怨当时之政事而不有背叛之志也其周徳之衰指幽厉之政也其见卓矣华阳范氏处义曰季札观歌大雅则曰文王之徳观歌小雅则曰周衰有遗民意其一时观乐岂能尽歌工人于大小雅间歌一二章以审其音耳大雅所歌必受命等篇故曰文王之徳小雅所歌必思古等篇故曰周衰有遗民至司马迁又谓大雅言王公大人而徳逮黎庶小雅讥小已之得失其流及上迁之言为相如而发论大雅固已近之小雅独取讽刺与相如词赋相似者如賔之初筵言天下之沉湎以讽幽王之荒淫白华言下国之用孽妾以讽幽王之黜后所谓讥小已之得失流及于上者如此以此证之服杜之説是非判然矣文中子云小雅周之盛正论也而未究左氏载季札立言之意宋人作小雅周之衰论亦扶同杜説未当余特举服范二説以订之
　　常棣之华
　　毛诗常棣之华鄂不韡韡鄂花苞也今文作蕚不华蒂也今文作跗诗疏云华下有蕚蕚下有跗华蕚相承覆故得韡韡而光明也由花以覆蕚蕚以承华华蕚相覆而光明犹弟兄相顺而荣显唐明皇宴防兄弟之处楼名曰花蕚相辉唐诗有红蕚青跗之句皆用此义至宋人解之乃云鄂然而外见岂不韡韡乎非惟不知诗亦不识字矣汉儒地下有灵岂不失笑
　　尔公尔侯
　　宋人经义云以尔为公则夙夜在公以尔为侯则谨尔侯度劳于王事逸无期矣职思其忧豫无期矣何如怡然处顺慎哉尔之优游确乎不防勉哉尔之遁思乎葢为国家计则深惜贤者之去为贤者计则又深体其情之不容不去也此深得诗人之防可补诗传之未备故特録之
　　中原有菽
　　野间谓之中原菽叶谓之藿螟蛉桑虫也蜾蠃蒲芦也中原有菽庶民尚能采之以养其子桑间有虫蜾蠃亦能负之以养其子夫养其子者葢为似续之计也彼小民微物尚尔今王有子不能教诲之使之用善以为似续之计乃欲信防而弃逐之何哉説者考之不精乃谓蜾蠃取桑虫负之七日化为其子虽扬雄亦有类我类我久则肖之之説近世诗人取蜾蠃之巢毁而视之乃自有卵细如粟寄螟蛉之身以养之其螟蛉不生不死蠢然在穴中久则螟蛉尽枯其卵日益长乃为蜾蠃之形穴窍而出葢此物不独取螟蛉亦取小蜘蛛置穴中寄卵于蜘蛛腹胁之间其蜘蛛亦不死不生久之蜘蛛尽枯其子乃成今人养晩蚕者苍蝇亦寄卵于蚕之身久之其卵为蝇穴茧而去殆物类之相似者又露蜂悬其窠每穴各缀一卵如粟不知用何物滋养之久乃渐大成蜂此皆一种细腰之物所谓祝之曰类我类我乃聴其声意其如此或谓细腰有术能禁物其祝声可聴乃其禁术也列子曰纯雄其名大腰纯雌其名穉蜂荘子曰细腰者化説文曰天地之性细腰纯雄无子此皆信説诗者之言也然彼之所不可知者正谓其能禁螟蛉蜘蛛不生不死以化物身之膏润滋养其卵而成其形荘子所谓化者理固近之列子以为纯雄説文以为无子殆未可信况诗人之意本不然读之者不审耳古人名物多取其形色之似瓠之细腰者曰蒲芦故蜂之细腰者亦名蒲芦正如绶草绶鸟皆名以鹝青黒之菼青黒之鸠皆名以鵻也中庸曰政也者蒲芦也即蜾蠃也谓当以善养而成之如蒲芦然乃与诗之义合矣此范处义之説也
　　裳裳者华
　　裳裳者华其叶湑兮气相属润相滋也常棣之华鄂不韡韡体相亲意相承也
　　有豕白蹢
　　韩诗注犬喜雪马喜风豕喜雨
　　不入我陈
　　诗不入我陈尔雅庙中路曰唐堂途谓之陈战国策美人充下陈下陈犹下堂也
　　啓明长庚
　　诗缉李氏曰啓明即太白长庚不知何星毛氏云一星后世因之遂以长庚为太白故李白母梦长庚名白字太白郑樵曰啓明金星长庚水星金在日西故日将出则东见水在日东故日将没则西见实二星也今注一星一与二字画多少之间误耳元注二星也
　　小东大东
　　周自平王遭父子之变去丰而迁洛周始东也故曰大东自敬王遭兄弟之争子朝居王城曰西王敬王居狄泉曰东王周又东也故曰小东周有二东之变王迹熄而王室乱矣大国攻战防盟小国贡赋奔走故空其杼柚而怨刺作也曰然则诗词何以先小也曰自今而追昨故先小而后大也曰诗篇名何又曰大东也曰纪乱之原也凡诗篇名多择章首二字此诗名独越首章而取次章不曰有饛而曰大东吾不知作者名之与删定者名之与有防哉
　　大雅小雅
　　诗大序曰政有大小故有小雅焉有大雅焉此説未安大雅所言皆受命配天继代守成固大矣小雅所言天保以上治内采薇以下治外亦岂小哉华谷严坦叔云雅之小大特以体之不同尔葢优柔委曲意在言外风之体也明白正大直言其事雅之体也纯乎雅之体者为雅之大杂乎风之体者为雅之小今考小雅正经十六篇大抵寂寥短章其篇首多寄兴之辞葢兼有风之体大雅正经十八篇皆舂容大篇其辞防正大气象开阔与国风夐然不同比之小雅亦自不侔矣至于变雅亦然变小雅中固有雅体多而风体少者然终不得为大雅也离骚出于国风言多比兴意亦微婉世以风骚并称谓其体之同也太史公称离骚曰国风好色而不淫小雅怨诽而不乱若离骚者可谓兼之矣言离骚兼国风小雅而不言其兼大雅见小雅与风骚相类而大雅不可与风骚并言也咏呦呦鹿鸣食野之苹便识得小雅兴趣诵文王在上于昭于天便识得大雅气象小雅大雅之别昭昭矣华谷此説深得二雅名义可破政有小大之説特为表出之
　　诒谋未孙
　　通鉴韩建杀唐宗室通王滋十一人胡致堂管见云唐室至此祖宗诒谋有未孙与集览谓诗诒厥孙谋以燕翼子此引谓未能逺谋及孙也其曰未孙文法当然左传引诗云叶比其邻昏姻孔云而申之曰晋不隣矣其谁云之正文人引经之例陈济正误不知此义乃云孙音逊可谓痴人説梦
　　不日成之
　　古注不设期日也今注不终日也愚按不设期日既见文王之仁亦于事理为协若曰不终日岂有一日可成一台者此古注所以不可轻易也
　　辟雍泮宫
　　辟雍泮宫非学名予于鲁颂引戴埴之説而申之既详矣近又思之説文辟雍作廦廱解云廦墙也廱天子享宴廦廱也鲁诗解云驺虞文王囿名也辟雍大王宫名也以説文鲁诗之解观之则与诗镐京辟雍于乐辟雍之义皆合矣辟雍为天子学名泮宫为诸侯学名自王制始有此説王制者汉文帝时曲儒之笔也而可信乎孟子曰夏曰校殷曰序周曰庠学则三代共之使天子之学曰辟雍为周之制则孟子固言之矣既曰辟雍而颂云于彼西雍考古图又有胥雍则辟雍也西雍也胥雍也皆为宫名无疑也鲁颂既曰泮宫又曰泮水又曰泮林则泮宫者泮水傍之宫泮林者泮水傍之林无疑也鲁有泮水故因水名以名宫即使鲁之学在水傍而名泮宫如王制之説当时天下百二十国之学岂皆在泮水之傍乎而皆名泮宫邪予又观宋胡致堂云灵台诗所谓于乐辟雍言鸟兽昆虫各得其所鼓钟簴业莫不均调于此所论之事惟鼓钟而已于此所乐之徳惟辟雍而已辟君也雍和也文王有声所谓镐京辟雍义亦若此而已且灵台之诗叙台池苑囿与民同乐故以蒙瞍奏公终之胡为勦入学校之可乐与钟鼓谐韵而成文哉文王有声止于继武功作丰邑筑城池建垣翰以成京师亦无縁遽及学校之役上章云皇王维辟下章曰镐京辟雍则知辟之为君无疑也泮水诗言鲁侯戾止且曰于迈固疑非在国都之中且终篇意防主于服淮夷故献馘献囚出师征伐皆于泮宫焉知泮宫之为学校也特取其中匪怒伊教一句为一篇之证则末矣王制起于汉文时其失已久后世既立太学又建辟雍若有两太学者尤可笑也按致堂之言与予见合而説文鲁诗解戴埴之论皆可迎刃特俗见胶滞已久可与知者道耳
　　天生烝民
　　古注物象也则法也性有象情有物五性本于五行故仁义礼智信象金木水火土也六情本于六气故喜怒哀乐爱恶法乎隂阳风雨晦明也孝经援神契曰性生于阳以执理情生于欲以系念
　　维昔之富不如时
　　首二倒字句也昔时之富善人是富今兹之疚君子在疚也兹年也古人谓兹为年取草木繁茂之义也吕氏春秋今兹美禾来兹美麦文选为乐当及时谁能待来兹昔时之富不如言君子之得志也今兹之疚不如言君子之失志也君子疚则小人肆故曰彼疏斯稗防斗粟而米十为疏疏谓之粝斗粟而米九为粺粺谓之精粝加于精疏斯粺矣是小人而加于君子不自审其分也替并立一下也彼为肆行之小人胡不自替以避君子而使我心专専然怆怳引长而不能自已也
　　鲁颂泮宫
　　予按通典言鲁国有泗水县泮水出焉然后知泮乃鲁水名僖公建宫于上因水以名宫如楚之渚宫晋之虒祈泮水泮宫泮林一也以泮水为半水泮林亦为半林乎又求之荘子言歴代乐名黄帝有咸池尧有大章禹有夏汤有濩文王有辟雍以辟雍为天子学亦非也诗言于论鼓钟于乐辟雍亦无养才之意荘子去古未逺当得其真汉儒因解泮水求其义而不得故转辟为璧解以圆水予谓戴氏之见卓矣其辨博矣按左氏晋侯济自泮泮果水名足证矣近世曲为説者曰春秋经也鲁颂亦经也鲁颂既载春秋可略此説又滞矣髙克一事诗咏清人春秋书郑弃其师他如庐漕城楚丘木硕人无衣诗与春秋互见不厌其复安有诗载而春秋可略乎或又曰事亦有特载而不见于经传者季氏伐颛臾之类也曰颛臾之事将然而未举也故论语载之而经传略焉泮宫已成之迹春秋岂容不书哉愚尝总春秋与诗而论之信鲁颂之文则僖公为鲁之贤君伯禽以下无其匹者也以春秋所书考之则僖公齐襄卫灵之流乌得为贤哉葢颂乃臣子颂祷之辞例多溢美如今人之亲知贺夀轴文也春秋所书则其实迹素行如今官府之考语也今称人之贤可例信贺轴而略考语哉观其灭项伐邾取须句取訾娄取济西田以楚伐齐皆其恶之大者也至其闺门不肃及夫人姜氏防齐侯于阳谷夫人防齐侯于卞其女季姬始遇鄫子于防而公不制中使鄫子来而公不耻终归于鄫而公不拒淫风流行如此桑中大车不作于鲁而駉与有駜犹以为颂吾谁欺欺天乎夫子存鲁颂见当时上下相防好谀悦谄而非以为美也
　　食我桑葚怀我好音
　　尹和靖曰周原膴膴堇荼如饴美土可以变恶味食我桑葚怀我好音美味可以变恶声
　　大王翦商
　　胡庭芳曰愚读诗至大王实始翦商未尝不慨后之论者皆不能不以辞害意也何以言之大王葢当祖甲之时去髙宗中宗未逺也后二百有六年商始亡且武王十三年以前尚臣事商则翦商之云大王不但不出之于口亦决不萌之于心特以其有贤子圣孙有传立之志于以望其国祚之緜洪岂有一毫觊觎之心哉议者乃谓大王有是心泰伯不从遂逃荆蛮是大王固已形之言矣夫以唐髙祖尚能骇太宗之言曽谓大王之贤反不逮之乎余谓此言是矣但未知诗之字误也按説文引诗作实始戬商解云福也葢谓大王始受福于商而大其国尔不知后世何以改戬作翦且説文别有翦字解云灭也以事言之大王何尝灭商乎改此者必汉儒以口相授音同而讹耳许氏曽见古篆文当得其实但知翦之为戬则纷纷之説自可息若作翦虽沧海之辨不能洗千古之惑矣曽谓古公亶父之贤君而蓄后羿寒浞之祸心乎
　　鸟生商
　　诗纬含神雾曰契母有娀【音松】浴于丘之水睇鸟衔卵过而坠之契母得而吞之遂生契此事可疑也夫卵不出蓐燕不徙巢何得云衔即使衔而误坠未必不碎也即使不碎何至取而呑之哉此葢因诗有天命鸟降而生商之句求其説而不得从而为之诬史记云鸟翔水遗卵简狄取而呑之葢马迁好竒之过而朱子诗传亦因之不改何耶或曰然则鸟之诗何解也曰鸟者请子之候鸟也月令鸟至是月祀髙禖以祈子意者简狄以鸟至之月请子有应诗人因其事颂之曰天命曰降者尊之贵之神之也诗人之词兴深意逺若曰仲春之月祷而生商斯为言之不文矣如黄帝之生电虹绕枢葢生之时值始电或虹见之候也帝俊生十日谓有十子而以甲乙丙丁名之也此而可诬亦将曰黄帝生于虹帝俊之子生于十日可乎诗又曰维岳降神生甫及申亦本其生之地而尊且神之便谓甫申为岳神所生可乎傅説为箕星生之日直箕也萧何为昴星生之日直昴也楚辞曰摄提贞于孟陬兮惟庚寅吾以降屈原岂摄提之苗裔乎汉柳敏碑言敏本柳星之后梁江总佞张丽华云张星之精其不根至今人皆知笑之而不疑鸟之事者殆以经故岂知经防本不如是乎按古毛诗注云鸟至日以太牢祀髙禖记其祈福之时故言天命鸟来而谓之降者重之若自天来古説犹未误也自今诗传信史记之讹耳
　　升庵集巻四十二
　　钦定四库全书
　　升庵集巻四十三　　　　　明　杨慎　撰隐公元年
　　元年鲁隐公元年也春秋大一统所谓一统天下咸奉元朔也天子立元而诸侯遵也天子颁朔而诸侯行也自共和以来诸侯如蜂房蚁穴不用天子之元年矣晋曲沃荘伯改建夏正则有不奉天子之朔矣春秋所以托始于隐与隐公不书即位左氏曰摄也刘道原曰惠公爱少子立为太子而国人不与而立隐隐曰吾将让焉太子桓公徯望十年不获而羽父弑隐立桓桓曰隐摄也吾取之左氏信桓之欺故曰摄公谷信隐之诈故曰让皆失之
　　夏四月辛卯夜恒星不见夜中星陨如雨【荘公七年】
　　慎曰此记日光不匿列星不见之祥也左传以为夜明是也汲冡纪年书天再旦亦是也书云夜明则称而不隐书曰再旦则曲而不中春秋书曰夜恒星不见圣人之文称而隐曲而中于是为不可及矣夜明五行志所云昼晦宵光是也汉书武纪书有如日夜出葢此类也通鉴纲目不达班氏之意増一字云有月如日夜出则谬矣
　　秋大水鼓用牲于社于门【荘公二十五年】
　　慎曰救日古礼也救水非古礼也救日何以为古礼日之食人力不可救也故鼓以充阳也水之灾人力可救也鼓庸愈哉自古水灾莫大于尧之九年鼓何鼓牲何牲乎
　　已卯晦震夷伯之庙【僖十六年】
　　公羊曰晦者何防也谷梁曰晦防也慎按晦非防也月之三十日也春秋书晦者二此及成公十六年甲午晦晋侯及楚子郑伯战于鄢陵楚子郑师败绩是也公羊乃曲为之説于是月六鹢退飞过宋都之传曰是月者何仅逮是月也何以不日晦也晦则何以不言晦春秋不书晦也朔有事则书晦虽有事亦不书公羊之言何其野哉善乎刘歆之言曰及朔书朔及晦书晦刘原父曰晦朔天之所有取朔弃晦乖伪之深者甲午书晦则无説矣左氏曲説以为阵不违晦故败噫楚以晦而败晋不晦而胜乎是皆勦説之无理者也
　　盗窃宝玉大弓【八年】得宝玉大弓【九年】
　　升庵曰阳虎将杀季孙不克説甲如公宫取宝玉大弓入讙阳关以叛明年乃得之堤下谷梁曰阳虎以解众也得其情矣黄东发曰阳虎窃之无所用故复归之也此岂知巨猾之深奸邪虎初窃时已知无用矣以鲁宝之知必追之以与之则必释已西方有狗国中华人入之窃其筯而逃狗追啮之人以筯投之必衔而返数返则追无及矣阳虎葢欲狗国鲁也乎晋明帝觇王敦逃归湖隂以七宝鞭获免葢祖虎之故智云尔
　　君日不悛以乐慆忧【左传昭三年】
　　乐以忘忧则可以乐慆忧则不可陆贾燕喜平勃交懽忘忧也太康逸豫汉惠淫乐慆忧也忘忧待时慆忧玩时忘为在下言也慆为在上戒也
　　两甄
　　左传将猎为两甄置左右司马注两甄犹两翼也世説桓好猎双甄所指不避林壑晋书周访传杜曽攻陷沔口元帝使访击之访令李恒督左甄许朝督右甄自领中军令其众曰一甄败鸣三鼓两甄败鸣六鼓既而两甄皆败访选鋭卒八百人夜追破之梁裴邃夀阳之战为四甄以待之挑战伪退四甄竞发魏师大败书传中称军翼曰甄仅此四见然甄之为字不知于军何当也
　　九国
　　公羊传云葵丘之防桓公震而矜之叛者九国九国谓叛者多耳非实有九国也宋儒赵鹏飞云葵丘之防惟六国防咸牡丘皆七国防淮八国寕有九国乎公羊本意谓一震矜而九国叛犹汉纪云叛者九起云尔赵氏如数求之真痴人説梦也古人言数之多止于九逸周书云左儒九谏于王孙武子善攻者动于九天之上善守者伏于九地之下此岂实数邪楚辞九歌乃十一篇九辩亦十篇宋人不晓古人虚用九字之义强合九辩二章为一章以协九数兹又可笑
　　程郑
　　左传晋侯嬖程郑使佐下军郑行人公孙挥如晋聘程郑问焉曰敢问降阶何由子羽不对归以语然明然明曰是将死矣不然将亡孔頴逹曰赵文子贤人也将死其语偷程郑小人也将死其言善皆为失常
　　不能如辞
　　定公六年子西曰不能如辞昭十三年朝呉曰二三子若能死亡则如违之以待所济若求安定则如与之以济所欲僖二十一年若爱重伤则如无伤爱其二毛则如服焉正义曰敢为不敢如为不如经传之文此类多矣
　　绕朝赠策
　　左传士防自秦归晋绕朝赠之以策云子勿谓秦无人吾谋适不用也策如布在方策之策葢书也其下云云即策文也葢士防将归绕朝谏止之而秦君不聴及其行也又难显言故赠以策书云云见秦之有人使归晋而不敢谋秦也今以为鞭策非也刘勰文心雕龙曰绕朝赠士防以策子家与赵宣以书巫臣之遗子反子产之谏范宣详观四书辞若对面据此则岂鞭策乎李白诗临行将赠绕朝鞭诗人趂韵之误耳
　　陨石
　　谷梁传春秋戊申陨石于宋五是月六鹢退飞过宋都云石无知之物故日之鹢微有知之物故月之此言之诬本不待辩宋万孝恭辩之云梁山沙麓亦无知之物胡为而不日麋与蜮亦微有知之物胡为而不月此殆可作一笑谷梁乃痴人作梦孝恭又痴人解梦也
　　户字义
　　左传屈荡户之汉书王嘉坐户殿门失防免顔师古注户止也又左传门于阳州公羊传无人门其义相同止户曰户御门曰门也
　　九丘八索
　　左传九丘八索九丘即九州也八索即八泽也见淮南子或以八索为八卦谬矣通鉴外纪云人皇氏依山川土地之势财度为九州谓之九囿各居其一而为之长人皇居中州以制八辅此引春秋命厯叙文也九囿取育草木为义即后世所谓九州也中州则人皇之都石鼓文所谓寓逢中囿也八辅则余八囿也囿亦作有古字省文书以有九有之师诗九有有截又奄有九有作九囿解之义尤明畅左传谓之九薮阳纡云梦之属总而言之九有也九囿也九州也九薮也一也有与囿以字相近薮州以音相近其实一义耳
　　明月
　　左传齐燕平之月【注此年正月】公孙段卒国人愈惧其明月【注此年二月】子产立公孙泄古书传及俗称谓曰明年明日则有之矣明月仅见此尔
　　干侯
　　胡一桂云昭公干侯之事与夏王相杀商丘周厉王崩于彘皆天地间人道非常之大变史墨乃妄引陪贰之説而谓天生季氏以贰鲁侯又明言社稷君臣无常奉无常位且妄引诗易以对左氏从而书之其与春秋书公薨干侯如青天白日不可掩蔽以诛季氏不臣之罪者异矣呜呼春秋何等时耶功利之习坏烂人心君臣大义澌灭殆尽不惟乱臣贼子如三家者放逐其君为不知有君而惟季氏之服诸侯不知有君而惟季氏之与史墨不知有君而放言无忌赵简子不知有君而聴言不辩左氏亦不知有君而载言不择夫岂知陵谷迁改乃地道之变而非常雷天大壮乃天道之常初非志变况易乃崇阳抑隂之书雷在天上夫子大象但取其成四阳壮长之卦而曰君子以非礼弗履耳未必如杜氏注所谓君臣易位也史墨不求其义妄引以对可谓诬天矣天但使季氏贰君何常使季氏逐君哉如墨言一归之天道则公僭王卿僭侯乱臣贼子接迹于世矣纲常安在然则春秋夫子作也易象夫子翼也道一而已请得为易大壮一洗史墨之恶论
　　荀息
　　涑水曰左氏书荀息之死引诗斯言之玷不可为也荀息有焉杜元凯以为荀息有此诗人重言之义非也元凯失左氏之意多矣彼生言而死背之是小人穿窬之行君子所不讥也晋公溺于嬖宠废长立少荀息不能誎正遽以死许之是其言玷于献公未没之先而不可捄于已没之后也左氏之言贬也非褒也
　　臯陶有后
　　左传臯陶庭坚不祀忽诸葢设监戒之言如云若敖氏之鬼不其馁而之比也后人遂谓臯陶真不祀而蔓説者又言刑官无后岂不谬哉按张平子思赋云咎繇迈而种徳兮树徳懋于英六注英六国名楚末乃灭抱朴子云秦乃伯益之后益即臯陶子也以是参考之臯陶何尝无后乎
　　董仲舒解春秋
　　谷梁传云所见异辞所闻异辞所传闻异辞董仲舒曰春秋分十二世有见有闻有传闻有见三世有闻四世有传闻五世故定哀昭君子之所见也襄成文宣君子之所闻也僖闵荘桓隐君子之所传闻也所见六十一年所闻八十五年所传闻九十六年于所见微其辞于所闻痛其祸于传闻杀其恩逐季氏而言又雩微其辞也子赤杀弗忍言日痛其祸也子般弑而书乙未杀其恩也屈伸之志详畧之文皆应之吾以其近近而逺逺亲亲而疎疎也亦知其贵贵而贱贱重重而轻轻也有知其厚厚而薄薄善善而恶恶也有知其阳阳而隂隂白白而黒黒也百物皆有偶合偶之合之匹之仇之善也诗曰无怨无恶率由羣匹此之谓也
　　班彪説春秋
　　班彪曰杀史见极平易正直春秋之义也杀史见极言杀其繁辞以成简严之体平易正直言直书其事而褒贬自见彪之説春秋可谓得其髓矣以此言之则许世子止弑其君赵盾弑其君莒人灭鄫之类三传皆不足信
　　能者养以之福
　　汉书律厯志载刘歆作三统厯及谱以説春秋引传曰民受天地之中以生所谓命也是故有礼谊动作威仪之则以定命也能者养以之福师古曰之徃也徃以就福噫左传自刘歆始表章之此其所引的信无疑矣又汉酸枣令刘熈碑猗与明哲秉道之枢养以之福惟徳之隅
　　疆埸
　　左传疆埸之地一彼一此注音易言疆土至此而易也唐髙适诗许国从来彻庙堂连年不得在疆场乃读为平音可谓不识字矣骆賔王诗亦作场皆误甚岂可谓唐诗人便不敢议乎
　　鹬蚌相持
　　春秋后语齐赵将伐燕苏代为燕説赵王曰今者自来过小水见小蚌方暴而鹬啄其肉蚌合而挟其喙曰今日不雨明日不雨必见蚌脯蚌亦谓鹬曰今日不出明日不出必见死鹬两不相舍渔人得而并擒之今赵且伐燕燕赵相支以毙其众臣恐秦之为渔父也此事战国策亦载以雨叶脯妙出自然古人之文竒儁如此按春秋后语陆贾所着贾在汉初颇有文藻自新语外有春秋后语南中行纪又着感春赋盛引典诰今虽不传而文心雕龙载其目实为上林子虚之先鞭又能交欢平勃以成复汉之业可谓通儒比之叔孙通岂不天壤邪予谓叔孙通为秦博士谀言不死又事汉制礼袭秦使三代之法中絶于汉通之罪大矣东坡目之为枉死宜乎延笃答髙义方书今兹以五经为鼎簠书传为笾爼祖述尧舜宪章文武未暇蚌脯也
　　克段于鄢
　　石经春秋郑伯克段于鄢郑地也在缑氏县西南左氏云王取鄢刘蒍防之田于郑是也杜预颍川鄢陵谬矣鄢陵非郑地段焉得有兵众乎郭知切韵云帝虎竝讹乌焉互舛正指此条
　　唇齿
　　左传唇亡齿寒葢古谚也战国策作唇掲齿寒掲与寒叶韵掲叶音掀
　　公子赋河水
　　左传秦伯将纳公子重耳公子赋河水左传无注国语韦昭曰河水当为沔水字之误也沔彼流水朝宗于海言已反国当朝事秦此最有理
　　袒衣衵服
　　裼袒衣葢近身之衣孟子所谓袒裼裸裎也左传陈灵公与孔寕仪行父通于夏姬衷其衵服以戯于朝注衵服日日近身之衣然不若袒服之为顺衵与袒字画相似毫厘之差尔
　　天王居于狄泉
　　春秋周襄王之出书天王居于狄泉注天子以天下为家故所在称居宅其有之谓居鲁昭公之出书公居于郓郓鲁之邑也其后书公在干侯干侯乃晋地不得书居也纲目书帝在房州房州唐一统之地岂得以干侯为比当书帝居房州乃合春秋之法
　　禺中
　　今俗云夜半子时鸡鸣丑时平旦寅时日出卯时食时辰禺中巳日中午日昳未晡时申日入酉黄昏戌人定亥其言始于淮南杜预春秋注有之葢亦古矣孔頴达曰禺东南隅也过隅未中故为禺中晡时日西食时也日昳谓蹉跌而下也
　　春秋例
　　杜预春秋释例赵匡作春秋纂例葢以春秋难明故以例求之至于不通则又云变例以变例不通又疑经有阙文误字呜呼圣人之作岂先有例而后作春秋乎譬之术士推筭星命者立印绶格财官格杂气格或格所不能该者则曰不合格岂造化先立此格而后生人乎春秋之所谓例何以异此











　　升庵集巻四十三
　　钦定四库全书
　　升庵集巻四十四　　　　　明　杨慎　撰周礼注
　　干宝周礼注曰言司者总其领【司防之属】言师者训其徒【甸师之属】言职者主其业【职内之属】言衡者平其政【虞衡之属】言掌者主其事【掌合之属】言氏者世其官【师氏之属】言人者终其身【庖人之属】不氏不人权其材也【宫正膳夫内外饔飱之属】
　　仪礼逸经
　　一统志载刘有年沅州人洪武中为监察御史永乐中上仪礼逸经十有八篇若然则仪礼之亡者全矣不知有年何从得之意者圣经在世如日月终不可掩耶然当时庙堂诸公不闻有表章传布之请今求之内阁亦不见其书出非其时亦此书之不幸今之大言动笑汉唐汉唐求逸书赏之以官购之以金焉有见此竒书而付之漠然者乎噫
　　曲礼
　　曲者一偏一曲之谓中庸言致曲易大传言曲成老子云曲则全荘子云曲士不可以语于道易又言其言曲而中指人言曰心曲衷曲地名曰韦曲杜曲皆同义曲礼者言礼之小节杂事而非大体之全文也
　　周礼素问
　　程子曰必有关雎麟趾之意然后可以行周官之法度朱子从而衍之曰须是自闺门衽席之微积之至薫蒸洋溢无一民一物之不被其化然后周官法度可行丘文荘曰如此窃恐天地混沌终无可行之日矣慎又观程子曰素问五运六气须是尧舜时风雨调和隂阳燮理始可用噫素问亦如周礼矣必待上有尧舜之化下之人体实气平如童子而后施剂焉则阖棺无用素问之日矣所言何其迂哉
　　圜丘方泽
　　宋陈襄郊仪云祀必以冬至日者以阳复也故官用夹钟于震之宫以帝出乎震也而谓圜钟者取其形以象天也祭必以夏至日者以隂萌也故宫用林钟于坤之宫以万物致养乎坤也而谓函钟取其容以象地也
　　丹书
　　大戴礼武王践阼三日召师尚父而问曰黄帝颛顼之道存乎意亦不可得而见与师尚父曰在丹书其言曰敬胜怠者吉怠胜敬者灭义胜欲者从欲胜义者凶注不解丹书为何物按左传襄公二十三年斐豹也着于丹书注犯罪没为官奴以丹书其罪近世魏律縁坐没配为工乐杂户者皆用赤纸为籍其巻以铅为轴此亦古人丹书之遗法据此则丹书古人之法律书名也葢戒人之怠与欲而勉以敬义失敬义则入怠欲而于刑矣然以法律之书而陈敬义之训先王以道治天下而不恃乎法其亦异乎郑书晋鼎乎
　　月令
　　吕不韦月令自东风解冻至水泽腹坚后魏始入厯为七十二侯其所载与夏小正淮南时则训管子与汲冡书互有出入朱文公作仪礼经传解备引之予又见王氷注素问亦引吕令七十二候与今世行吕氏春秋及厯中所载不同如桃始华为小桃华雷乃发声下有芍药荣田防化为鴽下有牡丹华王生作赤箭生苦菜秀作吴葵华麦秋至作小暑至半夏生下有木槿荣蛰虫坏户下有景天华惟易通卦验亦载节候而其书今亡类书所引若条风至而杨柳津景风至而搏劳鸣虾蟇无声凉风至而鹤鸣阊阖风至而蜻蛚吟日至而泉跃泉跃即水泉动也可考古今节候之异因备録于此
　　司马法
　　周礼注引司马法云昏鼔四通为大鼜夜半三通为晨戒旦明三通为发昫又引司马法云鼓声不过阊拆声不过阆镯声不过闟汉书李广传引登车不式遭丧不服振旅抚师以征不服率三军之心同战士之力故怒形则千里悚威振则万物伏是以名声暴于夷貉威棱憺乎邻国文选注引圣人不贵咫尺之玉而重寸隂之句史记注引血于鼙鼓神戎器也説文引一举足曰跬跬三尺两举足曰歩歩六尺又晨夜纳钯车今文皆无知非全书也
　　三农
　　周礼天官以九职任万民一曰三农生九谷郑司农众曰三农平地农山农泽农也郑曰三农原农隰农平地农也司农之説未为不当而郑必欲易之孔頴达乃附防其説曰积石曰山钟水曰泽不生九谷故郑不从之可谓康成之佞臣矣慎观地官司徒掌葛掌以时徴絺绤之材于山农徴草贡之材于泽农是山农泽农周礼本有非郑司农杜撰而郑原农隰农何所本乎大抵宋以前解经者専门守陋作左传正义力附杜预而巧排服防刘歆作周礼疏者専取郑而攻击杜子春与郑兴郑众宋以后则学者知有朱子而汉唐诸儒皆废虽朱子所尊之周及程张亦不知从矣是可叹也
　　五祀
　　礼记月令冬祀行淮南时则训冬祀井太数曰冬为井白虎通曰春祭户夏祭灶秋祭门冬祭井六月祭中霤户以羊灶以雉中霤以豚门以犬井以豕唐月令冬祀井而不祀行愚按井即行也葢行井间道也古者八家同井由家而至井井有八道八家所行也故井之为字有八口角井甃亦八角祭井即祭行也月令与时训互言之非有异也
　　质剂
　　周礼司市云以质剂结信而止讼郑康成云长曰质短曰剂若今下手书贾公彦云汉时下手书若今画指劵黄山谷云岂今细民弃妻手摹者乎不然则今婢劵不能书者画指节今江南田宅契亦用手摹也
　　月表
　　礼记云为朝夕必放于日月为朝夕者葢立圭以测日景立表以量月采日圭之法具于周礼月表世罕知汉书李寻传月者众隂之表消息见伏百里为品千里立表王僧防诗所谓月表望青丘是也呉下田家以正月八日夜立一竿于平地月初出有影即量之据其长短移于水面就桥柱画防记之梅雨水涨必到所记之处葢古之遗法管子云不明于则而欲出号令犹立朝夕于运钧之上运钧泥工圆转之器也
　　夜觉
　　周礼司寤氏主夜觉者疏云人之寐卧恒在寝人有夜寐忽觉而漫出门者故谓之为夜觉也近正徳庚辰寕邸宸濠将乱南昌城中街巷军民夜发梦颠或至江棹舩行数十里知为梦也而后返宸濠举事次夜一军皆然宸濠亦自知不祥矣南昌人谓之阵亡发其事既异其名又异史传所未有也独周官有之乃知圣人预防而禁之恐行军出师惊众败事其虑岂不逺哉
　　旦明
　　古文晨字作旦从日出地上一地也日出一上为旦日入一下为百百古昏字也故旦明即辰明辰又借作神也今陇蜀呼辰与神同音葢古音也
　　量人
　　周礼量人书天下之涂数而藏之注谓支凑之逺近支者支分凑者辐凑道途之分合也书而藏之如唐人国照图皇华四逹图国朝之寰宇通衢也
　　昬礼曲顾
　　仪礼亲迎御轮三周下车曲顾即诗所谓韩侯顾之是也葢正其始男先于女者礼体之严也止而説男下于女者礼用之和也是所谓顾者礼也不然则是瞰囊装之盛槖盼媵御之冶容矣
　　羣妃御见
　　郑注周礼云羣妃御见之法月与后妃其象也卑者宜先尊者宜后女御八十一人当九夕世妇二十七人当三夕九嫔九人当一夕三夫人当一夕后当一夕亦十五日而徧自望后反之此言何其迂且谲乎茍如此则王后一月之间不过两御于王当其朔与晦尔不知小尽之月肯通融否是又夺三夫人之一夕矣王后当夕之外三夫人一夕其余皆九人一夕且圣王制礼本以防淫黄老养生亦惟寡欲一人之身而一夕九合虽金石之躯亦将亟销而速泐矣况古者人君圜丘方泽朝日夕月山川社稷禴祀烝尝为礼至繁动辄三日斋七日戒而可以无夕不御女乎是齐髙纬金海陵之所不为而谓圣世有此制乎郑释经徃徃难信如此
　　庐有五义
　　説文庐寄舎也秋冬去春夏居葢古者一夫五畆之宅二畆半在邑城中之奠居二畆半在田野外之寄居诗云中田有庐是也周官凡国十里有庐则賔客寄舎也三年之丧倚庐则门中之外室也北狄穹庐则逐水草无定居之氊室也考工记秦无庐谓矛防柄竹欑秘其音转作卢而字作庐云
　　泽草芒种
　　周礼泽草所生种之芒种注者不知其解王氏农书云即江南之架田也架田一名葑田以木缚架为曲田系浮水面以葑泥附木架上葑即菰根也根最繁而善纠结上着泥土刈去其蔓便可耕种江南淮南二处皆有之东坡请开杭之西湖状谓水涸草生渐成葑田是也其田随水上下西东故南方有盗田然王氏谓葑田即周礼之泽草芒种未有据犹切疑之后读郭璞江赋云播匪艺之芒种挺自然之嘉蔬赋江而云芒种嘉蔬又曰匪艺又曰自然非葑田而何哉周礼之説因此可解而李善五臣注江赋亦未及葑田之事也遂详着之滇南亦有葑田名曰海篺
　　仆射
　　朱文公语録引礼云仆人师扶左射人师扶右即周官太仆之职仆射之名葢起于此以其朝夕近君后世承误以为宰相之号据此则射字音赦不当作夜音也
　　左个
　　礼记月令明堂左个北史李谧传左个即寝之房也○按即今之卷篷
　　玉者犹玉
　　大戴礼论夏商之季失政而未亡其辞曰疆蒌未人民未变鬼神未亡水土未氤糟者犹糟实者犹实玉者犹玉血者犹血酒者犹酒注糟以喻恶实以喻善玉以喻贤人言尚贤其贤血忧色也酒以喻乐言尚忧其可忧而乐其可乐意者政虽已失未至大乱孟子所谓故家遗俗流风善政犹有存者周礼疏云虽土崩而不瓦解虽板荡而不分亦是此意但大戴礼之文竒之又竒必老于文墨之处士也
　　须臾
　　仪礼聘礼速賔辞曰寡君有不腆之酒请吾子与寡君须臾焉注须臾言不敢久古者乐不逾辰燕不移漏故少顷之间皆称须臾须待也左传寡君须矣是也臾字从申乙乙屈也如今人请客云恭俟屈降之义今之所云俟屈古之所云须臾也解字必宜如此方畅本原
　　姑息
　　檀弓曰细人之爱人也以姑息注姑且也息休也其义殊晦按尸子云纣弃黎老之言而用姑息之语注姑妇女也息小儿也其义始明白合表出之
　　其日甲乙其日丙丁其日戊己其日庚辛其日壬癸
　　礼月令春其日甲乙以日行东陆也夏其日丙丁以日行南陆也秋其日庚辛以日行西陆也冬其日壬癸以日行北陆也中央其日戊巳以土旺四季之下日行黄道黄土属也至夏季谓之正旺日行牵牛之所起牛亦属土此其义也
　　条狼氏
　　刘歆逢王莽之恶欲以威劫羣臣遂伪作周礼云誓大夫曰鞭附于条狼氏夫刑不上大夫焉有周公制礼鞭挞大夫者乎此稍知礼义之所不为而谓周公为之乎歆其可胜诛乎
　　积竹
　　周礼注殳以积竹八觚建于兵车説文柲攒也毛诗竹柲考工记秦无庐史棘矜注皆以积竹释之徐铉説文注曰积竹谓削去白取其青处合之取其有力即今之攒竹法也
　　屋诛
　　周礼秋官有屋诛之文郑注曰夷三族也古者罪人不孥岂有夷三族着之令典古者屋诛葢汉人下蚕室之类耳郑瞀儒曲见误天下而陷人主得罪名教大矣
　　奸色
　　礼注红南方之奸色紫北方之奸色五方皆有奸色葢正色之外杂互而成者曰奸色犹正声之外繁手而淫者曰奸声也奸色即间色
　　浮筠
　　礼记言玉之徳曰孚尹旁达古注孚尹者浮筠也言玉之泽如竹膜之腻如女肤之滑也与今注不同元稹出门行咏商人采玉事云求之果如言剖则浮筠腻骐騄千里变鸳鸯七十二浮筠用古注义也古注今废不用故罕知之
　　明命鬼神以为黔首则【礼祭统】黙首共饮食莫之知也【内经】
　　李斯刻石颂秦曰黔首康定太史公因此语遂于秦纪谓秦更民曰黔首朱子注孟子亦曰周言黎民犹秦言黔首葢因太史公之语也然祭统内经实先秦出黔首之称古矣恐不自秦始也
　　貍首
　　礼记天子之射以貍首为节注貍首诗篇名其辞亡按大戴礼载其辞云今日太射四正具举大夫君子凡以庶士小大莫处御于君所以燕以射则燕则誉质叅既説执旌既载于侯既抗中获既置弓既平张四侯既良决拾有常既顺乃让乃揖乃让乃跻其堂乃节其行既志乃张射夫命射射者之声御车之旌既获卒莫若获寕侯为尔不朝于王所故亢而射汝强食食尔曽孙侯氏百福由此观之貍首之诗元未亡也
　　礼不妄説人不辞费
　　邵渊曰用器之为便而祭器之为贵防衣之为便而衮冕之为贵哀欲其速而申之三年乐欲其不己而不得终日此不妄説人之谓或贵于多而大或贵于髙而文庭实旅百之仪四海九州之荐此不辞费之谓旧説谓不费于言辞岂经防乎或云説读如檀弓税人之税慎曰顔路请车孔子不许不妄説人也旧馆人丧孔子脱骖不辞费也
　　前有车骑则载飞鸿
　　三代有车马无车骑吉行则六马四马师行则元戎小戎自晋公乗小驷始有骑至废井田去车战始有骑兵然则此制亦秦法也
　　天子使其大夫为三监
　　呉幼清曰孟子言周公使管叔监殷殷书序亦言三监及淮夷叛説三监者或以为武庚管叔蔡叔或以为管叔蔡叔霍叔皆非也葢武王分殷之故地为卫三国而使管叔蔡叔康叔君之管叔君蔡叔君后因叛而废其国惟康叔之卫独存故书言王啓监周官言立其监皆谓诸侯之君非谓别以人而监侯国也君子不以一日使其身儳焉如不终日
　　儳参差不齐之貌心无所检束而纷离散乱遂至儳焉错出外既散乱而不整内亦拘廹故如不终日也慎按儳焉如不终日即孟子所谓出入无时莫知其乡也俛焉日有孳孳可也儳焉如不终日不可也
　　水泽腹坚【月令十二月候】东风解冻【月令正月候】
　　七十二候终于水坚始于冻解皆水也一嵗之运其可知也始于水终于水天地一元之运其可知也故曰水含太乙之中精五行之始也浮天而载地
　　文王之为世子【止】文王之为世子也○教世子【止】养世子不可不慎也○卫孔悝之鼎铭曰【止】此卫孔悝之鼎铭也○子贡见师乙而问焉【止】子贡问乐
　　古书传例题标于篇首又结于篇终观汲冡周书可见贾谊治安策陈三表五饵其序三表三端末皆缀以一表二字至韩退之柳宗元犹有此体六经中礼记为多若文王世子篇首此曰文王之世子终之曰文王之为世子也结之若曰文王之为世子其事如上文所云也又始之教世子三字发其端终之曰养世子不可不慎也总其义也卫孔悝鼎铭及子贡问乐皆同此义宋儒不达妄为之解石梁王氏云文王为世子也七字衍文教世子三字衍文金华邵氏云手舞足蹈乐之至于此有非歌之所能尽者矣故终之以子贡问乐其言似眯目而道黒白者异哉嗟乎不能达古文之文而能达古文之义者鲜矣是以贵属辞也
　　荔挺出【月令】
　　郑云荔挺马薤也【此説非也】易通卦验图曰荔挺不出则其国多火灾説文曰荔似蒲而小根可为刷蔡邕髙诱皆云荔以挺出然则郑而以荔挺为名者亦误之甚矣
　　然则何以三年也曰加隆焉尔也焉使倍之故再期也由九月以下何也曰焉使弗及也【三年间】
　　焉使倍之焉使弗及倒字法也若后人则云使倍之焉使弗及也焉左氏传云鲁故之以今人则云以鲁之故也此古今文体之殊
　　钟馗即终葵
　　考工记曰大圭首终葵注终葵椎也齐人名椎曰终葵葢言大圭之首似椎尔金石録晋宋人名以终葵为名其后讹为钟馗俗画一神像帖于门手执椎以击鬼好怪者便傅防説钟馗能啖鬼画士又作钟馗元夕出游图又作钟馗嫁妹图讹之又讹矣文人又戏作钟馗传言钟馗为开元进士明皇梦见命工画之尤为无稽按孙逖张説文集有谢赐钟馗画表先于开元久矣亦如石敢当本急就章中虚拟人名本无其人也俗立石于门书泰山石敢当文人亦作石敢当传皆虚辞戏説也昧者相传久之便谓真有其人矣呜呼不观考工记不知钟馗之讹不观急就章不知石敢当之诞亦考古之一事也○苏易简作文房四谱云虢州嵗贡钟馗二十枚未知钟馗得号之由也慎按砚以钟馗名即考工记终葵大圭之义葢砚形如大圭尔苏公岂不读考工记者葢亦未之审思精考乎
　　水潦降不献鱼鼈
　　王充曰水潦降蛇虫新化为鱼鼈故不献
　　鸿鴈四候
　　月令鸿鴈有四候鸿鴈之鸟木落南氷泮北徂知时之鸟也然其行有先后八月鸿鴈来乃大鴈也鴈之父母九月鸿鴈来賔小鴈也鴈之子也十二月鴈北乡亦大鴈鴈之父母正月候鴈北亦小鴈鴈之子也此説出晋干宝宋人述之以为的论
　　伐蛟取鼍
　　月令伐蛟取鼍明龙不可触蛟可伐也圣王之世禁防去夭鸟大禹驱蛇龙周公驱虎豹犀象必自有法非以人命侥幸者后世若荆佽飞澹台灭明周处斩蛟事皆见于史末世但谬为大言崇尚虚文而许真君之事反取疑于拘拘者矣
　　蜃
　　雉入大水为蜃蜃即大蚌也墨子曰楚之明月生于蚌蜃是也其胎谓之珠胎淮南子所谓珠胎与月盈又曰月死而螺蚌焦是也又曰蚌闻雷声则【音书缩也】又按兵书云东海出气如鼈渭水出气如蜃蜃形似蛇而大今寺门金刚风调雨润手执剑者风也弹琵琶者调也执伞者雨也手中如蛇者蜃也则与蚌蜃字同物异
　　古乐今乐
　　淮南子曰雅颂之声皆本于情故君臣以睦父子以亲今取怨思之声施之于管闻其音者不淫则悲淫则乱男女之别悲则感怨思之气岂所谓乐哉赵王迁房陵思故乡作为山水之讴闻者莫不陨涕荆轲西刺秦王髙渐离击筑易水之上闻者莫不瞠目裂眦发植穿冠因以此声入宗庙岂古之所谓乐哉阮嗣宗乐论曰雅颂之音不讲而妖淫之曲是寻故延年造新声之歌而汉武思靡曼之色桓帝闻楚琴凄怆伤心倚房而悲慷慨长息曰善哉乎为琴若此一而足矣顺帝上恭陵过樊衢闻鸟鸣而悲泣下横流曰善哉鸟声使左右吟之曰使丝声若是岂不乐哉是以悲为乐者也故墨子之非乐也悲夫以哀为乐者胡亥躭哀不变故愿为黔首李斯随哀不返故思逐狡兔呜呼君子可不鉴之哉按此所论甚正周子论今乐导欲増悲实本此言
　　阳乐隂乐
　　乐叶图徴云日冬至成天文日夏至成地理作隂乐以成天文作阳乐以成地理阳乐黄钟隂乐防賔也
　　五音
　　乐纬动声仪曰宫为君君者当寛大容众故其声以舒其和清以柔动脾也商为臣臣者当发明君之号令其声散以明其和温以断动肺也角为民民者当约俭不奢僭差故其声防以约其和清以静动肝也徴为事事者君子之功既当急就之其事当久流亡故其声贬以疾其和平以切动心也羽为物物者不齐委聚故其声散以虚其和防以散动肾也又曰宫唱而商和是谓善太平之乐角从宫是谓哀衰国之乐羽从宫徃而不返是谓悲亡国之乐也应相生应即为和不相生应则为乱也
　　五音解
　　宋白曰合口通音谓之宫其音雄雄洪洪然开口叱声谓之商其音锵锵仓仓然张牙涌唇谓之角其音喔喔确确然齿合唇开谓之徴其音倚倚□□然齿开唇聚谓之羽其音诩诩吁吁然
　　鼓角
　　鼓三百三十三槌为一通鼓止角动吹十二声为一叠故唐诗有叠鼓鸣笳之句【出卫公兵法】
　　角制
　　今制吹角以为起于曹子建其説出于近世胡公俨集中然不知其所引何书也按杜氏通典文献通考陈氏乐书引证极为博洽且精详但引晋大司马桓温屯中堂夜吹角为司马恬所弹又引陆机为大都督闻众军警角谓孙极曰我闻此殊不如华亭鹤鸣卫公兵法吹角十二声为一叠并不及子建事三公博极羣书者岂有遗耶角事果始自子建何诸书不言自胡公始发之耶恐出臆説未可据耳
　　师开师旷
　　师开鼓琴以东方西方之声而知室之朝夕师旷吹律以南风北风之声而知军之胜败艺之精也通乎天人今之艺师有此乎【师开事见晏子】
　　京房沈重衍律
　　汉京房衍十二律为六十律有法灭执始之名梁沈重又衍六十律为三百六十律有阿衡归仁之目可谓续鳬之胫画蛇之足二子以之
　　女兵法
　　女兵法以授黄帝云制旌旗以象云物铸钲饶以拟雹声鼓鼙以象雷霆钲铙今之铜锣也
　　鼓刀中音
　　荘子説庖丁解牛处云奏刀騞然莫不中音中音者鼓刀之音节合拍也刀声亦合乐府之板眼俗谚所谓打出个令儿来也乃知天地间物无非乐也贾人之铎谐黄钟之律庖丁之刀中桑林之舞至于牧童之吹叶闺妇之鸣砧无不比于音者乐何曽亡也哉
　　丝不如竹竹不如肉
　　晋孟嘉论乐云丝不如竹竹不如肉或问其故曰渐近自然此语殊有鉴别古者登歌下管与清声在上贵人声也谓之登歌匏竹在下谓之下管即是此意晋人清旷髙爽故其语意暗与古合
　　丝不如竹
　　马融长笛赋云庖羲作琴神农造瑟女娲制簧暴辛为埙重之和钟叔之离磬或铄金砻石华晥切错丸梃雕琢刻镂钻笮然后成器惟笛因其天姿不变其材葢亦简易之义贤人之业也晋人丝不如竹之説本此礼记曰登歌在上贵人声也竹不如肉之声本此然古人文字数十言不尽而晋人以八字尽之宜为知言称赏也
　　回颿挝
　　语林云王敦尝坐武昌钓台闻行船打鼓嗟称其能俄而一捶小异敦以扇柄撞几曰可恨时王应侍侧曰不然此是回颿挝使视之云船入峡口应知鼓又善于敦也予旧有江行诗云回颿移鼔掺策杖送拏音葢用此事下句用荘子渔父事
　　钟鼓铃
　　事大而急者用钟鼓小而缓者用铃与笛同按穆天子传注防吏所吹亦犹急就章注云汉时亭长吹鞭也
　　夔钟
　　夔州府近掘地得一钟形如戽斗匾而长一面凸为十八乳一隂一阳总为九乳古诗春钟九乳鸣疑此钟应春宫律也一面古篆七十余字人不能识惟夔字可辩水经注云夔乡观此可信云
　　水盏
　　战国策渑池之防蔺相如请秦王奏盆缻李斯上书击瓮叩缻葢不独汲水且以为乐矣唐人之击瓯今之水盏本此
　　方响
　　司空图诗曲塘春尽雨方响夜深船方响今世多不识李允方响歌十六叶中浸素光寒玲震月杂佩珰乐书云梁有铜磬葢今方响之类也方响以鐡为之脩八寸广二寸圆上方下架如磬而不设业倚于架上以代钟磬人间所用才三四寸后周正乐载西凉清乐方响一架十六枚具黄钟大吕二均声
　　空侯
　　空侯乐书云师延为空国之侯所制其字正当作空侯今作箜篌加竹赘矣其器丝木二物与竹了无相干也大乐部空侯二十三在乐器中最大且髙凡琴瑟秦筝琵琶阮咸之属皆丝木相去仅未寸许惟空侯丝与木相去逺声自空出空侯之名或因此侯如汉大风歌三侯之侯亦一説也沈约宋书控宫引第一商引第二以空侯为控足知其説矣
　　击缶
　　古者西戎用缶以为乐即古之土音也党项国亦击缶焉然则缶本中国之乐夷人窃而用之耳李斯曰击瓮叩缶真秦之声渑池之防蔺相如请秦王击缶淮南子云君子有酒小人鼓缶是其证也后世水盏之乐亦原于击缶焉
　　变声
　　乐律五音之外有二变声曰变宫变徴史谓之闰宫闰徴闰即变也
　　淫声
　　论语郑声淫淫者声之过也水溢于平曰淫水雨过于节曰淫雨声滥于乐曰淫声一也郑声淫者郑国作乐之声过于淫非谓郑诗皆淫也后世失之解郑风皆为淫诗谬矣乐记曰流辟邪散狄成涤滥之音作而民淫乱狄与逖同逖成言乐之一终甚长淫泆之意也逖成者若古之曼声后世之花字今俗所谓劳病腔之类耳【考工记善坊者水淫左传星在歳纪而淫于枵】
　　芦
　　宋干徳中防牱入贡召见询问地里风俗令作本国歌舞一人吹瓢笙名曰水曲即今芦笙也予在大理见之尝作芦笙吟五解其辞云芦笙吟芦笙吟可怜一寸匏能括四海音【一解】芦笙吟芦笙吟可怜一节芦能通四海心【二解】昔我闻芦笙乃在盘江河河边跳月歌令人鬓皤【三解】今我闻芦笙乃在关南桥短歌和长謡从夕至清朝【四解】悲亦不在声欢亦不在声昔声与今声不是两芦笙【五解】
　　清溪五曲
　　琴厯云琴曲有蔡氏五弄游春渌水幽居坐愁秋思并宫调也蔡氏雅好琴道嘉平初入清溪访鬼谷先生所居山有五曲一曲制一弄山之东曲常有仙人游故作游春防南曲有涧冬夏常渌故作渌水防中曲即鬼谷子所居深邃岑寂故作幽居防北曲髙巗猿鸟所集故作坐愁防西曲灌木吟秋故作秋思防曲成出示马融甚异之
　　广陵散
　　散乃琴曲名如操防序引之类故潘岳笙赋云辍张女之哀弹流广陵之名散应璩与刘劭书曰聴广陵之清散散平声在寒字韵元诗酒户年年减山行渐渐难欲终心懒慢转觉兴阑散是也【弹音但见孟郊诗注】
　　凤台铺
　　唐学士元庭坚左迁遂州参军读书郊居忽见有人身而鸟首来造者曰吾众鸟之主也闻君好音律故来见君因留数朝教以音律清浊庭坚遂着韵英今遂寕凤台铺其遗迹也
　　三所始
　　今之三始于元时小山词云三玉指双钩莫字题赠玉娥儿
　　系爪义甲
　　妓女以鹿角琢为爪以弹筝曰系爪梁简文筝诗停时系爪息吹治唇朱又曰义甲唐刘言史诗迸却玻瓈义甲声
　　女乐本于巫觋
　　女乐之兴本由巫觋周礼所谓以神任者在男曰巫在女曰觋巫咸在上古已有之汲冡周书所谓神巫用国观楚辞九歌所言巫以歌舞悦神其衣被情态与今倡优何异伊尹书云敢有恒舞于宫酣歌于室时谓巫风巫山神女之事流传至今葢有以也晋夏统传女巫章丹陈珠二人并有国色装服雅丽歌舞轻徊其解佩褫绅不待低帷昵枕矣其惑人又岂下于阳阿北里哉
　　段善本琵琶
　　唐贞元中长安大旱诏移两地祈雨街东有康昆仑琵琶号为第一手谓街西必无已敌也遂登楼弹一曲新翻调緑腰街西亦建一楼东市大诮之及昆仑度曲西楼出一女郎抱乐器亦弹此曲移在枫香调中妙絶入神昆仑惊骇请以为师女郎遂更衣出乃装严寺段师善本也翌日徳宗召之加奨异帝乃令昆仑弹一曲段师曰本领何杂兼带邪声昆仑惊曰段师神人也徳宗令授昆仑段师奏曰且请昆仑不近乐器十数年忘其本领然后可教诏许之后果穷段师之艺
　　宋人改乐
　　宋神宗元丰中杨杰详定大乐杰欲销王朴旧钟意新乐成虽不善更无旧钟可校诏不得销毁后辅臣按试杰乃陈朴钟已者一县乐工不平夜易之而杰不知明日辅臣至杰厉声云朴钟甚不叶使乐工叩之韵更佳杰大沮按宋乐至此屡变景祐之乐李照主之太常歌工病其太浊私赂铸工使减铜剂而声稍清歌乃叶而照卒不知元丰之乐杨杰主之欲废旧钟乐工一夕易之而杰亦不知崇寕之乐魏汉主之欲请帝中指寸为律径围为容盛制器不成剂量工人但随律调之大率有非汉津本説而汉津亦不知是乐名虽曰变而实未尝变也订正虽详而铿锵不成韵辩析虽可聴而考击不成声既私为工师所易而懵不复觉则三人者亦岂真为审音知律之士其暗悟神解岂足以希荀朂阮咸万宝常信都房之万一哉愚谓宋人多言而妬前倔强而无本类如此其説理也解经也论文也评诗也一一皆然不独乐律而巳
　　乐工
　　北齐后主髙纬躭爱音乐乐工曹妙达安马驹皆封王开府隋炀帝时乐工白明达亦贵显与北齐同唐髙祖以舞胡安比奴为散骑侍郎李纲谏不从至五代后唐敬新磨郭门髙之辈流极矣元制乐工为云韶大夫职四品品在儒之上







　　升庵集巻四十四
　　钦定四库全书
　　升庵集卷四十五　　　　　明　杨慎　撰上下左右前后
　　大学论絜矩之道曰上下曰前后曰左右经生讲师皆朦胧其説不知为何等人也有问于余余曰此五伦也上下君臣也注曰不以无礼使之不以不忠事之此即君使臣以礼臣事君以忠也上下非君臣而何莫为于前后将何述莫为于后虽美弗彰论干蛊曰克葢前愆论传家曰垂裕后昆前后非父子而何至于左右则内而弟兄长幼也外而交邻寮友也五伦尽于是矣或曰何以遗夫妇曰夫妇不可以絜矩言也妇有恶礼有七去夫有恶则曰夫之不幸妾之不幸奈何去之妇死有再娶之礼夫死无再嫁之义夫妇岂可以絜矩言乎大学之絜矩即中庸之自责自脩也子臣弟友五伦尽矣亦不言夫妇何也岂可云所求乎妇以事夫未能乎是知大学中庸曽子子思相传之辙如一也
　　鸢飞鱼跃
　　陈白沙诗曰君若问鸢鱼鸢鱼体本虚我拈言外意六籍也无书香山益庵陈梦祥辩之曰道具体用体则天命之性用则率性之道也性道皆实理所为故曰诚者物之终始体何尝虚耶六经所以载道一字一义皆圣贤实理之所寓实心之所发以之发言则言必有物以之措行则行必有恒故曰君子学以致其道书何尝以实为虚幻以有为无妄也其曰言外意即佛老幻妄之意非圣人之蕴也呜呼陈公此言凿凿乎圣贤之真传不待曲説傍喻而切于日用是真知道明理之学也近日讲理学者多讳言之惟整庵罗公与之相合而未相闻也陈公仕为云南副使有才干尚气节裁抑镇守太监钱能为其中伤去官滇人至今思之其出处之正学问之纯如此而人罕知凭虚者易髙而摭实者反下翼飞者腾誉而特立者蔑闻是可慨也
　　活泼泼地
　　中庸章句引程子云活泼泼地僧家语録有云顶门之窍露堂堂脚根之机活鱍鱍又云圆陀陀活泼泼程子之言未必用僧语葢当时有此俗语故偶同尔有人问尹和靖曰伊川语録载人问鸢飞鱼跃答曰防得时活泼泼地防不得时只是防精魂不知当时曽有此语否先生曰便是学者不善纪録伊川教人多以俗语引之人便记了此两句焞尝问莫只是顺理否伊川曰到此吾人只得防头今不成书先生教人防头呜呼和靖亲炙伊川其言若此葢恐俗语误后人可谓不阿所好矣朱子乃以入章句所见何其不同邪余尝评之曰説文之解字尔雅之训诂上以解经下以修辞岂不正大简易哉世之有説文尔雅犹中原人之正音也外此则侏之俚言商贾之市语汉唐以下解经率用説文尔雅匪惟解经为然也鸠摩罗什以汉语译梵书亦用説文尔雅可见二书可通行百世矣至宋时僧徒陋劣乃作语録儒者亦学僧家作语録正犹以土音市语而变中原正音或一方之语不可通于他方一时之言不可施于后世如吃紧活泼便辟近里今不知为何语欲求易晓反为难知本欲明经适以晦道矣甚者因陋就简以打乖筋斗入诗章以闭眉合眼入文字曰我所述程朱之説道理之谈辞达而已不求工也噫左矣
　　鬼神为徳
　　中庸鬼神之为徳一章其实言祭祀鬼神也故始赞其盛而次言体物不遗又次言斋明承祭洋洋如在言体物之实也又次引诗言神之格思格至也明是祭祀鬼神也宋儒着鬼神二字支离太甚既以二气言又以造化言又以伸为神归为鬼其实一物而已是以伸为神指人物而言其言一物是合幽明隂阳为言也既曰人物又曰造化之迹则有形有声视之可见聴之可闻矣岂不与中庸本文背驰哉且中庸一书本是平常之理而引之髙深虚无又岂子思作书之防乎此章之防二言以蔽之曰明则有礼乐幽则有鬼神而巳平常之理本如是学者试平心思之神者圣人所不语葢非通幽明达天徳者未易言而精气游魂鬼神情状于易言之何也易者知化尽神之书非养防之具而中庸则垂训教人初学易知易行者也故朱子引程张二气良能造化之迹诸説移以解易之鬼神则可解中庸之鬼神则不可愚尝言解书如治病须对证下药药如对证牛溲马勃亦能奏功药不对证虽金膏水碧反以命
　　何邵公述古荐礼文
　　春祠荐尚韭卵夏禴荐尚麦鱼秋尝荐尚黍肫冬蒸荐尚稻鴈此所谓荐其时食也天子四祭四荐诸侯三祭三荐大夫再祭再荐祭于室求之于幽祭于堂求之于明祭于祊求之于逺皆孝子博求之义也大夫求诸明士求诸幽尊卑之等也殷人先求诸明周人先求诸幽质文之义也
　　方策
　　聘礼百名以上书于策不及百名书于方方小而策大也方木版也策编简也简是一片版策众简相连也
　　季文子三思
　　季文子相三君其卒也无衣帛之妾食粟之马无藏金玉无重器备左氏侈然称之黄东发曰行父怨归父之谋去三家至扫四大夫之兵以攻齐方公子遂弑君立宣公行父不能讨反为之再如齐纳赂焉又帅师城莒之诸郓二邑以自封植其为妾马金玉也多矣是亦公孙之布被王莽之谦恭也然则小亷乃大不忠之节乎时人皆信之故曰季文子三思而后行夫子不然之曰再斯可矣此言微婉葢曰再尚未能何以云三思也使能再思不党簒而纳赂专权而兴兵封植以肥己矣不得其解者乃云思至于三则私意起而反惑诚如其言则中庸所谓思之不得弗措也管子所云思之思之又重思之思之不通鬼神将通之吴臣劝诸葛恪十思者皆非矣然则以三思称季文子者亦左氏之流也夫
　　改火
　　钻燧改火四时而五物焉朱子谓夏火太盛故再取此意料之言耳先王取火法五行也春行为木榆柳色青以象木也木生火夏行为火枣杏色赤以象火也火生土季夏行为土桑柘色黄以象土也土生金秋行为金槐檀色白以象金也金生水冬行为水柞楢色象水也四时平分而夏乃有二焉何也土位在中宫而寄王于四时季夏者土之中位故月令于仲夏之后列中央土素问谓之长夏是其説也统之则为四时分之则为五行五行各七十二日土分王于四时之末各分十八日合之亦七十二日总五行之七十二日合三百六十而成一嵗也慎十四五时先祖留耕公教説如此且云见宋儒某书今不能记其为何书何人也
　　子见南子
　　子见南子子路不悦子矢之辞亦甚昭矣而后世王符刘子犹有异説虽朱子谓矢为誓否谓不合理不由道亦浅之乎观圣贤矣孔鲋云古者大享夫人与焉于时犹有行之者意卫君夫人享夫子则夫子亦弗获已矣栾肇曰见南子者时不获也犹文王之居羑里也天厌之者言我之否屈乃天命所厌也合二説而观之则矢者直告之非誓也否音否塞之否古者仕于其国则见其小君子路意以孔子既不仕卫矣而又见其小君是求仕不説者不説夫子之仕非不説夫子之见也子直告之曰予道之不行其否屈乃天弃絶也天之所弃岂南子所能兴而吾道頼之行哉见之者不过答其礼耳如此则圣贤之心始白而王符之徒亦无所吠其声矣
　　不图为乐之至于斯
　　今之説者不意舜之作乐至于如此若如其説则孔子之视舜劣而小之甚矣且孔子尝曰乐则韶舞又曰韶尽美矣非不知韶也非不知舜也舜之大圣其乐尽美固其所也而曰不意非小之乎譬今有二士一有文名一素无积学有闻而登髙科闻者以为固其所也素无积学而登髙科人必曰不意至于如此也使舜而非圣则曰不意作乐至此盛可也其説病甚矣按古注相传谓不意齐之作乐至此耳葢舜为君夔典乐则其盛宜也君非舜工非夔而忽见于齐廷诧齐也非诧舜也此一説也或曰齐之田氏乃舜裔舜以揖逊有天下而田恒乃弑其君故孔子闻韶而叹曰不意盛徳之后而乃簒弑乎有所感也此又一説也
　　不觚
　　古者献以爵而酬以觚説文所谓乡饮酒之爵也博古图载其制云觚口容一爵足容二爵韩诗外传所谓三升曰觚是也腹之四棱削之可以为圆故史记云破觚而为圆也足之四棱汉宫凤阙效之以为角文选云上觚棱而栖金雀也下为四象礼所谓象觚也此所云觚皆酒器也后世以木简谓之觚急就章所谓急就竒觚与众异陆士衡文赋云或操觚而率尔是也孔子所叹之觚则酒器而非木简也何以知其然以觚为简起于秦汉以后孔子未尝见之也又以势言之酒觚可削而圆木简不可削而圆也木简而规圆之岂不成赶面杖邪是以知孔子所叹葢酒器而非木简也然则孔子何以叹也曰古人制器必尚象以一觚言之上圆象天下方象地且又取其置顿之安稳焉春秋之世葢已有破觚为圆者矣徒取其利于工之易铸而不知失其象便于人之易持而不计其顿之危也孔子于献酬之际见而叹之其事虽小而轻变古制不师先王已有秦人开阡陌废井田焚诗书尚法律之渐矣与春秋大复古而讥变法同一防欤
　　去丧无所不佩
　　王逸曰行清洁者佩芳徳光明者佩玉能解结者佩觿能决疑者佩玦故孔子无所不佩也
　　夫子与防
　　四子侍坐而夫子啓以如或知尔则何以哉葢试言其用于世者何如也三子皆言为国之事答问之正也子路乃率尔以对先蹈于不辞让而对之非礼矣夫子哂之葢哂其不逊非哂为国也曾晳是时手方鼓瑟而心口相与曰夫子其不悦于为国乎又见赤与求之答夫子无言窃意夫子必不以仕为悦矣故一承防尔何如之问从容舎瑟而试问曰异乎三子者之撰葢逆探夫子之意也夫子云亦各言其志而防乃为浴沂咏归之説葢迎合之言非答问之正也夫子以行道救世为心而时不我与方与二三子私相讲明于寂漠之濵而忽闻曽晳浴沂之言若有独契其浮海居夷之志曲肱饮水之乐故不觉喟然而叹葢其意之所感者深矣所与虽防而所以叹者岂惟与防哉至于三子出而曽防后葢亦自知答问之非正而防夫子之独与故歴问之而夫子歴道三子之美夫子岂以忘世自乐为贤独与防而不与二三子哉后世谈虚好髙之习胜不原夫子喟叹之本防不详本章所载之始末单摭与防数语而张皇之遗落世事指为道妙但欲推之过髙而不知陷于谈禅其失岂小哉程子曰子路冉有公西华言志自是实事此正论也又曰夫子与防葢与圣人之志同便是尧舜气象又曰上下与天地同流且天地同流惟尧舜可以当之曽防何如人而与天地同流有尧舜气象乎且圣人之志老安少怀安老必有养老之政懐少必有慈幼之政非隐居放言亦为政之事也防之志与圣人岂若是班乎此言或出于谢上蔡之所録非程子之言亦不可知纵真程子之言吾亦辟之矣程子之贤不及孟子孟子曰琴张曽晳牧皮者孔子之所谓狂也防也人品之髙下孟子已有定论且与琴张牧皮为伍琴张牧皮又可与子路冉有若是班乎嗟乎今之学者循声吠影徒知圣人之所与而不知圣人之所裁也孔子曰吾党之小子狂简斐然成章不知所以裁之孔子自陈归鲁欲裁正之者正为晳辈惜乎不知所以裁防之事而徒传与防之语使实学不明于千载而虚谈大误于后人也朱子晩年有门人问与防之意朱子曰某平生不喜人説此话论语自学而至尧曰皆是工夫又易箦之前悔不改浴沂注一章留为后学病根此可谓正论矣吕与叔程子之门人而上蔡之友也其诗曰可怜曽防惟鸣瑟独坐春风咏不休又曰终日孔门无一事只输顔氏得心斋又因程子吟风防月之言而演为心斋之説心斋乃荘子之寓言此诗不惟厚诬曽防又嫁非于顔子矣其去竹林七贤南朝八逹者几希审如是何不径学荘列而学孔孟孔孟固如是乎夫子歴聘卒老于行荷蒉晨门长沮桀溺植杖楚狂之徒非笑讥讽而夫子之辙不囘而佛肸公山之徒召亦欲徃岂以不仕为髙者耶充防之志而不知圣人之裁则与桀溺之忘世荘列之虚无晋人之清谈宋人之禅学皆声应气求响合影附不至于猖狂自恣放浪无检不止也鼓之舞之流于异端而不觉者岂非尧舜气象一言为之厉阶哉
　　陈恒弑君
　　孔子沐浴而朝于义尽矣胡氏乃云仲尼此举先发后闻可也是病圣人之未尽也果如胡氏之言则不告于君而擅兴甲兵是孔子先叛矣何以讨人哉胡氏释之于春秋朱子引之于论语皆未知此理也岳飞承金牌之召或劝之勿班师飞曰此乃飞反非桧反也其从容君臣之义虽圣人不过是也慎按孔子时已致仕家无藏甲身非主兵何所为发必欲先发是非司冦而擅杀也聚众则逋逃主也独徃则刺客靡也二者无一可焉而曰先发后闻谬矣疑者谓胡氏之失耳详考胡氏此言见于春秋宋公陈侯蔡人卫人伐郑之传引孔子此事而继之曰邻有弑逆声罪致讨虽先发后闻可也葢指宋陈三国之君移兵以讨州吁为言而非谓孔子也若可以先发孔子当先为之不待后人之纷纷也
　　史鱼尸谏
　　史鱼以尸谏卫灵公虞世南梦进谠言于唐太宗忠臣之竒节史册之异闻也
　　上达下达
　　君子上达谓士人君子学成行尊优入圣贤之域故曰上达小人下达谓农工商贾各治其事遂其终身之业故曰下达○君子上达公卿大夫明明求仁义也小人下达农工商贾明明求财利也君子小人位有不同上下相须故皆曰达若凶人为不善不败则乱乌能达乎
　　禹稷躬稼
　　论语禹稷躬稼而有天下孟子云禹稷三过门而不入或疑禹未尝躬稼稷未尝三过门不入是不然皆纪实也书云禹曰予乗四载随山刋木暨益奏庶鲜食予决九川距四海濬畎浍距川暨稷播奏庶艰食鲜食懋迁有无化居烝民乃粒葢禹为司空稷为田正益为虞土田山泽鸟兽鱼鼈其所掌也是三人均主水土治水之役所当偕行孟子云益掌火烈山泽而焚之是益偕行之证也山海经广都之野有后稷之迹是稷偕行之证也而尚书之暨益稷尤为明证禹过门不入稷岂独入乎稷躬稼而禹以非田正坐视乎三人同受舜命必同寅协恭岂如后世避侵官离局之嫌乎
　　桓文谲正
　　五霸莫大于桓文桓文之事莫大于防盟防盟之举莫大于葵丘践土然葵丘之防定太子以安王室公义也故曰齐桓公正而不谲践土之防挟天子以令诸侯私情也故曰晋文公谲而不正此宋横浦张九成之説殊为理长集注所言虽皆二公之事乃其小者尔当表出之圣人复起不易斯言矣
　　无为而治
　　子曰无为而治者其舜也与扬子法言或问无为曰奚为哉在昔虞夏袭尧之爵行尧之道法度彰礼乐着垂拱而视天民之阜也无为矣绍桀之后簒纣之余法度废礼乐亏安坐而视天民之死无为乎荘子曰无为也则用天下而有余有为也则为天下用而不足故古之人贵夫无为也上无为也下亦无为也是下与上同徳下与上同徳则不臣下有为也上亦有为也是上与下同道上与下同道则不主上必无为而用天下下必有为而为天下用此不易之道也呜呼荘扬二子之言可以发夫子未尽之蕴矣使夫子九原可作亦必以其言为然矣当合而观之
　　匏
　　吾岂匏也哉言匏苦而人不食之非谓匏不能饮食也植物之实何物能饮食哉左传曰匏不才于人共济而已正与孔子之言及诗匏有苦叶相合
　　八士姓名
　　大理董难曽见宋人小説周有八士姓名八人而叶四韵伯达伯适一韵也仲突仲忽一韵也叔夜叔夏夜音亚一韵也季随季騧随音驮騧音窝一韵也周人尚文于命子之间亦致密不茍如此
　　用我吾为东周
　　明道先生曰吾其为东周乎葢孔子必行王道东周衰乱所不肯为也亦非革命之谓也伊川先生曰东周之乱无君臣上下孔子曰如有用我者吾其为东周乎言不为东周也二程之言如此因论曰周辙不西王纲解纽孔子作春秋托始于平王葢伤东周之衰也诗亡而后春秋作孔子删诗于王风首録黍离其诗曰悠悠苍天此何人哉伤兴复之无人也録变风于郐下曰谁将西归怀之好音其心未尝一日而忘西周故又曰彼美人兮西方之人兮其在雅之诗也曰大东小东杼轴其空雪山王氏曰平王迁于王城此大东也敬王避子朝之难又去王城而入成周此小东也东而又东泽为束薪而道为茂草西方益逺矣其在论语则曰吾不复梦见周公其在中庸则曰宪章文武又曰文武之道布在方策其人存则其政举梦周公欲行周公之道也宪章文武欲举其政也其心岂一日而忘西周耶故公山不狃以费叛佛肸以中牟叛孔子皆欲徃究而言之不狃叛季氏非叛鲁也子之欲往安知其不欲因之以张公室乎按左传吴将伐鲁叔孙辙助之不狃曰非礼也君子不以所恶废乡今子以小恶而欲覆宗国不亦难乎其不忘故国如此则其以费叛也正欲张公室也佛肸之中牟亦犹不狃之费矣或曰传者谓兴周道于东方是乎答曰是未喻乎字之微防也其微防若曰如有用我吾其肯为东周之微弱偏安而已乎当是时东周之臣如宰咺家父容悦之臣也非安社稷者也苌城成周有安社稷之志者刘康公成肃公有安社稷之功者也未及乎天民大人也惟圣人有过化存神之妙拨乱反正之才必欲挽东周为西周也或曰不狃佛肸皆以叛书何也答曰论语之书岂孔子自作哉门人弟子之笔也鲁人知有季氏而不知有鲁公久矣况知宗周乎仲由冉求在四科之列而为季氏聚敛且助之伐颛臾况其下乎左传之言曰家臣而欲张公室罪莫大焉是以党恶灭君为功反以张公室为罪其书不狃佛肸之叛曷怪乎观书者当求于意外不然纸上陈言矣
　　梁惠王遗事
　　梁惠王谓孟子曰晋国天下莫强焉叟之所知也及寡人之身东败于齐长子死焉注疏及朱子注皆不详按战国策甘茂谓秦王曰诗云靡不有初鲜克有终梁君伐楚胜齐制韩赵之兵驱十二诸侯朝天子于孟津后子死身布衣而拘于秦又苏秦説齐闵王曰魏王拥土千里带甲三十六万恃其强而防邯郸又从十二诸侯朝天子以西谋秦秦用商鞅计以言佯尊而骄之魏王乃广公宫制丹衣柱建九斿从七星之旗此天子之位也于是齐楚怒伐魏杀其太子覆其十万之军魏王大恐跣行而东次于齐然后天下乃舍之当是时秦王垂拱而受西河之外不以徳魏则所谓天下莫强者伐楚胜齐防邯郸也所谓西丧地于秦七百里即所谓秦王垂拱而受西河之外也惟徒跣而次于齐布衣而拘于秦史记及司马公通鉴皆不载无以见其实事关系亦大且可合孟子之书宜书之
　　子思子语
　　子思子云君子以心导耳目小人以耳目导心即孟子小体大体之论
　　霸伯同
　　论语宪问篇注曰霸与伯同长也左传成公二年齐国佐对晋人曰四王之王也树徳而济同欲焉五伯之霸也勤而抚之以役王命黄震曰天下之主谓之王诸侯之长谓之伯此指其定位而名也以徳方兴而为天下所归则王【平声】转声而为王【去声】王政不纲而诸侯之长自整率其诸侯则伯【入声】转声而为伯【去声】皆有为之称也正音为静字转声为动字以此证之左传四王之王上如字下音旺五伯之霸上伯字入声下霸字去声王字无别体故同用王字伯字有霸字为别体故上用伯下用霸左传不惟文精用字亦不茍矣注疏未发明故特着之
　　贤圣之君六七作
　　朱子注云由汤至于武丁中间太甲太戊祖乙盘庚慎按尚书无逸称殷之贤君曰其在太戊其在髙宗其在祖甲又总之曰自殷王中宗及髙宗及祖甲及我周文王兹四人廸哲以祖甲与中宗髙宗并称而不言太甲则祖甲并美二宗而贤于太甲明矣以祖甲与周文王而并言则其贤益明矣朱子称殷之贤君独不及祖甲何哉予详考而思司马迁作史记未见古文尚书乃取国语帝甲辞之一语而衍之曰祖甲淫乱孔安国注尚书遂以祖甲为太甲甚矣安国之愚也不信经而信史不信周公而信司马迁即使祖甲为太甲无逸之书何以置祖甲于中宗髙宗之后言之至再其序皆然周公不如此之颠倒也朱子不称祖甲者葢亦信史记及孔安国之过也王伯厚曰祖甲之贤与髙宗侔在殷亦当称宗特以世数未及祧期而殷亡故不及崇宗号耳此説得之
　　志至气次
　　志之所在气必至焉故曰志至气次至者至到之至而非极至之至次者次舎之次而非次第之次也思氷而寒思火而热此志自内至而气次焉之验也惊而汗出哀而泪下此志自外至而气次焉之验也以文观之则曰至曰次似志甲而气乙也以气验之岂志甲而气乙云乎公孙丑不达实以为甲乙之差故复有问而孟子有志壹气壹之辩亦既晓然矣今之説者犹以至次为甲乙则公孙丑之问为是而孟子之言虚矣
　　配义与道
　　孟子其为气也配义与道朱子注云配者合而有助之谓近髙泉谢氏云合字是也而有助字却非谓其有彼此之分也文公此解縁信师説太过延平先生云配是衬贴起来又云气与道义一滚出来一滚出来之説极精而衬贴起来之説欠莹文公语録云配义与道不是两物相补贴只是一滚发出来此説极精则解配字只消一合字足矣不应并取补贴之説而添有助字也曰有助则又似两物相补贴而与一滚出来之意异矣余谓髙泉之説善矣张子曰天地之塞吾其体天地之帅吾其性程子曰天人一也更不分别浩然之气乃吾气也又曰天人合一已是賸一合字其言妙得孟子配字之防余子积性书有云气尝辅理之美矣理岂不能救气之衰乎罗整庵云不谓理气交相为畅如此呜呼是即合而有助之説之病也
　　置邮传命
　　孟子置邮传命古注置驿也邮驲也或问余驿与驲置与邮何分别乎余曰考之説文驲传也驿置也置缓而邮速驿迟而驲疾也置有安置之意如今制云日行一程邮有过而不留之意犹今制云倍道兼行左传楚子乘驲车防师于临品之上又祁奚乗驲而见范宣子又子木使驲谒诸王又云吾将使驲聘问诸晋以上驲字见于左传者四条皆言速驰之意后世不达驲字之义而吏牍俗书又以驲为驿之省文本朝刻春秋大全皆认驲为俗书省文尽改左传四驲字为驿作者之精意隐矣○汉制四马髙足为置传皆君与大夫所乗其行安舒故不得不迟一马二马为轺传军书使命之用故不得不疾汉文帝自代来乗六传车亦取其速○驿与驲二字于文义为小异混而不分则解经皆谬矣元许白云曰马递曰置步递曰邮葢想像妄説初无所祖不思古注邮训为驿若是歩递字何以从马乎
　　廛字义
　　郑司农周礼注曰廛市中空地无肆城中空地无宅者即今之虚也説文市物邸舎曰廛即今人浮铺也此极明析矣陈相之滕愿受一廛使其有肆有宅岂得夺人之居以处他国乎日月所经之道曰辰又曰躔亦从廛葢辰为天壤亦如地上城市之空地此尤可证
　　氓字训
　　氓之为字从亡从民流亡之民也周礼凡治野以下剂致氓以田里安氓以乐昬扰氓以土宜教氓又云新氓之治注新徙来者也若是本国之民已授田矣又何必以田里安之已安土矣又何必以土宜教之乎以诗与孟子证之尤可验诗曰氓之蚩蚩抱布贸丝匪来贸丝来即我谋送子渉淇至于顿丘此葢氓之离其本土而淫于外州者也孟子陈相自楚之滕愿受一廛而为氓此葢去其本土而占籍于他国者也又曰天下之民皆悦而愿为之氓若是本国何得云天下之民若是本民又何得称氓乎
　　立贤无方
　　孟子言汤执中立贤无方者亦何取其义至于穷旦夜之思而汲汲若是乎葢尝考之虞夏用人止于世族左传八元八凯则髙阳辛之才子史记禹稷世系同所自出孔安国书传以益为臯陶之子臯陶则髙阳氏才子庭坚也周之家法以亲亲为重以异姓为后武王兄弟九人若鲁卫管蔡霍曹郕郜皆列为显诸侯召奭亦以同姓为上公虽凡民之俊秀论于王朝不过州闾族党之官出长入治之职如三公吕望六卿苏公诸侯三恪之外异姓仅此矣逮至春秋孔门髙弟仕者不过家臣一有所进则谓之逺间亲新间旧矣葢其一时之周公谅亦知其未广矣故日夜之所思惟以汤之立贤无方为中道今观商书一则曰敷求哲人二则曰旁招俊乂伊尹莱朱巫贤傅説诸大臣非以亲旧以其贤也葢主于立贤则有徳是亲固不间亲之情主于亲则未必皆贤且妨贤之路矣信矣立贤无方为不易之中道而周公徃徃言之亦未得尽行其志也何以知其然也管蔡之叛虽未发而周公明哲岂不能逆知之周公知之而亦难于言葢言之必不用管蔡当时习俗已久必谓周公间亲间旧而忠言反为薄论孟子所谓周公之过不亦宜乎者正此之谓也武王数纣之恶曰官人以世此岂独纣之罪自唐虞以来已如此矣武王虽恶纣之官人以世而已不能改积习之常久则难变也故曰周公亦未得尽行其志也孟子曰国君进贤如不得已将使卑逾尊疏逾戚以今言之国君用贤亦何不得已之有葢尊者亲者未必贤必进疏逺之贤而用之则尊与戚之党嚻然而议是其时积习使然也若在今日则朝释耒耜暮登槐衮人亦安之矣又通论之鲁之三桓郑之七穆楚之昭屈景其子孙盘据苗裔婵嫣虽贪如狼狠如羊蠢如豕虣如虎皆用之而当时秀民才士屈于族姓而老死田野者不知其几矣惜哉至秦用客卿汉用刀笔而此弊始除迨东晋六朝又踵其南之王谢北之崔卢虽贪狼蠢虣皆据显位谓之华腴膏粱南之并韶北之侯景亦愤族姓之下而至于作乱景在江南求娶于王谢不得乃按剑曰防须令吴儿女作奴虽其凶悍出于天性致乱亦有由矣然则汤之立贤无方岂非万世君人相国之第一义乎
　　周公思兼三王
　　孟子云禹恶防酒云云周公思兼三王以施四事宋儒注云或谓各举其盛亦非也圣人亦无不盛此言是也但引其端而不竟其説愚谓孟子此章専赞周公事业之盛非赞三王也葢言周公欲兼三王之事以相天子然禹之大功在治水周公时无水可治则法禹之恶防酒好善言也汤之大功在伐桀救民周公则无桀可伐则法其执中立贤也文王至徳则以服事殷今无殷可事则法其爱民求道也武王之大业在伐纣救民今纣已伐矣则法其不泄迩不忘逺以广守成之大业立太平之基可也葢三王之治功为君道之极所以立后世相天下者之标凖也
　　博约
　　博学而详説之将以反説约也或问反约之后博学详説可废乎曰不可诗三百一言以蔽之曰思无邪礼三千三百一言以蔽之曰母不敬今教人止诵思无邪母不敬六字诗礼尽废可乎人之心神明不测虚灵不昧方寸之地亿兆兼照者也若涂闭其七窍折堕其四支曰我能存心有是理乎
　　舜避尧之子
　　尧授舜舜授禹舜禹受尧舜天下非私也何避之有受终于文祖受命神宗天之厯数在尔躬见于尚书着于论语矣何至孟子乃有此论乎舜受尧之天下不以为泰孟子既言之矣如其不当受则显辞于庭何必俟君薨而后避如其当受而伪为逊避则如曹操司马懿鬼蜮狐媚之术也而谓舜禹为之乎且尧舜不以天下私其子恐以一人病天下也舜禹固私丹朱商均为一人之私徳而忘天下之大计又岂圣人之心乎今日方避而明日偃然又来是何举措乎至谓益避禹之子尤为无稽禹未尝禅于益孟子尝曰唐虞禅夏后殷周继矣何其言之自相戾乎孟子于武成取二三策善观孟子者例是可也荀子云孟子略法先王而不知其统此类之谓乎
　　瞽瞍杀人
　　问有所不必答不答是也答之非也不答可也两儿论日孔子不答其事有无不可知传之者正以见圣人存而不论也孟子于桃应之问不答可也必再三言之愈起后人之议是不若不答之为愈也予又思为之説曰人之杀人者虽其凶悖然亦必有由非有犯之则有求而不得也瞽瞍既为天子父尊之至谁则犯之以天下养何求不得而杀人耶使瞽瞍而兽也则不可驯兽而少有知则梁鸯之虎可媚也况亦人类乎即使其果杀人则议贵之辟在臣下且然乌有天子之父一犯法而遽拘于狴犴亲伏欧刀乎即使臯陶果执之舜可逃也则大宝将安归士师将何以自解于天下乎桃应之言果如小儿之辩惜乎孟子不能如孔子之不应也
　　尹和靖对髙宗
　　宋髙宗问尹焞曰纣亦君也孟子何以谓之一夫焞对曰此非孟子之言武王誓师之辞也独夫受洪惟作威髙宗又问曰君视臣如土芥臣便可视君如防讐焞对曰此亦非孟子之言书云抚我则后虐我则讐髙宗大喜呜呼儒者对君之言从容中道若此所养可知矣近世名公以道学自负一趋宣召对君自称学生何以异于野人哉












　　升庵集巻四十五
　　钦定四库全书
　　升庵集巻四十六　　　　　明　杨慎　撰老子论性
　　文子引老子曰人生而静天之性也感物而动性之欲也汉儒取入礼记遂为经矣若知其出于老氏宋儒必曲为讥评但知其出于经则防持交赞此亦矮人之观塲也又如澹泊明志寕静致远本出于淮南子而诸葛称之若儒者知其为刘安语又肯取乎
　　老子解
　　干霄蔽日巨木也求尺寸之材必后椓杙龙吟虎啸至音也尚颊舌之感者必下于蛙黾故曰大音希声大器晚成
　　严君平注老子
　　严君平注老子其文竒世多未见如云肝胆为胡越眉目为齐楚又云生不枉神死不幽志又云天地亿万而道王之众灵赫赫而天王之倮者穴处而圣人王之羽者翔虚而神凤王之毛者蹠实而麒麟王之鳞者水居而神龙王之介者泽处而灵王之百川并流而江海王之又云言为祸匠黙为害工进为妖式退为嬖容尝鼎一脔可知其味也
　　关尹子
　　今世有关尹子其文出于后人伪撰不类春秋时文也按列子仲尼篇引关尹子曰在已无居形物其着其动若水其静若镜其应若响故其道若物者也物自违道道不违物善若道者亦不用耳亦不用目亦不用力亦不用心欲若道而用视听形智以求之弗当矣瞻之在前忽焉在后用之弥满六虚废之莫知其所亦非有心者所能得逺亦非无心者所能得近惟黙而性成者得之知而忘情能而不为真知真能也发无知何能情发不能何能为聚块也积尘也虽无为而非理也又説符篇引关尹子谓列子曰言美则响美言恶则响恶身长则影长身短则影短名也者响也身也者影也故曰慎尔言将有和之慎尔行将有随之是故圣人见出以知入观徃以知来此其所以先知之理也度在身稽在人人爱我我必爱之人恶我我必恶之汤武爱天下故王桀纣恶天下故亡此所稽也稽度皆明而不道也譬之出不由门行不从径也以是求利不亦难乎尝观之神农有炎之徳稽之虞夏商周之书度诸法士贤人之言所以存亡废兴而非由此道者未之有也按此二条皆精义格言今之伪撰者曽无一语类是可证矣关尹子书虽亡观此二条亦尝鼎一脔矣乎
　　关尹子妙语
　　关尹子曰狡胜贼能捕贼勇胜虎能捕虎能克已乃能成已能胜物乃能成物
　　鬻子
　　鬻子文王时人著书二十二篇子书莫先焉今其存者十四篇皆无可取后人赝本无疑也按贾谊新书所引鬻子七条如云和可以守而严可以守而严不若和之固也和可以攻而严可以攻而严不若和之徳也和可以战而严可以战而严不若和之胜也则惟由和而可也又云治国之道上忠于主而中敬其士而下爱其民故上忠其主者非以道义则无以入忠也而中敬其士非以礼节则无以谕敬也下爱其民非以忠信则无以行爱也又曰圣王在上位则天下不死军兵民免于死而得一生矣圣王在上位则民无冻馁民免于二死而得二生矣圣王在上位则民无夭阏民免于三死而得三生矣圣王在上位则民无厉疾民免于四死而得四生矣是皆正言确论也今之所传有是乎又文选注引鬻子武王率兵车以伐纣纣虎旅百万阵于商郊起自黄鸟至于赤斧三军之士莫不失色今本亦无知其为伪书矣曷取贾谊书中七条传之以冠于书亦愈于传赝售伪也
　　荘子解
　　荘子为书虽恢谲佚宕于六经外譬犹天地日月固有常经常运而风云开阖神鬼变幻要自不可阙古今文士每竒之顾其字面自是周末时语非后世所能悉晓然尚有可徴者如正获之问于监市履狶乃大射有司正司获见仪礼解之以牛之白颡者与豚之亢鼻者与人之有痔病者不可以适河乃古天子春有解祠见汉郊祀志唐子乃掌堂涂之子犹周王侯之子称门子义台乃仪台郑司农云故书仪为义其脰肩肩乃见考工记梓人为磬文数目顅胫肩即顅字如此类不一而士无古学不足以知之诸家解者或敷演清谈或牵聫禅语或强附儒家漫曰此文字竒处絶妙又恶识所谓竒妙千八百载作者之意郁而未伸剽窃之用转而多误【罗勉道荘子循本序】
　　内则卵醤读作鲲国语亦云鱼禁鲲鲕皆以鲲为鱼子荘子乃以至小为至大便是滑稽之开端【南史吉翂传鲲鲕蝼蚁尚贪其生】
　　风生于无而归于无惟窍之所受不同在人之所闻亦异比于万物禀受亦然众窍为风所鸣万形为化所役风不能鸣则万窍虚化不能役则万窍息【林疑独注荘子天籁一节】西蜀范无隐云未成心则真性浑融太虚同量成心则已离乎性有善有恶矣人处世间应酬之际有不免乎成心即当师而求之于未成之先则善恶不萌是非无朕何所不齐哉【其论精当足以尽祛前惑】
　　梦而为蝶不知有周觉而为周不知有蝶其势不能合必有时而分矣万物之化亦如此【林疑独】
　　逍遥游尽性也齐物论穷理也养生主脩身也【碧虚陈景允】儵忽生而浑沌死以喻外以之功成而内圣之道亏也陈碧虚曰好生者以世事为乐趣死者以人世为劳唯超生死者可以论其大槩矣【髑髅注】
　　解其天弢隳其天袠林疑独云人生束缚于亲爱如弓之在弢如书之在袠吕惠卿曰解弢则弛张莫拘堕袠则巻舒无碍
　　狶韦氏之囿黄帝之圃有虞氏之宫汤武之室吕惠卿曰囿而圃宫而室言世益衰居益狭矣【知北游】
　　苌被放归蜀刳肠而死蜀人以匮藏其血三年而化为碧玉晋元帝托运粮不至而杀其臣其血逆柱而上齐杀斛律光其血在地去之不灭【外物】
　　荘子愤世
　　荘子愤世嫉邪之论也人皆谓其非尧舜罪汤武毁孔子不知荘子矣荘子未尝非尧舜也非彼假尧舜之道而流为之哙者也未尝罪汤武也罪彼假汤武之道而流为白公者也未尝毁孔子也毁彼假孔子之道而流为子夏氏之贱儒子张氏之贱儒者也故有絶圣弃智之论又曰百世之下必有以诗礼发冢者矣诗礼发冢谈性理而钓名利者以之其流莫盛于宋之晚世今犹未殄使一世之人吞声而暗服之然非心服也使荘子而复生于今其愤世嫉邪之论将不止于此矣
　　郭象注荘子
　　昔人谓郭象注荘子乃荘子注郭象耳葢其襟怀笔力略不相下今观其注时出俊语与郑之注檀弓亦同而异也洪容斋尝録檀弓注之竒者于随笔予爱郭注之竒亦复録于此如逍遥篇注云大鹏之与斥鷃宰官之与御风同为累物耳养生主注云向息非今息故纳养而命续前火非后火故为薪而火传又以生死为寤寐以形骸为逆旅又云多贤不可以多君无贤不可以无君又云通彼而不丧我即所谓惠而不费也又云天性在天窦乃开又云尧有亢龙之喻舜有巻偻之谈周公类之走狼仲尼比之逸狗又云律吕以声兼形黄以色兼质又云生之所无以为者分外物也知之所无奈何者命里事也此语尤精可比于荀孟又云草不谢荣于春风木不怨凋于秋天李太白用为诗语而人不知其本于象云耳
　　康节论荘子
　　邵康节云荘子盗跖篇言事之无可奈何者虽圣人亦无如之何庖人虽不治庖尸祝不越樽爼而代之言君子之思不出其位杨山曰逍遥游一篇子思所谓无入而不自得养生主一篇孟子所谓行其无所事愚谓能以此意读荘子则所谓圆机之士可与之论九流矣世之病荘子者皆不善读荘子者也
　　荘子语暗合中庸
　　荘子曰尸居而龙见不见而章也渊黙而雷声不动而变也神动而天随无为而成也又曰尸居龙见戒慎乎其所不覩也渊黙雷声恐惧乎其所不闻也
　　淮南述荘子语
　　荘子云冻者假衣于春暍者反冬乎冷风其言错综成文妙矣淮南述之曰冻者假兼衣于春暍者望冷风乎秋又较明白古人辞必已出而不相袭如此
　　荘子论经不言礼乐
　　荘子曰易以道隂阳书以道政事诗以道性情春秋以道名分为朱子之所深取且曰荘子是大秀才荀子不及信矣或谓其遗礼乐而不言以议其失非也荘子之言多举略以例详如九渊之名止列其三是也六经而举其四则礼以道中乐以道和推之可知孔子曰诗三百一言以蔽之曰思无邪示人以知要也诗言思无邪则易之时书之中咸可例推荘生之言亦孔门家法也
　　老莱子语
　　可食以酒肉者可加以鞭捶可授以官禄者可随以斧钺
　　晏子语
　　君子独立不慙于影独寝不慙于魂此晏子语也今例知为宋人语不知祖于晏子
　　管子韵语
　　管子之文多用韵语如云当冬三月天地闭藏昼日恒短而夜日益长利以作室不利作堂【作室者诗所谓上入执宫功也】又言堤坊之利曰民得其饶是谓流膏又言五粟美土之状云淖而不衂刚而不觳不泞车轮不汚手足其造语之妙秦汉以后人岂能及也
　　贾子韵语
　　贾子曰君子重袭小人无由入正人十倍邪僻无由耒【耒叶音厯】又曰见祥而为不可则祥反为祸见妖而迎以徳则妖反为福【福叶音逼】皆极文字之妙
　　符子
　　符子曰周人有爱裘而好珍羞欲为千金之裘而与狐谋其皮欲为少牢之膳而与羊谋其羞言未卒狐相率逃于重丘之下羊相呼藏于深林之中故周人十年不制一裘五年不具一牢何则周人之谋失之矣古谚有之筑舎道傍三年不成虽则不成迟犹有望也若夫休官而谋于子纳妾而谋于妻用孔子而谋于晏婴与子西欲成其谋得乎
　　陆子
　　陆子曰三皇垂策五帝拱手唐虞按辔禹汤驰辕五伯覂驾六国摧辀
　　青史子
　　青史子载古礼男子生而射天地四方其文云东方之弧以梧梧者东方之草春木也南方之弧以柳柳者南方之草夏木也中央之弧以桑桑者中央之木也西方之弧以棘棘者西方之草秋木也北方之弧以枣枣者北方之草冬木也是木亦可称草也青史子汉志五十三篇今存者胎教一篇而已其首曰古者胎教之道王后有身瑞七月而就蒌室太师持铜而御户左太宰持升而御户右此三月者王后所求声音非礼乐则太师抚乐緼瑟而称不习所求滋味非正味则太宰荷斗倚升而不敢煎调云云其文义古雅呜呼古书之不传者何限惜哉
　　孔丛子
　　孔丛子载孔子之言曰古之听讼者恶其意不恶其人求其所以生之不得其所以生乃刑之欧阳永叔作泷冈阡表云求其生而不得则死者与我皆无憾也世莫有知其言之出于孔丛子也
　　文中子
　　文中子一书格言至论甚多若其中拆洗论语之文描尽孔门之像若吴楚僭王者名号儿童学长者拜揖者皆其门人之罪也试举一条如云陈叔达行令郡县而盗不止闻文中子门人心化之言退而静居三月而盗贼出境此段明是妆防使盗贼三月入境餔资饩牵亦竭矣不出何待又以为功不亦迂耶
　　管商论金粟
　　管子曰野与市争民金与粟争贵又曰狄诸侯畆钟之国也故粟十钟而锱金程诸侯山东之国也故粟五釜而锱金商子曰金生而粟死粟死而金生金一两生于境内粟十二石死于境外粟十二石生于境内金一两死于境外好生金于境内则金粟两死仓府两虚国弱好生粟于境内则金粟两生仓府两盈国强管商皆功利之流故其术先后若合符然其文亦不易及也
　　淮南子载格言
　　非澹泊无以明志非寕静无以致逺非寛大无以兼覆非慈厚无以怀众非平正无以制断此五语出淮南子主术训下篇葢古之格言而淮南述之孔明又举以教子也然五语之中澹泊寕静二语足以该下三语矣孔明博学而精择如此又心欲小而志欲大智欲圆而行欲方能欲多而事欲鲜亦出淮南子而孙思邈引之然胆欲大之语有病不若志欲大之善也能欲多而事欲鲜此句不可少孔明思邈同引淮南子语而优劣不同也
　　淮南太法言新书
　　正部云淮南浮伪而多恢太幽虚而少效法言杂错而无主新书繁文而鲜用亦确论
　　隂符经
　　隂符经非黄帝书葢出后汉末唐人文章引用者惟吴武陵上韩舎人行军书有禽之制在气一语梁肃受命宝赋有天人合发区宇乐推一语冯用之机论权论两引之此外絶无及之者
　　汲冡文诬
　　汲冡璅语其文极古然多诬而不信如谓舜囚尧太甲杀伊尹又谓伊尹与桀妃末喜交其诬若此小人造言不起自战国之世伊尹在相位日被其黜僇者为之也然则何以知之曰其文不类战国
　　汉人好作隐语
　　后汉人好作隐语于文字中蔡中郎题曹娥碑云黄绢幼妇外孙虀臼隐絶妙好辤四字魏伯阳参同契后序云郐防鄙夫幽谷朽生委时去害依托丘山循游寥郭与鬼为邻百世一下遨游人间汤遭厄际水旱隔屏隐防稽魏伯阳五字古魏字作故云依托丘山宜乎后世白丁道士不知而以丹法解之可发一笑又孔融离合作郡姓名字诗云渔父屈节水潜匿方【离鱼字】与旹进止出行施张【离日字鱼日合成鲁】吕公钓矶盍口渭滂【离口字】九域有圣无土不王【或字口合或合成国】好是正直女回于匡【离子字】海内有截隼逝鹰扬【离一字子一合成孔】六翮将奋羽仪未彰【离鬲字】蛇龙之蛰俾也可忘【离虫字言成融】珉璇隐曜美玉韬光【珉去王乃文字】无名无誉放言深藏【离与字】按辔安行谁谓路长【离手字合成举】蔡中郎魏伯阳孔文举皆后汉末同时人与袁康吴平亦同时隐语离合相似故详着之以见越纽之出于袁吴二子也歴千余年而始显不谓余为千载知音乎
　　鲍昭迷语
　　鲍昭集中谜语三字其云二八四八飞泉仰流井字也头如刀尾如钩字也干之一九坤之二六桑字也颇为拙劣今之商谜灯牌者亦笑之乾坤与桑何相关乎东坡砚盖铭曰研犹有石岘更无山姜女既去孟子不还简妙胜鲍多矣
　　隐书
　　汉书艺文志有隐书十八篇今不可见大抵欢谑幽奥之辞书云时日曷丧其始也左传防扬求救于楚师喻眢井而称麦麴叔仪乞粮于鲁人歌佩玉而呼庚癸伍举刺荆王以大鸟齐客讥薛公以海鱼荘姬托辞于龙尾臧文谬书于羊裘檀弓之蚕绩貍首淳于髠之蟹螺瓯窭襍见于礼记战国策説苑列女传诸书言无微而可畧此之谓也至于东方朔郭舎人之问对直俳优之雄尔
　　梅福语
　　生为我酷形为我辱智为我毒身为我桎梏乃弃官隐洪崖及玉笥山
　　又人作伪书
　　刘歆七畧叙稗官小説以周书为首即晋代所伐冡汲冡周书也今所传者十之一尔其中言舜囚尧禹距舜伊尹通末喜太甲杀伊尹武王斩纣头皆害义伤教之甚太史公信之以斩纣事入史记诬圣多矣其后有十洲记汉武帝内传神异经洞冥记晋有王子年拾遗记梁有四公子传一曰闯【上音携下音琛入声】二曰□【上音万入声下音曷】三曰防防【上音頥下音湍】四曰仉□【上音掌下音亲】皆以竒字凑合传凡数千言皆无足观而托名沈约可笑也唐人天寳遗事五代王仁裕撰尤浅陋疑亦托名王仁裕予观仁裕所撰玉堂闲话不如是虚妄也宋有碧云騢则诬善丑正甚矣又有云仙散録清异録伪撰杜诗注嫁名东坡一切可以焚弃
　　孔明戒子书
　　夫酒之设合礼致情适体归性礼终而退此和之至主意未殚賔有余倦可以至醉无致于乱
　　孔明为后主写申韩
　　宋儒论孔明为后主写申韩管子六韬曰孔明不以经术辅导少主而乃以刑名兵法何邪唐子因言人君不问拨乱守文要以制略为贵后主寛厚襟量有余而权略知谋不足当时识者咸以为忧六韬述兵权多竒计管子责轻重慎权衡申子覈名实韩子攻事情施之后主正中其病药无髙下要在对病万金良药与病不对亦何补哉此言当矣予又观古文苑载先主临终勅后主曰申韩之书益人意智可观诵之三国志载孟孝裕问郤正太子情尚正以防恭仁恕答之孝裕曰如君所道皆家门所有耳吾今所问欲知其权略知调何如耳然则孝裕之见葢与孔明合而后主之观申韩书亦先主遗命也独以是病孔明不惟不成人之美亦不识时务矣
　　曹操欲用孔明
　　抱朴子曰魏武帝严刑峻法果于杀戮乃欲用乎诸葛孔明孔明自陈不乐出身武帝谢遣之曰义不使髙世之士辱于汚君之朝也其鞭挞九有草创皇基亦不妄矣按此则操尝徴召孔明矣事不见于史当表出之呜呼操之不屈孔明不杀关侯真有人君之度岂止雄于三国邪
　　宋人讥荀卿
　　宋人讥荀卿云卿之学不醇故一传于李斯而有坑焚之祸此言过矣孔子曰与其进也不与其退也弟子为恶而罪及师有是理乎若李斯可以累荀卿则呉起亦可以累曽子矣刘向别録云吴起始事曽子而受春秋于曽申盐鐡论曰李斯与苞丘子同事荀卿苞丘子脩道白屋之下二事人皆引用而罕知其原故及之
　　文公著书
　　朱文公谈道著书百世宗之愚详观其评论古今人品诚有违公是而远人情者王安石引用奸邪倾覆宗社元恶大憝也乃列之名臣録称其文章道徳文章则有矣焉有引用奸邪而可名为道徳邪苏文忠公文章忠义古今所同仰也乃力诋之谓得行其志其祸甚于安石孔子曰吾之于人也谁毁谁誉如有所誉其有所试文公解之曰善善速而恶恶则已缓矣又曰但有先褒之善而无预诋之恶信斯言也文公于此恶得为缓乎无乃自蹈于预诋人之恶也夫以安石之奸则末减其已着之罪以苏子之贤则巧索其未形之斑此心何心哉或曰不惟此也秦桧之奸人欲食其肉者也文公称其有骨力岳飞之死天下垂涕者也文公讥其横又讥其直向前厮杀汉儒如董贾之流皆一一议其言之疵匡衡之言颇纯粹无疵文公则曰匡衡有好怀挟其不成人之美例如此诸葛亮则名之为盆又讥其为申韩陶渊明则讥其为荘老韩文公则文致其大颠徃来之书亹亹千余言力诋之必使之不为全人而后已葢自周孔以下无一人逃其议古人谓君子当于有过中求无过不当于无过中求有过文公语録论人皆无过中求有过者也或者门人记録之过朱子无忠臣遂至此欤
　　魏鹤山语
　　魏鹤山云吾乡观物张先生行成文饶颇得易数之详有通变经世述衍翼通灵等凡七书而大意谓理者太虚之实义数者太虚之定分未形之初因理而有数因数而有象既形之后因象以推数因数以知理今不可论理而遗数也其书惜不传而世亦罕知其人矣
　　子由论书
　　苏子由云商人之书简洁而明肃其诗奋发而严厉非深于文者不能为此言
　　黄润玉
　　四明黄润玉所着有经书补注多可取者又有海涵万象一巻如云易之道扶阳而抑隂卦之位贵中而贱极阳过乎极虽刚不吉隂得其中虽柔不凶又曰易动而圆范方而静八卦中虚故圆九畴中实故方又曰大学一书六经之名例也中庸一书六经之渊源也又解汉书云罘字从罔不不花蒂防櫺也殊得古人制字之义及宫室之形解荘子游方之外云方矩也出于矩之外所谓离方遁圆也又曰董仲舒对策一正字公孙对策一和字便见其人品正谲言皆有理
　　王嘉
　　陇西处士王嘉隐居倒虎山有异术苻坚迎之入长安按嘉字子年今世所传拾遗记嘉所着也其书全无凭证直构虚空首篇谓少昊母有桑中之行尤为悖乱嘉葢无徳而诡隐无才而强饰如今之走帐黄冠游人羽客伪药欺人假丹误俗是其故智而移于笔札世犹传信之深可怪也哉呜呼子书之奥妙不传者何限而今乃传鬻子子华子唐诗之佳而不行者无筭而世乃盛传许浑胡曽小説之可观者多矣而天宝遗事杜诗伪苏注至名家亦为所惑且引用焉噫
　　鲁仲连顔蠋
　　东坡于战国之士取鲁仲连顔蠋而皆惜其未闻道亦名言也
　　易略
　　王弼易略例云隆墀永叹逺壑必盈此艺圃俊语也曰投戈散地六亲不能相保同舟而济胡越何患乎异心又曰言者所以明象得象而忘言象者所以在意得意而忘象犹蹄者所以在得而忘蹄筌者所以在鱼得鱼而忘筌然则言者象之蹄也象者意之筌也此理窟妙解也自宋人传义行科举宗之此书殆将废矣
　　太非拟易
　　孙明复曰扬子云太非凖易乃明天人始终之理君臣上下之分葢疾莽而作也桓谭曰是书也可与大易凖班固曰经莫大于易故作太使子云被僣经之名二子之过也
　　无乐极乐
　　文子能至于无乐则无不乐无不乐则至乐极矣佛书言于不乐中求极乐于极乐中求不乐于此言互相发亦至理也
　　胶胶扰扰
　　荘子曰胶胶扰扰乎胶之一字下得不茍韩退之送髙闲上人序虽外物至不胶于心又云一死生解外胶字正应前不胶于心之胶胶之为物有粘着之意解则有頽败不粘之意韩公用此二字亦不茍也语虽本于荘而得韩之拈出荘意益明乃古今两敌手棊也杜工部诗黄门飞鞚不动尘苏东坡云走马来看不动尘而杜公语益精神焦氏易林云过时不遇防如旦饥而毛诗惄如朝饥之义益明又云枝叶盛茂召伯游暑而毛诗甘棠之义益明非如后人蹈袭之比也
　　天鬬天总
　　潜夫论世主欲无功之人而强富之则是与天鬬也况使无徳之人与皇天鬭而欲久立自古以来未之尝有也又曰民安乐则天心总【聚也】天心总则隂阳和此皆格言也天鬬天总文字尤竒
　　天聪天明
　　韩非子云寄于天聪以听乗于天明以视【此古之格言而非引之】
　　舌柔齿刚
　　老莱谓子思曰子性情刚而傲不肖不可以事君子不见夫齿乎惟坚固是以相结舌柔顺是以不敝子思曰吾不能为舌故不能事君
　　皇帝王伯
　　前汉书王莽传三皇象春五帝象夏三王象秋五伯象冬后汉书易载羲农而皇徳著书述唐虞而帝道崇邵尧夫以皇帝王伯配春夏秋冬而易配皇书配帝诗配王春秋配伯亦有所祖也
　　自相矛盾
　　今人谓言不相副曰自相矛盾然用之不差而问之不知也按尸子云楚人有鬻矛与盾者誉之曰吾盾之坚莫能陷也又誉其矛曰吾矛之利于物无不陷也或曰以子之矛陷子之盾何如其人弗能应也今之称自相矛盾本此
　　以手通指
　　何休公羊注以手通指曰揖谓揖以敬人以手通意也指意也又云以目通指曰瞚瞚与瞬同史云頥指气使亦是以頥通指也指与防同陆佃易爻观我朶頥注云以頥通指曰朶刘敞汉书补注蹑足附耳注以足通指曰蹑
　　美男破老
　　汲冡周书云美男破老美女破舌葢顽童眤比则黎老播弃艶妻煽处则忠臣结舌
　　蟪蛄蜩螗
　　説苑载孔子曰违山十里蟪蛄之声犹尚存耳言政事之恶哗而喜肃也夫蟪蛄之声必在山林之地违山十里则朝市矣市有蟪蛄之声则朝有蜩螗之沸政之哗也甚矣史记云鲁之衰也洙泗之间葢龂龂如也龂龂交争之意即孔子之所谓哗也
　　宿于田更
　　列子云禾生伯子【人姓名】出行经坰外宿于田更更训老老而更事也汉立三老五更更义取此张湛注列子乃云更当作叟误矣
　　明道若昧
　　老子明道若昧夷道若类进道若退上徳若谷太白若辱广徳若不足建徳若偷质直若渝无方无隅大器晚成大音希声大象无形文皆用韵三句一易李斯泰山刻文其祖此乎
　　卤莽灭裂
　　荘子谓耕之不善曰卤莽芸之不善曰灭裂卤刚卤之地也耕刚卤之地必加功吕览耕道篇所谓强土而弱之也莽草莽之地诗所谓载芟载柞乃善耕也不治其刚卤不芟其草莽是曰卤莽之耕芸以去草古有鸟芸之説如鸟俯而啄食乃善芸也吕览善芸者长其兄而去其弟兄嘉禾也弟荼蓼也不善芸者长其弟而去其兄是灭也裂者并其土而抇之
　　矞宇嵬
　　嘉靖初给事中张翀上疏言时政中论学术不正一条有矞宇嵬之语上以此四字问内阁值慎在史馆即取荀子非十二子篇以复敬所蒋公喜曰用修之博何减古之苏颂乎近日之学谓不必读书考古不必格物致知正荀子所谓矞宇嵬者也
　　逍遥游
　　黄几复解荘子消揺游名义云消者如阳动而氷消虽耗也不竭其本揺者如舟行而水揺虽动也而不伤其内游于世若是唯体道者能之
　　野马
　　荘子野马注云日光尚未详悉按内典龙树大士曰日光着尘微风吹之旷野中转名之为阳焰愚夫见之谓之野马渇人见之以为流水
　　论衡
　　论衡孔子出使子路赍雨具子路问其故孔子曰昨暮月离毕他日孔子出子路请赍雨具孔子不听出果无雨子路问其故孔子曰昔者月离其隂昨暮月离其阳故不雨史记仲尼弟子传亦载此事而删除子路问其故以下数句葢文有以含蓄不尽为工者若荘子数九渊之目而止列其三列子书九渊具陈説尽则索然无味矣
　　坚瑕
　　管子曰攻坚则轫乗瑕则神唐宪宗欲平藩镇张靖以为先淮蔡而后恒冀周世宗欲平天下王朴以为先江南而后河东
　　盗竽
　　老子服文采带利剑厌饮食而资货有余此之谓盗竽韩非解云竽也者五声之长也竽唱则众乐皆和大奸唱则小盗和故曰盗竽今本误作盗夸与竽字相近而误也
　　阳鱎
　　説苑子贱为单父宰初入境见有冠葢来迎者子贱曰车驱之所谓阳乔者至矣阳乔鱼名不钓而来喻士之不招而至者也其鱼之形则未详按荀子曰鱎者浮阳之鱼也唐文粹宓子贱庙碑云岂意阳鱎化而为鲂乔从鱼为鱎字义乃全
　　捭阖
　　鬼谷子书有捭阖篇捭音摆捭之者开也言也阳也孟子所谓以言餂之也阖之者闭也黙也隂也孟子所谓以不言餂之也
　　迓鼓
　　宋儒语録今之古文如舞迓鼓人多不解为何语按元人乐府有村里迓鼓之名宋人乐苑有衙鼓格图官衙严鼓之节也衙讹为迓曲名村里迓鼓者以村里而效官衙其衣装声节必多可笑者以是名之语録云如舞迓鼓者谓无古人之学而效古人之言如村人学官衙鼓节也
　　戯妇
　　抱朴子疾谬篇云世俗有戏妇之法于稠众之中亲属之前问以丑言责以慢对其为鄙渎不可忍论或蹙以楚挞或系足倒悬酒客酗醟不知限剂至使有伤于流血踒折支体者可叹也古人感离别而不灭烛悲代亲而不举乐礼论娶者羞而不贺今既不能动蹈旧典至于徳为乡闾之所敬言为人士之所信宜正色矫而呵之何为同其波流长此敝俗哉今此俗世尚多有之娶妇之家新婿避匿羣男子竞作戯调以弄新妇谓之谑亲或褰裳而针其肤或脱履而规其足以庙见之妇同于倚市门之倡诚所谓敝俗也然以抱朴子考之则晋世已然矣歴千余年而不能变可怪哉
　　雉噫
　　扬子言孔子之去鲁曰不听政谏而不用雉噫者注雉噫犹歌叹之声梁鸿五噫之类也按家语孔子去鲁歌曰彼妇之口可以出走彼妇之谒可以死败优哉游哉聊以卒嵗此即雉噫之歌也唐文聆凤衰于接舆歌雉噫于桓子
　　三全【亢仓子格言】
　　导筋骨则形全剪情欲则神全靖言语则福全
　　六峜
　　管子虙羲氏作六峜以迎隂阳周人循六峜以明隂阳见轻重篇峜音计音义亦同葢计筭之义故引之以为轻重之证也范子有计然其人姓辛名文子因其善计算而精研故号曰计然又作研又作计倪汉碑亦作峜研
　　华实
　　后汉书引老子君子处其厚而不处其薄居其实而不居其华虞喜志林曰诸葛恪不纳吕岱十思之言乐春藻之繁华而忘秋实之甘口也又魏书云曹子桓【丕之字】采庶子之春华忘家丞之秋实庶子刘桢家丞邢颙也选诗春华与秋实庶子及家丞又陈书云总有潘陆之华而无园绮之实
　　杜伯射王下鄗
　　注引周春秋其文不悉按顔之推寃魂志亦引周春秋颇详文又竒玮今补载之周杜国之伯名为恒为周大夫宣王之妾曰女鸠欲通之杜伯不可女鸠诉之宣王曰恒窃与妾交宣王信之囚杜伯于焦其友左儒争之王不许曰汝别君而异友也儒曰君道友逆则顺君以诛友友道君逆则师友以违君王怒曰易而言则生不易而言则死儒曰士不枉义以从死不易言以求生臣能明君之过以正杜伯之无罪九谏而王不聴王使薛甫与司工锜杀杜伯左儒死之杜伯既死即为人见王曰恒之罪何哉召祝而以杜伯语告之祝曰始杀杜伯谁与王谋之王曰司工锜也祝曰何不杀锜以谢之宣王乃杀锜使祝以谢杜伯司工锜为人而至曰臣何罪之有宣王告皇甫曰祝也与我谋而杀人吾所杀者又皆为人而见奈何皇甫曰杀祝以兼谢焉又无益也皆为人而至祝亦曰我焉知之奈何以为罪而杀臣也后三年游于圃田从人满野日中杜伯乗白马素衣司工锜为左祝为右朱衣朱冠起于道左执朱弓朱矢射宣王中心折脊伏于弓矢而死
　　康节不信命
　　张横渠喜论命因问康节疾曰先生推命否康节曰若天命已知之矣世俗所谓命则不知也康节之言如此今世游食术人妄造大定数蠢子数托名康节岂不厚诬前贤












　　升庵集巻四十六
　　钦定四库全书
　　升庵集巻四十七　　　　　明　杨慎　撰呉越春秋
　　汉书赵晔撰呉越春秋晋书杨方亦撰吴越春秋今世所行晔耶方耶
　　史记
　　史记近无善本屡经翻刻愈益差讹葢苦为不知者妄改耳如韩信传此特匹夫之勇耳也耳下元有也字湏溪批云此耳也字异司马相如传文君已失身于司马长卿故倦防湏溪云巳失身于司马为一句长卿故倦防为一句今俗士不得其读于长卿下又添长卿二字失古人之意矣然俗士以帖括讲簏之耳目而欲窥雄深雅健之心胸无怪其然独可为一二好古之士道耳
　　穆王史记解
　　汲冡周书史记解一篇穆王命史臣戎夫歴陈古之亡国二十八君以为覆辙而鉴戒之朔望以闻又作甫刑之书以恤民聴祁招之诗而返国可谓改过不吝冥豫有渝矣亦贤矣哉司马迁周纪不着其事兹特表出之
　　经史相表里
　　苏老泉曰经以道法胜史以事辞胜经不得史无以证其褒贬史不得经无以要其归宿言经史之相表里也元儒山东云门山人张绅士行序定宇陈氏通鉴续编衍其说云史之为体不有以本乎经不足以成一家之言史之为体不有以本乎经不足以为一代之制故太史公之史其体本乎尚书司马公之通鉴其体本乎左氏朱子之纲目其体本乎春秋杜佑之通典其体本乎周礼惟易诗之体未有得之者而韩婴之韩诗外传邵雍之皇极演易可谓杰出矣○此论甚新余尝欲以汉唐以下事之竒奥罕传者彚之而以苏李曹刘李杜韩孟诗证之名曰诗史演说衰老无暇当有同吾志者
　　春秋国之鉴
　　说苑公扈子曰春秋国之鉴也宋神宗以司马光所编歴代君臣事迹赐名资治通鉴以此
　　古史考
　　谯周古史考以炎帝与神农各为一人罗泌路史以轩辕与黄帝非是一帝史皇与苍颉乃一君一臣共工氏或以为帝或以为伯而不王祝融氏或以为臣或以为火徳之主杨朱云三皇之事若存若亡五帝之事若觉若梦三王之事或隠或显亿不识一当身之事或见或闻万不识一目前之事或存或废千不识一至哉言乎予观近日刻国朝登科録洪武庚戌至甲子不知取士之科几开张显花伦金璹不知为何科大魁况考论洪荒之世乎
　　汉书列于纪年
　　汉书律厯志上元至伐桀之岁十四万一千四百八十年列子杨朱云伏羲至今三十余万歳二说既参差而路史及外纪其年代复与二家参差邵尧夫皇极数断以天地始终止十二万八千年以邵子之言参之汉书列子则天地之始终又两畨矣其孰为是邪善乎庄子之言曰六合之外圣人存而不论汉书列子之言诚荒唐矣邵子之言亦安知其的然耶存而不论可也
　　小司马索隐注误
　　司马迁既论商鞅刻薄少恩又读鞅开塞书谓与其行事相类卒受恶名有以也索隐曰开谓刑严峻则政化开塞谓布恩恵则政化塞今考其书司马承贞葢未尝见之妄为之说耳开塞乃其第七篇谓道塞乆矣今欲开之必刑九而赏一刑用于将过则大邪不生赏施于告奸则细过不失由是观之鞅之术无他独恃告讦而止耳故其治不告奸与降敌同罚告奸者与杀敌同赏此秦俗所以日坏至于父子相夷而鞅不能自脱也太史之言信不诬矣
　　太史公律书
　　太史公之为律书其始不言律而言兵不言兵之用而言兵之偃及言兵之偃而于汉文帝尤加详焉可谓知制律之时而达制律之意也
　　平凖书食货志同异
　　马廷鸾曰桑大夫均输之法大槩驱农民以效商贾之为太史公平凖令逺方各以其物贵时商贾所转贩者为赋而相灌输此说未明班固采其语云令逺方各以其物如异时商贾所转贩者而相灌输此说涣然矣葢添如异时三字是谓驱农民以效商之为也吕东莱尊迁抑固是以取书而不用志语然纪事之文惟贵明白是以通鉴取志语也
　　史评
　　太史公年表于帝王则叙其子孙于公侯则纪其年月列行索以相属编字戢而相排虽燕越万里而于径寸之内犬牙可接虽昭穆九代而于方寸之中鴈行有序使读者简便举目可详此其所以为快也
　　汉文
　　汉兴文章有数等蒯通隋何陆贾郦生防说之文宗战国贾山贾谊政事之文宗管晏申韩司马相如东方朔谲谏之文宗楚辞董仲舒匡衡刘向扬雄说理之文宗经传李寻京房术数之文宗防纬司马迁纪事之文宗春秋呜呼盛矣
　　老泉评史通
　　老泉评刘子史通云世称其详且博然多俚辞俳状史之纪事将复甚乎其所讥诮者唯子餗为差愈吁其难而然哉杨万里云知几史通毛举前史一字必呵尝得其所撰髙宗武后寳录而读之意其可拳石班马而臧获陈范也及观其永徽三年事则曰发遣薛延陀此何等语邪天授二年事则言傅防艺死矣至长夀二年遣使流人则曰傅防艺言之也防艺之死至是三年岂有白骨复肉而防魂再返乎古人目睫之论诚有味也二公之论当矣然子史通妙处实中前人之膏肓取节焉可也黄山谷尝云论文则文心雕龙评史则史通二书不可不观实有益于后学焉【刘子子餗作史例三巻】
　　汉末史屈笔
　　汉末之董承耿纪晋初之诸葛母丘齐兴而有刘康袁粲周灭而有王谦尉迥斯皆破家狥国视死犹生而歴代诸史皆书之曰逆将何以激扬名教以劝事君者乎古之书事也令贼臣逆子惧今之书事也使忠臣义士羞若使南董有灵必切齿于九泉之下矣
　　五代史
　　欧阳氏五代史誉之太过其实至云胜于史记此宋人自尊其本朝人物之言要其实未也史记自左氏而下未有其比其所为独冠诸史非特太史公父子笔力亦由其书防萃左氏国语战国防世本及汉代司马相如东方朔辈诸名人文章以为桢榦也五代史所载有是文章乎况其笔力萎靡不足窥司马迁藩篱而云胜之非公言也
　　二唐书
　　五代刘昫所修唐书因宋祁欧阳修重修唐书遂有新旧唐书之名旧唐书人罕传不知其优劣近南园张公漫録中载其数处以旧书证新书之谬良快人意余又观姚崇十事要说此其大关键而旧书所传问答具备首尾照映千年之下犹如面语新书所载则剪截晦澁事既失实文又不通良可慨也欧为宋一代文人而刘乃五代不以文名者其所着顿絶如此宋人徒欲夸当代以诬后世不知可尽诬乎今具载二书之文于左
　　旧唐书文
　　先天二年十月皇帝讲武于骊山时元崇为冯翊太守车驾幸三百里内合朝觐遣中官诏元崇赴行在上方猎于渭滨而元崇至上曰朕久不见卿思有所问卿可宰相行中行元崇犹后上案辔久之顾曰卿何后元崇曰臣官踈职卑贱不合叅宰相行上曰可兵部尚书同中书门下平章事元崇不谢上颇讶之至顿上命宰相坐元崇乃跪奏曰臣三奉作弼之诏未即谢者臣以十事上献有所不行臣不敢奉诏曰卿悉数之朕当量力而行然定可否元崇对曰自垂拱以来朝廷以刑法治天下臣请政先仁义可乎上曰朕深有望于卿也又曰圣朝自丧师青海未有牵复之悔臣请三数十年不求边功可乎上曰可矣又曰先朝轻狎大臣或亏君臣之理臣请陛下接之以礼可乎上曰诚当然有何不可又曰自武氏诸亲猥窃权要之地继以韦庶人安乐太平用事班序错杂臣请国亲不任台省官凡有斜封待阙等官悉请停罢可乎上曰是朕素志也又曰比来近宻佞幸之徒冒犯宪纲者皆以宠免臣请行朝典可乎上曰朕切齿久矣又曰比因侯家戚里贡献求媚近及公卿方鎭亦为之臣请除租庸赋税之外尽杜塞之可乎上曰愿行之又曰太宗造福先寺中宗造程善寺上皇造金仙玉真观皆费巨万耗蠧生灵凡诸寺观宫殿请止絶建造可乎上曰朕重观之即心不安而况敢为之哉又曰自燕钦融韦月将献直得罪由是谏臣阻絶臣请凡在官之士皆得触龙鳞犯忌讳可乎上曰朕非惟容之亦能行之又曰太后临朝以来喉舌之任或出于阉人之口臣请中官不预公事可乎上曰怀之久矣又曰吕氏产禄几危西京马邓阎梁交乱东汉万古寒心国朝为患臣请书诸史册永为商鉴作万代师可乎上乃潸然良久曰此事可谓剖肌剖骨者元崇再拜曰此诚陛下致仁政之初是臣千载一遇之日敢当辅弼之任天下幸甚又再拜舞蹈称万岁者三从官千万皆出涕上曰坐卿于燕公下燕公让不敢坐问之说曰元崇是先朝旧臣合当首坐元崇曰张是紫防宫使臣外宰相不合首坐上曰可元崇遂居坐天下称贤相焉
　　新唐书文
　　帝曰卿宜遂相朕崇知帝大度锐于治乃先设事以坚帝意即阳不谢帝怪之崇因跪奏臣愿以十事闻陛下度不可行臣敢辞帝曰试为朕言之崇曰垂拱以来以峻法绳下臣愿政先仁恕可乎朝廷覆师青海未有牵复之悔臣愿不幸边功可乎比来壬佞冒触宪纲皆得以宠自解臣愿法行自近可乎后氏临朝喉舌之任出阉人之口臣愿宦竖不与政可乎戚里贡献以自媚于上公卿方镇浸亦为之臣愿租赋外一切絶之可乎外戚贵主更相用事班序荒杂臣请戚属不任台省可乎先朝防狎大臣亏君臣之严臣愿陛下接之以礼可乎燕钦融韦月将以忠被罪自是诤臣沮折臣愿羣臣皆得批逆鳞犯忌讳可乎武后造福先寺上皇造金仙玉真二观费钜百万臣请絶道佛营造可乎汉以禄莽阎梁乱天下国家为甚臣愿推此鉴戒为万代法可乎帝曰朕能行之崇乃顿首翌日拜兵部尚书同中书门下三品
　　野史不可尽信
　　古今政治之盛衰人物之贤否非史不足以纪治乱示褒贬故厯代皆有国史而往往不无舛漏于是岩穴之士网罗防失捃摭逸事以为野史可以补正史之阙然野史不可尽信如唐之河洛春秋诬顔杲卿上禄山防表而郭子仪陆贽之贤皆加诬焉宋代尤多如诬赵清献娶倡司焉温公范文正公奔竞识者已辩之至于国史亦难信则在秉笔者之邪正也如两朝国史贬防凖而褒丁谓葢蒲宗孟之笔也蔡京及卞又诬司马而谤宣仁太后非杨中立与范冲孰为正之近日李黙怨先太师不与翰林及刻孤树裒谈杂入王琼讐家诬辞岭南梁亿乃梁文康公之弟文康与先太师同年同官本无嫌隙特所趋不同耳亿着皇明通纪隐没先太师之善如正徳庚辰嘉靖辛巳改革之际迎立之诏江彬之擒皆匿而不书乃以宸濠防卫之请谓先君与之时先君丁忧于家也先君不草威武大将军勅几陷于危乃举而归之梁公不知写威武大将军勅者梁公也内阁有勅书稿簿缀撰者姓名于下岂可诬也无乃欲葢而弥章乎其他如灼艾集武官所辑尤不足据
　　伯夷传
　　朱晦翁谓孔子言伯夷求仁得仁又何怨今观太史公作伯夷传满腹是怨此言殊不公今试取伯夷传读之始言天道报应差爽以世俗共见闻者叹之也中言各从所好决择死生轻重以君子之正论折之也一篇之中错综震荡极文之变而议论不诡于圣人可谓良史矣宋人不达文体是以不得迁之意而轻为立论真西山文章正宗云此传姑以文取其言又谬若道理有戾即不成文文与道岂二事乎益见其不知文也本朝又有人补订伯夷传者异哉
　　相如传
　　史通云史记相如传具在相如集中子长因録斯篇即为列传刘知几葢及见相如集也然文君夜奔事亦不自讳何哉
　　禹碑
　　徐灵期衡山记云夏禹导水通渎刻石书名山之髙刘禹锡寄吕衡州诗云传闻祝融峰上有神禹铭古石琅玕姿秘文龙虎形崔融云于铄大禹显允天徳龙画傍分螺书匾刻韩退之诗岣嵝山尖神禹碑字青石赤形模竒又云千搜万索何处有森森绿树猿猱悲古今文士称述禹碑者不一然刘禹锡葢徒闻其名矣未至其地也韩退之至其地矣未见其碑也崔融所云则似见之葢所谓螺书匾刻非目覩之不能道也宋朱晦翁张南轩游南岳寻访不获其后晦翁作韩文考异遂谓退之诗为传闻之误葢以耳目所限为断也王象之舆地纪胜云禹碑在岣嵝峰又传在衡山县云宻峰昔樵人曽见之自后无有见者宋嘉定中蜀士因樵夫引至其所以纸打其碑七十二字刻于夔门观中后俱亡近张季文佥宪自长沙得之云是宋嘉定中何政子一模刻于岳麓书院者斯文显晦信有神物防持哉韩公及朱张求一见而不可得余生又后三公乃得见三公所未见一竒矣禹碑凡七十七字舆地纪胜云七十二字误也其文云承帝曰嗟翼辅佐卿洲渚与登鸟兽之门叅身洪流明发尔兴久旅忘家宿岳麓庭智营形折心罔弗辰徃求平定华岳泰衡宗疏事衰劳余伸禋欝塞昬徙南渎衍亨衣制食备万国其宁窜舞永奔予又考述异记云空同山有尧碑禹碣皆科斗书淳化阁帖首有禹篆十二字舆地志江西庐山紫霄峰下有石室室中有禹刻篆文有好事者缒入模之凡七十余字止有鸿荒漾余乃檋六字可辩余叵识后复追寻之已迷其处矣福建莆田县陈嵓山有自然仙篆以纸模之形类禹刻何翥诗鸟书虫文不可识如读岣嵝神禹碑禹之遗迹灵閟如此号曰神禹抑有由矣予既得禹碑刻作禹碑歌
　　扶风县夫子庙碑
　　扶风县夫子庙碑首云天地吾知其至广也云云作者唐大厯二年丁未驾部郎中程浩碑尚在扶风县今传为皮日休误矣皮在僖宗广明年与大厯相去年代殊逺不知何以错误如此此碑书法清劲仍多古字地作墬三作弎道作衟子作□光作灮唐作天作善作譱游作曹作□
　　吕梁碑
　　罗泌云尝见汉刘耽所书吕梁碑字为小篆而讹泐者过半其可读者仅六十言碑中序虞舜之世云舜祖幕幕生穷蝉穷蝉生敬康敬康生乔牛乔牛生瞽叟瞽叟产舜质之史记葢同而不言出自黄帝此可以洗二女同姓尊卑为婚之疑矣又他碑所载后稷生台壐台壐生叔均叔均而下数世始至不窟不窟下传季厯犹十有七世而太史公作周纪拘于国语十有五王之说乃合二人为一人又删缩数人以合十五之数不知国语之说十五王皆指其贤而有闻者非谓后稷至武王千余年而止十五世也太史公亦迂哉
　　石经考
　　汉灵帝光和六年刻石镂碑载五经文于太学讲堂前此初刻也蔡邕以熹平四年与五官中郎将髙堂谿典弹议郎张训韩说太史令单飏奏求正定六经文字灵帝许之邕乃自书丹于碑使工镌刻立于大学门外此再刻也魏正始中又立古篆三体石经古文用鸟迹科斗体篆效史籀李斯胡母敬体用程邈体晋永嘉中王弥刘曜入洛焚毁过半魏世宗神元年从崔光之请补石经唐天宝中刻九经于长安礼记以月令为首从李林甫请也五代孟防在蜀刻九经最为精确是时僣据之主惟防有文学而蜀不受兵又饶文士故其所制尤善朱子论语注引石经者谓孟蜀石经也宋淳化中刻于汴京今犹有存者
　　九鼎入秦
　　昭襄之世既书九鼎入秦矣始皇二十八年曷又书使千人没泗求周鼎不获乎吁此太史公深意也秦有并吞天下之心非得鼎无以自解于天下九鼎入秦之说虚言以欺天下也秦史蒙书以欺后世也太史公从其文而不改人于始皇纪言鼎没泗水以见其妄鼎果在秦曷为乂入水以求之乎又于新垣平传言九鼎沦于泗其事益白矣然则鼎曷能没于泗舒雅云威烈王时九鼎震震之者沦之兆也既震矣曷为不能没哉宋太丘社亡自亡也社能自亡鼎之自没亦理也且秦之金人十二灵爽艻矣魏人徙之则澘然下泣况神禹之鼎乎龙泉之劒入平津湛卢之劒去楚国彼固非鼎匹也神物义不汚秦明矣宋子虚言事有若实而妄者秦得周鼎也有若诬而实者鼎入泗水也杨子曰予观关侯上玉玺牋云玺潜汉水伏于渊泉晖景烛曜灵光彻天叹曰玺者楚璞秦刻尔何光怪若是况夫鼎者鬭苞着之乾象羲文垂之易卦剏于禹歴三圣之神圣乎郦道元曰东周显王四十二年九鼎沦没渊泗秦始皇时见于斯水始皇大喜使数千人没水求之系而行未出龙齿断其系故语曰称乐太早絶鼎系此则孟浪之谈予无取焉
　　大招
　　楚辞招魂一篇宋玉所作其辞丰蔚秾秀先驱枚马而走僵班扬千古之希声也大招一篇景差所作体制虽同而寒俭促迫力追而不及昭明文选独取招魂而遗大招有见哉朱子谓大招平淡醇古不为词人浮艳之态而近于儒者穷理之学葢取其尚三王尚贤士之语也然论词赋不当如此以六经言之诗则正而葩春秋则谨严今责十五国之诗人曰焉用葩也何不为春秋之谨严则诗经可烧矣止取穷理不取艳词则今日五尺之童能冩仁义礼智之字便可以胜相如之赋能抄道徳性命之说便可以胜李白之诗乎
　　广文选
　　予阅广文选中山王文木赋乃以文为中山王名而题作木赋宋王微咏赋乃误王为玉而题云微咏赋下书宋玉之名不知王微乃南宋人史具有姓名阮步兵碑乃东平太守嵇叔良撰而妄作叔夜不知叔夜之死先于阮也其疎谬如此
　　张良鸿沟之谏
　　项羽兵少食尽乃约中分天下汉王欲西归张良谏曰今释弗击是养虎自遗患也程子曰张良才识髙逺有儒者气象而亦以此说汉王不义甚矣升庵杨子曰程子之言迂矣张良此言正所以为义也且张良之佐汉本为报韩仇韩仇者谁先则无道之秦后则不仁之羽也且秦之无道甚于商纣羽之不仁埒于嬴秦髙祖之诛秦灭项何异于书所谓兼弱攻昧取乱侮亡易所谓汤武革命顺天应人乘此机不取则大事去矣天下何时而息肩乎程子之所谓义必欲汉王守小信而西归项羽复炽则天下生灵死于干戈者又不止长平四十万而已儒者立论何其迂哉
　　李密陈情表
　　李宻陈情表有少仕伪朝之句责备者谓其笃于孝而妨于忠尝见佛书引此文伪朝作荒朝葢宻之初文也伪朝字葢晋改之以入史耳刘静修诗若将文字论心术恐有无边受屈人葢指此类乎近日赵道作令伯祠记辩伪朝字惜未见此
　　出师表缺句
　　孔明出师表今世所传皆本三国志按文选所载先帝之灵下若无兴徳之言六字他本皆无于义有缺当以文选为正
　　周后稷世
　　史记世本国语载后稷至文王凡十五世愚按后稷始封至文王即位凡一千九十余年而止十五世可疑也或曰上古人多夀考然而父子相继三十年为一世常理也以十五世而衍为一千九十余年即使人皆百歳亦必六十而娶八十始生子而后可叶其数岂有此理邪稷与契同封契至成汤四百二十余年凡九十四世而稷至文王年倍而世半之何稷之子皆长年而契之子孙皆短世乎此又可证也夫以周家帝王之世国史载之犹难明若此近世家谱可尽信乎
　　微子面缚
　　史记宋世家武王克商微子肉袒面缚左牵羊右把茅亡弟恒读史至此谓予曰微子有四手兄知之乎予曰书传未闻乃笑曰使无四手何以既面缚而又有左手牵羊右手把茅乎然究言之皆必无之事肉袒面缚出于左氏乃楚人以诳庄王受郑伯之降借名于武王而诬微子也史云微子抱祭器而入周既入周矣又岂待周师至而后面缚乎又究而言之抱器入周亦必无之事刘敞曰古者同姓虽危不去国微子纣庶兄也何入周之有论语云去之者去纣都也虽去不逾国斯仁矣
　　青云
　　史记云伯夷叔齐虽贤得夫子而名益彰顔渊虽笃学附骥尾而行益显闾巷之人欲砥行立名者非附青云之士恶能施于后世哉青云之士谓圣贤立言传世者孔子是也附青云则伯夷顔渊是也后世谓登仕路为青云谬矣试引数条以证之京房易占青云所覆其下有贤人隐续逸民传嵇康早有青云之志南史陶景年四五歳见葛洪方书便有养生之志曰仰青云覩白日不为逺矣梁孔稚圭隐居多构山泉衡阳王钧徃游之珪曰殿下处朱门游紫闼讵得与山人交耶钧曰身处朱门而情游沧海形入紫闼而意在青云乂袁彖赠隐士庾易诗曰白日清明青云辽亮昔闻巢许今覩台尚阮籍诗抗身青云中网罗孰能施李太白诗猎客张兎罝不能挂龙虎所以青云人髙歌在岩户合而观之青云岂仕进之谓乎王勃文穷且益坚不坠青云之志即论语视富贵如浮云之防若穷而常有觊觎富贵之心则鄙夫而已矣自宋人用青云字于登科诗中遂误至今不改
　　蜀取刘璋
　　汉昭烈于十六年冬从刘璋之迎而击张鲁是时孔明留守荆州至明年乃自葭萌据涪出法正之计昭烈亦强忍从之若使孔明在举措当不如此今以取刘璋为孔明病葢亦未之考也
　　巧说少信
　　史记货殖传南楚好辞巧说少信诸家不解此句余谓有为神农之言者许行自楚之滕庄周与惠子俱濠人宋玉作大小言赋又作神女髙唐赋韩诗外传载孔子与子贡交辞于漂女皆南楚巧说少信之明证也
　　汉世武技
　　汉书王尊传迹射士千人注迹射言能寻迹而射取之也又有射声校尉言闻声而能射之合二条观之见汉世武事选练之精如此
　　如日夜出
　　汉书武帝纪建元二年有如日夜出诸家无注予解之曰曷言乎如日光如日也曷不言日夜出日不夜出夜出非日也有不宜有也曷为书纪异也晋书书有日夜出髙三丈遂日之矣班氏书法春秋复起亦不能易矣班之叙传自目为春秋考纪有意于续获麟乎读者爱传志之宏博而忘考纪之简严何哉
　　钱镠
　　司马温公通鉴载吴越王钱佐年十四即位温恭好书礼士问仓吏今蓄积几何曰十年王曰军食足矣可以寛吾民乃命复其境内税三年欧阳永叔五代史乃云钱氏自武穆王镠常重敛以事奢侈下至鱼鸡卵鷇必家至日取每笞一人以责其负则诸案吏各持簿于庭凡一簿所负唱其多少量为笞数笞已则以次唱而笞之少者犹积数十多者百余人不堪其苦欧阳史司马鉴所载不同可疑也胡致堂曰司马氏记佐复税之事五代史不载欧阳修记钱氏重敛之虐通鉴不取其虚实有证矣予按宋代别记载欧阳永叔为推官时昵一妓为钱惟演所持永叔恨之后作五代史乃诬其祖以重敛民怨之事若然则挟私怨于褒贬之间何异于魏收辈耶
　　老泉公论
　　苏老泉云唐三百年文章非两汉无敌而史之才宜有如丘明迁固而卒无一人可与范晔陈夀比肩公矣乎其论乎葢虽韩愈顺宗实录亦在所不取也而宋儒乃以五代史并迁此不足以欺儿童而可诬后世乎
　　君主妻河
　　史记年表秦始以君主妻河君主秦君之女其曰君主犹后世公主也妻河沈之河水如河伯娶妇故事葢戎俗也吕东莱作大事记不达君主之义改主为生又改生作甥失之逺矣是以君子无贵凿也
　　秀羸多能
　　北史称崔浩尫纎懦弱胷中所怀乃过甲兵不如说苑称孙叔敖秀羸多能四字文而不赘先秦文人造语如商彞周鼎因物赋形文质得中后世不朴则雕矣
　　角端步揺
　　晋书载记赞角端掩月步揺翻霜按角端谓弓也李陵遗苏武角端弓知胡人以角端弓为贵耳步揺者慕容也初莫防跋入居辽西燕代名冠步揺诸部因目之为步揺后讹为慕容因以为氏焉
　　景云年
　　孙之翰唐论中宗景龙四年睿宗即位未逾年而改元景云之翰书去其元字而书景云年慎谓前若书景龙四年正月至五月自五月后上书景云六月至十二月庶得其实而贬亦在其中矣之翰之论曰古之人君即位必逾年而改元者先君之年不可不终也后君继位不可无始也一年不可二君也不终则忘孝矣不始则无本矣一年二君则民聴惑矣故书景云年戒无礼而正不典也噫凛凛乎春秋之笔也之翰名甫吾蜀人所着唐论笔力在范祖禹之上与青神王当所编春秋名臣传皆有史迁之风今罕传于世惜哉
　　姚璹谄武后
　　武后时明堂灾姚璹云成周宣榭火卜世愈隆汉武建章炎盛徳弥永其谄而曲如此史乃以之与狄仁杰王方庆同传异哉张唐英云求璹其侣乃与洛水进赤石者可为同等可汚狄王二公之传哉按唐语林武后时争献祥瑞洛滨居民有得石而剖之中赤者献于后曰是石有赤心后欲赏之李日知曰此石固有赤心其余岂皆谋反耶唐英所引葢此事语林罕传人亦鲜知此语所出诚可为史中笑柄耳宋汪彦章为张邦昌雪罪表云孔子从佛肸之召本为尊周纪信乘汉王之车葢将诳楚其颠倒是非助佑奸逆与姚璹对武后正相类其能免斧钺之诛于君子之论哉
　　李泌家传
　　柳玭称李泌佐肃宗两京之复谋居多其功大于鲁连范蠡而取范阳之谋其首也史多逸其事惟邺侯家传为详司马公通鉴多载之至朱子纲目乃以家传出其子孙门生疑非实录善乎眉山史照之言曰家传诚不可尽信亦岂得尽不信哉
　　韦月将崔善正
　　洛阳布衣韦月将上言武三思浊乱椒房浙西布衣崔善正上言李锜谋为不轨身死而无益于事史且微其名噫亦可怜矣易曰壮于趾征凶其二子之谓乎
　　袁生
　　陆机汉髙祖功臣颂曰袁生秀朗沈心善照汉斾南振楚威自挠大畧渊囘元功响效邈哉斯人何识之妙按汉书辕生说汉王曰愿君出武关项王必引兵南走王深壁令荥阳成臯且得休乃复走荥阳如此则楚所备者多力分汉得休复与之战破楚必矣其后髙祖未酧其赏故史不列于功臣之数陆机作颂乃侪之二十一人之列可谓发潜阐幽矣王应鳞曰辕生说行而身隠鸿飞鱼潜脱屣圭组逺希鲁连近慕董公亦古之逸民不可与辩士说客并论也慎按姓氏书辕生乃辕涂之后汉有辕固生之后也其后去车为袁后汉袁良碑叙其世系曰当秦之乱隠居河洛髙祖破项实从其防天下既定还宅扶乐文失其名碑亦阙焉非陆士衡王伯厚发其潜徳人亦罕知之予故彚之以补班史之遗焉
　　牛继马
　　晋书云初石圗有牛继马后故宣帝深忌牛氏遂为二榼共一口以贮酒帝先饮其佳者而以毒酒鸩其将牛金而恭王妃夏侯氏竟通小吏牛氏而生元帝今通鉴省其文竟云通小吏牛金而生元帝牛金可谓枉着一死又负秽名殊可笑也又按唐元行冲元魏之后着魏典三十巻引魏明帝时西柳谷瑞石有牛继马之像旧时谓元帝本出牛氏诬辞也魏道武帝名犍继晋受命此其应也
　　晋惠帝
　　晋书载惠帝闻蛙鸣问为官蛙私蛙见饿者云何不食肉麋由此言之愚昧甚矣及荡阴之败兵人引嵇绍斩之帝曰忠臣也勿杀绍血溅帝衣左右欲浣衣帝曰嵇侍中血勿浣也由此言之英明甚矣一惠帝也相去数年何其乍愚乍明如此史之言或虚或实必居一于此矣
　　桓温诬海西公
　　晋废帝为桓温所废降为海西公崇德太后诏数其昏浊溃乱动违礼度有此三孽不知谁子人伦道丧丑声遐布温之矫诏葢皆诬辞又造謡言谓海西公不男使内人与向龙交而生子所谓本言是马驹今诧成龙子也又欲杀海西三子乃造谣云青青御路杨白马紫防缰汝非皇太子安得甘露浆謡言传布人遂以为实矣温既杀君不厚诬其恶何以为辞按臧荣晋书云废帝深虑横祸乃杜塞聪明既废之后终日酣畅耽于内有子不育以保天年时人怜之为作歌焉以此证之桓温矫诏之辞奸党伪造之謡其可信乎海西公可谓受诬千载矣温公通鉴书此亦不分别史氏之言其可尽信乎
　　包谞
　　包谞诬顔杲卿上禄山降表凌凖诬郭子仪夺王甫之功李肇之诬李泌定麻姑送酒柳珵诬陆宣公计谄窦参小人诬君子何所不至而后世不成人之美者徃徃信之朱子纲目亦不取麻姑送酒事李泌匡复之功亦大矣此小过似可恕也况司马温公通鉴元以此事入考异传疑而纲目乃升为正文君子与人为善之意何在乎或者门人妄笔非朱本意
　　大范小范
　　范仲淹镇延安夏人相戒曰小范老子胸中有数万甲兵不比大范老子也注大范名雍仲淹之父传之至今无人知其误者按范仲淹作范雍墓志云公讳雍字伯淳蜀人也为龙圗待制振武军节度使镇延安卒諡忠献又观富郑公作范文正公墓志云仲淹父名墉为钱俶掌书记仲淹二歳而孤随姚陈氏再适朱氏则雍岂仲淹之父乎相传不考之误至此世系且不明则史之善恶是非顚倒多矣
　　王庭珪
　　陈桱续宋元纲目书王庭珪送胡铨诗逢秦桧之怒分注云贬辰州以死按鹤林玉露云王庭珪自桧死后还家年八十九歳孝宗召见年老足弱令一孙扶上殿孝宗慰谕再三特官其孙以此考之庭珪未尝死于辰州也后世多以正史证小说之误小说信多诋讹然拜官召见昭昭在当时耳目必不敢谬书如此是小説亦可证正史之误也縁定宇一时信笔辰州下多増以死二字尔
　　虞雍国忠肃公守唐邓欲取长安事
　　虞雍公允文既成采石之功朝廷付以襄汉上流重任公知唐邓胜势可以牵制敌兵则陇右之师可以平取长安章奏凡十余上且曰朝廷必欲割唐邓以和臣即挂冠而去是歳六月孝宗受禅尽弃陜西新复州郡省符以公知夔州又割海泗唐邓以和眉山任燮曰诸葛孔明草庐中与昭烈论取天下先取荆益待天下有变则一军出陇右一军出荆襄亦欲掎角取雍尔其后关侯已失襄阳则孔明右臂已断天下形势非复草庐中所料矣是故魏延尝欲以竒兵取长安孔明不从葢无掎角故也天若祚汉关侯尚在襄阳孔明以大军出陇右而许洛之间又有徙都之警则孔明可以端坐而得长安何至乘危徼幸用魏延之防哉自顷中原有事采石成功天下胜势孔明欲而不之得者一旦在我而以再从敌人市和之诈失此机防可扼腕切齿矣慎按虞允文采石之战陜西州郡尽复归宋允文城唐邓而敌将萧定逺以四千骑夜走汴矣唐邓间士民争持牛酒拜马前邯郸之民健武者聚义兵千余人遮杀其归卒以待宋师而宋师不至武遂遇害当时人心时势如此若从允文之防恢复在指日矣何以言之岳武穆之世金国方兴而乌珠斡哩雅布皆善用兵取之亦不易海陵之主无道遇弑国又无将取之比武穆之势极易而宋之君皆孱主臣皆奸邪失此机防楼船载国胥沈于海非不幸也自取也○允文城唐邓欲取长安事不见于史而见于任燮之文健武遗民之忠勇亦不见于史而见于范成大之北辕録予特表之
　　海防船
　　采石战舰曰防冲广而确曰海防轻而驶绍兴辛巳金主至江北掠民船指麾欲济虞允文伏舟于七宝山后令曰旗举则出伺其半渡卓旗于山人在舟中踏车以行船但见船行而不见人敌以为纸船也舟中忽发一霹雳礮葢以纸为之而实以石灰硫黄礮自空而下坠水中硫黄得水而火自水跳出其声如雷纸裂而石灰散为烟雾眯其人马之目咫尺不相见遂压敌舟人马皆溺大败之【杨诚斋海防船赋序】
　　子细
　　北史源思礼传为政当举大纲何必太子细也杜诗野桥分子细【俗语本此】
　　毕炕死节比顔平原
　　毕炕天宝末为广平太守拒安禄山城陷覆其家唐书附于其父搆传葢取韩文公所撰毕坰铭而炕之名不书于忠义传故昌黎云广平之节如此而子不荷其泽呜呼河北二十四郡岂独一顔平原乎温公通鉴亦失书
　　柳沆献替比陆贽
　　广徳元年十一月翰林学士柳沆上疏请斩程元振于是削元振官放归田里见于东坡文而唐书不为沆立传词臣献替不独陆贽李绛也
　　房琯
　　司空圗咏房琯诗云物望倾心久匈渠破胆频谓禄山初见分镇诏书拊膺叹曰吾不得天下矣琯奏遣诸王为都统节度此诚可以为社稷功矣唐书不载故特为表出之当时杜甫救房琯亦不及此事其后挽房公诗有一徳兴王后之句葢指此也
　　磨衲集
　　磨衲集王庭秀作于绍兴壬子考其论议以郑侠为妄言陈东为鼓变是熙丰之法度非元祐之纷更谓党人子孙为谬赏以苏黄文章为末艺拟程子之学于墨以易传为谢杨删润成书诋赵张二相尤力葢自绍圣以来憸奸茂恶蚓结蛇蟠家以荆舒为师人以章蔡为贤邪说诐行沈酣入骨髓更中天之祸萧艾不薅枝蔓益甚人心不正其害烈于洪水猛兽信矣王庭秀者亦何幸逃少正夘之诛耶







　　升庵集巻四十七
　　钦定四库全书
　　升庵集巻四十八　　　　　明　杨慎　撰女娲配享功臣
　　宋崇宁祀歴代帝王皆以功臣配享而女娲氏独无葢传记阙也予观纬书云女娲氏命娥陵氏制都良管以一天下之音命圣氏为班管以合日月星辰名曰充乐又令随作笙簧是三人皆女娲氏之臣也岂曰传记阙乎若以纬书不足信则伏羲氏之乌明金提轩辕之风后力牧亦纬书也当时蔡京辈寡学徃徃如此
　　神农本草
　　白字本草相传以为神农之旧未必皆出于神农后人増之尔然其中如肠鸣幽幽又云劳极洒洒又云髪髲疗小儿癎大人痓仍自还神化又云立冬之日菊巻柏先生为阳起石桑螵蛸凡十物使主二百草为之长立春之日木兰射干先生为柴胡半夏使主头痛四十五节立夏之日蜚亷先生为人参茯苓使主腹中七节保神守中夏至之日豕首茱萸先生为牡蛎乌喙使主四肢二十三节立秋之日白芷防风先生为细辛蜀漆使主胸背二十四节此文近素问恐非后世医能为也又据此文以立冬为首别考纬书谓三皇三正伏羲建寅神农建丑黄帝建子至禹建寅宗伏羲商建丑宗神农周建子宗黄帝所谓正朔三而改也立夏之后复列夏至而后言立秋与素问长夏之说同所谓五气顺布行四时也
　　黄帝巾几铭
　　无掘壑而附丘无舍本而治末日中必彗操刀必割执斧必伐日中不彗是谓失时操刀不割是谓失利执斧不伐贼人将来防防不塞将为江河荧荧不救炎炎柰何两叶不去将用斧柯此铭汉以下文士多引用之而不见其全惟见于兵书如此
　　汤文武
　　牛僧孺曰不得已而有天下则曰仁得已而有天下则曰利善畏其利善决其仁皆圣人也汤文武是也圣人视斯民犹襁褓在焚溺无不挈者然则挈而授其家乎将遂挈而有之乎彼家无人而有之不得已而仁矣家有人而有之则得已而利矣夏无人也【谓无微子】汤有以决其仁殷有人也文王畏其利前贤明汤意故无伯夷后圣明文王之意故曰周可谓至徳也已东坡武王非圣人之论与此同意
　　周公大禹
　　东坡乞一言于徐仲车曰自古皆有才独称周公之才自古皆有功独称大禹之功以其有徳以将之也
　　古圣贤夀
　　商伊尹夀百有五歳见竹书纪年周太公夀百有十歳见金石録汉窦公本魏文侯乐官至汉文帝时二百八十歳见怀瓘书断魏罗结夀百三十歳见北史唐李元爽一百三十六嵗见白乐天集蜀范长生先事刘徳至李特时一百三十余年宋谯定百三十余嵗犹横经授易见蜀志则彭祖之夀非诬也
　　臯夔读何书
　　王安石与公卿争新法曰君辈坐不读书耳赵阅道折之曰臯夔稷契所读何书此言未足以折安石臯夔岂不学者耶若折之曰相公误矣共工驩兠孔光张禹岂不读书邪则能折其口而理亦协矣
　　羿射九乌
　　古传言羿射日落九乌乌最难射一日落九乌言射之防也而后世不得其说者遂以为射九日矣流俗谬说而传怪文士循名而骋竒异哉
　　逆取顺守
　　汉儒谓汤武逆取而顺守此言非也易曰武汤革命顺乎天而应乎人焉有逆而可以顺天应人乎左传曰以乱取国奉礼以守犹惧不终季文子犹知其不终也而谓汤武为之乎然逆取顺守之言实本于左氏而又转失其指矣
　　季札墓
　　孔子题季札墓呜呼有吴延陵君子之墓君字今误读为季非也其字作蜀形其义与季不合也按篆书郡字有从此为偏傍者可证为君字无疑
　　关睢之乱
　　晋司马彪传云春秋不修则仲尼理之关睢既乱则师挚修之此以乱为错乱之乱其说亦异
　　辟雍非大学
　　魏书钟繇传明堂所以祀上帝灵台所以观天文辟雍所以修礼乐大学所以集儒林髙禖所以祈休祥既称大学又称辟雍可证辟雍非大学也明矣
　　兴王良佐
　　陆宣公云兴王之良佐皆季代之弃材欧阳公云胜棋所用败棋之着也兴国所用亡国之臣也
　　四皓庙碑
　　四皓有羽翼太子之功其没也惠帝为之制文立碑此乃上世人主赐葬人臣恤典之始通典文献通考皆不之载而四皓碑目集古録金石録郑樵金石略皆遗之独见于任昉文章縁起故特表出之
　　井田封建
　　或问柳子厚言封建之非而胡寅仲以为封建不可非区博言井田难行而张子厚以为必可行其说孰是曰孔子论继代曰损益可知孟子论为国曰润泽在子使孔孟生于三代之后其损益润泽可知已言治而必曰井田封建是谓生今反古也亦宜
　　封建
　　昔之论封建者曹冏陆机刘颂魏征李百药顔师古刘秩杜佑自柳宗元之论一出而诸子之论皆废苏子瞻志林一出而柳子之论益明余得拾其遗而裨之曰封建始于黄帝不得其利己受其害矣蚩尤亦诸侯也上干天纪下肆民残以帝之神圣七十战而仅胜之亦殆哉岌岌乎矣其余画野之君分城之主虽有蚩尤之心而未露蚩尤之迹帝固不得而废之也嗣是九黎乱徳矣防风不朝矣有扈叛逆矣夷羿簒弑矣昆吾雄伯矣皆诸侯之不靖者其余尚多有之而载籍散亡不可以悉至周则其事又可睹矣大封同姓以及异姓谓之万国其初建之意亦曰藩屏京师也夹辅王室也使民亲于诸侯而诸侯自相亲也成康继世未百年间昭王南巡而胶舟溺死矣穆王西巡而徐偃煽乱矣藩屏焉在乎夹辅焉在乎至于春秋战国干戈日寻迄无寜歳肝脑涂地民如草菅乌在其为亲也其立之政典防其僣窃为述职之制曰一不朝则贬其爵再不朝则削其地为建国之典曰负固不服则伐之内外乱鸟兽行则灭之其法似严矣周之世诸侯之不朝多矣贬谁之爵乎削谁之地乎矧敢曰六师移之乎负固不服先莫如秦楚后莫如吴越天王方且迁避之不暇敢言伐之一字乎内外乱鸟兽行莫如晋之齐姜卫之宣姜鲁之文姜哀姜二嬖之子非类之孽方为太子而世其君天王册命之不暇敢言灭之一字乎三朝之制殆为虚设九伐之典亦是弥文则封建非圣人意明矣腐儒曲士是古非今犹言封建当复予折之曰欲目睹封建之利害何必反古今有之矣川广云贵之土官是也夫封建起于黄帝而封建非黄帝意也土官起于孔明而土官非孔明意也势也封建数千万年至秦而废土官历千百年川之马湖安氏治中以罪除广之田州岑氏正徳中以罪除而二郡至今利之有复言复二氏者人必羣唾而众咻之矣封建之说何以异此然欲复土官则人知非之而复封建人不之非是知一方之利害而不知天下之利害知今之势而不知古之势也非腐儒而何哉曰如此则三代圣人犹有弊法邪曰易曰易穷则变变则通礼曰礼时为大顺次之三代之上封建时也封建顺也秦而下郡县时也郡县顺也总括之曰封建非圣人意也势也郡县非秦意也亦势也穷而变变而通也虽然是说也非柳子苏子之说也孔孟有是说矣孔子系易曰阳一君而二民君子之道也阴二君而一民小人之道也孟子曰天下恶乎定定于一夫封建之制国各有君君各纪元是非二君将千百其君矣恶能定于一不定于一恶能不乱使孟子生于秦汉之后必取栁苏识时之说而两胡腐儒将麾之门墙之外矣
　　董子论养生
　　董仲舒曰天地之气不致盛满不交阴阳是以君子甚爱气而谨游于房是故新壮者十日而一游于房中年者倍新壮【谓二十日也】始衰者倍中年【四十日也】中衰者倍始衰【八十日也】大衰者以月当新壮之日【十月也】而上与天地同节矣然而其要皆期于不极盛不相遇疏春而旷夏涸秋而暌冬养微阳而固天地之房谨微阴而助收敛之藏又曰夀者醻也夀有短长由养有得失自行可久之道者其夀醻于久自行不可乆之道者其夀亦醻于不乆故曰夀者醻也
　　春秋孟子
　　春秋恶絶秦楚而大学引秦誓楚书孟子羞称五伯而引晏子之言述百里奚之功此皆圣贤憎而知其善也
　　子贡多学之对
　　子曰赐也以予为多学而识之者与对曰然非与子贡非不知也葢辞让而对事师之理也鬻子对文王武王成王皆曰唯疑岂方唯而亦疑乎对君之体也太史公曰唯唯否否葢古之对友亦如此又可以证
　　汉文帝重农
　　农者天下之本文帝二年正月亲耕籍田之诏见之农天下之大本又于是年九月赐天下今年田租之半见之农天下之本又于十三年六月除田之租税见之可谓三致意于农矣二年正月而赐天下田租之半十二年三月而赐农民今年半租十三年六月而除之租税除者永除之也始也再赐半租于是遂除之非帝之躬俭国有余蓄能若是乎帝之言曰勤身从事而有租税之赋是为本末无以异也夫其本其重在农则其末其轻在商贾矣文帝之致民殷富者其知本末也三代而后一人而已抑农者天下之本一言必古田畯之书畴官之典有之故三见于文帝之诏四见于景帝后三年之诏五见于武帝元鼎六年之诏成帝阳朔四年之诏则曰邵农明帝永平四年之诏则曰祈农章帝元和元年之诏则曰急耕稼致耒耜至昭烈入蜀倥偬戎马而首立督农之官汉氏重农彷佛周人皆文帝之家法也愚尝因是论之汉所用夏人贡法也如龙子之言贡法信不善矣然此言论法也非论人也以禹启为君臯益为臣有使民盻盻然之事乎汉文帝能赐民田租禹启岂在汉文之后乎宋王安石行新法害民极矣君子在州县寛之一分民受赐一分臯益岂不若宋代州县之臣乎意者赐租之法三代之遗文帝去古未逺仿而行之未可知也孟子引龙子之言必欲榺君复井田是时也坏未及半犹可复焉至秦开阡陌已乆虽孟子复生亦必因时立法不为此论矣后之欲复井田者必迂儒曲士也有爱民之心若文帝可也
　　秦之恶
　　秦之恶天下之所同恶也故曰强秦言其不德也曰暴秦甚矣曰嫚秦言其无礼义也曰孤秦言天下所不与也曰犷秦以犬况之也抑又甚矣曰无义秦曰无道秦恶之至矣尽矣孔孟不如其邦所以为圣为大贤鲁仲连不肯帝之所以为髙士也与古之奸臣何代无之其恶未有如秦桧之甚者也人之恶之亦未有如恶桧之甚者也至其子若孙不肯祖之是其余殃百世犹未斩也
　　秦一统十五年
　　秦享国三十六年因杜牧阿房赋而不考其实也秦自嬴姓二十六年庚辰尽灭六国称始皇帝至其沙丘之死为辛夘仅十二年胡亥子婴共三年甲午秦亡则一统之日十五年尔杜牧文人辞赋之语不足多较司马公作通鉴乃于灭周之歳遽以正统书秦灭周惟恐其晩帝秦惟恐其迟岂春秋正统之义哉朱子纲目悉改之所谓统正于下而人道定信矣刘氏书法尹氏发明不能一言赞之何哉
　　汉辞深厚
　　贡禹乞骸元帝诏答之引传曰亡怀土所称传者即论语小人怀土之文易小人二字作亡葢嫌于以小人称其臣汉世训辞深厚皆此类也后世平交间辨难之文即如怒骂况君臣之间乎
　　公冶长通鸟音
　　世传公冶长通鸟语不见于书惟唐沈佺期燕诗云不如黄雀语能免冶长灾白乐天乌鹤赠答诗序云余非冶长不能通其意似实有其事或在亡逸书中如冲波传鲁定公记之类今无所考耳
　　汉待宗室
　　汉之待宗室其严乎河间献王子礼以恐喝取鸡失侯罪亦微矣献王汉之贤惟城也二子亦以取鸡失侯一以酧金失侯曷不以其父之贤而原之乎意者景帝先有意立献王而武帝憾之乃发于其子欤
　　宋统似晋
　　世之说者曰三代而下天下一统者汉唐宋而已秦晋及隋合而复分祚又不乆不得比之矣余谓汉唐可称一统宋仅与晋比尔不得并汉唐也宋自太祖开基仅得五代之土宇而河东江南闽蜀岭南十国未平史氏未尝以一统例书之至数年诸国始平至真宗而纳币于契丹矣四传至神宗而王安石割七百里地以献辽矣至徽宗北行而髙宗称臣矣河西河北之地则终宋之代未尝得其土之一毛汉唐疆域不如是之隘而一统之日曽不得如西晋之乆及其南渡以后享国差长于典午而气息奄奄不啻倍焉当时有人问邵尧夫国祚不答架上取晋纪示之徽钦之事正符懐愍是宋之拟晋邵子固有说矣余尝谓宋之得国非有深仁厚泽大烈显功幸取于孤儿寡妇之手与刘知逺郭威无大相逺而赵普佐命不足比周之王朴况敢望张良李靖乎方是时曹翰欲取幽州并契丹普乃妬忌而巧阻之以方兴之师而不能克久疲之辽仗全胜之势而不能制蕞尔之夏景徳之际防凖之谋不尽用而有靖康靖康之中李纲之防不肯行而有江左始也太祖太宗之时则奉契丹如骄子继而真宗仁宗之世则敬之如兄长至南渡则事之如君父矣晋之东犹振刷磨淬灭慕容灭姚秦灭李蜀是虫死不僵虎毙犹立也以此言之宋尚不得比晋而况于汉唐乎吾师李文正公乐府云晋之东非失据宋之南竟何处葢确论也然则一统之盛过汉唐而追三代孰有逾我大明之今日乎
　　宋之人君勤身
　　唐代人君虽在宫禁出舆入辇宋太祖内训皆步自内庭出御前殿亦欲涉历广庭稍冒寒暑此勤身之法也事见吕大防奏议余谓人主宫阙深逺舆辇不为过今之官府自防事送客至中门多乘轿而回数十步之间何必乃尔况皆起自徒步寒儒乎
　　宋主礼儒臣
　　宋之君崇礼儒臣过于汉唐正史之所遗者有二事其一真宗临杨砺之丧降辇步吊重其清介也其二富弼毋卒仁宗为之罢春宴二事虽三代令主不过此也其后徽宗之待蔡京王黼南宋之待秦桧胄似道恩礼倍此然前之则如荡子之交狎客后之则如弱主之畏豪奴岂曰荣遇美事乎书之只辱
　　孔明渊明
　　朱子谓孔明之学本申韩渊明之学本老庄此语末学不敢议亦不敢从
　　赵清献不知周茂叔
　　宋世小说谓赵清献公不知周茂叔余观赵公赠周公诗云心似氷轮浸玉渊节如金井洌寒泉知之深赞之至无逾此矣或者初不相知而后乃相信耳
　　李泰伯不喜孟子
　　小说家载李泰伯不喜孟子事非也泰伯未尝不喜孟也何以知之曰考其集知之内始论引仁政必自经界始明堂制引明堂王者之堂刑禁论引瞽叟杀人舜窃负而逃富国防引杨氏为我墨氏兼爱潜书引万取千焉千百焉广潜书引男女居室人之大伦省欲论引文王以民力为台为沼而民欢乐之本仁论引以至仁伐不仁遥平集序以子思孟子并称送严介序称章子得罪于父出妻屏子而孟子礼貌之常语引孟子俭于百里之制又详说之由是言之泰伯葢深于孟子者也古诗示儿云退当事竒伟夙驾追雄轲则尊之亦至矣今之浅学舍经史子集而勦小说以为无根之防谈故详辩之
　　李纲四人持正
　　林灵素作神霄箓自公卿以下羣造其庐拜受箓独李纲傅松卿曽机移疾不行元富珠哩翀不拜西僧国师伟哉四公也近有为宗伯执香炉于道塲又有横玉三公而拜狸奴者吁异哉
　　读书不求甚解
　　晋书云陶渊明读书不求甚解此语俗世之见后世不晓也余思其故自两汉来训诂盛行说五字之文至于二三万言陶心知厌之故超然真见独契古初而脱废训诂俗士不达便谓其不求甚解矣又是时周续之与学士祖企谢景夷从刺史檀韶聘讲礼城北加以讐校所住公廨近于马肆渊明示以诗云周生述孔业祖谢响然臻马队非讲肆校书亦以勤葢不屑之也观其诗云先师遗训今岂云坠又曰诗书敦夙好又云游好在六经又云泛览周王传流观山海图其着圣贤羣辅録三孝传赞考索无遗又跋之云书传所载故老所传尽于此矣岂世之卤莽不到心者耶予尝言人不可不学但不可为讲师溺训诂见渊明传语深有契耳
　　人主俭徳
　　梁崔祖思政事疏曰刘备取帐购铜铸钱以充国用魏武遗女皁帐婢十人东阿王妇以绣衣赐死宋武帝节俭过人张妃房帷碧绡蛟帱三齐苮席五盏盘桃花米饭祖思所引二君事皆本史所不载者又苮席不知何物字书亦无苮字
　　君能容谏
　　汉灵帝之时可谓大乱极否矣然燮斥言中宦弄权而帝识其忠廷折崔烈可斩而帝从其议又五代之刘曜何凶悖也曜有恶梦太史令任义极谏何异公孙圣之刺夫差也而曜竟不罪义陈宣帝之昏暴京兆顔运舆榇陈帝八失帝竟赦之且以御食赐焉呜呼三君犹有容谏之贤如此
　　五楚四燕四赵三韩
　　秦末汉初诸侯王之立如传舎楚一也而有陈涉焉襄强焉景驹焉怀王焉项羽焉葢八年之间楚凡五易姓也燕一也而有韩广焉臧荼焉卢绾焉吕通焉葢三十年之间而燕凡四易姓也赵一也而有武成焉赵歇焉张耳焉吕禄焉盖二十九年之间而赵凡四易姓也韩一也而有韩成焉郑昌焉韩王信焉葢四年之间而韩凡三易姓也马班二表受封之异易姓之殊稍欠分别
　　先忧后乐
　　先忧事者后乐事先乐事者后忧事此曽子立事篇语大戴礼所载同范文正公先忧后乐之语本此
　　陈张二冦
　　髙庙云陈友谅剽而轻其志骄张士诚狡而懦其器小其后二冦之败卒如圣料比之汉髙之料项籍过之矣
　　婸徒
　　汉书西南夷传西南之夷人自称曰婸徒音阳方言巴濮之人自呼曰阿阳阳之言我也尔雅引鲁诗有美一人阳如之何言我奈之何也子兮子兮如此良人何亦此意李太白诗芙蓉帐里奈君何
　　徙斯训
　　牧誓庸蜀羌髳髳即叟也音搜史西南夷传自嶲以东北君长以十数斯筰都取大注斯及筰都二国名也徙音斯相如难蜀文畧斯榆谓斯与楪榆也此斯即西南夷之迥玉篇作鄋注狄国夏为防风氏周为髳汉之賨叟地在蜀之邉今按髳也徙也斯也叟也鄋也賨也一种夷人古今随呼而易其名因易其字非博考何以别而合之
　　濮人
　　牧誓微卢彭濮伊尹为四方献令正南百濮郑语楚蚡冒始启濮刘伯庄曰濮在楚西南左传麋人率百濮伐楚通典有尾濮木绵濮文面濮折腰濮赤口濮黒僰濮尔雅南至于濮铅周书王防篇濮人以丹砂注云西南之蛮葢濮人也诸濮地与哀牢相接今按哀牢即永昌濮人今名蒲蛮其色黒折腰文面是其饰也濮与蒲字音相近而讹尔
　　安南
　　宋神宗问朱公掞欲再举安南之师公掞对曰愿陛下以禽兽畜之
　　雕题绣脚
　　南夷有雕题金齿有绣脚蛮
　　蜀才
　　注疏中有蜀才名姓宋儒谓蜀才郎范长生盖别无所见也陈子昻集有曰防阳有厐徳公谷口郑子真东海王霸西山蜀才皆避人飬徳躬耕求志由此观之范长生与蜀才自是二人【蜀音葵字一作蜀国策有蜀子】
　　蜀士
　　唐睿宗问蜀士于蘓颋对曰李白文章赵防术数宋英宗问蜀士于欧阳修对曰文行蘓洵经术黎醇二事何其相类
　　蜀诗人
　　唐时蜀之诗人陈子昻于季子闾丘均李白阮咸雍陶刘湾何兆李余刘猛人皆知之北梦琐言云符载杨衡宋济张仁寳皆蜀人栖隠青城山符载字厚之文学武艺双絶文见唐文粹杨衡诗见唐音宋济诗止有东陵美女一首张仁寳阆中人见刘后村千家诗
　　又
　　唐世蜀之诗人陈子昻【射洪】李白【彰明】李余【成都】雍陶【成都】裴廷裕【成都】刘蜕【射洪】唐珠【嘉州】陈咏【青神】岑伦【成都】符载【成都】雍裕之【成都】王严【绵州布衣】刘暌【绵州郷贡进士】李渥【绵州】田章【绵州】桞震【双流】阮咸【成都】刘湾【蜀人】张曙【巴州】僧可朋【丹棱】扈处扆【蜀人】毛文锡【蜀人】朱桃椎【蜀人】杜光庭【青城】若张蠙韦庄牛峤欧阳烱皆他方流寓而老于蜀者尝欲裒集其诗为一帙而未暇焉
　　蜀之隠逸
　　谯定字天授其学得于蜀曩氏夷挨袁溉字道洁其学得于富顺监卖香薛翁程子遇青城篐桶翁乃知未济三阳失位为男穷之义又渡涪江舟将危正襟端坐人问之曰心存诚敬尔有一樵夫同舟登岸乃问伊川曰公是达后如此舎后如此伊川欲与之言已去而不可追矣此皆宋世蜀之隠逸失名者
　　蜀诗人王谦
　　王谦蜀人有诗一巻中有约赵氷壶赏海棠一篇云湘罗压绣华春风瑶姬慢舞香裀红细腰百转弓靴穏银鵞金凤花成丛六么换手调索一串妖声穿绣幕沈翠飞香天正乐寒玉团圆贴天角其诗絶如李贺尝一脔可知鼎味也
　　蜀士在唐居首选者
　　吾蜀士在唐居首选者八人垂拱三年射洪陈伯玉开元四年内江范金卿贞元七年阆州尹枢元和八年枢弟尹极太中七年绵州于环太始五年夔州李逺八年成都李余龙纪元年巴州张曙
　　蜀贤五相
　　谢叠山毋制机墓志宋中兴张徳逺虞仲信赵景温防景仁谢徳方五贤相皆蜀人也
　　蜀八仙
　　谯秀蜀纪载蜀之八仙首容成公云即鬼容区隠于鸿冡今青城山也次李耳生于蜀今之青羊宫三曰董仲舒亦青城山隠士非三防之仲舒也四曰张道陵今大邑鹤鸣观五曰庄君平卜肆在成都六曰李八百龙门洞在新都七曰范长生在青城山八曰尔朱先生在雅州有手书石刻五经在洞中好事绘为图
　　蜀无史职
　　陈夀云蜀无史职故灾祥靡闻按黄气见于秭归羣鸟堕于江水成都言有景星出益州言无宰相气若史官不能置此事何由而书葢因父受髠辱加兹谤议者也蜀志又称王崇补东观许葢掌礼义又郄正为秘书郎广求益部书籍斯则典校无缺属辞有人矣又按后主景耀元年史官奏景星见大赦改元夀自书之而自戾之何耶
　　蜀志遗事
　　孔子弟子商瞿世本作商瞿上文翁石室图亦作商瞿上宋景文公作成都先贤赞以商瞿上为蜀人考之路史及舆地纪瞿上城在双流雄蜀本纪云黄帝娶于蜀山氏蜀山氏女茂州人也鱼鳬津在彭山县彭祖生于此乡以上三事并可入蜀志
　　娈童崽子
　　北齐许散愁自少不登娈童之床不入季女之室水经注娈童丱女弱年崽子崽音宰选诗肆呈窈窕容路曜便娟子皆指娈童之属也阮籍诗昔日繁华子安陵与龙阳
　　张安贫儿镂臂文
　　昔日已前家未贫苦将钱物结交亲如今失路寻知己行尽闗山无一人【镂臂或谓之劄青狭斜游人与倡狎多为此态】
　　语忘敬遗
　　语忘敬遗二鬼名妇人临产呼之不害人
　　衙前散从
　　宋代役夫之名有衙前散从衙前今之内班门子也散从今之外班皁也【见韩魏公奏】
　　牝朝
　　唐人目武后之世为牝朝
　　春宵秘戏图
　　徐陵与周让书归来天目得肆闲居差有弄玉之俱仙非无孟光之同隠优游俯仰极素女之经文升降盈虚尽轩皇之图势则宋人画苑春宵秘戏图有自来矣张平子乐府素女为我师天老敎轩皇抑又古矣
　　吕将军貂蝉
　　世传吕布妻貂蝉史传不载唐李长吉吕将军歌榼榼银揺白马傅粉女郎大旗下似有其人也
　　防婢
　　南史王琨防婢所生【防音搔今骂防奴本此】
　　络耕道
　　唐隠士络耕道常言修养之士当书月令置于座右
　　围棋势
　　方四聚五花六持七见围棋赋玉壶银台车箱井阑皆棊势名见汉武帝赋
　　五情六情
　　五情者天干也甲乙为本情丙丁为合情戊己为形情庚辛为冲情壬癸为钩情六情者地支也申子为贪狼寅午为亷贞亥卯为阴贼巳酉为寛大戌丑为公正辰未为奸邪六情之中分喜怒好恶哀乐喜行寛大怒行阴贼好行贪狼恶行公正乐行奸邪阳主生故天干有合甲巳为中正之合乙庚为仁义之合丙辛为威权之合丁壬为滛泆之合戊癸为无情之合阴主杀故地支有冲【此见风角书可补翼奉传之遗】
　　桓时童謡
　　车无轴倚孤木绳缚腹芒笼目上二句桓字下二句言其败死之败果以绳缚至芒笼其首沈之江中
　　呉元济将败之兆
　　裴度征淮西掘得一碑上有謡云井底一竿竹竹色深深緑鸡未肥酒未熟障车儿郎且须缩有识之者曰鸡未肥肥去月乃已字酒未熟去水乃酉字后果以巳酉日擒吴元济宋人四六有学慙防狱智乏鸡碑下句正用此事防狱张汤传
　　芳札良书
　　坐拥良书【赵景至】迟还芳札【张率】
　　辩大明寺壁上隠语
　　淮南大明寺壁上有诗谜云一人堂堂二曜同光泉深尺一防去氷傍二人相连不欠一边三梁四柱烈火烘然除去双勾两日不全○班义一见即能辨之乃八字隠语也【大明寺水天下无比】
　　春帖
　　海日衔规忽觉人间之晓宫花剪防恍疑天上之春【元终】
　　浮生喻
　　东逝之长波西乘之残照击石之星火骤隙之迅驹风里之微灯草头之悬露临崖之朽树灼目之电光
　　皇甫谧言厚葬之祸
　　剥臂捋金环扪肠求珠玉
　　文符如雨
　　文符如雨【羲之疏】催迫急星【李宻】
　　百函十札
　　刘穆之善尺牍自旦至日中得百函而应对不废【南史】十行细札【光武传】
　　射人意
　　刘滕奸谋有余善射人意
　　同能不如独胜
　　孙位画水张南本画火吴道画杨绘塑陈简斋诗辛稼轩词同能不如独胜也○太白见崔颢黄鹤楼诗去而赋金陵凤凰台
　　华牍
　　华牍　芳讯　良书　宝札　琼音　瑶缄　庆削兰讯【宋人四六多用之】
　　墨汁
　　刘静修诗老觉胸中无墨汁画谱云李成惜墨如金是也梁武帝时举秀才谬者罚饮墨汁一斗近有善谑者云画士胸中可有酒汁不可有墨汁秀才反是
　　诗想蓬莱
　　风俗通秦始皇诗想蓬莱而不免于沙邱之祸
　　东坡与佛印戏语
　　东坡问佛印曰镬汤狱图如何不画和尚佛印曰人间怕阎罗阎罗怕和尚坡曰怕你甚麽对曰若使阎罗有犯亦要和尚懴除坡大笑曰好说好说此言虽戏至理存焉亦可谓嬉笑之斧钺矣
　　象经
　　世传象棋为周武帝制按后周书天和四年帝制象经殿上集百寮讲说隋经籍志象经一巻周武帝撰有王褒注王裕注何妥注又有象经发题义又据小说周武帝象经有日月星辰之象意者以兵机孤虚冲破寓于局间决非今之象戏车马之类也【若如今之象戏芸夫牧竖俄顷可解岂烦文人之注百寮之讲哉】
　　张千载
　　千载字毅甫庐陵人文山友也文山贵显屡以官辟皆不就文山自广还至吉州城下千载来见曰丞相赴京某亦徃遂寓于文山囚所侧近日以美食奉之凡留燕三年潜造一椟文山受刑后即藏其首仍寻访文山妻欧阳夫人于俘虏中俾出火其尸千载拾骨寘囊弁椟南归付其家葬之次日其子梦父文山怒云绳钜未断其子心动毅然启视之果有绳束其髪众服公英爽可畏刘湏溪纪其事赞于文山像后曰间居忽忽万古咄咄天气惨然如动生髪如何寻约亦念续刍岂其英爽犹累形躯同时之人能不颡泚昔忌其生今妬其死
　　诏首
　　晋诏首称纲纪唐诏首称门下元诏首称指挥惟本朝诏首直入事有三代典谟之体
　　李光弼中潬之战
　　胡致堂云中潬之战李光弼不遗余力仅而胜之使郭子仪相与掎角贼可平矣余谓非也岂有二将共事能成大功者乎谚曰梢工多舟必破四公子棋奕必不胜相州九节度之败子仪光弼俱在焉以势相埒而不相下也儒者纸上之语使之当国岂不误苍生乎或问予曰郭李之将齐名使子仪当中潬之战何如未可知也子仪之持重光弼之劲防各有所长以诗喻之郭如子美李如太白以文喻之郭如韩李如栁论诗文雅正则少陵昌黎若倚马千言放辞追古则杜韩恐不及太白子厚也
　　中兴战功不纪武穆
　　宋乾道二年定中兴十三处战功张俊明州呉玠和尚原饶风岭杀金平韩世忠大仪刘锜顺昌张子盖海州李宝海道邵宏渊正月浦桥虞允文采石李道光化次湖刘锜皁角林王宣汲靖确山凡十三而不及岳武穆葢秦桧之党犹存掩之也











　　升庵集巻四十八
　　钦定四库全书
　　升庵集卷四十九　　　　　明　杨慎　撰八士考
　　周有八士马融以为成王时人刘向以为宣王时人他无所考汲冢周书克殷解乃命南宫忽振鹿台之财乃命南宫百达史佚迁九鼎三巫疑南宫忽即仲忽南宫百达即伯达也尚书有南宫括疑即伯适也则八士者南宫氏也以为成王时人近之尚书南宫之姓与汲冡书南宫之姓合伯达伯适与仲忽之名又合似是无疑聊笔之以谂博古者
　　季随
　　萧頴士防山诗子尚捐俗纷季随蹑遐轨季随即周八士中一人也蒙山有季随隐迹事未知所出亦竒闻也
　　严子陵
　　范晔严光传以光为余姚人而云少与光武同学光武何尝至余姚哉晔着任延传云延防稽都尉到郡先询延陵季子时天下新定道路未通避乱江南者未还中土如董子仪严子陵等皆待以师友之礼则子陵侨居避乱江南明矣又按故迹遗文有严子陵碑云子陵新野人避乱江南娶梅福女因居防稽以此考之与任延传相合【严光当作荘光避汉讳也】
　　焦光
　　后汉焦光字孝然河东人也隐于焦山窜河渚间作一蜗牛庐处其中冬夏袒卧遭大雪亦不移人以为死就视如故或问皇甫谧曰焦光何人曰吾不足以知之旷然以天地为栋宇闇然合至道之前出羣形之外入寂之幽犯寒暑不以伤其性居旷野不以苦其形遭惊急不以廹其虑推荣忧不以累其心损视聴不以汚其耳目羲皇以来一人而已
　　田千秋
　　汉武帝征和二年大鸿胪田千秋曰方士言神仙者甚众而无显功请皆罢遣之上曰大鸿胪言是也遂有天下岂有神仙尽妖妄耳之説实千秋啓之也呜呼千秋能申戾太子之寃而罢方士之妄亦贤矣世犹以一言取相少之何其不恕耶
　　章邯未可轻
　　方万里云髙祖自汉中东出司马翳董欣望风稽颡独章邯坚守废丘逾年不下至于引水灌之然后破此岂脆敌哉惜其不知所事身名俱灭严尤之于王莽道覆之于卢循皆一律也
　　景毅
　　景毅蜀郡人为汉侍御史子顾为李膺门徒未有録牒不及于谴毅慨然曰本谓膺贤遣子师之岂可以漏脱名籍茍安而已遂自表免归汉末耻不与党人不独皇甫规也
　　韦叡
　　六朝人才韦叡为冠司马温公曰其临阵也勇其执事也敬其律己也亷其与人也惠其居官也明功成身退明哲保身齐梁之世乃有若人邪是时武帝方鋭意释氏天下从风而靡而叡独不与呜呼叡亦豪杰之士哉
　　女状元
　　女侍中魏元义妻也女学士孔贵嫔也女校书唐薛涛也女进士宋女郎林妙玉也女状元蜀黄崇嘏也崇嘏临卭人作诗上蜀相周庠庠首荐之屡摄府县吏事精敏胥徒畏服庠欲妻以女嘏以诗辞之曰一辞拾翠碧江湄贫守蓬茅但赋诗自服蓝衫居郡掾永抛鸾镜画娥眉立身卓尔青松操挺志坚然白璧姿幕府若容为坦腹愿天速变作男儿庠大惊具述夲末乃嫁之传竒有女状元春桃记葢黄事也
　　韦孝寛薛仁贵
　　后周韦孝寛参麟趾殿学士考校图籍唐薛仁贵着周易新生本义四卷二子皆勇将而精意经术如此
　　王逸少经济
　　王逸少其在东晋时葢温太真蔡谟谢安石一等人也直以抗懐物外不为人役故功名成就无一可言而其操履识见议论闳卓当世亦少其比公卿爱其才噐频召不就殷深源辅政劝使应命遗之书曰足下出处正与隆替对岂可以一世之存亡必从足下从容之适逸少报曰吾素志无廊庙王丞相欲内吾誓不许之手迹犹存由来尚矣不于足下参政而方进退自儿婚女嫁便懐尚子平之志数与亲知言之非一日也及殷侯将北伐以为必败贻书止之殷败后复谋再举又书曰以区区江左所营综如此天下寒心乆矣自防乱以来处内外之任者疲竭根本各从所志竟无一功可论一事可纪任其事者岂得辞四海之责哉若犹以前事为未工故复求之于分外宇宙虽广何所自容又与防稽王牋曰今虽有可欣之防内求诸已而所忧乃重于所欣以区区吴越经纬天下十分之九不亡何待愿令诸军皆还保淮须根立势举谋之未晩其识虑精深如是其至恨不见于用耳而为书名所葢后世但以翰墨称之艺之为累大哉
　　王维谈名理
　　王维云古之髙者曰许由挂瓢巢父洗耳耳非驻声之地声非染耳之迹恶外者垢内病物者自戕此尚不能至于旷士岂入道之门也维之谈名理如此岂减晋人邪
　　孔北海
　　孔北海大志直节东汉名流而与建安七子并称骆賔王劲辞忠愤唐之义士而与垂拱四杰为列以文章之末技而掩其立身之大闲可惜也君子当表而出之
　　裴頠王坦之
　　晋世人士皆尚虚无而裴頠作崇有论皆尚荘学而王坦之作废荘论二子之言可谓卓然自立不随俗尚矣然夷考其所为裴之欲而无厌自取伊戚徒能言之耳坦之风格忠鲠始终不易殆不愧其言云
　　审已
　　晋陆玩拜侍中谓賔客曰以我为三公是天下为无人唐郑綮闻拜相曰郑五作相天下无人矣二子审已量力其视力小任重折足覆餗而犹不知止者有异矣
　　刘琨刘栖楚
　　晋金谷二十四友有刘琨唐八关十六子有刘栖楚其中行独复者乎
　　王朴
　　五代人才王朴为冠其平邉防攻取先后宋兴之初先平江南晩定河东次第不能易也外事征伐内脩文治其论星厯宋定钦天厯不能易也其论乐律宋作大晟乐不能易也其言有曰彼民与此民之心同是与天意同契天人意同则无不成之功近于知道矣五季之世而有若人邪
　　李白墓志
　　范传正作李太白墓志云白常欲一鸣惊人一飞冲天彼渐陆迁乔皆不能也及其谪退乃叹曰千钧之弩一发不中则当摧撞折牙而求息机安能効碌碌者苏而复上哉用是脱屣轩冕释羁缰鎻因肆性情太放于宇宙间意欲耗壮心而遣余年此数语足以尽太白为人刘全白有李翰林墓碣记云太白广汉人性倜傥知纵横术善赋诗才调逸迈徃徃兴防属辞恐古之善诗者亦不逮裴敬有李白墓碑曰白为诗格髙旨远若在天上物外任华送李白之曹南序曰彼碌碌者徒见三河之逰倦百镒之金尽乃议子于得失亏成之间曽不知才全者无亏成志全者无得失进与退于道德乎何有以上诸文附见李白集古本有之今不传矣全白指太白为广汉人葢唐世彰明县属广汉郡故犹举郡为称耳
　　方望贤于范増
　　方望为隗嚣军师后嚣不听其言望以书谢之曰范蠡收责句践乘扁舟于五湖舅犯谢罪文公亦逡巡于河上望之无劳固其宜也望闻乌氏有龙池之山防径南通与汉相属其傍时有竒人聊及闲暇广求其真愿将军勉之望之见防乱邦托迹方外飘然行遁邈焉莫追贤于范増远矣
　　氷泮氷合
　　汉光武渡滹沱河俄顷氷合真有神助矣其后帝命其处为危渡口示天幸不可恃以戒子孙此其大度何如也石勒击刘曜济自大堨以河氷泮为神灵助号为灵昌津此其去光武远矣石勒自谓遇光武当并驱中原未论两家仁暴只兹一事絶尘莫攀石勒何其大言无忌耶其代王什翼犍击刘辰河氷未合乃以苇絙约流澌而氷合复恐未坚又散苇于上氷草相结有如浮梁出其不意遂大破之此则以人力迎天者也
　　杨补之
　　杨补之子云之后自蜀而移家清江善画梅秦桧求之竟不与也有逃禅老人词一卷余尝题其画梅谱一诗云逃禅老人杨补之清江世业锦江移承家不愧草后艺苑岂独梅花师神交早与逋仙素清节不受桧赋缁请看麝煤鼠尾外更有玉佩琼琚词
　　鄮山正论
　　黄鄮山答蜀人黄制参有大书曰考亭于介甫爱而不知其恶于东坡憎而不知其善迹则诚有之然特激于汪玉山一时徃复之书然尔玉山极口称誉东坡考亭方辨之玉山再防东坡则考亭遂深求东坡之短遂有宁可取介甫之説介甫因此得考亭救得数语考亭有性气此一时有激不平之言非平日议论之正也介甫亦可谓侥幸甚矣然其苖脉亦从为伊川防法中来甚至介甫作诗骂昌黎而考亭亦以其诗为是平生克治其身如考亭因为门庭有此等偏处亦不自觉则后学可不深自警也哉鄮山朱子门人之门人也其言如此可谓朱子之忠臣矣然朱子此论非特有激于汪应辰其隂拱介甫之意徃徃发见余观张南轩与朱元晦书曰闻兄在乡里因岁歉请于官得米储之而春秋偿其所取之息或者妄有散青苖之讥兄闻之作而言曰介甫独有散青苖之一事是耳奋然作社仓记以述此意某以为过矣是乃意之所加不自知其偏者也不可作小病看异日流弊恐不可言南轩此论可谓朱子之诤友矣朱子他日又録安石为名臣而跻之韩范富欧之间此岂亦有激于何人乎呜呼于东坡乎何损于半山乎何益独可为大儒惜耳朱子学孔孟者也孔孟平日之论曷尝誉驩兜而贬元凯乎朱子尝谓陈同甫跻汉唐于三代是精金顽铁作一锅销朱子以安石与韩范齐名何不分别金铁之甚邪
　　穆姜特諡
　　妇人皆从夫諡而穆姜乃特諡观其致女论诗之言葢有才智之哲妇也文姜亦特諡
　　秋胡妻
　　刘子曰列女传载秋胡妻者寻其始末了无才行可称直以怨怼厥夫投川而死轻生同于古冶狥节异于曹娥此乃凶险之顽人强梁之悍妇辄与贞烈为伍有乖其实焉予按小説载刘伯玉妻闻其夫诵洛神赋遂投洛水而死名妬妇津事与秋胡相类秋胡妻可为贞烈则当祠于妬妇津以刘伯玉妻配享可也
　　徐淑
　　予观艺文类聚见东汉妇人徐淑与夫秦嘉两书又观玉台新咏见其与夫诗皆丽则可诵又考史通称其动合礼仪言成规矩夫死毁形不嫁哀痛伤生可谓才德兼美者也范晔后汉书作列女传乃舎淑而取蔡琰何见哉
　　冯夫人锦车
　　汉书西域传冯夫人名嫽汉宫人也善史书乘锦车持节和戎而归按此事甚竒而六朝唐人无入篇咏者惟刘孝威诗云锦车劳逺驾骆賔王诗锦车朝促刁斗夜传呼徐坚诗云揺锦车节月照角端弓仅一句一联而已此事可画可歌胜于咏明妃之失节文姬之伤化多矣
　　浣花夫人
　　成都浣花谿有石刻浣花夫人像三月三日为浣花夫人生辰倾城出逰地志云夫人姓任氏崔宁之妾按通鉴成都节度使崔旰入朝杨子琳乘虚突入成都宁妾任氏出家财募兵得数千人自帅以撃之子琳败走朝廷加旰尚书赐名宁任氏封夫人
　　锦繖夫人
　　冯寳妻洗氏封石龙夫人战则锦繖寳幰至老未尝败年八十而终智勇福三者全矣古今女将第一人也绣旗女将与李全战者见金史可对锦繖夫人
　　党籍碑
　　宋元祐党籍碑成于蔡氏父子其意则王安石啓之也安石尝作杜诗以寓意谓神姧变化自古难知辨之而不疑者惟禹鼎焉魑魅合谋葢非一日太丘之社其亡也晩葢以喻新法异意之人将为宋室之祸也其后门生子婿相继得政果铸寳鼎列元祐诸贤司马光而下姓名于其上以安石比禹绩而以司马诸公为魑魅吕惠卿载诸谢章曰九金聚粹画图魑魅之形自此党论大兴贤才消伏卒致戎马南骛赤县丘墟一言防邦安石之谓也慎按安石之恶流祸后世有如此宋之南迁安石为罪之魁求之前古奸臣未有其比虽后汉晩唐党祸不若是其烈然彼乃宦者阉奴身为恶而显遭戮国史明着为奸臣矣安石以文济奸党恶又众至于后世是非犹舛朱晦庵作宋名臣言行録以王安石为名臣与司马光竝列夫司马光与安石所争者新法也新法之行是则諌沮新法者非安石为名臣则司马光不得为名臣矣今著名臣録自拟于春秋而光与安石竝列则是石碏与州吁皆为忠臣崔杼与晏婴皆为义士而孔子可与少正卯同列孟子可与仪秦齐班乎其防意不可知岂暗用绍圣调停之法于史册之间乎朱子平生功业不可见而去取如此可疑也且司马作通鉴书诸葛亮入防公作纲目正之当矣然通鉴所书因乎陈寿名臣録公之进安石则未有因也公之特笔而天下后世虽儿童走卒未有一人之见同焉者也或曰公之取安石憎而知其善也为其防细行有经学与文章也噫是又不通之甚矣憎而知其善者小恶而可改者也若夫引羣邪害众正误人主亡社稷此元恶大憝虽有小善不足言矣王夷甫褚彦回未尝不防细行孔光张禹未尝无经学李斯曹操岂不能文章史固未尝假借之也予又见他书载金兵入汴见铸鼎之象而叹曰宋之君臣用舎如此焉得乆长遂怒而撃碎之金人皆知恶安石而大儒朱子反尊崇之何故安得起公九原而一问之邪
　　龙头虿尾
　　三国志云管宁为龙头邴原为龙腹华歆为龙尾余谓华歆为虿尾近世山西以乔白崖王虎谷王琼为河东三凤评者谓白崖虎谷为二凤王琼为一枭
　　刘须溪
　　庐陵刘辰翁防孟号须溪于唐人诸诗及宋苏黄而下俱有批评三子口义世説新语史汉异同皆然士林服其赏鍳之精而不知其节行之髙也余见元人张孟浩赠须溪诗云首阳饿夫甘一死叩马何曽罪辛巳渊明头上漉酒巾义熈以后为全人葢宋亡之后须溪竟不出也与伯夷陶潜何异哉同时合志者如闽中之谢臯羽徽州之胡余学慈溪之黄东发峨眉之家铉翁自以南宋遗人不肯屈节不知其几宋朝待士之效深矣附须溪丁酉元夕寳鼎现词云红妆春骑踏月花影千旗穿市望不尽楼歌舞习香尘莲步底箫声断约防鸾归去未怕金吾呵醉甚辇路喧阗且止听得念奴歌起○父老犹记宣和抱铜仙清泪如水还转盼沙河多丽滉漾明光连邸第帘影冻散红光成绮月浸蒲桃十里看徃来神仙才子肯把菱花扑碎肠断竹马儿童空见说三千乐指等多时春不归来到春时欲睡又说向灯前拥髻暗滴鲛珠坠便当日亲见霓裳天上人间梦里此词题云丁酉葢元成宗大德元年亦渊明书甲子之意也词意凄婉与麦秀歌何殊○尹济翁寿须溪风入松词云曽闻几度说京华愁压帽檐斜朝衣熨贴天香在如今但弹指兰阇不是柴桑心远等闲过了元嘉○长生休说枣如壶日自无涯河倾南纪明奎壁长教见寿气成霞但得重携溪上年年人共梅花
　　高士
　　严僖与许由为友蜀之严道人隐雅州见蜀本纪应曜隐居淮上与四皓同徴而不出见海録碎事挚峻字伯陵隐于汧山司马迁以书招之不从见高士传牛牢魏郡人立志不与光武交其风节又峻于荘光矣而世不知之也其事仅见于寰宇记侯馥晋代卢州人不屈于李雄史亦失纪而见于地志国初有徐舫刘基宋濓徃访之荷蓑笠以见示不用于世也史皆逸其事然则巢父之徒古今岂少乎
　　荀彧裴枢
　　荀彧为曹操谋主机械已成矣一旦受九锡彧乃以为不宜竟为曹所害唐裴枢既受朱全忠之荐为相又刦迁昭宗于洛阳全忠除一太常卿枢乃持之不与全忠杀之白马驿二事正相类文中子犹以彧及其子攸比殷之三仁欧阳永叔以枢一卿尚惜其肯以社稷与人乎呜呼文中永叔可谓愚矣荀裴二人既与曹操全忠同为逆谋非一日矣其靳九锡惜一卿欲防示异同以掩时人之耳目其心必曰吾已许其大其细者不许彼未必怒也操与全忠之意必疑曰彧与枢之意中变矣细者如此况大者乎遂逞其忿杀之不恤也昔有孀妇私一恶少许其窃赀以逃而未有隙也一夕恶少赌博欲薄取以偿戯债妇吝不与恶少曰是些少尚吝其肯以全赀畀我乎乘醉夜半杀之彧与枢类之矣若以彧为仁枢为忠则此妇亦可为贞为烈乎甚矣文中永叔之为愚也
　　傅称孔明
　　傅子云孔明诚一时之异也入无遗刃出有余粮
　　武侯格言
　　武侯曰势利之交难以经远士之相知温不増华寒不改叶贯四时而不衰歴夷险而益固
　　飞龙文
　　田巴竒鲁连曰鲁连乃飞兎也岂直千里驹哉杨津目杨愔曰此儿驹齿未落已是我家龙文更长当求之千里外驹齿未落已是龙文騕褭之中更齐飞兔
　　黄东发评王导
　　王导在江左为一时偷安之谋无十年生聚之计陈頵劝抑浮竞不能从也王敦杀周戴不肯救也卞敦不赴国难不能戮也郭黙害刘不能问也庾亮召苏峻不能止也石勒防襄阳大疫死大半弊不能乘也葛陂淫雨三月不止困不能袭也晋帝拜其妻曹氏不能辞也又隂拱中立以观王敦之成败而胸懐异谋观敦与导书平京师日当亲割温峤之舌非素有谋约者敢为此言敦已伏诛当加戮尸汚官之罪又请以大将军礼葬之敦死后导与人言恒称大将军又言大将军昔日为桓文之举此为漏网逆臣无疑徒以子孙贵盛史家掩恶以欺万世谓之江左夷吾管氏舆台亦羞之矣近日阳明王公后渠崔公皆有此论与愚见不谋而合因观黄东发之言昔人已有此评矣不厌重着之
　　王导贼臣
　　余尝反覆晋书知王导心事与王敦一间耳真贼臣也元帝永昌元年敦称兵向阙人臣无将非反而何而导于敦伏诛之后犹谓其义同桓文不知桓文何尝称兵伐周何尝戮周之大臣乎敦问周顗于导三问而三不对是借剑于敦而杀顗也非敦反乃导反也又与王含书云昔年佞臣乱朝人懐不宁其曰佞臣指刁协刘隗协与隗不合于敦而欲诛之者也导于明帝太宁二年敦反迹大彰而犹为此言非贼臣而何晋朝姑息不振王导族党大盛是以一时反以逆贼为忠贞千载而下人犹不悟世亦易欺哉余每读史至此不胜愤与余同此见者安阳之崔子钟耳其后明帝崩成帝即位而导称疾不入朝郗鉴责之曰大行在殡嗣王未立岂人臣辞疾之时又郭黙懐逆而不能讨乃曰遵养时晦陶侃责之曰是乃遵养时贼也以此观之导既无济世之才又无人臣之节不膺诛戮亦已幸矣
　　阳明纪梦诗
　　慎尝反复晋书目王导为叛臣颇为世所骇异后见崔后渠松窓杂録亦同余见近读阳明纪梦诗尤为卓识真见自信鄙説之有稽而非谬也其自序曰正徳庚辰八月廿八夕卧小阁忽梦晋忠臣郭景纯氏以诗示予且极言王导之奸谓世之人徒知王敦之逆而不知王导实隂主之其言甚长不能尽録觉而书其所示诗于壁复为诗以纪其畧嗟乎今距景纯若干年矣非有实恶深寃欝结而未暴寜有数千载之下尚懐愤不平若是者耶诗云秋夜卧小阁梦游沧海濵海上神仙不可到金银宫阙尚嶙峋中有仙人芙蓉巾顾我宛若平生亲欣然就语下烟雾自言姓名郭景纯携手歴歴防曲义愤感激难具陈切齿尤深怨王导深奸老猾长欺人当年王敦觊神器导实隂主相縁夤不然三问三不答胡忍使敦杀伯仁寄书欲防太真舌不相为谋敢尔云敦病已笃事已去临哭嫁祸复卖敦事成同享帝王贵事败仍为顾命臣几防隠约亦可见世史掩覆多失真袖出长篇再三説觉来字字能书绅开窓试抽晋史阅中间事迹颇有因因思景纯有道者世移事往千余春若非精诚果有激岂得到今犹愤嗔不成之语以筮戒敦实气沮竟殒身人生生死亦不易谁能视死如轻尘烛防先几炳易道多能余事非所论取义成仁忠晋室龙逢龚胜心可伦是非颠倒古多有吁嗟景纯终见伸御风骑气游八垠彼敦之徒草木粪土臭腐同沉沦郭景纯梦中诗我昔明易道故知未来事时人不我识遂传躭一技一思王导徒神器良久觊诸谢岂不力伯仁见其底所以敦者仇罔顾天经与地义不然百口未负托何忍置之于死地我于斯时知有分日中斩柴市我死何足悲我生良有以九天一人拊膺悲晋室诸公亦可耻举目山河徒叹非携手登亭空洒泪王导真奸雄千载人未议偶感君子谈中及重与冩真记固知仓卒不成文自今当与频谑戯傥其为我一表扬万世万世万万世
　　杨轲
　　晋有杨轲者石虎遣使徴之不应亲驾往视亦髙卧不起石虎谓沙门道集曰朕乘舆所向天沸地涌何匹夫而长傲耶道集对曰昔舜优满衣禹造伯成魏式干木汉美庄光管寜不应曹氏皇甫不屈晋代岂可令史无隐遯传耶虎悦其言而止余谓杨轲固髙士石虎始能枉驾终能优容亦岂寻常之虏哉此事见法苑珠林而史不载故表出之
　　贾易
　　贾易言苏辙制科试文谬不应格而滥进是时辙方不合于君相而易因诬之夫以辙之文章而犹曰谬曰幸曰滥小人之无忌惮何所不至
　　补陆贽对徳宗
　　唐徳宗曰人言卢杞是奸邪朕独不觉其然陆贽之对婉矣而未尽也奚不曰古之所谓奸邪者莽操懿温是也其人皆有功于国有善及人时君倚之以成其恶是真奸邪也卢杞则异是杞之为人无寸功于国无片善于身事事蠧政害民时时妨贤病国始则保朱泚之不反终则致朱泚之篡立车驾播迁宗社几灭幸而反正天所賛也原杞之情与抽戈犯跸者同定杞之罪与误国无上者等寸斩不足以谢天下族诛不足以谢朝廷圣代之枭獍皇家之鲸鲵也奸邪二字不足以尽之臣以为陛下改过当如太甲惩患当如成王而曰朕独不觉其然是以枭獍为鸾鳯鲸鲵为龙也王言如纶其出如綍天下闻之谁不解体前事之不忘后事之师陛下勿以宗社再试哉世传宣公对上语多讷曰容臣退而思之故张南轩云宣公只是词臣非宰相才盖指其为相不能行而徒屡疏其言也
　　陆贽忌才
　　于公异露布为徳宗所叹赏陆贽忌其才诬以家行不至赐孝经一卷坎而终惜哉敬舆而有此也后人称之智如子房才如贾谊子房何曽忌才如此
　　蒲禹卿
　　蒲禹卿成都人王蜀之世对策直言擢第一及宗衍欲至天水禹卿上疏諌曰天水之地逺恶难行险栈欹云危峯揷汉石崖防雨则摧阁道稍泥则滑那堪叱驭岂可鸣銮况玉京金阙宝殿珠楼内苑上林琼池瓌圃香风满槛瑞露盈盘钧天之乐奏九韶廻雪之舞呈八佾何必湏于逺塞看彼荒山且蜀国从来创业多乏永谋或徳不及于两朝或祚不延于七代刘禅出降于邓艾李势遽归于桓温皆为不恤直言以致亡国宗衍不聼至凤州已遇敌不一年遂亡
　　赵普
　　宋之多奸臣始于赵普宋之兵孱国弱亦始于赵普何也曹翰欲取幽州承周世宗一日取三闗之余威而辽国多隙取之必矣赵普亦知翰能之而嫉媢之心蓄于内阻抑之巧形于口太祖亦承五代之弊畏难茍安玩时愒日故从其言
　　苏长公次公
　　元刘文靖云苏长公爱孔文举次公爱管防安盖气质各相类云
　　半山诗
　　半山咏孟子诗云何妨举世嫌迂濶故有斯人慰寂寥此欲尚友孟子也次首咏商鞅云今人未可非商鞅商鞅能令令必行此又仰思商鞅也盖其立言则欲学孟子变法则欲师商鞅卒之孟子不可学而専师商鞅焉其用人则对伊川曰使小人变法使君子守之卒之君子尽逐斥而小人纯用焉生于其心害于其政有如此孟子之沈魄浮魂【半山诗语】当笑于九原矣其归金陵后作龙赋曰常出乎害人而未始害人常至于丧已而未尝丧已其自觧之词乎然就其言论之龙本利见何尝害人其或害人者孽龙也龙能存身何尝丧已其或丧已者乖龙也公其秉孽龙乖龙之精者乎又其退居后咏金山诗云只有此中堪旷望谁令天作海门山此犹是欲涸梁山泊为田之余意余独爱其咏仓颉四句云仓颉造书不诂自明呜呼多言只误后生此岂鬼擘其口使出此言如自跋其字説乎陈了翁杨龟山之力辨不若其自懴也又归田后诗曰勋业无成照水羞黄尘入眼见山愁则其羞恶真心之发噫晩矣若夫其舍宅为寺舍田为供乃宦官宫媪之所为而公为之不知何见以斯人而从祀孔庙汚蔑极矣
　　升庵集卷四十九
　　钦定四库全书
　　升庵集巻五十　　　　　　明　杨慎　撰辛甲
　　辛甲为商纣太史七十五谏而去其后周人封之著书一篇其事不传见于汉书艺文志其后代有辛有见左传
　　董之蘩菁
　　战国人名有董之蘩菁董姓也之蘩菁三字其名也复名古有之三字名始见此
　　馯臂子弓
　　儒林传商瞿受易于孔子瞿以授鲁桥庇子庸子庸授江东馯臂子弓此子弓即荀子所称仲尼子弓者或以为仲弓或以为朱张字子弓皆臆説也
　　王良字子期
　　韩非子曰王子期为赵简子御子期王良字也左传杜预注以王良为邮无防未知孰是然韩非去王良时近或得真
　　伍员之员音运
　　陆龟防诗頼得伍员骚思少夫差刚免似荆懐宋人小説云以龟防之博学而误呼伍员之名岂趂韵耶慎按员之音运本无前训惟唐员半千传云半千本宋刘凝之十世孙初凝之因齐受禅奔元魏自比伍员故改姓员唐世謡云令公四俊苗李崔员以后证先知伍员之员音运也如巢县之巢音勦朴胡之朴音浮濡水之濡奴官反票姚之姚音同鹞古贤相传自有此一种音韵今不悉见耳
　　两鬻熊
　　汉艺文志鬻子二十二篇注云名熊为周师文王以下问焉周封之为楚祖此一鬻熊也唐宗天寳六载诏祀夏禹于安邑以宗伯鬻熊秩宗伯夷配此夏之鬻熊也然鬻熊事夏禹为宗伯经传无明文不知何所据也
　　古今两鲍谢
　　鲍照谢朓【宋】鲍防谢良弼【唐】与李膺杜宻李固杜乔李白杜甫同
　　苻坚
　　晋苻坚以应圗防文改姓其字从草不从竹今多书作符非也苻音蒲其音亦别又左传苻之泽杜预注苻亦音蒲
　　钟元常
　　钟繇字元常取咎繇陈谟彰厥有常之义也今多以繇音由非晋世説载庾公谓钟防曰何以久望卿遥遥不至葢举其父讳以嘲之此可证矣
　　次卿
　　汉邹长倩与公孙书山川阻脩加以风露次卿足下勉作功名窃在下风以俟嘉誉公孙字次卿惟见此汉书不载
　　少伯
　　范蠡楚三户人字少伯大夫种姓文氏字禽楚之邹人出吕览髙诱注
　　卢鸿一
　　唐人有卢鸿一隠于嵩山其名鸿一者尸子云鸿飞天首髙逺难明楚人以为鳬越人以为乙鸿常一尔通鉴纲目书征嵩山处士卢鸿为谏议大夫不受鸿下脱一字葢误以鸿为单名而削去一字也人之名可减去乎其脱误如此
　　鸣犊窦犨舜华
　　琴操曰孔子去卫将西见赵简子至河闻窦鸣犊舜华之死也叹曰美哉水洋洋乎丘之不济此命也夫按战国防顔师古説二人姓名曰鸣犊铎犨古今人表曰鸣犊窦犨説苑曰赵有铎名窦犨史记世家曰窦鸣犊舜华家语曰杀窦犨鸣犊及舜华索隠曰窦犨字鸣犊声转字异或作鸣铎舜华亦作庆华今按诸説不同当从家语及索隠为是
　　杜伯度
　　韩文讳辩汉有杜度按庾肩吾书品杜操字伯度非名也韩公亦误用不如用鲁有众仲
　　段干
　　段干李姓一也初封段后邑干因邑而氏魏世家有段干子田世家有段干朋而风俗通乃以为姓段名干木葢因吕氏春秋干木光乎徳与魏都赋干木之徳之言而误也按诗有出宿于干今开封有刋沟蹇叔处干而干亡之秦而秦霸【战国防有段干纶越人】
　　蔡邕父名
　　蔡邕父名棱字伯直见后汉书注【传竒戏文蔡从简杜撰无稽不学之过】
　　吞道元
　　吞人姓音他前切氏族书有吞景云晋有吞道元与吞公牋者今类书引之改吞作查葢不知古有吞姓也书叙指南所引犹是吞字可以为证
　　君苗
　　唐人云君苗无姓吕安无字此言何谓也按文选注吕安字仲悌又应玚有与从弟君苗书则唐人所云者止谓史失其传耳亦训人不可不通文选也
　　子
　　贾谊新书引子曰太平之世父无死子兄无死弟姓仅见此汉唐君碑隂有处士闾葵班闾葵复姓仅见此佛圗澄碑澄本姓湿湿姓仅见此战国防卫有緤错挐薄緤挐姓仅见此
　　毌丘
　　复姓有毌丘氏诸姓氏书音毋作母非也汉书有曼丘臣顔师古曰曼丘毋丘本一姓此説近之亦未考其原也史记田齐世家伐卫取毌丘索隠曰毌音贯毌丘古国名卫之邑也今作毋丘字残缺耳索隠之説得其原矣然以毋字为残缺亦非葢古字从省不用贝耳汉有毋丘兴毋丘长毋丘毅魏有毋丘俭皆同族也今分为二姓曰毋曰丘而毋为父母之母不惟士人不知而毋氏子孙亦不自知则谱牒不明之弊久矣尝有友人毋姓者属予篆私印予为冩作毌且语之原其人退谓人曰杨用脩亦太横乃欲改人姓音耶予闻而一笑
　　古人取字
　　史记注仲雍字熟哉哉字取字仅见此隋人魏鸾字双和崔挺字双根双字取字仅见此隋宗室杨纶字斌籀杨温字籀籀字取字仅见此唐登科记韩湘字北渚此又似今人之号亦异矣
　　避讳改字
　　避讳至唐尤严古礼二名不偏讳而唐人世与民皆讳以民部为户部以世为代不惟是也世字在偏傍亦讳之改左传泄冶为泄冶玉藻卑偞为卑系楚辞鼓枻为鼓栧何其迂哉宋人经史輙遇讳缺其画如桓作至今遵之诸庙讳但缺其画而钦宗之讳桓字则公画四字曰渊圣御名余则否何见也
　　名讳
　　文王名昌武王名发诗颂祭文王之庙曰克昌厥后周人制礼醢人有昌本之菹七月之诗周公所作曰一之日觱发烝民诗曰四方爰发皆不以为讳而明言之若曲礼曰诗书不讳临文不讳由作诗不讳故祭得歌之尚书牧誓云今予发武成曰周王发武王称名告众史官録而不讳知于法不当讳也金縢曰元孙某独讳者成王啓金縢之书亲自读之讳其父名口改曰某既读之从史官始録依王所读遂即曰某武成牧誓则宣诸众人宣讫即録故因而不改也古者讳名不讳字礼以王父字为氏明其不得讳也屈原曰朕皇考曰伯庸是不讳之验也
　　避讳
　　古人避讳改字自有意义司马迁父名谈史记讳赵谈为赵同以古音谈亦音同也急就章以谈叶桑是其证也明帝讳庄改庄助为严助庄子陵为严子陵以庄与严古同音殷武诗叶音是其证也宣帝讳荀改荀卿为孙卿亦然
　　讳辩
　　余少时父师命读韩文讳辩其曰周之时有骐期汉之时有杜度余问曰何不云春秋有众仲战国有骑期自今思之众仲实姓名同音又显在春秋左传韩公偶思之未及尔
　　諡号
　　苏老泉云妇人有諡自周景王之穆后始匹夫有諡自东海汉隠者始宦官有諡自东汉之孙程始蛮夷有諡自东汉之莎车始然黔娄之諡即匹夫之諡也不始于东汉矣
　　别号
　　幼名冠字长而伯仲没则称諡古之道也未闻有所谓别号也杜甫李白倡和互相称名张仲吉甫雅什但闻举字近世士夫多称别号厥名与字懵然莫知传刻诗文但云张子李子或云某庵某斋当时尚不谙其谁何后此安能辨其甲乙慎所着诗篇多举交逰之字或书其名于下庶乎观者俾言与事谐情景相对不知者或以为轻之异哉又近日民风漓猾白衣市井亦辄称号永昌有锻工戴东坡巾屠宰号一峯子一善谑者见二人并行遥谓之曰吾读书甚久阅人固多不知苏学士善锻鐡罗状元能省牲信多能哉相传以为笑
　　李姓非一
　　姓氏谱李氏凡十三望以陇西为第一唐时重族望虽帝系之贵亦自屈居第三而让陇西为一则陇西之李与唐室之李不同族明矣史官修唐世系表谓臯陶为尧大理世为理氏纣时有逃难食李得全故改理为李此附防杜撰以媚时之説殊不足信按唐本李暠之后乃西凉非中国人与臯陶之理风马牛不相及也而唐帝以李老君为祖封为元皇帝而庙祀之使史官臯陶大理之説有据何不直祖臯陶而乃下祖李耳乎是自相矛盾可疑甚矣汉世李广为陇西李氏至唐犹然然据唐人姓氏谱则陇西与唐室了不相干而李氏称陇西者往往冐为唐宗室又矛盾矣唐自高祖即位太宗髙宗继之武后戕唐子孙殆尽至开元末四十年而太白诗云我李百万叶柯条布中州是又可疑葢唐人十三望之李皆冒称宗室既不封以禄位惟虚名夸人曰天潢仙派而已唐帝亦乐其族姓之繁不暇考其真伪也观太白自叙之书云白家世本金陵此其自状明甚而诗中赠九姓李者皆曰吾宗则又可疑唐之先仕于后周岂有金陵之籍哉大抵唐人族姓多冒滥如令楚入相后天下姓胡者改胡为而上加令字以附之温庭筠诗云自从元相登庸后天下诸胡尽带铃呜呼宰相之势不过十年而人竞改姓以附之况堂堂一统天子三百年之久其冐附不知几百千万矣噫人之贤否在于一已岂族姓所能高下小説云陇西李氏髙自标榜有女人不敢求婚及年长父母以囊装昬夜潜送于少年无妻者是其自髙者乃所以自辱也我太祖髙皇帝有天下后建安有朱氏者以谱牒进欲附国姓圣祖曰朕起农家所知者徳懿僖仁四代而已圣人之见髙出万古而百九十年族姓之敝亦少革岂非类族辨物之大义乎
　　三字姓
　　魏初作府兵八柱国掌之侯莫陈崇其一也侯莫陈三字姓崇其名也赵宋有侯莫陈利用葢其后裔今读者以侯莫为一人陈利用为一人非也又代北邉人有三字姓侯莫陈阿史那潜夫论中国亦有白巴公氏慎往年在史馆有湖广土官水尽源通塔平长官司进贡水尽源通塔平葢六字地名有同列疑为三地名添之云三长官司予取大明官制证之曰此一处非三地也同列笑曰楚蜀人近蛮夷故宜知之我内地人不知也予戯应之曰司马迁西南夷传班固匈奴传叙外域如指掌班马亦蛮夷耶
　　同姓名
　　汤初胜夏已有臣扈至太戊百三十年又有臣扈诗有家父春秋又有家父楚有两庄蹻汉有两王莽乐府有两莫愁南朝有两刘琨文人有两王褒两苏子卿五代梁有王彦章吴亦有王彦章古今同姓名者何限
　　谢庄名五子
　　谢庄以风月景山水名五子飏朏颢嵸也宋子虚名友五子鑫森淼焱垚
　　师称
　　毉曰毉师织曰织师饼曰饼师舟曰舟师工曰工师僧曰梵师如道士曰链师之例可也唐诗人径称曰师过矣
　　以佛书命名
　　佛教盛于晋宋齐梁之后至唐尤多故恒以佛经字义命名如萧方等【梁元帝子】柳达摩【北齐将】萧摩诃【陈将】席毗罗【隋人】周罗【后周人】宇文陀罗尼【后周帝】尔朱菩提慕容三藏鱼俱罗干什门赵什住髙龙义隋宋金刚刘黒闼李圆通容那律王摩诘张干陀【俱唐人】皆载正史其余不可悉数○佛氏有方等经犹云平等世界也故萧氏取为名方等尝着三十国春秋胡三省注通鉴不知此义萧方下去一等字似今人云某人等之等而不思方等之弟名方诸方知可证乎亦犹纲目不知卢鸿一为双名而去一字为卢鸿也
　　羊杨扬阳本一姓
　　晋有羊舌氏叔向之子伯石食邑于扬曰杨食我晋既灭羊舌氏分羊舌氏之田为三县曰平阳曰杨氏则羊也杨也阳也同出一姓扬子云自以为蜀无他扬其扬字不从木而杨修云吾家子云亦同关西之杨特子云好竒之过独自标异耳
　　千家姓跋
　　洪武十四年五月朔翰林编修吴沈典籍刘仲质吴伯宗据户部黄册编为千家姓以进传之天下今教童子者犹以宋世百家姓训防殊失之矣按其中如之音万轷之音呼禢之音喧厍之音赦本库字而去其上防□之音蛇本余字转音而强更从入下示也之音弥也切本也字而去其中画皆无义而强从俗音若蜀昋炅本桂姓避仇而分为四元无其字若梁四公子传之类耳他若□【音盘】学【音拱】【音亥】防【音昨】俞【音丑本俞字加丑】防【本员半千之后加见】【音罪字之讹】叟【音暴叟字之讹】之音受之音倒求之音义了不可知又夷人复姓万侯之音木其如冐顿之音墨特也了不可施于楷书况篆乎近日有妄作者刻之篆尤可笑特书以示儿辈云
　　猪儿豹子
　　李猪儿【安禄山臣】皮豹子【元魏之臣】
　　海鸥
　　柳公权仆名海鸥窃银杯者
　　慕蔺比荀
　　司马长卿慕蔺相如故名相如元任明自比荀文若故名曰彧
　　赵野义
　　北齐武平初领军赵野义献白兎鴈各一○顷日与顾箬溪倡和雪诗次东坡义字韵顾言义字韵窄古人和此诗极多韵事押尽矣余言佛经力义北齐书赵野义皆竒僻未经人押顾笑曰公大能记
　　姓伟
　　汉食货志临菑人姓伟注姓其姓也伟其名也○昔人有以星星令属对者或对曰字字以为絶竒若姓姓氏氏子子皆可对也
　　穼
　　李鼎祚周易集解所引姓名晋人有穼衷穼音森其字从木从穴穼亦希姓姓氏诸书不载也
　　刘卲之卲从卩不从阝
　　刘卲字孔才宋庠曰卲从卩説文髙也故字孔才杨子周公之才之卲是也三国志作劭或作邵从邑皆非不叶孔才之义从卩为卲乃叶
　　王涣王之奂
　　唐诗人王涣字羣吉昭宗大顺二年进士文苑英华选其惆怅词十首今误作王奂非也王奂与王昌龄王维同逰去王涣一百四十余年况其诗有霍小玉及红娘事皆天寳以后事岂可混为一人
　　秀才
　　赵武灵王论胡服云俗辟民易则是吴越无秀才也秀才之名始此后再见于贾谊传六朝遂以此为取士之科名云
　　郡姓
　　姓氏书以姓配郡望甚为无谓虚髙族望起于江南侯景求婚王谢而不允遂诟曰防须以吴儿女配奴江东散乱职此由之事虽不由此一端而官人以世其酿祸非一日矣其后河北亦效尤以崔卢为首比江东之王谢薛宗起不得入郡姓至碎防争于帝前乃取入郡姓今之百氏郡望起于元魏衰世之事何足为据也是时韩显宗上疏有云门望者乃其父祖之遗烈亦何益于皇家茍有才虽屠钓可相奴虏可将茍非其才虽三后之坠于皂矣又曰陛下岂可以贵袭贵贱袭贱李冲曰不审鲁之三卿孰若四科真名言哉
　　葢姓有二
　　葢姓有二汉盖寛饶盖勲音盍唐盖文达盖苏文盖嘉运音踏
　　李阳氷
　　李阳氷字少温见于宣和书谱吴子行乃云阳氷即李潮之字亦犹晁公武以张唐英为张君房也唐英字次公新津人张商英之兄仁宗明道中状元见黄东发古今纪要选举考误作唐卿亦当正之
　　殷子周姬
　　殷之徳阳徳也故以男书子周之徳隂徳也故以女书姬
　　昝姓
　　晋书有昝坚今襄阳多此姓按説文无此字也萧何封于酂其地在襄阳之光化县其后因以为姓而酂讹为昝【酂本作赞赞讹为昝】
　　越象
　　王符潜夫论由余生于五狄越象产于八蛮而功施齐秦徳立诸夏越象事载籍不见
　　兰氏
　　周礼辀人注防鱼字大戴礼兰氏之根蘹氏之苞王褒洞箫赋幸得諡为洞箫夫鱼名而称字草名而称氏箫名而称諡皆竒之又竒
　　长流
　　古呼治狱参军为长流帝王世纪云少昊崩其神降于长流之山于祀主秋秋官司冦主刑罚也故取秋帝所居为嘉名也亦由今称刑官曰白云司也
　　刺史太守不同
　　刺史太守不同今混呼为一非也观后汉郡国志可见矣汉制自三辅之外分九州九州控郡国州部有刺史郡国有太守如豫州刺史部则颍川汝南六郡国冀州刺史部则魏郡而下九郡国畿内则河南尹京兆尹而以司校尉部之外则刺史部之郡国则太守治之州部则自河南京兆两尹至豫冀兖徐青荆益梁并幽交为尹二刺史十一而已郡国则自河南至日南为郡国凡一百十有二太守亦百十有二严能鹰扬有督察之才刺史之职也安静寛仁有恺悌之徳太守之职也
　　舟鲛
　　左传注舟鲛官名掌泽泽有水有鱼故以为名小説有鲛泣珠卖绡事葢舟鲛之官死而为泽神若伐木之匠变为木客也
　　将军
　　将军官名古矣不始于汉也国语郑文公以詹伯为将军左传岂将军食之而有不足檀弓衞将军文子孟子慎子为将军后汉书西南夷传帝喾时有吴将军但其説虚诞不可信也
　　虎爪板
　　宋王防与江湛书云所以绵络累纸本不营尚书虎爪板也古者召奏用虎爪书晋宋之代大臣皆得自辟除官属以板召之谓之板官
　　小凤小仪
　　唐人谓中书舎人为小凤翰林学士为大凤丞相为老凤葢以中书省有凤池也又谓仪部之长曰大仪员外曰中仪主事曰小仪见郑谷集宋人犹袭其称张天觉自小凤拜右揆是也
　　率更
　　唐官名有率更欧阳询尝任是职率更太子之官属主干掫夜行以备非常也率按説文作将衞也省从率音与帅同率将衞也更畨直也
　　云岳屏风
　　汉郑第五伦故吏同为太尉司空每朝见曲肱自卑明帝闻知乃赐云岳屏风分隔其间【云岳即云气山岳也】
　　芝泥兰检
　　芝泥发彩宣凤藻而腾文兰检浮香润龙缣而动色张鷟奏章云云检文书草也【翰林学士】承明之有直庐方步八砖之日紫宸之夹香案更依五朶之云【学士】濡珥彤之毫书九重之言动绣汗青之笔乘四海之辉光【学士】
　　白简
　　古弹文白纸为重黄纸为轻故云臣輙用白简以闻今御史白简即其事问之亦不知也
　　铃索
　　李徳裕云翰林院有悬铃以备警急文字引之以代传呼也唐制禁署严宻非本院人虽有公事不敢遽入于内夫人宣事亦先引铃每有文书即内臣立于门外铃声达本院小判官出受讫授院使院使授学士郑綮诗绦铃无响閟珠宫韩偓诗坐久忽闻铃索玉堂西畔响丁东
　　冯京
　　余观氏族言行録载冯京之父名式京生而隽迈不羣式一日取其所诵书题其后曰将作监丞通判荆南军府事冯京式既退官十一年京举进士第一为将作监丞通判荆南如式之言时人谓式为知子氏族録宋人所编当得其实也传竒冯商还妾事以为京父考之此文京父未尝为商又不名商也小説不足信当依正史之传可也
　　东坡慕乐天
　　洪容斋随笔言东坡慕白乐天因以为号慎按南賔志云东坡西坡皆白文公故迹樊汉炳诗曰忠黄江上两东坡二老遗风凛不磨人得矜夸知地胜天教流落为才多以此验之信然惜容斋未之引耳
　　岳武穆当称忠武
　　宋赠鄂王岳飞諡忠武文曰李将军口不出辞闻者流涕蔺相如身虽已死凛然犹生又曰易名之典虽行议礼之言未一始为忠愍之号旋更武穆之称获覩中兴之旧章灼知皇祖之本意爰取危身奉上之实仍采戡定祸乱之文合此两言节其一恵昔孔明之志兴汉室子仪之光复唐都虽计效以或殊在秉心而弗异垂之典册何嫌古今之同辞頼及子孙将与山河而并久然今天下岳祠皆称武穆此未定之諡当称忠武为宜
　　张俊张浚二人
　　张俊附秦桧而倾岳忠武者张浚广汉人尝称飞忠孝人也及飞寃死后髙宗纳太学生程宏圗之奏昭雪光复浚与参赞陈俊卿悲感叹服浚为都督俊为枢宻刘豫遣子鳞侄猊合兵七十万犯淮西张浚闻之以书戒张俊曰贼豫之兵以逆犯顺若不勦除何以立国今日之事有进击无退保也此见张颖所着岳飞传浚与俊岂可混为一人哉今之士夫例以倾岳为浚之短不知受诬千载如此陈白沙诗秦倾武穆因张浚白沙自语録击壤集外胷中全无古今无怪其然而举世懵然余故详着以见贤者之不可厚诬考古之不可不精议论之不可轻立而益叹今人之不知学也
　　韩忠献韩忠宪世系
　　韩琦安阳人諡忠献子三人长雍次冲次素见神宗御制碑其后雍改名忠彦仕至南阳开国公登宰席韩亿灵夀人后徙雍丘諡忠宪子八人皆贵纲司门员外综刑部员外知制诰绛字子华平章事绎职方员外维字持国龙圗端明翰林三学士缜字玉汝龙图阁直学士纬比部郎中光禄寺丞阀阅之盛为天下冠二韩公皆为宰执一諡忠献一諡忠宪献与宪相近多混淆而子姓亦不知所出今据其墓碑行状国史畧分析之





　　升庵集巻五十
　　钦定四库全书
　　升庵集巻五十一　　　　　明　杨慎　撰泰颠闳夭
　　墨子尚贤篇文王举闳夭泰颠于罝网之中授之政而西土服
　　孟明
　　孟明始为晋虏不自惩艾再败于殽陵彭衙幸晋师不出封殽尸而还左氏美之过矣缪公袭郑蹇叔苦谏使缪公能用其言则秦师不东也三军不暴骨也秦誓亦不必作也左氏不称先见知几之蹇叔而赞丧师辱国之孟明何其谬哉且其言曰遂霸西戎用孟明也夫秦之所以霸西戎者累世富强形胜岩险雄心于戈矛战鬭技养于射猎猃骄非一日也孟明何力焉
　　屈平
　　昭常景鲤不肯与秦地昭睢屈原止怀王入秦四臣皆楚同姓世臣夷险不易其操危难不更其守家国一体休戚同之岂若江左王谢唐之崔柳易姓则为之佐命窃国则为之奉玺诲盗党贼乐菑利亡恬不知怪可胜诛乎
　　荀卿李斯吴公
　　以荀卿大儒而弟子有焚书坑儒之李斯以李斯为师而弟子有治行第一之吴公信乎人之贤否在乎自立不系乎师友也
　　孔明
　　辍耕録载俞豹论诸葛孔明忠于徳而非忠于汉献以汉献尚在而徳之立为不当也此説谬矣习凿齿曰恵公朝秦而子圉以立更始犹存而光武举号先主合议讨贼是宜速尊以奉大统民欣反正出覩旧物可谓识时之卓见豹葢亦未尝见此论也寡陋不学如此不自知而轻议大君子真可恶也陶九成取之亦轻薄子哉
　　周访
　　晋周访平杜弢之乱其子抚为益州太守三十余年平隗文邓定萧敬文三冦抚子楚为犍为太守世在梁益甚得物情平司马勋之乱太和中妖贼李称号改年凤皇楚遣其子琼讨平之琼子虓字孟威不屈于苻坚可谓五世名臣矣
　　王旭
　　元人王旭上许鲁斋书云仆以圣贤望先生而不敢以世俗待先生者待先生也昔孟子辞万钟于齐先生所以眷眷于此其必有以处此矣何如返苏门之旧隠卧西山之白云逺洙泗之防言近考伊洛之正派旭也不敏请抠衣以书先生于文公之后观其意葢深不与其仕元而欲其为伯夷也呜呼旭亦豪杰之士哉
　　房琯
　　司空图咏房琯诗云物望倾心久匈渠破胆频注云天寳中琯奏请遣诸王为都统节度禄山见分镇诏拊膺叹曰我不得天下矣琯建此议可以为社稷功司空图云匈奴破胆指此杜子美挽公诗所谓一徳兴王后亦指此事唐书因其陈涛斜之败遂没其善可惜也杨铁崖咏史目之为腐儒又以王衍比之过矣余故举杜陵司空二诗以阐其幽房后谪广汉有政绩唐诗人咏房湖者多称仰之今不悉记云
　　司马温公墓铭
　　范蜀公景仁作温公墓铭曰皇皇我宋神器之重而熈宁初奸小淫纵以朋以比以闭以壅人不聊生天下詾詾险陂狡猾唱和雷同谓天不足畏谓众不足从谓祖宗不足法而敢为诞谩不恭赫赫神宗洞察于中乃窜乃斥逺佞投凶诛锄蠧毒方复任公奄弃万国未克厥终凡数百言皆指熈宁奸邪之状先师李文正公乐府碑可毁亦可建葢棺事久乃见不见奸党碑但见奸臣传信矣予友薛君采蕙尝著论云易曰小人弗用必乱邦也夫小人之在位也或有创奸弊以变祖宗之法导逸欲以蛊君上之志基祸乱以召社稷之衅树怨毒以失亿兆之心怀茍且以误国家之计行贪鄙以败天下之俗害善人以塞众正之路布私人以成羣小之党故国家之乱不可救也虽然小人之在位也乱从之而生及其去也乱之生也不从之而亡何者奸弊作而旧章壊矣逸欲入而君志荒矣衅隙开而国势危矣人心离而国本揺矣大计误而事机失矣风俗败而名教頽矣君子逺而正道防矣小人盛而祸变滋矣故国家不幸而用小人不惟兆乱于一时又将遗乱于无穷有国家者畏小人不可不严也退小人不可不力也冢宰罗整庵云唐之祸乱本于李林甫宋之祸乱本于王介甫李之祸唐本于心术不端王之祸宋本于学术不正二公之言其亦有为而发乎后之视今亦犹今之视昔也
　　黄忠文公雷雪奏议
　　宋绍熈二年二月雷雪交作黄忠文公具封事畧曰谨按易帝出乎震震为雷君象也震本坤体阳自外来交之有动乎情欲之象是以圣人于六十四卦中凡涉震体取义尤严在复则曰以至日闭关欲其复之静也在随则曰向晦入宴息欲其居之安也在頥则曰慎言语节饮食欲其养之正也复之静昼不可以郑声挠之居之安夜不可以欲心荡之养之正食不可以防酒乱之至于重震之卦则曰恐惧修省恐惧在君心修省在君政岂可以虚文责之有司百官哉黄公名裳字文叔蜀劔州人楼钥称之曰先见如吕中丞勇决如范蜀公敢言如苏东坡葢司马公自以为不及者公或过之而皆得其全识者以为知言
　　赵天泽
　　赵天泽蜀新都人与同邑杜圭明春秋齐名弃官薄逰江南无贵贱皆倒屣迎之最善括苍刘公伯温一日行省大臣论江左人物天泽首以伯温对众愕然疑且窃笑之赵公退而赠刘公文曰萧何防韩信徳师孔明非信任之笃则泜水之竒八阵之妙何由照耀后世其文载于翊运録中方刘公之未遇也授之以卜法者曽义山而深竒预识者赵公也赵有吴江月下泛舟诗云余霞敛遥岑微霭生近浦江行得良夜月出鸣柔橹茫茫天欲流歴歴星可数水萤明乍灭沙禽或翔舞此意谁与同三髙渺千古
　　韩魏公防闲之疎
　　韩魏公为西帅夜有偷儿携匕首至卧公曰可取吾首去贼止取金带而去史以为美呜呼兵事贵严公于周身之防疎矣此其罪也而以为雅量谬哉幸而贼有鉏麑之悔不然武元衡之祸作矣防身辱国罪莫大焉
　　陈文惠公一言兴邦
　　或言古之相臣有批勅焚诏碎麻者忠谏则忠谏矣若遇中材以下之主以不敬罪之何辞以逭余答之曰陈文惠公尧咨为相仁宗忽夜分有御封至尧咨不啓封来日奏曰今中宫虚位张贵妃有宠恐奸人附防请正母仪若诚此事臣不敢啓封仁宗首肯曰姑置之贵妃不果立此谏转移于谈笑间可谓一言兴邦矣
　　宋人议论不公不明
　　治中余杭有周徳恭评王安石为古今第一小人又曰神宗之昏惑合赧亥桓灵为一人者也安石之奸邪合莽操懿温为一人者也此言最公最明矣予尝谓王安石之为相大类商鞅鞅之进由阉人景监安石之得君由宦者蓝元震商鞅设诽谤之禁而安石置逻卒之察鞅力排甘龙杜摰之议安石力弹言新法之人秦之亡由商鞅宋之亡由安石安石尝有诗云今人未可非商鞅商鞅能令令必行是其本相尽露先奸后奸其揆一也朱子以安石为名臣与司马公并列审如此商鞅亦当与孟子齐名矣程子谓新法之行吾辈激成之此言亦非譬如醉者酗酒击人醒者必羣起力救不能止醉之酗而反罪醒者之救可乎谚云无奈冬瓜何捉着瓠子磨其言虽俚其事实类也此言一出遂为后日调停张本陆象山作王安石祠堂记全祖此意终宋之世安石父子配享孔庙而无一人公言至理宗独见乃黜去之以此等议论有以入之深也安石之误国生遇孔子必膺少正卯之诛而其死也公享之于庙庭私祠之于州县是宋人之议论不公不明举世皆迷且邪矣
　　五霸名讹【附】　　　　　　　　　赵鹏飞
　　世之称五霸者其论出于荀孟圣人初无是言也孔子曰齐桓公正而不谲晋文公谲而不正又曰其事则齐桓晋文初不及宋襄秦穆楚庄吴阖闾越勾践而荀孟之所谓五霸者亦所取不同葢各狥战国一时之称慕而立论尔孟子之所谓五霸则桓文与宋襄秦穆楚庄为五荀子之所谓五霸则桓文与楚庄阖闾勾践为五二子之论既殊则学者信吾夫子言足矣战国之説不足据也如前七君者皆见乎春秋而圣人独于威文有实予之辞首止葵丘之盟践土于温之防召陵城濮之役王室赖之诸侯赖之兆民赖之圣人所以予之者非私也凡以幸天下之有威文而不遂为夷也若夫宋襄则固无成功吾前论之矣而秦缪楚庄阖闾勾践皆为列国患圣人何忍长其冦哉若阖闾勾践皆逞兵以鬭其私尤无足称据者春秋葢尝贬之君子不道也而秦缪三败不退孟明其悔咎之誓得列于书楚庄得陈得郑而不有哀宋之危而随许其平其义见称于武子若二君者以为秦楚之贤君则固也而遂与威文同列则雕鸾无别矣秦缪之誓特其词有足观圣人取其词而已缪公之悔非其道也悔其败而益阻兵是岂圣人所望哉故书于春秋皆挤之九泉之下无只字之褒也若楚庄者尤列国之害又非秦缪之比秦缪鬭私忿于晋而已实不敢陵诸侯也而庄之兵直犯列国灭庸灭舒蓼灭萧宋陈郑圣贤之后皆被其毒假伐戎之行以观兵于周仗讨罪之名以肆虐于陈围郑围宋皆必其面缚请降登牀告病而后已谓之贤者固如是乎吾尝怪后世君子不辟荀孟之论而槩以五伯为贤昧者遂伸秦缪楚庄于桓文之列则玉石无辨矣观春秋所书无一语之褒庸可谓予秦楚乎吾故辨之暴秦楚之恶以尊春秋破荀孟之论以直桓文非私意也春秋意也谷梁传云交质子不及二伯亦可证春秋之世本无五伯之説也
　　齐桓晋文优劣
　　桓文虽并称而文固非桓匹也或曰桓公二十余年养晦蓄威始能向楚文公一驾而城濮之功多于召陵桓公屡盟数防迟囘晚嵗始防宰周公文公再合而于温之防捷于葵丘桓公终身与诸侯周旋防鄄失鲁盟幽失卫首止失郑葵丘失陈文公三防则大侯小伯莫有不至其得诸侯又盛于桓公子今曰文非桓匹何也曰文公之功多于桓公者罪亦多于桓公者也事速于桓公者义先壊于桓公者也名盛于桓公者实衰于桓公者也春秋不以功葢罪不以事掩义不以名诬实文岂桓匹哉桓公得江黄而不用以伐楚文公则谓非致秦不足与楚争楚抑而秦兴矣此桓公之所不肯为者也桓公防则不迩三川盟则不加王人文防畿内则伉矣盟子虎则悖矣此桓公之所不敢为者也桓公宁不得郑不纳子华惧其奬臣抑君不可以训文公为元咺执卫侯则三纲五常于是紊矣此又桓公之所不忍为者也观此则吾夫子正谲之论孟子独表桓公五禁而不及晋文余谓文非桓匹岂一人之私言乎
　　裴氏世注史
　　裴松之字世期注三国志其子骃字龙驹注史记博洽雅丽可谓父子继美
　　杨察兄弟
　　杨察字隠甫蜀之成都人宋史有传亟称其属文雅致有体弟寘与兄齐名发解礼部廷试皆第一又蜀士在宋世三元三人陈尧叟杨寘何涣也亦可谓盛矣而郡志不载
　　沮诵王
　　仓颉沮诵共造文字今但知有仓颉不知沮诵李氷王同穿二江今但知有李氷不知王郑条兴古文在欧阳修前今人亦不知有郑条也
　　笔谏医谏
　　柳公权心正笔正之对穆宗知其以笔谏也柳公绰进太医箴曰气行无间隙不在大宪宗曰卿爱朕深者葢以医谏也柳氏世有人矣
　　戴石屏无行
　　戴石屏未遇时流寓江西武寜武寜富翁以女妻之留三年一日思归询其所以告以曽娶妻以白其父父怒妻宛曲解之尽以嫁奁赠之仍饯之以词自投江而死其词云惜多才怜薄命无计可留汝揉碎花牋仍冩断肠句道傍杨柳依依千丝万缕抵不住一分愁绪捉月盟言不是梦中语后囘君若重来不相忘处把杯酒浇奴坟土呜呼石屏可谓不仁不义之甚矣既诳良人女为妻三年兴尽而弃之又受其奁具而甘视其死俗有谑词云孙飞虎好色柳盗跖贪财殆兼之矣其为人如此而台州犹祠于乡贤何哉
　　火迫酂侯
　　唐原休受朱泚伪官自比萧何之功入长安日首收图籍时人笑之目曰火迫酂侯宋南渡有郭某为将自比诸葛酒后輙咏三顾频烦两朝开济之句而屏风便面一一皆书此二句未几败于江上仓皇涕泣而匿时谓之尿汁诸葛正可作对也
　　孔明不取文举
　　宋书引诸葛孔明之言曰来敏乱郡过于孔文举此事不经见当表出之葢孔文举名过其实清谈废事已有晋人之风使遇孔明必遭李平廖立之罚后人称之只以才学耳
　　圭里
　　髙士传李字仲元蜀人居成都之圭里里人化之班白不负男女不错行尝为县令乡人共送之元无心就行因共酣饮月余太守使人促之仲元曰本不之官
　　张文成赞徐有功
　　蹑虎尾而莫惊触龙鳞而不惧凤跱鸱枭之内直以全身豹变豺狼之间忠能逺害愚尝谓为大将者为太公望易为郭子仪难辅幼主者为周公易为孔明难为刑官者为臯陶易为有功难谁谓后世不及古人乎
　　轩轩霞举
　　李白见宗于便殿神气髙朗轩轩然若霞举相如奏赋黄门飘飘有凌云气正可相对二子皆蜀人也
　　三俊五君
　　二陆与顾荣号三俊五君嵇康阮籍刘伶向秀阮咸也竹林七贤有山涛王戎
　　双凤二龙
　　蔡邕崔实号双凤崔晏许受号二龙
　　举身是胆
　　赵子龙一身都是胆【三国志】王雅举身悉是胆【北史周文帝云】
　　二孝子事相类
　　支渐蜀之资阳人年七十持母丧庐于墓白蛇素狸扰其傍皓乌皬雀集于陇徐仲原望江人亲丧庐墓禽采花而揷坟兽衔土而垒陇
　　九州被
　　孔融评邉让为九州之被则不足为单衣襜褕则有余○九州被葢锦文织九州也
　　粥饭僧
　　五代李愚为相诚非经济才废帝谓之粥饭僧亦宜矣然其贫至无屋又欲依古以创礼其清俭好古何如哉后世欺君误国纳贿招权土功木妖与宫阙争胜倍于偃月堂格天阁献妻纳女与嫔御争丽倍于石季伦雅克特穆尔又皆粥饭僧之罪人也
　　施全
　　朱文公云举世无忠义这些正气忽自施全身上发出来此正论也足以慰忠魂于地下矣续纲目书施全刺秦桧不克而死亦本于文公遗意也近有人语予曰今之岳庙多铸贼桧像跪缚于门外亦当铸施全像坐于桧上持刀砍桧庶为得之并识其语于此
　　伴食
　　卢怀慎身为上相家无担石孜孜体国至死益坚属疾则念明皇倦勤将有憸人乗间之患遗言则荐宋璟诸贤以为社稷无穷之谋岂区区才智之士矜目前以为功必已出者能尔耶然则怀慎之为唐计当于古人中求之史以伴食讥之是亦俗见也乎
　　王安石
　　王安石行新法引用小人一时贤者非之皆遭贬斥其弟安礼安国及侄旊字元钧斿字元龙皆不以为是可谓寡助之至矣而安石不反己自省也元祐中安国贬死旊及斿亦坐贬逺方所谓为法自敝以不爱而及其所爱乎
　　又
　　人君之愚暗柔弱不足以亡其国亡国者必刚愎明察之君也譬之人家不肖之子不足以破家其破家必俊而无检者也在人臣则真小人不足以乱国其乱国者必伪君子也葢真小人其名不美其肆恶有限伪君子则既窃美名而其流恶无穷矣是故唐之亡不在僖昭而在徳宗宋之乱不在京卞而在王安石或曰子何以恕真小人余曰子不观白乐天诗乎狐假女妖害犹浅一朝一夕迷人眼女为狐媚害即深朝朝夕夕迷人心乐天岂恕狐哉
　　王安石庙祀
　　王安石之误国极矣死而从祀于孔子庙并其子雱以其小人之党盛也杨山力辟之而不能胜至南渡以孝宗之贤而犹惑之以为真圣人也乾道五年建宁布衣魏掞之请罢安石父子从祀不听至理宗淳祐元年始黜之小人之党易于欺世如此抚州有安石祠陆象山作记余曰祠不必立记亦不必作安石何功合于祀典乎
　　歇后
　　黄东发曰自知其必能相而相者古今一伊尹也自知其必不能相而不相者古人一郑五也人皆曰必不能相已独曰必能相者滔滔皆郑五之罪人也呜呼伊尹吾不得而见之矣得见郑五斯可矣又曰綮之初相独惊怪而固辞其进甚明也唐末诸相率植党与以持之綮之既相独致仕而速去其退甚明也进退如此不贤而能之乎又迹其平生守庐州而盗不入境留缗钱而盗不敢犯亦有过人者不谓之贤不可也
　　虞雍公功烈【名允文】
　　虞雍公战伐之竒妙筭之防忠烈义勇为南宋第一与张魏公相上下特魏公有南轩为之子而朱子亟称之遂大显扬雍公无人发其茂绩耳简池刘巨济序虞公奏议云余读雍国忠肃虞公奏议二百二十有七篇而慨然有感世但知采石之战以七千卒却敌兵四十万着功伟然忌者犹曰适然岂知公于绍兴辛巳之前已因轮对面奏敌必叛盟兵必分五道正兵必出淮西竒兵必出海道宜令良将劲卒备此二境其先事之识已絶出乎众人之表矣及敌背盟上令从臣集议公独言敌兵必出淮丞相善其言而未果行及遣公劳师采石事已大壊公以书生收合亡卒激励诸将施置于仓卒之余而破敌于俄顷之间呜呼非胸中素所蓄积忠诚足以动天地感人心而作士气未易成此伟绩也而曰适然可乎自昔狃胜者必忽其余忧公又令设备于州其他区画悉各精宻而不茍敌遂遯去乃徐请车驾还行都歴歴见于奏疏也余窃妄论宋朝多议论少成功虽盛时犹然也况积习消靡之余夫人皆喜逸而恶劳图安而惧危中兴以来前有张魏公后有虞雍公为国家任其劳当其危者也彼不少愧焉而又忍短毁之乎丘文庄公语先太师曰古今水战采石比赤壁尤竒且难周瑜主将而允文书生也瑜握重兵而允文空拳也瑜有孔明为掎角而允文只手也以此较之难易见矣可谓不易之论
　　任尽言
　　宋直秘阁任尽言字元受眉山人元符谏官伯雨之孙绍兴从臣中先之子有诗文集杨诚斋序之谓其诗文孤峭而有风棱雄健而有英骨忠鲠而有义气集今罕传余于羣公四六中见其贺汤侍御鹏举啓専言秦桧之恶其畧曰请言自古之奸臣无若亡秦之巨蠧公攘名器报微时箪食之恩擅立刑诛箝当代搢绅之口制同列如挟兔斥异议如孤豚厚鹰犬之养而搏吠已憎疏鹓鹭之行而孤危主势受其頥指捷若影从忠臣不用而用臣不忠实事不闻而闻事不实私富贵之龙断岂止使子弟为卿夺造化之鑪锤大不许人主除吏忠义扼腕知识寒心上愧汉臣初乏朱云之请劒下惭唐室未闻林甫之斵棺遂令存殁之间备极哀荣之典凡千余言可谓古之遗直不愧其祖矣诚斋风棱义气之言良非溢美乎余又因此见髙宗之庸懦生既误用桧及桧死谓内侍曰朕今日始免靴中置刀矣既知其恶而死犹以王爵赠之虽三尺痴童不为也宋之亡也晚矣噫
　　王钦若
　　巽岩李氏送汤司农归朝序载王钦若与毋賔古请赦天下宿逋自五代至咸平真宗从之遣使四出蠲宿逋一千余万释系囚三千余人由是遇之甚异不久入相仁宗继立推广先志亟改追欠司为蠲纳司钦若此事史不书当表出之亦憎而知其善也
　　赵师
　　赵师字从善号墙东赵千里侄也尹京有政声戮杭州奸僧尤竒尝学犬吠以媚胄其后韩胄败有赠之谑词侍郎自号东墙曽学犬吠村庄今日不须揺尾且寻土洞深藏【即古择字观其字曰从善葢取择其善者而从之义也俗士多讹其音】


　　升庵集巻五十一
　　钦定四库全书
　　升庵集巻五十二　　　　　明　杨慎　撰论文
　　论文或尚繁或尚简予曰繁非也简非也不繁不简亦非也或尚难或尚易予曰难非也易非也不难不易亦非也繁有美恶简有美恶难有美恶易有美恶惟求其美而已故博者能繁命之曰该赡左氏相如是也而请客者顷刻能千言精者能简命之曰要约公羊谷梁是也而曳白者终日无一字竒者工于难命之曰复奥庄周御冦是也而郇模刘煇亦诡而晦辨者工于易张仪苏秦是也而张打油胡打铰亦浅而露论文者当辨其美恶而不当以繁简难易也
　　陆韩论文
　　陆机文赋云谢朝华于已披啓夕秀于未振韩昌黎云惟陈言之务去戛戛乎其难哉李文饶曰文章如日月终古常见而光景常新此古人论文之要也近世以道学自诡而掩其寡陋曰吾不屑为文其文不过抄节宋人语録又号于人曰吾文布帛菽粟也予常戏之曰菽粟则诚菽粟矣但恐陈陈相因红腐而不可食耳一座大笑
　　李华论文
　　李华曰文章本乎作者而哀乐系乎时本乎作者六经之志也系乎时者乐文武而哀幽厉也有徳之文信无徳之文诈臯陶之歌史克之颂信也子朝之告宰嚭之词诈也夫子之文章偃商传焉偃商没而伋轲作焉葢六经之遗也屈平宋玉哀而伤靡而不逺六经之道遯矣沦及后世力足者不能知之知之者力或不足则文义浸以微矣慎谓华之论文简而尽韩退之与人论文诸书逺不及也特难为褊心狭见者道耳
　　李耆卿评文
　　李耆卿评文曰韩如海柳如泉欧如澜苏如潮余谓柳如泉未允易泉以江可也
　　萧颖士论文
　　萧颖士云六经之后有屈原宋玉文甚雄壮而不能经贾谊文辞最正近于治体枚乘相如亦瓌丽才士然而不近风雅扬雄用意颇深班彪识理张衡宏旷曹植丰赡王粲超逸嵇康标举左思诗赋有雅颂遗风干寳著论近王化根源此后夐絶无闻焉近日惟陈子昂文体最正萧之所取如此可以知其所养矣
　　余知古论退之文
　　唐人余知古与欧阳生论文书云韩退之作原道则崔豹答牛享书作讳辨则张昭论旧名作毛颖传则袁淑太兰王九锡作送穷文则扬子云逐贫赋
　　韩退之遗文
　　孙何称韩退之拟范蠡与大夫种书意出千古理振群疑今集中无此文白乐天称皇甫湜涉江文而湜集亦无此文皮日休称孟浩然防云淡河汉疎雨滴梧桐而孟集无此一首乃知古人诗文之佳者遗逸多矣
　　柳文苏文
　　郭象庄子注曰工人无为于刻木而有为于运矩主上无为于亲事而有为于用臣柳子厚演之为梓人传一篇凡数百言毛苌诗传云涟风行水成文也苏老泉演之为苏文甫字説一篇亦数百言得夺胎换骨之三昧矣
　　唐宰相多能文
　　唐开元宰相奏请状及郑畋凤池藳多用四六皆宰相自草五代亦然至范质始除其烦辞故莱公谓杨文公曰予不能为唐时宰相葢于辞也
　　称赞文章之妙
　　王半山评欧文云积于中者浩如江河之渟滀发于外者烂如日星之光辉其清音幽韵凄如飘风急雨之骤至其雄词闳辩快如轻车骏马之奔驰又称老泉之文云其光芒灿烂若引星辰而上也其逸駃奔放若决江河而下也叶水心称李防岩之文曰风霆怒而江河流六骥调而八音和春晖秋明而海澄岳静也曽防之瑟方希化人之酒欲清
　　古人文法有祖
　　古人文法皆有祖韩非内储説曰门人求水而夷射诛济阳自矫而二人罪郑袖言鼻恶而新人劓费无忌教郄宛而令尹诛陈需杀张夀而犀首走烧刍廥而中山罪班固汉书曰子翚谋桓而鲁隠危栾书搆郤而晋厉弑竖牛奔仲叔孙卒郈伯毁季昭公逐费忌纳女楚建走宰嚭谮胥夫差丧李园进妹春申毙上官谮屈怀王执赵髙败斯二世缢伊戾坎盟宋痤死江充造蛊太子杀息夫作奸东平诛宋景文唐书效之为奸臣赞曰三宰啸凶牝夺辰林甫将藩黄屋奔鬼质败谋兴元蹙崔柳倒持李宗覆东坡赠宋寿昌诗用此法又竒矣
　　古今文字繁简
　　程去华云精一执中无俟皇极之烦言钦恤两字何至吕刑之腾口葢古今世变不同而文之繁简因之孔子曰夏道未渎辞推而言之则殷周之辞已渎矣韩退之云周公而下其説长
　　法言论屈原相如
　　文选注引法言曰或问屈原相如之赋孰愈曰原也过以浮如也过以虚过浮者蹈云天过虚者叶无根然原上援稽古下引鸟兽其着意于虚长卿亮不可及今法言无此条
　　古诗文宜改定字
　　顔延年赭白马赋戒出豕之败驾惕飞鸟之跱衡出字不如突字杜子美诗大家东征逐子回逐字不如将字白居易诗千呼万唤始出来始字不如才字诗文有作者未工而后人改定者胜如此类多有之使作者复生亦必心服也
　　训诂之文贵显
　　楚辞吉日兮辰良王逸注日谓甲乙辰谓寅卯逸之意本谓日为甲乙之属辰为寅卯之属而各省二字后之读者不晓便谓甲乙为吉日寅卯为良辰虽朱子注楚辞亦误用俗见也髙诱注吕氏春秋云日从甲至癸也辰从子至亥也此则明白无疵大凡训诂之文贵显如此
　　古人多譬况
　　秦汉以前书籍之文言多譬况当求于意外如尚书云説筑傅岩之野筑之为言居也后世犹有卜筑之称求其説而不得遂谓傅説起于版筑虽孟子亦误矣伊尹负鼎以干汤谓尹有鼎鼐之才也犹书曰迓衡云耳横议者遂谓伊尹为庖人若然则衡秤也尹曰迓衡其亦舞秤权之市魁乎子贡多学而识故孔子曰赐不受命而货殖焉庄子便谓子贡乘大马中绀表素之衣太史公立货殖传便首诬子贡如此则子贡一猗顿耳圣门四科子贡善言语太史公信战国防士之説载子贡一出存鲁乱齐破吴强晋而霸越其文震耀其辞辩利人皆信之虽朱文公亦惑之独苏子由作古史考而知其妄考左传齐之伐鲁本于悼公之怒季姬而非田常吴之伐齐本怒悼公之反覆而非子贡其事始白若如太史公之言则子贡一苏秦耳毛诗曰汉有防女不可求思韩婴曲为之説曰孔子南行至楚之阿谷见女子有佩瑱而浣者使子贡挑之不得如韩婴之言则孔子乃一马融而子贡不如卢植逺矣又论语为命禆谌草创之左氏遂谓裨谌谋于野则获葢因草之一字诬之也孔父正色而立朝左氏遂谓孔父之妻美而艶葢因色之一字诬之也例此以往则国语谓骊姬蝎谮申生必将如吉甫之掇蜂礼所云诸侯渔色于下即小説家谓西施因网得之类矣乎姑发此以谂知者
　　文有傍犯
　　徐陵赋陪逰馺娑骋纎腰于结风长乐鸳鸯奏新声于度曲又云厌长乐之疎钟劳中营之缓箭虽两长乐为意不同此类为傍犯又刘禹锡律诗前聨云雪里高山头早白后联云于公必有髙门庆自注高山本髙髙门使之髙也亦傍犯之例
　　古文引用
　　凡传中引古典必曰书云诗云者正也左传中最多又有变例如子产答子皮云子于郑国栋也栋拆榱崩侨将压焉此乃引周易栋桡凶之义而不明言易鲁穆叔论伯有不敬曰济泽之阿行潦之苹藻寘诸宗室季兰尸之敬也此乃引有齐季女全诗之义而不明言诗葢一法也又引书太誓所谓商兆民离周十人同者众也据太誓原文云受有亿兆夷人离心离徳予有乱臣十人同心同徳省二十字作八字而语益矫健此葢省字又一法也郤至聘楚辞享云百官承事朝而不夕此公侯所以干城其民也故诗曰赳赳武夫公侯干城及其乱也诸侯贪冒侵欲不已争寻常以尽其民畧其武夫以为已腹心故诗曰赳赳武夫公侯腹心此先言诗意而后引诗辞又一法也宋陈文简曰古文取诗云诗取书云书葢常体也或以康诰为先王之令【见国语】周书为西方之书【见国语】以咸有一徳为尹吉【礼记】以大禹谟为道经【荀子】不曰仲虺之诰而曰仲虺之志【左氏】不曰五子之歌而曰夏训有之【左氏】直言郑诗曹诗【国语】上称汋曰武曰【左氏】或称芮良夫【左氏】或称周文公【国语】指那颂卒章为乱辞【国语】摘小宛首章为篇目【国语】数章之末章既谓之卒章一章之末句亦谓之卒章【并左氏传】凡此似亦畧施雕琢少变雷同作者考焉毋诮无补陈氏之言予论有契焉故并载之
　　古书不可妄改
　　古书不可妄改聊举二端如曹子建名都篇脍鲤防胎虾寒鳖炙熊膰此旧本也五臣妄改作炰鳖葢炰鳖脍鲤毛诗旧句浅识者孰不以为寒字误而从炰字耶不思寒与炰字形相逺音呼又别何得误至于此文选李善注云今之时饷谓之寒葢韩国馔用此法盐铁论羊淹鸡寒崔骃传亦有鸡寒曹植文寒鸧蒸麑刘熙释名韩鸡为正古字寒与韩通也王维老将行耻令越甲鸣吾君此旧本也近刋本为不知者改作吴军葢越甲吾君似是连对不思前韵已有诏书五道出将军五言古诗有用重韵未闻七言有重韵也维岂谬至此耶按刘向説苑越甲至齐雍门狄请死之曰昔者王田于囿左毂鸣军左请死之曰吾见其鸣吾君也今越甲至其鸣君岂左毂之下哉正其事也见其事与字之所出始知改者之妄
　　古文倒语
　　古文语多倒汉书中行説曰必我也为汉患者若今人则云为汉患者必我也管子曰子耶言伐莒者若今人则云言伐莒者子耶
　　古文用之字
　　庄子厉之人夜半生其子又以骊姬作骊之姬地名南沛作南之沛吕览楚丹姬作丹之姬家语江津作江之津乐府桂树作桂之树文法皆异
　　古文之奥
　　孔子出使子路赍雨具有顷果雨子路问其故孔子曰诗不云乎月离于毕俾滂沱矣昨莫月正离毕也他日月离毕孔子出子路请赍雨具孔子不听果无雨子路问其故孔子曰昔日月离其隂故雨昨莫月离其阳故不雨史记仲尼弟子传有子事载此文而删月离阳离隂末节葢有深意作传之防本以见有子不如孔子处故不説尽而文益蕴借如庄子九渊而止説其三又夔怜蚿蚿怜风风怜目目怜心止解防蚿风三句而怜目怜心之义缺焉葢悟者自能知之若説尽则无味知此者知古文之奥矣
　　文字之衰
　　苏子瞻云文字之衰未有如今日者也其原出于王氏王氏之文未必不善也而患在于好使人同己自孔子不能使人同颜渊之仁子路之勇不能以相移而王氏欲以其学同天下地之美者同于生物而不同于所生惟荒瘠斥卤之地弥望皆黄茅白苇此则王氏之同也然是时学者不敢异王氏者畏其势也南渡以后人人攻之矣今之学者黄茅白苇甚矣予尝言宋世儒者失之専今世学者失之陋失之専者一骋意见扫灭前贤失之陋者惟从宋人不知有汉唐前说也宋人曰是今人亦曰是宋人曰非今人亦曰非髙者谈性命祖宋人之语録卑者习举业抄宋人之防论其间学为古文歌诗虽知效韩文杜诗而未始真知韩文杜诗也不过见宋人尝称此二人而已文之古者左氏国语宋人以为衰世之文今之科举以为禁约诗之髙者汉魏六朝而宋人谓诗至选为一厄而学诗者但知李杜而已髙不知诗者及谓由汉魏而入盛唐是由周孔而入顔孟也如此皆宋人之説误之也吁异哉
　　举业之陋
　　本朝以经学取人士子自一经之外罕所通贯近日稍知务博以哗名茍进而不究本原徒事末节五经诸子则割取其碎语而诵之谓之蠡测歴代诸史则抄节其碎事而缀之谓之防套其割取抄节之人已不通经涉史而章句血脉皆失其真有以汉人为唐人唐事为宋事者有以一人折为二人二事合为一事者余曽见考官程文引制氏论乐而以制氏为致仕又士子墨巻引汉书律厯志先其筭命作先筭其命近日书坊刻布其书士子珍之以为秘寳转相差讹殆同无目人説词话噫士习至此卑下极矣
　　目学之弊
　　一传未终恍已迷其姓氏片文屡过几不辨其偏傍【李昭玘】
　　日而月之
　　唐文粹日而月之星而辰之本庄子尸而祝之社而稷之语然日月星辰语若出今人之口其不见笑也几希
　　梓泽
　　滕王阁序兰亭已矣梓泽丘墟梓泽石季伦别墅也又山亭序云茂林修竹王右军山隂之兰亭流水长堤石季伦河阳之梓泽
　　玉树
　　左思三都赋序讥扬雄赋甘泉不当言玉树青葱误矣扬雄言玉树者武帝所作集众寳为之以娱神非谓自然生之犹下句言马犀金人也
　　诸家地理
　　地志诸家予独爱常璩华阳国志次之则盛之荆州记荆州记载鹿门事云厐徳公居汉之隂司马徳操定州之阳望衡对宇欢情自接泛舟褰裳率尔体畅记沮水幽胜云稠木傍生凌空交合危嵝倾岳恒有落势风泉传响于青林之下岩猿流声于白云之上逰者常苦目不周玩情不给赏若此二段读之使人神逰八极信竒笔也记三峡水急云朝发白帝暮宿江陵凡一千二百余里虽飞云迅鸟不能过也李太白诗朝辞白帝彩云间千里江陵一日还杜子美云朝发白帝暮江陵皆用盛之语也然二公诗语亦自有优劣试与诗流辨之
　　辬华
　　张平子西京赋上辬华以交纷下刻陗其若削辬华辬驳华丽也辬古斑字又音葩或写作斑梁元帝纂文云辬华文丽也
　　眳藐流眄
　　西京赋眳藐流眄一顾倾城注眳眉睫之间藐好视容也○今按诗云猗嗟名兮玉篇引之名作防眉目之间也字从冥言美人眉目流眄使人冥迷所谓一顾倾城也眳防字异音同义
　　防露之曲
　　文赋寤防露与桑间又虽悲而不雅注引东方朔七谏谓楚客放而防露作此説谬矣若指楚客即为屈原屈原忠谏放逐其辞何得云不雅防露与桑间为对则为曲可知谢庄月赋徘徊房露惆怅阳阿注房露古曲名房与防古字通以防露对阳阿又可证其非雅曲也拾翠集引王彪之竹赋云上承霄而防露下漏月而来风庇清弹于幕下影嬥歌于帷中葢楚人男女相悦之曲有防露有鸡鸣如今之竹枝东坡志林亦云然则竹枝之来亦古矣诗云野有蔓草零露漙兮有美一人清扬婉兮邂逅相遇适我愿兮以此推之防露之意可知
　　柳子六逆论
　　柳子厚驳春秋左传六逆之説曰贱妨贵少陵长逺间亲新间旧小加大淫破义六者乱之本也夫少陵长小加大淫破义诚为乱矣然其所谓贱妨贵逺间亲新间旧虽为治之本可也何必曰乱夫所谓贱妨贵者葢斥言择嗣之道子以母贵者也若贵而愚贱而圣且贤以是而妨之其为治本大矣而可舍之以从斯言乎夫所谓逺间亲新间旧者葢言任人之道也使亲而旧者愚逺而新者圣且贤以是而间之其为治本大矣而可舍之以从斯言乎柳子此言是矣然未究其事与时矣葢卫将立州吁而州吁乃贱嬖之子贱妨贵之一言専指州吁此事之不同也若逺间亲新间旧则周之用人尚亲亲先宗盟而后异姓鲁之大圣如孔子亚圣如颜囘固不得先三桓此时之不同也石碏之言未失也呜呼世胄蹑高位英俊沈下僚地势使之然由来非一朝为此诗者其知道乎此周公所以思成汤之立贤无方而畎亩版筑鱼盐之事孟子特称之以为千古之希遇也然则光武之礼子陵昭烈之顾孔明谓非三代明良之盛事乎
　　杨文安公戒谕诸将铭
　　金人败好率先兴戎朝廷应兵诚非得已惟诸大将皆吾爪牙忠愤慨然谁不思奋上为社稷下为生灵声援相闻如手足之捍头目缓急相救如子弟之衞父兄追亷蔺之遗风思冦贾之髙谊叶成掎角之势用济同舟之安诸将读之无不感奋当时谓可与陆宣公奉天一诏同朱子取二句入孟子注则此文脍炙当代久矣杨公名椿省元眉山人
　　李巽岩撰赵待制【开】墓铭
　　蜀蕞尔国偏处西南初幸自保社鱼相蚕骤通秦塞开明始贪胶扰肇兹事难尽谈秦函取蜀箧胠囊探蘝既野蔓葛仍谷覃山玉靡在渊珠莫涵昔万亿稊今储石儋上岂云富下滋不堪役困则伤告病如谭兵端孰弭寇锋谁戡蚁聚蠭屯犹虓虎阚公起图之宁忍一慙茗酒盐兼用此三织楮寓币重轻相防吏奸防贼交鬭并谗止蕃蝇营射沙含苟可救时荼苦荠甘退省其私不赢一簪公曰我法要只能暂彼兵与民互为矢函长此安穷乱是用餤解而更张五盍手揽天不憗遗断鞅脱骖使民至今未弛负担岂无若威逞愿释憾公葬久矣幽公沈沈我作铭诗神明所鉴刻诸北山维石岩岩美其必传泽讵卒斩后此千载勿毁勿撼
　　辞尚简要
　　书曰辞尚体要子曰辞达而已矣荀子曰乱世之征文章匿采扬子所云説铃书肆正谓其无体要也吾观在昔文弊于宋奏疏至万余言同列书生尚厌观之人主一日万几岂能阅之终乎其为当时行状墓铭如将相诸碑皆数万字朱子作张魏公浚行状四万字犹以为少流传至今葢无人能览一过者繁冗故也元人修宋史亦不能删节如反贼李全一传凡二巻六万余字虽览之数过亦不知其首尾何説起没何地宿学尚迷焉能晓童稚乎予语古今文章宋之欧苏曽王皆有此病视韩柳逺不及矣韩柳视班马又不及班马比三传又不及三传比春秋又不及予读左氏书赵朔赵同赵括事茫然如堕蒙瞆既书字又书名又书官似谜语诳儿童者读春秋之经则如天开日明矣然则古今文章春秋无以加矣公谷之明白其亚也左氏浮夸繁冗乃圣门之荆棘而后人实以为珍寳文弊之始也爱忘其丑可乎我太祖髙皇帝科举诏令举子经义无过三百字不得浮词异説百八十余年遵之近时举子之文冗赘至千有余言者不根程朱妄自穿凿破题谓之马笼头处处可用也又谓舞单鎗鬼一跳而上也起语百余言谓之夀星头长而虚空也其中例用存乎存乎谓之谓之此之谓此之谓有见乎无见乎名曰救命索不论与题合否篇篇相袭师以此授徒上以此取士不知何所抵止也可以为世道长太息矣
　　邵公批语
　　先太师戊戌试巻出举子蹊迳之外考官邵公【晖】批云竒寓于纯粹之中巧藏于和易之内当时以为名言后观龙川集乃知为陈同甫作论法也先辈读书博且精不似后生之束书不观防谈无根也因书之家乗
　　欧阳公非非堂记
　　欧阳公非非堂记云是是近乎谄非非近乎讪与其谄也宁讪此非君子之言也孔子曰恶居下流而讪上者子贡曰恶讦以为直者如欧之言是以圣贤所恶者自居也而可乎语曰吾之于人也谁毁谁誉如有所誉者其有所试矣是誉可过而毁不可过也大舜隠恶而扬善春秋传曰君子之善善也长恶恶也短恶恶止其身善善及其子孙孔子见人一善忘其百非此近厚之道也如欧之言则讪讦之风盛而不肖之志得矣试取韩文公原毁一篇观之其立心之公私髙下何如哉此説一倡则萋菲贝锦簧鼓陷穽何所不至其不流于小人之归也几希
　　平复燕云表
　　王将明作贺平复燕云表以昆夷维其喙矣对燕人悦则取之郑达夫亦用上句而下以周公方且膺之为对语王曰相公属对甚切举已对曰此是当家者
　　吴潜宅揆麻制
　　予方重宵旰之忧汝不以昼锦为乐入趋延英之召亟奉天章之咨惟事务之孔殷顾弊源之滋甚邪不可以干正而君子小人之戒限未明卑不可以加尊而称侄称臣之名分未正士气抑郁而弗振民力殚咨而莫纾在庭狃于意见之偏在邉玩于守备之弛当馈以叹济川其谁遗大投艰孰念敉宁之计任重道逺实惟毅之贤于乎诗有天保采薇当厉修政敌王忾之志道在中庸大学尚明治国平天下之经惟至诚足以动感神明惟大公足以信服中外繄我耆俊毋烦训词
　　二卢
　　韩文公志卢殷墓言殷于书无不读止用为诗资平生为诗可诵者千余篇至今一篇不传非托于韩文则名姓亦湮矣又防昌中进士卢献卿作愍征赋司空圗为之注释且序之曰气淩邺下体变江南间生冠五百年在握照十二乘又言其才情旖旎雅调清越寓词哀怨变态无穷称之可谓极至矣而此赋亦不传二公非妄许人者文章之传不传有幸不幸如胡曽咏史诗恶劣之尤而天下诵之岂非幸耶
　　张谓赞刘裕
　　唐文人张谓评刘裕云刘裕近希曹马逺弃桓公祸徒及于两朝福未盈于三载八叶传其世嗣六君不以夀终天之报施其明验乎此文简严可以诛奸雄于既死矣当表出之
　　半山文妙
　　王半山之文愈短愈妙如书刺客传后云曹沫将而亡人之城又刼天下盟主管仲因勿倍以市信一时可也予独怪智伯国士豫让岂顾不用其防耶让诚国士也曽不能逆防三晋救智伯之亡一死区区尚足校哉其亦不欺其意者也聂政售于严仲子荆轲豢于燕太子丹此两人者汚隠困约之时自贵其身不妄愿知亦曰有待焉彼挟道徳以待世者何如哉味此文何让史记乎与读孟当君传同关纽矣
　　蒋之翰称离骚
　　蒋之翰称离骚经若惊澜奋湍郁闭而不得流若长鲸苍虬偃蹇而不得伸若浑金璞玉泥沙掩匿而不得用若明星皓月云汉蒙蔽而不得出
　　集文选文士姓名
　　梁昭明太子统聚文士刘孝威庾肩吾徐防江伯操孔敬通惠子悦徐陵王囿孔烁鲍至十人谓之髙斋十学士集文选今襄阳有文选楼池州有文选台未知何地为的但十人姓名人多不知故特着之
　　白渠歌
　　田于何所池阳谷口郑国在前白渠在后举锸成云决渠为雨水流灶下鱼跳入釜泾水一石其泥数斗且溉且粪长我禾黍衣食京师百万余口○此汉纪所载比汉书多水流鱼跳二句
　　韩子连珠论
　　北史李先传魏帝召先读韩子连珠二十二篇韩子韩非子韩非书中有连语先列其目而后着其解谓之连珠据此则连珠之体兆于韩非任昉文章縁起谓连珠始于扬雄非也
　　雪赞书纨扇
　　羊孚作雪赞曰资清以化乘气以靡遇防能鲜即洁成辉桓遂以书扇余尝有夏日诗云纨扇书羊孚雪玉笛吹李白梅
　　巧心妍耳
　　陆机文赋虽濬发于巧心终受嗤于拙目袁彖云有异巧心终愧妍耳自谦之辞也
　　傅一廖二
　　吾蜀解元王孝忠乡试贺平西蜀表中有云川四巴三收弹丸黒子之地傅一廖二成大统函夏之天傅一廖二乃太祖御制平西蜀颂中谓傅友徳之功第一廖永忠之功第二也人咸服其博洽
　　登三乗六
　　凉谢爱献晋帝表登三纬地乘六御天宋人徳奉三无功安九有句法祖之
　　杨烱称王勃
　　杨烱序王勃文集云薛令言朝右文宗托末契而推一变卢照邻人间才杰览清规而辍九知所谓九知者葢用汉书九变复贯知言之选之语也其僻如此
　　荣露萧云
　　宋书符瑞志荣露腾轩萧云掩阁纬书云荣光羃河休气四塞天地防合乃降甘露是谓荣露尚书大传萧索轮囷是谓卿云温子升诗桐华引仙露槐彩丽卿烟皆用此事文人好竒如此【齐书卿烟玉露旦夕扬藻】
　　雪窖氷天
　　叹马角之不生防消雪窖攀龙髯而莫逮泪雨氷天【洪皓祭徽宗文】
　　草薰
　　佛经云竒草芳花能逆风闻薫江淹别赋闺中风暖陌上草薰正用佛经语六一词云草薰风暖揺征辔又用江淹语今草堂词改薰作芳葢未见文选者也【明集地芝月天华逆风】
　　舜梧尧柳
　　宋文帝受命颂南通舜梧北平尧柳其句极工且新
　　望杏瞻蒲
　　徐陵安都碑文望杏敦耕瞻蒲劝穑室歌千耦家喜万钟春鹧始转必具笼筐秋蟀载吟必鸣机杼【前四句劝耕后四句劝织孟昶劝农文全用之】
　　崔雍
　　崔雍吊萧至忠文曰上蔡之犬堪嗟人生到此华亭之鹤虚唳天命如何
　　釽
　　谢灵运山居赋铜陵之奥卓氏充鈲之端金谷之华石子致音徽之观注引扬雄方言梁益之间裁木为器曰鈲裂帛为衣曰
　　绨袍纨扇
　　宋人四六云绨袍赠范叔犹有故人之情纨扇遗买臣终致上客之引○朱买臣为防稽太守懐绶匿迹人未知也所交钱勃见其暴露乃劳之曰得无罢乎遗以纨扇买臣至郡引为上客
　　青案緑瓷
　　古诗青玉案即盘也今以案为卓非孟光举案即盘也若今之卓子岂可举乎緑瓷酒器见邹阳酒赋
　　紫茎屏风
　　楚辞紫茎屏风文緑波注以屏风为草名又曰屏风谓叶障风○今按后説最是屏音丙屏风正与緑波为对最见工致【宋吴感诗绣被夜歌青翰檝緑波春漾紫茎风】
　　白间
　　西都赋招白间下双鹄揄文竿出比目二句为对白间犹黄间也弓弩之属御览引风俗通白间古弓名文选以间为鷼非也
　　明驼使
　　木兰辞愿借明驼千里足送儿还故乡今本或改明作鸣非也驼卧腹不帖地屈足漏明则走千里故曰明驼唐制驿置有明驼使非邉塞军机不得擅发杨妃私发明驼使赐安禄山茘枝见小説
　　诺臯记序
　　段少卿诺臯记序云圣人定璇玑之式周礼立巫祝之官考乎十煇之祥正乎九黎之乱当有道之日鬼不伤人在观徳之时神无乏主若列子言灶下之驹掇庄叟説户下之雷霆楚庄争随兕而祸移齐桓覩委蛇而病愈
　　千眠
　　陆机文赋清丽千眠注光色盛貌一作谸绵望山谷青谸谸也见説文转作芊绵韦庄诗可怜芳草更芊绵
　　步有新船
　　韩文步有新船不知者改步为涉谬矣南方谓水际为步音义与浦通韩退之孔戣墓志蕃舶至步有下碇之税柳子厚鐡鑪步志江之浒凡舟可縻而上下曰步青箱杂记岭南谓村市为墟水津为步罾步即渔人施罾处也张勃吴録地名有步鱼步扬州有瓜步罗含湘中记有灵妃步金陵图志有邀笛步王徽之邀桓伊吹笛处树萱録载唐台城故妓诗云那堪囘首处江步野棠飞东坡诗萧然三家步横此万斛舟
　　伏湛奏
　　后汉伏湛奏引书股肱良哉庶事康哉及诗济济多士文王以宁不直引其文而曰唐虞以股肱康文王以多士宁是故诗称济济书曰良哉湛之言亦有左氏国语之遗法乎晋以后不复有此工致矣
　　古蜡祝丁零威歌遗句
　　礼记蜡祝辞云土反其宅水归其壑昆虫无作草木归其泽而蔡邕独断又有丰年若土岁取千百増此二句义始足丁零威歌城郭是人民非何不学仙冢累累而脩文御览所引云何不学仙去空伴冢累累増此三字文义始明书所以贵乎博考也
　　古人伪作
　　余尝疑穆天子传西王母歌词出于后人粉饰且山海经载西王母虎首鸟爪形既殊异音亦不同何其歌词悉似国风乎又观后汉书朱辅上白狼王唐菆歌三篇音韵与汉无异愈可疑也唐新罗王献诗其句法与中唐人若合契宋大中祥符间注辇国入贡上表表辞极偶丽中有云輙倾就日之诚仰露朝天之款臣贱如刍狗微类醯鸡虚荷烛幽曽无执贽究其文笔与当时翰苑何差言语不通之国未必能集老庄之言习徐庾之丽句也当时天书尚可人为况外邦之贡志在互市罔利谕以导之无不可者书之史册不待智者能勘破矣
　　唐明皇诏
　　唐明皇诏曰进士以声韵为学多昧古今明经以帖诵为功罕穷防趣斯二言尽唐人取士之病进士不通古今如许浑谓宋祖刘裕有三千歌舞至于张打油胡钉铰极矣明经有谓尧舜为一人班固与班孟坚为两人者岂止罕穷防趣而已
　　纵囚论
　　六一公论唐太宗纵囚其説卓矣然予考纵囚自归之事不始于太宗后汉之钟离意南宋之傅后魏之张华原隋之王伽皆然史书之以为美太宗好名者葢慕而效之耳
　　古文八字四韵
　　老子知足不辱知止不殆足与辱叶韵止与殆叶韵葢古音殆作以也韩非子名正物定名倚物徙亦以正叶定倚叶徙也淮南子苏秦步曰何故趋曰何驰亦是韵语古文多用八字之内而四韵者仅见此三条耳
　　谁昔
　　诗云知而不已谁昔然矣尔雅释之曰谁昔昔也犹言畴昔也畴亦谁也然则谁昔也畴昔也伊昔也一也谁昔字文人罕用惟司马温公长公主制词云帝妹中行周易赞其元吉王姬下嫁召南美其肃雍命服亚正后之尊主礼用上公之贵宠光之盛谁昔而然此制词之工致前嫓二宋后揜三洪矣岂不善为四六者耶
　　周司冦匜铭
　　博古图载周司冦匜铭五句二十字其辞曰作司冦匜用造用归维之百寮考之四方求之祜福其文极古雅当表出之
　　湖隂曲题误
　　王敦屯于湖帝至于湖隂察营垒而去此晋纪本文于湖今之歴阳也帝至于湖为一句隂察营垒为一句温庭筠作湖隂曲误以隂字属上句非也张来作于湖曲以正之






　　升庵集巻五十二
　　钦定四库全书
　　升庵集巻五十三　　　　　明　杨慎　撰古今赋丽则不同
　　抱朴子曰古诗今赋丽则不同俱论宫室而奚斯路寝之颂何如王生之赋灵光乎同説防猎而叔田卢令之诗何如相如之言上林乎并美祭祀而清庙云汉之辞何如郭璞南郊之艶乎等称征伐而出车六月何如陈琳武库之壮乎
　　文赋列十体
　　文赋诗縁情而绮靡赋体物而浏亮碑披文以相质诔纒绵而凄怆铭博约而温润箴顿挫而清壮颂优防以彬蔚论精防而朗畅奏平彻以闲雅説炜晔而谲诳分文之十体各以四字尽之可谓妙矣往年鹤州蔡衡仲云束晳尚补笙诗文赋奚伤余漫应曰序原始以要终记制器而尚象衡仲曰二语妥帖兼是圣经更无褒弹也
　　海赋
　　文选载木虚海赋似非全文南史称张融海赋胜虚惜今不传北堂书抄载其略如湍转则日月似惊浪动则星河如覆信为竒也
　　鴈赋
　　刘安赋鴈云顺风而飞以助气力衔芦而翔以避缯缴羊祜鴈赋云排云墟以颉颃汰弱波以容与进淩厉乎太清退嬉逰于渚鸣则相和行则接武前不絶贯后不越序齐力不期而并至同趣不要而自聚当其赴节则万里不能足其路茍泛一壑则众物不能易其所淩空不能顿其翼扬波不能瀐其羽浮若飘舟乎江之涛色若委雪乎崖之阿辞防超逺出于词人一等矣
　　猎兔赋
　　夏侯湛猎赋息徒兰圃秣骥华田目送归鸿手挥五优哉优哉聊以永年其语与嵇叔夜同嵇与夏侯同时其偶同耶其相取耶嵇诗作华山夏侯作华田田字觉胜葢魏都在邺不应言华山当是华田音花言华茂之田也亦是竒语
　　薛综注西京赋
　　西京赋缭垣緜联四百余里此句本不必注薛综注缭垣犹绕了也李善又改垣为亘益不通矣班固西都赋缭以周墙即此句也垣本是墙何必改作亘唐人崔涂绣岭宫诗苑路暗迷香辇地缭垣秋断草烟深王和甫冬日诗缭垣乌鹊近人飞其用字固不以薛注为然也
　　定情赋
　　张衡定情赋曰愿在面而为铅华兮恨离尘而无光陶渊明闲情赋祖之
　　上林赋
　　程泰之论上林赋三条其见超迈得作者之意今节其语于此其上篇曰相如之赋上林曰亡是公者明无是人也既本无此人则凡所赋之语何往不为乌有也知其乌有而以实录之故所向駮碍上林本秦故地始皇陿隘先王之宫庭而大加创治东既极河西又抵汧终南之北九之阳数百里开宫馆二百七十复甬相连穷年忘返犹不能徧而又表南山以为阙立石朐山以为东门其意若曰阙不足为也南山吾阙也门不足立也朐山吾门也此固武帝之所师也所师在是茍有谏者彼有坐睡唾掷而己无自而入也故相如始而置辞包四海而入之苑内夸张飞动意若从谀故扬雄指之为劝也夫既劝之以中帝欲帝将欣欣乐听而后徐徐讽谕以为苑囿之乐有极而宇宙之大无穷则讽或可入也夫讽既不为正谏凡其所劝不容不出于寓言此子虚乌有亾是所以立也其中篇曰左苍梧右西极日出东沼入乎西陂此赋上林所抵也数百里间其能出没日月于东西乎又曰其南则隆冬跃波其北则盛夏含冻信斯言也必并包夷夏缩地南北而始有此古今读者偶不致思故主文谲谏之义晦于不传耳其曰八水分流则长安实有此水不为寓言然而上林东境极乎宜春下苑即曲江也曲江仅得分浐为派而浐防合防之地已在宜春之北则其地出上林之外矣然则虽其实有之水亦复不能真确况其紫渊丹水欲傅防而强求乎其下篇曰古惟扬雄能知此意故其校猎之赋曰御自汧渭经营丰镐此则明命其实矣至于出入日月天与地沓则关中岂能办此也又曰虎路三围经百里此则可得而有也至谓正南极海邪界虞渊此又岂关境所能包络哉雄之此意正仿相如讽劝相参不皆执实两赋一意也説者不知出此乃从地望土毛枚举细较是痴人説梦也班固曰亡是公言上林广大水泉万物多过其实非义理所止故删存其要归正道而论之推此言也则虽班固亦自不解也予观庄子云魏防与田侯牟约牟背之防怒将伐之华子闻而丑之曰善言伐齐者乱人也善言勿伐者亦乱人也谓伐之与不伐乱人也者又乱人也君曰然则若何曰君求其道而已矣有所谓蜗者君知之乎曰然有国于蜗之左角者曰触氏有国于右角者曰蛮氏时相与争地而战伏尸数万逐北旬有五日而后反君曰噫其虚言与曰臣请为君实之君以意在四方上下有穷乎君曰无穷曰知逰心于无穷而返在通达之国若存若亡乎君曰然曰通达之中有魏于魏中有梁于梁中有王与蛮氏有辨乎君曰无辨客出而君惝然若有亡也葢自悼其所争之细也东坡曰淳于髠言一斗亦醉一石亦醉至于州闾之防男女杂坐几于劝矣而何讽之有以吾观之葢有深意以多方之无常知饮酒之非我观变识妄而平生之嗜亦少衰矣是以自托于放荡之言而能止荒主长夜之饮世未有识其趣者愚谓长卿上林之赋意实若此能通庄氏之寓言兼战国之防説而后可以得其防也司马长卿去战国之世未逺故其谈端説锋与防士辩者相似然不可谓之非正也孔子论五谏曰吾从其讽观説苑及晏子春秋所载以讽而从者不可胜数苏洵作谏论欲以仪秦之术而行逢干之心是或一道也故战国讽谏之妙惟司马相如得之司马上林之防惟扬子校猎得之予尝爱王维温泉寓目赠韦五郎诗云汉主离宫接露台秦川一半夕阳开青山尽是朱旗绕碧涧翻从玉殿来新丰树里行人度小苑城邉猎骑回闻道甘泉能献赋悬知独有子云才唐至天寳宫室盛矣秦川八百里而夕阳一半开则四百里之内皆离宫矣此言可谓肆而隠奢丽若此而犹以汉文惜露台之费比之可谓反而讽末句欲韦郎效子云之赋则其讽谏可知言之无罪闻之可戒得扬雄之防者其王维乎
　　上林赋连绵字
　　上林赋垂条扶踈落英幡纚纷溶萷参猗柅从风藰莅芔歙数句皆言草木从风之形与声也但其用字既古其音又与俗音不同今略解之○纷溶犹丰茸也萷参即萧森猗柅犹猗那也字亦作旖旎又作猗傩藰莅即流丽芔歙即歘吸歘古作□见石鼓文省写作芔五臣注遂误以为卉字按长门赋列丰茸之防树谢灵运诗升长皆丰茸则纷溶丰茸一也杜诗巫山巫峡气萧森则萷参萧森一也毛诗猗傩其枝楚辞纷旖旎乎都房阮籍诗猗靡情欢爱则猗柅也猗傩也旖旎也猗靡也一也陶景诗凄切嘹唳伤夜情赵彦昭诗流丽鸣春鸟则藰莅与嘹唳及流丽一也杜诗秋风歘吸吹南国则芔歙与歘吸一也字有古今音有楚夏类如此聊举其略尔
　　郭珍蜜赋
　　散似甘露凝如割肪氷鲜玉润髓滑兰香
　　捣素赋
　　文选雪赋注引班婕妤素赋疑非婕妤之作葢亦卓见也此赋六朝拟作无疑然亦是徐庾之极笔
　　黄滔律赋
　　黄滔律赋如明皇囘驾经马嵬云日惨风悲到玉顔之死处花愁露泣认朱脸之啼痕褒云万叠断肠新出于啼猿秦树千层比翼不如于飞鸟景阳井云理昧复隍处穷泉而讵得诚乖驭朽攀素绠以胡颜又无名氏作孟尝君夜度函谷赋叹秦阙之百二难骋狼心笑齐客之三千不如鸡口亦可喜也
　　秦少防单骑见虏赋
　　单骑见虏赋秦少防塲屋程试文也其略曰事方急则宜有异谋军既孤则难拘常法遭彼虏之劲悍属我师之困乏较之力则理必败露示以诚则意当亲狎我得不撤衞四环去兵两夹虽锋无莫邪之鋭而势有泰山之压踞鞍以出若蔑擒虎之威失队而惊如弃华元之甲此即一篇史断今人程试之文能有几此者乎一本作果吾父也遂有壶浆之迎见大人焉尽弃犀渠之甲
　　白牛溪赋
　　王无功云吾往见薛收白牛溪赋韵趣髙竒词义旷逺嵯峨萧瑟真不可言壮哉邈乎扬班之俦也髙人姚义尝语吾曰薛生此文不可多得登太行俯沧海高深极矣吾近作河渚独居赋为仲长先生所见以为可与白牛连类今冩为一本今此二赋俱不传
　　雪赋月赋
　　文选谢惠连雪赋谢庄月赋二篇词林珍之唐子西谓月不如雪谬矣论体状景物蕴借风流则无优劣然月赋终篇有好乐无荒之意近于诗人之防雪赋之终云节岂我名洁岂我贞无节无洁殆成何人与其秋怀之首句平生无志意同一自败之防朱文公云无志意殆不成人信矣惠连希逸终身人品亦与二赋之尾叶焉世徒赏其春华不可不考其秋实也
　　坡赋具禅机
　　髙僧传神鼎问于利贞曰万物定已否贞曰定已鼎曰髙岸为谷深谷为陵有生必死有死即生何得定耶贞曰万物不定鼎曰若不定何不指天为地呼地为天名星为月命月为星耶贞无以应大理杨伯清举此以问余余曰东坡有暗答矣自其变者而观之则万物不能以一瞬自其不变者而观之则万物与我皆无尽也伯清曰是则拈古欲公重説余曰定者有物混成先天地生不定者一弹指间经千万劫也
　　唐太宗昭陵六马图赞【附跋】
　　太宗昭陵六马圗石刻在秦中其一曰拳毛黄马黒喙平刘黒闼时所乘前中六箭背三箭赞曰月精按辔天驷横行弧矢载戢氛埃廓清其二曰什伐赤纯赤色平世充建徳时乗前中四箭背中一箭赞曰瀍涧未静斧钺伸威朱汗骋足青旌凯归其三曰白蹄乌纯黒色四蹄俱白平薛仁杲时所乗赞曰倚天长劒追风骏足耸辔平陇囘鞍定蜀其四曰特勒骠黄白色喙微黒色平宋金刚时所乗赞曰应防腾空承声半汉入险摧敌乗危济难其五曰飒路紫紫鷰骝平东都时所乗前中一箭赞曰紫鷰超跃骨腾神骏气詟三川威凌八阵其六曰青骓苍白杂色平窦建徳时所乗前中五箭赞曰足轻雪影神发天机防兹飞练定我戎衣元学士王恽跋云物之贤否一定论其遇不遇可也昭陵六马天降毛龙授之英主俾翦隋乱及其成功琢石为像题真以赞用传不朽何其幸也宜其声华气焰上与房驷争光故潼关之役备体流汗又何神哉如昭烈之的颅冉闵之朱龙名虽存而形何见焉太史公曰闾阎之人虽砥行立名非附青云之士乌能施于后世信夫【赞殷仲容撰书则欧阳询也】
　　太宗十骥赞
　　唐太宗囘鹘十骥赞殊毛共枥状花蕋之交林异色同群似云霞之间彩亦竒俊语也
　　茶夹书灯二铭
　　程宣子茶夹铭曰石筋山脉钟异于茶馨含雪尺秀啓雷车采之撷之收英敛华苏兰薪桂云液露牙清风两腋圃盈涯晁无咎书灯铭曰武子聚萤孙生映雪雪固易消萤亦易灭惟此银缸不没其光黄帘緑幕永夕煌煌经史在右子集在左如或不勤负此灯火余少读书每夕煮茶书此二铭于座右今老矣不复夜读茶亦以脾寒而废书此二铭以传同好
　　镜铭
　　古镜铭汉有善铜出丹阳和以铅锡清如明左龙右虎尚三光朱雀武顺隂阳东坡曰清如明如者而也若左传星陨如雨之例又一面云尚方作鉴真大巧上有仙人不知老渴饮玉泉饥食枣夀如金石嘉且好又颍州顿氏一镜铭云凤皇双琼瑶装隂阳合为配日月常相防此铭辞古雅録者多逸字逸句故不厌重録之
　　鉴铭
　　汉有鉴铭二见博古图其一云汉有善铜出丹阳和以银锡精且明左龙右虎尚三光朱雀武顺隂阳其二云尚方作鉴真大好上有仙人不知老渇饮玉泉饥食枣又二首其一云有玉辞夏惟金去秦俱随革故共集鼎新仪天写质象日开轮率舞鸾凤奔走鬼神长悬仁夀天子万春其二云练形神冶莹质良工如珠出匣似月停空当眉写翠对脸傅红绮窓绣幄俱照秦宫葢唐人作也
　　傅烛铭
　　煌煌丹烛焰焰飞光取则龙景拟象扶桑照彼夜炳若朝阳
　　金谷序
　　世説新语谓王羲之作兰亭记人以方金谷序羲之甚有欣色金谷序今不传其实兰亭之所祖也余旧得宋人石刻一本今録于此其辞曰余以元康六年从太仆卿出为使持节监青徐诸军事征虏将军有别庐在河南县界金谷涧中或髙或下有清泉茂林众果竹栢药草之属莫不毕备又有水碓鱼池土窟其为娱目欢心之物备矣时征西大将军祭酒王诩当还长安余与众宾共送往涧中昼夜逰宴屡迁共坐或登髙临下或列坐水次时琴瑟笙筑合在车中道路并作及住令鼓吹迭奏遂各赋诗以叙中怀或不能者罚酒三斗感性命之不永惧凋落之无期故列叙时人官号姓名年纪又写诗着后后之好事者其览之哉
　　兰亭记
　　文选不收兰亭记议者谓丝竹管四言两意非也丝竹管本汉书语古人文辞故自不厌郑重如易曰明辨晰也庄子云周徧咸诗云昭明有融髙朗令终宋玉赋旦为朝云古乐府云暮不夜归左传云逺哉遥遥邯郸淳碑云丘墓起坟古诗云被服罗衣裳庄子吾无粮我无食后汉书食不充粮在今人则以为复矣
　　庐山记
　　慧逺有庐山记文多竒语唐以下文人逺莫能望如云风云之所摅江山之所带髙崖仄宇峭壁万寻幽岫穹崖人兽两絶又甘泉涌出冷暖与寒暑而相变盈减经水旱而不异造语尤竒
　　五色赋记
　　衡山县志遗逸门一段云唐宼豹与谢观同在崔裔孙门下以文藻知名豹谓观曰君白赋有何佳语对曰晓入梁王之苑雪满羣山夜登庾亮之楼月明千里观谓豹曰君胡不作赤赋豹曰田单破燕之日火燎于原武王伐纣之年血流漂杵文山效之作黒赋曰孙膑衔枚之际半夜失踪达磨面壁以来九年闭目座中一客赋青云帝子之望巫阳逺山过雨王孙之别南浦芳草连天一客赋黄曰杜甫柴门之外雨涨春流衞青油幕之前沙含夕照文山评月明千里得白之神曰火曰血不免着迹且燎原事与田单不相干一客改之曰尧时十日并出烁石流金秦宫三月延烧照天烛地余谓曰血曰火及十日并出秦宫延烧皆非佳境或改之曰孙绰赋天台景髙城霞起而建标杜牧咏江南春十里莺啼而映緑稍有风韵又赋黄曰灵均之叹木叶秋老洞庭渊明之啜落英霜清彭泽信胜旧矣黒赋亦非佳况今别拟一联云周庭之列毕苏裳如蚁阵陈阁之迎张孔鬓似鸦翎
　　黄棘
　　薛符溪楚辞悲囘风云借光景以往来弓施黄棘之枉防葢秦楚尝盟于黄棘后怀王再防武关遂被执是黄棘之盟楚祸所始朱子以黄尘荆棘解之谬矣
　　大颠书
　　韩文公与大颠书苏东坡则力言其为伪朱晦庵则力辩以为真黄东发以真伪不可晓愚按东发朱子之徒而其説如此天下之公言也昔欧阳公不以始倡古文许尹师鲁评者谓如善奕者常留一着欧公之于师鲁留一着也然则朱子之于韩公亦犹欧阳之于师鲁乎不然朱子岂不知大颠书词非韩公之笔东坡之言为可信又岂不知外集非韩公文李汉之序可据耶韩书刻石于灵山禅院乃僧徒妄撰假韩公重名以尊其道亦犹怀素假李白歌称其草书独步也怀素草书歌人皆信其非白作而独以大颠书为出于韩何哉卓哉李汉之先见乎序公之文曰无有失坠总其目以七百正虑后人羼入防増以诬韩公耳古人谓公论百年而定若此者虽千年犹不定也
　　祖龙沐猴
　　杜牧之文祖龙之吞六国沐猴之破五侯假对皆工亦文之一巧
　　易林
　　焦氏易林西京文辞也辞皆古韵与毛诗楚词叶音相合或似诗或似乐府童謡观者但以占卜书视之过矣如夹河为昏期至无船揺心失望不见所欢如三骊负衡南取芝香秋兰芬馥利我少姜如齧齧贫鬼相责无有欢怡一日九结如三夫共妻莫适为雌子无姓氏父不可知其辞古雅魏晋以后诗人莫及又如忧思约带即古诗去家日以逺衣带日以缓也而以四字尽之如簪短带长尤为奥妙簪短即毛诗首如飞蓬也带长即衣带日以缓也两诗意以四字尽之解我胸舂即毛诗忧心如也影略用之最为妙且其辞古之文人亦多用之六目暌暌韩文祖之曰万目暌暌九鴈列阵王勃滕王阁序用之酒为欢伯白云如带穴蚁封户天将大雨唐诗多用之他如雌鸑生雕又文山鸿豹肥腯多脂鸨名鸿豹以鸨善食鸿为鸿之豹犹言鱼鹰也亦仅见此可补尔雅其云防如旦饥即诗惄如调饥据韩诗作朝饥言朝饥难忍也此云旦饥葢与韩诗合可证调饥为朝饥无疑也其云大树之子百条共母当夏六月枝叶盛茂鸾凤以庇召伯逰暑逰暑避暑也此即用诗甘棠事逰暑憩甘棠葢古説如此今注谓召伯聴讼于甘棠之下成周之时制度文物备矣岂有以召伯之贵而坐于甘棠树下如老人里长断争鸡之讼者乎逰暑之説葢近于人情物理也其曰舜登大禹石夷之野又可证禹生石纽村之事此皆有裨于经史又不但为脩辞之助而已
　　歴代名臣奏议
　　宋宁宗时武学生华岳池州人上疏极数韩胄之恶其略云程松之以纳妾求知倪僎以售妹入府苏师旦以献妻入阁黜陟之权不出于陛下而出于伲胄是吾有二中国也命又不出于伲胄而出于苏师旦周筠是吾有三中国也书奏胄大怒下之大理贬建宁圜工部郡守傅伯成怜之命狱卒使出入无系伯成去郡岳遂庾死狱中岳之忠节灼灼如此近观歴代名臣奏议及宋诸臣奏议可谓详备而岳之奏不在其中乃知古忠臣义士湮没不闻者多矣故表出之
　　怒字
　　左传林楚怒马及衢而骋庄子草木怒生又説大鹏怒而飞其翼若垂天之云林希逸曰庄子好用一怒字王介甫诗山木悲鸣水怒流此老善用古人好字面
　　钱神论
　　晋惠帝之时贿赂公行鲁褒所为作钱神论也余观类文同时綦毋民成公绥皆有钱神论各一篇民之论略曰黄金为父白银为母铅为长男锡为少妇庚辛分土诸国皆有长沙越巂仆之所守伊我初生周末时也景王尹世大铸兹也贪人见我如病得医饥享大牢未足为饴绥之论略曰路中纷纷行人悠悠载驰载驱惟钱是求朱衣素带当涂之士执我之手门常如市谚曰钱无耳鬼可使岂虚也哉幽求子云可以使者钱也可以使人者权也葢亦同时之语
　　紫电清霜
　　三国典略曰萧明与王僧辩书凡诸部曲并使招携赴投戎行前后云集霜戈电防无非武库之兵龙甲犀渠皆是云台之仗唐王勃滕王阁序紫电清霜王将军之武库正用此事以十四嵗之童子胸中万巻千载之下宿儒犹不能知其出处岂非间世竒才杜子美韩退之极其推服之良有以也使勃与杜韩并世对毫恐地上老骥不能追云中俊鹘后生之指防流传妄哉
　　文章状物
　　嵇含南方草木状云防榔树皮似青桐节如桂竹下本不大上枝不小稠直亭亭千万若一森秀无柯端顶有叶仰望如揷丛蕉于竹杪风至触动似举羽扇以扫天俞益期与韩康伯牋云防榔木大者三围髙者九丈叶聚树端房栖叶下华秀房中子结房外其擢穗似黍其缀实似槲其皮似桐而厚其节似竹而穊其中空其外劲其屈如覆虹其伸如缒绳步其林则寥朗庇其防则萧条此分明画防榔圗也毛文锡茶谱云茶树如芦叶如栀子花如蔷薇实如栟榈叶如丁香根如胡桃白居易茘枝圗序云茘枝树形团团如帷葢叶如桂冬青华如橘春荣实如丹夏熟朶如蒲桃核如枇杷殻如红缯膜如紫绡瓤肉莹白如氷雪浆液甘饴如醲酪大略如彼其实过之若离本枝一日而色变二日而香变三日而味变四五日外色香味尽去矣此分明为二物传神也傅肱蠏谱云蠏鹘眼鲎足防脑蜩腹其爪类拳丁其螯类执钺生于济郓者其色绀紫产于江南者其色青白真如绘蠏焉宋以后人岂能为此等语乎
　　空游
　　柳子厚小石潭记潭中鱼可百许头皆若空逰无所依此语本之郦道元水经注渌水平潭清洁澄深俯视防鱼类若乘空沈佺期诗鱼似镜中悬亦用郦语意也
　　落霞秋水
　　文选褚渊碑风仪与秋月齐明音徽与春云等润庾信马射赋落花与芝葢齐飞杨柳共春旗一色隋长夀寺舍利碑浮云共岭松张葢明月与岩桂分丛王勃滕王阁记语本此然王勃之语何啻青出于蓝虽曰前无古人可也





　　升庵集巻五十三
　　钦定四库全书
　　升庵集巻五十四　　　　　明　杨慎　撰杜少陵论诗
　　杜少陵诗曰不及前人更无疑逓相祖述竟先谁别裁伪体亲风雅转益多师是汝师此少陵示后人以学诗之法前二句戒后人之愈趋愈下后二句勉后人之学乎其上也葢谓后人不及前人者以逓相祖述日趋日下也必也区别裁正浮伪之体而上亲风雅则诸公之上转益多师而汝师端在是矣此説精妙杜公复生必防印可然非予之説也湏溪语罗履泰之説而予衍之耳
　　李太白论诗
　　李太白论诗云兴寄深微五言不如四言七言又其靡也况使束于声调俳优哉故其赠杜甫诗有饭颗之句葢讥其拘束也余观李太白七言律絶少以此言之未窥六甲先制七言者视此可省矣
　　司空图论诗
　　司空圗字表圣避乱居王官谷胡致堂评其清节髙致为晚唐第一流人物信矣余尝爱其论诗云陈杜滥觞之余沈宋始兴之后杰出于江宁宏思于李杜极矣右丞苏州趣味澄夐若清沇之贯达大厯十数公抑又其次元白力勍而气孱乃都市豪估耳刘公梦得杨公巨源亦各有胜刘得仁时得佳致亦足涤烦又曰王右丞韦苏州澄澹精致格在其中岂妨于遒举哉贾浪仙诚有警句观其全篇意思殊馁大抵附于寒澁方可致才亦为体之不备也其论皆是而推尊右丞苏州尤见卓识宜其独鸣于晚唐也其文集罕传余家有之特摽其论诗一节又有韵语云自知非诗诗未为竒精研苦链思杳魄凄神而不知知而难状挥之八垠巻之万象河浑沇清放恣从横涛怒霆蹴掀鼇倒鲸搀空擢壁峥水掷防鼓煦呵春霞溶露滴隣女自嬉补袖而舞色丝屡空续以麻絇防革丁丁焮之则穴蚁聚汲汲积而隤凸上有日星下有风雅歴试自是非吾私也其目曰诗赋首句言自知非诗乃是诗也谓未为竒乃是竒也句法亦险怪
　　范季随论诗
　　宋范季随云唐末诗人虽格致卑浅然谓其非诗则不可今人作诗但句语轩昂可听其理略不可究
　　叶晦叔论诗
　　晦叔云七言律大抵多引韵起若以侧句入尤峻律如老杜幽栖地僻是也然犹是对偶若以散句起又佳如苦忆荆州醉司马是也洪容斋送晦叔诗此地相从今嵗晚登临况是客归时却将襟抱向谁可正尔艰难惟子知情到中年工作恶别于生世易为悲梅花尽醉沾江上黯淡西风冻雨垂正用此体予谓絶句如刘长卿天书逺召沧浪客一诗尤竒
　　胡唐论诗
　　胡子厚与予论诗曰人有恒言曰唐以诗取士故诗盛今代以经义选举故诗衰此论非也诗之盛衰系于人之才与学不因上之所取也汉以射防取士而苏李之诗班马之赋出焉此岂系于上乎屈原之骚争光日月楚岂以骚取人耶况唐人所取五言八韵之律今所传省题诗多不工今传世者非省题诗也姑以画论晋有顾凯之唐有吴道晋唐未尝以画取士也至宋则马逺夏珪不足为顾吴之衙官近代吴小仙林良又不足为马夏之奴仆画既有之诗亦宜然谓之时代可也余深服其言唐子元荐与予书论本朝之诗洪武初髙季迪袁可潜一变元风首开大雅卓乎冠矣二公而下又有林子羽刘子髙孙炎孙蕡黄之杨孟载辈羽翼之近日好髙论者曰沿习元体其失也瞽又曰国初无诗其失也聋一代之文曷可诬哉永乐之末至成化之初则微乎矣治间文明中天古学焕日艺苑则李怀麓张沧洲为赤帜而和之者多失于流易山林则陈白沙庄定山称白眉而识者皆以为旁门至李何二子一出变而学杜壮乎伟矣然正变云扰而剽袭雷同比兴渐微而风骚稍逺唐子应徳箴其偏焉嘉靖初稍稍厌弃更为六朝之调初唐之体蔚乎盛矣而纎艶不逞啴缓无当作非神解传同耳食陈子约之议其后焉张子愈光滇之诗人也以二子之论为的故着之
　　敖器之评诗
　　敖陶孙器之评诗曰魏武帝如幽燕老将气韵沈雄曹子建如三河少年风流自赏鲍明逺如饥鹰独出竒矫无前谢康乐如东海扬帆风日流丽陶彭泽如绛云在霄舒巻自如王右丞如秋水芙蓉倚风自笑韦苏州如园客独茧暗合音徽孟浩然如洞庭始波木叶防落杜牧之如铜丸走坂骏马注坡白乐天如山东父老课农桑事事言言皆着实元防之如李年説天寳遗事貌悴而神不伤刘梦得如镂氷雕琼流光自照李太白如刘安鸡犬遗响白云覈其归存恍无定处韩退之如囊沙背水惟韩信独能李长吉如武帝食露盘无补多欲孟东野如埋泉断劒卧壑寒松张籍如优工行乡饮醻献秩如时有诙气柳子厚如髙秋独眺霁晚孤吹李义山如百寳流苏千丝鐡网绮宻瓌妍要非适用宋朝苏东坡如屈注天潢倒连沧海变百怪终归雄浑欧公如四瑚八琏正可施之宗庙荆公如邓艾缒兵入蜀要以险絶为功山谷如陶景入官析理谈而松风之梦故在梅圣俞如关河放溜瞬息无声秦少防如时女步春终伤婉弱后山如九臯独唳深林孤芳冲寂自妍不求识赏韩子苍如黎园按乐排比得伦吕居仁如散圣安禅自能竒逸其他作者未易殚陈独唐杜工部如周公制作后世莫能拟议
　　宋人论诗
　　宋人论诗云今人论诗往往要出处关关雎鸠出在何处此语似髙而实卑也何以言之圣人之心如化工然后矢口成文吐辞为经自圣人以下必须则古昔称先王矣若以无出处之语皆可为诗则凡道听涂説街谈巷语酗徒之骂坐里媪之詈鸡皆诗也亦何必读书哉此论既立而村学究从而演之曰寻常言语口头话便是诗家絶妙辞噫三百篇中如国风之微婉二雅之委蛇三颂之简奥岂寻常语口头话哉或举宋人语问予曰关关雎鸠出在何处予答曰在河之洲便是出处此言虽戯亦自有理葢诗之为教多识于鸟兽草木之名关关状鸟之声雎鸠举鸟之名河洲指鸟之地即是出处也岂必祖述前言而后为出处乎然古诗祖述前言者亦多矣如云先民有言又云人亦有言或称先民有作或称我思古人五子之歌述皇祖有训礼引逸诗称昔吾有先正其言明且清小旻刺厉王而错举洪范之五事大东伤赋敛而歴陈保章之诸星此即古诗述前言援引典故之实也岂可谓无出处哉必以无出处之言为诗是杜子美所谓伪体也
　　隋后主诗
　　隋后主越王侗杨叛儿歌云青春正阳月结伴戯京华龙媒玉珂马凤轸绣香车水映临桥柳风吹夹路花日昏欢宴罢相将归狭斜越王嗣位史称其眉目如画温厚仁爱风格俨然后为王世充所弑临命礼佛曰愿自今以往不复生帝王家噫亦可怜矣观其辞藻如此若不生帝王家岂不为文人学士耶○隋越王諡恭帝唐髙祖立代王侑亦諡恭帝二主同諡葢东西不相闻也
　　简文枫叶诗
　　梁简文帝枫叶诗云萎緑映葭青疏红分浪白落叶洒行舟仍持送逺客此诗情景婉丽本集亦不载
　　梁元帝阳云馆柳诗
　　杨柳非花树依楼自觉春枝邉通粉色叶底映红巾带日交影因风扫隙尘入帘应有意偏宜桃李人此诗诸本所载不仝以定本正之
　　劒门明皇诗
　　予往年过劒门关絶壁上见有唐明皇诗云劒阁横空峻銮舆出狩囘翠屏千仞合丹嶂五丁开灌木萦旗转仙云拂马来乘时方在徳嗟尔勒铭才是诗英华及诸唐诗皆不载故记于此
　　苏李五言诗
　　苏文忠公云苏武李陵之诗乃六朝人拟作宋人遂谓在长安而言江汉盈巵酒之句又犯惠帝讳疑非本作予考之殆不然班固艺文志有苏武集李陵集之目挚虞晋初人也其文章流别志云李陵众作总杂不类殆是假托非尽陵志至其善篇有足悲者以此考之其来古矣即使假托亦是东汉及魏人张衡曹植之流始能之耳杜子羙云李陵苏武是吾师子美岂无见哉东坡跋黄子思诗云苏李之天成尊之亦至矣其曰六朝拟作者一时鄙薄萧统之偏辞耳
　　李陵诗
　　脩文殿御览载李陵诗云红尘蔽天地白日何冥冥微隂盛杀气凄风从此兴招揺西北指天汉东南倾嗟尔穷庐子独行如履氷裋褐中无绪带断续以绳写水置瓶中焉辨淄与渑巢父不洗耳后世有何称此诗古文苑止载首二句注云下缺当补入之以传好古者
　　顾况诗句
　　顾况诗逺寺吐朱阁春潮浮绿烟二句情景絶妙虽入文选可也然况集不载因知古人诗文虽全集亦有遗者如张文昌白鼍行有汉魏歌谣之风长干行有国风河广之意集中不载李徳裕鸳鸯篇有目无诗而唐诗纪事幸载之
　　庾肩吾烛影诗
　　垂焰垂花比芳树随风随水俱难驻秦娥软舞隙中来李吾夜绩光中度烛龙潜曜城乌啼隂隂叠鼓朝天去
　　庾信诗
　　庾信之诗为梁之冠絶啓唐之先鞭史评其诗曰绮艶杜子美称之曰清新又曰老成绮艶清新人皆知之而其老成独子美能发其妙余尝合而衍之曰绮多伤质艶多无骨清易近薄新易近尖子山之诗绮而有质艶而有骨清而不薄新而不尖所以为老成也若元人之诗非不绮艶非不清新而乏老成宋人诗则强作老成态度而绮艶清新槩未之有若子山者可谓兼之矣不然则子美何以服之如此
　　陆士衡诗
　　陆士衡诗感别惨舒翮思归乐遵渚注舒翮谓鹄遵渚谓鸿言感别之情惨于舒翮之飞鹄思归之志乐于遵渚之征鸿也
　　宗懔顾野王二诗
　　宗懔春望诗曰日暮春台望徙倚爱余光都尉新移枣司空始种杨一枝犹桂馥十步有兰香望望无萱草沉忧竟不忘顾野王芳树诗曰上林通建章杂树徧林芳日影桃蹊色风吹梅径香幽山桂叶落驰道柳条长折荣遗路逺用表莫相忘二诗前首五用草木名后首四用草木名在后人则不胜其赘矣而清丽脱洒如此宗诗前联都尉移枣葢用汉艺文志有尹都尉移植枣杏梅李法司空种杨则用淮南子时则训三月其官司空其树杨也用事颇僻故须诠诂始见其妙
　　傅杂诗
　　傅杂诗摄衣步前庭仰观南鴈翔景随形运流响归洞房五臣注景鴈影也映于月光而色也二句皆承上文説鴈其防始白五臣注亦不可废
　　阮籍诗
　　昔余逰大梁登于黄华颠应龙沉冀州妖女不得眠按战国防赵武灵王西至河登黄华之上梦处女鼓琴歌诗因纳吴广女娃嬴孟姚其先七世而兆于简子之梦及入宫而夺嫡乱国岂非妖女乎【张平子应问曰女魃北而应龙翔合而观之可见其微意葢当是时魏明帝郭后毛后妬宠相杀正类武灵王事故隠语怪説亦春秋定哀作微辞意也顔延年曰阮公身事乱朝常恐遇祸因兹咏懐虽志在讥刺而文多隠避百代之下难以情测故粗明大意略其幽防也信哉】
　　谢灵运逸诗
　　谢灵运有集今亡其诗独文选及乐府艺文类聚所载数十首耳余见永嘉记所引断章诸选不收者今録于此温州柟溪诗曰澹潋结寒波檀栾秀霜质洞合水屡迷林回岩愈宻登石室飰僧诗曰迎旭淩絶巘映归椒浦结架非丹楹借田资宿莽又泉山诗曰清旦索幽异方舟越坰郊石室穿林陬飞泉发树梢丹山诗曰遨逰碧沙渚坦荡丹山峯
　　曹子建遗诗
　　曹子建弃妇篇云石榴植前庭緑叶揺缥青丹华灼烈烈璀彩有光荣光好晔流离可以处淑灵有鸟飞来集拊翼以悲鸣悲鸣夫何为丹华实不成拊心长叹息无字当归宁有子月经天无子若流星天月相终始流星没无精栖迟失所宜下与瓦石并忧懐从中来叹息通鸡鸣反侧不能寐逍遥于前庭踟蹰还入房肃肃帷幕声褰帷更摄带抚弹鸣筝慷慨有余音要妙悲且清收泪长叹息何以负神灵消揺待霜露何必春夏成晩获为良实愿君且安宁此诗郭茂倩乐府不载近刻子建集亦遗焉幸玉台新咏有之遂录以传
　　陈子昻诗
　　陈子昂送客诗云故人洞庭去杨柳春风生相送河洲晩苍茫别思盈白苹已堪把绿芷复含荣江南多桂树归客赠生平今本作平生非书所以贵旧本也余见新本疑其误而思之未得一见旧本释然
　　韩退之诗
　　韩文公赠张曙诗云久钦江总文才妙自叹虞翻骨相屯以忠直自比而以奸佞待人岂圣贤谦已恕人之意哉考曙之为人亦无奸佞似江总者若曰以文才论何不以鲍照何逊为比而必曰江总乎此乃韩公平生之病处而宋人多学之谓之占地步心术先壊矣何地步之有
　　杜审言诗
　　杜审言早春逰望诗唐三体选为第一首是也首句独有宦逰人第七句忽闻歌古调妙在独有忽闻四虚字文选殷仲文诗独有清秋日审言祖之葢虽二字亦不茍也诗家言子美无一字无来处其祖家法也
　　张説诗
　　江总折杨柳云塞北寒胶折江南杨柳结不悮倡园花遥同葱岭雪春心既骀荡春树聊攀折共此依依情无奈年年别唐张説诗亦云塞上绵应折江南草可结欲持梅岭花逺竞榆关雪微变数字不妨双美沈满怨诗征人久离别故国音尘絶梦里洛阳花觉来葱岭雪刘方平梅诗嵗晚芳梅树繁苞四面同春风吹渐落一夜几枝空小妇今如此长城恨不同莫将辽海雪来此后庭中
　　王建诗
　　擡起俗语也古亦有之王建宫词红灯睡里看春云云上三更直宿分金砌雨来行步滑双双擡起隠金裙
　　崔涂王维诗
　　崔涂旅中诗渐与骨肉逺转于僮仆亲诗话亟称之然王维郑州诗他乡絶俦侣孤客亲僮仆已先道之矣但王语浑含胜崔
　　王摩诘遗诗
　　王摩诘诗今所传仅六巻如轻隂阁小雨深院昼慵开坐看苍苔色欲上人衣来一首见于洪觉范天厨禁脔人家在仙掌云气欲生衣二句见于董逌画跋而本集不载则知其诗遗落多矣
　　韦应物苏州郡斋燕集诗
　　诗话称韦苏州郡斋燕集首句兵衞森画防燕寝凝清香海上风雨至逍遥池阁凉为一代絶倡余读其全篇每恨其结句云吴中盛文史羣彦今汪洋方知大藩地岂曰财赋强深为未称后见宋人丽泽编无后四句三十年之疑一旦释之是日中秋与山杨从龙饮读之以为千古一快几欲如贯休之撞钟矣
　　刘禹锡诗
　　元和以后诗人之全集可观者数家当以刘禹锡为第一其诗入选及人所脍炙不下百首矣其未经选全篇如棼丝瀑云飞流透嵌隙喷洒如丝棼含晕迎初旭翻光破夕曛余波绕石去碎响隔溪闻却望琼沙际逶迤见脉分乐府絶句云大艑髙帆一百尺新声促柱十三弦杨州市里商人女来占江西明月天咏砚云烟岚余斐亹水墨两氤氲好与陶贞白松写紫文咏莺杂体云莺能语多情春将半天欲明始逢南陌复集东城林疎时见影花宻但闻声营中縁催短笛楼上欲定哀筝千门万户垂杨里百啭如簧烟景晴五言摘句如桃花迷隠迹防叶慰忠魂又残兵疑鹤唳空垒辨乌声又路尘髙出树山火逺连霞又登台吸瑞景飞步翼神飚咏花云香归陶令宅艶入孝王家园景云傅粉琅玕节薰香菡萏茎榴花裙色好桐子药丸成妓席云容华本南国妆束学西京月落方收鼓天寒更炙笙七言如中国书流让皇象北朝文士重徐陵又桂岭雨余多鹤籍茗园晴望似龙鳞又连樯估客吹羌笛荡桨巴童歌竹枝又眼前名利同春梦醉里风情敌少年又野草芳菲红锦地逰丝撩乱碧罗天又青城三百九十桥夹岸朱楼隔柳条又三花秀色通春幌十字春波绕宅墙又海峤新辞永嘉守夷门重见信陵君又水底逺山云似雪桥邉平岸草如烟又外集有观舞一首云山鸡临清镜石燕赴遥津何如上客防长袖入华裀体轻若无骨观者皆耸神曲尽囘身去层波犹注人宛有六朝风致尤可喜也刘全集今多不传予旧选之为句圗今录其尤著者于兹云
　　三罗诗
　　晚唐江东三罗罗隠罗邺罗虬也皆有集行世当以邺为首如闺怨云梦断南窻啼晓乌新霜昨夜下庭梧不知帘外如珪月还照邉庭到晓无南行云腊晴江暖鸊鹈飞梅雪香沾越女衣鱼市酒村相识徧短歌月醉方归此二诗隠与虬皆不及也
　　王适诗
　　忽见寒梅树开花汉水滨不知春色早疑是弄珠人此王适梅花诗也唐音选之一首足传矣适唐初人陈子昂列传云幽人王适见感遇诗曰是必为海内文宗矣即其人也予见蜀志载王适蜀中旅懐一首云有时须问影无事则书空弃置如天外平生似梦中别离同夜月愁思隔秋风老少悲顔驷盈虚悟翟公葢因旅逰入蜀而见子昂也近注唐音以王适为韩退之铭其墓者不知开元以后安得此句法哉不惟胸中无书又且目中无珠妄浅如此何以注为
　　马戴诗
　　严羽卿云马戴之诗为晚唐之冠信哉其蓟门懐古云荆卿西去不复返易水东流无尽时日暮萧条蓟城北黄沙白草任风吹雅有古调至如猿啼洞庭树人在木兰舟虽柳吴兴无以过也
　　韩翊诗
　　唐人评韩翊诗谓比兴深于刘长卿觔节减于皇甫冉比兴景也觔节情也
　　张继诗
　　国语室无悬耜野无奥草尉缭子兵法耕有春悬耜织有日断机言用兵之妨于耕织也唐张继诗女停襄邑杵农废汶阳耕葢祖尉缭子之语
　　刘驾诗
　　刘驾诗体近卑无可采者独上马续残梦一句千古絶唱也东坡改之作瘦马兀残梦便见无味矣
　　张旭诗
　　张旭以能书名世人罕见其诗近日吴中人有收其春草帖一诗陆子渊为余诵之所谓春草青青万里余邉城落日见离居情知海上三年别不寄云间一纸书可谓絶唱余又见崔鸿胪所藏有旭书石刻三诗其一桃花矶云隠隠飞桥隔墅烟石矶西畔问渔船桃花尽日随流水洞在青溪何处邉其二山行留客云山光物态弄春辉莫为轻隂便拟归纵使晴明无雨色入云深处亦沾衣其三春逰值雨云欲寻轩槛列清樽江上烟云向晩昬须倩东风吹散雨明朝却待入华园字画竒怪摆云捩风而诗亦清逸可爱好事者模为四悬之
　　李益诗
　　李益集有乐府杂体一首云蓝叶郁重重蓝花石榴色少女归少年光华自相得爱如寒炉火弃若秋风扇山岳起面前相看不相见春至草亦生谁能无别情殷勤展心素见新莫忘故遥望孟门山殷勤报君子既为随阳鴈勿学西流水此诗比兴有古乐府之风唐人鲜及或云非益诗乃无名氏代霍小玉寄益之诗也
　　又
　　尤延之诗话云防真记隔墙花影动疑是玉人来本于李益开门风动竹疑是故人来然古乐府风吹牕帘动疑是所欢来其词乃齐梁人语又在益先矣近世刻李益集不见此诗惟曽慥诗圗载其全篇今录于此微风惊暮坐临牖思悠哉开门复动竹疑是故人来时滴枝上露稍沾阶下苔幸当一入幌为拂绿琴埃题云竹闻风寄苖发司空曙○今南方所刻唐诗皆非全帙先公在翰苑日裒集唐诗极为精备较近日所传大有不同縁吴人射利刻各家唐诗取其巻帙齐均厚薄如一以便于售极为可恶如顾况集其中逺寺吐朱阁春潮浮緑烟最为警防乃在削去之巻张籍本十二巻乃削减为四巻而吊韩昌黎一诗最竒亦在减中若杨烱诗不多乃取杨巨源诗妄入之王维诗又取王涯诗妄入之陋者骤观竞相语以为新竒未见而争市之是重不幸也聊书以传赏鉴者
　　裴迪诗
　　湖广景陵县西塔寺有陆羽茶泉裴迪有诗云景陵西塔寺踪迹尚空虚不独支公住曽经陆羽居草堂荒产蛤茶井冷生鱼一汲清泠水髙风味有余迪与王维同时其诗自辋川倡和外无传此诗予见之石刻云
　　储光羲诗
　　储光羲诗落日烧雾明农夫知雨止耿湋诗向人微月在报雨早霞生此即谚所谓朝霞不出市暮霞走千里也刘禹锡武陵诗即隂春暗度将霁雾先昬耿湋诗晚雷期稔嵗重雾报晴天皆用老农占验语予旧日秋成诗云草头占月晕米价问天河亦用谚语日晕长江水月晕草头空又七夕视天河显晦卜米价丰歉葢老农有验之占云
　　储光羲七言律
　　储光羲诗五巻五言古诗过半七言律止田家即事一首而已桑柘悠悠水蘸堤晚风晴景不妨犁髙机犹织卧蚕子下坂饥逢饷馌妻杏色满林羊酪熟麦凉浮陇雉媒低生时乐死皆由命事在旻天逈不迷近刻本多缺误余以元刻本正之○七言律自初唐至开元名家如太白浩然韦储集中不过数首惟少陵独多至二百首其雄壮铿锵过于一时而古意亦少衰矣譬之后世举业时文盛而古文衰废自然之理
　　杜牧弄水亭诗
　　弄水亭前溪飐艶翠绡舞绮席草芊芊紫峯岚伍伍槛前汀鴈栖杭上巴帆去停樽迟晩月咽咽上幽渚断霓天帔垂狂烧汉旗怒塍泉落环佩畦苗差纂组不能自免去但愧来何暮
　　又
　　杜牧诗尽道青山归去好青山能有几人归比之林下何曽见一人之句殊有含蓄
　　孙思邈诗
　　孙思邈四言诗曰取金之精合石之液列为夫妇结为魂魄一体混沌两精感激河车覆载鼎无忒洪鑪列火烘焰翕赫烟未及防焰不假碧如畜扶桑若藏霹雳姹女气索婴儿声寂透出两仪丽于四极壁立几多马驰一驿宛其死矣适然从革恶黜善迁情囘性易紫色内达赤芒外射熠若火生乍疑血滴号曰中还退藏于宻雾散五内川流百脉骨变金植颜驻玉泽阳徳乃敷隂功乃积南宫度名北斗落籍此诗词髙古类魏伯阳而世传者少録于此云













　　升庵集巻五十四
　　钦定四库全书
　　升庵集巻五十五　　　　　明　杨慎　撰顾凯之诗
　　疾风知劲草严霜识贞木晋顾凯之诗也
　　李涉赠盗诗
　　唐李涉赠盗诗曰相逢不用相回避世上如今半是君可谓婉切刘伯温咏梁山泊分赃台诗云突兀髙台累土成人言暴客此分赢饮泉清节今寥落何但梁山独擅名元末贪吏亦唐末之比乎汉书云吏皆虎而冠史记云此皆刼盗而不操戈矛者也二诗之意皆祖此
　　罗隠红梅诗
　　罗隠咏红梅诗云天赐燕脂一抹腮盘中风味笛中哀虽然未得和羮用曽与将军止渇来此却似军官宿娼谜也
　　柳公绰梓州牛头寺诗
　　才出城西第一桥两邉山木晩萧萧井花莫洗行人耳留听溪声入夜潮此诗今刻于乐至县涌泉寺
　　刘文房诗
　　刘文房诗已是洞庭人犹看灞陵月孟东野诗长安日下影又落江湖中语意相似皆寓恋阙之意然总不若王仲宣云南登灞陵岸囘首望长安涵蓄蕴借自然不可及也
　　唐彦谦诗
　　唐彦谦絶句用事隠僻而讽谕悠逺似李义山如奏捷西蜀题沱江驿云野客乗轺非所宜况将儒服报戎机锦江不识临邛酒幸免相如渇病归即李义山相如未是真消渇犹放沱江过锦城之意也其余如登兴元城烽火云汉川城上角三呼护跸防邉列万夫褒姒冢前烽火起不知泉下破顔无邓艾庙云昭烈遗黎死尚羞挥刀砍石恨谯周如何千载留遗庙血食巴山伴武侯此即唐人题吴中范蠡庙云千年宗国无穷恨只合江邉祀子胥之句也汉殿云鸟去云飞意不通夜坛斜月转桐风君王寂虑无消息却就真人觅钜公首首有醖借堪吟咏比之贯休胡曽辈天壤矣考其事葢僖宗时人也
　　喻鳬诗
　　喻鳬诗鴈天霞脚雨渔夜苇条风上句絶妙下句大不称此所以为晚唐也
　　孔欣诗
　　南朝孔欣乐府云相逢狭路间道狭正踟蹰辍步相与言君行欲焉如淳朴久已散荣利迭相驱流落尚风波人情多迁渝势集堂必满运去庭亦虚竞趋尝不暇谁肯顾桑枢未若及初九携手归田庐躬耕东山畔乐道读书狭路安足逰方外可寄娱此诗髙趣可并渊明欣早嵗辞荣不负其言矣
　　崔道融梅诗
　　杨诚斋爱唐人崔道融咏梅云香中别有韵清极不知寒方虚谷云惜不见全篇余近见杂抄唐诗册子此首适全今载之数萼初含雪孤标画本难香中别有韵清极不知寒横笛和愁听斜枝倚病看朔风如解意容易莫催残因思古人诗文前代不传或又出于后未可知也如蒲城县李邕书云麾将军碑已为人击断正徳中刘东阜谪居蒲城乃铁□束之复完饶州荐福寺碑宋代为雷所轰近日商人取其三段合为一尚可印摹吁亦竒事矣
　　李端古别离诗
　　李端古别离诗云水国叶黄时洞庭霜落夜行舟闻商贾宿在枫林下此地送君还茫茫似梦间后期知几日前路转多艰巫峡通湘浦迢迢隔云雨天晴见海樯月落闻钟鼓人老自多愁水深难急流青霄歌一曲白首对汀州与君桂阳别令君岳阳待后事忽差池前期日空在木落鴈嗷嗷洞庭波浪髙逺山云似葢极浦树如毫朝发能几里暮来风又起如何两处愁皆在孤舟里昨夜天月明长川寒且清菊花开欲尽荠菜泊来生下江帆势速五两遥相逐欲问去时人知投何处宿空泠猿啸时泣对湘潭竹此诗端集不载古乐府有之然题曰二首非也本一首耳其诗真景实情婉转惆怅求之徐庾之间且罕况晚唐乎大厯以后五言古诗可选者惟端此篇与刘禹锡捣衣曲陆防茱萸匣中镜温飞卿悠悠复悠悠四首耳
　　河州王司马诗
　　司马王公竑陜西河州人其直节英名人皆知之而不知其文藻也余同年太史玉垒王公元正为余诵其八诗今记其五囘澜阁云不成亭馆不成楼矮屋重棚立水头非拟金梁横巨海也为砥柱屹中流座中爽气消三伏槛外飞湍肃九秋几度登临仰前哲昌黎古作邈难俦醒心亭云鉴池池上结茅亭缷却烦襟任独醒云影散来无外物天光澄处是虚灵青青草色开牕见飒飒松声隔座听尘虑不干真境絶焚香兀坐理黄庭秋香径云归老溪园径未荒径邉黄菊有余芳芒鞋踏处濡朝露藜杖携来带晩香清景且宜供笑傲髙年何必问行藏渊明把酒来篱下我亦随縁醉此傍丹霞坞云不学逋仙学董仙杏花开徧石墙邉浑疑日下朝云界半是人间不老天晚景催人虽潦倒春光在眼且留连村翁携酒来相访憩此徜徉共醉眠水竹居云水绕柴门竹绕阑归来寓此足盘桓一溪氷玉涵春意万个琅玕耐嵗寒对景只求诗兴好临流肯放酒杯干衰迟幸入康庄境一任红尘蜀道难○王公诗人罕传今特録之
　　陈文恵公诗
　　陈文恵公尧佐吴江诗云平波渺渺烟苍苍菰蒲才熟杨柳黄扁舟系岸不忍去西风斜日鲈鱼香后人于其地立鲈乡亭和者计百余人皆不及也噫此诗尚敢和耶又碧澜堂诗云苕溪清浅霅溪斜碧玉光涵一万家谁向月明中夜听洞庭渔笛隔芦花二诗曲尽东南之景后之作者无复措手
　　孙逖诗
　　渔父歌金洞江妃舞翠房最为秀句今本作渔火非也
　　周焘诗
　　周焘有观天竺寺激水诗云拳石耆婆色两青竹龙驱水转山鸣夜深不见跳珠碎疑是檐间滴雨声
　　沈彬入塞诗
　　唐沈彬有诗二巻旧藏有之其入塞诗云年少辞乡事冠军戍楼闲上望星文生希沙漠擒骄虏死夺河源答圣君鸢觑败兵眠血草马惊寃鬼哭愁云功多地逺无人纪汉阁笙歌日又曛此言尽邉塞之苦郭茂倩乐府亦载之而句字不同其本集所载为胜特具録之
　　张亨父诗
　　张泰字亨父姑苏人诗句清防名于一时其正月十六日诗云长安元夕少灯光此夜欢娱觉更忙十里东风吹翠袖九门银烛照红妆虹桥御陌争春步云阁谁家閟晚香醉着吟鞭急归去老夫当避少年狂其手书稿慎于先师李文正公处见之
　　张李诗
　　张子容诗海气朝成雨江天晩作霞李嘉祐诗朝霞晴作雨湿气晩生寒二诗语极相似然盛唐中唐分焉试辨之
　　张方诗
　　二水谿头车马行灵背后玉龙横涨泷往日矜河伯砥柱千年要石兄水右旋江防合天台曲直卦分明吾心怵惕便施手事所当为不问名【绍定辛卯三月】
　　陈孚逺诗
　　元陈孚逺归帆絶句云日落牛羊归渡头动津鼓烟昬不见人隠隠数声橹识者以为不减王维
　　韩众采药诗
　　闇河紫桂实大如枣得而食之后天不老
　　虞道园题兰诗
　　虞道园题画兰诗手揽华鬘结化为楼阁云初读不知其解后览华严经有华云鬘云楼阁云乃知其出处其余又有贝云衣云帐云葢云幡云冠云轮云寳鬘云璎珞云寳登云寳焰云易通卦验説四时八方之云吕氏春秋淮南子史记天官书云变态名状尤竒不悉载云
　　李育飞骑桥诗
　　吴志孙权征合淝为魏将张辽所袭乘骏马上津桥板撤丈余超度得免故以名桥在今庐州境中诗本逸去略追记之附于此魏人野战如鹰扬吴人水战如龙骧气吞魏王惟吴王建旗敢到新城傍霸主心当万夫敌麾下苍黄无羽翼涂穷事变接短兵生死之间不容息马犇津桥桥半撤汹汹有声如地裂蛟骇横飞秋水空鹗惊径度秋云缺奋迅金羁汗霑臆济主艰难天借力艰难始是报主时平日主君谁爱惜此诗五七嵗时先君口授小子识之
　　张飞当阳阪曹操不敢逼而逍遥津甘宁凌统不能御张辽则宁统之将略下张飞逺甚矣
　　防景仁黄鹤楼诗
　　防景仁黄鹤楼诗长江巨浪拍天浮城郭相望万景收汉水北吞云梦入蜀江西带洞庭流角声交送千家月帆影中分两岸秋黄鹤楼髙人不见却随鹦鹉过汀洲景仁名侣广安人南渡四贤相之一有文集今不传独此诗见楚志
　　韦庄赠进士诗
　　新马杏花色緑袍春草香
　　梅圣俞诗
　　梅诗南陇鸟过北陇叫髙田水入低田流山谷诗野水自添田水满晴鸠却唤雨鸠来李若水诗近村得雨逺村同上圳波流下圳通其句法皆自杜子美桃花细逐杨花落黄鸟时兼白鸟飞之句来
　　刘绮庄诗
　　续南部烟花録有刘绮庄扬州送人诗云桂楫木兰舟枫江竹箭流故人从此去逺望不胜愁落日低帆影归风引棹讴思君折杨柳泪尽武昌楼绮庄不知何许人详诗之声调必初唐也
　　刘言史诗
　　刘言史潇湘舟中听夷女唱暧乃歌云夷女采山蕉缉纱浸江水野花满髻妆粉红闲歌暧乃深峡里暧乃知从何处生当年泣舜断肠声翠华寂寞婵娟没緑篠空余红泪情青烟覆杉桂崖壁淩天风雨细昔人怨恨此地遗碧杜缃蕤含怨姿清猿未尽鼯防切汩水流到湘妃祠北人莫作潇湘逰九疑云入苍梧愁暧乃楚人歌也元结集作欵乃字不同而义一此诗世亦罕传且録之
　　刘元济诗
　　近览庐山旧志见唐人刘元济经庐岳回望江州想洛阳有作云山帝始营龙门禹初凿出入经变化俯仰凭寥廓未若兹山功连延并巫霍东北流艮象西南距坤络宏阜自郁盘髙烟复回薄势入柴桑渚隂开彭蠡壑九江杳无际七泽纷相错云霞散吴防风波腾鄬鄀迹随造化久利与乾坤博肸蠁积气通纷纶潜怪作石渠忽见践金房安可托地入天子都巗有仙人药二门几迢逓三宫何儵爚咫尺穷杳防跬步皆恬漠才惊羽翰幽居静龙蛇蠖明牧振雄词棣华殊灼烁盛业匡西夏深谋赞禹亳黄云拂鼎飞绛气横川跃佐厯符贤运人期梦天爵礼乐富垂髫诗书成舞勺清辉靖嵒电利器腾霜锷逰圣挹衢樽隣畿恭木铎墙仞包武侯波澜控文若旋闻刈翘薪遽覩折葵藿稷卨序揆图良平公辅畧重臣资出守英藩谅求瘼豫樟观伟材江洲访灵崿阳岫晚氛氲隂崕莫萧索雌伏屡鲸奔雄飞更鸷搏惊垒透烟霞腾猿乱枝格故园有归梦他山非行乐他乡徒可逰湟涧终旋泊景物观淮海云霄望河岳城阙紫薇星图书扈阁神功多粉绘元气犹斟酌丞相下南宫将军趋北洛横簪并附蝉列鼎俱调鹤四野时迷路五月先投龠池榭宣琼管风花乱珠箔旧逰劳寤寐新知无悦乐天寒欲赠言嵗莫期交约夜琴清玉柱秋灰变缇幙风云动翰林宫征调文籥言泉激为浪思绪飞成缴千里挥珠玑五采含丹雘钟鼓旋惊鷃瑾瑜俄抵鹊窃价惭庸怠叨声逾寂寞长望恨南溟居然翳东郭此诗绮绘焕发比兴温然虽王杨卢骆未能先也然不甚流传而王周李山甫林寛卢延逊周晏胡曽之徒鄙猥俚贱优人羞道者乃有集行世噫至言不出俗言胜也文亦有幸不幸哉
　　刘原父喜雨诗
　　刘原父喜雨诗云凉风响髙树清露坠明河虽复夏夜短已觉秋气多艳肤丽华烛皓齿扬清歌临觞不肯醉奈此粲者何此诗无愧唐人不可云宋无诗也
　　尹式诗
　　尹式和宋之问诗愁发含霜白衰颜寄酒红○杜子美云发短何须白顔衰肯再红○宋陈后山云短发愁催白衰颜酒借红【皆互相取用各不失为佳】
　　袁伯文诗
　　玉墀滴清露罗幌已依霜逢春每先絶争秋欲几芳袁伯文楚妃引也风闺晚翻霭月殿夜凝明愿君早流盼无令春草生徐孝嗣白雪曲也泪滴珠难尽容残玉易消倘随明月去莫道梦魂遥张文收酺乐也罗敷初总髻蕙芳正娇小月落始归船春眠恒着晓又别前花照露别后露垂叶歌舞须及时如何坐悲妾李嘏怨诗也数诗少时爱而诵之然诸选皆不收何见耶
　　萧遇诗
　　萧遇春日诗水堤烟报柳山寺雪惊梅唐人赏之谓不减庾子山
　　曽子固诗
　　曽子固享祀军山庙歌云土膏起兮流泉驶兮我徂于田偕妇子兮既耕且艺芸且耔兮一嵗之工在勤始兮野无螟蝝田有水兮非神之力其谁使兮我苞盈兮我实成兮挥鎌防防风雨声兮囷藏露积如坻京兮遗秉滞穗富鳏防兮酒食劝酬消忿争兮非神之助嵗莫登兮我有室家神所祐兮我有旄倪神所夀兮神之惠我惟其旧兮土之报神亦云厚兮酾酒刑牲肴核丰兮吹箫考鼓声逢逢兮我民嵗献无终穷兮千秋万嵗保斯宫兮此诗王荆公称赏以为有雅颂之意当表出昧者言子固不能诗岂其然乎
　　刘后村三诗
　　刘后村集中三乐府效李长吉体人罕知之今録于此其一李夫人招魂歌云秦王女儿吹凤箫泪入星河翻鹊桥素娥刬袜踏玉兔囘望桂宫一防雾粉红小堞没柳烟白茅老仙方瞳圆寻愁不见入香髓露花防衣碧成水其二赵昭仪春浴行花奴一双髩垂耳緑绳夜汲露桃蘂青桂寒烟湿不飞玉龙呵暖红薇水翠靴踏云云帖妥燕钗微卸香丝鬌小莲夹拥真天人红梅犯雪欹一朶鸾锦屏风画水月防防抱颈唼兰叶刘郎散却金饼归笑引香绡防痴蝶其三东阿王纪梦行月青露紫翠衾白相思一夜贯地脉帝遣纎阿控紫鸾昆仑低下海如席曲房小幄双杏坡玉鳬吐麝薰锦窠软香蕙雨衩钗湿矞云三尺生红鞾金蟾吞漏不入咽柔情一防蔷薇血海山重结千年期碧桃小核生孙枝精移神骇屏山知三诗皆佳不可云宋无诗也
　　洪平斋挽荆公诗
　　君臣一徳盛熈宁厌故趋新用六经只怪画圗来郑侠岂知奏议出唐坰掌中大地山河舞舌底中原草木腥养就祸胎身始去依前钟阜向人青李文正公曰此诗五十六字春秋也
　　元洪二子题山诗
　　元遗山北岳诗东州死爱华不注向在陋邦何足数敬亭不着谢宣城断岸何缘比天姥言山水在通都易得名也洪震老【元人】淳安东泉山诗通都大邑人争驰一泉一石小亦竒云深路絶无人处纵有佳山谁得知言山水在僻逺人不知也二诗意絶相类亦名言也
　　半山用王右丞诗
　　王维书事诗轻隂阁小雨深院昼慵开坐看苍苔色欲上人衣来洪觉范天厨禁脔云此诗含不尽之意子由所谓不带声色者也王半山亦有絶句诗意颇相类按半山诗云山中十日雨雨晴门始开坐看苍苔文莫上人衣来蔡正孙编诗林广记乃以若耶溪上踏莓苔一首当之谬矣
　　濂溪诗
　　濂溪集和费令防山诗云是处尘劳皆可息时清终未忍辞官此乃由衷之语有道之言所以不可及也今之人口为懐山之言暗行媚灶之计唐僧昙秀云住山人少説山多杜牧云尽道青山归去好青山曽有几人归
　　老泉诗
　　苏老泉诗佳节每从愁里过壮心偶傍醉中来白乐天诗有百年愁里过万感醉中来之句老泉未必祖袭盖偶同耳
　　东坡梅诗
　　禅宗颂古唐僧古梅诗云雪虐风饕水浸根石邉尚有古苔痕天公未肯随寒暑又孽清香与返魂东坡梅花诗蕙死兰枯菊已催返魂香入陇头梅正用此事而注者亦不之知也
　　谢臯羽诗
　　谢臯羽晞发集诗皆精致竒峭有唐人风未可例于宋视之也予尤爱其鸿门防一篇天云属地汗流宇杯影龙蛇分汉楚楚人起舞本为楚中有楚人为汉舞鸊鹈淬光雌不语楚国孤臣泣俘虏君看楚舞如楚何楚舞未终闻楚歌此诗虽使李贺复生亦当心服李贺集中亦有鸿门防一篇不及此逺甚可谓青出于蓝矣元杨防夫乐府力追李贺亦有此篇愈不及臯羽矣其他如短歌行秦淮没日如没鹘白波漾空湿月舟人倚棹商声发洞庭脱木如脱发建业水云太白八月鱼脑减武昌城头鼓紞紞海上曲云水花生云起如葑神龙下宿藕丝孔明河篇云牵牛夜入明河道泪滴相思作秋草婺女城头玩月华星君冢上无啼鸟侠客歌云潮动西风吹杜荆离歌入夜斗西倾佽飞庙下蛇含草青拭吴钩入匣鸣效孟郊体云牵牛秋正中海白夜疑睹野风吹空巢波涛在孤树律诗如驿花残楚水烽火到交州夜气浮秋井隂花冷碧田山鬼下茅屋野鸡啼苎萝戍近风鸣柝江空雨送船隣逋灯下索乡梦戍邉囘柴关当太白药气近樵青暗光珠母徙秋影石花消下方闻夕磬南斗挂秋河虽未足望开元天寳之萧墙而可以据长庆寳厯之上座矣
　　慧逺诗
　　晋释慧逺逰庐山诗崇岩吐气清幽岫栖神迹希声奏羣响出山溜滴有客独冥逰径然忘所适挥手抚云门灵关安足辟留心叩扃感至理弗隔孰是腾九霄不奋冲天翮妙同趣自均一悟超三益此诗世罕传明集亦不载犹见于古石刻耳孰是腾九霄与陶靖节孰是都不营之句同调真晋人语也杜子美诗得似庐山路真随慧逺逰正用此事字亦不虚千家注杜乃不知引此
　　贯休诗
　　霜月夜徘徊楼中羌管催晩风吹不尽江上落残梅此贯休絶句也休在晚唐有诗名然无可取独此首有乐府声调虽非僧家本色亦犹惠休之碧云也
　　灵彻诗
　　僧灵彻有诗名于中唐古墓诗云松树有死枝塜墓惟莓苔石门无人入古木花不开天台山云天台众山外嵗晚当寒空有时半不见崔嵬在云中九日云山僧不记重阳节因见茱萸忆去年诸篇为刘长卿皇甫冉所称予独取天台山一絶真絶唱也
　　帛道猷诗
　　晋世释子帛道猷有陵峯采药诗曰连峰数千里脩林带平津茅茨隠不见鸡鸣知有人此四句古今絶唱也有石刻在沃州岩按明集亦载此诗本八句其后四句不称独刻此四句道猷自删之耶抑别有髙人定之耶宋秦少防诗菰蒲深处疑无地忽有人家笑语声道潜诗隔林彷佛闻机杼知有人家在翠防虽祖道猷语意而不及庚溪作诗话谓少防道潜比道猷尤为精链所谓苏粪壤以充帏谓申椒其不芳也
　　齐已诗
　　僧齐已诗重城不锁梦每夜自归山宋人小词重关不锁梦随意绕天涯
　　朱晦真人诗【真迹在内江】
　　郭外西郊柳已芽中流极目浩无涯江明白白红红树春在三三两两家几度来逰同社燕一樽相属到昬鸦此邦物色吟几尽为谢山中好物华
　　侯夫人梅诗
　　侯夫人着梅诗云砌雪无消日卷时自颦庭梅对我有娇意先露枝头一防春香清寒艶好谁惜是天真玉梅谢后青阳至散与羣芳自在春
　　薛涛诗
　　闻説邉城苦如今到始知好将筵上曲唱与陇头儿此薛涛在髙骈宴上乐府也有讽谕而不露得诗人之妙使李白见之亦当叩首元白流纷纷停笔不亦宜乎涛有诗集此首不载
　　庄定山诗
　　庄定山早有诗名诗集刻于生前浅学者相与效其太极圈儿大先生帽子髙以为竒絶又有絶可笑者如赠我一壶陶靖节还他两首邵尧夫本不是佳语有滑稽者改作外官答京宦苞苴诗云赠我两包陈福建还他一疋好南京闻者捧腹然定山晚年诗入细有可并唐人者古诗如题竹及养庵两篇七言如题玉川画五言律如野暝微孤树江清着数鸥与君真自厚不是两相留七言律如逰琅琊寺偶上蓬莱第一峯道人今夜宿芙蓉尘埋下界三千丈月在西岩七十峯罗汉寺云溪声梦醒偏随枕山色楼髙不碍墙又如狂搔短发孤鸿外病卧髙楼细雨中病眼如残书汉楚灯前垒草阁江山雾里诗舟中云千家小聚村村暝万里河流岸岸同又秋灯小榻留孤艇疎雨寒城打二更又北海风囘帆腹饱长河霜冷岸痕髙和沈仲律原字韵云心无牛口干秦穆迹继龙头愧邴原又云藜羮莫道无莱妇兰畹应谁负屈原寄刘东山云尘外有人占紫气镜中疑我尚朱顔次东峤韵云电悬双眼疑秋水髻拥三花御野风又岂无湖水甘神瀵更有溪毛当紫芝书东山草堂篇云封题云卧东山扁歌咏司空表圣诗天阙星辰遗旧履橘洲嵗月有残棊石横流潦潜虬角梅迸垂萝屈銕枝自笑野人闲袖手云烟浓淡忽交驰次首云沙苑草非骐骥秣潇湘竹是凤凰枝紫虚有约千囘醉笑指僧趺亦坐驰又招隠谁甘同寂寞著书不独为穷愁永昌道中云行客自知无嵗暮宾鸿不记有家归寄邓五羊云后时自许甘丘壑前席将无问鬼神浮世虚名非得已出山小草却悲人别时笑语风吹断防处迷离梦写真四十余年一囘首干旋坤转有冬春此数首若隠其姓名以示人观者决不谓定山作也
　　陈白沙诗
　　白沙之诗五言冲淡有陶靖节遗意然赏者少徒见其七言近体效简斋康节之渣滓至于筋斗様子打乖个里如禅家呵佛骂祖之语殆是传灯录偈子非诗也若其古诗之美何可掩哉然谬解者篇篇皆附于心学性理则是痴人说梦矣





　　升庵集卷五十五
　　钦定四库全书
　　升庵集卷五十六　　　　　明　杨慎　撰姑苏台
　　无端春色上苏台郁郁芊芊草不开无风自偃君知否西子裙裾拂过来此初唐人诗也白乐天诗草緑裙腰一道斜祖其意也
　　近水楼台
　　范文正公镇钱塘兵官皆被荐独巡检苏麟不遇乃上诗曰近水楼台先得月向阳花木易为春公即荐之
　　元次山好竒
　　文章好竒自是一病好竒之过反不竒矣元次山集凡十一卷大唐中兴颂一篇足名世矣诗如欵乃一絶已入选舂陵行及贼退示官吏虽为杜公所称取其志非取其辞也其余如洄溪诗松膏乳水田肥良稻苗如蒲米粒长糜色如珈玉液酒酒熟犹闻松节香又脩竹多夹路扁舟皆到门东坡常书之然此外亦无留良矣
　　覆窠俳体打油钉铰
　　太平广记有仙人伊周昌号伊风子有题茶陵县诗云茶陵一道好长街两邉栽柳不栽槐夜后不闻更漏鼓只听锤芒织草鞋时谓之覆窠体江南呼浅俗之词曰覆窠犹今云打油也杜公谓之俳谐体唐人有张打油作雪诗云江山一笼统井上黒窟竉黄狗身上白白狗身上肿北牕琐言有胡钉铰诗
　　六言诗始
　　任昉云六言诗始于谷永慎按文选注引董仲舒琴歌二句亦六言不始于谷永明矣乐府满歌行尾一解命如凿石见火居世竟能几时亦六言也
　　檀晕
　　东坡梅诗鲛绡剪碎玉簪轻檀晕妆成雪月明肯伴老人春一醉悬知欲落更多情王十朋集诸家注皆不解檀晕之义今为着之宇文氏妆台记妇女画眉有倒晕妆画谱有正晕牡丹倒晕牡丹古乐府有晕眉拢发之句元微之与乐天书近昵妇人晕澹眉目绾约头髩画谱七十二色有檀色浅赭也与妇女晕眉所谓紫沙幂酷似花间集云烧春醲美小檀霞又云檀画茘枝红又云钿昏檀粉泪纵横又云斜分八字浅檀蛾又云背留檀印齿痕香坡诗又云剰看新翻眉倒晕又云倒晕连眉秀岭浮檀痕犹汉世妇女之的也可以互证
　　緐知一【緐音婆】
　　緐知一蜀之巫山人赠白乐天诗云忠州刺史今才子行过巫山必有诗为报髙唐神女道速排云雨清辞乐天见之邀緐生同舟且曰巫山有王无竞沈佺期皇甫冉李端四诗竟不肯作古人之服善无我如此沈与皇甫李端诗人多知之王无竞一首罕传今录于此神女下髙唐巫山正夕阳徘徊作行雨婉娈逐襄王电影江前落雷声峡外长朝云无处所台殿郁苍苍乐天取此在佺期三子之上信哉
　　张卲张祁
　　张卲字才彦简池人其子孝祥状元及第秦桧罗织下狱桧死乃仕后寓乌江遂家焉祁字晋彦有诗名渡湘江诗曰春过潇湘渡真观八景圗云藏岳麓寺江入洞庭湖晴日花争发丰年酒易沽长沙十万户防女似京都
　　武侯祠诗
　　正徳戊寅予访余方池编修于武侯祠见壁间有诗云劒江春水緑沄沄五丈源头日又曛旧业未能归后主大星先已落前军南阳祠宇空秋草西蜀关山隔莫云正统不慙传万古莫将成败论三分后有题云此诗始终皆武侯事子美或未过之方池不以为然予曰此亦微显阐幽不随人观塲者也惜不知其名氏
　　玉壶氷
　　癸未之夏余在馆阁与张太史惟信小饮探题赋玉壶氷余效唐省题诗赋五言六韵云尼父休藏玉壶公爱饮氷金茎流沆瀣锦席失炎蒸灵响琼璜解仙膏水碧凝清泠浮緑蚁潇洒絶青蝇壑讶凌隂近江疑净练澄恍如圃上赤脚踏层氷葢唐人省题诗似今之科塲程文如此题玉壶氷首二句必以玉壶氷三字错综用之惟信深许余此言谓首二句射双雕手也遂书于扇传咏于词林去今三十年惟信墓有宿草矣检旧扇重书之不知老泪之横集也
　　于蒍
　　晁叔用诗不拟伊优陪殿下相随于蒍过楼前刘后村曰晁氏家世贵显而叔用不肯于此时陪伊优之列而甘随于蒍之后可谓贤矣伊优事见东方朔传人皆知之于蒍事博学者或不知也按明皇杂録宗御五凤楼观酺宴时命三百里内刺史县令各以声乐集楼下时多以车载乐工数百皆衣文绣服箱之牛皆为虎豹犀象之状鲁山令元徳秀惟遣乐工数十人联袂歌于蒍而已于蒍者徳秀所为歌也帝闻异之叹曰贤人之言哉【此事亦见唐书列传】宋时圣夀日州县皆集僧道诵经唯陆象山令儒生讲洪范皇极锡福一章时议韪之事与此同
　　凝笳叠鼓
　　谢晖鼓吹曲凝笳翼髙葢叠鼓送华辀李善注徐引声谓之凝小击鼓谓之叠岑参凯歌鸣笳攂鼓拥囘军急引声谓之鸣疾击鼓谓之攂凝笳叠鼓吉行之文仪也鸣笳攂鼓师行之武备也诗人之用字不茍如此观者不可草草
　　天尺
　　元好问送刘时举节制云南诗云南山髙去天尺汉家声雷破壁九州之外更九州海色澄清映南极幽并豪侠喜功名咄嗟顾盼风云生今年肘后印如斗过眼已觉乌蛮平谕蜀相如今老矣不妨铜柱有新铭【天尺二字可以名楼】
　　日蓦
　　南史王晞诗日蓦当归去鱼鸟见留连俗本改蓦作暮浅矣葢蜀牛峤词曰日蓦天空波浪急正用晞语
　　睨日
　　余尝登眺山寺见雨霁虹蜺下饮涧水明若刻画近如咫尺日射其傍如盼睐得句云渴虹下饮玉池水斜日横分苍岭霞自谓切景张愈光云斜字犹未称渴字后一年偶阅庄子日方中方睨衍义云日斜如人睨目遂改作睨日对渴虹愈光曰渇虹睨日古今竒句也
　　黒云
　　唐李贺鴈门太守行首句云黒云压城城欲摧甲光向日金鳞开摭言谓贺以诗巻谒韩退之韩暑卧方倦欲使阍人辞之开其诗卷首乃鴈门太守行读而竒之乃束带出见宋王介甫云此儿误矣方黒云压城时岂有向日之甲光也或问此诗韩王二公去取不同谁为是予曰宋老头巾不知诗凡兵围城必有怪云变气昔人赋鸿门有东龙白日西龙雨之句解此意矣予在滇值安凤之变居围城中见日晕两重黒云如蛟在其侧始信贺之诗善状物也
　　湘烟
　　许浑诗刘巨济曽得其手书湘潭云尽暮烟出烟字极妙兼是许之手笔无疑也后人改烟作山无味大抵湘中烟色与他方异张泌诗中流欲暮见湘烟沈翠微湘中诗鱼跃浪花翻水面鴈拖烟练束林腰颇中湘晚景朱庆余诗亦云浦迥湘烟暮林香岳气春
　　艳雪
　　韦应物答徐秀才诗云清诗舞艳雪孤抱莹氷极其工致而艳雪二字尤新又五行云如伴流风萦艳雪更逐落花飘御园又乐燕行云艳雪凌空散舞罗起徘徊屡用艳雪字而不厌其复也或问予雪可言艳乎予曰曹子建洛神赋以流风回雪比美人之飘揺雪固自有艳也然雪之艳非韦不能道柳花之香非太白不能道竹之香非子美不能道也
　　皓月芦花
　　杨徽之诗新霜染枫叶皓月借芦花自云此句有神助
　　雯华
　　金国仙人王予可诗词多用雯华字见中州集元好问诗剥裂雯华渍月秋又寳宫寺联云七重寳树围金界十色雯华拥画梁○雯文也又石文似云亦曰雯华古三坟书日云赤昙月云素雯【刘因登寺阁诗雯华寳树忽当眼】
　　上已诗
　　王融上已诗粤上斯已惟暮之春【二句古雅　诗评四言诗三百篇之后曹植王融】
　　惊泷
　　唐张泌诗溪风送雨过秋寺涧石惊泷落夜潭泷奔湍也今本作龙非
　　南浦诗
　　寇凖南浦诗春风入垂杨烟波涨南浦落日动离魂江花泣微雨【妙处不减唐人】
　　庄
　　王仲宣从军诗馆宇充里士女满庄自非圣贤国谁能享兹休音求九交之道也字从九从酋为是
　　唐人传竒小诗
　　诗盛于唐其作者往往托于传竒小説神仙幽怪以传于后而其诗大有絶妙今古一字千金者试举一二卜得上峡日秋来风浪多巴陵一夜雨肠断木兰歌又雨滴空堦晓无心换夕香井梧花落尽一半在银床又旧日闻箫处髙楼当月宫棃花寒食夜深闭翠微中又命笑无人笑含娇何处娇徘徊花上月空度可怜宵
　　梁武帝父子诗防
　　梁武帝冬日诗雪花无有蒂氷镜不安台○梁简文帝咏月诗飞轮了无辙明镜不安台竟成台城之防
　　王晖称温子升
　　济隂王晖云江左文人有颜谢任沈我温子升足以陵颜轹谢含任吐沈
　　顔谢诗评
　　沈约云延年体裁明宻灵运兴防标举
　　律诗当句对
　　王维诗门外青山如屋里东家流水入西隣严维诗木奴花映桐庐县青雀舟随白鹭涛谓之当句对
　　魏收赠裴伯茂诗
　　临风想度对酒思公荣诚秀句也惜不见全篇
　　苏子由四絶句
　　泉流逢石缺脉散成寳网水作璎珞防山是如来想【璎珞岩】
　　岩花不可攀翔蕋久未堕忽坠幽人前知子观空坐【雨花岩】
　　白龙昼饮潭脩尾挂石壁幽人欲下看雨雹晴相射【白龙潭】
　　苍壁立积铁悬泉泻天绅行山见已久指与未来人【陈鼓漈】
　　此四诗景既竒诗亦称何异王右丞
　　天寳回纹
　　范阳卢氏母王氏撰天寳回纹诗凡八百十二字循环有数若寒暑之逓迁应变无方谓隂阳之莫测【与苏若兰事相类】
　　杜诗误字
　　燕子诗穿花落水益沾巾范徳机善本作帖水一笑正坠双飞翼黄山谷云一笑俗作一箭非纷纷戯蝶过闲幔张文潜本作开幔
　　陇西謡
　　郎枢女枢十马九驹安阳大角十牛九犊【四地名皆在陇西言宜畜牧也】
　　瞿塘行舟謡
　　灔滪大如襆瞿塘不可触太白诗五月不可触猿鸣天上哀又诗瞿塘五月谁敢过灔滪大如马瞿塘不可下杜子美诗沈牛答云雨如马戒舟航灔滪大如象瞿塘不可上灔滪大如鼈瞿塘行舟絶灔滪大如瞿塘不可窥南史灔滪如襆本不通瞿塘水退为庾公
　　灔滪
　　灔滪歌云灔滪大如襆瞿唐不可触金沙浮转多桂浦忌经过此舟人商估刺水行舟之歌乐府以为梁简文所作非也蜀江有瞿唐之患桂江有桂浦之险故涉瞿唐者则凖灔滪涉桂浦者则凖金沙今乐府桂浦作桂楫非也
　　八咏
　　沈约八咏诗云登台望秋月防圃临春风秋至愍衰草寒来悲落桐夕行闻夜鹤晨征听晓鸿解佩去朝市被褐守山东此诗乃唐五言律之祖也夕夜晨晓四字似复非复后人决难下也东坡诗朝与鸟鹊朝夕与牛羊夕二句尤妙亦祖沈意
　　贾岛佳句
　　贾岛诗长江风送客孤馆雨留人二句为平生之冠而其全集不载仅见于坡诗注所引
　　古诗用古韵
　　南平王刘铄过歴山湛长史草堂诗云兹山蕴灵诡慿览趣亦赡九峯相接连五渚逆迎浸层阿疲且引絶嵓畅方禁溜泉夏更寒林交昼长防伊予久缁涅复得味苦淡愿逐安期生于焉惬髙枕赡音慎淡枕与浸防皆相叶为韵葢用古韵也又庾信喜晴应诏诗云御辩诚膺箓维皇称有建栢梁骖四马髙陵驰六传河堤崩故柳秋水髙新堰王城水鬭息洛浦河圗献伏泉还习坎隂风已囘巽桐枝长旧围蒲节抽新寸山薮欣藏疾幽栖得无闷有庆兆民同论年天子万亦古韵也吴才老韵补自谓博极羣书而不引此何邪○刘铄字休文选载其拟古二首其别诗惟见此首耳湛长史名茂之其酬休诗云闭户守漠无复车马迹衰废归丘樊嵗寒见松栢身慙淮阳老名忝梁园客习隠非市朝追赏在山泽离离揷天树磊磊间云石将此怡一生伤哉驹过隙六朝诗今罕传并纪于此
　　忠简武穆诗句
　　宗岳二公以忠节战功冠于南宋戎马倥偬笔砚想无暇也余尝见宗忠简石刻华隂道二絶云烟遮晃白初疑雪日映斓斑却是花马渡急流行小崦柳丝如织映人家又云菅茅作屋几家居云碓风帘路不纡坡侧杏花溪畔柳分明摩诘辋川圗岳公湖南僧寺诗有潭水寒生月松风夜带秋之句唐之名家不过如此呜呼二公其可谓全才乎
　　树如荠
　　罗浮山记云望平地树如荠自是俊语梁戴暠诗长安树如荠用其语也后人翻之益工薛道衡诗遥原树若荠逺水舟如叶孟浩然诗天邉树若荠江畔洲如月
　　麦含金
　　梁鸿传载鸿诗二首麦含含兮方秀刻本皆如此艺文类聚引之作麦含金为是金与含相似而衍为二字也此当表出之
　　芙蓉剑
　　卢照隣诗相邀侠客芙蓉剑共宿娼家桃李蹊○越絶书薛烛説劒云扬其华如芙蓉始出观其釽如列星之行
　　三雅杯
　　刘孝绰诗共摛云气藻同举雅文杯于志寜诗俱裁七步咏共倾三雅杯句法相似
　　浮渲梳头
　　本事诗载刘禹锡杜司空席上赠妓诗云浮渲梳头宫様妆春风一曲杜韦娘今本浮渲梳头作髙髻云鬟又以为韦应物诗者误也葢韦与刘皆尝为苏州刺史是以传疑浮渲字妙画家以墨饰美人髩发谓之渲染
　　阮何双
　　唐诗云仍王谢并风貌阮何双南史宋孝武选侍中四人并以风貌王彧谢庄为一双阮韬何偃为一双
　　薫风啜茗
　　杜子美何将军山庄诗薫风啜茗时今本作春风非此诗十首皆一时作其曰千章夏木清又曰红绽雨肥梅皆是夏景可证
　　岚彩飞琼
　　刘伯温忆山中篇四时岚彩飞琼雪百道泉流湛玉霜上句本种放诗岚沉玉膏冷下句嵇含山居赋潺湲之膏玉
　　防目毫锋
　　白乐天诗防目穿如札毫锋利似锥札甲也
　　鸿寳
　　沈佺期诗静夜思鸿寳清晨朝凤京鸿寳道书也淮南王有鸿寳秘术
　　马戴喻鳬诗句
　　积霭沉斜月孤灯照落泉喻鳬诗也积翠含微月遥泉韵细风马戴诗也二诗幽思同而句法亦相似
　　羊叔子疏语
　　髙山寻云霓深谷肆无景【絶似诗句】
　　女丁夫壬
　　韩文公陆浑山火诗女丁夫壬传世婚董彦逺曰冥之子曰壬夫娶祝融之女曰丁芋俱学水仙是为温泉之神○按韩诗句竒董彦逺所解又竒但不知所出今星命家以丁壬为淫合其説亦古矣
　　米元章
　　米元章之书法人皆知之其诗律之妙人或不尽知也予爱其望海楼一诗云云间銕瓮近青天缥渺飞楼百尺连三峡江声流笔底六朝帆影落樽前几畨画角催红日无事沧洲起白烟忽忆赏心何处是春风秋月两茫然又咏潮云怒气号声迸海门州人传是子胥魂天排云阵千家吼地拥银山万马奔势与月轮齐朔望信如壶漏报朝昏吴亡越霸成何事一唱渔歌过逺村又垂虹亭一絶云断云一叶洞庭帆玉破鲈鱼霜破柑好作新诗继桑苎垂虹秋色满东南
　　袿熏綦迹
　　韩孟城南联句袿熏霏霏在綦迹微微呈寳唾拾未尽玉啼坠犹鎗窻绡疑閟艶妆烛已销檠○袿熏綦迹寳唾玉啼语精字选惜周美成姜尧章辈未拈出为花间兰畹助也
　　杜牧池州别孟迟先辈
　　昔子来陵阳时当苦炎热寺楼最鶱轩坐见飞鸟没一樽中夜酒半破前峯月烟院松飘萧风廊竹交戛好鸟响丁丁小溪光汃汃离袖飐应劳恨粉啼还咽慵忧长者来病怯长街喝呼儿旋供衫走门空踏袜手把一枝物桂花香带雪喜极至无言笑余翻不悦人生直作百嵗翁亦是万古一瞬中我欲东召龙伯翁水尽到底看海空酌君一杯酒与君狂且歌离别岂足更关意衰老相随可奈何○二诗竒崛而用韵古旧见石刻多磨灭节而书之
　　登九华楼【杜牧】
　　晴江滟灔含浅沙髙低逺郭带秋花牛浦渔村山月上鹭渚鹙梁汉日斜为郡异乡徒泥酒杜陵芳草岂无家白头搔屑倚柱遍归棹何时轧轧鸦
　　和杜牧之九华见【张祐】
　　孤城髙柳鸣晓鸦风帘半钩清露华九峯聚翠宿危槛一夜孤光悬冷沙出岸逺晖帆欲落入溪寒影鴈差斜杜陵归去春应早莫厌青山谢朓家
　　多景楼【周繇】
　　盘江上几层峭壁半垂藤殿锁南朝像龛禅外国僧海涛舂砌槛山雨洒灯日暮疎钟起声声彻广陵
　　又
　　毎日怜晴眺闲吟只自娱山从平地有水到逺天无老树多封楚轻烟暗染吴虽居此廊下入户亦踟蹰【此二诗胜张祜金山诗而人罕称之】
　　冬日寄庾员外【罗邺】
　　曽谒仙宫最上仙西风许醉桂花前争欢酒蚁浮金爵从听歌尘扑翠蝉秋霁卷帘凝锦席夜凉吹笛称江天却思紫陌觥盂地兔缺乌沉欲半年
　　曹松中秋警句
　　华岳影寒清露掌海门风急白潮头【松诗多浅俗此二句差有中唐之意】
　　七平七仄诗句
　　吐舌万里唾四海【宋玉大言赋】七变入白米出甲【纬书】一月普见一切水一切水月一月摄【佛经】离袿飞髾垂纎罗【文选】梨花梅花参差开【崔鲁】有客有客字子美【杜】
　　钟常侍诗品
　　刘绘字士章抱玉者联肩握珠者踵武【言文士之多】骨气竒髙词彩华茂情兼雅怨体被文质【曹子建诗】陶性灵发幽思言在耳目之内情寄八荒之表【评阮籍】咀嚼英华餍饫膏泽文章之渊泉也【陆机】词彩葱蒨音韵铿锵【张协】名章迥句处处间起丽兴新声络绎奔防【谢灵运】托谕髙逺良有凿裁【嵇康凿音蔟】善为凄悷之词自有清拔之气【刘越石】得景阳之诡諔含茂先之靡嫚骨节强于谢混驱迈疾于顔延总四家而擅美跨两代而孤出【鲍照】竒章秀句往往警遒足使叔源失步明逺变色【谢朓】诗体总杂善于摹拟筋力于王微成就于谢朓【江淹】范云清便宛转如流风回雪丘迟防缀映媚似落花依草○孔稚圭生于封谿而文为雕饰【封谿今之广东出猩猩处】
　　水寺钟
　　夜入霜林火寒生水寺钟张祐诗也芳草渔家路斜阳水寺钟李国用句也
　　五言律八句不对
　　五言律八句不对太白浩然集有之乃是平仄穏贴古诗也僧皎然有访陆鸿渐不遇一首云移家虽带郭野径入桑麻近种篱邉菊秋来未着花到门无犬吠欲去问西家报道山中去归来毎日斜虽不及李白之雄丽亦清致可喜
　　谢灵运逸句
　　谢灵运诗明月入绮牕髣髴想蕙质消忧非萱草永懐宁梦寐【寐叶音宻】上二句乃杜工部落月屋梁之所祖
　　鵞管笙
　　李长吉诗王子吹笙鵞管长又步虚词凤凰三十六碧天髙太清元君夫人蹋云语吟风防防吹鵞笙【以上太平广记】
　　薛逢老去也歌
　　徐山甫诗薛逢休歌老去也陶潜已赋归来兮薛逢诗老去也争奈何击酒盏唱短歌短歌未竟日已没月映西南庭树柯
　　阿那纥罗曲名
　　李郢上元日寄胡杭二从事诗曰恋别山登忆水登山光水焰百千层谢公留赏山公唤知入笙歌阿那明刘禹锡夔州竹枝词云楚水巴山烟雨多巴人能唱本乡歌今朝北客思归去囘入纥罗披緑萝阿那纥罗皆当时曲名李郢诗言变呗为艶歌刘禹锡诗言翻南调为北曲也阿那皆叶上声纥罗皆叶平声此又随方音而转也
　　洛阳花雪
　　何逊与范云联句诗云洛阳城东西却作经年别昔去雪如花今来花似雪李商隠送王校书分司诗云多少分曹掌秘文洛阳花雪梦随君定知何逊縁联句毎到城东忆范云又漫成一絶云不妨何范尽诗家未解当年重物华逺把龙山千里雪将来拟并洛阳花二诗皆用此事若不究其原不知为何説也
　　孟浩然诗句
　　孟集有到得重阳日还来就菊花之句刻本脱一就字有拟补者或作醉或作赏或作泛或作对皆不同后得善本是就字乃知其妙唐诗亦有之崔颢玉壶清酒就君家李郢诗闻説故园香稻熟片帆归去就鲈鱼杜工部诗题有秋日泛江就黄家亭子而古乐府冯子都诗有就我求清酒青丝系玉壶就我求珍肴金盘鲙鲤鱼则前人已道破矣
　　驱鴈
　　鲍照诗秋霜晓驱鴈春雨暗成虹佳句也杜子美诗朔风驱胡鴈惨淡带沙砾之句本此又阳休之洛阳伽蓝记有北风驱鴈千里飞云之语庾信诗秋风驱乱萤句亦竒甚
　　飞霜殿
　　范元实诗话白乐天长恨歌工矣而用事犹误峩眉山下少人行明皇幸蜀不行峩眉山也当改云劒门山七月七日长生殿夜半无人私语时长生殿乃斋戒之所非私语地也华清宫自有飞霜殿乃寝殿也当改长生为飞霜则尽矣按郑嵎津阳门诗金沙洞口长生殿玉蕋峰头王母祠则长生殿乃在骊山之上夜半亦非上山时也又云飞霜殿前月悄悄迎风亭下风飔飔据此元实之所评信矣
　　蕙麝
　　宋孝武帝诗罗裳皎日袂随风金翠列辉蕙麝丰蕙麝言香也
　　切梦刀
　　施肩吾闺情诗云三更风作切梦刀万转愁成系肠线
　　金膏水碧
　　唐世诗人多用金膏水碧字但知为竒寳之属莫究其出也穆天子传示汝黄金之膏束晳曰金膏可以续骨崔实政论呼吸吐纳非续骨之膏水碧水玉也山海经耿山多水碧墨子大药有水脂碧唐诗絶顶水底花开谢向渊腹揽之不可得滴沥空在掬又采碧时逢婺女船
　　折简
　　王凌谓司马懿曰卿直以折简召我我尚不至而乃引军来乎○汉制简长三尺短者半之故小简曰尺牍折简者折军之简言礼轻也又按南史谢朓览孔闿表手自折简写之此折简谓擘牋也
　　太白懐乡句
　　太白渡金门诗仍连故乡水万里送行舟送人之罗浮诗尔去之罗浮余还憩峩眉又淮南卧病懐寄蜀中赵征君蕤诗云国门遥天外乡路逺山隔朝忆相如台夜梦子云宅皆寓懐乡之意赵蕤梓州人字云卿精于数学李白齐名苏颋荐西蜀人才疏云赵蕤术数李白文章宋人注李诗遗其事并附见焉【圗经云蕤汉儒赵賔之后盐亭人屡征不就所着有长短经】
　　陆机太白诗音
　　陆机招隠诗哀音附灵波頽响赴曽曲附音拊太白诗羌笛横吹阿滥回向月楼中吹落梅下吹字音去声不惟便于读亦义宜尔也
　　坡诗
　　东坡春事阑芳草歇或疑歇字似趂韵非也唐刘瑶诗瑶草歇芳心耿耿传竒女郎王真诗燕折莺离芳草歇皆有出处一字不茍如此
　　赋比兴
　　李仲防曰叙物以言情谓之赋情物尽也索物以托情谓之比情附物也触物以起情谓之兴物动情也














　　升庵集卷五十六
　　钦定四库全书
　　升庵集卷五十七　　　　　明　杨慎　撰锦城丝管
　　唐人乐府多唱诗人絶句王少伯李太白为多杜子美七言絶近百锦城妓女独唱其赠花卿一首所谓锦城丝管日纷纷半入江风半入云此曲只应天上有人间能得几囘闻也葢花卿在蜀颇僭用天子礼乐子美作此讽之而意在言外最得诗人之防当时妓女独以此诗入歌亦有见哉杜子美诗诸体皆有絶妙者独絶句本无所解而近世乃效之而废诸家是其真识冥契犹在唐世妓人之下乎
　　落月屋梁
　　落月满屋梁犹疑照顔色言梦中见之而觉其犹在即所谓梦中魂魄犹言是觉后精神尚未囘也诗本浅宋人看得太深反晦矣传神之説非是
　　凝音佞
　　诗肤如凝脂凝音佞唐诗日照凝红香白乐天诗落絮无风凝不飞又舞繁红袖凝歌切翠眉愁又舞急红腰凝歌迟翠黛低徐干臣词重省别时泪渍罗巾犹凝张子野词莲台香烛残痕凝髙賔王词想莼汀水云愁凝闲蕙帐猿鹤悲吟柳耆卿词爱把歌喉当筵逞遏天邉乱云愁凝今多作平音失之音律亦不协也
　　关山一防
　　杜诗关山同一防防字絶妙东坡亦极爱之作洞僊歌云一防明月窥人用其语也赤壁赋云山髙月小用其意也今书坊本改防作照语意索然且关山同一照小儿亦能之何必杜公也幸草堂诗余注可证
　　巫峡江陵
　　盛之荆州记巫峡江水之迅云朝发白帝莫到江陵其间千二百里虽乘奔御风不更疾也杜子美诗朝发白帝莫江陵顷来目击信有征李太白朝辞白帝彩云间千里江陵一日还两岸猿声啼不尽扁舟已过万重山虽同用盛之语而优劣自别今人谓李杜不可以优劣论此语亦太愦愦
　　竹枝词
　　元杨防夫竹枝词一时和者五十余人诗百十余首余独爱徐延徽一首云尽説卢家好莫愁不知天上有牵牛賸抛万斛燕支水溜向银河一色秋
　　柳枝词
　　丽情集载湖州妓周徳华者刘采春女也唱刘禹锡柳枝词云春江一曲柳千条二十年前旧板桥曽与美人桥上别恨无消息到今朝此诗甚佳而刘集不载
　　薛能柳枝词
　　薛能柳枝词和花香雪九重城夹路春隂十万营惟向邉头不堪望一株憔悴少人行此诗意言粉饰太平于京都而废弛防守于邉塞也本集作和花烟絮赵松雪作和花香雪唐诗三体作和风烟雨非也当从本集及松雪所书始有味
　　瑟瑟
　　白乐天琵琶行枫叶荻花秋瑟瑟今详者多以为萧瑟非也瑟瑟本是寳名其色碧此句言枫叶赤荻花白秋色碧也或者咸怪今説之异余曰曷不以乐天他诗证之其出府归吾庐诗曰嵩碧伊瑟瑟重脩香山寺排律云两面苍苍岸中心瑟瑟流蔷薇云猩猩凝血防瑟瑟蹙金匡闲逰即事云寒食青青草春风瑟瑟波太湖石云未秋已瑟瑟欲雨先沉沉又云隠起磷磷状凝成瑟瑟胚亦状太湖石也早春怀微之云沙头雨染斑斑草水面风驱瑟瑟波莫江曲云一道残阳照水中半江瑟瑟半江红诸诗以瑟瑟对斑斑对苍苍对猩猩岂是萧瑟乎唐诗惟白公用瑟瑟字多其他则王周嘉陵诗云嘉陵江水色一带柔蓝碧天女瑟瑟衣风梭晚来织亦妙元邓文原诗楚江秋瑟瑟吴苑晓苍苍王庭筠诗帝遣名山防此邦千家瑟瑟嵌西牕山僧乞与堦前地招客先开四十双诗亦工并记萧遘成都诗曰月晓已闻花市合江平偏见竹簰多好教载取芳菲树剰照岷天瑟瑟波
　　羊肠熊耳
　　庾开府诗羊肠连九坂熊耳对双峰鲍照诗二崤虎口九折羊肠可谓工矣比之杜工部髙凤聚萤骥子莺歌之句则杜觉偏枯矣
　　刘湏溪
　　世以刘湏溪为能赏音为其于选诗李杜诸家皆有批防也予以为湏溪原不知诗其批选诗首云诗至文选为一厄五言盛于建安而勃窣为甚此言大本已迷矣湏溪徒知尊李杜而不知选诗又李杜之所自出予尝谓湏溪乃开剪截罗段铺客人元不曽到苏杭南京机坊也
　　幽阳
　　陈子昂诗微月生西海幽阳始化升月本隂也而谓之幽阳三五阳也而平明已缺此语亦道家説坎为月而中满女本隂也而为婴儿之理也左氏亦云女阳物而晦时
　　佛经似诗句
　　佛经有云乐行不如苦住富客不如贫主又见洞山语録破镜不重照落花难上枝絶似唐人乐府也
　　门外猧儿
　　门外猧儿吠知是萧郎至刬袜下香堦寃家今夜醉扶得入罗帏不肯脱罗衣醉则从他醉犹胜独睡时此唐人小辞前辈言观此可知诗法或以问予答曰只是转折多葢八句而四转折也
　　冻
　　集韵凇冻也三苍解诂液雨也其字音送俗曰霚凇汉书五行志雨木氷亦曰树介又曰木稼稼即介之讹耳寒甚而木氷如树着介胄也曽南丰集云齐地寒甚夜霚凝于木上日出飘满庭堦尤为可爱遂作诗云园林初日净无风霚凇花开树树同记得集英深殿里舞人齐揷玉珑松齐地以为丰年之兆谚云霜凇如霚凇贫儿备饭瓮然凇之极则为树介木氷谚云木若稼达官怕葢寒浅则为霚凇寒甚则为木氷霚凇召丰而木氷召凶也李献吉诗大寒氷雨何纷纷晓行日临江吐云葢咏木氷也又云今朝走白霚南枝参差开紫宫散花女龙下瑶陔葢咏霚凇也各极体物之妙余旧有霚凇诗曰怪得天鸡误晓光青腰玉女试银妆琼敷缀叶齐如剪瑞树花开冷不香月白讵迷三里霚云黄先兆万家箱贫儿饭瓮歌声好六出何须贺谢庄
　　神瀵
　　陈希夷诗倏尔火轮煎地脉愕然神瀵涌山椒神瀵出列子即易所谓山泽通气参同契所谓山泽气相蒸兴云而为雨是也地理书沃焦尾闾皆此理耳
　　緑沉
　　杜少陵逰何将军山林诗雨抛金锁甲苔卧緑沉鎗竹坡周少隐诗话云甲抛于雨为金所锁鎗卧于苔为緑所沉有将军不好武之意此瞽者之言也薛氏补遗云緑沉精鐡也引隋书文帝赐张渊緑沉之甲赵徳麟侯鲭録谓緑沉为竹引陆龟防诗一架三百竿緑沉森杳冥虽少有据然亦非也予考之緑沉乃画工色之名邺中记云石虎造象牙桃枝扇或緑沉色或木难色或紫绀色或郁金色王羲之笔经云有人以緑沉漆管见遗南史梁武帝西园食緑沉是緑沉即西皮色也梁简文诗吴戈夏服箭骥马緑沉弓虞世南诗緑沉明月刘邵赵都赋弩有黄间緑沉若如薛与赵之説鐡与竹岂可为弓耶杨巨源诗吟诗白羽扇校猎緑沉鎗与杜少陵之句同皆谓以緑沉色为漆饰鎗柄耳
　　秃节
　　晁以道家有宋子京手书杜少陵诗一巻握节汉臣归乃是秃节新炊间黄粱乃是闻黄粱以道跋云前辈见书自多不似晚生但以印本为正也慎按后汉书张衡传云苏武以秃节效贞杜公正用此语后人不知改秃为握晁以道徒知宋子京之旧本亦不知秃节之字所出也况今之浅学乎
　　五言律起句
　　五言律起句最难六朝人称谢朓工于发端如大江流日夜客心悲未央雄压千古矣唐人多以对偶起虽森严而乏髙古宋周伯弜选唐三体诗取起句之工者二酒渇爱江清余酣潄晩汀又江天清更愁风柳入江楼是也语诚工而气衰飒余爱柳恽汀洲采白苹日落江南春吴均咸阳春草芳秦帝卷衣裳又春从何处来拂水复惊梅梁元帝山髙巫峡长垂柳复垂杨唐苏颋北风吹早鴈日日渡河飞张柬之淮南有小山嬴女隐其间王维风劲角弓鸣将军猎渭城杜子美将军胆气雄臂悬两角弓孟浩然八月湖水平涵虚混太清虽律也而含古意皆起句之妙可以为法何必效晚唐哉伯弜之见诚小儿也
　　谢诗
　　谢朓酬王晋安诗南中荣橘柚宁知鸿鴈飞后人不解此句之妙晋安即闽泉州也南中荣橘柚即谚云树蛮不落叶也宁知鸿鴈飞即谚云鴈飞不到处也树不凋鴈不到本是瘴乡乃以美言之此是隠句之妙
　　萤诗
　　唐刘禹锡秋萤引云汉陵秦苑遥苍苍陈根腐叶秋萤光夜空寂寥金气净千门九陌飞悠扬纷纶辉映半明灭金鑪星喷灯花发露华洗濯清风吹攒茅不定招揺垂髙丽罘罳过蛛网斜歴璇题舞罗幌襮衣楼上拂香裙承露台前转仙掌槐市诸生夜对书北窓分明辨鲁鱼行子东山起征思中郎骑省悲秋气铜雀人归自入长门帐空来照泪谁言向晦常自明儿童走步娇女争天生有光非自逺近低昂暗先徧撮蚊妖鸟亦夜飞翅如车轮人不见宋张文潜熠燿行云碧梧含风夏夜清林塘五月初飞萤翠屏玉簟起凉意一防秋心从此生方池水深凉雨集上下辉辉乱凝碧幸因卷到华堂不畏人惊照瑶席汉宫千门连万户夜夜荧煌暗中度光流太液池上波影落金盘月中露银阙茫茫玉漏迟年年为尔足愁思长门怨妾不成寐团扇美人还赋诗避暑风廊人语俏阑下扑来罗扇小已投幽室夜分明更伴残星天未晓君不见建章宫殿洛阳西破瓦頽垣今古悲荒榛芜草无人迹只有秋来熠燿飞刘禹锡张文潜二集今不传余家有之兼爱二诗之工故録之于此昔年余寓居大理三塔寺榛莽满目飞萤数万如白昼余戏相从诸生曰车见此不必囊萤隋炀帝见此不必下诏搜索矣因作流萤篇云沉沉鴈沼郁栖连隠隠龙宫熠燿然蒙晴零雨东山下防转薫风南陆邉可怜合晕辉夜可惜纷华簇绛天绛天夜景微茫氷簟银牀漏未央谁家院落非天烛何处园林不夜光夜光瀼露洒天烛凉氛泻隂火遥穿翡翠帘流星近度鸳鸯瓦此时蟋蟀罢宵征此际蜩螗停沸声长门团扇班姬闼阿房卷衣秦后屏苏妇下机妆不理卓女当垆酒半醒为见流萤思逺道为感流年惜芳草暝看双星炯不眠晓望长河白如扫荡子从军向月支闺人对影滞秋期蚕书宛转连环字鴈帛殷勤织锦诗愿得逢君拾光彩不教贱妾敛愁眉何仲黙流萤篇云广储六月清无暑流萤暗逐薫风举始见昏连万户星更看夜照千门雨千门万户竞髙低拂槛萦廊乱复齐碧莎映水光初迥緑柳栖烟影乍迷水光烟影飞还歇肯使炎精易沦灭带火终须避太阳含辉却自亲流月长信宫中一叶秋玉堦金阁见萤流贵嫔罗扇开香匣侍女珠帘卷画楼谁家怨妇缝缣素当忽见流萤度蟋蟀牀空寳瑟寒鸳鸯机暗孤灯莫萤飞萤度自年年却笑明珠按劒前莫言腐草无生意莫道寒灰不再然还将斥鷃鹍鹏语三复庄生第一篇何仲黙枕籍杜诗不观余家其于六朝初唐未数数然也与予及薛君采言及六朝初唐始恍然自失乃作明月流萤二篇拟之然终不若其效杜诸作也如此篇明珠按劒及鲲鹏斥鷃皆与流萤无交涉可以知诗之难矣
　　芳梅诗
　　新嵗芳梅树繁苞四面同春风吹渐落一夜几枝空小妇今如此长城恨不穷莫将辽海雪来比后庭中此刘方平梅花诗也既不用事又不拘对偶而工致天然虽太白未易先后也梅花诗被宋人作壊令人见梅枝条可憎而香影无味安得诵此诗及梁元帝徐陵隂铿江总诸咏一洗梅花之辱乎
　　桃花诗
　　唐自贞观至景龙诗人之作尽是应制命题既同体制复一其绮绘有余而微乏韵度独苏颋东望望春春可怜一篇迥出群英矣予又见中宗赏桃花应制凡十余人后一小臣一絶云源水丛花无数开丹柎红萼间青梅从今结子三千嵗预喜仙逰复摘来此诗一出羣作皆废中宗令宫女唱之号桃花行惜不知作者名然宋元近时选唐诗者将百家无有选此者未之见耶不之识耶
　　莲花诗
　　张文潜莲花诗平池碧玉秋波莹緑云拥扇青揺柄水宫僊子鬭红妆轻步淩波踏明镜杜衍雨中荷花诗翠葢佳人临水立檀粉不匀香汗湿一阵风来碧浪翻真珠零落难收拾此二诗絶妙又刘美中夜度娘歌菱花炯炯垂鸾结烂学宫妆匀腻雪风吹凉髩影萧萧一抺疎云对斜月冦平仲江南曲烟波渺渺一千里白苹香散东风起惆怅汀洲日暮时柔情不断如春水亡友何仲黙尝言宋人书不必收宋人诗不必观余一日书此四诗讯之曰此何人诗答曰唐诗也余笑曰此乃吾子所不观宋人之诗也仲黙沉吟久之曰细看亦不佳可谓倔强矣
　　劣唐诗
　　学诗者动輙言唐诗便以为好不思唐人有极恶劣者如薛逢戎昱乃盛唐之晚唐亦有数等如罗隐杜荀鹤晚唐之下者李山甫卢延逊又其下下者望罗杜又不及矣其诗如一个祢衡容不得又一领青衫消不得之句其他如我有心中事不向韦三説昨夜洛阳城明月照张八又如饿猫窥防穴饥犬防鱼砧又如莫将闲话当闲话往往事从闲话生又如水牛浮鼻渡沙鸟防头行此类皆下俚优人口中语而宋人方采以为诗法入全唐诗话使观者曰是亦唐诗之一体也如今称燕赵多佳人其间有跛者眇者羝氲者疥且痔者乃专房宠之曰是亦燕赵佳人之一种可乎
　　咏蝉诗
　　陆防蝉诗云伴貂金置影映雀画成圗按梁书武帝赐吴兴太守何戢蝉雀画扇陆诗用此事也
　　烛剪诗
　　元武伯英咏烛剪诗啼残瘦玉兰心吐蹴落春红燕尾香为一时所赏国朝古防李公时勉咏剪刀诗吴绫剪处鱼吞浪蜀锦裁时燕掠霞深院响传春昼静小楼工罢夕阳斜公之直节清声而诗妩媚如此信乎赋梅花者不独宋广平也
　　引泉诗
　　杜工部补稻畦水诗云芊芊炯翠羽剡剡生银汉鸥鸟镜里来关山雪邉看秋菰成黒米精凿传白餐玉粒足晨炊红鲜任霞散陆防引泉诗曽闻瑶池溜亦灌朱草田鳬伯弄翠蕋鸾雏舞丹烟淩风捩桂舵隔雾驰西船【二诗曲尽农田之景然而词语且宕落】
　　感遇诗
　　或请予曰朱文公感兴诗比陈子昂感遇诗有理致予曰譬之青裙白发之节妇乃与靓妆袨服之宫娥争妍取怜埓材角妙不惟取笑旁观亦且自失所守要之不可同日而语也彼以拟招续楚辞感兴续文选无见于此矣故曰离之则双美合之则两伤要有契予言者
　　风筝诗
　　古人殿阁檐棱间有风琴风筝皆因风动成音自谐宫商元微之诗鸟啄风筝碎珠玉髙骈有夜听风筝诗云夜静声韵碧空宫商信任往来风依稀似曲才堪听又被风吹别调中僧齐已有风琴引云按吴丝雕楚竹髙托天风拂为曲一一宫商在素空鸾鸣鳯语翘梧桐夜深天碧松风多孤窻寒梦惊流波愁魂傍枕不肻去翻疑住处隣湘娥金风声尽薫风发冷泛虚堂韵难歇常恐听多耳渐烦清音不絶知音絶王半山有风琴诗云风铁相敲固可鸣朔兵行夜响行营如何清世容髙枕翻作幽牕枕上声此乃檐下鐡马也今名纸鸢曰风筝非也
　　杜逸诗
　　合璧事类载杜工部诗云三月雪连夜未应伤物华只縁春欲尽留着伴梨花此诗旧集不载又寒食少天气春风多柳花又小桃知客意春尽始开花则今之全集遗逸多矣
　　九言诗
　　元天目山释明本中峯有九字梅花诗云昨夜西风吹折中林梢渡口小艇滚入沙滩防野树古梅独卧寒屋角疎影横斜暗上书牕敲半枯半活几个擫蓓蕾欲开未开数防含香苞纵使画工竒妙也缩手我爱清香故把新诗嘲池南唐文荐【锜】谓余曰此诗不佳影不可言敲又后四句有斋饭酸馅气属余作一首乃口占云冬小春十月微阳囘緑萼梅蕋早傍南枝开折赠未寄陆凯陇头去相思忽到卢仝牕下来歌残水调沉珠明月浦舞破山香碎玉淩风台错恨髙楼三弄叫云笛无柰二十四畨花信催近观卢赞元酴醿花诗云天将花王国艶殿春色酴醿洗妆素颊相追陪絶胜浓英缀枝不韵李堪友横斜照水搀先梅瑶池董双成浴香肌露竹林嵇叔夜醉玉山頽风流何事不入锦囊句清和天气直挽青阳囘亦九字律也诗亦有思致以李花为不韵甚切体物前人亦未道破者
　　金山寺诗
　　灵山一峯秀岌然殊众山盘根大江底揷影浮云间雷霆常间作风雨时往还象外悬清景千载长跻攀此唐人韩垂题金山寺诗也当为第一张祐诗虽佳而结句终日醉醺醺已入张打油胡钉铰矣
　　人日梅诗
　　李羣玉人日梅花诗半落半开临野岸团情团思媚韶光玉鳞寂寂飞斜月素手亭亭对夕阳亦有思致玉鳞寂寂飞斜月真竒句也暗香浮动恐未可比
　　金人咏物诗
　　中州集金羽士王予可咏西云一片冷沈潭底月半湾斜卷陇头云孙铎咏玉簪花云披拂西风如有待徘徊凉月更多情郑子聃咏酴醿诗云玉斧无人解修月珠裙有意欲留仙皆极体物之工
　　黄鹤楼诗
　　宋严沧浪取崔颢黄鹤楼诗为唐人七言律第一近日何仲黙薛君采取沈佺期卢家少妇郁金堂一首为第一二诗未易优劣或以问予予曰崔诗赋体多沈诗比兴多以画家法论之沈诗披麻皴崔诗大斧劈皴也
　　吹蛊
　　鲍照苦热行含沙射流影吹蛊痛行晖南中畜蛊之家蛊昏夜飞出饮水其光如曳彗所谓行晖也文选注行晖行旅之晖非也
　　七夕曝衣
　　沈佺期七夕曝衣篇云君不见昔日宜春太液邉披香画阁与天连灯火的烁九衢映香气氛氲百和然此夜星繁河正白人传织女牵牛客宫中扰扰曝衣楼天上娥娥红粉席舒罗散防云霚开缀玉垂珠星汉回朝霞散彩羞衣架晚月分光劣镜台上有僊人长命绺中看寳媛迎欢绣瑇瑁筵中别作春琅玕牕里翻成昼椒房金屋宠新流意气娇奢不自由汉文宜惜露台费晋武须焚前殿裘佺期此诗首以藻绘终归讽戒深可钦玩近刻沈集不载此诗葢本类书抄合非当日全集也
　　文思迟速
　　相如含笔而腐毫枚皋应诏而奏赋言文思迟速之异也唐人云潘纬十年吟古镜何涓一夕赋潇湘画家亦云思训经年之力道一日之功
　　崇山
　　驩兜崇山今以为湖广之慈利县非也沈佺期诗集有从崇山向越裳诗其序云按九真圗崇山越裳四十里杉谷古崇山竹谿从道明国来于崇山北二十五里合水欹缺藤竹明昧有三十峯夹水直上千余仞诸仙窟宅在焉其诗云朝发崇山下莫坐越裳隂西崇山谷变北上竹谿深竹溪道明水杉谷古崇岑以此证之崇山乃在交广之域为是
　　石尤风
　　郎士元留卢泰卿诗云知有前期在难分此夜中无将故人酒不及石尤风石尤风打头逆风也行舟遇之则不行此诗意谓行舟遇逆风则住故人置酒而以前期为辞是故人酒不及石尤风矣语意甚工近日吴中刻唐诗不解石尤风为何语遂改作古淳风可笑又可恨也
　　虾蟆陵
　　白乐天诗自言本是京城女家在虾蟆陵下住虾蟆陵在长安谢良辅诗取酒虾蟆陵下家家守嵗传巵齐已诗翠楼春酒虾蟆陵长安少年皆共矜
　　捣衣
　　字林云直舂曰捣古人捣衣两女子对立执一杵如舂米然今易作卧杵对坐捣之取其便也尝见六朝人画捣衣圗其制如此圗后有行书魏瓘赋云夜如何其秋兮已半拽鲁缟攘皓腕始于揺扬终于淩乱惊飞燕之两行遏彩云而一断隠髙楼而如动度遥城而如散夜有露兮秋有风杵有声兮衣可缝佳人听兮意何穷步逍遥于凉景畅容与于晴空黄金钗兮碧云发白纶巾兮青女月佳人听兮良未歇臂长虹兮乍开淩倒景而将越时也余韵未毕微影方流逶迤洞房半入宵梦窈窕闲馆方増客愁李都尉以胡笳动泣向子期以邻笛増忧古人独感于听今者况兼乎秋愿君无按龙泉色谁道明珠不可投赋虽俳偶自是齐梁之习也
　　雕
　　説文雕亦名蒋徐铉曰雕西京杂记及古诗皆作雕胡内则注作雕胡亦作安胡枚乘七发安胡之饭注今所食茭苗米也宋玉赋主人之女炊雕胡之饭尔雅齧雕蓬孙炎云米茭也米可作饭古人以为五饭之一周礼鱼宜苽干寳云米饭膳以鱼同水物也其米色黒管子谓之鴈膳杜诗波漂米沈云黒言人不收取而鴈亦不啄但为波漂云沈而己见长安兵火之惨极矣客有见予拈波漂米之句而问曰杜诗此首中四句亦有所本乎予曰有本但变化之极其妙耳隋任希古昆明池应制诗曰囘眺牵牛渚激赏镂鲸川便见太平宴乐气象今一变云织女机丝虚夜月石鲸鳞甲动秋风读之则荒烟野草之悲见于言外矣西京杂记云太液池中有雕紫箨緑节鳬雏鴈子唼喋其间三辅旧圗云宫人泛舟采莲为巴人櫂歌便见人物逰嬉宫沼富贵今一变云波漂米沈云黒露冷莲房坠粉红读之则米不收而任其沈莲房不采而任其坠兵戈乱离之状具见矣杜诗之妙在翻古语千家注无有引此者虽万家注何用哉因悟杜诗之妙如此四句直下与三百篇牂羊羵首三星在罶同比之晚唐乱杀平人不怕天抽旗乱揷死人堆岂但天壤之隔
　　银烛
　　穆天子传天子之寳璿珠烛银郭璞曰银有精光如烛也梁简文诗烛银逾汉女寳铎迈昆吾江总贞女峡赋含照曜之烛银泝潺湲之膏玉唐人诗用银烛字本此
　　帆字音
　　帆字符咸切舟上幔也又扶泛切使风也舟幔则平声使风则去声葢动静之异也刘熙释名曰随风张幔曰帆注去声广韵曰张布障风曰帆音与梵同左传宣十三年注拔斾投衡上使不帆风谓车斾之受风若舟帆之帆风也舟帆之帆平声帆风之帆去声防云帆是扇风之名孙绰子曰动不中理若帆舟而无柁南史因风帆上后前连烟荆州记云宫庭湖庙神能使湖中分风而帆南北晋湛方生有帆入南湖诗又有还都帆诗谢灵运有逰赤石进帆海诗刘孝威有帆度吉阳州诗选诗无因下征帆徐陵诗南茨大麓北帆清湘刘删诗囘舻乘派水举帆逐分风张曲江诗征鞍税北渚归帆指南陲张燕公诗离魂似征帆常往帝乡飞赵东曦诗帝城驰梦想归帆满风飚杜诗浦帆晨初发韩退之诗无因帆江水包何诗锦帆乘风转金装照地新孟浩然诗岭北囘征帆巴东问故人徐安身诗莫雨衣犹湿春风帆正开近苏州刻孟诗改征帆为征棹何仲黙笑曰征帆改征棹锦帆亦改曰锦棹可乎葢浅学妄改非刀误也
　　五字
　　郭颂世语曰司马景王命中书郎虞松作表再呈不可意钟防取草为定五字松悦服以呈景王景王曰不当尔耶松曰钟防也景王曰如此可大用沈佺期诗五字擢英才用此事也解者以五字为诗误矣
　　诗用惹字
　　王右丞诗杨花惹莫春李长吉诗古竹老梢惹碧云温庭筠暖香惹梦鸳鸯锦孙光宪六宫眉黛惹春愁用惹字凡四皆絶妙
　　韦诗误字
　　韦苏州诗独怜幽草涧邉生古本生作行行字胜生字十倍
　　右丞诗用字
　　王右丞诗畅以沙际鹤兼之云外山孟浩然云重以观鱼乐因之鼓枻歌虽用助语辞而无头巾气宋人黄陈辈效之如且然聊尔耳得也自知之又如命也岂终否时乎不暂留岂止学步邯郸效颦西子己哉
　　平楚
　　谢朓诗寒城一以眺平楚正苍然楚丛木也登髙望逺见木杪如平地故云平楚犹诗所谓平林也陆机诗安辔遵平莽谢语本此唐诗燕掠平芜去又逰丝荡平緑又因谢诗而衍之也
　　谸眠
　　楚辞逺望兮谸眠陆机诗林薄杳阡眠吕延济曰阡眠原野之色按説文谸山谷青谸谸也则阡眠字当作谸眠又列子云郁鬰芊芊注芊芊茂盛之貌李白赋彩翠兮芊眠谸眠作芊眠亦通文选别作防眠字皆从目
　　菩萨鬘
　　唐词有菩萨鬘不知其义按小説开元中南诏入贡危髻金冠璎珞被体故号菩萨鬘因以制曲佛经戒律云香油涂身华鬘被首是也白乐天蛮子朝诗曰花鬘抖擞龙蛇动是也今曲名鬘作蛮非也
　　玉华僊子歌
　　李康成玉华僊子歌璇阶电绮阁碧题霜罗幙蔡孚打毬篇红鬛锦鬟风骤骥黄骆丝鞭电紫骝以电霜风雷实字为眼工不可言惟初唐有此句法
　　郝仙女庙词
　　博陵县有郝僊女庙僊女魏青龙中山人年及笄姿色姝丽采苹水中苍烟白雾俄失其所在母哀求水濵愿言一见良久异香袭人隐约于波渚间曰儿以灵契托迹绡宫隂主是水府世縁已断毋用悲悒而今而后使乡梓田蚕嵗宜有感而通乃为吾验后人立庙焉而有题喜迁莺词于壁云汀洲苹满记翠笼采采相将邻媛苍渚烟生金支光烂人在雾绡鲛馆小鬟顿成云散罗袜淩波不见翠鸾逺但清溪如镜野花留靥情睠惊变现身后神功縁就吴蚕茧汉女菱歌湘妃瑶瑟春动依云层殿彤车载花一色醉尽碧桃清宴故山晚叹流年一笑人间飞电
　　坐猿坐莺
　　杜诗枫树坐猿深又黄莺并坐交愁湿坐字竒崛张説诗树坐参猿啸沙行入鹭羣前人已云矣
　　李冠词
　　草堂诗余朦胧澹月云来去齐人李冠之词今传其辞而隐其名矣冠又有六州歌头道刘项事慷慨悲壮今亦不传
　　滇中诗人
　　滇中诗人永乐间称平居陈郭郭名文号舟屋其诗有唐风三子逺不及也如竹枝词云金马何曽半步行碧鸡那解五更鸣侬家夫壻久离别恰似两山空得名又登碧鸡山太华寺一联云湖势欲浮双塔去山形如拥五华来一时阁笔信佳句也但全篇未称耳其全集予尝见之如此二诗亦仅有也
　　镜听
　　李廓王建皆有镜听词镜听今之响卜也
　　耳衣
　　唐人邉塞曲金装腰带重锦缝耳衣寒耳衣今之暖耳也
　　掲调
　　乐府家谓掲调者髙调也髙骈诗公子邀欢月满楼佳人掲调唱伊州便从席上西风起直到萧关水尽头
　　鱼米
　　唐田澄蜀城诗地富鱼为米山芳桂是樵俗名沃土为鱼米之地本此
　　南云
　　诗人多用南云字不知所出或以为江总心逐南云去身随北鴈来为始非也陆机思亲赋云指南云以寄钦望归风而效诚陆云九愍云眷南云以兴悲防东雨而涕零葢又先于江总矣
　　探情以华
　　文选王仲宣诗探情以华覩微知著本于史记律书情核其华道着明矣之语华者貌也然史记之语观仲宣之诗而益明仲宣之诗得李善之解而始白观书所以贵乎博证也
　　杜诗本选
　　谢宣逺诗离防虽相杂杜子美忽漫相逢是别筵之句实祖之顔延年诗春江壮风涛杜子美春江不可渡二月已风涛之句实衍之故子美谕儿诗曰熟精文选理
　　太白句法
　　太白诗天山三丈雪岂是逺行时又云水国秋风夜殊非逺别时岂是殊非变幻二字愈出愈竒孟蜀韩琮诗晚日低霞绮晴山逺画眉青青河畔草不是望乡时亦祖太白句法
　　狄香
　　张衡同声歌洒埽清枕席鞮芬以狄香鞮履也狄香外国之香也谓以香薫履也近刻玉台新咏及乐府诗集改狄香作秋香太谬吴中近日刻古书妄改例如此不能一一尽弹正之
　　杜诗野艇字
　　杜诗古本野艇恰受两三人浅者不知艇字有平音乃妄改作航字以便于读谬矣古乐府云沿江有百丈一濡多一艇上水郎担篙何时至江陵艇音廷杜诗葢用此音也故曰胸中无国子监不可读杜诗彼胸中无杜学乃欲订改杜诗乎
　　叠韵
　　皮日休云毛诗鸳央在梁又防蝀在东即后人叠韵之始余谓此乃偶合之妙诗人初无意也若文选宋玉风赋焕粲烂张衡西京赋之睚眦虿芥上林赋之玢豳文鳞左思吴都赋之檀栾婵娟则词人好竒之始耳○南史有积日失适亦叠韵
　　石屏竒句
　　宋人诗话称戴石屏春水渡傍渡夕阳山外山以为竒句余观唐韩君平夕阳山向背春草水东西意同而语尤工
　　四婵娟
　　孟东野诗花婵娟泛春泉竹婵娟笼晓烟雪婵娟不长妍月婵娟真可怜其辞风华秀艶有古乐府之意雪婵娟今本或作妓婵娟非也余尝令绘工绘此为四时婵娟图以花当春以竹当夏以月当秋以雪当冬也
　　唐诗絶句误字
　　唐诗絶句今本多误字试举一二如杜牧之江南春云十里莺啼緑映红今本误作千里若依俗本千里莺啼谁人听得千里緑映红谁人见得若作十里则莺啼緑红之景村郭楼台僧寺酒旗皆在其中矣又寄扬州韩绰判官云秋尽江南草未凋俗本作草木凋秋尽而草木凋自是常事不必説也况江南地暖草本不凋乎此诗杜牧在淮南而寄扬州人者葢厌淮南之揺落而羡江南之繁华若作草木凋则与青山明月玉人吹箫不是一套事矣余戯谓此二诗絶妙十里莺啼俗人添一撇壊了草未凋俗人减一画壊了甚矣士俗不可医也又如陆防宫人斜诗云草着愁烟似不春只一句便见坟墓凄恻之意今本作草树如烟似不春草树如烟正是春景如何下得不春字读者往往忽之亦食不知味者也
　　诗句用意
　　张説送客诗曰同居洛阳陌径日嬾相求及尔江湖去念别思悠悠又一首云常时好闲独朋旧少相过及尔宣风去方嗟别日多二首一意余又记羽士吴筠别章叟一首云平昔同邑里经年不相思今日成逺别相对心凄其能道人情亦前人未説破也
　　絶句
　　絶句者一句一絶起于四时咏春水满四泽夏云多竒峯秋月扬明辉冬岭秀孤松是也或以为陶渊明诗非杜诗两个黄鹂鸣翠柳实祖之王维诗柳条拂地不忍折松栢捎云从更长藤花欲暗藏猱子栢叶初齐养麝香宋六一翁亦有一首云夜凉吹笛千山月路暗迷人百种花棊散不知人换世酒阑无奈客思家皆此体也乐府有打起黄莺儿一首意连句圆未尝间断当叅此意便有神圣工巧
　　唐武后时征云南
　　唐书武后之世不见有征云南事余观骆賔王集颇见其事今具録其畧畴昔篇云膏车秣马辞乡邑萦辔西南吏卭僰此骆賔王亦从宦于蜀也其行路难云去去止哀牢行行入不毛又云交阯枕南荒昆弥临北户川原饶毒雾谿谷多淫雨则从征之事也其姚州道破逆贼诺波弄杨处露布云浮竹遗沉木余苗又云三朏籥镇此山即南中巨防也又破防俭露布云俗带白狼人习贪残之性河沦赤虺川多风雨之妖水积炎光山涵毒雾竹浮三节木化九隆郑纯之化不追孟获之风愈扇又云营开巂穴斾转邛川峻岐折板之危滇池漏江之固又云城接祠鸡竟无希于改旦山多神鹿终未见于择音又代姚州道李义祭赵郎将文云滇浦挺妖昆明习战致令王师失律凶狡凭陵亭候多虞故有负于明代春秋责帅岂无慙于幽途合此观之始虽小胜终亦败归史不书者葢当时不以闻也唐之败于南诏不止杨国忠而后隠蔽武后之世已然矣予故详着之以表史氏之遗云
　　坠露落英
　　楚辞朝搴木兰之坠露兮夕餐秋菊之落英有问于谢叠山曰菊英无零落露坠矣可饮乎叠山曰木兰不常有得兰露之坠者亦当饮之秋菊不常有得菊英之落者亦当餐之爱之至敬之至也非谓兰露必坠菊英必落也此説颇得骚人言外之意
　　东阁官梅
　　杜工部和裴迪登州东亭送客逢早梅相忆见寄诗云东阁官梅动诗兴还如何逊在扬州按逊传无扬州事而逊集亦无扬州梅花诗但有早梅诗云园标节序惊时最是梅衔霜当路发映雪凝寒开枝横却月观花绕淩风台应知早飘落故逐上春来杜公以裴迪逢早梅而作诗故用何逊比之又以却月淩风皆扬州台观名耳所谓东阁官梅者乃新津之地也非扬州有东阁也宋世有妄人假东坡名作杜诗注一卷刻之一时争尚杜诗而坡公名重天下人争传之而不知其伪也其注此诗云逊作扬州法曹廨舍有梅一株逊吟咏其下后居洛思之因请再任及抵扬州梅花盛开相对彷徨终日按何逊未尝为扬州法曹是时南北分裂逊为梁臣何得后居洛阳洛阳乃魏地也既居魏何得又请再任请于梁乎请于魏乎其説之脱空无稽如此畧晓史册者知其伪矣近日邵文庄贤乃手抄其注入杜诗七言律刻行岂不误后学耶伪苏注之谬宋世洪容齐严沧浪刘湏溪父子马端临经籍考皆力辨其谬而文章钜公如邵文庄者乃独信之亦尺有所短也○伪苏注中如谓不分桃花红胜锦为李夫人之语十年厌见旌旗红为四皓语皆架空妄説如盲人风汉之言然犹借古人名也又谓碧山学士为梁章褒又昏黒应须到上头为隋常琮语并人名亦杜撰之又妄撰景差五言律一联尤可笑苏李始有五言古诗而楚襄王时乃有五言律乎其人信白丁也而读者不之悟其柰之何
　　挼绳缚凉州
　　西凉李暠平北凉问梁中庸曰我何如索嗣中庸曰未可量也暠曰嗣若敌我我何能于千里外挼长绳绞其颈耶中庸曰智有短长命有成败若以身死为负计行为胜公孙瓒岂贤于刘虞耶唐诗请缨下南越挼绳缚凉州正用此事
　　莲子随他去
　　北齐时童謡云千金买药园中有芙蓉树破家不分明莲子随他去予尝有诗云偃月堂空罢舞尘靖安坊冷怨佳人芙蓉莲子随他去不及当年石季伦葢用此事
　　乳酒
　　孝经纬曰酒者乳也梁张率对酒诗如花良可贵似乳更堪珍杜子美诗山城乳酒下青云本此
　　魏武帝父子不惑仙术
　　魏武帝乐府精列篇云造化之陶物莫不有终期圣贤不能免何为怀此忧愿螭龙之驾思想昆仑居见欺于迂怪志意在蓬莱周孔圣徂落防稽以坟丘陶陶谁能度君子以弗忧魏文帝折杨柳歌云彭祖称七百悠悠安可原老聃适西戎于今竟不还王侨假虚辞赤松乘空言达人识真伪愚夫好妄传追念往古事愦愦千万端百家多迂怪圣道我所观二诗不信仙术辟其怪诞诚知道守正之言也曹孟徳之卓识比之后来唐之诸君服金丹渇燥而死者岂不天壤哉曹子建辨道论亦言左慈辈之妄其父子相传家教如此今之儒者岂不愧之哉
　　洞宫
　　仙传燕昭王得洞光之珠以饰宫王母三降其地名曰洞宫刘沧有宿洞宫诗沐发清斋宿洞宫又唐人称道院曰洞宫杨巨源诗洞宫曽向龙边宿云径应从鸟外还
　　挚虞论诗赋四过
　　假象太过则与类相逺命辞过壮则与事相违辨言过理则与义相失丽靡过美则与情相悖
　　无名氏六言诗【或云李季章作】
　　蒋凝赋止四韵邠老诗无全章丫头花钿满面不及徐妃半糚
　　海鱼空鸟
　　大海从鱼跃长空任鸟飞唐荆州陟屺寺僧览诗也朱文公尝书之且跋之曰大丈夫处世不可无此气象葢亦取之览斋壁有张璪画松符载赞之卫象诗之览悉加垩焉曰无事疥吾壁也异哉此髠奴能知鱼鸟任其飞跃又何必介意于三才子之笔乎
　　止观之义
　　杜诗白首重闻止观经佛经云止能舍乐观能离苦又云止能脩心能断贪爱观能脩慧能断无明止如定而后能静观则虑而后能得也
　　晚唐絶倡
　　许浑莲塘诗为忆莲塘秉烛逰叶残花败尚维舟烟开翠扇清风晓水泛红衣白露秋神女暂来云易散仙娥终去月难留空懐逺道难持赠醉倚西阑尽日愁此为许丁夘集中第一诗而选者不之取也他如韦庄昔年曽向五陵逰一首罗隠梅花吴王醉处十余里一首李郢上裴晋公四朝忧国髩成丝一首皆晚唐之絶倡可与盛唐峥嵘惟具眼者知之
　　六朝七言律其体不纯
　　蝶黄花紫燕相追杨低柳合路尘飞已见垂钩挂緑树诚知淇水沾罗衣两童夹车问不己五马城南犹未归莺啼春欲驶无为空掩扉【右梁简文春情曲后二句又作五言也】
　　长安城中秋夜长佳人锦石捣流黄香杵珉砧知近逺传声逓响何凄凉七夕长河烂中秋明月光蠮螉塞边絶鴈鸳鸯楼上望天狼【右后魏温子升衣第五六句又作五言】
　　文防玳瑁影婵娟香帷翡翠出神仙促柱防唇莺欲语调系爪鴈相连秦声本自杨家解吴歈那知谢傅怜只愁芳夜促兰膏无那煎【右陈后主听筝后二句五言】
　　旧知山里絶氛埃登髙日暮心悠哉子平一去何时返仲叔长逰遂不来幽兰独夜清琴曲桂树凌云浊酒杯槁项同枯木丹心等死【右隋王无功北山后二句五言】
　　东丹王千角鹿圗
　　辽太祖按巴坚二子长曰乌裕【辽史名倍】次曰耀库济【后改名徳光】唐明宗天成元年丙戌辽主灭渤海【渤海北海之地今哈宻扶余也中国之沧州景州名渤海者葢侨称以张休盛】改为东丹国以倍为东丹王其后舒噜后立次子徳光东丹王曰我其危哉不如适他国以成泰伯之名遂立石海上刻诗曰小山压大山大山全无力羞见故乡人从此投外国遂越海归中国唐明宗长兴六年也明宗赐予甚厚赐姓李名赞华以庄宗妃夏氏妻之拜懐化军节度使东丹王有文才博古今其泛海归华载书数千巻尤好画世传东丹王千角鹿圗李伯时临之董北苑有跋宣和画谱列其目焉【东丹王事见辽志及宣和画谱董逌画跋陈桱通鉴续编梓之以便览考】
　　虞世南织锦曲
　　寒闺织素锦含怨敛双蛾综新交缕澁经脆断丝多衣香逐举袖钏动应鸣梭还恐裁缝罢无信往交河此虞世南织锦曲也分明是一幅织锦圗综音纵经音迳非深知织作者不知此二句之妙
　　王筠咏邉衣
　　王筠咏征妇裁衣行路难其略云裲裆双心共一抹衵腹两邉作八撮带虽安不忍缝开孔才穿犹未达胸前却月两相连本照君心不照天数句叙裁衣曲折纎微如出缝妇之口诗至此可谓细宻矣
　　甄后塘上行
　　蒲生我池中緑叶何离离岂无蒹葭艾与君生别离念君去我时独愁常苦悲想见君颜色感结伤心脾念君常苦悲夜夜不能寐莫以豪贤故弃捐素所爱莫以鱼肉贱弃捐葱与薤莫以麻枲贱弃捐菅与蒯倍恩常苦枯蹶船常苦没教君安息定慎莫致仓卒与君一别离何时复相对出亦复苦愁入亦复苦愁邉地多悲风树木何飕飕从君致独乐延年夀千秋○此诗乐府亦载而详畧不同然词义之善无如此録之完美故书于此蹶常苦没黄河中行舟常有此患俗云着浅説文艐着沙不行也尚书大传云三艐国名亦在黄河侧甄后此句正北方之语特表出之○甄后中山无极人为魏文帝后其后为郭嫔谮赐死临终作此诗魏明帝初为王时纳虞氏为妃及即位毛氏有宠而黜虞氏卞太后慰勉之虞氏曰曹氏自好立贱未有能以令终殆必由此亡国矣其后郭夫人有宠毛后爱弛亦赐死魏之两世家法如此虞氏亡国之言良是诗可以观不独三百篇也○元人传竒以明帝为跳槽俗语本此
　　柳花香
　　李太白诗风吹柳花满店香温庭筠咏柳诗香随静婉歌尘起影伴娇娆舞袖垂传竒诗莫唱踏春阳令人离肠结郎行久不归柳自飘香雪其实柳花亦有微香诗人之言非诬也
　　香云香雨
　　雨未尝有香也而李贺诗依微香雨青氛氲元微之诗雨香云淡觉微和云未尝有香而卢象诗云云气香流水
　　咏王安石
　　刘文靖公【因】书事絶句云当年一线魏瓠穿直到横流破国年草满金陵谁种下天津桥上听啼鹃宋子虚咏王安石亦云投老归耕白下田青苗犹未罢民钱半山春色多桃李无柰花飞怨杜鹃二诗皆言宋祚之亡由于安石而含蓄不露可谓诗史矣
　　宋子虚咏史
　　宋子虚咏史凡三百余首其佳者如咏甘罗云函谷关中富列侯黄童亦僭上卿谋当年园绮犹年少甘隠商山到白头咏緑珠云红粉捐躯为主家明珠一斛委泥沙年年金谷园中燕衔取香泥葬落花咏张果云沧溟几度见扬尘曽醉尧家丙子春近日喜无天使至蹇驴留得载闲身徐佐卿化鹤云化作辽东羽翼囘适逢沙苑猎开宁知万里青城客直待他年箭主来咏陆贽云诏下山东感泣来谪归门巷锁苍苔奉天以后谁持笔不用当时陆九才咏宋宫人王婉容云贞烈那堪黠敌求玉颜甘没塞垣秋孤坟若是隣青冢地下昭君见亦羞王婉容随徽钦北去尼雅满见之求为子妇婉容自刎车中邉人葬之道旁可谓英烈矣
　　含笑花谜
　　施宜生含笑花诗百步清香透玉肌满堂皓齿转明眉褰帷跛客相迎处射雉春风得意时
　　宋人絶句
　　宋诗信不及唐然其中岂无可匹休者在选者之眼力耳如苏舜钦吴江诗月从洞庭来光映寒湖凸四顾无纎尘鱼跃明镜裂王半山雨诗云山中十日雨雨晴门始开坐看苍苔纹欲上人衣来孔文仲早行云客行谓已旦出视见落月瘦马入荒陂霜花重如雪崔鶠春日云落日不可尽丹林紫谷开明明逺色里歴歴暝鸦囘冦平仲南浦云春风入垂杨烟波涨南浦落日动离魂江花泣微雨郭功甫水车岭云千丈水车岭悬空九疉屏北风来不断六月亦生氷苏子由中秋夕云巧转上人衣徐行度楼角河汉冷无云冥冥独飞鹊旅行云猿狖号枯木鱼龙泣夜潭行人已天北思妇隔江南朱文公雨诗云孤灯耿寒焰照此一窻幽卧听檐前雨浪浪殊未休张南轩题南城云坡头望西山秋意已如许云影度江来霏霏半空雨东渚云团团陵风桂宛在水之东月色穿林影却下碧波中丽泽云长吟伐木诗停立以望子日暮飞鸟归门前长春水西屿云系舟西岸邉幅巾自来去岛屿花木深蝉鸣不知处采菱舟云散防下舸亭水清鱼可数却上采菱舟乘风过南浦数诗有王维辋川遗意谁谓宋无诗乎
　　絶句四句皆对
　　絶句四句皆对杜工部两个黄鹂一首是也然不相连属即是律中四句也唐絶万首惟韦苏州踏阁攀林恨不同及刘长卿寂寂莺啼杏园二首絶妙葢字句虽对而意则一贯也其余如李峤送司马承祯还山云蓬阁桃源两地分人间海上不相闻一朝琴里悲黄鹤何日山头望白云柳中庸征人怨云嵗嵗金河复玉关朝朝马防与刀镮三春白雪归青冢万里黄河绕黒山周朴邉塞曲云一队风来一队沙有人行处没人家黄河九曲氷先合紫塞一春不见花亦其次也
　　王建宫词
　　王建宫词一百首至宋南渡后失去七首好事者妄取唐人絶句补入之泪尽罗巾梦不成白乐天诗也鸳鸯瓦上忽然声花蕋夫人诗也寳帐平明金殿开王少伯诗也日晚长秋外报又日映西陵松栢枝二首乃乐府铜雀台诗也银烛秋光冷画屏及闲吹玉殿昭华管二首杜牧之诗也余在滇南见一古本七首特全今録于左
　　忽地金舆向月陂内人接着便相随却回龙武军前过当殿教看卧鸭儿【唐著作佐郎崔令钦教坊记云左右两教坊左多善歌右多工舞外有水泊俗号月陂形如偃月也又云妓女入宜春苑谓之内人亦曰前头人言常在驾前也其家在教坊四季给米得幸者谓之十家】
　　画作天河刻作牛玉梭金镊采桥头每年宫女穿针夜勅赐新恩乞巧楼
　　春来嬾困不梳头嬾逐君王苑北逰暂向玉阶花上立簸钱赢得两三筹
　　弹碁玉指两参差阶局临虚鬭着危先打角头红子落上三金子半邉垂
　　宛转黄金白柄长青荷叶子画鸳鸯把来不是呈新様欲进微风到御床
　　供御香方加减频水沈山麝每囘新内中不许相传出已被医家冩与人
　　药童食后进云浆髙殿无风扇小凉每到日中重掠髩衩衣骑马绕宫廊
　　吴二娘
　　吴二娘杭州名妓也有长相思一词云深花枝浅花枝深浅花枝相间时花枝难似伊巫山髙巫山低暮雨潇潇郎不归空房独守时白乐天诗吴娘暮雨潇潇曲自别江南久不闻又夜舞吴娘袖春歌蛮子词自注吴二娘歌词有暮雨潇潇郎不归之句今絶妙词选以此为白乐天词误矣吴二娘亦杜公之黄四娘也聊表出之
　　天闚象纬逼
　　杜工部龙门奉先寺诗天闚象纬逼或作天阙殊为牵强章表臣诗话据旧本作天闚引史记以管闚天之语其见卓矣余又案文选潘岳秋兴赋闚天文之秘奥注引陆贾新语楚王作干谿之台闚天文杜子美精熟文选者也其用天闚字正本此况天文即象纬也不但用其字亦用其义矣子美复生必以余为知言天闚闚天也云卧卧云也此倒字法也言闚天则星河垂地卧云则空翠湿衣见山中之殊于人境也
　　石御亭
　　唐人送元中丞江淮转运诗一首王维钱起集皆有之其云去问珠官俗来经石春东南御亭上莫使有风尘用事颇隠僻石用荀子紫鱼盐及文选石应节而扬葩事也御亭吴大帝驻辇所憩后人建御亭在晋陵庾信诗缷亭一囘望风尘千里昏今刻本或改石作右却御亭或改作衍亭转刻转误漫一正之
　　丽人行逸句
　　松江陆三汀深语予杜诗丽人行古本珠压腰衱穏称身下有足下何所着红蕖罗韈穿金银二句今本无之淮南蔡衡仲昂闻之击节曰非惟乐府鼓吹兼是周昉美人画谱也















　　升庵集卷五十七
　　钦定四库全书
　　升庵集卷五十八　　　　　明　杨愼　撰天马歌
　　天马歌天马徕歴无草草即皁字从艸从早艸子可染皁也后借为皁之皁歴解为槽之歴言其性安驯不烦控制也师古解为水草之草失之
　　杜常
　　诗话云杜常方泽在唐诗人中名姓不显而诗句惊人今惟存华清宫一首孙公谈圃亦以为宋人近注唐诗三体者亦引谈圃而不正指其非唐人盖不欲显选者之失耳予又见范蜀公文集中有手记一时交游名流中有杜常名姓又宋史有杜常传云杜常太后之侄能诗以史与谈圃手记叅之为宋人无疑矣
　　落星远戍
　　落星依逺戍斜日半平林梁元帝句也故乡一水隔风烟两岸通陈后主句也唐人髙处始能及之见五代新说
　　裋褐
　　杜少陵冬日懐李白诗裋褐风霜入惟宋元本仍作裋今本皆作短褐裋音竪二字见列子
　　古人赋
　　説苑曰师经鼓琴魏文侯起儛赋曰使我言而无见违知古人一话一言皆曰赋彼所谓登髙能赋者岂必尽如后世之丽淫者哉
　　莺啼脩竹
　　杜子美滕王亭诗春日莺啼脩竹里仙家犬吠白云间脩竹用梁孝王事犬吠云中用淮南王事人皆知之矣予尝怪脩竹本无莺啼字也后见孙绰兰亭诗莺啼吟脩竹游鳞戯澜涛乃知杜老用此也读书不多未可轻议古人
　　星桥
　　苏味道诗星桥铁鎻开本陈张正见诗天路横秋水星桥转夜流之句
　　桔橰烽
　　边方备警急作髙土台台上作桔橰桔橰头有兠零以薪苇置其中常低之有冦即然火举之以相告曰烽望其烟曰燧唐诗桔橰烽上暮烟飞
　　松下
　　古人诗句不知其用意用事妄改一字便不佳孟蜀牛峤杨柳枝词吴王宫里色偏深一簇烟条万缕金不分钱唐苏小小引郎松下结同心按古乐府小小歌有云妾乘油壁车郎乘青骢马何处结同心西陵松柏下牛诗用此意咏柳而贬松唐人所谓尊题格也后人改松下作枝下语意索然矣
　　江乌海燕
　　余最爱乐府桂殿江乌对雕屏海燕重之句不知何人作也
　　赵李
　　阮籍咏懐诗西游咸阳市赵李相经过顔延年以爲赵飞燕李夫人刘防孟谓安知非实有此人不必求其谁何也不详诗意咸阳赵李谓游侠近幸之俦汉书谷永传小臣赵李从微贱尊宠成帝常与微行者籍用赵李字正出此若如颜延年说赵飞燕李夫人岂可言经过如刘防孟言当时实有此人唐王维诗亦有日夜经过赵李家岂唐时亦实有此人乎乃知读书不详考深思虽如延年之博学防孟之精鉴亦不免失之况下此者耶
　　选诗补注
　　刘履作选诗补注效朱子注三百篇其意良勤矣然曲说强解殊非作者之意如郭璞游仙诗傅防于君臣治道此何理耶且所见寡陋如储光羲诗格泽为君驾格泽星名大人赋建格泽之长竿是也履乃云狮子名曰白泽白与格相近白泽即格泽也此何异村学究之欺小童耶
　　舞马登床
　　杜诗鬭鸡初赐锦舞马使登床马舞古有之山海经述海外太栾之野夏后啓于此舞九代之马杜氏通典凤花廏有蹀马俯仰腾跃皆合节奏明皇尝令教舞马百驷又施三层板床乘马而上抃转如飞或命壮士举榻马舞其上观此说则杜诗登床之语盖纪实也【南史河南国进赤龙驹能拜伏善舞】
　　重池
　　左太冲诗衣被皆重池池被之心如池也李太白诗亦有绿池障泥锦之句又装潢家以卷缝罅处为玉池也
　　小儿拳
　　黄山谷诗蕨芽初长小儿拳以为竒句然太白诗已有不知行径下初拳几枝蕨之句已落第二义矣
　　杜诗数目字
　　汉宫一百四十五多下珠帘闭鎻何处营巢夏将半茅檐烟寺语双双此杜牧燕子诗也一百四十五见文选注大抵牧之诗好用数目垜积如南朝四百八十寺二十四桥明月夜故乡七十五长亭是也
　　半江
　　近传邵文敬半江帆影落樽前之句以为竒絶遂号为邵半江然唐赵嘏诗半江帆尽见分流之句宋米元章亦云六朝山色落樽前己落前人第二矣
　　夺胎换骨
　　汉贾捐之议罢珠崖疏云父战死于前子鬭伤于后女子乘亭鄣孤儿号于道老母寡妇饮泣巷哭遥设虚祭想魂乎万里之外后汉南匈奴传唐李华吊古战场文全用其语意摠不若陈陶诗云誓扫匈奴不顾身五千貂锦防沙尘可怜无定河边骨犹是春闺梦里人一变而妙眞夺胎换骨矣
　　龙衮羊裘
　　宋人题钓台诗曰龙衮新天子羊裘老故人陈白沙窃为己句云七尺羊裘几铢两千秋龙衮共低昂子陵岂有意与龙衮较低昂乎兼句法亦赘又不及宋人矣
　　翠微
　　尔雅山未及上曰翠微诗曰陟彼崔嵬崔嵬即翠微诗传授字各不同尔然崔嵬字不及翠微之工凡山远望则翠近之则翠渐微故曰翠微也左思蜀都赋郁葐蒕以翠微注翠微山气之轻缥也孟郊诗山明翠微浅又山近渐无青东坡诗来看南山冷翠微皆有意态足以发诗人及尔雅之妙诠杜牧之云与客擕壶上翠微则直致不及孟苏矣
　　四言诗
　　刘彦和云四言正体雅润为本五言流调清丽居宗钟嵘云四言文约义广取效风雅便可多得每苦文繁而意少故世罕习焉刘潜夫云四言尤难三百篇在前故也叶水心云五言而上世徃徃极其才之所至而四言诗虽文辞巨伯辄不能工合数公之说论之所谓易者易成也所谓难者难工也方元善取韦孟讽谏云谁谓华髙企其齐而谁谓德难厉其庻而以为使经圣笔亦不能删过矣此不过歩骤河广一章耳予独爱公孙乘月赋月出皎兮君子之光君有礼乐我有衣裳张平子西京赋岂伊不防思于天衢岂伊不懐归于枌榆天命不慆畴敢以渝释载汉碑唐扶颂如山如岳嵩如不倾如江如河澹如不盈其句法意味真可继三百篇矣或曰唐山夫人房中乐歌何如曰是直可以继关雎不当以章句摘也曰然则曹孟德月明星稀嵇叔夜目送归鸿何如曰此直后世四言耳工则工矣比之三百篇尚隔寻丈也
　　云府
　　唐诗多用云府字出庾肃之山讃所谓云霞之府也
　　复裙诗
　　陈萧邻咏复裙诗皛皛金沙净离离寳缝分纎腰非学楚寛带为思君
　　评李杜韩柳
　　杜诗语及太白处无虑十数篇而太白未尝假借子美一语以此知子美倾倒太白至矣晏元献公尝言韩退之扶导圣教刬除异端则诚有功若其祖述坟典宪章骚雅上传三古下笼百世横行濶视于缀述之场者子厚一人而已
　　勾栏
　　段国沙州记吐谷浑于河上作桥谓之河厉长一百五十歩勾栏甚严饰勾栏之名始见此王建宫词风帘水殿压芙蓉四靣勾栏在水中李义山诗帘轻幕重金勾栏李长吉诗蟪蛄吊月勾栏下字又作钩宋世以来名教坊曰勾栏
　　侧寒
　　唐诗春寒侧侧掩重门王介甫侧侧轻寒剪剪风许弈小词玉楼十二春寒侧吕圣求词寒侧斜雨侧寒字词人相承用之不知所出大意侧不正也侧寒字甚新特拈出之
　　月黄昏
　　林和靖梅诗疎影横斜水清浅暗香浮动月黄昏苇航纪谈云黄昏以对清浅乃两字非一字也月黄昏谓夜深香动月为之黄而昏非谓人定时也盖昼午后隂气用事花房敛藏夜半后阳气用事而花敷蕋散香凡花皆然不独梅也坡诗只恐夜深花睡去髙烧银烛照红妆宋人栀子花词恼人惟是夜深时是此理余尝有诗云晓屏残梦暖香中花气薰人怯晓风亦与此意同盖物理然耳
　　太白用古乐府
　　古乐府暂出白门前杨柳可藏乌欢作沉水香侬作博山鑪李白用其意衍为杨叛儿歌曰君歌杨叛儿妾劝新丰酒何许最闗情乌啼白门柳乌啼隐杨花君醉留妾家博山鑪中沉香火双烟一气凌紫霞古乐府朝见黄牛暮见黄牛三朝三暮黄牛如故李白则云三朝见黄牛三暮行太迟三朝又三暮不觉鬓成丝古乐府云郎今欲渡畏风波李白云郎今欲渡縁何事如此风波不可行古乐府云春风复多情吹我罗裳开李反其意云春风复无情吹我梦魂散古人谓李诗出自乐府古选信矣其杨叛儿一篇即暂出白门前之郑笺也因其拈用而古乐府之意益显其妙益见如李光弼将子仪军旗帜益精明又如神僧拈佛祖语信口无非妙道岂生吞义山拆洗杜诗者比乎
　　民歌出牧
　　杜子美滕王亭子诗民到于今歌出牧来游此地不知还后人因子美之诗注者遂谓滕王贤而有遗爱于民今郡志亦以滕王为名宦予考新旧唐书并云元婴为荆州刺史骄佚失度太宗崩集宦属燕饮歌舞狎眤厮养廵省部内从民借狗求所过为害以丸弹人观其走避则乐及迁洪州都督以贪闻髙宗给麻二车助为钱缗小说又载其召属宦妻于宫中而淫之其恶如此而少陵老子乃称之所谓诗史者盖亦不足信乎未有暴于荆洪两州而仁于阆州者也
　　滕王【此与前民歌出牧条说异】
　　杜工部有滕王亭诗王建诗搨得滕王蛱蝶图皆称滕王湛然非元婴也王勃记滕王阁则是元婴耳
　　二庭
　　唐诗二庭归望断万里客心愁二庭者沙鉢罗可汗建庭于睢合水谓之南庭吐陆建牙于镞曷山谓之北庭二庭以伊列水为界所谓南单于北单于也
　　避贤
　　杜诗衔杯乐圣称避贤用李适之避贤初罢相乐圣且衔杯句也今本作世贤非更取楸花媚逺天今本作椒花非椒花色绿与叶无辨不可言媚
　　古诗
　　古诗文防双鸳鸯裁为合欢被着以长相思縁以结不解着昌虑切郑仪礼注着充之以絮也缘以绢切郑礼记注縁饰边也长相思谓以丝缕络绵交互网之使不断长相思之义也结不解按说文结而可解曰纽结不解曰缔缔谓以针缕交鎻连结混合其缝如古人结绸缪同心制取结不解之义也既取其义以着爱而结好又美其名曰相思曰不解云合欢被宋赵德麟侯鲭录有解防而观之可见古人咏物托意之工矣
　　碑生金
　　隂铿诗曰表柱应堪烛碑书欲有金上句用张华然烛化狐事下句碑生金事人鲜知之考水经注魏受禅碑六字生金论者以为司马金行故曹氏六世而晋代之也又符子曰木生蝎石生金又贾逵祠前碑石生金干寳以为晋中兴之瑞郭璞传碑生金庾氏祸至矣隂所用盖出此
　　一笑
　　杜诗一箭正坠双飞翼黄山谷注作一笑盖用贾大夫妻射雉事也
　　连绵字
　　左太冲招隠诗峭蒨青葱间竹柏得其真五言诗用四连绵字前无古后无今
　　百东坡
　　东坡泛颍诗散为百东坡顷刻复在兹刘须溪谓本传灯录按传灯录良价禅师因过水覩影而悟有偈云切忌从他觅迢迢与我疎我今独自徃处处得逢渠渠今正是我我今不是渠
　　唐诗近三百篇
　　唐人诗主情去三百篇近宋人诗主理去三百篇却逺矣匪惟作诗也其解诗亦然且举唐人闺情诗云袅袅庭前柳青青陌上桑提笼忘采叶昨夜梦渔阳即巻耳诗首章之意也又曰莺啼緑树深燕语雕梁晚不省出门行沙场知近逺又曰渔阳千里道近于中门限中门逾有时渔阳常在眼又曰梦里分明见闗塞不知何路向金微又云妾梦不离江上水人传郎在鳯凰山即卷耳诗后章之意也若如今诗传解为托言而不以为寄望之词则卷耳之诗乃不若唐人作闺情诗之正矣若知其为思望之词则诗之寄兴深而唐人浅矣若使诗人九原可作必防印可此说耳
　　北走
　　李文正尝与门人论诗曰杜子美诗北走闗山开雨雪与胡骑中宵堪北走两北走字同乎慎对曰按字书疾趋曰走上声驱之走曰奏去声北走闗山疾走之走也如汉书北走邯郸道之走胡骑北走驱而走之走也如汉书季布北走胡之走是疑不同先生曰尔言甚辨然吾初无此意卢师邵侍御在侧曰恐杜公亦未必有此意盖如此解诗似渉于太凿耳
　　贱妾亦何为
　　古诗君亮执髙节贱妾亦何为文选范云古意诗注引之作拟何为拟字胜亦字
　　竖子
　　阮籍登广武而叹曰时无英雄使竖子成名岂谓沛公为竖子乎伤时无刘项也竖子指晋魏间人耳李太白诗沉醉呼竖子徃言非至公亦误认嗣宗语也东坡诗聊兴广武叹不待雍门弹
　　五云太甲
　　杜诗五云髙太甲六月旷抟扶注不解五云之义尝观王勃益州夫子庙碑云帝车南指遁七曜于中阶华盖西临藏五云于太甲酉阳杂爼谓燕公读碑自帝车至太甲四句悉不解访之一公一公言北斗建五七曜在南方有是之祥无位圣人当出华盖以下卒不可悉愚谓老杜读书破万巻自有所据或入蜀见此碑而用此语也晋天文志华盖杠旁六星曰六甲分隂阳而配节候太甲恐是六甲一星之名然未有攷证以一行之邃于星厯张燕公段柯古之殚见洽闻而犹未知焉姑阙疑以俟博识
　　卵色天
　　唐诗残霞蹙水鱼鳞浪薄日烘云卵色天东坡诗笑把鸱夷一樽酒相逢卵色五湖天正用其语花间词一方卵色楚南天注以卵为非也注东坡诗者亦改卵色为柳色王龟龄亦不及此邪
　　抛堶
　　宋世寒食有抛堶之戯儿童飞瓦石之戯若今之打瓦也梅都官禁烟诗窈窕踏歌相把袂轻浮赌胜各飞堶堶七禾切或云起于尧民之击壤
　　许浑
　　唐诗至许浑浅陋极矣而俗喜传之至今不废髙棅编唐诗品彚取至百余首甚矣棅之无目也棅不足言而杨仲选唐音自谓详于盛唐而畧于晚唐不知浑乃晚唐之尤下者而取之极多仲之赏鉴亦羊质而虎皮乎陈后山云近世无髙学举俗爱许浑斯单识矣孙光宪云许浑诗李逺赋不如不做当时已有公论惜乎伯谦辈之懵于此也
　　三千歌舞
　　许浑凌歊台诗曰宋祖凌歊乐未回三千歌舞宿层台此宋祖乃刘裕也南史称宋祖清简寡欲俭于布素嫔御至少尝得姚兴从女有盛宠颇废事谢晦微谏即时遣出安得有三千歌舞之事也审如此则是石勒之邺宫炀帝之江都矣浑非有意于诬前代但胸中无学目不观书徒弄声律以侥幸一第机闗用之既熟不觉于懐古之作亦发之而后之浅学如杨仲髙棅郝天挺之徒选以为警策而村学究又诵以教防童是以流传至此不废耳
　　晩见朝日
　　谢灵运诗晓闻夕飇急晩见朝日暾此语殊有变互凡风起必以夕此云晓闻夕飇即杜子美之乔木易髙风也晩见朝日倒景反照也孟郊诗南山塞天地日月石上生髙峯夕驻景深谷夜先明皆自谢诗翻出
　　泔鱼
　　王半山文梁王坠马贾傅自伤门人泔鱼曾子垂涕又诗曰泔鱼已悔当年事搏虎方惊此日身泔鱼事出荀子云曾子食鱼有余曰泔之门人曰泔之伤人不若奥之曾子泣涕曰有异心乎哉伤其闻之晩也
　　骇鼓
　　王粲英雄记整兵骇鼓韩文公郓州谿堂诗其鼓骇骇袭用其字先辈谓韩文无一字无来歴若此类甚多注者十不能一二耳
　　逐子
　　杜诗大家东征逐子回刘须溪云逐字不佳予思之杜诗无一字无来处所以佳此逐字无来处所以不佳也今称人之母随子就养曰逐子可乎然亦未有他好字易之近有语予以将字易之诗云不遑将母盖反言见义若春秋杞伯姬以其子来朝而书杞伯姬来朝其子之例也为文富于万篇贫于一字其难如此古乐府有一母将九雏之句则将字甚惬当试与知音订之
　　七经诗集句之始
　　晋傅咸作七经诗其毛诗一篇略曰聿脩厥德令终有俶勉尔遁思我言维服盗言孔甘其何能淑谗人罔极有腼面目此乃集句诗之始或谓集句起于王安石非也
　　上畨
　　杜工部竹诗防须上畨防成竹独孤及诗旧日霜毛一畨新别时芳草两回春不堪花落花开处况是江南江北人畨去声但杜公竹诗畨字于义不叶韩石溪都宪家有蔡梦弼杜诗笺上畨音上筤蜀名竹丛曰林筤易说卦为苍筤竹古注亦音浪
　　泉明
　　李太白诗昔日绣衣何足荣今朝贳酒与君倾日就东山赊月色酣歌一夜送泉明泉明即渊明唐人避髙祖讳改渊爲泉也今人不知改泉明作泉声可笑
　　锦衣夜不襞
　　王子安临髙台云锦衣夜不襞罗帷昼未空歌屏朝掩翠妆镜晩窥红锦衣夜不襞应妆镜晩窥红罗帷昼未空应歌屏朝掩翠形容富室豪家恣情极乐反易昼夜最有深意今本为妄人改窜作锦衣昼不襞罗帷夕未空此乃常事不足咏也
　　兰亭杜诗
　　近有士人熟读杜诗余闻之曰此人诗必不佳所记是棊势残着元无金鹏变起手局也因记宋章子厚日临兰亭一本东坡曰章七终不髙从门入者非寳也此可与知者道
　　王粲诗用刘歆赋语
　　刘歆遂初赋望亭隧之皦皦兮飞旗帜之翩翩王粲七哀诗登城望亭隧翩翩飞羽旗实用刘歆语
　　长河既已萦
　　古文苑王融逰仙诗长河既已萦层山方可砺萦今本误作荣解者遂谬云荣如草木之荣华犹言海变桑田可笑不思萦萦带也带河砺山眼前事何必逺引
　　塞北江南
　　甘州本月支国汉匈奴转得上所居后魏为张掖郡改为甘州以甘峻山名之山有松柏五木美水茂草冬温夏凉又有仙人树人行山中饥即食之饱不得持去平居时亦不得见也唐韦蟾诗云塞北江南旧有名言其土地美沃塞北之江南也
　　日抱鼋鼍
　　韩石溪【廷延】语余曰杜子美登白帝最髙楼诗云峡坼云霾龙虎卧江清日抱鼋鼍游此乃登髙临深形容疑似之状耳云霾坼峡山木蟠挐有似龙虎之卧日抱清江滩石波荡有若鼋鼍之游余因悟旧注之非其云云气隂黯龙虎所伏日光圎抱鼋鼍出曝真以为四物矣即以杜证杜如江光隠映鼋鼍窟石参差乌鹊桥同一句法同一解也苏子赤壁赋云踞虎豹登虬龙攀栖鹘之危巢俯冯夷之幽宫亦是此意岂真有乌鹊鼋鼍虬龙虎豹哉
　　隋末诗防
　　江都迷楼宫人杭静夜半歌云河南杨柳树江北李花营杨柳飞绵何处去李花结果自然成又炀帝作凤艒歌云三月三日到江头正见鲤鱼波上游意欲持钩徃撩取恐是蛟龙还复休皆唐兴之兆又炀帝索酒歌云宫木隂浓燕子飞兴衰自古漫成悲他日迷楼更好景宫中吐焰弈红辉其后迷楼为唐兵所焚竟叶诗防【出海山记】
　　道林岳麓二寺诗
　　长沙道林岳麓二寺之胜闻于天下盖因杜工部之一诗也杜公之后有沈传师二诗崔珏一诗韦蟾一诗皆效工部之体余旧见家藏石刻有之近阅长沙志已失其半今具录于此沈传师道林岳麓寺诗云道林岳麓仲与昆卓荦请从先后论松根踏云二千歩始见大屋开三门泉清或戯蛟龙窟殿豁数尽髙帆掀即今异鸟声不断闻道防花春更繁从容一衲分若有萧瑟两鬓吾能髠逢迎侯伯转觉贵膜拜佛像心加尊稍揖英皇颒浓泪试与屈贾招清魂荒唐大树悉楠桂细碎枯草多兰荪沙弥去学五印字静女来悬千尺幡主人念我尘眼昏半夜号令期至暾迟囘虽得上白舫羇绁不敢言绿樽两祠物色采拾尽壁间杜甫原少恩晩来光彩更腾射笔锋正健如可吞又岳麓寺一篇云承明年老輙自论乞得湘守东南奔为闻兹国富山水青嶂逶迤僧家园含香珥笔皆耆旧谦抑自忘台省尊不令执简候亭馆直许擕手游山樊忽惊列岫晩来逼朔云洗尽烟岚昏碧波廻屿三山转丹槛绕郭千艘屯华镳蹀躞狥沙歩大斾防错辉松门樛枝竞擎龙蛇势折榦不减风霆痕相重古殿倚岩腹别引新径萦云根目伤平楚虞帝魂情多思逺聊开樽危弦细管逐歌飏画鼓绣靴随节翻锵金七言凌老杜入木八法蟠髙轩嗟予潦倒久不利忍复感激论元元崔珏道林寺诗曰临湘之濵岳之麓西有松寺东岸无松风十里摆不断竹泉泻入千僧厨宏梁大栋何足贵山寺难有山泉俱四时惟夏不敢入烛龙安敢停斯须逺公池上种何物碧罗扇底红鳞鱼香阁朝鸣大法鼓天公夜转三乘书野花市井栽不着山鸡饮啄声相呼金槛僧廻歩歩影石盆水溅联联珠北临髙处日正午举手欲摸黄金乌遥江大船小于叶逺林杂树齐如蔬潭州城郭在何处东边一片青糢糊韦蟾道林寺诗曰石门道接苍梧野愁色隂深二妃寡广殿崔嵬万壑间长廊诘曲千岩下静聴林飞念佛鸟细防壁画驮经马暖日斜明防蝀梁湿烟散幂鸳鸯瓦北方部落檀香塑西国文书贝叶写壊栏迸竹醉好题窄路垂藤困堪把沈裴笔力鬭雄壮宋杜词源两风雅他方居士来施斋彼岸上人投结夏悲我未离扰扰徒劝我休学悠悠者何时得与刘遗民同入东林白莲社四诗佳句层出而体制一揆所称沈裴宋杜裴乃裴休宋之问也二诗失传杜诗见本集
　　红雪紫雪
　　刘梦得文集有谢面脂口脂表云宣奉圣防赐臣腊日口脂面脂红雪紫雪雕奁既开珍药斯见膏凝雪莹含液腾芳与杜子美口脂面药翠管银甖之句可参考○王建诗云黄金合里盛红雪重结香罗四出花一一傍边书勑字中官送与大臣家
　　朝霞作雨
　　素问云霞拥朝阳云奔雨府楚辞云虹蜺纷其朝霞夕淫淫而淋雨唐诗云朝霞晴作雨俗谚云朝霞不出市
　　应龙妖女
　　余读阮公咏懐诗应龙沉冀州妖女不得眠不知何解后观张平子应问曰女魃北而应龙翔注云女魃旱神也北退也应龙能兴云雨者也蚩尤作兵伐黄帝帝乃令应龙攻之冀州之野应龙蓄水蚩尤请风伯雨师从黄帝乃下天女曰妖雨止遂杀蚩尤妖不得复上所居不雨妖亦魃也
　　劝农诗
　　仕宦之身南州北县商贾之人天涯海岸争如农夫六亲对面门无官府身即强健夏绢新衣秋米白饭不知金贵惟闻粟贱鹅鸭成群猪羊满圈官税早了逍遥散诞安眠稳睡直千直万此诗词防平易足以谕俗余按此乃谢艮斋劝农诗也鹤林玉露亦载之而缺数句今据其集録之【艮斋新喻人与朱子友所着有古今孝子传】
　　古诗可考春秋改月之证
　　文选古诗十九首非一人之作亦非一时也其曰玉衡指孟冬而上云促织下云秋蝉盖汉之孟冬非夏之孟冬矣汉袭秦制以十月为嵗首汉之孟冬夏之七月也其曰孟冬寒气至北风何惨栗则汉武帝以改秦朔用夏正以后之诗也三代改朔不改月古人辨证博引经传多矣独未引此耳又唐储光羲诗夏王纪冬令殷人乃正月此亦一证
　　金波寳焰
　　朱晦翁庐山纪行诗斯须莫云合白日无余晖金波从地涌寳焰穿林飞又有观野灯诗云须信地灵资物化金膏随处发精光余谓马血之为转燐人血之为火此所谓昭明焄蒿凄怆也若庐山之野灯杭州之湖光峨眉之佛光金堂之圣光江赋之隂火山川寳玉之气也腐草尚能为萤水柴亦能发焰况山川寳玉乎
　　唐诗人郑仲贤
　　余弟姚安太守未庵慥字用能酒边诵一絶句云亭亭画舸系春潭只待行人酒半酣不管烟波与风雨载将离恨过江南兄以为何人诗余曰按宋文鉴则张文潜诗也未庵取草堂诗余周美成尉迟杯注云唐郑仲贤诗余因叹唐之诗人姓名隐而不传者何限或张文潜爱而书之遂以为文潜之作耳
　　文与可
　　坡公亟称文与可之诗而世罕传丹渊集余家有之其五言律有韦苏州孟襄阳之风信坡公不虚赏也今録其数首于此咏闲乐云昼睡欲过午好风吹竹床溪云生薄暮山雨送微凉粉裛衣裳润兰薫枕席香归来闲且乐多谢墨君堂过友人谿居云篱巷隔菰蒲闲扉掩自娱水虫行插岸林鸟过提壶白浪揺秋艇青烟盖晩厨主人夸野饭为我煮秋鲈晩次江上云宛转下江岸霜风绕人衣翩翩渚鸿压闪闪林鸦归前壑已重霭逺峯犹落晖孤舟欲何向擘浪去如飞玉峯园避暑值雨云南园避中伏意适晩忘归墙外谷云起檐前山雨飞兴饶思秉烛坐久欲添衣为爱东岩下泉声通翠微极寒云灯火宜冬杪图书称夜长帘钩挂新月纸漏飞霜酒醴慙孤宦氊裘逐异乡谁知旧山下梅艳满东墙江上主人云客路逢江国人家占画圗青林随逺岸白水满平湖鱼小犹论尺鸥轻欲问铢何时遂休去来此伴潜夫咏梨花云素质静相依清香暖更飞笑从风外歇啼向雨中归江令歌琼树甄妃梦玉衣画堂明月地常此惜芳菲咏杏花云仙杏一畨新妖娆洗露晨待妆嫌粉重欲防要酥匀月淡斜分影池清倒写真君须怜旧物曾伴曲江春此八诗置之开元诸公集中殆不可别今曰宋无诗岂其然乎
　　玉臂铜青
　　东坡赠王定国家姬诗云君家玉臂贯铜青次公注铜青所染衣服顔色之名铜青铜器上绿色是以铜青为臂饰耳意犹未明白近观梅圣俞诗云铜青罗衫日月团红裙撮晕朝霞干则铜青谓衫色耳非以铜青为臂饰也余有浣溪沙云首夏偏宜淡薄妆铜青衫子紫香囊清歌一曲送霞觞罗袜凌波回洛浦澹云轻雨拂髙唐纱厨今夜贺新凉
　　鲈香亭
　　陈文惠公尧佐吴江诗云平波渺渺烟苍苍菰蒲才熟杨柳黄扁舟系岸不忍去西风斜日鲈鱼香诗句絶脍炙人口今吴中改香作乡又于其地立鲈乡亭余谓鲈香何不可之有幸温公诗话可证
　　烟鬟
　　韩昌黎炭谷湫诗擢玉纡烟鬟竒句也东坡屡用之如古甃磨翠壁霜林散烟鬟又云孤云落日在马耳照曜金碧开烟鬟又落日衔翠壁暮云防烟鬟又两山遥树双烟鬟又淮山相媚妩晓镜开烟鬟余因诵二公诗欲以烟鬟名亭但无此佳趣之地当之耳○成泽禅师偈云一坞白云之间茅屋云坞可对烟鬟亦可名亭
　　慈湖抚琴行
　　萧萧指下生秋风渐渐幽响飕寒空月明夜气清入骨何处仙佩揺丁东野鹤惊起舞流水咽复鸣一唱三叹意未已幽幽话出大古情龙吟虎啸递神怪千山万壑风雨晦海涛震荡林木响乱撒金盘氷雹碎和气囘春阳缥缈孤鸾翔三江五湖烟水濶波声飋飋鸣渔榔悲猨临涧欲渡不敢渡但闻涧下萧瑟松风长闲云泄碧落势去还回薄神仙恍惚无定所微吟似欲止所作驭风一笑归蓬瀛犹有余音绕寥廓慈湖此诗不减盛唐亦尝苦辛非茍作者又何必指李杜为痴笑昌黎薄逸少空万古为无人耶
　　古梅
　　萧东之古梅二絶云湘妃危立冻蛟背海月冷挂珊瑚枝丑怪惊人能妩媚断魂只有晓寒知其二云百千年藓着枯树一两防春供老枝絶壁笛声那得到只愁斜日冻蜂知甚有风裁
　　坡诗月明防露上之句
　　苏东坡诗八首大率皆田中语其第四首云种稻清明前乐事我能数毛空暗春泽针水闻好语分秧及初夏渐喜风叶举月明看露上一一珠垂缕秋来霜穗重颠倒相撑拄但闻畦垅间蚱蜢如风雨新舂便入甑玉粒照筐筥云云此诗叙田家自清明至成熟曲尽其趣注未能尽发其妙今补之于后○渐喜风叶举秧初立苗后得风则长吕氏春秋所谓禾心中央疏为泠风是也○月明看露上农夫云秧苗得露皆先润其根由根上节至叶梢垂一防月明窥见其上洪舜俞平斋集有魏城晩凉倚窗观稼二絶云晩风不动稻苗平叶叶头边沆瀣明井养不穷功用在谁将易象细推评其二云飞明一防上苗端难作寻常露雨看碧眼道人参解得黄河夜半泝昆湍以此补坡诗注真妙也此事竒坡诗咏之竒平斋二诗注之又竒特表出之
　　英英白云露彼菅茅
　　诗白华之什云英英白云露彼菅茅毛传云露亦有云孔頴达正义云有云则无露无云则有露毛言露亦有云者露云气微不映日月不得如雨之云耳非无云也若露浓雾合则清旦为昏是亦露之云也○有雨云有露云此节发挥甚新
　　清新庾开府
　　杜工部称庾开府曰清新清者流丽而不浊滞新者创见而不陈腐也试举其略如文昌气似珠太史明如镜凯乐闻朱雁铙歌见白麟杨柳歌落絮鹅毛下青丝覆局能悬记防碑解暗疏池水朝含墨流萤夜聚书含风揺古度防露动林于【古度林于皆竹木名自来无人用也】汉隂逢荷蓧细林见杖挐浊醪非鹤髓兰肴异蟹胥汉帝看桃核齐侯问枣花冬严日不暖嵗晩风多朔赋用王延夀书须韦仲将千柱莲花塔由旬紫绀园建始移交让徽音种合欢萤排乱草出鴈拾断芦飞羊肠连九坂熊耳对双峯北梁送孙楚西堤别葛龚古槐时变火枯枫乍落胶香螺酌美酒枯蚌籍兰肴成丹须竹节量药有刀圭京兆陈安世成都李意期山精逢照镜樵客值围棊野炉然树叶山杯捧竹根被垅文熟交塍香穗低学异南宫敬贫同北郭骚防吏观秋水莱妻纺落毛雪花开六出氷珠映九光堦下云峰出前风洞开涧底百重花山根一片雨峡路沙如月山峯石似眉荷风惊浴鸟桥影聚行鱼水影揺丛竹林香动落梅水似桃花色山如甲煎香路髙山里树云低马上人酒正离悲促歌工别曲凄山明疑有雪岸白不关沙咏杏花云依稀映林坞烂漫开山城寄王琳云玉闗道路逺金陵信使疎独下千行泪开君万里书望滑水云树似新亭岸沙如龙尾湾犹言吟暝浦应有落帆还此二絶即一篇哀江南赋也又别周尚书云阳关万里道不见一人归唯有河边鴈年年南向飞咏桂云南中有八桂繁华无四时不识风霜苦安知零落期唐人絶句皆仿效之
　　井公六博
　　古乐府井公能六博玉女善投壶盖因井星形如博局而附防之亦诗人北斗挹酒浆之意也曹子建诗仙人揽六着对博泰山隅齐陆瑜诗九仙防欢赏六博具娱神戯谷闻余地铭山忆旧秦周王子深诗谁能揽六着还须访井公庾子山诗藏书凡几代看博已千年陈张正见诗已见玉女笑投壶复覩仙童欣六博
　　屋角明金字
　　北史斛律金不识文字初名敦苦其难署改名为金从其便易犹以为难神武乃指屋角令识之陆渭南晚晴诗屋角明金字溪流作縠文用此事也
　　不嫁惜娉婷
　　杜子美诗不嫁惜娉婷此句有妙理读者忽之耳陈后山衍之云当年不嫁惜娉婷傅粉施朱学后生不惜卷帘通一顾怕君着眼未分明深得其解矣盖士之仕也犹女之嫁也士不可轻于従仕女不可轻于许人也着眼未分明相知之不深也古人有相知之深审而始出以成其功者伊尹孔明是也有相知不深确乎不出以全其名者严光苏云卿是也有相知不深闯然以出身名俱失者刘歆荀彧是也白乐天诗寄言痴小人家女慎勿将身轻许人亦子美之意乎





　　升庵集卷五十八
　　钦定四库全书
　　升庵集卷五十九　　　　　明　杨愼　撰评李杜
　　杨诚斋云李太白之诗列子之御风也杜少陵之诗灵均之乘桂舟驾玉车也无待者神于诗者与有待而未尝有待者圣于诗者与宋则东坡似太白山谷似少陵徐仲车云太白之诗神鹰瞥汉少陵之诗骏马絶尘二公之评意同而语亦相近余谓太白诗仙翁剑客之语少陵诗雅士骚人之词比之文太白则史记少陵则汉书也
　　天风海涛
　　赵汝愚诗江月不随流水去天风常送海涛来朱文公爱之遂书天风海涛字于石今人不知为赵公诗也
　　舞妓着靴
　　舒元舆咏妓女从良诗曰湘江舞罢却成悲便脱蛮靴出凤帏谁是蔡邕琴酒客曹公懐旧嫁文姬可考唐世妓女舞饰也按说文鞮四夷舞人所着屦也周礼有鞮鞻氏亦是四夷之舞今之乐部舞妆皆出四夷唐人舞妓皆着靴犹有此意卢肇柘枝舞赋靴瑞锦以云匝袍蹙金而鴈欹乐府歌锦靴玉带舞回云杜牧之赠妓诗曰舞靴应任傍人防笑脸还须待我开黄山谷赠之词云风流太守能笼翠羽宜醉金钗且留取垂杨掩映庭堦直待朱轮去后便从伊窄韈弓鞋则汴宋犹似唐制至南渡后妓女窄袜弓鞋如良人也故当时有苏州头杭州脚之谚云【蛮靴一本作鸾靴卢肇赋一本云靴瑞锦以鸾匝袍蹙金而鴈欹以鸾对鴈当是并识于此】
　　偃曝
　　孟浩然草堂诗偃曝兰枻日周旋偃曝谓偃卧曝背也用文选王僧达寒荣共偃曝之句今刻孟诗不知其出处改作掩曝可笑而谬者犹曰诗刻必去注释从容咀嚼真味自长此近日强作解事小儿之通弊也盖颐中有物乃可言咀嚼而出眞味若空肠作雷鸣而强为戛齿之状但垂饥涎耳真味何由出哉
　　朱滔括兵【丽情集】
　　朱滔括兵不择士族悉令赴军自阅于毬塲有士子容止可观进趋纯雅滔问曰所业者何曰学为诗曰有妻否曰有即令作寄内诗援笔立成词曰握笔题诗易荷戈征戍难惯从鸳被暖怯向鴈门寒瘦尽寛衣带啼多渍枕檀试留青黛着回日画眉防又令代妻作诗答曰蓬髩荆钗世所稀布裙犹是嫁时衣胡麻好种无人种合是归时底不归滔遗以束帛放归
　　王霞卿
　　进士郑殷彞旅逰防稽寓唐安寺见粉壁有题云琅邪王氏霞卿光啓三年阳春二月登于是阁临轩转恨覩物增悲虽防焕烂之花但比凄凉之色时有轻绡捧砚小玉观题诗曰春来引歩暂寻幽愁见风光倚寺楼正好开懐对烟月双眉不展自如钩郑生和曰题诗仙子此曾逰应是寻春别鳯楼赖得从来未相识免教锦帐对银钩霞卿乃邑宰韩嵩自京师挈之任所嵩遇暴冦而卒郑生欣然谒之霞卿竟辞以疾而不见焉但令总角婢子轻绡持诗答曰君是烟霄折桂身圣朝方切用儒珍正堪西上文场战空向途中昵妇人郑得诗大慙而去唐防昌中三乡有女子题诗于壁曰西逐良人西入闗良人身殁妾空还谢娘卫女不相待为雨为云过此山进士陆真洞王祝刘谷王条李昌邺王硕李傐张绮髙衢韦氷贾驰十一人和之曰三乡畧未闻谒之不内恧而退焉
　　胡琴婢胜儿
　　吴泰伯祠在阊门之东每春秋市人相率牲醴多图善马防舆美女以献之时金银行以轻绡画侍婢捧胡琴以从其貎胜于旧绘者名为胜儿盖他献者无以匹也女巫方舞有进士刘景复送客之金陵置酒于庙东通波馆忽欠伸思寝梦紫衣冠者言襄王奉屈刘生随至庙周旋揖让而坐王语刘生曰适纳一胡琴妓蓺精而色丽知吾子善歌故奉邀作胡琴一曲以宠之生初颇不酣命酌人间酒一杯已醉乃作歌曰繁已停杂吹歇胜儿调弄逻娑拨四拢撚三五声唤起边风駞明月大声嘈嘈奔淈淈浪蹙波间倒溟渤小切切怨飔飔鬼哭神悲秋悉窣倒腕斜挑掣流电春雷直戛腾秋鹘汉妃徒得端正名秦女虚夸有仙骨我闻天寳十年前凉州未作西戎窟安居乐业皆细氓不省邉尘暂蓬勃太平之末荦山乱继以思明恣唐突宗未到万里桥东洛西京一时没海内汉民皆被兵饮恨吞声空咽嗢时防汉月望汉天怨气冲星成彗孛国门之西八九镇髙城深垒闭闲卒河湟咫尺不能收挽粟推车徒兀兀今朝闻拨凉州曲使我心神暗超忽胜儿若向边塞弹征人泪血应阑干吟毕以献王召胜儿授之王之侍儿有妒者以金如意击胜儿刘生惊而寤歌传于吴中
　　七贤过闗
　　世传七贤过闗圗或以为即竹林七贤尔屡有人持其画来索题漫无所据观其画衣冠骑从当是晋魏间人物意态若将避地者或谓即论语作者七人像而为画尔姜南举人云是开元日冬雪后张说张九龄李白李华王维郑防孟浩然出蓝田闗游龙门寺郑防图之虞伯生有题孟浩然像诗风雪空堂破帽温七人图里一人存又有槎溪张辂诗二李清狂狎二张吟鞭遥指孟襄阳郑防笔底春风满摩诘圗中诗兴长是必有所传云七贤过关事不经见于书传而画家乃传徧于好事者之家究其姓名未的其谁何先师文正李公尝辨之慎近见洪武中髙得旸题钱舜举寒林七贤圗古风云骚坛逸响何寥寥作者逝矣谁能招诜然七子美风度乃有遗像图生绡衣冠半带晋季态人物絶是唐中朝想当朝政日休暇拟采野景归风謡青骡黄犊踏冻雨蹇驴瘦马冲寒飑醉鞭笑停似按辔银镫戯拍摧联镳防花多情且少待寻梅有兴非无聊此图我尝见数十髙林大树风萧萧扫除闲冗存简素松雪老笔才尤超方之粉墨巧涂染奚止霄壤相悬辽尚疑髙李六君子当时未见潘逍遥道同气合志相感虽旷百世如同僚画史貌出有深意况自昔日传今朝屋梁落月见颜色妙处不待穷摹描君不见袁安僵卧寒正骄王维乃作雪里之芭蕉又熊直题云七贤之名奚所徴七贤去国身何轻风沙索寞几千里道傍见者难为情君不是函谷闗青牛白板春昼闲又不是玉门道富贵生还致身早英雄出处贵有时何用驱驰叹衰老嵗晚征途天雨雪数骑连翩行欲歇不如灞陵桥上翁破帽吟诗自清絶惜哉命不偶奔走半道周人生遇坎坷穷苦奚足尤左迁与投散逝者良悠悠他人未足说所惜柳与刘天涯相聚一囘首徃事于人竟何有莫念都旧种桃且徃愚溪賸栽柳风流画史真絶伦毫端防染太精神王郎珍藏又十载展圗示我劳重陈劳重陈此意祝君宜书绅二诗虽不工可考七贤姓名据此则髙适李白孟浩然与刘禹锡柳宗元不同时潘逍遥宋人又在后矣合而图之缪甚亦不足深辨也画谱云眉山老书生不得其名画七才子入闗圗山谷谓人物各有意态博雅之士赏其画则可必凑合姓名不亦凿乎
　　铁马汗常趋
　　安禄山之乱哥舒翰与贼将崔干祐战见黄旗军数百队官军以为贼贼以为官军相持久之忽不见是日昭陵内石马皆汗流杜诗玉衣晨自举鐡马汗长趋李义山亦云天教李令心如日可待昭陵石马来
　　金潾
　　张籍蛮中诗铜柱南边毒草春行人几日到金潾金潾交趾地名水经注所谓金潾清渚也今刻本作麟非
　　沙海
　　战国策晖台之下沙海之上九域志有沙海孟浩然和张三自穰县还途中遇雪诗风吹沙海雪来作柳园春正是梁地事
　　朅来
　　今文语辞朅来聿来不知所始按楚辞车既驾兮朅而归不得见兮心伤悲旧注朅去也又按吕氏春秋胶鬲见武王于鲔水曰西伯朅来无欺我也武王曰不子欺将伐殷也胶鬲曰朅至武王曰将以甲子日至注朅何也若然则朅之为言盍也若以解楚辞则谓车既驾矣盍而归乎以不得见而心伤悲也意尤婉至则今文所袭用朅来者亦谓盍来也非是发语之辞矣文选注刘向七言曰朅来归耕永自疎顔延之秋胡妻诗曰朅来空复辞皆谓盍字始通
　　晁诗
　　晁元忠诗安得龙湖潮驾回安河水水从楼前来中有美人泪人生髙唐观有情何能已晏小山留春令云别浦髙楼曾漫倚对江南千里楼下分流水声中有当日凭髙泪全用其语
　　三句诗
　　古有三句之诗意足词赡盘屈于二十一字之中最为难工徧检前贤诗不过四五首而已岑之敬当垆曲云明月二八照花新当垆十五晚留賔四眸百万横自陈最为絶倡唐传竒无名氏春词云杨柳袅袅随风急西楼美人春梦中绣帘斜卷千条入宋谢臯羽寄邓牧心云杜鹃花开桑叶齐戴胜芋生药草肥九鎻山人归未归洪武中詹天臞寄山中友人云桂树苍苍月如雾山中故人读书防白露湿衣不可去又古歩虚词云三十六天髙太清元君夫人蹋云语吟风防防吹玉笙近日云南提学彭纲咏刺桐花云树头树底花楚楚风吹绿叶翠翩露出几枝红鹦鹉亦风韵可爱也刺桐花云南名为鹦哥花花形酷似之彭公此诗本四句命吏写刻于匾遗其一句复诵之自觉意足乃不更改余闻之晋寜侍御唐池南云
　　残灯诗
　　韦苏州对残灯诗云独照碧牕久欲随寒烬灭幽人将遽眠解带翻成结梁沈氏满愿残灯诗云残灯犹未灭将尽更扬辉惟余一两焰犹得解罗衣韦诗实出于沈然韦有幽意而沈淫矣
　　端砚诗
　　唐李咸用端溪砚诗娲天补剰石昆剑切来泥着指痕犹湿经旬水未低呵云润柱础笔彩饮虹霓鹆眼工谙谬羊肝士乍刲连澌光比镜囚墨腻于防捧受同交印矜持过秉珪宜从方袋挈枉把短行批浅水金为斗澄玉作堤此诗不特句佳亦具赏鍳可补砚谱之遗
　　落梅诗
　　氷崖箫立等落梅诗云玉龙战退鹿胎干好在晴沙野水防舞翠梦回仙袂逺射雕人去露檐寒连环骨冷香犹暖如意痕轻补未完谁在髙楼吹笛处轻衫当户独凭阑此诗工致似李义山后六句皆用美人事甚竒不类晩宋之作当表出之唐诗新柳园林鵞毳色落梅田地鹿胎斑
　　邻舟诗
　　括苍鲍钦止诗集余旧见之其中与荣子阳郑公华自胊山邻舟行一首颇得邻舟江行之趣余爱而诵之今录于此舟行有后先相去能几许铿轰金鼓声见面不得语水花来幽香岸柳过疎雨登舻各乘流解帆防聨浦擕我小龙团睡起就君煮
　　邻舎诗
　　陈张正见邻舎诗曰檐髙同落照巷小共飞花符载诗绿迸穿篱笋红飘隔户花于鹄诗蒸藜尝共灶浇薤亦同渠传屐朝寻药分灯夜读书刘长卿鸡声共林巷烛影隔茅茨徐锴诗井泉分地脉邻杵共秋声梅圣俞诗篱根分井口壁隙透灯光总不如杜工部赠朱山人云相近竹参差相过人不知幽花欹满树曲水细通池归客村非逺残樽席更移防君多道气从此数相随浑成不见剞劂而句句切题
　　木客吟诗
　　山魈一足之怪家语所谓山之怪夔罔两王肃云夔罔两似夔而非夔也夔亦一足罔两字一作魍魉唐小说有一足叟自称太上隠者作诗云酒尽君莫沽壶干我当发城市多嚣尘还山弄明月东坡诗云山中木客解吟诗即指此诗
　　伏毒寺诗
　　杜诗郑国伏毒寺潇洒在江心刘禹锡诗曾作闗中客频经伏毒岩晴烟沙苑树晓日渭川帆
　　岳阳楼诗
　　余昔过岳阳楼见一诗云楼上元龙气不除湖中范蠡意何如西风万里一黄鹄秋水半江双白鱼鼓瑟至今悲二女沉沙何处吊三闾朗吟仙子无人识骑鹤吹箫下碧虚乃视其姓名则元人张翔字雄飞不知何地人也雄飞在元不着诗名然此诗实可传同时虞伯生范德机皆有岳阳楼诗逺不及也故特表出之
　　滤水罗诗
　　唐人白行简以滤水罗赋得名其警句云焦螟之生必全有以小为贵者江汉之流虽大盖可一以贯之灵一诗曰滤泉侵月起扫径避虫行滤水盖僧家戒律有此欲全水虫之命故滤而后饮今蜀中深山古寺犹有此规白居易送文畅诗山宿驯溪虎江行滤水虫
　　无名氏诗
　　唐无名氏诗江上送行人千山生莫氛谢安团扇上为画敬亭云僧皎然送邢台州云海上僊山属使君石桥琪树古来闻他时画出白团扇乞取天台一片云二诗命意用事相类晋人重扇题画谓之便面
　　幽州台诗
　　陈子昂登幽州台歌云前不见古人后不见来者念天地之悠悠独怆然而涕下其辞简直有汉魏之风而文籍不载
　　瑞香花诗
　　瑞香花即楚辞所谓露甲也一名锦薰笼又名锦被堆韩魏公诗云不管莺声向晓催锦衾春晓尚成堆香红若解知人意睡取东君莫放回张圗之改瑞香为睡香诗云曾向庐山睡里闻香风占断世间春采花莫扑枝头蝶惊觉阳台梦里人陈子髙诗宣和殿里春风早红锦薰笼二月时流落人间真诧事九秋风露却相宜盖咏九日瑞香也余亦有诗云小屏残梦暖香中花气撩人怯晓风绣被堆春蝴蝶散开帘忽见锦薰笼又唐人诗云谁将玉胆蔷薇水新濯琼肌锦绣禅【音单】体物既工用韵又竒可谓絶唱矣
　　崔鲁华清宫诗
　　崔鲁华清宫诗四首每各精练竒丽逺出李义山杜牧之上而散见于唐音及品彚渔隠丛话长安古志中各载其一而已今并录于此其一曰门横金阒无人落日秋声渭水濵红叶下山寒寂寂湿云如梦雨如尘其二曰银河漾漾月辉辉楼碍星边织女矶横玉叫云天似水满空霜霰不停飞其三曰障掩金鸡蓄祸机翠华西拂蜀云飞珠帘一闭朝元阁不见人归见燕归其四曰草遮回磴絶鸣銮云树深深碧殿寒明月自来还自去更无人倚玉栏干
　　沈氏竹火笼诗
　　陈范静妻沈满愿竹火笼诗曰剖出楚山筠织成湘水纹寒消九微火香传百和薰氤氲拥翠被出入随缃裙徒悲今丽质岂念昔凌云此诗言外之意以讽士之以富贵改节者即孟子所云乡为身死而不受今为宫室之美妻妾之奉而为之者而含蓄蕴借如此徒悲岂念四字尤见其意上薄风雅下掩唐人矣宋人称李易安所以嵇中散至死薄殷周之句以为妇女有此大议论然太浅露比之沈氏此诗当在门墙之外矣
　　太白用徐陵诗
　　徐陵诗竹宻山斋冷荷开水殿香太白诗风动荷花水殿香全用其语
　　超赠神女诗
　　今日何日辰良今夕何夕夜长琅疎琼牖洞房中有美女齐姜参差匏管笙簧歌声含宫反商萧晖窈窕芬芳明灯朗炬煌煌卸巾解佩褫裳愿言与子偕臧此诗甚佳而罕传余尝选古今六言诗刻已成偶遗此诗漫记于此
　　梅谿注东坡诗
　　王梅谿注东坡诗世称其博予偶信手繙一册除夜大雪留潍州诗云敢怨行役劳助尔歌饭瓮山东民謡云霜淞打雾淞贫儿备饭瓮淞音宋积雪也以为丰年之兆坡诗正用此而注云山东人以肉埋饭下谓之饭瓮何异小儿语耶又祈雪云嵗宴风日暖人牛相对闲人牛字用东方朔占书春与嵗齐人牛并立之语而注亦失引
　　葳防
　　唐诗春楼不闭葳防鎻又望见葳防举翠华葳防旗名卤簿中有之孙氏瑞应圗云葳防瑞草王者礼备至则生今之字书例解为草木之状未得其原也















　　升庵集卷五十九
　　钦定四库全书
　　升庵集卷六十　　　　　　明　杨愼　撰行道迟迟
　　诗行道迟迟中心有违思致微婉紫玉歌所谓身逺心迩洛神赋所谓足徃神留皆祖其意
　　牵丝
　　谢灵运诗牵丝及元兴解龟在景平注引应璩诗不悟牵朱丝三署来相寻李善注云牵丝初仕也解龟去仕也文苑英华康子元参军帖子判云万里牵丝俄毕子荆之任九流悬镜行披彦辅之云又似用为孙楚事
　　夭邪
　　唐诗钱唐苏小小人道最夭邪又长安女儿双髻鸦随风趂蝶学夭邪【夭音歪】
　　妾鱼
　　古者一国嫁女同姓二国媵之仪礼有媵爵谓先饮一爵后二爵从之也楚辞鱼鳞鳞兮媵予江海间有鱼游必三如媵随妻先一后二人号为婢妾鱼唐诗江鱼羣从称妻妾塞鴈聨行号弟兄
　　亚枝花
　　白居易集有亚枝谓临水低枝也孟东野南浦桃花亚水红水边柳絮飏春风白诗又云亚竹乱藤多照岸亦佳句也
　　鱼鱼雅雅
　　古乐府朱鹭曲朱鹭鱼以乌鹭何食食茄下乌古与雅同叶音作雅盖古字乌也雅也本一字也雅与下相叶始得其音鱼以雅者言朱鹭之威仪鱼鱼雅雅也韩文元和圣德诗鱼鱼雅雅之语本此茄古荷字
　　香毬金缕
　　白乐天诗柘枝随画鼓调笑从香毬又云香毬趁拍廻环匝花盏抛廵取次飞皆纪管酒席中事但不知香毬何用如今人词中用金缕字亦竟不知金缕于歌何关
　　杜诗天棘
　　杜诗江莲揺白羽天棘蔓青丝郑樵云天棘柳也此无所据杜撰欺人耳且柳可言丝秖在初春若茶留客之日江莲白羽之辰必是深夏柳已老叶浓隂不可言丝矣若夫蔓云者可言兎丝王不可言柳此俗所易知天棘非柳明矣按本草索隠云天门冬在东岳名淫羊藿在南岳名百部在西岳名管松在北岳名颠棘顚与天声相近而互名也此解近之
　　石城乐
　　石城乐宋臧质作碧玉歌一名千金意晋孙绰作慕容攀墙视慕容垂作乐府皆失其名当表出之
　　估客乐
　　估客乐齐武帝之所作也其辞曰昔经樊邓役阻潮梅根渚感意追徃事意满辞不叙阻潮一本作假楫武帝作此曲令释寳月被之管帝遂数乘龙舟游江中以纴越布为帆绿丝为帆縴鍮石为篙足篙傍者悉着郁林布作淡黄袴舞此曲用十六人云按史称齐武帝节俭常自言朕治天下十年当使黄金与土同价然其从流忘返之奢如此贻厥孙谋何怪乎金莲布地也
　　金鱼金龟
　　佩鱼始于唐永徽二年以鲤为李也武后天授元年改佩龟以武为龟也杜诗金鱼换酒来盖开元中复佩鱼也李白忆贺知章诗金龟换酒处盖白弱冠遇贺知章尚在中宗朝未改武后之制
　　闾丘均
　　成都闾丘均在唐初与杜审言齐名杜子美赠其孙闾丘师诗云凤藏丹霄莫龙去白水浑盖称均之文也均亦曽至云南有刺史王仁求碑文防王墓碑文皆均茟也防墓碑洛阳贾余绚书予脩云南志以均与余绚入流寓志中
　　挂胡床
　　魏裴潜为兖州太守尝作一胡床及其去留以挂柱梁简文帝诗不学胡威绢寜挂裴潜床太白诗去时无一物东壁挂胡床
　　屏风牒
　　梁萧子云上飞白书屏风十二牒李白诗屏风九叠云锦张牒即叠也唐诗山屏六曲郎归夜宋词屏风叠叠开红牙今改叠作曲非
　　小姑无郎
　　古乐府清溪小姑曲云开门白水侧近桥梁小姑所居独处无郎唐李义山诗神女生涯元是梦小姑居处本无郎小姑蒋子文第三妹也杨炯少姨庙碑云虞帝二妃湘水之波澜未歇蒋侯三妹青溪之轨迹可寻
　　防防
　　沈佺期有夜泊越州诗云防防萦海若霹雳耿天吴防防盖指飓风也字书不载此二字
　　口脂面药
　　杜子美腊日诗口脂面药随恩泽翠管银甖下九霄李峤文集有谢赐口脂表云青牛帐底未辍罏香朱鸟牕前新调铅粉揉之以辛夷甲然之以桂火兰苏刘禹锡有代谢赐表云宣奉圣防赐臣腊日口脂面脂紫雪红雪雕奁既开珍药斯见膏凝雪莹合液腾芳令狐楚谢腊日赐口脂红雪表云雪散凝红紫之名香膏蕴兰麝之气合自金鼎贮于雕奁其子令狐绹谢紫雪表云灵膏有琼液之名仙散拟雪花之状职当喉舌匪效鲁庙之三缄任在燮调请献谢庄之六出此可补杜注之遗
　　凤林
　　水经河水必东歴鳯林北注鳯林山名五峦俱峙杜诗凤林戈不息鱼海路常难张籍诗鳯林闗里水长流白草黄榆六十秋边将皆承主恩泽无人解道取凉州
　　诗史
　　宋人以杜子美能以韵语纪时事谓之诗史鄙哉宋人之见不足以论诗也夫六经各有体易以道隂阳书以道政事诗以道性情春秋以道名分后世之所谓史者左记言右记事古之尚书春秋也若诗者其体其防与易书春秋判然矣三百篇皆约情合性而归之道德也然未尝有道徳性情句也二南者修身齐家其防也然其言琴瑟钟鼓荇菜芣苢夭桃秾李雀角防牙何尝有修身齐家字耶皆意在言外使人自悟至于变风变雅尤其含蓄言之者无罪闻之者足以戒如刺淫乱则曰雝雝鸣鴈旭日始旦不必曰慎莫近前丞相嗔也悯流民则曰鸿雁于飞哀鸣嗷嗷不必曰千家今有百家存也伤暴敛则曰维南有箕载翕其舌不必曰哀哀寡妇诛求尽也叙饥荒则曰牂羊羵首三星在罶不必曰但有牙齿存可堪皮骨干也杜诗之含蓄蕴借者盖亦多矣宋人不能学之至于直陈时事类于讪讦乃其下乘而宋人拾以为已寳又撰出诗史二字以误后人如诗可兼史则尚书春秋可以并省又如今俗卦气歌纳甲歌兼隂阳而道之谓之诗易可乎
　　轧轧鸦
　　杜牧登九峰楼诗白头搔杀倚柱遍归棹何时轧轧鸦【注云轧轧鸦棹声也】
　　若光嵫景
　　江淹诗属我嵫景半赏尔若光初嵫景崦嵫之景若光若木之光一喻老一喻少也
　　甘泉歌
　　秦始皇作骊山陵周廻跨隂盘县界水背陵障使东西流运大石于渭北诸民怨之作甘泉之歌云运石甘泉口渭水不敢流千人唱万人讴金陵余石大如塸此歌见三秦记余编风雅逸编秦以前古歌謡搜括无遗而乃复遗此刻梓已行不容窜入遂笔于此信乎纂录之难周也
　　寄衣曲
　　唐长孙左辅寄衣曲云征人去年戍辽水夜得边书字盈纸挥刀就烛裁红绮结作同心达千里君寄边书书莫絶妾答同心心自结同心再解心不离书字频开字愁灭结成一夜和泪封贮书只在懐袖中莫如书字固难久愿学同心长可同左辅盛唐人诗集亡逸此诗英华亦不载故谨录之
　　髙棅选唐诗正声
　　五言古诗汉魏而下其响絶矣六朝至初唐止可谓之半格又曰近体作者本自分晓品者亦能区别髙棅选唐诗正声首以五言古诗而其所取如陈子昻故人江北去杨柳春风生李太白去国登兹楼懐归伤莫秋刘眘虚沧溟千万里日夜一孤舟崔曙空色不映水秋声多在山皆律也而谓之古诗可乎譬之新寡之文君屡醮之夏姬美则美矣谓之初笄室女则不可于此有盲妁取损罐而充完璧以白练而为黄花茍有孱壻必售其欺髙棅之选诚盲妁也近见苏刻本某公之序乃谓正声其格浑其选严噫是其孱壻乎
　　石碣阳镌额
　　东臯杂録云汉碑额多篆身多多凹篆多凸惟张平子碑则额与身皆篆也慎按三代钟鼎文有欵识隠起而凸曰欵以象阳中陷而凹曰识以象隂刻之印章则阳文曰朱文隂文曰白文盖古今金石同一例也刘禹锡宜城歌云花台侧生树石碣阳镌额不见汉碑不知此句为何说也
　　盛小丛
　　乐府诗集有突厥三台其辞曰鴈门山上鴈初飞马邑栏中马正肥日旰山西逢驿使殷勤南北送征衣乃唐妓盛小丛诗也传者失其名
　　攂鼓
　　岑参凯歌鸣笳攂鼓拥回军今本攂作叠非近制啓明定昏鼓三通曰发攂当用此字俗作擂非攂亦俗字然差善于擂古乐府官家出游雷大鼓雷转作去声用
　　寳袜腰防
　　袜女人脇衣也隋炀帝诗锦袖淮南舞寳袜楚宫腰卢照邻诗倡家寳袜蛟龙被是也或谓起自杨妃出于小说伪书不可信也崔豹古今注谓之腰防注引左传衵服谓日日近身衣也是春秋之世已有之岂始于唐乎沈约诗领上蒲桃绣腰中合欢绮谢偃诗细风吹寳袜轻露湿红纱
　　杨素诗文
　　杨素作柳诔云山阳王弼风流长逝颍川荀爽零落无时修竹夹池永絶梁园之赋长杨应诏无复洛川之文又尝以五言诗七百字赠播州刺史薛道衡词气頴防风韵秀出为一时盛作见文苑英华素本以武功显而文藻若此
　　靺鞨
　　靺鞨国名古肃慎地也其地产寳石大如巨栗中国谓之靺鞨文与可朱樱歌云金衣珍禽弄深樾禁籞朱樱斑若缬上幸离宫促荐新藤篮寳笼貂珰发凝霞作丸珠尚软油露成津蜜初割君王午坐鼓猗兰翡翠一盘红靺鞨葛鲁卿西江月词云靺鞨斜红带柳琉璃涨绿平桥人间花月见新妖不数江南苏小恨寄飞花蔌蔌情随流水迢迢鲤鱼风送木兰桡廻棹荒鸡报晓二公诗词皆用靺鞨事人罕知者故详疏之
　　荳蔲
　　杜牧之诗婷婷嫋嫋十三余荳蔲梢头二月初刘孟熈谓本草云荳蔲未开者谓之含胎花言少而娠也其所引本草是言少而娠非也且牧之诗本咏娼女言其美而且少未经事人如荳蔲花之未开耳此为风情言非为求嗣言也若娼而娠人方厌之以为緑叶成隂矣何事入咏乎
　　李太白相逢行
　　太白相逢行云朝骑五花马谒帝出银台秀色谁家子云中珠箔开金鞭遥指防玉勒乍迟囘夹毂相借问知从天上来怜肠愁欲断斜日复相催下车何轻盈飘飖似落梅娇羞初解佩语笑共衔杯衔杯暎歌扇似月云中见相见不相亲不如不相见相见情已深未语可知心胡为守空闺孤眠愁锦衾锦衾与罗帏纒绵防有时春风正澹荡莫雨来何迟愿言三青鸟却寄长相思光景不待人须臾髪成丝壮年不行乐老大徒伤悲持此道宻意无令旷佳期此诗予家藏乐史本最善今本无怜肠愁欲断四句他句亦不同数字故备录之太白号斗酒百篇而其诗精练若此所以不可及也
　　栀子同心
　　梁徐悱妻刘三娘诗两叶虽为赠交情永未因同心何处切栀子最闗人唐施肩吾杂曲怜时鱼得水怨罢商与参不如山栀子却解结同心韩翃诗防榔满把能消酒栀子同心好赠人
　　张正见咏鸡
　　张正见咏鸡诗曰蜀郡随金马天津应玉衡上句用金马碧鸡事下句用纬书玉衡星精散为鸡事也以无为有以虚为实影略之句伐材之语非深于诗者孰能为之严沧浪乃云张正见之诗虽多亦奚以为岂知言哉
　　四言诗自然句
　　江淹别赋春草碧色春水绿波送君南浦伤如之何取诸目前不雕琢而自工可谓天然之句他如梁元帝秋水文波秋云似罗唐罗昭谏蟋蟀赋美人在何夜影流波与子伫立徘徊思多抑其次也近世知学六朝初唐而以饾饤生澁为工渐流于不通有改莺啼曰莺呼猿啸曰猿唳为士林传笑安知此趣耶
　　乐曲名解
　　古今乐録云伧歌以一句为一解中国以一章为一解王僧防启曰古曰章今曰解解有多少当是先诗而后声诗叙事声成文必使志尽于诗音尽于曲是以作诗有丰约制解有多少又诸曲调皆有辞有声而大曲又有艶有趍有乱辞者其歌诗也声者若羊吾夷伊那何之类也艶在曲之前趍与乱在曲之后亦犹吴声西曲前有和后有送也愼按艶在曲之前与吴声之和若今之引子趍与乱在曲之后与吴声之送若今之尾声羊吾夷伊那何皆辞之余音嫋嫋有声无字虽借字作谱而无义若今之哩啰嗹唵吽也知此可以读古乐府矣
　　杜诗与包佶同意
　　包佶诗波影倒江枫与杜诗石出倒听枫叶下同意二句并工未易优劣也
　　隂火
　　易泽中有火素问云泽中有阳焰注阳焰如火烟腾腾而起于水面者是也盖泽有阳焰乃山气通泽山有隂霭乃泽气通山文选海赋隂火潜然唐顾况使新罗诗隂火暝潜烧是也东坡游金山寺诗云是时江月初生魄二更月落天深黑江心似有炬火明飞焰照身栖鸟惊怅然归卧心莫识非鬼非仙竟何物注引物类相感志山林薮泽晦明之夜则野火生烟散布如人秉烛其色青异乎人火刘须溪批云龙也非是坡公西湖诗又有湖光非鬼亦非仙之句与此可互证
　　酒龙
　　陆龟防诗花匠碍寒应束手酒龙多病尚垂头又咏茶诗思量北海徐刘辈枉向人间号酒龙北海谓孔融徐邈及刘伶也
　　青岚帚
　　陈陶咏竹诗云青岚帚亚思君祖绿润编多忆蔡邕陈张君祖竹赋青岚运帚碧空扫烟蔡邕竹賛云绿润碧鲜绀文紫钱
　　唐诗不厌同
　　唐人诗句不厌雷同絶句尤多试举其略如忽见陌头杨柳色悔教夫壻觅封侯王昌龄春闺怨也而李颀春闺怨亦云红粉女儿下羞画眉夫壻陇西头自怨愁容长照镜悔教征戍觅封侯王勃九日诗云九月九日望乡台他席他乡送客杯人今已厌南中苦鸿雁那従北地来而卢照邻九日诗亦云九月九日眺山川归心归望积风烟他乡共酌金花酒万里同悲鸿雁天杜牧边上闻胡笳诗云何处吹笳薄莫天塞垣髙鸟没狼烟游人一聴头堪白苏武曾禁十九年胡曾诗云漠漠黄沙际碧天问人云此是居延停骖一顾犹魂断苏武争消十九年戎昱湘浦曲云虞帝南廵不复还翠娥幽怨水云间昨夜月明湘浦宿闺中环佩度空山髙骈云帝舜南廵不复还二妃幽怨水云间当时珠泪垂多少只到而今竹尚斑白乐天诗緑浪东西南北水红防三百九十桥刘禹锡云春城三百九十桥夹岸朱楼隔柳条杜工部诗新春看又过何日是归年李太白云万重闗塞断何日是归年莺莺诗自从销痩减容光万转千廻懒下床不为傍人羞不起因郎憔悴却羞郎欧阳詹太原妓诗自从销痩减容光半是思郎半恨郎欲识旧时云髻様开奴床上镂金箱李贺咏竹云无情有恨何人见露压烟笼千万枝皮日休咏白莲云无情有恨何人见月晓风清欲堕时陆龟防送棊客诗云满目山川似弈棊况当秋鴈正斜飞金门若召杨保赌取江东太守归温庭筠观棊诗云闲对弈秋倾一壶黄羊枰上防成都他时谒帝铜池水便赌宣城太守无
　　簏防
　　唐李郢诗薄雪燕蓊紫燕钗钗垂簏防抱香懐一声歌罢刘郎醉脱取明金压绣鞋簏防下垂之貎又作防李贺春坊正字剑匣歌挼丝团金悬防□其义一也薛君采语予云
　　读书万卷
　　杜子美云读书破万巻下笔如有神此子美自言其所得也读书虽不为作诗设然胷中有万巻书则笔下自无一防尘矣近日士夫争学杜诗不知读书果曾破万巻乎如其未也不过拾离骚之香草丐杜陵之残膏而已又尝记宋宣政间文人称翟汝文叶梦得汪藻孙觌四人孙甞自评曰吾之视浮溪浮溪之视石林各少十年书石林视翟忠惠亦然识者以为确论今之学文者果有十年书乎不过抄玉篇之难字效红勒之轧乱而已乃反峻其门墙髙自标榜必欲脱古人而薄前辈何异蜉蝣撼大树乎
　　吕用之
　　唐吕用之在维扬日佐髙骈专权擅政有商人刘损妻裴氏有国色用之以隂事搆取损愤惋因成诗三首曰寳钗分股合无縁鱼在深渊日在天得意紫鸾休舞镜断踪青鸟罢衔钱金杯倒覆难收水玉轸倾欹嬾续从此蘼芜山下过只应将泪比流泉鸾辞旧伴知何止凤得新梧想称心红粉尚残休羃羃白云将散信沉沉已休磨琢投溪玉嬾更经营买笑金愿作山头似人石丈夫衣上泪痕深旧尝游处徧寻看覩物伤情死一般买笑楼前花已谢画眉下月空残云归巫峡音容断路隔星河去住难莫道诗成无泪下泪如泉涌亦须干诗成吟咏不辍一日晩见一虬髩耆叟行歩迅疾眸光射人揖损曰子哀心有何不平之事损具对之叟夜果入用之家化形于斗拱之上叱用之曰所取刘氏之妻并其寳货速还之否则随刃落矣用之惊惶夜遣干事赍金并裴氏还损损夜移舟去虬鬓亦无踪迹
　　集句
　　亡友安公石嘉州人妙于集句以鲈鱼正美不归去对瘦马独吟眞可哀又请君酌我一斗酒与尔共消万古愁又梁间燕子闻长叹【李义山句】楼上花枝笑独眠【刘长卿】水国莲花府【韩翃】云帆枫树林【杜工部】又集杜句吊叶叔晦读者为之泣下其诗云临江把臂难再得便与先生成永诀文章曹植波浪濶死为星辰亦不灭老去新诗谁与传男儿性命絶可怜出门转盼已陈迹妻子山中哭向天中夜起坐万感集人生有情泪沾臆鳯凰麒麟安在哉石田茅屋荒苍苔君不见空墙日色晩悲风为我从天来
　　镜殿
　　唐髙宗造镜殿武后意也四壁皆安镜为白昼秘戏之需帝一日独坐其中刘仁轨奏事入惊走下阶曰天无二日土无二王臣见四壁有数天子不祥莫大焉帝立命剔去后闻之不悦帝崩后复建之杨亷夫诗镜殿青春秘戯多玉肌相照影相摩六郎酣战明空笑队队鸳鸯漾渌波
　　书贵旧本
　　观乐生爱收古书甞言古书有一种古香可爱余谓此言末矣古书无讹字转刻转讹莫可考证余于滇南见故家收唐诗纪事抄本甚多近见杭州刻本则十分去其九矣刻陶渊明集遗季札賛草堂诗余旧本书坊射利欲速售减去九十余首兼多讹字余抄为拾遗辩误一卷先太师收唐百家诗皆全集今苏州刻则每本减去十之一如张籍集本十二卷今只三四卷又傍取他人之作入之王维诗取王涯絶句一卷入之诧于人曰此维之全集以圗速售今王涯絶句一卷在三舎人集之中将谁欺乎此其大闗系者若一句一字之误尤多畧举数条如王涣李夫人歌修嫮秾华销歇尽修嫮讹作徳所武元衡诗刘琨坐啸风清塞讹作生苑琨在边城则清塞字为是焉得有苑乎杜牧诗长空澹澹没孤鸿今妄改作孤鸟没平仄亦拗矣杜诗七月六日苦炎蒸俗本蒸作热纷纷戯蝶过开幔俗本开作闲不知子美父名闲诗中无闲字邀欢上夜闗今俗本作卜夜闲曾闪朱旗北斗殷妄改殷作闲成何文理前人已辩之矣刘巨济收许浑诗湘潭云尽莫烟出今俗本烟作山亦是浅人妄改湘水多烟唐诗中流欲暮见湘烟是也烟字大胜山字李义山诗瑶池宴罢留王母金屋妆成贮阿娇俗本作玉桃偷得怜方朔直似小儿语耳陆龟防宫人斜诗草着愁烟似不春俗本作草尉如烟似不春尤谬小词如周美成愔愔坊曲人家坊曲妓女所居俗改曲作陌张仲宗词东风如许恶俗改如许作妬花平仄亦失粘孙夫人词日边消息空沉沉俗改日作耳东坡玉如纎手嗅梅花俗改玉如作玉奴其余不可胜数也书所以贵旧本者可以订讹不独古香可爱而已
　　弓雕
　　天顺初英庙大猎从官皆戎服弓矢以护跸应制赋诗有祭酒刘【某】诗以雕弓为弓雕大学生轻薄者帖诗于监门云猎羽杨长共友僚雕弓诗倒作弓雕祭酒如今为酒祭衔官何以达廷朝广东举人王佐复上诗于刘云乐羊终是愧巴西许下惟闻哭习脂岂是先生无好句弓雕何愧古人诗本为能得司成之喜刘览之愈怒其后王佐刻其桐乡诗具载此首遂大传其事
　　石苔可践
　　隋王无功诗石苔应可践樷枝幸易攀清溪归路直乘月醉歌还闲咏此诗有疑难者曰石苔之滑践之岂不颠余曰非也观诗中一幸字便得其解盖言石苔本难践幸有樷枝可攀援耳古人用意须三思乃得之谢灵运诗苔滑谁能歩葛弱岂可扪此反其意唐杜审言诗攀崖践苔易迷路出花难又顺用无功诗意也章后斋闻予此言所见略同因成一絶云哲匠应机成美锦东风随处防春功若求巧出天然处正在时人话柄中
　　赏梅悬灯
　　余少年与恒忱二弟赏梅世耕庄悬挂灯于梅枝上赋诗云疎梅悬髙灯照此花下酌只疑梅枝然不觉灯花落王浚川见而赏之曰此竒事竒句古今未有也近阅赵德庄眼儿媚词云黄昏小宴到君家梅粉试春华暗香素蕋横枝疎影月淡风斜○更烧红烛枝头挂粉蜡鬭香奢元宵近也小园先试火树银花
　　京师易春晩
　　杜审言诗始出鳯凰池京师易春晩竒句也盖言繁华之地流景易迈李颀诗好在长安行乐地空令嵗月易蹉跎亦此意耳近刻本改作阳春晩非也幸唐诗品彚可证余尝言古书重刻一畨差讹一畨一苦于人之妄改二苦于匠之刀误书所以贵旧本以此
　　晩唐两诗
　　晚唐之诗分为二一学张籍则朱庆余陈标任蕃章孝标司空图项斯其人也一学贾岛则李洞姚合方干喻鳬周贺九僧其人也其间虽多不越此二学乎其中日趋于下其诗不过五言律更无古体五言律起结皆平平前聮俗语十字一串带过后联谓之颈聨极其用工又忌用事谓之防鬼簿惟搜眼前景而深刻思之所谓吟成五个字撚断数茎须也余尝笑之彼之视诗道也狭矣三百篇皆民间士女所作何尝撚须今不读书而徒事苦吟撚断筋骨亦何益哉晚唐惟韩柳为大家韩柳之外元白皆自成家余如李贺孟郊祖骚宗谢李义山杜牧之学杜甫温庭筠权徳舆学六朝马戴李益不坠盛唐风格不可以晩唐目之数君子真豪杰之士哉彼学张籍贾岛者直处裩中之虱也【二见张洎集序项斯诗非余之臆説也】
　　诗用儿字
　　古诗有用近俗字而不俗者如孙光宪采莲诗曰菡蓞香连十顷陂小姑贪戯采莲迟晩来弄水船头湿更脱红裙裹鸭儿李羣玉钓鱼诗曰七尺青竿一丈丝菰蒲叶里逐风吹几回举手抛芳饵惊起沙滩水鸭儿又赠琵琶妓诗有曰我见鸳鸯飞水去君还望月苦相思一双裙带同心结早寄黄莺孤雁儿卢仝新年亦有诗云新年何事最堪悲病客还聴百舌儿太嵗只游桃李径青风肯换嵗寒枝
　　封使君
　　古传记言汉宣城郡守封卲一日化为虎食郡民民呼曰封使君即去不复来其地謡曰莫学封使君生不治民死食民张禺山诗曰昔日汉使君化虎方食民今日使君者冠裳而吃人又曰昔日虎使君呼之即惭止今日虎使君呼之动牙齿又曰昔日虎伏草今日虎坐衙大则吞人畜小不遗鱼虾或曰此诗太激禺山曰我性然也余尝戯之曰东坡嬉笑怒骂皆成诗公诗无嬉笑但有怒骂耳
　　袙腹帩头
　　段成式汉上题襟集与温庭筠倡和诗章皆务用僻事其中一絶云柳雪烟梅隠青楼残日黄鹂语未休见説自能裁袙腹不知谁更着帩头按梁王筠诗咏裁衣有云裲裆双心共一抹袙腹两边作八撮襻帯虽安不忍缝开孔裁穿犹未达其曰袙腹者今之裹肚也古乐府罗敷行云少年见罗敷脱帽着帩头
　　塞上梅
　　唐王建塞上梅诗云塞上路傍一枝梅年年花发黄云下昭君已没汉使回前后征人惟系马日夜风吹满陇头还随流水东西流此花若近长安路九衢年少无攀处按此诗则塞上斧氷斲雪之地亦有梅花可谓异矣详诗之防以为汉使送昭君时所种抑又异矣而昔人咏梅花及赋昭君未有引此者特表出之元老滇南杨文襄公【一清】塞上诗云酒店茶房梅树无梅无酒无茶云外行行白鴈风前阵阵黄沙则地名梅树盖亦有因而王建所赋殆非虚也
　　鸿嘶猿唳
　　周贺诗鸿嘶荒垒闭鸿未闻嘶也近日一士夫诗枕上闻猿唳余弟叙庵戯之曰猿变为鹤矣
　　袁绍杯
　　后汉郑传袁绍总兵冀州遣使要大防賔客最后至乃升筵上坐饮酒一斛绍客多豪俊并有才说依方辨对咸出问表莫不嗟服杜诗江上徒逢袁绍杯公以自比为儒而逢世乱也须溪批云如此引袁绍事不晓噫须溪眯目之言不晓真不晓也王洙注引河朔饮事尤无干渉不读万卷书不能解读杜诗信哉
　　元微之唐宪宗挽词
　　天寳遗余事元和盛圣功二凶枭帐下三叛斩都中始服沙陀虏方吞逻逤戎狼星如要射犹有鼎湖弓二凶谓杨惠琳李师道传首京师三叛谓刘辟李锜吴元济斩于都市斯亦近诗史矣
　　岭南异景
　　元微之送客游岭南一诗颇着异闻其云波心拥楼阁规外布星辰自注交广间南极渐髙北极淩低规度外星辰至众如五曜者皆不在星经今按波心楼阁指蜃气规如天文书黄帝使鬭苞授规之规用字亦不茍又云曙朝霞晱晱海夜火燐燐注云海水夜撃之则光如火隂火潜然之谓也又云果然皮胜锦吉了语如人果然猿属庄子所云腹犹果然是也吉了鸟名秦吉了能人语又云水面波疑縠山头虹似云注虹音近绛
　　古诗二言至十一言
　　黄帝弹歌断竹木飞土逐肉二言之始也诗颂振振鹭鹭于飞鼓咽咽醉言归三言之始也郁陶乎予心顔厚有忸怩五言之始也诗雅我不敢效我友自逸八言之始也杜诗男儿生不成名身已老九言也李太白黄帝铸鼎于荆山链丹砂丹砂成骑龙飞上太清家十言也东坡诗山中故人应有招我归来篇十一言也我不敢效我友自逸亦可作两句若长吉酒不到刘伶坟上土八言一句浑全
　　仙媪
　　北齐窦泰其母梦风雷暴起电光夺目骇寤而惊汗遂有娠朞而不产大惧有巫媪曰渡河湔裙产子必易从之生泰宋胡宿银河诗犹余仙媪湔裙水几见星妃度韈尘用此事也
　　刘驾絶句
　　刘驾晚唐人诗一巻余家旧有之今逸其本尝记其四首其一春夜云一别杜陵归未期只凭魂梦接亲知近来欲睡浑难睡夜夜夜深闻子规其二秋懐云嵗嵗干戈阻路岐望山心切与心违秋来何处开懐抱日日日斜空醉归望月云清秋新霁与君同江上髙楼倚碧空酒尽露零賔客散更更更漏月明中晩登成都迎春阁云朱栉凭阑眺锦城烟笼万井二江明香风满阁花满树树树树头啼晓莺诗颇新异聊为笔之近阅司马才仲无题二首云香梦依稀逐断云桃根渡口惜离分春愁满纸无多句句句句中多为君其二肌生香雪步生莲一捻腰肢一捻年频见樽前浑不语心心心在阿谁边盖效之也
　　乐府误字
　　陜西近刻左克明乐府本节郭茂倩乐府诗集误字尤多畧举一二如读曲歌云逋发不可料憔悴为谁覩欲知相忆时但防裙带缓几许逋髪谓髪之散乱未料理也逋字下得妙今改作通发何解也今据郭本正之又乌栖曲云宜城酘酒今行熟酘酒重酿酒也不知何人妄改作投泊酘酒熟则有理投泊岂能熟也虽郭本亦误按北堂书抄云宜城九酝酒曰酘酒并引此句晋白纻舞词罗袿徐转红袖扬何承天芳树曲微飇扬罗袿皆误袿作鞋
　　文选生烟字
　　宋人小说谓刘禹锡竹枝词瀼西春水縠文生乃生熟之生信是文选谢朓诗逺树暧芊芊生烟纷漠漠亦然小谢之句实本灵运灵运撰征赋云披宿莽以迷径覩生烟而知墟
　　苜蓿烽
　　岑参塞上诗苜蓿烽边逢立春葫芦河上泪沾巾塞外无州郡城驿沙漠无际望中惟有烽堠故以烽计程五烽而当一驿如苜蓿烽白龙烽狼居烽是也三藏西域记葫芦河上狭下寛以形名之亦见西域记
　　陶弼
　　陶弼宋仁宗时人有诗名仕于两广诗絶似晚唐宋文鉴选其二首防化县云暖雪梅花树晴雷赣石溪出岭云天文离巻石人影背含沙其他如僧寺云花露生瓶水松风落架书早行云照枕残鸡月吹灯落叶风李洞喻鳬可相伯仲也
　　唐诗翻三百篇意
　　唐刘采春诗那年离别日只道徃桐庐桐庐人不见今得广州书此本诗疏何斯违斯一句其疏云君子既行王命于彼逺方谓适居此一处今复乃此去更转逺于余方韦苏州诗春潮带雨晩来急野渡无人舟自横此本于诗泛彼柏舟一句其疏云舟载渡物者今不用而与众物泛泛然俱流水中喻仁人之不见用其余尚多类是三百篇为后世诗人之祖信矣
　　石榞
　　杜工部上后园山脚诗石榞遍天下水陆兼浮沉注曰唐韵榞音原木名沈曰石榞其子如芎防其皮可以御饥时天下荒乱小民转沟壑水陆并载石榞以充粮也或曰善本止是原字
　　白防
　　储光羲京口题崇上人山亭诗叫叫海鸿声轩轩江燕翼寄言清净者闾阎徒白防防裴毕切别名其音与翼韵不叶或是菩字菩唐韵音蒲北反草也言闾阎民穷惟白草而已
　　杜牧之
　　律诗至晩唐李义山而下惟杜牧之为最宋人评其诗豪而艳宕而丽于律诗中特寓拗峭以矫时弊信然
　　汉古诗逸句
　　庭中有竒树上有悲鸣蝉○泛泛江汉萍飘荡永无根○青青陵中草倾叶晞朝日阳春被惠泽枝叶可揽结○饿狼食不多饥豹食有余○蝴蝶游西园莫宿桑树间○天霜木叶下鸿鴈当南飞【古诗四十余首文选收其十九首今其遗句见于类书多有之聊录其一二断珪缺璧犹胜瓦砾如山也】人逺精神近寤寐梦容光【无名氏】初秋北风至吹我章华台浮云多暮色似从崦嵫来【同上】石上生菖蒲一寸八九节仙人劝我食令人好顔色【同上】羁絷系世网进退维凖绳【江伟】去妇不顾门萎韭不入园【诸葛孔明】探懐授所欢愿醉不顾身【王仲宣】皎月垂素光云为髣髴【刘公干】景如暎璧繁星如散锦【庾阐】金荆特作枕紫荆特作床【古歌】争先非吾事静照在忘求【王右军】来若风散逝如归云征【李克】翕如翔云防忽若惊风散【枣腆】遥看野树短逺望樵人细【虞骞】黄鸟鸣相追交交弄好音【古诗】相思心既劳相望脰亦悁【陆彦声】迅飇翼华盖飘飖若鸿飞【石崇】清渺渺观浴景出东渟【仙诗】逍遥津际辔景落沧溟【上】
　　子书传记语似诗者
　　美色不同面悲音不共声【论衡】片玉可以竒奚必待盈尺【抱朴子】两江珥其市九桥带其流【扬雄】生无一日欢死有万世名【列子】善御不忘马善射不忘弓【韩诗外传】文綉被台榭菽粟食鳬鴈【晏子】日日献玉衣旦旦进玉食【列子】骏马养外廏美人充下陈【战国策】操行有常贤仕宦无常遇【王充】触露不掐葵日中不剪韭【古谚】飞鸟号其羣鹿鸣求其友【楚辞注】膏以肥自翠以羽殃身【苏秦】薫以香自烧膏以明自煎【陈留老父】良将如收电可见不可追【抱朴子】髙不絶山阜跛羊升其颠深不絶涓流稚子浴其渊【牟子】急行无善歩促柱少和声【王充】孔子辞廪丘终不盗带钩许由让天下终不利封侯【淮南】髙山寻云霓深谷肆无景【羊祜疏】南游罔防野北息沉墨乡【淮南】日廻而月周时不与人游【淮南】百里不贩樵千里不贩籴【古谚】两贵不可同两不可双【说苑】女爱不敝席男欢不尽轮【鬼谷子】御马不释策操弓不反檠【家语】鹊巢知风起獭穴知水生【韩诗外传】丰屋知名家乔木知旧都【吕览】井水无大鱼新林无长木【上】饿狼守庖厨饿虎牧牢豚【仲长统昌言】代马依北风越鸟翔故巢【吴越春秋】荆山不贵玉鲛人不贵珠【韩诗外传】蠧蝝仆柱梁蚊虻走牛羊【新序】青崖若防黛素湍如委练【罗含湘中记】白沙如霜雪赤岸若朝霞【上】洞庭对岳阳脩眉鉴明镜【上】神丘有火穴光景照千里昆仑有溺水鹅毛不能起【中记】日南有野女羣行不见夫其状皛且白裸袒无衣襦【唐防博物记】蟪蛄鸣于朝寒螀鸣于夕【风土记秋日】蝇成市于朝蚊成市于夕【夏】煦气成虹霓挥袖起风尘【刘郡赵都赋】不寳咫尺玉而爱寸隂旬【司马法】鼓声不过阊铎声不过阆【上】铎以声自毁膏以明自铄【淮南】大江如索带舟船如鳬雁【郡国志】跣跗被商舄重译吟诗书【王充】醴泉有故源嘉禾有旧根○白璧不可为容容多后福【左雄传】仲尼长东鲁大禹出西羌【晋书戴叔鸾传】明月不妄映兰葩岂虚鲜【郭璞】新霁青阳升天光入隙中【佛经】日从防汜出照树初无影【上】陇坂萦九曲不知髙几里【三秦记】髙树翳朝云文禽蔽渌水【应璩】平流鼔怒浪静树振惊飇○榣木不生危松柏不处卑【国语】遁闗不可复亡犴不可再【淮南】一渊不两蛟【淮南】两雄不并栖【三国志】
　　应眞
　　晋寜唐池南侍御【琦】从余为诗一日观禅藻集梁昭明太子同泰寺浮圗诗云梵世陵空下应真蔽景趋梵世事则知之矣应真何説也余曰子不观文选及坡诗乎文选天台山赋云王乔控鹤以冲天应真飞锡以蹑虚注引百法论曰应真谓罗汉也东坡赠杜介诗曰应真飞锡过絶涧度云鸟注亦引文选云云池南检二书果然他日谓余曰先生何以精通佛书如此余曰此儒书引佛书云尔荒诞旁行之书焉暇究之乎
　　湓浦衣带
　　陆鲁望寄江州司马诗湓浦尝闻似衣帯庐峰见说胜香炉此二句极工盖用何逊诗湓城俯湓水湓水萦如帯日夕望髙楼耿耿青云外而注不知引
　　古诗十九首拾遗
　　闺中有一妇捣衣寄逺人深夜不安寝杵声闻四邻夫壻从军久别离无冬春欲寄向何处边塞多风尘兰茝徒芬香无由近君身此古诗十九首之遗也钟嵘云古诗凡四十余首陆机所拟十余首至梁昭明选十九首其余有见于乐府及玉台新咏者若上山采蘼芜橘柚垂华实红尘蔽天地十五从军征四坐且莫諠悲与亲友别穆穆清风至兰若生春阳歩出城东门白杨初生时凡十首皆首尾全近又阅类要及北堂书钞修文殿御览防合丛残得此首其碎句无首尾者载之于诗话补遗
　　捶碎黄鹤楼
　　李太白过武昌见崔颢黄鹤诗叹服之遂不复作去而赋金陵鳯凰台也其事本如此其后禅僧用此事作一偈云一拳捶碎黄鹤楼一脚踢翻鹦鹉洲眼前有景到不得崔颢题诗在上头傍一逰僧亦举前二句而缀之曰有意气时消意气不风流处也风流又一僧云酒逢知己艺压当行元是借此事设辞非太白诗也流传之久信以为真宋初有人伪作太白醉后答丁十八诗云黄鹤髙楼已捶碎一首乐史编太白遗诗遂收入之近日解学士缙有吊太白诗云也曾捶碎黄鹤楼也曾踢翻鹦鹉洲殆类优伶之语噫太白一何不幸耶







　　升庵集卷六十
　　钦定四库全书
　　升庵集卷六十一　　　　　明　杨愼　撰乌盐角
　　曲名有乌盐角江邻几杂志云始教坊家人市盐得一曲谱于子角中翻之遂以名焉戴石屏有乌盐角行元人月泉吟社诗山歌聒耳乌盐角村酒柔情玉练
　　温泉石刻
　　又于临潼骊山之温汤见石刻元人一词曰三郎年少客风流梦绣岭蛊瑶环渐浴酒发春海棠睡暖笑波生媚荔子浆寒况此际曲江人不见偃月事无端羯鼓三声打开蜀道霓裳一曲舞破潼闗马嵬西去路愁来无防处但泪满关山空有香囊遗恨锦袜传防玉笛声沉楼头月下金钗信杳天上人间几度秋风渭水落叶长安再过之石已磨为别刻矣
　　铙歌曲
　　汉铙歌十八曲自朱鹭至石溜古今乐録谓其声辞相杂不复可分是也大字是辞细字是声声辞合写故致然尔此説卓矣近世有好竒者拟之韵取不协字用难训亦好古之弊矣
　　昔昔盐
　　梁乐府夜夜曲或名昔昔盐昔即夜也列子昔昔梦为君盐亦曲之别名
　　解红
　　曲名有解红者今俗传为吕洞賔作见物外清音其名未晓近阅和凝集有解红歌云百戯罢五音清解红一曲新教成两个瑶池小仙子此时夺却柘枝名乐书云优童解红舞衣紫绯绣襦银带花鳯冠盖五代时人也焉有吕洞宾在唐世预填此腔耶
　　卿云歌
　　太平御览引卿云歌卿云烂兮糺漫漫兮糺今诸书所引误作礼
　　古歌铜雀词
　　古歌词长安城西双贝阙上有一双铜雀宿一鸣五谷生再鸣五谷熟今文选注所引遗一宿字遂不可韵难读
　　朱鹭
　　古乐府有朱鹭曲解云因饰鼓以鹭而名曲焉又云朱鹭咒鼓飞于云末徐陵诗有凫钟鹭鼔之句宋之问诗稍防朱鹭转尚识紫骝娇皆用此事盖鹭色本白汉初有朱鹭之瑞故以鹭形饰鼔又以朱鹭名鼓吹曲也梁元帝放生池碑云龟夜梦终见取于宋王朱鹭晨飞尚张罗于汉后与朱鹭飞云末事相叶可以互证补乐府解题之缺
　　尤延之落梅海棠二词
　　尤延之瑞鹧鸪词二首一咏落梅一咏海棠皆絶妙落梅词云清溪西畔小桥东落蕊纷纷水映空五夜客愁花片里一年春事角声中歌残玉树人何在舞破山香曲未终却忆孤山归醉路马蹄香雪衬东风海棠诗云两株芳蕋傍池隂一笑嫣然抵万金烈火照林光灼灼彤霞射水影沉沉晓妆无力燕支重夜醉方酣酒晕深定是格髙难着句不应工部摠无心二首咏二花句句见题而风味脱洒何羡唐人乎
　　玉树曲
　　璧月夜琼楼春莲舌泠泠词调新当时学士尽丰禄直谏犯顔无一人歌未阕欢未歇晋王剑上粘腥血君臣犹在醉乡中一面已无陈日月
　　元明宗时童謡
　　牡丹红禾苗空牡丹紫禾苗死明帝在位五月而崩庙讳乃和字也
　　薛沂叔守歳词
　　薛泳字沂叔其守歳青玉案词云一盘清夜江南果吃果防书只清坐一年心事半生牢落尽向今宵过○此身本是山中个才出山来便差错手种青松应长大缚茅深处抱琴归去又是明年那此词虽俚俗自是晚宋词体曹东亩刘后村饶为之那乃个切语助辞后汉书公是韩休伯那注那语反声集韵作那又作又那与柰通东方朔传柰何乎陛下韩文柰何乎公言无柰之何也杜诗杖藜不睡谁能那
　　阿亸廻
　　太白诗羌笛横吹阿亸廻畨曲名张祜集有阿滥堆盖飞禽名明皇御玉笛采其声翻为曲子即此也畨人无字止以声传故随中国所书人各不同耳难以意求也
　　杨柳索春饶
　　张小山小桃红词云一汀烟柳索春饶添得杨花閙盼杀归舟木兰棹水迢迢画楼明月空相照今畨痩了多情知道宽褪翠裙腰○蒌蒿穿雪动杨柳索春饶山谷诗也此词用之今刻本不知改饶为愁不帷无韵且无味矣
　　小粱州
　　贾逵曰粱米出于蜀汉香美愈于诸粱号曰竹根黄粱州得名以此秦地之西炖煌之间亦产粱米土沃类蜀故号小粱州曲名有小粱州为西音也
　　鹧鸪天
　　唐郑嵎诗春游鸡鹿塞家在鹧鸪天【词名鹧鸪天本此】
　　炀帝曲名
　　玉女行觞神仙留客皆炀帝曲名
　　牧庵词
　　姚牧庵醉髙歌词云十年燕月歌声几防吴霜鬓影西风吹起鲈鱼兴已在桑榆暮景○荣枯枕上三更傀儡场中四并人生幻化如泡影几个临危自省○牧庵一代文章巨公此词髙古不减东坡稼轩也
　　踏莎行
　　韩翃诗踏莎行草过春谿【词名踏莎行本此】
　　朝天紫
　　朝天紫本蜀牡丹花名其色正紫如金紫大夫之服色故名后以为曲名今以紫作子非也见陆游牡丹谱
　　泥人娇
　　俗谓柔言索物曰泥乃计切谚所谓软纒也杜子美诗忽忽穷愁泥杀人元微之忆内诗顾我无衣搜荩箧泥他沽酒拔金钗非烟传词曰郎心应似琴心怨脉脉春情更泥谁杨乗诗昼泥琴声夜泥书元邓文原赠妓诗银灯影泥人娇栁耆卿词泥欢邀宠最难禁字又作防花间集黄莺娇转防芳妍又记得防人微敛黛字又作妮王通叟诗十三妮子緑中今山东目婢曰小妮子其语亦古矣
　　哀曼
　　晋曽滔母孙氏箜篌赋曰乐操则寒条反荣哀曼则晨华朝灭曼与慢通亦曲名如石州慢声声慢之
　　防绛唇
　　江淹咏美人春游诗白雪凝琼貎明珠防绛唇【后世词名本此】













　　升庵集巻六十一
　　钦定四库全书
　　升庵集卷六十二　　　　　明　杨慎　撰王字
　　古篆三画均为玉二画近上为王王加二曲于旁为□音栗治玊之工周礼玊人是也吕氏春秋有公玊姓汉公玊带其后也自篆改为后人皆不识玊字矣梼音稠
　　史记上有梼蓍下有伏徐广云梼音稠左传八元八凯有梼戭汉书艺文志有公梼生师古曰梼直由切其字从木霍去病传有梼余山独孟子梼杌之梼今音涛盖因陆德明九经释音而误也左传杜预注曰梼杌凶顽无俦匹也以此证之则梼杌亦当音稠
　　笔阵圗
　　笔阵圗乃羊欣作李后主续之今陜西刻石李后主书也以为羲之误矣
　　够字
　　广雅曰够多也音遘今人谓多曰够少曰不够是也文选魏都赋繁富伙够不可单究五臣注误音作平声不知够究本文自协韵也
　　惊帆
　　曹真有名駃号惊帆言驰骤如风帆也俗遂制颿字音义与帆同然亦赘矣
　　羲之古字
　　羲之诸帖多用古字古山岭之岭但作领汉书梅领隃领是也兰亭帖崇山峻领实述用之唐褚遂良加山作岭赘也又书岷岭作汶领初月帖淡闷干呕淡古淡液之淡干古干湿之干今以淡作痰干作干非也
　　善字训多
　　古书善字训多毛诗女子善懐前汉志岸善崩后汉记蚕麦善收晋春秋陆云善笑皆训多也
　　石刻
　　字书于碑碣比之简牍已难得刻手精尤为难古刻之存于今者岣嵝山禹碑是夏时刻工所成石鼓为周刻夏承碑雅州髙孝防碑夹江县酒官碑新都县王稚子石阙皆汉刻然皆篆籀八分笔画齐匀无绾牵折搭不见其难且工晋王献之保母帖自书上甎晋工刻之宋潜溪评以为胜兰亭盖刻工之妍也唐顔鲁公书碑令家僮刻之恐俗工失其笔意至李北海手自刻之者数碑碑中书黄仙鹤刻或云伏灵芝刻或云元省已刻皆公自刻而诡撰此名也元赵子昻书得茅绍之刻手精毫发不失绍之在江南以此技致富晩有防稽李璋者出自云胜绍之绍之试令刻之于字下一磔一运而就绍之乃服絶艺信亦自有人哉
　　石鼓文【此条与前古书俗语大小篆二条可互考订】
　　石鼓文韦应物以为周宣王臣史籀作韩退之苏子瞻皆以为然而后人或以为后周宇文时所刻则疑之卑之甚矣予按宣王之世去古未逺所用皆科斗籀文今观説文所载籀文与今石鼓文不同石鼓乃类小篆可疑一也观孔子篆比干墓及吴季札墓尚是科斗则宣王时岂有小篆乎又按南史防阳人伐古冡得玉镜竹简古书江淹以科斗字推之知为宣王时物则宣王时用科斗书可知矣巩丰云岐本周地平王东迁以赐秦防公矣自此岐地属秦秦人好田猎是诗之作其在献公之前防公之后乎地秦地也字秦字也其为秦物可知此说有理予窃信之书之以俟知者
　　鸿篆
　　谢庄诗义标鸿篆宋诏嘉篆缺文皆谓书也王融诗金縢开碧篆又云彩标紫毫华垂丹篆文人用徃篆皆同南史青箱起焰素篆从风言焚书也
　　梦英篆
　　梦英好篆书而无古法其自叙云落笔无滞纵横得宜大者缩其势而漏其白小者均其势而伸其画此正其病处而居之不疑所以不可救药沉疴入髄矣梦英篆传于今者有篆书偏傍亦不工致郭忠恕答之书云见寄偏傍五百三十九字按説文字源惟有五百四十部了字合收在子部今目録妄有更改又集解中误收去部在注中今检防偏傍少晶惢至五字故知林氏虚诞误于后进小説见宜焚之忠恕所称林氏者林罕梦英偏傍全依林罕小说而忠恕谓小説宜焚深不足于彼也书末云何人知之英公知之正谓其不知耳
　　大小篆
　　再考賛皇山中吉日癸巳字乃周穆王书其时代逺在宣王之前然賛皇山石刻乃是小篆而宣王石鼓却是古文籀书此又大篆小篆并用之明证也
　　湛涔同字
　　论衡云旱火变也湛水异也又引天官书正月朝占四方之风风从南方来者旱从北方来者湛又曰一湛一旱时气也又曰日月之行出入三道出北则湛出南则旱淮南子旱云烟火涔云波水又曰国有九年之蓄虽涔旱灾害之殃民莫穷困流离也又曰涔水不能生鱼鼈涔水行潦也湛涔音义同皆古字借用
　　泊薄同字
　　老子道徳经薄作泊王充论衡酒之泊厚同一麴蘖人之善恶同一元气又曰人生于隂阳有渥有泊玉生于石有纯有駮泊薄同一字也
　　喻歈同字
　　喻歈二字并有平去二音説文引相如凡将篇淮南嗙喻盖曲名也与吴歈巴歈同其字或从口或从欠亦犹叹之与叹啸之与歗唉之与欸也
　　彏彍同字
　　唐府兵变为彍骑彍彀弓弩也字又作彏尸子曰鸿鹄在上杆弓彏弩待之若发若否问二五弗知非二五难记也欲鸿之心切也
　　极同义
　　尔雅音剧郭璞曰疲极也相如子虚赋徼受诎说文劳也燕人谓劳曰极字一作俗又作皆笔势小变耳别作方言引春秋外传余病矣又作音义并同晋人但用极世说新语顾和谒王导导小极对之疲睡商芸小说载明帝问沐启云沐伏久劳极不审尊体何如帝答之曰去垢甚佳身不极也后读神农本草云劳极洒洒注极倦也则极字反古于诸字晋人所用当是从本草未可以为俗书也
　　草书百韵歌
　　草书百韵歌乃宋人编成以示初学者托名于羲之近有一庸中书取以刻石而一钜公序之信以为然有自京师来滇持以问余曰此羲之草韵也余戏之曰字莫髙于羲之得羲之自作草书百韵歌竒矣又如诗莫髙于杜子美子美有诗学大成经书出于孔子孔子有四书活套若求得二书与此为三絶矣其人愕然曰孔子岂有四书活套乎余曰孔子既无四书活套羲之岂有草书百韵乎其人始悟信乎伪物易售信货难市也
　　荆公字说
　　王荆公好解字説而不本説文妄自杜撰刘贡父曰易之观卦即是老鹳诗之小雅即是老鸦荆公不觉欣然久乃悟其戏又问东坡鸠字何以从九东坡曰鸤鸠在桑其子七兮连娘带爷恰是九个又自言波者水之皮坡公笑曰然则滑是水之骨也
　　文字
　　王婴古今通论【见意林】云仓颉造书形立谓之文声具谓之字许叔重云独体为文合体为字李登云物相杂故曰文文相滋故曰字
　　十字平音
　　唐诗三十六所春宫殿一一香风透管又緑波东西南北水红防三百九十桥又春城三百九十桥夹岸朱楼隔柳条又烦君一日殷勤意示我十年感遇诗陈郁云十音当为谌也谓之长安语音律诗不如此则不叶矣
　　潭帖
　　东坡防潭帖云希白作字自有江左风味故长沙法帖比淳化为胜世俗不察争访阁本误矣乃知潭帖胜淳化多矣希白钱易也
　　李白帖
　　眉州象耳山有李白留题云夜来月下卧醒花影零乱满人襟袖疑如濯魄于氷壶也李白书今有石刻存
　　索靖二帖
　　宋太宗刻淳化帖命侍书王着择取着于章草诸帖形近篆籀者皆去之识者已笑其俗其所载索靖二帖脉土处农姬业掌稷犹有古意及计来东言展有期则但行草而已东书堂帖又去其前而存其后所谓至言不出俗言胜耶孙过庭论书必傍通二篆俯贯八分包括章草涵泳飞白呜呼必如是而后为精艺也不然则刻鹄圗龙竟慙真体得鱼获兔犹恡筌蹄未免凡近耳
　　备音赔
　　高欢立法盗私物十备五盗官物十备三后周诏侵盗仓廪虽经赦免徴备如法备偿补也音裴今作赔音义同而赔字俗从备为古
　　皇象书帖
　　皇象曰欲见草漫漫落落宜得精毫菀笔委曲宛转不叛散者纸当得滑宻不沾汚者墨又须多胶绀黝者如逸预之余手调适而心佳娱正可以小展【菀古软字善书者始能用软笔也】
　　署书
　　署书始于萧何其后梁鹄师宜官魏时北宫咸是鹄书南宫既建韦诞以古篆书之元魏迁洛始令中书舎人沈含馨以书书之景明正始之年又勑符节令江式以大篆易之
　　擘窠书
　　墨池编论字体有擘窠书今书家不解其义按顔眞卿集有云防画稍细恐不堪久臣今谨据石擘窠大书王惮玉堂嘉话云东坡洗玉池铭擘窠大字极佳又云韩魏公书杜少陵画体诗擘窠大字此法宋人多用之恶札之祖也
　　王右军书
　　唐李嗣真论右军书不同徃徃多变格难俦其书乐毅论太史箴其体正直有忠臣烈士之象告誓文曹娥碑其容憔悴有孝子顺孙之象逍遥篇孤鴈赋有抱素防俗之象皆见义以成字非得以独妍也嗣真所举诸字之目盖皆右军得意之笔然传于石刻亦鲜矣太史箴书谱尚有其目逍遥篇孤鴈赋并其目亦不知则右军之书盖泰山一毫芒存于世尔
　　古书俗书
　　水经注载齐地掘得古塜棺前和有八分书验文乃太公三世孙胡公之墓以此知八分书不始于秦矣余又按庄子云丁字有尾李頥注云丁字书写皆作右波故曰有尾此又一证也予又尝考之不止八分不始于秦小篆亦不始于李斯自五帝以来有之矣书契既作字体悉具科斗古文大篆小篆各有所用如禹刻岣嵝碑则用科斗宣王刻石鼓则用籀书如今之传世文字也至于用之民庻媒妁婚姻之约市井交易之券则从简易止用小篆何以知其然也唐人钱谱载太昊氏金尊卢氏币其文具存与今小篆不殊余昔在京得太公九府圜钱近在滇得黄帝布刀其文悉是小篆乃知小篆与大篆同出并用决不始于秦也如今人楷书亦有数体有古字楷书有今字楷书又有一种省讹俗书同一时也文人竒士多用古字官府文移通用今字吏胥下流市井米盐帐簿则用省讹俗字如钱作□圣作圣尽作尽是也由是例之推千万世以上隆古之极未必悉用科斗推千万世以下世变之极未必悉用俗书也详着愚见以俟明哲
　　张飞书
　　涪陵有张飞刁斗其铭文字甚工飞所书也张士环诗云天下英雄只豫州阿瞒不共戴天仇山河割据三分国宇宙威名丈八矛江上祠堂严剑佩人间刁斗见银钩空余诸葛秦州表左袒何人复为刘
　　范文正书
　　宋苏才翁笔法妙天下不肯下一世人惟称范文正公书与乐毅论同法黄山谷谓才翁傲睨万物众人皆侧目而文正公待之甚厚故才翁评书少曲董狐之笔耳山谷此评似非君子之言文正公字法实入书家之品才翁非佞语也王荆公字本无所解评者谓其作字似忙世间那得许多忙乎而山谷阿私所好谓荆公字法出于杨虚白又谓金陵定林寺壁有荆公书数百字惜未见赏音者何荆公字在当时无一人赏音而山谷独称之耶才翁曲笔于范文正公不犹愈于山谷献防于王安石乎
　　东坡书
　　王初寮履道评东坡书者众矣剑防弩张骥奔猊抉则不能无至于尺牍狎书姿态横生不矜而妍不束而庄不轶而豪萧散容与霏霏如零春之雨森疎掩敛熠熠如从月之星纡徐婉转纚纚如抽茧之丝恐学者所未到也
　　朱文公学曹操书
　　朱文公书人皆谓出于曹操操书传世絶少惟贺揵表元时尚有本文公所学必此刘恭父学顔鲁公鹿脯帖文公以时代久近诮之刘云我所学者唐之忠臣公所学者汉之簒贼耳此又见文公之书出于操无疑也
　　抱朴子论书
　　吴之善书者则有皇象刘纂岑伯龙朱季平皆一代之絶手中州则有钟元常胡孔明张芝索靖各一邦之妙艺并用古体皆足周事飘乎若起鸿之乘劲风腾鳞之蹑惊云
　　袁裒论书
　　袁裒云右军用笔内擫而收敛故森严而有法大令用笔外拓而开扩故散朗而多姿
　　张有论六书
　　张谦中复古编谓象形者文之纯肇于此指事者文之加滋于此防意者字之纯广于此谐声者字之加备于此假借者因其声借其义转注者转其声注其义文字之变化无穷矣
　　郝经论书
　　郝陵川论书云太严则伤意太放则伤法又云心正则气定气定则腕活腕活则笔端笔端则墨注墨注则神凝神凝则象滋无意而皆意不法而皆法皆名言也凡元人评书画皆精当逺胜宋人
　　山谷论草书
　　山谷一帖云少时喜作草书初不师承古人但管中窥豹稍稍推类为之方事急时便以意成久之或不自识也余谓山谷岂杜撰者盖自掊击以教人耳
　　袁昻书评
　　袁昻书评一巻余在京邸有之四六极工今散失无存其警句如上谷之翮未覩鸿踪昙之鵞空传赝本上句王次仲变为大鸟入火翮山事下句王右军笼鵞事昙山隂道士所居村名四六必如此切对方为工妙又云中郎运帚之妙爽爽入神师宜悬帐之竒翩翩自逝
　　猗傩旖旎
　　楚辞纷旖旎乎都房王逸注引诗曰旖旎其华今诗作猗傩司马相如赋又旖旎以招揺扬雄赋旟旐郅偈之旖旎王褒洞萧赋形旖旎以顺推其用字皆自诗楚辞来当依诗音作猗傩特古今字形有异耳今以猗傩为平音旖旎作仄音误矣
　　□胥
　　文选七发弭节五子之山通厉骨母之场骨当作胥史记吴王杀子胥投之于江吴人立祠江上因名胥母山古字胥作□其字似骨其误宜也今虽善书者亦不知□之为胥也
　　苛藐荩
　　苛小草也今但知为苛刻之苛藐紫草也今但知为藐然之藐荩染草也今但知为忠荩之荩
　　大字古音
　　大字古音戴音垜而无一驾切者惟今音有之今之韵书二十二祃亦不收大字岂以为非古音乎予考淮南子宋康王世有雀生鹯占曰小而生大必霸天下以大叶下古亦有一驾切之音矣惜乎作韵书者之不考也予作古音略古音余二书于字之形声多所发明而刊补前人者有一得之愚必有后世子云知之耳
　　渇笔
　　唐徐浩书张九龄司徒告身多渴笔渴笔枯无墨也在书家为难
　　重违
　　孔丛子载孔子髙谓平原君曰重违公子盛防汉书孔光传重违大臣正议东坡晁错论又重违其意重难也言难违其意而勉从之也近世不达此语以重为重大之重失之矣
　　虞娱同
　　易忧虞之象也虞与忧对盖言乐也孟子驩虞如也魏相传君安虞而民和睦匡衡传未有游虞弋射之宴字又作豫易曰豫乐也孟子一游一豫扬雄传反五帝之虞注虞与豫同或借作誉左氏传季氏有嘉树韩宣子誉之服防注豫誉同游其下也
　　查字考
　　説文查浮木也今作槎非槎音诧邪斫也国语山不槎蘖是也今世混用莫知其非略证数条于此王子年拾遗纪尧时巨查浮西海上十二年一周天名贯月查一曰挂星查道藏歌诗扶桑不为查王勃诗澁路拥崩查又送行序云夜查之客犹对仙家坐菊之賔尚临清赏骆賔王有浮查诗刘道友有浮查砚赋水经注临海江边有查浦字并作查至唐人犹然任希古诗泛查分写汉孟浩然诗试垂竹竿钓果得查头鳊又云土风无缟纻乡味有查头又云桥崩卧查拥路险垂藤接皆用正字不从俗体此公匪惟诗律妙字学亦超矣杜工部诗查上觅张骞又沧海有灵查惟七言絶空爱槎头缩项鳊七言律奉使虚随八月槎古体近体不应用字顿殊盖七言絶与律乃俗夫竞玩遂肆笔妄改古体则视为冷局俗目不击幸存旧文耳
　　鋄瓖
　　鋄音减以镂金饰马首又曰铁质金文曰鋄也西京赋金鋄镂锡马融广成颂金鋄玉瓖诗云钩膺镂锡国语曰懐缨挟瓖皆指此今名马鞍曰鋄银事件当用此鋄字或作鑁非【佛説况有莎怛鍐之误也书罕用此】妇饰曰瓖嵌生活当用此瓖字俗作厢非
　　羡衍
　　史记封禅书注山陂曰衍周礼注下平曰衍左传地名有昌衍衍战国防地名有卷衍满衍水经注有杜衍汉书有鄜衍又水溢曰衍素问泉涌河衍鳞见于陆或体作羡汉沟洫志河灾之羡溢中国也尤甚易需于沙羡在中也地理志有沙羡而音作夷盖方言耳文之溢辞曰羡文璧之溢瑑曰璧羡义亦取此又封禅书沕潏曼羡曼羡即曼衍也因阅韵防衍字不引证未详因疏记之
　　音辞
　　顔之推音辞篇略云九州之人言语不同自春秋标齐言之传离骚有楚词之经盖其较明之初也南方水土和柔其音清举而切诣其失在浮浅北方山川深厚其音沉浊而讹钝其得在质直然冠冕君子南方为优闾里小人北方为愈此其大较也若易服而与之谈南方士庶数言可辨隔垣而听其语北方朝野终日难分盖南染吴越北杂燕代皆有深弊不可具论其缪又曰焉字鸟名或云语词葛洪要用字苑始分其别若训为何训为安当音于愆反【音鸢】于焉逍遥于焉嘉客焉用佞焉使不及是也若送句及助辞当音矣愆反【音烟】故称龙焉故称血焉有民人焉有社稷焉托始焉尔晋郑焉依是也
　　瑟居
　　梁武帝诗瑟居超七净瑟与索同萧索字一作萧瑟则索居亦得作瑟居也盖瑟索皆借用字正字作槭
　　张禺山戏语
　　张禺山晚年好纵笔作草书不师法帖而殊自珎诧尝自书一纸寄余且戏书其后曰野花艶目不必牡丹村酒酣人何须蚁緑太白诗云越女濯素足行人解金装渐近自然何必金莲玉弓乎亦可谓善谑矣




　　升庵集巻六十二
　　钦定四库全书
　　升庵集巻六十三　　　　　明　杨愼　撰钟张二王书法不同
　　王僧防云变古制今惟右军领军尔不尔至今犹法钟张书断云王献之变右军行书号曰破体书由此观之世称钟王不知王之书法已非钟矣又称二王不知献之书法已非右军矣譬之王降而为霸圣传而为贤必能暗中摸索辨此书字始有进耳
　　壬
　　壬担也字亦作任孟子治任将归又负戴注云负任在背戴任在首曾子曰任重而道远诗曰我任我辇淮南子曰任动而车鸣所谓任者皆指担也
　　久湫大沉
　　秦诅楚文有久湫大沉之语沉之为义世多未解按説文曰沉浊黕也庄子沉有漏注沉水汚也汉书刑法志山川沉斥应劭风俗通曰沈莽也言其平望莽莽无涯际也郭縁生述征记鸟当沉中有九十台皆生结蒲秦王系马蟠蒲也自注齐人谓湖曰沉顔师古曰沉谓居深水之下深而又深也古云沉潜又云沉溺沉湎又云黕而有深沉之思皆取深而又深之意北方谓水皆曰沉不独齐语为然盖北之言沉南之言潭也故沉亦音谭史记陈渉世家渉之为主沈沈者应劭曰沈沈宫室深邃之貌长含反当呼为潭潭也韩退之潭潭府中居正用此语又按管子夏人之王凿二十防渫十七湛注湛即沉沛之沉大泽巨浸也是潭与湛字虽不同义可互证故并引之
　　影书
　　六朝人尚字学摹临特盛其曰廓填者即今之双钩曰影书者如今之向搨南史云萧思话书羊欣之影风流逼好殆当不减北史赵文深少学楷雅有钟王之则周明帝令至江陵影覆寺碑是也又傍书释文亦曰影唐太宗集右军帖令褚遂良帖旁黄影之
　　嘷归
　　史记汉髙祖纪为亭长告归之田韦昭音告语之告师古音古笃切如礼记出必告之例服防音嘷呼之嘷按东观汉记田邑传邑年三十歴卿大夫号罢归厌事少所嗜欲嘷与号同古者当有此音又左传鲁人之臯説文礼祝曰臯皆可互证书之以广异闻
　　防与玷通
　　防与玷通古诗多用之束晳补亡诗鲜侔晨葩莫之防辱左思唐林兄弟賛二唐洁已乃防乃汚陆厥荅内兄希叔诗既叨金马署复防铜驼门杜子美诗几回青防朝班正承诸贤用字例也
　　集雥异音
　　篆文二鸟曰雔三鸟曰雥音戢三鸟相聚其羽戢戢也集字从此其音与积同下从木鸟集于木也音义皆殊元赵古则周伯温辈妄作解事便以雥为集非也按隋许善心神雀颂曰景福氤氲嘉贶雥集可砭赵周之谬雥之与集犹氤之于氲以雥即为集谓氤即是氲可乎
　　祗有两音
　　祗有两音音岐者神祗之祗音支者训适是也如诗亦祗以异扬子兹苦也祗其所以为乐与并音支杜诗韩文或书作祗而俗读曰质如祗言池未满祗是照蛟龙祗如闲信马皆当平音至如飘泊南庭老祗应学水仙不作平声读可乎俗又作秪亦非秪禾始熟也
　　榜字有四音
　　榜字平音作邦船鬛也江湖中两船相之曰挨榜盗暗曵船行劫曰抽榜是也又音彭所以转正弓弩见柳文注又音绑笞也又音谤进船也
　　沙漠沙幕两音
　　汉书武帝元朔六年卫青将六将军絶幕注沙土曰幕今按幕漫也西域传难兠国以银为钱文为骑马幕如人面如淳曰幕音漫韦昭曰幕钱背也灵棊经十二棊子皆隂谓之纯隂漫然则漫幕同义李陵歌曰径万里兮度沙漠注此匈奴沙漠地崔浩谓之河底犹今人呼帐幔亦曰幙可依字读义无爽○今按京师谓钱背曰漫儿呼帐面曰幔子则沙漠与絶幕作漫莫两音皆通
　　贲字七音
　　易贲卦释文云贲有七音陆德明彼伪反徐广甫寄反李轨府瓮反傅氏云古斑字王肃符文切礼记广贲之音作而民刚毅荀子下比周贲溃以离上矣音父吻切与七传凭怒之凭同义又沸也谷梁传覆酒于地而贲又方问切礼记贲军之将义与偾同又音肥周勃为防贲令地在东海史黥布传赵将贲赫又音坟大也尚书用宏兹贲淮南子鼈三足曰能二足曰贲食之杀人骨肉皆化为水又音奔尚书虎贲三千人周礼虎贲氏舎则守王闲闲梐枑也今之行马鹿角又音畨山海经桂林八树作贲隅今广东县名又音浑韩文注陆浑山古作陆贲以此证之不止七音也
　　屈字四音
　　字音不可不细辨如屈之一字有四音屈原人名屈产河东地名九勿切音与匊同尺蠖之屈与屈信之屈曲勿切音与麴同汉书贾谊传用之无度物力必屈渠勿切音与倔强之倔同玉藻君命屈狄通作阙翟后服刻绘为衣不画也
　　琼字训
　　许氏説文琼赤玉也此训恐非按诗尚之以琼华尚之以琼英尚之以琼黄则琼为玉之光彩非赤玉也谢庄雪赋林挺琼树李义山诗已随江令夸琼树李长吉诗白天碎碎堕琼芳皆用毛诗之训不以説文为然
　　字训
　　左传苑字刜林雍断其足而乗于他车以归音磬一足行也梅圣俞送寕乡令张沆诗长沙过洞庭水泊风揺矴青山接夷蛮白昼鸣鸮鸋竹存帝女啼夔学林雍不嫌卑湿忧清风入诗兴此字韵书不收
　　嚣字训
　　説文嚣声也气出头上故从防从页页头也牛刀切今读作枭非左传晏子之居近市湫隘嚣尘杜预注嚣声也周礼司市之文曰禁其鬬嚻注鬭以力争嚣以口争交市之地必多争故禁之又地名尚书序仲丁居于嚣其地在陈留浚仪秦之敖仓也三川为天下朝市故曰敖敖即嚣也左传有嚣氏之隧可证愁叹之声亦曰嚣诗云谗口嚣嚣又云选徒嚣嚣音翺汉书嚣嚣若不足诗又云哀鸣嗸嗸食货志天下謷謷荀子云天下敖敖若烧若焦字虽异义则一也又欢欣之声亦曰嚣孟子人知之亦嚣嚣人不知亦嚣嚣美恶不嫌同辞也人名隗嚣皆音敖今亦音枭非也又史记注青阳在青之阳嚣在之嚣唐诗春云生岭上积雪在嚣间梁宣帝七山寺赋神嵒嵒而特立仙的的以孤临或以嚣对岭或以嚣对的则凡山凹之地皆名为嚻也防稽有射的山谚云射的白斗一百射的斗一千以为年谷丰登之騐因説嚣字并及之○市之名嚣者亦犹后世名市曰墟也交易市合则嚣散则墟
　　纇字训
　　纇説文丝节也又疵也左传忿纇无欺又刑之颇纇狱之放纷今误作类注縁事类以成偏颇非也言刑之颇偏而纇戾狱之放纵而纷乱纷与纇对作类误也唐李逊传治条疏纇唐韵纇粗丝也玉篇丝节不调也杜预注忿纇无欺云纇狼戾则此颇纇之类当作纇无疑
　　白字异训
　　日光之白曰皜月光之白曰皎男子之白曰晳女子之白曰玼诗玼兮玼兮老人之白曰皤草华之白曰葩雪霜之白曰皑鸟羽之白曰皬
　　寮为小
　　左传同官为寮文选注寮小也宋王圣求号初寮髙似孙号疎寮谢伋号灵石山药寮唐诗绮寮河汉在斜楼皆指也古人谓同官为寮指其斋署同为义今士子同业曰同窓官先事士先志官之同寮亦士之同也
　　心字
　　张有云古文心字以倒火作火心火脏也予按今之草书写心字及火皆作散防亦有理
　　悠字押韵
　　説文攸行水也字本从水省作攸借为所字古文苑西岳碑灵则有攸秦嘉述婚诗神启其吉果获令攸文选纷焱悠以容裔注旌旗揺动貌悠字诗中除悠悠之外只有焱悠与庄子谬悠内典道性天悠可押○攸所也韩文壸仪之攸左传湫乎攸乎注乘危貌又郁攸火气也五行传御于怵攸言人君遇灾以忧为所则可免也怵攸犹言敬作所也前汉书叙传攸攸外防支遁传尝逰外国嵗数囊攸
　　哨堡之哨当作
　　説文吹筩也七肖切与哨同音广韵竹箫也洛阳亭长所吹今云南屯戍之所防盗之处名曰哨合用此哨字盖吹以警守也宋史刘锜顺昌之战折竹为如市井儿以为戯者人持一为号直犯金营与字异而义同元词穿云响一声山哨见风消数防村醪今俗云打哨子是也
　　磨鋊
　　南宋孔觊铸钱议曰五铢钱周郭其上下令不可磨取鋊鋊音裕五音谱磨砻渐销曰鋊今俗谓磨光曰磨鋊是也徃年中官问于外庭曰牙碑磨鋊鋊字何如写予举此答之
　　廵逴
　　今之塲屋有廵绰官绰按説文缓也诗寛兮绰兮相如赋便嬛绰约皆是宽缓之意则廵绰当作廵逴乐府伏知道五更转一更刁斗鸣校尉逴连城正是廵警之义此一大证也
　　俗字有本
　　文字指归云支财货契曰賗今仓库收帖曰串子省贝字掖袖曰袔袖滇云之称用之或曰鹤袖縍音傍吴人谓絮曰縍袄今北方行此音襋衱今讹作一撤
　　浊虫
　　官有愦愦于临事士有藐藐于临文世皆目之曰浊虫此古语也周礼有壶涿氏掌除水虫涿音浊是其证也宋史吕端传作糊涂朱子语录作鹘突皆非
　　笔法字学
　　宋史长篇太宗每暇日问王着以笔法葛端以字学笔法临摹古帖也字学考究篆意也笔法与字学本一涂而分岐晋唐以来妙于笔法而不通字学者多矣
　　荡栉
　　郭知韵序银钩乍阅晋豕成群荡栉行披鲁鱼盈贯荡如周礼簜节之簜谓竹也栉与札同释名云札栉也相比如栉也古诗客从逺方来遗我一书札上言长相思下言久离别札与别叶是栉札同音可知宋罗愿谢表云恩假一州滥缀铜符之末使连数道适当簜节之前节与札字亦通用又可知荡札今之玉版牋知指此
　　陈熊序语
　　陈了翁序张谦中复古编云经天纬地之文不在止戈之后闲邪窒欲之义不假皿虫而知其学也元熊朋来序杨信父钟鼎篆韵云周公之时未改籀尚存科斗之书其语皆相似非相蹈袭理则然也
　　拨镫法
　　虞邵庵题画古木诗云后主拨镫法盖江南李后主云书有七字法谓之拨镫法曰擫钩掲抵导送也镫古灯字拨镫画沙悬针垂露皆喻言拨镫如挑灯不急不徐也杨铁崖与顾玉山联句云书成拨镫侵茧帖可证其音读
　　蜾匾篆法
　　崔融禹碑賛云神圣夏禹岣嵝纪德龙画傍分蜾书匾刻盖神禹变伏羲龙画而为蜾形也其后唐徐季海江南李楚金辈用之于小篆号蜾匾法蜾字依篆作古奥难通书谱讹作□不得已以蜾字代之蜾本蠮螉之属非此用也○李淳风引诗纬十五国星野云邶国当螔蝓之宿注螔蝓蜗牛也玉篇与蜾同而解为蠮螉细腰蜂又不可晓名物之难辨如此
　　篆书重叠字
　　古钟鼎铭文子【二】孙【二】字皆不复书汉石经改篆为八分如易之干【二】书之安【二】亦如之今行草皆然竟不知其何义也尝质之李文正公公曰【二】乃古文上字言字同于上省复书也千古书流习而不察闗系虽小亦所当知
　　防鱼
　　石鼓文其鱼维何维鱮维鲤何以防之维杨及柳防包也今之渔者多以木杨或箬叶作包覆鱼入市易曰包有鱼是也东坡石鼓歌其鱼维鲂贯之柳盖以防为贯也贯鱼包鱼别是一义不可混而为一郑渔仲石鼓文作何以防之防字含贯包两义但石鼓文无□字不知渔仲何所据也
　　飞白
　　飞白字之名书家例知之但不晓作何状予按王隐云飞白变楷制也本是宫殿题署势既遒劲文字宜轻微不满名为飞白据此则如今篆书之渇笔俗所谓沙笔是也唐人好竒或作禽鸟花竹之像顺陵碑畧有数字今絶无作之者惟方外道流书酒肆壁作竹节雀头形俗可憎矣
　　梁姜罗赵
　　梁孔达姜孟頴罗晖赵袭皆后汉末人善书著名者也赵有非草书一篇云余郡士有梁孔达姜孟頴皆当世之彦哲也然摹张伯英之草书过于希顔孔焉窃览张伯英与使君朱寛书云上方崔杜不足下比罗赵有余昕昕有自臧之意无乃近乎贱彼贵我哉昔西施心疼捧胸颦首众愚效之秪增其丑赵女善舞行歩媚蛊效者不获匍匐失歩夫崔杜伯英超俗絶姿博学余暇敏手于斯后世慕者鑚坚仰企忘其疲劳夕惕不息昃不暇食十日一笔月数丸墨领袖如皂唇齿常黒展指画地以草刿壁臂穿皮刮指爪摧折见腮出血犹不休辍然其为字无益于工拙亦如效颦者之增丑学歩者之失节也夫草书之兴上非天象所垂下非河洛所吐中非圣人所造但贵删难省烦损复为单非常仪也岂若用之于彼七经稽厯协律推歩期程探赜钩深幽賛神明览天地之心推圣人之精折疑论之中理俗儒之争伸正道于邪説跻雅乐于郑声兴至德之和睦大伦之清穷可以守身遗名达可以尊主致平以兹命世永坚后生不亦渊乎○此文余尝见之墨池编今失其帙畧记如此
　　荣字当入东字韵
　　荣音与融同楚越齐鲁其音皆同也按淮南子云圣人之能固已多矣而所守又约故动而必荣愚人之知固已少矣其所事者多故动而必穷以荣与穷叶越絶书曰种留封侯不知令终二贤比德种独不荣以荣与终叶古韵已如此后人入庚字韵盖误以萦为荣也
　　道字训从训由
　　山海经风道北来天乃大水泉郭璞注道从也韩非子鹤二八道南方而来亦训道为从中庸极髙明而道中庸礼记民道之而有功文选东京赋回行道乎伊阙邪径健乎轘辕皆训道为由由亦从也
　　殷商衣郼
　　殷有天下又号曰商诗云商之子孙又曰宜鉴于殷书云殪戎殷又曰伐商必克皆互称也其并举则曰咨女殷商又曰殷商之旅殷古音衣篆文反□爲□中庸云壹戎衣壹即殪衣即殷也古注释如此杜子美社稷一戎衣诗人趂韵之语不足据也字又作郼吕氏春秋夏之人民亲郼如夏字林玉篇音韦非也噫非博考籀篆行草及诗书子集曷以知殷商衣郼之异字而同义乎可与汲古者道难为浅中者言也
　　来厘丕三字相通
　　罗鄂州尔雅翼曰诗云诞降嘉种维秬维秠説文解秠字云一稃二米诗贻我来牟而说文解字云周所受瑞麦一来二缝秠与来皆后稷所受于天皆一稃二米则秠即来牟也来牟又为厘麰古者来厘秠三字相通方言貔陈楚江淮之间谓之北燕朝鲜之间谓之【音丕】闗西谓之貍彼虽説兽而以一名通三音则此物亦然来犹也丕犹也厘犹貍也要是一物○罗氏此解防合诗与説文方言妙得物理特表出之○牟字作麰韩诗作厘汉地理志后稷生于城字作邰皆以来牟诞降而名其物又名其地也
　　雒字
　　字书云后汉都洛阳以火德王为水克火故改为雒此说非也春秋经书公子遂防雒戎盟于暴左传凡洛皆作雒已十余处岂因后汉而始改乎
　　籖押
　　梁书马仙琕籖求应赴李延夀南史故事府州部论事皆籖前直叙所论之事后云谨籖具日下又云某官籖此即近日佥押之佥古今字变尔
　　炀字音向
　　炀字本音向今音恙非也按庄子炀者避灶司马彪曰对火曰炀淮南子曰富人衣纂锦贫人炀灶口唐诗老人秋向火是炀即向同音可证
　　鲜明曰翠
　　嵇康琴赋新衣翠粲缨徽流芳翠粲鲜明之貌注引班姬自悼赋纷綷縩兮纨素声以为衣声非也綷縩自是衣声翠粲自是鲜明之貌不必同也骆賔王文缛翠萼于词林綷鲜花于笔苑以翠对鲜可以证之又东坡诗两朶妖红翠欲流髙似孙纬畧云翠谓鲜明之貌非色也今俗犹然不然既曰红矣又曰翠可乎
　　暧曃字义
　　班固终南山赋暧防晻霭若若神注暧防音爱逮云雾吐吞障蔽天日变化殊形也韵防暧曃不明貌一作暧防诗爱而不见毛苌云爱蔽也说文从人作僾方言从草作薆字书或从云作靉或从日作暧皆蔽而不见之意今文但作爱宋玉髙唐赋防兮若姣姬扬袂障日而望所思以扬袂障日解暧字尤明白韩文云隂解駮日光穿漏移以解靉叇与暧防字亦切○僾俙从人薆蔽从草暧防从日靉霼从云
　　笨字义
　　笨字音奔去声粗率也晋书豫章太守史畴肥大时人目为笨伯宋书王微传亦有麤笨之语今俗谚亦然朱子语录云诸葛亮只是笨不是此字乃书作盆而音发之噫诸葛岂笨者邪
　　娃字义
　　説文娃圜深目貌一曰吴楚之间谓好曰娃吴有馆娃宫扬雄赋资娵娃之珍髢师古曰美女也史记赵主父内吴广女娃嬴孟姚徐广引古史考云内其女曰娃此因内女之文而妄説也
　　庵字义
　　今人别号庵字印章徃徃不同縁説文本无庵字庵弥俗也予尝考之庵字古书所用者蜀都赋八方庵蔼王充论衡桃李梅杏庵丘蔽野此取庵覆之义至三国及晋始有庵幔庵闾之语与今人所用庵字义同庵字不可谓不古也但篆籀以说文为宗説文不载之字用于印章似为未安又按古篆有作葊者又止借弇者石鼓文作其字从穴穴亦人居也近见温陵古字一册有元人止庵印章庵字作盫详玉篇皿部有盫乌含切覆盖也考古圗有伯戋馈盫盫器皿而借为庵舎字恐舎形似器亦犹汉阙之觚棱其形亦本酒器也未知是否以俟知者
　　致字说
　　先儒解致字徃徃不尽如致中和郑云致行之至也致乐以治心云致深审也周易略例生心致一也孔頴达云致犹归也礼器礼也者物之致也郑云致之言至极也他经徃徃指为极尽之意如防致乎哀而止见危致命君子以致命遂志与病则致其忧之类是也此皆意有未尽盖致有极之意有取与纳之意如防致乎哀而止见危致命谓之极尽可也如致中和致知之类则有取之意焉吾闻致师者亦有取之意用致夫人七十而致仕致为臣而归则又有纳之意凡此皆难以一字通解今人谓招致者亦取意也
　　类字説
　　六书攷类力遂切种各肖似也同气自相求也类从犬盖鸟兽之名列子曰亶爰之兽自孕而生曰类罗从愿尔雅翼云以山海经类之类有二种其一则兽之出亶爰山者如貍而有发其名曰类如列子之説其一则带山之鸟如乌而五采文其名曰竒类今类字説文不收而通作类从犬取种类相似惟犬为然易曰方以类聚物以羣分类从犬羣从羊今楷书作大草书作丝取其便于结构失之逺矣
　　尉斗
　　隋书李穆奉尉斗于杨坚曰愿公执威柄以尉安天下史炤通鉴释文尉斗火斗篆文从从又从火又偏傍手字持火所以申缯也俗加火作熨○按说文尉与炽本一字昌志切从上按下也又持火申缯也字从音夷平也后世军官曰校尉刑官曰廷尉皆取従上按下使平之义尉斗申缯亦使之平加火作熨赘矣古音炽转音纡胃切王莽传有威斗即尉斗也威与尉音相近转音郁字一作□省文作□今俗言平曰帖杜诗美人细意熨帖平是也画谱有唐宫熨帛圗东坡诗象床玉手熨寒衣白乐天诗金斗熨波刀剪文陆鲁望诗波平熨不如温庭筠诗绿波如熨割愁肠又天如重熨皱王君玉诗金斗熨秋江诸公非不知字学而字皆従俗以便于观者耳
　　丁眞永草
　　蔡君谟在杭日坐有客曰隋世称丁真永草永乃知名丁何人也蔡云道防岂其人耶法书要録丁觇与智永同时善书世称丁真永草非道防也君谟误矣
　　随隋音义不同
　　随説文从也从辵安歩也与隋音义不同隋从左从肉裂肉也随音旬为切隋音徒卧切杨坚本封于随后有天下以周齐之间奔走不寜去辵为隋其音则去随从而就怠隋其义则舍安歩而就裂肉也岂非凶终之兆乎后世因以隋为随音不思隋字从左右之左与佐音相近即俗砍刴之刴也宣德中王征麓川有土酋三人来降即承制授为陇川三宣抚官三酋乞赐姓曰汝三人怕刀刴来降即以怕刀刴为三酋姓其后三酋皆慕向华风读书识字私改其姓怕改帕刀改刁刴改隋又有中国游商教之曰隋为裂肉不祥之名也又改为多余闻之彼中徃来人是隋之音为徒卧切夷人亦知之滇中世人有呼隋炀帝之隋作刴者人或笑之不知乃是本音而举世尽讹者将千年矣
　　兹朱
　　郑樵通志略篆书楷作龙子有角曰无角曰虬西域有兹国汉有侏碑皆此字今皆作龟非字亦从今从亦非
　　古字窥作闚
　　古字窥作闚论语闚见室家之好易闚观利女贞史记以管闚天庄子上闚青天陆贾新语楚王作干谿之台闚天文潘岳秋兴赋闚天文之秘奥杜诗天闚象纬逼正用上数语不识古字者改为天阙王安石云天阅黄山谷亟賛其是东坡云只是怕他
　　娃嬴孟姚
　　史记赵武灵王梦见处女鼓琴而歌诗云美人荧荧兮顔若苕之荣命乎命乎曾无我嬴异曰王数言所梦想见其状吴广闻之因夫人而内其女娃嬴孟姚战国防注以嬴为姓非也索隠曰孟姚吴广女舜之后按上文云余思虞舜之勲故命其胄女孟姚以配而七代之孙是也舜封于虞亦曰吴城虞吴音相近故舜后亦姓吴非独泰伯虞仲之裔
　　緜蛮睍睆
　　诗緜蛮黄鸟韩诗薛君章句云緜蛮文貌又睍睆黄鸟王雪山云睍睆黄鸟之色二字从目目视之知其为色也今注皆以为鸟声似不及古注之为得
　　作音做
　　齐武帝临终执林王手曰若忆翁当好作作音做荀子肉腐出虫鱼枯生蠧贪利忘身祸烖乃作及防范五袴之謡皆以为此音矣
　　刘表善书
　　董北苑云刘景升为书家祖师钟繇胡昭皆受其学然昭肥繇痩各得其一体景升即刘表也表初在党人中俊厨顾及之列其人品之髙可知艺文志有刘表集今虽不可见观三国志注载其与袁尚兄弟书其笔力岂减崔蔡耶则翰札之工又其余事耳
　　慢字为乐曲名
　　陈后山诗吴吟未至慢楚语不假些任渊注云慢谓南朝慢体如徐庾之作余谓此解是也但未原其始乐记云宫商角徴羽五者皆乱迭相陵谓之慢又曰郑卫之音乱世之音也比于慢矣宋词有声声慢石州慢惜余春慢木兰花慢拜星月慢潇湘逢故人慢皆杂比成调古谓之啧曲啧与赜同杂乱也琴曲有名散元曲有名犯又曲终入破义亦如此
　　俗用刋字误
　　説文刋音丘寒切剟也削也刘歆答扬雄悬诸日月不刋之书言不可削除也今俗误作刻梓之用是乃削除非梓行也此误虽大方之家亦然唐肃亦国初文士送人从军诗云碑因纪绩刋谬误可笑各处乡试序多云刋其文之佳者若干篇读者亦不之怪学之不讲一至此乎
　　蛊冶通用
　　易冶容诲淫太平广记引之作蛊容诲婬左传女惑男曰蛊国语蛊女縦欲张平子西京赋妖蛊艶夫夏姬美声畅于虞氏南都赋侍者蛊媚巾防鲜明五臣注作冶媚马融广成颂古冶字作蛊字可证傅毅舞赋貌嫽妙以妖艶兮红顔晔其扬华注妖蛊淑艶也或省作虫人姓也汉髙帝功臣有虫达古蛊子之后见姓氏英贤録
　　蟹字义
　　古人制字有义谱云蟹随潮解甲更生新故字从解
　　鸾惊鹰跱
　　梁元帝古迹啓鸾惊之竒既闻之于索靖鹰跱之巧又显之于蔡邕
　　□巾
　　説文□青丝绶也音闗仲长统昌言身无半通青□之绶而窃三辰龙章之服尔雅□似□组似组东海有之皆草色也□鹿角菜组海中苔今之燕窠菜也诗人白□巾紫□巾皆合用此字而俗多用纶□自□纶自纶岂可混用也
　　辨妾字从辛非古篆
　　邵文庄云妾之于礼久矣有媵而妾者有卜而妾者卜而妾者闻命而趋不待六礼故谓之奔传曰疲于奔命盖言速也奔者非必淫淫而奔者谓之淫奔是故女之嫁者有二道焉有聘而嫁者有奔而嫁者慎按天文有织女主贵女须女主贱女贵女则嫡也贱女则诸侯之副宫九媵大夫之侧室三归也礼之所谓买妾奔则为妾皆不备礼之谓也先王制礼岂不欲六礼皆备而后归哉礼不下庻人也故仲春奔者不禁恐失时也荒年婚礼多杀欲繁育也许氏説文妾字从辛女之有罪者为人妾汉缇萦上书愿没为官婢以赎父罪此盖秦法周之盛也决不然也周礼有女奚之条亦刘歆附防文奸以欺王莽者殆不可信王莽末年令天下奴婢赎还为良朱子纲目亦善之岂有周公制法不如王莽乎妾字从辛盖亦秦篆非古篆也
　　丁屈朋斜
　　姜平子天水人仕于苻坚坚宴羣臣赋诗平子诗内丁字直而不屈坚问其故答曰屈者不正之物未足以献也坚悦擢上第此与刘晏朋字未正之对相似
　　诗文用嬲字
　　晋文谚云和峤牛傅咸秋王戎踢嬲不得休嵇康书嬲之不置王半山诗嬲汝以一句西归瘦如腊又细浪嬲雪千娉婷【嬲音搅】
　　元和脚
　　栁宗元诗柳家新様元和脚言字变新样而脚则元和也脚盖悬针垂露之体耳犹后山赠晁补之诗闻道新文能入様相州红缬鄂州花言似相州之红缬鄂州花様也句法相类
　　军门曰和
　　孙子兵法两军相对曰和战国防章子为齐将与秦军交和而舎又楚策开西和门注军门曰和唐郑愔诗戎垒三和夕校文苑英华者不知其事改和作秋
　　以蠡测海
　　东方朔客难云以管窥天以蠡测海张晏注曰蠡瓠瓢也然蠡字从虫若与瓢义不协又按扬子方言云□瓠瓢也字从从蠡刘向九叹云蚫□蠧于箧簏今闽广之地以鲎鱼殻为瓢江淮之间或用螺之大者为瓢是以虫殻代匏用也故□字之取义兼之暇日与简西嶨谈及此漫笔之
　　元朝畨书
　　元朝主中国日用羊皮写诏谓之羊皮圣防其字用防古书中国人亦习之张孟浩诗云鸿蒙再剖一天地书契复见科斗文张光弼辇下曲云和寜沙中扑遫笔史臣以代铅椠事百司译写髙昌书龙蛇复见古文字葢蕃书外国各不相同而元主中土故以科斗龙蛇称之亦尊王之义也
　　枘凿
　　枘字从木従内考工记调其凿枘而合之宋玉九辩圎枘而方凿兮吾固知其鉏铻而难入今举子程文袭用枘凿不相入彼此相效莫知其非也夫枘凿本相入之物惟圆枘方凿则不相入今去方圎字而曰枘凿不相入字义之不通文义大谬矣甚者写枘字作柄字尤可笑也
　　古字异构
　　平秩马融本作苹秩槀饫左传注作犒饫萧茅书注作莤茅蔓菁周礼注作蓂菁
　　防防
　　汉有牂牱郡字一作防防其字从弋弋杙也系船木也説文与汉书注旧解如此牂牱今贵州地也其江水迅疾难于济渡立两杙于两岸中以绳絙之舟人循防而渡予过其地见盘江与崇安江皆然因悟古人制字之义郭忠恕佩觿集云□防从戈谬之甚矣然则读万巻书而不行万里路者亦不能识字也信矣
　　防祙
　　魑魅字汉碑作防祙其字从示盖防祙亦山之神也
　　草书枯澁
　　徐浩真书多渇笔懐素草书多枯澁在书法以为妙品戴幼公赠懐素诗云忽为壮丽就枯澁龙蛇盘腾兽屹立鲁收懐素草书歌连拂数行不絶藤悬槎生竒节窦臮亦云殊形诡状不易説中含枯燥尤惊絶任华云时复枯燥何褵褷忽觉隂山突兀横翠微盖深知懐素之三昧者姜白石云徐季海之渇笔譬如绮筵之素馔美人之淡妆倪思以痴重笔迹为墨猪元班彦功之字评者以为死猪肠可以喻矣
　　徘徊
　　徘徊二字始于汉人髙后纪徘徊徃来思赋马倚辀而徘徊息夫躬辞鸾徘徊兮注徘徊不得其所也茂陵书屋皆徘徊重属行之移晷不能徧是也徐铉注説文乃云徘徊寛衣之貌字当作裴回误矣宋赏花钓鱼和诗优人有徘徊太多之谑当时诸公遽谓无别押亦未之考耶
　　云员
　　今之云字乃员之省文秦誓虽则云然注云云员毛诗聊乐我云石鼓文君子员猎员猎员游
　　于越
　　越曰于越吴曰勾吴邾曰邾娄本一字而为二字古声双叠也庄子云离朱之目孟子云离娄之明娄朱本二字而二声足以为证或以勾吴于越为方言夷音谬矣
　　勿勿
　　黄伯思云右军帖语有顿乏勿勿顔氏家训云书翰多称勿勿相承如此莫原其由或有妄言此忽忽之残缺耳説文勿者州里所建之旗盖以聚民事故悤遽者称勿勿仆谓顔氏以説文徴此字为长而今世流俗又妄于勿勿中斜加一防谓为匆字弥失眞也按祭义云勿勿诸其欲其飨之也注勿勿犹勉勉也慤爱之貌杜牧之诗浮生长勿勿是知勿勿出于祭义唐人诗中用之不特称于书翰耳又悤字解云多遽悤悤也是悤悤亦古语好古者但知勿勿而笑悤悤逐俗者又但知悤悤而骇勿勿皆非也是以学者贵博古而通今也
　　略记字义
　　塖水埓也一作堘○宫外垣河邉地皆曰堧○水冲岸曰防俗作坍非○累土为界曰略○孔子曰推一合十曰士以一贯三曰王○贱而获幸曰嬖○婉容曰娉和色曰婷○啸一作歗唉一作欸咄一作欪喢一作防叹一作叹嘘一作歔呕一作欧○齘齿怒也○踌躇犹豫也踟蹰行不进也迟伫容与也○崽子改切江右谓子曰崽○袥开衣领也今曰袥肩○穴中曰窠树上曰巢○樯帆柱也梯木阶也○两树交隂曰樾棨兵闲也○断草也○鉢僧盂也○酒家悬帜曰帘















　　升庵集巻六十三
　　钦定四库全书
　　升庵集巻六十四　　　　　明　杨慎　撰易字説
　　説文引秘书説云日月为易象隂阳也参同契之説亦与此同罗泌云日月为易而文正为勿勿者月彩之散者也故曰散于日下则为易散于日上为曶相对为明对而亏曰昒易者朔也所谓朔易曶者晦也明者望也昒者望而食者也是故西曰昒谷明都在东南而朔易二郡俱着于北此皆罗泌之説也慎按昒即昧字史记昧爽作昒爽庄子云冉求问于仲尼曰昔吾昭然而今昒然何也曰昔之昭然神者先受之今之昒然且为不神者求也是昒即昧之证也古字旸谷作昜谷昧谷作昒谷昜取日中于地而月彩沉也后世字从日为旸是有二日也
　　尚字平音
　　刘熙释名曰尚书者何也尚上也言最在上摠领之也韦昭辩释名云尚犹奉也百官言事当省案平防奉之故曰尚书也尚衣尚食亦然慎按春秋传曰百官承事朝而不夕承事者言事而奉其文书也汉世官名尚书义实取此如淳汉书注曰主天子文书曰尚书如主壻曰尚主汉制娶天子女曰尚公主娶诸侯女曰承翁主则尚犹承也尚犹奉也韦昭之解上合左传下协汉制比于刘熙依字音杜撰逺矣
　　杀有上音
　　白乐天半开花诗西日凭轻照东风莫杀吹自注杀去声音厦俗语大甚曰杀容斋随笔序杀有好防元人传竒忒风流忒杀思今京师语犹然大曰杀大髙曰杀髙此假借字也
　　齼字音
　　齼字玉篇不载齿怯也音楚去声今京师语谓怯皆曰齼不独齿怯也曾茶山和曾宏父饷柑诗云莫向君家樊素口瓠犀微齼【初举切齿伤醋也五音类聚】逺山颦黄山谷和人送梅子云相如病渇应须此莫与文君蹙逺山茶山之诗全效之方秋崖杨梅诗并与文园消午渇不禁越女蹙春山
　　涂字音
　　涂字从余余有三音一音余剰之余又音蛇今人姓有余氏即余之转注而俗书从入从示作佘乃小儿强作解事也一音賖故畬字从余可证也东方朔传老拍涂解曰涂者渐洳径也栁子厚诗善幻迷氷火齐谐笑拍涂叶入麻韵又雨多涂则滑而颠得其音矣李义山蜀尔雅云禹贡厥土惟涂泥夏小正寒日涤冻涂二涂字音在巴荼之间盖禹本蜀人故涂泥冻涂皆叶蜀音今蜀人目濡土曰涂泥肉烂曰涂肉盖禹时已有此音蜀之土音亦古矣○毛诗昔我徃矣黍稷方华今我来思雨雪载涂易林雨雪载涂东行破车旅人无家以此博证之则古音昭昭矣
　　唉字音
　　离骚九章云乘鄂渚而反顾兮欸秋冬之绪风尸子禹有进善之鼓备讯唉也汉韦孟诗勤唉厥生説文欸譍也亚改切又焉开切史记范增撞破玉斗曰唉方言云南楚喟然曰唉説文唉譍也乌开切二字音义并同如叹与叹欬与咳啸与歗实一字耳其语则皆楚语也故元次山有欸乃曲而柳诗亦用此二字皆湘楚间语栁文旧本作霭袄音上字正协亚改之声韵书亦于皆韵收唉字海韵收欸唉二字其说与説文不异但乃字读如袄者未有考耳近世乃有倒读之者又皆写欵则误益甚矣欸字从矣与欵字不同然防画甚相似故多误也楚辞注及朱文公文集互发此义今详笔之
　　由农字通
　　説文无由字韩诗内传曰东西耕曰从南北耕曰由吕氏春秋管子皆云尧使稷为由载考钱谱神农币文农作由乃知由与农通下与吕氏春秋管子韩诗义皆合矣
　　臾庾字通
　　史记庾死狱中注不明庾义按説文束缚捽抴为臾臾古字通也
　　靉霼字音
　　説文引诗僾而不见李登声类云僾音倚僾俙彷佛也字一作靉霼又作古词香雕盘僾俙之作靉霼字从云犹奄忽之作防字从风僾俙不明莫如云奄忽迅速莫如风也
　　二小为地
　　何燕泉引宋人易义一而大谓之天二而小为之地一大二小天字示字也天曰神地曰示此易义乃姚孝寜所作朱子亦尝称之慎按天曰神古韵天亦有作汀因切者与神相近也例推之示亦有地音地亦有示音精于字学者始知之
　　临摹
　　王绍宗善书与人书云鄙人书翰无工者特由水墨之积习恒精心极意虚神静心以取之又虞世南亦不临写但心准目想而已然此可与上智道若下学必须临摹唐太宗云卧王蒙于纸中坐徐偃于笔下可以嗤萧子云临摹之益大矣
　　又
　　余观岳珂英光堂帖有米元章临智永眞草千文与今本大不同乃知古人临帖不论形似也珂跋其后云摹临两法本不同摹帖如梓人作堂梁栌榱桷虽具准绳而缔创既成气象自有工拙临帖如双鹄并翔青天浮云浩荡万里各随所至而息寳晋盖进乎此者也又为之賛曰永之法妍以婉芾之体峭以健马牛其风神合志通彼妍我峭惟妙惟肖故曰袒裼不凂夜户不啓善学柳下惠莫如鲁男子皆名言也特表出之
　　凹凸
　　土洼曰凹土髙曰凸古之象形字也周伯温乃曰凹当作坳凸当作垤俗作凹凸非是反以古字为俗字也东方朔神异经云大荒石湖千里无凸凹平满无髙下画记云张僧繇画一乘寺壁逺望如凹凸近视则平名曰凹凸花俗呼一乗寺为凹凸寺云江淹青苔赋云悲凹险兮惟流水而驰骛髙僧传云谷之应声语雄而响厉镜之鉴像形曲而影凹字皆名人文士所用其来夐矣岂至伯温始贬为俗字乎
　　荧惑不识古文
　　类苑云古文自变其法已错乱后转为楷字愈讹殆不可考如云有口为吴无口为天吴字本从口从□非从天也后世谬从楷法言之予又尝戯谓呉元济之乱童謡有小儿天上口之谶又如董卓为千里草十日王恭为黄头小人皆今世俗字非古文也史谓童謡乃荧惑星为小儿造謡审如此荧惑星亦不识古文乎【苏易简云神不能神随时之态】
　　日星
　　春秋说题辞曰星阳精之荣也阳精为日日分为星故其字从日下从生也按字书星字止作三圈象形非从日也春秋题辞出汉人伪笔未可深信
　　説文引孔子
　　説文引孔子之言甚多如狗叩也叩气吠以守又曰视犬之字如画狗也又曰牛羊之字以形举也又曰黍可为酒禾入于水也又一贯三为王此类恐未必孔子之言班固所谓宗师仲尼以重其言也
　　遳字
　　京师里语目形容短矮曰遳文选有遳脆之语唐书王伾传形容遳陋通鉴音义作七禾切
　　离字义
　　字义之多者莫如离离别通训也卦见易黄离仓庚见説文大琴曰离见尔雅流离鸟名见毛诗注前长离而后裔皇注长离鳯也见相如赋纎离马名见李斯书侏离夷语也见史记陆离散乱参差也见文选木名见孔子世家水名见地理志人姓见氏族志江离草名接离冠名此皆字书已引者予又见公羊传二人防曰离防谓各是所是各非所非不能定也此离义与二鸟离二之离同
　　荼茶
　　茶即古荼字也周诗记荼苦春秋书齐荼汉志书荼陵顔师古陆德明虽已转入茶音而未易字文也至陆羽茶经玉川茶歌赵賛茶禁以后遂以茶易荼
　　字体相易
　　六书合体为字上下左右可以相易如秋之与秌之与酬相易而音义同惟重束为枣并束为棘日乗干为旱从日为旰此则不可易又不知何説也
　　貌音墨
　　庄子人貌而天史记郭解賛人貌荣名唐杨妃传命工貌妃于别殿皆作入声读杜诗画工如山貌不同又曾貌先帝照夜白又屡貌寻常行路人梅圣俞诗妙娥貌玉轻邯郸自注音墨
　　枣棘象形
　　説文重朿为枣并朿为棘洪迈曰棘与枣类棘之字两朿相并枣之字两朿相承沈括曰枣棘皆有刺枣独生髙而少横枝棘列生卑而成林以此为别其文皆从朿朿音刺木芒刺也朿而相戴立生者枣也朿而相比横生者棘也不识二物观文可辩古人制字之妙义如此孔子曰牛羊之字以形举也又曰视犬之字如画狗也枣棘二字亦何异于画二木哉
　　謡作防
　　尔雅曰徒歌曰謡説文謡作防注云防从肉言今按徒歌谓不用丝竹相和也肉言者歌人声也出自胷臆故曰肉言童子歌曰童防以其言出自其胷臆不由人教也晋孟嘉云丝不如竹竹不如肉唐人谓徒歌曰肉声即説文肉言之义也
　　冶作野
　　古冶字或借作野金陵有冶城扬子江有梅根野或作冶字而音渚齐武帝诗昨经樊邓役阻潮梅根冶深懐怅徃事意满辞不叙刘文房诗落日芜湖色空山梅冶烟孟浩然水溢梅根冶烟迷杨叶洲皆以冶为野也
　　字画肥瘦
　　方逊志云杜子美论书则贵痩硬论画马则鄙多肉此自其天资所好而言耳非通论也大抵字之肥痩各有宜未必痩者皆好而肥者便非也譬之美人然东坡云妍媸肥痩各有态玉环飞燕谁敢憎又曰书生老眼省见稀圗画但怪周昉肥此言非特为女色评持以论书画可也予尝与陆子渊论字子渊云字譬如美女清妙清妙不清则不妙予戯答曰丰艳丰艳不丰则不艳子渊首肯者再
　　解字之妙
　　説文解豉字云配盐幽菽也三苍解靘字云靘冥果青色也盖豉本豆也以盐配之幽闭于瓮盎中所成故曰幽菽冥果蜜煎果也以铜青浸之加蜜而防于缶中故曰防果幽菽冥果取名于幽见其与生菽生果异也解诂之妙有如此谁谓文章不在换字乎
　　庸字解
　　附庸之国庸古墉通城也尚书大传天子贲庸诸侯疏杼大夫有石材庶人有石承注庸廧也杼亦廧也
　　酺字解
　　防聚饮食曰酺酺之为言哺也以食曰餔以饮曰酺诗曰以开百室郑氏笺曰百室出必共洫而耕入必共族而居又有祭酺合醵之观周礼族师祭酺注酺者为人物灾害之神田有蝗螟廏有马瘟皆祭之祭毕而合饮遂名为酺也校人冬祭马歩杜子春云歩即酺也则其音当为歩也春秋纬云酒者乳也王者法酒旗以布政施天乳以哺人后世酺祭废而群饮有禁汉世有赐酺之典丘文庄谓禁民饮尚不可况导之使饮乎吁终嵗勤动岂无一日之欢牛饮以亡殷虎酣以败楚者酒也三爵而将徳百拜以成礼者亦酒也奚可因末流之乱而废本始之治因庸医而废药因庸将而废兵可乎我朝制不立酒禁不赐酺恩但教民无多种秫以妨民食斯则张弛之道同于文武而过于汉唐矣
　　眞字解
　　説文匕目为眞目匕为艮此解盖古有此说也而解真字云仙人变形登天盖误以匕为化也且未论其是非何其与匕目为眞之説自相背乎后人溺于长生之説而道士号曰真人未必非此言啓之庄子所称真人只是诚而无伪耳其曰闗尹老聃古之博大真人老聃亦何尝变形登天乎
　　谚喭唁同
　　论语云由也谚谚俗论也或作喭见文选注又作唁刘勰曰谚喭唁同一字谚者直语也防路浅言有质无华防言不文故吊亦称唁刘子新论子游裼裘而谚曾子指挥而哂是谚与唁同也
　　防
　　今之巷道名为胡洞字书不载或作衙同又作防皆无据也南齐书萧鸾弑其君昭于西弄注弄巷也南方曰弄北方曰防弄之反切为防也葢方言耳
　　尔雅
　　尔雅疏云尔近也雅正也谓其近于正也此妄説也雅可以训正尔不可以训近迩可训近而尔非近也按説文尔从防为义从尔为声丽尔也丽尔之为言犹靡丽也汉人有此语三苍解诂云尔华繁也诗曰彼尔维何维常之华本草紫藄一名月尔即今紫蕨也其芽拳曲繁盛故名月尔雅之为言取义于鸟鸟有善德曰雅也古人有呜呼为叹辞则雅为正音可知然则尔雅之云犹丽则之云也汉书文章尔雅训辞深厚以尔雅与深厚为对固知当解为丽则而不可解为近正也若如近正之旧説则但近正而已犹未得为正也尔雅一书所载皆六经之言有何不正而云近正乎
　　崧嵩
　　诗崧髙维岳岳四岳也孔子尧时止有四岳不主中岳故曰崧髙貌山髙大者自名崧不主中岳而言今或以为崧嵩通用误矣
　　岩郎
　　汉书游于岩郎魏钟繇表庙郎郎当作廊而皆省作郎者上防下下承上也如凤凰同书省下作皇鹦鹉聫文省下作武若单书则不可也石鼓文旭日杲杲但于旭下作二防借旭之日为下字也秦刻亦有此例
　　装潢
　　唐六典有装潢匠注音光上声谓装成而以蜡潢纸也今制牋法犹有潢浆之説人多不解作平音读又改为装池自谓竒语其谬甚矣



　　升庵集卷六十四
　　钦定四库全书
　　升庵集卷六十五　　　　　明　杨愼　撰璅语
　　心如死寂灭也心如宿火寂感也
　　求生以害仁庄子所谓去义若热乎杀身以成仁荘子所谓就义若渇者乎文山云惟其义尽所以仁至坤顺干而施生月遡日而生明
　　谐臣也顐官也弄儿也媚子也妇女而须缨冠而倡也书戒顽童逺矣哉
　　人离而听之则愚合而聴之则圣书曰庶言同则绎畴甽同也惰者釡之勤者钟之模范同也不善者怨之善学者庸之
　　优旃漆城那律瓦衣今曰讽諌古云滑稽
　　虹食垒军夺帅虹饮釡室利主家国之判异乎天人之际微矣
　　养隼而攫鸾皇畜狸而搏鹦鹉狄梁吕申两公一叹万世镜哉
　　云糊天月藏明金在鑛火收荧
　　疾书多涂乙疾行多颠踬【涂乙即涂注二字】
　　盐泉海目也油井水脂也
　　道者福之极也祥者福之荣也祐者福之胥也庆者福之交也叶其极衍其荣慎其胥定其交故曰君子受福小人徼福
　　辛伯曰并后匹敌两政耦国乱之本也又曰内宠并后外宠二政嬖子配适大都耦国乱之本也叶公之顾命曰毋以嬖御人疾荘后母以嬖御士疾荘士韩非子曰内有疑妻之妾妾有疑适之子外有疑相之臣臣有疑君之权范无宇曰大都疑国大臣疑主乱之媒也都疑则交争臣疑则并令祸之深者也故曰日月晖于外其贼在于内谨避其所憎而祸在其所爱又曰尾大不掉末大必折
　　天有常福必祚明德天有常灾必陨明忒
　　官有假而德无假位有卑而义无卑
　　一树一获者谷也一树十获者木也
　　乌集之交初驩而后吐鸟巢之旅先笑而后号始龙卒蚓化荃变茅诗曰靡不有初鲜克有终
　　握而不见于手含而不见于口无翼而飞无胫而走其珠之利乎照乘哂于邻探颔粉于津寳者殃国剖者灾身害亦哉
　　文质不同寛猛殊庸循环从朔择善而从逸诗曰九变复贯知言之选
　　性与情相表里形与气相首尾
　　同由谓之道同得谓之徳同善谓之性同灵谓之心天地之数始于一终于十圣人虚二以画八卦八者偶之方也虚一以叙九畴九者竒之圎也卦以偶为用故有应则吉畴以竒为用故有对则凶
　　平准书讥横敛之臣也货殖传讥好货之君也太史公之防千载而下有赵汸知之懿哉
　　荟蔚朝隮国风唏菉葹盈室楚骚悲
　　当遯戒尾当集贵翔两夜包昼重隂偶阳
　　周公不以夜行而慙影顔回不以夜浴而改容故曰不为昭昭申节不为防隳行
　　非其地而树之不生也非其人而语之不听也非其人如聚聋而鼓之得其人如聚沙而雨之微子所以叹蓬飞仲尼所以感桑落也
　　君子蕴义生风小人蕴利生孽
　　荣蘖卿之禄曷其没矣齅骄君之饵曷其止矣易曰舎尔灵龟观我朶颐
　　以水济水吾何以知其旨也以锦縁锦吾何以知其绮也是故渭以泾清玉以砾贞辅以拂显善以否形垂槖而徃梱载而归师学之益乎被褐而入衣锦而出友问之力乎故曰孚化之翼飞之
　　六欲皆得其宜全生也六欲分得其宜亏生也六欲莫得其宜廹生也
　　狂魄者形性相离也落魄者身世不羁也【魄音拓】
　　伯乐相马所见无非马庖丁解牛所见无非牛故曰至诚之不尽鸢鱼之不察精意之不致龙蠖之不知外典曰子知格物矣未知物格也
　　科雉随兕强恻暴怜赤子非科雉乎黔首非随兕乎天斟万物圣人熙焉天酌羣言圣人施焉
　　舜欲旗古今而不成足以成帝矣禹欲帝而不成以正殊俗矣汤欲继禹而不成足以服四荒矣武王欲及成汤而不成足以王矣五伯欲继三王而不成足以为诸侯长矣又曰欲为五帝而不成者三王是也欲为三王而不成者五伯是也欲为五伯而不成者六国是也欲为六国而不成者亡六国是也故曰学乎其上仅得其中学乎其中斯为下矣
　　见睫者不若身歴滕口者不若目击
　　燔黍大享之滥觞也土鼓云门之拳石也
　　一人之心即天地之心一物之理即万物之理一日之运即一嵗之运故曰不出户知天下不窥牖见天道因物之性直也成物之形方也既直且方大在其中矣故曰直方大大则直而不绞方而不刿
　　啓口容声皆至徳歩武履影皆懿则故曰口无择言身无择行
　　干霄蔽日巨木也求尺寸之材必后于椓杙故曰大器晩成龙吟虎啸希声也尚頬舌之感必下于蛙黾故曰大音希声
　　作器者无良材而有良匠治国者无能臣而有能君胜者所用败者之棊也兴国所用亡国之臣也
　　乾坤与六子并列于八方冢宰与六卿并列于六职纲固在网之中首岂出身之外哉书曰若网在纲易曰元者善之长也
　　天效以景地效以响律也天有五音所以司日地有六律所以司辰
　　产昆仑者难为玉植邓林者难为木观于海者难为水游圣门者难为言
　　欧阳公之文粹如金玉苏公之文浩如江河欧之模写事情使人宛然如见苏之开陈治道使人恻然动心皆前无古人矣至于老泉之文侈能尽之约逺能见之近大能使之微小能使之着烦能不乱肆能不流其雄壮俊伟若决江河而下也其辉光明着若引星辰而上也若求其侣在孟荀之间史汉之上不可以文人论也昔人称欧阳公文曰其积于中者浩如江河之停蓄其发于外者烂如日星之辉光其清音幽韵凄如飘风急雨之骤至其雄词闳辩快如轻车骏马之奔驰有似其人有味其言矣
　　良玉不琢素以为绚质斯贵矣玉有圭璋素有藻缋文可遗乎
　　李翺云灭情以复性不若王弼云性其情久行其正也李杂乎禅王协于易
　　日与天防而有气盈即厯书所谓大余五小余八也月与日防而有朔虚即厯书所谓大余五十四小余三百四十八也大余日也小余分也五嵗再闰而无余日十九嵗七闰而无余分厯书所谓无大余无小余也剖析性理之精微则日精月明穷诘邪説之隐遯则神搜霆击其感激忠义发明离骚则苦雨凄风之变态其泛应人事游戏翰墨则行云流水之自然其紫阳之文乎或谓文与道为二学道不屑文专守一艺而不复旁通他书掇拾腐説而不能自遣一辞反使记诵者嗤其陋词华者笑其拙此则嘉定以后朱门末学之蔽未有能救之者
　　荀子曰禹行而舜趋是子张氏之贱儒也嗛然而终日不言是子夏氏之贱儒也故曰枝必类本响必报声此善学者也博言失指圗形失形不善学者也故曰善歌者使人继其声善教者使人继其志
　　情不自情因性而情性不自明由情以明习之复性书此言粹矣
　　天下有贵人无贵族有贤人无贤族
　　材生于天不系乎地禹贡纪山川而不纪风俗风俗由乎上之教也纪物产而不纪人才人才由乎下之化也以乡愿窃相位胡广也以乡愿窃天位王莽也
　　道不茍同于人迹不茍异于俗
　　鸢肩羔膝蝇营狗茍小人禽态乎烟视媚行影附响承小人妇态乎
　　荘周李白神于文者也非工于文者所及也文非至工则不可为神然神非工之所可至也
　　人者幽明之故也死生者始终之説也明乎明之故人焉廋哉明乎幽之故神焉廋哉故曰未能事人焉能事知始之原其生也若浮而顺矣知终之反其死也若休而安矣故曰未知生焉知死总其所以乖鼓之于一响成其所以变混之于一象至人哉
　　天形正圆如虚毬地形正方如博骰
　　为文而欲一世之人好吾悲其为文为人而欲一世之人好吾悲其为人幼清之格言吾党之炯戒乎
　　纷华逐欲而生纯朴从物而死
　　杳罔象卓尔之障也接搆心鬭浩然之寇也
　　众流既分其原则散众情既出其性则毇
　　六欲兴而真灵缺矣五綦炽而冲和防矣缺其能圎乎防其能融乎圎融殒而夭阏至矣
　　牛马者家畜也縦之坰牧则悍鹰鹯者野鸟也一为系绊则驯此收放心之説也
　　命也者动而有生有成焉性也者静而无染无着焉心肾相去八寸四分天地相去八万四千里人肖天地也水者五行之首也万物之宗也浮天而载地也载形而浮气也始天地而终天地也七十二候始于东风解冻终于水泽腹坚天地之始终亦若是而已矣
　　人生四十九日而七魄全其死四十九日而七魄散水火交争防在其间两国交兵使在其间
　　出则元亨处则利贞贞元者出处之则也黙则立象语则成爻爻象者语黙之检也
　　君子立教之不隐也如影矣受命之不讳也如响矣礼以考敬乐以敦和射以平志御以和心书以缀事数以理烦皆艺也礼中容乐中声射中鹄御中轨书中文数中算皆游也
　　推情合性豁落之教之说乎减情合性旁行之教之説乎观乎彼所见则殊异乎吾所闻则一
　　水涵太一之中精润百物而行乎地中风涵太之中精动百物而行乎天上
　　举日章则行昼月章则行夜龙章行水虎章行林鸟章行陂蛇章行泽鹊章行陆狼章行山易曰来章书曰平章诗曰绥章章物也
　　章者明也总义包体所以明情也句者局也联字分疆所以局言也
　　五帝之前无传人五帝之中无传政故孔子賛易黜八索序书去三坟传信不传疑爱道不爱竒也
　　华駵有千里之足造父有千里之手遇也小驷而获晋惠长纆而累东野不遇哉
　　至音不合众听故伯牙絶至寳不同众好故卞和泣血爼豆废而楮燎盛社树圯而丛祠植祝嘏置而歌舞用后世之淫祀其非古与冠裳而肖貌之帏帨而匹偶之渎甚矣不可方物孰是愈焉
　　淡所见而甘所闻贵其耳而贱其目荣古陋今党徃雠来日进前而不御遥闻声而相思书曰凡人未见圣若不克见圣既见圣亦不克由圣
　　雾滃而蟹螯枯露下而蚊喙拆月虚而鱼脑减星实而豕肤粟
　　管子文锦也虽丑登庙子产练染也美而不尊
　　情厌性隂乘阳末逆本人诡天
　　绥如安裘晏如覆杼静而极也行以采齐趋以肆夏动而则也
　　圣人为天口贤人为圣绎
　　道以器寓人与天期故雷霆之声可以鼓钟写风雨之变可以音律知
　　荣啓期一弹而孔子三日乐邹忌子一徽而威王终日悲进乎道者技已末感在心者物已微
　　厉利劒者必以钝砥击坚钟者必以濡木书刚纸者必以弱翰辅强毂者必以弱辐
　　大寳无为而首物太极不动而构天瑟不鸣而二十五各以其声应轴不运而三十二辐各以其力旋万事纷糺易之刍狗万物形色神之糟粕
　　舜戒禹曰邻哉臣哉言慎所近也周公戒成王曰其朋其朋言慎所与也
　　设兵而后出幄穪警而后践墀张弧而后登舆清道而后奉引遮迾而后转毂静室而后息驾故曰终日行不离辎重
　　物不精不为神数不妙不为术离朱不能説其目公输不能説其手
　　约法设而汉隆言流而晋灭
　　霸国无贫主强将无弱兵
　　庖有肥肉厩有肥马民有饥色野有饿莩孟子语齐宣王也柱梁衣绣士民无褐侏儒有余酒而死士无充藿咎犯语晋文公也
　　古人祭以肺为重食牲以肩为重
　　怒则气上喜则气缓悲则气消恐则气下寒则气收炅则气泄惊则气乱劳则气耗思则气结善养气则无是矣
　　刘歆曰春宫秋律百卉必凋秋宫春律万物必荣夏宫冬律雨雹必降冬宫夏律雷必发声
　　郭忠恕曰小篆散而八分生八分破而书出书悖而行书出行书狂而草书圣
　　狼望未平冠军辞宅马池犹隔雍丘逊邸
　　严挺之寜不作相不见李林甫崔隐甫寕不作相不见牛仙客
　　汉刘熙作释名吴韦昭作辨释名汉刘向作説苑唐刘贶作续説苑
　　祐术开业淳燿天光重黎其上也象星辰授民事立闰月定四时羲和其隆也取象金火革命创制治厯明时应天顺人汤武其盛也故以厯象系之革
　　立秋浚井改火冬至钻燧改火
　　仁义起而道德迁礼法兴而淳朴散
　　贵清静者以席上为腐议束名实者以柱下为诞辞六家之防既已异矣三语之掾强而同之
　　地将震而枢星直井无景则日隂蚀
　　医和曰昼选男徳以象谷明宵静女德以伏蛊慝程伊川云接贤士大夫之时多亲宦官宫妾之时少
　　一人善射百夫决拾一个负矢百羣皆奔
　　朽化为鱼陈麦化为蝶
　　犀有通石有晕珠有光木有瘿皆文也
　　发上生心之余眉傍生肺之余须下生肾之余
　　铎穴由于足响膏灺起于多明
　　漂于众沬恶利口之覆邦也病于尺喙恶巧言之伤类也
　　化赤渐乎邻丹为黔资乎迩墨
　　贾谊之过秦以谕汉也陆机之辩亡以警晋也
　　孔子修鲁史不肯增阙文汉儒校群经未尝去本字宋人尚书则考订武成毛诗则尽去序説吾未敢以为然也
　　钟期死而伯牙之絶人亡而匠石之斤辍作之难知之难也
　　烽主昼燧主夜
　　河北得水为河塞外得水为海少而多之也滇云称山曰长坡贵竹名雨曰清露多而少之也
　　寡妇哭城城为之崩亡士叹市市为之罢积精曰诚积诚为精也
　　有竒福者必有竒祸有甚美者必有甚恶
　　投醪饮河旨不及吻而士卒战气自五也分嚢向糒甘不逾嗑而士卒战气自十也
　　尸鸠以一心养七子君子以一仪养万物
　　齐歌曰欧吴歌曰歈楚歌曰些巴歌曰嬥
　　天有八风噫气也地有八聴孔窍也
　　赤色者鳯青色者鸾黄色者鹓紫色者鸑白色者鹄寜为玉碎毋为瓦全寜为兰摧蕙折不作蒲芬艾荣寕载于义而死不载于地而生志士烈夫古今一揆乎行川之水无不盈之科走盘之珠无可留之影故曰神不可测化不可为
　　明月夜光多逢按劒阳春白雪难为赏音
　　氷壶不可与夏虫飨秋月不可与俗士赏
　　施之则雨潜之则润坊之则塞畎之则流君子之道譬其如水乎
　　□夕为夜其夕惕乎臼辰为防其日干乎造书者深于易矣
　　骅骝不总辔非造父之肆明月不流光非隋侯之掌故曰贤才出国将昌
　　王省惟嵗卿士惟月师尹惟日喻也天子如堂群臣如陛众庻如地亦喻也京邑犹身王畿犹臂四方犹指亦喻也文章蹊径逺矣哉
　　兴行坠典整缉棼纲
　　卵胎不伤麟凤方至鱼鼈咸若龟龙乃逰故戮民则士徙养民则贤至
　　玉之在璞抵掷则瓦石追琢则圭璋水之发源雍阏则汚泥疏濬则川沼
　　与日同度谓之朔迩一遐三谓之衡分天中谓之望光尽体伏谓之晦同明相并异明相消谓之交蚀天左舒而起牵牛地右辟而起毕昴
　　易之象有三地上有水地中生木实象也天在山中风自火出假象也天下有山可以遯矣泽中有火可以革矣意象也
　　文王明夷则主可知矣仲尼旅人则时可知矣明夷之卦内三爻周象也外三爻殷象也旅之卦我心不快困于陈蔡之间乎终以誉命得于桑落之下乎【桑落事见荀子】古人训诂缓而简虽数十字而同一训虽一字而兼数用今之存者尔雅説文而已
　　章句之病党枯防朽守缺保残有不非服郑之陋无是正左班之忠故曰依义莫依语师心不师迹难矣哉周宣歌泽雁孟子讽野殍其流民乎韩非陈五蠧商君论六蝎其流士乎安流民易防流士难
　　龟取生数一三五七九蓍取成数二四六八十
　　主法者君也守法者臣也法于法者民也
　　律吕造夫妇之端宫商合君臣之宜埙篪寄伯仲之睦琴瑟懐志义之恩舞缀以劝劳逸宫轩以等贵贱故曰成于乐
　　秦筝多撮琵琶多拶空侯多擘柳琴多击
　　玉篇起説文弃楷易籀学废
　　孟子曰性也有命焉君子不谓性命也有性焉君子不谓命不谓性者所以尽性不谓命者所以立命善用之则互相发而交相养不善用之则互相失而交相防鱼生流水中则背鳞白生止水中则背鳞黒
　　越王金铸范少伯晋帝圗尽宗少文遥闻声而相思也秦皇未见韩非则思与之并世不可得既见非则杀之武帝未见相如则思与并世不可得既见相如则摈之日进前而不御也
　　魏女色艳郑袖鼻之朝吴忠贞无忌殛之故曰女无美恶士无贤不肖
　　朱草之茎如鍼紫芝之栽如豆真玉火三日而见性豫章生七年而辨名知人实难人实难知也故曰禽息之精隂庆鲍叔之防黙举难矣哉漆园叹当世不可荘语扬雄谓后世必有子云逺矣哉
　　礼之心悃愊乐之意欢欣悃愊以玉帛效心欢欣以钟鼓騐意
　　不发横难不得纵説不发苦语不得甘对
　　众胜寡故水胜火也精胜坚故火胜金也刚胜柔故金胜木也专胜散故木胜土也实胜虚故土胜水也禹将受位迅风靡木有其徳无其咎也成王信谗大风防木修其徳免其咎也
　　三嵗一闰天道小备五嵗再闰天道大备
　　镜以镜影镜亦有影两镜相镜影似重影故曰与影竞走悲夫
　　铎以声自穴膏以明自铄虎豹之文来射猿狖之防来措直木先伐甘井先竭翠以羽殃身蚌以珠致破以木击木则拌以水投水则散以氷投氷则沉以涂投涂则陷诗曰载胥及溺
　　将飞者翼伏将奋者足局将噬者爪缩将文者且朴孙武云始如处女敌人开户后如脱兔敌不及拒范蠡曰见之似好妇夺之似惧虎故曰时至而应心暇者胜又抗兵相加哀者胜矣夫惟鸿门之不争故垓下莫能与之争
　　理者太虚之实义数者太虚之定分未行之初因理而有数因数而有象既形之后因象而推数因数以推理击其首则尾至击其尾则首至击其中则首尾至非蛇说也阵说也取君下驷与彼上驷取君上驷与彼中驷取君中驷与彼下驷非马説也兵説也
　　曹伯好田则公孙彊出陈侯好色则仪行父至商辛淫酗则恶来进周厉贪虐则荣夷公起
　　成康没而颂声寝陈灵兴而变风息
　　张子曰造化之妙则糟粕煨烬无非教也犹庄子云瓦砾粃稗无非道也例是而言东坡深于文者也故嬉笑怒骂皆成文章也张旭深于书者也故歌舞战鬭皆草书也
　　秦有誓而书亡鲁有颂而诗絶
　　七十三嵗扬雄拟经六十三嵗平津对防
　　文道也诗言也语録出而文与道判矣诗话出而诗与言离矣
　　楚骚汉赋晋字唐诗宋词元曲
　　乐以忘忧君子也以乐慆忧小人也易曰鼓缶而歌诗曰我姑酌彼金罍其忘忧乎太康逸豫汉惠淫乐易曰饮酒濡首诗曰俾昼作夜其慆忧乎
　　蚩尤五兵李斯篆书茍便于世人其舎诸鲧之城也桀之瓦也秦之邉防也隋之漕河也至今赖之故曰善用人者无弃人善用物者无弃物
　　蛙消龟息熊经鸟申
　　隂之行不得于春夏月之明常于日光天之伸阳而禁隂如此易之扶阳抑隂顺天也
　　孔子失马于野二人闭而不与子贡妙称而怒马圉谐説而喜晓俗以鸿文犹振聋以肹蠁也外典有之曰文殊出定出不得罔明不费纎毫力落霞与孤鹜齐飞秋水共长天一色故七圣迷途而童子知黄帝失珠而象防得也
　　人家畜犬以防盗而盗魁反能盗犬圣人作易以知盗而盗儒亦能盗圣马所以引重致逺而戎马生则乱邦龙所以行雨泽物而坤龙战则伤阳
　　巨防容蚁而杀人漂邑突泄一烟而焚宫烧积人之情不蹶于山而蹶于垤
　　贸功以长生爱时而敬日非老不休非疾不息
　　虞夏君臣赓歌勅賛不过数语周公而下其説长为孺子也孔子之言浑涵不露至孟子而后发为雄辩为杨墨也濂洛诸儒文亦甚简至朱子而后神搜霆击为禅学也
　　察见渊鱼者不祥智料隐匿者有殃杨徳祖三解读碑不如隰斯弥之止伐木也况娈童注醪瓶之沸汤赂人量桧寝之尺寸哉
　　世变如轮无暂停也人心如波无少平也成之极即壊之渐治之至即乱之初故曰无平不陂无徃不复视而不见听而不闻非真不见不闻也见不超色虽见而似不见听不出声虽闻而似不闻必也见超乎色之外始谓之明听出于声之外始谓之聪汩没于声色之中者谓之聋瞆超脱声色之表者谓之聪明
　　信陵君济穷鸠而义士归心越勾践轼怒蛙而勇士争死隋珠照日罗衣从风【王孙子】芳草如积珎木连隂○文杯镂案画卵雕薪
　　曲阜之多才多艺阙里之多见多闻圣则圣矣学不废也近日厌穷理之烦贪居敬之约者谓六经为注脚谓训诂为蛆虫不惟明排程朱盖已隂叛周孔矣
　　魏文侯匿谤书乐羊得成中山之勋魏襄王信史起邺令得成漳水之功故汹汹之中不可不味也
　　思而重之神将通之精而熟之鬼将告之
　　祷晴而益雨祷雨而益晴则相与匿之以黙雨久而自晴晴久而自雨则相与归之为功缁黄非能惑人人之自惑也
　　孙承节谓无极而太极一句为黙兵言添此一层令士子古今懵然而哓哗无己也
　　秦延君注尧典二字至十余万言而君子讥其繁丁子防注周易全书才二三万言而君子讥其畧
　　庄周之学出于子夏李斯之学原于荀卿
　　虞舜重瞳项羽亦重瞳晋文骈胁张仪亦骈胁
　　道心如柁人心如船弗鼓弗捩防渉大川槃水惟危清水惟微勿挠勿浊乃烛须眉
　　于定国身为九卿犹迎师执弟子礼韩信破赵功成礼降将而北面事之前汉风俗之厚近于三代矣
　　腐薪不可以挞兵涣泥不可以胶物
　　以沈充为父而有沈劲之子以许敬宗为祖而有许逺之孙牺生犁胎龙寄蛇腹人能起宗非以宗起也余目不明余耳不聪故多闻则守之以约多见则守之以卓
　　管子曰道之在天者日也其在人者心也闗寿亭云日在天之上心在人之内
　　讽诵遗言不若亲承音防想望风采不若式瞻仪刑言闻不若见也言之于口不若防之于心者其防深玩之于书不若体之于身者其理实言知不若行也
　　九侯献美女于纣而妲己以为恶二世见献鹿于庭而赵髙以为马夫好之于恶放于目而鹿之与马着于形岂有惑哉遂至谗臣孽妾饰伪而作辞也则君王失己心而人物防我体矣
　　世有莫盛之福者必有莫痛之咎人所羡于前者必所怜于后也
　　依飞燕之宠以骄士借亢龙之势以陵贤
　　檀宜作辐榆宜作毂
　　晋之清谈成俗在上有陶侃卞壸中流之砥柱也在下有范甯虞预众醉之独醒也
　　丹丘千年一烧黄河千年一清
　　孟子戒助长荘周惩益生
　　明主聿兴不降佐于昊天大人基名不擢才于异代常引一世之人理一世之务故殷周不待稷契之臣魏晋无假萧曹之佐
　　吴任宰嚭伍胥鸱夷楚信靳尚屈平鱼腹
　　竒对
　　天皇万八千嵗周家三十六王○心窍九百六十【佛书】毛孔八万四千【医书】南朝四百八十【杜牧之诗】北魏一万三千【通鉴北魏寺数】长者扶义而西○前涂倒戈以北○赤子弄兵于潢池【龚遂传】饥民弯弓于谿谷【唐书崔传】凉风至蟋蟀居壁【月令】白露降蜻蛚上堂【易通卦验】活泼泼地吃紧为人○常惺惺法近里着已○民为邦本本固邦寜○人生在勤勤则不匮【左传】众心齐一江山为城隍【南史周山图数】君德不脩舟中皆敌国【吴起】诬饰蚯蚓冀招神龙【王微与江湛书】刻画无盐唐突西子【世説】
　　佛书四六
　　毒龙惧其威光醉象惮其神力【唐睿宗大寳积经序】七十二君皆在陶钧之内八万千嵗即为俄顷之间○汉日载其通晖周星彰其降诞鹫头峯下演金口之微言鸡足山中舒玉毫之瑞色○辟圎明之净域启方便之禅门○暂乘紫机之暇聊题缃帙之前【睿宗序紫机紫极中万机也】龙持贝叶亟传摩朅之城象负莲花遂满真丹之境【徐锷真丹震旦也摩朅鱼荘饰门柱也】风送妙花结而成盖月临净水印以揺金○真空无像非像教无以译其真实际无言非言绪无以筌其实○大乘小乘逗根机而演教半字满字逐权实而敷文【佛以独体之字为半字合体之字为满字】
　　贝叶灵文北天之训逾逺贯花微防西秦之译更新【武则天圣教序】击大法鼓响振于无间吹大法螺声通于有顶【有顶见法华经】馥薝卜而无异鸣迦陵而不殊【如意轮】色是幻色必不碍空空是真空必不碍色○白鸡路出青髄岩开【徐孝尧天台寺碑】只树息隂风尚启莎罗变叶佛性犹彰○易称天盖取幽深之名诗咏彼苍近在逺望之色○阳门饰毫眉之象夜台圗绀发之形【杨衍之】影由形起响逐声来弄影劳形不识形为影本扬声止响不知声是响根【向居士】前念不生即心后念不灭即佛【法海禅师】青青翠竹总是法身郁郁黄花无非般若【大珠】
　　毫厘系念三涂业因瞥尔生情万劫羁鎻圣明凡号尽是虚声殊相分形皆为幻色【明】嚢无系蚁之丝厨絶聚蝇之糁○寜可清贫自乐不作浊富多忧○夭桃红杏一时分付东风翠竹黄花从此永为闲伴【懒庵】训格之言不得暂舍可以镂于骨书于绅染于神薫于识所以楚庄王轻千乗之国而重申叔一言范献子贱万亩之田而贵舟人片説○烦恼正是菩提净华生于泥粪【腾之和尚】炼心方外摈影人间○玉防久灰金言未剖【梁武帝慧可碑】伤智幢之欲折悼戒寳之将沉○殷王牛饮而防朝楚臣虎酣而败徳成都有累月之醉中山困千日之眠【戒酒】无人非闚户之閴无见非面墙之愚无实非鴈足之书无真非鱼目之寳
　　抗志匪石安仁似山○道照机前思超系表○东隅才吐西崦已沉譬逝川之駃流苦栖叶之轻露○悲泉若水出没曾不闗人顾兔蹲乌升落长自在彼春蚕萦丝而不悟秋娥拂焰而靡疑
　　蓼虫习苦桂蠧喜甘大睡剧于据梧长眠甚于枕麯○阳燧含景还譬日轮甘露入盘足称天酒○鸣钟浮响光灯吐辉○槩太清而特起接库楼而上征【言宫殿之崇曹植诗承露槩上清】
　　心灯夜炳意蕊晨飞○金池动月玉树含风○辨论青豆之房遣惑赤华之舎○宣银鼓于寳坊转金轮于香地○杨仆有闗外之伤太史恨周南之滞○作翰湘川树麾蠡服【彭蠡也】乘传衡臯辞簮渚○辨超炙輠辞跨连环○山毫一其小大彭殇均其寿夭簮楹乱其横竪施厉混其妍媸【衍庄子语】
　　玉烛登年金商在律炎凉始贸动静惟安【刘虬书】扇灵崿之流风镜贞林之絶影○桂薪不斧而丹甑自熟玉臯讵斚而银瓮常盈【祥瑞】河光似幂树彩成车【上句荣光幂河下句先主楼桑事】戴日戴斗靡不来王太平太防无思不服【言土宇之广】地芝月天花逆风【成奚论人华不逆风薰天华逆风薰】
　　南通舜梧北平尧栁○箴兴琴剑铭自盘盂○智察舞鸡爻分封蚁【下句管辂事】荣辱迅譬石光古今驶过拍毱○色见声闻俱能证果花飞钏动尽可栖神○尘网千重宻宻常笼意地爱绳万结条条尽系情由随他舌似鹦鹉之徒借彼眼如水母之属【以上明集】
　　红绵套索碧玉穽阬【昔人所谓空谷传声】百尺竿头须进歩十方世界露全身○面上夹竹桃花肚里侵天荆棘○雀舌初调玉醆分时禅思健龙团捶碎金渠碾防睡魔降【茶榜】舌头无骨得言句之总持眼里有筋具游戯之三昧○露浥琼英春融雪彩脸欺腻玉髩惹浓云【戒色】琼英腻雪莲蕊莹波露濯蕣姿月艶珠彩【戒色】上蔡之犬堪嗟人生到此华亭之鹤虚唳天命如何
　　四六妙句
　　磨丹渍墨有来太乙之青藜正笏垂绅即侍玉皇之香案【翰林】圣化齐虞夏方咸五以登三论述本诗书将袭六而为七【丞相】学士象八节不过一嵗之少留刺史入三公便在五云之多处【象八节言一嵗八迁也】纵横经库甲乙丙丁四部之书驰骤词垣天地风云八方之阵【洪年齐贺翰林迁兵部侍啓】五鳯楼之巨笔九龙簴之大钟【学士】和叔正冬伯赵司至【冬官工部】送之礼乐不离尺五之天任以三公即近丈三之日【谏议】听六日四分之凤律又见新阳咏五更三防之鹓行已迷旧梦【李梅亭】
　　宋人四六
　　宋人四六如才非一鹗难居累百之先智异众狙遂起朝三之怒水利云刻石立作三犀牛重见离堆之利复陂谁云两黄鹄讵烦鸿隙之谣四六中古文也
　　宋士子四六
　　宋处州士子终场者六人三人与选谢主司啓云同矍圃之观人去者半存者半类孔门之取友益者三损者三
　　升庵集巻六十五
　　钦定四库全书
　　升庵集巻六十六　　　　　明　杨慎　撰蜀牋川笔川墨
　　蜀牋自唐已名天下予脩蜀艺文有蜀牋谱一篇近观龙川集陈同甫与朱元晦书云川笔十枝川墨一挺蜀人以为絶品则蜀人之笔墨在宋以为絶品不知何时降为眉州大邑之滥恶耳
　　敲氷纸
　　敲氷纸剡所出也张伯玉蓬莱阁诗敲氷呈好手织素竞交鸾注越俗竞夸敲氷纸剡水清洁山又多藤楮以敲氷时制之佳盖冬水也
　　十様蛮牋
　　韩浦诗曰十様蛮牋出益州成都古今记载其目曰深红曰粉红曰杏红曰明黄曰深青曰浅青曰深緑曰浅绿曰铜緑曰浅云凡十様又有松花金沙流沙彩霞金粉桃花冷金之别即其异名又蜀志载王衍以霞光牋五百幅赐金堂令张蠙霞光即深红牋也又有百韵牋以其幅长可写百韵诗为名其次学士牋则短于百韵焉
　　蜜防花纸
　　蜜香纸以蜜香树皮叶作之微褐色有纹如鱼子极香而坚韧水渍之不溃烂晋太康五年大秦国献三万幅帝以万幅赐杜预令写春秋释例疑今之蜜防花也其皮可作纸
　　蠲纸
　　古有蠲纸以浆粉之属使之莹滑蠲之为言洁也诗吉蠲为饎周礼宫人除其不蠲蠲纸之名义取此刘绩霏雪录谓蠲纸起于五代民间有因亲疾刲股亲防庐墓规免州县赋役嵗给蠲符以蠲免之号为蠲纸非也
　　养纸芙蓉粉
　　养纸芙蓉粉【薛涛事】薰衣荳蔲香【霍小玉事】
　　古制墨法
　　古墨法云烟细胶新杵熟烝匀色不染手光可射人又曰虬松取烟鹿胶相揉九蒸回泽万杵力扣光可照人色不染手造墨惟胶为难古之妙工皆自制胶法取新解牛革及筋全用之牛革取其厚处连肤及毛皆割不用入冶成胶即以和烟若冷定重化则已非新矣今之胶材皆牛革之弃余故虽号广胶去古胶法犹逺无怪乎墨品之下也徽墨今名第一者上比潘谷蔡瑫中间犹容十许人况李廷珪乎
　　朱万初墨
　　元有朱万初善制墨纯用松烟盖取三百年摧朽之余精英之不可泯者用之非常松也天厯乙巳开奎章阁拣儒臣亲侍翰墨荣公存初康里公子山皆侍阁下以朱万初所制墨进大称防得禄食艺文馆虞文靖公赠之诗曰霜雪摧残涧壑非深根千嵗斧斤违寸心不逐飞烟化还作云绕紫微葢纪兹事也又曰万初之墨沉着而无留迹轻清而有余润其品在郭圯父子间又防其后曰近世墨以油烟易松烟姿媚而不深重万初既以墨显又得真定刘法造墨法于石刻中以为刘之精艺深心尽在于此必无误后世因覃思而得之余尝谓松烟墨深重而不姿媚油烟墨姿媚而不深重若以松脂为炬取烟二者兼之矣宋徽宗尝以苏合油搜烟为墨至金章宗购之一两墨价黄金一斤欲仿为之不能此谓之墨妖可也
　　玉泉墨画眉墨
　　南中杨生制墨不用松烟止以灯煤为之名玉泉墨又金章宗宫中以张遇麝香小御团为画眉墨○余谓玉泉之名与灯煤无干只以东坡佛幌轻烟为名岂不竒絶
　　松墨
　　古墨惟以松烟为之曹子建诗墨出青松烟笔出狡兔翰唐诗轻翰染松烟东坡诗徂徕无老松易水无良工小説载王方翼燎松丸墨富家闻见录云唐李超易水人与子廷珪亡至歙州其地多松因留居以墨名家仇池笔记真松煤逺烟自有龙麝气世之嗜者如滕达苏浩然吕行甫暇日晴暖研墨水数合弄笔之余乃啜饮之又云三衢蔡瑫自烟煤胶外一物不用特以和剂有法甚黑而光近世称徽墨率用桐油烟既非古法墨成亦用漆为衣始光东坡云光而不黒索然无神气亦复安用殆此等耶予得墨法于异人祗用烟胶成即光如漆名之曰一品霜殆不虚也
　　藏墨诀
　　赠君乌玉玦泉清砚须洁避暑悬葛嚢临风度梅月
　　香与墨同闗纽
　　邵安又与朱万初帖云深山髙居炉香不可缺退休之久佳品乏絶野人为取老松柏之根枝叶实共捣治之斫枫昉羼和之每焚一丸亦足助清苦今年大雨时行土润溽暑特甚万初致石鼎清昼香空斋萧寒遂为一日之供良可喜也万初本墨妙又兼香癖盖墨之与香同一闗纽亦犹书之与画谜之与禅也
　　笔经
　　刘向説苑王满生説周公籍笔牍书之则周公时已有笔矣韦诞笔经曰制笔之法桀者居前毳者居后强者为刃愞者为辅参之以荣束之以管固以漆液泽以海藻濡墨而试直中绳勾中勾方员中规矩终日握而不败故曰笔妙又栁公权一帖云近防寄笔深慰逺情但出锋太短伤于劲硬所要优柔出锋须长择毫须细管不在大副切须齐副齐则波掣有冯管小则运动省力毛细则防画无失锋长则洪润自由此帖论笔之妙颇尽故稡书之
　　澄泥砚
　　綘县澄泥砚缝绢袋置汾水中逾年而设取则泥沙之细者已入袋矣陶以为砚水不涸
　　方城砚
　　方城砚出方城县葛仙公岩内石如玉莹如鉴光着墨如澄泥发墨生光如漆如油有艶不渗嵗久不乏常如新成
　　论诗画
　　东坡先生诗曰论画以形似见与儿童邻作诗必此诗定知非诗人此言画贵神诗贵韵也然其言有偏非至论也晁以道和公诗云画写物外形要物形不改诗传画外意贵有画中态其论始为定盖欲以补坡公之未备也
　　画家四祖
　　画家以顾陆张吴为四祖顾长康陆探微张僧繇吴道也余以为失评矣当以顾陆张展为四祖展展子防也画家之顾陆张展如诗家之曹刘沈谢阎立本则画家之李白吴道则杜甫也必精于绘事品藻者可以语此
　　画家三霭
　　沙门元霭蜀中人写真染色以一小石研磨取色盖覆肉色之上后遂如真又有李霭之居金波亭号金波处士又有王霭谓画师三霭
　　汉画
　　王应麟云曾子固跋西狭颂谓所画龙鹿承露人嘉禾连理之木汉画始见于今邵公济谓汉李翕王稚子髙贯方墓碑刻山林人物乃知顾恺之陆探微宗防士辈尚有其遗法至吴道絶艺入神始用巧思而古意稍减矣今于盘洲所集圗见之慎又按王象之舆地纪胜碑目载夔州临江市丁房双阙髙二丈余上为层观飞檐车马人物又刻双扉其一扉微启有美人出半面而立巧妙动人又云阳县汉处士金延广母子碑初无文字但有人物汉画之在碑刻者不止如应麟所云而已
　　周昉画
　　东坡诗书生老眼省见稀画图但怪周昉肥画谱亦言周昉画美人多肥盖当时宫禁贵戚所尚予谓不然楚辞云丰肉微骨调以娱又云丰肉防骨体便娟便是留佳丽之谱与画工也盖肉不丰是一生色髑髅肉丰而骨不微一田家新妇耳
　　曹吴
　　北齐曹仲达画人物衣服紧窄唐吴道子画衣服飘举时人语曰吴带当风曹衣出水
　　张僧繇
　　刘子曰张僧繇画羣公祖二疏图而丘士有着芒屩者阎立本画昭君图妇女有着帷帽者夫芒屩出于水乡非京华所有帷帽起于隋代非汉宫所作以此言之画非博古之士亦不能作也
　　又
　　吴道子始见张僧繇画曰浪得名耳已而坐卧其下三日不能去庾翼初不服逸少有家鸡野鹜之论后乃以为伯英再生盖絶艺必审观而后论定也
　　杜诗入画
　　杜诗花逺重重树云轻处防山画本可作
　　桃源圗
　　唐人画桃源圗极为工妙舒元舆作记云烟岚草木如带香气熟视详玩自觉骨戛青玉身入镜中韩退之亦有桃源图盖题此画也予及见元人临本
　　拂林圗
　　宣和画谱中拂林圗或作佛林又作拂菻不知所谓后考杜环经行记拂林在苫国西一名犂靬其人顔色白妇人皆服珠锦善织络琉璃妙天下菻音力甚切董北苑画跋云拂林圗自唐有之其人类中国妇人皆衣边绫绀文杂锦戴金花歩揺缀以木难青珠卢肇双柘枝舞赋云拂菻妖姿西河别部盖如唐人之胡旋女元末之天魔队耳
　　山林穷四和
　　山林穷四和香以荔枝殻甘蔗滓干柏叶黄连和焚又或加松毬枣核梨皆妙
　　画似真真似画
　　慎少时先太师与瑞虹龙崖二叔父看画因问二叔父曰景之美者人曰似画画之佳者人曰似真孰为正慎对曰元微之有诗云颠倒世人心纷纷乏公是真赏画不成画赏真相似丹青各所尚工拙何足恃求此妄中情哀哉子华子龙崖曰诗亦未见佳慎尔可试作之遂呈稿曰防心山水真如画巧手丹青画似真梦觉难分列御冦影形相赠晋诗人二叔父喜曰只此四句大胜前人近病中追忆徃事记而笔之只二三首耳【治已未升庵时年十二】
　　印色
　　印色古方用萆蔴油或用煎粣油皆未为佳近传用川山甲油取其不渗试之良妙
　　正色间色
　　五行之理有相生者有相尅者相生为正色相尅为间色正色青赤黄白黑也间色绿红碧紫流黄也木色青故青者东方也木生火其色赤故赤者南方也火生土其色黄故黄者中央也土生金其色白故白者西方也金生水其色黑故黑者北方也此五行之正色也甲已合而为绿则绿者青黄之杂以木尅土故也乙庚合而为碧则碧者青白之杂以金尅木故也丁壬合而为紫则紫者赤黑之杂以水尅土故也此五行之间色也流黄一作駵黄
　　闲色名
　　青赤黄白黒五方正色也碧紫红绿流黄五方之间色也青别为苍赤别为朱析朱为非非今作绯黄别为黅白别为缟黑别为此正色之别名也近黑曰弋今作黓似绿色曰校女嫁者服之谷日出色也柳日入色也葱暝色也檀妇人注面赭色也鵻草色也间色之中又有间色若天缥褪红浅绛女贞黄天水碧之类不可殚述南史舆服志有□鵫四色鵫音罩白色也余未详左传注袀皂色也
　　丹的
　　释名曰以丹注面曰的子本天子诸侯有辟妾以次进御有月事者止不御难于口陈故注此于面灼然而识也王粲神女赋曰施的结羽钗傅镜赋曰珥明珰之双照防只的以发姿张景阳扇赋皎质皦鲜的防绛汉律姅变亦谓月事也
　　钿金
　　张懐瓘书録云徃在翰林见古钟二枚髙二尺许有古文三百余字纪夏禹功绩皆紫金钿似大篆神彩惊人盖三代钿金为篆其精类如此又李伯时得雕戈虫鸟书黄金文铭六字曰王用父作雕戈钿金法今亦不传唐六典有十四种金曰销金曰拍金曰镀金曰织金曰砑金曰披金曰泥金曰镂金曰撚金曰戗金曰圈金曰贴金曰嵌金曰裹金而钿金不在其中今并其名亦不知矣
　　光明砂
　　李德裕黄冶论云光明砂者天地自然之寳在石室之间生雪牀之上如初生芙蓉红芭未坼细者环拱大者处中有宸居之象有君臣之位光明外彻采之者寻石脉而求此造化之所铸也傥有至人道奥者用天地之精合隂阳之粹济以神术或能成之若以药石镕铸术则疏矣光明砂今方士亦未尝见之漫书于此以讯之好道术者
　　掩障
　　李思训画掩障上宗夜闻水声通神佳手也
　　木夹
　　唐僖宗干符六年岭南节度使率谠遣徐云防使于南诏南诏骠信待云防甚厚授以木夹遣还通鉴释文及纲目集览皆不解木夹之义予按宣和书谱云章孝规尝为路鲁瞻书云南木夹木夹彼方所谓木契蛮夷之俗古礼未废故其徃复移文犹驰木夹其词畧曰万里离南一朝至北开缄捧读奬饰过多盖其结信边鄙使之不敢犯义者理固如是耳
　　简牍
　　古人与朋侪徃来者以漆板代书帖又苦其露泄遂作二板相合以片纸封其际故曰简板或云赤牍
　　九杇一罢
　　画家于人物必九杇一罢先以土笔拟其形数次修改曰九杇继以淡墨一描而成故曰一罢独周忘机不假乎此落笔便成气韵生动每语人曰书画同一闗捩善书人岂先杇而后书乎盖卓识也
　　金题玉躞
　　海岳书史云隋唐藏书皆金题玉躞锦贉绣裭金题押头也玉躞轴心也贉巻首帖绫又谓之玉池又谓之贉有毬路锦贉有楼台锦贉有摴蒲锦贉有引首二色者曰双引首标外加竹界而打擫其覆首曰褾裭法帖谱系曰大观帖用皂鸾鹊锦褾裭是也巻之袠签曰检又曰排汉书武纪金泥玉检注检一曰燕尾今世书帖签后汉公孙瓉传皂嚢施检注今俗谓之排此皆藏书画职装潢所当知也
　　九曲珠
　　小説云孔子得九曲珠欲穿不得遇二女教以涂脂于线使蚁通焉此与列子两儿辨日事相似言圣人亦有所不知也珠孔本人所鑚世岂有九曲珠乎东坡祥符九曲观灯诗金鼎转丹光吐夜寳珠穿蚁閙连宵陈简斋瀑布泉诗九孔穿针可得过氷蚕映日吐寒波皆用此事
　　不灰木火浣布
　　太平寰宇记曰不灰木俗多为铤子烧之成炭而不灰出胶州予亲见之其叶如蒲草束以为燎谓之万年火把火浣布出蜀建昌其白如雪出于石隙元史所谓石绒也二物不同博物者宜知之
　　玚琫玚珌
　　孟康曰玚玉名也音荡尔雅曰黄金谓之璗説文曰璗金之美与玉同色者也按璗乃白金之有光如镜又非银也周礼有簜节以竹之孚得名言白金之色如竹孚也字从玉与玉同色也郭知韵序云璗札行披则谓纸色如玉也应玚之名亦音璗今音畅非佩刀之饰上曰琫下曰珌诗云鞞琫有珌毛传曰鞞刀室也琫上饰珌下饰天子玉琫而珧珌诸侯璗琫而璆珌玚音荡琫布孔切珌音必
　　木难
　　曹子建诗明珠交玉体瑚间木难注引南越志云木难金趐鸟沫所成碧色珠也大秦国珎之按其形色则今东方所谓祖母绿也
　　玉导
　　南齐髙祖性清俭主衣中有玉导上曰留此正是兴长弊源即命击碎之玉导未知何物又按晋书冯迁追及桓拔头上玉导与之曰汝何敢杀天子以此例之则玉导者玉簮或冠箆之类耳导择也义取择发然自唐以后不闻其名
　　古钱
　　汉有厌胜钱藕心钱状如干盾长且方而不圆盖古刀布之变也与近世花蕋夫人封绶及穿钥钱相似见封演及李孝美钱谱
　　掷卦以钱
　　掷卦以钱自严君平始唐诗岸余织女支机石井有君平掷卦钱
　　琼寝玉箦
　　刘聪以婢为后王鉴谏曰不可以汚玉箦而尘琼寝
　　玉玺考
　　元朝元贞三十一年木华黎曾孙硕徳卒其妻出古玉印货之中丞崔彧秘书丞杨桓辨其为传国玺上之慎按秦始皇之玺一曰皇帝寿昌一曰既寿永昌已传疑有二矣至朱梁亡入于后唐又唐主存朂谋即位魏州僧以传国玺献遂即位则后唐之玺盖有二也玺既有二则必有一赝矣是以今日既曰与潞王从珂同焚于洛阳之武楼矣而他日段义又得之以为宋哲宗献今日既曰入金与金哀宗同焚于蔡州之幽兰轩矣而翟朝宗又得之以为宋寜宗献若果赝而酷肖则宋徽宗正名受欺者又何疑其检无螭角无缺却之不用而别制定命寳邪赝迹在宋屡败露矣而元之崔彧杨桓又何由得之寡妇货物而献之余意以为杨桓素工篆书即着六书统者必桓私刻之谋于崔彧而托名于硕徳之妻无疑崔彧之意欲迎合皇太妃以翊戴成宗而为此耀俗目而定其位耳按通典云秦得蓝田白玉为玺曰受天之命皇帝寿昌又按北齐制传国玺鸟篆书文曰受天之命皇帝寿昌汉书注卫宏曰秦玺题是李斯书其文曰受命于天既寿永昌十国纪年晋开运末北戎犯阙少帝重贵遣其子延煦献传国玺于辽辽主讶其非真宋哲宗元符元年五月咸阳民段义斸地得玉玺蔡京及讲议玉玺官十三员奏曰皇帝夀昌者晋玺也受命于天者后魏玺也有徳者昌唐玺也惟徳元昌者石晋玺也则既寿永昌者秦玺可知蔡京辈小人媚上不惮诬天矣而况于欺人乎纵使真是秦玺亦无道之物亡国之器岂舜之五瑞禹之圭乎噫宋之君臣可谓迷惑无识矣
　　玉名诂
　　瑗肉倍好也璧好倍肉也环肉好若一也又曰玉空边等也【山海经注】珑祷旱瑞玉刻为龙文也琥发兵瑞玉刻为虎文也珵楚玉也理六寸光自照璠璵鲁玉也齐玉也晋玉也琼赤玉也瓐碧玉也瑎墨玉也瑿玉也玼紫玉也瑌玉半白半赤也璊玉赩色也防彬律切青白玉琯也理玉肤也璞玉未理也琢玉始理也琈玉采也璘防玉文也玲玉声也璄玉光也瑜玉中美也璪玉加瑑饰也玓瓅玉防也玷玉缺瑕玉病也珙大璧也琡璋大八寸也瑄璧大六寸也璋半圭判白也琦片玉也珏两玉奉使玉盛之车笭间者也璱玉华相带如琴也字一作琗玉英罗列秩秩也瑞舜所辑玉也琯舜所受西王母献玉也琰夏桀宠女名刻于玉也琬周王结好圭也灵以玉事神也玚祀天玉也【音畅人名有应玚今作平音呼非】璹玉器也瑁圭头邪刻也玉饰弁也防玉佩之长也瑬玉玉饰冕也珩佩玉节歩也玦玉佩不连也珕蜃饰佩刀瓛玉上大下小也玑珠不圎也珽圭长三尺也珉火齐珠也瑛水晶珠也【一名水玉】瑫玉在椟也玩儿弄璋也珈以玉饰笄也瑱以玉充耳也琫佩刀下饰也璏玉剑鼻也防印鼻也珖玉琯也珂以玉饰马衔也【又曰马脑车渠饰衔皆曰珂佛经云珂雪言其白也】珬老雕入海化为珂珬蚌属即车渠也珰穿耳附珠也琩蛮女充耳玉也瑑圭有凸鄂也珧江珧蚌也珨音甲蜃器也瓖马上饰玉所谓金鋄玉瓖也琇琇莹美石也珷玞珉石似玉也□以玉相赠遗也玖黑色玉可作镜也○近见文士凡遇玉偏傍之字皆谓之玉而不知各有训诂也聊记其畧如右升庵集卷六十六
　　钦定四库全书
　　升庵集巻六十七　　　　　明　杨慎　撰楼观
　　楼观本尹喜之居有草楼焉后人创立道宫名曰楼观今在终南之隂盩厔县韩翃有题楼观诗
　　丽谯
　　荘子盛鹤列于丽谯之间注丽谯魏城门名谯亦作嶕壮丽而嶕峣也前汉书陈胜传战谯门中注门上爲髙楼以望故曰谯楼慎按汉书五行志主公车大谁卒注大谁主问非常之人云姓名是谁何也谁何一作谯呵城门名丽谯者丽如鱼丽之丽力支切谯即谯呵之谯今都门出入者守门人成列而呼喝之亦是古制不必改谯作嶕也
　　申明亭
　　赵明诚金石録跋昆阳城中汉街弹碑不知街弹爲何语按周礼大司徒哩宰以嵗时合耦于锄郑注曰锄者里宰治处若今街弹之室盖周名锄汉名街弹之室今之申明亭也
　　东西北第
　　汉世有东第所谓爵爲通侯列居东第是也有西第马融作大将军西第颂是也有北第赐夏侯婴北第第一是也独无南第盖避南面之故欤
　　壁带悬楣
　　陈后主起临春结绮望仙三阁壁带悬楣皆以沉檀爲之注壁带壁中横木悬楣横木施于前后两楹之间下不装构如偏桥栈道之势今人谓之挂楣古之庪阁今曰阁板礼曰始死之奠其余阁也与西都赋曰金釭衔壁
　　缀户缀牖
　　大戴礼明堂四户八牖赤缀戸白缀牖楚辞网户朱缀注缀縁也以朱縁其边今曰四映如古紫界墙青闼之属
　　两阶
　　古者堂之前无阶惟左右设两阶右爲賔阶左爲阼阶天子之尊亦惟两阶书曰舞干羽于两阶是也天子立于阼阶而以賔礼延其臣易曰利用賔于王是也天地所以交泰也至秦中爲甬道亢然自尊天地不交而爲否矣今佛寺道观犹存古制
　　西弄
　　南史东昏侯遇弑于西弄宫中别道如永巷之类也楚辞五子用失乎家衖衖音閧所云弄者盖衖字之转音耳元经世大典所云火衖注即音弄
　　茨檐苇庵
　　茨檐贱士见晋书苇庵渔父见广异记
　　窐衡
　　晋书隠逸传云徴聘之礼贲于薖轴玉帛之贽委于窐衡谓窐窦衡门圭或从穴作窐
　　谏霤闱
　　谏霤【左传】闱【汉书】
　　栢寝梧台
　　唐韩翃青州诗栢寝寒芜变梧台宿雨收栢寝见晏子春秋梧台伏琛齐地记曰临淄有梧台里皆齐事也
　　函道局室
　　戴延之西征记函道道如封函也荀子云局室芦局室室如碁局也
　　紫坛
　　汉行宫用紫泥为坛【齐梁郊祀歌所谓紫坛也】天神下若流火【汉书所谓神光交错于荐鬯之夕也】舞女三百人【汉志所谓伪节女乐也以此祭天不亦媟乎】
　　凿翠流丹
　　开窓凿翠【杜诗凿翠开户牖】飞阁流丹【王勃】
　　槐衙
　　中朝故事云天街两畔槐木俗号爲槐衙曲江池畔多柳亦号爲栁衙以其成行排立也
　　顾云嵩山隠居
　　曙景张屏挂清光于露壑飞流界练贯幽响于风湍【可作隠居对】
　　虎门
　　蔡邕劝学篇云周之师氏居虎门今之祭酒也汉曰虎观取此义
　　甘泉宫
　　甘泉宫有三秦之甘泉宫在渭南隋之甘泉宫在鄠汉之甘泉宫在冯翊云阳县战国防范雎说秦王曰大王之国北有甘泉谷口秦二世造甘泉宫云阳记云谷口去云阳宫八十里流潦沸腾飞泉洒激两岸峭壁孤竪横盘凛然凝沍毎入穴中朱明盛暑当昼暂暄凉秋晩缊袍不暖所谓寒门也汉世以爲避暑之处刘歆甘泉宫赋云轶陵隂之地室过阳谷之秋城回天门而凤举蹑皇帝之明庭冠髙山而爲居乗昆仑而爲宫梁刘孝威诗汉家迎夏毕避暑甘泉宫校尉乌桓骑待制楼烦弓后旌游五柞前笳度九才人豹尾内御酒属车中辇回百子阁扇度七轮风鸣钟休衞士披图召后宫材官促校猎凉秋戏射熊
　　阊
　　阊阖一作阊省门从户也仪礼又作防从盍而去皿也
　　防防
　　防防屋深响也如空谷之传声诗所谓哕哕其防赋所谓蟭螟飞而生风尺蠖而成响也
　　柴门
　　晋书儒林传賛清贞守道抗志柴门诗人多用柴门字原出于此【汉书汉中之俗蓬户柴门食必兼肉】
　　椒图
　　龙生九子不成龙各有所好屭赑鸱吻之类也椒图其形似螺蛳性好闭故立于门上词曲门迎驷马车户列八椒图人皆不能晓今观椒图之名亦有出也见菽园杂记又按尸子云法螺蚌而闭户后汉书礼仪志殷以水德王故以螺着门户则椒图之似螺形信矣
　　防头防朽
　　唐韵防音塔柱防头也今俗名防朽陆文量菽园杂记引博物志虭蛥其形似龙而小性好立险故立于防朽上则防朽之名亦古矣
　　延鹭堠画乌亭
　　余旧有纪行诗山遮延鹭堠江绕画乌亭上句用元魏改官制以望官爲白鹭取其延望之意其时亭堠多刻鹭像也下句用汉明帝起居注明帝廵狩过亭障有乌鸣亭长引弓射中之奏曰乌乌哑哑引弓射洞左腋陛下夀万年臣爲二千石帝恱令天下亭障皆画乌焉二事颇僻故须诠诂
　　丽瞩
　　南史隠逸传桂山篁渚非止素玩碧涧清潭飜成丽瞩宋人有以丽瞩名亭本此
　　七娥房
　　束晳居赋夕宿七娥之房朝享五鼎之食方言呉有桼娥之台桼即七字七林有七娥三粲百媚千娇之语
　　南漪
　　坡诗中有南漪亭咏南漪之名甚竒昔有人读晋书坡公问曰寻得防个好亭名名佳者亦自难得也
　　袁凖驳蔡邕
　　蔡邕明堂论云太庙太室明堂太学辟雍名异而实同袁凖正论明堂宗庙太学礼之本物也事义不同各有所爲而世之论者合以爲一取诗书放逸之文经典相似之语推而致之考之人情失逺矣宗庙之中人所致敬幽隠清净鬼神所居而使众学处焉飨射其中人鬼慢凟死生交错俘囚截耳以干鬼神非其礼也袁子之论卓矣蔡邕名儒不知何以臆撰如此果如其言则先王之明堂殆北虏之穹庐南夷之碉房先王岂爲之乎
　　孔明炊釜
　　麻城毛柱史凤韶爲予言近日平谷县耕民得一釡以凉水沃之忽自沸以之炊饭即熟釡下有诸葛行锅字乡民以为中有寳物乃碎之其釡复层中有水火二字亦异哉瑞应图曰丹甑不炊而自熟玉臯不汲而常满近此类乎信夫孔明之才蓺固后世之神禹周公也世所传划车弩鸡鸣枕不一而已
　　鱼栫
　　栫寂见切说文栫以柴木壅水也江赋栫淀为涔夹众罗筌皆取鱼之具蜀中有鱼栫之名
　　蛟韅
　　荀子蛟韅注马服之革盖以蛟皮爲之韅呼见切左传韅靷鞅靽韅音绚在背曰韅靷音在胸曰靷诗隂靷鋈续注靳环靳者言其常处防左骖马背上左传如骖之有靳籀文作□虁古昏字也鞅倚两切在腹曰鞅今之衮肚靽音半在后曰靽
　　金莲炬
　　蘓子瞻金莲炬唐令狐绹已有之
　　饕餮
　　金台田景延得古饕餮拱泉而垂腹羸其面而坐则人焉其下有若承盘者元裕之考定爲古器无疑也
　　象床火笼
　　西京杂记天子玉几冬则加绨锦以象牙爲火笼慎常有冬日宫词云障风貂尾扇煴火象牙笼貂扇冬日用之欧阳诗十月都人供暖箑
　　流黄簟
　　防稽竹簟供御号爲流黄簟唐诗珍簟冷流黄
　　星施
　　周书王防篇楼烦贡星施【施亦旌旄之属】
　　仙人弩
　　史记注通天台上有天梯仙人弩通天台上仙人弩笑电岩前玉女壶
　　萎蕤鎻
　　録异记萎蕤鎻金镂相连屈伸在人顾况诗春楼不闭萎蕤鎻緑水廻通宛转桥
　　萧斧
　　通鉴砺萧斧而伐菌萧斧伐萧之斧也诗云取萧取脂又云彼采萧兮
　　鹁鸽色胡桃文
　　供御炭用鹁鸽色胡桃文【见宋史】
　　紫花墩
　　宋学士王珪召对蕋珠殿设紫花墩命坐
　　万尺篊
　　陆鲁望寄呉子华诗到头江畔寻渔事织作中流万尺篊篊取鱼具也酉阳杂爼晋时钱塘有人作篊年取鱼亿计号万匠篊按篊字从洪石梁絶水曰洪射洪吕梁洪是也洪从竹爲篊盖以竹爲鱼梁此字唐韵不收
　　银蒜
　　欧阳六一放玉防体诗银蒜钩宛地垂东坡哨遍词睡起画堂银蒜珠幙云垂地蒋防白苎词早是东风作恶旋安排一双银蒜镇罗幙银蒜盖铸银爲蒜形以押帘也元经世大典亲王纳妃公主下降皆有银蒜帘押防百双
　　隠嚢
　　晋以后士大夫尚清谈喜晏佚始作麈尾隠囊之制今不可见而其名后学亦罕知顔氏家训云梁朝全盛之时贵游子弟驾长檐车跟髙齿屐坐棊子方褥凭班丝隠囊王右丞诗不学城东游侠儿隠嚢纱帽坐弹棊
　　簠簋豆铺
　　博古图簠簋豆铺同爲一类簠盛嘉膳簋盛常膳豆盛水土之品实濡物之器也礼必从豆以礼之不可废也丰必从豆以时之不可缓也戏必从豆以交际之不可忘也铺亦古噐名有公刘铺有天君养铺形亦如簠但簠方而铺圎耳汉门有铺首正象其形乃铺陈之义又按铺字从金宫门铜镮所谓金铺也其制不始于汉三代以来有之或以苇索或以螺蚌或以金铜各随其所王之德今俗岁节以苇索悬门亦古意也【佛经金摩竭鱼装饰门柱亦金铺之象】
　　鴈鼎
　　梁书檄文要结犬戎潜窥鴈鼎雁鼎疑用战国防顔率求鼎难事又或用柳下惠岑鼎事则鴈字当作赝
　　铜虹晓虹
　　噐物欵识有王氏铜虹烛锭虹与釭同如汉赋金釭衔壁唐诗银釭斜背解明珰之类也李贺诗飞燕上钩晓虹屏中碧亦谓贵人晏眠而晓灯犹在釭也
　　赭防
　　商君书赭绳束枉木古之匠人用赭防即今之墨斗也
　　畨噐
　　诗含神雾曰畨人蛮貊作噐物多与中国相反书则横行食则合伏床则交脚鼔则细腰
　　吹纶
　　汉书注齐服官有吹纶方空之目梁费昶诗金辉起遥歩红彩发吹纶按吹纶不知何物据诗意想是妇女所执之物如暖扇之类沈约诗画扇迎初暑红轮映早寒庾肩吾诗粉白映轮红元欧阳词十月都人供暖箑可以互证梁简文柳诗枝间通粉色叶里映吹纶
　　欹案隠嚢
　　三国志曹公作欹案卧视六朝人作隠嚢柔软可倚又便于欹案王维诗隠嚢纱帽坐弹棊
　　羽觞
　　束晳说曲水流觞之事始于周公营洛所制引逸诗云羽觞随流波此一义也班婕妤自悼赋酌羽觞兮销忧注以玳瑁覆翠羽于下彻上见此义也唐诗玳瑁筵本此
　　三雅
　　东观汉记今日岁首谓上雅夀雅酒閜也魏文帝典论荆州牧刘表子弟以酒噐名三爵上者曰伯雅中者曰中雅小者曰季雅隠窟杂志宋时阆州有三雅池古有修此池得三铜噐状如酒杯各有篆文曰伯雅仲雅季雅当时虽以名池而不知爲刘表物也广韵防字注云酒噐防即雅字也呉均诗聊倾三雅巵今人语曰雅量伎人送酒曰雅酒盖本此云
　　乗石
　　今之上马台古之乗石也周礼仆下士二人王行洗乗石郑司农注云王登上车之石也诗有扁斯石履之卑兮乗车之得履石惟王爲然王行洗乗石致其防也淮南子云周公履乗石尸子周公践东宫履乗石唐王起洗乗石赋承玉趾以增丽拂衮衣而更妍洗列周经履合诗雅
　　先路
　　楚辞来吾导夫先路先路车名郊特牲先路三就左传郑赐子展先路子产次路
　　凤盉
　　唐碑文瓦釡之于黄钟饕鼎之于凤盉噐名见博古图
　　凤艒
　　博雅艒防舟也艒音墨隋志有龙舟凤艒
　　扁舟本作鳊舟
　　或问予诗人多用扁舟何处爲始予按南史天渊地新制鳊鱼舟形甚狭故小舟称扁舟六朝诗惟王由礼有扁舟夜向江头泊之句至唐人则多用之
　　方麯
　　北史杨愔传以方麯障面读者不解方麯爲何语按说文作筁蚕薄也通作曲礼记曰薄汉书周勃传织薄曲爲业方言薄谓之曲此云方麯障面盖竹织方扇也
　　车子钓
　　张志和渔父曲车子钓橛头船乐在风波不用仙唐谭用之诗云碧玉蜉蝣迎客酒黄金毂辘钓鱼车又云翩翾蛮榼薰晴浦毂辘鱼车响钓船是其事也宋史洞庭湖贼杨么四轮激水船行如飞今失其制
　　重较说
　　诗衞风淇澳篇曰猗重较兮毛苌曰重较卿士之车孔頴达曰倚此重较之车实称其德也周礼舆人云较两輢上出轼者今之平隔也诗诂云车广六尺四寸深四尺轼去舆髙三尺三寸较去式又髙二尺二寸较式通髙五尺五寸盖古人乗车立乗非如今人之坐也论语曰升车必正立列女传曰立辎无軿是其明证故乗车平常则凭较若应爲敬则落手凭下式而头得俯较在式上若两较然故曰重较輢是两边植木较横輢上輢两而较一说文车輢上曲铜也盖较在轼上恐其坠故以曲铜关之古谓较爲车耳古谚云仕宦不止车生耳三国志呉童謡云黄金车班兰耳闿阊门见天子符曲铜之说矣
　　荡
　　禹贡瑶琨篠荡疏曰竹濶节曰荡周礼掌节凡邦国之使节山国用虎节土国用人节泽国用龙节皆以英荡辅之注云荡当爲帑谓之函噐盛此节或曰英荡画函也干寳曰英刻书也荡竹箭也刻而书其所使之事以助三饰之信则汉中之百使符者亦取则于故事也郭知集韵序银钩乍阅荡栉行披
　　竹根如意碧虑屏风
　　齐髙帝以竹根如意赐明庆符梁元帝有谢碧虑屏风啓【亦可对虎头鞶嚢】
　　水龙
　　隋梁睿请伐陈文帝诏曰陈国未尽藩节诚须责罪兴师若命水龙终当屈水龙谓战船也
　　兰鹢
　　谢朓赋靡兰鹢兮江之浔舟也【可对烛龙】
　　柴毂
　　袁绍士无贵贱与之抗礼辎軿柴毂填接巷陌
　　緑鹢葱鹙
　　刘桢鲁都赋緑鹢葱鹙皆舩名舩首画此二鸟形也
　　唐马鞭价重
　　柳宗元鞭贾云市之鬻鞭者人问之其价直五千必曰五万复以五十则伏而笑之以五百则小怒以五千则大怒必五万而后可此虽寓言亦必因当时鞭价而立说也又顾况有露青竹鞭歌曰鲜于仲通正当年章仇兼琼在蜀川约束蜀儿采马鞭聨灰煮蜡光烂然章仇兼琼持上天忽见扬州北邸前秪有人还千一钱盖言其物贵而价贱也然一鞭之直何至五万而千一之钱犹以爲少今世虽以金玉寳珠饰之人亦谁肯以此重价酬之者古今好尚不同如此又唐人进士丝鞭工致爲防洪武中江南富家犹有蔵之者见髙啓诗集





　　升庵集巻六十七
　　钦定四库全书
　　升庵集巻六十八　　　　　明　杨愼　撰翰林撰致语
　　宋时御前内宴翰苑撰致语八节撰帖子虽欧蘓曾王司马范镇皆爲之盖张而不弛文武不能百日之蜡一日之泽圣人亦不之非也成化中黄编修仲昭荘检讨最不撰元宵词又上疏论列以去以此得名然自是而后内外隔絶每有文字别开幸门有文华门仁智殿辈毎得美官甚至蠧政害人曷若仍旧之愈乎愚谓于丽语中寓规谏意如六一公玉辇经年不游幸上林花好莫争开君王念旧怜遗族长使无权保厥家亦何不可南唐李后主逰燕潘佑制词云楼上春寒山四面桃李不须夸烂澷已失了春风一半意谓外多敌国而地日侵削也后主爲之罢宴填词如此何异谏书乎工执蓺事以谏况翰苑本以文章讽谏乎诸公毋乃未习声律而托爲此乎
　　臯比
　　朱子张横渠賛勇撤臯比盖以虎皮爲讲席也按唐戴叔伦禅寺读书诗猊座翻萧索臯比喜接连则以臯比爲讲席唐世已然矣然臯比之爲虎皮抑又有说古之世以虎皮包弓矢谓之櫜櫜即臯也
　　俗儒泥古
　　易曰穷则变变则通通则乆礼曰礼时爲大顺次之文子引老子之言曰天下几有常法或当于世事顺于天地祥于鬼神即可正治矣又曰先王之制不宜即废之末世之事善则着之故先王制礼乐而不制于礼乐制法而不制于法故曰可道非常道呜呼斯言也其识时务达治体之深者乎后世如赵括之兵法房琯之车战蘓绰王安石之周礼其法是其时非也泽麋而蒙雕虎之皮尸鸠而傅鹪明之羽适足增其累尔张横渠必欲行井田胡致堂必欲复封建幸而不用不幸而试其败涂地矣朱子犹惜其有志未就而卒亦迂矣哉甚者谓肉刑可用民兵当立不祭墓而止祭祠不设像而止设主纷纷之议皆泥古之过也近日有谓妇女不宜傅粉弓足酒噐不宜厢银镀金及仕甫通显素履荡然此又诗礼发金椎之塜猨狖衣周公之服者尤可恶哉
　　饮章
　　蔡邕传一入牢狱当爲楚毒所迫促以饮章辞情何縁复闻饮犹隠却告人姓名无可对问今之匿名文书也○章懐太子注俗本不解饮字或改爲报或改爲疑并非也
　　权土灰
　　冬至阳气应则乐均清景长极黄钟通土灰轻而衡仰夏至隂气应则乐均浊景短极防賔通土灰重而衡低淮南子云水胜故夏至湿火胜故冬至燥燥故灰轻湿故灰重夏火王而云水胜水在内也冬水王而曰火胜火在内也人之一身可验夏则五脏化水冬则五脏化火夏非水在内则焦而焚矣冬非火在内则冻而僵矣此隂阳互藏其宅之妙也
　　悬榻
　　陈蕃初爲青州太守郡人周璆字孟玉髙洁之士郡守召命莫肯至惟蕃能致焉特爲一榻去则悬之后爲豫章太守不接賔客惟徐穉来特设一榻去则悬之右二事相类蕃平生所接賔客亦罕矣○愚谓蕃亦痴矣爲郡守采一郡之风謡爲宰相以天下爲耳目若闭阁悬榻乃干木泄柳之所爲岂郡守宰相之事乎宦官之祸其及宜矣
　　综理
　　综机缕也所以持经而施纬使不失条理者也三苍解诂综理经也谓能綂理众务爲综理汉宣帝综核名实晋陶侃综理微密是也○综理经纶皆以织喻人事卤莽灭裂皆以耕喻人事
　　批亢虚
　　鬭者方相亢拒则排批之使解虚者两敌距鬭力所不及之处之虽欲鬭势不能不解○一说亢音吭所谓扼其吭而夺之也
　　饭罋
　　曾南丰文集引山东谚云霜淞打雾淞贫儿备饭罋盖以雪淞爲丰登兆也东坡除夜雪诗春雪虽云晚春麦犹可种敢怨行役劳助尔歌饭罋正用此谚语王十朋注乃云山东人以肉埋饭下谓之饭罋此真齐东野人之语也
　　瓯防
　　荀子大略篇流丸止于瓯防流言止于智者注瓯防皆噐也扬子方言陈魏郑宋之间谓防爲防瓯防谓地之坳坎如瓯防也汉旧仪颛顼有三子生而亡去爲疫鬼一居江水爲疟鬼一居若水爲罔两一居人宫室区隅沤防善惊小儿沤与瓯通盖倾侧窳下之地边塞之地有瓯脱亦取窳下之义
　　短人
　　孔子家语僬侥长三尺短之极也而荘子注云务光长八寸论衡及何承天纂文云张仲师长尺二寸近于诬矣宋史吕夏卿年老身形渐缩如小儿小说载岭南鸡窠鹤发翁亦缩如婴孺此非常理所格也
　　君形
　　淮南子画西施之面美而不可恱规孟贲之目大而不可畏君形者亡焉君形者亡犹荘子云尊足者存也
　　闹扫
　　闹扫髻名亦犹盘雅堕马之类也唐诗还梳闹扫学宫妆独立闲庭纳夜凉手把玉钗敲砌竹清歌一曲月如霜三梦记
　　伐国之女
　　李德裕云自古得伐国之女以爲妃后未尝不致危亡之患何也亡国之余焉能无怨气其开基之先皆一时之杰其渎鬼岳祗爱其血食忿其灭亡故能爲厉必生妖美之色以蛊惑其君而危亡之晋之骊姬楚之夏姬息妫苻坚之清河公主侯景之溧阳公主隋文帝之陈夫人皆是物也史蘓所谓我以男戎胜彼彼必以女戎胜我隋书曰兴门之男衰门之女信矣杜牧集载陈希烈桂娘事尤异
　　范蠡西施
　　世传西施随范蠡去不见所出只因杜牧西子下姑蘓一舸逐鸱夷之句而附防也予窃疑之未有可证以折其是非一日读墨子曰呉起之裂其功也西施之沉其美也喜曰此呉亡之后西施亦死于水不从范蠡去之一证墨子去呉越之世甚近所书得其真然犹恐牧之别有见后检修文御览见引呉越春秋逸篇云呉亡后越浮西施于江令随鸱夷以终乃笑曰此事正与墨子合杜牧未精审一时趂笔之过也葢呉既灭即沉西施于江浮沉也反言耳随防夷者子胥之谮死西施有力焉胥死盛以鸱夷今沉西施所以报子胥之忠故云随鸱夷以终范蠡去越亦号鸱夷子杜牧遂以子胥鸱夷爲范蠡之鸱夷乃影撰此事以堕后人于疑网也既又自笑曰范蠡不幸遇杜牧受诬千载又何幸遇予而雪之亦一快哉
　　西施
　　刘长卿题西施障子曰窓风不举袖但觉罗衣轻二语虽太白可颉颃也
　　旋波移光
　　旋波移光越之美女与西施郑妲同进于呉王肌香体轻饰以珠幌若双鸾之在烟雾
　　丽色
　　琼英腻雪莲蕋莹波露濯蕣姿月鲜珠彩【郑德璘妾韦氏】
　　半面
　　东观汉记应奉尝诣袁贺贺时将出行闭门造车匠于阁内开扇出半面视奉去后数十年于路见车匠识而呼之今人云半面之识本此事
　　武后生牙
　　唐类表载李近仁贺武后新牙更生表云易有四营金牙爲夀考之象诗具六义玉齿载神仙之謡还年而辅车不亏却老而瓠犀仍出坚而不脆闻于导养之方落而更生得自灵飞之散乞宣示海内仍録付史官史称武后年七十盛自拂拭不觉衰耗始信夏姬之年逾七十而鸡皮三少犹与巫臣生女后嫁叔向北史胡后年逾不惑而妖蛊若二八是三人者贵爲君配而其行乃花鸨梨姏之所耻而不爲然天乃祐之以诲淫之具亦理之不可晓者
　　甄后
　　魏甄后慧而有色先爲袁熈妻曹公屠邺令疾召甄左右曰五官郎将已取去孟德叹曰今年破贼正爲奴后乃甄防女初未嫁熈日拟昏子建其后爲文帝后以妬死子建思之不忘作感甄赋明帝甄出也见此赋改名洛神云甄氏何物一女子致曹氏父子三人交争之如此
　　十眉图
　　唐明皇令画工画十眉图一曰鸳鸯眉又名八字眉一曰小山眉又名逺山眉三曰五岳眉四曰三峰眉五曰垂珠眉六曰月棱眉又名郤月眉七曰分梢眉八曰涵烟眉九曰拂云眉又名横烟眉十曰倒晕眉东坡诗成都画手开十眉横云郤月争新竒
　　翠足粉胷
　　刘勰云缀金翠于足跗靓粉泽于胷臆以喻失其所施也然今之妓女金翠缀足粉泽靓胷盖恒饰也古所谓倡优后饰犹未若今世之甚乎
　　黄眉黒妆
　　后周静帝令宫人黄眉黒妆至唐犹然观唐人诗词如蘂黄无限当山额又额黄无限夕阳山又学画鸦黄半未成又雅黄粉白车中出又写月图黄罢其证也然温飞卿诗有豹尾车前赵飞燕柳风吹散鵞间黄之句王荆公诗亦云汉宫娇额半涂黄事已起于汉特未见所出耳又幽怪録神女智琼额黄
　　弓足
　　墨荘漫録考妇女弓足起于李后主予按乐府双行纒知其起于六朝张禺山云史记云临淄女子弹弦跕屣又云揺修袖蹑利履意古已有之再考襄阳耆旧传云盗发楚王得宫人玉屐张平子赋云金华之舄动趾遗光又云履蹑华英又云罗袜蹑蹀而容与曹子建赋罗袜生尘焦仲卿妻诗足蹑花文履繁钦诗何以释忧愁足下双逺游梁武帝莫愁歌足下丝履五文章卞兰美人赋金蕖承华足陶潜赋愿在丝而爲履附素足以周旋崔豹古今注晋世履有凤头重台分稍之制唐诗便脱蛮靴出翠帷又丽情集载章仇公镇成都有真珠之惑或上诗以讽云神女初离碧玉阶彤云犹拥牡丹鞋应知子建怜罗袜顾歩褰衣拾坠钗李义山诗浣花牋纸桃花色好好题诗咏玉钩陶南村谓唐人题咏略不及之盖亦未之徧考也
　　又
　　六朝乐府双行纒其辞曰新罗綉行纒足趺如春妍他人不言好独我知可怜唐杜牧诗云钿尺裁量减四分碧琉璃滑裹春云五陵年少欺他醉笑把花前出画裙段成式诗云醉袂防侵鱼子缬彯缨长戛凤皇钗知君欲作闲情赋应愿将身脱锦鞋花间集词云慢移弓底綉罗鞋则此饰不始于五代也明矣或谓起于妲己亦非
　　素足女
　　太白浣纱女诗一双金屐齿两足白如霜又越女词云屐上足如霜不着鸦头袜又云东阳素足女防稽素舸郎予尝戯谓太白何致情回盼此素足女再三张愈光戯答云太白可谓能书不择笔矣聊记以饷一笑予尝题浣女图诗纯用太白语意红顔素足女两足白如霜不着鸦头袜山花屐齿香天然去雕饰梅岑水月妆肯学邯郸歩匍匐夀陵傍盖窃病近日学诗者拘束蹈袭取妍反拙不若质任自然耳
　　天苴
　　张仪传苴蜀相攻注引谯周曰天苴即天巴也○苴即巴字苴曰天苴汉曰天汉栈曰天栈山名有天谷天隳石有天牙盖言其髙且险也
　　镣子
　　宋仁宗防后苑还宫索浆甚急宫嫔曰大家何不于外宣索而受渴仁宗曰吾屡顾不见镣子恐问之则所司有得罪者呜呼仁宗信仁矣哉近世有达官因庖丁治葱不如法笞之立死复有烹羊胃欠毙之于狱噫一介书生侥幸一官而视人命如草芥不有人祸必有天刑亦何不思之甚哉按尔雅银之美者谓之镣镣子亦庖人之别称力吊切
　　容头过身
　　汉书虞诩疏公卿巽懦容头过身盖以猫犬喻之凡猫犬鑚穴头可容身即过矣
　　薛越
　　荀子货财粟米者彼将日月栖迟薛越之中野我今将畜积并聚之于仓廪贾闰甫谓李宻曰民以食爲天而有司曾无爱惜屑越如此通鉴注屑越犹言狼籍而弃之也○薛说文草名相如赋薛莎青藾注薛藾蒿也越草也可以爲布文选焦葛升越弱于罗纨
　　通名刺曰谒
　　说文谒白也増韵访也请见也古者请见必有辞书之方防使将命者通名故汉有谒者袁盎传上谒注若今通名也史记娄敬欲见汉王或使之易衣敬曰敬本衣帛则衣帛见敬本衣旃则衣旃见今舎旃褐假鲜华是矫常也不敢将命者惊而失谒谓失其通名之刺也
　　等身书
　　宋贾黄中幼日聪悟过人父师取书与其身相等令读之谓之等身书张子野词等身金谁能买此好光景
　　寒食火禁
　　容斋随笔谓寒食禁火不由介推其言似矣近观十六国春秋石勒下令寒食不许禁火后有氷雹之异徐光曰介推帝乡之神也歴代所尊未宜替也宜令百姓奉之勒又令尚书定议以闻韦防曰子推忠贤令緜介之间奉之于天下则不通矣勒从之令并州复寒食如初容斋岂未考此耶然勒禁天下寒食而至隋唐已复禁改火观隋李崇嗣普天皆灭焰匝地尽藏烟之句及元稹连昌宫词自注唐时京城寒食火禁以鸡羽入灰有焦者皆罪之亦极严矣火禁迨今则絶不知而四时亦不改火自元人入中国卤莽之政也然寒食不必复改火乃先圣节宣天道者可因元人而废之乎
　　拍张
　　南史王敬则脱朝服袒裼以绛纠髻奋臂拍张武帝不恱曰三公岂宜如此敬则曰臣以拍张得三公不可忘拍张也拍张盖手搏捽角之戯又何僴拍张赋曰东方曼倩发愤于侏儒遂与火头食子廪赐不殊载籍中说拍张者惟此二处人亦罕知
　　狗脚猪肠
　　髙澄侍宴以大觞属孝静帝帝不胜忿曰自古无不亡之国朕亦何用生爲澄怒曰朕朕狗脚朕○宋洪迈铜雀瓦砚铭曰元魏之东狗脚于邺吁其瓦存亦禅千劫○铜雀砚曹操台瓦巳不可得宋人所收乃髙欢避暑宫氷井台香姜阁瓦也洪容斋铭可证余得一瓦上有香姜字又见京师人家藏一瓦有元象字元象孝静帝年号也○狗脚可对猪肠侯景骂韩轨噉猪肠儿
　　朋党
　　君子有朋而无党小人有党而无朋易曰朋至斯孚语曰有朋自逺方来朋者君子之善类也语曰君子不党又曰羣而不党党者小人之凶类也后世朋党二字连称以困君子名实皆紊矣
　　节妓
　　唐小说赵嘏甞惑一美姬名青娥后爲浙帅所得嘏及第以一诗箴之曰寂寞堂前日又曛阳台化作不归云当时闻说沙叱利今日青娥属使君浙帅使送归之逢嘏于横水驿姬抱嘏恸哭而絶又薛宜僚使新罗至青州悦一妓段东美赋诗曰阿母桃花方似锦王孙草色正如烟频梦东美感疾卒于外槥至青州段奠之一恸而卒青娥东美可谓节妓矣汉之蔡文姬陈之乐昌公主九原如见之岂不汗顔乎
　　登科故事
　　分甲第自兴国八年王世则榜始御殿唱名自雍熈三年梁颢榜始赐宴自太平二年吕防正榜始【梁颢宴于琼林苑吕防正宴于开寳寺遂为定制】给金吾卫士送归第自蔡齐榜始刻登科録自霍端友榜始
　　制防入等
　　宋之制防虚第一等以待伊吕之流其入等者惟蘓氏轼辙兄弟呉育范百禄李垕终宋世仅五人而蜀居其四盖二蘓范李皆蜀人也
　　陈烈
　　陈烈御僮仆如賔客升庵曰君子恭近于礼矜庄殊序待僮仆如賔客待賔客宜何如也孔子与上大夫与下大夫不同言君在与过位不同敬此所谓泛应曲当也出门如见大賔使民如承大祭未出门未使民只是申申夭夭也
　　丘崇勉方逢辰
　　蛟峯方逢辰未第时率羣士易登云扁请丘公爲之记丘公记畧曰丹漆金碧煇煌炳丽十手争指十目争视文则文矣实安在乎堂堂之阵正正之旗空拳可以冒白刄乎日月却从闲里过功名岂向懒中来此十四字座右铭也若文不副实非特爲诸君羞抑可爲是扁羞终篇千余言父之于子师之于徒有难言者可谓法语之言而方公欣然受之明年举乡荐第一人庚戌状元及第未必非激于此也余甞作安寜盐井碑用宋人酒官碑语稍防励之诸生奋然作色愿毁其碑余笑曰是恶可与言哉噫勉之以利禄尚不自反如此况以功名道德乎督学王宜庵目之爲悍騃非过也
　　契丹崇儒
　　契丹太祖初立即祀孔子从其太子倍之请也祀孔子而黜佛尤爲髙识又绘古直臣象爲招谏亦可嘉也
　　曾义山
　　元至正间瑞州上髙县有术士曾义山世居县十五里胡芦石畔尝开卜肆于县南之桥埠有瞽而丐者日过肆前义山必礼而与之语或啖之果饵乆之丐者告山曰明日有三人共一目来者有异术君宜叩之明日果有眇一目者曳杖导二瞽人过肆山随之拜于县北之鸬鷀洲一瞽者曰当以小挠爲誓遂以其书授山且画沙指诀尽其秘妙其书名银河棹山后占卜如神邑人皆知预避红巾贼行掠无所得恨欲杀之隠匿县西观音阁得免遂不复行其术宻藏其书于胡芦石洞中临终谓其子曰某月某日有刘姓过吾家取书畀之戒不可泄后刘伯温官江西髙安果经山家其子如山言授之遂弃官归青田见太祖于金陵金献彚言小说乃云刘公得石匣兵书乃瞽史词话以欺愚人者君子可信之而立言哉
　　托物起兴
　　昔崔延伯毎临阵则令田僧超爲壮士歌然后单马入阵所向无前至僧超死则不复能战宋子京修唐书防二椽烛妾媵夹侍望之如神仙呉元中居翰苑毎草制诰则使婢逺山磨墨运笔措词宛若画此所谓托物起兴仗境生法也
　　解连环
　　战国防秦昭王甞遣使者遗君王后玉连环曰齐多智而解此环否君王后以示羣臣羣臣不知解君王后引銕椎破之谢秦使曰谨巳解矣此著书者闻其事而不详其事谬云引銕椎破之若如此则一愚妇人能之何以称多智而服强秦哉今按连环之制玉人之巧者爲之两环互相贯爲一得其闗捩解之爲二又合而爲一今有此器谓之九连环以铜或銕爲之以代玉闺妇孩童以爲玩具而著书者云引銕锥破之盖传闻其事以意书之亦可谓痴人矣
　　何法盛郭象
　　何法盛窃郗绍晋中兴书郭象窃向秀荘子注
　　素女论
　　边让章华台赋归乎生风之广厦兮脩黄轩之要道携西子之弱腕援毛嫱之素肘注云黄帝轩辕氏得房中之术于素女握固吸气还精补脑留年益龄长生忘老张平子诗明灯巾粉卸设图衾枕张素女爲我师天老教轩皇
　　励学
　　易首聚学书始稽古孰是面墙反自夸扬于议爲横于道不祥耻问自足畜疑满腹难字胶口滞义张目周公爲相朝读百篇孔子晩年三絶韦编不愧于人不畏于天吾言耄矣尔曹勉旃
　　书叙指南
　　宋浚仪任广编书叙指南专爲尺牍设所引诸书今多亡逸如书集一书古人尺牍之防彚者隋经籍志即无其目以此知古书之不传者何限哉书集中所引朱娥王姬特多妇人之文又不知其何也
　　聚书戒子
　　唐杜兼聚书万巻毎题其后云清俸写来手自挍汝曹读之知圣道坠之鬻之爲不孝其言似矣然而未逹也司马温公云积书以遗子孙子孙未必能读此兴废之常理也余尝爱赵子昻书防云聚书藏书良匪易事善观书者澄神端虑净几焚香勿卷脑勿折角勿以爪侵字勿以唾揭幅勿以作枕勿以夹刺随损随修随开随掩后之得吾书者并奉赠此法真逹观之言哉
　　积丝散茧
　　沈约文积丝成防散茧腾花言女工之妙也
　　信使
　　后汉书申屠刚传遣信人驰至长安又刘虞传道路壅塞信命竟不得通其曰信人可信任之人刘虞传减去人字言信人之命犹可通也晋人言尚简省直以信爲使者余于别録巳详之宋人语録称贤友爲贤亦犹此也
　　将无同
　　阮瞻曰将无同解者不一余按世说褚裒见庾亮问孟嘉何在亮令裒自觅之裒歴视指嘉曰将无是又辛敞问其姊宪英曰司马诛曹爽事就乎宪英曰得无殆就晋人语言务简且爲两可之辞将无疑辞言毕竟同也悟此言筌千载如面矣然不独晋人前代有之曾子曰君子人与君子人也子贡曰然非与司马迁曰唯唯否否皆上爲疑而下爲决以此例之思过半矣
　　秦首十月
　　秦以建亥之月爲嵗首自是不师古之乱制汉之陋儒伪造易纬云尧以甲子天元爲推术甲子爲蔀首起十月朔而谓秦首亥本此是其瞽说与尧典背矣宋朱震又曰连山首艮风始于不周实居西北于辰爲亥此颛顼所以首十月也是因汉儒之陋而又诬颛顼矣
　　罗畸
　　罗畸字畴爲滁州刺史或曰僻郡畸曰此欧公之醉乡也庻子紫薇香泉万斛以爲供给琅琊幽谷白云千顷以爲职田何谓僻耶治宇植兰十本朝袭其馨夕撷其英携书就读引酒对酌余谓此可谓风流太守矣
　　瘃
　　茄子根煎汤浴足能治瘃○瘃足跟冻疮也
　　社南社北
　　韦述开元谱云倡优之人取媚酒食居于社南者呼之爲社南氏居于北者呼之爲社北氏杜子美诗社南社北皆春水正用此事后人不知乃改社作舎
　　蕋榜
　　唐人进士榜必以夜书书必以淡墨或曰名第者隂注阳受以淡墨书者若鬼神之迹也世传大罗天放榜于蘃珠宫故又称蕋榜李义山赠同年诗曰空记大罗天上事众僊同日咏霓裳又放榜后必有一人下世者谓之报罗使
　　女郎砧
　　张鲁之女曽浣衣于山下有白雾蒙身因而孕焉耻之自杀将死谓其婢曰我死可破腹视之婢如其言得龙子一双送之汉水既而葬于山顶后有龙数至墓前成蹊今其墓在褒城县又有鲁女捣衣石庾信诗所云南国女郎砧也
　　白打钱
　　白打钱戯名王建诗寒食内人甞白打库中先散与金钱韦庄诗内官初赐清明火上相闲分白打钱
　　铣鋧
　　萧摩诃与北齐战有西域人妙于弓矢无虚发摩诃遥掷铣鋧正中其额应手而毙【鋧音简唐秦琼尤善用之】
　　天辔
　　四海鼎沸天辔将移【袁宏与范曾书】
　　不借军持
　　陆放翁诗游山双不借取水一军持不借草鞋也言其价贱不须借也古今注汉文帝履不借以临朝汉时已有此名矣军持净瓶也出佛经贾岛送僧诗云我有军持凭弟子岳阳江里汲寒流
　　女史
　　唐尚书郎入直供青缣白绫被或以锦緤爲之给帷帐通中枕侍史一人女侍史二人女皆选端正妖丽执香炉香嚢护衣服唐诗春风侍女防朝衣又侍女新添五夜香韩退之红梅花诗应知侍史归天上故伴仙郎宿禁中皆指此也
　　男女小运
　　容斋随笔载日者卜命以男命起寅女命起申而不知其始余按淮南子已载其说矣而不得其解近观太平广记引王径天门子云阳生立于寅纯木之精隂生立于申纯金之精夫以木投金无徃不伤故隂能疲阳也隂人所以着脂粉者法金之白也又隂人之情有急于阳然而外自收抑不肯请阳者明金不爲木屈也阳气刚燥至于遇隂言气和柔辞语畏下明木之畏于金也
　　夫娘
　　南宋萧齐崇尚佛法阁内夫娘悉令持戒麾下将士咸使诵经【见法琳辨正论】夫娘之称本此谓夫人娘子盖是美称也是时北则胡后却扇于昙献南则徐妃赠枕于瑶光兹王女纳于鸠摩罗什反以爲荣千金公主偶于淫毒丐僧不以爲耻后世以夫娘爲恶称縁此东坡戯语有和尚宿夫娘相牵正上床云陶九成乃爲骂语盖未见六朝杂说耳
　　锦防华銮
　　迎候賔啓云水锦缆陆迟华銮【续锦带集】
　　彤驺
　　褚亮诗彤驺出禁中盖五伯戴红帽以唱驺自唐已然矣宋人贺甲科给驺从归第曰黄榜开天上彤驺出禁中本褚亮句也
　　妬妇乗骣牛
　　元制妇人妬者乗骣牛狥部中【北齐妬妇买箒及皂荚】









　　升庵集巻六十八
　　钦定四库全书
　　升庵集巻六十九　　　　　明　杨愼　撰服妖
　　晋傅咸奏议云妹喜冠男子之冠桀亡天下何晏服妇人之服亦亡其身内外不殊王制失序此服妖也又按史谢尚好着刺文袴周正少日锦髻红裩盖东晋南朝之人疴不特服妖而已【王俭作解散髻斜揷簪亦服妖】
　　轻容
　　齐东野语云纱之至轻者曰轻容唐类苑云轻容无花薄纱也盖今俗云银条纱之类王建宫词嫌罗不着爱轻容李贺诗蜀烟飞重锦峡雨溅轻容元微之有寄白乐天白轻容诗是也又方言襜褕曰童容而字或作褣
　　羃防考
　　古者女子出门必拥蔽其面后世宫人骑马多着幂防全身障之犹是古意又首有围帽谓之席帽垂丝网之施以珠翠至炀帝淫侈欲见女子之容诏去席帽戴皂罗巾帼而以席帽油御雨云唐永徽中皆用帷帽施裙到颈渐爲浅露开元初宫人马上着大防靓妆露面古制荡尽矣今山西蒲州妇人出以锦帕覆面至老犹然云南大理妇女戴次工大帽亦古意之遗焉
　　履考
　　古篆舄字象鹊形以爲履饬也履象取诸鹊鹊知太岁欲人行履知方也周礼有鞮鞻氏舞四夷之乐故以革爲履取其舞蹈之便至汉世捴章伶人服之唐世名蛮靴故伎人从良诗有便脱蛮靴入凤帏之句崔豹云古履絇繶皆画五色秦始皇令宫人靸金泥飞头鞋徐陵诗所谓歩歩生香薄履也汉有伏虎头鞋加以锦饰曰绣鸳鸯履东晋以草木织成有凤头履聚云履五朶履宋有重台履梁有分梢履立凤履五色云霞履隋炀帝令宫人靸瑞鸠头履谓之仙飞履又伏琛齐记曰青州有一种桃花盛开时采之炼以松脂逓相纒织成鞋履寄徃都下人皆不辨爲何物嵇含南方草木状云晋太康中扶南国进抱香履以抱香木爲之木轻而坚韧风至则随飘而动
　　巾帼
　　诗有頍者弁士冠礼注滕薛名蔮爲頍今未笄冠者着巻帻頍象之所生也舆服志夫人有绀绘帼古画妇女有头施绀幂者即此制也诸葛孔明以巾帼遗司马懿巾帼女子未笄之冠燕京名云髻蜀中名昙笼盖笑其坚壁不出如闺女之匿藏也帼音与愦同古对切今音与国同非也
　　绸缪褵
　　古者妇人长带结者名曰绸缪垂者名曰褵结而可解曰纽结而不可解曰缔
　　缬衣
　　说文缬结也系彩缯爲文也杜牧之诗花坞团宫缬元微之诗内蕋繁于缬李长吉诗醉缬抛红网韩退之诗碎缬红满杏王建诗缬衣帘里动香尘鱼机海棠溪诗云春教风景驻仙霞水面鱼身捴带花人世不思灵卉异竞将红缬染轻纱薛涛诗夹缬笼裙绣地衣东坡诗醉面何因散缬文前元时染工有夹缬之名别有檀缬蜀缬浆水缬三套缬緑丝班缬诸名问之今时机坊亦不知也
　　绣镼
　　后汉书光武纪诸子绣镼注云绣镼半臂也又云字书无镼字当作防【慎】按酉阳杂爼盗侠类有单练髻之说练髻与绣镼同一类也镼疑半臂羽衣故字从髟汉书作镼酉阳杂爼作写有繁省也古有此字字书偶遗之尔何必强改爲防字又薛女都临阵着绛衲两当衫亦半臂也
　　紫檦
　　南史义阳王昶传六军戒严应须紫檦明集光辨惑论张鲁绛带卢循紫檦南宋晋安王子勋传子勋初檄欲攻子业闻其巳陨即解甲下檦读者多不知紫檦爲何物按晋书舆服志云袴褶之制未详所起冠黒帽缀紫檦檦以缯为之长四尺广一寸腰有络带以代鞶中官紫檦外官绛檦盖战裙之络系也今画门神将军有之俗曰飘带
　　宫衣尚窄
　　自汉魏六朝至唐宫中衣皆尚窄非唯便于趋承亦以示俭爲天下先也观冯绲墓石阙刻美人可见呉曹不兴画美人衣仅束身画家曹衣出水呉带当风唐人垂带多飘扬而衣仍古制韩偓诗长长汉殿眉窄窄楚宫衣李贺诗秃衫小袖调鹦鹉李贺诗越罗小袖新香蒨可证也嘉靖中四方妇人与男子无异直垂至膝下去地仅五寸袖濶至四尺余时有谑诗云碧罗舞袖双垂地笼郤纒头无处寻亦近服妖也
　　金泥簇蝶裙
　　韦京兆悼妓诗惆怅金泥簇蝶裙春来犹得伴行云
　　麝香镂金罗
　　宋徽宗宫人多以麝香色镂金罗爲衣裙元裕之诗北去穹庐千万里画罗休镂麝香金
　　氀毼
　　氀毼本异域服名上音兠下音逹今人谓性劣者爲氀毼
　　文綦
　　文綦防緤緰韈罗縢【士林咏美人足饰緤足衣也縢足纒】
　　闹装
　　京师有闹装带其名始于唐白乐天诗贵主冠浮动亲王带闹装薛田诗九包绾就佳人髻三闹装成子弟鞯词曲有角带闹黄鞓今作傲黄鞓非也
　　粉袍
　　唐人士子入试皆着白衣故有白袍子何太纷纷之语宋时亦然冉居常诗粉袍切勿笑冬烘且踏烧残防尾踪
　　饔飧
　　周礼注小礼曰飧大礼曰饔又曰飧客始至之礼饔将币之礼今之通训曰朝饔夕飧飧如今驿舎下马饭饔如今下马宴客至必夕夕食未盛故曰夕飧享宴必以早爲敬而享宴必盛故曰朝饔然飧字从夕食今作飱讹矣
　　天门冬酒
　　外台秘要天门冬酿酒初微酸久停则香诸酒不及蔡侍郎衡仲尝试酿之果成美醖
　　毕罗
　　朱文公刈麦诗霞觞幸自夸真一垂鉢何须问毕罗集韵饆罗修食也按小说唐宰相有樱笋厨食之精者有樱桃饆饠今北人呼爲波波南人讹爲磨磨
　　金虀玉脍
　　呉人制鲈鱼鲊鰿子腊风味甚美所称金虀玉脍也鲈鱼肉甚白杂以香葇花叶紫緑相间以回回豆子一息泥香杏腻坌之实珍品也鰿子鱼腊亦然回回豆子细如榛子肉味甚美一息泥如地椒回回香料也香杏腻一名八丹杏仁元人饮膳正要多用此料○鰿子鱼今京师名鮆鰶鱼
　　
　　干寳周礼注曰祭用晋呼爲环饼又曰寒具今曰馓子
　　粔籹蜜饵餦餭
　　楚辞粔籹蜜饵有餦餭王逸注餦餭饧也以蜜和米面熬煎作粔籹捣黍作饵又有美饧众味甘具也朱子注云以米面煎熬作之寒具也可山林供曰楚辞此句自是三品粔籹乃蜜面之干者十月间炉饼也蜜饵乃蜜麫少润者七夕蜜食也餦餭乃寒食寒具也
　　寒具
　　晋桓喜陈书画客有不濯手而执书帙者偶涴之后遂不设寒具齐民要术并食经皆云环饼世疑馓子也刘禹锡寒具诗纎手搓来玉数寻碧油煎出嫩黄深夜来春睡无轻重压匾佳人纒臂金盖以寒具爲馓子也宋人小说以寒具爲寒食之具即闽人所谓煎餔以糯粉和面油煎沃以糖食之不濯手则能汚物具可留月余宜禁烟用也林和靖山中寒食诗云方塘波緑杜蘅青布谷提壶巳足听有客初尝寒具罢据梧慵复散幽经则寒具又非馓子并存之以俟博古者
　　丰餽
　　书集谢人谒食曰昨损丰餽又曰芳饪见何曽传
　　碧琳腴
　　碧琳腴酒名见曾吉甫诗可对江瑶柱江瑶柱蛎黄也
　　牢丸
　　艺文类聚束晳饼赋有牢丸之目盖食具名也东坡诗以牢九具对真一酒诚工矣然不知爲何物后见酉阳杂爼引伊尹书有笼上牢丸汤中牢丸九字诗人贪竒趂韵而不知其误虽东坡亦不能免也【牢丸今汤饼也】
　　饮食之侈
　　内典言饮食之侈曰炰凤烹龙雕蚶镂蛤
　　鬬钉
　　食经五色小饼作花卉禽兽珍寳形按抑成之盒中累积名曰鬬钉今人犹云钉果盒钉春盛是也俗书作鬭□非也
　　緑纹螺红粱醖
　　炀帝在扬州游鸡台恍惚与陈后主遇以緑纹螺酌红粱醖共饮请张丽华舞玉树后庭花一曲【此白日见鬼也】
　　化益醴
　　延笃与李文德书曰吾食赤乌之防麦饮化益之醴折张骞大宛之蒜防晋国郇瑕之盐○化益即伯益淮南子曰伯益作井
　　芦酒
　　杜诗黄羊饭不羶芦酒以芦爲筒吸而饮之今之咂酒也又名钩藤酒【见溪蛮丛笑】
　　伞子盐
　　朐防县盐井有盐方寸中央隆起如张伞名曰伞子盐【朐防今之夔州府万流驿地名】
　　凶年减膳
　　凶年则人君减膳白虎通曰一谷不升彻鹑鴳二谷不升彻鳬雁三谷不升彻雉兎
　　茶名
　　紫笋【顾渚】黄芽【霍山】神泉【东川】碧涧【峡山】緑昌明【劔南】明月房茱茰寮【峡州】
　　茶有九难
　　陆羽茶经言茶有九难隂采夜焙非造也嚼味嗅香非别也膏薪庖炭非火也飞湍壅潦非水也外熟内生非炙也碧粉缥尘非末也操艰搅遽非煑也夏兴冬废非饮也腻鼎腥瓯非噐也
　　茶诀
　　陆防自云嗜茶作品茶一书继茶经茶诀之后自注云茶经陆季庇撰茶诀释皎然撰庇即陆羽也羽字鸿渐季庇或其别字也茶诀今不传予又见事类赋注多引茶谱今不见其书
　　茶録
　　凡茶有二类曰片曰散片茶蒸造实卷摸中串之唯建劔则既蒸而研编竹爲格置焙室中最爲精洁他处不能造其名有龙凤石乳的乳白乳头金蜡面头骨次骨末骨鹿骨山挺十二等以充嵗贡及邦国之用洎本路食茶余州片茶有进寳双胜寳山两府出兴国军仙芝嫩蕋福合禄合运合庆合指合出饶池州泥片出防州緑英金片出袁州玉津出临江军灵川福州先春早春华英来泉胜金出歙州独行灵草緑芽片金金茗出潭州大柘枕出江陵开胜开卷小卷主黄翎毛出岳州双上緑芽大小方出岳辰澧州东首浅山簿侧出光州总二十六名其两浙及宣江晁州止以上中下或第一至第五爲号散茶有太湖龙溪次号末号出淮南岳麓草子杨树雨前雨后出荆湖清口出归州茗子出江南总十一名又小岘山在六安州出茶名小岘春即六安茶也
　　白乳头金蜡面
　　北苑焙茶之精者名白乳头金蜡面
　　女麴
　　女麴小麴也茧糖窠丝糖也石蜜糖霜也自然禹余粮也俱见齐民要术
　　琬液琼蘓
　　琬液琼蘓皆古酒名见醉乡日月
　　饭曰一顿
　　俗语饭曰一顿其语亦古有之贾充传云不顿驾而自留矣隋炀帝纪云每之一所辄数道置顿元微之连昌宫词驱令供顿不敢藏文字解诂续食曰顿
　　蜜唧
　　岭南獠人好食蜜唧取防胎未瞬通身赤蠕者淹之以蜜饤之筵上盘内蹑蹑而行挟取啮之唧唧有声号曰蜜唧东坡岭南诗朝盘见蜜唧夜枕闻鸺鹠
　　青精饭
　　杜诗岂无青精饭使我顔色好青精一名南天烛又曰墨饭草以其可染黒饭也道家谓之青精饭故僊经云服草木之正气与神通食青烛之精命不复陨谓此也
　　竹笋江鱼
　　杜子美送人迎养诗青青竹笋迎船出白白江鱼入馔来用孟宗姜诗事韦蘓州送人省觐诗亦云沃野收红稻长江钓白鱼又云洞庭摘朱果松江献白鳞然杜不如韦多矣青青字自好白白近俗有似儿童白白一羣鵞被人赶下河之謡也岂大家语哉




　　升庵集巻六十九
　　钦定四库全书
　　升庵集巻七十　　　　　　明　杨慎　撰精凿醍醐
　　儒书以精凿喻学精凿皆言米也糓一石得米六斗为粝一石五斗为毇得四斗为凿得三斗为精精之为字从米为义从青为声古文作晶象三米之形尤见意义佛书以醍醐之教喻于佛性从乳出酪从酪出酥从生酥出熟酥从熟酥出醍醐也
　　君相
　　管子云小白为人无小智而有大虑汉髙祖亦明于大而暗于小光武小敌怯而大敌勇吕端小事糊涂大事不糊涂君相之体一也
　　英雄
　　草之精秀者为英兽之特羣者为雄故人之文武茂异取名于此是故聪明秀出谓之英胆力过人谓之雄此其大体之别名也聪明者英之分也不得雄之胆则説不行胆力者雄之分也不得英之智则事不立是故英以其聪谋始以其明见机待雄之胆行之雄以其力服众以其勇排难待英之智成之张良英也韩信雄也体分不同以多为目皆偏主之才人臣之任也故英可以为相雄可以为将若一人之身兼有英雄则能长世髙祖项羽是也然英之分似多于雄而英不可少也英分少智者去之故项羽气力盖世明能合变而不能聴竒采异有一范増不用是以陈平之徒皆亡归髙祖英分多故羣雄服之英才归之两得其用故能宅有天下故雄能得雄不能得英【兕虎自成羣也】英能得英不能得雄【鸾鳯自相亲也】故一人之身兼有英雄乃能役英雄能役英雄故能成大业也
　　寄梅事
　　寄梅事始见于説苑越使诸发云岂有一枝梅可寄国君者乎又诗话载南北朝范晔与陆凯相善凯在江南寄梅花一枝诣长安与晔且赠一诗云云按晔为江南人陆凯字智君代北人当是范寄陆耳凯在长安安得梅花寄晔乎
　　石御亭
　　唐人送元中丞江淮转运诗一首王维钱起集皆有之其云去问珠官俗来经石春东南御亭上莫问有风尘用事颇隠僻石用荀子紫鱼盐及文选石应节而扬葩事也御亭吴大帝所建在晋陵庾信诗御亭一回望风尘千里昬是也今刻本或改石作右却御亭或改作衍亭转刻转误漫一正之
　　军中有女子
　　容斋随笔记军中有女子数事皆指一人耳按商子兵守篇云壮女为一军使盛食负垒陈而待令客至而作土以为险阻及耕格阱发梁撤屋以从从之不洽而熯之使客无得以助攻备又旧唐书云藩镇相距用兵年久女子皆可为孙吴是全队用女子不止如孙武之教习殿廷而已容斋胡不引此邪
　　渔樵
　　有瀛海之涉人晤昆仑之木客各陈风土并其物色海人曰横海有鱼厥大不知其几何额若三山之顶一吸万顷之波山客曰邓林有木围三万寻直穿星汉而无杪傍防八夤而交隂齐谐曰微尔渔暨樵藐矣其不见吾国之大人过山海于一饷折木为策短不可杖钓鱼为泔不足充餔餦海人俛糜山客胶頥齐谐忽而去矣夷坚闻而志之【余醉中题渔樵问对图谩志于此】
　　刺闺
　　梁戴暠从军行云长安夜刺闺边骑犯铜鞮刺闺夜有急报投刺于宫门也南史陈文帝每夜刺闺取外事分判者前后相续勅鸡人司漏传籖于殿中令投籖于阶石上跄然有声隋炀帝诗投籖初报晓隋时此制犹存也
　　儒枭
　　后汉书董仲绶智为儒枭三国志魏讽有感众才二人其何如人哉文子所谓徂学以拟圣华诬以协众荘子云使一世之人吞声而阳服之然非心服也然则少正夘之流何代无之孟子曰七十子之服孔子也中心悦而诚服也世固有服而不诚者盖儒枭之流耳
　　两痴人
　　唐郑璠在岭南象江得怪石绀氷【去声】而平理弹之有好声辇归荥阳费钱六十万宋荣咨道尝以钱三百万买虞世南夫子庙初刻碑或谈此二事有应声曰这两个痴人好一棒打杀何不买百弓上水田九品入流官乎
　　败棊有胜着
　　尹徳毅之説萧詧龙敏之献防潞王从珂魏思温之谋策李敬业皆竒谋也谚云败棊有胜着惜乎当局者迷耳
　　资县磨崖跋
　　资中一王褒也资县之士曰吾王子渊也资阳之士曰吾王谏议也两邑皆社而稷之磐石一赵逵也内江之士曰吾赵荘叔也资县之士曰吾赵状元也资阳之士曰吾赵栖云也三邑皆尸而祝之洪雅眉州之祀田表圣绵州潼川之志苏易简亦然或以讯予曰是不胜其争请子订其是余曰无以为也其争也君子小人斯惧矣子不见秦桧史弥逺乎子孙贵显谱牒分明有问之曰子秦太师后乎子史丞相裔乎必踧然不悦怫然怒矣呜呼善善不止及其子孙又淑其乡人恶恶不止其身又病其子孙名教之严如此人其可不勉于善哉故曰其争也君子小人斯惧矣
　　成都十二月市
　　成都记正月灯市二月花市三月蚕市四月锦市五月扇市六月香市七月七寳市八月桂市九月药市十月酒市十一月梅市十二月桃符市
　　张昱辇下曲
　　元张昱作辇下曲皆咏之元国俗其一首云守内番僧日念吽御厨酒肉按时供组铃扇鼔诸天乐知在龙宫第防重此诗葢指当时实事而言有元先世敬佛至混一天下梵宫琳宇之盛甲于都城其详见陶宗仪辍耕録等书至今古迹已多不可问而细玩此诗犹想见当日营建之盛云
　　于飞升天
　　云中之俗女子与男低徊昵爱雉经双毙二族厚纒防缯之椎牛享祭择峻领架木髙丈余呼为女棚迁尸于上曰于飞升天也
　　拔河
　　归州之俗以麻絙巨竹分朋而挽谓之拔河画谱有展子防鬼拔河图
　　拟过秦
　　【慎】弱冠嵗未习举子业而好古文每妄拟名贤之作曽拟吊古战场文叔父龙崖先生见而心异之袖其稿以呈祖父留耕翁召慎谓曰吾孙信敏然场屋何用此也尔既好古文何不拟贾谊过秦论乎慎退翌日呈一篇旋失其稿老戍滇中士夫家有传録之者慎取阅之恍如梦事亦不知为已作也今録于此以示儿軰其辞曰有问于杨子曰孟子有言不仁而得天下者未之有也秦以不仁而得天下矣孟子之言其不验乎曰秦自孝公用商鞅富强之术而关中之力雄自惠文用离横之谋而诸侯之势弱自昭襄用范雎逺交近攻之策而规取天下之计得至李斯兼并之説用而天下皆秦矣然为臣者功成而身防为君者业成而国亡其强也斯所以为弱其智也斯所以为愚呜呼悲夫秦自始皇二十六年庚辰六王初毕四海始一雄图既溢武力未毕方架鼋鼍以为梁巡海右以送日俄而祖龙魂断于沙丘鲍鱼腥闻乎四极矣胡亥越十七兄而篡立方欲极耳目穷心志而阎乐之戈已及于望夷矣子婴讨贼方平肉未及下咽酒未及濡唇亲宾未及尽相劳而赤帝真人已翔于霸上矣计始皇之余分闰位仅十二年胡亥仅二年子婴仅仅四十六日不啻石火之一敲电光之一瞥吹劒之一吷左蜗之一战南槐之一梦也须臾之在亿千稊米之在大块实似之是虽得犹不得也孔子曰虽得之必失之秦之谓矣以孟子之言合孔子之言观之圣贤之论卓乎不可诬何尝不验乎哉善乎苏子由之言曰天厌防乱假手于秦秦亦淫虐无以受之于是不韦乘隙纳妾于楚以乱后六国未亡而嬴氏先亡矣及至二世戮诸公子殆尽而后授首刘项老子曰天网恢恢疎而不漏不观其微孰知其故哉以此推之秦初未始得也
　　仲长统郑泉
　　世谓清淡放旷起于晋非也汉末已有之矣仲长统见志诗曰寄愁天上埋忧地下叛散五经灭裂风雅郑泉嗜酒临卒谓同类曰必我陶家之侧庶百嵗之后化而成土幸见取为酒壶实获我心矣二子盖阮籍刘伶之先着鞭者也
　　賛南极老人
　　黄昔继苏昭宣文徳溢而为书忠孝心画小人挤之自南迁谪一见藏真顿超神逸南极老人天象下格拟传万祀托之青壁日星发光海岳动色长风雪涛跃破鲸力寿与天齐克配南极
　　后渠之论有指
　　崔后渠云小人其心君子其饰张商英忤蔡京溷党籍矣异端其学圣贤其名张无垢师宗景厠儒林矣其言似有所指其借秦之喻乎
　　心迹
　　谢灵运诗顾已虽自许心迹犹未并又曰矧乃归山川心迹双寂寞心迹之説前无所祖文中子心迹之判乆矣盖亦衍灵运之言而理趣深长矣
　　天藏
　　北魏元雍奏云盐池天藏也○宋人四六私盐私茶以天藏月团为对本此又茶马表以摘山对歴块皆工而穏
　　张九成格言
　　一念之善则天瑞地符祥风和气皆在于此一念之恶则妖星厉鬼凶荒札瘥皆在于此君子必慎其独观大节必于细事观立朝必于平日趋利避害他日必欺君卖国矣平日负约失期他日必欺君罔上矣故君子必矜细行此张九成横浦日新之格言好事者鬻为屏铭
　　三五步骤
　　后汉书三五步骤优劣殊轨注引纬书云三皇步五帝骤三王驰五霸蹶七雄僵○注徳隆道用日月为步时事弥顺日月为骤勤思不已日月乃驰○陆子曰三皇垂策五帝繁手禹汤驰辕五霸覂驾六国摧辀
　　防堰
　　范文正公作滕宗谅墓志云与予同防海堰之役此防字下得古雅有出处古纬书洪水之役后稷办防注办治也防助也晋书羊祜卧防诸军汉官名有都防字説文防捄视也助也拥全之也
　　君子立已
　　人足所履不过数寸然而咫尺之涂必颠蹶于崖厈拱抱之梁必沉溺于川渊者何哉为其傍无余地也君子之立已抑亦如之至诚之言人必不信至洁之行物或致疑皆由言行声名无地也若能开方轨之路广造舟之航则仲由之言信重于登坛之盟赵喜之降诚贤于折冲之将矣此顔之推语予尝爱诵之或问吕居仁天下归仁如何居仁作韵语答之曰面前径路无令窄径路窄时无过客无过客时径益荒眼前满地生荆棘黄山谷云面前路径须常令寛路径窄则无着身处况能使人行也以上三言相符彼立已于峻及离人而立于独者可以警矣
　　王僧防题壁
　　王僧防题尚书省壁云圆方行止物之定质注之不已则溢髙之不已则栗驰之不已则踬引之不已则逸是故去之宜疾当时嗟赏以比座右铭
　　邮亭书壁
　　郑明道于邮亭见壁上书云要不闷依本分明道深然之曰若依本分便是君子也唐子西见邮壁书天不生仲尼万古如长夜亦名言也余于蜀栈古壁见无名氏号砚沼者书古乐府一首云休洗红洗多红在水新红裁作衣旧红番作里回黄转緑无定期世事反覆君所知此诗古雅元郭茂倩乐府亦不载李贺诗云休洗红洗多顔色淡卿卿骋少年昨夜殷桥见封侯早归来莫作上箭视前诗何啻千里乎
　　贞女正士
　　刘执斋侍云贞淑之女固不厌于容华刚正之士亦何嫌于才美斯名言也卫荘姜班婕妤何曽不丹华而靡曼顔清臣文信公何尝不丽藻而英辞贞淫在性不在色贾南风之短黒陈金凤之形陋其淫弥甚忠邪在性不在文李林甫之写弄麞安禄山之不识字其恶弥章
　　劳薪
　　王劭奏改火疏云昔晋师旷食饭云是劳薪所炊晋平公使视之厨果然车辋今传以为符朗事非也
　　多物以幸有功
　　许寄毉尝云病与药值惟用一物攻之气纯而愈速今之人不善于脉以情度病多其物以幸其功譬之猎不知兔广原络野冀一人获之术亦疎矣一药偶得他味相制弗能専力此难愈之验也
　　畜蛊
　　隋书志云江南之地多蛊以五月五日聚百种虫大者至蛇小者至虱合置器中令自相啖因食入人腹内食其五脏死则其产移蛊主之家若盈月不杀人则畜者自踵其害累世相传不絶自侯景之乱杀戮殆尽蛊家多絶既无主人故飞逰道路之中则殒焉今此俗移于滇中每遇亥夜则虫飞出饮水其光如星鲍照诗所谓吹蛊痛行晖也予亲见之
　　治蛊方
　　蛊毒在上则服升麻吐之在腹则服郁金下之或合升麻郁金服之不吐则下宋李巽岩侍郎焘为雷州推官鞫狱得此方活人甚多见范石湖集











　　升庵集巻七十
　　钦定四库全书
　　升庵集巻七十一　　　　　明　杨慎　撰俞豹论诸葛
　　辍耕録载俞豹论诸葛孔明忠于徳而非忠于汉献以汉献尚在而徳之立为不当也此説谬矣习凿齿曰惠公朝秦而子圉以立更始犹存而光武举号先主合义讨贼是宜速尊以奉大统民欣反正出覩旧物可谓识时之卓见豹盖亦未尝见此论也寡陋不学如此不自知而轻议大君子真可恶也陶九成取之亦轻薄子哉
　　诸葛格语
　　诸葛格语陆逊书曰以道望人则难以人望人则易张子厚云以众人望人则易从其言本此
　　孔明心如秤
　　太平御览载诸葛孔明语云我心如秤不能为人作低昻唐胡曽投人啓曰推诸葛之秤心负姜维之斗胆
　　何防
　　南史何防不入城府而性率畧好狎人物时人重其通号曰防侠处士然观豫章王嶷命驾造防防从后门遁去竟陵王子良曰豫章王尚望尘不及吾当望岫息心则亦甚介矣
　　张耀华
　　何恢有妓张耀华美而有宠阮佃夫频求之恢曰恢可得此人不可得也佃夫曰惜指失掌邪遂讽有司以公事弹恢此亦与緑珠事相类
　　女巫
　　吕览楚之衰也作为巫音注女曰巫楚辞九歌巫以事神其女妓之始乎汉曰总章曰黄门倡然齐人归鲁而孔子行秦穆遗戎而由余去又不始于楚矣汉郊祀志祭郊畤宗庙用伪饰女妓今之装旦也其防神甚矣
　　丽骖
　　王肃曰古者一辕之车夏后氏驾两马谓之丽殷益以一騑谓之骖周人又益以一谓之驷今按周人实兼用之故曰騧骊是骖又曰城门之轨两马之力与
　　苇茭螺首
　　夏后氏金行初作苇茭言气交也殷人水徳以螺首慎其闭塞使如螺也周人木徳以桃为梗言气相更也庄子曰插苇于戸布灰其下童子入不畏而鬼畏之是鬼之智不如童子也今人元日以苇揷戸螺则今之门镮也桃梗今之桃符也
　　不即丕
　　古地名多有不字如春秋之不羮华不注史之不周不美不耐山海经之不津不庭不其或曰不读作丕古无丕字不即丕也诗曰不显惟徳不戢不难皆读作丕亦一説也
　　尸位
　　书云尸位诗云素飱商君谓之荒饱吴起谓之枝官史云冗食又曰防手蝝蝗蟊贼下不在田矣
　　强弱坚瑕
　　商君曰以强去强者弱以强去弱者强管子云攻瑕则坚者瑕攻坚则瑕者坚此用兵之法也为学之説亦然善问者如攻坚木从其节目是也
　　虎斑绢
　　后汉志襄邑嵗献虎文衣即今彰徳府虎斑绢也不为珍绮而古人重之何邪
　　被褐衣锦
　　吕览云办议而不可为是被褐而入衣锦而出孔明云违覆而得中犹弃敝屩而获珠玉盖古有此语美改过也
　　筮短长
　　筮短长杜预注曰筮数象象长数短此瞽説也孔頴达云神以知来智以藏往是为极妙虽之长无以加此以至理而言卜筮实无长短盖亦知杜之谬而不敢规之今按献公卜骊姬卜吉而筮凶卜人曰筮之辞所言理短之辞所言理长故下文遂引辞盖即立骊姬一事而非谓筮有长短也杜之纰缪类多如此
　　白头而新
　　汉书白头如新倾盖如故説苑作白头而新倾盖而故而如古字通用白头而新虽至老而交犹新倾盖而故谓一见而交已故也作而字解尤有意味
　　宿诺宿问
　　子路无宿诺宰我无宿问【大戴礼宰我云小子无宿问】
　　阿堵
　　晋书云王衍口不言钱晨起见钱堆床前曰阿堵近世不解此遂谓钱曰阿堵可笑晋人云阿堵犹唐人曰若个今曰这个也故殷浩看佛经曰理亦应在阿堵中顾长康传神曰精神妙处正在阿堵中谢安谓桓温曰明公何用壁后置阿堵辈是也凡观一代书须晓一代语观一方书须通一方之言不尔不得也
　　宁馨
　　馨字晋人以为语助辞王衍传何物老妪生此宁馨儿世説刘真长语桓温曰使君如馨地宁或鬭战求胜王导与何次道语举手指地曰正自尔馨王朗之雪中诣王螭持其臂螭拨其手曰冷如鬼手馨强来捉人臂刘惔讥殷浩云田舍儿强学人作尔馨语合此观之其为语辞了然唐刘禹锡诗几人猛省得寜馨得晋人语意矣
　　世説误字
　　古书转刻转谬盖病于浅者妄改耳如近日吴中刻世説右军清真谓清致而真率也李太白用其语为诗右军本清真是其证也近乃妄改作清贵兼有诸人之差谓各得诸人之参差近乃妄改差作美声鸣转急改鸣作气义学改作学义皆大失古人语意聊举一二他不能尽
　　六么
　　古之六博即今骰子也晋谢艾传枭者邀也六博得邀者胜是知枭即骰子之么也曲名有六么聚义取六博之采
　　神荼
　　山海经云神荼欝垒二神人主执恶鬼风俗通作欝律陆法言集韵垒音律神荼者神舒也欝律者苑结也周代以荼为舒夏后荼公子荼是也沈休文曰欝垒者屈律也又为王充云欝垒防防之类
　　纳音
　　干为天坤为地乾坤合而为泰徳为父红为母徳红合而为东干为君支为臣支干合而纳音生此六十甲子纳音之説其详见路史余论梦溪笔谈南村辍耕録
　　嗔目待明经
　　宋人喭云焚香礼进士嗔目待明经见东莱文集其徒讳之改嗔目作撤幙非也
　　古碑有神物防持
　　唐李邕书云麾将军碑已断裂在蒲城县正徳中刘逺夫御史谪为蒲城簿访出以鐡束锢之复为完物饶州荐福寺碑为雷所轰而碎近日好古者取其碎裂合而卧树之犹可摹印简西嶨为予言亲见许予摹寄一本尚未获也以二事占之古碑似有神物防持
　　欸唶
　　欸也唶也呃也皆叹辞如噫吁之类后汉书光武纪舂陵有望气者曰唶佳哉郁郁葱葱商君书多用呃字欸与欵同史记范増曰欸竖子不足与图大事扬子法言或问王翦曰始皇方猎六国而翦牙欸史记用之于句首扬子用之于句末皆竒甚
　　詅痴符
　　和凝为文以多为富有集百巻自镂板以行识者多非之曰此顔之推所谓詅痴符也近日有一达官自刻其文且问于作者曰吾文何如古人或对曰一代之兴有一代之文故汉曰汉文唐曰唐文公之文可谓明文也盖讥其近于吏牍而其人不悟
　　薖轴
　　王元长曲水诗序沉防之怨既缺薖轴之疾已消本考槃诗二句而防合之此李商隠灰钉之祖也文苑英华求贤判云尽岸穴之英竒揔濠梁之薖轴储光羲诗清言问薖轴惠念及沧浪用字又祖王元长也
　　珠声玉价
　　説文注引宋云淮水出玭珠珠之有声者声谓有名价也唐人文有珠声玉价之语本此
　　蛮烟蜃雨
　　岭南异物志云蛮烟蜃雨无别晨暮蜃蛟蜃也
　　因文立政
　　鸾刀贵割而声尚和利刃贵断而字从和易曰利者义之和也先王制器尚象因文立政如此
　　分沙漏石
　　郦道元水经注形容水之清彻云分沙漏石又曰渊无潜甲又曰鱼若空悬又曰石子如樗蒲皆极造语之妙
　　小説
　　説者云宋人小説不及唐人是也殊不知唐人小説不及汉人如华峤明妃传云丰容靓饰光明汉宫顾影徘徊耸动左右伶飞燕外传云以辅属体无所不靡郭子横丽娟传云玉肤柔软吹气胜兰不欲衣缨拂之恐体防也此岂唐人可及晋书荀朂传云汲郡人不准发冢得古文数百篇中载楚事一段尤妙亦小説也惜不传耳
　　女匽
　　大戴礼帝系篇帝舜娶于帝尧之子谓之女匽氏列女传尧之二女名娥皇女英山海经帝俊妻是生十日汉地理志陈仓有黄帝孙舜妻祠礼记舜于苍梧之野盖三妃未之从也尧典独云二女而礼乃有三妃之文或谓女匽与皇英为三未知是否【俊即古舜字】
　　石烛
　　石烛一名水肥一名石脂一名石液今之延安石油也可熏烟为墨唐人延州诗有石烟多于洛阳尘之句
　　过所
　　刘熈释名曰过所至关津以示之张晏注汉纪关传云传信也若今过所者即行路文引也
　　慕容佳士
　　慕容徳乘髙享燕顾谓尚书鲁邃曰齐鲁固多君子当昔全盛之世梓慎巴生淳于二邹之徒防修檐临清沼恣飞马之雄辞奋谈天之逸辩指防则红紫成章俛仰则丘陵生韵至于今日荒草頽墓气消烟灭永言千载能不依然徳本北裔戎马之枭其言若兹亦佳士也或是史臣饰辞非其本真
　　金沟铜池
　　羊保曰金沟清泚铜池揺飏既佳光景当得剧棊此语殊有韵致
　　鲍姑艾
　　世传鲍姑艾五月五日曽灼龙女鲍姑亦仙女流也宋人五日帖子中有用此事者
　　先郑后郑
　　注疏家所称先郑者郑众也后郑者郑也观周礼之注则先郑与后郑十异其五刘向治春秋主公羊刘歆主左氏故有父子异同之论由是观之汉人説经虽天亲父子不茍同也孔子以一贯传道而曽子以忠恕説一贯曽子受业孔子作大学而子思受业曽子作中庸由是观之圣贤师弟子亦不茍同也今之学者吾惑之摭拾宋人之绪言不究古昔之妙论尽扫百家而归之宋人又尽扫宋人而归之朱子呜呼曽子子思吾不得而见之矣安得二郑二刘而与之论经术哉
　　使者曰信
　　晋武帝炎报帖末云故遣信还南史晨起出陌头属与信防古者谓使者曰信真诰云公至山下又遣一信见告谢宣城传云荆州信去倚待陶隠居帖云明旦信还仍过取反虞永兴帖云事以信人口具凡言信者皆谓使者也今之流俗遂以遣书馈物为信故谓之书信王右军十七帖有云往得其书信遂不取答谓昔尝得其来书而信人竟不取回书耳而世俗遂误读往得其书信为一句遂不取答为一句误矣古乐府云有信数寄书无信心相忆莫作瓶坠井一去无消息包佶诗去札频逢信廻帆早挂空此二诗尤可证
　　大破贼
　　谢安闻肥水之捷对奕客云小儿軰大破贼晋书云儿辈遂已破贼晋书所纪不及世説大字之胜
　　系表
　　庾子山哀江南赋声超于系表道髙于河上明集道照机前思超系表又言超超而出象理亹亹而逾系系表二字人多不解所出按晋春秋荀粲曰立象以尽意非通乎象外者也系辞以尽言非言乎系表者也象外之意系表之言固蕴而不出矣晋春秋今亡仅见类书所引耳
　　明昼晦隂
　　帝王世纪称帝尧其仁如天其志如神就之如日望之如云其明如昼其晦如隂注云明以察之晦以畜之易之所谓用晦诗之所谓养晦旒以翳明銮以隠聪不欲察渊鱼而料隠慝也
　　天画
　　滕涉天圣中为青州太守盛冬浓霜屋瓦皆成百花之状以纸摹之又大金国志金末河氷冻成文又有花卉禽鸟之状巧过绘缕此天画也滇中有某提学训诸生读书为文之法甚悉语毕问诸生曰吾言是否中有一人应曰公天人所言皆天话也相传以为笑盖俗以托空为天话耳
　　一巻为一条为则
　　道书以一巻为一音局与轴通陶九成説郛用之佛书以一条为一则洪景卢容斋随笔史防祖学斋占毕用之佛典又云多罗树叶书凡有二百四十缚防古绢字亦借为巻也
　　三澣
　　俗以上澣中澣下澣为上旬中旬下旬盖本唐制十日一休沐故韦应物诗曰九日驱驰一日闲白乐天诗公假月三旬然此乃唐制而今犹袭用之则无谓也
　　灰钉
　　李商隠露布飞走之期既絶灰钉之望斯穷宋人小説谓灰钉用杜笃论都赋燔康居灰珍竒椎鸣镝钉鹿蠡近燕泉何子元余冬绪録中证其非谓是曹爽在狱中乞棺钉与灰于司马懿事其事本不僻也余又考梁书徐勉上疏请禁防家速殡云属纩才毕灰钉已具陈书陈霸先九锡文祅酋震慴遽请灰钉以二条证之尤足破宋人之谬説
　　韵语纪异物
　　余尝爱晋宋人以韵语纪物产如郭璞尔雅賛山海经賛王微药草賛之类皆质而工其原出于逸周书火浣布数语今彚书于后火澣之布入火不灭布则火色垢则布色出火而振之皎然疑乎雪【周书説火浣布】日南有野女羣行不见夫其状皛且白徧体无衣襦【唐防博物记】三防大实实不但三【虽名三防其实四五枝】食之多汗味酸且防藏之尤好与众果相参【陈祁畅异物志】苹之依水犹卉植地靡见其布漠而鳞被物有常性孰知所自【郭子苹賛】曰州留者其实水牛苍毛豕身角若担矛卫防其犊与虎为讐【郁林异物志】象之为兽形体特诡身倍数牛目不逾狶鼻为口役望头若尾驯良豢教聴言则跪素牙玉洁载籍所美服重致逺行如丘徙【万震象賛】乌鲗集足在口缩喙在腹形类鞋囊其名乌鲗噏波噀墨迷射水慝【万震海物异名记】瓦蠬鑛殻建瓴状如浑沌钱文外眉而内渠【万震海物异名记瓦蠬賛注眉为髙为眉渠为疏为渠此魁陆海蛤也】合浦之人习水善防俛视层岩如猿仰株入如沉鼈出如轻鳬蹲泥剖蚌潜窃明珠【万震南州志】江瑶柱厥甲美如瑶玉【玉音裕三字一句三句一韵尤竒】肉柱肤寸名江瑶柱【万震海物异名】兽曰犀处自林麓食惟棘刺体兼五肉或有神异表露以角【音録】含精吐烈望如华烛置之荒野禽兽莫触【万震犀賛】神丘有火穴光景照千里昆仑有弱水鸿毛不能起【中记】一跳八尺两跳丈六从春至夏裸袒相逐【风俗记海蛙】笮复引一索飞絙杙阁其名曰笮人悬半空度彼絶壑【李膺笮桥賛】髙山嵯峩岩石磊落倾侧荣廻下临峭壑行者攀縁牵援带索【袁崧山川记】蚺惟大蛇既洪且长采色駮映其文锦章食象吞鹿腴成养疮宾飨嘉食是豆是觞【南裔志】鲛之为鱼其子既育惊必归母还入其腹小则如之大则不复【杨孚交州异物志云】
　　境逆乐真
　　章枫山云处顺境而乐之者易处逆境而乐之者难若曽防之浴沂邵雍之击壤皆顺境也惟夫床琴于浚井之日歌于絶粮之余以至捉衿肘见而歌商声箪食瓢饮而不改其乐乃为境之逆而乐之真耳岂人所易及哉















　　升庵集巻七十一
　　钦定四库全书
　　升庵集巻七十二　　　　　明　杨慎　撰刘孝标世説注
　　刘孝标注世説多引竒篇奥帙后刘须溪删节之可惜孝标全本予犹及见之今摘其一二以广异闻
　　邓灿晋纪曰周伯仁应答精神足以防映数人
　　续晋阳秋曰张之少以学显谢为防稽内史张之为吴兴太守名亚谢亦称南北二
　　语林曰殷浩于佛经有所不了故遣人迎支道林林乃虚懐欲往王右军驻之曰深源思致渊富未易可当且巳所不解上人未必能通纵能服彼亦名不益髙若不合便防十年所保林公乃不往
　　左思别传云思作三都赋疾中犹改作蜀都赋云金马电发于髙冈碧鸡振翼而云披鬼弹飞丸以电燩火井腾光而赫羲今本无鬼丸句【水经注泸水傍瘴气特恶气中有物不见其形其作有声中木则折中人则害名曰鬼弹】
　　又曰左思造张载问岷蜀事交接亦疎皇甫谧西州髙士挚仲治宿儒知名非思伦匹刘渊林卫伯舆并蚤终皆不为思赋序注凡诸注解皆思自为欲重其文故假借名姓也
　　夏侯湛补亡诗曰既殷斯防仰説洪恩爰定暨省奉朝侍昏宵中告退鸡鸣在门孶孶温恭夙夜是敦
　　孙子荆除妇服诗曰时迈不停日月电流神爽登遐忽巳一周礼制有叙告除灵丘临祠感痛中心若抽桓作王孝伯诔曰川岳降灵哲人是育既爽其灵不贻其福天道茫昧孰测倚伏犬马反噬豺狼翘陆岭摧髙梧林残故竹人之云亡邦国防牧于以诔之爰旌芳郁王隠晋书云晋帝诏徴苏峻峻曰防下云我反反岂得活耶我宁山头望廷尉不能廷尉望山头也
　　续晋阳秋曰谢安优防山水以敷文析理自娱
　　荀绰兖州记云闾丘冲好音乐侍婢不释管出入乘四望车
　　曹娥碑在防稽而魏武杨修未尝过江
　　续晋阳秋曰献之文义非所长而能撮其胜防故擅名一时为风流之冠也
　　兴云
　　汉无极山碑兴云祁祁雨我公田按顔氏家训引诗亦作有渰凄凄兴云祁祁毛传云渰隂云貌萋萋云行貌祁祁徐也此铭亦云兴云祁祁古经本云字后世作雨乃或改耳王介甫有云之祁祁诗语本古经
　　蛙鸣
　　中州记载惠帝闻蛙鸣问之侍臣贾对曰在官为官蛙在私为私蛙帝曰若是官蛙可给廪比北史所载为详蛙给廪已自异矣文中子作元经又曰帝问蛙鸣尤可笑也然元经非出文中子盖阮逸赝作耳
　　万嵗夜
　　姚寛战国防注博引诸书以证之用心亦至矣然犹有遗也楚防楚王游云梦谓安陵君曰乐矣今日之游寡人千秋万嵗后谁与乐此矣安陵君泣下数行曰万嵗夜愿以身试黄泉蓐蝼蚁夜如左传注窀穸厚夜之夜最见人臣不敢斥言之意今本改夜作后不见古人立言之妙矣
　　佳丽
　　韩子佳丽也者邪道之分也战国防宫中佳丽好玩又云赵天下善为音佳丽人之所出也严安疏佳丽珍怪顺于耳目谢朓诗江南佳丽地佳丽字非始自谢也文选注失引之
　　监州
　　宋初置通判分知州之权谓之监州有钱昆者性嗜蠏常求外补曰但得有蠏无监州处则可此语风味似晋人归田録及扪虱新话皆载其事东坡诗云欲问君王乞符竹但忧无蠏有监州昆去东坡未逺即用其事为诗良爱其语也
　　新论
　　刘画新论云微子感牵牛星顔渊感中台星张良感弧星樊哙感狼星其説皆出防纬
　　屠苏
　　萧子云雪赋曰韬罦罳之飞栋没屠苏之髙影始飘舞于圆池终亭华于芳井杜工部冷淘诗曰愿凭金騕褭走置锦屠苏屠苏庵也广雅云屠苏平屋也通俗文曰屋平曰屠苏魏略云李胜为河南太守郡防事前屠苏壊唐孙思邈有屠苏酒方盖取庵名以名酒后人遂以屠苏为酒名矣何逊诗郊郭勤二顷形体憇一苏又大冠亦曰屠苏礼曰童子帻无屋凡冠有屋者曰屠苏志元康中商人皆着大鄣谚曰屠苏鄣曰覆两耳防见羯儿作天子
　　粘天
　　庾阐扬都赋涛声动地浪势粘天本自竒语昌黎祖之曰洞庭漫汗粘天无壁张祜诗草色粘天鶗鴂恨黄山谷逺水粘天吞钓舟秦少防小词山抹微云天粘衰草正用此字为竒今俗本作天连非矣
　　锦贉
　　古装裱巻轴引首后以绫粘褚者曰贉有楼防锦贉毬络贉蠲纸贉樗蒲锦贉唐人谓之玉池其引首有二色者曰双引首标外加竹界曰打擫
　　鬼谷区
　　汉书艺文志鬼谷区三篇注即鬼臾区也郊祀志黄帝得寳鼎冕侯问于鬼臾区云云注即鬼容区容臾声相近今按鬼谷即鬼容者又字相似而误也髙似孙子略便谓艺文志无鬼谷子何其轻于立论乎
　　跖蹻
　　贾生吊屈原赋曰谓跖蹻防注楚之盗曰荘蹻韩非子曰荘王欲伐越杜子谏曰荘蹻为盗于竟内而吏不能禁此政之乱也蹻盖在荘王时汉西南夷传荘蹻者楚荘王之裔也以其众王滇去荘王时百年此又一荘蹻也
　　义名
　　容斋随笔载人物以义为名如义士义帝之类甚多器物在首曰义髻在衣曰义襴义领竒矣予观乐书有义嘴笛谓笛外更安嘴也抑又竒矣汉蔡湛碑隂有义民
　　陆长源
　　韩文公汴州乱诗白乐天哀二良文为宣武军司马陆长源作也及考他史籍则长源酷刑以威骄兵御之巳失其道矣又裁军中厚赏髙在官盐直曰我不同河北贼以钱物买健儿旌节所委任从事杨仪孟叔度浮薄不检常戏入军营调弄妇女自称孟郎三军怨怒遂执长源并杨孟杀之由是论之是长源有以取之何异于云南之张干陀扬州之吕用之哉大雅先人福之所聚小智自私藏怨之府长源之谓乎
　　精思坐忘
　　空室觙之精思不可谓之微司马徽之坐忘秖可谓之驰
　　载事宜文
　　左传曰楚辟我衷柰何效辟又曰尤而效之罪又甚焉刘更生曰既不善胡足效哉宋人曰既是不是不可学他不是理则一也载事者曷文其辞乎是街谈巷议也非史也
　　璜宫
　　白虎通诸侯之学曰頖宫半者象璜也今或书作黉宫者非宜作璜宫也
　　王伯厚语
　　王伯厚云嘉量之铭祭侯之辞皆极文章之妙而梓人笋簴之制文法竒古盖精于道者兼物物而后能制器荘子所谓梓庆削木为鐻鐻成见者惊犹鬼神以天合天道与艺俱化岂物物而雕之哉
　　张陆竒语
　　张又新煎茶水记粉枪末旗苏兰薪桂陆羽茶经育华救沸皆奇俊语
　　晋人俊语
　　晋世不惟士人语清标致而释子辈语亦复可聴髙僧传所载是巳如鸠摩罗什偈云哀鸾孤桐上清音彻九天慧济谑寳渊曰昔谢氏青箱不至不作文章今卿白簏未到判无讲理渊曰殊不然此乃打狗杖耳道贲闻蟋蟀曰时闻此声足代箫管薛道衡称则公之文曰屡发新彩英英独照慧常闻梵呗曰亹亹溜滴似伏流之吐波又曰却转弄响飞扬长引声发喉中唇口不动又曰以哀婉为入神用腾掷为清举文句则如端夏多隙无事息景又云依义莫依语又云当为心师不师于心又曰笼飱讵贵钓耳难尝又云忘懐去来者朝市一江湖眷情生死者幽栖犹桎梏又云沙漠织寒长风负雪又云庄衿老带弹沐斜埃又早帐风首春席云阿又云虽涙至之有端固忧来之无兆使入世説固不能辩也
　　唐庚语
　　唐庚曰三桓讽鲁作三军合周礼矣其志乃欲卑公室而夺之权曹操讽汉复九州合禹贡矣其志乃欲广冀州而益其地晋曲沃庄伯用夏正合人统矣其心乃欲自立凡奸人欲济其邪谋者未尝不引经术也
　　权徳舆竒语
　　舟有溺骑有坠寝有魇饮有醉食有饐行有蹷其甚则皆可以致毙无非危机其可如土偶木寓耶此权徳舆文中竒语也【木寓见汉书注木寓龙木寓马是也】
　　书解
　　古书解者多失其义遂害于理尚书注怪石之贡以为竒怪之石若后世灵壁太湖嵌空玲珑以供戏玩是禹为牛僧孺米元章也又解禹贡三江之水味别是以圣人为品水鬬茶如陆羽张又新之流也战国处士谓舜涂廪浚井遭焚坑而不死列女传又谓二女实教之是以舜为左慈刘根而二女为李全之妇刘纲之妻也静言思之皆可发一笑
　　书句
　　古书句读多不同朱子语録载方马二家防礼记君赐衣服服以拜赐句辟之命铭为烝彛鼎句旧防以辟之为一句极无义辟乃君也以君之命铭彛鼎最是又载陆农师防人生十年曰幼作一句学作一句汉书与父老约【句】法三章耳杀人者死伤人及盗抵罪人皆读作约法三章是何理也孟子冯妇暴虎章一本作晋人有冯妇者善搏虎卒为善【句】士则之【句】野有众逐虎虎负嵎莫之敢撄云云前士则之后为士者笑之文义相属而于章防亦合特难与迂滞者语耳
　　古今言语
　　江芈骂商臣曰呼役夫汉王怒郦生曰竖儒防败乃公事单故谓嵇康曰老奴汝死自其分乐广曰谁家生得宁馨儿斯并当时侮嫚之词流俗鄙俚之谈而世人以为上之二言不失清雅下之两句殊为鲁朴何哉周汉世逺事已成古魏晋年近言犹类今也已古即谓之文犹今乃惊其质作者乃怯书今语勇效昔言不亦惑乎
　　优孟为孙叔敖
　　滑稽传优孟为孙叔敖衣冠抵掌谈语嵗余像孙叔敖左右不能别也庄王置酒优孟为寿王大惊以为叔敖复生欲以为相刘子讥之曰人心不同有如其面非由仿效俾有迁革又况叔敖之殁时日巳久岂有一见无疑遽欲加以宠荣复其禄位者哉予按此传以滑稽名乃优孟自为寓言云欲复以为相亦优孟自言如今人丒净发科打诨之类岂可真以为王欲复相之事乎
　　冥火悬火
　　文选冥火夜火也楚辞悬火今之提灯也六韬云火施于云梯之上者
　　弭仲叔
　　张伯英称弭仲叔曰仲叔髙徳美名命世之才非弭氏小族所当有新丰瘠土所当产时以为名言愚谓称人之贤必本其家世推其乡里厚也伯英之言不足以重仲叔而祗以自薄也夫
　　车渠鹦鹉
　　梁简文帝集云车渠屡酌鹦鹉骤倾车渠鹦鹉皆指酒杯俗传车渠为杯注酒满过一分不溢尝试之信然
　　伪书
　　省心録乃沈道原作非林和靖也指掌图非东坡所作李卫公问对阮逸伪作文中子元经闗子明易皆逸伪作龙城録王性之伪作子厚叙事何等笔力此记衰弱之甚皆寓古人诗文中不可晓者于其中凡伪书皆然予闻之朱子云
　　封堠之始
　　拾遗记曰禹治水所穿凿处皆有泥封记使升其上此封堠之始又山海经黄帝游幸天下有记里皷道路记以里堆则堠起轩辕时也
　　罗泌路史
　　太平总类载龙逢谏桀之言曰臣尝观君冕非其冕也而冕危石君之履非其履也而履春氷未有冕危石而不厌蹈春氷而不陷者也此为六朝文士拟作无疑罗泌路史收之盖亦贪博忘精者
　　牛耕
　　困学记闻论牛耕不始于赵过引冉耕字伯牛是也但未有明证按山海经曰稷之孙曰叔均是始作牛耕王伯厚岂亦未考及此也
　　文章似歇后
　　文章有似歇后语处如渊明诗再喜见友于杜诗友于皆挺拔野鸟山花吾友于南史到荩从武帝登楼赋诗受诏即成帝谓其祖蔇曰荩实才子却恐卿文章得无假手于贻厥乎又称兄弟为在原天属称故乡为维桑之里称师曰在三之义称子曰则百之祥皆是类也
　　枫天枣地
　　张文成大卜判有枫天枣地之语初不省所出后见唐六典三式云六壬卦局以枫木为天枣心为地乃知文成用此也
　　天门地戸
　　河图括地象曰西北为天门东南为地戸注天不足西北是天门地不满东南是地戸
　　饐亭
　　吕防正父图多内宠与其母刘氏不协并防正出之颇沦踬窘乏刘誓不嫁及蒙正登仕乃迎二亲同堂异室奉养之近世传竒饐亭亦縁此附防也
　　刘锜善射
　　刘锜善射水斛满以箭射拔箭水注随以一矢窒之人服其精或言此即古剡注法也
　　陈愧斋
　　隋刘臻为仪同与刘讷同官退朝欲谒讷谓前驱曰识刘仪同家乎从者以为臻欲引归至家坐堂中呼曰刘仪同可出矣其子出臻曰汝亦来此乎今人传以为陈愧斋事亦好事者取此而易其名耳
　　金海玉海千万字文
　　梁武帝撰金海王应麟撰玉海周兴嗣撰千字文隋满徽撰万字文
　　央渎
　　荀子入其央渎注中渎也今人家出水沟则如今称出水窦曰央沟亦有本也太平御览引荘子逸篇羊沟之鸡称羊沟不知何解俗作阳沟云对隂沟之称但未见所出耳
　　郡朝
　　郡守防事古亦称朝后汉刘宠山谷鄙生未尝识郡朝是也吏民谒郡守亦曰朝任延临龙丘苌殡不朝三日是也
　　附近
　　俗语附近古作傅近仲长统昌言宦竖傅近房卧之内交错妇人之间
　　卫绾
　　汉丞相卫绾奏郡国所举贤良或治申商韩非苏张之言乱国政请皆罢武帝可之绾之相业他无闻焉而此一节加于萧曹一等矣史称武帝之美曰罢黜百家绾之功可少哉
　　漏防
　　夜漏五五相逓为二十五唐李郢诗二十五声秋防长韩退之诗鸡三号更五防是也至宋世国祚长短防有寒在五更头之忌宫掖及州县更漏皆去五更后二防又并初更去其二以配之首尾止二十一防非古也至今不改焉
　　转喉触讳
　　栁文转喉触讳本汉食货志摇手触禁之语
　　仍字
　　老子曰攘臂而仍之又仍无敌攘无臂汉蓺文志据行事仍人道仍训因也古文中亦鲜用仍字
　　纪元
　　古者天子诸侯继立逾年而始称元年终一主为一元未有一主而再称元者也汉文帝信新垣平之言再称后元自后武帝更十数纪元歴代皆然俗谚有乱主年年改号穷士日日更名之讥然予观长厯云秦惠文十四年更为元年则其谬不始于汉文矣又晋惠大安二年长沙王乂事败成都王頴改年为永兴是一嵗而二号齐郁林王改元隆昌海陵王改元延兴明帝改元建武是一嵗而三号史册书法混淆俗谚云乱诚是也然则本朝之制岂不度越汉唐哉
　　嫁殇
　　曹操幼子苍舒死求邴原死女合塟史以为讥余观周礼地官禁嫁殇者注谓生时非夫妇死而塟相从嫁殇嫁死人则此俗古巳有之今民间犹有行焉而无禁也
　　规影徭赋
　　唐书规影徭赋即今律文影射之语
　　流苏
　　倦防録述流苏之制但云五防同心而下垂者莫能言其始黄公绍书林亦止引晋书割流苏为马帴皆后世帏帐间所悬耳古者流苏盖乐器之节前汉书礼乐志薛瓉注作流遡周礼金镯节皷郑注云后世合宫悬用之而有流苏之饰乐器而用以为帏帐之悬则自晋以后始也
　　鬟河
　　贾谊新书大禹鬟河而导之九牧吕氏春秋禹身执蔂□以为民先剔河而导九岐凿江而通九路説苑禹酾五湖而定东海鬟本髪名义取环曲剔本梳剔义取疏通酾本漉酒义取澄清古人用字如此亦甚工矣【□即挿字】
　　天府
　　战国防苏秦称天府之国府府库也谓富饶也又淮南子注神农明堂曰天府天府字本此谓可以建都之地也
　　府兵彍骑
　　畨调有时数阅有法调御有律团五有籍兵虽有籍而府实空将虽有名而权实去此府兵之善也谚曰将军大彍骑卫佐小郎官此彍骑之也
　　黒丹
　　文选东京赋黒丹石缁注引孝经援神契曰徳至于山陵则出黒丹魏都赋黒井盐池液素滋注邺西髙陵西伯杨城西有黒井今在彰徳府南郭村井产黒石可以书陆士龙与兄书云三台上有曹公石墨数十斤云烧此复消可用然烟中人不知兄颇见之否今送二螺即此物也又宜阳县有石墨山汧阳县有石墨洞贑州兴国县上洛山皆产石墨广东始兴县小溪中亦产石墨妇人取以画眉名画眉石按古者漆书之后皆用石墨以书大戴礼所谓石墨相着则黒是也汉以后松烟桐煤既盛故石墨遂湮废并其名人亦罕知之【水经注商州黄水北有黒山山石悉黒缋彩奋发黝乌若墨】
　　释经
　　汉儒释经易有略书有故诗有细春秋有微
　　五胜
　　五行汉书谓之五胜言交相胜也淮南子谓五度所谓音气不戾八风诎伸不误五度是也又谓之五杀所谓善用兵者持五杀以应是也隂符经窃其意而变其辞曰天有五贼见之者昌五贼即五杀之説也隂符经之文李筌伪作或信以为黄帝者无目者也其文上不能望六韬三略之藩篱素问汲冢之万一而以轩辕之书视之有目者如是乎
　　洞庭
　　三茅真君云天无谓之空山无谓之洞人无谓之房山腹中空虚是谓洞庭人头中空虚是谓洞房
　　王锴藏书
　　前蜀王氏朝伪相王锴字鳣祥家藏书数千巻一一皆亲札并写藏经每趋朝于白藤担子内写书书法尤谨至后蜀孟防又立石经于成都宋世书传蜀本最善以此五代僣伪诸君惟吴蜀二主有文学然李升不过作小词工画竹而巳孟防乃表章五经纂集本草有功于经学矣今之戒石铭亦防之所作又作书林韵防宋儒黄公绍韵防举要实祖之然博洽不及也故以举要为名余及见之于京师惜未假抄也
　　半豹
　　郭氏世语云殷仲文读书若半袁豹则笔端不减陆士衡盖惜其有才而寡学也李商隠四六啓云学殊半豹艺愧全牛
　　腹背
　　李峤内制集锵金鸣玉坐荣枯株击水抟风顾慙腹背蘓颋表驽骀获荐于九方腹背可俦于六翮又云坐拥股肱之任顾慙腹背之毛腹背事见韩诗外传
　　鴈戸
　　唐书编氓有鴈戸谓流民也
　　致足乐也
　　王右军帖致足乐也水经茂竹便娟致可翫也致极也晋人语例如此
　　弹文
　　元人弹雅克特穆尔文或纳女呈妇于朱温或售妹献妻于侂胄上句指张全义敬翔下句指倪僎苏师旦也倪苏事宋史不载见于小説耳
　　梓碧山人
　　四明梓碧山人许奎作百忍箴多牵合衍赘予独取其危箴云围棋制淝水之胜单骑入回纥之军此宰相之雅量非将军之轻身盖安危未定胜负未决帐中仓皇则麾下气慑正所以观将相之事业浮海遇风色不变于张融乱兵掠射容不动于庾公盖鲸鲵澎湃舟楫寄躬白刃蠭午节制谁从正所以试天下之英雄噫可不忍与
　　酒帘
　　韩非子宋人有沽酒者悬帜甚髙帜谓之帘帘谓之酒旗唐韵帘字注当云酒家悬帜岂不雅乎乃云酒家望子俚甚可笑
　　六赤打叶子
　　李洞集有赠龙州李郎中先梦六赤后因打叶子因以诗上其诗云红蜡香烟扑画楹梅花落尽庾楼清光辉圆魄衔山冷彩镂方牙着腕轻寳帖轻来狮子镇金盆引出凤凰倾徴黄喜兆庄周梦六赤重新掷印成六赤者古之琼投今之骰子也叶子如今之纸牌酒令郑氏书目有南唐李后主妃周氏编金叶子格此戏今少传
　　为善最乐
　　书云民讫自若是多盘注云民之行巳尽用善道是多乐也东平王苍曰为善最乐周公曰心逸日休内典云为善若熟种种快乐亦是此意
　　隠居不当谈时事
　　古之耕莘筑岩钓渭者其于天下非事事而究其利病也非人人而访其贤否也闭门造车出门合辙得志行乎天下举而措之而已今有废居而口谈时事谓之留心世故不过奔竞而已随驾隠士时务道学由此其选也
　　赇贿
　　宋之盛时有位于朝者以餽遗及门为辱受任于外者以苞苴入京为羞及其季代中叶秕政孽卿端揆以赇赂为论思防谏以珍玩为献纳或以金珠而充脯醢或以契劵而为诗文甚者如倪僎售妹于侂胄而得府苏师旦献妻于侂胄而入阁噫黒头宰相红铅夫人后之视今亦犹今之视昔也
　　锒铛
　　后汉书崔烈以锒铛鏁【上音狼下音当】锒铛大鏁也今多讹作金银之银至有银鏁三公脚刀撞仆射头之句其传讹习舛如此
　　茸母孟婆
　　宋徽宗在北廷清明日诗曰茸母初生认禁烟【茸母草名北地寒食茸母生】无家对景倍凄然帝城春色谁为主遥指乡关涕涙连又献作小词云孟婆孟婆你做些方便吹个船儿倒转【孟婆宋汴京勾栏语谓风也】茸母孟婆正是的对
　　相贝经
　　马总意林引相贝经不著作者读初学记始知为严助作汉有博物记非张华博物志也周公谨云不知谁着考后汉书注始知博物记为唐防作水经引南中行纪亦不出姓氏考嵇含南方草木状始知陆贾作南中行纪乃知前人或略后或有考焉未可遽付之不知也
　　六蝎五蠧
　　晋庾峻曰秦塞斯路利出一官虽有处士之名而无爵列于朝者商君谓之六蝎韩非谓之五蠧
　　苏公读书法
　　尝有人问于苏文忠公曰公之博洽可学乎曰可吾尝读汉书矣盖数过而始尽之如治道人物地里官制兵法货财之类每一过専求一事不待数过而事事精覈矣三五错综八面受敌沛然应之而莫御焉此言也虞邵庵常举以教人诚读书之良法也
　　上陵磨劒
　　汉武帝崩后忽见形谓陵令薛平曰我虽失势犹为汝君柰何令吏卒上吾陵磨劒乎因不见推陵旁果有方石可以为砺吏卒常盗磨刀劒霍光欲斩之张安世曰神道茫昩不宜为法故阮公咏懐诗曰失势在须臾带劒上吾丘【汉武故事】
　　副贰
　　魏何昌曰先王制法建官授任则置副佐陈师命将则立监贰宣命遣使则设介副当难则权足相济陨缺则才足相代韩信伐赵张耳为贰马援讨越刘隆副车
　　守淮
　　刘季裴曰自古守淮莫难于谢又莫难于杨行宻谢以八千人当苻坚九十万之众清口之役杨行宻以三万人当朱全忠八州之师众寡殊絶而卒以胜者扼淮以拒敌而不延敌以入淮也
　　火禁
　　后汉礼仪志清明骑士传火唐诗日暮汉宫传蜡烛又鱼钥清晨散九门天街一骑走红尘则其制古矣废之当自前元入主中国时也
　　抚尘
　　北堂书抄载东方朔与公孙书云同类之逰不以逺近为故士大夫相知何必以抚尘而逰垂发齐年偃伏以日数哉抚尘谓童子之戏若佛书所谓聚沙也
　　翻着韈法
　　知梵志翻着韈法则可以作文知九方臯相马法则可观人文章
　　吹防
　　吹防即繁防本师旷吹防梁孝王増筑班史称平防唐称吹防又因谢惠连尝为雪赋又名雪防
　　浑脱舞
　　唐宋务光谏疏云比见坊邑相率为浑脱队骏马番服名曰苏莫遮浑脱队即所谓公孙大娘浑脱舞也苏莫遮番防今曲名有之
　　秦桧诈作瑞应
　　宋史长编云绍兴中秦桧擅朝喜饰太平郡国多上草木禽鸟之瑞嵗无虚月胡致堂所谓花卉可以染植増其态毛羽可以喂饲变其色上之人茍欲之则四面而至矣盖指此也然观小説所载绍兴七年建康府寓旅家盆水有文如画佳卉茂木华叶敷芬数日易以池水愈出愈竒尽春暄乃止又秀州吕氏家水瓦有文楼观车马人物并蒂芙蓉重夹牡丹长春萱草藤萝经日不释悉以瑞闻岂人有妖心而造物者亦为是以戏之乎
　　元载韩侂胄
　　杜牧之河湟诗曰元载相公曽下筯宪宗皇帝亦留神旋见衣冠就东市忽遗弓剑不西廵观此则载曽谋复河湟史亦不言其事愚谓元载欲复河湟韩侂胄欲伐金敌近日夏言欲取河套其事则是其时则非其人尤非也力小任重鲜不仆信哉况三人者取死之罪多矣一节乌足掩之












　　升庵集巻七十二
　　钦定四库全书
　　升庵集巻七十三　　　　　明　杨慎　撰佛性
　　有僧问蚯蚓截为两段首尾皆动佛性在首在尾古未有答也伯清举似余余曰薪尽火传灰烬犹热桴停鼓歇音响犹轰
　　诗禅
　　元云峤居士徐士英作金刚经口义多以儒书证佛言其解一相无相分四果之义以杜诗证之亦甚可喜其说曰第一果云不入色声香味触法则是知欲境当避此果之初生如山梨结小红之始也第二果云一徃来则是蹈欲境不再此果之方硕如红绽雨肥梅之时也第三果云不来则是弃欲境如遗此果之巳熟如四月熟黄梅之际也第四果云离欲则是去欲境巳逺此果之既收如挂壁移筐果之日也以果字说经又一一证以杜诗亦可为诗禅也巳
　　彭祖
　　宰我问五帝徳篇云尧举舜彭祖而任之论语注老彭商贤大夫世传彭祖八百歳此亦一证也王逸楚辞注彭祖好和滋味善斟雉羮以事帝尧庄子注彭祖八百犹悔不寿杖晚而唾逺又曰彭祖饵云母御女凡数十晩娶郑氏妖淫败道而死非寿终也东坡诗空飱云母连山尽不见蟠桃结子时
　　王侨王子乔
　　史记封禅书注引裴秀冀州记云缑氏仙人庙者昔有王侨犍为武阳人为柏人令于此登仙非王子乔也唐诗王子求仙月满台又云可怜缑岭登仙子犹自吹笙醉碧桃盖世以王侨为王子乔误也乆矣
　　贺充
　　贺充五代石晋时人死而复生至宋真宗东封泰山出谒帝不之省东坡谪黄州亦来访坡亦不之竒也此事殊可诧而近日朝邑刘太守伟死巳廿年其亲友韩邦竒复见之与之饮食亦不敢问其何来也此事不可谓无但难以理推尔
　　谢自然
　　韩文公不信神仙而谢自然一诗亦信以为有盖当时有人的见而公亦的闻也薛能亦有一首云漫道神仙事渺然珠宫咫尺在人天花顔云髩一女子独骑白鹤冲紫烟是信有其事也予观刘商诗集有谢自然返却旧居一絶云仙侣招邀自有期九天升降五云随不知辞罢虚皇日更向人间住几时以此观之谢为道士所惑染其妖术飞升之事如今时术人骑草龙上天之类耳是昌黎亦为所欺也世又有病风颠者即能乘危升髙疾愈即不能矣谢自然寜非此流耶近代天顺中有南京后府经歴卜马益本山后人有一全真道士谒之曰吾有小术子盍观之即抽刀斩府庭大槐淩空而去黄白防化顷刻而成益以为真仙纵其出入益妻妾多丽道士取其发呪之夜从门隙迭奔卧所初喜之后苦其术涕泣以告益不胜愤始白于守备急涂以犬血擒之囚送京师伏诛噫以古凖今谢自然得非妖道士挑之以奔乎是以圣人不语怪而士君子深恶而痛絶之亦以避祸而逺辱也
　　船子和尚四偈
　　船子和尚蜀之净众寺僧也有偈四首其一曰三十年前海上游水清鱼见不吞钩钓竿斫尽重栽竹不计功程得便休其二曰三十年来坐钓台钓头往往得黄能金鳞不遇空劳力收拾丝纶归去来其三曰本是钓鱼船上客偶除须髪着袈裟佛祖位中留不住夜深依旧宿芦花其四曰百尺丝纶直下垂一波才动万波随夜静水寒鱼不饵满船空载月明归【今人但知其末一首耳】
　　钟离权
　　仙家称钟离先生者唐人钟离权也与吕嵒同时韩润泉选唐诗絶句巻末有钟离一首可证也近世俗人称汉钟离盖因杜子美元日诗有近闻韦氏妹逺在汉钟离流传之误遂傅会以钟离权为汉将钟离昧矣可发一笑説神仙者大率多欺世诳愚如世传沁园春及解红二词为吕洞賔作按沁园春词宋驸马王晋卿初制此腔解红儿则五代和凝歌童凝为制解红一曲初止五句见陈氏乐书后乃衍为解红儿慢焉有吕洞宾在唐预知其腔而填为此曲乎元俞琰又注沁园春琰虽博学亦惑于长生之説而随俗耳琰子仲温序其父隂符经云先君七十而逝由此言之琰之笃好养生寿止于此世有村夫目不识参同契一字而年逾百歳又何必劳心于不可知之术哉达人君子可以意悟
　　音姓仙女
　　啸赋注灵寳经曰禅黎世界坠王有女姓音生而不言王怪而弃之南浮桑之阿与神人会教以治灾之术于是能言出山在国中其国大枯旱地下生火穿地取水百丈无泉王怖惧女为仰啸天降洪水至十丈于是化形隠景而去
　　紫姑仙咏橹诗
　　寒岩雪压松枝折班班剥尽青虬血运斤巧匠斵削成剑脊半开鱼尾裂五湖仙子多竒志欲驾扁舟探禹穴碧云不动晓山横数声摇落江天月
　　箕仙笔诗
　　系出中山骨欲仙何人扶頴纒尖圆狂僧堪笑堆成冡豪客曽闻扫似椽窓下玉蜍涵夜月几间雪茧涌春泉当时定逺成何事轻掷毛锥恐未然
　　又
　　宋元小说载箕仙诗多矣近日一事尤异正徳庚辰有方士运箕赋诗随所限韵敏若夙构而语不凡其为乔冢宰赋白岩行曰六丁持斧施神工凿开西南万仭之崆峒芙蓉一朶挿天表势压天下羣山雄冰壶倒月色澄澈瑶台倚斗光玲珑百丈虹霓望吞吐八埏霖雨瞻空蒙虚空不受一尘染灵光直与银河通乳泉挂壁喷晴雪玉梅悬谷摇香风上有神仙玉虚子淩风出没游太空伐虬伐蛟下入海底水晶窟朝真谒帝独步天上琼瑶宫头角峥嵘自卓立胸襟磊落谁磨礲商家傅説作良弼宋室张浚多竒功忆昔江楼吹鐡篴明月一醉三人同迩来一别世间甲子不知数但见几度玉洞桃花红金老黄鹤翁各分一谛贻此公天然意趣自相合芳称长在尘寰中好将大手整顿乾坤了归来一笑拂云防剑重会沧溟东此诗成一巻箕仙运笔所书诗既跌宕字又飞动岂术士能赝作者吁异哉
　　鄱阳水神
　　余姚戚澜字文湍景泰二年进士授翰林编修丁艰服阕上京渡钱塘风涛大作有绛纱灯数百对照江水通明丈夫九人帕首袴鞾带剑乘白马飞驰水面如平地舟人大恐戚公曰毋惧吾知之矣推窓看之九人皆下马跪公问曰若辈非桑石将军九弟兄耶曰然曰去吾谕矣皆散公命舟人返棹曰有事吾当还遂归抵家谓家人曰某日吾将逝矣及期沐浴朝服坐向九人率甲士来迎行践屋瓦瓦皆碎戈矛旌帜晃耀填拥有顷公卒后车骑腾踔前后若有所呵卫者隠隠入室而灭后琼山丘文荘公夫人入京舟过鄱阳湖夜梦朱衣贵人来见曰吾仲深故人戚澜也见为水神昨奉天符应覆数百艘舟夫人慎毋渡舟子方解维欲行夫人急止之瞬息大风舟行者皆溺明日夫人乃渡至京以告文荘文荘感其意缄文祭之
　　死友救难
　　丘文荘公夫人自南海浮江而上过鄱阳湖夜梦达官呵拥入舟曰吾乃翰林编修戚澜也昔与丘先生同官义不容絶特报尔三日后有风涛之险只帆片橹无存可亟迁于岸夫人惊觉如其言移止寺中未几江中果有风涛众舟尽溺至京夫人白其事于文荘公公以闻于朝遣官谕祭文荘又为文祭之云于乎文湍刚劲之质豪放之气髙义激切直上薄乎云天巨眼空濶每下视乎尘世凡众人之嗜欲举不足以动其中一时之交游少足以当其意时发惊筵之辩臧否罔不称情间若骂坐之狂毁誉皆有所试醉言无异于醒面折不违于背仆也于君若有宿契始落落以难合终偲偲以交励奈何命与心违中道而逝老我后死于十二禩孰知防防之中犹有旧交之谊老妻北来舟次江澨梦中彷佛如见报以风涛将至预告以期使知趋避既而果然幸免颠踬于乎人传君之为神涖胥涛而享祀即今所过而验之无乃司乎江湖之事由其生也不尽用于明时故其死也见録于上帝于乎友道之废也乆矣曰友曰朋如兄如弟指金石以为盟陈鸡犬而设誓头角稍殊情态顿异云泥隔则易交势位判则相忌对面如九疑之峯跬步有千丈之势半臂才分遇诸涂则掩面而过宿酲未醒逾其阈则腾口以刺过门不入室反为操戈之举落穽不援手忍抛下石之计亲于其身也遑恤况伉俪乎生为人也尚然况下世乎于乎文湍生死无二心始终同一致不忝为聦明正直之神真可谓英迈特杰之士缅想旧游稠人广防一饮百十钟挥毫数千字故以平生之素好用答故人之隂惠诗以写不尽之情酒以侑有从之涙具别纸以焚燎就宿草以浇酹灵神如在来鉴于是不鄙世人之凡言特歆御醖之醇味尚享诗曰幽显殊涂隔死生九原犹有故人情曼卿真作芙蓉主太白常留翰苑名念我冥冥来入梦哀君恻恻每吞声朝囘坐对黄封酒怅叹鸡坛负旧盟
　　上皂荚树
　　仙传云刘纲与妻将飞升庭前有皂荚树妻令纲升树数丈方能飞今俗称畏内者曰上皂荚树亦有本
　　唐五书僧
　　唐有诗僧九人今有九僧集复有五僧善书刘泾尝作书话以懐素比玉光比珠髙闲比金贯休比玻瓈亚栖比水晶牟子才云惜泾未见文楚故未有定
　　堠子偈
　　堠烽擎空直直烟墩映树班班聊尔牌标五里从教目断千山
　　无名偈
　　羣居闭口独坐防心
　　譬喻经
　　五根之祸剧于毒龙五根如箭意想如弓○慎按五根者眼耳鼻舌身也心经六根有意此以五根皆起于意故五根之外以意贯之○孔子四勿始于意佛氏六根终于意
　　三昧
　　三昧出释氏书乃梵语也此云调正直又云正定亦云正受圭峯疏云不受诸受名为正受又逺法师云夫称三昧者何专思寂想之谓也思专则志一不分想寂则气虚神朗气虚则智恬其照神朗则无幽不彻
　　诸趣
　　张湛列子注云龙甲鳞之宗麟鳯毛羽之长爰逮蜎飞蠕动皆鸣呼相闻各有意趣佛经以蛟蚋小虫之属名曰诸趣本此传大士诸趣云若欲见佛看三昧田宅园林处处停或飞虚空中扰扰或掷山水口轰轰或身腰上有灯火或羽翼上有筝或鑚木孔为乡贯或徧草木作窠城或转罗网为村巷或卧土石作阶庭诸佛菩萨悉如是只个名为舎卫城
　　梦说
　　释氏经曰梦有四一曰四大偏增二曰旧识寻游三曰吉凶先兆四曰无明熏习熏习字最妙今本作重习非也草木子曰梦之大端二想也因也想以目见因以类感举世皆梦也梦梦也不梦亦梦也梦乎梦不梦乎不梦是故得失蕉鹿也物我蝴蝶也荣枯黄粱也情感巫峡也
　　真丹
　　王半山和俞秀老禅思词曰茫然不肯住林间有处即追攀将他死语图度怎得离真丹○浆水价匹如闲也须还何如直截踢倒军持赢取沩山○此词意劝秀老纯归于禅住山不出游也真丹即震旦也军持取水瓶也行脚之具踢倒军持劝其勿事行脚也沩山和尚欲谋住山曰此山名骨山和尚是肉人骨肉不相离言人不当离山也皆用佛书语浆水价也须还则用列子五浆先馈事
　　真如之义
　　马祖曰真如有变易岂不闻善知识能廻三毒为三昧净戒能廻六贼为六神廻烦恼作菩提廻无明为大智钱起赠懐素诗云醉里得真如刘禹锡诗心会真如不读经
　　阐士
　　李太白诗衡岳有阐士五峯秀真骨阐士开士皆僧之称
　　仙诗
　　衢州烂柯桥断碑诗止存二句薄烟幂逺郊遥峯没归翼传以为古仙句
　　仙衣
　　仙女天衣有金镂单丝锦縠银泥五晕罗裙【见许老翁传】
　　仙家寳玩
　　仙家三寳有碧瑶杯红防枕紫玉函
　　水田衣
　　袈裟名水田衣又名稻畦帔王维诗乞饭从香积裁衣学水田王少伯诗手巾花防净香帔稻畦成袈裟内典作毠防盖西域以毛为之又名逍遥服又名无尘衣
　　影壁
　　杨惠之塑佛壁为天下第一郭熈见之又出新意遂令圬者不泥掌【今云泥林】止以手抢泥或凹或凸干则以墨随其形迹晕成峰峦林谷加之楼阁人物宛然天成谓之影壁
　　江淮名山图
　　逺公画江淮名山图而画谱寳鉴竟不知逺公善画也慎谓晋人无不文藻风韵逺公禅学之外能画工诗又注诗经是僧而兼儒也殆隠于禅者欤
　　僧寺之多
　　南朝四百八十【唐诗】北魏一万三千【见通鉴】
　　仁祠
　　汉书明帝纪以助仁祠伊蒲之供仁祠僧寺也伊蒲供斋食也皎然诗仁祠当絶境明牧蹑灵踪又陈世凋亡后仁祠识旧山
　　五精舎
　　佛国五精舎一给孤园二灵鹫山三猕猴江四庵罗树五竹林园韦苏州诗万木丛云出香阁西连碧涧竹林园
　　太极泉
　　宋孝武帝大明七年赦诏文曰思散太极之泉以福无方之外太极之泉不知何语后阅酉阳杂爼仙药有太极泉盖神瀵盎浆之类也宋齐六代文人每好用僻事例如此
　　多根树
　　佛经云西域多根树蔽芾而婆娑东西南北中五方不相见国中有婬女求偶者众多初有一男求女约中枝会复有四男子亦欲求之宿女亦以言许东西与南北各各抱被去至晓女不来东枝郎唱曰旭日光巳出农夫向田去妄语既不来可舍多根树西枝郎吟曰彼妙必然来定是不妄语如何旭日光急速现下土南枝男叹曰旭日光巳出农夫早向田我等如痴羊一夜受冻眠北枝男赓曰我等没巴鼻只为求他妻今遭寒与冻各各被他迷中枝郎泣曰我不忧巳身一夜寒冻情但恐多根树枝叶不复生树神闻而笑曰汝勿忧外事但忧身事急树枯生有时欲苦无停息
　　八角磨盘
　　朱子语录云人谓杨亿通禅学者以其有八角磨盘之句耳按北涧禅师偈云六月一日前万象森罗替说禅六月一日后八角磨盘空里走今朝正当六月一无位真人赤骨律金毛师子解翻身无角鐡牛眠少室十圣三贤总不知笑倒寒山并拾得杨亿因演而为颂曰八角磨盘空里走金毛狮子变作狗拟欲藏身北斗中应须合掌南辰后
　　琼枝旃檀
　　佛经云琼枝寸寸是玉旃檀片片皆香比之圣贤欲无徳不备喻之诗文欲无字不工也又曰击瑚树枝枝好撒水银珠颗颗圆亦此意
　　白蜺婴茀
　　楚辞天问曰白蜺婴茀胡为此堂安得夫良药而不能固藏旧注云蜺云之有色似龙者也茀白云逶蛇若蛇者也昔崔文子学仙于王子乔子乔化为白蜺而婴茀持药与崔文子文子惊怪引戈击蜺中之因堕其药俯而试之子侨之尸也此本淮南王安离骚传之说而王逸述之淮与楚近安去屈未百年其説当有祖疑以传疑可也朱文公订楚辞以其怪诞而删之余谓存之亦有益于教何也王子乔世所称神仙也既巳成蜺变化而犹不免戈击之难则世之学仙何为者耶
　　东坡诋佛
　　东坡议学校贡举书斥士大夫主佛老之为非又防别云天子有七庙今又饰佛老之宫而为之祠固巳过矣又使大臣兼官以领之嵗给费以钜万计此何为者其言与佛骨表何异又作胜相院记谓治其学者大抵设械以应敌匿形以逃败窘则推堕滉漾中不可捕捉如是而巳矣此数句尽古今禅学自欺欺人之病然东坡于禅学深入防契而其言如此何也葢其与世不合姑以消其不平荘子云因之以曼衍所以穷年也殆东坡之谓乎又贺坤成节表放亿万之羽毛未若消兵以全赤子饭无数之缁褐不如散廪以活饥民


　　升庵集巻七十三
　　钦定四库全书
　　升庵集巻七十四　　　　　明　杨慎　撰宋儒论天
　　邵尧夫曰天何依依乎地地何附附乎天天地何依附曰自相依附自斯言一岀宋儒标榜而互賛之随声而妄衍之朱子遂云天外更须有躯殻甚厚所以固此气也天岂有躯殻乎谁曾见之乎既自撰为此说他日遂因而实之曰北海只挨着天殻邉过似曽见天殻矣自古论天文者宣夜周髀浑天之书甘石洛下闳之流皆未尝言非不言也实所不知也若邵子朱子之言人所不言亦不必言也人所不知亦不必知也荘子云六合之外圣人存而不论此乃切要之言孰谓荘子为虚无异端乎元人赵縁督始稍正邵子之诞而今之俗儒巳交口议之又丘长春世之所谓神仙也其言曰世间之事尚不能究况天外之事乎由是言之则荘子长春固为正论而康节晦翁之言似不足取矣本朝刘伯温亦古甘石洛下之流其言曰天有极乎极之外又何物也天无极乎凡有形必有极理也势也是圣人所不能知也非不言也故天之行圣人以厯纪之天之象圣人以器验之天之数圣人以算穷之天之理圣人以易究之天之所閟人无术以知之岂惟此尔今不曰不知而曰不言是何好胜之甚也呜呼伯温此言其确论乎其曰好胜者盖指宋儒之论天者予尝言东坡诗不识庐山真面目只縁身在此山中盖处于物之外方见物之真也吾人固不出天地之外何以知天地之真面目与且圣贤之学切问近思亦何必求知天外之事耶
　　天纲
　　汉书玉衡杓建天之纲也日月初躔星之纪也今名北斗为天纲本此予尝与客夜坐客指北斗曰此天纲星非北斗也予因笑曰昔人谓文选只有班孟坚文无班固文观子之言信矣其人亦不悟
　　两儿辩日
　　列子曰孔子东游见两小儿辩鬬问故一曰我以日始出去人近而日中时逺也一曰我以日初出逺而日中时近也言初出近者曰日初出大如车盖及升中才如盘盂此不为逺者小近者大乎言初出逺者曰日初时沧沧凉凉及升中热如探汤岂非近者热逺者凉乎桓谭新论云汉长水校尉平陵关子阳以为日之去人上方逺而四旁近何以知之星宿昏时出东方其间甚疎相离丈余及夜半在上方视之其数相离一二尺以凖度望之愈益明白故知天上之逺于旁也日为天阳火为地阳地阳上升天阳下降今置火于地从旁与上诊其热逺近殊不同焉日中正在上覆盖人人当天阳之冲故热于始出时又新从太隂中来故凉于其西在桑榆间也桓君山曰子阳之言岂其然乎张衡灵宪曰日之薄地闇其明也由暗视明明无所屈是以望之若大方其中天地同明明还自夺是以望之若小火当夜而扬光在昼则不明也月之于夜与日而差防晋束晳以为傍方与上方等傍视则天体存于侧故日出时视日大也日无大小而所存者有伸厌厌而形小伸而体大盖其理也又日始出时色白者虽大不甚始出时色赤者其大则甚此终以人目之惑无逺近也且夫置器广庭则函牛之鼎如釜堂崇十仞则八尺之人犹短物有陵之非形异也夫物有惑心形有乱目故仰游云以观月月常动而云不移乘船以涉水水去而船不徙矣安岌云余以为子阳天阳下降日下热束晳言天体存于侧则日大颇近之浑天之体圆周之径详之于天度验之于晷影而纷然之説由人目也参伐初出在旁则其间疎在上则其间宻以浑验之度则均也旁之与上理无有殊也夫日者纯阳之精也光明外曜以人目故人视如小及其初出地有游气以厌日光不人目即日赤而大也无游气则气白大不甚矣地气不及天故一日之中晨夕日色赤而中时色白地气上升蒙蒙四合与天连者虽中时亦赤矣日与火相类火则体赤而焰黄日赤宜矣然日色赤者犹火无焰也光衰失常则为异矣因读列子而雥集旧说如上又思列子之为此段虽曰寓言实有至理盖引而不发使后人深察澄观而得其说故设为两儿之言以戯百世之下迄今百世之下虽宿学妙术屡数百辞而犹不可了然使果有两儿而以关子阳桓君山束晳安岌当之亦未易折此两黄口也朱紫阳云必有真人乘龙淩虚出倒景之上昆仑之外而后可订其是非耳荘子曰六合之外圣人存而不论兹言善夫
　　丘处机论日
　　易曰明入地中明夷邵子云日入地中构精之象后人遂谓日昼行天上夜入地中丘长春曰轻清者上腾为天重浊者下凝为地万物有形重浊皆附于地三光轻清悉上于天既上于天如何却沉于地乎且星陨于地而化为石古今有之星坠于地犹化为石况地下乎夫二十八宿周天均布太阳逐日会合逐月迁移一嵗之终经歴周徧且如日在箕斗箕斗在天河日入地时星河皆入地耶日独入地而星河只在天耶若道星河皆入地则七八月间河汉尤显日正东西出没初夜则河汉东北西南向晓则东南西北是知河汉不入地而随天运行若日入地时与箕斗坼破箕斗行天上而日转地中天上空虚而行疾地中结实而行迟天地悬隔如何向晓东方出时却得恰好与箕斗相会而同行天上乎天上日月常无出没人间常有出没此间东方日出时西向千里之外犹昧万里之外犹昏北斗直西半夜北斗直北初没子丑寅卯周天轮次迤逦而去未尝暂止北斗斡运昭然可见而强称入地有何义防明夷之卦文王拘于羑里失势之象何足为据右丘长春所论如此愚按明夷日入地中乃是假象明理如天在山中之类邵子构精之说元儒已讥其防天由此观之长春之识卓矣
　　日昃曰映
　　梁元帝纂要云日在午曰亭在未曰映王仲宣诗山冈有余映谓日昃也
　　日斜曰暆【音移】
　　越絶渔父歌日昭昭浸以暆暆日斜也辽左有东暆县贾谊赋日斜庚子【斜音移】
　　飞谷
　　刘向九叹结余轸于西山兮横飞谷以南征王逸注飞谷日所行处道也
　　日寸月尺
　　范子计然曰日者寸也纪刻而成晷也月者尺也纪度而成数也
　　郁仪结璘日魂月魅
　　黄庭经云高奔日月吾上道郁仪结璘善相保注引上清紫文云郁仪奔日之仙结璘奔月之仙又服日精月华之法日初出时东向叩齿九通微咒日魂名日中五帝字曰日魂珠景照韬緑暎廻霞赤童炎飊象呼此十六字日中五色流霞俱入口中月初出时西向叩齿微咒月魅名月中五夫人字曰月魅暧萧芳艶翳寥婉虚灵兰郁华结翘淳金清莹炅容素标呼此二十四字月中五色精光俱入口中此其说甚诞然从来亦乆矣唐陆鲁望咏橘诗剖似日魂初拆后弄如星髓未雕前宋王半山梅诗好借月魅来映独恐随春梦去飞扬正用其语而郁仪结璘文人好竒者屡用之矣又羿妻嫦娥小字纯狐亦出纬书迂怪不足言聊笔之以为献笑之适
　　弹乌抶马
　　李长吉相劝酒诗曰羲和骋六辔昼夕不曾闲弹乌崦嵫竹抶马蟠桃鞭乌日中乌也抶音叱朴也今本误作扶非马日车之马也楚辞暾将出兮东方照吾乘兮扶桑抚余马兮安车夜皎皎兮既明淮南子日出虞渊爰息其马是也○古者羲和为日御荘子因御字遂有日车之说楚辞淮南子因车字遂有马之说
　　吴泉
　　吴泉即虞渊也吴古虞字省文如虖之省为乎樝之省为柤也唐人避渊为泉避神尧讳也河图纬象云邠之隘上为扶桑日所升宣陆之阻上为吴泉月所登
　　嫦娥
　　月中嫦娥其说始于淮南及张衡灵宪其实因常仪占月而误也古者羲和占日常仪占月皆官名也见于吕氏春秋春秋左传有常仪靡即常仪氏之后也后讹为常娥以仪娥音同耳周礼注仪义二字古皆音娥诗以乐且有仪叶在彼中阿太以各遵其仪叶不偏不颇史记徐广注音檥船作俄汉碑凡蓼莪皆作蓼仪则嫦娥为常仪之误无疑矣毎以语人或犹未信予曰小说载杭州有杜拾遗庙有村学究题为杜十姨遂作女像以配刘伶人皆知笑之不知常仪之为常娥即拾遗之为十姨也
　　蟾蜍
　　月中兽蟾蜍也其类在地螺与蚄也月毁于天螺蚄臽缺
　　玉井金波
　　梁谢举淩云台诗势高淩玉井临迥度金波谢朓诗金波丽鳷鹊玉绳低建章金波月也玉井玉绳皆星名
　　旁罗
　　史记黄帝顺天地之纪旁罗日月星辰文选陆佐公新刻漏铭俯察旁罗登台升库尚书考灵耀曰冬至日月在牵牛一度求昬中者取六项加三旁蠡顺余之郑注曰尽行十二项中正而分之左右各六项也蠡犹罗也昬中在日前故言顺数也明中在日后故言却也据此则旁罗乃测天度之器如今之日晷地罗也十二项者十二时分为十二方也此可补史记注之遗
　　金虎
　　甘石星经昴西方白虎之宿太白金星之精太白入大昴金虎相薄主有兵乱文选张平子赋始于宫隣卒于金虎注不知引此而谬自为说
　　离瑜
　　天文志白西三星曰离瑜离与缡同袿衣也傅毅所谓华袿飞髾垂纎罗也瑜玉饰也皆妇人之服也星防则后宫俭明则后宫奢
　　织女昴星
　　洪迈老圃赋云织女耀而荐大昴中而芋食春秋元命苞云织女星主果孝经援神契云仲冬昴星中收芋莒正用此二事而人罕知其所出
　　甘氏星经
　　甘氏星经云日一星在房之西氐之东日者阳宗之精也为鸡二足为乌三足鸡在日中而乌之精为星以司太阳之行度日生于东故于是在焉月一星在昴之南毕之北月者隂宗之精也为兎四足为蟾蜍三足兎在月中而蟾蜍之精为星以司太隂之行度月生于西故于是在焉日精在氐房月精在昴毕自司其行度而氐房昴毕乃黄道之所经不得而司之又曰雷电在室南霹雳在雷电南云雨在霹雳南斧吏在壁西南盖雷公电姥云将雨师与夫霹雳斧吏皆北方水府之精而娵訾为天门故其神栖焉室不得而司之也
　　石氏星经
　　石氏云东宫青帝其精苍龙为七宿其象有角有亢有氐有房有心有尾有箕氐胸房腹箕所粪也司春司木司东岳司东方司鳞虫三百六十北方黒帝其精武为七宿斗有龙蛇蟠结之象牛蛇象女象虚危室壁皆蛇蟠虬之象司冬司水司北岳司北方司介虫三百六十西方白帝其精白虎为七宿奎象白虎娄胃昴虎三子也毕象虎觜参象麟【与璘同斑文也】觜首参身也司秋司金司西岳司西海司西方司毛虫三百六十南方赤帝其精朱鸟为七宿井首鬼目柳喙星颈张嗉翼翮轸尾司夏司火司南岳司南海司南方司羽虫三百六十○左传史记天官书喙作咮咮张即柳张两星之间也隋志喙作注又有注张之文或讹为汪张皆本于石氏柳为鸟喙之说○王奕曰朱鸟以其羽虫之长称乎而曰鹑首鹑尾何也师旷禽经青凤谓之鹖赤凤谓之鹑白凤谓之鹔紫凤谓之鷟盖凤生于丹穴鹑又凤之赤者故南方取象焉考之月令夏其虫羽凤羽虫之长故南方之宿为朱鸟呉兴沈氏以朱鸟为丹鹑岂知四兽皆虫之长也鹑之微何预
　　注张
　　正徳丁丑嵗武庙阅文献通考天文星名有注张因命内阁取秘书通攷别本又作汪张顾问钦天监亦不知为何星也内使下问翰林院同馆相视愕然慎曰注张栁星也周礼以注鸣者注注咮也鸟喙也音咒南方朱鸟七宿栁为鸟之咮也史记律书西至于注张汉书天文志栁为鸟喙因取史记汉书二条示内使以复同馆戏曰子言诚辨且博矣不涉于私习天文之禁乎
　　中宫宿
　　余尝疑天有五行星有五纬地有五岳人有五事而二十八宿何独无中央之宿也后观石氏星经云中宫黄帝其精黄龙为轩辕首枕星张尾挂柳井体映三台司四季司中岳司中土司黄河江汉淮济之水司黄帝之子孙司倮虫三百六十则固有所谓中宿矣又按张衡灵宪苍龙连蜷于左白虎猛据于右朱雀奋翼于前灵圈脊于后轩辕黄龙于中则是轩辕一星与苍龙白虎朱雀武四兽为五矣世之言星者惟知四兽而不知黄龙是求之未尽也亦犹民俗惟知四时而不知夏之后有土位素问所谓长夏月令所谓中央五时取火季夏取槐檀之火也轩辕本天市垣之星而在张宿之分野分为土徳寄王鹑火亦犹是也张衡又云轩辕如龙之体主雷雨之神后宫之象焉隂阳交合盛为雷激为电和为雨怒为风乱为雾凝为霜散为露聚为云立为虹蜺离为背矞分为抱珥此十四变皆轩辕主之亦犹土之无定位而金木水火頼以成与
　　九宫
　　厯中九宫天蓬星太乙坎水白天内星摄提坤土黑天衡星轩辕震木碧天辅星招揺巽木緑天禽星天符中土黄天心星青龙干金白天柱星咸池兑金赤天任星太隂艮土白天英星天乙离火紫见唐会要
　　九宫七色
　　九宫七色之説出于干凿度云伏羲时龙马出河戴九履一左三右七二四为肩六八为膝五居其中谓之九宫其色则一六八为白二黑三緑四碧五黄七赤九紫今大綂厯中每月列于下方谓之飞九宫
　　依乌哀乌
　　史记天官书五帝座后聚十五星蔚然曰郎位汉书蔚然作哀乌甘氏星经作依乌依亦音哀也注云哀乌蔚然皆星之貌状尔武功县刻储光羲诗首一篇以哀乌郎作衰乌郎康徳涵问余衰乌郎何说余曰必是哀乌郎康深然之及检天文图作依乌又疑而不及改正按依亦音哀白乐天诗坐依桃叶妓自注依音哀曹子建诗君懐良不开贱妾当何依可证
　　十二军以天星为名
　　唐武徳中置十二军皆取天星为名以万年道为参旗军长安道为鼔旗军富平道为弋军醴泉道为井军同州道为羽林军华州道为骑官军寜州道为折威军岐州道为平道军邠州道为招揺军麟州道为苑游军泾州道为天纪军宣州道为天节军李太白诗羽林十二将罗列应星文正指此注者亦不知也
　　孟婆
　　俗谓风曰孟婆蒋捷词云春雨如丝绣出花枝红袅怎禁他孟婆合皂宋徽宗词云孟婆好做些方便吹个船儿倒转江南七月间有大风甚于舶防野人相传以为孟婆发怒按北齐李騊駼聘陈问陆士秀江南有孟婆是何神也士秀曰山海经帝之女游于江中出入必以风雨自随以帝女故曰孟婆犹郊祀志以地神为泰媪此言虽鄙俚亦有自来矣
　　风
　　音贝凡海潮溢皆此风为之每一二嵗或三四嵗一作必在秋初过白露虽作不甚猛矣海人最患苦之俗谓之母风言海溢子当负母乞食岭表录云春夏间有晕如虹谓之母必有暴风则以虹为之母尔佛经所谓风虹为言云文如贝也此说最近理凡此风作先一二日片云漫空疾飞海人呼为潮风为海溢之先兆也东广航海者曰犂头云苏叔党风赋云断霓饮海而北指赤云夹日而南翔此之渐也与虹晕犂云之説相合许慎说文作从具解云具四方之风非也按柳子厚诗母偏惊估客舩唐子西诗云黄生母雨黑长枫人字皆从贝柳文注亦音贝无从具之说今韵会收于七遇而九泰无字合补正之
　　四时风
　　郎仁寳云春之风自下而升上纸鸢因之以起夏之风横行空中故树杪多风声秋之风自上而下木叶因之以陨冬之风着土而行是以吼地而生寒验之良是余少时春月自京回蜀应试马上风起时有一二雨防着面以为将雨土人曰非雨也乃风吹水上树耳咸讶其言按春曰条风言风所披拂津叶润茎嘘枯吹生易曰润之以风雨是风亦有润楚辞光风转蕙泛崇兰谓之光者草木遇之而有光也夏之风惟在半空故树杪有声而暑气不解至秋凉风至则自上而下矣冬之风觱发吼地而生寒唐诗北风卷地百草折谚曰三九二十七篱头吹觱篥最有证耳尔雅注李廵曰焚轮暴风从上来降谓之頽頽者下也扶揺暴风从下升上谓之焱焱者上也昔人已有此说矣
　　风行水上
　　文选赋有物色一类李善云有物有文曰色风虽地气然亦有光毛苌诗注云风行水上曰漪易曰风行水上涣涣涣然即有文章也按老泉文甫字说本之易衍之诗注而发其防者李善也○今按风亦可言色楚辞云光风转蕙泛崇兰王逸注云雨止日出而风草木亦有光也乐府今朝风色好是风亦可言色
　　云名
　　云状有若犬若马若白鹄若众车有其状若悬釜而赤其名曰云旌【吕氏春秋明理篇】韩云如布赵云如牛楚云如日宋云如车鲁云如马卫云如犬周云如轮秦云如行人【一作佳人一作美人】魏云如鼠齐云如络越云如龙蜀云如囷【晋书】冬至初阳云出箕如树之状○立春少阳云出房如积水○春分正阳云出轸如白鹄【一作鹤谢朓诗鹤云旦起】谷雨太阳云出张如车盖○立夏初隂云出觜如赤珠【一本作如赤缯】夏至少隂云出参如水波○寒露正隂云出井如冠缨○霜降太隂云出鬼上如羊下如蟠石【易通卦验八节占云】吹云【陈思王有吹云賛言云如吹纶絮也】妬罗云【云如罗华严经】妙鬘云【云如美人髪华严经】楼阁云【同上虞邵庵画兰诗手□华鬘结化为楼阁云】萧云【宋书瑞符志见前注】兰云【南齐书日于兰云中薄半晕】雕云【符瑞志雕云自成五色仪凤暗合八音又云雕云素灵发祥汉氏】散鬊云【汉五行志有云如焱风散髪鬊如乱髪也】粉云【蒋捷词粉云天末起】鳞云【山谷词练霭鳞云】凉云【李贺诗雨过飞凉云】覆车云【京房易占云黄云如覆车为大丰】矞云【太矞云紫蜺旁围日云三色为矞】赤缯云【纬书立秋浊隂云出如赤缯】苍云【春秋文曜钩云楚有苍云如霓围轸七璠中有荷斧之人向轸而蹲庾信哀江南赋苍云则重为轸】皂云【东方朔占雨】含峰云【唐太宗诗】泄云【蜀都赋穷岫泄云日月恒翳杜诗泄云行清晓】油云【孟子】山云草莽水云鱼鳞旱云烟火涔云波水【吕覧】寳光云【元好问诗兠罗绵界寳光云】涔云雨云也
　　屯云
　　中山王文木赋奔电屯云薄雾浓雰皆形容木之文理也杜诗屯云对古城实用其字李易安九日词薄雾浓雰愁永昼今俗本改雰作云
　　书云
　　诗人冬至用书云事宋人小说以为分至启闭必书云物独以为冬至事非也余按春秋感精符云冬至有云迎送日者来嵗美宋忠注曰云迎日出云送日没也冬至独用书云事指此未为偏失也
　　黄云
　　春秋运斗枢曰黄云四合女讹惊邦感精符曰妻党翔则黄云入国谓女谒盛也淮南子曰黄天之气上为黄云下为黄埃江淹诗河州多沙尘风吹黄云起李太白诗黄云城南乌欲栖
　　紫蜺矞云
　　太曰紫蜺矞云朋围日君子小人并进之象也测曰紫蜺矞云不知刋也紫蜺以象小人矞云以象君子言紫蜺当刋矞云当庆也
　　紫磨素雯
　　佛书有紫磨金王半山诗紫磨月轮升霭霭三坟书月素雯雯云成文章也
　　绮云頳霞
　　绮云之馆頳霞之台江淹学兎园赋中语也
　　雪华雹实
　　埤雅曰雪六出而成花雹三出而成实
　　雷电
　　雷从囘电从申隂阳以囘薄而成雷以申泄而成电也
　　朝云暮雨
　　朝云喜晴暮云喜雨故宋玉赋曰朝为行云暮为行雨
　　駃雨【酉阳杂俎河水色浑駃流尸子黄河龙门駃流如行箭】
　　元好问诗駃雨东南来自注駃与快同见魏志赵松雪有駃雪帖
　　文武露
　　春秋纬曰武露布文露沉注曰甘露降其国布散者人尚武沉重者人尚文文露之说他书所罕闻文人亦罕引用
　　采醴雀饧
　　蒋山栢林常多采醴陈后主以为甘露○雀饧后人亦认为甘露
　　华汉
　　诗人称天河曰银河银潢银汉皆常语也李贺曰银湾江淹曰绳河纬书云王者有道则河直如绳谢朓诗曰华汉渟虚用诗云汉昭囘之意陆防云绳河里扇月傍
　　绛河
　　汉武内传王母使女侍问武帝云上问起居逺隔绛河盖道书天有九霄赤霄碧霄青霄霄绛霄黅霄紫霄练霄缙霄也绛河即绛霄王维诗云霄出绛河
　　梁玉清
　　李元独异志云秦并六国时太白星窃织女侍儿梁玉清逃入衙城小仙洞且十六日不出天帝怒命五丁搜捕太白归位玉清有子名子休谪于北斗下其子休配于河北行雨每至小仙洞耻母淫奔之所輙囘故其地少雨也
　　水虹风虹
　　水虹屈霓也主雨风虹月晕也主风水虹滇人呼为水桩
　　九虹
　　春秋感精符曰九女并譌则九虹并见○纬书凢曰女讹者谓嫡庶失叙也
　　駮霞
　　袁翻思归赋駮霞兮绛雰韩文云隂解駮日光穿漏
　　轻琼冷絮
　　唐小说雪诗有轻琼冷絮舞长空之句
　　七政
　　日月木火土金水谓之七政亦曰七曜今术家増入月孛紫炁罗防计都四余星为十一曜计生于天尾罗生于天首孛生于月炁生于闰盖日月行道如两环两环相交一处曰天首一处曰天尾天尾为计天首为罗月之行迟速有常度迟之处即孛也炁生于闰二十八年十闰而炁行一周天炁孛皆有度数无光象故与罗计同谓之四余今七政厯亦有四余躔度
　　望气经
　　唐邵谔着望气经言墨子吕不韦陈平范增皆有其书今不可见其书引易通卦验春秋感精符荆州占未央诀比之史记天官书为备今刺取其要凡望气占皆在子午卯酉之时太乙初移宫皆有气见可以测之夕则日入时朝则日出时夜则夜半时中则午时天无言以七曜垂文地无言以五云腾气四时无言以寒暑变节六甲无言以孤虚定位晋气之云白润精明楚云如日渤海碣岱之间云气正黑色魏云如鼠越云如龙荆云如犬秦云如行人周云如车轮华山河南气色下黑上赤韩云似布幽蓟之气如长蛇形宋云如车鲁云如马蜀云如囷辇乍髙乍下济水之云如黒猪东齐之云如青靛淮水之间气如瀑布渭水之象如白狼尾东海之气如悬灯附汉亦如图画【晋志东海气如圆防】江汉之气如揺杵东齐呉郑之间气如绛衣赵冀气如黑牛尾燕赵之间上青下黑北气皎皎楚日亭亭渤海碣岱漆黑来经防从魏军越有龙腾之势犬随荆卒秦当人步之形周土如轮华山之鸟云上赤韩疆似布蓟门之蛇象均青宋国排辕鲁邦阵马有蜀囷辇或髙或下黒猪济水齐郊之青气绕天素练江濵嵩岳之赤云在野少室白兎淮南之瀑布条长渭水白狼东海之悬灯焰寡江汉揺杵吴郑绛衣青黒燕赵穹庐北边海傍蜃楼北方见牛羊羣畜广野宫阙南蛮动船阁旌旗树接东夷亿结白云竟日宅临西戎龙潜聚黒气经时
　　宇宙
　　上下四旁曰宇往古来今曰宙人皆知之而不知其出于尸子也扬子太曰阖天之谓宇辟宇之谓宙
　　三国正綂
　　魏明帝问黄权三国孰为正綂权对曰以天文则魏为正然考之史黄初四年三月癸卯月犯天心星曰心为天王王者恶之四月癸巳蜀先主殂于永安宫而二国自如天道岂易言哉晋天文志云二石虽僣号其强弱常占昴宿不关紫宫太防然以载记考之流星入紫宫而刘聦殒彗尾扫太防而苻坚败荧惑守帝座而吕隆破抑又何哉梁武帝时星变占曰荧边气如穹庐状也北边之气如牛羊之羣来而不断也南蛮之气如船如阁亦如旌旗揺动东边气如树西戎气如屋宅之状海傍蜃气如楼阁广野之气如宫阙千歳灵上有白云常聚云气多黒润者其下有潜龙二分二至必占云气黄云如覆车五糓大熟青云致虫白云致盗乌黑云多水赤云有火郁郁葱葱隠隠隆隆佳气也绵绵绞绞条条片片兵气也泽泽焰焰女子气也如藤蔓挂树者寳气也紫气如楼者玉气也赩气有铜红气有琼为璘褐色为銕赭色云气下垂不可以掘山云草莽水云鱼鳞旱云烟火涔云波水陈云如丘垣杼云类杼轴杓云如绳蜺云类阙旗胜兵云气如织败兵云气如枯若烟非烟若云非云郁郁纷纷萧索轮囷是曰卿云卿云者喜气也若雾非雾若防非防着衣冠而不濡见则其国被甲而趋凡望云气仰而望之三四百里平望在桑榆上余二千里登髙而望之下属地者三千里云气有兽居上者胜邵鄂赋曰圆穹上乎神运方舆下乎气升圣主临朝黄赤凤于宫阙贤人出处五色龙虎于楼城郁郁苍苍华盖氤氲而显著纷纷郁郁紫桂轮囷而渐生九土表山河之异四方陈介胄之名梁荧惑入南斗天子下殿走武帝被髪跣足下殿以禳之未几北朝有孝静帝之变武帝曰彼亦应天象耶晋庾翼与兄氷书曰歳星犯天关江东无故而季龙频年闭关此复是天公愦愦无皁白之证也噫人之责天亦太详矣为天者不亦难哉世说云月犯少防隠士当之戴颙自以为忧既而无恙当时戯谓颙求死不得此尤可笑也


　　升庵集巻七十四
　　钦定四库全书
　　升庵集巻七十五　　　　　明　杨慎　撰槐序
　　槐序指夏日也王晏和徐孝嗣诗槐序方调
　　嵗阳名
　　嵗阳名始见于尔雅摄提格以下二十四名是也后世相传以为古甲子余疑其非何也简□之古莫如典谟其次易卦爻辞其次毛诗其次诸子尚书辛壬癸甲易先甲后庚诗吉日庚午又朔日辛卯殷人以生日名子十干备至春秋纪年则昭然不紊不闻有一字及于尔雅十干之异名也独史记厯书纪汉武帝以来见之意当汉世术家创为此名藏用隠字以神其术而后人窜入尔雅尧舜三代恐无是称谓也司马公取以纪通鉴亦信而好古之意慎初以为是今疑其非愿与有定见君子商确之楚辞摄提贞于孟陬兮分明用厯家之言稍变其字以别子寅庚之文非必谓以是纪嵗也
　　放春行春发春班春
　　古者诸侯迎春于东郊齐曰放春见管子楚曰发春见楚辞汉书太守有行春班春之文
　　禊有春秋
　　禊水上祓除也然有春禊秋禊论语浴乎沂注上巳祓除王右军兰亭暮春修禊此春禊也马融西第颂云西北戌亥石承输虾蟇吐防庚辛之域刘祯鲁都赋曰素秋二七天汉指隅人胥祓禳国子水嬉此用七月十四日指秋禊也
　　粉荔
　　玉烛寳典云洛阳人家正旦造丝鸡蜡燕粉荔枝故宋人贺正启有瑞霙饯腊粉荔迎年之句
　　冬至夏至
　　周髀云冬至昼极短日出辰而入申照三不覆九夏至昼极长日出寅而入戌照九不覆三照三者南三方巳午未也不覆三者北三方亥子丑也
　　另日
　　俗谓异日曰另日另字音命令之令然其字説文上篇无有也只当作令日战国策赵燕拜武灵王衣服之赐曰敬循衣服以待令日令日即异日也注谓令为善非
　　泰春泰秋
　　古大字音义与泰通大别作泰自范作后汉书始用之避其家讳也按荘子有虞氏不及泰氏泰氏谓大庭氏也管子书有泰春泰夏泰秋泰冬董仲舒策阳长居大夏隂长居大冬正用管子语则大冬大夏皆音泰今人皆失其读
　　十二属
　　子鼠丑牛十二属之说朱子谓不知所始余以为此天地自然之理非人能为也日中有金鸡乃酉之属月中有玉兎乃卯之属日月隂阳互藏其宅也古篆已字作蛇形亥字作豕形余可推而知矣
　　汃月朽月
　　蜀西南多雨名曰漏天杜子美诗鼓角漏天东又径欲诛云师畴能补天漏是也自秋分后遇壬谓之入霑吴下曰入液宋黄仁杰防州苦雨诗九月不虚为朽月今年頼得是丰年汃音读为帕平声东方朔传谐语云令壶龃老拍涂涂与汃同注云丈加切其下解云涂者渐洳径也亦雨湿泥泞之义尔雅十二月为毕涂月汃月之谚虽俗其音义字形亦遐而尚矣
　　支干
　　星书云古之支干只用书日不以纪年纪用嵗阳嵗隂名故温公通鉴纪年以摄提格阏逢之名盖有存古之义不知者议之以为不若直用甲子乃不学之过也【观嵗阳名一条此或是前时未定之见】
　　渴日竞辰
　　魏董遇字季真从学者苦渴日遇言当以三余夜者日之余冬者嵗之余风雨者时之余渴日可对竞辰
　　养花天
　　花木谱云越中牡丹开时赏者不问亲疎谓之看花此月多有轻隂防雨谓之养花天诗曰野水短芜调马地淡云防雨养花天又云中酒情懐因小防养花天气为轻隂
　　耗磨日
　　正月十六日谓之耗磨日张说耗日饮诗云耗磨传兹日纵横道未宜但令不忌醉翻是乐无为又曰上月今朝减流传耗磨辰但令不事事同醉俗中人此日必饮酒官司不令开库而已
　　厯名括
　　摄提迁次青龙移辰谓之嵗嵗首至也月首朔也至朔同日谓之章同在日首谓之蔀蔀终六旬谓之纪嵗朔又复谓之元日以实之月以闰之时以分之嵗以周之章以明之蔀以剖之纪以记之元以原之
　　五时象五器
　　甘氏星经太昊执规而治春炎帝执凖而治夏黄帝执绳而治四方少昊执矩而治秋颛顼执权衡而治冬诸书祖其说互有同异淮南子云执衡治夏权衡二物相依为用岂可分也素问作执矩治夏执衡治秋尤谬矩所以为方义以方外秋金义也焉有执衡之理盖毉流傅会不通理之说也春规圆以应仁也夏凖平以应礼也中央绳以应信信非一定之谓绳亦非一定之器也秋矩方以应义也冬执权衡以应智也五器分五时而冬有其二亦犹东苍龙南朱雀中央勾陈西白虎而北方武螣蛇又如春勾芒夏祝融中央勾龙西蓐收北方曰修曰熈亦二神其理甚奥其说甚长五时分配五器淮南素问犹差谬无怪乎卜者以戊起勾陈已起螣蛇强以水为土而不知冬有武螣蛇二神壬起螣蛇癸起武既不谬其方武曷常无位乎
　　六神
　　今之易卜以甲乙起青龙丙丁起朱雀戊起勾陈已起螣蛇庚辛起白虎壬癸起武盖不通理者迁就之敝戊巳同为土岂可分为二螣蛇为北方水兽何以移之中央乎今定其次戊巳共起勾陈而壬起螣蛇癸起武得其当矣何也北方之次于卦为艮有终万物始万物之意于方为北又为朔于人身为肾有左右于器为权衡于物为蛇于色为黑于官为修熈于四徳为贞正而固亦两事也于太罔防直酋冥以配四时而冬兼酋冥且壬为阳水以螣蛇之雄配癸为隂水以武之雌配不易之道也此误千余年矣卜之不验岂不由此
　　勾陈
　　六壬家甲乙青龙丙丁朱雀戊巳勾陈庚辛白虎壬癸螣蛇武而卜者病武无位以戊为勾陈已为螣蛇而壬癸为武不知戊巳为中央必属勾陈而壬癸北方兼蛇二象今强分螣蛇于已是以中央为北也勾陈不知何物宋仁宗祀六神以麒麟为勾陈又云勾陈天马也又乐书云柷之色有五东画青龙西白虎南赤凤北中画黄螾螾丘蚓也黄帝以土徳王有土瑞丘蚓如虹其説尤曲
　　五运北方有二
　　重为春神曰勾芒黎为夏神曰祝融勾龙为中央神曰后土该为秋神曰蓐收修与熈为冬神曰冥春夏中央秋之神皆一人而冬独有二者盖冬于方为朔于卦为习坎于肾有左右于器有权衡于物有蛇于色有黑则官有修熈宜矣六壬家甲乙青龙丙丁朱雀戊巳勾陈庚辛白虎壬癸螣蛇武亦此理也在易四徳元亨利贞元大也亨通也利宜也贞正而固也贞亦两徳太凖易罔蒙直酋冥以配元亨利贞而亦兼酋冥
　　五灵配五方
　　汉世先儒说左氏皆以五灵配五方龙木也凤火也麟土也白虎金也神水也其五行之序则木生火火灺生土土丱生金金漻生水水液生木五者修其母则致其子水官修龙至木官修凤至火官修麟至土官修白虎至金官修神至故曰视明礼修麒麟来游思睿信立白虎扰言从文成而神在沼听聦正知而名川出龙貌恭体仁凤皇鸣桐
　　五运六气
　　毉家五运皆起于月初天气之先至干知大始也六气皆起于月中地气之后应坤作成物也
　　星禽
　　今之推命有星禽盖以在地十二支配在天之二十八宿如角木蛟则配以亢金龙每辰加一倍而为二惟子午卯酉四正之方星辰至此转移稍迟故三之恰适合二十八之数亦巧矣古者术数又有三十六禽盖每辰而三世少知之子则防也蝙也燕也丑则水牛黄牛兕牛寅则虎豹防卯则兎狐貉辰则龙蛟虬巳则蛇蚓蛞蝓午则马鹿獐未则羊犴羚申则猿猴狖酉则鸡雉乌戌则狗狼亥则豚也防也蒿猪也陶隠居本草注畧引之李淳风引诗纬推灾度以十五国风应十五星禽而以蛞蝓属国可谓附会不经矣然其说自战国以来有之虽谬悠孟浪然亦古矣特着其说以广异闻蛞蝓今之牛亦穴居者故与蛇蚓同类国区区之地与蛞蝓何相干哉良可发一笑尔
　　时节
　　春夏秋冬尧典之四时也曲台礼及唐六典有五时之衣则以木火土金水分七十二日土无定位各寄四时之末十八日而中位在夏末秋初素问谓之长夏周礼改火季夏取桑柘之火是五时也西域一嵗分三时以寅卯辰巳为雨时午未申酉为热时戌亥子丑为寒时曰八节者以八风分各四十五日也素问所谓六节别无解说金光明经初二是花时三四名热际五六名雨际七八谓秋时九十是寒时后二名氷雪此六节也
　　甲夜甲朝
　　昼夜刻漏古厯百二十刻今厯百刻不同何也百二十刻用地支之数百刻用天干之数也昼夜之分以天干数之左传所谓天有十日自甲至癸也山海经亦有十日之说故一皷谓之甲夜二皷谓之乙夜平旦谓之甲朝楚辞云甲之鼂吾以行是也以地支数之则分为十二子丑寅卯辰巳为阳午未申酉戌亥为隂也
　　授时厯
　　尝见元授时厯夏至昼六十二刻夜三十八刻冬至昼三十八刻夜六十二刻今所用大綂厯全依授时厯独改二至之刻长极于六十短极于四十故谓之大綂合天下为元曰授时主燕享为也郭守敬墓碑可互考
　　纁夏冬
　　太生万物丰于纁夏耗于冬
　　金
　　宋人秋日书启金秩序玉宇旉凉又金颢平分碧虚如拭皆竒语【与揫同礼记秋揫也】
　　性情
　　万沤起而复破水之性未尝忘也万灯明而复灭火之性未尝亡也沤灯情也水火性也情与性魄与魂也
　　又
　　荘子曰各有仪则之谓性此即诗蒸民之防也后人未易可到贾谊曰少成若天性又曰性者神气之所会性立则神气晓晓然发而通行于外矣与外物之感相应故曰润厚而胶谓之性其所谓润厚而胶者今人名物之坚者曰有性不坚者曰无性之谓也王辅嗣曰不性其情何以乆行其正礼运记曰六情所以扶成五性也孝经纬曰魂者芸也情以除秽魄者白也性以治内赵台卿曰性情相与表里啖助曰情本性中物韩婴曰卵之性为邹不粥不孚则不成为雏茧之性为丝不瀹不练则不成为丝陈抟曰情者性之影凡此言性皆先于伊洛其理无异而辞防尤渊宋人乃谓汉唐人说道理如说梦诬矣
　　又
　　李慨曰人之性静情实汩之然则性也者所受于天神识是也故为形骸之主情也者所受于性嗜欲是也故为形骸之役説文性人之阳气性善者也情人之隂气有欲者也刘昼曰烟生于火而郁火者烟也情生于性而害性者情也李善曰性者本质也情者外染也易曰利贞者性情也王弼注云不性其情何能乆行其正程子取之又字义云寂然不动为性感而遂通为情然感有不同通亦有异感而中节则是性其情感而乖戾则是情其性羣动息而夜气清与秋冬归根复命无异故曰利贞者性情也
　　珠椟鱼筌
　　伊川谓治经遗道引韩非子买椟还珠然犹知有经也后世治经求仕者则所谓得鱼而忘筌犹以筌得鱼也今之学者谓六经皆圣人之迹不必学又谓格物者非穷理也格物者格其物之心也致知者致其物之知也诚意者诚其物之意也正心者正其物之心也修身者修其物之身也齐家者齐其物之家也治国者治其物之国也平天下者平其物之天下也是全不在我全不用工是无椟而欲市珠无筌而欲得鱼也谓其说之新可听则可当于理则未也
　　欛柄
　　张无垢云欛柄入手则开导之际改头换面随宜说法使殊涂同归今之讲理学者悉用此语而或不知其出也
　　蒋北潭戏语
　　余友蒋北潭芝善戯语而有妙理尝论近日讲学之异曰宋儒格物致知之说乆厌听闻良知及知行合一之说一出新人耳目如时鱼鲜笋肥美爽口盘殽陈前味如嚼氷若乆而厌饫依旧是鹅鸭菜蔬上也又如真旦看厌却爱装旦北西厢听厌乃唱南西厢观听既乆依旧是真旦北西厢出也公勿与辨但徐徐俟之
　　夹杂道学
　　朱子答黄勉斋书曰前此学徒真伪难辨今得此鍜链一畨夹杂者无所逃矣此盖韩胄禁伪学之后朱子云云也可谓君子不党由此观之宋之道学夹杂者亦多朱子亦厌之岂惟宋哉论语曰无为小人儒即夹杂也孔子亦厌之矣岂惟孔子厌之书曰象恭滔天尧舜亦厌之矣大抵有正色即有间色正当辨其似是之非今也不然防短匿瑕以相标榜无乃谬耶
　　刘静修论学
　　未知其粗则其精者岂能知也迩者未尽则其逺者岂能尽也六经自火于秦传注于汉疏释于唐议论于宋日起而日变学者亦当知其先后近世学者徃徃舎传注疏释便读宋儒之议论盖不知议论之学自传注疏释出特更作正大髙明之论尔传注疏释之于经十得其六七宋儒用力之勤铲伪以真补其三四而备之也
　　陈同甫与朱子书
　　同甫与朱子书略云因吾眼之偶开便以为得不传之絶学三三两两附耳而语有同告宻画界而立一似结坛尽絶一世之人于门外而谓二千年之君子皆盲眼不可防洗二千年之天地日月若有若无世界皆是利欲亦过矣予喜其言有切于士病故书之以自警刘安世尝云愿士夫有此名节不愿士夫立此门户此元祐之士病黄履翁云愿士夫务道学之实不愿士夫立道学之名则淳熈以后士病也党籍伪学之禁虽小人无忌惮亦君子有以招之与
　　游定夫帖
　　游定夫一帖与友人曰不能博学详説而遽欲反约不能文章而遽欲闻性与天道犹之欲立数仭之墙而浮埃聚沬以为基絺兮绤兮而欲温吸风饮露而欲饱无是理矣近日厌穷理之烦而贪居敬之捷者安得以是说告之
　　李延平胡仁仲格言
　　观喜怒哀乐未发之先可以理性【延平】探视听言动无息之际可以正情【仁仲】
　　恬智安虑诚明
　　荘子曰古之治道者以恬养智智生而无以智为也谓之智养恬智与恬交相养而和理出其本性也大学曰安而后能虑中庸曰诚则明矣明则诚矣佛氏之所谓定慧亦是理也司马子防曰恬智则定慧也和理则道徳也是知安虑也诚明也恬智也定慧也一也理之会合通无古今无中外而符合浑融谓其窃吾说以文彼狭夫儒之见也
　　道学
　　或问何谓道学曰天下之达道五能行五者于天下而又推类以尽其余道学尽于是矣何谓心学曰道之行也存主于内无一念而非道发达于外无一事而非心表里贯彻无载尔伪心学尽于是矣故道学心学理一名殊明明白白平平正正中庸而已矣更无髙逺妙之说至易而行难内外一者也彼外之所行颠倒错乱于人伦事理大戾顾异巾诡服濶论髙谈饰虚文美观而曰吾道学吾心学使人领会于渺茫恍惚之间而无可着摸以求所谓禅悟此其贼道防心已甚乃欺人之行乱民之俦圣王之所必诛而不以赦者也何道学心学之有
　　禅学俗学
　　骛于髙逺则有躐等凴虚之忧専于考索则有遗本溺心之患故曰君子以尊徳性而道问学故髙逺之蔽其究也以六经为注脚以空索为一贯谓形器法度皆刍狗之余视听言动非性命之理所谓其高过于大学而无实世之禅学以之考索之其究也涉猎记诵以杂博相高割裂装缀以华靡相胜如华藻之绘明星伎儿之舞砑皷所谓其功倍于小学而无用世之俗学以之
　　儒教禅教
　　儒教实以其实实天下之虚禅教虚以其虚虚天下之实陈白沙诗曰六经皆在虚无里是欲率古今天下而入禅教也岂儒者之学哉














　　升庵集巻七十五
　　钦定四库全书
　　升庵集巻七十六　　　　　明　杨慎　撰昆仑九州
　　邹衍言九州之外复有九州载于史记按其说曰东南神州曰旦土【旦音与晨同】正南卭州【隋书作迎】曰深土西南戎州曰滔土正西弇州【隋书作拾州】曰开土正中冀州曰白土西南柱州曰肥土西北州【隋书作营州】曰成土东北咸州曰隐土【尸子作土】正东扬州曰信土其言本荒唐汉人作河图括地象全祖其说隋代郊天遂以其名入从祀之位史炤通鉴释文曰此九州其昆仑统四方之九州乎或曰神农地过日月之表盖神农之九州也【柱州一本作桂州营州一本作宫州近是宫与相近未知孰正】
　　五岭考
　　裴氏广州记云五岭大庾始安临贺桂阳掲阳邓德明南康记云五岭者台岭之峤五岭之第一岭也在大庾骑田之峤五岭之第二岭也在桂阳都厐之峤五岭之第三岭也在九真萌渚之峤五岭之第四岭也在临贺越城之峤五岭之第五岭也在始安都厐水经注作部龙萌渚舆地志作明诸徐广曰五十万人守五岭淮南子曰始皇利越之犀角象齿翡翠珠玑乃使尉屠睢发卒五十万为五军一军塞镡城之岭一军守九嶷之塞一军处畨禺之都一军守南野之界一军结余干之水注镡城在武陵西南接欝林九嶷在零陵畨禺在南海南野余干在豫章其说五岭又不同并志之于此
　　海外五岳
　　道经言海外蓬莱阆苑有五岳灵山一曰广乗之山天之东岳也在东海之中为发生之首上有碧霞之阙琼树之林紫雀翠鸾碧藕白橘主嵗星之精居九气青天之内矣二曰长离之山天之南岳也在南海之中上有朱宫绛阙赤室丹房紫草红芝霞膏金醴主荧惑之精居一气丹天之内矣三曰丽农之山天之西岳也在西海之中上有白华之阙三素之城玉泉之宫瑶林瑞兽主太白之精居七气素天之内矣四曰广野之山天之北岳也在北海弱水之中上多琼楼寳阙金液龙芝主辰星之精居五气天之内矣五曰昆仑之山天之中岳也在八海之间上当天心形如偃盖东曰樊桐西曰圃南曰积石北曰阆苑上有琼华之阙光碧之堂瑶池翠水金井玉彭主镇星之精居于中元一气天中焉
　　野狐岭
　　童瑄字碧瑄号玉壶以明天文召入扈从成祖北征至野狐岭上有碑识云岭去天十八里其寒裂肤此地极北紫防北斗已向南观
　　大行山
　　山海经大行山一名五行山列子作大形则行本音也河图括地象云大行天下之脊郭縁生述征记大行首始河内自河内至幽州凡有八陉崔伯阳感山赋上正枢星下开冀方起为名丘妥为平冈巍乎甚尊其名大行盖趂韵之误耳
　　五台山
　　史炤通鉴注曰五台在代州五台县山形五峙相传以为文殊示现之处华严经疏云清凉山者即代州鴈门五台山也以嵗积坚氷夏仍飞雪曾无炎暑故曰清凉五峯耸出顶无林木有如叠土之台故曰五台古传云山在长安东北二千六百余里代州之所管山顶至州城一百余里其山左邻恒山右接天池南属五台县北至繁畤县环基所至五百余里灵记云五台山有四埵去台各一百二十里据古今所载今北台即是中台中台即是南台大黄尖即是北台栲栳山即是西台漫天石即是东台惟北台中台古时无异东台西台古今无别无恤台恒山顶是也昔赵襄子名无恤曽登此山观代国下瞰东海西瞢防山有宫池古庙隋炀帝避暑于此而居因天池造立宫室龙楼鳯阁徧满池邉号为西埵南系舟山上有铜镮船轴犹在昔帝尧遭水系舟于此世传文殊见于南台号为南埵北有覆宿堆即夏屋山也后魏孝文皇帝避暑徃覆宿此下见云州谓之北埵中台稍近西北有太华泉有古寺二十余处东台去太华泉四十二里台山遥见沧瀛诸州日出时下视大海犹陂泽焉有古寺十五处西台去太华寺泉四里危嶝干云乔林拂日有古寺十二处南台去太华泉八十里最为幽寂有古寺九处北台去太华泉十二里有古寺八处唐末所添寺不在其数五台县本汉虑虎音驴夷隋大业二年改为五台县元遗山五台山寺诗兠罗绵界寳光云云际同瞻化现身解脱文殊俱有说是中知有木强人又云石罅飞泉氷齿牙一杯龙焙雪生花车尘马足长桥水汲得中泠末要夸五台奇胜史炤之引遗山之诗如在目中余尝作卧逰録録天下名山五台之文仅此然亦奇传矣
　　名山异名
　　昆仑山一名昆岑君山一名娲宫武当山一名篸岭普陀山一名梅岑青城山一名天谷大复山一名胎簮衡山一名芝冈东海一名岱渊【岱渊见随巢子】遁甲开山图曰沙土之堛云阳之墟可以长生可以隐居指甘泉谷口也郭璞注山海经云山川或有同名而异实或同实而异名或一实而数名歴代乆逺古今变易未得详也信哉
　　四时山
　　春山淡冶而如笑夏山苍翠而如滴秋山明净而如妆冬山惨淡而如睡【郭熈】
　　四地山
　　海山防茫而隐见江山严厉而峭卓溪山窈窕而幽深塞山童頳而堆阜【巩氏耳目志】
　　铁围山
　　铁围山在西天佛经所称不知的在何处唐初宋昱诗梵室开金地香龛凿铁围
　　天隳山
　　扬雄蜀本纪曰有王曰杜宇出于天隳山有朱提氏女为杜宇妻号曰望帝
　　楚蒙山
　　萧頴士楚蒙山诗尚子捐俗氛季随蹑遐轨季随即周八士之一防山有季随事亦一奇闻也
　　峨眉山
　　余书峨眉山寺简板曰奇胜冠三蜀【晁公武语】震旦第一山【佛经】刘东阜云不如以王右军昆仑伯仲地易奇胜冠三蜀又半天开佛阁平地见人家老保楼简板范景仁诗也
　　巫山
　　巫山者巫咸以鸿术为帝尧医师生为上公死为贵神封于斯山因以名之见郭璞巫山赋
　　开梅山
　　宋章惇开梅山诗云开梅山梅山万仭摩星躔扪萝鸟道十步九曲折时有僵木横崖颠负麻直上视南岳回首蜀道犹平川人家迤逦列板屋火耕硗确名畬田穿堂之皷堂穿壁两头击皷歌声传长藤吊酒跪而饮何物爽口盐为先马郎酣歌苗女和不待媒妁自相牵白巾纒髻衣绕頵野花山果青垂肩如今丁口渐蕃息世界虽异非桃源熈宁天子厪圣虑命将传檄令开邉给牛贷种使耕垦植桑揷稻输缗钱人人欢呼愿归顺裹头异语淳风旋不特得地一千里王道荡荡尧为天汉皇黩武竟何益性命百万涂戈鋋李广自杀马援死寂寞铜柱并燕然伊溪之源最沃壤择地作邑民争先大开庠序明礼乐抚柔新俗威无专小臣作诗谐乐府梅山之崖石可镌此诗可勒不可泯颂声万古长潺湲惇之此诗专颂开梅山之利又按济北晁无咎开梅山一篇云开梅山梅山开自熈宁之五年其初连峯上参天岩崖盘阂羣峦南北之帝凿混元此山不圮藏云烟跻攀鸟道出荟蔚下视蛇脊相夤縁穷南山南山石室大如屋黄闵之记盘瓠行迹今依然髙辛氏时北有犬戎防国中下令购头首妻以少女金盈斗遍国无人有畜狗厥初得之病耳妇以盘覆瓠化而走堪嗟吴将军屈死防防口帝皇下令万国同事成违信道不容竟以女妻之狗乃负走逃山中山崖幽絶不复人迹通帝虽悲思深徃来輙遇雨与风更为独力之衣短后裙六男六女相婚姻木皮草五色文武溪赤髀皆子孙侏离其声异言语情黠貎痴喜安土自以吾父有功母帝女淩夷夏商间稍稍病侵侮周宣昔中兴方叔防振旅春秋絶笔逮战国一负一胜安可数迩来梅山恃险阻黄茅竹箭如雨南人颠踣毙溪弩据关守隘类穴防一夫当其阨万众莫能武欲知梅山开谁施神禹斧大使身服儒賔客盈幕府檄传猺初疑叩马卒欢舞坦然无障碍塞石滇溪渚伊川被发祭一变卒为虏今虽关梁通失制后谁御开梅山开山易防獠难不如昔人闭玉关则言不必开盖因章惇小人专其事为清议所不与也然梅山地今为长沙府之安化县五寨自熈宁至今永无蛮獠之患则惇之此举一秦之长城也不然则为长沙之害岂减于广西之猺獞哉
　　鲋鰅山阳虚山
　　山海经鲋鰅山颛顼所葬今在开州阳虚山在沪水濵有仓颉二十八字今在商州洛南县
　　独妇山
　　越絶云独妇山去防稽四十里勾践将伐吴徙寡妇至独山者以为死士示得专一也吴越春秋作独女山云勾践以诸寡妇淫泆过犯皆输山上士有忧思者令逰山上以喜其意按二事吴越春秋所载近是又齐记云齐有女闾七百徴其夜合之资以充国用论语有归女乐之文亦出于齐其女闾之余乎管仲相桓公而立此法宜为圣门之童所羞称也
　　火山火井
　　水经注火山似火从地中出名曰荧台今南中徃徃有之火井在蜀之临邛今嘉定犍为有之其泉皆油之然人取为灯烛正德中方出古人博物亦未及此也积阳之气所产固非怪异
　　山形
　　锐而出者为虎牙尖而背者为熊耳角而巘者为牛首冠而峭者为鸡头【王涯僊掌辨】
　　山岩之异
　　玲珑剔透桂林之山也巉嵯窳窆巴蜀之山也绵衍厐魄河北之山也俊俏巧丽江南之山也贵州之山灰堆粪壤不入诗画
　　庐山记
　　张野庐山记天将雨则有白云或冠峯岩或亘中岭俗谓之山带不出三日必雨【唐诗风吹山带遥知雨】
　　篸山仙室
　　襄阳记武当山一名篸山又名仙室山望之秀絶极晴而见之轻霄盖其上白云带其前旦必西行夕而东返谓之朝山言为众山所朝也
　　包山无三班
　　包山旧无三班谓蛇虎雉也侯景之乱乃有蛇虎或问雉亦文鸟何以与虎蛇为伍曰雉与蛇交有雉之地必有蛇也
　　浮玉山隂火
　　拾遗记西海之西有浮玉山山下有穴穴中有火其色如水波涛灌汤而火不灭名曰隂火木虚海赋所云隂火潜然者也然李善及五臣注皆不引之唐诗隂火雨中然顾况诗风晴汩起隂火暝潜烧戴叔伦诗古戍隂传火寒芜晓带霜
　　嵩岑
　　元魏裴粲传嵩岑极天苞育名草修生救疾多逰此岫魏帝诏之曰栖素云根饵芝清壑
　　九曲黄河
　　河图纬象曰黄河出昆仑山东北流千里折西而行至于蒲山南流千里至于华山之隂东流千里至于桓雍北流千里至于下津河水九曲长九千里入于渤海水经注曰黄河百里一小曲千里一曲一直新唐书云天寳中哥舒翰破吐蕃洪济大莫等城收黄河九曲以其地置西海郡
　　黄河源
　　按史记云河有两源一出葱岭一出于阗合流东注蒲昌海伏流地中南出积石其山多玉石武帝因按古图书名河所出山曰昆仑班固以骞为未尝见昆仑唐薛元鼎使吐蕃自陇西成纪出塞二千里得源于闷磨黎山中髙四下所谓昆仑水东北流与积石河相连河源澄莹冬春可涉下稍合流色赤益逺他水并注遂浊吐蕃亦自言昆仑在其西南故蔡氏尚书禹贡传兼取二说而归是于薛然皆非耳目闻见之实论元至元十七年命都尔蘓佩金虎符徃求河源自河州四阅月始抵其处学士潘昻霄述其所见为志谓河源出吐蕃朶甘思西鄙有泉百余沮洳涣散方可七八十里自上瞰之如列星羣流奔辏五七里滙二巨泽自西而东经歴可半月合赤賔河其流寖大始名黄河然水犹清又一二日岐为八九股行可二十日至朶甘思东北有大雪山即昆仑也自是凡七八日河水北行转西昆仑北一东北流可二十日至禹贡积石自发源至汉地南北溪涧分流合莫知纪极至积石始林木畅茂及考临川朱思本得译出梵字图书其间分合转折与志或异而昆仑积石地域逺近大要相同大槩谓河源东北流所歴皆西畨地至兰州凡四千五百余里始入中国又东北流过胡地凡二千五百余里始考张骞使西域所至惟大月氐大宛大夏康居其余旁国皆得之传闻徒见盐泽伏流至于积石再出遂谓此为河源诚未覩昆仑班固非之宜矣元鼎虽亦以使事徃吐蕃然履歴有序其言昆仑山水委曲可信故蔡传以元鼎之言为近然亦未究极至元有天下薄海内外皆置驿使通道絶域如行国中都尔苏又特以河源事徃所诣多乡道指授其所纪载当有证据然后知于阗盐泽昆仑积石一皆河流所经去源犹逺譬诸常山之蛇张骞见其尾元鼎见其腹而都尔苏所至昻霄所纪庶几见其全体矣虽然中夏内事有干人纪者君子所当知中夏外事无预于人者君子所当畧故禹贡止书导河积石至于龙门其下经过播逆入海之处则备及之意盖有在矣后世振决荡析河流在中国者代无善捍之防而反逺求其源于荒絶之外欲何为邪姑并録之以具观考
　　五湖
　　五湖之说有二周礼扬州其浸五湖范蠡云与我争三江五湖之利者非吴耶史河渠书曰于吴则通渠三江五湖货殖传曰夫吴有三江五湖之利太史公自叙曰登姑苏望五湖此五湖者即具区也其有五故曰五湖一名震泽一名笠泽张勃吴録云五湖者太湖之别名以其周行五百里三万六千顷故以湖名义兴记太湖射湖贵湖阳湖洮湖为五湖郦道元水经谓长塘湖射贵湖上湖滆湖太湖为五湖张守节史记正义云茭湖游湖漠湖贡湖胥湖皆太湖东岸五湾为五湖虞翻云太湖有五道东通长洲松江南通嘉兴韭溪西通宜兴荆溪北通晋陵滆湖西南通嘉兴韭溪陆鲁望云太湖上禀咸池之气一水而五名其名大同小异皆禹贡之所谓震泽也王勃文襟三江而带五湖则揔言南方之湖洞庭一也青草二也鄱阳三也彭蠡【一名宫亭湖即禹贡滙泽】四也太湖五也吴越春秋五湖贡湖游湖胥湖梅梁湖金鼎湖也韦昭曰胥湖蠡湖洮湖滆湖就太湖而五虞翻曰太湖水通五道谓之五湖陆蒙曰太湖上禀咸池五车之气故一水五名又杨全五湖赋止为太湖而作周礼扬州之浸曰五湖
　　三河
　　唐诗天子三河募少年三河黄河也析支河也湟河也
　　百川
　　吕温地志图序粉散百川黛凝羣山亦如今地里图黄为川红为路青为山也
　　大江
　　江出岷山其源实自蜀西戎万山来至嘉州而沫水自巂州合大渡河穿夷界千山以防之至叙州而马湖江防之又十五里而南广江防之至泸州而内江又自资简防之至重庆而嘉陵江自利阆果合等州防之至涪州而黔江合南夷诸水防之至万县而开江水自开达等州防之夫然后总而入峡是江自峡而西受大水凡八及出峡而下岳阳则防之者洞庭湖所受湖南北诸水也又自是而下鄂渚则防之者汉口所受兴元诸水也又自是而下黄州东四十五里则防之者巴河也又自是而下九江则防之者彭蠡今名鄱阳湖所受江东西诸郡水也又自是而下则防之者皖水所受淮西诸水也夫然后总而入海是以自峡而东又受大水凡五畧计天下之水防于江者居天下之半其名称之大而可考者凡十有三故曰江源其出如瓮而能滔滔万里达海所受者众也呜呼问学者可以观矣
　　三江
　　禹贡曰三江既入诸江之说极多国语子胥曰三江环之民无所移昭注曰三江松江也钱塘也浦阳也秦语云越王擒之于三江之浦范蠡曰与我争三江五湖之利者非吴与吴越春秋曰范蠡乗舟出三江之口越絶书云出三江之口入五湖之中蔡沈书传主唐仲初吴都赋注松江下七十里分流东北入海为娄江东南流者为东江并松江为三江张守节史记正义曰三江者在苏州东南三十里名三江口一江西南上七十里至太湖名曰松江古笠泽江一江东南上七十里白蚬湖名曰上江亦曰东江一江东北下三百余里入海名曰下江亦曰娄江于其分处号曰三江口顾夷吴地记云松江东北行七十里得三江口东北入海为娄江东南入海为东江并松江为三江是也周礼职方氏云扬州薮曰具区川曰三江按五湖三江者昭注非也其源俱不通太湖引解三江既入失之逺矣鄮山黄氏曰世之说三江者甚众率于地理不合至税安礼【安礼蜀人地理指掌图或以为东坡非也】禹贡指掌图一出指豫章九出彭蠡者为南江以足经文中江北江之数其论始定然审如其说于震泽何关耶其曰歴丹阳毗陵入今大江者为北江首受芜湖东至阳羡者为中江分于石城过宛陵入具区者为南江三江在震泽上下而皆入海其说似矣然丹阳毗陵之入江者特港脉一二讵应影附大江而谓之江而首芜湖分石城之二水皆在震泽上流又可以入海言耶以今所见受震泽水东入于海者惟吴松一江不见其三也旧有安亭一江由青龙镇入海闿利者虑其走商税塞之又有白蚬一江以通青龙今亦塞而耕稼之王半山送裴如晦出宰吴江诗曰当知耕牧地徃徃茭蒲青三江断其二洪水何由宁岂禹三江之旧迹在是有可访而复之者耶抑水之为水有源有委旧说具区三万六千顷积之既多泄之已难矣熈宁八年旱太湖浅露见丘墓街井是昔为高原今为汚泽也湖之浸淫又不知其比旧增多几千顷非源委之不究而致然耶【慎】按蔡沈黄震之说皆于下流求之名以地讹号随世改恐非禹贡三江之说也曷于上流发源求之徐铉注说文云江出岷山至楚都名南江至浔阳为九道名中江至南徐州北江入海郭璞山海经注岷山大江所出也崃山南江水所出也崌山北江水所出也三江皆发源于蜀而注震泽禹贡纪其源而及其委耳岂区区为吴地记其琐琐改易不常之名乎观禹贡三江之说当以此意求之则予之言虽大禹复生不能易矣
　　蜀之三江
　　蜀之三江外水岷江中水涪江内水沱江也
　　垫江之源
　　蔡松年补南北史志载吐谷浑酋长阿豺登其国西疆山观垫江源问其羣臣曰北水流更有何名由何郡国入何水也其长史曽和曰此水经仇池过晋寿出宕渠始号垫江至巴郡入江度广陵防于海阿豺曰水尚知归吾独无所归乎乃遣使南通于刘宋贡方物宋少帝封为浇河公按此称垫江非今忠州之垫江也古之垫江即今合州也合州置于西魏隋炀帝改合州为涪陵而移垫江之名于忠州之桂溪今之垫江则古之桂溪也近日一统志亦草草混淆因书垫江源并及之按垫江之源乃在吐谷浑之西疆山今其地不在中国不可考究
　　怒江
　　唐地里志安南通天竺道自羊苴哶城西至永昌故郡三百里又西渡怒江至诸葛亮城二百里羊苴哶今在大理怒江今在腾越怒江江波汹涌如怒也或作露江非
　　四海
　　东海之别有渤海南海之别有涨海西海之别有青海北海之别有瀚海犹五岳之外有五镇也
　　裨海
　　说文裨接益也以小益大曰裨西域传有裨王汉书有裨将邹衍书四海之外有裨海环之书名有裨苍裨雅皆以小益大之义
　　西海
　　丘文庄公曰自汉南越入中国始有南海然西海竟不知所在今祀东海于登州祀南海于广州皆临海而祭西海则望祀于蒲州北海则望祀于怀庆盖因宋都汴而懐庆在其北是时失幽燕无因至辽蓟之间而北望以祭之可也国朝都燕而乃往南以祭北海可乎古谓青州为北海郡今京师东北乃古碣石沦海之处于北立祠为宜滇之极西百夷之外闻有大海通西南岛夷即西海也宜于云南城望祀之【慎】按王莽立西海郡于西宁之地亦妄也今滇西百夷之外有大海在今阿瓦地沐璘为都督曽至其地有诗云蛇首楼十丈长头铙鼔乐笙簧篙师百橹齐揺去阿瓦城边水似汤即西海无疑矣又按王充论衡云汉得西王母石室因立西海郡而汉书不载其事今其地没于匈奴矣栁子厚铙歌题云李靖灭吐谷浑西海上
　　热海
　　岑参热海行云蒸沙烁石然虏云沸浪炎波煎汉月此循名想说之误参虽仕从邉幕亦未曽亲到热海也按奘西域记云凌山葱岭北隅坎雪积凌春夏不觧悬釡而炊席氷而寝七日出山有一清池亦曰热海以其对凌山不冻故得此名其水未必温也奘盖躬至目见非参想像之词耳
　　丘处机论海潮
　　海潮人皆言因月唐卢肇独言因日余尝逰海上询其故老甚见分明月初出则潮初上月卓午则潮满月西转则潮渐退月没则潮退尽北方月出则潮复上斗北月中则潮满月东转则潮渐退月没则潮退尽卢肇言日是太阳水是纯隂日西入地时隂避太阳东海潮上日出时水乃西流东海潮下且箭之急疾昼夜不能行万里如何海之深濶洪波荡日夜能行数万里乎又肇之所言昼夜方是一潮知肇不曽海上逰行其文轻进朝臣无有诘难者盖世间之事强辩者为胜自非圣达谁能穷理尽性哉余要曽较勘东莱与胶西陆地相去二百里许水行迂曲则千里许潮信不同莱北潮上即胶西潮下胶西潮上即莱北潮下北到南海约近万里据大体北海潮上则江淮已北皆潮满南海潮上江淮已北皆潮下即是如何登莱即墨盈缩不同又见四方大海潮流各异耳世间之事尚不能究况天外之事乎大抵海水盈缩譬乾象纵横耳于理则无有邉际随风飘荡莫能定准何乃昼夜循环不差度数亦圣功道力不可思议耳丘长春之说如此可与卢肇余靖及天原发防之说相叅互故备録之然潮亦有不可知者如钱镠射潮而潮退西陵元兵驻钱塘沙上三日而潮不至似有神司之不可以常理推也
　　海影翻
　　人家壁上或见塔影树影而不知塔与树所在此理不可晓又有见塔影树影皆倒悬尤不可解段成式云海影翻侧如此理或然也盖海光映日数千里皆见塔树影本直影又重影势必倒也
　　阆水即水
　　通鉴六十七巻刘璋将扶禁帅万余人由阆水上注阆水即西汉水禹贡所谓嶓冡导东流为汉者也余昔年着古音畧以浪为一水吴中陆贞山粲驳之以为误盖未尝考此也
　　外水内水中水
　　宋刘裕遣朱龄石代蜀防谯纵众军悉从外水取成都臧僖从中水取广汉老弱乗髙舰从内水向黄虎史炤通鉴释文曰巴郡【今之重庆】正对二水口右则涪内水左则蜀外水自渝上合州至绵州曰内水自渝上戎泸至蜀谓之外水【慎】按外水即岷江自重庆上叙州嘉定是也内水即涪江自重庆上合州遂宁潼绵是也中水即沱江自泸州上富顺资简金堂汉州是也曰四川者则取岷江沱江黒水白水四大川以为名尔【沈约宋书资江为中水涪江为内水】
　　八功德水
　　八功德水一清二冷三香四柔五甘六净七不噎八除病
　　丁字水
　　杜牧睦州诗叠嶂巧分丁字水按水经丁溪水在泗水东泗水冬春浅涩常排沙通道陆机赋所谓乗丁水之防岸排泗川之积沙是也
　　十二月水
　　正月觧冻水二月白苹水三月桃花水四月蔓水五月麦黄水六月山矾水七月豆花水八月荻苖水九月霜降水十月复槽水十一月走凌水十二月蹙凌水见九州记
　　苦水变甘泉
　　李锡之为芦城令变苦泉为甘泉凡水之性味色香出没显伏皆地脉之异有所产欤惠州之佛疏院东热泉汤如也西冷泉雪如也
　　濡水
　　濡水有二乃官切一出郡固安县与易水合而注于海马水此一濡水也一发原于辽西塞外过海阳入于海此一濡水也
　　蜀江水路险名
　　江自嘉州至荆门名滩险地凡千百余舟人一一能言之其滩之外有洞有碛凡数十皆见于字书今载其畧洞疾流也【江中有达洞构木洞】水流沙上曰瀬【江中有和尚瀬】水出尾下曰瀵【今地名七瀵】囬流旋转曰漩【今有南陀三漩】石积水浅曰碛【今有上碛下碛】水疾崖倾曰碥【今有阎王碥燕子碥】滩碛相凑曰沝【音子今有石防子折危子】水如转毂曰漕【今有野猪漕】水漫不流曰沱潭下急流曰滩其名尤多不尽书也
　　逺水如岸
　　海濵之人曰逺望海水似髙于地有如岸焉盖水气也炀帝望海诗曰逺水翻如岸遥山倒似云













　　升庵集巻七十六
　　钦定四库全书
　　升庵集巻七十七　　　　　明　杨慎　撰石熊峯滹沱河考
　　恒山之阳有巨川焉曰滹沱源出代郡防戏山下滙为三泉流稍延曼循太行掠晋冀蜿蜒而东注之海按班固叙禹贡九河所谓徒骇者也至宋蔡沈疑之盖惑于夹右碣石入于河之说遂以九河沦于海滹沱中髙不与大河相渉然所谓九河者亦犹九川云尔岂谓大河播为九乎故知山川经络茍非目覩身歴而欲据文字定之鲜有不失者矣
　　济源
　　战国防注济水出常山房子县賛皇山东至钜鹿瘿陶县入泜索隐曰济水出河东王屋山其流至济隂应劭云济水出平原隂县东三说不同何也盖济水伏流或隐或见三家各以所见为出处尔
　　东流不溢
　　楚辞天问东流不溢孰知其故柳子之对朱子之注大抵以归墟为说余谓水由气而生亦由气而灭今以气嘘物则得水又以气吹水则即干由一滴可知其大也归墟尾闾是水之大穷尽气之大升降处山海经云汜天之山赤水穷焉不姜之山黒水穷焉□涂之山青水穷焉白水之山白水穷焉不庭之山荣水穷焉成山甘水穷焉则众流各有穷处至此即化气而升不必至归墟也又庄子云日之过河也有损焉风之过河也有损焉风日皆能损水但甚防而人不之觉若曝衣于日中摽湿于风际则立可验此随时而消息也覆杯水于坳堂则立而厬洒激泉于焦原则立而涸此随地而消息也盖二气迭运五行更胜一极不俱备一物不独息端指何地为归墟邪
　　祝融之汪
　　杨诚斋拟大招懐东坡词歴九州而犹碍兮诞寘之祝融之汪按祝融之汪谓南海也左传雍氏之汪服防注停水曰汪楚谓之汪闽谓之洋
　　寳盌泉
　　寳盌泉在江州徐陵文泉流寳盌遥忆湓城峯号香炉依然庐岳
　　半月泉
　　防稽天依寺有半月泉泉隐岩下虽月圆满望池中只见其半最为佳处有僧凿开岩名满月殊可惜也因作杀风景一絶云磨墨浓填蝉翅帖开半月岩为满月富翁漆却断纹琴老僧削圆方竹节
　　温泉
　　东坡诗记所经温泉天下七处以骊山为最予在南中所见又不止七处也寕州白崖德胜闗浪穹宜良邓川三泊凡数十处而安寕为最凡温汤所在下必有硫黄其水犹有其味独安寕清彻见底垢自浮去不积且无硫黄气不知何理也旧有人见其窍出丹砂数粒乃知其下有丹砂传闻徽州黄山温泉亦类此后周王褒温汤铭云白矾上彻丹砂下沉华清驻老飞流莹心乃知温泉所在必白矾丹砂硫黄三物为之根乃蒸为暖流耳
　　瀑布泉
　　瀑布泉诗人盛称庐山鴈荡亦有之地志云庐山循崖直下不如鴈荡之飞坠飘散而可观也吾蜀梁山县蟠龙山有之与鴈荡相似靳两城云大胜庐山有诗云神女碧瑶簮明珠构璎珞纎手按钟球钧台响天乐仙人环佩玉晓跨苍龙谒帝闗醉舞婆娑浑忘却天风吹挂翠防间
　　龙湫瀑布
　　唐僧贯休诗鴈荡经行云漠漠龙湫燕坐雨蒙蒙所谓雨者非雨也瀑布之溅沫也按鴈宕志云西谷龙湫如井状槛中作凹石壁数仭水从凹中泻下望之若悬布随风作态逺近斜正变幻不一或如散珠如骤雨如飞雪如轻烟蒙雾或飘转中断或左右飞散或直下如注霤或屈曲如蜿蜒观者每立于潭外相去数十步水忽转舞向人乱洒衣帽沾湿或大注如晴雷或为风所遏盘桓而不下皆竒态也匡山视此不及逺矣彼以名闻天下者路当要区耳按此段竒景披志见之亦爽心目况亲至之乎可入卧逰録
　　迷子洲
　　王半山诗洲迥藏迷子溪深碍若耶迷子洲在建康西南四十里
　　鹦鹉洲
　　王僧防传侯景冦夏首有龙五色入城前鹦鹉洲水中
　　十七阨【可对百二闗】
　　子胥谏吴王曰齐晋山居陆处岂能越十七阨以有吴哉
　　三鵶路【可对五鹿沙】
　　元魏西郢羣蛮反断三鵶路按三鵶在汝州古绕角城春秋传绕角之役是也项城县为第一鵶分岭山为二鵶汝州为三鵶也唐诗三鵶水上一归人
　　鬼乗龙
　　周世宗征濠夜遣兵持炬乗槖驼絶淮濠兵惊以为乗龙也今名乗龙洲在鳯阳【寰宇志】
　　汶即岷
　　蜀山之大者曰岷山其川曰岷江岷字说文作防省作岷汉人书作汶多与汶上之汶相混列子貉不逾汶谓川江也非汶上也殷敬顺已辨之史记冉駹为汶山郡司马温公类篇曰汶音岷据中记引禹贡岷嶓旣艺及岷山之阳及岷山导江皆作汶盖古字通用也三国志蜀后主至湔登观坂观汶水之流王右军与周益州抚书曰要欲一逰目汶岭五代史蜀主王建贬卫尉少李钢为汶川尉徐无党注汶读作岷而今汶川县误呼作问音蜀焉得齐南鲁北之水乎【叙州驿名汶川考古志作渂川】
　　水鬬河僵
　　国语曰糓洛鬬将毁王宫注不言其鬬之状宋绍兴十四年乐平水鬬有司奏言何冲里田水中类为物所吸聚为一直行髙平地数尺不假隄防而水自行里南程氏家井水溢亦髙数尺夭矫如长虹声如雷穿墙毁楼二水鬬于杉墩且前且却约十余刻乃解以后印前谷洛二水之鬬应亦如此也正德中文安县水忽僵立是日天大寒遂冻为氷柱髙五丈四围亦如之中空而傍有穴后数日流贼过文安乡民入氷穴中避之頼以全者颇多土人谓之河僵亦前史罕见也
　　海船候气
　　海船候气见黄气知有人烟国土见白气知有山峯岩壑见黒气水也
　　鞠旅滇池
　　陈霸先九锡文曰鞠旅滇池之南陈师桂岭之北【以此考之霸先曽至滇矣】
　　鴈塔猴池
　　王勃寺碑髙台与鴈塔俱平曲岸与猴池共尽佛有五精舍猕猴江其一也
　　金庭玉柱
　　林屋洞天在包山其中深窈幽黒乆无逰者徐武功好竒列炬而行行颇乆至一处平敞寛崇四壁上下皆作金色石乳自上滴下谓之金庭玉柱也有刻字曰隔凡字飞逸疑非人间书
　　盘涡
　　蜀江三峡中水波圆折者名曰盘涡音漩诗盘涡鹭浴底心性张蠙黄牛峡诗盘涡逆入嵌空地断壁台分缭绕天
　　沙
　　水邉地可耕曰沙金陵有白沙徽州有锦沙楚有长风沙秦塞有穆护沙佛经有毗沙瓶沙
　　沙城
　　三国志娄伯子筑沙城俞亮角诗榆叶沙城冷梅花水国偏
　　天池天堑天藏
　　海曰天池江曰天堑盐曰天藏
　　星牖月窻
　　凡山洞岩穴有窍通明小者曰星牖大者曰月窻
　　拒云槩日
　　山一名天柱山三峯鼎峙拒云槩日
　　神嚣仙的
　　梁宣帝七山寺赋神嚣嵒嵒而独立仙的皎皎以孤临壑之凸凹者曰嚣峯之尖射者曰的
　　枝峯蔓壑
　　陆鲁望云金华山枝峯蔓壑秀气旁魄不啻神仙登临
　　欝欝葱葱
　　光武纪有望舂陵气者曰唶佳哉气欝欝葱葱陆佃曰欝欝塞也葱葱通也言其气塞而通矣列子美哉国乎欝欝芊芊欝欝森幽也芊芊茂盛也
　　鱼齿兽角
　　庾信哀江南赋地平鱼齿城危兽角左传涉于鱼齿之下注鱼齿山名见吕氏春秋猛兽以尾为旌以角为城
　　马齿鱼鳞
　　州疆马齿候馆鱼鳞宋人四六语也应璩诗九州相错杂相次如马齿韩文公诗候馆若鱼鳞
　　岌峘宫霍
　　尔雅小山岌大山峘邢昺防云言小山与大山相并而小山高过于大山者名峘非谓小山名岌大山名峘也又大山宫小山霍防云宫犹围绕也谓小山在中大山在外围绕之若此者名霍非谓小山名宫大山名霍也尔雅文既奥妙而邢防解之具析其防矣所以两发其义而不厌重复者正虑后人误认也近时有刻尔雅而去疏者曰我自能解不必观疏试以此问之果误认如邢所讥此小儿强作解事者
　　度索寻橦
　　西域传有度索寻橦之国后汉书防涉悬度注溪谷不通以绳索相引而度唐独孤及招北客辞笮复引一索其名为笮人悬半空度彼絶壑予按今蜀松茂之地皆有此桥其河水险恶旣不可舟楫乃施植两柱于两岸以绳絙其中绳上有一木筒所谓橦也欲度者则以绳缚人于橦上人自以手縁索而进行达彼岸复有人解之所谓寻橦也非目见其制不知其解独孤及之文以十七字形容之西域传只四字尽之可谓工妙矣
　　瓯窭汚邪
　　史记瓯窭满沟汚邪满车注瓯窭犹培塿也左传培塿无松栢荀子注引说苑蠏螺者宜禾汚邪者满车蠏螺之背防髙原田之形似之班固所谓原隰龙鳞也汚邪隰田也荀子大畧篇流丸止于瓯臾注地之坳坎如器之瓯臾瓯臾窳下之地史记瓯窭满沟汚邪满车瓯窭倾侧之地汚邪下地也邪与臾声相近盖同也余详録此爱二句用韵之妙窭叶沟邪叶车一音也蠏螺叶禾汚臾叶车【音居】又一音也事虽一事而所闻异辞故书之异字而文藻各妙瓯如瓯臾之瓯窭如窭薮之窭当是倾侧窳下之地故曰满沟培塿之说非是也蠏螺自是髙地故曰宜禾乃可以培塿原田解之各自不妨所谓合之则两伤离之则双美也原蠏可对地蛇见庄子
　　九折坂七胜城
　　九折坂在黎州七胜城在三峡口陵法和所立
　　东汉西汉
　　祝穆曰天下之大川以汉名者二班固谓之东汉西汉而黎州之汉水源于飞越岭者不与焉固之所谓东汉则禹贡之道自嶓冢山迳梁洋金房均襄郢复至汉阳入江者也西汉则苏代所谓汉中之甲轻舟出于巴乗夏水下汉四日而至五渚者其源出于西和州徼外径阶沔与嘉陵水合俗谓之西汉又径大安利劔果合与涪水合入于江
　　南梦北梦
　　子产相楚楚子享之赋吉日王以田江南之梦注楚之云梦跨江南北地故有南梦有北梦五代孙光宪号北梦本此浯水有南浯北浯北浯在琅邪灵门南浯在九疑零陵冀州之浸曰潞有东潞西潞东潞今之张家湾潞河驿西潞山西之上党也东阳今之金华西阳今之黄州山海经注东瓯今之永嘉在岐海中西瓯即闽越今之建安亦在岐海中山有东吴西吴【西镇吴山在陇州】水有东汉西汉【见蜀志】蜀有上雒下雒【上雒新都下雒中江】庸有上庸下庸【上庸金州下庸夔州】
　　蔡元定地理
　　蔡元定自言其厯学之精谓秦汉以来皆不分明遂改秦汉以下之法然而未试元郭守敬谓蔡亦大言若秦汉之人皆不分明日月之食何以凖也其论地理为叶水心所讥谓其自塟壊祖坟又误许多士夫家改塟无以异于鑚利之山人其着律吕书又为元人及近日着律吕元声有异同皆难凭据愚谓厯术地理律吕皆难凭据目前无限事业弃之不理而治此难知难明之事何益哉
　　地志
　　今之州非允戎之州今之南阳非晋啓之南阳今之镐非来归之镐今之平陆非孟子之平陆【唐天寳中凿月河得古铁上有平陆二字明皇改河北县为平陆县】今之新都非王莽所封之新都【王莽新都在南阳见后汉书志注】
　　治水
　　宋太祖曰夏后治水但言导河至海随山濬川未闻力制湍流广营高岸自战国专利堙塞故道以小妨大以私害公九河之制遂隳歴代之患弗弭神宗曰后世以事治水故常有碍以道治水无违其性可也如能顺水所向迁徙城邑以避之复有何患虽禹复生不过如此欧阳修曰开河如放火又曰避高就下水之本性河流巳弃之道自古难复文彦博曰河不出于东则出于西利害一也今发夫修治徙东从西何利之有自古治河之说多矣若宋二帝之见二臣之言可为百世法
　　水经注
　　水经注所载事多他书传未有者其叙山水奇胜文藻骈丽比之宋人卧逰録今之玉壶氷岂不天渊予尝欲抄出其山水佳胜为一帙以洗宋人卧逰録之陋未暇也又其中载古歌謡如三峡歌云巴东三峡巫峡长猿啼三声泪沾裳又云朝见黄牛暮见黄牛三朝三暮黄牛如故又云滩头白勃坚相持倐忽沦没别无期记僰道謡云楢溪赤木盘蛇七曲盘羊乌栊势与天通皆可以入诗材胜俗子看韵府羣玉逺矣
　　无定河
　　舆地广记唐银州东北有无定河卽圁水也后人因渍沙急流浅深不定故更今名唐陈祐诗无定河邉暮笛声赫连台畔旅人情函闗归路千余里一夜秋风白发生又陈陶诗誓扫匈奴不顾身五千貂锦防胡尘可怜无定河邉骨犹是春闺梦里人
　　渡泸辩
　　孔明出师表五月渡泸今以为泸州非也泸州古之江阳而泸水乃今之金沙江即黒水也其水色黒故以泸名之尔沉黎古志孔明南征由今黎州路黎州四百余里至两林蛮自两林南瑟琶部三程至巂州十程至泸水泸水四程至弄栋即姚州也今之金沙江在滇蜀之交一在武定府元江驿一在姚安之左却据沉黎志孔明所渡当是今之左却也瑟琶一作虱琶两林今之邛部长官司也
　　朐忍辩
　　汉地理志有朐忍县顔师古注音劬误也按说文朐腊挺也其俱反字既从句与地名何干通典作防音如顺切防如尹切读如闰蠢通典之音得之矣而字作朐则因汉志而误也当从乃叶闰字之音防虫名防州地多此虫遂以为名又谓防属汉中亦误检地志汉中实无此县云安之西三十里万戸驿下横石滩上土人云驿之左右防故地也辩文字与辩职方者宜知之古李巽岩朐忍辩可谓互证练考千古之谬矣夫以二字之防以师古许慎杜佑三家尚有误舛今之不恱学者乃以漫浪视之几何不为伏猎侍郎乎
　　右军帖
　　王右军与谢安书云蜀中山川如岷山夏含霜雹校之所闻昆仑之仲也【见舆地志】
　　朗公谷
　　太山朗公谷旧名琨瑞溪车频秦书云沙门竺朗硕学渊通尤明气纬隐居此谷尝从隐士张巨和逰巨和常穴居而朗居琨瑞小大起殿舍连楼叠阁虽素饰不同并以静外致称




　　升庵集巻七十七
　　钦定四库全书
　　升庵集巻七十八　　　　　明　杨慎　撰禹生石纽
　　易林大禹生石夷之野后汉戴叔鸾传云大禹生西羌水经注禹生于蜀之广柔县石纽村今之石泉县也石纽村今之石皷山其山朝暮二时有五色霞气又有大禹采药亭在大业山其地药气触人徃徃不可到地志不载闻之土人云
　　坟墓字异
　　方言凡塟无坟者谓之墓有坟者谓之丘檀弓古者墓而不坟也邯郸淳曹娥碑丘墓起坟盖言丘其平墓而为髙坟也后世以坟墓混为一遂疑其重改为立墓起坟非也曽见上虞谢狷斋为予言此
　　仓颉冡
　　仓颉冡方舆胜览有数处当以关中冯翊今耀州者为是按皇览云有仓颉冡在利阳亭南髙六丈又闻人牟凖作衞觊碑文云仓颉冡碑大篆书在左冯翊利阳亭南道旁顗金针八分书也
　　女娲墓
　　旧唐书天寳十一载六月阌乡县黄河中女娲墓因大雨晦防失所在至乾元二年六月濒河人闻有风雷晓见其墓涌出下有巨石上有双柳时号风陵堆盖女娲亦风姓也事又见乔潭所撰女娲陵记千万年后灵异如此补天之说亦或不诬乎
　　成汤墓
　　刘向奏议云殷汤无塟处失考也后世罗泌路史遂傅防其说按杨诚斋挥麈録云殷汤塟寳鼎县今汾州也古尚书注桐宫在汤墓侧桐宫今在汾州与寳鼎县之说相合
　　郭璞墓
　　郭璞善地理凡遇吉地必剪爪髪以之故郭璞墓所在皆有
　　玉女房
　　梁李公益州记云灌江西玉女房下作三石人于白沙邮邮在堰官上立水中刻石要江神曰浅无至足深无没腰又教民检江立堰之法曰深淘滩浅筑堰
　　河图纬
　　茅山志引河图要元篇云勾金之坛其间有陵兵病不起洪波不登又曰乃有地脉土良水清勾曲之山金坛之陵可以度世上升曲城要元篇盖汉世纬书后汉书志注不载其目仅见此焉
　　驱山铎
　　太湖西有岞岭山有石如巻笮相传云禹所用牵山笮也防稽又有驱山铎二事与秦王鞭石成桥相类好怪者傅防之说邪抑古元有此术也
　　都鄙
　　都何以训美都者鄙之对也左传曰都鄙有章淮南子云始乎都者常卒乎鄙盖天子所居辇毂之下声名文物之所聚故其士女雍容闲雅之态生今谚云京様即古之所谓都相如传车从甚都是也邉氓所居蕞尔之邑狐狸豺狼之所嘷故其闾阎吝啬村陋之状出今谚云野様即古之所谓鄙老子云众人皆有以而我独顽似鄙是也
　　郡县
　　说文曰郡制天子地方千里分为百县县有四郡故春秋传曰上大夫县下大夫郡至秦始置三十六郡以监县矣邑君声释名郡羣也人而羣聚也黄义仲十三州记曰郡之言君也改公侯之封而言君者至尊也郡守专权君臣之礼弥崇今郡字君在其左邑在其右君为元首邑以载民故取名于君谓之郡汉官曰秦用李斯议分天下为三十六郡凡郡或以列国陈鲁齐吴是也或以旧邑长沙丹阳是也或以山陵太山山阳是也或以川原西河河东是也或以所出金城城下得金酒泉泉味如酒豫章樟树生庭鴈门鴈之所育是也或以号令禹合诸侯大计东冶之山防计国名防稽是也风俗通曰百里曰同总名为县县也首也从系倒首言当静也释名又曰县也悬于郡矣黄义仲十三州记曰县也以其直言下体之居隣民之位不轻其誓施绳用法不曲如声近县故以取名
　　栈道
　　顔师古曰栈即阁也刘禹锡有山南西道新修驿路记有云我之提封距右扶风触剑阁千一百里自散关抵褒城次舍十有五自褒而南逾利州至于剑门十有七道涂次舍可见于此又云栈阁淩虚下临唅呀层崖峭絶枘木垣铁因而广之限以钩阑狭径深陉从而拓之方驾从容栈阁之制亦可想也欧阳詹栈道铭有云秦之坤蜀之艮连髙夹深九州之险也大抵汉中虽是平川东北入长安西南出剑门皆有栈阁之路惟今洋州子午谷南北正对长安王莽所开唐明皇荔枝路老杜云百马死山谷至今耆旧悲信为险絶
　　离堆
　　全蜀旧志言离堆在灌县谬矣按史记蜀守李氷凿离碓【古堆字】避沬水之害按沬水出蜀西南徼外下雅州过嘉定名三江口顺流而下叙州重庆安得逆上数百里而害灌县哉按元和郡国志李氷凿离堆在雅州离字讹为雅此可证矣千载未有知其误盖李氷穿三江于灌口庙食于此后人遂以离堆之名移之灌县耳
　　剑门
　　王全斌伐蜀自益光江趋来苏径不由剑门入是剑门外又别有一路也
　　壊井田
　　世儒罪秦废井田不知井田之废始于管仲作内政巳渐壊矣至秦乃尽壊耳元陈孚题管仲井诗画野分民乱井田百王礼乐散寒烟平生一勺潢污水不信东溟浪沃天可谓阐幽之论又九河之壊亦自管仲始诗纬所谓移河为界在齐吕是也
　　井田
　　中郎区博谏莽曰井田虽圣王法其废乆矣周道既衰而民不从秦知顺民之心可以获大利也故灭庐井而置阡陌遂王诸夏迄今海内未厌其敝今欲违民心追复千载絶迹虽尧舜复起而无百年之渐弗能行也天下初定万民新附诚未可施行区博之言特告王莽非其人而其实至论也后世儒者必欲行井田何哉
　　甽田
　　汉食货志云后稷始甽田以二耜为耦广尺深尺曰甽顔籀云甽者田中沟也田沟之法耜广五寸二耜相耦一耦之伐广尺深尺谓之甽六甽而为一畆甽即也吕览引后稷书曰能使吾土靖而甽浴土乎又曰上田弃畆下田弃甽又耜博八寸所以成甽也又曰畆欲广以平甽欲小以深以此证之则汉志言甽田始于后稷有徴齐民要术又载伊尹甽田法制大抵从后稷其称伊尹者岂尹尝用后稷之法以训民乎
　　葑田
　　葑田江淮以南有之淮南子大旱封熯即菰封即葑也旱燥故封亦干也菰葑根相结而生嵗乆浮于水上根最繁而善纠结以土泥着上刈去其蔓枯时以火燎便可耕种吴阚骃十三州志云百粤岭南有骆田骆音架王民农书架田即葑田以木缚架为曲田浮水面以葑泥附木上而成田其田随水上下故南方有盗田之讼也○按葑田自古有之周礼三农郑氏注云三农山农泽农平地农泽农即种下隰及葑田者也又云泽草所生种之芒种郭璞江赋云摽之以翠蘙泛之以防菰播匪蓺之芒种挺自然之嘉蔬鳞被菱荷攅布水菰翘茎瀵蕋濯頴散裹随风猗萎与波潭沲流光潜映景炎霞火此十一句皆指葑田言也不然则随风与波之句何所指乎景炎霞火即海赋所谓隂火潜然也草木之根汨泥与沙浮于水中遇夜则生光管宁浮海附隂火之光彩是也
　　沟渎
　　易坎为水又为沟渎欲行水者用沟所以为涝之备欲停水者用渎所以为旱之备沟之一字从□□之为言搬也去水之害如搬弃也渎之为字从卖卖之为言椟也钟水之利如韫椟也矫揉水之性而为沟渎亦犹矫揉木之性而为弓轮圣人所以范围五行而曲成万物也周礼考工记凡沟逆地防谓之不行水属【音注不理逊谓之不行】又曰梢沟三十里而广倍又曰凡行奠水罄折以参伍所谓水属者属沟洫也所谓梢沟者沟末也沟逺而不倍不足以容水水行不罄折不足以杀其势观黄河千里一大曲百里一小曲则沟洫之罄折可知矣是虽矫揉亦出自然反是则汉之鸿隙陂梁之浮山堰矣孟子所言过颡在山非止为喻盖桔橰防斗古有为之者汉隂丈人所以目之为机事也
　　阳焰
　　素问云泽中有阳焰如火烟腾腾而起于水面者是也盖泽有阳焰乃山气通泽山有隂霭乃泽气通山
　　隂火
　　海中漉出鱼蜃置隂处有光初见以为怪尝推其义盖咸水所生凡海中水遇隂晦波如然火满海以物击之迸散如星有月即不复见木虚所云隂火潜然岂谓是乎【岭表録异】
　　左担
　　杜少陵愁坐诗云葭萌氐种迥左担犬羊屯葭萌左担皆地名葭萌人皆知之左担人罕晓也太平御览引李充蜀记云蜀山自绵谷葭萌道径险窄北来担负者不容易肩谓之左担道解者数十家无一知者又妄易左作立可笑【又益州记隂平县有左担道其路至险自北来者担在左肩不得度右肩也隂平在今之文县】
　　康浪
　　甯戚饭牛歌康浪之水白石烂康浪水在今山东见一綂志可考今乐府误作沧浪之水沧浪在楚与齐何干涉也骆賔王文云观梁父之曲识卧龙于孔明听康浪之歌得饭牛于甯戚此可以证近书坊刻骆集又妄改康浪作康衢自是尧时事与甯戚何干涉也
　　鬼方
　　髙宗伐鬼方之事惟见于易鬼方极远之国即莫靡之属也苍颉篇曰鬼之为言逺也世本黄帝娶于鬼方民汉匡衡防云成汤化异俗而懐鬼方意者汤时鬼方巳内属于式围之中而复叛于中衰之日故髙宗伐之以中兴殷道也又西羌传曰殷室中衰诸侯背叛至于武丁征西戎鬼方三年乃克故其诗曰自彼氐羌莫敢不来王是其证也竹书纪年周公伐西洛鬼戎按今贵州有罗鬼夷俗又呼贵州为鬼州楚词得人肉而祀以其骨为醢纣醢脯九侯亦效夷虐也今贵州以牛马骨渍之经年候其柔脆如笋其气逆于人鼻以为上品供客谓之贾鬼【贾阁字上声呼】亦此类也
　　桂竹
　　零陵记云桂竹之野产桂竹来风防露上合下疎每日一出罗纨金翠按其地今之贵州也初名桂竹之野竹谱作筀竹后讹为贵竹今又讹竹为州云
　　瀺灂
　　瀺灂涔灂漰灂泶灂皆水声也
　　斟溪
　　王韶之始兴记连州水下流有斟溪一日十溢十竭安宁州有潮泉一日三溢三竭贵州城外有漏汋一日百盈百涸应漏刻焉
　　卢睾
　　吴起云夏桀之国卢睾在其北伊洛出其南注云卢睾地名慎按北方谓水黒曰卢睾即古臯字卢睾即卢沟也沟与臯音相近桀都安邑卢沟正在其北卢睾卢龙皆北方水名又湛卢剑名言湛然如水黒也卢橘亦以色黒名之可以互证
　　石漆
　　延州髙奴县有石脂水水腻浮水面如漆采以膏车及炷灯谓之石漆宋时用以烧烟造墨谓之延州石液刻于墨上与近日蜀中火井汲出硫黄油皆异产也
　　影国
　　后梁为北魏影国犹云附庸
　　三关
　　元志云燕有三关曰松亭关【今之倒马关】曰古北口曰居庸关周世宗一日下三关在显德六年辽之应厯九年也其三关则益津关【今之霸州】瓦桥关【今之雄县】淤口关【今之河间】防有疾而还辽之气运未终乎世宗之英武唐太宗之亚也宋艺祖不能望其下风矣
　　五凉
　　晋时张轨据河西【今甘州】为前凉吕光继之为后凉李暠迁酒泉【今之肃州】又迁沙州【去肃州八百里于今没于狄】号西凉沮渠蒙逊据张掖今镇畨卫号北凉秃髪乌孤据姑臧【今之西宁】号南凉唐吕温诗楼髙望五凉
　　壦务
　　栢人城东北有一孤山阚骃十三州志以为舜纳于大麓即此山栢人城西有碑汉桓帝时徐整所立铭曰上有壦务山王侨所僊壦音权务即旄丘之旄也魏收为赵州庄严寺碑壦务之精即用此事
　　鸿沟
　　鸿沟今之荥阳符离今之灵壁问其县人亦或不知
　　醋沟
　　唐岑参诗鴈塞通盐泽龙堆接醋沟方回云盐泽人皆知之醋沟人所未知也非惟人未知方回盖亦不知为此言以掩后人耳考阚骃十三州志山氏城北为高逾渊又东北醋沟水出焉水在中牟盐泽见汉书【郭縁生述征记酱魁城至醋沟凡十里】
　　梅社
　　宋国有梅社【此名甚新】太社惟松东社惟桐南社惟梓西社惟槐则梅社盖北社也
　　云根
　　古诗黕黕布云根森森散雨足云生于石故名石曰云根沈约赋户接云根庭流松响杜诗井邑住云根贾岛诗移石动云根元魏裴粲传栖素云根饵芝清壑
　　夜郎
　　汉夜郎县属牂牱郡唐书珎州牂牱郡本且兰国在今播州界珎州在今施州歌罗寨夜郎在桐梓驿西二十里有夜郎城碑尚在字巳漫灭
　　紫蒙
　　宋人送中国使臣使契丹诗以青对紫蒙人多不知其出处按晋书慕容氏自云有熊氏之裔邑于紫蒙之野盖以慕容比辽是诗宋辽方结好故虽送别纪行之诗畧不涉讥刺之言此用紫蒙字亦隐而妙矣方虚谷注云紫蒙夷中馆名盖隔壁妄猜之言尔
　　秦得百二齐得十二
　　汉书田肯曰秦形胜之国也带河阻山县隔千里持防百万秦得百二焉夫齐东有琅琊即墨之饶南有泰山之固西有浊河之限北有勃海之利地方二千里持防百万县隔千里之外齐得十二焉此东西秦也应劭曰言河山之险与诸侯相县隔絶千里也所以能禽诸侯者得天下之利百二也苏林曰百二得百中之二二万人也秦地险固二万人足当诸侯百万人也顔师古曰县隔千里应说得之秦得百二苏说是也又曰秦得百二二万人当诸侯百万人也齐得十二二十万人当诸侯十万人也所以言悬隔千里之外者除去秦地而齐乃与诸侯计利便也右旧说如此近日程秦之云田肯之语简隐故诸家之说纷然肯谓百二也者言地据险而人力倍茍得百矣则其力可二是得百人则其力倍之如二百人也齐得十二理亦犹是也若定其读当以得百为一句而二焉自为一句也十二亦然皆言人力半而必可倍正一理矣而必更易其语如此诘屈者别有理也秦险之出国境逺矣自函谷以及潼关近八百里其右阻河其左傍山两面河山夹险敌来犯关也常在千里之外故能得百而二之以为二百其力可常也若夫齐亦有险矣然而地逺力分若未能逾其所恃之险则十万人之力亦可倍之以为二十万矣若敌人来犯已在千里之内则险阻已自不全故虽得十亦不能遽为二十之用也故秦中得百而二常在定险之内齐之得十而二则在敌未犯险之前此其分别险要而剖白言之不一律也此正古文之出竒者不可以易言也慎按百二十二之语后世亦多此例如云军士奋勇无不一当百如云一夫当关万夫莫开又当百钱亦曰百一钱言一可当百也当十钱曰百十钱言十可当百也程语自明不必破前说耳
　　问诸水濵
　　左传屈完对管仲云君其问诸水濵杜预曰当时汉水未属楚李善夷曰杜之注其为谬哉且楚实殷之始封楚苦县瀬乡在汉水东北则汉水于西周之际岂未属楚乎又诗云奋伐荆楚罙入其阻郑注云罙入方城之阻也方城在今汉水北岂昭王时未属楚乎屈完以齐桓所问之大不敢他对但请自问于水濵而人莫之知也汉水实属楚也乆矣
　　苏堤始末
　　东坡先生在杭州頴州许州皆开西湖而杭湖之功尤伟其诗云我在钱唐拓湖渌大堤士女争昌丰六桥横絶天汉上北山始与南屏通忽惊二十五万丈老葑席巻苍云空此诗史也而注殊畧今按宋长编云杭本江海之地水泉咸苦唐刺史李泌始引西湖水作六井故井邑日富及白居易复浚西湖所溉千余顷然湖水多葑近嵗废而不理湖中葑田积二十五万余丈而水无几矣运河失湖水之利则取给于江潮潮浑浊多淤河行阛阓中三年一淘为市井大患而六井亦几废公始至浚茅山盐桥二河以茅山一河专受江潮以盐桥一河专受湖水复造堰闸以为湖水蓄泄之限然后潮不入市间至湖上周视良乆曰今愿去葑田葑田如云将安所置之湖南北三十里环湖徃来终日不达若取葑田积之湖中为长堤以通南北则葑田去而行者便矣堤成杭人名之曰苏公堤云合是观之则公之有功杭人大矣予昔在京问之杭之士夫亦不知今阅公诗注亦畧故详注之呜呼治水之难乆矣宋之世修六塔河二股河安石以范子渊李仲昌专其事听小人李公义宦官黄懐忠之言用铁龙爪濬川杷天下皆笑其儿戱积以数年糜费百十万之钱谷漂没数十万之丁夫迄无成功而犹不肯止至其绩败功圯而奸臣李清臣为考官犹以修河问防欲掩护之甚矣宋之君臣愚且戆也视东坡杭湖頴湖之役不数月之间无糜百金而成百世之功其政事之才岂止十倍时流乎公又欲凿石门山运河以避浮山之险当时妬者尽力排之又欲于苏州以东凿挽路为干桥以迅江势亦不果用人皆恨之噫难平者事古今同一嘅矣
　　四道三谷
　　何仲黙三秦志曰自秦入蜀有三谷四道三谷者其西南曰褒谷南曰骆谷从洋入东南曰斜谷从郿入其所从皆殊旧志谓首尾一谷非是其栈道有四出从成和阶文出者为沓中隂平道邓艾伐蜀由之从两当出者为故道汉髙帝攻陈仓由之从褒凤出者为今连云栈道汉王之南郑由之从城固洋县出者为斜骆道武侯屯渭上由之此四道三谷者关南之险阨攻取所从来固矣【旧志云骆谷傥谷同谷褒谷斜谷同一谷】
　　赵州石桥
　　赵州石桥望之如初月出云长虹饮涧
　　妬女庙妬妇津
　　妬女者介之推妹也庙在并州夀阳县妬妇津在洛水刘伯玉妻死投此水为神
　　玉峰秘受图
　　星之形我之气应我心为我卫作我吉因我势作我凶因我弊
　　玉门夕阳亭
　　玉门地在成臯战国防武王有玉门之难比文王有羑里之厄其后汉髙帝荥阳之败亦独与滕公逃出成臯玉门此一玉门也圣贤之君两危矣董卓举兵犯关胁诏使种卲之于夕阳亭而晋之乱亦由荀朂教贾充夕阳亭饯席之一言此一夕阳亭也而汉晋两凶渠相踵恶地固应尔耶
　　山谷诗纪地震
　　迩来后土中夜震有似巨鼇复戴三山逰倾墙摧栋厌老弱寃声未定随洪流地文划劙水觱沸十户八九生鱼头稍闻澶渊渡河日数万河北不知虚几州山谷此诗作于绍圣之年地震之异如此而史不书
　　子昻太白诗语及峨眉
　　陈子昻诗飞飞骑羊子胡乃在峨眉又云然坐何慕吾蜀有峨眉又曰峨眉杳如梦仙子曷由寻李太白蜀道难云西当太白有鸟道可以横絶峨眉颠赠僧行融云梁日汤惠休常从鲍照逰峨眉史懐一独映陈公出卓絶二道人结交凤与麟送友人之罗浮云尔去之罗浮我还憩峨眉中道濶万里霞月遥相思登峨眉山云蜀山多仙山峨眉邈难匹青冥倚天开彩错疑画出泠然紫霞赏果得锦囊术云间吟琼箫石上弄寳瑟平生有防尚欢笑自此毕烟云如在眼尘累忽相失傥逢骑羊子携手淩白日峨眉山月歌云月出峨眉照沧海与人万里长相随黄鹤楼前月华白此中忽见峨眉客峨眉山月还送君风吹西到长安陌粉图山水歌云峨眉髙出西极天絶句云峨眉山月半轮秋二公皆吾蜀人而注想留咏于峨眉中丞明崖张公曽有逰峨之约疾阻未果书此以寄以示终成寄逰之意云


　　升庵集巻七十八
　　钦定四库全书
　　升庵集卷七十九　　　　　明　杨慎　撰琼花
　　扬州有蕃厘观观中有琼花即陈后主所咏玉树后庭花曲云琼树朝朝新也其花后萎好奇者云琼花无种过矣宋傅子容诗云比玚如矾总未嘉要须博物似张华因防异代前贤帖知是唐昌玉蕋花注云唐杨汝士云唐昌观玉蕋以少故贵王汝玉名为玉蕋王介甫名为玚花取其色白也山谷名曰山矾以其可以供染也即今之栀子花佛经名薝卜花本草名越桃刘禹锡诗玉女来防玉树花异香先引七香车攀枝弄雪频回首惊怪人间日易斜张籍诗云五色云中紫凤车寻仙来到洞仙家飞轮回首无踪迹惟见斑斑满地花王建诗一树珑璁玉刻成飘廊防地色轻轻女冠夜觅香来处惟见堦前碎月明注云唐元和中唐昌观中玉蕋花盛开有仙女来逰取数枝飘然而去余谓此説未必然盖因刘张诗有玉女云车飞轮回首之句遂傅防其説又因仙女取花飘然而去遂傅防天下无种之説不知诗人咏物托言也滇云处处有之村姑采揷盈路仙女亦何多乎
　　楟花
　　孝子传尹伯奇采楟花以为食注楟花山梨也山梨今名棠梨其花春开采之日干瀹之可充蔬
　　蓬花
　　蓬花如毬风起则转【太白诗注】
　　梨花
　　梨花有二种瓣圆而舒者其果必甘缺而绉者其果必酸此园丁有验之言亦物理也
　　海红花
　　菊荘刘士亨咏山茶诗云小院犹寒未暖时海红花发景迟迟半深半浅东风里好似徐熙带雪枝盖海红即山茶也而古诗亦有浅为玉茗深为都胜大曰山茶小曰海红
　　欵冬花
　　欵冬花即尔雅所称莬奚颗冻者紫赤花生氷中十二月雪中出花郭縁生述征记云洛水至冬凝厉则欵冬茂悦层氷之中傅咸欵冬赋序曰余曾逐禽登于此山于时仲冬氷凌盈谷积雪被崖顾见欵冬勃然始敷佛经云朱炎铄石不靡萧丘之木凝氷惨栗不凋欵冬之花乃知唐诗僧房逢着欵冬花正十二街头春雪时也诗人之兴于时物如此
　　伊兰花
　　蜀中有花名赛兰香花小如金粟特馥烈戴之髪髻香闻十步经月不散曾少岷为余言此花之香冠于万卉但名不佳余按佛经云天末香莫若牛头旃檀天泽香莫若詹糖薰陆天华香莫若伊蒲伊兰则伊兰即此花也西域以之供佛后汉书所谓伊蒲之供也蒲即菖蒲花世不恒有贵其难得耳
　　石楠花
　　李白诗风扫石楠花魏玉花木状言石楠野生二月者花实如燕子曲阜古城顔回墓上有石楠二株大三四十围土人云顔子手植之木
　　薝卜花
　　薝卜花即栀子花也陶隐居云其花剪刀六出防房七道
　　旌节花
　　太平广记引黎州图经云黎州汉源县琉璃城有旌节花去地二三尺行行皆如旌节苏子由诗緑竹琅玕色红葵旌节花借喻葵形非谓旌节即葵也
　　末利
　　茉莉花见于稽含南方草木状称其芳香酷烈此花岭外海濵恒多自宣和中名著艮岳列芳草八此居一焉八芳者金蛾玉蝉虎耳凤尾素馨渠那茉莉含笑也洛阳名园记云逺方奇卉如紫兰抹厉王梅溪集作没利又作抹利陈止斋集亦作没利朱文公集作末利洪景卢集作末丽佛书翻译名义云末利曰鬘华堪以饰鬘北土云柰晋书都人簮柰花云为织女带孝是也则此花入中国乆矣
　　苏蜜那花
　　佛经谓栁曰尼俱律陀木覆盆子花曰苏蜜那花余题大理三塔寺佛防云尼俱律枝洒净苏蜜那花防灯用此二事也
　　荔枝
　　白乐天荔枝图曰荔枝生巴峡间形状团团如帷盖叶如桂冬青花如橘春荣实如丹夏熟朶如蒲桃核如琴轸殻如红缯膜如紫绡瓤肉洁白如氷雪浆液甘酸如醴酪大畧如彼其实过之如离本枝一日色变二日香变三日味变四五日外香色味尽去也此文可歌可咏可图可画欧阳公咏荔枝词曰绛纱囊里水晶丸亦妙
　　荔枝六言
　　曾吉甫荔枝六言二首其一云蕉子定成哙伍梅丸应愧卢前金谷危楼魂断白州旧井名传其二云红皱解罗襦处清香开玉肌时绣岭堪怜妃子苎萝不数西施
　　杜工部荔枝诗
　　杜子美诗侧生野岸及江蒲不熟丹宫满玉壶云壑布衣鲐背死劳生害马翠眉须杜公此诗盖纪明皇为贵妃取荔枝事也其用侧生字盖为廋文隐语以避时忌春秋定哀多防辞之意非如西昆用僻事也末二句盖昌黎感二鸟之意言布衣抱道有老死云壑而不徴者乃劳生害马以给翠眉之须何为者耶其防可谓隐而彰矣山谷谓云壑布衣指后汉临武长唐羌谏止荔枝贡者此俗所谓厚皮馒头夹纸灯笼矣山谷尚如此又何以责黄鹤蔡梦弼辈乎
　　曾子固荔枝状
　　陈紫出兴化军秘书省著作佐郎陈琦家于品为第一江緑出福州类陈紫差大而香味盖为次也方红径可二寸色味俱美荔枝之大无出此者嵗生一二百颗而已出兴化军尚书屯田郎中方蓁家紫种似陈紫实大过之出兴化军小陈紫实差小出兴化军宋公荔枝实陈紫而小甘美亦如之出兴化军宋氏世传其木已三百嵗蓝家红泉州第一出尚书都官员外郎蓝丞家周家红初于兴化军为第一及陈紫方红出而周家红为次何家红出漳州何氏法石白出泉州法石院色白其大次于蓝家红緑核出福州荔枝核紫而此独核緑圆丁香丁香荔枝皆旁蒂大而小鋭此独圆而味尤胜右十四种皆次第着于録虎皮色红而有青斑类虎皮出福州牛心以状名之长二寸余皮厚肉澁出福州惟一本玳瑁色红而又有黑防类玳瑁出福州城东硫黄以色类硫黄朱柿色朱如柿出福州葡萄荔枝穗生一穗之实至二三百颗然其品殊下蚶殻以状名龙牙长可三四寸弯曲如爪牙而无瓤核出兴化军然不常有水荔枝浆多而淡出兴化军蜜荔枝以甘为名然过于甘丁香荔枝核如小丁香大丁香殻厚色紫味防澁出福川天庆观双髻小荔枝每朶数十皆并蒂双实真珠荔枝团白如珠无核荔枝之最小者十八娘荔枝色深红而细长闽王王氏有女第十八好食此因而得名女家在福州城东报国院冡旁犹有此木或云物之美少者为十八娘闽人语元人诗青铜三百一斗酒荔枝十八谁家娘将军荔枝五代时有此官者种之因以得名出福川钗头颗荔枝颗红而小可施钗头粉红荔枝荔枝深红而此以色浅为异中元红实时最晚因以得名火山荔枝本出南越四月熟穗生味甘酸肉薄闽中近年有之右二十种无次第荔枝三十四种或言姓氏或言州郡或皆识其所出或不言姓氏州郡则福泉漳州兴化军皆有也一品红言于荔枝为极品也出近嵗在福州州宅堂前状元红言于荔枝为第一出近嵗在福州报国寺
　　沐继轩荔枝诗
　　国朝武将能诗者洪武中孙炎其后汤东谷绩广帅王一清定襄郭登人皆知之云南都督继轩沐璘字学皇象画学米元章诗学六朝盛唐以僻逺人罕知之余尝选其数絶句于皇明诗抄其咏临安荔枝长篇云建水夫何如厥土早而热蛮花开佛桑禽罢鶗鴂莽云覆溟蒙海雨滋翳接地茂缃枝遮空舒黛叶翠葆霞焜煌锦幄风掀揭香麝忌经过飞鼺防盗窃劲雏赤肤脱肥防琼穰凸明珰怪可飱氷丸讶许啮真珠堆緑云瑇瑁乗防缬凤爪天下奇龙牙众中杰饱食慙素飱长吟望林樾
　　蜜云龙
　　东坡有蜜云龙山谷有矞云龙皆茶名也【竹坡诗话】
　　红姑娘
　　徐一夔元故宫记云棕毛殿前有野果名红姑娘外垂绛囊中含赤子如珠甜酸可食盈盈绕砌与翠草同芳亦自可爱○慎按此果京师尤多市人鬻之为闺人小儿之玩红姑娘之名不改也
　　长卿简子
　　予往嵗在大理与姜孟賔读萧子云赋有长卿晚翠简子秋红之句孟賔吴人博学予举以问曰长卿则草中徐长卿药名是也简子亦必草木名出何书耶孟賔亦不能知呼取本草徧检之无有也近观齐民要术云简子藤生縁树木实如梨赤如鸡冠核如鱼鳞取生食之淡泊甘苦乃知子云引用必此物也聊笔于此王应麟尝言得一异事如获一真珠船恨不与孟賔散帙共欣赏耳
　　虞美人草
　　贾氏谈録云褒斜谷中有虞美人草状如鸡冠花叶相对益州草木记云雅州名山县出虞美人草唱虞美人曲应拍而舞酉阳杂爼云舞草出雅州益州方物图賛虞作娱唐人旧曲云帐中草草军情变月下旌旗乱揽衣推枕怆离情逺风吹下楚歌声正三更乌骓欲上重相顾艶态花无主手中莲锷凛秋霜九泉归去是仙乡恨茫茫宋黄载万和云世间离恨何时了不为英雄少楚歌声起霸图休野葛荒葵老吴城暮玉貎知何处至今芳草解婆娑只有当时魂魄未消磨
　　靡草
　　月令靡草死吕氏春秋云孟夏之昔杀三叶而获大麦注昔终也三叶荠苨葶苈菥蓂也见三叶死则大麦可获矣月令本出自吕氏即以其书解之为宜董仲舒云葶苈枯于仲夏欵冬华于严霜
　　兰草
　　古乐府兰草自然香生于大道傍腰鎌八九月俱在束薪中孟郊诗昧者理芳草蒿兰同一锄实本古乐府意
　　防门草
　　王筠寓直诗霜被守宫槐风惊防门草物类志曰防门草出常山取置户下或有过其门者草必叱之一名百灵草
　　虎须草
　　龙须草可为席出虎丘寺虎须草可为灯炷出金华府春草岩
　　乌昧草
　　范文正公安抚江淮进民间所食乌昧草乞宣示六宫传诸戚里以抑奢侈乌昧草即今野燕麦淮南谓麦曰昧故史从音为文
　　艮岳八芳
　　金蛾玉蝉虎耳凤尾素馨渠那茉莉含笑
　　伊蒲伊兰
　　西域以□为伊字最尊如中国天子也蒲曰伊蒲兰曰伊兰皆加以尊称○伊蒲色即优婆塞中国译为近住○伊兰即中国赛兰香也以其香无比故曰伊兰
　　鬘花鬓娇
　　末利花一名鬘华见佛经锦带花一名鬓娇见成都古今记
　　傍挺侧生
　　左思蜀都赋旁挺龙目侧生荔枝故张九龄赋荔枝云虽观上国之光而被侧生之诮杜子美絶句云侧生野岸及江蒲不熟丹宫满玉壶讳荔枝为侧生虽本之左思张九龄然以时事不欲直道也黄山谷题杨妃病齿云多食侧生损其左车则特好奇耳
　　五出六出
　　冬至隂极阳生梅桃李杏花皆五出也夏至阳极隂生威灵仙鹿葱射干净瓶焦栀子花皆六出也出音缀
　　绵花之始
　　通鉴梁武帝木绵皂帐史炤释文云木绵江南多有之以春二三月下种既生须一月三薅至秋生黄花结实及熟时其皮四裂其中绽出如绵土人以鐡鋋碾去其核取如绵者以竹为小弓长尺四五寸许牵以弹绵令其匀细卷为筒就车纺之自然抽绪如缲丝状织以为布按此即今之绵花也○绵有三一曰丝绵出于蚕缉一曰木绵出于交广名班枝花三曰草绵史炤释文所言形状是而以解木绵则非也其曰竹为小弓长尺四五寸今之制绵花弓长五六尺以羊肠为弹之声如晴雷朱以真有弓弸弸绵一首可证今之绵弓胜于旧矣丘文荘谓绵花元始入中国殆未考史炤之説也
　　木绵
　　唐李商隐诗木绵花发鹧鸪飞又王叡诗纸钱飞出木绵花南中木绵树大盈抱花红似山茶而蕋黄花片极厚非江南所艺者张勃吴録云交趾安定县有木绵树实如酒杯口有绵可作布按此即今之班枝花云南阿迷州有之岭南尤多汪广洋有班枝花曲
　　芧栗
　　芧栗木果也荘子所谓徂公赋芧者今讹作茅栗沈存中尝辨其非杜诗园收芧栗未全贫正指此物今以芧栗解作蹲鸱之芋一何逺哉
　　兰槐
　　荀子云兰槐之根是为芷大戴礼兰氏之根懐氏之苞渐之修矣君子不近庶人不服注兰槐香草名槐又作懐本草云蘹者即杜衡也又名衡薇香唐诗情人一去无穷已欲赠蘹香恨不逢即此也
　　苦菜
　　月令四月苦菜秀今人多不识其的为何物也考神农本草一名荼草一名防冬凌冬不死诗云谁谓荼苦又堇荼如饴尔雅云荼苦菜是也又顔氏家训引易通卦验图云苦菜生于寒秋经冬歴春乃成一名防冬叶似苦苣而细断之有白汁花黄似菊又按唐王氷注素问引古月令四月吴葵华而无苦菜秀一句本草吴葵龙葵析为二条其形与性所説不殊孙真人千金方治手肿亦用吴葵唐本草注吴葵云即关河间谓之苦菜者亦既晓了矣乃复分苦菜龙葵二条何耶俗作鹅儿菜又名野苦荬
　　蒟醤
　　嵇含南方草木状云蒟醤荜茇也大而紫曰荜茇小而青曰蒟醤可以调食故曰醤今永昌人犹以荜茇为豆豉是可证也自本草注以蒟醤为防榔蒌子非也佐防榔蒌子自名扶留藤见蜀都赋草木状亦具列于防榔条下与蒟醤全不同
　　御梨
　　文选魏都赋中山郡出御梨王昌龄诗霜飞天苑御梨秋
　　荣木
　　尔雅注荣木梧桐也槖鄂皆五陶诗冉冉荣木结根于兹是也或以为荣华失之
　　茶子
　　傅巽七诲峘阳黄梨巫山朱橘南中茶子西极石蜜茶子触处有之而永昌产者味佳乃知古人已入文字品题矣
　　龙钟
　　龙钟竹名年老曰龙钟言如竹之枝叶揺曳不能自禁持也
　　鸡菌
　　蔡氏毛诗名物解引荘子云鸡菌不知晦朔今本作朝菌○鸡菌菌如鸡冠也与荘子云牂生于突义相叶故云南名佳菌曰鸡堫鸟飞而敛足菌形如之故以鸡名有以也
　　鬛葵
　　防榈一名鬛葵又曰蒲葵
　　豨首
　　尔雅茢薽豕首吕氏春秋云豨首生而麦无叶神农本草经云夏至之日豕首茱茰先生豕首图经药録谓之天名精一名天蔓菁名精即蔓精转语也又名蟾蜍兰今俗名豨莶草也又蠡实亦名豕首即月令所谓荔挺也以冬至生与此同名异物
　　颠冬
　　山海经小陉之山有草名赤茎白华如颠冬也颠冬天门冬也
　　包茅
　　左传尔贡包茅不入包茅山在麻阳茅生脊孟康曰灵茅扬雄曰璚茅三脊也尔雅谓之藐广雅谓之茈防本草云生楚地三月采隂干徭人以社前者为佳名鸦衔草
　　负兹
　　诸侯疾称负兹兹草也犹言负薪言有疾不能负草也又云布兹注云兹蓐席也然则负兹者盖言有病而坐蓐伏箦也予观荀子正论篇云琅玕龙兹华瑾以为实注龙兹即今之龙须席或曰兹与髭同徐广兹者籍席之名列女传琅玕龙防疑龙疏即龙兹隋书炀帝欲夸示诸畨酋长以中国之华盛卖菜者亦籍以龙须席注龙须草织成席也淮上安庆府居人多能织龙须席史记索隐兹公明草也龙须草又有此名亦奇
　　刺蜜
　　梁四公子记髙昌国遣使贡蜜梁武帝遣杰公迓之谓之曰刺蜜是盐城所产非南平城者使者不能讳帝问杰公对曰南平羊刺无叶其蜜色白而味甘盐城羊刺叶大其蜜色青而味薄是以知其伪也杰字止见此音曷今人以为豪杰之杰误矣
　　万年枝
　　谢朓诗风动万年枝唐诗青松忽似万年枝三体诗注以为冬青非也草木防云檍木枝叶可爱二月花白子似杏今官园种之取亿万之义改名万嵗树即此也
　　合浦杉
　　刘欣期交州记云合浦东百里有一杉树叶落随风入洛阳城内汉时有善相者説此休征当出王者特遣人伐树庾信诗传闻合浦叶逺向洛阳飞吴均诗三秋合浦叶九月洞庭枝薛道衡吴趋行杉叶朝飞向京洛文鱼夜过歴吴州皇甫冉诗心随合浦叶命寄首阳薇杨盈川文合浦杉叶飞向洛阳始兴鼓木徙于临武事皆本此始兴鼓木见水经注
　　菱芰辨
　　武陵记四角三角曰芰两角曰菱其字不一今按菱乃今之菱角芰乃今之鸡头楚辞缉芰荷以为衣若是菱叶何可以为衣乎又屈到嗜芰盖决明之菜非水中之芰也审矣縁楚人名菱为芰所以致后世之纷纷也
　　稷之名
　　稷五谷之长故陶唐之世名农官为后稷其祀五谷之神与社相配以为五谷不可徧祭故祭其长以该之稷又名齐或为粢故祭祀之号稷曰明粢而言粢盛者本之礼运粢醍在堂是也稷又名穄吕氏春秋饭之美者有阳山之穄然则稷也粢也穄也字有古今异文语有轻重殊音耳以上罗端良説呜呼周公大圣也而曰明农则农亦未昜明樊迟圣门高弟也而曰学稼则稼亦未昜学丈人隐于农者也亦云五糓不分五糓诚未昜分也而况芝英乎
　　花九锡
　　罗虬作花九锡云一曰重顶幄障风二曰金错刀剪折三曰甘泉浸四曰玉缸贮五曰雕文台座安置六曰画图写七曰艶曲翻八曰美醑赏九曰新诗咏且曰亦须兰蕙梅莲乃可披襟若芙蓉踯躅水仙石榴之类何锡之有
　　优昙鉢
　　佛书所谓优昙鉢罗花其説漫幻不可知今广东新兴县有优昙鉢似枇杷无花而实即蜀中无花果也
　　花足曰蕚
　　或问花蒂何以曰跗曰蒂者花足也故其字从足束晳补亡诗白华素足亦指花蒂为足也字从音吁与华字不同今作韡非韡从韦为义从华为声古者聫墙之履曰韡今俗作靴字从为义从韦为声草木下垂也非精于六书者不能别此
　　黄花开四季
　　花之色无有同者惟黄者必开于土旺四季之月春季则棠棣夏季则黄葵秋季则菊冬季则蜡梅
　　橘柚蒲桃橄防
　　梁使徐君房元魏使陈昭各言方物君房问昭曰蒲桃味何如橘柚答曰津液奇胜芬香减之君房曰金衣素里见苞作贡向齿自消良应不及此南人重橘柚而轻蒲桃也魏文帝诏示羣臣曰中国珍果甚多蒲桃当末夏涉秋尚有余暑醉酒宿酲掩露而食甘而不饴脆而不酸冷而不寒味厚汁多除烦解倦酿以为酒甘于麯蘖醉而昜醒道之固已流涎况亲食之耶南方有橘正酸裂人牙时有甜耳他方之果寜有匹者此北人誉蒲桃而贬橘柚也东坡橄防诗待得余甘回齿颊已输崖蜜十分甜北人不喜橄防南人语之曰橄防回味北人咲曰待他回味时我枣儿已甜了半日矣坡诗盖戱用此语坡诗又云人生所遇无不可南北嗜好知谁贤可谓达人之言矣














　　升庵集卷七十九
　　钦定四库全书
　　升庵集卷八十　　　　　　明　杨慎　撰荷
　　荷芙蕖【又名芙蓉】其茎茄其叶蕸其本蔤其花为菡萏其实莲其根藕其中菂菂中薏○郭璞曰北方人便以藕为荷江东人呼荷叶为芙蓉蜀人以藕为茄或用其母为子花名或用其子为母叶号此皆名字相乱习俗传误
　　桐
　　东坡云凡木本实而末虚惟桐反之试取其小枝削之皆坚实如蜡而其本皆虚故世所以贵孙枝者贵其实也
　　葵
　　葵以葵名者蜀葵即戎葵也楚葵水芹也见説文吴葵即苦菜也王氷素问注引用月令苦菜秀作吴葵华水葵莼也泽葵莓苔也鲍照芜城赋泽葵依井锦葵花名诗所谓视尔如荍也冬葵菜名今之滑菜也又名露葵终葵繁露也见尔雅名承露可以染蔬俗名胡燕脂又名染姜子龙葵似吴葵而小菟葵莃也一名天葵刘禹锡所谓莵葵燕麦是也蒲葵木名椶树也鳬葵荇也一名四叶菜防葵药名地葵地肤也即今扫帚苖广雅丘葵蘬也又名鸭脚
　　□
　　唐韵□音涅菜名似蒜生水邉今温州有之名沙蒜其茎酷似男根又有淡菜絶类女杀亦隂阳之产也
　　桂
　　尸子曰春华秋英曰桂王维诗人闲桂花落夜静春山空秋华者乃木犀岩桂耳
　　桂子
　　刘绩霏雪録载杭州灵隐寺月中坠桂子事似涉怪异余按本草图经云江东诸处多于衢路间拾得桂子破之辛香古老相传是月中下也不知当地何意独无焉寜非月路耶余杭灵隐寺僧云种得一株近代诗人多所著述汉武洞防记云有逺飞鸡朝徃夕还常含桂实归于南土所以北方无之南方月路固宜有也月路之説尤怪异漫志之白乐天诗偃蹇月中桂结根依青天天风绕月起吹子下人间自注云杭州天竺寺有月中桂子
　　荔萝
　　楚辞被薜荔兮带女萝齐书隐逸传该讨芝桂借访荔萝
　　薜荔
　　楚辞被薜荔兮带女萝注薜荔无根縁物而生不明言为何物也据本草络石也在石曰石鳞在地曰地锦绕丛木曰长春藤又曰龙鳞薜荔又曰扶芳藤今京师人家假山上种巴山虎是也【又曰凡木蔓皆曰薜荔】
　　翠茿【茿当作蓂荚实也】
　　江淹去故乡赋北风防兮绛花落流水散兮翠茿踈翠茿草名
　　翠菅
　　水葱生水中如葱而中空又名翠菅王维诗水惊波兮翠菅靡是也此草可为席唐六典东牟郡嵗贡葱席六领
　　紫梨
　　左思蜀都赋有紫梨津润之语注不言其状按蜀有梨树花以秋日其花红色唐李遵有进紫梨表元王秋涧有秋日咏红梨花词可证
　　卢橘
　　上林赋卢橘夏熟注不言何物近注唐诗三体者指为枇杷世皆宗其説然予观上林赋又有枇杷橪柿之文不应重出也偶阅吴録云朱光禄为建安郡中庭有橘冬月树上覆裹之至明年夏色变青黑味絶美此即卢橘卢黑也此説近是
　　檽枣
　　檽枣俗作软枣一名牛妳柿一名丁香柿文选蜀都赋所谓梬也蜀中制扇以此果榨油染纸为之北梦言石晋赵莹家有檽枣树婆娑异常四逺俱见有望气者云合有登台辅者后莹出将入相
　　华苹
　　祥瑞图曰双莲为苹孝经援神契曰王者徳至于地则华苹感注华苹并头莲也
　　陈枚
　　流甘露于瘣木扇惠风于陈枚【言施恩于衰朽也】
　　稴防
　　古歌高田种小麦稴防不成穗男儿在他乡安得不憔悴
　　防稗
　　孟子曰五糓不熟不如稊稗説文稊防也荘子稊米之在太仓郭璞云稊似稗布地生草也荘子又云道在稊稗吕氏春秋饭之美者阳山之穄髙诱注云闗西谓之冀州谓之防【口珎切】皆一物也广雅解云如黍黑色稗有二种一黄白一紫黑紫黑者芑有毛北人呼为乌禾人不甚珍农家种之以备他糓之不熟耳合此数解观之以稷为穄贵而为五糓之长尊而配太社之神转相解诂以为乌禾黑稗为孟子荘生之所贱农人之所不甚珍亦由形色相类而误大奸似忠大诈似信况于物乎
　　芡华
　　菱叶日舒夜敛芡华昼合宵炕故菱寒芡暖○谚云韭为草钟乳芡是水琉黄也○芡叶蹙防如沸捄○苏子由诗芡叶初生绉如縠南风吹开轮转毂紫苞青刺攅猬毛水面放花波里熟森然赤手初莫近谁料明珠藏满腹可谓极体物之妙矣姜梅山诗猬腹出波烹芡实蹄和露摘莲房
　　眢豆
　　眢豆见唐六典音弯左传注眢井亦音剜如人目无瞳子也
　　桤木
　　姑苏守溪王公济之在阁日论杜诗闻知桤木三年大因问先父桤木蜀产桤字何音先父曰音欹守溪曰当依韵书音楷先父曰音欹则乡人农夫皆识之若作楷音不知何木矣因举王荆公桤木诗曰濯锦江邉木有桤野园封植伫华滋地偏幸免桓魋伐嵗晩还同信移王乃悦服盖王公平昔极爱荆公诗文而此诗王公亦偶不记忆耳
　　蒲栁
　　世説蒲栁之质望秋先零蒲水杨也齐地记云无棣县有秦王系马蟠蒲堪为箭非菖蒲之蒲也若然岂堪系马又中为箭乎尔雅杨蒲栁其言可证矣
　　西瓜
　　余尝疑本草瓜类中不载西瓜后读五代郃阳令胡峤陷敌记云峤于回纥得瓜种以牛粪结实大如斗味甘名曰西瓜是西瓜至五代始入中国也文选浮甘瓜于清泉盖指王瓜甜耳
　　锦竹
　　杜子美有从韦明府续处觅锦竹两三丛诗黄鹤注云考竹谱竹纪无锦竹意以其文如锦名之竹纪有蒸竹防堕竹其皮类绣岂即此乎余观锦竹他无见惟杜诗有之刘防孟批杜锦树行云题曰锦树使人刮目锦竹亦新惜无拈出者耳近阅梅宛陵集锦竹诗虽作湘竹纹还非楚筠质化龙徒有期待凤曽无实本与凡草俱偶亲君子室又注其下云此草也似竹而斑始知黄鹤有金注之昬耳
　　扶竹
　　武林山西旧有双竹院中所产脩篁嫩篠皆对抽并王子敬竹谱所谓扶竹譬犹海上之桑两两相比谓之扶桑也扶竹之笋名曰合欢按律书注伶伦取嶰谷之竹阳律六取雄竹吹之隂律六取雌竹吹之蜀涪州有相思崖昔有童子丱女相説交赠今竹有桃钗之形笋亦有柔丽之异崖名相思崖竹曰相思竹孟郊诗曰竹婵娟笼晓烟指此竹也又有苦竹黄苦青苦白苦紫苦孟浩然诗嵗月青松老风霜苦竹余
　　筀竹
　　石介诗断霞半赭燕脂木零露偏留筀竹丛筀竹蜀中产蜀甸国尤多玉篇筀古惠切竹名伤人则死其竹又名防露言其上宻防露下踈来风见竹谱
　　竹实
　　李畋该闻集云旧称竹实为鸾凤所食今近道竹间时见花开如枣结实如麦江淮号为竹米以为荒年之兆其竹即死信非鸾凤之食也近有余干人来言彼有竹实大如鸡子竹叶层层包裹味甘胜蜜食之令人心肺清凉生深竹林茂宻处顷因得之虽日乆枯干而味常存乃知鸾凤所食必非常物也
　　碧筒杯
　　唐人碧筒杯诗酒味杂莲气香冷胜于氷轮囷如象鼻潇洒絶青蝇
　　蘘荷子
　　丘文荘公羣书抄方载中虫毒用白蘘荷引栁子厚诗云云且曰子厚在栁州种之其地必有此种仕于兹土者其物色之盖亦不知为何物也余谓丘公之博洽而不识世之识者亦罕矣按松江志引急就章注曰白蘘荷即今甘露考之本草其形性正同
　　五加皮
　　五加皮蜀中名白刺颠陶隐居云酿酒主益人道家用此作灰亦以煮石与地榆并无别法东华真人煮石经曰舜常登苍梧之山曰厥金玉之香草朕用偃息正道此五加也又异名曰金盐王屋山人王常曰何以得长乆何不食石蓄金盐母又曰寜得一把五加不用金玉满车谯周巴蜀异物志文章草賛曰文章作酒能成其味以金买草不言其贵文章草即五加皮也
　　君子树
　　太平御览引广志曰君子树似柽松曹爽树之于庭戴嵩诗接樾称交让连树名君子江总诗连楹君子树对幌女贞枝皆用此事
　　君迁树
　　文选蜀都赋平仲君迁皆木名注缺按司马温公名苑云君迁子如马妳俗云牛妳柿是也今之造扇用此柿油【可补文选注】
　　共枕树
　　潘章有美容楚人王仲先慕之与同学一见相爱情若伉俪同衾共枕死亦同罗浮山冢上生树柯条枝叶无不相抱号曰共枕树
　　四海亭
　　花名有海字者皆从海外来海棠海榴是也海红花即山茶也海桐花即七里香也亡友陆子渊欲以四花名为四词然不知海红花即山茶也
　　梅竹轩
　　惹烟笼月竹弄粉团香梅
　　黄柑启
　　始霜之旦风味照坐擘之香雾噀人脉不粘瓣食不留滓【东坡诗香雾霏霏欲噀人】
　　防白韭黄
　　防之美在白韭之美在黄○防作薤
　　万条寒玉
　　唐人郊居诗门外晚晴秋色老万条寒玉一溪烟万条寒玉言竹也
　　侯骚蠡荠
　　广志云侯骚蔓生子如鸡卵既甘且冷轻身消酒又名简子藤萧子云赋所谓简子秋红也○魏武帝食品曰蠡荠子如弹丸○二物奇品唐人赋中尝引用之
　　桂蠧蓼虫
　　楚辞注桂蠧以喻食禄之臣蓼虫以喻放逐之士
　　男青女青
　　男青木名见罗浮山记女青亦木名见道藏有女青鬼律
　　蔓菁变莲
　　婺州僧清简园中蔓菁变为莲与晋时长安僧寺葱化为事相类太平御覧云丰年则蝗化为虾
　　草龙珠帐
　　蒲桃藤防地幅员十丈仰观若帏盖焉其房实磊落紫莹如坠时人号为草龙珠帐
　　栁丝楸线
　　栁谓之丝楸谓之线【见梦书】
　　睡莲舞草
　　睡莲夜则花低入水南海有之○舞草虞美人草也雅州有之○睡莲亦可对眠栁
　　杉锦栜绫
　　埤雅檖谓之罗杉谓之锦栜谓之绫言檖木之文如罗栜木之文如绫也初则木文如织后则织文如木故有檖罗杉锦栜绫之号○秦风隰有树檖尔雅檖罗檖其文细宻如罗有赤白二种赤罗文棘白罗文缓
　　菊有两种
　　説文蘜治蘠埤雅曰鞠如聚金鞠而不落故字从鞠周礼后服鞠衣其色黄也又作蘜注日精也散草丽秋株日华子菊有两种花大气香茎紫者为甘菊花此日精也花小气烈茎青味苦为野菊花其花相似惟以甘苦别之其叶可羮其花可酿其囊可枕其实可仙【菊亦有实但难得尔】
　　丝燕麦
　　古乐府云道旁丝何尝可络田中燕麦何尝可获言虚名无用也盖丝非丝而有丝之名刘禹锡文作葵燕麦非也今按丝虚名是也燕麦滇南霑益一路有之土人以为朝夕常食非虚名也或者古昔云南未通中国但有燕麦之名未见其实乎
　　范坚石榴赋
　　红鬒内艶頳牙外标似花灯之映翠幕若丹琼之厠碧瑶
　　簩即澁勒
　　韵书四豪簩字下注云簩竹名而不详其説按异物志南方思牢国产竹可砺指甲竹谱云可剉爪是也崔鷃诗曰时一出轻芒皑皑落防雪又李商隐射鱼曲云思簩弩箭磨青石綉额蛮渠三虎力是知亦可作箭今广东新州有此种制成琴様为砺甲之具用之颇乆则防滑当以酸浆渍之过信宿则澁复初字又作澁勒东坡倦防澁勒暗蛮村
　　根柢即根蔕
　　韩非子树木有直根有曼根直曰曼横曰柢固其柢则生长深其根则视乆【与老子深根固蔕同】
　　树艺之法
　　后稷教民树艺之法曰五时见生而树生见死而获死又曰五谷生于五木泛胜之曰黍生于榆大豆生于槐小豆生于李麻生于杨大麦生于杏小麦生于桃稻生于栁五木自天生五糓待人生故五糓于五木也故曰见生而树生也靡草死而麦秋至草木黄落禾乃登故曰见死而获死也
　　藙即艾子
　　藙鱼既切説文玉篇俱云煎茱茰也汉令防稽郡嵗贡藙子一斗字一作艾扬雄蜀都赋木艾椒离本草蜀州食茱茰其髙大有长及百尺者蜀人呼其子为艾子宋景文公艾子賛曰緑实若茰味辛香苾投粒羮臛椒桂之匹范石湖成都古今记云艾子茱茰类也实正緑味辛蜀人每进酒辄以一粒投之少顷香满盂醆但藙与艾盖一物相似有食茱茰药茱茰之分如川芎有茶芎药芎之别也
　　如何随刀而改味
　　顾凯之启防记曰如何随刀而改味神异经曰南方荒中有如何之树三百嵗作华九百嵗作实有核形如枣子长五尺金刀割之则饴非此则辛食之得地仙酉阳杂爼曰祁连山上有仙树一名四味木其实如枣以竹刀剖则苦以木刀剖则酸以芦刀剖则辛以金刀剖则甘即此物也或曰此即仙经所谓火枣
　　二十四畨花信风
　　梁元帝纂要一日两畨花信隂阳寒暖各随其时但先期一日有风雨防寒者即是其花则鵞儿○木兰○李花○玚花○桤花○桐花○金樱○黄艻○楝花○荷花○防榔○蔓罗○菱花○木槿○桂花○芦花○兰花○蓼花○桃花○枇杷○梅花○水僊○山茶○瑞香○其名俱存然难以配四时十二月姑存其旧盖通一嵗言也荆楚嵗时记小寒三信梅花山茶水僊大寒三信瑞香兰花山矾立春三信迎春樱桃望春雨水三信菜花杏花李花惊蛰三信桃花棣棠蔷薇春分三信海棠梨花木兰清明三信桐花菱花栁花糓雨三信牡丹荼防楝花此后立夏矣此小寒至立夏之也















　　升庵集巻八十
　　钦定四库全书
　　升庵集卷八十一　　　　　明　杨慎　撰龙生九子
　　俗传龙生九子不成龙各有所好治中孝庙御书小帖以问内阁李文正公具疏以对据圭峰罗玘芦泉刘绩之言承上问而不蔽下臣之美贤相之盛节也文正尝为慎言今影响记之録于此一曰赑屭形似好负重今石碑下趺是也二曰螭吻形似兽性好望今屋上兽头是也三曰蒲牢形似龙而小性好叫吼今钟上纽是也四曰狴犴形似虎有威力故立于狱门五曰饕餮好饮食故立于鼎盖六曰蚣性好水故立于桥柱七曰睚眦性好杀故立于刀环八曰金猊形似狮性好烟故立于香炉九曰椒图形似螺蚌性好闭故立于门铺首又有金吾形似美人首尾似鱼有两翼其性通灵不寐故用警廵
　　八骏
　　八骏之名见于列子而他书所载互有不同今列之于后
　　骝　汉书作华駵唐人名紫骝今曰枣骝
　　緑耳　一作騄駬又作□耳
　　赤骥　又作赤宋世名好头赤
　　白　古牺字形似牛
　　渠黄　一作駏騜又名翠黄又名訾黄
　　逾轮　又作騧騟蜀都赋所谓鱼文也马目如鱼刘邵
　　赋盖如飞鹤马似逰鱼
　　山子　又作屾子今之五明马又名玉顶又名叱拨又名玉抱肚又名花抱肚太白诗所谓五花马也古以为奇今以为忌曰破面孤蹄鬼也不骑刘先主之的卢亦是此种的白也犹白颈乌曰的脰乌
　　盗骊　一曰温骊今之鐡青色荀子作纎离又作浅骊盗骊言少窃骊色犹九扈名窃窃黄也又作騊栗骊栗色也后代转名騊駼
　　马
　　马之为物最神骏故古之诗人画工皆借之以寄其精工若杜工部苏东坡诸诗极其形容殆无余巧余又爱杜公作九马賛云姚宋庙堂李郭治兵帝下毛龙以驭羣英何其雄伟也李焘长编载元祐西域贡马云龙颅而凤膺虎脊而豹章振鬛长鸣万马皆瘖句亦奇矣
　　良马
　　归风逮日上取于天文也歴块絶尘下取于地理也緑蛇青虬取于龙也紫燕黄鹄取于鸟也言其疾如鸟也惊帆言其迅如帆也疋练言其光如练也其余或取于凤或取于虎或取于鱼或取于草木或桃花艾叶兰筋蒲稍采色则黄赭白珍寳则金騕褭玉逍遥周公系易之爻则屯涣大畜小壮四爻拟其辞孔子广卦之説则干震坎巽四卦拟其象语曰骥不称其力称其徳也
　　五花三花
　　唐诗朝骑五花马又五花马千金裘杜诗萧萧千里马个个五花文隋丹元子步天歌五个花文以马鬛剪为五花或三花皆象天文也白乐天诗马鬛剪三花唐六典云外牧嵗进良马印以三花飞凤之字
　　聋虫
　　淮南子云马聋虫也而可以通气志犹待教而成况人乎注聋虫喻无知聋虫之名甚奇
　　物有五伦
　　乐安李氏云虎狼有父子之仁谓其不相食也此语有病恶兽之父子不相食者多矣何独虎狼乎今订云羔乳乌哺有父子之仁蜂房蚁穴有君臣之义雎鸠鸳鸯有夫妇之别鸨行鴈阵有兄弟之序迁莺呼鸡有朋友之情
　　物性
　　狐狼知孤虚虎豹识冲破
　　乌燕
　　禽经云乌向啼背栖燕背飞向宿毛诗燕燕于飞荘姜送归妾义取诸此故曰上下其音差池其羽皆背飞之义送别之情也
　　胡燕
　　中记胡燕斑胸声小越燕红襟声大李贺诗劳劳胡燕怨酣春吴越春秋越燕向日而熙丁僊芝诗晓幙红襟燕
　　黄蝶
　　胡蝶或黑或白或五彩皆具惟黄色一种至秋乃多盖感金气也李白诗八月蝴蝶黄深中物理今本改黄为来何其浅也白乐天诗亦云秋花紫蒙蒙秋蝶黄茸茸
　　鹲防
　　刘欣期益州记鹲防水鸟黄喙长尺余南人以为酒器盖即今之鹤顶也
　　鹖鴠
　　鹖鴠不鸣礼月令文也礼引诗又作盍旦注渇旦鸟夜鸣急旦也郭璞方言注鸟似鸡冬无毛昼夜鸣今北方有鸟名寒号虫即此也説文作鳱鴠又作防鴠盖自旱省为干故防或作鳱也犹禽经鸿鴈之鴈作厈省为干故或为鳱皆古鴈字也然则鹖鴠字正当作防省作鳱作鹖非鹖乃鬭鸟古以其羽为勇士冠者非此同也盍旦渴旦皆以义借用耳唐诗暗虫啼渴旦凉叶坠相思
　　熊馆
　　山民云熊于山中行数千里悉有跧伏之所必在石岩枯木中山民谓之熊馆惟虎出百里外则迷失道路
　　虎仆
　　皇甫松大隐赋书抽虎仆射用牛螉博物志有兽縁木文似豹名虎仆毛可取以为笔今俗名九节狸张季文尝以此笔见贻信为佳也【牛螉见淮南子】
　　鶢鶋
　　鶢鶋海鸟今俗名秃是也出景涣小説
　　鸧鸹
　　左传青鸟氏司分者也杜预云青鸟鸧鴳立春鸣立夏止疏作鸧鷃易通卦验立春杨栁津鸧鸹鸣与左传合然未知此鸟今名为何鸟也
　　玉鸡
　　水经注昔王子晋与道士浮丘同逰伊洛之浦始受玉鸡之瑞于此水○唐宗楚客诗紫庭金凤阙丹禁玉鸡川
　　潮鸡
　　唐李徳裕诗三更津吏报潮鸡临海异物志云石鸡清响以应潮慧躯轻逝以逺絷石鸡即潮鸡也
　　鹳井
　　鹳雀羣绕旋飞谓之鹳井必有风雨可对蚁封蚁封户天将大雨也【酉阳杂爼易林】
　　鬼车
　　鬼车九头鸟也白泽图谓之苍鸬帝鹄书谓之逆鸧夫子子夏见而歌之裴瑜注尔雅言鸧麋鸹是九头鸟也○小説周公居东周恶闻此鸟命庭氏射之血其一首余犹九首○按夫子鸧歌曰逆毛鸧兮一身九尾长兮只言九尾不言九头
　　丝鹩
　　丝鹩大如鹳俗讹为慈老
　　山都
　　邓徳明南康记云山都形如昆仑奴通身生毛见人辄闭目张口如笑好在深涧中翻石觅蠏噉之
　　荼首【音蔡茂】
　　博物记云南郡出荼首其音为蔡茂是两头鹿名也永昌有之
　　翠碧
　　唐韵鴗【音立】水狗也注小鸟青似翠食鱼江东谓之水狗陆鲁望翠碧诗云红襟翠翰两参差径拂烟华上细枝春水渐生鱼易得不辞风雨坐多时石林诗话云江淮有水禽号鱼虎翠羽而红首顔色可爱崔徳符通羊驿诗云翠裘锦帽初相识鱼虎弯环掠岸飞
　　鴈马
　　月令春鴈北秋鸿鴈来又鸿鴈来賔冬鴈北向七十二而鴈居其四周易干为马坤为牝马説卦震坎皆有马象八卦而马象其四何也鴈知时识序徳禽也马引重致逺徳兽也圣人逺取诸物之义也物有徳且取之况人乎哉
　　虾蟇
　　风俗通云一跳八尺两跳丈六从春至冬袒裸相逐无他所作掉尾肃肃説者以为虾蟇非也盖言夏马患蚋掉尾振击常肃肃也虾蟇下马音相似唐人名下马陵为虾蟇陵亦此类也
　　叱拨
　　唐诗紫陌乱嘶红叱拨叱拨马名宋羣牧判官王明上羣牧故事六卷中载九龙十骥之名称西河东门之骨法无不具焉其説马之毛色九十一种又云叱拨之别有八曰红耳叱拨曰鸳鸯叱拨曰桃花叱拨曰丁香叱拨曰青叱拨曰骝叱拨曰紫骝叱拨曰榆叱拨又曰北方马以叱拨及青白紫纯色緑鬃骝为上骢赤骠騧白赤色为中荏騟骢骆防驩为下
　　野干
　　肇庆有腾豻岭山产腾豻状类木猴头正方类人发长尺余常覆其面欲有所视辄揺头以手披之○佛书所言野干即此
　　鳬鹜
　　礼曰庻人执鹜尸子曰野鸭为鳬家鸭为鹜不能飞翔如庻人守耕稼而已古者以鹜为贽必家畜之禽又取义于不能飞翔可证也管辂云家鸡野鹜犹尚知时滕王阁序落霞与孤鹜齐飞皆误以野鸭为鹜也文人用字或取声谐韵便岂可据乎楚辞泛泛若水中之鳬梅都官诗野鳬眠岸有闲意梁简文诗寒鳬共浦飞其用字体物却不舛误博雅云鳬鹜鸭也亦混家禽野鸟为一矣
　　批颊
　　唐卢延逊诗树上谘诹批颊鸟牕间壁剥叩头虫王半山诗翳木窥抟黍借草听批颊元人送春诗批颊穿林叫新緑韩致尧春恨诗云残梦依依酒力余城头批颊伴啼乌平明乍卷西楼幙院静初闻放辘轳批颊盖鸟名但不详为何形状耳或曰即鸭颊也催明之鸟一名夏鸡俗名隔隥鸡
　　匽鼂
　　説文解鼂字云匽鼂也徐铉云虫名盖亦不知何物也余近观临海水土志云鼂似一名匽鼂又名鼂鼊一枚有三斛膏
　　馋灯
　　魧鱼即嬾妇鱼也多膏以为灯照酒食则明照纺绩则暗佛经谓之馋灯云
　　防鱼
　　説文防鱼出乐浪潘国有两乳叶子奇曰奔防也名非鱼非鲛色如鮎有两乳在腹下雌雄隂阳类人相传嬾妇所化佛书谓之馋灯鸣琼泛醳则明披缃辟纑则暗
　　蟹图
　　吕亢守台州命工作蟹图凡十二种一曰蝤蛑二曰拨棹三曰拥剑四曰蟚螖五曰竭朴六曰沙狗七曰望潮八曰倚望九曰石蜠十曰江十一曰芦虎十二曰彭蜞又有黄甲鼊蟳防在海中鼊岛之东此可补蟹谱之遗然蟹谱亦甚略首不引汲冢书海阳巨蟹其殻专车何邪
　　吠哈
　　东坡岭南诗有云稻凉初吠蛤栁老半书虫注不知蛤为何物近览岭表録异云唐林蔼为髙州太守有牧童牧牛闻田中有蛤鸣【原注岭南呼虾蟇为蛤】遂捕之蛤跳入深穴掘之乃蛮酋冢蛤乃无踪而穴中得铜鼓其旁多铸蛙黾之状疑鸣蛤即鼓精也东坡岭南诗即用岭南事岂浅学者可注耶
　　虸蚄
　　张有复古编以虫名虸蚄书作子方按泛胜之术云牵马令就谷堆食数口以马践过谷为种无蠧虸蚄也虸蚄二字见于泛胜之书泛乃汉人亦云古矣张有生其后一千年余何据而云俗作虸蚄必欲去虫而作子方省则省矣观者只以为人之字安知其为虫乎此其隘而不通东坡所谓强作解事者也皮日休隐书亦用虸蚄字礼记方以类聚注方虫名即蚄也
　　怪鱼
　　李浮风感应经云河有怪鱼乃名为鳄其身已朽其齿三作此即鳄鱼也南州志云斩其首干之防去其齿而更复生
　　石防
　　扬雄蜀都赋石防水螭石防石鱼也如石燕石蟹之类
　　蚝山
　　韩文公诗蚝相粘为山十百各自生按本草衍义云牡蛎附石而生磈礧相连如房故名蛎房读如阿房之房【音傍见史记】一名蚝山初生海畔才如拳石四面渐长有一二丈者一房内有蚝肉一块肉之大小随房所生每潮来则诸房皆开有小虫入则合之以充腹宋翟忠惠焦山诗僧居蚝山迷向背佛宇蜃气成吹嘘
　　吉吊
　　龙生三卵一为吉吊上岸与鹿交或在水边遗精流槎遇粘裹浮木枝如蒲桃焉号紫梢花道枢所谓龙盐有益帷箔者也
　　鰝防
　　尔雅以鰝为大虾出海中者长二三丈游行则竪其防髙于水面故其字从髙防长数尺可为也又闽中有五色虾梅虾芦虾泥虾苖虾
　　防鼍
　　防将风则踊鼍欲雨则鸣故以防防风以鼍防雨【防江猪也】
　　蜩螗
　　邹阳栁赋蜩螗厉响蜘蛛吐丝
　　自照
　　王符潜夫论蓬中拾自照谓萤火也杜子美诗暗飞萤自照李长吉诗俊健如生猱肯拾蓬中萤皆用其语
　　系臂
　　系臂海错之名杨孚岭南异物賛曰系臂如生于海洲欲先捕之必祭必求而不信者风波覆舟
　　卜
　　唐李华谓卜之法当废余窃是之盖圣王以麟鳯龙为四灵而独于刳之煮之何其惨也摘巢毁卵则凤不留刳胎剔孕则麟不逰圣王禁之何其仁于麟凤而不仁于也书曰鱼鳖鸟兽咸若卜之法盛行则自天子以至于庶人皆用之一嵗杀何啻数百万是鳖亦咸若而独不咸若耶古者卜亦上世习俗之故圣人不能遽废也筮皆有书孔子賛易而不賛盖亦欲从此废彼也自孔子賛易之后筮法盛行卜法废矣亦不见后人之迷于吉凶也且惠迪从逆吉凶在人何知焉传称武王伐纣卜而焦以至仁伐不仁何事于卜卜之不吉将遂止乎是则大事不细也其后汉髙帝入闗不闻其卜吉而始胜也至汉文帝将入继乃犹卜頼得吉兆若其不吉将遂不行汉之大事去矣史记策传载宋元王不忍之死欲贷之反覆千百言愚谓元王之不忍于即齐宣之不忍于牛也二君其有仁心者哉宣王以羊易牛善矣元王听卫平得可霸之説卒杀其何曽闻元王之兴且霸乎余以为卜衅钟皆可废也且古之衅钟与鼓以为除去妖灾也今世此法不行亦未见鼓钟之为人妖灾也
　　五酉
　　孔子厄于陈蔡夜有一人长九尺皂衣髙冠咤声动左右子路出与战相搏乆之孔子曰何不探其腮如其言仆于地乃一大鳀鱼也孔子曰此物胡为来哉吾闻物老则羣精依之凡六畜之物皆能为怪故谓之五酉五行之方皆有其物酉者老也物老则为怪也杀之则已
　　灯蛾
　　俗传灯蛾萤火所化故慕光
　　白翎鹊
　　札木言于汪汗曰我与君是白翎雀他人是鸿鴈耳白翎雀寒暑常在北方鸿鴈则南飞就暖耳言已心坚而他人心不可保也
　　白头乌
　　三国典略曰侯景簒位令饰朱雀门其日有白头乌万许集于门楼童謡曰白头乌拂朱雀还与吴杜工部诗长安城头头白乌夜飞延秋门上呼盖用其事以侯景比禄山也而千家注不知引此
　　朱鬛马
　　苻坚时大宛献天马朱鬛五色凤膺麟身【王维诗玉角羓与朱鬛马】
　　阿滥堆
　　骊山多飞禽名阿滥堆明皇御玉笛采其声翻为曲子名焉左右皆传唱之【尉迟偓中朝故事】
　　鹙啄蝗
　　元成宗大徳三年扬州淮安蝗在地者为鹙啄食飞者以翅击死诏禁捕鹙
　　鹤在隂
　　鹤爱隂而恶阳雁爱阳而恶隂易曰鸣鹤在隂传曰鸿鴈随阳故汲冡书目鹤曰隂羽【见王防篇】禹贡名鴈曰阳鸟
　　鹌鹑狱
　　范百禄曰牵牛以蹊田而夺之牛此王安石鹌鹑狱也【谓相牵引以入】
　　鹭丝谜
　　杜牧之咏鹭丝诗霜衣雪发青玉嘴羣捕鱼儿溪影中惊飞逺映碧山去一树梨花落晩风【分明鹭丝谜也】
　　信天翁
　　信天翁鸟名滇中有之其鸟食鱼而不能捕俟鱼鹰所得偶坠者拾食之兰廷瑞诗云荷钱荇带緑江空唼鲤含鲨浅草中波上鱼鹰贪未饱何曽饿死信天翁亦可以为讽也廷瑞滇之杨林人
　　吐金鸟
　　酉阳杂爼云魏明帝时昆明国贡辟寒鸟常吐金屑如粟昆明今为云南腹里之县不闻此鸟其逺至夷徼亦不闻也成式之好张大虚无之言其着酉阳杂爼亦似郭子横洞防记唐人杜阳杂编全搆虚诳殊无一实或者逺夷多诈以金屑饲鸟欺侮中国如秦蜀金牛之事未可知也
　　王跌踼
　　尔雅王跌踼郭景纯注云即螲蟷似蜘蛛在穴中有盖邢昺防曰此蜘蛛之一种也穴居布网穴口唐刘崇逺金华子云长安闾里中小儿竞以纎草刺地穴间戯以手抚地曰颠当出来既见草动则钓出赤色小虫子形如蜘蛛江南小儿谓之钓骆驼其虫子之背若驼峯也搢绅防同时有以此质疑众皆黙然有明经刘寡辞者曰此尔雅所谓王跌踼也景纯之注可校焉证之于书众皆称服慎按小儿呼颠当即跌踼音之反也螲蟷也蛈蝪颠当也字不同耳此可补尔雅防之遗
　　漮防鱼
　　方言康之为言空也注漮防空貎亦丘墟之空无也荘子曷胡视其防亦指墟墓言可证今澂江有鱼滇人呼为漮防鱼其鱼亦干而中空
　　千人捏
　　千人捏似蟹大如钱殻甚坚壮夫极力捏之不死俗言千人捏不死因以为名或以谑市倡
　　鱼味美
　　谚云寜去屡世宅不去防鱼额言其味美也又里语云洛鲤伊鲂贵于牛羊言洛水浑深宜鲤伊水清浅宜鲂也又曰居就梁水鲂今辽东梁水之鲂特肥而厚
　　相马经
　　伯乐相马经有隆颡跌目蹄如累麴之语其子执马经以求马出见大蟾蜍谓其父曰得一马略与相同但蹄不如累麴尔伯乐知其子之愚但转怒为笑曰此马好跳不堪御也所谓按图索骏也韩文公诗飞黄腾踏去不复顾蟾蜍亦影略用此事
　　考工记
　　考工记以脰鸣者以注鸣者以旁鸣者以翼鸣者以股鸣者以胸鸣者郑注脰鸣鼃黾之属注鸣精列属旁鸣蜩蝉属翼鸣蟋蟀属股鸣螽斯属胷鸣荣原属许氏説文防鼃詹诸以脰鸣者荣蚖蛇医以注鸣者蝉以旁鸣者蟥以翼鸣者蜙蝑以股鸣者蠵大以胷鸣者二家解不同可以参考
　　蚶子賛
　　蚶子蚌属形如瓦筒横从其理五味具充又千嵗蝙蝠化为魁陆别名为蚶形似瓦屋
　　画狮子賛
　　东坡题狮子曰圆其目仰其鼻奋髯吐舌威见齿舞其足前其耳左顾右盼喜见尾虽猛而和盖其戯岩岩髙堂防燕几啼呼颠沛走百鬼呜呼妙哉古陆子
　　乌贼鱼賛
　　鱼有乌贼絶短八足集足在口缩喙在腹形类鞋囊其名乌贼吸吸噀墨迷射水慝【海物名记】
　　禽制在气
　　隂符经云禽之制在气王起云食蟒飞防断猿狼虱啮鹤青要食虎皆以小制大言在气不在形也
　　随兕科雉
　　吕氏春秋楚荘王猎于云梦射随兕而获之申公子培劫而夺之王欲诛之左右谏止不出三月子培病死子培之弟请曰臣之兄有功于车下臣尝读故记云杀随兕者不出三月王令人发平府视故记果然乃厚赏焉説苑亦载此事而以随兕为科雉何子元余冬绪録云随兕科雉不见他书今人亦无有识之者余谓子元但求之书而不求之悟也随兕者随母之兕科雉者甫出科之雉岂有别物哉
　　寳志公偈
　　人言斑鸠拙我道斑鸠巧一根两根柴便是家縁了
　　鸧有二种
　　列子汤问篇蒲且子之弋也弱弓纎缴乗风振之连双鸧于青云之上相如赋双鸧下鹤加以为逰猎之盛楚辞鹤酸臇鳬煎鸿鸧注鸧鹤也淮南子凤凰曽逝万里之上鸿鹄鸧莫不惮焉盖鹤之类以其苍色故曰鸧物类相感志鸧长足羣飞天将霜必先鸣鸧之警露也此鸧之一种説文鸧麋鸹也闗西呼为鸹鹿此又一种故名混麋鹿裴瑜注尔雅曰麋鸹是九头鸟夫子与子夏河上所见奇鸧九首既云奇鸧则非常鸧矣刘騊駼根赋一足之夔九头之鸟是也河上歌又言其一身九尾信为妖物也杜诗三更鸧鸹呼又啼鸹催明星此则常鸧尔又有秃鸧风止则下风起而后去急就章所云乗风即爰居也又别一种
　　鸟名王母
　　齐郡函山有鸟名王母使者昔汉武帝登山得玉函长五寸帝下山函化为鸟飞去世传山上有王母药函常令鸟守之杜诗子规夜啼山竹裂王母昼下云旗翻
　　足足般般
　　薛道衡文足足懐仁般般扰义足足凤也般般麟也説文凤鸣节节足足相如封禅书般般之兽乐我君囿
　　鹯鹯周周
　　禽经鹯鹯之信不如鹰周周之智不如鸿
　　韩卢宋鹊
　　义训曰韩卢宋鹊良犬也卢纯黒色鹊黒白色李贺诗练香熏宋鹊猎犬而以香薰之盖贵公子骄奢之习犹荘子云爱马者以蜃盛溺也
　　燕防莺转
　　禽经燕以狂防莺以喜转○防视也夏小正来降燕乃睇转曲名莺声似歌曲故曰转
　　蟪蛄寒螀
　　风土记蟪蛄鸣于朝寒螀鸣于夕○此蝉也而分二蟪蛄朝蝉寒螀夜蝉也
　　六燕乙鸿
　　陆佃谢吏部尚书表六燕相停试铨衡其轻重乙鸿辽逺欲审别其飞翔○九章筭术五雀六燕飞集于衡衡适平一雀一燕而异处则雀重而燕轻○张融曰鸿飞天首辽逺难明楚人以为鳬越人以为乙鸿常一耳
　　寻常丈尺
　　禽经云鵻上无寻鹨上无常雉上有丈鷃上有赤上言飞而上也鵻之上不能寻鹨之上不能常鹨雉子也倍寻曰常雉上能丈故计丈曰雉左传都城百雉是也鷃之上能赤赤古与尺通荘子云斥鷃斥亦尺也
　　雀鷇熊蹯
　　杜弼移檄梁武云徒探雀鷇无救府藏之虚空请熊蹯讵延晷刻之命雀鷇赵王主父为故太子章所逼饿死事熊蹯楚成王为太子商臣所弑事其后台城之祸索蜜不得何以异此庾信哀江南赋亦云探雀鷇而未饱待熊蹯而讵熟弼言于未形之先信述于已形之后其偶合耶抑有意耶
　　鹰隼灵
　　抱朴子曰八卦生鹰隼之所被六甲出灵之所负説者谓鹰隼之羽文亦有八卦之象未騐无以知其然否也
　　鹿食九草
　　山谷有一帖云胡居士尝言鹿性惊烈多别粮草恒食九物余则不尝九草者一曰葛叶及花鹿葱鹿药白蒿水芹甘草齐头蒿山耳荠苨也享神用其肉者以其性烈清浄故也凡饵药者勿食鹿肉必不得力以鹿常啖解毒之草能散诸药性也此可补本草及齐民要术之遗
　　黄鸟宿渊
　　韩文公诗注引东方朔诗海水暴竭黄鸟宿渊
　　八之绵
　　文选吴都赋国税再熟之稻乡贡八之绵注引刘欣期交州记云一嵗八茧出日南也慎按汉俞益期牋云日南八熟茧软而薄又永嘉记云永嘉有八辈一曰蚖珎三月绩二曰柘四月初绩三曰蚖四月绩四曰爱珎五月绩五曰爱六月末绩六曰寒珎七月绩七曰四出九月初绩八曰寒十月绩凡再熟者皆谓之珎此则八之实也李贺诗将餧吴王八茧则直谓一之收当八茧耳一嵗八绩恐夸者之过也
　　天禄渴乌
　　汉灵帝修南宫铸天禄虾蟆转水入宫又作翻车渴乌洒路○天禄即大虾蟆伯乐之子按图索骏以虾蟆为马即天禄也天禄之形汉人多刻石肖之即古诗所谓天鹿辟邪眠莓苔也
　　天鹿辟邪
　　一角为天鹿两角为辟邪
　　水萤草萤
　　萤火有二种有草萤有水萤梁萧和赋云聊披书以娱性悦草萤之夜翔此草萤也唐李子卿有水萤赋云水萤为虫惟虫能天彼何为而化草此何事而居泉腹可自持故无羡于蟹足能自运亦自隣于蚿色动波间状珠还于合浦影悬潭下若星聚于颍川此水萤也月令腐草化为萤説文作蠲解云马蠲也淮南子作妍皆水萤之名状亦犹蝶有草蝶水蝶二种云
　　桐花凤画扇
　　李徳裕画桐花凤扇赋序云成都夹岷江矶岸多植紫桐每至春暮有灵禽五色小于鸟来集桐花以饮朝露及花落则烟飞雨散不知其所徃有名工绘于素扇余戯作小赋书其上其略曰缋兹鸟于珍箑动凉风于罗荐发长袂之清香掩短歌之孤啭愚按此则川扇之始也今川扇一种以青纸为地画人物花鸟于上此其遗制乎刘缋霏雪録云即东坡词所谓緑毛么凤俗名倒挂者唐僧隐峦诗五色毛衣比凤雏深丛花只如无美人买得偏怜惜移向金钗重几铢又刘言史有题蜀客杨生江亭云垂丝蜀客涕沾衣嵗尽长沙未得归肠断锦城风日好可怜桐鸟出花飞李之仪有阮郎归一词咏倒挂云朱蜃玉羽下蓬莱佳时近早梅探花情味乆安排枝头开未开○魂欲断恨难裁香心休见猜果知何逊是仙才何妨如梦来自注云此鸟以十二月来一名收香倒挂又名探花使性极驯好集美人钗上宴客终席不去人爱之无所害尤为异也
　　燕子打海青
　　海东青鹰之鸷猛者也燕子之弱能剪之猎者知其事元欧阳词持猎回车驾却道海青逢燕怕
　　鹎鵊非杜防
　　韵书鵊字注云杜防此解非鵊鹎鵊也唐诗作批鵊今名山呼其鵊上有一防白宋欧阳公有鹎鵊词略云龙楼凤阁欝峥嵘深宫不闻更漏声红沙蜡烛愁夜短緑窓鹎鵊催天明盖直宿禁中所作也审如韵书之言则宋初宫禁已有杜鹃不待邵子天津桥始闻矣殊可笑也
　　髙斋无白鸟
　　荆州江古岸有李姥浦浦中偏无蚊蚋之患梁元帝金楼子云荆州髙斋无白鸟余亟寝处其中及移余斋则蚊声如雷数丈之间如此之异何子元云北京某街蚊多某坊蚊少其无蚊处虽帐幕可无顾士亷云松江亦然又某门外城河中可里余絶无一蚊郡人暑月尝移舟避宿其间余以何顾两公之言叅之水经注纪李姥浦金楼子纪髙斋二事信有此理滇中环湖苦多蚊而寳珠寺乃絶无影响其理不可晓也
　　鸳央食射工
　　春秋经书有传云南方淫女气所生一名短狐状如鼈含沙射人又名射工中记云长三四寸鸳央鸑鹫蟾蜍悉食之
　　海物异名记【万震着】
　　海物异名记宻丁魁蛤之子也江瑶柱海月也天脔瓦蠬蚶子也膏叶盘海镜也西施舌鳣子也西施乳河鲀防也
　　杨慈湖誉蚊
　　江山黄借庵戯作驱蚊赋一篇谓虎可徳化鳄可文驱蚊最不灵为血肉防躯其借以垂戒亦正论也杨慈湖简作夜蚊诗反其意而誉蚊谓其耳皆雅奏触面皆深机胜于人之耳提面命而顽锢莫晓盖以蚊为灵于人也异哉其见乎夫麟凤龙世莫不以为灵物蚊蝇蚤虱世莫不以为恶虫自六朝至宋元虽文士诗客嘲辞戯语未有誉蚊蝇蚤虱而贬麟凤龙者况以蚊而贬人乎慈湖主张象山之禅学一时从其説者犹少故愤而发此言耳慈湖深入禅学既谓蚊为灵物何不学古禅僧躬至团风阳罗以身斋饿蚊乎议论一偏如此可以讲学明道邪
　　金衣公子锦带功曹
　　吐绶鸟谓之锦带功曹即诗所谓卭有防虉也虉本草名而纹似绶故字从鹝从艸
　　豹文防
　　郭璞尔雅序豹防既辨其业益显注汉武帝时谓孝亷郎终军既辨豹文之防人服其博物争相传授尔雅之业又挚虞三辅决録云窦攸举孝亷郎光武大防灵台得防如豹文以问羣臣莫有知者攸对曰鼮防也见尔雅诏案秘书如攸言赐帛百匹此事盖两见
　　鼫防
　　易鼫防贞厉注以为贪而畏人按玉编鼫防头似尾有毛黄黑色按形状乃今之防狼也故贪而畏人象之
　　沙防
　　沙防今之黄防也
　　狐疑鼬豫
　　梁黄门侍郎明少遐曰狐性多疑鼬性多豫狐疑犹豫因此而传耳乃知犹即鼬也
　　流离
　　尹子曰诗咏流离史书枭獍流离鸟名少好长丑盖毛郑旧説也
　　鵙
　　月令鵙始鸣鵙即博劳也左传谓之伯赵乐府谓之百劳今不识为何鸟按禽经注云伯劳飞不能翺翔直刺而已形似鸜鹆但鸜鹆喙黄伯劳喙黑以此别之易林曰鵙必单栖鵹必匹飞此鸟好双飞未尝双栖亦能击鹰集于林则盘旋鸣聒俟鹰飞辄击之俗呼为凤皇皂言百鸟畏之也蜀中名驾鵹滇中名鐡鹦哥又名搾油郎五更辄鸣不止至曙乃息
　　文人误谬
　　蔡中郎以反舌为虾蟆淮南子以蛩为蠛蠓诗义以蟊为蝼蛄髙诱以干鹊为蟋蟀误谬何啻千里
　　太平
　　汉书三登曰太平○北史积储九稔谓之太平凤文明之祥太平之象故以是终焉






　　升庵集卷八十一
