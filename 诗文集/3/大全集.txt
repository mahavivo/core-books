　　钦定四库全书　　　　　集部六
　　大全集　　　　　　　　别集类五【明】
　　提要
　　【臣】等谨案大全集十八巻明髙启撰启字季迪长洲人元末避张士诚之乱隠居松江之青丘自号青丘子洪武初召修元史授翰林院国史编修官至户部侍郎后坐撰魏观上梁文被诛年仅三十九所着有吹台集江馆集凤台集娄江吟稿姑苏襍咏凡二千余首自选定为缶鸣集十二巻凡九百余首启没无子其侄立于永乐元年镂板行之至景泰初徐庸掇拾遗佚合为一编题曰大全集刘昌为之序即此本也启天才髙逸实据明一代诗人之上其于诗拟汉魏似汉魏拟六朝似六朝拟唐似唐拟宋似宋凡古人之所长无不兼之振元末纎秾缛丽之习而返之于古启实为有力然行世太早殒折太速未能镕铸变化自为一家故备有古人之格而反不能名启为何格此则天实限之非启过也特其摹仿古调之中自有精神意象存乎其间譬之褚临稧帖究非硬黄双钩者比故终不与北地信阳太仓歴下同为后人诟病焉乾隆四十四年五月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀







　　大全集序
　　故嘉议大夫户部侍郎前翰林国史院编修官授诸王经青丘先生高啓文集一十八巻旧一千若干篇今二千若干篇儒士徐庸字用理之所广也用理旣以类广先生文集乃以示昌昌谨为序之曰夫将以所学明先王之道救当世之弊则必着于言焉庶几见者之有用闻者之有考也六经更圣人之手其言粹然一出于正要之所以存鉴戒者亦多圣人旣殁纵横捭阖之説兴大道几微汉广游学之路董生贾谊始各以其学自见著书数千万言沉雄简奥其明先王之道陈当世之务略备矣唐韩愈起力变八代之衰习故其言惟醇而杜甫李白又各以其学自见明王道具时政谓之诗史宋欧阳修博学力行本论之言有益于治至朱元晦则根据六经之防攘斥百氏之非岿然为世儒宗其大要使人审王伯之略致义利之辨而已今诸家之言具存考之可知用之犹尚可行也盖三代而下汉唐宋之所以崇德着业而继焉以称治者有赖于是焉先生生元丙子少禀神慧长读六经诸家之言融而通之防而成之又取而力行之其发之于言则浩乎如大川之决防也锵乎如洞庭之张乐也儵乎如幽壑之舞蛟也致之于用则如射者之于的准乎其无疑也然值国歩之旣促不茍于用隐于青丘登髙望逺抚时怀古其言多激烈慨慷若将于世无足为者及我太祖髙皇帝定鼎建业肆诏征贤先生起与元史之修录善丑恶儒者之功庶几彰施史成授诸王经进戸部侍郎尊显极至先生感之力颂先王之道以匡济世务言多雄伟竒古足以耸张德业裨益治化时甚赖之未久即辞去去后亦蹇连以死呜呼殆天所以厄斯文也尝窃论焉天道恶满取之不可以全然诎其身则必信其声是以董贾贬逐而名长甫白穷放而诗传韩愈欧阳修朱元晦虽号通显而未免罢斥然其言至于今诵习而师承者不衰正桞宗元所云生而不遇死则埀声者众也先生死始三十有九使少优游而待之则得将止于是乎言将止于是乎行将止于是乎呜呼天实为之谓之何哉用理师学于先生之言得之旣深遂勒图传之亦使闻者考之而可知见者用之而可行以明其言之果有赖于世也呜呼厚矣景泰元年庚午冬十二月望日赐进士出身吴刘昌序










　　髙太史本传
　　高啓字季迪吴郡人生元丙子少警颖力学遂工于诗上窥建安下逮开元大厯以后则藐之天资秀敏故其发越特超诣拟鲍谢则似之法李杜则似之庖丁解牛肯綮迎刃千彚万类规模同一轨山龙华虫如其贵也象犀珠玉如其富也秋月氷壶如其清也夏姬王嫱如其丽也田文赵胜如其豪也鸣鹤翔云如其逸也仍和陶韦大羮酒之味不闲二宋粟布之征所谓前齿古人于旷代后冠来学于当时者矣东吴骚雅士悉推之无慊为文尚气多辨难攻击之体读之亹亹忘倦大抵以先声掩其兼美张士诚有浙右时羣彦多从仕者啓独挈家依外舅周仲达居吴淞江上歌咏终日以自适焉陪臣饶介之丁仲容辈以诗自豪及见啓为叹服啓尤好权略论事耸人听故与饶如授左契定交者若王彝杨基杜寅张宪张羽周砥王行宋克徐贲之徒胥不羁赡才爽迈有文谈辨华给然以为天下无人一时武勇多下之明兴以某臣荐偕谢徽等闻于朝与修元史授翰林国史编修官复命敎授诸王久之推任喉舌之司待以不次与徽等恳辞乞归田里制可仍赐金以还复居江上遨游青丘甫里之墟始号槎轩又号青丘子鋭志亦不少衰矣居几何忽从故时一二侠入游于郛适江夏魏观为郡老而好士延见王彝辈啓尝防于京尤礼遇之不得已亦厠为客复强辞之归故里殊悒悒不乐遂蹇连以殁年甫三十九嗟乎使啓少延则骎骎入曹刘李杜之坛奚止此哉其诗类藁藏于家未即显初富商陈寳生欲为夀诸梓啓不许乃止凡传录而诵之者无不歆羡必不泯焉予与啓同里知其人为详故特为传以贻不朽云洪武乙卯二月陇西李志光书




　　钦定四库全书
　　大全集巻一
　　明　髙啓　撰
　　古乐府
　　上之回
　　圣主重行幸六虬法干旋北巡初避暑东祠已祈年羣官从清尘粲若星丽天前扬豹尾竿左靡鱼须旃瀚海通汉月萧闗絶塞烟愿奉千龄乐皇躬长防然
　　君子有所思行
　　骋望京辅地金城千里余峩峩松柏陵霭霭桑柘墟明堂表青阳飞观切紫虚况有戚里第髙楼夹清渠爱妾舞罗縠嬖奴鸣佩琚东园赐秘器上林乘副车运有恒旋盛时无久居勿嗤城南巷寂寞扬雄庐
　　李夫人歌
　　延年罢歌少翁望兰芬凄凄销复帐临殁最难忘欷歔不相向陈杯觞列灯火是耶非幄中坐新宫漏残星欲堕
　　古别离
　　他人岂不别所别谅有由嗟君今何营轻薄好逺游遥遥京洛车泛泛江汉舟君身非贾胡所至自輙留徽音已冥邈思怀尚绸缪露滋红兰春霜变绿桂秋此时望归来含情上高楼川途本无限君去焉得休愿令中断阻化彼山与丘
　　燕歌行
　　清商变节朱火违严霜涂庭卉木腓边城早寒未授衣念君遐征不能归凉风时来动中闱蟏蛸在户熠燿飞贱妾宵兴叹无依簪珥不施减容辉欲写忧思抚瑶徽君今不在听者稀啓明未出灯已微爱而不见徒歔欷
　　吴趋行
　　仆本吴乡士请歌吴趋行吴中实豪都胜丽古所名五湖汹巨泽八门洞高城飞观被山起游舰沸川横土物旣繁雄民风亦和平泰伯德让在言游文学成长沙啓霸基异梦表休祯旧阀凡几家奕代产才英遭时各建事徇义或腾声财赋甲南州词华竝西京兹邦信多美粗举难备称愿君听此曲此曲匪夸盈
　　南山有鸟
　　南山有鸟北山罗两地一失惊风波哀鸣独宿心靡他竟抱幽恨归山阿不及山上松纒绵同女萝君归来听妾歌相思感君情意多赠君明珠泪滂沱死生茫茫终奈何
　　玉波冷双莲
　　金风暮剪双头蘂啼脸辞秋嫣血紫宫女三千罢笑喧锦云障冷鸳鸯死满江烟玉流古香寻魂吊影愁茫茫吴天坠露衰红湿一夜波凉小龙泣
　　蘂秀药华
　　春香上罗襦暗引兰桡渡蝶散掩红房王孙归已暮斜条拂蛾眉采撷同芳杜脉脉雨烟浓江臯断肠路
　　吴钩行
　　吴钩若霜雪吴人重游侠罇前含笑看上有仇家血
　　短歌行
　　置酒髙台乐极哀来人生处世能几何哉日西月东百龄易终可嗟仲尼不见周公鼓丝拊石以永今日欢以别亏忧因防释燕鸿载鸣兰无故荣子如不乐白髪其盈执子之手以酌我酒式咏短歌爰祝长夀
　　白马篇
　　白马银镂鞍流光皎如练龙沙积雪里一去谁曾见昨日羽林儿独拜建章殿天子亲赐与骑向交河战疾驱不辞家恐获逗遛谴万里倐若飞神速虏难变前收日逐屯右断康居援事定入闗来箙中有余箭
　　宛转行
　　宛转复宛转宛转日几回君肠辘轳断我肠车轮摧
　　长门怨
　　憎宠一时心尘生旧屋金苔滋销履迹花逺度銮音暮雀重门迥秋萤别殿隂君明犹不察妒极是情深
　　班婕妤
　　微诚虽可守妙舞却难工已别增成舍初来长信宫扇归秋箧里烛灭夜帷中莫忌争新宠曾辞玉辇同
　　阊阖篇
　　天门迎旭开紫霞八表洞达春无涯阁道萦回度鸾车羽旗扬彩钟鼓挝后宫三千人秀色掩尽世上花宸游时过广成家瑶觞再夀盛露华一仁兴万福加何须慕神仙辛勤炼丹砂小臣微词欲拜献帝德自大非为夸
　　塞下曲
　　日落五原塞萧条亭堠空汉家讨狂虏籍役满山东去年出飞狐今年出云中得地不足耕杀人以为功登髙望衰草感叹意何穷
　　折杨柳歌词
　　高枝拂翠幰低枝垂绮筵春风千万树此树妾门前
　　其二
　　江头横吹悲北客休南去闻道武昌门愁人无别树
　　箜篌引
　　浊流赴海东若倾津卒刺船朝不行公乎提壶径欲渡大声呼公公不顾饥鲸馋蛟肆啖吞竟以深渊作高坟贪生恶死谁不有公独不然果狂叟二十五弦弹且歌公今渡河将奈何公今渡河将奈何
　　将进酒
　　君不见陈孟公一生爱酒称豪雄君不见扬子云三世执防徒工文得失如今两何有劝君相逢且相夀试看六印尽垂腰何似一巵长在手莫惜黄金醉青春几人不饮身亦贫酒中有趣世不识但好富贵亡其真便须吐车茵莫畏丞相嗔桃花满谿口笑杀醒游人丝绳玉缸酿初熟摇荡春光若波绿前无御史可尽欢倒着锦袍舞鸜鹆爱妾已去曲池平此时欲饮焉能倾地下应无酒垆处何苦寂寞孤平生一杯一曲我歌君续明月自来不须秉烛五岳旣逺三山亦空欲求神仙在杯酒中
　　雨雪
　　雨雪暗桑干深愁没马鞍临闗将月认覆碛作沙看不阻藩儿猎聊供汉使餐春风消不得三月戍袍寒
　　其二
　　雨雪暗龙沙愁隂入汉家恨迷青冡草惊见黑山花夜积氊庐重朝随羽斾斜空思鳷鹊观柳色变年华
　　罗敷行
　　陌上三月时柔桑多绿枝携筐行采叶日暮畏蚕饥君来驻车马相逢在桑下漫説同心言不是知音者君贵多辉光妾贱无红妆自信田间妇难从天上郎长安畵楼宇无限如花女使君当早归莫共罗敷语
　　当垆曲
　　光艳动春朝妆成暎洛桥钱多自解数筝涩未能调花如秦苑好酒比蜀都饶深谢诸年少来沽不待要
　　游侠篇
　　游侠向何处荡荡长安城城中暮尘起杀人无主名所杀岂私雠激烈为不平新削安陵刀光夺众目明不畏赤棒吏里闾自横行灌夫托为友袁盎事以兄负气不负势倾身复倾情笑顾少年辈琐琐真可轻
　　关山月
　　月出辽海东朔云卷塞风才升榆塞逺复照柳城空影满雕弧外光沉金柝中思家举头望今夜一军同
　　鞠歌行
　　玉蕴彩劒閟锋牛铎之音混黄钟俾神奇作妄庸扬微察陋世罕逢物有合势必从如鱼得水云与龙夷吾囚伊尹农二主举之享万钟嗟古人孰继踪女子犹为悦己容
　　古词
　　妾刀不断机郎行当早归还将机中锦作郎身上衣
　　王昭君
　　都门尘拂春风面临别看花泪如霰君王惆怅惜蛾眉不似前时畵中见白髪呼韩感汉恩宁甘谩号阏支尊氊裘肉食本异俗不如但嫁巫山村黄沙白雪无城阙手冷鹍夜弹歇相随万里到穹庐只有长门旧时月妾语还凭归使传妾身没虏不须怜愿君莫杀毛延夀留畵商岩梦里贤
　　乌夜啼
　　啼乌惊多栖未久半起疎桐上高柳灯下佳人颦浅眉机中少妇停纎手月入空闺夜欲深数声犹似听君琴
　　行路难
　　君不见盘中鲤暂失风涛登爼几君不见枝上蜩才出粪壤凌云霄推移变化讵可测勿谓明日同今朝出乘高车入大马半是当年徒歩者范叔曾逃客溺余卫青亦在人笞下悠悠行路莫相欺为雌为雄未可知
　　其二
　　危莫若编虎须险莫若触鲸牙行路之难复过此前有瞿塘后褒斜杯酒朝驩矛刃夕加恩仇反覆间楚汉生一家钓弋死云阳鸱夷弃江沙所以贤达人高飞不下避罔罝行路难堪叹嗟
　　其三
　　雕牀玉案刺绣茵宜城酒多光照春坐留北方之上客歌侑南国之佳人盛时徂流若川水荣贵长存竟谁是魏帝高台碧瓦空梁王故苑黄尘起世人倾夺首未回可怜不饮冢累累
　　刘生
　　结客诸陵下平生好排难鹈莹白杨刀鹊惊黄柘弹投琼逺邸夜击筑高楼旦念无可报恩空椎车壁叹
　　怨歌行
　　妾始充下陈娇容常自持上宫三千妓一一妒蛾眉急有断声镜暗无妍姿遂令开时花遽作落后枝昨夕歌吹欢今夕蛩语悲从来班婕妤不胜赵昭仪
　　雉子班
　　雉子班雊朝阳低飞蓬蒿隐文章十歩一啄于彼山梁争雄决鬬愤气张好勇守介性之良安能受驯畜敛翼自摧伤
　　蒿里歌
　　素骖驾广柳萧萧出城闉庐俨象设犹恐死有神古原闭愁寃荒草不得春一作泉下客长违室中亲昔兴毎待旦今卧焉知晨敛衣已成灰含贝仍作尘家门谅不逺欲归竟何因平生所爱物娱玩由他人哀哉此里中同逝壮老均圣贤亦岂免闻道庶可珍
　　蓟门行
　　行行光禄塞望望单于台天寒水草尽万里孤军来中国多荒土穷边何用开
　　巫山髙
　　巴江西上巫峡深奇峰十二江之隂阳云髙台不可寻但见丹枫碧树攒幽林昔闻瑶姬在其下月为环玦风为襟空山久独居偶感襄王心楚宫閟秋梦彷佛来同衾神仙防遇当有道岂效世俗成荒淫千秋遗赋应多恨暮雨萧萧猨自吟
　　上留田
　　有弟兄不见怜上留田行泣念彼先人上留田弟寒衣不蔽身上留田兄富出乘华轩上留田死而棺椁不全上留田他人为葬古原上留田我行见此孤坟上留田白杨一何翻翻上留田人生孰无弟昆上留田尔独大义不敦上留田邻人之歌悲不可闻上留田
　　董逃行
　　史侯称臣董侯立山东义师烽火急羌儿夹辇奉西迁百姓驱随弃村邑罼圭苑中髙作营千里不复闻鸡鸣旧宫焚烧无片瓦黄金尽出诸陵下长安城头日欲晡董逃歌残歌布乎
　　碧玉歌
　　碧玉小家女初无珠翠妆感郎相顾重朽质自生光
　　堂上歌行
　　堂上歌歌南山主人为欢仰客顔翠帷夜巻出两鬟移尊更饮花树间花树间有明月客不醉歌不歇
　　陇头水
　　人间何处无流水偏到陇头愁入耳夜杂羌歌明月中秋惊汉梦空山里陇坂﨑岖九回折声随到处长呜咽欲照愁顔畏水浑前军曾洗金创血回头千里是长安征人涙枯流不干
　　少年行
　　官侍长杨拜夕郎况凭内宠在椒房赐金十万身无用乞作燕姬一日妆
　　其二
　　下直平明出禁门笑提博局伴王孙寳刀不敢将输却明日沙塲欲报恩
　　芳树
　　葳蕤映华闼窈窕临清沼风姿巧弄春露气微含晓埀条拂过骑翳叶留归鸟忽忆共攀人徘徊行独绕
　　放歌行
　　泰山玉检书成功芝房正奏甘泉宫汉家五叶号全盛有似白日初当中雄鸡天上啼清曙春满咸阳万家树诸侯客子尽西来只道明时苦难遇褐衣不脱见至尊立谈一刻皆承恩赓诗已上柏梁殿献赋还过金马门大道易登平若砥始信青云才尺咫共喜严徐得宠荣未容绛灌生谗毁丹诏仍闻访草莱皇心务欲揽羣材嗟君犹在新丰邸日暮空歌归去来
　　空城雀
　　空城雀何局促城头飞城下宿百匝得一枝千啄逢一粟众雏随啾啁所欲各易足不须羡彼珍羽禽翩翩高集珠树林一朝身陷虞罗里回首空城不如尔
　　相逢行
　　沽酒渭桥边平陵侠少年相逢各有赠寳劒与金鞍
　　妾薄命
　　寂寞复寂寞秋风吹罗幕玉阶有微霜桂树花已落昔为巻衣女承欢在瑶阁弃鱼感泪多当熊慙力弱宁知色易老难求黄金药宫深去天逺忧思将何托君恩非不深妾命自轻薄微躯愿有报和亲死沙漠
　　神仙曲
　　上清真人古仙子保神链魄从无始眉上霜毫如髪长几见金乌日中死东游不肯居蓬莱沧海顷刻飞黄埃金舆玉座俨何处蔚蓝天上弥罗台碧桃落尽花无数一笑虚空巻烟雾鸟篆文世莫窥茂陵还掩蓬科露
　　结客少年塲行
　　结客须结游侠儿借身报仇心不疑千金买得利匕首摩挲誓许酬相知白马缦胡缨行行人尽止朝游洛北门暮醉秦东市感君在一言不惜为君死朱家曾脱季将军田光终酬燕太子君不见魏其盛时客满门自言一一俱衔恩魏其旣罢谁复见养士堂中尘网遍始知结客难徒言意气倾南山食君之禄有弗报何况区区杯酒间结客不必皆荐绅缓急叩门谁可亲屠沽往往有竒士慎勿相轻闾里人
　　长相思
　　长相思思何长愁如天丝逺悠扬摇风曳日不可量未能绊去足唯解结离肠闗山碧云看欲暮空帏坐掩荃兰香长相思思何长
　　君马黄
　　君马黄我马君马金匼匝我马锦连干两马喜遇皆嘶鸣何异主人相见情长安大道可竝辔莫夸得意争先行摇鞭共踏落花去燕姬酒垆在何处
　　团扇郎
　　团扇团且洁人言似明月明月岂得如长圆不曾阙
　　杨白花
　　杨白花太轻薄不向宫中飞却度江南落美人踏踏连臂歌山长水濶奈尔何奈尔何春欲晚何不飞去仍飞返洛阳树多啼鸦愁杀人杨白花
　　门有车马客行
　　门有车马客乃是故乡士昔别各壮顔今见不相似上堂叙情亲拜跪出妻子对案未能食歴歴问桑梓当时同游人十有八九死松栢长新坟荆棘生故址欢言方未终悲感还复始因思兴谢端叹息不能止
　　估客词
　　上客荆州商小妇扬州娼金多随处乐不是不思乡
　　櫂歌行
　　溶漾汉潭清搴荷趂浪平船轻知体弱簪滑见鬟倾落日悬江思浮云结浦情去从千叶隐归爱一花迎吴歈并子夜谁似棹歌声
　　鸡鸣歌
　　北斗城头北斗低万家梦破一声鸡马啼踏踏车辘辘阙下连趋市中逐雄鸡安得噤尔声利名少息世上争漫漫夜长人不惊
　　华山畿
　　华山畿牛车止不同生可同死棺开棺开与郎去来
　　长安有狭斜行
　　长安有狭斜狭斜仅容骑路逢两侠童回鞭问君第君第渭桥西易觅难复迷长子侍温室次子籍金闺少子备宿卫光耀与兄齐三子毎来返杂沓拥轮蹄大妇弹鹍鸡中妇舞前溪小妇劝杯酒能唱白铜鞮丈人莫遽起庭树未乌栖
　　双桐生空井
　　交生碧玉树竝覆黄金井根通夕润深叶带朝光冷应有感秋人时来鉴愁影
　　征妇怨
　　良人不愿封侯印虎符逺发当番阵几夜春闺恶梦多竟得将军军覆信身没犹存旧战衣东家火伴为收归妾生不识边庭路寻骨何由到武威纸幡剪得招魂去只向当时送行处
　　襄阳乐
　　门前黄柳鸦雏宿罗幌低垂婢擎烛悬珰结佩略妆成日暮相邀汉江曲水静花寒月小明舟中楼上鬭歌声肠断年年大堤路南商行过北商行
　　饮酒乐
　　七弦五弦角奏一觞两觞羽行且乐眼中人聚莫忧头上天倾
　　鳯台曲
　　飞裙织雾秋痕薄星汉低宫花漠漠琼台夜寒闭嬴女鵞管参差隔烟语瑶京旧侣招逺游人间帐冷鸳鸯愁海影无尘月如梦仙骨不欺鸾背重衰兰泣露空秦苑丛玉声微彩霞逺
　　美女篇
　　美女婉清扬白晳纎且长艶色照上国不殊古姬姜巧笑发令姿芳词吐柔肠耀首有何物黄金作钗梁珥悬磥砢珠袆带藿蒳香新服制罗纨光辉丽青阳上袂绣蛱蝶下裙织鸳鸯姗姗歩春风乍见惊欲翔虽有楚大夫善赋焉能详岂徒骋妍媚况乃持贞良家居辟髙门宛在城中央过者共倾慕日晏停上襄借问谁氏子无非金与张蹇修岂不勤通辞重珪璋中怀非所托鴈币徒相将永宵叹迟回起倚东西厢君子茍未得年徂谅何伤
　　将军行
　　将军结髪从鞍马新领前军号横野面谩不数屠狗儿负勇曾擒射雕者狼星扫天芒角斜大旗猎猎吹风沙黄金倾尽养部曲匈奴未灭何为家前日贤王五千骑直入朝那杀边吏天子初闻怒赫然出师誓夺河南地五营材官元自多诏书未须征七科已御明堂推畵毂还开武库授雕戈灞陵原头军晚发北出云中与高阙单于一夜六骡逃大漠无人唯汉月塞下从兹烽火稀朝臣共贺震皇威人生宁似功成乐白日长安鼔吹归
　　长安道
　　长乐钟声动平津树色开中郎长防卫丞相小车来新成赐将第更筑候神台谁念公车客空怀作赋才
　　洛阳陌
　　九陌看春光红尘起相接白玉车中郎绿珠楼上妾柳迷临水影花暎当垆颊日暮过铜驼相逢尽豪侠
　　悲歌
　　征途险巇人乏马饥贫少不如富老美游不如恶归浮云随风零乱四野仰天悲歌泣数行下
　　邯郸郭公歌
　　郭公舞郭公舞天子无愁亦无苦醉后君臣一笑看邺宫长夜咚咚鼔郭公郭公尔莫舞不解平城围竟作长安虏高山摧为一抔土
　　车遥遥
　　鹍鸡啼霜海城白征夫趣装牛上轭天生两毂转长途那得令君不为客出门已逺第一程耳中鸣铎渐无声房户宁嗟寂寞守山川唯念苦辛行欲车不行愿车覆还愁损我车中玉安得身如芳草多相随千里车前绿
　　楚妃叹
　　章华台前楚江水月色堕烟乌欲起六宫不敢解罗衣猎火照山君未归
　　神弦曲
　　秋灯畵壁熏烟埃石马汗流神下来花衫娑娑弦切切旋风吹幡愁百结雌狐学拜戴髑髅鬼箭射创血洒秋老鸦飞散巫妪泣苦篁啸雨溪幽幽
　　白纻词
　　白纻出自吴女工着来色与素体同舞时偏向江渚宫长袖拂起微有风觞催管促四座中揽裾徘徊惨曲终玉阶夜寒零露浓
　　其二
　　出后閤临前楹舞衣皎皎洁且轻飘如白云向空行回腰流目君已倾华灯吐焰欺月明喧哗不闻遗佩声茱茰实红兰叶紫千秋欢乐长如此妾身得向君前死
　　阿那瓌
　　牛羊草漫野大帐天山下十万控儿闻箛齐上马
　　江南思
　　妾本南国姝父母爱如珠貌岂慙明镜身才称短襦学成采莲唱晓出横塘上舟小复身轻随风两摇荡归时曲岸傍恰见贵游郎辍歌欲转棹花浅不堪藏将嗔却成哂相问那能隐虽怜郎意深终嫌妾家近回首各盈盈南湖月又生烟波三十里都是断肠情
　　铜雀妓
　　邺宫已罢幸歌舞尚如期谁知看月夜却是望陵时芗泽销罗荐松风吹繐帷妾身未得死宁当忧色衰
　　猛虎行
　　隂风吹林乌鹊悲猛虎欲出人先知目光瞳瞳当路坐将军一见弧矢堕几家挿棘髙作门未到日没收猪豚猛虎虽猛犹可喜横行只在深山里
　　湘中弦
　　凉风嫋嫋月粼粼竹色兰香秋水濵一夜猿声流泪尽黄陵祠下泊舟人
　　独不见
　　白日沉大荒北风下天霜罗帏犹苦冷何况戍辽阳别时秦槐青今复胡草黄红泪常自滋非因效啼妆鸳机促夜响龙镜掩晨光相思独不见时久愈难忘
　　艳曲
　　日莫淇水上折花行见欢鸳鸯苏合弹騕褭镂衢鞍
　　其二
　　当时赠芍药今日叹蘼芜少年不相顾唯爱执金吾
　　羽林郎
　　十五能挽弓入卫葡萄宫武皇深假借父有没边功秃衿绣襦短马逸双衔断才出鬬鸡坊还过射熊馆笑掷朱提银娼楼烂醉春归时冲市过辟易九衢人横行自无避司休相忌明日浚稽山为君遮鐡骑
　　燕燕于飞
　　燕燕何处飞相见江南路薲香细雨春柳色芳烟暮才从箔外归复向舟前渡莫入未央宫身轻有人妒
　　浮游花
　　宛宛庭中花狂风忽吹去无涯上入逍遥之云天下没惨淡之泥沙开落本同何足叹升沉偶异自堪嗟
　　野田行
　　白杨树下谁家坟火烧野草碑无文路傍尚卧双石马行人指是故将军当时发卒开隂宅千车送葬城东陌子孙今去野人来高处牧羊低种麦平生意气安在哉棘丛暮雨棠梨开百年富贵何足恃雍门之琴良可哀
　　壮士行
　　无险非髙山无勇非壮士半夜杀风来劒寒灯欲死
　　邯郸才人嫁为厮养卒妇
　　妾能擫赵瑟旧得君王眷更衣直夜房侍酒登春殿出宫非故顔里妇犹相羡丛台罢往梦破屋流萤见末路多若斯纷纷贵成贱
　　秋风引
　　嗟尔秋风胡为来哉奏商律兮瑟防而悲哀叩乔柯而陨叶扫广路以清埃入班姬之永巷过襄王之高台瑶琴自鸣罗帏齐开马萧萧而嘶起鸿嗷嗷以翔回使崩云骇浪振荡于白日兮忽欲去而徘徊客有怀乡失职而对此者恨盈襟而难裁但欲变天地之摇落不知感节序之摧頽秋风生归去来
　　凉州词
　　蓬婆城下净无花惨惨黄云漠漠沙巻叶谁将番曲奏白头都防亦思家
　　其二
　　闗外垂杨早换秋行人落日斾悠悠陇头高处愁西望只有黄河入海流
　　虞美人曲
　　明月帐中泣悲风营外歌彷徨夜惊起何事楚人多回灯拥绿髻向劒蹙青蛾效命自无恨君王其奈何
　　筑城词
　　去年筑城卒霜压城下骨今年筑城人汗洒城下尘大家举杵莫住手城髙不用官军守
　　永嘉行
　　帝衣溅血忠臣死五部初兴屠各子宣阳门外晓吹笳持防谁为卫宫士满城草绿代马嘶内家防作军中妻六玺相随渡河去月明归梦遂成迷万里中原非典午至今人説王夷甫
　　神女宛转歌
　　驻君舟相见尽绸缪已遣大姬倾凿落复令小婢进箜篌歌宛转宛转意何长愿为灰与火同泛玉炉香
　　其二
　　解妾佩相贻慰离异愁逐朝霞天际生欢随秋水江头逝歌宛转宛转情相续愿为弦与轸共奏瑶琴曲
　　东门行
　　出东门暮归来入室四壁空突中无烟甑生埃弱妻蓬头稚子瘦使我心下忽有哀安能学东方生空抱国士才身长七尺齿编具索米不得取笑咍鸡鸣东门早欲开仗劒当逺去不乘驷马不复回妻前挽衣言君可弃妾奈此呱呱孩君莫忧无粮田中已生防君莫忧无裳机中布成尚可裁不须苦慕富贵富贵多有害菑贱妾与君生同居死即共作山下灰吾欲行为徘徊仰视苍天重咄哉












　　大全集巻一
　　钦定四库全书
　　大全集巻二
　　明　髙啓　撰
　　乐府
　　爱妾换马曲
　　出帷掩红袂离廐结青丝我取蹑云足君怜羞月姿惟当树功业讵必恋恩私回首各已逺春山将暮时
　　美人磨镜词
　　匣中旧镜龙蟠背昏尽如同月逢晦寻得街头负局翁粉铅和汞拭青铜须防莹彻无纎翳试整朝来暗梳髻光明还在只如新悔向尘埃久相弃明日照侬自畵眉不须问郎宜不宜
　　朝鲜儿歌
　　朝鲜儿髪绿初剪齐双眉芳筵夜出对歌舞木绵裘软铜镮垂轻身回旋细喉啭荡月摇花醉中见夷语何须问译人深情知诉离乡怨曲终拳足拜客前乌啼井树蜡灯然共讶菟隔云海儿今到此是何缘主人为言曾逺使万里好风三日至鹿走荒宫乱寇过鸡鸣废馆行人次四月王城麦熟稀儿行道路苦啼饥黄金掷买倾装得白饮分餐趂舶归我忆东藩内臣日纳女椒房被袆翟敎坊此曲亦应传特奉宸游乐朝夕中国年来乱未锄顿令贡使入朝无储皇尚説居灵武丞相方谋卜许都金水河边几株柳依旧春风无恙否小臣抚事忆升平尊前泪泻多于酒
　　野老行送陈大尹
　　桑扈初鸣麦花落大家小家蚕满箔村中无吏夜捉人老身醉归行失脚自从明府一下车短衣粝饭即有余姓名免籍弓弩手新妇辟纑儿读书县门前头柳飞絮春风又随官马去鸡鸣相送拜道边愿公受取一大钱
　　秋江曲送顾使君
　　秋江月满秋潮大江上行人待潮过别离休説渡江难半日顺风船稳坐楚江茫茫葭菼平使君来时雄雉鸣子弟从军隔江去几家犹住夕阳城水田虽荒饭常足芡米夜舂二十斛谁道繁华不及前户无征税官无狱渡江渡江君莫留江北乐似江南秋
　　湖州歌送陈太守
　　草茫茫水汨汨上田芜下田没中田有麦牛尾稀种成未足输官物侯来桑下摇玉珂听侬试唱湖州歌湖州歌悄终阕几家愁苦荒村月
　　秦筝曲
　　娇弦细语发砑罗臂动玉钏鸣相和闗云陇月愁思多愁思多听此曲停蜀琴罢燕筑
　　从军行
　　闗中恶少年召募去防边匈奴入寇塞将军下自天扬旌三道出列格五营连龙城望兵气马邑断人烟星攒烽夜举月偃阵朝圆渴饮疏勒水饥餐属国氊名勇单于惮功多天子怜宁令窦车骑独擅勒燕然
　　大梁行
　　大梁四面平如砥西去咸阳一千里魏王此地昔为都宫阙中天碧云起车声防防夜未休带甲十万名苍头撞钟列鼎宴上客奉金走币连诸侯信陵真是贤公子富贵不骄天下士已访侯嬴到里门复迎朱亥经屠市倾身折节世莫同缓急竟赖斯人功邯郸秦军一椎破七国震动闻英风古城重过为搔首几度秋风落杨柳沼上应无鸿鴈来苑中只有狐狸走立马尘沙日欲昏悲歌感慨向夷门豪华多少同销歇独有髙名今尚存
　　东飞伯劳歌
　　前飞蜻蜓后飞蝶桃叶杨枝毎相接谁家季女弄春妍披烟暎日窗户前金雀双钗翠羽扇缬屏黼帐文罗荐娇羞年几十五多将呈复隐奈愁何流晖倐没百花暝空持可怜谁作竝
　　春江花月夜
　　皓月金波满奇花玉树新浮辉与流艳并弄一江春还持谁可比结绮阁中人
　　踏歌行
　　香尘和露踏成泥花下风寒鬓脚低夜静髙楼有人听起头一句唱敎齐
　　子夜四时歌
　　白白复朱朱芳条罥绣襦摘来随女伴赛鬬不曾输红妆何草草晚出南湖道不忍便回舟荷花似郎好堂上织流黄堂前看月光羞见天孙度低头入洞房空帏拥炉坐夜冷微红灭郎意似残灰无因得重热
　　迎送神曲
　　荐芳兮奠醑斲氷为梁兮葺荷以为宇神不来兮孰与处空山愀兮暮多雨渺吾望兮潇湘云冥冥兮水茫茫有美人兮在堂盍归来兮故乡
　　导赤鲤兮从鼍冷风回兮水惊波俨灵旗兮来下巫抚节兮安歌安歌兮未急倐回辀兮山之侧南有渊兮北有湫神不留兮我心忧愿歳来兮惠我秋
　　有所思
　　有所思今安在烟霞迢迢隔南海昔年遗我翡翠裘箧中久闭销光彩宛如神仙在瀛州乗涛欲至风引舟同心之人乃离阻嗟我处此将何求
　　吁嗟篇
　　恻恻抱深隐靡靡逾崇丘凛凛歳欲徂役役车未休不辞车未休但伤歳莫留穷隂蔽九野徒旅同时忧豺虎当路啼猿猱出林游我饥雪作粮我寒又无裘徒思阳春日谁返羲和辀天时自有常泪下还复收
　　击筑吟赠张赞军
　　击筑上君堂君心不可忘哀声流易水愤气激咸阳不向诸侯座宁来刺客塲今朝特前奏为我一停觞
　　苦哉逺征人
　　悠悠荷戈子谪发事逺征逺征无穷期千里万里程瞻斗知乡逺览物悟歳更霜露铄肌肤弊铠虮虱生况兹三边虏骄黠未易平闻笳已心摧赴刃仍骨惊军兴有严诛贱命顾自轻区区在行间敢望竹帛名奈何久不还主将功未成谁怜城南室思妇感鹊声
　　凿渠谣
　　凿渠深一十寻凿渠广八十丈凿渠未苦莫嗟吁黄河曾开千丈余君不见贾尚书
　　荆门壮士歌
　　水汹汹氷差差荆门叶黄杪秋时上有腾攫之猿猱下有馋嚼之蛟螭悲哉此路难孰敢径渡之三抚髀壮士起劒风骚劳髪上指仰天长歌不见星哀鸿夕叫云冥冥
　　城虎词
　　候潮门开啼早鸦有虎忽入居人家母儿畏窜鸡犬伏排篱突戸谁能遮狞风动树初哮吼惊起东营捉生手怒拔长戈试一摏目光落地伥魂走南山藜藿深冥冥白日横行谁敢撄胡为离窟来城市牙爪虽全不能恃君不见壮士遭急缚失路穷时亦如此
　　寒夜吟
　　月下冻痕生绿井隔帘霜片飞无影树枝风息转凝寒愁人如乌栖未安夜短夜长应独觉荧荧残烛呜呜角
　　戍妇词
　　妾在当奉姑郎行当报君男女各有役死生从此分
　　羁旅行
　　马头北风吹地白手冷时惊堕鞭防只堠欲来双堠过客程不尽闗山多狐狸纵横古城坏旗折官亭无酒卖土风处处殊故园乡音只闻僮仆言天涯歳晚无相识囊金已空归不得暝投人家自炊黍土屋青灯鴈啼雨此时暂解羁旅忧梦与家人夜深语人生出门即苦辛何况长为万里身逺游纵得功名好不如贫贱乡中老
　　小长干曲
　　郎采菱叶尖妾采荷叶圆石城愁日暮各自拨归船
　　春江行
　　春江南北疑无岸绿草绿波连不断一女红妆出浣纱恰如镜里见桃花裌衣犹冷过寒食云度春隂半江黑浦口风多潮正深轻舟摇荡似人心鹧鸪暮啼归路逺飞絮茫茫楚王苑
　　寄衣曲
　　郎寒甚妾寒持衣向灯泣不是手缝迟绵多针线涩
　　其二
　　赐袍非不暖妾制称郎身寄去龙堆逺端愁到已春
　　废宅行
　　鸣珂坊里将军第列防齐收朱戸闭里媪逢人説旧时有庐被夺广园池今年没入官为主防尽堂中义宅儿厨烟久断无梁肉羣鼠饥来入邻屋官封未与别人居日日闲苔雨添绿曲阁深沉接后房畵屏生色暗无光寻常不敢偷窥处守卒时来拾坠珰春风多少竒花树又有豪家移得去
　　青楼怨
　　浴金熏炉镂玉奁兰香今夜为君添乌栖黄昏乌起曙才见道来还道去
　　闻角吟
　　惊起黄榆塞下鸿一声鸣轧戍楼空此时吹动闗山意十万征人归梦中玉帐弯弓夜初起月白不知霜似水余声防作满天愁风吹不入单于垒
　　刺促行
　　刺促复刺促天高白日速黄鹄长苦饥乌鸢飞食肉促刺复促刺长途多荆棘但见今人行不逢古人迹
　　牧牛词
　　尔牛角弯环我牛尾秃速共拈短笛与长鞭南陇东冈去相逐日斜草逺牛行迟牛劳牛饥惟我知牛上唱歌牛下坐夜归还向牛边卧长年牧牛百不忧但恐输租卖我牛
　　捕鱼词
　　后网初沉前网起夫妇生来业淘水忽惊网重力难牵打得长鱼满船喜不敎持卖去南津且向江头祭水神愿得年年神作主无事全家卧烟雨不论城中鱼贵贱换得酒归侬不怨
　　养蚕词
　　东家西家罢来往晴日深窗风雨响二眠蚕起食叶多陌头桑树空枝柯新妇守箔女执筐头髪不梳一月忙三姑祭后今年好满簇如云茧成早檐前缲车急作丝又是夏税相催时
　　射鸭词
　　射鸭去清江曙射鸭返回塘晚秋菱叶烂烟雨晴鸭羣未下媒先鸣草翳低遮竹弓彀水冷田空鸭多瘦行舟莫来使鸭惊得食忘猜正相鬬觜唼唼毛褷褷潜机一发那得知
　　伐木词
　　竹担挑多两肩赤砺斧时寻涧边石老夫气力秋渐衰易斫喜有枯林枝白云无人暗空谷逺声丁丁如啄木暮归待伴不独行前途虎多荆棘生长年不曾到城府闻比山中路尤阻
　　打麦词
　　雉雏髙飞夏风暖行割黄云随手断疎茎短若牛尾垂去冬无雪不相宜场头负归日色白穗落连枷声拍拍呼儿打晒当及晴雨来怕有飞蛾生卧驱乌雀非爱惜明年好收从尔食
　　采茶词
　　雷过溪山碧云暖幽丛半吐枪旗短银钗女儿相应歌筐中摘得谁最多归来清香犹在手高品先将呈太守竹炉新焙未得尝笼盛贩与湖南商山家不解种禾黍衣食年年在春雨
　　卖花词
　　绿盆小树枝枝好花比人家别开早陌头担得春风行美人出帘闻叫声移去莫愁花不活卖与还传种花诀余香满路日暮归犹有蜂蝶相随飞买花朱门几回改不如担上花长在
　　洞房曲
　　洞房香吐合昏花月转勾防啼乳鸦今宵有酒留君醉不信娼家胜妾家
　　待月词
　　漏板敲愁夜惊冷露井桃花湿无影海风吹星销碧烟羿妃妆迟镜未悬素鸾不来桂香死云外紫篁呼梦起琼楼欲开天半红徘徊望拜娥池东兰闺未返灯寒后恰似前宵待郎久
　　惜花叹
　　惜花不是爱花娇赖得花开伴寂寥树树长悬铃索防丛丛频引辘轳浇几回欲折花枝嗅心恐花伤复停手毎来花下毎题诗不到花前不持酒准拟看花直尽春春今未尽已愁人才留片萼依前砌全落千英过别邻懊恼园中妒花女畵旛不禁狂风雨流水残香一夜空黄鹂魂断浑无语纵有星星在藓衣拾来已觉损光辉只应独背东窗卧梦里相随高下飞
　　照镜词
　　君家青铜镜价重比黄金空持照人面不持照人心
　　田家行
　　草茫茫水汨汨上田芜下田没中田有禾穗不长狼籍只供鳬鴈粮雨中摘归半生湿新妇舂炊儿夜泣
　　忆逺曲
　　扬子津头风色起郎帆一开三百里江桥水栅多酒垆女儿解歌山鹧鸪武昌西上巴陵道闻郎处处经过好樱桃熟时郎不归客中谁为缝春衣陌头空问琵琶卜欲归不归在郎足郎心重利轻风波在家日少行路多妾今能使乌头白不能使郎休作客
　　金井怨
　　照水羞见影汲水嫌手冷闲立梧桐隂乌啼秋夜永
　　送客曲
　　送客车在门劝客杯在手明日长安花今夜宜城酒愿客饮此勿复辞我无黄金为客夀人生无处无弟兄乡里刺促谁知名卖书买得百金劒有身须向闗山行马四蹄车两毂行人欲发休踯躅嘐嘐鸡鸣赤日旭
　　里巫行
　　里人有病不饮药神君一来疫鬼却走迎老巫夜降神白羊赤鲤纵横陈男女殷勤案前拜家贫无殽神勿怪老巫击鼓舞且歌纸钱索索隂风多巫言汝夀当止此神念汝防賖汝死送神上马巫出门家人登屋啼招魂
　　主客行
　　主人楚歌客楚舞落日黄云鴈声苦笑拂腰间寳劒光美人满堂色如土大儿北海人中奇小儿能读曹娥碑相逢且莫叹贫贱但愿有酒无别离君不见平原墓上生秋草国士无穷道傍老
　　春夜词
　　杏烟湿鬓秋千下银蜡光寒曲屏画数漏闲过毎睡时月明微见堕游丝欲归自踏娉婷影风动玉钗花亦冷屋贮娇愁锁幔纱青丝嘶骑醉谁家管弦不动空台榭梦与乌衣语中夜
　　新弦曲
　　旧弦解新弦张氷丝牵愁六尺长寛急频从指边听金鴈参差移不定新弦响髙调易促不如旧弦弹已熟怜新厌旧妾恨深为君试奏白头吟他日愁如旧弦弃泣向罗裙带头系
　　竹枝歌
　　蜀山消雪蜀江深郎来妾去鬬歌吟峡中自古多情地楚王神女在山隂
　　其二
　　鱼复浦上石累累恰似侬心无转回船归莫道上滩恶自牵百丈取郎来
　　其三
　　江水出峡过夔州长流直到海东头郎行若有思家日应敎江水复西流
　　其四
　　踯躅花红鹎鵊飞黄牛庙下见郎稀大艑摊钱卖盐去短钗簪叶负薪归
　　其五
　　妾爱看花下渚宫郎思沽酒醉临卭春衣未织机中锦只是长丝那得缝
　　其六
　　枫林树树有猿啼若个听来不惨凄今夜郎舟宿何处巴东不在定巴西
　　转应词
　　双燕双燕去歳今年相见往来东舍西家衔得泥中落花花落花落人在暮寒池阁
　　其二
　　疎雨疎雨绿满蘼芜洲渚江南相忆故人逺水遥山暮春春暮春暮风急畵船难渡
　　五杂组
　　五杂组驼背鞯往复还渡口船不获已非少年
　　其二
　　五杂组锦绣旗往复还更戍儿不获已遭乱离
　　五噫歌【吊梁伯鸾墓】
　　顾瞻亭臯兮噫丘坟有蒿兮噫鬻舂亦劳兮噫危邦可逃兮噫先生何髙兮噫
　　叠韵吴宫词
　　筵前怜婵娟醉媚睡翠被精兵惊升城弃避愧坠泪
　　鹤媒歌
　　鹤媒独歩荒陂水仰望云间不飞起逺看过鸟下南汀鼓翼相迎似相喜共为羽族生水乡暂从饮啄无猜防草盾俄开中潜弩弋师欢笑媒矜舞嗟尔髙洁非凡禽胡为徇食移此心受人驯养忘逺举好陷同类机肠深呜呼世间几人号君子得利相倾亦如此
　　牛宫词
　　豕豢于苙鸡栖于埘嗟尔乌犍何所止斯歳聿云暮雨霜以风乃筑环堵以为尔宫旣用尔力宜恤尔寒庇处密固我心孔安
　　照田蚕词
　　东村西村作除夕髙炬千竿照田赤老人笑祝小儿歌愿得宜蚕又宜麦明星影乱栖乌惊火光辟寒春已生夜深然罢归白屋共説丰年真可卜
　　琴操
　　风树操【予自伤早失恃怙而作】
　　朝风之飘飘兮维树之摇摇兮吾思亲之翘翘兮夕风之烈烈兮维树之揭揭兮吾思亲之惙惙兮树之有风犹可息兮吾之无亲终不可复得兮
　　之荆操【予思泰伯之德而作】
　　粤我有土岐山之下孰是营之维我考祖今我于迈自岐徂荆岂不怀归念我弟兄民勿我思我斯安只国已有后先君季子
　　登丘操【登青丘有怀而作】
　　驱车兮与马蹇君行兮胡为乎在中野登彼兮崇丘下茫茫兮九州思君子兮不得与驾以游山有出云兮木亦有柯我将归兮忧之如何
　　望归操【哀周复子死于虎而作】
　　儿旦而出于山之麓兮儿夕不归在虎之腹兮我往无所榛蒙笼被谷兮嗟尔耽耽弗食我豕犊兮穴亦有子胡宁使我独兮
　　辞
　　望虞山辞
　　虞山峩峩兮出云油油胡敛其施兮弗雨九州下有蛟龙兮海波横流谁使子来兮从伯氏以游朝于隮兮望岐周国有祀兮又何求唐虞逝兮道阻修惭德兴兮干戈日休我思夫人兮心焉孔忧
　　放鹤辞【登支遁放鹤亭而作】
　　放鹤去当髙飞啄莫争鸡鹜食游莫近虞罗机云山海峤堪来往明月千秋待尔归
　　吊伍子胥辞
　　览勾吴之故墟兮灌莽郁其茏葱馆娃废而为沼兮岿伍胥之遗宫奚千祀而勿毁兮繄若人之死忠昔穷逋而渡江兮奋孤迹于羁旅旣入郢而雪耻兮又栖越而攘侮使彼吴之强大兮非夫子而孰为何夫差之自喜兮遽忽戒而荒娭陈昌言之悃欵兮实不忍视国之阽危众以子为叵信兮肆谗辞之诋欺夫岂不能全身逺适以自庇兮顾先王之旧德卒待陨而何言兮恨终不能悟君之嬖惑载鸱夷兮浮游魂惸惸兮在中流江神念子兮哀愤鼔洪涛于髙秋嗟君子之出辅兮孰不愿为伊臯使言从而志行兮致雍熙之陶陶何龃龉而多患兮惟重华之不可以屡遭鄂侯诤而就醢兮龙逢谏而见屠盖自古而有之兮匪夫子独罹乎此辜身虽殁而义安兮又舍是将焉适彼循黙而茍容兮宁获免乎泚额想子犹念夫故都兮或乗云而来归顾荆棘之多露兮应揽涕而歔欷余亦何为而感慨兮惧直道之坠也聊陈词而表烈兮亦邦人之志也
　　三言
　　梧桐园
　　桐花香桐叶冷生宫园覆宫井雨滴夜风惊秋鳯不来君王愁
　　三四言
　　王伯敬歌
　　舟初维琴始荐驿亭边夜相见歌宛转情绸缪解环佩弹箜篌歌易防情难歇江波寒堕明月绿壶再倾芳音欲违譬彼林鸟逢晨各飞罗衣沾霜城乌忽起明日相思孤棹千里






　　大全集巻二
　　钦定四库全书
　　大全集巻三
　　明　髙啓　撰
　　五言古诗
　　拟古【十二首】
　　纂纂墙下李芃芃陂中麦浩浩望逺涂悠悠思行客客行歳已盈纡郁伤我情始知失羣鸿不若求友鸎登山知天髙临流识川阻不遣怀同心那知别离苦别离不可久寂寞不可守自伤红顔子相思成皓首朝日如不晚行人防当返
　　其二
　　嵯峨云间楼俯视层城隂绮戸相洞开清飇拂罗襟上有离居妇哀歌抚琴不知中怨谁掩抑一何深初为郢中唱再奏邯郸吟不惜努力歌写作絶代音风吹落君耳万里知愁心曲尽思寂寥青天日西沈安得化彩鳯飞去巫山岑
　　其三
　　出郭见丘墓累累满山阿四海能几人逝者何其多封树日萧条狐狸走蓬科英灵无人吊牧儿暮来歌浮华一世中倐若飞鸟过生时不肯饮死没将如何
　　其四
　　离离白云翔悠悠清川逝天地如传邮阅人以为世良时难再得游乐咸阳中咸阳名都防衣冠集王公南山对魏阙嘉树何茏葱九衢十二城逶迆迥相通卫霍开上第车马争春风娱意勿自惜当至百年终
　　其五
　　东井不可饮威弧孰能张虚名竟何用千古同悲伤与君初结欢金石比中肠恩情忽乖分相望阻川梁闺门尚难越况彼道路长不如云中鴈回飞自随阳
　　其六
　　促织何啧啧空庭寒露白兰蕙辞故芳高梧销华泽闺中览物变感叹当此夕引领望逺人天河西南隔舟行讵离水针运恒依石君虽有弃捐妾心誓无易
　　其七
　　置酒北堂上欢言宴嘉賔嘉賔复为谁相过尽朱轮中庖炙肥牛登俎悉异珍左右燕赵姝罗绮骄上春清讴杂哀吹响激回高旻主劝客复酬中抱各以伸盛年易倾谢为乐愿及辰请看旧同游半作泉下人无为苦刺促长忧贱与贫
　　其八
　　美人一相见遗我白玉环上有双雕龙游戏在云间持此感深意佩结无时闲玉以比贞洁环以明不絶云龙永相从谁能使离别
　　其九
　　秋至众芳歇芙蓉独鲜妍朱华照绿水日暮凉风前采折难逺赠相看自婵娟孤艶岂足赏后雕良可怜
　　其十
　　明星烂东方北斗亦已旋独宿悲夜徂空牀借兰荃鸡鸣整环佩思奉君子筵君子行未归新妆为谁妍意疎觉去遥咫尺越与燕含情乏彤管何以写中悁君如绠上瓶妾若井底泉不垂汲引惠澄莹徒终年
　　其十一
　　人生一沤水所欲乃无涯志意苦未毕容华忽然衰天地有终坏谁能待其期聊为一日欢勿作千载悲神仙俱好饮得醉复何疑
　　其十二
　　黄鸟鸣春阳流芳满西园攀条日已暮怅惋不能言御寒必重裘渉道须双辕离居非君子何以解忧烦烦忧日已积佳期日已失思君如蓬莱可望不可即区区傥见察憔悴甘自毕
　　寓感【二十首】
　　天旋海水运日月驰奔辉不知此往来伊谁斡其机谅由任元气推迁不能违人生处宇内行止无定依唯当乗大化逍遥随所归
　　其二
　　鸡鸣一警旦阳乌已东升羣动纷自起各欲赴其生饥蠖土中出栖禽林外惊苍蝇一何微翾薨亦飞鸣人生信多故安得免营营
　　其三
　　盛衰迭乗运天道果谁亲自古争中原白骨遍荆榛乾坤动杀机流祸及蒸民生聚亦已艰一朝忽胥沦阳和旣代序严霜变肃晨大运有自然彼苍非不仁咄咄堪叹嗟沧溟亦沙尘
　　其四
　　美女生贫家光艶人未识远聘入楚宫扬蛾欲倾国朝游琼台上夕侍金舆侧奉欢拟千龄秋风失顔色衔恩归永巷贞意徒寂黙高高天上星堕作水底石人事尽如斯推移叹何极
　　其五
　　丛兰生路隅馥馥有奇香路隅多行人采掇成摧伤深林虽幽独秋至霭余芳托根在得所君子蹈其常
　　其六
　　蚩蚩此羣氓几人出其俦谁云抱智虑乃足资劳忧晨秣思远骋宵披务穷搜怀古复慨今百念纷相投胶扰得防间若与方寸仇安知广成子冥卧昆仑丘无营亦无想八表独神游
　　其七
　　大道本夷直末路生险巇杯酒出肺肝须防起相疑田蚡排窦婴赵高诬李斯倾挤不少假权宠实菑基凿井当得泉种桑防成丝祸福皆自致天道信难欺出亡无所舍千载使人悲
　　其八
　　志士徇功业贪夫诧轻肥亦有逃羣子矫矫与时违彼此更共笑不知谁是非达人体自然出处两忘机浮云游天表舒巻有余辉
　　其九
　　揽辔登太行遥望洛北州崤圅正西峙黄河复东流百城无遗堵云烟莽相缪朝作冠盖塲暮为狐兔丘昔人争此地干戈迭相讐当其得意时连陌拥鸣驺百年奄忽尽魂魄空来游曷见采芝叟冥栖无所求
　　其十
　　桃李初不语鳯凰岂长喧末俗矜辩议穷口祸之源所以国武子杀身由尽言妙哉无为训黙黙道斯存
　　其十一
　　人言异草木不若松柏夀欲于百年间辛苦图不朽形质天所畀名姓吾自取形名两未立悲我竟何有不能知我先奚暇恤我后遗臭与流芳冥然付杯酒
　　其十二
　　裋褐乗荜辂狐裘驾文车西门与北宫穷达一何殊彼达矜已智此穷媿身愚东郭发至言两惑各以袪厚薄有定命巧拙果谁欤归卧掩蓬室道存何所吁
　　其十三
　　驽马放田野志本在丰草偶遇执防人驱上千里道顾非乘黄姿岂足辱君皁负重力不任哀鸣望穹昊奈何相逢者犹羡羁络好
　　其十四
　　颓阳在川上蝉夕鸣悲嫋嫋风起波翻翻叶辞枝旷望天宇内泬寥此何时朱火已盈谢清商届其期览镜忽自嗟绿鬓生素丝万物有荣悴造化岂吾私
　　其十五
　　踯躅逺游子驱车上高山高山多陇坂悲哉路何艰其颠摩苍穹欲上不可攀日暮牛力疲前征未能闲双轮忽中摧一堕深谷间引领望黄鹄失路何当还
　　其十六
　　蜀琴有奇纹本是枯桐枝一弹舞鸾鹤再弹下灵祗曾持荐黄帝云中奏咸池弃置久不调流尘被朱丝终焉含妙响未始有成亏
　　其十七
　　达人贵全生外物等秋草顾此七尺躯即为万金寳昧者营所嗜弃捐不待老岂无室中资他人是来保何如饵金液长令鬓顔好
　　其十八
　　千秋取丞相一语悟君衷长孺多谠言白头摈居东人命有通塞主听无违从失如鱼去波得若云遇龙会合感冥相佳期谅难逢卞生未闻道无事涕沾胷
　　其十九
　　南山多浮云北山有髙树因风暂来依风回复飞去兄弟满四海几人此相遇握手交百欢分襟滋千虑踪迹不可常无为嗟去住
　　其二十
　　鸿鹄横四海鹪鹩恋蓬榛长松凌风烟小草亦自春各禀造化育逍遥适其真无将赫赫者下比栖栖人
　　咏隐逸【十六首】
　　向长
　　子平谢累辟雅志在隐居家贫或有馈取足反其余读易深自悟谓贱贵不如敕言嫁娶毕家事无闗余同好有禽生肆意相与娱茫茫五岳去孰得回其车
　　周党
　　世祖初厌武开观在东都使者遍岩薮旌帛召贤儒伯况亦暂起绡头诣尚书引见伏自陈始愿不敢渝周兴有耻食尧禅或羞污士固有本志圣主焉能拘范生乃见毁咄尔何其愚
　　王霸
　　儒仲有清节始一应征命造廷抗髙辞不肯臣万乗归来自耕野蓬藋掩门迳翩翩故人子相过容服盛一念儿曹羞客去卧如病赖有贤妇言不失初守正嘉遯遂终身清辉两相暎
　　梁鸿
　　伯鸾古贤人乃在杵臼间夫妇共守志逃名入深山凄凉五噫歌东出过帝闗齐鲁复荆吴长往遂不还为佣岂无劳顾已少外患终葬烈士旁高风邈谁攀
　　法真
　　高卿闗西儒好学贱荣禄闭门不交世弟子相诵读太守者何人欲以吏见录誓在南山南胡肯劳案牍连征终不就皦皦离垢俗郭子有颂词德久愈暴
　　韩休
　　伯休始卖药志将晦当时如何不二名乃为女子知纁强见聘使至焉得辞凌晨自先发不驾安车驰亭长逺迎候未识征君谁修道夺其牛解与不复疑中途遂长遁踪迹竟莫追乃知超云骥尘辔何由羁
　　陈留老父
　　汉衰党狱起朝柄在刑余皇皇外黄令去官返乡闾班草逢故人涕泣语路隅邦危德无援忠良恐遭诛有叟过其旁植杖为踟蹰睠之叹且言何悲二大夫鸾鳯不隐羽安能免罝罦欲问不肯顾飘然迈长途贤哉此老翁嗟嗟乃谁欤
　　厐公
　　南阳有龙鳯乗时各飞翻鸿鹄独深栖不肯居笼樊皤皤陇上耕逺辱刺史轩岂不念子孙遗安乃名言采药不复返亭亭空鹿门
　　汉濵老父
　　汉濵有老翁初不语乡里天子云梦防盼望临沔水居人悉纵观翁独耕不已郎官下道问答言野人耳借问世立君岂将使为理奈何从防佚劳人奉诸已尚忍令人观吾实为子耻忽如惊鸿鶱孰能蹑其轨名姓且莫知超哉隐君子
　　王绩
　　无功始亦仕季代遘乱屯投劾乃径归不作婴网鳞结庐河渚北喜与瘖士邻相逢虽多言不若无语真种黍飬鳬雁逍遥度秋春乗牛过酒家留连或经旬嗜饮岂沉湎醉乡可逃身北门与乐署暂屈诚此因贤哉焦史妻相馈不厌勤酣歌自遗世嵇阮其能伦
　　朱桃椎
　　祭酒絶俗者曳索复披裘自匿林莽间不入成都防织屩易米茗于人又何求偲偲高长史延见礼甚修瞪视虽不言黙教意已周欲使如曹参无事治一州忽去返山谷避寝安可留
　　武攸绪
　　孽后移宝鼎同姓咸析珪独去谢亲宠龙门事冥栖澹泊如素尝衣褐复茹藜赐器不肯御牀头委尘泥族人岂不华回首已粉虀苟荣祸必集达识乃弗迷蝉蜕众浊中名与嵩高齐
　　卢鸿
　　颢然守泰一高卧在幽壌开元始求治贤哲劳梦想诏书赴岩扃宸意勤挹仰入京遽还山敦得縻以鞅天子遂其高营室致安飬爵禄不可加贪士应泚颡
　　秦系
　　公绪避时乱不驾戎府车南安大松间卜筑聊可居穴石为巨砚坐衍老氏书刺史致羊酒嵗时造其庐不拒亦不谢偃息毎自如怀道诚可称工诗乃其余
　　陆龟防
　　鲁望好任散心与太古期俗夫晨叩门不肯一见之下田与江通终嵗恒苦饥茠刺不告劳常师禹胼胝酒酣发长歌犹有愤乱悲寜不念枯槁行哉岂其时
　　张志和
　　超超真子游浪烟水中敝舟以为家来往无定踪自言处太虚四海长相从奴婢两夫妇耕织粗可供天子不得见丹青绘其容渔歌复识闻山水邈其重
　　吴越纪游【十五首】
　　始发南门晚行道中
　　歳暮寒亦行征人有常期辞我家乡乐适彼道路危酒阑别賔亲驱车出郊岐我马力未痡已越山与陂回头望高城落日云树滋遭乱旣少安谋生复多饥途逢往来人孰不为此驱逺游亦吾志去矣何劳悲
　　渡浙江宿西兴民家
　　挂帆无天风到岸日已夕舍舟理轻装欲问古镇驿沨沨滩声回莽莽山气积仆夫夜畏虎告我勿逺适望林投人家炊黍旋敲石寒眠多虚警我体若畏席谁云别家遥数日已在客今宵始惊叹东西大江隔
　　早过萧山歴白鹤柯亭诸邮
　　客起何太早村荒絶鸡鸣况时江雨晦不得见啓明凌兢度髙闗山空县无城隔林闻人呼已有先我行侧身避径滑聚足防厓倾衣寒复多风逺水声千峰雾中过不识状与名岚开见前邮始觉歴数程越禽啼枫篁冷日傍午晴烟生沙墟寂叶落涧寺清登临亦可悦但恨时非平
　　次钱清江谒刘宠庙
　　亭亭树间祠落日小江口停舟拜孤像开慢苍鼠走忆公治邦时德感山谷叟临行谢其馈清风在兹久我方东征急不得奠杯酒惆怅出烟扉残邨夜闻狗
　　登蓬莱阁望云门秦望诸山
　　旅思旷然释置身苍林杪羣山为谁来歴歴防清晓竒姿脱雾雨奋首争欲矫气通海烟长色带州郭小曲疑藏啼猿横恐截归鸟流晖互荡激下有湖壑绕佳处未遍经一览心颇了秦皇遗迹泯晋士流风杳愿探金匮篇振袂翔尘表
　　闻长枪兵至出越城夜投龛山
　　列藩遏戎乱驻钺实此州如何杀大将王师自相雠我来乱始定城郭气尚愁又闻有邻兵仓卒岂敢留促还出西门天寒絶行辀古戍暗雨雪旌旗暮悠悠野屋闭不守泽田弃谁收居人且奔逃游子安得休逶迤苍山去泱漭云浮人虎争夜行风榛啸岩幽我徒戒相亲一失未易求饥拾谷口栗寒烧涧中槱神迷路多迂再宿达海陬虽尝登顿劳幸免迫辱忧圣尼畏于匡嗟我敢有尤但慙去越早不遂名山游
　　夜抵江上船至晓始行
　　夜辞西陵馆霜谷猿叫歇津卒未具舟天险不可越渔商杂候渡寒立沙上月苍烟隐遥汀益觉潮涨阔开桡防惊鳬海色曙初发昽昽前山来稍稍后岭没中流闻鼓角隔岸见城阙客路得竒观临风闷俱豁
　　登鳯凰山寻故宫遗迹
　　兹山势将飞宫殿压其上江潮正东来朝夕似奔向当时结搆意欲敌汴都壮我来百年后紫气愁不王乌啼壁门空落叶满隂障风悲度遗乐树古罗严仗行人悼降王故老怨奸相苍天何悠悠未得问兴防世运今复衰凄凉一回望
　　宿汤氏江楼夜起观潮
　　舟师夜惊呼隔浦乱灯集潮声若万骑怒夺海门入初来听犹逺忽过顾无及震摇高山动喷洒明月湿霜风助翻江蛟龙苦难蛰应知隂阳气来往此呼吸登楼觉神壮凭险方迥立何处望灵旗烟中去波急
　　过奉口战场
　　路回荒山开如出古塞门惊沙四边起寒日惨欲昏上有饥鸢声下有枯蓬根白骨横马前贵贱宁复论不知将军谁此地昔战奔我欲问路人前行尽空邨登髙望废垒鬼结愁云屯当时十万师覆没能几存应有独老翁来此哭子孙年来未休兵强弱事并吞功名竟谁成杀人遍乾坤媿无拯乱术伫立空伤魂
　　泊德清县前望金鵞玉麈二峰
　　归逺行不缓颇失眺山水独怜兹峰秀欲去舟且檥层峦回长谿日落苍雾起寒城动遥炊晚渡罢孤市岂唯地景幽况乃民俗美牛羊防树下暧暧旧墟里田腴收获富县静争讼止畏途遇乐境我意方一喜啸歌逐渔翁暂宿浦烟里篠疎风翛翛月偃波弥弥旅顔在尘中逢人固多耻安得托此居长年息行李
　　舟次敢山阻风累日登近岸荒冈僧舍
　　高岸鸣枯桑湖隂北风厉寒涛汹我前几日不得济孤舟恐漂荡石根暮牢系忧来厌闲卧近寺聊独诣雀饥残林空人倦危磴细年荒无居僧树死石门闭神伤却欲返微霰洒征袂穷冬已峥嵘故国尚迢递仰看浮云驰东路阻归计长叹复何言吾生信多滞
　　过硖石
　　硖石颇竒壮长河出连山絶壁两岸开行舟过其间髙处谁解登隂藤袅难攀旁垂雨痕古仰露天光悭不知真宰意随地设险艰一夫据蜀阁二世凭秦闗赖此非要区争夺得少闲徘徊伫望久日暮飞云还
　　谒双庙
　　维昔天寳末君王宠奸虏雄边委强兵遗患同养虎叛闻遽西幸骨肉弃榛莽河北二十州义士谁御侮两公起誓众恸哭告祖横身遏其冲江淮保安土孤城无全堞百战霜月苦力穷援不来囓齿骂益怒残兵日饥疲秋风仆旗鼔男儿不生降一死冠今古故乡有遗庙俗祭巫屡舞丹青网尘中爽气犹可覩嗟今属防乱戎马正旁午临危肯捐躯如公未多数独立为悲伤斜阳下寒楚
　　登海昌城楼望海
　　百川浩皆东元气流不息混茫自太古于此见容德积隂涨涛万里失空色鸿鹄去不穷鱼龙变莫测朝登兹楼望动荡豁胷臆始知沧溟大外络九州域日出水底宫烟生岛中国寛疑浸天烂怒欲吹地昃常时烈风兴海若不受职长堤此宵溃频劳负薪塞况今艰危际民苦在垫溺有地不可居澒洞风尘黑安得击水游图南附鹏翼
　　春日怀十友诗
　　余司马尧臣
　　列防卫严闗应无休沐暇羣英罢追游余香掩空榭飞花北郭晚华月南园夜清景不能同蹉跎恐年谢
　　张校理羽
　　端居养恬素独咏圣人篇夕景临池酌春寒掩阁眠芳药初翻雨新篠稍披烟累日亏幽访慙余尘务牵
　　杨署令基
　　词苑擅髙歩早嵗许追随屡枉瑶华句长依琼树姿斋居积冲抱园赏过芳时暂阙今朝防劳人耿耿思
　　王隐君行
　　共此一里居谁令阻良觌惆怅歩芳园山樱还独摘风含驻花意雨散流池迹尊酒不来同兹晨端可惜
　　吕道士敏
　　同谓在尘境独能依道门园斋坐永日庭绿霭初繁观妙夙有契悟静自无烦晨防思频往聆君超世言
　　宋军咨克
　　看花西涧寺忆子昔同行兰入华觞气波泛绿琴声兹欢随节逝离恨坐相婴安得重聨骑射雉出东城
　　徐记室贲
　　晨兴理栉罢禽声悦清旭雨余嘉树新色暎春塘绿阅景感幽悰歩隂思往躅携手此逍遥须君慰心曲
　　陈孝亷则
　　徂春易为感复此栖孤寂莺啼逺林雨怅望乡园隔客舍换衣晨僧斋听钟夕知君思正纷杂英共如积
　　僧道衍
　　楞伽曾往问缘涧冐岚深残雪寒山暮幽扉闭竹林欲寄栖禅迹尚违捐俗心别后空遥念迢迢双树隂
　　王征士彞
　　逺客叹留滞对雨卧闲房江上归舟阻蘼芜春自芳微疴偶见侵胜赏坐成妨斯章亦何取持拟释离肠
　　秋怀【十首】
　　少时志气壮不识秋气悲呼俦射鸣鴈深鹜东山陂中年渐多怀恻恻当此时登髙望原陆不见车马驰思我平生欢髙坟郁累累世人非羡门谁能久华滋惟有盈觞酒可以持自怡
　　其二
　　明月出逺林流辉鉴牀帏促促草下虫催我索故衣起叹秋夜长欲取鸣琴挥掩抑不成弄中心复乖违有怀难自宣勿谓知音稀
　　其三
　　搴荷荷已老采兰兰亦摧无由翫芳物怅望江之隈木落山更空猿声有余哀所思去我逺佳期邈悠哉被垢尚可澣抹漆犹难开我愁亦可念当秋郁难裁弃置勿叹息多愁损顔衰
　　其四
　　志士忧歳晚羁人感秋早骚骚鬓丝垂索索枯叶槁谁言众芳歇时菊正鲜好日暮餐其英聊开我怀抱贫贱难久居欲去恐违道时命恐未通徜徉以终老
　　其五
　　秋风夜飕飕秋色日潇洒欢人亦心惊况乃居愁者块处厌空宇命驾聊适野征鸿暮相呼牛羊亦同下我居久离羣忧襟向谁冩
　　其六
　　凉风动幽幔髙堂夜空虚明灯无与语聊读古人书古人亦何人使我不得如弃巻辄还卧终宵自欷歔
　　其七
　　鸣虫入我户落叶覆我井何无四方志恋此一室静问途欲晨征畏践霜露泠浊醪幸方熟夕饮烛可炳勿忧去日多但愿来日永不知苦驱驰孰若长酩酊
　　其八
　　弱龄弄篇翰出门结羣贤俛仰几何时已有好新年欢晤虽常逢忧患亦屡牵世故逐人老髪鬓能久沉思复何为省我旣往愆问道行已歇中途曷归旋
　　其九
　　朝游荒冈陲暮行空潭侧我非楚大夫何有憔悴色良辰思逺骋周道广且直我马力不前回驾任偃息踟蹰阻修程日夕睇西北苟安非予志所惧时未识
　　其十
　　弭棹望江涘日落青枫林惊波驶且广荡漾浮云隂靡靡臯兰衰嗈嗈渚鸿吟顾此凛节谢忧来忽伤心宋子悲已多潘生叹弥深自古有此愁谁云独吾今
　　出郊抵东屯
　　故乡一区田自我先人遗頼此容我懒不耕坐待炊霜露被寒野属当敛获时言来征薄入税驾宿东陂今年虽未丰亦足疗我饥万钟知难称保此复何辞
　　其二
　　喌喌鸡登场秋稼稍狼藉疎榆防门巷景暗烟火夕田家虽作苦于世寡忧戚况当收获景斗酒复可适所以沮溺徒躬耕不辞剧
　　其三
　　我本东臯氓偶徃往州城兹来卧农舍顿惬田野情如鱼反故渊悠然乐其生临去谢主媪重来自藜羮我非催租吏叩门勿相惊
　　其四
　　朝服久已解俨然山泽臞欲狎林野人相欢混贤愚朝来此水濵髙歌歩踟蹰忽逢一田父舍耕拜路隅疑我是长官怪我体貌殊我已忘所有彼我未忘欤不能使争席心媿御寇徒
　　其五
　　坐久体不适巻书出柴闗临流偶西望正见秦余山野净寒木疎川长暝禽还此中忽有得怡然散襟顔遂同樵牧归歌笑落日间









　　大全集巻三
　　钦定四库全书
　　大全集巻四
　　明　髙啓　撰
　　五言古诗
　　感旧詶宋军咨见寄
　　我酒且缓倾聼君放歌行君歌意何苦慷慨陈平生少为鬬鸡儿鲜裘夺春明走马岀飞弹撇捩夸身轻气服诸侠徒不倚父与兄落花锦坊南美人理妆迎緑云晚不度楼上鸣瑶筝酒酣迸五木脱帽呼输赢及壮家已破狂游耻无成太白犯紫微三辰晦光精金镜偶沦照干戈起纷争中原未失鹿东海方横鲸遂寻鬼谷师从之学言兵石室得隂符龙虎随权衡业成事燕将逺戍三闗营岩谷雨雪霏哀兽常夜鸣抚剑起流涕军中未知名竒勲竟难图廻临石头城石头何壮哉山盘大江横黄旗想王气玉树沉歌声晚登临沧观恻怆懐古情览时识祸机不因忆莼羮飘然别戎府溧水还东征裸衣佐刺船临危释猜萌归来访乡闾乱余掩蓬荆旧宅人已改荒池泉尚清瘦妻倚寒机正叹伊威盈相迎不相笑伏雉为重烹从兹谢行役闲园事躬耕昔同徒步人十年拥麾旌鸿毛独未顺蹭蹬违霄程知音竟为谁四海嗟惸惸齐竽不解奏楚璞何由呈懒求荐辟书傲然揖公卿衰蕙吊蟋蟀柔桑唤鹒闭门节屡变壮魄空潜惊顾予虽腐儒当年亦峥嵘小将说诸侯捧槃定从盟大欲干万乗献防登蓬瀛洪澜阻川途浮云蔽天京终焉困泽畔日暮吟蓠蘅贱贫此时居复与丧乱并何殊九月中严霜折枯茎颇闻君子心道穷贵益贞己志未获施安用轩裳荣所以不苟出出则时当平今晨喜逢君有壶对前楹风日初澹沲樱桃作繁英适意不一醉屑屑徒悲萦达人若相遇大笑絶冠缨
　　萧链师鹰窠絶顶丹房
　　人间不可住混浊同腐腥一落三十年尘梦无由醒稍闻方士说恍惚通仙灵羡门与偓佺相期饵芝苓自顾真病鹤秋风堕疎翎碧海不得渡烟雾愁冥冥师从天姥来身佩豁落经不邀五利宠深栖链神形东观鹰窠峯中天挿孤青其下吐浴日其髙罣飞星昔有学道侣井臼遗岩扃爱兹絶俗地遂尔留轩太鼎生紫烟丹成衞天丁金骨坐可蜕骑龙驾风霆积水浮方壶东望类防萍紫台白玉榜中有真人庭飞游愿从师往读新宫铭
　　随月圗
　　空斋无短檠愁度新凉夜青天素娥出余辉独堪借达曙愿徘徊莫逐秋河下
　　映雪圗
　　檐雪不能扫留映寒窓白书字细如蝇坐看还厯厯华灯照歌帐谁似南邻客
　　顾荣庙
　　晋侍中顾彦先有墓并祠在长洲之东乆而废为淫祀县令周君复之为赋是诗
　　军司吴国秀机神夙超朗弱冠游洛师已防南金赏﨑岖诸王幕沉酒务遵养中罹广陵艰计服匪诚枉风云一挥扇义旅臻同响事成耻言勲飘然理归鞅晋社始东迁羣贤悉収奬道谒真感防矫翼丹霄上德闻一代称迹冺千龄往时屯乏良佐英谟益堪想坟祠托荒郊萧条并榛莽荛童侵雨隧淫巫闯尘幌大夫过停辕式瞻为含怆衣冠复故貌筵几陈新享寡劣忝乡人因歌表遐仰
　　停君白玉巵
　　停君白玉巵听我前致辞家本吴门市英风慕要离少年贫无行乡里不相推喜过毛公舎懒下董子帷偶从岸头侯跨鞍赴邉陲欲邀深入勲终然计无竒归来冠侧注始学窥诗书稍通邹鲁生尽谢燕赵儿焉知事益谬空言竟难施布衣走路旁但为众所嗤廷中忌贾谊门下诬张仪二子岂不辩未能免谗疑呜呼今之人孰解容不羁我将弃浮名埀钓东海湄长笑调鲁连髙歌酌安期素心傥有合岂要余子知
　　读史
　　周衰礼乐废大道成榛菅嬴秦任商君王制欲尽删厚赋山泽空亟战原野殷頽波自兹靡千秋去无还谁云重华驾邈矣难仰攀于焉诵其书如造揖让班安得凤凰鸟飞下浮云间
　　杂诗
　　朝临髙台上俯视崇冈下春晖何悠悠清川自东泻阳和发卉物时泽均播洒如何及芳辰萧条但空野愿言释拘局登髙骋吾马旷途不见人忧心何由写兴谢固其常吾将尤谁者
　　池上鴈
　　野性不受畜逍遥恋江渚冥飞惜未髙偶为弋者取幸来君园中华沼得游处虽防惠养意饱饲贷庖煮终焉怀慙惊不复少容与耿耿宵光迟摵摵寒响聚风露秋丛隂孤宿敛残羽岂无鳬与鹜相顾非旧侣朔漠饶燕云梦泽多楚雨遐乡万里外哀鸣每延伫犹怀主防深未忍轻逺举傥令寄边音申报聊自许
　　题緑绮轩
　　幽抱时欲写帷中有鸣一弹落一叶庭树坐萧然寂寂山水夜迢迢河汉天忆听乌啼起南轩人未眠
　　答张山人宪
　　听君辛苦词感我艰难情百年自有为安用文章名鸡鸣海光动车马尘满城相逢无新旧言合意自倾奉觞置君前长歌发哀声时乎茍未得饮此全其生
　　澄景阁夜宴
　　王孙喜留宴开阁望明河是夕月防晕凉风池上多栖禽翻暗丛骇鱼动圆波清景厌丝竹雅咏答髙歌尊酌愿勿间良宵易蹉跎预忧别在旦车马层城阿
　　赠马冠军
　　一骑东方来相逢新丰市自言读父书出身良家子名在佽飞籍兰缨悬鹿卢曽为魏其客不作平阳奴欲行渡狼河直擒射雕将壮志忽蹉跎秋风卧孤帐解装出我筑歌作变徴声垆头落日在歌罢酒再行相君本鸢肩岂是沉沦者我亦方薄游低头向人下有志事竟成古人不欺余留将一白羽待射鲁连书
　　送刘明府
　　贱士寡谐世放居江海边朋俦渐乖睽憔悴不自姸顾影鲜欢趣恶离倍当年他人亦以悲况复如子贤荒途风霜交歳晏増慨然乱雀噪丛棘惊鸿逝长天斗酒岂足陈薄意聊以宣出处道既殊不得长周旋谁谓非遐方浮云阻山川何以慰渇饥令名期可传
　　暮归
　　朝出鸡始啼暮归乌欲栖我身本无役胡为亦东西徒歩二十年风埃面空黧入门闻邻杵秋气凛以凄芙蓉坠古沼络纬鸣中闺有无了不问歌吟夜灯低冨贵固有日我志焉能迷笑向细君道勿为翁子妻
　　澹室为吴君赋
　　素士脱纨绮澹然怡道心穷庐车马絶寒鸟下庭隂酒外寡真趣琴中多古音闭门三日卧风雪满城深
　　空明道人诗
　　我闻赤城东仙峤名委羽烟霞闭深洞絶壁飞玉防空明中有天日月照琼宇昔人链丹成自驾黄鹤举陈翁夙慕道栖此求真侣文夜长披灵药朝每茹石室人不来闲眠青萝雨于今定非死飞游去何许海上几秋风谁传令威语
　　九日无酒歩至西汀闲眺
　　髙天无游氛秋气自激肃离居时节变霜降未授服萧条野田间晨歩聊逺瞩悠悠寒川驶靡靡晴峦矗菊丛有清香木叶无故緑亲朋去我逺登髙且连躅孤懐谁知音惆怅临水曲名酒不可寻归来掩茅屋
　　题倪云林所画义兴山水圗
　　尝啜阳羡茗不游阳羡山铜官结秀色都在画图间樊川醉游处水榭依沙树云入县城来谿流太湖去我爱云林生髙歌无俗情石庭梅欲发须放酒船行
　　钱孝子庐墓【钱呉越忠孝王之后也】
　　飒飒黄竹岭萧萧白杨村行人亦悲哀何况父母恩不忍返华屋结庐傍孤坟啼猿应哭声日暮空山昏无邻与谁语独宿伤精神仰闻松柏吟俛见狐兔奔泪洒墓前草当春死芳根至性有如斯不媿忠孝门
　　送蜀山人归吴兴兼简菁山静者
　　南浦无碧草征鸿晨稍飞何当杪秋节临水送将归既来不能淹君心应好违恻恻袂始判遥遥防已微天髙桂树落人在山中稀还寻同袍者更制薜萝衣
　　幼文约余与止仲同宿士明鹤瓢山房为试茶之防余既入郭而幼文已归山中士明亦往海上止仲复以事不赴士明侄元脩留余夜话因赋是诗以书耿耿
　　道人出未归髙士来复去试茗失幽期寒斋成独住冰生洗药池风动悬瓢树赖有阿咸贤谈到天曙
　　晚憩灵鹫院池上
　　微雨过祗树寺斋凉已多临池一就盥揺动满池荷风后扇力轻烟中炉气和慙非许度吟卧每来过
　　赠谈鬼谷数瞽师金松隠
　　我闻鬼谷子乃是古仙真避世青谿中不污战国尘著书十三章当年授仪秦二子不善用竟皆杀其身瞽师得异传相去逾千春不为从衡説谈数妙入神往年客南都蓬门集朱轮下帘论理惊动金陵人归来隠虞山绕庐树松筠谁言目无覩内照灵光新缅思大化根生此下土民起灭千万途孰能究其因或愚骋结驷或贤被悬鹑命也可奈何天道谁疎亲世事慎守常毋使徒纷纶
　　赠惠山医僧东山
　　九峯聚锡麓一水回梁谿之子脩净业长年此幽栖曲弹白雪妙诗吟碧云低况有医龙方丹成重刀圭采药夜归院萝月照涧西扁舟欲相访愁作武陵迷
　　妫蜼太史自海上入郭因得追游以叙旧好今日风雨偶阙晤言楼居早寒懐人尤甚想孤寓僧林同此岑寂也赋是以寄瞻恋之意
　　良人旷清晤穷年秉离忧倐来自海壖谐我心所求不殊云中雁和鸣得其俦宴阁既连席行塘复同舟坐聆金玉篇鄙拙何以酬风雨戒兹旦居然阻从防祗园念孤寓防瘵苦未瘳落叶惊早寒谁当慰淹留朋来不我馆顾已良有由徒兹睇停云夕倚城南楼在逺分难亲居近弥使愁信彼诗中言一日如三秋
　　送徐七山人往蜀山书舎
　　结客抱狂志倾身通侠交东将观渤澥西欲逾函崤奔蹄脱惊辔堕翮连飞镳酒具载车出兵法篝灯钞从军愿奋立学儒耻讥嘲宁期忧事集顿使芳年抛尘衣晓城陌雪防寒江郊客堂感蟋蟀妇室悲蟏蛸自笑失水鲋空惭得云蛟获君乃瑚琏顾我犹斗筲髙懐矫衰薄雅音变哇咬谈诗辨六义读易穷诸爻情亲岂殊意气合真同胞因依像轮辐畅和谐埙匏妓席夜留宴僧扉昼携敲循花纵歩屧映栁持鸣鞘塘行月灔灔林卧风梢梢要渺送讴唱澜翻杂诙啁匕滑炊野饭盘香荐山肴遭时虽龃龉处俗不混淆曩游既相挈兹离竟谁教浮湖理去榜祖道移中庖遐方未罢戍近日犹被抄鹿惊互奔并虎鬬仍咆哮荒墟少砧杵逺垒多笳铙问徃何土里答云此岩嶅人安地有阻歳稔田无墝牛羊可放牧鵞鸭供燖炮湍长矶硙激石古洼樽坳樵斤听伐木猎火看除茆雨红烂秋实露紫舒夏苞谿晴鴈拍拍村曙鸡胶胶书声隠篁竹棹响穿蒲茭聊将偶沮溺谁敢侪夷巢末事诚琐琐大言匪嘐嘐世险路生穽名浮浪吹泡耰耡拟共把干戚行俱包社餔饮烹狗腊祀歌迎猫慎勿厌寂寞长当谢纷哓
　　防宿城西客楼送王太史
　　君来欢不足君去忧何遽共听枫桥钟留连恐将曙蛩鸣故苑草鸟起髙城树明日独登楼归防渺何处
　　题林居图兼简卢公武
　　竹梧翳苔石知是幽人居林间鸟鸣后亭空賔散余闻有卢鸿隐长年留著书
　　鸿山书舎图为黄君伯渊赋
　　伯鸾鬻舂地井臼有遗迹之子学幽栖托踪在林石清风竹林晓片月萝迳夕遥想一斋空图书满牀积
　　咏三良
　　殉葬古所禁秦国固戎风穆公临弃朝要此三臣从三臣百夫良不与亲昵同一旦使俱毙无人国将空捐生岂不难忠义感素衷长恐先朝露无由奉君终遗命凛在耳焉能惜微躬但惧嗣主孤谁当共成功髙坟荆棘间云闭幽宫壮魄同此归冥冥路安通国人痛莫赎洒泪呼彼穹伤哉黄鸟诗流哀竟无穷
　　咏荆轲
　　劫盟非义举书沫已可羞燕丹一何愚区区祖遗谋千金养荆卿誓将报强雠奉图使入闗心知絶回辀賔客尽白衣相送易水头酒酣涕难落筑声和悲讴猛气激苍旻长虹为西流行行造秦庭陛防衞甚周临机失始圗利锋竟虚投豪主一按劒社稷倐已丘先王礼乐生破齐震诸侯茍能得此贤伯业犹可修胡为任轻易自趣亡灭忧徒令后世人叹惋余千秋
　　魏使君见示吕忠肃公旧赠诗因赋
　　公昔隠江夏岩栖避兵革逺挹戴叔鸾清风洒泉石有时歌梁甫慷慨人未识左丞中朝彦仗节任方伯北还驻严程造庐问筹防知非山泽儒期是廊庙客矶石系官舫猿叫月初夕秉烛题赠诗蒲圻掩孤驿欣欣得贤喜耿耿忧国戚短章寄深情相投重珪壁迩来复几年沦落已陈迹公起佐兴运身名正辉赫侍诵肃春闱専城森画防缅懐旧知己永叹泉壤隔难县延陵劒空聴山阳笛遗篇箧中藏每诵如再觌真能重友道未易薄俗易一言不忍忘况乃膺宠锡小大固可知令人义肝激
　　题秋林髙士圗
　　二仲有赏相携在中林遐景延防歩防言谐素襟天秋谷响哀日暝川光隂风驶多委叶山空少归禽威迟临长冈迢递指逺岑谅非羇离客讵用愁登临
　　春草轩雨中怀王太史
　　西轩罢琴坐凉思欺白苎飒飒树声繁秋风满池雨莲衰少暗馥禽静多幽语对此阙良俦当欢反伤绪
　　始迁西斋
　　乍悬南楼榻始布西斋筵西斋非吾庐幽静亦可怜风牖竹袅袅露庭菊鲜鲜图史左右陈永日坐一氊婉娈数童子哦诵当我前为尔竟寂寂低回欲穷年读书将何为乃与始志愆进无适时材退乏负郭田我生非匏谋食有道焉茍得随羣趋顾此不稍贤饮余解衣卧毋嘲腹便便
　　次徐山人与倪云林赠答诗韵
　　昔游紫藤坞空山鹤鸣秋相望隠人居兴阑竟回舟迩来获晤赏谈剧风流每欲开南轩招我共偃休天寒鸿鴈鸣芰荷落长洲岂无一钓船访子谿水头终惭文墨牵咫尺成阻脩聴雨掩阁卧观泉上岩游朝览赠答篇词藻夸两优我本丘壑人猿鹤肯见留拟结歳晏期壶觞展绸缪况聆西涧濵禅宫閟清幽夜看太湖月迟我同登楼
　　因病不饮
　　我昔无所求但愁酒杯空引满先四座醉豪压春风年来病稍侵积忧复相攻举觞不能吞若有物梗胷嵗晏风雨多拥炉坐窗中酒徒散去尽欢呼与谁同三杯即頽然憔顔映灯红后老当奈何即今已如翁斯味禹所恶摄生笑无功从此便可止赋诗继陶公
　　三鸟
　　三鸟生异林相逢偶同飞各矜好毛羽吟弄朝阳辉惊风动地至羣飞各乖违一翔入云天一落陷虞机一止野田间蓬蒿郁相依啄啄有余粟嵗晏谅不饥犹惧雪霜侵啁啾独鸣悲我行见此鸟相对发叹歔当知皇天仁偏恤尔陋微视陷宜省畏瞻髙勿贪希田间适本性舎此欲何归
　　题陈生画
　　前邨夕阳明后岭秋岚积叶落露山亭潮来没江石遥遥射鴈子惨惨聴猿客何事下征防西陵渡头驿
　　青丘道中
　　霖雨江暴溢奔流絶津涯茫茫野田白何由见春华居人乆已亡流萍满其家昔我过此土极目桑与麻故道不可寻舟行但蒹葭嵗凶岂宜客四顾空长嗟
　　送李用和提举
　　髯君孤直士与世颇异俦不交金张家而独与我游我居在君里衡门闭深幽十年诵诗书进取拙自谋名藩多英豪光彩溢道周朝逢将军车暮避刺史驺皆云意气盛官髙富春秋良辰竞为乐广席罗珍羞君独日暮归贫乃与我侔雪畦寒蔬茁冰盎春蛆浮髙堂可燃烛谈咏相赓酬中间阻清欢离别良有由我寻江干宅君赴海上州老马从瘦童人皆识贤侯今年见归旌一笑忘积忧那知逺方贾复此待抚柔鸡鸣城东门不得送去舟飓风常昼惊洪涛极天流虽能征重货可失咨嘉猷君子且在傍愿言毋乆留
　　赠铜台李壮士
　　我祖昔都邺神武为世雄至今铜台下子弟习其风问君家何方紫陌遥相通虽云此相遇情与乡里同君有力振虎勇气闻山东匹马轻侠游刀环缀缨红正当兵尘起思立尺寸功不从董健儿欲缚萧老公凌厉越宋土逶迤出齐中时人不相顾弃之若秋蓬我岂白面郎少年亦困穷起为壮士歌迅商薄髙穹初饮五斗尽再饮一石空与君岂乐祸西方见妖虹莫谓着鞭晚艰难殊未终
　　题春江送别图送王使君
　　歌彻小秦王愁深第几觞飞花荡春影江水不胜长日暮东风急离防且缓张
　　兰室为袁首郎赋
　　湘臯春水深澧浦秋风早如何庭户间芳蕤独妍好不有君子心憔悴同芳草
　　我愁
　　我愁何从来秋至忽见之欲言竟难名冺然聊自知汲汲岂畏老栖栖讵嗟卑既非贫士叹宁是迁客悲谓在念归日故乡未曾离谓当送别处亲爱元无睽初将比蔓草夕露不可萎又将比烟雾秋风未能披蔼然心目间来速去苦迟借问有此愁于今几何时昔宅西涧濵尚乐山水竒兹还东园中重叹草木衰闲居谁我顾惟有愁相随世人多自欢游晏方未疲而我独懐此徘徊自何为
　　赋得法华雨送惠上人归江上
　　慈云起灵山虚空寳花雨遥从天女手零乱飘春曙香滋净沼莲影拂秪园树髙僧结习销衣上留不住唯随一苇风飞渡江南去
　　秋风
　　秋风屋外来落叶纷我傍不出门几日我树如此黄但觉成嬾性焉知逝頽光朝餐止一盂夕卧惟一床仲尼欲行道辙迹环四方而我何为者不与世相忘
　　秋雨
　　秋雨乱我竹堂上中夜惊昏昏起复卧防防止且鸣未分醉梦状宁辨竹雨声初欣似张乐终惧如闻兵既觉两皆非古檠耿自明悟彼事亦然胡为劳我生
　　题曹氏春江云舎
　　遥波霭微云寒禽少相语君家在空阔欲徃迷洲渚纷纷树离雾稍稍花消雨日暮坐相思江东何许
　　燕客次蔡参军韵
　　林旦未升旭岩深稍祛霏夙兴达仙曙在公遑告腓良俦信可怀弥月旷容微偶兹解华辔沽酒酬芳巵铃驺俨衞斋妓乐出房帷放吏命决漏留賔教阖扉谈笑竹下麈赌墅花间棊欢罄展宿好言长蠲积思佳辰子所惜髙谊子攸希时难賸睽阻能此嗟为谁愿各保太和长年乐施施飞佩傥可接东方安期
　　退思斋为蔡叅军赋
　　难鸣起趋府事至纷善惑应兹茍弗推在理宁免忒归来坐深念恒恐有惭徳缺政何以裨厚责何以塞岂徒省厥躬庶用匡尔国昔闻独乐叟中夜忘寝息愿君守勿渝明明此遗则
　　游师子林次倪云林韵
　　吟防频入院道人知我闲寻幽到深处鸟语竹班班林下不逢客城中俄见山牀敷有余地钟动莫催还
　　尹明府所藏徐熈嘉蔬图
　　少贱习圃事种蔬每盈畴深根閟冬老叶凌素秋采撷风露余山庖足嘉羞故园经乱后蔓草日已稠野水流畦间虫声暮啁啾披图似见之恻怆起我愁食肉岂无人斯世谁与谋君多恤民意毋忽歳馑忧
　　来鸿轩
　　髙鸿本冥飞不堕虞罗里朝度云中闗夕游潇湘水惊风吹行断俦侣忽万里哀鸣将何依荒泽难独止集君华池侧粱稻丰自美响度风翛翛影沉波弥弥充庖知不忍善惠念终始愿君仪天朝修翰共骞起
　　萝径
　　幽谿入萝茑几曲到岩扉夏鸟深啼处隂隂花坠稀知当烟暝后从此荷樵归
　　茶轩
　　摘芳试新泉手涤林下器一榻鬓丝傍轻烟散遥吹不用醒吟魂幽人自无睡
　　读书
　　世物寡所嗜雅情竹素间凭案理残帙乐此终日闲爰观自周衰盛治不可还淫辨相挤倾大道成榛菅巧诈足世茍得不顾患嬴秦任商君王制欲尽删厚赋山泽空亟战原野残流风自斯降诛求困孤孱是非千万途欲辨亦已艰赖兹圣册存足启昏与顽谁云古哲驾邈矣难仰攀于焉诵其言如造揖让班寄语向俗子幸勿叩我闗何暇从尔谈方对孔与顔
　　过立公房
　　空院闭深竹幽花有孤妍春深鸟语寂风磬时冷然非兹絶尘地何以寄髙禅
　　赋得桃坞送别
　　何地芳菲满吴趋曲陌西藏金非汉垒种树似秦谿未曙忽霞起过春犹雪迷叶闻渡江唱花忆映门题折时或傍水游处每成蹊偶来因送客肠断有莺啼
　　东园种蔬
　　我非适世材学圃乃所宜种蔬居东园锄灌敢告疲夏来风露繁众緑俱纷披朝餐摘我菘暮餐芼我葵此味贱所嗜蔓草勿害之慨彼主父言鼎食何其危
　　闻张著作值雨宿陈山人园因寄
　　芳月抱深恻佳游阙追攀闻君独命驾逺造幽人闗春园花絮稀啼鸟池上闲留连宿烟阁尊酌解离顔遥想清夜徂鸣竹林间非因雨成滞兴惬自忘还
　　郑隠君秀野轩图
　　江晚洲渚交雨晴草非菲前山霭欲闇罟师渡水归望烟知君家花竹隠半扉已休田中耒犹响林下机此乡即桃源乱后世应稀开图若身到不知尘境非
　　与诸公饮緑茗园
　　金塘环胜墅缇绮防芳时雀乳依桐叶鱼翻罥芰丝诗流洛下咏歌艳郢中词一念交欢厚觞至讵能辞
　　送上海石明府
　　三月熟桑椹四月落枣花布谷树下飞塘转邨路斜东塍撃耕鼓西林掷缲车但言此地乐不闻此地嗟虽无夕烽惊尚苦秋赋加烦君始到日为我问田家
　　逢云岩僧元实将赴湖上赋以送之
　　早懐尘外想每访林间踪空斋哦夜雪共聴云岩钟西涧已乆别东城忽相逢还当布袈裟去坐湖上峯喧寂既殊调无因复追从倚阁一遥送秋山红树重
　　舟归雨中
　　猿鸣楚雨急江岸孤舟次前山到非逺已见烟中寺寒景暮苍然归人独愁思
　　秋夜防饮送刘别驾得星字
　　征马已归皁哀鸿方过庭何期当别夜还得聚寒廰客醉诵明月仆兴瞻落星光销帷中烛响动车前铃留连岂有极之子不遑宁
　　送陈博士归番禺葬亲
　　北风海欲冰凛此穷隂时问君归何亟亲葬不可迟遥遥望郭门惨惨投山陂僧房拜遗柩瓦灯照尘帷还当卜宫逺托瘴水湄日夕既封树恸哭行绕之雨来青枫林猿鸟吟相悲化者茍得安万事无足为奈何割裾子尚忍生违离
　　渡吴松江
　　稍离城郭喧逺适沧洲趣乘潮动旅榜雾散寒江曙苍蒹靡靡出白鸟翻翻去不识野人邨舟中望髙树遭时叹有棘拯物惭无具不向此乡居飘零复何防
　　无言上人丈室逢李道士
　　竹间失旧蹊落叶纷已积闲来繙经院户掩诸虫寂本寻释门子偶值仙家客景清林意秋虑淡池光夕相对总忘言谁云累名迹
　　赠陶篷先生
　　鲁连岂赵客子房非汉臣出处诚莫测自是神仙人中解龙虎鬬飘然去难亲夫子古须眉恍惚乃后身长安昔纵酒叩阁通平津岂为慕珪组但欲陈经纶白璧弃路旁举世不见珍归来棹扁舟烟波复谁驯岂无一杯水为君洒风尘空将钓国手老坐东海濵逢余向沧洲笑落头上巾谓余有僊契泥滓非乆沦花源罢通世烟霞闭千春便从夫子归鸡黍防四邻持谢渔舟子休谈晋与秦
　　孤鹤篇
　　凉风吹广泽日暮多浮埃中有失侣鹤孤鸣迥且哀修翮既摧残一飞四徘徊矫首望灵峤云路何辽哉渚田有遗粟欲下羣鸿猜岂不懐苦饥惧彼罗网灾翩翩浮丘伯朝从东海来相呼与之归谓是仙骥材防之长林下濯之清涧隈圆吭发髙唳华月中宵开誓从临景永戏昆丘台
　　杂诗
　　结髪好逺游出门览山川谁云帝阙逺有路不在天我车大且迟日暮牛领穿忽逢悲歌士论心涕潸然今日不得志明日非少年
　　白水冒我田
　　白水冒我田风雨无休时午鸠屋上鸣贫家起何迟沟壑知不免顺受胡可辞有酒我自斟有粟妻自炊且尽今日欢勿顾明日悲商歌出金石愧无圣人师
　　送韩司马赴邉郡
　　淮隂将家子读书负竒气十年役一棰身从李都尉此行把旌麾无愧国士知边风吹白草正是马骄时鸣笳引前部落日城西路上客赠吴钩征人唱都防近役非临洮君行莫辞劳欲问封侯日秋来太白髙
　　醉赠王卿
　　持身无可许闾里任浮沉不奉诸侯檄曽辞公子金斗酒岂辞醉感君知我深谁无旦暮急相周惟季心
　　送贾二文学北防
　　穷年自多惑况复送良俦落日河上别慷慨发秦讴风尘阻闗山抚剑不得游愿逐髙飞翼相与出九州嗟彼行路子栖栖何所求
　　送海昌守李使君迁海虞
　　两为海上州州民定何如彼遮使君马此迎使君车但令人买牛不受客馈鱼我知使君贤读律又读书
　　端居懐两王孝防
　　寡劣时所弃独卧无与亲萧然闭斋阁左右图史陈风雨摧众芳令人怨徂春岂无尊中酒坐念两故人日从贤豪游杂遝车马尘焉知离居客积抱难自伸
　　送上人东归
　　浮云与飞鸟相聚安可常偶来云岩寺几日共徜徉我去师亦归涧房欲荒凉池卧孤塔影庭栖双桂香重过应未期怅然山水长
　　大水
　　吾乡水为国自昔称漏天今年尤苦霖冒此上下田老农愁相告无有二十年东江入门流比屋如败船夜卧牀屡移晨炊釡常悬凉风吹蒲稗羣鹅鸣我前茫茫失川途出行竟回邅斯民欲昏垫天意岂不怜隂阳致乖沴孰能究其然嵗饥尚勿忧黾勉当食鲜
　　送黄主簿之归安
　　我歌栁恽诗送子南汀发山城逢社雨緑树啼莺歇留连孤艇迟怊怅双壶竭髙士尚为簿休惭府中谒无事坐闲弹琴看明月
　　送王推官赴谯阳
　　乆治乱所伏国家失其防初如决洪流拱手徧四方频年劳訏谟欲补千百疮子为京师客忠愤何慨慷濯冠捧书圅平明献朝堂上言固大业下言振頽纲且谓有万死圣明察臣狂臣言傥获施立能致时康宸居岂遥逺咫尺天中央鸡鸣列仙仗九门洞开张谓宜即召见拜起随班行上殿笏画地论奏尽敷详如何竟报闻不得瞻清光一官非所愿欲令赴蛮荒徘徊出都门风雨湿晓装行行过吴洲木叶秋始黄逢予解鞍饮激烈椎酒牀平生忧时心辛苦不自忘颇闻到官所此去路尚长红日出雾迟孤城海茫茫遗民似猿鹿山谷多惊藏繁英艶踯躅琐实推防榔瘴疠况时作投老恐子伤何不且少留共骛豪华乡子笑不我顾翩然决南翔明朝指鲸波髙防若云扬去矣各异国有忆徒相望




　　大全集巻四
　　钦定四库全书
　　大全集卷五
　　明　高啓　撰
　　五言古诗
　　吴王郊台
　　周纲昔隳顿礼乐由诸侯吴子乏代德居然祀圜丘燔燎升紫坛青纮暎裘灵明岂来歆币玉空旅羞国南见遗壝萧条委山陬云和罢九奏草树鸣飕飂从来跋扈徒几人效其尤鲁郊失礼始圣笔书春秋
　　长洲苑
　　中国久无伯阖闾思骋功讲搜开别苑训武出离宫宰嚭应骖乘巫臣实御戎鼗鸣深谷应罝掩广场空逺曳捎云斾髙弯射月弓三驱仪已毕七伐步还同甲骑从舆后蛾眉侍幄中煮胎须紫豹胹掌得熊乐事方难极英图忽易穷城迷歌黍客地属采荛童辇道崩秋雨旗门失晚风犬亡防肆狡人去雉争雄草树迎萧索湖山罢郁葱犹疑见猎火寒烧夜深红
　　甪里邨
　　髙皇本壮士提剑定四方晚为儿女情悲歌起彷徨爱子欲建储宠姬方侍侧顾惊四老人谓已成羽翼大臣岂不谏孰能斡天机彼翁何为者足见人心归始潜避秦君终出安汉嗣世罗焉能羁舒巻聊自肆我来甪里邨如入商顔山紫芝日已老黄鹄何时还斯人神仙徒千载形不灭犹想苍岩中白头卧松雪
　　死亭湾
　　贫贱众所弃岂惟愚妇人珪组何重轻能令变交亲翁子昔未达妻去耻负薪五十非晚贵不能待终晨一旦谒帝阍还家绣衣新邸吏惊赤绶邦人候朱轮无顔见故夫自杀此水濵谁知孟德耀元在尔东邻
　　毛公坛
　　欲观汉坛符东上缥缈峰葛花坠寒露夕饮清心胷月出太湖水鹤鸣空磵松真境久寂寥苍苔閟灵踪尝闻緑毛叟变化犹神龙世人岂得见偶许樵夫逢攀险力易疲探志难从归出白云外空闻仙观钟
　　稚儿塔
　　黄土但埋骨岂能埋性灵昔闻宿草间曽吐莲花青身卧长夜台口诵西方经寻迹殊窅窅闻声每泠泠寒灯照空塔时有山僧听应使邻冡魂沉迷尽皆醒
　　三贤堂
　　吾邦古名藩出守皆时贤有唐三使君风流最能传韦公既前蹈刘白乃后连政成属时康民瘵各已痊良辰极游防消摇若神仙画防衞髙馆彩舟漾平川晨移闲斋桧夕赏华池莲逸韵迈羣流岂将文墨牵至今郡中人犹想布治年时事屡变易遗祠委榛烟湖山少清气草木空余妍嗟我生苦迟无由厠賔筵殷勤展夙慕载咏西楼篇
　　干将墓
　　干将善铸劒劒成终杀身吴伯亦遂亡神物岂不神始知服诸侯威武不及仁徒劳冶金铁精光动星辰莫邪应同埋荒草千古春青蛇冢间出犹欲恐耕人
　　吴桓王墓
　　朝出南郭门髙坟郁苍苍借问者谁乃是长沙王黄肠岂不锢盗发取所藏金环出世间封树无晖光缅想衰炎际当涂逞奸强英雄失所据虎视谁敢当王初奋穉孤英风凛飞霜谈笑定江东贤豪歘来翔少假须臾年足见伯道昌胡为困仇奴轻猎不自防天意岂佑魏遽使斯人亡因观感徃事喟焉令人伤
　　虎丘次清逺道士诗韵
　　神仙不可羁乗螭蹑云汉岂将避嬴刘荒山事穷窜何年东观海一至此峰翫悠悠清诗传窅窅遗迹漫我来继登临长啸帻初岸既秋烟萝疎欲雨风竹乱夜深空潭黑月吐石壁半龙惊汲僧来鸟喜游客散阁掩林下夕钟鸣岩中旦胜赏谁能穷今古付篇翰飞腾子何之汨没余可叹安得契真期超然豁灵赞
　　天平山
　　入山旭光迎出山月明送十里松杉风吹醒尘土梦兹山凡几到题字遍岩洞阳崖树冬荣隂谷泉夏冻怪石立谁扶灵草生岂种白云蓊然来诸峰欲浮动髙鹘有危栖幽禽无俗哢凌藓知履滑披岚觉裘重尝登最上颠逺见湖影空渔樵度谿孤鸟雀归邨众还寻老僧居隔竹听清诵慰我跻攀劳为设茶笋供几年厯忧欢造物若揶弄迷途逺山林迟暮堪自讼难追谢公游空发阮生恸身今解组绂明时愧无用闲持九节笻寻访事狂纵石屋秋可眠山猿许分共
　　读书所为锡山朱隠君子敬赋
　　髙士寡所嗜雅情竹素间北窻夏隂敷散帙欣燕闲泛观古始来治忽俨未删重华去已逺鸣凤何时还微言虽能寻徃躅那可攀当感既拊怀遇得亦解顔咏歌南风前至乐孰与班方尔对圣贤俗子毋扣关
　　丁山人清越轩
　　夏雨濯髙緑氤氲冒兹轩防凉洒林表沉色泛谿源羡子耽独赏慙予婴众喧披襟一萧散忆在郭西园
　　西斋池上芙蓉
　　池荷已衰飒孤艳仍独在沧洲逺梦违风露妍姿改窈窕徒自媚寂寞还谁待此地托根偏非无美人采
　　赠张主簿
　　离离平臯禾纂纂横林枣客行爱乐土秋晚华亭道停烛春纺迟鸣榜潭渔早借问何能然年来县官好
　　客有不乐者
　　客有不乐者黙坐空堂幽明灯照孤影对酒不能酬风雨忽夜至单衣飒惊秋叶陨已摵摵虫鸣尚悠悠于当属有念苦愿羣声收读书仰千古命驾志九州孰云吾多智有已不解谋防飞既难攀茍得亦可羞守道固寂寞寂寞谅谁尤
　　送张文学之檇李
　　回川带緑树窈窕有鸣禽江郭去非逺伤离空满襟林中古殿静池上髙斋隂应想弹琴士杏花春雨深
　　赠羣上人
　　湖雨洗秋碧西南见诸峰中有楞伽僧迥閟超世踪髙风摇飞泉落日带逺松欲徃已知处烟萝鸣饭钟
　　送李别驾赴越
　　常别岂不感此别尤可嗟一别一去逺魂断秋无涯我何恨别君君犹别其家霜露满故园不待菊有花越禽啼枫林路尽秋日斜到郡且足乐闻有山水嘉
　　龙门
　　龙门何峥嵘此地表竒迹山分两崖青天豁一罅白知非禹功凿想是鬼手劈长为风雨关开阖自朝夕深含未吐云对峙不崩石日光寒易倾苔色隂更积只疑过此内便与人境隔始窥已幽深渐入尤险窄暗中把危藤蜿蜒欲惊魄僧留看古刻敲火照絶壁晚闻松竹号汹若波浪激不知神鱼飞到此谁防额我尝谒真龙天门谬通籍何必更区区求为李膺客
　　太湖
　　长谿如白虹分走荆霅派具区纳羣流襟带三郡界太虚混鸿蒙元气流沆瀣初疑溟渤寛稍觉云梦隘茫茫鴈飞迟飒飒帆度快雨来鼍报鸣风起鸥惊迈神龙作渊都岂复数鳞介珠光照水府不受白日晒朝看礟车云云浪动澎湃声吹地将浮势击山欲坏黄头虽轻生捩柁不敢懈有时湛明镜峰吐青几块烟中树若莎波上舟如芥渔就沙岸炊客来水祠拜震泽思禹功夫椒记吴败白鱼逢夏出黄柑待秋卖我性好游观夙负云水债欲寻鸱夷舸不顾涉险戒人生亦何为世故自拘械万事风飘花百年露埀防何当叩林屋秉炬访仙怪试探不死方为人起疴瘵
　　天池
　　灵峰可度难昔闻枕中书天池在其巅每出青芙蕖湛如玉女盆云影含夕虚人静时饮鹿水寒不生鱼我来属始春石壁烟霞舒滟滟月出后泠泠雪销余再泛知神清一酌欣虑除何当逐流花遂造仙人居
　　劒池
　　干将欲飞出岩石裂苍矿中间得深泉探测费修绠一穴海通源双崖树交影山中多居僧终岁不饮井杀气凛犹在栖禽夜频警月来照潭空云起嘘壁冷苍龙已化去遗我清絶境聴转辘轳声时来试新茗
　　练渎
　　吴越水为国行师利舟战夫差开此河艅艎试亲练十万凌潮儿材比佽飞健鼓棹激风涛扬舲逐雷电当时意气盈谓已无勾践鸥避去沙洲龙愁闭渊殿恃强非伯图倏忽市朝变台上失娇姿泉间掩惭面至今西山月恨浸秋一片犹有网鱼人时时得沉箭
　　明月湾
　　木叶秋乍脱霜鸿夜犹飞扁舟弄明月逺度青山矶明月处处有此处月偏好天濶星汉低波寒芰荷老舟去月始出舟廽月将沉莫照种种髪但照耿耿心把酒酹水僊容我宿湖里醉后失清辉西岩晓猿起
　　越来溪
　　溪上山不改溪边台已倾越兵来处路流水尚哀声昨日荷花生今朝菱叶死亡国不知谁空令怨溪水
　　采莲泾
　　青房戢多子采得侬心喜今夜水风凉君王宿船里行处緑云迷歌声一道齐回头调越女何似若耶溪
　　顾辟疆园
　　江左风流逺园中池馆平賔客久寂寞狐兔自纵横秋草犹故緑春花非昔荣市朝亦屡改髙台能不倾
　　松江亭
　　泊舟登危亭江风坠轻帻空明入逺眺天水如不隔日落震泽浦潮来松陵驿緜緜洲溆平莽莽葭菼积凭栏不敢唾下有龙窟宅帆归云外秋鸟下烟中夕欲炊菰米饭待月出海白唤起弄珠君闲吟第三笛
　　南峰寺
　　樵归众山昏天峰尚余景欲投石门宿更度西南岭逺闻云间钟萝迳入寺永悬灯照静室一礼支公影鸟鸣涧壑空泉响窻户冷对此问山僧何如沃州境
　　楞伽寺
　　夕阳西下嶂返照东湖水来寻古寺游枫叶秋几里叩门山猿惊维马林鸟起钟声出烟去半落渔舟里楞伽义未晓尘累方自耻欲打塔铭碑从僧乞山纸
　　慧聚寺
　　鸣钟警迷方枯僧兀趺牀石姿生寒棱松子落古香殿锁山雨气楼迎海暾光遥望苍苍城愁是车马场
　　寒泉
　　逺落丛峰间平流盘石上月照欲成潭风吹不生浪声兼寒叶下色映秋苔涨野客照羸顔曽来倚笻杖
　　乗鱼桥
　　桥上西游人桥下东流水游人如水流朝暮何时已谁知有飞仙赤脚踏神鲤波惊风萧萧渡海秋万里左招骑龙君右携乗鸾子笑餐紫云英同咏珠宫里归来旧城郭千载一日耳下看桥上人还随鸡鸣起去者已如灰来者犹似螘不解养谷神纷纷自生死
　　支遁庵
　　闲登待月岭逺扣栖云关石室闭千载髙僧犹未还残灯黄叶下古座青苔间不见跏趺影鹤鸣空此山
　　鬭鸭篇
　　春波漾羣鳬戱鬭每堪翫宛转回翠吭防褷振文翰声兼江雨喧影逐浦云乱唼喋队初交纷披势将散持敌忽同沉呼俦更相唤时陈水槛侧或聚湖亭畔长鸣若贾勇逺奋如追窜荷叶触俱翻菱丝罥齐断鱼骇没中流鸥惊起前岸心逾陇雉骄气压场鸡悍海客朝自驱溪娃晚犹看稍欲碍行舟浑忘避流弹苦争应为食幸胜非因算防鸟昧全躯临川独成叹
　　言公井
　　寥寥武城宰遗井虞山隂千载汲未竭九仞功应深蓺囿自可灌道源谁复寻弦歌聴已歇瓶绠看还沉无为渫弗食恻恻起叹音一瓢乐未改庶几回也心
　　吊幽独君
　　君本何代人姓名复为谁何年弃人间长眠此山陲荆榛郁防茏孤坟上无碑游魂久未化哽咽还能诗人殁乃归灭忧乐岂复知君何独烦寃犹有亲爱思一死众所同已矣焉足悲陈辞为相吊此理君当推
　　灵岩寺响屧廊
　　君王厌丝竹鸣屧时清耳独歩六宫春香尘不能起那知未旋踵麋鹿游遗址响沉明月中迹泯荒苔里此夕意谁过空廊有僧履
　　陪临川公游天池三十韵
　　羣山瞰笠泽胜览兼旷奥曩游务穷搜甲乙志曽到兹峰最灵竒独失有遗懊我公仙署居休沐偶得告林壑轸逺情招携誓同造出郭纵鞍舆入谷屏牙纛时当寒冬晨岚雾恣披冒幽幽霜泉防巻巻风叶燥寻溪见人烟问岭知佛号意行恐迷误逺托樵子导居僧作蛮音揖杖喜迎劳客来岂先知定有山鬼报始至已惬心尘念为除埽壁穹冠云池古贮清潦长松挂其颠美竹防其隩浮晖荡空明万影镜中倒嶙峋江头石突起类争暴缅怀融结初天巧亦多耗探深识后返升险戒前躁逺梅苦相邀飞雪糁衣帽谷猨晚应饥涧鸟寒不噪欲归更留憩禅榻近茶灶诗歌丛桂篇琴奏猗兰操我起前寿公乐哉此髙蹈及春幸重来芹藻应可芼何湏效羊公登岘发嗟悼世事舟陆行有力孰羿奡富贵不可求盍亦从所好斯理茍未宜山水解相傲防言傥或然勿为俗士道
　　夜饮余左司宅得细字
　　春防非有期春愁本无际焉知君子堂此夕相与诣灯销月窥栏角警霜委砌舞影怜鹤长吟声笑蝇细邻鸡易催旦共欢休复寐丧乱得兹欢畴云匪良计
　　刘凝之骑牛图
　　夫子初亦仕弦歌颍之湄园庐忽在念解绶言归期方春养孤犊既耕亦以骑春风草茫茫出游徧山陂田家有美酒輙醉不复疑当昔天圣间实号休明时岂无理人术终惧尘鞅縻嗟今属丧乱怀防竞欲施清芬逺莫挹载诵庐山诗
　　赠儿医吴氏昆季
　　洗菊夜潭月斸苓秋坞云偶因念殇者来此市人羣问术或禽戏观书皆鸟文谁知仙籍里元有两吴君
　　京口张氏世夀堂
　　天与下民夀各有百歳期行年不能满人自伤折之鸡鸣晨闗开众车起交驰茫茫欲海中神化那能知醲鲜荐广席妖妍贮深帷白日未及终红英忽先萎春风北邙原青草塜累累借问其下人得老还与谁翁家鹤谿阳先朝业书诗一门四叶来俱闻享期颐世夀何独能世徳尤不亏翁今眉生毫益以道自怡浮云等飞烟昏旦从变移不咽华池浆宁餐古柏脂澄观息内想心闲自难衰一牀坐松隂风巾夕披披埀鱼立侍侧亦有白髪儿嗟我生甚晚况复值乱离故老不复亲犹及翁在兹愿言拜堂下聴説承平时
　　剡原九曲
　　其一
　　欲知溪流长百转来越峤舟行安能极岚路入斜照清景不足娱昔人岂辞诏石砚久难磨空林闭遗庙
　　其二
　　殿中初未仕髙节振衰谢读书在兹丘萧然竹间舍王来有深言留宿山水夜谁云南阳翁独枉将军驾
　　其三
　　山折水暂旋山开水仍徃东陂汇初成秋色弥然广碧萝花茸茸月映石壁上何时试沿洄一理烟中舫
　　其四
　　密篠覆碕岸石穴黝而深居人负薪归驻聴风水音回看莲花峰霭霭生夕隂不有僧钟来髙路谁能寻
　　其五
　　石洞篝火入石室敷牀居白云开层巅上有丹霞书神仙不逺人但使粗秽除何必瀛洲外茫茫问飚车
　　其六
　　危梁渡清濑逶迤入前渚犬鸣树防茏烟景暗墟聚雨中耕叟歌月下归人语欲寻仙尉踪凄凉一茅宇
　　其七
　　清晖泛悠悠东与前溪合菱叶间荷花风来秋飒飒久行愁寂寞忽有人烟杂我欲发棹讴渔郎肯相答
　　其八
　　俗驾不可到有地防中小回回别涧通宛宛连冈绕人家林谷暗不见旭光晓东作起炊藜惟应候啼鸟
　　其九
　　入江水稍决霜降未可涉颇闻徃来人出门即舟楫前飞惊鹭逺下饮埀猱捷何处问兴公风吹赤棠叶
　　咏残灯
　　凝寒结重晕逼曙零孤朶膏空逐漏水焰在同炉火恋影未成眠更就余光坐
　　驱疟
　　我生东海壖气湿素善支方暑忽遘痁未旬愧消羸俄顷水火争寒氷继炎曦楚纩甫谢挟齐纨遽寻持战如恐坠陷烧若当遭炊向夕势渐消临风与清池既去谓遂息明午复如期俯仰天地寛无地窜眇躯思我到贫病由是生笑岂伊水帝子遗威肆相欺会当濯滞昏灵药杂进施里闾习巫风柏鼠劝禳驱韩子盖有托谁能辨其诗
　　早过南湖
　　湖黒月未出蒹葭露凄凄榜人识浦溆不畏荒烟迷残梦讵可续舟摇橹声齐开篷望天边斗柄插水低津遥未见树邨近才闻鸡自嗟逺游人中宵走东西不如沙头鴈宛颈犹安捿
　　春日言怀
　　芳树何靡靡鸣禽亦喈喈时物岂不好人事诚多乖忧来卧闲房语笑孰与偕天道谅不昧薄愿终能谐惟当守贞静有酒陶中怀
　　题晚节堂
　　人生百年夀六十未为晚胡为凿扄结亭此山阪周围松栎髙可翫不可挽日暮春雨晴黄鸟啼睍睆东家鹤髪翁方置万金产贻谋非不佳竟为识者莞君能超物理生死若徃返一笑步松隂青山在吾眼
　　与客携乐游寳积山遂泛石湖
　　云山拥春郭烟花涨晴川看花入山中诸峰恣攀縁客吹玉管笙合以金柱弦清隂度碧嶂松风助冷然宛若鸾鳯吟杳眇入紫烟行人尽矫首响遏云中仙下山兴未阑相携更登船虹收岭外雨鸟没湖中天岚翠破夕阳楼阁影倒悬酒倾緑脂腻鲙斫琼丝鲜独恨无红妆清波写婵娟防风吹帆缓欲使归途延众賔起欢呼船遡水漫舷回橹掠寺过杨栁山门前此地有离宫美人艳当年罗裙罢春舞草色余芊绵况我昔此游冠葢十里连重来复谁在新知满中筵人事既若斯今古俱可怜能游即称达何须问愚贤我欲叫冯夷捧月出海边醉后不归去相照船中眠
　　谢陈卿惠冠
　　佳木产异域质理密且坚斲为野夫冠峩然着我颠故人逺贻赠皎若琼瑰鲜览镜见雅宜鄙姿忽成妍持报乏金玉殷勤在斯篇
　　独步登西丘
　　幽卧意不适出门聊独行恻恻田野中斜径多不平逶迤登逺丘迢递望髙城风交二麦动烟迥孤花明偶逢植杖翁疑是古耦耕欲问恐相诮归来怅中情
　　袁氏髙节楼
　　海上有髙楼朱甍焕晨光清风自逺至吹动罗衣裳楼中单栖人忧思起彷徨良匹已久殁自誓不再行欲取哀琴弹仰见孤鸿翔孤鸿去何极抚景空叹息感伤婵娟容思作憔悴色憔悴非一时黄泉以为期含情不能道聊咏两髦诗
　　闲理箧中得诸友诗存殁感怀怅然成咏
　　闲理乱帙中乃得故友篇顔色见遗翰琼华尚清妍忆昨游名都结交此羣贤日枉贻赠词情文蔼相宣俛仰未十周飘零若云烟生者应白首死者俱黄泉屈指俱别离羁愁独江边旧怀谁能识洒涕东风前
　　栁絮
　　轻盈易飘泊思逐春云乱已拂武昌门还萦灞陵岸沙头雀啄堕水面鱼吹散官树晓茫茫哀歌肠欲断
　　徐博士爱日堂
　　曜灵趣颓运忽去不待人壮者亦恐衰况乃头白亲心长景苦短何由尽欢忻当朝遂虑夕在夜俄惊晨无绳系飞乌使之少逡巡置酒上髙堂为乐且及辰此日诚可惜此意良难伸安得延年术为亲保长春
　　答衍师见赠
　　衍师本儒生眉骨甚疎峭轩然出人羣快若击霜鹞早尝埀长绅挟册诵周邵欲陈兴坏端徃应乞言诏乾纲防中頽四海起攘剽仰头望天扄氛祲匿羲曜藩邦日寻兵纁玉罢朝頫木颠岂绳维长徃遂沦耀披缁别家人欲挽首屡掉超哉休逺徒髙躅愿追绍初来北城刹驻锡问宗要相逢共宵哦篝火树间照篇成出叩鉢锋疾惊楚僄我或劝之冠不答但长笑留连忽中离名山赴佳召颇知此行乐夙志酬厯眺吴峰戴襆登楚水投文吊江秋雨鸣濑海曙霞发峤灵竒务穷搜不惮蹑遐徼东归始安禅幽谷斩蓬藋坐敷云中衾薜屋一涧缭前年逐戎旃野出事田獠是时隂飚作山黒卷狂烧不畏猛虎过车宿傍枫庙闻师隔烟岭无寐聴猿呌晨兴雪满壑衣湿寒未燎空林断樵踪兀兀见来轿相邀至岩扉杉木穿防窱深房煮山药干叶焰风铫顿释行旅顔瓢緑欣饮釂促还不能淹喧寂叹殊调迩来竟何成三十匪年少恨无闗弧力结束从嫖姚闲坊借书披危坐似持钓行忧釡见夺谒恐冠遭溺逢人戒谈时涩缩刀在鞘军五月急市粟无钱粜壮气渐欲磨妻孥困纒绕堂筵賔履疎暑夕行熠燿师来赠长句有誉无鄙诮组章芬旉金奏聆要眇据梧起豪诵心疢浑可疗回顾平生吟真咽蚯蚓窍上天宰化乱治方叵料性命如穷鳞傥获脱罾卜居计已决不待灼燋过湖就稻蟹静处容不肖安能效羣女倚市鬭妍妙泳风或鸣桡耕月还荷蓧师当重见寻东臯一舒啸
　　谢周架阁移送菊花
　　杪秋始授衣我归视南园荒迳久废鉏旧菊今不蕃节临乏采翫何以慰忧烦东邻幸分致离离擢深根幽馥辞别圃佳色罗前轩愧无树灌劳获此英翘繁日出寒衣祛孤蝶来飞翻我亦爱其芳绕丛咏防言安得与君子饮泛同一樽霜露惧遄殒歳宴空篱藩
　　送萧隠君自句曲经吴归维扬
　　适从江东来复作江北去来去逐江云萧萧旧巾履身带烟萝雨初下大茅峰孤帆拂楚树遥聴广陵钟去家忽来归怜君似黄鹤日暮渺相思淮南桂花落













　　大全集巻五
　　钦定四库全书
　　大全集巻六
　　明　髙启　撰
　　五言古诗
　　赋得眞娘墓送蟾上人之虎丘
　　色相终坏灭佳人能乆妍断碑山寺里小冢竹林边兰叶春风带苔花暮雨钿情畱吴苑客梦逐楚台仙物外全真念人间断俗缘高僧方宴坐身在散花天
　　友竹轩
　　世人务结托车马纷交驰言笑虽强欢衷怀讵相知中林有君子淡然夙与期虚心两无阻荣悴焉可移朝寻披烟迳暮对褰风帷非此君为偶谁共岁宴时
　　迁娄江寓馆
　　寓形百年内行止固无端我生甫三九东西宜未阑去年宅山陲今年徙江干野性崇俭陋经营唯茍完闲窗俯平畴幽扉临逺湍岂忘大厦居弗称非所安披榛始来兹霜露凄以寒谁云逺亲爱弟子相与欢室中有名酒岁暮聊盘桓
　　雪夜怀周著作
　　灯照竹林雪寝斋寨更空窻间成独坐遥想故人同不有孤吟兴宁度此宵中
　　登西城门
　　登城望神州风尘暗淮楚江山带睥睨烽火接楼橹并吞何时休百骨易寸土向来禾麦地雨露长榛莽不见征战场那知边人苦马惊西风笳鸟散落日鼓呜呜城下水流恨自千古
　　期家兄宿东湖民家不至
　　东湖欲上月寒鸟已栖烟何处相期宿柴门汀树边未尝新漉酒犹望逺来船谁信姜肱被今宵还独眠
　　送陶兵曹之越
　　髙斋掩林雪独卧景暮夫君定何闻此日劳我顾清言一欢然孰云昧平素方期缔深约幽抱终以布胡爲遽严装明发首东路手持三公檄新辟当逺赴薄禄岂足羁知君为亲故况兹句践邦山水夙所慕湖明夕棹来谷迥寒钟度留滞自成悲无因共游骛
　　丰城余君梦彩堂
　　楚客身未归悠悠念庭闱涛江虽云广莫阻魂夜飞秋阴天无星猿呌枫树稀家山倏已到不失旧路防宛然在髙堂献笑试舞衣焉知空馆曙钟动残灯辉难追梦中欢益发觉后唏谁能傅尔翼逺去成相依
　　过束氏废园
　　人间乐事变池上髙台倾歌堂杏梁坏射圃菜畦成不见妓钗影讵闻賔履声来斯欲摅抱念昔反伤情
　　送倪雅
　　交游结深欢离别生逺念聊持毛子檄暂脱刘生劔南风栁下亭杯动江色滟山遥马嘶驿日落蝉鸣店此去渐成名驰驱君勿厌
　　同徐山人贲过妙莲佛舎访王主簿
　　逸人如髙僧傲吏同隐尉闲房对清夏共挹池荷气烟帷栖鸽驯风铎惊禽畏明日雨还来山樱当熟未
　　题带经漂麦二图
　　朝锄东臯上暮锄西陂侧释耒读遗经欣然此休息因观舜稷事耕稼宁辞力
　　田中刈麦罢把巻忘其疲风雨忽云至千穗漂无遗于书茍有得岁晏何忧饥
　　秋日山中
　　山泽含雾雨偶来若居夷我无逺游志何与亲爱离暑退初可喜秋来转堪悲壮颜岂草木憔悴同此时中心与百忧日暮如有期悄悄出空宇悠悠适荒陂阨穷勿复叹天欲昌吾诗
　　宿幻住栖云堂
　　窗白鸟声晓残钟度谿水此时幽梦廻独在空山里松岩留佛灯叶地响僧履余心方湛寂无使羣动起
　　送贾鳯进士
　　新逄洛阳客握手共游般如何异乡土乃得此交欢相逢旣不易相违亦良难驱马夕云返北风野多寒登髙望山川浮云杳漫漫羣兽相号呼哀音摧心肝游子念髙堂岁晚身得安人生如蓬萍飘流无定端重合谅有日长歌聊自寛
　　寄王七孝廉乞猫
　　防类固甚繁家有偏狡狯厥质亦陋微朋聚工造怪舞庭欲呈妖凭社期免败馋同善饭颇暴比横行哙仓偷自诧肥穴窜宁辞隘唯思淮南举不悟河东戒嗟余守穷僻有屋如敝廨公然肆相欺逺告来别界嘐嘐鸣橐频窣窣缘幙快伺暗忌灯然闻腥喜餐餲空牀印凝尘高壁隤堕块核遗槃果亡汁覆罂齑坏轰霆骇怒鬭急雨疑流嘬书残费补妆裀涴烦烘晒入厠客惊吁守舎奴忧诫岂无老乌圆昔壮今何惫不修司捕职垂头象瘖瞆难求许迈符莫具张汤械寻蹊漫设机薰隧徒吹韛遂令不眠人中夜长抑噫君家产衔蝉许赠不以卖愿得纵驱擒净若刈菅蒯尽杀岂匪仁去害容少懈髙枕幸无苦君惠当再拜
　　送客之海上得诚字
　　卧廏困田子抱关老侯生岂无一时辱终有千载名子亦屈身者薄禄非所荣结欢谁云浅一杯吐衷诚艰难我何托所托在友朋平生不伤离此离骨为惊白日川上没歌作变征声明朝欲观海浩荡逐东征
　　冬至夜坐怀周记室
　　夜闻惊鸿来一室寒且静明朝日长至夜漏方最永凄凄霜涂阶皎皎冰入井故人昔同宿杯酒笑相领年运方重周欢事忽尽屏别离孰无有尔独限殊境逹曙恨难裁残灯兀孤影
　　赋永上人纸帐
　　剡藤裁素帱坐使诸尘隔冬室自生温寒窻屡惊白不随直省被长覆栖禅箦思曾雪夜时宿伴山中客初开北窗晚酌【时寓江上外舅周隐君宅】
　　春暄罢凄风朝始开北牖青山入吾座不异延故友自扫榻上尘琴册列左右悠然坐其间傲兀醉杯酒况当江花落微雨斜日后逺见帆度川髙闻鸟鸣栁孰云非吾庐居止亦可乆人生处一席累榭复何有幽怀悟澹泊末事辞纷揉更拟长夏眠风期结陶叟
　　夏日与髙廉游无量佛院还憩王隐君池上
　　乆卧困炎燠烦抱思一浣霁雨留暂凉言出欣子伴悠悠去景得稍稍来迹断已寻名僧庐复谒髙士馆蒲荷共含风池上新叶满歩阴觉衣轻汲冷嫌绠短幸无尘中役乐此林下欵鸣蜩嘒斜阳归驾犹可缓
　　晓起春望
　　今朝有春意原野晴始绿疎花未破烟新禽稍鸣旭物情各欣荣客意胡刺促居闲厌寂寞从仕愁羁束两事不可齐人生苦难足安得长放歌花开酒醅熟
　　陈氏秋容轩
　　西郊莽迢递川树凝烟景雨过落红蕖斜阳半江冷蝉鸣山欲暗鴈去天逾永孤客对萧条应嗟镜中影
　　瞻木轩
　　道士李修所居庭有凌霄花依树而生近树伐而凌霄独存因以名室求予赋诗
　　凌霄托髙树引蔓日已长纒绵共春荣幽花蔼敷芳髙树忽见伐无依向风霜亭亭还自持柔姿喜能强君子贵独立倚附非端良览物成感叹为君赋新章
　　雨中遣兴
　　积雨坐无闷端由便寂寞好鸟不频啼闲花自迟落行园每度径望岫时登阁只此可终期何当有樽酌
　　题方厓师听秋轩
　　西涧独趺处凉颷度虚阁秋从夜深来流音满林壑初呜忽澎湃稍定还萧索月下暗禽翻牕间危叶落上人习静定谈籁笑南郭喧寂两无闻星河在寥廓
　　与内兄周思齐思义同过僧浩西斋夜酌
　　雨过月在花疎钟闭襌舍幽僧与逸人对酌明灯下园树稍辞春池蛙正鸣夜嘉防莫蹉跎流年易倾谢
　　萱草
　　不见堂上亲空树堂下草夏来风雨繁离披数丛老日暮欲忘忧搴芳转伤抱
　　月林清影
　　疎林逗明月散乱成清影流藻舞波寒惊虬翔壑冷云来稍欲翳风动纷难整圆魄忽西倾愁看堕空境
　　春草堂
　　靡靡堂庑草托根近华楹膏露旣灌芳惠风亦扬馨匪蒙阳和力孰使微物荣中天驶景流青节坐易盈但忧德泽违岂惜憔悴并愿言相蔓结遮彼春逝程寸心虽难报防去还当生
　　次韵内弟周思敬秋夜同饮白莲寺池上
　　月出露已白荷花香满池髙僧爱清夜留客坐题诗竹动鸟惊梦草凉虫语悲闲斋一瓢酒应不负幽期
　　闻钟
　　迢迢烟际发隐隐岩中应初来觉寺遥乍歇看山暝惆怅未眠人空斋几廻听
　　咏雨酬张进士羽见寄
　　珠碎复丝轻飇廻乍拂楹望中来晓峡愁里度秋城莎湿蛩应冷荷响鹭还惊听弦知瑟润卧簟觉帏清一览停云句离抱转难平
　　徐隐君陋居
　　修途息往驾环堵老所依萧条穷巷中故人亦来稀交交风雨侵翳翳蓬藋围局促不茍厌暂出复来归名都列飞甍焕燿朝日辉爽垲岂不慕终忧蹈危机心舒体自适道在愿无违兹焉乐饮水回贤良可希
　　西园晓霁
　　积雨淹夏半始晴园景饶髙林上初日逺水泛廻飇余情萱际蝶新响树间蜩讵必劳觞咏烦忧坐已销
　　题畵鹰得啸字
　　髙风动古壁竦立见苍鹞轩然欲飞扬嗟此粉墨妙秋筋束老骨天寒势逾矫脑枯草中兔气尽枥上骠健鹘虽百余凡材岂同调乾坤正肃杀怒气号万窍大野开平芜悲台落残照荒城有妖狐夜作猛虎啸为君试一击壮士慙勇剽安能饱拳肉侧翅随年少
　　哭王隅
　　车行一轮摧鸟奋一翼伤人生失辅友谁当共提将相逄岂无人不获如子良朝游羣彦林夕弃万鬼乡春风吹南原百草萋以长呼君不归魂割我欲断肠岂不悟生灭情至谅难忘
　　池上晚
　　春晚思悠悠阁前池水流新蒲风叶响如对野塘秋野塘前岁路已隔归舟度鸟下独回头青山香然暮
　　醉归夜醒闻雨
　　觉来闻雨声灯辉耿残夜窗间有危叶暗助潇潇下不记醉归时寝斋如客舎
　　夏夜起行西园
　　夜热不能寐起歩中庭前举头望髙旻离离众星躔欲推理乱象天道幽且长歌来凉飇惊乌北林颠此时层城闭悄悄万室眠谁复相与娱淡月孤光悬
　　师子林池上观鱼
　　穿蒲尾独掉唼薲口羣仰波平没见痕池静跳闻响渔罛已免捕僧盂每分养落日意无惊识我临流赏
　　和张羽怀吴兴旧游之作效其体
　　城贯绿川长朱阁暎飞梁莺娇山唱度莲艳水嬉张花童搦翠管桑妇挈银筐箬谿酒脂碧顾渚茗旗香择胜事未厌惊乱意俄伤回看旧逰地秋草变凄凉
　　送沈征士铉归海上
　　我友张国士短若娄君卿家无一金产所结皆豪英去年东方来向我道尔名相逢真甚都座客为之倾髙标华月出雄辨流泉崩时方尚权谋处士皆振缨诸侯致币聘公子将车迎尔独念沧洲扁舟问归程翩翩冥飞鸿影过海上城傥见鲁连子殷勤烦寄声
　　重午书事
　　采蒲临绿波团扇送凉过越客争标渡荆巫弭节歌家醑怜浮玉宫衣忆赐罗今年兵气恶朱符佩更多
　　东白轩
　　昔宿东峰颠长夜何曼曼起防景晦冰雪积未泮翻翻惊涛澜黝黝失星汉悲风吹木石澎湃而凌乱太阳沦朱光阴火吐微焕山精与罔象乗暗出游翫前岩挂防猱后岭起鸦鹳一时互号呌哀厉客肠断芒芒禹九州下视莫能判如身堕幽都渉水济无畔金乌在地底其出疑可唤雄鸡栖髙树冻噤不振翰君家有层轩不异泰山观扶桑拂檐楹咫尺海东岸酒醒四鼓发旸谷已升半纷纷物象出稍稍凉暄换如盲得复明毫末皆可看山中旧所闻寂黙应屏窜何当此借榻夙兴不待盥共賔羲和车一观天下旦
　　赋得姑苏台送贾文学麒
　　城上闻啼鸦台前见游鹿悠悠畵帘影薄暮澄潭曲云随歌舞散日与兴亡促美人不归来湖水春更绿思君别后登应尽天涯目
　　闻晚莺【时在围城中】
　　昨岁闻孤啭绿阴山院行今朝寝斋雨重听独含情西涧多乔木何为亦到城
　　西斋池上三咏
　　葵花
　　艳发朱光里丛依绿荫边夕同山蕣落午竝海榴燃幽馥流珍簟鲜辉照藻筵羣芳已谢赏孤植转成怜
　　荷叶
　　楚服新裁得吴筩旧制成圆应间荇菜密欲翳莲茎声中乱雨至阴下一鱼行桂棹还思折江南日暮情
　　桐树
　　晴粉朝英坠凉琼夏叶舒鸟啼髙树早蟾转薄疏虚朱未荐曲彤管屡题诗坐恐销泽商吹起前除
　　游城西得艳字
　　军旗表山栅商鼓唤津店稻黄云有香枫赤火无焰赏怀誓饮偿眺目拟穷占思畋已檠弨欲赋更横椠烟开象极泮波溢类洪垫坏宫茨被垣弃垒葑漫堑晨唳鹍鸿多秋腥鲈蟹赡吼鲸报僧粥卧兽衞官窆揖道讹语谈暎篱陋妆觇池开沐女盆石防鬭夫劔竿危閙铃响纱古羃灯艳时艰游总稀岁稔酤饶酽探囊出竒搜抨弩脱浮念一览一兴嗟再到再忘厌吟将啸猨赓归用栖鹘验壑虚哀商叩岭豁初魄闪窅窅听鸣钟翩翩戒还韂兴清逼林凄醉缬湖滟顾标山已违入郭尘复染幽景虑遂逋拙词纪姑僭
　　卞将军墓
　　代马饮洛川皇舆寓江左宰辅失良图国门屡兴祸恶木不可植猛兽终难驯冠军歴阳来白日飞黄尘兵叩西陵闗火焚大桁口虎旅方败奔六宫竟谁守卞公仗戎钺勇气超常伦立朝素正色临难仍捐身落日百战余裹创领残卒父子誓除凶一朝共沦殁当年尚浮虚风俗变缙绅谁知効节者不在清谈人石头义旗来天狼夜流血册赠极哀荣千秋表忠烈六朝卿相塜无数青山根至今行人过但拜将军坟马鬛封未平龙泉气犹发惆怅望松楸一杯奠寒月
　　绿水园宴集
　　平居寡良防艰哉况兹时幸逢金闺英中筵接光仪名园过修禊景丽春阳熈绿芷荣曲沼朱华敷广墀情宣寄髙文忧襟为之披觞来不敢诉虑此朋欢亏何以淹返斾颓光愿迟迟
　　荅宋南宫见寄【时寓江上】
　　栖寓岂髙遁偶家南渚濵虽欣逺物累终悲寡交亲拏舟近入郭言欲访故人叩门子不在思怀竟难伸归来掩蓬庐幽卧属始春风暄栁意动雪霁禽声新孤游盼芳物尊酌孰与陈念昔文翰场弱踪继清尘鸣弦东阁夜飞盖西园晨兹欢与年徂憔悴两未振朝蒙枉琼藻慰我伫慕勤深情寄妍词不殊握中珍居屯在守志养素岂辞贫裁章以少答此道愿无沦
　　梦梅堂
　　寝斋掩残雪幽幔灯微皎不知南涧濵魂与春萦绕初迷月入树忽断风惊篠余馥怅难寻空山鹤鸣晓
　　送程校理游江上
　　风亭袅离管草緑江水暮送此南浦人孤帆雨中渡别伤足自缓前驿花满路春丛恋山鸎晚絮迷汀鹭我今独愁居芳月谁与度伫立望遥波相思积烟雾
　　僧斋闻雨
　　寂寂初罢语悠悠未成眠髙斋有春雨夜半落灯前已伤花委树复念水盈田老衲独无听绳牀方坐禅
　　怀徐七
　　哀鸿已鸣渚落叶初覆陌故园当授衣却思逺行客客行日已逺我思日已积东南望归棹鸟去烟波夕忧来不成言满抱空戚戚岂无一尊酒黄花为谁摘
　　四柏
　　堂前四小柏罗立二尺长始栽附南墀逺移自东冈春夏众草芳翳没成乆荒低枝网虫县暗叶蝼蚁藏不沾夕露气每隔朝阳光我病废芟理览之屡彷徨冬戒严候迅风激飞霜芜秽忽自除郁然露苍苍恍若羣枭散鹓雏得翺翔乃知受命正虽弱自可强循歩赏劲色抚攀挹微香幸得依我居勿令纵牛羊他年培养成凌云孰能量后雕诚足贵早厄庸何伤
　　西台恸哭诗
　　越人谢翺尝为宋丞相文山公之客公死之十二年登钓台祭公以哭自为文识其哀曰西台恸哭记东阳张兼持示求诗仆感其谊遂赋一首
　　峩峩子陵台其下大江奔何人此登髙恸哭白日昏哀哉宋遗臣旧客丞相门丞相旣死节有身耻空存北望万里天再拜奠酒尊阴云暮飞来恍如载忠魂所哭岂穷途中抱千古寃上悲宗周陨下念国士恩凄凉当世事感慨平生言空山谁知哀惟有防与猿岂不畏众惊声发不忍吞人言天有耳此哭宁不闻愿因长风还吹此血泪痕徃堕燕山隅一洒宿草根田横去已逺兹道不复论作歌悼徃事庶使薄俗敦
　　见耕者
　　兹晨有佳兴挈杖行逺墟春犁稍已出土脉向暖舒嘤嘤鸟啭谷浏浏泉鸣渠岁功自兹始为农亦良劬而我惰四体偃息在敝庐饥匮固当尔无为叹踟蹰
　　雨中书湖上渔家壁
　　渔舎烟不起潇潇雨初暝孤客与羣鸥寒依苇间听山昏望易失波动愁难定归思满苍茫空怜去帆迥
　　同杜二进士晚登潘氏楼
　　霭霭川树暝夕阳忽然收林间一钟来陇上众耒休维榜渔石边寻我栖寓俦本期散忧怀携手登此楼那知见逺色苍茫转成愁幸兹有尊酌虽晚为君留
　　送家兄西迁
　　昔别归有期此别去何极西迁属事变咎责非已得家贫无行资空橐辞故国匆匆逐徒旅宛宛谢亲识牵攀不能留恸哭野水侧离鸿为廻翔浮云暮愁色别时虽云苦未若别后忆愿行勿忧家养亲自我职殊方气候异炎雾秋未息委命毋怨尤长年强餐食
　　至莲邨
　　昔爱兹里幽誓将搆蓬庐孰云堕世网重到十载余丧乱喜独完烟火霭旧墟柴门在深巷落日榆栁疎邻翁念契阔防筐馈双鱼苦问客何事顔色与昔殊焉知渉艰难多戚长少娱贫贱非所耻中情在闲居愿翁勿相诮终当遂吾初
　　雨中登白莲阁望故园
　　亭亭髙阁上清川曲日暮霭羁愁蓠蘅雨中緑闻钟僧已返荷笠人犹牧归棹独难寻江南望云木
　　寻照公
　　逺寻林下僧不识林下路隔云孤磬响因到繙经处相对竟忘言夕阳在祗树
　　江上过丁校书宅留饮
　　迂櫂入浦汭言寻故人扉鸡鸣邨树烟寒旭景尚微子起罢理发相延辟中闱雅词旣云宣浊醑亦以挥幸兹竟日欢一浣积虑非尚慙有羁牵暂防复逺违临流送我还廻飇夕吹衣乱来人情改髙谊似子希傥不终惮烦卜邻遂相依
　　游灵岩赋得越来谿
　　越女游未去越兵嗟已来青山旧谿上无复见楼台过客空惆怅荷花秋自开
　　立春前一日喜雪
　　一冬才见瑞三白讵须频未嫌迟送腊唯怜预占春积砌犹残冻妆苑已芳辰留更明朝落梅花欲鬭新
　　移家江上别城东故居
　　人情恋故乡谁乐逺为客我行岂得已实为丧乱廹凄凄顾丘陇悄悄别亲戚不去畏忧虞欲去念离隔虽有妻子从我恨终不释出门未忍发惆怅至日夕
　　雨中客僧舎
　　客梦方暂适竹间风雨惊起登林端阁迢递望层城景寒川树疎野晦原烟平不邀释子语何以缓羁情
　　见花忆亡女
　　中女我所怜六岁自抱持怀中看哺果膝上教诵诗晨起学姊妆镜台强临窥稍知爱罗绮家贫未能为嗟我乆失意雨雪走路岐暮归见欢迎忧怀每成怡如何属疾朝复値事变时闻惊遽沈殒药饵不得施仓皇具薄棺哭送向逺陂茫茫已难寻恻恻犹苦悲却思去年春花开旧园池牵我树下行令我折好枝今年花复开客居逺江湄家全尔独殁看花泪空埀一觞不自慰夕幔风凄其
　　东陂路上阻水
　　不觉去邨逺潇潇栁间歩江雨夜来多春流稍侵路褰裳自可渉不待渔舟渡
　　独酌
　　白日下逺川寒风振髙柯萧条掩闗卧暮雀忽已过我有羁旅愁郁如抱沉疴起坐呼清尊独饮还独歌一斟解物累再酌廻天和数觞竟复醺翻恨愁无多所以古逹士但饮不顾他回头向妇笑戚戚终如何
　　同杜征士寅过南渚赴朱七丈招饮
　　五月燕雏飞丝成桑叶稀相逢总羁旅白苎未缝衣扁舟喜同载晚渡沧洲外树失潮气昏沙喧雨声大将迷路却通窈窕复蒙茏果熟皆梅子禽啼尽郭公兵戈苦未息莫叹犹为客此去醉谁家江边主人宅
　　始闻夏蝉
　　翾翾才得蜕咽咽未成喧翳叶谁能见南风緑绕轩乍惊变节物还念别郊园何待当秋听方令羁思繁
　　赠斸苓者
　　山田不生苖零雨空漑之岁宴穷谷中何以疗我饥青青万丈松兔丝络其枝不知何树下乃有千年脂朝行西涧濵暮行东冈陲荷锸偶逺樵言寻亦良疲凿彼土石间得此琼瑶姿香因清飇发色借泉滋尝读炎帝编征功实多竒天和涤烦滞灵味扶残衰讵必劳悲歌去采商顔芝归来拾荆薪炊之作晨糜八珍岂不美素餐惧可嗤服斯待轻举徃与仙人期
　　我昔
　　我昔在家日有乐不自知及兹出门游始复思徃时贫贱为客难寝食不获宜异乡寡俦侣童仆相拥持天性本至慵强使赋载驰发言恐有忤蹈足虑近危人生贵安逸壮游亦奚为何当谢斯役归守东冈陂
　　将徃海上舟行值雨投僧舎
　　沙响闻雨来中途生旅愁遥寻晚林磬暂驻寒塘舟窗下一僧老竹间诸鸟幽谁言阻逺去翻使得佳游
　　暂归鸣珂里旧宅
　　故庐在东里乆出喜偶旋景物乱后非行观一凄然荒榛塞园迳流尘蔽堂筵念兹经营初勤苦唯我先芜坏弃弗守顾已诚有愆虽怀首丘愿未絶游方縁是主乃如客暂来靡留连日暮复逺去哀抱将何宣
　　江上晚晴
　　江虹断雨脚反景明墟里宿鸟乱归邨幽人独临水渔舟隔浦饭烟火芦中起闲吟望逺岑缓歩寻芳芷此夕遇新晴忧怀偶然喜
　　与王隐君宿宁真道馆
　　松下礼真罢鹤鸣暮坛空偶来古仙居欣与静者同言不知还遂宿琳馆中蒸菌沃芳露焚兰度微风山瓢泻未尽月出秋林东语化众妙归探元万縁穷不与至道俱何以超妄蒙愿从希夷游稽首青牛翁
　　送珪上人
　　曽来看江雨同倚香台上师今西去遥还上香台望淮山暮钟起楚水春帆漾来去本随縁分携莫惆怅
　　冐雨暮归过白沙湖
　　天寒满湖雨独棹东归急遥望水边邨萧条暮烟湿家人应候我深暎柴扃立
　　送袁宪史由湖广调福建
　　只谓逺游苦宁知逺游乐君今万里归顔色殊不恶自言楚帆开初别鳯凰台采石月下过匡庐天际来试沽彭泽酒憔悴陶家栁最爱小姑妍临行复回首逺逐绣衣游闲登黄鹤楼千峰汉阳晚一鴈洞庭秋西上荆门渚银钗见巴女歌断竹枝词江陵夜风雨看尽几多山今朝始得还秋风吹驿骑又欲度闽闗闽闗闻更好瘴雾晨收早椰子美如浆兰花多似草嗟余恋故乡不肯渉津梁把酒看君去相思空断肠
　　宴顾使君东亭隔帘观竹下舞妓
　　美人竹下舞醉看隔帘栊彷佛瑶台子游戏緑云中玉钩正荡月罗袖忽惊风莫逐青鸾去尊前乐未终
　　梦游仙
　　梦骑苍麒麟手持白玉鞭长风八万里夜入通明天正逢绛阙开谒帝陪羣仙飘飖紫霞佩杳霭青霓旃命与衞叔卿共读金蘂篇文不可识谪归一千年惊寤忽长叹虚空但云烟
　　独游白莲寺池上看雨
　　轻衣忽变冷池雨来清夏圆文细细生密响翛翛下荷披鱼跃起树静禽鸣罢赏淡自忘还非因与僧话赠薛相士【至正辛丑嘉禾薛月鉴过予求诗因赠】
　　我少喜功名轻事勇且狂顾影每自竒磊落七尺长要将二三策为君致时康公卿可俯拾岂数尚书郎回头几何年突兀渐老苍始图竟无成艰险嗟备尝归来省昨非我耕妇自桑击木野田间高歌诵虞唐薛生逺拏舟访我南渚旁自言解相人视予难乆藏脑后骨已隆睂间气初黄我起前谢生弛弓懒复张请看近时人跃马富贵场非才冒权宠湏臾竟披猖鼎食复鼎烹主父世共伤安居保常分为计岂不良愿生毋多言妄念吾已忘
　　大全集巻六
　　钦定四库全书
　　大全集巻七
　　明　髙启　撰
　　五言古诗
　　晓卧丁校书西轩
　　窻月淡欲失昽昽逼初曙屋外鸟声多应知有嘉树残香掩幽寝末事澄纷虑颇似宿东岩僧斋竹深处
　　水上盥手
　　盥手爱春水水香手应緑沄沄细浪起杳杳惊鱼伏怊怅坐沙边流花去难掬
　　赠漫客
　　畸人诚逹生聱叟亦旷士漫客乃其徒放意在云水有山即漫游有竹仍漫止漫吟不求工漫饮不须美与物无留情所适皆漫尔人生本漫寄何事纷戚喜与子作漫交逍遥论兹理
　　昼睡甚适觉而有作
　　闲居况懒拙尽日无营爲掩室聊自眠一榻委四肢向暄思益昏南窻满晴曦吾神谁能絷八表从所之殷忧常苦萦兹焉忽如遗有身不自省此外安得知觉来邻鸡鸣已过亭午时如游钧天还至乐不可追我意在有适宁顾朽木嗤犹胜夸毗子尘中争走驰
　　秋日端居
　　秋意日萧索郊园霜露余岀游无山水聊复守吾庐巷辙久已断山瓢仍屡虚非甘寂寞者谁乐此闲居
　　梦钟离两兄
　　淮水去不极淮山与偕驰钟离两迁客路逺归何期孰云归无期此夕乃见之握手説辛苦杯觞复同持须臾忽惊别我梦方自知虽梦亦足喜况乃归来时
　　雨中留徐七贲
　　江寒宿雨在落叶满村湿留君系君艇莫犯风潮急试问欲归城谁家借簔笠
　　看刈禾
　　农工亦云劳此日始告成往获安可后相催及秋晴父子俱在田札札防有声黄云渐收尽旷望空郊平日入负担归讴歌道中行鸟雀亦羣喜下啄飞且鸣今年幸稍丰私廪各已盈如何有贫妇拾穗犹惸惸
　　晚歩游禇家竹潭
　　落日犹半野闲来潭上游非因恋幽赏聊欲散烦忧澄波鱼噞夕荒竹鸟吟秋不是愚溪上胡为吾久留
　　召修元史将赴京师别内
　　承诏趣严驾晨当赴京师佳徴岂不荣独念与子辞子自归我家贫贱久共之闺门蔼情懽宠德不以姿天寒室仍罄何忍逺去兹王明待防文不暇顾我私悤悤愧子勤为我烹伏雌携防送我泣问我旋轸时行路亦已遥浮云蔽川坻宴安圣所戒胡为守蓬茨我志愿禆国有遂幸在斯加餐待后晤勿作悄悄思
　　早发土桥
　　空山逺无驿逆旅聊可宿怀征候鸣鸡燃带续我烛仆夫昨行苦烂漫睡正熟呼之愧悤悤推车出茅屋髙岩尚悬斗深谷未升旭欲亟去反迟怪石暗屡触思当在家乐日晏始舒足胡为此行迈霜露劳局促王事靡敢辞非闗徇微禄
　　车过八冈
　　上冈如登天下冈如决川劳哉挽车夫呀喘当我前两辕鬭欲摧土石厉且坚我行悯其惫时下息彼肩虽非古羊肠实惧覆与颠如何道路子车来竞连连白日已倾仄我行尚廻邅安得驾逸足平野超飞烟
　　寓天界寺雨中登西阁
　　片云出钟山阴满江东晓幽人阁上寒风雨啼鸎少红尘禁陌净緑树层城绕不为怨春徂离怀自忧悄
　　送陈四秀才还吴
　　君是故乡人同作他乡住同来不同返惆怅临分处手把长干花回望长洲树恐起忆家心愁题送君句
　　送聨书记东归
　　旅寓古寺间得与名僧居时因简牍暇共谛楞伽书倚阁山暝后歩廊月生初屡闻真诠妙一使羁悰舒兹晨别同袍言旋旧精庐飞云自无滞愧我焉能如东浦秋正遥西斋夜应虚伤离固知妄相送聊踟蹰
　　送礼部傅侍郎赴浙西按察
　　圣主想贤哲夫君歘来东姓名简睿听召对明廷中彷佛似其先梦寐相感通秉纶坐西掖曳履游南宫复辍要近居往试澄清功纠郡握使节炎天凛霜风顾余谬珥笔言笑获屡同无端此分袂离抱何忡忡
　　对园桞
　　依依客园桞来时未堪折今看夏条长上有新蝉咽芳序惜推迁佳人念离别秋风莫遽起旅思方骚屑
　　仆至得二女消息
　　我仆持尺书来自我故乡读书意未了呼仆问彼详云我两小女别来稍已长大女手掺掺窗前学缝裳小女啼哑哑走索瓜果尝喜爷有使归迎门各踉跄我坐听此言欲慰意反伤稍近尚尔思更逺何能忘
　　菊邻
　　菊本君子花幽姿可相亲清秋发孤艳似避东风尘采采霜露余繁英正鲜新车马不过赏相看但幽人幽人苦爱菊自是柴桑伦闲园谁与语丛栽四为邻入径朝摘逺循篱暮观频一壶每对酌折花挿盈巾殊胜处俗里歌呼醉遭嗔
　　岀城东见古松流水坐憩久之
　　空潭寒无藻莹净青天长松百余株扶疎绕潭边我行值幽境坐赏忘归旋清风似相娱西来忽漻然水动松亦鸣纷披复沦涟羣鸥尽惊矫疑是龙吟渊微澜荡余晖流响散逺烟静听意已消何须抚徽弦安得卜此居一谢尘中缘朝来潭上坐暮向松间眠
　　夜坐天界西轩
　　明月出东阁照我坐前轩诸僧夜已定寂寞与谁言烟漫萤微度风条蝉罢喧清景虽堪悦终嗟非故园
　　京师尝吴粳
　　新秔粲如玉逺漕来中吴初尝爱精糳想岀官田租我本东臯民少年习耕鉏霜天万穗熟恣啄从饥乌日暮刈获归妻孥共欢呼茅屋夜舂急风雨江村孤晨炊满家香荐以岀网鲈如今幸防恩遨游在南都门前半区田别来想已芜长年盗寸廪补报一事无投匕忽叹息饱食慙农夫
　　为因师题松梢飞瀑图
　　松风散飞瀑夜作涛声急栖鹘起空山如惊鬼神入定僧寂无听任洒袈裟湿
　　送周四孝亷后酒醒夜闻鴈声
　　别时酒忽醒客去唯空舍风雪鴈声来寒生石城夜遥忆渡江船正泊枫林下
　　答内寄
　　落月入晓闺相思不须啼我非秋胡子君岂苏秦妻风从故乡来吹诗逹京县读之见君心宁徒见君靣防草不易絶割水终难开行云会有时飞下巫阳台莫信长安道花枝满楼好白马系春风离愁坐将老
　　真氏女
　　余在史馆日谈次有言姚文公承防翰林时尝饮玉堂有侍妓闽语者询之乃真文忠公裔孙也父为筦库负县官钱鬻之以偿遂流于娼家公愍之白于执政落其籍以嫁院吏黄逮逮后至显官同馆之士闻之多赋诗者余亦为作一首
　　妾恨非缇萦上书动天子自鬻偿县官幸得脱父死谁知故相家失身居狭斜遂令园中柏翻作道傍花当筵唱金缕朔客惊闽语相问忽相怜开笼放鹦鹉弃置舞衣裳新理嫁时装良人身作吏不是贩茶商花钗暎罗扇初与郎相见贵贱古难常妾心那敢怨愿郎去作官莫掌官钱谷生子但生男家门免多辱
　　送李架阁赴山西行省
　　日暮逾大河北望古晋疆万里饶风沙地接戎与羌翩翩并州儿跃马能挽强古来事争夺百战在此场圣皇刬羣雄抚劒定八荒睠兹形胜都建侯树藩方披榛开幙府賔从皆才良所期偃甲兵民物自此康山河罢阻险沃野多耕桑君行愿努力逺别庸何伤
　　送王哲判官之上党
　　羣材萃京师有若奔海川盍簪向华馆唯君最韶年忽行佐名邦辍理金匮编朝辞紫阙下暮宿黄河壖马上看太行日落万里烟峩峩天井闗髙城郁相连遗氓得少安时清罢戈鋋亟行勿惮逺圣意烦承宣
　　登句容僧伽塔望茅山
　　髙登大士塔遥望仙人峰兹峰夫何如玉削三芙蓉云深句曲树日落华阳钟长君昔飞升驾挟双白龙至今学道处洞府留灵踪丹泉夜吐光瑶草春含茸仙应笑我愚尘世茍自容胡不链尔形归来防长松望仙咫尺间不隔云海重真诀傥肯授执鞭愿相从
　　赠杨荥阳
　　嘉陵美山水亦复富文彦杨君产其邦材防性髙狷布衣走名都早入艺林选客屈稷下谈王邀邺中宴岀门得名声不假新旧援匣劒未久埋囊锥已先见吐词实瑰竒读者心欲颤刀鸣鬭夫勇花妥笑女倩如观广场中百戏张曼衍平生眼无人遇我独相善陌头每竝岀两骑无后先喜从免园游慙受狗监荐君歌我固服我赋君亦羡堕筵吟防乌踏席舞裙茜醉中共笑语往徃杂谐谚有时岀城西山水恣攀践岩眠曙猿惊涧饮夏莺啭吴宫妓去榭萧寺僧开殿龙门剥隂苔髙什记题徧欢游正相酣世事忽惊变朋俦半生死一往如激电我棹返江浔君车赴淮甸旋闻逐流人居濠又移汴一身去何赍空槖唯破砚危涂晚行疲欲进足如罥狼来树杪避蝎走灯下见渡河自撑篙水急船断牵及至秋已深旧褐风裂片难寻髙阳饮空吊鄢陵战圣恩忽加怜收拔佐山县卑曹敢云辞执版谒府掾官庖尽炊藜民赋半输绢低飞蓬蒿间不异雉带箭有亲寓京师年老阙供馔欲奉朝夕欢去职胡敢擅晨上宰相书得归遂微愿上堂具珍鲑呼妇卖钗钏我时别君久问讯愧无便空题忆君诗细字书满巻今春被诏起前史预编撰始来长干门杨桞正飞燕逢君风尘余不改旧顔靣握手话苦辛悲喜杂庆唁客中虽无钱自写賖酒劵邀来卧东阁月岀初鎻院君言渉艰难壮志今已倦回头悟前非更名慕蘧瑗【君近改名去非】我闻棠谿金不畏经百链胡为暂失路遽欲老贫贱吾皇奋神武四海始安奠栈通谕夷文驿走征士传时廵抗霓旌肆觐冠星弁功成万瑞集礼欲议封禅君才适时需正若当暑扇手持照国珠胸岀补衮线便应上金銮立对被天眷嗟余沗载笔防璞难自衒幸兹际昌辰魏阙宁不恋但忧误防恩不称终冐谴秋风楚潮满归舸帆欲转君若念故交殷勤一相饯
　　寺中早秋
　　秋风入寺早孤客惊离索斜日数虫悬槐花雨余落砧声起废苑簟色凄髙阁独怜明镜中鬓犹如昨
　　天界翫月
　　洪武二年八月十三日元史成中书表进诏赐纂修之士一十八人银币且引对奬谕擢授庶职老病者则赐归于乡阅二日中秋诸君以史事甫成而佳节适至又乐上赐之优渥而惜同局之将违也乃即所寓天界佛寺之中庭置酒为翫月之赏分韵赋诗以纪其事启得衢字云
　　圣主念前鉴述作征名儒羣来髙馆间厠迹愧我愚孰谓此责轻毫端有褒诛书成进丹陛召对共拜趋去留虽不同雨露均沾濡已淹三时劳可废一夕娱况逢端正月当空照睂须流光满金界境与人间殊广庭布长筵嘉肴荐芳腴岂唯多士集亦有名僧俱兴酣贵形忘谐笑不复拘觞行岂辞勤仰看转斗枢明晨即分袂此乐诚须臾人生四海间相见皆友于不知谁使令流荡无根株忽然此相遇旋复成天隅愿各崇令名逍遥歩亨衢明年重见月相忆当长吁
　　寄题鄞县青山寺钟秀楼
　　东湖秀可揽造化夙所聚闻有释子居云中搆层宇刹出辨逺岑帆廻识修渚鸟外月上海虹边树含雨愿言此登眺去作逃禅侣西崦暮钟时凭阑共僧语
　　晓岀趋朝
　　正冠岀门早杳杳钟初歇嘶骑踏严霜惊鸦起残月逶迤度九陌窈窕瞻双阙长卿本疎慢深愧陪朝谒
　　送顾式归吴
　　顾君野王孙与我生共县故乡未曽识却在他乡见留连忽东还长揖袖诗巻自言吴中好稻熟湖蠏贱欲卧烟雨舟醉读三髙传余方谬通籍讲帷近清殿故园岂不怀君恩正深恋逺欲谢乡人殷勤附君便
　　御沟观鵞
　　白雪泛金塘羣翻动曙光危栖翘独趾乱唼引修吭池中鹄可竝廷内鹭难行自怜观咏者江湖兴未忘
　　梦姊
　　我家白头姊逺在娄水曲昨夜梦见之千里地谁缩不知别巳久尚作别时哭觉来旅斋空风雪洒窻竹田家有弟妹终歳喜相逐我非王事縻胡忍离骨肉城东先人庐尚有书可读何当乞身还亲为姊煮粥
　　答定水寺芑公
　　日晏初出院闲斋一萧然忽枉名僧书始知在清泉忆昔云岩居共缔林中缘夏隂绕涧吟秋霁开阁眠睽合苦难常别来岁频迁趣同贵道在迹异慙名牵明月岀东海想照空山禅无因荷衣襆往礼髙峰前
　　詶谢翰林留别
　　启与同郡谢君徽同征又同官翰林洪武三年七月廿八日上御阙楼召对擢启户部侍郎谢吏部郎中俱以逾冒辞即防俞允赐内帑白金放归于乡
　　江左称谢家奕叶多名人君今复秀发琼枝迈风尘顾余忝乡里才华敢论美丹诏偶见征云萝歘同起谒帝入九闗咫尺瞻天顔从兹谬通籍接武诸公间朝侍青坊读夜陪玉堂宿讲罢分御羮吟成刻官烛出入在两宫与君无不同自慙本鸥鹭亦得随鹓鸿朝朝禁门下听鸡共骑马上国多故人情亲似君寡竝命超列卿宠极翻忧惊我叨掌国计君佐持铨衡偕辞向明主叩天听天语勅赉内帑金东还特相许拜赐出皇都人言似两疏月明照宫锦同棹入中吴吴中故乡道雨歇秋光好青山度水迎喜我归来早落日下长洲分携忽解舟如何到家喜却有别君愁别君去还迩只隔吴江水离思与秋长芦花三十里来徃片帆通相期作钓翁髙歌虽鄙野犹可赞王风
　　过白鹤溪
　　昨发白鹭洲今过白鹤溪溪流几廻转只在晋陵西月出女犹浣云深猨自啼茅峰虽咫尺无计蹑丹梯
　　至吴松江
　　江净素空髙帆漾天风澄波三百里归兴与无穷心期弄云月迢逓辞金阙晚色海霞销秋芳渚莲歇久别钓鱼矶今朝始拂衣忘机旧鸥鸟相见莫惊飞
　　始归田园
　　辞秩还故里永言遂遐心岂欲事髙鶱居崇自难任清晨问田庐荒蹊尚能寻秋虫语左右翳翳桑麻深别来几何时旧竹巳成林父老喜我归携榼来共斟闻知天子圣欢然散顔襟相期毕租税岁暮同讴吟
　　其二
　　白露芜草木荒园掩穷秋归来一芟理始觉吾庐幽髙栁防巷疎清川暎门流落日望禾黍离离满西畴乍归意自欣防杖频览游名宦诚足贵猥承惧愆尤早退非引年皇恩未能酬相逢勿称隐不是东陵侯
　　睡觉
　　炉熏霭宿润秋满牀屏里曙色透窻来幽人眠未起风惊露树怯日出烟禽喜却忆候东华朝衣寒似水与王征士访李链师遂同过师林寻因公
　　馆启真境绀园閟清香兹晨两地游乍出嚣烦乡鸟鸣桂花落涧户秋风凉开士演金偈羽人荐瑶觞亦有词苑英清芬吐华章愧我自征起束带忝周行山林久在念那期复来翔睽合固知妄去来亦何常谁言道各异妙契宜相忘
　　效乐天
　　谁言我久贱明时巳叨禄谁言我苦贫空仓尚余粟辞阙是引退还乡岂迁逐旧宅一架书荒园数丛菊俗縁任妻子家事烦童仆性懒宜早闲何须暮年促犹着朝士冠新裁野人服杯深午醉重被暖朝眠熟旁人笑寂寞寂寞吾所欲终老亦何求但惧无此福功名如羙味染指已云足何待厌饱余肠胃生疢毒请看留侯退逺胜主父族我师老子言知足故不辱
　　新春饮王七孝亷家
　　冻雨霭江郭寒姿变春华鸟欣巳交音梅惨尚闭花此时髙堂上晨起独感嗟岁换固有常时清乐无涯萧萧风吹巾竹外度逺沙相过偶一醉今夕怜酒家
　　咏轩
　　肃肃布华榻冷冷罢朱弦临楹一流睇幽事忽满前池草方依微庭柯正葱芊偶尔发孤咏聊兹写中悁景融理自得讵辨媸与妍犹慙至妙意寂寞非言宣
　　施君眠云堂【君字可堂眠云其号也】
　　古弁一髙士白云与之俦性懒复好眠招云宿林丘下云作簟席上云作衾裯云去稍舒膝云来正防头平生无心梦雨云两悠悠自言眠云乐世无一可侔浩然身欲飘若乗无倪舟朝至乎帝乡夕返乎仙洲宁知日月旋但觉乾坤浮天鸡呌不醒窅窅空岩幽我观山川气出入不可求或逐鸾鹤翔或从蛟龙游或为风伯驱狼藉不得收或遭雨师怒奔走无能休小生肤寸间大覆遍九州变化实多状欲筭苦费筹奈何一室中尔独解使留我行尘务区愿岀久未由举足常防危开眼即见愁不如闭户眠徃寻孔与周愧无山巾縁云肯相从不惟当去从尔一梦三千秋
　　卧东馆简诸友生
　　抱疾卧东城文墨成久荒翔鸿乍流响时菊忽殒芳繁隂尽不舒何殊怀积伤良俦秉髙谊寡昧岂见忘车马限泥潦无由接华觞平居欢固难况乃时非康何以度兹运相朂蹈其常
　　答张院长雨中见怀
　　林园寝扉掩闲坐道心生山药翻寒色塘漪含晓清乍违枉芳札逺忆愧深情此日知同寂梧窗听雨声
　　暮途书见
　　暮归东市门道路闻悲啼驻马一借问答云征人妻征人新战殁饮恨沉黄泥有儿在哺下饥来食无糜誓将割兹爱弃去从东西我看巢中燕雏长随母飞皇天仁万物兼照理弗违此独何竒偶不能与之齐踌躇去复顾使我心肝摧
　　施泽阻风
　　客行阻风涛舍舟歩江侧荒村经战余草木尽愁色夜投土屋中月出林半黑燃薪燎我衣炊黍作我食夜长闗塞寒归梦何由得遥想倚闾亲中宵泪横臆
　　送张隐君归耕西山
　　山中久无人秋风桂枝衰朝逢还山客言趂白云期人出君乃遁嗟哉此何时东冈有良田负耒当自治四体虽云劳岁晏可免饥而来未能返驱车竟何之
　　过峡石
　　青山夹长溪溪上有鱼市土门闭落日野气白于水虎行车迹外鸟起钟声里吴语问居人到州还防里
　　送刘使君
　　去年送使君路逺已海湄今年送使君路逺复过之路逺岂足言人逺自可悲夕宴鲜共欢昼出乏竝驰君怀孰可语予过畴能规此行剖竹符东方抚惸嫠王事正靡盬奚暇及尔私但令中弗迁庶以慰所思
　　送周将军请老归耕
　　鞍马息戎役筋力喜尚全买牛西冈埀聊复治废田零雨何蒙蒙决流亦涓涓良苖及时新人情一欣然甘此耕耘劳忘彼富贵妍心同老农夫闵闵望有年家廪傥得髙尚愿输资边
　　夜登南楼观月
　　迢迢海上楼月出尝先见吐岭乍分规临波已澄练苍茫城阙闭歴落星河转毋违中夜欢皓景应难恋






　　大全集卷七
　　钦定四库全书
　　大全集巻八
　　明　髙启　撰
　　七言古诗
　　唐昭宗赐钱武肃王铁劵歌
　　妖儿初下含元殿天子仍居少阳院诸藩从此拥连城朝贡皆停事攻战岐王已去梁王来长安宫阙生蒿莱天目山前异人出金戈双举风烟开罗平恶鸟啼初起犀弩三千射潮水归来父老拜旌旗酾酒捶牛宴乡里打毬骏马骄春风锦袍玉帯真英雄诏书特赐誓终始黄金镂字旌殊功虎符龙节彤弓矢后嗣犹令赦三死尽言恩宠冠当时天府丹书未逾此摩挲旧物四百年古色满面凝苍烟天祐宰相署名在寻文再读心茫然古来保族须忠节受此几人还覆灭王家勲业至今传不在区区一方铁人生富贵知几时泰山作砺徒相期行人曽过表忠观风雨断藓埋残碑
　　太白三章
　　太白初升北斗落行人早起车鸣铎岂愿身离父母邦山川路逺非不恶贫贱未知生处乐
　　太白正髙北斗低行人出关鸡乱啼他乡无人是知已欲归未归东复西弊裘愧见家中妻
　　太白犹悬北斗没行人衣上霜拂拂下马饮酒歌苦声新丰主人莫相忽人奴亦有封侯骨
　　江上看花
　　两年京师不见花青衫白马驱尘沙今年江边偶无事狂醉烂漫寻春华游蜂飞蝶日妍暖红紫正发纷交加穿蹊每入邻媪圃叩门或到山僧家渐老都无少年乐底用箫鼓随行车攀条绕树对吟咏不忍归去至日斜花应得我相慰赏似笑欲舞争矜夸我如无花亦寂寞闭戸有酒谁能賖夜来茅屋卧闻雨晓起走看成咨嗟飘英堕萼不可缀余艳只似销残霞明知春色不久住岂料便去难留遮野莺啼罢一回首恨与芳草盈天涯
　　中秋翫月张校理宅得南字
　　八月望夜天如蓝海色巻雾山收岚玉盘元沈龙窟底忽起万丈谁能探初来空中光尚湿孀娥寒髩风防鬖人言一年此最好金精水气秋相小星尽去大星在芒角欲吐敢与防天将洗眼照下土啖食肯纵妖蟇贪穿深窥暗不遗隙魍魉忌影逃岩嵌前年客中忆见之家人怨别方喃喃荒山不知佳节至埀首凭案寻书蟫但怪流辉入败戸油灯失焰留孤龛起行隂林不用炬剥啄独叩峯西庵虬蛇乱踏心胆悸怪影走石皆枫楠即呼道人共载酒放舟直下芙蓉潭翻翻惊鹘落树杪吹笛正和乌飞南今年在舍反寂寞暗室困卧如僵蚕干愁无端负良夜月固不言我则惭人无贤愚竞翫赏况我清景性所眈忽忆诸君隔河水持被就宿聆髙谈为呼老婢扫庭宇一席盘饤梨与柑江城重闭万家寂楼鼓近听才挝三空堦凄其觉露虚牖窈窕疑烟含婆娑欲留月伴影素鸾西下烦停骖明宵复出已难似动别经嵗嗟何堪尊前此月又此客世所难遇心应谙关山几处未解兵击柝不寐愁丁男南邻歌舞北邻哭月虽同照异苦甘何人为我挥天戈乾坤多难俱平戡行者得还居者乐清光所及恩皆覃悬知此愿未易遂忧来举盏从沈酣须臾众散晓虫急古桂吹落青毵毵
　　送王太守迁云间
　　男屠猪羊女酾酒共祷神祠留太守太守今年迁大州除书已下谁能留两州相去无百里失君应愁得君喜安得如君数十人一时尽福东南民
　　谢陈山人赠其故弟长司所画山水
　　大髯袖中有庐霍岚气喷人寒色薄出赠生绡一幅图云是小髯之所作我尝游君伯仲间仲今已没空见山画中无限防礴意使我坐看愁满顔重厓复涧迷樵路烟萝防防昼如暮溪阁风生醉客眠野桥月出归僧度枥林蒙密枫林髙深处似有猩鼯号满空云冻动秋思飞泉落日何萧骚挥毫若此难再得白鹤何时返乡国良工自古多苦心留赏人间頼遗墨南宫北苑皆已仙此图与之当并传坐嗟存殁意难报作歌愧匪琼瑶篇
　　书梦赠徐髙士
　　真人髙居紫霞房灵津夜灌通桃康其神不雕驻景光名籍早入丹台藏道成骖虬面虚皇凌摄梵炁遨穹苍下视羣生堕迷方倐忽起灭更喜伤我尝梦游至其傍广庭净发众妙香仙媛神官俨成行坐考云笈披琳琅稽首归依大医王愿悯浊世同沦亡龙根珍脯不可尝但觉凡火烧肌肠身心俱病孰为攘至言授我何敢忘空山无人觉在牀海月未落天苍茫佐卿化鹤来吾乡朱冠缟衣颀而长箧中活人何所将苓参术芎枳桂姜学仙曽闻道非常幸赐大药和隂阳誓参飞裾上翺翔人间徧施甘露浆扫除热恼俱清凉疾苦不生夀无量
　　刘松年画
　　樵青刺篙胜揺桨船头分流水声响青山渺渺波漾漾白鸥飞过时一两载书百巻酒十壶日斜出游女儿湖邻舟买得巨口鲈醉拍铜斗歌呜呜此乐除却江南无
　　题武昌魏槃所藏画
　　楚山逺吐参差碧虚阁开临系船石沙树凋时鄂渚秋江鸥没处湘潭夕阁中幽人坐读书书声入水惊龙鱼欲吹短笛相寻去黄鹤矶头好待予
　　送叶卿东游
　　闻君辞家今几年布衣线断芒屦穿江湖梦回灯火夜听雨每忆山中田兵戈忽断故乡路虽有两足归无縁上书愿雪父兄耻画地聚米筹山川居然无成困逆旅白日但看孤云眠时人不容祢生傲坐客岂信毛公贤黄金已尽酒徒散壮士反为儿女怜饥吟倚壁气未馁有似病鹘栖荒烟却欲南游探禹穴仆夫整驾鸡鸣前波涛翻江畏饥鳄雾雨连海愁飞鸢相逢谁肯问憔悴山水自为穷人妍乾坤无家去何止飘泊不异回风船区区愿君自爱惜今古遇合无非天乱离贫贱何足叹王孙亦在道路边我今岂少四方志读书坐破牀头氊恩讐两无欲谁报送子空歌宝劒篇
　　题韩长司所藏山水图
　　参卿昔在西安幕骑马看山时出郭终南泰华势最髙横作秋云扫寥廓秦川汉苑万里开酒醒望逺登荒台日斜渭上归人渡岳暗关中飞雨来此处竒观絶天下何事归来犹看画画中小景似江南黄叶渔村见烟舍莫恋江南真故乡莼鲈炊熟酒船香美人不是沧洲客去去宜登白玉堂
　　煮石山房为金华叶山人赋
　　山人不饭粳稻香笑指白石为糇粮金华之石犹可食元是旧牧初平羊荆榛拾归夜深煮自言久服能轻举但令随处有云根不问青天早无雨我生无力耕西畴砚田欲枯抱饥忧便当从君学此术絶胜乞米监河侯九日与客登虎丘至夕放舟过天平山
　　昨日风雨今日晴天意令人作重九登髙未用忆龙山吊古竟须寻虎阜秋清人稀叶满寺屐齿无声石苔厚我来但欲问前王不知伯气销沈久下穿山骨葬弓劒银海夜寒空不朽楼台荆棘今几变英雄谁似青山夀十年自叹在尘土鸡鸣起逐途人走兹游喜出世网外相携况是同心友盘梯共上峰顶塔欲观东海攀北斗中原不见鸿鴈来浮云万里空回首钟声催送晚出寺栖鸦已满祠前栁秋风吹林客醉时夕阳下岭僧归后山留好月续清景乘兴夜过渔村口放船不觉露沾衣灭烛始看星在罶金陵酒熟来谪仙赤壁歌残泣嫠妇人生此乐信难得梦幻功名有时有他年何必问谁健但令不负持螯手诗成底用刻山石为寄龙门说空叟明朝来借白云泉净洗从前千劫垢
　　夜发钱清
　　钱清渡头船夜开黄茅苦竹闻猿哀客官酾酒水神庙风雨满江潮正来蒸饭炊鱼坐蓬底不觉舟行两山里棹歌早过越王城东方未白啼鸦起
　　草书歌赠张宣
　　昔闻汝祖东吴精醉传草圣醒而精汝今能饮不满杓逸气欲与相峥嵘髙堂把笔若把槊长绡一拂悲风生隂埀大泽雷雨过响破巨峡波涛倾飏飏游丝罥晴昼落落髙斗回寒更饮猿连臂深涧絶饥鹘捩翅荒烟横自言静里观万物故能变化穷其情嗟余少本好劒舞学书晚方从父兄终焉懒惰不得就尘满砚田长废耕览时抚事每有感胸次矹硉何由平空斋往往出怪语吟声相应饥肠鸣篇成请君为我写墨沈洒壁从奔崩是时黄云闭嵗暮返照忽出寒江明手随意到不留阻正似突骑隂山行令严不闻戈甲响一夜下尽名王城安得师行亦如此顷刻坐见乾坤清鸣呼作歌聊赠汝愈使流泪沾衣缨
　　独游云岩寄周砥
　　城西诸山非不竒我游独与兹山宜红樱春开山后寺白水夏满山前陂幽居况与山不逺钟鼓每到空斋帷雨余烟中落日下曵杖往读头陀碑两厓苍苍石色古枇杷树髙隂满池殿灯欲昬上羣鼠塔铃巳静蹲孤鸱兴来即游兴尽返迎送岂要山僧知困穷丧乱岂无感正頼此境忘吾悲嗟君何为乃自苦破韀短防尘中驰挂帆能来亦未晚浦口三日南风吹
　　练圻老人农隠
　　我生不愿六国印但愿耕种二顷田田中读书慕尧舜坐待四海升平年却愁为农亦良苦近嵗征役相烦煎养蚕唯堪了官税卖犊未足输丁钱虬须县吏叩门戸邻犬夜吠频惊眠雨中投泥东凿堑冰上渡水西防边几家逃亡闭白屋荒村古木空寒烟君独胡为有此乐无乃地迩秦溪仙门前流水野桥断不过车马唯通船秧风初凉近芒种戴胜晓鸣桑树颠短衣行陇自课作儿子馌后妻耘前白头虽复劳四体若比我辈寜非贤旅游三十不称意年登未具粥与饘便投笔砚把耒耜从子共赋豳风篇
　　尝蒲萄酒歌
　　西域几年归使隔汉宫遗种秋萧瑟谁将马乳压瑶浆逺饷江南渴吟客赤霞流髓浓无声初疑豹血淋银甖吴都不数黄柑酿隋殿虚传玉薤名闻道轮台千里雪猎骑弓冻皆折试唱羌歌劝一觞毡房夜半天回热絶味今朝喜得尝犹含风露万珠香牀头如能有五斗不将轻博凉州守
　　送髙二文学游钱塘【君梁人与余异谱】
　　我家本出渤海王子孙散落来南方只今遥承几世后坐弃战陈谈文章嗟君渡江此相遇知有逺族犹居梁尝闻四海尽兄弟况我同姓能相忘十年近舍道南宅嵗时拜父登髙堂君年虽少志则壮不肯与世相低昻读书闭阁人罕识明月夜照声琅琅欲将古道共推挽岂顾薄俗讥迂狂君来不欲是王式我行或止非臧仓乱离正赖相慰藉何事逺别游钱塘钱塘旧国我所到江山自存人已亡鴈鹜长云暮陂澹牛羊落照秋陵荒繁华销尽莽苍出君行见此能无伤西风吹尘扇难障不如归卧须时康一饥小事何足道故国尚有霜英黄
　　赠李外史
　　仙人飘飘若云风来去倐忽谁能穷岂唯上界足官府往往亦在尘埃中我欲寻真向五岳乱后旧路迷榛蓬天鸡未明夜谷暗海鹤已去秋坛空丹厓碧涧瑶草歇洞府一閟无由通陌头惊逢李道士自说柱史为吾翁傍人相传解起死袖里有丹如日红我闻安期古防士亲见楚汉争雌雄终然浊世不肯住渡海竟去先飞鸿洲东望才咫尺彩霞幻结金银宫何当共赴食枣约三花醉折春蒙蒙回看城郭烟雾杳大笑下士真沙虫听教坊旧妓郭芳卿弟子陈氏歌【时至正已亥歳作】
　　文皇在御升平日上苑宸游驾频出仗中乐部五千人能唱新声谁第一燕国佳人号顺时姿容歌舞总能竒中官奉防时宣唤立马门前催画眉建章宫里长生殿芍药初开勅张宴龙笙罢奏凤弦停共听娇喉一鸎啭遏云妙响发朱唇不让开元许永新绣陛花惊飘艳雪文梁风动委芳尘翰林才子山东李每进新词防上喜当筵按罢谢天恩捧赐纒头蜀都绮晚出银台酒未消侯家主第强相邀宝钗珠袖尊前赏占断春风夜复朝回头乐事浮云改瘗玉埋香今几载世间遗谱竟谁传弟子犹怜一人在曽记霓裳学得成朝元队里艺初呈九天声落千人听丹凤楼前月正明狭斜贵客回车马不信芳名在师下风尘一旦禁城荒谁是花前听歌者从此飘零出教坊逺辞京国客殊方闭门春尽无人问白髪青裙不理妆相逢为把双蛾蹙水调梁州歌续续江南年少未曽闻元是当时供奉曲朝使今年海上归繁华休说乱来非棃园散尽宫槐落天子愁多内宴稀始知欢乐生忧患恨杀韩休老无諌伤心不见昔人歌汾水秋风有飞鴈此日西园把一巵感时懐旧尽成悲含情欲为秋娘赋愧我才非杜牧之
　　牀屏山水图歌
　　画工知余爱青山久堕尘网无由还故将列岫写屏障使我卧起于其间从此长如宿清境枕上分明见峰岭炉烟晓入帐中飞拥被惊和白云冷丹崖碧树层层开江雨逺逐孤帆来就中楼阁是何处彷佛神女巫阳台楚山修竹潇湘水似有清猿忽啼起江南千里梦游归半牀落月髙堂里
　　方隠君山园
　　吴兴城南山水胜竹树参差万家暎幽深谁似隠君园车马不来鸡犬静两溪回通栁港曲一峯立对柴门正东西别墅怜更好孤棹往来随晚兴总令种菜不种桃新制长镵木为柄家童不解候天时邻叟还能论地性交交林路翳复开活活野泉流不定清晨闻鸟欣独往浓緑泼晴畦色净老叶埀根孤蚓号残英缀梗羣蜂竞乍萦新蔓喜篱长欲迸晚芽嫌土硬此时采撷自足饱肯为食肝烦县令古来名园悉可数金谷辟疆夸独盛凿石圆开弄月池买花深作行春径爱妾宵陪秉烛宴狎朋昼接流觞咏长年欢乐岂知极回首芳菲属他姓只今谁解问遗踪断甓摧垣无一剩乃知厚业要徳守那得衰荣但言命君能勤俭遗子孙应有佳名书郡乘
　　观顾蕃所藏宋赐进士丝鞭歌
　　胪传殿下呼名士进士新充探花使内人绾结防鞭成恩与宫袍一时赐不用频将栁下挥马蹄得意自如飞影袅夕阳何处去曲江园里宴初归天街直拂花枝过择壻髙楼彩毬堕令人把玩忆当时零落春风几缕丝
　　忆昨行寄吴中诸故人
　　忆昨结交豪侠客意气相倾无促戚十年离乱如不知日费黄金出游剧狐裘防茸欺北风霹雳应手鸣雕弓桓王墓下沙草白彷佛地似辽城东马行雪中四蹄热流影欲追飞隼灭归来笑学曹景宗生击黄獐饮其血臯桥泰娘双翠蛾唤来尊前为我歌白日欲没奈愁何回潭水緑春始波此中夜游乐更多月出东山白云里照见船中笛声起惊鸥飞过片片轻有似梅花落江水天峰最髙明日登手接飞鸟攀危藤龙门路黒不可上松风吹灭岩中灯众客欲归我不能更度前岭縁崚嶒逺携茗器下相候喜有白首楞伽僧馆娃离宫已为寺香径无人欲愁思醉题髙壁墨如鸦一半欹斜不成字夫差城南天下稀狂游累日忘却归座中争起劝我酒但道饮此无相违自从飘零各江海故旧如今几人在荒烟落日野乌啼寂寞青山顔亦改须知少年乐事偏当饮岂得言无钱我今自筭虽未老豪健巳觉难如前去日已去不可止来日方来犹可喜古来达士有名言只说人生行乐耳
　　明皇秉烛夜游图
　　华萼楼头日初堕紫衣催上宫门锁大家今夕燕西园髙爇银盘百枝火海棠欲睡不得成红妆照见殊分明满庭紫焰作春雾不知有月空中行新谱霓裳试初按内使频呼烧烛换知更宫女报铜籖歌舞休催夜方半共言醉饮终此宵明日且免羣臣朝只忧风露渐欲冷妃子衣薄愁成娇琵琶羯鼓相追续白日君心欢不足此时何暇化光明去照逃亡小家屋姑苏台上长夜歌江都宫里飞萤多一般行乐未知极烽火忽至将如何可怜蜀道归来客南内凄凉头尽白孤灯不照返魂人梧桐夜雨秋萧瑟
　　黒河秋雨引赋赵王孙家琵琶盖其名也
　　朔天夜裂天埀泣云压鹰低翻翅湿髯王醉影抱寒惊氊殿嘈嘈箭鸣急红冰泪落清灯下倒巻河流入弦泻瘦驼卧碛歇铃车扑朔隂沙鬼行野汉魂私语髩风凄都防营荒咽冻鼙兰山木叶连愁起散入塞门三万里梦断金蟾隔烟小青塜埋声秋不晓
　　期张校理王著作徐记室游虎阜
　　前身似是云水僧余习爱覔名山登最怜虎阜在平地一丘势敌千崚嶒缺厓深深翳密叶欹石兀兀纒危藤昔年无事恣幽赏拄杖叩门来屡曽风廊听竹移广簟雪屋煨芋明髙灯禅堂素壁醉题满老衲喜客无嗔憎别来三载困尘土散落略尽同游朋谷猿清呌烟雾隔宵梦欲往天瞢瞢幽懐郁抱不得写一月雨声眠枕肱相亲尚有北郭友材尽齐楚慙曹滕张君名驹禀神骏王子快鹘生锋棱并淹客馆校遗籍云路万里违骞腾徐卿亦是瑚琏器逺役又欲行担簦明朝山鹊定鸣霁跬歩可游何不能一林一涧幽景在遥想与昔无亏増朱樱緑笋虽已过正爱夏木隂层层欲营此行况甚易妇有藏酒鱼新罾出城不必借车马已办布韈青行縢吾侪虽穷自有乐相聚岂比虫乱离拨弃且勿道愿赋妙语留传誊
　　广陵孙孝子爱日堂
　　昔自中原兵甲动志士忧时久心痛千村杀戮鸡犬无骨肉谁家保相共扬州受祸闻最深徒恃坚城铁为瓮城中义丁一百万坐委沟谿不成用至今草长髑髅台月黒精灵尚哀恸君时负亲独匿何异网鱼逢脱纵逺道秋风旧橐空长江暮雨孤帆重朅来吾乡今十年孝友争传比张仲虽嗟故里未能归却喜新堂还可奉尽欢惟啜小人羮致养寜须大官俸只愁老景苦骎骎羲驭西驰疾飞鞚昼看花影愿迟移晚听角声惊早弄长绳未解系飞乌每计余年忧且恐嗟余少已失庭闱宰木乱来无地种欲娱朝夕难再得谁惜流光去如梦自惭不及君庆多洒泪蓼莪空废诵寸心犹愿时早平重为河清作歌颂万国同看化日长生能养亲死能送
　　赠胡校书奎
　　我初遇子东海濵苎衫席防凌风尘登城观涛共叹息见者不识何如人归时忆近看灯节孤舟夜过黄冈雪书来书往道加餐几日相逢五年别再防之计何悠哉我未及去君能来秋风吹残太湖水乗兴上得吴王台吴王台前白杨栁西施去后吴娃丑四海同为此地人百壶独买谁家酒更寻豪客作夜游簸弄明月琵琶洲有愁为君亦荡涤何况我辈元无愁醉中狂谈君可恕且共周旋莫归去秋光已筭逼重阳好为黄花三日住
　　温陵节妇行
　　泉州陈氏妇夫泛海溺死守志
　　妾家温陵近南浦嫁得良人业为贾良人长年爱逺游不敢新妆映门戸贩宝遥闻去百蛮朝朝海上望青山不仁无那蛟龙横漂没孤舟不得还君非渡河老狂父波涛如山何不顾寻尸便欲赴穷渊膝下娇儿谁与哺十载空闱守寸心沧溟水浅恨情深愿身不化山头石化作孤飞精卫禽
　　答余左司沈别驾元夕防饮城南之作时在围中
　　青帝行春气初播云沍余隂苦难破江头碧草生未长战马寒嘶龁残莝炊烟冷落雨中湿邻屋时闻有啼饿我愁郁郁但欲眠肯以案书勤自课却思去嵗属无虞元夕共欢人几个髙堂细听落梅歌手擘黄柑香喷座客酬主劝总忘晓看尽繁灯逐星堕秪今照市但羣烽乐事凄凉谁复作故人念我有二子省内郎官府中佐别离两月不相逢身佩弓刀从戍逻欲寻旧赏慰劳役笑拂尊前且安坐老兵折简走相呼谓我闭门无乃懦黄昬逺就向城南敢惜春衫冻泥涴军中有防异寻常牛肉麤肥酒巵大胡奴帐下出琵琶复拊银笔与相和烛残未听荒鸡号弦断忽惊哀鴈过须臾顔热起叫噱不记乱离仍轗轲更声析析绕旗门劒匣搘头容醉卧归来又辱寄新诗锦水煎肠珠落唾豪吟自欲继燕歌悲调岂将同楚些览之几度感深情曲髙和难非懒惰我生无力本何用衣食自来供马磨虽防乡曲假虚名正似南箕不堪簸君才于世俱可珍周贾东游抱竒货艰危壮气喜弥激利器未施寜忍挫颇闻原野多杀伤风雪呻吟苦无那吾侪斯乐岂易得应愧皇天恩独荷明年此夕防升平把酒相邀更相贺
　　江上晚过邻防看花因忆南园旧游
　　去年看花在城郭今年看花在村落花开依旧自芳菲客思居然成寂寞乱后城南花已空废园门锁鸟声中翻怜此地春风在映水穿篱发几丛年时游伴俱何处秪有闲蜂随绕树欲慰春愁无酒家残香细雨空归去
　　兵后逢张孝廉醇
　　前年逺别君父子遭乱相传皆已死今朝南陌忽逢君为识人中语音似君言从亲渡海涛欲避兵祸辞官曹间关仅得返乡里脱命罗网真秋毫问我胡为亦憔悴十月孤城陷围内囏难两地得俱全政荷皇天怜我辈相看握手非偶然痛饮岂得愁无钱城中故旧散欲尽君来使我忘忧悁还思当年事未改车马红尘浩如海等闲列第化秦灰试问主人谁复在请君看此应感吁世间富贵皆空虚客游且莫更弹铗读书归卧先人庐
　　夜饮丁二侃宅听琵琶
　　江月未出明星悬主人饮客夜不眠坐呼伶儿拨四弦龙头髙撚玉轸圆转关未奏濩索先劳嘈咽切断复连涩如清涧溜冻泉细若碧树吟秋蝉忽然繁急何轰阗风沙满把撒四筵鴈行惊起飞不聨浮云落叶俱绵绵一声抹断万里烟梦入紫塞愁胡天问渠怨恨有几千口不能说指为传令人帐望思往年梁园楚榭长周旋帷中曲宴罗绮鲜夜遣飞骑迎蝉娟低鬟出拜绛烛前文丝香绦搭左肩曲项紫凤抱半偏枫香一调妙入好手正可羞红莲座间豪客皆词仙举杯邀我赋长篇赠之醉写蜀锦牋可当十万纒头钱如今逺客江海边欲闻丝音久无縁故人已散陵谷迁生死流落俱堪怜今宵听此真偶然顾影憔悴非昔妍长河欲曙落逺川暂当欢娱反忧煎向隅无言涕泪涟此身如在浔阳船
　　晓睡
　　野夫性慵朝不出弊箦萧然掩间室村深无客早敲门睡觉长歌半檐日林声寂寂鸟鸣少窓影交交树横密此时欹枕意方恬一任牀风乱书帙昔年霜街踏官鼓欲与羣儿走争疾如今只恋布衾温悟从前计应多失厨中黍熟呼未起妻子嗔嘲竟谁恤天能容老此江边无事长眠吾愿毕
　　东池看芙蓉
　　江天揺落逢秋杪满目残荷与枯蓼东家喜有木芙蓉几树繁开依緑沼秾艳低将流水映寒香逺逐回风袅半愁霜露倚蒹葭老去徐娘犹窈窕天公似厌秋冷淡故发芳丛媚清晓莫嗟不及见阳春车马尘埃相污少吴王宫废断行客湘女祠空掩啼鸟何如此地独来寻静对婵娟散忧悄兰舟虽无美人采日暮孤吟自行绕明朝重到恐消魂零落红云波渺渺
　　谢庐山宋隠君寄恵所制墨
　　瓦篝自扫烟埃湿风雨空山杵声急香炉峰前五粒松烧成片玉香浓寄我团团未磨缺有如蚀尽天边月陶日暖水满池云气忽起秋淋漓茅屋光寒客心惧上有蛟龙欲飞去便思写檄惊天骄夜磨楯鼻冰不锁又思作赋献天子晓出洛阳价増纸我今年少多不才两事未能如墨何但学颠狂如醉旭头髪可濡秋未秃
　　美人扑蝶图
　　花枝扬扬蝶宛宛风多力薄飞难逺美人一见空伤情舞衣春来绣不成乍过帘前寻不见却入深丛避莺燕一双扑得和花落金粉香痕满罗扇笑看独向园中归东家西家休乱飞
　　次韵周谊秀才对月见寄
　　空林鹤鸣草堂静桂影亭亭月初正怜君幽卧对中秋尊酒无人起相命夜深诗成遣寄我自诉穷愁兼疾病嗟余比君愁更多旧感新忧来每并前年看月緑茗园賔客当筵一时盛自吹横笛倚清歌痛饮不知瓶屡罄去年园中在北郭何异孤豚落深穽登楼强欲揽清辉刁斗连营不堪聴今年旅寓向江渚暂喜东南乱初定闲来未厌户张罗贫去唯愁室悬磬牧儿耕叟共来往那得衣冠解相敬久居村野坐自鄙销尽豪懐与狂兴风尘无复旧时顔愧见相逢问名姓朋友凋零江海空弟兄离隔关山迥良宵佳月虽可赏羸影窓间竟谁并迢迢河转漏初长摵摵叶鸣风稍劲此时倚壁自孤吟只有蛩声与相应初疑此月定非月应是人间照愁镜还思人愁月岂知何苦多忧损情性一生能几见此月盛年若去尤难更明宵圆景未便亏落尽芙蓉江色净君能强起从我欢共入空明恣游泳直期枕藉向舟中不管遥天埀斗柄











　　大全集巻八
　　钦定四库全书
　　大全集巻九
　　明　髙启　撰
　　七言古诗
　　姑苏台
　　金椎夜筑西山土催作髙台贮歌舞文身泽国构王基却笑先人独何苦铜沟玉槛成繁华幻出峯头一片霞望处直穷三百里役时应发几千家蟠空曲路迷仙仗攀尽瑶梯才到上外绕雕龙宛转栏中施绣凤葳蕤帐熏炉长爇鬰金香共道千龄乐未央茂苑月来秋佩冷洞庭雨过夏绡凉当窓众妓如仙女扬袂迎风欲轻举人从天上见经过鸟向云间惊笑语日暮横塘花尽开卷帘台上望王来宴舟初自观鱼返猎骑还从射鹿回从登不用持铍队自列红妆侍髙防香传罗帕进黄柑缕切鸾刀供玉鲙烛光逺落太湖波惊起鱼龙出没多城上乌啼河汉转此时谁问夜如何管弦嘈嘈聒人耳不闻兵来渡谿水欲携西子走登舟醉倚画栏娇不起瞑目无因到甬东可怜一炬绮罗空献楣竟堕雠人计赐剑应辜谏士忠客来试问遗宫路物色荒凉总非故攐衣始信不虚言满地荆榛见零露当年争夺苦劳机却把江山付落晖闻説越王台殿上如今亦有鹧鸪飞
　　百花洲
　　吴王在时百花开画船载乐洲边来吴王去后百花落歌吹无闻洲寂寞花开花落年年春前后看花应几人但见枝枝映流水不知片片堕行尘年年风雨荒台畔日暮黄鹂肠欲断岂惟世少看花人纵来此地无花看
　　香水谿
　　粉痕凝水春溶溶暖香流出铜沟宫月明曽照美人浴影与荷花相间红玉肌羞露谁能见只有鸳鸯窥半面绛绡围掩怯新凉归卧芙蓉池上殿空洗铅华不洗妖坐倾人国几良宵骊山更有汤泉在千古愁魂一种销
　　太湖石
　　没人采石山根渊投身下试饥蛟涎冯夷不解护潜宝几片捧出如青莲寒姿本是湖水骨波涛潄击应千年初疑鬼怪离洞府瑚铁网相钩连防空突兀多异态云吐夏浦芝生田龙麟含雨晚犹润豹质隠雾朝常鲜清音叩罢磬韵逺微靥洗出珠窝圆坐移各岫置庭砌日照彷佛生紫烟三峯削成泰华掌一穴透入仇池天醉中时到倚苍藓秋风冷逼吟诗肩洛阳园墅汴宫苑当时骈列夸竒妍黄罗封盖素氊裹万里贡献劳车船奢游事歇家园废尽仆荆棘荒池边人生嗜此亦可笑有身岂得如石坚百年零落竟谁在空品甲乙烦题镌又嗟此石何献巧自召凿取亏天全不如顽矿世所弃满山长作牛羊眠
　　洞庭山
　　朝登西岩望太湖青天在水飞云孤洞庭缥缈两峯出正似碧海浮方壶尝闻此山古灵壤蛇虎絶迹欢樵夫涛声半夜恐魂梦石气五月寒肌肤居人彷佛武陵客户种橘柚收为租髙风欲起沙鸟避明月未出霜猿呼中有林屋仙所都银房石室开金铺罗浮峨嵋互通达别有路徃非人途天后每降龙埀胡神钲忽响惊栖鼯自悬日月照洞内古木隂蔽空朝晡风吹白芝晓易老云帯紫泉秋不枯灵威丈人亦仙徒深入探得圅中符衣使者不暇惜欲使出拯苍生苏后来好事多继往石壁篆刻犹堪摹千年玉鼠化蝙蝠下扑炬火如飞乌关拒闭谁复到似怪衣上腥尘污勿言神仙事恍惚灵迹具在良非诬我生扰扰胡为乎坐见白发生头颅久欲寻真未能去拘束世故縁妻孥何当临湖借鱼艇拍浪径度先双鳬独攀幽险不用扶身佩五岳真形图夜登天坛扫落叶自取薪水供丹炉此身愿作仙家奴不知仙人肯许无狂语醉发应卢胡
　　圣姑庙
　　湖心涌出鼋头山白波翠岛非人寰清虚宜作水仙府鳞堂荷屋居其间渊都羣灵孰为主烟鬓翛然一神女柔姿谁敢狎相亲笑叱鼍龙起雷雨玉骨蝉轻蜕几秋世縁已断信无愁采兰每约湘濵防拾翠时陪汉上游水禽翔鸣卫芝盖长在苍茫杳防外鲛人献绡裁作衣螺女供珠缀为佩花落闲祠谢古春蕙帏瑶席掩香尘空山夜夜星河逺芳渚年年蘅杜新霞舒雾卷凝光彩笑语无闻复谁待冷风几度引舟回宛似蓬莱隔烟海猿叫枫林鱼跃波桂旗翻翠暮寒多女巫伫望飞裠度独奏箜篌引曼歌椒觞奠罢沈壁鸟没遥天湛空碧遗情不结楚台云世人何处寻踪迹
　　蔡经宅
　　昆仑主者王方平身骑黄麟朝紫京举手长辞汉公卿得道不愿世上名往来隠与朱明洞中各有白玉城绛衣游空拥幢旌三山五岳自按行冷风吹动天乐鸣璚箫琅璈和鸾笙羽卫蹴踏山海崩龙车鹤驭纷相迎啸呼神官走吏兵魑魅魍魉号且惊暂来经家驻云程人马不见但有声虎头鞶囊佩苍精神光赫然照轩楹授以至言可长生凡骨已作蝉蜕轻麻姑来防寻仙盟芳姿娉婷似飞琼言从昔年宴蓬瀛又见弱水三浅清爪可爬背念始萌仙意已识遭笞榜余杭阿姥酒罢倾摄景忽去烟云横家人悲望空桑田回首几变更神仙在世每自呈凡夫不识等瞽盲丹元有田不解耕但爱狗茍还蝇营荣华未满咎责盈忽化腐鬼归荒茔金丹可学道可成木钻石盘贵精诚谁能自拔水火坑飞游往来瑶树英千载或有归来情
　　石崇墓
　　虬须欲怒瑚折步障围春锦云热真珠换妾胜惊鸿笑踏香尘如踏空酒阑金谷莺花醉家逐楼前舞裙坠财多买得东市愁罗绮散尽余荒丘犹怜白首同归者坐伴游魂枫树下
　　初入京寓天界寺西阁对辛夷花懐徐七记室
　　去年寺里开辛夷君来忆我曽题诗今年我来君已去思君还对花开时欲寻花下君行迹日暮空庭古苔碧殷勤把酒问花枝看过春风几行客
　　答余新郑
　　前年吴门初解兵君别故国当西行有司临门暮驱发道路风雨啼孩婴仓皇不敢送出郭执手暂立懐忧惊我时虽幸脱锋镝乱后生事无堪营移家江上托地主闲园借得亲鉏耕春朝起沐日照屋野卉杂发鸣鹂鹒思君万里不可见对此涕泪如盆倾有壶当轩忍自酌有句在巻邀谁评走投北郭问消息一客为我言分明君初随例诣阙下有防谪徙钟离城赍无囊金从无仆弃家独去何惸惸长淮粘天趣前渡牙眼怖客浮鼍鲸到州鞠躬谒太守脱去官籍侪编氓城荒无屋寓来客旋乞废地诛蓬荆异乡何人恤同患喜有杨子兼徐卿日髙破灶烟未起闭戸不絶哦诗声去年圣恩念逐客特赐拂拭加朝缨勑君赴汴听铨擢路筭旧驿犹千程沙河无雨夏云热茅苇夹岸多蚊蝱舟中感疠得下泄刃搅肠腹闻咿嘤荒途无药相救疗伏枕两旬几殒生终借神明佑吉士疾势渐脱身强轻一官署作新郑簿捧檄已去询田更我虽歴歴听客语虚实未察忧难平初春天子下明诏欲纂前史罗儒英菲才亦辱使者召辞谢不得来南京日斜出局访君舍草满陋巷春泥晴入门小女识父友延拜学诉艰难情且云父意念家逺新遣两卒来相迎须臾出君寄我札上有秀句如瑰琼自陈前事颇一一与客旧说无亏盈读终呼卒问彼土卒言几年经战争河山萧条县虽小民少奸诈多淳诚春秋古称郐子国溱洧水活鲂鱼赪雌兔咻咻草间走雄雉角角桑颠鸣谷深稀逢种田者时有射戸栖山棚霜天赤枣收几觓剥食可当江南粇官来抚民务无事鞭挂壁上无敲接寒防吏散独坐啸逺对嵩少当檐楹闻之离抱顿舒豁如吸清露醒朝醒便因卒还寄君语此邑小鲜聊试烹幸逢昌朝勿自弃愿更努力修嘉名吾皇亲手拥髙篲洒扫六合氛尘清海内夷筐已入贡陇外戸版初来呈大开明堂议礼乐学士济济登蓬瀛太庙冬烝荐朱瑟千亩春借埀青纮用材不肯略疏贱铢寸尽上天官衡况君磊落抱竒器不异一鹗秋空横岂容久屈簿领下天道始塞终当亨文章期君归黼黻借问报政何时成
　　送林谟秀才东归谒松江守
　　江城秋隂朝不晖落叶古巷人来稀林生何求乃过我败屐蹑雨投闲扉自言少习泽宫射思侣聚士登王畿风尘失路因漂转我岂无志时其违欲充材官挽强弩关塞莫解穷城围将从隠者服短褐霜露难采荒山薇长年旅舍破氊冷坐厌蟋蟀愁伊威诸侯得意尽轻客顾影竟傍何门依南津昨夜砧杵动风来烛前惊揽衣家人倚户望应久宿舂未办悲慙归今朝江帆偶东转愿借子语为光辉嗟余亦坐穷作祟读书不出遭骂讥士无贤否贫者鄙此言信矣谁云非囊乏黄金可挥赠有诗岂救君肠饥云间使君本儒者贵显尚肯矜寒微傥开深池养病鹄翼成待看摩天飞
　　题髙彦敬云山图
　　尚书生长燕台下惯识风沙草漫野何由得见山水乡烟岭云林逺能写平时四海作宦游髙兴最爱江南秋霅谿清晓剡谿晚闲解狂辔寻扁舟此中谢屐曽经处半是啼鸦栖宿树断桥旗下问农归逺寺钟边访僧去风流一没嵗未遥坐览遗迹成前朝何当遍览画中景圣恩已许从渔樵
　　美人摘阮图歌
　　圆槽象月修寒玉暗贮宫商满空腹美人和恨抱秋风偷写琴中舞鸾曲倾鬟低黛几娉婷梦约湘娥倚竹听滴尽冰盘老蛟泪阿咸帐底醉初醒梧桐落翠萎兰紫仙涧流云含玉子甲屛难障夜深寒恐踏惊鸿忽飞起不识人间出塞声瑶台别有断肠情调终人去哀弦歇桂树乌啼满山月
　　赠丘老师
　　长春之孙自仙骨袖有蟠桃食遗核平生不学烧汞方唾视黄金等何物满城谁识旧庚桑白发人中似鹤长时上髙楼惟独醉榴皮书破壁尘香
　　武门观虎圈
　　目光燑燑卧深圈羽林猎士初擒献腥风一啸犹辟人况在空山道中见莫忆横行藜藿间且随豹守天关埀头食肉嗟何补汉家将军乃真虎
　　送许先生归越
　　天子下诏征贤良多士竞逐风云翔先生亦随使者起阙下再拜陈封章自称前朝老进士白髪巳短材非长羣龙在廷翊昌运疲蹇岂足追腾骧乞还山林养余齿歌颂圣徳传无疆近臣上殿为陈请天语特许归其乡是时海国风雨凉道士庄下初栽秧故山农事不可缓归兴倐与髙帆扬从容进退遂所愿帝恩甚大谁能量嗟余相逢恨苦晚忽去未免私心伤明朝相忆望于越江水东逝何洋洋
　　送证上人住持道塲
　　防公昔年住宝坊龙象蹴踏腾毫芒袈裟曾侍玉座傍万众阛听讲仁王弟子如云来四方朝钟暮鼓鸣髙堂西归葱岭今几霜鉢传昙师道弥昌丛林主教遇圣皇紫衣朝阙随班行上人继吐三叶芳衲中长系摩尼苍人间万念俱已忘独好游戏谈文章我来京师寄禅房每邀看月开修廊手横蝇拂坐绳牀竹间风吹煑茗香侍僮触屏睡欲僵髙殿宿鸟惊琅珰诗成金磬韵尚扬清才未必慙支汤有时夜剪园韭尝灯悬西斋雨浪浪人生聚散不可常翩然东游主道场道塲乃在云水乡碧澜堂前去路长江湖寒缩蛟蜃藏枫桕正赤橙柑黄烟销日出闻渔榔洲渚宛转山低昻萧然瓶锡随经囊留宿肯恋林中桑兵余莫嗟梵宇荒胜景未逐楼台亡寺门无人闭夕阳芋栗收作山中粮好说千偈恢禅纲麾斥佛祖谁敢当我方无用縻太仓叨逐劒佩趋明光醉歌欲覔真狂懐恩未得寻归航明朝举首空相望云飞笠泽天茫茫
　　送王孝廉至京省其父待制后归金华
　　君来金陵自金华逺道荦确驱行车空山北风正多雪嵗晚何事穿泥沙君言省觐敢辞苦况是日下非天涯问安已毕起称夀白门酒香还可賖明灯客窓共夜语便觉春意回寒槎予亦叨恩在京国早踏街鼓闻初挝日斜归来就空廨索寞不异投林鸦家人千里望未至虚聴檐鹊鸣喳喳羡君父子此相见顿起欢笑忘咨嗟异乡逢人即可乐况尔骨肉谁能加汝翁文章擅当世片语落纸争传夸身登昌朝列侍从日曵佩玉趋南衙捧圅当殿晓进史秉烛锁院宵书麻观君才气已畧似青海异种多骝騧丝纶便可令世掌胡为趣别东还家阿婆在堂待调膳计日敢使归期差往来两地慰亲念如君孝意诚堪嘉劳劳亭下冬日短江冰未解鱼难义送君揖手忽已逺乌巾猎猎风中斜重闱归拜想无恙故园正见开梅花
　　穆陵行
　　永穆陵宋理宗陵也在防稽元至元初西僧杨发辇真住请发宋诸陵许之既取其殉宝复以理宗顶骨为饮器后籍入官以赐帝师天兵克元诏求得之命有司归葬焉
　　楼船载骨沉海水金槌昼入三泉里空中玉马不闻嘶日落寝园秋色起鱼灯夜灭隧戸开弓劒已出空幽台髠胡暗识宝气尽六陵松柏悲风来玉颅深注酡酥酒误比戎王月支首百年帝魄泣穹庐醉骨饮寃愁不朽幸逢中国真龙飞一函雨露江南归环佩重游故山月冬青树死遗民非【世传有士尝窃诸帝骨埋屛处树冬青为识】千秋谁解锢南山世运兴亡覆掌闲起辇谷前马蹄散白草无人浇麦饭
　　独游山中忆周记室砥
　　借居水北邻云岩醒游醉卧月满山空山孤愁似放逐践蛇冲虎穷幽探縁梯上窥万仞壁埀绠下汲千丈潭幽萝翳壑变朝晦怪卉发涧留春酣青山识我岂生客曽与周子来聨骖是时秋髙鹤声厉霜降两崦才收柑饭余洗足上堂坐手挥谈麈风如今故人亦逺去帆叶暮落吴江南断崖苍藓漫旧刻往梦追想情何堪巴僧不厌客屡至篝灯夜禅同一龛风回忽洒石门雨日出尽消溪市岚乃知山水有深趣天意独许穷人谙我今岂是慕髙隠非才滥进能无慙业縁种种去畧尽惟有佳句犹相耽便求安心向佛祖不待防嫁女与男
　　赠墨翁沈防泉
　　南朝墨法称奚家相国谬费盈连车堆金欲沽世已少至今好事成咨嗟潘生后出亦竒絶峨嵋仙子尝相夸紫殿曽供写飞白玉堂每用书官麻人间留藏敢轻试传玩正比云龙茶沈翁逺得二子妙珙璧自美谁能瑕徂徕老节烧欲尽万杵夜捣霜华锦囊赠我忽在几光怪迸屋惊早鸦一饼团团未磨缺似月食尽逢妖蟇此物宜归大手笔濡染竹帛埀无涯上当纪颂圣功徳下可论载臣忠邪我今才薄况病退破砚久弃尘生洼一朝得此复何用惭注鱼豕笺虫鰕摩挲忽动挥洒兴聊吟险句追岛叉髙堂淋漓为君扫醉污旧赐宫袍花淮南张架阁家旧有楼在仪銮江上经兵燹已废与予防吴中乞追赋之
　　秋风尝歌逺游篇楼中举手招飞仙山奔海泻尽供览逸思每出孤鸿前雕栏一别应非昨几度淮南桂花落酒酣却作望乡人那得东归似黄鹤风景如今总厌看客愁何处更凭栏欲问日边知逺近浮云回首蔽长安
　　题朱元晖云山图
　　海岳老仙非画工自有丘壑藏胸中大儿挥洒亦莫比妙趣政足传家风敷文阁下书帏净梦入空山觉衣冷起拈防笔写幽踪一片飞来楚云影彷佛三相与九嶷翠峯犹抹二娥眉水生江上鸿归后树暗沙头春去时苍苍逺渡连平麓烟火参差几家屋林深谷静断行人唯有禽声啄枯木偶向髙斋玩此图断缣犹费千金沽自縁絶壁人间少如此云山何处无
　　题朱氏梅雪轩
　　石城山居梅万坞冒雪曽来扣僧戸烂然如见防羣妃白凤缤纷下瑶圃数片轻吹着鬓华乍看是雪又疑花迷魂乱眼春如海那辨南枝映竹斜独披鹤氅穿林去冻压寒梢应几树听响方知夜洒时闻香始识繁开处回首春风忆旧游梦寻归路隔罗浮年来驴背无诗思醉踏尘埃空自愁闻道君家谿上下玉蘂琼英巧相亚履迹谁来东郭朝笛声不起南楼夜翠羽惊啼莫怨猜破寒宜共一樽开雪晴花发须相记我亦扁舟乘兴来
　　和衍上人观梅
　　篮舆偶出青山郭寒雨初晴冻云薄梅花一路几千株半发园林半邨落夜窓转曙鸡欲惊寒谷回春蝶应觉浩荡才迷醉客魂婵娟更伴幽人乐我来如蝶东西飞不敢题诗慙笔阁归来落月照书屋重覔余馨梦难托髙僧巳澄法眼观也爱一枝供寂寞便拖藜杖敲竹扉遮莫人嗔賔客恶风雨休嗟已乱飘世间何物长如昨
　　题李徳新中宗射鹿图
　　赭袍玉帯虬髯怒人如真龙马如虎英风犹似天可汗肯信昬孱困韦武上林草緑闻呦呦飞鞚霹雳梢长楸画旗围合晚犹猎后庭双陆谁行筹追游不记房陵辱五王谪来势犹独空夸大羽发无虚不射妖狐射生鹿画图令人生感嗟天宝回首飘胡沙神孙早解习祖艺不遣衔出宫中花
　　题赵希逺宋杭京万松金阙图
　　长松掀髯若羣龙下绕宫阙云千重鳯凰山头望前殿翠涛正涌金芙蓉海门日出潮初上白鹤飞来近仙掌百官候缀紫宸班露滴朝衣气森爽汉宫扬栁唐宫花容易零落空繁华何如可献至尊夀茯苓美似安期銮舆因恋湖山好楼阁清隂胜蓬岛不知风雨汴陵前骑卒新樵几株倒当日榻前初进图黄金趣赐闻传呼何年流落在人世父老犹看思旧都客行近过吴山下落叶空林惟败瓦岂无画史似前人秋色凄凉不堪写
　　芥舟诗
　　估客海上夸乘风大艑逺戛龙鱼宫防如乘云落天外不假羽翼行虚空惊涛拍山撼难动安卧每到扶桑红回头却笑埀钓子断沟老葑留孤篷乌知达人解物表坐视大块舟航同风轮昼夜不停转元气下载浮鸿蒙泰山亦与一尘等何以巨细论雌雄君今斋居那苦小自比置芥坳堂中将身便欲入无间险语乍出惊愚防我闻悬珠纳万象此事尚觉劳神功万千毫发尽非有幻相欲别谁能穷君行莫鼓万里舵天游闭戸随西东何须更待积水厚区区往问南华翁
　　题周逊学天香深处巻
　　仙芬染骨浓无迹秋入画堂帘不隔梦寻老蟾烟雾迷碎落金虫夜愁寂素娥旧栽无两丛万古散吹秋满空熏炉不象笼火人倚画栏清影中蕙兰暗泣幽馨歇只有瑶芳占凉月
　　象
　　海山巨兽堪乘战番使前年逺来献宝缨纒络锦防埀拜舞如人向金殿仙仗时巡出凤城车舆频驾不曽惊有牙莫畏焚躯祸天子深仁爱尔生
　　题茅叟夏山过雨图
　　前山防防云欲开后山隠隠犹闻雷江南六月风雨过树暗不见巫阳台奔湍冲断石桥路下泻谷口相喧豗隂开林壑鬼神去气湿古洞蛟龙回人家出门看新霁泥封坠果多杨梅渔樵欲归谓已暝返照石壁蝉鸣哀山中此景谁解写茅翁素有丹青才新图一片似海岳髙堂未展凉先来嗟余久逐挥汗客蓆帽障日趋黄埃问翁几欲东游去如此画图安在哉
　　偃松行【松在天平山狮子岩下】
　　龙门西冈魏公祠祠前有松多古枝长身蜿蜒横数亩巨石作枕相撑搘春泥半封朽死骨冻藓尽裂皴生皮无心昻耸上霄汉偃仰独向荒山陲蛰雷破岳撼不动千载一梦醒何迟政如卧龙未起日深意有待风云期太湖月出照夜魄天峯雪积埋寒姿涛声时吼若鼾息野老惊起山僧疑左伸右屈多异态天自出巧非人为画师安能把笔写樵子岂敢操斤窥杜陵枯柟已憔悴蜀相老柏非瑰竒何如此树怪且夀呵卫定想烦灵祗不知已阅几人代游客过尽今存谁明堂屡兴不见取得全正爱同支离我尝来观忍遽返醉坐其上髙吟诗葛陂笻竹亦腾化神物终去可久羁何当一叱使飞起载我万里游天池他年还访旧城郭正是白鹤归来时
　　白马涧
　　白马何不居天闲乃在古寺长松间竒姿不受世羁络逺自竺国防经还涧边饮罢寒云起恍惚化龙跳入水空山夜雨不闻嘶埋没蹄痕紫苔里髙僧一去今几年世上神骏还谁怜莫令老逐风尘子憔悴哀鸣途路边
　　赠治冠梁生乞作髙子羔旧様
　　野人散髪秋半稀小冠宜著称短衣清时无能耻恩泽朝簪乍脱归田扉进贤峩峩在头上此物须当付卿相闭门方欲诵诗书烦君为制依我样
　　赋得乌衣巷送赵丞子将
　　差差舞羽多光彩乡国初辞度云海江南门巷有题名识得当年故巢在春风三月满京华肯入寻常百姓家随莺已度龙池栁引蝶还穿凤苑花緑芜芳草长干渚楼阁初晴社前雨江边今日有离筵留人看上樯头语
　　宿蔡邨夜起
　　四更鸡叫七星烂独起开门候天旦月挂愁边人影低风惊梦里乌羣散孤舟嫠妇寒自泣破屋老农贫屡叹早餐欲发未遑安客路飘零正多难
　　天闲青骢赤骠二马歌
　　汉家诸将开经济列宿储精降人世天遣同成一代功亦有房星化骐骥青骢剪鬉髙作花赤骠洒汗微成霞人间何处得竒种恍惚西至逾流沙年来百战从天子曽逐乌骓到江死不慙饱食玉山禾天廏时清少鞭使周王八骏去不来唐帝六马应凡材何如二龙总超絶蹴踏四海荆榛开圉官双鞚频回顾万里长楸恐惊骛嘶处秋生阊阖风浴时晓动昆明雾一匹前牵一匹骑驰道每出随龙旗态闲步穏识上意不敢揺顿黄金羁昨看巡狩还都邑铙吹声催移仗急羽林万骑从如云追逐飞尘岂能及嗟哉此马不异人乗时际遇盖有神请看埀耳盐车者那得昻藏八尺身
　　同谢国史游钟山逢铁冠先生
　　日日城中望钟山孤塔缥缈峯孱顔山灵嘲我不一到但命俗驾趋尘阛圣恩今朝许休沐得与谢客同跻攀出郭未至景已好松风一连清湾空林无人遇释子知有曲径通禅关举头见寺去尚逺钟磬响落浮云间登髙不知已几里但怪力尽愁辛艰众山杂沓总在下如拥劒佩趋朝班时当严冬雪始霁古木寒瘦泉流悭梁僧遗墓卧残碣宋帝废墠埋深管六朝陈迹不可问但见石老莓苔顽豪华歇尽形胜在刼火几度烧空殷铁冠先生有道者往往人见骑黄斑相迎为指幽絶处瀹茗留坐听潺湲莫嫌痴客暮未返日堕江水鸦飞还欲营一游岂易得长来不比山僧闲
　　喜家人至京
　　家人逺来如我归骨肉已是乡园非妻羸女病想行苦尘土覆面风吹衣装车日暮解牛轭呼烛买酒敲邻扉客懐乍见不得语一室相对情依依忆昨初防使者征逺别田舍来京畿小臣微贱等虮虱召对上殿瞻天威诏从太史校金匮每旦珥笔趋彤闱春游禁苑侍鹤驾冬祀泰畤随龙旂有时青坊坐陪讲宫壸满赐霑恩辉草茅被宠已逾分不才寜免诮与讥海鸟那知享钟鼓野马终惧遭笼鞿江湖浩荡故山逺归梦每逐鸿南飞常时出院就空馆僮仆愁对语者稀知君在舍亦岑寂嵗暮雨雪吟蛜蝛今宵得见信可乐如获美馔饱我饥但忧兄姊尚逺隔言笑未了仍歔欷何当乞还弃手版重理吴榜寻渔矶门前亲种一顷稻婢供井臼妻鸣机秋来租税送县毕邨酒可醉鸡豚肥谁言此愿未易遂圣泽甚沛寜终违
　　北山观猿
　　黒衣公子何嫋娜飞挂枯梢不愁堕几回呼下白云间抛赐曽尝内园果家乡何处是巴西囘首烟萝望欲迷料得孤舟江上客月明少听一声啼
　　客舍雨中听江卿吹箫
　　客中久不闻丝竹此夕逢君吹紫玉断猿哀鴈总惊啼我亦无端泪相续数声嫋嫋复呜呜散入寒云细欲无愁望洞庭空落木梦游秦苑总荒芜曲中只诉君心苦不道人听更凄楚关山灯下叹羁臣江浦舟中泣嫠妇忆昨阊门费酒赀玉人邀坐弄参差彩霞深院花开处明月髙楼鹤去时如今忽在他乡外风雨寒窓两憔悴恨无百斛金陵春同上凤凰台上醉始知嶰谷枯篁枝中有人间无限悲愿君袖归挂髙壁莫更相逢容易吹
　　谢友人恵兜罗被歌
　　蛮工细擘冰蚕茧织得长衾谢缝剪防茸栁絮不愁吹铺压髙牀夜香软朔风入关凋白榆塞寒此物时当须明灯炽炭夕宴罢荐寝宜共红氍毹海客扬帆游万里得自昆仑国中市归来遗我见逺情重似鸳鸯合欢绮诗人鹤骨欺霜棱曽直禁署眠青绫自从身退合闲卧只爱拥纸同山僧今朝得此何竒絶展覆不忧儿踏裂便思清梦伴梅花静掩寒窓听风雪越罗蜀锦安可常洞房美女谩熏香谁知一幅春云暖即是温柔堪老乡防宿成均汲玉兔泉煮茗诸君聨句不就因戏呈宋学士
　　白兔如嫌桂宫冷走入杏花坛下井嫦娥无伴每相寻水底亭亭落孤影曽捣秋风玉臼霜至今泉味帯天香玉堂仙翁欲饮客辘轳夜半响空廊斋灯明灭茶烟里醉魂忽醒松风起只愁诗就失弥明残雪满庭寒似水


　　大全集巻九
　　钦定四库全书
　　大全集巻十
　　明　高启　撰
　　七言古诗
　　题美人对镜图
　　晓院辘轳鸣露井玉人梦断梨云冷起开妆閤笑窥奁月里分明见娥影自对犹怜况主家春风一面断肠花何由铸入青铜内不遣秋霜换蛾翠
　　送曹生归新安山中
　　黄山西来九华连岩洞翕忽通云烟白鵞岭下炼丹处瑶草独秀今千年三十六峯在青天仰面歴数举马鞭高林杂树多未识风雨一过俱葱芈山深何物尤可怜秋禽幽鸣巧如弦路回涧阻似无地中有莳药千家田云间鸡犬隔流水居人彷佛皆神仙我欲穷游久无缘羡君忽去寻归船猿声两岸谿几曲白沙明月相洄沿到时西峯草堂前应有携酒来华巅山人不喜説朝市但説久别情依然尘埃旧褐便可脱濯费十斛山中泉为予净扫石上叶早晚有意来高眠
　　晓出城东门闻橹声
　　城门朝开路临水人语烟中近鱼市谁揺飞橹入苍茫带梦惊鳬柳边起过处寒波动拍沙逺闻呕轧复咿哑征夫车转山头阪工女机鸣竹外家我身本是江湖客偶堕黄尘晓行役此声空忆旧曽听舟中酒醒东方白
　　咏苑中秦吉了
　　不独能言异凡鸟最爱佳名呼吉了雕笼几度学鸡鸣惊起烟花六宫晓驾来别院未知迎先听遥呼万嵗声愿把春风一杯酒从今莫听上林莺
　　夏珪风雪归庄图
　　江云粘波晚糢糊青山忽失如亡逋乾坤莹净冰作壶春意散入千林枯野桥古渡行人无清响瑟索鸣残芦江天万里一老夫短蓑如猬舟如鳬鱼寒入泥不上罛归来逺识渔邨孤柴门夜扣闻犬呼迳竹压折谁相扶山妻自炊稚子沽不羡炙肉围红炉嗟予客游嵗屡徂诗囊随驴走髯奴长安何处觅酒徒飞花朴头帽不乌旅舎无梦还江湖慙对风雪归庄图
　　始归江上夜闻吴生歌因忆前嵗别时
　　前年月夜闻君唱秋满芦花此江上一声离思水茫然云逐孤帆共揺飏惊鱼喷浪栖鹘飞木叶散落风吹衣莲歌尽歇松陵浦渔笛还沈笠泽矶停杯数到临终拍露下无声斜汉白满船相送尽凄然况我当为逺行客解绂今年别紫宸归舟江上又逢君一尊重听当年曲相对浑疑梦里闻东方欲曙余声絶悲喜盈襟竟谁説愿长把酒听君歌从此天涯少离别
　　题董元卧沙龙图
　　人间滴罢天瓢水归防珠卧沙里空潭白日不闻雷云雾俄随转身起谁言北苑笔意精头角破屋将飞腾细看图画何须恐曽谒真龙游太清
　　松隠居为戴叔能赋
　　江边柳树谿边花晋处士宅秦人家秋风忽来春雨过坐看衰落俱堪嗟山中相依嵗年久羡君独结苍髯叟短褐长镵不解耕茯苓作食花为酒我今身似浮云闲正合着在长林间明朝傥许同栖泊便拟飞随白鹤还
　　萧山尹明府吴越两山亭
　　忆昔看山吴越游酒酣鼓棹江中流左招舞凤来百里右顾卧龙横半州峥嵘两势不相下氛翳净扫当高秋文身乌喙昔分处有国本是名诸侯区区仁暴固无异朝吞暮幷山应羞不知千载竟谁主伯气倐与飞烟收迩来此地有兵甲风景颇似当年愁黄云蔽天道路逺我欲再寻应莫由闻君作亭压此境坐获众胜非穷搜江长不隔飞鸟渡峯多欲障斜阳畱废兴自古属造化登临未须生百忧但当矫首望东海一杯笑举邀浮丘
　　赠卖墨陶叟
　　龙井老人称墨仙有家近在荆谿边铁臼秋鸣竹屋雨瓦沟春扫桐窗烟玉初成敢轻用万里豹囊曽入贡日长小殿试乌丝光迸骊珠欲浮动世间潘李今已无黄金满箧争来沽词臣供写上林赋画史借作瀛洲图文物年来颇凋弊丧乱谁言少知贵便须从子乞双螺醉草檄书磨楯鼻
　　虎丘行次朱赏静见寄韵
　　我谋我隠西郭西读书坐觉长身低出门到寺才数里野水沙竹生秋辉恨无酒航漾落日百钱行自悬青藜时危未卜人安宅幸遇胜地须扳跻山中况逢暑雨过枇杷树高隂满地兴来即游兴尽返迎送岂要山僧知两崖石根下插水绿藤倒拂风生漪空堂朝鼓起龙蛰高塔夜铃惊鹘栖人生在世本为客随意且畱何必归丘陵莫叹今日异城郭更恐他年非苍茫万事孰可问孤鸟已没空烟霏念君不游何所为作字寄我如张芝真娘有灵应大笑把酒岂不延题诗秋风今朝动江浦挂席正是当年期与君一吊兴废迹荒台古树闻乌啼
　　凤台二逸图
　　元集贤院待制冯海粟公自号瀛洲客尝被斥游金陵凤凰台作诗吊李谪仙好事者为作凤凰台游图近有诗示求题赋此塞之
　　谪仙昔作供奉臣诗语不合妃子嗔銮坡无地容侍直锦袍来醉金陵春金陵台高凤凰去西望长安竟何处江声空打石城潮山色犹横歴阳树骑鲸一去五百秋花草满迳埋春愁瀛洲老客绿玉杖笑领賔客还来游才气风流颇同调曽入金门待明诏当年流落不自悲却问前人欲相吊可怜二子遭清时放逐江海空题诗赖有高名足难朽何用粉墨他年埀夕阳栏槛登临后谁复来游酹杯酒屐痕寂寞隠苍苔栖乌啼满台前柳
　　送张员外从军越上
　　鹍鸡啼霜海城白谁扫行车出南陌刀头装得愿酬恩知是狂游广州客击筑悲歌斗酒前又从飞将去临边幕中草檄风生笔马上吟诗月在韀秋声万里随征鴈南北长江竟谁限明朝若上越王台应有中原陆沈叹
　　题陈节妇
　　节妇姓孙郡人陈已久之妻也已久客死节妇守志其孙彦逊求题赋此
　　娇儿笑语罗帏暮银烛揺光夜香度狂风忽起海东头吹断兰州去时路去时岂惜千金躯烟涛竟没瑚树精卫寃深水更深身小天高向谁诉寂寞尘奁掩镜光可怜不复照晨妆阶前莫剪青青草生死终身不下堂堂中素幔空时祭赖有孤儿拜虚位白日哀思眼不干夜枕还流梦中泪妾本孤桐断作琴一弦只作一弦音逢人不奏凤凰曲别鹤离鸾夜夜心
　　晚步西郊见鴐鵞羣飞
　　平烟漠漠天苍苍牛羊不牧野草黄鴐鵞东来高作行晴空忽堕数防霜紫塞碧海遥相望下视鳬鸭愁陂塘书生见此心欲狂便思呼鹘上马驰鹔鹴之裘自倒披箭声脱鸣饿鸱逺翮正落双参差仰空拍手夸絶竒豪气服杀幷州儿也胜闭门坐咏诗
　　次韵杨孟载早春见寄
　　雪后西园韭初剪流澌晚动春塘浅闭门有客抱深愁久不题诗砚生藓风尘健儿夸得意独坐寂寥谁所遣应缘少学与时违不习弓刀诵文典城中物贵市门静好事犹能具杯脔琴堂朝夕共清欢举白频浮不容免铃驺已游賔客醉深夜垣扉罢扃键一灯畱照对牀谈沸鼎松声烹绿荈五更上马子先去拥被独眠窗日晛起闻啼鸟忽兴发欲往江边云隔巘人家旧燕尽巢林草满长洲絶游辇春耕咫尺阻归计野水自流闲浍畎吾乡繁华天下稀花柳邨邨随步转久闻离乱今始见烟火高低变峰燹登临吹笛散羣羌此事空嗟千古鲜朝来风雨况凄黯雨湿城头旗不展邻里衔泥备役夫县官不肯怜疲喘安居且复俟时寜出岂无能非退巻范庄红杏几株在好待开时同折撚对花忧患不须言剩唤一杯供脚软
　　鹿
　　日暖呦呦草际鸣养驯未省见人惊云山别却衔芝侣来向朱栏花下行旧毛雪白新茸绿曽在宜春苑中畜几人逐走向中原输与吾皇称疾足
　　咏雪禁体次徐文学韵
　　边城雪埋深没簳风旋余花吹酒盌几人遮虏渡冰河直指弯弓不能满我方高枕听萧瑟却喜今年瘴全浣寒添柳院觉春迟明透竹窗惊夜短未成豪饮围翠袖且办清吟呵象管铺庭拥路扫难开三日不消知待伴翻疑塞北云正冷可信江南地先暖愁封小窟僵蛰虫惊折危柯殒巢卵林中樵絶暮无烟野外猎来晨有疃赵女依稀舞态斜郢人寂寞歌声断此时自叹少清欢月下闲门谁解欵山隂老客虽苦病放旷犹能类中散长须踏雪送诗筒白战令严乌敢缓开帘尚恨不同赏醉看帽欹仍裼袒秖期明日有晴暾逺访梅花须勿懒
　　思夫山
　　江上曽看望夫石湖中望见忆夫山夫君好采山中药独得长生竟不还不似萧郎与秦女乘鸾同去彩云间
　　题陶生兼寄周记室
　　马头交语临长陌我手持杯君揖防官槐风起咽秋蝉日暮偏伤逺行客故乡故人离别多过江相见问如何军中莫笑书生怯还有能当曳落河
　　倒挂
　　绿衣小凤啼愁罢瘦影翻悬桂枝下芙蓉帐里篆消时解敛余香散中夜钟鼓迢迢锁禁门宵衣未得奉明恩五更香冷罗浮月相忆梅花应断魂
　　苦寒书江上主人壁间
　　惨节欲尽郊原空北风五日吹沙蓬客子东游骨肉逺主人赖有江边翁青灯白酒同倾泻醉拥布衾茅屋下中宵不敢愁苦寒犹有穷年逺行者
　　菜迈为余唐卿赋
　　柱桐里中君始归菜花满园黄蝶飞桔橰倚树长不用江南雨多山土肥方畦独绕看新绿晚食何须尚思肉翠缕登盘春薤香金钗出盎冬葅熟我家亦在尊菰乡秋风便应归共尝潮州司马成何事回首空愁足万羊
　　送张贡士防试
　　国家文治今百年多士孰赉皆知天南宫坐试二三防能使海内无遗贤院门晨开官烛烂白袍鹄立人三千上谈礼乐祖姬孔下议制度轻雠临轩曽看宰相贺云瑞尽见当胪传看花或骑太仆马锡宴每给司农钱登朝出牧知几辈冠佩劒舄纷相聨迩来国运属中圯争慕死节羞生全浔阳老守血洒地甬东大将魂沉渊乃知儒术王政本至此尚頼扶倾颠诸生区区抱遗籍草莱窜亡亦可怜南方上公境独治鹿鸣更欲兴宾筵张君几年客夜雨古檠空案亲韦编逢时颇欲见行事岂但持作求鱼筌入塲叉手万言就众目一叶惊先穿严装又随计吏发京城逺瞻北斗连秋风吹云别酒冷枯杨浅水阊门邉君行勿亟我有语落日尚在车衡县窃闻天子正侧席此去为拜彤庭前挥毫休奏醴泉颂给札莫赋凌云篇但当开口论世事号令次第宜何先坐令王纲复大振干枢共仰天中旋我今有志未能往矫首万里云茫然
　　明月舟
　　秦邮吕彦行题所寓室曰明月舟盖取甓社湖中有明月之句也
　　明月非月舟非舟问君乘之何所游风多浪高徧处有日暮欲渡令人愁此乡偶似淮南住醉客每来歌白苎夜深天黒梦神光几个惊乌落高树君才照国不照车何用高隠江湖居嗟予未识青藜杖愿借舟中卧读书
　　听南康陈协律弹楚歌
　　我闻楚客弹楚声初弦一挥边马惊呜咽哀音动寒月正如歌发汉军营营中一曲还渐理想见彷徨帐中起美人掩泣壮士悲宝劒无光黯秋水凄凉叠弄悄欲终应怜归骑阻江东盖世英雄竟如此遗调空畱感人耳四座相逢今夜听霜风忽来庭树零无言有愁俱酒醒
　　京师苦寒
　　北风忽发浮云昏积隂惨惨愁乾坤龙蛇蛰泥兽入穴怪石冻裂生皴痕临沧观下飞雪满横江渡口惊涛奔空山万木尽立死未觉阳气回深根茅檐老父坐无褐举首但望开朝暾苦寒如此岂宜客嗟我嵗晚飘羁魂寻常在舍信可乐牀头每有松醪存山中炭贱地炉暖儿女环坐忘卑尊鸟飞亦断况来友十日不敢开衡门朅来京师每晨出强逐车马朝天阍归时顔色黯如土破屋暝作饥鸢蹲陌头酒价虽苦贵一斗三百谁能论急呼取醉径高卧布被絮薄终难温却思健儿戍西北千里积雪连昆仑河冰踏碎马蹄热夜斫坚垒收羌浑书生只解弄口颊无力可报朝廷恩不如早上乞身疏一蓑归钓江南邨
　　约诸君游范园看杏花
　　去年春色近清明万匝烟花夹晓城西苑相逢车马问何人不是踏春行今年人迷去年道风雨不来花自扫僧寺庭空半紫苔侯家宅废皆青草纵然无主一株存憔悴尘沙不可论野外日斜啼鸟散消愁无处却消魂魏公园林芳坞下闻有柔枝正堪把休言乱后少花看得到花前人亦寡明日寻君君莫违共随游蝶弄晴晖闭门梦断江南晚忍见迢迢春自归
　　南州野人为吴邑曽令赋
　　南州沃壤非泥涂清泉流渠嵗不枯若人抱耒蕲水上始志自比躬耕徒幸逢尧舜可在野起绾墨绶来东吴一鞭不驱雨后犊两舄已化空中鳬郭西春朝布谷语柔桑绿云连太湖下车殷勤问父老劝耕为汝犂先扶我本野人偶叨禄向汝未忍施鞭蒲五风十雨和气应勿遣寸土生蒿芜太平邨落鸡犬静社饮自足欢妻孥但当相率了官务莫劳县吏来催租民言此令善教我斗酒相寿歌呜呜共问野人竟谁是堂中鸣琴贤大夫
　　欲访李孝廉至娄江遇风而囘
　　船头晓日浮江面东望青山是娄县寻君此去爱潮平出浦那知风色变云烟翕忽波浪涌咫尺渔邨已难见高树巢倾鹳鹘愁深潭窟陟鼍龙战舟师捩舵苦无力帆势如蓬几飘转中流不进却归来握手何由遂初愿人生防合应有时天意茫茫吾敢怨
　　夜泛湖至东舍
　　渔邨港头初月上鵞鸭不收菰荻响隔湖烟寺逺钟来居人尽归吾独往寒风萧萧寒浪生舟中欠载酒壶行东家未宿如相待黄叶青灯机杼鸣
　　午日有怀彦正幼文
　　去年归乡过重午柳雨莎风满南浦白莲阁上与君吟遥忆徐君隔淮楚今年风雨又端阳却在秦淮忆故乡徐君已归若相见应言前事一凄凉客愁欲断翻长笑人事推迁古难料明年未省又何之一杯且听江南调
　　鸥捕鱼
　　秋江水冷无人渡羣鸥忍饥愁日暮白头来往似渔翁心思捕鱼江水中眼明见鱼深出水复恐鱼惊隠芦苇须臾衔得上平沙鳞鬛半吞犹见尾江鱼食尽身不肥平生求饱苦多饥却猜人少忘机者海上相逢不飞下
　　泉南两义士歌
　　泉南两士陈与孙少小相约为弟昆合疎成戚契谊重异木纒结如同根升堂握手出肺腑交拜二母开罍樽具舟期贾海外域欲度夷僰穷昆仑沧溟东望浸天烂风怒搅波涛浑天吴恍惚出怖客掀舞鲛鳄飞鹏鹍孙言陈宗惟子在逺涉巨险吾宜奔汝亲头白倚门切慎勿轻去违晨昏相让不得乃更往挂席遥指扶桑暾望山行觅岛中国卉服通译侏言寻烟暮投薜荔屋趂墟昼集桄榔邨逾年还家喜得宝木难火齐并瑶琨探囊用取两不较屑屑彼我谁复论急难相援誓终始嵗时燕庆烹羔豚义风久已动殊俗椎结相见知钦尊我闻同气有争利防墙往往隳家门又看结交许嵗晚盟盘未撤渝情恩管鲍居贫乃共济余耳得势终相吞若兹二子古亦少简牍可使他年存作歌为继王子传薄俗视此应堪敦
　　节妇吟
　　城头黒云如破屋车走争门折千轴姚家新妇亦东逃舅姑惊惶儿女嘷自知数口难俱免欲渡前谿舟尚逺嘱夫弃妾当奉亲独赴清流不爱身此日谁能问南史如妇曽书几人死
　　立秋前三日过周南饮雷雨大作醉后走笔书壁间
　　周郎乃是同乡友乱后相逢惊老丑日斜邀我话旧游为唤金陵白门酒一杯乍解羁旅顔两杯渐沃粘吟口三杯不觉已陶然此身竟到无何有青天俄忽震霹雳白浪翻江怒蛟吼急雨争鸣池上荷狂风已折门前柳醉中相对正坐忘匕箸何须惊落手家人喧呼水入户颠倒屋茅随地走牀牀避漏且莫叹旱气方除贺田叟蓐收预到三日前净扫炎氛去如帚黄昏泥潦归未得呼烛相留卧东牖夜深酒醒起独行云散城头见星斗乃知天变只须臾人在艰难岂云久
　　送张倅之云间
　　鲈乡亭前枫叶稀读书堆下征鴈飞孤城迢递秋色里作官自好休思归扁舟晚待潮东去琴鹤由来是家具别意方留江上杯离心已挂云间树如此风流一使君文章政事更何云絶怜退食兼荣养不向山头望白云
　　送王孝廉游京归钱塘
　　江南草长蝴蝶飞玉缸碧酒流春辉相逢上客同买醉白马新自燕山归燕山归来不堪説易水寒风蓟门雪朝邸空随使者车帝阍不受书生谒笳声杳渺歌苦辛短衣笑拂京华尘不留东阁观竒士还觅西湖别故人此行莫叹知音寡曽到黄金旧台下荒台遗址今已平更有何人致贤者
　　望月台
　　台前夜半乌啼时起望明月弹商丝月来照见台上影松桂满山风露冷
　　爱竹轩为陈维寅赋
　　匡山老客何清真自绕园屋栽苍筠年来无肉虽苦瘦家有万玉谁言贫一竿防惜不忍剪何以持钓横江鳞僮来扫叶自可喜客至踏笋长遭嗔軥辀啼罢结逺梦碧云忽堕湘南春凉隂翛翛润琴砚落翠冉冉沾衣巾诗成时向节下写醉墨防破烟痕新风来清啸与相答若听金奏怡我神知无顔色媚儿女自古相爱惟幽人洛阳陌上花易过歌钟竞赏劳车轮何如此君最耐久嵗晚结托同情亲乱声朝送帘外雨疎影夜拂窗前尘我尝种此欲免俗乱后伐尽惟荆榛故园咫尺未能去移家幸得为子邻往来傥许如二仲敲门借看毋嫌频
　　钓雪滩
　　江流欲澌鱼不起一蓑犹钓寒芦里渔邨茫茫烟火微雪满晚篷人独归
　　幻住精舍寻梅
　　郭西雪后寻僧院短竹穿沙水如练梅花有待我来催十日春寒未开遍忽思前日渡江水夜解征帆宿山县偶逢一树在官廨为写新诗冰满砚关山梦别今五年缟袂谁家月中见自慙丧乱尚飘泊泪眼如看故人面黄昏酒醒逐寒影绕树千回意无倦南枝北枝乱如雪未许东风吹一片名园桃李尽荆榛空谷独开君莫怨重来省视两何如惆怅归时有余恋
　　北郭秋夜喜徐卿逺来兼送南防
　　东海徐君我同里日共周旋接冠履斯人自是真可人不见心忧见之喜岂容逺别关山岳两嵗仅收书一纸颇闻微禄不自养雾雨南方疫时起谁能忽送千里来应有飞鸿渡江水虫声今夜空馆凉秉烛相看疑梦里琼枝何以失旧色客路风尘亦劳矣我今不解出门行病眼流眵肉生髀与夺得丧未足较惟有一贫聊复尔暂来即去何使然抚琴东西觅知已当时结交岂不多下车相揖今无几愿君穷达存此心勿使千年笑余耳
　　次韵答朱冠军游城西之作
　　前年城西作冶游柳条拂盖花迷舟笑看明月问狂客我举大白君当浮去年城西复偶住酒伴家家邀即去东邻寺里花正开半醉半醒游几度今年有花愁独寻闭门三日卧春隂将军小队游何处日暮空听车马音臯桥泰娘殊窈窕为我唤来歌水调客愁草草不易除世事茫茫本难料玉壶一双秋露倾唯此可以忘吾情醉归共射草中石笑擘弓霹雳鸣
　　赠步錬师祷雨
　　白头道士骑一鹤手把青莲下寥廓人间又见海田枯十丈黄尘没城郭昔年服事茅长君能役鬼神呼风云下为羣生扫旱沴雨工驱起如羊羣隂雷填填天欲怒灵飇吹旗紫坛暮书入重关虎豹开璧沈古井蛟龙防须臾甘澍何滂沱十日不雨应无禾祠官空为大雩舞觋女羞作迎神歌明朝师归定何许云里悬珠赤如黍更烦夜起把天瓢翻作东南洗兵雨
　　题朱泽民荆南旧业图
　　睢阳醉磨一斗墨梦落荆南写秋色大隂埀雨尚淋漓哀壑回风更萧瑟枫林思入烟雾清湖水愁翻浪波白谿上初逢野老航山中逺见先生宅秫田半顷连芋区茅屋三间倚萝薜僧来看竹乘小舆客去寻苓借高屐任公台下石可坐周侯庙前路曽识虎迹时留暮苔紫蛟气或化秋云黒城郭当年别已久风尘此日归不得落日书斋半壁明图画卧对空相忆
　　月支王头饮器歌
　　碛中万骑骄嘶雪头挂金鞍敌初灭归来漆作太白杯杯酒寒凝色如血故国无茔归梦迷朽骨饮恨空如泥琵琶声中鬼语杂酥灯照夜风凄凄昆仑倒泻黄河入袍汗淋漓疑泪湿部落谁酧国士恩尊前一夜无声泣乌孙降王犹疾首起奉单于千万寿
　　海石为张记室赋
　　大星堕水声若吼祖龙夜叱神羊走谁将五色补天余屹障狂澜嵗时久空怜山头精卫鸟身堕风波衔不了娲皇去后几桑田鼇背灵峯一拳小
　　张中丞庙
　　延秋门上乌啼霜羯奴晓登天子牀江头老臣泪暗滴万乘西去关山长公卿相率作降虏草间拜泣如羣羊当时不识顔平原岂复知有张睢阳孤城落日百战后瘦马食尽人裹疮男儿竟为忠义死碧血满地嗟谁藏贺兰不斩上方剑英雄有恨何时忘千年海上见祠庙古苔丛木秋风荒摩挲画壁尘网里勇气虬髯张巫歌大招客酹酒忠魂或能来故乡
　　灵岩琴台
　　美人玉琴何处防遗谱写入风泉秋落叶无人登旧榭满山明月乌啼夜
　　送刘将军
　　朔风吹沙复吹雪笑解吴钩初欲别酒酣击筑和悲歌将军出关车骑多


　　大全集巻十
　　钦定四库全书
　　大全集巻十一
　　明　髙启　撰
　　长短句体
　　青丘子歌
　　江上有青丘予徙家其南因自号青丘子闲居无事终日苦吟间作青丘子歌言其意以解诗滛之嘲
　　青丘子臞而清本是五云阁下之仙卿何年降谪在世间向人不道姓与名蹑屩厌逺游荷锄懒躬耕有劒任绣涩有书任纵横不肯折腰为五斗米不肯掉舌下七十城但好覔诗句自吟自酬赓田间曳杖复帯索傍人不识笑且轻谓是鲁迂儒楚狂生青丘子闻之不介意吟声出吻不絶咿咿鸣朝吟忘其饥暮吟散不平当其苦吟时兀兀如被酲头发不暇栉家事不及营儿啼不知怜客至不果迎不忧回也空不慕猗氏盈不慙被寛褐不羡埀华缨不问龙虎苦战鬬不管乌兔忙奔倾向水际独坐林中独行斲元气搜元精造化万物难隐情冥茫八极逰心兵坐令无象作有声防如破悬虱壮若屠长鲸清同吸沆瀣险比排峥嵘霭霭晴云披轧轧冻草萌髙攀天根探月窟犀照牛渚万怪呈妙意俄同鬼神防佳景毎与江山争星虹助光气烟露滋华英聴音谐韶乐咀味得太羮世间无物为我娱自出金石相轰铿江邉茅屋风雨晴闭门睡足诗初成叩壶自髙歌不顾俗耳惊欲呼君山老父携诸仙所弄之长笛和我此歌吹月明但愁歘忽波浪起鸟兽骇叫山揺崩天帝闻之怒下遣白鹤迎不容在世作狡狯复结飞佩还瑶京
　　登阳山絶顶
　　我登此山巅不知此山髙但觉羣山总在下坐抚其顶同儿曹又见太湖动我前汹涌三十万顷烟波涛长风吹人度层嶂不用仙翁赤城杖峰回秋碍海鹘飞日出夜聴天鸡唱中有一泉长不枯乃是蜿蜒神物之所都老藤隂森洞府黒树上不敢留栖乌常年祷雨车来此投金符灵旗风转白日晦马鬛一滴霑三吴岩峦苍苍境多异樵子寻常不曽至探幽歴险未得归忽聴钟来涧西寺此时望青冥脱略尘世情白云冉冉足下起如欲载我升天行古来名贤总何有只有此山长不朽欲呼明月海上来照把长生一瓢酒浮丘醉枕肱洪崖笑开口秋风吹落浩歌声地上行人尽回首
　　张节妇词
　　灵寿张明府嫡母早寡守志
　　谁言妾有夫中路弃妾身先殂谁言妾无子侧室生儿与夫似儿读书妾辟纑空房夜夜闻啼乌儿能成名妾不嫁良人瞑目黄泉下
　　与客饮西园花下
　　一壶酒正满一树花仍新倾壶对花树日暮西园春不爱枝上花爱此花下人相逢莫学花无赖明日分飞随路尘
　　吴中逢王才随朝京使赴燕南归
　　江南草长蝴蝶飞白马新自燕山归燕山归不堪説易水寒风蓟门雪朝邸空随使者车禁阍不受书生谒一杯劝君歌莫哀归时应过黄金台不见荒基秋来土花紫伯图已歇昭王死千载无人延国士
　　白云泉
　　白云不为雨散在清泉流泉气复成云山中同一秋岩前石窦幽寒处云自长浮泉自注潜龙未起出深渴鸟时来下髙树云应无心飞上天泉亦不肯随奔川老僧爱此不复下山去卧云饮泉终嵗年
　　戎王追彘图
　　前骑脱兔奔后骑惊鸿急火烧秋草猎场空一彘穷追势难及大小当戸左右贤单于勇鋭阏支妍雕戈白羽谩争发众中得隽知谁先君不见天防将真天子驰一马殪四豕
　　茅山陈道士卧云所
　　不逐云渡海宁随云出山但邀云共宿日夕三峰间絪緼枕席润晻霭房栊闲聴松阁前风满耳吹尽白云应睡起
　　赠醉樵
　　川钓已遭猎野耕终改图不如山中樵醉卧谁得呼采山不采松松花可为酒酒熟谁共斟木客为我友木客已去空石牀举杯向月邀吴刚借汝快斧斫大桂要令四海増清光林风吹发寒拥耳独枕空尊碧岩里此时忘却负薪归猛虎一声惊不起世间万事如浮烟看棊何必逢神仙青松化石鹤未返酒醒又是三千年
　　雷雨防婴图
　　儿衣寒母衣湿风雨苍黄归意急雷忽鸣儿忽惊抱儿与儿同死生树声吹回水声注田家尚遥无避处看图谁念乱离人白日青天弃儿去
　　南园
　　君不见平乐馆古城何处寒云满君不见奉诚园荒台无踪秋草繁白日沈山水归海寒暑频催陵谷改皇天大运有推移富贵于人岂长在请看当年广陵王双旌六纛何辉光幸逢中国久多故一家割据夸雄强园中欢防恐迟暮美人能歌客能赋车马春风日日来杨花吹满城南路叠石为山引泉为池辟疆旧园何足竒经营三十年欲令子孙永保之不知回首今防时繁华扫地无复遗门掩愁鸱啸风雨种菜老翁来作主空余怪石卧池边欲问兴亡不能语春已去人不来一树两树桃花开射堂踘圃俱青苔何须雍门琴但令对此便可哀人生不饮胡为哉人生不饮何为哉
　　沧浪亭
　　沧浪平无风波之惊沧浪广有风月之赏吴兴长史旧迁谪买得此水自号沧浪客乗钓在北渚榜船临西洲白鸥不来往遣兴谁同逰发清歌弄清景醉入荷花梦魂冷天念儒臣去国寃故与无尘水云境斯人去已逺我来空复情沧浪水虽在不似昔年清踌躇烛过亭前路疎苇寒烟沙鸟鸣
　　石射堋
　　石射堋张石城石鼔响或发石骑势欲行彷佛古战场上有愁云生饿鸱啸寒风砉若箭镞鸣何人作此留山中鸟兽欲过胆尽惊疑是神禹治水时来教鬼神降妖精至今风雨夕犹聴人马声尝闻父老言鼔鸣则有兵方今疮痍民脱命见太平我愿碎其鼔隳其堋人安四海清自此万年无战争
　　走狗塘
　　春堤长春草浅此地吴王曽走犬猎场四面围画旗红炬照辇还宫迟割鲜夕宴谁共食台上妃子非樊姬春苑年来草仍緑韩卢已去多麋鹿君不见汉皇纵狗殊有功逐兔直到乌江东
　　清冷阁
　　临清池敞华阁明月入绮疏防风飐罗幙白波连逺洲竹冷芙蓉愁客聴秋声起鱼惊星影流冰弦弹罢鹍鸡曲天河堕水凉宵促试问西园阁上游何如南浦舟中宿
　　乌夜邨
　　荒邨乌夜栖忽绕月明啼生得东家女身为万乘妻至今种髙树不遣乌飞去居人凡防家爱听啼哑哑啼哑哑勿惊怪妇开门向乌拜
　　醉赠宋卿
　　劝君归来休莫作澹荡逰黄云已蔽燕国晚白露正满梁园秋千石酒万户侯请君论此谁当优吴门日出花满楼小妇唤客不解羞君留緑绮琴我脱紫绮裘今朝春好能饮否东风吹散江南愁
　　潘隐君月楼歌
　　楼髙髙月皓皓容月多得月早朝看西堕江夕见东生岛我歌乌飞向穹昊楼中之人须醉倒人长闲月长好月中药成人不老
　　约诸君看范园杏花不果后偶独逰而杏已尽落惟桃数树盛开感而有赋因寄诸君
　　乆欲与君往那期成独来参差二月暮过却杏花开杏花虽好今无在只有桃花笑相待杏白桃红何浅深春还不负看花心看花心君更剧胡为不来空叹息世间万事尽如花着意相寻应不得
　　番人移帐图
　　悬尔弧韬我弓拔帐何徙榆林东顾语勿驱日暮中野儿未十嵗不能骑马
　　夜闻谢太史诵李杜诗
　　前歌蜀道难后歌偪仄行商声激烈出破屋林鸟夜起邻人惊我愁寂寞正欲眠听此起坐心茫然髙歌隔舍与相和双泪逬落青灯前李供奉杜拾遗当时流落俱堪悲严公欲杀力士怒白首江海长忧饥二子髙才且如此君今与我将何为
　　赠金华隐者
　　我闻名山洞府三十六一一灵踪纪真箓金华秀出向东南逺胜阳明与句曲楼台缥缈开烟霞天帝赐与神仙家灵源有路不可入但见几片流出云中花子房之师赤松子三千年前亦居此飞行恍惚谁解寻漫説至今犹不死松花酒熟何处逰瑶草自緑春岩幽羣羊卧地散如石老鹿耕田驯似牛闻有隠君子乃是学仙者自从入山中不曽到山下世人莫知其姓名以山呼之不敢轻樵夫忽见苦未识只疑便是黄初平嗟我胡为在尘网逺望髙峰若天壤茯苓夜煮傥许餐铁杖来敲石门响
　　春初来
　　春初来栁条欲舒花未开晓日前鸟声喜似报春来唤人起东风吹暖入烟痕緑遍江南几千里去年春去忆愁人倐忽今年又见春但欲逢春醉杯酒不管相思成白首
　　题黄大痴天池石壁图
　　黄大痴滑稽玩世人不知疑是阿母傍再谪偷桃儿平生好饮复好画醉后洒墨秋淋漓尝为弟子李少翁貌得华山絶顶之天池乃知别有缩地术坐移胜景来书帷身骑黄鹄去来逺缟素飘落流尘缁颍川公子欣得之手持示我请赋诗我闻此中可度难玉枕秘记传自青牛师池生碧莲花千叶光陆离服食可腾化游空驾云螭奈何灵迹久闭蔵荒竹满野啼猩狸寻真羽客不肯一相顾却借释子营茅茨我昔来逰早春时雪残众壑销寒姿磴滑不敢骑马上青鞵自防桃笻枝上有烟萝披拂之翠壁下有沙石荡漾之清漪晴天倒影落明镜正似玉女晓沐髙鬟埀饮猿忽下藤袅袅浴鹤乍立风澌澌匡庐有地我未到未省与此谁当竒扫石坐其涯沿洄引流巵醉来自照影俯笑知为谁落梅扑香满接篱暮出东涧钟鸣迟归来城郭中复受尘土欺十年胜赏难再得恍若清梦一断无由追朝来观此图恻怆使我悲当时同逰已少在我今未老形先疲人生扰扰嗟何为不达但为髙人嗤汉南已老司马树岘首已仆羊公碑惟应学道悟真诀不与陵谷同迁移仙岩洞府孰最好东有地肺西峩嵋髙崖铁锁不可攀援以迳上仰望白云楼观空峩巍此山易上何乃遗便与猿鹤秋相期欲借太乙舟夜卧浩荡随风吹洞箫呼起千古月照我白发凉丝丝倾玉醪荐瑶芝招君来逰慎勿辞无为漫对图画日夕遥相思
　　书梦中
　　梦行塞下沙无水无蒹葭牧羊人归霜草短平地雁羣栖不暖骑马茫茫入逺烟一行冲起上秋天我梦惊回雁飞去角声吹断江城曙
　　妫蜼子歌【为友王常宗作盖其号也】
　　妫蜼子乃是轩辕之裔虞鳏之孙混沌旣死一万年独抱大朴存窃伏在草野冥心究皇坟蚤逢三光五岳之气乍分裂天狼下地防血流浑浑鹿走秦中原蛇鬬郑国门俎豆弃草莽干戈歘崩奔妫蜼子便欲东逰渡弱水沐发沧海朝阳盆又欲西行泝河汉逾昆仑山横川阻两地俱不可以往兮归来掩戸卧旦昏莳黍一区注醪一樽妻给井臼儿收鸡豚不诘曲以媚俗不偃蹇而凌尊作为古文词言髙气醇温手提数寸管欲发义理根上探孔孟心下吊屈贾魂其质耀金石其芳吐兰荪叩虚答有响斲险成无痕陆珍杂水怪变状弗可论防年兀兀不肯出坐待真主应运九五开乾坤鹤书自天来幽隐初见拔使者逺造庐鸡鸣起膏辖兴纂金匮编尚书为给劄奸魂泣幽冢下恐遭诛杀书成一代进紫宸鸾旗羽卫夹陛陈閤门导谒称小臣麻衣不脱拜圣人捧圅近前殿龙顔喜回春勅赉内帑之金与绮段其文织作银麒麟防恩乞还家以奉白发亲戴古弁埀长绅自号山泽之臞民妫蜼子幸际明良时无为寂黙坐老东海湄青丘有客钝且痴与汝欲结同襟期左鼓清瑟右吹鸣箎作歌共祝天子夀五风十雨万国赤子同熙熙
　　赠刘生歌【生善鍜为李錬师制三隅铁剉药刀求歌赠之】
　　君不见欧冶子金铸鱼肠照吴市君不见徐夫人药淬匕首惊圅秦竒锋当年非不利气夺秋云愁白帝伯图恃此竟无成良冶徒为杀人器何如刘生独炼昆吾钢大炉夜锻腾虹光神鍼妙刃两如水提出二竖皆奔蔵利器之功有如此特为医仙起人死囊中长得伴刀圭海上何须剸犀兕我看十年太白西方明铜山寻凿兵纵横幸逢圣人生干戈戢四海清愿生但制此器勿制兵民无疫疠乐太平
　　登金陵雨花台望大江
　　大江来从万山中山势尽与江流东钟山如龙独西上欲破巨浪乗长风江山相雄不相让形胜争夸天下壮秦皇空此瘗黄金佳气葱葱至今王我怀郁塞何由开酒酣走上城南台坐觉苍茫万古意逺自荒烟落日之中来石头城下涛声怒武骑千羣谁敢渡黄旗入洛竟何祥铁锁横江未为固前三国后六朝草生宫阙何萧萧英雄来时务割据几度战血流寒潮我生幸逢圣人起南国祸乱初平事休息从今四海永为家不用长江限南北
　　春日客园无花偶感
　　荒园多青草而无一树花东风吹春来只向何人家南池旧日花满烟美人夜弹蜀国弦乱枝迷眼归不得醉帯月露花隂眠无花虽足叹无酒更可悲如今但得一壶满何用纷纷红紫为
　　白下送钱判官岳
　　白门有埀杨复有春酒香此地逢君谁乃是钱少阳相逢旣沽白门酒相送还攀白门栁不向公车更上书却趋官署初埀绶日落淮水头送君去悠悠梁王苑里花飞尽明日相思过汴州
　　赠钱文则琴呈良夫
　　古乐久不闻古器亦残缺惟有朱弦琴韵与筝瑟逈殊别此夜聴君弹四座寂不喧古人有遗恨似向弦中言初调乍冲融再弄忽凄惋秋猿春鸟相间啼梦绕潇湘碧云远怒涛势出峡鬬石轰奔雷漫流入沧海悠然去无回铜瓶一堕井汲引不可上离车轧轧晓出闗欲行未行苦惆怅夜深庭树风雨惊恍疑鬼神入蒲城须臾响静月照席玉壶冻破冰峥嵘我心正如水万籁不到耳无端听此声双泪逬落百感生起请且莫弹胡笳文姬思家意咨嗟请莫弹履霜孝子在野愁徬徨愿君拂拭登髙堂先弹南风后文王美哉大雅声洋洋使我坐聴忧俱忘
　　雪斋为述上人赋
　　君不见韩刺史疲马度闗愁欲死君不见党将军美人拥帐饮正醺憔悴豪华两何有世人徒劳竞奔走雪深三尺坐寒龛谁似西斋衲衣叟开门一笑定起迟虚空大地皆春熙松梢一片忽堕响夜静山空人不知此地应怜无热恼寻梅莫若寻诗好便穿蜡屐踏琼瑶晓径从埋不须扫
　　燕覆巢
　　双燕生五雏怡怡向髙屋雏饥母出风雨来新作深巢竟倾覆主人念雏不解飞移之别垒待母归雏虽得垒燕勿喜相逢主人亦偶尔明年作巢当更好须信安居最难保
　　五禽言和张水部
　　泥滑滑啼空山行人愁道路难髙天浮云自多雨人不知还空怨汝
　　提壶卢趣沽酒杏花邨中媪家有君如不饮过却春此鸟枝头应笑人
　　郭公郭公天寒水空朝飞暮栖蒹苇中蒹苇中啼不息千载魂应怨亡国
　　婆饼焦婆去饷孙田陇遥陇头小麦穂已揺但愿好收食自饶尔莫忧婆饼焦
　　脱却破袴脱却破袴谿深无船须涉渡亦思脱旧复换新春机已空愁杀人
　　约王孝亷看梅
　　君莫忆东阁吟我莫忆西湖见两地年来信不通尘埃正满春风面不知山中三日雪掩扃修竹斜倚愁娉婷读书屋空满梁月梦防冷落留余馨相寻定有迎船鹤烟雾笼寒缟衣薄一樽好共暖花魂明日关山笛中落
　　题滕用衡所蔵山水图
　　滕君兴在烟霞间逺逰十年今始还画图示我有层嶂竟似何处之名山君言我初适东越酒船横渡镜湖月醉咏谪仙天姥吟海光欲曙清猿歇瑶草春已生便入金华行道逢牧羊儿疑是黄初平从此西逰楚江水大帆如云挂空里柁楼酾酒唤长风一日看山一千里不闻东林钟但见香炉峰波迷洞庭濶树隔潇湘重白沙翠壁经过好就中几度曽幽讨麻姑坛上扫落花尧女祠前荐芳藻晚客湖南逢雁回登临长上楚王台天从朱鸟峰头转江自黄牛峡外来搜竒厯险今应倦黙坐旧逰空数遍时向明看此图好山一一皆重见我闻君言自叹嗟身如处女愁离家闭门读书无半车髀肉渐生空鬓华牀前尘土蔽双屐何不踏之践苔石幸逢盛世道路平五岳寻真皆可适便当住抱緑绮弹松风行尽万壑千岩中仙书探得金匮空归来夸君重相逢握手一笑吴门东
　　余未有嗣海雪道人以张仙画像见赠盖蘓老泉尝祷而得二子者予感其意因赋诗以谢
　　我年已及壮吉梦未兆熊虽有三女儿岂足慰乃公毎闻邻家子夜雨诵经史起坐秋灯前顾影长嗟不能止道人念我书无传画图巻赠成都仙云昔蘓夫子建之玉局祷甚防乃生五色两鳯鹓和鸣上下遂与夫子相聨翩劝我勤礼之当有明珠出深渊我感道人意捧觞拜其前君不见东家翁力耕积多田平生辛苦立门户两儿弃掷如浮烟恶儿亦何须愿得一子贤上以承吾宗下以与吾仙乎有验看明年请君更赋悬弧篇

　　大全集巻十一
　　钦定四库全书
　　大全集巻十二
　　明　髙启　撰
　　五言律诗
　　草堂夜集
　　山家具鸡黍夜与故人期暂喜逢欢会都忘在乱离火寒移坐宻烛尽得诗迟莫聴髙城角明朝别又悲
　　过胡博士郊居【胡善筮】
　　头白兰陵客幽居共一邨老来吟力退贫去告身存夕吹鸣梨叶秋泉注稻根时因来问筮独叩树间门
　　送茅侯
　　欲知离别意孤棹去还停吏分遥迩离人杂醉醒城临秋水渡树帯夕阳亭后夜看吟烛怜君宿郡防
　　孤雁
　　衡阳初失伴归路逺飞单度陇将书怯排空作阵难呼羣云外急吊影月中残不共鳬鹥宿蒹葭夜夜寒
　　晓步园池
　　发随秋叶落心共晓云舒稍改新题句浑忘旧读书林争移树鸟池响食萍鱼无限悠然意凉天独步余
　　次韵过建平县
　　县虽三户小地僻罢兵防茶市逢山客枫祠祭石郎云埋鸣涧斧沙胶度谿航应爱青山好经过驻旅装
　　鹊轩
　　金华朱少府生时有鹊集于庭后树每嵗生日輙一来其母将死鹊悲鸣久之而去因以名轩识其思母之意云
　　神鹊晓鸣枝飞来自有期门前悬矢日堂上捧樽时讵信塡河事寜歌绕树诗只怜君望防风木助余悲
　　寄杜二进士
　　花开寄别离花落正相思交谊多年见乡愁近日知我方淹上国君岂老明时试问江干阁同登复共谁
　　雨篷
　　楚雨满汀洲潇潇洒客舟梦惊孤枕夜愁掩一篷秋苇叶寒相战滩声暗共流此时湘浦上同聴只沙鸥
　　聴秋轩
　　西涧秋声起凉风助振号数禽翻树里万叶下亭臯初讶来山雨还疑卷浪涛老僧方入定终夜任萧骚
　　杏花飞燕图
　　双飞如鬬捷终日几西东尾拂花梢露身翻栁絮风入帘时趁蝶归垒每衔虫何处长相见佳人院落中
　　扇
　　皎皎复团团何人剪素纨驱蝇临几席扑蝶近防干似月惊朝见生风变夏寒时移当日弃莫怨绘乘鸾
　　新荷
　　如盖复如钿初生雨后天叶低浮水上茎弱袅风前乍覆逰鱼戏难蔵宿鹭眠佳人休便折畱防采莲船
　　鹭
　　雪羽独修修闲情恋逺洲声沈烟浦晚影度月滩秋避棹惊时起窥鱼立未休蒹葭同夜宿应只许沙鸥
　　马
　　名驹产渥洼牵出万人夸逸足轻千里髙鬉散五花城南逰紫陌塞上踏黄沙不受蛮奴防骄嘶向日斜
　　梧桐
　　井边双玉树髙结自生凉影散秋云薄声喧夜雨长疎英飘碧簟乱叶响银牀緑绮谁能斲持将奏鳯凰
　　围棊
　　偶与消闲客围棊向竹林声敲惊鹤梦局罢转桐隂对坐忘言久相攻运意深此间元有乐何用橘中寻
　　池上晚酌
　　夕阳初雨过团扇送凉过竹里方归鸟沙边尚浴鵞脱巾悬峭壁流斚逐回波六逸当年乐何如此处多
　　簟
　　蛮藤巧织成乍展觉凉生纹蹙寒波细光揺夜月明坐令葵扇弃眠称石牀平须信南轩下炎天梦亦清
　　射栁
　　风暖画旗张将军集射场马骄嫌辔急人勇喜弓强但见青条折那知白羽翔三军欢笑处巧中胜穿杨
　　流萤
　　熠燿复青荧流光不自停暗飞如避月逺堕欲随星穿树临幽槛縁莎集小庭莫将罗扇扑囊取照遗经
　　水殿图
　　波影绕防干清虚似广寒荷香临槛挹月色卷帘看夜静闻清吹凉多却素纨冥酣思荐鲙银缕簇金盘
　　新蝉
　　翾翾乍离脱咽咽试初鸣隔叶栖身稳移柯忽意惊乱催日堕防唤浦风生何待当秋聴今朝已感情
　　林间避暑
　　自爱蛮藤滑闲舒卧石苔松风催暑去竹月送凉来石气生琴荐泉香入茗杯却怜行路子愁暍向黄埃
　　送刘省郎出佐边郡
　　符劵前军重衣冠上客才地图连异壤星次出中台暮雨车投峡秋风扇却埃省中梧树在鸣鳯会重来
　　湓浦琵琶图
　　秋夜相逢处闺愁杂宦情四弦风共拂两棹月同明司马青衫湿佳人白发生至今湓浦上枫叶尚哀声
　　金人马图
　　名王爱逰猎初试射雕弓白草秋原旷黄沙晚塞空琵琶应汉女騕褭是蕃骢归醉葡萄緑穹庐在月中
　　夜访芑蟾二释子因宿西涧听琴
　　清夜独幽寻岩扉落叶深许携陶令酒来聴颖师琴人醉月沈阁乌啼风满林应畱西涧水千载写余音
　　钱塘送马使君之吴中
　　樟亭离席散遥发画幡车飞雉新阡麦啼鸎故苑花望山登郡阁行水到田家莫道凝香句前人独可夸
　　与刘将军杜文学晚登西城
　　木落悲南国城髙见北辰飘零犹有客经济岂无人鸟过风生翼龙归雨在鳞相期俱努力天地正烽尘
　　和周山人见寄寒夜客懐之作
　　乱世难为客流年易作翁百忧寻嵗暮孤梦怯山空门掩云峰里灯明雪竹中无因乗夜访相慰一尊同
　　哭临川公
　　身用已时危衰残况病欺竟成黄犬叹莫遂白鸥期东阁图书散西园草露埀无因奠江上应负十年知
　　一秋影
　　修竹与疎桐秋隂接桂丛竝生金井侧同映绮疏中隐匿才笼雾交横忽飐风不须懐故馆月落并成空早春侍皇太子逰东苑池上呈青坊诸公
　　铜辇出纡徐春宫昼讲余防烦郎将卫简授大夫书草长园鸣鹿冰开沼跃鱼从逰伴商皓忝窃愧何如
　　题谿山小隐
　　何处谿山隐衡门对野桥晚风携鹤子春雨种鱼苗小径斜通竹疎篱曲防蕉人生闲自足不问楚辞招
　　城西客舍送周著作砥
　　客中寒食后惆怅送君违花隐归城斾风吹渡水衣夜炊黍散春苑鬬茶稀谁念西斋雨相思独掩扉
　　兵后出郭
　　俯仰兴亡异青山落照中民归邻树在兵去垒烟空城角犹悲奏江帆始逺通昔年荆棘露又满阖闾宫
　　谢赐衣
　　胪呼遥捧赐服拜望蓬莱香帯炉烟下光迎扇月开竒纹天女织新様内工裁被泽徒深厚惭无夺锦才
　　西清对雨
　　楚台云起逺汉苑雨来防晓湿宫城斾寒霑陛楯衣沟中随叶堕炉畔帯烟飞坐咏西清暇君王召对稀
　　夜宿太庙斋宫
　　鸟散庙堧空清香肃閟宫太常斋禁宻列祖享仪崇井叩铜瓶月墀鸣玉佩风聴钟车驾庭燎已燑燑
　　送秦主客迁侍仪使
　　蕃客来曽识衣冠上国风承恩趋北阙罢直出南宫导驾炉烟里催班漏防中时清多奏颂还向閤门通
　　春日退直呈禁署诸公
　　待诏直东华归休毎日斜职连词客苑俸入酒胡家檐网长萦絮庭砖欲过花知君未出院应草侍中麻
　　送张司勲赴寳庆同知
　　乍出司勲幙还乘别驾车按图犹汉地输布尽蛮家山热蛇悬树江晴鹤浴沙郡楼回首处北斗近京华
　　寓天界寺
　　雨过帝城头香凝佛界幽果园春乳雀花殿午鸣鸠万履随钟集千灯入镜流禅居容旅迹不觉久淹留
　　送前进士夏尚之归宜春
　　凄凉庾开府老去复如何故国归鸿少新朝振鹭多菊荒应自叹麦秀竟谁歌相送堪愁思潇潇楚水波
　　早出钟山门未开立久之
　　关吏收鱼钥趋朝阻向晨忘鸣鸡睡熟倦立马嘶频柝静霜飞堞钟来月堕津可怜同者多是未闲人
　　雪夜宿翰林院呈危宋二院长
　　偶伴王摩诘寒宵宿禁林院铃风外静宫漏雪中沈绛蜡销吟烛青绫拥赐衾明朝陪贺瑞银阙晓光深
　　自天界寺移寓钟山里
　　移寓钟山里开轩见翠防寺僧违乍逺邻父识犹稀爱读明开牖防偷固设扉谁言新舍好毕竟未如归夜逢故郡贺冬至使胡浦二博士同宿
　　防宿本无期忻逢两旧知问年惊别久晓畏朝迟寒涩髙城漏阳回上苑枝明朝使事毕归骑又天涯
　　至日夜坐客馆
　　久客渐忘家今宵忽感嗟旅踪犹泊梗阳气又吹葭巷屋门封雪乡闗路绕沙闺中想逢节也解忆京华
　　送鲍翰林迁官陜右
　　銮坡初罢直西去惜离羣载笔唐供奉褰帷汉使君浊流河驿雨髙树岳祠云公暇应懐古登临赋夕曛
　　送姚架阁
　　芳尘怅别筵新栁驿亭前客散春城酒人登暮雨船江楼先见日郡界逺临边别后安民俗应知从事贤
　　送曽主簿之平乐
　　路出桂江东乡音想未通蛇飞山苦雾鹏运海多风木魁长欺客花蛮少学农县厅何处在椰叶晚隂中
　　桓简公庙
　　荒林惨淡中石马欲嘶风功在山留碣威存庙挂弓饥鸦迎祭客走鼠骇巫童千载宣城道人怜内史忠
　　送陈则
　　挟防去谁亲侯门不礼賔愁边长夜雨梦里少年春树引离乡路花骄失意人一杯歌短调相送欲沾巾
　　暮春送陈郎中出守擕李
　　出幙方为郡行车动画轮图书归省吏风俗问州人塘水龙鳞细城槐兔目新莫言花已尽君到自阳春
　　送杨从事从军
　　南风动燕麦送子怅如何迢递戎车役凄凉横笛歌天笼平野迥山绕古闗多莫笑书生怯能当曳落河
　　送王员外迁崇教
　　能书晋公子清宦称髙情海树潮帆逺江风夏服轻官从三省去僧出万山迎谁説簪缨累名林得按行
　　吴中送顾生归海陵
　　凉风初变栁归兴片帆孤家向三秋到田经防嵗芜旧音犹帯楚新梦未离吴明日江南北相思有雁无
　　园中
　　席暖林中憩衣凉水上归腐瓜虫食徧空树鹤巢稀邂逅寻幽得参差薄愿违喜无来往者秋草没园扉
　　送前国子王助教归临川
　　去国独依依羇臣泪满衣梦中燕月逺望里楚山防世变人惊老身全诏许归舟前枫叶落应到故园扉
　　送潘巡检之闽中
　　京师到闽海秋色防程余莎栅山兵守榕林岛戸居晓衙鸡应鼓晚逻骑随车清世元无盗将军好读书
　　送思上人
　　名林虽尽废南去只随縁野饭晨留鉢城钟夜到船虎驯应畏法鸟唤不惊禅他日期相见髙峰旧塔前
　　宴王将军第
　　流水通侯第行云傍妓台雨催牙仗散风引羽觞来曲学移声按诗随得韵裁莫令逰宴歇次第过花开
　　送朱从事之吴兴
　　释褐方从宦青山故郡邻草深湖帯雨花暗驿蔵春鼓聚祈蚕女舟逢射鸭人幙中应待久徒此惜离辰
　　和友人过采石
　　山暝断矶头猿声两岸愁栁间娼女酒月下估人舟擒虎嗟横渡骑鲸忆醉逰停桡正懐古风急苇花秋
　　谑栁
　　何恨苦长颦纎姿妩媚春惯愁行路客羞比舞筵人乱叶斜斜雨狂花衮衮尘残蝉来噪日应落汉潭濵
　　无题
　　顾影出中堂长眉学内妆本为戚里妇不是狭斜娼扇扑园中蝶筝弹陌上桑相逢不敢笑只恐断君肠
　　京师寓廨三首
　　谁言旧隐非静里且相依緑树城通苑青山寺对扉官闲休直早客久梦还稀是物春来典唯存旧赐衣
　　其二
　　几夜频听雨经春不见花蘼芜青渚燕杨栁白门鸦拙宦危机逺工吟僻性加闲坊车马少不似住京华
　　其三
　　寂寞过芳时幽怀只自知袖无投相刺箧有寄僧诗防迹尘凝帐蛙声雨到池疎慵堪置散不敢怨名卑
　　送舒征士考礼毕归四明
　　寄语闗门吏休轻尚布衣叔孙聊应召周党竟辞归赤曰京尘逺苍烟海树防送君还自叹老却故山薇
　　陪客登陶丘
　　相逢俱失意此地偶同逰独树邀人去斜阳为客留依邨烟景夕近水竹声秋漫有归欤叹何山是故丘
　　王公子宅五月菊
　　秋英忽夏发宛在阿戎家细认惊初见髙吟喜共夸不依寒竹雨欲映午橊霞我防甘迟暮尊前有此花
　　送周复秀才赋行李中一物得纨扇
　　不画乘鸾女应怜素质新霜机惊落早风麈让挥频席上曽歌怨间或掩颦何如为君子逺路障埃尘
　　送流人
　　汉条应偶触蛮俗未能谙海近风多山昏瘴似岚行冲哀甸虎食畏蛊家蚕乡国何年返悬知老日南
　　赠张省郎
　　汉署早为郎长逰鳯沼傍鸡知壶水马识火城光毎载趋朝笔时熏直省香边书无一羽冠盖得翺翔
　　送瀚公住灵岩
　　离宫逰路絶名寺道场开我昔题诗去师今説法来茱萸埀涧户防萏发池台兴坏俱空幻登临不用哀
　　送宿卫将出守邓州
　　中郎身领仗宿卫在承明旧射双雕落新乘五马行红云遥魏阙白水近穰城好劝诸年少春来卖劒耕
　　甘露寺
　　胜地江山壮名林嵗月遥刹蔵京口树钟送海门潮月黒龙光发天清蜃气销何当寻狠石闲坐话前朝
　　送张羽后夜坐西斋
　　闲斋聴钟坐忧绪怅多端鸣雁雨中急离人江上寒秋灯下木叶夜艇隔风湍别后情萧索方知旧防欢
　　徐山人别墅
　　茶香孤墅发竹色四邻分扫地侵虫字开散鸟羣树凉池过雨苔润石生云我出无车马偏宜访隐君
　　客馆秋懐
　　独卧愁空馆墙隂野豆开暑将潮气敛秋与竹声来身贼多违志时清少弃才惭非张仲蔚门户有蒿莱
　　秋夜宿周记室草堂送王才
　　相别还相恋秋宵暂对牀人情贫后见客况醉中忘池栁疎含吹江云薄防霜离舟侍明发愁思剧茫茫
　　江上雨
　　冥冥众树昏浩浩一江浑急有回风韵轻无入雾痕鸟啼丛竹岭人卧落花邨门巷春泥滑谁来共酒尊
　　送贾二进士归省
　　年少擅词华曽看手八叉晨装归路雨春酒别筵花马帯云过岭人同燕到家罢官趋觐好不是谪长沙
　　赠演师
　　石桥寻礼罢归住白云层法悟经慵读年衰塔倦登青苔生砌锡黄叶翳龛灯我欲相依老前身恐是僧
　　送钱氏两甥度岭
　　吏送投荒去应归下濑营一家十口散万里两身行洞獠欺商市山魈唤客名江边南望泣不尽渭阳情
　　送客归闽省觐
　　秋城闻暮砧归思忽盈襟客久依人遍亲衰念子深青山分岭路红荔到乡林菽水还堪乐何须季子金
　　圆明佛舍访吕山人
　　怜君不出院结夏与僧同隂竹行廊逺香花掩殿空饭分斋鉢里书寄蔵圅中茶宴归来晚西林一磬风
　　荅宗人廉夜饮王氏池亭见懐
　　遥闻池上酌凉夜失炎天酒碧倾当竹衣香坐近莲沿波人弄月翻树鸟鸣烟座上谁相忆惟应是恵连
　　赋得蝉送别
　　疎槐细栁中凉占一枝风蜕出形犹弱惊飞响未终雨来林馆静日下驿门空离管尊前发凄凉调正同
　　何隐君小墅
　　移家营别墅一迳竹扉开泉满疏渠放花多借地栽壁间田器挂里浦帆来自恋幽居乐谁言是弃材
　　赠张明府
　　闻道弹琴处门前栁帯沙海珍通估市湖税减渔家暮港迷荷叶秋田间豆花乱来无此地君政亦堪夸
　　送唐博士肃移家檇李
　　杨栁发初齐春隂废院西故人乘醉别新鸟傍愁啼舟重全家去诗多一路题杏花开北郭谁复共招提
　　赠妓
　　乐籍小名收侯家旧主讴笑能撩客喜醉肯逐人畱蝶识薫香气莺惭度曲喉更怜谙酒令少日住扬州
　　送顾倅之钱塘
　　之官即胜逰送别漫多愁草色荒宫燕槐隂逺驿驺湖通朝汲井潮动夜眠楼早向临平过荷花已欲秋
　　荅髙廉同饮后见寄
　　竹林清暑宴客散独归时愁寄欢余别醒惭醉后诗蝉催斜景急鸟度广川迟何事闻钟处劳君尚逺思
　　沈征士铉野亭
　　清时犹在野独卧见髙情移艇闻烟唱钩帘看雨耕江晴双鹳下树晚一牛鸣回首徒相忆柴车不入城
　　题医师王隐君墓表后
　　孤舟别楚水客鬓已苍苍竟赋招魂些虚传续命方悲风柏陇小积雨药园荒生灭虽能悟看碑亦感伤
　　赠朱山人
　　老来嫌众累依涧独开房积雨苔生桁回风叶满牀学僧持净律避客録竒方若问尘中事无闻不是忘
　　谿上
　　秋色共谿长逰人语笑凉萍开天倒影莲堕水流香鱼罶和星漉禽罝帯雨张从今揺桂棹不必问潇湘
　　次韵杨仪曹雨中
　　雨中池阁晓清簟荐文漪隂恐晴期逺寒疑暑迟荷髙擎欲折栁重舞难欹应阻陪髙咏开帘看散丝
　　寄钱塘诸故人
　　年少客名都狂逰毎共呼荷深筝在舫竹静矢鸣壶明月潮千里残阳雨半湖故人能念否欢意近来无
　　送乌程冯明府
　　青山若下南一骑入晴岚县治琴声古泉香酒味甘竹栏春防鸭苇箔夏分蚕大小冯君后传家尔最堪
　　喜了上人见过
　　几时西涧别忽喜过家园澹泊林间供虚空世外言豆花零晚架瓜蔓络秋垣莫厌频相过衡门久息喧
　　病目
　　闭目洗黄连深坐兀然未忘听鸟兴暂絶看花縁问女知檐日嗔奴畏灶烟愿因无见处得证定心禅
　　病目不饮
　　患目未全明医敎谢麴生暂从彭泽止恐学左丘盲壁下兰尊掩林间药臼鸣坐聴连日雨何物慰闲情
　　赋得蟹送人之官
　　吐沫乱珠流无肠岂识愁香宜橙实晚肥过稻花秋出簖来深浦随灯聚远洲郡斋初退食可怕有监州
　　江上早发
　　苍苍汀雾起何处望髙城防子晓初发居人寒未耕犬鸣林月落鱼跃浦风生已有先行者烟中闻棹声
　　客舍喜侄庸至
　　客里逢人喜相过况阿宜逺逰惊嵗晚多难惜门衰帆落江桥近钟来野店迟一杯灯下语浑似在家时
　　哭周记室
　　万里一羇臣悲歌楚水春漫期重会面竟作永伤神主祭唯孤侄收诗有故人独挥闻笛泪斜日下西邻
　　过永定废寺
　　乱后僧何去门闲落叶时画昏秋蠧老斋防午禽饥罢説传心法犹看赐额碑不知兴坏理来此岂无悲
　　枫桥送丁鳯
　　红叶寺前桥停君晚去桡醉应忘世难归不计程遥山隐初沈日风催欲上潮离魂来此处还似灞陵销
　　盗发汉侍中许戫墓
　　古冢竟谁穿虚传锢最坚玉鱼宵已出石兽晓犹眠长夜俄看日幽台不掩泉须知摸金者亦到汉陵前
　　过海昌赠李侯
　　闲廰昼下帘秋色满疎髯久戍残兵老兵贫长吏亷隂风潮动郭晴日地生盐三老相逢説年来户賸添
　　送易从事祖饮南渚
　　疎杨映老荷别处最秋多送客年年路愁人日日波霞明添醉色风急防离歌莫为官程促青山易看过
　　题张静居画
　　楚客写荆岑秋云隔浦隂人家连橘坞水庙映枫林乱后清逰歇愁边逺色深相看休向晚怕有峡猿吟
　　夜怀王校书
　　灯暗独吟余疎桐月满除虫寒初入戸防饿欲侵书河汉三更望江湖两地居相思无去梦今夜恨何如
　　荅陈则见寄
　　何由慰逺思独咏寄来诗行路方难日清秋欲尽时江多惊雁火树少宿乌枝早晚如相见应怜有鬓丝
　　煮药
　　叶燥井泉清山药在铛灯前看火枕上聴潮声味熟吟方就香来病已轻何时采芝朮养得羽翰成
　　夜投西寺
　　江月上秋衣来敲逺寺扉栖禽惊客至睡仆讶僧归钟度行廊尽灯畱浴院防非无招旅馆禅寂愿相依
　　送石明府之昆山
　　茂苑行春罢携琴又向东潮声数里外山色半城中帆帯桃花雨衣翻栁叶风岛夷闻善政为有舶船通
　　过城西废坞
　　乱前逰最熟乱后问都迷园散栽花户林荒采菊蹊废泉流圃浅斜日下城低惟有烟中鸟迎人似旧啼
　　送范架阁赴嘉禾兼简李使君
　　陆相祠前路孤舟欲上时空江难晚别荒郡易秋悲月送潮生早云随雁去迟幙中知有子太守只题诗
　　喜吕山人见过江馆
　　非君怜夙契谁肯顾柴门日短清江路风髙大树村交呈新着稿同发旧蔵尊莫便寻归棹心懐未尽论
　　赠邻友
　　同居一坞中只隔水西东林近书灯露溪回酒舫通放鳬长合队移竹每分丛只恐君征起难期作两翁雨中就陈卿饮酒醉归闻丁二卧病客楼赋此慰之
　　我醉聴歌后君愁卧病中山云秋郭暗江雨夜楼空短烛知频剪清樽恨不同题诗非檄手那得愈头风
　　送医士宋君之江上
　　诗瓢与药囊此去即行装迹隐名犹在交亲意未忘剔芸繙旧帙尝草识新方春水孤舟起还来问竹房
　　屏居
　　饮水依道者心清无众喧幽花落半树疎雨过荒园看山易云夕寻涧偶穷源欲喻静中趣居然忘我言
　　立秋日
　　碧天收夏色节气变清商暑自今宵伏风从此日凉金茎初有露玉气未成霜日并凄雨潜催草木黄
　　效唐人赠边将
　　翩翩越骑将负勇出山西射虏夸猿臂封侯赌马蹄烽河外暗伏帜草中低欲雪凭陵耻须禽左谷蠡
　　送董湖州
　　五马贵専城花兼赤绶明政条民乍识赋籍吏初呈山笼输茶至溪船摘芰行非将苕霅水谁比使君清
　　晚次西陵馆
　　匹马倦嘶风萧萧逐转蓬地经兵乱后嵗尽客愁中晚渡随潮急寒山旧驿空可怜今夜月相照宿江东
　　送顾别驾之边郡
　　故人虽尽别相去独君賖縁路云千堠临边树一家渡江船载马到馆烛惊鸦莫叹孤城废春来尚有花
　　送僧恬归灵隐
　　逰方应未久栁色变新年在路逢春雪还山访冷泉钟催投寺锡灯照泊江船法意休多问无言即是禅
　　江上寄王校书行
　　寥落旧欢防江边独掩扉邻家闻暮笛客舍试春衣宿鸟归山乱行人渡水稀相思比花絮斜日绕城飞
　　送越将罢镇
　　楚客佩吴鸿临边最有功读书围壁里赌酒射堂中斾出莎城雨笳吹栁浦风越人相感意应与暮潮东
　　送王稹赴大都
　　王郎歌莫哀且酌姑蘓台独客自伤别诸侯谁爱才闗河千里去宫阙五门开未肯轻齐虏新从下土来
　　送孙主簿之徳清【孙善琴】
　　山水匝秋城君行思已清道逢迎吏拜田杂戍人耕地逺知边信家贫称县名应携一琴去相和长官鸣
　　畱别李侯
　　梅发津亭北春随使节回线多逰子服酒满故人杯钟送横江雨车盘出峡雷平生感知已临别更徘徊
　　寄熹公
　　禅居紫阁隂欲去问安心野岸随流曲山门隐树深千灯燃雨塔一磬出风林想见跏趺处云多不可寻
　　送王才归钱塘
　　南归犹落魄北上已蹉跎草草官亭酒劳劳客路歌亲知今日少山水故乡多匕首空畱在酬恩竟若何
　　送长洲周丞陞吴县令
　　青山隔苑桥改邑去非遥官食新添俸民传旧布条稻花迎午散荷叶待秋凋寂寞长洲路空闻五袴謡
　　冬至夜喜逢徐七
　　君来同客馆把酒夜相看动是经年别能辞尽夕欢雪明促曙阳复座销寒世路今如此悬知后会难
　　送史丞之海门【史淮东人】
　　黄茅连雾雨此地久荒凉日出嵎夷迩江通渤澥长改官非谪宦到邑是还乡海上遥闻説归人已裹粮
　　夜雨
　　砌冷一蛩急虚诸叶稀萧条风雨夜幽卧掩牀帏邻杵聴初歇斋灯看尚防忽忧嵗暮事聊食故山薇师山周君客濠上思归未得因画旧隐图求余赋诗
　　几年留客舍千里念家山得向图中见犹胜梦里还菊畦经雨废薜屋帯云闗楚奏无穷意相忘頼此间
　　防恙江馆夜作
　　寒灯坐江馆愁逼嵗防苦恨应催老防疴似忌闲鸡前星列屋雁外月临湾明日将求药身犹懒入闗
　　逢李止冰道人
　　吹箫月满舟何处昔频逰后土琼花观仙人黄鹤楼别来应未老道在复何求相见俄还去江城枫叶秋
　　冬至夜雨感懐
　　节序闗何事徒令百感生升沈当世事存殁故人情寒壮防阳气风疎缓漏声他年説今夜聴雨宿南城
　　过戴居士宅
　　江边戴颙宅地好惬幽寻髙树蔵卑屋新篁补旧林鸟成畱客语云作防花隂不负沧洲约重来论夙心
　　归鸦
　　哑哑噪夕辉争宿不争飞未逐冥鸿去长先野鹤归荒村流水逺古戍淡烟防借问寒林树何枝最可依
　　晚坐南斋写懐
　　雁过南斋暮魂消黙坐中贱贫长作客愁病欲成翁洒侵灯雨庭翻走叶风山妻犹解事未遣酒樽空
　　其二
　　嵗景看埀暮羇踪叹屡迁有身能去俗无术但论天菊老江城酒牀寒客舍氊愁中还一笑儿女满灯前
　　廿四日雨中夜坐
　　不兴贫后叹每动醉中吟涉难知天意居闲长道心雁声随雨到鬓色与年侵独想平生事萧然坐夜深
　　其二
　　身退惟宜静谋疎且任真楼空三日雨书乱一牀尘丘陇多良友江湖独放臣莫嗟年景暮转眼是新春
　　书曹谷才世训诗后为其子季常作
　　緑野髙人第清门旧相家篇章存月露翰墨走龙蛇作戒言惟切诒谋嵗已賖过庭虽有训得与共传夸
　　题画为僧赋
　　行负贝多书青山别旧庐乱寻安土避贫借破庵居吟苦非愁里禅癯似病余思归休看画来去尽空虚
　　题华氏茔芝桧图
　　谁指牛眠处江山地最灵气钟孤桧碧祥表五芝青影动春云乱香敷晓露零知君家种徳曽读墓前铭
　　樵
　　山中朝佩斧逺路入烟萝伐木惊禽起穿云畏虎过石根供倦憩谷口应髙歌莫看仙人奕归来恐烂柯
　　牧
　　自夸黄犊健登垅共挥鞭笛弄将斜日蓑披欲防烟归鸦流水外疎树旧庄前应笑侯门客骑驴走嵗年
　　赋得铜人赠医士
　　旧铸明堂像新图太史书体成金冶内穴试石砭余摩狄年空老求仙事亦虚君怀济人意为此竟何如
　　夏景园庐
　　门掩一斋空幽懐独坐中本同趋府客偶似灌园翁鱼闯萍溪雨蝉嘶栁巷风未须论夙志聊复去樊笼
　　寄题崇明学宫天心水卣轩
　　夜气虚明际斋宫息众喧咏余风度瑟坐久月当轩云尽无畱翳池清有活源心知此时意欲论竟何言
　　送柔上人得船字
　　丛林初结夏东去又飘然罢説天台讲行参雪窦禅残经松下几逺磬月中船不用空悲别师今絶妄縁
　　中秋琵琶洲宴集得红字
　　香雾夕蒙蒙孤髙桂树东影疎林际月凉近水边风重露流杯緑繁星乱烛红明年江海上髙会与谁同
　　悼女
　　保养常多阙艰难愧我贫凄凄临殁语的的在生亲遗佩寒江月残灯夜室尘中郎他日藁畱付与何人
　　乱后经娄江旧馆
　　此地昔相依重来事已非新年芳草遍旧里熟人稀逺燕皆巢树闲花自落矶遗踪竟难覔愁步夕阳归
　　悼故顾宜人
　　避乱应千里悲离复几年尘埃初嫁镜雨雪未归船有子随行旐无人与葬钱束刍何处吊衰草暮江边
　　过刘山人园
　　欲问幽栖处花蹊逐涧回夕烟罗幙巻春雨药房开野鹤知琴意山蜂给酒材城中少闲客谁解引车来
　　次韵杨礼曹移疾之作
　　养疾深扉掩还应谢俗交鸟多风和语葵晚雨缄苞印向闲廰锁钟闻近寺敲相思愁暮霭髙树古城坳
　　送周履道入郭
　　离羣方感怆况复与君违花隐归城斾风吹渡水衣须知喧寂异莫讶往来稀今夜空斋雨谁怜独掩扉
　　雨斋独坐写寄友
　　动与世相妨端居学坐忘雨来池上树烟起竹间房屋鸟非晴弄阑花是晚芳寻山期已阻遥望奈苍苍
　　次韵酬西园公
　　林惊縁树防池响食萍鱼月戸双砧落风亭一簟舒体便清夏健发映早秋疎本自无愁事何须酒破除
　　闻邻家琵琶有感
　　清唱合琵琶当年碧玉家弄残催酒急抱重向灯斜久别愁江树重聴隔院花泪多思旧事不是客天涯
　　书王生扇
　　素质粉藤光蒲葵讵可方当懐惊抱月洒面怯沾霜宜助驱蝇用羞随走马狂过时甘自弃不怨井梧黄
　　送胡铉逰会稽
　　山水独行遍苕溪仍剡溪衣逢新火减舟渡杂花迷黄绢寻碑读红裙赌墅携清逰不能共肠断聴猿啼
　　送陈少府赴嘉定
　　雨歇桑隂路争迎绀幰车湖多田水满城小井烟疎夜户犹闻犬春涛欲上鱼期君布新政去卜海濵居
　　报恩寺逢蒋主簿就送还如臯
　　贪语酒寒频新年见故人别时烟寺晚归路雪江春造次灯前面苍茫舶上身明朝楚花发莫叹县厨贫
　　赠姚东曹
　　炉气拂春衣分曹直省闱相门旄节重郎舍简书稀夜直听钟度晨朝防马飞共怜王掾少粉署有光辉
　　钟山雪霁图
　　山势识龙蟠香台拥翠峦草堂猿啸晚蕙帐鹤惊寒云拥梁僧塔苔封宋帝坛昔年逰歴处今向画中看
　　白莲寺池上
　　月岀露已白荷花香满池髙僧爱清夜畱客坐题诗竹动鸟惊梦草凉虫语悲闲斋一瓢酒应不负幽期

　　大全集巻十二
　　钦定四库全书
　　大全集巻十三
　　明　髙启　撰
　　五言律诗
　　送吴县令迁松陵
　　山县弹琴罢江城露冕初夏霖湖更濶朝日市长虚栁下催耕鼓桑间问俗车秋风莫思去客馆有鲈鱼
　　寄沈校理
　　风雨清明后春寒未裌衣闭门听鸟尽入寺看花稀独酌愁难去相思梦欲飞艰难宜数见何事却长违
　　赠吕医
　　药院闭闲朝烟生积劵烧求真逰岳遍访病出城遥收谷寜烦仆寻苓或遇樵世方多内热一匕傥能消
　　次韵陈畱公见贻湖上行屯之作
　　湖隂巡垒罢缓服上仙舟景好看宜晚诗清赋为秋叶应随鸟散山欲趂波流亦有东逰兴空怜未得酬
　　雨后饮西园偶然亭
　　晚酌樱桃下欢来不奈春那知醉后客犹是乱中人雨霁飘还细花寒破未匀江臯旧逰处回首莫沾巾
　　邻家桃花
　　春色东家出相窥似有心曲垣遮自短别院闭还深影动疑人折香揺妒蝶寻好风时解意吹片拂罗襟
　　和王校理夜坐
　　池暝花如雾苍苍月照开梁空双燕睡帘暗一萤来兵散谁家笛人违此夜杯如何对清景愁思却相催
　　答陈校书客懐
　　同患君尤甚时难觉意真愁边长夜雨梦里少年春逰逺荒家业交疎困露尘一杯歌短调谁聴不沾巾
　　酬余左司
　　门巷接埀杨同邻忘异乡儿亲欣见熟仆立厌言长读借风牀简炊分雨碓粱乱来成久别能不为情伤
　　宿道王兰若
　　借榻到僧扉虽安未是归暝禽愁雪意夜篠助风威灯尽思燃帯衾寒起覆衣不知孤棹去明夕更何依与诗客七人会饮余司马园亭【居皆在北郭】
　　情与酒兼和园亭驻晚珂家同榆社近人比竹林多短景催长宴醒吟杂醉歌乱离欢易失无厌数相过
　　登西涧小阁
　　层槛构云牢清寒洒客袍石棱添涧险阁势借峰髙风竹惊栖鸟霜藤缒饮猱欲题因境胜不敢易挥毫
　　江上答徐卿见赠
　　烟树近松陵扁舟晚独乘江黄连渚雾野白满田冰往事愁人问虚名畏客称无才任萧散敢望鹤书征
　　除夕客中与家兄守嵗
　　雨雪逺村中猿鸣旅馆空守炉销夜漏停烛待春风有恨能催老无文解送穷却怜今夕酒还得弟兄同
　　南溪晚归
　　流水出云根遥通古寺门山深僧少俗人静市如村马渡知长浅鱼行见不浑多情溪上月归路照黄昏
　　丁孝亷恵冠巾
　　知试山人服冠巾逺寄重佳名因子夏旧制学林宗裹映秋吟鬓欹宜晚醉容朝簪今已解期上华阳峰
　　西园闲兴
　　看到竹过邻园林独卧身鸟声闲似野人意倦如春残雨惊池树斜阳照隙尘如何堂上客不及燕来频
　　其二
　　当路阙追攀端居自掩闗聴钟知近寺看画忆登山晓栉风林下宵吟雨阁间天应怜我懒独与少年闲
　　送谢恭
　　凉风起江海万树尽秋声揺落岂堪别踌躇空复情帆过京口渡砧响石头城为客归宜早髙堂白发生
　　步至东臯
　　斜日半川明幽人毎独行愁怀逢暮惨诗意入林清鸟啄枯杨碎虫悬落叶轻如何得归后犹似客中情
　　郊墅杂赋
　　江水舎西东邻家是钓翁路痕深草没井脉暗潮通篱隔蔬边雨门开竹下风不因时卖畚何事入城中
　　其二
　　此乡堪避地乱后户翻増俗美嫌欺客年丰爱施僧帯星耕处轭照雪纺时灯且作求田计元龙岂我能
　　其三
　　幽事向谁夸孤吟对晚沙浣衣江动月系艇岸埀花行蚁如知路归鳬自识家一尊茅屋底随意答春华
　　其四
　　春泥桑下路孤防自扶行身贱知农事心闲见物情鸟鸣风欲起牛饭月初生渐喜无人识何烦易姓名
　　其五
　　移家到渚濵沙鸟便相亲地僻偏容懒村荒却称贫犬随春馌女鸡唤晓耕人愿得无愁事闲眠老此身
　　其六
　　纷纷谢人役寂寂恋吾居细雨春雩后斜阳社饮余岸花飞趂蝶池叶堕惊鱼好了公家事休令吏到庐
　　其七
　　路迂桥断处门静犊眠时孤墅蔵羣栁诸田灌一陂僮闲春作少妇懒午炊迟谁道花源好还令太守知
　　其八
　　虚阁近鸣湍应宜把一竿雨伤春麦烂风折晚蒲干抱瓮临江汲携书入寺看自惭何独幸世难此偷安
　　其九
　　乱渚交交白平芜漫漫青卖薪沙店逺祈谷水祠灵宻雨侵蓑重防风过网腥江边多酒伴春去不曽醒
　　其十
　　入夜潮侵户经秋雨坏垣里人淳少讼田父醉多言稻蟹灯前聚莎虫机下喧自应耽野趣不是恋乡园
　　其十一
　　欲沽嗟市逺烟火隔江波客到寒斋少人归晚渡多污书灯烬落惊枕橹声过岂敢愁荒寂时危免负戈
　　其十二
　　野色迥苍苍开门叶满塘僧来双屐雨渔卧一船霜静里修香传闲中録酒方平生当世意到此坐成忘
　　其十三
　　红树南江近青山北郭遥江清目渺渺林冷发萧萧食鲙知晨钓聴歌识暮樵寻常送归客不过水西桥
　　其十四
　　何处可徘徊林间共水隈夜归家犬识春睡野禽催有地唯栽药无村不见梅兴来慙独饮时唤老农陪
　　其十五
　　狂多爱出逰日日问江头小草皆春意遥山自晚愁酒中时有得物外复何求不咏骚人调蘼芜任满洲
　　其十六
　　居似临卭宅耕非鄠杜田已偿输税米未覔卖文钱把巻怜长日看花愧少年翛然闭门处杨栁桔橰边
　　采香迳
　　晨妆出采芳零露湿红裳种徙山中品熏传海外方抱筐归蕙迳焚鼎荐兰堂未足娱君寝西施体自香
　　响屧廊
　　廊虚应屧鸣响细识腰轻谁道吴强国唯消举足倾苔间灭古迹月下歇余声此夕人空听山僧曳履行
　　临顿里
　　闻説桥东地髙人旧隐居养生应有道覔举絶无书爱救粘丝蝶嗔惊出水鱼时寻戴颙宅自驾短辕车
　　其二
　　应爱山斋好秋风不卷茅凿渠侵螘穴移树帯禽巢人世真浮梗吾生岂系匏不逢皮从事谁结岁寒交
　　其三
　　载酒携山榼安琴制石牀鳬眠皆傍母蜂去自从王谷雨收茶早梅天晒药忙不扶灵夀杖筋力老能强
　　其四
　　自少图名意谁言世不知僧求开寺记客送买山资细雨鱼生子斜阳燕哺儿平生无事迫心苦为寻诗
　　其五
　　斩伐凭樵斧经纶在钓车薄云还露月小雨不妨花酒债应多处诗名自一家虚烦时主召懒脱故衣麻
　　其六
　　长物元无有何劳犬防扉借看髙士传学制道人衣破容萤入船空载鹤归定縁幽事绕不是宦情防
　　其七
　　澹泊心情在萧疎鬓影残引泉规作沼留笋待成竿自洗沾泥屐谁收挂壁冠毛公新有约月夜礼天坛
　　其八
　　沐罢便轻帻消揺咏晚天清风蘓病鹤骤雨集鸣蝉旧史堆缃素新经録洞谁知城郭里别自有林泉
　　其九
　　汨汨泉通圃萧萧栁映门折花揺树影踏藕损莲根饥鸭呼归舰新蚕试浴盆屋前髙石在知是郁林孙
　　其十
　　茶租催未得菊饵服还能行古时人笑文工造化憎贫畱渔艇载老谢鹤书征谁识先生乐悠然卧枕肱
　　春中君庙
　　封吴开巨壤相楚服强邻名重三公子谋疎一妇人画帏留古像珠履絶遗尘箫鼓时迎祭还怜旧邑民
　　呉女坟
　　鱼灯照艳魄夜冷珠衣薄白玉土中埋红兰霜后落不乗台上鳯空舞桥边鹤韩重未归来泉宫秋寂寞
　　真娘墓
　　金钗小坟杨栁寺前村已防花间信空归月下魂山莺留曲韵草露帯啼痕车马逢寒食还来酹酒樽
　　鲈乡亭
　　独上鲈乡亭秋风南浦生载送黄花句遥思张步兵天空白水逺日堕赤枫明我亦东归客一壶宜醉倾
　　尧峰院
　　尧帝何年到名犹在此峰岩畱千尺井寺废两时钟僧出因寻菌人来为看松白云深洞里闻有聴经龙
　　慧聚寺次张祐韵
　　烟敛城初出潮来野欲吞危樵縁磴角倦衲憩松根刹表蔵林寺钟闻隔水村画龙飞去久空掩殿堂门
　　石屋
　　双崖立幽闗一洞开深宇青嶂近为邻白云闲作主不受杜陵风可避河朔暑华栋防回新渠渠独千古
　　赠竹里子
　　弭楫望迷林闲为淇澳吟君家不可见但聴烟中禽日落浦云逺雨余江水深非同抱清节嵗晏复谁寻
　　送金判官之吴江
　　送客常苦愁送君愁最剧地为江上县近我乡中宅霜晴橘熟秋水冷枫飘夕难逐去帆东京华坐防役
　　渔
　　泛泛沧波里全家寄一船曽来屈泽畔或到杏坛边蓑帯春江雨榔鸣晚浦烟得鱼寻水店换酒不论钱
　　樵
　　惯识山中路崎岖每独寻穿云冲过虎伐树起栖禽斧砺溪边石衣悬谷口林逢仙休看奕甲子易骎骎
　　耕
　　江臯闻布谷荷耜出柴门春暖乌犍快朝晴緑树繁深耕行别陇待馌望前村自得厐公计遗安与子孙
　　牧
　　一笛去茫茫平郊緑草长但知牛背稳应笑马蹄忙度陇冲朝雨归村帯夕阳相逢休挟防回首恐忘羊
　　夜起观月
　　一春夜多雨今宵初月明间幽梦觉起忆故园行露下花微委烟中乌忽鸣谁同赏清景惆怅倚前楹
　　赠刘医师
　　君有抱朴意髙斋长晏如壶中仙姥酒案上神农书蒸朮晓烟里斸苓春雨余起疾多传妙惭予才自疎
　　舟中早行
　　隆隆津鼓动江火畱余闪人家未起耕近水寒扉掩船开鳬鸭散树吐烟霏敛东郭去方遥青山见孤防
　　春日懐诸亲旧
　　杨栁燕差差邻家换火时春寒添客思夜雨减花枝涉世悠悠梦懐人的的思出逰无旧侣空馆独题诗
　　江上见逃民家
　　清时无虐政何事竟抛家邻叟收饥犬途人折好花林空烟不起门掩日将斜四海今安在归来早种麻
　　晚晴东臯步眺
　　江明片雨收树暗一村幽篱落疎麻长田畦曲水流禽声初变夏麦气欲成秋闲步看时物今朝散旅忧
　　赋得防门送陈博士
　　圣庙俨王宫重闗盛卫同儒冠趋内外武仗列西东乍启鸣钟始将扃彻俎终莫言墙九仞还有此能通
　　樱桃
　　宻緑暎圆红枝头的的同熟迎梅实雨落值栁花风美女名偏称流莺啄未空忆曽春荐后捧赐出深宫
　　金进士葵轩
　　幽园夏雨歇葵緑乍翻风独向羣芳后闲依萱草丛敷荣午簟侧流馥夜中应有倾阳意将君心正同
　　次倪云林韵
　　云林已白头犹有晋风流爱写沧州趣闲来馆逰茶烟秋淡淡竹雨暮修修欲向南池水长流青翰舟
　　登南楼看雨有懐
　　清晓看江雨独登江上楼人烟与草树萧瑟满城秋砧响寒稍急鸿声哀更流故人隔楚塞西望忽成愁
　　晚霞独酌南楼
　　倦客岂迁客故乡非异乡鲈肥莼菜紫雁到栁条黄湖濶已秋雨楼髙犹夕阳登临何必赋把酒据胡牀
　　耕
　　春郊起东作耒耜出柴荆栁下乌犍健桑间布谷鸣家人供逺饷刺史劝深耕已卜丰年朝来好雨晴
　　追挽恭孝先生二首
　　闽洛遗风在河汾旧业传书攻蔵简后易究出图先晓禁辞持橐寒廰恋坐氊临危谁复似身与勅俱全
　　其二
　　北阙书空上东川教自陈可当衰乱日复防老成人堂静悬鱼絶坟荒下马频传家欣有子执笔际昌辰
　　渔
　　浮生何处好只在水云乡榔起鸣秋月纶收向夕阳箬篷幽梦熟铜斗醉歌长不是烟波乐那能与世忘
　　题宋迪晚烟归舍图
　　落日下岚岭行人逢已稀隔烟望田舍映水掩荆扉鸟乱夕林暗草多秋迳防家人应我卖畚郭中归
　　赠东庵道者
　　双树夹成户一溪流绕家扫林畱逬笋汲水帯浮花经劝里人读药从仙客賖已无喧寂念黙坐对鸣蛙
　　五言排律
　　月夜逰太湖
　　欲寻林屋隐还过洞庭逰逺水初涵夜长天尽作秋湖如青草濶月似白莲浮万壑风传笛三更斗挂舟叶应随鸟散山欲趂波流浩荡吾何适鸱夷不可求
　　咏夏冰
　　寒收凝冻井晚荐纳凉宫抱洁存天质销炎夺化工气蒸金盌润色暎玉盘空弱藻含犹在纎尘隔未通非山寜可倚是水复当融照夜何须月惊秋讵待风制屏应不稳作佩定难攻容貌清谁竝仙肌莹自同宜筠簟素愁逼桂炉红愿解行人渴分贻道路中
　　题黄鹤山人画
　　何处画相同湘南与峡东江来落日外山出杪秋中緑桂骚人宅青莲释子宫钟鸣樵谷暗船散市桥空风树惊猿落烟芜去鸟通平生逰楚兴对此转无穷
　　赋得履送衍上人
　　稳称游方脚新编楚岸蒲滑欺峰顶石危怯世间途轻曳愁妨蚁髙飞笑化鳬上堂声每众度岭影还孤着处朝行道抛时夜结趺空山欲相访落叶去踪无
　　闻蛙
　　何处多啼蛤荒园暑潦天股跳泥活活形蔽草芊芊野逺呼相应洼深乐自専斜阳鱼罩外细雨客灯前莫问官私地聊占水旱年晴思蒲叶渚凉忆稻花田髙士聴空爱迁人食未便洒灰谁解去安我夜眠
　　圣夀节早朝
　　天启圣图昌流虹叶梦祥飞龙起江左战马放山阳御栁埀阊阖仙桃熟建章逺人陈贡篚近侍浥炉香金镜千秋録瑶池万嵗觞小臣歌拜手尧日正舒长
　　洪武二年十月甘露降后庭柏树上出示侍从臣启获预观嘉瑞因赋诗颂之
　　和气融为液中宵坠碧天光漙髙柏上瑞发内庭前见日朝还经风晚尽坚芳秾蜂蜜滑的皪蚌珠圆厚泽歌难喻沈疴饮易痊愿言同圣徳濡沃遍周埏
　　冬至车驾南郊
　　驾动百灵呵斋宫午夜过礼行因日至乐奏合云和配祖崇周典祈年陋汉歌璧陈孤月满燎发众星罗秩秩威仪盛穰穰福祉多庆成应预喜四海沐恩波
　　禁中雪
　　君王元尚俭台殿忽琼瑶环素凝宫沼飞花缀苑条坊鸡惊曙早仗马喜寒骄金扇开时看丹墀扫后朝台司呈贺表乐部奏仙謡须信阳光近都先别处消
　　封建亲王赐百官宴
　　汉运初兴日周藩竝建年辨方分社土当陛列宫县上相传金册中官辟绮筵誓期山作砺恩泻酒如川仙李千枝茂天潢防派连百僚咸醉喜拜舞赤墀前
　　送安南使者杜舜乡还国应制
　　安南初入贡朝廷遣翰林学士张以寜赍诏册其主为王及境而薨其世子遣舜卿来告哀且请命及还命朝臣赋诗送之
　　南粤知文化来庭喜最先地书通汉日贡纪入周年号册才临境容衣忽掩泉使防天语唁嗣许国封传晓阙晴飞鳯炎溪晚堕鸢往来时物异存殁圣恩全诏去开蛮雾帆归望海天但修忠顺节世业自绵延
　　送髙丽贺正旦使张子温还国
　　丹凤云中阙莬海外城新阳初献嵗逺使尽朝京卉服充王贡珠旒仰圣明花飞辞上国日出指归程车饯都亭晓帆开岛屿晴莫辞频入贺宝厯万年盈
　　送鲍修撰出官关中
　　辞朝西入陜车发动征尘小麦行时熟啼莺别处频闗前周故尹灞上汉遗民直院青绫旧临川赤组新山连乐逰苑树绕富平津君去方年少还能论过秦
　　送恩公还江心寺
　　上人居寳地胜处似金山楼阁开天界波涛隔世寰钟闻孤屿外刹出乱云间螺女晨修馔龙君夜叩闗逰方来暂会辞阙去难攀旧业菱生沼离城栁暎湾衣霑炉气出船载磬声还施贝来江估持经化岛蛮诸縁除未早半偈悟犹艰安得如康乐登临此共闲
　　喜杨荥阳赴召至京过宿寓馆
　　忽作天涯会浑销岁暮哀髙城三鼓动虚馆一尊开邻马嘶空枥江鸿过废台饮余寒色退谈絶雨声来涉患功名倦忘归故旧猜阙前新应召须让子云才
　　戏婴图
　　芍药风栏侧梧桐露井傍娇婴争晚戏少妇鬭春妆共诧珠生蚌还怜玉产冈半披文锦褓斜佩紫罗囊额发葳蕤短胸胞细腻光庭前王氏子陌上卫家郎弱草身眠软芳英手弄香随人贪作剧避伴学迷蔵莫扑花蝴蝶宜为蜡鳯凰涂添云母粉浴试水沈汤麟送徐卿宅兰生谢傅堂爱均看总好年竝比谁长骥种虽难匹鹓雏已作行欣君得此画真是梦熊祥
　　翫花池
　　桃枝兼杏枝春色绕宫池正爱红繁处还怜緑净时花香泛幽沚媚影照清漪埀条看妓折堕萼见鱼吹杯明月泻舟逐彩霞移水流花落尽君王醉不知
　　送髙丽贡使还国
　　鳯阙层霄上菟城积水东大君方启运絶域尽朝宗锡命分青土趋班列紫宫船归瞻出日帆挂西风雨露何沾渥华夷已混同圣心非悦贡惟念逺人忠
　　韩蕲王墓
　　宋室中兴日将军武略优功宜超贾邓名耻竝张刘白马空南渡黄龙竟北防誓臣诸部长还报两宫仇朝使颁金册边人识锦裘跃戈冲野阵横棹截江流残敌廻舸走中原指掌收未终藩阃寄已惑庙堂谋坐丧三河气甘贻九庙羞和戎词易屈复汉志难酬阙耸吴山晓陵荒巩树秋防颇归未老郭令罢谁畱折槛言徒切蔵弓势可忧俄看星陨垒永使陆沈州感慨思前代凄凉吊古丘劒花埋虎气碑藓剥螭头石骑嘶风雨山僧防槚楸鼔旗何寂寂简册漫悠悠父老悲犹在英雄事已休栖霞岭前墓闻説更堪愁
　　石井泉
　　清源生石脉冷逼煮茶亭浄映银牀色明开玉鉴形分秋归客鼎汲月贮僧瓶树影沈碧苔文渍壁青热中尝可涤醉后漱堪醒品第宜居首谁修旧水经
　　焚香
　　艾蒳山中品都夷海外芬龙洲传旧采燕室试初焚奁印灰萦字炉呈玉镂文乍飘犹掩冉将断更氤氲薄散春江雾轻飞晓峡云销迟凭宿火度逺托防薫着物元无迹防空忽有纹天丝埀袅袅池浪动沄沄异馥来千和祥霏却众荤岚光风巻碎花气日蒸醺灯灺宵同歇茶烟午共纷褰帷嫌放早引匕记添勤梧影吟成见鸠声梦觉闻方传媚寝法灵着辟邪勲小阁清秋雨低帘薄晚曛情慙韩掾染恩记魏王分宴客畱鹓侣招仙降鹤羣曽携朝罢袖尚浥舞时裙囊称缝罗佩篝宜覆锦熏画堂空捣桂素壁漫涂芸本欲叅童子何须学令君忘言深坐处端此谢尘氛
　　咏梦
　　的的縁愁得蒙蒙与醉和轻随云浩荡暗越岭嵯峨夜店嗟偏短春闺想最多闗山归识路江渚去凌波梁落中宵月楼横欲曙河隔帘休警鹊近烛任飞蛾游逺寜烦载穿深岂畏诃寒惊瑶作障暖恋锦成窝蝴蝶谁家信鸳鸯别浦歌静嫌风动竹閙怯雨鸣荷寂歴扃纸低迟帐卷罗知情唯枕共送恨忽钟过缟袂香犹在朱弦字不磨记来还彷佛寻去已蹉跎宿烬芬余麝残妆晕浅螺忧欢情总幻离合事皆讹池上吟芳草庭前覔旧柯既因思是种复念睡为魔易断俄如此难凭竟若何阳台莫重问千古笑巫娥
　　答胡博士畱别二十韵
　　世绪名臣后声华俊士前棘场曽中的芹水旧鸣弦逺道秋风褐空斋夜雨氊倦逰惊齿暮多难喜身全孤客愁王粲诸生老郑未应心戚戚还是腹便便杜曲无归业成都有卜钱我方辞阙下君尚隐江边久话灯催剪频过榻解悬择邻欣得地结友愧忘年牧迳依门转渔梁近渡连旧盟寻白鸟余俸买乌犍流水空塘树疎林破屋烟讵忧穷作祟但欲醉成仙政尔交欢宻俄然别恨牵湖山入苑路鸡犬载家船离索方堪叹分携益可怜殊乡难托主薄俗易轻贤寒浦通潮处春城罢雪天梅花未宜折持送只诗篇






　　大全集巻十三
　　钦定四库全书
　　大全集巻十四
　　明　髙啓　撰
　　联句
　　舞劒聨句
　　与会稽张宪夜饮观铜台季壮士舞劒而作
　　晚陌息鸣镳【宪】秋城起严柝登堂欣有会【啓】顾座叹无乐豪賔奉觞夀【宪】壮士掉箾作韵生飚拂镡【啓】文缀星辉锷拭土色才动【宪】暎火光转烁寒泻走涧泉【啓】明悬溜檐凙徒夸刀莹膏【宪】漫诧匕淬药腥疑人血干【啓】威摄鬼踪铄雄闻庄子説【宪】醉想王郎斫聨翩倐鸿鶱【啓】奋迅仍雀跃来如龙出渊【宪】去若蛇赴壑疾惊雷破山【启】怒讶风卷漠初驰帆纵张【宪】忽注弩弛彍隂阳变开阖啓潮汐随进却髙步赴节同【宪】竒形分状各斜廻象翼蔽【啓】曲踊肖拏攫歘惊西方帝【宪】凛怖东海若屋翻影纷纶【啓】地殷势挥霍乱思突骑奔【宪】低见饥隼掠旁分万矢断【啓】前拉千枪拓出堪劫齐坛【宪】立可当蜀阁泽闻蛇妪啼【啓】路遇猿翁搏斩关豁然判【宪】击柱鉴尔着陆疑涛涌牀【啓】宵骇虹闯幕惊栖已翻翻【宪】坠槁俄索索颠旭曾悟书【啓】侠轲记争博目花匪酒湎【宪】肤粟似裘簿忠义气尽张【啓】奸邪胆俱落不从玉玦计【宪】欲定铜槃约未数大娘强【啓】终胜处女弱季路袖手钦【宪】裴旻汗顔怍疾视谁敢当【啓】不成我慙学勇夫怒生瘿【宪】恐仆战成疟功收刺虎竒【啓】志感闻鸡恶暂停月徘徊【宪】既罢天寂寞崆峒讵必倚【啓】氛祲行可廓馘妖正思今【宪】断佞犹慕昨会合固有期【啓】死生良欲托寜忧武库灾【宪】但俟凶门凿慷慨勿悲歌【啓】淋漓且酣酌【宪】
　　劒池聨句
　　与张宪金起王隅同赋
　　飞梁上当空【宪】直壁下插水两树交古隂【啓】孤亭倒清泚初至意已惬【宪】再陟神亦靡气销渊龙藏【起】骨朽山鬼死苍崖出仙诗【隅】金藏閟僧史伯图渺何在【宪】世事倐如此佳逰信难遭【啓】壮志良未已凭栏瞰神州【起】树羽讶军垒未覩烟尘清【隅】且耽林壑美临风挥一觥【宪】憩石脱双履鸎啄朱果残【啓】蜂抱黄英委琴咽斜阳蝉【宪】棋战欲雨蚁溽暑避松箑【啓】轻凉透藤椅瞑目思黑甜【宪】潜心翫旨籁响破虚寂【啓】香飘闻旖旎饮钟隔烟来【宪】樵笛呼月起整辔戒仆夫【啓】揖鞭谢释子厖声吠喧呵【起】骑影归迤余恋尚眷然【隅】重来那复尔明发抗尘容何由继芳趾【宪】
　　病柏聨句
　　与青城杜寅郯郡徐贲逰白莲寺见病柏而作
　　抱质虽轮菌托根何坎坷【寅】死色见已深生意存犹颇【啓】老枿焦半身余叶秃偏鬐【贲】恩谢汉陵春灾非陆浑火【寅】柯倾痹待扶节漏疮思裹【啓】下窽封蚍蜉上穴缀螺羸【贲】风起声告哀雨冒汗憎颗【寅】蛰空虺喜容攀脆猿愁堕【啓】将斲岂中梁欲刳讵宜舸【贲】盖瘁缺青葱梢枯辞猗傩【寅】乏子供炉焚无隂庇牀坐【啓】蠧尽啄鸟饥巢倾踬雏跛【贲】臞形惨若尫突腹肿如果【寅】藤纒偶假妆藓剥每慙裸【啓】主惜觊匠顾樵窥避僧逻【贲】土瘠力易衰岩危势难妥【寅】杀惧苦霜仍医期甘露可【啓】成器未为福不材反逃祸【贲】依林尚支撑亚石犹磊砢【寅】阅歳失贞姿承阳愧纤朶【啓】掠辜孔语称名负杜吟播【贲】敢要秦树封孰效禹梅锁【寅】蟠深漫欲踞架重寜堪荷【啓】气同生固均数异测诚叵【贲】膏干燃不明屑坠埽还伙【寅】客怜吊赋悲童弃培功惰【啓】终防竟烦谁今看幸遭我【贲】
　　风雨聨句
　　与会稽张宪在报恩佛寺遇风雨而作
　　盲风簸天兴【宪】冻雨翻海泻鱼鰕落半空【啓】蛟龙鬬中野势吞九河黄【宪】功润千里頳怒疑决沙囊【啓】振讶摧屋瓦横行天兵駃【宪】大笑电母哆乾坤发生多【啓】道路暍死寡潦涨涛涌川【宪】旱去烟灭冶谷号竟谁嘘【啓】木撼不自把神灵真恍惚【宪】造化非茍且初占月离毕【啓】又骇泗没社必变其圣乎【宪】弗迷唯舜也隂岑气如炊【啓】髙叶声若打阳乌韬不见【宪】干鹊噤皆哑重翳晦复明【啓】余防歇还洒虽悦灌园人【宪】应愁渡江者侍王笑楚赋【啓】及我慙周雅避思泰山颠【宪】战忆昆阳下雄夫匕易失【啓】吝士葢难假既霑想大田【宪】广庇思巨厦桔橰向晚停【啓】纨扇未秋舍乱号官私蛙【宪】莫辨来去马卧惊浪喧耳【啓】归恐泥没踝勿忧巻茅屋【宪】且喜憩兰若民期歳有登【啓】国荷天锡嘏沛泽宜载歌【宪】新篇试姑写【啓】
　　虎丘聨句
　　与浔阳张羽太原王行郯郡徐贲逰虎阜用壁间顔鲁公韵作
　　山逰期屡阻风雨过今春【羽】偶遂林泉赏仍同里闬亲【行】树重迷卓午花尽谢芳辰【啓】事往非前代僧逢是故人【贲】金精销虎气宝藏卫龙神【羽】妖魄怜埋玉仙诗看勒珉【行】年登厨有供村逺寺无邻【啓】池古寒泉定林暄夏果新【贲】井名犹记羽楼姓尚题陈【羽】步策方循涧廻桡已待津【行】縁虽喧寂异妄本去来均【啓】摩壁追髙韵应慙继后尘【贲】
　　莲房聨句
　　与金华宋璲张孟兼作
　　露冷镜湖秋【璲】波凉练塘晓盘翻緑云稠【兼】锦破朱霞少新苞颗防绽【啓】余葩茎尚嫋瘦茧缀寒蚕【璲】尖喙啄青鸟下惟玉龙眠【兼】中有琼丝袅擎重柄欲折【啓】含深睛尚窅【璲】孤悬类覆杯【兼】双立疑擢表【啓】初成欣雨滋【兼】渐老怯风掉【啓】多子同根荣【啓】独妇専房悄【璲】妆卸失娉婷【啓】歌来逢窈窕【璲】剖心效谏忠【兼】竝头呈瑞兆【啓】褭蹄宻窍剜【璲】鱼目防光皎【啓】珠珥落槃多【啓】瑶轸贮囊小【璲】空实外莫辨甘苦中自了剥残星满地采尽香余沼【啓】雕筵饤戢戢玉虫攒扰扰送看出小艇荐喜对清醥【兼】新尝胜江芡逺觅迷水蓼褰芳想夏初【啓】感物伤秋杪聊兹发吴咏【啓】一览烟水渺【璲】
　　六言律诗
　　夫差女琼姬墓
　　梦别芙蓉殿头堕钗零落谁收土昏清镜忘晓月冷珠襦恨秋麋鹿昔年废苑牛羊今上荒丘香防若怨亡国莫与西施共逰
　　江村乐
　　荷浦张弓射鸭栁塘持烛又鱼天随子宅同里陶朱公祠近居
　　其二
　　一犬行随饷榼羣蛾飞绕缲车江边女去摘芡城里人来卖茶
　　其三
　　罾挂渔郎舍外船维酒媪桥边烟波五湖朝渡风雨孤村昼眠
　　其四
　　日斜深坞牛卧潮落平沙蟹行秋社未开緑醖夜炊初碓红秔
　　甫里即事
　　长桥短桥杨栁前浦后浦荷花人看旗出酒市鸥送船归钓家风波欲起未起烟日将斜未斜絶胜苕中剡曲金虀玉鲙堪夸
　　读道旁旧冢碣上题曰宋黄澹翁先生之墓
　　古路斜阳废城断碑荒草残茔莫嗔童竪樵牧不识先生姓名
　　杨氏山庄
　　斜阳流水几里啼鸟空林一家客去诗题柿叶僧来供煮藤花
　　陶秘书广陵送别图
　　暮雨潮生瓜步春山树绕芜城惆怅离舟欲发江南烟寺钟声
　　七言律诗
　　大驾亲祀方丘选射斋宫奉次御制韵
　　奠璧方坛晓祝厘豹竿风动从灵只献符多士歌昌运扈跸诸蕃覩盛仪郊射贯侯初复古汾祠获鼎未云竒山川效顺年多谷神答皇心定有期
　　奉迎车驾享大庙还宫
　　鸣跸声中晓仗廻锦装驯象踏红埃半空云影看旗动满道天香识驾来汉酎祭余清庙闭舜衣垂处紫宫开礼成海内人皆庆献颂应惭自乏才
　　晚登南冈望都邑宫阙
　　落日登髙望帝畿龙蟠山下见龙飞云霄双阙开黄道烟树三宫接翠防沙苑马闲秋猎罢天街车鬬晚朝归明朝欲献升平颂还逐仙班入琐闱
　　其二
　　秦金不厌气佳哉紫葢黄旗此日开残雪已销鳷鹊观浮云不隐凤凰台山如洛下层层出江自巴中渺渺来六代衣冠总尘土幸逢昌运莫兴哀
　　奉天殿进元史
　　诏预编摩辱主知布衣亦得拜龙墀书成一代存殷鉴朝列千官备汉仪漏尽秋城催仗早烛光晓殿巻帘迟时清机务应多暇阁下从容幸一披
　　九日陪诸阁老食赐糕次谢授经韵
　　叨陪讲席按词曹晓禁霜花防素袍院贮图书西掖静云连宫殿北山髙故园莫忆黄花酒内府初尝赤枣糕最爱凤毛今复见便令池上一挥毫
　　送沈左司从汪参政分省陜西汪由御史中丞出
　　重臣分陜去台端賔从威仪尽汉官四塞河山归版籍百年父老见衣冠函闗月落听鸡度华岳云开立马看知尔西行定回首如今江左是长安
　　吴僧日章讲师赴召修蒋山普度佛事既罢东归送别
　　万人拥坐听潮音宝刹曾迂玉驾临佛法晓敷三藏秘帝恩春及九原深钟山坐处花频雨练浦归时树欲隂拟问楞伽嗟已别楚江飞锡暮沉沉
　　其二
　　故乡未解识清容却在金陵阙下逢中禁曾分斋鉢饭上方时叩讲筵钟一帆细雨迢迢浦半塔斜阳霭霭峰相送师归忽多感飞云亦恋旧依松
　　清明呈馆中诸公
　　新烟着栁禁垣斜杏酪分香俗共夸白下有山皆绕郭清明无客不思家卞侯墓上迷芳草卢女门前暎落花喜得故人同待诏拟沽春酒醉京华
　　金陵喜逢董卿并送还武昌
　　兵后匆匆记别离两年音问不相知武昌楼下初来日幙府山前忽见时上国花开同醉少大江潮落独归迟莫嗟握手还分手此会从前岂有期
　　送易左司分省广西
　　朝廷特念逺氓深画省分官出桂林油幕乍开依汉节卉衣时到贡蛮金四时花发山多暖半日岚开市尚隂虞帝祠前黄竹里相思莫听鹧鸪吟
　　送王检校锜赴北平
　　半年同舍客京华看遍龙河寺里花才进史书朝日下便纡官绶去天涯平芜逺塞秋驱骑衰栁遗宫晚噪鸦莫道穷边成久别待君归草玉堂麻
　　京师秋兴次谢太史韵
　　栁外秋风起御河京华客子意如何伎同北郭知应滥俸比东方愧已多梁寺钟来残月落汉宫砧断早鸿过不材幸得同趋阙几度候晓珂
　　送祠江渎使者
　　源发岷峨万里通函香迢递问斋宫神驰白马灵光近祝奉牲礼秩宗驿下换船潮涌日庙前沉璧水廻风重烦使者徼多福南国无疵黍稌丰
　　送叶判官赴髙唐时使安南还
　　铜柱崖前使节过贡随归骑入京多一官暂遣陪成瑨片语曾烦下赵佗晓拜赐衣辞绛阙秋催征棹渡黄河政余好赋登临咏闻説州人最善歌
　　衍师见访钟山里第
　　风雨孤舟寄一僧逺烦相觅到金陵青山愧逐尘中马白拂看麾座上蝇事去南朝犹有恨梦归北郭已无凭文章何用虚叨禄只合从师问上乘
　　寄题安庆城楼
　　层构初成百战终凭髙应喜楚氛空山随粉堞连云起江引清淮与海通逺客帆樯秋水外残兵鼓角夕阳中时清莫问英雄事回首长烟灭去鸿
　　送郑都司赴大将军行营
　　上公承诏出蓬莱立马风烟万里开赐履已分无棣逺舞干还见有苗来牙前部曲多收绩幙下賔僚更倚才后夜军门知子到郎星应是近三台
　　送朱谢二博士进贺冬至表赴京师听宣谕毕还吴
　　驿骑双驰捧绿章都门逢旧喜洋洋小儒方幸瞻天近逺使初来贺日长仗下丹墀晴雪尽朝回紫陌晓尘香承宣归去难留驻乞报平安到故乡
　　送丕上人还四明育王寺
　　解夏还寻旧寺栖满船黄叶过长溪袈裟影入秋山逺舍利光悬夜塔低鵞识讲时常绕听猿知定后不惊啼却惭扰扰城中客觉路如今去尚迷
　　送吴生赴汴省其父指挥
　　都亭槐雨净朝埃彩服逢秋试剪裁定逺未归双节在孝廉初去一船开城依梁苑烟中闭河绕隋堤树里来家庆拜余寻旧迹夕阳骑马过繁台
　　客舍夜坐
　　楼角声残锁禁城灯花半落夜寒生啼鸦井上惊风散残雪窗前助月明清世莫嗟人寂寞中年渐怯歳峥嵘酒杯诗巻吾家物客里相亲倍有情
　　送郑山人听宣谕后归东阳
　　阖门传诏山人拜清晓蓬莱望彩霞布褐朝天才赴阙蒲帆带雨又还家沈侯咏罢楼沉月婺女妆残庙掩花无限朝廷仁恤意殷勤归向老农夸
　　春来
　　客愁拟向春来减春到愁翻倍旧时走马已无年少乐听莺空有故园思日光皛皛浓熏草风力飏飏缓堕丝辟歴沟南酒家路共谁来往问花枝
　　送贾文学以郡荐赴礼部试毕归吴
　　匹马都门候晓开吴公新荐贾生来郡中方待传经业阙下先称射策才寒食杏花江店雨春衣栁絮驿程埃惭予东掖叨陪讲难把长干送别杯
　　休沐日期衍公逰北山不果独卧斋中
　　休沐欣逢一日闲拟邀禅客共登山两笻未许寻萝迳孤枕应须掩竹闗歴歴逺峰尘土外萧萧深屋草莱间安眠却胜清逰乐觉看斜阳燕子还
　　送内兄周谊还江上
　　忆奉纶音趣赴朝曾烦逺送过枫桥云山方恨成暌阻雪夜俄来伴寂寥吴苑疎钟沉晚树楚江归榜逐寒潮情亲海内如君少敢惜离防为一销
　　夜闻吴女诵经
　　云窗月帐散花多闲读金经夜若何娇舌乍弹莺学语芳心已定井销波尼师曾敎青莲偈女伴徒为白苎歌听处若迷空色相应须愁杀病维摩
　　送赵使君致仕归别业
　　久仕江湖白髪长今年得许乞身章吏收封印朝辞郡人贺悬车晚在乡家箧已添新着稿官衫未歇旧熏香南风别墅初归处应坐肩舆看种秧
　　逰南峰寺有支遁放鹤亭
　　每向人间望碧峰石门今得问幽踪路縁风磴泠泠策寺隔烟萝杳杳钟窗下鸟来多坠果亭前鹤去只髙松一龛愿借依香火莫道诗人非戴颙
　　送邻僧淡云归笠泽
　　往来海上独离羣雅称身名是淡云经院叶深秋讲散香台鸟下午斋分坐间山偈曾同説别后邻钟不共闻笠泽到时寻旧业菱池漠漠雨纷纷
　　次韵杨孟载署令雨中卧疾
　　双桐分防晓池清乍喜新晴觉病轻蛛曳林风吹欲断鹭经沙雨洗偏明吟多稍怯临窗写卧久浑忘出市行不道春归逾一月起闻歌鸟尚疑莺
　　送吕秀才入道
　　学礼茅君便入山黄冠初著称清顔杏园不羡龙头贵蓬岛应思鹤背闲窗下弃檠辞妇去坛前受箓拜师还白云知胜青云好挥手从今谢世间
　　送胡簿之阳朔
　　几年桂管去人稀白髪怜君独逺违过海定寻廻估舶出京才脱旧儒衣祠羞荔子传巫语县闭榕隂放吏归亦欲移居嗟未得漫看鸿鹄向南飞
　　谒甫里祠
　　衣冠寂寞半尘丝想见江湖独卧时遁迹虚烦明主诏感怀犹赋散人诗钓鱼船去云迷浦鬬鸭阑空草满池芳藻一杯谁为奠鼔声只到水神祠
　　送恩禅师弟子勤归开元寺【寺有二石佛自海上浮至】
　　山衲经寒补杂缯白云髙寺遍寻登法身已见浮来佛宗旨曾传化去僧归过江城谁施饭定依旧院自悬灯明朝应恨千峰阻欲问楞伽已不能
　　送何记室逰湖州
　　暮雨关城独去迟少年心事劒相知故人当路轻贫贱倦客逢秋恶别离疎栁一旗江上酒乱山孤棹道中诗水嬉散后湖亭废此去烦君吊牧之
　　江上寄丁校理昆季
　　望里烟生是子家草堂应近鹡鸰沙江汀每恨无舟渡野墅空怜有酒賖半雨暮成风外雪孤梅春动腊中花相思尚隔前村逺独倚柴门数去鸦
　　送顾军咨归梁溪
　　新栁休攀短短条离愁似雪未能销春廻废苑还芳草人渡空江正落潮徳曜宅前今独去平津门下旧相招重来莫在花开后拟听狂歌醉几朝
　　白莲寺次韵杜进士喜余见过话旧之作
　　不辞鸣棹逺相寻欲向江斋伴旅吟百事未成年已长几时才别夏将深萱留倦蝶连池緑树带残莺满寺隂恐被老僧嫌滞碍旧逰休説更伤心
　　期徐七逰云岩
　　忆与青山别几时云松应恨鹤归迟少知学道贫非病闲爱谈禅偈是诗女浣晓江烟淼淼人行暮苑麦离离明朝风雨还同往恐负髙僧石上期
　　赋得寒山寺送别
　　枫桥西望碧山防寺对寒江独掩扉船里钟催行客起塔中灯照逺僧归渔村寂寂孤烟近官路萧萧众叶稀须记姑苏城外泊乌啼时节送君违
　　闻朱将军战殁
　　江浦戈船赤帜稀孤军落日陷重围镜中蛇堕占应验牙上枭鸣事已非残卒自随新将去老亲空见旧奴归闻鸡此夜谁同舞西望秋云泪洒衣
　　送何明府之秦邮【何淮东人已三为县令】
　　马前风叶助离声楚驿都荒不计程一令尚淹三县事几家曾见十年兵夕阳逺树烟生戍秋雨残荷水绕城父老不须重叹息君来应有故乡情
　　过野寺次韵徐廉使琰旧题
　　使节城东按部廻曾将从吏到香台秋林数骑萧萧去晚泽孤鸿噭噭来萝雨湿衣溪路转栢风吹烛殿门开当年物色虽留与题壁惭无子美才
　　送荥阳公行边
　　风巻双旌雪覆鞯逺骑白马出行边兵驰空壁三千帜客宴髙堂十万钱屏里旧图鱼复阵灯前新着豹韬篇功成他日论诸将只有荀郎最少年
　　登涵空阁
　　滚滚波涛漠漠天曲栏髙栋此山颠置身直在浮云上纵目长过去鸟前数杵秋声荒苑树一帆暝色太湖船老僧不识兴亡恨只向逰人説往年
　　娄江寓舍喜王七隅见过却送还郭
　　送君只过孝廉桥不似君来访我遥路未同归鸿杳杳门方孤掩竹萧萧逺愁忽与钟声至残醉防兼烛烬销莫道扁舟难重过寒江日日有廻潮
　　送叶卿还陇西公幙兼简周军咨
　　落日闗城动鼓笳逺逰怜汝尚无涯壮身谩托三公府归梦难寻万里家投驿暮山灯照叶待潮秋渡棹粘沙军中记室如相问只説愁吟对菊花
　　范文正公祠
　　开阁陈书对御筵共言天子得时贤才陪上相趋廷内遽抚豪羌出塞边松柏自依先陇庙稻禾犹满义庄田古来直道难终合何必深叹庆厯年
　　丁令威宅
　　令威作仙上天去旧宅留在青山阿千年宅废但遗井何处更闻华表歌南陌黄尘足去客东流碧海絶廻波鹤归重览应惆怅地上丘坟今又多
　　辞户部后东还始出都门有作
　　诏贰民曹出禁林陈辞因得解朝簪臣材自信元难称圣泽谁言尚未深逺水江花秋艇去长河宫树晓钟沉还乡何事行犹缓为有区区恋阙心
　　寄余左司
　　何处吹愁角一声大江东岸吕蒙营天随流水茫茫去月共长庚耿耿明敌意有图秋暂息客防无定夜还惊欲陪酾酒楼船座借问风潮早晚平
　　闻家兄谪夀州
　　别来未省去何投书到方知谪夀州览俗自堪伤逺客听音谁解释羁忧长淮波浪应愁渡故国江山只梦逰未有万回飞往术防销空望楚云秋
　　吴城感旧
　　城苑秋风蔓草深豪华都向此销沉赵佗空有称尊计刘表初无弭乱心半夜危楼俄纵火十年髙坞漫藏金废兴一梦谁能问回首青山落日隂
　　喜幼文北归
　　风尘万里损光辉旧面相逢却讶非在路定留经处咏还家犹着去时衣久留逺土虫蛇杂忽解髙罗鴈鹄飞尚念梁园三二客与君同去不同归
　　送宋君南康亲
　　长挥客泪楚云东故国江山百战中遗柩十年嗟未掩归舟千里喜才通逺途敢避风涛恶旧陇应知草树空料得南冈庐宿处夜深猿鸟泣西风
　　送王孝廉逰京回钱塘
　　客逰南北再逢春几驿烟花一骑尘观国旧逢朝阙使还家今作渡江人雪迎酒气消应早栁逐歌声发更新此日腰间垂赤组不须犹愧故乡亲
　　感怀次蔡叅军韵
　　击筑无人识渐离客依孤馆独凄其著书未解成新语把酒聊因觅旧知燕塞风多寒水急梁园雪早冻云痴年来只念江东去下马碑隂看色丝
　　寄钱塘方员外
　　寻常此别事难同不意音书得再通君病尚留多难后我吟方向乱愁中残烟废郭山犹在落日空城歳欲穷借问西湖旧梅树如今还剩几多丛
　　秋日江馆咏怀
　　十年世事渐多更自叹而今岂复生未有佳儿书漫读既无俗客酒频倾烟生逺坞闻鸡唱潮落平沙见蟹行秋后思归凡几度夕阳江上望髙城
　　得亡友周记室在系所诗次韵
　　拟出罝罗再卜邻死生俄判两吟身百年岂料逢今日四海何由见此人吴地有园花已尽楚山无冢草空新一篇幽愤时时读风雨寒灯夜独亲
　　答吕山人见寄
　　一罢僧房看竹期行吟何处复相随烟波逺渚难寻路风雨幽窗忽送诗故旧谁非嗟别者乡园同是忆归时莫愁孤馆春寥落且向江干避乱离
　　送殷孝章赴咸阳敎谕
　　独抱遗经出董帏秋风送骑入闗迟用儒幸际千年会造士欣为一县师鸿鴈云低秦垒角牛羊草没汉陵碑宦逰兼得观形胜莫向尊前叹别离
　　送僧希载赴天界
　　水郭春寒压栁丝扁舟遥送道林支日边金界曾逰地雪后沧江欲渡时座近炉香朝听法窗传鉢韵夜谈诗龙河旧日栖禅侣想拂云牀正待师
　　寄永寜丁明府兼简逹君先生永寜属洛阳丁近布平盗浚渠之功逹君前进士寓其邑
　　政成百里自材优莫厌青袍映白头盗散山棚城少闭渠通田浍水多流陆浑庄上鸡鸣午缑岭祠前鹤去秋沽酒更须烦县令洛中时伴玉川逰
　　江山晚眺图
　　一髪青山断鴈边渚宫楼阁暮云连烟波彷佛江南意风栁依稀峡外天钓艇归时风动苇僧钟起处日沉烟观图忽起沧洲想身堕黄尘又几年
　　江上春日遣怀
　　江上逢春已两囘客中时序苦相催蛛营户网虫初出雀借檐巢燕未来年少即闲真信拙诗成虽好可言才如今欲向南邻叟旋乞垂杨绕舍栽
　　别江上故居
　　家具初移借钓船临行鱼鸟亦凄然城南徙舍惟三里渚北闲居已二年花墅回看春水外草堂留掩夕阳边多惭父老相留意来去聊随大化迁
　　永乐禅寺
　　鬓随鹤羽总秋零几日江行思渺冥夜卧客舟闻咏史朝过僧榻共谈经沙洲雨足莼初紫林坞霜迟橘尚青后欲寻公曾到处留诗应共竹间亭
　　大全集巻十四
　　钦定四库全书
　　大全集巻十五
　　明　髙啓　撰
　　七言律诗
　　送人出镇
　　家出山西负勇名拥旌方见去専城风生晓帐旌旗动月落寒谯鼔角清麟阁封侯初受任鴈门擒敌旧功成如今四海无征战雅咏投壶乐太平
　　送周省郎之海虞判官
　　黄茅连野邑城荒佐邑初烦旧省郎鴈起海风吹暮角鸡鸣闗月照晨装读书台下逢人少濡墨防中忆尉狂君到官曹无事日一尊为我酹斜阳
　　次张子宜园居
　　见山冈下竹蒙茏乱后池塘野水通身影歩随花影日髩丝吹傍钓丝风已知处世愁无益更觉全生醉有功谁道闲官贫去甚春来未典旧焦桐
　　其二
　　早回髙步谢天衢应恋闲园景趣殊养鹤堦除长得伴种鱼池沼不输租官曹自古皆诗客家世当年本钓徒苦欲相寻阻泥潦满林烟雨听啼鸪
　　迁城南新居
　　辛苦中年未有庐东西长寄一嚢书未能避俗还依俗堪信移居更索居叶满邻园烟羃羃竹连僧舍雨疎疎何须许伯长安第此屋翛然已有余
　　赠医师王立方
　　医得河间第五传寻师曾上海门船龙方试后应多验鹤骨癯来已欲仙渡涧斸苓朝带雪隔林蒸朮午生烟诗人亦有相如渴愿乞丹砂旧井泉
　　吴县庠训导徐君善医常起人疾求诗赠之
　　解榻髙斋昼日迟坐谈周孔杂轩岐仙人方在应蔵枕博士经横每下帷池上采芹风起处阶前晒药雨收时病痊不使人栽杏只要新题满巻诗
　　挽瞿隐君
　　壮志蹉跎为乱离苍天不肯见清时楼前鹤去飞云逺墓上人来宿草衰亲老还挥思子泪弟愁长咏哭兄诗两年频送交逰死不似夫君最可悲
　　次韵灵隐复见心长老见寄兼简泐禅师
　　髙堂钟鼓毒龙惊曾布袈裟海上城庐岳禅师传法印道园学士许诗名几趋北阙瞻天近独坐南屏对月明书到喜闻双径老雨华新散满瑶京
　　稚斋为陈山人赋
　　华屋虽存忍独居愁瞻松柏漫踟蹰夕阳马下髙人墓夜雨乌啼孝子庐地掩衣冠魂去后家留图籍手编余元方应有无穷意陌上何年重驾车
　　追次唐人韵
　　任侠平生慕灌夫每思鸣劒起伊吾歌调锦瑟初移柱笑掷金盘已作卢买妾竞夸燕地女求官不事霍家奴灞陵猎骑归冲雪笑杀诗人撚冻须
　　喜闻王师下蜀
　　蜀国兵销太白低将军新拜汉征西浮桥已毁通江鹢进鼔初鸣突水犀不假五丁开道逺俄看万甲积山齐从今险阻无人恃夷贡南来尽五溪
　　送倪贤良归吴门
　　数千里外久相违十八滩头偶独归自説病来辞幙府只因愁絶念庭闱吴歌重把还乡酒蛮布犹穿过岭衣话尽三年逰歴事满庭风雨送斜晖
　　赠林泉民张梦辰次张贞居韵
　　雨船几度载狂客诗巻平生随老翁林下自成麋鹿友世间相去马牛风晓窗炊熟露葵紫秋寺写残霜叶红他日谁修耆旧传着君应在隐沦中
　　倚楼
　　西馆楼前见鴈行桂花初白栁枝黄凭栏有客迎秋思卷箔谁家出晚妆未放离魂寻楚雨已看归鬓防吴霜自怜对酒还惆怅不及分司御史狂
　　其二
　　漠漠疎烟丹树开火经城苑减楼台雨初过处千山出人正愁时一鴈来秋色自随砧杵动夕阳又被鼔钟催诗成未尽登临意独向苍茫首重回
　　阖闾墓
　　水银为海接黄泉一穴曾劳万卒穿谩説深机防盗贼难令朽骨化神仙空山虎去秋风后废榭乌啼夜月边地下应知无敌国何须深劒三千
　　西坞
　　空山啄木声敲铿花落水流纵复横松风吹壁鹤翎堕梅雨过溪鱼子生尚有人家机杼逺更无尘土衣裳轻斜阳已没月未出樵子归时吾独行
　　过海云院赠及长老
　　衲拥寒云老一丘逰方无梦转悠悠茶香吹过前林晚菜叶流来别涧秋旧拂讲余悬壁上残经定后落牀头紫藤坞里归逢雪煨芋曾烦慰客愁
　　送钱塘守
　　繁华莫叹异升平到郡初烦露冕行幙下吏书催署字湖中妓舫歇歌声潮来两渡皆侵岸日落诸山半入城休沐南屏烦一到松间寻我旧题名
　　张山人见访留宿草堂
　　夕阳欲没静沙虚喜子能来慰索居生事萧条惭客里交情契濶叹兵余买鱼急唤临江艇炊黍深开暎竹厨屈指故人能几在莫辞同醉卧田庐
　　陪临川公逰天池
　　骑马寻幽度岭迟老僧不识使君谁门开红叶林间寺泉浸青山石上池残果已收猿食少枯松欲折鹤巢危壁间不用题名字无限苍苔没旧碑
　　客舍歳暮
　　空江寒雨送凄凉离舍无多即异鄊井臼尚勤惭徳曜音书未至忆平阳心轻别歳凭年少梦喜还家及夜长自笑病来词赋拙懒从枚叟客逰梁
　　江上晚眺怀王著作
　　渡头西望足离情晚水寒山雪后清鸥立断冰流渐逺鸦随残照去还明渔人笛过风生浦估客帆廻树绕城范蠡祠前春意动思君欲放酒船行
　　答徐七记室病中作
　　空斋孤枕积书间清瘦怜君变旧顔累少亦忧今日乱病多应赖此身闲朝辞邻友看花去晚家僮买药还知是苦吟犹未废水边深树掩柴闗
　　逰云岩值雨
　　深殿幽廊暎竹开鸟声忽断雨声催藓生偏上题诗壁花落还临説法台林下闻钟诸客散磵边汲水一僧来晚晴更好看山色西阁凭阑独未廻
　　送张徴君南逰
　　故人多去不堪留况复看君更逺逰流落正逢揺落景乱离还值别离愁夕阳亭上匆匆酒寒雨江边渺渺舟此后衡门应独掩诗篇寂寞有谁酬
　　宿张氏江馆
　　极浦荒云一棹行逺投江馆驻宵程客中得酒衔悲喜乱后逢人説死生木叶未空寒鸟聚海潮欲上曙鸡鸣政怜此地无惊扰归梦如何又入城
　　再逰南峰
　　放鹤亭前落叶重吟身独上夕阳峰逺村近浦分诸树后岭前山应一钟髙阁倚残归鸟过空林行尽老僧逢支公骏马嗟何处石上莓苔没旧踪
　　送李使君镇海昌【州有双庙】
　　海风千里卷双旌按辔初闻属部清人杂岛夷争午市潮随山雨入秋城鸣狐不近睢阳庙突骑犹屯广利营肯埽帐中容我醉夜深燃烛卧谈兵
　　赋得惠山泉送客逰越
　　云液流甘潄石牙润通锡麓树增华汲来晓冷和山雨饮处春香带涧花合契老僧烦每防修经幽客记曾夸送行一斛还堪赠往试云门日注茶
　　寄题张著作青山隐居
　　霞映青山似赤城归栖闻已谢时名半湖残雨收虹影几树斜阳带鸟声竹下逢僧投杖揖萝间候客抱琴行平生应笑王夷甫末路方言少宦情
　　送胡孝廉布东逰
　　春色偏伤楚客心日斜芳草鹧鸪吟山遮故国千重影云度长江一片隂少妇自挑灯下锦诸侯谁赠橐中金送行只恨华觞浅不似同袍别意深
　　夜雨不寐
　　雨窗烛尽漏迢迢秋满牀帏酒易消蟋蟀催寒输络纬梧桐閙雨胜芭蕉渐知老去非前日岂信愁来是此宵莫听晓钟聊稳睡久居闲退罢趋朝
　　煮雪斋为贡文学赋禁言茶
　　自埽琼瑶试晓烹石炉松火两同清旋涡尚作飞花舞沸响还疑洒竹鸣不信秦山经歳积俄惊蜀浪向春生一瓯细啜真天味却笑中泠妄得名
　　晚香轩
　　不畏风霜向晚欺独开众卉已凋时地荒老圃苔三径节过重阳雨一篱秋色苍茫人少醉寒香落漠蝶先知山翁独念同衰晚坐对幽轩每赋诗
　　次韵倪云林见寄
　　老来诗阵尚堂堂过宿曾留让大牀病骥可堪迷逺道孤松只合在髙冈萧萧尘鬓惊寒色渺渺云山敛夕光莫道欲归无好处便寻勾漏与华阳
　　其二
　　草满当年食客堂一身投老寄僧牀秋风吟怨哀兰浦暮雨行愁苦竹冈任旷岂能谐薄俗养和且为驻颓光酒钱十万今谁送独嗅黄花对夕阳
　　答韩长司用韵见赠并柬滕用衡
　　昔年载橐侍明堂每见论边近御牀入幕乍叅飞骑将还家新卜卧龙冈秦山暮隔关云逺吴树秋涵海日光共语东西宦逰事里中今喜有南阳
　　答张文伯用韵见赠
　　早年説法已升堂夜雨长连听雨牀珥笔便堪趋禁省振衣何必上重冈半帘药气疎烟退满屋书声落月光愧我飘零荒旧学酒徒相逐醉髙阳
　　喜逢贺叔庸送还钱塘
　　暂来还去独翩翩贺监清狂已欲仙三日小楼延解榻几人还浦送回船鴈呼旧侣投云外梅试初花在雪前归去西湖栁边宅定娱鹤发庆新年
　　子祖授生
　　他日愚贤未可知眼前聊复慰衰迟人间豚犬应谁子天上麒麟岂我儿梦兆先占神媪送啼声还得使君竒乐天从是休长叹已有人传柏匮诗
　　喜张太常谒告归途见访雨中留宿话旧
　　长嗟逺别望京城忽喜相逢驻驿程问舍求田慙我鄙还家上冢羡君荣寒防聨句围炉坐晚陌趋朝竝辔行旧事重谈真若梦江湖夜雨一明灯
　　御沟
　　春含禁栁緑相和萦贯天津若绛河派出宫墙流叶断源通灵沼跃鱼多曲迂月下龙舟转清照云间雉扇过行客何须问深浅长流不尽似恩波
　　云岩访蟾公值雨留宿次周记室壁间韵
　　日暮松间两屐过懒残不出近如何钟闻下界归人少灯照空林落叶多别后有思还是妄定中无想不成魔山灵尽意相留客暗雨斜风满薜萝
　　送任兵曹赴边
　　少年耻着惠文冠幙下时时把劒看官烛未销鸡送晓军笳忽动马嘶寒闗连云树征途迥塞接霜芜战地寛见説长平门下客竒材唯有一任安
　　吴下逢梁賔客子天爵复送还会稽
　　识君京国暂相从别去堪怜此再逢共把一杯官市酒初闻半夜客船钟吴洲鴈落潮痕浅越峤猿啼树影重曾作尊翁旧僚属临分离恨倍人浓
　　次韵俞士平见寄
　　一棹沧浪两髩丝豫章老客苦相思作歌几日空招隐载酒何人为问竒吴苑旧逰山色在楚江归梦月明知莫言别后音尘絶长倚东楼忆紫芝
　　登天界寺钟楼望京邑
　　朝罢登楼赏晚晴三山二水总分明人间地涌黄金界天上云开白玉城宫树逺连江树色寺钟防答禁钟声凭髙空此观形胜深愧无才赋帝京
　　十二月十九日雪中
　　舟絶寒江冻不潮萦沙拂栁影翛翛才从渔浦矶边积还向樵村竹外飘扑马忆从年少乐防袍曾逐侍臣朝如今独坐吟诗句茅屋茶烟冷未消
　　过僧舍访吕敏
　　几欲相寻与愿违今朝始得过禅扉磬声穿竹山房逺屐齿粘苔石径防幽鸟每同驯鸽下髙人闲与老僧依谈诗説偈俱堪喜坐觉茶香上薜衣
　　新篁
　　南池雨后见新篁袅袅烟梢渐出墙风度乱翻交箨响露垂防挹粉痕香帘前嫩色初含暝琴畔疎隂已送凉野饭休烧林下笋留添碧玉数竿长
　　初夏江村
　　轻衣软履歩江沙树暗前村定几家水满乳鳬翻藕叶风疎飞燕拂桐花渡头正见横渔艇林外时闻响纬车最是黄梅时节近雨余归路有鸣蛙
　　江村
　　南囿薰风吹葛衣汀花未露岸花稀水神庙下莎侵路江叟门前栁映矶犊卧已知耕耒歇鸥惊长见钓船归天随宅畔吾曾住留得闲罾挂夕晖
　　田园书事
　　西园春去緑隂成已觉南窗枕簟清帘卷斜阳归燕入池生芳草乱蛙鸣桑过谷雨花犹在衣近梅天润易生独坐正知闲昼永吟余消尽篆烟轻
　　梅雨
　　江南烟雨苦防蒙梅实黄时正满空洒竹暗连湘女庙随云逺渡楚王宫窗寒顿使抛纨扇衣湿频催换火笼几度欲晴还复暝帘前不放夕阳红
　　送衍师还相川
　　江树湖波绕相川南风巾舄去翩翩村中乞米晨留鉢城外闻钟夜泊船昔向名林曾説法今归旧院定安禅道心深悟俱浮幻不奈诗名满世传
　　萱草
　　幽华独殿众芳红临砌亭亭发几丛乱叶离披经宿雨纤茎窈窕擢薰风佳人作佩频朝采倦蝶寻香几处通最爱看来忧尽解不须更让酒多功
　　雨过舟中看山
　　风雨山前暗荔萝满蓬凉思入沧波沙鸣正厌秋声急峰出还怜秀色多溪上云收开逺树田中水满发新禾舟人不用催归速卧看青峦次第过
　　齐云楼
　　境临烟树万家迷势压楼台众寺低斗柄正垂髙栋北山形都聚曲栏西半空曾落佳人唱千载犹传醉守题劫火重经化平地野乌飞上女垣啼
　　灵岩寺
　　闲上香台望下方渔村樵坞尽苍苍倾城人逺苔生迳归寺僧稀叶满廊云散池边留防影雨来阁外失湖光废兴皆幻何须问独自吟诗送夕阳
　　孤园寺
　　欲问南朝常侍宅已为西域化人宫山僧归带渔舟雨湖鸟来闻粥鼓风橘柚垂檐秋殿暗波涛惊座夜堂空给孤长者谁曾见应在烟云杳霭中
　　开元寺石鉢
　　宝石当年琢帝青浮波不异木杯轻传灵已歴干陀国乞食曾来舍卫城渔父得时初洗献法王在日每擎行寺僧见客休频出恐有蔵龙此内惊
　　垂虹桥
　　行人脚防响波涛驱石神鞭是孰操影落蛟龙朝窟暗形垂防蝀暮天髙烟中去忆鸱夷逺月下吟夸长史豪几度凭栏赏秋色鲈鱼新买系归舠
　　闻潮州迁客消息
　　泷吏相迎渡恶滩到时应是几旬间猿啼岭下梅花白鳄去祠前荔子斑名姓未看兵籍落音书忽附估船还莫言久作炎荒客会逐阳和返故山
　　秋日江居写怀
　　每看揺落即成悲况在漂零与别离为客偶当鲈美处思兄正值鴈来时天边暝为秋隂早江上寒因歳闰迟莫把丰姿比杨栁愁多萧飒恐先衰
　　其二
　　葭菼连秋渺渺长归舟犹叹滞江乡客衣欲冷邻机急农事初成野饭香千里断云随鴈鹜半村残照送牛羊有愁不解登髙赋空使频廻宋玉肠
　　其三
　　舌在休夸术未穷且将踪迹托渔翁芙蓉泽国弥漫雨禾黍田畴奄冉风身计未成先业废心怀欲説旧交空楚云吴树无穷恨都在萧条隐几中
　　其四
　　风尘零落旧衣冠独客江边自少欢门巷有人催税到邻家无处借书看野虫送响天将夕篱豆垂花雨稍寒终卧此乡应不憾只忧飘泊尚难安
　　其五
　　桑苎翁家次近居人烟沙竹自成墟移门欲就山当榻补屋唯防雨湿书贫为湖田长半没拙因世事本多疎当时亦有求名意自喜年来渐已除
　　其六
　　丧乱将家幸得全客中长耻受人怜妻能守道同王霸婢不知诗异郑借得种蔬傍舍地分来灌菊别池泉却欣逺迹无相问一棹秋风笠泽边
　　其七
　　秋塘门掩竹穿沙为客邻酤未易賖闲里壮年慙白日愁中佳节负黄花渔村霭霭縁江暗农径萧萧入圃斜薄俗相轻吾敢怨鲁人犹自笑东家
　　漫成
　　柴门药圃小江边早得闲居是偶然两岸晚风黄鸟树一陂春水白鸥天悠悠往事空书巻碌碌浮生只钓船犹记京华为客日几回听雨忆归田
　　其二
　　已分栖迟不自疑江边林下尽幽期病惟好懒寜须药心未忘机偶对碁闲馆雨声花落夜深塘草色燕飞时春来颇喜囊中富添得新成几首诗
　　喜徐山人与浩师见过
　　逺烦支许问栖迟正是山家橘熟时为吏得闲非是隐学禅有解只能诗潮声惊客江三里秋色留人菊一枝莫怪相逢情倍喜碧云红树久相思
　　端阳写怀
　　去嵗端阳直禁闱新题帖子进彤扉大官供馔分蒲醑中使传宣赐葛衣黄繖回廊朝旭淡玉炉当殿午薰防今朝寂寞江边卧闲看逰船竞渡归
　　寄倪隐君元镇
　　名落人间四十年緑蓑细雨自江天寒池蕉雪诗人画午榻茶烟病叟禅四面荒山髙阁外两株疎栁旧庄前相思不及鸥飞去空恨风波滞酒船
　　与杜进士寅登白莲阁对雨
　　逺愁髙树共离离风送潮声上浦迟海客市中烟起处江僧阁外雨来时船归杳霭唯闻防店隐苍茫不见旗回首南朝今几寺可堪重咏牧之诗
　　喜宋山人见过
　　携琴逺趂渡江船烦觅幽踪浦树边别久忽看梅又发话长应让鴈先眠一冬多暖天无雪半夜初寒月有烟回首旧逰君莫念归来好共种吴田
　　与侄常逰东庵
　　水树围庵緑几层隂中敲户昼登登十年重到犹为客半日才闲且访僧旧履尘生趺后席乱幡风飐供余灯髙斋对作忘言坐此事堪怜汝亦能
　　谢周四秀才送酒
　　不忍醒愁只欲眠几时花发自江边欲沽百钱未易得忽送一壶真可怜梳头好鸟语窗下洗盏流水到门前今朝得醉已无恨不使春光空一年
　　上已有怀
　　春寒浑未减征衣愁对佳辰坐掩扉江上琴书留滞久水边车马祓除稀闲园细雨梨花落废苑平芜燕子飞欲觅兰亭会中友几人迁谪未能归
　　徐记室贲北归见访南渚复送还城
　　初辞楚泽到吴村访旧嗟君古道存欲治匆匆归后计难留欵欵坐中论雪迟似让梅先白月早如愁树已昏此别终非前别逺孤舟江上莫销防
　　被召将赴京师留别亲友
　　长送逰人作逺行今朝还自别乡城北山恐起移文诮东观慙叨议论名路去几程天欲近春来十日水初生只愁使者频催发不尽江头话别情
　　过故将军第
　　甲第如云紫陌东当年得意负边功美人笑客登楼上假子将兵卫阁中深计谩夸三窟固逰防难返九原空门前车马今谁到零落槐花向晚风
　　雨中寄刘沈二别驾
　　漠漠春寒水绕城谁家可作看花行一杯不得三人共二月都能几日晴梦逐莺声风外断愁兼草色雨中生画船载妓南湖上不似年时放浪情
　　丁校书见招晚酌
　　正坐羁愁不自聊逺烦舟檝暮相邀江悬落日犹三尺风折埀杨定几条流水入花村杳杳幽人对酒屋翛翛此乡不得君同客应是春来更寂寥
　　杜二年四十须已多白戏作是诗
　　览镜怜君感叹深年来颔下忽霜侵未衰自计方强仕早白应縁只苦吟虽失家中娇婢喜还招座上逺朋钦到头此物须当见好染虚消买药金
　　爱姬祠
　　锦云阵阵落红衣波泠双莲惨夕晖故国草侵金辇迹荒祠尘掩画罗帏共哀艳质军前殁谁见香防月下归惆怅无人来酹酒緑杨惟有暮鸦飞
　　云山楼阁图为朱守愚赋
　　白云窈窕楚天隂半露楼台出逺林帘幙卷时秋雨歇鼔钟鸣处夕阳沉鹤从辽海天边下猿隔巴山树里吟为问仙家在何处欲穿谢屐一登临
　　夏夜
　　银河欲转漏声稀坐咏闲斋夜掩扉鹊影频翻窗竹起萤光毎拂迳莎飞风生渐抖齐纨扇露下犹沾楚葛衣自据胡牀相待月为怜池上夜凉防
　　池亭昼卧
　　曲阑虚幔映沧浪长日宜眠梦蝶牀波影细揺侵簟影荷香逺递杂炉香不知道路方愁暑只爱池亭可纳凉何处鸣蝉惊睡起髙槐隂外未斜阳
　　姑苏怀古
　　麋鹿来逰客过稀消沉伯业在斜晖逰帆自向湖边落鸣屧谁闻月下归乌喙计成楣栅至娥睂舞罢绮罗非如今始悟牵衣谏荆棘遗宫泪满衣
　　宿山寺
　　莲宫借榻喜凉生疑到天台近赤城风度回廊秋欲动河窥髙阁曙初明泉声正与松声合僧梦频同鹤梦惊最喜此宵无热恼莫敎月落又钟鸣
　　泛舟西湖观荷
　　雨晴南浦锦云稠晚待波平荡桨防狂客兴多唯载酒小娃歌逺不惊鸥半湖月色偏宜夜十里荷香已欲秋为爱前沙好凉景满身风露未回舟
　　马麟春宵图
　　燕睡帘前夜未深罗衣应怯嫩寒侵风传漏板还堪数月混梨花不易寻翠管红楼犹袅袅华灯绣闼正沉沉画中一片春宵景写出闺人怅望心
　　晓凉
　　骄阳未出晓凉生满栉春风细髪轻荷上露华翻曲沼树头河影落髙城自舒清簟临坐又聴疎钟隔寺鸣却喜闲身无事役不须早逐市人行
　　芦花帘
　　菼茸织出纬萧机未许虾须独衒竒寒雪照庭晴不卷白云当户昼长埀恍疑栁絮风穿早不管梨花月到迟自是楚江秋一片移来不使白鸥知
　　雨中
　　二月水长折矶头茅屋恐随江夜流雨声鸣瀬稍欲歇云气出峡未能收鸬鷀鸂鶒晚争喜杨栁杏花春自愁几日邻家断来徃出门应恨少扁舟
　　王徴士东里草堂
　　久客因为东里人年来移竹有僧邻时名颇患縁诗得野性惟知向酒新林下烟生门掩夕园中雪罢鸟鸣春相期嵗晚为同社隔屋歌呼定不嗔
　　客舍寒食次周著作见寄韵
　　寒食江头客未还独临流水见愁顔故园芳草斜阳外空馆疎华细雨间乱世求田虽自笑少年当路竟谁攀主人莫折门前栁多病无书倦入闗
　　新春次余左司韵
　　雪晴稍稍见花枝书阁朝眠日影移酒到好怀倾辄尽诗逢髙韵和应迟今朝闲岂寻春得前夜愁因送客知走马南园芳草緑凭君莫问少年时
　　次韵杨礼曹秋日见赠
　　残雨翛翛映彩虹怜君独咏楚台风逺江帆影秋芜外故苑砧声晚树中壮歳渐如辞幙燕闲身犹作蠧书虫雅音自古无能好莫向人夸瑟最工
　　次韵西园公咏梅
　　如何天与出尘姿不得芳名入楚辞春后春前曾独采江南江北每相思微云淡月迷千树流水空山见一枝拟折赠君供寂寞东风无那欲残时
　　其二
　　雪中无伴只孤芳倚竹元非翠袖妆马上忽逢临水驿鹤边俄见向山房春愁寂寞天应老夜色朦胧月亦香此地一尊聊自恋扬州回首已凄凉
　　过吴淞江风雨不可渡晚觅渔舟抵松陵官馆
　　风雨方知客路难飞鸿相逐渡江湍港收渔市舟归晚门掩官厅烛对寒此地昔年曾逺宿何人今夕共清欢枕边不为江声急梦寐忧时未得安
　　次韵酬张院长见贻太湖中秋翫月之作
　　洞箫闻处似黄州月色惟过一半秋兔阙何年丹桂种龙宫今夜白莲浮露沾席上纵横醉天落舟前浩荡逰若上洞庭看玉镜两山应是胜三洲
　　暂宿行营舟中
　　蒹葭霜露泠侵船落鴈惊乌总未眠戍卒独明髙栅火居人同宿废村烟醉中逺梦欺长夜乱里穷愁折壮年莫问身闲何到此久思提劒学防边
　　其二
　　角声未起大星低夜静寒营独马嘶树叶萧萧霜后堞河流汨汨露中堤一军睡枕谁能稳数里归舟自欲迷起望此时忧更切边烽不隔逺峰西
　　首春感怀
　　初春风日自妍华客意登临只感嗟陌上惊尘随去马城边遗柳断栖鸦乱来未觅无兵地愁在空思有酒家咫尺苑西谁解问早梅还发去年花
　　次韵杨礼曹雨中卧疾
　　堦前曝药雨来收寒似人情恋故裘壮歳间闗元属命荒城萧索不因秋忆君我最相怜病问汝谁能独免愁清坐自能消郁结古方休向箧中求
　　其二
　　门前问疾几人车曲巷深深树影斜每爱积书縁有子不愁听雨为无花乱来官俸犹支粟睡起僧书忽寄茶何事一春频谒告只应来辨酒中蛇
　　次韵王孝廉过澄照寺
　　汝向山中住十日题诗几度见经过弹琴只向寺前石放棹每逰湖上波空林雨过虎迹大古屋云生龙气多山僧好客未容去落日更听樵牧歌
　　次韵王七隅仙兴
　　不从道士觅鵞羣薰沐清朝谒老君龙气双腾含景劒蠧鱼三食内篇文山中石髓青如铁海上琪花白似云知子从来有仙骨吹笙拟共接飞裙
　　岳王墓
　　大树无枝向北风千年遗恨泣英雄班师诏已来三殿射敌书犹説两宫每忆上方谁请劒空嗟髙庙自蔵弓栖霞岭上今回首不见诸陵白露中
　　早春寄王行
　　江水江花只自春不知容易解愁人山川寂寞衣冠泪今古销沉简册尘草草逢人空识面匆匆为客莫容身十年忧患谁相慰赖得君家是近邻
　　暮春次韵僧怀徳见贻
　　风雨兼愁过尽春愧烦问讯社中人牀头氊与青山旧门外车随白日新説法空林三竺士诵诗清夜五台賔相思虽觉钟声近犹隔城东十丈尘
　　寄海昌李使君
　　海上波涛夜不惊使君虽老尚能兵荒烟白卤家家灶落日黄冈处处营人杂岛夷争小市潮随山雨入孤城明朝硖石山头路我欲停车听颂声
　　次韵金文学送弟往海上
　　小陆贤如大陆贤乱离为客最堪怜横金海上知虚席打鼔津头看发船麦气晓晴田雉鬬怀香春暖野鵞眠明朝梦断生芳草风雨孤舟过练川
　　过海昌赠使君李兼镇御
　　海上观风逐使车将军双庙有遗墟已看田父迎猫虎未遣溪人射鳄鱼日出盐生沙地白潮来波动县城虚故人相识登楼意不是怀归畏简书
　　送黄僧母入道
　　江夏千年有故家至今乔木哺慈鸦里闻贤子初名宪世説仙姑旧姓麻夀酒淋漓倾堕露舞衣零乱拂飞霞不须三釜称荣食自有金盘枣似
　　答蓟丘聂才子
　　闻道诗狂复酒狂少年鞍马鬬轻妆百金已醉名姬馆一劒还登侠士堂乌起夜啼吴苑月鴈来秋带蓟门霜乱余零落无人识慷慨相逢向路傍
　　廉上人水竹居
　　水西分土一袈裟拄杖敲门竹满家埽石安禅无落叶过溪送客有浮槎龙吟夜应潮生海鸟过寒惊月在沙林下本来参玉板不须更煮赵州茶
　　梅花九首
　　琼姿只合在瑶台谁向江南处处栽雪满山中髙士卧月明林下美人来寒依疎影萧萧竹春掩残香漠漠苔自去何郎无好咏东风愁寂几回开
　　其二
　　缟袂相逢半是仙平生水竹有深縁将疎尚宻防经雨似暗还明逺在烟薄暝山家松树下嫩寒江店杏花前秦人若解当时种不引渔郎入洞天
　　其三
　　翠羽惊飞别树头冷香狼藉倩谁收骑驴客醉风吹帽放鹤人归雪满舟淡月微云皆似梦空山流水独成愁几看孤影低徊处只道花神夜出逰
　　其四
　　淡淡霜华湿粉痕谁施绡帐防香温诗随十里寻春路愁在三更挂月村飞去只忧云作伴销来肯信玉为防一尊欲访罗浮客落叶空山正掩门
　　其五
　　云雾为屏雪作宫尘埃无路可能通春风未动枝先觉夜月初来树欲空翠袖佳人依竹下白衣宰相住山中寂寥此地君休怨回首名园尽棘丛
　　其六
　　梦断扬州阁掩尘幽期犹自属诗人立残孤影长过夜看到余芳不是春云暖空山栽玉徧月寒深浦泣珠频掀篷图里当时见错爱横斜却未真
　　其七
　　独开无那只依依肯为愁多减玉辉帘外钟来初月上灯前角断忽霜飞行人水驿春全早啼鸟山塘晚半稀愧我素衣今已化相逢逺自洛阳归
　　其八
　　最爱寒多最得阳仙逰长在白云乡春愁寂寞天应老夜色朦胧月亦香楚客不吟江路寂吴王已醉苑台荒枝头谁见花惊处嫋嫋防风簌簌霜
　　其九
　　断魂只有月明知无限春愁在一枝不共人言唯独笑忽疑君到正相思歌残别院烧灯夜妆罢深宫览镜时旧梦已随流水逺山窗聊复伴题诗
　　归吴至枫桥【旧有塔今废】
　　遥看城郭尚疑非不见青山旧塔防官秩加身应谬得乡音到耳是真归夕阳寺掩啼乌在秋水桥空乳鸭飞寄语里阎休复羡锦衣今已作荷衣
　　送徐山人还蜀山兼寄张静居
　　我因解绂逺辞京君为修琴暂入城偶尔相逢春酒熟飘然忽去暮烟生山头学啸犹闻响世上留诗不写名西磵烦询张静者年来注易几爻成
　　了髻峰
　　双绾云鬟作髻髽小姑当日嫁谁家云滋细草头梳发风动竒芳髩插花鸾镜夜凭松挂月凤钗春待竹生芽行人莫起阳台念云雨无情路更賖
　　石牛
　　一拳怪石老山巅头角峥嵘几百年毛长紫苔春夜雨身藏青草夕阳天中宵望月何曾喘尽日看云自在眠恼杀牧童呼不起数声长笛思悠然
　　饮陈山人园次能翁韵
　　桃花梨花已狼籍踯躅花开如火炎时过上已和而畅人比杜陵清且廉园中雨流水绕砌林下鸟鸣风满帘把酒亦知君意好醉多谬语莫相嫌
　　寄题内弟周思敬野人居
　　野人何处是幽栖闻在天随旧宅西半屋图书春落蠧一村花栁昼鸣鸡分泉自给烹茶水待雨惟耕种药畦日暮扁舟欲相访恐惊鸥鸟过前溪
　　吊伍子胥
　　地老天荒伯业空曾于青史见遗功鞭尸楚墓生前孝抉目吴门死后忠魂压怒涛翻白浪劒埋冤血起腥风我来无限伤心事尽在越山烟雨中
　　吊七姬冢
　　叠玉连珠弃草根仙逰应逐坠楼魂孤坟掩夜香初泠几帐留春被尚温佳丽总伤身薄命艰危未负主多恩争妍无复呈歌舞寂寂苍苔锁院门
　　郡治上梁
　　郡治新还旧观雄文梁髙举跨晴空南山久养干云器东海初生贯日虹欲与龙庭宣化逺还开燕寝赋诗工大材今作黄堂用民庶多归广庇中
　　万木堂为毘陵卞公礼赋
　　林隐髙堂万木青森然玉立势亭亭春风送暖花连砌秋雨生凉叶满庭坐爱繁隂帘半卷卧听灵籁户深扃斧斤未许来樵采要养长材献大廷
　　鹤瓢
　　产自灵苖胜羽胎何须去作凤匏来壶公本解飞腾术丁令寜为濩落材直上青天身恐系倒倾碧海腹初开生成自是神仙器肯逐累累向草莱
　　其二
　　逺随仙客下青城瘦骨肥来见尽惊藜杖夜悬翻露影竹尊春泻饮泉声园中几歳形容变海上何时羽翼成醉听树头风歴歴还疑秋傍九臯鸣
　　次韵杨礼曹雨中养疴
　　午晴书阁暂令开又听鸣鸠竹外催身到逺山屏乍展手持明月扇初裁緑芳消砌风前蕙朱果封泥雨后梅曲巷掩闗人寂寂今朝问疾有谁来
　　咏梅次衍师韵
　　水郭山村路半交春晴依约见芳苞吴妃舞竟珠钿委汉女逰归玉佩抛愁乱雪来朝片片梦惊风过夜梢梢人间何处无开落吹何须怨老蛟
　　其二
　　压枝何处断人肠欲问黄家第四娘鸡早每惊烟际色蝶迟那识雪中香林昏有雾笼绡帐江浄无尘染素裳此地一尊聊自慰扬州回首月荒凉
　　其三
　　海天寒彻玉人衣宻雨疎烟晚渐披春后春前曾独看江南江北每相思猿啼古驿征帆宿马立荒郊酒斾埀拟折一枝供寂寞东风无那欲残时
　　其四
　　招得清魂句自工长洲春到雪波融未逢人寄千山外忽讶君来一夜中纵隐荒榛犹的皪若穿深竹更玲珑酒空客去愁多处蓛蓛繁霜嫋嫋风
　　其五
　　莫学新妆入汉宫春风多处易枝空遥情尚忆僧房里忽见偏怜客路中淡月防云应万树荒山流水只孤丛梦回一笑僊人逺碧海青天没断鸿



　　大全集巻十五
　　钦定四库全书
　　大全集巻十六
　　明　髙启　撰
　　五言絶句
　　观军装十咏
　　胄
　　黄金冒虎头乍免走豪酋还有从容处纶巾按垒游
　　铠
　　细丳镂文银髙城日照鳞擐来曽搅阵一镞不伤身
　　纛
　　发乱野牛惊神专大将营师行当祃祭坛下戮番生
　　刀
　　大食购千金妖精泣太隂灯前开匣看无限许君心
　　弓
　　燕角号良材楼烦擘未开秋风悬臂出何处一鸧来
　　箭
　　流星逐飞羽镞利能穿札三发定边归箙中休满揷
　　麾
　　彩帛曳长虹悠悠巻塞风三军齐陷阵应在一挥中
　　矛
　　画榦似蛇长谁论半段鎗日斜亲鬬罢髙宴卓沙场
　　袍
　　雕锦剪花团三边总认看寻常不肯着风雪念兵寒
　　马
　　罗帕覆春风连鞍赐有功蹄髙骑得称身出万军中
　　狮子林十二咏
　　狮子峯
　　风生百兽低欲吼空山夜疑是天目岩飞来此山下
　　含晖峯
　　演漾弄清晖江山秋敛霏我吟康乐句日暮澹忘归
　　吐月峯
　　四更栖鸟惊山白初上月起开东阁看正在云峰缺
　　立雪堂
　　堂前参未退立到雪深时一夜山中冷无人秖自知
　　卧云室
　　夕卧白云合朝起白云开惟有心长在不随云去来
　　问梅阁
　　问春何处来春来在何许月堕花不言幽禽自相语
　　指柏轩
　　清隂防燕几中有忘言客人来问不应笑指庭前柏
　　玊鉴池
　　一镜寒光定微风吹不波更除荷芰影放取月明多
　　冰壶井
　　圎甃夏生冰光涵数星冷窓有定中僧休牵辘轳绠
　　脩竹谷
　　翠雨落经牀林鸠午鸣后笋出恐人来编篱遮谷口
　　小飞虹
　　初看卧波影应恐雨崇朝过涧寻师去端知度石桥
　　大石屋
　　混沌复轮囷全无斧凿纹门临五湖水坐纳四山云
　　题杂画
　　空山万株木霭霭秋多晦屋在白云中人归白云外
　　其二
　　欲寻江寺僧渡口孤帆发落日浦风生不畏春潮濶
　　其三
　　丛蒲乱石间水急鱼难罩欲去尚残阳看山一停棹
　　其四
　　风急楚江波佳人罢采荷离舟孤宿处泪少夜猿多
　　其五
　　孤栁影婆娑路入秋溪暮谁家系榜来应待归人渡
　　其六
　　驴影夕阳催空山不见梅愁肠如客路一日几萦回
　　其七
　　夕阳数峰逺霭霭江南思烟外有钟声山僧独归寺
　　其八
　　桥回绿水斜春树隔烟霞隠处谁云浅千峰只一家
　　其九
　　日出溪雾黄风回不成雨何处趁墟人侏竝沙语
　　其十
　　逺岫浃烟光斜阳在钓航众渔归已尽独自过寒塘
　　其十一
　　栁叶散空塘菊花明废苑日暮问垞南舟行何近逺
　　其十二
　　山禽欲定栖竹风苦难静残雪堕惊梢翛翛一窓冷
　　和杨礼曹刺客三咏
　　椎
　　袖藏出屠市一挥报公子谁言上将雄不异孤豚死
　　匕首
　　购自徐夫人欲揕秦皇帝铜柱火光飞竒锋非不利
　　筑
　　王醉不知音亭前杀声起勿轻无目人能为有心鬼
　　得家兄在逺消息
　　家将逺人信复报逺人知世乱书难得开缄胜见时
　　其二
　　几日看回鴈今朝尺素开应知在天末亦望弟书来
　　其三
　　嵗晚各离家怜兄去路賖书来约归近同看故园花
　　其四
　　江上有归舟传兄在石头知安虽暂喜念逺更成愁
　　为外舅周隠君题杂画
　　斜阳傍钓船秋色满江天彷佛吾家近沙村落鴈边
　　其二
　　白鹤忽飞还松杉霭然暝明月出溪桥照见支笻影
　　其三
　　风雨过苍峤秋色渺江海白鸥期不来沙上人相待
　　其四
　　落叶带回吹荒筠冒幽石池上鸟鸣时闲斋掩秋夕
　　其五
　　山深岚气寒髙斋掩窓卧林间踏叶声知有樵人过
　　效隂常侍
　　满江烟水绿几里到巴州音书不堪寄一寄一沈浮
　　叹墙下草
　　青青墙下草经霜未枯槁虽是见春迟还免逢秋早
　　草堂梵僧
　　礼塔老番僧唐言已渐能夜无还国梦石室坐悬灯
　　新月
　　纎纎挂栁西斜影低窥阁黄昏难久看初生是将落
　　寻胡隠君
　　渡水复渡水看花还看花春风江上路不觉到君家
　　西寺晚归
　　逺寺别僧归随钟出烟岭犬吠竹林间斜阳见人影
　　渊源堂夜饮
　　悬灯照清夜叶落堂下雨客醉已无言秋蛩自相语
　　和陈左司夜泊桐江
　　月出钓台树长滩秋更喧浑如宿巫峡唯少一声猿
　　过狮子林
　　雨余鸟语凉斜阳竹深见频来非看花借读髙僧传
　　蔷薇露盥手
　　蛮估海帆回银甖玉汞开盥余香满手恰似折花来
　　西陂
　　芳草水东西春风路欲迷归时不觉晚山与夕阳低
　　园中梨花唯开一枝
　　防外见春迟朝来雪一枝不知初发处误道已残时
　　江上酒家
　　门户映埀杨春槽酒声泻几度望髙帘归帆雨中下
　　过旧送别处
　　前时送画船西港栁株边别处愁犹在鸳鸯不肯眠
　　怀陈寅山人时居西山昭明寺
　　闻看西涧月秋阁与僧开正是相思夜钟声若处来
　　畧上人房竹
　　幽篠半梢横山窓飐月明上人禅定乆不怕有秋声
　　闻鴈
　　江寒月黒夜定宿蒹葭里呌呌过灯前却是谁惊起
　　晚坐水上
　　潭岛去何深斜阳树半隂偶来临水坐非有羡鱼心
　　闻谢恭夜咏诗
　　我非李太白君是谢杨儿夜半江楼雨髙眠闻咏诗
　　题马逺画酴醿
　　池冷画防幽芙蓉伴晚愁金盘承露重彷佛汉宫秋
　　黄葵
　　春晚独余芳风回带酒香美人偏爱看因似御衣黄余客云陈山人居西山相望因有怀寄赠
　　深竹昼鸣鸠微凉满寺秋老僧虽不在风雨自相留
　　睡足
　　风雨落梅村鸠啼正掩门今朝无事役睡足亦君恩
　　题云林小景
　　归人渡水少空林掩烟舍独立望秋山钟鸣夕阳下
　　题芭蕉
　　丛蕉倚孤石绿映闲庭宇客意不惊秋潇潇任风雨
　　春溪独钓图
　　春水鳜鱼肥埀纶坐断矶羊裘人易识好着旧蓑衣
　　池亭
　　虚槛枕池波闲凭看浴鵞秋荷知几叶添得雨声多
　　闻钟
　　日暮逺钟鸣山窓宿鸟惊枫桥孤泊处曽听到船声
　　桂花
　　风露浥清香清隂别院凉谁能呼白鳯花下舞霓裳
　　鴈
　　初到别胡沙楼头度影斜江南秋月好随意宿蒹葭
　　红叶
　　霜染满林红萧疎夕照中曽供写秋怨流出未央宫
　　秋雨
　　瑟瑟复萧萧灯前滴此宵秋声自难听况复在芭蕉
　　月夜饮酒
　　月照绿樽深清歌桂树隂嫦娥留伴我莫向画楼沈
　　游山
　　自着林间屐来听石上琴老僧留客久西岭日将沈
　　闻笛
　　横吹发哀声江楼月正明伊州不堪听都是故园情
　　秋声
　　砧韵杂鸣蛩梧边雨带风千声秋作意都入夜窓空
　　秋夜宿僧院
　　竹动鹊频惊秋河阁外横谈禅贪坐乆莫遣曙鸡鸣
　　登楼望虎丘
　　秋霁倚层楼孤峯是虎丘香台红树里佳处记曽游
　　外舅周隠君斋竹
　　秋思与秋声闲斋对夕清幽人梦回处烟鸟月中鸣
　　宁真道馆夜观茅隠君画
　　看山如见君君家在山下仙馆忆君时明灯对图画
　　竹林髙士图
　　竹深斜日在独鹤见扉开谁顾闲居者惟应二仲来
　　咏水边桃花
　　一片欲随流残妆照影愁谁来唱桃叶风雨送离舟
　　芭蕉美人图
　　琴罢咏春朝余酲吸露销诗成无落叶聊为写芭蕉
　　王主簿小园
　　夏叶风苖长秋雨蔓新谁言趋府客却似灌园人
　　晚寻吕山人
　　小艇载琴行松花落晚晴君家最可认隔树有书声
　　黄氏延绿轩
　　葱葱溪树暗靡靡江芜湿雨过晓开帘一时放春入
　　喜从兄逺归
　　闻汝归舟到相迎只恐迟方当见时喜还忆别时悲
　　送人游湘中
　　离恨挂帆樯随君逺入湘飞花荡春影江水不胜长
　　访丁校书不至
　　独坐无与语出门聊访君空回转惆怅芳草日将曛
　　荅陈山人
　　卖畚君当返修琴君已归无为嫌寂寞世事意多违
　　杏园
　　春红雨后繁孤墅啼莺晓闻道曲江园游人近来少
　　圃
　　伤莫伤蔓伤蔓子生稀留待经霜露盈筐采得归
　　菊蹊
　　独行林下路望望南山暮无酒掇英甞寒香已零露
　　梅坞
　　春暗云如雪难招落漠魂空林酒醒处月堕客敲门
　　题许澜伯画
　　望秋倚髙阁隔江望层巘不见度僧归烟深暮钟逺
　　除夕客中忆女
　　别家非愿乆回首已徂年今夜寒斋雪何人听折弦
　　嵗暮
　　已嗟求道晚复省济时难碌碌成何事天涯又嵗防
　　题携琴访友图
　　孤骑复孤琴披岚入涧隂逺寻君莫讶城市少知音
　　鸳鸯
　　两两莲池上看如在锦机应知越女妒不敢近船飞
　　题张校理画
　　寒色初凝野秋声忽在林遥山不能见只为晚烟深
　　题湘南雨意图
　　南禽暮啼起门掩湘祠里脉脉半江隂春云与春水
　　题扇上竹枝
　　寒梢虽数叶髙节傲霜风宁肯随团扇秋来怨箧中
　　题李迪画犬
　　防儿偏吠客花下卧晴莎莫出东原猎春来兔乳多
　　天平山五丈石
　　势危撑月堕影瘦倚云平彷佛峰头井莲花一半生
　　别吕隠君
　　孤舟晚溪口欲去重回首不忍别青山况此山中友
　　林下
　　树凉山意秋云澹川光夕林下不逢人幽芳共谁摘
　　不寐怀徐记室
　　斋寒掩孤烛城逺沈双杵忆尔忽长吟惊散牀头防
　　雪中自云岩晚归西村客舍
　　乍与诸僧别还依一叟邻柴门闭风雪谁暮归人
　　其二
　　隔浦烟墟逺侵沙雪树稀行人缘底事不及鸟先归
　　立春前十日寄防稽周军咨
　　的的玩芳树依依怀逺人千山虽隔郡十日共逢春
　　栁燕图
　　栁上衔虫立春风似有情和枝吹袅袅方觉尔身轻
　　隔帘闻歌
　　叶逐散声飞湘云隔妓衣谁能偷巻看认是小丛非
　　访张司马不值书园亭壁
　　亭午鹳鸣雨果园花已稀偶来因忘去非待主人归
　　壶中揷绯碧桃花既而碧桃先落
　　白嫩倚红娇朝看讶独飘应缘霞气暖烘得雪先销
　　优人李州侨乞米
　　曽称富贵客粉墨尊前面憔悴立穷途浑非旧时见
　　其二
　　戏场鼓笛静人无太平乐尔莫怨饥寒梨园亦零落
　　防索
　　臂头长命缕百结更双蟠怕有痕生肉教依玉钏寛
　　钗符
　　灵篆贮纱囊薫风绿鬓傍从今能镇胆不怯睡空房
　　烧笋
　　幽人嗜烧笋出土不容长林下孤烟起风吹似竹香
　　江寺雨中访杜二
　　几日缆归舟同君野寺游旧怀言未尽不是雨相留
　　寒夜与家人坐语忆客中时
　　茶屋夜灯青竹庭寒雪白不对室中人依然去年客
　　题楞伽山寺壁
　　惆怅空山里寒梅应自开雪中何处覔须待雪晴来
　　赠僧本空
　　了性本来空游方不复东月明秋涧静趺坐一山中
　　闻霰
　　初讶惊沙过复疑疎叶落寒霰夜闻时窓空人寂寞
　　江上漫成
　　春色到江濵江花树树新行吟憔悴客谁道亦逢春
　　雨中过玉遮山
　　松头急风回飞雨不到面何处豁清愁千山一人见
　　其二
　　寻钟入苍茫一涧复一崦落叶去方深山扉雨中掩
　　画花鸟
　　语倦立还敧花埀袅袅枝美人妆阁静斜日下帘时
　　种
　　緜緜花蔓萦飒飒风烟洒秋来子正多不似黄台下
　　摘瓠
　　轮囷卧霜露秋晓摘初归自笑诗人骨何由似尔肥
　　怀蜀山人
　　霭霭众山暝秋禽鸣涧竹知君髙咏余听钟掩窓宿诸君防宿鹤瓢山房题画赋诗予将赴召不得预明日补题其上
　　偶趋兰省召不预竹林欢山水图中景明朝在路看
　　山中夜行
　　登陇日已沈出谷月初上夜行畏虎闻无奈车声响
　　赴京道中逢还乡友
　　我去君却归相逢立途次欲寄故乡言先询上京事
　　泐禅师室中晚坐
　　绿隂欲满寺禽鸣春雨余聊因简牍暇窓下阅僧书
　　白葵花
　　素彩发庭隂凉滋玉露深谁怜白衣者亦有向阳心
　　马氏东轩
　　阳和受最多爽气看应少晞髪此窓前鸡鸣海天晓
　　得家书
　　未读书中语忧怀已觉寛灯前看封箧题字有平安
　　期陈则不至闻宿清隠兰若
　　幽禽雨中响门掩春塘绿思君暮不来应伴山僧宿
　　碧筩饮
　　绿觞巻髙叶醉吸清香度酒泻正何如风倾晓盘露
　　晓发山驿
　　风残杏花晓马上闻啼鸟茅店未开门山多住人少
　　焚香
　　斜霏动逺吹暗馥留微火心事共成灰窓间一翁坐
　　榴花
　　日炙态常醺香生若自焚夜来端午宴淡却美人裙
　　阶前苔
　　莫扫雨余绿任满闲阶路留借落来花春泥免相污
　　僧舍访吕隠君为学上人题墨竹
　　山房竹雨过帘影霭春云得与幽人防何殊见此君
　　题孙卿家小画
　　髙岭冒层岚疎林逗残照何处覔孙登云间听长啸
　　其二
　　前林逺杵歇别院疎钟起行人与居人同在秋云里
　　久别幼文偶见其画遂题
　　几叠蜀山云秋林半夕曛画中藜杖者相见只疑君
　　题荣悴竹图
　　嫩叶与残枝相依暮雨时莫将荣悴看节在不曽移
　　丛竹图赠内弟周思敬就题
　　窈窕复防茸千山万竹中幽人夜惊起秋雨共秋风
　　题张来仪画赠张伯醇
　　风起涧声乱景寒云气深山人归卧晚诗意满秋林
　　次韵及禅师怀王水曹
　　千峰一寺逺云满跏趺处无客伴孤禅悬灯照深树
　　其二
　　钟动云壑冷鹤归人不归应思蹑金策同向海天飞
　　夜闻雨
　　窓烛冷残夜闻蛩更闻雨秋馆总多愁犹胜在羇旅
　　大痴小画
　　溪水虽多曲舟行不惮賖山山秋树赤犹复似桃花
　　呉仲圭枯木竹石
　　丛篠倚乔柯秋隂雨尚多风霜莫揺落留防石边莎
　　题倪云林画赠因师
　　含晖峰下路树石尽垂藤欲认莓苔迹相寻行道僧
　　题徐山人画赠内弟周思恭
　　复涧兼重岭云岚处处生君家还可认为有读书声
　　访因师而师适诣余两不相值
　　我去寻幽院师来访小园休言不相见相见本无言
　　题画赠别
　　扁舟暮归去别路江南树愁指楚山遥明朝望君处
　　龙门飞来峰
　　风吹峨嵋云东依此山住我来不敢登只恐还飞去
　　待渡
　　渡子未回舟立傍沙头树天寒雪欲来莫滞人归去
　　西涧访衍上人
　　日暮冒余雪望烟西涧隂不因师住逺何事到山深
　　蔡村田家
　　田中耒声歇烟火西林起独立归人柴门夕阳里
　　梦中作
　　悠悠众扰去寂寂孤吟歇雨过满窓凉髙林上明月
　　要离墓
　　弱夫杀壮士谁敢婴余怒今日古城边畊人肆侵墓
　　顾野王墓
　　南朝旧碑倒墓近樵蘓道应与读书堆离离总秋草
　　卓笔峰
　　云来初似墨鴈过还成字千载只书空山灵恨何事
　　砚池
　　山骨谁凿破一自深黝醉后欲濡毫蜿蜒见蝌蚪
　　千人石
　　池上盘陀石千人列坐曽如今趺夜月唯有一山僧
　　五坞山
　　飞泉坞
　　山空响更逺雨过流还急余沫洒回风一林红树湿
　　修竹坞
　　色映溪沉沉秋云生夕隂无限楚山意鹤鸣风满林
　　丹霞坞
　　遥闻丹霞坞中有餐霞者绛彩发朝朝还同赤城下
　　白云坞
　　云开见山家云合失山路闻语知有人欲寻已迷悮
　　芳桂坞
　　欲攀淮南树人去山寂寞嫋嫋凉风生疎花月中落
　　芹
　　饭煮忆青泥羮炊思碧涧无路献君门对案増三叹
　　莼菜
　　紫丝浮半滑波上老秋风忆共香菰荐呉江叶艇中
　　芭蕉
　　静掩绿隂行闲听雨声卧还有感秋诗窓前书叶破
　　中秋
　　此夕月华流应分一半秋谁能寻庾亮吹笛上南楼
　　九日
　　携壶还采菊惆怅独登髙忆在词林日华筵食赐餻
　　题画赠许澜伯
　　泠泠风中弦渺渺云间鸿秋怀不可写日暮青山空
　　病酒
　　日髙头未栉困卧对山花暂谢髙阳侣窓间独饮茶














　　大全集巻十六
　　钦定四库全书
　　大全集巻十七
　　明　髙启　撰
　　七言絶句
　　马周见太宗图
　　封事朝闻夕拜官新丰无复客衣寒书生未有鸢肩相只説君臣际防难
　　闻旧教坊人歌
　　渭城歌罢独凄然不及新声世共怜今日岐王賔客尽江南谁识李龟年
　　山中别宁公归西坞
　　一上香台看落晖沙村孤树晚依微老僧不出青山寺只有钟声送客归
　　秋栁
　　欲挽长条已不堪都门无复旧毵毵此时愁杀桓司马暮雨秋风满汉南
　　送贾麟归江上
　　别泪纷纷逐断猿贫交无赠只多言离愁正似蘼芜草一路随君到故园
　　秋夜同周著作宿娄浦
　　小廨寒依竹浦云酒防相对説离羣一声新鴈谁先听今夜江南我共君
　　方崖师画
　　画图忽见白云峰茶屋香台树几重身若在师行道处晚来唯讶不闻钟
　　送陈秀才归沙上省墓
　　满衣血泪与尘埃乱后还乡亦可哀风雨梨花寒食过几家坟上子孙来
　　送吕卿
　　逺汀斜日思悠悠花拂离觞栁拂舟江北江南芳草遍送君并得送春愁
　　荅陈校理寻花已落之作
　　君来春去不相期空有新愁绕旧枝总得花看能几日最难留惜是芳时
　　与诸君饮呉别驾园
　　春来几度醉无涯不似今朝向汝家四海弟兄俱在座好风吹出棣棠花
　　舟中闻歌
　　水栅孤灯照客舟江南谁解唱甘州寻常醉赏尊前曲何事今朝听得愁
　　题雨竹画
　　巫峡云连湘水低行人路滑畏深泥不见朝阳鸣鳯至春隂日日鹧鸪啼
　　挽杨隠君
　　才歌招隠又招魂故老于今有几存他日我来应下拜寒山流水竹间坟
　　春思
　　愁兼杨栁一丝丝客舍江南暮雨时自入春来才思减杏花开过不题诗
　　入郭过南湖望报恩浮图
　　雨过春陂栁浪香布帆归缓怕斜阳渔人为指江城近一塔船头看渐长
　　废宅芍药
　　昔年花发要人催今日无人花自开犹有园丁怜国色时容闲客借看来
　　登江阁逺怀徐记室与杜进士同赋
　　凭防两客怨斜曛此日同吟只欠君江阁虽髙犹不见几重山水几重云
　　夏夜宿西园酒醒闻雨
　　飞虫绕烛梦回迟荷叶齐鸣雨一池不为素纨犹在手定疑秋夜乍寒时
　　其二
　　人睡萧萧院落空未秋愁已怯梧桐夜长犹幸西轩雨一半听时在醉中
　　倦绣图
　　翠丝盘叶碧玲珑小萼花铺茜缕红梦里鸳鸯留不得分明却在绣牀中
　　闻笛
　　横吹才听泪已流寒灯照雨宿江头凭君莫作闗山曲乱世人人易得愁
　　慰周著作悼亡
　　笑披纱扇忆当年只有卿卿最得怜今日料应花不住夜灯相伴室中禅
　　山寺冒雨还西郭
　　粟叶翻翻满寺秋出门风雨未全收自慙骑马非闲客可是山僧不解留
　　苏李泣别图
　　丁零海上节毛稀几望南鸿近塞飞泣尽白头相别泪少卿留北子卿归
　　江上偶见
　　阿姬不畏晚寒多绿舫红衣栁下过满浦秋荷已零落如何犹唱采莲歌
　　过保圣寺
　　隔江烟雾隠楼台逺逐钟声放艇来乱后不知僧已去几堆红叶寺门开
　　王七招饮余游紫藤坞值雪失期
　　孤舟山水雪晴时看到梅花几万枝东崦题诗西崦醉等闲忘却故人期
　　江上送客
　　春风江上荡舟过埀栁垂杨拂浪波惆怅今年频送客长条欲折已无多
　　期诸友看范园杏花风雨不果
　　欲寻春去怕春休又值春隂不得游寂寞西园风雨里杏花比客更多愁
　　宫女图
　　女奴扶醉踏苍苔明月西园侍宴回小犬隔花空吠影夜深宫禁有谁来
　　逢张架阁
　　花落江南酒市春逢君归骑带京尘一杯相属成知已何必平生是故人
　　山中春晓听鸟声
　　子规啼罢百舌鸣东窓卧听无数声山空人静响更切月落杏花天未明
　　与亲旧饮散出抵城西客舍赋寄
　　呉王废苑草青青一骑今朝发野亭谁道别君行路逺去时人醉到时醒
　　过山家
　　流水声中响纬车板桥春暗树无花风前何处香来近隔崦人家午焙茶
　　云山楼阁图
　　碧树香台锦绣连画师应见乱离前如今风景那堪写废寺空山锁暮烟
　　始自西山移寓江渚夜闻雨有作
　　客身移宿浦云东孤馆残灯与旧同夜静空江无落叶雨声惊不似山中
　　晚过浦西桥
　　春水何长春日短沙鸭交眠绿莎暖晚过桥西不见人野梅零落江云断
　　叹庭树
　　偶移弱质傍庭臯风露离离已便髙翻笑园中栽树者十年犹未出蓬蒿
　　雨中春望【时在围中】
　　郡楼髙望见江头油壁行春事已休落尽棠梨寒食雨只应啼鸟不知愁
　　夜斋见萤火
　　拂竹缘莎复防苔夜窓无月见飞来旧书乱后都抛却懒就微光更展开
　　湖上见月忆家兄
　　望月思兄意转迷孤帆应宿楚云西夜深愁向湖边立为有寒鸿相竝栖
　　逢呉秀才复送归江上
　　江上停舟问客踪乱前相别乱余逢暂时握手还分手暮雨南陵水寺钟
　　十宫词
　　呉宫
　　芙蓉水殿屧廊东白苎秋来不耐风教得君王长夜醉月明歌舞在舟中
　　楚宫
　　雨去云来十二峯渚宫楼阁暮重重细腰无限空相妒不觉瑶姬梦里逢
　　秦宫
　　宫闭骊山静管弦翠华巡狩去经年掖庭无用恩难报愿上蓬莱采药船
　　汉宫
　　酒醒金屋曙河流愿赐铜盘一滴秋他日君王作仙去瑶池犹幸得同游
　　魏宫
　　翡翠明珠入贡频承恩长占邺宫春至尊莫信陈王赋那得人间有洛神
　　晋宫
　　尽日南风永巷开羊车去后玉堦苔谁知天上无尘地亦有城南小吏来
　　齐宫
　　帖地黄金衬袜罗苑中市罢合笙歌有人解诵西京赋添得楼台火后多
　　陈宫
　　春风台阁绣参差狎客争陈璧月词几度醉浓娇不起景阳楼上晓钟时
　　隋宫
　　五斛青螺一日销迷楼深贮万妖娆众中谁解留车驾风浪如山莫渡辽
　　唐宫
　　玉笛声残禁漏长云屏月帐醉焚香五王宴罢皆归院大被空闲一夜凉
　　次韵春日谩兴四首奉酬外舅达翁
　　老去风情似乐天恨无张态抹朱弦一春酒病稀游赏啼鸟莺花共怅然
　　其二
　　水边帘幙逺笼花游女时时出浣纱记得横塘沽酒处画船明月载琶琶
　　其三
　　雨多池馆草毵毵酒色寒销旧舞衫燕子似怜花落地殷勤长带软泥衔
　　其四
　　菖蒲叶老芷花新池暖鸳鸯防水纹不上髙楼无逺恨江南春尽草如云
　　回文
　　风帘一烛对残花薄雾寒笼翠袖纱空院别愁惊破梦东防井树夜啼鸦
　　春日怀江上
　　一川流水半村花旧屋南邻是钓家长记归篷载春醉云笼残照雨鸣沙
　　其二
　　新蒲正绿乳鳬鸣水没鱼梁宿雨晴看近清明沈种日野人何事不归耕
　　醉仙图
　　酒满长生瘿木瓢花开仙馆宴春宵飞琼何事坚辞饮应恐清都误早朝
　　观奕图
　　错向山中立看棊家人日暮待薪炊如何一局成千载应是仙翁下子迟
　　江村即事
　　野岸江村雨熟梅水平风软燕飞回小舟送饷荷包饭逺斾招沽竹醖醅
　　偶睡
　　竹间门掩似僧居白豆花疎片雨余一榻茶烟成偶睡觉来犹把读残书
　　舟归江上过斜塘
　　漫漫村塘水没沙清明初过已无花春寒欲雨归心急嬾驻扁舟问酒家
　　西斋庭前海棠
　　寂寥银烛与金盘睡足帘前怯晓寒不是诗人赏幽独雨中深院有谁看
　　次韵张仲和春日漫兴
　　蘓小坟前栁似烟秋千人静夕阳天独骑欵段寻诗去嬾逐看花众少年
　　与内弟周思敬晚过鴈荡僧舍
　　同过溪桥日欲晡逺林残叶似栖乌照公院里堪留宿已有梅花有酒无
　　白傅湓浦图
　　相逢沦落总天涯舟泊湓江近荻花逐客青衫自多泪伤心不用怨琵琶
　　陶谷驿亭图
　　酒防使骑趣归时羞杀江南一曲词借问驿亭相见者风流何似党家儿
　　客夜闻女病
　　嵗尽归期尚杳然不知汝病复谁怜隔邻儿女灯前笑客舍愁中正独眠
　　秋江晚渡图
　　鹧鸪飞尽一洲苹帆带秋云度逺津底事愁看画中景昨朝曽送渡江人
　　夜中有感
　　少壮无欢似老时身穷宁坐苦吟诗卧思三十年来事一半间闗在乱离
　　其二
　　倦仆厨中睡已安吹灯呼起冒霜寒酒醒无限悲歌意不覔书看覔剑看
　　徐记室谪钟离归后同登东丘亭
　　同上髙亭一赋诗喜逢君是谪归时不然此日登临处应望天涯有逺思
　　将赴金陵始出阊门夜泊
　　乌啼霜月夜寥寥回首离城尚未遥正是思家起头夜逺钟孤棹宿枫桥
　　其二
　　烟月笼沙客未眠歌声灯火酒家前如何才出阊门宿已似秦淮夜泊船
　　舟次丹阳驿
　　沽酒来寻水驿门邻船灯火语黄昏今朝始觉离乡逺身在丹阳郭外村
　　正月十六日夜至京师观灯
　　天街争唱落梅歌绛阙珠灯万树罗莫笑游人来较晚春风还似昨宵多
　　夜闻雨声忆故园花
　　帝城春雨送春残雨夜愁听客枕寒莫入乡园使花落一枝留待我归看
　　早至阙下朝
　　月明立傍御沟桥半啓宫门未放朝驺吏忽传丞相至火城如昼晓寒销
　　春日寄张祠部
　　乌衣巷口燕来时杨栁风多飐酒旗逺客金陵游伴少看花慙比去年迟
　　左掖作
　　小殿珠帘散栁丝东宫初退讲筵时不材未敢修封事把笔闲题应教诗
　　雨中登天界西阁
　　青山楼阁楚江东身在苍茫晚色中故国自遥难望见不闗春树雨溟蒙
　　呉中亲旧逺寄新酒
　　双壶逺寄碧香新酒内情多易醉人上国岂无千日酿独怜此是故乡春
　　其二
　　为念春来客思悲欲教一醉对花枝那知饮量新来减不似江亭看妓时
　　宿圆明寺早起
　　客起灯前梦尚迷满城残月防峰西应知野寺非山店只听钟声不听鸡
　　送葛省郎东归
　　金陵女儿踏春阳金陵客子正思乡一杯况复送君去目断飞花江水长
　　其二
　　桃叶渡头闻唱歌孤帆欲发奈愁何君归是我来时路山水无多离思多
　　四月朔日休沐雨中
　　送春风雨苦潺潺得告今朝免缀班卧听鸠啼花落尽此身如在故园闲
　　戴叔鸾入江夏山图
　　归隠初辞荐辟章西风黄叶满车箱青牛只识山中路不是无心向洛阳
　　送哲明府之新滏
　　花落春衫试剪裁石头城下楚帆开凭谁为报清江吏麦雉鸣时县令来
　　逆旅逢乡人
　　客中皆念客中身唯汝相逢意更亲不向灯前听呉语何由知是故乡人
　　寄丁二侃
　　江头斜日草初曛目断归鸿隔楚云旧宅因君相近住每思家处即思君
　　题虞文靖公书所赋鹤巢诗后
　　玉堂罢直鬓如丝华盖冈头戴笠时丁令去来沧海变人间零落鹤巢诗
　　客中忆二女
　　每忆门前两归客中长夜梦魂飞料应此际犹依母灯下看缝寄我衣
　　晚晴逺眺
　　楚天无物不堪诗登眺唯愁动逺思秋树江山人别后夕阳楼阁雨晴时
　　寄徐记室【徐乆客京师余至已束还】
　　惆怅江东日暮云我来君去苦离羣不知此日君思我还似当时我忆君
　　寄家书【时客越城】
　　底事乡书累自修路长唯恐有沈浮还忧得到家添忆不敢多言客里愁
　　期袁卿见过因出失值寄诗谢之
　　非闗逺出负幽期自是江边枉棹迟谁道空回君恨切未应如我到家时
　　宿蟾公房
　　一禽不鸣深树烟明月下照髙僧禅独开西阁咏清夜秋河欲堕山苍然
　　陌上见梅
　　陌头一树带风沙零落寒香日欲斜车马纷纷谁暇看当年只合种山家
　　东归至枫桥
　　故人当日送登畿此地停舟醉落晖慙愧临河旧攀栁尚留青眼看人归
　　江行
　　家家鱼网映回桥春水初生没树腰客路江南烟雨里缘芜芳草恨迢迢
　　戏和徐七见寄卧闻邻槽酒声之作
　　春泻邻槽入夜闻逺疑泉响隔松云题诗为问醒眠客几滴还能醉得君
　　见燕至
　　初来如报社前春好宿茅檐伴客身莫入江南旧庭院杏花风雨总无人
　　背面美人图
　　欲呼回首不知名背立东风几许情莫道画师元不见倾城虽见画难成
　　对梨花
　　素香寂寞野亭空不似秋千院落中卧对一枝愁病酒清明今日雨兼风
　　和杨余诸君在谪中忆往年西园听歌
　　花落名园罢醉游故人无复旧风流异乡莫叹无歌听若使闻歌意更愁
　　重过南寺寻悟公不值
　　我是钧天梦觉人忆来松下似前身老僧何去袈裟在落叶斜阳满室尘
　　过流通院
　　僧懒开门见客迟空林流水日斜时欲留诗句知曽过我后来看竟是谁
　　其二
　　橘柚林中薜荔垣幽寻几度入秋园虽然老衲无闻见犹胜相逢俗客言
　　闻人唱呉歌
　　楚人不解听呉歌我独灯前感慨多记得通波亭下路画船归去雨鸣荷
　　雨中过山
　　春云晻霭涧奔浑风雨行人过一村不似山家深竹里乳鸠啼午未开门
　　读史
　　晏婴
　　一裘身着乆经年禄米分炊几户烟尽説大夫能养士却于尼叟惜封田
　　商鞅
　　徒夸闟防卫华轩渭水何能洗众寃想到出亡无舍日应思不用赵良言口
　　仪秦
　　二子全操七国权朝谈从合暮衡连天如早为生民计各与城南二顷田
　　蔺相如
　　危计难成五步间置君虎口幸全还世人莫笑三闾懦不劝怀王防武闗
　　平原君
　　朝歌长夜馆娃春总为妖姬戮谏臣何事邯郸贵公子能因躄者杀佳人
　　范雎
　　纷纷倾夺苦多谋得势还怀失势忧丞相不须嗔蔡泽此时当问老穰侯
　　范増
　　不识兴王自有真尊前示玦谩劳神当时谁道翁多智不及王家老妇人
　　张子房
　　不握兵权只坐筹苦辞万户乞封留纵令不早寻仙去天子终无赐醢谋
　　贾谊
　　凶吉何由鵩鸟知才髙暂谪未须悲秋风不洒梁园泪宣室宁无再见时
　　董仲舒
　　早奏文章直殿庐茂陵还复访遗书寂寥犹抱春秋传谁问江都老仲舒
　　李广
　　猿臂将军本自贤灞陵醉尉竟难全不闻当日王孙贵重到淮隂赏少年
　　田千秋
　　功名何必任才谋遇合逢时便可收髙寝郎官头已白一言悟主即封侯
　　王章
　　外家势重直言稀京兆书陈蹈祸机合浦老妻须莫怨絶胜卧病死牛衣
　　扬雄
　　执防三朝老从臣从来无意据通津如何晚把经笔却为新都着剧秦
　　马援
　　浪泊归时忆少游炎蒸终复困壶头汉庭岂少英年将衰老南征苦自求
　　袁安
　　洛下人家懒去干闭门僵卧雪漫漫立朝不附薫天势应为平生耐得寒
　　荀彧
　　晚惜彤弓势已难空期魏武作齐桓犹缘死沮奸雄意窃鼎迁延到五官
　　孔明
　　莫恨流星堕渭濵出师未捷已沾巾天应留取生司马归作他年取魏人
　　张昭
　　长史难忘昔受遗塞门投老苦忧时孝防犹有当年意不遣真从介子推
　　王猛
　　军门被褐异隆中抱策归秦竟事戎犹喜遗言真有识不教饮马向江东
　　谢安
　　谈笑新亭鼎不移坐筹强虏在枰棋平生事业从容得莫道无心屐折迟
　　韩子
　　自古南荒窜逐过佞臣元少直臣多官来泷吏休相诮天要潮人识孟轲
　　题宋徽庙画眉百合图
　　百合无残六合尘汴宫啼鸟怨无人不知风雪龙沙地还有图中此様春
　　题湘君图
　　祠前脩竹楚山青风佩时来过洞庭月夜莫弹瑶瑟怨夫君不见有谁听
　　题洛神图
　　晚步芳洲拾翠归不愁风浪湿仙衣彩云一灭无寻处应逐陈王去马飞
　　二乔观兵书图
　　共凭花几倦新妆女隂符读几行铜雀那能锁春色解将竒策教周郎
　　风雨早朝
　　漏屋鸡鸣起湿烟蹇驴难借强朝天却思春水江南岸闲听篷声卧钓船
　　雨中晓卧
　　井桁乌啼破曙烟轻寒薄被落花天闲人晴日犹无事风雨今朝正合眠
　　其二
　　香断牀帏冷未开雨窓寥落满櫺苔休轻一枕江边睡抛却腰金换得来
　　久雨
　　水长已到折矶头江天雨来殊未休鸬鷀鸂鶒晓争喜杨栁杏花春自愁
　　闰三月
　　不须愁写送春诗花比常年落最迟添得一分春色在天应怜我惜芳时
　　晚立西浦渡
　　髩丝微映钓丝轻水叶惊风细浪生谁见晚凉人立处数株杨栁一蝉鸣
　　题孟浩然骑驴吟雪图
　　西风驴背倚吟魂只到厐公旧隠村何事能诗杜陵老也频骑叩富儿门
　　江上雨中
　　江涨随沤欲到门湿云依树易黄昏幽居常日无来客何况潇潇雨满林
　　客馆夜见亮师画上有余吕二山人诗
　　上人图画故人诗相见灯前夜雨时无限云山与烟树总含秋色是相思
　　海上逢王常宗雨夜同宿陈氏西轩
　　故人散尽独君存风雨相逢海上村尊酒饮防言不尽更留余烛照黄昏
　　过北庄访友
　　浅水平沙冻鸭眠秋声吹过石桥边寻君兼得寻诗兴野树江云欲雪天
　　题画
　　落日青山影在沙镜湖波净遍荷花云间树底参差屋借问谁家是贺家
　　得故人书知未入京因寄
　　曽约春深到鳯台君今不到只书来满缄离恨牀头放一度相思一展开
　　题王翰林所藏画兰
　　春到怀王旧渚宫沙棠舟去水烟空孤丛不有幽香发应没江边百草中
　　不见花
　　看花无计作闲身尘土余杭暗度春不见花开莫惆怅花飞还得免愁人
　　锦帆泾
　　水绕荒城栁半枯锦帆去后故宫芜穷奢毕竟输渔父长保秋风一幅蒲
　　枫桥
　　画桥三百映江城诗里枫桥独有名几度经过忆张继乌啼月落又钟声
　　乌鹊桥
　　乌鹊南飞月自明恨通银汉水盈盈夜来桥上呉娃过只道天边织女行
　　两妓
　　李姢张态两娇姿传得香名在白诗当日罇前漫歌舞使君家自有杨枝
　　短簿祠
　　下马空林问庙扉衣冠寂寞掩尘帏不能复使桓公怒莫怪年来祭客稀
　　闻王翰林使蕃
　　碎叶城边积雪明弹筝峡水逺人行已闻赞普知臣顺不似前朝作舅甥






　　大全集巻十七
　　钦定四库全书
　　大全集巻十八
　　明　髙启　撰
　　七言絶句
　　寄云间朱国史尝同宿左掖约至江上见访
　　风雪京华忆旧逢朝同听鳯楼钟还乡何事翻离阻春树春云隔九峯
　　其二
　　曽期访旧到江沙惆怅参差过落花大树村中休重问野人求食已移家
　　宣和所题画
　　御翰亲题赏画工疎枝野鸟怨秋风那知回首宣和殿物色凄凉与画同
　　题张太常金华白玉山房图
　　石气春生化白云满林琼草卧羊羣太常他日归来日身老应同万石君
　　次韵逊庵春日漫兴
　　春事匆匆过海棠只愁春去欲颠狂杂英满地凭谁拾合作熏炉百和香
　　送徐山人浩师还郭
　　欲共归舟懒入城再三难判别时情聊题诗巻投君袖相伴秋江此日行
　　其二
　　客巾僧衲影翩翩同逐秋风上别船赖得江帆无树隠相望直到暮城边
　　和逊庵寻旧偶不直效香奁体
　　扬州梦断十三年底事犹存未了缘不见拥鬟帘下立断肠骑马过门前
　　其二
　　曽看梳头傍玉台后堂春晓翠屏开重寻未省双文去只道羞郎不出来
　　东丘兰若见枇杷
　　落叶空林忽有香疎花吹雪过东墙居僧记取南风后留个金丸待我甞
　　夜雨
　　不是羇人是木肠怕愁不敢易思乡醉来独灭青灯卧风雨从教滴夜长
　　题画
　　满壑春隂满涧苔茶烟起处薜帷开山童频报敲门客总为催诗索画来
　　红梅
　　春晕冰绡倚竹低罗浮却似武陵溪诗人从此来相覔雪满空山不复迷
　　瓶梅
　　竹外相逢见素花手携数朶喜还家雨窓今夜无明月暂托寒灯照影斜
　　池亭对竹
　　秋隂弄色防池亭羣玉山横翡翠屏鸣鹤迎风时一唳先生髙枕梦初醒
　　题三香图
　　罗浮洛浦与潇湘三处离魂一本香梦断月明秋渺渺缟衣何似翠裙长
　　西山幻住期看梅花雨雪不果
　　诗人本似道人闲偶负幽期不出山只有梨花旧时梦夜随明月到林间
　　其二
　　梅花宜向雪中看屐滑翻愁雪未干惆怅山房深竹里一樽谁与破春寒
　　其三
　　翠竹休啼怨不来满林风雪满身苔此花不是繁华种只合空山独自开
　　题桂花美人
　　桂花庭院月纷纷按罢霓裳酒半醺折得一枝携满袖罗衣今夜不须熏
　　雪中喜刘户曹见过
　　满城春雪禁花开愁对寒窓欠酒杯喜子逺能来慰我扁舟不肯过门回
　　春暮西园
　　绿池芳草满晴波春色都从雨里过知是人家花落尽菜畦今日蝶来多
　　雨中闲卧
　　牀隠屏风竹几斜卧看新燕到贫家闲居心上浑无事听雨唯忧损杏花
　　其二
　　青氊素榻小窓空慙愧安眠感叹穷多少人愁泥滑滑晓冲风雨客途中
　　晚陪张水部过西桥隔城望见诸山
　　晚上西桥送客行隔城遥见众山晴望山还恐山相笑坐守书帏不出城
　　送李丞之归安
　　苕花防雨落秋汀一路青山棹几停预喜哦诗无俗吏两松相对县丞防
　　春日忆江上
　　栁下春潮没旧矶草堂犹在掩荆扉如今归梦休为蝶化作轻鸥度水飞
　　金徴士留宿江馆阻雨连夕
　　落花风急野无舟喜为茅斋几日留却愧江边春酒薄不能慰子客中愁
　　其二
　　莫辞同宿掩书帏兵后萧条故旧稀预恐明朝风雨歇满江春水送君归
　　江馆夜雨
　　寻常夜雨睡底事今宵只自醒一枕萧骚孤独暗此声元在客中听
　　田舍夜舂
　　新妇舂粮独睡迟夜寒茅屋雨来时灯前每嘱儿休哭明日行人要早炊
　　画犬
　　独儿初长尾茸茸行响金铃细草中莫向瑶堦吠人影羊车半夜出深宫
　　登白莲阁贻幼文
　　思君曽此望西州谁信归来得共游只是当时旧山水如何重看不胜愁
　　读周记室荆南集
　　生别犹疑不再逢楚天云树隔重重愁来读尽荆南藁风雨空斋掩暮钟
　　赠真上人
　　花下携琴见此僧自言开法在金陵十年江海游应遍老去空山对一灯
　　寄沈侯乞猫
　　许赠狸奴白雪毛花隂犹卧日初髙将军内阁元无用自有牀头却防刀
　　青城先生戴笠图
　　暂脱朝冠白发轻南村羣犬莫相惊行吟不觉逢山雨但听潇潇叶上声
　　梦归
　　何事频频梦里归只缘未惯客天涯觉来不见家人面恰似前朝始别时
　　其二
　　忽梦还家上楚船来时旧路只依然家人不识闗山逺有梦何因到我边
　　蜀山书舍图
　　山月苍苍照烟树碧浪湖头放船去隔林夜半见孤灯知是幽人读书处
　　寒夜逢徐七
　　松下柴门密雪封故人惊喜夜相逢明朝归棹还当别莫听枫桥寺里钟
　　题虞文靖公墨迹后
　　清朝文雅孰称雄我已生年后此公今日乱离江海上独看遗墨涕秋风
　　虎丘
　　望月登楼海气昏剑池无底镇云根老僧只恐山移去日落先教锁寺门
　　逢故人子
　　道傍忽见为踌躇流落饥寒丧乱余乆客无人解相念伤心思广絶交书
　　题道上人画梅
　　笛里寒梢蕊自开几年风雨不生苔山窓夜半禅初定应喜无香触鼻来
　　衍师以怀幼文诗见寄因次其韵
　　题诗为我谢汤休莫作人间逺客愁未报归期须记取松陵江上鲙鲈秋
　　题逊庵墨菊
　　独留铁面傲霜迟秋蝶来寻莫自疑须信陶翁醉归后西风尘土满东篱
　　丁孝防约中秋泛舟予过娄东竟留饮孙卿池上
　　拟向江潭夜放舟却成骑马习池游但逢有酒皆堪醉月色初无两漾秋
　　春日次北郭故人寄韵
　　风多舟小滞归人飞絮茫茫暗晚津酒满垆头花满店今年不见洛阳春
　　读半山絶句有感因效其作
　　寺里园中总倦行闲眠看得燕巢成岂无酒伴同骑马落日风吹花满城
　　立春试笔
　　九十日春今日始春盘春胜巧同新从今日日寻春去似我闲人有几人
　　蔷薇花
　　花叶林中绛蘂开穷隂不道艳阳回空房雨里看如笑应喜今朝有客来
　　元夕闻城中放灯寄诸友
　　江边残雪闭寒扉坐恋梅花未解衣却忆今宵满城月看灯人醉踏歌归
　　次杜二彦正韵
　　孤榜逍遥欲入城栁风莎雨暗江程烦君别后殷勤记莫更逢人道我名
　　得袁卿书知赴湖广
　　闻君去嵗客升州近得书来却倍愁自説去程今又逺望乡应上武昌楼
　　过保圣寺赠隆上人
　　汤公寺子陆公邻杞菊畦荒夜雨频莫讶相过偏不厌白头禅客是诗人
　　读徐七北郭集
　　一巻忻看故友诗诗留人去喜还悲西窓夜雨灯前读不似连牀对咏时
　　题理发美人图
　　桐风朝动内园枝吹乱花前发几丝石后理梳羞未出怕人猜是倦妆时
　　托流人寄书家兄
　　不遇流徒谪戍边家书那得去人传今朝信发何时到路隔鸰原有几千
　　和娄秀才看梅
　　闻将瘦影伴吟身水际黄昏竹外春莫讶此翁偏赏恋爱梅自古属幽人
　　行乐
　　冠触花梢露湿衣晓因行乐到南圻日髙雾散春江曲绿满平田雉子飞
　　寒食逢杜贤良饮
　　杨栁无烟江水长邻家风雨杏香逢君共把金陵酒忘却今朝在异乡
　　晚过清溪史言隋人杀张丽华于此
　　王谢池台两岸空水禽争哢夕阳中丽华妖血流难尽化作荷花别样红
　　黄荃子母兔
　　阳坡日暖眼迷离芳草春眠对两儿谁道姮娥曽作伴广寒孤宿己多时
　　呉别驾宅闻老妓陈氏歌
　　白发相邀出后防莫辞为唱雨霖铃如今人尽怜年少谁肯同来特地听
　　出郭舟行避雨树下
　　一片春云雨满川渔蓑欲借苦无缘多情水庙门前树遮我孤舟半日眠
　　过湖舟中望寺
　　出浦平波忽逺开隔湖烟树有楼台归舟未得寻僧去空听钟声寺里来
　　江上晚归
　　渺渺双鳬落晚沙一江秋色艳明霞逢人不用停舟问大树村中即我家
　　题瀑布泉
　　千山云项一泉飞仰面时惊雨湿衣彷佛香炉峰下看满溪红叶访僧归
　　美人图
　　秋千庭院闭青春背立谁曽见得真莫道不言思忆事欲言还説与何人
　　春暮
　　春寒楼上下帘齐鶗鴂偏临客耳啼淡月残灯天欲晓故园归路梦中迷
　　深院
　　风细桐花落井拦池荷新长大如盘闭门无客揺铃索半箧闲诗读易残
　　春睡图
　　妆残娇睡带余酲鹦鹉当窓不敢惊谁信上阳宫内女一春愁絶梦难成
　　题芭蕉士女
　　秋宫睡起试生罗闲向芭蕉石畔过怪底早凉欺匣扇夜来叶上雨声多
　　题董卿图
　　花落呉王故苑西客亭风雨听莺啼今年又负行春约画里看山不忍题
　　题赵魏公马图
　　校尉当年执防迎千金逺购贰师城一归天廐嗟空老立仗元来不用鸣
　　题妓像
　　不见秋娘今几年楚云湘雨思悠然月明楼外天如水犹忆梁州第二篇
　　和王畊云与愚庵倡和诗
　　灌花移石不辞勤苔润流泉雨后新一坞绿杨鸡犬静老来欣作太平人
　　其二
　　欲望城西礼白云数峰苍翠晚嶙嶙谁知邂逅东归客亦是香山社里人
　　梦余唐卿
　　路隔城臯万里闗何由得见故人还灯前梦里匆匆见猿叫枫林月在山
　　离江馆一月有感
　　忆得离家一月期天边明月半圆时遥知此夜闺中望比着他宵分外悲
　　过湖南舟中卧作
　　野客分携水店前浪平舟穏称酣眠午鸡啼处前村近过尽平湖几曲天
　　疎竹三禽图
　　棘枝疎瘦竹枝低三鸟寒多每并栖月落山秋梦断不知谁个最先啼
　　见花忆故园
　　春色先从天上来花枝尽发鳯凰台不知别后乡园树寂寞书窓开未开
　　赠杜进士儿端
　　骨琢清冰目剪波生儿若此岂须多杜郎还作真男子愧我无才为作歌
　　其二
　　不贪梨栗自相亲识是君家旧友人更待十年应长大功名当见太平春
　　城南谩兴
　　春冷园林未到莺初晴稍稍绽山樱懒夫不负东风意也起寻芳郭外行
　　其二
　　钱墅韩园处处池尽多芳草少花枝眼看新第皆芜没何况将军出许时
　　题张云门画竹
　　临池书罢换鵞文余墨犹堪写此君一叚湘娥庙前意淋漓秋雨共秋云
　　题松雪翁临祐陵草虫
　　宣和遗墨画难工唯有王孙笔意同莫问呉宫与梁苑一般草露覆秋虫
　　巨然小景
　　隔溪山阁映秋开坐乆钟声度水来遥指石桥村树杪一僧归处是天台
　　中秋无月无酒
　　桂树香寒掩画楼江云黯淡蔽中秋道人莫唤嫦娥出照见空樽却转愁
　　茆翁画双竹
　　不学筼筜满谷栽两竿斜拂楚烟开应缘茆叟吹横玊唤得双飞碧鳯来
　　卧病夜闻邻儿读书
　　月淡梧桐雨后天伊吾声在北窓前谁知邻馆无儿客病里听来转不眠
　　题红拂妓
　　化枝不锁后堂春夜半长安旅邸贫弃去老奴从此客可怜小妓亦知人
　　栁塘飞燕
　　身轻不奈晚多风春尽回塘落絮空杨栁隂迷三十里画楼何处卷帘栊
　　滚尘马图
　　千里归来苜蓿春五花和汗滚香尘青丝暂解从天性多谢黄门老圉人
　　仙山楼观图
　　雾阁宵闲脉望飞月明露重湿铢衣仙人莫入芙蓉馆花暗迷人不得归
　　春隂
　　风雨将残雪又来春隂二月未能开红花白蕊都妨却只有青青一院苔
　　送僧震赴京省师
　　孤云飞傍五云遥京国寻师去兴饶明日春寒江上路雪花应杂雨花飘
　　题徐熈三虫图
　　粉蝶黄蜂各冶心逐香窥艳竞相寻南园雨过红芳歇输与鸣蜩占绿隂
　　题荔枝练带
　　雨后蛮枝锦果肥华清贡罢驿尘稀山禽自绕枝头啄疑是宫中旧雪衣
　　题陆掾
　　风送书声出晚林始知隠士在云深抱琴入谷那辞逺欲覔幽人一赏音
　　题许澜伯三虫图
　　蜜脾未满报衙频蠧化初成傅粉新谁道争花羣队里长吟还有独清人
　　阊门舟中逢白范
　　十载长嗟故旧分半归黄土半青云扁舟此日枫桥畔一褐秋风忽见君
　　田家庆夀图
　　花满茅堂映彩衣开门晓放鹤雏飞邻翁夀毕共扶醉恰似春来社饮归
　　春晚过茶磨西崦
　　一坞茶烟隠翠防渔樵来惯客来稀溪头树暗飞花尽初听人家响杼玑
　　十二月十七日夜偶成
　　一牀诗思绕梅花月堕西窓欲起鸦可是年来无逺志梦魂中夜不离家
　　闻诸友游城北女冠院看杏花
　　闻踏春晴覔彩霞鳯笙吹向女仙家刘郎醉后殷勤看不是都观里花
　　雨夜偶读王待制诗
　　客窓疎竹雨凄凄把巻灯前读旧题此日殷勤如防面不知君在夜郎西
　　池上纳凉
　　画栏斜度水萤光荷叶荷花各有香团扇不揺风露下秋应先借一宵凉
　　客舍春暮
　　酒醒闲写送春诗细雨残花尚一枝莫向天涯望芳草客愁多似去年时
　　四皓图
　　髙山深谷自悠哉何事犹思太子来拟向秋风歌一曲紫芝黄鹄总堪哀
　　题湘君图
　　怅望南巡竟不还泪和湘雨暮斑斑须知竹死愁方尽莫恨秦人便赭山
　　倪元镇墨竹
　　倪君好画复耽诗瘦骨秋来似竹枝前夜梦回如得见纸窓斜影月低时
　　王架阁家画马
　　草草髯奴绀绿衣王家好马诧新肥解鞍闲立斜阳里应是城南赌射归
　　己酉初度【时年三十四】
　　风雨空斋诵蓼莪今年初度客中过人生七十寻常夀未过还怜一半多
　　过北塘道中
　　未得看春愁不禁此日聊复试幽寻行人入村花宛宛吠犬隔水树深深
　　其二
　　春水满田如一湖入田放艇看鵞雏女郎祠下野花杂老子门前沙树孤
　　其三
　　苦欲看春春色稀乱后何处有芳菲晚莺啼歇野寂寂双树家边人独归
　　其四
　　渺渺一迳两陂间杨栁初发水潺湲惊鱼忽散人影近啼鸟来时春意闲
　　夜雨江馆写怀
　　愁解寻人不得辞小窓疎竹雨来时江湖今夜全家客犹胜飘零两处思
　　其二
　　漠漠春寒水绕村有愁无酒不开门青灯畵角黄昏雨客共梅花并断魂
　　读韦蘓州诗
　　扫阁焚香昼巻帷绿槐疎雨夏初时客忧何物能消遣一帙蘓州刺史诗
　　送丁孝亷之钱塘就简张著作方贠外
　　江边同客乱离余逺客那堪近嵗除若见故人询旅况知君解説不烦书
　　金徴士珉雨中见过留宿
　　夜窓同听雨中猿风物凄凉异故园旧事堪愁今懒説相看不是解忘言
　　东臯林下
　　荒径空林落叶平寻常唯有野人行如何授简梁园客诗句时来此处成
　　游幻住精舍
　　寒扉斜向竹间推此日重来是几回行遍空林僧不见慰人怜有一枝梅
　　效香奁
　　青琐初空别恨长绣茸留得唾痕香帘前月出无人拜只有秋千影过墙
　　其二
　　开过东窓百叶桃琵琶尘满缕金槽欲呼小字敲妆阁谁出相迎放剪刀
　　江上逢旧妓李氏见过
　　玉筝红烛艳春罗惯向髙堂听汝歌今夕相逢为重唱孤舟江冷月明多
　　其二
　　多谢停舟共一巵石州歌罢各低眉南园旧日同听客零落如今剩有谁
　　其三
　　谁识能歌旧散声愁中听处尚分明玲珑酒罢休催去月落江潮尚未平
　　其四
　　平常歌舞不能闲多在青春甲第间借问年来还到否朱门风雨几家闗
　　九月八日对菊
　　预向篱边把一杯黄花多意已能开不忧风雨明朝阻懒逐时人鬬折来
　　舟行晚过张林
　　望山几欲去寻幽此日虽来不暇游一棹黄昏过山下疎灯络纬满林秋
　　送叶山人
　　嵗晚麻衣冒雪寒髙歌欲去醉长安山瓢行负知何有半是诗丸半药丸
　　冬尽无雪连日大风苦寒
　　枯桑鸣晓北风干旧厯阑欲罢看几日冻眠犹望雪野人忧麦敢忧寒
　　慰徐参军丧子
　　天上麒麟去莫羇千秋亭上夕风悲劝君不用情钟甚即是当年未有时
　　醉后赠张架阁归自京师
　　燕山雪洒虎皮韀万里归来动隔年莫説中原成败事相逢且共酒家眠
　　看梅漫成
　　江草初生江水流便觉春色恼人愁雪晴家家叩门去不见梅花应不休
　　其二
　　江边寺里一梅树几度劳人相开无情今日未肯发有兴明朝还看来
　　其三
　　野人不省爱梅好弃在荒篱荆棘边细雨东风欲零落我来相见一澘然
　　夜至阳城田家
　　东津渡头初月辉南陵寺里逺钟微主人入夜门未掩蒲响满塘鵞鸭归
　　送林生徃海上
　　药囊诗巻又辞亲风雨孤舟渡晚津此日逺游君莫怨乱离无限别家人
　　赠医师徐亨甫
　　录得龙君旧献方杏花春雨闭山房病家几度来相覔林下遥闻煮术香
　　慰人悼亡
　　朱字箜篌委网尘月明不见理丝人镜台窓下樱桃树应是当时折剩春
　　杏园图为沈日新先生题
　　绛雪纷纷满翠条扣门都是病家邀如今不用施方药闻得花香疾自消
　　闰三月有感
　　非闗骑马踏尘埃病眼昏昏自懒开江上酒徒应共笑经春不作看花来
　　其二
　　绿树残莺偶一鸣听来方解忆山行今年不是逢余闰己过春光半日程
　　癸卯九日
　　酒熟如何菊未开小园荒径独徘徊不随賔客登髙去只恐愁因望逺来
　　题画送人归觐
　　相望益逺益伤神落叶浮云暗度津底事过江柔橹急故乡知有倚门人
　　云岩东院
　　古寺闲窓映竹开雨声初断鸟声来春风似念无花看逺送飞红到砚台
　　管夫人墨竹
　　晨开妆镜有青鸾写得当年舞影看零落防云何处梦鸥波亭上正春寒
　　荅王仲防
　　我游山寺未能回君卧园庐不肯来惆怅款冬花树下一樽今日共谁开
　　呉王井
　　曽闻鉴影照宫娃玉手牵丝带露华今日空山僧自汲一缾寒供佛前花
　　消夏湾
　　凉生白苎水浮空湖上曽开避暑宫清簟疎帘人去后渔舟占尽栁隂风
　　鸡陂
　　呉王不解报朝盈空养鸣鸡满别城毕竟余杭西走日五更谁唱出闗声
　　古酒城
　　酒城应与酒泉通长夜君王在醉中兵入馆娃犹未醒越人宜赏骧夫功
　　三髙祠【祀范蠡张翰陆龟】
　　功名不恋上将军一舸归游笠泽云载去西施岂无意恐留倾国更迷君
　　其二
　　洛阳忽忆脍鲈肥便趁秋风问钓矶犹恨季鹰归未早不邀二陆共船归
　　其三
　　鸭羣无食水田荒风雨孤篷载笔牀犹有新诗惊太守醉中挥翰木兰堂
　　织女庙
　　农祭频来水庙扉银河东望失星辉天孙秋夜应相忆一去人间竟不归

　　大全集巻十八
