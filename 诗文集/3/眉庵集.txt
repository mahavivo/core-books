　　钦定四库全书　　　　　集部六
　　眉庵集　　　　　　　　别集类五【明】
　　提要
　　【臣】等谨案眉庵集十二巻明杨基撰基字孟载其先嘉州人祖官呉中因家焉始为张士诚记室洪武初起为荥阳县知县厯官山西按察使寻以事夺官输作卒于工所明史文苑传附载髙启传中史称基少以铁笛歌为杨维桢所称与髙启张羽徐贲号明初四杰其诗颇沿元季秾纎之习都穆南濠诗话摘其佳句十二聨其所品题得失叅半李东阳懐麓堂诗话谓孟载春草诗最传然緑迷歌扇红衬舞裙已不能脱元诗气习至帘为看山尽卷西更过纎巧春来帘幙怕朝东直艶词耳故徐泰诗谈谓其天机云锦自然羙丽独时出纎巧不及髙启之冲雅王世贞艺苑巵言谓其情至之语风雅扫地朱彛尊静志居诗话亦摘其诗语类词者至数十联而独推重其五言古体然近体之佳者亦自清俊流逸虽不能方驾青邱要非余子所及也集初为郑钢板行成化中呉人张习重刻嘉州江朝宗为之序习为后志云乾隆四十五年九月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀







　　眉庵集原序
　　予布衣时雅闻杨孟载先生盛名及入翰林为史官奉勅纂修大明一统志攷先生先世予蜀嘉州人因大父仕江左而生呉中遂家焉又诵先生诗云我家岷山更西住正见岷山发源处于是乎益知先生虽生呉中实蜀人也先生生于元末仕于国初宏逺之器醇正之学初任荥阳令再谪钟离闲居江宁句曲乆之被荐陞江西省幕宾复使湖南广右累官山西按察使志载先生读书日记数千言尤工于诗与高启徐贲张羽为诗友故时有高杨张徐之称云先生所着眉庵集有五七言古体五七言律诗及歌行排律絶句词曲总若干篇教授郑钢编集已板行矣字多讹谬先后失序而缺畧尤甚识者惜焉呉中张公企翺以名进士累官广东佥宪素重先生之诗每遇公暇辄研究之补其缺畧次其先后履厯之序字之讹谬者悉攷正之厘为十二巻绣梓以广其传其用心亦厚矣哉间以示予俾为之序夫诗言志也三百篇之后变而为汉魏为六朝宋元以前惟唐为盛今先生之诗秾丽纎蔚蔼然正大和平之音殆有唐人风味夫岂易得者哉佥宪公能俾先生之诗大显于天下后世天下后世即其诗可以知其志知其志可以知其人然则先生不但有光于吴而且有光于蜀也予后生小子因佥宪公之命不敢以缪悠辞而僣序之其景仰之诚得不于是而少舒哉成化二十年夏六月既望赐进士奉直大夫广东市舶提举前翰林侍读学士经筵官兼太子讲读古渝江朝宗书







　　钦定四库全书
　　眉庵集巻一
　　明　杨基　撰
　　五言古体
　　感怀【十四首】
　　璞玉宜深藏白雪乃寡和和寡非所悲衒玉徒取祸奈何刖足者抱璞不知过进非烈士忠退耻愚夫懦佣舂匪利直贩鬻欲自涴山中一尺雪且复掩扉卧
　　其二
　　清霜凋百草亦令脆者坚士不遇患难智虑何由全徳髀肉生重耳十九年一为三国雄一称五伯贤茍不辨菽麦何足揽大权至今巴蜀人叹息后主禅
　　其三
　　邓禹南阳来仗节归光武孔明卧隆中不即事先主英雄各有见何必问出处孙曹与更始未可同日语向非昭烈贤三顾犹未许君子当识时守身如处女
　　其四
　　蝮蛇冬未蛰靡草寒更生阳光泄为电地雷忽有声上天号令乖致此灾异并不然多杀伤兵气之所成汉廷免三公毋乃非政刑愿言调玉烛仰见三阶平
　　其五
　　三人乃成虎众口能烁金流言虽不多足移君子心人心本无疑理与势所侵奈何形似间构结已骎骎入耳即契合不待间者深陈平虽云智羽有隙可寻髙祖诚豁达卒亦诛淮隂营营青蝇诗示古犹示今
　　其六
　　位卑谏勿直直谏君心疑交浅言勿深深言友谊亏谔谔众所恶况复违逆之岂不利于行吐蘗而含饴朝登千仞岗振我身上衣丈夫贵自洁毋论他人非
　　其七
　　一女不得织三人叹无衣一夫不暇畊八口皆啼饥饥寒迫于身谁能不为非西伯善养老仁人为己归霜寒草木落禽鸟相背飞民心亦何求在于得所依此理勿暂失君子慎其微
　　其八
　　鹊巢知避嵗终为鸠所居巧者劳不足拙者安有余溪翁夜结网山人朝煮鱼隆凖入关中不读半巻书当时防张韩乃与胜广俱大拙乃至巧巧者复何如
　　其九
　　骅骝日千里亦在御者功向无造父能乃与凡马同韩彭覂驾材驱防遇沛公増本渥洼児意不与项通岂独知马难所贵御马工驾御苟失宜鲜不败乃翁萧萧帐下骓千驷何足雄
　　其十
　　鞲鹰敛六翮栖息如鹪鹩秋风飒然至耸目思凌霄英雄在承平白首为渔樵匪无搏击能不与狐遭长星亘东南壮士拭寳刀落落丈夫志悠悠児女曹
　　其十一
　　善鬬须扼吭善战须搏膺楚不都关中卒为汉所倾洛阳非用武况乃居彭城曹公失荆州致使吴蜀争五马渡江南神孙终莫平元帅破防阳宋社忽已更制胜在得势勿云险可轻
　　其十二
　　剑可敌一人书足记姓名学之十二年书剑两不成归来吴楚间豪杰已起兵揽镜照须眉一二白髪生老母在高堂未敢即逺行太息长在夜鸡鸣星斗横
　　其十三
　　浮云从何来本是山川气寸隂不终朝一雨浩无际江河防交流草木奋妍丽但知润泽功不识真宰意天风吹隂白日照厚地理乱自有常千载可坐致
　　其十四
　　东隣夜从军西隣晓上官一为死别愁一为知己欢欢者承新恩拂拭头上冠愁者嘱妻孥结束跨下鞍悲欢何不同一危复一安黄尘障东华平地生波澜朝荣夕赐死转盻异暑寒寄语承恩人莫叹从军难
　　汉杰士【楚范增附】
　　淮隂天下士本是饥寒人朝为女子怜暮为恶少嗔身无兼人勇屈辱楚水滨一朝拜大将为汉伊吕臣王齐及王楚初假后即真男児犹龙蛇穷达乃屈伸如何百世下独有黔娄贫
　　其二
　　萧何刀笔吏碌碌起沛中初无一矢劳胡乃第一功发纵及指示帝论亦未公信亡追及之此为万世雄汉卒頼信力亡楚定四封曹叅彼何人而欲与之同
　　其三
　　子房本韩臣志欲报韩仇亡秦与蹶楚初不为汉谋功成不贪赏而乃愿封留冨贵非初心竟从赤松游寥寥千载下斯人谁与俦
　　其四
　　范増亦人杰不去羽不亡汉非赤帝灵增固不可当纷纷与楚争可畏惟汉王危哉鸿门防防剑舞项荘示玦羽不决致令汉道昌成败非失策天命固有常
　　其五
　　礼乐治化本百年然后兴奈何叔孙通绵蕞为可行布衣起山东五载帝业成疮痍有未起讵可谓治平当时定朝仪事正击柱争遂令后贤王礼乐终不明汉道止于斯俗儒良可轻
　　其六
　　陈平素无行终为汉相国隂谋固可鄙竒计凢六出后来诸吕难卒頼陆贾力岂縁冨且贵临事意反诎智者犹若斯请为愚者説
　　秋怀【二首】
　　晓城露气白旭日犹苍莽千林木叶坠逈觉川原广村虚鸡唱独江静鸥飞两瞻眺岂不佳迟暮良可怆菱歌发清词助以蒹葭响斯意竟谁同忘悲却怡赏
　　其二
　　日没雾霭曛微茫见羣山茅屋四五家时有刍牧还岂惟宠辱忘亦喜思虑闲嗟嗟当世事戚戚念时艰
　　秋夜言怀【四首】
　　鲜鲜篱边菊慽慽庭下蕙蕙气日已销黄花自妍丽复恐清商激幽芳亦凋瘁褰衣步广除露白月在地鹊飞林影空虫语墙隂细昔贤悲丝染徃圣叹川逝少壮不我留临风发长喟雅志谅难酬蹉跎老将至
　　其二
　　西斋近寒径枯苇接深篠秋风飒然至索索鸣不了抛书坐孤榻眼澁灯晕绕窻破斜隙明漏断余更悄平生所欣遇此夕纷内扰假寐入防思南枝有归鸟
　　其三
　　夜坐复不乐起行亦无悰徘徊二者间百忧结心胸嵗事忽已迁复共防乱逢一身愧无补况乃禄万钟月林鹊翻翻风江雁嗈嗈栖止苟有托迟莫还相从
　　其四
　　高梧防崇冈衰草被广陌风微夕露凉星淡秋河白芳辰兼物谢孤抱縁愁积佳人在何许怅望江浦隔昨防月初徘徊又生魄
　　送谢雪坡防御出郭团练
　　朝催筑城夫暮防团结兵兵民皆动揺一日十数惊所頼官长贤抚劳得众情防御出郊来父老拜且迎埀髫及戴白罗列车下聴官家百万师自足与防争汝自守汝乡汝自保汝生闲暇苟不虞仓卒恐见倾我当徼汝劳薄尔赋税征父老共感激阗然动欢声旌旗洎甲矛五色相鲜明岂惟备抄掠大敌固可婴问君何能然子弟卫父兄平川雨初収马嘶皷鼟鼟相送不同徃极目秋鹰横
　　送将作佥院丁季周奉使两广还朝
　　国家厄中运四海扬风尘蚩蚩弄児兵皆我耕桑民或为官府迫渔猎无冨贫奋然掉臂起一呼聚顽嚚始有可招徕乆之竟沉沦势结不易解遂同越与秦皇明邈九重此恨弗得伸虽居蛮夷中岂不念帝宸丁侯京师来逺使广海滨舟师送蛟鼍陆足披荆榛所至敷恩威一一为具陈上述天子圣下言将相贤【叶】欵欵渐输诚仄仄咸来賔直气既侃侃婉辞复谆谆边氓及夷戎感激争自新酋长献印玺老弱投棘薪幡然悉改图喜极涕沾巾安知万里外复得仰化醇旌槎驾回风星斗罗高旻西风吹征衣相见吴城闉呼酒慰逺别烹鲈煮青莼念兹归意切又问银河津嵯峨蓬莱宫云雾郁轮囷至尊开天顔前席顾问频赐以锦绣叚翠织双麒麟追趋鹤禁晓锡宴龙楼春赏功固盛典况复能咨询丈夫志四方策勲贵及辰嗟我独匏系戚戚罹蹇屯壮心殊未巳矫首潜酸辛
　　送陈资深归广
　　大夫轻别离投老欲入广奈何干戈际万里渉沆漭兹城颇阜庶有女供奉养世乱得粗安胡劳问乡党君言苦无家一夕魂九徃乡书昨日至捧读屡泚颡四防寄浅土未得掩诸圹虽云敝庐在谁复脩祀享感兹归意迫无力犹勉强齿髪固已衰尚足婴扰攘敢忘乡土情偷安恋兹壌吾闻重感激惜别复加赏天寒霜露繁摵摵枯叶响水宿慎蛟螭山行避魍魉田园虽荒芜果实罗栗橡邻居喜均还相邀具醅盎酒薄不得醉且复歌慨慷人生还乡乐无物堪比仿喜极继以悲欢戚同反掌畨思苏台月照女夜绩纺此时父子情两地同惝恍安得混车马妻孥共罗幌兹事竟难期涙眼一凄怆我家嘉陵江踪迹乆飘荡亦欲问前途逡巡覔西瀼
　　赠破奚【杨鉄笛奴也】
　　人笑跛奚蹩我爱跛奚跛蚿虽百跂速防亦一足可履平疑屐齾厯险若箕簸立如鹭聨拳行类鳖形欹裙长前肩胁鞲短左非斮渉寒胫岂刖献玉踝附娄济水厄哂却搆兵祸疢同哀骀佗怒及赵女婐触屏屡思倚守户每得坐戒奚勿躁歩世路方坎坷
　　登灵岩和韵周左丞伯温饶大叅介之
　　单舻集羣英席窄坐每盍烟横半掩寺木落全见塔斜流出渠分曲径转溪合村籹妍丑并野话悲笑杂童操吴音闻僧作梵偈答霜苔滑难跻露棘朽易拉磴纡螘縁树扉敞蜗啓阖娯賔列五豆礼佛过三匝晴崖暝忧雨秋洞寒疑腊窻攀盗果檐入避鹯鸽掬池萍沾防憩石藓汚衲琴忘荒台弄屧响囬廊踏值险虑思笻得竒即倾榼感深怒须磔愁极衰鬓飒华年倐川驶雅量浩海纳啸歌激欷歔雄辩肆交沓禅寂虚无量道祖清静葢吅嚣蜗触蛮变幻雀化蛤狂游类饮酎薄宦避嚼蜡终当谢尘鞅扫屋分坐榻
　　赠别龚行义
　　楚龚风云姿璞素玉不玷只身蹑双屐十载食破研麻衣阅冬春睥睨狐貉贱胸中何所蓄经史子集传酒酣文思涌强弩机发箭清真谢铅饰越女巧笑倩纡盘珠九曲精粹金百链粲如星森罗勇若军后殿吾党多英雄气索皮肉颤西风忽归来尘土吹满面从容问所厯揺首不复辨但云秋水清呉淞浄如练方同华表鹤遽作幕上燕去住何太轻弗得绊以线君材匪樗栎名字已交荐渊泉暂蠖屈雾雨终豹变贤达坎坷多豪杰穷乏先嗟予书中蠧髀消两目朝骑瘦马出夕饱藜与苋志惭防尔狂质匪由也谚猥遭周秦厄不识舜禹禅因君动遐想翅塌足若罥螺巵白甆罂聊为江渚饥囬首芙蓉花纷纷落红片
　　赠张主簿
　　有田乃有租有身乃有庸不忧徴需烦但愿赋役公东家仓寔西邻机杼空门戸非不齐贫富有不同县官皆贤豪岂不念困穷但为嫌疑迫上下相蔽蒙坐防颁白民展转沟壑中嗟嗟华亭簿彷佛古人风
　　与陈时敏别
　　近别防有期逺别易惨凄一人失意行众宾顔色低相顾各无语握手立大堤白沙飞轻烟赤草漫路蹊灶户八九家皮肉瘦且黧再拜谒官长鹄立无所赍孤防如荒邮壁落新补泥日没官吏散角角野雉啼归来对寒灯児女相孩提虽云去乡国喜不闻鼔鼙官卑职易称牛刀用割鸡回首华亭鹤月白露凄凄
　　送王国忠之邵武推官
　　新霜落江枫苹叶烂如染感秋方恻恻送别复冉冉一官万里外舟楫破天险人皆乱离戚君独笑而慊虹光拂孤剑酒色晕双脸平生峥嵘志弗以微物掩经纶二三防謇谔谢谀謟天子固未遑屡读首屡防七闽暖无雪腊月草木蔪花浓雾迷驿榕暗日在崦斯时到官舎鞫案手自检虽无老母笑反获在不忝顾予坐书癖譬若秋后簟低回鹤俛啄嚅嗫鱼上噞未能东浮越况方西渡陜文慙英俊逼鬓觉衰飒渐交游暂云合乖散倐电闪怃然成短歌持赠非琬琰
　　雨中効韦体寄季迪止仲道衍仲温四首
　　屡觌欢未终乍违离绪绕防防乡国隂独坐空斋晓鹃啼春树宻花落流莺少不有郢中吟何由冩怀抱
　　其二
　　乆静厌纷俗斋居自处遥知乆黙暇共此潇潇雨屡惊芳节换暂觉清音阻欲扣竹间扉棋声隔春渚
　　其三
　　丛林翳重冈迢逓僧居独慿轩一怅望春雨蘼芜緑泉香花落磵窻暝松围屋忆尔讽经余袈裟坐深竹
　　其四
　　别君俄兼旬芳景已云暮南风吹新緑欲暗庭前树驺鸣孤驿晓鸦散春城曙盻此慰离忧新知忽成故
　　西斋闻晚莺
　　南风池馆静深树野莺啼初鸣喜新聴再啭复含凄念尔来城市山林定鼔鼙
　　初夏过宁真道院
　　偶来高树下独坐青苔石涧雨落余霏衣裳淡生碧道因微物悟理尚言析习静自无营何妨处嚣寂
　　赋得浄瓶送衍上人
　　虚瓶湛灵泉行住一鉢友红簮天女花碧挿大士桞中圆涵真虚外洁照万有自盛甘露浆不贮声闻酒衍师时出定提挈每在手词锋当建瓴禅寂宜守口
　　赋得山逐放舟迟送王主簿
　　舟行山亦移山尽舟亦住青山无故人行人自来去初辞逶迤谷复接参差树柁转暮色分防驶秋岚度俄停风暂弱既逺烟重防别意即山情依君屡回顾
　　赋舎利塔送僧人
　　八万四千塔岿然天地中灵光忽上下浩刼未终穷法象诸天防真身五蕴空坚明元不坏生灭岂无同暂住犹飞锡三匝礼秋风
　　空斋天王寺比丘号也托友求诗为説偈曰
　　上人坐空斋嵳峩兠率宫兠率乃佛土亦在虚无中兠率既无有空斋何所从岂独空斋无四大亦本空万有万法幻如泡影电风随起即随灭无声色与踪以无起灭故即之了不逢真空本非空去住空色同试举空斋偈为扣西来翁
　　游北寺竹林
　　僧居古城隂迢逓通万竹林光落虚牖坐爱衣裳緑斋余孤磬逺茶罢防烟续道人悟重淡然无众欲譬彼石根泉亭亭湛寒渌
　　乆雨
　　十日雨不止四檐如决堤今朝雨声絶又聴斑鸠啼开门对西郊汨没失路蹊徃来舟车人拍浮类鳬鹥我贫乏车马徒步两屐泥归来冠裳湿焙燎劳山妻侧闻关中旱终年望云霓燥土及万里曽不留涔蹄上天本无私造化自不齐侏儒与方朔斯言非滑稽
　　雨中期袁宰不至
　　晨兴罢巾栉抚巻对秋渚幽人期不至值此潇潇雨岂縁俗情牵致此清兴阻呼童扫庭芜落叶深几许更采石田芝空斋待君煮
　　寓感
　　人心渺烟海浩浩不可量正兹春风和忽然变秋霜凄凄不见矜惕惕反中伤始终非感激爱恶自靡常岂悦芙蓉鲜厌此蕙叶苍请看尘中镜拂拭耿辉光
　　赠冯疡医为金徳儒谢
　　气血在人身譬如江与河拥之不得行崩腾作风波古来飬生术运动及按摩较之防瀹功相去苦不多金君坐文墨锱铢细研磨气郁神不舒颧疡忽为疴初疑疹发面顷刻如堆螺金刀试神巧一抉回天和神契二竪缓巧师五禽佗乃知艺学流无不由专科去毒类去恶芟夷絶根窠滋蔓不可图未必非蹉跎余非知医者此理信靡它作诗代璚玖语陋将如何
　　东臯为马仲蔚赋
　　初夏蔼众緑霏霏绕园雾横书散轻防惬我林臯趣衣凉水气袭屐润苔痕污雨菌结芝肪烟莎緑鹤步意销念虑宁景适真乐遇众妙入静观前非觉神悟江花自孤婉芳草忽已暮为鼓朱弦琴南风在庭树
　　观鱼
　　池隂树影凉白小纷成队吹絮圆沤续触荷清露碎俄沉静却浮忽遇惊还退幸免钓丝忧江鲈且充鲙
　　赋得萍赠陈乆中
　　浮踪散寒星一夕生无数鱼跳翠乍开鸥过青还聚微风和影去急雨连根露惆怅别君时杨花满衣絮
　　季迪病目医令止酒因作此劝之
　　病目须饮酒饮酒调微疴气血郁不舒頼此酒力和所以雷公方制药用酒多活血必酒洗散郁须酒磨制药既用酒饮酒良匪他酒可引经络酒能驱病魔病目不饮酒此盖医者譌李白好痛饮不闻目有痤子夏与丘明不为饮酒过饮酒既无害不饮如俗何清晨呼东家买置数斗醝烂醉瞑目坐满目春风酡陶然物我忘梦见孔与轲此药岂不佳而乃止酒那我今劝君饮君意无媕婀庸医或见责请示眉庵歌
　　梦亲堂
　　邯郸枕中梦要是梦所有余甞咏斯言嗟叹为良乆渔夫及畋师所梦必筌笱飒然精诚接昭格固不偶聂君乃纯孝寤寐梦父母思之不暂置犹种菂得藕嗤彼声利徒孜孜在升斗
　　寿萱堂
　　朝防忘忧花暮防忘忧草毋忧日已忘母寿日已老児心与母心愿得同寿考回首堂下萱秋风几枯槁
　　上巳游虎丘值雨寓平逺斋
　　层轩构崇立緑树带吴苑鸠鸣春竹静鹤下烟汀逺初登已神畅稍乆竟忘返松高急雨过草弱防风偃幽潭閟灵迹气湿龙蜿蜿俯深戒临危厯险知步蹇归途极遐瞩苍茫失西巘
　　赠毛生
　　丈夫遇知已胜如得美官栖栖无聊中握手意便懽古来豪杰人所就非一端狂言与危行初若不可干从容两阵间一语九庙安狐貉不外饰而足御大寒嗟嗟陇西李愿识荆州韩
　　残灯
　　辉辉复荧荧露泠无良焰帷昏惊晕起隙破愁风飐幽人对余光拂拭床头劔
　　附季迪和
　　凝光结重晕逼曙零孤朶膏空逐漏水熖在同炉火恋影未能眠更就余明坐
　　晚节亭【寿藏名也】
　　人生百年寿六十未为晚胡为凿扄筑亭在山阪周围松栎高可翫不可挽日暮春雨晴黄鸟啼睍睆东家鹤髪翁方置万金产贻谋非不佳竟为达者莞王君超物理生死若徃返一笑步松隂青山在吾眼
　　梁溪暮归
　　荡舟入微茫晚烟羃羣山日落村墟遥惟见刍牧还鸦度风阵低牛鸣月痕弯五噫遗清歌聴之厚人顔
　　山中言
　　入山采薇蕨山路多荆杞褰裳避朝露欲往行复止岂不有饥饿一饭不为耻长歌古松下悲风为之起
　　忧乐【二首】
　　我有九十母白髪双瞳青夜礼濩落斗朝诵弥陀经以兹精进力老而愈康宁百年何足云坐享三千龄
　　其二
　　尝闻古人言五十不为夭嗟予已四旬齿髪固不少有子万事足此事犹未了一笑付苍天祸福讵可晓
　　赠真性空
　　上人真如心悟彻物我间廿年住名山已复到彼岸六观防万有一觉破诸幻袈裟坐緑藓鸟悦林影散琴清风在竹偈古石当涧赠以青莲花揺揺落秋瓣
　　兰室为医士徐孟善赋
　　种徳有余庆种兰有余香尔来三十年徳与兰俱昌春风叶猗猗秋露花的的人言徐翁兰爱比蘓仙橘翁今已仙去兰犹绕阶庭琼芝与玉树相映兰青青我虽不识翁而获交二子芳名播清芬正与兰相似人好兰亦好爱之乆不衰弹君白雪操咏我幽兰诗
　　聴松轩
　　鸟栖众喧寂月出万壑静秋声松外来厯厯生我聴繁音杂宫征空响调竽磬风细觉潜消山虚故相应幽人掩书坐瞑目两耳定声聴忽两忘遒然发孤咏
　　秀野轩
　　结茒近东臯清矌接平衍新春防雨过芳草緑如剪携书坐深竹自读自舒卷兴来防杖藜初不頼舆辇西隣鸡豚社落日牛羊圈至贵在无求何劳事冠冕
　　僧寺感秋
　　一榻卧僧室归梦夕九至灯昏烬垂华香防灰成字斜光破窻月急响虚檐吹遥想宦游人应怜此中意
　　守愚斋
　　百智动不足一愚贤自守神交武子甯气合刺史桞聪明与睿智方寸无不有敛之弗着形譬若物在篰虑千每得一问十且对九众辨黙乃消羣嚣静而受晨斋掩书坐草色连戸牖作诗代盘铭庶或置座右
　　除夕冩怀
　　晓冻云正宻晚晴雪亦消岩松既露顶涧竹咸舒腰感兹年光徂又复见嵗朝渐与少壮辞老景去不遥人生百年间倐如狂风飘况我患难余髪黄皮肉焦万事若死灰那能复然烧差差青杨枝下防朱兰桥明当长翠缕系我春江桡
　　吴宫遗迹八咏
　　长洲春
　　縠波流暖云花光艶緑薲津头洗红女蝴蝶上罗裙罗裙秋水上明珰揺白桨飞下双鸳鸯溘溘湖水响
　　横塘晚
　　川气夕氤氲愁云凝晚緑兰舟荡秋水东向横塘宿横塘花正开红桃间竹栽谁家织白苎机声度水来
　　梧宫夜
　　桐堦白露下湿萤光烱烱铜盘烧蜡黄秋衾梦魂冷粉泪鈆华滴云鬓秋蝉整何处玉銮声芙蓉叹孤影
　　枫陵秋
　　枫树落清晓野烟结愁隂声传烧竹火人语沧波深鳬飞秋水黒蛩吟凉露白江月参差光芙蓉照芳魄
　　越来溪
　　逺岫如蛾眉紫菱盖緑漪小娃木兰桨采菱溪上归溪风揺白芷撩乱苹花起疑是越兵来旌旗照秋水
　　沧浪波
　　入苑緑泱泱縠纹融暖光东风吹白浪照见赤龙堂龙堂负贝阙隂火春波热鲛人卖髯绡夜夜唱明月
　　绮川游
　　川水东北流川花照青楼龙船载鳯吹日来川上游沙明属玉止苕香翡翠留渔郎蒲叶底网得双吴钩
　　茂苑思
　　辇路秋蓬满野香团緑湿嫔娥粉黛愁嫣花鈆露泣莺声旧时好玉砌秋归早东家胡蝶飞烟姿满芳草
　　白门荅髙二聘君【以上元末在吴作】
　　戊申秋余谪大梁季迪甞梦余与若平生明日道路传余已死季迪有梦余诗己酉春正月余侍亲东归迪亦应召来京师相对惊喜因出所赋梦余之作余既感季迪之念而复疑犹梦也歌以答之
　　结交贵知已不在早与迟嗟我识子晚深浅惟子知每于朋侪间击节赏我辞前年吴城破子居我西驰交游非不多独念与子离相去日已逺数与祸患罹道路傅我死可信子尚疑日暮过我庐为我涕交頥今年我还京适子应召来【叶】握手发长叹示我梦我诗我昔患难中精爽无不之而子独梦我与子若有期方子梦我初正我念子时春风鸟嘤嘤花发满故枝为买一斗酒痛饮春江湄生死固常理勿为达士嗤
　　自题宜秋轩
　　予去官结小轩自适轩近秦淮松菊竹树之外无他花卉且清旷幽寂与秋相宜因号宜秋赋以诗
　　我轩南山下緑水围绕之四时非不佳独与秋最宜秋风入我轩便觉景物竒红树照西崦黄花满东篱夜深明月来荡漾轩东池池光与月色上下相逶迤我时坐轩中浊酒聊自持微饮不及醉陶然咏陶诗人言秋可伤我觉秋可怡至洁如屈平至清如伯夷爱彼洁与清竟忘揺落悲斯意独领防但恐秋风知
　　赠钱祐之
　　祐之过余宜秋轩携武肃王家谱见示感慨古昔赋此为赠
　　村居无来辙渐与人事屏轩窻颇宜秋爽气接西岭钱君晓过我跫然破幽静踉蹡田中来衣屦草露冷临风岸乌巾上有双蚱蜢示我族谱文厯厯星斗炳前王勲业在千载犹一顷诸孙尚醖借整若弓在防嗟我昧浅深所得如捕影潭潭百尺甃汲以寻文绠况兹坐穷僻习懒不自省君来实起余如梦觉酒醒蟏蛸罥虚戸络纬啼废井何当照寒灯共此秋夜永
　　淮隂祠
　　朝登歌风台暮入淮隂祠祠荒屋瓦落古木声差差当时握汉兵刘项相交持举足有轻重不负高帝知区区假王封如何遽见疑良平一蹑足帝心即转移全齐七十城实为防穽机后来云梦游此祸乃致之卢绾且称王耻与绛灌随居常独怏怏握手逢陈豨事起仓卒间不意成诛夷吕后固不仁鄼侯亦忍为先王重报功无乃此道亏至今淮水南落日啼乌悲津头问漂母一饭竟哀谁
　　送叅政钱诚夫之淮安
　　潮落大江浑乌啼曙色分公侯千万骑送别隘人门威仪督府严礼秩节度尊两淮甲胄士十年弓箭痕南阳与丰沛自古重承防
　　寄内婉素
　　天寒思故衣家贫思良妻所以孟徳耀举案与眉齐忆汝事我初髙楼映深闺珠钿照罗绮簮佩揺玉犀梳掠不待晓籹成聴鸣鸡中吴惜防乱廿口各东西有母不得将独汝与提携我复窜逺方送我当路啼纷纷道上人无不为惨凄今年我还家赤手无所赍汝亦遇多难典卖罄珥笄朝炊粥一盂暮食盐与虀堂有九十姑时复脩豚蹄膏沐弗暇泽髪落瘦且黧别来复秋深露下百草凄破碎要补缀甘防需酱醯安贫兼飬老此事汝素稽作诗逺相寄新月当窻低
　　客馆秋思
　　闲斋閟秋隂弱蕙风屡偃萧萧微凉至坐怯疎帘卷哀蝉聴渐急归雁嗟已晚忽动故园思山川匪遥逺
　　梦防堂为俞士评赋
　　楚客身未归悠悠念庭闱江涛虽云广莫阻魂夜飞秋隂天无星猿呌枫树稀家门倐已到不失旧路防宛然上高堂献笑试舞衣焉知空明曙钟动残星辉难追梦中欢益发觉后欷安能附羽翼逺去仍相依
　　赠许山人【三首】
　　七十世所稀过此尤足喜山人腰脚徤一日行百里身安子能养饮食具甘防扰扰天壤间如翁能有几
　　其二
　　读书不须多达理斯为贵读书未达理不读亦何异山人识字少时复见一二乃知学道人心静自可至
　　其三
　　我笑山中人犹未达此理患害每过虑闻利輙先喜利害何足惊死生亦命耳但使心不欺造物聴所止
　　送许山人归长干别业【三首】
　　我从长干来君向长干去春鸿与秋燕相逢不相聚当时三阁上緑鬓花如雾辱井不可寻累累种芋
　　其二
　　君家乌衣巷正对朱雀桥乌衣去已乆斜阳树萧萧红姜嫩生芽紫芋肥长苖斯时一樽酒时赴东隣招
　　其三
　　朝耕砚一区暮耕笔一尺疏食且不饱而况有囤积山人万本韭冨与列侯敌治生不在多勤俭自有益
　　舟中有感
　　水性日就下大江日东驰不知舟行逺但觉青山移我方念俦侣手反坐拄頥天风吹衣裳明月来相随乗流非不住逝者乃如斯滔滔适意中忽然令人悲壮嵗难再得修名安可期
　　出台狱复还洪都
　　福至本无象祸来非有因方忧触罗网遽喜辞妖尘念此蓬藋姿忽遘蹇与屯仓黄圜扉中日夕与死隣皇明眷私照寒谷回阳春既免在涤牲复纵充庖鳞重沐饬冠裳济济立要津道路与我庆况我骨肉亲归来向妻孥秉烛语及晨犹疑是梦寐欢乐恐未真嗟余抑何艰坎防多苦辛弱无胜力锥而欲举万钧羸牛服盐车遥遥西入秦进逢九坂危退迫尺棰嗔敢惜筋力疲所虑车摧轮哀鸣徒嗷嗷仰防空谆谆聴者无不怜谁复为觧嚬终当脱羁鞅沧波浩难驯
　　晓发石头口
　　石头何斓斒左顾踞赤虎自非神力凿那得此江浒精畜隂雾秘迹旷万古耽视洪都城百雉列飞堵我船候明发值此春夜雨方欣土膏润可以艺稷黍年丰米糓贱何忧在覊旅掀蓬望烟桞春水緑可醑终许着渔蓑捞虾冨春渚
　　送陈管勾之鄱阳
　　朝与吴人辞暮送晋人别滔滔楚江水朝暮流不竭我来賛两省僚友皆俊杰怪君气如虹欲立万仞节青莲出泥滓不涴天性洁相期保贞固百链终不折
　　赋南昌亭送丁子让之淮安
　　士不遇知己郁郁徒自怜亭长小丈夫不如漂母贤一饭尚足惜万金那忍捐季亦泗上人勲业四百年南昌虽云小岂无士八千当时得英雄刘项可比肩奈何自弃之吝彼粥与饘重瞳且沭猴此辈何足愆均行淮隂道亭草緑芊芊为我奉巵酒三酹东风前
　　送滙东宋处士
　　骅骝驾玉辂志不忘春草譬如藜藿人但识桑麻好十年遘忧患退缩苦不早回念春江鱼洋洋在芹藻聪明身之累拥肿身所保归去匡山中云松可娯老
　　送方以亨还吴兴
　　以亨来洪都省兄以常予因与之游者累月既而将还吴兴其兄録所赠诗见示余喜而作三章以饯之
　　草有不可偃木有不可雕人心非秋蓬安得随风飘怜君玉雪姿明月当清霄葳蕤紫荆花辉映非一朝嗈嗈寒江鴈去去谁能招
　　其二
　　逺别肠欲断近别泪满缨交游无不然而况弟与兄荒涂霜露繁哀角响故城去伤骨肉思住感乡里情还家及东作翳翳桑麻成
　　其三
　　贤女失之陋壮士失之贫相逢无所遗慷慨不得伸临岐歌短章所道皆苦辛淮隂未去楚江摠复仕陈聊沽客中酒用酌还乡人
　　送方员外之庐陵
　　十年在羁旅未甞忧别离如何与君辞怆如失羣麋君才非我俦语黙皆可师温温霜天裘细细当暑絺不劳绮绣文自然适时宜嗟我百无补不异面有眉既乏视聴功宁免耳目嗤君行值重午高花发榴葵荆人击鼍鼔舟楫挟两旗当时怀沙心后世为水嬉作歌赠君别秋风以为期
　　省中树
　　掖垣东南有大树隂可一二亩枝叶蓊茂望之蔚然豫章自兵兴来巨材剪伐殆尽而兹木独岿然城郭中其寿可喜也暇日步其下赋此
　　嘉木不常有大材世所稀纷纷拱把中得此翠十围盘柯结层隂枝叶大且肥下防数亩庭芳映百堵扉六月不知暑苍烟昼霏霏岂为枕簟适实为乌鸟依豫章冨材木剪伐事已非此岂不材者获与斤斧违褰裳步南风空翠沾我衣徘徊望黄鹤嵗乆将来归
　　午窻坐睡甚适觉而有赋【省中】
　　昨夜风可畏今朝风可怜南风防烦暑称此高斋眠梦中闻松声响如百丈泉不知何身世笙匏奏钧天浮游清虚中有类脱殻蝉既信图南乐更觉荘周贤生死俱两忘况有俗虑牵何当防高树一卧三千年
　　白髪
　　员外方君长余一嵗余髪斑白而方君则髭白一二因相顾笑叹吾二人之早衰也且闻王政恤二毛则白髪固所当敬吾人其何悲为述以诗
　　白髪无贵贱愁人先得之嗟我愁苦多四十髪有丝我愁寔累髪愁岂髪所为白髪勿笑我可喜不可悲纷纷霄壤间防人得如斯
　　嵗暮书事
　　薄云霭微隂江逺日易坠苍然望平楚正与西山对防防孤鸿矫接接昏鸦退感兹嵗年暮矧尔时俗背頼有谷中兰参差可为佩
　　雨后过上蓝寺柬方员外及泉上人
　　梵宫欝岧嶤碧殿抱緑水入门廊庑坏屋漏湿窻纸幽静得丈室苔竹深且美孤华独清艶众緑隂薿薿隔窻新雨足石溜响宫徴青山如笔格重叠在书几老僧知客至合掌来作礼已无千佛念为发一笑喜嗟余服辕驹局促垂两耳逢师类脱鞅空濶向万里圣觉虽异教迷悟乃一理归途有余清作诗示知己
　　对江望山【二首】
　　朝山翳其麓暮山翳其巅变态孰使之白云与苍烟我乆不见山见山喜欲颠以我窥青山料应山亦然喜极复自笑我何愚且偏青山本无情于人何所怜因兹勿复道且聴薫风眠
　　其二
　　大山如龙蟠小山如虎伏以兹龙虎气不雨山自緑虹长饮其左云长绕其腹山灵既神异过者敢不肃我生敬青山如对父与叔旦起髪未冠垂帘聴松瀑
　　晞髪【在南浦驿】
　　道人晞髪坐録树啼幽鸟江濶风雨晴云多青山少无闻众幻灭不昧羣迷晓犹有问津人孤防望中小
　　发南浦
　　开船别西山迤向南浦防轻去自速初不用篙橹苍苍烟中树橐橐响斤斧一女沙上汲众渔洲畔语我行嵗云晏况复逺俦侣回首北归鸿翩翩下寒渚
　　过黄牛洲望西山
　　自我来西江未甞防西山西山一何秀遥映苍波间天寒众木浄日落孤云闲当时珠帘雨髙卷不可攀至今烟霭中彷佛帝子还
　　夜过市汊驿【丰城北时酒醒月出有怀幕中诸友】
　　驿楼枕回洲湍汊声活活霜芦花犹泛烟桞叶渐脱月出鳬鴈鸣孤艕寒江濶酒縁风力退诗苦真景夺何处寄相思浮云楚天末
　　汊口与洪镇抚夜话
　　我船行何迟君船下来急乌啼月初上鸥静露已湿褰衣步危沙细语成乆立回澜激空穴风响相嘘吸君才诚国士冨贵可俯拾临流莫防劔恐骇寒江蛰
　　雾中望新淦县
　　隔窻闻鸡声咫尺望新淦寒江白雾起驿树连城暗弥弥浦溆濶晃晃日色淡亦有渡江人津头觧孤防
　　泊五老峰下
　　初见庐山青再见庐山白山形各异状转盻即改色方隂迷积翠忽霁金碧苍烟与云雾来徃逓防羃时时山中禽不自辨巢室我行三徃返真态还未识山水犹若斯世事那可必
　　自湖西发舟望瀑布
　　泊舟庐山下北风吹不休山灵知我来故以风相防牵衣渉危沙旷然得平畴桞色緑尚浅芳草青以柔仰观瀑布泉复作河汉流炉熏既冉冉鹿鸣亦呦呦乃因淹留中终得此日游向非风涛力那能极防捜作诗寓所感万事无先谋
　　闻庐山雷鸣
　　雷霆有定位发声胡不然兹山无冬春雷长鸣其巅昆虫不闭蛰蛟龙亦蜿蜒致令山中人厌聼礼不防我行值孟春丰隆发深渊衣冠凛危坐对越上帝前天变自当敬心中非有愆
　　望蕲州
　　未见蕲州城已见蕲州山诸山初不髙苍石砺且顽想当至正时民物庶以殷大江楚西来万里不闭关兹山独储英羣雄出其间遂为祸乱堦滋蔓莫可删忆我闻乱初我方总两鬟侍立父祖旁聴説国步艰焉知三十年见此草与菅骨肉亦已零安得髪不斑披榛欲吊古豺虎怆我顔苍茫望茆宇日落孤舟还
　　过小孤
　　大孤俯如盘小孤俨而立羣山如从吏左右相拱揖孤根屹撑拄万窍争喷噏浏浏隂风旋惨惨元气湿江流亘其下震怒莫敢汲洑为盘涡深驰作奔马急跻攀或失手一駚不可及我来值秋晚木落众鸟集勿爨夜船犀鲛人抱珠泣
　　赠汉隂老父
　　穷达信有命丈夫乃长贫堂堂七尺躯而忧多苦辛早随丁都防驰逐车马尘归来不得意灌园汉江滨但恐女子知不畏醉尉嗔终当返故里共煮秋风莼
　　过长沙吊贾太傅
　　才高众所妬年少众所轻奈何文帝贤而乃谪贾生炎刘握干运寛大易暴嬴涵濡三十年孰不为政成生言胡不详恸哭泪满缨外防夷狄奸内谨七国争礼乐与风化无一不可行帝心既未遑廷论乃拂膺长沙卑湿地落日鵩鸟鸣临湘歌短篇哀痛吊屈平虽承宣室问前席何足荣我来欲再拜祠宇乆已倾荒苔剥断碣满目皆枳荆汨汨祠下水犹闻太息声
　　望岳麓
　　我为长沙客不醉长沙酒为爱麓山系舟城边桞峰峦一何秀膏沭春雨后蛾緑净洗籹方知朱铅丑所嗟山中寺頽圮想已乆嶙峋北海碑千载独不朽信为神灵惜长使山鬼守褰衣欲访古日落辰在酉荒烟鸟雀喧竹宻虎兕吼老眼念后期未知重来否
　　望南岳
　　我从匡庐来但觉诸山低嵯峨望衡岳云霄与之齐下有赤蛇蛰上有朱雀栖仰瞻祝融防俯揖紫葢迷五岭皆培塿三江为涔蹄巍然南服尊嵩霍相提携封秩崇君称诸神咸朝隮丹书篆寳册万古封金泥百王重祀典赤缫借玉圭自非精灵通牲帛劳焚赍余方向逺道无由陟层梯苍苍烟霞中喔喔闻天鸡缅想昌黎伯恭黙开云霓灵贶自昭格诚敬良可稽斯人乆云没感念徒含凄
　　过魏夫人祠
　　南岳秘灵气丹霞凌赤氛中有绀髪姝云是魏元君手把紫虚録印佩朱灵文素质如轻霞飘飘上烟云三华弭绛节微月来缤纷绕之千灵妃从以万鹤羣大药济羸弱紫府奏殊勲何当受真典骖鸾入氤氲
　　衡阳逢丁防
　　我素有诗疾逢人即谈诗师友怜我勤遂以诗相期早与高徐辈【乃髙季廸徐幼文也】逺慕黄初时【魏年号】时时发警防早为诗人知尔来慙潦倒拙语劳吾伊篇章非不多聊足充覆醯衡阳识丁泰握手诵我辞我疾已成癖君复求我医譬彼病渴人却顾相如悲东风吹江花零落湘水湄情多未忍别因之赠将离
　　发衡州
　　一日白一髪十日皱一肤人生氷雪容终作鞾纹麄今朝清镜中已与昨日殊不忧须眉苍但恐皮肉枯肉枯亦常理所念非壮图有亲恩最深抚养劳勤劬怜我幼失怙爱我如掌珠斯恩未及报不敢忘须臾书来得防问哀顿空号呼衣衾与棺敛弗得亲走趋家山在万里那能返故都树头哑哑啼愧杀返哺乌有子初学言行步要母扶已解索梨栗未知识之无重在托宗祀岂暇问贤愚弟妹皆漂零逺在天一隅仲氏久无信梦中时友于艰难斥卤滨何以保微躯计工当已还毋乃东归吴童仆各分飞仅有赤脚奴竛竮苦肺疾终夜声呜呜怜渠亦解事剪伐供樵蘓异乡骨肉逺頼此相支吾嗟我客梁楚只身亦﨑岖白昼畏豺虎夜防狸与狐所頼筋力强窜伏幸无虞今年觉衰倦自怯行逺途东风洞庭波落日青草湖鱼龙来欺人烟涛惨糢糊兹晨过衡阳霁景差可娯桃花白练帯春水緑菰蒲感此顔色妍暂使忧心苏万事信有命拊膺长叹吁
　　湘女
　　湘水緑弥弥湘山碧峩峩空明影上下但觉禽鸟多我方驻轻桡聴彼湘女歌湘女淡扫眉素颊垂两螺幽兰结短佩徐行拂青莎春风吹衣裙芳香动微波淑质自妍丽不待绮与罗真修慎所适窈窕山之阿盈盈青楼妇日暮将如何
　　湘江道中思常宗
　　暮江散微雨风定波自碧一鹭立不飞双鸿逓相直余烟菱女唱新月渔郎笛此处忽怀人相思杳何极
　　湘竹有题
　　朝行湘竹下暮宿湘竹中云情与雨态万变俄不同宻宻深翳日疎疎细含风新梢露袅袅老节烟蒙蒙纷如千灵妃从以万青童旛幢列缥缈环佩揺丁东来从蔚蓝天歩入东华宫怅望不可即翩然若惊鸿夭矫喜而笑低徊俯乃恭质坚本外直性洁縁中空籊尔中矢揉之可彤弓氷雪誓不易肯与时汚隆今朝揭春晴更觉翠色浓戢戢琅玕丛忽见桃花红直疑路不逺便与桃源通我欲捐轻舟褰衣入崆峒春禽迎我啼音响偕丝桐终当聴山雨自号苍筤翁
　　沥涧滩
　　一滩复一滩十步九盘错厓崩乱石碍转使水势恶谽谺鳄张牙屼崛蛟鬬角百躬牵莫前一駚即退却余舟何猛鋭独与万险搏篙迎旋涡支缆入欹树缚齐心忘亲讐叶力济勇弱方危信宜惧过此亦足乐寸嵲能摧车何必尽劔阁向使一不谐羣命未敢托超然望西巘众緑生逺壑丹砂明赤箭中有不死药服食信可慿愿借麻姑鹤
　　晓发祁阳别刘啓贤
　　羣山抱洪流尽日行曲折坡回出平旷始觉人意悦晨栉辞隂岚夕饮得皓月微茫县郭小树屋逓显灭深桞积逺烟孤华灿余雪入篱闻书声径就野老谒跫然喜客至细语共茗啜诸生诚朴野未解习礼节几壁如涂鸦指鼻墨尽湼皆是农家子释耒甘受业勿谓此辈愚畎畆有俊杰出门复登舟暮雨正凄切前途问尚逺高榕乱啼鴂临流发新咏聊以散郁结防合自有时何劳念离别
　　过道士洑
　　楚之沅湘细宴山形如道士俯伏之状因以名山其东南麓有吕安抚墓在焉
　　兹山如青蜺俯饮江水曲邦人失伟观目以道士洑中有百嵗坟石室防□木当时锢三泉鳬鴈秘金玉畋师辟虎豹武士禁采牧未为兹山荣竟为兹山辱至今湘汉流到此屡回伏春风吹急雨石断积藓緑亦有斧斤声丁丁响幽谷
　　过仙冡岩
　　苍崖何岩岩众石凿绀黝仙人已羽化蜕骨尤未朽当空玉棺破厯厯见跟肘剑作朱蛇盘函使白虎守及闻上古氏殡殓初未有委弃无贵贱颡泚蝇蚋口陶瓦易衣薪宅兆贵深垕方春尚埋瘗掩此骼胔丑斯人独不幸暴露嵗月乆何当絶攀縁掇拾归培塿虽临不测险结搆亦已就【叶】兹言信非迂临风重回首
　　零陵感春
　　舟行苦滛雨雨晴身亦轻畅如辞喧卑振衣登高明羣芳沐春容莹然眉目清万緑隂薿薿孤禽语嘤嘤忆昨初戒途飞雪沾我缨桃李寂未华一二春草生漂泊复防时花落已纵横花落非足惜念此嵗序更慷慨向秀笛从容桓伊筝旷逹自不凢悲愤何当平嗟嗟高世士亹亹勤修名
　　潇湘八景
　　霭霭复霏霏横霄曳夕晖巴人与湘女相逐买盐归回望墟烟处苍茫隔翠微　【右山市晴岚】
　　其二
　　今朝罢渔早挂网堤边树云断一峯青斜阳在坳处痴儿晚睡醒却讶东方曙　【右渔村夕照】
　　其三
　　孤塔望中青钟声隔洞庭苍山不可及烟濶浪防防忆似寒山寺枫桥半夜聴　【右烟寺晚钟】
　　其四
　　风揽湍花晚江寒波欲凝冻僵业渔者归载一船氷一白迷沙渚柴扉认有灯　【右江天暮雪】
　　其五
　　轻防挂春风倒映湘江緑天低浦溆逺归向谁家宿遥指落花西黄陵庙前屋　【右逺浦归防】
　　其六
　　江横秋草白日落寒沙浅鸿鴈万里来翩翩下平逺欲堕更低飞斜行两三转　【右平沙落鴈】
　　其七
　　风急雨浪浪孤舟夜正长江湖随处恶何况是潇湘今夜残灯里无人不断肠　【右潇湘夜雨】
　　其八
　　湘水秋更清湘月秋更白光辉一相荡水月不辨色何处洞箫声巴陵夜归客　【右洞庭秋月】
　　登三夏故城【二首】
　　寒树无柔柯秋草有劲叶原空鹘孤骞山晚云万叠登高得平旷人马皆意惬思挽角胎弓相从雁门猎
　　其二
　　关前叶犹青关后草已白气候本不殊山势有阻隔风高鼔角动日落川塞黒边鸿一声来壮士亦变色
　　过长平有感
　　驿路石荦确驱车迈荒村川逺苍烟凉黄沙浩无痕问是古战塲长平名尚存有生四十万共此入厚坤发轫暴虐秦六国渐并吞至今遗杀气草木叶尽髠余哀寄山岳上有愁云屯控马为追吊白日惨欲昏西风呌边鴈凄然伤旅魂
　　至太原【县去城南五十里王维太原祁人也】
　　唐俗本俭啬古风犹在兹山长水流迈泉脉注东菑氓事耕牧外鄙朴无他为何当起右辖共咏雉麦诗眉庵集巻一
　　钦定四库全书
　　眉庵集巻二
　　明　杨基　撰
　　七言古体
　　游穹窿山
　　昨日出游今日还登临未尽湖东山紫藤花落高树下翠羽鸟啼深竹间泉停峻石净可掬磴倚絶壁危难攀攀萝试上最高顶天风两腋超尘寰廻视羣峰摠在下拟接浮丘同解顔【一本无末四句有人生跬步即天险不独瞿塘与剑关二句为结】
　　姑苏台
　　姑蘓台下清江晚斜日江心照阑槛台上西施醉捧心江边东越愁甞胆鸱夷裹尸去不还麋鹿散迹游其间功成却羡陶朱子一叶扁舟弄云水
　　雪坡约余同入杭既而弗果临别索诗赋此
　　十年不醉西湖酒梦寐春风万株桞满意从容覔旧游短衣疋马随君后孤山梅花断桥月此兴既发中忽否停骖索我题诗送握手踌躇为之久江堤霜白万马滑城角凿落挂北斗前锋已逺后已动弓箭束腰槊在手借问军中谁最贤紫髯太守勲名旧范公兵甲陈平计方寸耿耿无不有当时结束事楚国日间十策晦其九万里曽瞻上国光一麾复出三城守至今钱塘与湖秀父老传诵弗离口去年逡巡防朝斑予得沗为幙下友今兹祀厘尚祀事黼黻笾豆荐芹韭礼乐三千固未遑赵王鼔瑟秦王缶君侯入城如父母儿女扫街霜满帚莫向江边聴蹋歌一夜相思成白首
　　着色西湖景和张光弼韵【时杭正被苖完虐甚】
　　昔日西湖最佳丽稚緑新红无着地日光烂漫注黄金恰似而今画图里绕湖髻鬟翠万堆行云行雨相徃来鱼吹碧浪送歌舫手当玉槃行酒杯但知身在欢娱内肯计年光逐流水若寻昨梦问风流不及丹青一张纸
　　约范园看杏花
　　西园杏花如雪明年年看花春满城乌纱小防挿花舞碧罗窄防穿山行花今仍发当年道净洗胭脂眉淡扫僻处休嗟车马稀内家园里犹芳草东风回首防人存粉悴香憔不忍论锦瑟金钱谁赴约鳯笙龙管谩招魂月斜徐步花枝下欲折生红泪盈把莫怪无人看此花当年已叹游人寡风雨隂晴每愿违便湏携酒趂春晖明朝青子花零落莺老梅酸蛱蝶飞
　　草堂芙蓉孟冬始开迟莫可伤作诗慰之
　　东隣芙蓉花已歇西隣拒霜亦开彻草堂一树初着花锦蕋潇潇间疎叶也知地僻竟开晚不见重阳好时节池寒夜静看不休月白霜清照愈洁愧无樽酒浇迟暮且为花从盛时説忆昔开元太液池緑水朱阑飐红雪鸾舆毎烦天子顾玉缾甞诏才人折零落江湖事总非露草烟芜共凄切衰飒如君也不多相防勿用长呜咽
　　尚梅轩
　　江堤雪消春水涨吴人看花车百两梨花轻盈杏花俗只有梅花清可尚刚风一吹色殊絶霁月暂照光欲荡一枝斜横修竹外数朶逈临流水上孤高百卉不敢先岂独区区丈人行山人尚梅如尚宾两屐莓苔晓相访清樽慰花对花饮香雪纷纷落盆盎莫待东家玉笛吹花间容我青藜杖
　　王叔明长史画
　　白云英英山簇簇緑萝隂埀树如屋鸣琴弹罢坐碧藓手揺羽扇坦其腹南风徐来生晚凉衣裳飒然荷染香世间万事若流水呼吸湖光醉一觞
　　棘竹三禽图
　　棘刺揺揺风蔌蔌一禽惊啼两禽宿空山日晚腹犹饥何处藩篱有遗粟杏花春雨小楼西抚巻彷徨不忍题愿作寻常双燕子年年飞入未央栖
　　食烧笋留题陈惟寅竹间
　　春雷一声万簮玉参差乱迸莓苔緑斩来扫叶当迳烧何异燃箕煮秋菽登盘查牙玉版肥焦尾碎剥苍龙皮山人大嚼无以报写作林间烧笋诗
　　咏七姊妹花
　　红罗鬬结同心小七蕋参差防春晓尽是东风儿女魂蛾眉一様青螺扫三姊娉婷四妹娇緑窻虚度可怜宵八姨秦国休相妬肠断江东大小乔
　　赠镊工王生
　　湘娥剪筠编栉齿鸾刀寒凝鸊鹈髓鉊华拂刅秋霜飞两防春山愁不起青铜自照顔色好粉垢脂痕惊一扫三十六宫妬少年背指梨花笑春老细骨轻躯珠翠蛾玉肤红映鸳鸯罗明朝面皱白髪多王郎王郎奈若何
　　画为包师圣题
　　疎帘半卷丝丝雨菱叶荷花暗江渚水近松深彻夜凉不用开襟揺白羽隔岸人家住緑隂偶来聼我坐弹琴聊将白雪猗兰意销尽红尘汗马心
　　沈仲真自徳清折苔梅一枝见惠
　　江南地暖雪不落腊月梅花满岩壑今年正月氷雪多梅蕊青青尚含蕚梦断寒窻风雨中遥想西湖总萧索野人逺自山中来寄我横斜春一握碧苔绕枝花半露翡翠明珠相间错玉骨寒封紫绣衣氷梢翠剪青螺殻初疑老树鳞甲动更觉霜禽羽毛薄生香入手未敢嗅一日春风到楼阁与君别来须髪苍心迹未逺怍匪昨忽向江南见似人顔色皎皎殊不恶笑呼春酒白玉壶且复清吟对花酌苕溪雪消生杜若畵舫青帘恣行乐明日相思赋逺游东家许借孤山鹤
　　赵元画悬厓图
　　悬崖无根谷无底楼阁参差半空起不信神工斧凿成人间至险无如此我对画图犹拊膺何况﨑岖险处登槿树篱边堤似掌藕花池上月如灯
　　夜闻异香
　　玉河低斜众星皎白露横飞湿幽艸异香何处忽飘扬郁郁霏霏遍穹昊蓦焉随风惊旖旎稍乆欲寻还缥缈褰衣四顾但澄碧正似万株丹桂绕恍疑真仙鳯辇过芬馥炉熏散云表复疑寒兎捣霜王臼丁东杵龙脑道人六凿乆空寂臭味色声俱一扫黙然鼻观相感通此岂天花故纷恼絪緼自散还自灭闻佀不闻神不扰世间万有等虚幻臭腐神竒心所造须臾斗转金气肃刺刺微寒欺破袄自展罗衾向壁眠一任秋风防池篠
　　赠道士吕紫岩
　　岩松青青岩石紫紫岩仙人蹑朱履一簮星斗月光寒手把芙蓉扣元始岩下琪花树树春岩前流水泛青苹前身自是纯阳子何用重寻回道人
　　巧石双松图
　　松蟠怪诞龙形矫石嵌玲珑雪肤巧何事淋漓水墨图高堂六月秋风早秋风吹雪山脚动瀑布飞来湿瑶草翠干危撑日月低霜根倒挿雷霆绕山中黄叶已葢地独有烟萝青袅袅夕露犹含碧海秋春霞已破丹山晓平生爱松并爱石何异江鳬得蒲藻醉里徂徕若可登人间草木慙枯槁豫章将军顔色好十年走马淮隂道索我题诗写壮怀诗成已觉松杉老
　　清溪渔隠
　　清溪秋水清如练厯厯鱼虾皆可见緑蓑酒醒鴈初飞风急芦花吹满面溪南一带是青山逢着埀杨便可湾谩道白鸥闲似我渔舟更比白鸥闲
　　闻蝉
　　眉庵四十未闻道偶于世事无所好寻常惟看东家竹屈指十年今不到微躯之外无长物寒暑一裘兼一防妻孥屡叹升斗絶不独无烟亦无灶身轻自笑可驾鹤眼明岂止堪窥豹人情世故防烂熟皎不如汚恭胜傲有瑕可指未为辱无善足称方入妙此意于今觉更深静倚南风聴蝉噪
　　画马
　　古人画马如画竹贵在萧萧去凢俗骨欲权竒尾欲轻不用丰骔与多肉当时精妙称曹覇人与骅骝意俱化信笔为之自有神忘却龙媒是图画此马满身花作团大宛三日到长安若教引见南薰殿应赐殷红玛瑙盘
　　赠故人全王孙
　　兄为柱国弟开府门吏纷纷皆绣斧敕赐龙河百亩宫画防彤弓映朱户金鳯盘胸白锦面如红玉紫虬须六宫晓逐诸王入八府春随宰相趣东风忽念江南好寳骑防花踏春草茂苑莺声醉里聴建章桞色愁中老回首瀛洲草木新苍顔白髪照乌巾都将秋水蛇纹劔赠与长安游侠人
　　叹道傍野花
　　烟芜凄凄秋色老夕阳穿树照梨枣野花一簇道傍开细蕊繁英出深草我来采薪露已晞落茎满地黄叶飞偶从荆杞得丽质肌肤玉洁生光辉花得人逢花亦喜灵妃粲然露玉齿小朶谁簮寳髻云幽香不到银瓶水临风折花重叹息细数花名思未得人生欢乐在相知莫恨从前未相识
　　夜宿静啸轩
　　寒风潇潇枯叶响緑窻梅影随灯上龙脑香熏云母钱鳯团暖送仙人掌东家夜半鸡唱独西林月黒乌啼两明朝相忆鳯凰台台边春草青青长
　　巢云为周孟基赋
　　白云无心本无住聊结云巢与云寓十年种得云满山云复留人人不去以云作巢人未知云为窻户云梁楣巢中除云一无有几席枕簟皆云为人言我巢云一朶我非巢云云巢我是耶非耶何足云云我我云无不可云台诸将千钟禄万里青云电经目人生冨贵等浮云何似巢云数椽屋
　　金陵对雪用蘓长公聚星堂禁体韵
　　黄云冻凝不成叶十载江南无此雪朱帘十二晓开齐正值千山鸟飞絶墙腰檐角危欲堕竹顶松梢重将折偏来舞殿鬬轻盈忽上金钗易消灭谁家沉火吹笙坐着处银瓶呵手掣脂凝香靥罢晨籹脸晕微涡散春缬带雨欲拈仍作片因风误触俄成屑渔蓑向晚画难工歌楼未晓光盈瞥怪事休惊越犬吠丰年毎信呉侬説欲和东坡白战诗氷满霜毫砚如鐡
　　聼老京妓冝时秀歌慢曲
　　春云隂隂围綉幄梨花风罗衣薄白头官妓近前歌一曲才终涙先落收泪从容説姓名十三歌学郭芳卿先皇最爱芳卿唱五鳯楼前乐太平鼎湖龙去红籹委此曲宜歌到人耳潜向东风作慢腔梨园不信芳卿死从此京华独擅塲时人争识杜韦娘芙蓉秋水黄金殿芍药春屏白玉堂风尘回首江南老衰髩如丝顔色矫深叹无人聴此词纵能来聼知音少説罢重歌尔莫辞我非徒聼更能知樽前多少新翻调一度相思一皱眉
　　送刘子逺归庐陵
　　宫槐隂隂莺呖呖细雨杨花飞不得朝回把酒问东风不独送春兼送客留春且为行人饮世间万事邯郸枕但得还家莫厌贫十载异乡空衣锦
　　喜客来
　　壮年不愁长作客亦不暇愁须雪白但愁金尽酒樽空辜负长安好春色闭门三日生緑苔失意忽闻佳客来急拈春衣典春酒正值满树梨花开花如氷雪人如玉妙舞清歌欢不足黄昏客醉酒未醒细雨莺啼梅子緑
　　送张教谕
　　鉴湖五月凉风起荷叶荷花香旎旎先生到县花正开濯足船头弄秋水圣朝复兴文武科诸生习射更弦歌他年大比登髦俊应报新昌县里多
　　雨中看花
　　青青杨桞深深竹雨里绛桃开一簇羞将瘦蹇逐金鞍着屐防花仍不俗花枝净洗胭脂面老眼惊如梦中见已春色过三分何止东风吹一片只恐天晴是暮春半随流水半成尘淡烟芳草长干路作意能来有防人
　　春日白门送范谦还四明
　　白门花开春酒香参差桞条如酒黄栁边沽酒劝君饮别意逈与江流长江花近接瀛洲草宫树莺啼燕归早白马银鞍游侠儿鸡鸣争入金陵道金陵自昔称佳丽虎踞龙蟠天子气緑防将军卫霍功黒头卿相金张贵紫陌遥遥十丈尘鳯笙牙板奏青春相逢金水河边客半是公车待诏人君今掉头归故国欲傍云松防山色亲老冝承菽水欢时清不用刍荛防到家春深花未稀竹笋嫩白江鱼肥登堂奉亲兾亲喜蜂蝶故绕斑斓衣多才如君世稀有珠韬玉韫那能乆明日徴书到四明期君更酌金陵酒
　　送李琴川谪临海
　　南风雨来尘作泥稻花豆荚生初齐一人失意解官去席上众宾顔色低輶车欲发未忍别感慨握手立大堤緑荷为杯树为葢碧酒荡漾青琉璃兹行触热向瓯越咫尺浙水分东西或登龙门探禹穴或上鴈宕闻天鸡天台桃花千万树中有睍睆黄莺啼虽云窜谪异忧喜眺望自可穷天梯韩潮桞播夜郎白吉士徃徃遭倾挤蕉中之鹿塞翁马此事何足含悲凄但嗟灵物困汚渎无一出手相提携不然宠辱实命致毋乃天不哀羣黎渡江秋风未十日织女须嫁牵牛妻自甘沉匿守太拙宁复乞巧陈爪梨嗟余遘患屡迁逐亲见郿坞争燃脐金多位重胡足恃顷刻变化如云霓君年五十发漆黒壮气欝欝冲端倪骅骝厯块偶蹔蹶终展迅追风蹄经过虎阜坐石壁为我拂拭苔中题
　　冝秋轩桂
　　轩东古桂一株花已烂漫人无知者偶夜闻香自东来旦起访之得于荒庭废苑中余既叹其不为人所赏识而复嘉其不以无人而不香也绕树嗟悼慰之以诗
　　冝秋轩东一株桂香叶婆娑拥寒翠秋堂夜静风满帘时觉幽芳来拂鼻清晨曵履访幽独一径青苔双戸闭离离嫩蕋虫丝蓛防轻花落深砌金露浓更宻苞粟凝珠疎复细半粒能含万斛香一枝解夺千姝丽当年此地竞攀折月戸云窻敞秋霁金樽灔泛緑色酒翠袖凉簮寳妆髻西风防度人迹絶独有幽花能防缀村荒地僻霜露繁摧折红兰凋紫蕙瞥然一见众忧失不意孤怀得佳丽绕之百匝未忍去笔以长歌悲莫继更深月出拟再来明日纷纷嗟满篲
　　冝秋轩梅
　　万松岭上梅千树踏雪年年防花去湖边十里翠裙腰尽是防花醉眠处花今憔悴不如前人亦飘零二十年梦魂不到西湖上春色自绕南枝边今年防花来杜曲一树寒香照茒屋别是人间氷雪魂肌肤绰约清如玉雪更玲珑玉更温春风入颊淡无痕数声残角黄昏后独自相防半掩门
　　赠别徐季子
　　徐君昔为吴学官玉垒剑具鱼皮鞍千金毎赠壮士别一语耻作儒生酸庭前手种万修竹窻戸飒沓烟霏寒南风醉眠雪覆簟西月对奕星罗盘维时海内冨文学争饰黼藻穷研鑚诸生面试鹦鹉赋座客头带鵕鸃冠我方年壮髪漆黒朋视班马惭蘓韩飞鸣欲厠九苞鳯绚烂未让五色鸾君来劝我意无鋭少抑汝气粲可观骅骝受驾就矩步健鹘敛束抟风翰吴门一别二十载鬼物变怪惊百端相逢白下恍梦寐方巾阔带麻衣寛道傍再拜问所厯细语欵接平生欢君言誓欲拜我母为恐此别重来难母今九十两足痹风雨半榻茒茨安今朝山中得束笋嫩者香软供晨飱百年自足三釡飬晚景忽此船行滩君才所施无不可经史满腹皆琅玕酒酣文史孰比拟强弩激矢江奔湍明朝到京学小隠惟有绕屋山防岏樱桃烂熟梅子大荷叶出水青团团行当散髪坐白石何用秉笔趋金銮
　　送吴居易
　　黄梅雨晴叶重緑南风栋花开防防故人谒我此山隈带束乌犀防轻縠入门相顾如梦寐名姓虽忘面仍熟乆之稍稍忆旧游尚恐非真问童仆遂昌先生【郑元祜也吴中老儒】客满座君时雄辨众賔服先生博学且敬君况我才疎敢相逐蘓台一别已十载世事飘如电经目羡君游侠印屡悬嗟我巢倾卵俱覆去年谪官向河洛手脚酸皲双鬓秃归来亲友半死生不意逢君此江曲摩挲老眼为君喜更觉君顔美如玉龙江花落乳燕飞芙蓉叶大笋过竹杀鸡沽酒招我饮烂醉颓然坦其腹深情宻意语未终舟楫匆匆去何速临流索我题诗送诗句难工羞再读庐山东来五老峰大孤小孤青乱矗着我茅茨一二间悠然醉把东篱菊
　　题宋周曽秋塘图
　　右宋周曽秋塘图一卷前元皇姊大长公主所藏也前有皇姊图书印记后有集贤学士诸词臣奉皇姊教防所题自大学士赵世延王约而下凢十六人时邓文原袁伯长俱为直学士李洄以翰林待制居京师为监修国史实至治三年也元运方隆皇姊雅尚文学一时名公钜儒以文章翰墨宠遇当世其盛盖可想见元既革命此巻遂出江左吾友薛起宗得于其私沈祥氏一日携以见示且徴题诗余虽不获援笔其间而一十六人者犹及亲炙一二袁邓二老又皆先子之友不可作矣把玩再四敬题于后
　　陂塘九月菰蒲老菱叶无多荷叶少无数飞来白鹭明一羣游去青鳬小寒云弄影忽成霞雁带斜行下浅沙晚色不随流水去秋光都在拒霜花当时内殿春风细紫衣传教词臣醉鲍谢文章沈宋才诗成曲尽秋塘意塘水秋来景渐疎低烟斜日照平芜鸳鸯去尽芙蓉死空向人间看畵图
　　北山梨花
　　余卜居金川【是金陵城西北门也】去北山无十里毎清明时梨花盛开輙动洗籹之想隣友薛起宗邀余防者再俱以猥俗所系不能如约昨又期出郭风雨泥泞弗良于行起宗为折一枝相赠喜而赋此辛亥暮春五日
　　北山梨花千树栽年年清明花正开薛君好事两邀我骑马防花携酒来看花出郭我所爱况是梨花最多态我牵尘俗不得赴花本无情花亦怪君今折花马上归索我细咏梨花诗氷肌玉骨未受饰敢以粉墨图西施东坡先生心似鐡惆怅东阑一枝雪重门晚掩沉沉雨疎帘夜卷溶溶月月宜浅淡雨宜浓淡非浪白浓非红闺房秀丽林下趣冨贵标格神仙风一枝寂莫开逾徧朶朶玲珑防应皓腕轻笼素练衣蛾眉淡扫春风面自须玉堂承露华何事种向山人家不愁占断天下白正恐压尽人间花江梅正好怜清楚桃杏纷纷何足数只有银灯照海棠海棠亦是娇儿女
　　句容送蔡惟中
　　昨日立秋今日凉蔡子束书归故乡我来未乆子遽别子岂与我如参商自惭贫无槖金赠解剑换酒浇愁肠醉酣月出重露滴梧飘金井芙蕖香众宾諠哗笑口我独不言情傍徨岂徒戚戚儿女态感旧怀古増悲伤忆昔追游茂苑上白马紫辔青丝缰子方年少冨文学面如红玉肥有光黄金晓酬西馆客緑锦夜赠东楼娼三公走檄辟作椽两府交荐除为郎风尘一别未十载短鬓萧飒俱老苍黒巾笼头着野服微雨鹄立官道傍自云匍匐事贩鬻葢屐巾箑纸笔将匪争刀锥竞微利聊复糊口走四方我闻此语重叹息助以唧唧鸣寒螀丈夫失意固如此屠狗买畚庸何妨曲江之西沙桞黄夜逐落潮登野航相逢故友或相问句曲冈头一草堂
　　赠许白云
　　白云老翁乐且贫眼如紫电烱有神麻衣纸扇趿两屐头带一幅东坡巾清晨扣戸走过我谓我旧是诸侯宾入门长揖肆雄辩动引四代卑先秦初疑傲睨意肮稍乆渐觉情真淳从兹兴至毎一到不问风雨并昏晨矫如野鹿不受絷去不可挽送乃嗔我来杜曲少朋旧一境二姓唯朱陈租徴税迫夜继日未暇与我谈逡巡荒村不意得此老洗我三斗胸中尘我时信口答所问怪我出语多惊人翁年耳顺学不倦片言有益书诸绅我惭习懒竟成癖日影照腹脚未伸起来巾栉不自理一饭且饱南湖莼诸生幼弱学久废数字费我言谆谆翁来相对輙太息谓可舘阁胡沉沦人生冨贵等泡幻达何可喜穷何颦纷纷道路饿死骨半是台省公侯身厐公未为无所遗夫妇白首防阳民翁闻我语乃大呼我共醉华阳春正须狎昵到鸥鹭何必影像图麒麟秦淮雨过秋水碧中有一尺黄金鳞明朝买鱼期再酌我自掇拾山中薪
　　喜雨为黄明府作
　　今年太嵗集在酉谓可三钱籴米斗入夏两月无云霓焦卷黄枯满田亩句容县尹黄叔度昼夜蹙额疾其首脱巾跣足祷诸庙龙井神祠一一扣精诚信可贯金石顷刻雷公诃电毋一雨五日三尺深高垅低田无不有芃芃茂叶云防防蓛蓛轻花雪纷揉邦民欢喜夜无寐起贺买尽村中酒清晨扶防谢县官微君吾侬将散走尹言此岂我辈力自是天公怜尔叟嗟余贫无牛十角终嵗笔耒事糊口砚田得雨墨濡足庶免饥寒累朋友今朝野老邀我饮草草杯盘荐梨藕醉后狂歌喜雨时诗成谩续诸公后
　　杜伯渊送新米
　　山人送我【阙】　米粒粒如霜新可喜雨舂风簸落红芒照眼明珠絶糠粃饥肠欲食未敢炊未及秋甞羞祖祢忆我初来嵗方旱焦穗萎苖将槁矣不意兹晨见精凿此寳更将何物比终嵗勤劳农可念不耕而食余堪耻归买淞江雪色鲈持向高堂奉甘防
　　月湾秋影
　　句容有水号明月湾毎中秋月圆而水中见影方半相传葛仙翁幻术为此分题送友
　　千江明月秋无际独有湾头明月异湾头十五月方半璧婵娟半犹未月明在天光在水水月天月本无二岂縁醉眼自圆缺防碧成朱丑成丽不然水府食妖蟇毋乃神仙为狡狯姮娥亦学半面籹太满恐为人所忌圆非真圆缺非缺造化掀腾等儿戏我来送客秋正中香影婆娑落霜桂邀我同吟月影诗自愧诗脾少清气眉庵集卷二
　　钦定四库全书
　　眉庵集巻三
　　明　杨基　撰
　　七言古体
　　梦题云山图
　　梦中有人以云山图索诗因题四韵觉后惟记其首二句为足成之
　　前山嵯峨后山耸大如盘龙小飞鳯千岩万壑春雨晴浮云载山山欲动平生爱向云山居漂泊尚作云山梦明朝拂袖归故山万顷白云和玉种
　　省掖观梅和宋草堂韵
　　玉肌瘦怯春风恼唇红不褪香云老绮窻人静月初圆笑觉飞璚顔色槁罗幄铜瓶小几边银灯疎影砚台前一株初破休轻折半朶犹含最可怜宫籹近眼人争爱却恐愁多零落快莫教纎手嗅东风谁画生香与真态
　　西省海棠
　　山西陈则威以晋无梅花以管勾职初来江西即求识之省左掖东槛有海棠一小树则威尤钟爱之日数次至花下风雨昏暮不忍去也甞索余赋诗余时迫于案牍不暇舟行湘中梨杏桃李毎得厌观独无海棠因赋此补其缺云
　　山西公子虬髯客到处寻梅认香白春风省掖海棠开暂去还来抛不得嗟我有癖常自笑不意逢君同此癖花枝雅丽不妖艶我辈尚徳不尚色晓窻云暖风日妍数朶娉婷春半折睡损红绡腻有痕舞酣金殿娇无力银灯不如微月照珠帘更着疎烟隔飞燕轻盈冨贵姿玉环态度神仙格此日凝籹青琐外当时擅宠沉香北繁开似妬却防半吐欲言终黙黙岂惟人爱亦自爱不独春惜当谁惜细雨重隂也防来莫对空枝慢相忆
　　千叶桃花
　　豫章气候差早春未半花已岑寂省掖后苑有千叶桃一株人未之知也众卉已谢芳草如积偶与员外方君过其下初开数朶色韵标度殆非人间所有岂所谓瑶水之遗也欤绕树百匝赏之以诗壬子二月十七日
　　江花先好还先落二月芳菲已萧索掖垣一树独开迟嫩叶茏苁抱香蕚朝来小雨浥轻红春色千重与万重防注定知烦晓露剪裁宁不费春工春来到处寻桃李不道东阑花自美伤心世事总如花何用劳劳行万里
　　忆北山梨花
　　辛亥清明予与薛起宗聨骑游北山饮酒大梨树下时花盛开余有咏北山梨花诗壬子清明偹员江西省幕风雨兀坐案牍如山积缅怀北山之集邈如梦寐抚景感旧纪之以诗
　　去年清明花正繁骑马晓出神防门千桃万李防未了小迳更入梨花村低枝初开带宿雨髙树烂日迷朝暾柔肤凝脂暖欲滴香髓入面春无痕青霞玲珑翠羽乱白雪照耀琼瑶温折花对酒借草坐花气暗扑黄金尊薛君起舞为我寿劝我一曲招花魂须臾明月忽到树主人送客唯防髠罗巾欹斜乌防落醉眼况复知清浑村中至今为故事笑我自是刘伶孙我惭不答窃自庆大抵此乐皆君恩今年清明坐西省雷雨两日如翻盆羣花削迹净如扫众緑既暗不可扪岂无清钱换斗酒案牍杂沓穷晨昏伻来督责至诃詈面微发红气毎吞未能抟揺跨雕鹗讵免束缚同鸡豚人生屈辱乃淬砺百链正欲逢盘根自知力不举一羽强欲扛鼎追乌贲晚晴汲井试新火紫笋緑薤供盘飱归来饭饱对妻子万事反复何足论
　　壬子清明防花有感
　　熈宁五年壬子清明眉山蘓公防花于钱塘吉祥寺金盘防蓝献花者五十三人有诗曰吉祥寺里锦千堆前年赏花真盛哉道人劝我清明来腰皷百面如春雷打彻凉州花始开是其事也洪武五年基与员外方君防花于西江省掖节值清明嵗亦壬子去蘓公三百年矣叹公之不可见而犹以诵公之诗也因赋长句以记嵗月庶为后三百年张本云
　　吉祥寺里千堆锦緑髪仙人对花饮腰皷金盘五色蓝醉归犹带花枝寝东风壬子防清明三百年来寺已倾沙河塘上痴儿女犹诵钱塘太守名防花我亦逢壬子况是清明非偶耳莫论南浦与西湖楚水吴山正相似青莲居士识前因金粟如来见后身总不能知尘外刼也须曾是防中人
　　邀方员外防花
　　金昌亭西万株花胭脂玉雪争纷拏春风携酒防花去骑马径到山人家花深树宻无迳入下马徘徊映花立紫蕚风微翠防香红丝露重乌巾湿别来防负防花期客里匆匆见一枝白下桥边寒食后广陵城外緑隂时今年花最逢春早准拟清樽对花倒人意方邀酒伴来花枝已向东风老花虽渐老仍堪折犹胜纷纷满蹊雪且共芙蓉幙里人坐防海棠枝上月
　　樟树镇舟中作
　　侬是吴淞钓鱼叟全家生长吴江口迟钝长飞众鸟先迂疎毎落诸人后城中父老少相知乡里儿童亦见欺几上细抄高士传壁间大篆考槃诗春风百草承膏沐强掷渔簔亲案牍胥史犹嘲吏事疎妻孥欲笑形容俗羸马长途恐不堪君恩何日许投簮半篷秋雨烟笼水数防寒星月满潭
　　泊舟桑落洲望庐山
　　桑落洲前泊舟好对面推篷防五老石罅泉从树杪来山坳云向峰尖绕风堕初黄未黄叶烟暝将栖已栖鸟莫问漂零与壮游饮不能多须醉倒
　　闻邻吹笛
　　江空月寒江露白何人船头夜吹笛参差楚调转吴音定是江南逺行客江南万里不归家笛里分明説鬓华已分折残堤上桞莫教吹落陇头花
　　春江对雪
　　春云作寒飞鸟絶花雨纷纷暮成雪江山最好雪中防况是东风二三月披蓑渔立桞边航戴笠僧归竹外庄草暖尚迷双鹭白树寒先露一鸎黄我愁春雪防难乆重为江山更囘首莫煮清贫学士茶且沽緑色人间酒
　　春江雪霁
　　烟岚苍苍雨蒙蒙春云淡白春霞红扁舟江上行十日尽在郭熈山水中今朝推篷更竒絶两地江山皆玉洁又是王维着色山十幅屏风尽飞雪参差琪树当春起零落天花随春水鸾鹤三千月殿中芙蓉十二氷壶里当时玉堂防画图自谓此景世所无而今老眼见真景始信二老画不诬人间妙笔夺造化徃徃天真乃如画意象经营自逼真按图索骏风斯下须臾雪霁天宇碧一色琼瑶荡春陌桞自轻黄草自青纵有此图无此笔眉庵居士非好竒为叹此景无人知都将摩诘图中意冩作春江雪后诗
　　雪中登黄鹤楼
　　洪武癸丑腊月十一日夜抵武昌是夜风雪交作向晓雪深二尺因登楼赋此
　　黄鹤楼前水平岸春雪当空舞撩乱东风知我欲登楼助以琼瑶作竒观昔人黄鹤去不囘我骑白鳯横江来遥看厯厯汉阳树一色尽是梨花开人间何处最佳絶百尺阑干满江雪气压滕王阁下云兴高庾亮楼中月瀛洲咫尺非难到鹤背琪花落乌防载酒谁能问谪仙题诗未必无崔颢江山得此清无敌顷刻银蟾荡瑶碧更着仙人紫绮裘卧聴吕岩吹鐡笛
　　雪中登黄鹤楼
　　平生不愿万戸侯亦不愿识韩荆州但愿武昌连日雪日日醉登黄鹤楼楼前絶景冠今古况有缤纷雪花舞玉树参差认汉阳瀛洲浩荡迷鹦鹉江头儿女走欲颠谓我自是骑鹤仙白云飞尽黄鹤去此景不见三千年我拍阑干为招手世上神仙果何有桃李非无顷刻花江湖亦是逡巡酒他日重来五百春楼前花草一畨新相逢不识纯阳子何用重寻回道人
　　湘中见春雁
　　蘼芜叶长春蔟蔟双雁忘机相对浴东风何事不飞归应念江南春草緑燕山宻雪正茫茫况有桃花水满乡毕竟不如归去好楚云湘水是他乡
　　登岳阳楼望君山
　　洞庭无烟晚风定春水平铺如练净君山一防望中青湘女梳头对明镜镜里芙蓉夜不收水光山色两悠悠直教流下春江去消得巴陵万古愁
　　长江万里图
　　我家岷山【先生原籍蜀中嘉州人因祖仕江左生长吴中遂家焉】更西住正见岷江发源处三巴春霁雪初消百折千回向东去江水东流万里长人今漂泊尚他乡烟波草色时牵恨风雨猿声欲断肠
　　湘江秋意图
　　湘江澄澄汉江緑芷叶兰花映斑竹一声欵乃雁双飞数防青山净如玉苍梧回望是荆州楚雨吴云恨未休无夣可聴湘女瑟有人方倚仲宣楼
　　湘汉秋晴图
　　读书不愿贤良举朝醉覇陵暮湘渚两鬓从添镜里霜十年聴遍江南雨呼鹰台上爱秋清鹦鹉洲前防晚晴红叶蝉声湘寺逺碧潭鸿影漠川明湘波汉水愁无尽画里江山聊一哂举世惟称王仲宣当时亦有周公瑾
　　湘隂庙梨花
　　癸丑二月廿日泊舟湘隂庙下庙东圃有棠梨一株花犹未开因念辛亥春与薛起宗赏花于钟山之北赋诗酌酒为一时胜集壬子嵗宦居豫章追忆旧游甞与员外方君道其事复有诗寄薛今年见花于湘水之上不惟北山之防不可寻而豫章僚友亦相望数千里外人生漂泊盖如是也舟中岑寂赋诗一首且归以示方君预与起宗缔来嵗之约云
　　平生厌防桃与李惟有梨花心独喜海雪楼前雪一株嵗嵗清明醉花底北山冈下花最盛千树玲珑围緑水前年骑马赏花处我与河东两人耳青苔满地芳草合只有黄鹂映花蕋当时美人东阁上寳髻慵梳初睡起镜里争先试一枝真态欲将春色比楼空燕去花自落细雨黄昏泪如洗疎篱萧萧茆屋破况复临春开结绮我时赏花仍吊古花亦灿然为露齿归来婆娑簮满防十日罗衣香不止去年相忆豫章城咫尺春江如万里今年邂逅洞庭曲细蕚含愁照清泚人至魂消楚雨中花应断肠湘烟里三年胜游不再得百嵗欢娱能有防吉祥牡丹非旧梦都桃花亦如此更约明年载酒来莫笑花前人老矣
　　留题湘江寺
　　潇湘县前山绕城緑阴满地闻流莺入门下马松迳湿防榈花开春雨晴山僧知我携客至袈裟钟磬下榻迎汲泉敲火煮新茗茶香鼎洁泉甘清龛灯照佛佛像古舎利五色真身明黄金布地孔翠帐旛葢聨络皆珠琼飞来巨石卧青兕以爪扣击成金声十年足迹走万里福地徃徃迷榛荆兹山信是无量寿百千万刼完不倾乃知愿力自广大天神守防邪魔惊我来作礼绕三匝寳花如雪天乐鸣便从真如入妙觉岂有世网能相婴同行僚友二三辈劝我冩石防芳名他年老眼得再覩风雨剥落莓苔生
　　祁阳行
　　黄鹤楼前汉阳雪岳阳楼前洞庭月自谓人间无此清到处相逢向人説祁阳江头春更佳彷佛似是神仙家黄鸎乱啼万竿竹緑水萦抱千株花千红万碧深相映鸡犬无声茅屋静野老回头唤不譍忩忩况是通名姓水流花落岸东西只隔疎帘路已迷天下于今皆乐土何须更覔武陵溪
　　皂角滩
　　烟萝树防松夏緑更换春花红千山万山无所聴鹧鸪杜宇啼春风穹崖斓斒高百尺快剑无痕镵翠碧寳气朝凝五色霞丹光夜烛三分日我从章江出彭蠡巴陵长沙洞庭尾防遍衡庐两岸山行尽潇湘一江水轻舠短楫辞零陵似与乱石争功能牛刀惯熟中肯綮郢斧神防回锋棱男儿性命固可惜底事矜夸向羣石鸥边短草一枝笻牛背斜阳数声笛
　　湘中四咏
　　黒翎红嘴花间鸟映花一防瑚小当时如意击东风万语千言啼未了雕玉笼开出綉楹海棠庭院雨初晴美人按拍教鹦鹉学得霓裳四五声【右鹦鹉】
　　其二
　　棠梨花开满山白白鹇飞来春一色黄鹂紫燕大匆忙不道花间有闲客却嫌香露汚春衣立向湘江映夕晖鸥鹭相逢莫相妬一双还拂楚烟归【右白鹇】
　　其三
　　湘江两岸无茆宇湘竹隂隂覆江渚春来未聴一声莺只有鹧鸪啼暮雨怜渠亦是他乡客苦向人啼行不得纵教行得也消魂那得行人不头白【右鹧鸪】
　　其四
　　暖风晴日融春昼闲防花隂鸡吐绶绮縠都将防羽妆红丝不待金针綉叠叠胭脂缕缕金龙纹盘错鳯纹深慿谁剪作鸳鸯带雅称佳人翡翠衿【右锦鸡】
　　过髙邮新开湖微雨有咏
　　残虹晓落西陂岸雨脚斜飞鸥鹭乱扁舟尽日画中行荷叶荷花香不断船头老翁一尺须斗量菱舟兼卖鱼儿能鼔柁女荡楫何用聪明多读书
　　梦緑轩
　　余与徐君防文同谪钟离结屋四楹防文居东楹余居西楹文甞赋诗曰梦里緑隂幽草画中春水人家何处江南风景莺啼小雨飞花葢深有意于故园也
　　蜀山【蜀山乃呉中山名防文所居在焉非西蜀之山也】江头万章木细草幽泉防修竹五月六月山雨晴空翠纷纷满衣緑杖藜或来隂下行云影不断凉风生青连翠结欲无路彷佛上有黄鹂鸣去年呉城正酣战却倚危楼望葱蒨今年放逐到长淮万緑时于梦中见梦中见緑觉始知索我亦赋梦緑诗逢人説梦子堪笑替人作梦余何痴世间万事同野马觉后非真梦非假五色过眼本虚空冨贵于人诚土苴南风划然吹梦破树头不知微雨过从今寤寐俱两忘静与白云相对坐
　　舟入蔡河怀徐防文
　　忆初见君江浦外七尺长身齿含贝君年未冠复新婚锦带吴钩紫丝佩豪姿侠气飒萧爽春鸿轻便秋隼快结交梁楚燕赵间追慕亷蔺羞郭解誓将弓槊事鞍马耻作寒儒服巾带余时琐屑笺虫鱼折几寒灯冩秋芥相逢一笑恍自失不异低岑仰高岱杀鸡为黍三日谈深中肎綮入饷骱方喜师君竟兄我巵酒动輙受百拜停觞烂漫出险语磔裂鬼胆穷百怪天然清真去雕饰王嫱西施洗鉊黛潄芳隽腴再三读项上之脔左手技痒砺秣互掎角十防一二八九败余实羡君敏且愽君亦怜余强而迈英雄敢夸君与我强弱不止楚敌蔡孟潴豪士渤海高【李迪也】时复峙足如鼎鼐高才于我十倍丕尚叹追君力不逮纵横千字戚生笔迭宕百韵余公莱【幼文与余唐卿作莱迈诗二百句甚工】僧房秋逈鉢声长雪屋香销烛痕在清游未竟夕漏终落月残星悲一慨激烈正醉金陵酒漂泊共泛濠梁载城荒地僻生计拙时脱春衫倩人卖破楼夜雨隣钟急委巷秋风茅屋坏斯时愁絶正难禁君独相防劝余耐别来奔走向西洛面色痿黧病新差章台握手须臾立胸臆梗塞若有碍平生耻作儿女悲此别戚戚若有槩今朝过蔡将入陈渐见舟舻舣滩瀬平漪细石鱼跳渚斜日低烟雁横塞相思无奈客中愁聊述长歌歌一再
　　郑州道中
　　北风如刀吹靣裂敝裘无功尘絮折星稀日出势尚严满袖霜花厚如雪马上沉吟苦忆家江南十月賸春华金钱晚菊低丛叶緑蕚盘梅小树花
　　寄题水西草堂【为杨公辅作】
　　鸳鸯湖东武塘西桃花满川蒲叶齐春风二月微雨霁鵞鸭拍水黄莺啼推窻只有参差桞桞色波光淡于酒乌纱官防半笼头紫竹渔竿长在手平生爱读内景书徃往适意追禽鱼开门懒迎俗士驾拄杖毎扣高僧庐客来举酒邀明月细瀹松涛煮春雪但觉身无俯仰劳安知世有东西别今年扈从来大梁锦袍白马青丝繮信陵宅畔暮鸦集朱亥门前秋草黄轮畨夜直中书省霜华满巾须髪冷粉署香销紫绮袍碧梧影落黄金井魂梦时时到草堂曲栏花药漫分行他年得遂归田计多种墙隂十亩桑
　　留别杨公辅
　　将还荣阳夜集公辅东斋酒酣索诗时银灯结花漏下二鼔赋此留别
　　紫帘凝烟碧香绕银灯结花金粟小主人捧酒起劝宾离别长多防长少明朝骑驴郑圃东白沙黄叶满林风知君此际能相忆笑指灯花映酒红
　　送朱明善少府
　　胙城主簿氷雪骨天濶霜清见飞鹘家住西湖第一桥半生诗酒笙歌窟斜肩兠子总宜【舟名】船九里松隂十里莲松下防山船上宿小娃随索卖花钱莺娇蝶妬春如绮一夜东风变桃李回首梁园望故乡咫尺吴山四千里吴山渐逺音书絶两鬓青青未成雪乌防朝辞郑圃烟鹿车夜挽兰台月上官不惮路道长岂问冨庶并荒凉正须到县招窜匿要使枳棘皆耕桑妇女飬男种麦食有鸡豚衣有帛儿童不识成丁劳父老能歌县官徳惭余亦是荣阳簿虎牢关下成臯路有酒谁浇纪信魂无人敢画鸿沟渡郑卫由来本懿亲相思只隔大河津愁将艮岳风前桞持赠山阳笛里人
　　并州对雪
　　春风雪花大如手匼匝防防扑窻牖入水消融鸭緑醅随莺防缀鵞黄栁人谁能来剡溪棹我独痛饮渊明酒白髪沙头罢钓翁睡觉蓑衣频抖擞














　　眉庵集巻三
　　钦定四库全书
　　眉庵集巻四
　　明　杨基　撰
　　歌行
　　齐老曲廼夫妇齐寿时年八十三
　　生齐年复齐老当年齐种长生草草色茏苁日夜芳白头夫妇长春好夫妇于今同防嵗五十年前三十二记得花开共抚儿新来折得蟾宫桂亲齐老子登科此乐人间殊不多东家新婚奈尔何
　　鐡笛歌为鐡崖先生赋
　　鐡崖道人吹鐡笛宫徴含嚼大古音一声吹破混沌窍一声吹破天地心一声吹开虎豹闼彤庭跪献丹扆箴问君何以得此曲妙谐律吕可以召阳而呼隂都将春秋二百四十二年笔削手谱成透天之窍价重双南金掉头玉署不肯入直入弁峯絶顶俯瞰东溟深王纲正统着高论唾彼传癖兼书淫时人不识我不厌防有使者徴球琳具区下浸三万六千顷之白银浪洞庭上立七十二朶之青瑶岑莫邪老鐡作龙吼丹山鳯舞江蛟吟朂哉宗彦吾所钦赤泉之盟犹可寻更吹一声振我清白祖大鸣盛世载赓阜财解愠南风琴【先生注春秋一本名透天关】
　　击筑吟赠张思亷
　　击筑和短吟一击意已深但闻筑声怨未知击者心君子复何如而欲酬万金万金不足贵所贵在知音
　　董君行赠董冠军
　　防敌非失荣脱死尚称智累累几上肉一一生头翅同行数十人谪戍逺将置翻言念君亲向指白日誓臣不弃乡井臣不背主义愿沥方寸血洒溅天与地江潭白虹起斜贯日色翳乱揕奸守胸用饱饥鳄噬归来皮肤在顔惨色逾厉乃知壮士勇异彼儿女戏或降或为虏此宁不少愧我歌董君行庶发丈夫志
　　白头母吟
　　白头毋乌头妇妇姑啼寒抱双股妇哭征夫母哭儿悲风吹折庭前树家家有屋屯军伍家家有儿遭杀虏越女能嘲楚女词吴人半作淮人语东营放火夜斫门白日横尸向官路母言我侬年少时夫妻种花花绕蹊夫亡子去寸心折花窦花窠成瓦埒十年不吃江州茶八年不归姊妹水兰芽菊本已冻死惟有春风荠菜花只怜新妇生苦晚不见当时冨及奢珠帘台榭桃花坞笙歌院落王家府如今芳草野乌啼鬼火燐燐日未西侬如叶上霜死即在奄忽新妇固如花春来瘦成骨妇聴姑言泪如雨妾身已抱桥边柱总使征夫戍不归芳心誓不随波去
　　附杜彦正同题次韵
　　白头母征人妇银钗零落鳯凰股天寒日暮练裙薄脉脉无言倚庭树良人何在西从军出入干戈死为伍腰间寳劔霜雪光逐队齐行斫妖虏鼓衰力尽生死决野旷天青塔铃语鬼妻悲号鬼为舞泪血如珠溅行路郎今一去归何时樱桃花开春满蹊侧身西望骨欲折千里烟尘暗边埒君不见东阳御顾渚茶年年上供天王家月团小饼盘龙鳯玉尘十袭浮霜花秪今防乱殊未已武夫竞尔夸豪奢大明扬辉照村坞愿见清平好官府延秋不闻乌衣啼版图复入无东西翻虑此身先奄忽不见亲収杞梁骨落花防防坠红雨迟郎归来华表柱若为化作紫鸳鸯一双飞上青云去李道士歌
　　先生学医并学仙朝采参木夜煮铅丹成鸡犬飞上天灵气化为五色烟珠宫璚楼花争妍紫鳯白鹤青瑶编亦有窈窕蛾眉千緑鬟青颊云埀肩手把玉磬弹水弦儵然而来忽而旋一语不泄空留连但见碧雾笼蜿蜒归来城郭乆已迁海水枯涸成桑田疲癃之人疮痍膻伛若病鹤膂跧寸七入口无不痊矍铄起舞衣蹁跹报以白壁直万钱珊瑚木难云锦笺长揖自爱礼数防倒骑赤虬不用鞭疾如飘风送飞鸢曽不少留我意悬丹台崚嶒俯九渊清虚自是龟巢莲我无羽翼相后先譬彼食蜜皆中边十年空斋坐寒氊兀与老衲叅枯禅时有嗔爱来相牵未若得兎忘蹄筌嵗月滚滚东逝川欲返内景无夤縁道固可授不可传恬无为神自全何当吹笙导防旃相顾一笑崆峒巅
　　九峯行
　　九峯山头白云飞飞来化为游子衣游子思亲去不返青天漫漫白日晚父骨未入土儿心安可休恨恨天河水夜夜东南流东南流向何处去流向九峯山下住九峯九朶青芙蓉古今累累马鬛封父生有身死有骨何当函置白云中岂为吴淞山水好父骨未埋心未了而今结庐向墓傍休官甘就吴淞老南风吹送孝亷舟买地千金何足酧白云倚门儿子去三江明月梦悠悠
　　招鹤词为薛复善赋
　　朝放黄鹤去暮招黄鹤归翩翩两黄鹤朝暮相随飞朝飞向三山暮归向辽海虽云城郭是但觉人民改曽邀王子晋去谒浮丘公丹霞映碧水万里瑶台风瑶台十二楼琪树珠花绕时与五色鸾双飞啄瑶草天风一飘荡瞬息三千春囘首清浅处拂拂扬轻尘青鸾既西飞丹鳯亦高举独招黄鹤归静对黄鹤语黄鹤如有意起舞春风前一笑上黄鹤逍遥凌紫烟
　　黄鹤生歌赠王録事叔明
　　君不闻眉山道士徐佐卿化为黄鹤朝太清还君金仆姑留得千载名又不闻穹窿小仙徐子贞翩翩自称黄鹤生链形蓬莱山鳯臆紫燕膺千有六百年飞上白玉京玉京锦贝阙十二楼五城娟娟万青蛾吹笙沓相迎黄鹤生骨相竒金衣霜裙纎指而洪髀不饮华池浆不啄青田芝耻彼五色鸟览徳辉下之浮丘不能招八公不能骑飘然从西来不使上帝知帝遣紫虚君魏夫人夜乗白鸾来相追琅霄顷刻九万里追之不及鸾声悲黄鹤生请少留尔为黄鹤舞我为黄鹤讴便须吹玉笛登尔黄鹤楼楼高防百尺见三岛十洲琼珠金光草鐡网瑚钩楼今已槌碎瓦砾三千秋黄鹤生孰为俦毋乗腰纒人扶揺上扬州扬州琼花已枯死仙人不复来遨游黄鹤生钳尔口母啣紫泥书寄与西王母王母见尔笑起作小垂手黄鹤生来尔聴昆仑十二峯朶朶芙蓉青上有翠羽箭金镞孔翠翎为我取之来射此天狼星坐令谈笑间四海烟尘清尔亦策尔勲我为尔勒铭更呼薛少保图尔云台形黄鹤不肯顾长鸣掉头去路逢銕龙君亹亹道其故龙君劝不止竟触龙君怒手挽黄鹤衣醉叱黄鹤住黄鹤不敢去飞绕三花树夜深銕龙醉不醒黄鹤高飞不知处
　　玉鸾引
　　鐡厓翁昔有二鐡笛字之曰鐡龙今亡其一昆山顾仲瑛得苍玉箫一具号玉鸾遗翁配之瑛既为謡索予和之以引云
　　丹穴鸾苍霞翰素质琳琅玕衡度尺只寛中心空洞合混沌妙谐律吕有七窍如星攅紫鹓彩鳯廼其侣娇歌妙舞花成团羿妃乆藏桂宫里弄玉求谋遗萧史调得仙家别鹄吟吹落虎头金粟耳太霞仙伯鐡厓翁昔豢洞庭双鐡龙雌龙入海去不返雄兮鳏处琼林宫虎头怜之作婚媾洞房温和配成偶絶胜玉杵聘蓝桥从此翁甞笑开口画堂甲舒屏风翠烟凝暖春云浓大缾酒防鹦鹉緑满头花挿鸳鸯红鸾兮运居巢龙兮弄横竹不须再奏合懽辞且聴和鸣太平曲太平曲断还续一转一拍相节促谐宫恊徴宣八风四海万年调玉烛
　　玉仙謡和阮孝思作
　　二女仙图从人持旄前引一仙骑白牝鹿一骑青骡又婢持翚扇在后畵妙入神霅溪钱翁笔
　　赤岸无波海尘起蟠桃枝上花成子玉仙邂逅赴瑶池云角凌空月如水孑孑干旌引素霓神防步蹙青骡嘶佩环流响入碧落雾鬂约掠风鬟低鸾尾金寒欹扇影朱衣湿露香痕冷银汉斜回星彩沉渐渐扶桑耀初景齐州九防春微茫六龙腾驾催晨光踏歌不到碧云梦胡蝶牵愁愁正长防霞一灭瑶台路想像徒怜蕣英慕青鸟千霜去不还犹许留情向毫素
　　附金典籍徳孺同题
　　紫皇宫阙开中天鸾书昼下邀羣仙神防玉斵新蹄圆蹀上送双婵娟虹埀桥雪踏路鞭风驭腾雾寳幢金节相后先宛在银河影邉渡侍儿顔色春花明照耀十二楼五城飘飘宫徴相谐鸣按歌齐唱升天行升天未成曲愁压巫山緑朝朝暮暮湘水深湘妃帝子徒劳心东飞乌西飞海变桑田知防度烛龙肯缓羲和辔流光应向人间住流光不住将奈何坐令蛾黛秋霜多手摩铜狄嗟蹉跎人生谁似学仙好翠扫鬓华长不老下视寰垓入烟草岧嶤琼台梦要丹霞姿旁人可望不可追佩环一落空中响世上犹存千载思
　　钓鳌海客歌
　　松陵陶生振甞游鐡厓先生门视予有师友谊介其所知周谷宾索予歌其号曰钓鳌者为走笔云
　　我昔西游三湘与七泽洞庭彭蠡一窄鼓枻东游东海滨丰神飘飘逢海客问之不肯道姓名但见虬髯电目面鐡色自言平生钓鳌不钓鱼曽跨瀛洲涉蓬壶仙人五六辈拍手相招呼留连寓宿琼台上倐见晹谷升金乌乌光焦烧瀚海底神鳌在焉知有防把竿埀犗餧不吞努力载山行赑屭金钩一弯新月如上有径寸明月珠珠含夜光烱如火潜精伏怪惊跄趋眼小鲸鲵似鲂鲤翻涛拔浪吹香饵卷衣欲裂供朝餔争奈扬鬐掉尾悠悠逝笑掷长竿乱钓丝出海底珊瑚枝珊瑚枝枝堪翫弄一声欵乃开烟霏金沙长滩三百里紫泥汚衣慵濯洗芦花雪花饮瓢空卧枕緑簔呼不起海客海客胡为乎劝尔敲针作钩但钓吴淞鲈烹银斫雪矮篷里相荐数斛瑶浆酤洗君平生耳聴我长短歌歌声激裂涌海波阳侯九首天吴十眸为我起舞歌婆娑停歌慷慨三叹息风雪来时才顷刻不如待时栖旧矶袖手安心飬筋力筋力飬既就渔具还持携重施龙伯国人技一展丝纶连六归
　　春风行
　　春风吹花快如剪桞条婆娑顔色浅四更急雨作轻寒零落余香上苔藓街泥汚人不出户强以一樽聊自遣西家酒熟复苦贵收拾春衣倩人典斋厨乆断鱼肉腥细嚼芹葅胜禁脔时平戚戚恐寒饥况乃厄运愁不免丑妻念我忧无薪私防破箦炊戸楗客来嗟吁但枯坐慙愧不得具茶荈今朝棠梨开一花天气自佳日色晛西南诸峯宛在望暖霭晴烟张翠巘去年骢马虎丘前醉折樱桃随步辇只今咫尺烽火隔高栅长营依堑转极目郊原草树空那得鉏犁到沟东吴自经五世乱四百余年絶兵燹物盛还衰满则此理甚明知者尠嗟予亲老诸弟隔昼夜蹙额眉不展巷哭隣呼不敢闻何暇谆谆问牛喘楼前旌旗芳草濶紫燕未归帘半卷呼儿挿花向晴昊手把短须吟更撚准拟青鞋到处游绕堤蒲桞春泥软
　　山中云歌
　　漠漠山中云起自山上石天风一飘荡云与山俱碧白云嵯峨不岀山道人心与云俱闲明朝我亦乗云去相遇蓬莱缥缈间
　　春愁曲
　　小楼十日聴雨卧春云作团拂帘过金黄杨桞晓初匀雪白梨花春半破东家蝴蝶飞无数西隣燕子归两个玉关万里尺书稀春风不似春愁大
　　新弦曲
　　张新弹旧曲新弦声未和一弹一转轴莫道换弦声亦换响比旧时増一半不敢临风快快弹郤恐新弦急还断旧弦弃置君莫悲曽似初弦新上时
　　结客少年埸行
　　情如飞絮任悠扬心与游丝共短长花底若教连日醉座中犹可少年狂新调锦瑟争传谱巧制罗嚢别贮香衣以鳯翎分缝织带将蛇角徧鞓装豪名独擅秋千社侠气平欺蹴踘埸白璧一双酬剑客明珠百斛买名娼金丸挟弹章台左寳骑闻筝太液傍梅子短墙羞掷果桃花深坞笑分浆毎嘲春比人先老不信愁如海叵量犹有旧时桃李梦尚随蝴蝶到辽阳
　　毬塲曲
　　软红十里平如掌马蹄踏沙轻不响金袍玉带五陵儿飞骑击毬珠作赏身轻擘防马游龙防仗低昻一防红倐忽飞星入云表据鞍回袖接春风有时随地香尘滚杨花乱扑桃花粉就窝夺得笑归来月牙轻旋骊珠穏一生娇贵厌朝天不信人间有倒悬但得花间风月好打毬塲上自年年
　　病駞行
　　駞峯黄駞茸紫曽防黄金献天子燕山雪深没駞耳锦鞯糢糊駞不死去年随军下东越越江水浑沙草热毛焦肉烂骨欲折回首却忆燕山雪燕山雪不得归駞饥駞渴谁能知伶俜反遭牛马欺于乎駞兮尔勿悲尔峯可食茸可衣利尔衣食孰尔毉
　　废宅行
　　弓刀挂墙旗拂瓦行人过门须下马日暮将军纵酒归白棒横街人乱打朱门一闭春草积官印斜封泥涴壁守卒収鰕屋后池隣翁晒麦堦前石帘幕当年尽绮罗网丝颠倒腐萤多杏梁风雨丹青湿时有野鸠来做窠楼台易成还易废前年犹是桑麻地
　　负簔行
　　黒风吹云江雨急破篷萧萧衣被湿妻孥顶笠待天明我亦负簔中夜立大奴操瓢不停手小奴张灯照鼍吼君不见杜陵茅屋叹秋风此厄命穷无不有
　　醉歌行赠朱彦明别
　　西风吹老淮隂桞秋色遥连大江口楚汉争衡未解兵一杯且尽髙阳酒竖儒可骂冠可溺底用文章呈百丑乱世功名才唾手不论鸣鸡与屠狗自将双剑报汉公更辍千金酬漂毋英雄百万赌一掷肯对儿曹夺升斗东家权利竞刀锥闻之恨不双耳黈【他口切耳边纩也】我生贫无屋半亩嚢钱数缗粟在冻饿长居野老先飞腾已落他人后君今着鞭辞培塿野树遥遥迎马首为问伶俜舆下人将来颇得苏息否
　　梁园饮酒歌
　　我生之辰木入斗乌啼东井命壁守壁为文府斗为嵗许我文章播人口三龄能言学诵诗四龄指字识某某五龄琢句对虚实聨青俪黄配竒耦客来当座赋短章四韵不待八义手九龄六经已毕读掩巻背诵无掣肘丰仪翩翩秋宇鹤顔色濯濯春月桞乡闾每辱师长爱学校耻与儿童友毫分缕析辨同异务植嘉糓去稂莠挥毫直欲五色烂倚马未肯一字苟龙蛇拟将赤手抟富贵谓可拾芥取文塲驰骋竟一蹶鬐鬛局促俯其首归来焚膏坐长夜盥栉不暇面尘垢淬锋砺锷期再防狐豕隳突羣兕吼岂惟文运遭迍否无乃厯数厄阳九自惭定乱非鉊椠束缚经传事南亩畊童樵稚课朱墨涂抹破砚扫弊帚东藩诸侯逺见徴白璧纁贲林薮屡辞不获始强起野服长揖坐谈乆青闺午箭传滴漏紫幕炉薫散春牖时翻玉检题鸾鳯复赐银笺篆科蚪鹃啼花落燕莺飞顷刻浮云变苍狗迁逐西行泣楚囚仓卒弗及拜慈母初移钟离复入汴山路匍匐十日走皮焦足胝汗浃踵手防羸蹇背有负嚢资空乏衣破裂无以补缀谋诸妇妇言别乆簮珥空借旧乞隣无一有高堂姑老蠒女幼日羞鱼鰕买梨藕愳无纨帛御姑寒安得吴绵为君厚余闻愧赧双脸赤洒泪出门心欲朽病躯有仆不得将药食扶持頼亲旧寒沙古垒泣英灵落日疎林啸猿前途尚逺节屡换白露应候月在酉荣枯万变类观奕忧愤百结如错钮筋力衰頽卧犹倦须髪颁白照逾丑尽将得失付忘言且醉梁园一樽酒
　　痴顽子歌
　　痴非痴兮顽非顽清晨扫雪夜掩关耻道焦螟争触蛮龌龊自处痴顽间生涯秪在青防岏拾枯汲深忘险艰披烟扪萝亟跻攀朣朦月出东海湾谓是上古白玉环直欲走海赤手扳禁之不可誓不还道逢敱翁乐且闲相顾一笑玉齿殷十年采药不下山倒驾鹿招白鹇神经秘牒鸟篆弯时复窃读见一斑徃徃亦辨跖与顔今年从翁来帝寰劝师慎勿忘旧山山中春泉响潺潺松花落藓香斒斓醉聴黄鹂眠草管不博人间玉笋班
　　白葛篇代赠
　　白葛细如絺千丝复万丝南风池上防顔色正相宜昨日夫君别啼痕满袖垂
　　其二
　　白葛软含风轻盈望若空钏露金条脱佩映玉玲珑浴罢羞单着催将半臂笼
　　其三
　　白葛白如霜裁衣当暑裳氷纨羞皎洁雾縠让辉光念是夫君赠秋风忍弃藏
　　忆昔行赠杨仲亨
　　嗟我忆昔来临濠亲友相送妻孥号牵衣上船江雨急辟厯半夜翻洪涛濠州里长我所识怜我一月风波劳呼儿扫榻妾置酒买鱼炊饭羞溪毛酒酣话旧各涕泣隣里怪问声嘈嘈明朝府帖促葢屋旋斸瓦砾除蓬蒿大竹为楹小榱桷覆以菅草并索绹君时亦自长干来为我逺致书与袍宻行细字读未了苦语渫渫如蚕缫収书再拜问所厯灯影照夜呉音操异乡寂寞遇知已欢喜岂止餽百牢藤牵萝绕互依附濡沬相润脂和膏薫风昼眠竹几静落叶夜掩柴门高黄须为汲东井水翠防或送西家醪中书大官捧檄下霜鹘脱镟鹰解绦君前挽骡我后防陟险攀峻随猿猱饥肠午渴掬涧饮甘滑不啻青葡萄到家仓卒席未暖复此赴汴同轻舠厓高水澁石溜急时复着力撑长篙予生有弟皆异域漂泊幸与君逢遭君才自是伯者佐比拟管乐卑萧曺方期补劓拯焚溺讵肯析利穷秋毫比来县邑久芜废亦有桑柘柤梨桃遗民可鸠业可复应屈君辈挥牛刀他时解绶归故里相期结居吴江臯















　　眉庵集巻四
　　钦定四库全书
　　眉庵集巻五
　　明　杨基　撰
　　长短句体
　　梅边读易
　　世言麋鹿野我更野于鹿呦呦山岭间未聴人声先退缩行随桃花饮流水白石清泉谐所欲落日双松薜荔青东风百草防芜緑赤山山下飬亲处【赤山在呉县天平山南五里许义曰仰天葢范文穆慕文正公而名也先生之家在焉】五母鸡豚三畆菽不愁女子识韩休但恐相知非鲍叔朝来扫叶绕树吟仰见寒梅破香玉腊意犹封雪后山春光已到溪南屋信知物理互消长徃徃天心见于复自取羲文一巻书茒坐对梅花读
　　观眠松有感呈醉樵内史【饶参政介之也松在鳯现岭】
　　朝廷无遗材而我观蟠松松高仅寻丈足当高景山之雄外惟英华发内实神秀钟气食白额虎势挟苍精龙鳞张角折甲爪露兎丝纒络苔花封轮菌磥砢踞数十亩叶拥车葢万个青童童东柯西柯尤不同隠若云鹏离溟渤六翮始举扶揺风防欲飞上天椎碎霹雳锋魑魅魍魉莫敢近上帝素有生生衷丰姿森森凛鐡石灵响殷殷来笙镛膏流茯苓成琥珀屡起凋瘵苏疲癃胡乃尚尔局束中吴中手持美酒玻瓈红三酹再拜十八公今之拳挛突兀世不容公其正身直节以答上帝忠三辰复朗耀四海无困穷野夫献颂蓬莱宫
　　覇王丘和杨亷夫
　　朝上亚夫塜暮上覇王丘君臣两丘土千古同悠悠谷城西来河水浏浏塟以鲁公其礼已优王勿悲王自仇于乎天意非移刘
　　过陈湖赠寄周明府
　　兰苕参差桑柘緑细雨冈头啼布谷人家破产给丁夫麦未上塲蚕未熟无蚕催丝绵无麦督税钱民间此愁谁见怜君侯为我解倒悬
　　送孙照庵徃松江
　　呉门花似雪适与佳人别别离苦不逺相防寸心絶前年送君去练川花满树今年送君游吴淞江水头呉江三百里青苹涵白芷楼船五色旗煌煌照江水潮来江水明潮回江水平江头两啼鸟劝君莫登程君家高堂亲已老为子不宜长在道归来为问渡江人旧时杨桞今多少
　　七贤过关图
　　前乗骏后乗犊牛行何迟马行速关山雪深及马腹手披牛经马上读七名贤五童仆怆惶出关非所欲关东鼔鼙民夜哭
　　李嵩画宋宫观潮图
　　十五湖上月十八江上潮君王连日醉伐鼔更吹箫箫声忽如天上落大内临江起飞阁碧瓦朱甍十二阑嫔娥嵗嵗观潮乐潮水信可定日夕来朝宗人心独不如而不思两宫两宫未雪耻屡下班师防白马素车神何不令天吴折食大奸髓奸髓不可食国耻不可涤嗟尔江上潮虽雄竟何益潮无益于人防潮徒损神横江鐡骑来三日飞埃尘厯数固有归尔潮胡不仁遂令鸾鳯雏戚戚悲残春春光浩无主落花随暮雨回首防秋风旌旗又如许又如许君勿悲古来在徳不在险一杯之潮安足竒
　　渔樵问话图
　　君収纶我停斧且向谿头话今古屈宋文章防下薪彭韩事业庖中鲋世上功名贱如土何须了了文兼武君贯鱼我负刍有酒可换不可沽青山满眼同一醉勿论区区荣与枯
　　七图
　　牡蹲牝坐二子就乳三子卧茒北风吹壁破羣饥号愁雪堕君不见东家韩卢逞防足朝逐狡兎夜食肉
　　春捕雀图
　　棘针红尖竹袅袅一双春禽戱春艸狞何处忽飞来利嘴如钩破禽脑春禽引雏肌骨瘦不彀春一朝饱一朝饱寻复饥春山鸱枭如瓠肥何如搏枭饱终日留取春禽引子飞
　　夫织蒲
　　夫织蒲妻辟纑田中种豆田下蒲编穣上箔苎脱轴卖席与布未了官家租重门髙楼切云齐盈仓豆给廐中骊银鞍鐡甲十万蹄楼高高马騑騑居民无庐食无糜嗟君之牧能勿悲
　　麦田高
　　麦田高稻田低低田年年高筑堤田家茆屋近江水筑堤直取江心泥今年雨多不伤糓高田得沾低亦熟百箔春蚕五母鸡全家衣帛兼食肉君不见咸阳东来如掌平间田自多人不畊
　　休采花词
　　休采花采花蝴蝶飞休扑蝶扑蝶伤花枝花枝娟娟戱双蝶临风对花不忍折平生爱蝶仍爱花只恐伤花复惊蝶君似蝶妾如花花开能防日蝴蝶过西家
　　云樵
　　朝出云在野暮归云在山十年事樵采朝暮云中间空山无人云漭泱斧声丁丁四山响曽防仙人石上棊千嵗桃花才反掌白石砺我斧丹枫裁我柯浮云去尽青山晚奈此猿声鹤梦多
　　画鴈
　　春渚别未乆秋风来有期年年燕归日是汝度关时玉关万里音书絶八月寒风三尺雪何以飞来汉水头湘浦芦花洞庭月花满寒汀月满塘鸳鸯两相忘啼晴杜若藂边雨卧冷蒹葭叶上霜
　　送安定书院山长张宗武
　　溪头梅花氷雪妍弟子送师张别筵緑莎为茵桞为幕次第再拜春风前春风东来吹马耳马蹄咫尺长安市尽道先生自此升君不见三鳣堂中杨伯起
　　挂剑台和黄子邕
　　生诺诺尚浅死诺诺更深当时季子意即是徐君心嗟嗟徐君骨已朽寳剑摩挲在吾手正拟临岐解赠君不意挂君坟上桞挂剑果何益聊以明不欺当时让国心肯使徐君疑于乎剑可折台可隳死生之诺不可戱
　　狼山青为许光禄赋
　　狼山青山前慈乌终夜鸣儿闻乌声忆慈母母今逺矣儿心苦三见江南秋草黄泪珠不到坟头土有母寿且康有弟垂金章胡不买船归故乡故乡介母寿外孙拜姑姑拜舅甥已成翁姑白首团栾且共樽前酒酒醒月斜思早归江南更有糟糠妻
　　霜叶红赠友还华亭幕官
　　霜叶红霜叶红霜叶照人如酒浓青袍幕宾上官去挂防开船江水东江边小娃年十五临江踏歌对君舞淮音呉语总销魂不是璚花旧时谱忆君折桞西湖曲湖上诸峯为君緑一夜江南春信通画舫银鞍竞相逐东风一分手去酌华亭酒华亭白鹤不归来二陆文章亦何有江边鳬鹥毛羽稀慎勿惊人撩乱飞
　　君莫疑赠薛起宗
　　有弓莫朝射有剑莫夜舞舞剑空惊半夜鸡射弓须射南山虎当年意气双白虹三尺寳剑两石弓平沙软草马蹄疾仰面射落南飞鸿归来面皱头雪白鱼皮包剑弓挂壁逢君一笑杯酒空怜我衰顔手无力手无力眼有眵作歌赠君君莫疑英雄老去众所薄何独区区杨去非【先生年五十更名曰去非】
　　赋得归防泾送夏仲信之江北
　　客舟不肯停相送锦防泾泾边数株桞株株落秋声当时种栁临泾水桞叶参差间桃李君王日暮防花回一色锦防三十里朝从泾上出暮从泾上归吴謌聴未了花落鹧鸪飞鸟散春无迹泾上丛丛春草碧自是君王爱捧心美人那得倾城国古来奢丽那能乆菲衣恶食传不朽君过长淮向汴河请君更防隋堤桞
　　送葛仲行逺游
　　子有逺行役我有逺行诗逺游防万里山川浩无期青山盘盘日欲暮车轮高随飞鸟度笑杀东家白面郎一生不识城头路
　　七色荼蘼花
　　朝出月在牖暮归星撒沙今朝下马日未晚见此七色荼防花千葩万蕚春无价绮雪湘云堆满架题品当居芍药前温柔岂在蔷薇下我爱名花天下无中泠之水四腮鲈谁将十様天孙锦织取徐熈没骨图
　　双椿堂
　　大椿叶青青小椿叶薿薿堂中两眉寿共坐春风里春风揺揺吹紫荆两翁白头亲弟兄兄当有孙弟有子两翁之寿从此始
　　庚戌元日立春试笔【二首】
　　桞暖已破眼梅寒尚含腮腊随除夜尽春逐嵗朝来鳯凰台下春归早龙池桞色瀛洲草一夜东风雪尽消十年南国人空老富贵非吾愿文章非我能且沽白下桥边酒来防金陵市上灯
　　其二
　　南山雪已消北山雪盈尺信知南枝花早得春风力帝城回首春光近桞上梅边见春信白玉椒盘内史传红罗彩帖词臣进贫贱何足防功名非可夸且沽白下桥边酒来防金陵市上花
　　白云书舎
　　我家住山深白云满长林爱云如珙璧友云似同襟去年辞云向城市云亦相随渡江水我留城市云还山梦里时时防云起君家茆屋鉴湖西屋上青云作队飞爽气每沾毛义檄晴光长映老莱衣祗今薇垣畨夜直咫尺蓬莱云五色郤向升州望越州呉山万防呉云白
　　九日袁賛府宅赏菊
　　自我离姑苏已负两重九不独无钱对菊花白酒黄花总无有前年九月吴城破廿口仓黄惊窜走去年重九客荥阳泪眼西风盻衰桞那知此日来句曲秋水自佳惭白首到处逢人索佳菊预恐无花孤此酒东隣送我青两株细蕋含苞香未剖耐何无花亦无酒不愤有酒成不偶丞家数本花正繁秀色幽香照窻牖入门一见清兴发乱挿乌巾笑开口主人抵掌怪我狂我自有得忘老丑三年仅逢一饷乐此后宁知不愧负便须筑室满山田种菊循篱秋百亩年年酿酒荐秋菊笑引妻孥寿慈母世事茫茫未可期聊作长歌示佳友
　　苎隠为句曲山人翟好问作
　　种桑百箔蚕种苎千疋布先生种苎不种桑布作衣裳布为袴桃花雨晴水满塘乌纱白苎春风香野蕉山葛不敢并越罗川锦争辉光儿童漾纱妇纺织卖布得钱还买帛黄绵大袄一冬温白雪中单半襟窄今年苎好亩百觔堆场积圃长轮囷床头白酒夜来熟杀鸡煮鸭邀比隣东家种桑青绕屋官绢未输空杼轴妇姑相对难无衣先生饭饱方扪腹
　　送汲县主簿朱孟仁
　　我耕蘓台云君钓苕溪月万里西来始识君相逢未乆俄相别梁园十月万树稀北风满地尘沙飞客中送客未忍别感慨握手临大堤问君此行向何所大河之北汲县古桑柘遥连晋都邑牛羊近接曺风土县民出郭迎县官苦酒味薄柤梨酸道傍再拜劝官饮礼数朴畧诚堪观知君下马人争爱白栏乌防红鞓带百年华夏总戎衣【中原方治】忽防中古威仪在父老喜极复涙垂廿年兵燹悲疮痍儿孙汨没骨已朽老眼复得逢雍熈人心如此亦难治要在从寛布君惠犬足生牦户不扄牛租减额人长醉嗟我前月除荣阳入门野蒿如屋长日斜吏散公宇静时有雊雉来飞翔方除瓦砾治官道已见居民归稍稍自愧才疎抚字劳嗟君年少蜚腾早清霜一夜满河氷此别怜余白髪生主簿官卑君莫厌程九万自兹升
　　彭蠡阻风
　　昨日南风颠轻舟挂席如飞仙又如快马走空阔造父王良相先后今朝北风吼白浪飞天大如斗舟人劝客莫忩忩君不见世间快意那能久
　　舟抵南康望庐山
　　春山如春草春来无不好况是香炉峯百叠屏风围五老嘤嘤厯厯谷鸟哀朱朱粉粉山花开芙蓉削出紫雾上瀑布倒防青天来船头春山重回首世上虚名一杯酒李白雄豪妙絶诗同与徐凝传不朽明日移舟过洞庭兰花斑竹绕沙汀摩挲老子双愁眼细防君山一防青
　　登绳金塔望庐山
　　过鲁必谒岱入洛须望嵩嗟余夜半入彭蠡月黒不见香炉峯明登望湖亭雨气何空蒙山僧指防笑五老五老正在烟云中今朝蹑层梯髙标揭晴空匡庐逺出百里外紫翠映带春霞红虽云彷佛见顔色巳觉浩荡开心胸在山防青山佳处未尽逢不如逈立万仭表一日览尽千玲珑何当生羽翰两腋乗天风不论雨雪与晴霁回翔下上饱玩八面青芙蓉
　　过剑江闻岸上鸡声
　　劔江光似劔霜月寒灔灔轻舟载月江上归半夜鸡声起茒店寒鸡自啼人自寝鸡声不到黄公枕
　　癸丑元日
　　霏霏元日雪脉脉人日雨春来无日不轻隂薄雾寒云满南浦常年有雨复新晴淑气韶光淡绕城草色未迎金勒马桞条先映玉楼莺今年风雨兼氷雪忘却春幡庆春节野杏缄愁待酒催江梅索笑邀人折谁与观云卜大通且须祈谷问年丰相期十二楼前月賸防花灯万防红
　　忆省掖千叶桃花
　　秾李积皓雪繁桃炫朝霞江边日日见春色尽是寻常儿女花东阑一树能倾国千瓣玲珑谁剪刻半吐疑红却胜红全开似白元非白旁观浅淡正复浓雅丽称月开宜风隂晴晚午各异态嗔喜笑嚬无不工嗟我匆匆簿书急时复微吟对花立白苎犹沾夕露香青鞋不怕苍苔湿而今漂泊楚江滨想像丰仪一怆神惆怅当时防花客对花还説去年人
　　水云居为刘文丙赋时予有山西按察司副使之命故末语及之
　　我本山中人防云三十年白云如故旧入我秋堂眠去年辞云向城市云亦相随渡江水我留城市云还山梦里时时见云起明日驱车上太行山青云白树苍苍忆君茆屋潇湘上云满衣裾水满塘
　　为山西李叅政题红竹
　　山西无竹防认竹竹不真翛然山泽古君子忽作年少如花人想应血雨潇湘渚洗如琅玕碧如许翠华莫睹覩霓旌泪洒红氷啼二女口脂香容未老望入霞光九疑小鹧鸪声喑緑烟消丹穴朝阳鸣鳯鸟尔不知此外虽异心恒虚赧顔诉向谁人道















　　眉庵集巻五
　　钦定四库全书
　　眉庵集巻六
　　明　杨基　撰
　　五言律
　　新嵗见月
　　桞外纎纎白梅边淡淡春年光兼月色此夜一时新未拟开金镜先将照玉人更须三五夜相逐寳车尘
　　雪中桞
　　春雪晚萧萧随莺上桞条渐将丝共结终与絮俱飘泪粉凝啼眼珍珠压舞腰东风自怜惜留映赤栏桥
　　雪中燕
　　燕雪两差池相兼拂绣帏玉楼迷故垒珠箔见乌衣斜讶冲花落轻疑掠絮飞晓寒人未起还认画梁归
　　元夕前对雨
　　雪后亷纎雨江南浅淡春莺花无那客灯火正愁人石润苔生髪氷消水有鳞九衢明月夜车马徃来频
　　感春
　　独立何所爱江空春水遥旧情题竹见新恨对花销束脯非沾禄闻钟岂造朝惭非鞲上鹘风起欲凌霄
　　近有
　　近有山东信河南已退兵初闻通汉使又复叛齐城机笑多疑失师怜少算倾如何金四万容易托陈平
　　谢饶内史惠江芷
　　花掩露猗猗情深寄一枝已防辞众草还得近华芝緑艶明书积青芬落砚池野人无以报頼有木桃诗
　　池阁晚兴【二首】
　　池阁敝重扉林光动浅漪病嫌纨扇早愁觉漏籖迟雨鹤饥犹立风荷弱屡欹防防空濶外极目有蛛丝
　　其二
　　乆隂人迹断苔迳雨痕交树宻枝藏果池清藕露苞铃将惊鸟掣槛或饭鱼敲自笑窻间枕多眠觉面防
　　秋齐杂赋【五首】
　　刘表知先主怀王识沛公未闻牧夏口先已入关中今古车书异兴衰厯数同方惊鸡作鳯当信鹜非鸿
　　其二
　　今日长洲苑秋风列羽旗不图新约法复见旧威仪鼔舞儿童乐歌謡父老悲烟埃方衮衮禾黍正离离
　　其三
　　叹息冯唐老吁嗟李广贤穷通元有命生死讵非天鼔角西风里江湖短髪前南飞有鸿雁一字若为传
　　其四
　　晚树霜犹碧秋花雨未黄戎衣轻綉锦旅食尚糟糠驿路千山隔河流一苇航毋忧兵不戢已定法三章
　　其五
　　逻卒去不返行人愁未回正须犀作甲毋用玉为杯清泪寻常落丹心早晚灰交仍期管鲍书或似邹枚
　　七夕
　　楼逈秋河逼帘虚夕露侵巧于间处乞愁向别时深月殿蛛丝绕星桥鹊驾临年来孤此夜儿女亦伤心
　　送沙天民之无锡兼简张彦祯
　　风雨送君行溪山伤我情故园春种麦高桞暮啼莺乱世难知已常谭愧老生兹行见张翰怀抱得深倾
　　谢雪坡参政入淮
　　维舟竹外坡把酒唱离歌沙雪融将尽江花开未多淮兵春入戍津吏夜鸣河伫望南归日君恩早赐罗
　　早冬
　　沙浅蒹葭白林深橘柚红水鳬晴趂日山隼夜呼风世乱嗟亲老家贫任嵗穷平生迂懒意未忍即从戎
　　露
　　露浓初滴横江白渐多珠光聨玉陛金气逼银河甘和杯中屑凉侵袜底罗无人为収拾的烁满秋荷
　　梅花清梦为沈敬赋
　　霜月路西东梨云影淡浓孤灯数声角急雪五更钟时向愁边得春于醉里逢不须寻旧迹湖上两三峯
　　夜坐怀天倪
　　偪仄仅容膝归来方解衣冥冥孤鴈去扰扰乱蚊飞物理谁能识人情岂故违隣家有修竹頼尔破愁围
　　宫怨
　　旧宠忆专房罗衣有赐香偶来春沼上闲坐緑隂凉鳯髻从教侧蛾眉懒画长新愁千万种一种一思量
　　送王季野
　　为爱王崇教书名虞禇齐龙文题玉轴鳯册缕金泥涤砚云生沼笼鵞雪满溪诸山多晋刻时复到河西
　　初夏过宁真道院
　　真馆坐微雨午堦兰气清以兹鱼鸟性遂识水云情佳树细花落清池圆叶生芳时与幽赏欣此一来并
　　谑桞【一首二句作春浅爱鵞黄春深叶渐长】
　　袅袅复扬扬春风折又长絮飞疑燕拂枝重觉莺藏晚挂初三月秋零一夜霜江边千万树此树断人肠
　　隔隣桃花
　　春色防低垣晴梢露未干不愁开处逺深恨折时难水或漂香出人应罢綉防愿慿双蛱蝶将梦过东阑
　　孤坐
　　春事忽已晚江云仍乆隂乾坤芳草阔风雨落花深思极惟孤坐愁多却短吟岂无游览意触日总伤心
　　闰七夕
　　星桥方泣别银渚喜重过鹊整初回驾鸾停暂掷梭欢如前防少情比去年多可是勤耕织防容两渡河
　　秋日舟中见蝶
　　趂暖戱晴川依人上画船粉销烟翅薄香冷露须拳野菜疎篱外山花小迳边夜深桃李梦犹在绮罗筵
　　孤云为王子囦赋
　　断影落平湖隂云逺更孤山川遗迹在天地此身俱空濶飞还白氤氲防欲无何须叹漂泊神化亦须臾
　　聴雪轩
　　虚檐迸玉鸣入夜转分明风响不相似雨声无此清倚窻心不倦拨火耳频惊道是梅花落梅花落更轻
　　直溪闲居
　　处士居谷先生隠直溪水流无曲折沙或涌高低船向花间入云来竹外迷怡然冲淡意欲与古人齐
　　荷叶
　　圆的破蓬苞孤茎上藕稍雨撑栖鹭屋风卷防巢溪友裁巾帻墟人作饱包小娃曽已折新月拜湖防
　　桐树
　　珎木曙鸦啼瑶枝小鳯栖材怜工制瑟叶想戱裁圭凉送秋声早隂移夜月低梦回疎雨滴人在辘轳西
　　谢徐良夫惠米
　　玉色西溪米蒲囊手自封恩同粟五秉宠过禄千钟云子鲜鲜滑红芒细细舂加飡愧尸素饭饱一支笻
　　季迪病目戱作
　　不寐聴隣钟声来觉耳聪夜吟斜避月晓立背当风万象空花外千山雾雨中欲行俄触戸昏昼问儿童
　　溪山小隠
　　何处溪山隠衡门对野桥晚风携鹤子春雨种鱼苖小迳钭通竹疎篱曲防蕉人生闲自足不用楚词招
　　盟鸥亭
　　旧业水西头新盟结众鸥羣疎寒不散影独暮相投菡蓞陂塘雨菰蒲野岸秋青田无白鹤得此复何求
　　雨
　　雨急愁云黒窻虚爱竹青石泉流细细山鸟去防防醉里倾荷业饥来煮茯苓不知刘道士何用换鵞经
　　爱竹轩
　　为爱轩前竹平安惬此心雨声西涧晓秋影北堂深瘦倚差差玉疎揺细细金闲容扶短防幽处一披襟
　　偶题
　　身懒交游絶时危感慨新清江催短鬓芳草怨归人花落纵横雨鸎啼淡荡春欲揺舟楫去波浪没平津
　　晓起
　　晓起忽钩帘青山在短檐花疎风更减衣薄雨重添别意因诗记闲愁与病兼灵荃龟防在其奈不能占
　　送胡鼎文游越
　　脉脉寒食雨差差桃李花君能轻逺别我独爱春华山县増新垒江流失旧沙不须探禹穴科斗已成蛙
　　送孙彦声都事之淮安
　　忠防不可见幕下得遗贤防可西平楚书能北守燕春旗峡石砦暮雨芍陂田勿易开边隙兵交又十年
　　赠沈真仲征士
　　花落满烟莎兰舟喜见过壮心丹未已愁鬓緑无多小燕斜斜舞新莺婉婉歌都将旧游意一笑付江波
　　送王仲容之上海
　　薄宦依东海孤城隔戍烟花疎寒食后人逺暮防前深巷编蒲履斜岗种木绵母烦厌荒寂微禄有畬田
　　寄叶徳彰戴叔能
　　江逺树层层蒲荷叶渐増酒樽池阁雨棋局夜船灯竹净删逾瘦花疎扫未能亭亭川上鹄风雨防飞腾
　　寄海盐杨砦官
　　海屿通村险边城出敌遥旗灯秋塞雨铃柝夜沟潮士饱争投石农闲数舞箾毋令废収获高陇有枯苖
　　送范彦章之隽里
　　轻防挂渚蒲两日到南湖寨结防秋伍城添筑垒夫多风枣花落少雨稷苖枯见説随阳鴈嗷嗷满路隅
　　寄金友直县令安吉
　　山栅防层层城陴遇险増逺烽朝屡报高橹夜频登薄产千株栗荒租半亩菱怜君治斯邑亦复有能称
　　过束氏废园有感
　　苑废主频更才登意即倾燕归隣屋住蛙聚野塘鸣瓦砾鸳鸯字沟渠环佩声惟余数株桞衰飒尚多情
　　壶中挿绯碧桃索高二校书同咏
　　丽质鬬春华纎秾间更嘉緑烟萦绮雪红雨乱青霞醒醉休相妬仙凢自一家春风忽披拂防缀舞防斜
　　春晖堂
　　春树蔼晴晖山云并舎飞双鱼供处馔五防戱时衣病毎通宵坐贫长负米归人方念离别得养似君稀
　　瓶中挿松竹緑蕚梅偶赋
　　清肌不涴尘緑蕚破初匀松竹为三友芝兰是四隣未销金殿雪曽报玉堂春欲借东风便持将寄逺人
　　赠婉素
　　同祀碧鸡神丝萝又结姻文如谢道韫书逼卫夫人兾缺终相敬梁鸿不厌贫还能事荆布归钓五湖滨
　　初夏试笔
　　池阁已南风莺残药自红坐怜脩竹里行爱緑隂中衣湿蕉无力罗轻扇有功欲揺孤楫去江濶雨蒙蒙
　　贺赵季文推官致仕【二首】
　　白髪还家日青衫告老时乡人邀入社朝士送题诗晚步鸠为杖晨飡肉作糜时时来故里能读道傍碑
　　其二
　　年至即投簪非縁老病侵车无三骥锡嚢有二疏金荷叶清江曲苔花緑树隂不须休沐暇日日此追寻
　　方氏园居【十首】
　　北墅花连屋东园菊绕庄病长陪客坐老不厌人狂鵞鸭双陂雨楂梨小树霜他年倘相过里邑定名方
　　其二
　　多水少尘埃经年不扫苔竹繁频洗叶松老别求栽雪窦看碑入云窻晒防开徐文与张羽乗月想能来
　　其三
　　秋气入郊墟新凉似雨余嚢収试騐药藁集着成书酒熟知愁减花开觉病除何曽废钱买山果及溪鱼
　　其四
　　解佩酬琴价将书当酒赀竹楼聴雪夜梅屋防花时女嫁为农妇児从作圃师隣翁无奈俗招饮岂能辞
　　其五
　　昔事李轻车豪名动狭斜鸎声吴苑树骢色武陵花观妓江楼月弹棊水殿霞归来种果鉏畚是生涯
　　其六
　　旧物嗟孤剑春风别五陵未衰先遣妾已静更疎僧徃事真骑虎中年得纵鹰两溪千顷月谈坐不须灯
　　其七
　　春社村村鼔丰年乐事同全家两溪上连日百花中母送归宁女儿邀读法翁莫言田野意即是有虞风
　　其八
　　由来种地随处即青门习俗羞营利甘贫耻受恩挂簑秋树湿濯足晚溪浑欲访龆年友漂零只自存
　　其九
　　园庐依緑水无吏索租钱嵗计千株橘秋成半亩莲饮先诸客醉诗许众人传为爱溪光好经旬独棹船
　　其十
　　回汀兼复渚迢逓入渔邦有港皆通檝无山不到窻疎烟春陇犊深雪夜篱尨过客停舟问而翁恐姓厐















　　眉庵集巻六
　　钦定四库全书
　　眉庵集巻七
　　明　杨基　撰
　　五言律
　　省垣对雨【二首】
　　朱邸开东阁青闺对晚林雨苔行处湿风叶坐来深俯仰唯缄口交游孰吐心偶逢佳节醉万事总销沉
　　其二
　　旧雨深丛菊新霜小树枫醉怜花冷淡愁爱叶疎红沙逺无鸣柝江寒有断鸿羁懐谁共语黙黙坐书空
　　赠秦侍仪
　　文采玉姢姢班行内外联蕃王从学拜邉使通笺侍立彤庭上追趋法驾前今朝退朝早衣上有炉烟
　　送翰林修撰刘用章赴滇阳
　　桂苑思戎客薇垣亚相才人皆期管乐我独爱邹枚雾雨炉熏掩星河殿影开玉堂清切地迟尔早归来
　　宿髙季迪京馆
　　岁晚此相逄乡情佀酒浓语长销夜烛梦短及晨钟急雪风鸣苇微云月照松鸡前趋阙去寒树晓茏防
　　春尽始闻莺声
　　众緑蔼园池莺声啼更宜爱于三月暮听似百花时上苑啼应早南风见自迟绿窓残梦断相忆海棠枝
　　为牛谅侍御题画
　　步履近星辰霜凝翠栢新自怜乌府月应照白头人綉斧监祠夜封章待漏晨清朝崇孝治一饭不忘亲
　　和牛侍御懐弟之作
　　春草绿芊芊看云忆惠连午隂花蕚上秋色鴈行邉此日临池坐当时听雨眠应将舒巻意戱防北堂前
　　懐吴中赤山旧业【二首】
　　东林携策处南垞释耕时一迳都縁石诸泉尽到池静怜松响续凉爱竹隂移盛世容归隐毋令解组迟
　　其二
　　渐与世纷逺自然尘虑消沿随碧溪水径渡绿隂桥岐路迷还识孤村近却遥闲身任来徃不爲野人招
　　夏夜有怀
　　重露澄秋色轻风生夜凉碧看湖草乱红爱渚莲香有弟徒相忆何人不异乡悲笳在城上双泪落衣裳
　　逄郑校书
　　一从淮水别千里各西东又是秋风后相逢客路中须眉怜我老忧患忆君同遥想西斋宿孤灯照影红
　　江村杂兴【二十首】
　　春墅一鸠啼桥危懒过溪径苔都上壁野菜不分畦倚杖妨花宻看山碍竹低欲知幽隐处风雨白门西
　　其二
　　陋巷泥三尺无人访隐沦窓鸣风减睡炊断雨添贫野路花迎客江桥栁送人暂须依薄俗憩此窜余身
　　其三
　　春色冶城东花浓笑老翁燕迟双垒破蜂早一房通薄瞑山腰雨疎纹水面风便携蓑笠去垂钓绿蒲中
　　其四
　　判醉望愁醒愁因醉转増已归仍似客投老渐如僧诗兴风楼笛棋声雪舫灯莫言浑不解此事野夫能
　　其五
　　东瀼复西圻村村可钓矶草于烟处宻花较雨前稀小管催莺出疎帘待燕归伤心新栁色犹妬旧罗衣
　　其六
　　偶因辞禄去聊傍苇邉居瓢弃频赊后衣存屡典余晚帘花掠燕春水絮吹鱼复恐沙崩石杨栽挿绕庐
　　其七
　　江桥春别后沙舸独归时鵞鸭东西宅菰蒲逺近陂藕深荷盖宻竹瘦笋鞭迟野趣谁能识唯应白鹭知
　　其八
　　斜槛俯江湍轻帘矗小竿栁寒莺羽湿花暖蝶须干酒或临流酌诗多写石看不因迂僻地那得此身安
　　其九
　　江影揺春树潮痕折晚沙绿芜三尺雨朱槿一篱花去国仍思国还家复梦家自无干禄意何必逺京华
　　其十
　　将雨山光黒初晴树色青卖薪沙店逺占糓瓦灵石枕支頥冷江瓢潄齿腥醉余春睡熟长得鸟呼醒
　　其十一
　　乍暖夹衣轻闲依緑渚行鸟喧如有诉花似伤情风度思前辈才华畏后生自缘耽野趣初不爲逃名
　　其十二
　　诗废并无藁琴亡况有函菌生舂药臼苔蚀种花镵径湿慵频扫畦荒懒自芟畏人询徃事欲语意先惭
　　其十三
　　江月盈盈白墟烟细细隂茅茨孤碓急机杼一灯深短笛多悲调长歌少醉吟自怜知已尽空负壁间琴
　　其十四
　　野渡缘沙濶村酤入市遥雨篱花婉婉风箔苇萧萧祠古犹供祭坟荒不禁樵夜来沙觜没漂断屋西桥
　　其十五
　　僧居映栁庄渔市入横塘晚渡双桡月朝吟一砚霜疗贫知有术医俗笑无方种得青青草离忧頼尔忘
　　其十六
　　清流曲几囬吃饭此山隈歌断怜莺续诗迟畏酒催晚晴初见月春尽尚逄梅归路缘江熟支笻不用陪
　　其十七
　　江渚疑无岸防芜逺接波花疎游骑少酤贱醉人多燕已将雏出蜂能负子过只愁春已晚欲借鲁阳戈
　　其十八
　　咫尺南朝寺松杉覆短垣野猿偷佛供山鸟学人言石气晴犹湿泉声静却喧尘心乆空寂随意给孤园
　　其十九
　　仪困非无舌顔贫尚有田病多赊药劵贫乏买山钱白璧交征日黄金宠赐年都将旧游梦一笑野沤边
　　其二十
　　情深却倦游矮屋任低头花落东风怨莺啼夜雨愁酒烦隣媪买诗许社僧求欲驾东家鹤吹笙到十洲
　　句曲秋日郊居杂兴【十首】
　　茅屋人归后荒村更异乡树寒乌绕月江冷鴈啼霜影頼灯相续愁缘酒在忘明朝覧青镜白髪几多长
　　其二
　　出门山气夕循径入谿隂野水经寒浅秋风到晚深草潜惊鹘兎莎露啄鱼禽自采黄花嗅谁知独步心
　　其三
　　渐老爱秋光升沉意两忘鴈声偏到枕虫响故依床薜荔千林雨芙蓉一树霜故园樷菊在衰飒为谁香
　　其四
　　庭树聚栖鸦溪流没浅沙瘦怜人似菊浓爱叶如花秋色都连水寒云忽变霞自惭长在客无地不思家
　　其五
　　牕掩辉辉烛炉消细细香无风寒尚浅有雨夜偏长饥防摇空槖枯萤委破囊十年江海梦此夕讵能忘
　　其六
　　地与华阳近三峰独徃来草香千品药松老一身苔书怪偷读门经鹿撞开墙东有修竹移向北庭栽
　　其七
　　编竹补疎篱生刍束酒旗鸡豚田祖庙鹰犬猎神祠玉糁菰为粉璚酥豆作糜儿童采芦叶争学短箫吹
　　其八
　　欲往竟无适意行仍独还猿声黄叶寺牛背夕阳山书弃将成业身投未老闲相逢莫嘲诮才与不才间
　　其九
　　偶随黄蝶去岸帻树边桥卯酒红初散朝霞白渐消沙平畱鴈迹水落见鱼苗却爱箕山老从容弃一瓢
　　其十
　　落叶拥柴扉村深客过稀晓车分谷去晚笛饭牛归渔负雨蓑立鸟啣霜果飞此中真小隐予亦久忘机
　　杜伯寜雨中相过晚晴送别
　　念汝能相过危桥渡野塘入门巾屦湿满席芰荷香我爱秋前雨人夸午后凉都将耕凿意一笑送斜阳怀句容县中诸友
　　武师文
　　山市绕寒防云分半榻灯苔荒征讼少果熟税钱增薄俸长畱客新诗或寄僧朱弦嗟久断欲续竟谁能
　　赵仲
　　古貎复长须山林一老儒丰城埋古剑沧海得明珠文气曹刘并才华沈宋俱故园诸友尽相见独踟蹰
　　栢师文
　　白髪已千茎相逢喜气生看山留十日待月坐三更秋浦槎头钓春泥谷口耕莫言踪迹閟朝市乆知名
　　翟好问
　　爱尔山城隐柴门对县衙酒赀千畆苎生计一园雨步荷巾湿风吟蓆防斜时时扶短杖看竹到东家
　　居行恕
　　一榻卧秋隂松明照夜深瓦枰山馆奕石荐竹琴老爱笼鵞字贫消买药金冈头三日别叶落乱蝉吟
　　樊楚尹
　　绿幙雨初凉闲斋夕漏长砚生秋藓碧花落紫薇香教子抄书法逢人录酒方自缘耽野趣台阁意都忘
　　吴善养
　　心境两俱寂松风时掩关佩纫兰叶紫冠制竹皮斑饮少长先醉吟多每自删近来登眺懒满壁画秋山
　　吴损庵
　　玉笈佩神经双瞳炼更青秋云分席坐春雨卧楼听扫石持鸾尾泉洗鹤翎清虚长不食轻欲驾飞軿
　　巫山隐
　　巫山青十二一一楚江濵自入山中隐都忘梦里身玉冠苍水佩鹤氅紫荷巾媿我方为客秋风满靣尘
　　送句容刘少府回扬州
　　家具一车轻囊书与短檠吏多难别意人有去官情防影江沉寺箫声月到城竹西寻旧业烟雨绿芜生
　　赠华阳道士徐介之
　　太极仙翁剑相传此瘗藏藓痕皆鉄色松影尚雷光斗阁三花供真坛半夜香便须邀顾况特地宿君房
　　客怀
　　休官得养亲况及楚江春喜极花迎笑情多栁效颦玉醪银叶鲙红稻紫丝莼遥想西园草青青待逺人
　　七月十四日过龙江
　　亲已年逾九儿才月过周家贫归似客路远去如流失意萤辞火惊心燕感秋平生离别泪相对未能休
　　沙河舟中
　　旅怀归正急春色到非遥草际风初泛兰心雪未消鹭明欺白髪鸥快避轻桡得遂归田计殊恩感圣朝
　　仪真逢张孟恭
　　相见独依依都缘防靣稀故乡诸友散独客几人归江总头全白刘琨事已非野鸥知别意故绕夜航飞
　　州逢邱克荘
　　江水靓如空江华冷未红怜予犹客里羡汝已乡中白苎青衫雨乌纱短帽风不须摇艇子垂钓五湖东
　　闰七月二日发淮安
　　舟行日已晡防影动樯乌河伯抛钱祭风神酹酒呼红怜似蜜白爱芡如珠且就篙师醉何烦问远途
　　至钟离发书寄婉素
　　漂泊嗟吾远支吾頼汝贤老亲思馔肉痴女忆衣绵刀尺砧声里灯花笑影边聊将千里梦持送到金川
　　盱眙怀古
　　旧说盱眙县居民不掩关鸡声啼鸟上人影落花间帘幙层层雨楼防靣靣山惟余孤塔在秋藓绿斑斑
　　舟中闻促织
　　促织来何处哀吟近短蓬不堪为客里况复是舟中残梦寒衾月孤灯夜枕风此时肠欲断恨不耳双聋
　　元夕前雨
　　楚泽春初入巴江水又来草怜容易绿花恨较迟开月暗灯慵试衣单苎懒栽晴光在梅栁应待鼓声催
　　人日怀高启
　　客路逢人日流光惜易过楚山青渐少吴树绿还多短草茸茸雪轻鳬队队波无因寄高适诗罢独吟哦
　　哭陈仲野都事没任所【二首】
　　氷雪阻修途畸魂托老奴百年乡梦断万里客坟孤囊槖遗书在期功远姓无一盂寒食饭谁与扫榛芜
　　其二
　　舆绋暗风沙丹旌映晚霞吏人营殡殓童仆着衰麻袭廕无遗嗣招魂有外家重来恐迷处记取路三义
　　送沈自诚任武康县丞
　　朱绂还家日青衫佐县时野蚕春自蠒山犬暮生牦细读隋唐律间临汉魏碑都将晋阳事冩作送行诗
　　寄张彦祯
　　城小更临边今闻太守贤牛归新覆屋农种久荒田机杼春坊月旌旗昼垒烟直须兴礼乐闾巷尽歌弦
　　省中元夕剪防簇牡丹灯一树戏题
　　防树玉为柯银灯锦作窝绛纱笼月小金剪得春多暖艶千枝雪天香五色罗掖垣斋事肃相对夜如何
　　洪都
　　江流与郡通山势向西雄绿树南风里黄梅细雨中城门帝子阁鉄柱羽人宫欲就苏公饮东湖小圃东
　　立夏前一日有赋
　　渐老绿隂天无家怯杜鹃东风有今夜芳草又明年蚕熟新丝后茶香煮酒前都将南浦恨聊寄北眠
　　东湖晚眺
　　沤没岸如无凉多栁易枯巫归神庙静兵语驿亭孤日落霞明渚虹收雨暗湖此时篷底坐天尽是东吴
　　湖口见月
　　秋月自婵姢澄波照更妍梳怜宫鬂侧眉想镜防前初见愁将堕犹观喜渐圆旅怀何处感风露九江船
　　风雨泊舟
　　江渚初寒夜全家在一篷漂零兼主仆忧患及儿童柝响孤城雨钟声远寺风明朝青镜里须髪定成翁
　　晚过秋浦
　　淡日雨晴天江村正可怜碧云初见鴈红树尚闻蝉一望皆秋色千山各暮烟自惭簮组累羞近钓鱼船
　　晚登峨眉亭
　　亭子慿虚好登临似镜防江分一股折山作两眉开浓爱秋烟隔颦疑暮雨来短歌聊共冩深愧谪仙才
　　沙河至采石【四首】
　　近午风犹热微隂日已凄病躯劳更弱忧色瘦偏黧路转蒹葭入舟从络纬栖此中肠易断不待玉关西
　　其二
　　河曲防频转波高梦屡惊学人狐拜月照骨鬼吹灯断甓沉沙嘴残碑露石不知何县邑芳草没荒塍
　　其三
　　病后难为客天涯独此身几朝才听鹊千里未逢人梦好徒増喜诗工不疗贫悔将孤钓艇抛弃五湖滨
　　其四
　　舟中逾一月驿路及三千老泪青衫上新愁白髪前蛩声秋岸雨鸿影暮河烟不有西征客谁同此夜眠
　　逢乡人俞武仲
　　酾酒酹江神占风欲问津偶于春草外逢着故乡人语宻终难别知新却易亲因君问先垄清泪满衣巾
　　江船早起
　　霁色耀轻霞风樯起曙鸦防寒慿酒力避浅问渔家日出鸡鸣树波清蠏上沙此时篷底坐极目看芦花
　　夜坐
　　坐久一船霜神清念虑忘水当深夜白星隔大川黄钟断松间寺灯归栁下庄鳬鹥方露宿渔父莫鸣榔
　　夜坐闻江声
　　天寒月满川冬夜木兰船人影清于鹤江声急似书残灯落烬香在帐留烟多少关心事相随到目前
　　江船闻柝
　　月皎江逾白沙明岸欲无柝声寒郭静人语夜航孤酒渇思分橘衣单怯絮芦遥怜抱关者霜露裂肌肤
　　宿云港【三首】
　　新月低江树回风叠浪花珠明初见斗绮淡欲销霞转柁防危石收防避浅沙邻船有渔火儿女自成家
　　其二
　　孤檝辨渔舟双旌识戍楼江山人老去岁月水东流鹜外霞催晚虹边雨送秋不因风浪急那得此淹留
　　其三
　　江濶净无埃澄澄一鉴开两防烟外小单橹月中哀更静沤初定秋深鴈未来谁家东戸好蒲栁逐行栽
　　晚入湖口过大悲阁
　　石断岸争出萝垂树倒县僧吟秋阁雨人渡野航烟鴈鹜清江畔蒹葭白露前终惭累轩冕空学在家禅
　　至吴城山得南风过湖
　　沙嘴南风起船头雨正飞人方离别去鴈又竟辞归暖日红生晕晴波绿涨肥龙君庙前栁顔色妬罗衣
　　谒鄱阳湖龙君庙
　　剑履朱袍列幢幡碧殿开舟人沉璧祭神女献珠来欲雨蝉鸣树将风鹊绕防瑶函有珉册犹是楚王裁出左蠡望庐山时春雨新霁山色明润独不见五老峰为赋
　　瀑布银河落香炉紫雾分诸峰皆翠碧五老独烟云涧湿雨犹滴坡香草自薰遥知幽絶处麋鹿自成羣
　　夜泊琵琶亭闻笛
　　夜泊古亭边春愁满画船青衫司马涙红袖琵琶弦故国人何在澄江月又圆谁将折杨栁三弄落花前
　　江边小旗亭
　　亭子枕春沙青旗趁雨斜潇湘新画壁桃李旧栽花换酒来双鲤当鑪立两鸦当年下江客相约送新茶
　　雨中登望湖亭有怀幕中诸友
　　水接虚无白亭浮浩荡开登临能几日风雨又重来藕湿花初敛蒲深叶半摧乍同诸友别吟望独徘徊
　　鹦鹉洲
　　绿绕武昌城遥连汉口营防芜昨夜雨鹦鹉旧时名诗句怜崔颢才华惜祢衡谁能洲下泊不有钓蓑情
　　江夏朱元瑾折兰花见寄
　　幽兰不易得孤洁比秋霜自可供金屋何须寄草堂一花湘水碧数叶楚山长便结参差佩罗衣十日香
　　岳阳楼
　　春色醉巴阑干落洞庭水吞三楚白山接九疑青空濶鱼龙舞娉婷帝子灵何人夜吹笛风急雨防防
　　舟中闻杜防
　　落月祁阳路声声呌子规万山春尽夜孤枕梦回时客自伤漂泊人谁念别离无多眼中泪听汝不胜悲
　　宿巴陵
　　楚有巴陵好君山对县门暮烟湘树逺春雨蜀江浑日落船依岸人归犬吠村凭虚望云梦胸次讵能呑
　　入永州
　　石气隂才雾岚霏暖欲霞憩床腥畏虎饮磵毒防蛇红叶秋崖树青萝晚洞花江山盘屈外遥认两三家
　　零陵【二首】
　　地僻三苗近江回二水兼青林皆种蜡赤谷半收盐好武人轻鬭多祠俗尚占晚来山雾湿衣薄又须添
　　其二
　　古瓦笼山葛荒碑仆石楠江晴初涨雨城午未销岚瓮富鲭羞鹿杯浑酒饷蚺邦人尽麻枲终岁不知蚕
　　湘中杂言【九首】
　　春水连春草遥遥一望同烟江来汉口云树出湘中竹有啼痕碧花仍笑靥红谁能鼓瑶瑟哀怨向东风
　　其二
　　小雨弄春晴湖光媚更清髻怜新沐后眉爱靓籹成鹄洁知无累鸥明觉倍轻离离川上草端为客愁生
　　其三
　　鄂渚云归后巴山雨过时防啼湘女庙花落楚王祠家远身如梦愁多鬂易丝聊将身暂泊沙嘴看鸬鷀
　　其四
　　风起一湖香青青杜若长花迎冲浪楫燕逐使风樯欲采兰为佩仍褰荔作裳何如山阁上屏里看潇湘
　　其五
　　江晚树沉沉羣山入汉隂驿亭千栁暗僧院百花深鹭曝愁融雪莺流欲堕金旅怀元易感非有壮游心
　　其六
　　鸥聚江初静鸦啼树已昏碧湘悲帝子芳草怨王孙防影烟中浦渔灯雪后村匆匆万里客极目正销魂
　　其七
　　城近江临郭沙虚月在川栁宜春雪后花怯晚风前野防三家市乡音几处船坐听矶下水嘈杂响湘弦
　　其八
　　山霁云犹湿江寒雪未消双旗楼鼓急孤塔寺钟遥水緑鳬鹥藻洲香翡翠苕巴人暮归急横渡不停桡
　　其九
　　指防鸥飞处人间是岳州湘潭山乱出江汉水兼流深竹新祠宇飞花旧酒楼平生巴楚梦明日洞庭游
　　初入山西境
　　晋鄙不识稻来麰常在庖民居多土窟官赋半羊毛七月裘寒着千山狼夜嘷遗风唐俭啬古庙享臯陶
　　山西秋日
　　澹日荷香外微凉树影边俄闻落疎雨便觉是秋天塞近风寒早天高气偏忽思陈鼔吹万马向居延
　　和宋大叅省垣对雪
　　和风春前入瑶花雨后寒帘疎穿每易阑曲聚偏难客自衣裳薄人谁梦寐安掖垣今夜直离恨正多端
　　【阙题】
　　【以下俱原阙】












　　五言排律
　　水边见新燕
　　昔别秋风后今归社雨前巢非金屋旧人是玉堂仙頥颔公侯似腰肢妓女怜花明春殿雪栁暗御楼烟罗幕栖长并银屏过每聫尾寒莺共湿衣暖蝶争妍忽见青帘外俄逢绿水边莫嗔茆舍小台榭总萧然
　　早秋送赵景普东归
　　歌断复依依情多忍遽违未缘春色晚自感故交稀舟傍荷花宿人先燕子归乍凉才却扇多病欲添衣驿树风蝉咽江祠雨鹤飞几时摇艇子来扣竹间扉
　　元夕京城观灯与杨亷夫先生同赋
　　琪树绕春蛾银灯烂绛罗风柔宵漏永天近月明多瑞霭浮双阙繁星动两河仗迎仙佩出香拂辇尘过菡蓞层层雪鱼龙灔灔波清时更良夜游防莫蹉跎
　　送傅子敬宪使
　　朝散掖垣风恩乗宪使骢星辰天咫尺山水浙西东民力凋零后君心属念中江晴鸥泛雪云净鹗横空草复新年绿花仍故苑红无因送君去乡梦托防鸿
　　送竺孟容戍营丘
　　内殿朝辞日东藩报命时白门花婉婉青社草离离山雨朱袍湿江风锦帽欹祃牙朝进祝散敌夜吹箎士马惊铜鼓儿童织綉旗突围当左拒射敌中斜枝赤手千人服丹心一剑知功成正年少双鬓未如丝
　　赵宜人卫氏挽章
　　故国王孙贵名家母德新令仪推冡妇荣宠锡宜人读史青闺夜治丝锦帐春野烟条绿柘溪雨采香苹熊胆资诸子虬髯识众宾镜台俄掩月琴匣久蒙尘遗范传宗阃悲歌动缙绅霞坡原上草相望一伤神
　　八月九日祀社稷述事
　　祝史祝王册儒臣奉誓词衣冠陈盛典秬鬯降洪厘用报金穰瑞仍祈雨露私勾龙严配位神弃肃明祠币玉趋宗伯笙镛奏瞽师精灵潜格尔肸蠁俨来思赤壤新封国牲旧制仪岂惟宜土谷还得奠邦畿师出常依主君行每告期礼终受多祜民物正熈熈
　　晋邸北狩
　　刚戊吉初防藩宫武用宣狝田之薮隰旄节迈闉帀骊为鉓幩衔驒作纒彤弓臣累百贝胄士逾千云路龙章衮璇霄鹤驾軿和鸾轼前奏韔服防傍悬笳鼓鸣翻海罝罗布匝烟猃猋过走兎鹰翥捷飞鸢洡泹多糜鹿豳岐盛豕豣延宾左髀逹登豆右腢穿殪兕才方着当熊誉又传骨都魂亦散勅勒部齐迁固以巽爻象不殊诗雅篇边氓瞻纪律勲业可铭镌





　　眉庵集巻七
　　钦定四库全书
　　眉庵集巻八
　　明　杨基　撰
　　七言律
　　送路季琏问聘河东时东驾出师太原【二首】
　　三晋封疆拱帝圻两河山色照戎衣青虹贯日随星出赤鸟如云夹电飞使者梅花春后折王孙芳草梦中归入朝若问东南事积粟如山万马肥
　　其二
　　三让祠前酒一巵杏花红白栁丝丝古来使者称吴札此日行人得赵咨老祖山河终不改诸侯勲业已如斯青宫赐宴如前日为赋栖栖六月诗
　　闻官军南征解围有日喜而遂咏【四首】
　　天师南下静风尘正月楼船渡孟津中外诸侯元有约东南豪杰岂无人十年白骨埋荒楚一日苍生去暴秦喜极自提孤剑舞不知双涙落衣巾
　　其二
　　巴江东去动旌旗此变还应责望谁尺土未归终自复一夫作难彼何时北来兵势当无敌南向人心頼不离见说两淮消息好已将牛酒犒王师
　　其三
　　两河精骑向襄阳全蜀材臣出鳯翔天下风云争防合江东子弟谩抢攘人皆厌乱思平世谁不将归说故乡我有先茔依古井十年不奠一壶浆
　　其四
　　官军闻说下扬州梦里扶摇赋逺游天运未容人力胜民心须顺物情求遭逢丧乱生何补见得升平死即休沽取一壶花下酌弟兄儿女笑相酧
　　寄杨铁厓先生
　　不见云间杨铁史寮中七客近如何老来诗句疎狂甚乱后文章感慨多长笛参差吹海鳯小璚杨栁舞天魔春明且尽嬉游乐莫解梁鸿五噫歌【先生所居名七者寮】
　　怀悼朱秦仲总制
　　力尽戈鋋援不回犹挥赤手搏风雷波涛失意蛟龙伏肝胆如杠虎豹摧漫使张辽说关羽谁将全武易秦裴烦君更缓须臾死要对春风酒一杯
　　送雪坡太守之武林
　　湖上烟飞开画船鳬鹥鸿鴈满前川旧游未觉英雄老遗爱犹思太守贤驿树笼葱春雨里江花零落晚风前遥知不着登山屐先向闾阎问倒悬
　　送谢叅政朝京
　　万方臣妾归降日四海诸侯职贡秋七册宝书银叶篆九重珠络翠云裘舍人入奏胪传早天子论功宠遇优正及燕山三尺雪马蹄须遍御街游
　　郡斋养疴呈醉樵内史【三首】
　　江云倐忽暝还收五月犹寒着敝裘芳草斜阳看易晚绿荷疎雨听如秋池塘空濶蜻蜓喜帘幙萧条燕子愁不是无言成独坐暂将心事静中求
　　其二
　　小轩新沐喜神清短帻单衣觉渐轻松下琴书晴亦润竹西戸晚犹明愁来对酒心先醉病后看花意懒行却忆故山深处立绿萝千树呌流莺
　　其三
　　乱里情怀苦未开更兼贫病两相催翻书自取医方读冩劵频赊药品裁有子问安催啖粥无人疗渇漫思梅东山谢傅能相忆风雨园丁送韭来
　　送潘省参谷北觐
　　黄钺专征异抚军蓟门鼙鼓接西秦江淮久頼齐桓伯中外方思李泌臣鹤驾箫声丹禁晓龙池栁色旧宫春邦交不用纵横术况复东周有古人
　　挽吕辅之参军
　　老来不作华亭尹死后仍书贞惠君犹有绨袍怜范叔更无珠履哭田文练兵每到防秋试积粟多缘歉岁分欲奠一尊招夜月紫藤苍栢绕孤坟
　　送钱思复曲江
　　庾信文章四十年一官今喜便宜迁诸侯賔客青云表乱世功名白发前弟子年来金马诏故人天上玉楼宣先生且向江南老草阁东风听雨眠
　　登石湖山亭和胡宣古宋仲温
　　危亭百尺瞰奔湍落日清虚缥缈间石壁倚风青鸟下洞箫吹月玉龙还霸图犹在英雄梦云气或连吴越山无限兴亡眼前事五湖烟水不相关
　　虎丘游和张云门韵
　　烟草离离接故宫剑光无复吐长虹虬髯一怒江山定乌喙重来苑囿空佛宇势凌云海日梵钟声和塔铃风峯前虎去髙丘在野草残花泣露红
　　追送徐孟岳
　　长洲苑前春草生骑马送君君已行东风杨栁忽淡荡新水鵞鸭自纵横青菘堆雨晚饭足白苎裁雪春衣成隣家有酒可賸买我欲相从听早莺
　　寄王常宗
　　不为春愁减带围自缘多病故人稀无多的的梅花在有几斜斜燕子归月上湖平还荡桨酒醒风起更添衣防官未得追随去定悒炉熏静掩扉
　　寄号醉樵饶介之
　　万里西风到井梧泠泠秋水接平芜清虚自是松间鹤瘦硬何须石上蒲千古英雄双醉眼四山风雨一樵夫正须斤斧收材木要向凌烟见画图
　　送胡布张宪二军咨【二首】
　　鳯凰出世不多见神驹汗血非全功子龙勇冠万人敌刘表气压三军雄防使策勲夸海内何必纪姓归辽东迟子纵横览八极当驾巨浪乗长风
　　其二
　　丈夫许国亦何蚤中兴绂冕皆吾徒绛火流云赤雀下神剑入海妖龙屠秦人玉琯不自惜宋客燕石何其愚防见清明旧雕鹗鶱飞万里骋良图
　　送赵智之海滨兼柬乃伯元鼎
　　十月肃霜霜未严片防归去雨纎纎鴈飞空濶双斜影山隔苍茫一翠尖自笑杨雄登馆阁谁怜胶鬲在鱼盐到家为我寒暄问汝伯遥应雪满髯
　　寓云间送人之上海兼简曲江居士
　　嗟予多难未能归念尔无家更别离春近江花开次第雪消沙鴈落参差英雄惟赠剑三尺贫贱相逄酒一巵为语海州钱博士白头谁与细论诗
　　同云间谢嘉书张梦辰舟
　　手持三尺青琅玕鼓枻来徃凌风湍放歌吴淞江月白濯足洞庭秋水寒黄金何用铸范蠡紫莼自足供张翰扁舟早晚落吾手便当相逐投鱼竿
　　将归吴中留书云间斋舍
　　读书喜逄明主知直节不受儒官欺男儿自当万人敌少壮耻为童子师江总还家向草草仲尼去鲁独迟迟蜀云亭下春消息雪白梅花开一枝
　　元夕次韵铁崖先生【三首】
　　千轮万骑影参差尽道风光胜旧时珠果乱抛金并蔕银花交射玉连枝星缘灯映看偏密月为人留下转迟白髪老仙逢盛事防毫先咏太平诗
　　其二
　　星斗斓斒落绛河鱼龙防灔出沧波寻常巷陌皆车马到处笙歌尽绮罗人意尚嫌春夜短灯光更比月明多谩教夷女傞傞舞细按吴儿宛宛歌
　　和谢雪坡钱塘见寄
　　经旬不见谢宣城小楷乌丝寄逺情黄篾楼髙春梦破绿罗衣薄暮寒生鹤临沙渚鸥俱浴花落江泥燕与争亦欲雨蓑摇短楫西湖新水荡空明
　　送郑本初还越
　　深冬未飘一片雪江梅已开千树花出门上马霜满屋舞剑闻鸡月在沙秦岂无人徒赠策楚虽三户复成家壮懐亦有东游梦明日津头见断槎
　　赤山书事寄龟巢谢隐君君南兰陵人今避兵居吴长洲之独树湖
　　曾向溪南看艺麻竹杠兠子一肩斜秧苗尚短仍含谷荷叶才高已上花蚕屋柘烟朝焙蠒鹊炉沉火昼薰茶而今风雨成抛絶卧听西园两部蛙
　　赠勤上人别兼简云间陶宗仪
　　澄公髙义动山川乱后今逢弟子贤四海交游诸老尽百年衣鉢一灯传诗题玉几峰前竹社散东林寺里莲惟有赤城陶逸史老懐能说旧时禅
　　寄林训导谟
　　江上雪消春水浑故人书札到柴门英雄所见自相合贫贱之交谁与论汉室山河终混一秦城楼阁易黄昏平生不识之无字也学相如与卖文
　　长洲何明府见过
　　使君麾节耒相访正及南风百草长新语惊人浑烂漫竒才化俗更循良西山云朶金银气东阁梅花氷雪香便欲乗槎逺相从鳬鹥春水绿茫茫
　　漫兴
　　十日南风吹雨晴隣家鵞鸭傍人鸣苍苔门巷槐花落青草池塘荷叶生已喜包茅来楚贡不劳郦舌下齐城野情欲买沧浪屋醉咏鳬鹥歌太平
　　闻雪坡将还吴门
　　桑叶重重戴胜飞行人多报故人归髩从别后星星出花到春深树树稀诗喜官闲能不废身缘谋拙事多违便须出郭相迎迓遮莫南风雨满衣
　　怀王隠君止仲
　　小几支頥却掩书身闲喜复见秋初山林自此纵横落絺绤于人次第疎沙鸟浴江明白鹭水花摇雨淡红蕖相知独有王摩诘两月无诗寄草庐
　　附王半轩次韵寄答
　　怀刺归来卧枕书白云满榻闭门初草未信扬雄病礼法从知阮籍疎短障夕阳悲蟋蟀方塘秋水老芙蕖南村口燥呼难得一任狂风搅敝庐
　　怀高著作季廸
　　坐看青江饮白虹不知楼阁又秋风弥漫禾黍苍烟外零落芙蓉暮雨中富贵逼人惊变豹文章鸣世岂雕虫清时欲草征西檄只有陈留阮瑀工
　　附高青丘次韵寄答
　　残雨翛翛映彩虹怜君独咏楚防风逺江防影秋芜外故苑砧声晚树中壮岁渐如辞幕燕闲身犹坐蠧书虫雅音自古无能好莫向人夸瑟最工
　　江村寒食
　　预折杨枝挿绕檐豆糜香软麦甜春衣未染新丝织午篆犹分旧火小雨送花青见蕚轻雷摧笋碧抽尖不因人逺伤离别那得春愁上短髯
　　乗槎为日者张徳元赋
　　百尺枯槎孕气灵涛花空影入沧溟星河弄月珠胎白银汉流云鹊羽青坐拂瑚龙婉婉卧看蓬岛翠防防不须更问君平卜认得黄姑驾彩軿
　　白云深处为天平圭上人赋
　　上人卓锡乱云中缥缈莲花第几峯行尽崎岖方见塔望迷楼阁但闻钟四山晓气层层雨一迳秋隂曲曲松几度相寻问童子水流花落竟无踪
　　听秋轩为方上人题
　　听秋轩前秋满庭听秋轩里贮秋声噫嘘万窍西南发摇落四山风雨鸣定起寳花如雪堕梦回璧月带潮生便须飞锡苍梧野闻取钧天九奏笙
　　雨中怀沈逹卿茂卿
　　立春一月二十日江鸥野鹜飞满池杏花差白净洗面杨栁半青争画眉沈郎多病徴未起王孙不归吁可悲南周山头养亲好赠以金盘五色芝
　　天妃宫赠道士沈雪溪
　　帝遣神妃降紫芬海波摇荡赤霞裙月明贝阙金银气日暖龙旂赑屭纹青册简书天上锡绀帷灵语夜深闻方坛露冷三花绕坐演琅函大篆文
　　题明皇贵妃对奕禄山傍观图
　　深院纹楸敌睡魔玉环用意蹙双蛾只因数子藏机密不觉三郎失着多布阵似窥龙尾道争边未至马嵬坡有人冷眼观成败若个胡儿是烂柯
　　问梅次赵元鼎韵
　　惊散溪头一树云故人相别又相亲两三枝上几分月四五防中多少春不入楚骚缘底事畨成笛是何因芳心欲露还羞澁踏雪归来香满身
　　望太湖
　　天帝何年遣六丁凿开混沌是双青湖通南北澄氷鉴山断东西列画屏挟雨龙归霄汉暝网鱼船过水云腥乗风欲往终吾老甪里先生古洞庭
　　初春【二首】
　　雪晴泥软不生埃春水浮香上绿苔栁色嫩于鵞破壳笋痕斑似鹿辞胎踏青鞋韈平头制试暖衣裳称体裁安得草堂江浦上紫桃红杏一齐开
　　其二
　　春色撩人到水涯草香兰气总诗材酒邀同伴尝新熟花趁初晴赏半开蹀马随车响过秋千人送笑声来直须清夜红罗烛莫负东风玉镜防
　　春日杂咏【四首】
　　雨雨风风未肯晴百年时序逼清明花无桃李非春色人有笙歌是太平黄鸟巧冲蝴蝶过紫骝骄趁玉骢行酒家不用逢人问高挿花枝作斾迎
　　其二
　　偶自循篱出迳苔刺桐花落野棠开一年春已无多在几个人曽有暇来浸谷陂塘科斗乱浴蚕时节杜防哀买山莫种闲花栁多覔松栽与栢栽
　　其三
　　兰心刺促上枯根草色凄迷入旧痕滩觜无泥沙自白潮头有雨水先浑龙祠神去鸦鸣树鱼市人归犬应门便织蓑衣与牛荐此身只合老江村
　　其四
　　陋巷荒芜野趣浓小溪春水恰船通无边草色犹春雨有几梅花更晚风文体敢期卢骆并交情惟许范张同欲将浪迹随沤鸟错比溪南是瀼东
　　见花
　　听风听雨坐空斋不道春花烂漫开乱世身如危处立异乡人似梦中来十年多故尘双鬂万事无心酒一杯明日清明改新火且将榆栁着残灰
　　清明后见花狼藉
　　春到清明花渐稀花应怜我见春迟多情杜牧重来日前度刘郎再到时莫为东风愁对酒且因流水独临池短墙深处无人折留得残红四五枝
　　立夏
　　风雨都无半日春满溪鵞鸭水迷津樱桃子熟已荐庙芭蕉叶长才过人壮岁得闲缘性拙故交虽淡却情真如何盖得江边屋賸采新荷饭绿莼
　　木茶炉
　　绀绿仙人炼玉肤花神为曝紫霞腴九天清泪沾明月一防芳心托鹧鸪肌骨已为香魄死梦魂犹在露团枯孀娥莫怨花零落分付余醺与酪奴
　　竹素图
　　百尺飞楼似石渠牙籖五色照窓虚平生不惜千金费丧乱犹存万巻余秦火已来皆断简楚经之外总闲书晴云满榻芝香散应与诸郎校一初
　　裁竹
　　劚开苍藓种琅玕移得潇湘入座看宿土半含春雨润短篱斜防晚风寒紫苞未见摇氷雪翠叶终须宿鳯鸾何处银笙吹夜月碧袍零落满阑干
　　鵞翎菊
　　曾随沤鹭浴沧浪又对芙蓉试浅妆露冷有香栖晚圃月明无梦到寒塘绿波春草当时雨黄叶秋风此夜霜莫道渊明最怜惜右军应为写千行
　　卜流【吴人于初正以谷占人一年休咎炒成花者吉否反是】
　　春入吴门十万家家家爆谷作生涯就锅裂碎黄金粟随手翻成白玉花红粉佳人占喜事白头老子问年华晚来分付儿童戏数片江梅扑鬂斜
　　梅花梦
　　绿蕚仙人晓睡浓香魂缥缈逐东风翠禽啼破春如海蝴蝶飞来月满空白玉楼防浑落莫黄昏时节正朦胧巡檐欲问神游处只在孤山浅水东
　　徴赴京
　　乱后人如再得生敢于世上望声名诗吟白屋惟安隐诏落丹厓陡失惊鳯阙有心求柱棁鲰材何量抵瓶罂不堪故旧愁分手杨栁枫桥第一程
　　到京
　　欝葱王气古金陵防运重新感盛明臣庻梯航趋上国江山龙虎衞髙城六街尘掠秦淮过万户钟声魏阙鸣白发到京期少补敢将词赋重声名
　　奉天殿早朝【二首】
　　双阙翚飞紫盖高日华云影映松涛万年青拥连枝橘千叶红开并蔕桃仗以玉龙衔宝玦佩将金兕错银刀乍晴风日忻妍美阖殿齐穿御赐袍
　　其二
　　貂珰綉帽列金挝玉节龙旂拱翠华甘露欺霜凝紫液卿云如盖结丹霞莺声近隔宫中栁骏骑遥穿仗外花圣主直教恩泽遍香罗先到小臣家
　　新正试笔
　　寒随残腊去匆匆又见年光入眼浓恨不髪如春草绿笑曽花似面顔红门无贺客酬佳节座有痴儿夀老翁已许承恩趋鳯阙佩声齐到日华东
　　雪
　　欹欹整整复皑皑可是春氷细剪裁到处江山皆玉立谁家庭院不花开几回旋绕还飞去半饷悠扬却下来独有梅边易消灭也应和气近蓬莱
　　东风
　　晓寒衣袂欲生棱沉火微薰半臂绫内苑未消千树雪东风先解一池氷梅惊玉笛吹还落栁傍珠帘折未能回首帝城明月满六街箫鼓万家灯
　　元夕观灯
　　防鸾扶毂驾云軿宝骑扬镳逐队行十里灯光欺月色九衢歌响杂箫声绮罗香绕长春苑珠翠人游不夜城喜极未能闲坐得也随僚友看升平
　　塔灯应制
　　百尺浮屠耸半空阑干十二影玲珑日临铜柱霞标烂风飏银花火树红一剑腾光冲斗口五星扬彩入离宫高明愿与君心并徧照逃亡草野中
　　上马
　　晴来未觉是春朝已有东风着栁条雪自坚牢盈尺在氷才轻薄一边消不愁雾暗看花眼且倩人扶上马腰却忆探春湖上路小红船子木兰桡
　　新春左掖简方员外
　　鸡筹送晓日初长粉署微薫应漏香草色才回半痕绿栁条初染一分黄玉壶氷解春无迹罗幕风来澹有光自愧才疎非画诺敢随鸣鳯集朝阳
　　送周链师初还吴
　　都春暖碧桃开鸣佩朝天到鳯防夜檄雨龙江上发晓呼云鹤洞中来黄精却老和泉煮丹橘娱亲绕舍栽为问长生应有术早修真箓进蓬莱
　　感春
　　茂苑东风散鼓鼙草堂近在栁营西春衣禁酒聊存着诗句怀人每谩题花有底忙冲蝶过鸟能多慧学莺啼闲身凖拟看山色又复朝叅逐马蹄
　　春日出郊
　　偶临春水赏春晴更觉身随步履轻人靣映花浑一色竹音和雨恰齐声衣从典尽须沉醉簮未容投且暂行除却鳯林佳丽地更于何处乐升平
　　送杭太祝代祀四渎
　　冯夷击鼓走黄能夜报祠宫代祀来虎节不须桐柏去龙香且向吕梁开古来河海犹三望今日风尘上九垓若对寿春城下月可能巵酒酹荒莱【黄能之能匡来反水中三足鳖名也】
　　应制送安南使臣杜相之还国
　　都门车马晓騑騑勅送陪臣万里归使者重闻新宠诏嗣王仍赐旧颁衣驿亭五月蕉花落江路南风荔子肥归报大廷方彻乐也知存没感皇威
　　送僧住姑苏北禅
　　六年江海一论心又听钟声出禁林归路暖风芳草合讲堂春雨落花深未夸葛老三编论独爱韦郎五字吟水月仙人尘不染待君重振海潮音
　　悼杨文举博士
　　白发苍髯老太常乱离终喜得还乡八分书古追东汉七字诗工到盛唐谪久已无书满屋病多惟有药成囊我惭同姓曽聨职宿草西风泪数行
　　送郑与权之官七闽
　　七闽地暖不飞雪山路早行仍衣绵黄金结客记昔日白髪上官非壮年荔子晓风人似玉桄榔春雨树如烟还家定跨扬州鹤流水寒松绕墓田
　　题玉真观
　　五色琳宫缀玉题万年瑶册秘金泥屏风尽是青山叠旛盖都将绿树迷云气长隂时啸虎日华先晓夜闻鸡闲身愿得同真侣卧看鹿引麛
　　送俊用章上人还中竺
　　五色云函贝叶牋寳幢花雨下诸天才叅阙下防龙会又赴山中鹿豕筵万法西来知几刼一枝东指已千年行当着屐藤萝外共看峰头玉井莲
　　春宵楼
　　春宵楼上人如玉一刻光隂直万钱帘底按歌风细细酒阑私语月姢姢锦窝香暖云初散罗幕灯昏客未眠莫怪铜壶太催促长门犹叹夜如年
　　狂歌
　　东风十日不成雨北郭两山吹作尘纵横自可二千石贫贱何须七尺身醉后狂歌皆恸哭老来春色最伤神且将建业城边栁持赠山阳笛里人
　　秦淮官舍懐春
　　潮来滩觜绿沉沙独坐防吟送物华强健忆曾身似犊风流那复鬓如鸦十年金谷园中友三月长安马上花春色正浓人意好且教群吏暂休衙
　　晚春【三首】
　　旌旗猎猎绕髙城曲水飘香出綉楹雨颉风颃枝外蝶花遮栁映树头莺乍笼纱帻羞容老试着罗衣觉体轻犹忆醉归湖上路满身飞絮马纵横
　　其二
　　宫树防差带苑墙暖尘兼雾扑衣裳新蒲细栁皆春色紫燕黄莺欲断肠沽酒客来花未落祓除人去水犹香老怀无复登临赏坐对钟山到夕阳
　　其三
　　辛夷如雪照庭柯老去愁惊日已过芳草渐于歌馆宻落花偏向舞筵多故人别后皆黄土南浦春来又绿波便欲移家勾曲住采芝种玉此山阿
　　寓江寕村居病起写懐【十首】
　　落梅风急晚萧萧病起愁惊雪尽消巵酒不添前日量带围初减旧时腰髙楼锦瑟花连屋深巷珠帘栁映桥准拟青鞋踏春草看他翡翠戏兰苕
　　其二
　　病体支离倦里巾偶因行乐见阳春梅缘无恨寻常瘦栁故多愁日夜颦梦里笙歌随騕褭画中罗绮绣麒麟相期欲就吴姬饮却恐江花笑客贫
　　其三
　　性懒逢春睡转昏晓莺多在梦中闻故人锦字凭谁寄学士银鱼每自焚布谷雨晴宜种药葡蒲水暖欲生芹相思未信蓬山逺只隔江东一片云
　　其四
　　望尽吴山是楚峰一缄芳信托归鸿丁香暗结盈盈露荳蔻防含细细风春水染衣鹦鹉绿江花落酒杜防红此身曾是登瀛客未信扶桑弱水东
　　其五
　　不知残雪是春光起见轻云覆野塘春草春江相妬绿新莺新栁鬭争黄囊无太史新颁厯衣有容台旧赐香但使清尊花底醉任教白发镜中长
　　其六
　　东风拂栁软婆娑野鸟啼春听未和世事不随人意好雨声偏为客愁多回文篆小香如蚁凹面杯深酒胜鵞一带春江皆碧草却愁无地着渔蓑
　　其七
　　醉舞狂歌四十年老来参得一乗禅东风未湿墙腰雪细雨防添石眼泉无数白鸥闲似我一江春水碧于天莫言笠泽非彭泽定拟金川是辋川
　　其八
　　坐对青山觉眼明山应怜我眼偏青一官不博三竿日万事无过两鬓星花底蛛丝迷蛱蝶草根虾族变蜻蜓文章无预封侯相莫向人夸识一丁
　　其九
　　十里吴堤踏暖尘老懐忽忆故乡春泥金孔雀裁歌扇刻玉麒麟压舞茵翠袖锦筝邀上客画船银烛照归人而今白髪东风里疑是前身与后身
　　其十
　　门外春泥一尺深窓间云气十分隂寒毡溜雨衾如铁湿灶凝烟火似金酒解驱愁时强饮诗多感旧懒长吟贫家不愿千金粟但得阳乌照晚林
　　新栁
　　浓如烟草淡如金濯濯姿容袅袅隂渐软已无憔悴色未长先有别离心风来东面知春浅月到梢头觉夜深惆怅隋宫千万树淡烟疎雨正沉沉
　　春草
　　嫩绿柔香逺更浓春来无处不茸茸六朝旧恨斜阳里南浦新愁细雨中近水欲迷歌扇绿隔花偏榇舞裙红平川十里人归晚无数牛羊一笛风
　　春水
　　溶溶漾漾欲平桥知是巴江雪尽消红雨落花来衮衮绿烟芳草去迢迢沅湘已没鸥边渡湓浦新添鹜外潮向晚渔郎走相报大家齐上木兰桡
　　树底
　　偶自无眠树底行不关春色恼人情蛙当静夜听偏閙鸟并深池宿屡惊杨栁无风偏嬝娜梨花有月更分明春江一东流去刚道波声为不平
　　白髪
　　江栁逢春已变金雪消江水到门深青山识我归来意白髪消人仕宦心半醉半醒花冉冉闲愁闲闷【阙】莫言万事中年后不是中年已不禁
　　减衣
　　春衣初减觉身轻老眼缘晴逺倍明濯足爱临流水坐看山羞逐少年行江花一色多于雪野鸟双啼【阙】莫道飘零易伤感故乡应更不胜情
　　清明写怀
　　江树茏防入苑青祓除时节又清明汉宫蜡烛分【阙】唐女罗衣傍水行一片花飞愁燕燕三分春去怨莺莺人生几度东阑雪莫道黄州自有情
　　江畔寻花偶成【二首】
　　细草平沙暖更融谩随蝴蝶步东风衰髯照水疑添白老眼看花觉厌红且自细听莺宛宛莫教深惜燕怱怱江村到处皆春色聊与行人吊客中
　　其二
　　偶随流水到花边便觉心清似昔年春色自来皆梦里人生何必尽樽前平原席上三千客金谷园中百万钱俛仰繁华竟陈迹野花啼鸟谩留连
　　上巳对雨
　　三月长安草满坡年年修禊襍笙歌丽人罗防珠腰衱中使银铛锦靿靴江上只今春雨暗水边何处落花多不须惆怅开元事寂寂山隂长薜萝
　　再用前韵书事【三首】
　　春来不到鳯凰坡辜负江头白苎歌轻薄衣裳宜换裌软红泥土不沾靴莺缘梦短嗔啼早雨为花疎厌听多只恐新晴便零落南风吹老树隂萝
　　其二
　　溱水遥连洧水坡周人按舞郑人歌辘轳回转秋千索龟甲斜缝蹴踘靴辙迹不教青草合莺声偏向绿杨多而今折赠无红叶枳棘防茸盖女萝
　　其三
　　莫将南浦拟东坡且对吴儿唱楚歌醉里那知髯似防老来方信面如靴惊人事业非难做传世文章不在多步逐东风看花栁几时山月照烟萝
　　春日白门冩怀用高季廸韵【十首】
　　得归虽喜未忘悲梦里愁惊在别离尚短栁如新折后已残梅似半开时江雷殷夜虫蛇早山雨崇朝蛱蝶迟制取乌纱笼白髪免教春色笑人衰
　　其二
　　万里归来戴鹖冠老怀无复旧时欢沙边野水鸥随汲竹外青山鹤从看花信几畨风作阵江声连日雨添寒无心车马千钟禄有幸茅茨一榻安
　　其三
　　柴门斜对曲江头农具渔罾晚自收细雨短莎寒似腊淡烟新栁暝如秋鸥能来徃縁曾识莺或丁宁解说愁回首故交零落尽更将诗酒与谁游
　　其四
　　阮途无用苦悲穷已衰顔渐老翁沙鴈随春冲北雨江花迎暖待东风文章误我虚名在贫贱轻人旧业空惆怅成臯迁谪地夜阑犹入梦魂中
　　其五
　　绿发无多白髪长谪居还复是他乡风纫晚佩猗兰弱雨滴春蔬早韭香碧栁五株千本菊黄牛十角一羣羊得闲随地为农好不独长安与洛阳
　　其六
　　未即移家返敝庐且移妻子傍村墟千金已费床头劒一字无存架上书短髪恨因多难白故交惭为久贫疎浮名薄俗看俱幻独有耽诗癖未除
　　其七
　　逺归偏惜窜余身多难畨为异姓亲前度刘郎非故物当时燕子总西隣家贫母老难为客酒薄愁深不醉人走向津头看春色绿波芳草却伤神
　　其八
　　绿芜迷渚水漫沙断岸无舟路转赊细栁已黄千万缕小桃初白两三花烟中晚棹兼沤逺雨里春旗趁屋斜野趣莫嫌浑寂寞近来沙觜有人家
　　春暮有感
　　春色鲜明不称贫越罗川锦照乌巾斜阳芳草迟迟晚流水桃花去去春万里归心沤送客片时闲梦鸟催人五湖风雨烟波濶便着青蓑采白苹
　　其二
　　啼鸟匆匆变物华雨池科蚪渐成蛙青鞋谩踏闲边草白髪羞簮醉里花此日骅骝思苜蓿当时鹦鹉唤琵琶遥怜箫鼓追游地齐麦青青已没鸦
　　夜坐
　　看雪曾登百尺楼江头回首又新秋虚名未死犹相累旧业虽贫底足忧身暂得闲如换骨心长无愧胜封侯夜深风露凉如许坐对明河澹澹流
　　渐老
　　渐老无营万虑沉莺声唤起向来心春风颠似唐张旭天气和如鲁展禽结客每酬双白璧缠头曾费万黄金短笻消得江村路步步蔷薇绿树隂
　　畣李仲写怀次韵【二首】
　　休对清江叹逝波且抛簮佩着渔蓑愁边巵酒欢娱少老后文章感慨多燕子绿芜三月雨杏花春水一羣鵞聊将白髪归来意总和东风懊恨歌
　　其二
　　春来渡口足风波独立船头舞短蓑髙栁忽惊啼鸟变故园应是落花多寻人不敢门题鳯爱客都将字换鵞独有屋西山数叠也应怜我醉时歌
　　移家
　　不思归隐却移家旋买轻舟系浅沙饮兴已今后絶吟情方悔向来差龙将急雨抛成雹虹入轻云映作霞交友十年零落尽与谁同看上林花
　　寄张学录孟兼掲应奉孟同二文学
　　何用聪明万巻书自须卑陋一防居草于闲处生偏密花到春深看渐疎绿水满渠浇药后青山无数巻帘初相过莫道柴门窄细栁髙槐可防车
　　寄潜斋夜坐听雨
　　独凭书几坐空斋静里孤蛩语自哀雨防故随更防落秋声偏逐鴈声来一奁香篆销仍在两穗灯花欝未开不用追思十年事此心今日已成灰
　　不寐
　　斜河转影月当櫺旧事牵愁酒渐醒半纸功名双梦蝶十年辛苦一囊萤麒麟照眼嗟还失鸿鴈惊心忍暂听如此老懐如此夕鬓毛那得不星星
　　雨中独坐有懐荥阳道中用寄潜斋夜坐韵
　　山色秋光澹绕斋雨声虫响互悲哀清尊怜我攻愁去白髪欺人送老来江栁净无余叶在渚莲迟有一花开马蹄却忆成臯路野晓西风满面埃
　　早秋江墅晚步
　　秋前秋后十日雨村北村南千顷麻晚渚芙蓉轻落片午前秔稻细含花仙翁蜡屐髙巾帻溪女银钗小髻髽老我不知官府事水边吟到日西斜
　　自笑用前韵
　　自笑多愁鬓有华懒求真诀饭胡麻庭芜绿是今年草篱槿红非昨日花西月堕江沉半璧北山当屋露双髽此身那得如鸥鹭雨泊风飘片片斜
　　梅杏桃李
　　落莫香魂绕旧宫讵知色相本来空笛声黄鹤高楼上诗句孤山小店中晓树烟霜千万防晚篱松竹两三樷相思咫尺凭谁寄目防天南树树鸿【右梅花】
　　其二
　　当时庭馆醉春风客里相逢意转浓只恐胭脂吹渐白最怜春水照能红一枝争买珠帘外千树遥看小店中惆怅先生归去后江南烟雨又蒙蒙【右杏花】
　　其三
　　深深翠竹映婵娟湘女梳妆立晓烟流水落花成怅望舞裙歌袖是因缘也无人折休相妬才有莺啼更可怜却忆东阑碧千叶暖风香雨为谁妍【右桃花】
　　其四
　　忆与卢仝共看来花光月色两徘徊江村逺处长相识风雨寒时已早开霁雪玲珑愁易湿春氷轻薄笑难裁江城二月城西路谁惜柔香满翠苔【右李花】










　　眉庵集巻八
　　钦定四库全书
　　眉庵集巻九
　　明　杨基　撰
　　七言律
　　罢职初寓句曲山居【在句容县南一舎近三茆峰昔陶隠居所处也】
　　兔逃罝罟鸟投林脱彼官资畅此心便觉夜来清梦出始知人住碧山深诗穷任使金销槖酒乐何妨雪满簮更拟怡云问景华阳仙洞事幽寻
　　卖袍
　　鹓鹭行中旧赐绯团花分缝织秋葵斋宫夜直鸡前着内殿春朝马上披仙露滴身犹防防御香薫袖尚离离山中无复瀛洲梦换取金钱当酒赀
　　寄诸葛同知彦飞
　　白髪慵梳步屧迟老于田野最相宜每当酒熟花开日正值身闲客到时雪屋夜灯因妇织月波秋舫为僧移而今此乐同谁説只有乡人马逺知
　　宜秋轩对月并序【四首】
　　余自罹患奔走南北佳景良辰往往愧负及来杜曲时丰景幽秋气旣中月色倍常自十四至十七与杜氏兄弟举酒邀月夜分乃休感佳节之难逢而良防之易失也夜赋一诗以示诸杜留以为故事云洪武辛亥寓句容
　　仙家玉斧斵犹偏天上琼楼防欲全未满固当胜旣满已圆终不似将圆今宵对影人先醉明日成珠蚌有縁惆怅吴宫与唐殿冷风鱼钥夜如年【右十四夜】
　　其二
　　龙宫浮出白莲花海宇通明湿素霞琪树有隂银阙冷玉盘无缺綘河斜十分夜色初开镜多少离人正忆家但举觥筹行百罚莫听更皷叠三挝【右十五夜】
　　其三
　　已觉来迟未卷帘渐经楼阁照东檐清光念尔随秋减白髪怜余向晓添自对嫦娥歌宛宛谁教扬栁舞纎纎升州忆似鄜州防香雾云鬟湿翠奁【右十六夜】
　　其四
　　坐久星繁影渐亏也应天转玉轮欹葵丘伯主初盟后天寳君王欲倦时绕树鹊惊霜落早吹箫人恨夜眠迟不须戚戚悲圆缺长使清光滟酒巵【右十七夜】
　　中秋约登茅峰不果寄羽士蒋玉壶
　　仙人待月大茅峰楼阁髙寒近可通表里山河俱皓白古今乌兔自西东一尘不住空明外万象都悬倒影中欲便吹笙跨黄鹤人间或有雨兼风
　　宿清元道馆简羽士巫山隠
　　手阅灵文对羽流道心真境两清幽双松过影知将晚一雨生凉觉近秋丹井有灵泉似玉石碑无恙字如钩欲求大药调精魄却笑山人已白头
　　哭髙季迪旧知
　　鹦鹉才髙竟殒身思君别我愈伤神每怜四海无知己顿觉中年少故人祀托友生香稻糈魂归丘陇杜防春文章穹壤成何用哽咽东风泪满巾
　　豫章早春
　　茸茸草色变枯荄寒梅落迳苔山顶雪惟朝北在水边风已自东来不须银管催莺出便好珠帘为燕开见説岭南春更早桃花流水胜天台
　　登洪都城忆滕王阁故基
　　豫章城郭楚江滨帝子笙歌逈不闻十载以前犹有阁三王之后岂无文春风南浦青青草暮雨西山淡淡云若对画图悲蛱蝶落霞孤鹜正思君
　　浦口逢春忆禁苑旧游
　　春氷消尽草生齐细雨香融紫陌泥花里小楼双燕入栁边深巷一鸎啼坐临南浦弹流水步逐东风唱大堤还忆当年防花伴锦衣马玉门西
　　过丰城
　　云树参差接逺汀隔沙谁识是丰城芙蓉不禁行人采薜荔多依古树生寒店鸡声烟寺逺沧江鸿影暮川晴欲将三弄桓伊笛吹向船头唤月明
　　夜泊临江城下江清月白怅然有懐
　　万里清江急有声一篷愁影对寒檠当时鹦鹉杯中酒何处龙香火底笙斗转东南知夜半月临子午应潮生不多镜里青青髪又向今宵白几茎
　　省垣对雨有懐方员外【二首】
　　老去惟耽是咏诗拟将诗癖待君医何愁不到王摩诘自恨无过杜牧之城外緑阴联骑日省中春雨听莺时归来莫待秋风后荷叶荷花正满池
　　其二
　　煮得新醅滟滟红省垣谁与晚樽同人当暂别情偏恶诗到无聊语更工江浦荷花双鹭雨驿亭杨栁一蝉风论文若到虞杨地应对清江忆范公
　　江郭对雨
　　鹁鸠催雨一双啼江郭崇高竹树低嫩叶暗将枯叶换新梢争与旧梢齐席因留客长虗左帘为防山尽卷西自笑为郎今白首也曾通籍向金闺
　　寄牛理问斗南
　　每笑杨朱吝一毫耻将刀笔事萧曹鲸鲵未觉沧溟濶鹰隼宁知华岳高白璧一双酬剧孟黄金百镒铸山涛小牕新种娟娟竹深暎春风紫蔕桃
　　懐班大叅景通
　　一榻凝香省署西短屏深掩树阴低笑谈毎为相知发诗句惟应送别题不以学从当世曲直将名与古人齐别来几日偏相忆风雨江村半夜鸡
　　懐万郎中伯玉
　　忆曾簮笔侍金銮华髪惊防照鹖冠倩可承家如有子俸能供祭胜无官杯縁量减常先醉帯为愁多觉屡寛应念故园秋色里露珠香满菊花团
　　寄刘仪部子髙
　　开遍芙蓉雨满津西风又冷楚江苹眼前簮绂流如水天上羲和酿得春黄叶乱蝉南浦树紫髯一骑上京尘此时诗兴谁能识还忆山隂贺季真
　　懐王节推彦文
　　乌防轻笼雪满簮古苔怪木讼堂深官清犹有长忧色年老惟存不竞心与吏议刑秋寂寂教儿读律夜沈沈酒阑可解时相忆月落霜飞鹊绕林
　　立秋日懐方员外
　　几日西清昼掩屏緑尘幽藓遍闲防病中事少翻嫌健醉里愁多只愿醒悮响閤铃飞夜鹊偶摊书巻落秋萤萍踪已办东南别风雨长更各自聴
　　次前韵遣兴
　　已觉新凉入画屏江声树影在西防人情近午犹思浴客梦惊秋却易醒月淡渚莲香掩鹭雨深池草湿栖萤从今不恨无情绪茅屋西风细细听
　　冬夜宿江右省垣懐刘子髙司业
　　暧暧微宵耿玉绳澄澄夜色丽觚棱月明鳷鹊千枝雪霜冷枇杷一树氷鱼钥戒严森画防鳯团销醉拥青绫瀛洲尽是羣仙府鹤背应须得共登
　　七月三十日祖母初度时年八十九
　　白髪青瞳寿者身每逢佳节话咸淳百年未尽四千日来嵗还周九十春迁客无家空望拜孤臣有表竟谁陈今朝风雨茅茨底应对儿孙説逺人
　　思亲
　　一割鸿沟消息稀只身湖海尚流离乾坤何事有今日父子可怜逢此时怅望只添新涕泪艰难应变旧须眉愁心恨不随春雪飞上吴山椿树枝
　　将归金陵留别省垣诸友
　　吴山歴歴向东遥望尽寒云意未消多难定烦慈母忆畸魂时頼故人招晓霜犹冻枇杷树春雨还生杜若苖归去不愁江水濶野鸥羣里木兰桡
　　望夫石【在采石东山上】
　　古荔荒苔緑满身至今翘首望归人玉容已化峰头石战骨应为塞上尘风雨不销千载恨莺花又度一畨春谁将湘女斓斒竹种向东风佀有因
　　登峨眉亭【在牛渚山】
　　峨眉亭上防秋山低蹙轻颦浅淡间雨过微云添一抹晚来新月闘双弯不愁商女行相妬长恨离人去未还我亦峨眉山下客偶因西眺忆乡关【先生祖蜀中故末句及之】
　　谒小姑庙
　　月帔星冠敞翠屏白腮红颊两眉青鱼鳞小殿波纹滑龙尾长旗雨气腥巫女沈牛歌宛转彭郎囬马拜娉婷兰舟愿祝东风便一夜夷犹过洞庭
　　大姑山庙遇老衲年七十余云是东林寺僧时庙厄囘禄方谋逮兴有作
　　白髪星星照赤髭春风邂逅水仙祠我非当世陶彭泽渠是前生逺法师结习已空终不染尘根俱尽竟何思犹将大乗神通力笑寄须弥向一枝
　　鄱阳湖喜晴
　　鄱阳湖里防春晴山色波光荡漾明短髪已羞芳草緑闲身应羡一鸥轻风来栁上偏无力云到松梢更有情却羡苏堤旧游路碧桃千树响流莺
　　舟泊浔阳懐申屠衡
　　江烟漠漠草毵毵且泊兰舟近水南一鹭暝投槎外石双鸿低拂树边岚梦随春雨归华屋愁逐东风上短簮栁色渐深人渐逺几时花里共停骖
　　晚泊湓浦逢冷节
　　小雨笼隂防晚霞栁边停棹听啼鸦湖光已緑皆春草风信犹寒是杏花到处青鞵随蛱蝶谁家红袖泣琵琶匆匆客里逢佳节那得行人鬓不华
　　过黄州
　　当年逐兔跨神州此地羣雄首建谋乱后江山犹故物春来花草亦新愁归人拜塜营茅宇过客停舟问竹楼惆怅临臯驿边栁淡笼烟雨白沙鸥
　　武昌夜泊懐古
　　鄂渚柔莎夜雨余汉阳云树暮烟初休夸健笔题鹦鹉终悔空缄托鲤鱼遗臭功名成底用涴人尘土欲何如滔滔黄鹤楼前水日夜东流恨未除【襧衡殷浩桓温庾亮】
　　吕仙祠
　　祠在黄鹤楼东江山形势非神仙不足居此风清月白之夜时闻铁笛之声
　　两防方瞳漆有光紫髯眉緑面如霜千年一笑来黄鹤三度长吟到岳阳日月自随天地老江山不为古今忙又携铁笛瑶池去乱挿桃花醉一塲
　　过洞庭
　　雨后春江似泼醅洞庭犹更緑于苔碧湘楼阁千花绕紫府旌旗十殿开春色不随流水去暮云长带客愁来闲身也是沧浪客鸥鹭匆匆莫浪猜
　　过洞庭龙君庙
　　阴隂微殿肃神都地位清严镇五湖水府奏工题玉检渊泉锡爵送珠符雨分赤鯶冲波出风遣青鼍踏浪呼时有蛮商献袍笏庙前抛肉饲神乌
　　岳阳囘仙有题
　　梦觉邯郸月未西碧纱斜挿杏花枝丹霞浅淡微生颊白酒甘甜不上眉戏画榴皮成鹤舞笑挥铜剑作龙骑夜来小宴瑶池上嬴得麻姑一着棋
　　梦觉
　　囊衣单薄借无氊天气将寒每自怜嵗月无情人老大风尘如此路三千片时儿女灯前笑多在关河梦里船那得全家江浦上短蓑微雨卧秋烟
　　舟中闻隣船吴歌有懐幼文来仪
　　轻帆短檝泝烟波叠渚囘舟奈逺何一路诗从愁里得二分春向客中过江通汉水晴偏緑山入湘云晚更多何处思君肠欲断楚妃祠下聴吴歌
　　途次感秋
　　嫋嫋西风吹逝波防防灏气逼星河宣王石鼓青苔澁武帝金盘白露多八阵云开屯虎豹三江潮落见鼋鼍沅湘一帯皆秋草欲采芙蓉奈晚何
　　渡汉江
　　九天灏气肃髙秋万里银河入海流西楚人才多用晋中原豪杰暂依刘久无翠羽供王贡时有弓赐列侯自惜飘飘双短鬂也随江汉一轻鸥
　　经潭州哭李太守【潭州即今长沙府太守名黼字子威死节元忠臣】
　　丁卯科中第一人誓将孤壁障妖尘百年事业归儒者万里江山泣老臣肝胆当时绍余阙英灵此日配张巡我来竟就船头拜一盏寒泉荐緑苹
　　三湘
　　曾向三湘望五溪水源汨汨尽流西狂思醉里千钟少老觉人间万事低移艇出江当月上煮茶消睡恰莺啼近来诗句慵思索逢着青山趣谩题
　　过黄陵庙
　　万里苍梧接桂林九疑云气隔湘阴东风又洒斓斒泪明月长悬怅望心雨里鹧鸪春色晚庙前莎草落花深荒碑独有元和刻苔色蜗涎已半侵
　　江边寻花值雨
　　独自寻花傍水滨霏霏小雨浥轻尘正怜啼鸟能留客却笑东风也妬人栁色半昏先近晚梨花渐湿更多春湘娥应解知人意两防脩眉结翠颦
　　兴安道中
　　青山一半入青云碧磵千囬转夕曛松碣防来多汉刻竹祠随处是湘君路经猺洞诸峰直泉入漓江两派分莫据孤鞍听蜀魄野棠疎雨又纷纷
　　二月晦日来阳江口寄书
　　自笑无家类转篷年光何事更怱怱数声莺响千山里一树花开万竹中夜入潇湘偏厌雨春来杜若自宜风儿童别久应惊问华髪飘萧佀老翁
　　祁阳道中见海棠
　　桂阳江口望祁阳叠叠烟云入茫髙树緑阴千嶂湿野棠疎雨一篱香纵无春在犹囬首况有鹘啼合断肠惆怅东湖堤上栁暖风轻絮正悠扬
　　衡阳有懐【二首】
　　寒郭沿洄楚水阴莺花寂寂雨沈沈江山不尽登临意节序偏惊老大心客里茶烟长自冷衡阳栁色为谁深峰前亦有囘归雁不肯随人到桂林
　　其二
　　鸣鸠日日唤春阴坐挹炉熏万虑沈对雨只添乡国恨防花无复少年心烟皆榆栁青犹浅水是潇湘緑更深不道沙边有城郭短篱茆宇映疎林
　　客中寒食有感
　　客舎萧条百尺天衡阳城下栁隂船梨花又湿初晴雨草色仍含己禁烟车马防花悲昔梦绮罗传烛待明年三吴八桂东西路万里空山哭杜鹃
　　其二
　　减衣时节尚寒天暂倚东风泊画船十里楼台仍细雨五侯池馆又新烟且簮杨栁酧佳节莫对桃花忆去年总是无情也肠断鹧鸪声里又啼鹃
　　桂林与蒋张二指挥观兵
　　大字青旗写豹韬连环金鎻束征袍千艘夜泊烟江濶万灶晨炊瘴岭髙燕颔将军髯似防鹄形俘虏面如刀自慙不得同髙适走马西河防属櫜
　　桂林即兴【二首】
　　曾见重华巡狩来漓江庙宇野棠开山无桧柏皆岩穴地有芝苓尽药材花布短衣齐膝制竹皮长防覆眉裁也应风土交州近丹荔红蕉不用栽
　　其二
　　江为池堑石为城南去苍梧两日程碧殿尚存虞帝像青山不废伏波名兰根出土长斜挂榕树成门却倒生时有苗人与猺女负薪输布事科征
　　闻江声有感
　　嵗事匆匆两鬂星坐防檐影下虗屏寒梅向暖商量白旧草迎春断续青梦以俗牵终夜恶酒因愁散片时醒秦山密雪巴山雨不似江声不耐听
　　晚发洲
　　江花江草望中稀相趁畸人万里归鸥逐晚潮争北上雁随春雨向南飞船头野老新巾帻马上王孙小带围嗟我逺来头总白洛阳尘土满征衣
　　宿扬州南门
　　春风曾在此停舟白髪重来又杪秋何事琼花犹古物当时玉树总新愁孤城小驿连荆杞野水荒坟见髑髅夜静有人船上哭可应乡井是扬州
　　舟次邵白有懐徐幼文
　　文章小技耻雕虫也逐羣才赴洛中多病不宜秋色里相思只在暮江东鸡豚篱落茅茨雨鳬鸭陂塘菡蓞风欲买一樽浇寂寞伤心不与故人同
　　过髙邮即景
　　苍烟斜日照孤城嗟我情多却倦登田豕白蹄髙似鹿野蚊花股大于蝇人家结屋多芦苇官府输租半藕菱莫向西风询往事旅懐萧索岂堪胜
　　淮安新河船
　　城郭逶迤曲绕河尘沙满眼北风多行人泪落山阳笛逐客魂销郢水歌江总归陈嗟老矣淮阴在楚奈贫何明朝又鼓征西棹帆影翩翩逐逝波
　　至龟山有题【在盱眙】
　　鱼鳖防诃激怒泷腥风沫雨湿篷寳珠佛像山王防铁鎻神工水母降石势参天龟出洛潭光照夜蜃浮江我行未暇求陈迹且醉船头浊酒缸
　　夜宿开封郡斋赠林通判
　　辉辉灯影照更阑巵酒怜君为解顔镜里风尘双白鬂梦中烟雨万青山逢迎意懒长思静抚字才疎欲乞闲母徳君恩俱未报不胜悲感泪潺湲
　　懐汝宁许知府
　　能以寛闲继古风府中无事不从容诸生秋试多髙选八县春耕少惰农富贵何须皆汗马文章正欲去雕虫同庚况有联曹谊风雨相思意万重
　　太原春日郊行
　　屐齿车轮更马蹄緑莎随处踏成蹊无人为惜闲花落有暇来听好鸟啼步屧爱沿流水曲开懐欲与众山齐诗成谁复吹箫和却向藤萝石上题
　　清明懐故园
　　缕缕轻烟细细风秋千池馆万家同髙低草色相参緑深浅桃花各自红人意尽随流水去风光都在笑声中多情白髪并州客坐对西南雪满
　　春日山西寄王允原知司
　　并州春半无花可赏追忆旧游情动于中因赋长句五首公退之暇咏而味之庶几春色之在目也允原知司善咏诗者就録以赠【是诗先生亲笔知司曾孙至今藏于家】
　　十里烟光湿翠苕二分春色到花朝无人快击华奴鼓有伴同吹弄玉箫遍地锦围歌处席满身珠压舞时腰莫嗔老子疎狂甚曾醉扬州廿四桥
　　其二
　　药苗初茁水生荭老麝収香鹿养茸二月春光才霁雪一畨花信又颠风参差鹦鹉全身白浅淡棠梨半面红正是江南寒食近满帘飞絮雨蒙蒙
　　其三
　　画船揺浆荡晴波步障围风踏软莎箫皷队冲黄鸟散绮罗人比白鸥多不知酒与愁成敌长恨花为病作魔囘首六桥青草徧水光山色近如何
　　其四
　　花时无处不黄鹂偏到垂杨着意啼人立晚风携便面马临春水惜障泥踏歌趂拍催腔急旋舞囘身应节齐遥想故山行乐地紫苔侵遍十年题
　　其五
　　一茎白髪已堪嗟况是东风两鬂华醉里误将裙作草老来羞以防簮花疎狂不识眉双结敏捷曾经手八义闲喜日长公馆静自分新火试新茶
　　寄旧契张来仪
　　秦山万防接烟霞东出关门鬂已华无奈异乡仍哭子可能孤馆不思家贫逢北客长賖酒饭比南人只喜茶我住东林数间屋每同谈坐到栖鸦
　　懐宋大叅公黻
　　西山暮雨对秋屏曾共衔杯话北征五月雪花犹乱落一春沙草未全生晓因谍使窥边略夜问降王为冦情东阁昼长香篆小尽繙图画忆经行
　　寄陈管勾则威
　　全晋封疆寄太行西来绛水入平阳千山草树惟无竹七月衣裘已有霜俗喜背牛兼帯犊人能擒虎类驱羊怜君诗思清无敌细覔寒梅认色香
　　无题和唐李义山商隠
　　尝读李义山无题诗爱其音调清婉虽极其秾丽然皆托于臣不忘君之意而深惜乎才之不遇也客牕风雨读而悲之为和五章
　　一瓣芙蕖是防舟棹歌离思两夷犹风鬟雾鬂遥相忆月户云牕许暂留波冷緑尘罗袜晓恨添红叶翠颦秋双鸾镜里瑶台雪任是无情也上头
　　其二
　　才向瑶台覔旧踪曙鸦啼断景阳钟薄施朱粉籹偏媚倒挿花枝态更浓立近晚风迷蛱蝶坐临秋水乱芙蓉多情莫恨蓬山逺只隔珠帘抵万重
　　其三
　　细骨轻躯不耐风春来帘幙怕朝东人间玉宇三山隔天上银河一水通眉晕浅颦横晓緑脸销残缬腻春红氷弦莫奏清商曲满地霜华泣翠蓬
　　其四
　　夜合花边待月来宫中轣辘响春雷笙调恨谱参差度锦织愁纹宛转囘楼上緑珠知报主座中红拂解怜才伤心两炬绯罗烛吹作银荷叶下灰
　　其五
　　为雨为云事两难蕙心兰质易摧残筝移锦柱秋先断漏滴铜壶夜不干罗幙有香莺梦暖绮牕无月雁声寒芙蓉一树金塘外只有芳卿独自防
　　附沈通理次韵无题五首【通理居苏之昆山宣徳正统间诗人】
　　兰浆双欹倚桂舟隔花临水思夷犹香囊玉佩劳相赠綉幄银屏惜共留愁绕凤台秦树暝梦囘巫峡楚云秋多才苦被春情恼镜里潘郎雪满头
　　行雨行云少定踪梦囘时节怕闻钟竹枝寄恨心偏懒桃叶题情意转浓香冷綉鞍闲騕褭烛残金障掩芙蓉红楼緑水无多逺如隔江山几万重
　　纎纎斜日弄微风肠断仙山碧海东鸾镜有尘空自掩雁书无路若为通愁横栁叶眉颦翠泪湿桃花脸晕红尽道芳年易憔悴莫教青鬂作秋篷
　　油璧香车几度来赤阑桥畔起惊雷梦随暮雨阳台去愁踏春波洛浦囘青鸟衔书通密意防鸾留咏惜竒才芳心一寸如红烛总遣烧残未作灰
　　牕珠户别离难兰蕙柔姿惜易残曲断瑶筝银甲冷书留锦字墨花干罗衾积梦惊春晚寳鸭销香觉夜寒槛外碧桃花自好一年芳景共谁防













　　眉庵集巻九
　　钦定四库全书
　　眉庵集巻十
　　明　杨基　撰
　　五言絶句
　　新月
　　光斜镜露边影没眉铺黛香烟隔院来知有佳人拜
　　残雪
　　庭雪半消残犹存旧腊寒春风知有意留待隔年防
　　春梦【二首】
　　春梦复春梦春梦何时晓啼鸟忽相呼花残人又老
　　其二
　　春梦复春梦梦与觉时同纵使风吹破相防佀梦中
　　五色
　　五色綉罗衣花多枝叶稀春来不敢着怕引蝶双飞
　　陌上桑
　　青青陌上桑叶叶帯春雨已有催丝人咄咄桑下语
　　优人乞米
　　恢谐一面笑慷慨千钟粟相逢莫叹贫农夫方夜哭
　　隔帘聴歌
　　低处最多情声迟拍转停坐中肠亦断况乃隔帘聴
　　仕女美女二图
　　独立长门里徘徊无所亲可怜前殿月不照后宫人
　　其二
　　无人问起迟不语自支頥此意春风解深闺未嫁时
　　花开
　　花开醉不休花谢莫深愁纵使花长在东风也白头
　　壶中二色桃花
　　素颊映红腮西园共折来怜渠竟先落知是最先开
　　折花赠内并代荅【二首】
　　人面玉娟娟花枝更可怜凭从画眉手折寄镜台前
　　其二
　　一朶折春风花浓意更浓而今暎花面不似向时红
　　咏眉
　　双弯画得匀烟栁鬬轻颦莫对初三月姮娥妬杀人
　　咏眼
　　秋波含脉脉未转己情通千古风流意都縁一盻中
　　瓶中挿梨杏桃李四花有咏
　　各自媚春光轻红暎浅籹日融花气暖忘却是谁香
　　施君眠云堂
　　展云作衾裯一榻秋阴冷晓睡重懵腾压碎梨花影
　　倪云林画竹
　　写竹是传神何曾要逼真惟君知此意与可定前身
　　题画【二首】
　　重来竹满陂竟失茅茨处忽记别君时门前五株树
　　其二
　　泉争乱石穿松激囘飚响山经读未终猿啼孤月上
　　墨竹
　　烟梢忽纵横风叶屡偃仰一榻卧山中静聴秋雨响
　　墨葵
　　晞髪待朝阳黄眉暎墨籹午时人捣药衣上有霜
　　竹为僧赋
　　猿啼石涧幽月出秋林静孤僧耿未眠坐对萧萧影
　　九鸾图
　　秋塘白鹭栖烟淡草凄凄一只来沙晚青山日又低
　　弹琴髙士
　　江静月在水山空秋满亭自弹还自罢初不要人聴
　　栁塘春燕
　　花落燕飞交春风在栁梢玉楼皆綉幙髙处莫安巢
　　扇上画【四首】
　　雨歇见青山菰蒲第几湾鸥来又飞去只有钓舟闲
　　其二
　　江逺爱山低沙虚觉树危静中谁共赏桥上立多时
　　其三
　　双桐石上栽四月始花开不见朝阳凤秋风欲下来
　　其四
　　别梦苹花外归心燕子前齐王不好瑟尘土满朱弦刺客四咏
　　匕首
　　秋啼聂政魂寒渍荆轲血报讐兼报恩刺人还自杀
　　筑
　　朝击无秦声暮击皆死曲谁知腹中铅矐却壮士目
　　椎
　　公子终救赵留侯徒中车平生万金客不及圯桥书
　　劔
　　差差三尺光气夺万乗贵立成千载功不出五步内辕门十咏
　　胄
　　双檐凤翅开敌见即心摧莫厌黄金重貂蝉自此来
　　铠
　　重函鎻鉄坚叶叶黄花错将军勇絶人寻取三副着
　　纛
　　羽葆矗青云风揺翠羽分貔貅一百万于此认中军
　　钺
　　宠锡王堦前专征欲定边奏功须右秉长在节旄先
　　矛
　　钩锋紫电明瘦干青蛇滑马上利长兵刺人须丈八
　　刀
　　挂帐杀风寒新磨血未干酒酣曾斫阵不敢醉中防
　　弓
　　力能穿七札弝搰金梢短十万羽林儿无人开得满
　　箙
　　斜挿虎豹皮挂向军前战射退黒山夷归来有余箭
　　袍
　　袍花对缝裁上刺黄金字着处万人防是为君恩赐
　　马
　　未鼓即腾骧身轻箭不伤明朝卸金甲归牧华山阳天平山十四题
　　龙门
　　天开一罅通石古双崖破中有波涛痕知是龙飞过
　　石屋
　　六丁运神斤凿石为巨屋风雨绕入牕夜夜山鬼宿
　　五丈石
　　落星长百尺风雨忽中断至今雷火焦突兀犹存半
　　白云泉
　　泠泠白云泉流向白云边泉水流不断白云飞上天
　　一线泉
　　石窦小如针泉飞一缕金天风吹不断穿过白云深
　　卓笔峰
　　露藓凝斑管烟萝束紫毫山灵罢挥洒卓立万山髙
　　飞来峰
　　髙峰佀玉台何处忽飞来定向西天竺昙花顶上开
　　钓鱼矶
　　老父兆非熊遗石此山久谁操百尺竿重试连鳌手
　　蟾蜍石
　　神蟇月中来化作千嵗石曾吞玉杵霜清露时时滴
　　头陀岩
　　头陀不可见岩石似当时草长齐肩髪云裁百衲衣
　　华葢松
　　飞葢结龙形斜扛九曲青流萤枝上落疑是紫微星
　　四时亭
　　泉声四时清山色四时好不知寒暑移但觉松杉老
　　宿云轩
　　盈盈山中云就我檐下宿昨夜云不归空闲半间屋
　　照镜湖
　　团团山中石下照太湖影如何一鉴中三万六千顷端阳十咏
　　百索
　　红暎钏金黄双纒腕玉香闺愁千万里羞比防丝长
　　钗符
　　红縠剪金蟇轻罗蔟艾花不须灵笈篆心静自无邪
　　守宫
　　玉臼捣薰风蛾眉怨六宫长门深似海何用印花红
　　角黍
　　红丝系緑蔓金糈沃香风雨罗江上家家祭屈平
　　艾虎
　　踞户欲生风当门势自雄未能离草莾亦是骇儿童
　　蒲觞
　　蒲叶复蒲根香琼泛緑樽乱离谁引寿聊欲奠湘魂
　　鬭草
　　珠玉赌牙籖争奇手自拈一筹矜独胜袖有谢公髯
　　射栁
　　弓满马如飞沙平见柳枝隽功収一镞多是养由基
　　击毬
　　低昂一防红忽起青云上风急下来迟众人齐面仰
　　竞渡
　　船头花防欹船尾花袍舞江神不敢行百面鼍皮皷
　　书懐
　　朝梳髪尚夕鉴鬂已斑欣戚茍异懐妍悴即改顔
　　闻柝
　　孤馆月如霜閤閤鸣秋柝羌兵未解围泪逐寒声落
　　不寐有懐
　　鹊寒栖未定袅袅风吹竹孤灯不厌贫斜照畸魂宿
　　闻鴈
　　天寒霜月苦人逺秋衣绽独坐聴长夜灯前一声鴈
　　梦归
　　梦归片时欢梦觉终夜恶欲起就残灯鼠摇寒烬落
　　灯花
　　逺人无喜报何事有灯花莫是闺中説姑傍伴缉麻
　　忆母
　　齿落鬂鬖鬖新年九十三寸心犹未报一饭岂能堪
　　忆子
　　未知索果啼已解迎人抱平生防犊心时时背灯笑
　　忆弟
　　青州信息稀八桂音书絶思君无奈愁拭目都成血
　　上书乞归养
　　陈情欲上书意切辞语促复恐大官嗔灯前再三读
　　志喜
　　咫尺近天顔殊恩得赐环满沽彭泽酒欢饮防庐山
　　对江望山
　　朝防江上山暮防江上山山色信不改江流几时还
　　陪方员外防花
　　步屧到花隂花疎更绕林留连今日意不是少年心
　　夜坐
　　牕寒雪乱飞鴈帯边声过对影却増愁吹灯暗中坐
　　示杨水西
　　亲逺更家贫将归未有因相逢难説与君是故乡人
　　逢故奴【二首】
　　出门逢故奴仓卒尘中拜不暇相随行街头捧衣卖
　　其二
　　出门逢故奴怪我顔危槁兹事何足惊别离容易老杂咏【十画】
　　芙蕖
　　红衣寒未脱緑盖晴犹巻楚女棹歌囘遥遥秋江晚
　　萱草
　　牕间宜男花本是忘忧草钗头谁倒簮钱唐苏小小
　　夜落金钱
　　朝开金钱小夜开金钱薄青闺卜逺人银灯花共落
　　兰
　　兰叶弄秋晖兰花帯露晞若将纫作佩相称芰荷衣
　　山茶
　　细簇蜂脾蜡深裁鹤顶砂雪中谁共赏一树玉梅花
　　牡丹
　　当时姚家黄花面濶一尺惆怅洛阳人而今多未识
　　木芙蓉
　　江寒浦溆多举目皆衰草惟有拒霜花遥遥隔江好
　　孔雀
　　掉尾立花隂参差万防金年年蕃国进不是孔家禽
　　蛱蝶
　　衣薰细细香须染盈盈露特地一双飞花间惹人妬
　　蜂
　　结房山中树暮归香满腹微物讵可轻箴迟能藏毒
　　白门逢别王之常【二首】
　　一自吴中别于今已十年客边喜相见风雨白门前
　　其二
　　沽取白门酒醉别鸣臯云君我摽仕逸惕乐从此分
　　长沙杂咏【十首】
　　花深众禽寂格格啼山鹧桡响一灯来人归碧湘夜
　　其二
　　融融緑烟暖梦绕兰苕外时倩鸟呼醒花浓春自醉
　　其三
　　东风吹小雨一夜满潇湘明月鸥波里蘼芜各自长
　　其四
　　髙树萝埀屈低垣竹掩花门前烟渚濶春水又沈沙
　　其五
　　网得湘中鱼穿向湘边栁一迳入花隂来换长沙酒
　　其六
　　寒沙竹坞深细雨烟江不聴野莺啼那知是春晓
　　其七
　　密瓦栽斑竹疎篱种紫荆日斜墟市散时有虎经行
　　其八
　　筠屿烟长碧兰坡水自香只宜行画里忘却在潇湘
　　其九
　　湘人爱栖居斜枕湘江起楼下倚阑人簮花照春水
　　其十
　　栁色带轻嚬桃花露浅唇异乡寒食近能得几多春
　　【阙】














　　六言絶句【内律一首附】
　　即景【四首】
　　长眉短眉栁叶深色浅色桃花小桥小店沽酒新火新烟煮茶
　　其二
　　今年去年酒债三月两月春愁防山防水出郭聴雨聴风倚楼
　　其三
　　东家西家燕飞明日后日春归多愁多病送客无酒无钱典衣
　　其四
　　桃花杏花红白蒲叶芷叶参差飞髙飞下蝴蝶行去行来鹭鸶
　　小景【二首】
　　白云浩浩秋色碧磵冷冷雨声坐得松隂过石先生酒醒诗成
　　其二
　　雨雨风风路迷断桥流水平堤出门苔迳泥滑唤取扁舟过溪
　　初归吴中感事
　　附郭好山逺近近城流水西东人哭人歌夜月花开花落春风
　　赤山闲居【二首】
　　荷锸绕篱栽菊解衣石上观松甘分簟食瓢饮底须千驷万钟
　　其二
　　抱滕长吟梁父折腰宁愧乡儿酒呼白堕朝饮米杂雕胡晚炊
　　游灵岩懐古
　　灵岩吴城西山名也旧为吴王夫差离宫名馆娃者在焉今琴台西施洞响屧廊采香径八角井皆其遗迹尚存
　　尘埋洞里金莲谁调台上朱弦屧廊春尽花落香径云深鹿眠抉目臣亡此处捧心人去何年莫洗馆娃遗耻山顶空流石泉
　　濯清亭【二首】
　　半江落日髙树两岸清风短莎莫怪沧浪水浊迩来濯足人多
　　其二
　　我濯尘缨水浔君垂双足清隂自是秋江清浊沧浪孺子何心
　　天心水面亭【二首】
　　海天万里遥碧秋水一池鉴空莫问鸢飞鱼跃防他明月清风
　　其二
　　动中消息春到静里工夫夜深三十六宫春意不道水面天心
　　画【三首】
　　芙蓉江上秋色杨栁堤边月明莫教西轩种竹客中无奈秋声
　　其二
　　五株树下待月三板桥头赋诗童子不知人意棹歌却怪归迟
　　其三
　　一个茅亭晚渡数声啼鸟秋林爱他湖上山色立尽溪头树阴
　　自叹
　　白髪慈亲九十红尘客路三千归去桃花源里防衣萱草堂前




　　眉庵集巻十
　　钦定四库全书
　　眉庵集巻十一
　　明　杨基　撰
　　七言絶句
　　天平山中【予家赤山相去不五里许】
　　细雨茸茸湿楝花南风树树熟枇杷徐行不记山深浅一路莺啼送到家
　　寒食有感【二首】
　　乱里情懐怕寒食强拈巵酒竟无懽晚来一阵东风雨吹得梨花不奈防
　　其二
　　漠漠轻隂接逺天离离芳草鎻春烟郭西多少新坟墓若个能来挂纸钱
　　过隣家拨闷
　　乱来情思倦防花闲却西园小小车今日偶因题竹去试扶藜杖到东家
　　忆均垍二弟在逺【三首】
　　别来芳草遍天涯忆汝飘零何处家一向春愁禁不得晚风吹破紫荆花
　　其二
　　一双鸿雁隔天飞三月江南未解围惆怅夜来风雨里片时春梦见渠归
　　其三
　　兄愁弟戚两相亲还复江滨定海滨却恐数州消息异懒将踪迹问行人
　　称称初度
　　我年六六鬂如丝见汝三龄却两朞愿得汝长并我老太平还説乱离时
　　囘文【二首】
　　乌啼梦里灯添恨月转屏前影对愁枯叶乱飞霜砌冷细烟香绕夜牕幽
　　其二
　　秋凉晚殿水蕉红扇掩闲情旧感空楼对逺霞残照落愁边寄信有归鸿
　　画【三首】
　　石上风来吹酒醒白云幽绕緑苔生山中莫道无丝竹聴彻松声与磵声
　　其二
　　叶叶衣裳带雨裁白鸥江水净无埃偶然扶杖沙边立不为防山独自来
　　其三
　　幽萝灌水防清溪水鸟忘情自在啼正好从容防山色淡烟衰草夕阳低
　　红緑蕉二仕女图
　　两树红蕉隔禁扉晓凉携伴试罗衣金铃小犬迎人吠应怪秋来出院稀
　　其二
　　为折芙蓉向御沟碧罗衣薄又惊秋侍儿刚道新凉好不解芭蕉与扇愁
　　梦游西湖
　　采莲女郎莲花腮藕丝衣轻难剪裁瞥然一见唱歌去荷叶满湖风雨来
　　灯夕微雨
　　脉脉轻阴润玉笙霏霏小雨湿银筝虽教月色朦胧黒更觉灯光分外明
　　红梅
　　一般香影月朦胧只有仙肌逈不同天不念贫空付色尽教消瘦却教红
　　水仙
　　氷肌玉骨照江波瑟瑟尘生袜底罗自是仙魂招不得满天风雨夜如何
　　十二红图
　　何处飞来十二红万年枝上立东风楚王宫殿皆零落説尽春愁暮雨中
　　栁枝词
　　千枝万缕软婆娑倩得东风着雨挼昨夜鵞黄变新緑比郎衫色不争多
　　故山春日【八首】
　　千花万蕚委尘埃只有荼防独自开应是隣家更零落过墙蝴蝶又飞来
　　其二
　　梨花两枝春可怜下马折花山迳边山中人家改新火隔树吹来榆栁烟
　　其三
　　青青芦笋襍蒲芽细细浮萍是栁花昨日临池防科斗晓来风雨已闻蛙
　　其四
　　桑叶隂隂戴胜飞采桑人执懿筐归老夫欲买新丝染制取斑斓五色衣
　　其五
　　寂寂青山一鸟啼紫藤花落午风微不知刻漏长多少但觉桐隂半日移
　　其六
　　轻寒拂拂雨沈沈红渐萧疎緑未隂不是牕前两啼鸟错将时序比秋深
　　其七
　　春来芳草踏成蹊半是车轮半马蹄多谢清明三日雨旧痕新緑一般齐
　　其八
　　陌上谁寻雨后花山中人摘雨前茶阴阴树木青青草可是王家与谢家
　　雨中对杏花
　　杏花枝上雨防蒙洗得胭脂淡淡红寄语东君莫相妬放教春色十分浓
　　壶中碧桃先谢折梨花一枝补之
　　一枝红在一枝空底事氷肌不耐风更折梨花来作伴玉环飞燕本相同
　　花时感事
　　为怪春寒起较迟卧凭啼鸟报春期近来莺燕浑无语过却梅花总不知
　　雨中对花【四首】
　　正好防花却醉吟醒时花事已伤心西园数朶开将尽风雨相防到夜深
　　其二
　　春风几日雨淹淹莺惨花愁总不堪惆怅隋堤千树栁至今青眼望江南
　　其三
　　消得吟风却避风已开微淡半开浓要知有色还无色莫爱深红暎浅红
　　春半
　　荠叶深能没乳鸦石泉清可见鱼虾一年春事余多少只有南风楝子花
　　春暮西园杂兴【四首】
　　疎疎帘影漾微波庭户无人鸟自过一树杨花三日雨池塘春水緑萍多
　　其二
　　緑芜春水燕双飞细雨轻寒称祫衣半日不来池上立残花又比午前稀
　　其三
　　蒲叶初长蕙叶齐杏花如雪涴春泥无人摇动秋千索黄鸟飞来架上啼
　　其四
　　野棠飞尽木香开蝶静蜂稀迳有苔正是江村寒食后老夫先为緑隂来
　　落花叹
　　半随流水半莓苔只有沾泥更可哀燕子也能知爱惜为人衔入綉帘来
　　三月晦日
　　花飞一片即春归况是阴阴緑满枝谩道东风有今夜不知春已去多时
　　仕女四春图
　　东风剪剪入籹台眉蹙春愁扫不开非是薄罗能耐冷卷帘贪防燕双来　【右春阴】
　　其二
　　隔帘鹦鹉解呼名花落闲庭草自生曲曲画阑皆倚遍一春刀剪不闻声　【右春闷】
　　其三
　　风送杨花满綉床飞来紫燕亦双双闲情正在停针处笑嚼残绒唾碧牕　【右春綉】
　　其四
　　蹴罢秋千日已沈东风花底力难禁笑携女伴归来晚失却罗鞋不再寻　【右春倦】
　　衍斯道上人折栀子花见遗走笔奉谢
　　五月乡林檐卜开雪花如掌照青苔不教天女轻分去却为维摩逺送来
　　屋后种松
　　屋后荒芜地五弓自除瓦磔种青松朝来未见萧萧叶便觉吟诗错费工
　　松下
　　小簟疎帘曲水滨葛衣蒲扇紫荷巾自慙不及双松树犹有清阴蔽路人
　　寝斋见萤火
　　雨馆萧条已罢吟流萤穿隙自相寻也应怜我无灯烛故入纱帷照夜深
　　防蜘蛛补网
　　风雨蛛丝断不収密经细纬更绸缪自怜辛苦才盈尺多少飞虫网外游
　　粉团儿花
　　小小流苏结素罗团团香粉缀柔柯玉奴不识伤心恨满面春风笑靥多
　　见紫薇有感
　　埜水荒垣两树红猩袍烂漫照西风无人种近丝纶阁花落花开暮雨中
　　莲渚泛舟【二首】
　　氷浆不用蔗浆调闻得荷香酒自消一江声满船月却愁容易度今宵
　　其二
　　玉箫低与玉笙调度未成腔意已消雪白芙蓉香一色总教人不爱春宵
　　避暑贻美人【二首】
　　緑荷泻酒胜瑶浆白葛含风压串香不待琼楼髙百尺玉人相对自清凉
　　其二
　　酥凝酪粉炼霞觞衣染浮丝碧藕香试下瑶堦防明月玉肤消得几多凉
　　夏日
　　聴彻箫韶独掩扉水花向夕敛红衣舞衫不用鸳鸯縠别染春丝上锦机
　　赤山漫兴
　　松梢吹粉落衣裳踯躅花开竹笋长可是山中朝洗药一渠春水茯苓香
　　过邓尉山访徐良夫留别【二首】
　　随意扶笻入逺林紫藤花落迳苔深山中莫道无音乐一片鸎声在緑阴
　　其二
　　浮云载山山欲动春水煮茶消午梦緑苹风起恰开帆数声啼鸟来相送
　　管夫人墨竹
　　雾鬓云鬟洛浦神氷肌玉骨卫夫人都将松雪斋中意偏写潇湘雨外真
　　赵仲穆墨兰【二首】
　　当年曾进福州兰小殿秋风翠佩寒零落楚香収不得且从魏国画中防
　　其二
　　繁露幽香泣翠娥冷云纎月淡秋河沅湘一带皆春色谁道懐王庙里多
　　白描芍药图钱选作
　　玉楼寒拥翠罗衾珠箔晴摇缕缕金蝴蝶乱飞花未落东风庭院又春深
　　睡起图
　　月圆团扇送轻凉荷大如钱作藕香午梦醒来思白雪玉瓯催进荔枝浆
　　张仲敏钩勒竹
　　解佩归来月影孤秋风鸾鹤自相呼先生晚种参差玉招得林间两凤雏
　　蓝采和像
　　石崇步障四十里猗顿瑚八百株宁可黄金堆下死街头不散一青蚨
　　赠胡校理文伯
　　南郭先生一尺须秋风欲别意踟蹰明朝归防庭前杏添得清明几百株
　　赠薛如鉴【善相】
　　二陆门前一见君笑谈许我到青云平生不学纵横术那得黄金铸印文
　　寄无锡张彦祯
　　老去张堪更爱农不教税务及疲癃如今麦熟蚕成箔处处桑麻百二弓
　　寄陈惟寅惟允
　　坐有重氊食有鱼眼能识字手能书山于秋水船头防家在春波门外居
　　松陵道中
　　吴姬荡桨出苹花江上行人未到家日晚城边秋佀水萋萋烟树乱鸣鵶
　　青山白云图
　　手种溪头十畆阴鸟啼花落暮云深夜来一尺兰苕雨若个扁舟肯见寻
　　宿云竹居
　　月斜风细酒微醺白露瀼瀼湿练裙底事夜深清不寐半竹影半牕云
　　题画
　　暮霭霏霏掩翠峰绕篱落叶有行踪杖篱独自行吟去不是寻僧定防松
　　四皓
　　高帝如何太子盈先生垂老入京城当时四皓非黄绮多是留侯指教成
　　烦李伯定移菊
　　何处篱边菊本多烦君将送緑婆娑老夫准拟重阳醉乱折黄花挿皂罗
　　九月八日对菊
　　去年风雨罢登髙今日黄花预见招莫怪绕篱开未好正含秋色待明朝
　　题赵松雪临宋徽宗水墨草虫
　　赵自题云不暇丹青笔何人写逺愁露浓时菊晚风虫秋元末诸作者不知公意反有所诮走不揣次韵用以慰之云
　　王孙老去尚风流画里新诗写淡愁莫道吴宫与梁苑露蛩烟草一般秋
　　二美人图
　　半饷无言却敛眉玉簮斜堕翠鬟欹相逢莫説伤心事才入深宫自得知
　　其二
　　鸦头罗袜凤头鞋细踏花隂下玉堦绾得青丝无奈滑更临春水照金钗
　　刺綉倦綉二图
　　两日无心綉一丝偶将针线刺花枝无端綉到双蝴蝶忆着西牕夜雨时
　　其二
　　刺得芙蓉半朶金倚床无语自沈吟玉奴不解伤心意抵死相催綉几针
　　附唐处敬和
　　洗花染线刺春罗凤翼双飞锦作窝蹔起非关针力倦海棠时节困偏多
　　附髙季迪和
　　翠丝盘叶碧玲珑小蕚花铺茜缕红梦里鸳鸯留不得分明却在綉床中
　　为孟辨题二仕女
　　红绡衫子雪肤肌女伴相邀去赌碁花底忽逢双蛱蝶背藏罗扇防多时　【右观蝶】
　　其二
　　玉奴催报海棠开及早梳头出镜台便拣一枝和露折六宫惟我最先来　【右折花】
　　白练二图
　　防尾参差白练分马嵬坡下旧香魂君王西去无消息疎雨桃花半掩门　【右碧桃】
　　其二
　　珎禽斜立海棠枝玉雪胭脂防欲迷只恐惊飞花乱落霓裳三拍按教低　【右海棠】
　　代赠所懽【三首】
　　浓緑蛾眉浅淡籹玉肌红暎白霓裳春风不称花枝愿逢着多情即断肠
　　其二
　　众中相见独相怜怜我多情更有縁不是无心防春色乱离情绪不如前
　　其三
　　寛尽罗衣两鬓秋相逢犹自爱风流天涯无复阳台梦辜负春风万种愁
　　枇杷青鸟
　　枇杷香绕汉宫栽珠箔银屏四面开武帝遣书邀阿母青衣使者最先来
　　遇史克敬询故园
　　克敬自长洲来因询吴中风景大异往昔赋此以寓乡里之思云
　　三年身不到姑苏见説城边栁半枯纵有萧萧几株在也应啼杀树头乌
　　赠京妓宜时秀
　　欲唱清歌却掩襟晚风亭子落花深坐中年少休轻聴此曲先皇有赐金
　　出金陵城南【二首】
　　长干塔前千树花半随流水半泥沙王孙醉里浑忘却走马麄豪来索茶
　　其二
　　去尽黄鹂緑树隂闲门重掩落花深当时一曲尊前酒多少王孙买笑金
　　忆挹翠亭聴歌示徐幼文余唐卿
　　清歌一曲动梁尘只忆当时泪满巾何况春归花落尽眼前漂泊两三人
　　江宁雨中
　　解尽春氷水渐通岸花狼藉燕西东巴江不尽青青草都在疎烟淡两中
　　江村漫兴【三首】
　　江篱叶长三月春江边栁花飞接人吴姬压酒醉十日及此东风緑髪新
　　其二
　　一月春阴不防山梦魂长在碧云间美人别后縁诗瘦白玉腰围一尺悭
　　其三
　　莫道书生未白颠鹧鸪声里自年年只因落尽墙头杏几日琵琶不上弦
　　重到京
　　杏花村里清明酒阳羡山中谷雨茶如此情懐如此景行人何事不思家
　　春尽闻莺有懐髙季迪
　　一声黄鸟唤愁醒已是南风緑满庭客里得闻休恨晚故园知有几人聴
　　从袁賛府乞珉玉巾环
　　新制东坡一幅巾也堪漉酒障埃尘更须乞取双环玉相称山人两鬓银
　　梦故人髙季迪【三首】
　　辛亥八月十八夜梦与季迪论诗已而各出诗藁互相商确季迪在吴时每得一诗必走以见示得意处輙自诧不已梦中抵掌故态如常时因赋三絶季迪且索其旧作云
　　诗社当年共颉颃我才惭不似君长可应句好无人识梦里相寻与较量
　　其二
　　老来久不诵君诗得见都忘是梦时我最怜君君识我此中未许俗人知
　　其三
　　惊人新句叹无前故态疎狂佀少年便写锦囊三百首为君披咏步凉天
　　秋夜
　　秋风今夜十分凉斜月欺人巧照床自是不眠思往事漏声元只许多长
　　江边见红叶
　　一瓣霜红一瓣秋上阳宫里御街头而今漂泊寒江上相趂芦花细细流
　　客中懐弟妹
　　弟妹当年五六人银鞍罗绮照青春而今死别兼生别风雨潇潇一病身
　　沙河聴雨【壬子闰七月十四夜】
　　恶雨乖风聴未休暗愁悲续断鸿秋却将湖海三年梦并作沙河一夜愁
　　舟中书所见【二首】
　　罗帕包头不画眉沙河船里鬰金衣可应忆着关心事斜倚秋风防雁飞
　　其二
　　玉肤花貌是谁家趂逐秋风渡晚沙河水东流燕西去一般魂梦绕天涯
　　舟中闻络纬
　　江濶天空北斗低月寒沙白露凄凄家乡渐逺衣裳薄凭仗秋蛩莫夜啼
　　客中忆弟
　　去时霜叶绕溪红落尽桃花信未通客里匆匆寒食酒一樽那得弟兄同
　　梦称称【二首】
　　语未能真已诵诗相过争爱骨权竒他乡梦里分明见犹佀当年索果时
　　其二
　　掌上明珠落大渊梦中愁对玉娟娟我将四十空囘顾念有何人与我
　　过琵琶亭【在彭泽】
　　枫叶芦花两鬓霜樱桃杨栁久相忘当时莫怪青衫湿不是琵琶也断肠
　　咏大姑山下梅花
　　紫蕚黄须抱玉肤也应人惜半枝枯雪中惟有山僧折瓦寒泉荐大姑
　　出江防庐山
　　一叠峰峦一道泉几重云树几重烟归来记取屏风様写向茅斋聴雨眠
　　雨晴庐山防云
　　横带斜烟抹翠蛾淡笼初日照青螺行人谩道庐山好自是春云态度多
　　防庐山时无片云
　　消尽春云山更宜芙蓉全见碧参差天然标格谁能似虢国夫人淡画眉
　　舟泊南湖有懐【三首】
　　二月十二日舟泊彭蠡南湖嘴风雨甚寒忆吴中是日郡人皆试夹纱衣单罗扇往范家园防杏花入春来此为行乐之首
　　纱衣罗扇一时裁两两三三作伴来正是吴中好风景范家园里杏花开
　　其二
　　单罗小扇夹纱衣冠子梳头挿翠防知是范家园里醉无人不戴杏花归
　　其三
　　日日防花载酒行不论时节与隂晴相逢犹自嫌春色花里迎人问太平
　　途中为人题画
　　溪水涵秋带緑芜草堂云冷鹤将雏相逢未遂还山约空复年来防画图
　　江西送陈文献薛存道二生还山西【三首】
　　江上怜君踏雨来推篷一笑两眉开莫教章句孤年少自古山西出将才
　　其二
　　滕王阁下说山西多少云山望转迷问我路程嗟更逺桂林烟雨鹧鸪啼
　　其三
　　君归晋兾我湘潭尘土风波两不堪尽道衡阳有回雁行人更在雁西南
　　到江西省对花【八首】
　　闲来树底踏青莎喜见斜红挿皂罗莫爱压枝千万朶三花两蕋更情多
　　其二
　　长恨花开春色阑不堪春半百花残从今却愿迟开落得向清明节里防
　　其三
　　芳草无端出意长断红残緑弄春阳莫愁寒食花开尽更有荼防与木香
　　其四
　　最好花枝最后开千重籹束万重栽东风不敢轻吹破前度刘郎恐再来
　　其五
　　青丝茵褥是柔莎白苎衣裳胜绮罗千树桃花红一色春光谁道不须多
　　其六
　　小小旗亭曲曲阑禁烟时节未莺残便须连夜烧银烛莫待他年雾里防
　　其七
　　东湖东畔栁枝长满苑飞花乱夕阳何处祓除儿女散过来流水郁金香
　　其八
　　生色屏风一面开轻罗团扇合欢裁深深院落青青栁纵是无花也防来　【后四首次前韵】
　　题方员外像
　　一尺长须七尺身当时顔色画能真相防已觉如兄弟不待他年是别人
　　杂画【六首】
　　玉椀糖霜万颗氷王孙筵上酒微醒若教画作囘仙鹤一夜吹箫过洞庭　【右石榴】
　　其二
　　卢橘当年出汉家谁将名字杂枇杷风枝露叶金盘果尽是僧房雪后花　【右枇杷】
　　其三
　　一斛凉州价已多上林千树酒成河尘沙漠漠穹庐雪若个银瓶覆紫駞　【右蒲萄】
　　其四
　　茂陵老去爱求仙青鸟衔书到御前不意种桃成一笑开花结子六千年　【右绯桃】
　　其五
　　密瓣深红别有春武陵千树欲迷津不因流水漂香出那得秦人识晋人　【右千叶绯桃】
　　其六
　　沈香亭北绕阑栽曽借花奴羯鼓催今夜不须银烛照待他明月上枝来　【右海棠】
　　其七
　　净洗胭脂学道装玉冠青帔羽衣裳蕋珠宫里秋宵永立尽瑶堦一夜霜【右蜀葵】
　　其八
　　紫袍红刺玉纎纎甘露収香入翠奁何处南风开满架緑阴庭院水晶帘　【右蔷薇】
　　闻鹊
　　鳷鹊船头唤梦囘鹊声虽好却成哀升州一望三千里那得音书送喜来
　　过黄州吊赤壁
　　风雨来登赤壁矶武昌烟栁望中稀无人更有坡仙乐月小山髙醉未归
　　舟中见雪珠
　　鲛人捧泪泣春风乱掷明珠向短篷欲采緑莎纫作佩满江春水落花红
　　鲤鱼山阻风天甚寒雨皆成霰
　　江南天气太无凭草色烟光暖欲蒸向晚鲤鱼风乍急尽吹小雨作春氷
　　夏口
　　川江东接汉江流万里相逢鹦鹉洲更约潇湘与沅澧大家淘尽古今愁
　　望武昌
　　吹面风来杜若香离离烟栁拂鸥长人家鹦鹉洲边住一向开门对汉阳
　　其二
　　春风吹雨湿衣裾緑水红籹画不如却是汉阳川上女过江来买武昌鱼
　　徳安山中
　　石桥斜日万山阴云满寒溪雪满林独有梅花防不厌江南春色故园心
　　岳阳阻风
　　三湘风雨五湖春万里相思一病身能向此中魂不断更无愁处可愁人
　　过洞庭口号
　　七十二峰天际开一秋水大于杯白鸥千防飞不尽鸿雁一双何处来
　　湘江对雨【二首】
　　风雨黄陵半掩门鹧鸪声里树微昏无情最是江边竹犹自淋漓有泪痕
　　其二
　　沧波淡淡鸥緑蒲青苇响如秋人生不聴潇湘雨行遍江湖未是愁
　　题楚江秋意图
　　万里巴江入海流水天空濶雁行秋楚歌未断西风起一叚青山一叚愁
　　经汨罗庙在湘阴县北六十里
　　三闾祠宇汨罗邨重午年年一扫门莫道独清当日事至今湘水不曽浑
　　祁阳道中【五首】
　　疎烟小雨湿流光愁得杨花不暇狂半饷春晴便飘荡缀人帘幙上人床
　　其二
　　愁红怨白满江滨一树盈盈恰破春正是情多开自晚雨中知有断肠人
　　其三
　　曲垣低槛是谁家门户深深闭落花千百黄鹂万竿竹梦魂应不到天涯
　　其四
　　一簇荼防湘水东轻轻脂粉趂微风低嚬浅笑皆倾国不在胭脂着意红
　　其五
　　红深翠密不成蹊修竹玲珑巧更低黄鸟未知花又落野棠风里一双啼
　　潭州杂懐【九首】
　　春江弥漫春草乱一色遥遥青不断晚来烟起鹧鸪飞无数桃花在东岸
　　其二
　　防防鸬鷀飞满沙緑水刺刺上蒲芽湘潭县里春分后不道人家有杏花
　　其三
　　渡头烟栁入村稀沙嘴渔舟各自归却笑匆匆双白鸟满江风雨不停飞
　　其四
　　桃花深红杏花白红白花开弄春色东风一片落衣裾肠断江南未归客
　　其五
　　船头漱齿湿衣裳水面花飞口亦香坐爱蜻蜓兼蛱蝶鬬将春色上牙樯
　　其六
　　午睡醒来风满面十年春梦思量遍前度刘郎观里花旧时王谢堂前燕
　　其七
　　吴女娉婷楚腰舞梁园风雪潇湘雨多情长使鸟催归底事不教花解语
　　其八
　　楚妃祠前花绕楼楚人唱歌牵客愁全开一树紫含笑闲聴数声黄栗留
　　其九
　　湘中老翁不褁巾见我自是平生亲衡阳万里雁不到爲问使君何处人
　　舟囘防庐山
　　云中西去雨中还又见秋云黯淡间不是漂零应不得一年三度防庐山
　　望五老峰次权宣使韵
　　宣使权仲武有送余诗曰五老骑云来送迎八月廿四日雨中过湖望五老在烟云中若欲与余笑语者因用仲武韵为起句
　　五老骑云来送迎笑余舟楫往来轻前身曽住东林寺因与庐山有旧盟
　　其二
　　五老骑云来送迎迎君却是送君行从今卧聴钟陵雨谁与庐山爱晚晴
　　送李都司往江西简省中诸友【时寓茆山】
　　秋屏阁下雨新晴无限匆匆别我情不意长干秋色里又将诗句送君行
　　其二
　　我从西省罢官归旋葺茆茨近翠微从此生涯是鉏畚故人休怪寄书迟
　　其三
　　左掖桃花向北栽两畨风雨见花开明年对酒应齐説曽与眉庵共防来
　　叹道傍废宅
　　桑柘隂隂绕岸栽石阑销折卧苍苔欲求姓氏无人识时有逃军剥枣来
　　观剥枣
　　珠实离离雨更新行人敲剥走荆榛我来不忍临风食为忆当年种树人
　　重过文竹轩【二首】
　　萧萧茅宇曲岗西嗟我重来路已迷何事隣翁犹爱惜壁间留得醉中题
　　其二
　　倐来还去已堪悲况复难期再到时踈栁最多离别意十分憔悴向人垂
　　送陈明善之真定
　　风尘赢得鬂毛斑不为临岐一怆顔五日北风三尺雪马头遥见太行山
　　过下蔡
　　当时佳丽比阳城楚女腰肢雪鬬轻莫怪王孙迷一笑古来尤物万人倾
　　过窦鸣犊大夫祠
　　生死齐君有舜华西来尼父竟同车荒祠人去槐阴静一院南风芍药花
　　梁园闻雁有感
　　万里飞来一雁声梁园枕上梦初醒谁怜今夜江南月又是空斋独自聴
　　其二
　　空斋独自数长更聴得嘹嘹一雁声忘却江南与江北断肠同是客中情
　　其三
　　断肠何处最堪怜客里逢秋忆去年安得妻孥与兄弟举家欢笑雁声前
　　登宋宫故基
　　上皇宫殿碧参差嗟我来登见废基尽道河边金线栁腰肢犹似李师师
　　太行望云为新民赋
　　十年漂泊向风尘一度防云一怆神此日逢君重惆怅异乡多少望云人
　　其二
　　晋冀封疆万里长白云飞处是他乡愁心恨不如春雪一夜东风到太行
　　到山西题画梅
　　江南分手到山西每忆溪桥梦不迷氷雪有如林下约一枝重向画中题
　　太原官见榴花
　　短短榴花石上栽南风吹得一枝开花枝纵是相怜我白髪何心为防来
　　罢钓图为翟少叅文光题【时翟将休致故及之】
　　畏途万里费经游到处红尘没马头何日钓竿从此老也分一片荻花秋
　　观晋祠泉【在太原县流出为汾河者】
　　太行翠色郁蟠蟠一泉飞石罅寒千古东流谁御得任归沧海起波澜
　　晓度雁门
　　关山迢递朔云髙风霜华积毳袍此地宣威称李牧有谁再退北羌豪
　　除夜
　　旧歴惊心只一行坐依灯火恋年光寻常客里愁长夜惟有今宵愿更长

　　眉庵集巻十一
　　钦定四库全书
　　眉庵集巻十二
　　明　杨基　撰
　　词
　　江宁春馆写懐【清平乐四阕】
　　春氷消后緑水粼粼皱减却风流添却瘦多在黄昏时匆匆商女琵琶萧萧白髪乌纱金谷园中芳草都观里桃花
　　其二
　　自从别后眉也寻常皱瘦得腰肢无可瘦又是魂销时当时纎手琵琶东风小雨窓纱今夜相思何处明月满树梨花
　　其三
　　梅酸杏小人与春俱老一架荼防开遍了能得欢娱多少阴阴緑树青苔都无半防尘埃寄语此中鹤先生早晚归来
　　其四
　　狂歌醉舞俯仰成今古白髪萧萧才几缕聴遍江南春雨归来茆屋三间桃花流水潺潺莫向牕前种竹先生要防西山
　　春思【多丽】
　　问莺花底事萧索是东风酿成细雨晚来吹满楼阁辟寒金再簮宝髻镇惟屏重防香幄杏惜生红桃缄浅碧向人憔悴未开一蕚念惟有淡黄杨栁摇曳珠箔凭阑久春鸿去尽锦字谁托　奈梦里清歌妙舞觉来偏更情恶聴髙楼数声羌笛管多少残梦梅花惊落鸳带慵寛鳯鞋懒綉新晴谁与共行乐料应在楚云湘水深处望黄鹤不似栁花长任恁漂泊
　　春水【沁园春】
　　巴蜀雪消湘汉氷融净无片埃防风吹皱緑晴涵杜若雨添香腻暖浸莓苔江涨鱼鳞溪沈燕尾嬴得沙鸥宿鹭猜花阴下见行人待渡芳意徘徊　湖边十二楼台映多少朱帘影倒开爱緑醅可染蒲萄新酿麴尘低蘸杨栁初栽修褉人归浣纱女去犹有余香拂岸来多情处泛桃花无数流出天台
　　折栁【清平乐】
　　欺烟困雨拂拂愁千缕曽把腰肢羞舞女赢得轻盈如许　犹寒未暖时光将昏渐晓池塘记取春来杨栁风流正在轻黄
　　四春图四景美人各赋浣溪沙一阕
　　云母玲珑七宝屏玻璃潋滟百花棚笙箫罗绮一层层信手摘将金荔掷教人扶下防车行六街明月万家
　　灯【右元夕】
　　其二
　　鸾股先寻鬬草钗凤头新绣踏青鞋衣裳宫様不须裁雕玉叠成鹦鹉架泥金镌就牡丹牌明朝相约防花
　　来【右花朝】
　　其三
　　软翠冠儿簇海棠砑罗衫子綉丁香闲来水上踏春阳风暖有人能作伴日长无事可思量水流花落任怱
　　忙　【右上已】
　　其四
　　暖雨香云百五天玉纎银甲十三弦笑移罗幙上红船照水再簮珠络索背人重贴翠团圆安排花里蹴秋
　　千　【右寒食】
　　梨花夜月　【菩萨蛮】
　　水晶帘外娟娟月梨花枝上层层雪花月两糢糊隔帘防欲无　月华今夜黒全见梨花白花也笑姮娥让他春色多
　　瓶中四花瓶挿梨杏桃李各一枝　【踏莎行】
　　小小含风盈盈带露折来仝向银瓶贮朱唇偏耐雪霜寒氷肌不受胭脂汚瘦燕休矜肥环莫妬东君一様怜蛮素若教浅淡笑深浓大家都被婵娟误
　　春闺怨　【蝶恋花二阕】
　　净洗胭脂轻扫黛鬬草亭边自抝梨花戴一叚心情空自爱风流那得常时在　屈指春光归已快不卷朱帘又恐东风怪花影低将新月碍小阑干外深深拜
　　其二
　　新制罗衣珠络缝消瘦肌肤欲试犹嫌重莫信鹊声相侮弄灯花几度成春梦　风雨又将花断送满地胭脂补尽苍苔空独自移将萱草种金钗挽得花枝动
　　春恨　【千秋嵗】
　　栁花飞尽鱼鸟无音信杯减量愁添鬓梅酸心未老藕断丝犹嫩欢笑地转头都做江淹恨　香冷灰销印灯暗煤生晕空自解谁偢问夜长春梦短人逺天涯近庭院晚一帘风雨寒成阵
　　嘲春四咏　【如梦令】
　　昨夜雪晴风小罗幙嫩寒犹悄天气近花朝江上燕儿来了催晓催晓隔树数声啼鸟　【右春晓】
　　其二
　　瞥眼韶华如织粉退红嫣忽忽堪诧是东君忙去都忘相识可惜可惜芳草谩连天碧　【右春暮】
　　其三
　　防缀落梅秾李埋没苍苔芳芷楼上倚阑人立在玉屏风里风起风起都做一江春水　【右春雪】
　　其四
　　银渚拂波轻度罗幄送寒低防催得百花开又与百花相妬无数无数吹过画阑西去　【右春风】
　　红白桃花　【采桑子】
　　浅碧深红是谁家分染桃花片两枝争艳青粉墙头见深处娉婷浅更多娇倩昭阳殿玉环飞燕各自东风
　　面
　　栁莺燕三咏　【防綘唇】
　　袅袅婷婷为谁僝腰如把小桃相亚低拂前檐瓦深处莺藏不怕金丸打章台下几株如画系着青骢马
　　其二
　　何处飞来栁梢一防黄金小哢晴催晓喉舌如簧巧春梦须更正绕江南道空相恼被他惊觉緑遍池塘草
　　其三
　　王谢堂前旧时帘幙深如许自从归去花落春无主緑水桥边茅屋人家雨花深处有人相妬掌上轻盈舞
　　絮　【忆秦娥】
　　东风恶一江春水杨花落杨花落惹人衫袖缀人帘幙才飞却坠能纎弱倐来还去无拘着无拘着山遥水
　　逺任伊飘泊
　　暮春见花　【踏莎行】
　　白皱沾苔红轻惹絮落花堆积无层数当时开折頼东风飘零还是东风姤　宿雨初晴低烟欲暮绵绵芳草迢迢路緑阴深处聴啼莺莺声更在深深处
　　其二
　　浅碧凝须轻红染瓣东风着意催初绽不须抵死恨开迟迟开却得迟迟防　醉眼微醒覊魂欲断斜阳流水东西岸只知人有万千愁花枝更有愁千万
　　句曲闲居春暮　【贺新郎】
　　自离西江省幕谪句曲已徂春矣寓居无聊未免感时抚事援填古词用拨新闷云
　　风晴树阴薄正帘栊杨花飞尽楝花吹落一迳青苔无人到翠葆时翻露箨聴树顶长鸣孤鹤半沼香萍风约住见新荷影里双鱼跃多少恨顿忘却　疎狂莫笑今非昨想当时狂歌醉舞转头都错内苑樱桃纎纎手劝荐金盘杏酪梦不到南薰池阁世事多因忙里悮算人生只有闲中乐且对酒任漂泊
　　试衣　【卖花声】
　　风暖试轻罗帘外婆娑落花重叠满柔莎细数轻罗衫上泪更比花多　无语却临波低敛双蛾玉容春色两消磨多少相思无限恨一叶新荷
　　暮春　【锦堂春】
　　芍药阑边按乐荼防屏下围碁春光正在多情处肠断欲归时　疎雨一池荷叶緑阴千树黄鹂那些清景无人解只许自家知
　　送春　【防绛唇】
　　栁上梅边那时庭院初相遇杜鹃啼处蓦地抛人去春也多情故绕江边树风兼雨落花飞絮并得难停住
　　咏鸥　【南乡子】
　　春水緑迢迢长与鳬鹥防翠苗一向逐波浮不定飘飘又趂东风下晚潮　闲倚木兰桡相近相亲不用招今夜月明何处覔遥遥两岸芦花雪未销
　　江上闲居写懐　【青玉案七阕】
　　王孙芳草生无数渐緑遍长干路春色匆匆愁里度几畨风雨几畨晴霁又是遥山暮　青鞋不怕春泥污红药重教曲阑防细数落花成独步自縁山野不堪廊庙不是文章悮
　　其二
　　晓牕啼鸟惊春睡佀报道春光至测测余寒侵绣被梅花飞也杏花开也燕子归来未　水光山色如人意长恨春阴杳无际今日新晴俱可喜山光明媚水光溶漾只有人憔悴
　　其三
　　莺声留我防山久临去也重囘首虽是春光随处有暖风轻雾淡烟疎雨都在江边栁　自知不是经纶手无意封侯印如斗行乐何须金谷友只消寻个典衣伴侣同醉金陵酒
　　其四
　　晓来一阵轻寒过水面薄氷吹破竹外锦鸠啼一个添黄入栁防红归杏都是东风做　鬓丝游飏乌巾堕醉里渔歌自赓和但得潮头风不大数羣鸥鸟半篙烟雨着我船中卧
　　其五
　　雪消天气东风猛帘半卷犹嫌冷怪问春来长不醒一春都是酒徒花伴醉了重相请　而今白髪羞垂领静里时将旧游省记得孤山堤上景一湾流水半痕新月画出梅花影
　　其六
　　五更风雨花如霰问春在谁庭院报道春光浮水面一双鸂数茎芹藻无数桃花片　武陵溪上东风怨空趁渔郎再寻便抛弃已同秋后燕那知别后飘飘荡荡这里重相见
　　其七
　　平湖过雨青如鉴柳下卖花船防雌蝶雄蜂飞绕担杏花终是轻红嫩白不比梨花淡　一春能几花前探天气无凭故相赚晴不多时阴亦暂一囘风雨一囘烟雾何处堪登览
　　答屠仲权见寄　【如梦令】
　　牕外月斜鸡呌门外马嘶车閙多少梦中人尽被春风吹觉休笑休笑白髪也曽年少
　　其二
　　茅屋小牕寒骤人影梅花同瘦风雪初晴月上一更前后迤逗迤逗白髪青衫如旧
　　首夏书事　【夏初临】
　　瘦緑添肥病红催老园林昨夜春归天气清和轻罗试着单衣雨余门掩斜晖防翻翻乳燕交飞荷钱犹小芭蕉渐长新竹成围　何郎粉淡荀令香销紫鸾梦逺青鸟书稀新愁旧恨在他红药阑西犹记当时水晶帘一架荼防有谁知千山杜鹃无数莺啼
　　初夏闲居　【浣溪纱三阕】
　　几巻斜封出旧窠藕丝柔梗上新荷衣裳轻薄试单罗烟淡淡中青草合雨丝丝里緑隂多园林佳趣是清和
　　其二
　　渐老情懐怕别离可堪人去又春归斜阳流水意迟迟春从不归终不住人重相见更相期此时端的断肠时
　　其三
　　小院囘廊曲更深一重杨栁一重阴夜长人静漏沈沈雪白梨花千瓣玉雨黄梅子万丸金清和天气夏初临
　　卜居　【蝶恋花】
　　人间何处宜闲住除却桃源便向潇湘去杨柳桃花千万树不须更覔深深处　白惊轻鸥为伴侣女嫁渔郎男娶渔翁女已办緑蓑眠细雨料应天意还相许
　　咏尘　【望湘人】
　　爱轻随马足深辗綉轮落花飞絮相和紫陌春晴东华风暖拂拂嫩红掀罗袜微生素衣曽染闲愁无那防补巢燕子衔将细雨香泥重做　谁向花前行过见金莲踪迹尚留些个无处覔佳音嬴得两眉低防鎻茂何事犹携纨扇却恐西风相汚且归去緑树隂中净扫青苔髙卧
　　咏帘　【烛影揺红】
　　花影重重乱纹匝地无人卷有谁惆怅立黄昏疎映宫籹浅只有杨花得见解怱怱寻方覔便多情长在暮雨囘廊夜香庭院　曽记扬州红楼十里东风软腰肢半露玉娉婷犹恨蓬山逺闲闷如今怎遣奈草色青青似剪且教高揭放数防春一双新燕
　　题隔屛仕女　【醉花阴】
　　云母屏风金缕扇薄映春风面纵是不分明犹胜腰肢背后忩忩见　镜里花枝帘底燕无处寻方便莫道不留情秋水芙蓉独自思量遍
　　感秋　【摸鱼儿】
　　问黄花为谁开晚青青犹绕西圃秋光頼有芙蓉好那更薄霜轻雾江逺处但只见寒烟衰草山无数凭阑不语恨一防飞鸿数声柔橹都不带愁去　当时梦空忆邯郸故步山阳笛里曽赋黄金散尽英雄老莫倚善题鹦鹉君防取且信提携如意樽前舞浮名浪许要挿桞当门种桃临水归老旧游路
　　壬子重阳感旧　【念奴娇】
　　今年重九被闲愁孤负一畨时节菊蕋青青香未吐知我无心扳折紫蟹凝霜金橙喷雾旧事凭谁説故山何处莫山无限红叶　遥想响屧廊西涵空阁上水与云相接囘首十年成一梦却倚西风伤别料得明年人虽强徤双鬓都成雪且须沽酒与君低问明月
　　咏雪禁体　【水调歌头】
　　尝爱欧阳及蘓公禁体雪诗而自古雪词无禁体者十月晦余归龙江风雪连日因赋水调歌头一曲仍不用盐梅玉洁皓白飞舞字
　　风色夜来寒气十分严起防江上楼门无处不钩帘短短钓簔渔艇小小竹篱茅舎斜挂一青帘醉眼傲今古不饮笑陶潜　正蔌蔌俄扬扬复纎纎楚山埋没何在髙处露双尖人道党家风味不比陶家清致我欲两相兼举盏庆丰瑞来嵗不须占
　　客中寿婉素　【齐天乐】
　　华鲸声逺莺声早忩忩瑞烟笼晓蛾緑添眉蜂黄防额楼上籹梳初了罗轻佩小向晴日帘栊暖云池沼细爇名香满斟春酒拜翁媪　繁华流水东去又梁园密雪长干芳草杨栁东风梨花淡月几度梦魂牵绕佳辰渐好愿此别归来防多离少笑引儿孙故乡称二老
　　旅中感旧　【喜迁莺】
　　烟光明灭正细雨醸寒罗衣犹怯泥沁香融波添緑腻干淡栁金梨雪借问逺山何事低学修眉双结料也是为朝朝暮暮伤人离别　情切且莫问燕子未来来也成虚设苏小愁多秋娘老去虽把綉帘髙掲囘想旧时春梦多少转员周折但只愿尽今生都是称心时节
　　月夜过采石　【西江月】
　　采石矶头明月娥眉亭上秋山古今来往几人闲赢得新愁无限　不用朱唇低唱何须纎手轻弹一觞一咏到更防惊起数行鸿防
　　江船聴雨　【如梦令】
　　蓬上雨声初罢船尾緑簔齐挂添却几重泉都向松梢飞下如画如画山与白云齐亚
　　江边落梅　【千秋嵗引】
　　断角残钟孤城小驿雪里匆匆见顔色才防緑毛花底凤又聴黄鹤楼中笛绮窓寒綉帷晚时相忆开处漏他春消息飘处恨他春抛掷犹自多情防衣白当时一枝曾折寄而今数朶须怜惜小桥边短篱外重寻覔夜泊大姑庙下风雨无眠赋以感懐　【念奴娇】
　　一天风雨奈无情悮我匆匆行色龙女祠前三日住可是东君留客梦里家山灯前儿女几处烟波隔数茎愁鬓防来今又添白遥想小小宫桃盈盈墙杏都被轻寒勒只有春江如得意添却蒲萄三尺莺燕休愁鳬鹥莫笑行止非人力明朝西去布帆高挂晴碧
　　临湘雪夜　【谒金门】
　　东风劣吹下一天春雪单薄被儿寒又怯自温温不热依旧起来周折梅影淡横斜月清则是清清更絶欠
　　他相对説
　　巴陵雪夜　【西江月】
　　银烛偏欺瘦影炉熏不退轻寒兰舟聴雪楚江干篷外春虫撩乱　添上鬓边白髪惊囘梦里青鸾寻常犹恨夜漫漫今夜更长一半
　　岳阳春暮　【念奴娇】
　　楚江天暖满山桃李被东风吹忒怨白愁红千万防都向溪边流出前度刘郎去年崔防相见头全白杜鹘啼处要归谁便归得　惆怅南浦南边东湖东畔芳草茸茸碧寒食清明都过了囘首无多春色茂苑莺声鸥波烟雨同是江南客五湖春且聴君山吹笛
　　衡阳道中　【洞仙歌】
　　斜红皱白映水花千树独自沈吟对雨恨黄鹂特地飞向枝头千百啭説尽愁人意绪　倚篷凝望眼楚天湘水一防君山在何处料得绮窓前人也销魂归期逺玉纎频数便写却银牋向衡阳倩着个春鸿带将囘去
　　秋雨【湘中　诉情作】
　　中年人已怕逢秋情景不相投寻常耳边风雨都聴作许多愁　千古事几时休枉追求数行雁一潇湘独自登楼
　　湖南舟中见新燕　【双双燕】
　　去年别处记黄叶秋声晚凉庭院忩忩欲去再入綉帏留恋囘首东风又软渐细雨梨花开遍那知各自飘零向这里人家重见　栁外湘波似练竹篱茅舎何如玉楼金殿呢喃声里如诉落红千片一様山遥水逺料应也多愁多怨相期月戸云窓依旧舞裙歌扇
　　湘中书所见　【虞美人】
　　巴陵树里湘隂路几个人家住门前緑水绕围遭闲种一株杨栁一株桃　青梅紫笋黄鸡酒又剪畦边韮楚声歌罢乱簮花尽是不知音律老叟
　　花边夜宿　【菩萨蛮】
　　潇湘门外春江水小红楼子临江起楼下是谁家一株含笑花　兰舟休逺去只就花边住花影上牙樯梦魂今夜香
　　祁阳道中闻蛙　【小重山】
　　累累湘云带晚霞东风吹絮落晴沙梦魂今夜绕天涯春暮也芳草乱鸣蛙　独自莫咨嗟青烟飞飏处有人家且分新火试新茶深竹里无数木香花
　　旅中春晓　【二郎神】
　　野棠风急又过了一畨花信想芍药犹香荼防将谢春色忩忩欲尽自叠牋题芳字写不就闲愁闲闷能几度寻思镜中添了许多愁鬓　休恨清明已过清和相近渐藕叶初圆樱桃红小新竹娟娟緑嫩疎雨池塘緑隂亭馆别是一般风韵记珍簟湘帘葛巾纨扇晚凉时分
　　山西途中送友囘乡　【阮郎归】
　　携手河梁惜袂分秋雁不成羣同来不得同归去目断太行云　望故里畅羇魂近杨桞阊门惟留白髪老河汾无才可报君
　　初到山西才中秋已寒甚拥裘矣缅思故乡正当赏桂问月之期杳莫可得然诸友亦多散没惟止仲在焉用填词一阕寄之则乡情旅况览示何如　【惜余春慢】
　　陇头水澁秋蝉过塞雁鸣寒威至恁早觉袖手懒将开这气偏与中原异峭砭肌骨洌脆髭须江南老实难当御览髙山何叶不零那百草归何处　记故乡秋暑方消金粟飘香黄花委地谩携壶共上着翠微吟盻白云红树时去世更无几南迁北往畨成梦里到明朝嬴得边雪霏颠空令抚髀
　　忆故园　【长相思】
　　山悠悠水悠悠水逺山长无尽头僚怎不生愁　忆归休合归休春到江波漾白鸥好弄一扁舟





　　眉庵集巻十二
　　眉庵集补遗
　　懐旧业
　　春馆坐微雨午牕兰气清以兹鱼鸟性遂适园林情佳树细花落清池圆叶生芳辰与幽赏欣此一来并
　　小孤山
　　江流西来如箭急孤峰横截江心立桃花水涨势相争峡口瞿塘犹不及山神堂堂心胆麄当是人间伟丈夫江头庙里青绫帐翠靥红籹塑小姑
　　南浦歌
　　朝发南浦棹莫聴南浦歌春江与春草如此别离何春风杨栁悲千缕秋水荷花暗江渚白収罾滟滟霜青裙采緑丝丝雨沙渚东边是蓼洲人家髙系木兰舟还乗紫极宫前月移过秋屏阁下游
　　感春
　　春水又盈尺莺花未满林草于闲处緑愁向夜来深野鸟丁宁意江云去住心从来布衣愿不必问多金
　　一窗秋影
　　窈窕梧桐树参差桂竹林如何数枝影共此一窗隂云破月华满梦回秋意深相看竟长夜脉脉故园心
　　滕王阁图
　　地涌三重阁江横百尺台渚霞朝牖辟山雨暮帘开金奏云中落银屏月下来虹霓明绮席星斗弄珠胎歌舞俄成梦登临信可哀画圗迷蛱蝶文甃积莓苔忆赴阎公宴曽夸子建才长天与秋水千古共徘徊
　　氷　连日毒热思氷不可得因赋五言排律一首书箑上庶防望梅止渇之意也仍邀来仪季廸幼文三文学同咏
　　凌室启深藏殊恩锡上方壶清迷练色瓯薄耀寒光当座人俱素登筵体共凉莹含银汞洁甘荐密脾香浅碧迎歌扇微红暎舞裳明愁难作鉴坚恐易成浆瑞拟金窗雪勋高玉井霜屏惭云母热帘诧水晶凉醉客狂思蹑词臣渇愿甞陈王方避暑突兀殿中央
　　灯夕观妓戏作艳语
　　舞缓态偏浓歌停拍未终钗留人胜雪钏响臂罗风不画眉长緑非酣脸自红意将回眼送娇逐防头通此夕瑶台下当时洛浦中莫言常见惯肠防杜司空
　　栽竹
　　斸开苍藓种琅玕移得潇湘入座看宿土半含春雨润短篱钭弄午风寒紫苞未见揺氷雪翠实终当宿凤鸾何处玉笙吹夜月碧桃零落满东防
　　王防画西山圗
　　楚山迢隔江齐江上人家尽向西缺处每逄新月上淡中长映夕阳低清怜爽气晴犹湿紫防烟光昼欲迷无复滕王高阁上珠帘暮雨正凄凄
　　春梦【三首】
　　春梦复春梦春梦何时醒昨日梨花白今朝梅子青
　　其二
　　春梦复春梦梦好不知春只有双蝴蝶怜他梦里人
　　其三
　　春梦复春梦梦觉春无迹何处覔残红东南数峰碧
　　绢扇
　　纨扇娟娟白筼筜个个青如何明月里吹下凤皇翎
　　半身美人图
　　画师有意画风流画到风流意便休记得去年春雨后杏花院里短墙头








　　眉奄集补遗
　　眉庵集后志
　　眉庵杨先生孟载吾苏之吴邑人家天平山南赤山之下自幼敏悟絶人日记数千言弱冠工文词议论古昔亦数万言谓之论鉴尝挈以试仪曹值元季兵兴弗果就职当时文章大家若饶叅政介之周左丞伯温见皆竒之防稽杨防夫以诗伯一时少所推可侨寓云间往来吴下以所号铁笛谓先生能歌之乎先生曰不惟为作铁笛歌尤且切效老铁体翌日成以示防夫不觉自失曰吾意诗径已芜今复得子老铁当退步让尔出一头地也遂偕之东游呼所从者曰吾在吴又得一铁来矣若等就之学优于老铁学也交与成忘年故当时有老杨少杨之称云避兵围城中日与才友髙季迪王止仲张来仪徐幼文辈相倡和以自适迨我圣祖肇基之初即受荐任河南荥阳令寻谪钟离间居秣陵江滨久之又用荐为江西省幕宾以累复落职处句曲山中又起奉使湖南广右既而擢山西按察副使陞按察使而卒此履歴闻诸故老验诸诗所载特其大槩缘当时无有笔其行实者故莫克致详然先生平日之诗甚富皆率意为之累不存稿尝见先生自序一袟云因吾友方君不得见予全集为恨故留此以示之尔则是先生盛年稿已散失今流传人间者十无二三况皆抄本又无序志家异而人殊后至天顺间郡人郑教授尝为刋行间多讹谬矧诸竒作失载识者病焉习在髫龄即爱诵先生之诗徧假抄録觊图弥盈及长而仕偕以出入有年犹每随访随録卒莫致其全兹官岭表念齿已迈爰命庠生顔恭文起防各本録就请前翰林学士西蜀江君序诸首重图锲梓以传噫文章在穹壤间譬之精金美玉不求乎人而人自即之无有久暂而异所好然好金玉之宝者众人之常情而文章雅澹非有景贤好古之心莫克以致其所好之笃也习为乡之晚生敬慕前哲之言自幼抵老不忍泯泯是固庸陋无文不能表章乎幽潜则区区素愿讵不由之而少慰哉若夫先生学力之充才气之雄以致诗之清豪自成一家言者览是即当自得之兹不渎













　　眉庵集后志
