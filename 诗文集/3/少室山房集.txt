　　钦定四库全书　　　　集部六
　　少室山房集　　　　　别集类五【明】
　　提要
　　【臣】等谨案少室山房集一百二十巻明胡应麟撰应麟字元瑞更字明瑞兰溪人万厯丙子举人尝与李攀龙王世贞辈游其所作诗薮类皆附合世贞艺苑巵言后之诋七子者遂并应麟而斥之然其诗文笔力鸿鬯又佐以雄博之才亦颇纵横变化而不尽为风气所囿当嘉隆之季学者惟以模仿剽窃为事而空疎弇陋皆所不免应麟独能根柢羣籍发为文章虽颇伤冗杂而记诵淹博实亦一时之翘楚矣是编前有王世贞所撰石羊生传称应麟有寓燕还越计偕岩栖卧游抱胜三洞两都兰隂畸园诸集凡二十余巻朱彞尊明诗综内别载邯郸华阳养疴娄江白榆湖上青霞等集而无三洞畸园之名盖应麟在日诸集皆随作随刻别本单行世贞彞尊各据所见故名有异同此集为万厯戊午歙人江湛然通判金华时所刋乃其合编之本也乾隆四十三年五月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀









　　少室山房集原序
　　明兴以帖括俳偶之文笼士士不复知有古文词正嘉以来搢绅先生始名古学葢滥觞于北地而娄江新都始畅其流焉当二子角峙海内如唐昌黎栁州士闯其阈涉其阶墀即可以傲睨当世况其服膺避席而不敢与齿于当世又何如哉兰溪胡明端以殆庶之姿防勲竹素于文无不工而尤工于韵语自汉魏流开元大厯以还皆字摹句拟如循枝揽叶以探厥本根意得之余泯然与之合辙其致辩成都鳃鳃不倦余季幼清以为忠告其然乎又何恠当世方闻博雅之士闻声而色飞望防响而股弁矣尝一登娄江之堂娄江曰吾不能讳献吉昌谷軰之玼也融而超之于鳞庻防焉后我而作其在此子矣交新都新都曰成都博而不核也江左核而未精博而核核而精宜莫如明瑞夫济南之秀句娄江之东野也江左之赅练新都之退之也若曰吾终身所服膺在是余子録録不复置齿牙矣一旦得明瑞而遽跻之二君之上此宁可虚词浮説相假借哉苞稸之富位置之髙骋骛之放诚有以服其心折其喙如尹望邢而泣季咸见壶子而却走固不自知其如此也夫当明瑞罢公车脱尘鞅髙卧蓉山灵洞之间目视云汉非其人即贵倨弗友傲然以千古自命庄生有云谈二子于戴晋人之前犹一吷也岂不然哉昔喻君邦相尹兰江慕交明瑞相従于山颠水涯唱咏连日夕余心实向往之适视瑑兹土而明瑞已骑云烟去我而防寥廓防购其遗文读之而板复漶漫纷错囙以公事之余稍为铨次又得兰溪令君卢尔腾以襄其役鸿胪赵君文镇以董其成孝防徐伯阳章无逸軰以校其似皆闳览博物君子也巻计为诗八十文半之胪分部列犂然可观矣余尝读弇山羊石生传时明瑞年才三十有八耳而所着诗已二十巻他所撰述计二十四种共为巻二百三十有三制作之富逾于古人后其年复不少也计所论著当有所散轶伏匿而不出者购成全书将在来喆嗟乎兰隂之间瀫水之上髙门华阀上第元僚指不胜偻矣其间道徳功业昭垂于日月者殊不乏人而明瑞裹敝帻弄三寸柔翰直与争不朽于穹壤天啬之于彼而昌之此于世正得失半也乃世或为明瑞扼腕一第夫唐以诗赋取士犹失之李杜况夫俳偶帖括之习又乌足笼吾明瑞哉史氏传文苑要当置是子娄江新都间耳万厯戊午中秋日新安江湛然书于金华郡斋









　　少室山房集
　　石羊生传【王世贞】
　　胡元瑞者名应麟一字明瑞尝自号少室山人已慕其乡人皇初平叱石成羊事更号曰石羊生人亦曰元瑞殆非人间人也仙而谪者也遂呼之石羊生元瑞父曰按察公僖母宋宜人按察公为行絶类万石君而文藻过之所至好行隂徳名位不甚称以云南按察副使归今尚壮无恙元瑞为儿时肌体玉雪睂目郎秀五嵗按察公口授之书輙成诵见客客使属对輙工九龄従里社师日估习经生业而心厌之俄悉胠按察公箧得古文尚书周易国风雅颂檀弓左氏庄列屈原两司马杜甫诸家言读之按察公竒其意弗禁也稍长遂能为歌诗借借传里中而于经生业亦不废十五补博士弟子员非其好也防按察公拜尚书礼部郎挟与俱渡钱塘过呉阊泛杨子北厯齐鲁赵魏之墟至燕市而止所经繇吊古即事往往于诗歌发之而是时南海黎惟敬欧桢伯呉郡周公瑕呉兴徐子与嘉禾戚希仲沈纯父永嘉康裕卿先后抵燕发元瑞藏诗览之咸啧啧折行请交至扵琳宫梵宇髙防雅集元瑞以齿坐未坐片语一出无不恍然披靡自失也曰使用昔贤事夺席例吾曹无坐所矣临淮小侯李惟寅慕元瑞甚使客簒而致之为上宾旬日不聴出惟寅用是亦以诗名而周宗正灌甫雅自负风雅有人伦之鉴贻元瑞三十韵首以北地信阳相属元瑞益自信寻以按察公外除元瑞归従母里中母患头风甚剧元瑞委身医药间日夜扶侍不休母头风良愈而身过劳得清羸疾矣因跳匿金华山中而防大司空万安朱公衡还过兰谿朱公故従燕见元瑞诗而惊赏者至是发使山中踪迹得元瑞以书要之而泊舟待三日元瑞感其意为长歌七百言以赠朱公公袖示督学使者滕君伯轮曰天下竒才也滕君輙超格檄受饩学宫且趣入试两御史再试再为诸生千人已荐乡书上公车报罢元瑞意殊不在一第其所防从皆天下贤豪长者然所当心独余兄弟与李观察于鳞汪司马伯玉呉政明卿防于鳞死余皆散防不相及久之意邑邑不自得而余弟敬美与观察公同年过兰谿谓观察吾欲就阿戎谈当胜卿遂即元瑞剧语二夕皆申旦临别眷眷不忍释曰吾扵诗独畏于鳞耳已矣今庶防得足下又曰幸与家中丞同世胡不一及门即卒然抱于鳞恨若何时余方谢客昙阳观闻元瑞来喜不自胜力疾启闗与为十日饮间出所着少室山房诗余得而序焉所以属元瑞甚重而用是颇有龂龂者余二人俱弗顾元瑞乃髙卧山中不复就公车而兰谿令喻邦相豪于诗与元瑞意合忘形尔汝尝偕过赵学士山房倡和连日夕元瑞之卧山中凡六载而始上公车至都下遇张观察助甫助甫余兄弟友也读元瑞诗击节曰二十年亾此调矣元瑞亦竒助父诗契密无间且各自怅相遇晩试复罢归时大司马张公肖甫靖浙难过元瑞里元瑞避弗见张公谓按察公公儿佳甚故知之今难我得非以使者恵文岳岳耶为我致之钱塘请得具宾主礼元瑞乃强为钱塘谒张公果以上客客之防伯玉来湖上大将军戚元敬系至伯玉数与元瑞相闻问把臂剧驩出元敬七絶句诧之曰大将军健儿也乃能作文语不下沈太尉曹竟陵生亦能赋赠我乎元瑞援笔干余言立就竒思滚滚既大将军集相向叹赏不置伯玉因曰我欲之海上访王元美兄弟生复能従我乎元瑞曰吾心也遂同过弇州园伯玉道为少室山房集序其重不下余时偕元瑞至者伯玉弟仲淹仲嘉而张大司马亦以内召迹伯玉而来寻先别去余兄弟与伯玉元瑞诸君积日防弇中甚乐也元瑞性孤介时时苦吟沉思不甚与客相当至其挥麈尾扢艺文持论侃然尤慎于许可有莫生者躁而贪以品不登上中侧目元瑞甚属伯玉元敬防西湖故遍詈坐客为閧端元瑞夷然弗屑也及在弇仲淹被酒狎元瑞元瑞拒弗受客谓元瑞曩湖上之役胡以异兹元瑞徐曰莫生者庸讵足校也仲淹司马公介弟吾侪当爱之以徳独奈何成人过耶客乃服元瑞自髫鬐厌薄荣利余子女玉帛声色狗马服玩诸好一切泊然而独其嗜书籍自天性身先后所购经史子集四万余巻手钞集録防十之三分别部类大都如刘氏七畧而加详密筑室三楹贮之黎惟敬大书其曰二酉山房而属予为记旦夕坐卧其间意翛如也恒自笑蠧鱼去人意不逺又谓我故识古人恨古人乃不识我其托尚如此好称説前軰风节尝怪其郡若梁刘孝标之介唐骆賔王之忠而世仅仅以文士目之当由作史者盲于心故且史第知有狄梁公宋广平贤皆頫首而従周祼将以视賔王何径庭也上之采风使者苏君禹君禹雅敬信元瑞趣下其事賔王得以乡贤祀郡城而孝标亦暴显元瑞所着诗有寓燕还越计偕岩栖卧游抱膝三洞两都兰隂畸园等集二十余巻诗薮内编外编十二巻他撰述未行世者有六经疑义二巻诸子折衷四巻史蕞十巻笔丛十巻皇明诗统三十巻皇明律范十二巻古乐府二巻古韵考一巻二酉山房书目六巻交防纪畧二巻兠国志十巻酉阳续俎十巻隆万新闻二巻隆万襍闻四巻骆侍御忠孝辨一巻补刘氏山栖志十二巻搜辑诸书有羣祖心印十巻方外遐音十卷考槃集十巻谈剑编二巻采真防二巻防心语二巻类萃诸书有经籍防通四十卷图书博攷十二巻诸子彚编六十巻虞初綂集五百巻盖生平于笔砚未尝斯须废去元瑞壮未有子迩始举二子戊子冬复以按察公命赴公车至瓜洲而病病积久不愈慨然曰吾其殆乎谓余知应麟者唯子幸及吾之身而传我使我有后世后世有我也王子曰元瑞年三十有八耳神清而意甚舒即偶犯霜露何恙不已而虑至此也夫以元瑞之生仅三十年而著作充斥乃尔过此以往所就当又何如耶元瑞扵他文无所不工绩学称是顾不以自多而所沾沾独诗彼固有所深造也元瑞才髙而气雄其诗鸿鬯瓌丽迥絶无前稍假以年将与日而化矣至勒成一家之言若所谓诗薮者则不啻迁史之上下千载而周密无漏胜之其刻精则董狐氏韩非子也吾长于元瑞二纪余姑为传以慰之且谓元瑞子后当竟传我












　　钦定四库全书
　　少室山房集巻一
　　明　胡应麟　撰
　　乐府十八首
　　拟大明铙歌曲十八首【有序】
　　夫鼓吹铙歌之作肇自有熊所以象成功昭盛美凡圣王受天明命摧陷廓清之烈非此亡以被诸声容粤自商周以征伐定天下一时播告之章勿可覩已汉铙歌十八曲其辞迄今尚存虽文义譌脱难以尽谐歌中之辞亦匪専为武功而设至味其音节隠然发扬蹈厉之风视汉诸古诗优柔驯厚者迥絶不伦则铙歌所由作可知已两汉而下魏缪袭吴韦昭晋傅宋何承天唐栁宗元代相拟袭赵宋无闻则皇明宋濂氏尝追述之寻诸家制作即风格词藻未能抵掌西京一时可颂之绩固咸取以被诸乐章矣髙皇帝提三尺起淮甸扫邉尘而遏絶之大荒之外此其勲徳巍巍亾论汤武即轩辕氏不无逊心独铙歌之作诸文章家往往缺焉间一二仅见而辞义寂寥音节迂缓未足以揄扬大造垂示无穷夫魏吴偏闰唐宋下衰缪韦何传于骚坛未槩作者彼且黾勉歩趋以自侈一时殊际焉明臣子目击髙皇帝震古无前之伟树以安享二百禩之太平即草莽山林畴匪帝力而黙黙终身不能效一辞之赞甚非所以效康衢击壤野老细人之义也应麟不敏呻吟占毕余二十年蠡海管天颇测毫末谨按我圣祖发轫之初以迄于四方底定之日叙次其事为大明铙歌曲一十八章诚知謏闻谫识上不足以鸣昭代之鸿庥下不足以骛西京之遐轨以较唐宋诸家庶防近之缀属既成不忍焚掷爰录笥中附诸康衢撃壤之末异时鸿生硕彦制作迭兴盛演歌辞登诸鼓吹俾圣神勲徳永揭千秋此或为之嚆矢云尔铙歌本二十二曲其四曲亡魏吴所拟仅十二曲説者咸以十曲仍用旧名然其辞亦不复传何也今止据存者十八曲拟之考诸家词惟缪韦傅常被施用承天宗元辈率私作之以备异时采择者而凭依名义流播迄今故敢窃取其例焉
　　黄河清
　　元至正末黄河清大圣啓运协符载辟宇宙为黄河清第一
　　黄河清圣人出应昌期诞至徳着戎衣奋三尺靖四方建都邑干戈偃弧矢戢统九有主社稷神与鬼咸受职烽烟扫爝火熄维大明照中国万千禩与天一
　　右黄河清二十句句三字
　　凤之翔
　　髙皇帝起濠上追王迹肇今名为凤之翔第二
　　凤之翔在濠梁义师起帝网张二十四将驱天狼兵锋所指定四方薄海内外以莫不来王威加六合返旧疆征歌悉发诸儿郎复彼人民世世无有所与为我沐与汤击筑大风云飞扬千秋万嵗乐未央
　　右鳯之翔十一句四句三字六句七字一句九字一句十五字
　　揽羣雄
　　龙飞淮甸豪杰景从得大将达遇春等二十四人以一海内为揽羣雄第三
　　揽羣雄盗如猬大圣握符起淮汭与神为谋蓄锋鋭提三尺剑驱海内驱海内揽羣雄真人出天下同四方六合咸景从如风从虎云从龙汛扫大漠如飞蓬扶桑曈曈朝日红驱海内揽羣雄
　　右揽羣雄十五句八句三字七句七字
　　克建业
　　师济采石长驱金陵定皇畿系万国为克建业第四
　　克建业定皇畿皇畿定举义旗天兵百万任所之东吴南汉西蜀七闽六诏从风靡天下大定一戎衣
　　右克建业六句四句三字二句七字一句十三字
　　婺归徳
　　大驾东征首下宁越婺女之郊圣跸驻焉为婺归徳第五
　　天兵十万下东国婺以先宁驻皇跸景星荧荧耀城邑我战则胜攻则克四海从风靡弗一势如破竹烽燧息天命曷归归有徳
　　右婺归徳七句句七字
　　四友
　　兵入浙聘刘基宋濂等四人置帷幄中为四友第六
　　于维文王是亲四友疏附后先以翼元首峩峩高踪异代曷有天威是临匍匐奔走猗与圣祖广延羣雄如天如海为万物宗王师所向六合景从爰率车徒以定浙东浙东底平大统未集蚤作暮思思布文徳曰基曰濂曰琛曰溢纁奕奕交布东国曰四先生论道经邦坐而弗名匡朕弗遑呜呼盛节庆流无疆徳六五帝功百三王
　　右四友三十二句句四字
　　战鄱阳
　　伪汉陈友谅率徒数十万来抗高皇帝躬督大将达遇春等鏖战湖口灭之为战鄱阳第七
　　明日大战战鄱阳简师料徒百万强烈风吹沙湖水扬烟焰涨天焚大航三十六将死康郎再战湖口殱余皇我舟胶沙敌尚强疾呼奋臂来冲撞鲸鲵蔽空云日黄拍江巨浪何茫茫如血钜鹿尸昆阳维天命我明车轮碎螳螂百矢定边背若芒一矢贯睛谅死亡谅死亡理出降威加四海莫不来王
　　右战鄱阳十九句二句三字二句四字二句五字十三句七字
　　盘门入
　　张士诚据姑苏命将覆其巢兵不血刃为盘门入第八
　　盘门入士诚泣前歌后舞大师集兵不血刃下城邑谁其帅者公魏国归市弗止廛弗易万姓懽呼颂皇徳二敌既殱皇之土东极沧溟南亘楚长驱入中原孰敢余阻
　　右盘门入十句二句三字七句七字一句九字
　　降谷珍
　　岛夷首乱元末慑我大威束缚待命海口为降谷珍第九
　　方谷珍起盗薮乗元之乱窃据一方地如斗耗金币大官酒海上时时飞且走如鬼如蜮鸡与狗大明当空烛九有举宗乞命窜海口帝悯其愚印加肘以较羣雄最小丑
　　右降谷珍十一句四句三字六句七字一句十一字
　　七闽
　　陈友定保闽粤师缚之为七闽第十
　　七闽保岩阻连亘皆山梁友定据其巢负固如金汤我皇命将谕谕以开茅疆自谓故元臣负义不肯降王师十万下戈船逐长江兵入如破竹如虎吞羣羊委身系尺组支体磔分张自谓故元臣守节甘丧亡大都以沦覆谁为招国殇
　　右七闽十八句句五字
　　维中国
　　大将统六师北乡儒臣濂谕檄中土华夏扩清为维中国第十一
　　维中国帝王所自立欃枪遍郊原天地黯无色天重开地重辟扶桑荧荧日月出照八荒烂九域芟夷祸难四海一神龙夹助正统集帝愍边尘扰中国诏下大将军达副将军遇春提兵九十六万戈鋋甲胄如浮云命词臣濂草檄谕彼中华民长驱入河洛壶浆箪食来成羣右维中国十六句五句三字三句五字四句七字二句十一字一句十二字一句十三字
　　大都走
　　天兵入大都故元主弃社稷奔为大都走第十二
　　元都平四海清神鬼受职万方庭列大藩置神京汛扫烽烟混一区寓再造华夏开文明
　　右大都走六句四句三字一句七字一句十五字
　　库库
　　元规复故都师捣之大战于定西古城夷其部落王保保絶塞遁为库库第十三
　　察罕起元末举代推鹰扬天命去胜国剚刃争战塲维库库察罕子复良下益都伐洮阳驱兵出没观以望帝三谕弥陆梁执囚我行人怒臂如螳螂命大将统武骁北征陇右一战捣其巢捣其巢万骑突至如风飚赖傅颍公却前茅两军就舍不得交夜分刦营足纳一靴身骑骟马逃骟马逃絶大漠我军四十万胜负互相角巨网漏吞舟竟死蕃部落帝称好男子维库库
　　右库库二十六句七句三字十句五字一句六字四句七字二句八字一句九字一句十三字
　　升面缚
　　蜀阻声教璟谕不从大兵入成都虏明氏母子归为升面缚第十四
　　升面缚出成都母子哑哑啼路途父旻玉珍一目枯贪饕乱亡起雄图不久身殉留遗孤大明区寓至化敷屡使遣谕如追逋犷兵悍将骄相扶骄相扶守瞿塘帝命颍国公东瓯王伐山通道开战塲直捣阶文溃腹心腹心溃肝胆亡母子舆榇大道旁升也肉袒仍牵羊侯以归义戒杀降高皇帝徳洪虞唐唐高宋武如豺狼右升面缚二十一句六句三字十四句七字一句八字
　　北征
　　中夏略平分命诸上将耀兵沙漠朔庭一空为北征第十五
　　明受命海宇一前元余属负固北庭保其宅团结党类以俟我衅隙为我子孙慝皇帝遐思勿姑息乃眷西顾以北征桓桓大将统兵亿万犁其庭犁其庭心胆落单于遁絶大漠
　　右北征十一句六句三字二句七字二句十一字一句十四字
　　纳噶楚
　　宋国公出塞俘降元将悉收其众二十万余人为纳噶楚第十六
　　纳噶楚居金山二十余万众虎视一何眈眈帝命上公冯统兵出全燕天威所震慑敌骑不敢驰敌弓不敢弯二十余万众一时赴长安摐金伐鼓壮士懽筑三受降玉门关
　　右纳噶楚十三句二句三字八句五字一句六字二句七字
　　六诏
　　元孽负固滇中命沐英等督兵平之永镇其地为六诏第十七
　　六诏天西南惟滇号最钜残元厯数尽遗孽犹虎踞帝愍絶塞民使命驰风尘彼昬不奉诏防刘我信臣皇赫斯怒命黔宁艨艟巨舶浮昆明昆明水涸殱长鲸碧鸡金马入我版图四海平
　　右六诏十二句八句五字三句七字一句十一字
　　受天命
　　四方底平九域以宁百千万禩统我皇明为受天命第十八
　　受天命定四方干戈偃鈇钺藏轶大武驾成汤嫓轩辕俪虞唐扩地万里居中央整齐万国开明堂汉唐宋晋隋诸邦絜功比徳如蜩螗万八千嵗永无疆
　　右受天命十三句八句三字五句七字









　　少室山房集巻一
　　钦定四库全书
　　少室山房集巻二
　　明　胡应麟　撰
　　乐府三十首
　　汉铙歌十八首
　　朱鹭
　　朱鹭下汉道昌一双羽翮云中合沓而飞翔合沓而飞翔在我庭户以建华鼔导大辂鱼鱼雅雅诧彼行路朝食沆瀣夜濯风以露应期出世所慕五帝三皇巍巍福我祚
　　艾如张
　　艾如张张四维击高钲悬大旗戈鋋甲胄光陆离千灵从七校移虞人杂沓冠以皮臂苍走黄当路岐南山有虎豹北山鹿麋狐免若丘山缩足不敢驰我欲上天天门九重我欲入渊血肉餧蛟鱼龙王者合三驱百兽一一归我樊笼不见青防防防者鸿耸六翮乗长风游赤霄入无穷虽有矰缴罗网将安庸
　　思悲翁
　　思悲翁气结不能言儿长翁为娶妇思得奉晨昏白头以团栾妇恶如豺狼入门作灾患牝翼鸣前庭举室怆以烦知交各各缩舌亲戚断往还我有壶浆翁饥不得飡我有裳衣翁体不得完思悲翁气结不能言我欲诉上帝天门九重入以难我欲诉司命司命徘徊以盘桓念欲以高飞无羽翰以负翁去体毛何摧残不若城上乌反哺翁残年思悲翁气结不能言安得天雨雹霹雳震长夏雷霆半空下永永戒来者
　　翁离【旧辞缺今据补之】
　　翁离趾中可筑室何用葺之桂若兰翁离趾中可筑宫何用涂之椒以檀修竹夹广除一何檀栾千乗万骑缤纷哉往以还左长杨右甘泉汾阴后泰畤前黄鹄高飞极云天词臣献赋陛下之寿三千年
　　上之回
　　上之回祀甘泉金支飏翠旄旋雨师后风伯前鼔钟管吹声何填骈东达扶桑南逮于阗西迳流沙北讫祈连天出景星地产醴泉报庆成致精防肃雍哉怆以严五帝三皇享亿万斯年
　　战城南
　　战城南日无色壮士长征死愿作乌鸢食请谓乌与鸢壮士死国家委身丧其元汝食其肉一胡忍且残世有大豪元恶巨奸杀公吏探赤丸暴戾恣睢脍人肝一旦祸机发横尸道旁血如流泉腐肉如丘山汝胡不食甘此忍且残请为乌与鸢答君子言世有大豪元恶巨奸司命不敢录司败不敢拘司不敢纠弹十九老死牖下子孙贵盛冢墓象祈连彼虽有肉血我安得飡壮士不自惜委身徇国家丧其元我固当得食彼复何言
　　巫山高
　　巫山高高望不可极日月蔽亏云雨出入有美一人曰维神女朝为行云暮为行雨泠然入余梦贻我以翠羽郁陶乎余心将以畴语将舍余国都以往从女朝朝暮暮为云为雨
　　上陵
　　上陵一何崔嵬宫殿若云屯观者为徘徊门有车马客驾言上陵回千乗万骑宵行烈风雷我欲遐征憩望金银台封泰山禅梁父登日观观蓬莱蓬莱东见朝旭芝草藂生醴泉满谷七十二家着编录
　　将进酒
　　将进酒乗乗黄列鼔吹呜笙簧齐姜楚姬列两傍卫女秦娥左右以成行挟安陵戏龙阳拥长剑佩琳琅缤哉纷盈高堂烹大彘炙肥羊五音和八珍良天瓢甘露臣以尝千秋百嵗逍遥以徜徉
　　有所思
　　有所思思美人美人渺何许大海天东南曷不往从彼游路途险且艰弱水不容舟三山郁防岏宫阙冠巨鳌遥遥极青天美人在其上三山高以寒我为钓巨鳌截竹为长竿持竿坐沧海大水何漫漫巨鳌牵不动但见一双鲤鱼遥堕青云端呼童剖此鲤中有美人尺素翰前有长相思后有劝加餐徘徊感此意踯躅不能言
　　雉子斑
　　雉子斑雉子斑一雄一雌抱子田野边雄飞摩天去不还孤雌养雏寄草间养雏寄草间乳哺一何艰夜不遑寝昼不及飡毛羽既长成五色丽且鲜一鸣举世惊一飞上冲天回头顾视我母六翮何阑老病倐已至恹恹向重渊有子不得养恸哭摧心肝有子不得养恸哭摧心肝
　　君马黄
　　君马黄臣马苍飞轩蹀躞大道旁旁人顾见臣马以莫不谓良一朝中涓下明堂君马入天闲意气何扬扬臣马老伏枥伶俜瘦骨朝逐水草暮逐斜阳背负盐车以西上太行路逢伯乐造父王良停车振防为我彷徨念欲剪拂我以登明堂嗟筋力已尽莫能腾骧长鸣短号断絶中肠
　　芳树
　　芳树芳树扬春华结秋实东风歴乱而飞扬容色在朝夕美人坐高堂兀兀愁蛾眉君心为他人冶艳能几时春华讵能久秋实那可期普天之下悠悠畴非轻薄儿班姬与陈后解事一何迟黄金买词赋徒为世主疑不见芳树枝荣瘁各有时端居任大化何用戚戚颦蛾眉
　　圣人出
　　圣人出明光宫万乗千骑升回中望祀天地禋于六宗百神来享以莫不肃雍肃肃雍雍四方同风唐虞之世比屋皆可封浩浩大化与天地无终
　　上邪
　　上邪我与君输肝委膈他人那得闻急难各相防救决絶妻子如浮云中心耿耿金石百年以为邻巢由抚六合尧舜下阊阖山崩石烂河枮海水竭十日竝出天地裂我与君好永不絶
　　临高台
　　临高台望长安飞甍画楝嵯峨峭崪而防岏苍龙九斿限重关我欲谒天阍一觐上帝顔手持长生药以奉心所懽上帝肯听臣亿万千斯年苍龙九斿限重关限重关使我欲进心茫然临高台望长安抚膺三叹行路难
　　逺如期
　　逺如期游四方北碣石南潇湘西太华东扶桑凿混沌窍燕中央饮则食兮乐而康以寻列仙拾金光飞翔八极行七襄驰驱絶防观大荒千秋万禩寿未央男儿堕地桑弧蓬矢射四方安得老死一丘局促若辕下驹守故乡
　　石流
　　石流南山有石北涧有流石何齿齿流何汤汤石以枕我流以潄我肠幽兰哉夹岸芬以芳芬以芳顺风扬彼美人兮天一方安得寄此永永长相望
　　补蜀汉铙歌十二首【有序】
　　炎精既缺海防三分昭烈以汉室宗亲亲任武乡君臣一徳托孤寄命比隆伊周自两汉以还大统故当以蜀为正王通氏抗言武乡不死礼乐可兴识者咸谓不诬顾汉氏而下魏吴晋各有铙歌以播扬功徳蜀反缺焉盖武乡身任复汉之责魏吴未灭夙夜皇皇惟誓师鞠旅东乡是图舎是而播告声歌彰明得意此天下既平之事非枕戈待旦之日所暇为也又蜀之文人时尤不竞谯周郤正等辈槩之词赋咸匪所长亡论武乡未暇即欲有事焉未有可以肩草创之能洪润色之寄者也惟是魏吴制作流传迄今才流艺士簧鼓笔端动以昭烈武乡夷诸僭窃顺逆邪正郁而勿彰余甚憾之昔陈夀三国帝魏先晋紫阳一正其谬称快千秋不佞占毕词塲余二十载于乐府杂调颇覩一斑每读鼓吹铙歌至缪袭韦昭傅诸作不胜搤腕至欲鼓而攻之噫彼各自尊其主势则宜然百世之后是非大明而操管握觚之俦従事乐府惟齐梁月露冶艳相沿迄未能一厝意于此余则何敢以谦让未遑也爰效缪韦诸体为蜀汉铙歌曲一十二章上以着昭烈间闗戡定之绩下以明武乡夹辅尽瘁之忠即藻绘方之诸家未当鲁卫而理直义形据事陈词羣嗥自废忠臣志士之愤或赖此其一雪矣夫【宋无铙歌宋景濂尝追补之惟后汉独缺云】
　　帝车见
　　昭烈甫髫舎东南产竒树五丈余童童若羽盖望气者咸属心焉为帝车见第一
　　帝车见涿鹿墟童童立五丈余千灵卫七圣趋飏金支翼翠旟雨师道风伯驱气如龙殷里闾真人起握斗枢奠汉鼎抚皇舆炎精曜火徳嘘亿万载帝方隅
　　顾隆中
　　先主屯新野三顾诸葛亮于隆中明良之盛夐絶千古为顾隆中第二
　　顾隆中一顾再顾三顾何従容千秋载覩明扬风君臣契合鱼水同莘野币交汤匪躬渭川一见罗非熊何如三顾勤隆中惜哉炎烬嘘残虹创业未半中道终三分鼎足宁称雄
　　克老瞒
　　曹操取荆师百万而东先主命诸葛亮谕权发兵大破操于赤壁为克老暪第三
　　克老瞒厥功不可量瞒挟天子令四方以暴如虎贪如狼既定荆州下长江并兵八十三万强凶威所指横以张所触者碎当者亡遣军师亮谕孙权权奉命发兵助我屯江干桓桓烈炬战舰轰将士大呼冲敌坚贼兵百万尸如山操走乌林四海安
　　权进妹
　　既破操屯荆权慑大威诡媒缔好为权进妹第四
　　权进妹托同仇外戚内疎谐孙刘包藏祸心蓄愆尤牀帷甲第图淹留戈鋋矛防纷相求帝握大机与神游与神游众叵测刘郎懽孙郎泣周郎唇干口燥呼不得以头抢地长太息千秋齿冷笑吴国【史称瑜令权离间闗张等临殁复以为言云】
　　定两川
　　成都底定遂图汉中馘渊驱郃魏操鼠奔爰建大号即帝位为定两川第五
　　定两川皇图赫赫帝业安成都破竹万姓懽壶浆夹道食以箪西指定军夺前山夏侯来争馘斩渊馘斩渊众大崩郃也弃马亡心魂操慑首鼠抱头奔抱头奔两川一顺天应人即皇帝位新万国
　　讨汉贼
　　关侯破襄围樊风动华夏操震怖欲奔权帅贼党防逊袭荆州汉事遂坏先主亲征权军于猇亭为讨汉贼第六
　　讨汉贼屯猇亭屯猇亭皇赫斯怒以亲征嗟关侯率众围樊城七军夜渰师徒崩操慑大威如雷霆贼权惴惴怖且惊怖且惊谋吕防逞虐熖乗奸凶为鬼为蜮蠛与蠓遂亡荆州丧大功逾月防死尸流虫皇赫斯怒离巴中离巴中以亲征破秭归震夷陵防贼既死逊贼复兴嗟嗟昊穹汉事坏垂成
　　渡泸
　　丞相亮受遗辅政五月渡泸羣夷格心式归大化为渡泸第七
　　渡泸师徒一何劳五月盛暑深入不毛托孤寄命予惟伊咎陶劳实在予予曷敢逃五月盛暑深入不毛获彼大酋以令羣豪七纵七擒俾返其巢众慑天威永戴大朝振旅而还徒御弗号雍雍斾旌肃肃羽旄文徳诞敷爰格有苗千秋两阶载覩唐尧
　　祁山
　　丞相亮将图中原上表出师三郡响应魏人震恐举国奔命为祁山第八
　　祁山出汉贼惊创业未半先帝崩丞相匪躬夜弗宁上表师师东乡征卒徒十万如风霆潜张箕谷为疑兵身率大众屯街亭三郡响答如流星惜哉马谡毁垂成毁垂成载出军王双枭郭淮遁防武都隂平魏大震
　　馘张郃
　　司马懿帅众来攻命魏延等逆击大破之馘其将张郃于阵魏人丧气不复出为馘张郃第九
　　馘张郃在卤城蜀人欢忻魏震惊魏兵百万乗蜀营司马披甲仍先登我师一出殱长鲸卒徒贾勇懿大奔积甲三千若丘陵司马匍匐亡旄旌贼徒郃追木门万弩射郃褫郃魂馘之不异鸡与豚桓桓八阵孰敢婴所当者破击者平如汤如武天下无敌十一征
　　蜀如虎
　　贼坚壁不战使以巾帼遗之懿颦蹙受焉魏众咸曰公畏蜀如虎奈人笑何为蜀如虎第十
　　蜀如虎师甚武熊罴十万下天府仁义礼乐为盾橹奸雄闭穴气销沮甘受巾帼呼老姥嗟嗟懿如鼠亮如龙蜀如虎
　　五丈原
　　师上五丈原畊者杂于渭滨三代节制之师至是再覩为五丈原第十一
　　五丈原驻三师三代以还仅覩兹滨渭杂畊军无私刍粮百万饶余赀中原克复功须斯功须斯定关洛灭魏斩叡枭懿殛权混一四海兴礼乐
　　余威慑
　　大星殒亮卒师魏众来追我兵反斾击之懿魄夺反走为余威慑第十二
　　余威慑走仲达胡天弗吊丧诸葛大星煌煌殒天末我师反斾丧不发魏人懽呼夜来蹑鸣金展帜雷电掣懿也狼奔胆欲裂千秋壮士赞诸葛死诸葛走生仲达少室山房集巻二
　　钦定四库全书
　　少室山房集卷三
　　明　胡应麟　撰
　　乐府三十首
　　拟汉郊祀歌十九首
　　练时日
　　练时日阴阳郊圆丘祀明堂焄哉蒿荐上帝灵来思思弗替灵之驾六飞龙天门开詄九重灵之旟翼神鱼乗罡风载行防灵之裳曳三光烂虹霓象黄灵之佩建苍玉锵太虚答穷谷灵之下赴阊阖洋洋如走六合灵之歆稷用登告特牲报维馨灵之留驻苍虬纷万舞结绸缪灵之往遗肹蠁俨若思企余想奏咸池舞韶箾缤纷哉灵之乐臣八荒驭九夷嵗千亿灵之贻
　　帝临
　　帝临中央以运四方苞孕万彚协和三光厥服载黄厥数载五克配上帝维我后土皇皇后土徳周遍咸百谷告成大有斯年
　　青阳
　　青阳载临万物敷荣勾萌甲坼惷动含灵雷乃发声云行雨施大造之仁品彚华滋跂行喙息繄以畴息东皇太乙莫匪尔徳
　　朱明
　　朱明品彚嘉悦鲜洁齐均以莫不达祝融司造薰风维时皇人法天南面象离万物相见茂昭大夏昭告昊穹百神来下
　　西颢
　　西颢金方蓐收是秉卉木变衰霜露凄既蓘既穮我稼我苗实颖告成硕彼东郊爰馨黍稷殷荐上帝于亿千年永矢弗替
　　防
　　防水伯载司寒沍殒霜杀草昆虫闭户北风宵厉飞霰昼零木脱水涸雷蛰无声嵗运既徂阳和在万寳既成敢告明后
　　维泰元
　　于维泰元象帝之先纲纪三才遍周八埏皇皇天地畴阖畴辟于维泰元潜运无极风雨雷露维日月星咸若其时克顺克成胎卵湿化生育孳遂灭除灾凶增长福艾四序既宜八表既安孰司其柄于维泰元嘉牲陶匏涓洁聿来骏奔灵爽斯达以莫不防以莫不馨元化絪緼泰阶底平
　　天地
　　维天维地协尊竝巨嘏余一人六合和豫皇皇斋宫穆与神通臣隣景从肃肃雍雍报圜丘兮祀后土千童罗列讴且舞曳击笙镛鸣琳球神如有知俨来游大小诸秩咸敬厥职整齐服章骏奔翼翼羣公秉徳毋怠毋忽大君恭黙式于列辟降天神兮下地祗朱雀为驾苍龙旗勾陈前导屏翳驰长劒幼艾纷陆离流商刻羽歌咸池神飚击毂河宿移箫韶九成鳯来仪皇人万寿登维祺
　　日出入
　　日出入旸谷扶桑间一何迅且疾百年若电光四序如风飘祝融驱火轮蓐收乗斗杓羲和掣神鞭冥扇狂飚安得驾六龙游遨遍八极长生不复死永永天地毕
　　天马
　　天马徕自渥洼度月支迳流沙天马徕以蹀躞骨权竒汗维血天马来骥为友丧骊黄牝与牡天马来蹑浮云日千里空而羣天马来服帝闲从法驾鸣和鸾天马来兆有徳瑞万方景四国
　　天门
　　天门开辟九重上帝居百灵从瑶为台璇为室枢紫贝牖金碧吐望舒宅曜灵建雷鼓树霓旌左苍龙右白虎守飞廉卫武灵光被六合周烛万景洞九幽励精诚荐嘉藻永如期锡难老灵烂烂兮载扬光清飚激云下羽牵牛织女行七襄蛾眉稚齿纷君堂灵目成兮悦而康合柷敔兮陈笙簧天门呀然豁扶桑双翼乗风朝紫皇揖西王母携东方食蟠桃实乗乗黄周歴八纮度九域吐纳真精戏无极
　　景星
　　景星见祠神鼎载出煌煌赤文以播有徳经纬虹霓屈蟠蛟螭魑魅魍魉莫能逢之我鼎爰获我号爰建以祀汾阴光我大汉巍巍夏后锡此实劳阅歴商周肇见我郊敢告上穹肆逮下土作乐象成百兽率舞享帝享亲以莫弗歆甘露是凝昭我万龄
　　后皇
　　后皇降休介我景福以以黄黼黻章服靡迩弗洽靡逺弗防亿万兆庶视此成功
　　斋房
　　斋房三秀柯叶九茎煜煜皇皇太和是蒸亭云烂霞嘘日月精句曲之天金液玉英羽驾罡风八翼上征春曲灵苗维王国祯于铄我皇禩亿万征
　　华
　　华黍载馨延庶旄驻翠旌神之来七圣俱虹为马蜺为车神之来百灵萃风为裳水为佩神之来荐嘉豆八珍辐众芳辏神之来肆长筵雷大鼓鸣钧天何以休神之留赤鳯至黄麟游何以豫神将遇庆云见甘雨澍蹻鹿卢綦星辰佐昊穹佑下民酌斗杓和沆瀣揄长蛾拥幼艾日驰精月扬光烂昭昭乐未央昆仑墟瀛海澨以余归浩无际
　　五神
　　维五神五岳精徳盛大包羣灵佐东皇賛太乙报圭璋达琮璧奠桂醑以椒浆牲肥腯袚斯皇女巫进姹以丽回云旓驻霞帜神偃仰以徘徊歴明堂升帝台维光华嘏大汉年嵗登永嘉荐
　　朝陇首
　　朝陇首游白麟显光华【字説麐之来也光华不可正视从鹿从文】辅一人灵昭昭庆万国肇皇仁祗帝徳八蛮共四夷王毋怠荒纳嘉祥嬉余薮服余辂浴和风沐廿露左苍龙右紫鸾文貍后赤豹前图尔形辑尔瑞五千厯视兹嵗
　　象载瑜
　　象载瑜粲六牙至万里自流沙入天闲服舆皁扈法驾彰大造翩翩哉赤鸿来超虞罗翔玉台翮五文丽以鲜衔灵芝咽醴泉兆嘉祥禔景福八荒来四夷服
　　赤蛟
　　赤蛟下苍龙游灵已醉不可留赤蛟翔彩虹驭灵欲归不可驻灵之逝观玉台戏阆风宴蓬莱灵之升上无极挟宇宙傍日月灵般般亦享余下神雀降天防灵殷殷肆余佑亿万祀永以寿
　　蒲梢歌
　　天马来兮涉玉门服天闲兮朝至尊驾余车兮上昆仑阅万国兮超乾坤
　　太乙歌
　　贡骅骝兮自太乙若灭没兮亡其一以龙为驹麟为匹歴块万里昭帝徳
　　灵芝歌
　　孕三秀兮毓灵芽承月精兮映日华烂辉光兮发云霞服紫茎兮咽胡麻乗赤霄兮上无涯
　　琴操十一首
　　山操
　　之峻嶒兮望鲁之疆之凭陵兮蔽鲁之邦迟迟余行兮载贽于筐余怀以怦怦兮胡为去父母之郷
　　猗兰操
　　泛泛崇兰在彼空谷以芬以芳达于平陆达于平陆大国之香薄言掇之以遗明王以遗明王畴适逢世嵗月行暮芬芳将逝芬芳爰逝羌不可留忡忡我心曷维其忧
　　履霜操
　　嗟嗟皇考放余于野兮凛凛严霜雨雪交下兮雨雪交下夐弗可留兮念欲自明我维君忧兮我维君忧逝将安适兮世岂有兹无父之域兮无父之域余曷以居兮防防上天罪实在子兮
　　残形操
　　梦之憧憧兮厥形维貍形之蛩蛩兮胡首则遗茫茫吉凶兮畴尅我期皇皇昊穹兮庸豁我疑
　　雉朝飞
　　雉雊于田维雌则随暮而无妃兮入而安归忧心怦怦兮将以告谁援琴而歌兮以写我悲
　　采芝操
　　煌煌紫芝三秀五茎郁郁崇冈巃嵸眇防爰卧其巅爰掇其英顔色丽鲜以敷以荣身轻翼舒游六合外驷马高盖翳以畴赖巢哉由哉寤言弗猜唐哉虞哉亦已焉哉
　　秦女操
　　縠之襜防兮可裂而朽兮屏之岩岩兮可越而走兮劒之巉巉兮可捍匕首兮
　　八公操
　　煌煌八公下帝庭兮贻我大药登遐龄兮婴儿姹女相和鸣兮飞翔九垓羽翼成兮金支翠旂夹路迎兮万年不死居曾城兮俯视六合徒营营兮朝生夕枯如蠓螟兮
　　思归引
　　维鹿有由兮维鸠有仇兮尔徒余囚余宁尔留兮
　　别鹤操
　　羽翼双飞兮中道当乖汝翔安适兮余居曷谐彼忮则害兮为家庭灾汝淑则慧兮曷明余怀
　　牝晨操
　　维牝无晨兮尔胡以鸣兮维尔之鸣兮家胡以宁兮牝兮鸣兮鸣兮晨兮家兮庭兮怦兮营兮雷兮霆兮


　　少室山房集卷三
　　钦定四库全书
　　少室山房集卷四
　　明　胡应麟　撰
　　乐府二十五首
　　王子乔
　　王子乔玉笙霞佩长飘防王子乔玉笙霞佩长飘防下游来王子乔缑山万桃花白日行逍遥倐忽上浮云腾身还九霄足蹑一双鳬虚空以游遨顾视世间人勿复劳相招蓬莱之水清且浅金银楼殿一何岧嶤三神之山连巨鳌仙圣亿万计骖鸾跨鳯纷纷而来朝苍龙为我车乌鹊为我桥道逢王方平拍手弹云璈麻姑十八九红顔髪垂腰要我擘麟脯进药长生瓢顾视世间人勿复劳相招今上神圣海晏河清曷不跨双鳬来觐汉家朝凝图奉箓寿与天迢遥下游来王子乔
　　桂之树
　　桂之树桂之树轮囷偃蹇寂寞山之阿山阿者谁被薜茘带女萝淹留桂树枝以婆娑以婆娑嵗月冉冉而蹉跎攀援桂树枝行且歌瞻彼桐栢之山桂树丛生其上高嵯峨高嵯峨吾欲采其实荫其叶憩其柯白日将暮熊罴虎狼夹路当奈何白日将暮熊罴虎狼夹路当柰何
　　猛虎行
　　南山有猛虎白额斑斓而锦文南山有猛虎白额斑斓而锦文目睛铄雷电齿牙决浮云出入乗风飚威加百兽熊罴豺狼狐兔惕息莫敢与共羣【一解】山头絶樵采山底无四邻终朝攫取行旅食黎氓妇女小儿骨骸若丘山腥秽不忍闻【二解】谓虎汝胡不仁胡不学彼驺虞鳯与麟百兽有恒食胡汝好食人汝胡太不仁吾将上诉汝诉汝司命君【三解】唶司命君不汝罪傅汝角张汝翼砺汝爪距锋以鋭俾汝飞而食食人万里外【四解】食人以足天道好还忽遇洛阳三河少年贲戎发机卞庄奋拳佽飞鼔刃裴旻控击鼔鸣钲张网树旗有角曷抵有翼曷飞割裂其肉寝处其皮以首承溺为百兽嗤永戒后人为恶勿长为善勿疑彼不余信请视此诗
　　乌生八九子
　　峩峩秦氏高楼桂树轮囷出云间上有一双头白乌毛羽何摧残唶彼头白乌生八九子养雏坐树端八九子乳哺亦诚难朝不得食夜不得餐八九子羽翼以长成各各飞去忘来还唶彼头白乌空腹坐树端饥饿顿欲死泪下如流泉唶彼秦氏少年子怒激壮士肝白玉为雕弓黄金为弹丸一发中羣雏魂魄飞上天八九子魂魄飞上天唶彼乌不反哺谁当怜
　　西门行
　　綦隆世化日舒玉尊肴醴罗前除东隣子燕赵姝清歌妙舞扬罗襦贤豪过驷马车良辰日吉心相娱人命无百年日月同斯须胡为自约束怅怅常独居岂无仙人王子乔驾六飞龙游太虚岂无仙人王子乔驾六飞龙游太虚天地会有终千秋万嵗后仙圣同凡愚不如命我友撞钟攂鼓鸣笙竽
　　东门行
　　出东门步且吁时世混浊难共居我欲乗长风东游扶桑西瑶池挥首向容成亿万不相疑归来告妻子牵衣蹬足长歔欷长歔欷上有垂白亲下有黄口儿孔雀东南飞十步五步不相离君今独行安所之君今独行安所之不如守穷巷鸡鸣狗吠相因依不见伯夷叔齐采西山蕨薇荣名被百世难等夷
　　顺东西门行
　　嵗行暮时既昏设我肴醴开玉尊乐亲故延嘉宾轩车杂沓徒在门列五鼎罗八珍甘嘉溢口呈芳新饮麻姑招洛神擘红虬脯羞黄麟琴瑟和钟鼓陈樗蒱六博何缤纷长袂掩羞蛾颦纎歌随风飘青云良夜半星河倾主人未醉客尚醒二难具五福并亿千万嵗延遐龄
　　燕歌行
　　严霜萧萧白露漙三星在房月在天空闺思妇愁城南起防北斗何阑干楼头旅鴈鸣飞翰口衔尺书下云端同心为结缄瑶函下有相忆上加餐何以寄情双玉环念欲报之青琅玕山高水长浩漫漫我欲从之途路难罗帷倚灯曙不眠秋风飒飒吹重关安得送我置汝前
　　平陵东
　　平陵东气郁葱大雷电天以风啓金縢告元功谁其辅者安汉公安汉公坐明堂发天兵下咸阳讨贼盗捕乱亡贼盗乱亡畴则使东郡太守翟氏子不量其力罔畏死天兵桓桓孰敢当所击者破御者殃烟尘扫荡清一方颈系诸累俘未央君不见翟义公今日系安汉公明日帝彼已之子甘若荠天鳯改元易汉制白水真人从东来昆阳百万成沙灰坐倚斗柄临高台胡不再开金縢谕九垓胡不再开金縢谕九垓
　　鞠歌行
　　携玉女邀僊童天门詄荡开九重揖金母拜木公蹻蹑鹿卢乗罡风飞廉导屏翳从周游八极骑茆龙乗元化入无终千秋万亿齐乔松
　　上留田【用本调】
　　噫嘻人世大难【上留田】贵贱贫富相悬【上防田】富贵阡陌绵延【上留田】贫贱家无一廛【上留田】四体衣襦不完【上留田】毛翮凋疎摧残【上留田】气息恹恹自怜【上留田】赴诉司命君前【上留田】我独胡为蹇连【上留田】夙生期运致然【上留田】饮泣吞声何言【上留田】
　　董逃行【用本事】
　　东京城郭煌煌【董逃】冠盖罗列成行【董逃】天祸汉国彷徨【董逃】白昼兵戈夺攘【董逃】刼制天子侯王【董逃】千乗万骑北邙【董逃】焚烧廪庾糇粮【董逃】郿坞黄金作墙【董逃】天道好还有常【董逃】司徒祓除不祥【董逃】首恶刳胸裂肠【董逃】膏血燃灯道傍【董逃】百代箴规莫忘【董逃】永戒贪饕陆梁【董逃】
　　悲歌
　　巫山之高淮水汤汤我欲东归洛大河无梁船道阻絶登高以望故乡故乡不可见熊罴虎狼夹路而成行狐兔失羣我与为侣日暮途逺傍无旅舍悒郁谁语悲风动地阴云四起仰天悲歌泪堕不能止
　　前缓声歌
　　缘木求鱼譬彼入山采珠意气虽勤奈此道路殊总角相亲同室共居君心有他如隔里闾身非草木根株他人有心忖度在余欲见子都乃值狂且嗟他心之人虫鸟之弗如
　　蛱蝶行
　　飞来双蛱蝶羽翅一何翩翩掠春风而游东园彼姝者子朱为顔年十四五被发齐两肩忽来覩此双蛱蝶心中以惨然春风浩浩嵗月行蹉跎我欲捉蝶以婆娑蝶以双飞奈蝶何
　　满歌行【感事作用本调】
　　嗟人世防防若过隙驹百忧填中当复谁与娱忆我年少时慈亲大悯惜中遭荼毒展转愁闷嵗以为日家室荆榛牝鸡夺晨罹此悍虐伶俜莫可告人彼妇之恶为鬼为蜮潜行昏黑无从方物彼妇之恶为虺为蛇造作语言鼓吻揺牙慈亲积戾奄忽弃背黄口嗷嗷轝埋山椒棰笞炮烙凶威灼铄姬妾徬徨进退错愕犹复蚤夜思维图覆厥宗仰面叩天无地自容宻计深谋狞不可近风波起咫尺白昼为陷穽而家弗殃彼念弗忘而家弗祸彼业弗堕吞声饮泣以诉司命君彼司命之君杳若弗闻悍妇持门戸胡以事严亲严亲七十余风烛暮逡廵安能舍之逺去去适沧海滨忧来起中夜揽衣不及晨皇灵会动变沴气干天阍大雷电风雨永戒后世人
　　两头纎纎诗二首
　　两头纎纎少媍眉半白半黑枰中棋逼逼膊膊仓鼠驰磊磊落落道傍梨
　　两头纎纎麋鹿角半白半黑檐前鹊逼逼膊膊林鸦啄磊磊落落荆山璞
　　五杂组诗二首
　　五杂组中天霞往复还贯月查不获已遇龙蛇【古云嵗在龙蛇贤人嗟】
　　五杂组芝为盖往复还咸阳塞不获已见褦襶
　　公无渡河三首
　　公无渡河大河扬波长鲸如山鬐鬛嵳峩
　　公无渡河一苇奈何河水万丈出没蛟鼍
　　公无渡河谗言孔多不见申屠负石投河
　　枯鱼过河泣二首
　　枯鱼过河泣宛转沙泥侧神龙处九渊蝼蚁安能测枯鱼过河泣定作盘中腊愿觅斗升水为君赴溟渤




　　少室山房集卷四
　　钦定四库全书
　　少室山房集卷五
　　明　胡应麟　撰
　　乐府三十首
　　短歌行【五解】
　　日吉时良嘉宾满堂星河在天蟋蟀在房【一解】
　　懽娱易终白发苦蚤金罍玉尊长夜倾倒【二解】
　　舞袖纷纭兰膏载焚衞女齐姜左右如云【三解】
　　有美一人稚齿倩盼携手同车光华粲粲【四解】
　　翩若游龙遨嬉八埏荡意平心永宅大年【五解】
　　善哉行【七解】
　　来日大难肠干体疲今日不乐嵗月如驰【一解】
　　访我亲知总角燕好逾陌度阡以赠芳草【二解】
　　何以延宾清酒百壶何以销忧五木摴蒱【三解】
　　美人满堂巧笑便辟更长烛明今夕何夕【四解】
　　南箕在楹北斗在檐星河陆离肴醴泛澜【五解】
　　忽逢安期餽我灵药主客再拜洗盏酬酢【六解】
　　共饵大还身轻翼舒乗云御龙游戏六虚【七解】
　　日出东南隅行
　　日出东南隅照我陌上桑峩峩秦氏楼佳丽郁相望飞甍百余尺高栋五丈强琉璃为门限桂树为中堂窈窕楼中女容华世无双提篮向朝日采桑大道傍腰悬琼瑜佩耳缀瑚珰首戴金雀钗足蹑双鳯凰吴丝作中襦蜀锦充下裳紫绮缘领巾绿罗随风扬借问汝何名罗敷秦女郎借问汝何居第宅连明光问汝适何人家令殿中郎问汝年几何十五正相当行者观罗敷五歩一徬徨居者观罗敷耒耜相扶将赵王暮登台挟瑟奏笙簧侍从数百人冠盖何煌煌举头见罗敷顾盼自生光遣吏前致辞可得充后房昔为千乗妻辛苦行采桑今为万乗后刍豢同匡牀罗敷仰头答君侯一何狂国主位虽尊二八盈高堂家令位虽卑糟糠亦难忘尊卑各有分贵贱各有双君非秦王子妾非邯郸倡
　　名都篇
　　三河聚年少五都盛材雄倾赀灞上水结客咸阳东呼鹰过长乐走马游新丰左櫜揷楛矢右箙弯良弓控疾流星鸣镝如追风穿杨竞百步蹲甲洞七重仰面落九乌俯身拾双鸿万夫为辟易观者盈道中日暮还城郭华筵撞笙镛屏间拥稚齿坐右罗妖童烹鲜割翠缕椎牛炙黄熊酣歌酌太白慷慨嘘长虹呼卢列明烛良夜未及终酒阑拔剑去斜月犹朣胧
　　美女篇
　　长安出佳丽宛洛多名姝游戏芳春日踏青岐路隅银环约素手玉佩飘华裾丹霞错绮袖惠风扬罗襦悬腰灿火齐充耳大秦珠瑚间四体寳钗直万余扬音若蕙兰吹气胜芙蕖吴姬亮非偶卫女焉得如众观共叹息日暮罗长衢居者为忘飱行者各踟蹰何来少年辈三五乗骊驹倾城覩明艳荡思欲忘躯岂无千金聘谐此百嵗娱畴为伯鸾匹偃蹇宁独居寄声侠游子相望徒区区
　　白马篇
　　白马谁家子扬鞭大道傍银鞍耀明月寳劒如秋霜十五金吾二十拜龙骧百千聚游侠百万要名娼鬭鸡入南内挟弹游平康京兆不敢呵司为彷徨征尘际天起边烽达长杨长揖大将军慷慨事戎行横行絶大漠虎啸临穷荒矫诏袭楼兰飞书定朔方左射中休屠右盼伏中行兵威慑絶塞奏凯向咸阳献俘诣平乐赐第连明光归来顾少妇挟瑟宴华堂
　　升天行
　　九州非我宅五岳不足居乗蹻蹑浮云周览万里余朝游昆仑顶夕息瀛海隅举头见三山城阙正逶纡圆峤耸巨鳌方壶戴神鱼西行谒王母置酒行天防灵妃酌金液玉女吹笙竽燕乐未及终飞腾起太虚骖龙叩玉阙驾鳯翔灵旟长揖问轩辕俯身拾帝车明霞为我佩素霓为我裾飘飘谢尘世万嵗同斯须
　　仙人篇
　　我思忽不怿投袂起行游担簦蹑芒履去上嵩山丘王屋一何高太行亦阻脩危峰冠浮云巨石横道周青松数十围枝叶自相樛上有千嵗禽下有万尺流矫矫浮丘公吹笙跨灵虬投我不死药携我升蓬丘丹霞起素壁紫雾开琼楼横飞絶四海高举临九州顾视世间人局促安可留朝生等舜华夕死同蜉蝣
　　相逢行
　　相逢狭路间骑从一何都借问来者谁中尉执金吾银鞍耀白日寳剑佩昆吾英声走剧孟勇气凌灌夫西征破大宛北顾摧匈奴去年出湟中一战定边隅归来报天子赐第连皇都黄金为门限白玉中堂铺堂上何所有七尺红瑚十千治晨飱百万当呼卢乐工高渐离苍头冯子都长妇字莫愁中妇名罗敷少妇何名字顾盼日当垆弟兄八九人各各列当涂炙手势可热声焰絶代无行人但引避无事劳追呼
　　门有车马客行
　　门有车马客意气何扬扬千金饰玉鞭百金寳剑装传呼动里闾顾盼自生光长妇出迎客问客来何方客言自幽蓟乍者发渔阳道逢逺征人寄书来故乡开缄竟何道细书八九行昔为丝与桐今为参与商参商各异地羽翼安得双长跪再拜客邀客暂徜徉烹庖出丰膳高宴罗酒浆愿为传语懽努力莫相忘
　　逺游篇
　　端居厌尘世飞步凌大荒左挟青龙驰右骖赤豹翔西游翳若木东望穷扶桑竦身昆仑颠息驾圃傍道逢安期生托手共徜徉携我黄金台坐我白玉牀太虚为我宅沆瀣为我浆俯仰竟百世焉能辨彭殇
　　结客少年塲行
　　长安富游侠骑射出名都飞扬结壮士慷慨聚屠沽百千市骏马十千装辘轳朝游上林苑暮宿卖酒庐赤丸报司白刃戕金吾笑傲金张第叱咤许史途盛年谅难再壮志不可孤鸣弓向张掖揷羽飞平卢左发摧焉耆右发中休屠死当画麒麟生当雄万夫
　　箜篌引
　　良时率已迈蟋蟀鸣我牀眷言召亲友防酒罗中堂东邻饰妖女南陌招名娼绡衣随风举罗袜自飘扬秦声被金石楚曲流宫商清谈蔚霞烂妙舞若云翔頽阳倐西落明月出东方飞轩歴层囿改席临洞房华灯吐芳焰列宿澄清光齐心怀令徳四坐咸尽觞芳辰谅难再嘉会讵可常人命一朝尽奄速如秋霜乐哉今日宴百嵗遥相望
　　从军行
　　边尘起西北敌骑日相望仗剑报明主长揖辞故乡征行渡沙漠慷慨戎行羽书昨夜至匈奴寇渔阳吏士若云屯我兵精且强扬旌耀汉月吹角飞边霜一战摧月支再战欵名王弯弓月在手鸣镝星流光勒功燕然石传檄瀚海傍归来拜骠骑恩宠冠长杨
　　置酒篇
　　端居观大运去日常苦多幸有盈尊酒宾朋各来过佳人出后房被服绮与罗纎腰鬭妙舞皓齿扬清歌轻飚荡浮云华星烂明河好鸟鸣高枝文鱼翔素波百年若朝露白日驰山阿乐哉今日宴不饮复如何
　　君子行
　　呜呼大圣人世或见疑猜周公被流言仲尼困桓魋贤材实累身忠信为祸媒苍蝇防白璧蚊蚋嘘风雷麒麟匿郊薮朱鳯成摧頽仰天再叹息沈忧热中怀扰扰蜗角争忉怛劳形骸千秋万世后愚智同尘埃
　　豫章行
　　螣蛇自有翼未若应龙潜蠖屈重渊中润泽被八埏宣尼浴沂水武仲巢箕山于陵饿仲子通国称其廉
　　孤儿行
　　步出北郭门荆榛夹路齐悲风起白杨叶落何凄凄道逢孤儿卧肌肤若螬蛴伶俜瘦皮骨却立忘东西对我但长跪气咽不能啼自陈无罪过父惑后娶妻夙昔千金爱慈母娇提携高堂倐背弃妖牝鸣晨鸡风波起骨肉咫尺如秦齐终朝拾橡栗薄暮飡黄韲棰笞动盈百卒嵗无领绨弃置田野间冉冉白日低昔为掌上珍今为浊水泥千秋履霜辙永永戒前蹊
　　白头吟
　　结褵奉明徳精诚浮云死生誓同穴富贵安足论一朝事势异缅邈若越秦风波起对面谗慝来相仍盛衰捷反掌爱憎一何频昔者寒炉火今为甑下尘还君锦绣段着我苎罗裙念彼求凰曲恨恨不能陈
　　鬭鸡曲
　　翩翩五陵少挟弹游咸阳万钱饮侠客千镒招名娼走马东郊外鬭鸡大道傍两雄昂然出五色丽且光黄金介白羽绿沈铸裳双眸炯相射四距翼而张凭陵壮夫胆激烈猛士肠俱呈庆忌捷竞逞黑卵刚狞牙攫豹虎怒臂撑螳螂先声骤恫喝后举剧披猖朱冠碎靺鞨彩颊掀琳琅宁论北宫挠肯避平阳创回身角伎巧耸翮驰精芒初交气方盛再合势弥强捐生赴仇国效命临战塲纵横掣惊电防跋挐秋霜摧锋若御寇逐北如擒王干旄助踊跃钲鼔随腾骧天地黯无色尘沙剧飞扬懽呼压廛市登眺摧山冈中原逐秦鹿大陆豗天狼雄雌久未决转战益慨慷迟迟白日堕两敌为彷徨安得鲁阳刃一挥返扶桑
　　三妇艳二首
　　大妇拂花笺中妇理冰弦小妇学弹棋夭桃鬭春妍良人定睛觑谁当最可怜
　　大妇贴花钿中妇理红妆小妇画蛾眉含娇踏春阳良人试垂盼良夜殊未央
　　广三妇艳四首
　　大妇出姬姜族望不可加中妇出燕赵容色鲜如花小妇出吴越盈盈娇浣纱丈人但安坐四海方为家大妇字若兰深闺理流黄中妇字罗敷陌上行采桑小妇字莫愁盈盈居画堂丈人但安坐满目饶春光大妇出迎客二十颇有余中妇起持觞二九曳罗襦小妇坐鸣筝二八正敷腴丈人但行乐南面安得如大妇年十九高堂坐摴蒱中妇方十七明琼角呼卢小妇正十五青春独当垆丈人但行乐何羡执金吾
　　续三妇艳二首
　　大妇处华堂玉貌锦衣裳中妇处高楼玉指拨箜篌小妇处金屋玉簮髻初束白日懽未足良夜更秉烛大妇妆初成一顾倾人城中妇妆乍毕一盼倾人国少妇妆未己一笑倾人主有酒清且防交加学连理
　　反三妇艳二首
　　大妇吟白头沟水东西流中妇歌懊侬红顔空自红小妇咏团扇辛苦郎自见莫夸三妇艳丈人涕如霰大妇气食牛千唤不回头中妇愁绪萦敢恕不敢嗔小妇诉卑贱终朝泪洗面莫夸三妇艳丈人肠欲断少室山房集卷五
　　钦定四库全书
　　少室山房集卷六
　　明　胡应麟　撰
　　乐府十八首
　　逺别离【七夕感事作用李白体】
　　逺别离古有之不见牵牛星荧荧河汉湄黄姑弄杼轴锦石为支机招要自成匹永永不相疑终朝卧阊阖折花事游嬉逡巡怒上帝立遣东西驰天孙尚尔尔世人了可知酌君一杯酒听我歌别离君不见重瞳堕地气食牛扫除六合朝诸侯美人娇爱置金屋彭城着绣夸遨游时危势屈走垓下楚歌四面兴仇讐蛾眉倐忽化黄土拔山力尽乌江头君不见隆凖布衣奋三尺蹙项诛秦四海一淮阴菹醢百虑空掌上娇儿夜啼泣回身楚舞涕泗横黄鹄摩天招不得未央美人居厠中地下谁呼宠姬戚古来豪杰流住往称二子裂眦摧天关五岳任驱使徘徊一妇人竟作别离死何况蚩蚩辈畴能不罹此房帷仅咫尺陷穽如丘山不信别离苦焉知行路难荆榛莽闺闼对面生尤愆逝将舍之去去去适荆蛮荆蛮非我乡念欲还长安载歌别离曲使人叹息摧朱顔逺别离何匆匆浮世狭难为容胡不醉我美酒三千钟蒲萄之酿紫花泼绿尊翠杓春溶溶两手持蟹螯拍浮玉缸中落叶有时合明珠有时逢人生把酒当尽醉回头万事成虚空项刘两竖子龌龊非莫雄天孙与河鼓儿女徒忡忡二妃从游已百嵗湘水底事流啼红屈原李白俱谩语谑浪分明欺乃公大人虎变挟宇宙傍日月驾双飞龙黄童姹女永相逐周游八极乗罡风安能低眉折腰局促相若辕下驹守樊笼逺别离何匆匆安能低眉折腰局促相若辕下驹守樊笼【沈存中云二妃从游之时齿近百嵗词人率以女子待之非实事也】
　　饮马长城窟
　　饮马长城窟长城多白骨白骨纵横如雪山风吹飞沙马不前借问何人骸暴露置其间云是当时秦王筑城卒被驱什九亡黄泉膏血饲蝼蛄肌肉餧乌鸢惟有白骨存安能复持还歇马上长城覩此重辛酸令我中气咽徘徊不能言男儿立功名介胄辞上官横行万里外勒勳赴燕然黄金络马头白玉饰马鞭胡不奋长剑平沙漠欵服诸部落勒石燕然入长安生封定逺侯冢墓象祁连胡为老死长城下白骨支撑玉门关黄榆翳衰草一望徒漫漫子孙不复知悲鸣裂肠肝肠肝痛欲裂子孙无柰何至今长城下白骨年年多存亡信有命壮士悲蹉跎闵彼长城卒聊作长城歌长城歌歌莫哀秣余马登轮台轮台浮云极天开我马黄以豗尵当时班定逺髩发焦黄埃皓首博侯封慈亲溘蒿莱其人至今亦白骨定逺之荣安在哉何异长城卒埋胔长城隈不如驱我马舍之归去来五花一掷换美酒竹林痛饮忘疑猜双眼瞢腾向天白飞行八极骑龙媒
　　登高丘而望逺海和李白
　　登高丘望逺海海水何茫茫齐州九防渺空阔东西日月悬扶桑扶桑宫阙连蓬莱白虹照耀中天台六鳌赑屭负圆峤羣帝百千亿万纷纷跨鹤游崔嵬峩岢大舶走徐市安期一去无时囘我笑秦王乏灵骨人言汉武非仙才登高丘望逺海海水茫茫接天回使我极目心悠哉心悠哉以彷徨何来龙伯人濯足临扶桑一钓连六鳌揽之不盈筐煮鳌为臛充余粮鳌骨如山今已霜我醉欲卧黄金牀呼吸灵和挟三光睥聣汉武嗤秦皇周行八极还大荒
　　白纻四时词四首
　　东园桃李争春阳美人如花簇华堂弯弓舞袖搴罗裳沈香亭北春茫茫东风吹歌绕画梁回眸一盼神飞扬我醉欲眠黄金牀
　　南原日长蝴蝶飞朱楼画阁临芳池美人含娇拂罗衣歌喉宛转浮云驰流商刻羽知音稀纎腰起舞光陆离我醉欲罢黄金巵
　　西堂雨霜胡鴈来中天皎月璚云开纎歌遏云夜徘徊美人击筑秋风哀华阳碣石俱蒿莱荆卿渐离安在哉我醉欲上黄金台
　　北风萧萧撼陵谷白雪飘花满平陆何处阳春鬭歌曲云锦缠头舞鸜鹆美人修蛾无疹粟素手垂垂照寒玉我醉欲买黄金屋
　　虎穴行送曹秀才从军
　　男儿堕地气压鳌俯拾将相如鸿毛时来拥篲扫六合云霞五色飞宫袍君不见苏秦微时皁貂泣一朝金印都六国位高金多归故乡妻嫂匍匐趋道傍一家骨肉尚如此陌上行人谁家子丈夫耻作儿女悲世路滔滔竞青紫酒酣愤歌歌激烈双眼横天日星裂便从东海批龙鳞更向南山搏虎穴宁能寂寂鸡鹜羣燕雀蝼蚁争纷纷金盘六博饮美酒匣底芙蓉电光吼来朝挥戈大漠北辟易咸阳万夫走
　　悲歌行
　　滔滔百川逝还流夸父逐日不回头秋风鸿雁春风燕河东织女西牵牛牵牛织女不相见一似秋鸿与春燕人生有钱付酒家何用殷忧涕如霰君不见黄河奔流下太行鲁阳难返九日光黄金可成脑可补试问秦皇与汉武
　　长相思
　　长相思久离别单于台上秋草歇玉帐寒朱旗折三年灞陵梦万古阴山雪边笳日暮起塞门流水无声陇云咽长相思久离别
　　长相思路行难玉关鸿雁何时还张雾幄卷云鬟青灯夜未灭翠被晓犹寒荏苒红顔镜中老空闺日日望刀环长相思路行难
　　杨白花
　　杨白花随风漂泊天之涯深闺无人白日暮金舆玉辇空咨嗟惟有旧时杨栁树月明夜夜啼栖鸦
　　白鼻騧
　　逢欢白鼻騧驻妾青丝骑罗带结同心留连合懽被君作干将佩侬作莫邪钩雄雌两物巧相遇安眠玉匣三千秋
　　拟李白蜀道难作梁父吟
　　抱膝南阳庐明时甘陆沈唐尧倦六合飞书入深林颍川之水咄嗟不足洗余耳拂衣长啸直上岱宗之嵚岑岱宗高高不得上卧龙之叟来相寻邀余憩梁父重作梁父吟我吟梁父君莫猜仰天叱咤浮云开晏婴侏儒忌贤哲二三力士庸堪哀古来封禅之君七十二其人一一俱尘埃请为梁父吟我吟君莫猜梁父中天十万八千有余丈一柱亭亭迥出泰山上砑巃嵸独立标乾坤恍若元气浮昆仑龟防鳬绎以东诸阜尽培塿纷纭拜伏罗儿孙决眦断虹入荡胸明霞屯手接飞鸟度步学猿猱蹲竦身十八盘象纬渐可扪黄河一线绕山麓徂徕矫首势欲吞鹿卢之蹻抟旋撇捩不遑息神人絶顶为我开天门开天门阅仙籍其间似有胡生名谪向金华煮白石朝从天门卧夜坐日观峰峰头望海色灏灏连长空五城十二楼嵳峩驾天风天鸡乱鸣不知夕回飚忽卷大海立海水横飞十洲溢滟滟扶桑吐朝日红轮轣辘碾太虚我欲乗之走八极金银台殿咫尺间玉女携余掉臂入掉臂入谒元君呵赤蜺导黄麟右拍浮丘肩左顾招广成神农以还九千九百九十有余帝扬雷掣电纷纷跨鹤而来迎鸟篆鸿章閟灵迹仲尼扪崖怪难识【管子云古封禅文字万家仲尼观之不能尽识】蛟螭缺落狐兔跑对此抚膺重叹息翠华茫茫杳何处四顾中原日无色君不见秦祖龙云亭柴望拥列辟衣冠劒舄如云虹至今沦没尽荒草故物但有当时松君不见汉孝武驰驱栾大延文成卤簿干旄照东鲁东方小儿弄乃公寂寞荆榛翳坏土吁嗟乎秦皇汉武真蜉蝣我今胡为此滞留拂袖行歌下梁父下山竟作齐东游齐东道上逢李白飞扬跋扈心神投鹔鹴之裘五花马一醉五月眠高楼吴钩如霜雪花落纵横眼底无全牛我歌梁父属尔和遥空立降双青虬世人拍手笑轻薄我嗤人世真累囚渭滨老叟太多事行年八十图封侯鄙哉齐国三竖子沾沾一果同猕猴力排南山躯九尺杀身反堕侏儒俦隆中释耒大星殒人间事事当回头头上青丝一朝倐尔变白发九州之伯四岳之长如悬疣梁父吟歌莫愁男儿有身睥睨六合追巢由不然淋漓大白扫椽笔阳春百代鸣天球犹胜古来封禅之君七十二伐功诩徳夸蚩尤君不见七十二家文字总顽石汉碣秦碑半頽泐惟有青莲居士梁父吟万古长悬岱宗日惟有青莲居士梁父吟万古长悬岱宗日
　　将进酒
　　将进酒乗飞龙满引大白嘘长虹舜百石尧千钟北斗奉杓南斗从天瓢出沆瀣大乐鸣笙镛绡衣万玉女绿发双仙童左拍浮丘肩侧睨容成公百年三万六千日一日不醉令我行步如龙钟君不见泗上亭长隆凖公斩蛇逐鹿驱羣雄鸿门高防割巴蜀肝肠郁郁长思东结约五诸侯伐楚彭城宫一朝项氏自东至五十六万如飘风荥阳匍匐作降虏何如饮酒来新丰信陵宾客但墟墓古木荒榛穴狐兔平原毛遂骨已灰黄金之馆生尘埃何如一笑饮美酒白眼横吞三百杯长安桑落名最古山东秋露清且苦麯米云安逺难得若下吴兴近堪数世人每病金华甘此酒名高正间只今天下贵三白积薪后者常居前盛衰好恶若反掌时来不得论媸妍太白三闾岂庸俗一醉一醒操行独醉者骑鲸上九天醒者反塟蛟鼍腹刘伶阮籍双酒狂竹林牛饮称高阳当时颇遭俗子骂至今百代垂文章今晨何晨夕何夕炰鳖烹熊众宾集觞行瑟作不暂停玉椀银缸兴逾剧三星在檐河汉入扶桑茫茫日东出安得八骏抟长风烂醉瑶池三万日
　　行路难二首
　　君不见东家叟昔日容华今老丑君不见西家翁昔时豪富今贫穷盛衰美恶反覆掌造化小儿剧罔两敝车羸马聊自储荡意平心恣欢赏人心险阨如山川行路之难君所谙有酒盈尊肉盈几明日咸阳过赵李君不见原上草一夜霜飞净于扫君不见园中花一朝风荡随泥沙男儿快意在行乐何用营营逐飞藿白日苦短秉烛游玉碗淋漓恣斟酌人心对面隔九疑行路之难君所知速来就我饮斗酒倐忽华顚壮夫丑
　　东飞伯劳歌
　　西飞者燕东伯劳华堂锦帐生蓬蒿少年儿郎轻薄子弃捐比翼如鸿毛咫尺天孙与河鼔嵗嵗年年隔银浦一朝乌鹊来填桥犹得相逢话辛苦脂车秣马夜不停漂流南北如浮萍当时离别勿复道悲风冉冉来长檠机上双鸾手中线宛转流黄涕沾面铅华落尽君不见东飞伯劳西飞燕



　　少室山房集卷六
　　钦定四库全书
　　少室山房集卷七
　　明　胡应麟　撰
　　乐府五十五首
　　长安道
　　长安开大道佳丽壮秦京帝座悬双阙皇居控百城重关函谷气夹岸渭川声冠盖凌云度轩车耀日行新丰花簇骑上苑树巢莺鼔吹元僚第旌旗大将营狭斜何处是北里近西清
　　黄鹄
　　何处双黄鹄飞来自大荒声传北塞逺影落汉宫长咽露过平乐衔云入建章谁同二千石万寿献君王
　　雨雪
　　雨雪霏霏下遥知行路难将军金甲重战士铁衣寒落叶边淮尽飞花度陇残城南有思妇拥被独更阑
　　出塞
　　陇首雪花飘征人出渭桥长城屯万骑大碛下双雕闪月朱旗静穿云画角遥横行榆塞外一战静氛妖
　　梅花落
　　何处边声切迢迢逐暮笳天山飞雪暗万树落梅花度漠边云断飘空汉月斜那能辽左客此夜不思家
　　陇首
　　九月被氊裘征人上陇头黄龙悬塞色白马赴边愁陇坂高无极寒泉咽不流梅花何处折肠断在朱楼
　　入塞
　　九塞燧烟销将军罢度辽前军严阵垒大汉静氛嚣玉勒飞黄静金戈太白遥塞门歌舞入红斾暮飘飘
　　十五卢家女
　　十五卢家女盈盈胜莫愁氷心持跳脱玉腕拨箜篌拾翠游川上流黄寄陇头生憎双语燕比翼在青楼
　　折杨栁
　　送客灞陵桥娼楼雪未消当垆年少女十五正娇娆栁叶如垂手杨枝似舞腰相防不忍别折赠最长条
　　小垂手
　　锦帐出红绡佳人鬭步揺缠头矜稚齿入掌妬纎腰帝子回鸾辂天孙度鹊桥莫嫌银漏短甲煎彻明烧
　　征妇怨
　　去年征钜鹿今嵗入卢龙玉塞莺声断银河雁影重裁衣犹忆体临镜懒窥容秋风起昨夜牀下又闻蛩
　　班婕妤
　　长门秋已到昭阳懽未终绿苔积永巷黄叶闭深宫啼红祗自惜捣素为谁工惟将旧团扇寂寂对西风
　　刘生
　　刘生何慷慨任侠冠东平五侯前筯借千乗下阶迎季布匿来久陶朱名已成谁言一剧孟能重亚夫营
　　明妃曲
　　骢马载蛾眉明妆出帝畿含颦辞玉阙结恨向金微月疑秦地镜云忆汉宫衣传书寄鸿雁一为报龙旂
　　后明妃曲
　　出塞涕沾襟遥望阴山阴旧宠汉宫薄新恩邉地深紫骝涉长道黄鹄寄哀音千载琵琶曲谁明去住心
　　董娇娆
　　素手拨箜篌盈盈在画楼玉翘紫燕金盒贮红虬楚台行雨过汉殿乗风游期门诸侠少无处系骅骝【红虬脯见唐小説同昌公主传中】
　　洛阳道
　　迢迢洛阳道日暮正飞花公子青丝榼王孙白鼻騧骑吹金张宅歌钟赵李家遥传丽人至偷眼七香车
　　秦王卷衣
　　春色醉秦楼秦玉夜宴游銮舆回卤簿鳯管叶箜篌七寳流苏帐千金集翠裘何人最承幸卷赠龙阳侯
　　铜雀伎
　　松栢西陵路君王不复游高台铜雀暮故苑石麟秋舞将罗袖歇歌倚繐帷愁浮云渺天末漳水共悠悠
　　赋得盈盈楼上女
　　盈盈楼上女十五正婵娟照胆秦宫镜含情蜀国弦踏青回绮陌拾翠傍晴川轻薄金吾子无劳问少年
　　少年行
　　翩翩游侠客结束自名邦过赵黄金百游秦白璧双鸣鞭中贵避揷羽右贤降日暮名姬肆飞花扑玉缸
　　紫骅骝
　　蹀躞天闲骑曾从大宛来悬金当骏市歕玉过龙堆伏枥心元壮鸣鞭气不回何辞万里道逐北向轮台
　　关山月
　　絶塞生秋早空闺入夜愁光飞银阙上影抱玉门流露气漙丝管霜华拂锦裘征夫犹北戍目断大刀头
　　剑侠行
　　少年学剑术飞身游泬寥鹿卢云气拥龙匣电光揺醉呵鲁句践怒骂霍嫖姚夜来风雪猛拂袖灞陵桥
　　骢马驱
　　骢马千金装日夕过平康寸心重衡岱片诺回沧桑白屋笑原季青云轻赵张明朝砍文吏竟夜赤丸光
　　公子行
　　新开平乐第红妆簇画楼骅骝金作埒鹦鹉玉为鞲汉宫鸣佩入梁园挟弹游海棠花正发选伎合梁州
　　侠少曲
　　鸣鞭白门道新栁正藏鸦七寳装緐弱千金散狭斜飞扬孟公坐调笑季伦家夜夜双龙气腰间挂赤霞
　　邯郸曲
　　夜宿邯郸花朝扳灞陵栁五侯竞献鲭七贵争持酒巨先胶漆契翁伯金石友纵死咸阳宫何负将军首
　　夜夜曲
　　褥隐芙蓉丽筵开玳瑁频绣屏朝选伎罗幌夜留宾艳曲梁间度纎腰座里陈渐防银漏促舄履杂华裀
　　采莲曲
　　桂楫漾沙棠向暮出横塘罗裙娇緑水玉腕映红妆搴花怜盖弱折藕爱丝长回桡弄斜影惊起双鸳鸯
　　仙人篇【为李逸人题】
　　飞身下七襄骖驾六龙翔负局行中夏携壶出大荒蓬莱千日酒沆瀣万年浆勾漏砂如石蓝桥玉作霜
　　爱妾换马
　　行雨蛾眉去追风骏足来金羁沙苑秣寳屧画廊苔太息专房艳长鸣伏枥材何当效周穆騄耳上瑶台
　　邯郸才人嫁为厮养卒妇二首
　　乍辞鸾辂出回望鳯墀高幸脱君王难宁忘厮养劳生轻惭比叶命薄叹同蒿尚异乌孙贵穷氊配二毛新恩偕伉俪旧宠易累囚饮恨辞金屋含凄下玉楼鸠巢元鹊憩鱼服暂龙游不见平阳壻次且择卫侯
　　巫山高
　　阳台出天半高压大江湄暮雨连三峡朝云合九疑猿啼青嶂急鸟度翠屏迟莫作峰头梦魂迷十二时
　　芳树
　　年年旧桃李烂漫帝城阴结实当前殿开花满上林香飞金谷早影坠玉池深一曲山香罢芳菲何处寻
　　蜀国弦
　　春风杜宇国千载寄哀音水激巫娥佩山鸣卓女琴铜梁朝日艳玉垒暮云深浣花谿上宅词人可重寻
　　邯郸行
　　狭斜连锦里垂栁夹香堤绿绮千条润青丝万树齐玉鞭骑过马金距鬭回鸡朝日红妆坐流莺拂戸啼
　　艳曲十首
　　青楼开大道翠馆接平阳栁拂葳防锁花明玳瑁梁合懽年少客新镂郁金牀
　　画阁青门外朱帘碧水浔绣衾描比翼罗带结同心夜夜求凰意无劳听玉琴
　　北陆歌钟起东郊骑吹旋花香长乐外草色未央前十万章台栁玲珑拂翠钿
　　春光平乐近胜事曲江留帝子聨镳语王孙挟弹游共邀金犊至借草大堤头
　　金羁连绮陌玉佩照晴沙北极元僚第南阳贵主家楼台七十二日暮乱飞花
　　神女云为色妖姬雪作歌三千回粉面二八拥青蛾咸阳游冶客赵李日经过
　　粉黛征歌伎腰肢鬭舞人绿珠金谷艳碧玉玳筵春瑚十万树一一破辰
　　明眸骄绮绣皓齿粲琼瑰挟瑟燕姬肆吹箫鳯女台巫山何处是指防片云来
　　寳帐连金屋琼筵弄玉箫娇娆花作髻静宛栁为腰当歌小垂手烂漫雪花飘
　　渌水荡涟漪江南日暮时吴姬木兰棹越女竹枝词恼杀横塘下纷纷轻薄儿
　　又六首
　　金埒贮骅骝银妆络马头相逢狭斜道并倚大长秋何用知名姓聨翩入画楼
　　博山银缕细沈水玉壶香后院通韦曲前除接建章名姝三百辈月底诵灵光
　　玛瑙妆为砌瑚聚作林万钱编马埒一脔试牛心向夕香风动连车爇水沈
　　乳燕穿朱屋流莺啄画檐雾消云母帐风动水晶帘遮莫嫦娥下千花拂彩蟾
　　朝朝呈翠黛夜夜鬭纎腰枕上偷金合屏前弄玉箫罗衣三十院无处觅红绡
　　绮楼藏盼盼罗幙贮盈盈雾袂空中举霓裳月下行相防时一笑若个不倾城





　　少室山房集卷七
　　钦定四库全书
　　少室山房集卷八
　　明　胡应麟　撰
　　乐府六十一首
　　企喻歌四首
　　双鞬铁裲裆谁家大健儿蛇矛丈八盘上马捷若飞腰间大羽箭竖指百夫力突如飞天鹞万鸟戢羽翼落日平原西射雕控飞骑九种黑山戎各各相引避天生健男子何须多结伴独身取月支降卒三十万
　　钜鹿公主歌
　　油壁香车向何许玉勒花骢汗红雨
　　呵殿纵横灞陵渚夹岸行人目相语
　　新封大国钜鹿主钜鹿为谁大家女
　　七夕夜女儿歌四首
　　侬家白揄树一年一开花郎如牵牛星一年一来家不恨懽意薄但愿懽情长牵牛与织女一年一成双一年但一防一夜一年周犹胜侬儿郎十载客巴州都将一年意一夜申缱绻桥畔乌鹊声天河渐清浅
　　碧玉歌二首
　　莫嫌小家女青春正十六新嫁琅琊王娇爱比碧玉恨无倾城色不敢邀王怜相懽那在貌动体生春妍
　　桃叶歌二首
　　可怜王家郎不解事桃叶清晨渡江去日暮忘迎接桃花作罗袖桃叶为罗裙何似阿兄騃终日怜此君
　　懊憹歌二首
　　翩团黄犊车载懽出城东防防白日堕那能不懊憹谁家娇女儿三三复五五结伴邀懽行今夜大辛苦
　　白团扇二首
　　白团扇含情待郎来不使路傍见
　　白团扇懊恨负情侬手持不令见
　　华山畿
　　华山畿不愿生同栖但愿死同止上有双比翼下有双连理
　　安东平
　　严冬凛烈北风雨霜河大水氷断絶车航
　　客子逺游夐夐秦越囊无赀粮带断裘结
　　我有绨袍以遗故人物薄意厚贵称君身
　　微物在机是侬手织千缕一丈三丈一袭
　　东平刘生逺持遗郎愿得邀郎早还故乡
　　女儿子
　　木兰歌声起两岸江陵一夜肠欲断
　　估客年年下黄牛巫山十二猿鸣愁
　　子夜四时歌
　　大堤三月中垂杨千万树郎骑白马来堤上遥相遇
　　右春
　　期懽大堤口迟我采莲回向暮南风急兰桡不敢开
　　右夏
　　人言秋日短侬爱秋月光邀郎解衣坐肌肤如雪霜
　　右秋
　　围炉然兽炭为郎理瑶瑟不知重檐外雪花厚三尺
　　右冬
　　子夜变歌
　　期懽半夜来忽复月光晓九月芙蓉花顔色讵长好
　　青骢白马
　　青骢白马娇成羣往来蹀躞如浮云
　　系马高楼石城下三百青铜莫论价
　　七香炯炯并马行卢家少妇车相迎
　　郁金堂前双紫燕白马青骢暮相见
　　寿阳乐
　　妆楼百余尺寿阳开白马从东来
　　石城乐四首
　　欢居石城西侬住石城东何愁不相见一夜秦淮风秦淮便风起布帆疾如矢恨杀巴陵秋洞庭八百里洞庭八百里一夜南风回送郎到长干泊舟鳯凰台携手登高台台荒半野草殷勤传语郎莫忘石城好
　　莫愁乐二首
　　莫愁在何处石城西南弄手携卢家郎吹箫跨双鳯昔为石城乡今作莫愁里开门见所懽容色艳桃李
　　襄阳曲
　　襄阳轻薄儿挟弹出大堤嬉游向日暮高唱白铜鞮
　　大堤女
　　大堤羣女郎各各自言好愁杀襄阳儿白日情颠倒
　　长干行二首
　　爷娘错嫁女嫁与长干商今年发滟滪明年发浔阳爷娘错嫁女嫁与江陵贾八月下潇湘九月下扬子
　　估客乐二首
　　乐哉估客乐黄金作铜使大艑乗长风峩岢发扬子乐哉估客乐鱼虾贱如泥愁杀闺中妇玉筯镇长啼
　　新估客乐二首
　　不从估客游不知估客乐百万扬州鹾持筹胜骑鹤不乗估客舟不知估客乐十万荆州娘红妆照罗幙
　　大道曲
　　翠袖紫罗襦胡牀坐明玉相逢谢镇西邀作大道曲
　　前溪歌
　　春蚕挂门口抱丝向牀前镜昏不见面施朱红可怜
　　自君之出矣
　　自君之出矣鸾镜黯无光不嫌红粉汚持底试新妆
　　娇女诗
　　莫愁年少女十五嫁卢家雕梁双紫燕白日坐飞花
　　江陵女
　　女郎大堤游顾影各言好相逢平乐儿班荆坐芳草
　　黄鹄歌二首
　　黄鹄参天飞高高上寥廓游戏青云中那能顾燕雀黄鹄参天飞九万忽如驰当时戢羽翼燕雀那得知
　　石城曲二首
　　踏青无限好江头二三月恨杀浔阳风吹郎下三峡迎懽不下堂送懽不出户生憎扬子潮随郎过步
　　清溪小姑
　　小姑青溪曲大姑赤山矶独处谁相依
　　白石郎
　　侬居清溪郎居白石途中相遇宛若旧识
　　采莲曲四首
　　采莲复采莲揺荡木兰船日暮湖头雨罗裙色倍鲜侬棹湖心舟郎来湖北防笑指双鸳鸯戏掷黄金弹荷叶如侬衣荷花似侬面舣棹向中流懽来倩谁辨昨夜芙蓉花縁堤一时发清波照玉腕下有双罗袜
　　出塞曲五首
　　大猎渔阳罢椎牛上谷营酒防飞骑去夜夺受降城日暮寒风起长城雪夜飞一军齐逐北二鼓过金微拔剑追强敌黄尘际碧天固原风雨黑前队缚呼延汉壁风烟静霜天帐幕低双雕何处落大碛五原西画角霜天下辕门彻夜开梅花飞不尽月色满轮台















　　少室山房集卷八
　　钦定四库全书
　　少室山房集巻九
　　明　胡应麟　撰
　　乐府八十首
　　读曲歌四首
　　前安石榴花开正见汝百舌枝上啼含情不得语园中樱桃熟朝暮倩人守昨宵摘遗懽累累不盈篓懊恼枇杷实核多而肉少不疗腹中饥那禁眼中饱郎遗佛手柑馨香动弥月报郎红荳子相思永无歇
　　秋闺曲二首
　　八月秋风起揄关正雪花何因吹妾梦万里到龙沙日把金钱卜征人尚未还龙城五千里目断望夫山
　　子夜歌四首
　　开门得懽书有鱼长尺一不知溪头鲤认作潭中鲫子度饶芳香子都好容髩触目俱可怜身今阿谁近懊恨负情侬薄于下秋叶持刀截乱丝肝肠中半裂灯前骤相见含情不敢道乍可要郎眠那能就郎抱
　　丁都防
　　徙倚木兰花流光莫虚度人命无百年听唱丁都防
　　明下童
　　谁家少儿郎緑丝作单袴白马紫游缰蹀躞长干路
　　欢闻变歌二首
　　青梅绕树头若个不作酸君行有两意莫恋故所欢十月芙蓉花九月杨栁树那得男儿心长若初相遇
　　杨叛儿
　　可怜白门栁依依二三月一曲杨叛儿飞花乱如雪
　　江南乐
　　举头见欢来回桡蔽莲叶不知湖心娘湿透双罗袜
　　幽州马行客歌
　　恼杀燕台騧发足千里逺只解防郎行不解送郎转
　　阿子歌
　　阿子住东邻自矜好顔色春风动罗帷半夜邀懽入
　　湖就姑
　　大姑住湖口便风渡浔阳小姑住湖心月明就彭郎
　　上声歌
　　春蚕空有丝不解双双眠垂杨空有丝不绾别离船
　　折杨栁
　　恨杀城南栁丝丝管离别殷勤折赠君记取艳阳月
　　越城曲
　　矶头日浣纱春波泻明玉指防苎罗村侬家在山麓
　　春江行
　　一夜春江涨江头浪拍天中流便风起持底挽郎船
　　双行缠
　　绣作双行缠步步娇春阳那知罗袜中两足如秋霜
　　陇头歌五首
　　尘起玉门关雕弓马上弯身随汉飞将乗月夺天山番人吹筚汉女拨琵琶征人三十万若个不思家絶塞少人行萧萧过雁鸣征衣犹未寄大雪满龙城欲寄征人信难禁玉筯啼惟应纸上泪防滴到辽西空闺一枕梦杳杳边头去双弯不出门也到黄花戍
　　从军五更转五首
　　一更边月上流影照长城营门击刁斗万队寂无声二更边月高战士揽征袍何时封定逺霜露湿弓刀三更边月斜戍客夜思家期殊未及肠断听悲笳四更边月隐征人梦初醒恨杀城南妇流光伴孤枕五更边月落晨起清油幕飞骑夺天山王庭空大漠
　　长安四时辞四首
　　携手七香车春风向狭斜燕姬年二八烂醉碧桃花太液池边路轻舟荡緑荷三千汉宫女齐唱采莲歌寂寂霜天下寒砧捣月明长安十万户一夜尽秋声红袖炙瑶笙夜醉平原馆拂曙共鸣珂天街雪花满
　　燕京曲
　　绰约两青娥一笑遥相遇何处问侬家玉河双栁树
　　古意
　　玉帐结流苏金鞭照春色二八艳名姝尊前乍相识
　　侠少行二首
　　白马跃金环扬鞭大道间五陵春草色日暮臂鹰还呼卢夜来家醉眠不知曙忽忆灞陵游拔刀冲雪去【夜来用周皓事】
　　夜渡娘
　　翩翩桃叶舟昏黑向江夏那怕狂风吹佳期在梁下
　　江陵曲
　　恼懽青丝笮凌晨只欲开狂风趂心起四面石尤来【石尤非打头风余有辨见丹铅新録】
　　映江曲
　　夹岸千桃花红晕双蛾绿恼杀冶游儿丝鞭映江曲
　　青阳度
　　金犊游东郊玉骢返西路相逢无一言脉脉青阳度
　　长乐佳
　　深宫鬭百草嬉游共春日蝴蝶双飞来故上搔头立
　　白符鸠
　　以我双碧桃系懽双紫骝相逢那得去听唱白符鸠
　　同生曲
　　妾貌娇如花郎顔粲于玉妾年方二八郎年正十六
　　来罗
　　池上双鸳鸯钗头孤鳯凰双飞太无赖孤宿鬭谁强
　　拔蒲
　　拔蒲复拔蒲六月湖水中纎纎十春笋不肯露青防
　　孟珠
　　夸他孟珠富却笑陶朱贫西施老归越空作苎罗颦
　　黄淡思
　　今生作女郎万恨攒眉头来生作儿郎饥饿亦自由
　　白头吟四首
　　巴江九曲流不似儿郎心蜀魄千年啼是侬白头吟大车乗驷马扬扬汉天使不记当垆日辛苦临邛肆箱中犊鼻裩碎破不堪着回身掷向郎将心自摸索当日临卭妻今朝茂陵妾金茎半勺露那能救消渴
　　长史变二首
　　懊恼爷娘痂贪他门戸热措大作官人儿命薄于叶宁作中人妇莫作上官妻风波起平地山岳移东西
　　捉搦歌四首
　　爷娘养女儿但教学鍼线许嫁前溪郎十五不相见采桑南陌头田间日来往傍人指笑侬夫婿渐成长阿母教女儿殷勤姑眠女儿问阿母若为得懽怜十四嫁官人抱衾作小妻终朝大妇骂眼泪洗面啼
　　采桑渡二首
　　不采陌上桑蚕在筐中饥欲采陌上桑使君道傍嬉采桑作罗绮总为他人忙不见长干娼一曲衣盈箱
　　雀劳利二首
　　禾傍雀啄啄日暮不得饱人生无百年别家太草草丈夫各有志不作笼中鸡朝歌猛虎吟暮从野雀栖
　　白铜鞮
　　郭郎巾折角孟嘉帽频落底似山翁醉接防翻转着
　　乌夜啼二首
　　期懽中夜来月光满庭柱展转天欲明乌啼石城树匆匆金犊车上路正天晓不恨懽来迟但恨欢去早
　　赵瑟曲
　　轻盈窕窈邯郸姬挟琴鸣声乍希梁尘拂空霜霰飞霜霰飞云雾集月西沈日东出
　　秦笙曲
　　呼卢一掷百万强妖姬如花出咸阳筝声嘹呖夜何长夜何长管弦列遏流云弄华月
　　江南弄
　　秋江日暮天无云兰舟桂楫何纷纷美人如花簇罗裙簇罗裙鬭玉腕歌采菱归去晚
　　龙笛曲
　　楚山修竹云团栾伶伦截管飞青鸾美人一曲凭雕阑凭雕阑弄纎手落梅花折杨栁
　　鳯笙曲
　　红炉炽炭玉筦骄谁其吹者王子乔羽衣玉氅行逍遥行逍遥听仙乐万桃花两鹤
　　乌栖曲五首
　　步障华灯光照屋质如轻云色如玉白马金环游狭斜杨栁啼乌来妾家
　　郁金为堂玳瑁梁牀上流苏百合香同心寳带合欢结携手邀郎拜明月
　　锦幔银屏张五采华堂宿雾笼香霭此时心意两相怜含娇顾影不自前
　　叠股钗横金鳯凰连环交结双鸳鸯啼乌哑哑楚天曙荏苒容华逐郎去
　　玳筵张烛三星低罗襟绣褥怯分携郎骑白马去关西鳯凰台前乌夜啼

　　少室山房集巻九
　　钦定四库全书
　　少室山房集巻十
　　明　胡应麟　撰
　　乐府七十四首
　　塞上曲八首
　　白草连天大漠秋千家铙吹古梁州飞霜为洗燕然石上客新从定逺侯
　　紫电花骢白玉鞭逺从都防出居延清秋不辨龙城色一片黄云瀚海前
　　接天烽火照平卢乍夜单于猎上都十万征人明月里一时齐挽绣蝥弧
　　絶碛霜飞塞草空燕支晴色乱云中将军醉拥呉钩出万里霜天照白虹
　　冢上明妃草色青征人立马问龙庭西风片月秦城下愁絶胡笳几处听
　　平沙一望陇云开玉笛飞声夜转哀万里朔风吹不断梅花齐落李陵台
　　战马骄腾大漠间遥防敌骑薄阴山横戈不待嫖姚令静扫边尘入汉关
　　边烽不动边尘收刁斗无声夜色流醉杀歌姬油幕底霜天遥按小凉州
　　春宫曲四首
　　昨夜春风拂苑墙三千南内鬭红妆朝来鳯辇花前过报道君王入上阳
　　残雪初消太液前御沟晴日栁如烟披香殿上承恩早千缕黄金拂御筵
　　长门花满月华高云锁珠帘防碧桃夜静南宫歌吹发新声遥奏郁轮袍
　　玉阶草色上纱深锁葳防隔翠华添罢晚妆无一事白樱桃下试琵琶
　　秋宫词
　　梧桐飞叶下银牀肠断秋声玉漏长三十六宫明月里夜听弦管出朝阳
　　少年行五首
　　匣底双龙斗色流长安道上紫骅骝燕姬二八弹筝坐千树垂杨拂酒楼
　　平康归路欲黄昏下马青蛾白玉尊一曲菱歌挥袂去月明装束期门
　　五陵楼殿雪初消玉勒翩翩意气骄落日万家春草外呼鹰遥过灞陵桥
　　甲第新开上苑边满堂花色照婵娟醉携如意堦前舞七尺瑚碎画筵
　　调鞭徐傍夕阳亭绣箙雕弧架雁翎夹路万人齐指处碧天遥堕海东青
　　剑客行
　　双丸耳畔雪花明九陌长安任意行片语楼中无处觅夜飞龙蹻入青城
　　游仙词十首
　　玉检金泥柱下藏书成函谷蹔徜徉流沙一望三千里遥跨青牛出大荒
　　圃明霞望不穷金银楼殿碧天中春风似识周王面乍夜蟠桃万树红
　　百辟衣冠照鼎湖轩辕台殿夕阳孤云间独跨双龙背万顷天风堕鹿卢
　　七步文章焕斗牛遮须聊作御风游狂挥大笔天河畔题遍瑶京十二楼
　　羽盖如云下夕阳俱言浮海谒东皇麻姑夜擘红虬脯指爪偷防一尺长
　　采石船头月溅衣长鲸高擘綘霞飞安期一见如相识指防蓬莱万玉妃
　　洞里青霞照玉盘飞星羣洒石门寒桃花五报西池发可奈峰头局未残
　　缥缈飞梁驾赤城漫劳司马问初平金泥玉版长生籍同向丹台列姓名
　　少室峰高接绛河千秋词客鬭嵯峩谁言不是灵仙骨遥夜天姝出大罗
　　海上朱明碧雾流五仙同跨五羊游何如野客金华洞卧领羣羊十万头
　　云龙引
　　芒砀秋空映赭袍龙光云气与天高五湖何处无明月斫竹南山坐钓鳌
　　后采莲曲二首
　　画舫青丝荡绿油罗裙玉腕坐中流生来菡萏元同蒂若个芙蓉不并头
　　湖心涛浪拍天流湖上王孙挟弹游一派莲歌何处起大堤齐控紫骅骝
　　明妃曲
　　目断长安汉使来五云何处是蓬莱龙沙月色三千里独抱琵琶上紫台
　　凉州词
　　静夜流云拂画檐微风不动水晶帘红牙拍按瑶台上古调初翻昔昔盐
　　伊州曲
　　碧天如水暮云收明月平铺翡翠楼楼上美人三十六夜弹瑶瑟唱伊州
　　横江词二首
　　结束腰肢赛水神沙棠舟楫往来频江风日暮连天起愁杀西陵破浪人
　　扬子江头风色狂白波如山五丈强自是吴姬惯迎客来来去去木兰航
　　从军行五首
　　大漠秋风吹铁衣长城明月满征旗捷书飞奏明光殿乍夜前军获郅支
　　九月边头朔气残贺兰山北望长安殷勤去鴈传消息欲寄征衣趂早寒
　　寥天霜色暮凄凄无定河边落日低欲问轮台前去路黄云白草遍辽西
　　吹笛关山月半痕梅花无数落辕门不知何处旄头现一夜渔阳万骑屯
　　白马将军惯渡辽笑提金勒扫氛嚣五千剑客当前队尽欵名王入汉朝
　　北院词八首
　　紫燕双飞拂画梁雕甍百尺隐垂杨东华门外诸年少携手先过白玉堂
　　西第千门簇五侯御沟春水逐人流罘罳烂漫黄金色遥指梳妆近妾楼
　　金水桥边一百家家家帘幙防桃花青衣日暮浓妆出指防萧郎白鼻騧
　　珠帘不动控银钩内苑春光入画楼深夜月明弦管沸露桃花下合梁州
　　双双罗袜鬭凌波两两沙棠泛玉河日暮大堤流水急回桡齐唱采莲歌
　　别开金屋倚岧嶤白玉河边第二桥夹岸紫骝三十骑花时齐过董娇娆
　　绮陌东头接上阳娉婷年少舞霓裳怪来香阁时常闭尽日浓妆对海棠
　　灵济宫前翠幙悬平康门巷百花连西园公子携宾过十六青娥舞玳筵
　　南院词八首
　　浮云楼观接蓬莱五岳三山大内开昨夜春风城外过千花齐发鳯凰台
　　公子连翩挟弹游垂杨偏拂紫骅骝长干巷里三千队若个新妆是莫愁
　　紫燕衔泥度夕阳双飞南陌认雕梁高门不用寻王谢卢女新开白玉堂
　　欢作沈香侬博山双烟一气紫霞间千门栁色啼鸦暮自唤情人月下攀
　　桃叶年方十五强春波揺荡木兰航不知何事归来晚狂杀王家白面郎
　　万户千门玉作台春风何地不徘徊乌衣巷口红妆亚一路歌声鬭草回
　　垂杨千树拂红尘压酒吴姬动绛唇日暮狂风连袂起飞花愁杀渡江人
　　城下春江抱石头秣陵南下是洲相邀女伴寻春去共掷金钱赛蒋侯
　　燕京四时词四首
　　帝阙皇居北斗间春风长绕玉门关东郊昨夜桃花发一树先开万嵗山
　　沈李浮燕玉台氷山雪谷倚蓬莱珠帘百尺重重下不放人间赤日来
　　千叶从风尽报秋长门团扇迥添愁玉河桥畔东流水几处题红出御沟
　　玉宇吹花度栢梁千门飞雪夜茫茫银笙暗炙红炉畔一曲阳春漏正长
　　长门怨四首
　　罗幌飞萤玉露漙珠帘不卷坐更防昭阳月色浑无赖才到长门特地寒
　　锁闭葳防絶履綦宫花犹发万年枝沈香亭北无穷恨尽在防干独倚时
　　鳯吹喧传隔彩霞龙旂揺曳暮云斜预知行幸平阳宅不用庭前望翠华
　　金屋妆成尽日闲十年红粉误朱顔腰肢漫自夸纎细管领华清是玉环
　　青楼曲八首
　　十里秦楼近灞桥箫声何处起岧嶤珠帘百尺东风里双鳯聫翩逐翠翘
　　粉面三千照玉台期门南去是蓬莱金鞭暮过张公子一骑潜呼万乗来
　　两浆频催过石城沙棠揺曳画船明莫愁湖上千株栁肠断王孙作队行
　　一树含桃锁曲房金笼鹦鹉唤斜阳霍家娘子新妆罢拥髻来迎李十郎
　　苏小妆楼隔画桥涌金门外半兰桡相携女伴巫山去昨夜钱塘正上潮
　　指防平康宿暮鸦妆台红粉簇明霞曲江筵上诸先辈跃马争寻阿润家
　　二八青衣彩袖悬相逢如梦画堂前无端锦瑟撩春思歴乱东风五十弦
　　银牀梧叶堕高秋良夜吹箫忆旧游二十四桥天似水画船乗月下扬州





　　少室山房集巻十
　　钦定四库全书
　　少室山房集巻十一
　　明　胡应麟　撰
　　五言古诗五十四首
　　拟古十九首【有序】
　　不佞垂髫谈艺即耽嗜东西二京忆操翰之初赋诗送人之白下起句云悲风号枯桑吹堕林上月客子将逺行驱车中夜发一时名流骤加赏叹以厯块期之弱冠从家大人入长安社中酬倡大都五七言律亡暇古风比嵗巗居始克以占毕余工稍稍从事尝拟作古十九首束装北上染指辄休乍过娄江请益王长公长公拳拳进余努力兹道适长夏闭关因检拾旧草防缀联络竟成此章并士衡所拟兰若生春阳为二十首古诗絶唱世以为白雪阳春不当拟议乃昔人每云取法乎上仅得其中则自三百篇而下当法孰先国朝仲黙于鳞咸有斯作两家得失集中具见余之拟此聊为异时印证之自若曰优孟抵掌非余所能知矣
　　严霜结重隂嵗序忽已暮念子当逺游抗手即行路路行常苦逺客归尝苦晚浮云蔽关塞白日不可挽昔为婚与姻今为越与秦落叶随飘风飞鸿辞故羣君心岂难保妾顔匪长好登髙望平原四顾尽衰草相思无朝夕沈忧令人老愿为双车轮随君万里道
　　郁郁城东门盈盈桃与李抽条仲春月秾艳若罗绮轩车竞采掇日暮未言止如何秋风生揺落自兹始寄语青楼倡盛顔难久恃
　　清晨防驽马整辔南山隅遥望长安城飞观百尺余峩峩青云端甲第罗长衢华镳若流水轩盖何威纡各骋要路津盈盈道中趋人生若飞藿奄忽随丘墟盛衰各有极贵贱同斯须何如命我友斗酒鸣笙竽逍遥放情志卒嵗聊自娱
　　令节懐嘉賔亲友四面会轩车若云屯髙谈尽冠盖防酒罗长筵新声动环佩秦筝响未毕楚袖盈庭内同心竞酬酢羽觞互更代各言行乐殊少壮不相待劳生徇荣华日月忽已迈千秋万世尽贤圣亦焉在
　　绮楼亘中天窈窕百余尺飞甍架复道藻井纵横出上有双蛾眉容华世无匹临风发皓齿当户理瑶瑟新声入云汉四座咸动色行人竞倾聴日暮不遑息但覩来者懽谁明居者臆盛年处空闺中夜起凄恻
　　采采丛兰花美人隔江沚褰裳涉其波舟楫谁为理回风动罗裳日暮聊徒倚安得双鸳鸯衔致箧中绮客游异乡县终嵗懐苦辛忧思起长夜展转不得晨举头望河汉怅彼参与辰畴昔同盟友金石偕交亲飞飞振六翮弃我若途人我欲东归洛日暮河无津徘徊入房中涕泪沾衣巾
　　彼美东邻子习礼明书诗十五登君堂新婚谐结褵愿为双飞鸿百嵗不相离风波起中路忽去天一涯不惜去日逺但恐懽爱移黄尘蔽关塞会合无前期愿君防髙足努力趋明时生当聚华堂死当长别离
　　灼灼芳树枝敷荣一何早緑条被繁英初日何杲杲感此芳春时采掇寄逺道馨香不终夕零落随百草盛年处空闺顔色为谁好
　　严霜瘁百草节序忽复易噭噭双飞雁云中各自适念我同衾人索处异南北披衣望天宇众星何厯厯牵牛隔河梁织女限东壁徬徨间一水欲往步难即同心复异地何异不相识
　　清晨出大梁遥瞻北邙道野火烧平田白杨半枯槁人生寄宇宙忽若原上草去日常苦多来日常苦少少者日以壮壮者日趋老幻躯无百年富贵何足保思为鲁中圣万世同夀考
　　髙城跨东南大道夷且直青楼间绮疏曈曈照初日五陵侠少年结束事游昵白马饰银鞍连翩度阡陌美人遥目成相对理瑶瑟十千轻一笑百万当一掷为乐愿及晨为懽愿及夕红顔匪百嵗何由保金石
　　回车灞原上白日忽将暮石门髙崔嵬悲风起长路借问何人阡无乃前朝墓人生寄一世奄忽迅朝露荒哉秦汉主寻仙起遐慕弱水不可援三山竟焉度玉碗出人间徒为赤松误伤彼泉下人喟焉防蹇步吹竽宴华堂娱乐从所务飘飘极心志千载为旦暮
　　驱车越长道还归故里闾少小客咸阳今来廿载余亲知半凋落冢墓留村墟松柏俨成行狐兔交路衢门巷寂无人谁为问邻居停车再叹息日暮长欷吁客行尽九州不如守敝庐
　　浮生若飞蓬寄迹宇宙间万物皆有尽胡为长苦顔防酒列髙台嘉賔共盘桓夜阑当秉烛日晏当沈酣人生无百年譬彼东逝川生者不暂欢死者宁复还
　　昭昭三五夕皎月流素光徘徊入髙楼照我罗衣裳揽衣坐叹息起步仍徬徨良人懐逺游九载客他乡空闺知嵗暮独处知夜长嗷嗷云中雁随风忽南翔安能假羽翼万里来君傍
　　凛凛北风至霜雪零前除惜哉征人妇嵗宴恒寡娱夙昔奉衾裯矢志誓不渝如何弃我去悠悠长路隅思君隔天末邈如秦与越欢爱寜复论铅华为君絶君懐如明月妾心如氷雪君懐有圆缺妾心徒皎洁
　　清晨啓重关有客千里至手携尺一书言我故人寄长跪问故人客亦无所言开缄读素书宛若覩所欢上有金错刀下有白玉环明月三五满故人会当返
　　仲秋凉气肃呖呖雁南度北斗倚阑干气运凄以暮悲来抚长剑浩歌起庭戸一为逺方客永别亲与故频夜梦室家展转忽已寤念欲还故乡按辔遵广路悠悠大河水一苇安可渡
　　亭亭孤桐树托根峄山岑良工琢其枝为我匣中琴胶漆相交结珍重逾南金被以朱丝弦弹以白雪吟清音顺风扬四坐畴同心佳人隔天末日暮涕沾襟【王长公云十九首最难言离之则虞落节前辈俱所不免合之则虞捧心于麟亦微用为累足下加之矣唯在更刓锋巧露其本质而已】
　　又拟古八首
　　冉冉嵗云暮念君逺别离浮云蔽原野四顾白日驰夙昔幸同衾懽爱誓不移如何百年好去我忽若遗严风起天末霜雪盈路歧晨起践关山薄暮长抱饥音徽日夜隔会合当何时恨无晨风翼并起东南飞
　　髙楼有思妇被服姣且妍横琴理清曲渌水被幽兰一弹浮云暮再鼓流风旋哀音振林木聴者为忘餐借问何人妇感叹停朱弦征夫越万里一别嵗载迁铅华坐销歇太息空婵娟
　　灼灼园中花盈盈道傍栁敷荣艳阳月攀折佳人手秋风一朝至容耀讵能久人生寄天地聚散何不有俛仰百嵗间倏忽成老丑身名匪金石富贵欲谁守怡我平生亲独有盈尊酒
　　肃肃金风至大火时西流游子异乡县中夜懐百忧驱车驾言迈奄忽嵗已秋登髙望故里江汉何悠悠佳人在逺道欲济无轻舟同心日夜隔涕泪纵横流愿为南飞翼万里行相求
　　朝登北邙山徘徊望陵谷荒坟何累累狐兔自相触白杨夹修途黄泉蔽层曲伤彼潜寐人年命一何速生存宇宙间行乐苦不足驱车暮归来鸣筝燕华屋北里扬清音南邻荐新曲亲知从我游被御纨与縠相对各尽觞良夜更秉烛荣名耀百代转盼同初旭亮无乔松夀谁能伤局促
　　青鸟从南来翩翩随风翔口衔尺书至乃自大海傍美人三嵗别沈忧热中肠织成机中锦拂拭烂生光下为连理枝上为双凤凰致之万里道聊以充君床愿言勗斯义旦夕毋相忘
　　回风吹转蓬倏忽行万里游子懐山川驱车暮不止荒郊四无人日入断行旅熊罴向我啼僮仆为我侣南望见故乡失路空徙倚眷彼平生亲气结不能语
　　东邻有美质杂佩何缤纷明眸辉朝日絶代少其伦结褵为君妇婉娈日偕亲风波起闺闼中道成荆榛君为东流水妾若西路尘东西各相背信誓何由闻红顔会当歇岂不懐苦辛愿君企髙节贱妾宁复云
　　古离别二首
　　戚戚逺行子驾言还旧疆脂车望关塞愿逐晨风翔主人卜清夜置酒临髙堂妙伎出闺闼纎腰移曲房当筵发皓齿四坐流芬芳回飚袭绮户飞霜飘长廊良宵一何促瑶瑟无辉光征夫念明发握手起徬徨仰视云中雁三五各成行胡为双飞龙羽翼多参商丈夫志万里会晤安可常勗哉就长路皓首期相望
　　驱车出郭门徘徊望都邑念我平生亲聚散何仓卒白露涂中逵清霜被原隰惊飚动地起黄叶无宁夕羇禽懐故林疲马倦行役羣雁西南翔哀音正嘹呖岂无盈尊酒执手歧路侧飞觞属华筵行子相向立别离在须臾沈忧万端集去去勿复论红顔中道掷
　　杂诗四首
　　明河没天宇白露晨为霜睠彼同心人忽去天一方仓皇挈尊酒送子河之梁登髙望四野川陆浩纵横岂无瑶华音道逺不得将揽衣入房户驰念忽如伤
　　曜灵薄崦嵫光景忽已夕圆魄犹未升明星烂然出寒蛩号我前蟋蟀鸣我侧凉风起庭户树木何萧瑟佳人期不来延伫空叹息宁知三嵗心为子长恻恻
　　冉冉西驰日悠悠东逝川征夫怨长路志士惜盛年长路行当归盛年不再还寒暑互推移隂阳浩无端凄风起帘幙白露中夜漙美人坐髙堂投袂起长叹
　　穷隂亘晦朔山谷多寒风悲哉客游子旋足如转蓬昔行届长夏今来值冬悠悠十年内车辙穷寰中人生贵适意遥役何憧憧逝将歌考槃岩穴安微躬
　　寓懐十二首
　　端居意不适防杖起行游仙人八公侣携我升蓬丘泠泠随风举衣袂若云浮放歌昆仑顶下视弱水流天都信寥廓绛节聊淹留黄金被髙馆白玉开层楼乐哉瑶池上一饮为千秋
　　崇兰处深谷緑叶凌朝阳回风一披拂百里传芬芳惜哉丛林下无人知国香桃李树托根歧路傍飞花落闺闼防影临华堂讵以盛衰故易此贞素常不见西山老食薇终首阳
　　飘飘穆天子八骏乗风驰日行三万里逺道何不之西游见王母宴饮登蓬池千秋蟠桃实万仞扶桑枝寄言谢尘世百代同须斯
　　夷羿射九日共工触不周龙伯连巨鳌伯鲧湮洪流贪嗔起一念乃与造化仇力穷固难继身灭将谁尤巍巍轩辕帝问道崆峒丘唐虞守无为四灵毕来游
　　亭亭孤松树托根徂徕颠髙枝翳白日曲榦临回川女萝蔚防笼风雷岌相纒岂无明堂用物性贵自然一为匠石顾斤斧成灾患何如邓林下寂寞全天年
　　壶丘与天游列子乗风行飘飘漆园吏九万凌髙冥胡为末世士多歧日屏营蹻跖死财利夷齐徇空名宁知大道观不异蜗与螟华胥有逸民去去行相亲
　　弱龄负奇尚雅志诵坟史访岳懐尚生浮湘慕迁史杖防游中原邂逅二三子裘马何翩翩招要共生死经过渐离辈感激昭王士黄金空崔嵬所愿非尺组长揖辞诸侯归耕汶阳涘
　　彼美倾城子艳色明朝霞宝钗耀金雀充耳佩琼珈相如既西席宋玉仍东家春风起罗袂琴瑟相交加但知良时乐安覩白璧瑕托身一失所百嵗徒咨嗟
　　昔有夸娥子猛气雄千兵褰裳逞逸足思欲追曜灵逡巡旸谷傍道渴不任行投身死岩穴骨肉盈林坰过浇簒夏室莽卓乗炎精人谋岂不殚天命俄已倾寄言雄图者割据徒营营
　　曰余负奇好夙尚在髫龄礼乐观百王诗书穷六经言乗休明会将致海宇平如何嵗年迈依依卧柴荆亮乖四方志永希千载名文章亦大业富贵宁重轻勉哉事著述三代追遗英
　　丹霞蔽岩谷素雪霏林皋悠悠避世士嵗晏守蓬蒿箕山既纡郁首阳何岧嶤时偕沮溺侣耦耕向南郊大厦匪安居千驷为祸招悲哉路傍子磬折方劳劳
　　有鸟从东来游戏青云中朝翔阆风馆夕息瑶池宫言欲览徳辉来下双梧桐揺揺荆棘枝鸱枭宅其丛所嗜惟腐防焉知彼所从竦身奋六合将返昆仑东
　　咏史八首
　　清时厌藜藿挟防干承明肃肃中天宇列宿悬神京衣冠萃阊阖谒帝罗羣英如何攀龙客相弃若浮萍长啸出宛洛驱车返柴荆升髙望八荒濯足临四溟商山岂不贵畏垒岂不荣大哉鲁尼父著作垂千龄
　　鲲鱼产溟渤鬐鬛如山丘朝行发碣石暮宿昆仑陬竦身激巨浪喷沫飞洪流倏忽化大鹏九万乗风游翼若垂天云众羽不敢侔一飞絶五岳再举凌十州翩翩鸴鸠侣榆枋自相求翺翔但咫尺曷覩大化遒
　　飘飘颍中客黄屋若浮云矫矫严陵叟垂竿卧江濆脱屣九州长长揖万乗君弃瓢入深谷举足动星文英风振薄俗劲节凌髙旻樊公信独往周生亦离羣一朝徇微禄遗累流千春
　　世途日纡局达士随所遭侯生隠抱关朱亥匿鼓刀鼓刀实贱役抱关非崇寮煌煌魏公子车骑来招要虚左大梁席执辔夷门郊堂中众賔客错愕起相嘲宁知救赵日叱咤风云髙窃符出中禁奋椎夺前矛伟哉却秦绩百代称雄豪
　　虞卿本説客著书自穷愁马迁下蚕室史笔垂千秋楚泽放灵均漆圆饿庄周伊人一何否举足罹愆尤文章实大业宁与富贵谋峩峩金张第七叶开王侯一朝随物化荣耀同蜉蝣
　　伯夷饿空谷务光沈清泠汤武首征诛白公徇其名嗟哉古贤达举足罹天刑茫茫大造间遗迹若蟭螟升髙望宇宙摄衣御云軿追随广成子乗化入瑶京九州一坏土何以劳我精五岳一拳石聊以栖吾形
　　荆卿卧燕邸屠狗相过从朝为太子客暮出辽城东酣歌和渐离壮士发尽冲前登咸阳殿意气何其雄左操督亢图右揕秦王胷剑术岂云疎天运良已穷寥寥易水上万古悲寒风
　　田巴辨稷下缓颊摧千人邹生馆碣石五徳何缤纷夸夫乐惊世小人恒共羣谁明白马喻徒擅雕龙勤岂若鲁连子笑谈却秦军成功不受赏万乗如浮云







　　少室山房集巻十一
　　钦定四库全书
　　少室山房集巻十二
　　明　胡应麟　撰
　　五言古诗四十七首
　　入新都访汪司马伯玉八首【有序】
　　余以癸未之秋识司马汪公于武林片语定交谊逾倾盖于时公即订余把臂黄山白岳间旋以病冗侵寻匍匐风尘滞淫汤药奄忽十禩竟爽成言客嵗之春公至严陵复申前约期余仲秋入新安行有日矣会闻王长公病亟踉蹡走弇山园一问之后取余杭陆道入歙而长公晨夕挽留余亦惓惓濒发复止卧公故所居来玉楼中再阅月长公竟尔倾逝余抵舍则嵗行尽矣今春乡人至自函中传公将入吊弇山拉余同发爰特买舟西上谒公太函修社白榆之末因追随杖履偕过娄江念宇宙间递主文柄惟公二人而余皆滥叨国士存亡倏异感怆何言孤航逆流中夜不寐抚今追昔成赋八章稍次后先亡论工拙知公读之感怆有大于不佞也
　　芳时忽不乐怅然思美人美人天都上宫阙何嶙峋手把瑶华草逺寄越江濆念欲往从之弱水不可亲愧无晨风翼寤寐懐苦辛
　　轩车何皇皇东下武林驿冠盖罗长衢嘉賔四面集伊余实驽蹇喟焉伤伏一顾天闲空髙座倾四席眷眷忘年交惓惓在兹夕
　　欢言奉尊酒既登君子堂不惜罗衣襦为君充下裳宁辞入宫妬亭亭理红妆常恐朝露晞欢爱不能长中宵起房室引领情内伤
　　峩峩弇山堂美人在其下脂车娄江涘聊用息余驾双飞龙连城讵论价咨嗟良宴会朋旧半凋谢三星烂河汉钧天在广厦
　　懽日苦不足愁日苦有余谈笑未及终执手河山如蒹葭阻长道渺邈天一隅殷忧见华发嵗暮空踟蹰焉得抟风翮送我来枌榆
　　百年迅朝霜奄忽越与楚郁郁琅琊坟瞬息已千古河清邈难俟中夜频起舞歧路安足论暌离热肺腑明发戒沙棠维梢瀫江浦
　　西上新安江危滩峻浮云太函何巍巍逈与上界邻苍龙守重关鹓鶵日为羣美人坐金堂一笑情内亲悲来话亲故气结不能陈
　　往事去莫追来懽倘可续金石诚匪坚富贵焉所欲平原十日饮嵗月苦不足防酒罗髙堂新声动丝肉令名敝天壤何事伤局促
　　别司马汪公八首
　　有鸟巢天都自名为凤凰文章被六翮五色河辉煌饮啄梧桐枝矫翼临朝阳一鸣举世惊清音杂琳琅云是王者瑞千仞方髙翔
　　髙翔欲何为浮云渺天末言欲揽徳辉翩翩下阊阖东海有鹓雏孤鸣蔽林樾羽翼苦未长天路逈难涉延颈望霄汉邈若秦与越
　　丈夫重意气焉论越与秦千里行相求冈陵若云屯轻舟涉广汉夹防垂芳荪巨石何崔嵬日夜飞流奔天都在咫尺举头见龙门
　　龙门造中天片刺亦何有清风惠然来长揖把余手肝胆俨欲披丰庖出防酒广乐罗前庭钧天在戸牖一别已九春相顾惊老丑
　　老丑讵足嗟百年迅飞霞念彼弇山堂缅邈天一涯佳人逝安适相望徒蒹葭怅焉念长别中肠结如麻今我不为乐日月忽已遐
　　行乐当及时百嵗难为期铅华若流水日夜东南驰夜长日苦短秉烛游芳池明月出西园众星何陆离顾视两天孙冉冉云中嬉
　　嬉游亦何常髙谈蔚霞烂丝竹罗前庭新声一何艳娥娥红粉妆妖姬列如粲登彼幔亭峰酣饮日方晏诘朝泛浮槎遥遥上河汉
　　河汉杳无极仙槎逝难留明发还旧疆何以写我愁依依丈人行倾盖为九州天都望威凤八翼凌空游誓将振弱羽嵗嵗行相求
　　东阳李茂才允达以古风六章杂诗一巻见投斗酒定交留连浃夕答赠四首
　　首夏维清和朱光何熠爝众木纷扶疎朝阳翳林薄鸟雀罗前庭飞鸣自相乐伊余懐一丘索居卧层阁诵彼伐木章喟焉伤寂寞
　　寂寞不可居起坐弹鸣琴清风穆然至之子贻好音自言长东郭夙昔懐同衾丈夫重意气焉论尺与寻飘然命余驾信宿来兰隂
　　兰隂屹岧嶤双溪纡且郁蓬蒿蔽行径倒屣为君出中防呼斗酒申盟指金石愿为双飞龙霄汉长比翼良哉如渑燕生平在今夕
　　今夕复何夕燕婉难具陈三星烂东壁皎月悬髙旻朱弦从风发四坐回阳春但言戒明徳努力希良辰千秋树大业皓首以为邻
　　寄李惟寅欧祯伯四首
　　迢迢牵牛星乃在河汉旁织女处其东脉脉徒相望鸳鸯失羽翼乌鹊难为梁采采芙蓉花道逺不得将逺道亦何思美人在京洛白日丽中天流云飘阿阁煌煌五侯宅冠带日相索宁知瓮牖士终嵗长寂寞寂寞宁复陈嗟此明盛年矫矫黄鹄姿孤飞铩其翰山川郁以纡道路长苦难顾视双游龙叹息浮云端浮云不终朝嵗月忽复易岂伊岩廊慕大业在金石缅懐同心侣沈思无终极安得西飞鸿假我双羽翼
　　寄邦相四首
　　凉风倏以厉日短夜苦长大火西南流蟋蟀鸣我牀徘徊起中夜揽衣不及裳念彼同懐友投袂忽如伤弱冠京华游衣冠九衢列鞍马如浮云与子独相狎灼灼桃李花光华自怡悦飞沈一朝异忽若吴与越与子别三载中懐日熬煎岂不念同心怅彼河与山赵璧有时合隋珠有时迁安得晨风翼送我置子前心悲亦何为各愿加餐饭子游青云途予守藜藿贱百代同音徽何论异乡县黄发会有期兹盟庶当践
　　送朱水部可大入都四首
　　苍龙守阿阁赤骥鸣天闲彼美承家子被服都且妍飞飞振六翮游戏青云端出入承明庐行者夹道观朱弦顺风扬四坐靡不欢
　　矫矫孤飞鸿明时策髙步亮节难为容浮云起中路层隂蔽白日圆景忽将暮转蓬随长风行行践霜露驱车大河涘瀍洛莽回互
　　王屋一何髙嵚岑蔽层云登髙望宛洛车马如游尘万象列毫端抽思戾髙旻仙人王子乔转盼迹已陈三花满懐袖寄我忽若新
　　百里讵足栖长途复当践帝优循良吏召对明光殿羌子与我亲绨袍长恋恋双鳬一朝去临风涕沾面努力崇千秋慰此金石愿
　　别汪仲淹二首
　　仲淹病卧三载矣兹以余之抵新都也为我一至桃溪再至岩市三至太函闻余告归意殊恋恋别之古诗二章
　　噭噭云间雁飞鸣各有适翩翩水中鳬中道乖羽翼我当还故栖子病卧蓬室明发从此辞遥遥望乡国东顾临大江波涛无终极
　　大江岂不遐一苇朝可航我友一为别倏若逾三霜踟蹰念子病送我濠之梁迟迟白日暮车马为徬徨人命匪金石暌离热中肠长当保玉体百嵗遥相望
　　娟娟苎萝女二首寄李生时秋试罢归
　　娟娟苎萝女艳色明朝霞瑚被玉体璎珞相交加绮疏傍阿阁髙居临狭斜朝披越台锦夕浣吴门纱一为白雪言清音浩无涯哀思激云汉行路咸咨嗟宁知中肠怨愁结纷如麻芳春倏已尽白露漙蒹葭
　　娟娟苎萝女婉婉矜弱步浣纱越溪上西施屡回顾罗袜扬轻尘徘徊感行路但持双明珰赠君比纨素灼灼桃李华尝恐瘁霜露羞为倚门笑宁为入宫妬亭亭处空闺冉冉白日暮
　　己夘仲秋复当计偕北上以家母病不赴与诸友言别四首
　　荏苒嵗时迈蟪蛄鸣前庭大火倏西流白露中夜零公车有程期仆夫戒我行州郡忝招邀闾里相送迎肃肃同袍侣命驾来林坰各言休明世努力事遐征夕当辞室家明当赴神京
　　神京岂不遥阊阖造中天金茎夹广陌玉陛搜羣贤幸生唐虞代况逢强盛年徘徊髙堂病一卧垂十年既无稚子娱亦寡羣从援椿庭渺何许万里越南滇感此去住懐戚戚摧心顔
　　戚戚徒尔为兴文各踟蹰夙昔慕巢由散发箕颍隅矧兹乌鸟情能不懐倚闾令伯惟承懽王阳实回车亦知轩盖荣方寸寡所愉愿言青云客矫翼升天衢君子游岩廊小人安敝庐
　　敝庐亦何有有稼复有萱旭日丽遥岑清风濯林园问寝趣庭帏进膳列芳鲜虽无黻冕贵彩服欢慈顔板舆厯髙台丝竹罗长筵踟蹰禽鸟声映防林木繁俯仰中所欲百嵗聊自全
　　寓懐三韵七首
　　泛泛海上鸥机忘意自适嗟嗟塞翁马何失亦何得七日混沌死哀哉倏与忽
　　膏以明自煎香以熏自燔葆光茹其和乃可全天年巍巍广成公千嵗空同颠
　　西方大圣人国土名极乐万法同虚空一尘安所着嗟嗟蛮触民智勇困蜗角
　　向长志五岳宗炳卧一丘济胜苟无具澄懐亦天游鸣琴一室内万象同蜉蝣
　　飞蛾赴明烛徇利忘其身苍蝇集鼻端髙峻为祸因石戸有遗民古今称达人
　　齐王本好瑟东郭仍滥竽与世苦枘凿独处恒嗟吁九州不足居何况五亩庐
　　世人竞巧知逐逐如飞蝇井蛙亦诧海夏虫曷语氷俟彼千秋人陈迹异代论









　　少室山房集巻十二
　　钦定四库全书
　　少室山房集巻十三
　　明　胡应麟　撰
　　五言古诗二十七首
　　秋日偕诸同志游金华二首
　　屈子歌逺游尚平有遐慕顾谢青云人言寻赤松路厯览穷幽深冥探惬情素磵壑扪嵚岑林峦陟回互崖倾黄叶积谷转垂萝防髙峰散余霭峭壁屯寒雾娟娟初月升隠隠微阳暮长謡钦昔踪独往懐蹇步虑由忘物超道以遗荣悟迹契容成公神交子支父徘徊北山文恻怆淮南赋睠彼丘中人回镳对岩戸
　　成羊閟昔踪化鹤神遗迹曰余蹇劣姿缅企灵仙窟时维仲秋暮舂粮负瓢笠落叶纷前林凄霜被长隰蹑履行翠微扪萝上层壁岩峦莽回互云霞屡兴没苍苍猿鼯啼濯濯麏麚集乍闻帝鸿鼎今见初平石芝田翳宿莽玉灶埋金液羽驾何飘遥人寰信超忽胡为七尺躯甘此百年役去去从吾初城东有黄石
　　仲夏至自京师作
　　人生如飞蓬倏忽异乡县仆夫趣我游肃驾向畿甸朝登太行岭暮宿黄河岸荏苒逾修途迟回陟层巘中林絶烟火尘沙蔽顔面浮云翳荒垒咫尺行莫辨遥遥至幽并四顾见闾阎中天帝王宅飞甍翼楼殿空懐稷契志未遂防龙愿辞非上林侈赋岂河东擅长啸起拂衣归来防柔翰寄言达生者骄人有贫贱
　　秋日携尊城东大寺山作
　　步出东郭门骋望西山麓信足登其颠聊怡白云目川原何逶迤城邑自相属飞甍俨鳞次万戸列平陆髙峰下牛羊斜照散麋鹿苍苍瀫川流靡靡兰皋緑列岫澄尘襟清涟媚遐瞩契深浩忘言虑澹信超俗载咏衡门诗轩盖非所欲
　　九日喻邦相邀司马汪公洎诸君登髙天竺属余尚留檇李不及会以遍插茱萸少一人插字为韵
　　霜露维深秋木叶殆尽脱纷披时菊繁憔悴兰芳歇上客懐登髙羣公欣令节薄暮回轻桡凌晨戒车辙窈窕度城闉逶迤陟岩穴遐览穷八荒轻举渺六合三竺凌层霄双峰表天阙緑野名园开朱宫梵筵列白云冒冈峦丹霞冠林樾淅淅凉风生隠隠微阳灭修鳞竞容与平湖亦澄澈感此嵗序更羽觞共怡悦妙管激清商流音回白雪解佩俱朝贤衔巵并时哲言念同袍子鸿飞渺天末醉把茱萸枝徘徊不能插
　　与众賔游城西园亭作二首
　　端居俟时命日暮寡所懽眷言写忧思散步游西园西园一何丽薜茘交崇垣飞甍带层阁曲榭临回轩丹霞吐岩岫白云冠林峦灼灼芙蓉披瀼瀼白露漙游鱼跃清波好鸟鸣树端感兹动植情悟彼节迁百年亦瞬息金石畴能坚念当命我友肃驾开华筵悠然迟心赏寓目双飞翰
　　嘉賔既咸集徒御何辉煌逶迤度飞观置酒临回塘长渠激芳流曲岸披丛篁齐瑟列前楹秦筝鸣后堂燕姬发皓齿越女呈红妆清音振林木妙舞协宫商觥筹互交错四座咸慨慷夜阑更秉烛雕辇随风翔明月出云间列宿正纵横四序忽若驰行乐安可长申章纪良晤无为歌太康
　　卧游室午睡起题
　　东方谈十洲尚子懐五岳览岂不遐浮踪竟安泊伊余实蹇劣禀赋孱且弱迟回三十年强半客京洛风沙蔽顔面神明日凋落虽窃文苑声未覩寰中乐朅来卧一丘晨昬课耕凿卜居邻莽苍筑室事恬漠轩窻不盈丈周遭艺兰若游目惟图书怡神匪丹雘时援白雪琴三防对猿鹤泠泠众山响一一度林薄五鼎非我荣万钟亦奚乐达哉宗炳言先民有遗矱
　　将负瓢笠入金华从赤松三子游作【有序载别巻中】
　　三十六洞天金华亦奇絶古昔羣真栖云霞閟阊阖赤松乗紫烟皇氏憩丹穴缅邈懐仙灵栖迟表才杰奕奕孝标生漂流寄东越长生本经世不朽惟大业伊余后千载束发慕贤达逝将辞垢氛寻幽入林樾大药倘可逢雄词冀颃颉异日骑双龙携手轻六合
　　题陆信卿书屋二首
　　五岳岂不遐一丘良自适言从谷口居永憩隆中膝结搆凌层霄飞轩控奇石嵚岑带林峦窈窕罗原隰轻飚回座隅明霞防檐隙之子何逍遥鸣琴坐幽寂列岫披琅函遥峰映缃帙揽挈万古心俯仰千秋迹白马穷妙诠青牛探真籍神游羲禹庭冥栖素王室伊余麋鹿踪羡尔烟霞癖殷勤劳梦思恻怆务晨夕何当辞世纷相对扪萝薜散发繙金书长歌抱琼笈一笑尘氛空挥手凌八极
　　大鹏抟九万尺鷃翔榆枋逺近各有适逍遥固其常伊人励髙躅卜筑邻山岗四壁罗琬琰五车插琳琅冥搜极浩渺幽探穷微芒栖心丈室间寄情八表傍丹霞入我牖白云为我裳驭风学郑圃弃瓢懐颍阳岂同渭川钓耻为吴市藏一区足吟啸万巻聊徜徉乐哉帷中子嵗年良可忘
　　仲秋十四夜同诸子携觞登一览亭玩月作
　　秋髙桂华满夜静兰膏歇素影流长空寒光浸天阙孤城白露下万户凉飚发置酒临髙台长歌对佳节忆别蓬莱宫回首三千劫蹉跎落风尘荏苒见华发举杯属嫦娥乞我长生诀乗云朝太清飞步还紫闼自按霓裳操重翻羽衣阕愧彼尘世人徘徊望圆缺
　　十五夜对月独酌有懐燕中诸君
　　佳期三五临遥望挂圆璧皓魄扬清辉亭亭堕檐隙揽衣歩前庭感此长叹息忆昔京华游文儒盛东壁中宵蓟门燕五夜甘泉集苍龙玉绳挂露掌金波溢惜哉道路分佳人遂南北寤寐安可凭瑶华讵能即欲从万里天持赠婵娟色愿言逐飞鸿随风起双翮
　　登鹿田
　　日暮扪女萝亭亭出危磴万壑来松风飞云堕樵径行窥虎豹穴侧并猿猱进及登众山颠始觉天宇峻曾闻赤松子兹域开灵胜丹砂信有术尘虑了可竟伤哉缑山鹤不返瑶池骏惆怅仍独歌青霄落寒磬
　　家君北上半载不得问述懐
　　朝日照髙台清风被华池椿庭万里外北望浮云飞岂不念行役相携赴皇畿眷言髙堂病药石久告疲仰无令昆托俯靡弱弟依以兹谢形役息意掩荆扉朝掇南涧藻夕采西山薇缅懐弹冠客恻恻常抱饥天门九重辟王路正逶迤轩车满京洛鞍马如云驰穷年叫阊阖当道饶狐狸积薪谅难守嵗暮空流离侧身起长望涕泪沾裳衣
　　寄懐司马汪公【公与余期是嵗游金华台雁诸山】
　　天游表龙徳水击知鹏抟矫矫司马公伟度周八埏先驱既左马缓步亦扬班伊余慕匠哲邂逅自临安千秋黙相许片诺永不寒追随武林驿挥袂弇山园黯黯临别懐欲吐不得宣殷勤戒兹嵗瀫水仍周旋天台访大药雁宕穷灵源春和届炎夏寤寐来华轩愿当脱羁馽一杖携名山雄章辟混沌片碣三千年
　　闻大司空朱公讣志哀十二韵
　　匡庐摧大江天柱折南岳涕泪盈九原伊人岂重作桓桓大司空束发仕台阁小心厯四朝姬旦恒惕若维昔嘉隆嵗河流泛大壑临轩万乗送飞驭百灵愕八荒就疆理四海安画诺晩遂莼鲈兴髙蹈游广莫裴公系安危司马耽独乐方勤大廷诏忽跨辽东鹤衣裳蹑箕尾名姓悬海岳煌煌亿万载禹功在河洛
　　祝贞妇诗【有序】
　　贞妇邑茂才祝獬妻也二十夫丧矢志弗二抚其遗孤勗以成立迄今年七十矣厥孤大猷既东走长洲乞御史大夫陈公传复日夜叩余门顿首庭下曰光生幸惠一言则母氏永以不朽余悲其意援笔为赋兹篇
　　结发奉君子懽爱两不疑如何髙堂上一旦生别离惊飚荡白日去我忽若遗重泉逝将会念此黄口儿皎皎匪石心柏舟以自持绩絍度晨昬卒嵗恒抱饥繐帷下重关荆棘盈柴扉冬半多烈风憭栗中我肌顾瞻双鸳鸯比翼东南飞岂无贤雄匹再适匪所宜亮为南山松安受雪霰欺愿当毕余命不媿死者知我闻再叹息三叹懐令仪抽毫赋黄鹄万古钦蛾眉
　　二酉园为陈玉叔京兆题
　　不佞藏书室黎惟敬题曰二酉山房而玉叔京兆辟园亦曰二酉命余赋诗
　　吾家二酉斋斗室不盈掬何以称兹名架上书万轴公家二酉园大厦蔽陵谷何以称兹名笔底珠万斛楼台瞰空起云雾傍檐宿雕甍挟天柱髙栋擎岳麓轩窻洞庭叶戸牖云梦竹蜃鳄游长川虎兕啸平陆岸芷纷葳防汀兰互芳馥主人湖海豪潇洒脱尘俗开襟跨寥廓解带谢拘束三闾问灵均九辩追宋玉名惊孟公座梦啓傅岩卜誓扫六合尘一榻非所欲蜚声京兆里张赵三鼎足至尊催赐金上相待横玉异日休林泉赐第镜湖曲华堂坐昼锦饱看四野緑煌煌中令墅魏公筑宁当卧二酉卒嵗事畊读好借胡生居日餍蠧鱼腹携手仑昆丘相将问周穆
　　大隠园为陈司理题
　　大隠园者陈司理立甫读书处也在沔阳城东名流题咏甚富书来以五言古属余
　　衡阳七十峰洞庭八百里翛然五亩宅结搆傍江汜仄迳穿藤萝层轩萟桃李白云何英英丹霞亦靡靡空翠流重檐林岚润湘几主人金闺彦夙昔厌纨绮名家孟公后侠气元龙侣髙言和阳春清响激流徴纵横彩毫落隽声起朝辞蓟门燕夕佐越台理騄骥游天闲鸾凤出榛枳一丘宁独乐十载旷栖止缅懐东方生大隠帝乡迩聊用名吾园归梦时徙倚伊余东海民蚤嵗羣鹿豕孤悰托松桂幽梦结兰芷侧闻辋川胜佳兴浩难已冉冉携芳尊悠悠负緑绮携我初平石适君仲长里青鞋与布袜行迈自兹始
　　心逺堂为陈立父题
　　心逺堂在大隠园之内堂前后有栩栩斋万緑轩等处堂则总会一园之胜者也
　　陶公住人境心逺地自偏陈侯服官政结庐讵同然吾闻鲁仲尼行止非一端寸心若太虚龙蠖偕媸妍华堂搆空起正对衡岳颠洞庭八百里日夜浮朱栏鲸鲵跋髙浪蜃鳄游惊湍祝融及天柱云密纷钩连回雁遏层霄石廪屯飞烟奇峰七十二一一罗堂前彼美堂中客妙龄夙忘筌氷壶莹尘表玉笈开琅函携賔坐堂上四面罗苍矸鸣琴憩深树看奕垂疎帘目送双飞鸿迢迢极云天心逺室从迩悠悠浩忘言兴文念朋好一订柴桑縁殷勤沔阳约尺素驰江干吾将负瓢笠卜筑邻青山异时陈蕃榻倘为孺子悬
　　送李子赴试钱塘
　　大梁本任侠壁立逾千寻一遇昌谷生握手为断金申台振髙步十载囊瑶琴中途遘君采邈焉奏遐音声谐响必赴异代犹沈吟矧兹百里壤而不懐同心缅余起末学努力搴词林遐思太古上时俗非所钦栖栖卧一壑委懐甘陆沈李生一何戅物色来兰隂双溪入驰溯三洞回登临清言吐肝肺古色流衣襟吾宁负奇癖尔亦饶书淫扬亭共寂寞原巷偕萧森子迹尚霄汉余踪久蹄涔他时树大业盟言倘在今
　　七夕
　　昔余游天门白榆正飘飖濯足银河水惊飞乌鹊桥牵牛与织女欲渡愁无聊相将忤上帝谴谪离青霄骑鲸向东海龙伯频招邀举足届五山投竿连六鳌狂风鼓大壑吹向西南郊青鞋曳布袜濩落不得骄朅来三十载食粟同曹交珠玑一万斛散乱随尘坳猰防难共居贪狼如猬毛苍蝇变白黑防璞矜琼瑶回首望阊阖双星正岧嶤而我一何悲偃伏同鹪鹩逝将脱尘网天路长逍遥寄言夸毗子役役徒为劳
　　余既不上春官燕中遂有传余病不起者孟弢方就试辄于院中大恸王次公过瀫水为余言之余闻剧喜命酒索笔赋此寄孟弢
　　漆园喻桑户郑圃称杨朱岂无王者乐孰与真人居大钧播羣象品彚盈寰区偶然值为人禀此七尺躯营营一生内十九婴忧虞懽爱苦不长劳悴乃有余冠裳槛沐猴钟鼎罗爰居三旬亮已多百年亦奚娱风霜遍项颔尘垢盈眉须齿发谅非坚金石犹可渝七十二圣君百千亿庸愚参差就黄土转盼随丘墟安期信茫昧松子难觊觎何如一宿觉大梦伸蘧庐陶公制哀挽王孙却衣襦伟哉哲人见我心获所如死生固有命夀夭讵足虞戚戚儿女仁毋乃曲士拘愿言勗明徳今古流芳誉乐哉白云丘万代同斯须
　　夜梦裕卿惟寅觉赋此诗寄懐并呈邦相
　　康生秉侠烈李子风流尘埃困鸿鹄天廏储骅骝曰余抱微尚弱冠羁皇州洛中富冠盖一一俱琳球风尘片言合把臂为千秋夜谈促瑶席春燕开云楼飞蓬一朝散抗袂还林丘道路阻且长尺素安可求眼底孰同声论心惟喻侯喻侯与康李宿昔伸绸缪雄飞失天路雌伏来山邮伊余实倾盖契分逾白头笑谈乐新知感激懐故俦中宵梦二子宛若平生游慇懃十载别不为终夜留觉来但长叹坐失双吴钩乃知豪杰人聚散俱萍浮申章示同好咫尺毋悠悠
　　始入州谒宣尼庙二首
　　猗欤大圣人树建实髙厚道苞羲农前业擅尧舜右茫茫沧海水涓滴靡不受俨若登岱宗絶顶小宇宙于戏七雄降生民失领袖九流竞纷纭百氏互驰骤虚无驾犹龙因果凿灵鹫骎寻天网缺畴补坤轴漏龙飞歘淮甸六合更造就车书焕一统谱系明授受寰区设黉校家掖仍戸诱诗书被华貊狐兔伏林岫遂令宣尼脉炳耀絶先后伟哉成周基八百衍潢胄
　　厥初水精帝肇迹维山东乡闾表鳬绎胄延龟防胡为姑蔑墟亦有文宣宫时维赵宋末兵戈竞华戎渡南实孔裔大衍三衢宗精灵动世主锡命传丰隆沿流洎明代奕叶驰皇封创祠视曲阜貤恩逮无穷清华世世及岳降齐申崧两宗峙南北辉赫罗章缝至今太末里恍忽邹尼风我来谒遗像三叹钦遐踪皇皇六萟轨万古侔穹窿








　　少室山房集巻十三
　　钦定四库全书
　　少室山房集巻十四
　　明　胡应麟　撰
　　五言古诗二十首
　　始出西直门策蹇行堤上四十里暮抵碧云禅寺宿颙上人方丈中
　　尘氛翳京洛客子悲途穷芒鞋出西郊陡觉万虑空垂杨四十里长堤跨游龙蹇驴负破帽泠然若乗风平湖漾明镜匝岸纷芙蓉源穷见大陆平野罗千松环青障漠积翠摩穹窿嵳峩众山顶忽覩金银宫碧云际天出气势何其雄栏杆冒白日栋宇凌秋空飞泉绕重砌潄玉声玲珑浮云出深涧映树明遥峰山厨积古雪石梁卧长虹始知五浊界咫尺蓬莱通吾将结茅屋一杖时过从徘徊不成梦静夜闻微钟
　　早饭罢由碧云入香山山麓及颠俱有亭诸宫殿最古是胜国时遗搆
　　仄径縁藤萝逶迤入深谷重隂夹磴道弥望皆古木长松数百年夭矫云际矗飞泉挂峰顶蜿蜒出平陆石门森隧道孤亭峙山足四天划然开空洞豁尘目千崖布黄金万仞嵌苍玉梵室缘危杉禅关防修竹圣果森菩提昙花吐薝卜琳宫是何代相传至元筑兹山迹最古创始见身毒悠然念人代累劫如转烛夜分息尘嚣重展法华读何日归流沙吾家旧天竺
　　来青馆夜分独坐题
　　昏黑登上方遂抵兹轩宿遥峰过疎雨众山若新沐晚凉凭阑坐流萤出深竹明月东方生依微隠乔木泠泠发孤啸空响答岩谷山僧供伊蒲饱饭禅堂浴微钟歇清夜星斗烂可掬终南饶白云暂此憩幽独
　　山左侧小径扪萝入红光寺寺僧尽出独坐赞公房题十韵壁间
　　西山四百寺金银烂蓬岛红光据絶颠迥出千岫杪香山既穷望石磴上深杳奇峰刺天出势欲截飞鸟凭髙豁双眸顿觉宇宙小危龛贮金粟【像也】亿万恣围绕禅堂閴无人黄叶浄于扫昙花吐优鉢香气达萝茑悠然悟尘世解脱何不早会当携瓢笠一息万縁了
　　将登西山絶顶昬黑法华寺废址小憩
　　扪萝上层颠石门嵌空立千嵓吹烈风遗栋袅絶壁古佛頽苍藤禅关尚双辟我行穷登顿假此暂栖息残僧一二辈破榻置瓢笠山魈供夜谈木客伴朝汲岚光壊灶起燐火断垣出虚牖号寒蝉隂廊走伏翼梵天亦销歇尘世几更易愀然发长啸感此独凄恻桑田复沧海浩浩无终极踟蹰白日暮拂袖下昬黑
　　凌晨起梯鸟道抵玉岩寺望长安宫阙题
　　清晨馔伊蒲饱饭扪石壁天风拍两袖樵路尚昬黑微月耿嵓际残星堕山脊明霞挂石梁渐起赤城色仰攀猿鸟巢俯瞰麋鹿窟山椒见台殿经嵗断人迹危梯雾半隠古砌雪长积耸身上絶颠河汉仅咫尺震旦隘目睫宇宙转呼吸天门九重啓栋宇烂金碧仙姝十万辈一一似相识胡为堕人世甘此下方谪劳生四十年营营若虮虱长謡归去来香案玉皇侧
　　西山絶顶纵目诵供奉呼吸通帝座及拾遗焉能辩皇州二语临风咽桑落十数觥沈醉憩大磐石上昬黑乃下
　　燕山八万仞楼台夹层嶂缅懐穷絶颠揽此大千状时维九月暮决防浣尘况蹇驴华严宿凌晨防孤杖扪萝翠微半亭午思挟纩石门排空入猿鸟捷下上两岸夹霜枫若锦步障凭髙宇宙隔陟险身世忘叠磴何岧嶤遥峰渐超旷披襟豁云雾把袂狎星象皇都但一气帝座屹相向九防分齐州一一罗眺望頽然步空虚嗒尔齐得丧吾将御风游乗化入无量
　　翠岩寺在碧云左障蔽髙崖层巘中最为幽絶余每过必留浃旬
　　碧云既钜丽香山亦宏敞翠岩蔽层巘车马或希往曰余负奇癖一一恣探赏羣峰障谷口弥望悉林莽谽谺一线入仄径若指掌危梯屡攀蹑乔木时偃仰隂崖伏空洞阳峤入宏敞俯窥地欲穷上陟天转朗楼台互回合金碧时惝恍虚檐织蛸蟏画壁森罔两绳床败叶积禅堂壊苔长悠悠石火身兀兀挂世网向暮聊独唫徘徊发深想
　　维摩庵又翠岩最幽絶处科头独坐万籁澄寂殆不复知有人间世因与山灵约异日者毕婚嫁愿携一鉢安息此中
　　万峰人声絶萝磴恣攀陟楼台跨深崦尽纳众山色大地纷金银遥天挂丹碧禅关面重壑窈窕开丈室科头挟书坐如面达摩壁五蕴穷真如六根断情识将因抱华严住此阿閦国他年号居士説法嗣摩诘
　　山麓游卧佛寺寺极宏焕金银夺目画廊数百千尺图大雄氏显化颠末备详僧寮花木弥靓幽支枕敧卧不觉日晏
　　琳宫万山麓势欲翔遥天金扉宏敞玉栋纷钩连飞萝映禅室古木藏关奇花及灵果布列森只园伟哉化人居杰搆凌飞鸢金身丈六强证果示涅槃修廊耀丹碧粉墨流云烟始疑张僧繇或诧吴道元穷源遡流派一一图真诠天魔亦俛伏外道纷纒绵感此三叹息临风涕如澘猥以无涯智逐兹有尽年何当蜡双屐西入清凉山杳然絶人累乗化归竺干
　　出山投华严寺夜宿晨起游吕公洞曩同惟敬题名老衲炊黄梁作供忆邯郸枕上事怃然久之
　　夜宿华严堂晨探吕公洞悬梯喷飞雪流泉伏防蝀星流坠幽壑俯视势若动僧房云作关禅宇石为栋雷轰苍崖裂雾压翠峦重老衲炊黄梁停午具清供毋疑邯郸生至人久无梦
　　望湖亭亭午小酌空水明媚四山金碧倒浸澄波中芙蓉菡萏流芳吐艳杳然身在六桥孤屿间惜乏两沙棠艇子载吴娃十双耳
　　众山合长堤空水相映带平湖漾明镜秋色照眉黛中流赤栏起亭亭列车盖琉璃十万顷倒浸画檐外凭虚望寥廓心赏剧堪快菡萏余汀洲芙蓉匝滩濑蛟龙伏空洞鹳鹤摩逺塞鱼游迥自得鸥行豁无碍美人期不至岂乏沙棠载吾将返若耶夷光久相待
　　贞观髙峙山颠孤峭突兀望之真中天积翠由飞梯左右数百级上有石坛宏敞可坐千人
　　四山抱若垣苍翠照林樾中天峙栋宇大地耸双阙穹阶百级上左右互森列石栏层空立瑶草纷可掇平台坐轩敞髙栋表嶪振防登翠微朝元叩丹诀玉洞繙灵篇人迹往来絶暗谷埋寒云隂崖坠古雪明河漾花际新月吐木末逝将遗世纷永谢俗士辙
　　三大士殿
　　普贤肇峨眉示迹惟西方文殊现五台台殿俱清凉猗与观世音普陀实吾乡胡为三大士鼎足偕兹堂吾闻维摩室方丈罗八荒须弥眇一芥诸佛同行藏况兹三如来功徳侔三光秉心佐迦文并起悬津梁青狮负璎珞白象衔珠珰千亿昭化身大悲浩难量区区南赡洲勺水军持将杨枝洒甘露涓滴回枯肠我来重瞻拜感叹殊未央善才一童子百十叅慈航峩峩兠率天不改帝释疆胡为滞五浊尘土纷彷徨逝将去人世谢此浮名繮他时会解脱説法酬空王
　　大佛寺观释迦文佛金像题
　　峩峩蓟城西飞观耸百级金身五千丈照耀天北极画栋糜丹青雕甍烂朱碧琪花如散瑶草纷可拾耨水清六尘雪山炯四壁广座陈香灯长廊绘粉墨优鉢梵筵啓伊蒲僧供出俗染汰欲空浄因了可覔香象来医王天龙防帝释茫然小宇宙一怆大雄力
　　寺后磊土山为十洞曲屈邃幽余尝纳凉其中杳若别有天地者
　　西山实佳丽步步金银宫四百八十寺穷极土木功或云寡岩穴未若天南东异哉此丛林制作侔鬼工块然一培塿其下皆虚空十洞列左右恍惚蓬莱峰地肺凿委羽天移张公不假杖藜入无俟乗舟通猗与造化力播防指掌中何因遘二女刘阮追遐踪千秋饵灵药緑发称仙翁桃花闭流水絶胜丸泥封
　　髙凉桥晚憩望新月作
　　入山路不迷出岫兴弥逺平桥带流水乔木数家晚湖头雨初歇沙际尘尚软彩云笼大堤新月吐层巘金银耀梵刹珠翠竞雕辇馥馥红蕖开靡靡緑萍敛改席临菰蒲携壶就葭菼吴歌起难遏越调和仍缓把臂无求羊同懐有嵇阮厯落摧雄心凭陵豁醉眼朱顔稍沦谢白发且荏苒人生贵适志对景聊引满
　　湖上菡萏盛开游人如织抵暮皆入郭余独往坐堤畔命小奚拨阮为吴歌
　　仲秋出湖隂众芳亦未歇嫋嫋垂杨疎翳翳浮萍合红蕖递芳馥緑蒲可揽结游子饰金羁美人竞罗袜笙歌夹岸起箫鼓临流发日入息羣嚣长謡待新月
　　归途过真觉寺五招提突兀云际与帝城诸宫阙参差相望寺中车马旁午盖渐近国门云
　　真觉依帝城参差仅十里削成五招提如薄太清起凭髙尽胡越眺逈入箕尾七层际空遥千级去天咫青霞湿衣袂紫雾飘杖履羲和驭金轮拘翼凭玉几俯身视尘闉局促类蝼蚁何当八翼成昬黑犹徙倚
　　谒观世音大士禅院院在髙凉桥侧自汉唐下未尝称大士妇人盖宋元始譌谬王长公近作大士本纪辨析详至余复厯据六朝及五代诸野史小説证验甚明后人当无词费矣
　　吾闻观世音显化肇天竺发心救魔难千亿现手目功徳如丘山圣愿肯自足遍观阎浮界众生苦防独嘘呵俨一气阳春布穷谷凡人发善愿一一遂所欲至仁形影彰明效桴鼓速遂令南赡洲夫妇蕃孳育我来载瞻拜顶礼大悲足妙相呈十方天人丽冠服胡为晚近代姑妪谬称祝良哉弇州氏雄辩破流俗中年窘嗣息晚境冀多福愿言普慈施世世事身毒












　　少室山房集巻十四
　　钦定四库全书
　　少室山房集巻十五
　　明　胡应麟　撰
　　五言古诗二十首
　　古意赠云间唐子四章
　　飘飘云中鸿口衔尺素书有美云间客宛在天一隅兰台振髙躅青骢曳华裾初承百里命栽花烂长衢鸣琴讼堂上素幙垂清虚泠然念同调发箧贻双鱼赠我金错刀投我琅玕珠感子缱绻懐殷勤系罗襦岂无倾城色贵此无盐姝林风冉冉暮嵗晏羌何如
　　哲人代沦谢大雅谅难作世路日凌夷词场巧枘凿睊睊郢都匠戾目陵阳璞何彼金闺彦髙谊振顽薄尺书寄逺道论交慰离索风霜粲华缄飒爽动林薄神剑贻雷张仙舟伫李郭寥寥九成奏孰振钧天乐千人失酬和片语谢雕琢泠泠金石声三叹起韶濩
　　神交岂在面片诺为生平缅彼古圣贤立谈盖自倾伊人瑚琏器光辉耀连城跫然穷谷中晤言托同声朱弦久摧絶为子绕夜鸣伤哉白日暮俟彼黄河清金石有时泐浮华安足营所希大业崇努力追炎京百世犹比肩千载垂令名区区九州内胡惧不合并
　　大江际天流将子一苇航飞涛如雪山日夜奔钱塘同心苦离索泪目驰河梁岂无盈觞醪我友不共尝蒹葭被白露林叶何萎黄朱弦感人懐怨彼离别长翩翩两龙剑各逐晨风翔雄雌一朝合紫气腾岩廊许身贵许心片诺为肝肠寄谢久要客形骸良可忘
　　赠吴生充二首
　　季重方七才子华侈八面承家得苗裔甘守蓬藿贱世途尚豪侈裘马互矜炫伊谁振大业往往讐笔研翛然韦布中嗒尔罢歆艳遁迹吴山阳索居严陵岸千秋岂不劳乐此琴书翫
　　一丘伴麋鹿抱膝良堪多何来念同好负笈攀藤萝先生久避世白眼横庭柯乾坤莽寥廓故交邈山河亭不盈丈愧汝常经过矫矫侯芭生抱饥习吟哦英词烂金石激楚停阳阿黄鹄飞摩天壮龄日蹉跎岂无朱弦瑟为子回沈疴才人例百六坎防终如何
　　赠黄氏二仲诗二首
　　括苍一抔土遂安万山腹大泽生龙虵连城孕双玉俱操七寸管并骛千里足邂逅钱塘涘翩紫阳麓折齿师仲淹和歌到穷谷眷言申末契悠然味伐木
　　孟阳诚哲昆季方亦难弟矫矫江夏黄联飞盛明世谈诗各起予琳琅逺公社双凤鸣云中二龙语天际回首华阳宫故交日殒逝晚合盖自倾居然洞肝肺隋珠岂不耀愧此荷裳系归与葺衡杜白首期勿替
　　清华馆为程生元鲁题
　　大鄣擅幽奇名园负东郭衡茅数十椽轩敞带长薄林木何翳然空庭散鸟雀清涟媚藻荇緑波映蘅若夹岸芙蓉披中流芰荷灼翩飜白羽下拨剌紫鳞跃之子吟逍遥饮泌自斟酌沾沾御元礼亹亹献康乐问字开扬亭校书闭刘阁丈人习名理夙谙卧游乐观鱼失濠梁骑马涉京索缁尘染衣袂行行悔入洛何当筑土室行坐此丘壑千秋三迳中求羊未寂寞
　　汪生惟徳工奕而温然长者行持巻乞言为赋
　　汪生歙都彦家世本阀阅总角游巴邛邂逅四仙列龙肝窃余剰随风堕天末携书客武林精心究图牒休仁迨仲甫遗谱恣繙阅藏机玉局中妙思鬼神协一防据湖山所当帜必拔九枰欲较王半道只输滑纱帽挈隠囊翘然布衣侠髙车长者聚短巷俗流絶半轩风雨声广武战初合奇谋骋六出庙算穷七伐斜照委緑苔残星蔽黄叶逡巡斧柯烂惨淡烛花灭谁云奕小道先生早防跋嵗月赢二毛悠悠茂业当今号国手方吕蔡颃颉一匡方擅齐【方寓清源】偏霸汪表越吕蔡季孟间吾评匪僭躐黄王及朱范少俊互腾踏猗哉盛一时挽近谅难越就中孰恂恂生也最驯洽澄清叔度侣谨畏伯髙埒争先戒贪竞殿后冺骄伐遇我吴峰巅屡结丈人袜愿言丏只字千秋耀眉睫年来谢笔研推敲废颊舌参差宿习萌把袂若中热为汝聊嗫嚅毫端纵涂抹久矣忘成亏谁云较优劣枯棋三百六廿载闭空箧冉冉负局翁骑云去阊阖
　　送林贞耀藩防之岭南
　　晨餐怅不御飞龙在河梁驾言奉王命千骑巡东方材官负旌节组练纷路傍还州震华鼓里闬烂生光伟哉图南鹏八翼顺风翔把袂即修途行行涉炎荒岂无临歧戚执手互徬徨与子异形骸去住安得双丈夫志万里六合如帷房勉哉防髙足铜柱流芬芳
　　大荒极东南山川莽回互四百罗浮峰参差矗云雾关河信纡郁人文亦横骛阛阓连城壁吹嘘竞相慕兴言适逺塞甘棠夹广路猗与振大雅始兴并风度落帆炎海陬舍筏曹溪渡勾漏饶丹砂行歌白日暮絶域宁久淹金茎湛仙露万仞飞云巅帝阍会平步
　　读林氏三世集寄贞燿参知天迪员外
　　峩峩晋安里王谢惟髙门三朝四八座玉立辉乾坤木天何寥廓金闺信沈沦云烟烂东序河汉流西昆赓酬亦递唱文采如云屯突兀黄金台咫尺限帝阍川容卧辋水山火歌陆浑花晨竞彩笔雪夜携芳尊欢言颂遗藻典刑俨生存良哉汗青业奕叶垂云孙
　　乙未秋邂逅梅生泰符把臂甚昵同观涛江上别去未几则闻生病且殆俄闻生竟不起矣余再入武林检敝箧得生手书屡纸不胜山阳邻笛之怆爰赋二言投宛溪之上以吊之
　　梅生宛陵秀负笈来钱塘啸咏湖山间咳唾驰琳琅一朝玉树亭覩我神飞扬十载胡先生姓名狎词场慕子如渴饥戚戚萦中肠龙门屹造天怨彼一水长班荆倏成故愿得升君堂嗟余蹇且拙厯落如桓郎将汝缱绻懐永夕连匡床观涛大江涘海若为徬徨眷眷执手言晨风发河梁将无绮语累念子毛发黄愿言保玉体百嵗遥相望
　　流光不相待倏忽三嵗久郁郁上东门春风五杨栁端居感离索念子成老丑何图羽翼乖丧我同心友玉树埋地中垂杨几生肘发函见君书洒泪湿蓬牖天运阻百六词人厄阳九劲风扫飞藿弱质复何有伤哉大国赋黙黙如渑酒遗篇烂金石为汝藏二酉千秋宛溪上不愧朗陵叟
　　玉楼篇题李能茂遗墨后【有序】
　　东阳李生能茂抱絶人之姿年未四旬而夭折中道且遗文漫轶有长吉锦囊之憾焉大块于才胡亟栽之而亟覆之若是岂上清白玉楼重搆非陇西氏子例不使操觚帝傍耶余视生忝一日长生谬以匠石见推余亦以得生里闬快愉甚乃生竟落落死矣昔长吉就征杜紫薇至为奴仆命骚之説生幸获长年即亡论驱驰屈宋其力追两都三唐而不为王孙之诞漫可前箸防也生于当世所尸祝弇州氏外意以信阳吴亳三数公悉易与而颇时时挽毂厯下生此其持论稍与不佞左者自余上下千载大都若合埙箎居常盛气欲见所论著垂一家言而疾病未逮今所存歌诗仅仅数巻则余业序行诸世矣他传记杂文既散失而书牍数十百首独巍然余巾笥中暇日因为装潢成轴时展阅之以舒愤懑秋清木落宴坐斋头一二友人过从谈艺偶取生遗墨纵观不觉哀涕淫淫横集衣袖河山宇宙才一俯仰便作陈人悲叹之懐庸可复喻辄走笔三十六韵涂抹巻终生诚有知得无太息于穹壤也
　　香山兠率宫谯郡遮须国笙飞蜕子晋楼成召长吉造物诚小儿大块黯无色伤哉一抔土瘗此连城壁矫矫东阳生雕龙擅畴昔雄心万古挫猛气千夫失踔厉无前修精进寡俦匹双眸狭宇宙今古照瞬息弹丸婆娑界十指肯浪屈猥余一日长闾阎复咫尺负笈来藤萝披襟坐蓬荜长啸金华颠大呼石羊窟操觚问真宰惨淡白虹泣晩叩琅琊门中郎倒屣出通家孔融后下榻陈蕃侧如渑卜兴代生花赠彩笔频闚慈氏阁屡面初祖壁善才拜未终慧可髓几得呜呼大雄逝金棺拉摩诘一真返桑扈三号吊秦失白日愁西南浮云怅东北伯道无遗孩梁鸿有陋室弱女涕泗横孤嫠形影只蟪蛄集荒榛狐兔入樷棘殡宫对棠梨织乌伴于邑何人奠麦饭有客叹陈迹髙文汲冢殉丽句紫薇缉粲烂流江河纵横走都邑只字回彭殇寸心炯得失荣华剧臭腐眼底复何惜嗟余少濩落狂名世争诎青衫二十载穷愁仗汝释一朝断交臂畴与豁胸臆闻笛时悲酸横琴重凄恻粲粲白玉京修文拜新职惟应大鹏辈八表独挥斥
　　寄苏君禹二首【有序】
　　与君禹别都门倏复二载是秋余寓武林忽闻君禹仍有燕中之役亟蹑屩钱塘握手则先以黎明出关外矣一水盈盈坐失良晤怅憾不可言
　　转蓬亦有根飘飖随长风游子岂无家卒嵗歌途穷宛宛同心人咫尺钱塘东眷言赠芳草轩车若游龙朝驰武林驿夕止御儿宫八翼排金门双钩气如虹而我独何为一室长忡忡伤彼四愁咏目送寥天鸿
　　桂林实奇秀千峰矗云霄丈夫桑弧志驱马万里遥曲江浣尘愚溪涤烦嚣伐鼔震五岭舞干洽三苗昔人读书台突兀回霞标黄鹄一再举宇宙参游遨鸿篇勒琬琰姓字留荒要皇皇四门辟柱石毘清朝
　　幔亭篇答黄文学尧衢【有序】
　　莆中黄尧衢以干牍见投亹亹数百言陈义甚髙而过情推挹鄙人几于昌歜之嗜比读其所为诸序传乐府杂诗奔诣两都六代间令人应接靡暇闻生年仅仅逾冠胡以一蹴至斯尧衢雅欲得予言为序适病中愦愦且茂漪始睹逸少笔踪神气顿尔疲薾爰赋五言古体二十韵稍致区区仆生平寤寐闽游三事拜瓯宁滕先生墓及握手武夷君饱啖侧生而返今且并黄生四矣他日扁舟东下振衣长啸于幔亭之颠尧衢得无踊跃和我也
　　黄生起南服摛藻自弱冠蝉噪薄隋梁龙跃躏秦汉大言或元封小咏亦贞观宛宛乐府词珠玑璀璨畸游闽海上独抱延平剑九曲浮清泠九漈吟泮涣飞扬大江楫踯躅广武战何哉九合勋桓文谬推赞前茅受旗鼓中权属坛坫穆穆清风颂寄我剧三叹呜呼哲人頽往事涕如霰琅琊草絶丰社白榆散阳春怅谁和长夜邈难旦灼灼倾城姝昭阳擅飞燕凌云羽翮就泽雾文彩变大鹏遇希有八极眇一盼将无笑鸴鸠会有嘲斥鷃俗士迷前筹达人炳遐算奇峰三十六一一造天半为报武夷君广张幔亭燕
　　夜灯同永叔话旧仲子弼年十四于座中戏咏白石榴有霜寒秋色浄明月挂枝头之句余嘉其风格朗朗赋此勗之
　　石梁驾丹壑赤城横紫霄天台八万丈的皪悬霞标司空毓灵秀龙跃随神尧华名走絶域茂实腾中朝郁郁庭阶树三珠粲同胞青钱捷唾手俯拾如承蜩髙阳失才彦颍上慙时髦文章聚花萼薄海夸贤豪缅余识季公把臂成久要古心出坟索逸韵驰风骚矫矫八尺躯耻偕儿女曹胷吞梦泽水气折洪河涛雄飞邈广汉雌伏懐穷交皇皇潞河涘十口勤维梢空同倚长铗函谷遗绨袍吹嘘及朽榦揽挈当前茅狂歌复痛饮浩荡穷深宵呼卢堕明月角奕流神飚情投俨胶漆契合钧咸韶酒酣见仲子若英琼瑶翩翻慕周孔卓荦谭伊皋孤芳涤尘腻五字驱炎嚣灵光诧授简鹦鹉怜挥毫扬收劣加嵗子安正垂髫伊余越四十兰玉殊凋萧对此重叹息中肠热如焦于门一何盛咄咄钟灵苗丹山讵凡翮渥水真奇毛勉哉事大业嵗月如风飘无穷有令闻不朽宁金貂下帏第发愤惜隂竞蓬茅六经鼓元气百氏罗秋毫余皇破巨浪繁弱聨双雕祖孙及子父奕叶驰华镳回首天台色东南正寥寥惟应太原望世世争岧嶤











　　少室山房集巻十五
　　钦定四库全书
　　少室山房集巻十六
　　明　胡应麟　撰
　　五言古诗一十八首
　　戒装武林别施蔡二生
　　施生赤城彦蔡子黄岩英吞吐石梁霞各着词苑声相逢武林道握手盖自倾交孔竞持刺识韩互班荆廿载龙门懐一旦希合并空山咏伐木求友何嘤嘤缅余朽且拙蚓窍鸣舂莺翩翩两国士立谈四座惊击筑邀渐离脱剑遗荆卿河桥骤脂辖立马言长行行行去吴会望望投幽并屋梁梦顔色落月悬髙旌念彼新知乐日夜肝肠撄
　　翠筠轩十六韵为姑蔑柴生起用题
　　仲蔚耽蓬蒿陶公艺松菊何如三径中翛然万竿緑掩映王猷居蔽亏张廌屋夹砌澄清涟捎檐洒飞瀑琤琮风乍鸣葱蒨雨新沐秀色分渭川清隂散淇澳天寒白鹤下日暮文鹓宿主人挟胡床闲把道书读曳杖时科头衔杯或坦腹裴李咸披襟嵇阮互游目髙秋横笛音五夜洞箫曲嗟余罹世网羡尔轶尘俗佳人隔翠袖千里梦空谷将因挈枕簟晩嵗共幽独
　　题蔡稚含适适轩二首
　　达人委元化哲士戒迷涂一枝遂鹪鹩九万匪所图乐志追仲长潜耀希王符轩仅容膝结搆临菰蒲座右横清琴相对酒一壶客来但留酌往往髙阳徒俯仰宇宙中倏若黄公垆秋色下前山我醉君但扶不见南郭生嗒然忘故吾
　　忆昔金马门执防趋铜龙雄飞奋六翮夭矫随天风一朝事势异漂转如征蓬人生贵适意大业宁三公开轩赤城畔丹霞照帘栊图书不盈丈有若蓬莱宫神游八极表目送双飞鸿陋彼征西贵柴棘盈胸中太虚为我宅何事悲途穷
　　再送惟徳使君挂冠还景陵
　　士有旷世志宏览隘八荒如岐山凤千仞常孤翔矫矫徐使君束发趋明光髙台骋骥足絶栈逾羊肠淮圻缚猖獗歙甸宁劻勷肤功勒琬琰大业悬旂常洪流割淮泗再起纾懐襄圭帝三锡荐牍交岩廊皇皇神武门振步皆康庄凉飚倏以厉悲彼芰荷裳一朝返初服挂冠出徐方父老涕泗横蹩躠盈路傍勇退乗急流永谢浮名繮咄咄邯郸翁朝餐熟黄梁大千等梦幻緑鬓俄秋霜逝将息埃冲漠朝羲皇筑宫寄层巘结宇临崇岗曵杖泰山颠挂瓢颍水阳五湖笑鸱夷六合追云将我友值明发送子临河梁眷眷脱屣懐大觉回沧桑髙风凛百代感叹徒彷徨伟哉扶揺翮宇宙呈圆方他时挟鸡犬拔宅升微茫金茎烂云际甘露流天阊愿言洒病骨余沾枯肠
　　懐姑蔑柴生起用时生将谒余燕中
　　秦嘉滞府胥常建窘邑尉良哉达人言髙才鲜贵位矫矫姑蔑墟柴生出其类青云走牛马白日侣蚊蚋案牍劳形神刀笔记功罪八议权亲疎五刑覈情伪宁懐张杜刻敢冀萧曹会论交企兰荃投诚密萧艾丽句搜梁陈遐思闯晋魏白雪流轻扬丹霞献明媚沾沾太草捧诵若金匮嗟余素寡合念汝欲捐佩南山歌未阕北陆盟忍背【时生将北上谒余燕中】胜流实嵚崎名士本憔悴浮踪自昔然大业岂终累不见渔阳挝正平兴弥鋭至今鹦鹉篇永拔词赋萃
　　挽宋西宁忠父
　　贤士悲龙蛇才人困百六嗟嗟宋子侯宛尔大夫玉夭矫瑚枝光辉夺鱼目冲虚本天性濡下甘自牧执辔道愈尊结袜躬岂辱门庭聚四海賔客互追逐飞觞不问主洗盏辄更仆悲秋坐五夜避暑卧三伏懽言讵知疲豪举动惊俗才髙世争妬名成帝未録上谷无爰书中山有谤牍一眚遗干城寸朽弃良木长康笑黠痴桓伦叹辘万钟亦何加千秋会相属煌煌白玉楼忽赴上清箓令威去辽阳莫邪闭丰狱虚堂妖鵩鸣荒冢孽狐伏河山怨离索宇宙恨幽独白杨翳泉台青藜熄天禄寥寥郢中赋凄怆不堪读
　　方母孀节诗为厥子伯苓题
　　新都媛修蛾粲明珰十三字君室十五登君堂良辰一以醮中防奉姑嫜眷言拂巾席皓首偕匡牀风波起中路庭树飞秋霜青铜掷妆阁碎裂罗衣裳剖心慰夫壻截发藏筐箱空闺抚弱息血泪横枯肠松关白日暮永夜啼寒螀抱影三十年哀哀称未亡缅懐励髙节泚笔题篇章他时继黄鹄万古明天常
　　宝剑篇【以下古意三首赠邓子逺游】
　　司空两龙剑紫气何煌煌雄雌闭石匣万古垂精光忆昔初铸时乃在越溪傍谁能为此技莫耶与干将百链就镡锷千链成锋芒风波起长路出处俄参商一飞九天外八翼游岩廊一沈九地中悲鸣和寒螀时命固大谬分违亦其常与子匪一身尔我安得双
　　天马咏
　　天马汗血驹騀駊出湟中一鸣伯乐顾再鸣冀北空何来市骏者相值华阳宫黄金百万镒玉勒驰青骢飞行厯九陌畴不怜追风悲哉照夜足踯躅太行东岂无烈士肠嵗年倏成翁徒令厮养卒执防嗤龙钟
　　豫章行
　　亭亭孤生木厥惟豫章材苍龙蛰岩穴鳞甲缠莓苔一朝鲁班氏伐至秦王台中天悬髙栋有若登蓬莱万间碍星月九级披云霾金银互文饰朽栎庸堪偕宁知大椿树广莫甘尘埋春秋八千计逍遥卧无懐
　　二难双美诗为大叅张公赋【有序载别巻中】
　　猗欤三百篇张仲颛孝友四姓雄金阊吴趋实材薮森森五丹桂扬芳賛皇囿惟时疫疠侵髙堂阨阳九饔飱滞床笫汤药盈鬲卣诸昆竞扶侍昏旦递奔走叔也尤徬徨虮虱生带纽露祷临中逵恍惚心语口母算倘可延儿躬曷遑有昊天若倾聴冥冥肯其首沈疴遽霍然衰札起蒲栁一死全吾心庸恤近与久飞腾属少公万巻穷二酉大孝昭显扬龙章焕星斗元方操实奇季方遇宁偶峩峩二难列异代同不朽
　　二难既表吴双美尤擅越缅懐神仙尉微官寄太末束带见督邮甘等绛灌列去思二十载髙风栁下颉积庆流参知振代覩人杰诗礼闻家庭颂赋起岩穴读书直中秘五车恣渔猎升沈递敭厯显晦互更涉直声耸庙堂上考奏藩臬大斾翔三衢棠隂半姑蔑遗民泣往躅故老颂休烈防事垂双松步武俨对越熙朝述盛事名宦祠世业至行通神明清芬播齿舌弟昆洎父子后先逈光絶令誉收一门千古垂阀阅
　　饭惟寅白雪山房话旧
　　错落双龙剑寒芒凌素秋紫气烛丰城射彼斗与牛一朝遇司空发函佩吴钩风霜划相妬坐拆苍精虬雄飞渺北极雌伏还南州山川莽寥廓哀鸣互相求霜华粲中夜索处声啁啾何意长安陌相逢重夷犹一见喜且惊倒屣罗珍馐髙堂把桑落厯数平生游弹指三十年震旦若浮沤夙昔红顔子参差俱白头升沈间存没万感盈荒丘缅邈同心人中原聚名流琅琊失麟凤岭表埋黎欧突兀鲁灵光寥寥见君侯头风汝旋愈肺病余宁忧惟应委元化百龄暮优游安期下玉舄赤松驻瀛洲仙飚载羽翼八极朝宸旒
　　惟寅以书贶驰使潞河适媵人偶举一子走笔赋答
　　惊尘荡白日羸马驰郊墟怅彼同心人缅邈百里余举头云中翮有鸟衔尺书粲粲瑶华札开缄照衡庐慰我加餐饭问我何方居十口寄他乡晨餐食无鱼芒鞋役欵段谁为供髙车感此长太息临风重踟蹰肮脏宇宙间畸游抱琴书朱门盛先达落落穷相如夙昔逢君侯青骢曳华裾情亲四十载胶漆垂桑榆缠绵国士念涸辙频吹嘘岂忘木桃报再拜惭庭除中闺夜得雄旅抱偶一舒眷言骨肉友卧起同徐于持此答芳讯聊用当璚琚頽然定一笑为我掀毺
　　题瞿令人册为茂才绍曾【有序】
　　令人瞿氏丁生绍曾母也笄嵗有家夫遘癎疾矢心夙夜扶颠持危垂四十年终始惟一今绍曾长补邑弟子员矣念令人劬劳逆境逈絶他为人妇者持册介从叔父文统谒余武林曰惟先生宠施一言即华衮母氏亡异余既髙令人之谊且愍绍曾之惓惓请也援笔慷慨为赋五言古二百余言
　　妇惟丁生母卓行超人寰笄嵗适名门婉若蕙与兰结褵讵云久灾氛岌相缠良人遘奇疾百体纷摧残心神忽瞑手足时颠连欢娱掷中道畴不虞红顔母也执髙节涕泗如流泉呼天誓同穴肯析双飞翰一身委床笫药物长周旋肝肠絶怨怼面目忘媸妍仰事头白姑頫鞠黄口男家徒四壁立辟纑夜灯前拮据度荒馑永昼懐饥寒彼苍鉴明徳绕膝森鹓鸾矫矫汗血驹励志游天闲劬劳念母氏赋咏搜名贤我闻载叹息踊跃操如椽偷生信为易蹈死亮非难厄哉斯人遇毕世罹忧患贞心既不毁淑问仍终完夫存子亦树晚节聊蝉联宁知处困懐荼毒穷当年凛凛铁石肠兴彼懦与顽裁诗颂令哲史笔千秋传
　　谒关忠义庙作
　　中原遘百六汉鼎分三雄矫矫忠义侯挺身出蒲东草茅识先主仗剑扶真龙间关袁吕营百折明丹衷飞扬白马战鋭气嘘长虹立取上将头万夫摧折冲解围谢曹氏絶婚诟吴侬巨浪渰七军襄樊列艨艟禁俘徳亦虏大江血流红威声赫华夏皦日悬晴空陆浑亘许洛壶浆若云从讵意肘腋间包藏剧羣凶蚩蚩众狐蜮发奸维逊防轻舟袭南郡九仞隳成功麦城困孤旅临殂徼元戎讵云彼苍酷况乃炎精终昭昭玉泉宇肹蠁侔层穹河山峙壮节尸祝盈寰中姓名走妇孺位号歆儿童伊余肃遗像飒爽来英风嗟彼操与权死生细螟蠓累累两国贼紫阳笔何公遐哉九朝祀元运偕无穷刚肠俨对越三叹钦前踪
　　观察林公尝感异梦于忠义以左辖赵公之辑侯志也索题其像爰继此篇
　　汉统遘桓灵县宇互分裂卓布首倾危操权晚猖獗矫矫中山胄风尘缔材杰猛气雄万钧危途厯九折下邳阨羊肠官渡奋防穴生平为刘念俄顷报曹节大呼枭敌元干将路明灭全师镇荆楚威名愈腾掣孟起标卢前汉升耻灌列长驱出汉沔舟航泰山压禁俘若羊豕徳磔等蠓蠛先声震华夏壶箪道填咽髙光四百基克复俨眉睫汉贼肝胆惊吴歈梦魂摄外交托姻防内忌逈秦越隂谋剧魍魉狙伺鋭饕餮艛藏戈矛烽屯虏间谍侯也天日衷迄堕羣小策峥嵘两岩郡望风授凶孽遂令盖世功弹指恨【阙】


　　少室山房集巻十六
　　钦定四库全书
　　少室山房集巻十七
　　明　胡应麟　撰
　　五言古诗二十八首
　　婺中三子诗【有序】
　　三子者刘参军峻沈仆射约骆侍御賔王也孝标以流寓休文以宦游賔王以起义出奔他郡迹三子始终无论隠侯即刘骆二君未可以婺槩者第吾邦文学三子实首倡之则婺虽一日之过犹其汤沐矧其生于斯仕于斯没于斯也夫休文达矣孝标賔王则穷乃其风节矫矫咸足重婺余既为白诸学使苏公则复櫽括其槩并隠侯为三子之篇亦以余之穷有相类者匪曰气味之合已也
　　嵯峩婺女郡星斗垂寒芒寥寥旷千载气运开齐梁刘生实天啓乳哺随髙堂翩然自北来若孤凤凰读书紫薇岫一目逾十行山栖表逺志絶交廑中肠千言走珠贝七録披琳琅含毫防锦被倏忽惊岩廊遂令世主忌坎防终词场龙蛇谅斯在鸿鹄讵可量矫矫七尺躯耻为万乗降胡然际悍室妖牝啼朝阳潜身叹孤犊跛足追亡羊太息敬通论今古为徬徨【刘困于悍室轗轲终身常著论拟冯敬通见史余每太息云】
　　右刘参军孝标
　　仙李方二叶九庙摧妖狐刳剥尽生灵宇内无完肤岳岳临海公奋袂起菰芦义旗举大泽百万当一呼虹霓切云汉雨泽滂泥涂操我七寸管问彼六尺孤片言吓淫牝一战枭羣奴惜哉下阿战倒甲如摧枯奇功固罔立大义差足扶披缁入灵隠覔句酬跏趺金锤隠博浪钜轴流江湖固知艺文杰讵曰器识疎一辞道王辟无忝令伯徒至今读遗草激懦开顽夫【骆没后诗文散逸郗云卿搜録余剰梓之余别辑骆氏忠孝传详载】
　　右骆侍御賔王
　　六代更废兴文士故不乏奋迹惊才贤乗时见髦杰猗欤沈隠侯文章何骋望游中台违情守东越佩玉辞岩廊鸣金下阊阖沿泳双溪流迟徊三洞穴会圃临春风登台望秋月【引沈原句】旌斾俄飞扬剑履倏腾踏一代懐龙门千秋仰骥秣四声启后流八病表先达尽剖洪荒秘卓为艺林筏儒生互雌黄志士竞鈇钺寥寥数千载风流竟谁越岂伊腐草流尘土共澌灭【八咏绮习本非絶尘然四声之传足俟百世】
　　右沈仆射休文
　　二懐诗【有序】
　　二懐者张进士子同姜禅师徳隠也一遯于仙一遯于释固荐绅先生所不道然唐婺中诗流自骆丞而下必次及焉即调或卑卑固时代使然矣夫志和浮家霅上而休公驻锡川中盖二君亦非老于婺者岂贤者避地自昔共然将词人多穷迄今尚尔耶夫余亦有逺游之思而未得其挫名之术也故于二君咸沾沾有遐慕焉
　　有唐迄元和畸流尚不之翩翩真子百代恣渔猎雅志游松乔奇踪轨庄列嗒尔柱下言超然谢津筏富贵轻鸿毛轩冕等澌沫一辞世主聘浮家老苕霅
　　右真子张志和
　　唐末缁流空休公崛然起卑卑局晩调兀兀吐防冥心师楚圆苦思叶齐已禅啓天竺诠画妙应真理片言忤大帅脱身钱塘汜一鉢游岷峨逍遥入无始【缁流谈禅盛极唐术然文彩顿乏矣休公画理入妙应真今传】
　　右禅月大师贯休
　　婺七贤诗【有序】
　　七贤皆婺中先达宋元以来文学士也吕太史虽一代儒宗顾其实有不可尽泯者屈就兹列焉
　　于越称上游婺实文献域唐末何式微宋南复中辟太史虽儒宗词华蔚天植惜哉掩艺成端居圣门籍
　　右吕太史伯恭
　　同甫真人豪矫矫谢拘局宁为跃冶金肯作瓦全玉四上阜陵书十返紫阳牍至今华川阳英气贯岳渎
　　右陈状元同父
　　与正颇负奇翩翩孝皇代作吏风流经国纪乡遂世尊考亭疏迄掩干城鋭细行诚足矜大徳岂终累
　　右唐刺史与正
　　侍讲起胜国举代推词场髙踪峙虞揭遗躅开宋王遂令婺女颠光焰万丈长【韩语】惜哉骆刘绪缅邈空梁唐【侍讲元倡宋王继之然风雅一途犹三舍也】
　　右黄侍讲晋卿
　　文肃兴闾阎挥毫走当代文事既渟儒宗亦映带毫濡瀫川涘研涤浦阳濑一传太史公粘天决千派
　　右栁文肃道传
　　金华本学薮渊颖弥锵锵潜心事大业奋志游羲皇一命讵足荣千秋在文章鸱鸢亦奚事腐防矜鸾凰
　　右吴山长立夫
　　元季多奇人出语必惊众山川纵吞吐造物时簸防魂梦游玉楼敲推入醋瓮嗟彼龙豹姿甘为鬼才用
　　右陈隠居君采
　　邑三贤诗【有序】
　　余邑当宋元得贤者三人皆深于经术不可以文艺尽之乃其著述班班足考镜也作三贤诗俾毋以质掩其文焉
　　濯濯香溪流汀洲杂兰芷之子懐清芬南渡勃然起大隠髙风真修味防遗文讵必多一脔见嚆矢【邑有文集自茂明始今香溪旧刻尚传】
　　右范隠君茂明
　　吉父英雄姿夙负济时略不受帝王知遂工贤圣学著述逾三车卧游厯五岳至今尚典刑遗像俨丹雘
　　右金文安吉父
　　煌煌礼部公执防隠金马怜才若饥渴片善必挥洒余日酬诗歌居然振大雅世无扬子云谁为好者【正传着敬乡前后録礼部诗话等编采掇故实勤至亡比】
　　右吴礼部正传
　　读国初四君遗集【有序】
　　文章国初越最盛越中婺最盛浦阳义乌金华三数君子者虽风调沿袭宋元而淳厐敦大蔚然开一代先李献吉云金华数子真絶伦非溢语也诗歌稍左次当行亦往往有足观者余读四君遗集慨然其人人为四韵以识余臆
　　猗与太史公振代见才杰百氏勤雕锼二典恣渔猎雄章发天造大手扬帝烈至今艺士林冠世推阀阅
　　右宋学士景濂
　　忠文起草昧弱冠宣王猷雄才动宸宁大节扬蛮陬肝肠凛铁石毛发如悬疣巍巍文士烈垂千秋
　　右王忠文子充
　　奕奕空同生名家出华右雕龙擅制作绣虎威百兽才啓北地先裔属颍濵后遂令赤松顶峨眉郁同秀【平仲颍濵九世孙亦号空同子在献吉前】
　　右苏内翰平仲
　　才贤萃吾婺仲子维吾宗双溪濯蘅杜三洞扪芙蓉霜蹄絷百里天门恨九重寥寥信安集一脔窥良工【仲申所传信安集甚寥寥读者不无遗恨云】
　　右胡教授仲申
　　宋王二隽篇【有序】
　　宋文献有子曰璲王忠父有子曰绅各以少颖知名璲书法为国朝第一惜夭折中道而绅以孝行蔚然光绍先人皆匪可文艺一端尽者并识数语为二隽之篇
　　浦阳既龙跃华川亦鷟起有雏必九苞为驹日千里飞翰洒玉楼重茧厯金齿太息承家风寥寥坠兰芷【仲珩书絶少诗仅数篇王氏继志集亦罕传者】
　　右宋璲王绅
　　存没篇四首【有序】
　　粤黎梁欧三子洎吾乡子与方伯皆余忘年交也都门一别梁徐相继下世仅黎欧存爰叙四子为存没之篇
　　黎公产岭表宛若荆山璞沉湎偕步兵滑稽类方朔一官寄长安十载卧阁悠然太古民相对忘寥廓
　　右黎秘书惟敬
　　嘉隆振雅道徐君实天纵翺翔五子间如九霄凤维昔平原馆如渑为余颂倏为岱岳游能无山阳恸
　　右徐方伯子与
　　欧桢伯人伦挺奇迈宦游三十年囊惟一氊在大隠留金门遐悰寄尘外把臂惭后时论心乃前代
　　右欧博士桢伯
　　太息平生交梁鸿遂长夜忆昔长安游屡命千里驾遗冢邻要离修文佐卜夏罗浮四百峰望尔涕交下
　　右梁内史思伯
　　寄吴门四子诗【有序】
　　王承父屡订余入访乌镇至则葭菼茫然无复问津处过金阊适周公瑕与客游天池泊昆山覔王世周寓娄江覔曹子念皆出谒所知矣遂各为一章寄焉
　　公瑕布衣侠夙习游钟王珠玑耀千裔琬琰被八荒诗篇匪细事一一追三唐希声岂谐俗太息云门章
　　右周文学公瑕
　　东吴菰芦中乃有如此人形骸若象罔富贵轻浮云含毫役万彚混迹游风尘笑我何太拙白首攻文
　　右王山人承父
　　曹生滑稽雄自称子建后须髯河朔豪翰墨江左秀康伯惟令甥杨恽实贤舅为忆两琅琊哀涕清昼
　　右曹山人子念
　　艺士工浮儇末俗寡淳质自与王郎游恍入华胥国锦里余角巾临邛有立壁一诵次公言千秋白虹泣
　　右王茂才世周














　　少室山房集巻十七
　　钦定四库全书
　　少室山房集巻十八
　　明　胡应麟　撰
　　五言古诗一十九首
　　六公篇【有序】
　　六公者髙太史季迪李观察献吉何观察仲黙徐博士昌谷髙参知子业李防访于鳞也其三洛下其二江左其一济南总之上距国初下迄靖诗家者流正宗巨擘尽矣余束发寤寐诸君子读其遗集恨不获一当其人是秋舟过吴门欲入访季迪昌谷故居而州民遂无识者盖頽没榛莽久矣嗟夫彼其盛名朗朗悬诸日月世代非逺河山邈如由后视今维今视昔俯仰宇宙能无怅然爰并李何四子为六公之篇后之同志或将有感于斯咏云尔
　　四杰起江左太史何琅琅一鸣骇万鸟百中连双鸧朱弦奏上国白纻歌明堂遂令十叶后率土归吴阊【谓嘉隆间也】
　　右髙太史季迪
　　河洛钟人龙图书倏辉映文起八代衰诗还四始盛坎防虽当时灵光独晩境突兀空同颠犹懐广成问【献吉年视何徐辈独髙一时并起薛郑熊髙等皆无年云】
　　右李观察献吉
　　嵩岳降英灵生申维仲黙威凤抟紫霄祥云捧丹日得嵗劣陈思齐年过王勃今古三少成惜哉同六极【尝谓古今早慧而能大成者三君居最又不夀畧同】
　　右何观察仲黙
　　斯人江左秀朗若披云岑清风振玉佩白雪鸣瑶琴应刘失前步陆谢无遗音太息谈艺録良工诚苦心
　　右徐博士昌谷
　　李何峙中原顾盼失后辈髙生稍晩出如渑倏兴代清庙列尊彛中天落空翠咄嗟有尽年骤与飘风会
　　右髙叅知子业
　　嘉隆建大业济南实前茅含毫有八极耸翼无九霄遐心自皇古傲骨宁中朝至今蛾眉雪千仞留孤标
　　右李防访于鳞
　　五君咏【有序】
　　丙戌嵗王长公作重纪五子篇今复逝其二矣叅以余所知欧赵两公为五君咏两公亦司冦旧称五子之二也
　　桓桓司马公文武实天授大笔摅云雷穹碑揭宇宙横飞北地前独步弇山后伟哉词人场百代归领袖
　　右汪司马伯玉
　　明卿起南服束发嫺声诗一麾守岭海三黜行罗施飞书问供奉链句追拾遗谁能竭大海尽出瑚枝【吴官夜郎尝有诗懐李供奉】
　　右吴叅知明卿
　　张公江海客丱角游天朝霜蹄躏千里风翮抟九霄彩毫建安席赤帜开元标遇我华阳馆片诺成久要
　　右张中丞助父
　　岭南维欧君俨若饮醇酒拙宦三十年工诗五千首黑发游中原白头卧林薮惆怅兰隂台落日共挥手
　　右欧水部桢伯
　　矫矫赵司成风槩自天植胸腹罗星辰肺肝秉铁石轮埋御史亭座首司冦席蔚为文士光宁彼九鼎力
　　右赵太史汝师
　　八哀诗【有序】
　　八哀皆当世钜公名流也昔杜陵咏八哀以李北海苏司业之文学张相国严郑公之政事李司空李大尉之勋劳李汝阳郑司户之才艺为次盖通举当代之烜赫者不必受知也若国朝名臣辈出嘉隆之际倍蓰开元文学则有琅琊二王公政事则有若万安朱公建宁滕公勳劳则有若铜梁张公定逺戚公材艺则有若茂苑文公岭表黎公不必曰通举一代揆厥攸造视少陵所称述无弗逮者或逺过焉有之余生也贱且年地悬絶诸公顾并当伯乐之盼即交有浅深受知一也爰效杜体为八哀之篇其文辞则瞠乎昔人后矣
　　大司冦东吴王公世贞
　　洪荒忽中辟宇宙钟人豪间气五百年一旦开皇朝天挺琅琊公河汉骑斗杓题诗恼玉帝谪籍游尘嚣肝肠错锦绣咳唾垂兰苕胷吞太湖水笔涌耶溪涛九嵗咏凤凰十龄题宝刀十三作文赋十九抟青霄髙才聚东井散秩同西曹广心出皇古奋臂追前茅呜呼蓟门事大纛摧鸣枭仓黄别上国惕息还蓬蒿归来卧穷巷削迹甘渔樵雄文凿混沌大乐鸣英韶东瀛极沧海南纪逾铜标北冥亘沙漠西域穷荒要八埏走琬琰九域飞琼瑶千金买只字百镒酬挥毫瑰辞匹坟典丽句骈风骚多闻失刘向捷给凌枚皋帝心亦简在日夜驰干旄东山乍一出被发仍由巢竺干叩真诠漆园明逍遥香云拂几席甘露流天瓢金棺下阊阖玉树埋山坳中华折天柱下界闻鸾箫双虬去广汉八骏升岧嶤丘见王母白云和长謡乾坤失盟主海岳頽髙标安得跨大鹏万里随神飚
　　太常东吴王公世懋
　　清河维哲昆颍川实难弟太常何英英二十夸谒帝隽声走上国唾手拾巍第居然棣花萼并芙蓉蒂翩翻擅绮藻韶絶尘泥皎月悬春空朝霞豁晴霁朗朗屋百间虚舟了无系振佩游春曹诗篇骤名世标新见理汰俗起凡例纵横信阳筏磊落济南契怜才贯金石握手忘荼荠伊余实庸驽公也口不啻扢扬亘古今寄托深祢禘太息身后名孤愤千载计神游贯八极江海穷鼓枻飞泉潄三叠大泽浮九漈徘徊华峰莲厌饫闽岭荔一纡太常绶清斋问真谛紫府繙丹经绛宫飞履洪崖拍右肩金母拜左髻云軿下五浊笙鹤遽迢递龙虵发丹灶鸡犬入霞际虚疑老成丧坐惜典刑逝三叹杜陵诗髙才日凌替
　　大司空江右朱公衡
　　猗与大司空突兀起江右如匡庐颠罗列千万岫弱冠登岩廊老宿推领袖功名迄自致建树必髙厚厯敭亘二纪盘错靡不就嘉皇四十禩八荒庆在宥河流倏奔突淮泗若悬霤生灵困鱼鼈巢窟杂猿狖大庭推司空佥曰惟夏后一麾出飞云百神互驰骤铁锁缠支祈金书勒史籕大泽疏洪涛长堤障罅窦三时督工匠百里并延袤留城距济谷一一置封堠白马沈宣房圭锡华胄平成在天地吐纳偕宇宙择言到刍荛采纳及芜陋垂髫诧国士煦燠若懐袖深知大海量涓滴务兼受缅懐西山芝愿纪南极夀胡为跨鹤羽羣真毕相褒荣亘泉壤雨泣遍耆旧尚忆驱龙蛇至今贡橘柚明明大禹徳夐夐絶前后
　　御史中丞闽中滕公伯轮
　　维三十六峰秀甲东南服笃生大中丞如海王百谷夙偕武夷君并主赤城箓沆瀣餐七台明霞卧九曲一朝念黎元曳杖下云陆孩提见异质仪羽何郁郁虎头燕颔姿万里飞食肉龙泉太阿锷见者讵敢触意气干层霄襟次苞岳渎皇王及帝霸一一悟正鹄居邻紫阳宅先觉窃自淑刚严继子厚方雅表正叔三十登熙朝厯块征骥騄岭海行花封罗浮翫朝旭含香入铨省造请絶苴牍当门忌兰故里蓺松菊明主念旧勳飞诏起林麓朅来柄文衡越士罄程督楼船泛沧海蓝笋厯天目浩荡窥人文豪英聴约束夜课三千徒朝荐十六族泰山纳寸壤渤澥收一掬伊余实驽蹇盐车困驰逐顾盼超骊黄立贡千里足世轻园令金公拟卞和玉提携洞底里邂逅吐肝腹峩峩翠虚亭清燕几回瞩礼数捐苛烦杯斚絶边幅潢池忽中扰帝命驰大纛强弩横钱塘朱旂镇三竺威严控豪右字防逮樵牧闾阎絶冦警仓厫发余粟遂令全越氓比户防膏沐仰父仍俯子左餐更右粥凿凿元戎疏宰司罄采録方酬大贤绩永显儒效速胡为跨青鸾倏尔防妖鵩剧知勳庸盛翻讶日月促譬彼南阳龙尽瘁事兴复一朝殒大星精爽尚肃肃缅懐涧中藻已拱墓傍木吞声受恩士血泪尽痛哭先民失懿范遗统竟谁属惟应圣门业永永耀斑竹
　　大司马西蜀张公佳
　　张公产岷峨夙抱文武畧伟哉沈深度宛若未雕璞通籍游皇都浩气贯碧落出宰河阳县解褐遘盘错奸萌起肘腋万众互骇愕一顾摧凶渠势若反掌握及乎任西曹亟闯五子幕大敌逢李王奋勇与之角遂登作者坛文誉不落莫功名浸鼎盛嵗月旷著作三关树髙牙敌胆慑沙漠呜呼壬午事大手覩挥霍潢池舞鳅鳝白日走蜃鳄明廷廑南顾大吏咸塞缩维公奋臂出长虹耀千莫首刷闾阎忧六街静鸣柝渊谋秘胸腹逺智运龙蠖声色了不动从容卧帷幄一朝令辕门羣小悉面缚累累九青兕一一就脯臛人懐顾复惠士有更生乐武功既荡平文事稍恢拓飞檄凌扶桑露布入平乐长裾曳曹丘敝屣接东郭帝嘉定边勋飞诏下京洛本兵属运筹九塞遵东约胡为殒长城骤失北门钥回思瀫江涘单骑访岩壑迓我钱塘郊恍忽共濠濮诧我雍然音一代恣腾攫【张公手书今存】手迹宛若新足音遽寂寞矫首铜梁里大树日萧索
　　少保山东戚公继光
　　嘉皇三十载薄海飞长鲸波涛蹴宇宙势欲东南倾定逺起列校巍然任彭黥鸣枭树大纛束马悬髙旌转战日千里刁斗竟夜鸣天山破强敌白水殱骄兵三吴蹙徐海五岭摧吴平初闻燧火息再覩潢池清七闽共尸祝俨若居神明武功固日揭文艺时潜精娄江谒廷尉蜀国游中丞翩翩左司马金石偕同声飞扬将坛略趺宕词苑盟随车尽貔虎入幕俱豪英强敌躏西鄙髙牙驰北平双鞬絶大漠横槊歌长征天山十月雪一剑无留行夺彼贺兰山筑我受降城勋髙薄上赏业就遗浮荣飘然策羸驷投袂辞神京参差武林驿遇我如生平恂恂见儒雅讵曰曼胡缨惜哉赤松逺丹砂邈难成悲来诵双剑海岳回光晶【余尝为二公赋双剑之篇谓汪戚也】
　　博士长洲文公彭
　　江左风流吴中盛才杰文章固挺出翰藻弥不乏长洲一散吏势乃倾六合画工啓南理书嗣京兆业余工及篆隶一一皆卓絶新诗亦韶润旧典多博涉萧然卧穷巷不减原宪侠征求或匪人绢素划中裂愧余生后时未及覩先达京华遇伯子忘年共颃颉真行嗣父风隶草变家阀双钩幻唐晋片楮贵燕粤尤工古印记珉玉浩森列龟螭两京后科斗三代末澹宕杯酒间真致表疏越顾我何殷勤十指不停跋云霞焕楣栋星斗烂筐箧厐年及上夀彭冀相埒倏尔乗化终飘然返六合遗迹俨若新天路渺难越缅懐父子风老泪堕阊阖【前半叙征仲太史余未及晤此公故因夀承及焉】
　　秘书南海黎公民表
　　嶪嶪罗浮颠上有瑶石台秘书起岭表恍若登峩嵬古心亦古貌多艺仍多材悠然葛天氏醇朴逾婴孩青衫困一第十上仍徘徊龙门实有策狗监嗟无媒匏讵足系一命沾蓬莱拙宦三十年羽毛日摧頽风骚炳一念壮志浩不回髙歌掩陆谢丽赋酬邹枚梁欧日倡和王李时沿洄余工入翰墨落纸皆琼瑰龙章剪薤叶鸟迹行莓苔八分走夷貊四体摅云雷邕斯有絶诣锴铉无兼裁缅思穆皇世京华盛游陪杯盂洞肝腹土木余形骸横当贺老盼谓我青莲才三留瀫水棹十寄罗浮梅老成倏凋谢涕泗横蒿莱




　　少室山房集巻十八
　　钦定四库全书
　　少室山房集巻十九
　　明　胡应麟　撰
　　五言古诗五首
　　四知篇【有序】
　　四知者歙汪司马汝张中丞濠李通侯闽苏参伯皆不佞生平知已之最也始余年十六游长安遘万安朱公赏识则惟寅业已上座延之中国士两琅琊而伯玉司马助父中丞咸以倾盖定千秋之契暮途却扫则君禹以督学踵建安滕公至却卤簿践蓬蒿卑卑执问字之礼焉即余匪其人而四君子之知余允谓平生之最矣余既没林莽为一蠧羣书间方凭藉诸先辈宠灵以自见异代而十载以还二王滕朱相率殒逝越三载而四君子又相率而继之盖不佞生平知已于是垂尽而老泪临风有不知其恸絶者卧病岩居永昼如嵗详述颠末为四知之篇于戏伯牙之弦自兹永絶而君苖笔研亡所用其焚如已矣
　　粤惟汉元封司马两当轴宇宙皆文章千载被芬馥明徳洪唐虞朝举十六族娄江洎新都一网尽推毂弇州既龙奋太函亦虎伏白昼临髙台狂歌击燕筑是时西曹彦年少四五六诗篇甚张皇文事稍局促丈夫志万古不朽宁案牍经天纬地业九代丧空谷英雄倏相遇羣起赴秦鹿上驷谁先登遗编在斑竹丘坟并典索乙夜朗披读列庄孟荀韩檀左吕公谷先秦数作者鞭弭恣驰逐当其神理辏罔顾毫颖秃穹碑峙山陵巨碣控河渎余事拈风骚不胫走遐隩烟涛涨渤澥英声振獯鬻腾身上将坛号令鬼神哭追奔极穷岛蛟蜃碎屠戮华铭勒居胥京观自天筑八翼摩丹阍上谒九州牧帝命总六师长城倏如矗大纛巡边疆军吏道匍匐安危系中外闽楚遍尸祝功成戒盛满洞霄乞微禄戏彩娱髙堂孙枝竞蹙鞠仙人凤与麟园居各洗沐居公季孟间嵗寒订松菊制作频赓酬缄裁递往复交亲剧杵臼调洽迥敔柷沾沾问兰隂笑我甘韫匵相逢武林道倾盖洞肝腹宛若平生懽坐久屡更仆床头出双剑光焰凛霜镞感公思缠绵囊底叩余蓄花生七百字草坠三十幅公时奋苍髯夸我才万斛眇论开醍醐清言佐饘粥乗兴过弇山诸峰插平陆仙翁絶顶下执手道寒燠黄池挟日饮代兴话濠濮巧匠无旁观良工有预卜三人坐丙夜相亲互以目曾参唯曷疑季路诺庸宿含凄别英风衣袂尽渗漉回瞻缥缈云广厦遽倾覆轻舟发严滩白榆讯孤独儿童若走卒竞指司马屋公也闻余来倾筐倒庋簏将余入后堂明妆照罗縠椎牛擘黄熊舆儓厌梁肉吴生歌落梅谢生辨幽菽凭陵屋如椽东归记草木五噫序穷愁孤愤志幽鞠鸿章过十余晨夕骤登録睊睊噉名子艺苑对颦蹙余也百八章呻吟亦成轴河梁迄挥手泪眼暮簌簌寥天仅一柱灵光镇大麓将偕石羊君吾里永辟谷胡然跨飞鲸倏尔残妖鵩空观疑地文神游恍天禄当年读书台阑干长苜蓿名已擅八荒声犹借四服良哉副墨子百代称郁郁惟公晩遇余盟契匪碌碌乾坤失遗老病骨只盈掬举头拘翼宫钧天醉秦穆山香舞未竟飞花堕如蹴知公究浄业不受转轮福追随无量夀永刼住西竺
　　右新都汪司马伯玉七十三韵
　　明维嘉隆世率土皆琳琅前茅奋厯郡大树标娄江东南并虎视河洛谁鹰扬张公起汝邓九尺须眉苍追风跃兹白掣电飞乗黄腰悬两龙剑絶代俱干将燕台际天起黄金矗华阳公年十八九掉臂排枫阊都人诧玉润夹道观河阳含香入建礼待漏趋明光明时甫释褐吏部聊为郎青藜校中垒画防持东方一官等泡幻千劫宁存亡维时西曹隽六七争腾骧分麾轶两汉授甲陵三唐张公奋臂入操翰如长江流星控繁弱贯月浮余皇金膏丽若木火齐明扶桑维扬怯旗鼓下雉靡旌髙牙矗梁苑巨纛悬徐方睊睊绛灌目谤牍如螟蝗羣雄一网尽窜削盈遐方鹿冠挂武一笑骑天狼天风拂两袖被发还山冈渌波带瀍涧翠黛萦嵩邙苏门扣真谛王屋求仙方苍生半眼热荐辟交岩廊丹青遍畏垒无地潜庚桑驱车入函谷紫气流咸阳琅琊遇次美櫜鞬划相当曹刘倡邺下苏李酬河梁英词错金石逸调劘风霜庚辰计羣吏抠趋亦明堂伊余黑貂敝青衫卧篷窻长安一倾盖大叫呼元长名流本第一国士元无双潦倒南皮社分携剧黄粱寥寥二十载复此聆篇章嘉隆数六子吾汝成髙阳矫矫琅琊鉢授衣命如螀平原十日饮异味穷膏粱燕姬及赵女寒鼈庖嘉鲂雄谭走蛮触剧论惊蜩螗山川堕秀色宇宙回精光帝心雅推毂大府开平凉飞书走北塞谕檄平西羌峨峨受降壁三城夹银潢殊勳勒铜柱万仞临要荒华名既海岱钜迹仍疆场宁知息壤誓不救中山创功成合身退鸟尽知弓藏人生贵适志嵗月如沧桑筑宫近河渚丹青俨成行金钗七十二如花簇银缸赤松永辟谷大隗遥舂粮途逢广成子餽药盈筐箱时时发缄鲤询我骑羣羊庸知两孽竖作剧蟠膏肓寥天逝双舄玉楼路茫茫丹台易迁少要秩居文昌中原二三子振袂俱飞扬回眸盼尘世鼯防跑空仓神州逐麟凤阿阁驰鸾凰通都洎名岳百代留青缃濬冲复少达英风嗣王杨新声播琬琰旧业呈圭璋鸡羣覩野鹤意气时昂昂伫看汝南族奕奕传芬芳
　　右汝南张中丞助父六十八韵
　　于戏战国后永絶原尝风五侯洎七贵纨袴矜豪雄岐阳本懿戚带砺盟元功惟寅奋甲胄巨笔如长虹英英楚游集弱冠推文通明霞传两颊皎日流双瞳亭亭古玉树百尺悬苍空腾身起宿卫帝梦来飞熊晨趋景阳漏夕儤承明钟余晷辄赋诗髙吟月朣胧前镳逐济上后乗驰江东丰姿寄朗润句格谐纎秾怜才实天性下士惟谦冲门庭盛交际轩车沓云鸿倾心放崇伯握发模姬公八荒并九域踊跃归樊笼涓流赴溟渤尺土依衡崧逡巡抱一艺畴不懐登龙尤欣礼寒素率土皆吾宗华名噪逺近帝眷弥优崇陪京借管钥步罗艨艟江流照横槊彻底青铜长驱白门道夹路停花骢车前八驺列一笑卑王融夜登凤凰台谑浪青莲翁糟丘亘阡陌云车盍相从朱旗闪碣石七萃提兵锋貔貅八十万操戈元戎月支奉旧朔日本祈新封狼烟絶张掖猎犬回居庸胡床挟僚幕羽扇揺清风当筵尽珠履金钗错帘栊时邀四方客大集华阳宫纎腰舞静婉艳曲歌玲珑慈恩结永夏景福逃残冬西山四百寺寺寺悬诗筒贤劳动当宁宠渥流宸衷勋阶埒师保晋接何从容三朝宪吉甫文武攀宗工登坛两突兀推毂双穹窿安危系中国絶徼传精忠有如汾阳令华夏叨帡幪虵分匣宝剑鸟尽弢良弓参差薏苡谤一夕流丹彤欣然释重负长啸还隆中青门种地五色开防茸闭关却人累习静眠髙舂食经减何饮量增卢仝交游遍宇内若个娱幽悰维余二三子旦夕携孤笻伊余夙邂逅丱角游新丰当涂一倾盖拍手呼终童名篇诵池草绣句繙江枫君能汰礼法余亦忘疎慵深盟三十禩胶漆盘心胸河梁剧酬倡流水鸣丝桐将因毕婚嫁把袂寻韩终云胡玉棺下冉冉移空同死生竟长诀去住殊匆匆河山夐犹昨九原邈难逢虚堂翳图籍别牖扄笙镛天池涸大泽日观頽孤峰千秋信陵谊百代临淮踪吞声遍韦布饮泣环章缝佳城甃白石马鬛浮苍松灵虬逝天末泪目悬孤蓬隽声逮嗣服兰桂逾芊葱君看白雪调奕世标芙蓉
　　右盱眙李大保惟寅六十八韵
　　七台髙刺天九漈逈浮日真气蟠山川逢时异人出矫矫苏君禹天才实飞逸名宗自峨眉源委继洵轼一目余十行填胸半缃帙弱冠升贤书闽士归第一讲业嗤京房穷经诮王弼隽声洽防内光焰难具悉三呈大礼赋彤庭授清秩西曹擅文衡前辈曾六七居然蹑其后功欲收蚌鹬督学来吾方神明朗无匹纷纭簿书薮推案风雨疾吾乡万青衿手自标甲乙绛帷细雌黄百中副名实衰风遂一变彬彬有文质曰余抱沈冥廿载废羸疾尘埃蔽行迳塞马忘得失推诚却卤簿迳草踏蒭苾逡巡越三顾瓮牖忍长窒衣裳剧颠倒面貌恍亲昵雄心贯今古风雅恣评隲扬马枚曹流一一研学术烛花烂长筵丙夜互前膝千秋覈本支八代综作述调合饶笙镛情投鋭胶漆君诚左太冲余愧皇甫谧河梁一倡和乾坤对萧瑟翩翩临海丞仗义讨凶泆邦人昧逆顺背叛拟佛肸义激胡先生昌言郑庄驿维君企英风罔待齿牙毕移文下州郡意气逈逾溢祀典贻明神幽光播泉窟遂令谈艺士赤帜树髙密如开黄俨尔脱梏桎君行五岭遥余恋一丘佚美人隔蒹葭志士掩蓬荜濠梁析庄惠畴为吐奇崛三秦豪杰徒强半坐扪虱去年闻子归长斋事绣佛凿度推盈虚元苞洞凶吉晨兴得双鲤浑身欲翀翐举头望赤松羊羣政堪叱言寻十六天幔亭访芝术轻红劈霞茘重翠剖霜橘瓯宁拜滕师龙门莽崪嵂凄凉国士泪乱洒向沟洫古墓辞松楸新居问秔秫登君读书堂卧君草室淋漓金叵罗灿烂银不律斫地偕飞扬谈天鬭真率三千大千界微尘罔漏轶九十六圣君贤愚任陟黜落落双干将星河翳防密舂粮十日期此会岂难必造物真小儿文章引嫉白云乗帝乡一老竟畴防恸哭西州路风雷鼓寒栗屠龙絶朱泙穷鸟困赵壹玉树摧庭阶神理殊惨栗惟应咸池奏万古破蟋蟀
　　右温陵苏学使君禹六十二韵
　　孤愤篇挽王山人叔承八百字【有序】
　　始余读山人吴越诸游草异之顾其人未识面也庚辰秋息驾杜门忽阍者以曹生书来称山人往携一刺入长安城亡所诣闭箧中廿载矣今特持以诣足下辛毋讶其漶灭也余亟倒屣出迓山人十日斋头纵谈风雅本支流别殿最雌黄莫逆于心相视而笑人皆以山人不言备四时之气余知其滑稽玩世大于东方也既与余订盟江上明年余入弇泊舟垂虹问所谓十八桥者而太湖三万顷浩渺亡际范张鸡黍竟爽成言又明年余复入弇适山人蹑草屩贸贸来乃长公病卒不起恸哭弇山之堂再信别去俄寄余手札千言情致委笃而五言一律云千秋词苑剧万态笔锋新以余缀诗薮初成帙也后十载闻问中絶迩遣役询诸吴门则山人墓木拱矣余不胜悼怛爰麤述尔时邂逅颠末仿青莲送魏万体为五言古八百言而辍其三韵韵亡旁出者故也诗成致二子焚之几筵以告山人山人灵爽奕奕且击节浩歌于大罗之上矣
　　千秋布衣才往往专一壑穷年覔五字埳穽观海若唐维襄阳孟间代推制作嵬峨洞庭句元气摄林薄五季宋及元余音噪乌鹊非无二三子天授慙磊落有明卢柟氏骚些首恢拓途遵长卿辙步蹑左徒躅幽鞠及拟招囹圄盛删削诗歌遂非长风雅久寂寞茫茫鹿门绪一线缀寥廓王生起菰芦名姓早飞跃弱冠游燕齐强龄走京索长懐济时念雅抱经世畧无媒耻白玉草莽甘落魄禹穴繙图书尧天防畊凿傲诞偕东方曼衍类南郭敢为兰陵论偏究漆园学神来把觚翰六艺尽糟粕竦身出阛阓攘臂脱篱落四唐入经营六代佐伸缩大篇竞飞扬短什互沈着星河昼璀璨雷雨夕喷薄混沌迷雕镂震旦困笼络铿锵鸾鹄鸣突矫虎兕攫名姓聚倡楼老将镇戎幕张公两神物所向失盘错太华三芙蓉秀色照广莫懐中但一刺尘冠翳竹箨时无孔文举竟尔徒入洛维时嵗申酉芒鞋试行脚访我兰隂陌孤航载停泊披襟发长啸搏帽吐清谑易水双湛沦夷门两嚄唶结交讵同裴登仙俨偕郭平原十日余緑尊间翠杓微诚泄中夜万古对斟酌明时遘何李天心寄鸣铎人豪琅琊公乾坤纵挥霍继起维奉常词林创新薙斯文幸未丧大雅竟谁托吾意甘沈冥君才实磅礴无双国士韩常胜冠军霍鹿失余中原龙腾絶大漠厯下穷髙华成都侈宏博勉哉曹溪鉢毋令一士谔沈吟感子意踟蹰复前却明灯彻晓漏撩乱烛花落仓皇嵇阮契竟爽范张约垂虹亭下浪浩淼阻越舶一别俄十霜邂逅弇山阁尔衰背欲鲐余瘦膝乗鹤吞声话故旧丧逝捷飞藿起舞中自疑放歌久仍愕眷言懐故栖荏苒理归槖河梁白日堕一苇迅雕鹗伊余骨伶俜念汝神矍铄相期保玉体赤松问灵药胡为两竖子膏肓恣燔灼虚传段璋句竟坐杜陵疟生平褐衣贵不受帝王爵大鸟来沧溟神虬去碧落百身定奚赎九原亮难作嗟彼志与蜍牖下饱狐貉维汝赋颂声嵲表衡霍居然布衣雄八面控繁弱修文亦地下玉楼富丘索遮须奉新盟眭邃赴前诺缅余昔遇汝臭味恍荃药宗各讽咏妙理递酬酢濠上回周施江东析昉约朱弦断流水阳春咽冥漠荒阡月三尺破冢云半椁参差迹已陈宛转梦如昨夜台覔青莲携手共杯勺老柏鸣鸺鹠枯松照熠爝谈天怅邹衍掷地怆孙绰生刍愧晚暮永闭石门钥白杨号悲风万叠鬭萧索昆仑眇何处南面醉王乐










　　少室山房集巻十九
　　钦定四库全书
　　少室山房集巻二十
　　明　胡应麟　撰
　　五言古诗四首
　　庚辰夏五月念之二日余三旬初度也碌碌尘土加以幽忧之疾靡克自树俯仰今昔不胜感慨信笔抒懐六百字
　　浮生寄天地瞬息如风霆回首尘埃中倏已三十龄家人庆初度浆酒罗前庭宁知志士懐百忧中坐并粤惟肃皇世婺女流星精休祯兆前梦抱送锡嘉名三冬学颇足抽翰预时英才非正平敌赋夺文考声垂髫谒帝里弱冠栖神京散发昭王台万象愁凭凌悲歌问屠狗击筑偕荆卿郭隗岂佳士乐生徒老兵登髙望幽蓟长啸卢龙营风吹大漠雪乱洒寥天青盛时方罢战絶塞无王庭徒令终童策黙黙不得鸣萧条对裋褐激烈投长缨飞书入词社授简罗簪缨羣公竞识面大匠遥寻盟清谈堕玉尘剧饮呼长鲸华阳莽空濶碣石髙峥嵘千言照白日只字悬青冥风尘一朝异聚散如流萍衣冠竞祖道却出长安城含凄问歧路息驾还林坰袖中两龙剑错落埋寒星穷年卧深巷白眼横柴荆时人不解识往往呼狂生咄嗟大运谬采药寻仙灵翛然负瓢笠独往事遐征絶壁耸天姥飞梁横赤城千花镜湖緑万树钱塘明金华最咫尺兰隂穷絶陉道逢牧羊子恍忽黄初平将随赤松去永与尘世冥宁知浣纱地物色来娉婷飞扬腼前事占毕起浮名低头拂残蠧眯目囊流萤虽勤伯乐顾岂投国士情匪乏钟期知流水难为音迟回十年内强半居敧倾雌黄逐儿辈粉黛随优伶南宫籍初上东山意弥醒横金亦何有拖王非吾诚逡巡计偕嵗屏迹留家庭为园寄莽苍凿沼浮清泠含菽奉髙堂酿秫邀同盟芳春怆庭树雪夜懐原鸰宁乖四方志实恐壮节零遘兹悬弧始涕泪摧生平恋旧迹已往感来念逾婴昔居少年坐今为强者形容顔渐凋落齿发非神明千秋竟何以百嵗讵足营防防六尺躯皇皇五鼎荣岂无箕山穴亦有谷口扃逝将守初服毕世穷遗经鸿裁列琬琰大业垂丹青藏书遍五岳濯足凌沧溟却招两黄鹄万里还瑶京
　　忆在京洛遇鸣臯游契甚洽一别五载鸣臯既赴召玉京余亦轗轲家难偶祝生如华携所业印正门下诗以勗之
　　昔余寓京华红顔发垂腰翩然遇祝生里闬同游遨矫如长空鹤清唳闻九皋呻吟落珠贝咳唾飞璚瑶奇情两突兀衣被长飘飘青箱破万巻白眼持双螯调笑谪仙人骑鲸堕烟霄悲伤杜陵叟二顷荒衡茅马迁下蚕室相如困中消东方枉设难子云徒解嘲造物真小儿役我随尘嚣黄土抟下愚茫茫若蟭蛲南阳贵賔客什九横金貂盗跖塟东陵髙坟郁嶕峣伯夷饿西山腐骨湮蓬蒿陶朱窃西子黄金压波涛屈原有何罪委身饲鱼蛟为善福安厝为恶刑安逃长当毕吾愿痛饮歌离骚狂思捧北斗醉欲呼天瓢玉女令鼓瑟仙童使餔糟穷年谇司命真宰为嗷嗷以兹诉上帝帝怒驰神飚雷公击天鼓屏翳嘘风潮青天拆龙剑易水寒萧萧吞声出京洛洒泣沾河桥一与此生别三年隔东郊煌煌白玉楼倏已升岧嶤山阳怆邻笛玉洞闻鸾箫归来瀫川上一室藏鹪鹩俗子遍阛阓可人费招邀尘埃闭穷巷草色盈疎寮科头诵四部赤脚繙缃缥蟭螟鉴止足偃鼠明逍遥皇天未悔祸家门日煎熬慈亲悴霜露稚子埋山椒晨牝噪髙堂孽狐瞰林巢戚戚类冯衍皇皇逾孝标人生亦何乐七尺徒烦劳逝将弃家室六合穷荒要翩然挟大鹏九万腾扶揺嗟咨念良友宿草迷荒坳阳春慨永絶白雪空长謡懽言遘之子兴文自垂髫飞扬慕古昔跌宕扳贤豪沾沾问奇字片语为神交斯文久沦谢阁长寥寥尔志亮金石遗风未全凋抽毫述往事赠汝为防刀勗哉丈夫子努力追前茅
　　将入金华诸山述游五十韵
　　昔我游昆仑长啸望圃手拍浮丘肩濩落还下土帝阍不可扣频为世人侮苍茫五龙蹻旦夕无所伍飘风从东来吹我向齐鲁徘徊岱宗侧万象划争吐遥空势崔嵬大块色消沮幽燕各罗列梁宋但仰俯龟防与鳬绎培塿不得数昏黑留天门海日正可覩白云封中出片片堕梁父晨窥金银阙玉佩遍廊庑警跸懐祖龙銮舆忆汉武调笑七十君空名竟何补荒碑亦磨灭遗迹半尘土回首徂徕松亭亭尚堪抚恍惚秦时官苍然大夫五何来安期生相对形貌古携我登云车纵横擘麟脯掀髯但一笑东瀛复斥卤却下丈人峰行行至南楚鼔棹浔阳流吹箫洞庭浦三湘亘七泽茫茫散楼橹放歌答鱼龙懐才吊鹦鹉初闻黄鹤游忽覩冯夷舞九疑何芊绵离立向平楚宛转双蛾眉恸哭摧肺腑万古苍梧云不散黄陵浒缅思向衡岳改辙望岩户里足扪嵚岑决防穷龃龉絶壁栖鸾凤层峦撄虬虎石留娲皇炼崖豁巨灵斧嵯峨大禹碣窈窕祝融府千峰既腾掷众壑亦旁午举头触支机侧身见河鼓海月明冠簪天星拂綦组朅来归东皋屏迹偕溺沮薜茘交岩房蓬蒿翳环堵灌园事于陵饭牛狎五羖短褐嵗载隂长镵日卓午感激何时平形骸亦良苦咫尺金华山洞天列吾婺霞气连赤城霜华拂天姥石室函金书丹台秘鸿谱瑶草纷可飱青精賸堪咀壮哉神秀区逖矣灵仙坞翩然羽翼生白昼还紫府
　　李生归东阳益肆力千载手札寄余几数十返推挹过甚弥非所安报赠六百字
　　曰余抱遐尚念载卧阁逍遥榆枋下矢志游广莫一室罗青缃万巻恣栖托门无问奇客与世久枘凿匡牀起亭午发散仍赤脚空斋垂藤萝兀坐数花落苔痕闭重关何自来剥啄有美东阳生意气本卓荦夙昔瑚琏姿弱龄自追琢上下三千年珠玑吐错落雅志亲典谟悰揽坟索庄骚逮左马一一穷槖籥逺甘杜陵豪迩向弇州博矫首金华颠谁其嗣述作后起凌宋王先驱并刘骆片刺懐十年名姓渐凋落愿言申末契一过倾伯乐维日大火流空檐噪鸟雀清风惠然来潇洒动林薄感汝缠绵意褦襶亦何恶倒屣迎嘉賔衣裳不遑着呼童割菘韭班荆坐篱落涤釜燔枯鱼提壶劝清酌殷勤效明珰缱绻斟翠杓舄履何缤纷觥筹亦交错把臂游鸿蒙悬心契冥漠欢来不知疲软语间清谑淋漓契肝胆郑重吐然诺雄文诧鹦鹉丽句诵鳷鹊狂歌发清商中夜互踊跃嗷嗷曼倩齿冺冺五鹿角典衣困鹔鹴掩袂叹龙蠖十载丰城剑漶漫斗文剥一朝遇张公紫气贯碧落努力追前修遗编在先觉吾衰亦已久豪举徒岳岳头颅遽如许精爽渐销铄缅思少年日挟防走京洛荆山并韶润姑射方绰约人惊士龙笔世许袁豹学昔苞鸾凤文今愧犬羊鞹薜茘懐佳人菰芦忆髙躅登门遘国士况乃同一壑万斛吞余皇千钧控繁弱邂逅盖己倾纵横思仍拓望望琅琊云瑶池断笙鹤乾坤泣大老海岱遇韶箾典刑四部存巍巍见遗矱中原失秦鹿上国谁宋鹊旧社纷摧頽新知乍忻乐照乗隋侯珠连城卞和璞平生实怜才见汝难落落酌汝青玻瓈佩汝锦芍药赠汝五色翰如虹跨寥廓汝实河宿精吾宁北海若小道未足观大方讵难作瀫江一杯水彷佛共濠濮翩翩李公子毌爽代兴约










　　少室山房集巻二十
　　钦定四库全书
　　少室山房集巻二十一
　　明　胡应麟　撰
　　七言古八首
　　昔游篇钱塘舟中作赠董观察
　　秋风肃肃鸿雁鸣南斗参差北斗横孤客迢遥过越水旧游憔悴隔燕城燕城越水三千里忆昔声华满人耳借草曾留太液旁看花误入明光里明光太液连西苑徃徃游人驻雕辇杨栁春风七贵门梧桐夜月诸王馆王家贵里不相亲联裾握手尽词人鳯凰原上题诗处鳷鹊宫前草赋晨纷纷冠盖争驰逐载酒笼灯过辇毂缓辔同看白玉京扬鞭醉入黄金屋秦筝赵管春不休歌声缭绕碧云愁香尘百里昌平道飞雪千门易水流五夜论心传彩翰珠玑满把皆堪羡衣袂扬扬逼九霄劔锋耿耿流双电谁言潘陆是才人肯与王杨作后尘格调逈追天寳上风期直与建安隣銮坡鳯阁多相值铁券金貂总欢昵羣中忽覩三楚豪坐使琼瑶惊四席豸冠绣服光陆离片语如金山可移暮携奏草归青琐晓对封章下赤墀赤墀青生风彩手握芙蓉佩兰元礼声华动阙庭陈登意气倾湖海匆匆识面比南金惭愧论文契未深欲携短刺通华舘忽棹扁舟出汉隂荷衣蕙带还乡国回首交游成太息落日长歌玉树词浮云远蔽金台色落日浮云梦转长却乗烟水下钱塘徘徊殿阁迷仙署寂寞川原望帝乡帝乡仙署空辽絶何意輶轩到吴越欲向西湖访画图蹔辞北斗离阊阖双峯缈缈揷烟霄三竺苍苍引画桥清风暗拂苏堤栁壮气平吞浙海潮朅来问讯蓬蒿士远思幽情何楚楚短褐长裾谒上官麻鞋布袜从泥滓屈指并州几故人嗟咨徃事转伤神虚传异日山隂棹无复当时洛水春山隂洛水俱陈迹防见飞腾返京邑乍经薇省布阳和更上枫宸扶赤日几年骐骥阨盐车矫首长鸣气不舒孙阳造父俱垂盼肯使竒才卧草庐
　　昆仑行送大司空朱公驰驿还豫章并呈唐太常万直指
　　君不见黄河之水来昆仑浊流万里经龙门环嵩絶华不少息吞吐日月排乾坤天吴扬澜九河溢大泽龙蛇起原隰洪荒不解尧舜忧平成却借司空力自从大禹作司空百川四渎俱朝宗锁压支祈镇淮甸至今玉策垂神功国家定鼎幽燕北财赋实仰东南域河渠一线厪帝衷维时首頼平江伯二百年来飞挽停肃皇之末何邅迍千艘莫进饷道阻临朝南顾嗟羣臣我公崛起江之右列星显化神明胄匡庐彭蠡毓精华西山南浦钟竒秀早年通籍谒承明中岁翺翔汉两京一朝起任虞庭事九官四岳咸推能沛渠已淤徐方塞巨浪滔天势难遏两岸洪波逈莫分百年故道谁能识神功实始南阳口夏村旣道留城走报国难将宠辱惊乗时大展经纶手栉风沐雨卧不宁追逐魍魉驱防八年胼胝勲绩就青天不动黄流平东连扬子息江涛北望天津散海潮车书万国看王防玉帛羣方贺圣朝隆庆之中河再决帝谓元臣有遗烈一麾蹔驻淮泗清风雷寂静波涛絶飞亷导车屏翳从冯夷海若应濳踪金书鸟篆迹灵秘异时彷佛岣嵝峰大禹功髙古来少姬旦才多心转小门下争看桃李荣车前肯使骅骝老纷纷制作悬丹霄驰驱阮陆追风骚元和文誉斗山重天寳才名今古豪三朝出入方垂注投簪忽拥南归骑苍生常恐谢公闲黄阁难留疏广去楼船箫鼔出皇州锦缆牙樯作胜游羣公祖帐防陵晩万姓环看渭水秋迢递关城望乡邑浮云渐送匡山色蹔兰舟水驿滨故老相逢话胷臆酒防倚劔心飞扬语及前朝俱感伤丈夫报国志犹在星辰错落双干将旌旗明发川原阻着绣昼行谁与伍滕王阁上几留宾孺子亭前频吊古卽今廊庙求贤急肯使元勲卧黄石緑野堂开祗蹔留终须勉为苍生出五老东南势转尊三台佳气正氤氲鸾笺倘逐蒲轮到极目燕台五色云【时公与太常唐公燕瀫水舟中卽席命余赋此凡六百八十言】
　　送朱可大还万安
　　自从战国更王风屈原师弟俱称雄西京苏李复继作遗篇十九真宗工黄初七子各有得勃兴杜李文章伯此道凌迟大厯还世代纷纷转荆棘千年大雅几茫然信阳北地何翩翩力剪榛芜继唐汉恍揭日月悬髙天眼中作者难尽数戞玉敲金事竒古相逢海内俱贤豪奋迹前茅追歩武看君意气何昻藏十九谒帝趋明光胷蟠万巻破幽眇手链五色囘天章借甚声华满京洛咫尺云霄见孤鹤司马仍传太史书拾遗颇负襄阳学飘然遇我燕市中河梁邂逅双飞龙髙歌击筑白虹断劔花欲堕青芙蓉莽苍风尘遽相别美人迢递音容絶五年空覩芳草生万里长看碧云合云泥自分随升沉岂料重逢瀫水滨咄嗟徃事如梦寐解衣共拂京华尘五夜论文思逾壮浊酒淋漓对惆怅天地迟回秉烛间星河磊落孤舟上眼看世变随江河悯时愤事忧弥多百川砥柱赖公等异时讵肯扬其波伯乐张华古难得时乖蹔敛图南翼燕雀宁争世上名蛟龙岂是池中物一朝变幻乗风霆磅礴六合摩昆仑卞和之玊讵三刖季子金多安足论髙天黄叶连乡国大艑乗风度秋色短歌送汝不成声握手临岐泪沾臆千秋杰阁倚清沙百尺珠帘挂晚霞兹行定拟滕王赋一寄兰州孺子家
　　幔亭云气歌为督学滕公作
　　君不见武夷之峯髙揷天幔亭玉女腾苍烟层峦列嶂三十六相传秦代巢真仙狂风怒号沧海立海水蹴日日欲没峯头云雾长晦防青虬赤鲤当昼集蓬莱东望若可招贝阙珠宫浮巨鳌纷纷群帝持綘节扬雷激电朝丹霄兹山形势实竒絶紫气迢迢亘吴越扶桑万丈渤澥低齐州九防乾坤狭溪流屈曲环清沙绯桃夹岸蒸红霞鸾鹤翺翔度空谷猿猱寂厯啼山家危岩絶磴倚石壁去天冉冉不盈尺仰视列星河汉垂下窥飞鸟松萝黑药炉经窟多遐踪苏门髙步随韩终霞光半落锦绣座日色返射金银宫仙居缥缈隔人世环佩飘防落云际半夜天鸡絶顶鸣清秋石马凌空系杂花幽草何芊绵松枝柏叶皆堪餐洞前三女不相待彷佛麻姑留翠鬟祝融梁父空郁律太乙终南自腾掷遍观岂若兹山竒寥泬清虚閟灵迹真人度世三千秋俯看人代如浮沤朅来欲济生民困拂衣长啸离丹丘金书玉检秘空麓鹤驭鸾骈罢驰逐一朝乗蹻来东南手挽江河障平陆眼中轩冕如埃尘葛洪王远时相闻清梦常随岩际月幽怀每逐洞中云即今宇宙须真宰拭目经纶横四海漫劳黄帝访空同蹔借庚桑居畏垒武夷山何苍苍真人下阊阖草木无辉光他时簪笏升岩廊致君尧舜追虞唐却驾白鹿还仙乡天齐地久长无疆题铁干回春图山隂刘世儒工画梅以巨幅贽余乞诗为赋
　　吴绡七尺铺寒玉幻出名花照幽独微霜淡月春朦胧何处佳人卧空谷画梅自昔传华光擅竒更有王元章千秋绢素渐零落古色黯黯留虚堂迩来刘生最殊絶十载含毫走燕越一榻常栖剡水云双帆忽下桐庐月看君落墨如有神解衣盘礴随天真淋漓数笔生意动隂崖顷刻囘阳春林危迳仄飞鸟絶偃蹇虬龙锁深穴彷佛罗浮万丈峯孤根倒挂千年雪大枝诘屈粘莓苔小枝蜿蜒花乱开虢国蛾睂逞疎淡寿阳妆额矜徘徊风台月观遥相望园林更染孤山样絶艶惊从汉苑来氷肌更出唐昌上吁嗟刘生画己仙坐令铁干摩苍烟髙屏巨障欲飞动素册单条絶可怜长安五侯招不得王家珍重走书乞何縁好博胡生诗乱洒琳琅向蓬荜隂铿不作何逊亡人间佳句何茫茫暗香疎影亦长语后来谁复传篇章嗟余潦倒笔力弱细嚼琼朶搜枯肠刘生刘生勿凄蹙自古髙流混凡俗卽今且作潇湘游坐观瀑布匡山麓他时问讯子猷船倘寄鵞溪三百幅舟次钱塘谒滕公值风雨夜作解所佩为寳劔歌
　　江潮十月如山丘北风轗江江倒流星河一片落寒铁暗中擎出蛟龙愁君不见丰城狱里百链钢精灵埋没三千霜当时不遇雷与张至今神物终濳藏又不见曹沬手中三尺水却制桓侯轻管子一朝坛上行竒谋百代声华耀青史胡生寳剑人不识十千买自邯郸邑朅来持赠归滕公绕座虹光流四壁忆昔干将初铸时睥睨欧冶麾风胡低回天地链精气喷薄宇宙烹洪鑪泰山为镡渤海铗神锋指石石欲裂緑柄犹沾苔藓文赤花半堕芙蓉匣有时夜啸风雨声千夫辟易万马惊山中魍魉昼摧絶水底鲸螭寒不鸣湛卢飞景亦凡俗纯钩巨阙皆碌碌取次横裁丽水金纷纭碎割昆吾玉一挥四国如建瓴挽囘日月轰雷霆朝携赤堇鬼神伏暮宿苍梧涛浪青荆轲孺子本无术匕首苍皇挑强敌片言枉杀樊将军易水悲风转乌邑项王智力何豪雄废书苦学仍无功垓下谁知万人敌时哉不利嗟重瞳岂若胡生磨此劒寸心耿耿横孤电十年坎坷意不平提与滕公肝胆见滕公豪气凌穹苍一朝覩此神飞扬愿持此物登朝堂时时拂拭生秋霜蚩尤遁迹魑魅藏周游八极还大荒
　　虔州歌送大中丞江公之南贑
　　东南海色何苍苍旌旗夹岸澄清光迢迢斧钺自天下帝遣中丞巡朔方铜符玉帐分千里画甲雕鞍围綉绮三军鼙鼓寂无声万灶风烟晴不起中丞自是河宿精乍窥人世辞蓬瀛流沙咫尺不可越怒鞭海若驱长鲸停车忽傍黄山麓笑揖浮丘跨防鹿晓逐霞光度赤城暮餐云气离天目胸中远思凌泬防却来湖海称人豪单词只语露肝胆白日不动苍旻高猿韬豹畧多竒迹早握兵符穷战术八阵常翻鱼复图千言自献龙门策策名飞步登皇州纷纷簪笔皆儒流斗边夜啸防龙劒天上春开五鳯楼贾生意气本英发终军才调何颖脱兵锋直欲欵匈奴尺组恒思絷南粤华衮朱轩出未央竹马壶浆迓道傍已见褰裳临蓟野还防赐服下南阳再岁超迁左冯翊鳯凰神雀咸来集声名从此播寰区二省三台劳涉厯东南财赋日徬徨一麾承诏来余杭唐代征输属刘晏汉家平准羞羊政成绩奏多清燕越水吴山自游翫酹酒初登武穆祠飞书忽下明光殿匆匆督府推贤臣九重焕烂传丝纶陇西黎庻望充国河内军民嗟寇恂防州形势本四塞渺渺川原开郡邑波涛半蹴闽海青瘴疠斜连惠潮黑汀漳诸府列犬牙纡萦四省藏千家穷乡絶峒鏁魑魅深岩大泽盘龙蛇庙堂抚髀思经济时来崛起风尘际三苗方畧从便宜九姓羌浑随节制轩车杂遝送离觞十月江城满路霜大将楼船横浙水元戎队伍出钱塘钱塘浙水俱秋色囘首严陵瞻故国白岳崚嶒带雨寒苍岩兀突齐云立云岩白岳望不停番阳彭蠡江溟溟千年滕阁迷丹嶂万仞匡庐削翠屏厯厯关河度章浦缓辔停骖问风土送客应过孺子亭提兵却入中丞府中丞号令何雄哉指挥叱咤行风雷将军列戍秦城远壮士长歌汉壁开建牙吹角观游猎士气军声腾百粤铁马骄嘶海月寒雕戈乍举岩云裂海月岩云壮品题登坛横槊思清凄慷慨宁论班定远风流不减庾征西缓带时时临絶域纶巾羽扇何闲寂骠骑空驰大漠烟词人枉勒燕然石崔巍铜柱镇封提缥缈珠崖接五溪分耕坐使阳春布讲武俄防太白低讲武分耕严纪律泸夷永靖先零辑主恩时赐鹔鹴袍兵气濳消狐兔窟津亭黄叶转纷纷肠断骊驹不可闻晚思苍茫盈落日愁心凄切驻寒云男儿意态元磊落抗手何须怨离索指日威名虎豹关他时事业麒麟阁雨露沾濡大海滨谿山随处净烟尘更令文字流荒服行见衣冠入紫宸
　　题黄初平叱石图
　　古木苍藤挂风雨白石峨峨洞门倚黄家儿曹不解事叱作羣羊遍空起胡生较汝差长年俯窥五岳石五拳他时一叱五羊起白云飞尽罗浮巅
　　少室山房集巻二十一
　　钦定四库全书
　　少室山房集巻二十二
　　明　胡应麟　撰
　　七言古诗九首
　　题何仁仲甘露园【有序】
　　何氏之先繇开创勲世袭金紫至司寇公迁词章学术重宇内仁仲其仲子也幼受业家君弱冠名家诗赋兹绘其所搆林亭千里索和余弗获辞
　　园林旧说何将军应门稚子俱能文即今盛世宁好武登坛载覩鸿胪君别起楼台眺三楚冠盖章华总非伍九疑七泽天茫茫千秋屈宋垂文章何日亭借高卧乘风防鼓潇湘柁
　　梅窻歌寿何处士作
　　吾闻罗浮之山四万八千丈絶顶仙葩隔尘壤铁干斜撑大海滨霜梢乱揷遥天上江南十月寒信来雪花如席飞瑶台千枝万枝冻欲折凌风一树何竒哉清标雅质真絶俗为谁移向孤山麓东阁曽闻杜陵句西湖更入林逋目道人自是姑射仙几年采药罗浮巅参差老态看不足却窥春色来湖边满屋琳琅坐相对五夜虚窻月光碎夜永宁知素影单酣歌絶胜红妆醉缟衣鹤氅何翩翩况有逸思凌开元有时兴到起濡墨隂铿何逊皆陈言只今尚作梅花主甲子一周还二纪山房乍夜春意囘彷佛枝头闻翠羽綉屏朱户罗婵娟孙枝绕膝才且贤折花浸酒为翁寿清香习习来华筵王母安期世谁识玉桃丹枣空陈迹岂若氷肌耐岁寒破臈含春映朝日梅窻叟且莫吟防苞落羌笛国艳传幽琴遥望罗浮隔南粤玉宇雕梁逈清絶耸身欲去重徘徊冉冉云軿下天末且挥白鹤留人寰几畨渤海成桑田更卧梅花三百年一笻长啸凌苍烟
　　褒忠祠祀礼成代直指萧公作
　　一夜并州赤龙起浩荡风尘播疆宇卷甲朝降十万师悬烽夕照三千里真主初还建业东储君却下金陵宫羣臣骈首甘就戮至今正气吞长虹忆昔齐黄在帷幄首絷亲王入京洛书生坐失应变机遂使貔貅暗沙漠同时抗节练与陈壮怀凛凛雄三军伟哉正学十族死精贯日月开浮云全师仅见南阳铁独守危城破坚甲暴昭姚善两激昻视死如归狥鈇钺皇皇周子百链钢题诗自缢太学堂景清枉効渐离术势孤不得抽鱼肠纷纷义士难悉数力挽頺波示今古投河直欲拒成汤扣马宁辞谏周武大厦难将一木支江城白昼飞旌旗鄗南正位大统集劒阁巡行天命移沉吟徃事空愤切耿耿英魂岂终灭四海同悲东市刑旷代犹瞻首阳烈百年祀典何寥寥明良继起登熙朝首録忠诚建祠宇天书五色垂丹霄峨峨遗像表忠赤报礼殷勤慰凄恻西日含窻鸟自过北风吹树声犹急隂虫夜促霜露零群公恍惚来精灵九原遗恨岂堪说天空月落秋防防我行覩此重太息后世谁传董狐笔海滨义士何足论洛邑顽民真再出英英壮气摩乾坤流光竹帛垂丹青千秋万代鉴徃辙君臣大义如日星于戯君臣大义如日星
　　河洛篇督学滕公夜邀斋中谈道命赋
　　茫茫太始谁开辟耿耿元精贯三极自从河洛生图书中华首肇文明迹羲皇手抉天地心罗列八卦标乾坤轩农尧舜复继出垂衣万古开人文夏商体格多浑噩遗风未散鸿防朴成周一代首尚文纬地经天传制作纷纷侯国隳王纲宣尼崛起称素王七十二表擅灵异骖逐五帝驰三皇神游岱宗憇梁父下瞰日月相吞吐三千弟子咸抠趋从此儒冠盛东鲁穷年赞易评羲周诗书礼乐勤删脩至今大盗屏不发凛凛鈇钺严春秋渊舆资禀实奥独冠诸生闻至道惟时游夏得精华散入南方布文教游梁崛起孟氏贤乘车列鼎何翩翩公孙万章不足数岩岩气象谁其传荀卿议论本该博时乖废死兰陵郭后来蜀国空草白首苍黄坠高阁河汾自是王佐才曳裾献策窥蓬莱昌黎夙负斗山望路途二鸟重低徊千年至道转寥落重见周程起濓洛紫阳之巅异人出一扫蓁芜继絶学我明设教崇成均十三学政分儒臣七经训诂行海宇彷佛云汉垂星辰关中江右两督学景明献吉真间作才名气节天下传渺渺斯文未有托武夷之山何嶙峋丹梯百尺连高旻我师笃生任斯道挽囘一发伸千钧周情孔思实天纵玉质金相本梁栋年少亲承明主知时来却为苍生用三吴才士集如云帝遣真儒下汉庭伏生晁错岂知道丁寛孟喜空谈经一麾暂驻吴山麓已见清风走南服坐席江声走具区褰帷海色明天目鲁国生徒遍品题当筵彩笔飘虹霓漫拟真人过函谷共看夫子在关西王良造父本精识雷焕张华渺难及台上俄看万马空狱中解使双龙出麟符綉钺行高秋追步琬琰披琳球纵横礼乐三千士缥缈弦歌十二州弦歌礼乐连薇省片善微长劳接引百川齐赴沧海流抔土同登太行岭泗水尼山迹未湮升堂入室多竒珍西施尚作浣纱女和氐犹为抱璞人马卿自昔工铅椠终军意气空凌乱照乘连城世所希夜光明月谁能辨葱葱紫气绕三台遥见徴书落上台更闻黄阁收桃李防看青衿出草莱
　　董生行赠中秘董体仁
　　逺游昔登梁父巅天门突兀摩苍烟秦碑汉碣半寥落万家封禅俱茫然忆从苍颉制文字六书灿烂星辰悬八百年来阳氷死邕斯体制谁其传董生今年政三十曳裾笑指长安日论心遇我游侠场意气翩翩指金石自言家住沧海东曽入禹穴探竒踪门外寒山挂苍玉青天削出防芙蓉朅来挟瑟齐门老客子形容半枯槁黄金台舘天茫茫系筑悲歌和穷鸟兴到长镌石鼔文快剑长防秋森森突兀虬龙起幽壑翺翔鸾鹄回高林金薤琳琅徧筐箧螺画虫书互惊絶白石烟销苔藓凝寒云海冻珊瑚裂年来徴仲数八分长沙小篆称通神生也雕虫不自惜徃徃制作追前人偏傍颇肖韩择木风格时兼蔡有邻十载都门困旅食短衣匹马随风尘吁嗟董生何仆仆归去犹堪友麋鹿携尊傍我吴山麓饱看秋潮落天目
　　霞林樵隐歌为梁太学赋
　　七闽孕竒秀秀出壶公山壶公悬壶住絶顶云霞万叠供朝飱玉宇琼楼架天末翠葆丹旂互明灭高寒可望不可亲一片晴光堕林樾林中大隐梁伯鸾飞身直上凌崭岩苍精之龙不肯佩却从杜甫歌长镵长镵朝持柄白木伐木丁丁向空谷竦身乍可亲猿猱跂足时堪友麋鹿峰回岫转兴不穷壶公絶顶寻壶公高霞万叠餐不尽担头五色纷葱茏荷担归来石床畔两腋风生体轻健金茎底事月底寻石髓无劳洞中翫君不见赤城之下吾所庐霞标突兀千仞余兴公丽赋久埋没桃花流水空踟蹰又不见武夷之蹊君咫尺霞幔为亭驻征跸天孙懒织云锦裳邂逅梯仙竟谁识愿君大隐留人间长林筑室三千年春来倘挟汝南费一笻厯探壶中天【七闽之秀实惟壶公丹霞如楼逈出天半梁太学维筑室其下将终身马屠长卿为题曰霞林樵隐而陈季相乞余长歌以纪之余不获辞赋焉】
　　夜饮喻邦相署中酒酣邦相诸郎君出见咸朗朗玉立可念也因戏成短歌一章为赠
　　自从管鲍交游不再见世人结交徒结面南昌喻侯青云客邂逅逢余偏恋恋丈夫意气凌青防契合宁论越与秦弟兄异姓古来有一呼尽出诸郎君大儿今年才十二霜毫日扫五千字差肩两郎亦其匹八法淋漓照湘帙抱中小者尤絶竒玉为肌骨云为睂毛诗三百不离口气槩似欲吞虹霓看君四子并英物朗朗寒空挂奎壁徐卿两儿那得比王氏三珠总非敌人生有儿百不忧况复满眼俱骅骝乔当及卿髦讵减湛旣难兄纪更优君不见胡生今年政三十日夜明珠探骊窟大儿文举小德祖徒尔相亲不相识此时尽阅君诸郎使我临风重凄恻谓生好饮勿复言且尽三百青铜钱生儿蚤晚防有命何用蹙蹙愁心顔君不见喻侯膝下四男子行年三十初得此至今玉树森庭庑
　　钟室行题淮隂侯传后【有序】
　　淮隂侯不反明矣而史迁附防狱辞致千载之下徒惜其功大而不克终且归罪于吕氏吕氐固汉祖所托而甘心者也汉于当时所畏惟籍与信籍灭而信继之时事必至无可言者彼陈兵之搆舍人之诉皆汉之为也信亡即庸庸如越犹以故智除之诛越以速布之死而汉之谋无不效矣于是以戅如陵椎如勃者而以后事付之然且曰陈平智有余难独任也呜呼汉之心可识矣
　　黄河倒流日东转地坼天摧钟室晚志士千秋空扼腕谁为淮隂明不反忆提利劒追重瞳邂逅关前隆准公登坛片语定刘项岂须垓下知雌雄井陉战血飞长虹齐城七十如飘风当时楚汉在掌握磊落千言辞蒯通固陵长驱三十万手挈神器归真龙泰山为砺河为带欲齐伊吕称元功宁知隆准猜忌主畏信雄图如畏羽旌旗夜入定陶壁警跸朝行云梦渚朝行云梦夕出迎天日可照微臣情纵虎诚难缚虎易青防咫尺飞雷霆列侯朝请亦奚忌隐若大泽居长鲸陈豨相过理则有舍人上变谁当明遂令身首异都市九族并命咸阳城嗟嗟吕姥岂办此固知汉主行叮咛卽豨不反信亦族欲加以罪宁无名呜呼季也实凉德万古愁云吊钟室史臣徒賛寛大辞百代枭雄定谁匹君不见三雄死三吕立厠中爱姬人作彘掌上佳儿血盈席天道好还如一日长信宫深辟阳入愧杀长陵一抔土冢中强魄无顔色君不见亚父当年赐骸骨虞姬効死隂陵侧壮士至今犹悼惜千秋为季宁为籍嗟乎千秋为季宁为籍吴章两门士后先以新作至咸精进逈出余读之朂之以歌
　　吴充远示林屋诗读之使我兴飞越沾沾欲度骅骝前不减观潮诵枚发章生近投诗百篇敏而好学吾所怜昌龄我师花蕋妇肯与王建论媸妍何哉世谓两生鲁中夜闻鸡解起舞异日英雄起俦伍不用登临叹广武













　　少室山房集巻二十二
　　钦定四库全书
　　少室山房集巻二十三
　　明　胡应麟　撰
　　七言古诗一十一首
　　嵩山歌【有序】
　　去余家五十里而近有山曰嵩穹窿崒嵂峭蒨幽邃视洛之嵩高不知孰为伯仲也旁一峰千仞秀出嵲云际若轩辕浮丘所尝居者余因以嵩之少室名之且为作长歌以纪其胜异日者采三花携玉女归将结茅于兹老焉
　　君不见嵩高之山高高出天半万古扶舆结葱旧孤标突兀回日星秀出苍茫界河汉恍疑帝遣夸娥负中岳掷向东南镇磅礴又疑巨灵一夜排风雷空中掣此青崔嵬仰观宇宙豁俯瞰沧溟开天倾锦绣壁地涌金银台飞鸟不敢度猿猱为之摧层峦叠崿何竒哉倒影下坠扶桑隈防稽秦望相去但咫尺赤城天目左右罗列如浮埃絶壑迤逦飞梁萦洄空青水碧划然蓬莱天仙跨鸾鹄时时下九垓遥峯揷天更竒絶天柱嵳峩象纬列云是嵩高列峯三十六其一飞来堕吴越参差太华十丈莲重叠娥睂万年雪云中之君纷纷拾瑶草散发长歌弄明月朝来忽见黄帝车方明前导昌防趋七圣尽迷襄城辙却望天坛寻故庐顷刻笙歌起岩际白鹤凌空舞瑶砌乃是缑山王子乔金支翠旗朝玉帝真人一去不复还玉书灵笈埋空山俗流徃徃轻飞仙不见此后三千年少室山人结庐长啸卧其巅峰头一室但盈丈大易黄庭坐相傍紫芝空谷纷葳蕤真气关门浩排荡朝飱玉池露夜濯金屑泉明霞翼我体白云怡我顔山灵候余户跂息不得眠一行卧此三十载上元夫人时徃还俯视城郭真嚣烦缟衣素氅何翩翩乘风几欲凌苍烟胡爲羽驾尚踯躅惆怅孤峯夕阳落仰天大咲寒风生徙倚青藜望名岳无乃未践三花诺寄言广成子浮丘公吾将跨白鹿骑苍龙访尔三十六峯中横絶具茨凌空同归来却卧此峯上千年一视轻鸿蒙金华山三洞歌三洞曰朝真氷壶双龙是黄初平升仙处
　　薄游金华山信足支短笻长啸黄初平蹴踏金芙蓉芙蓉峰头白云起天风习习两腋举相传古来洞天三十六乃是赤松真人之所理千岩拔崔嵬万壑亘迤逦高欲凌空同侧若摧鸟鼠括苍与台雁琐细不足拟帝鸿旣长逝雨师邈难招回看昔日讲堂洞却忆当时刘孝标九龙蜿蜒读书处穹岩怪石摩苍霄荒坟突兀葬彩笔至今词客何寥寥讲堂信鬰纡朝真益敞天门划然开石洞豁榛莽恍然坐我金银台昆丘圃恣来徃青虬赤鲤尽罗列三仙七圣时俯仰幽怀转轶荡胜槩杳莫穷飞梁百尺下窈窕举足却堕氷壶中氷壶跨山腹气势何其雄何年虎豹穴置此蛟龙宫水帘参差直下五千尺银河宛转倒防双白虹天孙云锦织璀璨鲛人珠箔垂玲珑飞流溅沫日夜不得息惊涛涌雪六月迷长空耸身出氷壶倚杖息余峭举头万松巅隐隐落斜照石羊纷纷望不穷突见双龙挂寒峤恍惚初平兄弟骑蜕骨遗此青天貌俯窥曲涧仅容膝解衣燃烛渡深黑行行不尽一线明万乳荧煌喷苍壁玉树罗青葱芝田烂金碧谁持巨灵斧凿此灵仙窟真人渺何许瑶草纷可拾枰间数子势飞动细看尚记当年奕人言此穴穿四明天牕万叠开蓬瀛摩挲仰视众仙箓隐见若有胡生名吁嗟我今胡为在下土青鞋布袜濩落如流萍乃思昔日玉皇侧看花醉卧芙蓉城木公徘徊向我怒授简谪余离太清一落人间五千载沧溟浩刼防巳盈顾瞻灵境但咫尺奋身欲飞还不能倚杖还悲歌壮心浩难遏却忆云门期瓢笠候明发回望金华山兹游信竒絶余霞映袍袖岚翠尚明灭何当蹑苍虬长揖众仙列提携两赤松永与尘世别
　　寄三衢易使君惟效约秋深为烂柯之游并怀蔡景明苏以脩
　　易侯意气天下无蚤年宦籍通皇都豸冠绣服天咫尺风裁落落长安途一朝使酒忤权贵凭陵太白歌呜呜埋轮有疏不得上拂衣大笑游江湖潇湘云梦长在目却来东海谈乗桴五花蹔辍御史马百里仍蹑仙郎鳬江郎峨峨三片石屹立千仞东南孤题诗洒墨登絶顶白眼瞠视天糢糊桑田沧海倐变易九重特诏还金铺梅花遍咏水曹雪清源皂盖停菰蒲忆昔扁舟驻东郭蓦然见我心神孚卤簿江州却羣从胡床明月邀呼卢苏别驾蔡大夫十日九日黄公垆夜击青萍唾壶碎昼拈緑玉楸枰枯清源明妆十万队红裙翠袖骄相扶淹留卒岁不忍别春风拂面吹屠苏云萍忽尔摧浪迹平原河朔成虚无踟蹰苏蔡各分手闽山蜀道难追呼君侯政绩何炜立驱千骑来东吴穷交念我宛如乍飞书徃徃寻屠沽一丘独卧子真谷入门三径嗟荒芜雕虫小技何足论眼空六合成狂夫青霞之君日候我斧柯欲烂三蓬壶玉局纵横众仙列云浆一吸三千觚使君倘许防帻过秋风八月来高舻
　　章生持所业游余门诗朂之
　　火云峥嵘照林薄赤日团空坐如灼高堂褦襶者谁子云是香溪少年章敏学少年十九能作诗沾沾欲问扬云竒先生四十发种种抗顔肯受庸人新诗读女吾动色东野穷愁浪仙僻电光雷铗双芙蓉烂漫苔痕土花碧君不见神物不遇张司空万古丰城白虹泣小园杏花烂漫与客携酒酌其下至醉
　　墙头昨夜春风颠醉着接防花下眠东方欲曙忘晨飱应门何客来翩翩城东郭君履欲穿手持三百青铜钱要我为客开琼筵水晶之壶白玉盘银筝翠管张哀弦吴姬度曲越女弹相将载酒临西园西园万树红照天杏花朶朶含春烟随风故落苍苔前恍如红雪堆青钱摘花浸酒酬清酣主人劝客客不言人生岂得长朱顔眼前有酒不尽懽参差白发来相纒君不见相如卧病归文园笑杀长安羣少年又不见子云寂寞耽草日暮何人回酒船何如醉挟双婵娟玉山酩酊长花前
　　秋日泛舟钱塘观潮放歌
　　黒风夜簸沧溟水冯夷却走海若靡素车白马来何方璇室琼楼遍空起玉龙垂地五千丈银河驾天一百里三军钜鹿战始酣万甲长平溃难止胡生此时归适越醉挟扁舟离江渚皷柁初疑月窟中旋身已入氷壶里雪山恍见释迦坐一苇聊将达摩拟波翻魍魉泣浪跋天吴语长鲸鼔鬛如峻山电掣云愁堕飞雨舟人渔子袖手不敢出篷底仓皇掩其耳是日胡生气无比轻桡在手疾于矢白眼茫茫向天际欲乗长风破万里回瞻圆峤若咫尺东望扶桑聊徙倚即如鲁连蹈岂得便逐灵均兴难已君不见越王宫吴王宇寂寞空厓半頺圯日夜寒涛浸荒址满眼豪华遽如许人生龌龊胡为尔乘槎八月差快意击楫中流竟何以天寒日暮风转疾彷佛鸱夷共相语朝来更泛若耶棹防挟西施从范蠡
　　钓台谒严祠作
　　高台倚空双突兀钓丝下坠桐江石客星惨淡呼不应片片飞云向人立忆昔真龙起新野百万昆阳碎如瓦朝端但访赤伏符泽中那问羊裘者逍遥建武垂裳初乃有物色来菰芦新衔乍可授谏议故态宁肯回狂奴长啸还归富春瀬采药桐君坐相待石上明霞照秋水峯头雪瀑飞寒籁箕山颍阳杳莫覩太息斯人遂千古方干谢翺两小子废宅荒坟强为伍胡生抗志五岳前中岁偶落风尘縁钓竿倘拂紫薇坐归来与尔共拄东南天
　　夜饮芙蓉舘大醉放歌寄黎惟敬康裕卿李惟寅朱汝脩
　　初平骑羊去不返沈侯八咏空嶙峋刘生老死骆生谁令大壑回阳春君不见兰州胡元瑞九龄学仙已成癖欲乘长风游八极大鹏扶揺不肯骑几度鞭羊复成石十五更作咸阳游五花笑脱青貂裘酒阑大叫呼李白雪花飞堕长安楼是时真龙御皇极双阙嵯峨象纬辟作赋宁论狗监知曳裾自许龙门客人前白眼双飞扬谁其握手黎惟康李侯晓散禁庐直停车数过朱生堂相看意气谁肯下握尘含毫破深夜万象淋漓碣石宫千人辟易阳社五陵轩车春不开狂歌独上黄金台拔剑起舞长虹摧睥睨燕昭王防子非仙才荒碑零落翳榛莽其人白骨随尘埃剧辛郭隗岂壮士汝曹自爲千金来当时乃公用齐国临淄岂得同蒿莱前瞻涿鹿野左瞰卢龙隈浮云万叠飞不尽但见太行山色青崔嵬入洛声名晚差着掉头忽出新丰市拂袖初辞上苑花持竿欲挂沧溟树吕梁震泽天茫茫扁舟一叶飞钱塘镜湖剡溪咫尺不得渡十月寒涛如雪霜孤峯指防严陵宅古木槎牙向人立羊裘客子双眼青分我桐庐半江碧高台祗合长垂纶谁知物色来衡门天阍突兀帝星远十年五上空沉沦萝薜归来手还葺一笑文君壁空立生计犹余二顷田谋身岂必千头橘五侯七贵俱浮云邺侯万巻堪横陈男儿大业在金石那令七尺随风尘醉墨苍茫浩歌发紫气东来照吴越文章得失心自知肯向朱门傍先达唾壶击碎歌转长美人天外空彷徨眼前龌龊谁相望大儿刘孝标小儿骆宾王后生不死亦前辈九原可作同翺翔遥遥八咏楼楼空竟何有楼中之人今在否袛今谁是东阳守防叱羣羊起太空卧看扶桑日西走
　　赋得赤松宫为东阳卢祠部
　　君不见赤松宫前赤松色夭矫轮囷际天碧霜皮不减三万株铁榦宁论二千尺初平骑羊去不回药炉丹灶空崔嵬山中白石乱无数何人叱咤飞风雷君不见东阳卢君大竒絶前身曾受长生诀徃来三洞蹑明霞啸傲双溪弄明月朅来欲作人间游苍生六合攒睂头帝傍玉女不敢留飞行独下昆仑丘挟书却走明光殿跃马天街谁不羡栁色隂浓彭泽车桃花锦簇河阳县一朝鸣佩趋南宫炉香画省追夔龙退食羞爲素餐士愿将直笔回宸聪五夜排云叩阊阖凛凛孤诚照丹阙丘埴宁増泰山峻微丝愿补衮衣缺九关防窱环苍龙燕台白昼飞长虹曳裾止辇亦臣职拂衣神武来秋风衡门却返东阳旧落落松隂浮远岫已见声名重斗山更欲栖迟终宇宙名山咫尺黄初平石羊成阵来相迎天王明圣臣愿足富贵浮云何足论卢君卢君真丈夫直节祗今天下无从我且酌黄公垆漫学三闾赋沅水肯令董相淹江都一朝当宁思良弼飞诏东山起安石防教霖雨遍遐荒取次天门生八翼赤松之宫君暂居高吟抱膝聊吾庐三洞宁为长往客九重行问治安书
　　题岳阳楼图
　　危楼倚空欲千尺阑干下瞰洞庭色狂风尽卷苍梧云万顷潇湘照空碧江花防防日欲冷防芷纷纷翠犹湿参差忽覩冯夷舞缥缈疑闻帝妃泣七泽纵横渺难数九疑如黛尊前出舟人渔子棹空旷薄暮波涛归不得楼中骑鹤谁者流此事恍惚曾同游凭阑试诵杜陵句日夜乾坤相对愁
　　岁杪送郑茂才北上
　　北风动地卷行色郑子辞家赴京邑蹇驴欲踏东蕐尘手挈空囊行不得亲知遍谒乞斗水徃徃白眼谁相识男儿意气轻王侯有身七尺那用忧溪头握手拚一醉骕骦且付黄公留君不见来岁长安百花发银鞍拥簇歌姬楼









　　少室山房集巻二十三
　　钦定四库全书
　　少室山房集巻二十四
　　明　胡应麟　撰
　　七言古诗二十六首
　　闫蓬头歌【代滕中丞作】
　　闫先生羽客流发蓬蓬不褁头身骑两白鹿手掣防青虬前生七圣相追游飞翔八极横九州朝升大罗顶暮宿昆仑丘木公授寳箓王母发清讴飞琼弄玉众仙女行厨上食罗珍馐桃花万树核如瓮东方小儿不敢求何来醉闯拘翼座脱巾露顶眠琼楼雷公轰轰上帝怒谪向下土称蓬头长身大腹状殊絶赤颧红颊惊庸流方瞳射空碧电烱紫髯拂地苍虹流终朝一食气逾王终夜不寝神长游严冬雪片大于席寒氷十丈风飕飗先生此时赤双足单衣不御青貂裘道旁观者色沮丧真仙出世谁能俦和光颇类柱下史玩俗或比防荘周仰天大笑暮云碧茫茫下土皆蜉蝣朅来偶过勾曲洞乗鸾跨鹤三峯头乖龙左耳割不得飘然一苇来南州众中遇我心莫逆片言立使千金投微辞奥防发中夜变化恍惚难先筹时时诧我骨毛异青城僊伯行相求三生石上事非远努力缮性穷熏修愧我中年薄闻道尘埃碌碌随轩輶神明凋谢鬓髪改岂将七尺图封侯感君便欲逐君去乾坤万事同浮沤三公七贵竟何物五隂四大俱悬疣何如长啸出寥廓霍然尽豁平生愁闫先生且莫行爲我留谪期未满堪夷犹吾家别业武夷上铁船丹灶悬高丘幔亭之君日来下三山九曲随防搜他年挟尔櫂歌去坐看大海天咫尺巨鳌赑屭浮中流珠宫贝殿耀金碧清都綘阙喧琳球鹍鹏一卧九万里鸿鹄一举三千秋玉皇香案倘相忆羽翰白日飞神州
　　赋得灵隐寺飞来峰赠卢祠部
　　灵隐门前千岁松夹堤九里来青葱何年突兀金芙蓉削成四面摩苍穹恍疑夸父移空同一拳掷向沧溟东日月东西悬混蒙云霞上下披防茸周遭刻画非人功象王鹤驾行虚空投身直入蓬莱宫丹楼雪乳垂玲珑流泉百道声琤琮有如仙乐呜笙镛金书玉简潜竒踪防窱恍与银河通灵威丈人不得穷古来传是飞来峯万古壁立青霄中何人散发携孤笻扪萝直上乗天风金华有客真豪雄孤高大节将无同少年挟策游新丰五花蹀躞长安骢出宰百里花为封鸣珂入候甘泉钟握兰典礼称儒宗素飱耻学凡夫容织成云锦蟠心胸要将琬琰垂勲庸直排阊阖陈孤忠曳裾折槛惊天聪轰轰天鼔鸣雷公覆盆不照微臣悰精诚贯日飞长虹挂冠神武何匆匆回头却望丹宸枫血泪乱洒征衫红归帆正值钱塘风六桥三竺春溶溶不学留侯师赤松且邀白傅寻苏公振衣千仞聊从容朝飱沆瀣追防鸿暮拾海月鞭虬龙六丁防呵玉女从俯视六合俱螟蠓朅来遇我东阳东竹林把臂心神融仰天大笑横双瞳欲骑箕尾还长空卢君劝汝满釂黄金钟且为拂拭朱丝桐万事人间如转蓬古来直道多难容卽今吾道宁终穷丝纶竹帛行遭逢一朝前席明光宫谁其稳卧飞来峯
　　醉中放歌赠祝生并寄司马汪公
　　祝生家无担石储短衣掩肘不愿余生年三十走牛马世人攘臂争揶揄胷中壮气何磊落眼看俗子如蘧篨欲从翰墨树勲绩耻结黄绶悬金鱼自言太古重三立文章功德原无殊朅来叩我草宅殷勤片刺通前除先生崛起刘骆后华名岳岳天南隅泰山宁择土壤细沧海讵惜涓流潴兰台高揭并二酉龙门咫尺悬桑榆堦前尺地倘少假令我一脔尝天厨伊余谢客事焚扫闭关长日扶潘舆亲知宇内半凋落豁然见汝心神愉忆汝新都谒司马太函突兀开云衢无殊字汝岂无谓树勲努力操长殳汝兄汝侄并潇洒问竒徃徃来吾庐古今词赋厄阳九先生身试不汝愚怪汝胡为蹈前辙甘心赵瑟忘齐竽腰纒万贯亦不恶三槐九棘垂騊駼沾沾五字作何状黄金不逐贫相如生乎大笑掩余口先生戏我犹羣儿天生七尺当不朽大千世界皆蘧庐倘来富贵宁足论电光石火同须臾一朝腐骨委草莽醉生梦死随沟渠秦宫汉阙走狐兔公卿未必赢樵渔男儿大业在金石要令天壤防迂儒先生两耳濯清渭十年不受凡人谀终朝隐几吾丧我一听汝言良起予雄谈五夜劒花落緑尊翠杓行茱萸高歌赠汝兔毫秃唾壶击碎青毺长风吹云入广座欲蹑象纬淩蟾蜍生乎生乎汝勿疑古今不朽真无殊好读离骚饮美酒便作名士追三闾莫将狂简讶年少仲尼大圣思归欤卽今名姓已不朽先生笔底开璠璵他时借手见司马为我捧腹当轩渠【祝生树勲游新安司马公字之曰无殊谓所立维三不朽一也石羊生胡元瑞闻而韪之而作是歌】
　　潇湘座为祝无殊题
　　我筑潇湘岛斗室悬竹中汝搆潇湘座千竿舞秋风我岛舟可沿汝座车难通一朝乗兴来子猷直造竹所聊优游主人莫作辟疆态仰天大笑风飕飗
　　送郭汝冲游吴中
　　郭生有父鸿胪君自言东野之后身飱风卧月三十载至今词笔留长春生也学书仍学劒抱玉无媒羞自献延宾雅有郎罢风典尽鹴裘不咨怨时时问字来门墙先生为汝开堂五月南风稻苗熟扁舟一叶飞钱塘生平不识琅琊里特向娄江吊兰芷中原万里失麟鳯宇宙文章孰盟主江隂亦有朱鸿胪结交四海雄菰芦沙头把袂询父友孤帆八月来三吴
　　忆章云
　　去年送子城之北北风怒号天惨戚浓霜宻雪洒岐路若个绨袍话相识今年忆子城之东落花烂漫飞春红人生好游游亦得五见社燕迎归鸿岳阳楼头秋万顷醉杀杜陵呼不醒何时挟汝荆门涛狂歌痛饮赓离骚
　　哭祝鸣臯
　　鸣臯既避地齐东复客长安而死同里友人胡应麟闻而悲之作歌吊焉
　　吁嗟祝生谁谓而年仅止此尔胡以生胡以死文章独抱掩夜台寂寞寒山饿妻子忆生束发负竒尚壮气凌云薄金紫绳枢瓮牖穷彻骨耻向豪门谒涓涘世人妬生狂欲杀白眼纵横半睚眦青衫一领不得消掷向齐东营耒耜胡为复作长安游瞰芒鞋汚泥滓呜呼大块亦忘才玉折兰摧繄谁使昔余与生初结交邂逅尘埃双国士拂衣初上西山巅万岫囘青八陵紫峥嵘高论骇俗流磊落雄心付良史生今已矣宁再得泪目淋漓傍桑梓酸风落日华阳宫素旐翩翩潞河涘孤坟三尺暮云白白马生刍者谁子我歌薤露生莫悲自昔贤豪并如此
　　寄张伯起
　　去年我病维扬邸日望琴高骑赤鲤一朝起色乘江潮朔风狂雪吹绨袍呉门邂逅张伯起万巻纵横列湘几蓬蒿夹径春不开焚香永昼眠苍苔翩然为我倒屣出握手论心称莫逆烹熊炰鳖出丰膳绣虎雕龙指金石男儿七尺当自强巢由岂必攀虞唐千秋大业在竹素胡为燕雀讥鸾凰抽毫日纂文选注恍入梁台试精骑倘来富贵讵足论避世墙东有深意阳春堂上横朱弦子夜歌成兴杳然他时倘慕兰陵宅日候山隂访戴船
　　登大云山望瀫水寄李允达
　　忆昨曽携李仲子酾酒遥登瀫江渚美人一去秋水寒望望蒹葭隔烟浦朝真洞口饶白云尺书天际时相闻山栖倘续孝标志与尔同栖麋鹿羣
　　祝太学逊之五十始为诗戏作短歌赠之
　　君不见天寳词人高达夫行年五十执金吾一朝作诗遇杜老声奕奕留吾徒君不见成均胄子视懋学五十无闻甘寂寞一朝坛上逢胡君奋臂词林问前矱沉吟二事迹颇竒千载何当复遇之汝为常侍理或有我说杜甫人争丈夫有志未可轻古人讵必皆无成杜陵四十始献赋当时颇遭俗子淩脱身锦里拾橡栗长镵短褐徒悲鸣达夫青云本自致高牙大纛悬长城呜呼后世两寂寞惟有只字留其名我今四旬汝五十二子之年巧相值焉知异代无子云未信东山少安石男儿致身苦不蚤发短心长恨何及我歌杜陵念已灰汝效达夫志当立不见越师诸侯努力余年莫轻掷
　　琵琶行
　　李将军虬髯防列横秋防当关壁立万夫勇扫空大漠无王庭一朝谢事东海上皓首蕐颠气逾王醉归叱咤防陵尉长揖嫖姚不相让欲将雄劒卖黄金却把琵琶弹素心凄清激烈风雨过高楼五月如山隂君不见贺怀智石槽铁拨云雷气唐家供奉推第一青史流传夸絶艺君不见康昆仑指下鏦铮捷有神玉盘骊珠千百转春氷拆裂河流浑将军岳岳起当代手挈二子成三人卽今狼居尽欵塞九边铁骑闲黄云明妃奉帚长信殿娥睂不踏燕山尘山西老将亦无用金甲苔生土花重笳声寂静刁斗寒但把琵琶学三弄华堂秋空月满楹朱弦翠幙流明星觞行乐奏豪兴发快劒长防纷争鸣为君慷慨弹入塞莫作琵琶亭下听
　　寄邺中王孙灌父时约余为嵩少之游
　　昔我年少思远游飞行八极寻浮丘梦寐三花映絶壁昆仑倒挂黄河流主人况有淮南术要我峯头链金液石林万仞扫空翠念载无人白云湿亭亭孤鹤来缑山王乔有约予当还今年曳杖定偕汝三十六峯秋月圆岭南祁羡仲以诗见贻赋答并问惟敬秘书
　　南海祁生何卓荦题书远寄吴天鹤开缄恍对四百峯片片罗浮白云落年来岭表多词人黎欧以后谁其伦丈夫寸心在万古那能龌龊随风尘闻汝好吟兼好酒一釂千钟世希有黎生夙昔称酒狂对汝还能剧饮否高阳酒徒气若虹有兴倘过兰陵东不信今时酒殊絶试问琅琊王长公【长公近一书云酒味殊絶足洗数十年月旦】
　　余在娄江日孙齐之徐孟孺同日先后过访余以行迫不及报谢追忆二君輙成短歌
　　孙郎已老徐郎少一日娄江逢二妙赵家白壁总连城海上明珠双照耀孙郎发短垂六旬徐郎三刖仍干秦余亦狂歌称隐沦虎溪相别成大笑满眼人间失意人两得欧桢伯书及致西署秣陵二集走笔寄谢询其苍头李英
　　王生手持双鲤鱼剖之中有明月珠鲛人夜泣魑魅走珊瑚十万罗前除美人吏隐金陵畔金马铜龙谁不羡缓辔晨过莫愁里鸣珂夜入明光殿秦淮千里心悠哉瀫水兰桡那得开君家摩勒有佳句祗今何似郗方囘
　　题潇湘烟雨图
　　桂树丛生石嵓侧万仞寒云挂苍壁穷隂大泽龙蛇走緑萝防茏楚天黑行吟泽畔者谁子日暮欲归归不得黄陵美人把瑶瑟杜宇啼烟鹧鸪泣
　　詹东图有茶癖即所居为醉茶轩自言一饮輙可数百杯书来索诗戏成短歌寄赠
　　吾闻卢同有茶癖七碗清风生两腋吾闻陆羽称茶仙铜缾细酌中泠泉古来知味但如此咄咄新安詹仲子胸吞云梦蟠潇湘一饮百碗消枯肠虎丘之产茶仅斗尽采遗君不盈口防山石上青槎牙咀嚼那能烦齿牙斟酌建溪三百饼巨杓长瓢堪酩酊风炉竹几罗庭除大铛贮月来中厨松风才过鱼眼发玉乳盈缸喷香雪鲸吞鳌吸如有神淋漓醉墨驰风云一饮一挥三百首若个能诗复能酒胡生十载戒饮茶金茎日夜烹黄芽天瓢一滴欲冲举刺刺文君未相许羡君豪兴为汝歌歌成掷遡桐江波明年倘忆吾乡茗谷雨前朝赴龙井夜集郭鸿胪舘偶闻邻室有使酒相虐者余为解纷竟戏作短歌示鸿胪
　　古人饮酒戒沉湎一石萧然神不乱今人饮酒如沐猴脱巾狂叫无时休双眼茫茫向天白知交侧目成愆尤清音软谑有何意白波平地如山丘君不见张旭满引挥云烟李白一斗诗百篇遇汝那得开心顔又不见刘阮朝朝竹林醉当日髙谈遇此辈大白流离玉缸碎谢文度年八十余而歩履轻健如少新秋棹小舟千里过访且拉余徃闽中曰武夷君迟子久矣余大壮其矍铄于其行也赋短歌以订后期
　　谢君束发湖海狂飞腾若木窥扶桑只今九十健于虎白睂红颊双瞳方伯阳我师吕公友玉笈云章佩星斗人间独好胡生诗千里拏舟瀫江口自知名姓在瑶京尘世蜉蝣那得闻朝来共跨赤虬去玉笙吹向武夷君夜同方吴两生集汪士能宅留宿作新都豪士歌
　　君不见新都侠客汪士能意气磊落形骸真须髯如防鬓如猬泰山一掷轻千钧大腹便便亦何有半生但贮宜城酒日倒青莲三百杯家藏白堕五千斗暮春三月日颇长杏花半落梅子黄先生白眼空四海却来岩市登君堂堂上吴生宛如玉座右方生逈超俗博山炉中沉水香玳瑁玻璃照醁相看一笑轻王侯长鲸跋浪风云愁主人尚醒客已醉荧荧华烛开朱楼綉缛纱茵逈竒丽一卧明窻不知曙感君意气为汝歌赠汝狂名在天地吁嗟乎世途局促难为容卖浆隐博甘途穷身后荣华竟谁是眼前尺蠖嘲蛟龙生家伯兄文且武骠骑才名驾千古二兄三兄咸楚楚生也第六之名讵减五【伯兄司马二兄仲淹三兄仲嘉士能行适第六故云】城东红妆十万家朱唇翠袖争朝霞相逢不饮漫成别参差笑杀千桃花君不见杜陵布衣老且拙典尽春衣兴逾发黄四娘家花满蹊大白携生醉明月
　　翌日仝集方羽仲宅则王生为大力者负之而趋戏作短歌题汪氏壁并示汪吴二子
　　丰干里畔方干宅乔木森森向人立高堂净扫无纎尘片片明霞傍檐入主人古貌仍古心市隐蓬蒿甘陆沉片言遇我心欲醉鹔鹴立解千黄金春日春盘荐春韭白粲鲜鳞无不有乍可朝眠杜曲花那能夜欠新丰酒溪南两岸烟树深美人不见愁人心【用卢仝语】暮雨朝云杳何处明月香车返岩市
　　夏日同吴叔思东陂观莲
　　若耶之溪五十顷緑晕红酣画船暝吴王宫中十万妆明霞为佩风为裳箫鼔参差棹歌发隔岸清波照罗袜年少谁家双紫骝坐看玉腕明中流日暮香风四天起恼杀金陵谪仙子
　　题山房梅花帐
　　剡藤为簟湘为帘十幅吴绡更竒絶罗浮狂客刘世儒一扫赠我千峯雪主人清夜眠其中羽衣恍惚来相从参横斗落不知曙一枝醉抱春朦胧
　　送张英甫归永嘉因询康山人裕卿
　　两年不见张山人阮公眼白谁相亲草堂何来下孤鹤青山岁暮回嶙峋长揖辞余复行迈指防龙湫白云外语汝山中康裕卿万尺飞流好相待
　　题宣和帝御制楚江秋晚图
　　当年曽挂潇湘席厯厯云山似相识长忆江头红树村千林落照催行色隔岸人家草屋深凭阑浩啸舒尘襟长天茫茫鸟飞絶潮落汀洲龙夜吟隐见渔舟泊沙阜莎迳寒烟莽回互羣仙可望不可招虚阁凌空挂烟雾两翁矍铄巢许俦崇冈之北茅堂幽登登回顾蹇驴客撩乱瀑花天际流何人笔底开层巘貌此江南秋一片瘦金书法了可騐恍惚似入宣和殿
　　严陵晚泊
　　严公昔未遇畊钓日沉防一朝动人主始识少微星余亦任公子垂竿三十龄被发上高台浮云空翠屏双矶拳石那可坐却望三山游四溟袖里虹霓一千尺手掣鳌鱼归帝庭




　　少室山房集巻二十四
　　钦定四库全书
　　少室山房集巻二十五
　　明　胡应麟　撰
　　七言古诗一十五首
　　白纻歌二首
　　葡萄之酒琥珀缸金罍玉斚春茫茫博山炉焚沉水香翠屏朱户罗笙簧援琴鼔瑟流清商洞箫遏云声飞扬珠帘不卷凝夜霜千花万花夹蕐堂明星烂烂出东方左挟安陵右龙阳美人翠袖娇红妆秦城卫女纷成行愿君一盼生辉光清歌盈盈绕画梁夜如何其夜未央黄金为堂白玉椽翠屏珠户罗婵娟流苏帐暖春茫然鸳鸯锦被裁合欢明眸皓齿娇相怜三星煌煌月在天灯长烛明兴未阑都梁甲煎焚华轩茱茰苏合纷纒绵非烟非雾非人间引宫刻羽鸣幽兰昆仑之觞斗十千美人垂手临风前回身杂佩何珊珊珊瑚火齐间木难腰围尺六芙渠鲜惊鸿宛转飘琼筵双成弄玉俱神仙夜如何其夜漫漫
　　行路难六首感事作
　　君不见竿头鸢乘风浩荡游九天君不见栋头雀百尺凭虚俯寥廓君子雌伏安蓬茒小人雄飞势挥霍乞哀中夜如鸺鹠志意满极惊庸流时移事改恶声播遗臭墦间万夫唾君不见公孙张仪称丈夫至今行乞羞庸奴
　　君不见盘中蝇变幻黑白如丹青君不见市中虎利口纷纭捷桴鼔君子推诚洞腹肝小人柴棘横肺腑谗言交搆四国哗贝锦百匹张云霞邦家覆败手足露絶膑刳肠示行路君不见江充举族无极殱有北陈诗盈简编
　　君不见帐前蚊侵肌啑肉无时停君不见襟前虱饮血膏防休息君子守道甘困穷小人聚敛恣胸臆谿壑之欲浩无涯狼贪蚕食肥私家祸盈孽满罹刑辟昆冈火延灰玉石君不见梁冀籍赀元载诛黄金满谷成丘墟
　　君不见波间蜃吞吐楼台倐千仞君不见岩间蛛四张罗网迷空虚君子行善苦不足小人济恶才有余沉机伏弩绊飞走变幻诪张何不有术穷数尽来天刑青防白昼飞雷霆君不见林甫剖棺桧丑缪千秋永刼昭大戮
　　君不见墙畔蝎猛刺如山蚀金铁君不见泽畔蛇恶氛涌雾张狞牙君子乗时沛膏泽小人并日行凶邪一朝无处肆酖毒余愤凭陵螫草木噬人旣尽隂祸延刀锯鼎镬快意飱君不见阳由弃市俊臣族天道好还如转毂
　　君不见海中鳄利齿如山逞凶虐君不见穴中狼巨口如城当道傍君子好生戒苛慝小人毒害盈刚肠积尸累累血成堑意气扬扬了不变神人共愤罪恶盈百骸分裂宇宙腥君不见董卓然脐侯景灭万古元戒车辙
　　围棋歌赠黄生应魁
　　嘉隆奕者师鲍髯敌手燕台惟小顔琅琊门下角程李斧柯欲烂天东南四明岑干出稍后自说髫龄遇神授一时诸子皆偏师何能突过顔鲍右迩来国手归维扬方生日新最擅场天马行空絶蹊迳喧啾百鸟鸣鸾凰防稽黄生名较晚负局携家傍天苑蹇驴破帽春明门落落乾坤孰青眼当时奕道颇有声十年贾勇争时名一朝神理洞仙着骅骝独步长安城落子濳思动移日梦入巴卭四仙窟有时大敌交中原徃徃一枰竟秋夕兵锋所指无羣雄铮铮劒防摩苍空虚堂棐几对剥啄晴天雨色交长虹猛若重瞳战钜鹿竒如邓艾收西蜀槎山通道防有神斩壁开关恣腾逐卽当死地偏用竒背水援桴号令驰俄看赤帜树高垒股弄强敌如婴儿倐忽长驱走雷电太白经天助鏖战全齐陡下七十城雄赵一坑四十万长安五侯不乏材连云甲第朱门开高轩驷马竞延致争先结袜黄金台黄叶盈庭仆夫卧风雨萧萧烛花堕斧柯几烂局未终不觉晨钟彻高座唐时供奉夸积薪生岂冢嫡繄后身荒丘仙妪姑若妇九枰口诀畱千春丈人耽奕自蚤岁飞将词林絶无对茂五品输江郎遇尔那能不心醉嗟嗟黄生意气豪岂徒覆局兼含毫上书无路谒明主狂吟易水风悲号世人沾沾事酒肉高盖峨冠耀流俗生徒工奕仍工诗老向金华走碌碌黄生黄生歌莫哀三公九列俱尘埃不见东南八万仞寥天石室青霞开奕罢两奁收白黑局上亏成总虚掷乗云且逐胡先生跨鹤鞭龙访太乙
　　后围棋歌再赠黄山人
　　隆万以来攻奕者歙有小吕闽小蔡黄生崛起禹穴中倐忽时名共当代丈人丱角游长安国手何人不针芥鲍顔二李卢及岑次第携枰入东岱中原豪杰屈指空晚得方生最称快方生巧思凌古今游戏神通了无碍永嘉方生并时出名姓俱同剧堪怪少年复有六合王浸浸渑池欲兴代黄生善战尤自负夙昔疆场构吕蔡方生之下三子优叱咤登坛勇莫逮有如孟德肩孙刘鼎足三分建旗盖碁虽小道实可观生也精进迥不懈并吞割据霸图刼杀侵渔尽变态楸枰落子大势分先着纷纷布要害吾观此道与兵合一一为子陈梗槩攻城略地创都邑背水依山列营砦发纵元勋首帷幄指画竒谋洞蓍蔡援桴击鼔事征讨跃马横戈奋骄怠湘东一目宁久长大舜重瞳迄推戴三千牧野行造基百万昆阳坐奔溃大军涿鹿平蚩尤孤卒鸿门闯樊哙混壹区夏秦有权表里河山晋无害成臯坚壁控土宇函谷封泥距关隘含枚定陶袭项梁巻甲隂平走邓艾七纵七擒启荒服八战八克定边塞岁时吴魏争长江日夜梁唐鬭夹寨乗风帅众下井陉冒雪濳师抵淮蔡晋阳三版浸难没卽墨残都守无奈阖闾贪欲甚蛇豕勾践隂谋桀蜂虿推锋白起劲若飞持重亷颇老能耐卢狻李密王世充鹬蚌高欢宇文泰东西并举骋全力南北中分各两大气盈量满隳成功忿削贪亡示明戒入神入圣穷幽微爲虏爲王决成败棋与兵合种种然始作何人世沾漑相传放勲教丹朱上圣无縁发机械或言战国尚雄略余习纵横此流派丈人髫岁负棋癖铮铮铁中号亡頼一枰悬榻昼夜攻寝食俱忘减腰带回光返照念载余四大部洲任成坏胡来遇尔重作歌见猎浑忘喜心汰下车搏虎众欣悦拍手其如士林訾尚忆斐旻舞劒时道子挥毫摄千界崔家延伯每临阵亦借僧超鼔豪迈雄才絶艺两间值怜汝求言日瞻拜虚堂洒墨元气流万壑寒风度天籁君不见休仁中正蚤已没待诏师言近谁再仲甫四篇差足存伯祥三路逝安在由来一局尘世空底事妻儿溺贪爱君不见巴卭仙橘大于斗商山四翁乐相待九枰输我愿未酬防擘龙肝了余债他时负局寻先生洞壑金华乱峯外【防稽黄生奕为过江第一流而诗亦佼佼一日邂逅黄金台上持巻乞余赠言嗣是亟见亟请今且逾十八载矣顾余卒卒亡寸晷之暇仲冬扁舟北归楸枰尘积不胜技痒因抽笔为长歌食顷便成余兴勃勃复摭拾古今与兵家合者数十百事饾饤兹篇勉之黄生努力精进异日者荒郊仙妪可亡请益于九枰外矣】
　　武林大雪程太学仲凯邀同张总戎黄刺史徐司理钱文学吕山人泛棹湖中泊南岸放歌徒步入龙井汲泉瀹茗延赏至暮乃归
　　雪花夜半飞三竺万壑千岩恍如玉新都程生太好事曳杖清晨叩茒屋手持三百青铜钱要我湖头豁尘目茂先叔度钱及吕斗笠芒鞋恣追逐伟长诗思亦横发首御肩舆入穷谷觞行到手不暂停鹦鹉鸬鷀互相属人比竹林差有余客方莲社宁不足阶前竒石叠层巘洞底流泉吐深麓山僧瀹茗作清供色香味美迥可掬蒲团棐几媚优鉢竹院明窻照薝卜幽深若与尘世辞昬黑将求上方宿或言狞虎山下过吾意神龙井中伏诸君先发余少畱爲语平头免刺促四百八十金银台防策黎睂入天目
　　钱象先过访深雪中徃报不克短歌柬之
　　武林夜半北风疾雪片垂天大于翼孤山老梅僵欲死跨蹇呼舟漫寻覔东吴钱生住昭庆拥褐高眠送长日吟成字字敌琼瑶皎若天花堕禅席忆生三月来武林啸傲西泠事琴奕怜才总称陆士衡好士亦有徐元直穷愁骨相自古然典尽鹴裘壁徒立沾沾访我空巷中把赠明珰示亲昵风尘勃窣倦奔走咫尺钱塘梦瓢笠朝来策杖拟寻汝泥泞堦除没双屐美人娟娟隔湖水一望云山思无极登坛大老俨欲尽艺苑今谁占名籍羡君咳唾饶珠玑下里千夫走辟易文通老朽叹才尽形秽那能不趋匿醉拈秃管书短章小刺聊当正平掷他年把臂姑苏台倘许忘年订金石
　　仙橘行赠吕生
　　吕生好奕良有年口如悬河决百川凭陵负气双眼白强项肯伏公卿前自言勍敌止方蔡三人海内季孟间楚中近有朱氏子黄王以下知无前朅来武林四阅月室中薪尽晨无烟临安富儿不好事日夜空囊扪酒钱一朝遇我湖水曲脱巾大叫狂呼天先生名姓久岳立愿得片语垂人寰忆乍持刺远谒我蹇驴薄暮西长安尘埃碌碌不称意云萍此地仍周旋试生伎俩果精絶疾风飞雨鸣华轩唐时待诏宋供奉齐梁中正俱流传胡爲终世仅布素江湖老大垂华颠吕生吕生勿复言才高自古多迍邅煌煌国匠抉天巧造物小儿宁汝怜不见先生坐诗癖百忧万恨攒睂端荒丘姑妇两竒絶橘中四叟吾忘年他时芒屫防挈汝一枰柯烂青霞天汤隂王翁年百八十矣而肌肤绰约若处子且豪饮数斗不酲座间出诸名流赠章邀余继作
　　王仙翁发如孤鹤顔如虹大腹便便贮河汉鲸吞鼇吸三千钟纹蹙起隐胸后玉璜炯炯横双瞳睂毫耳毫灿霜雪时人不识呼社公步轻履坦疾于箭周行五岳携孤笻自言今年百八十九朝旧事盘心胸高谈正俨目睫信阳北地俱儿童大还曾受柱下老素书亦从河上公王母瑶池燕周穆仙源几度桃花红昆仑阆风不肯住脱身混迹游寰中朅来瓢笠武林逍湖光山色聊从容飘然遇我云水窟谪仙大叫呼人龙初平骑羊去不返子岂有意仍前踪金盆玉壶亦咫尺翩翩竒骨宁凡庸感君意气爲君歌参差两腋乗长风却忆玉皇香案侧丹台恍惚曾相逢尘埃堕落经几刼欲骑鲸背飞寒空大鹏希有俨相值遨游八极追鸿防他时再赴易迁约仰天大笑扶桑东








　　少室山房集巻二十五
　　钦定四库全书
　　少室山房集巻二十六
　　明　胡应麟　撰
　　七言古诗一十七首
　　李大将军惟寅得唐呉生观自在菩萨真迹长裾跣足天男相一洗世人称谓之谬且荘严妙好六法具备非五代宋元诸名家所办因手勒心经其上而属余长歌识之
　　画师崛起开元日万象毫端鬼神泣前无顾陆曹卫张二李阎韩总非敌胸中六法参羣灵解衣盘礴流风霆斯须宇宙落指掌茫茫大块愁凭陵曽画元皇帝庙隐见人工夺天造杜陵老子笔扛鼎恣冩篇章豁怀抱金茎碧瓦扶雕梁旌旗冕黻争飘扬词锋绘事两突兀恍揭日月悬宫墙裴旻将军号大侠力恳丹青荐冥业干将起舞烂白虹倒掷寒空日星裂尔时逸气横须睂狂墨乱洒秋淋漓辟支罗刹俨飞动旁观辟易惊神竒吴生一去八百载后起何人划真宰徒闻冩照推扬光未信登坛属王霭脱壁庸庸孙梦卿五朝人物传虚名宋元能事着山水开元遗迹如晨星此帧大士最殊絶妙好荘严种种列珠玑璎珞被四体咫尺天人共颃颉高堂十仞云婆娑彷佛朱阑临普陀俯窥渤澥仅涓滴青莲一瓣扬洪波刼风万古吹不动金身丈六天嵯峨大悲显化遍五浊宰官帝释随呼呵有时幻相示闺閤世人眯目谈娉娥卽今看画岂待说幅巾长带垂山阿谁其摹勒事琬琰侯也功德真江河忆侯夙世住灵鹫金粟如来本身后阎浮一念偶下移暂寄貂蝉曳华绶将坛文苑双张皇八荒九域传琳琅鸡林百金买只字徃徃逸调追河梁生平寳此若垂棘树下杨枝宛曽识焚香手篆般若经照耀丛林炯双璧朅来示我令作歌欲嘘甘露回沉疴才枯思竭腕力弱仰天白眼空摩娑惟余与侯深肺腑意气铿铿迈今古侯能射虎过裴旻余非雕龙愧杜甫吴生千载若有縁三生裴杜重周旋安得再起斯人貌君虎头燕颔相堂堂九尺玉立麒麟前他年云台烟阁第一书姓氏为君大挥十丈之如椽
　　易水垆头放歌怀庆卿
　　君不见高渐离举杯击筑天淋漓君不见鲁句践叱咤干将起雷电十载荆卿游酒人褐衣短后随风尘一朝匕首刺秦国白虹千丈垂嶙峋貔貅万亿夹广陛阊阖眈眈虎狼睨羸躯五尺掉臂入勇慑孟贲走庆忌世儒刺促计成败胡不身履斯人地君不见十三杀人秦舞阳死灰踯躅秦宫傍当时孺子果怯死捧图胡以来咸阳乃知鼎镬良可蹈一时感激轻毫芒豆羮箪食色陡变况持白刃游朝堂天门峩峩九重辟六师七萃纷张皇从容步履若无事俯视政也如蜩螗图穷督亢刃廼见至今神貌犹扬扬伟哉大勇旷百世共工项籍争雄强八创嬉笑总余事沾沾俗士徒称扬君不见聂政大呼本仓卒専诸进食元潜藏豫生毁形伏桥厠谁哉十目交嵓廊三人视卿孰难易一死虽同蹈死异吁嗟太史传刺客百代何人奋高义我来易水吟悲风萧萧匹马随征鸿当时壮士岂复得黄金台舘徒穹窿为卿作歌酹卿酒恍忽精灵下携手田光鞠傅渺何处独徃城南问屠狗【太史传诸刺客其事惟荆卿至难子长摹冩亦极感发余累有辨折详笔丛史蕞等书】
　　醉中放歌五章
　　君不见北斗精天瓢湛露浮金茎君不见酒泉域甘醴瀼瀼地中出三浆沆瀣盈帝壶觞泛昆仑尽红液从知大造亦耽酒不乐人间复何有笑杀移封唐汝阳两缶能令风伯狂西园公子号无忌一醉瞢腾小天地
　　君不见放勲尧千钟一饮常逍遥君不见重华舜百觚一举受天命袗衣鼔琴二女果多寿多男祝神圣谁云至禹衰帝德防酒千秋肇仪狄鄙哉巢父及许由一瓢不保箕山头何似携将贮醁荡荡巍巍九州牧
　　君不见秦祖龙布衣十日咸阳宫君不见汉高帝击筑登台望天际驱山鞭石魑魅走素媪云中夜流涕威加四海巻六合匍匐平城命如叶不因大风沛上歌千秋胡顔较仲多博浪沙中副车碎底似平原浃旬醉
　　君不见鲁仲尼圣德巍巍穹壤齐君不见姬公旦赤舄忠勤古今擅有孚濡首系易终惟汝无量不及乱呜呼周孔两大圣欢伯时时见亲幸胡爲屈子游江潭独醒反被蛟龙餐谅爲名士传不朽但读离骚饮美酒
　　君不见东王公金茎琼醴延青童君不见西王姥高宴瑶池万妆舞白云在天丘陵出青雀飜飞报汉武列仙羣圣三百六笑揖天姝美如玉东方小儿下界游蟠桃三熟仍三偷蹔解貂裘换云液我欲乘风上八极
　　后醉中放歌五章
　　君不见陈孟公席间壮气嘘长虹君不见孔文举座上宾朋剧风雨金罍玉尊酒满堂跋扈飞扬恣豪举才疎志大差足惜投辖楗关政堪语人生倐忽同蜉蝣夜长昼短秉烛游千秋饮者传异代汉魏王侯竟谁在
　　君不见阮嗣宗竹林白眼天朦胧君不见陶元亮破帽东篱漉家酿五斗何如归去来长啸垆头兴逾王谢公双屐嵇公琴明哲胡爲异霄壤步兵臧否吾所师柴桑三径嗟无资当时一官不自保百代声华擅文藻
　　君不见张季鹰放浪江东称步兵君不见晋吏部醉倒瓮头笑行路衣冠龌龊徒槛猿富贵斯须草头露奸雄窃国中华乱日月何如醉中度鲈乡亭下风飕飗高标想像垂千秋不因酣卧遭束缚后世何縁有毕卓
　　君不见太白翁鲸吞鳌吸三千钟君不见少陵叟蝉腹肠三百首狂歌痛饮差快意典尽春衣漫回首身后河山千载名生前宇宙一壶酒人生有钱付酒家十日五日倾流霞今辰何辰夕何夕试问耒阳与采石
　　君不见王长公彩毫万古称人龙君不见汪伯玉一醉頺唐倒千斛太常斋日不禁酒岁岁如泥三百六金华邂逅赤松子潦倒乾坤洞肝腹弇园澹园及太函悲风宿草俱茫然当时把臂谁上坐老泪河山夕阳堕【平原道中无侣卧卜舟独为十日饮饮醉日为一短歌前后各五章荒唐谬悠间以诙滑礼法之士咸诮弗根典午林下诸贤顾跃然羣起和我聊复掇而存之】
　　长安僧舍邂逅荘山人静父余初未之识也静父独以意契邀余啜茗禅榻中翛然竟日垂别问姓名乃相顾大笑赠以此歌
　　黄金台下荘静父啸弄云烟天尺五烹葵拉我远公社错落芙蓉剑花吐经年作客咸阳东浩歌击筑飞长虹貂裘敝尽归不得五见黄叶号西风何日相将武夷去桃花九曲流春红丹青楼殿四百八醉谒上帝金银宫
　　晋陵夜泊寄怀张总戎黄刺史
　　君不见黄叔度胷次汪汪千顷波君不见张茂先襟怀朗朗百间屋萍踪邂逅天东南把臂论心洞肝腹张公僦舍宗阳宫生平侠气摩苍穹高牙大纛屏一壑十年钓艇横西风黄君卜筑紫阳岫四壁图书坐清昼雌雄二剑巧相值错落寒光映袍袖一朝遇我肺肝亲青天散发成三人把杯白眼望晴昊寒冬大壑廻阳春围炉暖阁坐深夜弹碁覆局流星文形骸不将尔汝隔徃徃一诺悬千钧邀我湖头结新社春花秋月长为邻何意风波起仓卒转盼交游异南北脂车秣马发中路把袂河梁壮夫泣青衫潦倒困一经俯首王门弄齐瑟平津相君差快意吐哺延宾近东壁客星帝座宁久眠梦入桐江钓鳌窟吕梁震泽天茫茫极目飞云横太行遥看亲舍宅其下霜鬟雪鬓垂高堂功名富贵果何物经时乞米留长杨扁舟便作五湖客重孥十口歌沧浪黄河浊浪浩无际支祁魍魉争豪强大鲸如山奋鬐鬛参差一叶浮沙棠穷途厯尽抵淮甸南下维扬疾于箭却忆张黄两故人宿昔河梁涕沾面男儿有身百不忧千秋大业宁公侯三孤九列亦余事荣华倐忽同蜉蝣君不见张公英雄盖一世烟阁云台了无系防却麒麟第一人独徃寒山问真谛君不见黄君意气横青霄一麾海上游逍遥垂天大翼六月息中林徃徃嗤鹪鹩我今胡为尚泥滓布袜青鞋共吾子四百八十金银台割防湖山誓从此
　　闻清源王孝亷得第将归戏为短歌寄讯
　　王郎再谒甘泉殿一日声名满畿甸中天百尺黄金台走马看花亦堪羡清源栁色萦啼鸦红妆十万娇明霞若个新知莫愁女独倚高楼望宋家
　　燕中日闻文仲使君手书寄余不达而返短歌讯之
　　忆昔仙鳬下东国种露栽云遍城邑至尊召见明光宫上考呉公书第一含香郎署五载余大府却拥专城居黄堂赫赫五马贵翻令尺素来樵渔宛转双鱼瀫江畔为复浮沉付殷羡美人如花若耶岸迟我同开越王殿
　　蟠桃歌为大学士赵公赋
　　君不见大罗之天天尽头峨峨五城十二楼金银台殿四百八瑶池阿母乗苍虬上有蟠桃枝下拂昆仑丘托根层城顶倒影弱水流一花三千春一实三千秋一花一实递开落沧桑亿万増牙筹成周穆满慕长世飞黄騄骥凭空游西华设燕坐树下欲噉此果不敢求元封武帝候青鸟行厨玉女罗天球贪心欲植上林苑讵知人代同蜉蝣东方本是谪仙子三熟三偷混尘滓巨灵一见呼儿曹函谷于今气长紫池头又阅三千年几看渤澥成桑田玉桃偷得不自饱却来东阁登华筵玳瑁筵开近平乐南斗为樽北斗杓中使传觞太液亭大官行馔甘泉幙五陵冠盖何絪緼八荒一气旋洪钧三年三月十三日河清海宴飞祥云老人星见紫微侧百辟趋锵酬相君相君世胄本清献琴鹤风流谁不羡焚香告天天下听炯炯灵台絶欺谩龙头晚达升长杨要将只手扶纲常触喉时宰甘播弃一麾南海趋衡阳采药罗浮巅折梅庾岭旁朱门凿防窱勾漏扪丹方拂衣却返严子瀬六洞三山逈相待背城十里金台尖买断寒崕碧霄外嵯峨絶壑悬飞龙白云紫霞涌雪同流泉百尺清见底喷珠潄玉声玲珑灼然灵境果竒絶彷佛藏书神禹穴初平骑羊当昼过大士双林话禅悦东山一壑宁久扃应图处处悬丹青南阳抱膝卧岂得纁东帛来缁軿乾纲再振寰宇辟左列防龙右垂益一朝百揆司盐梅万姓欢呼荷天力和衷协德居承明正笏垂绅临大廷帝心黙感九重上划然天地回清宁维时西夏变仓卒奋臂凶渠一呼集包藏祸心结狂狡当宁皇皇食为昃东方岛夷弥陆梁篡窃故主图开疆玉京一鼓平壤破揕胸车辙矜螳螂中原旱魃播灾祸十家九家望门饿三方大难丛一时奸豪所在盘蛟螭谁其帷幄运竒策太阿白日飞丹墀天威咫尺强敌下汛扫妖氛出宁夏两宫赈给十郡全民忘旱魃爲丰年总戎经畧度鸭緑敌骑仓皇军尽覆朝鲜故主仍复都稽颡西飞乞臣伏区区鹿蠡左右王纠集万众窥辽阳王师一出尽瓦解槖驼千队俱奔藏南北东西尽安辑伟哉相业不世出驱除咸谓参等劳发纵伊谁匪相国宫府一体忘喧嚣皇储出阁安勤劳一人元良万邦肃功百房杜追防陶俯仰天心念良弼五福煌煌厥躬集越裳翡翠日夜输肃慎波臣到重译卽今寿域开明堂桑弧蓬矢罗圭璋十方翘首望霄汉含哺鼔腹歌陶唐天子传宣下丹阙尚方亲赐浑羊设金钱粲烂内府储品馔珍羞路填咽维时春暮百卉荣梅李杏柰俱生成牡丹今岁尤蚤发如云锦披仙城独有蟠桃隔瀛海圃蓬丘断樵采乍宵东走过吉云偷得持觞献真宰真宰年才七十强丰颐广颡形貌康四聪四目明且达俨如威鳯游岩廊孙枝绕膝百千指兰玉盈庭照罗绮面前罗拜但防头乐事世间谁更比愿公酌我酒听我蟠桃歌不爲万间厦奈彼寒士何听我蟠桃歌愿公酌我酒大庇寒士顔还须栋梁手蟠桃歌莫浪嗟愿公岁岁倾流霞姜公八十造王室卫公九十勤王家阿衡百岁佐商运云台烟阁传无涯










　　少室山房集巻二十六
　　钦定四库全书
　　少室山房集巻二十七
　　明　胡应麟　撰
　　七言古诗一十一首
　　金坛邓孺孝以易诠见寄赋答时舟过京口
　　垂髫梦入华阳洞耳割乖龙兴飞动茅家兄弟骑赤虬握手胡生唤珍重金坛坛上邓伯羔谪籍何年离大茅三山长啸俯六合濯足瀛海霜空高防易研朱闭蓬户尘世浮荣瞥朝露韦编几絶不肯休恍惚羲文案头晤成书寄我十万言言言尽抉参同诠丹霄择日待冲举何物黄金称大还还山高拄九节杖一见初成讶神王传语山中白衣相屈指相逢大罗上
　　洛阳春色图题陈道复水墨牡丹【乃黎惟敬出都日持赠者】
　　二百年来画花卉吴中沈周称第一颉颃并数陈生淳不事丹青祗水墨天机一派掌上流尽扫铅华露风骨家鸡曩昔厌余子迩岁声名陡籍籍吾家此巻尤絶竒不向长安市中得南海黎君夙遗我把袂河梁示亲昵牙籖锦轴题八分四字犹存故人迹忆生袒裸盘礴时颐指羣工若役中山大管操如椽半醉掀髯见真率桑皮丈八横高堂元气茫茫堕儿席姚黄魏紫信手拈瞥眼千花万花出须臾四座廻春风媚李秾桃总辟易青油翠幙张层阶十二雕阑防倾国天然富贵压尘土底事珊瑚鬭玉石盘行玛瑙夜色殷屏敞琉璃曙光湿琼楼特起明朱霞玉佩低垂映红日女英嬀汭偕娥皇飞燕昭阳倚合德廊开响屧西子游亭俯沉香阿环立霏烟绾雾态不禁握雨携云状难悉枯枝断榦若草草嫩蕋防英转奕奕芳菲恍度洛水头烂漫如栖上林侧咄嗟陈生何太竒十指参差幻帝力含毫肯避造物嗔落楮翻令化工泣经时顾凯笔欲飞旷代徐熙品推逸赵昌形似真儿曹黄监精工讵伦匹爲拈老句题册终跋扈飞扬逈相敌连城十五差足偿美锦三千复何惜卧观旬月仍巻还笑杀明诚録金石【丹图以直重巻还赵明诚得徐熙牡丹】
　　于生歌赠鳯鸣
　　齐东于生太竒絶草就征西才十八万言落笔风雨惊白眼青天对明灭忆生年少歌远游兴到扁舟夜中发娇妻稚女了不顾一苇苍茫泛吴越防稽秦望攀嶕峣回首山隂正飞雪四百八十金银宫湖上烟波若涂抹移舟却向姑苏台扬子涛声暮填咽石城城南访莫愁画栋雕甍管弦列平康巷陌人如花散尽黄金等尘屑万金散尽归故乡斑烂菽水娱高堂三冬文史业颇富骅骝騄駬争腾骧一经耻逐蠧鱼老摩挲石鼓临钟王解衣盘礴得画理朱栏澒洞浮潇湘禽鱼小景各生动飞鸣宿食交林塘明窻净儿拂缣素虎丘细酌焚清香名流满座挥大白百觚一饮雄高阳酣来如意舞精铁双龙错落回精光一朝遇我荘岳底飘然挟刺来茅堂念年魂梦走瀫水龙门渺邈如天阊先生牙颊肯终惠蟭蛲努力追飞黄嗟余濩落拙且蹇江淮一旅徒披猖中原屈指故老尽卽今二仲谁求羊邂逅逢生竹林下有如阮籍偕嵇康淋漓麯糵岂无意仰天大笑神飞扬男儿事业在十指述功纪德皆文章高冠大盖等澌沫电光石火徒张皇生今二十甫逾八声华悬乡邦歌处呻吟总金石赋成咳唾俱琳琅山东英妙孰卿比长缨直欲搜穷荒他时掉臂走双阙天人三策摅岩廊名成弹指竟大业肯将肉食移青缃春风乍夜变杨栁娟娟别思盈河梁念子殷勤若胶漆纷披大雪携壶浆男儿抗手讵足论新秋计日来余皇芒鞋布袜吾共尔翩翩结束穷齐方云霞万仞蹑梁父七十二帝骖翺翔磨崖絶顶勒名姓卧看海日生扶桑
　　读汉寿亭侯庙志歌【有序】
　　关忠义侯庙祀遍海内独履歴自陈寿本传外槩亡足征寿书体存简质赖裴注赡缛差足证明而是传参伍殊寡迨胜国明初杂剧传竒与市井之演义出而忠义生平事迹混淆极矣左辖蒲州赵公产侯同里因防元人所修汉寿亭侯志详加订覈扩为兹编余讽诵兴怀辄缀长歌巻末百世而下得亡以为知言也
　　芒砀天开九州牧白水中兴符赤伏炎精四百运数终海防分魏吴蜀巍巍忠义起解良精忠大义扶三光南权北操两巨猾侯也睥睨如蜩螗忆破袁军访昭烈十万貔貅俱胆裂飞身立取上将头掷向曹瞒血犹热荆州坐镇推元戎恢图汉室除奸雄举襄围樊势破竹七军电扫如秋蓬禁俘德枭两雉兔大泽艨□莽廻互天崩地坼华夏惊六合几完汉时故自许以南遥受盟壶浆箪食傒汤征笑杀曹瞒挟汉帝中原无穴逃长鲸苦恨东吴众蟊贼割防河山骋诈力隂谋秘计日夜萌举国昬昬效鬼蜮贼防诡避逊嗣兴甘言宻饵藏戈兵侯也胸怀豁云梦那知故穴濳分崩樊围不没仅三版赤手荆州竟徒返麦城困守临沮悲今古英雄递扼腕侯亡逾月防亦亡流芳遗臭垂青缃汉统兴衰实侯系防身百斩宁堪偿权本狼贪逊狐媚防德于时偶参防皇天有意灰炎精讵曰羣奸志能遂玉泉之山紫气屯侯今世世为明神童孩走卒竞瞻拜万年庙食昭君臣皇皇左伯亦蒲产异代同心帝猷展执鞭想像回英风欲起侯躬诉凄惋九原不作空踟蹰拮据徃事垂璠璵青缃触目覩顔面侯也恍惚来前除云旗飘空互明灭铁马金戈俨腾踏纷纷成败论后人蒙瞽何由覩双睫东阳腐儒史笔流褒诛只字严阳秋为侯作歌侯俯读掀髯一笑诸吴牛
　　逍遥篇爲袁履善八秩赋【有序】
　　袁丈履善行年政八十矣而色若孺子且步履矫轻筋骨强悍神明之用老而逾王至谭眇论俨叩巨钟河悬海翻亹亹不竭饮酒奕棋赋诗染翰浃辰倾宵即壮夫未易追也是秋闻余匏系湖上挐舟千里属赋长歌为寿昔卢照隣抱疾幽忧一旦遇孙思邈慨然作赋以自况乃余年垂半百齿发变衰而袁丈方霞举轩轩泠然天际今之所遇得亡犹昔乎夫上古有大椿者八千岁以为春秋而袁丈年甫八十夫荘生之防此特其兆端耳因稍次其厯履为逍遥之篇
　　国初词人袁海叟白燕篇章脍人口风流文藻二百年载覩当今沔阳守沔阳刺史真人豪弱冠雄心蟠巨鳌射策曾同弇州榜三山彩笔飞寒涛白防青衫走燕市杜曲东风绾游骑黄金台舘千尺强击筑狂歌五侯避长杨执防甘沉防一麾出守辞神京朱旛皂盖列先后峨防大舳浮江城江城八月天茫茫九疑七泽连高唐岳阳楼头唤杜甫乾坤万古留诗狂吏事纷纭苦拘束回首家林梦松菊拜迎官长折腰领鞭挞黔黎碎肝腹文人拙宦自古然丈夫讵乞儿曹怜区区五斗若毛发肯将一饱酬如椽步兵江东兴飞越两屐秋光路明灭爲园半割三泖云筑室全邀九峯月九峯三泖长逍遥飘然越海来轻桡金银梵宇四百八烟霞石屋攀岹峣畴昔逢余大堤上拂拭楸枰互神王持杯恍缔竹林友醉眼朦胧豁霄壤四腮鲈熟归兴浓河梁对拆双飞龙重来握手瓦棺寺烛花夜半流残红闻道今年政八十步履康荘防蚊翼家家拂席延林宗处处携觞候安石嗟余落魄雅好游夙生药物攒睂头看君耄耋若孺子香山洛社同优游玳瑁筵开虎丘畔矍铄亷颇老能饭芝兰玉树森庭阶舞防含饴剧堪羡何来初度地藏符孟秋晦日悬桑弧今年七月月小尽安期一夜来蓬壶太白浮公爲公寿尘世浮华孰先后灵光一柱海岱间屈指君王问耆旧防灵琐琐未足夸瑶池几见飞桃花春秋载阅大椿厯青牛相逐还流沙
　　布帆行寄徐使君【有序】
　　先是惟得使君以青雀见假自淮达燕至是晤余彭城复辍所御艨□载我十口两入帝都行人亡恙秋毫使君力也爰赋长歌属之榜枻凡八百八十言
　　吾家大罗上絶顶増城楼醒逐东方生窃桃瀛海头罡风起八极吹堕苍精虬支机隔银汉织女忘牵牛男儿意气凌千秋如椽十丈轻王侯兰陵美酒三万斛百觚一饮眠糟丘吴娃越童两绰约妆成累月弹箜篌参差狂态发中座不告妻子乗扁舟山隂夜半六花绽雪片纷纷堕高防戴家慵夫唤不应载得西施若耶畔五湖泛宅天茫茫九疑合沓连高唐巫娥握手呼宋玉朝云暮雨啼英皇北望宸居建章起西笑长安兴难已大江东下飞寒涛南顾洪河疾流矢乱山芒砀寻真龙咄咄新丰亭长公甘言鼎镬绐父老弯弧反躬如逄防谷城酹留侯缅怀游赤松胡顔教隆准背约追重瞳侵寻楚事去垓下贪天功时无轩辕帝防子皆英雄乃知畴昔广武叹步兵衡鉴悬秋空丈夫白眼甘恸哭忍将涸辙行途穷彭城困阨古来有踯躅徐卿望余久尊前片诺肝胆倾苦忆忘年竹林友楼船一借张孝亷勃窣犹堪事奔走齐滕鲁卫遵遗墟极目黄河蓟门栁蹇驴蹩躠窥蓬莱华阳碣石俱尘霾道傍叱咤鲁句践白虹怒吼昭王台左掣雕龙右屠狗乾坤嚄唶双青鞋俗流惊怪颇欲杀先生玩弄如庸孩故园松菊渺何处拂衣长啸吟归来亲舍夷犹太行麓抱膝躬耕事樵牧长镵谷口时逍遥防缀鱼虾伴麋鹿石羊成队闲金华丹崖翠壁流胡麻支机却访鹊桥畔寻源直驾昆仑槎长洲宫阙闭荒苑潮打空城秣陵晚垆头谁问太白星六代残碑吊苍藓夕阳竚桃叶双桨沿前溪莫愁卢家妇邀我长干西临春结绮蔓狐兔白门禾黍空高低笑杀当时景阳井三人贯索如连鸡步旌旗逈回合灯火防沟互明灭珠帘十里歌吹浓一派箫声广陵月青楼宿紫薇绣幕围罗衣征夫念长路明发临淮圻使君弹指诧歴岁大纛高牙坐相慰布帆不厌长康痴安稳行人出徐沛嗟余畏路频远游羡汝急流真勇退挂冠神武殊匆匆黯淡乡心入鲈鲙砍鲈鲙匀秋霜张锦席浮沧浪大姑迓客来南康小姑送客过浔阳武昌黄鹤爲君下阑干百尺摩青苍买得秦人避秦地夹堤红树回渔郎拂衣偃息武陵洞白云如絮萦轩窻人生俯仰贵适意筑宫冲漠朝羲皇危亭四顾象纬列九琼笈罗缥缃噫吁使君卧岂得緑野平泉漫营室苍生四海唇嗷嗷翘首经纶帝三锡司空治水魍魉愁太尉登坛鬼神泣降生名世讵偶然突兀麒麟候顔色庙堂计日诹雄图扫除日本平海隅天吴迹海若徙鸡林重译来长途勲庸奕奕树彛鼎飘然一苇还菰芦三千行圆八百就刀圭入口升蓬壶此际胡生满谪籍香案仍居玉皇侧大鹏希有行相逢浩荡扶摇骋八翼营营下土同蜉蝣天上宁知总旧识蟠桃尽摘圃霞烂漫瑶池醉千日寄俞声父广文俞君六十而意气壮甚投余万言之书愧无以报报以短歌
　　俞翁六十形貌苍胷中壮气何昻藏唾壶击碎铁如意独夜悲歌神慷慨素书双鲤乍遗我剖之字字皆琳琅丰城双劒久埋狱谁从石匣提干将载读名山两游记雄词直上追班扬琴声四壁响空翠云霞万叠流青缃兴来便欲远寻汝青鞋布袜双翺翔丛霄絶顶跨鹏背侧身南斗呼琼浆晨风不假子安便滕王髙阁天苍茫珠帘画栋永寂寞何人百代垂文章参差念汝袖中刺片帆计日来浔阳琵琶亭下遇商妇荻花枫叶吟秋江洞天携手三十六醉鞭乱石成羣羊王门鼓瑟让儿辈沾沾白雪弹清霜谁云烛武非少日即今圣主开明堂魏尚云中阨羣吏楼船十丈横扶桑一朝谈笑生羽翼至尊投袂呼冯唐君不见公孙片言合武帝千秋爵位髙明光【余君寄余杂文甚伙】
　　度辽行再送万中丞
　　山西万侯真丈夫豪名七世闻匈奴虎头燕颔鐡作肤弱龄猛气吞于菟担簦挟策游天都赤手欲把苍生扶九重含笑留操觚一麾重镇分铜符念年大白挥酡酥雄心日夜驰伊吾渔阳鼙鼓动地呼至尊辍饭思良谟仓皇颇牧勤朝晡玺书十道飞平卢紫貂三锡来屠苏清酒黄封传玉壶酒酣耳热声呜呜掷杯慷慨登长途貔貅十万听援枹鹅鹳三千随渡泸八百家丁操仆姑甲光耀日天糢糊朝鲜箪食歌来苏王京一扫空萑苻楼船鸭緑江平铺长驱海若縻侏儒釡山对马风摧枯西飞清政魂先徂六十六岛追逃逋行长骨碎行头颅生擒关白如蝼蛄金人夹道陈休屠至尊前殿临赐餔子孙奕奕封金吾河山带砺名公孤一编黄石垂孙吴山西万侯真丈夫
　　昌世孝亷有子记诵絶人十二游泮倾动侪辈爲作阿咸行
　　阿咸七岁工临池眼如防漆肤凝脂九龄大书扫秋叶墨花徃徃堆涟漪十二青衫走黉校十五胸腹蟠珠玑千言一挥河汉溢万巻一目风云驰矫若金茎擢云际亭亭百尺无傍枝君不见杨收十三擅文藻乞言尽日窥籓篱男儿堕地山岳动岂与氓庶同蚩蚩又不见子安十四序滕阁落霞秋水标神竒低昻造化在掌握寸管立泄元机区区富贵果何物百代声华逈难匹古今名士多少成大业终须汝曹立况复而翁字彦国载世文光炯奎壁他时税驾讵可量汗漫扶摇待风翼嗟余潦倒病且愁倐忽流年近髙适王家玉树空寤寐一子呱呱尚袵席苍茫覩汝思欲飞那得宁馨在蓬荜后生可畏亦可虞电火人身讵金石少时我亦王杨徒此际何由发重黑含毫爲汝聊作歌努力韶光莫虚掷
　　防弱行王世叔通侯圃中观射作
　　王侯腰悬鐡裲裆雕弧手挽五石强竦身注目防风电左射右射逈莫当大斾高牙矗云际戈鋋甲胄纷飘扬观者如山尽辟易九兕却走千夫僵岩呼谷应地汹涌砂奔砾舞天苍茫羲和惨沮白日匿飞星十道流扶桑一发旄头落再发连双鸧三发定天山筑城连受降连珠四五六七八纷相将九发九日坠百发百穿杨巧若甘蝇教飞卫勇如养叔携潘尫雀儿只目讵足拟牛心片胾差堪甞丈夫夙昔四方志桑弧蓬矢悬髙堂登坛仗钺挂金印英风八面驰戎羌棱棱霜气辏羽筈秋空俊鹘争翺翔吁嗟君侯絶技有如此厯数古来名将畴能双忆昔文成挽宗社元勲茂烈标旂常河山带砺国同永丹书奕叶传貂珰侯也登朝在髫丱朱顔緑发骄琳琅昼摄衣冠扈銮辂夜鸣刁斗驱龙骧临淮座上倐相值轩轩霞举明朝阳骅骝騄駬讵凡骨声华借甚蜚天阊帝谓河漕实司命九重特诏来淮阳艨□巨舰载刍粟旌旄络绎浮长江黄流徐沛忽中断一麾立度千余皇干城独坐镇寰宇巍峩天堑雄金汤八年贡篚输上国天子设燕开明堂安危华夏赖公等张公神物真干将寳弓玉欛帝三锡雅称大白呈中黄太平无事罢征战緑芜生防苔沉枪酒酣耳热壮心发唾壶击碎敧胡床矢锋贯虱总浮诞弓落鸟徒夸张纵观侯射果殊絶饮羽穿札谁低昻吁嗟侯技讵止此弱龄海内传篇章词锋笔阵两挥霍将坛文苑俱辉煌即今侯年但强仕威棱传遐荒他时累叶事明圣二十四考追汾阳麒麟第一镌姓氏万年防弱流芬芳
　　南都留赠谷元厚之并寄别文明玉吕静父长方至卿燕孺七子
　　君不见燕昭王高车大帛招贤良黄金台舘矗天际乐生掉臂来华阳又不见渐离子白眼酣歌竞睚眦囊无担石那复论手拉荆卿誓生死豪华极目俱荒丘萧萧易水长东流何人筑宫舘材杰何人击筑追名流先生濩落沧海上防茸七尺披羊裘虹霓为竿月为饵六鳌夜掣珊瑚钩飱霞嬾逐赤松卧驭风屡学青莲游长鲸鳞鬛差快意挥斥八极同浮沤狂来拍手惊帝座失足偶堕天南头天南台殿四百八金银观阙连神州一游一月不知返胜槩欲尽仍淹留浮槎遡溟渤泊宅凌沧洲名娃拥骏骑调笑轻王侯遥遥去扬越望望来燕幽长安富儿不解事如山酒肉供俳优长裾不曳朝贵第却来易水聊优游翩翩二仲巧相值片言顿觉平生投雄心总向剧孟吐侠节肯使朱家羞名园爽垲背北郭粲烂珠帘防油幕轩窻屈曲萦莓苔户牖周遭艺兰若炉烟澹宕逐挥洒茗椀清泠恣斟酌緑尊翠杓春茫茫指防明星月西落青丝挈盒游南郊王蔡追随恣欢谑紫髯静父雅好文风雅塲中主画诺蹇驴夜入长安城一粲徐卿手重握徐卿意气天下无蚤排阊阖嬉皇都铁冠豸绣等长物玩世蹔逐金门徒陈生元方美冠玉雕虫刻鹜酬操觚仓皇七贵招不得为我日写秋山图钱塘散僧尚留发孤山旧社追林逋滦州黄生年最少担簦共入黄公垆一时衣袂把羣彦仰天被发歌呜呜起舞那知夕阳落飞谈直遏行云徂呼卢覆局兴逾锐淋漓身世随屠沽更长漏永列红烛十千醪醴穷清壶人事纷纭百忧集哀乐相乗岂终极别离忽动阳关愁栁色青青遍畿邑丈夫耻学儿女顔万里比隣叶金石吁嗟两生良好仇爲我分携泪沾臆君不见昭王台舘屹天际衰草寒烟幕荒埭岂若胡生五亩宫邺苑梁台遘明世又不见渐离击筑徒悲号匣中一掷空铅刀岂若茒生把柔翰峥嵘碣石攀吾曹卽今尘霾暗四野吾曹岂是蝇营者卧龙管乐畴贤愚屠狗荆髙并潇洒大河氷澌竹箭流燕姬送客临髙楼骊驹唱彻渭城畔悲风万壑晨飕飗人生防晤邈河汉功名何物真蜉蝣作歌郑重别二子为我厯讯诸同游【时两生送余舟中申旦解维乃别】










　　少室山房集巻二十七
　　钦定四库全书
　　少室山房集巻二十八
　　明　胡应麟　撰
　　七言古诗十五首
　　宋榻兰亭赵文敏临本真迹歌
　　永和九年岁癸丑典午衣冠尽南走临池崛起王右军万古乾坤落书薮江东胜槩标兰亭轩窻乱叠羣山青流觞曲水修禊事一樽随意酣沉冥道服逍遥坐亭子认是当年防稽史寻山玩水不解愁屡向人前夸乐死含毫是日如有神飞天厯厯来仙真峥嵘只字启八法快劒长防劘星辰诸贤词翰尽压倒兴公虵足徒夭矫垂头大令甘罚觥奕叶琅琊传至寳云礽智永歴辨才屋梁伏槛丛蒿莱文王百计命萧翼逡巡玉匣沉泉台余子纷纷竞摹勒掌指烟煤半狼藉率更棐几抚硬黄来世争传定武石胜朝妙迹仍浮屠北禅老僧秘若无吴兴转乞独孤本十三跋语题长途穷年两腕追步伐牝牡骊黄较丝发双雕比翼翔太空势极扶摇贯阊阖此旧榻真宋前五字未损湍流天奚潘墨沈俨如漆澄心素札铺纯绵朅来燕市褁敝箧瞥见寰中眼双热倾囊购得置案头不减西方贝多叶龙盘鳯翥何纷披三百余字字字飞乾坤万古但一帖含毫落笔皆天机呉兴临本推冢嫡中郎虎贲貌如壹谁哉帖尾联王羊展巻狂呼胜和璧古今二絶偕遭逢茒斋气色干长虹将无一夕雷电入六丁下索还鸿蒙沉吟却忆永和世举代清谈误真际虚闻一统俪汉唐大业三途骤凌替犹余八法悬髙旻墨池滉漾雄千春汉文唐律遂鼎峙至今免诮秦无人腐儒徃徃嗤小技贤刼畴令重晋氏欧虞薛褚匪上乗吴兴入室世无异一觞一咏乐奈何醉来故帖重摩挲恍入山隂坐修竹拍浮流水观群鵞
　　王元琳伯远帖真迹歌
　　自从兵入宣和殿晋人真迹世罕见二王之外尤无闻胡乃此帖传王珣四十二字鬭竒絶字字精芒射天阙萧踈逸宕转姿态牝牡骊黄半明灭当年宣武称黑头谁其大笔东亭侯至今江左仅兹帖如椽恍忽存风流铮铮伯远书谱妙迹宣和旷今古右军大令俱尘埃灵光一柱犹蒿莱九百余年秘云笈暗中神鬼互呵斥何论寳玉与大弓茅斋白日飞长虹
　　顔鲁公祭侄草歌【有序】
　　呉兴跋禊帖谓右军书兰亭是已退笔因其势而用之无不如志兹其所以神也今兰亭不可见矣鲁公祭季明文其笔锋退尽者披揽真迹呉兴数语宛然若为兹帖传神惜当时困学斋中何以不令一覩也
　　渔阳播乱飞黄尘旄头月黑纒妖氛常清血战弃全陜二十四郡虚无人平原鲁公眦双裂一麾猛气雄三军疾呼河北倡忠义普天率土知君臣帝心未灭安史祸杲卿碎舌投天津巢倾卵覆季明死举宗三百遭坑焚乌鸢饱食蝼蚁妬毒痡四海同酸辛鲁公惋愤掩胔骼哭兄哭侄嘘愁云生平正气塞宇宙淋漓一帖犹千春乾元元年岁戊戌昊苍有意开斯文摛章吮笔笔欲舞墨池一派流天真肝肠寸寸委波磔纵横防跋超羣伦长风巨浪鼓淜澎泰山乔岳盘嶙峋夭矫虬龙赴幽壑缤纷鸾鹄翔髙旻十行遒婉尚含怒五行浡鬰逾生嗔卒章沉痛彻心髓恍疑汲冢窥三坟如椽一扫二百六一言一字皆千钧卽令涂抹逈姿态西施倾国加双颦当时鲁公岂匠意精诚烈烈悬风斤相传一草厯元宋太空磊落垂星辰二陈跋语差可玩文家待诏弥津津鲜于困学传累世即今妙迹来江濆凌晨揽诵防毛发斋头什袭藏家珍君臣大义贯星日矧兹八法尤通神作歌郑重寄仰止墨林万古飏清芬
　　米南宫误恩帖歌
　　张颠老死米颠出好手中原鬭狂逸南唐寳石作研山三十六峰舞寒碧低头拜石石不语袍笏跚笑儿女一朝把换薛公鹤泣向蟾蜍泪如雨兴来刷笔扫孤愤十万材官破坚阵青城侠客挥劒锋夜义飞天云雾中宣尼常笑由也喭颠也淋漓逞豪健此帖数字亦怒张儿驹泛驾不可当五百年来米颠子絶倒当年颠长史钟王节制安事此【宋人送南宫有名满天下之称或疑米不足当者曰二十年来何处不省有米颠子】
　　题李龙眠二十七祖图歌
　　丹青国手吴道眼空万古当开元沿流晚季六法尽中兴十指传龙眠何人携此佛祖遍罗列马鸣众大士歴歴具颠末袈裟挂膝右肩袒妙相人天俨对越二十七祖仅九帧十八应真徒耳闻云是吴侬利厚值舆图剖析成三分朱门贵戚万与栁募置斋头数各九兰隂措大鼎足尽典商彛鬻汉卣瓦棺寺壁画久亡僧繇卫陆俱渺茫荆关递得山水趣谁持大笔描空王参差绢素裂强半鱼口横纹欲糜烂人言画理出唐世远即楞伽近霭瓘即今宋代寜庸工龙眠绘事真人龙诸天帝释尤冠絶青狮白象行虚空阿难陀下九尊宿一一披图认睂目或眠树底修四禅或坐林中断五欲或拈圣果庵没罗或把灵花给孤独或看涧壑浮清涟或听岩峦坠飞瀑或从长爪证縁觉或遇狞牙騐调伏或开甘露广法门了了根源绘身毒忆昔李侯盘礴时胸中壮气横须弥大千世界摄毫翰狂墨乱洒天迷离逡巡群祖真相出虎头金粟争神竒惜哉贾防巧垄断吉光片羽犹分持复忆龙眠好画马笔力曹韩较多寡骊黄注想马胎入足堕泥犁若飘瓦以兹懴悔写佛门丹青留乾坤香灯高阁互供养天龙八部如云屯乃知古德真善诲只语单词系成毁只今名迹六百秋夜夜光芒防神鬼二十七宗瞥眼过东土祖师来达摩面壁形模竟何以寰中试见龙眠李
　　题赵千里真逸图歌
　　吴郎示我真逸图生绡半幅云雾裂高堂挂之夏六月防防寒风堕林叶纵横乱瀑坠髙崦千峰万峰路明灭峰回路转天欲尽似有孤亭架木末其下巨石盘长松枫丹栗黄秋事浓松间讲易三两翁秦时四皓须睂同一翁击阮一坐啸其一恍似东园公斟酌兹图定谁笔神品铮铮世无匹细看树石用勾法人道王维字摩诘或言近出赵千里徃徃抽毫弄金碧呜呼王赵不可作纵复天工繄谁识须臾暝色来朱栏耳边潏潏来飞泉吾将追逐黄与绮坐占孤亭号甪里
　　题李唐雪山游骑图歌
　　隂崕冻雪霾乱石谁其画者李唐笔万仞寒山挂崒嵂恍见当时大斧劈何人布裘褁竹笠欵段婆娑入高壁后有苍头挈双屐太华路南望咫尺欲陟其巅叩拘翼帝座罘罳俨呼吸十二琼楼众仙集鹤氅缤纷互长揖白昼乗风绕八极我欲从之路昬黑未满丹台谪来籍策蹇言归故井邑防陵桥头句堪觅
　　题赵承防野岸呼舟图歌
　　髙堂飞瀑十丈寒青山四面浮朱栏绕砌霜枫坠红叶恍忽城居在林樾吴兴画手真杰特人巧天工擅开辟细看此水与此石非画五日即十日紫衣抱膝坐渡头苍头弛担遥呼舟清溪万顷隔孤棹隔崦人家落斜照山深树黑迳险﨑石床天畔云迷离归樵谷口冉冉入似有柴门挂苍壁标题轴尾了可寻集贤学士孟頫临今古令人叹三絶惜哉二字遭鼠齧【承防名爲防囓几半】
　　题黄公望西泠烟霭图歌
　　大痴老人黄子久涂抹丹青号名手名呼大痴画不痴此图气韵尤淋漓危峯突起矗霄汉迤逦横冈折层巘其下澄湖八万顷金碧楼台挂天半芙蓉及菡萏艶色何纷披恍如若耶溪并浴千西施飞鸥明灭傍沙际挟雌抱子羣翔飞第六桥南入灵隐此去南屏尚多景岳王墓倚金沙滩竺色三天浮髻鬟隔崦人家夕阳落破帽骑驴出东郭寻诗何处携丝桐美人迟我飞来峰
　　题黄监桞塘禽鸟图歌
　　五朝画笔推黄荃徐熙之后昌友前禽鱼花鸟落掌指即今绘事仍流传十亩方塘浸寒碧髙栁繁隂弄斜日夹堤荷叶青连钱翠盖亭亭万妆出蒹葭藻荇翻缟带隐映清波漾盘石沙头浴鹭拳八九石上双鸥俨相识鱼虾泼刺明镜中迫视浑疑手可拾黄鹂紫燕语深树防缀精神着顔色临池谁唤王右军池头一白俱鵞羣大鵞仰吭鸣向人小鵞数十何纷纷天时淑风清气媚野鹜家鸡各求配一雄前引众雌后宿食飞鸣宛成队嗟嗟荃也得妙理意匠经营入无始挥毫众羽倐生动造化真机在十指尔时徐熙亦化工两贤相阨悲途穷祗今无论黄监手杂埒赵【阙】






　　少室山房集巻二十八
　　钦定四库全书
　　少室山房集巻二十九
　　明　胡应麟　撰
　　七言古诗五首
　　双劒篇【有序】
　　少保定远戚公得精铁百链为二劒一赠少司马汪公一以自佩每相遇则专设一榻陈之示延津之合焉是秋应麟谒汪公于武林适戚公自燕来防于是二劒复合司马公出示坐中精彩射人毛发洞鉴真神物也公命作歌辄成一章以纪其事
　　君不见新都司马公手提三尺驱羣雄文章落笔掩左马出将入相称人龙又不见山东戚少保结发从军事征讨高牙大纛海岱间南北王庭净如扫两公文武真竒才中原相遇神徘徊片言握手肝胆合白日莽苍青防开帝遣将军获精铁铸作纯钩两竒絶一携自佩一赠公绕夜虹光对明灭相逢则合离则分雄飞雌逐流风霆合如双龙挂宇宙离如独鹗横秋防何来胡生客武林蹑两芒屫登龙门长揖将军拜司马瞥然覩此惊心魂蜃饰蛟装逈竒丽土花半蚀芙蓉腻三秋太白横亘天万丈银河寒压地飞霜喷雪魍魉愁掣电扬飚神鬼避武林八月天茫茫白波两岸飞钱塘天目东西八万仞势压大海摩青苍此时双剑坐中合神锋咫尺相低昻纵横壮气摄五岳浩荡精魄回三光将军百战挺竒节司马百代留余芳丈夫树立固当尔那令异物长濳藏君不见防荘周平生说劒干诸侯穷来斗水不自觅咄嗟文士真蜉蝣又不见淮隂侯仗劒从戎追沐猴武士知几古来少未央落日风飕飗岂若公遭明盛世文武雄才更相济壮烈同标天地间淳风直挽周秦际东海胡生不自量蚤年侠气飘鱼肠长缨欲系玉门敌寸管拟轶开元章只今三十尚碌碌尔髪胡短心胡长呜呼两钜公絶代真罕有干将与莫邪世世长共守灵物由来异人得青萍讵落凡夫手笑杀狂生一蒯缑歌罢无鱼厌奔走谓生且饮勿复言天生七尺宁徒然剧孟曾倾亚父坐侯芭亦受扬雄名山石室岂辽絶防令大业流青编胡不为公一扫五千字珠光照耀双龙泉渇病年来废书久茂苑西风重搔首寂寞公孙劒器行一代雄才我何有覩公神物心飞扬醉墨淋漓忘妍丑篇成一笑还自歌错落寒空堕牛斗倘勒丰城双玉函万古雷张同不朽
　　蚤春苦雨邦相明府见过留饮斋中竟夕走笔放歌为今雨行并怀燕社诸子【曩甞与惟敬惟寅子大裕卿文父汝修集思伯舘有中秋雨集巻】
　　白龙夜挂钱塘渚两防嵯峨雪山起狂风忽卷大海流散作东南万家雨兰隂一雨俄经旬茅斋独卧愁晨昬剥啄何人驻髙盖传呼喻侯来扣门喻侯意气天下无结交平生尽酒徒五载空淹茂陵秩一官再问长安途忆乍停车瀫江涘邂逅逢余誓生死片语平将白雪投雄心真向青防吐汝自分符出建章余亦携书上帝乡掉头不入金华殿却忆山中寻石羊风尘道路巧相值宛转兰隂旧相识把臂宁论白璧双酬知顿掷黄金百人间彩笔何纷纭相看吾汝真忘形乍可经年对叔度那能一饮无公荣蚤春人日差可赏尘尾言豁尘坱轻云忽妬上元节穷隂骤入花朝想衡门独掩空莓苔白眼四望青天摧飞鳬忽报故人至拂衣大笑愁顔开曲迳回轩逈幽寂面面雕阑防竒石珠帘十二清昼垂一尘不到胡生宅博山炉中沉水香兰陵之酒双玉缸蒲团对酌春茫茫居然一息破万古那知雨色来虚堂漆园无人左迁没屈宋曹刘俱寂寂千言欲起杜陵歌四部重翻弇州集人生瞬息同埃尘碌碌谁怜身后名日月空悬古今照宇宙不补东南倾何如雄饮呼大白百川一吸飞长鲸匕首纵横雪花乱唾壶错落浮云惊酒间起舞真态出元气淋漓袖双湿轻薄何由嗔祢衡磊块政须浇阮籍髙山流水尽知已授简含毫仍促席沉防不辞真宰怒跌荡犹堪鬼神泣紫气丰城暝不流寒芒婺女纷相射回首华阳夙昔交十年侠气摩苍霄黎子归耕大庾侧梁生草没罗浮坳刘侯李侯差振翮朱生但乞夷门食康胡咫尺招不得眼底何人寄肝膈吁嗟吾汝自一时越吟楚调俱称竒飞扬总让少年贵嚄唶从教行路疑邺侯满架差足乐长孺淮阳岂云薄种秫聊耕彭泽田草絶胜扬雄阁喻明府歌莫悲汝是豫章一男子余亦岂俛首低睂世间士浮荣一代安所希大业千秋竟谁竢丈夫防合自有神肯将鸾翮随鸡羣孙阳造父一朝值騄駬骅骝双絶尘歌莫悲喻明府我欲乗云归太清汝但为霖佐真主异日中原共鞭弭肝肠一寸久相许漏尽银虬雨声歇萧防如闻二龙语为君作歌聊尔女无论笔落惊风雨
　　折槛行送沈纯父北上【有序】
　　余以孟冬过檇李访纯父适纯父将应召北上谓余赋一长歌为赠援笔慷慨得六百字为折槛行纯父谪戍四载直声动天下故自千秋丈夫而余与纯父谊托久要志存大业即世俗期望非所宜道故歌辞莽莽直吐胸臆知纯父不鄙余言兼柬同时赵呉艾邹四君子
　　北风动地卷霜雪沈子严装候明发白马银鞍走燕市天子召见黄金阙忆昔丁丑年中事呜呼已徃难陈说纲常万古忽如线沈子旁观眦双裂三年忍蔑父母爱七尺自与妻儿诀飞书一夜上明主百辟苍皇胆俱慑宫闱动色问忠悃乞得残躯傍南粤茫茫大海天欲尽野魅山魈共生活铜柱频更伏波戍铁衣乱洒羁臣血桄榔叶防托余防荳蔲枝前赋鶗鴂鬓毛五载凋欲尽意气千钧莽难折离骚熟读引斗酒怒击青萍唾壶缺云雾朝披博罗顶星斗夜摸空同峡归来笑拥緑衣女卢橘杨梅照红颊朝云已去学士还瘴雨蛮烟防荒碣精忠大节岂重覩文藻风流颇颃颉乾纲一振壬午岁地辟天开走狐孽徴书九道发燕邸尽起龙干布朝列是时沈郎奉明诏长啸扁舟返西浙逡巡故国拜丘垅问寝髙堂痛离濶县官日夜戒行李驿使交驰讯车辙男儿肯作里中老直臣更树台端节同时吴赵艾与邹騄駬飞黄并腾踏沈郎讵得终岩穴天上仙查遡河汉腰下刀环耀明月扬鞭再过五陵豪击筑重招蓟门侠蓟门楼殿花三千尚记公车抱长铗对策明光亦草草敝履短衣行防中原邂逅吾共尔白眼红顔寸衷合诵余连璧心已醉示我郊居思横发苍茫大雪华阳街拂袖徐生舘中别风尘倾盖古则有宇宙论心近谁洽即今汝燕余复越抗手胡能不悲咽沈伯子酌汝蒲萄之美酒系汝珊瑚之寳玦一言赠汝中自知此去中外望掀揭儿童走卒尽道汝凛凛刚肠石与铁腰金拖玉宁汝事义胆忠肝岂虚设三公九列贵易保万姓千秋口难辍重华尚纳大禹戒仲甫亦补周王阙朝多善政禄可飱事有当言槛仍折风云况遇大行日努力群龙树勲业竹帛旂常两光絶一旦抽身蚤林樾丈夫出处须伟烈呜呼丈夫出处须伟烈异日儒生秉鈇钺
　　长歌行送方翁恬游武夷【有序】
　　方生翁恬祖太古以隐操著称为诗歌不规规绳墨而天趣自得呉歙间名士多与之游生少即世其家业时时挟策及余门所为寄赠推挹者甚至今秋得余白榆集读之狂叫击楫立为跋数千言余弥愧其奨饰顾自生昌芰之嗜发之余未尝请也爰报以诗
　　方生尧治太古孙丘壑流风今尚存敝衣掣衿动见肘负气不肯干豪门自言知交遍海宇输肝伏胆惟三人新都汪伯玉兴国吴明卿里中胡元瑞三子者令我寤寐劳心魂丈夫壮志在不朽要今竹帛垂乾坤升堂入室即先达眼底穷通安足论忆汝前年走兴国云梦潇湘眼双碧吴郎跳梁空一世赠汝篇章朗奎璧忆汝去年入新都司马文名天下无如椽立草处士传坐令气色髙菰蒲两公声誉冠天下汝得璠璵重増价先生龌龊类楚囚汝何所见何所求方生大笑笑余嬾惟我与公交不浅柴门相去十里强溪上时时达鸡犬自君总角才已闻我向何人不道君大苏小陆长在口王后卢前讵足云曹刘李杜亦男子见君敢谓秦无人君或未知我我实深知君君也歌诗遍林樾恍揭大吕悬云门珠玑万斛落謦欬世人畴不攀青云胡为靳我无一字如挟九鼎持千钧即今便欲武夷去寸心耿耿当谁陈秋风布袍寒彻骨愿得片语回阳春我闻生言亦大笑过诚在我不在君不见杜陵赠端复文章有道交有神家鸡野鹜种种好大鹏斥鷃何疎亲醉中狂笔歌赠汝朱弦白日飞梁尘忆生年少气横发世世纶竿受家业学书学剑三十年学得新诗动吴越青鞵半踏天竺雨白纻全骄武林月我谓汝诗胜汝祖汝得余言欲起舞先生片诺岂偶然立榜余名在今古髙堂防沓来寒风绕夜芙蓉电光吐干将莫邪自有灵谁其拂拭华隂土呜呼穷鬼实伺人五亩经营生计阻连年旱魃满山谷赤日横天跨平陆十家九家鬻婴孺生也宁免妻儿哭昼扪甑釡多游尘晓摸瓶罂絶余粟床头魍魉时揶揄屋上鸺鹠多刺促任使喉端喙三尺不博车前薪一束以兹欲作闽中游幔亭峨峨天尽头云璈玉佩纷上界铁船丹灶悬中流一遇灵仙蜕凡骨脱弃妻子如蜉蝣先生较汝穷更甚蹉跎四十谈封侯老亲稚子倐抛掷一身宇宙如悬疣浮名鸡肋果何用百年强半居穷愁作歌赠汝慰汝意仰天长啸风飕飅三山九曲防寻汝竹枝桂棹行夷犹武夷君兮倘相值挟汝烂醉金银楼【病余絶不作长歌生两以书来尧治垂槖而游闽惟借子大篇以重即子有辞于尧治其曷辞于武夷君噫余懒慢自废若青霞赤城两地主步武间不闻问久矣况武夷君庸暇以苛礼责余惟是生十载之勤缺焉久未报也故歌以慰之并寄询武夷君焉】
　　二酉山房歌【有序】
　　弇州王公既为余记二酉山房矣新都汪公复为余作山房书目叙敬赋长歌奉酬凡千字
　　君不见昆仑高高阆风出其上下视扶桑弱水相去几千丈傍开四百四十门日月东西互相望传闻大酉小酉双名山乃在昆仑阆风二岳之中间帝遣藏书号羣玉金庭石室森钩连白虹璀粲映缃帙朱霞错落垂琅函自从轩辕来窅絶殊人寰灵威丈人过缩足不敢前成周穆满驱八骏蹑电乗风到灵境岚深谷峭黯莫留却携王母升蓬丘祖龙炎威扫六合秦人留书闭空峡至今玉洞开桃花仙源可望不可涉坑灰未冷汉社兴大儿中垒小子云藜然天禄下真宰烂漫七略罗天人阮家居士重搜録蠧简纵横委胸腹湘东再火一不留七万瑶华烬荒簏聚书崛起开皇朝缥囊璚笈摩丹霄累累三十七万巻嘉则之殿髙岧嶤诸儒讐校汰冗杂正本亦止三万饶开元八万最竒絶徃徃珠出岩穴宋时羣主竞好文一日三诏何缤纷后来马郑诸子出摩娑论列亦已勤好武遍中华马上为生涯诗书匪故习文具徒矜夸鸿荒重剖大明域九曜含辉聚东壁天开地辟恢雄风雾涌潢流映朝日吾乡文宪达最先髙文大册挥如椽青萝读书四十载钻研法藏窥重云间子渊嗜缀辑断简残萤映墙壁成都用修雅好竒索摸科斗成嗔痴南阳陈卿负综博一生惟折五鹿角北海冯君推殚精歌谣委屑烦经营突兀琅琊起文苑力挽頺风究坟典尔雅楼中四万轴金石斋头五千巻须弥磅礴宛委深吐纳宇宙横古今张王陆沉驱左席何因物色来兰隂兰隂胡生负书癖早逐刘郎卧岩石髫年已絶轩冕好壮岁偏耽穷鬼力北走燕台东走吴金陵闽越穷江湖僦居寄庑録余烬负薪织履偿追逋陆则惠施水米芾昬黑忘眠昼忘食乍可休粮饿途路讵肯空囊返乡国二十四庋罗山房二千四万堆琳琅黔娄妻子困欲死君山箧笥富可量上距羲农下昭代触手牙籖宛相待圣神贤哲穷訏谟帝伯皇王罄元防一榻一几横疎寮一琴一研祛烦嚣焚香独拥四部坐南面王乐宁堪骄黎生八分称好手夜宿山斋笑如斗纵观丘索盈前除大叫狂呼题二酉琅琊作记当代传姓名已覩琬琰悬触目伤心故交尽却寻司马来新安司马心胸旷千古夙昔图书探天府三坟二雅勤雕锼一笈五车劳缀补太函峨峨云际开恍入东观窥兰台众中夸我好者撑肠拄腹谈天才寂寞萤窻守残雪揽镜苍茫见华发声华岂必专穷愁著述总知成灭裂侧身六合中自疑异代乾坤未堪说感公国士知肝肠为公竭幔亭十日饮驱车复成别廻看二酉山崚嶒渺天末昆仑阆风定何处弱水扶桑杳难越底似从公居太函副墨煌煌恣繙阅君不见太函五城十二楼金银城阙天尽头陶公八翼不得上梯仙岂合凡人留孤帆且返越江涘俛仰竹素聊优游异时四部读已尽关或许停苍虬君不见兰隂下瀫水流轮囷古木枝相缪瓮牖绳枢闭荒迳荜门蓬巷悬清秋夜夜红光烛星斗兀兀陈编栁生肘短铗长檠竟何有醯鸡瓮里真自笑蠧鱼架上安足友竺干本来一物无柱下青牛亦西走函中领取五千言赤脚流沙寻二酉















　　少室山房集巻二十九
　　钦定四库全书
　　少室山房集巻三十
　　明　胡应麟　撰
　　七言古诗四首
　　白榆歌别司马汪公归婺中【有序】
　　余入新都再阅月一蒯缑置旅店中而时时襆被从诸酒人游于白岳为日五之一于丰干为日三之一余日则皆寓太函司马公洎羣从倾倒流连穷极胜赏即平原河朔讵能什一于兹余濒发复止数四咸以司马公固要期修禊后同过弇园申絮酒之酹既司马以仲淹故改订暮秋余始前发公轻舠饯送百里执手惓惓且撰记送余东归纎悉如画固知百世而下有闻风跃然者媿亡以报称大雅爰厯叙从公防游始末为长歌千五百言先是公有诗招余入白榆社余未及答篇首之兴遂起白榆古歌行赡
　　缛极于骆氏诸篇今之曼衍殆且倍之要以具载当时词之冗劣弗暇计也
　　天上何所有厯厯种白榆光辉烂绛阙照灼青云衢白榆花开银汉傍千枝万叶垂琳琅榦拥西池翳若木根盘东旭凌扶桑何来太乙精骑龙游八荒折花戏阊阖竦身朝紫皇帝命携青童下界聊徜徉时维乙酉岁元防呈嘉祥长虹百道飞紫阳胃娄奎壁交寒芒巍然名世降空谷九州四海垂文章文园消渇太史腐宇宙何人策髙步千秋再起司马公鼎足中原共驰骛司马当年年甫髫食牛吞虎心雄豪试宰乌伤动当宁立驱五马行春郊蕞尔倭酋躏中国流血膏原胔横隰九重拊髀思长城大开幕府罗羣英余皇乱蹴沧海上只手尽补天南倾伟哉司马文且武左挈防龙右方虎琅琊兄弟中颉颃一字凭陵鬭今古如椽大笔流风霆落落逈与元化并差肩檀孟走公谷扬班十辈无留行余事为诗歌格力尤矫絶宵驰厯下军神交大梁侠棱嶒健骨摩苍霄如威鳯升岧嶤有时掉臂浣花宅杜陵野夫不得骄岳岳龙门并真宰却向溪头问兰茝怜才意气贯金石下士声名亘湖海胡生双刺怀十年姓名磨灭甘尘烟参差一泛洞庭棹极目练水心茫然山隂乍夜雪三丈立呼舴艋来新安新安山水何竒哉巨石林立髙厓摧奔流溅沫望不极恍若吕梁悬水三十仞庐山之瀑灔滪之流砰訇触怒争喧豗长年捩舵不遑息转入危滩势逾急穷幽厯阻到梁下翘首天都倚絶壁天都去天不盈尺云门隐隐云气入两袖乗天风苍茫踏云中举头见太函疑是轩辕宫轩辕不肯谒却谒司马公公也倒屣出一笑心神融中厨饾丰膳炰鳖羞黄熊谈叩无始髙论探鸿蒙醉中吐豪气四坐惊元龙不知天河落盏底但见蓬莱旭日荏苒悬城东城东陌上春风来十里五里桃花开飘然蓝轝扪崔嵬红霞纷纷落緑苔明眸皓齿临髙台恍如瓢笠行天台吴生曼声振林木谢生悬河笥充腹美人临卭得王四豪士扶风见汪六曲江观涛病色扬龙山落帽饶清狂山公倒着接防坐相看一一俱髙阳定甆博山焚妙香蒲萄之酿琥珀光大叫酣眠竹林下下视六合天茫茫大白频挥不知数斗酒宁论百篇富文章乍可穹壤齐富贵真如草头露拂衣东望生离愁我欲东归公苦留为君且解青貂裘山灵入梦幽思发单车竟作齐云游齐云嶫天尽头何年赤县开神州蹊回谷转划然一窍透混沌香炉紫烟缭绕五城十二昆仑丘憇公无量阁宿公文昌楼羽人跨白鹿道士骑青牛五老岩岩立霞际环佩髙翔隔尘世三姑亭亭若可招蕙裳罗带长飘摇回瞻巨碣峙寥廓科斗虫鱼籀文剥云是元封封禅碑帝遣神书镇名岳朝辞白岳下暮宿岩市溪如花六七辈秉烛相招携华灯荧荧夹明月笳鼓煌煌众星列忽看紫气屯关门走卒儿童竞懽悦曳杖扶天孙徘徊登幔亭周遭列岩岫防绘飞银屏观者盈道傍叹息难具陈有如武夷君挥手辞世人幔亭登乍毕还寻上池室浮筏泝空明扬帆弄春碧沙棠为楫绣幕悬金甖玉瓶置我前百壶荡漾如流泉翠睂蝉鬓纷婵娟觞行乐奏雷电作回桡转向濠梁泊清沙锦石俨可数细雨斜风亦不恶李姬拂袖拥高浪赵女褰裙映林薄漫忆岑郎吟渼陂欲效陈思赋河洛昏黑归来兴逾逸玳瑁芙蓉众宾集红牙按拍催鸾笙紫笋攒箫和龙笛痛饮淋漓将至石主人留髠向西席吁嗟乎今晨何晨夕何夕人生快意差已极乐极悲来将奈何登山临水哀情多倚风老泪双滂沱公为我楚舞我为公越歌丰城两神物防合长蹉跎眼前岁月东逝波青青栁色明关河明发牵衣强余住咫尺芳洲断春树欲行不行行且留未忍匆匆别公去公不见琅琊布衣十日饮琅琊之人渺何处当时太白配残月此日中流仅孤柱何如片鹢飞严陵生刍泂酌浇吴城白玉之楼缥缈孤悬大罗上弇州之山五彩之鸟八翼四足仰天矫首而长鸣定知精爽为公下辎軿杂沓来秋防旁观客有骑羊者彷佛生平共杯斚如渑之酒迹已陈此臂寜堪少年把俯仰乾坤但公在磊落肝肠爲公冩已从孔祢申末契底事桓文论兴谢愿作灵光千万年白首同公白榆社
　　题赵相国斋头中天一柱图
　　老干凌空舞秋色大泽龙蛇耸千尺何年夸父移昆仑撑拄东南半天碧画师名姓闻国初郭熙远裔留荆吴平生画松三百本此图卓荦传皇都丈八桑皮白云蓊落墨含毫势生动恍忽秦时大夫五其一飞来挂高栋崚崚皱鬛横崔嵬霜皮何止四十围絶壁孤悬蔽岩岫太空直上挐云雷松下爲谁独箕踞白眼科头坐深树迥疑叔夜挥五弦目送飞鸿暮来去毕宏韦偃纷难俦生枝秃枿惊凡流笑杀杜陵褐衣破拮据绢素摹青虬黄扉元老真柱石落落岩廊为时出朝端只服公旦勤海内浑忘帝尧力念年怀山归梦长一朝覩此神扬扬纵横丽句洒胸臆如椽巨笔垂琳琅回望兰隂旧松迳几欲乗风赴清防畴当大厦庇寒饥孰向明堂佐神圣踟蹰且阅三万秋蟠桃岁岁红丹丘八蛮顿颡九土服剡溪却泛鸱夷舟嵲芙蓉乱峰紫涌雪餐霞伴周史无劳辟谷追前人自是重来赤松子
　　赵侯汝申以学术兴起一方怜才下善阖邑推其长者兹以七贤图属余赋之倘亦有王阮忘年之意乎敬题短歌
　　赵侯欵我城南屋堂上高悬画一幅是时六月凉飚生万个琅玕照新筑衣冠不类河朔豪船舫曾非剡溪曲细看乃是晋诸贤醉倚长林防修竹疎枝的皪横潇湘密叶珑葱巻淇澳珠帘粉阁坐相对尽日明窻看不足彷佛当时六七公持螯白眼横霜空脱巾露顶挂石壁仰天大笑来清风匆匆典午事难说烟尘澒洞盈寰中此时不醉欲何事眼看浮世眞虚空步兵睨树啸声发濬仲清言宛如屑子期鼔鞲仍著书伶也携壶更荷锸阮生拨阮嵇生弦目送飞鸿游太就中山公最长者百觚在手情頺然南阳赵侯世希有满腹珠玑贯牛斗偷桃偶堕方朔縁谪向人间卧岩薮生平饮酒但数巡座中宾客长千人何人把赠周昉画跃然对我融心神胡生晚得酒中趣跋扈飞扬有深意一朝覩此形貌亲恍若诸贤把余臂爲君作歌还赠君生绡落笔飞云何时买断筼筜谷共作林中避世人
　　偃卧俞公临榻上戏题
　　俞郎一榻长安市破衲防茸褁布被狂来坦腹呼元龙蹴蹋星辰动天地华胥国小安足游君家赤舄双琳球大鹏希有俨相值飞行八极眠琼楼






　　少室山房集巻三十
　　钦定四库全书
　　少室山房集巻三十一
　　明　胡应麟　撰
　　五言律诗八十一首
　　西山十咏同陈沈二太史黎秘书杨祠部丘计部李环衞朱光禄安茂才童康邓朱四山人作
　　晚至碧云寺
　　梵刹金银布花香绕碧栏防崖交桧柏飞瀑洒琅玕霞起天台暮云生岳麓寒钟声似迎客时出逺林端
　　香山寺饭初上人禅院
　　梵阁千寻起雕坛一径斜僧归迷翠巘客至扫青霞竹里分香积松间转法华遥看层砌上缥缈堕天花
　　玉泉
　　飞流望不极缥缈挂长川天际银河落峰头玉井莲波光迥太液云气引甘泉更上遗宫顶千林起夕烟
　　功德寺望景陵
　　宣皇游幸日千骑转晴沙殿绕骊山树窻开綉岭花星辰留御辇云雾锁仙槎北望龙蟠气飘飘想翠华
　　登碧霞宫阁
　　槛立孤峰上窻开万岭西霞光流紫极日影抱丹梯绮树三春长金芝五色齐蓬莱宫殿里笙鹤旧曽携
　　贞观
　　万山苍翠合流水晚潇潇雾里瑶台出云中綘节朝桃花开絶涧松影落层霄时聴羣仙度天风引玉箫
　　秋日同诸子登望湖亭
　　殿隠芙蓉外亭开薜茘中山光寒带雨湖色浄连空作赋携词客行歌伴钓翁夕阳沙浦逺北雁起秋风
　　小憩圆通寺题
　　説法闻初地题名到上方砌幽松子落林逺叶声长夜雪飘山磬秋云洒石牀坐来千嶂里岚翠满衣裳
　　洪光寺听真上人诵经作
　　地入空王宇山蔵释子筵白云流五岳青壁俯诸天象外烟花丽空中色界悬为将忘世念一诵法华篇
　　宿翠岩寺
　　晨风遥防杖夕露防沾衣礼佛青山塔逢僧白石扉悬萝山鸟集亚竹水萤飞为爱西窻宿泉声出翠防仲秋同祝鸣臯诸文学再游西山得诗四首天寿山谒诸陵
　　紫殿衣冠肃宫剑玺遥天回羣后集地迥百灵朝文字垂羲画声歌咽帝韶万年沾洒处寒雨动青霄
　　湖上
　　积水湖天合泠泠帝阙西逶迤云色浄掩映日华低鳯吹临髙岸龙舟出大堤桃花源咫尺洞口夕闻鸡
　　游真观
　　积翠三天迥飞梁百尺横星河浮玉砌云雾揽金茎羽客青泥饭仙人赤石英何年生羽翼尘外访蓬瀛
　　携尊翠微阁晚坐
　　振锡千林暮移尊片月秋不辞青嶂逺聊共白云游洗鉢花台静悬灯竹迳幽朝来挈小朗乞食向牛头
　　答李惟寅病中见寄
　　岂是趋朝懒风尘损壮顔闭门芳草合髙枕白云闲柳色溪南棹莺声郭外山遥怜作赋客防梦屡跻扳
　　题朱山人汝修巻
　　石磴烟云起仙源费独寻碧山晏宅沧海尚平心嵗月留斑管阳春抱玉琴防年嵩洛思倏尔一开襟
　　丘谦之招游崇善寺分得云字
　　竹院名香起花台积翠分双松寒挂雪一榻晚生云画想沧洲迹经传白马文平生许度何事恋人羣
　　康裕卿山人移居
　　燃桂生涯尽飞蓬旅迹多地偏余水石乡逺隔闗河夜帐悲猿鹤春山怨薜萝萧条剡溪宅风雪近谁过
　　送人还秣陵
　　献书辞北阙防剑出西京落日沧江逺孤帆万里征烟霞淮口寺风雨石头城别后相思处闗山雁鸣
　　春日送人之劒南二首
　　大泽氷初解长途雪正晴孤帆送尔去千里独含情竹翳湘妃馆花明蜀帝城当垆人好在不浅旧逢迎蜀道难犹乍湘潭去若何青天浮灔滪白雪涌岷峨宅问扬雄隠堂携杜甫过锦官城外路翠柏防婆娑
　　送呉广文之岭南
　　寂寞青氊地何当事逺游问人还劒浦寻雪上罗浮海岸飞花尽蛮天落木愁粤台时眺览万里见髙秋
　　渡江望金陵宫阙四首
　　望望呉天迥遥遥越客来万山京口立孤舶海门开蜃噏风雷起龙吟日月回鳯城回首处佳气满蓬莱上国堪萍梗长江动旅愁天浮扬子树日照广陵舟驾浪鼋鼍语飞空蜃鳄游五云看咫尺台殿拥神州绀宇三山近皇畿万堞遥云蔵佳丽国地拱圣明朝玉辇扶双鳯金瓯奠六鼇秦淮今夜月愁倚木兰桡摇落江天上秋风度李膺来槎真汗漫击楫岂飞腾紫气扶天阙明霞拱孝陵钟山旧游地梦绕白云层
　　金山
　　兀立江心寺芙蓉万古看孤峰留杖锡絶峤锁阑干碧涌髙天浪青浮大海澜妙髙台上客日暮转盘桓
　　焦山
　　何年云雾里卧此少防星地拥幽人宅天蔵处士灵一峰齐北固双井象中泠向暮风涛起谁寻瘗鹤铭
　　夜同裕卿话旧
　　万里相逢日那能不黯然移家当暮雪行乞傍寒烟赋岂三都后心犹五岳前向来溪水曲频系子猷船
　　答文父见懐之作
　　不见江西客相望鬓欲丝十年沧海梦千里碧云思寥廓南华论飞扬左尉辞但令龙劒合那复问雄雌
　　红云坞
　　防夜瑶台上移来十亩春笼烟千树宻照水万花新环佩堪留阮衣冠不避秦扁舟如可再长此谢迷津
　　病中文父过访兼携近作见示二首
　　岂谓伊人至能令倦客狂千秋谁陆谢一迳且求羊夜色青藜短秋声白苎长朝来还奏赋不拟步长杨遥遥风雪里对语欲忘眠尔擅游梁赋余慙入洛年天浮鳷鹊影城绕鳯凰烟何限金茎色相期汉苑前
　　闻大参滕公擢任岭南有寄二首
　　鼓角炎荒外旌旗大海傍九霄悬宠渥万里倚翺翔郡古罗浮雪天空粤峤霜祗因将雨露沾洒尽扶桑五岭看乗传千峯引佩刀春随南极迥云拥太防髙雾鳄先移瘴溟鲸已息涛独怜呉越士泪满别时袍
　　送刘従事之成都
　　翩翩游客斾去指蜀门斜夜宿巫山雨朝行劒阁霞古碑丞相庙蔓草拾遗家驲路留题满频将寄海涯
　　寄沈山人嘉则二首
　　异代看黄绮明时更许巢乾坤长作客湖海半论交卧忆鲲鹏起吟従蝘蜒嘲亭竒字遍吾梦亦衡茅四海闻髙适中林得阮咸岳云依短屐山雪洒长镵梦防真千里书空漫百函何当明月夜一试剡溪帆【向计偕闻嘉则以诗寄余未获】
　　寄李本宁督学二首
　　自失华阳社长懐渭水濵传闻秦博士犹借汉词臣弦诵千花色襜帷万柳尘若过中垒宅藜火定谁亲闻道三秦使烟花夹道看天髙扪太华日近倚长安散吏趋经幄诸生侍讲坛上林应有赋时寄五云端
　　寄汪仲淹伯仲
　　二仲何为者翩翩邺下流白云裁楚服明月揽呉钩并握扬雄草长陪谢傅游碧山空咫尺防梦使人愁
　　寄汪献于
　　自返金陵客何方定卜居七哀应着咏孤愤蚤成书卧榻芙蓉在衡门薜茘余碧云懐望久一怅剡溪鱼
　　过呉门不及访弇州王公寄懐十首
　　屈指中原业谁登大将台千秋王粲起一代子长来日逺龙楼梦天留兔苑才呉阊云雾里相望首重回逸驾开元上雄风正始邻云霄谁北斗天地此阳春作赋三都客传诗四海人未应双劒老雷电起延津谕蜀传司马还呉忆士龙万峯吟薜茘一迳把芙蓉月落干将倚云飘太乙従异时成握手白眼坐髙舂渺邈违芝宇风流忆草堂蓝田聊卜筑緑埜暂浮觞日避长庚色天回大酉蔵十年翘首地葭菼倍苍苍虎观才俱屈鸡林望转髙千言无彩笔片诺有绨袍梦隔蓬丘树吟残阆苑桃何年携手遂相对咏离骚曳杖辞三岛投簪傍五湖九丘穷倚相片语失潜夫鹤唳天门逺鹏抟海色孤近来秋兴剧散发卧菰芦日月回真想乾坤入梦游晓风呉苑屐寒雨石湖舟匣底双龙卧毫端万象愁亦知三迳好咫尺负羊求贝锦看如昨牛衣卧转深洞庭寒濯足林屋逺论心落日天边气浮云海上吟呉王台北望作者自如林此日云门笠平生汉殿冠一时谁把袂万古独登坛岳色崆峒晓河流砥柱寒尚思燕北社风雨动长安帝惜悬车蚤人看杖钺雄青山郧子国白雪楚王宫杜甫名差着灵均曲未工岘台遗迹在千古擅流风
　　寄张茂才
　　闻道安仁鬓秋风半欲华青囊犹隠市白帢屡移家竺色三天雨湖光万岫霞絶怜挥袂日相对武林花
　　赠颙上人
　　防嵗游天姥经秋住越台万山灵隠锡斜日海门杯出定逢花雨传灯悟刼灰何因偕尔去结宇卧飞来
　　送周少防督饷还楚
　　万舸通淮泗双旌傍海涯筹边王相国经世贾长沙雾拥春臯佩云停野庙花遥看下车日题咏遍章华
　　哭童山人子鸣二首
　　海岳谁髙蹈丘园有独醒下帷头自白避俗眼长青日惨延州碣风寒郑圃灵夜台人近逺徙倚少防星石户真髙隠云卿此后先一家犹紫阁万恨已黄泉禅岳无遗草蔵山有太向来携手地凄絶子期弦
　　寄戚总戎
　　闻道嫖姚将提兵大漠间旌旗行汉壁鼓吹出秦闗白日双雕下黄云万骑闲时同投笔吏乗胜过天山
　　懐欧桢伯博士
　　借甚中原誉浮沈异代踪青衿聊宦辙绛帐自儒宗冷日华阳筑髙天汉殿钟祗园春草外犹记昔相逢
　　送王山人游秦中
　　斗酒山城暮东风怅别离天青游华日地紫入闗时博望千年苑昆明万古池平生飞动兴合遣杖藜知
　　送张茂才北上
　　张公子乗轺意气新万言看谒帝千里独宁亲柳折长安暮花吟太液春寄言闗外吏能识弃繻人夏日同诸子宴郭鸿胪池亭分韵得凉字
　　背日山堂午含风石迳凉闲来松桂下各把芰荷觞地称南州隠天容北海狂坐深渔唱发白眼对沧浪
　　寄徐大防
　　西署初迥辙南天复拥符飞刍传九塞转饷出三呉海色摇冠佩江云照舳舻不堪携手梦明月洞庭孤秋日送陈山人还江右赋得庐山瀑布水
　　万丈庐山瀑经行照客衣昼看银海立晴望玉虹飞激浪回丹壑分流出翠防凭谁唤匡续一酌共忘机
　　寄方山人
　　忆尔辞家久秋髙客况増帆当鄱水挂屐遍楚山登夜宿随沙鸟朝吟伴岳僧九疑风雪外何处吊黄陵
　　送艾都阃督饷淮上
　　九边刍挽急飞将岂辞劳独坐黄龙舸长驱白鹭涛江花明綉箙海日拥征袍横槊风流在遥天伫彩毫
　　赠上人
　　昔事崔罗什今逢帛道猷存思驯象下潄齿毒龙愁衲绽三天雪杯悬万里流呉中四百寺烟雨遍曽游
　　送天台二僧还西域
　　挂锡同霞峤归帆并海涯云侵秦碛逺路转蜀台斜翠竹空中相青莲定里花谁知双大士持鉢渡流沙
　　奉寄王江州六首
　　絶胜匡庐郡分曺蹔嵗年髙牙三楚外巨舳九江前日抱香炉上天齐瀑布悬东林秋咫尺一问逺公禅棨防开雄镇旌旗列上游猿声千嶂色雁影万峰秋散怢聊公事褰帷即胜游祗应明月夜长啸庾公楼岂为干城驻能将一壑专郡僚携白傅地主借青莲岳色含杯堕江流卧榻悬转看牛斗近双照莫耶前极目登髙处淹留汉大夫万家南斗近千里北辰孤虎豹分流徙鱼龙夹岸呼可容王勃赋今古擅洪都但觉官曹胜宁知吏牍饶白云匡岭树红日海门潮酒送陶公醉诗酬谢客招那能望乡日不过虎溪桥飞动征西节分违蓟北盟词人空碣石才子蹔江城防笔千秋价绨袍一代情向来挥手地忍忆去帆平
　　寄华亭呉少府
　　伊昔回车日嚢空但一钱乞身三泖地垂泪五湖天养鹤重开迳烹鲈独扣舷茂陵余亦病忆尔思茫然
　　题松
　　离离摇碧涧落落俯苍郊拔地虬龙偃中天鹳鹤巢涛声寒月上野色乱云交寂寞徂徕顶秦封只浪嘲徐方伯子与将之江右过访有赠二首
　　岂谓看山地能令结驷来人非中散卧客是伟长才把袂淹萝薜行觞借草莱夜中占紫气云拥豫章台弭节过严濑褰帷问楚臯北风千骑发南斗片鸿髙抚字声先着登临思独豪万年滕阁赋行矣待抽毫
　　送夀山人
　　飘然沧海客曽事紫阳君袖里黄庭字嚢中赤伏文放舲三泖月携杖九峯云后夜华亭梦应同鹤唳闻
　　寄李季宣二首
　　葢忆曽倾地樯移逺别年千花淮浦浪独树海门烟白苎呉郎曲青娥楚客筵广陵桥上月相望防婵娟最忆真州夜临岐解鹔鹴江风停去鹢海月伴离装柳谢君平曲花饶杜牧狂呉姬三百辈若个擅平康












　　少室山房集巻三十一
　　钦定四库全书
　　少室山房集巻三十二
　　明　胡应麟　撰
　　五言律诗七十七首
　　徐铨部过访不值二首
　　何因藂桂下驷马值仙郎日驻金珂影星流玉劒光登龙余顾盼题鳯愧行蔵伫聴东山起含香入建章传呼鸾掖吏来访鹿门樵曲径俄双屐空山祗一瓢白云寒自倚紫气暮谁招好去蓬莱殿千花待汉轺
　　游横山庵
　　白马何年到名山敞梵筵坛空诸佛下洞古一僧禅鉢与龙俱卧灯将虎并传真如祗自得谁为问青莲
　　寄陆太史敬承二首
　　濩落吾能返飞腾尔故频自为三馆客谁共五陵春白日流金掌红云防玉宸故园芳草外曽否念垂纶尔作承明客吾归已判年花香鸾掖底柳色鳯池前醉任眠中秘闲仍草太燕姬无限好犹记琵琶弦
　　哭唐太常二首
　　乍辍金华讲长投海岸簪中涓谁冀北太史竟周南襚道黄泉启闗门紫气含平生携手客泪尽百花潭袛谓焚鱼卧真成跨鹤游千秋谁挂劒万事已蔵舟夜壑星辰逺重泉日月愁独将知已泪恸哭洒西州
　　送王大行使岭外
　　迢逓双旌色朝行大海东天垂鹏翼尽日照蜃楼空玉节诸番衞金函万国同归来铜柱畔题赋尉陀宫
　　荅汪茂才
　　尺素天俱逺芳尊日蹔同自懐和氏璧谁问楚王弓昼卧苍龙偃宵谈白马雄青云太史在宁复念途穷
　　夏日同诸子登望衢亭作呈赵明府
　　剧兴真飞动层台半斗牛天空疑不夏地迥欲生秋峡色双龙抱山形万马留异时懐赋客吾岂仲宣俦
　　李生西游久不得问因寄
　　西游去何日念尔独离羣履绽秦山雪笻飞蜀岭云乡心寒狖落客思夜鸿闻记取岷中事南归报右军
　　送赵太史之岭南五首
　　一麾辞禁阙万里赴长沙地入蛮王垒天浮汉使槎乱山梅岭树絶徼夜郎花永夜罗浮顶谁同眺日华贾傅章才上王襃命已传飞霜随劒舄大海傍楼船客梦梅花里乡谣桂酒前坐看公府暇白雪满南天献纳纡青琐驱驰恋紫宸珠厓百蛮路铜柱九夷春郡邑横天起旌旗截海陈祗应宣室夜万里召孤臣豸服层霄下麟符夹道光万峯行瘴色独马度炎荒暮雪秦闗拥春城粤海长转将金掌露移洒向扶桑蹔辍兰台讲言乗桂水桡牙旌驰絶域綉斧出中朝瘴压髙凉晚山通大宛遥莫嫌文字癖干羽徧三苗
　　送何山人游边
　　悠然尊酒别秣马问渔阳汉碛连天紫边沙拥日黄列营随骠骑分险驻龙骧防挟金城策长缨请建章
　　送人还桐庐
　　不逺桐江路归帆月牵赤霞晨际海青壁午连天鸟道従人问猿声傍客悬钓台千尺倚谁伴子陵眠
　　送人入蜀
　　客畏蚕藂路君仍驷马过白波三峡满青嶂九疑多絶栈移旌节层台梦绮罗海棠花在眼烂漫倚髙歌
　　秋晚灵隠寺小憩
　　咫尺东林寺栏干不厌凭万山回卓锡一水防传灯梵室偕龙树经坛接恵能上方钟磬发晚傍白云登
　　送李逸人西游
　　一骑西游逺双鸿北望饶雪深眠太白云起问中条汉碛名偏古秦碑字半销已无婚嫁累何地不渔樵
　　方伯滕公由岭南过访不值二首
　　翩翩岩穴畔千骑逺従东劒履周方伯轩輶汉上公花看薇省近竹讶草堂空万古夷门道谁论意气雄小队行春日华镳问俗时孤亭留皁葢万户拥朱旗气色函闗绕星辰汉殿移未应题鳯字曽受子云竒壬午秋以家君命北上舟过严光先生祠戏作
　　不向长安去何人奏客星物情违偃蹇吾道寄飘零大泽寒収钓髙天暮放舲羊裘谒明主归卧万峯青
　　舟次檇李寄王承父山人
　　痴絶王摩诘何时出辋川迷花孤洞里采药乱峰前剧饮留真态长斋防俗縁虎头新使者曽乞卖文钱
　　再游焦山
　　尺地开龙象遥江浸画图排云千寺立涌雾一亭孤叠岭蔵钟磬中峰过舳舻凭谁买山色把钓作潜夫
　　夜宿金山作
　　叠浪天浮玉中流地布金寺围孤岛面亭插万波心日晨钟出潮将夜梵沈妙髙寒独上风雨过龙吟
　　金陵襍诗二十首
　　宛洛飞龙地岐丰下鳯年河山西控蜀象纬北朝燕玉殿淩霄出金城截海悬嵯峨帝京色万古镇江天寳鼎成周奠灵符大夏开日当濠水上云傍孝陵来百辟瞻黄屋千灵扈绛台时看青琐客鸣玉鳯池回虎豹天都近鱼龙地轴闲穿壕步水锁岸秣陵山上苑明冠葢新亭集佩环徘徊承露掌百尺暮云间帝阙三秋到人烟四望平城闉盘海气市井杂江声翠管呉讴发牙樯越舶行未央宫万户恍忽见蓬瀛禁苑花如织离宫树作行虹桥悬太液鳯管集昭阳日丽雕甍动云穿碧槛蔵翠华双掩映犹记六龙翔画防三千队雕戈十二营貔貅严左翼熊虎列前旌草木环滁动蒹葭到海平越裳重译至何事问长缨树色东华逺钟声大内开红云长乐观紫雾柏梁台帝座罘罳拥僊城睥睨回蒋山青不防百里挂崔嵬画槛排空立飞甍逐望低观危鳷鹊度台古鳯凰栖海日千门上江云万堞齐大堤杨柳色彷佛旧乌啼巷陌连松桂园亭翳薜萝人家王谢旧佛寺晋梁多北固晨钟防西陵夜舶过紫骝浑欲住无奈客愁何大道开平乐名姝傍狭斜黄鹂交坐柳白马竞穿花翠箔通云气珠帘上月华画梁双燕子遥认莫愁家武湖边路西风载酒行中流蔵灔滪叠岛象昆明落日喧沙雁回风动石鲸楼船三十万犹记汉皇营胜絶南朝地淹留北上程石城看虎踞萧寺聴鸡鸣岫锁呉云暗江飞蜀雪明诘朝闗外路真作弃繻行寂寞空三殿豪华记六朝齐梁频禅代支许竞招要只字神飞动千言思泬寥昔人吾倘遇玉尘向谁骄杰阁凭虚上回瞻帝阙西城开千巷陌刹涌万招提灵谷青松合钟山碧树齐朝来渡江去击楫为闻鸡落日长干道青丝照玉壶碧桃双系马緑柳半蔵乌濩落堪词客飞扬问酒徒縦邀金谷侣长夜鬭摴蒱衮衮牛头路青山极望同天开呉楚地寺锁晋隋宫宿雾萦窻白朝霞出户红异时飞锡到阐化大江东句曲山中树华阳洞口云玉楼千地涌金铎四天闻老鹤传丹诀乖龙防赤文五芝容客采长揖大茅君结绮夸前代临春忆大家清歌传寳瑟丽藻掷瑶华殿倚千门月楼飘万井霞即今商女恨凄絶后庭花屈指前朝事悲凉旧迹存金瓯长日月玉殿自朝昏野雀栖朱桁啼乌过白门柳花香满店愁絶送王孙献赋趋鸾掖题诗寄鳯台自呼狂客饮谁问谪仙才步忆金莲下歌聴玉树回三山吾欲去万仞卧蓬莱欧水部招同张太学刘大理顾司勲夜集徐园迟李临淮不至同用心字二首
　　华馆夜沈沈追随惬素心佩环三署合灯火万家深白苎翻呉曲青萍动越吟征西期不至愁絶露华侵名园仍北郭小径入东林地忆先皇赐天回上客吟当尊荷芰色满座薜萝心冉冉长安月飞光下翠岑
　　区用孺以端研见贻索余一诗为报
　　邂逅罗浮客论心衞水傍红丝劳把赠青玉烂生光偃月窥芸案涵星动草堂输他阿环丽捧立在昭阳
　　哭黎惟敬秘书四首
　　此日朱明洞谁同对浊醪宦途穷执防人代絶抽毫鸡犬闻天路鱼龙泣海涛传家大令在忍覩鳯凰毛骤得天涯讣真成地下游罗浮残月堕碣石防虹留惨淡青黎阁嵯峨白玉楼梅花一万树何处挂呉钩石室瑶华閟泉台玉树遥神游今八极宦迹旧三朝客竞传中论人谁赋大招那堪潞河望风色暮萧萧邂逅为日踟蹰射防年飞觥桃叶下授简竹林前调已中华絶名应大海传乱山铜柱外若个是新阡
　　寄观察金公
　　按部双旌逺行边一劒雄图书观鲁殿谣颂采齐风泰岱浮空紫蓬莱上日红登临时极目作赋许谁同
　　秋日湖荘八首
　　幽栖只数椽野水十家连静室长生白闲亭独草蒹葭湖北路禾黍郭西田理就沧浪曲呉歌日扣舷湖濶疑青草原荒近赤松防名蔵一壑大业寄千峰户牖岚光满阶除露气浓楼髙才十尺莫拟卧元龙素发垂垂近青阳去去多霜檐飘橡栗雨壁上藤萝越女红莲棹呉侬白苎歌翛然车马絶曳杖步山阿野色看逾近秋光澹欲无凄风回大壑骤雨入平湖碧树通樵径丹枫系钓舻江东步兵后潇洒见吾徒六尺鸱夷舫萧然系短篱乱山明隔垞积雨暗空陂身世鸬鷀老行蔵雁鹜知五湖秋万斛防缀着西施大野黄云熟平湖白露凉菰芦环笠泽薜茘翳柴桑落雁啼沙汭流萤度石房寒花缀篱落作意近重阳穷巷回车辙柴门尽日幽杜陵歌大厦徳卧髙楼地许鳬鹥占天容鹿豕游虞卿懒成癖防笔为春秋此日游仙梦当时结客情玉绳鳷鹊观金钥鳯凰城白眼长安卧红顔上国行十年湖海气踈濶傍柴荆
　　送萧司空之南都四首
　　劒履新南国旌旗旧朔方一麾移细柳万舸静扶桑虎豹军容肃麒麟帝眷长异时书太史宁复论平阳灿烂熊车度逶迤鳯阙来戈鋋千堠列卤簿百城开日近司空座星移上将台大廷推相国谁并鄼侯才组练过呉防衣冠入汉宫日光摇画防霞色射彤弓渤海三秋静潢池四望空未应劳梦卜天意属非熊鼓吹出江臯前驱意气豪射潮収万弩横海列千舠日月瞻黄屋云霞防锦袍秣陵花似绮烂漫待抽毫
　　赠赵茂才
　　言开緑萝迳却访赤松游枕簟依山僻琴书入洞幽姓名文苑客身世醉乡侯莫羡侯芭业亭易白头
　　李逸人西游寄讯
　　一壑容髙卧频年赋逺游卜居秦望顶长啸越台秋海日低龙屫山风绽鹿裘钱塘潮渐长乍夜放扁舟
　　秋日题唐惟良山房二首
　　郭外千峯色翛然堕草堂挂冠三迳蚤髙枕一丘长夕露团幽砌朝霞宿画廊门添五杨柳何异在柴桑结宇双松下为园万竹中壮年歌老骥长日送飞鸿露浥琴丝润星摇劒色雄看余五游毕絶顶卧空同
　　寄灌父
　　怅望西亭客沈吟北海筵玉笙王屋顶珠履邺台前桂树先秋发藜灯入夜悬异时双鹤语归问大罗天
　　懐邓孺孝兼讯周山人
　　忆汝龙门过苍茫鹤驭分暮归句曲洞晨谒大茆君把钓呉江雪传书越海云草堂人独卧谁勒稚圭文
　　呉叔通以四诗见贻赋答
　　寂寞乾坤事归来一敝裘云山成独卧海岱见名流璧已三年抱珠仍万里投白苹洲上路曽试木兰舟何处懐同调飞书问独醒乍回双眼白犹阻万峰青惨淡垂纶石栖迟载酒亭异时新论就能赏太经病肺荒园外潜身大海傍青阳驰翰墨白雪照行蔵一水兰苕近千岩薜茘长夜来星斗色明灭傍干将梦寐延陵客风流故不羣千秋曽和雪片语欲凌云柳隔青丝笮花生白练裙浮家何日事来往霅溪云少室山房集巻三十二
　　钦定四库全书
　　少室山房集巻三十三
　　明　胡应麟　撰
　　五言律诗七十八首
　　句曲道中奉懐王司马先生寄讯八首
　　帝梦思良弼天书问老臣彤弓分雨露赤舄上星辰虎豹千营合熊罴百衞陈何妨文武畧第一画麒麟夙世元戎业明时上将材大开貔虎幕长啸鳯凰台记室班扬聚胡床陆谢陪昨宵江上笛飞尽帝城梅鳯徳元千仞熊飞自一时河山分玉帐日月绕牙旗错落霜毫动荧煌露布驰共知莘野出宁畏草堂移蹔辞三教主聊作万夫雄横槊长江上挥毫大海东隂徐非赋侣鲍庾岂文工晋宋齐梁业何人不下风谭天曽帝问缩地旧仙才未论青牛出真成彩鳯来毫端穷宇宙匣底閟风雷戏作梁陈句犹堪长玉台寂寞千秋事踟蹰六代间新亭新日月旧馆旧河山柳色停车骑花香襍佩环呉姬年尚少劝客亦酡顔豪华非昔日罗绮尚前朝侠少黄金勒名姝赤玉箫花明新院髻柳学故宫腰今夜扬州月平分十二桥石头城外路光色度青骢説法寻支遁防禅叩懒融塔花晴日映潭影暮天空拟逐三车去西方问大雄渡江有懐秣陵旧游八首再寄王长公
　　六代风流地豪吟兴未涯层台花宿鳯故堞柳蔵鸦海日笼丹雾江天照绮霞春光何太蚤先到莫愁家投闲沧海上阅胜大江濆老树齐梁雪飞蓬楚蜀云帝城双鳯下官路八驺分怅望前朝事含杯防夕曛金波怜旧句玉树待新题夜宿寻髙座春游出大堤残僧留晋宋古佛辨隋齐明日楼船上谁同教水犀由来佳丽地本是帝王州緑浪邀卢女青山抱蒋侯桃花双阙路柳色万家楼摠道官如屣那知宦是游幕府三千客辕门十万兵登龙环海岱骑半江城画甲飘云气珠帘上月明夜来清啸发双鹤下瑶京玉洞留仙棹金陵问帝都野花朱桁雀霜树白门乌晏寝团牙防宵吟击唾壶能教竒伟客白首卧菰芦青鞋曽碧落彩仗乍丹霄大雅追三代雄风扫六朝帆樯扬子驿卤簿秣陵桥但作文章客宁知武畧饶柱下书堪着壶中术已传三花留埜寺一苇渡江天浪息沧溟外尘消大漠前何须片石上辛苦勒燕然病卧原口长公以诗见存遂有起色赋谢四章
　　骨立乾坤外呻吟嵗月过片言回大造孤榻起沈疴骤觉头风愈宁论肺病多观涛定何日飞棹广陵波病卧空搔首文成剧赏心乍回燕客梦初理越人吟白雪流空馆青阳动絶琴片言千古在底事论飞沈一札长干里悠然病目开讵知垂烬烛犹作复然灰赵璧初还邸燕金任筑台朝来沧海上咫尺见蓬莱无媒宁逐鹿有路任亡羊朗诵陈琳檄髙悬杜甫章神明开混沌鬼魅失膏肓濩落余生在犹堪王夜郎
　　渡淮
　　拂曙淮堤上垂杨渐可攀雾浓孤客舫云浅八公山不作投珠去真成抱玉还十年牛马走端合髩毛斑自严滩至新安途中纪兴十首呈司马汪公
　　四百滩头路峯峦面面青路疑行絶栈滩似泊空舲平地飞千瀑髙天突万星不因司马在吾岂别亭一滩髙一丈滩尽到天都叠嶂云飞动隂厓日有无辛夷残紫落踯躅乱红敷独少行云庙分明入峡途明发寒逾甚羊裘当锦袍争风帆力猛破雪橹声豪闇谷迷红树悬厓露碧桃居然丘壑底不用武陵逃悬水三千仞奔流落大川片帆危欲堕羣缆急争先石险时栖鹘峯髙欲跕鸢兹游信竒絶防笔漫成篇树色逶迤合山光次第来岸疑夸父坼厓似巨灵开蜀客迷三峡闽人话七台移舟傍鸥鹭此夕漫惊猜嵯峨探虎穴防窱入龙宫百丈飞湍下双篙巨石中地危真破冢天近欲乗风恰称诗懐壮长歌万虑空宻缆纷如织髙樯望若攅怒涛翻絶壑飞浪叠层峦不雨青天润无风白日寒苍松植何代百尺架防岏片石俱飞动千山竞送迎地真游黯淡天似入蓬瀛缆东髙厓度樯穿絶壁行谁呼谪仙至白日跨长鲸白岳新游快青谿旧迹存乱山冲虎过竒石象狮蹲贾舶环枫社渔梁防荜门飞鸿渺天末消息信乾坤十年懐命驾千里棹孤航大壑行严濑飞流涉吕梁猿猱晨作伴豺虎夜成行咫尺龙门在无劳叹望洋
　　惊猿峡
　　不见啼猿树孤峰划翠屏峭逾扪太华危欲堕中泠鸟道悬空濶龙潭伏杳防笑他韩吏部勒石向山灵
　　伏虎岩
　　何年飞灔滪百尺挂崔嵬絶壁盘飞电髙梁划迅雷樯危三老惧缆急万人摧日暮雄心发狂歌兴未回
　　古意
　　鸣鞭白门道新柳正蔵鸦七寳装繁弱千金散狭斜飞扬孟公座调笑季伦家夜夜双龙气腰间挂赤霞柬汪仲淹时以足疾居肇林去太函三十里
　　方丈维摩室翛然物外踪花余天女散果剰法王供白日流禅榻青天落梵钟何当问神足白眼对长松赠片云片云者司马公所命王姬名也
　　窈窕尊前态娉婷画里顔客疑游洛水神似降巫山夜月辉眉黛朝霞动髻鬟不应撩宋玉名字落人间仲嘉携酌过箕台四首末篇懐汪献于
　　信步南冈上寒松一迳斜浮杯当柳色促席坐桃花古殿明丹壑方塘漾彩霞红糚晩成队拾翠傍晴沙步步春原色寻芳意自闲石枰疎竹里金铎乱松间一壑停苍佩千峯峙翠鬟平生双屐在天濶任跻攀逺天横霁色箕踞坐莓苔竹露晨犹滴松风午渐来翠防悬絶壑苍霭覆平台十日犹能客将无典緑醅潦倒悲华发追随蹔少年暖风抽麦日防雨拗花天游女矜环佩居民竞管弦维扬好春色何地着丝鞭士能斋头阻雨仲淹舆疾来防一律迟之
　　风雨催寒食残花闭小楼丁香空结恨红豆故生愁梦隔青绫被春迟緑绮裘观涛今起色迟汝万峯头
　　同盛山人垆头话旧作
　　一骑呉闗外悲歌脱畏途残生余海峤万死得江湖盆底寃谁烛垆头兴未徂十年携手泪相对湿菰芦春日司马公同携王姬入紫霞洞观桃花时少连太宁仲嘉仲淹并集司马以桃花源美人家为韵分得桃字
　　烂漫西郊外肩舆度碧桃春生武陵洞病起曲江涛【时仲淹舆疾来防】日彩摇纨扇天香袭锦袍絶崖仍独上谁似谢公豪
　　得花字【代王姬作】
　　十里春山色芳菲乱水涯瑶池迷故迹玉洞鬭新葩野豁千林雾川明万树霞不知刘阮辈何事到仙家
　　题老蚌生珠图
　　防夜骊龙颔偷携径寸游芜城双月上合浦一星流影似悬鲛室光疑发蜃楼未须惭老蚌照乗诧诸侯
　　汪参军邀饮作
　　画拱摇丹日雕阑驻彩云榻延徐孺子吟接鲍参军午馔行山蕨春羹荐野芹醉归浑不解萝月渐纷纷
　　休宁道中四首
　　百里休宁道肩舆度夕阳川原明翠黛阛阓鬭红糚玉佩时相亚金钗尽作行何方犊车至夹路烂生光拂曙征人起苍云抱郭流落红依小径深緑涨平洲竹色偏萦辇松隂直过楼天然对图画底事唤营丘白堕家家酿黄梁处处舂飞泉悬薜茘逺岫削芙蓉晩日前村斾春烟隔寺钟天看咫尺紫气欲成龙望望山疑近行行路转遥依冈梅子熟夹路豆香飘翠幙萦朱户红糚簇画桥百钱犹挂杖烂醉在今宵同汪士能入丰干路逢仲淹寄诗舆中口授用原韵
　　泠然遗俗累曳杖到仙家布帽扳名岳荷衣防太霞吾宁驱白石君已饭丹砂縦有天台遇能如萼緑华阿四既留谿南士能命更呼刘生佐酒亦以事羁赋此嘲之
　　咫尺英宅朱弦试一弹中原留上驷蓬岛隔飞鸾【刘生名鸾】酒压荼防瓮春迟苜蓿盘美人期不至惆怅月华残
　　宜男堂为汪氏题
　　阶前植瑶草芳色暮离离艳入三姬座香飞百子池氷桃偕献实玉树并生枝旦夕佳男兆华堂事事宜
　　槃楼
　　何年硕人住结搆傍蒹葭睨柱千山月推窻万壑霞青藜中垒阁緑绮少文家好着元龙卧翛然世虑遐
　　赠髙深甫二首
　　最忆髙常侍生平乐事饶千金求騄駬十院贮红绡古迹留三代新声和六朝湖头明月满无夜不吹箫自惬逍遥理谁同汗漫游异书中秘得名墨太清留夜月渔阳鼓春山燕子楼六桥杨柳色无处避骅骝
　　夜集刘将军即席作示孙徐两生
　　聊同珠履客共此嵗华徂潦倒青丝盒淹留白玉壶寒风回击筑骤雨促呼卢不道嫖姚贵犹能事博徒
　　读季孝亷匡庐诗巻题
　　彭蠡扬帆近匡庐縦目长髙峯悬紫翠乱瀑洒青苍竹隠文殊座莲空慧逺堂攅眉何处客不逺是柴桑
　　挽赵别驾汝申四首
　　神武门前路何人复挂冠华阳闲鹤驭瀫水罢渔竿冷日黄金灶寥天白玉棺君看鸡犬去已到赤城端频年嗟伏枥此日叹蔵舟世阀传中垒乡闾问太丘朱弦俄入夜素翣正逢秋好在蓬池顶题诗遍十洲玉局留丹界琳宫寄碧霞渐荒陶令菊难覔邵侯雾里三天舄云中八月槎椒浆聊一奠陇树乱栖鸦蘧然孤蝶寝忽到夜台傍别墅藂青桂空斋翳白杨星沈南极杳天入大罗长一尉何须恨修文正拜郎
　　萧含誉自楚中来访留集二首
　　下榻仍松桧移尊更薜萝星当雄劒聚云傍彩毫多客计留天目乡书问汨罗五游他日遂相逐老岩阿狂歌青桂下醉舞緑筠前越絶书犹着湘累赋已传风葭云梦笛雪苇洞庭船归路甔甀近能无问太
　　访张伯起暖阁小集夜同过幼于园
　　伐木懐同调连枝惬共吟围炉冬阁暖秉烛夜堂深月倚孤城棹风交万户砧龙唇弦絶久拂拭为知音
　　幼于园中聴歌
　　一径蓬蒿入层台面緑波客携桑落酒人倚柘枝歌夕露更衣堕晨星襆被过五湖花照眼蚤晩着渔蓑
　　赠钱将军
　　属国儒风逺轻车将畧长侍童青玉案前队緑沈枪北府晨开席南楼夜据床邵陵游猎处白马映丝缰
　　题呉肇成清波碧玉图
　　亭亭开素面袅袅出朱唇水畔疑西子波心似洛神浣纱犹倚石移袜乍生尘那得相携去馨香赠逺人
　　闻王问伯领解南都喜而有作
　　此夕庭阶树真成奕叶光赋曽标五子名欲擅三王客礼龙门下神交雁塔傍百年兄弟好同日奏长杨
　　舟次檇李寄王承父山人
　　邂逅兰溪约秋风望未涯地违青雀舫天靳白鸥沙虎阜看茶近乌程问酒遐春来定寻汝酩酊万桃花【承父约余过溪上余道出檇李遂不及往寄此以订后期】
　　泊姑苏寄呉文仲
　　寂寞寒山寺钟声只自聴髙云随去舄夜雪到空舲竹色谁分座花香独扣扄太湖峯七十歴歴傍愁青
　　访曹子念戏赠
　　幽居仍薜茘雅兴旧菰芦一榻悬东海孤航领太湖须髯疑大侠骨相异潜夫何事呉阊底频年侣博徒
　　长干道中书事【时太学同人邀饮】
　　金波鳷鹊下玉管鳯凰调晋帐延双隗呉糚出二乔柘枝频度曲桃叶旧传谣欲认相寻处城南十五桥紫雾蔵金屋丹霞间玉楼那能佳丽地不作狭斜游江女名无畏卢家字莫愁徐娘虽老去象管不停讴过淮上读贞烈沈氏实编作沈为侍御呉公妾余丙子呉公所取士也
　　匪石心难转如山诺竟酬余生宁九地一死为千秋壮节长淮逺贞防大海留预看彤史笔灿烂照松楸忆昔呉公赏真同贾傅看凄凉神武阙早挂恵文冠旧事悲桃李髙风想蕙兰酬知万行泪愧汝大江干
　　渡黄河
　　九曲黄河水奔流下夕阳芦根渔网集树杪客帆张巨石撑淮浦髙洪压吕梁黄姑频嵗约击楫上扶桑
　　宿良乡
　　小市良乡驿征人蹔解鞍空林万木落孤馆一灯残旅色逢秋暮乡心入夜阑那知百里外明日是长安

　　少室山房集巻三十三
　　钦定四库全书
　　少室山房集卷三十四
　　明　胡应麟　撰
　　五言律诗七十二首
　　家大人七秩恭贺四首
　　粲烂长生箓髙悬瀫水阳中元秋届节南极夜生光黄鹤呉天外青鸾越海旁惟应双瑞曲永送万年觞懿行三千就遐龄七十延竹宫观礼日兰署校文年六传巡滇骑双旌入楚船讴歌犹咫尺拜舞大椿前华堂开夀域瑞霭接瑶池十地来菩萨三天降辟支名犹喧卒化已洽边陲何限朋游集千花照玉巵慎黙蔵身寳圆明应物踪年髙黄叔度世拟郭林宗日月迟草云霞恋赤松八千春共祝宁羡渭濵封
　　寄居曲水园柬张氏伯仲二首
　　自爱新居僻宁论故业贫伯通能借庑仲蔚已为邻茂苑花淹客呉门药赠人苍茫太湖底生事起垂纶独有陶公径能停谢客舆陆浑虚旧宅阳羡覔深居水木孤轩外云萝四壁余何如传舍客日月敝长裾
　　岭南陈孔信贽其诗来谒报赠二章
　　何物元龙少嚢携絶妙词百篇难汝弟一字媿吾师劒击要离家壶倾泰伯祠钱塘万家雪只棹慰相思骤发扁舟兴佯狂到海涯诗成筒寄草梦防笔生花把赠罗浮雪回看茂苑霞鲈乡亭下馆归路欲栖鸦
　　过张水部新居
　　负郭成三径郊原带草堂飞甍摇海气画槛纳江光花色呉门近棠隂越里长中朝思大厦未许醉清商过娄江载宿弇园时冏伯逸季并以事留云间独房仲在下榻欵留亡异长公存日感赋此章
　　十日懽犹洽千秋态未忘开尊怜仲子下榻梦中郎旅色停孤棹歌声咽后堂屋梁明月满惆怅夜何长
　　小袛园懐冏伯逸季
　　寂寞双林下迟回一杖过盛名犹宇宙陈迹已山河落月连枝逺悲风大树多独将知已泪烂漫洒青萝澹圃访王闲仲及二弟渊季征叔留集作
　　夜久尊偏緑更阑烛尚红云霄三隽在海岱二难空旧业东陵异新懽北海同那将季札劒两地挂悲风陆楚生新居在弇园澹圃间邀余斋中啜茗即席赋
　　爱尔新居僻令余世事忘一瓢寒树里四壁浣花傍鸿渐余茶灶龟防但笔床坐闻邻笛起涕泪满山阳
　　再过陆楚生
　　小筑娄江畔萧然四壁空防桥流水外茆屋乱云中有意交胡质长歌问陆通犹怜傅舍客弹铗卧秋风
　　夜卧沈子书斋出素笺索题信笔赋
　　褥许分青锦厨仍卧碧纱浓香熏柏子清梦杂梅花未觉仙家好浑忘客路賖异时懐仲举湖水渺云沙伯隅童子冶卿持扇索题走笔一律赠之
　　偶遇张公子频年拥素琴貌堪酬白璧名已铸黄金肻作调鞭老时为捧剑吟红绡遇何日倩汝入花隂
　　送呉刺史之桂林
　　莫作炎荒叹骞腾识鳯麟棠隂流皁葢桂实堕朱轮雨润遐陬俗风驰絶徼尘好将南国化沐浴瘴乡人
　　陈方伯自闽中移蜀寄柬
　　奏事驰仙阙除书下圣朝杨舲江树合行部海棠娇云暗三峨寺天长万里桥浣花溪上路词客可重招
　　蔡生移居城北招饮作【讳英南】
　　咫尺城东寓相寻路未遐懐人闽海茘留客武夷茶几席凝香雾杯盘散绮霞成行儿女在袛合老天涯【蔡侨居余邑十年至长子孙】
　　过郭翌之故居有感
　　尚忆鸿胪第淹留白日斜新坟俄宿草旧圃更残花地迥悲邻笛天清咽暮笳异时风雪满孤棹问谁家
　　赠张真人
　　何年赤松子羽节到皇家步蹑飞云履游乗贯月查珠宫浮紫贝绛阙炼黄芽应笑唐供奉仙裙滞九华
　　寿郭隠君
　　苍茫翠微半突兀见孤亭大壑悬真气髙天卧客星桐江标胜迹庐阜毓英灵不尽名山色东南万古青
　　题孙生别墅
　　小筑寄林泉萧森十数椽苏门飞啸日郢国和歌年室静飱霞饱牕虚卧月便谿兰一以撷为汝拂氷弦
　　题朱茂才孝行巻【有序】
　　朱茂才伊臣余丁丑同进士也古朴真至细行必矜事父母能竭其力尤重然诺为闾闬所信从诸黉士美其潜徳咸诗歌以咏叹之余引诸简首
　　千古朱家侠芳声异代留蒸梨知孝行瀹茗见清修乌鸟心长切羔羊愿未酬君看彤史笔卓荦下螭头【朱生灌园以养二亲余尝食其梨茗皆手自培植者】
　　寄何穉孝
　　邂逅清源下差池易水濆心期元独许意气本无羣六翮排青汉孤踪傲白云春风上林苑击节子虚文
　　少宰赵公还北寄送
　　饯别列鹓鸿悬腰劒色雄台垣三殿近冢宰二京同禁树连云紫庭花傍日红扫门饶赋客宁复叹飘蓬
　　少宰赵公拜相寄贺八章
　　一夜求贤诏懽呼万国同谟谋咨大老启沃仗元功絶域车书防中天劒舄崇异时评太史何羡帝臣风翊运逢明主匡时倚上材尊荣逾四岳宠渥重三台瀫水初调鼎华阳已筑台早知霖雨泽六合浄炎埃玉铉调贤佐金瓯扈圣朝羣龙齐捧日双鳯各凌霄大业臯夔近荣名稷契遥蓬莱云五色近人飘【时洪都张公同拜】满目乾坤事闗心社稷臣八荒悬宻勿九域借经纶暖阁调羹夜平台赐宴辰好将司马业传播外番人六馆推名徳三司备羽仪麻宣鳷鹊殿草辍鳯凰池礼乐重兴日诗书再覩时太平方有象宁讶庙堂迟鳯诰辉纶綍龙光切冕旒坐调中极鼎永作大川舟八表清风被三朝壮节留长安贵游满处处撤行驺尚记临轩日龙头曳佩环帝心悬北斗人望切东山燮理阳春布论思乙夜闲万方伊葛想翘首玉宸班上相同心日真儒佐命年白麻初翊圣黄阁骤招贤吐握回三代吹嘘动八埏肻教扬马辈头白卧林泉长至后三日幼于斋头对菊同张使君陈文学周山人陆孝亷即席分赋得寒字
　　节已过长至花犹耐早寒似忻彭泽采偏称汨罗餐袅袅团霜砌亭亭立露盘何当撷千朶烂醉赤栏于过王氏小隠同陆山人周上舍閤中小集
　　信步緑萝庄春波夹画墙壶中蔵灔滪盆底着潇湘曲折花为迳縦横竹绕廊乗风时一到好是白云乡夜过周懋脩馆中月色盈庭皎如霜雪即席口占
　　咫尺周郎馆衡茅葑水傍披襟流素月把袂落繁霜逸调阳春逺清歌乙夜长预愁明发路枫叶乱金阊
　　西林泛舟即席作
　　谷口肩舆入悠然兴未穷尊前五湖尽槛外十洲通削壁笼丹雾飞梁挂彩虹坐闻天籁发兀兀万縁空
　　赋得壮士乐长征
　　言従汉飞将结发行间列防秋乗障扬旗夜出闗双雕婆勒渡独马贺兰山宁忆空闺下梅花树树攀
　　过沈材叔留卧斋中作
　　华亭疎雨过小阁乱云流榻为延徐下船因问戴留春光回枕簟寒色驻衾裯十日犹能客従君笑薄游
　　赠钱将军
　　征马去飘飘将军旧度辽运筹推武库横槊羡英标转粟三呉尽飞刍六郡遥烦君持大纛取次静氛妖
　　司马汪公以仲淹讣至寄挽二章
　　消渴真怜汝幽忧竟若何一尊犹水曲【暮春司马修禊仲淹舆疾别余于曲水亭】万事已山阿旧业荒兰芷遗文照薜萝异时轩冕贵较仲定谁多
　　濩落词人长飞扬侠客俦生宁慙一诺死欲擅千秋失弟怜司马従师困伯牛天都乱山色何处挂呉钩
　　寄丁元父
　　闻道丁元父筵倾邺下才政成初百里名动已三台岸帻寻芳草弹琴坐落梅尚思风雪里并马立蓬莱
　　题章氏木假山
　　早谢樵人斧悠然野客家双峯寒宿雾列干迥撑霞埋没沟中防飘零海上查逢时千载事为尔一长嗟
　　苏君禹留集翠虚亭共赋二首
　　一径双松里孤亭万竹旁髙秋全障日盛暑欲凝霜箨自翻龙虎枝従宿鳯凰画帘清絶处浑拟坐潇湘百尺烟霄上千竿雾雨余緑隂浮枕簟苍霭浄庭除寂寞王猷驾萧森杜甫庐何如偕篠簜取次贡乗舆【时君禹方校秋试文】
　　易惟效署中避暑同赋四首
　　逃暑仍河朔寻幽到习池青丝行共挈白帻坐频攲宻竹团书舍疎花照奕棋黄鹂似相识恰恰在髙枝落日孤亭上防风动碧梧浄疑开雪槛凉似浴氷壶茗灶供新瀹楸枰覆旧图吟余沈水云起博山炉竹树参差緑葵榴烂漫红径幽长蔽日林宻尽含风白羽髙谈洽青萍醉色雄大夫饶酒徳无拟笑山公旧识燕台下新知越水濵乾坤双傲吏海岱独归人薄有骑羊骨能同跃马身万山严子濑秋色未全贫
　　送友人游边
　　怜君随汉将防马度燕台六郡风沙合三边雨雪催邉笳秋色逺羌笛夜声哀来嵗看花节还聴草檄回
　　送李従事之南康
　　十载京华陌还为故国行岸花飞客舫江草问王程晓梦匡山月春烟白下城谁堪万里外尊酒动离旌
　　壬申夏生日途中作【时余年三十一】
　　此日还初度葵榴照绮筵鲲鹏聊息翼犬马渐増年贾傅书难上终童防浪传平生四方志览镜一茫然
　　寄题王中丞小袛园二首
　　欲问西天乐聊同北谷愚山围迦叶坐水浄法兰居蔵室栖龙象经文蚀蠧鱼慈航容并载吾亦慕真如万古乾坤意居然见草堂浄心超大士弹指谒空王永悟三生刼时繙二酉蔵何如浣花叟白首杜陵庄
　　金山寺
　　絶顶开楼殿中流见画图云霞千界合宇宙一山孤逺浪晴连蜀奔潮夜到呉向来舟楫念寂寞对江湖
　　钱塘秋望
　　郡国三秋迥烟波四望开潮深呉相庙山绕越王台逺树天边没孤帆日下来安期如可遇指防向蓬莱
　　寄朱汝修兼讯李惟寅
　　不见朱生久新篇近若何云山孤鹤在江海防鸿多筑室移青桂鸣琴掩緑萝李侯诗句好骑马日相过
　　寄朱在明
　　独有金门客频年隠未回扳花游汉殿驻马上燕台梅福神仙吏相如赋颂才五云空极目何处是蓬莱
　　送人游燕中
　　乱山霜色里行客迥添愁万里看黄鹄孤心寄白鸥髙风沙塞晩明月海天秋莫以刘义劒狂歌对五侯
　　暮行桐庐道中
　　纳纳驱行斾遥遥泛客槎万山蔵鸟道一水防渔家束峡天形小奔崖地脉斜严陵矶畔月蚤已着芦花
　　泊舟登钓台作
　　峡口抱云汀中流坐放舲亭髙双逼汉台迥一窥星海气吞江白山光压濑青纶竿千尺在吾计渐沈防
　　寄蔡侍御
　　宪节初临蜀征轺旧出秦襜帷开气色斧钺静风尘峡口云迎客峨眉雪照人海棠花万树夹路待西巡
　　送蒋祠部北上
　　岂意青云客飘然过草堂龙门留问字鳯阁待含香万树长杨外千花太液傍何人年弱冠议礼动明堂
　　闻裕卿移居山中寄询
　　移家仍絶峤秋色满垂藤磴袅云千尺峰回月半棱龙湫寒独卧雁宕晓频登我亦耽竒客寻君愧未能
　　喻邦相迁守括苍寄贺二首【有序】
　　邦相以钱塘别驾擢守括苍舟过瀫水订余以是秋把臂仙都余以病未能赋此寄忆
　　袛縁香阁吏领郡亦仙都重镇初移节名山独剖符儿童迎彩鹢父老认青鳬不奈溪头别桃花覆酒垆试县名方借専城宠骤加符分苍岭月绶结赤城霞吏散朝行郭官闲午放衙何如迁客泪九载湿长沙
　　朱在明初至长沙诗以问之
　　浩渺银河色孤槎起壮游乱山云梦泽斜月武昌楼解佩湘娥去鸣笳楚客愁尺书能逺寄回雁满髙秋
　　闻蝉二首
　　白雁将秋至蝉入暮催清吟随落叶宻响度髙槐暑觉帘栊断凉俄枕簟回日长堪聴汝无拟抱琴来客醉秋山底蝉吟白露时凄清流古木防续倚髙枝静逐凉飔转低含夕照移枋榆吾自适九万欲何之秋日过王世周寓逢汪仲嘉潘景升赋赠
　　逍遥孤客邸邂逅二豪吟面貌夸聫璧风期得防金琴书云阁迥杖屦雪房深后夜芙蓉色湖头次第寻








　　少室山房集巻三十四
　　钦定四库全书
　　少室山房集巻三十五
　　明　胡应麟　撰
　　五言律诗八十七首
　　题野鹤孤云巻赠闫道人【有序】
　　始为大中丞作歌赠闫尚未识面是冬北上过小只园适闫自茆山至袒膊科头双颧玉赤行步若飞信异人也而风度甚爽朗真率絶不为诡秘状自云与某道者订期莲花峯下十年矣将以嵗杪往践兹约特就长公乞言因出册子皆一时名士题赠余曩赋长歌亦在焉长公援笔书四大字曰野鹤孤云而属余更缀一诗即席四十字并纪其人
　　科头无一事松下日盘桓骨相堪鹏背生年异鹖冠月轮天柱顶云色洞庭干薄暮扬舲去相携问大丹秋日溪南晩眺适赵生携酒共酌村店中
　　行行随杖履徙倚夕阳斜野寺明枫叶山篱着豆花飞鸥过浅濑浴鹭上浮查之子期方到悠然问酒家
　　寄大司空朱公六首【有序】
　　公屡以手书见招属家慈病未能赴践宿约懐仰之暇集成六章聊代起居云耳
　　徳望三朝旧勲名八座余庙堂周太保劒履汉尚书翼矫丹霄鳯鳞潜碧海鱼惟应并南斗万古照匡庐赐履优前代乗桴记昔年龙蛇驱大陆蛟鳄奠长川宦绩昆仑外神功碣石前试看淮渎庙禹碣至今传社稷忧仍在中华问转频帝能优大老史已传名臣紫气偏南极青云自北辰无论汉宫逺玉树正嶙峋里闬知司马乾坤识卧龙为园名独乐抱膝寄孤悰瀑布檐前水香炉坐右峰大江西望处愁絶暮云重长日东林下看花自闭闗緑偏裴相野青占谢公山啸傲藜床静登临竹杖闲独余忧国梦时到紫宸班【李诗宅近青山同谢眺】尚忆风尘际能髙物色情吹嘘慙国士吐握为儒生山水孤琴合虹霓一劒鸣含珠十年梦无路报投琼【公常赏识余诗于童子时余故每有国士之感】
　　王孙贞吉以手镌印章寄恵走笔奉谢
　　遥遥双玉佩赠我意何勤石鼓周王篆金泥汉帝文蛟螭寒压雾科斗暗蔵云万古岣嵝碣何时一对君
　　雪夜邦相过斋中小集四首
　　寂寞幽人卧追寻茂宰贤飞觞临夜雪把袂坐髙天剡曲三更棹梁台万古筵异时吾党事兰水定谁传不谓山斋雪能来侍従臣谈诗双郢客和曲防巴人玉笛生春早金尊促夜频晓来飞舄处瑞气满枫宸彩笔寒相对朱弦晩故留飞仙谁鹤氅野客自鹴裘拥坐城云立窥筵海月流预愁新赋出人拟兔园游此夜平原醉人间更有无乾坤悬玉阙日月坐氷壶磊落新词社萧条旧酒垆灞桥回首处凄絶防云孤与惟寅一别淹冉五载消息不复相闻春来忽得手书新刻见寄赋懐五首
　　赐履传周室分符衞汉京白虹悬结客紫电照论兵四百西山寺三千大内营防因飞檄暇出郭遍题名带砺中朝望诗书上将才佩刀初制阃横槊自登台万骑长城合孤鸿大漠回河梁人渐老吟望独徘徊长啸青油幕雄谈白巾射雕新骠骑图象旧麒麟雪照梁园夜风髙瀚海晨遥遥双鲤下犹忆尚人忆昔长安骑相逢狭路间乾坤双彩笔吾汝各红顔万感归来集千秋病后闲惟应别时梦绕夜向燕闗一代华阳社平生碣石游坐携鹓鹭侣吟傍鳯凰楼梦寐犹青眼形容渐白头尺书聊写寄涕泪尽南州
　　寄朱在明光禄
　　夙昔长安社朱家兴独豪深杯传竹叶艳曲度樱桃宦拙従鸡肋身闲付蟹螯近来偏忆汝愁望大江涛
　　寄丘谦之
　　底事丘灵鞠年来复罢官惊心吾道左落魄世途难月过衡峯近星离益部寒九歌何日就洒泣傍南冠
　　寄朱汝脩山人【有序】
　　汝脩业医而余好谈长生乃京华日朱生最称善病余顷复婴疾弥年两病躯南北相望良可笑也因诗讯之
　　掌露偏谁得秋风各未苏骨仍沧海立魂傍碧山孤白帢名先后青嚢术有无防时携竹杖燕市问悬壶
　　再寄在明
　　在明家有声伎之奉近闻其方再纳宠因寄
　　见说休官后乡园乐更饶屏开张静婉坐列董娇娆紫电黄金勒红霞白玉箫兴来应载酒时醉广陵桥膝汝载先生卜筑武夷邀余过访余以家慈卧床褥尚孤此约感念今昔不胜怅惘敬赋小诗奉寄凡八章
　　北极声华久东山气象新乍辞文苑秩初乞武夷身辟地连三岛看天卧七闽惟应幔亭月时傍紫纶巾九曲移家近三山入望遥楼台临碧汉户牖逼青霄坐叩梅仙诀行逢木客谣袛疑尘世隔无路问渔樵游神近何所三十六峯前鸟下谈经榻猿窥问字船飞萝悬白日古树拂苍烟彷佛秦人住桃花隔涧泉胜许厐公擅名应善卷逃挂瓢沧海濶倚杖碧山髙万事留青髩孤忠借彩毫无嗟塞翁意天地一鸿毛柳色呉天梦梅花粤峤情吏才髙汉代儒术重周京雾泽南山豹云寒北海鲸无言帝阍隔咫尺是蓬瀛黼黻真王佐丝纶蹔钓徒中天仪鳯杳大海蛰龙孤入梦犹金钥翻歌自玉壶向来门下士桃李遍三呉作赋慙鹦鹉空羣辨鹔鹴千人摧稷下一士擅襄阳色借青云迥心悬白日长惟应梦中路惚忽到沧浪【滕公督学浙中于诸生中独以异等见遇】
　　九折王阳道千秋大隠庐云山容负笈宇宙碍驱车业岂门人尽名犹国士余凭将一掬泪徧洒越山隅
　　得安仲子书却寄
　　叹息延陵客清才独后时三都全入赋五岳半题诗壮节摧青髩雄心狎翠眉呉天花欲尽好订白云期
　　懐祝鸣臯
　　南归书札防北望旧游孤一铩悲鸾翮三年问狗屠汝才宁巷陌吾道实江湖防夜狂歌发寒云碎玉壶
　　奉寄司成许公二首
　　一代崇周学诸生侍鲁儒田何惭受易伏胜早传书八座飞腾外三垣怅望余犹思问竒日大雪满庭除载籍穷金马论思坐玉堂洪钧回稷契大典翊成康日近尚书履霞明学士裳生徒愧原宪十载梦长杨上元观灯有懐京华旧游时集邦相署
　　山城逢令节灯火蹔同游月映千花上星従万树流遗簪连紫陌委佩出朱楼不是金吾地无妨彻夜留逺忆长安道华灯正陆离云霞千蜃结山嶂六鼇移玉佩邀春早铜壶聴夜迟即今天禄畔太乙傍谁嬉
　　周公瑕书来索余赠言为赋二首
　　作赋元惊坐临池更擅场真行王大令篆蔡中郎巨榜髙天揭穷碑絶域蔵太湖花满目斟酌欠书航【景聫韦诞欧阳询事周素怖水故尾句云】
　　诗名人自老墨妙世谁如瘗鹤髙风在笼鵞逸兴余藜然中垒坐花浣少陵居最忆长安日垂髫问子虚
　　顾朗生山人以四诗见贻赋答
　　万感红顔尽孤踪白眼余何堪梁苑客遥寄茂陵书雪色晴偏照星芒昼不除太湖蓑艇畔谁共覔鲈鱼意气尘埃外心期梦寐间一尊违白社十口共青山桂树幽人赋莲花国士顔倘懐天姥雪拂石柴闗极目皋桥客长歌扣玉壶天蔵林屋逺云压洞庭孤卜筑仍三径浮家任五湖试探呉市女能识姓名无不谓菰芦畔频年见伟人髙天容荷锸大海傍垂纶一壑心长恋千秋业未贫异时双劒合谁谓白头新寄谢宗伯何公四首【时得寄恵燕中书并新刻大复全集】
　　十载瞻台座三春佐秩宗文章空左马礼乐擅防龙邺下才偏盛河南誉日崇殷勤大草犹记昔相従灿烂遗编在峥嵘大雅留黄河龙马出紫阁鳯凰游李薛年谁少徐边誉岂俦不辞扳逸驾世业在瀛洲少日游金马平生近玉宸中天回雨露絶域望星辰咳唾千秋迥吹嘘万象春惭无杜陵句池上賛丝纶尚忆梅花下飞觞醉玉堂先春大庾月达曙广陵霜鬓惜年来短情偏别后长绨袍今古泪寂寞洒沧浪【曩寓燕日何公招余饮梅花馆中聫句达旦者再】
　　寒食夜集邦相署中分韵得吟字
　　荏苒逢佳节招携见苦吟乾坤双劒色湖海一麾心柳宻陶公署花闲宓子琴兰陵今夜月百里为谁深
　　又得巵字
　　万古山城畔风流见此时署元方朔隠亭更子云竒片月窥帘下疎星抱席移袛应双白眼兀坐把深巵
　　题大司空潘公芝林二首
　　钟灵草青葱发涧阿九光呈玉叶三秀挺瑶柯滴露滋苔藓蒸云映薜萝蚤知王佐出寝殿有兴歌丹崖蔵淑气白日涌灵葩百本俱擎露千林竞照霞瑶池仙母住勾曲羽人夸宁似商山客成功翌汉家
　　闻裕卿卧病有懐
　　茆屋何年借柴扉尽日扄已无人和雪谁问客为星病骨留东海雄心付北溟暮云回首处寂寂万山青
　　得何仁仲书
　　旧事燕台下看花汝亦狂双鸿俄越峤匹马竟潇湘赋就人千里书来泪八行向来神女约早晩到髙唐
　　题元旦早朝卷
　　玉殿春风起金门曙色通佩声千柳外旗影万花中鳯厯颁羣后鹓行列上公阳春才一曲拟献大明宫
　　题大阅巻
　　劒佩中天出旌旂大漠开风传青海戍雾卷白登台列陈卢龙动翻营涿鹿回九边销燧色横吹莫兴哀
　　秋夜诸子过集
　　岂是谈宅偏令问字过客当莲社满人比竹林多霁月流丹嶂飞星度绛河毋悲秋夕永散发向藤萝
　　寄刘子大金吾
　　玉禁康侯宠金吾上将荣潜消三辅侠坐偃百蛮兵夜月雕弓满秋霄画防明共夸游猎暇时入建安盟
　　懐刘观察仲脩
　　防夜懐髙适当年赋上林髙虹流击筑朗月堕鸣琴客散谁燕社人归自越吟西山暮楼殿极目蓟云深
　　寄宫詹陈公二首
　　执防元中秘鸣珂更上公云霞流紫殿日月扈青宫磊落燕台骏飘零越峤鸿台垣何处切五夜望寒空建礼抠趋近延英进读劳露漙金掌重云敛玉绳髙苑树萦朱绂宫花落彩毫尚思燕市夕浊酒坐持螯
　　哭康裕卿五首【有序】
　　始余年十六逰长安邂逅裕卿于友人席上裕卿得余诗读之即狂叫击节曰子珍重必有闻于世自是定交无间者十数载乃今裕卿不可作矣闻讣哽咽情见于诗
　　摇落龙蛇嵗天南坠客星寒灯孤月白遗塜万山青永闭髙人宅谁题处士铭伤心旧朋辈十载逓凋零宿草孀妻奠遗编稚子留山阳愁聴笛剡曲恨回舟九死还初服三生记旧游踟蹰季札劒日夜梦东瓯忽跨辽东鹤谁瞻蓟北鸿云山藜杖在天地草堂空陇树经时碧原花着处红终令石门谷千古号愚公漂泊南游日峥嵘北上年狂名悬楚越侠气动幽燕大雪行歌外长虹击筑前向来携手客老泪尽江天垂髫游洛邑识面记燕城问赋惊文考投诗谒正平大鹏犹宿契老骥忽悲鸣地下梁鸿在应酬碣石盟【裕卿与思伯契分殊厚今先后入岱矣】
　　秋日送人之彭城
　　柴门乔木下送汝一含杯大泽秋声早长河曙色开隂风韩信庙紫雾汉王台后夜芒山气谁寻吊古才
　　为邦相题蕉石图【图出元人张伯雨贞吉所临】
　　寒蕉依怪石仙液贮铜缾日夜孤根老冬春片叶青风疑摇鳯尾雨欲化龙形恍对张勾曲星冠坐草亭
　　王长公寄恵集序赋谢四首
　　字字风霜色缄题向草庐百年双涕泪万古一吹嘘附骥名难尽屠龙业未虚异时歌九辨宁敢忘三闾漶灭书生刺迢遥国士恩片言犹海峤三赋已乾坤道岂中原丧交宁异代论尚拚双髩在垂白子云门家学三王上时名二李前江河趋大壑日月并髙天业已回长夜名犹借少年代兴聊一鉢黙黙少林传刻鹄纷难辨鸣蛩独见知左迁元命世扬马快同时一字人堪老千秋客自迟防携孤劒色东海傍要离
　　送金大参入滇
　　除目下枫宸飞旌动去尘共看金马客遥问碧鸡神草色穷南服花香梦北辰到时薇省宴犹记六桥春
　　寄董太史二首
　　作赋俱青髩携书共赤墀我懐三秀草君夺万年枝鸾鹤甘泉殿鱼龙太液池当年六桥柳能记共含巵世事甘余拙时才羡尔长读书同左史执防异东方雾拥金门色天回玉陛香深慙潞河鲤万里到沧浪
　　送人之黔中
　　匹马冲寒雾孤城问瘴烟花深罗鬼地箐宻夜郎天野戍传诸葛藂祠赛谪仙五谿相望处白日坠飞鸢
　　送人游边
　　严冬武林驿一骑问京华大野霜飘树长城雪作花櫜鞬迎属国劒佩逐轻车早夺天山地铭功入汉家
　　题东臯园亭巻
　　近卜东臯墅推窻面面山榻悬双树底亭锁万花间白鹤回孤啸苍龙问大还异时藂桂发尊酒定同攀
　　送张山人楚游
　　岩穴凭谁问飘然赋逺游风髙云梦笛月满洞庭舟短刺携孤客长裾狎五侯蛾眉亭下泊饱看荻花秋南屏逢沈李二生谈道因约余游天台口号戏赠
　　越国竒男子呉中伟丈夫游心出蓬艾把臂入菰芦龙虎蟠金鼎鸳鸯语玉壶天台八万丈指防向虚无夜集李景颖出土佐酒成赋二章【有序见文集】
　　云霞蒸上瑞氷雪荐华筵醒酒功侔石烹茶味胜泉梨非张氏谷岂邵侯田好比金茎液分携汉阙前司理耽竒甚甘荐味长飞霜匀玉质重露浥琼浆碧茘唐宫重丹桃汉殿祥何烦方朔盗袍袖溢芬芳
　　赠孙国梁
　　谈吾不厌问字尔相寻兴逸飞流赋情髙潄石吟春郊聫玉勒夜阁拥瑶琴二仲翩翩在何烦覔向禽【时金生数同过飞流潄石皆孙氏事也】
　　题性天真孝巻【有序】
　　惟孝使君族子某七嵗而刲股救其亲竒节也闻者咸为诗歌以美之使君因雥集成册云
　　焚香星月下一脔冀亲延讵意挥刀日才同扇枕年孤诚回大造至性彻重泉莫以昌黎论雌黄孺子贤
　　潘翁九秩诗为望之茂才作
　　玉醴泛蓬池琼枝焕陆离纁迟伏胜带索异荣期种橘盈千顷栽花但一篱不知柯防烂犹阅洞中棋
　　题中丞滕公武夷精舎图【有序】
　　先生自癸未拂衣卜筑武夷之上日与二三同志讲业其中放舟曳履之暇时寓意棋奕间此图磐石方广数丈上设楸枰坐而手谈者先生洎里社杨君李君皆生平莫逆友也图于先生貌酷肖仲子万里北上出示索题瞻玩再三不胜国士之恸谨赋五言律一章
　　精庐聊十尺坐啸建溪湄蹔挂中丞笏闲挥太傅碁野花苍鹿献林果白猿持惆怅流风逝徒瞻大树遗
　　送李内翰入都
　　一骑冲寒发梅花照客顔乱云扬子渡残雪皖公山旧直青绫被新恩白玉环夜来前席梦光到紫宸班
　　寄李允达二首
　　底事翩翩客长懐落落愁骥心犹五夜鸡肋已三秋犊敝相如袴貂残季子裘长门售何日少妇绕机愁失意真怜汝沾衣向薜萝屠龙人未识买骏客频过投笔徒为尔焚舟竟若何千秋吾道在异日较谁多










　　少室山房集巻三十五
　　钦定四库全书
　　少室山房集巻三十六
　　明　胡应麟　撰
　　五言律诗六十八首
　　呉郡金公应照令吾邑凡后先六载清风卓操絶代无伦黉士慕其遗爱将举祀名宦不佞恭窃门下敬赋二章
　　当年武城令故国近三呉睿识悬氷鉴清标莹玉壶琴遗何处鹤舄化异时鳬磊落循良传千秋更有无素丝传苦节彩笔擅瑶华彭泽门蔵柳河阳县带花云霄余宦辙江汉逝僊查寂寂谈者空悲隔绛纱夜宿黄季主对奕决赌金伯韶为防筹酣饮达曙题壁间
　　念汝能悬榻令余忘忆家香凝燕邸雾烛袅汉宫霞仄径眠孤鹤虚檐集乱鸦今宵橘中卧极乐在天涯
　　送僧还赤城
　　春游秦苑外夏返越台傍片石幽期逺千峯别梦长危杉饥鹘堕古柏病猿蔵问讯寒山子题诗遍佛堂
　　宿狄明叔园亭二首
　　闲来种墅门巷半垂藤石室蔵金匮星台控玉绳茶招阳羡客饭供雪山僧下榻余将卧清宵话大乗自是词人社虚疑上将坛清香浮画防异味荐雕盘五色萦砌千株橘绕阑黄梁炊渐熟饱饭话邯郸
　　再过狄明叔园
　　咫尺将军第重来日未衙迳添何氏竹畦蔓邵侯曲榭防生月层楼半纳霞一枰堪度世何地更吾家
　　送徐亷访之虔州
　　为羡虔州路依然借寇行闗西羣吏送岭北大僚迎日拥雕戈艳霞飘画毂明五羊天咫尺髙眺粤王城
　　破山寺老衲夜谈作
　　一迳入苍翠飞云袅袅屯危亭标木末古刹翳松根海月时窥牖山风日扫门凭呼野衲至信宿共芳樽过张伯起幼于园中二君各出小影索余题即席赋二首
　　乾坤长啸客林壑自由身蚤辟东山墅闲垂北海纶新声传子夜丽管握阳春我亦思逃世貂裘再敝秦
　　右伯起
　　何年醉玉京谪籍下蓬瀛方外唐征士江东晋步兵鹖冠云气入龙劒雪花明异日投竿去毋令帝座惊
　　右幼于
　　次步张别驾留酌署中
　　栏杆明月下萝薜暮纷纷翠杓调甘露香厨供彩云含毫春半入剪烛夜平分更喜朝来约三山跨鹤羣【拟次日游金焦余病甚遂不果往】
　　秋日游大慈岩作
　　薄暮肩舆到归樵处处逢万寻开峭壁千级上危峯树杪禅闗出萝隂梵刹重何当専一壑絶顶卧长松姬人有従行岩上者蹻捷之甚戏赠此诗【岩名大慈】
　　偶逐天台客桃花照玉顔绣裙时绾雾罗袜惯登山岭月生眉黛峯云动髻鬟不因刘阮至那得共追攀
　　题祝无殊栖云轩
　　小筑兰阴下幽居瀫水濆八牕全受月一榻袛栖云竹杖占龙气蒲团卧鹿羣何人日携酒相对草文挽呉封翁四章【文仲观察尊人行谊髙卓潜耀弗彰为时楷则】
　　阀阅崇三世丝纶贲九重行髙黄叔度名重郭林宗茂苑新枫落苏台宿草茸异时双庑下谁问伯鸾舂髙踪悬石戸古行郁泉台海月长鲸去天风大鸟来河南传治行邺下绍词才世泽今何限无烦叹草莱劒色丰城閟书香茂苑长题铭符季子树碣副中郎阁翳新草斋繁旧白杨明珠遗集逺光照玉涵堂【封翁厥考纯叔先生以行名嘉靖间有明珠玉涵二集】
　　緑埜承先世苍生付象贤恩波填越海涕泪咽呉天薤露丹旌外松风素旐前袛应门下客长废蓼莪篇
　　送僧游越东
　　穷年持戒律行脚遍蒿莱碧海浮杯度青山蹑屫来天台方广寺雪窦妙髙台匣底兰亭帖相传自辩才
　　刘广文擢北司马诗送之
　　汉殿移官入燕台谒帝行敦诗元郤縠议礼旧荀卿海国朝霞丽江城霁雪明题书频寄忆翘首北鸿征
　　越岭瞻乔巻为易使君仲子题
　　公子旧翩翩宁亲羡汝贤瞻乔离楚服懐橘向呉天柯烂青霞斧帆飞赤壁船太行他日望重赋白云篇
　　次日叶孝亷复邀集馆中赋
　　水亭门外望朱户万花间逸兴饶金谷丰肌倍玉环紫骝云杂遝黄鸟雪间闗肻学山隂棹空成兴尽还【妓有貌甚丰伟而歌舞殊佳】
　　寄李左辖
　　皁葢江都旧朱衣汉殿新云霄回北望山岳动西巡薇省千花夕棠郊万树春何人学徐穉今古接芳尘
　　劒泉
　　当年欧冶铸莲锷夜生花赤电飞延浦青虹照若耶风期弦上得意气筑傍賖防挈楼兰首铭功瀚海涯
　　衞河阻风同张陈两生小饮作
　　何限萧条色相看一坐中乍収霞脚雨仍起石尤风逆浪冲飞鹭惊沙没防鸿移文岩际满独此滞征蓬
　　登陆行齐鲁赵间二首
　　望望乡犹隔行行路转难村醪过曲阜野饭驻邯郸白堕谁争醉黄粱任饱飱凭招吕翁至一问大还丹乍骋思乡目聊舒逆旅防牛羊遥隔岸鸡犬自成村陇麦侵齐甸山花照鲁门岱峯云咫尺如迓丈人尊余従陆至安平镇闻傅伯俊明府先一夕过此怅然有寄
　　一夜长洲令双鳬跨碧虚徒飞秦观梦未达鲁连书计吏黄金诏郎官白玉除鲈乡亭下路归客倘踟蹰【伯俊别号秦观聊城人】
　　赠谢山人
　　一榻衡门下萧然共白头长林中散卧古木谢敷留石室蔵孤愤金庭梦五游剡溪前夜雪曽否下扁舟
　　项山人季舆过访赋赠二首
　　柴门朝雨霁鸟鹊噪檐牙车马何方客新来自永嘉去偕沧海月归指赤城霞迟汝秋风夕同扳桂树华总为寻诗过难将问字留万峯阳羡色双艇石湖秋雾拥王孙佩星随客子裘归来定何日长倚碧云楼
　　系航阁为纪旭仁题
　　嵯峨扬子阁百尺大江边竹绕谈座花蔵问字船卷帘羣壑入敧枕万峯悬夜雪如相过那能兴尽还
　　中泠馆为楚宗侯仲和作
　　胜迹中泠畔名亭大海头石栏三楚色金锡九江流谷有康王卧泉堪陆羽留春芽阳羡熟一鉢许同游
　　集郭鸿胪聴歌
　　赤栏桥子畔来过百花丛一径延新緑孤亭坐落红歌声全度雪舞态半随风向夕瑶台望真疑鳯下空
　　林山人逸民自闽中来访赋赠
　　野鹤闲云辈何因独扣闗为寻天竺寺来话武夷山客路松华熟禅房桂树闲那能待婚嫁五岳早跻扳
　　过林生啜茗作
　　七闽山水尽仍舣瀫川航一室空林下长斋叶满床画图传蛱蝶书札动鸾凰为客烹阳羡双松正夕阳
　　送黄廷评
　　东阳仙隠吏八咏万家传政就花连郭秋成秫满田龙扳新绛阙鹤舞旧朱弦借甚王廷尉君看结袜年客有自金华诸洞返者穷幽歴险所覩甚异余伟其事而赋之以订再游
　　洞天三十六竒絶擅金华雪壁盘空上氷壶抱月斜玉桃千嵗实瑶草四时花瓢笠吾当去驱羊卧赤霞
　　燕台骧首为方元素题
　　赤骥画桃花长鸣逐暮笳霜蹄穿大漠电影涉流沙伏枥心期壮登台意气遐秋风闲十二早晩向天家毛文学招集命幼子庆郎出见座上赋
　　何处来英物娟然玉雪同春山聫寸黛秋水浸双瞳异日征飞兔当年忆梦熊看君懐橘去谁不羡黄童
　　王孝亷邀集城西张氏馆即席作
　　结束问东家聫翩到狭斜緑杨初拥絮红杏半飞花綉榻笼轻雾珠帘罩落霞坐来庭树色冉冉欲栖鸦
　　赠谢少亷
　　旧阀知王谢竒情识鲁连世传如练句人诵捣衣篇冠鹖余生事屠龙入暮年白门桃杏色次第理吟鞭
　　送王使君之滇中六首
　　楼船秋水平汝向碧鸡城绛殿分符别黄堂视篆行万山蔵贵竹孤岛辟昆明烂漫东方骑遥知夹路迎诏书来日下行色动江臯卤簿专城贵旌旗列郡豪檄传巴俗逺诗到夜郎髙何处看铜柱飞扬勒彩毫铜鱼分絶塞金马问长途地入三苗险天悬六诏孤中华传制作异域上舆图新醸椰阴满何妨醉百觚不堪垂老态仍对欲分襟杖拟携卭竹舩应载郁林夷歌传白璧汉诏锡黄金何似长安吏穷年问陆沈西南天欲尽剖竹问罗夷想像千村外驱驰九驿时山行忘蜀道水战息昆池卧阁桄榔下能无咏别离迢遥丹凤诏灿烂白狼篇弭葢朝行僰飞槎夜入滇长途山作地大泽海为天絶域阳春布无劳话瘴烟
　　闻司马张公萧公讣二首
　　廿载甘棠爱千秋大树名防虹燕北路斜日渭南营部曲清笳送官僚素旐迎东南天半壁谁为筑长城北里丹旌度西江素翣回千秋申甫业一代管鲍才象纬中台坼风云太华摧袛应庐阜色名姓共崔嵬
　　哭大中丞滕公八首
　　间代钟豪杰嵬然岳降神三朝传政绩万国待经纶赋就悲题鵩书成叹获麟何须论夙夜尽瘁见王臣絶学传邹鲁洪都陋汉唐君王悲大树父老泣甘棠百万清油底三千绛帐傍尚思龙起日风雨动南阳羽节吴山驻貂裘汉殿来诗书三代佐文武万邦才日惨中丞幙云寒上将台袛因秦望石勲业并崔嵬渐觉三台近俄惊八座空髙牙悬落日大斾飒悲风部曲讴吟外賔僚怅望中佳城犹郁郁谁为问滕公甲胄重闗静楼船大海闲勲名韩范后筹畧管萧间月拥丹旌度云拖素旐还异时灵爽在长镇武夷山七台初返斾九曲罢扬舲琬琰留中秘輼辌出大廷山川摧间气海宇泣英灵万古真儒业重看配考亭尚记抡才日鸡羣识凤毛尘埃援锦瑟雨雪赠绨袍徳并生成大情兼怙恃劳百年知已泪遍洒越门涛念载门人籍千秋国士期长镵惊老大短褐愧支离宿草孤防近生刍一劒迟殊恩何日报恸絶大江湄
　　挽马都阃二首
　　矍铄闻飞将苍茫失故侯金章新息在铜柱伏波留已逐沙场逝宁懐下泽游至今灵爽在犹自慑壶头韬畧知名旧封侯泣数穷前茆沈落日大树飒悲风马革当今羡鸱夷自古同云台政图画忍没汉庭功先宜人不幸弃背泣血苫次志哀四章
　　一夜西风色俄然到北堂千秋黄壤逺万感白云长寂寞幽兰思迟回寸草肠夜台无日返何处报春阳忍忆丸熊事空余戒猎言北风频撼木西日故摧萱玉匣埋孤隧珠襦閟九原闲居曽一赋恸哭望髙轩刀尺遗中阃辎軿向大罗梦回衣线杳寒入繐帷多夜月沈兰茝秋风瘁蓼莪流黄叠空篚触目动悲歌骤得西华信云軿去不疑星冠朝玉阙雾幄返瑶池白日兰陵暗清霜薤里迟惟余嗣宗恨血泪洒残棋
　　赠管茂才坤
　　管子南州杰飘然此地逢风尘随燕雀云雾隠蛟龙堂上湘妃曲溪头越女容一尊何日对相傍采芙蓉
　　赠赵长吉中舎
　　何来中秘客巨笔迥如椽鸟迹羲皇后螺书大禹前硬黄贞观帖飞白永和篇竒字吾犹识能来话草
　　郭生烧一鵞食余甚香美诗以赏之
　　西园新燕集东郭旧鵞羣炙处逢刘毅燖时笑右军金盘疑喷雾玉盏竞倾云更有浑羊设竒方欲赠君【宋人以蒸鵞为汤燖右军见笔谈】











　　少室山房集巻三十六
　　钦定四库全书
　　少室山房集巻三十七
　　明　胡应麟　撰
　　五言律诗八十二首
　　夀郭金吾
　　阀阅汾阳盛簪绅代国留关驯独鹤赤县驻双虬覆局青霞烂鸣弦白雪流三珠庭下树冉冉拂琼楼
　　早春自西掖过访宋忠父作
　　言寻中禁路来问列侯家玉座攀云色金城步日华池烟深锁树苑漏曲穿花莫笑绨袍敝长裾半赤霞醉卧赵文学榻上蘧然甚适觉赋此章
　　頽然聊一榻酣卧碧纱长极乐知仙界温柔羡帝乡春疑回大庾赋已就髙唐可怪黄粱熟庄生兴未央
　　送钟天毓南还二首
　　送汝木兰桡髙天正泬寥枫行扬子岸栁折灞陵桥丽赋三都擅狂名六馆饶东溟聊一息奋翮上扶揺寂寞中涓后何人问骏才藏书还禹穴抱赋出燕台大漠新霜下长河片月来异时重入洛云色竚蓬莱
　　赠丁文通太学
　　邂逅咸阳市干将照白虹新诗传敬礼旧梦识文通业岂吹竽贱心犹击筑雄宁亲暂升斗奋翮待天风
　　临淮史夫人挽章四首
　　令族姬姜并贤声孟卫流贵从周太保体敌汉诸侯宝匣飞鸾镜琼箫咽凤楼预知陶氏冢新兆卜眠牛云軿飞绛阙哀诏下明堂大树犹撑日芳兰骤仆霜泉台春寂寞石室夜苍凉冉冉灵妃佩乗风度七襄叹息兰闺底悲风一夜多星芒沉宝婺日彩断银河跨凤佳期阻丸熊旧事过钟情潘岳甚其奈二毛何宠数颁宸极恩光备寝筵珠襦藏大隧玉匣閟重泉懿徳丝纶着芳声竹帛传谈诗怜哲凄断蓼莪前
　　题何仁仲园亭二首
　　采采白苹洲三湘欲尽头危栏云梦夕飞阁洞庭秋渔父持竿过灵妃结佩游武昌新水发迟我木兰舟别馆寄清沙飞甍触望遐径移湘浦竹溪浣杜陵花万岫交明月千林逗彩霞墙东处子丽莫是宋生家
　　甘露园二首
　　为园近茂陵甘露遍垂藤月底寒犹坠风前曙欲凝餐莲疑太华瀹茗胜中泠试作相如赋谁云渴未能泠然松竹径防缀自何年北固昭明寺中嵩慧可禅寒生金掌外清注玉壶前好傅何郎颊朱衣拭更妍
　　同李惟寅何仁仲集朱汝修观梅花
　　一尊春兴剧花下共传筹艳质霜先避清香月并流诗怜羣玉句人倚仲言俦恍入西湖道吾家万玉楼
　　送王伯固之临漳
　　承恩出尚方跃马向临漳身是王乔族官邻子晋乡芙蓉周阙紫松柏魏台苍预聴鸣琴日阳春满未央
　　送吴翁升还霅上
　　河梁樽酒暮一骑向飞沙旅服惊霜树归装冒雪花豪游新北阙艳赋旧东家好去苕溪上羣姬辍浣纱
　　雪中过孟弢不值
　　濩落懐同调经过问索居雪花行剡曲云树隔匡庐大业元龙剑微名尚鹿车不知草外奇字近何如
　　子玉以大计量移赋慰
　　三叹崔亭伯清风玉不如吏情甘惨淡公府絶吹嘘考署阳城拙名成谷口愚只应宣室夜前席治安书
　　闻王闲仲得隽燕中志喜二首
　　阀阅三朝旧弓裘四世新霜蹄金騕天种石麒麟桂擢燕山夜梅标碣石春平康花似绮结束待车轮金泥初帝阙玉树旧王家间气钟三叶奇葩炫五花追风横大漠蹑景度流沙宁似吴宫外穷年学浣纱大学士赵公招饮小憩章行父馆中作
　　尺五瀛洲路频过户不扄漏长中极殿【时赵公尚视事阁中】春满太亭【行父方馆谷大学士门下】舞鹤花间度飞鸾竹外停最怜调鼎暇吐握共忘形
　　是夕留饮至丙夜诘旦再呈此章
　　紫极方延伫黄扉乍卜欢上公能结袜羇客尽弹冠玉脔移中禁琼浆出大官夜阑台斗色清切动长安访苏君禹城南别墅时郎君新获隽计偕二首
　　韦杜城南曲经过路不遐重垣千树枣曲径四时花楚思融春雪燕歌促暮霞日斜羸骑返睥睨半栖鸦岂是东山墅频张北海筵帝城云色近仙掌日华悬旧燕纷窥幕新鸎促和弦坐看池上凤矫翼向甘泉
　　云岭真松巻为崔母杨孺人题
　　朗月悬西极髙风劲北堂云松千尺秀氷蘖万年芳跨凤春情杳丸熊夜漏长惠文看哲飞诏下明光一醮悲前事三迁训后贤即今衣绣日犹是断机年黄鹤瑶池下青鸾玉座传蚤知骢马客风化遍淮瀍
　　题杨孝子巻为世叔孝防
　　当年排帝阙万死白虹知楚泽长醒夜燕台困饿时有天号半菽无地献三芝借甚遗孤在干将对陆离
　　过苏生期歌者小谢不至戏作
　　寂寞看花兴徬徨伐木歌虚闻鸎出谷未见鹊填河暮雨当断春星入户多明朝携小谢池草梦如何
　　赠騄儿
　　騄儿才五嵗意气欲凌霞骨已征千里书应诵五车神清珠在握体润玉无瑕莫作鸡羣拟终当胜阿爷
　　送邬子逺还京口
　　倦索长安米言寻旧鹤羣传家中宪业负笈太文【邬生为中宪公孙中宪有诗集】客路樱桃雨归帆杜若云卜居何日事携尔大江渍
　　赠胡孝防昌世
　　旅食渭桥边青萍僦舍悬骊珠溟海握骏足蓟台捐谒帝留孤愤逢人话太凭收嫁时泪会有惜婵娟
　　赠璚树为顾朗生
　　艳色真琼树丰肌倍玉环红妆停夜月翠黛压春山飞凤秦台下游龙洛浦还相思几攀折遮莫髩毛斑临淮席上蔡生乞诗作时王山人在坐
　　龙阳君已贵一笑眼能青玉树标前砌金茎梦后庭声驰千里骥歌送五侯鲭莫以安期旧揶榆蔡克灵
　　过王山人啜茗作
　　束书来蓟北题赋遍江南不慕千钟粟时分一味甘苍筠揺午梦黄叶坠清谈细酌天池坐何殊绣佛龛
　　钟天毓过访索诗赋赠
　　沾沾越吟客穷巷又移居旧着叅军品新临太傅书花香萦短屐栁色傲长裾寂寞黄金馆谁今问子虚
　　朱山人以非罪淹狱赋慰
　　泄栁门时闭邹阳狱未苏田宁纳履药肆尚悬壶业就肱先折愁深目半枯青天覆盆底见汝出穷途
　　过刘茂才百世读其珠诸稿作
　　似汝年犹少投予赋已工青藜三世后赤帜万人中朗润知潘似清扬忆卫同韶顔吾尽掷一怆异时红
　　送人游塞上
　　晓发灞陵桥弯弓箭在腰黄沙随地濶紫塞极天遥玉乳蒲萄熟金羁苜蓿骄贺兰千百仭飞骑上岧嶤
　　送章秀才从军
　　白草暮萧萧黄榆叶半飘四时风不断经嵗雪难消大碛逢侦骑平沙见射雕兵锋随所指百战静氛妖
　　赠杨文学
　　身世一袍青柴关尽日扄鹿门传旧业阁抱遗经玉树祥云拥金茎湛露零异时飞紫诰何羡客为星
　　和赵相国懐山八咏
　　栖真居士
　　北极恩偏注东山兴未穷民犹歌畏垒帝已问空同绛阙星辰丽彤墀日月崇宁知西竺想寤寐化人同
　　六虚主人
　　翠屏罗窈窕丹壑敞嶙峋独占三山色长栖六洞神云霞居士梦宇宙宰官身几夜骑羊客传书到玉宸
　　二初牧侣
　　炼药闲金灶宣麻上玉除黄庭景箓碧洞稚川书鹤化翀霄后羊眠叱石余赤松如待牧前席为谁虚
　　紫霞洞叟
　　巨磴山腰豁流霞洞口平阙疑屯紫气馆忆坐朱明草色金光绽桃脂玉乳莹为探轻举少俟大还成
　　灵溪渔父
　　泽畔吟初就溪头望未涯坐携青竹篠行趂碧桃花锦曳千林雾绡疑万树霞秦人遗核在一种帝王家
　　白云樵客
　　古树白云含晴光上郁蓝为霖今塞北挟雾旧东南石上凝苍霭峰头杂翠岚万方膏雨洽出岫讵空谈
　　涌雪寒翁
　　一涧蜿蜒出胡麻饭有无云淙穿石窦雪乳喷氷壶峡峭凭舟探潭深借杖扶隔凡天咫尺归梦夕阳徂
　　玉露丹仙
　　石室清虚畔研朱坐泬防空蒙流月窟防滴贮天瓢掌忆金仙近盆怜玉女遥他年把周易骑鹤上岧嶤
　　哭汪司马伯玉十首【太函司马斋名白榆社名】
　　北阙悬车蚤东林曳杖余神留中土卧帝命太函居五岳藏草三天坠白榆庭堦双玉在雪涕茂陵书青萍悬虎穴赤帜树龙门居后杨宁耻齐名杜转尊星枢摧轸翼天柱折昆仑白玉楼前侣飞云限九阍【司马为弇州同年友又齿差长且文望相亚而极意推毂弇州感之甚数自言于余】
　　杖钺平邉塞麾戈逐战塲风霆流武库河斗烛文昌玉帐三韩外铜标百粤傍祗今吉甫颂犹自播夷方【伯玉尝于白岳建文昌祠】黄山初谒帝扈旧栖神华夏悲司马春秋痛获麟名犹标泰岱魄已化星辰寂寞东南事文章孰后尘一榻中林畔如椽大海头丰碑腾六合巨榜揭千秋妓狎东山卧賔残北海游琅琊双墓在天意合吴钩汉阁空刘向扬亭逝子云中原谁步武上界已修文马骨骊黄外蛟珠鸭緑濆异时传汲冢一代有三坟浮生偕电露名理悟旛风浊酒谈中圣清斋问大雄浄名居士榻忉利梵王宫此日三车去悬知二业同黄粱殊未熟大梦竟难呼兠率天髙下遮须界有无文成歆上帝草定属潜夫伏今谁辩长歌碎玉壶【公尝以全集属余校定】龙宫开浄业鹫岭学枯禅障息三天外神游万劫前空花函谷梦只树肇林縁谁复偕苏晋长斋绣佛筵邂逅平原饮飘然夜雪过寸心雄海岱只语废江河落日生刍逺悲风大树多如渑犹夙昔万恨掷蹉跎香山寺流憩亭小酌逢张郑应季四文学邀宿华严洞余与诸子素昧平生酒酣兴发防蹇十里从之诘朝复抵碧云泉上
　　十里华严寺重游不厌频携尊三市客击筑五陵人野篠长封雪池莲不受尘故园沧海上飞梦绕垂纶
　　送倪明府之桐城
　　河梁尊酒别霜树半遥空骏市燕台上鳬飞汉殿中桐花城畔月桃叶渡头风最羡琴堂色青苍对皖公
　　送李少府
　　都亭尊酒别秋叶照离筵菊绽燕台下松哦越峤前孤航冲雨雪短剑拂星躔咫尺征贤诏黄金汉殿前
　　送赵进士使太原
　　秋水木兰桡双旌出渭桥飞云行上党积雪过中条谒帝朱衣近宁亲绣服遥向来龙剑影辉赫电光揺过董中翰体仁余廿载前旧友也别后始授室燕中今一子已逾冠矣感念今昔为之怃然
　　卄年燕市客尔外更谁存逆旅推耆旧他乡见子孙花香分玉殿藜火直金门笑我青衫敝西风曳帝阍同王行父李叔操徐象先诸子十日饮作
　　嬾习干时技聊同玩世人华阳宁异代河朔动经旬旅兴先黄菊乡愁过白苹莫教龙剑色容易射星辰廿载前读王汝化诗已意其为古人迩晤李本建乃知此公仅百龄尚无恙也因赋一律寄之
　　磊落王宫翰青编入梦频那知三楚客遍阅五朝人艺圃占灵药词林颂大椿前村武陵洞相对几遗民
　　送汪象先伯仲还新安二首
　　叹息金兰逝参差玉树长多才秦别驾雅量陆平章马鬛封仍下龙门副永藏河桥相送地抆泪滴干将名家后翩翩上国来经司马业文赋士龙才玉閟丰干社金残碣石台喧传茂陵诏汉使下蓬莱
　　送何仁仲之南都二首
　　去去何公子春风一骑寒含香辞上国傅粉入长干桃叶江帆穏梅花郡阁残芳洲寻白鹭何似故园看祖帐春明外桃花别路长暂弢题赋笔初绾纳言章观入新鳷鹊台呼旧凤凰昼游懽咫尺一水是潇湘
　　送崔子玉之逢州
　　春水潞河舟春风拂面柔飞骖临剑阁别驾问刀州嬾卜严遵肆频登杜甫楼巫山行雨暇入梦正髙秋
　　送人还四明
　　怅望春风色河桥落照间酒人三市别狂客四明还再举看黄鹄孤飞羡白鹇新妆苎萝下吾梦亦潺湲
　　送区学文还岭南
　　彩笔吾衰甚惊看白面郎家传周太史殿赋鲁灵光上国啼鹃尽东风结驷长罗浮花事早月夜见明妆
　　集张仲立馆中同胡孟弢赋
　　世事真鸡肋吾侪日蠏螯撩人偏笋蕨作客又樱桃业岂穷来擅名应醉里逃相看聊起色毋拟曲江涛
　　胡昌世张仲立过访小集
　　何限春风色长安醉碧桃双携蒯缑剑一话郁轮袍射虎心犹剧屠龙思并豪平康花烂漫未肯负持螯
　　哭李能茂五首
　　命岂文章达才偏造物憎霜蹄残騕褭风翮坠鲲鹏大业愁中废雄图怅代兴兰陵川上酒犹忆共如渑肺病呻吟外魂揺弃掷年千秋迟白纻万恨剧青毡鸡鹜争谁得龙蛇命岂然亭莽空濶愁絶异时传世事狂歌外人才太息中篇章亡白贺翰墨逝氷邕弱女啼荒径孤嫠咽殡宫棠梨最无赖满树发东风【李生书学王履吉翩翩近之】
　　世谁怜薄禄天亦忌雄才落月长鲸去悲风大鸟来遗书残竹素旧宅翳蒿莱絶顶芙蓉上曾同眺越台青山曾不厌朱绂定谁强宇宙瑶华歇川原玉树藏无年嗟太傅有业恨中郎寂寞安昌第堪谁到后堂达父齿仅四旬一女无子盖生平未尝废占毕业垂就而年阨之造物之于材岂其真有所忌耶
　　送沈明府之竹溪二首
　　一骑芦沟畔西风落叶号那知花县客犹是竹林豪雾拥双飞舄霞蒸八咏毫黄金悬汉殿侧席待贤劳暂握铜章去花封未寂寥囊琴辞上国岸帻望中朝赋就湘潭竹书传霅水苕吴娃妆閤畔计日兰桡

　　少室山房集巻三十七
　　钦定四库全书
　　少室山房集巻三十八
　　明　胡应麟　撰
　　五言律诗八十三首
　　永叔方舟豪饮即事十首时行次齐鲁卫间
　　彩服荣新命绨袍恋旧知河梁晨舣棹水国夜衔巵渡逺携桃叶滩长和竹枝疎灯解娱客花艳朴谈诗锦席时先后清尊日过从荒城严夜柝逺寺咽昏钟意气红顔盛心期白首浓即今元礼棹谁复共林宗鼓吹中流发图书四壁陈髙谈回丙夜大雅和阳春水驿驰关吏津亭榜人雄飞吾党事一快倦游身海月维仙缆天风度客樯赋题新赤壁吟和旧沧浪泛泛俱西子依依但北堂江鱼如玉雪满载大家尝云霄慙比翼湖海豁遐心一驻青丝窄同携白玉琴清吟霞色烂剧语露华侵快意篷下天池酌水沈大有乗桴兴能无泛宅游垂天双翼左缩地寸心投卤簿黄河岸帆樯碧海流支机懐袖满昨夜到牵牛携来双彩华寒夜互生花雪拥山隂棹星偕博望槎鴈声流古塞萤火乱平沙几忆春明外长灯对棣华【恒叔冏卿南改】
　　河朔当年事平原异代盟登仙班景倩为客孟云卿捩柁晨霜滑维梢宿雨晴如渑政堪赋篷底百壶倾击楫神俱王垂竿兴未徂飞谈凌海若长啸挟天吴玉佩仍三殿金尊暂五湖宁知奇伟客唱和在菰芦泛鹢垂冬半呼卢过夜分烛花深对酒囊草细论文湖欲名髙士滩应号使君千秋吾道逺未遣世人闻舟中即景十首再呈永叔并寄李惟寅宋忠父二君
　　渐喜云天豁犹怜道路长大河风烈烈平野日荒荒叠浪芦根黑飞沙木末黄翻思载图籍片楫漾潇湘寒芦沙淅逺树岸潆洄挂席天疑近扬舲地欲回登仙偕李郭望气合张雷咫尺扶揺思无嗟六翮摧晓色南风正狂歌岸接防鱼龙浮大泽鴈鹜掠荒陂贯月槎飞动冲星剑陆离深知五湖客不为载西施静夜衔杯坐天风袭锦袍推篷霜半入鼓柁月全髙宇宙捐鸡肋河山划蟹螯何慙古名士痛饮读离骚天末归人兴临流赋式微长风箫鼓发细雨舳舻飞入馔黄鸡嫩倾篘緑蟹肥沙鸥似相识樯底日忘机剧饮嗤投辖长歌乐扣舷推敲残月下欸乃乱风前堑黑惊鸿坠沙明宿鹭拳将因苕霅去老占孝防船土俗经行异风烟逐望遐猎人争雉兔罟客售鱼虾水栅平连市山城曲抱衙夜阑浑不寐秉烛对栖鸦此日逍遥兴平生汗漫游客星宁帝座卿月且仙舟巨镇临关出洪河抱驿流人烟十万户问是古营丘代北游真懒齐东俗未讹荒郊环枣柿古壁蔓藤萝宿雾氷生井微霜月度河搴舟王子兴将奈越人何一代交游盛豪华冠洛中有天皆碣石无地不新丰浮海怜孤客登坛忆上公并州何处望老泪尽寒空
　　送李掾之南康
　　好去寻诗客聊同捧檄人云屏髙岭外雪瀑大江濵水驿鱼成市山衙虎作邻琵琶亭畔月一曲夜谁亲南归仓卒宋忠父邀饯斋头不及赴寄别四章
　　飘零辞越日留滞客梁年忆过西宁宅频开北海筵观棋晴雪后秉烛曙霜前长夜真堪乐谁令纵酒船午夜携燕妓当年赋洛神草萦青玉案花亚白纶巾上国三千骑华堂十九人最怜倾盖日局促侍车裀横槊风流甚登坛意气饶上官留絶唱神女恋清标巫峡云来去昆明石动揺永懐双玉树花下醉深宵【上官昭容评沈宋昆明诗见唐襍説】
　　赋颂元推楚才华夙擅唐九歌传正则十字叩賔王酿秫开霞馆烹茶搆雪房东篱携手别梦寐菊花黄
　　寄李惟寅兼懐王朱两生四首
　　咫尺怜分手徘徊各断肠离心揺海国泪目限河梁佩我双龙紫驱君独马黄廿年弹指恨头白少年塲落魄长安市抽豪兴遏云醉呼严仆射狂揖卫将军玉馔遗鲭渥金羁簇马勤别来知己梦愁絶乱丝纷披褐宁髙隠携书异昔游一身投蜀国十口寄并州幕借桓温府床移庾亮楼即今离合事万感碧云秋意气聨三俊声华轧四豪章徒腾薏苡贡已入蒲萄王粲从军乐【仲宣有从军乐】朱家结客劳濠梁倐千里飞骑赠绨袍
　　仲冬朔舟次南旺闺中暮夜得雄镫下发书报家大人信笔志喜四律
　　庭树先春发堦兰入夜茸帝心怜敝族天意系衰宗甓社明孤蚌髙阳兆一龙桑弧挂篷牖差快浪游踪图籍曾先世弓裘盼后人芝兰聊慰念梨栗漫生嗔谢氏庭阶茂陶公户牖贫尺书连夜发先报白头亲但説充闾庆都忘立壁愁百年今始慰五岳暮仍游入掌珠先媚看肌玉并柔茆庐三万轴累汝瀫江头作赋长安邸谈诗大海湄千秋吾自得再世尔何迟贵敢希龙种痴从笑虎儿蹉跎罔极恨无计起萱墀是夕寒灯结花甚艳蕾蓓若丛珠更赋二律
　　一夜寒灯色飞扬照客槎乍看丛绮树谁为撷瑶华绣幙笼丹雾纱晕紫霞支机宁待卜天意茁兰芽灯花寒更结喜色炫归槎金粟呈双穗瑶芝发九华光辉流素月彩艳烛明霞一慰东山望庭阶玉树芽夜半篝灯寒甚余推篷出则雪深尺余花艳若昼明晨两崕玉树璀璨成行永叔赋诗以谢庭见况和畣二首
　　璨璨奇花发亭亭玉树陈吾宁湘水客尔亦剡溪人鹤展瑶台翅龙拖贝阙鳞故园三畆在归思起垂纶莽莽乾坤内悠悠一腐儒乍忻兰吐玉敢诧树呈珠八骏休黄竹双龙俨白榆【时新得家弟】含饴嵗除日好慰谢庭趋
　　稚升席上再与永叔言别【永叔先还天台】
　　节序惊残漏暌携怅此晨平原曾十日河朔更三旬积雨留淮骑飞霞度海人书传二仙媛为扫石牀尘
　　中叔衙斋小集
　　郡郭全披雾衙斋半住山狂吟修竹下沈饮落花间别梦将云到新诗问月删万峰京口胜厯厯待跻攀
　　暮登金山同永叔憩闵山人轩中
　　一龛聊避世絶顶见髙秋舸舰维青雀轩借白鸥江风传磬逺山月照幢幽瓢笠吾将去相携问十洲
　　郭叅知过访旅中赋赠
　　南粤文章吏东曹礼乐臣生花景纯笔折角介休巾鹿豕亲游屐鱼龙骇钓纶百年倾盖谊偏向白头亲
　　香雪斋为郭张虚茂才赋
　　茆斋余十尺香雪绽雕栏独树孤山老千花大庾寒髙楼吹渐落古驿寄仍残欲唤娉婷语师雄梦未阑
　　送赵太学
　　尚宝传新命飞航怅别筵恩光龙阙下春色凤池前緑草燕山斾红蕖越水船相门经术在奕世重韦贤
　　次髙唐旅邸戏题
　　旅迹真无定踟蹰旧驿堂朱榴晴缀火緑树午生凉冈势蟠堤曲河声囓岸长将无梦神女地入古髙唐过王世叔舟中留饮同説仲君倩作时王世叔方出猎归二首
　　亦知金甲贵频许布衣游短剑携孤客长缨问五侯碁酣红日坠箭驶白虹流快意平原猎髙天控紫骝説剑楼船上霜华照辘轳将军长揖重处士少微孤日杳青油幕风酣白玉壶谁同霍骠骑横槊赋三都是日世叔座中出八带鱼供馔余夙闻未覩即席复成此章
　　异族来东海鲜鳞出上都一身同水荇八足拟天吴玉筯餐偏美金盘荐未孤当年五侯客饱饫此君无
　　舟中观渔人举网再赋
　　宁知濠濮思咫尺在楼船水镜氷鳞跃霜刀玉鲙传鼇矶东海上鲈网太湖前后夜披裘去寒星帝座悬
　　赠徐生皞民
　　岂是荆髙辈沾沾易水浔屠龙先世业射虎壮年心斗室长悬剑匡床独贮琴长门新赋就未肯博黄金
　　同厚之过瀫元池上观鱼
　　翠幙清风逺雕栏赤日微荧煌朱鬛动拨剌紫鳞飞南国鲈应美西山鳜渐肥长竿一千尺归钓子陵矶
　　夜集王将军园亭留宿斋头二首
　　剧饮连朝暮狂歌动斗牛樽才空北海榻已下南州绣褥明霞绽纱厨霁月流佳期近三五重订庾公楼邂逅青油幕观碁兴未徂为园当薜茘凿沼近菰蒲雨砌黄金甲风白玉壶不知韦杜曲三过拾遗无秋日同显卿瀫元厚之过城南禅院小憩作
　　名香聊一炷山色满绳床初地谈真谛空门对坐忘维摩身是幻梵志爪偏长掷杖吾将去西林下夕阳同茅徐两生过瀫元太学园中时秋海棠盛发剧饮畅歌遂至丙夜
　　曲榭延秋色名园傍午桥晨霜山果熟宿雾海棠娇緑水衔堤近青林抱郭遥参差发狂兴醉墨满芭蕉相国赵公以犀斚文绡见贻各赋一律为谢
　　制作商觚并珍奇汉斚留来从蛟室底颁自凤池头入水驱魑魅通天象斗牛何烦百觥举一饮媿难酬
　　右斚
　　锦帐非金谷丝纶借玉堂青绫遥动色緑绮暗生光万缕含风细双缄衬雪凉寥寥解衣事凝望碧天长
　　右绡
　　懐梅客生二首
　　授防纷纭际成功顾盼间虬髯铜柱塞燕颔玉门关选士迎黄石陈兵上黑山凌烟三百仞图画定谁攀油幕羣趋夜胡床独坐时浓霜花坠笛残月茗收碁兽锦中朝锡貂裘上谷驰呼韩今絶塞忆共请缨时徐象先订约同发而榜人留滞余待之不至殊怅然
　　望望幽并隔行行汴泗来城荒頽枳棘殿古蚀莓苔尺水怜鱼服长途滞骏才夜看双剑气能复射燕台同吴叔嘉黄説仲憩开宝禅林浮屠雪山设伊蒲供并出纸索书即席赋得云字别二山人
　　梵刹斜阳里孤舟系水濆竹林幽把袂兰若浄论文古碣横苍霭疎钟出乱云宁知虎溪上一笑是离羣
　　雨过茅生赋赠二首【茅自云初成后】
　　一室长安市萧然静者踪途逢茅季伟夜饭郭林宗细雨花台奕寒飚竹院钟华阳何日返白眼卧千松易水才容棹君垂百尺纶巨先原任侠方朔岂长贫坐有含毫客门多击筑人懐中双刺在肯逐五陵尘
　　夜泊彭城梦家君作二首
　　九月南徐路椿顔入梦频太行云唤客东海月迎人桃叶新歌扇芦花旧钓纶箧中莱子服先拂上阳尘乍辍三更枕初回万里航眼青犹上国头白正髙堂厯厯瞻鸿羽呱呱忆雁行应知海筹屋遐算八千长
　　甓社湖作
　　行行南服近望望北辰孤巨浸浮三峡惊涛入五湖蛟龙晴自鬭鹳鹤夜相呼明日江东客相逢鲙玉鲈
　　界首晩泊
　　系缆依髙树推坐短篷地偏秋积潦湖近夜生风鲙缕银条白粳炊玉粒红飘飘苎萝梦渐过越台东惠山泉上小憩薄暮入僧房观王孟端竹垆
　　玉井甃银床山泉喷石梁江宁擅扬子谷岂后康王石鼎流云润铜瓶贮月凉竹垆煨苦茗彷佛孟端狂卢使君追步隠侯作后八咏诗不佞次题倚和倚槛思民力
　　碧槛抱朱楼髙凭动斗牛桑麻深逺墅禾黍匝平畴渤海仁风逺宣城惠绩流踟蹰念民力漫拟仲宣游
　　瞻斗望京华
　　静夜胡床坐遥瞻万里还清光流北极爽气动西山鹤羽思仙迹龙鳞忆圣顔异时香案吏翘首玉宸班
　　芳圃伤啼鸟
　　复道春风起黄鹂昼满林间关流叶底睍睆出花隂绮陌传金缕纱和玉琴愿偕韶濩响一奏未央深
　　名园惜落花
　　把酒髙城望春光正暮天落红深小迳新緑涨平田粉翅迷蝴蝶芳心泣杜鹃谁怜隠侯病憔悴百花前
　　署府闻秋笛
　　何处拈长笛飞声防月明梅花千万树一夜落江城隔座桓伊思登楼越石情洞庭秋水濶嘹呖雁鸿鸣
　　江城暮听笳
　　幕府秋笳起随风度海濆哀音揺落日逸响度寒云断续边鸿羽飞扬塞马羣万方烽燧熄无拟玉关闻
　　倦游懐畎亩
　　岂为东方防沾沾旧草堂风流传蜀郡政绩重淮阳海岳闲情逺云天健翮翔故园聊寤寐前席待龚黄
　　髙啸隠烟霞
　　逸兴黄堂上髙情碧海涯勋庸留社稷寤寐落烟霞八邑声同着三朝望正遐阳春谁倚和万古诵瑶华
　　赠狄将军鼓琴双鬟【有序】
　　黄河遇狄明叔沙棠联下雄饮达旦凌晨策骑同登彭城子房山南望云龙放鹤诸阜狄生连釂巨觥余命小奚吹铁笛振袖絶颠超然遐想昏黑还舟明叔盛为具呼小鬟鼓琴侑觞余醉而复醒数四榜人告东方白久乃罢许为狄作长歌先赋此赠侍者
　　追欢连日夕小队出霓裳入指朱弦媚含情緑绮长新声传舞鹤旧曲和求凰何似歌桃叶盈盈在画堂
　　挽杨明府遇二首
　　夙昔俱童稚亲情四十年寻诗燕雪底作吏海云前草辟依山墓蓬侵负郭田丰城坠牛斗谁掘两龙泉一病归何早空斋种白杨尚期中散出不谓太亡旧宅扄南院新阡树北邙乍宵邻笛过涕泪尽山阳
　　送郭广文之南康
　　射防时方弃明经路未穷衙斋飞瀑底驿路乱山中赤叶明枫树黄花绽菊丛琵琶亭上雨秋色正连空
　　送王中叔比部北上二首
　　乍拥三秋楫言乗八月涛日华仙掌近云色帝城髙狱底占龙气池头忆凤毛羡他词赋客强半在西曹大斾飞红叶闲门闭緑苔双蛾辞玉洞独马赴金台瓮挈中泠去藜招太乙来君王受厘夕刺刺叹雄才【中叔以润州倅迁】
　　送陈广文自上海迁池州
　　乍夺唐宫锦仍浮汉使槎岸枫霜染叶篱菊雨催花地坼行三泖天穷望九华异时窥绛帐问字几侯芭
　　寄王伯固明府刘百世茂才
　　尚忆南皮饮围炉夜唱酬仲宣才冠世公干气凌秋藜阁新编啓兰亭巨轴留重逢定何日氷雪倍离愁

　　少室山房集巻三十八
　　钦定四库全书
　　少室山房集巻三十九
　　明　胡应麟　撰
　　五言律诗七十一首
　　吕梁阻风呈徐使君
　　彭城遥骋望突兀见黄楼骤雨悲泥滑狂风畏石尤千山攒地出一水抱天流羡杀徐车骑干旄控上游
　　寄李景颖
　　一骑长干去千花簇佩环寻仙句曲洞作吏秣陵关凤吹金门寂龙旟玉座闲宁知鬭棋夕梦入烂柯山
　　赠王生
　　不假茒为杖偏宜杏作林五龙扶蹻逺一虎住庵深古洞探瑶笈名山防玉琴丹砂勾漏满计日化黄金
　　夜集王太仆聴歌
　　列炬明妆出寒宵兴未涯翠翘偏束凤青鬂俨涂鸦艳艳珠揺月亭亭玉照霞细聴桃叶曲身在骑曹家
　　寄王山人
　　役役浮生老谁同战胜肥生涯南畆秫世事北山薇短笛吟苍霭长镵斸翠微异时眠帝座星斗动龙旂
　　送黄生六治还滦州
　　翩翩江夏客才望世无羣旅兴残春雪归心促夏云吴歌新白纻楚黛旧红裙惆怅平康陌芙容折剑文佛日少傅赵公设供斋头兼抱新诞两郎君出拜纪以小诗
　　绮阁仙云曙黄扉佛日晴隋珠双照夜赵璧互连城学语翻多态回眸欲寄情异时符抱送花萼照蓬瀛
　　胡静父邀集斋头赋
　　作扶笻过谁言病未能长吟飞緑醑剧语坠青灯射防空三殿佣书遍五陵十年湖海梦行脚愧孤僧野寺古槐奇絶亭亭如车盖四望皆同树身屹立丈许其颠折为五枝折处寛平可四人箕踞坐余挈胡茅两生散发豪饮其中日暮乃下
　　古树空王宅重来一抱琴清隂浮广殿黛色挂遥岑薄暮凉风动先秋皓魄临南柯尘梦断千劫防丛林落落苍鳞皱亭亭翠幄悬百围全蔽日千尺竞参天老榦巢孤鹤踈枝咽乱蝉漫夸丞相宅璎珞梵台前
　　过吴生夜饮作方徐茅王诸少同集
　　落日襄阳道闲来醉叵罗狂夫能剧饮稚子亦清歌巻幔当红药移灯就緑萝平生双白眼花底暂婆娑偶挟荆髙伴过从趂晩凉飞觞临广陌秉烛坐虚堂万事消诗癖孤踪剧酒狂兴来频散发宇宙入髙阳
　　题黄隠君静轩册
　　青山鹿门宅大隠自何年密竹披三迳长松羃四筵鲲雕秋偃息鱼鸟暮留连曳杖南邻客时时问太
　　夜集黄燮卿言别时余将暂入都门
　　紫陌居相亚亭路不遥携琴斜照落击筑断虹飘逸兴舒河朔离心怯灞桥成千日醉徒御发深宵
　　寄李逸人
　　自得丘中乐闲居鬓欲皤青精邻叟共白堕野人过缓步依松竹长吟向薜萝漫愁归路湿湖上有渔蓑
　　赠月仙为蔡茂才
　　问竹来朱户如花出玳筵飞觞霞外客鸣佩月中仙艳色蝉光堕佳期兔魄圆相携广寒榭长夜奏钧天
　　赠陈生即席
　　咄咄陈生在相逢尚黑头风传中散弄月照广寒游织屦长楗户担簦不卧楼醉来双眼白未慑武安侯
　　赠支山人
　　早挟长桑术青囊不记年悬壶居小市击筑问髙天逸兴燕台上狂歌汉阙前将因被裘客归钓洞庭鳊
　　赠杨生叔嘉
　　宛尔清扬客翩翩玉不如看花晴曳屩掷果暮回车意气红顔外声华緑鬓余即今逢逸少白练为谁书
　　座中有名莲萼者持扇乞题即席赋
　　烂漫芙蓉色居然似六郎朝云团翠盖夜月舞红裳景夺前溪丽香飞太液长空令李供奉极目紫骝傍邓逺游以八章见赠推挹过当奉报二诗
　　有美青云客才华蔚邓林中原驰防足上国缔同心磊落千言赋飞扬七步吟寥寥燕市筑一击为知音屈指词塲彦翩翩意未降过江原第一华国定无双稍结名流袜终搴上将生花宁梦寐五夜笔如杠
　　送胡将军之辽左
　　片雨都门霁飞花照别筵旧持横海节新隶伏波船鼓吹渔阳外旌旄鸭緑前归来歌杕杜金印出甘泉乍拂千金剑仍为万里行长缨纾北望大纛赋东征钜鹿云连塞卢龙雪照营春风蓟城畔猎猎动飞旌
　　胡鸿胪五十举子诗以贺之
　　书来沧海上喜色耀门阑天阙珠呈树堦庭玉照兰纱厨回霁色绣褓怯春寒冉冉凌云翮无忧暮景阑
　　题陈山人画松二首
　　半壁岚光润髙堂露色浓宁同居士隠不受大夫封翠羽疑藏鹤苍鳞欲化龙何年值韦偃洒墨傍孤峰悬崕一千尺谁写碧絪缊直干遥撑雨疎枝乱拂云天台寒影落灵谷夜涛闻恍惚萧郎管狂挥白练裙【萧子云书如孤松一枝】王至卿乗舆见假赋谢并期试事入长安
　　青油幰平分片诺中乗舆劳郑相蓝轝狎陶公未拟驱金犊宁须跨玉骢燕台百里近六翮趂天风
　　寄李长史
　　一为珠履客十载滞邯郸此夜丛台月应同易水寒壮心犹蹑屩华发渐盈冠几度黄梁熟卢生梦未阑
　　王生母六秩乞诗
　　灿烂支机色华筵瑞霭笼星桥宁驾鹊雪案只丸熊玉洞三芝紫瑶池万树红剧怜双彩袖膝下舞黄童
　　送易山人
　　老作平津客囊金出塞多千花离紫陌一苇度黄河釡泣归时梦盆伤醉后歌东篱秋咫尺扫榻向藤萝
　　题郭金吾册
　　金吾行乐地潇洒接蓬莱玉树双茎长琼花四座开晴光揺院落春色遍楼台一梦羲皇杳池鸥莫浪猜
　　王至卿借骑入长安赋谢
　　未遘中涓访犹勤上驷来壮心悬伏枥逸足借登台防跋看龙种飞腾羡骏才天闲云五色矫首见蓬莱
　　题韩节妇巻
　　蚤遂殒身愿都忘剔目愁结褵才六月悬帛已千秋大节氷霜擅贞心铁石留只应连理树一夕冢前抽
　　贺人得雌并慰之
　　春色画帘中衾裯瑞霭笼兰肌初浴雪蕙质乍含风梦岂熊罴异苞应鸑鷟同连翩燕姞梦孔释下遥空同王行父管建初汪公榦谢彦云集区太史馆即景分赋余得盆中紫茄
　　宁知草莽质邂逅入金门湛露晨披叶仙霖夜沃根桃绯殊度索紫羡昆仑却笑于陵客携锄傍帝阍何来天禄畔绕砌列嘉蔬圃删云种青门抱月锄含苞花烂漫缀实树扶踈一饱堪晨夕那能赋众狙
　　送郭尉之河南即席赋
　　潋滟芙蓉幕君权一尉行官衙漳水岸帝苑洛阳城宝剑冲星发银筝抱月鸣黄花蓟门市满掬照离情
　　挽陈太夫人孝防仁夫母也
　　一夜青鸾札流黄罢锦文去逢瑶水使归伴玉华君楚佩俄捐月秦箫暗拂云那堪北堂畔风木骤纷纷
　　挽胡太夫人为太学瀫元赋
　　丸熊闻淑媛跨凤逐仙娥晩日凋兰蕙寒风废蓼莪佩环新玉阙机杼旧银河踯躅春晖恨霓裳隔大罗
　　送赵参军
　　矫矫平津客林间识仲容传家留一鹤入幕佩双龙树色辽城近花香汉殿重尚期明月下忆汝泛芙蓉
　　寄黄説仲
　　屡入参军幕频依上将幢华名今第五隽誉旧无双倚马才仍捷歌鱼意未降经旬会偕汝千顷濯长江
　　夀赵隠君
　　茒庐仍负郭户外緑隂重几夜裁草频年事赤松双溪云坠笠四洞雪沾笻却笑龙门史低眉传素封
　　夀毕中翰太夫人
　　潋滟西池酒笙歌拥百壶三珠呈海国片玉耀天都札付青鸾否箫迎彩凤无丹砂满庭砌昨夜到麻姑
　　送沈广文之侯官
　　日暮河梁畔归帆趂北风一氊初就日双剑旧如虹驿路蒹葭外斋头苜蓿中飘飘幔亭宴霞色近人红
　　送章博士之昆山
　　共作燕台客君归思欲狂双鸿驰海防独马倦河梁故国兰苕近新斋苜蓿长昆冈偕片玉献嵗到明堂
　　送张生还四明
　　一樽残嵗别挥手各凄然野冻层氷外山明积雪前貂裘秦苑敝鸟迹汉京传到日寻安道应维入剡船
　　感事二首
　　五畆荒犹客彷徨素发侵年华趋老大诗思入沈深絶域舟车梦危途剑防心飘飘灞陵雪无赖入衣襟滥逐齐门好真逢蜀道难百忧攒鬓底孤愤叠眉端布被翻霜薄绨袍绽雪寒苍筤富春渚老尽钓鱼竿
　　题杨母册为其子舍人
　　纶綍飞青琐恩光下紫宸龙章双阙耀象服九原新宝箓传金母珠襦映玉人惟应寸草念百结绕三春
　　期曹能始登岱二首
　　一尊髙馆暮下榻意偏勤旅兴穷燕雪归装促岱云箫传双凤吹剑合二龙文何限赓酬事无令洛下闻夙订金兰社聊辞玉笋班片帆同挂海双屐互登山梅栁争春发松萝结夏攀天门和梁甫声振白云间
　　送曹能始游盘山
　　胜欲穷三辅幽仍问五盘轻装凌曙色短褐耐春寒壑窅云全卧峯明雪半残帝京楼殿近百里见朱栏过杨不弃索其丹青适大雪盈尺即席题
　　怪底春城雪从君笔下飘飞花藏逺寺古树折平桥驴背吟方剧龙团兴未销倪迂倘留客清閟日相邀
　　再赋
　　飘然逐朋好来过百花潭雪照蓝田画风生碣石谈落梅俄塞北飞絮讵江南极目招提上同云遍郁蓝
　　题梦竹巻为吴孝父山人
　　亭午华胥国翛然万玉长吹箫疑嶰谷捩柁即潇湘雾色偏笼座风声半入廊何当挈刘阮斗酒日相将
　　江村巻为吴太学题
　　新安江色近一曲抱村幽日暖蘼芜岸风恬杜若洲亭台通鹤迳篱落系渔舟四百滩头路将因到子猷
　　题张文仲母孀节巻
　　截发甘扄户同心怅结褵百年蒿里梦五夜柏舟诗熊胆含辛日鸳衾入梦时斑衣张仲在好为赋瑶池
　　过皦生斋中即席题
　　萧然一凭几兀坐万縁空旧茗犹含緑新梅半着红山疑摹北苑石拟赠南宫好覔金波句清尊后夜同
　　别章敏学
　　青丝绾朱榼追送潞河浔寂寞穷途泪支离故国心晨炊投古戍晩宿寄荒林何限浮云色双龙入梦深同徐文明六客集竹里馆时余太学为主人
　　屈指春光半寻芳兴未穷竹溪偕六逸花墅挟双童剧饮妨归骑清歌落断鸿遥看燕市月冉冉入帘栊入长安路逢徐文明苍头持新作见贻和答
　　轻寒策羸马防向风尘筑问燕山社帆留潞水津浮沈金騕褭飞动石麒麟纵目春明外花朝万树新
　　过徐文明邸适陈长芳在坐作
　　欵段春风里频逰兴独狂抽毫寻孝穆卧榻对元方云似飞天姥霞疑挂石梁芙蓉双灿烂乍夜梦干将载过曹能始时能始入长安余暮留斋头翌日题诗壁上
　　夜扫陈蕃室春云绣褥温敢言龙卧榻无复凤题门西笑非吾事南迁亦主恩长门会题赋汉武欲消魂
　　胡静父携盒过大槐寺作
　　拂曙青丝榼提携潞水东为寻芳草色重到大槐宫老榦排丹壑疎枝碍碧空黄梁炊渐熟千劫梦魂中
　　野寺别于凤鸣李惟朴两生
　　寻幽来古寺霁色傍禅栖剑岂双龙隔门难一凤题夕阳髙枕外新月乱帆西共惜天涯别何妨醉似泥
　　赠汪生
　　暂卸东山屐言乗泛海航遗书观鲁甸古乐问齐方白防敧髙座红妆醉曲房踏歌潭水畔人识姓为汪
　　夀吴隠君希学七秩
　　君平曾寄蜀尹喜尚留秦杏植三千畆桃偷七十春壶中长宇宙屐底半星辰白日飞鸡犬无劳颂大椿
　　再游大慈岩三首【前巻遗去遂补入】
　　仄径攀萝薜明霞挂石梁危崖常堕虎怪石尽成羊緑篠千林合青松半壑藏云房遗象古恍惚见齐梁不倦探奇足名山到处寻笋舆回谷口萝殿出云心絶壁千松挂髙空万籁沈不知傅大士何代布黄金迳草重重緑岩花处处红猿声山寺合鸟道石房通峭峡行无际平畴望不穷世縁吾欲断耸翮上天风










　　少室山房集巻三十九
　　钦定四库全书
　　少室山房集巻四十
　　明　胡应麟　撰
　　五言律诗七十六首
　　侍御叶公初度赋柬四章【时中秋后五日】
　　白鹿梯仙境青牛柱史台东华晴旭现南极瑞云来玉蘂凌苍柏金茎映緑苔黄封将湛露潋滟出蓬莱豸绣辉瑶席鸾笙奏玉除红云三岛近白露九秋余祝颂填宫观讴歌沸里闾西泠木兰棹花色拥芙蕖曙色重关外湖山列夀觞桂圆犹八月菊吐渐重阳紫凤新辰极青鳬旧上方天风何处落一曲度霓裳绣斧清朝出光生大海涯梅盐徴相国柏酒送仙家舄履排青汉衣裳逗紫霞钱塘十万户箫鼓沸蒹葭【公时按鹾】
　　送吴山人吴时为桃花会
　　丰乐桥边路相逢鬓未皤形骸长土木梦寐半云萝洞口铭题鹤池头帖换鹅桃花飞欲尽晓发奈愁何
　　题胡京孺三缄斋
　　玉尘挥仍置金人戒不忘谭宁空稷下辩已诎华阳塞兑遵圣冥心对上皇白圭晨起诵三复意何长林孝防以黄尧衢书至并新诗投赠报以此章
　　席帽戴残阳翩翩白面郎登龙年尚少系马日偏长万巻窥藜阁双钩合草堂寄声黄叔度夜雪待孤航
　　永叔坐中戏赠奕者郑童
　　十五侍王郎盈盈坐隠囊雄思驰虎穴险欲控羊肠玉洞青霞丽金庭白日长毋懐陆郎橘髙跨赤龙翔
　　夀陈翁
　　大隠聊城市青霞渥妙顔一壶悬海岱双屐占湖山绕砌兰芽茁当楼桂魄闲中宵占紫气已到穆陵关午日访吴文仲使君适湖上燕集寄柬二律
　　午日寻芳千秋祝圣年楼船浮别岛箫鼓列长筵紫翠仙城出丹青梵刹悬金阊折垂栁何似越门前骑吹千山外招寻总胜游蒲觞飞别墅桂楫竞中流日涌江心镜霞增海上筹天顔欣咫尺一望翠云裘【吴公以万夀入都唐人祝贺用镜水心镜以午日铸唐小説中】
　　次日集明府斋头长君文学侍坐
　　依然五杨栁丈室卧东臯海岱骄鸿翼林塘狎蟹螯飞觞春色浅秉烛夜谈髙冉冉凌云气池头着凤毛
　　狄叅戎邀集园亭观女剧即席赋
　　将军西第燕奏伎郁金堂樊素先登席秦青正绕梁巫云飞绣褥楚雪照罗裳不尽淳于兴留髠夜正长飘飘青鸟使晨迓白鸥羣艳舞偏倾国娇歌尽遏云江深桃叶度滩逺竹枝闻不分黄花色霜前扑画裙
　　罗生馆中阅伎作【是夕奏梁辰鱼吴越春秋】
　　逆旅愁无赖良宵兴若何纤腰呈楚舞稚齿发吴歌院落飘红雾楼台驻绛河扁舟拉西子蚤晩若耶过为探倾城色聊停上汉槎兴移金谷树春满玉台花益夀懐差壮安仁鬓未华异时云水约珍重越溪纱
　　同方上舍集施山人二首【时立春前一日】
　　旅况新年接乡心故国同吟犹懐洛下语渐识齐东迳草初回緑园桃欲放红朝携双蜡屐南陌鬭春风柏叶孤城蚤梅花絶域迟暂将春雪兴同醉暮云时白练毫飞洒青灯剑陆离吴歌夜阑发星斗堕敲棋
　　王将军邀集西园赋时大雪初霁
　　将军西第近曳履暮追游不夜开瑶圃先春宴玉楼月窥庭树上云逐剑花流片石燕然顶嵯峨待紫骝
　　张博士过访赋赠二首
　　世业明经旧家声作赋隆四知传汉代三絶擅唐宫匣剑芙蓉丽盘飱苜蓿穷何人问奇字旬月坐春风萧然广文邸半榻拥青氊著述河汾后抠趋泰岱前虚堂时系马髙座几悬鳣咫尺侯芭在花时过酒船
　　送周新之
　　久事元戎幕新辞上客行雪深离瀚海潮落到钱塘射虎矜衣窄歌鱼笑铗长小乔妆阁畔计日望周郎
　　送汪生归大鄣
　　客邸怅离羣连天木叶闻囊琴凄鹤调匣剑隠龙纹野冻黄河雪山昏白岳云严陵吾旧宅一讯孔珪文潞河遇陈子卿同饮胡瀫元斋头即席赋梅花下
　　白社元同调清风忽故人荆髙逢易水干莫照延津谒帝心期壮封侯骨相贫梅花斋阁底沈醉异乡春陈生出所藏半照及匕首乞诗为离合作五言律
　　惜别佳人意酬知列士肠妆台分凤影宝匣现龙光莲锷谁同铸菱花意对藏乐昌何日返见汝合干将
　　送赵别驾
　　参军曾入幕别驾复移舟渌水莲花隔清溪杜若留鸎声吴甸晓骑火粤山秋好作师雄梦罗浮问旧游春日胡茅两生访王至卿携妓东郊借草畅饮迨暮泛舟从北郭归
　　拂曙蓟门东寻芳入乱红园梨娇堕雪堤栁浄含风逸气双钩并清歌一棹同盈盈美人意怅别夕阳中
　　赠唐山人二律
　　暂辍严陵钓悬壶向紫宸仙茎携沆瀣帝座问星辰白苎新燕客青囊旧越人昆明泉万斛花里试垂纶防笔神飞动青囊术有无看松留泰岱采药望天都雾引车前鹿云迎舄下鳬异时沧海色千古属潜夫
　　和吴茂先悼亡
　　王生驰梦日潘令悼亡年雨灭巫峰外云沈洛水前笑言孤枕共形影一灯悬好借文成术纱厨望昼眠
　　于凤鸣携酒慧觉禅寺作
　　寻幽偕赋客古刹乱云傍优鉢千花浄菩提一树芳谈天游浄乐扫地坐清凉欲共寒山衲西归不二乡
　　赠真头陀
　　南州来赋客北苑问髙僧佛土穷三界人天度七陵孤云晨拓鉢大雪夜传灯便欲逃禅去风旛证惠能
　　再赋同吴生
　　问法来方丈清斋供野蒲髙禅逢普化古佛现毘卢大悟三乗彻真空一念无那能将宝筏咫尺济归途
　　座中赠吴隠君
　　梵刹金银布人天下夕阳菩提千界浄荷芰六时芳渺漫恒河筏蹉跎劫海航凭君畏垒下一授卫生方
　　赠郑生
　　卜居仍海峤门巷一壶悬采药陶景迷花孟浩然星垂漳水钓月引卫河船纵目金华顶羣羊正熟眠吴生谈鲁连台在辽城东北未有题咏余素髙其节侠即席赋此
　　嵲髙台畔犹传侠客名千秋余故垒片札下坚城晩日残花坠寒云蔓草平谁言蹈东海风驭入蓬瀛吴希学斋头鹦鹉学语慧甚戏赠此章
　　似汝聪明质谁将闭玉笼乡心驰陇右野语狎齐东倚竹身全翠餐桃颊倍红秦宫三十六一一诉春风
　　赠耿中官
　　萍梗淮圻北桑弧碣石东心长悬魏阙疏屡入隋宫色相三途幻因縁四大空侯鲭频日餍拂袂近春风
　　送倪明府
　　兰隂里铜符羡昼游鸣琴聊寄傲防帻正风流桂折罗浮顶梅探庾岭头黄金台百尺独步伫骅骝赠盛明元昆仲时余将卜居葛湖之傍以诸子翩翩雅尚有足依者焉
　　盛世埙篪合翩翩逸兴同六龙齐颍上三凤倍河东玉树聨花萼琼枝压桂丛沧浪分一曲肯着杜陵翁【诸盛凡六人】
　　髙门懐伯仲上座集贤豪对列三珠树同挥五色毫披襟怜尔辈结袜愧吾曹老大才名尽惟应把浊醪
　　题湖上方舟四首【有序】
　　舟下联三小蜻蜓艇上覆方板衡径丈许纵倍之栏槛四列顶幕青油中二髹几可坐十人寛平轩爽规制甚适盛明元氏昆仲所创以待賔友之泛湖者余既日以杯酒从事遂赏以五言四章
　　桂楫漾沙棠朱栏十尺强三舟聨锦缆四柱簇牙樯障日青油丽凌风翠黛狂洞箫明月底一曲和沧浪平湖秋色浄一舸系蒹葭懒搆思光宅堪浮少伯家窥帘鸣鹳鹤掠槛度鱼虾竟夕看明月无劳促曙鸦薄暮方舟集芙蓉次第寻台惊浮水面亭似压波心雅称苕川钓偏宜笠泽吟浮休定何日一壑畅幽襟湖上暮云稠青丝荡碧油移舟过巨石浮筏向中流拟作张骞泛真同郭泰游余将挈佳丽日醉大隄头
　　盛母孀节诗为思达思题
　　盛世髙孀节光增婺女奇志坚初矢日年倍未亡时片玉懐中抱双珠膝下遗桃花三月近戏彩傍瑶池
　　赠云涛祝生所狎美人也
　　翠袖拨箜篌居邻八咏楼云偷巫峡曙涛占曲江秋经巻王姬诵诗笺薛媛留何妨祝融氏同赴烂柯游思齐夜出杨佐酒稍异常者讯之知杨姥得诸异人即席赋此
　　何代贻嘉实累累越水涯称名同邵圃问姓是杨家五色萦丹洞三浆烂紫霞异时营子母萝蔓日交加
　　赠李广文
　　旧国天都近新斋婺女悬彩飞江令笔青挟郑公氊三洞云携屐双溪雪放船无夸沈侯句苜蓿诵嘉篇
　　送栁使君之南雄
　　五马趂西风朱旛气槩中淮阳移长孺蜀郡待文翁梅发新邮使棠飞旧寓公罗浮峰四百蹑屐遍秋空
　　送王廷尉还东阳【时有鼔盆之变】
　　昼游兰渚上花色艳簪裾旧翥双鳬舄新驰驷马车红云燕日近緑水婺星虚借借张廷尉髙门葺故居
　　送沈明府之江右
　　五马昼飞扬双龙照夜光公庭髙岳底官廨大湖傍旧防虚平乐新恩出建章为知良吏传借借赞龚黄
　　暮秋病肺梦中作
　　微霜九月朔一病罢登台熟睡蝉声里柴门午不开茶烟萦翠篠药褁翳青苔兀兀巢居子尘心且未猜竟日焚香坐丹枫敞画屏参同原有契道徳岂无经白露髙涂屋青山逺抱亭那能世縁防华发已星星
　　题赵鸿胪文镇西园并蒂黄花
　　并蒂秋难老同心暮更嘉金茎双濯露玉蘂对凌霞色映天随圃香飞靖节家翩翩白衣过把酒兴无涯
　　花朝吴孝父邀集髙深甫湖上园亭
　　名园总宜客春半大堤头渌水时扄户青山日满楼携壶新雨过挟瑟乱云流漫惜花朝宴成列炬游
　　送吴文仲使君并懐参知睿父二首
　　鼓吹钱塘驿帆樯趂暮潮双龙初析羽驷马暂停镳绣钺吴门近牙旌越岭遥异时成握手列炬坐深宵后乗遵吴苑前驱问蓟方瞻依犹大树蔽芾尽甘棠雾蹑三天紫云停六洞苍提携更何日烂醉旧髙阳
　　寄吴希学征士兼懐啓元茂才
　　万事总长铗一身余短笻别三天子障吟五大夫松沧海有时涸丹砂何嵗逢周颙卜居近忆卧定林钟
　　过俞羡长小饮二首【有序】
　　羡长寄居吴山之麓四壁萧然仅图书盈箧笥余为欵语移日归写其风素成诗二章
　　极目函关晓居然异气停姓名髙逸传身世太经独鹤云踪杳双龙电色灵孤山梅万树新着少微星四壁图书满藤萝压座苍陆浑新邸僻阳羡旧田荒大业占毛颖雄心托杜康褐衣吾自贵未拟谒金张
　　送汪山人归四明四首
　　两鬓懐人短双瞳作客方文渊神矍铄叔夜思昂藏薜茘裁衣古兰荃结佩芳戴颙精舍近归卧白云长相逢宁海岱对语即江湖肯抱临淄瑟聊携督亢图官衙吟苜蓿客馆寄菰芦异日山隂兴能来白玉壶亭吾久闭问字不辞劳妙诀青囊古雄谈白髙东瀛朝濯髪北海夜持螯极目河梁雨寒光隔佩刀邂逅青山陌飘然思不羣乍归鄞海月长啸瀫溪云剑拥苍精气符悬赤伏文东山逢谢傅好作片鸿闻
　　挽祝母
　　飘飘易迁驾凝望白云长桥逈分乌雀台髙失凤凰东陵辞圣母南海谒空王何夕双溪水重悬婺女芒
　　唁祝逊之
　　传闻倚庐客布帽碧山阿读礼依松柏传诗废蓼莪熊丸魂梦逺鸡骨泪痕多迢递支机石无由问绛河
　　谒董江都祠二首
　　太息江都相遗风尚宛然帷疑曾下日园忆未窥年大业尼山后真源洛水前天人三策在不废万年传一迳浮云入千崖落照明广川新庙貌繁露旧家声水緑平吞市山青半压城九原人可作相对话西京
　　寄潘上林二首
　　南海潘上林少丞光禄伯子也尝共集黎秘书邸雄饮达旦别去廿载矣今春余卧疾武林忽
　　逺寄手书新刻盈箧烂然慰藉之余聊寄兹什
　　廿载长安陌君能忆酒狂片鸿来庾岭双鲤到钱塘赋草新藜阁诗篇旧柏梁春明退朝晩掷果遍奚囊忆弱冠燕中惟敬少丞朝暮游往或浃旬不面则咸诧为疎乃今诸侪辈略亡存者即君华吏部丧逝继之河山之感触目飞动今覩上林君羽翮翩翩典刑如在重赋此章
　　落魄南皮社壶觞数往来夜眠光禄邸晨叩秘书台永絶抽毫彦犹余执防才重看潘骑省题赋入蓬莱
　　夀王山人子英
　　初度逢元日华筵正七旬遗经藏甲乙秘箓授庚申庭树三株发堦蓂一叶陈共欣兰水上比屋颂灵椿宅寄吴山外筹添越海傍玉壶悬大药金匮谒长桑紫府青牛驻关白鹤翔东风门第在拂面杏花芳
　　送黄野人二首
　　倦作兰隂客花期一棹闲真形模五岳秘箓授三山电掣苍龙下云驱白鹤还越王台渐近先到若耶湾自得茅山秘休粮卧翠屏铢衣朝绛阙玉简诵黄庭六甲时观象庚申夕炼形石床云雾满悬佩湿青萍
　　题黄上仲大有山房巻
　　吾怜黄叔度一榻抱云眠早赋中原雪长吟大有天瑶芝荣积石玉乳喷飞泉笑我金华洞羊羣正熟眠









　　少室山房集巻四十
　　钦定四库全书
　　少室山房集巻四十一
　　明　胡应麟　撰
　　五言律诗八十九首
　　破山寺偶题
　　髙禅何处寻杖屦入祗林古寺无人到虚堂落叶深溪光经雨灭瀑响过云沈兀兀绳床客谁明定慧心
　　送王文学还武昌时以陈从训书至
　　问姓曾惊座藏名类接舆到偕京口雁归趂武昌鱼竹素千秋上芸编万帙余相逢不成醉天末意何如
　　瀫溪别业二首
　　茅庐南郭外十畆带横塘曳杖青山逺飞槎渌水长花香浮雪壁竹影动云房五岳游堪卧悠然号上皇巻帙桓谭富篇章杜甫贫乾坤容傲骨海岳遂闲身坐挟垂纶客行招荷锸人一痴殊未厌久已絶贪嗔
　　夀范茂才
　　当年闻五范阀阅首吴中咫尺金阊下仍看玉树藂青鸾翔海日白鹤舞天风谩逐东方去氷桃万核红
　　叶太孺人挽章六首
　　懿行标彤管芳声动紫宸庭前骢马客膝下豸袍人南岳金珰返西华玉佩陈惟应万家泪雨注婺州民鸾章晨北极凤管暮西池万室悲慈训三朝颂母仪修龄逾大耋上夀接耆颐咫尺潘舆在伤心白日驰劬劳初罢诵圣善旧征歌母徳传中垒仙踪赴大罗音容吴里隔涕泪越天多寂寂支机杳无由覔绛河惨淡丸熊夕辉煌冠翟年宁知蒿里泪偏洒柏台前素翣含霜动丹旗抱月悬异时良史笔阃徳照重泉令誉中闺擅恩纶上国来青鸾朝玉阙紫凤集瑶台落日萱花逝飞霜蕙草摧朝看携萼緑聨袂上蓬莱何来三鸟使相逐绛台傍夜月残西岛晨霜浸北堂丛兰芳独逺寸草恨空长尚忆飞云起停车望太行
　　湖头夕泛
　　十里平湖色芳菲夹大堤山回云梦泽水出武陵溪渚浄鳬鹥浴篱明鸟鹊栖沙塘何处泊隔港已闻鸡
　　送李太史使湘中
　　片帆春草外千里问衡阳剑履金闺色衣冠玉座香攀云游岳麓冒雨宿髙唐蚤就湘娥赋鸣珂入建章
　　宿严滩作
　　扁舟富春渚回望瀫溪濆渌水晨生雾青山暮出云荒村猿啸侣废崦鹿成羣会着羊裘在毋令汉殿闻
　　望湖亭雨中作懐祝鸣皋
　　极目危栏外秋光乱夕舂雨声千涧集云气两湖重翠压仙坛竹青舒佛院松美人烟水畔何处采芙蓉
　　一梦
　　一梦遥天末羇人万里心关河秋气早风雪夜来深拥褐闻征雁褰裳见宿禽谁哉共尊酒烧烛自长吟
　　送刘内翰使岭西
　　拂曙下征轺鸣鞭出防桥方舆穷百粤土俗辩三苗树色桄榔古花香荳蔲饶金门持防暇魂梦忆琼瑶彭城云龙山晚眺憩项王故台并酹亚父冢有懐题
　　返照长河急浮云大泽空遥凭孤阁上俯眺万家中地废悲王略天亡惜覇功荒坟犹亚父涕泪尽城东
　　送李鸿胪之白下
　　白面紫薇郎承恩出建章啼鹃催别骑舞燕逐征航日抱金珂影星揺玉剑光秣陵佳胜地蚤晚赋长杨
　　送闵孝防之苕中二首
　　落日抱离旌萧萧白雁鸣夕阳孤剑别秋水一帆征粉署宁亲思彤扉谒帝情河东新草就珥笔上瑶京野色飘行斾江光照客船长林枫叶路孤馆菊花天狗监文初达龙门赋已传浮家何日事问汝霅溪烟
　　九龙别业
　　何年遗别坞十畆乱云边五栁长垂碧双松对草断崖撑阁逈飞瀑挂亭偏满目忘机客花时数放船
　　问李惟寅病
　　已似休文瘦还耽叔夜吟梦回芳草逺病起落花深雨泞黄金甲风疎白玉琴蚤知朝谒懒药饵称闲心
　　夀吴淑人
　　春色重帘外笙歌昼未阑屏开回白鹤席上舞青鸾浥露金芝秀凌云玉树寒氷桃漫留核方朔已偷残
　　吴山人持斋戏赠
　　笑汝清狂客持斋绣佛前周颙元防法何旧逃禅岭砌须弥石池防阿耨泉翛然携手去尘外息诸縁
　　白云世徳诗为林孝防赋
　　谁専巴穴富夙擅渭川封薛氏夸三鷟荀门羡八龙新居蟠翠柏旧垅夹苍松何限孙枝在林林玉树茸
　　题林孝防家庆图
　　棠棣偕芳日椿萱并茂时金茎悬五叶玉树绽双枝海鹤传书近山莺度曲迟今来上元宴麟脯擘含巵
　　送陈季相还七闽
　　乍得溪头信俄欣海上逢云山偕独往湖海狎髙踪坐啸双黄鹄归骑两赤龙相携子骞侣十日幔亭峰
　　寄真如上人
　　行乞过三市随縁住五陵南徐先舍筏北地逺传灯古洞云埋柏清池月挂藤门前多宝塔出定几同登
　　挽邓太翁兼唁逺游明府四首
　　此夕仙槎逝当年宦辙回松犹彭泽抚木已豫章頽献赋名空借修文业未摧只应丰狱底剑色谢风雷东华新剑佩南楚旧弓裘世系蕃髙密乡评重太丘经犹传马队勅已下螭头借借承家誉相望在斗牛政尔生刍隔将无宿草茸孤亭徐孺子大厦郭林宗素旐霜华薄丹旌露色浓异时铭太史不受汉亭封化鹤还丹嶂骑鲸上碧虚一竿遗蠡泽双屐挂匡庐日朗新题碣云寒旧著书盐车何足恨千里属騊駼
　　歙中谒徽国文公祠作
　　闽粤真人起髙标自不羣丁年穷百氏乙夜揽三坟力障鵞湖水神游鹿洞云至今灵爽在长对武夷君清源寺中戏效晚唐人五言近体二十首【有序】唐律元和后卑卑甚矣韩栁元白振代之才弗能挽頽波而力遡之古而贾簿姚监辈实始以清新奇僻阐别派于五言咸通以降厯世相沿上自宋初下迨元末凡诗家者流律有唐韵者率是物也舍是则又自为宋元本调乃初盛中三唐自沈宋孟王韦栁外大都髙阁束之明正诸先辈出有事扫除即李唐中叶剔去齿牙晚季奚有乃余絶长絜短笃而论之气骨雄髙声调鸿硕当特属之初盛诸家至抒情难言铸景难状形神涌出诵者跃如则晚唐独造偏长亦间有足采者其格姑舍旃弗论可也余弱冠谈秇中原匠心曩哲至于斯义久畜胸中严羽卿氏所谓作法于凉惧繇隗始已亥北上卧疴清源禅寺放弃羣典偶目僧房中支枕数轴首尾漶灭皆晚唐诸人诗因戏步其遗韵为五言律三十余章匪曰亡羊于多岐抑亦求马于全体云尔
　　寺忆支公住林余惠逺踪浮杯来大壑振锡上孤峰迳僻云埋树明雪照松踟蹰贪佛日归趂暮天钟大地悬香刹中天筑化城重檐飞岳色古壁撼河声法座琪花暗经坛贝叶明异时斋绣佛帝释下瑶京香积何年启天风蹑屩攀白云平讲座青霭覆禅关断碣横髙陇疎钟出乱山一僧头白坐兀兀定林间云霞寻老衲尘土拂征衫鹿叩谈经石猿啼説法嵓寒云封密篠冻雪堕危杉何限宗雷句穹碑百尺镵杖防平堤外轻风拂面柔寒山成独往老衲话重游怖鸽萝龛下飞萤竹迳流将因谢尘鞅丈室住牛头能仁元海峤伏毒旧江濆隘地龙藏雨髙天鹤跨云岚深秋径失瀑逺夜堂闻寂寂盂兰想先题发愿文户牖生虚白楼台上郁蓝谈经狮子吼防法象王叅桧老斜撑石松枯半压潭何因挈天女絶顶卧茒庵杖履初辞越庵堂半住吴腊深松树老禅久桂丛疎五岳云髙下三峨雪有无异时腾劫海片笠授潜夫蚤浄三生业真传二祖衣莲花丛佛座柏叶防禅扉石为悬灯动泉因卓锡飞居然离捧喝黙会洞仙机为叩西方刹因停北上槎金身悬宝树玉髻涌瑶花梦已清圆觉心将悟法华恒河归去路云雾绕三车震旦聊乞食佛座涌金鼇骨瘦知吟苦眉长见腊髙香灯岩洞月杖锡海门涛近失潇湘谱瑶琴废不操辞家来北岳结社向南屏夙擅降龙诀新传相鹤经推敲临野烧饮啄闭山亭夜夜康王谷飞泉独坐聴香炉峰外路云日昼凄凄飞瀑当楼满寒山入座低潭心龙女出塔杪雁王栖会逐昙摩履翩翩大碛西一褐闭禅关孤云尽日闲来从身毒国买断沃洲山白象鸣銮去青狮防驾还中天弥勒阁未许善财攀十里华严界重来雪未消钟声寒殿出塔影夜池揺桂树萦堦发藤花拂座飘西来乱峰外有路入中条浄乐传尊者真如卧法王池幽菱芡熟殿古芰荷香一鉢擎秋雨三衣挂夕阳塔中多宝佛夜吐白毫光万峰天竺杪丈室寄禅心野鹤经秋卧山猿彻夜吟稻香云碓逺花影石坛深一衲函髙座相传自少林为楼依北固舍宅望西江竹逺通金磬杉髙并石幢龙归云压栋蜃起月沈孰是髯居士前身合姓厐双林曾授记百丈近安禅洞古频栖鹘峰髙欲坠鸢秋灯云阁外晚磬雪房前乍夜维摩到天花遍佛筵偶入清凉界同探大小乗北宗仍事秀南法已传能苔逺连深竹花疎坠古藤故山瓢笠梦极目海云层
　　废寺十首【序意见前】
　　寺敞千峰入桥危一迳通白牛遗汉像苍防窜唐宫劫火頽垣外隂燐壊灶中南朝四百八成住尽虚空阶基元晋代栋宇自梁年草阁萤潜住绳牀鹿借眠荒碑沈乱石废沼咽寒泉拟唤庐山衲开山种白莲双林遗古佛六代几残僧画壁全封藓香防半压藤池荒萤乱入塔壊蚁频登一杖圭峰老犹谈大小乗浮踪仍岳麓旧宅寄岷峨摩诘终年病文殊信宿过池幽霜坠栗洞古雪封萝一塔危崕上人传舍利多落落蒲团好遥遥竹杖来寺寒千嶂入门浄两湖开古砌风鸣叶隂廊露滴苔若为论去住千劫总浮埃松风随曳杖伏翼走危栏古寺何年废空门尽日寒流泉交井灶坠雪拥林峦欲叩西来意寥寥竺法兰翛然天姥外断絶世人知老桧穿崖长寒松抱石敧鉢残呼防共牀朽倩龟支一衲都忘老云房自在披叠岭飞丹鹫残碑记赤乌山风寒梵逺水月夜禅孤瀑洒林长润岩倾树半枯闲阶蔓苍藓恍惚旧金铺禅堂余结搆破衲挂林樊宿雾沈荒井秋河没断垣杉深时坠鹘果熟乍闻猿寂寂拈花手应悲末法繁寂寞空王座萧森佛子庐蛛丝萦石屋虎迹印山厨火灭天然后灯残慧可余悠然念尘世昬黑重踟蹰
　　夀程隠君
　　瑞日华筵啓明霞彩袖陈关悬大药漆圃现灵椿嶂挹三天子峰携五丈人【白岳有五老峰君家其麓】朝来海筹屋紫气正嶙峋
　　寄包稚升二首
　　政绩飞三殿风流擅六朝歌喉桃叶细舞态柘枝娇防事淮山月乡书越海潮玉皇香案近八翼梦云霄何由沧水使缩地对仙曹防悮江淹笔绨慙范叔袍髙牙濒海戍巨舰夹河涛不分清江月盈盈入梦劳
　　题邬生逍遥游巻
　　久客金台雨浑忘铁瓮潮人从嗤汗漫帝许号逍遥五岳环孤枕三天挂一瓢秋风大鹏背穏坐上扶揺
　　送王令自钱塘博士迁富春
　　祖帐西泠畔骊歌薄暮闻一氊犹挂雪双舄已乗云官舍新栽秫黉池旧荐芹知君政成后弦颂绕江濆是夕周元父携琴命所懽窦姬为猗兰之曲索余赠诗再赋得街字
　　中秋先此夕露色满天街桂折黄金蕋兰垂碧玉钗髙山悬广座飞瀑绕空阶会挈平原侣经旬卧竹斋
　　寄赠防访梅公【时方校賔兴士】
　　风裁百僚长绣斧曳朱衣姓氏书长乐光芒彻太微楼台三竺绕卤簿六桥飞黄金下花骢近帝畿矫矫羣龙集抡才作赋塲楼船移采石斧钺驻钱塘宦业三台重乡书一水长蚤知门下彦腾踏半飞黄友人分惠秋海棠一本烂漫槛中自缀小词命双鬟霓裳歌以送酒醉中赋赠并命玉素和之
　　小径移红药闲亭闭緑萝神飞天姥梦兴逐雪儿歌冶色矜眉黛流光惜鬓皤不须赓子夜风露帝城多秋夜过沈纯父同王文学汪山人联句
　　己占青山色仍逢白社人【沈】仙槎分雨露祖帐出风尘【王】梦绕三江树心飞八月莼【汪】碧宵夸鸑鷟黄阁笑麒麟好去严陵畔星河拂钓缗
　　赠陈链师二首
　　廿载云台观凭虚谒上皇弥明孤髻短景一瞳方划地蛟涎浄摩天鹤羽翔秋来九华枕游厯遍扶桑羡汝都客神情半泬防黄粱炊处熟紫气望来飘玉检移新秩金问早朝西池桃万树几夜蹑神飚友琴册为陆太学题并呈思清孝防【乃翁尝任单父宰】
　　名香萝薜下一室素琴悬四壁青山响千秋白雪传广陵新按谱单父旧鸣弦欲起钟期聴乾坤对惘然
　　题祝无殊小像
　　一壑堪谁置三毛颊畔长豪吟卑下里狂兴剧髙阳緑水芙蓉社青山薜茘裳亭吾罢草媿尔及门墙喻邦相束装入计中途忽有迁杭之命寄懐二首
　　舄已飞王令刀俄佩吕防移官沧海上吏大江前栁叶千家笛桃花十里船湖山真胜絶独少伯牙弦岂谓双龙剑翻成独鹤操楼台三竺近省署万松髙海色飘行盖湖光落画舠不堪灵隠月飞梦对持毫
　　鱼竹轩为玉叔大叅赋
　　别墅擅林塘开从顾辟疆龙鳞金照日凤尾玉凌霜翠袖寒犹倚宫袍堕欲翔谁同濠上客散发卧筼筜
　　忆王山人
　　沈瘦吾偏甚王痴奈汝何万峰林屋杖孤月洞庭蓑鹿豕亲狂态鱼龙避醉歌一丘他日遂白眼对云萝
　　杨思悦邀集涵碧亭遇雨作
　　良辰饶胜集箕踞百花潭逸调飞金缕新词度玉簪雷声髙栋入电影曲台含河朔元吾党宁辞十日淹湖上泛舟憩俞祠同赵生汝元聴歌作
　　荡漾青丝笮淹留白接防人歌朝雨后客醉暮云时隔竹觞频送穿花席屡移他年懐李白应赋习家池
　　送方伯徐公入梁
　　夹岸桃花水春江照画船双旌辞岭日六传入梁年草色申侯里棠隂召伯田勿云河内借剑履上甘泉
　　携郭生汝冲憩山寺偶题
　　信步空王宅谭心佛子筵灵花纷宝地忍草覆金田刹影禅关外钟声梵阁前一僧头尽白趺坐不知年
　　闰九月九日集赵汝元
　　髙斋犹菊色名胜竞过从月届三秋闰天令九日重云林眠独鹤星斗堕双龙怅望桓车骑遥聴逺寺钟
　　送邬生还京口
　　何縁京口客偶逐片云来五岳邀游兴三都竞赋才新装淳化帖故里妙髙台笑杀茅平仲从军乐未回
　　夀渔塘余翁七秩
　　林塘称大隠渔钓旧生涯亭下三珠树檐前五色金樽流紫气绮席送青霞日暮斑斓袖翩翩舞百花


　　少室山房集巻四十一
　　钦定四库全书
　　少室山房集巻四十二
　　明　胡应麟　撰
　　五言排律一十四首
　　汪仲淹病足三年未瘳余先有此疾半载始愈戏作十六韵嘲之并期起色焉
　　底事羁神足将因断俗縁悠然疑入定嗒尔类逃禅箕踞苍松下跏趺给树前但妨义手立偏称曲肱眠筏舍清江上杯留碧海瀍按图游五岳隠几问诸天步学邯郸客行嘲鹿苑仙漫愁双屐折何忝一壶悬蹇拙存吾道骖驔记昔年盗骊元泛驾飞兔旧忘筌玉笈看长往金针待大还吾将倩磨勒负汝出苍烟
　　赠董使君十六韵
　　紫气黄山外青云白岳傍五花元蹀躞千骑暂徜徉曙日悬官舍春风拂郡堂科徭闲巷陌狱讼卧桁杨异绩东方最遐心北海长琳宫游问政飞阁驻文昌鼔吹传清练讴謡接大鄣园桃红照郭陇麦翠登塲地主新知洽天人旧防良片言逾琬琰只字并琳琅司马邦人重元龙座客狂朱旗晨赫奕华烛夜辉煌意气回飞动形骸释混茫征歌惭下里感事忆髙阳漫拟扶风借行看渤海翔峩峩柏梁殿第一待明扬
　　寄陈玉叔十韵
　　尚忆燕台别长歌蜀道行元龙原侠气仲举最髙名露冕千岩秀褰帷万岫明地邻巴妇穴天近夜郎城灌口花相待峨嵋树若迎海棠开四座杜宇逐双旌望阙依星象登楼试晚晴朱衣羣吏谒彩笔众僚惊赋属扬雄和诗从杜甫评支机有片石一为问君平
　　题柏萱图八韵
　　紫岫元君宅丹丘阿母家檐前交绮树庭际长瑶葩翠色凝霜秀孤芳伴日斜筠篁堪并古萧艾岂同嗟密叶低垂露疎枝上拂霞亭亭骄晚节冉冉驻春华餐实心长苦忘忧思转遐清氷元独莹纯璞本无瑕片诺当年许三迁异代夸愿言仙圃外长御五云车
　　赋得十五卢家女
　　十五卢家女歌喉绕画梁西邻窥宋玉东壁住王昌画态真真似诗才盼盼长玲珑声窈窕静婉质轻扬月下红妆丽风前翠袖狂玉巵含国色金盒贮天浆解佩逢交甫更衣逐李郎终须募摩勒致汝郁金堂
　　读何氏集三十韵
　　何太史以先公仲黙集见贻展诵兴懐敬题三十韵末简
　　寥落黄初后词坛更几人齐梁纷藻绘元宋转荆榛盛世占龙马明时起凤麟黄河悬日月嵩岳降星辰屈宋休前代卢王只后尘才髙梁苑客赋拟洛川神意气横今古驰驱迈等伦垂髫游上国耸翮戾髙旻天诏颁黄屋星槎下紫宸通滇穷越巂谕蜀近峨岷吊古多停骑违时蚤乞身携尊漳水夜飞盖邺园春嵗序堪藜杖莺花暂钓缗九重思丽藻双阙召词臣邂逅边徐合赓酬李薛频鸡林传制作凤沼降丝纶帝命轩輶出人看斧钺巡横经非寂莫执宪岂沈沦绛帐弦歌日青衿问字晨岳莲垂二华宫栁暗三秦仙掌金茎旧咸关紫气真防龙方步武鵩鸟遽酸辛消渴相如伍修文子夏邻调髙原寡和道丧孰知津彩笔精灵逺瑶编絶艺陈千秋垂灿烂一代仰嶙峋鸾掖名长在龙门迹未湮凄凉阁草重覩玉堂賔貌识鄱阳烈诗传水部亲转教山斗望怅絶颍溪濵
　　投赠督学滕公三十八韵
　　云雾南溟外星辰北斗傍九霄回气色千里见飞翔大雅今谁属明公早擅塲应图看騕袅絶代起鸾凰出入平津底超迁吏部郎攀花游太液视草厯明光佩染金茎露衣含玉座香直躬行殿陛蹋翼守遐荒瘴疠开盘水川原接夜郎停车蛮垒肃驻节海山苍名姓传阊阖丝纶下庙廊双旌辞汉苑匹马渡钱塘斧钺江城树楼船水国霜海隅兴礼乐河宿敛文章时雨行连郭春风坐满堂真才呈琬琰异品得圭璋沂水琴堪奏丰城剑有芒弦歌闻曲阜桃李遍河阳吾道乾坤辟斯文日月光六桥供舣棹三竺引飞觞黄阁声华逺青冥道路长鸾书飞建礼凤藻出长杨师范真辽絶生徒转激昂陆机曾入洛司马旧游梁九嵗题鹦武三冬解鹔霜上书思汉主作序拟滕王防笔空凌厉丹梯尚渺茫塞翁悲失马牧子叹亡羊寂莫松萝契萧条薜茘裳一区原宪宅万巻子云床避世嗟秦士酣歌学楚狂烟岚寻白石云水狎沧浪厯块凭谁试连城只自伤几年懐卞氏此日遇孙阳轵里心犹在夷门念不忘惟余星斗色夜夜绕干将
　　奉赠督学乔公四十韵
　　大雅开元际髙风正始前几人操白雪四海和朱弦磊落陈王调凄凉杜甫编余波空绮丽哲匠几雕镌盛世称才子明公实妙年姓名悬宝箓文采烛奎已诧龙为种曾闻凤集肩两朝司马学一代子云汉苑昆明外秦城太白颠看花韦曲雨携酒杜陵烟赋以凌云贵才因命世传胜游飞彩笔丽藻掷青钱斗畔双龙气人间五色笺冲腾随八表取次上钧天粉阁青绫被璚楼赤玉鞭鸣珂趋建礼视草向甘泉鲲化风雷绕鹏飞宇宙旋一麾辞殿陛万里问山川讲道嗤王弼穷经答郑绛帷朝入越清梦晚临燕代北看名士关西仰大贤选才空万马罢讲得三鳣竺国烟霄里吴峰雾雨边校文多暇日登眺俨神仙栁外林逋宅波心白傅船潮声吟际落寺影望中连只字霜飚动千章锦绣悬宫商闲自绕金石巧相宣气压瑚树光生玳瑁筵赤城霞并起沧海月孤圆桃李三春合台垣计日旋碧霄看紫绶白屋有寒氊上防懐终孺游齐忆马迁屠龙空故业落蠧守残篇学岂三冬富词非子夜妍世途甘寂莫云路阻飞骞已辱盐车顾能忘国士怜鹔鹴愁泛驾鱼兔有真筌万仞终南色千秋太华莲愿言开觉路潇洒出尘縁
　　夀大司空雷公四十韵
　　宇宙钟名世山川诞哲人祥光回八极紫气动三辰晚节忧时念当年报主身飞腾随白日指顾上青旻剑倚双龙合桥过驷马驯孤悰盟桧柏雅操励松筠环佩燕台上旌旗越水濵文章传董贾名理陋庄荀桃杏千门色弦歌万户春驱驰违梓里简渥近枫宸稷契堪谁伍防繇早见亲九霄垂气象四海荷经纶琐闼传宣夜璇台草创辰忧勤回圣主撙节为生民制作倾流辈恩荣迈等伦丹青图骏马名位掩麒麟前席长颁币临轩或赐银明良时有待鱼水契无邻一夕金縢启千秋玉几陈乌号空洒泪龙驭永朝真遗命乾坤辟讴歌海峤臻大廷看正笏清庙仰垂绅社稷关心久林泉入梦频留侯元辟谷张翰几思莼勇退占贤达随时悟屈伸挂冠辞殿陛解组出风尘舄履闲无棣诗书问有莘苍生徒想像黄阁已逡巡雪瀑延清赏星潭理钓缗匡庐晴对客滕阁晚携賔鹤引登山屐猿窥漉酒巾虹霓流甲子河宿绕庚寅网祝新投鸽袍余旧挂麟玳筵罗窈窕华馆列芳新缥渺三株树崔嵬五岳神金章垂素颔防服照朱茵朗月燕山桂明霞漆圃椿方壶聊寄迹南斗待持钧版筑徴前事枢衡忆老臣遥看紫泥诏早晚下江津
　　集赵汝申望衢亭大雪分赋同郭翌之赵汝元
　　郢里徴歌日梁台奏赋年飞霜流翠幙密雪拥华筵浩荡龙鳞布飘飖鹤驭旋春隂浓四野瑞霭覆三躔海冻鲸鲵蛰林昏燕雀悬防桥初防骑剡曲乍移船叶落千林瘦花飞万象妍乱飘鸾掖外斜洒凤城前绰约翻多态轻盈自可怜佩疑湘女授珰拟洛神传素魄瑶池近寒光玉座连清音回白纻丽曲奏朱弦漫学瞿昙座谁参慧可禅输他袁仆射拥被日髙眠
　　不佞自燕中归后却扫闭关一时秇苑诸名公以吏事来越者虽闻问间通而逢迎都絶乃君禹苏丈独下询刍荛穷搜草莽停驺倾盖把臂忘形至贻赠诸篇金石铿訇风霜错落揄扬蔑副愧汗弥深敬题排律五十韵奉酬大雅
　　宇宙开鸿运东南毓骏才华名悬八斗秀色动三台磊落贤豪契纵横哲匠来青袍多士避赤帜万人摧内翰词谁匹中郎句独裁王维元擢隽杜牧载抡魁片玉咸阳市千金碣石台称臣离草莽谒帝上蓬莱太液春风近长杨霁雪回朱衣兰署入绛帐棘闱开并列中朝彦同搜大厦材门庭饶董贾廊庑半邹枚执宪皇情注传经众望推髙空抟凤羽大泽市龙媒伏夏墙逾峻毛韩席乍回连山繙彖象分野别台骀桃李参差发荪荃次第培生徒纷负笈士伍竞衔枚藻鉴明逾郭包涵徳过裴剪裁俱绣绮追琢尽琼瑰紫贝穷鲛室明珰撷蚌胎星辰谐奠丽河汉并昭回七十抠衣侍三千曳履陪风标崇泰华气象薄岨崃彩笔扶桑畔朱弦若木隈书藏神禹穴赋就越王台携客观江涨逢僧话劫灰岚光停竺寺霞色天台指顾登槐棘从容问草莱干旄晴掩映卤簿昼徘徊少日题孤愤频时和七哀卜居邻木石隠迹混尘埃鸿鹄长矜志鲸鲵惯曝腮清湘晨葺芰孤屿嵗寻梅漫诧形如鹤真成背欲鲐红顔劳想像白眼任疑猜总道三鳣隔能堪驷马来逃荣知石户守分识澹台把臂行红药论心坐緑苔金兰投管鲍胶漆誓陈雷厚义黄河溢深衷赤日摧长镵犹雨雪短铗骤风雷浮海懐偏壮藏山兴未頽枯株惭匠斧钝质快神锤拒户非干木逃家异老莱兰隂花烂漫瀫水树潆洄且自探草何妨醉緑醅天长穷鸟逝地旷大鹏回浩思凌三极元神摄九垓会令千古色闽越共崔嵬
　　贺易使君父母偕夀三十六韵
　　圃昆仑外蓬丘日月边殊方传胜迹人代几真仙借甚文章客栖迟少壮年叔孙元学礼扬子旧谈夜雪宫墙外春风壁水前杏园虚彩笔棘院堕青钱匡阜晨携屐浔阳晚扣舷拂云穿蒨峭临水弄漪涟勇退闻先哲雄蜚识后贤挟书游建礼视草向甘泉太液池头树慈恩寺里筵鸎花辞汉阙禾黍问吴田五袴讴歌起双鳬舄履旋戴星离禹服瞻日上尧天冕拂金茎露香分玉座烟龙鳞看咫尺贝锦乍流传帝谓淮阳近民称颍水便之官同白傅奉使属张骞拥节霜威静褰帷雨泽绵香炉吟际出瀑布望中连触目亲闱阻驰情防服偏西江移鼓吹南浦系楼船灿烂绯桃实荧煌赤锦笺中庭罗窕窈别墅进芳鲜片玉辉蓝井双星耿婺躔苍虬临几席騄駬辎軿跨凤来王母骑麟下偓佺白云空入梦青琐待鸣鞭鼎鼐调元气舟航涉大川八荒偕忭跃四海荷陶甄瑞霭时时发祥光夜夜悬万年觞咏地长奏碧霞篇
　　夀大学士赵公二十四韵
　　夀域黄扉啓祥光绛阙悬讴歌来六合气色动三躔玉醴东华外金茎北极前八千逢景运五百降名贤瀫水生申日南阳卧葛年【公郡望本南阳】诗书王佐业礼乐帝臣传锦向龙门夺藜当凤阁燃探花晨太液视草夕甘泉虚受心如谷违时道若一麾俄去国双屐乍归田白社便髙枕清溪乐扣舷直声喧海岱正气郁闾防密勿皇情注徴求使命遄商岩图酷肖汉殿席频前挟日潜鳞起凌风大翼翾新恩移国学旧徳重经筵燮理衷元赤登庸鬓尚穷边收羽檄絶岛静戈鋋宰割羣方正调和众味妍皋防重步武稷契互周旋蓬矢春华遘椿龄暮节延安期分履舄王母驻辎軿社稷扶元老乾坤入大还愿为天一柱万古镇玑璇
　　送李山人入洛吊灌父王孙
　　夏五淹淮曲秋成问洛阳关河停别棹驿路促归装积雨连中岳飞云断太行芰荷孤旅尽萝薜故庐荒满目平原客何人吊白杨


　　少室山房集卷四十二
　　钦定四库全书
　　少室山房集巻四十三
　　明　胡应麟　撰
　　五言排律一十七首
　　留别胡茅两生十八韵【有序】
　　僦居易水邂逅胡生瀫元茅生厚之游处甚洽胡生家有台榭池馆余时时携书帙坐卧其中门庭萧然俗賔都絶茅生一室不盈斗而长者车辙纷纭道傍余屡入都门驻易水问黄金台故迹仅仅荒丘蔓草以为击筑狗屠当不复覩今代何意两生者伉爽侠烈俨其遗风两生亦严事余朝平原而夕河朔或时挈粉白黛緑纵游西郊东郭间至精庐佛阁一二浮屠善名理者暇日相与煮淡麪谈真空生平壮心赖以耗磨销释且将卜居其畔挟二仲为终老计焉亡何余以家大人微恙室人趣驾南归两生送余河梁之上诵贾长江却望并州及王中允阳关西出二咏然哀涕集于衣袂因稍次第一时过从陈迹为百八十言寄之异日者舴艋山隂道上访两生旧宅于剡溪风雪中即不见安道主人当毋訾子猷之兴尽也【两生皆会稽人】
　　相逢燕塞晚共指越山隂问姓知花萼忘年是竹林踟蹰谈异域舒豁快同心楼观飞青蔼轩防碧岑关遥停紫气台逈贮黄金海上来三鸟池头戏五禽杂芳羣烂漫乔木半隂森大业堪霞举雄图尚陆沈含毫霜色坠秉烛露华侵日日平康燕时时笠泽吟荒郊云共逺野寺月同深爱客呼珠勒寻僧抱玉琴茶当流水瀹酒傍乱峯斟剑合延津畔帆催潞水浔凄凄临去袂恻恻乍分襟尔自耽寂吾宁叹滞淫骊歌南去路鴈迟北来音何处悬青梦空阶卧緑沈【胡尊人任北平叅戎而茅君父为之记室故结语云云】
　　四明沈孝防士安甫弱冠词笔翩翩而丹青音律咸入妙解邂逅武林甚契赋赠此章
　　桂籍夸年少兰心托漫游霜蹄寒照夜风翮健凌秋意气狂昭畧腰围瘦隠侯笔揺鹦武座箫引凤凰楼白练书屏脚青缯画扇头应知鹊桥畔计日待牵牛
　　秋杪渡江望金陵有懐惟寅少保并寄讯小侯汝藩八十韵
　　乍喜风期洽那知道路长仓皇驰海国踯躅问河梁兴尽燕山下魂销碣石旁肝肠萦聚散涕泪逐行藏此日旋车地当年击筑塲陆生元入洛枚叟旧游梁挟防逢王翰论交得孟尝金兰投管鲍胶漆重求羊俗诧相如慢公怜叔夜狂髙歌神踊跃剧语兴飞扬尔汝频相唤形骸欲对忘联镳游太液襆被卧长杨玉麈晨南陌珠帘夜北堂西园偕啸傲东郭并徜徉杰观扪鳷鹊层城蹑凤凰登山题翠巘临水和沧浪艺圃千秋撷词林一代翔希声传魏晋丽句薄隋梁屈宋交凌厉曹刘互颉颃光芒腾李杜藻绘饰岑王冶女青丝盒奚童赤锦嚢金尊筵灿烂银烛座荧煌浩思凌先哲心揖上皇双钩联拱璧寸楮掷琳琅露砌行红药风檐坐緑篁霜华兰桂楫月影芰荷裳夏驿驰山茘春郊绽海棠池餐菱芡碧篱咽菊花黄痛饮夸司户清斋詈太常百觚豪未厌五斗剧难量潦倒投车辖淋漓拭剑铓行厨罗鼔吹步障夹笙簧宴乐前期盛升沈末路详碧霄看起凤丹璧笑骑羊志业乖鹏鷃头颅狎虎狼賔朋违杜曲党与析华阳故里嗟囊药修途问褁粮韶光同代谢土俗异炎凉楚越天迢递燕吴地渺茫丹青求傅説图画失王嫱嵗月蓬蒿度朝晡橡栗尝登坛名岳岳饮泌乐洋洋僻巷开萝迳深居搆药房箪瓢悬絶壑蓑笠憩横塘厯落悲鸿渐翻飞覔鴈行攀龙时剌谬扪虱事寻常雨雪红顔瘁风尘緑鬓戕乗舆留夜白伏梦飞黄邂逅逢髙座参差集上阳披襟逾惨淡把臂各徬徨动色谈倾盖关心念对床山阳全丧逝邺下半存亡社冷余春雪台荒翳夕阳七哀盈大宅万感热中肠道直躬如发勋髙背若芒孤诚疑博陆百战忌平阳息壤阍谁叩中山袂易攘辱曾虞醉尉名尚怖降王是处囚安国何人雪冶长少卿宁负汉太白讵逃唐璞会明和氏珠应合孟尝【前孟尝乃战国四君封号此孟尝人姓名合浦令也】余生饶舌在九折鬬身强铁骑闲沙漠金鸡放庙廊逡巡生马角指顾脱鱼肠燕颔封仍在鸱夷泛未遑言归衷戚戚惜别恨茫茫落景浮清渭飞云动太行上书回令伯陈啓急賔王羽翼分岐路风标限屋梁田情郁郁菽水思皇皇野岸氷澌结关城露色瀼重来期阮肇再入待刘郎短防朝驰骤长謡暮激昂愁惟倾白堕梦几熟黄梁广汉懐捐佩清溪恋钓璜杏花源上客桃叶渡头娘漫説幽期误终知胜会偿三山停卤簿一水下帆樯养鹤新禅院啼乌旧女墙盈盈白门月万里共相望【惟寅所居地近杏花村在白下淮清溪北】
　　送沈纯甫司马还就李十八韵
　　祖帐燕城外仙查潞水濵挂冠辞日月投袂出风尘节槩虞翻亮心期贺监真五湖深买宅三辅剧埋轮磊落千言疏嵯峨万折身罗浮云唤客大庾雪迎人絶徼孤行戍长途数问津鸿冥初返越鷟举更游秦剑气双钩跃炉香八座亲才髙元诲忌道直叹无邻勇退占贤达遐思悟屈伸金台驰骏骨玉陛盼龙鳞黄菊浮村艳丹枫抱驿新暮岚藏岭树秋色露江莼北斗名逾重东山望未湮列营屯虎豹飞阁耀麒麟赤舄应无棣纁自有莘沉沉合宫夜前席经纶
　　花烛诗十四韵【蜃脂仙音妖烛三事俱散见唐人小説中】
　　春色照房栊迎亲夜正中杯光才泛緑烛影骤揺红绛防传唐陛青烟出汉宫开花疑蒂并结蕊验心同滑腻频消雪轻盈半受风流辉呈瑞露吐焰发晴虹玉树前阶并金莲后院通纱厨萤灿烂绮阁蜃玲珑引凤来丹穴乗龙下碧空兰膏焚易彻桂烬落难穷巫峡云飘荡蓝桥雾郁葱昭阳明舞燕洛浦炫惊鸿妖魄藏逾媚仙音奏未终良宵恣欢洽朝旭渐曈昽
　　龚使君合祀供奉拾遗于任城纪事三十韵【有序】济上故有太白楼及杜陵南池云两拾遗常客其间嵗久皆頽没荒草乙未之春晋陵龚观察子勤来莅兹土不逾月修葺缮治翼然更新仍别为祠合酹李杜其中余既幸两公以羇旅遭逢异代且快睹观察斯举有大造于词场也辄赋其事为五言三十韵以并致髙山之仰云
　　齐东浮大泽济北滙飞泉亭古淹词客楼髙卧谪仙声名偕宇宙藻绘划星躔奕叶流风谢沉冥厯数迁芳尘谁想像故迹重留连有美延陵季神交百代先韶顔舒彩翮绮嵗夺青钱磊落王褒颂洸洋曼倩笺金羁游太液玉佩侍甘泉绛阙恩光动黄堂惠泽宣吴峯翔省署越水衬楼船谤牍初辞魏除书骤发燕虹蜺流卤簿雪霰耀戈鋋意气中原尽心期大厯偏行春懐胜躅吊古惜名贤嗟咄崇祠树荧煌巨碣镌丹青涂杰搆俎豆饰长筵卫竹萦劲秦松夹座鲜緑萝垂蒨峭红芰浴沦涟西陆回真气【太白自称陇西】南池荐旧篇延津龙剑合海岳凤毛联白鹤云亭上苍虬泰岱巅并懐和氏璧齐奏伯牙弦是处怜方驾何人快着鞭蹉跎投贾赋寂莫问扬未授楞严记空留道徳编壮心斜日外愁色断云前惨淡论交臂苍茫失并肩沙棠停画鹢陇树咽寒蝉万古如渑思长歌酹碧天
　　斋头春草和相国赵公
　　迳草积如裀萧疎断俗尘不随金谷艳长占玉堂春绕砌青疑滴当緑渐匀霏霏烟色丽露华新细雨留征斾斜阳逐画轮西堂偕梦弟南陌伴携賔静对谈客幽逢覔句人荣枯凭乐育生发荷陶甄太液皇仁布平津相泽沦为将庭卉意九域播洪钧
　　寄景陵徐使君三十韵【有序】
　　徐初以宰邑异才最天下后数更盘错所至有非常称近又凿淮上新渠防绩云
　　七泽浮真气三湘兆异人虹霓流藻绘海岱入经纶洛下名先着河东赋蚤陈朱衣驰棘院赤舄上枫宸碧汉抟双翮潢池沸万鳞笑谈清防县顾盼出风尘楚璧腾辉旧燕金动色频花封移恺悌兰署赞清寅枚叔声华艳文翁治化循分符劳汉吏约法谕齐民皂盖明雕毂朱繙结画轮黄山游汗漫白岳驻逡巡里闬蒲鞭洽郊原竹马驯孤懐吟岳麓逺思逐峨岷绶解防消渴簪投习隠沦春眠髙陇树秋撷大江苹帝梦徴良弼朝思问鬼神荣光浮紫极厚币出青旻淮甸褰帷入徐方列防巡滔天勤哲后敷土急贤臣雨雪偏乗橇风涛日算缗决排羣议剂疏凿众材抡逺利超三防殊功羡十旬忘家心匪石忧国鬓如银白马初沈日熊创覩晨休祯符鸑鷟异相卜麒麟南郭竽真滥东方箧转贫穷愁嗟阮籍厯落诮桓伦鹖敝仍居魏貂残重入秦防身雄剑在夜夜拂星辰
　　题陆履素使君两朝八命册二十四韵
　　黼黻开金殿丝纶下玉除苍龙双御极紫凤八衔书睿藻飞岩穴天恩湛里闾虹蜺悬巨轴驷马集髙车五世环投雀三朝佩映鱼机云人望切逊抗吏才舒试县催鳬舄専城列隼旟朱弦鸣淅黄绶曳清虚盐铁初裁论缗钱乍榷储桓寛文彩耀刘晏防筹摅煮海心聊系看山兴自如登坛携大笔倒屣纳长裾雪夜船移戴风晨榻挂徐名流饶吐握寒士极吹嘘西竺时参梵南屏或叩渔蛟宫镵锦贝鹫岭簇璚琚河内贤劳剧淮阳嵗月除达人齐久近明主惜居诸云雾披丹阙奎躔焕石渠殊荣乔梓并逺思蓼莪舒棘寺骞腾外槐堂盼望余千秋未央诏永永贲幽墟
　　大参维扬张公过访武林旅邸中赋赠十六韵
　　淮海生人杰翩翩第一流氷壶寒照夜霜钺浄含秋大树荣东国甘棠匝上游苕溪频驻节兰水半维舟五马追风电双龙射斗牛新裁草社旧咏白苹洲器宇司空并声华博望俦星芒朝帝阙日彩扈神州下士输青睫论交异黑头懐珠俗傲抱璧卞和羞潦倒亲长铗殷勤拂敝裘湖光芒履尽江色布帆收肱在余三折肠回剧四愁孤诚悬海岱片诺重山丘指顾排阊阖参差侍冕旒黄金未央诏行见出燕幽
　　题寄亭十四韵祝山人别号也
　　寂寞谈第何人重起予云霞双草屩宇宙一蘧庐供奉神游外防庄物化余逾垣时学段悬榻间留徐緑绮孤琴奏青缃四壁储那知金是谷宁羡石为渠白雪流湘濑清飚扇舞雩双林来梵释六洞过樵渔芳草从滋蔓飞花断扫除寻丘萦薜茘尺水漾芙蕖甲子初周白春秋正及蘧曲肱聊寤寐容膝暂踟蹰大隠依泉石中行在里闾吾将戒行辙蚤晩赋归欤
　　问欧桢伯讣八韵【有序】
　　桢伯以是嵗大耋余方图寄一诗而讣至交游垂尽衰涕然
　　尚忆黄冠嵗扁舟向若耶青牛埋紫气白鹤隠朱霞剑合延津畔【桢伯最善惟敬今俱岱游】竿留渭水涯【年政八秩】飜飞神武阙寂寞广文衙逸驾开元逝鸿裁正始遐髙原腾雉兔大泽返龙蛇庾岭梅空折罗浮桂漫芽惟应蒿里月夜夜惨霜笳
　　柬相国赵公二十四韵【有序】
　　相国赵公乞休章十数上而圣眷愈殷凡其投梦林泉寄情涧壑者具悉懐山诸咏中不佞既倚韵递酬迩复示我归兴十絶翩翩然神游八极想因窃取其意为长律二百四十言
　　八极黄扉上三台绛阙前防龙扶舜日稷契在尧天磊落熙朝佐飞腾命世贤经纶侔董相学术迈彭宣虎观无双对龙墀第一传直声朝野震劲节庙廊骞吏隠罗浮僻春生大庾妍朱明留巨碣勾漏覔真诠六洞深回辙双溪独扣舷桃花人代隔栁色嵗时迁雷电惊千域风云动八埏敷文毗夏后奋武翊周宣絶岛凭陵日雄边覆没年谟谋羣防聚筹略万夫先挞伐过平壤芟夷遍赫连吴绫貂帽渥蜀锦兽袍鲜赐屡驰中极心长系太赤松遥入梦黄石骤忘筌浩荡皇情注优游圣泽绵谤宁伤薏苡名转重兰荃雅量乾坤小孤忠社稷悬鸣岐仍鸑鷟钓渭正鹰鹯海晏知难俟河清讵偶然转将良弼梦移告北山巅
　　题瀛海长春册【代】
　　大中丞河间刘公家门贵盛冠冕一代乃二亲偕登大耋尤近代希有者敬赋长律二百八十言
　　南极呈辉夜西池设宴辰遐龄曾覩伏间气重生申大府俱三事髙堂并八旬棠枝聨窦桂萱萼竞庄椿淑问驰邦媛英材降岳神懐中金紫客掌上玉堂賔彩日鸣双凤丹霄蹑二麟机云惭末驾尾雅鬬前身学士羣工艳中丞百吏寅丝纶悬防内节钺树江濵苦县藏书富华阳授箓频蟾蜍流月窟乌鹊渡天津象服彤墀下龙章绛阙陈岩廊交黼黻里闬集簪绅赋撷梁台彦讴腾越部民欢声罗甸服喜色动城闉黄鹄屏间戏苍虬户外驯尊罍浮竹叶弦管沸花茵雾隠偷桃孺霞明种杏人围棋邀谢傅投辖驻陈遵将相庭阶植师儒禁闼抡十州环抚御八表俟陶钧雨足耕莘耜云闲钓渭缗优游黄发皓容与白头亲握算跻恒华添筹迈劫尘刘樊偕混俗孙马互全真解佩虚临汉吹箫谩入秦绵绵瀛海上宝厯庆长春
　　夀何太史啓图六秩二十韵时尊人亦以是嵗八旬
　　间气生申日灵图出洛年春秋曾五百甲子又三千阀阅闻当代弓裘嗣昔贤凌云懐旧赋却月和新篇弱冠游中秘清朝卧太帝遴金匮客人艳玉堂仙夜被吴绫薄春袍蜀锦妍莲灯移大内藜火揭髙天玉座星辰缀瑶台日月联参差朱绶下次第白麻宣凤起垂双阙鸿冥骤八埏振衣王屋雾飞盖邺城烟墅卜蓝田下堂标緑野前琴樽芳草静枕簟落花鲜兰桂堦庭合桑蓬户牖悬寰中呈上瑞象外得真诠黄鹤峰头驻青牛洞口旋浮丘晴旭近函谷暮云偏突兀瑚树辉煌玳瑁筵西池流宝液东壁焕琅编白石图空兆苍生颂久传车轮驰上国舟楫济长川姓字旂常耀勲庸竹帛绵还将大椿夀一代庇凌烟
　　送王水部之钱塘
　　乍捧周王檄言乗汉使槎赋抡新竹箭吟恋旧梅花海曙占霞色江明逗日华楼台笼紫气城郭防青沙故国吴都稻春山越井茶应知苎萝艳十载抱溪纱
　　诘朝雪不解再柬永叔黄门二十四韵并邀同赋
　　密霰三冬集云四望同迷漫屯巨壑浩荡布长空拂曙光交映连宵势倍雄防纎时杂雾淅暗随风漠漠縁堤厚霏霏入堑融重隂浮海岱积素晕河嵩拟絮情殊惬探梅思未穷冻埋深浦竹寒折大江枫逺渚拳饥鹭荒陂匿断鸿貂残秦塞上鹢返越溪东沾湿全妨舵倾敧半压篷羣呼怜榜竖独钓羡渔翁爨拥孤烟白炉煨宿火红衾裯屏障外几簟画图中翠管徐闻笛氷弦骤拂桐褰帘珠错落振佩玉笼葱石鼎龙涎泛甆瓯雀舌镕锦袍狂太白彩笔粲文通飞动昭阳燕翩洛水鸿轻盈团粉颊绰约腻酥胸握麈神先王持螯兴愈洪登仙宁有道中圣自无功流徴传词客清商奏乐童君看白雪赋万古孝王宫






　　少室山房集巻四十三
　　钦定四库全书
　　少室山房集巻四十四
　　明　胡应麟　撰
　　五言排律一十三首
　　题画赠陈生东父兼柬王伯宠将军十八韵
　　落落乾坤内清狂见汝曹孟公元世阀仲举旧人豪万事捐鸡肋孤心逐蟹螯浮生闲处得浊世静中逃海岳骄藜杖江湖狎布袍营丘传洒墨洪谷授挥毫绣柱悬飞瀑雕梁压怒涛冬亭河汉入夏槛雪风号五竺携灵鹫三神挈巨鼇洞庭回鴈鹜巫峡挂猿猱佩玉明冠剑锵金肃羽旄楼台笼晓色城阙洞秋毫果欲尝丹茘花应坠碧桃幽人题桂树上客醉葡萄盘礴回千虑经营费二毛穷年思训力竟日道劳北海盟投祢南山趣逼陶惟应伴王绩西第日醄醄
　　赠马计部三十韵【马多畜彛鼎古玩甲于中州】
　　盛世徴才彦明时毓俊髦青云驰洛下紫气蹑崧髙蚤擢仙台桂重攀帝苑桃双旌移海右六传驻江皋岳色东横岱河流北控漕城闉回万堞楼橹夹千舠握算边储重持筹国课劳纷纭留骏足盘错试牛刀会计名逾借登临思并豪深期投翰墨雅韵撷诗骚草阁亲藜杖芸狎布袍虹霓流竹素星斗烛兰膏秘玩呈荒隧奇珍出断壕遐观笼古昔胜赏涤喧嚣夏鼎占神物商觚醉浊醪尊罍陈九兕簠簋齧双饕照乗全收魏连城尽压洮沉沙钱背蚀入土印文韬籕迹披虫篆羲文辩鼠毫张吴时久近徐赵业卑髙英水罗羣石官哥列众陶虵纹琴断腹龙锷剑遗弢鉴别衡先定妍镜莫逃吹嘘存薜茘吐握下蓬蒿意气怜孤愤形容媿二毛心悬丹壑静首傍碧天搔未拟题孤凤犹懐钓巨鼇寥寥白雪唱一为伯牙操
　　赠朱本立山人十二韵
　　大隠齐东市青囊不记年携将三泖宅并载五湖船鹤渚穿云僻渔汀钓雪便然藜惊杖化卖药指壶悬海上携真诀区中得秘传玉机频揽义金匮几探挂壁双龙下应门独虎眠餐苓游绛阙辟谷守丹田异证仓公习殊方葛令研轩岐存后裔俞华失先贤祖徳持三世神功奏十全沉疴吾已脱一笑紫霞前
　　寄丁元父
　　艳识千秋帅惊看万里侯风声雄海岱意气重山丘报国筹先运开疆笔暂投援桴推后劲仗钺覩先忧雨雪霏行斾氷霜绽赐裘列营屯虎豹增灶宿貔貅谕檄流关外飞书遍陇头渔阳尘骤息辽水淖全收月满刘琨塞天清庾亮楼胡床无限兴能似昔时不
　　夙昔登坛客于今出塞雄拥旄摧太白横槊贯长虹文武周卿亚诗书晋帅同辕门环甲胄记室聚章缝斧钺军容盛楼船将令崇投鞭萦渤澥砺剑拂崆峒鸭浄辽江緑狼销碣石红天髙鲸观峙塞絶雁门通券议新颁铁标模旧建铜平阳勳七十第一让元功
　　赠王将军贞伯二章
　　镇北威名著安东将畧长援枹肝胆赤仗钺鬓毛苍置阵分鵞鹳连镳控骕骦旌旗萦析木樯橹散扶桑草檄屯兵地分题结客塲荀吴元破敌段颎旧平羌巨碣祁连外髙牙勅勒傍煌煌麟阁燕兽锦出明光
　　八阵新鱼复三关旧虎符横行金锁甲独挽绣蝥弧紫塞云连碛黄沙月满途擒生过涿鹿转战出飞狐朔雪飘笳吹寒星坠鹿卢胡床秋弄笛油幕夜投壶熊豹传韬畧麒麟照画图受降城下战一举慑威弧
　　大中丞万公伯修以出塞百咏湟中经畧诸牍见贻卒业寄懐十六韵时万公复有塞上之行
　　独坐中丞幕雄飞国士塲双雕白羽箭万骑緑沉枪筹防金城擅韬钤玉垒扬举天依大树畧地到扶桑积甲隂山下投鞭瀚海傍受降来紫塞归附半青羌属国赓酬丽中军叙致详邮筒驰百韵竿牍报千章吐握追公旦吹嘘接孟尝词流倾陆谢赋客聚班张玉屑霏盈坐金钗俨作行南楼谈未彻北府宴频张筚篥驱前部琵琶醉后堂珠帘宵坠月画防书凝霜相貌图髙阁勳庸勒太常煌煌三锡命铁券下明光
　　赋得西海子
　　防树分仙阙浮花出帝城微茫衔日动浩荡接天平雁鹜依沙下鱼龙触浪行石疑藏滟滪池似凿昆明鼔角隋隄暮戈鋋汉殿晴凉秋泛槎去织女下机迎
　　寄赵相国一百韵
　　赤汉双扉近黄河一棹迟凭陵苍野外怅望碧云时酒肆游真倦盐车力渐疲书徒勤马服防转误鸱夷絶域春如梦他乡嵗若驰行藏嗟厯辘去住叹支离水欲浮三峡峰犹碍九疑有登懐泰岱无路息峨眉此日文迷豹当年瑞应麒朱弦千古抱彩笔万言持艺圃夸韶隽词塲问宿耆元戎推授甲老将属褰旗一代尊晏三生遘子期升堂偕偃夏对陛压郊祁灿烂甘泉烛荧煌太乙藜金波鳷鹊观玉漏凤凰池直道崇三黜危言和四维埋轮揺地轴折槛树天彛率土声华震穷荒窜逐罹罗浮盟蜃鳄岭表摄鲛魑进退占坤剥盈虚悟坎离三山行息足六洞坐支颐豸绣资腾踔麟符借保厘枫阊仍出入棘殿重逶迤劳来初烦契寅清独任夷都俞尧宠渥吁咈舜顔怡温室舟航待明堂柱石毘推诚扶社稷尽瘁鞠烝黎防楯开边衅戈鋋虑世危烽烟纒上谷郡邑践髙丽独坐裴中令横行郭子仪运筹惟挞伐请剑必芟夷号令严防驳威名捷虎貔追奔逾朔漠经畧到嵎峓庙絷中行説街悬右谷蠡八荒回夭札四表浄疮痍浩荡皇仁布纷纶圣泽貤双螭文郁郁五翟命纚纚祖徳鸾章耀幽闺象服宜祯祥符宇宙肹蠁格灵祗御苑窥神雀天闲狎盗骊深仁沦鸟兽殊锡兆熊罴【时公孪生二雄】好善真谐克推贤欲过皮肝肠洪绛灌耳目洞黄骊吐握倾流辈游扬洽等夷尘埃鸣郁憏磵壑话栖迟龙性乖鳞鬛鸿心豁羽仪沉珠劳罔象抱璞诧穷奇意气凌山岳风流溢路歧孤亭偿寂莫大府接温夷东阁床容卧西园席并怡盘飱调芍药枕簟挹荼防黼黻参芒屩丝纶逗接防参差闻鼓吹酩酊沃巵匜傅鼎频颁鹿郇防或餽鲥捎檐陈董杏匝座防张梨栁暗前除蝶花明后院鹂珠宫游绀碧贝刹步琉璃突兀中郎座留连太傅碁帝京红旭迈亲舍白云移兴尽燕都稻神飞越浦蓠归程携雁旧隠逐文貍菽水输堂搆糟糠慰扊扅髙斋焚甲煎别馆搆辛夷上苑偏垂翼南冥数挂鬐墨悲晨肮脏杨泣暮淋漓落落松盘径盈盈菊亚篱鹢堪苕水泛蹇任防陵骑屋倒牵萝叶冠頽制竹皮圆方违凿枘甘苦狎糟醨梦已交猿鹤书频扣鹿麋担簦辞海甸振斾发淮潍嚄唶人情惯飞扬世事疑鸣岐嘲鸑鷟出华怪肥遗骨相寒崔颢生辰轧赵岐头风那噪鹊腹痛讵烹蜞落月枯顔貌酸霜裂肺脾彭城虞困阨嬴博痛暌离哑哑回歌啸皇皇挟涕洟金茎沉沆瀣土窟压餔糜饮恨边城驿吞声故国陴髙门忘鼔瑟下里忆吹篪正则占鸡鹜元长对蛤蜊称诗惭孟浩献曲陋王维潦倒三千客颠狂十八姨坚氷凝絶壑重雾勒清漪目断苏司业魂摧杜拾遗侧身从瓠落弹指失期杜牧才元俊刘蕡防故奇风宁滕阁送雪已谢庭遗赤帜方平赵青衫尚隔淇徘徊燕塞外踯躅潞河湄乍许攀槐棘能教困蒺蔾朱陈新阀阅秦晋旧襟褵紫极庸窥豹沧溟漫测蠡金犹悬骏骨玉岂赚峨眉雨露通鳷鹊星辰列鵕防孤鸿怜太白二乌惜昌黎拂拭存衣袂提携到履綦生平万言防一为奏彤墀
　　寄胡孟弢兼懐惟寅李子
　　乍别君山署仍飞帝苑航谈天来碣石赋雪罢潇湘阙已蓬莱近斋犹苜蓿长芝兰搴馥郁桃李树芬芳国子先生列成均博士行传经酬寂寞问字鬬趋蹡安定才何屈昌黎誉渐扬论兵肝胆赤谏猎鬓毛苍僚属频携糗生徒竞裹粮瑟寒朝煦日氊薄夜凝霜五鹿新回座三鳣旧报堂九流穷竹素六馆校青缃赠酒逢司业持斋学太常烟霞萦绣佛雷电激干将晓殿游鳷鹊春城宿凤凰长扬催拄笏太液待飞觞万寺西陵外双扉北斗傍垂鞭时覔句缓带日成章永拆徐陈社谁登陆谢塲应怜李都尉偃卧緑沉枪
　　觉生诗赠吴啓元
　　役役浮生内先登大觉塲恒河初舍筏苦海骤回航緑绮声谁和青衫债渐偿因縁投翠柏梦寐熟黄梁宝座悬空濶珠林搆渺茫心偕去住圣谛彻行藏杖锡凌风露袈裟傲雨旸乾坤怡草屩嵗月度绳床説法髙峰外谈经巨石傍楞伽持处密般若诵来长磊落机锋契逡巡棒喝忘散花摩诘幻筛粟惠能狂絶岛驱龙伯遥空蹑象王给孤禅苑树香积梵厨粮慧日三天覆慈云十地翔愿携金色臂投袂入清凉
　　题松茂兰馨图二十韵【有序】
　　蔡景明先生家大人同榜也年七秩初度称觞者四集而适以是日举冢孙姻友咸传诧以为希遘爰绘松茂兰馨图而索余赋之
　　霁日明松桧光风毓蕙兰一弧悬海上双舄堕云端殿宇金茎矗庭堦玉树团丹膏凝琥珀翠萼绽琅玕五粒垂山迳孤根翳石坛沅湘思楚客泰岱覔秦官劲节回春意幽芳袭嵗寒亭亭标院落冉冉拂栏杆突兀朝霞映纷披夕露漙当风旂猎猎杂雨佩鸑鷟文犹贵熊罴梦未阑燕台新骥足渭渚旧渔竿象纬中天谪波涛弱水残含饴呈极乐设醴助清欢火枣频餐易氷桃乍得难后堂罗管籥中路集衣冠北极催纶诰南冥兆羽翰青云传上国紫气接长安奕叶清芬播茏葱瑞霭蟠云礽八千禩绛阙下还丹





　　少室山房集巻四十四
　　钦定四库全书
　　少室山房集巻四十五
　　明　胡应麟　撰
　　五言排律三十三首
　　参知张公睿父博极羣书侈于三箧而不佞猥以臭味国士龙门执手晤言兼旬欵洽辄因扬扢写寄诗歌凡六十四韵
　　六洞神仙吏三天侍从臣宣猷元借召布徳重生申卓荦倾流辈飞扬迈等伦宏才川浩荡伟度岳嶙峋令誉收南服英声动北辰丰标凝卫玠局量峙王珣调自中原合文从上国抡衣冠逰太液舄履步长春黼座瞻皇极纶扉谒帝宸金门劳执防玉殿伺垂绅劲节先排汉昌言或借秦轮埋躬愈直槛折道弥伸李峤箴规切阳城献纳频幼安懐并席长孺慕聫茵贝锦初腾越牛刀试割闽苍茫辞蓟阙落度延津九鲤披云夕双龙蹑雾晨干旌停枳棘卤簿却荆榛吐握加寒贱吹嘘及隠沦襟期青眼洽意气白头真絶代夸殊色登坛属俊人含毫千藻发洒墨万花新宛委羣编列琅琊钜轴陈谈回夏棘广譬狭庄椿竹素隋宫缮菁华邺架论牙籖携丙乙甲帐坐庚申掩映堦前雪纷纭阈外尘昆池方朔秘曲水挚虞摈贰负归渔猎撑犁入啸嚬悬标搜异粟辍箸验劳薪肄兔优成式徴貍劣鼎臣爰居恒独悟弗述讵同询地戒遥通貉天文上接鹑七车宁后裔三箧定前身秇圃宗师匠文园卧逸民頽垣庸筑傅废陇漫畊莘谷口霜沾笠滩头月挂纶违时肠拂郁避世足邅屯肮脏虞卿匹颠狂贺监邻佣书疑阚泽讲易类严遵孝绪行藏僻君山积贮贫编摩淫束晢训诲溺刘臻拥被嗟扪虱抠衣笑获麟酸吟鼯鼠狎苦蚀蠧鱼嗔迳菊荒仍咽臯兰裂故纫桂丛居索莫萝蔓屋艰辛璧乍完衰赵珠徒缀大秦踟蹰愁炫璞宛转惜藏珍下里容赓曲东施属效颦分庭延墨翟倒屣接庄辛混俗东方朔逰仙郭景纯神明交孔鲋宦业缔崔骃厚谊偏敦薄冲怀剧饮醇敲碁俄溃敌投辖剰留宾河朔差酬嵗平原渐隔旬苍虬聊海甸彩鹢复溪滨汗漫烟霄翼峥嵘渤澥鳞宫行开碣石邸会葺平津敢窃丘樊贲贪随巷陌淳孤城留保障率土借陶甄叱处羊难卧畊余鹿易驯八诗犹并耀一志未全湮曳杖将投华担簦欲憇岷惟应挈四部絶顶对朝真
　　题闗忠义侯像二十韵【代】
　　间气钟材杰蒲东迹未尘千秋闻将帅一旅见君臣防乱情偏洽间闗力愈陈飞扬辞操日突兀剌良晨大义伸三国雄风敌万人单刀回鲁肃巨舫困曹仁顾盼吴侬匿追奔魏卒沦七军全解甲九域渐同轮雀鼠张牙角蛟龙挫羽鳞章丘虞暴猾临沮厄嚣嚚缚禁差逾月诛防仅隔旬精灵蟠上国肹蠁彻髙旻白髪心摧寇苍髯貌絶伦名犹悬宇宙魄已化星辰妇孺瞻依切生儒叹息频珠旗来恍惚铁胄下逡巡紫雾排阙丹霄扈帝宸玉泉遗像在今古颂明神
　　送吴允兆归霅川十韵
　　十年京邸客龙劒竝悬腰鲊餍诸侯馈羮分上相调红顔轻汉绶白首曳秦貂剧孟声华壮朱家意气饶片言笼宇宙孤诺动云霄击筑闻三殿回船就六桥离亭残月坠祖席断虹飘扬子行春树钱塘落暮潮川长归梦怯道逈客魂消珍重浮家约无嫌霅上遥
　　同允兆诸子夜集赵相国斋中得山字
　　间气钟名岳頽龄覩盛顔青霞流碣石紫雾照函闗赠枣安期狎偷桃曼倩闲调羮当北极置酒傍南山后院罗丝竹中亭集佩环百僚趋馆阁九列朝班省问皇情渥讴歌相业嫺飞鸾驯竹下舞鹤啸花间赐履来中禁悬壶得大还煌煌海筹屋遐算邈难攀
　　少傅赵公遍出宋元及近时名画俱少傅手题纵观移日如行道山阴应接不暇纪以排律百六十言
　　宿雾雕栏霁轻烟画榻流图书分太液翰墨冩瀛洲玉轴标云汉金函控斗牛堦篁俄蔽夏檐树逈生秋叠障斜窥院飞泉曲抱楼虹霓悬佛刹日月拱皇州野老骑苍鹿天人驾赤虬遥空盘野鹤别屿防沙鸥翠幄藏青杏朱房缀紫榴洞庭霜后熟阳羡雨前抽五岳纾行步千峰夹卧游撩吟松径僻逐望草亭幽意态张吴幻风神顾卫遒名髙黄秘监秇絶李营丘妙迹三车聚清芬四座留谛观殊未厌花色堕帘钩
　　俞羡长留集斋中毕出新稿索观卒业赋赠
　　忆罢葵丘会谁操碣石盟中原无独步上国有同声草莽元仙籍山林即帝城亭窥老宿白社领时英赋撷潘张誉诗参鲍谢评凌风吴咏擅和雪楚才惊饮石千钧鋭披沙百链明虹霓流巨轴云雾拥高旌嵗俭担簦出时违蹑屫行迷花居北院乞米傍西京郭泰聫舟思陈登卧榻情天遥频伐木地僻祗班荆緑蚁穷途泛苍龙大泽鸣踟蹰悲老骥寂寞语流莺旧业惭晏新知狎正平皇皇鲁中葢一为美人倾
　　代赠荥阳新郎君
　　阀阅荥阳郡簪绅碣石筵春波明太液彩日驻甘泉白屋书连栋彤庭笔似椽千言横赤帜万选夺青钱旧筞龙门避新诗雁塔传螭头携雨露豹尾握星躔玉佩萦仙仗金钗簇画船花香韦曲度树色防陵悬意气惭吴质襟期洽郑通家兄弟谊好忆下帷秊
　　梦登彭城诸山骋望大河因懐景陵徐惟得使君【新渠迄工徐君劳勣最懋】
　　涉险愁逋客凭髙快旅人谷深疑子午河决念庚辰城郭围千雉楼台簇万鳞飞龙余霸垒戏马息征尘梦隔山陵使勲留社稷臣桃花武陵涧春水正垂纶
　　寿沈夫人十二韵
　　锦石支机夜华堂设帨时婺辉流北极河影接西池赵璧邯郸映隋珠合浦移玉麟双抱送金马半驱驰内殿缲龙黻中闺濯鳯匜丸熊昭燕翼冠翟耀蛾睂举业依黄阁吹箫近赤墀氷桃来曼倩神枣下安期院落花香细帘栊树影迟萱龄春冉冉桂实暮离离焕烂温纶锡荧煌命服驰漫论沧海陆庭日正逶迤
　　贺章宗理拜纳言六韵
　　拜命银台重承恩玉陛长旧焚司谏草新绾纳言章左掖邻宫禁西清近苑墙鸣珂趋建礼待漏入明光雨露沾尧厯风云挹舜裳归来双袖底不断御罏香
　　夜窓急雨迅雷简章生行父六韵
　　入夜天威动羇人赋式微疾雷穿瓦落惊电掣垣飞鹳鹤抟空迅鱼虾掠岸肥凉生青竹簟暑浄緑萝扉积潦盈川谷愁霖涨海圻将因湖水畔对濯芰荷衣
　　赠徐司空十七韵
　　何来星斗色永昼驻干将意气髙元直声华擅伟长新宫营北极故郡忆南昌帝胄滕王阁宗支孺子堂垂天夸矫厉絶地快腾骧冕露昆池外帷褰粤嶲傍赤墀传鳯吹丹阙觐龙光万户停芝葢千门跨柏梁缗钱搜海岱材木下荆襄樽节蘓黎献忧勤翼圣王朱衣晨焕烂彩笔暮芬芳并探图书域先登翰墨场雄篇驰月露只字鬬风霜丽藻芙蓉幕幽情薜荔裳疎狂容孟浩贫贱揖田方市骏帷宁敝歌鱼铗讵忘欣传赐履近无棣锡封疆
　　相国赵公损饷酒脯及鲥鱼防饦各赋排律八韵
　　异馔金华出甘浆玉髓流黄封螭陛底彩翰凤池头东海无劳牧中山不待求清香浮緑蚁丽色映红虬鼎鼐分朝食杯盘惬夜逰投醪情缱绻辍馈思绸缪剧饮邀名胜加飱豁旅愁欣然聊一饱何羡醉乡侯
　　耒耜莘郊畔纶竿渭水涯羮分元相座鲊合五侯家入鼎犹生雾堆盘欲照霞刈云连陇阪钓月倚汀沙玉粒逾红稻金鳞错紫茄杜镵知有托冯铗岂重嗟緑埜悬情剧清溪入梦遐穷年劳稼穑未暇咏芜葭
　　诘旦用孺太史亦以赋茄古体至余读之清思道发更赋排律二章章十二韵茄为物最贱吾两人盛为品题若此士固有遇不遇也
　　弱植悭词赋微名昧典坟岩廊新蔽芾陇畆旧耕耘灌溉人工洽栽培帝眷勤先春芽甲拆首夏叶纷纭色借青绫被光欺白练裙甘浆笼紫电嘉实抱云下箸迷山蕨登盘胜野芹蹲鸱宁比芋辟蠧谩同芸杏酪何秊共梅盐异代闻石渠根畅茂金鼎味氤氲蠢聊谐俗离披会出羣遥怜百子殿花照越罗纹
　　植处非金谷移来是玉堂亭潜借色紫闼烂生光密叶团芝葢疎花发米囊鸡头形彷佛马齿味参商万子绵瓞三浆沃茘房随波萍实丽入火芋魁香树拟蒲卢速枝慙苜蓿长朝兰偕饮露晚菊互披霜祭敢劳先圣斋惟狎太常断虀闻学士蒸瓠忆平章傅鼎调和熟郇厨饾饤良凭将遐贱质浣涤助嘉芳
　　挽侯中丞六韵
　　寂寞青萍化苍茫素旐昬才华新汉殿侠气旧夷门仗钺三军鋭登坛百吏尊胡床边月堕油幙阵云屯马革悲王事龙章荷帝恩异时瞻大树奕奕象贤存
　　秋日过用孺太史馆中看菊作
　　九日移庭砌三秋列苑墙吴绡纷浥露蜀锦碎匀霜幄借青绫被簪宜白苎裳林塘寒鬬色篱落静生香戏蝶浑迷素防蜂欲让黄朝飱期笠泽夕采问柴桑汾水佳人兴成都倦客肠龙山风日在归理旧壶觞
　　众木凋零后羣芳烂漫时移从新上苑采忆旧东篱玉琫交璀璨金钿鬬陆离色披罗幔蚤香度绣屏迟缀席千霞艳浮觞片月宜含霜晨缥缈冒雨夕淋漓隠士岩边植骚人泽畔持何如酌甘谷万寿献彤墀
　　咏黄叶同区孝亷纯太史用孺作
　　合浦飘仍逺长安落未终千林俄失翠一水间流红寂寞经秋雨彷徨后夜风迷蜂当观阁伴蝶戏帘栊命薄侔隋苑身轻异汉宫骚人悲葺芰赋客叹飞蓬桃杏凋元蚤芙蓉发渐空妬他篱下菊增艳向梧桐
　　弱质全凋露繁阴半坠霜纷纷飞玉砌冉冉覆银床色岂经秋澹声偏入夜长翠销兰芷佩青浥芰荷裳蒲柳俄更緑芜葭尽变苍随风吟埜寺伴雨积山堂奉帚悲长信含毫泣未央故园遥极目天濶洞庭傍
　　曾秘书招同区纯用孺汪公翰登显灵宫阁
　　帝畤浮丘肃仙坛太乙崇飞甍凌广莫杰观峙窿穹百级悬苍雾双扉辟彩虹凭髙千地入望逺八天空目杳吴门骑毫披碣石鸿蓬壶迷上下泰华辨西东树色新丰近花香太液同慈恩何代刹紫极异时宫綘节朝金相铢衣侍玉童长陵怀左纛太隗问遗弓不死标灵药浮生剧转蓬升沈飞鸟外聚散隙驹中气色睂山秀才华粤峤雄踏歌鄣郡客献赋杜陵翁借草逰宁倦扪萝兴未穷吾将趁昬黑絶顶御罡风
　　寿茅母八韵
　　烂漫青霞色晨飞玳瑁筵庚寅初降日甲子乍周秊凤翮秦楼下鸾书汉阙传芝停句曲葢芰拥若耶船酌醴春光媚含饴乐事绵双珠呈碣石片玉照蓝田跃鲤看纯孝烹鸡识象贤瑶池八万里振佩白云前
　　载别静父瀫元二宗人并懐徐陈茒王四子
　　吾宗神秀裔二仲最翩翩桂树燕山并棠花易水聫名园邻北郭别墅带南阡曙听钩辀去昬驰叱拨旋妖童携筚篥冶女竞秋千逺寺投清磬长堤簇画船清风贻赋颂白雪和诗篇徐干才名著陈遵翰墨传茒容肠郁结王粲思飞骞屡入华阳社俄空碣石筵河梁愁绪促海国梦魂牵意气长虹拆襟期片月悬放懐丹壑近回首碧云偏防岸重登日阳关乍出秊吴田初放鹤越岫正啼鹃日夜相思切瑶琴抱絶弦
　　侍御叶公资送楼船抵杭赋谢五百字
　　伏柱辞燕阙褰帷向虎林花骢千里道竹马万家心白笔含霜动朱旗曳雾临埋轮神鬼避折槛帝王钦捧日声华着回天意气任斜封先罢勅直指载题箴鼓吹钱塘防楼船震泽浔浮江消疠疫煮海荡氛祲豸绣威祛蜮鱼盐弊剔蟫三吴豪右慑两淛吏氓愔县栁标前植谿兰拂旧絍河阳霞粲烂秋浦月萧森紫雾催王舄丹霄丽宓琴名贤遗惠爱茂宰播芳馨卤簿江州却桥梁瀫水寻儿童羣接袂父老竞披襟合浦光摇电函闗气属云澹台征往昔石户询当今仆射怜才切司空拜善谌衡茅搜野逸草莽荐﨑末契申卢骆孤悰托向禽公车时序换客邸嵗华侵絶域伤流寓荒涂惜滞淫一身余杖屦十口互衣衾骤得鸾翔汉真怜鲋涸涔银缸寒乍照玉斝醉频斟董相虚陈筞庄生实废吟乗槎骞并适捧檄义同歆足刖宁愁卞头风欲愈琳谊高双白璧赐溢万黄金敝箧离并塞轻装发蓟岑严城宵击柝古戍暮传砧野店黄茒簇山邮緑树沈沿淮程冉冉入越路骎骎蕙圃欣逢鴂枫亭快食鲟孤防移霅上敝宅认山阴猿狖迎空谷鹪鹩集故林陈情慙李密养志惬曾参午憇甜仍黑晨炊突渐黔苏机聊下轴窦锦趣停针草阁喈双燕椿庭戏五禽蓬蒿行处合苹藻荐来歆白凤腾书帙苍龙掣劒镡衔恩肠易结饮惠舌难喑八表瞻星象三韩待雨霖羮墙峕自剧翼卵定谁深洒墨防丹匮濡毫绽緑沈惟应感知什百代为知音
　　再送包观察稚升之闽中
　　已奏淮阳绩仍浮渭北船飞霜随宪节明月挂离筵郡邑崤函外城闉防浐前重闗行紫气别业问蓝田六传排云日双旌拂汉秊袖中龙劒色射星躔
　　赠别区太史用孺三十韵
　　屈指登坛业如公更几人英词摛晋宋大雅撷周秦粤海三珠耀昆冈片玉抡红顔攀桂阙白面上枫宸棣蕚燕山下梅花易水滨佩纡新鸑鷟袍夺旧麒麟秘阁然藜夜香亭属草晨横身飞日月举足步星辰意气深流辈风期絶等伦湘台盟景屈邺郡缔徐陈契为论文笃交縁作赋神舟聫吴苑雪笠共汉京尘马走提携渥牛驱顾盼频空林移皁葢委巷曳朱轮握麈酬度濡翰接景纯留连时达旦卧起或经旬岳立千秋废防搜万象陈高标凌泰岱厚谊薄峨岷劒妬芙蓉合衣便薜荔纫骏才宁易屈龙性故难驯濩落商岩画栖迟渭渚缗扬雄寂寞宗炳卧逡巡别恨催红叶归期趂緑苹一丘容寄傲九域借经纶石户偏怀璧天墀忆赐银孤骞怜大翼独处笑穷鳞徙倚三垣切参差一德邻乾坤留哲匠社稷待词臣努力时餐饭闗心数饮醇金闺坠梁月投梦瀫溪垠
　　夜集万中丞斋中二郎君出侍翩翩玉立且风致卓尔不羣追赋八韵寄怀并似中丞以当尺一
　　识面双投刺舒怀一抱琴云中鸿雁翼原上鹡鸰心并宿桃花岸聫飞桂树林风华乔梓茂意气棣棠深翰墨眉山下箕裘洛水浔蓝田夸合璧丽浦重兼金文武家声擅诗书世业任西堂春色蚤烂漫忆披襟
　　谒闗忠义祠十八韵【代】
　　凛烈贞元气时危属异人河山留壮节海岳降髙真北陆扶皇胄南阳协帝臣从龙嘘赤伏跃马践黄巾夏口单刀驻荆门万甲巡精忠余报效大义絶连姻画界狞权忌迁都猾操颦吴师魂半逝魏卒阵全湮斧锧威屠德艨势蹙仁风驰秦塞外电扫洛川濵域内俱徯后江东实震邻神明炎祚厄鬼蜮诈谋伸麦邑悲逢虿章丘痛获麟阴灵遗百代肹蠁亘千春隧道纡松栢宫墙饰藻苹断云回怅望斜日助酸辛古壁蛇虫字空梁燕雀尘惟应玉泉刹永刧镇长新
　　李本宁亷访以武侯庙八律见贻倚赋排律四首【有序】
　　世之善颂孔明者三代而下一人止矣乃余意犹以未尽往往发之杂论著间谓诗篇束声偶欲效工部古栢行为长歌而未暇是春本宁使君自蜀至手书武侯祠庙八章见贻余受读跃然因取陈志洎诸野记小説凡武侯嘉谟伟节韵为四章章毎百字即琐语逸事亦间附焉葢区区仰止可概见已
　　陇上耕耘日隆中啸傲时分荆存霸迹入蜀定皇基建业元将命【先是当阳之败孔明请奉命求救于江东】成都迄受遗交邻吴壤服讨贼魏廷知旧鼎三垂叶新图八阵移七擒降孟获十倍胜曹丕大将嗤巾帼【魏平】追兵怯鼔旗【杨仪反旗鸣鼓懿不敢逼】伏龙人羡艳如虎敌纷披絶栈巴山曲樷祠汉水湄炎精垂烬夕泪尽杜陵诗
　　时务真谁识﨑岖见武侯勤劳同稷契正大协伊周鹿任奸雄逐龙占俊杰留相才元独擅将略定谁优治世休从惠交邻或用柔南荒穷絶域少陆荡神州取善规忠益开诚布逺猷【俱武侯语】仇家偕饮泣【李平廖立】敌国竞含羞纪法森鵞鹳【八阵】机神运马牛【木牛流马】巍巍三代下王佐嗣先忧
　　抱膝南阳下乾坤入啸吟犁鉏莘野重畚插傅岩深大泽皇图创【孔明隆中之议先主荆州】中原帝胄临万年扶汉谊五月渡泸心羽扇驱风电蒲轮挟雨霖遗书穹峡外【川中有诸葛兵书峡】藏甲故崕阴【滇南有藏甲崕】部伍归宁辑酋豪入纵擒南人慙数叛【孟获云南人不复反】北孽戒重侵【昭烈初卒爽懿来侵】六出先声壮三言后虑谌【告李福语】锦官祠柏在黛色尚森森
　　吞吴情拂郁【杜诗】灭魏思飞骞管乐宁同座萧曹定隔藩南征弢劒防北伐誓旌旛万事三分策千秋二表言庸禅知尽瘁桀懿询加餐【即食少事烦语】日惨祁山戍天昏渭水原【五丈原在渭北】金牛炎社促銕马夜台喧古柏笼祠砌【见杜诗】枯桑抱屋垣【成都桑八百株】江空残月堕峡逈断云翻白帝留营阵伤心乱石繁







　　少室山房集巻四十五
　　钦定四库全书
　　少室山房集巻四十六
　　明　胡应麟　撰
　　五言排律二十首
　　效阴铿安乐宫体十首【有序】
　　梁阴铿安乐宫新成诗云新宫实壮哉云里望蓬莱迢逓翔鹍仰聫翩贺燕来重檐寒雾宿丹井夏莲开甃石披新锦雕梁画早梅欲知安乐盛歌管襍尘埃右五言律十句为篇者齐梁以还时有此体独是作格调精严音节圆鬯古今五言律鼻祖也前而鲍谢诸子律既未纯后而江徐以迄卢骆尚多四声八病之犯律家正始无出是篇暇日輙取汉魏六朝唐宋宫苑之瑰艳者仿安乐体成赋十章聊用自娱匪求多于曩哲也
　　甘泉宫【见汉武故事史汉等书】
　　绀殿明丹壑朱栏丽碧空金芝藂紫翠玉树翳青葱阊阖千门度罘罳万户通鱼龙吟太液鸡犬咽新丰后乗双飞燕蹁跹豹尾中【赵飞燕从幸甘泉引晋志语疑汉有两人也】
　　铜雀台【见魏志乐府等书】
　　千秋遗片瓦万仞忆崇台绣柱星河落雕栏日月开歌声回白苎舞影拂苍苔旧宠罗衣歇新妆繐帐哀当时笑公瑾不载二乔来
　　清暑殿【见晋书本纪及通鉴纲目等书】
　　曲榭生风蚤层窓漏日迟氷山围嵲雪巘架逶迤石甃长秋井泉疏太液池御舟三翼泛宫扇七轮驰莫漫酣吴酒轻言狎翠眉
　　景阳楼【见宋书及诗纪等书】
　　紫气重闗外飞楼上属云回梯盘月窟复道驾星文列圣金支现诸真玉佩闻炉香晨杂沓烛霭暮絪緼不分银床下他时狎翠裙
　　阅武堂【见齐书东昏纪南史等书】
　　万栁何年植枝枝净隔尘堂犹名阅武苑欲借宜春涤器非寒士当垆亦丽人金丸穿叶巧寳屧坠花新屈指西师入能舒翠黛颦
　　同泰寺【见梁书南史通鉴等书】
　　园林标帝阙水石丽神州入座慈云动登坛法雨流三乗归独诣二酉入穷搜彩笔词人聚缃缣学士留逡巡成要略寒贱失雕锼
　　临春阁【见隋遗録及南史陈书】
　　琐阁披香砌风光照丽蕐腰萦前殿栁脸夺后庭花暗牖通秦跸明窓泊汉查流蘓悬重锦步障夹轻纱正尔呼江令隋兵集似麻
　　朝霞院【见隋炀海山记南部烟花等録】
　　宿雾悬珠槛朝云动玉扉楼心窥帝座阁道隠僊机八水清相观三山翠欲飞万籹围锦帐百媚拥罗衣一曲菱歌罢芜城事已非
　　沈香亭【见唐人本事诗及纪事等书】
　　十二雕栏外名花照玉壶翰林方醉卧中使遍传呼行乐词先奏清平唱未徂春山云作黛秋水月为肤妬杀红丝畔纎纎入画图【红丝研出唐彦猷】
　　神运峰【见宋人艮岳记及宋史本纪】
　　飞来自何处突兀挂雕墙帝命征千邑神功运八荒摩霄孤鸑下驾海巨鼇藏五岳真形在三峨故域长惟愁絶颠眺燧火烛天狼
　　结夏西山诸佛刹效初盛体为排律十首
　　寳树云霞出珠林日月悬丰碑镵晋代巨榜揭梁年綉柱排双阙雕甍控八埏塔光摩宇宙影矗星躔海蹙浮杯浪江萦卓锡泉中峨羣岫列上竺乱峰连鹿苑全铺桂龙池尽植莲昙花青鸟驻忍草白牛眠兠率髙天外昆仑大地前神功香积运圣谛法轮传万刼空王座千灯释祖筵焚身销众业断臂伏诸縁入室闻师利登坛见普贤曹溪存一悟临济彻三有漏先除障无生欲问禅行行负瓢笠曳杖到金田
　　玉镜悬髙座金轮压大荒国疑逰净乐山似踏清凉殿吐祥云色窓含慧日光虹霓行画壁牛女宿雕梁一鉢携千界孤灯现十方袈裟晨灿烂葢暮飞扬夹户杉松丽捎檐桂柏香灵花芬别院苦竹翳回廊马为防经白龙因听法苍足三禽是使牙六象称王那叱狞牙动修罗恚目张腰疑天女细爪忆梵流长防夜眠风穴经年事石霜昙摩聊示寂普化旧徉狂浩瀚游秦论圆通入洛章津梁如可涉拂袖上慈航
　　杖履遵山麓栏杆列磵阿飞梁攒泰岱画拱压岷峨实阁慈恩近雕宫净饭多天台浮海峤岳麓控江沱振锡啼猿下登堂法雁过焚香驯怖鸽乞食叩灵鼍曲径穿黄叶回廊步緑莎崕亭交竹树石室挂藤萝万亿先明藏三千窣堵波双林开觉路八水渡恒河白足依龙树缁衣住鸟窠禅灯围帝释梵乐奏仙城雪窦偏宜颂云门不厌诃大悲观自在上首阿难陀幻梦清圆觉真如会密多将纫居士服一榻伴维摩
　　半岭金银出中天杖锡留门庭炎汉辟栋宇大唐修一水浮精舎千峰插梵楼凭髙双槛豁望逺七灯幽舎利神光跃兠罗佛臂柔阎浮穷上国赡部尽南州削壁云霞动飞檐象纬逰髙寒月坠磬断夕阳収麓胜前飞鹤山深近伏牛象王迎法驾龙伯防灵湫芥吐须弥色莲垂阿耨流旃檀长照夜祗树不惊秋大士居岩际髙僧坐石头机深频掣棒偈苦欲沈舟溪防闻三乗云门见四愁谩论生老病千刼尽浮沤
　　殿起凌三竺台孤望四遥空呈绀碧絶顶挂丹青巘崿横香案峰峦列画屏刹高全碍日池逈半披星古砌流云积阴廊冻雪扃泉当秋径濯瀑向夜窓听影落吟边雁光飞定后萤钟疎闻鹤唳鉢冷带龙腥薜荔苍凝壁藤萝翠压庭斋厨菱芡熟讲席芰荷馨忉利旌旛合潮音杖锡停三车迎海峤一苇渡江汀觉路超千界闗防百灵圆明童子偈定慧法王经梦幻清禅铎机锋彻梵铃鳌山欲成道会待奯公醒
　　荐福崇新搆能仁拓旧基殿疑身毒割宫似竺干移法力金容耀毫光玉髻披恒沙登觉防阿耨渡香池五蕴空罗刹三摩驾辟支千身菩萨现九刼梵王离幻化天魔伏灵通地藏知运开龙汉后秊纪赤明时鹿女衔花献猿孙拾橡嬉楗闗驯虎豹伏砌断蛟魑古树撑崕出寒花抱石敧飞萝悬絶磴夹篠蔽清漪生老偏愁病贪嗔独恋痴道存无尽藏刼满阿僧祗舎宅王珣癖过门杜甫饥芒鞋万峰雪嵗晚入蛾睂
　　梵宇千灵集禅堂万法森雕楹浮絶巘画槛卓遥岑枕簟霞光入竿雾色侵悬崕冬雪坠背岭夕岚沈鹤去天飞锡龙来地布金持斋驯鸽下施食断猿吟树老僧忘腊花空佛印心菩提清欲界檐卜净祗林经巻流泉侧香龛巨石隂普陀悬海峤灵隠矗江浔敎自磨砖彻禅因面壁深迷津航易度彼防筏难寻四品中军好三乗吏部钦王丞情汗漫许椽思沈淫大梦销尘刼高谈畅古今明朝瓦棺阁乗胜更登临
　　寺古传回向园空认给孤飞轩临广莫叠阁到虚无白玉中天甃黄金大地铺千僧繙般若七佛证毘卢黙坐超人境高凭豁帝都东西凌泰华南北控燕吴阿閦灵光现婆娑圣教敷幽明穷六道神鬼彻三途岭欲腾丹鹫碑疑下赤乌香林狮子伏法驾象王扶净业依兰桂空心会苾蒭沈檀霏贝叶茗荈浥雕胡板屋双扉静绳床一袖枯谈披沆瀣妙义发醍醐支遁神偏王周颙兴未孤无烦畏昏黑絶顶上浮图
　　杰搆临丹地飞梁瞰碧峰台高苍埜尽殿古白云重峭峡虹斜度危崕雪半封佛疑维卫至僧似落伽逢舞鹤参朝座饥乌集暮钟縁深频伏象定久忽闻蛬暗牖闲生竹虚檐密种松持经迷菡蓞説偈坠芙蓉异荈分泉瀹香粳激浪舂蒲团藏閴寂木榻寄防茸八识空尘累三禅别梵宗九州遥挂衲十岳遍扶笻璎珞天人餽玻瓈释帝供文殊行处脚迦叶笑时容东域摩腾化西江道一踪将辞氻潭去阐法号黄龙
　　佛日千岩静人天万壑遥珠宫浮碧落贝阙抱丹霄玉盌霞明灭金灯月动摇旌旛朝雾结铃铎夜风飘袒膊眠山洞飞身渡海潮香看尘外续火辨刼前烧阿育诚心化登伽幻术调波旬回愤恚戈利失矜骄塑壁环双树镵碑记六朝梵僧家姓竺梁帝寺名萧北固凌虚旷东林跨泬防池开龙母窟塔涌雁王标翠栢禅机契青莲释证饶挥锄除障业破灶絶喧嚣五岳携孤杖三田寄一瓢流沙归路近柱史乍相邀
　　唐五言排律沈宋肇端盛唐则供奉右丞大都不过十韵上下繇简故精而千言数百匪冗则糅故也明杨用修选杜发明斯义大有抑扬虽其意左袒青莲要非亡谓乃杜诸短章亡若吴生画壁十韵杨特舎旃而沱水临中坐亟称絶到则其舛也夫诗近体五七言八句至矣尽矣既曰排律矣恶用以长短限之况篇短而精由隆凖公将才止堪十万众过此非长韩淮阴悉蕃汉以成躏楚之大勋乱于何有则杜陵固其鹄已惟是才赋所趋人难强合且用韵多取材博得与失参互其间则用修之论政自有不可废者唐人藻绘十九摅之僧寺佛宫结夏西山诸招提永昼如嵗漫取十二家读之至四君排律然心会辄步其体格积成十章章十六韵诚知时代所压靡足以驰骋前规要以纪兴一时备忘他日至于竞传之句已着之篇亡复因袭则近时流余不佞知免矣夫





　　少室山房集巻四十六
　　钦定四库全书
　　少室山房集巻四十七
　　明　胡应麟　撰
　　五言排律一首
　　乙未仲冬朔舟次济南大雪百二十韵【有序并呈永叔】诗成后雪愈盛六花如翼连三昼夜不解两崕之间琼林珠树璀粲万行沙棠溯流真如入瑶池泛银海晋人亟称山阴道上徒凡境耳余晨起披氅蹑屐从两奚奴登高阜吹玉笙飘飘然有驭风骑气想恨不携太白子微辈升五城十二楼望之入舟呼酒豪兴逸发信笔缕缕复得千言通前短章凡一百二十韵唐五言百韵昉于杜陵韩白踵作然皆歴陈时事未有咏物而韵百余者又皆用寛韵四支一先之属未有兹韵而至百余者余不佞实始滥觞即搆思荒幻取证襍猥大方之家谅有余笑顾邯郸之蹷粗竭于此而用事之变于词场亦庶防焉因并前什繁简互存以敬俟后君子且以为异日者考见颠末浅深之自云
　　密霰三冬集云四望同微茫屯巨壑浩荡布长空入夜光交暎连朝势倍雄纷披遥坠露飒沓近含风漠漠縁堤厚霏霏入堑融凌波来冉冉逐浪去匆匆岛屿萦枮枿汀洲结乱葓【水草】修途霜淅沥闇谷雾巃嵸屏翳驱驰疾防号令隆山川呈浑沌【帝名】宇宙共工【共工自谓水德王介甫称雪为水种】链石娲皇瘁填河织女癃衣裳青媛湿环佩素娥【玉声】月杵舂来细星箕飐处蒙【元诗云孙捧出南箕月娣舂来北斗量】斗牛沈劒色雷电撤车攻【王介甫雪诗冻云深闭阿香车】南纪阳和伏东蕐灏气笼扶桑霾曙旭析木炫层穹齐鲁青如羃岷峨翠若幢重阴浮海岱积素晕河嵩潮涌钱塘濶涛蒸渤涨洚【音义俱仝洪】滹沱流易合勃律难通【见酉阳杂俎】庐阜天连瀑燕台日贯虹【白虹】柱凝江馆瑟弦折塞门弓弱水氷堪渡辽阳淖未瀜瑶翻藏地轴【樊宗师文瑶翻碧敛】玉戏笑天工【清异録以雪为天工玉戏】碎讶昆吾切莹看匠石砻潇湘遗是玦宛洛种为珫琮璧唐郊荐圭璋夏庙肜【祭名】王孙珩粲烂和氏璞茏葱玛瑙霏成屑琅玕刿欲镕水晶盐味淡火浣布毛冲【白也】贝锦披文砌鲛绡错绮栊玻瓈新步障云母旧屏风蟾窟俄圆桂鹍弦骤拂桐【以白雪言】白华怀烱洁黄竹寄忧忡处士墙頽荜幽人径翳蓬千林凋橘柚七泽冻杉枫泞隔双柑侣泥霑百草丛禾苗占上瑞楮叶陋凡工拟絮情殊惬吹葭节渐融【和也时近长至】吟梅标逸韵泣笋騐深衷庭院饥喧雀轩墀静扑虫【蘓雪诗隔窓撩乱扑春虫】罗张梁苑兔【兔园】耒瘗邺田螽【蝗也】潋滟传羔帐萧疎放鹤笼狼峰清代北鹊帜詟云中【太白诗枭首髙悬白鹊旗】蜃吐楼台钜鲸封观壁窿【左氏取其鲸鲵以为京观韩雪诗鲸鲵陆骨死】鼋鼍愁永蛰鹯鹗快髙翀逺渚拳栖鹭荒陂窜落鸿灞桥驴蹇足蓝岭骑埋鬃汞已凝贞白铅仍聚葛洪玉京朝柱史银阙跳壶公棺下乔应耄笙飞晋尚童餐苓延蓟训服乳度茅衷【贞白而下仙家八事并以色言】慧可禅锋利【用少林断臂事】瞿昙佛行崇【雪山苦行】散花摩诘幻筛粟惠能侗【见坛经首】嶂没须弥岭池添阿耨谼菩提陈大梵优鉢湛真空【菩提优鉢俱以花言】冶色凌姑射炎威净祝融轩涂迷七圣舜麓正羣工【烈风雨弗迷事】孟氏离宫【雪宫】乐顔囘陋巷穷【王介甫诗拥箒尚怜南北巷谓不蔽风雪】水精传孔父【纬书云水精子继周为素王】石髓问嵇公秀彻肤明玠【玉人】瑰妍质粲蒙【王蒙】凝脂夸杜姣【杜义】傅粉诧何工赙亮嗟埋树【埋玉树着地中事】怀忱叹濯桐【王大濯事】浩游贤七贵【孟浩然名浩尝与李白郑防七人逰雪中有七贤过闗图】安卧卜三公【袁安后至三公介甫雪诗袁安交防岂须又用此事】竹墅深逃廌茒庐破匿仝【韩赠卢仝诗破屋数间而已矣】孙窓芸帙耀苏窖苋肠充有履穿东郭无衣晒郝隆陶巾敧自漉姜被薄谁烘蝶记元婴【滕王蛱蝶】冩鵞忘逸少笼【白鵞】含寃齐妇孝【东海孝妇齐地】殉节宋臣忠【朱弁祭二帝文魂消雪窖】左伯骸将毙全师睫故蒙【全奯沮雪髙卧鳌山】绨分须贾袂褐绽范丹躬雨粟嬴君骇量沙魏卒懵【道济量沙以余米覆其上】程徒传旧业石帅擅竒功【石雄】炭化虚疑逊【旌阳化炭为妇人美肌如玉雪】薪悭孰代崇【蜡代薪事】长谣逢贾簿【唐人赠岛诗十二街中春雪遍】大猎罢萧忠【见録】暑槛宜河朔春盘忆射洪【杜诗】峥嵘惊嵗暮朗润报年丰兰舫忻聫鹢桑弧庆得雄【余是日适举子】倦逰秦邸外【苏季子黑貂事】乗兴越溪东【剡溪在越余方挟策东归而与永叔聫舫故用二事】濡澁全妨舵飘飖半压篷羣嚣怜榜竪独钓恋渔翁爨拥孤烟白鑪存宿火红布防悬蒨峭丝笮系青葱绰约肌生疹清华目瞳衾裯吟啸里几簟画图中白苎歌游子清商发侍僮逍遥披氅客肮脏被裘公角赋豪吞惠【惠连雪赋】雕词捷仆融【张融海赋盐云积雪炎天飞霜暑路】船邀狂太白【杜赠李天子呼来不上船】笔授隽文通【用彩笔生花事余与永叔聫舟而旦夕唱和故以上十余韵俱冩沙棠中风景】皓齿纷相借明籹俨作樷轻盈回曼脸滑腻衬酥胸飞动昭阳燕翩洛水鸿浣纱西子洁织锦窦姬聪蛾黛呵张敞莺喉簇马融登仙惭有道中圣羡无功握尘神先王持螯思并洪【余及王君皆携家故五韵及之】百壶携若下五石醉新丰斝玩商雕防觚携汉铸铜藏阄拈胜事横槊鬬英风潦倒青田核淋漓碧萏筒南皮簪竞盍北海座宁空甲煎芬逾岭天池味胜防【防山】枣梨膏野熟薏苡酿泉冲【淡也】鼎列云英麫匙抄赤穬穜烂煨樊圃芋细嚼夏畦菘汀鹜肥供案河鲂健入【捕鱼竹器见韵】竒毛搜海雁【茂先海鳬毛事取类雪之故亦举案中品馔言薏苡即今薏酒】异味献家豵【王武子事】虬脯时刲鹿羊蹯或馔熊烹鲜庖中窽斫脍匠成风【登仙以下至此十余韵大都无与雪典然皆余偕永叔豪饮雪中事故缕缕叙卒章】大纛思平蔡高牙誓缚戎【李靖雪中求颉利牙帐遂禽之永叔伉爽激烈常有封狼居胥意雪中拉余登髙阜驰射诵唐人欲将轻骑逐大雪满弓刀之句北望慨然】射从飞卫习棋效积薪攻【攻治也舟中有善奕者王山人】挟日平原畅谈天碣石讧凤池延小谢龙鲊询司空絶倒元平子清言复阿戎【仲子侍坐】三坟罗倚相四部缮行冲【余与永叔坐中戏放温李旧习各雪事遂盈数巻】屈宋才无敌邹枚宴未穷寥寥白雪赋千古孝王宫
　　唐人百韵若子美乐天集中多重出者已悉前人诗话明何仲黙寿李文正韵才三十余而迭见数四尤非后学所当法余此篇凡字义同者絶不复重若字同义异或人名地名则虽屡出实与别韵无殊严羽卿胡元任及唐宋诸名流夙尝论此咸有成説顾其间一二寛韵犹不妨恣意泛澜至短促韵不盈百中又有絶不可入诗者而欲演绎千余言非此何以措手足如此篇四空字一实用一虚用一梵语一官名字虽同而义亡一同且其难用尚有甚于字异者故聊存之以备一体兼以就正大方家又前用惠能筛粟事粟即秔稻之属坛经自明与后用燕丹天雨粟事亦不同自余率放此






　　少室山房集巻四十七
　　钦定四库全书
　　少室山房集巻四十八
　　明　胡应麟　撰
　　五言排律一首
　　挽王元美先生二百四十韵【有序】
　　呜呼此余哭元美先生之作也庚寅秋闻先生病则驰小艇过娄江比至先生病已革起榻上执余手曰吾日望子来而瞑吾续集甫成编子为我校而序之吾即瞑弗憾矣余欷歔唯命留来玉阁六旬雪涕与先生别卒嵗抵家则报先生逝矣呜呼山頽木坏世将谁托吾将畴依记曩嵗病步先生为余作传因以传下属余弗敢当顾有片长可以自効者爰掎摭先生生平履歴闭户一月勒成此篇凡二百有四十韵二千有四百言古排律至多不过百韵至先生哭于鳞百二十韵而极奈余之才不能半古人则先生履歴非借此固亡以征万一而冗滥之诮诚无诿于大方矣
　　泰岱崩頽日乾坤混阖年共惊梁木坏谁拥刼灰然北极悲遗老东吴泣大贤八荒情惨怛九域涕沦涟讣达鸡林外神逰鹿苑前青牛应独跨赤鲤讵同还忆昔嘉隆运重看间气聫星移严子濑岳降洞庭巅花甲庚寅兆蓬弧戊子悬贞元逢五百盛美冠三千奕叶龙为种苞苻凤集肩脩睂扬八彩异骨耸双颧毁齿惊闾族垂髫诧里防应声题寳铗唾手拾青钱玉陛晨宣唱琼林昼锡筵茏葱韦曲雾摇曳杜陵烟栁防青丝盒桃堤赤玉鞭墨花浮太液嚢草动甘泉东壁呈辉耀西曹得静便鋭情三古上矢志百王先尽却区中累全收物外权词林勤斵削艺苑恣腾骞正始追遗躅开元继絶綖抟空孤翼上歴块众蹄竣【避也】歴下论心最新都托分坚宗吴偕骏发余李并蝉连南海携公实西堂对惠连【谓次公也】张公江海契徐子庙堂縁社自簮绅合门仍韦布延伶俜嘘谢叟羁絷脱卢楩结侣摐金石同心叶筦县【乐名】虹光摇海岳雪色被幽燕入穴雏探虎登坛耳握犍遐踪恢孝武陋习起成宣【以上叙交逰事】嶓冢千江派昆仑万谷泉五经凭发笥六艺浩忘筌大笔笼檀左雄章轧孟迁漆园饶采掇郑圃纵渔畋颂发商周蕴诗防汉魏诠中郎同丽尔都尉共超然八斗虚髙第【钟嵘第子建为上品】三闾实冗员【审言呼屈宋为衙官】兴深陶栗里情逸谢临川叙述卑平子铺张狭孟坚灵光霞映桷景福雾盈櫋只字摩穹壌单辞耀幅喑呜人自废踔厉世无前【以上叙著作事】楮墨时随溷缃缣半矗椽兰膏经嵗竭藜火彻明然阁上讐中垒亭中阅太多闻留偃赐好学嗣颜骞急就章章疏凡将字字笺虫鱼评叔夜科斗辨僧防鼮鼠竒毛列商羊独足拳浮游无宿疾贰负有遗骭狱底知神物【雷焕】河边识女媊流觞徴仲冶威斗騐承天待诏今方朔司空旧茂先编成罗艳异志就薄夷坚腹贮须弥外胸藏宛委还诸刘惭博核二沈谢覃研【以上叙问学事】絶代难酬价倾城易遘譞桓文名借借绛灌目睊睊道直元如矢躬行更若当门宁植蕙曲径讵容荃萧艾纷投隙椒兰竞搆愆一麾辞豹尾双佩拭龙渊易水悲歌歇潢池武略宣緑林弢劒防青土静弓弮【以上叙外补事】屏翰风猷着家门歴数邅髙牙沦瀚海大纛仆居延池水先波及昆岗骤火延乗时交鬼蜮济恶剰蝗蝝刻木伤缧絏肩舆询竹箯千机同织贝百足漫扶蚿鱼服恫谁诉牛衣困自绠形骸迷肮脏手足竭胝胼痛切肠攅猬熹微命缀蜒痬薫肌彻骨瘿决项流咽断絶张仪舌轰豗石勒拳韬钤明主惜法网柄臣牵霹雳髙空下雷霆大地燀【炎也】魂飞巢压卵胆夺栋頽枅进退身维谷纵横泪若沺刳心闻唳鹤洒血和啼鹃【以上叙家难事】星散华阳市天回震泽瀍善权扪紫翠阳羡卜苍矸大泽偏容卧长林不厌穿扶笻升险絶蹑屐犯危颠谢客西州墓为农北海堧楸梧存越峤禾黍种吴田茂苑繁花丽娄江秀麦防开园邻緑埜筑室傍蓝田画栋金银列雕楹绘垩填竒峰俱岳麓恠石尽平泉曲榭遥通竹飞楼逈架梴残山疑坠碣剰水似浮滇橘柚连村树芙蓉隔港沿萍飔吹袭袭葵露滴涓涓陇首珍禽戏黔南语鸟儇逰人怀鞠冶女话秋千【以上叙賔客事】揖客长停哺迎賔屡握鬈交逰太丘广车骑孟尝阗急难时捐囷逢迎嵗竭廯【廪也】朱衣惊坐众珠履入门骈别墅矜驰骑行庖试击鲜纷纭操脍脯蹀躞骤连钱粣效虞悰制茶呼陆羽煎沈酣桑落会潦倒竹林眠较罸逾金谷移封隘酒泉糟醨凭寄迹麴米笑流涎鹦鹉玻璃杓鸬鷀玳瑁棬鸱夷浮菌惷象鼻吸连巻笠泽槎头鲙淞陵缩项鳊连螯烹紫蟹带甲供黄鳣【鳣即黄鱼诸解并同】水芡房房坼山樱颗颗圆儿拳呈紫蕨佛手荐香橼馔敌郇厨美羮嘲党帐羶嵯峨薪代蜡嗟咄豆成饘桂树时停楫沙棠日扣舷纶竿张氏舸箫鼓孟家船登善文皇册元常季直笺圭铭大夏苍佩琢于阗孟德台端瓦乌曹椁上砖月输求志费日损卖文钱【以上叙燕会事】胜负天人定升沈气运迁辞家悲李密伏阙恸王延浩荡新恩下荧煌宿垢湔勒铭同岘首封冢象祈连纶綍飞朝宁冠绅会陌阡霜蹄仍剪拂彩翮骤翩跹突兀烟霄上嶒嵘日月边三闗劳控驭两越寄旬宣太仆分司重中丞节制全空羣留騄駬异队别骃驙将毂频推楚兵符半摄鄢秋霜凝斧钺晴旭照戈鋋防上攀名岳沅湘涉大川云低神女驾月冷帝妃钿京兆鲜于敏廷评定国防先驱驯防貐密网化鹰鹯【以上叙宦逰事】倐忽人情异悲凉世态懁青蝇从抵隙白鸟任遗諓勇退羞罗雀幽栖避跕鸢世惊鹏偃息自喜蠖蜿蜒展巻忻长日悬书得大年三苍勤剞劂五纬罄雕镌钜碣新罗购穹碑日本传褒诛崇衮钺晃朗切玑璇黼黻垂钟鼎丝纶饰豆笾江河驰藻绘象纬错丹铅气色龙成彩声华蚁集羶家藏三郡集童习二鸣编寳箓窥灵秘真机握大还入闗遗世事闭户息尘縁绀殿羣嚣絶清都百虑蠲遗经繙损益大道识坤干真诰裁景隂符注李筌瑶函王母授金榜木公嬗【传也】厌次东方朔罗浮郭稚川黄庭神煜煜紫府息绵绵白石搀霞煮丹珠滴露研虚无逰大洞冲漠憇重渊取次蒲团熟纵横木榻穿低回迟鷟羽隠约下鸾軿太上留函谷先生叩竺干【谓古先生】普陀谈五蕴临济覈三作偈呈希运题书谒大颠孤峰凝独峙古月证重圜砌上祗园菓池中法界莲菩提垂寳地香积布金田灵祐军持蹋丹霞佛像防直窥无始奥真彻上乗禅【以上叙焚修事】隠豹藏林密鸣驺入谷遄纁何奕奕束帛匪戋戋礼数三台接恩光八座偏长干邀卤簿白下注旌旃东土明无二南宗集大千雨花台上句桃业渡头篇元礼门如海文通笔胜椽世俱荣白傅畴不慕青莲【南中日接千賔】帝命劳疏广臣心恋偓佺归寻霞外侣逝作地行仙【以上叙再出事】放浪君平卜逍遥善巻佃陶朱频易蠡博望几浮骞小阁披芳素层轩搆碧涟【公归重搆芳素媚清二轩】鸣琴娱蒨峭吹笛和潺湲大白凌周顗深杯角郑防【公自南都归毎賔友过从必极酣畅】优防寛礼法爽朗越拘挛拥髻回通徳脩蛾却丽娟闺房闲窈窕枕簟絶便嬛【长公暮年声色都絶】玉树前阶盛金茎后裔绵虹霓烂芝桂雨露防楠楩尺璧名髙楚千金骨市涓流沙陈騕袅汗血聚騝駽【公诸郎君名率从马】福履人生备期頥众望颛【以上叙乞归事】飱苓逾蓟训辟谷度彭籛兠率仙宫丽遮须梵宇妍龙蛇占起陆鸡犬离共诧三彭伏那期二竖蹎【跋也】肺愁司马渴腰惜隠侯朘杜疟原难起曹风不易痊兰金辞管鲍药石谢和扁骤解形骸缚初离眷属纒金棺来玉舄去翩翩化鹄徒为尔骑鲸固有焉尚疑元放脱翻忆令威翾烈魄抟箕尾精魂落斗躔夜台风淅淅朝陇月娟娟震悼闻双阙吞声届八埏荣封符马鬛异兆协牛眠大树英灵在生刍涕泗溅仓皇扪草屫踯躅负寒氊片刺交文举孤城托仲宣风尘饶盼睐湖海竭陶甄宗庙裳衣列门墙裋褐褰敢云千里足突覩九方歅磊落孙阳御驰驱祖逖鞭虚怀悬藻镜侧目任衡铨翠黛双弯妩朱唇一笑嫣无媒甘老大不嫁抱婵娟异代瞻提挈中途恨弃捐佳人宁独立国士讵同怜骨相成虚负音容记勉旃文漪空啸咏碧浪罢延縁苦思啼庄舄深悰泣郑良工亡偃翟巧匠失轮扁太室三花瘁曹溪六叶跧虚闻南岳让滥拟石头迁迦叶神徒懵维摩病岂然城佳松郁郁墓宿草芊芊郢国阳春絶邯郸步骤荒丘盘狡兔髙岭咽寒蝉堂后听丝竹垆头渍酒绵滂沱临大壑呜邑问重泉宇宙遗空笈乾坤入断弦惟应四部稿万古诵钧天
　　凡字同义异或名姓字同例得重押其字义并同者唐人虽或重押此不复沿





　　少室山房集巻四十八
　　钦定四库全书
　　少室山房集巻四十九
　　明　胡应麟　撰
　　七言律诗八十一首
　　送王敬美先生入贺万寿二首并寄徐子与右参黎惟敬秘书
　　马首寒云碣石开逺从青雀建章台霓裳自献千秋曲露掌频分万寿杯把袂应徐天咫尺抽毫枚马日徘徊山阴亦是旋舟地雪夜能忘驻草莱
　　暮拥轩车入帝州晓排阊阖问龙楼西山紫气飘环佩北极寒光照冕旒天际薇花聊独倚日边藜火定谁酬荆髙旧侣能相过已拚华阳十日留
　　怀大司空朱公
　　华发归来卧洛京三山晴望紫霞平遥传大陆思神禹不见孤峰下广成日冷金縢犹泰畤春回玉树已承明夷门咫尺酬知晚惨淡吴钩匣底鸣
　　江右王孙贞吉以书并画见贻赋此寄谢
　　浩渺凉风嵗色徂遥传尺素到江湖谁夸特进鸾凰笔自冩滕王蛱蝶图明月万家愁外满碧云千里望来孤携琴会入东林社徙倚莲花醉玉壶
　　寄荅同伯王孙
　　屹立庐峯挂紫烟中林有客坐谈高轩蚤识王孙句画阁重开帝子筵秋逺北风随雁字夜深南斗动龙泉何縁一借天池榻携手银河百尺悬
　　送梁持伯蹔还南海
　　翩翩舆马驻江干蹔辍含香汉殿官云气乍看随玉节露华犹忆对金盘尊前叶送罗浮暝笛里花飘大庾寒极目故园琼海上好携春雪向长安
　　观察吴先生分署东瓯与余期为雁荡之逰久不获赴小诗奉寄
　　行车何处不风流名岳能将汉使留万顷白云回雁荡千峯寒瀑挂龙湫深春荐福亭中醉竟日能仁寺里逰咫尺山灵定相笑苦将瓢笠望丹丘
　　病中王山人过访有赠
　　年来消渴未全除曲巷时时长者车寳箓自探俞跗诀金函长秘葛洪书茅飞白昼龙随杖杏发青山虎守庐试事长桑三十日上池仙液定何如
　　闻商侍御按部山西有寄
　　揽辔飞霜满冀丘豸冠何客伴风流千山坐拥尧都日九派行疏禹凿流瀚海烽清长息甲渔阳尘起一登楼双鸿是处南来色愁忆长安把臂逰
　　望云遥祝为兴化徐别驾题
　　千花晴日满林臯鹤发鸾笺照锦袍紫气乍占函谷逈白云遥望武夷髙天瓢露染三春树海屋霞明万嵗桃不道伟长诗兴浅画筵留客几挥毫
　　寄赵太史
　　紫霄遥忆汉官仪谁似夔龙集凤池云色并携三殿草日华长绕万年枝趋蹡玉佩观祠夜徙倚金茎伴直时无赖问竒亭下客秋风犹占五湖湄
　　雪中同王少参集彭广文斋阁
　　飞雪千门照彩毫登台寒色满林臯论心敢讶青氊薄倚曲偏惊白苎髙冶艳正随仙客氅轻盈旋拂侍臣袍亦知郢国春难和且傍天花醉浊醪
　　薄暮同二君过集张明府署中
　　绮席华筵拥上賔飞花寒夜逈生春无论汉水千株发转觉河阳万树新艳色并看琼作圃清光遥映玉为人天涯二仲过逢日可道王猷引兴频
　　明晨邀三君集舟中是日雪大作竟暮
　　黯淡同云际碧天溪山遥望转清妍谁将剡曲风前棹并载梁台雪里筵玉树乍惊瑶瑟倚氷花时傍彩毫传飞觞总是琼楼客肻借阳春和昔年
　　彭穉修以病乞假蹔还匡庐诗送之
　　憔悴青氊越水头一尊长啸揽吴钩髙斋暮辍康成讲名岳朝看太史防五老云霞天并入九江涛浪雪争流春花正逐离筵满忍听阳闗上客舟
　　王次公敬美寄惠计偕集叙走笔二律奉谢
　　字字青云拂斗躔蓬蒿何意彩毫传双龙并出丰城夜万骑遥空朔野前当代自尊晏语异时谁问子云亦知流水千年在敢向人间话絶弦
　　浩渺吴闗落雁羣飞椷遥自九江濆山川忽借濳夫色宇宙长悬太史文潦倒十年慙赋雪吹嘘一夜有凌云无劳更覔青藜杖不忝瑶华异代闻
　　蚤春雪后携尊小楼独坐因忆客嵗同三君子舟中饮乐甚也辄赋四韵寄麟洲公并柬张彭二丈
　　百尺晴光绕画阑一尊池馆坐髙寒璚楼四照天花合玉笛孤吹陇树残郢客阳春元寡和兔园词藻尽登坛亦知剡曲堪乗兴十载袁安启户难
　　夏日携尊大云山晚眺并寻白莲池诸迹
　　落日壶觞兴未回飘然蓝轝问崔嵬飞樯夹汉双流下画槛浮空万堞开防草似留湘客怨池莲能识谢公来翩翩白帢俱年少搦管谁当作赋才
　　秋日登八咏楼读休文诸诗有感
　　突兀飞楼雾里看当年词客此盘桓窓中二水浮天入槛外千峰插地寒海峤心情饶伏枕台垣消息防弹冠朱弦万古重相对转觉他时属和难
　　杪秋逰金华芙蓉峰憇刘孝标读书处
　　叠岭危梯挂碧天支笻遥踏乱云前芙蓉万朶烟中出桧栢千林洞口悬采药坛空犹晋代读书台古自梁年移家我亦寻仙客试伴羣羊絶顶眠
　　题管建初山人逰岳巻
　　龙峤千盘雾色开中天何处蹑崔嵬遥峰恍入飞仙户列岫高悬上帝台倚杖祝融云自起题诗天柱月频来风前绛节如相问为拾瑶华寄草莱
　　送管山人逰吴
　　束书回首问沧溟何处逢人话客星三竺暮云藜杖紫五湖春日布防青闗心雁阵愁邉落拂面骊歌醉里听归去万峯林屋底好携鸾鹤报山灵
　　秋日同郭鸿胪集赵明府宅对菊得寒字
　　緑野晴开一迳寛清尊携客此盘桓千枝的皪明秋序万朶娉婷立暮寒露色总深陶令采霜华谁问楚臣餐西风拂面饶相笑得似龙山座里看
　　读弇州山人集二首
　　十袭琅函散紫氛碧窓遥夜拥兰芬羣编尽废中郎箧只字堪藏太史文万古江河谁白日千秋闾巷有青云亭肻着侯芭卧不向名山乞典坟
　　锦帙牙籖次第开披襟山色满兰台初成汉苑然藜业尽压梁园授简才一字霜风犹缥缈千章河汉转徘徊相思防夜瑶华切肻惜如椽借草莱
　　柬彭穉脩【有序】
　　先是穉脩与余会都门未防别去至是复来为吾邑广文云
　　帝城风雪苦飘零何意南天到客星埋没乍看双劒紫浮沈犹傍一氊青桃梅拂坐春相丽苜蓿行杯午未停莫恋横经函丈底碧山时过子云亭
　　送沈纯父之岭南
　　一封谁遣上天闗垂死行踪瘴疠间万里独悬羇客泪九重曾问逐臣顔天回北极龙楼逈日涌南溟象郡闲絶塞梅花题咏夜可无魂梦到朝班
　　康裕卿挈家临安仅一子复防为诗唁之
　　白发携家傍五湖红顔何意杳先徂一抔泪向延陵尽十口心悬伯道孤种玉尚看回暮景投珠那忍忆长途西风独夜啼切可道东门恨有无
　　送习太史还江右
　　草奏曾将动紫宸一麾河上有垂纶千年赤日悬明主万里青山度逐臣玉笋琴尊余嵗月金门环佩老风尘珠帘百尺滕王馆囘首能无望北辰
　　得弇州公书并见寄诸作赋荅四首
　　玉树双裁照锦囊鸿书谁拟问沧浪频年紫气髙函谷一日青云徧首阳门客有诗传大雅老臣无赋上长杨烟花绕座秦淮月愁絶春城梦去长
　　环佩当年七子流何人词藻擅登楼筵开碣石青天尽社冷华阳白日愁八座尚看裴相起三山聊拟谢公逰离心咫尺双龙暮醉拂芙蓉望斗牛
　　迢逓双缄到海涯美人何处把瑶华吴天不断云千里瀫水长飞雪万家防夜幽情悬薜茘十年愁色老蒹葭追陪逺愧龙门客目送寒空雁影斜
　　极目中原感慨同百年湖海叹飞蓬台空蓟北无名马筑散长安有断鸿尔雅故应穷郭璞子虚宁得误扬雄相思总傍湛卢色夜夜寒光吐白虹
　　送潘少丞还岭南
　　把袂都门别思浓河梁寒色照双龙官闲蹔乞文园病宦拙那能骑省容鹤梦西樵云惨淡羊裘南海月防茸莫夸贺监当年赐不尽梅花四百峰
　　同诸公夜饯杨使君于梁中翰宅得低字
　　五马长驰朔雪低衣冠握手重含凄惊心北阙辞丹凤愁色南云望碧鸡铜柱千年标障塞鐡桥万里界封提亦知上国悬金在咫尺炎荒到紫泥
　　秋夜同陈太史康山人集李环卫园亭
　　薄暮朱门并骑来相看词客共徘徊孤亭逈对芙蓉出一迳深从薜荔开夜静飞霜流玉斚天空明月上瑶台风尘是处应刘合肻让当年邺下才
　　夜同童子鸣康裕卿宿香山禅寺限韵分赋
　　絶壁苍茫雾里看振衣萝薜上千盘轩窓尽锁西山色楼殿平分北斗寒雨过松声随锡杖风回花影动瑶坛相看不尽凭高兴欲向蓬莱借羽翰
　　冬日黎员外招同思伯诸丈夜集不赴寄得云字
　　一尊华馆动星文客梦飘飘拟对君草旧从金马识青藜遥自石渠分春生大漠飞燕雪曲奏高天散楚云零落梅花乡国逺风尘谁不念离羣
　　送太史赵公封楚藩
　　惆怅骊驹易水傍西风愁色赋河梁金函夜捧辞金阙玉节朝携下玉堂七泽星辰浮去棹九疑云雾湿征裳丹梯絶顶岣嵝外几送吟眸入帝乡
　　谷日同黎惟敬秘书梁思伯中翰丘汝谦计部童子鸣康裕卿二山人安茂卿文学集朱在明宅得宫字
　　佳节西园燕赏同相将才子集芳藂帘前霁雪飘仙掌席上春星绕汉宫万里清愁悬别鹤千门寒色动归鸿梅花防度孤山下心折闗河尚转蓬【时二山人将南归】
　　送陈穉冲还晋陵
　　元龙何事独栖迟散发狂歌返翠防白石未忘松桂隠青山遥待薜萝衣春寒雨雪连步夜色星河傍海沂时忆燕城携手客登楼回望五云飞
　　送胡计部督饷仪真
　　旌斾遥遥海色开燕城春雪照离杯分畊乍息秦兵战转饷仍劳汉使才京口云山围省署广陵花月傍楼台烟涛极目淮流阻絶塞谁传锦字回
　　送刘别驾之漳南
　　一尊清夜此留懽离思萧萧雨雪残万里秋风还故国几年春草客长安烟开郡郭漳流逈日落闗门海气寒惆怅天南相忆处飞鸿遥望五云端
　　同童山人安茂卿夜集何太史宅观梅得春字
　　槛外幽芳欲照人相看琼朶净无尘南枝未送江头色东阁先传雪里春明月寒林书共逺乱山孤驿梦难亲不縁水部诗情在那得花前索笑频
　　夜同子鸣茂卿携酒重集何太史宅观梅兼送吕山人忠父南归得湖字
　　清夜寻花雪满途何因东阁坐狂夫瑶台影落霜天净玉笛声残陇月孤醉拂莓苔惊庾岭梦骖鸾鹤到西湖一枝欲赠南归客囘首春山隔画图
　　送梁思伯内史蹔还南海
　　防笔经年侍赤墀离旌初下凤凰池停车欲度梅花岭望阙频扳桂树枝万里归心残雪后千山行色暮云时蓟门囘首生芳草莫使衣冠忆问竒
　　席上送童子鸣逰衡山得踪字
　　蹑蹻初寻七十峰乱山秋色傍行踪中天翠削芙蓉秀絶障青含薜荔重金检自探神禹防丹台谁辨祝融封登临忆尔层云上杖底千岩落暮钟
　　送杨祠部出守滇南
　　露冕西南瘴疠清十年草擅才名秋风剑佩辞天出落日旌旗傍海行赋就客非金马署书来人卧碧鸡城昆明万顷浮槎夜愁絶鱼龙异汉京
　　送朱在明使长沙
　　西风遥夜起长杨使节翩翩下建章淮海防樯飞梦泽楚天城郭出潇湘心摇桂树筵中月梦绕梅花笛里霜宋玉台边芳草尽几从秋色吊襄王
　　锦缆朝霞出潞河双旌南去意如何泥金汉使传书下玉佩湘妃作赋过万岭秋光天柱月千秋寒影洞庭波清尊莫滞王门燕握手蕐阳待和歌
　　送沈佥宪入越
　　几年尊俎净狼烟独下青霄雨露偏三殿清霜随宪节五陵斜日照离筵梅花夜绕江城发棠树春从海国悬此去湖山堪极目涌金门外半楼船
　　送涂明府之龙丘
　　黄金台下共留懽独向青防奋羽翰雁塔乍题唐进士鹓行仍别汉郎官江云缥缈双鳬下海日苍茫一骑寒白昼琴堂歌咏暇看花还忆在长安
　　秋夜同惟敬诸子集刘观察园亭分得髙字
　　一尊三径掩蓬蒿词客相看尽防毫华馆乍停鹦鹉曲青藜遥识凤凰毛天垂阊阖繁星转霜满楼台夜月髙十载梁园幽兴在不妨寒色上绨袍
　　送伍明府景周之永嘉
　　逺塞寒声起暮笳离亭归思逐黄花双鳬欲化郎官舄片鹢先开使者槎旌斾夜悬沧海月楼台春绕赤城霞乗闲拟着西征赋为报安仁髩未华
　　哭梁思伯中翰四首
　　华发才名满玉楼思鄊仍作岭南逰三秋鸿雁音书絶一夕龙蛇防纬愁易水飞霜闲别馆海天斜日下荒丘西风独把延陵劒不是词人亦泪流
　　五夜箫声逐凤凰碧桃枝下几传觞云开郭隗黄金馆花满卢家白玉堂尚拟故人来汉阙不堪游子去濠梁相思欲吊天南冢落尽梅花大海傍
　　憔悴孤城此哭君闗河万里见浮云空斋寂寞青绫被遗藻凄凉白练裙醉客尚余山简梦招魂谁续景差文松风忽傍遥天起犹拟精灵下夕曛
　　奇絶当年顾虎头停杯为我画沧洲毫端云雾三湘色堂上烟霞七泽流渔艇依微临野防人家摇落带沙鸥只今粉墨空惆怅一片青山起暮愁
　　送安茂卿赋得富春山钓台同诸子分题作
　　百尺危梯上翠防空台长日乱云飞山寒麋鹿归樵径水落鱼龙傍钓矶越渚防过兰杜逺汉庭书到薜萝稀披裘莫道垂纶客夜夜双星动帝畿
　　将之武昌留别社中诸丈【时家君出参楚藩】
　　黎秘书惟敬
　　万垒西风接暮秋楚天城郭蹔淹留楼台寂寞僊人去环佩凄凉帝子愁过雁定传衡岳字啼猿初系洞庭舟佳期南国无由共独对青藜怅逺游
　　刘宪副仲修
　　十载青衫傍帝都鄊心遥夜忆莼鲈林间赋客闲三径天外归人问五湖秋雨防樯连白帝碧云原庙锁苍梧江城玉笛休回首零落梅花客梦孤
　　康山人裕卿
　　握手孤云尔共论不堪岐路倒芳尊经年暮雪栖燕市一片春霞阻石门江上鸿书谁赋别天涯龙劒早酬恩芦花夜夜扁舟色愁絶青山绕梦魂
　　丘计部汝谦
　　萧萧残叶揽吴钩才子临风忆旧游客路逺过湘水宅离心独上武昌楼黄陵日落千花暮赤壁云生万苇秋防防啼猿江色里不堪重系木兰舟
　　李环卫惟寅
　　京洛逄君解佩刀翩翩人识凤凰毛歌残白雪瑶华在梦倚青云玉树髙故国深秋淮甸雨归心寒月海门涛江鱼塞雁能相忆莫滞西堂五色毫
　　安文学茂卿
　　野竹江花绕防回长沙晴望汉阳开浮云晓色襄王梦寒雨秋声宋玉台白苎早飞三楚调青袍谁识五陵才南归好逐征鸿翼一为湘娥解佩来
　　易侍御苏别驾蔡亷访携酒清源大雄阁饯别得才字
　　碧瓦雕甍玉作台真从人世蹑蓬莱盘空日月三天近抱郭南山万井开冠盖乍逢梁苑集防樯初望越城回亦知信美非吾境魂断登楼赋客才
　　荅徐仁仲二首【有序】
　　返次清源阻水者防载月豫章徐仁仲逺移舟见就日夕晤语甚懽将别赋赠
　　相逢豪气自翩翩早覩灵光第一传李郭仙舟同此夕张雷神劒合当年眠云欲借匡庐顶望日聊依泰岱前七十二君君试问防家遗碣到桑田【仁仲赋排律四十韵见贻推寄殊笃余别有报章】
　　朱弦无分奏彤庭浊酒犹堪话独醒歴落雄心悬老骥蹉跎愁鬓掷流萤江头地逺滕王阁湖上天开孺子亭纵是河东能邂逅千秋能似太经
　　渡江闻汪司马避暑焦山有寄
　　随縁瓢笠又东林玉观瑶台望欲沈长忆凤翔千仞上不知龙卧大江心名将日月题丹洞赋拥云霞列翠岑倘覔戴逵溪畔宅秋风回棹是兰隂
　　淮徐归兴六首
　　一棹乗秋出五湖西风愁色动莼鲈金门帝许排阊阖寳劒人谁问鹿卢千尺尚悬东海钓百年休践太行途平生烈士心长在碎撃王郎白玉壶
　　夹岸防樯卫水濵苍茫云雾入垂纶三生不戴如花面九尺长余食粟身杜宇惯嘲多病客辛夷频唤欲归人沧溟万斛吾家在好逐渔郎问去津
　　一望龙门兴已阑漫将陈防射金銮生来骠骑封侯易老去冯唐谒帝难栗里乍看三径在桐江犹剰一峰寒秋风咫尺天池上未向榆枋刷羽翰
　　短褐犹闻卧海湄长裾曽否曳天池苍茫八翼飘云汉惨淡双肱折路岐玉洞岂无千嵗水金门宁乏万年枝从教少妇机头坐赋里黄金尚陆离
　　一防春雨下淮阳栁色偏嘲薜荔裳病后风尘堪跃马归来陵谷任骑羊髙山自奏三千牍上苑谁矜十八行莫叹卢生魂梦里防人穷达在黄梁
　　白面题诗碣石台红顔掷尽重徘徊虚疑骏足曽双刖不信羊肠易九回缩地将随徐甲去谈天毋拟剧辛来飞扬摠属羣公事一壑犹能擅草莱
　　司空潘公行水徐泗间订余晤语淮上适黄河阻风不及赴约辄因使者报谢四章
　　侧席天书降紫泥东山宁得遂幽栖琅函昼捧千灵集玉佩晨参百吏齐碧树交阴笼大道苍松垂叶防长堤龙蛇满壁邮亭下一认当年夏后题
　　一舸南征嵗月遐老臣驰骤日天涯平驱邵伯湖头雪尽筑髙公堰口霞稍喜故堤添栁色从教新涨没桃花军储络绎三边外底事屯田説汉家
　　嵲穹碑颂姓名辉煌巨轴纪平成縁堤彩鹢千羣度掠水黄龙万队行转粟东南无大泽飞刍西北有长城异时河洛看遗迹何限秋风璧马情
　　龙章下凤楼汉庭何羡富民侯中天日月低环佩大陆风云近冕旒蚤辟西园延上客行开东阁贮名流不縁石匣司空问谁识干将在斗牛
　　过观察金公故居有感【有序】
　　公名应照宰吾邑者逾六年亷介逈絶歴官山东观察使一日无疾终余素辱知国士爰诗吊焉
　　六载氷壶异政传琴堂晴色弄朱弦邴原乍肻懐千石刘宠犹憎受一钱桃李春风繁越峤松楸寒日吊吴田门庭寂寞登龙后恸絶当时问太







　　少室山房集巻四十九
　　钦定四库全书
　　少室山房集巻五十
　　明　胡应麟　撰
　　七言律诗七十九首
　　余为五岳之怀旧矣丙子冬将以计偕北上适少参王公自秦中过访为余剧谈莲花玉女之胜且出诸登览作见示恍然如曳杖从公游憩太华絶顶者不胜飞动之思辄赋七言律四章
　　缥缈青天华岳西万峰云色绕丹梯行窥日月中华尽坐倚星辰太白低阴洞古坛犹积雪断崕飞瀑几留题知君苦觅惊人句不奈清猿絶顶啼
　　五夜扳萝到絶颠俯看城郭带秦川携将太华峰头月独聴终南树杪泉千里河山朝白帝九霄云雾失青莲探奇漫倚孤笻啸咫尺瑶台是列仙
　　片片青霞屐底移半空岩壑转逶迤悲风万里来三蜀落日遥天断九疑渭水秋光犹殿阁昆池寒影自旌旗狂来健翮飞扬甚翘首宁论谒帝迟
　　歴尽飞泉到上头白云回望满皇州千峰不断秦闗色万壑长悬汉树秋赤日阴森语乱苍烟明灭鸟飞愁何因瓢笠相从去醉踏莲花问斗牛
　　初至都下康裕卿李惟寅胡文父何仁仲朱汝修过访
　　翩翩裘马又长安握手风期尚未阑白雪旧知心赏在青山犹作梦魂看燕台日落星应聚函谷云生气自寒却笑五年江海上飞鸿何处不凭阑
　　夜同黎惟敬康裕卿胡文父何仁仲朱汝修集李惟寅宅得寒字
　　握手论心尽鹖冠相逢何意复长安衣裁薜荔元同色劒合芙蓉好并看明月万家阊阖晓青山十载路岐寒凭陵欲望燕台气一片星河绕画阑
　　赠沈比部纯父
　　八咏风流自古闻一时江左更休文朝端玉佩趋明月署里金珂冷白云入夜骊珠真射斗髙秋龙种欲空羣孤防忽漫双溪去千里那能不忆君
　　同殷无美胡文父魏茂权集欧桢伯博士得情字
　　才子初寻碣石盟一尊遥望五云平当轩似落梅花色入座俱含桂树情四壁春阴回禁苑万家残雪拥髙城翻怜旧日罗浮客不向词坛识姓名
　　送裕卿二首
　　贳酒都亭旅思长相看那忍别离觞单车客去华阳社万里人归越峤霜岐路东西空哽咽乾坤南北共行藏丹霞树树秦源底尺地还堪寄草堂
　　一夜骊歌绕蓟门青山何处不销魂懐乡杜甫心元壮去国张仪舌尚存梦断河梁燕雪阻星移严濑海云昏他时倘问兰陵宅风雨犹堪共一樽
　　南归留别无美文父茂权二首
　　落日长安涕泗流飞扬谁信五陵逰中原彩笔犹天地故国寒槎自斗牛抱璞已甘和氏刖凌云无奈长卿愁南归是处山堪卧敧枕严陵万叠秋
　　撃筑长歌且未哀纷纷词藻栢梁台人因李郃登龙挫客自昭王市骏回孤劒霜飘南斗近万舠云拥北风来碧山幸有藏书穴谁遣潜夫出草莱
　　夜同裕卿诸子集惟寅宅得中字
　　一夜心期握手中吴钩寒色照长空新愁紫气重闗外旧宅青山大海东摧落世应疑斥鷃翻飞人岂后防鸿髙歌蹔向淮王席千载休论桂树丛
　　留别惟寅汝修
　　携手都门话息机筑傍愁见和人稀千山积雪卢沟断万里寒云碣石飞紫禁未前明主席青门频把侍臣衣尺书何处堪相望天地东南一少微
　　别祝鸣臯
　　砍地哀歌气尚雄十年词赋与君同琴声一奏风尘下劒色双悬宇宙中已信君平堪市隠何来阮籍尚途穷心期不道天南北对握骊珠望彩虹
　　潞河舟中同裕卿文父作
　　羸马风尘鬂色愁一防同下海门秋星辰自合雷张剑岐路真逢李郭舟青嶂五湖寒并倚白云三楚暮争流支机满袖琼瑶在不信银河只独逰
　　寄大司空朱公
　　万峰晴防草堂寛帝许司空蹔挂冠两鬂自悬沧海白寸心犹傍紫宸丹垂天翼驻风云绕挟日鳞藏洞壑寒不信渭濵能久卧东南佳气满长安
　　寄何内翰
　　彩笔翩翩奉紫宸郁葱佳气满平津金门露映然藜客玉座云随视草臣司马大名悬日月贾生愁色转风尘清尊万里论心夜肠断梅花驿路春
　　寄朱在明鸿胪
　　神武秋风万木残扁舟回首隔长安飘零敢挟齐门瑟潦倒谁论魏阙冠白纻总邀逰伎舞青萍长向酒人寒伤心碣石谈天处寂寞浮云梦里看
　　登天津阁望海同康裕卿胡文父作二首
　　画槛横空海色开一尊携客上崔嵬扶桑日傍千防落碣石云浮万岛回采药未应徐市老乗风聊拟羡门来仙居咫尺蓬壶近指防凭谁出草莱
　　百尺阑干望未涯寒烟遥防海门斜羣峰乱吐昆仑日叠浪濒翻渤澥霞薄暮机丝鲛客馆中天楼殿羽人家携来并有虚赋为寄银河八月槎
　　为文父题匡山读书处
　　面面烟霞防草堂千峰遥堕子云牀琅函尽敞三坟色玉轴新开二酉藏藜火夜寒回太乙桂丛秋逺梦淮王东林剰有迯名地不奈声华满栢梁
　　薜萝馆为裕卿题
　　缥缈烟萝防石扉幽轩十尺逈忘机吟窥彩笔青云堕坐拥瑶琴白雪飞洞口经春词客兴山阿薄暮楚臣衣深居莫讶时人识夜夜寒光动少微
　　竹在亭为王孙贞吉题
　　清风何处洒琴书面面琳琅雪雨余千亩昼围中散宅万竿晴拂子猷居声摇淇澳来中坐翠拥潇湘防碧渠尊酒欲寻长啸客美人空谷正踟蹰
　　同詹东图康裕卿胡文父集胡上舎馆有赠
　　大隠何妨卜市防华裀长日拥婵娟吟余河朔堪消暑住久临卭不记年千里壮心慙骥枥九霄寒色舞龙泉长安此夜占星斗半入荀陈座里悬
　　送黄孔昭还七闽
　　匹马何来自蓟城兰臯携手白云平长裾尚曳三峰色短劒初回五岳行夹防防樯漳水夜中天台观武夷晴离尊咫尺空相望愁絶华阳社里盟
　　艾都阃见过不值
　　飞花长日掩柴闗小队俄来曲巷间上客已惊题凤去元戎谁共射雕还青天画甲严城逈明月牙旗大海闲闻道漠南诸将在防人名姓动阴山
　　寄胡文父
　　潦倒公车记昔逰青丝白马并皇州霜华夜拂髙离筑雪片朝寒杜甫裘一代风期谁独往百年肝胆自名流相思倘逐飞鸿翼防笔同携八咏楼
　　送王先辈还二华
　　匹马言归太华颠五陵行色暮飘然逰吴卫玠名偏重入越中郎赋已传白阁云霞孤劒底黄河星斗一尊前无嗟片语天南北屈指看花汉殿年
　　寄徐子与
　　车骑辉煌列上防防年方岳擅风流西山万树浮官阁南浦千花入郡楼授简客知王勃在据床人忆庾公留毋夸石匣丰城畔振佩遥看接斗牛
　　寄李惟寅兼讯朱山人汝修
　　朝悬鹊印坐长杨锋镝平销一劒霜射虎乍闻过防防飞龙犹忆赋河梁丹心自照论兵地青眼频输结客场独有夷门旧賔从偏从长揖问容光
　　闻安茂卿逰临安作此问讯
　　飞扬裘马各逰秦拂袖俄惊海上春三洞稍酬新日月五陵犹记昔风尘纷纭白眼空调世濩落红顔已让人闻道如花仍共载若耶溪色定谁亲
　　喜滕公擢任浙中方伯二首
　　叱驭遥看五岭来双旌薇省蹔徘徊三朝骤起吹嘘色十道谁先抚字才赤日扶桑过露冕青山鄞海傍登台讴歌岂独东南借绕夜寒光接上台
　　南来海色傍旌旗犹似横经越峤时华省坐开新气象青衿传迓旧威仪筹输九塞军储集佩压三曹帝宠移屈指侯芭曽问字十年长铗未酬知
　　送喻邦相之都下
　　卧掩衡门病色侵相逢词客重开襟孤尊蹔诧梁园集万里仍趋魏阙深风雨大江随撃楫云霄赤县待横琴殷勤片诺他年事北望鸿书瀫水浔
　　送张明府移任江右
　　拥辙千家泣道旁飞书谁为转循良清霜乍徙朝歌署白雪俄深单父堂栁色映檐江浦近梅花入梦海天长极知百里非重借曳履晨看到尚方
　　中秋夜同诸君镇海楼玩月
　　缥缈银蟾落庾楼凭髙一望海云收千林露色天如洗万井河光地欲流大漠旌旗谁倚啸长门环佩逈添愁追陪正忆羣公语莫讶胡床竟夕留
　　寄边上友人
　　早闻词赋擅西京更羡终军独请缨万里旌旗分汉壁十年刁斗隔燕城云沈瀚海风沙起雪满交河道路平堪笑故人犹短褐欲将孤劒事长征
　　送人入蜀
　　离思翩翩把浊醪锦城西去不辞劳星辰夜拂张华劒风雨寒生范叔袍三峡啼猿青嶂逺九疑回雁碧天高蜀中形胜堪怜汝定把新诗吊薛涛
　　送徐明府之琼州
　　春花缭绕凤凰楼襆被怜君赋逺逰风俗自分天外郡山川愁问海南舟珠崕云气经秋断琼岛波光入夜浮惆怅一尊芳草畔不堪离恨对吴钩
　　秋日送人之洛中
　　挟防怜君出汉闗驱车晴色满山川浮云半落漳河水寒日斜分博望烟龙劒独携星斗外鸿书遥寄雪霜前绨袍对拂双蓬鬓犹是京华旅食年
　　送中丞曽公之成都
　　使者新传谕蜀章朱衣晴日下明光扬旌欲挂峨嵋雪拂劒遥生滟滪霜幕府夜谈賔满坐山邮朝发吏成行共夸仆射诗情在小队时能过草堂
　　花朝思伯邀同诸子集李氏园亭
　　緑野晴开一径斜夕阳聫骑到山家绨袍乍拥梁园雪防笔先飘汉殿霞大麓春阴回逺树髙城霜色堕清笳看花剩有刘郎兴十载长安鬂欲华
　　清源道中别裕卿二首
　　十日平原饮未阑更携离色上征鞍浮云万里幽期隔明月千峰旅梦寒片诺久知肝胆尽深交那问鬂毛残孤防嵗暮能相过风雪桐江有钓竿
　　防夜风云入倡酬一朝岐路揽吴钩天悬大陆双龙语雾拥寒山疋马愁忆戴未阑王子兴登仙犹滞李膺舟秋期倘问垂纶客散髪同看大海流
　　齐东道中
　　羸马经行日草莱齐东遥望海云开春光莒父层城合曙色琅琊万井回织屦自高陈仲隠飞书谁问鲁连才遗踪九合俱零落满目晴花度野台
　　怀史元秉李惟寅朱汝修
　　浩渺春光接汉闗金茎遥望五陵间诗成碣石人犹聚赋罢长杨客已还碧汉鹓鸿堪并起青门鸾鹤防同闲芒鞋莫问天台色万树桃花照玉顔
　　同文父登泰山四首
　　百转丹梯上翠屏天门遥望海防防幽燕北护诸陵紫齐鲁东回万壑青松色自揺秦帝辇芝封犹驻武皇灵残碑七十俱尘土千载凭谁问勒铭
　　缥缈飞云十八盘高临回首尽长安青天万仞楼台立白日千重杖履寒若木烟光浮帝阙扶桑霞影落仙坛相携并倚孤鸾啸不向遥空问羽翰
　　独夜行吟到斗牛阑干遥倚碧天愁千峰日抱秦台上万岭云争汉碣流绛节光生羣帝语玉扉寒启众灵逰吹笙不浅王乔兴杖履何年更十洲
　　面面芙蓉立紫烟石门丹壑逈相连遥峰雾拥星河出絶顶天回日月悬玉碣尚传司马后苍松谁问祖龙年相看十载沈防意梁父吟成共黯然
　　送文父还匡庐
　　涕泪江湖范叔袍相看愁色转蓬蒿人归庐岳千峰雨梦阻浔阳八月涛酒畔莲花传般若窓前桂树咏离骚临岐漫脱干将佩斗气双悬日月髙
　　再寄朱大司空
　　圭曽告万年功归去堂开緑野中圣主自尊前尚父蕃人来问大司空吟边驾引新调鹤卧里车悬旧赐熊愧杀酬知长劒士白云无路到崆峒
　　别李季宣
　　万里澄江片月虚故人相望转踟蹰寒星欲堕张华劒逺道仍驱孟博车独夜鱼龙京口梦高秋鸿雁广陵书花时好订吴天约题偏楼台四百余
　　同茅平仲登甘露寺絶顶作
　　天畔危亭綉拱扶并逰词客摠江湖千山雪浪吹楼殿万里云防下舳舻秋色平分步逺暮烟斜合景阳孤兴亡六代俱陈迹对倚西风尽玉壶
　　重逰金山四首
　　海色迢迢四望齐孤峰突兀耸招提亭嘘大壑千防尽寺绕寒空万堞低天地对悬南北影云霞不断古今题凭髙一片真堪画缥缈楼台铁瓮西
　　百尺危阑坐振衣白云苍雾满禅扉天空一柱中流出日午层涛四面飞秋色防樯淮甸逺暮钟楼殿广陵微重来为搆焦君宅对狎青山住海沂
　　曳履千盘到上头苍烟寒梵满清秋阑干曲抱孤云色殿阁飞悬大海流日落鼋鼍时自语风髙鸿鹄晚仍留蓬莱咫尺堪乗兴坐倚芙蓉望十洲
　　一峰尘外耸巉岏屹立青螺镜里看万古乾坤谁卓锡三山涛浪此凭阑秋空蜃气连江暝夜久龙宫上日寒何处玉笙吹不断五云楼殿满长安
　　江右嵬父佳父二王孙以书翰见贻赋此寄赠
　　紫气丰城望不穷雌雄龙劒拂长空持觞并入莲花社卜筑同依桂树丛天际碧云回锦字石边流水傍丝桐青防咫尺堪乗兴为借浔阳一夜风
　　寄曹山人子念
　　大雅曽闻郢客操蒹葭何处梦魂劳青萍夜啸吴门月白舫晴飞震泽涛海岳壮心藜杖逺乾坤秋色草堂髙西风是处堪乗兴相对兰陵把浊醪
　　寄朱可大进士
　　曽共长杨谒圣君一鸣龙种独空羣彤墀未捧千年日紫殿先传五色云花气上林春浩渺酒香韦曲晚氤氲酬知莫问冯驩铗片片霜华落斗文
　　登临安镇海楼
　　郡阁防防雾雨开蓬瀛遥望气雄哉千樯昼挟潮声下万树晴飘海色来防石旧传秦帝辇还乡初见越王台髙歌且遂乗桴客莫问安期早晚回
　　苏君禹观察抵武林以手札诗扇附李参知见寄且劝驾北上意甚惓惓感事赋答二首
　　论文曽驻木兰舠按部长怀使者劳岂谓青衿还绛帐尚从黄绶问绨袍书传大禹千秋穴赋涌灵胥八月涛不是輶轩频顾盼桐君山色为谁髙
　　双鸿迢逓问柴荆片鹢犹思下婺城祗媿烟霄勤物色能从湖海擅时名遗音空谷闻三叹大乐明堂重九成莫向云泥论出处乾坤何地不堪盟
　　仲秋北上次武林谒大中丞滕师招饮赋谢
　　锦瑟沈沈夜未阑胡床明月坐来寒抽毫久媿门人籍伏劒重登国士坛一壑龙门怀豹隠千山燕阙话鹏抟青防咫尺临安路踯躅河桥去住难
　　中丞滕公遣人舟传送渡江赋谢一律
　　十年云水断风尘一为酬知谢隠沦击楫岂容髙卧士飞樯聊作浪逰人长康破冢应无恙逸少临池合有神无奈梦魂秋色里白苹红蓼唤垂纶【王右军有借船帖】
　　别苏观察君禹作
　　曲槛回廊玉署开髙云斜日共徘徊纵横大笔生徒惨淡长裾客子来狂拟持竿眠汉阙老堪携筞傍秦台飞查蹔乞银河去拾取支机万颗回
　　君禹病疟二月余余过访不能数语情殊恋恋途中追忆再成二律奉寄
　　一舸芦花正夕阳题诗秋色照河梁风惊宋玉三秋鬂露浥相如万古肠劒色飞扬闽海外琴心憔悴越溪傍途逢伯乐应相笑防度盐车扼太行
　　只字风云逐彩毫双缄雨雪问绨袍朱顔摠为怀人瘦緑髩能无课士劳歌彻四愁神已王篇成七发兴逾豪何当一唤枚乗至万叠吴山望海涛
　　周元孚过访见赠奉答时元孚方有南都司马之擢
　　翩翩词客气凌虚朗润周郎玉不如佐郡蚤持三尺劒安边频着万言书霞飘鸡舌黄金殿雾拥螭头白玉除四百楼台春雨后看花何处不停车
　　为周元孚悼亡
　　百琲明珠照画楼闺中林下并难俦新词尽压周公瑾絶唱先传宋子侯落月素琴千里梦西风团扇十年愁亦知王母遥相忆肻放双成到白头【古乐府宋子侯有董娇娆曲】十幅鸾笺丽彩云双飞龙劒惜离羣哀伤奉倩倾城语恸絶安仁祭墓文夜雨乍堪琴瑟断春风长忆佩环闻天台咫尺谁携手落尽桃花越水濆
　　送喻邦相移任云间
　　剖竹新分大郡符朱轩华毂照行途云驱五马朝辞越雾拥双龙夜入吴重遣遗民歌麦穗尽搜奇士出菰芦双旌遍阅闾阎后酾酒能过二陆无
　　夜登镇海楼月色莹然万里如昼因忆王长公元美时方以司马应召南都
　　登坛初卸黑貂裘玉宇无声夜色流十万貔貅环汉帜三千熊虎抱吴钩歌传桃叶清江上曲奏梅花大海头徙倚胡床豪兴发不知明月堕南楼
　　寄周元孚
　　含香犹是旧蓬莱跃马长干定防回搦管客留鳷鹊殿吹箫人去鳯凰台黄陵异日传仙梦赤壁今时擅将材见説秦淮春满座新词何限箧中裁【元孚方失偶而主驾部事故有凤台赤壁之句】
　　寄怀少宰赵公
　　衣冠何地不蓬莱大府晨趋百吏来拄笏云霞流十庙浮查河汉接三台牛头寺古寻僧去燕子矶寒送客回屈指盐梅飞诏下调羮人在凤凰台
　　大司空潘公寄示河渠诸刻卒业赋此奉赠
　　巨轴髙悬照紫霞平成功就世谁加渠通上国三千里堰防长淮十万家匝地甘棠偏捧露参天垂栁不霑沙傍观漫自工萋菲白髪臣心尽海涯
　　寄答刘君东孝亷时新刻乃族祖子髙职方集成
　　邂逅长安握别年清源一望路三千双龙豫野偏藏匣片鹢浔阳未放船草阁深天寂寞赤松亭古地葱芊当筵朗润真如玉为忆氷清梦寐悬



　　少室山房集巻五十
　　钦定四库全书
　　少室山房集巻五十一
　　明　胡应麟　撰
　　七言律诗八十三首
　　余君房招同刘子胡孟弢盛太父李季宣夜集言别
　　携取灵光下玉墀敝裘无赖出闗时那堪水部梅花燕却订王孙桂树期青琐佩环红日近翠微车马白云迟惟应入梦君房笔永夜同过越水湄
　　将出都丁元父过访数四且贻诗饯别意甚惓切赋此奉酬
　　片语都门醉浊醪黄金台上共持螯毫端并吐千秋色筑畔谁当一世豪紫陌天回中秘逺青山云净少防髙花期首探骊龙窟肻着东方赐后袍
　　南归留别胡孟弢区用孺李季宣王冏伯王永叔黄季主冯咸父金伯韶八子
　　陌上东风御栁黄胡姬相对一传觞空传八骏来燕市未许双蛾擅洛阳握手虹霓犹意气闗心岐路独文章提携竞着南征赋万叠春山万里航
　　赠莫廷韩
　　时名籍籍尚风尘索米长安嵗未贫囊草欲飞三殿色墨花长洒万家春茶烹阳羡过名士酒酿临卭醉玉人莫恠相逢谈太剧洛中词客旧为荀
　　送陈玉叔大参之蜀
　　握手华阳别思浓骊驹一曲蹔相从雄风七泽登台近积雪三峨问寺重上客题诗留锦里佳人携手醉临卭亦知蜀道行偏易惆怅河桥落暮钟
　　同诸子集吴山人叔嘉馆二首
　　一星随客住长安折柬能开大将坛自许含毫新赋就谁论击筑旧盟寒千门北极云中出万寺西山雪里看落落乾坤公等在春明吾岂恨弹冠
　　春光何地不徘徊緑酒银灯别墅开丝竹东南传胜事冠裳西北盛词才吟呼片月甘泉下坐引羣星太液来取深杯酬令节莫教行屐破苍苔
　　汤义少过访赋赠
　　看花吾汝又蓬莱彩笔翩翩气不回二酉再夸藏穴富五丁重起伐山才辉腾白璧过秦殿色借黄金上蓟台蚤晚河东题赋就春明门外共徘徊
　　懐吴大参
　　使车何处倚星躔回首钱唐握别年海国蒹葭停鼓吹江城秔稻满楼船千仓转运飞京邑十郡催科息市防极目后堂丝管在独慙经术老彭宣
　　闻张助甫擢宁夏中丞喜而有作四首
　　灿烂除书出帝京词坛飞将旧知名三河拥传过秦塞六郡吹笳入汉营露布夜驰平乐馆风旗朝猎受降城不须更问祈连道谷蠡昆邪到处迎
　　金甲光揺獬豸冠玉门西度旧长安黄河曲抱中丞府絶漠孤悬上将坛镝控流星摧冒顿旗搴大雪定呼韩千烽夜静天如水一曲梅花上贺兰【用桓伊事】
　　匣底霞飞玉辘轳坛前月出绣蝥弧中郎再问西凉俗【助父旧任甘州】博望先开大夏途令出材官齐马吟成词客竞呼卢亦知记室多袁伏能奏侬家出塞无
　　廿载登坛识蒯缑欣传持节到凉州风髙汉壁初行塞月满胡床独上楼骠骑三千呈角觝蛾眉二八奏箜篌青油岂少观碁兴目断闗山是陇头
　　集刘金吾子大第作
　　耀马春光上苑来华堂丝竹玳筵开含杯四海俱同调授简千秋各异才缥缈长虹悬帝阙荧煌太白动仙台共夸此夕金吾宴肻信花前玉漏催
　　同黄季主金伯韶两生过伯符宅时傅明府先在坐
　　残雪初回万井春一尊官舍暮留賔抽毫太液多名士击筑长安尽酒人惨淡骥心逢处老飞扬龙劒合来神盘中苜蓿犹堪饱莫放仙鳬去紫宸【是夕明府先行】
　　送盛山人泰父奉母南归
　　风色萧萧散酒徒一蓑随处占菰芦将亲南下非潘岳逐子东还是大姑残月夜投步逺断霞朝拥石城孤飞流百尺兰阴下倘觅真旧钓舻
　　天津访赵梦白邀同林登卿夜集并迟陶别驾不至
　　玳瑁筵开集彩毫侍臣相对此持螯双星碣石盟初聚十日平原气并豪画省白云三辅色牙樯明月九江涛论心是处堪长夜怅望王祥隔佩刀
　　梦白业留余为三日饮余迫归解维辱遣人追送百里并出槖装为赠赋谢此章
　　追懽能复少年场意气偏君重太行脱劒青天明海岱抽毫白日动河梁穷途欲惯虞卿屫絶塞翻疑陆贾装归去故园蓬髩在下机宁似出咸阳
　　暮登太白楼望岱宗题
　　阑干十二挂城头百尺飞甍暮霭収醉客千秋曽上坐词人万里一登楼天门月并长庚出日观云吞大海流屈指蟠桃归曼倩骑鲸八极问离愁
　　再过娄江访二王先生二首
　　百里娄江路未遐丹砂重问葛洪家飞花似识寻源棹古木如停上汉槎织女机头长日月秦人洞里遍云霞相逢莫话河东赋一出春明髩已华
　　拂曙吴门一棹开寻真何啻入蓬莱苍虬欲傍遥天下黄鹄仍看大海来玉树双茎悬帝坐琼花万里落仙台亦知樵斧千龄易敢道平原十日回
　　长公偶以小恙为余强起卧榻间隠几对谈阅二晨夕迫归告别意殊恋恋再赋此
　　落日长松半榻悬科头相对欲忘眠无劳香积千人供黙防维摩万古禅跨鹤共观沧海上驱鸡遥赴白云前由来肺病文园事赢得清虚是大还
　　舟泊檇李沈纯父邀同陈茂才登烟雨楼
　　泠然清兴逐菰蒲万顷玻璃浸画图水泛瀛州环叠岛山悬方丈插平湖传声箫管时闻越倒影楼台尽入吴昬黑更须临絶顶蚤知能赋属吾徒
　　寄赵梦白计部【秋夜梦与梦白论文久之因寄】
　　落月梁间梦寐悬风神犹忆对床年官仍大隠金门后帝问长庚玉座前白马看花孤阁雾黄龙飞粟万家烟他时倘蹑虞卿屫醉舞平原十日筵
　　佩玉初辞汉苑春鸣榔十月下天津由来辨马无先达谁道骑鲸不后身双阙云霞髙隠吏五湖天地独归人江东渭北论文夜愁絶邯郸梦未真
　　寄余君房
　　中朝词赋旧名家握手都亭兴未遐北极衣冠频视草西陵环佩日看花聴鸡长乐千门月立马新丰万树霞却望四明云雾里少微星色傍谁赊
　　过崇徳访朱可大留饮吕明府园亭二首
　　握手天涯话举杯河阳花色照徘徊当年撃筑豪燕市此夜鸣琴坐越台龙劒千秋牛斗合羊裘万里雪风回双鳬莫问王乔舄烂漫恩光汉阙来
　　寒云一迳入烟萝斗酒相逢意若何捧日乍看威凤举垂天谁问大鹏过千门树色深桃李十里花香散芰荷经国文章吾汝在肻縁华发叹蹉跎
　　送赵太史之留都
　　锦缆钱塘霁色开题诗先寄凤凰台投簪未许文园渴前席仍看汉殿回步月明沧海近石城云起大江来青藜岂独仙曹借咫尺寒光到上台
　　同喻邦相别驾话旧作
　　髙秋防挂大江东屈指清尊碣石同一去鸿书迷逺近重来龙劒合雌雄钱塘雪卷千家白石屋霞生万岫红何限胜逰天竺顶与君携屐待秋风
　　重来河朔问风流握手天涯各倦逰疋马乍堪题柱返双鳬曽是佩刀留平分水月眠官舍独占湖山坐郡楼箫鼓画船君但饮至今人羡白杭州
　　杨思悦茂才招同沈侍御金观察李山人集湖上得长字
　　荫竹穿萝一径长谁専别墅在钱塘尊携北海千秋色座纳西湖万顷凉上客风流元贾马中林词藻尽求羊栖迟十载谈意白发云天卧草堂
　　子念承父过访同集喻邦相署中
　　斗酒山城薄暮开兰阴携手一登台白云汉殿鳬双下紫气吴天鹤并来席上雄心时惨淡尊前狂态各徘徊桃花满路看明发遮莫青藜洞口回【承父将逰天台】
　　顾观察维舟瀫水招集
　　斧钺辉煌汉使才曽同作赋上燕台昆明万里浮槎到瀫水千山列座回潮起鱼龙窥鼔瑟月明乌鹊傍含杯琼筵不是征西兴肻许名流达曙陪
　　夏日郭方伯沈侍御李祠部金大参招集祐圣道馆四首【其二补六巻尾】
　　骏骨燕台事有无看花重入旧都谈诗客岂唐供奉作赋人俱汉大夫筑畔虹飞沧海近毫端霞起赤城孤何须逺缔平原约到处黄公是酒垆
　　玉殿琼楼坐太清追随仙侣到蓬瀛天垂越国星文聚地拥吴山雪色明啸傲琴尊仍北海招携环佩尽西京狂歌不信双龙合匣底芙蓉夜夜鸣
　　飘零华髪塞门回结社钱塘辟草莱江左才情饶陆谢梁园賔客擅邹枚含杯象纬中天出握麈虹霓大泽来好为湖山留胜事抽毫同上越王台
　　赠顾不疑山人
　　痴絶曽闻顾虎头诸孙文苑尚琳球书飞白鸽霞光动劒舞苍龙雪色流独访秦封过泰岱遥探禹碣上岣嵝亭寂寞归来事乍许侯芭一校讐
　　答卓澂父
　　相逢裘马自飞扬握手湖山兴欲狂侠比王孙居蜀郡人如宋玉在髙唐【澂父美风仪而一姓宋】千金再散名逾重百石才沾意已防不爽芙蓉凉夜约月明箫管到横塘
　　小饮杨思悦馆
　　裘马飘零汉殿回为君重上越王台廿年萝薜亭老一畆筼筜白社开共醉不妨中圣酒先登谁是大夫才扬云世业犹堪守莫羡平津到上台
　　题斋中五岳图【有序】
　　余髫丱即有五岳之懐顷嵗疾病纠缠尚平之兴郁焉莫遂因筑室曰卧逰而绘五岳壁间毎抚琴动操则众山泠泠响答岩谷几席之上白云蓊然而生不知此身匏系扵尘世也爰各缀七言一章俾同余所好者歌之
　　絶峤横空碍斗牛孤松百尺挂苍虬中峰万仞云霞合巨壑千盘雾雨流玉节恍疑青帝下金泥谁侍素王逰飞龙为订扶桑约独探红轮大海头
　　右岱
　　玉殿瑶台跨紫氛云璈霞色半空闻龙防尚忆重华驾鸟迹长留大禹文翠岫隂森巫峡雨苍崖明灭洞庭云谁同蹑屫寻仙去天柱南头唤鹤羣
　　右衡
　　杖底明霞照玉杯黄河清洛互萦回乾坤四望鸿荒尽日月中悬混沌开大雪恍留初祖卧飞云如扈上元来三花烂漫吾将去为忆当年絶顶栽
　　右崧
　　峭壁崚嶒雾雨愁明霞天畔削琼楼金仙示迹犹存掌玉女含颦未洗头大壑风生羣虎过飞崖云滑断猿愁何当尽掬黄河水濯足莲峰话壮逰
　　右华
　　绛宇琳宫跨絶颠大荒亭堠正苍然悬崕尽压秦城外峭峡平分汉壁前雷电九霄摧裂石虹霓百道挂飞泉狂来欲趂抟鹏翼倚杖徐看北斗悬
　　右恒
　　苏君禹观察过访奉赠四首
　　鲁国诸生望后尘争传环佩上星辰那知紫极攀龙客来访青山抱犊人日射蓬莱双阙晓霞蒸桃李万家春长裾不厌他年曳自棹孤航向七闽
　　大纛频年别武夷髙牙仍为白云迟乾坤骤向论交合日月旋从握手移一代文章明主问三朝踪迹世人疑狂来渐作防阳态髙唱铜鞮防接防
　　翛然一曲住岩阿十畆横塘半芰荷隙地祗容凡鸟占垂天曽是大鹏过伤心万事归草把臂千秋在緑萝东望扶桑豪兴发欲飞椽笔鬬银河
　　赋日初从汉殿回谈天重上越王台雌雄乍合双龙气牝牡那分八骏材曳杖虹霓东海出披襟云雾北辰来亦知倾盖元如故可道浮踪隔草莱
　　送司马萧公入都
　　奏凯千官夹道迎欣传司马入承明严兵立偃三千甲谒帝初回十二营丞相经纶悬玉垒老臣方略擅金城丹青细数凌烟上横槊谁兼大雅名
　　徐茂吴过访赋赠
　　十载形容梦寐看江天雪色对盘桓贫如厌次长为客渴比临卭自罢官日涌虹霓双劒聚天垂星斗一枰寒春风烂漫湖头约万树桃花觅翠峦
　　王司寇还自金陵寄讯四首
　　百辟衣冠饯道傍琅琊云色倚徜徉千秋职位符司寇一代文章擅子长乗兴已回娄水棹遂初聊记弇山堂鲈鱼正熟金阊外斜日秋风尽意尝【长公先任南司马继以司寇归故颔聮云云】
　　日夜丹青问草莱老臣衔命一徘徊三天泽降龙仍卧八极祥呈凤已回劒佩诸真朝绛阙笙镛羣帝集瑶台从知六翮扶揺上倘许初平叱驭陪
　　长干一苇破江烟步千花照别筵祖席衣冠髙座寺归装环佩大罗天白牛驯扰金田下鹤翺翔玉洞前极目五城楼十二不知何路向梯仙
　　咫尺行藏见大机娄阊晴色正熹微千身水月寻常现八翼云天自在飞核种西池桃已熟苗长东海蕨初肥太湖万顷家林外为报君王已拂衣
　　天恩勅赐为杨明府题
　　三筞当年动草莱鸣琴百里蹔徘徊园开五栁双鳬驻户植三槐驷马来惨淡髙风神武阙荧煌新命建章台承家宓子飞扬甚屈指龙光到上台
　　答陈司理汝立
　　谁人得似陈公子散帙髙斋坐晚衙白马风流初佐郡金门词赋旧承家云霞明灭看天姥岛屿萦回泛若耶若问胡郎婚嫁事赤松原上近移家
　　赠杨明府杨为中丞滕公内弟
　　十载通家问草龙门愁望大江悬栖迟廷尉辞賔日借甚仙郎作令年越渚苹香回防帻吴城花色照鸣弦由来百里非贤路屈指双鳬帝座前
　　喻邦相将还括苍寄此
　　咫尺飞鸿堕草堂盈盈秋色限河梁神交不道千峰隔病卧翻憎一水长玉树遏云天缥缈金茎承露月微茫西风未下观涛兴七发行传大海傍【时以病留郡城得善洞箫者月夜聴之遂渐有起色云】
　　朱在明过访作
　　廿载重逢各髩皤追驩宁问夜如何华阳社逐浮云散瀫水船将片月过竹迳谈棋双鹤下萝轩明烛乱蛩多那辞醉作他乡客百斛兰陵任啸歌
　　寄问喻邦相病时中秋前二日
　　咫尺牙旗越水头招寻犹滞木兰舟羊裘万里归风雪龙劒三旬隔斗牛沈约病余偏瘦损虞卿书就任穷愁生憎后夜双谿月独照胡床八咏楼
　　陈玉叔书来赋答
　　惊人曽覩孟公狂作吏咸推仲举良劒合飞龙延浦外书传回雁洞庭傍薇垣夜醉三千客荔圃晴深十八娘莫诧宦防専胜絶将因题赋入长杨
　　吴文仲与余订约净慈昭庆间届期往晤则文仲尚未至也余迫归不能待意甚怅怅走笔寄吴
　　春风晨驾木兰桡十里平湖正落潮万壑霞光灵隠近千峰晴色净慈遥参差玉佩萦朱陌错落金钿照画桥惆怅美人期未得一笻何处问岧嶤
　　舟中寄别祝文学鸣臯
　　蓟门秋色近何如忆汝仓皇赋索居千里寒风晨挂席万山残雪暮驱车形容渐老归时髩意气偏悬别后书为报武陵花满目青鞋吾欲伴樵渔
　　过晋陵哭陈生穉冲
　　握手京华意气投风尘驰骤两骅骝人间未识青藜杖云际先归白玉楼溟海烟涛横赤鲤乱山寒雾拥苍虬吞声欲挂留徐劒蔓草何因识故丘
　　寄姚安杨使君
　　匹马天南客梦孤一麾迢逓问苍梧鱼龙夜度昆明水虎豹朝行贵竺途草檄共看司马后题诗曽吊谪仙无燕山越峤空回首愁絶都门旧酒徒
　　舟过吴门奉懐王太仆元美祠部敬美两先生【时俱在燕中】
　　玉树双瞻汉苑才分曹清切侍蓬莱何年海岳钟元气防夜星辰接上台草梦春生鸿雁渚花香晴忆凤凰台遥怜作赋登髙处万里浮云大漠开
　　聫佩翩翩碣石宫陆家兄弟摠称雄云霄忽讶双龙合朔塞平看万马空东观图书霞色里西园车盖月明中尘踪十载虚相忆寂寞孤舟自转蓬
　　夜同俞蔡二子集杨茂才馆
　　一尊岐路暂追扳词客相逢鬂已斑海内诗名谁白雪人间愁色共青山浮云西北孤防逈明月东南万垒闲道是子云幽兴在不妨频夜扣闗
　　寄燕中友人六首【有序】
　　诸子皆燕市旧交自余南还音问疎逖离索之懐日形梦寐爰诗寄焉
　　谁向风尘问谪仙相逢贺监自飘然青春画省追逰地白首金门侍从年栁色乍分燕塞底梅花长忆岭云前佳期惨淡琼瑶隔愁对孤城落日悬【右岭南黎惟敬】
　　江左曽闻第一流携书京洛防同逰风尘杜甫三秋髩湖海元龙百尺楼染翰白云飘蓟野看山明月冷吴钩狂歌寂寞当年事何处逢人赋四愁【右吴门周公瑕】
　　慷慨京华忆旧踪交逰南楚得元龙新丰市里三春酒长乐宫前万户钟野客心情悬薜荔故人肝胆托芙蓉长安极目征鸿阻愁向衡阳第一峰【右麻城丘汝谦】
　　长啸秋风问解携黄金台上防扳跻霜飘鼓角中原静雾卷旌旗太白低伴直毎趋三殿晓看花时出五陵西相思共拂张华劒莫使寒光暗鸊鹈【右秣陵李惟寅】
　　天末寒风起暮秋碧云翘首倍添愁都门侠客空弹劒日下归人已倦防十里莺花桃叶渡半防烟雨木兰舟携家早赴青山约寥落羊何阻唱酬【右永嘉康裕卿】
　　把袂都亭木叶稀阳闗一曲转依依天边劒拂长虹断海上防侵暮雪飞兰杜欲纫湘女佩芰荷新制楚人衣相思何处偏惆怅独夜寒空望少微【右濠梁朱汝修】
　　送谢中丞入都
　　劒履辉煌入汉闗苍生遥指谢公还千营夜发鲸鲵静万防晴开虎豹闲紫电朱旗分野色赤霄华衮近天顔承明防度看花暇飞梦犹过海上山
　　不佞博士籍五载余逈逰京师不为当道所知今归业且谢去乃辱督学滕公物色风尘擢之异等而且脱略师生罔间形迹青衿之遇近代所无感徳酬知辄复赋谢二首
　　落魄风尘防嵗年凌云豪气自翩翩持竿欲挂珊瑚树挟瑟重登玳瑁筵吏部声华唐阙里长卿词藻茂陵前无论国士今难遇万古夷门白日悬
　　极目孤云大海平夕阳千里共含情闗前一雁凌秋起匣底双龙绕夜鸣中散形骸元傲世婕妤容色岂倾城酬恩亦是书生事愁絶江淹赋未成
　　寄李环卫惟寅【时乡人以惟寅燕中书至】
　　十载长安道路分传书重覩信陵君千行泪尽吴天雪一字神飞越海云夜帐梅花孤鹤逺秋斋梧叶片鸿闻狼烟净扫居胥外好乞班生石上文
　　黎惟敬得告还南海过余草堂话旧信宿别去
　　着绣看君海上逰白云携手问丹丘中郎旧业藏金马内史新书满玉楼山水十年桃竹杖闗河千里木兰舟题诗莫向罗浮顶片片梅花引客愁
　　春日韩使君过访【韩名邦宪亦曩燕中社人】
　　十二楼台拥帝京一时才子最闗情分符已奏淮阳绩授简仍追邺下盟袖拂骊珠江月逺光生龙劒海云平狂逰转忆当年态万井烟花宿凤城
　　同诸友分赋临安十景二首
　　万松岭
　　峭壁层崕万仞开离离松色隠崔嵬云排铁榦苍龙舞月满瑶枝白鹤来防夜秋涛翻客枕半林寒影挂仙台虚疑日观烟霞古寂寞秦封半草莱
　　玉莲亭
　　潋滟晴光一镜寛汉宫罗绮画中看风揺翠盖凌波出雾洗红妆映日寒太液池边香自绕若耶溪上采应残莫教肠断金陵客载酒重过白玉栏












　　少室山房集巻五十一
　　钦定四库全书
　　少室山房集巻五十二
　　明　胡应麟　撰
　　七言律诗八十三首
　　郭方伯以三诗见赠赋此奉答
　　新诗题赠遍琼瑶握手龙门路未遥姓字三朝传岳牧风流一壑伴渔樵芒鞋石室云随杖桂楫金沙月满桥极目钱塘秋渐爽一尊同赋大江潮
　　秋日张使君招饮湖上作
　　绿杨红蓼半斜曛锦缆牙旗荡瀫纹水面楼台千刹绕波心城郭万家分洞当灵隐偏藏雪峰到飞来尽入云无限畵船秋色里归途风雨湿罗裙
　　送屠长卿北上
　　十日炉头问酒频春明廻首各风尘朝携一鹤还青浦夜扣双龙入紫宸霞色蓟门供傲吏云花天姥卧闲人中朝手定明堂礼莫忘襄阳赋有神
　　中丞萧公自闗中来越喜而有作
　　玉诏辉煌下彩鸾朱旗遥卷出长安天南再拥中丞节渭北初辞大将坛别墅谈棋千障肃胡床吹笛万峰寒西来小队能多暇山色湖光次第防
　　顾观察维舟瀫水招同王承父燕集迨暮廼别
　　江天携手一尊同锦防牙旗夕照中十日平原今再见千秋河朔定谁雄浑疑白社开薇省共向青山觅桂丛寂寞黄金台上事西风吹堕北来鸿
　　送唐刺史之洛中
　　分符新命下明光坐拥单车赴洛阳六载风期悬梦寐一时声价动循良先春苑雪飘行盖薄暮嵩云到讼堂絶顶三花寻少室何人相对话胡郎
　　送吴文仲入都
　　片语溪头问鹖冠骊驹催发向长安金华洞壑神仙吏玉殿星辰侍从官东汉循良传赐履西曺词赋接登坛嘉隆数子盟仍在肻放阳春属和难
　　司马汪公伯玉拉余过海上访两王先生适司马张公肖父同日至留集弇园者三宿澹圃者再实一时之盛事因成七言四律纪之
　　名园楼阁丽丹霄握手千秋意气饶日月双悬娄水近星辰羣下越台遥探书题柱俱司马飞舄吹笙并子乔独有侯芭长寂寞亭相对发萧萧【张公蜀人汪公适由越至王乔一缑岭周人一叶县汉人】
　　秋光何处一尊同十畆平泉眺望中鹤驾并留孤岛上龙泉重合大江东星悬析木三垣紫日拥扶桑万界红矫首乾坤才欲尽那知人在阖闾宫
　　飞僊环佩入蓬莱木落霜清万象开宇宙文章传四子东南名胜属三才【曺子念汪仲淹仲嘉同集】丹成鸾鹤中天下乐奏鱼龙大海来七十二峰云雾里凭将竒句勒崔嵬屈指词塲大业新輶轩离合并伤神重逢洛下含杯客半是华阳授简人一代风期留管鲍百年金石聚雷陈相防忍赋河梁曲荏苒垂虹挂月轮
　　赠王瞻美
　　玉树王家并寡俦翩翩羣从见风流乌衣不爱诸郎坐白帢偏从二美游娄水秫香晴荷锸石湖花暖夜维舟恠来双燕频相认玳瑁堂深贮莫愁
　　王宗伯督学招同张汪二司马王长公次公洪山人汪太学同集园亭赋
　　十载亭梦寐过登龙此日并羊何闗前紫气飘槐棘海内苍生问蓼莪一代文章诸老尽三朝礼乐二难多亦知元礼门风在摠为名流到绿萝
　　重九舟中怀汪司马
　　何人同赋仲宣楼烂漫黄花引客愁一片秋光随越舫万家寒色到吴钩波涛震泽神龙过日月天都彩鳯游依旧六桥荷芰满不堪明夜大堤头
　　送徐观察之岭北
　　绣斧朝持出汉宫提兵遥赴粤台东三江雨色双帆静五岭霜华一劒雄虎帐分霄延上客貂裘移日元戎胡床不浅登楼兴万里遥瞻碣石鸿
　　陈观察过草堂余适游金华山中不值
　　西风遥驻越江船竹迳深惭问草星斗乍防题鳯日云霞长防牧羊天秋明斧钺羣山外梦隔旌旗一水前莫诧雁南风景絶平津开阁候登仙
　　送徐方伯之江右
　　飞动襜帷出帝京汉庭才子旧知名惊风蠡泽扬帆下落日匡庐揽辔行鐡柱蛟涎秋尽洗石函龙气夜双明为知到日滕王宴四座争携彩笔迎
　　闽中谢文度以诗及新集见贻赋答
　　一函飞雪下江鱼惭愧同声骤起予松菊满栽彭泽径蓬蒿深葺杜陵居乾坤万事悬车外日月双峰伏枕余不逺龙门堪汝过幔亭云色定何如
　　题徐大防瞻云堂
　　负郭新防一迳成金华山半入檐楹乔松不断瞻云色寸草长悬爱日情槛外翔乌余涕泪楼前驯鹊动悲鸣莫言遗恨终天抱屈指征书下帝城
　　顾观察益卿过访
　　衡宇飞花暮不扄传呼车马到林坰何来海岳称同调是处乾坤问独醒一水近拖扬子白千山遥坠夜郎青莫言寂寞扬雄卧旌节分明驻草亭
　　题凌使君别业【别业吴山之上用使君韵作】
　　五畆青山自结庐栏干十二坐幽虚烟萝地近扬雄宅水竹天成杜甫居海色千家潮落后湖光万顷月明初飞花绕径谁相过一巻黄庭石上书
　　送徐大防入都
　　飞旌长夏问京华紫气苍茫越水涯南国芝兰初映日西秦桃李并成霞三朝吏绩推前辈一代儒宗见大家翘首秋风天阙近夜防牛斗落仙槎【先是公山房产芝草数十本】岭右张使君辟园城中台榭池沼皆桂林胜絶处予闻窃向徃焉赋得六题
　　露暧长空片月流防干十二倚丹丘千山霁色飘银殿万顷寒光抱玉楼曳杖迥疑天柱过吹笙长忆广陵游当年莫奏开元曲灿烂星河落翠裘
　　右清虚阁
　　曲曲雕防面面霞何如蓬岛问仙家客来精舍谈双树人倚名园坐百花翠合暮云流藻井红分朝日上檐牙啼莺满径壶觞在长伴羊裘阅歳华
　　右丛芳舘
　　叠岭高盘挂夕霏云光雾色乱侵衣双鸾夹汉青疑坠万鹫摩空翠欲飞北望星辰悬帝座西来水石防禅扉他时倘共商山客日荷长镵赋采薇
　　右鳯台岭
　　喷玉千寻望转竒平开十畆漾涟漪闲花弄色全依砌古木丛隂半入池云合四山龙起夜露浓三径鹤来时吹笙自是神仙客蹔逐双鳬到鳯墀
　　右来鹤池
　　渌水微茫涨碧空佳期谁向大堤同氷轮两防飞明月玉柱三天驾彩虹殿阁半浮朱舫外笙箫时出画防东宜人最是新秋色十里芙渠一夜风
　　右霁虹桥
　　突兀羣峰倚碧台如登方丈入蓬莱天垂象纬三辰列日射云霞五岳回几夜汉槎孤泛到何年秦防并驱来从知帝梦思良弼莫讶商岩产异才【用传说列星事】
　　右三台石
　　送顾观察之蓟中二首
　　白羽初停越水湄彤庭北顾玺书驰清霜八郡飞长防积雪三边照大旗异代勲名麟阁并生平骨相虎头竒新蒭满瓮蒲萄熟谁共襄阳醉接防
　　铜柱威名播粤都楼船勲业遍江湖行边首定周王策出塞新分汉使符倚劒苍龙鸣涿鹿扬鞭白马照飞狐从知幕下多词客彩笔班生定有无
　　寄欧桢伯水部【时乡人以桢伯秣陵书至】
　　明时大隐谪仙来紫气千门建业开几夜独吟鳷鹊观何人同上鳯凰台杨花拂雪垆头卧桃叶乘潮渡口来莫问罗浮峰四百一官原合近蓬莱
　　方伯滕公起任岭南喜而有作
　　十载苍生望未平双旌遥赴越王城朱明洞啓霞光待大庾山将雪色迎四岳輶轩聊海甸三台劒履渐承明新题满勒飞云上铜柱谁夸汉将名
　　寄易使君
　　独把芙蓉越水湄青衿长忆问竒时虚疑剡曲帆来近转愧延平劒合迟指顾风云随八翼踟蹰歳月上双睂青山万叠黄堂外柱笏谁同望武夷
　　闻王长公元美再起南都司寇走笔奉寄【时有传长公已出者】
　　争传霞佩出蓬莱紫气闗前鬰未开金液好探龙虎地玉笙聊试鳯凰台先秋列叟乘风去后夜王郎挂雪回林屋洞门元咫尺不妨瓢笠蹔徘徊
　　忆燕中元夜与朱十六童三安二纵游长安陌上今倐十载矣山舘寂寥再逢兹夕感旧赋此
　　鳯辇鳌山出上京长安宫阙暮云平千枝火树宜春苑万炬金莲不夜城艶舞娇歌游客醉靓妆华餙丽人行江楼此夕频搔首饱防梅花上月明
　　欧桢伯南归过访赋赠
　　四十年操秇苑盟秋风遥起挂冠情罗浮絶顶披云上庾岭归途踏雪行海岱名流谁并数嘉隆词客半同声朱明洞口携尊日首探梅花寄越城
　　赠郭隐君为思清孝廉作
　　大隐华阳不避喧谢家庭砌尽芝兰西池鸾鹤扶双寿东壁麒麟抱二难紫绶定加莱子服青藜长伴竹皮冠八千歳月灵椿在一诵逍遥兴未防
　　送朱孺子还豫章兼寄宗良孔旸嵬父佳父四王孙
　　兰陵新緑乍吹醅指防银缾为客开双劒夜持南斗出一帆朝溯大江回鹓雏五色凌霄翅龙种千金歴块才羣从兎园应汝彩毫齐拂豫章台
　　江右来相如过访同唐惟良夜集分冬字韵
　　严陵长日孤笻底事芒鞋雪后逢结夏西湖眠菡萏髙秋南浦落芙蓉人如司马名堪借客比梁鸿姓易重把臂旧游肝胆在接防那不醉双龙
　　敬美使君再起督闽中学闻将于歳杪蹔出寄讯
　　重飞天诏出彤墀特许防山出武夷双舄恍疑云际现片帆刚待雪中移七台高步穿林逺九曲长吟破浪迟珍重紫阳遗墨在好将椽笔鬪淋漓
　　张使君招饮舟中作
　　五马喧传瀫水傍含杯犹记旧高阳自呼南郭幽人至相对西台御史狂地挟双流萦画舸天垂千障落胡床接防颠倒休辞醉同是当年白面郎
　　题少宗矦册
　　玉检金泥出太常桐圭花蕚逺相望西园车盖邀明月南浦楼船泛夕阳兎苑登台无俗客龙沙开阁有贤王张筵可解呼王勃为聼鸣銮入豫章
　　孔旸得王中丞所贻西僧自焚灰像因立精舍奉之乞余作诗先是惟敬永叔诸君咸有题咏遂继七言一律
　　精庐何自布金银白足西飞事已陈鹿苑乍施焚后像龙池重现刼前身空门色相元无住净土庄严合有神欲起丹霞防舍利摩尼长照大江濵
　　送喻邦相吴文仲试士省下
　　画舸齐飞瀫水头潮声八月下杭州悬心两地桃花色纵目三天桂树秋日上朱衣晴锁院虹飘彩笔暮登楼无劳石匣占双劒并识龙光在斗牛
　　将过娄江奉访王长公先柬二首
　　西风船下越江湄恍入三天问路岐云满大罗朝宴日雪飞中岳夜来时千秋一鉢劳先赠万里孤笻愧后期笑杀卢敖游汗漫丹台咫尺是蓬池【公与余相闻问十载余数订期奉访以病不果今秋北上实以践此盟云】
　　片刺飞扬国士情登龙迢逓阖闾城一身海岱依元礼双眼云霄属正平下里乍堪酬郢曲中原能许问齐盟莫言把臂词塲晩蹑蹻天门象纬迎
　　初至昙阳观访长公作二首
　　龙篆荧煌列太清鳯箫时落步虚声千灵劒佩朝拘翼七圣辎軿候广成王母宴时香雾合上元归处片霞明骑羊莫问闗前客石室初平是姓名
　　绛宇琼楼压巨鳌扶桑晴翠落飞涛攀云顿觉蓬壶近望日犹惊泰岱高面貌诸天曽省识风神八极共游遨含毫小毕千年事长侍方平醉玉桃
　　次公于昙阳观傍新搆澹圃落成适余过访留宿其中敬赋
　　青牛西去定谁从赋就归来学老农醉白堂成初养鹤草亭啓一登龙机云洛下堪同住梁孟臯桥欲借佣深夜曲防池上月万峰林屋浸芙蓉
　　又题澹圃一首
　　筑宫犹自傍昙阳空观惟应侍法王扬子门庭长寂寞文殊台殿尽清凉鸣钟震旦纷华过就枕邯郸障业忘不见西方真乐地玉莲琪树遍金堂
　　小饮昙阳观中呈两王先生作
　　十年书札满林臯先后青云识彩毫海内文章司马擅洛中才望士龙豪一珠投处开尘榻双璧聨时坐缊袍余兴正狂那得尽雪花从涨剡溪涛
　　次公携酒招游弇园山池登缥缈楼二首
　　缥缈飞楼逼汉开河山四望转崔嵬石驱瀛海千峰立池划昆明万岛回曳杖星辰干帝座吹笙云雾绕仙台莫言缑岭堪忘世指防遥天鹤驭来
　　层台飞观曲相连彷佛丹梯象外悬半壁霞生林屋底八窓云起洞庭前鼋鼍防坼藏山夜乌鹊桥成叠石年醉望玉楼天尺五帝阍谁召笔如椽
　　再别元美长公
　　乍喜平原十日留征尘俄动鹔鹴裘南宗敢谓传衣去北塞翻同蹑蹻游娄水三天云雾拥华阳万里雪风愁春花定约渔舟入相伴秦源到白头
　　寄王次公敬美时方辞督学越中之命
　　飞诏东来髩未皤白云深护洞庭蓑乍堪霞佩游高阙肻戴星冠出大罗紫气昔縁闗尹住苍生今奈谢公何惟应二仲心偏契早订风期在薜萝
　　过檇李怀沈纯父
　　从军何处觅封侯落尽梅花倚蒯缑五岭雪深杨仆戍三苗云合尉佗楼登坛大业穷犹擅伏阙雄心晩定酬一事为君差快意緑衣无恙住儋州
　　登甘露台望金焦作
　　叠岭嵯峨到碧天携壶秋色暮云前楼高北固三千丈殿鎻南朝八百年雁鹜惊飞吴苑笛鱼龙乱语蜀江船乗风恍忆银河去拾取金焦石二拳
　　鳯凰台怀李白题
　　百尺危梯上紫烟层台十二鳯游年天浮楚蜀千樯下地夹淮滁万井悬睥睨白云高阙底防干红日大江前谩夸黄鹤楼中句今古长庚合并传
　　访李惟寅话旧作
　　一赋河梁事事慵秣陵阙下见扶笻观心竞作逢时态把臂频防别后客万防天都环虎豹孤航水国钓鱼龙亦知不是封侯骨蹔学河汾谒九重
　　同张幼于潘象安集李临淮即席作二首
　　斗酒平原话各天深杯犹似梦中传青油独坐元戎幕皁帽羣趋上客筵五夜歌声桃叶底十年容髩菊花前抽毫忍和飞龙曲月瞑长干是去船
　　六载华阳赋别离临淮此日见旌旗悲凉白发谈兵夜宛转红顔任侠时万户侯真夸燕颔九天人欲问蛾睂桃花烂醉春明畔一骑旋飞到习池【惟寅已见二毛余亦安仁之歳】
　　独游燕子矶作
　　曲槛危栏雾色开慿陵飞阁驾蓬莱江山上下千门入吴楚东南万舳来吹浪鼋鼍衔日起擘云龙蜃挂天回凭高莫问前朝事巷口乌衣半绿苔
　　奉赠大司马潘公
　　瓠子功成帝眷驰老臣衔命出彤墀千门月静留都钥万灶霜清白下旗賔客南楼频拥啸生徒东阁尽裁诗极知吐握姬公念踯躅河梁问路岐【时公屡致意惟寅欲余一见余北上期廹甚遂不及奉谒】
　　题留余堂为潘大司马
　　朝日堂开霅水濵昆山入坐照嶙峋骑曺官显非先世驷马賔多属后人绿野云萝长护色平泉花木尽含春谩将七叶夸门第百代勲庸属老臣
　　寿陈茂才
　　一经垂老意何如闻道元龙气未除盐鐡几裁文学论金银遥问武夷居七台紫雾飘藜杖九曲青霞草庐莫谓汉庭方贵少蒲轮旦夕有征车
　　真州逢李季宣
　　短棹东来不厌游吹箫弹铗下扬州风尘作客谁青眼海岱论交尚黒头蓟野长虹千驿路秦淮明月万家楼相逢合在华阳邸大有荆高佐酒筹
　　泊广陵怀顾益卿
　　秋风骑鹤向天涯路入扬州兴转遐有客登楼怀玉树何人开观出琼花坛前横槊三千帜桥上吹箫十万家笑杀紫薇今夜醉布帆无赖宿蒹葭
　　闻沈纯父将还有寄
　　南过铜柱絶风尘北望金门恋隐沦荳蔲花前千里客桄榔树底十年人骖鸾雪拥名山色驱鳄云开大海春闻道天鸡来旦暮可令宣室迟孤臣
　　寳应碧霞宫宏丽甲天下其后玉皇阁高寒特立环以大河东望淮海莽苍无际余维舟其下登临竟日恍然驭风遗世之想为赋二首
　　积翠中天势欲翔分明台殿到扶桑云霞上下飞丹壁日月东西抱画梁座里黄河千舶聚毫端沧海一杯长祗今谁识宣城句搔首骑龙入大荒
　　斗畔危梯百尺悬岧峣飞观矗层烟长淮蜃起朱阑外大泽龙吟碧槛前抱瑟湘灵时自舞吹箫秦女欲谁怜却思香案曽为吏白昼蓬莱絶顶眠
　　明上人居少林三十余年以游方淮上説法于通禅寺余从大众谛听异焉造室谈遂至丙夜诘旦留诗为别且订后期
　　泠然飞锡下西方乆住名山侍法王持呪毒龙归藻椀谈经驯象过绳牀诸天日月千花供大地山河一苇航我亦宿生称大士相随七佛赴禅堂【传大士金华人】
　　崔嵬台殿入清凉月色天香对坐忘洗鉢师能容姓字留衣吾欲废文章才叅雪窦人天近共指云门客路长计日灵山携杖去白牛车畔问慈航
　　沛上怀古寄喻邦相
　　酹酒遥当百战尘彭城山色大河濵攀龙北极非无客逐鹿中原定几人雪浪吕梁飞一舸日华芒砀驻双轮登台苦忆神仙吏击筑歌风望紫宸
　　次夏镇谒朱公新祠
　　嵲宫墙跨海隅嵬峨庙貌鎻清虚天开雄镇犹名夏地拥长堤并接徐疏凿岁深频想像平城功就几踟蹰丹青旦暮思良弼倘为蒲轮到玉除
　　寄黎惟敬
　　辞官不听上阳钟结社遥当四百峰仙子衣裳余白鹤词人环佩隔苍龙罗浮树袅云千色大庾花残雪万重纵是寒梅难折寄可无书札慰遐踪【惟敬晚年自称白鹤山人】
　　怀滕方伯先生
　　矫首亭忆问竒海天愁絶雁来时清宵跨鹤还方丈白昼鞭龙上武夷舟楫尚廻明主梦衣裳遥赴大罗期星河未吐吴钩色十载寒光佩陆离
　　初抵都下冯咸父以诗草见贻赋此奉赠
　　纷纷才子竞谈天入洛何人最少年赋就三都吾欲老吟成七步世争传呼卢雪照咸阳市握尘虹飞碣石筵寂寞焦桐弦絶久为君重拭汉宫前
　　同社诸子招游显应观阁得台字
　　夹篠千林蔽緑苔飞楼百尺上崔嵬山将华岳莲花并岭学淮南桂树开隔坐三天悬帝阙凭阑七曜动仙台君平此夜成都卜应怪乗槎客未回
　　题陈玉叔雪坡草堂二首
　　平坡飞翠立羣峦大隐新开十二防秀色逈当银阙堕清辉疑傍玉楼防歌成郢国千花聚赋就梁园万竹寒何似一舟乗兴去闭门三日卧长安
　　城隅一曲抱沧浪有客新裁薜荔裳槛外渔舟回七泽座中龙笛到三湘松花暮合陶潜里草色春添杜甫堂莫向峰头歌白雪夜惊神女出高唐
　　答屠长卿
　　风尘携手各茫然恍惚西湖载画船六载蒹葭余旧梦万家桃李奏氷弦云驱赤骥燕台下电绕苍龙魏阙前莫羡初平能辟谷餐霞曽谒大罗仙
　　再赠长卿明府
　　缤纷词客尽西京赤帜谁持大将营司马赋才元絶代文房诗律旧长城霞光若木飞三岛雪色扶桑射四明漫向石函占紫气双龙齐傍蓟台鸣
　　幔亭云气圗寿陈征君作
　　当年词笔擅灵光白首青袍厌旧行曳杖少游行下泽吹篪仲举在长杨庭前玉树森兰桂阙下琼花忆棣棠咲指幔亭归路近鐡船高系白云乡






　　少室山房集巻五十二
　　钦定四库全书
　　少室山房集巻五十三
　　明　胡应麟　撰
　　七言律诗七十三首
　　夜同祝鸣臯话旧
　　亭遥夜一尊开握手青衫气未回击筑幽燕人渐老防花韦杜客重来千秋彩笔双惊座万里黄金独上台咲杀公车成偃蹇仍将词赋入蓬莱
　　答何仁仲见寄【曩与晤于都下】
　　白眼双携向浊醪平原十日兴偏豪千金客邸新龙劒五色王家旧鳯毛赤壁箫横云梦月黄陵帆落洞庭涛持螯一醉堪名士何用床头着楚骚
　　赠张观察助甫四首【有序】
　　不佞与张公助甫相慕有年矣长安邸中邂逅识面宛如生平旋出素业扬扢指归语语契合肝胆形骸几欲为一昔人亟称忘年交盖未足多也爰赋四诗用志鄙懐
　　梦寐中原问执鞭櫜鞬此夕快周旋星窥碣石谈天座月拥梁台赋雪筵造父驭来俱骏骨风胡携处总龙泉无夸片诺乾坤易屈指词塲二十年
　　羸马西寻易水来和歌无客自徘徊翻疑地逺荆高侠岂谓天留屈宋才八郡河山开气象七陵风雨动崔嵬从他令尹闗门纵饮黄金百尺台【时将有寜夏之命】
　　临风何处不支頥邂逅平原即故知紫气坐间中岳近白云停处太行迟先登独着三朝望后起犹攀七子时醉解吴钩君莫咲十年虹色伴要离【助父汝南人以山西观察入觐】一尊岐路去仍留唱彻骊驹下酒楼西日万山悬晋冀北风千里度燕幽词臣欲傍褰帷老壮士难禁击筑愁最忆故人闗右句牙旗金印坐边头【敬美曩送助父有金印牙旗君好住之句】
　　别殷无美
　　桃花红照白纶巾去住阳闗各惨神杜宇竞催题赋客伯劳如送和歌人何惭骏骨还青海独探骊珠上紫宸四十成名君岂暮九重开阁在平津
　　王季孺过访寓中值余偶出诘旦徃报季孺已得第迁居矣
　　十里名山一抱琴那知车马到同心徘徊凡鸟题空谷怅望迁莺隔上林太乙炉香三殿逈平康弦管万家深木天咫尺羣公聚独有庄生尚越吟
　　汤义仍过余适余命工栉发欲起义仍亟止余对谈竟栉因相顾大笑曰竹林风致何必晋人俄余鼓枻南归兴防相思輙有此寄
　　散发逢君易水头红尘紫陌并追游狂呼楚客青丝骑醉拥吴姬白玉楼三馆地堪容执防五湖天欲问归舟江声月色能相望九月鸿书到敝裘
　　别章陈二进士
　　龙楼春色蹔徜徉满袖桃花越客装望里黄金高碣石行边白璧照咸阳云沙西北双芒屫象纬东南一草堂君自乘车吾戴笠暮天长揖下河梁
　　别刘仲清
　　卢龙寒色暮萧萧指防黄金半寂寥廿载声华传岳牧宿生缘业在渔樵尘埃击筑千山动宇宙藏书一壑遥无限渭城杯酒思行人车马出河桥
　　别朱汝修祝鸣臯
　　一蓑重问旧渔矶回首桐君赋式防客路千山明月老覩闱万里白云飞幽燕姓氏穷先辈吴越行藏旧少微莫怪荆高携送逺春明门外和人稀
　　赠济上张公子
　　飞霜匣底辘轳寒玳瑁堂开白玉盘豪士扶风新阀阅儒风曲阜旧衣冠当门鳯尾俱成竹后院蛾睂欲夣兰肻许四明狂客醉一尊河斗任阑干
　　赠姜计部仲文
　　蚤向龙楼夺锦袍含香蹔辍下仙曺牙樯十道催燕饷画防千山醉楚醪芒砀龙蛇闲大泽吕梁鱼鳖静飞涛莫夸戏马前朝句今日登台属俊髦
　　怀大中丞滕公二首
　　雨露经时竭海壖东南民力两茫然潢池骤喜惊波息沃野重防化日悬气象三垣元拱极勲名八柱已擎天丹宸蚤夜思良弼肻放归畊下泽田【时公方上疏乞休不允浙中频歳饥馑复当多故兵民帖然公之力也】
　　十年尘土快遭逢碌碌慙为国士容业在只应扪薜荔恩深何处効芙蓉寒风海甸驱千鳄晓日天门扈六龙独有梦防长恋恋夜随征雁过吴峰
　　与朱在明订期江上十年矣是秋北上余复病不能赴约走笔寄此并询诸郎
　　彩笔翩翩照画桡青春曾赋广陵潮谁言鲁国风流尽自许夷门侠气饶白发怀人犹四海红顔结客已三朝成行玉树堦庭下可记当年抱阿瑶【在明初得子日余与黎惟敬诸君咸集坐中惟敬以阿瑶名之】
　　复作此戏柬在明二首
　　马防沙长一棹游朱家十六最风流屏前小小初匀额画里真真欲防头客到玉台花似绮人歌金缕月如钩参差已尽浮生乐独欠银河问女牛
　　象枕牙牀白雪骄画楼朱阁暮云飘能将鸑鷟排高髻肻惜骅骝换细腰桃叶盛夸三妇艶莲花差比六郎娇【在明行第十六貌不甚扬而风度致佳】何因骤发观涛兴来听扬州月下箫
　　夜泊京口怀李惟寅
　　金钗十二逈成行彩笔三千照画堂座里新霜流汉阙尊前明月满胡床箫横赤玉元戎醉拍按红牙上客狂一片秋光浑似画烂烧银烛理霓裳【时大江明月如昼因忆燕中旧游寄此】
　　梦游白下遇朱十六鸿胪
　　一枕黄梁白日悬西风遥上木兰船江光翠落千门底山色青浮十庙前酒压吴姬春似海香消卢女夜如年何因唤取朱家侠尽出红妆玳瑁筵
　　病中张别驾以薪粟见饷赋谢
　　昨日江风大放颠六花成阵月明前三浆错拟天人供一饭真逢地主贤郢里寒光飞白苎河阳春色防朱弦殷勤为讯文园客可是登台作赋年
　　赠余明复水部【时枉过舟中】
　　青雀黄龙驻彩旄牙樯锦缆照宫袍当今学士谁山斗自昔文人擅水曺象纬中天流説劒云霞絶壁堕挥毫他年胜迹留孤艇肻让登仙郭李豪
　　大司空潘公驰驿夏村时不佞卧病舟中公特使相存且为觅舟南返感谢二律
　　崛起东南见伟人行藏咫尺动星辰丹心自许乾坤业白首谁称社稷臣拥传百川劳灌注持筹万国待经纶遥知夏后功成日灿烂圭出紫宸
　　蕐夏勲名二十秋大臣风节逈难俦扶天厯捧三朝日凿地频安四海流九塞飞刍停帝阙八方轮粟涌神州他时名姓麒麟上肻让平阳第一筹
　　夏邨病剧不能北上而返有怀大中丞滕师
　　国士知从最少年飞扬腾踏拟无前何难虎观名三百总为龙门路八千太白东南孤配月长虹西北逺连天无慙老作扬亭客白发犹堪侍草
　　再叠前韵怀滕先生
　　十二楼中二十年一身浑拟当三千虚疑骏骨图中问不信蛾睂画里传酒肆欲寻西蜀底盐车长阨太行前从教老被婵娟误肻抱琵琶向别船
　　司空潘公濬渠迄工纪事
　　突兀高牙驻海湄峨防大舰接淮沂千山凿就鱼龙囿百水输成雁鹜池【渠中水自济上来泉源凡七十二道】赤日燃灯穷魍魉碧天横锁镇支祈何辞尽白潘公鬂一代君臣际遇时
　　柬余明复乞舟
　　台上黄金半草莱追风蹑电且徘徊穷当岐路千愁集老向风尘百病摧上国寒梅从报雪故园新箨已闻雷殷勤为问余工部几日青帆泗上来
　　寄王敬美太常时新赴白下任
　　一官谁道太常闲六代名山任意攀句曲洞前扪峭蒨石头城下防潺湲青天跨鳯高台去白日飞驺大桁还若问季真狂态尽风流何客伴酡顔
　　陈玉叔方伯以书扇见贻寄荅并与索鲜荔子
　　飞椷频到瀫江濵意气宁知岳牧臣帝谓旬宣劳大吏天将形胜属才人棠隂护处连三蜀荔子尝来遍七闽道是枫亭神韵絶可能笼寄隔州民
　　题张大宗伯闲云馆
　　十二防干照碧梧郁葱台舘傍洪都闲将太乙青藜杖蹔憇东方白玉壶大泽未应龙卧稳高岗寜许鳯鸣孤蓬莱五色天光近屈指黄麻到画图
　　张大来过访适余至自新安大来以诗见贻赋答兼柬明府叶公
　　萧然行李发清笳握手江城思独遐一去白榆干象纬千秋草赠云霞津头乍合司空劒海上仍飞博望槎满目河阳桃李色不堪离恨对瑶华
　　赠俞山人
　　杖屦千峰度夕岚青鞋踪迹遍江南风轮独悟恒沙刦水运重飞碣石谈望里牛眠占自合封来马鬛气长含骑羊独有金华客不向公明问石函
　　题白云遐思巻
　　郁郁名山瑞气藏青囊闻说受曾杨三秋落日悬高陇一片飞云堕太行松栢望中愁并逺蓼莪吟处梦偏长终天我亦同遗恨飒沓寒风到北堂
　　再寄汪司马先生时司马避暑焦山未返
　　蒹葭晴望逈苍苍白露漙空尽作霜倦客已辞天北极佳人犹在水中央江霞万叠晨飱丽海月千防夜坐长咫尺羣真蓬岛近大将椽笔洒扶桑
　　赠武林章太学
　　百里钱塘路未分幽栖谁狎鹭鸥羣扶风豪士能题赋蜀郡王孙旧好文白苎飞觞时堕月青萍悬榻夜生云凉秋莫负楼船约烂漫芙蓉越水濆
　　寄吴宪使先生
　　太微重照越江南何似薇花对夜谈雪色双龙频掩映风棱千骑并骖驔平湖西去浮青黛大海东廻望郁蓝十里芙蕖公事尽可辞椽笔寄云岚
　　闻汪伯玉至自京口暂寓武林僧舍走笔代柬并以奉期
　　钱塘此日停丝笮鐡瓮经秋卧锦袍虎豹有时惊仗钺鱼龙无处避挥毫湖头寺拥三天竺海上楼观八月涛百里兰陵归路近西风那不醉葡萄
　　滕中丞行泛海上奉寄
　　秋色辕门照大旗千山甲度熊罴频年河内讴歌借此日淮隂号令驰大海潮生强弩合平湖波簇画船移何人为草征西檄得似袁宏幕下时
　　黄公补过访话旧寄讯喻邦相胡孟弢
　　双树萧萧对不眠狂歌痛饮竹林前何来把臂蕐阳夕宛似论心碣石年北极寒星随舄履西山踈雨待楼船江州旧识如相问寂寞扬亭抱太【公补弟公绍时在南昌】
　　奉寄中丞滕师
　　倚天雄劒切云冠山岳犹惊柱后弹虎豹留都环仗钺鲸鲵淮海避登坛牙旗挂月千艘静玉笛飞霜万燧寒最是青油碁兴剧不将藜杖到长干
　　题叶明府两台交奬巻
　　动地懽声彻紫宸偏从盘错覩经纶芝兰万室围仙吏桃李千山照玉人舄下青云鳬欲化帘前白日雉偏驯极知姓字悬当宁百里那能借鳯麟
　　送大中丞吴公之洛中二首【吴公初擢南都】
　　雨花台畔乍停车重覩青鸾下玉除大府賔僚迎独坐中原豪杰避前驱云飞雒邑朝廵外雪满梁园夜燕余屈指内廷征异绩门人谁荐治安书【余吴公所举士也】
　　几年方岳借雄才奕叶龙章汉殿来帝宠骤移中执法军容初建大行台戈鋋掩映崤陵日鼓吹喧传洛水雷小队云中寻二室何人词笔竞邹枚
　　送少宰赵公入都
　　五夜丹青出九重千秋廊庙庆遭逢儿童夙昔传司马元老当今属卧龙舘近文天咫尺宫深平乐暮从容三台望处偏清切不尽东南瑞气浓
　　喻封翁八旬寄贺
　　八公曽否下淮阳五老真防出豫章梦逐非熊游绛阙身将雏鳯住黄堂氷桃坐上初留核玉树庭中俨作行翘首仙都云气合夜来笙鹤正徜徉
　　中丞滕公移镇越中寄讯
　　鐡骑牙旌控上游飞书驰檄羡风流谁言夹谷偏文事共识南阳借武侯大吏百城环綉斧材官十郡扈清油千山月色胡床夜独奏梅花坐海楼
　　苏观察君禹校士吴兴回省余入访留饮署中作
　　一榻萧萧万籁澄防干十二暮同凭当时虎观谁先达此日龙门诧独登着就新书逾越絶携来名酒自吴兴极知顾盼王阳在不羡轻肥遍五陵
　　张孝廉大来以诗翰从叶明府见贻赋荅
　　稷下论心兴未遐风尘囘首隔天涯迷花有客栖三洞采药何人卧九蕐箧秘龙韬光射斗书传鳬舄气凌霞同声咫尺仙郎在一棹能无向若耶
　　允达卧病山中寓书拉余过访先此寄荅并促拏舟
　　榻上寒山拥夕阳西风憔悴芰荷裳丰城自昔多龙气邺下扵今少雁行渴露相如情独苦观涛枚叔兴偏长何旹定作东篱客白酒黄花尽意尝
　　易使君还三衢寄讯
　　黄金辉赫下龙楼竹马争迎郭细矦渤海盛传新政绩河阳犹诧昔风流山中白石经时卧洞里青霞隔歳游莫恋桃花樵斧畔含香仍见入螭头
　　送郭观察之秦中
　　大斾晨飞下越台咸阳宫阙正崔嵬三秦紫气悬书出二蕐青云作赋来海畔棠隂犹蔽芾天邉藜火独徘徊亦知太史留遗宅重向龙门辟草莱
　　送区太史使江藩便道蹔还南海寄讯程孔信山人
　　玉册揺光下帝畿春明霞色上朱衣不妨闭阁停草犹记听钟直紫薇海月夜迎仙盖满江云晨逐使槎飞丹梯万丈罗浮顶几折梅花问少防
　　送熊茂初之闽中
　　才子成都第一流含香遥下鳯凰楼词塲蚤压三千客酒户偏宜十万侯金钥夜悬青琐梦玉箫晴引赤城游新诗九曲留题徧莫忘飞鸿瀫水头【茂初订余为赤城之游】
　　赠冯观察二首
　　识面冯君最少年何来双翮并苍然黔阳万壑褰帷后潞水千家击筑前大雪当杯停马首清氷盈匣赠龙泉慇懃遍踏吴山色肻许文园卒岁眠
　　把袂秋风白苎凉垆头犹记旧清扬谈兵武略雄三署校士文名擅八荒得句乍逢天姥客飞书曽慑夜郎王那堪后夜河桥别落月啼乌上客航
　　寿方翁为门士祝华父作
　　拂座桃花映寿觞清歌一曲和霓裳真人忽驻青牛驾处士新开白鹤庄酒送芳筵林月满筹増华屋海天长经年彩笔亭闭一为侯芭荐颂章
　　寿何宗伯啓图六秩【宗伯为仲黙先生冢孙时尊人亦以是年八秩】
　　紫气东溟日夜悬安期飞舄画堂前图书再覩生申地甲子初回降岳年虎观千秋藜作杖龙门三世笔如椽灵椿更入飞熊梦尽压人间玳瑁筵
　　送丁文统少府之龙溪
　　百里浮沈上驷才一官袍笏下蓬莱寜辞海畔哦松去摠为山中抱檄来孤劒星辰延水跃尺书云雾幔亭裁薰风荔子衙斋熟好寄筠笼到越台
　　送范使君之寿州
　　骖驔五马尽骅骝灿烂双龙拂斗牛圜土西曺推执法专城南国借名流徐方树色侵官道濠上花香扑郡楼为探霍林天逺近秋风行拉巨卿游
　　寄题王明府湘山别墅
　　拙宦频年髩色侵归来松菊渐成林河阳小试栽花技彭泽寜忘爱秫心赐履尚方曽易识挂冠神武定难寻名驹正接天闲步可恋湘山入处深
　　奉东师相赵公二首
　　北荡东征尽敌巢指挥廊庙失萧功高已见圭锡道大翻怜赤舄劳谩説南郊饶薏苡终防西域醉蒲萄【时甫有事西方】他时四海平成后盛集词人赋彩毫
　　华夏安危属上臣折冲尊俎冠羣伦云霞梦屡飞黄阁天日忠偏系紫宸只见龙裳増黼黻寜容贝锦玷丝纶中宵试望长安气烂漫台垣扈北辰
　　送何仁仲之白下
　　又整行装向石头春云无赖紫骅骝千门树色开长乐双桨桃花过莫愁罢赋上林吾偃蹇吟诗东阁汝风流深秋傥下金陵鹢为扫城南太白楼
　　贺陈玉叔六秩二首
　　百尺楼头卧正长东来紫气绕扶桑三湘雪色流花径五岳霞踪寄草堂经世文章唐宿老登坛词赋鲁灵光无论伏雄心在奕叶天池鳯羽翔
　　廿载驰驱岳牧劳悬车踪迹且渔樵家传楚客青云旧洞讶秦人白日遥伯玉诗名元四海孔璋文誉已三朝犹闻昨夜麻姑信书到浔阳正落潮【玉叔家近武陵】
　　寄张观察时驻节婺中以翰贶见讯
　　双虹何处伴吴钩按节遥当大海流染翰云霞千岭色褰帷城郭万家秋时同仲举开陈榻日伴休文卧沈楼莫讶骆生频献赋州民谁不颂行驺
　　送苏叔大还岭南并游白下江都买妾
　　一枝南海见琅玕词赋翩翩刷羽翰彩笔半倾鹦鹉座青衣羣着鵕防冠言寻桃叶江都去不待梅花碣石残我亦南中行买宅春风藜杖到长干【苏生美风韵多安陵之好故云】
　　题卢思美大雅堂
　　大厦新成燕雀留高轩长日坐夷犹图书四壁窥河汉枕簟双扉宿女牛尼父删垂洙水畔杜陵题寄蜀江头他时八咏标名胜底事东阳说沈楼【黄鲁直题杜陵所居大雅堂】
　　送张仲立之清源
　　花簇红亭怅解携敝袍犹恋故人绨双龙劒岂当年合驷马车仍旧日题彩笔雄风横泰岱铜符名郡控青齐飞书蚤报循良绩旦夕黄金下紫泥
　　送叶起元入都
　　飞扬三防射蓬莱龙劒翩翩度越台蜀国盛传中散赋河汾谁似仲淹才旌旗太液春风绕鼓吹平康夜月来到日彩毫干气象泥金先向洛阳裁


　　少室山房集巻五十三
　　钦定四库全书
　　少室山房集巻五十四
　　明　胡应麟　撰
　　七言律诗八十六首
　　喻明府邦相新至邑适康山人裕卿自防州还雁宕过访同集署中分韵得杯字
　　双鳬新自鳯城来疋马言寻雁宕廻万里风期仍下榻千秋词赋共衔杯云霞彷佛飞燕社星斗依微堕越台试问移官湘水日曽将賔客并邹枚
　　冬夜喻水部康山人过集斋中
　　萍踪十载共相望邂逅重开竹下觞客子驱车还越峤词臣飞舄到河阳虹霓色动高天外日月春生大海傍防见桃花连四境先携赋草过西堂
　　曹子念歳暮过访夜同集喻邦相署中分得云字
　　仙槎逼歳下江濆客舘张筵傍夜分西北万星悬对酒东南片月堕论文鸣琴是处栖鸾翮岸帻谁能唤鹤羣不信茂陵愁绪减坐深庭叶渐纷纷
　　寒食喻明府以诗招集署中
　　折简应怜令节徂琴堂尊酒坐频呼青云渐许词人合白雪偏随傲吏孤海峤仙风回玉舄江天明月堕氷壶河阳树树催春发一问安仁赋有无
　　题邦相容膝轩
　　一椽容膝搆初成坐挟胡床碧藓平漫拟柴桑归日傲蹔同梁父抱时情临南浦千花入帘卷西山万树明自是太耽寂莫可容双屐问柴荆【陶审容膝之易安】
　　午日王次公过访小斋邀同邦相夜集二首
　　几年词赋忆登楼锦防初停节使舟午日正逢花县赏【是日先集邦相署中】薫风仍赴竹林游歌来大泽青天暮语入长安白雪愁漫道匡庐帆色好于今地主是南州
　　千骑辉煌出帝都一尊携手话长途桃花忽驻吴门鹢栁色重邀汉殿鳬坐里天回卿月并亭前云拥客星孤无轻此夕平原醉容易人间覔酒徒
　　明晨邦相为具邀余同次公登兰隂山迨暮乃别
　　絶磴飞梁杖底回防干遥望夕阳开天悬万壑低吴岫地拥双流抱越台赋就定应雄屈贾游成端不负宗雷藂兰满目堪携兴一为千秋辟草莱
　　扪萝日暮到苍茫絶壁看天兴转狂三洞霞光逥蜡屐九峰云色堕胡床青精欲借仙人箸白练偏题国士裳怅望十旬虚左意片帆箫鼓下浔阳【是日次公为明府及余作大书至十余纸】
　　王长公两寄余书不值乍次公之江右始得之时公雅慕长生将以八月闭闗与尘世絶书来云云怅然奉寄二首
　　落落登坛意未降生花长梦笔如杠风霜骤喜来空谷云雾犹惊隔大江上界仙才元第一中原词客定无双三山尚计当年约肯迟寒空白玉幢
　　郢曲徒劳望海天吴丝真愧玉堂传频年客夣青绫外一代神交白苎前大药蚤闻飞姹女灵图曽否下真仙西行莫谓秋期近紫气闗门日夜悬【时公以吴绫及诗扇见贻】
　　夀邵使君八秩【司成许公命作邵为侍御君父】
　　海峤千花簇绮筵金章遥并绣裳悬趋庭正值乘骢候卧阁犹思下鳯年天姥月明飞梦过若耶云起探春还垂竿可道偏行乐咫尺蒲轮渭水前
　　寄杨计部
　　蹔辞簮笔下蓬莱缥缈风烟越峤开放鹤夜眠高士墓呼猿晨谒梵王台平湖弦管千家集大海帆樯十郡来早晚长杨思献赋岂应岩穴滞仙才【时杨寓钱塘放鹤亭呼猿洞俱在湖上】胡文父自燕中回同邦相夜过斋中小集
　　故人青眼话从容明府朱弦并过从此夕风烟回薜荔十年星斗散芙蓉神来未觉匡庐逺梦去先愁越峤重下榻南州今好在漫将离色赋飞龙
　　同胡文父集喻邦相署中
　　射防初从汉殿逥风流地主重徘徊三年共记防云别万里真成挂雪来揺落劒光偏傍斗浮沉书札但含杯无夸席上荀陈聚紫气中宵遍越台
　　中秋日同邦相饯孟弢于兰隂山得诗四首
　　絶顶秋光面面回平分吴楚一登台尊前白日双龙下屐底青天万象开握麈并高词客兴含毫深忆大夫才【先是王次公过与邦相及余同登是日出观所留诗巻】银蟾渐起东南色遮莫骊歌薄暮催
　　漫向名山赋别离芳尊才惬故人期婵娟万里犹今夕兄弟中原自一时地拥兰臯余气色天逥濲水尽涟漪使君大有襄阳兴醉舞何妨并接防
　　彩笔曽将擅帝京何来愁病卧高城乾坤渐老文园客湖海犹深魏阙情一代应徐非异域千秋潘陆是同盟相逢此夕虽云易忍挂青帆月下行
　　一时賔主并风流无柰离心傍客舟待月总携天柱兴观涛俄失广陵游凄清画角同归暮缥缈寒砧独去愁咲杀平原期十日不禁卢女望刀头【孟弢以思家亟归故末句嘲之】大司空朱公招余过访余以病卧不获赴意甚感焉辄成小诗奉寄
　　领袖三朝岳降神乞归江畔有闲身云霄北望犹明主日月中原自老臣青玉乍携扶肮脏圭载锡偃经纶极知一水堪移棹愁絶文园病肺人
　　王孙孔旸以廼翁自号竹隐因作亭曰依隐走册索余赋诗
　　淇水何年卜素封依然丈室寄遐踪高枝逼汉曽栖鳯新箨连云更卧龙色照西山青万叠影揺南浦緑千重清吟不讶王猷傲蓝轝何妨日过从
　　送广文闵先生之檇李二首【闵乌程人余尝及为诸生】
　　为羡除书下日边一官犹抱昔时氊菰芦旧业行偏近苜蓿新斋坐更偏绣服春回苕水上青衿云拥濲门前莫夸竒字空千载蚤向扬亭授太
　　五载兰隂宦辙劳移官华发未萧骚衙斋地僻占龙气阊阖云深忆鳯毛夹道吴民夸绛帐分行越士泣青袍偏怜百里苕溪路竟日能传若下醪
　　寄答宗良王孙
　　渥洼何处问龙媒共识南州八斗才海峤未容双劒合江城俄报尺书来天回滕阁霞生座地近梁园雪满台见说鸣銮多乐事一帆能许傍邹枚
　　寄答孔旸王孙
　　寒涛寂莫豫章舩翘首朱门客思悬片诺未交南斗下千行遥堕北风前亭依孺子堪招隐阁近滕王借草咫尺龙沙春信到白梅青栁定谁传
　　邦相以新正趋府舟中望金华雪色见怀赋答
　　乍喜春风问鹖冠开缄白雪照林峦飞花逈落邹枚座丽藻先登屈宋坛江浦楼台晴防色海天城阙暮生寒瑶京咫尺三山在乗兴能过十二防
　　人日邦相过访小斋留集至暮分得寻字并怀燕社曩岁之集
　　飘然双舄暮相寻佳节频过意自深扫径乍当梅栁下飞觞遥坐薜萝隂中天日月燕台色万里江山越峤吟举目赐环应有诏大明宫阙翠华临【唐人有人日大明宫应制诗】
　　奉贺观察吴公擢任大防二首
　　除书五夜下青霄共识吴公治行超象纬坐看燕阙近云霞行忆雁山遥湖心锦缆维春色城上金尊落暮潮倘许侯芭仍叩阁紫薇花下问琼瑶
　　牙旗又转越江西荏苒年光惜解携转粟蹔劳萧相画防花犹记白公题云屯大陆千仓满雪照长淮万舸齐回首石门歌啸地几从明月望丹梯【时吴公职督运】
　　寄怀方伯滕师二首【时方卜筑武夷】
　　万山何处粤王台半榻寒空寄草莱白社定偕高士卧青门聊学故矦开风尘西北悬车净宇宙东南曳杖回愧杀草亭下客攀云无路到崔嵬
　　十载频含帝命驰挂冠偏称黒头时风云一代归文苑日月千秋弄武夷白傅诗情囊草在谢公幽兴杖藜知扁舟九曲谁言逺极目桃花徧路岐
　　送王次公观察视学闗中六首
　　咫尺除书气象新渐防霄汉问词臣文章一代初推毂名姓三朝旧斵轮露冕星光遥动邺褰帷雪色欲飞秦柏梁台殿抽毫处年少谁当属和人
　　牙旌初入豫章台绣钺俄看灞上开把袂云霞匡续去飞书河岳巨灵来公余雁塔谁高倡客满龙门孰上才寂莫汉庭迁史宅遗踪一为问蒿莱
　　绛帐遥趋大国风悬腰双劒拂长虹旋收骏骨过秦市尽辇蛾睂入汉宫紫阁烟霞晴望里黄河氷雪醉吟中惊看岳顶重题后万古金天色对雄
　　拂袖骊歌共黯然青山孤照越门筵蓝田画好推摩诘灞防诗成忆仲宣朝日未央千榭起暮钟长乐万家悬何愁肺病当年事对倚金茎玉露前
　　皷吹朝巡百二州五陵花色傍行驺山回菡萏终南出殿鎻芙蓉太液愁异日诸儒传白虎【班氏通徳论】早时多士识青牛葡萄细酌咸阳夜好是经过旧酒楼
　　西征车骑去翩翩夹道争迎使者贤执宪盛推何李后雕文重识汉秦先幨帷翠逼长安栁杖屐青携太华莲莫以上林秋雁尽缄题凭寄白门舩
　　秋日送僧游天竺遂之五台
　　寒风挂席下沧溟是处名山适性灵胜地蹔依三竺紫高天遥望五台青中林伏虎云生座絶涧寻龙月满缾若见文殊劳寄语法门何日拟谈经
　　吴文仲明府过访有赠并柬喻水部
　　片语青云照玉珂惊看结驷傍岩阿河南政绩吴公最邺下风流季重多防帻晴光三径满鸣琴秋色万峰过同声咫尺何郎在倘许频来醉薜萝
　　秋日邦相署中对菊作篇末兼期枉过
　　僊令裁花自国工幽香竞吐曲防中瑶台骤立霜千朶玉砌浑攲露一丛摘处杜陵堪歳晩餐来屈子未途穷白衣剰有江州醖莫遣东篱怅望同
　　邦相游烂柯山值雨不遂以长歌见示赋此奉嘲
　　曽闻樵者说丹丘流水桃花事事幽风雨忽摧飞舄兴云霞如妬烂柯游千秋且向尘中住十日谁能洞里留好趂峭帆安道宅青天豪饮瀫江头
　　易惟效明府过访有赠
　　萧条一曲卧烟霞忽有轩车到狭斜天阙九重曽辔河阳百里蹔栽花寒星婺女随春棹片石江郎对晚衙回首烂柯仙宅近几从飞舄问丹砂
　　乡人有自吴中来者谈昙阳仙师坐化事竒甚信笔奉寄王长公元美
　　自是梯仙第一才岂无清梦到蓬莱书飞南岳夫人下燕罢西池阿母廻高浪驾天悬玉阙綘霞扶日近瑶台三山金记应相授曳杖行看出九垓
　　哭穉修博士
　　斗色俄看散楚青袍犹忆上公车十年风雪淹行巻万死乾坤逐谤书冠挂尚留神武恨壁空谁问茂陵居相思忍诵招魂曲满目陈编涕泪余
　　贞吉以秦镜并短歌见贻赋此奉答
　　谁讶轩辕旧物留美人持赠自南州传看玉质千秋上不愧氷心万里投勲业杜陵堪徙倚云山王勣任遨游莫夸照胆秦宫事一对蛾睂客自愁
　　送易使君之延平
　　骊歌催发向华筵千骑延津去黯然偃蹇金鱼辞上国煇煌铜虎出高天三山叠翠流公署九曲分青照画船何限武夷云际色时从絶顶飞仙
　　闻杨懋功辟园城中有寄
　　拂袖匡庐兴自浓开成池沼半芙蓉青山九叠窥阁緑水千家抱素封燕社琴尊时寂莫龙沙冠葢日从容伤心直北谈天处坐尽双林雪夜钟
　　东陂菡萏盛开即事
　　紫骝何处系垂杨菡萏初分太液长十万红妆齐衒色三千彩袖各飞香游童戴叶翻歌扇稚女穿花出画航最是夜来添怅絶湖南一路下新霜
　　题吴文仲万緑轩
　　万绿沉沉一迳开幽轩十尺浄无苔帘垂吏向花间出印锁人从竹下来晚色挂云流渭浦秋隂笼月住湘台含杯倘借清谈客日把琅玕醉不廻
　　同邦相携酒兰隂送曹子念入闽作
　　平原此日又离筵夹坐青山对惘然丹荔欲餐闽海上紫兰重撷越溪前船过杨仆行师地劒访雷生作客年为向武夷看谪籍东归同赴大罗缘
　　再送子念一首
　　长啸东游罢请缨闽天何处一帆征黄须自识英雄后白眼谁猜肮脏名【杜赠曹将军途穷反遭俗眼白子念方以贫故客闽故用为戯】蕉叶覆溪猿狖下桐花夹路鹧鸪鸣芒鞋试踏三山徧酾酒无诸旧筑城
　　奉题毘山草堂二首为中丞潘公读书处
　　万巻缣缃百尺台白苹风起对衔杯窓中日抱吴山下座里天浮震泽来秋兴赋成聊偃仰河渠书就一徘徊无夸太乙当年事已见寒光属上台
　　曲榭雕楹霅水傍琅函挿架照沧浪丹霄正锡尚书履绿野先题相国堂句就松风闲鹤浦梦廻萝月上鹓行凭谁寄问花溪叟稷契何由近庙廊
　　夏夜座主观察吴公招集行舘赋谢
　　画防初残晏寝香遥从阁夜问飞觞登龙旧忝诸生列倚马新叅上客行拥架图书廻秀色当筵丝竹动清商莫将异数夸羣弟谁似彭宣到后堂
　　秋日同邦相明府敬承太史集郑氏园亭薄暮携酒登大云山二首
　　浊酒虚亭共解顔歳星双伴客星闲云蔵翠竹迷深径日落丹枫照暮山赐履渐回金阙梦鸣珂初散玉堂班由来一壑髙人事纵许羣公只蹔攀
　　其二【时方仲秋】
　　石磴千盘上翠岑回看秋色半兰隂携琴共识仙郎过曳杖重占太乙临病里河山双极目狂来天地一论心莫将岘首夸遗迹屈指残碑异代寻
　　送颙上人游临安
　　一肩瓢笠自飘然遥向西湖覔梵天坛上万僧昭庆刹寺中千佛浄慈筵传灯共挟西来侣绽衲重寻北去縁便欲辞家同出世秪今摩诘病沉绵【昭庆戒坛净慈罗汉五百俱在西湖上】
　　闻王次公自闗中回寄
　　闗外千言定有无重看紫气照三吴青牛独夜驱函谷赤鲤经时太湖宫栁折余闲薜荔岳莲携得傍菰芦秋来倘忆乗槎客坐扣双仙白玉壶
　　金伯韶以春怀小草见诒讶其结交甚盛戏为赋此【伯韶与余同举于乡时年甚少】
　　看花曽共忆明光携手声名动洛阳献赋竞夸童子日封书犹记丈人行交论一代饶知已语到千秋孰擅塲若问景纯双彩笔好飞魂梦过钱塘
　　丁节推以滕公书过访夜遂梦游武夷
　　洞底遥探十六天苍茫龙蹻踏寒烟瑶台雾里三山出金阙云中万界悬絶顶笙箫闻上帝隔林机杼见羣仙桃花肯着秦人住长侍丹经碧落前
　　九日丁喻二丈约访太史赵公山庄值雨不遂夜遂同集署中对菊
　　萧萧风雨暗林塘难醉龙山落帽觞白苎怀人当五夜黄花留客过重阳金门恍惚看鹓序玉署参差过雁行满坐青云名胜在雄谈谁柰孟嘉狂
　　送丁右武入都
　　揺落西风大海涯美人愁色共蒹葭氷壶夜照闽天月玉佩晴飞碣石霞驷马于公新上计双龙雷焕旧名家他时卤簿江州驻倘记柴桑问菊花
　　奉寄中丞萧公
　　宪节新持下玉宸函闗西去息征尘輶轩尽压三秦吏斧钺先驱二华神紫塞风云廻夕望黄河雨雪避朝巡青油幕静含杯处能忆天南授简人
　　奉寄左司马汪公四首【有序】
　　不佞倾慕左司马汪公久矣向以卧病不获通姓名左右乍忽致书邦相明府首辱垂询且勉之出赴公车意蒸蒸溢楮墨焉感知酬徳辄赋四章并以代贽
　　功成一防下蓬莱寂寂平津昼未开九伐尚传司马法千秋重覩卧龙才天悬白岳云霞驻地拥黄山日月廻闻道藏书岩穴遍好飞椽笔到兰台
　　垂旒朝日侍明光开府频年控粤裳幕下诗名收李杜朝端文誉重班扬行藏未许亲鱼鸟栖处还应是凤凰最是怜才心更切逺题书札问陵阳
　　紫阁归来髩尚朱轩遥忆宦游年毫飞雪色三湘外劒吐霜华百粤前尺地东陵聊寄迹扁舟西子蹔随缘漫从九折夸回驭屈指蒲轮日下传
　　乾坤何处独支頥咫尺龙门驾尚迟七步已非年少日四愁偏向倦游时书传一雁堪飞动匣隐双虹渐陆离纵是焦桐慙拂拭防将流水傍钟期
　　大司寇豫章李公以手书见贻赋谢二首
　　八座归来髩未斑三朝旧徳逈难攀云霓尚切中华望宇宙偏容大老闲赋罢滕王无彩笔书成匡俗有名山独余吐握当年思尺素蓬蒿问闭闗
　　斧钺频年寄折冲乞身茅屋傍萧峰霜威大漠犹方虎斗色孤城自卧龙匣底剑花收菡萏嚢中诗草泣芙蓉莫夸骤贵东京纸屈指三都未易逢
　　太史赵公于山荘后开二洞并前为六命堂曰六虚斋曰三山同邦相赋二首
　　卜居太史乍江潭携酒仙郎更夕岚户列三峰天上下堂开六洞地东南侵堦瀑色悬空翠八座云光散鬰蓝十里衙斋山路近尽教明月归骖
　　蹔解朝绅卧越台重飞仙舄傍崔嵬寒岩雪喷双龙下叠岭云驱万鹫回花木平泉春缥缈藤萝谷口暮徘徊临池莫诧山隂兴今日登高尽赋才
　　曹子念东归同邦相携酒兰隂作
　　纷纷白眼又吾曹睥睨山堂对浊醪白昼星辰羣下榻青天云雾一挥毫归途渐喜还江县起色重因望海涛十日平原堪此地千峰寒月坐来高
　　王长公闭闗修谢絶一切独期余过访禅堂余以母病迄今未赴春日索居读公所致诸札掩袂太息怀不能已积成七言律八章用摅鄙臆词之荒陋不暇计也
　　屈指闗大药成仙台咫尺见蓬瀛河山渐隔青霞色宇宙空悬白雪盟避客草深句践里怀人花满阖闾城芒鞋尽识臯桥路踯躅遥天去雁鸣
　　梦寐龙门曳客裾浮云东望独踌躇乾坤片刺华阳后海峤孤吟越絶余千里壮怀悬谢屐百年游兴属潘舆何如卖药吴阊外七十云峰恣所如
　　寂莫千秋大将坛谁标砥柱立狂澜三坟读尽神偏王四部成来髩未残大泽风云回雁杳中原日月卧龙寒代兴总愧当年约极目遥空十二防
　　拂袖吟行大海傍闗门紫气正徬徨心悬寸草时千折泪洒孤桐日万行下榻尘埃慙仲举驱车岐路畏王阳亦知把臂濠梁近愁絶兼葭尚一方
　　题诗遥向大罗天负笈曽期问草信宿未酬中散驾经春长系孝廉舩形骸病后销孤枕意气狂来付絶弦弹指歳年三十过几时林屋剰周旋
　　弹铗频年赋逺游独将离恨对沧洲魂飞桂树千山色目断桃花一水流海内何人偏御李尘中有客尚依刘【李令伯祖母刘】高秋倘借南溟翼万里抟风到玉楼
　　病余天地骨全销荏苒行藏付寂寥终古神交度在异时昏嫁尚平遥红顔转自宜丘壑白眼那能对市朝愧杀美人千里顾可从青雀问琼瑶
　　十载风尘国士知论心深负白云期迟回五岳天难问落魄三都世尚疑敢向周王夸骏足聊从越女鬪蛾睂高山久絶人间调试拂氷弦问子期
　　游仙诗六首再寄王长公
　　弱冠登楼汉大夫中年舍宅傍浮屠青霄忽下缑山鹤白昼频飞叶县鳬仙篆可携中散读神鞭欲赠蔡经无由来一局千秋易遮莫狂歌醉玉壶【偶忆王家故事遂至八句各用漫存以发作者一咲王子乔乃太子晋周汉异时非必叶县王乔也】
　　采药何时下帝闗看花聊复住人寰昆仑日月悬髙卧勾曲云霞照大还綘节逍遥鸾驭逈丹缥缈鳯楼闲骑羊漫有初平骨未乞灵砂防壮顔
　　曾携玉杖侍东华一谪频年卧海涯万顷太湖堪洗药千层弱水待浮槎吟窥防玉台边月醉蹑飞琼座里霞何事当时勾漏客逺从荒徼问丹砂
　　矫首扶桑帝阙开人间真覩谪仙才青牛未向函闗去白马先从汉殿来下界悬壶聊戏剧中天乗蹻独徘徊灵图阿母如亲授乞取蟠桃下绛台
　　五夜扉闭薜萝坐闻仙乐度岩阿云中劒掷苍龙起海上车乗白鹿过金阙九重瞻泰岱玉楼千里问岷峨遮须却笑陈思国八斗何縁到大罗
　　咫尺瑶坛上界分自携真诀傍氲氤龙蛇大陆飞丹灶鸡犬全家住白云种得神芝遗桂父携将灵药寄茅君华阳瞬息乗风到一鹤能无洞口闻








　　少室山房集巻五十四
　　钦定四库全书
　　少室山房集巻五十五
　　明　胡应麟　撰
　　七言律诗八十二首
　　冬日同喻水部赵观察赵徐章叶郭郑六孝廉赵唐童范四文学游灵洞山房十首
　　初扺碧霞宫集赵眀府汝申别墅　宫汝申新创祀碧霞元君有升仙岩礼斗台诸迹
　　出郭青鞋不惮劳草堂新筑万峰高天容二子探竒入地引羣公发兴豪蓬岛秋声犹鹤驭武陵春色渐渔舠【天气燠甚桃杏已有开者】东方自识前身是少别元君又碧桃午过青芝舘小憇　汝申丈墅中炼药之所
　　归来散发卧青山丈室峰头自闭闗大药欲成丹灶底灵芽先涌白云间餐来四皓鸿堪住采罢三茅鹤并闲一笑风尘吾渐老防寻瑶草上仙班
　　薄暮游涌雪洞　洞山之麓乳泉流漫蜿蜒如雪中甚竒防炬尽辄返未有穷其穴者
　　石窦中开雪乳悬迎人百折自蜿蜒瑶池忽覩三山下玉井平分二华前素练生风揺大壑白波吹雨涨平川由来郢客才堪并一借阳春洞口传【邦相先有日对寒泉自咏诗之句】夜投紫霞洞童范二文学携具小酌　洞突出山腰高明宏敞羽流宅焉宋隐士于介翁以古诗有轻举乗紫霞之句故名即其诗所云洞门相对是吾家者也
　　扪萝昏黒度崔嵬万炬山腰石扇开巨壑逈排丹峤出飞桥横跨赤城来桃舒锦障猿初下草长金光鹿未回莫鬪谢家成绮句朝携五色上蓬莱
　　同邦相集赵太史山荘作　地故白云寺址四山围合中忽平敞清泉竒石为一方最太史公选胜得焉
　　回合千峰望未真平开十畆坐嶙峋双鳬忽驻神明宰一鹤曽闲侍从臣【清献事】阮籍啸歌聊玩世尚平婚嫁故留人山灵咫尺堪携手白石长松对结隣
　　山行观飞来石　山堂之后巨石千尺峭立平地峰峦秀出势欲飞动灵隐之具体而微者
　　午夜松风袭锦袍起看孤屿矗林臯初疑片石飞灵鹫忽似三峰驾巨鳌仙掌扪时应拆汉神鞭驱处欲惊涛何当一棹西湖上卧对寒云万尺高
　　登洞山絶顶至白云洞　邑东南最高处云气出入其中岩壑宏朗径路窈窕游人至者徃徃忘返
　　踏尽青山兴未还帝乡仍到白云间琼楼特起三千界綘阙遥封百二闗自拟探游穷地脉谁论呼吸近天顔亦知怡悦幽人事持赠聊当茂宰闲
　　自白云返由故道抵新洞　久蔽榛莽近樵妇堕其中居氓踵入得之洞类白云而深窅峻絶游人鱼贯累累而下秉炬千盘始抵石室路中复断用梯乃得达平敞处
　　蹑屫褰裳列炬从投身捷下最高峰壶中地欲穷千尺杖底天犹隔九重跂足青泥扪虎兕荡胸苍乳攫虬龙梯仙是处吾家在莫遣流泉世上逢
　　新洞或以飞龙名之余谓弗善与邦相谋更他名洞中最胜者苍壁陡立飞泉数十道回旋直下邦相击节目余曰水帘哉余因为更赋二首洞虽晚出故不谓不遇也
　　絶磴千盘下翠微遥惊瀑色挂丹扉淋漓恍堕鲛人窟灿烂全窥织女机天逺玉绳浮帝座地寒珠箔防仙衣庐山谷畔寻常见得似灵源洞底飞【庐山康王谷有水帘洞】
　　其二【洞中先有避秦来此处何必问桃源之句】
　　雪浪盘空望渐低清湘一幅似堪携瀫纹细绾千丝润练色平铺万杼齐丹阙夜悬银是槛绛宫晴卷玉为梯重来莫障刘郎步咫尺桃源记旧题
　　暮春游白岳十二首
　　同游者谢少廉汪士能吴肇成方羽仲余有题文草中
　　齐云岩
　　中天城阙吐蓬莱万仞芙蓉压翠苔紫雾昼连三竺起青霞晨傍九华来蛇隐见灵仙窟龙象骞腾上帝台竒絶东南谁并此祗应人世有雄才
　　小天门
　　重叠崖峦防翠屏何人持斧凿青防千寻峭壁移夸父一线寒空透巨灵錬石谁当搘玉灶丸泥吾欲闭金庭不縁混沌频年斵千岫桃花隔钓舲
　　太素宫
　　綘节宸居北斗悬金银台观屹相连朱甍宿雾千峰外碧瓦笼云万岫前粲烂灵旂朝帝日飞扬神劔伏魔年何因屫蹑罡风去一叩闗意惘然
　　香炉峰
　　斗絶穹窿四望竒削成员峤置坤维孤峰宛自庐山得一柱真从太乙移青燎夜升云黯淡紫烟晨合雾淋漓漫思香案曽叨秩少住尘寰八百期
　　紫霄岩
　　万峰晴色暮登临望入山腰翠欲沉雾拥楼台横碧落云拖葢出青岑雄文勒岱知司马秀句题匡忆翰林三絶只应留异代莲花千丈扑狂吟【汪司马李太史各有诗】
　　紫玉屏
　　峥嵘香案帝庭留万仞高悬翠欲流九叠似张庐岳顶三峰如削华山头长舒雾色黄金界半掩霞光白玉楼椽笔大挥飞瀑底凌云何似仲将愁
　　司马碑
　　十丈穹窿峙翠屏如椽真慰北山灵虫书半蚀先秦字龙画傍分大夏铭虚拟相如论泰岱漫劳太史序云亭何人解摸邯郸碣祗是中郎读未停
　　飞雨楼
　　悬泉百尺乱侵衣珠箔银屏防翠微雾袅重崕浑欲堕风逥羣岫尽如飞山楼夜榻眠苍藓石室春盘馔紫薇一宿已知尘累断竹西犹梦旧渔矶
　　无量阁
　　荧皇金碧挂檐楹兰若翛然出化城十里乱云双屐到万山斜照一钟鸣岐崖北绕飞梁现黟水南拖匹练明自是圭峰飞锡地何须尘外问蓬瀛
　　樃梅庵
　　移根何代植崔嵬结搆名犹借樃梅千里漫劳孤驿寄一株元自太和来花翘鹤膝时沾雾榦坼龙鳞乍起雷嫩蕋疎枝浑欲折凌风无处问瑶台【今梅毁于火】
　　五老峰
　　苍然离立尽彭聃底事乗风下欝蓝四皓衣冠犹减一八公环佩仅余三移来不借匡庐顶飞去重寻雁宕南潦倒青莲头渐白乍因竒絶驻征骖【雁宕南山亦有五老峰见志】
　　三娥石
　　参差霞佩出蓬莱次第云鬟立翠苔石上同心朝帝罢山头聨臂望夫来从游宛入黄陵庙【舜冇三妃见大戴礼】争艶如登白玉台【古乐府题有三妇艶诗见玉台集六朝多为之】漫説桃源双占尽尚留倾国仙才【是游也伯玉司马有送余东还记叙诸厯览甚详】
　　西湖十咏【有序】
　　余自九龄从家大人客武林迄今三十余载湖山面目狎习久矣廼篇咏未尝数数也今秋再过社中诸同志固以为请酒酣援笔得七言律十章王司宼元美尝谓钱塘越佳丽地不应例以闗洛之调写之兹作数篇颇窃其意第老翁涂抹作态儿子终于本色不伦以供来者之捧腹庶几云尔
　　雪消尘净见层空山色湖光面面同巘崿遍围云母障波涛长浸水晶宫青天游葢飘香雾白昼飞梁堕彩虹隔防近移苏小宅画舩齐泊藕花东
　　一鉴空明暮霭收短箫长笛乱云流天浮殿阁连三岛风引帆樯到十洲峰际欲呼巫女下波心如抱洛神游翩翩苏白留题满得似才情瀫水头
　　缤纷桃李尽成蹊夹防晴沙送马蹄逺水落霞萧寺外孤峰残雪断桥西防干半倚青林出睥睨遥看碧树齐小扇轻罗歌未阕楼舩已到百花堤【元人西湖乐府有小扇轻罗曲今尚传】
　　徙倚危防醉目醒淡妆浓抹望难停波揺西子睂端緑山叠文君髻上青杨栁千丝围别墅芙蓉万朶簇南屏回桡欲到钱塘防一派弦歌月下听
　　锦防牙旗夹画桡双高晴色望岧嶤诸天龙象围三竺大地鼋鼍架六桥丹壁旛时隐见白云铙吹互飘揺斜阳一抹人归处多少红妆落翠翘
　　油壁香车夹路驰目成何处两蛾睂荷风锦席参禅夜梅雨纱窓入梦时湘浦佩环无别恨曲江亭院有佳期菱歌唱彻黄昏后对对文鸳浴水
　　千山台殿列金银草色湖头緑渐匀白傅堤前题栁客陆矦祠畔卖花人连峰黛簇婵娟髻满路香飞叱拨尘四百旗亭游未半遥看斜日堕红轮
　　一望平湖翠幙悬湖心亭上剧堪怜凌波舴艋双双度掠水鸳鸯队队眠灵隐僧归云色里净慈人醉月明前吴十六俱年少竞结同心玳瑁筵
　　碧空如水净无氛雁子鳬雏荡濲纹系防半依秦帝石携尊齐酹岳王坟荷花色照千门月桂子香飘万壑云向暮西泠风转急渌波横溅石榴裙
　　玉勒金鞍照绮罗游人成队出清波【门名】丹青屏障穿萝竹紫翠楼台夹芰荷丝笮似携卢女到画桥曽约泰娘过千篇未少风云气柰此湖山客何
　　后西湖十咏【有序】
　　十咏成湖中景物大都具矣自余峰峦台榭诸名胜未尽穷也座中诸子更有乞余分赋者漫尔占缀数亦如之为西湖后十咏焉
　　湖心亭
　　万顷寒波荡瀫纹朱帘十二挂絪緼防干尽压鱼龙窟箫皷长惊鴈鹜羣山色四围晴拥雾湖光八面夜飞云中流好是西施宅早晚鸱夷挈画裙
　　灵隐寺
　　画栱雕甍势欲翔居然台殿到清凉三天竺色全窥户九里松隂半入廊絶顶竿红日近中峰铙磬白云长异时禅榻惊人后彩笔犹传婺女傍【用骆氏事骆婺人】
　　飞来峰
　　突兀空明架紫苔纷然龙象凿瑶台昆仑一柱从天下灔滪孤根防地来飞到岂縁夸氏力【夸娥移山事见列子】削成庸假巨灵材他年挟汝乘风去不羡如拳寄草莱
　　武穆祠
　　十尺嵬峩岳降神当年横槊狥边尘中原万姓遮留日絶徼全师恸哭晨隂雨旌旗朝上帝春风笳皷酹游人凄凉大树英灵在尽拱南枝向北辰
　　三天竺
　　百尺金身峭壁前三峰云气屹相连浑疑竺国诸天坠絶胜秦城太华悬【以三峰言】随处法身分翠竹【禅家冇青翠竹尽是法身之语】无穷妙相示青莲瑶軿咫尺西方在一叩如来结梵縁【观世音为功徳山王如来】
　　九里松
　　鹫岭西来梵刹重长松落落倚芙蓉千林夜涌涛声出九陌晴飞露气浓翠葢中天巢鹳鹤苍髯匝地舞虬龙餐霞亦是华阳客遮莫秦娥树底逢
　　孤山宅
　　兀立中流四望竒谁开丈室枕涟漪云埋洞口呼猿日雪拥湖头放鹤时藂桂作花犹满砌踈梅横萼逈当篱凌风却月慿谁和一树寒香入梦迟
　　寳所塔
　　絶顶浮图出化城扪萝如蹑太空行孤标突兀神光现七级玲珑妙相呈大海云霞频幻色平湖日月逓生明亦知多寳元无相何暇当年阿育成
　　六桥堤
　　千尺晴虹架彩斿防干三百大堤头缤纷冶女迷花到杂沓王孙戏草留玉管竞催明月上金丸时遂暮云流春风一路堪图画万树桃花簇紫骝
　　涌金门
　　皷吹喧阗一望遐湖头云日乱蒹葭三千舩舫家家月四百楼台寺寺霞桂影荷香迷越客竹枝桃咏醉吴娃天容乞与西泠地独拥寒涛卧钓槎
　　武林徐明府招集西园时风雨骤至剪烛剧谈几达曙矣赋谢二章并以为别时明府将入觐余徃吴中
　　握手新知兴欲狂荧煌灯火夹华堂荆州意气归元直【明府楚人】邺郡声名擅伟长白苎生风揺彩袖青萍飞雨落胡床为知政绩书前殿不遣双鳬出上阳
　　痛饮狂歌意未平坐听寒漏滴高城装因北海经旬滞烛向西堂尽夜明是处湖山重借色他时风雨各闗情含毫漫诧双龙合拂曙河桥问去程
　　少岷山房为曾大防题【冇序】
　　少岷山在蜀之合江郑继之杨用修各为曾计部作歌大防曾公以世泽索题诸末简
　　积翠遥天挂玉台少岷山色峙崔嵬双溪云雾尊前合六洞烟岚杖底回阁上经中散卧堂中诗句拾遗裁从知胜槩堪游目蹑屫何时万里来
　　汪茂才献于以先隐君像千里函致乞诗
　　大隐风流世未孤少防星色卧江湖园荒汉上甘携瓮室僦于陵但辟纑廿载避人呼漫叟一书遗子号潜夫天池鳯羽行看近日听鸾章下帝都
　　游烂柯山题青霞洞天石室中
　　布袜芒鞋兴未防天风吹客上层峦仙山七日柯初朽人世千秋局未残塔影半揺苍霭暮钟声防度白云寒龙肝食罢知难老咲揖羣真跨紫鸾
　　过嘉定集张伯隅阁上同房仲孺谷诸君
　　緑埜堂开碧水头平原河朔让风流雕防百折扪霄汉画栋双飞挟斗牛丽赋总输鹦鹉捷清歌如跨鳯皇游莫将十日淹行斾极目华阳待紫骝【时伯隅先得隽将上春官】
　　即席再赋得台字
　　百转长廊入翠台不知身世近蓬莱当门渌水流金谷绕座青山挂玉台旧主人非吴下客新郎君是洛阳才【戏用张解元事】琼筵咫尺春光到深夜狂歌落早梅
　　别赵张两生还越张以气侠闻青楼赵雅歌吴阊称最浃日同饮舟中甚乐也
　　白舫青莲任意游好天良月大堤头金衣骤掷张公子玉笛频吹赵倚楼奏罢阳春无和客酣来河朔尽名流那堪后夜骊驹起千叶吴阊竞送愁
　　别房仲洎冏伯逸季
　　尊酒淋漓醉复歌紫箫红烛夜如何犹嫌十日平原少未信千秋碣石多狼藉杯盘沾重露纵横舟楫漾明河惟应伯季吴阊逺怅絶河桥一斾过
　　再为房仲赠侍【时独居一室以禅恱为事】
　　禅闗趺坐寂无尘水月长余自在身行雨尽忘三峡事餐霞时伴四天人天桃栁寜同色忍草灵花别占春莫向维摩论侍疾由来舍宅是王珣
　　幼于留寓曲水园张九卿周懋修钱功父黄仲华赵凡夫吾君先后过访赋赠此章
　　屐齿纷纷破绿苔争携流水入平台清风骤拥三高至明月仍将二妙来西第琴书惭浪客南皮觞咏尽词才春晴定卜沧浪墅不厌相过暮百回
　　陈长洲杨吴县访曲水园幼于携尊夜集以河阳花作县秋浦玉为人拈韵余得花字时二明府皆将入觐并以赠行
　　茆堂烧烛散林鸦车骑聨翩夕放衙越峤移来闽海荔吴天栽遍蜀城花朱弦和处双凌雪玉舄翔时并带霞翘首黄金天阙近尽将离思入蒹葭【陈君闽人新自永嘉移任杨君蜀人】过晋陵访安茂卿洎乃兄绪卿光禄时长至前一日也
　　握手浑疑梦寐余故人杯酒蹔踌躇尊前重碧香仍艶席上轻红态未除菜甲初传春早信桃花不锁夜来渔西陵咫尺元方在片石何妨共结庐【轻红茂卿童子尝入余诗】
　　寄朱在明
　　五载幽怀尺素传北风犹滞木兰舩横江欲度偏愁浪下泽堪居未买田桂树飞扬招楚日桃花零落避秦年沙头定舣春来楫共结扬亭话太
　　夜同徐茂吴宋化卿集许才父听歌作
　　把袂重过白板扉一尊岚霭坐霏霏云因洛水先春现雨为阳台彻夜飞【时大雨连日夕】烂漫歌喉萦锦瑟轻盈舞态拂罗衣当筵授简俱词客唱彻梁州露未晞
　　中丞滕师入越赋贺
　　十万貔貅羽旗登坛横槊赋成时频年汉阙丝纶下此日辕门号令驰大海潮生强弩合平湖波暖画船移丹青第一麒麟上肯数班矦骨相竒
　　送迁客之岭南
　　离心何处一登楼折槛嶙峋汉阙留晓雾乍将龙豹卧朝阳行覩鳯皇游梅花醉折罗浮顶桂树闲吟庾岭头为问蓬莱朝上帝如何砥柱在中流
　　千秋阁四首为司马汪公赋阁在千秋里中
　　伟阁嵳峩北斗前千秋谁擅笔如椽窓中草云霞入座上青藜日月悬中令才华惭緑埜右丞名理让蓝田惟应太史书成日突兀龙门四海传
　　缥缈飞楼大谷傍雕题遥接海云长中原雪色高黄阜太乙星精下紫阳五栁荘前蓬作户百花潭上草为堂却思香案防书日十二楼头侍玉皇
　　紫气青都属望来荧皇飞搆入崔嵬左右图书出翠鹫东西法象回草就滕王千客避藜然天禄万灵陪莫夸名姓麒麟上别擅乾坤在草莱【公所居太函二峰环抱昻首相向宛类形】
　　湖海飘然一敝裘纵横豪气未全酬闲慿司马千秋阁絶胜元龙百尺楼座里风云逥客傲壶中天地纵神游寜知文举双眸白大有忘年在黒头
　　夏日三衢水亭作【有序】
　　易使君李司理招同屠仪部夜集城南水亭使君新创屹立水心四面环菡萏数百夹堤散植桃栁芙蓉青油画舫一系亭下容十人尊罍箫管错列其中每公暇燕集临亭放舟微风自来平波如掌银鳞鲜鲫近人可数杂花芳树应接不遑真姑篾一胜境也先是衢苦无游观处自使君实始营此而司理佐之人以方苏白两公云
　　促席张灯唤叵罗习池心赏未蹉跎半依城郭栽桃栁小着亭台伴芰荷露洗长空沉皓魄风揺残夜落明河相逢倐尽东南美不饮其如浩兴何
　　徐明府仁卿招集墅中【有序】
　　时孙生国梁金生石声在坐酒酣命小奚歌红线侑巵入夜别明府过刘总戎两生拂衣从余潦倒几申旦复发兴携两生入徐纳言宅观梨园适演杂剧黄四娘乞人有借名杜拾遗者傍观争目两生余为抚掌一大噱而出
　　面面朱帘霁色流主人携榻自南州三年颍水传新绩一夕临安话旧游舞罢青萍霜照匣歌回红线月如钩衔杯未剧高阳兴笑杀君卿事五侯
　　徐纳言汝材过访邀集赋谢并东其诸郎君时二尊人皆睂夀无恙
　　舞罢斑衣玳瑁筵琼林玉树半堦前纵横冀北三千队聚散兰隂二十年亭倚惠风临曲水径穿竒石到平泉莫将贝锦纡行乐宣室行看太傅旋
　　李司理招集署中
　　玉署烧灯共歳残胡床携手不知寒微言总为千秋合纵饮何妨乙夜防竹送清霜流藻井梅飞残月下雕防传家剰有河梁句莫诧双龙唱和难
　　送刘傒如吏部入都
　　早擅昆丘片玉塲仙曹司法蹔徜徉深宵藜大悬书阁白日蒲鞭卧讼堂去曳朱衣朝汉帝归携彩笔赋滕王雄飞不独铨衡借八翼天门次第翔
　　雨中董使君招同汪司马集诸天阁
　　树树桃花防緑苔万山金碧挂崔嵬筵开五马春风驻座合双龙暮雨来汉殿才名饶贾董梁园词笔愧邹枚无论借寇当年事突兀黄金拥蓟台
　　夜过汪士能家看灯同肇元太学奕戏赠并呈司马公
　　万炬烟销夜色潜一尊明月吐朱檐游同太傅偏能奕貌学参军未有髯画阁盛开云母帐雕盘时荐水晶盐扬州肯挟刘晨去十万红妆尽巻帘【叅军肇元父也王长公尝赠以闻道叅军颇有髯之句】
　　憇啸园有感【时汪公在小普陀】
　　油壁香车在处逢嵬然飞阁架巃嵸争传西竺留司马谁向南阳识卧龙古磴千盘藏桧柏芳池十畆漾芙蓉亦知杖锡三天上布帽何因曳屫从
　　十九日为大士诞辰司马公施像庵中适余为友人邀游别墅奉寄四章
　　方丈庄严辟草莱天龙八部俨徘徊函闗是日真人过竺国当年大士来千室笙铙临寳地十方璎珞施瑶台骑羊莫咲初平拙恍忽前身是善财
　　苍茫云气百花潭总为灵光下郁蓝般若向来传自在圆通浑欲问瞿昙须弥界似移金竺兠率天疑近太函漫向弥陀论法嗣只今龙象在江南【司马所居山名金竺在肇林西】阎浮提界蹔徜徉海上曽闻一苇航绀殿乍传金粟影红楼初放白毫光慈云迥结三天外慧日高悬八水傍千亿化身何日遇漫将词笔问空王
　　玉树金襴百寳陈低睂睊目坐阳春蹔来东土依檀越谁道西方得美人净妙总因圆觉相庄严元是法华身君看一传琅琊后大觉从教万古论【自宋世譌大士为妇人王长公始辟其妄余有考详庄岳委谈】
　　夀汪防军六秩
　　紫气遥占白岳傍青鸾长驻白云乡张筵邺下三千客照坐扬州十万妆观里琼花初破萼庭前珠树欲成行他时倘问防军句一笑掀髯向画堂
　　赠汪元清肇元二太学
　　寳镫银鞍白马调乌衣羣从尽兰苕同携賔客探璚树并载婵娟防玉箫别墅风流安石共中林才思阿咸饶秋风骑鹤能相过定约扬州第几桥
　　士能屡迟所懽不至仲淹怒使家众数辈促之来座中戏作
　　寒雨萧萧闭緑苔乍闻环佩下阳台不因枚叔观涛至已作王郎挂雪回国色名花双烂漫【是日初见牡丹】高山流水共徘徊腰肢沈约偏能瘦狂倚东风唱落梅
　　方景真邀游幔亭同司马公赋【有序】
　　山本名乌石突主人张绣幄为幔笙歌粉黛周列其傍观者属路余因谓司马公昔李白张谓泛湖郎官之名迄今不朽兹山胜絶而不佞幸从公后傍观者阗讶咸以为武夷君请遂以幔亭名之司马击节曰善同集者谢少连汪士能潘南仲吴太寜诸子详司马公记中
　　窈窕肩舆度白云幔亭霞色转氤氲千山夕照罗峰外一线春流练水濆冠葢尽携文苑客笙歌如下武夷君名花满座天孙外何忝光百代闻【武夷山道书称白马光之天】
　　方于鲁以墨谱乞诗卒业赋赠
　　粲烂双螺出魏台奚潘遗法俨重裁云蔽月非烟下【武公业妾名非烟】紫雾寥天太乙来九锡漫夸龙献兆七香宁假麝为媒何因饱咽金茎露一吐王郎万斛才【非烟寥天一七香金茎露方氏墨名王勃作文磨墨水数斗饮之万言一挥见唐小说】

　　少室山房集巻五十五
　　钦定四库全书
　　少室山房集巻五十六
　　明　胡应麟　撰
　　七言律诗七十四首
　　夀贞吉王孙太夫人七秩并寄芾斯孔旸
　　婺女寒芒接豫章天孙云锦落持觞金芝百本来西极玉树三株耀北堂紫鳯夜含灵笈舞苍虬晨逐素书翔窥帘敢作偷桃客愿借天厨一脔尝
　　题希夷髙卧图奉夀郭泰和封翁大参知相奎尊人也时年七秩
　　蹑蹻罡风度十洲一笻长啸华山头神游欲尽三千界梦断俄惊八百秋绛阙徴书回紫鳯【图南表文】丹台灵笈驻青牛【函谷华山宻迩】龙光忽照匡庐下重遣蒲轮出帝州
　　夀舒封翁七秩二首
　　夀域晴开傍海隅安期双舄渐凌虚秋明南极三天上夜燕西池万里余鹤定知同绮皓扁舟寜假问陶朱虚疑卓氏临邛盛次第黄封照里闾
　　青雀西来瑞气浓方塘秋色照芙蓉华阳是处传丹箓渭水何人敌素封桂树堦庭巢六鹤棣华天阙近双龙翩翩叔寳今华发尚记东床卧日容
　　题赵汝元白云荘
　　岧嶤飞磴入林丘天际遥看瀫水流青壁秪疑人世断白云何羡帝乡游茆檐上月千花瞑草阁吟风万树秋闻道生徒多受业蓼莪篇废定谁酬
　　顔廷愉过访有赠时廷愉将之都下因寄诸友
　　片帆风雨泊孤城一刺龙门曳履迎阀阅平原推世德诗篇光禄擅才名风期乍拥衰顔壮雪色频扶病眼明多谢酒人燕市上竹林吾已负生平
　　赠宋化卿
　　廿载钱塘怅独游风尘何意片言酬严城画角双鸿下客舍清灯驷马留赋就几人春雪和篇成何处夜珠投明朝烂漫湖头约十里桃花照画楼
　　送苏君禹观察之岭右八首
　　握手衡门思欲狂相逢如夣在河梁三年素札咸阳断十日青尊瀫水长絶塞风云悬马首大荒岐路出羊肠因君一问龙标尉明月梅花遍夜郎【青莲诗我寄愁心与明月随风直到夜郎西岭右与接壤故云】
　　极目遐荒共黯然苍梧何处问楼舩天穷象郡千峰外地隐龙城六洞前飞诏金门频计日传书铜柱易经年无劳更阅河东记海色黄溪昼夜悬【桂林隠山有六洞见吴武陵记黄溪详子厚文】
　　万里襜帷渉瘴氛炎州风物向来闻罗池翠羽多充赋林邑鲛珠竞购文荳蔲飞花园似雪桄榔垂叶路如云伏波祠庙经行处一奠椒浆桂水濵
　　腰下双悬玉鹿卢拂天雄劒倚昆吾褰帷雾洗三苗窟露冕霜飞百粤途荔子尚祠迁客否蕉花能忆美人无七星岩畔题诗过羡杀朱旛在画图【韩诗茘子丹兮蕉黄见罗池庙碑闽中有美人蕉故颈聨云】
　　锦席孤飞散曙鸦如椽双笔气凌霞遐荒词赋传中国絶徼文章配大家漓水瘴云行驻节欝林竒石坐当衙红潮醉颊槟榔熟努力朝餐望里加【文章谓栁州也】
　　万山行尽见牂牁处处椰浆酌叵罗赤日猩鼯啼古洞青天龙蜃出层波风生羽节炎威静露洗牙旗瘴色和好作刺桐花下客细吹芦笛听夷歌
　　双旌行色暮萧萧天地西南问泬寥姓字始兴悬竹帛功名新息树铜标藤江水溢青萝近荔峪岚深翠障遥珍重大廷思防笔看君六翮上层霄【昌黎送人之岭右云江作青罗带山如碧玉簮】
　　焕烂新除下玉宸聊从殊域试经纶传书己见回周史谕檄能无待汉臣夜月三花流皂葢朝霞八桂上朱轮亭咫尺堪谁守一盼东阳问字人【君禹自闗中返登崧岳赋诗寄余尾句谓李生允达尝受知也】
　　戊子之秋与君禹督学晤武林时方病疟仅仅数语别去己丑春余自夏村归适君禹擢闗中前发阅月矣秦越茫然邈不闻问比余居先宜人忧夜分车骑过从则君禹再擢岭右中途不通一刺特为余舣棹兰隂感旧论心达旦忘寐申言饯别成诗八章岭右山川秀甲防内君禹兹行神与俱徃矣
　　夜泊金阊寄奠王敬美先生八首【有序】
　　不佞丱歳游燕则次公以年家见知凡竿牍下询家君齿及不佞亡虑十数顾不佞未尝识面也丙子秋次公以参知赴江右过访兰隂邂逅蓬茆片语投合杯酒扬扢形骸顿忘尔后不佞拏舟阊阖者四次公停车瀫水者三每一把臂辄潦倒淋漓濡首廼别比次公入南都不闻问几半载询诸吴中则报次公逝矣是秋北上极意酹酒娄江少致国士之感适病中愦愦不及遄赴爰赋七言八律以代奠章
　　明时何客并登坛宇宙文章属二难大海云霞麟鳯出【鳯麟洲在海中】中途风雨鹡鸰寒三天谒帝更容髩八极游神快羽翰不逺桃花瑶水上飞书无路问青鸾
　　白面含香上紫宸前身曾是石麒麟天容作赋游闗洛【公有□洛纪游诸稿】帝遣传经到越闽【次公尝督学二方】飞葢西园饶和客曳裾南国尽才人重来欲话当年事落日山阳笛满隣
　　飞诏频年下赤霄故园薇蕨兴偏饶高风突兀回三代大业荧煌擅九朝礼乐夔龙元事舜【敬美为礼官有兰省等集】耕耘巢许亦尧【所居草堂名澹圃有田可耕】莫言遗冢臯桥畔千古人传玉树标
　　仙游何处白云乡绛节飘防上帝傍五叶世传中令贵三朝谁识次公狂丹青永夜悲前席丝竹频年醉后堂茗椀酒鎗浑似昨不堪重过緑萝庄
　　环佩当年碣石台一时才子盛追陪镫悬太乙人初聚漏尽长杨客未回楚泽悲风迷屈宋梁园残雪散邹枚龙门咫尺无穷恨谁共登楼赋七哀
　　年才四十五游成昏嫁何须毕尚平泰华两登天地小崧衡齐蹑斗牛惊九疑峰忆帆前堕三叠泉犹杖底鸣瓢笠王郎今在否朝骑鸾鹤上瑶京【次公于名山惟北岳未登余四岳外太和匡庐武夷皆杖履所歴具名山游记中】
　　抗手吴门歳月除三年秋色断鲈鱼清江一曲题诗外大海千峰入梦余紫气尚悬朱雀桁丹霞长拥白牛车何因一问梯仙道并捧金珰拜玉除
　　短褐长安记昔游忘年倾葢见君侯淮隂敢窃无双誉江左元推第一流吟尽白云鳷鹊观坐残红日鳯皇楼萧条徃事空华发落木凄风遍海头
　　赋八诗后鄙怀不能己巳伏枕呻吟再成八律共前什计十六章辄命使者焚之几筵次公有灵当为我击节三神之顶浮一大白也
　　中年真诀至人传晚歳仍参佛祖禅夜雪尚疑中岳顶朝霞俄赴大罗前黄金阙近双龙驻白玉楼高万象悬为问仙都题记者几家词笔并如椽
　　才名伯仲世争竒并握隋和照海大野正看仪鳯日荒郊俄遇泣麐时惟应翰墨留千载盛有文章落四夷鸡林传赏遍悬金寜俟国门知
　　作赋东南见大夫平将彩笔擅菰芦青衿问字环三省白帻传诗尽五湖辽海客归应化鹤缑山人去定飞鳬天瓢万斛金茎满肯忆黄公旧酒罏
　　绰约仙山大海东神人何事蹔乘风裁花已见潘安似掷果将无衞玠同入座朝霞明逺岫披襟寒月挂长空屋梁此夜看顔色犹作当时梦寐中
　　紫绶金章白玉珂风流谁柰使君何文雄剰欲夸天寳句好寜甘压永和大斗十千倾緑蚁崇台二八贮青蛾名园一别空囬首满眼霜棱折芰荷
　　宿世含毫自右军池头秋色照鹅羣吴中骤贵乌丝纸海内争传白练裙片石嵳峩枯树赋【次公家有禇河南枯树赋刻石】千金零落送梨文【次公入觐都下有以大今送梨帖来售即倾五十金易之才七字云】空余太极台前榜大笔高悬驻彩云
　　三年移疾住吴阊不改清斋旧太常岂谓龙蛇能作谶坐令鸿雁不成行游同兠率非天姥秩主遮须胜夜郎犹忆向来尊酒兴乱山风雪防桥傍
　　总角携书到上林华筵何处不招寻淮南桂树枝枝赋蓟北梅花片片吟斜日劒锋双黯淡暮年书札半浮沉钟期一去弦堪絶碎折床头叔夜琴
　　张仲立过访舟中邀集新居奉赠二律
　　修竹千竿蔽草庐蓬蒿一径共踌躇嚢倾记室三都外【张景阳注左三都赋】架揷司空万巻余茂苑祥光逥鸑鷟吴门秋色到鲈鱼他年孝友知侯在底用寻源上玉除
　　其二【是日适与仲立棊故用张事青钱并鸑鷟并文成事浮家志和事】
　　青钱万选世谁伦金镜千秋动紫宸三箧当年穷宇宙七车遥夜辨星辰枰空淝水知无敌劒合延津自有神倘许孝廉舩上约浮家何惜去来频【仲立博核羣书二诗每篇八句用一张氏事存之以备此体】
　　赠幼文幼文丁氏逸季侍童也常置帐中余从诸客徂伺得之赏其丰神莹彻为赋二首
　　入幕何来傅粉郎居然容色似龙阳书裙是日逢王令【大令为羊欣书白练时欣方幼】断袖当年忆汉皇曲里含桃歌韎韐车前名果掷琳琅异时开府能相过莫遣才人坐别床【庚信事见北史】
　　秋水为神隔绛纱何年捧劒入王家床头梦有金茎露庭后春生玉树花才比郄郎偏有意色同弥子更无瑕他时倩汝汾阳宅飞挟红绡上太霞【捧劒见唐小说】
　　为房仲赠姬人时斋素独居一室
　　尽抛铅粉着袈裟长日焚香诵法华不学杨枝辞白傅蹔同桃叶住王家台深防玉鸾箫断殿鎻飞琼鹤驭遐自是莲花离火宅子猷狂兴为谁賖
　　答赠戚山人不磷不磷工绘事及诗寓逸季所
　　飘然孤鹤下闗十日高阳共破顔白苎霜华娄子国青缯云色敬亭山嚢中毛遂人争识庑下梁鸿客未还慙愧五君劳入颂风尘吾已髩毛斑【戚投余诗有见説五君无尔敌之句】
　　赠王孟嘉弇州公从孙也
　　弇山堂下一逢君玉树翩翩自不羣马埒谩呼狂武子龙山寜学醉叅军朱弦蹔习南风操玉劒行冲北斗文最忆竹林深夜语乱星月坐宵分
　　夀王公詹七秩
　　琅琊门第旧称雄握手翩翩大令风函谷云霞新紫气燕台日月旧青宫竹枝赋就徴才子桃叶歌成教短童闻道瑶池开燕日万花如綉簇帘栊
　　再挽王长公二十首【有序】
　　余旣为长公挽章二百四十韵矣顾鄙怀犹有未释然者忆曩哭次公赋七言律十六章长公读之数过因戱谓古今哀挽之什至子多乎哉第辞竭思枯即异时吾不讳何以措手余亦戏荅方公为鲁灵光砥柱百世仆以朝菌观大椿虽欲有言得乎长公目余一咲耳音泠泠诚不意鸾骖鹤驭倐忽升于大罗也追惟宿诺勉尔含毫呻吟一夕成二十章于乎伯牙弦絶江淹才尽余此后亦永谢笔研矣
　　绛节初升上帝朝清都何处问岧嶤龙归大壑乾坤暮鳯返高冈日月遥文字八荒传衮冕诗篇六合诵箫韶莫言名世期终在永刼人才付寂寥
　　遥夜青鸾帝阙来骤看黄鹤向蓬莱三车讵载平生业八斗难名间世才心折班扬愁搦管汗流枚马避登台风流咫尺人寰尽恸絶琅琊玉树摧
　　万象文光烛海蚤闻名姓动华夷雄飞宇宙三千刧独应贞元五百期龙去南阳高士逺麟归东路哲人迟生刍泣奠娄江下不为杨朱感路岐
　　一谪长庚茂苑前红光白日照奎躔词华尽挈三唐调文管兼操十代权夷貊尽传鹦鹉赋儿童能诵鹧鸪篇亦知上帝频前席白玉楼中万景悬【长公有鹦鹉赋鹧鸪诗并见集中故借祢衡郑谷事】
　　四部书成兴未穷名山随处勒崆峒开函再覩三坟出列架浑疑二藏同大业龙门卑马史竒文虎观陋扬雄平生谬作谈客寂莫侯芭髩已蓬
　　三十年来上将坛平将赤帜树狂澜山頺泰岱千峰失海涸昆仑万谷残素旐翩跹来大鸟丹台游戏挟飞鸾便应瓢笠相寻去灵药何由借羽翰
　　蹑履频年到海涯青童环佩结飞霞毫端巨壑翻云梦研底春涛涨若耶庚子日斜惊鵩鸟戊辰年逺怪龙蛇慿谁更发山隂兴肠断王猷一棹遐【公有戊辰三郡稿】
　　弱冠中原结驷行朝阳争覩鳯皇鸣朱弦万古回长夜彩笔三朝擅大名座上雪花凌楚泽垆头虹色贯秦城为知兠率迎新帝不向遮须问旧盟
　　粲烂双钩倚鹿卢人伦一代擅风胡删诗秩继周司寇作赋名高楚大夫阀阅五朝传父老门墙四海见生徒寻仙政有青莲癖日候长鲸返太湖
　　三箧曽夸暗诵能七车今代几同乘金泥箓辩神仙窟玉鉴文窥帝子陵海上专车无巨骨山中着械有竒形干将一夜飞雷焕服匿何年问陆沉【读巵言附録作用张寛安世嵇康江淹防风贰负等八事】
　　十载闗闭緑萝一朝禅榻蜕维摩金棺掣电飞西竺玉舄抟风上大罗丹阙授书偕素女绛台摛藻侍皇娥青天度索山头望试问桃花发几何【皇娥歌见拾遗记】
　　七隽翩翩聚紫宸陈思才调拟谁伦蕐阳舘内飞谈日碣石宫前鬪赋晨白璧千秋无大楚黄金一字有先秦参差王气东南歇怅望遥天絶后尘
　　奕叶琼枝照锦袍何人不羡二王豪争传一帖辞中令忽报孤琴逝马曹大地骅骝纷蹀躞中天麟鳯并游遨云浆万斛西池上好忆金华溅露桃
　　双旌曽驻白公堤夹防桃花送马蹄大笔今悬娄水上高门元峙越台西两高岩壑争竒句三竺云岚防旧题陈迹诸王何处问乱山严濑夕阳低【娄江之王实吾越睦州分水自国初徙吴今尚同谱系云】
　　棘闱绵上旧踌躇彩笔寜论晋问如汾水真儒罗上第晋阳精甲候前除千峰曙日褰帷外百谷晴岚眺望余翘首太行云雾色几囬梁国为停舆【长公庚午校士山西程式咸出其手寻以内艰归】
　　一防东南卧草亭自将游屐卧沉防丹霞蔽日攀林屋白露横天泛洞庭甪里携家迷故迹灵威入穴辩遗铭泠然一梦乗风去怅望吴峰立翠屏【长公有阳羡洞庭诸游稿】尚思斧钺驻郧闗开府中丞节制闲万马不嘶云梦泽孤鸿时达洞庭湾【用栁毅事长公尝开府郧阳云】朱弦夜和湘灵瑟白苎秋纫汉女环极目招魂劳楚梦三闾能复恋人寰白门花月漫撩吟可柰蒲轮歴岁寻一曲五湖频入梦三生八座讵萦心风摧玉轸高山絶露掩金刀大壑沉信有骑曹清癖在池新竹渐成林
　　台殿金银挂夕阳娄江百畆蹔徜徉全收五岳壶天内别起三山陆海旁堂上凉风生緑埜亭前竒石防沧浪【弇园有凉风堂苏子美沧浪亭在吴门仅百里】祗今谁主花溪宅万朶芙蕖泣露房
　　短发飘萧大海头登龙曾是昔年游长裾晚曳三千队彩袖朝倾十二楼字挟风云心未老名悬日月望难酬无劳动色真长问已尽人间第一流【长公旧赠余诗云一字风云争吐气千秋日月破藏名又云代兴天地有词坛国士谁能不让韩俱非余所敢任云】
　　抵新安访汪司马伯玉八首
　　叠浪奔流大壑摧龙门咫尺拟蓬莱三千界逈乗风入四百滩长挂雪来隘地黄山无俗辙中天白岳有仙台跻攀一快平生目肯作咸阳十日回
　　匣底青萍焕陆离酬知今日愧前期三朝词赋羣公尽一代文章大老遗宇内高名哗北斗垆头陈迹怅南皮闗情最是娄江色万树桃花落海
　　紫气新都间白云闗前晴色望絪緼谁家片碣无题字到处名山候勒文亭倚太空八代嚢携副墨象三坟何言吉甫偏能颂手系楼兰粤水濆
　　当年横槊气如虹战血犹殷大海红七泽戈鋋移小队三河铙吹候元戎营中赋客袁宏俊幕下诗流杜甫雄拂袖麒麟成徃事乱山云色卧空同
　　十载东山挂梦魂归从西竺问乾坤孤悰自寄函三室大法遥探不二门香积饭僧忘歳月菩提防佛悟晨昏犹余慧业差萦念尺寸毫端万古论
　　艺苑宗盟四十年暮途真契少林禅云扶砥柱千秋壮日揭灵光万古悬虎帐韬钤聊偃息鸡林词笔竞流传无论片诺登龙易大雅堂深列管弦【司马有传竒四巻名大雅堂集世方盛行】
　　当年怀刺出菰芦倾葢钱塘月满途绮席衣冠连北海画舩箫皷出西湖荧皇丽句悬金刹烂漫清歌送玉壶双剑只今犹赋草擅塲能忆祢生无
　　五子当年迹已陈竹林携手重伤神齐驱碣石无先辈学歩邯郸媿后尘海内谁当司马客山中今见牧羊人惟应乞取朝元诀坐啸天都望玉宸
　　抵太函适汪司马赴许将军泛舟余遂为不速之客座中分赋
　　暖日暄风照画船茂林修竹聚羣贤双旌乍识元戎队片刺忻同上客筵邂逅洪都无彩笔赓酬郢国尽朱弦归来更下函中榻千树梅花伴独眠
　　司马公邀同谢少亷吴太寜集函中
　　万山回合太亭五夜雄谈入杳防绕座春风凌白苎当筵牛斗落青萍抽毫客似登梁苑张乐人疑在洞庭醉拥如花明月下路岐何用叹飘零
　　是夕遂宿太函
　　金碧檐楹防翠岚鬰葱云雾绕东南频年司马悬高榻此夕元龙卧太函古桧飞霜盘絶壑踈梅翘雪防空潭水晶帘外千家月细酌天池佐夜谈
　　董使君过访赋赠二首
　　朱顔携策赴长杨笑揖花骢大道傍赫封章驰紫殿飞扬名誉出黄堂新都日月三天近梦泽云烟一水长囬首竹林成旧迹垆头犹记阿咸狂
　　天人三策向来传万室争夸太守贤梦绕花骢长乐外风行竹马大鄣前朱楼画阁滩声近紫殿琳宫岳色悬烂漫黄金双阙下蚤携繁露入甘泉
　　送汪象武之南都
　　祖帐天都树色重悬腰长铗动芙蓉游梁上客传司马入洛羣英艶士龙五夜桃花朱桁落三春杨栁白门逢飞鸿咫尺平安报奕叶泥金瑞气浓【象武汪先生仲子故有司马士龙之句】






　　少室山房集巻五十六
　　钦定四库全书
　　少室山房集巻五十七
　　明　胡应麟　撰
　　七言律诗七十六首
　　聂水部报命北上订余握手谿头赋此为别
　　河梁挥袂惜追游五夜双龙拆斗牛皂葢欲飞燕阙底青帆仍遡越溪头荧煌御气瞻华衮慷慨穷交惜敝裘明月梅花春事蚤为公悬榻在南楼
　　忆苏别驾以修【有序】
　　忆在清源日与惟效使君以修别驾沈饮十旬极人生聚首之乐一别五载使君出守三衢尚获谈谑朝暮以修归卧巴蜀遂絶无鳞羽相闻惟是使君擢任观察以修实其州民焉岂龙剑有灵天作之合乎余既悲使君之行而又窃幸以修之遇感怀恋别情溢乎词
　　笑忆清源市上年沈酣长伴酒家眠空传剡曲三冬棹竟阻咸阳十日筵犊鼻正穷司马赋貂珰谁达子云花骢此际堪携兴极目双鳞灔汿页前
　　题徐纳言具庆貤封册
　　寿域双开越水头金章赫奕下龙楼星飞南极晴光烂月涌西池瑞气流八百年方骑紫鳯五千文欲驻青牛承家况是仙郎在戏彩翩翩近玉旒
　　登鹿鸣山絶顶憩小蓬莱观易使君留题作【有序】山与郡城相望超然亭孤峙其颠四面无际俯瞰衢闉万瓦鳞次飞流百尺环抱其前呉云楚树映带左右近郭一大观也旧止武一祠葺而新之为游览所寔始使君云
　　絶顶仙风面面来中天何异到蓬莱江流喷雪飞呉甸石磴盘云上越台览胜欲穷游子目留题谁并使君才含毫骤发登高兴莫讶银钩破緑苔
　　次日复携酒酌山堂晴眺再题壁之左方
　　徙倚危峰散鹿羣尊前呉楚望絪緼亭台四壁全披雾城郭千家半入云薄暮飞樯环浦下中宵寒磬隔谿闻青霞忽记观棋约曳杖行探玉笈文
　　赠李司理二首【有序】
　　司理楚嘉鱼人曽祖承箕举于乡弃弗上南宫与陈公甫倡和岭表即白沙集所称李世卿者也从弟承勋复以战功列名臣文词勲德棣萼相望司理寔世其门阀尊人孝亷亦有集行于时
　　环佩翩翩下玉除汉庭司法定谁如才名供奉骑鲸后家世将军射虎余座里雄风回七泽嚢中春雪照三衢探竒不独青霞兴物色时能到草庐
　　识面荆州更有无频将意气傍菰芦青春紫殿夸陈策緑鬂黄堂佐剖符三尺清风悬水镜万家明月浸氷壶铜鞮况是山公在把臂何妨学酒徒
　　寿喻封翁七秩
　　三生曽授大还丹七纪长看住翠峦座上双龙随舞隺亭前五马骖鸾西江水接东溟近南极星朝北斗寒莫道授书年尚少蒲轮行见出长安
　　张成叔过访以尺牍诗草见投颇深推挹赋答四章
　　意气翩翩入洛才衡门游屐破苍苔朱弦惨淡佳人絶彩笔峥嵘大将来宇宙渐开新兔苑风云重上旧燕台从知国士深难遇片诺何妨共草莱
　　十年尘迹叹飘蓬倾葢何由道路同一顾骥羣空牝牡双飞龙劒隔雌雄名流上国交垂尽才子中原业未穷怅望四明云雾满独将离目送高鸿
　　片席乗风下海头屋梁明月梦难酬尚虚文举三年刺谁共元龙百尺楼大业乾坤孤鳯起长途雨雪片鸿愁京华旧识如相问老尽桐江钓客裘
　　粲烂鲛珠海色傍飞光遥夕遍茅堂千金易水看过市片玉昆山总擅场白日鸿心游浩渺青天鹏翼破苍茫为君一诵如渑句齐晋他年可蹔忘
　　欧桢伯八旬矣而神逾王千里饷书颇寓前薪之愤寄答二章
　　老大登坛兴转豪悬书雨雪问绨袍文章得失宁儿辈意气纵横尚我曹壮节转深题柱感雄心曽怯据鞍劳期君一在天风上信宿罗浮望海涛
　　十载西风叹路岐菰芦长卧越江湄宫残碣石才人尽殿耸灵光赋客遗斗酒乾坤回肮脏尺书湖海问支离竒峰四百飞云外题遍梅花夜雪时
　　夜同孙金潘叶四生集文如美人馆
　　系马高楼兴未回铜瓶春色照寒梅人同师利观空坐客似维摩抱病来雪后何妨寻剡曲云深无处问阳台相逢肯下高唐榻总为当年作赋才
　　张大来至泰和以翰贶见贻赋谢
　　鸿书遥下白纶巾闻说题桥气象新赐履乍闻中禁侧鸣琴独坐大江濵蒹葭瀔水孤蓬夜桃李河阳万室春莫向龙头嗟晩暮翩翩八翼上平津
　　丁观察以两台疏荐留住四明赋怀二律
　　千骑纵横夹上游飞章推毂动宸旒干旄旧识长城寄斧钺重因大海留玉局闲敲风满座金尊长啸月当楼春晴试弄桓伊笛何限梅花越水头
　　咫尺楼船号令新欣从帷幄覩词人关中久自推冯异河内今谁属寇恂溪拥越来清雾雨山横秦望絶风尘大挥椽笔成功暇修禊兰亭正暮春
　　送易惟效观察之蜀中同李司理作八首
　　粲烂除书汉阙来蜀天何处望蓬莱黄堂久擅分符绩乌府新推仗钺才雾拥双龙行剑阁云随一寉度琴台百花潭上题诗暇几唤词人共緑醅
　　荧煌箫鼔夹离筵处处棠隂拂画船叱驭重看行栈日观棋犹忆烂柯年瞿塘急峡高牙外防府孤城大纛前满目匡山云雾色好凭遗碣问青莲
　　宪节朝巡白帝宫千山行色望难穷城悬灔滪飞涛上署涌岷峨积雪中社稷关心龙剑紫乡闾游目锦袍红极知河内追思切伏阙何由借寇公
　　彩笔西南见吏情风流何似在承明花香匝地文君肆树色浮天望帝城揽辔岷山千骑肃飞书泸水百夷平莫言玉垒堪长借翘首双珂汉阙鸣
　　楚水巴山别思重经游何地不竒踪黄金作客怜司马白羽谈兵羡卧龙絶栈三千行蜀道危阑十二望巫峰高唐赋罢堪携手咫尺云华梦里逢【巫山神女号云华夫人见太平广记】江城晴色照蒹葭彩鹢鸣榔散曙鸦鼓吹乗风还七泽旌旗揺月上三巴扬雄阁畔题草杜甫堂前觅浣花到日海棠开欲遍可能移植到山家
　　緑酒红顔怅和歌金罏银烛奈愁何青羊肆逺孤旌驻白马寒江大舶过锦里春风啼蜀魄阳台暮雨狎湘娥双鱼是处能相忆极目遥天剑水波
　　歌罢骊驹散夕氛天涯何处怅离羣猿啼骆谷千峰雨马踏蚕丛万岫云大树尚留严武碣小桃偏防薛涛坟眉山伯仲衔知久唱和能令越客闻【谓苏以修伯仲也】
　　题琴鹤重鸣巻【代送易使君】
　　绣斧辉煌下越城江天晴色耀飞旌当年舄化双鳬去此日琴偕一鹤行巫峡彩云晨送客巴山明月夜谈兵何烦更就成都卜囘首花骢向北平
　　春日送赵均甫敬甫二文学一之北庠一之南雍秋试并寄怀大学士汝迈先生
　　画船箫鼓发江浔犹为离鸿一抱琴彩日燕呉双鳯下青云南北二龙吟辉皇棣萼聨高阙烂漫荆花簇上林何事中朝论阀阅万方翘首祝商霖
　　题陈玉叔天尺楼
　　宸章烂漫烛奎躔呼吸真看帝座悬阀阅九朝韦曲后声华三世杜陵前风云仲举方高步湖海元龙漫独眠翘首佩环红日近好开东阁待如椽
　　李允达过访赋赠
　　十年尘迹愧疎慵一刺何来倒屣逢文彩乍斑难隠豹髩毛垂白为屠龙尊前片语江河尽笔底千秋海岱从何限朝真诸洞色暮天凝望白云重
　　早春汪司马伯玉抵严陵以手札见招先此奉柬期司马过小园时仲淹同至
　　踏尽名山兴未回一笻春首问崔嵬东华紫气真人驻西竺青莲大士来絶壑鱼龙迎系缆中天鸾隺登台千门雪色澄江上咫尺能无过草莱
　　雪中寄司马汪公洎方山人刘文学
　　千峰寒色坐霏霏极目瑶华倚石扉八座蹔囘司马驾孤亭遥问钓鱼矶同云匝地江华暝宻雪连空海树微莫道剡溪仍返棹子猷狂兴正横飞
　　汪司马偕龙博士登严陵赋雪寄讯
　　萧森寒色照菰芦缥缈青山入画图不为文星移海甸能令春色遍江湖千花桐濑飞瑶瑟万树兰陵照玉壶况是郢中才子集赋成题寄茂园无
　　同徐茂呉集唐惟良兰隂馆
　　兰隂携手白云平湖海重追旧日盟魏典乍传中论在楚词曽赋大言成【用唐勒事】千崖薜荔谁同往五亩蓬蒿任独行莫负习家池上燕烂烧银烛照山城
　　王长公二郎君同补邑庠寄贺
　　六朝门第盛琅琊五叶儒绅冠海涯片玉蚤曽夸郄氏三珠仍见属王家雌雄出匣俱生雾伯仲当尊并泻霞屈指天闲抡上驷大搜龙种向流沙【伯仲句用三雅事】
　　梁持伯内史过谿上夜谈燕市旧游感而有赠
　　握手无言意已消江干晴色此停桡千年紫阁幽期在万里青门别梦遥掩迳有心酬鹿豕巢林何事拟鹪鹩尘埃漫忆东华日浊酒长歌剑影揺
　　寄喻邦相二首【时擢观察山东】
　　辉皇除目下蓬莱绣斧麟符拥上材揽辔东方千骑合口褰帷南国片鸿来抠趋日月宣尼庙叱咤风云管仲台莫道临淄能久住太微寒色正崔嵬
　　双飞龙剑出天涯寒光射彩霞碧海楼台环碣石青山城郭抱琅琊齐都按节民风变鲁壁探书世代遐底事徂徕看日上扶桑晴旭正当衙
　　张幼于悼亡作
　　十载青闺戒妇仪一朝环佩赴瑶池伤心孔雀孤鸣夜照影文禽独立时霜薄骑曹愁里髩月残京兆画时眉自从巫峡云归后不向人间怨别离
　　寿王转运八秩二首【代长公作转运元美从子也】
　　紫绶金章照暮天斑衣玉树间华筵八旬正值飞熊九折能忘驻马年屫蹑仙风阳羡顶船邀明月洞庭前东山咫尺过从易嵗嵗看花共阿
　　南北驱驰髩未皤一身盐铁寄婆娑乌衣坐处官仍达黄绶归来客竞过桃叶兴将中令逺竹林年较仲容多明朝倘赴安期约双舄同凌大海波
　　易计部过访赋赠
　　辉皇卤簿到兰舟认是栽花旧易侯岸帻已更新气象弹冠犹问昔交游携来梁父中天日望入江郎大海流美酒顿浇愁顿释不知行李驻山邮
　　答李允达秀才四首
　　风霜遥坠笔如椽有客论文自绮年八咏漫愁人代隔千秋重覩帝京传【来诗及隠侯八咏賔王帝京诸篇事】乾坤寂寞华阳社雨雪蹉跎瀫水船莫讶中郎贪割炙于今国士定谁怜浊酒兰陵怅望频如渑今覩代兴人居然鹏赋追仙客谁解麟经作素臣【允逹业春秋】雷雨延津夸合剑星河严濑照垂纶无论白首侯芭业八翼看君近紫宸
　　青眼横承百尺楼尊前何物慰离愁丹山月老寒栖鳯白石云荒夜饭牛属国才名犹奉使轻车勲业漫封侯期君对挟飞鲸去小作人间汗漫游
　　消渴频年寄茂园何人词赋竞中原花生曼倩三千牍草就防庄十万言梁父云霞期望日昆仑星斗待穷源蟭螟一室犹堪共莫使清风隔晤言【史记称庄周著书十万余言】
　　寿王司寇元美六秩四首
　　长公之初度也实前丙戌之嵗今甲子一周矣灵大椿以五百八千为春秋区区人间世驹隙眇不足论矧长公身居赤城名首仙籍即灵大椿亦小年耳而何有于一甲子耶第遐龄亿算此实兆基讵容无祝以虚大庆辄赋四律代颂嘉辰海内苍生当同此愿云尔
　　玉佩曽闻下帝都金丹此日兆悬弧千秋事业周司寇六秩行藏卫大夫伯仲埙箎麟是友孙枝兰桂鳯为雏呉门乍夜麻姑到仙酿何妨醉百觚
　　红顔纡玉上彤墀秇苑纵横大将旗万古文章尊泰岱三朝名誉葢华夷灵光突兀云霞拥兠率髙寒日月迟七十二峯元宅畔从教鸾隺醉中骑
　　安车迢逓出枫宸侧席明光问老臣独步诗名齐大雅髙悬文价重先秦追随隺驭三天客出入龙门四海人漫诧蓬莱云色里西园台殿尽金银
　　曽从弥勒问三禅更逐方平炼九还寄迹乾坤中土外飞身云雾大罗前桑弧想像庚寅日花甲周回乙酉年莫笑骑羊人老去抠衣常侍玉华筵
　　送王次公入贺万寿
　　屐底山川遍七闽仍将金镜入枫宸三为大国抡文吏两作中朝献寿臣拄笏露华流紫殿称觞霞色动青旻为知燕锡承明后首问华阳击筑人
　　祝山人将过白岳访汪司马即席赋并寄汪公
　　四海苍生卜谢安谁同司马话登坛新安水似龙门出白岳山将泰岱看明月乍淹萝径晓西风遥洒薜衣寒亦知幸舍堪弹铗曽否中林问鹖冠
　　沈明府二亲貤封寄贺
　　八咏当年诧妙才鸣琴南国暂徘徊循良政绩飞三殿抚字声名动两台单父云当公廨入河阳春傍讼庭回危楼百尺东阳近肯握如椽到草莱
　　新正怀喻邦相方余过云间恍忽不及往晤拟至都下握手复以病归漫此奉寄
　　孰是携书问帝都聊同捧檄向江湖愁多总入三秋髩病久那遵百折途赤日虹光龙劒杳青霄云色鳯城孤春风逺忆朝元客满锡黄金醉玉壶
　　清源访苏别驾以修邀同蔡景明夜集
　　扶疎双树似禅堂緑酒银瓶唤客尝丽藻世传苏属国高名人识蔡中郎三峨云雾挥毫落九曲溪山入话长已平原留十日漫将离色赋河梁
　　同蔡观察苏别驾集张文学园亭分赋
　　防干百尺暮云流八面疎櫺瞰斗牛彩笔词人纷入坐青衫游子独登楼无论河朔千秋胜已过平原十日留一笑骊驹魂自断不堪明夜木兰舟
　　应麟自髫丱即辱大司空朱公赏识兹公将南归不胜恋恋谨再赋七言二章
　　刋木当年夏后才乞归优诏下蓬莱黄河万里昆仑静紫气双帆碣石来北海琴尊初寄傲东山杖屦蹔徘徊莫言五老云松近斗色峥嵘照上台
　　十载讴歌扈圣君三朝出入冠人羣华夷并切姬公望河洛长思大禹勤赐履燕台晨动色悬车庐岳暮生云犹怜越客干将在拂拭寒光射斗文
　　同赵明府郭鸿胪游洞岩山
　　石壁高盘涧道分夕阳钟磬坐来闻云堆絶壑嘘龙气雾拥危峰下鹿羣曳杖乍招丛桂侣吹笙遥问大茅君移家咫尺堪忘世那得钟山更勒文
　　大司马张公秋日过访溪上余时留武林不值抵舍后再往谒谢二首
　　熊车遥度越王台骏骨仍慙汉殿回廿载登龙频入梦当时题鳯亦怜才三峨云气飘萝薜五岳风期动草莱翘首未央天咫尺秪今东阁定谁开
　　交游七子气凌云出入三朝帝眷勤文武并传周吉甫诗书长诵郤中军风高秦望双旌入潮落钱塘万弩闻突兀南楼秋色里胡床能许坐宵分
　　送戚都督之岭南二首
　　大府新移镇粤台辞天白马下蓬莱三边帐幕霜华净五岭櫜鞬雪色来説劎荆高多侠士抽毫袁伏是竒材征南汉将曽飞檄宁似元戎出手裁
　　絶徼重飞上将星扬旌伐鼔度沧溟长驱吏士过南粤逺播声威到北庭杕杜含杯千堠肃梅花吹笛乱山青罗浮铜柱燕然石万古何人并勒铭
　　秋日湖上奉访汪司马伯玉时仲淹仲嘉同至
　　十载龙门梦寐长披襟何意共钱塘轩车骤拥西湖畔剑佩遥占北斗傍业就千秋陵左马家携二仲胜求羊漫夸四百临安寺遍勒新题向草堂
　　湖上逢王承父
　　溪上秋风罢举杯湖头白眼重登台乘槎汝自昆仑至蹑履余仍少室回三尺剑花凌宇宙十年囊草秘风雷惟应烂醉乌程下尽解鹴裘付緑醅
　　送唐别驾之防州
　　芜城初别鳯凰箫水国重过驷马桥共惜士元居小郡何如长孺在中朝千林大庾含芳近万蕋唐昌入梦遥便觉佩刀干气象驿亭风雨夜来饶
　　送大司马张公还朝四首
　　赤羽初销万灶烟朱旌重闪入朝年鲸鲵观筑三呉外虎豹关清百越前西北风云驰剑履东南日月防楼船莫夸定逺封时事一代殊勲太史传
　　中天名岳降崔嵬望里三娥雪色开父老竞传司马谕君王遥借卧龙才长城乍起当周甸大海初澄傍越台纵是抽毫难和客幕中犹许孟坚来
　　氛祲天南逼大荒独持双斧到钱塘三年幕府蟠蛟蜃一夜辕门缚虎狼淮蔡櫜鞬争伏谒朔方旗帜尽飞扬賔僚漫拟从军乐手定铙歌十八章
　　大纛生风入帝城双龙遥夜雪花鸣余皇十万清呉塞练组三千肃汉营淝水苍生偏听捷潢池赤子竞输诚何人第一麒麟上彩笔词埸更主盟
　　王山人世周以长歌及七言二律见贻赋答二首
　　旅食经秋傍越台王郎瓢笠为谁来平收南国双金价自老昆冈片玉才侠气尔仍摽海岳诗名吾亦困尘埃寻仙倘觅金华洞双跨虬龙出草莱【王昆山人】
　　客馆逢君思欲狂呉山握手望钱塘寒光骤吐青萍匣秋色先凋白苎裳老去云霞忘世态穷来天地问词场漫将七子推同调不尽雄心骥枥傍
　　中秋夜司马汪公招同呉越诸名士湖上玩月得秋字
　　缥缈晴烟一望收楼船明月大堤头芙蓉花发重湖夜桂树香飘万壑秋彩笔乾坤谁大雅青衫呉越尽名流何当醉逐羣公去十二瑶台次第游
　　十六夜喻别驾邀同汪公重集俞园得池字
　　满坐青山照习池上公携客共含巵中天月色重圆夜大海潮痕乍落时杖掷广寒银阙近杯倾河汉玉轮迟当筵触目俱名胜烂醉高阳白接防
　　是夕邦相以公事先行余同司马移舟六桥布席堤上澄湖月色万顷如昼箫管间作诸君剧懽丙夜乃返
　　十里长桥跨水涯狂呼明月醉流霞平湖影落虹千丈逺岫光飞雪万家映席枫杉俱锦树回船葭菼半瑶华洞庭秋色饶相似莫把云门异代夸
　　陈观察留饮赋赠
　　豪气曽闻百尺楼重看下榻自南州双悬斧钺名山色独坐楼船大海流絶顶云霞藏雁宕中天雷电挂龙湫探竒不浅王郎兴瓢笠能容次第游






　　少室山房集巻五十七
　　钦定四库全书
　　少室山房集巻五十八
　　明　胡应麟　撰
　　七言律诗八十首
　　七月望抵武林陆履素使君招集湖上乐人周生瑾者年少善歌酒酣持扇索题即席涂抹四韵
　　华星明月遍西园皁盖追随识大藩南国风流周小史东呉才望陆平原朱弦度曲飞霜丽玉局观棋坠露繁夹防芙蕖千万朶归来何异宿桃源
　　秋夜集程仲凯玉树亭同梅太符罗高君作
　　珠帘十二锁兰苕一树亭亭碎月揺贝叶恍疑天竺寺琼花如覩广陵桥堦前秀色呈诸谢庭后新声度六朝最是缟衣明夕梦相思愁絶彩云遥
　　霅钱太学懋谷过访奉赠余懋谷年家子也
　　奕叶风流大雅堂飞扬才藻敌文房青鞋遍踏呉山下皁帽频攲越水傍赋就长杨迷国艶栽成丛桂发天香东南彩笔钱郎旧名士今谁列雁行
　　寄赠龙君御校文南都便道入楚省觐
　　湖头晴色罢参禅又覩风流白下年六馆才人争射策三呉词客谭云拖彩服椿庭外雾拥朱衣棘院前莫恋长干风景丽西泠何限木兰船
　　寄赠长洲江明府明府楚之桃源人
　　十载风期梦寐赊相逢何意骤天涯栽成林屋花千亩恍入桃源树万家画鹢秋分呉苑月飞鳬晴蹴汉宫霞青旗夹防休回首满目河梁散曙鸦
　　舟过广陵访陆无从夜集托以买宅桥东因寄赠此作
　　桥上相携不厌频钿车油壁半香尘贫将玉树夸词客老向琼花作主人防浦月华秋似练曲江涛色夜如银青楼肯着狂夫卧传语吹箫为卜邻
　　闰九月望后抵淮上包穉升水部邀集署中二首【有序】
　　衙斋之傍雕栏曲池特擅华胜入夜登西台长空无云皓魄如昼酒酣乐作小奚歌红线行巨觞豪饮剧谈遂至申旦盖余自癸酉之嵗以大中丞滕公命入武林与穉升及元采立夫辈同学万松精舍屈指二十四秋浮沈异趣穉升故人之谊恋恋犹昔云
　　白面扬亭话草升沈回首一潸然飞扬六传浮淮日潦倒单车入洛年劒合青萍明月底杯分黄菊暮云前投醪吸长河尽可奈平原是别筵
　　雕栏十二净无尘緑酒银灯劝客频持节汝为都水使乘槎余是问津人风生锦树鸣霜叶露洗瑶台上月轮莫讶秋宵谈易彻廿年朋辈各参辰
　　泊天津遇陈孝亷仁夫为十日饮赋赠
　　把袂飞扬易水头当年驰疏识名流从军自结三千客破敌频呼十万侯劒拂秋霜临虎穴毫挥春雪上龙楼期君一在新丰市烂漫桃花扑锦裘【陈雅喜谈兵欲以三十六人横行日本如班定逺故事】
　　初入都与惟寅话旧白雪斋作
　　聚散升沈二十年一尊携手暮云悬观鱼尚忆濠梁下市骏重逢碣石前意气乾坤谁并许头颅霜雪竞相怜从知奕叶麒麟贵彩笔何人载世传
　　仲冬长至大学士赵公汝迈大将军李惟寅同日先后招饮赋谢二章
　　飞葭六琯动芳晨玳瑁筵开并帝臣长揖将军元有客扫门丞相讵无人黄云絶塞闲金甲紫雾中天防玉宸不为上公双吐哺荷衣容易到风尘
　　旅馆阳回雪乍晴梅花吹角暮云平羮调上相长杨殿酒出元戎细柳营鹓鹭三千随玉陛熊罴十万卫金城酬知何限干将色夜夜双龙匣底鸣
　　至日同俞孟武顾朗生朱汝修集李太保惟寅白雪斋即席得来字
　　朱门遥喜一阳回晓逐春光上蓟台陇右英豪元世业淮南賔客尽时才驱车岂为千秋出击筑重将万感来取深杯酬令节参差银漏滴蓬莱
　　次日再同俞刘朱三子集李汝藩斋中分得花字
　　华堂烧烛散林鸦坐拥红炉片月斜渐喜春光回白苎尚余秋色对黄花孤蓬游子冲残雪大笔才人照绮霞莫讶金闺年少甚岐阳词赋旧名家
　　夜同孟弢诸子集白雪山房得云字
　　画防清香上紫云西园明月坐絪緼三年桂树尊前别一夜梅花笛里闻白雪斋中人渐老黄金台上客成羣朝来太史占星聚灿烂干将易水濆
　　上元雪后过宋忠父入直不遇寄怀
　　缥缈天花散鹤羣瑶台十二迥难分光揺火树甘泉月焰吐金莲太液云殿上攀龙文苑客坛前飞骑羽林军知君此夕高堂梦一赋晨看帝座闻
　　过王思延斋头读所撰新草并钞本夷坚支志十主人索七言一律及诗薮三编为报即以见归走笔赋此
　　万轴琳琅照五车天涯何意复吾庐登堂尽读潜夫论入幕先携仲任书赤水频年回象罔【此书余向求未获】丹铅遥夜校虫鱼【以钞本多讹脱】从知锦被参军业挟策重过大酉居【王时为京营参戎】
　　题帷幄元勋册八首【为相国赵公赋】
　　宁夏献俘
　　十万材官奏凯旋天威如电扫祈连穷追冒顿萧关外尽缚中行汉殿前宿雾三河沈劒防新霜六郡洗戈鋋金门咫尺瑶编就何限殊勋太史传
　　五载干城急上材传呼中令出蓬莱长缨北系名王去大纛南俘叛将来净扫烽烟张掖郡平销云雾赫连台谁论淮蔡功成易为说元戎是姓裴
　　朝鲜复境
　　飞骑纷纭易水傍羽书题处笔如杠月支故主仍修贡日本残兵尽乞降鼙鼓渔阳空大碛戈船鸭緑静长江经纶黄阁真谁并一代凌烟照画
　　清秋辽左阵云寒伐鼔吹笳上将坛乍见嫖姚屯细栁俄传都防夺皋兰千樯触浪长鲸碎万弩乘潮巨鳄残一望越裳天似洗大标铜柱报金銮
　　闗西告捷
　　一鼓居延万甲驰风雷揺曳助搴旗天骄胆落犁庭夜日逐魂销度漠时朔雪顿随騕褭净隂风旋挟虎狼移金城却问诸年少可解营平授策竒
　　露布风驰入紫宸何人第一画麒麟双旌出塞元飞将一柱擎天自老臣突兀燕山铭处石纵横辽海战时尘槖驼千队南驱夜不数周家白雉驯【时边将获槖驼千头】
　　日本祈封
　　巨筏连云尽度辽纷纷乞命封轺单于面思归国赞普输心愿入朝九塞军容销战伐八方民力谢征徭安危华夏看今日一骑何烦出渭桥
　　平明阊阖露华晞六服怀琛紫薇岛虏行成祈北面蕃臣重译到西飞清风絶塞尘沙净赤日扶桑燧火微从此御戎传庙略上公横玉赞垂衣【日本使名小西飞】
　　雪中同胡孟弢诸君集宋忠父第分得歌字
　　朱楼百尺帝城阿策蹇东来问叵罗献赋客当梁苑聚寻诗人自灞桥过千门落絮银为殿万井飞花玉作河寂寞郢中高唱后重将白雪擅新歌
　　薄暮雪霁改席小西园步缥缈台玩月入清华洞观梅花复张乐堂中华灯火树丝竹间作丙夜拥炉小斋听韩生琴与周生较奕达曙再用韵赋之
　　春光遥逐片鸿过有酒宁论夜若何东市张灯云气早西园飞盖月明多孤亭草色丛青桂古洞花香翳緑萝十二金钗屏后满竞翻瑶瑟奏呉歌
　　雪中同王明府蔡仪曹集恒叔冏卿宅
　　缥缈关河冻欲含灞桥吟兴正骖驔千门雪照梁园赋万古天空碣石谈栁絮楼台迷塞北梅花篱落认江南相逢尽是朱弦客一奏阳春意未慙
　　翌日再同恒叔冏卿集穉含仪部第
　　携手高斋散鹤羣帝城春色渐絪緼金庭日月三都赋【恒叔有五岳游草】玉洞云霞二酉文【稚含自号二酉山人】雪霁炉烟萦树起风清碁响隔花闻朝来共策黎眉去折尽寒梅易水濆
　　奉寿大学士洪都张公四首
　　律转洪钧万象移金茎承露出瑶池蓬弧已卜三千外花甲才周六十期雾拥青牛来绛阙云飘黄鹄下彤墀凭高一望台垣色南斗中天正陆离
　　海屋筹増玳瑁筵东皇灵气夜周旋三台拱极星辰上八柱擎天日月前左马文章鸾掖贵防龙勲业鳯池传桃花漫忆西华外玉洞明霞万树悬
　　二百年钟命世才垂绅端笏住蓬莱三神山外青鸾下五老峰头白鹿来中贵传觞临玉陛大官行馔出瑶台无论吉甫清风颂焕烂宸章属上裁
　　赤舄双瞻傍紫宸华夷谁不羡经纶安危一代徴王佐侍从三朝识帝臣异日才名金騕褭当年形貌石麒麟闲云极目匡庐畔能忆亭问字人【公在南成均日余出门下命赋闲云馆诗】
　　雪中陆使君过访时大计初解严
　　千山飞雪灞陵桥策马长安路未遥岂为鱼盐来上国争传牛酒锡中朝绨袍碣石交情古【使君徃与余邂逅长安弹指遂三十载】彩笔甘泉气象饶八百璚楼春苑外新诗随处勒岧峣
　　赠呉翁升
　　握手新知更酒徒由来竒伟擅菰芦星河静日飘雄劒风雨残宵击唾壶白玉堂中人在否【翁升买一姬甚丽而早死集感怀之作为山黛阁编】黄金台上客来无异时苕霅家能泛何用扁舟狎五湖
　　夜同胡孟弢龙君超杨世叔三孝亷周陈二山人集宋忠父第观梅花繁英盛开芬郁殊絶适侯万二都尉在坐琳琅珠玉与花艶相映发同集诸君应接不遑余倾赏丙夜几欲醉卧阁中作赵师雄罗浮梦矣归赋一律似忠父并博笑侯万二君
　　姑射双仙玉不如一尊花底鬭璠璵梦回大庾繁霜外吟断孤山片月余寂歴寒香飞枕簟玲珑疎影出庭除东风何处吹长笛极目江南旧草庐
　　区太史用孺过访小饮
　　浊酒翻歌意气长金门环佩蹔徜徉词臣暖借青绫被倦客寒消白苎裳赋雪何人还郢里谈天吾辈尚华阳相看伏枥同盟在未遣雄心阨太行
　　夜同子玉过用孺出荔枝酒轰饮至酣即席赋
　　烂漫名花压酒巵主人留客鳯凰池何烦大白呼桑落宛似轻红擘荔枝把臂浮云春尽日持螯明月夜防时莫教一骑华清笑膓断当年杜牧之
　　送赵盐铁之维扬
　　燕山晴雪照宫袍车骑东方意气豪台上千金骐骥骨池头五色鳯凰毛深花扬子迷春渡逺树芜城落夜涛二十四桥人似玉画筵何处伴挥毫
　　送孟弢之沅中
　　东风帆色潞河瀍无赖杨花舞别筵龙劒未收丰狱底鲛珠犹泣洞庭前千人漫拟酬春雪一士何妨守太【庠士仅二十人】此去长沙应计日受厘明主在甘泉
　　赠李大将军二首
　　谁夺天山盖世勲登坛长铗动星文陇西猿臂传飞将蓟北麟台属冠军十万雕戈营似雪三千珠履座如云犹怜射猎平原后彩笔拈诗过夜分
　　金锁花深醉玉壶緑沈苔卧伴雕弧争传都尉晨风曲自写将军落照图转战频年屯涿鹿禽生遥夜出飞狐长缨不道终郎懦跃马萧关日未晡【李善丹青】
　　同贺伯闇集苏叔大听谢孙两孺子歌曲作是夕贺遂以获隽归
　　曲巷浓春到竹扉羊求相过并忘机尊前月似罗浮出座上云偏碣石飞花院管弦流翠幄棘垣灯火动朱衣慈恩百尺青霄外姓氏晨看彻帝畿
　　曽人倩春日移居招同诸君夜集余偶以他燕不赴赋谢此章
　　韦曲西南大隠留卜居春日近龙楼金门诏许东方待玉殿书将太乙雠栁色甘泉移砌上花香平乐过床头羣公正引挥毫兴愁絶青丝绊紫骝
　　奉赠大学士冯公
　　当年曽谒大冯君皁盖飞扬瀫水濆华国更传中秘草名家谁嗣太文香浮赤舄唐宫雾烛引绯袍汉殿云解道鳯池霞色满余波长借白鸥羣
　　夜遇蔡父馆中呼卢戏赠时蔡将买妾长安
　　屈指新丰散酒徒长灯明月蹔呼卢关东意气慙吴质洛下风流羡蔡谟翠缕同心金是屋青丝垂手玉为壶曲江花事输年少一载婵娟向五湖
　　王文学以忠八十余徒步入燕访大学士赵公而神明茂甚诗以壮之
　　五字新诗一钓纶携将帝座问星辰聊行雪里山隂道肯逐风前洛下尘大厦万间依梓里危楼百尺近枫宸无嫌扫叶王生耄结袜犹能重相臣
　　送屠田叔之七闽
　　抗手春明话别离为君重赋七闽诗官曹盐铁酬文学佛寺金银卧武夷目断紫骝红杏苑歌残黄鸟緑杨枝侧生饱啖枫亭下可忘京华识面时
　　应挥使招集坐中北乐侑觞赋谢
　　燕寝清香散鹤羣玳筵霞色坐絪緼蹁跹舞袖花间出嘹喨歌喉竹下闻旅梦乍回燕邸月乡心犹共越谿云凭高试望东南气灿烂明星拂劒文
　　钱参戎移任北平二首
　　飞将新移右北平度辽横海旧知名珠弓射日千雕避玉帐连云万骑鸣羽檄昼驰平乐馆铙歌春满受降城曽闻异日东征绩半夜天山已结营
　　一劒凌空舞雪花双旌揺日动龙蛇从来骠骑能忧国未灭匈奴肯顾家苜蓿城边吹筚篥燕支山下奏琵琶大标铜柱祈连外第一凌烟摠浪夸
　　王通侯世叔以新刻诗草见贻卒业赋二首
　　奕叶金貂大海濆风流王谢旧无羣清标突兀麒麟画彩翰飞翔鸑鷟文勑勒歌成才冠世燕然铭就气凌云宁知逸少将军贵搦管千花拂练裙
　　年少登坛笑伏波飞章云锦粲明河大挥陇右屯田疏重制伊州出塞歌谒帝华筵闻杕杜怀人清兴入藤萝翩翩白马燕台暮频许荆高挟筑过
　　寄李逸人李好谈长生别余入咸阳自云将炼药终南与人世絶
　　黄河遥望尽飞沙一别难寻汉水槎白苎闲过韦曲栁青萍狂狎杜陵花长生箓在顔终驻太乙丹成髩未华寄问旗亭耕种叟荒原曽熟邵平
　　送钟太学天毓归越省其尊人观察公
　　骊歌不断夕阳楼又折黄花赋逺游六馆诸生惊翰墨三河羣少羡风流朱衣上国谁青眼彩袖高堂正白头归去若耶西子近丝缰烦为片云留
　　奉赠大司徒蒲坂杨公二首
　　当年袍笏借南宫片刺曽劳答孔融世德摠传防八座家声遥羡四三公刍飞絶塞军储盛粟挽长淮帝眷雄自媿衔知年少日蒲梢憔悴太行东
　　三朝出入佩双龙四岳诹谘近九重社稷勋劳周太宰川原筹画汉司农朱旗代北边烽静绛帐关西世泽浓廿载长安聊再入不禁风雨敝芙蓉
　　中秋夜大学士赵公招集待月赋谢
　　长廊秋色转斜曛握手平津上客羣酒出天厨容并醉羮调帝座许平分黄金城阙笼香雾白玉楼台挂彩云酣醉莫辞过丙夜清辉萝薜已纷纷
　　中秋先一夕同呉允兆周元父集宋西宁园亭翫月申旦即席分赋得郊字
　　秋半园林易水郊郇厨频出大官殽茒堂一叶霜华下桂殿千花月色交极目蟾蜍初展镜惊心乌鹊未安巢清光傥为侯门驻后夜重携上客敲
　　秋日王太学行父招同顾朗哉顾静父李叔操李本建袁微之魏颖超汪明生王资敬集长安西曲
　　碧瓦朱甍大道傍招邀台馆尚华阳垆头击劒多燕侠泽畔抽毫是楚狂露黯翠梧频换色风酣红芰乱飞香疎帘清簟人间世赌墅凭谁敌谢郎
　　中秋后一夕苏叔大招同汪公干胡昌世区德符携尊步月西长安遇赵汝元兄弟痛饮达曙
　　一尊星斗挂长空良夜招携桂树丛玉镜尚圆千里外瑶台同望九霄中高林坠露惊栖鸟逺塞飞霜落断鸿廿载素娥成逺别天香零落广寒宫
　　蔡立夫素不事麯蘖入都下忽以酒人名每一举觞辄酣畅累日夜乃醒醒则复呼酒酒已复醉或至经月始复常自名连环饮得歌者苗鳯时置屏障间相酬酢余甚高其风格戏赠此章
　　击筑燕台兴转狂离骚读罢思飞扬经时曲阜邀从事尽日糟丘卧太常帐里玉箫传鳯吹筵前珠履集龙阳竹林风致看垂尽傥许频过白面郎
　　何长卿至自南都技益精絶赋赠此章
　　一掷千金散彩云愀然长啸大江濆生花骤入银钩梦倒薤俄成玉筯文帝命灵篇传七纬人谁竒字话三坟亭十载清吟断为汝重题白练裙
　　汪象先伯仲招游城东阮姬馆即席索诗题壁间
　　落魄长安思转豪新声同听郁轮袍看花悮入林中竹【姬阮姓故】采药迷行洞口桃【亦刘阮事】小玉横钗频拥髻阿环持砚伺挥毫【妓名琼】酣歌剩发青莲兴莫遣汪郎笑二毛
　　汪象先复邀集阮氏明月楼
　　羸马东郊不厌狂坐携豪兴入平康观风上国来呉季【坐中呉生善歌】待月前溪遇阮郎石上桃花迷对奕垆头竹叶照飞觞青衫漫湿浔阳泪一曲琵琶万恨忘
　　长安秋暮
　　万户西风急暮砧钱塘秋色梦中寻毫端漫诧相如璧槖里谁操郭隗金长信宫寒云漠漠华阳社逺日沈沈登高且逐黄花醉遮莫霜华入髩心
　　陈太史孟常过访
　　环佩翩翩洛下逢越溪犹记旧芙蓉雕弧百中长悬虱寳劒双飞欲化龙载笔西清霞缥缈雠书东观日从容高楼肯作陈登卧大辟翘材傍九重
　　寿李惟寅五秩初度八首
　　紫气清秋驻玉宸苍生华夏颂经纶三千刼外悬弧客五十年中仗钺人文彩声名符鸑鷟丹青图像照麒麟崧高突兀生申后谁复成周话降神
　　楼台十二静飞沙带砺山河柱国家映日堦蓂呈五叶【公以暮秋五日初度越三日乃为重九】先霜篱菊绽三花纷纭瑞鹤游蓬岛蹀躞名驹聚渥洼虎帐麟袍天北极人生何处觅丹砂
　　黄菊初开玳瑁筵羣仙齐降大罗天登龙预报重阳日跃马才过半百年北府声歌传出塞西堂名胜鬭凌烟貂蝉肯挟元侯重五夜花生巨笔前
　　十万材官大将旗安危南北髩毛知青萍错落谈兵夜白羽飞扬誓众时雁塞争传都尉曲鸡林频诵拾遗诗【李白亦拜左拾遗惟寅新集名青莲阁草故云】烽烟净濯榆关外赢取天河作酒池
　　廿载隂山慑大名天骄消息断龙城长驱蜃鳄扶桑界尽宿貔貅细栁营疎勒勋劳班定逺先零筹策赵营平由来文武中朝宪一颂聊烦吉甫评
　　登坛才气冠时髦横槊风流擅彩毫乔梓家声双鳯跃孙枝门望八龙豪【公诸孙正得八人】青油幕防淮山桂赤玉盘行阆苑桃尚记少年裘马事西园旬日醉葡萄
　　北海筵中醉未停南皮社里叹飘零青衫白璧聨燕市【余与惟寅尝合所作诗为聨璧编】紫绶黄金压汉庭宇宙同盟三十载江河齐算八千龄赤松少俟功成把袂驱羊入翠屏海岳风期聚草莱江山文藻半莓苔独看鲁国灵光殿长峙燕关碣石台射虎纵横当世略雕龙沦落异时才朱弦久絶云门调一为钟期次第裁
　　送汪象先还歙中余将卜居秣陵象先订余买宅杏花村同以明嵗秋晩
　　青萍长夜舞离筵緑绮犹将别路弹防夹丹枫云外寺江鸣黄叶雨中船乡心半咽骊驹外客梦孤飞雁阵前携手杏花原上约鳯凰台月几回圆
　　同王行父呉允兆沈孺休李本建魏颖超汪明生李叔操集惟寅宫保第得飞字
　　玳瑁筵开半褐衣侯门犹忆故山薇当尊紫气函关落绕座青霞碣石飞客醉南楼秋浩渺兵谈北府夜霏微中天试望长庚色灿烂晴光彻帝畿
　　赵相国斋中芍药盛开即席赋
　　春色长安尚未防平津西第近金銮琼林种就三珠树玉砌妆成七宝栏露浥朱唇霞竞吐风回粉面月初团调羮况值台垣暇百遍休辞大白残
　　同王水部蔡祠部袁仪部集高比部正父邸中同赋兼送正父南还【时正父以恤刑暂归南海】
　　一骑遥冲雨色来金门曽念旧蒿莱含杯四座俱仙吏授简三曹各赋才紫气丰城看射狱丹砂勾漏待登台春光倘忆成都客人日诗篇海上裁
　　再用前韵送正父
　　斜日苍凉转翠苔一樽秋色指蓬莱西山林叶仪曹兴【柳子厚有秋日游西山诗蔡袁两君皆尝为仪部郎】东阁梅花水部才【王君水曹】璧睨秦庭仍旧邸金残碣石岂空台南征何限登临句四百峰头取次裁













　　少室山房集巻五十八
　　钦定四库全书
　　少室山房集巻五十九
　　明　胡应麟　撰
　　七言律诗八十首
　　大司马东明石公过访奉赠二首
　　百万良家白羽中驱除南北羡雄风坐收貔虎无双策谁擅麒麟第一功带砺河山新气象旂常社稷旧精忠遥怜抗疏黄门日折槛长留玉陛枫
　　三朝词笔大如椽琬琰勋劳柱石前七尺安危悬宇宙防钩离合动星躔陈兵钜鹿登坛夜破敌卢龙出塞年堪笑班生头渐白欲将铭颂勒燕然
　　送罗浮陈山人
　　挥手元龙客思遐十年豪气共天涯愁深白下三秋月梦入朱明万树霞卧榻经年闻帝座支机何处问仙槎乐游原上飞霜色惆怅离心折暮笳
　　同胡孟弢张仲立过集李惟寅宋忠父作
　　欲绾相如赋倦游归心频折大刀头桃花一树空含笑栁叶千丝尽唤愁狂逐春风眠北里醉呼明月上南楼应门莫怪齐竽拙挟瑟时能过五侯
　　雨中同行父元兆集惟寅第作
　　皁帽攲斜白苎袍尊前华发渐萧萧西堂残暑驱纨扇南陌新凉上彩毫风度蛩声油幕逺月分萤影画墙高从知只字千秋在底事平原説四豪
　　夏日集大学士赵公斋中时羣从诸孙咸集
　　画槛雕楹焕陆离雪桃氷李坐含巵天回广厦流云入地拥长廊夕照移绕砌兰孙夸奕叶当筵花萼鬭连枝朝来霖雨商岩足好奏南薰上赤墀
　　夜同谢友可集曽人倩新居分得台字客罢复对奕丙夜
　　深居赢得近蓬莱路转黄金百尺台入座风流垂拱客登坛名誉建安才双扉积翠西山堕四壁新凉上苑来清簟画帘争奕罢坐携明月向苍苔
　　寄赠李参知【驻婺中出示呉下名流诗帖甚都】
　　突兀龙门重汉都谁从长揖望司徒天边紫雾飘熊轼日下红云抱辘轳种就甘裳连百粤携来草半三呉胡床见説风流甚试问南楼月有无
　　为行父赠西曲薛生
　　谁挈名花到上林居然一笑谢千金江天桃叶凌风渡水国蒹葭抱月吟朱鳯半翘縁比翼翠蛾微敛为同心白家长恨殊堪诵早拂东床侍玉琴
　　薛生以七夕初度故小字巧巧又清斋学佛复有素素之称行父拉余过曲中薛持笺索题走笔赋此
　　名花移植近金銮一朶能倾十二栏巧思正钟天女夕素肌长抱月娥寒清商管协河东鳯【薛于坐吹玉箫汪明生作白眼和之絶类燕中瞽目弹琵琶者众为之大啸云】赤锦笺裁蜀郡鸾可但校书推学士龙门飞将旧登坛【薛涛称女校书仁贵以白袍显素素于骑射甚精皆薛氏云】李本建招集薛馆薛于弧矢最精挟弹尤称絶技是日纵观许为李作长歌赠薛先赋此篇
　　曽伴天孙侍玉宸偷从太白下峨岷惊看絶代无双质解道登坛第一人【薛一见余即以此语相赠】翠袖弯弧长贯月青丝驰辔不飞尘亦知八斗才华絶能复抽毫赋洛神
　　同谢友可集王行父馆中
　　一尊长夜把蒲萄邂逅燕城贳锦袍彩翰旧飞三楚雪青萍初濯九江涛销沈徃事迷鸡肋歴落雄心擅蟹螯惊座莫言狂态甚风流王谢总人豪
　　王行父入都以鵞飵糟鲥葛簟等物见饷赋此
　　经曽授楚三闾赋就河东出草庐餽我正思衡岳雁为君重食武昌鱼苍筠巻雪真无价素葛含风玉不如漫向美人论识面十年防梦倚璠璵
　　唐从事邀集酒楼观女乐即席赋此送唐之歙中
　　锦缆黄河忆共来辉煌袍笏下蓬莱风流蹔借莲花幕意气频呼竹叶杯海上昼游还越郡天涯春色遍秦台双驺倘憩齐云石为扫题名旧緑苔
　　同王行父集惟寅斋头得来字
　　曲几疎櫺照緑苔髙阳狂兴逐人来即看谈虎当今事何减雕龙异日才座上彩毫仍楚泽门前珠履半燕台蛟螭剥落司空字犹记岣嵝絶顶裁【时出大禹承帝碑】
　　杨博士招饮馆中【博士成都人旧为长洲县尹】
　　白板双扉防碧苔何人携酒问竒来亭暂寄成都客宣室初还洛下才座里杯盘仍苜蓿宫前袍笏渐蓬莱无论麋鹿姑苏畔蚤逐飞黄上蓟台
　　仲夏初度惟寅为余举觞话旧感懐赋谢此什
　　年少相逢结客塲翩翩裘马赋河梁风期肻逐朱顔尽意气偏偕白发长阁上麒麟云缥缈宫前鳷鹊月微茫桑弧莫话男儿事纵目天山大树傍
　　蔡穉含招同王恒叔永叔雨集
　　绕架琳琅四壁前翛然门巷似神仙风驱残热先开径雨送新凉骤入筵三俊聨翩飞宛洛一经憔悴卧幽燕毋嗟老眼风尘下赌墅犹能压谢
　　同王太仆蔡祠部集永叔黄门馆中
　　十日平原燕未空千秋河朔思偏雄双携防笔邀王粲一抱朱弦和蔡邕太液轻阴回骤雨甘泉残照挟飞虹淋漓大白休辞醉何限兰心玉署中
　　周窽六招饮斋中
　　苜蓿空斋坐典坟居然野鹤在鸡羣前身宋玉偏能赋早嵗陈思善属文絶顶匡庐扪坠雪深秋滕阁卧飞云何须更作如椽梦粲烂朱华邺水濆【窽六临川人】
　　赠王吏部
　　江左高门旧不羣埀绅端笏气凌云千秋藻鉴山公疏一代菁华吏部文漏待明光天咫尺香含长乐雾絪緼干将此夕堪延伫何限飞虹易水濆
　　惟寅治第于甃石中得大禹岣嵝碑因函置壁间赋此纪事是日同观者王行父汪明生
　　十丈穹窿照海湄圭犹忆告成时不縁竒字中郎识那得灵文大夏遗雾拥蛟鼍晴挂壁星攒科斗夜临池他年手勒燕然碣万古银钩对陆离
　　赠京兆尹钱公
　　宦迹三朝旧建章风流习习满维扬髙门奕叶推王谢大府聨翩接赵张谒帝竞传京兆尹入官曽记礼曹郎燕台百尺衙斋近灿烂黄金出尚方
　　赠答郭太史美命
　　缥缈蓬壶十二楼锵金鸣玉扈宸旒客传江夏无双誉人拟汾阳第一流紫闼霞明螭陛底青宫云绕凤池头遥怜后夜藜灯色曳杖频携太乙游【太史江夏人】
　　与君禹苏丈别且六载入都后忽闻以大计至余喜极策蹇访邸中君禹方病齿谢客跃起拥褐对谈丙夜各赋一章
　　金银宫阙驾蓬莱入觐欢声汉使来一自骊驹传象郡那知龙劒合燕台新书碧荔枝头寄丽赋红蕉叶下裁秉烛对谈永夜参差梁月堕莓苔
　　张中丞助父两以书寄余余亦两书寄助父而皆不达郎君后之都下再得手札赋此奉酬
　　廿载梁园望目勤西风林叶转纷纭浮沈殷羡书中字明灭荆卿劒上文地尽中原惟片雪天长南国有飞云悲歌屠狗燕台事寂寞年来未易闻
　　寿柳封君
　　紫气东溟日夜悬琼楼春色照华筵簪缨世袭河东后纶綍新传渭水前桂树一株偏倚月桃花千度不知年谁论五马人生贵屈指青鸾绛阙传
　　区太史用孺招同屠田叔胡孟弢曽人倩崔子玉谢天章高正甫张孟竒夜集得霞字
　　青荧藜火隔窓纱咫尺瀛州路未遐执防共夸中秘馆飞觞频入近臣家毫端丽赋燕台雪座上雄谈碣石霞不道罗浮天万里玉堂清夜看梅花
　　秋日汝元招集城西李氏髙啸台即席赋
　　百尺防千挂斗牛千家帘幙浄髙秋慈恩花竹深藏寺太液芙蕖逺入楼槛外飞云盘野鹤尊前斜日堕沙鸥脱巾洗足俱成趣莫负平原十日游
　　惟寅偶中人言不佞复将南发去住之懐凄然岐路漫成此章
　　虎将亲提十万师功成频奏乞归词宁知巧贝生文锦不信明珠溷素丝上将且开黄菊宴游人先到赤松祠飞霜夜发河桥舫愁絶乖龙入梦思【时值暮秋】
　　别沈司空纯父二首
　　津亭黄叶正纷纷不断秋声马上闻客子衣装鸿雁队元戎旗帜鹳鵞军携归海峤犹春雪望入河梁几暮云万里孤舟三刹畔不堪重泊过宵分
　　何限飞霜易水头木兰舟楫蹔夷犹四愁是处羁平子八咏当年擅隠侯羽扇论兵朝北塞胡床携客夜南楼谁言片月关山逺夜夜双龙合斗牛
　　别李太保惟寅
　　一骑西风问故山淮南樷桂正堪攀华筵首列三千坐大厦长依十万间出塞功成辽海戍携家秋尽洞庭湾高牙突兀云霄上清梦频飞玉笋班
　　别郭太史美命
　　午夜西风兴式微并门黄叶背人飞孤云万里还丹壑列宿中天觐紫微异代汉庭谈结袜他年周鼎佐埀衣莫愁楚越音书断何限阳春落海圻
　　别王文学行父并所知薛生
　　长啸都门话草莱骊驹犹傍夕阳裁新诗絶代王摩诘妙舞倾城薛夜来尺璧故应还楚峤双珠何日问秦台纱窓绣幙论心地飞梦时能到緑苔
　　次潞河少保赵公太保李公各遣人以绫锦追遗赋谢
　　焕烂双缄袭彩毫春风如拂潞河涛寒销学士青绫被艶借元戎赤锦袍范叔岂忘归魏思苏卿宁惮入秦劳江干好伴羊裘客埀钓三山问六鼇
　　与行父别都门意殊恋恋抵潞水则象先尚未发舟把臂惊讶雄饮浃日言念行父再赠此章
　　兴尽西风策蹇驴河梁酬唱未全虚那知流水思君日【徐干诗思君如流水】正值阳关送客余【是日辰别行父夕遇象先阳关王维诗也】中断雁行仍比翼双缄鱼腹互传书【行父象先彼此致书问讯互以不佞为言】由来象纬占离合遮莫寒光射玉除
　　潞河南发永叔黄门虚所乘舟以见待赋谢二章
　　北上青防问紫宸东归沧海话埀纶那知锦缆登仙客犹恋绨袍谒帝人万里长风吹浪日千山晴雪渡江晨豪游是处堪河朔底事平原话浃旬
　　携手双星散玉函故人憔悴百花潭多情落日停丝笮无恙西风入布帆大泽鱼龙天上下清溪鳬雁地东南聨舻且角新题句何限江枫逐夜谈
　　永叔舟中同王山人石父较奕作
　　天末归心堕钓纶青鞋能复恋红尘仙槎此夜偕王质旅店何年卧积薪满座星辰寒照客半窓风雨夜留人无论甲子须臾事笔底桃花万树春【奕经有半轩风雨集】
　　次夕饮酣永叔得句云柝声频入夜霜寒余为足成一律时仲子弼侍坐而余于司空为年家
　　柝声频入乱霜寒灯烬交飞片月残词赋千秋携玉树风期三世见金兰宁亲海甸驱驰急送客河桥去住难回首烂柯吾旧宅石门天际候青鸾
　　林计部天迪招饮达曙作时舟次清源关下
　　华馆邀賔驻玉骢当筵霞色照新丰西园公子留明月东海词人擅大风十道帆樯飞挽外千门弦管啸吟中匆匆把袂南州去膓断清源驿路枫【天迪宗伯公子也】
　　是夕伶人奏剧客有以救蛇获报者戏于席上赋此呈林君
　　千帆晴色下高舂锦席华镳夜过从尘榻久悬徐孺子角巾长垫郭林宗青云是处披文豹紫雾何年化白龙愁絶呉枫江路逺飞霜寒彻曙天钟
　　天迪以新诗属序未及脱稿赋此报之
　　青藜遥夜并过从白帢聊将对曼容一遇仙郎惭倚马从知词客擅雕龙丹霞恍忽闽山驻紫气苍茫岱岳重遍读新诗三百首江天何处觅芙蓉
　　雪中再作此呈永叔
　　叠鼓严钲报曙鸡关河寒色望凄凄飘揺落絮萦高绰约飞花罩大堤鹤氅乘风天上下渔竿横雾月东西兰芽暮茁休相咲玉树王家遍旧蹊
　　舟次清河逢王世叔通侯先是惟寅以尺素贻世叔至是遇于途中二律奉赠
　　大纛髙牙镇海濆山河带砺汉元勋旌旗汴泗千艘合箫鼔淮徐万舶闻开府世传严仆射轻裘人识杜将军翩翩白马平原外时见双雕落彩云
　　征西勋烈冠云台奕世威名被草莱十道军储横海节三朝人望伏波才抟风白鹊飞旌度喷雪黄龙巨舰来后夜南楼豪兴发新诗何限月中裁
　　永叔舟中遇稚升水部再柬二首
　　声名借借动皇畿锦缆牙樯出海圻万鹢连云金翅拥双龙横雾玉鳞飞淹留彩笔歌丛桂濩落青衫问采薇同学廿年年少友几人袍笏到丹扉
　　双旌寒拂大河东舸舰如云节制雄十载诗名传水部一时才望重山公风清防浦梅花句月朗淮堤桂树丛咫尺牙璋龙阙畔金绯悬锡大司空
　　赠王中叔别驾二首【中叔为永叔伯兄次圭叔与余同乡荐三君并抡魁】
　　移官何啻入蓬瀛矫矫朱霞丽赤城荀氏一龙夸首占薛家三鳯羡偕鸣江天楼阁金陵壮海防帆樯铁瓮明闻道画帘清兴剧欲将藜火较楸枰
　　名家曽识晋司空佐郡重看借大冯防帻光隂诗巻外褰帷名胜画图中西江楚蜀帆交下铁瓮金焦寺对雄屈指中朝优诏下肻令神足限追风
　　入武林寓沈材叔园亭作
　　行李萧萧倦客嚢衣襟憔悴北来霜花隂忽睹扬雄宅草色重开杜甫堂刹逺尽流青嶂色帘疎长浸碧湖光亦知八咏才情富曽许风期在末行
　　曽方伯过访寓中奉赠
　　婺水分符接画桡声名八咏共岧峣纵横彩笔留三洞灿烂双旌驻六桥拥雾薇花燕阙近参天棠树越城遥酬知未和休文曲独把干将劒色揺
　　再柬陆履素使君
　　矫首湖天望目长画船箫鼓出钱塘东京骤贵桓寛论南越都忘陆贾装幕下清霜流彩笔楼头明月据胡床芙蓉万朶沈酣夜曽忆当年共酒狂
　　陆使君过访作
　　门巷萧萧闭緑苔高牙俄报使君来惊心雨雪违燕市把臂星辰聚越台寂寞经沈草莽飞扬丹诏出蓬莱春花四百湖头寺彩笔将因次第裁
　　少室山房集巻五十九
　　钦定四库全书
　　少室山房集巻六十
　　明　胡应麟　撰
　　七言律诗七十九首
　　沈侍御杨茂才同邀太虚楼燕集余适留滞湖上以薄暮过则賔主偕行矣戏柬一律
　　萧萧寒雨隔孤篷慙愧平原十日同是处新诗怀沈约何人草敌扬雄地偏云际留双鹤天濶湖头滞片鸿握手后期堪永夜暂将离恨托丝桐
　　送程仲凯之两都
　　五夜山隂兴独乘海天遥望白云凝囊携劒色过燕市船载箫声出广陵何处新诗酬北雁当年竒气羡南鹏高台倘遇荆丹辈好上黄金第一层
　　黄禹钧邀同张总戎泛舟湖上作
　　飘然飞鹢下澄波千顷其如叔度何郭外云岚芳草合湖头风雨落花多参差碧殿浮丹鹫曲折朱栏竚翠蛾握手茂先雄劒在夜来星斗共摩娑
　　送赵符卿之燕中
　　夹道衣冠瀫水傍欣看承诏入长杨龙池乍逐抽毫客凤阙新超尚玺郎斾拥飞霞行碣石船随疎雨出钱塘中朝相业谁堪并竹帛行占太史扬
　　梦王行父并寄薛素卿二首
　　水殿云廊卧碧纱长风吹梦入东华高梧帝苑犹飞叶藂菊仙台尽试花江上数峰湘女瑟河边孤月汉臣槎墙东是处新妆丽莫恋青门旧种
　　天街何处问平康不卷珠帘见画堂粉面三千回薛媛朱顔十五侍王昌名驹蹀躞黄金勒乳燕呢喃白玉梁斟酌章台人在否罗巾犹防百花香
　　同茅山人过胡上舍园亭作
　　面面珠帘防緑萝平湖十里漾清波长风广榭飘梧竹细雨孤亭拆芰荷愁绪顿随秋色逺赏心殊为暮凉多相逢大有高阳兴不驻征骖奈尔何
　　赵中丞以督学檄祠乡贤中丞宗鲁别驾尊人也
　　归来三径抱云眠片石江郎大隠年五亩尽忘中令贵一乡谁并太丘贤青门旧吏怀风素紫阁名卿问草共识佩刀龙种在翩翩才望达甘泉
　　荧煌飞檄到乡闾犹忆中丞旧上书九列勲劳存琬琰三朝名姓重璠璵纳言司近双龙阙廷尉门容驷马车咫尺遗风劳梦想高槐留防在前除
　　送赵宗鲁之河间别驾二首
　　双旌揺曳蓟门东易水飞花扑乱红国宪久传中执法家声重覩右扶风交河壁垒巡行近渤海楼船控制雄屈指循良推第一徴书晨出未央宫
　　十载明经擅草莱青云揺曳佩刀来名家旧识中丞后佐郡仍推别驾才拥葢日华流汉殿抽毫霞色动燕台应徐咫尺南皮近彩笔雄章次第裁
　　大学士赵公手书促驾赋谢二首
　　十年台馆布甘霖回首高山怅玉琴身傍红云扶日月梦随黄石到家林天边八骏堪谁驭海上羣羊漫独寻慙媿草门下士大挥椽笔到江浔
　　苍苍云雾绕渔矶漫説商顔战胜肥丈室拟从三岛借尺书仍傍九天飞肩携瓢笠来青琐梦掩琴尊出翠微清切上台连紫极不烦河畔访支机
　　淮甸张公旧守吾州将繇上考擢行省参知闻余僦居武林夙驾见枉且邀饮署中并命舟资送京口感其厚遇赋谢此章
　　曽是司空旧莫耶精光揺曳傍高牙胡床正落南楼月大斾仍飞北府霞蔽芾甘棠怀海峤青荧藜火梦天涯衔知未惬如渑报心折江城奏暮笳
　　流河驿遇蔡仪部稚含话别作并订约晤于武林
　　握手双龙去住悬河桥晴色对潸然中林骤报亡猿日北塞真同失马年曳杖天穷苍岭外抽毫霞涌赤城前戴家精舍谿头近乘兴能飞雪夜船
　　送人还防稽
　　夕阳行色怅孤蓬大海家林挂树樷芳草不堪呉塞緑飞花犹恋越台红相看游子悲春尽何限才人泣路穷明到钱塘潮落后书邮频寄北来鸿
　　登檇李烟雨楼寄沈纯父侍郎
　　夹防春波漾緑苹千家晴色照埀纶独为烟雨楼中客遥忆昆明殿里臣九塞兵车闲仗钺五陵冠葢避埋轮应知屠狗风尘下大有华阳击筑人
　　淮上遇景陵徐丈以参知督开新渠余目击其胼胝之苦兹工将告成先赋二律柬之
　　四载功成翊帝尧驱山鞭石梦防揺葱茏紫气腾天阙灿烂圭锡圣朝白浪南排千谷回黄流东注万川遥当年璧马俱陈迹何借宣房汉殿謡
　　海防清秋奠六鼇空蒙元气防临濠平成载睹唐尧世疏凿宁知夏后劳大野寒风回浊浪长淮晴雪下飞涛他年太史河渠传错落金泥映彩毫
　　徐参知总角与余游中间显晦殊途不相闻问者廿载兹邂逅淮甸特邀余为具署中清灯话旧不胜今昔之感即席载赋二律时参知以青雀见假由此竟达燕中矣
　　踪迹云萍半杳然相逢岐路剩留连惭称鲁国通家后好是丰城拭劒年锦席易中贤圣酒牙樯难认孝亷船衔恩不尽穷途思极目长淮大斾悬
　　濩落长途赋逺游青帆驰载出河洲双龙吐雾莲花合片鹢乘风竹箭流搦管东南空大泽飞旌西北近神州酬知一寸将何事日夜薇垣望斗牛
　　稚升水部余同甲子而艰于嗣育亦略同兹抵淮闻诸姬有将就馆者余为喜而不寐先赋一律柬之
　　舟航长日寄菰芦紫气淮阳照客途蹀躞共夸骐骥种飞鸣今见鳯凰雏芳兰九畹移金屋【君侍姬美且都】樷桂千山照玉壶【用淮南小山事】为爱谢家庭树好三珠林立报悬弧彭城晩泊蔡别驾载酒驿庭话旧蔡以前西安令迁淮上署篆于徐
　　一尊何处慰穷愁清夜前除问蔡侯露冕中原新政绩鸣琴南国旧风流波声淮海环公署山色徐方照郡楼明发可堪挥手恨青帆遥遡大河流
　　龚观察子勤旧分部越东于不佞大有国士之遇兹舟过济上奉寄二诗
　　朱旂曽闪越城头渤海重看政绩留南国双龙飞电彩东方千骑擅风流嵯峨杰搆灵光殿缥缈危梯太白楼后夜胡床明月满可容词客并追游
　　江风无赖木兰桡济上逢君兴独饶一代循良垂琬琰千秋词赋勒琼瑶参天松色秦封近际海棠隂越甸遥莫笑征途频系缆孤云随处是河桥
　　济上遇王世叔通侯时龚观察邀王同集太白楼以督运迫简书不能待辄此寄讯并柬黄说仲山人
　　玳瑁筵开半寂寥青帆无赖木兰桡波涛水国双鸿度星斗天门一鹗遥阀阅累朝传带砺诗篇频夜梦琼瑶何人共赋从军乐咫尺长安近灞桥
　　观察晋陵龚公招饮城南太白楼二首
　　百折危梯上翠台飞楼云际划蓬莱客疑供奉乘风到人似征西玩月来宇宙并悬终古迹山川重遘异时才当筵何限清秋色欲挽羣仙步玉台
　　五夜骑鲸八极游千秋陈迹尚高楼窓中齐鲁青如画槛外徂徕翠欲流呼吸旧知通帝座飞腾今见近宸旒酣歌敢作长庚态清切寒光射斗牛【呼吸帝座太白旧话】
　　翌日载集杜陵南池二首【有序】
　　杜旧有五言律见集中后人因为亭馆植荷芰池上嵗久頽废龚公子勤至改葺涂缮焕然复新且以济寥寥一水乃两拾遗并有藻翰揭之千秋因建祠城东合奠太白少陵实词塲一盛举也余以行迫不及赋诗輙并纪此序中
　　济水东回众壑驰才人名迹尚清漪高楼百尺曽供奉旅馆千秋更拾遗白苎飞扬春雪后青萍离合暮云时浣花溪上愁无限得似修篁防夹池
　　万瓦鳞铺霁色分沧波长日下鸥羣当年海岱留词客此日河山共使君大业庭中草在孤芳池上白莲闻风流咫尺饶相望搦管长天对夕曛
　　王新建邀集楼船赋谢二首
　　幕拥清油近玉除筵开红拂荐郇厨侯门是处容弹铗相府何劳话曳裾天外欲归辽海鹤霜前频脍潞河鱼珠帘十二饶清燕一枕棋声梦寐余
　　古树疎花照緑苔楼船开防客频来营门礼数寛长揖记室诗篇媿上材大斾生风鸣朔野飞旌揺月动燕台宁知一代元侯重彩笔华笺次第裁
　　秋日过茒厚之同胡劳徐三子小饮作
　　径袅松萝半榻悬图书四壁倍萧然挥毫是处惭先达伏枥能无笑暮年旅兴苍茫斜日底雄心寥廓断虹前千金抵售长门赋谁解成都觅太
　　赠南吏部
　　吏部声华四海闻山公才望世无羣南金并夺中朝誉东壁兼传太史文水镜清光悬白日氷壶寒色驻青云从知意气风尘外几夜长歌拭劒纹【吏部为太史从子】
　　送南太史归关中省觐
　　西风晨起木兰桡垂栁千丝拂画桥梦倚日华中秘近心飞云色太行遥翩彩服娯春防奕叶青绫话蚤朝一笑下机秦媛在箫声频夜合琼瑶【尊人亦读书中秘】
　　同徐皞明茅厚之过胡上舍园亭听闵生琴作
　　夹道修篁带茂林一尊携手暮登临咸阳赵李频相过易水荆高不待寻花榭云霞流秉烛萝轩风雨入鸣琴亦知湖海原兄弟暂借衡门话陆沈
　　赠孙水部用纯用纯工文赋学无不窥至弧矢之精侪辈尤罕及者
　　缥缈黄金蓟北台高天虹色异人来雕弧七札穿杨技防笔三都视草才秦望山川盘禹穴昆明池水夹蓬莱谈诗东阁饶清兴莫遣斜阳堕翠苔【用纯防稽人借六诏】
　　过孙水部谈兵
　　一劒虚堂共眼明谈天扪虱异时情曽闻潄石临沧海几为餐霞赋赤城燕侠未荒屠狗事边庭偏畏射雕名长缨莫漫夸樽俎逺慑匈奴避汉营
　　孙用纯署中观射作
　　金仆姑悬铁裲裆紫髯豪侠旧孙郎曽携短劒过平乐欲请长缨出未央东阁梅花聊入咏南州竹箭共称良何当手勒燕然碣白马横飞向大荒【用纯官水部而原籍越中】
　　送人入蜀
　　龙劒光揺大海濆河梁斜日赋离羣三千蜀栈长飞雪十二巫峰半出云回雁祗从亲舍落啼鹃偏向客途闻新诗一寄临卭肆投梦先过卓女坟
　　寄徐方伯二首
　　惆怅骊驹系緑杨一灯聊为故人长朱丝永日闲清庙白纻深宵出画堂耒耜风云莘野畔舟航霖雨傅岩傍碧天呉越相望近对倚青萍拭劒铓
　　长啸归来话陆沈草堂新筑近东林南州尚忆朱旛度西洛争传绛帐临匣底星辰蟠玉劒床头山水拂瑶琴探竒莫恋登高屐飞动蒲轮越水浔
　　赠黄山人说仲二首【时居王新建幕中】
　　短发飘萧话转蓬心寥廓送飞鸿楼依庾亮窥明月劒倚荆卿击断虹古洞天台桃自发小山淮海桂偏丛燕然絶顶题名处可羡班生制作雄
　　幕府翩翩旧孟嘉居然长揖傍高牙携将江夏波千顷共泛山隂雪万家记室雄词飞彩翰营门高啸和清笳荒台百尺斜阳里惨淡黄金宿暮鸦
　　寄区用孺太史兼柬高正甫秋官
　　四百竒峰取次游飞帆重遡潞河流纯钩乍合双龙劒彩笔偏修五鳯楼日转薇花连帝座星分藜火近宸旒翩翩常侍同盟在风雪华阳几唱酬
　　参知淮甸张公以崇正书院志属余校定且命赋诗寄以七言一律
　　画栋雕甍越岭前抠趋名迹俨羣贤宫墙百尺星辰聚俎豆千龄日月悬絶学鳬留正统【婺中旧有邹鲁之称】遗经龙马识真传衣冠夹路甘棠化絶胜文翁治蜀年
　　闻惟寅谢事寄慰四章
　　铜柱勲名日月傍谁将薏苡溷行藏袖椎无客同朱亥弹铗何人过孟尝动色燕台传市虎关心辽海问岐羊他年首事金城策老为先零出庙堂
　　声名驾四豪边烽十载罢临洮藏弓敢抱孤臣恨授钺宁知上将劳箧里千章饶赋雪床头七发快观涛赤松黄石俱相待底用留侯辟谷逃
　　明灭烽烟大海头可堪投杼入龙楼降王尚自惊飞将醉尉能无阨故侯马革塲中心未老鸱夷湖上兴难留河山带砺先朝事遮莫功成赋逺游
　　十万良家劒气腾天威南北倚凭凌虚疑都尉降沙漠不遣元戎驻灞陵宇宙论功谁白马江湖流谤几青蝇宁知廿载东山梦一到田恨未能
　　无题二首
　　行尽春风白鼻騧倾城倾国漫同夸纎腰欲姤三眠栁笑靥长欺百合花紫陌鸣鞭朝映水青门挟弹午飞沙高唐颇忆襄王否独向词林説景差
　　窈窕珠帘防緑苔平康三曲近蓬莱黄鹂百啭金钿盒紫燕双栖玉镜台北苑丹青元絶世东隣红粉最怜才传声为问章华客尚许刘郎隔嵗来【曲中有善丹青而好游丈士者】榜人自潞河归再寄徐观察时徐丈以河工奏计晋阶
　　雪花长日坠干将何限酬恩国士肠挥翰敢期王逸少飞帆重借顾长康河流百折蛟鼍静海防千秋蜃鳄藏是处平成夸帝力圭三锡下明光
　　秋夜长安邸中同叶叔明灯下酣饮至醉作时叶以闽中公务至
　　木叶纷纷堕翠苔西山秋色半蓬莱青灯载下陈蕃榻浊酒频呼郭隗台云暝帝城双鳯宿月残仙掌片鸿来无嗟宦辙风尘下歴块行占上驷才
　　赠傅吏部代同人
　　屈指兰陵校艺年飞扬环佩入甘泉氷壶独抱风尘际水镜高悬日月前价踊层台收骏骨光浮深狱辨龙泉吹嘘倘借东风力旦夕河东上御筵
　　夜集相国赵公府中话别作
　　衔恩龙劒色凄凄何限霜华照鸊鹈红日已看中秘近白云犹傍太行低亲闱菽水飞魂梦相府藜灯惜解携莫怅燕呉成逺别春帆先到潞河堤
　　相国赵公邸中夜谈因留宿斋头作
　　剧语深杯兴未阑平章西第傍金銮高斋敢谓青绫薄暖阁浑忘白苎寒密篠飞霜流藻井疎桐移月下雕栏无劳夜望三台色万仞晴光烛翠峦
　　送沈司马请告还越西
　　易水寒风遡画桡归装行值广陵潮休文老去腰围痩昭略狂来意兴饶白日鸿心犹惨淡清防鹏翼转逍遥看君司马书成后借借埋轮在圣朝
　　相国赵公屡疏乞休未得请见寄二章奉和
　　啓事频年叩玉宸飞书遥夕降丝纶东山是处催贤佐北极能无仗老臣三殿风雷驰豹尾九重天日耀龙鳞他时太史如椽笔肯放平阳蹑后尘
　　江天何处问蒹葭六洞三山照紫霞朱草欲寻仙梵宅赤松犹驻帝王家经纶魏阙忧难竟黼黻虞廷望未涯十载飞熊仍梦寐沧浪能复恋鱼鰕
　　潞河夜泊同黄说仲过陶懋中舟中二首
　　白舫青帘半画图金尊银烛夜呼卢投簪元亮开三迳泛宅朱公住五湖太液新霜流菡萏长安明月坠菰芦荆高眼底看谁在目断燕城旧酒垆
　　跋扈飞扬纵叵罗一尊携手暮凉多江湖意气关萝薜【说仲时居世叔通侯幕】海岱行藏狎芰荷片月新秋蟾阙吐双星明夜鹊桥过西风玉笛胡床上无限梅花落绛河【时七夕前一日】闵山人逸之工琴奕丹青而卖药长安市秋日过访即席赋赠
　　短褐翩翩向暮过居然名胜对藤萝燕京旧识悬壶技易水重闻击筑歌杏苑春光频烂漫橘林秋事近如何西风渐起枚生色同步长安太液波
　　送李太史使秦中
　　乍捧龙章上玉墀飞旌遥别鳯凰池云开乍识莲花掌月满频攀桂树枝赤社琴尊操管夜黄河箫鼓落帆时朝元阁上春风绕为赋河山百二诗
　　送区用孺之楚中便道还粤
　　吟尽长安白鼻騧一函晴捧下金华青圭夜剪唐藩叶彩笔晨飞汉殿花星动斗牛人倚劒天垂河汉客停槎飞云絶顶重攀处莫恋罗浮葛令砂
　　送钱将军之北平
　　斧钺朝移右北平东方千骑去还鸣霜飞大纛卢龙塞雾拥高牙涿鹿城将苑扬班新授策词场韩白旧知名梅花一曲胡床暇草檄时过细栁营
　　与张仲立顾靖父别且十年余忽晤于顾山人斋中喜而赋此
　　忆别西昆二十年陵阳双璞尚依然声音未变论心后髩髪频惊握手前风雨差池河朔社乾坤寥廓汶阳田高斋此夜长虹色何羡黄金帝阙悬
　　熊茂初蔡伯华袁景从招集刘仲修园亭
　　掩袂风沙赤日昏长安西曲乱云屯花前一驻黄金勒树里频呼白玉尊汉柱文章高八斗燕台弦管落千门竹林嵇阮俱陈迹突兀灵光尚帝阍
　　题李大将军郑大司马阅武诸营册
　　精甲横陈大野傍上公文武并鹰扬貔貅万队连营出鱼鸟千羣列阵翔劒拂天山红日近旌悬辽海白虹长功成羽猎仍题赋不道词人是姓扬
　　送崔子玉之川中
　　细雨行装发潞河都亭握手听骊歌倾残竹叶能留否飞尽桃花奈别何郢里雪深词客到阳台云满逐臣过鸾笺十样饶春色蚤寄西征向緑萝
　　送谢友可还临川
　　斗酒都亭落日悬清霜红叶舞离筵长驱骏足燕台上少别螭头汉殿前秋事转深陶令菊归期曽约逺公莲东风韦曲花千树早发浔阳下濑船
　　秋日高正父邀同汪公干苏叔大游天宁禅寺
　　玉栱璇题照画廊珠扉银钥防禅堂青狮蹑雾游天帝白象拏云坐法王树老菩提双刹在花残优鉢一灯长前身我亦厐居士倘许先登七佛航
　　登天宁寺浮图送高正父南归得霜字
　　天豁西郊半大荒高秋云日散微茫三千界涌招提色四十门开舍利光易水荒台传市骏罗浮归路问骑羊孤航拂曙河桥别月满长堤万树霜
　　寿李太夫人太夫人为本建孝亷母昆季五人
　　紫气秦台上碧纱支机何处问仙槎庭前瑞鳯啼孤竹【太公观察先逝】堦下名驹列五花南岳金珰揺彩日东陵玉舄步明霞当筵可认偷桃客一笑重来阿母家
　　送胡昌世还岭南
　　漫道虹光烛斗躔尘埃犹蚀旧龙泉不禁徐干成中论谁识扬雄抱太桂树霜林孤渚外【昌世有别业在桂州】梅花乡国乱峰前罗浮翠羽人如玉絶胜长安杜曲眠
　　送汪明府之兰谿二首
　　双鳬迢逓出枫宸驷马喧阗拥画轮邑宰成都衣锦客关逢函谷授繻人春风水驿栽花遍夕照山衙扫叶频囘首御屏书第一循良何事问州民
　　河梁初日照栖鸦玉舄高凌大海霞射策中朝新上第传经南国旧名家香飞桃李盈山郭秀撷兰苕傍水涯屈指黄金征汉殿漫将离色赋蒹葭
　　暮秋望日同潘少逸蔡稚含夜集王水部宅
　　过从良夜拂朱弦上客相携玳瑁筵工部诗名三世后司徒文望四朝前梅花尚忆扬州署桃叶频呼白下船莫怅秋光重九暮月华仍向鳯城圆
　　是夕月色如昼水部改席庭中酣畅丁夜再赋
　　万顷蟾光浸碧空千门雁阵巻西风高天霜露金茎外大地山河玉镜中团扇欲辞清暑殿胡床如坐广寒宫夜深谁唱霓裳曲极目飞鸾大海东







　　少室山房集巻六十
　　钦定四库全书
　　少室山房集巻六十一
　　明　胡应麟　撰
　　七言律诗七十首
　　暮秋舟次南皮故人太末赵宗鲁以别驾经略河渠邀集行馆话旧并命小奚拨阮放歌酣畅达曙即席赋赠二章
　　长夜髙斋坐緑苔扶风名郡近蓬莱中丞海岱传髙节太史河渠録异才月影似窥桃叶下风声如和竹枝来谁言百里淹骐骥满眼黄金碣石台
　　促膝谈心宛故庐雕栏香阁夜踌躇千家海色尧封近九派河流禹凿余啸引雄风来大陆歌延明月下前除腰间漫诧防刀在咫尺甘泉揽佩鱼
　　留别宗鲁别驾二章
　　河桥霜落片帆迟握手平原佐郡时共道賔游新北海那知名迹旧南皮毫挥五色霞飞动劒拥双钩雾陆离一笑主人情不浅兰桡先订隔年期【宗鲁署在泊头驿东偏河西南皮皆汉魏故迹】
　　萧萧寒雨菊花晨握别那堪卫水濵愧我尚为浮海客知君元是济川人滹沱雪净千门晓渤澥霞明万树春廿载羊裘仍大泽东风愁色话垂纶
　　重九前一夕宗鲁携具泛舟中流月光澄彻千里如练命北部乐人合丝竹二奚童以南音佐之丙夜改席登台畅饮主客咸潦倒濡首复泛舟奏乐而归二首
　　缥缈沧波浸緑苔仙槎摇曳见蓬莱登髙不为重阳住送逺仍携片月来夹岸旌旗萦舸舰飞空铙吹动楼台惊心后夜河桥别彩笔频将丽句裁
　　古树寒花夹细莎玳筵银烛照清歌城临大陆飞霜蚤舟放中流得月多鼓瑟似逢湘女下抽毫如覩洛神过不缘别马风期逺谁解沙棠泛绿波
　　九日舟次吴桥过顾生楼船夜酌即席赋
　　古道垂杨映緑莎中流横吹咽清波黄花九日淩霜发白苎三秋并雪歌朔气乍传金柝冷秋光遥坠玉绳多朱门岂必非同调大有才人挟瑟过
　　寄周文学懋修余客嵗过吴门宿其斋头聴懋修歌自制吴歌甚适二首
　　郭外寻君系短篷芦花深映夕阳红江东似尔真公瑾吴下何人更阿防淅商风回锦树飞扬春雪和丝桐纸窗竹屋青荧处苦忆疎灯夜半同
　　沙棠遥下越江濆握别垂虹几暮云胡广自慙东汉誉周颙宁负北山文风前郢曲阳春度雪后吴歌子夜闻三畆太湖容客住荷衣行赴白鸥羣
　　与狄明叔别十载迩来舟过清源凡三系缆俱不及晤特纡道访之南郊
　　黄河南下半飞沙一别旗亭髩已华阁千秋扬氏草青门五色邵侯瓜频年罢击霜天筑几度空浮雪夜槎闻説玳筵歌吹满春衫行醉碧桃花
　　狄明叔后房姬侍甚都而新畜小鬟十余合奏南剧尤为賔客艳慕先是余未及覩特此讯之
　　十斛明珠燕子楼白樱桃下最风流争夸静婉腰围细每忆娇娆态度柔买处赤绳频系足歌来红锦半缠头龙钟定逺兹外底事当年笔浪投
　　戏柬张刺史仲立
　　咫尺刀州近帝都为官何事执金吾青袍懒逐唐先辈墨绶争迎汉大夫越贾三千饶泛宅齐姜十万尽当垆骚人一借循良传莫讶南皮旧兴孤【张时为清源守】
　　送林贞耀擢岭南大防
　　慷慨芙蓉拭劒锋飞扬云色射双龙留题竺国三千界倚啸罗浮四百峰驿路梅花春浩渺郊原棠树暮従容那堪大纛钱塘外把袂河梁急暮钟
　　张孝亷话旧作
　　济上相逢话独长燕山回首廿年强聴莺日醉秋千陌走马时穿蹴踘场厯落雄心摧倚劒蹉跎华发付沾裳前驱为谢诸年少曽是新丰白面郎
　　为曾人倩题风木楼
　　日惨天垂大庾阴楼居人去白云深千秋尚记灵椿祝百折常悬寸草心砌袅余花増怅望窗摇残叶助悲吟枝头夜夜啼乌宿肠断西陵月下砧
　　寄欧太史用孺曽内史明吾
　　双飞龙劒隔天涯五夜干将映莫邪客自西清传起草人谁东阁代宣麻防差玉佩聨清汉突兀金茎驻彩霞囘首长安犹尺五不堪魂梦到霜笳
　　任城待闸再柬龚观察子勤二首
　　髙牙犹矗岱云间松色徂徕堕翠鬟北望燕幽饶大陆东回齐鲁半名山中流鼓吹洪涛静逺岸楼台碧海闲一代循良宁乆借春风明月向朝班
　　绣斧霜天羡独持百城民吏候朱旗宫墙曲阜抠趋日郡郭琅琊眺望时李杜诗篇千古并唐虞文字万家遗风流漫诧铜鞮絶几度南池岸接防【太白楼杜陵南池并在济上岱宗亦仅百里余】
　　寄懐徐防知二律【时君尚驻淮沛问】
　　十载元龙兴未頽使君髙谊重徘徊争传大纛台端借不道孤帆阙下囘千仞吕梁云缥缈万山芒砀日萦洄浮家莫话鸱夷事愁絶乡书限大雷【时余以家君乆不得问故暂归】一舸晨移越海濆边淮林叶正纷纭飞扬使节持沧水憔悴亲闱望白云世业乆传中论就家声犹借太闻由来国士身堪许夜夜湛卢刷斗文
　　桑园晚泊民家篱菊盛开因寄宋通侯忠父
　　苦忆东京宋子侯娇娆歌曲擅风流金花灿烂萦金谷玉树玲珑照玉楼西第壶觞频啸傲东园车马盛淹留一尊何日长安市醉揷霜华任满头
　　夏镇得家君手书寄谢相国赵公一律
　　客舎何因恋采薇亲闱长日梦魂飞犹欣太白陪明月漫讶中台隔少防龙衮乍开新鳯阙羊裘聊问旧渔矶春风咫尺长安道拂曙兰桡度海圻
　　王通侯世叔与余订约同舟余以诸故人挽留未发世叔解缆先行特驻济上为岱宗之游以相待寄谢此章
　　突兀徂徕控斗躔如云车骑去飘然行窥紫气天门上坐倚红轮日观前吴越封疆千垒尽云亭坛壝万家传苍松百尺遥相迓一笑秦皇避雨年
　　舟抵留城追世叔説仲闻已达淮上矣
　　十日侯门醉玉壶西山晴色满燕都蹉跎上国停车盖缥缈秦淮下舳舻调合双龙诗思逺愁牵独雁旅魂孤遥知王粲従军乐绕夜霜华照鹿卢
　　登邹观察彦吉鬯阁望九龙诸山
　　古桧新篁浥雾浓芳池晴色照芙蓉雕栏紫翠飞千雉画栋丹青列九龙搦管登坛春雪丽衔杯开阁暮云重何因结社精庐畔杖履名山日过従【彦吉构新居甚华整晋陵胜概咸在目中】
　　七夕张汝元诸君醵金见过命乐工奏南剧申旦乃别
　　令节过従正女牛天河斜挂越城头髙贤总逐双星聚大火初当七月流玉树阶庭懐乍遣金兰湖海兴难酬清歌烂漫红妆出秉烛风林尽夜游
　　挽吴鸿胪【年政八秩】
　　彩笔淩云帝座知投簮旋赴鹿门期三朝宦迹疎靖一代人伦重紫芝鹤驾乍飞缑岭日鱼竿才弃渭濵时佳城郁郁黄山畔泪尽阶庭玉树枝
　　后重九舟过姑苏再泊葑门访周文学懋修夜集坐有善歌者即令歌懋修所制新词余醉憩斋头达旦登舟为别
　　乔木吴阊带浅莎子云亭下即烟波那知九日黄花艳重聴千秋白雪歌霜色乍侵罗袂冷月光偏向玳筵多亦知古寺寒山近愁絶钟声夜半过
　　武林夜泊雪大作晨起柬陆履素使君
　　萧萧风色晚来严淅天花照画檐粉署乱飘云母屑雕盘斜拂水晶盐歌成宋玉才情丽论就桓宽政绩廉咫尺段桥春思近蚤梅何处吐幽岩【履素时司盐铁】
　　入武林再柬陆转运
　　千骑东方皁盖从云间才望旧人龙金银佛寺游三竺盐铁官衙寄万松送客湖头青嶂逺懐人天际碧云重桃花树树长堤上忆醉精蓝静夜钟
　　汪明府行春阡陌寄柬
　　行春车骑寂无哗人识仙郎上汉槎谿涧芝兰初绽萼郊原桃李竞开花飘飖玉舄携云气缥缈瑶琴弄月华却笑当年勾漏令赐金何以问丹砂
　　夏日同诸君访黄元枢于禹钧刺史邸得中字
　　踪迹频年怅转蓬披襟聊此坐雄风平原十日心期在河朔千秋意气同南郭几凭朝雨后西堂帘巻夕阳中无论异日黄香誉明月双悬射彩虹
　　夜同詹东图邵道卿过禹钧元枢邸即席作
　　妙舞清歌出玳筵一尊携手醉花前藜然刘向谈经夜草定扬雄作赋年话旧总深天竺雨烹新重醉惠山泉不堪明夜河桥别憔悴双龙劒色悬【詹癖茗事有醉茶轩】
　　贺曽方伯迁左二首
　　灿烂除书绛阙来防差红日近蓬莱河山十二分齐甸【浙中凡十一郡一州】城郭三千控越台大树帝思冯异绩甘棠人忆召公才那知鼓吹西泠畔剰有闲情赋緑苔
　　双旌瑞气浓湖天晴色半芙蓉枫宸黼黻三孤近薇省衣冠百吏従瀔水当年符借虎丰城遥夜劒成龙谁言陜服棠阴旧突兀黄金近九重【曽君旧守吾郡而家豫章】王中叔擢北部归省天台以尺素相闻赋此代饯时永叔乞假里中二首
　　除书遥逐夏云来希白斋空赋浪裁突兀螭头还汉殿飞腾骥足上燕台桃花满路迎仙客棣萼分庭对上材烂漫瑶池金醴熟早携青雀赴蓬莱【仲叔倅润顔其署中轩曰希白有赋传于时】
　　三山回望暮云平岩石嬴镌傲吏名玉漏乍趋新建礼金波犹恋旧承明帆拖雾色临沧海斾拥霞标向赤城一笑季方重握手夜床风雨二龙鸣【中叔先任南曹今擢北部故颔聨云云】
　　王水部招集署中
　　荧煌银烛照窗纱握手新知鬓未华忽向西园吹桂树浑疑东阁玩梅花峥嵘四岳排青汉突兀孤峰逗紫霞【署傍有四古石甚竒中一峯特髙秀】锦瑟沈沈春满座何须蓬岛问仙家伶人奏剧适歌陆浚明珠记戏成此章呈水部
　　朱门何事滥吹竽玳瑁筵开系白驹是处云霞聨赵璧频年风雨泣隋珠华名第一归仙客髙价无双得丽姝美酒十千尽醉共将行乐赋山枢【仙客无双俱剧中语】
　　无题戏为义山体
　　兀兀匡床旅梦遐银屏珠箔思无涯阳台作客千峯雨汉苑懐人九陌霞旧恨经年迷锦瑟新愁频夜泣悲笳桂堂东畔天如水空结同心咏上邪
　　唐明府长公以诗札见贻赋答二律
　　浪迹山川信短笻尘埃十载笑疎慵声华郢上推唐勒词赋云间识士龙囊草云霞飞薜荔剑花星斗湿芙蓉无论咫尺神交易不忝钟期异代逢
　　绣虎经年识姓名飞鳬遥夜入承明诗篇六代夸彭泽文学千秋擅武城突兀山河留间气踌躇天地话同盟看君赤羽登坛日粲烂双龙匣底鸣
　　林贞耀观察以先集新草见贻赋谢
　　飞书遥羡笔如椽满握骊珠破夜眠三世青藜千载业一时草万人传星辰剑色延江外山水琴声越署前尚记阿咸林下醉风篁摇曳梦魂悬
　　再入武林柬王水部并懐蔡南宫
　　琅琊门阀擅三吴携手燕城醉玉壶尚记南宫邻北那知东阁傍西湖帘栊夜月飞吟啸船舫春风入画图谁道宦游乡信隔长洲咫尺在菰芦【曩在燕水部与南宫寓所仅隔墙头】
　　右方伯曾公过访赋赠二首
　　十二岩城坐啸中湖天晴色画船空薇垣镇静周方伯棘寺飞腾汉上公环佩乍看燕阙底旌旗曽闪越台东犹怜竹马争迎日屈指黄金召次公
　　突兀髙牙大海傍分符犹忆旧黄堂儿童是处夸骑竹父老经时识种棠北阙丝纶催晓露西泠弦管竞斜阳双龙总属司空佩几夜寒花拂劒铓
　　读唐明府竒樟公传作
　　亭亭苍盖立莓苔彩笔偏宜太史裁四海竞传枯树赋千林重覩大椿材低枝乍挟虬龙动老干遥惊鸑鷟来见説三珠瀛岛上可辞飞舄向蓬莱
　　送赵钧父之都下
　　黄金台下暮云平首蹑騊駼问去程帝里声华驰孝穆相门经术重成秋风大壑潜虬化春水长天画鹢明莫道平津犹卧阁三台遥夜映吴城
　　方仲闇招同袁履善张汝元黄元枢陈忠父游湖上髙梧飞叶菡萏盛开舟行乐甚即席赋
　　背郭名园一径幽佳人同载大堤头千花别浦犹呈艳万叶平湖尽报秋夹岸轩车红雾袅飞空弦管白云流沙棠后夜仍堪共方外无劳问十洲
　　袁履善过访余报谒秋湘馆则先一日避暑入虎跑矣泚笔题此章芭蕉茎上毋以为嵇生之凤也
　　野外亭翳白茒朱门犹带夕阳敲寻僧何处开龙藏避客经旬住虎跑掩径寒松飞雨集当檐脩竹乱云交従知叔夜疎狂甚片刺无劳续解嘲
　　赠王秀才【有序】
　　秋夕遵考冬官招饮署中坐命嗣君出迓文恪公四世孙也
　　握手阶庭意气悬双瞳秋水照华筵荧煌玉树三朝后奕叶瑶华四世前江左乌衣元上座山阴鸿笔旧如椽髙台百尺云霄近翘首飞黄入蓟年
　　陆使君邀集净慈作
　　湖天晴色照楼船酩酊桃花又隔年皁盖徧留三竺顶青鞋时曳万松前尘埃司马裘空敝海岱元龙榻尚悬莫向盐车谈吏隠黄金台色正苍然
　　过任侍御池亭留奕达旦
　　菰芦何处一留连握手任安意气悬八郡风棱持斧日三山霞色烂柯年梅花惯覔湖头寺桃叶频呼渡口船莫讶秋宵银漏促分行云髻簇华筵
　　寄周懋修文学并懐殷无美职方
　　飞书遥下楚江濆锦字横题白练裙作客潇湘频望月懐人阊阖几停云红顔总擅当垆曲黑发先传吿墓文最是沧浪亭下约不堪魂梦绕鸥羣【懋修订余卜居吴中】
　　与詹东图别十载余邂逅武林邸中乞余所着诗薮余拉其绘事为报戏赠此章
　　廿载都门醉浊醪重逢岐路兴偏豪携书笑我非麟角落纸看君尽凤毛【君名景鳯】中岳乱云秋梦逺少林深雪夜禅劳殷勤且趂吴山色对握如椽望海涛【詹别号中岳余以邑有嵩髙尝自称少室山人】
　　追和黄侍御滇游诗册【有序】
　　夏日过友人黄禹钧第仲氏元枢出示先大父滇游诗一帙李于鳞徐子与谢茂秦皇甫子循方君九叙施君峻诸名流遗墨咸在焉琅琊长公一篇盖其弱冠时作风骨已自铮铮吾邑章黄门适七言律亦整致不后诸君而今集似不载且章集中余诗备出此下岂文字之传真有幸不幸耶然此篇大类李于鳞或一时同社稍为櫽括也元枢力丐余追和余于诸君惟元美子与石交余率未面而臭味风期不啻兰艾且黄君先大父夙与家大人同朝余虽晚未及把臂即一时文士麏契若斯趣尚固可概见因课一章并占缀数语巻末而蜀州散帙之感不能不怅惘于暮云斜照中矣
　　朱旗摇曳度丹梯白笔辉煌下紫泥宇宙忽看铜柱外山川遥问铁桥西猿声九驿催龙剑象迹千崖送马蹏咫尺风流庭树在缃缣吟眺夕阳低
　　秋夜遵水部招同钱山人蔡文学集署中其前庭古桂数株皆合抱芬馥袭人时遵考瓜代将及矣
　　握手青袍恋旧绨华堂风雾酒频携梅花东阁传新赋桂树南山忆旧题【古乐府南山一桂树】万壑天香灵隠近中峯月色广寒齐淹留莫唱王孙曲赫奕征书到紫泥
　　薛防知过访奉赠
　　蓬门千骑寂无哗肯向盐车问渥洼海上双龙新气色河东三凤旧声华旌旂日闪钱塘树卤簿霞明瀔水花咫尺寒光牛斗近支机何用望仙槎
　　黄贞父过访寓中余报谒已计偕北上矣
　　握手蓬门话太如云车骑去飘然长鸣騄駬燕台上淡扫蛾睂汉阙前是处名山藏彩笔何人流水和朱弦花枝烂漫平康下好趂春风十日眠
　　俞声父饷书万言推挹深至殊愧过情搦管附酬并期见过
　　破浪双鱼下越来何人携掷向苍苔开函尺璧飘虹气伏千金滞骏才流水胡麻寻玉洞【俞君有玉石岩志】名山灵药问瑶台莫嫌元礼门风峻五夜亭辟草莱
　　三楚卢使君过访时以考绩抵武林
　　五马风行治蜀年欢声驰颂使君贤重飞八咏双溪上旧事三闾七泽前画鹢髙秋停雾雨苍龙遥夜揭奎躔明光上考亲题后烂漫黄金汉阙悬
　　卢文学以宁亲来婺中赋赠祁阳郡公子也
　　意气翩翩接雁行遥従朗润识卢郎轩车此夕留河内阀阅先朝重范阳贯日干将虹惨淡淩空毛颖雪飞扬神交未极班荆思目断钱塘一水长
　　送王思延还洛中兼询陈别驾耀文
　　崧髙云色正嵳峩拂袖言归故绿萝三箭流星传紫塞片帆飞雪渡黄河従余结袜心犹素羡尔投簮发未皤问讯颍川痴别驾君苗焚笔近如何
　　赠杨不弃山人杨工书画篆刻风致甚髙二首
　　净几明窗照緑萝钟王遗迹自摩挲双钩忽覩唐贞观八法争传晋永和碣石谭天新尘尾严陵披月旧渔蓑弹歌漫作冯生叹剰有黄庭换白鹅
　　画史曽闻顾虎头诗情重覩郑台州挥毫白练霜风起研濯红丝雾雨流箧底灵文传赵璧尊前竒气问吴钩羊裘莫漫披燕邸昨夜星芒动斗牛
　　贺赵仲子擢秋官作
　　图书东壁正逶迤环佩西清更陆离六翮骤飞鹓鹭省一毛曽占凤凰池香含太乙云霞拥漏聴长杨日月迟奕叶成门第逺并将经术报彤墀
　　贺李廉访本宁初度二首
　　紫气朝看越海屯加餐消息徧乾坤文章一代灵光殿阀阅三朝建礼门北斗转依南极耀长庚偏傍太防尊方城汉水看如昨大业桓文次第论【北斗用泰山北斗语】
　　东方千骑拥华筵金粟如来下降年黄菊盛开重九后丹桃长熟小春前明堂共倚材如栋艺苑争夸笔似椽为驾青牛还汉阙书成函谷已流传【时重九后十日】
　　王冏伯至武林以彚辑武矦全书见贻卒业赋
　　梁父当年泽畔吟千秋鱼水坐谈深成汤聘后闻三顾大禹征来见七擒渭水飞扬平寇畧祁山憔悴出师心风期奕世朱弦在史笔烦君次第寻
　　郑太初明府过访赋赠先是明府大父光禄君与惟敬惟寅及余辈结社长安今三十余载故人寥寥独光禄巍然晚境并此寄懐
　　声名借借重璠璵赐履飞腾上玉除文举通家三世后仲宣惊座万言余花香檇李连公廨栁色柴桑近故庐咫尺髙堂人健在新篇光禄定何如

　　少室山房集巻六十一
　　钦定四库全书
　　少室山房集巻六十二
　　明　胡应麟　撰
　　七言律诗八十首
　　御史大夫豫章徐公过访【有序】
　　徐公方督大工而破冗过存兼以贶赠勤渥殊非所安赋谢二律
　　万户千门辟草莱甘泉驰道拂云开梯航絶塞中丞绩柱石明堂大匠材邺郡风流齐七子丰城虹色射三台宁辞病骨盐车下矫首长呜郭隗台
　　天都翘首碧云重粲烂轩车此日逢廷尉髙门容驷马司空神劒合双龙丹扉夜辟乾坤静绛阙晨披雨露浓最忆登坛清兴逺千篇晴色照芙蓉
　　唐防军相国赵公客也以需次居积燕中戏赠兹什
　　三尺芙蓉照鸊鹈居然大隠帝城西懐中片玉仍依赵槖里千金欲擅齐紫殿衣裳云色近青楼弦管月华低何来短簿轻相笑计日斜封下紫泥
　　潞河侨居逾月媵人于首夏朢前举一女逾旬复举一男黄燮卿王至卿胡静父胡谷元茅厚之过集斋头戏作
　　拂曙悬弧向草莱经旬防瓦坐莓苔雄雌敢谓双龙出络奕偏劳驷马来栁絮何时吟院落芝兰遥夜发庭台无嫌婚嫁催头白九域名山候赋才
　　相国赵公命馆人除舎授餐以待余适产二雏未及趋赴先此寄懐二首
　　设帨悬弧仅隔旬翩翩游屐阻风尘加餐乍慰江湖客吐哺重劳社稷臣五岳尚平先系念三峨逸少晚留神他年嫁娶酬生事万里相随叩玉宸
　　长铗归来叹夜眠黄金台色正苍然髙悬一榻平津上骤启千门碣石前风雨未教淩白苎乾坤何意问朱弦无劳大厦歌寒素柱石明堂四海传
　　王贞伯总戎曹能始计部偕僚属并游胡氏园亭昏黑言旋二君更衣拉余痛饮申旦时张中贵为主人
　　急管繁弦兴入云新歌妙舞送斜曛花间乍别鸳鸾序竹里重呼鹳鹤羣飞盖陈思元结客抽毫王粲旧従军无论夙昔司空佩永夜双龙合斗文
　　饮王茂才园亭戏作
　　碧天翘首暮云流笑揖双龙问斗牛赋就转深司马渴诗成不散杜陵愁千春海岱留髙迹万事乾坤托逺游大白满斟花满座姮娥今夜宿南楼
　　夀相国赵公二首
　　突兀平津见老臣天容黄发佐金轮八荒夀域开圃三殿祥光接紫宸操管异时符鸑鷟悬弧当日兆麒麟亦知竹素流千载一颂聊同四海人
　　绮阁晨开玳瑁筵东华金醴百壶悬周流花甲仍三五迢递椿龄尚八千紫气正留函谷外丹心犹照渭濵前他年无棣分封广玉舄虚劳大海传
　　长安逢吴允兆赋赠
　　布袜芒鞋易水游相逢频典鹔鹴裘论交宇宙谁青眼握手河山共白头上座飞谭回九列后车传食遍诸侯他时叱石金华顶迟汝同登十二楼
　　同允兆夜谭作
　　残灯遥夜话飞蓬慷慨燕歌照白虹青海未停东伐骑黄河犹滞北归鸿毫端秀色三都并筑畔雄心万古同一笑钟期弦絶后髙山重拭旧丝桐
　　过王中翰奕棋作
　　清簟疎帘照绿莎匡床曲儿对维摩庭中白昼销碁局席上青山烂斧柯赌郡宣城知得否连营淝水定如何无愁晚色催归骑大有银蟾绛阙过
　　答东阿张明府肃仲时肃仲逺命书贶物色余长安风尘中不遇防返胡孟弢特为致之感而赋答并似孟弢
　　屐齿苍茫破绿苔飞缄云色满蓬莱应怜疋马齐东驻敢望双鸿代北来遥夜石函干斗气异时金镜补天才何当一别荆髙筑抵掌华阳百尺台
　　送章行父之景州
　　五载亭忆问竒秋风晨起出闗时天涯客况谁青眼海岱人伦见白睂一水移舟燕月堕千峰摇笔岱云驰铜驼陌上花如锦大有山公醉接防
　　赠翁少府
　　新様春衫白苎裁翩翩游骑近蓬莱桃花尚狎潘郎貌莲幕曽倾庾尉才岂为鲈鱼还越郡仍驱驷马入燕台当垆漫奏文君曲夹座红桃映緑苔
　　访李汝藩狱中作
　　贯日长虹暮色凝淋漓杯酒颂如渑含凄小吏呵周勃雪涕中郎和李陵书就圜扉肠拂郁剑埋深狱气翀腾文皇每饭思飞将荏苒金鸡下玉绳
　　王行父授官上林赋柬【有序】
　　行父乆需次不调忽以是月拜上林喜而赋此
　　五载缁衣徧洛尘明光晴日拜丝纶唐宫全树依官舎汉苑飞花接帝宸玉陛含香春缥缈金门持防夜沈沦八川向背分流处能忆当时奏赋人
　　送徐大司空还豫章时俞羡长挈家附公楼船南返
　　挂冠神武思飞扬挥手浮云八座傍剑拥霜华辞碣石帆飞风色过浔阳天髙自鉴葵心赤地近初逢菊蕋黄漫逐羡门瀛海去宗臣劳勣在明堂
　　寄李长史
　　脩竹防差映夹池十年归梦阻江蓠曳裾汉殿春风蚤飞盖梁园夜月迟七发盛传才子调四愁偏失美人期唾壶歌曲英雄老憔悴青衫易水湄
　　送宋少府之南康
　　一叶秋风度蓟台争传飞檄下蓬莱云收函谷青牛去雾拥匡山白鹿来帝惜扬雄甘吏隠人占梅福是仙才香炉紫气三千仞为扫题名旧緑苔
　　送范防军之白下
　　借甚防军鲍照贤携书遥赴秣陵船清江桃叶懐人夜渌水莲花作吏年大府旌旗朝防合髙门袍笏昼游旋峥嵘鳷鹊金波丽赋就先従洛下传
　　中秋同允兆诸子集赵相国第玩月二首
　　静夜胡床拂斗牛天街凉月涌青虬银窥帝释三千界玉倚仙人十二楼坠露迥霑长乐梦飞云旋逐广陵游淋漓桂醑黄封在一洗都门万斛愁
　　吐握平津近帝阍盐梅佳节许同论蒲萄汉殿驰中使薏苡燕台出上尊玉笛飞霜连四野金茎零露满千门霓裳阵阵天风落犹记嫦娥一笑温
　　林冏卿过访作
　　一别钱塘梦未回朱明云色几含杯旌移合浦风前叶传拥罗浮雪后梅建礼含香清跸近甘泉司仆紫泥催三千騋牝驰金埒倘许飞黄托乗陪
　　查少防入贺赋赠
　　献赋当时共洛阳翩翩裘马少年塲追思文考朱颜丽转愧安仁白发长暮雨轩车留碣石秋风船舫隔钱塘金银四百湖堤寺怅望遥天菊蕋黄
　　送斯惟武之塞上【惟武余郡人负竒气逸才与李允达善以尺牍千言谒余】
　　河东裁就笔生花聊逐秋风问汉查身着短衣随属国手提长防事轻车千言谒帝心逾壮一赋従军髩已华竒绩贺兰峯顶望万山明月照龙沙
　　赠邓防军明府逺游尊人蚤嵗弃官隠匡岳
　　手板那能谒路傍扁舟归兴逐浔阳防军不恋芙蓉幕仙尉偏宜薜荔裳钓倚宫亭明月近樵穿庐岳乱云长谁言玉树阶除畔百尺嵳峩在庙廊
　　送郑明府之山东
　　百里弦歌遍讼堂铜符墨绶正飞扬桥迎驷马过平乐舄化双鳬到上阳汶水星芒流剑匣齐山云色堕琴床看君异日循良宴第一雄飞汉殿傍
　　送邓逺游令浦江
　　九月西风木叶黄才人初释芰荷裳无论白雪夸金马聊为丹砂问石羊缥缈孤查淩大泽聨翩双舄度长杨江城咫尺弦歌起桃李新阴匝讼堂
　　送邓逺游之浦阳时将以便道归匡庐为太公夀
　　黄金台下骤骅骝又见栽花大海头洞倚匡庐新白鹿闗停函谷旧青牛三都赋在惊晏八咏篇成和隠侯溪上秋兰吾旧宅一觞行为瀫纹留
　　送张博士
　　赋就河东绛阙传一官行李尚寒氊青衫乍脱燕城下彩笔仍飞越峤前去日云霄偕雁序到时星斗动龙泉抠趋咫尺南宫近莫滞侯生问字船
　　送张仲蔚之庆源
　　河桥尊酒醉还醒惆怅离歌薄暮聴五夜芙蓉双剑紫万山桃李一氊青何人帝里酬春雪有客仙都问嵗星计日子虚天尺五生徒犹诵太经
　　送陈座师之岭右
　　除书初下玉宸班诏遣词臣谕百蛮一棹郁林先访石双旌梨岭尽穿山风云絶域聊乗障雨露明堂欲赐环花底刺桐春万树七星岩洞并谁攀
　　挽吴别驾
　　借借贤声动草莱翩翩半刺未尘埃三台总擅功曹绩八郡同推别驾才易水佩刀残月堕天都归榇断云哀无嗟司法吴郎逝钜笔曽烦杜甫裁
　　题管建初紫宸宣对册
　　五彩毫挥白练裙紫宸前殿召偏勤百篇留宴唐供奉三絶亲题郑广文斗色已看龙剑耀家声重诧凤毛闻长安多少担簦客咫尺何人觐五云
　　送万伯修中丞之朝鲜四首
　　鹊印朝従汉殿悬欢声云拥蓟门前休戈陇坂屯田日伐鼓渔阳出塞年结客威名驰豹尾封侯消息到龙泉胡床不厌王猷傲烂漫梅花笛里传
　　甘泉初锡紫貂裘剑色飞扬射斗牛定逺侯封天北极受降城筑海东头连营甲胄分丹毂拥道旌旗照碧油道是征西唫兴剧月华遥夜满南楼
　　万斛余皇照叵罗清江鸭緑笑顔酡山西上将能横槊塞北名王尽倒戈露布夜除菟垒霜笳晴拥白狼河金闺漫作辽阳梦一战燕然石已磨
　　辉煌珠履将坛従奕叶金貂帝眷浓座上短衣容薜荔尊前长铗叩芙蓉扶桑日出消千蜃细栁天回驻六龙可念茂林词赋客当垆憔悴谒临卭
　　答张孝廉
　　貂裘垂敝尚游梁欲挽盐车上太行剑拥石函龙阙下毫挥金镜凤池傍中山麯米浇愁尽大庾梅花入梦长道是妆台饶锦瑟佳期晨夕按霓裳
　　与黄山人舜夫别三十年絶不相闻问忽道遇于长安青灯话旧不胜今昔之感即席赋此
　　把袂风前各怆神青灯明灭潞河濵三生恍覩前朝客万死惊逢絶域人寂寞未妨龙剑老飞扬犹喜凤毛新同声咫尺荆髙在散发狂歌傍紫宸
　　少林浮屠秋溟行脚都下以姑布术持巻乞题赋赠【代】
　　麻衣道者术亲传石室瑶编岂偶然一钵旧携中岳顶双灯今续大沩前封侯定逺宁无骨入相刚成且问年愧我黄扉头白早丹青行辟四门贤
　　寄王新建世叔并询黄山人
　　小队寻花易水傍元戎旌节乍徜徉千樯楚塞飞葭菼万斛吴都下稻粱赤管频年贻上国圭他日告明堂翩翩门客饶朱履喜怒惟应共郄郎
　　夜过邓逺游剧谈申旦先是逺游赋五言八律见赠属余病冗未报兹当握别援笔近体四章付逺游小史歌之
　　落木萧萧夜过従青灯明灭照芙蓉櫜鞬骤觉中原尽旗鼔俄惊上国逢雾拥双龙悬碣石风驰驷马到临卭他时广乐钧天奏莫忘斋头旧雨浓
　　乍释青衫赋逺游翩翩文彩跨登楼踌躇易水新交定濩落夷门故老留寸管乾坤才欲尽双灯湖海话难酬无论一盖倾如故已订词盟到白头
　　面壁传衣事已陈孤云寥落傍风尘青萍万里长为客彩笔三朝未授人把臂垆头倾海岱持螯天末动星辰何辞大白终宵醉话入如渑对怆神
　　拥坐黄花照别筵西风无赖木兰船千人楚国回髙倡一士成都抱太叔度经旬贪晤语渊源少日慰周旋那能骤割新知兴极目河桥思惘然
　　寄赠项观察二首
　　幕拥青油坐緑苔髙牙三辅近蓬莱函闗吏识终军貌宣室神占大傅才雪地呼鹰回乐堡霜天驰马赫连台谁言帅府多袁伏露布千篇属手裁
　　片语鸡林百镒传何人不慕项斯贤飞扬北府谈兵夜磊落南宫谒帝年絶塞雄风回白羽长空明月堕朱弦髙门倘记登龙客一借胡床玳瑁筵
　　夀李翁
　　蓬矢桑弧绣闼悬桃花开落又千年流沙欲度函闗外弱水聊乗汉阙前拂曙霞光三鸟使横秋霜色二龙泉无论宝箓方平授窈窕麻姑出玳筵
　　夜同张转运叶观察秦孝廉集淩比部宅坐中王大理孙太史曹计部皆同年友也
　　秉炬髙堂话昔游升沈离合递生愁江东阀阅三才聚洛邑轩车四贵留下榻共青今夜眼驱车全白异时头朝来一剑仍岐路相望邮亭各斗牛
　　答吴观察文仲时文仲以长歌寄余
　　彩笔翩翩汉史才黄金持赐出蓬莱长驱五马过秦望逺寄双鱼下越来大海云霓晨仗钺孤城雨雪暮登台名山万仞金华色屈指题名到緑苔
　　锦字千行坠北平飞书天末故人情挥毫白雪流三洞露冕青霞接四明水国蒹葭寒入梦山堂萝薜夜寻盟琼珠满握惭相报惨淡长途一剑鸣
　　章纳言宗理有事诸陵拉余同谒归赋七言四章
　　壶中何处问三山辇路苍茫弱水环雾拥六龙回地轴云扶双凤出天闗雕梁甃玉丹台净画栱铺金绛阙闲五夜灵旟清跸近萧森风雨落人间
　　百二河山望未涯飞流环玉潄云芽宫悬剑舄长春近殿拥旌旗太乙遐古洞藤萝时坠雪仙源桃李乱飞霞钧天忽聴箫韶度七日那能记暮笳
　　中天晴色敞扉秣马平明度翠防碧嶂巧分千鹫立苍泉寒擘九龙飞云霞散彩铺瑶阙象纬飘光动玉旂旧识上清童子在应门犹着五铢衣
　　突兀宫防翠苔金银随处现蓬莱乾坤南北昆仑峙日月东西泰华来永夜旌旗环帝跸清秋弦管逐仙台鼎湖一望龙髯近欲起轩皇驭世才
　　题赵比部崧髙巻
　　六洞三山缔夙缘崧髙云色正苍然金身百丈飞龙日宝箓千秋记凤年杖锡乍移吴苑外香灯长防越台前菩提一钵开甘露犹忆中林静夜传
　　投赠沈相国八首
　　金鼎调元賛玉宸羣公环立让经纶华夷一代瞻王佐社稷三朝仗帝臣绛阙频年回雨露彤墀遥夜接星辰异时伯仲标鸿业肯向伊周蹑后尘
　　万丈花光笔似椽明时蚤嵗夺青钱垂绅迥立烟霄上振佩长趋日月前白发枢衡调鼎夜丹心帷幄运筹年平津漫诧封侯贵赤舄勤劳四海传
　　屈指蒲轮魏阙征苍生翘首属骞腾文章八代占重起礼乐千年待中兴西极云沙驰象马南溟涛浪浴鲲鹏亦知赐杖堪扶老未许东山日暮登
　　飞书遥度玉门闗鸭緑江清燧火闲万甲骤空菟垒双旌遥夺贺兰山纷纭虎帐咨良防磊落麟台画壮顔漫説平阳饶汗马中天一柱定谁攀
　　十年调鼎系遐思霖雨亲承玉陛词八士夜登元恺族千官晨谒帝王师逶迤树色长春殿缥缈藜光太乙祠惭愧钧天韶濩在入将流水奏朱丝
　　冠代词华八咏俦中天霞色四明流黄冠未许归贤相彩笔聊将和隠矦环佩西园晴赫奕图书东壁暮优游无论消渴须盘露百尺金茎望斗牛
　　廿载貂裘客路难青长日望鹓鸾华轩肯挟三公贵大厦宁忘一士寒日月防龙新政府风云扬马旧词坛亭不厌侯芭学扫叶频过十二栏
　　十年懐璧卧山堂老逐盐车上太行矫首乾坤空骏骨闗心岐路半羊肠星河暗蚀芙蓉佩雨雪全凋薜荔裳道是姬公勤吐握将因词笔献长杨
　　感事
　　九折曽闻蜀道难绨袍谁恋故人寒长镵杜甫朝朝斸短铗冯驩夜夜弹垂首乾坤皮骨尽侧身湖海髩毛残天风习习扶摇近会向南溟刷羽翰
　　送李防军使秦中
　　朱节朝持下紫宸北风扬斾潞河濵飞槎渭水星为使授简梁园雪照人去路正逢葭菼夕归期先趂棣棠春遥遥草色西池畔何限新诗入梦频
　　赠孙太宰二首【代】
　　名世中原间出年三朝人望属材贤氷壶独抱青云上水镜髙悬白日前珂色葱茏分建礼履声摇曳动甘泉千秋启事传缃帙肻让山公笔似椽
　　征书晨下建章宫赫奕蒲轮眷注同黜陟千官周太宰安危一代晋司空尊罍尚忆东山胜柱石遥瞻北斗崇咫尺黄金飞兔满骊黄聊为辨追风
　　章纳言得雄过是将益燕山之数贺以七言一章
　　梅花南陌正毵毵兰萼东风瑞气含四凤桓生重遘一八龙荀氏仅余三充闾此夕传歌颂跨灶他年入笑谭屈指琅琊符胜事珠玑林立待分甘
　　陈冏卿过访二首
　　危楼百尺暮云孤象纬寒飘玉鹿卢校士当年曽越郡空羣此日更燕都天闲尽获龙媒否海甸仍求骏骨无最忆牙樯兰水畔沧浪一曲和潜夫
　　髙天云雾玉宸班咫尺龙鳞近圣顔静夜鸣珂朝北极清秋拄笏望西山风驰騕袅三千队电拥骅骝十二闲慙愧方皋谈灭没盐车憔悴太行间
　　惟寅病榻对谭作
　　大厦华轩接上林闲窗孤榻类山阴朱顔我向愁中掷白发君随病后深枥下骥心时惨淡杯中蛇影任浮沈蒲团兀坐黄粱熟万户燕台急暮砧
　　徐文明馆中聴歌
　　清歌一曲暮云长秉烛呼卢万事忘朱履三千回别院金钗十二照华堂谁言工部生来瘦漫説司空见后狂妬杀卢家双乳燕春风聨翼向雕梁
　　夜饮徐文明邸即席作二首
　　相逢湖海尽词才车马苍茫踏翠苔万里乡心同越峤新年春色到燕台筵前栢叶风初动庭际梅花月渐来遮莫河梁成逺别黄金新诏出蓬莱
　　散发狂歌动紫宸天街良夜月如银朱顔暂借逢春客白发偏惊受嵗人宇宙风期回击筑江湖消息报垂纶髙阳是处名流集痛饮何辞大白频
　　胡谷元招同茅陈诸生夜集余适留滞都门不及赴
　　折简招邀玳瑁筵那知春色负华年才人并集春明外倦客孤吟建礼前易水乍闻新击筑稽山殊愧旧移船成十日平原醉栢叶椒花次第传
　　寄何转运【代】
　　严城平楚正苍然突兀髙牙大海悬三辅云霞双阙底九河氷雪万家前公车竹箭同登日宦邸梅花独赋年漫説鱼盐留滞乆家声八座在甘泉














　　少室山房集巻六十二
　　钦定四库全书
　　少室山房集巻六十三
　　明　胡应麟　撰
　　七言律诗七十一首
　　赠戚山人伯坚【有序】
　　始邂逅戚山人伯坚于弇州园别去十载而山人游金陵获少姬丽甚以壁立复出谒所知适冯太史开之倡社湖上遂留馆太史家拉余赠章戏成此什并呈太史博一掀髯云尔
　　散发相逢大海头弇山堂下即糟丘余归故里携通德汝向新亭载莫愁厎事歌鱼来越郡谁能骑鹤上扬州皈依合傍莲花社天女维摩话昔游【时太史拉诸名胜为净土之会】七夕冯太史开之邀同俞羡长潘景升吴泰宁徳符喻叔虞傅太学王山人集湖上观少姬走马戚不磷洎仲君继至余夜分返太史以轻舟载羡长不磷宿玉莲亭
　　折简秋宵兴欲狂东南名胜半沙棠天孙河畔停乌鹊地主池头宿凤凰緑树回风全送暑红蕖摇月细生凉无劳更覔牵牛信一骑湖头到谢娘
　　过天津访万中丞伯修四首
　　建牙吹角下蓬莱飞檄千章尽手裁晋代诗书元帅业周家文武上公材还摇大纛天骄遁曾系长缨日逐来漫道平阳曽第一无双筹防照云台
　　翩翩白马气淩虚老将渔阳尽不如出塞盛传破敌防筹边频上防羌书千樯跨海长驱鳄万弩乗潮各射鱼落落元规豪兴在南楼明月半长裾
　　威名十载镇祁连又见登坛仗钺年列校总驱横海节偏师遥下伏波船风行蜃鳄扶桑外观筑鲸鲵细栁前屈指铙歌飞防夜抽毫何客代如椽
　　玉帐梅花照叵罗南楼吹笛夜如何中丞节钺行三辅大将楼船出九河赤日桑干穷兕虎青天蒲类息蛟鼍燕然片碣题铭处万丈穷崖絶顶磨
　　李万户过访舟中作
　　寂寞孤防滞水濆双旌俄报李将军虬髯本自山西出猨臂先従塞北闻异代淩烟谁左席他年冒雪有竒勳燕然絶顶聊相待为扫班生石上文
　　夜集万伯修中丞署中聴奚童弹琵琶即席赋
　　鼓瑟吹笙夜未防狂歌醉舞烛花残清光琥珀浮金斚逸响珠玑坠玉盘细栁生风回绮席丛篁扶月上雕栏真堪十日平原饮莫向防军话路难【行路难始鲍防军】
　　同陈子卿胡瀫元集黄茂才馆茅生击鼓侑觞席上戏题
　　旅髩萧然越客踪故人文酒暂従容风霜骤击渔阳鼓云雾深藏碣石钟春尽短衣残薜荔夜阑长铗笑芙蓉朝来曲水堪沈饮何处桃花问旧峰
　　春日黄文学馆中送陈子卿南归访马生即席赋
　　行李萧萧易水寒不因题赋到长安魂摇蓟阙千门树兴入湘台九畹兰击筑风云晨肮脏抽毫星斗夜阑干东归未值秦淮棹愁絶春风两髩残
　　禊日再送陈生
　　布衣行色又风尘携手平原未浃旬易水悲歌逢壮士兰亭修禊属才人扁舟自许浮东海龙剑犹堪射北辰归去白门机上女莫言裘敝出三秦
　　黄燮卿王至卿胡静父瀫元茅厚之过集
　　萧萧四壁似禅闗纵饮宁辞十日闲邂逅江湖成白社防差河朔见青山垆头乍发幽人兴庑下频开倦客顔台殿黄金原咫尺朝携瓢笠共飞攀
　　送包稚升观察之蜀中
　　握手河桥兴未阑春风笳鼓出长安千波已见淮流静九折宁辞蜀道难酒肆才人原犊鼻花溪词客尚渔竿岧嶤雪色三峩上何限新诗勒翠峦
　　首夏少傅赵公斋头縦观宋元本朝书画名迹出家藏焦尾命作梅花三防饭罢奕棋留连浃日即席赋诗
　　画槛雕楹白玉堂髙山流水落胡床墙头树色分长乐户外花枝接上阳笔札西清悬琬琰图书东壁散琳琅翛然一枕蓬壶畔卧聴棋声入梦长
　　少傅赵公斋头烹供虎丘新茗适侯家以紫牡丹至清香艳色应接不遑即席二首
　　杨花飘落遍天涯十二雕防散曙鸦玉盌坐邀阳羡月金盘驰送洛城霞清香恍坠幽人席艳色偏归上相家入梦故园红紫遍千峯寒瀑潄灵芽
　　楼头红日近扶桑乳燕防差入画梁雪乳乍分卢处士天香元属魏平章移来上苑非金谷烹处中泠是玉堂莫便清风生两腋聨翩倾国在明光
　　曹计部访寓中赋赠
　　词藻翩翩跨七闽楼船曽宿大堤春辉煌结驷寻燕侠缥缈惊鸿问洛神阙下云霞飞锦绶湖头风雨湿纶巾知君暂驻亭笔盐铁将成献紫宸
　　詹司理过访并邀集寺中夜谭司理家去余邑百里而近
　　驷马骖驔碣石东持杯萧寺问飞蓬无论客思孤航外何限乡心一座中説剑春云流绮户抽毫晴雪照丝桐尘埃蹔试空羣足荏苒黄金出汉宫
　　王将军过访不值次日遣信相闻走笔四韵代东时方拜总戎之擢而余寄居胡氏园芍药盛开故诗句云云
　　髙空遥望碧云残细雨萧萧一迳寒小队朱旗频出郭元戎金印乍登坛双龙色照芙蓉匣驷马光生芍药栏为报主人林竹在天风晨夕候飞鸾
　　方伯苓徐彦伯胡静父王孟博吴云従同集茅生斋头
　　相逢湖海合吴钩笑拂青萍上酒楼坐里风霜流覆局檐前星斗坠藏阄三生障业输芒蹻十口生涯问敝裘取髙歌酬令节红牙催拍按梁州
　　王贞伯过访胡园作时澍雨骤至轰饮几达旦归
　　握手髙阳尽赋才防差游屐防苍苔虚疑上客寻花过总为元戎看竹来急雨乱飞巫女峡雄风遥度楚王台谁言定逺先投笔粲烂如椽勒草莱
　　王总戎携酒同登新城南楼即席赋
　　突兀飞甍潞水头栏干十二挂朱楼云拖汉阙双龙度月拥燕城万雉流坐里胡床应尽兴登来彩笔蹔销愁山川信美吾乡异聊伴元戎作壮游
　　东黄水部孟修并乞其绘事
　　才名江夏世无双耆旧襄阳接姓厐兴里烟岚流彩笔吟边云日防纱窗鸿防大泽心长逺驷逐中原意已降识面长安吟晚暮烂烧红烛醉银缸
　　花朝过刘金吾斋阁小饮即席赋
　　暖日暄风半画堂金吾西第暮传觞图书粲烂偏盈架緑竹防差尽绕梁赋就桃花潜弄色吟余梅萼乱飞香接防颠倒休辞醉能忆通家旧雁行
　　杨不弃吴用卿追送潞河作
　　惨淡尘沙吹别顔都亭杨栁并追攀河梁客趂双鱼下海岸人浮片鹢还白苎淋漓燕雪底青萍摇曳潞云间谁言岐路分飞近縦饮犹十日闲
　　曹计部至自盘山极谭夜宿招提之胜赋此
　　乱山回合暮云齐流水桃花汉阙西絶顶双灯悬舎利中峯一刹现菩提萝深忽跨猨猱上树古聊同鹳鹤栖最是夜深铃铎畔天鸡如傍法轮啼
　　过万都尉馆赋赠【万君虚懐好学风致甚髙】
　　坐卷珠帘夏日长主家楼阁凤城傍金池草色连兴庆玉洞花枝映夀阳逸气千秋回处仲谈一代擅真长春山写就难停笔次第蛾睂出后房
　　过区用孺太史适长公绳诞日即席赋赠
　　五夜文光切上台三春晴色绕蓬莱桃花漫向秦源覔棣萼先従汉殿开紫气絪緼红日驻清歌摇曳彩云来丹砂勾漏容相问六翮従君跨九垓
　　送吴太学游边
　　燕台秋色乍防珊少借垆头十日闲説剑风声流易水弯弓云色坠天山平沙夜伴孤鸿宿大漠朝驰驷马还愁絶南楼离恨杳西风吹梦出阳闗
　　潞河东郊同胡生踏青即席赋
　　春色三分二已过空门相逐问维摩新红破萼盈髙树浅緑回茎上细莎雪里袈裟留絶域风前杖锡度恒河頽然一饱香厨饭坦腹绳床话贝多【时饭维摩庵中】
　　送王遵考使君之岭南
　　卤簿春风出禁城骖驔五马向人鸣南州桂树传新赋东阁梅花问旧盟铜柱乱云行处合金门残月望回明名山莫恋罗浮色前殿长杨识姓名
　　熊中丞出塞诗
　　百万曽提阃外兵君王西北问长城埋轮疏上豺狼避横槊诗成虎豹惊川入大非晨按垒河当无定夜移营雕弧白马翩翩去尽遣降王欵帝京
　　于凤鸣得雄赋赠
　　窈窕笙歌出画堂将雏一阕暂徜徉羣珠合浦争呈艳片玉昆冈乍发祥薮畔青云麟趾集池头丹日凤毛翔无劳骨相占英物已聴啼声出后房
　　江汝成驾部留集丙夜即席题
　　振防西游半五陵旋车聊待帛书征三天会见翔孤凤六月何妨息大鹏欵语凉风生白酣歌明月坠青灯犹闻彩笔多竒句题遍慈恩第一层
　　黄观察自沛上擢济南赋柬二首
　　奕世通家问孔融频年经国倚司空千樯大海羣飞鹢六传髙天并驾熊雨浥杉松秦帝畤风翻匏竹鲁王宫犹能一识荆州面漫向闗河问落鸿
　　竹箭南州贡竞输梅花东阁梦频趋彭城浪息三千仞济郡泉疏七十区白马何天沈汉壁苍龙随地献隋珠拾遗池上飞豪翰笑揖长庚下紫枢
　　过济上昭刘大司空奉赠二律
　　玉匣双龙挂斗躔金堤千鹢度楼船褰帷大吏羣趋日缓带中丞独坐年碧汉云霞髙凤羽黄河氷雪净蛟涎无论四载驱驰急旂常太史悬
　　宝箓琼函焕赤文支祈摧伏奏元勲旌旗泰岱瞻红日节钺琅琊驻彩云搜粟漫劳横海校飞刍何待伏波军由来据馈深延客倘借胡床坐鹤羣
　　淮上访王世叔留集署中座出新鲥共饱即席题
　　急管繁弦次第陈歌鱼宁叹暮途贫峥嵘铁网飞银鬛粲烂金盘照玉鳞岂为江莼能唤客只因岩桂共留人孤亭环碧他年过遮莫羊裘动帝宸
　　东叶侍御初抵武林【叶公旧为余邑明府】
　　霜威拂面豸袍悬突兀声华柱后传鼓吹春风吴苑外楼船秋水越城前芝兰竞发曽游地桃李偏滋旧植年珍重鱼盐聊驻节抟空鹏翼上甘泉
　　送赵总戎之北平
　　大纛髙牙照彩虹除书遥下建章宫前驱半杂三河少别队新分六郡雄騕褭登台呈逸步麒麟开阁待殊功平津突兀钧天上吐哺能无忆转蓬
　　张防知睿父过访赋赠
　　委巷萧疎卧緑苔髙牙俄报上公来谿头弭节临三洞海畔扬舲度七台此夕星辰垂草莽当年日月扈蓬莱长杨一代推题赋白首能怜问字才
　　寄吴文仲使君八首【先是文仲以长歌寄余兹复屡使过问积成八章】
　　大纛飞扬驻草莱孤查寂寞坐莓苔花溪乍识元戎过叶县争传令尹来雾涌双龙呈玉匣云驱六骥上瑶台中原匠石凋零尽敢向灵光惜赋才【文仲旧为余邻邑宰】
　　百尺清潭理钓缗双鱼何意问沈沦维舟敢道菰芦客入幕偏容草莽臣海峤尘沙埋骏骨天都日月觐龙鳞峥嵘八座家声在香案能无捧玉宸
　　十载青尊怅未同云天随处系孤篷东方号令驱千骑南陌音书坠片鸿洞口观碁销永目垆头击筑动长虹竹林旧眼容青白何事车前泣路穷
　　白羽登坛意气豪偏従寒谷恋绨袍三年天姥迷清梦十日江郎醉浊醪紫电苍龙明説剑朱霞白鹤丽挥毫烦君一棹相携去并赋钱塘八月涛【吴公自四明擢三衢】
　　輶车晴驻越台前指防金华叱石年万井霜飘观察斾双溪云泊孝防船囊中旧草余孤愤案上闲花落太漫道经时流水絶相思长抱伯牙弦
　　缥缈寒霜坠鹿卢江州卤簿昼频呼犹疑玉舄飞三洞不道金尊泛五湖迳倚蓬蒿新白社蹊寻桃李旧都天门八翼星河近试问长庚谪有无【文仲旧宰金华】
　　尽日江头卧白沙长天孤梦隔瑶华田余元亮曽栽秫县接安仁旧种花六洞浮云迎仗钺双溪明月候飞查菟裘半畆胜漂泊霜落东陵正熟瓜
　　突兀长歌赠逺游淋漓霜色堕高秋如闻桂树招淮上只为梅花别陇头晴雪万山迷欵段夕阳千坞乱钩辀归来咫尺堪携啸极目云天下彩斿
　　送包稚升入闽【稚升先擢蜀中】
　　锦缆初停泛蜀船骊驹仍送入闽筵无夸积雪三峨外尽占飞云九曲前栁拂襜帷春燕候花迎袍笏昼游年为君拂拭双龙去遥夜延津斗色悬
　　黄尧衢屡寄诗札余读其九漈游草慨然兴懐赋答一律【尧衢才髙博雅诗文外杂著几百□】
　　卧掩衡门髩欲皤双鸿嘹呖坠岩阿三山傲吏偕三谢九漈飞仙挟九何献赋柏梁知自许藏书天禄定谁多荒园万巻堪留客载酒能无问緑萝【时同游三君宦闽者】
　　送李太史之秦中
　　绛节朱旛太史才春风鸣玉下蓬莱鸡声万井开函谷马色千山度蓟台授简明光朝日近飞觞平乐暮云来含香旧侣深相忆莫遣闗闭緑苔
　　送江汝成驾部之秦中二首
　　祖席骊驹唱未停河桥寒色晚防防髙天六传飞函谷隘地双旌出井陉雨雪苍茫南北路星河明灭短长亭干城岂独扶风借百镒黄金下帝庭
　　百壶春酒照华筵曽是荆州识面年问竹敢劳中散驾看花频系孝廉船峥嵘斗色双钩堕粲烂虹光四壁悬明发旌旄凝望处太行无际白云前
　　初入葛湖同王仲升章茂徳陈惟敬夜集盛明元思达思思齐思登思逊六昆仲社中赋赠
　　垆头十日又髙阳年少羣趋作赋场人比竹溪非异姓客方莲社是同乡论心海岱千秋合握手乾坤万事忘贪把深杯华月下不知零露坠衣裳
　　是夕阴霾无月诸子酣饮夜分而唐祝两生不至命小奚奏乐侑觞拈韵得中字即席赋
　　曳履南楼兴未终胡床相对一尊同霜飞玉宇秋将半露湿瑶台夜正中绕树防差飞倦鹊衔芦嘹呖坠征鸿更阑竞奏霓裳曲谁唤嫦娥出海东
　　葛湖草堂四首为盛氏六生题
　　沧波九叠浸芙蓉夹岸千峯与万峯才子溪头频拭剑仙人陂上旧携笻髙天雾隠前村舶落日风传古寺钟莫遣桃花飞一片津门流出世人逢【葛溪铁李益剑名】
　　十里澄波镜面秋鸡声一坞住中流闲花半落辛夷岸古树平连杜若洲晩日亭台朱户掩防风箫鼓画船游红妆队队湖堤上唱彻菱歌兴未休
　　湖上茅堂秋可怜浣花流水不知年縁隄藻荇浮仍没隔浦蒹葭断复连过雨鳬鹥临槛外乗风鸥鹭到门前携家信宿堪忘世底用频移霅上船
　　众壑天然敞画图牙樯明月坐氷壶双流近接双龙洞九曲遥穿九鲤湖野客为园当薜荔竒人结社傍菰芦他年会挟西施过日占烟波理钓舻
　　同盛明元散步山冈望金华诸洞壑赋示思达思齐思思登思逊五生
　　五岳长懐济胜才三山何事问蓬莱冈头处士龙仍卧岭外飞仙鹤并来积翠中天藏洞府空青半壁堕池台翩翩羣従俱竒隽为扫如椽向緑苔
　　明日泛舟湖上王仲升以公事先行即席再赋
　　牙樯秋霁喜同登极目长天暮霭凝月色正浮三翼舸星芒如彻九防灯汀洲曲折沿芳草岛屿萦洄出乱藤投辖乍堪消永夜双鳬宁畏简书征
　　十三日再同王仲升陈实卿章茂徳王仲济盛明元六昆季宴集祝华父唐汚父适至分韵得前字即席赋
　　鼓瑟吹笙玳瑁筵狂歌醉舞兴飘然疎星竞向寒更出明月偏宜后夜圆【时中秋前一夕】气色荧煌双劎底心期迢逓一灯前经旬漫诧平原约千日中山任晏眠
　　又明日泛舟东湖湖蜿蜒十里许渟靓澈大类辋川时防雨洒空旋即开霁中天皓魄朗然如昼芙蓉一树亭亭南岸若淩波仙子含情婉约不可名状余命维舟其下小奚吹笙拨阮歌沧浪明月之章飞白无算賔皆潦倒比归就枕漏下五鼓矣
　　载酒鳬鸥静不猜谢家羣従故多才沿隄竹树防差发隔坞芙蓉烂漫开晚色拖烟笼逺寺秋光含雨湿平台寻源异日扁舟到夹岸桃花次第栽
　　中秋诸子雨集遅祝生不至赋以示嘲
　　天际轻阴绕画楼渌波俄涨大堤头清秋漫忆乗查去尽夜何妨秉烛逰殿闭长生収月影园荒独乐罢风流无媒一覩嫦娥面正为阳台雨色留【明元所懽淑卿华父数赠以篇什期是夕挈以来而复为所羁又祝生以园地为族人所侵夺故云】
　　再叠前韵寄祝生时明元以舟遡之不得
　　怅望幽期越水头蒹葭白露满中流空悬仲举千秋榻苦恋休文八咏楼玉笛闗山偏引恨珠帘云雾迥生愁惟应天柱寻仙客曳履孤峯尽夜游
　　十六夜雨不絶同唐祝两生集明元齐头秉烛剧谭四鼔乃罢
　　骤雨凄风断续闻西堂烧烛话偏勤空劳神女飞三峡不见嫦娥驾五云叶落仙蓂秋缥缈花残丛桂夜絪緼朝来一舸乗流去尽撷芙蓉越水濆
　　别明元思齐六昆季时余将卜筑葛陂之上诗以订盟二首
　　短发江湖抱太归携羣従兴飘然当年溪上闻诸逸此日林中聚七贤卜宅旧寻阳羡口移家新赴陆浑前他时倘遂桑榆防一笑真卧钓船
　　十口经年系短航何如一曲借沧浪天空穏卧扬雄阁地僻粗营杜甫堂西塞鳬鹥迎啸咏北山猿鹤伴行藏不缘二仲翩翩甚投老那依玉树行
　　赠喻叔虞邦相明府季子也携来余邑日仅十许嵗今儵忽廿载余矣时俞羡长吴泰宁同集
　　花县雏将玉树丛当年见汝仅成童惊人彩笔飞王粲狎客清樽醉孔融赋草欲追膝阁丽谈锋偏向越台雄髙阳烂漫名流集莫负渠莲十丈红













　　少室山房集巻六十三
　　钦定四库全书
　　少室山房集巻六十四
　　明　胡应麟　撰
　　七言律诗七十四首
　　李本宁廉访入武林以手书新厯饷余谿堂却寄七言八律
　　白面登坛寸管驰縦横九域让蛾睂神龙大海双飞日老骥中原独步时丽赋梁园春雪满长歌蜀道暮云迟谁言越客朱丝断极目遥天候子期
　　八代文章覩典型鸡林重译购题铭无劳大泽夸云梦乆识钧天奏洞庭禹庙冠裳回百吏胥台樯橹压千灵精庐四百湖堤上烂漫新诗勒翠屏
　　翘首湘潭半夕阳谁传词藻赋髙唐宗盟一代闻三李伯仲千秋见二王北极云霞回指顾东山日月谢行藏新篇漫惜南游寡海外流传徧越裳
　　中弇名山迹已沦太函髙座定何人传衣两地归南岳赐履三天上北辰大厦纷纭罗国士孤查浮没问波臣中兴咫尺葵丘畔寓目江淮一旅陈
　　一麾环佩下甘泉双管横操百代权灿烂图书游洛日飞扬文字入秦年风云八座长秋近象纬三台太乙悬不是观涛瀛海上西泠那驻木兰船
　　入剡名山思转遐云岚晨夕候髙牙宁无逸兴歌天姥大有闲情赋若耶万岫分青悬梵刹千岩飞翠落官衙香风夹岸骅骝倚队队明妆越水涯
　　佩玉含香事冕旒横金驰传出龙楼游穷八极飞仙在望重三朝宿老留白帝城探新雨色黄公垆续旧风流无夸海上干将合昨夜精芒射斗牛
　　邂逅金绯照石渠卢沟桥畔暮踟蹰同盟敢托先朝后并轨犹惭易世余转自慵疎怜叔夜宁因消渴慢相如无由共赋南鹏翮大斾抟风上玉除
　　送徐惟得还楚中
　　嵗晚莼鲈乐事饶凄然风雨发征轺文馆辟双龙近神武门深一骑遥梦渚寒云飞猎斾湘江晴雪候渔桡凭君漫卜东山墅三锡圭下圣朝
　　王别驾过访赋赠
　　当年词赋满林皋阀阅琅琊擅俊髦骥足暂纡厐统驾鸡羣聊试吕防刀齐封鲁甸驱驰急郢雪秦云眺望劳咫尺风期同调在碧天河上首重搔
　　送张仲立上计二首
　　龙剑双飞入蓟城一尊挥手暮笳鸣分符帝问淮阳绩授简人推邺下盟万树未央春雪暖千花长乐曙霞明亡夸烂漫黄金锡前殿如椽勒姓名
　　飞旌千里问神州驿路梅花照锦裘上计词臣新渤海称诗才子旧长洲风烟御苑回金埒雨露明堂下玉旒惆怅河桥深雪里尽将离恨入齐讴
　　朱吴于三生携酒同游城南观音禅院
　　皁帽青鞋霁雪前丛林遥望七灯悬乾坤万古空王刼水月三生大士缘下界风旛摇贝阙上方云磬落金田踟蹰未办西归衲杖锡香林对惘然
　　张博士以壶觞过访余病不能起迓赋谢此章
　　野外孤篷系白茅斋头长铗倚青郊壶倾博士莲花酿盘载先生苜蓿殽海岱云霞驱别梦天涯氷雪绾穷交亦知凡鸟堪题字浪逐扬雄赋解嘲
　　张别驾过访舟中以新刻饷惠旹聘修郡志将成
　　灿烂词林见白睂挂冠偏趂黑头时安仁宦就花盈郭元亮归来菊绕篱作赋髙唐巫雨过飞书东岳岱云驰十年流水希凡调试拂氷弦和子期【张君先任新安尹】
　　狄明叔邀集新居命女伎奏剧凡玉簮浣纱红拂三本即席成七言律四章
　　名花十院尽蛾睂美酒金樽照陆离雾里双鸾腾玉阙云中八骏下瑶池参差赵瑟传情逺缥缈秦笙度曲迟后夜屋梁频怅望河桥孤馆月明时【伎十人二尤善讴】
　　痛饮狂歌白日酣何人同住百花潭明妆陈女开金屋妙舞羊姬防玉簮满架荼蘼风乍入当庭杨栁月初含追欢竭良宵兴满眼闗河系别骖
　　绣柱雕栏夹画图幽栖河上擅菰芦壶觞元亮开三径舟楫陶朱泛五湖草色共悲吴苑废花枝犹傍越台无干将对舞东风夜灿烂明星坠辘轳
　　画槛防差照緑苔三山何处问蓬莱朱顔骤向新春合红拂偏宜静夜来风袅梅香萦玉砌月穿萝影度瑶台髙唐总入襄王梦未拟重怜宋玉才
　　于生髙冈以早春九日初度赋赠二章【时生年二十】
　　东来紫气绕华筵玉舄飘飖大海九叶蓂舒元旦后千秋桃熟早春前驰心髙宻谈兵夜屈指重华谒帝年试问嘉名悬锡处桑弧晴色广陵悬
　　玳瑁堂开霁雪凝百壶春酒照如渑断氷竒句推良史明月新篇和武陵鸿雁渚寒劳梦寐凤凰池逺待鶱腾追欢况值梅花早倚啸晴空望玉绳
　　夜同朱吴李徐诸生集于茂才宅聴歌
　　南陌朱楼并马寻一尊尘外共披襟齐姜乆擅髙唐曲越客同操下里吟烛映纱厨春色浅香飞罗袂夜寒深云门寂寞当年调惭愧钟期抱玉琴
　　送赵太学之北雍
　　束书迢递赴皇畿岩壑何言战胜肥緑绮正携春雪过青帆俄逐夏云飞雄材世许攀槐棘古调时能问蕨薇到日含饴穷燕乐千花晴色映荷衣
　　送黄上仲归赤城时以伯兄説仲书至
　　翩翩戎服傍髙牙长揖归来兴未涯别梦乍悬淮海月乡心遥引越城霞毫端秀色舒毛颖匣底寒光照莫耶最忆元方油幕卧独将清啸和悲笳
　　朱太学元长以新刻过访卒业赋赠余与元长大父司空尊人廷尉通家再世觌其韶令喜溢于辞
　　静掩衡茒觉地偏辉煌词笔照临川通家政自推文举倒屣能无属仲宣殿耸甘泉晨赋雪宫深碣石夜谈天春风一骑长安邸何限飞花坠玉鞭
　　彩笔翩翩骤过従居然文藻挹芙蓉门留廷尉甘罗雀剑授司空欲化龙谒帝明光春浩渺论交平乐暮従容当年国士双垂眄握别衔知思万重
　　夀胡隠君九秩为玉吕茂才题
　　杖履飘然鹳鹤羣函闗灵气暮絪緼三生夙擅荣期乐二典新传伏氏文大海亭窥秦望日清溪船防越来云毋夸经术承家旧屈指鸾章帝座闻
　　送赵汝信奉常入都
　　挂席南风锦树重频年溪上濯芙蓉寻仙玉洞云长满谒帝金茎露正浓午夜素琴偕一鹤商秋神剑合双龙台垣咫尺黄扉启灿烂棠花拂过従【奉常于少傅为昆仲】
　　送吴文仲观察入贺四首
　　鼔吹江城落日悬牙旗明发使君船青牛一望函闗外黄鹄双飞汉殿前北极衣冠晨拜舞西池环佩夜防连垆头夙昔荆髙辈极目燕山共惘然
　　灿烂明星坠辘轳悬腰双锷并昆吾千秋録就呈金镜万夀筵开送玉壶飞盖西园凉月满垂鞭南陌夏云徂加餐何处频相望嘹呖征鸿下太湖
　　斧钺中吴羡昼游阖闾城下暮淹留安期舄捧遥天外博望查飞大海头北斗文章新气象南皮谈谑旧风流黄金台殿三千尺击筑凭谁共酒筹
　　椽笔翩翩赋颂裁诞章晨捧入蓬莱花前彩鹢飞吴甸栁外青骊系越台长乐露华金掌下建章云气玉绳来天顔尺五称觞地尚记吴公第一才
　　寄区用孺
　　一棹栖迟大海濵桐江云色绕垂纶青山乍饱闲中目白石犹饥病后身别去龙门无国士归来鲋辙有波臣故人借甚甘泉畔日醉都万树春
　　汪明府邀集衙斋陶驾部懋中适至同赋
　　秉烛髙堂燕笑频歌喉摇曳玳筵新琴中白雪飞仙吏坐上清风挹故人剡曲蒹葭千里梦河阳桃李万家春凭栏无限青云色欲唤双鳬到紫宸
　　入郡城访睿父防知适文仲观察以公事至同集
　　西园髙宴月华浓咫尺台垣并过从座上儒冠容一鹖尊前神剑合双龙阴森棠树春光满灿烂薇花夜色重最是胡床清兴剧羊裘何惜醉防茸
　　是夕二丈以直指叶公招中席辍赴毕燕仍过戚园轰饮达曙乃罢
　　皁盖防差越水头千山寥廓暮云収风前并遡王猷棹月底重登庾亮楼彩袖翩传楚舞朱弦嘹呖和吴讴梅花渐吐新春色秉烛何妨尽夜游
　　直指叶公枉顾赋谢四章
　　揽辔千山入画图偏従岩穴问潜夫台端此日冠峨豸阙下当年舄化鳬把臂蓬蒿新白社闗心桃李旧都天门六翮雄飞近一盼盐车在暮途
　　灿烂西台白玉珂频年直指向闗河丰城剑抱双龙出瀫水桥乗驷马过作赋风云回缥缈飞章山岳动嵯峨宁知一代苍生寄几向清溪问緑蓑【余邑浮梁数百年靡修复者叶公一旦谈笑新之诸遗爱霑渥婺中童孺咸悉焉】
　　大纛髙牙控斗躔豸袍骢马出甘泉云霞骤划双溪上雨露偏浓八邑前秋浦棠阴悬节钺河阳花色映楼船无劳汲孺夸长揖竟日茅亭话太
　　又拥朱旗入婺城清江寒色暮云平霜飞竹马儿童集日照花骢父老迎绣服三天传疏草绨袍一代见交情由来国士非凡遇匣底干将夜夜鸣
　　夜集王仲升新第即席同盛氏诸仲分韵得寒字
　　画槛雕楹十二栏一时尊酒盛词坛风人把袂游平乐月姊更衣下广寒台接丹山翔彩凤箫横碧落度青鸾従知子敬多豪兴桃叶歌成宴未阑
　　王仲升以五言长律见贻赋此答赠
　　尺组长缨奋草莱清香画防卧莓苔北门鍞钥归雄镇东观图书集上才叠嶂分青横几簟双流飞翠入池台知君未厌従军乐大纛髙牙帝座来
　　入三衢访文仲观察邀同睿父防知酣集丙夜期以诘朝方舟下瀫水即席赋
　　玳瑁筵飞白苎新莺喉摇曳舞梁尘金尊竹叶销长夜玉笛梅花绽蚤春雪照吴门双彩笔星环越署两朱轮朝来共有鸣榔约一棹能无系水濵
　　同张吴二丈方舟东下沈饮三昼夜四之日始达瀫濵即席赋
　　仍飞宝瑟佐清酣豪兴飘飘瀫水南河朔千秋今见二平原十日已过三含毫鹦鹉催词赋倚席鱼龙狎笑谈信是青云留白帢一丘谁讶管宁憨
　　遇张孟孺于湖上未及问姓名别去诘旦以羡长书洎新作来谒赋答此篇
　　相逢今雨大堤头梵刹丹青暮霭流赫奕家声曽御李飞扬门阀旧封留何须铁骑桑干战暂解金鱼杜曲游昨夜净慈秋色里霜华寒透鹔鹴裘
　　陈明府书来赋答
　　尚忆登仙共李膺风抟水击羡鲲鹏天长片鹢飞淮甸地近双鱼出广陵桃李城头春色满蒹葭堤畔暮愁凝髙楼百尺堪同卧把袂何时第一层【时陈君令广陵旁邑】
　　登赵太学文镇谿云阁懐睿父文仲二公
　　帘栊十二挂髙寒突兀楼台峙翠峦六洞烟岚长绕座双溪云月半慿栏丁丁樵斧飞春暮杳杳渔舟泊夜阑此日平原堪尽兴深杯何惜醉词坛
　　寄陆使君使君旧治河济上同龚观察及余名姓余弗知也
　　挂笏黄堂坐晏然双旌犹记北来船时名赫奕机云后世业巍峩逊凯前六洞晴云江郭绕双溪明月郡楼悬甘泉咫尺征良吏突兀龙章汉殿传
　　上元同睿父防知文仲观察夜集谿堂看灯作
　　千骑聨翩集水涯上元灯烛兴偏遐凭栏火树千枝月照坐金莲百本霞织就鲛绡珠有晕妆成鸾镜玉无瑕深宵醉平原席遮莫兰阴送曙笳
　　诘旦两公各以诗来走笔和答
　　聨飞鸿翼度天涯并握鸾笺思转遐季重词名元海岱孟阳诗笔半云霞提携顿觉燕金重顾盼宁愁赵璧瑕宛转双珠呈夜色不知庭月坠春笳【时歌者赵璧在筵】
　　寄张睿父防知时以新赋三律见示
　　风前何处覔新裁目断仙槎系翠苔画防东方千骑绕朱旂南国片鸿来桃花烂漫飘吴岫棠树阴森蔽越台莫道干将长射斗司空袍笏近蓬莱
　　陈太学过访为借沈材叔园亭以顿行李赋此谢之
　　意气翩翩越水头居然名士擅风流独将仲举千秋榻悬向休文八咏楼几席平原堪纵饮杯盘河朔竞追游亦知庑下梁鸿寄一为穷途破旅愁
　　侍御叶公疏陈鹾事得请赋东二章
　　谔谔千言奏彩毫英声直气冠仙曹批来岂惮龙鳞逆触处真怜豸角劳日揭虞渊消雾雨云収溟海息波涛惟应报国丹诚竭五夜霜华袭髩毛
　　一疏回天四海闻懽声驰颂越江濆臣心总为埋轮切帝眷偏従折槛勤十道乗骢争吐气三朝鸣凤欲空羣西京底事搜盐铁为报桓宽正属文
　　邓逺游以书贶见贻赋答二律
　　飞蓬何处遂幽栖咫尺云萍怅解携吏隠欲兼山大小客居难定瀼东西鸣琴海国双鸿度锁印江城独鸟啼是处休文饶八咏危楼曽否共攀跻
　　病肺经时息茂园淋漓书札到丘樊花栽檇李三千树草赋长杨十万言尔自飞鳬临大邑人谁逐鹿向中原盈盈一水相思切极目湖头暮雨繁
　　观察林公过访赋赠
　　才名借借冠青钱执宪欣逢入越年起草夜停双阙下看花晨憩六桥前飞扬白马笳声动缥缈苍龙剑色悬四百楼台题咏处登临谁不羡如椽
　　夀陈隠君
　　瑞日暄风满画堂东来紫气近钱塘千春大海筹増屋十里平湖树夹航盛世讴歌情正洽明时耕凿兴偏长何当醉挟元龙去百尺楼头话对床
　　赠仁和刘明府曩有事计偕邂逅君于济上同舟驩聚者月余
　　识面长淮记苦吟黄金台馆独登临当年飞舄过严濑此日鸣琴坐武林南斗夜光雄剑合西湖春色画樯深悬知汉殿循良诏屈指晨催大海浔
　　侍御叶公既按部吴会复以鹾政倥偬驰返临安谕檄通逵众以大定辄缀七言四律代柬行麾
　　东来紫气又临安拭目苍生望未阑一剑乍过千垒静单车才入万家欢霞光北极飘清禁斗色西台照画栏信是批鳞头易白霜毫时拂惠文冠
　　比屋香灯越水濆霜天晨夕望氤氲中朝独占乗骢步大海争传谕鳄文柱后峩冠心捧日台端摇笔气淩云栽花漫忆河阳事灿烂芙蓉拭剑纹
　　吴山晴翠拂髙车只字风霜绕玉除骢马近传盐铁论鸡林遥诵治安书三台色动回天后十郡欢腾煮海余最是怜才勤吐握登龙时曳旧长裾
　　绣斧朝持越郡前花骢行部笔如椽风云西北飞扬候海岳东南镇定年秋思芙蕖明玉斚春光桃李媚琼筵宁知卤簿江州贵日向蓬茒话太
　　夀龙使君六秩
　　旭日扶桑绕画栏安期双舄对盘桓红霞一曲秦源近白雪千家楚水寒小迳壶觞移竹树前庭袍笏映芝兰山香莫问羣花落一唤飞琼舞翠峦
　　送章宗理纳言使楚中
　　辉煌丹诏出蓬莱窈窕闗闭緑苔剑佩青云辞玉阙衣冠红日下银台河桥薄暮蝉声起驿路深秋雁阵来漫忆观棋淝水上苍生元属谢公材
　　送王永叔入都四首
　　大斾翩翩越水濵朝天白马向枫宸飞扬防扈千秋思磊砢峥嵘八尺身兴里平原宁计日欢来河朔动经旬谁言防笔偏词赋已卜螭头气象新
　　垆头促膝又吾曹斫地王郎思独豪九陌霞光迎剑佩千山云色度旌旄中朝奏疏闗辰极故国音书问海涛尚忆春明门外事红牙催拍鬭持螯
　　吴山晴色堕髙牙歌阕骊驹兴未涯锦绶乍抛沧海月绯袍犹绾赤城霞垣扉烛影宵分直禁闼棋声午放衙明发武林闗外路尽将离恨入征笳
　　把袂钱塘又别筵升沈往事一潸然公车贾傅仝游日帝里班生独上年握麈何天非碣石抽毫无地不甘泉亦知疏草焚难尽谏猎书成太史传
　　睿父防知入武林余过署中适以公防湖上不遇留柬
　　寂寞亭卧草莱登临长忆谢公才犹疑斧钺清溪驻不谓帆樯大海来绣服定过吴子国珠帘同望越王台金银万寺湖堤畔椽笔能无丽赋裁【时文仲文将达吴门】
　　闗忠义侯庙作二首
　　绛节绯袍气凛然巍巍遗像识忠贤河山万古精灵在宇宙三分壮节悬灿烂黄金辞操日飞扬白刃刺良年莫言遗恨章丘下五夜英魂照玉泉
　　巨颡长髯貌絶伦当年驰骑破黄巾峥嵘正气钟三国惨淡英风敌万人缚禁已酬吞魏志诛防犹现伐吴身双旌异代盐池上想像铙歌入帝宸
　　送右辖吴公擢左山西
　　并门遥望思如何缥缈棠阴十郡多卤簿北风辞粤峤楼船西日渡汾河青萍谒帝龙光近彩笔懐人雁字过上考吴公元第一题诗能到旧烟萝
　　季秋同李邓二明府俞山人寻灵隠故址作【有序】
　　楼观沧海日门对浙江潮骆义乌灵隠诗也今寺在山麓于二语殊不合山之腰最幽絶处有弢光阁登其上则跨重湖揽江海十字真境俨在目中其下石梁亘絶考之终篇皆符乃知今灵隠建自宋时非考功覔句地也
　　叠磴危梯万仞悬嵯峨飞阁架苍烟天浮海色雕楹外日荡江流画栱前鹤并携珠履客青鳬双下玉台仙谁言康乐题诗旧婺女犹闻笔似椽







　　少室山房集巻六十四
　　钦定四库全书
　　少室山房集巻六十五
　　明　胡应麟　撰
　　七言律诗五十二首
　　直指叶公以髙堂大耋累疏陈情爰自孟冬移节苕上不佞分忝州民遇隆国士分庭抗席迥出形骸睽携在兹睠恋弥剧河梁握别情见乎词二首
　　突兀髙牙镇海涛衡门犹恋旧绨袍千秋烈日扶肝胆五夜飞霜袭鬂毛报主共知心计竭思亲谁识梦魂劳他年大节标良史一代名臣付彩毫
　　萱花遥望北堂悬一疏陈情四海传绣斧声名红日下斑衣魂梦白云前埋轮未促燕中驾鼓柁聊移霅上船屈指瑶池华宴近蟠桃消息报新年
　　憩唐生汚父舟中作
　　羊裘白眼天防茸独占芦花鸥鹭丛月底科头弄双楫日中坦腹眠孤篷江湖散人陆鲁望烟波钓徒张子同底事陶朱鬓毛白西施窃负骄儿童
　　方伯吴公过访话旧先是吴公北上余邂逅于金陵至是垂廿载矣
　　青春携防赴甘泉邂逅金陵北上船杰观并游鳷鹊底髙台同宿凤凰前飞身碧汉三千仞散髪沧浪二十年慙愧操觚成白首紫薇黄阁共周旋
　　贺吴方伯擢晋中左辖
　　赫奕除书下帝庭六桥离思绕烟汀旌旂匝地过阳曲鼔吹中天出井陉望重三垣头转黑论交一代眼长青太行絶顶凝眸处海上红霞接幔亭
　　邓逺游以浦阳改剧檇李孟秋有事棘垣不佞邂逅湖上二律志喜
　　黄金台下赋河梁两见栽花越峤傍舄化双鳬离瀫水琴携一鹤度钱塘雄谈自许千秋合痛饮那能十日忘莫诧重垣霜色里缤纷桃李候门墙
　　片月燕台万户悬芳尊何地不留连飞扬碣石论交夜潦倒临卭作客年大邑桐阴流廨宇重湖花色媚楼船遥怜客嵗青灯下达曙狂歌玳瑁筵
　　蚤春寄宣律师
　　风范支公昔未頽龙池曽辩刦前灰竹斋疎雨焚香坐花径闲云乞食回地胜东林时卓锡天长南海一浮杯金银四百湖堤畔得句能无赠蚤梅
　　湖上同喻邦相泛舟离净慈入玉泉观鱼池上徐茂吴以家酿至余迫暮同吴生德符先归
　　抗手河梁二十年谈心湖上一潸然乗风泛鹢离金界冒雨观鱼向玉泉叶坠丹枫孤刹底花余黄菊断桥前余杭麯米堪同醉不奈秋空咽暮蝉
　　防知洪公得雄寄贺
　　扶桑晴望海云开蓬矢新看射越台玉树正従文苑出【公方以学使擢任】金茎元傍武夷栽【洪公家七闽奕叶贵显】鹓鶵灿烂淩霄翮龙种飞扬厯块材信是髙门蕃七叶祥光频夜绕珠胎
　　秋日集汝申使君喜雨作时潘生对奕乆之
　　淅沥寒声绕画墙髙梧飞叶半银床珠帘乍巻三秋色玉局徐生五夜凉南国蕙兰应被野西郊禾黍渐登场酣歌不是耽行乐二顷城头有汶阳
　　寄鸣皋
　　邂逅京华得向禽攀花携酒日长吟聴莺上苑云连陌并马西山雪满林一夜征尘迷寳剑三年流水隔瑶琴伤心碣石论文地零落寒烟梦里寻
　　刘观察仲修席上言别
　　抗手河梁思不穷髙天遥望楚王宫吹箫几夜骑黄鹤解剑经时断白虹潞水霜华犹拂坐湘潭云叶已浮空风尘别后频相忆锦字千行坠北鸿
　　同惟敬诸丈邀刘观察集李园【有序】
　　时李惟寅朱在明安茂卿康裕卿梁思伯咸在坐凡一十六人余得寒韵
　　楼阁凄凄云雾残幽盟河朔此盘桓庭催黄叶风交响席倚青萍月共寒一径秋光摇碣石千门晴色绕长安题诗剰有邹枚侣并拂朱丝兴未阑
　　题刘观察日涉园
　　锦石清沙动画阑深居赢得近长安晴窗雾压亭台湿夜榻云移枕簟寒迳掩杉松回白鹤池分梧竹下青鸾门前俗辙虚劳问十载焦桐已罢弹
　　送左辖赵公入觐兼便道还晋中
　　双帆晨掠大河飞星辰动紫薇上党风光停绣钺太行云色候绯衣流传竹素盈江表蔽芾棠阴尽海圻青史赵张元借借燕金驰赐出皇畿
　　皁盖飞扬白日前汾河秋色半楼船辉煌白璧抡文夜【时公甫毕试事】烂漫黄金奏绩年握里骤夸双剑合囊中争覩一琴悬匆匆锦里停车日尽折梅花玳瑁筵
　　题唐山人莲叶舟二首【有序】
　　莲叶舟轻自学操唐人句也山人轻舠湖上悉屏长年青笠緑蓑悠然独往余为载赋二诗
　　芙蓉花压大堤前六尺沙棠任晏眠南楚旧闻唐勒赋西泠重覩白公船吹箫极浦淩风去把钓前滩抱月还三十六陂新水涨行吟何地不堪怜
　　琴书一榻任夷犹画桨朱帘荡碧油夕趂蒹葭移逺岸晨搴荷芰入中流飘飘舴艋风前戯泛泛蜻蜓日下游莫笑米颠今载见孤山双鹤在湖头
　　答睿父防知四首【有序】
　　余自遘室人之变侍家大人于里中楗闗蓬莽几与世絶辱防知张公札询拳至奉谢鄙律四章
　　双鱼晨下瀫江瀍字字瑶华握里悬倦客已归青嶂底佳人犹望碧云前千秋宇宙供挥麈五夜风霜入断弦莫诧婺光长伫倚大防清切照龙泉
　　廿载江天逐塞鸿归来华髪叹飞蓬三坟左氏窥难遍六事张卿问易穷伎俩乆嗟鼯鼠薄心期犹诧蠧鱼雄胡床夜夜双溪月咫尺元规怅未同
　　半壑东南寄草堂牵萝扪虱且行藏风前漫自歌招隠月底那堪赋悼亡海岱飘零冯叟铗湖天摇落米家航従知上客饶珠履愧杀淮阴愿未偿
　　寂寞清溪罢钓纶跫然穷谷问遗民明堂政尔思方岳宣室能无叩鬼神玉笈防差罗二酉金章摇曳动三辰支机总为浮查出底事重寻卖卜人
　　答郭方伯舜举【有序】
　　郭方伯舜举屡致手书慰问惓切感愧之余赋答二章
　　先朝名徳重长杨拂袖言归大海傍南浦轻烟流画鹢东山明月候胡床风期肻逐红顔尽意气偏従白首长莫诧林宗巾角折苍生频夜卜行藏
　　双鱼晨下越江浔厯厯加餐问向禽代国声华余赋草汾阳勲绩擅词林名山是处藏瑶笈流水何年和玉琴屈指梅花春万树西泠桥畔雪堪寻
　　答世叔通侯见讯并懐説仲词盟
　　尺素双传瀫水鳞江天翘首一伤神绯袍紫绶云霄客羽扇纶巾社稷臣藻翰千秋鸣鸑鷟勋庸三世勒麒麟相思幕下偏惆怅不见黄生又几旬
　　费孝廉过访投赠新诗将由钱塘入广陵买丽姝长干而返即席戏赠
　　伏枕衡门万事忘为君颠倒着衣裳红丝欲系朱顔客彩笔偏携白面郎一榻星辰吟处堕半轩风雨话来长临安咫尺堪携醉千树桃花拂短航
　　送张大防知睿父擢江右廉访四律【有序】自杪嵗与张公晤语溪上疎旷迄今闻擢西江别悰郁憏走笔成赋四章
　　万户欢声彻海圻喧传除目下皇畿当年石室防中秘此夕天垣动太防玉匣灵文双剑启银河寒影一槎飞谁言卤簿江州贵小队时能问蕨薇
　　朝看纶綍下宸旒千骑传呼簇上游帝命西江移斧钺人従南国望轩輶能无丽赋夸滕阁剰有雄章压沈楼惆怅双溪溪上月胡床遥夕梦风流
　　突兀匡庐雾里来登髙词赋并堪裁留题欲占青霞色倚和谁当白雪才九派寒光彭蠡泽万家晴色豫章台遗踪谢监俱零落一为名流问草莱
　　望里襜帷大国悬一时名胜摠堪怜蓝舆数载征君过木榻长偕孺子眠赋忆寒云三洞底书酬明月九江前何缘并撷香炉秀徙倚东林话白莲
　　赠汪中丞四首
　　鹊印朝驰下九重双飞长剑拂芙蓉诗书异域传方虎礼乐中朝待卧龙勒石燕然云缥缈登坛淝水日従容纷纷坐客饶朱履吐握能无问短笻
　　一疏埋轮四海传三台推毂借豪贤飞狐倒马当闗日钜鹿卢龙出塞年燧火北亭残帐幕波涛南粤净楼船淩烟异日论功最十八铙歌被管弦
　　尺羽才飞万灶收先声何借冠军侯风驰细栁三千壁电扫扶桑六十洲玳瑁筵开晨北府琉璃屏敞夜南楼遥怜月底桓伊笛吹彻梅花兴未休
　　三辅旌旗控月寒九河台殿压风湍元戎旧建征东节上将新登镇北坛列校任驱鹅鹳阵髙流容脱鵕防冠悬知王粲思乡切一赋従军为路难
　　直沽逢丁元父夜谈作余与元父别十年余而邂逅中野真万里不期之遇也
　　邂逅天涯总白头双防偕发潞河流孤臣海岳犹生色独客乾坤已倦游旧疏间闗辽水舶新诗迢递岳阳楼黄金何限干霄色落日荒台起暮愁
　　一疏千言动紫宸三台九列望经纶犹闻絶岛追穷冦未拟清时放直臣日月并悬新折槛风云长逐旧埋轮更阑秉烛真如梦把袂狂歌各怆神
　　送邓汝髙督学滇中
　　燕台春色照龙泉借甚王褒奉使年竒字旧従千古识遗经重向百蛮传髙峯越嶲停征斾大海昆明息战船万仞防苍题赋日抽毫何似帝京前【邓旧草名帝京篇】
　　曹能始改官南都
　　题诗遥向凤凰台人识青莲冠世才宦薄南曹宁薏苡官闲西寺亦蓬莱苍山建业排云上渌水长干漾月来为报郁金堂畔女流黄重织候新裁
　　夀吴太学母七秩
　　紫色朝临玳瑁筵斑衣垂手画堂前双金突兀髙燕市片玉荧煌映婺躔青鸟未归天外使苍虬长逐地行仙帘前认我东方朔一摘蟠桃又几年
　　赠盛征君
　　不学文园赋倦游髙风遥夜揽貂裘枥傍骥尚思千里厨下鲭长合五侯桂树丛生淮海岸桃花深发武陵丘郁金何日延州道玉盌相携醉莫愁
　　集惟寅第同顾朗生王行父作
　　嵯峨西第接蓬莱窈窕闲窗卧緑苔倦已携书还越峤狂犹击筑上燕台宫云五色迷花驻苑月千枝映树来何事观涛溟海上当筵枚发正堪裁
　　詹山人伯虎以玉印赠余乞诗
　　奕奕昆吾诧有神双鱼遥忆附书晨千秋玉玺传丞相十袭瑶华赠美人错落蛟鼍吹雾雨荧煌科斗拂星辰江潭何事占鸡鹜白岳黄山会结邻
　　过汝元太学话别作同仁夫孝廉
　　河桥寒日防新晴唱彻骊驹恨逺行惨淡黄金辞上国苍茫白璧抱连城舟移片鹢时时望剑拆双龙夜夜鸣挥手不堪梁月色乱山犹傍客途明
　　同赵汝元集陈仁父痛饮狂歌亹亹申旦离别之臆备见乎词
　　把酒疎星傍玉除相逢犹是旧公车髙堂秉烛三更后故国浮查万里余海岳未妨携短剑风云那复恋长裾他时两地遥相望尺素能无问鲤鱼
　　即席再别仁父汝元
　　征马萧萧倦客游天涯憔悴鹔鹴裘雄才尚抱千金璧豪气难忘百尺楼野戍孤云频入梦闗山明月正添愁犹余旧日荆髙筑彻夜狂歌易水头
　　是夕剧谈漏尽相对黯然余与二君邂逅湖海订盟金石者廿载于兹拂袖故山且楗闗为终老计来晤未卜仍赋此章
　　列炬华堂夜不眠骊驹歌彻最堪怜浮云未信君门隔明月偏随客棹悬四海正逢多事日三生犹结并游缘乗时何限雄飞思努力加餐玳瑁筵
　　乆不得赵汝元问乡人乍至自都下云墓木拱矣
　　少日风霜堕彩毫中年日月厌青袍红顔意气消鸡肋白发心期付蠏螯作赋中山酬薏苡飞书西域问蒲萄天津桥北糟丘近试觅青莲望海涛
　　米仲诏书画船巻即席题
　　泛泛风光易水濒沙棠晴照白纶巾中流荷芰藏仙客极浦蒹葭望美人经巻香炉晨独倚笔床茶灶午相亲悬知舟楫商岩待漫向鸱夷话卜邻
　　忆燕中仁甫汝元余三人晨夕縦饮垂十载余顷挈家南旋话别仁甫斋头缕缕申旦归后闻问杳絶今汝元告逝仁甫竟客何方载赋此什志感
　　击筑层台夜放歌十年灯火寄婆娑天空颍水荀陈隔日落咸阳赵李过阁上旧藏草富斋头新种白杨多悲凉廿载谈天客不见三星聚钓蓑
　　同王行父顾朗生胡孟俞羡长集惟寅白雪斋分得人字
　　南北驱驰道路频一尊携手话沈沦惊看邺下抽毫客渐少华阳击筑人四野雄风回白雪六街飞雨净红尘应怜狱底干将在绕夜寒芒射北辰【时汝藩在狱中】
　　再送座师陈公
　　一赋骊驹共黯然春明回首夕阳悬绨袍邂逅三千里绛帐分携二十年只见中朝传凤德谁従幽谷辨龙泉苍生万室瞻依乆阙下行看太傅旋













　　少室山房集巻六十五
　　钦定四库全书
　　少室山房集巻六十六
　　明　胡应麟　撰
　　七言律诗五十一首
　　唐明府长公新搆园亭三泖之上书来徴诗赋荅二首
　　翛然十亩占菰芦净室名香馔埜蒲赋就园亭闻拙宦书成阛阓识潜夫青山有梦飞盘谷渌水无心乞鉴湖漫道岩居堪独乐苍生能识谢公无
　　亭子萧疎隔水开闻君十尺卧苍苔芝从甪里先生乞术倩茅山道士栽檐际数峰如斵就槛中羣石尽飞来清沙荡漾鳬鸥集永昼相过暮不猜
　　寄邓逺逰逺逰书来云新搆书楼髙矗云汉索余一律纪之
　　闻尔为楼近郁蓝晴川厯厯豫章南当檐河汉三千尺绕架云霞八百函径压蓬蒿同蒋诩堦蔵兰菊类罗书成白马深相忆不得南皮竟夜谈
　　春日张明府过访赋赠二首
　　【明府闽清源人而为乌伤宰骆侍御举邑贤祠明府力也】
　　荧煌车盖集檐牙握手孤城送暮笳紫气乍浮苍岭月清光时坠赤城霞双飞玉舄髙天外独奏瑶琴大海涯闻説河阳春烂漫一笻能许叩官衙
　　空斋一榻卧莓苔上国双旌叩草莱拂劎星光延浦合飞觞云色幔亭来诗传励志惊髙唱赋倚思识异才莫讶弦歌犹下吏黄金千尺步燕台
　　闽中黄孝亷过访作
　　花底何来抱玉琴一灯聨袂夜堂深舟移九曲多云雾笠戴双溪半雨霖射虎愧余终落雕龙怜尔骤同心胡床欲起征西防百尺危楼望水浔
　　晋安林计部以翰贶见存赋谢并寄懐仲兄贞曜先生【时计部在淮扬】
　　经旬寒色倚绨袍穷谷跫然堕彩毫五夜书传淮海月千秋词压广陵涛中朝劎舄声华逺故国埙箎梦寐劳二十四桥花满目吹笙弹瑟拥持螯
　　分曹何处最风流灯火维扬近石头萧鼓万家随画防舳舻千里遇牙筹东园棠树经春别西岭梅花厯嵗逰计日公防水上月明重卧旧青楼【扬州有梅花岭】
　　题天恩四諡册【有序】
　　晋安林氏自文安厯康懿文僖文恪四公竝翺翔八座赐谥易名一门之盛古所未有廼文恪二仲奋翼熙朝子姓绳绳弥益显大将来异数未可量也览诵钦惧輙缀尘草
　　奕叶恩光道路频一门华衮动星辰三传鳯徳依清庙【自文安至文恪三世八座皆以正直忤时不及大拜】四拜龙章出紫宸金匮易名蔵太史玉堦衔命发行人君看琬琰新成録百代何方殿后尘
　　读林氏文僖文恪二公集【有序】
　　家君登己未第文恪公知贡举而不佞受知贞曜仲季盖两世通家云
　　金茎云色近蓬莱礼乐文章寄上才三世声华悬魏阙一时词藻擅梁台莲灯后夜中官集藜杖先春太乙来羡杀庭阶双玉树聨翩花蕚照鸿裁
　　屠纬真访睿父防知厯朝真诸洞壑暂憇葛陂寄声盛氏兄弟渴欲不佞一过从廼余自临安归纬真发逾月矣赋此寄讯且期再至同入天台雁宕为汗漫之防
　　洞口君携赤玉虬湖堤余跃紫骅骝四愁明月歌平子八咏寥天问隠侯上苑雕龙羣彦絶中原逐鹿几人留桃花万树仙娥近为报屠郎续旧防
　　忆在临安舜举观察数过从旅中自庚午迄丙申嵗致手书益以嘉贶屈指嘉隆词客几尽灵光一柱仅观察存而余以晩进忝窃深知殊感且作园居多暇赋此寄懐
　　嘉隆词客草半指防灵光一柱悬紫电苍龙浮大壑朱霞白鹤丽髙天晨飞杖屐东山墅夕纵壶觞北海筵溪雪满空狂兴在聨舟何日话登仙
　　世叔通侯以选诗新刻见贻赋谢因讯説仲文学二首
　　材官十万浄蛟涎赋客三千侍草剑拂苍龙淮海上帆飞青雀潞河前中郎论岂当年秘太史书宁百代传妒杀南楼弦管夜胡床相对月华圆
　　天吴河伯静无哗独坐平乗似汉查客子抽毫题桂树将军横笛弄梅花蔵山业在神偏王治水功成鬓未华莫上燕台频倡和风传双啸入龙沙
　　防知洪公举骆侍御吴中丞朱比部同入贤祠喜而有作
　　【先是苏君禹督学按部余为骆举呈入郡祠迄今始祠于邑】
　　庙祀新裁日月悬千秋舆论协名贤髙风惨淡三君列大典荧煌八邑传俎豆竝陈丹雘底旌旗同曳翠屏前乡闾不尽抠衣思倚和犹能笔似椽
　　题张明府子环考绩荣封册
　　百里歌声奏管弦三台驰疏达甘泉椿萱日永髙堂上桃李云蒸大邑前灿烂冠裳龙阙下飞扬纶綍鳯池传中朝屈指思良骥极目黄金照海瀍
　　送汪山人还四明
　　骊歌一曲乱云驰白帢黄冠照路岐八咏楼中人卧久四明城外客归迟髙天暮雪帆飞动大埜春星劎陆离极目河梁慙握手垆头霜色对凄其
　　送徐太常之白下
　　骊驹又唱瀫城西龙剑尊前惜解携旭日葵榴争吐艳春风桃李自成蹊千秋大业传邹鲁六代繁音陋宋齐屈指鳯台吟啸暇可无雄笔到幽栖
　　吴允兆过访同赵太学夜集坐中骤雨如注申旦乃别
　　望断双鱼霅水濆深居长日念离羣词人蹑屫来今雨病子支笻出乱云缥缈兰膏延度曲缤纷梧叶坠论文相逢垂老堪留恋莫厌萧萧彻夜闻
　　同吴允兆登赵文学环翠亭时梅雨大作谈棋竟暮
　　危亭髙峙越江湄城郭千家暮霭移北海声华闻异代西京才藻见同时雄风却暑离山迳骤雨催凉到石池最是辟疆豪兴发一枰花影度敲棋
　　送吴允兆还霅中
　　戴笠披缁问隠沦平原相值未经旬湘山萝薜悬髙士越水兰苕限美人防览谩夸双屐惯分携长恨一舟频浮家咫尺非难事为觅真旧钓纶【张志和婺人徙霅中】
　　夀叶母赵太孺人诗【有序】
　　邑明府泾上叶侯宰我三稔民用大和监司奏厥绩天官得貤恩所生母孺人命垂下而母适以是秋届七秩翟冠霞帔玉醴瑶浆一时并集竒斯甚矣不佞沐侯知逾越覩兹大庆喜溢乎辞
　　紫气沧溟日夜悬玉冠琼帔照华筵谁将黄鹄歌中事尽入青鸾诏里传南岳霞光雕辇外东陵云色画堂前桃花万树瑶池熟好是仙郎作令年
　　王防知过访赋谢
　　风雨衡门一迳寒青云何事问鱼竿辉煌卤簿留丹壑摇曳旌旗度翠峦永夜薇花千吏肃深春棠树万人懽酬知不尽书生意慷慨鱼肠抱月弹
　　叶明府创浮梁新成往来利涉二律以纪乐观并寄师相赵公
　　夹岸津亭架彩斿艨不断大堤头长虹尽压双溪浪画鹢横分万里流几处尊罍浮白坐谁家环佩踏青防甘棠满植沙洲上荏苒仙鳬近玉旒
　　三百栏干照画樯澄波如黛压飞梁天浮乌鹊长河畔地接鼋鼍大海傍防女东西矜拾翠行人南北罢褰裳乗舆最笑公孙拙何限恩波瀫水阳【竹书架鼋鼍以为梁】
　　春日侍家君过祝太学留宿别馆夜出羣少侑觞豪饮申旦醉梦中拈韵得此诗题壁示太学并示山人无殊
　　十日髙阳兴未阑一樽云雾绕朱栏光摇银烛春偏丽焰吐金炉夜不寒旧业中郎仍闭户新诗常侍已登坛清歌妙舞桃花下痛饮何辞玉漏残
　　饮酒漫成寄李允达
　　击节长歌兴转豪浮名何事读离骚飞扬跋扈元吾辈放逐飘零更汝曹白日骑羊三洞逺青天扪虱万峰髙先秋已订浮槎约散发扶桑弄海涛
　　挽刘仲修观察
　　斗酒逢君白接防谈天长醉习家池犹闻碣石千人废不见灵光一老遗蕙畹兰臯斜日外竹枝桃叶暮云时他年渤海词名盛十五宁论作赋迟
　　秀上人自永嘉过谒乞余言绍介汪司马公将以是秋驻锡黄山白岳间赋赠
　　赠我新诗瀫水前天台霞色案头悬来徴晏先生序去结青莲大士縁白岳何方重示迹黄山随地足安禅莫言垂老才情竭和汝犹能笔似椽【江淹尝拟惠休诗】
　　聴雨斋
　　十尺幽轩静者栖碧梧苍竹乱云齐初惊滕阁珠帘暮渐讶阳台玉佩低翠色西山寒并倚秋容南浦浄堪题美人正有芳尊约目断芙蓉万顷西
　　朱山人卜居广陵持巻遍乞名公题赠余赋二章
　　武夷山色最堪怜何事维扬觅画船乗兴剡溪春雪后卜居防水暮云前枚乗丽赋经时和杜牧新诗异代传二十四桥人似玉明妆十万胜腰纒
　　廻首髙斋翳緑苔大江晴望海云开言将徳耀居吴苑不学灵均放楚台一叶乍从兰浦过四松先傍草堂栽抽毫试觅平原叟曾寄双鱼到越来
　　毉张生世业疡余病卧半载生以鍼砭起之持巻索诗为赋
　　病里过从问独醒何来年少解忘形三彭逓守庚申箓五运重搜甲乙经碧洞骑羊原有术青城化鹤岂无灵相逢拚作平原醉何限名山入座青
　　新春鲁总戎招同李都阃夜集署中座上得笳字作
　　尊酒孤城急暮笳玉壶金缕兴无涯茶烹雁宕千峰雪酒醸龙山十日霞幕府春光廻大纛辕门晴色护髙牙相逢况是河梁客握手何妨片月斜
　　喻邦相过瀫上余以病疡牀褥不能出晤寄讯此章
　　一病衡门罢草归鸿长盼瀫江瀍那知叔夜风前驾真作王猷雪后船五畆蒿莱元独乐双溪桃李尚争妍飞龙自古多乖隔怅望河梁白日悬
　　同赵使君雨中登大云絶顶夜饮见一楼题
　　缥缈危梯望目萦微茫秋色半江城苍龙掣电千禾立白鸟栖烟万树明北浦鱼竿夸旧涨西郊农锸快新成携壶不尽追逰思剪烛虚堂聴夜鸣
　　聂水部招集署中赋谢兼送聂公北行
　　握手翩翩兴未穷芳尊何意武林同不堪坐倚琼枝畔饱聴歌翻玉树藂越海地偏云气紫燕台天近日华红春风烂漫甘泉侧赋就能无望北鸿
　　邓逺逰过访溪上握手移日别去无何太公讣闻促归小诗奉唁
　　春花携手瀫溪傍满目飞云望太行念我骥心犹伏悲君鸡骨骤支床孤航不柰蒹葭逺一枕偏怜薜荔长蚤晚寻君丰狱畔星河频夜合鱼肠
　　夀张母八秩诗【母冢子元春琅琊两王皆盛推其绘事】
　　蚤跨青鸾下玉宸宁馨争羡膝前人斑烂张仲诗传孝彩翰僧繇画入神鹊渚夜寒星炫彩蟾衢秋半月重轮方平莫哂姑年少少驻尘寰又八旬
　　虞鸿胪以精舍借居竟不克往赋谢
　　典尽鹴裘易水浔髙台何处问黄金一枝吾自安幽谷全树君犹借上林庑下伯鸾逃世念垆头司马倦防心亦知大厦堪栖寄百遍宁辞抱素琴
　　懐管秘书
　　浪迹燕山叹滞留一朝名姓动宸旒金门执防推龙尾玉陛抽毫羡虎头草色杜陵供眺望花香韦曲伺遨逰从知遇合堪青史莫笑冯唐未拜侯
　　答顾叔时吏部二首
　　余与叔时相慕积有嵗年兹属安茂卿以手札投寄托契良深报谢二律
　　忆赋河东紫极傍娉婷摇曳动明光千金函谷髙悬市片玉昆丘蚤擅塲直谏世传韩吏部清脩人识顾长康盈盈一水吴枫外愁絶菰芦引梦长
　　借甚雄才北斗悬缄书何意茂陵传屠龙技絶三朝后射虎心雄百代前防见名山蔵彩笔聊从流水和朱弦延陵一棹堪相傍信宿扬亭话太
　　再叠前韵寄叔时吏部二首
　　拂曙鱼缄溯草堂美人题寄自泾阳双钩匣底星辰动一刺懐中道路长緑水蒹葭浮梦寐青山薜荔伴行蔵相思防发兰隂兴烂醉青莲玉盌傍
　　一径蓬蒿任晏眠东南云壑乍防连浮踪宇宙三生合片语江湖万古悬越水鱼竿忘嵗月吴天龙锷射星躔阳春落落犹堪和敢向钟期话絶弦
　　睿父丈既有西江之擢复闻台疏挽留将以大观察移节防稽三郡兴文怆别更赋六诗异时一棹溪头绝倒子猷之兴尽也
　　明发双帆大海滨玺书遥夜出枫宸闗中乍拟徴黄霸河内重看借寇恂君子六千初仗钺生徒四百竞攀轮犹闻仆射花溪上竟日茒堂话隠沦
　　分陜频年召伯棠千家巍碣颂琳琅才闻大纛移江右忽覩髙牙驻海傍月下登楼懐婺女风前开阁谢滕王山隂咫尺堪携兴雪夜能无棹短航
　　江城秋半促骊歌醉解鱼肠柰别何紫翠林峦三洞隔丹青城阙四明多仙人绝徼寻方丈大士髙空谒浦陀漫诧越裳重译至十年鲸海静烟波
　　褰帷霞色朱衣缥缈稽山入翠微千骑乍环秦碣转六龙长抱夏陵飞公余卧阁防草吏散行台忆紫薇遮莫山隂乗兴访若耶溪上醉芳菲
　　皁盖翩褼越海头当年椽笔照龙楼琅琊山水词臣醉天姥云霞赋客逰黄绢色丝时想像青鞋布袜暂淹留灵篇禹穴探行遍何似缃缣诧邺侯【张公先任南滁有琅琊代醉等编】大府征西接上材参差飞诏出蓬莱金华石室双仙去玉洞天台二女来月色微茫方广寺日光浮动妙髙台无论掷地兴公价彩笔纵横钜赋裁




　　少室山房集巻六十六
　　钦定四库全书
　　少室山房集巻六十七
　　明　胡应麟　撰
　　七言排律一十四首
　　侠客行六十四韵
　　朝端新拜大长秋赐第东方最上头曲榭华甍蔵燕雀画堂飞栋列貔貅论功肻就平阳列相骨争夸定逺俦太宰均裀容接席中丞停节让鸣驺前茒鼔角陈清吹后队旌树碧油几为髙名罗蒯彻时从长揖见曹丘雄心黯淡操戈发竒防纵横借箸筹博浪误惊嬴主中白登长抱沛王羞长驱欲践天骄血转战思椿日逐喉然诺季心轻海岱风声剧孟重山丘朱家缓颊共排难郭解捐躯代报仇八百家奴懐蜀镪三千门客佩吴钩登坛辟易渔阳帅分道凭陵博陆侯向晩章台嘶叱拨深春韦曲叫钩辀麒麟阁耸飞身上鳷鹊宫扄掉臂逰入幕嘉宾窥喜怒当塲摩诘效俳优微行汉帝令衷甲清暇唐宗待蹴毬絶代妖童顔比郑倾城小史貌逾周频呼第五嬉金埓屡窃无双下玉楼贵介原尝元并峙奢靡王石定谁优双珠跳脱迎无畏百寳流苏障莫愁云母屏开红日耀水晶帘卷碧天幽灯笼锦织流黄被火浣衫裼集翠裘五彩同心饶绾结七珍如意竞雕锼盈拳韎韐商胡赠径尺琅玕贵主求象齿穹窿来絶域蛟精莹腻出灵湫齐璜楚玦相辉映鲁璧秦碑互校讐彝鼎蚩尤存大夏尊罍饕餮騐成周华笺溢案钟王聚妙墨盈箱顾卫留緑埜遗踪看载辟蓝田名迹羡重修为园直跨新丰市凿沼斜穿太液流曲岛廻汀浮滟滪孤峰层巘矗瀛洲岧峣睥睨通河汉嶫罘罳碍斗牛泉美乍分扬子渡石竒先载郁林州偏箱络绎驰山荔巨舶聨翻饷海榴选匠荆扬乔木尽营工川洛众材鸠瓜田灞浐聨郊隧柳陌咸阳夹置邮十院名花行索笑八窻文杏坐销忧松风昼起娱贞白竹露晴翻媚子猷芳草梦时连骤覩蟠桃栽处朔勤偷相思树底闲情剧连理枝旁逸兴遒菡蓞飘香萦桂闼芙蓉输艳扑兰舟青萍瑞实浮江上緑蕚寒英寄陇头俊鹊东方劳逺致神鹰南国费穷搜爰居受享翻成福吉了能言不解愁子母猿携上峡雌雄丹鹤贮浮丘当阶桧柏龙鳞劲侧径梧桐鳯羽稠把钓文鱼时拨剌开笼细鸟日啁啾玻瓈盏浄屠苍鹿玛瑙盘殷脍赤虬食进万钱忘下筯羮调千镒未盈瓯牛心探胾熊蹯脆蟹足熬膏髓柔李尉庖中赢寳屑郇公防内足珍羞从容握防延诸谢慷慨呼卢轧二刘侯白抗顔陈戏剧秦青扬袂动歌讴数声子夜明星落一部阳春霁月流别馆笙箫云共咽廻廊灯烛雾难收杯传鹦鹉长酣醉杓满鸬鷀逓劝酬五斗椰浆尝异核百壶桑落荐芳篘生来梁孝豪防擅蚤嵗燕丹侠气投日杳虞渊犹角逐天倾杞国漫咨诹无论萧相居帷幄谩説孙郎近冕旒倐忽韶光侔闪电须臾沧海变浮沤霜华烂熳催红颊石火纷纭照白头好是太扬子业书成名字在千秋
　　青楼曲三十六韵
　　紫陌青楼接上林香车油壁鳯池隂瑚绕砌萦丹嶂玛瑙当窗甃碧岑絶代秪看双白璧倾城何啻万黄金鲛鮹帐暖匀苏合玳瑁筵芬水沉树树相思巢比翼枝枝连理结同心风鬟坠马娇堪画雾髻盘龙力未任淡扫春山重阁曙斜拖秋水曲房深床头琥珀镌文贝几上琅玕琢翠禽沙浄鸳鸯翘绮褥泥融鸂鶒睡罗衾葱笼石竹縁衣绣馥郁溪兰并带絍理棹湖堤春漠漠乗槎河汉夜隂隂波填乌鹊虹千丈水戏鱼龙兽百寻鼔瑟湘妃传丽句吹箫嬴女发清音褊褼舞燕甘泉畔宛转惊鸿洛水浔天女大罗邀把袂仙姝少室恋披襟三三楚岫朝相似六六巫峰暮半沈玉洞浆霞共泛瑶池丹醴月同斟青鸾惯向前除下赤鳯偏宜后掖寻日隠未央频望跸霜飞长乐骤闻砧银屏照胆悲华落铁锁传心怨陆沉织锦素娥情惨淡题纨班氏兴萧森崔徽谢客容顔瘁薛媛懐人涕泪霪窦太主骄长卧疾息夫人憾但如瘖生来陈后情元妬老去徐娘思尚淫防隔杨花愁嵗暮江迎桃叶畏寒寝虬髯邂逅縁持拂犊鼻逶迤为聴琴破鉴徳言怜濩落投梭益夀笑嵚霓裳殿逈唐宗入铜雀台髙魏帝临东壁王昌懐易畅西隣宋玉赋难禁时凭劎术祛凌暴屡握刀头盼滞淫落尽紫薇重倚架开残红杏独停针成隂结子须臾事肠断春风杜牧吟
　　【事多出汉唐杂史小説杨花即杨白华剑术如聂隠荆娘之类】
　　挽朱廷尉可大十六韵
　　【先可大以建言论斩恩诏释归寻疾终】
　　冠玉凌云美少年峥嵘人代撷青钱批鳞日惨双龙阙折角风吹五鹿筵劲气千秋横碣石余生万死出甘泉无论廷尉张罗事政忆司解绶年石匣苍茫南斗下盐车沦落太行前吹嘘土壤人谁测物色尘霾尔并贤赫兰隂廻卤簿殷勤瀫水系楼船腾空騄駬庸多让贯日虹霓岂偶然去住未妨鸿羽隔升沉俄析雁行聨飞扬大业河山并突兀雄词海岱悬共拟隋珠还汉阙那知和璧瘗蓝田藜空向阁残新序草没雄亭掩太强直自知文季遂贞孤谁并伯喈传闗心雨露酬前席极目乾坤倚断弦函谷青牛沉紫气匡庐白鹿吊黄泉生刍一寄遥天外万壑松湫冷暮蝉
　　【朱晖字文季强直自遂蔡邕称朱穆贞孤羔羊之节可大生平行谊大类二朱】
　　朱十六在明订余过访沙上念载矣嵗杪得手书犹故情皧皧也新春忽闻长逝感怆不胜挽以长律十六韵
　　慷慨朱家结侠年金罇何日不花前仙源洞府三千辟帝苑池台八百悬夜夜更衣逰太液朝朝聨袂入甘泉临淮桂树通侯第大庾梅花上客筵突兀雄心摧海岱飞扬豪气挟星躔建安遗瓦酬双璧宣徳新磁破万钱彩翰如椽仍自贵黄须张防定谁怜官微耻抱齐门瑟宦拙宁廻越水舡海月亭中邀月坐江云楼上抱云眠明眸皓齿罗闺阁妙曲新声被管弦舞罢柘枝频笑傲歌余桃叶乍留连孤松尔自陶元亮芳草余惭谢惠连几夜梁园期作赋经时扬阁谈生年忽报龙蛇值哀讣俄惊鵩鸟传地僻髙陵盘狡兔天垂荒陇咽寒蝉酬知未遂延陵诺愁絶生刍寄墓田
　　【在明家有园池声伎江云楼最轩爽每订余海上为十日饮余亦欲卜居其傍竟参商未如愿】
　　憇清源旧逰禅寺懐苏别驾以修二十四韵【有序】忆曩在清源日易使君座中邂逅以修别驾握手定交淹留累月穷极平原之兴一别十年闻问杳絶扁舟再过不胜今昔之感云
　　十月繁霜正满篱孤城凝望碧云驰青衫落魄还舟夜緑绮传声命驾时玉勒乱嘶章氏苑铜鞮髙宴习家池龙蛇四壁毫飞动牛斗双函劎陆离妙曲西园陈翠管清歌北里近彤墀豪逰南郭朝朝共胜槩东山日日期绮陌朱楼情浩渺纱红烛梦逶迤何人作赋非同调若个谈诗不解颐一代平原懐竞爽千秋河朔兴难疲从知意气闗寥廓讵谓形骸判别离驿路论心愁泛梗河梁挥手惜临岐穷来海曲甘垂钓泪尽山隂独解维揺落惭余同塞栁漂零闻汝逐江蓠茫茫白水迷三峡厯厯青山碍九疑无客乗风来灌口与谁寻雪上峨嵋雕阑绣柱孤悬榻清簟疎帘静覆棋漫诧王嫱留鳯辇徒闻薛女画蛾眉君平易肆虚谈卦扬子亭失问奇防拆黄牛廻舸舰城深白帝罢旌旗遥天滟滪双鱼絶僻地临邛驷马迟秫贯十千时潦倒柑题三百尚淋漓清风明月覉度流水髙山咽子期越国啼魂无翠鸟蜀天翘首但黄鹂亦知聚散人间世极目长空雁影移【后再过闻以修殁矣】
　　夀吴封公七秩
　　遥遥紫气度沧溟翘首文园见徳星三世龙章偏鳯跃四朝鹓羽独鸿防才髙曼倩飞千牍道直刘蕡困一经肮脏田方骄富贵蹉跎杜甫惜娉婷传家夙擅瑶华誉报国争传玉树馨赫尔盛时新阀阅依然名士旧门庭姑苏麋鹿逰春墅震泽鱼虾卧晩汀阊阖庙前闲倚仗沧浪亭下戏扬舲髙阳蔼蔼睂先白大耋垂垂髩尚青东望瀛洲鸾驭出西来圃鹤书停花枝灿烂供谈笑竹色葱芊伴醉醒神枣安期遗履舄氷桃王母降辎軿前除冠盖如虹集后苑笙歌带月聴纶綍几看廻结驷缃缣犹自忆囊萤天河路近槎堪泛海屋筹多户未扄蚤识大椿千万禩南山无事祝脩龄
　　【封公文端公孙纯叔少防子而文仲使君父也后先膴仕以潜徳弗耀于时】
　　挽周徴君公瑕二十韵
　　艺苑灵光四十春翩翩竒气上青旻飞翔鸾鹤三千界惨淡龙蛇百六辰北岭彦伦非异族东吴公瑾是前身宗雷绮嵗躭寂禽尚生来习隠沦虎阜池头寻紫剑鲈乡亭上防乌巾雄章甓社珠同耀丽藻昆丘璧共陈玉筯纵横三李合银钩揺曳二王亲嵝絶顶文摹夏梁父中天篆勒秦巨榜华夷悬突兀穹碑河岳鬭嶙峋西泠倚棹吹黄叶南浦垂竿弄白苹好士孟公膓磊落无儿伯道思艰辛羣仙阆苑招同列上帝丛霄忆戏臣太傅遗踪沈草树中郎余业散荆榛家残甫里悲罗雀冢翳皋桥叹获麟是处霜飇摧大厦当年湖海问前薪浮名早借逰燕客秀句偏携入洛人剧饮平原宁计日髙谈河朔动经旬踟蹰旧雨舟蔵壑痛哭酸风笛满隣瘗鹤铭存徒自惜笼鵞帖杳定谁真惟应彩笔星河畔元气淋漓照玉宸
　　送万伯脩中丞经略朝鲜二十四韵
　　突兀熊车控九边荧煌鹊印下甘泉元戎夜仗黄金钺壮士晨驱白玉鞭骤拥全师过碣石徐分小队出祁连骅骝五色羣连代鵞鹳双飞阵拂燕赤羽登坛环甲胄青油张幕防楼船云销上谷旄竿驻雾涌丸都箭镞穿伐鼓吹笳行塞日飞槎浮筏度辽年诗书总属中军好文武咸推吉父専曲逆竒谋神鬼运嫖姚雄略帝王传辕门妙算闻三策乐府豪吟擅百篇西第徴歌霞照席南楼舒啸月窥筵椎牛有客俱长孺倚马何人不仲宣潦倒鸬鷀杯似杓淋漓鹦鹉笔如椽千言草缀陈侯牍一传花生杜氏笺横槊澄江天破浪拔刀穷谷地生泉摧牙怪鳄鳞堆阜授首封狐血涨川道左累累迎吐谷管中厯厯拜呼延宁知报捷凭公异防见题铭压孟坚后乘长驱母寡入前茆生缚郅支旋扶桑日上清妖气细栁虹飞息燧烟定逺威名元独步平阳勲烈旧无前铜标直建三韩外铁券遥颁万户先虎豹崇闗茆土辟麒麟髙阁画圗悬縠城伫待功成后一舸陶朱钓巨鳊
　　蚤春寄懐大学士赵公三十韵
　　金扉银钥散炉薰玉座琳居架斗文日为唐尧悬北极风因虞帝动南薰花明建礼宫前雪树拂含元殿里云长乐烟光晨浩荡未央霞色昼缤纷衣冠肃肃甘泉聚环佩锵锵太乙闻左邑亭台行未厌西清城郭望难分九苞鸑鷟俱呈瑞五色鸳鸿并作羣求友黄鹂啼广陌将雏白鹤卧斜曛昭容户外垂罗袖采女车前曳绣裙十様蛾眉桃李艳千盘鸾髻麝檀芬荧煌甲煎中庭燎缥缈都梁别院焚水泛昆明宁习战山逰兴庆讵成醺明堂禹益摅谟诰清庙防陶绎典坟献赋班扬驰彩笔陈诗枚马擅风斤傅岩板筑真符梦莘野鉏犂合罢耘优诏异时仍白璧辟书何处更纁趋朝政喜羣公洽报国应怜太老勤绛阙频年劳上相丹扉无防对明君羊裘数问严江外雁序长瞻瀫水濆琐闼交章神转王平台传论思偏殷三千鱼鸟张旗帜百万貔貅砺剑纹龙武尽收榆塞卒鹰扬全护棘门军材官甲胄先浮渭大将楼舡欲济汾举鼎威名雄夏説扬鞭豪气迈髙贲仓皇跛足知狼顾踯躅狞牙见豕獖海匝鸡林传帝力江寒鸭緑净妖氛耆英紫绶堪圗洛狂客黄冠防入鄞讲易庭前饶管辂传书门下半羊欣淇园荏苒龄齐竹邺架防差帙散芸翘首越裳重译至赤松岩畔元勋防知张公睿父观察吴公文仲过访吴公旧宰金华订盟莫逆张公神交十载近始识荆乃并辱提携收之方外髙轩枉问防洽连宵国士之知敬酬此什
　　绣服绯袍试晩晴荒途曲巷谢逢迎州民礼数容长揖地主风骚接大名幄里双虹交映日舆前千骑并干城人伦张仲推忠孝吏绩吴公擅治平白雪中原驰锦翰青霞太末射楸枰三都浩瀚裁新注七子峥嵘缔旧盟志续齐谐罗艳异书传博物洞幽明朱旗蹔借台端曳玉佩行趋阙下鸣蹑蹻久虚陈榻梦飞觞何限庾楼情茆檐岂为看花入草径聊同问竹行业综缃缣元自得篇携绮绘定谁评从知国士深留盼愁絶文通赋未成
　　送周大防之楚中
　　当年文价重连城蚤向词坛识姓名玉署鸣珂朝建礼金门持防扈承明中天正属飞龙起南国遥看结驷行侍从清朝臣不厌驱驰赤社帝闗情防差原勒含毫待次第英皇抱瑟迎衡岳雁廻双节迥武昌鱼跃片帆轻登台风雨三湘暗按部云霞七泽明方岳大藩形胜地甘棠宁譲召公评
　　送防知洪公入贺圣节十六韵
　　暖日暄风上栁条楼船晨遡越江潮腰悬玉佩趋辰极手捧金函入圣朝鲁国生徒围讲座燕台豪侠避行轺棠隂婺里闗情切荔子闽乡送目遥借草定过平乐市看花频宿灞陵桥天浮太液明霞丽地接甘泉湛露饶彩笔何方留鼔吹朱弦随处叶箫韶南皮旧事犹飞动北海新盟未寂寥骏骨千羣随顾盼雄心八极任逰遨空囊厯嵗蔵孤刺陋巷经时挂一瓢洞里秦人扪峭蒨山阿楚客寄嶕峣观禾乍许亲田父伐木偏能问野樵敢谓龙蛇同奋蛰深知鹏鷃异逍摇移床实奉元规宴下榻虚烦仲举招荏苒三卿廻独坐逡巡九列譲元僚从知岳牧明堂近蚤伴臯防翊帝尧
　　懐王恒叔十四韵
　　【恒叔以擢任还天台寻赴白下中途病卧京口卒】
　　南迁新命下蓬莱紫气函闗日夜开霞色乍眠方广寺月华频坐妙髙台三山兴尽思三竺九曲吟成梦九垓瑶圃勒铭推哲匠玉楼题记仗雄才荧煌赋草传中国灿烂文芒接上台轵里晨霜流桧柏茂陵秋雨滴莓苔穷交此夕摅孤愤故友当年和七哀授简甘泉夸骏骨飞觚碣石羡鸿裁峥嵘汲郑交难续嚄唶荆髙世尚猜咫尺遮须寻子建龙门曾识仲宣来
　　哭苏学使君禹十八韵
　　皁盖朱旛辟众僚青鞋白帢问山椒犹思借草过三洞尚记看花就六桥刬地雕戈红日驻倚天长剑白虹飘论心北海尊偏洽握手西园盖未遥一水骤萦桐柏梦万峰俄矗桂林标【君之擢岭右参知也先铨曹两拟中州命皆不下】桄榔树色浮公座荳蔲花香扑使轺玉管暮挥盈洞壑金函晨捧接烟霄长门鬬赋惊先达宣室纡谈误早朝十日河梁懐并郁经时濠濮兴难消将因索处寻公叔讵意飞升逐子乔斋老白杨情漠漠阁残草意萧萧中郎典籍悲零乱太史篇章恨寂寥蹻蹑五龙飞帝阙旌悬双鹤度神飇胡床瀔水迷秋月画舸钱塘咽暮潮国士中原时自惜名流东域定谁骄遗书百代鸣孤愤大乐千年閟九韶潦倒酬知肠寸折不禁寒雨堕深宵
　　【君禹过余必却卤簿掩蓬茆留连浃日余病或不冠对谈亹亹形骸尽忘】












　　少室山房集巻六十七
　　钦定四库全书
　　少室山房集巻六十八
　　明　胡应麟　撰
　　五言絶句八十五首
　　自桐卢至新安杂咏十六首
　　【原阙】







　　石壁
　　天风吹客衣削壁逺如堕何人扫石来独抱苍云卧
　　辛夷馆
　　爱此幽人居春风满庭戸指防辛夷花忘却来时路
　　瀑布
　　亭亭瀑布泉风吹一千尺朝来海上帆挂断长虹色
　　方干宅
　　万山围欲合一水去仍遥不识方干宅桃花满路飘
　　谢翺坟
　　西岩谢翺冢一径惟莓苔相对鹿麋坐秋风时自来
　　新安江
　　苍郊四无人轻桡荡空碧春江不断流满柁蘼芜色
　　仙桃岩
　　絶壁耸精蓝孤悬五千丈何代武陵人移家此峰上
　　胥口
　　落月溪水寒漾舟时未己西泠何处村望望茶烟起
　　北髙峰
　　言寻王子乔吹笙跨鸾鹤髙峰不见人日暮藤花落
　　南髙峰
　　维舟北岭下摇荡青芙蓉欲向南峰去夕阳千万重
　　乌石矶
　　瞥见双白鸥飞来似相识翩翩欲近人复溅苔花湿
　　桃花硖
　　移舟信江风沿洄不知暮前村路转遥系缆桃花渡
　　题翠虚亭廿絶【有序】
　　亭在刘氏园四围皆竹万緑森然余尝避暑其中因酬以廿絶【逸三首】
　　雨色凝书案秋隂拂画墙万竿云雾里知宿几鸾凰上枝凝翠柏下叶染苍苔莫使王家见清吟不肯廻昨夜凉风起笙簧满坐幽何当裁万玉吹尽楚天秋霜朝庭耸玉雨夕院敲金一自淇园后诗人几废吟栖禽蔵宻篠鬬雀堕髙枝老干空千尺何人写楚辞镂就云门玉吹成嶰谷音昼日过沧海蛟龙不敢吟鸟雀下前除幽篁百尺余昨宵风雨过寒洒杜陵书野色琴书里江声枕簟傍恰称幽人卧湘云昼满床参差临渌水嫋娜拂秋霜忽记文同画生绡六尺强涓涓薄暮霜嫋嫋经秋雨深院寂无人丛篁自相语晋代诸名流清谈自相诧何如阮嗣宗长啸深林下倚阑无俗事解带自清吟一雨朝来霁千竿翠欲沉萎防紫翠间珍禽自逰戏何当觅羽人共跨青鸾去闲来晩翠亭四壁皆清翫传声王丈人更致蕲州簟缥缈碧琅玕森沉下彩鸾佳人翠袖薄日暮不胜寒截作箫君管携来弄玉家一吟双鳯举白日赴青霞迢遥风雨夜卧此一窗幽恰似扬舲日潇湘两防秋
　　宫怨二首
　　罗幌寂无人玉阶秋草緑永夜不成眠飞萤照华屋学得琵琶曲深宫不忍弹水晶帘幕下寂寂倚阑干
　　夏日斋居杂咏八首
　　阳春馆
　　一雨过修篁微风动清夏万籁昼萧然援琴北窗下
　　緑筠轩
　　独坐清风里流云湿画栏空斋无长物十万紫琅玕
　　潄芳池
　　明月照芳池倒景浴层嶂文鱼不畏人竞出沧波上
　　驭风亭
　　五岳非我乡九州非我宅泠然起太空忽见蓬莱日
　　西园
　　闲持一杯酒独向西园醉想像邺中人青云动飞盖
　　东园
　　西园复东园焚香送余日微风扫落花忽堕幽人席
　　啸台
　　铿若鸾鳯音随风落天半空令阮籍闻未许嵇康见
　　卧防室
　　泠冷七弦琴飞声白云上三十六洞天不假卢敖杖
　　小斋宴起偶题
　　午日照柴扄先生宿酒醒科头了无事散步读黄庭
　　题神逰八极巻【为金华髙生】
　　青天骑大鹏汗漫防八极笑杀牧羊儿空山弄拳石
　　题画【僧寺四景】
　　青鞋趂桃花杳杳前山暮霞标起赤城渐入天台路赤云遍长空何处清凉国遥望五台山中天挂金碧一鉢复一鉼相随不知老苍苍太白峰落叶秋多少剪月作蒲团纫云为破衲嵗晩入峩睂千山万山雪
　　緑筠轩夜深作
　　岸帻坐微凉荷池雨新足永夜寂无人流萤度深竹长日抱疴掩闗谢一切客朝夕相酬往者惟斋中十六君焉兴文托好各赠以诗嵗寒之谊要诸白首矣
　　石屏
　　竒峰置案头恍忆包山麓万朶洞天云鞭龙入林屋
　　琴
　　一鹤复一琴翛然成太古朝来岳麓僧寄我潇湘谱
　　劎
　　鹿卢秘空匣十载无精光昨夜飞空去龙吟大海傍
　　书笥
　　三万六千巻一巻供一朝百年双白眼不向世人骄
　　玉磬
　　谁将一片云置此禅床侧相对寂无声南山下秋色
　　五岳圗
　　援琴对五岳流响入青云犹胜四壁立独拥卓文君
　　碁
　　一枰秋色里时翻古人局飞霜击画廊邓艾收西蜀
　　胆瓶
　　折取三花归琉璃贮春碧三十六峰云昼绕维摩室
　　笛
　　手挽铁龙君登楼唤黄鹤万顷碧天空梅花何处落
　　茶灶【水记桐庐第十九】
　　夜凉起南轩然藜煮雀舌山童荷担归满瓮严陵月
　　杖
　　青藜携作杖霞色照人明偶过刘中垒翻疑太乙精
　　琴石
　　何年空林中置此太古石嵗逺莓苔深片云无处觅
　　博山罏
　　月影下苍苔闭门无剥啄白云一缕髙幽人卧初觉
　　麈尾
　　玉柄蟠蛟螭隠见前朝字逍遥七百言花照瓦棺寺
　　羽扇
　　羽扇白纶巾寥寥坐清宴千秋广武军谁知阮公叹
　　芒屫
　　足下两青鞋他时作何状白日五龙飞昆仑三万丈
　　卧室四咏
　　芙蓉帐
　　梦寐青莲诗千篇谢雕饰却笑江文通花生景纯笔
　　湘竹簟
　　携来六尺云恰称衡门夜一枕洞庭秋万山明月下
　　胡床
　　散发踞胡床徐看白云过时有鹿麋来胡床相对坐
　　石枕
　　至人本无梦何者蕉中鹿松风满石防任意黄梁熟
　　逰囊杂咏五首
　　蜡屐
　　长物不随身周防信双屐中天泰华云絶顶蓬莱日
　　席帽
　　秋风饭颗巅吟成一登眺日暮谪仙来相逢应大笑
　　如意
　　摩挲三尺锋虬龙挂寒铁万古英雄心歌成唾壶缺
　　布裘
　　清晨偶出山一衲挂枯树向晩白云深防茸不知处
　　药壶
　　五城十二楼髙悬炼金液朝来费长房误入神仙宅
　　秋日独逰兰隂山五絶句
　　兰隂山
　　午风吹芒鞋独往忘日夕指防山阿人衡门在萝薜
　　西樵岭
　　落景留空山无人自来往一片白云中时闻樵语响
　　圣罗庵
　　一鉢坐禅床清斋自朝暮经年不出门忘却前峰路
　　显教寺
　　探竒兴不尽秋思满林薄只园掩夕阳小坐昙花落
　　龙湫
　　波光满沙际夜景湛林樾山僧抱瓮来摇动潭中月杪秋再逰兰隂过精舍见前壁间题怅然复书一絶
　　谢客访石门杜公懐岘首万古一伤心无言对樵叟
　　漫兴四絶
　　斟酌千秋事何人一瓣香娄江宵梦断月色满空梁一代汪司马怜才海内闻乍日传书至慇懃问白云十载吴明卿相闻不相识遥夜武昌楼梅花飞铁笛可恠滇南老雌黄信笔成那知陈晦伯剖击更无情













　　少室山房集巻六十八
　　钦定四库全书
　　少室山房集巻六十九
　　明　胡应麟　撰
　　五言絶句八十五首
　　题李惟寅山房三十八咏
　　清啸园
　　为园学步兵筑台五千丈清夜啸声流冷然万峰上
　　松闗
　　爱此松风吹柴闗抱麋鹿白眼四无人涛声满空谷
　　阳春台
　　髙堂挥彩笔字字濯云霞锦帐三千女齐歌玉树花
　　芙蓉阁
　　杰阁起千寻芙蓉不盈丈为有谪仙人含毫坐其上
　　清风馆
　　一径入深篁翛然碧云堕凉飚四面来吾将北卧
　　先月台
　　中天白玉台髙挂九千尺薄暮海东云先送嫦娥入
　　涵虚阁
　　平湖千丈寛中有涵虚阁静夜时推星辰四檐落
　　度云桥
　　青鞵趂桃花杳杳赤城路石梁千仞横自蹑飞云度
　　浣花池
　　方池六尺强风吹众芳堕时有杜陵翁扶藜石栏坐
　　拱辰阁
　　危栏跨长空星辰俯手拾独有紫薇垣可望不可即
　　蔵真洞
　　藤萝垂洞口空谷四无人恍惚天台路难寻两玉真
　　白云峰
　　移来十丈峰虬鸾舞虚牖面面白云生终南亦何有
　　翠微亭
　　荷锸入中条云霞导双屐山腰翠渐微冉冉孤亭出
　　凝秀轩
　　轩窗洞然开正对西山碧十日忘朝飡饱此莲花色
　　来云洞
　　去家十里遥结茒在深树白云洞口来忽与幽人遇
　　虬峰
　　苍鳞剥苔藓千尺自成趣朝来云雾生缈缥欲飞去
　　钓矶
　　八十曽无恙苍顔出渭濵宁知汉飞将黑发画麒麟
　　鳌屿
　　海上钓鳌客曾闻太白翁何如置孤屿圎峤在庭中
　　琅玕亭
　　十万琅玕枝个个青欲堕不分王徽之借我亭中坐
　　芳草斋
　　幽斋只数椽科头抱书读经旬不出门芳草上堦緑
　　青霞馆
　　朝吟白雪斋暮憇青霞馆羲皇以上人脚赤发仍散
　　松室
　　危阑系铁絙髙悬四松上千尺凌云台晋人何足尚
　　青莲阁
　　虚阁倚青莲恍入荘严界悠然清浄身万古长不壊
　　贝叶斋
　　一出恒沙河弹指几千劫金刚在舌根何许贝多叶
　　防心处
　　聚书三十冬插架三万轴开巻时忻然三公岂吾欲
　　苍玉馆
　　帘内延湘妃帘外种湘竹秋风何泠然淅淅动苍玉
　　制芰轩
　　湖上秋风生推緑无数不制三闾裳但制三闾赋
　　疑舫斋
　　虚斋窅千尺恍忽阿融留何须疑陆处天地一虚舟
　　浮白斋
　　左手鸬鷀杓右手鹦鹉杯拍浮酒缸中万事何有哉
　　草居
　　翩翩白鳯凰夜吐青藜馆何人坐吮毫莫是扬中散
　　梅花亭
　　孤亭十尺蔵梅花万株列中有姑射仙肌肤若氷雪
　　澹然阁
　　事业等唐虞浮云过太虚何如髙阁上支卧一床书
　　如如境
　　兰若何翛然焚香拥孤衲兀坐万縁空绳床下黄叶
　　滋兰室
　　移将九畹芬散植雕楹畔悠然丈室中如坐潇湘岸
　　緑雨楼
　　飞楼瞰平津空翠散遐瞩山雨暮欲来萧萧入窗緑
　　留客处
　　十畆辟彊园寒风洒亭榭何须问主人日坐琅玕下
　　延春亭
　　南园红药尽西坞緑隂重别有蔵春处胡床未易逢
　　沙上晩泊即事
　　叶落枫如撼花攲桂若崩白头溪上叟闲坐结鱼
　　月下船独坐寄内是夜系缆东昌
　　憔悴鹔鹴裘飞霜正暮秋亦知妆阁上频夜望刀头
　　席上戏为崔孝亷赠所欢
　　妖姬年二八艳色妬名花莫问张君瑞崔莺是婿家
　　王恒叔山居杂咏十首
　　紫芝山房
　　何物东园翁老作储皇翼后夜呼茆君乘风起八极
　　松浔
　　飞楼跨四松杳杳拂云汉白日广陵涛飘萧起天半
　　莲社
　　西来有别传自得碧筒趣肯使柴桑公攅眉独归去
　　嘉树台
　　千尺摩云霄百围蔽林莽逍遥双树根不作大槐想
　　钓亭
　　玉璜钓姬公羊裘钓汉祖竒哉清静君成钓万古
　　忘归石
　　双矶渍莓苔赤脚此闲坐偶逢隣叟谈不知夕阳堕
　　芙蓉城
　　层城粲朱华彩艳照林薄新篇露下吟一一谢康乐
　　曲水濑
　　玉匣閟昭陵聚讼欲成薮千载真兰亭复落王郎手
　　云碓【李诗水舂云母碓风扫石楠花】
　　林钟踈北岭茶杵急西家湖风亭子外扫尽石楠花
　　龙蔵
　　前身阿难陀种此青莲舌何事五千函虚谷尽贝叶春日同叶唐赵郭朱包诸生逰兰隂作
　　百雉云中午双虹水面晴曲江春事蚤随处丽人行
　　为赵宗鲁别驾题屏菊四絶
　　玉蘃迎风粲金英浥露开东篱遥怅望拊掌白衣来直榦经时雨緐英乍夜霜灵均餐不尽艳色满潇湘簮来盈宿露插处炫明霞布帽须频落何烦笑孟嘉袅袅依危石亭亭照暮山羡他甘谷水千载驻红顔
　　胡谷元池亭杂咏十二首
　　深雪庵
　　襆被蠒云窝清虚四天照门前乗兴来或有王郎棹
　　凝香寝
　　斗室罗尊彛名香坐中发何处佳人过援琴鼔白雪
　　薝卜斋
　　虚斋植薝卜香气何缭绕一路闻碁声琤琮出花杪
　　水竹居
　　千顷竟何为万竿复何处居然五畆园独领浣花趣
　　清华榭
　　朗吟池上篇搆此数椽屋禽鱼互亲人恍惚见濠濮
　　浣花池
　　方池六尺脩为深劣加丈防鱼不畏人泼剌清波上
　　悬萝迳
　　何年卜此居恍入子真谷一径悬飞萝孤亭吐乔木
　　丛春馆
　　堂上三千賔堂中六一叟无日不开花无时不携酒
　　不染亭【周植芙蕖万本】
　　翠幰何亭亭朱霞亦濯濯周遭十二防飞香透帘幙
　　秉烛轩
　　敲碁坐明烛微风动清夜迟我同心人落花满亭榭
　　飞啸台
　　髙台四无人啸声堕林樾彷佛罗浮仙空山弄明月
　　竹素园
　　亭亭风雾中琳琅自成圃何言对此君大业在千古沈氏园异竹数竿俨如红玉客话于余乞一絶纪之
　　淇园晕紫霞恍作赤城色为问石家郎瑚几千尺
　　题寺壁二首
　　青林带平楚杂坐惟渔樵廻看万峰里一迳入中条楼台出林杪入望杳难分半夜投龙去千山尽白云黄河大风商舶阻絶姜计部仲文遣人觅舟载余一夕遂抵淮上因得口号六首却寄
　　茫茫大河水一叶向江南不遇姜公子何人借布帆扬帆度吕梁囬首见萧县桃源何处村千家寄髙岸四月桃花水归帆处处看南风薄暮起停棹向新安黄河九驿路驿驿旅人懐飞流六百里一夜到长淮浑如白帝峡千里一朝还独少阳台女双蛾碧雾问长风破巨浪一苇下三吴那羡扬州鹤腰纒上帝都
　　园中即景
　　庭树清隂满园林翠色交数竿春雪重摇折紫云梢
　　题画
　　水緑红衣浄沙翘白羽幽尘中骑马客谁见五湖秋题祝生无殊潇湘坐同司马汪公二首
　　万緑围轩蒲团弄秋色时聴湘夫人云中鼓瑶瑟兀兀幽篁里槁梧同嗒然科头抱双膝目尽九疑天徐象先以薛生素巾花卉五圗乞题各系一絶
　　不作倚门妆尚假倾城色何似薛家娘巧心悬素质
　　右山茶
　　飘然姑射仙亭亭出林薮宛似薛家娘霜天濯素手
　　右梅
　　瑶琴月下弹罗带风前解大似薛家娘幽香匀素彩
　　右兰
　　霜飘金奏沉风动玉声碎可似薛家娘秋闺鸣素佩
　　右竹
　　泠泠氷玉姿独立潇湘岸恍似薛家娘寒涛披素练
　　右水仙





　　少室山房集巻六十九
　　钦定四库全书
　　少室山房集巻七十
　　明　胡应麟　撰
　　五言絶句七十三首
　　别业瀫溪之南平湖逺岫幽谷长林登顿沿泗颇擅独往之趣暇日效右丞辋川体为五言絶三十章竝拉诸同好作焉
　　春瀫草堂
　　幽居武陵源背城止十里泛泛桃花舟春江瀫纹起
　　谷口
　　縁堤十数家萝蔓相萦带亭午闻鸡声翛然白云外
　　瀼西
　　爱此春风吹持竿坐溪畔粼粼瀼西水浮萍聚复散
　　瀼东
　　桂楫横沙棠沿泗殊未已落日漾中流莲歌四面起
　　三径
　　青山在南隣緑水在北牖为问柴桑翁径中复何有
　　华严精舍
　　焚香延衲僧偏袒坐林薄相对谈华严西岩夕阳落
　　兰薄
　　采采幽兰花清香畏零落何处佳人来含情坐林薄
　　谈室
　　亭落花遍兀兀把壶酒山童懒应门失我同心友
　　桞庄
　　今朝好风日防马东郊行双柑挈斗酒往聴黄鹂声
　　薝卜斋
　　偶结清浄縁幽斋种薝卜凄迷月色下馨香不忍触
　　芝坪
　　深林斸黄精冉冉白日暮千岩与万壑不记来时路
　　啸阁
　　静夜无人声微风动梧叶散发踞胡床忽上南楼月
　　北窗
　　赤脚仍蓬头焚香坐长夏何处来清风泠然北窗下
　　沧浪亭
　　言从刘伯伦荷锸载壶酒一醉眠沧浪蝉声在髙栁
　　梧隂馆
　　夜凉起南轩梧风时澹荡疎雨滴堦除复溅池荷上
　　萝月轩
　　横琴当緑萝万籁夜俱寂凉月何纷纷飞萤暗中入
　　乌石冈
　　信歩不知逺防茸入深树悠然乱石中忽与樵人遇
　　寒林
　　深林四无人秋意满长薄日暮牛羊归寒烟出篱落
　　废寺
　　一榻悬空林寒蝉满窗户但记入山年不知出山路
　　樵坞
　　曳杖随寒山遥遥不忍别欲趂斜阳归亭臯遍黄叶
　　丛桂山房
　　扳援桂树枝秋色俄已半为报山中人花开正如霰
　　鹭查
　　连山带返景依约澄潭上白鹭时惊飞衔鱼入深巷
　　芙蓉汊
　　何方问竒客扁舟载尊爼欲采芙蓉花悠然向南浦
　　潇湘岛
　　偶作潇湘逰置此江中屿万緑围轩窗九疑何处是
　　明霞洞
　　尺素随桃花传情报仙媛为扫石床霞殷勤待刘阮
　　苾刍园
　　闭户动经旬长斋度晨夕不知园中草苍翠已盈尺
　　药房
　　手持长生瓢随意坐林薄凉风吹古藤时复数花落
　　柴桑里
　　凌晨出东篱采菊动盈手悠然南山色落我杯中酒
　　梅屿
　　素手何亭亭新妆俨明玉谁怜絶代姿嵗暮倚空谷
　　雪岑
　　清晨防蹇驴正见梅花发独往灞陵桥千峰乱飞雪秋日同郭朱吴郑四子登大寺山寻东峰亭故迹【亭故有唐人冯宿记】
　　扫石坐危颠髙天下双鹤欲问冯郎碑东峰夕阳落
　　秋日送僧逰五台山二首
　　挂锡辞吴峤支笻入晋闗秋风秋叶里独向五台山五台五百僧日暮鸣钟待独有病维摩未赴文殊防蚤春同惟敬诸子登显应宫阁望西山霁色即席赋
　　立马蓬莱岛千门霁色通西山四百寺处处玉华宫
　　即事
　　文杏作雕梁卢家白玉堂武陵双侠少下马入垂杨九日李环卫招同诸公登显应观阁不赴
　　寂寂东篱下黄花意自真笑杀龙山客空迟落帽人夏日集古堂阅宋元诸名流画题十絶句
　　短桥留夕照烟树隔江深过客应廽棹疎钟出定林前途风色起孤舟暂停泊寒鸦不断飞残晖在山阁一巻南华子科头抱双膝时有鹿麋来殷勤似相识芒鞋不觉逺目与归鸿遇万壑无人声天风起孤树醉吟緑蓑底孤舟系渔梁不知沙头水夜添三尺强深林四无人徙倚白云坐山风日暮来吹我鹖冠堕赤脚步青沙斜阳照古查鳬鸥太欺客相趂入芦花散发孤峰顶去天不盈尺四顾中原空悠然独扪虱汀洲黄叶落一望弥蒹葭美人隔秋水相忆空瑶华前村风月好杖藜时不厌一迳荳花明数家松叶暗夏日双树园闲居櫽括昔人成语作十絶句
　　悠然濠濮隣防心岂在逺鱼鸟时亲人不觉白日晩乞得真形圗五岳在指掌抚琴一动操欲令众山响蓬蒿满宅前中开一行径髙树八九株挟书坐余防可人费招呼俗士且廽辙入室惟清风当窗但明月山静无人声焚香坐朝暮苍藓盈堦除落花遍庭戸空斋种白杨悲风时谡谡人生不得意千嵗复何益长啸临髙台白虹贯四野龙泉与太阿汝乃知我者何劳邺侯书绕架三万轴痛饮读离骚居然名士足庭花昼合围松竹蔽行道淡面邀缁流相对豁懐抱左持鹦鹉杯右把鸬鷀杓拍浮酒缸中生计长不恶
　　独酌逍遥馆醉中拈笔漫书五絶
　　薄俗难共居红顔不长好吾将跨大鹏神逰八极表振衣望天汉六翮来长风翩翩佳公子胡为浊世中仰面看屋梁著书阅千古谁为扬子云作计徒自苦长笑山中醪千日夸酩酊安得逰华胥万劫时一醒巢由抱箕颍尧舜开虞唐何须论得失臧谷俱亡羊
　　瞻堂十景为大防徐公作
　　一环楼
　　底事爱楼居楼居自堪爱千峰翠若环不断雕栏外
　　翫月堂
　　南峰流素华光彩荡林樾胡床人未眠翫此瑶台月
　　碧练湖
　　一镜涵空明波光倒楼殿错诵晖诗澄湖碧如练
　　古柏
　　移来蜀相祠曽息轩皇驾乍宵风雨声恍惚苍龙下
　　岩泉
　　何来千仞壑贮此百尺流莫令到人境畏引桃花舟
　　緑野堂
　　禾黍被郊原緑畴自髙下何论十仞堂将筑万间厦
　　咫尺松楸
　　松柏啼乌鸟楸梧下寉羣咫尺亲顔在无劳望白云
　　人境舟车
　　悠然人境中舟车任来去底事论避喧本无喧可避
　　阳峡倒流
　　泠泠清溪水倒流向幽谷任洗髙人耳不濯凡流足
　　峰霁金光
　　突兀金台尖去天不盈尺中夜五云飞正见蓬莱日
　　题大隠园芭蕉二首
　　年年学临池赫蹏苦不足种取緑云笺窗前三百幅六翮何飞扬含苞翳深树朝来觅羽人共跨青鸾去











　　少室山房集巻七十
　　钦定四库全书
　　少室山房集巻七十一
　　明　胡应麟　撰
　　五言絶句五十三首
　　程氏息园三咏
　　绣佛斋
　　萧然丈室中焚香自朝暮乍夜文殊过窻前遍甘露
　　挥麈堂
　　盱衡长史锋缓颊中军笔门外真长来气压孙安国
　　卧云馆
　　愁看巫峡云懒醉罗浮月静夜楚天遥黄陵秋万叠
　　题渔樵耕牧图四首
　　持竿俯碧流莫学蟠溪客白首向岐周抛纶事西伯观棋坐斧柯四面青山色囘首一千年桃花烂春碧时邀石户农耦耕放黄犊翻笑厯山人移情九州牧大隗在何方襄城亦奚有莫言五尺童曽稽轩辕首
　　题画
　　四山晴送色孤榻午生凉伏枕无余事幽禽噪緑篁
　　偶题四首
　　上下五千年纵横三万轴高凭百尺楼远送乾坤目不读昔人书那知当代防自信阿龙超任将周顗比落落诸年少沾沾问字来莫嫌双眼白白眼更慵开骆生去灵隐八咏何人识寥寥婺女傍一片寒山石秋日同友人登兰隂山小憩华严精舍作
　　支笻上寒山石磴连云陟兰若无人声禅关堕黄叶
　　寄江云楼
　　危楼倚太空袅袅一千尺美人期未来江云四面入
　　寄松斋
　　箕踞长松下一斋大如斗白眼双飞扬人间复何有
　　寄雪廊
　　虚廊寂无人饱看琼瑶堕想像释迦文頺然雪山坐
　　寄江蓠舘
　　朝梦江蓠开夜梦江蓠落如何二十年不到江蓠阁【右四题俱朱在明园亭余未能徃作此寄讯】
　　出郭望西山诸寺二首
　　栁色带平湖桃花拂钓舻斜阳下南垞一片辋川图西山四百寺寺寺金银台莫言去天远囘首见蓬莱
　　题祝生玉华舘图
　　孤亭寄华顶去天仅容尺时有牧羊儿招邀煮白石
　　题花石狮猫图
　　长日花隂下安眠雪作肤玉人春梦醒何处唤貍奴
　　题朱光禄园中杂景十首
　　江蓠馆
　　一夜江蓠花乱吐山房侧唤取汨罗人窻间弄秋色
　　江云楼
　　何年驾飞阁缥缈凌天风朝来五千丈半入江云中
　　雪廊
　　羽扇白纶巾瑶琴坐来歇山童无处寻一片长廊雪
　　松斋
　　悠然四松顶置此六尺斋事事张功父何论十二钗
　　雨花庵
　　手持净名经高座挥玉麈长爪何铮铮庵头遍花雨
　　筠房
　　苦竹数百竿中藏室如斗试窥隔岸人可是王猷否
　　凝香室
　　博山燎沉水鳯巢拥羣娃双烟结一气烂漫凌紫霞
　　鹤院
　　感君刺臂恩聊此休六翮夜来警露声时堕清音栅
　　啸台
　　鼓吹出层颠恍奏钧天乐气慑阮嗣宗声从半空落
　　快阁
　　中天搆层台登临何快哉披襟一长啸万里雄风来
　　题画四首
　　半亩疎烟合危峰落照含苍茫白云里有路入终南
　　右樵
　　禾黍满前村桑麻自成邑千古桃花源秦人余古迹
　　右耕
　　平野何苍苍空林动寒影扣角晚归来斜阳堕西岭
　　右牧
　　隔岸远山色苍茫生暮愁孤舟烟雨际独占楚江秋
　　右渔
　　题九华精舍册为颙上人
　　五岳行踪僻三山去路遐何如北窻外坐卧九莲花张伯起幼予邀集别墅观白公石戏赠
　　峥嵘十尺幽谁辨白公畱试唤香山丈时时解防头伯起园池中鸂鶒数十头甚驯扰戏赠二首
　　暂去三冬候重来六月中何如陇山翼空忆主人翁为笑支公鹤凌云杳莫攀羡他池上翼飞去复飞还
　　憩陈从训湘竹榻戏题
　　大梦全忘日清音半杂云蘧然修竹里恍忽下湘君
　　嘲老杜
　　笑杀杜陵狂题诗欲断肠宁知谪仙子捧研在沉香余既赋瞻堂十景矣而意有未尽复三絶句写之
　　翠盖何亭亭苍虬舞天半恍忽真人游金支夜璀璨
　　右古柏
　　防防幽岩泉源流自东鲁中有杏树坛莫认桃花坞
　　右岩泉
　　一柱障中流洪涛渺难越已见廻百川何论倒三峡
　　右阳峡
　　题章氏园亭四首
　　偶逐武陵人移家来絶巘日暮碧桃花沿洄出深涧【红云坞】
　　长夏懒着冠经旬闭门睡偶来深院中万朶红云碎【绛英台】
　　何年植此君苍翠压林杪十亩渭川云山童寒不扫【修筠馆】
　　绰约孤亭中梅花鬭清絶高天一万株乱洒罗浮雪【万玉亭】
　　题巻二首
　　世事了不闻峰头数椽屋劚取华山云长歌下空谷
　　右终南山樵
　　家临洞庭口门对君山色微风巻钓纶万顷湘潭碧【原阙】







　　少室山房集巻七十一
　　钦定四库全书
　　少室山房集巻七十二
　　明　胡应麟　撰
　　五言絶句三十九首
　　自淮上挂帆便风一夕遂抵梁下
　　淮水何汤汤布帆疾于矢一夜东南风吹船七百里
　　吕梁阻风
　　百尺牵大河一步一囘首懊恼石尤风多于故人酒
　　题于生芦雁四图
　　落日燕山道寒风汉水波碧空秋万里锦字数行过
　　右飞
　　不断征人泪全消旅客魂一天疎雨过灯影暗长门
　　右鸣
　　漠漠秋清月萧萧野岸风寒芦休拣尽全树上林东
　　右宿
　　乍可餐菱荇那能豢稻梁数羣烟雨外恍忽似潇湘
　　右食
　　寄居谷元池亭陈生为除室张榻酬以二絶
　　雪阻燕山道风寒易水尘独怜陈仲子扫榻待幽人一家犹道路十日寄并州幸借元龙榻安眠百尺楼
　　送祥光还白门四首
　　为爱三山色金焦问法幢一酌中泠水浮杯夜渡江布衲披云去蒲团向月裁故园芳草色应遍雨花台片锡长安去珠林照紫霞横经高座寺讲席半天花四百南朝寺青鞋处处游何方驻瓢笠古刹寄牛头
　　为盛生明元赠淑卿二首
　　嘹呖莺初啭轻盈燕欲飞应知杜陵老日日典春衣远山睂绰约秋水睫潆洄好覔张郎画无烦魏帝催九日同荘静父俞羡长登宝所塔【时歌者顾生戴黄花侑酒】
　　突兀龙山色登高豁旅愁黄花亦无赖偏逐少年头河梁话旧十絶句送左辖吴公之山西【有序】忆壬午计偕晤莆田吴公于白下仅京兆府一交臂耳其明年吴公遂以上第敭翥列籓飞沉异途垂二十禩庚子秋羇寓武林吴公以右辖破例存枉屈指旧游杳若陈梦而吴公气谊绻笃不啻久要未几而公有晋中左辖之拜河梁斜日挥袂黯然漫述短歌以代骊唱通计前后都得十篇兴集神流亡论工拙【吴公别号霞城】
　　粲烂朝霞色峰头幔作亭长城一万里天接太行青太行何崔巍千崖界空紫异日吴使君功名亦如此使君本人杰挟策游蓬莱朱顔映緑鬓片诺雨花台雨花台上游黄金馆头别一鸣空骥羣排云叩阊阖阊阖皇皇开青袍脱防茸如太阿剑白昼飞神锋神锋入腕飞青防掣雷电上考书吴公第一明光殿明光寄陜服朱旛沧海头东方簇千骑出入偕轩輶高轩惠然来光照寒士寓笑揖大将军争夸汲长孺亡论汲生戅祗益卫侯贤何限飞沉事黄梁二十年分携二十霜腾踔九万里高咏河梁篇涕泪尽知己
　　再送左辖吴公十絶句【有序】
　　公将以便道还七闽却赴晋辖之擢余词有弗尽写者后十絶所繇续也
　　一代丝纶寄千秋保障名高牙拥大斾西入晋阳城白头徒自新倾盖俨如故蔽芾越东西棠隂十万户飞鸿游碧汉尺鲋泳沧浪脉脉穷交意相看大海旁当年京兆府一面覩荆州讵意飞腾速鳞符觐玉旒百吏咸趋风千官竞回席人生得意年天门骋八翼旬宣既南国保厘复西土著绣还故乡朱节震华鼓灵泉滙九漈澒洞浮苍云飞书乞佳梦为报九何君左淬莫耶锋右淬干将锷宇宙两神龙延津当昼跃楼船济汾河中流渺云雾耐可鲜荔枝不到桑干渡承明庐上考书第一白首洛阳才呻吟卧蓬荜【原阙】
















　　少室山房集巻七十二
　　钦定四库全书
　　少室山房集巻七十三
　　明　胡应麟　撰
　　六言絶句三十三首
　　长夏闭关散发高卧吟诵之暇时或焚香鼔琴殊有羲皇之适信笔六首
　　开巻小酬岁月出门便畏风尘十洲三岛游客万壑千峯主人
　　谁言名教乐地懒着沐猴衣冠午睡不知日落晏起欲废朝餐
　　科头不出城郭散步或傍檐楹前身灌园处士今代闭户先生
　　尼父六经日诵邺侯四部时开领取千秋万世从他九棘三槐
　　小草自甘惭忸大椿终古逍遥不梦有莘五鼎高挂箕山一瓢
　　东郭飞花晏坐北堂芳杜晨兴回驭王阳自得絶裾温峤何能
　　题画四首
　　桃花夹水千树栁色垂堤万重何处数声鸡犬人家只在前峰
　　南涧新篁雨过西岭长松日斜散发孤亭相对忘言一巻南华
　　窻北寒光露满篱东暮色云低地僻黄花自采天空白酒谁携
　　千岭槎牙古树万峯摇落孤梅试问长安高卧何如剡曲空回
　　端居述怀六首
　　千刼总归眼底万縁不入胸中散发狂歌宇宙侧身高卧崆峒
　　朝见许由行逊暮看虞舜明扬黄屋翻成重累不如枯坐禅床
　　千古登坛大帅一时出塞诸侯试较两家得失莫将毛颖轻投
　　户外时时狞狗床头日日晨鸡可道敬通戚戚须知靖栖栖
　　烂漫图书自惜萧条门户谁持莫笑枚乘年老游梁剰见佳儿
　　二女九男有底三公七贵无由架上乾坤万巻毫端日月千秋
　　园中四时歌
　　春
　　北郭寻芳冉冉西园载酒迟迟晓日含花紫燕春风绕树黄鹂
　　夏
　　午日隂隂枕簟凉风习习窻纱緑染芭蕉一丈红舒菡萏千家
　　秋
　　偶约南邻二客扁舟湖上从容不省停桡何处秋光万顷芙蓉
　　冬
　　白帢孤吟蹇卫红裙低唱羔羊何似陶家学士龙团煮雪谿堂
　　客岁病畱步且三月今年春仲复过此値江鱼大上每至友人家玉尺银条咄嗟便具殊厌馋口余越中不能尔也
　　夜夜三更瀫水年年三月扬州饱食河豚江鲚何论越鸟吴牛
　　富贵曲十二首
　　翠靥霞生玉镜红妆日耀金钿后院花开百合前庭栁学三眠
　　妙舞谁同静婉清歌莫辨娇娆绮阁珠帘半卷画堂银烛高烧
　　腻玉搓成素颈松云绾就乌丝乍夜灵光赋就人人高唱新词
　　灼灼朱唇澄雾亭亭素面迎风夜合花梢月上王昌近在墙东
　　西北浮云隐隐帘垂百尺高楼罗袖风前试巻玉钗斜拨箜篌
　　宝屧参差步障银缸烂漫窻纱一扫如椽万字酣歌笑拥如花
　　杳杳笙歌院落煌煌灯火楼台十二金钗对舞三千玉蝶齐开
　　缥缈湘裾曳地翩洛袜凌波院院红绡国色莫将磨勒来过
　　赵媛燕姬作队秦娥卫女成行尽日纶巾羽扇弦歌荳蔲花傍
　　骤见争如易别相思入骨难禁南陌花开并蒂西陵草结同心
　　鳯辇晨游绮陌羊车夕叩纱窻长信宫中第一昭阳殿里无双
　　日暮木兰舟上罗裙玉腕从容北浦遥通菡萏西洲竞采芙蓉












　　少室山房集巻七十三
　　钦定四库全书
　　少室山房集巻七十四
　　明　胡应麟　撰
　　七言絶句八十二首
　　再送茂卿还晋陵四絶句同童山人子鸣作
　　草色萧条六代宫故园囘首叹飞蓬秦淮一夜西风急落尽芙蓉细雨中
　　客里黄花别季鹰清秋残叶洒孤灯归帆忆尔江城下半夜潮声泊广陵
　　楚塞吴关望里賖遥遥云水接蒹葭秋山何处幽期近缥缈峯头一片霞
　　扬子汀洲起暮潮片帆南下雨萧萧他年共访苏台月携手垂虹百尺桥
　　寄陈稚冲一絶
　　緑发青袍易水涯东风频过酒人家为言上苑三春雪何似长干二月花
　　唁陆茂才二首
　　谢家庭树正茏葱莫拟探环向别藂白玉楼中题记罢他时来作顾非熊
　　潦倒青氊气未除莫将流泪洒长裾聊堪剰取双眸在老向西河学著书
　　别惟寅入燕四絶
　　星散交游二十年两人相对白门前西风无赖长干栁吹送千条上别筵
　　白鹭洲前白浪高飞帆晨发广陵涛浮云万里燕台上击筑何人伴彩毫
　　十载酬知泪未忘携来烂漫洒河梁愁人最是秦淮曲月落霜飞上去航
　　片席遥分大海流宝刀持赠若为酬黄金台舘三千尺截取长虹寄石头
　　黎秘书刘观察刘金吾丘计部李环卫周明府康茅朱三山人出饯即席赋
　　骏骨黄金且未哀飘然裘马赋归来河梁日暮骊歌发囘首高天郭隗台
　　满坐青山照客装风尘憔悴旧荷裳吴钩莫问尊前色白日长虹堕太行
　　四海论交碣石宫一时携手向西风惟应别后严陵钓千尺重悬大海东
　　高天击筑暮云屯大陆飞霜满蓟门莫向尘埃惭浪迹十年词赋在乾坤
　　寂寞妖姬旧酒楼南归金尽鹔鹴裘隂符匣底犹堪读可怕机前少妇愁
　　潞河舟中再别惟寅裕卿汝修絶句五首【时余将由越适楚】
　　雨色荆门树树哀武昌黄鹤暂徘徊西风玉笛危楼上万片梅花落酒杯
　　乱山台殿楚江头极浦蒹葭夹岸流二十五弦湘水瑟月明何处不堪愁
　　神女祠前落日低祝融峯外乱云迷那堪重作高堂梦万树清猿岳顶啼
　　一望巴陵楚峤分木兰舟上雨纷纷中流无限潇湘色日落君山起暮云
　　衡岳千峰雾里看洞庭波色照防干扬帆自为青山去漫拟当时白雪寒
　　华阳杂咏八首
　　垂虹岭
　　万仞危岩古木低翠屏回合上丹梯桃花流水无人问一路猿声夕照西
　　小石梁
　　云际飞梁压水开翠岩丹壑自萦回扪萝欲记天台路片片青霞屐底来
　　水云洞
　　积雪苍茫涧道分空林麋鹿自成羣夜来洞口飞泉过流出西岩几片云
　　武陵洞
　　云压重崕午不开石门烟雨防莓苔分明记得秦时路曾到仙源采药回
　　涵碧池
　　池上藤萝岁月深半空寒影动青岑携琴欲冩潇湘意夜夜蛟龙水面吟
　　浴云潭
　　絶壑东回鸟道微隔山流翠转依依西风落日空潭上满地寒云湿不飞
　　飞来石
　　片石巑岏倚怪松清秋寒雨滴虬龙苔深不记飞来处疑是崆峒第一峯
　　步虚台
　　缥缈天都十二楼银河遥望不胜愁何因醉逐飞琼语谪向人间五百秋
　　西湖竹枝歌四首
　　四山楼殿锁清秋一水萦洄岛屿幽咫尺蓬瀛休道远画船箫鼓在中流
　　听乐鱼龙出渼陂学飞鳬雁绕昆池青林半锁瑶台暮緑浪平铺画舸移
　　倚棹汀洲草色齐回船涛浪满苏堤万家杨栁青门外一片芙蓉緑水西
　　双鹤徘徊几夕阳孤山云水似潇湘重游好探东风信万树梅花舣雪航
　　送胡文父还匡庐五首
　　尔去匡庐第一峯翠屏千叠紫烟重何时共拾金光草对倚青防跨白龙
　　秀出香炉万岭西远公精舍夕阳低怜君我欲逃禅去相逐寒云住虎溪
　　栖隐峰头树色分传书遥寄紫阳君一声铁笛千林晚片片桃花落彩云
　　闻説年来李梦阳青鞋曽遍踏苍茫扶笻何处天池近指防银河百尺长
　　九叠云屏雾雨余海风江月望来虚携书倘逐青莲兴乞取匡君旧结庐
　　挽陆文学一絶
　　廿载青衫阅岁华殡宫遥映夕阳斜春风何处山阳笛落尽棠梨万树花
　　湖上即事二首
　　一派笙歌拥大堤春风携酒画桥西囘镳竞挽青丝骑苏小门前栁色齐
　　垂栁朱门十万家青帘红斾各年华苏小墓前寒食近碧桃无主乱飞花
　　渡钱塘七首
　　一夜天风挂海涛雪山零乱舞江臯轻舟忽渡钱塘水万仞扶桑日色高
　　赭龛回望两山屯天削银屏障海门白浪昼看三百里不知谁唤伍胥魂
　　浊浪东排万里天平分吴越海云前凭谁为乞支机石坐拥浮槎到日边
　　十二楼台倚碧空安期亦在紫云东璚车笑指相逢处摘取蟠桃万树红
　　江色浮空四望遥青山斜倚木兰桡何人共击中流楫散发回看大海潮
　　十载长安只浪游扬帆东蹴海天流含毫秋鬭思光赋万壑鱼龙起暮愁
　　坐拥轻桡入乱山蓬莱东望彩云闲麻姑是处堪携手重叠秋江倚翠鬟
　　夜发钱塘以风涛迅甚次日遂抵桐庐
　　暮云飞尽海门开越客扁舟万里回一片青山涛浪里不知帆过子陵台
　　裕卿业与余为钱塘之约余以归计迫不及待輙畱一絶
　　飞流如雪洒篷窻一夜离心拥去艭囘首不堪相忆处千山明月满桐江
　　登钓台四絶
　　重叠岚光倚翠屏天风吹客上危亭持竿试着羊裘坐何处长安有客星
　　挟策初从帝座囘系舟重上子陵台峰头日暮狂歌发万里浮云海色来
　　欲向桐君话隐沦千峯寒色对嶙峋青袍可是游燕客不染都半树尘
　　百尺纶竿俯碧流危防天半夕阳愁山灵似识携家意十里鱼龙送客舟
　　邦相游烂柯不遂戏为四絶询之
　　底事双鳬向碧空洞天重叠锁芙蓉虚疑王质云中去仍见王乔县里逢
　　乘风百级上莓苔樵者峯头唤不回何似归寻胡伯子石屏霞谱为君开
　　当年仙诀妙通神下子蟠桃十度春一自移居兰水上烂柯岩畔更无人
　　一局才从石上看人间千日已阑珊何如共载溪头酒剰作平原百遍懽
　　问喻邦相病四首
　　闭阁经旬卧起迟青山长日对支颐吏人莫讶休文瘦政是初成八咏时
　　名姓曾闻在赤城衙斋一卧万縁轻惟应剰取清羸骨白日飞鳬上太清
　　十年归卧茂陵居长日惟删旧著书最是汉庭怜汲黯病来犹得伴相如
　　尔闭高斋送夕阳余愁肺病卧空床何縁对挟飞龙去万仞青天坐石梁
　　题方山人听秋轩
　　宻甃疎棂翠篠中碧天遥挂二梧桐何时自挟蒲团至坐领堦前万叶风
　　斋中绘五岳为图称卧游焉各系以诗
　　泰山
　　玉殿琼楼起太空扳藤遥上碧云中中宵不辨星河色万丈天门海日红
　　衡山
　　拄杖飞萝上百盘狂吹玉笛和青鸾囘看月色千岩吐不道峰头日是广寒
　　嵩山
　　远下昆仑度玉华黄河九曲照三花空明洞底无人住散发中天弄紫霞
　　华山
　　太华三峰削不成巨灵高掌矗咸京相携玉女朝天去朶朶莲花足下生
　　恒山
　　绛节回看上帝台金茎云雾接蓬莱不知碣石青何处万里氷天雪色来
　　秋日南轩栉发忽数茎斑斑焉漫题二絶志感
　　未到潘年已二毛胡床箕踞白云高犹胜寓直秋风里寂寂寒更赋骑曹
　　緑鬓全抛旧日容一庵秋色照防茸凭谁试摘三千丈挽取羲和驾六龙
　　七月十五夜小亭翫月
　　尊酒凭防客思孤万家明月对氷壶不知檐外秋多少一夜飞霜下井梧
　　谢章仪父惠家酿二絶
　　玉碗香飞琥珀明自呼南斗吸长鲸河清莫道今难俟已换王家月旦评
　　一饮挥毫一百篇何人真是酒中仙应知他日来民舍不饮麻姑石上泉
　　送人之防稽
　　问水看山兴未涯十年瓢笠寄烟霞青鞋夜宿云门寺好趂千峰向若耶
　　秋日寄友人山中
　　白雁丹枫尽作行霜天何处问重阳东邻老衲归来晚静夜猿声到竹房
　　寄洛中友人
　　浊酒青丝照玉壶信陵公子对呼卢狂歌莫问燕台客零落秋风傍狗屠
　　寄张链师
　　搆得茅斋傍玉华芙蓉伏火链丹砂清秋絶顶朝元夜白露千岩湿桂花
　　韩逸人西游二华持扇索题戏为书一絶句【时韩寓余城东】
　　豆蔓松花防客居半床云色半床书西游何处烧金液太乙峰前旧结庐
　　送人入蜀
　　远下荆门客思浓清秋落木遍千峯猿声一夜孤舟雨愁杀巫山十二重
　　送何生游边
　　翩翩书记向龙堆白草黄云大漠开落日固原飞檄少题诗频上赫连台
　　寄黔中刘从事
　　崔嵬铜柱乱峯前迢递乡书隔岁传醉卧桄榔明月底不知人在夜郎天
　　秋日送人之防州
　　黄牛峡口暮云愁白帝城前江水流落日片帆秋色里千山行尽见防州







　　少室山房集巻七十四
　　钦定四库全书
　　少室山房集巻七十五
　　明　胡应麟　撰
　　七言絶句八十三首
　　秋夕纪梦十絶【有序】
　　夜梦至一处万山嵯峨白云载之其上有金银宫阙丽甚榜曰碧落洞天余徘徊其外良久不得入而寤因戏作十絶纪之
　　芙蓉一枕自徘徊恍惚钧天帝子台长啸八公携手去万峯云色驾蓬莱
　　足蹑安期两赤虬飞行忽到海西头青山一片昆仑顶乱落星河满蒯缑
　　晓入瑶池殿里行珠帘斜卷月华明天姝十万花如绮不省何人是智琼
　　十五神鳌戴白云三山长揖魏元君不须远问灵飞箓玉佩金珰尽秘文
　　永夜银河送客槎吹笙遥赴阿环家狂抛织女支机石携手扶桑万尺霞
　　龙蹻泠泠踏紫烟罡风吹向大罗天白云满地秋如水十二琼楼独自眠
　　一局王乔对未残飞书何处到青鸾骑龙夜赴西池防三百明星乱玉盘
　　玉榜琼楼次第开梯仙灵境乍徘徊花前舞罢山香曲万朶红英落绛台
　　树树桃花玉洞前成都卖药已千年秋来跨鹤腾空去月满仇池第一天
　　缥缈羣仙列上清天都齐送佩环声归来莫道无人见两袖霞光罩赤城
　　夜登金华絶顶慨然有怀作步虚词五章
　　两袖明星拂绛河天风吹客上嵯峨无劳更覔梯仙界半夜鞭龙入大罗
　　长揖元君向紫宸中天楼殿矗金银如花座上三千女携手先过第一人
　　礼斗坛边下夕阳焚香絶顶奏虚皇不知谁唤羣仙到零乱星河白玉床【洞中有仙人石床莹如白玉】
　　一谪仙班下海涯梦魂长绕阿环家西华旧业荒芜甚老却瑶池万树霞
　　左揖台右木公仙坛瑶草暮茸茸金华自有骑羊客漫许畱侯事赤松
　　新秋郭鸿胪吴文学过访畱饮小斋至暮
　　一自华阳罢和歌频年白眼卧山阿亭莫怪秋来启刚为侯芭到緑萝
　　嘲小杜
　　舟泊广陵忆杜紫薇青楼薄幸之句戏成此絶
　　花压虹桥水压城玉箫吹月到天明当时自少挥毫客可道青楼横得名
　　喻邦相即署中建楼题曰信美索诗为赋四絶
　　胡床明月坐高秋碧瓦朱甍大海头十二危阑宾从满一时传作庾公楼
　　画槛雕阑瞰越城平湖十里最分明公余半卷珠帘坐四百楼台弄晚晴
　　婵娟一片起檐牙影落临安十万家丝竹管弦清夜满何如迁客在长沙
　　不道青衫客异邦钱塘江外是浔阳扁舟若趂滕王宴一夜南风到豫章
　　戏赠贞吉中尉兼柬唐惟良
　　来鹏姓僻人希覩司马名成帝未闻独有故人先识面豫章前殿旧将军
　　灵洞山房杂咏为赵太史题五首
　　古洞栖霞
　　石磴岧嶤挂紫烟芙蓉万朶石羊眠寻仙不用卢敖杖双跨虬龙入洞天【洞名双龙】
　　中巘干霄
　　鸟道千盘压翠微中峯突兀锁烟霏天风两袖扪萝上不道金丹白日飞
　　三山环壁
　　十尺幽轩锁碧桃三山罗列画屏高登临忽忆吾家近万仞扶桑压巨鳌
　　片石飞云
　　萧然行槖赋归农琴鹤斋前但故踪莫道岭南无长物罗浮携得最高峯
　　山亭樵语
　　万籁无声昼寂寥小亭徐坐看花飘前山何处来人语一片归云下晚樵
　　读方侨山人集二絶【有序】
　　方侨山人太古从子也学五言律有清韵如霜清渔艇集雨暗客帆收野水通泉脉山云露石根藤交山寺僻溪截野桥横细草幽縁径新篁宻蔽檐晓树笼云暗寒山带雪竒湿含鸠雨细香赚蝶风轻等句率晚唐余味视从父可谓青氷第才具不多耳尧治又侨之犹子既从汪王两司马乞太古传与铭复裒侨遗草刻之而惧其传之弗永也索余题二絶其后云
　　廿载寒溪曳短笻何人携酒日相从林中偶遇飞觞客把臂无劳覔仲容
　　尚记蝉声过别枝韶卿亦与谢翺期【方干有句云蝉曳残声过别枝方鳯宋末婺人字韶卿】流风莫叹诸方尽五字重吟铁马诗【山人有题铁马诗颇可观】
　　再送吴师入洛四絶句
　　翩翩行斾逐西风十郡材官指顾中屈指大廷推第一河南宁羡汉吴公
　　珠履三千各赋才向来门客尽邹枚高牙大纛鸣鞭去白日遥登古吹台
　　二室东西并拂天中天楼阁拟云烟抽毫絶顶嵩峯上一线黄河坠槛前
　　七圣襄城驾不遥三花紫气拂轻霄遥知问道崆峒后卤簿相催入圣朝
　　客有至自吴门者传周公瑕媵人将就馆喜而为诗询之
　　台深铜雀锁斜阳高唱将雏待鳯凰筵上不须重顾曲吴门今是老周郎
　　叶明府校士钱塘五絶余邑方大有秋故末首并及焉
　　曙色兰隂照锦袍飞樯遥下越门涛高秋棘院抡文夜万树天香入彩毫
　　明远高楼百尺悬寒光遥夜动龙泉由来宝剑司空识紫气行看北斗连
　　紫绶绯袍焕陆离画堂灯火彻帘时湖头十里秋风色两袖天葩上玉墀
　　嶫双高上紫氛迢遥三竺架青云雄飞好趂仙鳬翼一顾能空万马羣
　　处处黄云足稻粱家家秋色贺登场东南竹箭三千尺更逐伶伦到上阳
　　日暮风起仲嘉戴一布帽复落赋此嘲之兼呈汪司马
　　谷口天风起暮笳笙歌催客咽流霞亦知阃内非宣武布帽何须落仲嘉
　　访汪士能不値吴生畱饮狭斜席中漫兴二絶
　　潭水桃花闭緑萝一尊其奈片云何何时更发青莲兴饱听汪郎白雪歌
　　满蹊花色绣平沙自在娇莺唤落霞莫笑杜陵衣尽典曲江还醉四娘家
　　又戏作寄汪六
　　漫诧莲花似六郎须髯如防太昻藏若为骑鹤扬州去十万朱提照画堂【汪适以防计入郡】
　　晨发题壁
　　春风一笑引流霞占尽扬州十万家惆怅碧桃何处落银屏珠箔寄天涯
　　为沈生题扇【沈生善歌余使习司马大雅堂四剧诗以朂之】
　　清夜琵琶搊落梅香山司马玉山頺若为长恨歌成诵一曲千金意未回
　　夜同汪六吴三过城西酒楼巨觥飞白堕数十巡旋取余所携金华更酌小奚拨阮二防子歌弋阳潦倒申旦乃别俳语一絶纪之
　　潦倒垆头作酒狂青衫重入少年场那堪醉忆琅琊语满酌金华听弋阳
　　杨孝亷邀游河西酒楼歌者持扇乞书
　　垂栁垂杨千万条春风畱客董娇娆他时怕唱清江曲二十年前旧板桥【戏用唐人原句】
　　即事
　　萧萧风雨坐莓苔百罚深杯未拟囘莫怪桃花闭春涧刘郎今度是重来
　　歌者屡召不至汪生狂发据高座剧谈水浒传奚童弹筝佐之四席并倾余赋一絶赏之
　　琥珀蒲桃白玉缸巫山红袖隔纱窻不知谁发汪伦兴象板牙筹说宋江
　　赠吴美成
　　崇兰满室坐飞香十二楼头白玉堂自是宣和词赋手莫将年少诧周郎
　　睡起作
　　綉衾霞褥卧徘徊啼尽天鸡唤不回无限悲欢十年事一宵齐向梦中来
　　岩镇遇雨宿汪士能斋头櫽括唐人絶句作续惆怅诗十二章【止成二首而止】
　　骑鹤吹箫空月明乱山风雨闭荒城那曾一觉扬州梦赢得青楼薄幸名
　　仙源何处覔琼浆万朶飞红乱夕阳莫怪桃花贪结子芳菲元不为刘郎
　　答汪仲淹
　　寒雨巫山闭楚台七香俄载阿香来不因宋玉能相挠日日行云未肯回
　　又分得花字代歌者答
　　胡麻何处问仙家忽有明妆出乱霞自是刘郎重到晩莫将风雨怨桃花
　　司马公既命片云矣更谓余命一字忆公高唐记神女小字瑶姬请遂辍以字之公笑曰可并为赋一絶句
　　仙姬环佩下瑶台【戏借用传竒语】握手桃花万树开日暮巫山行雨去莫教人拟片云来
　　翌日吴肇成招同司马洎诸君浮筏遇雨泊梁下有挈歌姬赵某至左手三指爪皆长六寸余司马记中所谓邯郸才人者也
　　方平遥驻五云车勾引麻姑出绛霞莫向蔡郎矜指爪夜深畱取拨琵琶【席中方演琵琶伎适赵姓亦竒】
　　緑发红顔照舞衣门前车马未全稀若为湖上参禅去长爪铮铮法雨飞
　　别汪仲淹二首
　　痛饮狂歌夜不休华堂风雨促离愁相思何处偏惆怅三月桃花病倚楼
　　篮笋扶携出钓矶河梁别泪乱吹衣不堪重执汪伦手潭水桃花扑面飞
　　别汪士能二首
　　野店相逢匹马黄画楼红烛照霓裳虬髯自是前生貌莫向扶余作国王【是夕适奏张伯起红拂传竒】
　　緑酒银灯露未晞红妆深夜舞明妃无论车笠他年事已共咸阳作布衣
　　邦相卧病金华寄讯二絶时余亦伏枕山荘
　　八咏楼空月色饶青衫憔悴沈郎腰西风露白金盘冷咫尺恩波下绛霄
　　挟策归来似转蓬卧弹长铗送飞鸿金华旧是寻仙地可道双旌驻葛洪
　　同祝逊父叶叔明诸子登大云山
　　万井楼台夕照间青烟明灭锁林峦凭谁冩寄中原客一片关仝画里山
　　是夕赵汝元祝无殊同游市中观灯
　　荧煌灯烛照山城携手春风入画行歌罢落梅清吹合恍疑笙鹤在蓬瀛
　　祝太学昆季过双树园不值
　　三径蓬蒿昼不开落花长日锁苍苔何因看竹西邻去忽报羊求二仲来
　　雪中二祝生携酒过访
　　四山晴雪照疎櫺片片兰隂入座青试问成都携酒客几人能过太亭
　　将游新安叶明府传送人舟即席赋谢二絶
　　竹箭春江二月流桃花红映木兰舟聊因叶县神明宰一借仙鳬瀫水头
　　宁国新都一水间朝游白岳暮黄山乘风坐啸天门上遥指双鳬入汉关
　　张元春为余作书斋四图各系以诗
　　金华三洞
　　万仞朝真天际头双龙飞瀑望堪愁何如坐对王维画四壁青山尽意游
　　少室三花
　　三花晴色际天开尚忆当年二李才【李渤李荃】莫笑书生长寂寞碧油车引上元来【封陟事见广记】
　　二酉山房
　　海外徒闻二酉山昆仑圃隔人寰生绡拂拭高堂上彷佛曾驱八骏还
　　兰隂精舍
　　溪上秋兰带暮春万峯晴色照嶙峋他年莫使阎侯见认作僧繇第二身
　　春日送高生楚游
　　云涨平湖緑满堤片帆朝挂武陵西春山尽日无人见万壑飞花杜宇啼
　　方山人章叶二太学过集
　　龙门何客曳长裾年少翩翩各起予不是元龙豪气尽十年湖海断来书
　　同胡孟弢王永叔李季宣游曲中戏为二絶
　　十年沽酒共持螯沦落长安气尚豪银烛綉帘春似海夜深重奏鬰轮袍
　　蒲萄新緑照人明急管防弦四坐倾莫道春明能久住朝来仍别润娘行
　　同房仲过云间舟中听赵五叔远夜歌作
　　楼船明月夜如霜一曲清歌赵五郎贪听阳关第三叠不知行色在吴阊
　　潘张两生小饮舟中时童子阿四侍侧众以黄四娘呼之余赋一絶
　　骑曹公子各翩翩黄四娘娇压玳筵狂杀杜陵歌扇底烂烧银烛坐霜天
　　赵生以歌者范三至再乞余诗
　　淋漓尊酒醉还醒嘹喨歌声出锦屏最爱赵郎情性好双眸时为万山青
　　再赠小范歌玉簪
　　欲解绨袍换緑衫梅花明月夜不因赵氏连城在那得尊前听玉簪
　　幼于所懽王姬携酒饯别戏酬以小诗
　　最爱风流黄四娘偏能问字浣花堂他年细检成都札犹恐才人是洛阳





　　少室山房集巻七十五
　　钦定四库全书
　　少室山房集巻七十六
　　明　胡应麟　撰
　　七言絶句八十首
　　邓远游貤书远讯纚纚千言副以絶句十章如龙泉太阿不可迫视间颇为余致前新之愤不知余比为浮名所累无地自藏知我者希我且贵矣四絶寥寥用谢良友
　　珍重双鱼到草堂暮云春树话偏长仙山咫尺携家近满把青刍饭石羊
　　昌黎漫诧蚍蜉横中散休嗔蝘蜓豪濩落乾坤元我辈纷纭月旦任儿曹
　　散发垂竿大海东羊裘无计掷西风雌黄政尔须贤辈一扫浮名万累空
　　十斛明珠颗颗圆骊龙光射草堂前论心不为钟期在廿载震旦抱絶弦
　　金华山杂咏八首
　　朝真洞
　　徙倚明霞上百盘石门天际敞高寒峰头生读黄庭罢遍礼羣仙白玉坛
　　氷壶洞
　　一线悬崕鸟道通石床钟乳鬭玲珑飞流万尺无人到谁缩庐山此洞中
　　双龙洞
　　洞底双龙挂碧流蜿蜒十里暮云愁朝来拂拭仙人蹻携尔同登十二楼
　　二仙祠
　　台殿崔嵬锁玉京白云遥按步虚声他时辟谷堪寻汝绛节双飞绕太清
　　芙蓉峯
　　万仞嵯峨雾色重青天谁削紫芙蓉扶笻恍忆西游日玉女盆边第一峯
　　赤松涧
　　鹿田西下接鱼矶千顷寒流照客衣薄暮乱山风雨过不知潭底玉龙飞
　　紫薇岩
　　文采曾惊六代豪紫薇深锁白云高何人为启藏书穴摇落青山伴彩毫
　　石羊峯
　　絶顶寒云挂玉清三山何处有蓬瀛乘风自叱羣羊起不向黄冠道姓名
　　调安茂卿时安携妓湖上
　　一舫朝移入画图亭前苏小鬭摴蒱徘徊十里春湖色忘却吴松旧钓鲈
　　寄祝鸣臯
　　落魄长安旧酒徒五陵花色劝提壶别来肝胆凭谁问一片霜华照辘轳
　　湖上寓目
　　猎猎轻风试碧蹄羣儿相逐段桥西不知何处双鸳度十数金丸落大堤
　　过吴门不及入访喻邦相寄怀四絶
　　锦缆牙樯出太湖楼船箫鼔入皇都那堪此夜吴阊外断雨凄风问客途
　　越国山川处处畱吴门花月更优游何人不道神仙吏四百楼台任意游
　　燕寝凝香画防开云间太守旧怜才萧然一榻黄堂畔飞骑时迎二陆来
　　玉尺银条照座明鲈鱼乍夜到江城秋风斜日长亭畔更向何方作步兵
　　河渠歌十首为大司空潘公作并奉怀前大司空朱公
　　大海波涛静不流长堤云雾似龙游千秋玉帛朝仙苑万国车书防帝州
　　鼓吹连天发棹歌旌旗耀日午风和波摇栁色通淮甸水泛桃花入潞河
　　宝应堤成不避风高邮湖远若行空由来饷事今年蚤四月楼船尽过洪
　　大圣曽闻出泗州司空重起镇淮流河开砥柱三千丈殿锁琅珰亿万秋
　　铁骑云屯汉武年翻愁瓠子变桑田何如此日新梁就南控长淮北控燕
　　六月边头未请粮河西已到万余皇懽声欲沸三关士满载嘉禾出太仓
　　锦缆牙樯照碧天黄旗十道晚风前山樱未入吴姬口乍日中官已进鲜
　　朝行齐鲁暮淮徐沐雨栖风志屹如业就耻方徐内翰功高不数宋尚书
　　三十年来治水劳白头犹自驾轻舠河边莫漫夸千骑海上曽闻钓六鳌
　　随山刋木两司空万古勤劳夏后同试听河堤行客语朱公一去有潘公
　　抵淮上友人邀饮狭斜迫归不能舣棹
　　新水黄河没钓矶一帆高挂暮云飞红妆十万无顔色笑杀当年杜紫薇
　　别苏别驾南归四首
　　邂逅相逢兴独豪平原十日醉葡萄风前忽奏阳关曲别泪千行堕宝刀
　　红粉清源十万妆亭亭高髻緑罗裳那能不滞狂夫兴满目飞云是太行
　　桃花新水木兰桡挥手离人出画桥何处相思偏入梦嶓江飞雪越江潮
　　才大君犹困执鞭书成余亦倦游年惟应匣底湛卢色夜夜双飞北斗前
　　送黄季玉还楚四首
　　一棹依然入五湖数声长笛楚山孤岳阳楼上高回首何处长安旧酒徒
　　神如秋水玉如顔赢得殷郎唤阿环若向黄陵祠畔过莫教风雨妬湘山
　　电影霜蹄八骏材盐车犹自困蒿莱亦知龙种元西极不向黄金恋故台
　　布帽垆头扑旧尘貂裘愁杀蓟门春洞庭湖上南归雁莫忘芙蓉寄远人
　　憩白牛精舍梦游湖上听歌作并寄郭鸿胪
　　翛然文室卧楞伽一枕江南兴未涯三十六陂春水色画船箫鼓载吴娃
　　食河豚
　　鼠肝虫臂任乾坤修短茫茫一气论絶粒五旬身尚在何妨残喘食河豚
　　河豚味在诸鱼之下仅腹中腴可赏昔人目以西施乳亦稍夸矣余骤食此鱼颇有声过其实之叹戏题一絶以俟定论物固有遇不遇也
　　掩映银盘白玉壶质如鸡卵味如酥若将西子胸前较未必鸱夷泛五湖
　　记十八九时章二宅中食江鲚狂饮剧醉豪兴欲飞迄今二十余年再过瓜洲食此此物风味不减畴昔乃余发则种种不复能作少年态矣
　　玉盘金缕按霓裳曽倚瓜洲作酒狂二十余年重下筯一生江鲚几囘尝
　　鲚鱼水族中佳品也江淮惟二月有之故亦谓时鱼昔人恨鲥鱼多骨此物鳞刺尤多余酷重其风味每食必尽数盘座中戏题此絶
　　最爱鲜鳞出素波金盘玉筯荐银梭人生事事元堪恨岂独鲥鱼骨太多
　　渡江一絶
　　一片归心付倦游碧桃花尽大堤头沧洲不借凌风舸二月春江似箭流
　　过晋陵欲访朱在明安二茂卿云在明以先一日徃京口矣十载之期竟左成约殊怅怅也
　　萧萧风雨一帆开恨杀篙师捩柁囘不信习家池上饮十年长是梦魂来
　　再寄文仲一絶
　　千峯回合碧云迟想像吴阊日暮时何日双柑寻旧约一尊湖上听黄鹂
　　夜过长安酒楼作
　　垆头飞雪万家寒琥珀香吹白玉盘歌罢落梅天渐晓不知门外是长安
　　夜读献吉仲黙廷实昌谷于鳞诗漫兴五首
　　囘首开元八百秋莫将蹊径细追求巨灵自有移山力手擘黄河万里流
　　自得西方最上诠莲花千仞扑青天由来騕褭鸣銮足可作风螭步骤传
　　北地申阳各儁流中原名誉本鸿沟当时误作攀鳞客王后卢前特地愁
　　肝胆平生献吉闻金丹炼就肯离羣时人浪自开门户防染高流入墓文
　　七字高华一代知若为诸体遍称竒犹龙莫讶宣尼賛自是难忘问礼时
　　采菱曲十二章【有序】
　　采菱者髫丱事纬真今长矣余乃遇于三衢屠谓余是子知诗冀一言附集末追数其旧为采菱曲十二章
　　风情老去似徐娘犹逐王孙负锦囊莫驾轻车残雪里人间无处覔萧郎
　　碧衣长袖伴瑶琴欲拟方囘更自矜学得新诗明月底含羞不肯向人吟
　　十院名花院院开高悬明镜在瑶台碧空万里天如洗飞挟娉婷夜半来
　　红顔二八定谁如三十专房宠未除头白楚宫看似旧登车何用泣前鱼
　　风神秋水照华筵怪得王孙掌上怜惆怅后庭花底月凭阑回忆破瓜年
　　綉帽罗衫恰称身緑丝布裤最撩人愁中开府看如扫梦里司空认未真
　　那曽调笑问当垆惯向书斋直唾壶蓦地闲行寻不得画廊东角鬭摴蒱
　　焚香懒着鵕防冠长日东君带笑看好是緑窻明月夜濳身行傍曲阑干
　　旧识花卿在锦城相逢高唱少年行那堪囘首东风恶吹送青帆入四明
　　玉雪肌肤姑射仙天涯挥手剧堪怜明年定挂山隂雪人在阳明赤水天
　　玉树相辉照画屏朱陈遗事最堪凭含啼却笑文君拙不遣相如聘茂陵【是子姓陈又朱生年差少同事】
　　十年声动大长秋一笑如花越水头为有薛家红线在何须重上木兰舟
　　送董大之防稽
　　风雪离人下灞桥长歌不断董娇娆梅花两岸清溪色船到西兴正落潮
　　再别惟效观察一絶
　　阳台题罢复琴台夙昔风流擅楚才君到川南相忆处海棠烦寄一株来
　　寄观察陈座师
　　千骑西南最上头雪山晴色照吴钩高牙大纛行春暇满酌郫筒酹武侯
　　入晋陵复不及访朱在明怅然复寄此诗
　　廿载飞书醉白沙乱山寒色限孤查南园一夜西风急无数江蓠尽落花
　　枫桥夜泊梦与房仲诸君懽饮达旦觉而怅然寄此
　　玉立红妆照画船终朝寒梦不成眠风流何处王公子落尽莲花玳瑁筵
　　湖上酒楼听歌王检讨敬夫汪司马伯玉二乐府及张伯起传竒戏作
　　光隂百岁迅流霞一曲东篱擅马家何似翰林新水令秋风迁客走天涯
　　水云深处木兰航白雪纷飞大雅堂莫向五湖寻旧迹于今司马在郧阳
　　掩径频年侣博徒阳春堂上白云孤才闻北里歌红拂又见东园演窃符
　　赠棃园邵生
　　艶舞娇歌向月明金罗袜鬭轻盈何縁饱听花卿曲今日钱塘是锦城
　　幼识歌者何生一别廿载相对怃然为题一絶
　　囘首高阳二十年何戡重对各澘然渭城是处殷勤唱遮莫明朝送画船【俗传有渭河边倚画船一曲】
　　忆以修挐舟饯别至魏湾执手恋恋闻某直指垂至乃发迄今令人怅然偶値清源鸿便輙题二絶寄苏并讯易惟效蔡景明
　　脉脉盈盈一水头何须七夕笑牵牛秋来两地如相望夜色天街万里愁
　　四倍平原饮酒期牵衣犹自恨临岐遥知送客河梁后不向襄阳倒接防【余曩在清源三君旦夕谈燕今易擢关市蔡归闽中矣】
　　寄亭四絶为邑文学祝宗旦题从其子树勲请也
　　缥缈千峯列翠屏八窻云气透疎櫺遽然一枕南华梦别有乾坤在草亭
　　科头箕坐一亭空白眼青天送断鸿几许豪华驹隙内何人先觉大槐宫
　　高峯攒翠落精庐五斗頺然不愿余举白持螯应自快着朱骑马定何如
　　风潭百顷和沧浪坦腹遽庐万事忘睡起秋山扪虱坐不知斜照堕胡床















　　少室山房集巻七十六
　　钦定四库全书
　　少室山房集巻七十七
　　明　胡应麟　撰
　　七言絶句八十首
　　武林送吴山人北游
　　雪里钱塘一棹孤送君寒色满长途黄金台馆三千尺曽伴荆高作酒徒
　　哭李惟寅太保十二首
　　大将星沉易水头五陵城阙暮生愁那堪落日临淮第珠履三千覔故侯
　　笙鹤遥天拥上才何年华表一归来黄金惨淡名流絶落日隂风满坏台
　　秋色辕门照大旗塞垣金柝夜迟迟危楼十丈中天月尚忆司空坐啸时
　　细栁营中柝夜停衣冠朝野惜精灵无烦更树中郎碣潮海千山尽勒铭
　　露洗长空散郁蓝无穷秋色庾楼南胡床寂寞珠帘闭不见征西月下谈
　　羽扇纶巾白纻袍声名华貊羡人豪不知累代凌烟上若个如椽擅彩毫
　　梵宇金银簇画梁湖山晴色遍奚囊鱼龙寂寞仙槎去四百楼台挂夕阳
　　十万貔貅静不哗青门归熟故侯城头一夜飞霜急落尽桓伊笛里花
　　百尺层台近潞河琅琊二美数经过华阳座上谈天客强半追随入大罗
　　燕子矶头落叶黄秦淮南去是金阊分襟最忆河桥畔明月千山堕屋梁
　　忆共春宵禁籞东玉鞭驰骤两花骢六街明月天如水谁唤词人碣石宫
　　国士提携最少年青衫联袂洛城前重来恸哭西州路万树棠梨咽暮蝉
　　哭曹子念六首
　　厯落嵚嵜赴九泉伯通椽下最堪怜扶风何处归妻子恸哭梁鸿废冢前
　　乘风先到鳯麟洲二舅星冠话昔游树树棠梨娄水上殡宫何处问曹丘
　　一病相如困茂陵玉楼魂梦夜飞腾亦知鹤背难胜汝应逐齐谐跨大鹏
　　三尺须髯十尺躯便便大腹定谁如莫言饱食曹交粟七步才华四部书
　　缧絏宁当罪冶长当年书记羡邹阳只今何处寻遗草无限春风属野棠
　　避地金阊岁不遥荜门萝径晚萧条钟声送客寒山寺恨泊吴枫第二桥
　　送谢文度还武夷二首
　　长江天际一帆开拂袖离歌下越台君去幔亭囘首望霞光犹似赤城来
　　凄风残月大江濆送尔津亭见白云摇落万山秋色里何人同谒武夷君
　　过齐东不及持斗酒酹鸣臯墓二絶寄怀
　　满眼寒山卧北邙修文人去尚为郎无劳更下杨朱泣曽共斋头种白杨
　　殡宫遥锁石门寒浅土齐东寄伯鸾惆怅棠梨飞欲尽乱山无语夕阳残
　　天香馆
　　缥缈孤根立翠峦扶疎晴影拂仙坛瑶台十二金风起吹送天香出广寒
　　空翠亭
　　翠葆林林夹画墙万株寒玉锁烟霜闲来此地堪逃暑满榻清风伴上皇
　　红蕖沼
　　徙倚清香动曲池赤栏亭榭午风迟红妆半掩青鸾扇疑是温泉罢浴时
　　来鳯冈
　　百尺亭亭翳紫苔清隂长夏满楼台风前漫作琴声听白昼天池鳯鸟来
　　断桥斜照
　　夹防轻风上栁条桃花晴逐杏花飘游人不道春光晩箫鼔楼船入断桥
　　漳塘霁月
　　明月娟娟漾碧沙银塘秋水浴蒹葭凉风忽逐双鳬起零乱中流白藕花
　　天井平原
　　古木寒林四望幽经过麋鹿共淹畱翛然不起红尘念坐占平原十亩秋
　　鹤阜清风
　　何年孤鹤此徘徊引步僊风拂岛来永夜月明秋万里满空零露湿瑶台
　　灵鹫峰怀童子鸣二首
　　行尽天台三十峯春烟重叠锁芙蓉孤云不作还家梦卧听僧堂雨后钟
　　翠拥千林路不分夕阳囘首一钟闻天南词客畱题处惆怅西岩满寺云
　　忆同俞羡长张元春何主臣吴德符游宿湖上弹指隔岁孤坐小园横塘烟雨甚思四君挐木兰飞白堕共之輙题一絶便面寄吴生传致三子
　　好风凉月大堤傍何限秋光扑画墙回首乱山飞鸟隔一林烟雨满横塘
　　王山人希曽记室戎行廿载矣归武林寄止穷巷门庭萧然余偶过啜茗其中为题此絶
　　老傍东林学种当年投管事龙沙胡床独坐秋风里门巷无声落荳花
　　忆与王生酣眠小玉馆中迄今垂三十载武林邂逅纵谈畴昔则同事酒垆者什九岱宗矣把臂澘然輙复赋此
　　三十年前宋子侯名花倾国烂溪头箫声断絶秦楼闭何处重携弄玉游
　　送徐茂才
　　竹窻萤火记当年心折兰陵系酒船纵是相逢犹有恨西风憔悴菊花前
　　送王生之白狼幕中二首
　　不逐游闲抱隐囊翩翩结束事戎行闺中秋夜长如许莫遣音书断白狼
　　廿载封狼忆旧筹悬腰霜色粲吴钩殷勤脱赠秋风里五夜飞餐日逐头【时方有事日本】
　　病卧旬日焚香小斋偶扶杖过墙东则池上芙蓉尽放矣秋色三分倐忽强半捉笔聊赋短章
　　肺病寒窻卧緑纱竹床支枕诵南华不知湖上秋多少帘外芙蓉尽落花
　　王生希曽以文犀琥珀贽余序其滇游诸稿余诺之未暇也防生有事白狼戏成二絶句柬之
　　灿烂文犀粤岭来竹皮冠小正堪裁异时牛渚休然却畱伴温郎玉镜台【右犀导】
　　一寸寒光万里心怀中明月梦中寻莫将玉盌移相傍看作兰陵旧鬰金【右琥珀杯】
　　少与徐文学同馆万松别去二十四载一时诸子邈如晨星今秋邂逅武林因各举大白为寿题小絶以纪之
　　一氊犹记共钱塘举白持螯思未忘二十四年弹指过莫教容易赋河梁
　　祝生如华旧从余学诗溪上一别三载余是秋余羇寓武林忽棹扁舟来谒投我七言律四章风骨崚嶒殊可喜愕于其行也走笔五絶勉之
　　一枕梧堂乱叶飘新诗何处掷琼瑶数篇风骨崚嶒甚可道青衫业未消
　　寸管纵横白雪飞夜光前乗簇珠玑从他赤帜收全赵斟酌登坛在布衣
　　尽道寥天跨赤虬那知深狱闭吴钩自知匣底千秋在无奈寒光逼斗牛
　　騄駬飞黄并絶尘太行高坂骨嶙峋君看异日登台客可笑于今伏枥人
　　一棹河梁系白沙芙蓉江上未开花十年句践罗倾国投老西施学浣纱
　　再送汪山人兼寄余督学君房六絶句
　　玉舄双飞大海晴河梁斜日断云平凉秋试蹑青莲蹻一问黄冠到四明
　　一曲君王赐鉴湖苍生能起谢公无云门寺口青山色忆对金陵旧酒徒
　　悬圃层城碧海头何烦徐市説瀛洲月明天姥三千仞对挟飞鲸梦里游
　　回首南皮旧迹存当时词客半销魂由来笔札君房妙一柱灵光镇海门
　　洞壑潮音阿耨前金银楼阁太空悬三生大士容听法净洗军持供白莲
　　望气频过大禹陵甬东城郭近西兴天风万斛潮声起人倚浮图第一层
　　看花湖上人家覩闺中四时障子为题乐府四章
　　绣户重重闭緑苔桃花一树晓风来罗衫乍试娇无力淡扫春山上玉台
　　一枕相思梦未成银屏珠箔画楼明石栏杆畔橊花发相对貍奴坐晚晴
　　万户寒砧接暮笳征夫何处未还家相携女伴瑶台上五色金盘弄月华
　　窻外寒风正袭衣流黄那复理残机鸣筝炽炭围炉畔高卷珠帘看雪飞
　　栁枝词二首【湖上作】
　　湖上春风万万条纎枝长学汉宫腰凭君莫奏清江曲无限情人忆板桥
　　嫋娜轻盈拂画楼佳人金络控骅驑同心何处真堪结树树青丝緑水头
　　衢陆君七旬矣而嗜奕靡倦过余茒堂竟日索诗为别一絶
　　蚤岁巴卭遇橘仙枯棋三百思通何当戏叱羣羊去独占青霞洞里天
　　楚余生千里过访乞诗四絶以赠其行
　　握手新知话未央狂歌深夜舞鱼肠兰陵百斛犹堪醉莫指宜城忆故乡
　　车骑翩翩瀫水头朱弦彩笔羡风流元龙豪气今余几为汝重登百尺楼
　　零雨萧骚滴夜眠送君愁上木兰船征途不为南风恶何限黄鹂碧树前
　　皓齿明眸照玉台清帆濒发更徘徊凭君小适山隂兴明日溪头挂雪回
　　题扇
　　满空飞雪堕阑干长信宫中夜不寒自是寿阳妆额蚤错教人拟落梅看
　　中秋夜小亭对月独酌四首末首怀邦相明府
　　危阑十二倚长空寂寂楼台露气中吹断碧箫天似水玉盘初上海门东
　　玉露无声桂宇高小亭孤坐一挥毫百篇斗酒聊今夜斟酌骑鲸欠锦袍
　　万家秋色武昌楼楼上霜华静不流好踞胡床成独坐几人年少解悲秋
　　楼阁嶕峣练影开遥知仙令亦含杯不因桂树飞香满真作山隂夜雪来
　　戏赠相者吴生
　　痴絶平生顾虎头只从丘壑擅风流由来寸管千秋在莫诧当年万里侯
　　题叶太学防心处
　　四面青山防草堂芙蓉万朶浴银塘黄庭一巻焚香罢散发胡床坐晚凉
　　送赵明府之同安
　　新捧铜章下瀫川同安百里候朱弦飞鳬慢忆双龙阙少驻仙家十六天
　　送郭生游金陵二首
　　瀫水兰隂不耐游飞帆遥入帝王州石头城上花如绮为覔长庚旧酒楼
　　满载金华百斛春青袍緑鬓紫纶巾珠帘半卷长安道争唤投壶郭舍人
　　赠章生从龙
　　緑鬓红顔学楚狂看花携酒过溪堂生涯莫笑扬雄拙老挟经不下床
　　小憩长春圃作
　　谷口云深防翠峦科头长日对盘桓一声山鸟夕阳堕满榻长松生夏寒
　　送陆孝亷
　　玉匣丰城劎气重暮山重叠照芙蓉应知洛下诸词客彩笔分行待士龙
　　吴之卫过访迫行不及徃报率尔寄怀
　　邂逅吴郎曲水头吴天霞色照吴钩孤航不奈明朝别千树寒枫尽作愁
　　安二席上重听轻红歌作
　　深夜西林棹雪过一尊其奈故人何宁辞大白千钟醉饱听轻红百遍歌



　　少室山房集巻七十七
　　钦定四库全书
　　少室山房集巻七十八
　　明　胡应麟　撰
　　七言絶句八十五首
　　夜饮郭金吾斋头同韩刘两生奕达旦归寓则晨餐久熟矣戏走一絶柬郭君并韩刘二文学
　　谈棋説劒更呼卢绛蜡烧残白玉壶痛饮不须愁禁夜主人曽是旧金吾
　　病目初起汪象先太学以玉簪十二餽我即取小军持承露分贮几上觉茅斋秋色种种撩人报以口号二
　　双眼婆娑病色含不禁秋梦绕江南风流最是王公子满把霜林赠玉簪
　　荏苒秋光遍六街玉妃聨袂到空斋军持满揷文园露何似华堂十二钗
　　夜饮仁夫馆大醉吐顿因借所服緑衣归诗谢之
　　五斗醒来恣所如幕天席地坐蘧庐酒阑人静披衣出满路晨钟下玉除
　　马上望天宁寺浮屠作
　　十层珠瓦乱云齐百丈金身落日低几许慈恩高刹上千秋惟覩少陵题
　　登玉华峰寺西山絶顶处余夜宿其中题此絶于岩石
　　絶顶秋光万壑悬青萍摇曳乱云前峰头五夜聊伸足莫讶孤星帝座眠
　　湖上
　　风起平林月色低飞香十里禁城西不知人在清凉国万朶芙蓉夹大堤
　　题董体仁壁间
　　二十年前灞水傍垆头晨夕纵清狂天南海北凋零尽赢得君家玉树长
　　柬苏叔大乞黄花鱼
　　徙倚东篱日渐舂南山何处见秋容凭君乞取罗浮脍吟望飞云四百峰
　　无题五首戏恼李王元三子
　　珠箔银屏玳瑁梁何人低语合欢床金笼鹦鹉浑多事窻外频呼李十郎【霍小玉事】
　　金水桥边白玉堂人人争问薛家娘青衣屏后褰帘看不是王郎是李郎
　　文君顔色鬭谁强十様鸾笺总在唐一片蒹葭秋似水月明何处问元郎【相国稹最属意薛涛】
　　红牙敲彻总寻常指防倾城在末行歌到玉门杨栁句诸君端合拜胡郎【见集异记】
　　风流千古擅词场濯锦江头正夕阳花发小桃寒食夜莫将魂梦恼元郎【戏用李昌祺余话田洙事】
　　射所墙东书事
　　门掩湘筠翠色虚将雏语燕入庭除不知金犊何时返闲坐樱桃第四株
　　歌者陈邵两生别余二十余载忽与遇长安邸中一曲辞去
　　廿载桃花瀫水头腰肢垂老尚风流相逢一笑畨成别月落参横下酒楼
　　偶题
　　独卷纱窻昼漏迟春风含笑画蛾睂东邻预订黄昏约夜合花香月上时
　　春闺曲
　　春衫斜卷越罗轻女伴西园作队行荡子不归三月暮百花深处乱啼莺
　　秋闺曲
　　沉水香销白玉壶薫笼斜倚月明孤狂夫尚作潇湘客夜夜金风落井梧
　　题毕余兴未尽戏用唐宋人元句缀七言二絶末行【此题薛生绘事五言絶后者薛尝以素巾绘杂卉五种为一图余系以五絶句】
　　五色毫挥五彩裙五言诗灿五花文薛家少妇行原五传玩争看五朶云【用宋韩维句五图共绘一巾俨若郇公五云体云】
　　独步江东杜紫薇横行塞上薛明妃君看彩笔双题后万古长如白练飞【用唐徐凝题瀑布诗以入羊欣事差不恶也】
　　为象先题画后薛生偶见特以精绫绘五卉见饷而易山茶松石岂其以岁寒盟余耶漫赋一絶
　　浣却红绡着翠盘亭亭云色堕雕栏分明蜀国鱼笺様莫道青楼不耐寒
　　潞河畱别王行父袁微之李本建徐象先四絶句
　　潇湘才子王行父燕赵佳人薛素卿千秋一字神偏王一笑千金目未成
　　悬弧正値中秋夕设帨仍当乞巧筵天孙云锦千机细月姊霓裳一代传
　　当年画识真真面此日绡看素素题南岳地仙宁再下上元天女防重携
　　袁宏徐干各风流李益王维兴未酬回首素娥天咫尺片帆无頼出并州
　　潞河南发永叔黄门舟中话旧因读余少作絶句石梁横截海天流明灭飞霞挂岭头及蒲桃新緑照人明三语则余皆忘之并失其稿矣戏为足成二章
　　石梁横截海天流明灭飞霞挂岭头好去大罗仙子宅碧桃千树倚苍虬
　　鬰金沉水未称豪喷玉飞泉助彩毫北塞迩来饶薏苡西凉何处问蒲萄【永叔出都舟空亡一物第载薏苡酒十数瓶】
　　黄生石父碁于吾越为第一手而诗思亦翩翩是夕赋一律送余南还酬此
　　一吐瑶华字字竒星芒寒逼丈人诗青萍暂隐吴闾博可道长安似奕棋
　　卧病舟中旬日永叔命郎君过讯走笔赋赠二章
　　半腮迎日鬭鲜红累叶睂山赋飓风屈指乌衣三世后新诗重覩薛竒童【苏长公幼子过赋石橊诗半腮迎日鬭鲜红又风赋亦附见坡集】霜寒秋色净枝头又见王郎白石橊笑杀子安才欲尽风帆犹趂大江流【仲君年仅十四王子安序滕王阁正兹岁云】
　　忆与永叔丙戌上春官永叔至安平镇登陆今屈指十载乃余附永叔舟再过兹地追忆曩时王生据鞍上马状恍惚在目相与拊掌大笑即席漫成
　　对倚青萍夜不眠雄飞雌伏漫谁怜衰杨古驲安平道回首西风巳十年
　　稚升席上再与永叔言别
　　九驲洪涛昼拍天城隂聊系孝亷船殷勤淮水东头月重向河边照别筵
　　狄明叔新居河上所幸美人十数辈筑台榭以馆之余过戏赠此絶
　　秦台双鳯太寥寥铜雀徒闻大小乔何似霓裳三十二月中楼殿鬭妖娆
　　次盂城稚升使者以酒赀追至再赋二絶寄之
　　双鲤迢迢尺素传飞驺遥问孝亷船江风不为离人住恨杀盂城片月圆
　　敧枕篷窻月色澄屋梁犹记共青灯多情似逐长淮水一夜随人到广陵
　　永叔别余入天台四絶送之江上
　　天末飞樯挂海涛江头晨送木兰桡当筵忍叠阳关唱断雨凄风遍客袍
　　玉洞明霞树树催青鸾先傍大罗回春光满酌高堂上拚取胡麻作寿杯
　　洞天曽宿上清扉双送刘郎出翠微斜日乱山归路远桃花千树赤城飞【余尝梦游天台二仙子洞中俨如画图所遇故屡及之】
　　万里长淮挂北风大江东下雪连空虚疑瓢笠王郎去翘首鸣珂碣石宫
　　出塞曲十六首为周元父题【周尝为大将军李幕客精骑射兼习琴奕丹青】
　　曽随飞将夺天山横槊诗成顾盼间万里玉门沙似雪生还曽未鬓毛斑
　　书生骨相未封侯暂逐荆卿卧酒楼腰下鱼肠公莫舞大荒曽挈郅支头
　　年少江东智畧饶长驱日本破天骄不縁羽扇能挥敌铜雀春深闭小乔
　　高宴从军乐事多白登城上夜如何数声清啸迎风发十万前驱尽倒戈
　　受降城下战初回无定河边画角哀落日沙场秋色满题诗人在赫连台
　　磨灭雄心仗翠钿幽兰一曲暮云前从知顾盼仙郎熟不向人前误拂弦【周生多狭邪游】
　　幕拥青油夜漏迟从军尔亦解观碁不知淝水风行日可似张授策时
　　骏马雕弧铁裲裆何人不羡独孤郎横戈夜度炖煌戍直取凉州献未央
　　跃马隂山白日低拂云堆上醉如泥弯弓错拟旄头落并坠双雕大碛西
　　八法纵横擅彩毫何烦抛掷事龙韬聊飞尺檄萧关外已报单于雪夜逃
　　一笑能空塞北亭寒光闪烁射青萍歌残杕杜长城下万仞燕然自勒铭
　　渔阳东望海云平横笛偏吹骠骑营绕夜落梅春不断千山明月满龙城
　　青海城头月照沙黑山何处问琵琶长缨尽缚呼韩将重取明妃入汉家
　　短小周郎五尺躯侯门花色照长裾莫言谈笑无竒策百雉聊城只片书
　　君卿唇古诧纷纷笔札兼传谷子云怪得五侯鲭满座铁椎曽夺信陵军
　　拂袖行歌入帝都灞陵亭上醉相呼过从頼有任安在使酒何劳挈灌夫
　　渡黄河抵吕梁再寄徐参知即景舒怀共十絶句
　　千顷清淮匹练长使君高谊重余皇布帆无恙南风正日暮行人到吕梁
　　漫说陈登百尺楼十年湖海浪成游多情好是徐元直一借仙槎问斗牛
　　星宿黄河浊浪澄长淮飞雪罢奔腾金堤万国输王防玉盌千秋镇茂陵
　　栉雨梳风事若何古来师克在人和飞刍直接桑干塞转粟新成瓠子河
　　花照桃源百里红班荆曽此聚羣雄虚疑仙子栽灵药莫认渔郎系短篷【桃源县俗传先主聚义处在彭城下】
　　龙起曽惊大陆前书生今握万夫权轻裘沛上分曹处鼓吹牙门白日悬
　　千仞云龙列翠屏乱山环匝楚天青干旄絶顶行人过遥指元戎放鹤亭
　　芒砀龙飞大泽云高台戏马送斜曛胡床何处邀词客清夜黄楼万柝闻
　　豹略熊韬冠世姿双龙腰下劒雄雌封侯莫讶儒生薄谈笑曽纡十万师【亷访尝定淮南变为天下治平第一】
　　进履桥头国士踪谷城山下记相从功成屈指封侯日重向金华问赤松【君尝从家大人游在总丱时已铮铮播露竒颖】
　　瀫元亭上听歌作
　　花竹周遭十二栏万家明月满长安夜深庭院天风起队队霓裳出广寒
　　秋日卧病瀫元显卿厚之皥民过访
　　老病秋来话息机满阶梧叶梦魂飞亦知极乐华胥界无奈西风撼竹扉
　　十年消渴梦魂摇驴背风烟又灞桥玉露金茎何处问汉宫秋色正岧嶤
　　再别惟寅十絶句
　　三十年来击筑场白头相对又河梁双龙莫讶经离合满目飞云是太行
　　乱云残叶晚凄凄挥手长安日渐低眼底只今饶醉尉不烦追送灞桥西
　　君向青门话种余归亦卧武陵花扁舟后夜堪乘兴雪满山隂十万家
　　千里行歌出蓟门何年同住杏花村衰杨古驲卢沟道歌到骊驹各断魂【余拟卜居秣陵与惟寅相晨夕】
　　十载青萍赋浪游萧萧羸马塞门秋那堪茅店鸡声夜落月梁间梦李侯
　　日夜西风起潞津余归君住总伤神相看脉脉燕台上地北天南两病身
　　易水燕山半草莱萧萧风色暮偏哀悲歌屠狗凋零尽无頼黄金百尺台
　　玉河流水暮潺潺行李西风出乱山一路相思秋色里孤云何处秣陵关
　　极目天南雁鹜羣荷衣深入五湖云华阳碣石当年事憔悴西风不可闻
　　十万貔貅罢枕戈中山无奈谤书多只今铜柱畱遗迹谁见当时马伏波
　　柬李汝藩四首
　　万斛鲸波大海头扶桑东指乱云愁玉门生入殊堪乐莫羡当年定远侯
　　憔悴东还泣数竒亲闱南国倚闾时谁言敬仲操戈怯剩有交游鲍叔知
　　归来无恙旧楼船赢得鸡林字字传不是王阳难九折千山云色太行前
　　不解征衫客异邦兴阑初返木兰艭东游可道风波恶题遍新诗鸭緑江
　　巧巧素素皆薛生名也而字特未称余与行父定议曰瑶英庶于二名不偏亦以古有兹字也
　　翩翩长袖越罗轻玉骨氷肌照眼明莫道元家人已去千秋重覩薛瑶英
　　滕观察先生招游湖上藩臬诸公咸集命余赋诗
　　弱水盈盈一望中羣仙环佩起天风青霄尽敛浮云色紫气遥临大海东







　　少室山房集巻七十八
　　钦定四库全书
　　少室山房集巻七十九
　　明　胡应麟　撰
　　七言絶句八十首
　　再题大雅堂七首【为东阳卢生】
　　十尺荆榛峡口涛千年遗搆蜀云高堂成莫话幽忧事列座王杨尽彩毫
　　半壁天南八咏楼阳春今在瀫溪头华堂肯借抽毫客五夜如椽拂斗牛
　　千树桃花送夕阳莫愁家住石城傍从今再覩清商调絶胜当年白玉堂【李义山诗又入卢家妬玉堂】
　　灵隐高僧卧佛庐参军亦傍紫薇居丹梯莫话卢敖杖三百篇成奏玉除
　　清川如玉抱前村处士当年旧荜门破屋数间君莫笑千秋大厦有云孙【韩赠卢仝诗破屋数间而已矣】
　　珠箔银屏赋浪裁美人何处问瑶台郁金堂上双栖燕妬杀君家少妇才【沈卢家少妇郁金堂又玉川有当时我醉美人家诗】
　　屈指河山罢酒徒华阳重见李生无知交尚有卢鸿在如意狂敲碎玉壶【卢尝及李能茂游盖其仝邑人】
　　汪明府以校文来武林旬日别去追送四章
　　乍拥轩车到六桥不堪江浦系兰桡飞樯百尺西风里万壑千岩送暮潮
　　堤上明霞跃紫驑接天弦管带琼楼漫将桃李夸梁国采尽芳兰瀫水头
　　迢递朱弦百里鸣朱衣仍傍棘闱行新栽何限淮南桂满路飘香入帝城
　　星斗昆仑一柱悬文光千丈烛龙泉浑忘卤簿江州贵寂寂衡卢问太
　　同黄生过方生仲闇适沙棠入湖曲因寄声畱棹子夜同醉狭斜中
　　天际楼台挂碧空芙蓉十里褪残红岳王祠畔狂歌发何限湖山夕照中
　　缥缈寒光石磴幽佳人无赖木兰舟青帆莫便乗风去子夜钱塘载莫愁
　　祝逊之订约新秋过湖上不至
　　湖畔秋风日夜过东来舴艋定如何蒹葭满目澄江上不分兰隂坠露多
　　秋晚再寄祝逊之
　　老去冯唐不解愁南山秋色暮悠悠歌残白石无人和荒草斜阳独饭牛
　　闻弇州续集杀青寄怀王冏伯昆季四首
　　四部重开诧汗牛千金悬市定谁讐风霜字字遥天外怅望如椽白玉楼
　　副在名山更杀青茫茫元气走羣灵从知百氏毫端废可道传家但一经
　　百尺危栏跨紫虚青藜遥夜烛前除莫言中垒慵疎甚阁上曽讐太乙书
　　万颗骊龙抱月圆江河不废异时传琳琅何限堦庭下次第三株拂斗躔
　　新秋再寄冏伯
　　栁色金阊半夕阳鲈鱼虽好未堪尝莫言方外狂司马多少楼船鸭緑傍
　　梦弇园怀逸季茂才
　　极目娄江大海浔弇园秋色梦中寻兴怀莫话兰亭序玉树琅琊正满林
　　黄生九斗携所业千里过访于其别也赠以絶句六章
　　万仞潮头溅客衣布帆无恙雪中飞推篷面面青山色已到严陵白石矶
　　千里遥遥问字船海天长啸白虹悬还家莫话相如璧携得成都旧太
　　衮衮青云结驷游沾沾白雪断鸿愁何来意气纵横甚昨日龙门御李侯【时诸士以宾兴至】
　　缥缈仙都挂碧空石门飞瀑乱云中他时倘为名山出双屐岩前候谢公
　　秋风秋叶乱山苍踏尽秋山到遂昌问讯故园樵牧侣只今谁住郑公乡【郑遂昌元祐在胜国有文名】
　　扫石题诗坐緑苔黄家羣从最多才无双漫自夸江夏次第三珠照玉台
　　题册赠凌别驾二首
　　弦歌百里画帘深桃李千家接上林试问佩刀临瀫水何如飞舄向兰隂【凌时署篆邑中】
　　仙吏仍浮剡水槎天都缥缈接金华官衙尽说囊如水携得芙蓉几片霞
　　题林孝亷园池四絶
　　百顷风潭照玉壶清鳞白石拥菰蒲沙棠独抱夷光卧何事风涛泛五湖
　　右浣花池
　　八面疎櫺挂夕阳楼头云色尚飞扬屋梁咫尺亲顔在不用褰帷望太行
　　右飞云榭
　　古桧崚崚映夹池虚亭十尺锁涟漪朝来载酒谁相过正値扬云赋就时
　　右清涟馆
　　缥缈精庐入望遐芙蓉秋水旧生涯如椽莫笑书生笔十丈亭亭照暮霞
　　右振秀轩
　　题祝山人树勲栖云轩四首
　　掩径萧萧木叶闻干将明灭动星文青山独据胡床坐闲看中条石上云
　　木末飞轩面水流终南遥挂万峯秋关白日重重闭不放飞云去岭头
　　一径莓苔尽日封匡床云色卧双龙罗浮四百青天外不认飞来第几峯
　　十二巫峰挂楚台高唐新赋定谁裁莫言神女朝行倦夜夜闲云卧榻来
　　送祝如华二首
　　抗手亭话别离青衫憔悴越江那堪独宿孤舟上潮落钱塘夜雨时
　　十载高山托素琴朱弦无处覔知音飞霜落月河桥畔惆怅行人发武陵
　　履素使君邀集衙斋中嗣君出迓仅五龄风仪韶润而衣裳楚楚如老成人赋赠二絶
　　三尺龙渊掌上持亭亭寒玉照风仪机云漫自夸年少又覩云间小陆竒
　　径寸骊珠夜色悬衣裳楚楚画堂前抽毫异日兰台坐防学盈川赋浑天
　　呉德符损饷宣德茶盂二枚因瀹天池新焙赋二絶以赏之
　　柴汝官哥各浪传摩娑秋色到龙泉筵中宣德新磁在笑杀何郎食万钱
　　把赠双珍破寂寥龙团翻雪乱云飘琅琊旧着煎茶赋已説宣窰胜定窰
　　卧病经旬呉生持所业新诗来谒讶其精进赋赠二章
　　何人不羡济川功策石虚传大海东莫笑老为题柱客当年曽住玉华宫
　　独绾金绳系法轮重施宝筏架迷津亦知黄蘗前身是肯作恒河自渡人
　　兰江竹枝词十二首【夜饮浮梁怀大学士赵公】
　　两岸清溪中有洲山花红白遍溪头闻说西门好风景大家同上木兰舟
　　兰隂苍苍北固遥中洲水面似金焦欲把湖头比溪上若个三山在六桥
　　饮水白虹千丈强来来去去罢褰裳中流不碍蚤行客隔水休呼夜渡娘
　　渡口狂风掀白苹惊波猛浪不愁人乍宵西崦踏青罢明到兰隂赛水神
　　苎萝村中花满蹊庐江亦有仲卿妻银钏金钗照溪水徃徃来来唱大堤
　　严陵东头七里滩家家门户钓鱼竿良人乍夜趂潮去将船卖酒入临安
　　四柱凌云排六鳌铁絙高系最坚牢水母难兴泗洲浪蛟精不作九江涛
　　溪上浮梁春涨平蒙蒙烟雾懒囘程风秋潭上踏歌去水远山高无限情
　　郑村渡口风浪多鱼船来去疾如梭相邀女伴到梁下一时同唱采菱歌
　　三百阑干浮碧空笙歌缭绕暮云中天香夜半广寒落错认银桥在月宫
　　金台尖高高揷天俯江楼俯夕阳边当年板筑遁荒野今日舟梁济大川
　　城南回望告天台衢婺悠悠二水来清献前身为时出萧然琴鹤在蓬莱
　　赠霓裳十二首
　　响遏行云未足多阳春流水定如何夜来小玉飞银汉传得开元第一歌
　　一枝明艶照窻纱曽事仙人萼緑华唱彻山香蓬岛上瑶池千树尽飞花
　　玉面朱唇陌上逢香车油壁乍从容莫教行雨峯头去寻遍巫山十二重
　　睡足纱窻昼漏迟白樱桃下画蛾睂珠帘百尺重门闭沉水香销月上时
　　金屋何曽盼阿娇临春歌吹总寥寥遥空一片飞云驻人倚危防弄玉箫
　　月底朱丝竞管弦风前红袖趂秋千争夸静婉腰围细不解湖头唱采莲【乐府有张静婉采莲曲】
　　紫燕双飞掠画楼黄莺百啭和箜篌妖姬十五顔如玉底事长干唤莫愁
　　女伴相携鬭晚妆风鬟云鬓若耶傍乍宵湖上归来晩阿姊同游字蕙芳
　　振袂飞霜袭彩毫新声频奏郁轮袍十千长恨真堪买三百灵光漫诧豪
　　瘦妻羸女各伤神紫鳯天呉拆洗频笑杀杜陵溪水畔云鬟香雾是何人
　　七香霞佩午珊珊骏马金羁照玉顔跋扈飞扬湖海上前身莫是李东山
　　园桃巷桞色纷纷素口蛮腰并出羣不信寒酸饶下驷西京谁并卓文君【艺苑卮言云退之桃栁乐天蛮素皆寒酸所得】
　　题艺苑五游册【有序】
　　新都程太学文东博雅多艺能摛词染翰外琴奕丹青咸跻其妙余为题册曰艺苑五游
　　玉轸闲挥望太空目随中散送征鸿无劳郢国千人和白雪晴飞大海东
　　右琴
　　杖底双龙跨夕阳荒村仙妪坐更长枯碁三百无人共零乱青霞满石床
　　右碁
　　八法纵横晋永和鸾笺十幅照春罗科头独抱兰亭帖散步临池看白鵞
　　右书
　　沉水香焚白玉壶洞门深锁碧云孤窻明几净人声絶闲冩初平叱石图
　　右画
　　独坐匡床枕半敧山堂寒雨涨秋池夜阑松子前堦落吟得襄阳五字诗
　　右诗
　　曳杖村西闲步见壁间二语甚佳而不知名字漫为易数字足成之
　　红白花开篱豆齐野人茅屋乱云西庭前桑树老无叶日午邻鸡飞上啼
　　少室山房集巻七十九
　　钦定四库全书
　　少室山房集巻八十
　　明　胡应麟　撰
　　七言絶句八十一首
　　题徐惟得冲漠斋十二絶【有序】
　　徐惟得使君人貌天行超然物表筑茅斋数椽于楚水之上而以冲漠名厥防邃矣海内诸名流竞赋新诗烂然巻轴顾独于名馆之义濶焉余乃窃取古今达人微言奥防与冲漠相发明者始壶丘太冲终昙阳恬淡凡十有二氏而各系七言一章义取循名馆中山川景物略而弗具使君有读当仍举桑落十余觥頺然捧腹于北窻之下也
　　壶丘示观
　　寂寂关闭万縁頺然一榻抱枯禅天游未许时人识正是壶丘入观年
　　姑射凝神
　　肌肤绰约莹秋霜絶顶凝神眺八荒得丧窅然天地外不知身世住何乡
　　郑圃御风
　　羊角鹏程快羽毛罡风八极送飞涛窅然天际真人度始信长沙蹋翼劳
　　南郭隐几
　　静坐焚香一亩宫灰心槁念夕阳中那能滥作吹竽客凭几萧然万虑空
　　化人蹑景
　　振袂翩翩到北辰中天城阙跨金银谁言半亩差容膝十二瑶台属化人
　　华胥梦游
　　勇退何人犯急流分司犹摄醉乡侯朝来梦入华胥界一榻轩皇尽意游
　　摩诘散花
　　掷防归来理钓竿不将零露望金盘飞花散尽三千界丈室分明有大观
　　少林面壁
　　勇猛精修万刼离穷年枯坐更何疑为言一苇浮江日可似三花面壁时
　　雪山空寂
　　战胜归来岩穴间空花落尽闭禅关大千世势防心处恍惚当时坐雪山
　　五台清凉
　　古寺清凉辟草莱三湘门巷半莓苔翻然杖锡腾空去闲看飞云落五台
　　漆圃逍遥
　　一枝殊自慰鹪鹩身世千年付泬防北海南溟俱莫问长空何处不逍遥
　　昙阳恬澹
　　空山寂寂午闻鸡一路桃花照旧蹊漫说娄江恬淡观真仙今在武陵西【使君居去武陵甚迩故云】
　　又题八絶
　　藂青阁
　　叠搆危梯入窈防长空不断暮天青松隂竹色凭栏处次第千山入画屏
　　白云洞
　　石洞苍茫闭水帘碧窻云冷玉龙濳不妨行雨邀巫峡犹记为霖出傅岩
　　水竹居
　　嫋娜千竿翠欲沉一区烟雨坐来深君恩乞与潇湘地闲听苍龙日夜吟
　　习家池
　　岘首穹碑百尺遗襄阳仍覩习家池如泥不学山公醉自唱铜鞮防接防
　　九室
　　画栋雕甍挟斗牛瑶箱琼笈锁层楼五千何代传周史三万当今跨邺侯
　　适意轩
　　九列三孤亦偶然能将簪绂误流年归期趂得西风蚤何限鲈鱼七泽前
　　四顾亭
　　万壑千岩照眼明中天苍翠扑檐楹凭栏四顾皆秋色疑是山隂道上行
　　偃息居
　　水击天飞快羽翰巢林聊借一枝安参差已熟邯郸道枕上从他万刼残
　　即席
　　刺史苏州欲断肠腰围尺六舞霓裳若为并作卢家燕双宿双飞玳瑁梁
　　万伯修中丞东巡歌十首
　　大纛高牙拂绛霄青袍白马似风飚千帆掣海鲸波静万礟抟空蜃市消
　　三千门客报晨鸡八百家丁耀水犀何处精兵逾代北由来飞将出山西
　　平倭望海説刘江闽越新传戚继光底似中丞文武畧弯弧飞檄到扶桑
　　平壤王京铁骑屯西飞青政尽游魂笑他定远空投笔华发萧萧望玉门
　　对马洲前积甲悬黑云东起雾连天辕门夜缚平行长露布星飞北极前
　　关白头枭太白旗白狼河上羽书驰楼船却笑文皇帝百万雕戈困不支
　　麾下俱封万户侯金戈净洗萨摩洲山城肥后诸酋长叩颡遥天拜玉旒
　　诗才旧压丁都防将畧平欺霍冠军一代鸡林传丽句千秋麟阁画元勲
　　烂漫黄金百尺台将军飞骑入蓬莱何须更奏征东曲十八铙歌尽手裁
　　万甲凭陵大海东清江鸭緑乱流红元戎奏凯归来日天子晨开碣石宫
　　送安头陀还兰隂作同少傅公四首
　　野鹤孤云去路长袈娑随处谒空王楞伽一巻焚香坐先到裴公緑野堂
　　百丈金身照緑苔青莲璎珞防瑶台天龙一指犹堪防莫诧西方大士来
　　十年湖海话禅机归问云山旧衲衣后夜月明金锡冷遥空笙鹤不停飞
　　六洞三山次第看白云回望满长安何须更覔莲花藏一代金轮属宰官
　　东园四时词
　　尺书何处候青鸾吟遍东风十二栏金谷楼台春尚蚤海棠憔悴不禁寒【春】
　　薰风长日度帘钩河朔园林总胜游珠箔银屏清吹满石橊花底按梁州【夏】
　　朝来檐树着新霜小玉银筝抱雁行红蓼碧芦秋十里不知亭榭在潇湘【秋】
　　雪片高天坠草庐瑶台鸾鹤望清虚梅花万树孤山下何似桥头策蹇驴【冬】
　　王太学至卿一子四岁未能言尝两遇大厄梦异僧获存或夙生有縁习也一絶纪之
　　似梦如痴画阁前前身谁为问梯仙三生我亦琼楼客一堕风尘四十年
　　王生庭中二雏鹤见余甚狎即席赠诗二章
　　尺八翩鳯鸟文雌雄追逐气凌云怪来花下如相识曽是当年鹳鹤羣
　　凌风相逐下瑶池雪羽霞标灿陆离自是主人多逸兴庭前双鹤解看碁
　　题浮屠秋溟巻时以姑布术游都下
　　扶余国小漫称王定远封来白发长自是青莲多傲骨错将竒句恨昭阳
　　射虎年来渐白头南山风雪夜悠悠他时太史传飞将肯信平阳第一筹
　　万伯修东巡歌八首
　　麟阁由来画虎头辕门此日拜貂裘金泥玉玺从天下御笔亲题定远侯
　　闻道将军武畧饶频年横槊絶临洮酡酥一醉楼船上十万雄师已渡辽
　　亲提精甲到平襄汛扫鲸鲵百丈强莫诧伏波年尚少大标铜柱在扶桑
　　征马翩翩度北风干将曽授白猿公胡床静夜梅花落万骑长驱一啸中
　　铁甲三千照大幢金戈百万洗长江前茅壮士讴歌发一箭天山夜请降
　　无定河边息鼓笳受降城下听琵琶何劳更问燕然碣万丈穹碑勒海涯
　　山西诸将定谁贤烈烈营平四海传尽扫先零何足道千秋勲业付屯田
　　露布千言尽手裁霜笳奏凯入蓬莱西京枉貌麒麟阁文武何人吉甫才
　　王行父惠簟赋谢二絶
　　伏天无处避斜曛氷簟何由借鹤羣漫作巫娥云雨梦月明环佩下湘君
　　珠帘十二照华堂一巻湘云白日长已悉王恭无长物莫教残夜踞胡床
　　再送远游明府二絶
　　一叶晴飞大海傍东南云色满钱塘谁言蓟阙三千里夜夜双鳬入上阳
　　千秋重覩豫章材五夜狂歌雪色来莫向斗牛占紫气雌雄龙剑合燕台
　　玉城十景为侍御泾邑叶公赋
　　石门锁翠
　　峭壁危崕暮霭屯桃花开落自乾坤中天积翠无人到万岫飞霞锁石门
　　天柱凌空
　　一柱凌空不记年嵯峨秋色敬亭前虚疑玉笋排云上自是金茎浥露悬
　　鹫岭迎晖
　　千仞冈回倚石梁扶桑霞色对苍茫长鸣独向朝阳下人识清时有鳯凰
　　豸峰吐雾
　　古岫飞霜日月寒动摇山岳惠文弹谁言绛阙仙人屩恰是乌台柱史冠
　　兰津望月
　　种竹聊依宛水头栽花仍记瀫川游万家明月悬秋浦千尺飞虹锁暮流
　　柏坞飞霜
　　翠盖亭亭绣作衣虬髯龙甲互相依风棱恍惚台端见霜色参差柱后飞
　　考水涵珠
　　喷雪鸣环断世尘胡床谁识洞中春花浮片玉来青涧树列三珠对紫宸
　　桓城映玉
　　万堞嵯峨照水明纷纷鸾鹤下瑶京狂来欲趂罡风起十二楼台望五城
　　五老排云
　　晴峦一望紫烟重玉洞桃花处处逢蚤晚排云阊阖畔天门遥揷五芙蓉
　　三台辅斗
　　鼎立苍峰峙翠苔遥看银汉列三台谁言拔地三千丈斗色平连上帝台
　　余家藏道复水墨牡丹纷披老笔而扇头折枝浅绛丰肌曼色嫣然袭人更题一絶于便面右
　　谁冩天真第一枝盈盈霞色照轩墀多情错认杨妃醉亭倚沉香日暮时
　　永叔挟小友郑生入都生年甫十六美秀工奕酒中持素册进余乞诗戏成四絶
　　石梁天际梦魂劳双别仙姝渡海涛绮阁纱厨春书永一枰闲对郑樱桃
　　清簟疏帘奕未停楚江云雨正防防莫教夜半成虚约辜负灯花落小亭【杜楚江巫峡半云雨清簟疎帘看奕棋】
　　緑发朱顔羡子都楸枰拂拭倩华襦摧锋谩自夸年少一着还须让老夫【宋人送徐师川语】
　　长铗翩翩海上游明光谒帝暂依刘无劳更赌宣城郡一局龙阳已拜侯
　　题赵太常山居四絶
　　眠云洞
　　叠岭层崕落照悬桃花万朶浴飞泉关尽日封云气一任羣羊化石眠
　　凌翠楼
　　杰搆中天翠欲流罡风回合乱云愁何当八翼凌空去长啸三山十二楼
　　薜荔园
　　流水柴门白兔宫一区晴锁万山中成功防着荷衣返入梦休猜蕙帐空
　　緑防池
　　千緑萧森映夹池此君长日对支颐泠然诗思清神骨何似山隂夜泛时
　　寄祝华父郭汝冲盛明元
　　夹岸晴波潄緑苔青帆遥遡大江来相逢问讯兰隂客蚤趂桃花上越台
　　一夜帆飞瀫水浔南屏山色望来深灯花落尽棋敲罢两屐春风到武林
　　春日过皦生斋头米仲诏倪迂扩本在焉披阅数过吴枫秋色照人睂睫恨不携緑蓑青笠容与其间作竟日主人也
　　野渡无人尽日闲茅亭斜揷乱云间不知檐外秋多少一片关仝画里山
　　题壁
　　千觞欲尽尊前酒七盌曽倾月下茶莫笑卢同怜赤脚当时曽醉美人家
　　赵相国以丝布衣材见贻
　　雾展霞舒簟色匀清风两腋度纶巾从知黄阁丝纶在不是尘中褦襶人
　　谢赵相国借湘竹榻
　　落魄宗郎爱卧游十年湖海梦魂愁朝来一榻平津至何事陈登百尺楼




　　少室山房集巻八十
　　钦定四库全书
　　少室山房集巻八十一
　　明　胡应麟　撰
　　序九首
　　弇州先生四部藁序
　　【原阙】









　　今称集大成焉学者往往谓六经匪可
　　以文章言而仲尼之集大成庸讵槩以文章之一节姑亡论巳语文章于三代之下则在百氏矣轲以儒周以道非以法不韦以杂短长以纵横丘明高赤以编年向固晔寿以纪传斯以书谊以论江左六朝以偶俪唐宋而下诸子以杂文原玉以骚卿云以赋唐山子乐以乐府乘陵操植以古风勃照邻宾王太白以歌行佺期之问维颢颀昌龄参以律絶皆杰然各名所长乃上下数千年间未有总摄防萃而綂于一者谭艺之士不得巳则判途为二而取汉之迁唐之甫以当之咸曰集厥大成矣夫迁吾亡论其声诗卽一史外若骚若赋若子胡以弗少槩见也甫吾亡论其纪述卽诸律外若乐若选若絶胡以弗皆中程也曰迁曰甫诚哉数千年间出而较彼一偏之技犹然陷缺若斯矧乎搴百氏之长极二途之趣洋洋纚纚以自一代之言之人也姬周而降可易得其仿佛哉葢至明而东海之上有弇州先生出焉高皇帝手辟洪荒载造区防文轨所讫悉主悉臣拟诸汉唐功德辽邈而二百余禩綦隆之化烝薰灏澒洽为泰和于是乎造物者始尽发天地之材全畀名世之士而弇州王先生巍然崛起东海之上以一人奄古今制作而有之先生灵异夙根神颖天发瓌质絶抱八斗五车眇不足言弱冠登朝横行坛坫首建旗鼓华夏耳目固己一新中罹家艰载飏台省曁乎晚岁籍僊苑觐帝宸中间动息起居诎信荣蹇造次颠沛壹发摅于文章虽咳唾呻吟嬉笑怒骂世咸传诵以为法则当嘉隆万厯际亡论艺士鸿流薄海内外无思不服卽婴儿走卒里妇担夫西南裔夷江淮草木靡弗知有弇州先生也者遂使金石之藏延亘六合珠玑之散充斥八表至四部二藁出而古今著述尽废于我明矣其为巻也四百有奇其为言也兆亿靡量合宫衢室轩豁其规模大吕云门邕和其音调火齐木难绚扬其色彩湛卢飞景震耀其光铓祥麟瑞鸑容与其威仪天骥神龙跌宕其步骤夸父巨灵坚强其骨力皇娥赵燕绰约其丰神赤明龙汉渺邈其津梁兠率须弥惝怳其境界何体弗备何格弗苞何意弗规何法弗典何辞弗铸何理弗融何今弗离何古弗合九骚则屈宋之闳深也十赋则马扬之钜丽也逸篇则左国之瑰玮也劄记则公谷之嵳峩也序说则孟庄韩吕之雄高也志传则班刘陈范之瞻密也书牍之淩厉纵横其比踪上蔡乎论著之丰溢浑厚其合辙长沙乎四六之整而流艳而发其含吐江左蹈借唐初乎性硕之文俶以奥韩之力去陈言乎山水之文卓以诡柳之大放厥辞乎廊庙之文达以昌轼之源泉混混乎而雅颂祖述商周铙歌宪章汉魏乐府慿陵八代古风驰骤两都歌行出鬼入神胜掷乎骆卢崔李律絶超凡入圣奔走乎沈宋岑王总先生诸所撰造周视乎古昔宗工不必执甫以难迁第卽迁所长与迁角而迁弗胜也而迁之短于所长者先生饶爲之不必执迁以难甫第卽甫所长与甫角而甫弗胜也而甫之短于所长者先生饶为之不必合迁甫以难诸作者第卽诸作者所长以角诸作者而诸作者弗胜也而其凡有所短先生又各饶为之大哉先生之于文章乎犹昆仑峻极中天而五岳其佐命犹渤澥渟大地而四渎其支流犹清宁奠冒羣生而象形靡弗该犹化育范型庶彚而气韵靡弗肖庶几哉混合大千深入不二兼收广蓄亡所成名战国以来一人而已乃先生学术尤有不易言者巵言宛委笔记诸编覈元防运世之始终酌皇王帝霸之高下洞仙释怪神之窅眇抉昆虫卉木之幽微以迨一技一长之浅深工拙王仲任秘其论衡张司空删其博物刘参军谢其类苑虞少监失其秘书梁太子隘其选裁钟记室陋其品藻是又畴昔文人蔑能俪得先生顾网罗囊括恢恢有余嗟乎先生之于斯术也可谓至矣极矣美善尽矣蔑以加矣三代六经旣旣邈不有先生孰与集文章之大成哉不有先生孰与集文章之大成哉卽以宣父门庭而差文学之科标词命之轨先生非升堂之素相则入室之上宾司马汪公有言宇宙文章维先生维先生亦自谓前亡昔人后亡来者谅哉言乎不我欺也应麟束发操觚服膺大业次公绍介获附忘年猥择刍荛面命兹序倘曰阿私所好古今方册具存昔翰林属撰于阳氷吏侍申盟于皇甫千百世下当以不佞为知言巳
　　两岳游序
　　方可大谪官汝南亡弗以吏事难可大者卽知可大能吏事又亡弗以冗秩难可大者乃可大闻命无几微怏怏色也顾大喜自得曰吾梦寐嵩岱两岳十年矣今谪官汝嵩三十六峯在吾几席间而道出齐鲁岱宗梁父复当吾车辙庸讵非造物者以一官私余游哉于是亟命驾而东要友人于太史可远相与蹑天门日观恣揽封禅万家遗迹秦皇汉武所驻驆处夜半观日出大海扶桑方丈云雾煜荡胷决眦洋洋乎宇宙大观也已乃飘然一苇浮河入洛下车政民用太和公事之暇屏去驺从扶杖曳屐登太少二室絶顶俯首中原千里一色空同王屋浮丘广成若可左右望而招者神情飞动逸思横发长谣短歌寓目輙书合前与太史同赋得杂体若干首而总目之曰两岳游而走书瀫水之上曰兾吾子一言序之夫域内名山大川无虑百千十而瑰玮絶特以岳称者仅五五岳相望奚啻百千里而岱宗为羣望首嵩高当天地中尤世所争先快覩者史称尚子平游五岳至屏家累絶人事而严君平氏终身游仅得其四天于畸人逸士犹或靳之可大特以一谪官不阅岁而两陟其颠遍穷其胜且歴以诗篇纪之为箧笥中物胡造物之独私于可大也可大尊人大司空宏勲茂烈震耀今古以身为斯文盟主四十年而余猥以童子当国士之盼曩者南还之夕定交可大称觞秉烛穷日达旦语语开元皇初上事乃今三复兹编气骨高华声调闳爽真若与泰岱嵩高争雄万仞之表者非其才横絶一世能然乎哉昔屈原贾生皆以忤时贵见摈斥比余读其文词诚极才人之致而凄怆愤郁识者病之可大少年材美无谢两生顾所为诸诗特悠然旷适过长沙三闾逺甚固宜随试輙效当盘错位卑冗而卓然颖脱无难也虽然今可大且踵大司空故武膺内召入承明勒著作于石渠金马卽欲复为兹游不可得而余幽忧疾病自放尘世之外方图以雕虫敝帚托之名山大川可大行矣两岳之游造物且以私不佞矣
　　素轩吟稿序
　　素轩先生诗一巻古体若干首五七言律絶若干首洎诗余若干首邦相明府旣以属不佞校之矣则复命不佞为之叙素轩先生者邦相尊人封缮部公也先生少习举子业稍不售輙弃去筑文室龙沙上命曰素轩朝夕卧其中取古今名能诗家语恣读之凡境有所防情有所钟遇有所触以至牢骚愁怨燕游赏适寄忆酬赠一一而鸣之于诗旣邦相成进士先生沐貤封膺宠命显重矣而其好为吟顾愈益甚时时出游西山南浦间分樵青牧子半席骤而遇之一翁苍顔野服跨蹇驴执鞭防作推敲状童子操几杖其后大类深山穷谷有道者不知其贵人父也先生质力材具于诗故足跻上乘方极轨而其大旨要在陶写性灵标举兴象以自愉快不欲以矫峻刻厉自见故其为诗冲和恬泊优游雅适宛然太古康衢甪里之遗卽伟词奇句时出间发而卒归之用意忠厚其于诗家者流葢粹乎根极情性之正非世称述文人墨客可比迹上下也明诗之盛盛于正李何一倡诸君子从而和之声调未舒异者輙议其后嘉靖中李于鳞氏出而献吉复尊至王长公勃兴江左遂操百代风雅柄次公继起齐驱竞爽一时周旋中原肩荷大业者亡虑数家而嘉隆之际几轶唐汉若邦相其最著者也邦相雅善两王先生顾以其余谬推毂不佞不佞旣素习邦相而于其来令吾邑也益相与提挈为不朽计恒意其文辞得于天挺独诣乃今而得之素轩先生夫江出岷岭其始滥觞河流之发昆仑涉者可褰裳渡及其排砥柱絶吕梁滙为洞庭彭蠡云梦之泽浩溔澒洞滔滔日夜以赴之乎尾闾之壑而后江河之大观斯极乃以穷其源则谓非出岷岭昆仑不可故夫读诗者读素轩先生而邦相槩可见矣先生于词尤工是岁以邦相迎养来兰不佞获以通家子谒庭下不阅月輙促驾曰吾以返初服也讵以吾一人故旦夕旷子百里任吾得归卧故素轩中足矣旣抵家则以一奚囊贮诗若词谓邦相善为而翁论次付之梓庶几俟他日扬子云者毋令而翁今世借而爵位重而后世复借而文辞以重也葢先生所为自期待者如此
　　方外吟序
　　鹿城雁荡之区奇秀甲天下故生长其间者率清远夷旷皭然埃之表至发为诗歌亦往往与其人类葢山川之助云余所知者布衣康裕卿裕卿以诗名家隆万间余与交最乆且善裕卿下世余亦谢病谿上杜门高枕不复通一客壬午之岁忽有投刺称永嘉林山人者余倒屣揖进与语覩其状翩翩野鹤然居数日輙别去是岁山人再过谿上手一编谒余余亟取读之则山人近游武夷洎关中诸作也山人于诗偏好王维孟浩然故不为刻酷雄深莽宕语而兴象萧疎神情畅如借茂草荫长松临水登山嗒然竟日每一诵之輙使人有轻世遗累蜉蝣方外意卽亡论其格极其才穷其致摩诘襄阳门户无难入也谈者以为山人家雁宕而客武夷奄有二方之胜宜所为诗宛类其人若此今秋山人益谋泛舟下钱塘并四明遍走吴阊白下贽其诗以谒海内作者因固请一言为临歧之赠余辞弗获则进山人谓曰子游方之外者也吾何以赠子虽然子今槖中装亦仅一武夷耳夫防稽秦望天目之山大禹之穴洞庭七十有二之峰金陵石城龙盘虎踞之气浸以具区滙以长江控以大海其胜不知视武夷何如其钜丽瑰玮什伯武夷不啻然皆余曩昔杖履间物也今于子之行尽辍以赠子异时再过谿上手一编以示我更有进于是者庶子之游为不负而吾之赠为不虚哉山人曰诺敬奉胡先生之敎以行
　　吴生德符诗序
　　新都诗派肇自许宣平李供奉读其静夜明月穿云翠微二咏至以为神仙歴千余载而汪伯玉以闳深杰异之才壁立嘉隆诸子之际风骨棱然典刑大雅重以兼收广纳流壤靡遗一时彬彬家隋珠而人和璞葢司马之勋于是为烈而词塲接踵有指不胜屈者矣乃余独以吴生德符为难能吴生溪南巨族也少从父祖业鹾客武林歙人占籍武林亡虑十三四率富商名贾以赀力泉货自雄子弟游闲鲜裘马饰舆挟毛嫱子都张吹六桥三竺间防湖山为汤沐最上畜书画鼎彝然香煮茗容与太平之世而生顾翘然自奋于诗歌凡众所竞趋裘马舆毛嫱子都亡一足芥其中而滑其好卽书画鼎彜指一间染焉而有未尝数数者僦居委巷一室青苔黄叶中撚髭拥褐朝呻夕吟梦寐所游从羮墙所揖逊亡非汉魏盛唐也者其口呐若不能言而纵谈古今则悬河注海而酌之莫穷其际其容瘁若不胜衣而扬扢千秋之上则抚劒顾盼而追逐作者于九原其意矫矫举一世鲜当其衷而独以昌阳枣芰之嗜偏注于不佞其为诗扫去一切巧曼浮诡尖纎之敝习而力追大雅之上乘醇乎太羮酒之遗味冲乎高山流水之遗音邈乎土铏瓦缶之遗轨沈而深之扩而大之其必传于后世断断乎其亡惑也嗟乎诗至嘉隆声律之途斯为极盛而薰莸禾稗并蔓丛生间者二三遗老相继丧頽子夜繁音沦浃心髓卽豪杰儁流时溺其说生也独崛起纷华靡丽之交正色抗词推而远之匪其勇兼人其才轶俗其识旷世足万一语此乎此余所为戛戛叹其难能而每读其诗輙为之击节而三倒也俾司马公在且把臂入林延之上坐惜乎其弗可复作徒使生以昌阳枣芰之嗜日偏注于不佞不佞于是伥伥乎有余慨矣
　　毉括序
　　毉肇迹轩农长沙发其独智首揭羣方津筏千载继之稚川之肘后思邈之千金洎近代刘张四氏备矣顾载籍浩如伏习者类不无望洋之叹而晚近世病情纷拏百变刻舟缘木又往往以陈言束之此易水张元素氏所以有古方今疾之叹也新都张君柏弱冠客游吾土輙以毉知名淛中今年垂七秩矣生平汤剂全活自通都大邑以及下里穷乡殆不可数计乃君恒不自满足复虑一人之仁蔑能遍咸防内则以间日类集试騐诸方括为短歌数十百首至病情稍涉疑似反掌死生者又绪为诸论以剖析之其取效若符左券其阐微若烛秋毫且俾世之学流一披阅间旬月之功可人人抱其术以仁寿天下噫是何其虑之精而识之邃也明兴才谞辈出自学问词章以至百家众技类能驾轶前古独毉门眇覩其人王纶氏之襍着径捷旁通最为方家尸祝而推之近日稍扞格而难行葢阳有余阴不足固彦修不易之定论而寒凉胶腻鋭情尅削或反以伐其天和楚失而齐庸得乎此余身以疾尝而洞彻其脉理者知李朱二氏世靡得而偏重明也君治毉一以补中为槖钥而旁撷诸名家佐之故病者获其诊视虽未心奏奇旦暮而算计见效往往迄于万全其贤于剽轻诡遇之夫不待明知而后策也是编行君之仁且遍咸防内卽长沙诸公不得颛耀其美而余之言亦且与之俱远故不辞而序以复之
　　印谱序
　　印章所从来远矣自李斯以昆吾刀刻秦玺两汉而下官私传流博雅之士代有编集若王顺伯呉孟思宋元诸模谱迄今云间印薮防萃古今参伍载籍斯以勤矣乃余自髫丱客长安三十年来耳目覩记亡虑千百顾氏所録什九未遑葢承平奕叶陵谷逓迁虫鱼科斗之迹襍出于荒林大隧沈沙断甓坏础间固非一人闻见能尽搜括也镌印入国朝亡出长洲文氏父子世济迨今后禘祢二家大抵待诏之工法为政博士之妙意为师法胜者往往局于法之内而精意时诎而意胜者又往往溢于意之外而成法时乖剂二者而酌其中俾法不泥意而意能无骩法斯上蔡之真源而长洲之喆矣四明张大木年少才高以篆刻游燕中余邂逅于黄生六治馆轩轩然霞举埃人也已视余所镌诸印淳质典藻俊而弗冶宕而弗流一展翫间古色苍然隠映睂睫葢庶几哉能剂量于法与意而独擅其解者异时繇文氏而努力前规以驰骋于六代汉秦之列余固未知其税驾所也大木将归越持谱诣不佞顿首曰入长安遘逢胡先生大幸遇胡先生而蔑能只字等之乎亡遇耳愿得数语勒简端梁也终身奉之噫子云老不解事仆仆长安市卽奇字多识其何以语侯芭生生归矣宿防粮曳芒蹻长啸入四明洞天读灵文于上清石室回视人间世六书得无复跻一格耶审尔其更镌一石曰石羊生后身以寄我
　　两都游草序
　　此张孟孺两都游草也先是尊人佐虞以诗名鹊起介胄司宼王公盖尝上客客之而沦踬中道余每读伐檀诸集輙恨与若人并世而不获把臂于东西双弇间比入都晤俞羡长亟称佐虞伯子孟孺其材诣亡谢乃翁余私衷愈益向往焉顾一水盈盈卽奇伟菰芦亡从物色是秋始遘伯子湖上未及问姓名别去去明日而羡长以八行来谓乍所邂逅卽孟孺其人今且持所业谒门下矣余倒屣出迓视其状孤云野鹤翩翩然亟拂席命坐坐定命酒酒至命酌微醺抵掌扬扢古今语语埃之表余倾耳侧听不自知膝之前于席而席之前于宾也巳孟孺袖中出一编长跽进余曰惟先君子之臭味门下也敢介俞君而以蝇附请余展巻疾读之韵高而旷思沈而澹调逸而新如片石孤峰清池皓月兴象泠泠标揭人外卽骤见似坦易无奇也者而微词隽致引之弥长而绎之弥远达其材竟其诣亡论跨灶异时以较孙仲谋氏之于破虏坚庸讵难于步伐也嗟乎诗自三百下迨嘉汉唐以还于斯为盛顷者仪璘匿景燐爝当空衺诡尖纎之态沁人心目孟孺方考业兹时而亭亭独上一举而尽前之非诚所谓颖脱于尘坌而轩举于阛阓者哉忆琅琊次公疏世说谓晏文匪三都亡传理余絶叹为名通兹孟孺两都虽寸脔片胾居然有振衣千仞意而余言谬以糠覈抗颜前导而弗辞者知孟孺之必传于是编而不佞且并传于孟孺也
　　李仲子集序
　　吾郡李仲子能茂天才瑰迈奔逸无前自束发为诗歌已骎骎有吞虎食牛气里中先达或以年少易之覩其落笔吐语惊人句相属咸逡巡却避其锋仲子顾弗以自足也益肆力刿心友千古士于汉则两司马于魏则三曹于唐则杜甫明则李梦阳李攀龙弱冠补邑弟子员为督学使者苏君禹识拔巳纵游秣陵吴防间卒业弇州四部乃击节大叹咤曰起八代之衰者其斯人乎亟陈啓自通纚纚数千言弇州大奇其材数寄声不佞子国有李子子其知之余唯唯庚辰之夏有持刺叩门者自称东阳李生余方饮投箸踉蹡出屣不遑倒旣执手晤言扢扬上下逺自昊穹近迄昭代亡弗悬契则又起大叹咤曰与子同里闬三十年而毋相值微今日者几失之余非夫哉今而后所不以不朽谢子有如日余忻然而笑莫逆于心遂定盟焉自是仲子归弥月輙有所撰述輙走尺一命苍头三百里持诣余凡仲子所为文大都陶冶秦汉偏长独造则记问啓札为尤每一援笔大者河决澜倒雷厉飚驰卽寥寥只词亦委笃隽永妙思横流采绚溢发总之神动天随非斤斤研墨畦迳者诗歌则其生平精力萃焉七言律之高朗鸿丽五言律之严雅清新高者揖让开元平者驰骤元和诸子歌行絶句时有离合浅不逗俗深不堕魔至五言古则几逼建安吾婺中千余年所仅有也总之仲子天才絶出而又能师古匠今焚舟舍筏厝力篇章故克以少壮之龄骤臻此域过此以往余弗知其所税驾矣仲子素蔑视一第以青紫可芥拾旣数困诸生黙黙也又以好吟故呕血久惫卧床蓐间一旦籍其生平制作洎杂文若干篇缄奚囊授余曰以不朽累吾子茂曩昔所息壤于吾子者在耳而仅仅若兹命也吾子其谓何噫仲子休矣千秋之业旦暮且而属矣而且务摄药饵抑思虑专精神而乂年甫壮业甫就名甫走宇内而未克彰造物者忍以彼其材畀子而竟天防子中道乎吾为子序焉为异日先驱计可也仲子字允达父靑州公亦能诗饶著述有集行于时






　　少室山房集巻八十一
　　钦定四库全书
　　少室山房集巻八十二
　　明　胡应麟　撰
　　序六首
　　黄说仲诗草序
　　越山川丽甲天下钱塘富春四明三竺南北二雁幽奇靓峭薄海外内罕与伦乃天台尤以灵迹着石梁亘空瀑流畍道赤城之标高揭万寻曩读晋孙绰先生赋輙豪兴勃勃如神游金庭玉壶与二仙姝目成霞外者亟思拉同好偕往庶几晨肇之一遇而难其人丙戌计偕晤李大将军剧谈天台黄君说仲不容口心翩翩慕向之明季扁舟淮汭谒世叔通侯则说仲俨然在焉把余臂懽剧欲狂中夜造膝言缕覼洞肝腹已袖出是编进余曰不佞寤寐吾子三十年于此矣惟是不腆敝帚不敢有所隠也敢悉索以累下执事余受读卒业而三叹赤城之郊磅礴郁葱之气至说仲而彬彬尽泄也说仲故天台世家蚤歳才情蔚起与蔡仪制稚含王黄门永叔结词盟东海上而厥先宗伯公绾实从世叔王父文成公游世叔以勲胄仗钺登坛龙门嵳峩一代景附说仲首居戎幕为上宾操觚授简而外元戎喜怒一切置若罔闻也者独丈室坐蒲团如苦行头陀浃旬足不履户阈童子钻穴聚窥第闻防吻间隠隠嗫嚅声两手伸缩往来防棐几作推敲状时而掀髯时而拄颊得句踉蹡起探赫蹏掌许録之句累成篇篇累成巻巻累成帙帙成则世叔趣为剞劂行诸世说仲用是愈益自信发舒沥思覃精亡虚日亡论鲁连却秦冯驩振薛毛遂激楚古岩处畸流往往有以殊勋奋记室者而说仲规图大业回睨诸人漠如也今緫萃其生平诗歌为什亡虑千数计为巻亡虑十数计左提右掣大都得之世叔为多选体之夷旷雍容长短句之轻新婉达合作置鹿门辋川嘉州集夐不易辨五七言律絶亭亭独上百尺无枝朗抱冲襟汛洗尘俗清者大厯防者元和淳者咸通质者长庆司空皇甫姚郑复生说仲无忝孟季鄕先达载式之辈宋渡南号巨擘较说仲才或少赢以格藐乎卑瞠乎后矣始说仲名籍郡诸生中弃去占弗习习诗歌诗歌成而占废乃余﨑濩落放情宇宙胥国能家武失之今头颅业俱种种而邂逅合并穷途得微赤城之灵果有意吾两人者之为兹山主耶吾乡黄初平炼药处去天台仅仅数百里旦夕曳敝青鞋入飞流悬瀑中觅晨肇曩时遗迹胡麻之粒庶几一载遇焉即身后不朽名付诸蜗沫区区人间世鸡肋其何足以撄之说仲亟从余归矣二仙姝振衣霞外迟余与说仲乆矣
　　王生四游草序
　　余识王山人在癸酉甲戌间始山人在瀫上从诸年少饮狭斜一日邂逅余当垆酒家问姓名踉蹡前揖曰象不敏蓬游江湖习闻胡先生稔矣乃何幸于此获一当先生亟罢饮持刺候余门余与语移日壮之以千秋大业朂焉山人悦尽谢诸年少而从余学诗俄挟防辞余走秣陵谒李惟寅太保闻问中絶三十载丁酉夏余羇卧武林忽阍者以山人报余闻倒屣出覩山人乘高轩拥上驷从苍头五六翩翩来其风度亡少頽于昔而意气神貌油然睟然盎然殆非复吴下蒙也余甚怪且慰趣呼酒坐山人语之曰自子之去吾溪上一时过从朋旧聚散浮沈不知凡几变迁矣而吾与子若鲁灵光迄无恙兹复合延津谓造物者无意乎胡以巧为吾两人地若是也子别吾三十载矣中间踪迹何方交游何人占何状其悉有以语我来山人遽从囊中出一编避席长跽曰防先生问之象固且从容请之始象辞先生走秣陵已遂由秣陵入燕悲歌黄金故台觅庆卿渐离不可得则复南迈而之楚浮洞庭泛云梦吊二妃九疑藂竹间则复西折而之蜀挽舟巫峡瞿塘白帝蹑草屫三峨洋洋乎震旦第一观矣则复益西南折而入滇穷竟碧鸡金马昆明防苍声迹几达于缅甸富良而后以吾兴尽而返吾初服大都五岳之胜得于吾之杖者亡虑十之九九州之内得于吾之目者亡虑十之六六合之外得于吾之耳者亡虑十之三生平感遇忻戚纷纠万端一于吾诗歌发之是编固曩昔先生余敎也不揣徼惠一言附异日青云之末先生幸卒宠施之余读之喟然击节曰有是哉子之游也今防内名能词赋不啻数十百曹大都矜幅尺树门庭高者自托于狂恠怒张而卑者纎阿浮狡优童市娼角容泽甚且折辈行捐泉布博游扬之口于曹丘而韦布之鲜修者酗酒踞坐借口灌夫祢衡致庙堂之上吏议主逐客而山林之下明诏忘求贤葢诗道与游道迄于今胥病矣卒之声称随冺于月旦而行履蔑能逾寻常固也山人发轫海东携一劒自南而北复自北而南至接壤南交西竺而后返覩其人五尺恂恂匪有乘蹻履风之术而周歴四表若步武于宫中此庸讵可以声音笑貌兾耶余读山人诗一再过清而婉秀而宕新而弗刻高者毋为亢卑者弗纳于衰葢粹乎一规于风雅之正而絶出于晚近侪流习尚畛畦之外者固宜愈逺而游亡弗得狎魋结偶雕题而坦然户国无碍也余别山人溪上且易世卽诗歌屣倍兹编而足迹自燕吴齐鲁外无能越一境余固甚愧山人者而胡以叙山人诗以山人沾沾余言甚力也姑援笔纪其岁月且以征余之知山人三十年犹旦暮云
　　林贞耀观察覆瓿草序
　　国初称才之盛者无若吴下四杰岭南五子咸彬彬合轨一时云而闽中以才著称者凡十较二方不啻倍之而林员外子羽又翘然为十人者之冠郑继之王道思崛兴德嘉靖间迨今日而阛阓词章几于家灵蛇户罔象矣而闽之尤称极盛者亡若晋安之林荣名奕叶焜耀于一门三世之中父子弟兄更倡迭和而山林枯槁之言望之自失若今观察贞耀先生覆瓿草其一斑已先生王父文安公尊人文僖伯氏文恪皆以良史之才擅藻木天联翩八座其鸿裁巨轴防之金匮石室而播之通邑大都者固已人人讲习之而先生特以蚤岁成进士歴中外已而养高岩穴十余年所而以其生平全力萃于诗歌吟咏故尤为精诣亡前其体自河梁以迄辋川无所不悬解其世自黄初以迄大厯无所不驰骤其人自苏李以迄钱刘无所不取裁兹所传覆瓿一编不佞麟受而伏读未尝不三击节也五言选体温裕和平薄太康而上之而五言律为尤胜如茂林丰草幽谷长松味之亡穷索之逾逺七言近体清融婉亮兼天宝而有之而七言古为尤超如流水行云回风急雪排荡莫测操纵自由他如大篇长句鬯丽而舂容庄严而富缛短章孤絶优柔而闲旷逸发而秾纎卽鼎中一胾全牛固己目中大都先生之治诗才高而絜之以法气厚而标之以韵骨澹而永之以思情与景适象与境镕比兴弥深而觔节靡减葢卓然自名一家而侈大三世之传籍第令陆氏两生见之君苗焚研之弗暇而敢以三都覆土瓿也嗟夫古今所炫称簪绅阀阅极于汉之袁杨顾其人菁华不少槩见唐之窦宋之苏蝉连竞爽而率防坎宦途求其膴于仕者一不可得又仅仅一载传而骤止以今先生较之通塞乆近其果孰与仲多故不佞窃以先生一门殆造物者阴纵完畀讵惟昭代亡两亘古今罕覩其伦非虚语也而不啻已也先生从子计部郎天迪方以文辞雄艺苑不佞尝序其诗谓闽有两林员外行且嗣先生之业而益传之无穷而林之独盛于当代也行且不可以世数计敬因先生命序而陈说私所艳慕如右俟尚论者执余言为左券云
　　李临淮青莲贝叶二藁序
　　夫绛灌无文隋陆无武才之难兼葢自古叹之云乃仲尼称有文事必有武备诗歌吉甫为宪万邦而春秋美晋郤縠敦诗书而说礼乐此其人宁亡一二槩见也岂歴数盛衰固人材所繇高下而瑰伟殊絶命世之英挺生间出则造物者亦有时而独纵其全与汉李少卿首创五言河梁诸篇上继三百惜也没身塞外摧败之功靡足自赎药师以雄畧佐文皇混一县防而挽近世所传兵法厐猥错襍荐绅先生罕言之两君子皆旷代人豪奋迹行伍揆诸二者犹戛乎难兼若此矧世胄勲华身际丰亨豫大之朝而坐极膏梁都冶之奉卽父祖箕裘置为长物而词章琐琐奚足以云此余上下数千百年而不能无心折于余友李惟寅氏也惟寅故歧阳冢嫡髫鬌从尊大人楚游白雪山房一编海内喁喁亟称寡和旣用才谞受知当路宿卫羽林慨然遐思迹古作者与余辈结社华阳当代大家名流琅琊歴下武昌新蔡长兴南海之伦朝分廷而暮造膝而尤喜折节寒贱士士挟一长操一曲靡不蹑屫而走临淮嘉隆庆厯之间风雅大词塲四辟上自王公下讫韦布洋洋纚纚同声合辙咸惟寅作新振起之卽古钜匠宗工身关世运隆汚者曷尚焉乃惟寅迄未尝以文事诎武备自居督府守陪京极而位元戎列师保百万之众操纵掌握登坛忼慨宇宙肃清当西夏防兵东境窃发中原士庶岌岌皇皇惟寅坐镇庙堂声色不动而长鲸折角羸豕献俘穷发顽酋匍匐请命卽古重臣元老身系社稷安危者曷尚焉乃惟寅迄未尝以武备辍文事功名日起阀阅日崇九域之人望焉而震而吐哺结袜念弗少衰花晨雪郊大集名胜据胡床而挥彩笔一篇一咏甫出而人争诵之以及羽书纷沓尺素淋漓顷刻百函交授并发今其制作大都裒成巨集若青莲贝叶二藁可较覩已其格也典鬯和平而尽削巉崖诡峻之状其调也清融亮节而一扫尖纎浮曼之风其神情之来飚如翼如如登九成之台招阆风而飡沆瀣其色泽之传温如如如入万花之谷濯春月而坐氷壶读之而泠然大雅之音翫之而雍然泰和之象明一代诗求絶去宋人唇吻而一禀于大厯开元者舍惟寅将畴归耶葢语文事则篇章接轨陇西而勲劳逺迈语武备则韬钤比踪卫国而藻绘弥光非所谓瑰伟殊絶文武兼资崛起于珥貂横玉之中而并包乎垂绅贯札之业若春秋雅颂所称述三军司命万邦为宪者否耶然耶余与惟寅交緫角迨今逾三十载人谓知惟寅者世莫余若而余亦谬自谓能知惟寅輙因二集之成而备述其生平梗槩如右后世子云者作庶防哉以不佞为知言虽然余之知惟寅与世之艳耀惟寅特功与言二者其笃而论之谓深知惟寅未也惟寅宿根天植少卽栖心寂皈依太上之初故所居斋阁一以青莲贝叶名之其意防较然可覩异日者屣脱浮荣出函关而化西域卽山河大地彼且一切空之而奚有于二者噫嘻浅之乎余之所以知惟寅矣浅之乎余之所以知惟寅矣
　　瑞云楼藁序
　　自昔名世伟人肩将相文武之业者葢莫如汉之诸葛武乡乃唐宋以还胡寥寥弗遗见也逮明而吾越两文成后先并起括苍刘公伯温以雄略翊真主而以其余事偕高杨辈振一代风雅于明初防稽王公伯安以雄略戡大艰而以其余事偕李何辈振一代风雅于明盛余尝慨慕两公兾一为之执鞭弭而阨于世代之弗相及而犹幸得交王公之后若今通侯世叔君者余读其瑞雪楼藁未尝不三叹息云世叔为伯安先生冢孙髫鬐卽以清标令望照映蝉冕尝邂逅不佞李惟寅第中恍然天际真人令人俯仰自失稍长輙以弓裘自奋居恒有驰伊吾絶大汉之想凡所为挽强执鋭披坚跃骏介胄之士见谓缩朒难胜者率道之谈笑间旣身袭龙阳公封以列侯督枢筦董江防其雄才大略若龙泉太阿陆试犀兕水试蛟鼍投之所向砉然理解天子亟心异之未几遂有总理漕镇之拜国家西北九边数十百万之众朝夕待命世叔建朱节震华鼔舳舻载道刍挽如云廷中翕然拟之长城大树乃世叔不惟韬钤冠世而间推其余力于文事尤矫矫絶出一时每临江而横槊出塞而据鞍分阃而运筹登坛而仗钺以至留宾西第乘兴南楼坐啸霜空轻裘雪夜兴防所触一发之于诗歌若今黄君说仲所校辑瑞云楼藁特其鼎中一胾已余尝受读卒业窃以世叔之诗挥洒性灵淘浣风骨思深以逺绪密以清于情靡弗达而御之以格于景靡弗防而谐之以调于境靡弗探而裁之以法于体靡弗备而标之以神庄严而清庙明堂华重而大弓宝玉婉畅而行云流水奇峭而白鹤朱霞纎秾而芳草落花间澹而长林藂薄葢世叔于诗歌絶去雕锼刻削浮曼儿女之态又槪不为牢慅愤郁无病呻吟之词而一禀于三百篇十九首优柔平中之余韵真沨沨乎大国风哉无论诸彻侯中邈焉寡俦借以韦布苦吟之客挟其一技以与王公大人争千秋万世于身后者其能德色所长以自侈于世叔否耶异时近述远宗屹然为东南赤帜俾吾越两文成故武有所恃以永永弗坠匪世叔而畴其人耶虽然伯温氏啓运国初高杨诸子大都因袭元政伯安先生崛起正间李何甫洽业己游精太上骈拇艺文故尝窃谓两文成勲伐品流诚超百世而诗歌犹若弗能无待焉者今六合为家八荒重译卽世叔雄才大略嫓媺两公亦将局于时之亡所试独声律自嘉隆再造防奄黄初宝厯而有之当此时气运之隆较前人不翅倍屣而世叔夙以鸿篇钜藻惊弇州之座且春秋鼎盛中尝欿然自下若溟渤之受万流彼其税驾之所余恶得而窥诸日新富有挈斯道之上乘主风雅于一代视两文成之世奕奕乎有光焉世叔所躬自期待意在兹乎将相文武之业行且于其身卜之而胡以云唐宋以还寥寥也
　　西湖百咏序
　　武林山川胜絶钱塘天目等区为东南游赏甲而西湖之韶靓秾丽尤震旦国第一观澄波镜空万顷如席外环三竺傍峙两高宫梵刹四百八十金银丹雘照耀其中恍惚窈防殆匪人世始余读穆天子东方生书輙谓寓言亡当比周歴湖上乃知方壶员峤聚窟阆风诸书所谈境界卽此而世人弗詧类驰想于大瀛穷发之墟致足哂也自秦并六合祖龙车辙几遍域中乃燕楚晋梁往迹眇覩而吾越遗事简册班班借人口吻得微以神仙薮穴灵药易求故耶古今题咏香山睂山两刺史而下充栋汗牛田氏志余葢尝备载顾前人所赋或总挈大凡或标举尤最湖中景物轶漏滋多迨今黄刺史禹钧百咏出而毫发无遗憾矣禹钧故富才情饶纂述筮仕一州意有弗欲翻然拂衣迈徃大业乐武林风土妍美遂定居焉紫阳之麓咫尺大堤【阙】








　　少室山房集巻八十二
　　钦定四库全书
　　少室山房集巻八十三
　　明　胡应麟　撰
　　序十首
　　范浚先生集序
　　婺自刘骆两才人肇兴其后迄以文献甲防内惟吾邑据瓯闽楚粤水陆之冲山川之秀发林麓之窅眇岩壑之瑰丽风气之淑清迥出诸邑上而上下数千余载仅贯休氏以浮屠称诗唐末五代间而著述遂亡一显者其以著述显而遗集迄今传于世实始自范浚先生先生生宋南渡及考亭朱氏游考亭尝过先生而防先生出顾案上得所撰心箴读之大击节赏叹手录以归今附载孟氏书中是也是时郡人陈同父以气豪一代而尤尊事考亭考亭与同父论学往复劄动盈巻轴缕缕不啻数万言皆抨驳不少假同时横浦张九成金谿陆九渊辈并负海内声高位置持其说不相下考亭一切攘斥为异端距之弗遗余力而独先生乃虚怀茹纳若此葢自伯恭敬夫二大儒外夐弗再覩者卽先生学术醇然度越余子可弗问知也先生生平所著述甚多多散轶今存者尚二十巻余读之其于道德天人之际深博矣其诗文不甚概于古其持论甚破窽而才藻辞令奕奕足以发之非龌龊守章句椎朴俚儒比尤慷慨好纵谭天下事所上皇帝诸书及李富两柄臣啓抵掌万言率引喻古今洞达彼己凿凿可见施行至传翟义说李孝逸志徐徽猷雄辨瑰略百折弗穷而忠义激烈浩然之气诵之犹若浡郁于简编而飞动于翰墨是又足觇先生肩抱之奇伟匪槁首山泽鋭于忘世者也俾南渡君臣一听其言而委之以国必载造式微之宋而起之而徒以空文托诸异代可悲巳乃先生所陈防虽废弗售而遗集流传自宋迄今行且与刘骆两公后先不朽则造物之庇于先生固逺且大其亦无足悲者矣胡应麟曰余盖于范浚先生为后学云余尝及过其故居卽今集所繇名香谿者范先生聚族居谿上兄弟同气凡十人九人皆登制科跻膴仕独范先生以布衣终其身而独以著述显今去宋南渡绍兴仅数十世而九人者之名卒而问诸范氏之子孙莫能一对而范先生集烂焉为吾邑宝玉大弓而九人犹得以科名自列于后复于兹集乎赖焉于戏挽近世夸毗之子往往挟腐鼠以吓鹓鶵其弗思亦甚矣夫吾邑自范先生前歴数千百载未始有以著述显者而有之实自兹集始而余猥以后死而得与于兹也则夫兹集之序非余序之而谁也
　　吴中往哲图赞序
　　大司宼弇州王公图吴中往哲遗像自先世两司马外起高太史季迪韩襄毅永熙叶文庄与中吴文定原博王文恪济之至祝京兆希哲沈处士啓南唐解元伯虎徐迪功昌谷王太学履吉李太仆贞伯刘参政钦谟杨礼部君谦都少卿敬陆太常浚明桑博士民怿黄孝防勉之文待诏征仲陆少卿子传王吏部禄之蔡孔目九逵俞山人允文皇甫司直子安司勲子循凡若干人人为传传为赞而虚首简俾不佞应麟序之吴之为国粤自商泰伯至德建邦逺矣春秋之世阖闾以功札以言皆皭然悬炳竹帛若伍行人之忠孝义烈言吴公之文学精华厥功厥言尤非末世人材所及汉唐而下虽才代不乏律以商周或少降焉至于国朝而吴中人才之盛斯极槩观司宼所绘兹图瑚琏豫章人龙天骥可歴指数也不佞髫岁读太史迪功遗集则私衷勃郁恨弗一当其人执櫜鞬鞭弭之末至襄毅文庄之勲名希哲啓南原博伯虎履吉济之征仲诸君子之才艺烜赫乎旂常而纵横于毫素流风稔泽百世而下尚犹使人矍然兴奋然起独其体貌之瓌奇神明之炜仪观容止之肃穆而恬愉散朗而逸迈者业已俯腐草木化为尘埃矣夫以不佞之生去诸君子仅数十百载一旦而过吴物色其里闾而推求其属尚有弗尽获者而矧乎其与人偕逝石火而电光者也乃今入弇园拜司宼揭兹图而谛翫之曾弗崇朝而三吴先哲钜公伟人俊士一目而在吾睂睫恍乎聚首乎丈室之中而俨乎交臂乎一堂之上所谓瑰奇炜肃穆恬愉散朗逸迈者往往并其人得之使人羮墙寤寐之念勃焉飞动于寻缣丈素顾恋徘徊而弗能自已司宼之所为显暴前修而发扬潜懿者心甚盛哉虽然兹图于吴中先达备矣而揆之太上不佞犹以非其至者司宼起诸君子后鸿德骏猷悬揭海防而文章之盛絶出古今遂举明一代制作而商周之葢东南千古大观至是而后极非可以吴中一方槩也异旹江左名流有若曹不兴顾虎头辈以冠世之笔写先生兹图之末以附列两司马后后学泰山北辰之仰将于是乎在太史迪功诸君子且侧席避矣鄙劣弗文公命为序谨识所窥测一斑而并发明斯义于末简葢当今己有定论无俟议之百世也【司宼祖父两司马皆列图】
　　增校酉阳杂俎序
　　志怪之书自神异洞防下亡虑数十百家而独唐段氏酉阳杂俎最为迥出其事实谲宕亡根驰骋于六合九幽之外文亦健急瑰迈称之其眎诸志怪小说允谓奇之又奇者也唐防昌而后文章衰飒弗振极矣成式与温李辈同时其才力豪劲特与杜紫薇类而学术逺过之惜其亡所用心而托好于是殆滑稽俳笑之雄耳然非是亡以抵后人之好而永传不废至今夫世固有享大名显当代制作盛行身殁而其言继之泯焉偕草木腐而小说志恠之书卽笔力逺出杂俎下乃遗籍什九烂然而其人之才气豪劲素奇于文而制作末繇考见者尚因小说之传而获覩一斑则段氏之托好是书要未可以尽訾也昔杜征南勒文于石率一置山上一沈水中以豫防陵谷之迁毁其苦心为身后谋可谓备极至于石有时以泐而征南之术于是遂穷然则欲为不朽计诚亡若著述之足恃而著述传与弗传又未足以尽凭则亡若大肆其力于逺且难而小见其能于近且易则好之弥众而其传可必于后则杂俎之流是也故大丈夫志于立言固当以删诗书制礼乐为首务【六朝张融语见本传】而业成之后间一染指于斯俾吾之不朽于来世可以万全亦岂非征南勒石遗意哉段氏书近多雕本而鲁亥殊众师儒老宿弗易征又轶漏防过半余谷居孔暇稍稍据广记校定之并录其所谓续编通三十巻藏箧笥中吊诡士旦暮遇将羣起互传之若其为说致诡诞不可尽信则余业蔽以滑稽俳笑之雄君子毋求备焉可也
　　羲苍漫语序
　　自仲尼出而六籍传自六籍湮而诸子作不佞幼则沈酣四部博考古今窃谓子书之变大槩有三春秋战国文不在经而在子子不在儒术而在百家汉晋而下文不在子而在史子不在百家而在二氏唐宋而下文不在子而在集子不在二氏而在诸儒故夫战国而上之为子者子以文唐宋而下之为子者子以理葢文与世汚隆而理弗以代为升降故也明兴而子以文着则刘青田之郁离崔相台之士翼以理显则薛河汾之日录罗豫章之困知自余彬彬未易指屈庆歴以还谈文者盛纪述谈理者眇见闻著作旣诎焉乃今读羲苍先生之为漫语也庶几乎剂文与理有之矣先生英质絶人弱冠颖脱举乙丑上第出宰吾兰治平之绩为一时最中飏歴清显车辙所辏颂声塞途一旦移疾山中却扫闭关盈十余载旣以朝命强起分部岭南署面挹罗浮背枕大庾烟云万变吞吐胷中黙照静观神动天解凡宇宙之穷际元防之运行阴阳之屈伸以及圣真贤喆之訏谟皇王帝霸之经略极而草木昆虫勾萌蠕动之微琐鬼神僊释之怪迂亡弗洞极其要归而烛鉴其情状随所得而笔之书而未尝以示人也葢先生中岁好道絶去一切骛名之念渊通综练不沾沾为博闳深瑰杰不岳岳为高故其为漫语也文不必战国诸子而有今之人所难及者理不必赵宋诸子而有昔之人所难言者其传而之于后世也断乎其亡惑也是书业已为倪司理强而出诸帐中属之剞氏矣郭生时腾复谓余髫丱时先生所识拔士亡一言跋诸末简弗可也輙因其请而以鄙说敬质之先生
　　百家异苑序
　　自汉人驾名东方朔作神异经而魏文列异传继之六朝唐宋凡小说以异名者甚众考太平御览广记及曾氏陶氏诸编有述异记二巻甄异録三巻广异记一巻旌异记十五巻古异传三巻近异録二巻独异志十巻纂异记三巻灵异记十巻乗异记三巻祥异记一巻续异记一巻集异记三巻博异志三巻括异志一巻纪异录一巻祖异记一巻采异记一巻摭异记一巻贤异录一巻他如异苑异闻异述异诫诸集大槩近六十家而李翺卓异记陶谷清异录之类弗与焉今世有刻本者仅神异述异数家余俱弗行乃其事大半具诸类书郑渔仲所谓名亡实存者也第分门互列得一遗二虽存若亡余屏居丘壑却扫杜门无鼎臣野处之賔以遣余日輙命颖生以类钞合循名入事各完本书不惟前哲流风借以不泯而遗编故帙亦因槩见大都遂綂命之曰百家异苑作劳经史之暇輙一披阅当抵掌扪虱之懽昔苏子瞻好语怪客不能则使妄言之庄周曰余姑以妄言之而汝姑妄听之知庄氏之旨则知苏氏之防知苏氏之防则知余类次之防矣
　　赤松藁序【今名华阳】
　　赤松子者神仙传所称黄初平叱石成羊事旧矣乃刘氏山栖志则以赤松为雨师何也夫雨师本列仙传炎帝时赤松非黄氏弟兄明甚第孝标博极群书其说或有所受神仙传出葛稚川列仙传出刘中垒晋与梁世代相去不远其时书无刻本稚川所録孝标未必见之列仙籍曰中垒而文匪两汉要亦晋人伪称咸不足据惟留侯辟谷从赤松一语可征葢二传皆因是附防而孝标流寓紫薇遂与兹山共敝天壤则人间世所谓长生诚在此不在彼其有无无足辨也第兹山穹窿延袤雄峙东南朝真氷壶双龙三洞天幽深窅絶往往人迹罔到固宜有仙灵宅之余束发慕孝标比年病困枕席翛然有轻举逺投蜉蝣蝉蜕之想因自呼曰石羊生将弃室家负瓢笠遍行金华穷谷中物色其人赖天之灵间有遇合卽留侯所从中垒稚川所传第居一焉亡弗可者否则踪迹孝标托栖遗宅异时获以片言并峙兹山例诸不朽安知三氏者所云赤松不偕仆而四乎因首缀兹篇假以名集而略陈其意如此云
　　养疴藁序
　　不佞客歳之秋奉命家严治装北上朝辞瀫水夕次武林角弓遘疑寒疾作始于腠理旋中膏肓二竖恣其凭陵三彭逓相侵扰惊风同乎宋鹢喘月甚于吴牛延及孟冬舟抵步饔飱并废非赤松而辟谷五旬药饵遍尝类秦穆之复苏七日犹以简书载至黾勉前发抵淮腊尽入沛春初适大司空有事河渠筑堤济上舟航阻絶行旅不通车马纷纭咸从陆道而余蒲栁之姿不任霜露萝薛之性屡梦林泉昔人兴尽剡溪尚言何必见戴况以三折之肱扶再膑之足涉大行之险蕲定逺之封哉夫孝大于显亲显非必于三事行隆于养志养有出于万钟且也惟疾之忧逺游之戒谆谆尼父讵曰空言畊于寛闲畋于广莫莱彩用代貂蝉菽水是充牲醴奉大椿而偕乐树萱草以忘忧取义达生喻言卒岁斯亦可矣爰寻初服言返故栖感遇述怀咸缀兹集雕虫小道贻诮大方笔研未燔聊复尔耳
　　唐诗名氏补亡序
　　唐诗之盛无虑千家流传至宋半已亡逸度南而后诸家所畜仅三百余葢五百之中又逸其半矣今世传百家唐诗十二大家二十六名家益以单行别刻才百数十而已余夙嗜艺文至于拮据唐业颇极苦心购募残编钞誊秘录之外凡散见诸书附载羣集稍堪巻轴靡不穷搜摠之不盈三百之数间阅宋人书目有制作至繁而字里行藏邈无可考者嗟夫昔之文人学士平生精力咸萃兹途当其驰骤名塲飞扬艺苑只辞之懿半简之工咸以纸贵鸡林价倾洛下孰不悬衷结念宇宙自期讵意零落异时遽同草木鸿函钜椟散若晨星充栋盈车鞠为黄壤此太史所以蹲躅于名山元凯所以欷歔于片石者也夫一线尚延千秋如在义存后死忍没前规因据三史艺文五家经籍以及列传野记之中凡遇编名輙加捃拾芟除复襍融防有无具列兼收以贻同好夫载籍云亡姓氏昭灼后之君子披览斯文兴言曩哲倘可以慰作者于九原遡遗风于百代如曰踳驳淆乱速朽为宜则杜李以还例应焚掷余固亡所容余喙矣
　　青芝稿序
　　芝之灵于羣卉也则古以瑞称矣三秀之柯煌煌陈于合宫荐于清庙肖其形摹其事而侈诸四方卽五尺童子有弗征其瑞者乎而吾以芝之灵也匪仅瑞于一世已也厥有大于是者焉增城阆风圃羣玉诸洞天福地絶防之巅无底之壑日晶月英磅礴轮囷勃然而芽蓊然而茁如道家者流亟称五芝之属樵靑牧竖所不能窥达官贵人所不能逢而明王喆后所不能必致惟列仙羣圣时得茹之寿至与元化相毕此其瑞固以百千万世计者也而匪仅仅焉瑞于一世已也厥今之业儒者起占奋贤科往往绩三载之勤乘一战之捷大者君刚成侯平津次亦序鹓鸿骖骥騄经纶际九域而黼黻横八荒非芝之陈合宫荐清庙而五尺之童共征其瑞者乎周之雅鲁之颂楚之骚汉魏晋宋之乐府五言唐之歌行近体絶句作者人与代偕逝并遐而姓名族里亘于今而为烈彼其带砺湮钟鼎蚀而片言只字之悬于大造愈乆而愈无穷若是者将无列仙羣圣所茹之芝百千万世以为瑞者也噫瑞而计诸百千万世几于无何有之乡广莫之埜骤语之乎少年鋭进之夫彼执以为诙彼执以为幻将羣然而哗而诮而侮而孰从信之葢余读余郡张生诗而异焉张生用善于宋太史公为同里瑰葩逸藻挺出于辈流甫弱冠缉诗成帙而命以青芝是固弗沾沾一世而蕲瑞于百千万世者也匪直惟弗哗且诮且侮而已余读生诗一再过光黯然而幽色黝然而苍味泠然而冲隽然而旨厥有当于芝允矣輙因其请之力也而序以复之
　　二酉山房书目序
　　自羲皇画卦书契肇与周衰仲尼辙环列国退而定六经程百代说者以为坟籍之始余考纬书古文开辟以至获麟葢三十七万余岁云诸史如合雒禅通之属络绎繁伙至帝皇封禅文字万有余家仲尼观之不能尽识则上古之书其数不可胜纪后世乃谓三代以前无书可读者不深考之过也秦不师古烧燔诗书项氏继之咸阳三月先王典籍实始荡然汉兴除挟书律武帝表章六经诸子往往出于破壁坏冢不数十年而刘向氏七略遂至三万五千余巻非古人述作素盛故掇拾煨烬存者尚如此哉王莽之厄至于东京班氏艺文视前仅三之一厥后魏晋六朝兵革劻勷燬收不盈七略之数元嘉中谢灵运摠萃书目六万余巻齐王俭所録万五千七百巻梁任昉二万三千一百六巻昉俭并称博洽与灵运时代相次不应多寡殊絶葢灵运总萃一时所藏而昉俭芟除重复故也隋嘉则殿藏书之富至三十七万余巻其正本亦止三万七千惟开元帝累叶承平异书间出一时纂集及唐学者自着八万余巻古今藏书此为极盛赵宋诸帝雅意文墨庆厯间崇文总目所载三万余巻累朝增益巻不盈万宣和北狩散亡畧尽至淳熙四年书目成乃得四万余巻葢歴代帝王图籍兴废聚散之由大都具矣夫以万乗南面之尊石渠东观之富通都大邑之购求故家野老之献纳而累朝着録不过如此葢后人述作日益繁兴则前代流传浸微浸灭增减乗除适得此数理势自然匪力所强也至荐绅先生博物君子收藏遗书若张华之三十乘任昉之四万巻邺侯之三万轴宋公垂叶梦得尤延之代称宏富大略相当若渔仲氏之志略端临氏之通考则又槩録前人不必代之所有家之所藏也余尝总览歴代艺文以及诸家所録而参之当代经则十三家注疏外丁孟夏侯传授仅着空名其余六代以还流传絶少惟宋儒诸说盛行海内大槩存者十三史则二十一代类梓于太学单行于各州编年自荀恱袁宏至司马朱氏不过数家而诸起居注实录野史之类传不能半大槩存者十五子则老庄列氏外宋钘关尹淮南吕览盛行星厯防纬间多湮没而汉唐宋诸小说纷然毕出传者殆十之八惟诗文诸集六代以前甚寡唐宋至今乃始大盛而最不易传卽唐诗八百余家宋人有得五百家者余方极意搜访手抄集録仅得二百余家文集则唐以前存者不过数十家而宋元诸名公不必能文之士皆有集行世迨今尚数百家而国朝尤盛葢世代逺近然也余自蚤岁营心载籍累铢积寸至四万有余巻虽今人所自为书居三之一倘有以释道二藏来售者尽鬻负郭之产以当之则余家所藏几可与前代等不可谓非布衣之幸也第凡物盛必有衰聚必有散卽前代帝王名公钜儒竭天下之力畜之而一旦且散轶而不能保则余今所得庸讵可据为已物因略叙其意录四部书为二酉山房书目藏于家








　　少室山房集巻八十三
　　钦定四库全书
　　少室山房集巻八十四
　　明　胡应麟　撰
　　序六首
　　大中丞刘公奏疏序【代臬长梅公】
　　万厯乙未春河间刘公奉上命以大中丞来填越公至则周视境内而条画其便宜凡先后数十百疏先后数十万言诏一一报可越三载威惠诞敷环海以东鲸鲵之属竦息待命于是藩臬庶僚某等咸请公颁刻所上封事揭四裔而垂千秋不佞得以次伏读卒业叹曰猗欤盛哉文章之用其最钜者宜莫如经世之文其最钜者宜莫如奏章唐虞三代都俞一堂亡论汉则贾太傅之治安伟矣顾其言弗効于用甚且弗能一日安其位于朝廷说者谓长沙通达国体王者之佐而立谈太息则自用其才者非也唐宋以还其人之杰然名世而疏草之然名家者亡若忠宣陆公文正范公乃陆公生唐季运身际庸猜晚辑方书以避谗搆君子弗能亡憾于其君范公当宋用兵西夷跳梁先忧后乐卒爽成言君子弗能无憾于其国两公而外卑卑载籍古今名实罕覩其人若夫肩皇王帝霸之猷事神圣英毅之主际鸿庞熙皥之防而树倜傥无前之烈者舍刘公奚适焉不佞某谫劣无似无能为公役万一第读公封事而知公有大造于越者六事曰覈吏治也曰振民穷也曰练师徒也曰肃戎政也曰汰冗滥也曰防灾伤也嘉隆以降吏不迹古窥瞷成俗媮惰相师戸口为增薰莸错列公于是有覈吏治之疏钱塘具区海防乐土岁比大祲重以疫疠流莩枕籍苍赤嗷嗷公于是有振民穷之疏防稽甲楯触鬭成风綦隆日乆纵弛濳滋卒弗服习将且予敌公于是有练师徒之疏勾践遗敎君子六千一二狂狡脱巾潢池首恶就金余孽观望公于是有肃戎政之疏承平极际奸蠧藂生费出无经吏缘为市诡窜名籍坐縻县官公于是有汰冗滥之疏全淛居氓枕江抱湖洪水时行灌溢川泽鼋鼍杂处人不聊生公于是有防灾伤之疏加以大庭之上万机旁午时务孔殷朝鲜亟则公有排难之疏日本张则公有戡暴之疏戍兵发则公有善后之疏鑛使临则公有豫防之疏自公之开府两越章亡虑数十百上上亡虑数十万言大都纒绵于忧国激发于爱君普讯博诹长虑却顾务凿凿可见设施而弗为迂逺矫伉之谈以诡众昵俗故上于公之诚亡弗格而议亡弗行亡论洛阳少年卽陆范两公未覩其弗贰弗疑若公被遇于今日也距兹三载大淛东西吏职民怀师武戎戢冗饷毕空天灾潜弭风声震乎遐貊而窥伺絶乎近郊匪所谓仁人之言其利甚溥社稷之臣以安为悦者哉且贾生少年鋭气一蹶弗伸两公陈力富强弗获乆于其道致厥就寥寥简编公以三十之龄建旄秉钺而老成持重絶无沾沾喜事之心卽方今勳业烂然异时达公之年而竟公之绪宁讵弗逺轶西京近轧唐宋而与周之吉甫同为宪于万邦也不佞某寤寐三代之英乆矣顾濶焉未覩何幸于昭代一遘逢之而于公一亲炙之敬缀不腆之词当左劵于琬琰之末
　　送大中丞山西万公经理朝鲜序【代】
　　今天下称极隆盛际矣四荒九域玉帛来王蠕动含灵咸若大造独倭奴负固穷岛包藏祸心比者徂伺防张躏我藩服上赫然震怒特简重臣以经理为名提十万众张皇境上阃以外若钜若细听便宜凡诸罪人务在必得戊戌秋铨曹以员缺上闻上博综羣议佥谓今大中丞山西万公威望夙着宜徃诏报可公受命趣装刻期明发某不佞忝公属僚快覩公被遇上知树壮猷絶徼外则于啓行之次作而言曰圣天子之以东伐畀万公也岂不诚为社稷得人哉夫才不虚生变不虚兆故非常之才生必有赖非常之变兆必有繇故瓌玮鸿硕冠世之勋非纷纭盘错亡繇以自致摧陷廓清救世之略非横决溃崩亡繇以自显斯两者其人其事始恒互相需而卒未始不巧相值也不佞恒窃志三代之英而下上其世若成周吉甫为宪万方尚矣春秋而降郤縠氏之诗书诸葛氏之礼乐葢彬彬焉彼其人皆絶类离伦文武兼济出而将入而相定倾弭变业亦如之明德郅隆人才盛极以不佞耳目覩记当今之世躬非常之才遘非常之变伟然以七尺躯负天下望如古所称社稷臣者舍万公而畴属焉公生长西陲服习介胄髫鬌卽以儒自奋高步词垣器度巍峩望之若岱宗溟渤莫知颠防而下士若渴蹄涔蚁蛭具网毕罗先是上雅知公才拔自曹郎专制一面垂十余禩狡夷狂噬用观察旧使超大中丞履任未朞海波澄澈兹东藩移镇节旄所指长虵封豕亡穴自藏不佞奚容缓颊第以非常之数窥测天人而知公之树壮猷威絶徼者匪偶然也倭奴古不经见陆梁元初蒙古驱混合之锋乘全盛之势曾不能折其半镞高皇帝肇造函夏沿海诸卫遍置重兵虑深远矣俄而望海埚之捷屠磔靡遗嘉隆以来实始滋蔓吴越七闽战亡虚日迩复掩袭我藩邦蹂践我边域六师萃止犹扬鬐鼓鬛拒死岩城之中自北边受盟未有暴戾狞顽剧于斯宼者揆诸世变允谓非常而公适以非常之材遘兹运造执言问罪奉行天诛是役也庸讵直抚靖遐方扫除逋孽已哉楼船十万飞度重溟生缚酋豪俘献阙下列扶桑为郡县编穷发于版图复千八百国之封疆荡六十四洲之氛祲较诸城濮创荆泸水禽获弥有光焉凯旋之晨勒石大荒纪颂圣天子功德文焰武烈震耀简编所谓万邦为宪吉甫其人非耶所谓才不虚生变不虚兆否耶然耶乃公以七尺之躯系中国安危先防内忧乐当宁恃为长城苍生庇为大厦孟轲氏亟称社稷之臣匪公之攸属而繄谁属耶不佞幸以臬僚朝夕接见奉公敎甚乆而狎公爱最深是役也旣为圣天子社稷得人庆又为公奠安社稷以上报圣天子知遇庆敬于马首之东布斯言高牙大纛下以壮公行色
　　送钟天毓归苎罗序
　　余自丙戌罢归不上春官者凡十禩甲午奉大人命靑衫蹇卫蹩躠入长安中则曩时髫鬌交游悲歌屠狗之伦什九物化间一二存者李大将军辈仅仅如鲁灵光每曳屐黄金故台盱衡四望阴风飒然万里北至若相对欷歔于华阳碣石间嗟夫犬马齿旣日益增而前辈风流浸微浸灭若为得盛年好学瓌迈不羣之士提衡扬扢以庶几畴昔之谭天卽繇此终身吾以为遇之旦暮已乃今而邂逅钟君天毓葢庶几其人焉天毓故贵介公子尊人观察公歴仕通显声实彪炳一时天毓少厌刍梁凡世所艳趋狗马子女玉帛诸好意所向宜亡所弗极顾一切扫去而独沾沾以不朽自期弱冠身所师友旣已尽越之隽豪而犹以未足居恒念大丈夫生明盛操七寸管树百代称必游道尽一世而后亡遗憾惟是皇都四方之极而太学又四方贤士所走趋吾方欲尽交一世独奈何局促辕下以不赀奉妻子耶亟长跪请观察公从二奚奴束书担簦下金陵渡扬子击楫长淮大河驰骑东北走青徐齐鲁卫赵之墟所至发为篇章盈箧盈笥旣抵燕市入成均公卿而下列署之英六馆五陵之彦向慕之如饥渴就之而发其椟藏靡弗恍然自失曰钟君信盛年好学瓌迈不群士也君旣度爽神清尤敏妙饶能事行草佩镌声歌琴奕多所娴习而赏鉴其精高辛颛顼夏后之鼎彝柯亭之材赤堇之冶汉碑唐碣五代宋元钟张顾陆吴李米赵楮墨绢素之遗一望而核其真赝缘是士益向附之出其下乃君雅不以自多日鳃鳃然以弗获尽交当世为憾一日与余把臂通侯宋君座而喜可知也诘旦踉跄摄衣冠伏谒余寓曰英不敏越中豪儁无所不缔交顾独弗能得之胡先生赖天之灵长安中望见先生颜色先生幸卒赐一言旣英垂槖以觐观察公于生平无遗憾嗟嗟天毓不佞故嵚崎歴落魁也世所称狂而可笑宜莫余若者子独恶所见而乐闻其言而骤欲得之自余三上春官而发几种种燕市悲歌屠狗之伦什九物化亟思获一盛年好学瓌迈不群士与游乃吾乡有天毓其人而又雅好余若是余则恶能以黙黙也天毓行矣都人士业皆有言为天毓壮行色不啻和璧夜光惟是鄙人之言腼焉以糠覈先之观察公骤而读之其能无掀髯噱耶虽然余与天毓家相去仅五百里而遥异日者操扁舟负瓢笠访天毓苎萝之下彼姝之子翩翩然出而迓焉卽曩时击筑屠狗之伦群起要余余弗与易矣余且从天毓老矣
　　寿郡伯张公五秩序【代陆太史】
　　万厯十有二年甲申六月实维大郡伯桂林张公五袠初度之辰诸邑属吏汪君可受辈谋祝公遐筹跻于大椿防灵以仁寿当世则相率问序于余余不文不能称公寿顾窃从诸大夫后窥公所为治与人所为祝公而卜公获算于天未艾也夫今之太守非虞廷所称牧伯周诸侯汉二千石哉坐黄堂驾五马裂千里而为封疆秩贵倨至亡二也顾守之秩于民若甚尊而守之职于民则甚亲晨兴坐堂皇阅簿书发号令午而听讼狱一政失环一郡氓庶怨咨之一政得环一郡氓庶爱戴之爱戴之弗已则羣起咏歌之又弗已则羣起祝颂之故夫仁逮一乡者颂止于一乡一邑者颂止于一邑守之仁则一郡之民千万姓之口同祝而蕲其寿者也以千万人蕲一人之寿则寿虽诸福之首造物者亦靡得而靳其算矣太史氏曰以余所覩记于今良二千石张公厥其人哉张公用经术起岭右服官南昌治平为天下第一入拜台御史所在捐小苛崇大体务矜恻广惠怀至解剥忠邪振饬纪法则风裁棱然山立岳峙弗可夺卒用此失当事心谢病去天下望公为祥麟威鳯而公终不忍抱其仁民之具小试而藏于一壑一旦竟驩然出上方念婺越东岩郡非公莫可輙以婺八邑畀公公始下车趣行郡覩学舍庳陋叹曰婺为文献薮窟自沈隠侯以风流倡唐宋胜朝代有其人国初文士雄跨海内而胡近寥寥也则黉校之地非耶爰相厥宜建鸠工庀材新之不日且为防城中罗一郡之秀而月课其殿最士自是喁喁向风矣则又以为纪纲之沦斁繇胥之作奸也于是汛狴犴肃科条毕虑殚精旁睨却顾爬搔蠧穴遏絶幸门大猾巨狡奉法惟谨则又以为左右之售欺繇宾旅之壅遏也于是缮舆梁饬邮传一命而上通刺请谒握发倒屣发胆露肝八荒洞如蔀隠毕达而又以其间劝农桑行赋税访耆硕卹孤嫠挫豪彊格钞窃葢张公之为婺曾不再岁而士奋于庠氓饱于野旅优游于途贪虣革盗贼屏缙绅作气诸执事师以成风太和之象旁皇四境乐惠之声浸滛九野公之仁无所冀于婺而婺人沐公之仁不能不颂公而快覩其寿而造物者亦不能不为婺人而阴以上寿畀公天子旦夕用颍川故事征公入禁庭筦枢轴公之仁一郡者且将扩而仁天下而公之寿亦且将由五袠而六而七而期颐而五百八千岁为春秋而绵绵未艾也诸大夫仁寿一世之祝意在兹乎抑余有进于是金华之山突兀巉岩穹然造天夫非皇初平叱石冲举地耶公始称寿而适守兹土其偶然耶抑造物者有意耶有如公由此极人臣备五福一且念婺旧游曳杖而寻所谓金华赤松子者余虽老尚能候公朝真诸洞间以快覩大还之为公有当不啻如大椿防灵已也于是诸君起再拜曰伟哉太史公之言寿也敬载斯文觞公郡庭为八邑大夫士倡
　　送大参李公擢楚中防访序【代】
　　万厯丙戌冬十月大冢宰以湖广按察使员缺闻皇帝曰楚幅员辽钜冠防内厥民剽轻厥俗犷悍洞庭云梦大泽间奸宄伏匿窃发责咸委按察使非他方比其慎择大藩之良以往于是吏部上浙大参李公名诏报可时李公职分守越以东三郡婺实公首治地八邑令长方君辈骤闻公行恋恋如夺怙恃相率走书币太史氏乞一言太史氏辞弗获则进币飏言曰夫诸君亦知圣天子与大冢宰庸李公意乎国家昉古建官外藩自郡县而诸司无虑十数而独按察称外台外台吏自清戎督学而诸道亡虑十数而独按察使称台长按察使之职上之则奉行纪法昭圣天子威命爽灵下之则佐两台覈羣吏禁非剪暴锄恶刓剔蠧环一省之中数什百万之众俯首听命于三尺之牍其权至崇峻亡抗而其任亦至丛钜不易胜也世儒斤斤论治体非寛则严按察司狱讼视刑书势不得越严而任寛然咎陶理官也重华之命一则曰惟刑之恤一则曰刑期无刑此曷以称焉夫务姑息溺长厚其也选懦无当或靡称国家任使而工督责习文深武健暴伉任法寡恩卽贪夫墨吏望风解绶大憝元慝屏息于潢池之畔谓培植国家元气何故夫按察之职寛者体也而严者其用也仁以防矜义以剖铏内奉无私外秉至明声色弗动而讼简刑清百度以贞岂直惟按察一方执此提衡天下易易耳则李公其人哉李公繇名进士起家江右始以御史按楚楚人业家颂而戸祝之旣出守吴兴备兵海上所歴治行无弗称天下第一者比分部东越下车之始三郡士民喁喁回视易听公日坐堂皇夕引宾客纠劾靡事而污漤鐬心钩钜弗施而虣猾屏迹耳目罔寄而陇亩隠忧闾阎疾苦洞达于函几之上葢李公之为治不为小惠而为大德不务小察而务大纲寛而有制严而不廹黙养宁静和平之福布于令甲播于讴歌以故圣天子烛照万里大冢宰衡鉴百执咸以臬事非李公弗胜也夫全楚之任非浙东西比而按察使之重加于藩参顾李公视之曾不足当小鲜何论盘错李公第行矣躬其化导何逺弗平励其风猷何氓弗率彼剽轻者将革而归厚犷悍者将淬而好礼洞庭云梦汤汤王泽讵惟永絶萑苻之警宁静和平之福昔被于越之一方今且洽楚之四境矣虽然兹不佞抵掌楚事耳有如圣天子轸念海内晨下尺一书以臯陶举公以社稷累公上佐当宁格心之化俾国家刑措不用如成周公之泽庶几尽究哉则是行也楚实始基之矣
　　贺张明府子环考绩叙
　　葢尝闻之太上有立德次厥有立功次厥有立言夫三者则德也始基之矣匪托之乎言亡以垂百世永千秋德矣言矣功弗効于行事将德为徒善将言为徒文夫庸讵可以轻重后先论也要以其二在人其一在天适逢而交搆古昔难之以余所覩记若今华川张侯葢独操其盛者哉矦家世温陵温陵才谞薮窟贤科自奋往往数十百曹而侯尤名能邃于其业戊戌抡魁制义亡弗人人诵者侯自眎弥益欿然以赵宋度南幅员仅三之一而大儒崛起闽遂以荒服配鲁邹明德郅隆追踪三代胡紫阳而后继作寥寥也则苦行湛思枕籍其遗编而抠趋其故躅凡域中雅言名理者亡论舂粮蹑蹻必虚往而集其长复以当今之世士持学术则摈词章掞词章亦绌学术是二人者所为皆过也蚤夜皇皇程古匠喆上遡秦中歴汉下讫唐而一禀之乎风雅之优柔谟诰之浑噩葢侯以眇然一身交负并荷曰德曰言咸足乎已矣乃侯之器亡弗苞材亡弗缮厥功之首试吾得诸华川士民又有更仆未能尽者焉华川婺东岩邑其风朴其俗犷其讼狱繁当嘉隆末造数与岛夷角壮者负戈老羸转徙戸口凋闾阎匮壕隍亭传旷弛弗营侯下车周览怆焉而防上所遣中贵人适以采鑛至鑛议所繇起者婺诸山皆峒空独华川南麓传有金银气覆其上浙以东侠徒亡赖甘心奇货乆而中贵人衔上命来众益汹汹将复酿戊午之变侯推几勃然曰何哉彼所谓鑛者是倡乱之囮也矧邑瘵若斯黙弗言焉用令趣上书当道极陈鑛不可啓当罢状卽罢鑛有他令以七尺躯当之当道韪侯议力争之中贵人役中辍四境大驩侯旣沮止中贵人则晨起坐堂皇朝吏役而示之政曰讼之繁也匪民之讦也繇听之失其平也于是开诚布公屏奸烛幽醳滞囹圄一空前此邑中有大狱株连千家侯讯得其情立破械纵之而以反坐坐诬者民志大畏无情之词噤弗敢吐矣侯则曰未也民之犷也吾且以仁让师之于是享儒先肃耆旧比邑诸黔首而劳以乡方朔有期望有防岁有稽不逾时而郊圻之内揖逊蔼如侯又曰未也民之朴也吾且以礼乐文之于是隆师傅揽俊髦罗邑诸青矜而刿以艺业日有程月有课季有録不逾时而里社之间弦诵彬如于是诹农隙视公余发赎锾振废坠者更之庳者拓之高者培之下者浚之茀者除之溱洧之间乆病厉揭大捐俸入鸠工庀材梁成其上万众赖焉葢侯之试邑甫三载而讼息刑清化洽政成百废具兴颂声沸腾监司征侯绩茂异考上上报铨曹当宁纪侯名姓于御屏之上计日下龙章貤象服显扬之孝光于四方君子谓侯德立而弗为徒善言立而弗为徒文功立而弗为徒効握三事之全胥不朽之盛垂百世而永千秋若侯者诚瑰迈倜傥振古杰出之士匪有待而兴者也不佞跧伏草茆凡郡邑大夫靡敢冒昧通一刺独于侯忻慕为执鞭而纂述其行事实于中有深缔焉敬因二太学之请而首揭其大如此若夫牛刀之割发硎百里而上之而九列而极之而三公皆侯异日所必至惟是侯生平所任之重者与道之逺者弗与存焉卽沾沾为华川士民祀要不足以当侯一吷也










　　少室山房集巻八十四
　　钦定四库全书
　　少室山房集巻八十五
　　明　胡应麟　撰
　　序十首
　　送张参知睿父擢江右宪长序【代】
　　高皇帝稽古设官上律三代其于外藩众建分部之秩所以树屏翰而寄旬宣葢卽成周召伯分陜保厘之遗意焉厥为任至崇钜也惟我三郡都全越上游而婺自高皇帝抚运应天率先归化故圣心系属尤厪特为置大参知行省于郡城以控制东国非德望穹窿才猷烺爀者例不轻授至满秩奏迁輙有非常之命所为报称劳伐甚殷若今擢大观察吴郡张公尤其卓卓者也始公由高第列木天博学宏词中秘无两上识公稠人以为古之遗直亟遴诸史局俾长掖垣公夙夜矢心言无弗契防憸人挟私搆讦蜚语蔓延天子赫斯玉石咸坐公飘然一苇泝越入闽徜徉七台九曲放于琅琊所在以文事饰吏治公余篹述充栋汗牛代醉一编传播防内乆之公论益明遂以大参知分部东浙是时三郡并以水陆之冲丁疲薾之候壤瘠民劬财殚力竭游闲掉舌武健操矛猾黠舞文顽嚚聚讼豪强影射孱懦流莩公下车周览四境喟然叹曰是庸讵可以多事扰也于是建之以惇大驭之以寛柔触之以真诚鼔之以信义作之以礼让期月之间喁喁向风旣而敎洽化流仁孚耻格暴戢而驯狡创而愿贪激而防懦振而立库藏实户口增狴犴空萑苻絶甘棠之阴蔽芾万家故老遗黎咸以宁谧和平之福数十年所未覩也余待罪辇毂凡奏最都门者交颂公之为政不绳而联不约而剂不斤斤而办不察察而明且也崇祀前修奬后学式林泉之耉宾山泽之癯盛节高标名言莫罄兹豫章命下台疏竞留白叟黄童攀辕属路葢允矣上对帝衷下厌群望无论庖丁之解全越有余卽由此跻九列宰百司皆恢恢游刃其于公又奚难焉公治装在卽惟是居婺日乆故婺人德公弥深是行也荐绅逢掖争致命犹子凤城征不佞片言以祖公前道余闻公先君子佐理三衢肹蠁名宦仲兄明父氏吁天代母精贯穹防公后先济美忠孝比肩固宜其政绩之瑰异不凡也余岁比乞休误恩未遂目睹公誉命腾踔行且用成周召伯故事入禁廷筦枢轴棠阴之蔽芾三郡者益推而大厦四方余虽耄且惫犹能操天禄之管计日为公颂之姑勒言以当左劵云
　　信州土诗序
　　信州土奇产也生深林土窟中形质菌蠢类山蓣而色香味絶与梨同至醒酒之功卽李太尉平泉石弗过也余九龄行脚燕市与四方贤豪长者游颇歴噉殊珍独是物未登牙颊仲冬客三衢适李司理以文艺定交夜燕出此骤尝殊不能辩载询乃知因叹物固有抱灵孕秀而沈伏草莽埋没于山嵓者卽以兹之奇上之曾不得偕吴柑闽荔贡御府荐寝筵下之复不能如冬薯春菘交布田畦妇人童子咸识其形食其力非好奇如司理则终吾世且无繇覩之嗟夫士之遇弗遇亦犹是矣虽然老氏曰知我者希则我贵而物之贵于天下亦往往希有焉然则之弗遇政其所以为贵也夫也司理识之余食之旣弗为弗遇矣而俾其名竟没没于后则虽遇犹弗遇乎夜归倚酒輙赋五言律二章以呈正于司理焉
　　更定九流序【详九流绪论中】
　　余所更定九流一曰儒二曰杂【总名法诸家为一故曰杂古杂家亦附焉】三曰兵四曰农五曰术六曰艺七曰说八曰道九曰释儒主传统翼敎而硕士名贤之训附之杂主饰治捄偏而旁蹊末学之谈附之兵主法制权略而纵横占候之籍附之农主稼穑蚕桑而饮馔药饵之方附之术主蓍厯算而禽星宅相诸技附之艺主书计射御而博奕绘画诸工附之说主风刺箴防而浮诞怪迂之录附之道主冲退恬愉而房中炉火符箓章醮附之释主经典禅观而论宗戒律梵呗机缘附之夫上圣哲王之治亡尚六经故首之以儒崇大道也异端衰世之观咸徇一典故次之以杂覈支流也国所重在戎故次兵以审大机民所天在食故次农以植大命术虽浅数神智工巧之规寓焉故次术艺虽末流弛张游息之务存焉故次艺说出稗官其言滛诡而失实至时用以洽见闻有足采也故次说道本柱下其言放荡而难遵至齐物我达死生不可易也故次道释本西方其言荒忽而亡据至明心性破尘幻不可诬也故次释而九流之事终焉
　　罗氏路史序
　　三皇而上若存若亡矣史迁防绎旧闻肇基五帝葢暴秦烈焰载籍焚如祖述尼经用当前导云尔六代凌夷史才中絶马贞补传刘恕外纪语焉弗详罗氏此编最称后出乃独穷搜眇邈剧探幽微图书河洛之文封禅云亭之迹旁逮大隧荒林之窃伏下兼頽垣败壁之深藏片款只词一章半策有关前乘具网周罗遂俾辰放以还燧人而往遐踪絶轨逸事奇闻缀属森然粲如指掌斯其辍羮谢馈之劳闭戸然膏之力固已至矣乃若灵篇秘笈散见羣书乆缺传流向湮纪录者率赖是编提携弗坠后世亦因综核大都良哉学圃之邓林词塲之宝筏也特其才高意广见戾识偏异说放言纵横亡忌且矜靡炫博鲜所折衷揆厥研摩仅当草创有能整齐笔削勒成不刋上翼麟经下恢马史则明诸君子有木天金匮之责者当亟为究心云
　　贺张侯考绩荣封序
　　海阳张侯之莅吾邑也下车之始播扬仁风宣导德意朞之岁纪纲饬令甲新越明年大稔农有余粟夜戸弗扃又明年化洽敎沦礼乐具兴颂声沄沄彻于大廷于是大冢宰以考绩报侯课上上天子旣录侯姓名于御屏复追念侯笃生所自赠侯父瀛峰先生如侯秩而侯母某太夫人封孺人命下之日士驩腾于庠农踊跃于野商若旅播布于涂荐绅先生摩肩接毂于侯堂皇之上咸上赞圣天子之明而下庆侯与二尊人之遇博士庄君陈君孙君邑佐桂君唐君乐观盛典相率诣不佞乞一言纪之不佞鄙曷足以知侯顾窃视侯政之大而谂侯获福扬休之未艾也今之仕者释褐而当一命孰不曰大丈夫当树无前之烈成踔厉之勳使事功暴一时声名揭防内乃愉快人心耳不佞窃以为非然论治道莫辩于六经载治効莫良于诸史诗称子民必先岂弟史传贤吏輙首循良彼庸不知威仪徼察多赫赫之光葆大舒徐为闷闷之政哉葢令长之秩于民最迩于下最亲故其称则曰父母其事则曰拊循故恫瘝疾痛咸切厥躬防瘁颠连若蒿而目生之殖之化之诲之斯父母之任已卽养有难遂困之劳之敎有弗率楚之挞之亦父母之任已世代波流吏不师古恃督责为精明袭鞭棰为敎化彼其当时建竪讵不斐然顾黎元气脉日铲削而月枯稿亡论三代岂弟之风两汉循良邈不复覩于天下矣若张侯之于吾邑岂非所谓岂弟循良民之父母者哉兰踞两浙上游瓯闽楚粤之所绾毂声名文物之所防同舟车廪饩辐辏传邮案牍簿书旁午道路科徭税敛狱讼鬭争纷纭轇轕堂署之间葢东南最岩邑也顷者大役频仍戸口流移岁比弗登敎尼弗行侯始下车叹曰是胡可以峻法绳而多事扰也视篆之明日大戒于郊与民更始一切烦苛悉宥悉除于是挈纲总维开诚布公集思广益建之以惇大畜之以寛和镇之以静谧作之以勤敏舟车廪饩先事而储案牍簿书当机而发征徭税敛絜力而科狱讼鬭争平情而听行之朞岁宾旅如归氓庶复业讼简刑清政且有成侯曰未也闾阎未实孰愈流离则躬俭节以先四郊絶苞苴以风羣下洁粢盛以召天和观树艺以罄地力精诚布假防雨应期百谷咸登道靡拾遗侯曰犹未也礼让弗兴曷取饱暖则又申约束以导乡闾播声歌以镕俗习敦贤达以示范型一彰瘅以昭惩劝德义薰蒸敎化大明薄渍而敦戾革而仁葢侯之令兰至是仅三载而吾邑之民始勃然苏继盎然足终陶然化卽诗称岂弟史传循良繇昔揆今孰侯愈者固宜大冢宰征之民风受之监郡以上考録侯而圣天子崇褒宠命上逮二亲备存殁之荣极显扬之愿也夫为民者戴吾父母而遡念吾父母所自生则覩侯二亲沐崇褒膺宠命而欢腾踊跃播告相贺尤其情所必至借第令侯以威严饬下皎察驰声卽与古赵张衡烈邑之黎民有革面戒心而已欣欣喜色弗谋自集胡为乎然哉虽然兹特侯始事耳侯博大闳深肩钜克胜纳繁不乱固屹然台铉器也异时循吏往往由郡县而入三公圣天子方大搜牧保之良以风厉海内旦夕用故事擢侯心膂之任侯之政将自一邑而四方而二尊人之封将自一命而九命庸讵止自今已哉于是庄君桂君等咸耸然曰善乎胡先生之颂侯也敬书文绮为异日征
　　贺严封翁洎孺人锡命序
　　余读太史氏书至天道无亲常与善人輙击节其言达于天人之际乃其究归之闾巷之人必附青云以施于后则未尝不私窃陋之夫士也砥节砺行甘困穷亡悔要以弗欺其意讵宁有尺寸希冀于天哉卒之天乆而定郁遏其始而厚植其终隠约其躬而崛兴其裔身不出闾巷之下而望隆乎冕黻之上是之谓无用而用挫名而名太史氏所称天之报施善人匪虚语也而鳃鳃焉挟一长矜一善苟依托显重以蕲没世之称语于狭小丈夫可耳胡以谓善人胡以谓天道耶以余所覩记嘉定严翁洎谈太孺人益信严翁者婺邑侯浦阳君尊人也以厥考南臯翁故自称曰梦臯南臯翁蚤卽世翁甫壮起当戸尽推故殖三孤弟而淬励其仲以儒显与人豁达大度把臂洞肺肝至慈愍惠利好周人缓急尤天性亲故迫患难以情告翁輙罄所有输之坐是家旁落几废箸翁亡毫发介颜面独与太孺人勤垅亩自给日夕屡空晏如也而太孺人尤能以德义相翁姑葛病躬汤药视寝溲十岁所遇臧获絶诃谇声妯娌逺近风其德咸相率为孝谨太孺人之好周人缓急一如翁翁平居鋭施予比穷折弗自振犹欣然有以相乐皆太孺人为之内也而是时明府君甫髫丱已颖脱羣儿日诵读数千万言矣翁顾谓太孺人是儿昻昻千里先大人遗命经术敎子孙其何敢失坠亟节饘粥馆明师课迪之稍不给太孺人簪钏随其后明府君用是感奋甫逾冠业成以周易试南省试南宫连首掇旣对大廷授政百里贺者牛酒填里门翁与太孺人顾相对不释然曰儿幼未习吏仓卒负任使柰何趣为敎赐明府君勉以防平字防凡当官务甚悉太孺人亦数寄声儿为县第视而翁居家状毋浮慕赫赫称明府君敬奉敎治青溪治改而治东阳东阳复大治今皇帝戊子明府君报政成大冢宰署君考上上而后翁洎大孺人喜可知也曰审尔吾夫妇高枕亡虑矣天子旣内嘉明府君政绩诏推其爵爵二尊人命下吴鄕族姻娅庆于闾婺父老吏氓庆于邑咸啧啧严翁有子而明府君以大孝扬其亲于是一时同官吏方君辈币而诣不佞若翁年家子讵容无一言纪之夫梦臯翁用布衣起闾巷皇皇仁义如弗及岂其骛奇吊诡苟附托靑云以要来世哉要以独行其意自愉快于心其惓惓课督明府君亦以先君遗命当尔卒明府君用经术奋推二尊人泽灌漑一方而翁洎太孺人烂焉沐恩纶袭冠帔声实际乎九重景曜烛乎当代非所谓无用而用挫名而名者耶所谓天之报施善人非耶方翁力行善致困穷八口馑千年百楹烬于火律以天人际宜不能无少动翁顾力行善自如其识量诚过絶寻常万万宜迄能待天之定而遹观明府君之硕大其后也虽然不佞言尚有进于是明府君方以循良最天下异日者柄枢衡筦喉舌将益推二尊人泽布海内而二尊人食报将益与明府君展布之泽相为无穷万钟之养九命之锡翁一切眎之汉然无加损乃不佞固与诸君子执左券俟矣
　　贺叶母赵孺人七袠诗序
　　太孺人邑明府叶侯母也桃叶宜家柏舟当戸清水矢志匪石为心训贤以一经卜芳邻于三徙精诚所格维帝若临福佑所钟维侯克大花封驯洽云霞回百里之春叶县飞鳬雨露借九重之赐维孟秋之朔日为设帨之嘉辰金风乍起于庭除玉宇初澄于院落四郊赤子讙呼禾稻之登塲万室黎元快覩蓬莱之锡命紫凤衔书北极虹光挟婺彩以齐飞苍龙传诏东华奎画跨金垣而并耀地控兰阴之麓如阜斯登天悬瀫水之流犹川甫至蟠桃洊熟祝王母者三千年寸草长春颂神君者八百载七言偕赋十韵俱成
　　登赵鸿胪溪云阁诗序
　　赵君文镇新居北浦别搆西泠缥缈飞楼高插星河之上嵳峩杰阁俯临云汉之中左顾则兰阴横峙耸翠壁于千寻右瞻则瀫水斜来濯清漪于万丈胡子元瑞登而乐之輙抒彩毫爰赋四韵落霞秋水匪云逺附才情芳草晴川抑或同舒兴象云尔
　　大参知张公二难双美诗序
　　二难双美者大参知长洲张公乔梓昆玉也先是参知太孺人呻吟霜露淹歴岁年叔子明父氏匍匐庭闱周旋床笫神祗上下无祷弗防巫医近逺亡技弗奏痛蔑施于人力竟吁代于天曹真宰鉴观神明有赫太夫人旣康宁宿障明父氏亦委顺初心俄参知繇明经奋巍第读书秘省都谏掖垣象服龙章褒崇备极而叔子精诚之行卓絶之踪遂益以艳耀三吴流闻四海时人咸谓季公之孝匪叔也莫为前而叔子之孝匪季也莫为后卽陈氏二方蔑能尚已乃兹者大参知分辖之境实曩昔太封翁逰宦之鄕去思未遐故老犹在沐保厘之新泽者咸追恺弟于风闻沦抚字之深仁者弥快旬宣于世及君子以张氏一门众善毕辏葢不惟佑啓感通肇家声于莫二而显扬继述世业于无双于是邑诸生郑云鹏辈目击躬逢踊跃盛际搜罗篇什垂贲千秋以不佞应麟受知国士被化州民属赋短章俾同舆颂通家子弟谊弗容辞輙用秕糠前导金石云尔
　　松茂兰芳集序
　　今皇帝万厯庚子清源蔡景明先生七秩加四矣悬弧之旦为仲夏朔三日而嗣君适以前三日举先生冢孙于是姻友之昵先生者咸共传诧绘松若兰为图而诗歌以侈大之不佞伏读卒业作而叹曰天道之报施善人抑何婉而彰曲而中也当江陵相之擅国炎炎之势上蒸乎朝署而下铄乎乡邦一时巧宦之士蕲旦夕速化其门卽社稷生灵彼且窃而中柄臣之欲而矧乎一名第之微也而癸酉之岁先生以棘事莅楚闱同官目案头巻亟称奇货不可失先生心知为权相子自念以名器纳交贵幸臣节之谓何卒摈之孙山外用此大拂当事心投劾罢而当是时他藩臬以衡文自媚者往往雄飞直上推而余膏剰馥漑子若孙而先生秩不过下大夫禄不过二千石悬车之日行道之人亡弗以志业未售为先生愤而宗嗣未立为先生忧先生夷然穆然无几微介颜色第掩关却扫时取故所藏法书名画三代尊罍彞鼎卣鬲之属摩娑抚翫之间用诗酒琴奕取适里中者十余载一日轻装小舠度钱塘歴吴防访古秦淮石头东行越齐兖青冀鲁卫间穷竟诸方之胜者又十余载而后归归而嗣君候门则已昻昻汗血居然千里之驾先生为一掀髯笑盖至于悬弧之旦冢孙并诞于一朝而先生喜可知也世方以大材蚤售为先生惜先生顾得以葆真茹和巻其未试者还之造化以倍易乔松之遐算且得以望八之龄覩兰芬于奕世而以身所未竟属之而彼一时也市宠乞荣之徒不旋踵而褫夺澌尽并其子若孙之忝窃亦缘手化为子虚而先生方逍遥乎上皇以坐照其成亏而付之乎一吷彼苍之捷于报施抑何其婉而彰曲而中之若是也昔陶元亮以折腰束带故去彭泽就孤松其劲干挺节诚磊砢相肖乃五男之咏弗能亡怅憾箕裘谢太傅欲芝兰玉树并生庭阶于时子姓羣从亦曰彬彬而文靖之年曾未及登乎太上是松也兰也两者并跻其盛固难而交遘其盛不尤难之难也先生颖迈天植十四卽以异数燕宾兴距今政一甲子而冢孙适诞于初度彼其歧嶷夙成行步武先生之故躅而造物所为娱先生于晚暮者且绳绳乎日升而川盈兹集也特其嚆矢云耳輙为弁其端以俟之









　　少室山房集巻八十五
　　钦定四库全书
　　少室山房集巻八十六
　　明　胡应麟　撰
　　序七首
　　艺葵园草序
　　万厯癸未春余北上公车时黎惟敬欧桢伯并在燕而张助父陈玉叔诸君以奏计至胡孟弢区用孺诸君以射防至余咸以旧好过从甚洽也而独大来未识面心窃窃倾鄕焉一日大防于吴山人馆亡虑三十余曹轰饮夜分应门报大来至时同人以疲薾几散去什之九余独留晤大来覩其状頽然穆然汪汪然千顷波也已促膝共语则又泠泠然入于耳防于心间发一难析一疑若庖丁之解牛而老吏之折狱乃作而叹曰豪杰士故有真哉彼中亡所有而色取于声音咲貌之间若河伯未离龙门曷与言海乎未几余两人各以下第去后十年余株卧一壑大来亦数困春官丁亥之秋叶明府子木来余邑首出大来札授余乃知明府大来婣家而大来属余于明府也寻大来再入试都下则嵬然掇上第以甲次出宰西昌矣湛卢大阿之锷精光乆閟函石之中一旦拭华阴而试盘错将上干牛斗中裂犀驳下斮蛟龙奚往弗得而有于百里之邑也大来下车西昌甫期月政声四驰刑清讼简覩公署傍隙地芜秽輙葺而艺葵其中春夏之交华叶芬敷日手一编独坐吟讽长谣短章积成巨轴邑之士民争乞梓焉因自命草曰艺葵而属序不佞窃惟葵之为卉一也公仪拔而传记播于前大来艺而赋颂传于后岂所谓道不同不相为谋者哉公仪相也相师表百僚闾阎之计吾何暇亲焉故公仪之拔利民也拔而民获其劳也大来宰也宰父母百姓塲圃之工吾何敢忽焉故大来之艺亦利民也艺而民享其逸也借令大来居相职拔一葵而利天下讵曰弗为公仪子而宰一邑乎西昌之葵有加艺而亡加拔审矣第公仪以拔葵达相体而鲁削滋甚来贤者无益之讥身当战国中处曾孟立言之际其文词不少槩见岂其果有余于识不足于材乎乃大来之为西昌曾不阅岁仓廪实戸口增敎浃化沦百废具举且也案牍纷如文词烂发飞觚纵笔驰大厯而骤元封葢识固兼人才尤絶世洸洋渟滙畜极而流故能超然独往追百代而上之眎晚近尺寸形骸奚翅千里故欲知大来之制作卽大来之艺葵而居可绎也余孱且陋于大来亡能为役惟是三都之附窃艳于中輙缀数言篇首行且燔笔研以俟大来矣
　　盛母双节序
　　婺之东十里而遥有巨浸焉曰葛湖渟弥淼都一郡之胜堤上下旧族盛氏环居之其少而隽者世魁有客癖贤豪车辙踵户外而羣从世四昆季雅同志倡酬湖之名遂骎骎闻于越云世魁贵介翩翩世弟兄咸奋自农亩属者余泛舟湖上卽其庐止焉飞甍若鳞危栋若翼回轩曲榭靡不有致以为厥先遗搆也而丹垩涂赭烂然而若新诧问焉世颦蹙曰先君子甫壮弃诸孤不腆敝庐皆拮据二母氏手孤弟兄受成事而已繄岂惟敝庐卽不肖孤黾勉成立以庶几先人堂搆丝毫二母氏力也当是时嫡母曹下世已十载余钦其风素大书其册曰赋鹄丸熊越明年友人屠长卿系至复为文歴序二母贤而谬荐余言实之余窃愧未有当也未几祝母亦乘軿仙去于是世伯仲介门人祝华父持册诣余庐请曰当先君子卒弃藐诸孤二母氏称未亡持门户其刿心蒿目有人子咋舌不忍言者赖天之灵不肖孤弟兄奉慈训获有今日乃祸延曹母溘亡犹冀祝母健匕箸酬乌鸟寸衷而竟无幸矣惟是锡大造于二母有文章钜公在屠先生业命之惟长者无靳片言二母氏死不朽余悲其意请輙援笔序长卿后曰节之称难于宇宙也讵弗彰彰哉塞两仪横六合亘万祀而垂千秋皆是物也故大块之赋材他无所独靳而独靳于节而儒者之藻镜人伦百行备而节少亏其余槩无足观已乃士君子涵贯古今学术融而操趣定临大节而不可夺者子舆氏犹孑孑焉而矧乎闱帷之习婉娩之姿矫焉而以节特闻此其难不尤倍蓰亡算也刘向氏列传所称蹈白刃而赴黄泉伟矣第或深于情或激于义或颠连而诀或迫切而捐较诸抱影穷年荼苦九折而靡悔憾者其乆暂犹迳庭也且或骤见一乡或间见一国甚或仅见于一代葢节之难于宇宙而大块之弗轻畀可知已若乃一时并见而震耀一门者惟盛氏二母然矣始曹母室盛翁四旬未育母日夜怀宗祧忧一旦束装趣翁客金陵吴防间广觅宜子者翁入武林馆祝氏覩室女贤挈以归逾歳而骈举思达弟兄曹子之已出不啻祝母亦卑卑自牧嫡曹母而奉之俄翁抱微恙捐馆舍二母佹各殉以身顾两孤子未立也于是阃以外曹任之阃以内祝任之门戸斩然衅侮不作人以盛翁弗亡矣已两孤子稍长立成童则罄资给延明师诲以义方课以艺业二子感淬奋励卒能以遐陬僻壤来海内诸贤豪而登坛匠哲如吾长卿者操如椽而侈述之母之行籍扬大廷登良史传百千万禩而未艾而奚以余言重轻惟节之难言希遘古昔乃今顾并耀一门岂婺女之墟元精孕毓磅礴蕴隆大块特纵之而靡靳耶噫此固余所为沾沾齿颊而诸盛弟兄之贤且借是蝉连闻海内不仅止越焉已也若二母节而且才以防防未亡葺前人之绪而大贻厥后有巴妇清望而恧焉者则屠先生之言备矣
　　黄尧衢诗文序
　　古今人之材果弗相及乎哉古之世之称材者词章问学出于一而今之世之称材者词章问学出于二夫诗而枚曹也杜李也古之人有不必文兼也者乃其诗藻绘蕃葩故未尝废问学也自南渡严氏之说兴而诗自三唐外汰百家矣文而左马也扬韩也古之人有不必诗兼也者乃其文渊综富硕故未尝废问学也自北郡李氏之说兴而文自两汉外屏百代矣夫汰百家而一于唐以为诗似也顾百家汰而后世之诗卒无能登枚曹杜李之坛而夺其帜屏百代而一于汉以为文似也顾百代屏而后世之文卒亡能驰左马扬韩之垒而角其锋而徒俾词章问学判为两途而愸愸乎其弗相入是何古之立言者为术之工而今之立言其为计若是左也余不敏结发操觚輙秉斯谈以谂诸同志而二氏之指举世靡然卽有喙三尺鸣将畴和葢自丙子之夏晤琅琊长公而入可知也乃今于闽而得黄子尧衢若而人者岂亦所谓旦暮遇之者耶尧衢故文献世家弱冠雕龙英英汗血当世所称贤豪匠哲靡不控櫜鞬辍鞭弭逡巡退舍以避前茆而尧衢雅不以自足益虚怀励往追逐古初诗则禘枚曹祢杜李如洛阳少年汉滨游女风流格致婉约靡加望而知其诗唐也而诗匪足以竟尧衢也文则享左马配扬韩如幽燕老将河朔名流气韵襟灵逸宕自恣望而知其文汉也而文匪足以竟尧衢也乃至搜罗二酉防绎五车大而天地日月之不废不坠逺而元防运世之无始无终显而皇王帝霸之衰盛废兴幽而神鬼僊释之推迁变互微而昆虫卉木之蠕动发生靡不总统其要归而是正其庞谬今勒成黄氏之言区分畛列亡虑百借非其才轶人其识旷世竭乙夜而殚三余胡以萃体制之全穷淹贯之实之若是也葢尧衢所为诗若文法唐非不犹严氏而未始竞焉若严氏之于唐法汉非不犹李氏而未始局焉若李氏之于汉故诸所结撰驰百家骤百代卽以追曩时名世钜公吾见其进而未止厥今所诣固已起弇州之廊庑而直闯其堂皇矣以彼其才究竟业成而论定身后夫孰谓古之人果弗可及而今也词章问学之并擅者或是之亡也尧衢都盛年负盛气顾独以三都前导谬属于余亦越五载而余未有以应迩复悉索箧中浮双鱼东海上曰履康生不幸禀赋孱弱且方罹幽忧一旦卒然冒霜露君虽恨于臣将若之何噫余之发已种种矣经国大业不朽盛事皆尧衢所自有余何能为尧衢役尧衢勉矣格有所必程法有所必比辞有所必链思有所必抽入之九渊而毋堕于魔放之八极而毋荡于幻举之千仞而毋激于峭按之万钧而毋滞于麤博而核之精而莹之俾异日为子云氏者后之视今亦犹今之视古也此余所谓古今人材未尝果不相及者也亦尧衢之所为属序与余序尧衢意也
　　观风录序【代】
　　昭代之文至于今而极盛矣而于越以东南大藩翘然冠羣省而出其上其文之发为时义以演绎圣真宣泄儒术者称极盛中之尤盛焉葢自大禹涂山之盟玉帛万国实开辟以来文明所繇肇歴汉唐宋氏艺士代兴至胜国而鹊起联翩佹割天下十之七以为明前导迨我高皇帝统一区防宋文宪刘文成旗鼓并建若王若方诸君子羽翼而先后之而经世大业遂咸萃于越之一方乃今时义之工特其余事顾二百年来三试而皆首列者仅越商文毅为然而他方不一覩卽其故可推已余故尝艳称越中文物之盛客有盱衡而诘恒为之神动色飞兹猥以官守揽辔而东单车疾驰不阅月而抵御儿之境其山则天目秦望穹窿崒嵂盘郁而造天水则钱塘富春浩漾滉洋澒洞而浮地其外环以渤澥峙以赭龛洪涛巨汐之震荡激春为观之卓诡有独擅于六合之内者固宜钟为颖秀缬为英华光藻舄奕与三吴分道互驰卽诸方之矫矫者亡论也余旣以职事巡行兹土复自幸得以巡行余隙纵观越诸士之文每奉玺书临郡邑彰瘅激扬之暇輙檄所部青衿程其艺业而殿最之而间录其文之一二尤雅者大都以谭道则肆而昌以析理则缜而邃以杂物则该而洽以叙述则赡而典以论辩则覈而衷彬彬哉质有其文卽未必家连城人歴块要以防贤良应举选居然有游刃而亡乏材则是编也其鼎中之一脔矣虽然吾尚有谂于越诸士文词之极盛莫逾于今日而文体之变衰亦莫有甚于今日者始也程朱之不足则抗之而左史以为高旣也左史之不足则放之而庄列以为奇终也庄列之不足则遁之而贝经竺典惝恍窈防昬惑不可知之域兹三者非必越一方为然而越诸士故其嚆矢顷大宗伯数上言至布章程申令甲而也迄于今而未巳彼其思愈深工愈笃词愈修而圣贤之旨趣愈益乖经传之面目愈益远究且为牛鬼为蛇神司世道者有隠忧焉尔越故亟称天下钜藩将以首善率先诸省防若之何任其溺而莫之返也余兹一与诸士约宁以平毋宁以诐宁以朴毋宁以纎宁以显毋宁以幽宁以实毋宁以幻诸所结撰务约诸先民之轨凡迩来占流汛扫而一空之异日者繇时义进之古文词又进之而功而德繇文毅上之而文宪文成又上之而伊傅而姬孔庶几尔今日之肄习为亡忝而余他日所厚望为弗孤哉于是越诸士亟以为然而乞余次第书之以冠诸篇首
　　忠清里林氏族谱序
　　钱塘之有林氏也其先世葢徙自大梁云徙当宋渡南时谱系绵邈弗可考胜国初提领公首以仕闻提领生士民士民生居义居义三子仲曰荣入皇朝以孙章贵赠通议大夫太常寺卿荣子三才文森才隠德弗耀文永乐庚子举于乡歴柱下史森亦以子贵赠官如父荣才子秀性至孝博通三敎书爰自吴山大井巷徙今里中森子章幼敏工八法景泰中有司以神童荐歴官太常寺卿从一品貤封三世子二长应祥以荫官太仆主簿次应禧亦用有司荐入中书为人强直自遂武宗朝不肯阿逆瑾挂冠去瑾败复召歴官尚宝卿顺天府丞父子毖饬好修相继绾簪组登九列立朝余七十年负郭庐亡寸溢州里伟其为人至方诸胡威子父秀子二曰峦曰冈冈生宠及奇奇生梓梓进士起家至云南按察副使冈负气任侠业贾宾客倾四方以同事中伤圽缧絏识者悼其非辜扼腕天道当有后俄五子舜爱受孚爵咸克世其业以高赀雄里中旣而受嗣絶从子逊嗣爱子念绝继功嗣受孙孟春絶之蕃嗣世代数更子姓岌岌如线林氏此时号中衰而舜子思思子文明始皆用儒术自奋恩年十一孤弱冠入太学负塲屋声弗售赍志殁文明十二亦孤再试太学不利絶意进取屏居一室以经籍自娱读史博综古今成败得失利害至端木计然诸传喟然曰大丈夫当身名俱泰岩处长贫贱诚足羞史迁因是至欲后之人讳谈仁义则惑滋甚也陶朱氏三致千金而散之吾师法葢不远始大肆其力于治生身与童仆尝甘苦视百货缓急而时操其奇赢旣饶智虑多亿中亦防数有天幸不诎乏岁入滋稔益规恢其已成之绪不数十年而武林田园庐舍腴上者相率归太学家一时里中素封靡敢差甲乙乃其好施予利泽人尤天性比闾族党空乏以情告人人厌其意去数捐已赀佐大兴当宁重嘉其谊为棹楔树闾间太学子曰之盛之芬之芳之盛少卓荦不凡虽寝处膏粱而下帷焚膏与寒素士竞占声借甚冠诸生丙子与余同计偕再上公车报罢慨然蹑屫登岱宗拜阙里周歴大河淮泗已浮扁舟入石头吊古秦淮北固间归而学殖弥邃诸侪辈争俛下之方淬励盛年摅夙抱以建树当世而防太学婴疾亡母安人张偕逝之盛执二丧伤功名未逮怙恃相继溘焉卽异时万一适逢而终天之恨殆不可复于是乘幽忧余隙捃摭先世积累之自为林氏家乘传之诸子若孙谓不佞年家子宜有序序简端輙因之盛所自述而稍次第之以俟后之防金匮石室者且以征林之所繇硕大繁昌非一朝一夕故云
　　石羊生曰余读司马氏书至货殖诸列传未尝不窃陋迁之无识也彼所沾沾卓王孙程郑乌倮辈皆贾人之雄耳身旣薄仁义弗为其先世靡有功德之素子若孙又斩然蔑闻卽倾国都亘阡陌君子唾去弗暇而侈诸载籍其奚以称焉余观林自崇善公迄太学父子积操絫行葢世世然矣致奕叶擅富饶以义声奔走一郡非侥幸至也孝防齿力富强且益扩太学公所未究以润泽当代诸仲缤纷蔚起多材能林之称甲族于防内将骎骎与陇西太原诸族伯仲竞爽而有弗可一方限者余不佞计日望之矣
　　祝生草序
　　诗能穷人甚矣东阳李生能茂以振世之姿遑遑占顾不能博一第与白面经生伍又不能存如线之脉以慰若敖氏之幽防而赍志之年曾未逮乎四十乃暴戾恣睢之夫黄耉遐龄至生平一善亡称者孙枝绕膝日升川盈而未巳岂其人诚贤于颜渊冉牛而才于王勃李贺哉余固日问诸天而未得其解矣吾郡刘骆两君子首揭文学两君子以穷着前代后有作者固宜穷李生则余交臂而失之者今祝生树勳之穷殆又甚焉祝生家亡担石仅一妇供饘粥复终岁病床蓐间而其激昻迈往之气虽鹑衣百结而不少衰每举觞白眼旁睨一世亡足少当其意独时时过余亭扬扢风雅其英识宏辨若悬河放海而无所底止间出其诗歌读之輙殷殷留金石声余每顾其人奇之而耳目其穷又未尝不为之三叹也嗟嗟古今所艳称世禄世家大者十余传其极三数百载耳矣骤而执途之簪绅之子而叩其祖翁卽贤且好学蔑能对其行履之悉他懵然莫知字与名者比比而文人骚客特以片词只语永天壤同敝之令名欲彼苍之中泰然靡争而不困阨其躬而龃龉其后得乎生旣落落于时而好为诗歌弥甚锄屋旁隙地为园园中空无所有第种竹数千竿汪司马为题曰潇湘坐而余亦屡赠以诗生日俛仰葱蒨间或竟午突靡炊烟意恒蘧蘧然适也一日持其草若干篇乞余涂抹评定之且曰幸胡先生同世惟赐之一言卽軏终身亡憾噫若不佞者崎歴落举世之所讪笑而生乃沾沾蕲得余言得亡愈益其穷乎哉昌黎氏为文送穷卒烧车与舩延之上坐而令名迄今不磨借第令生身弗穷才弗丰穷弗甚诗弗工穷日益甚诗且日益工而名且日益逺穷于生亦何负也生齿方盛强异日者子虚达于承明天子欣然召见殿上未可知余独悲李生之卒穷以圽也因其请序谩及之
　　唐长公诗集序
　　古今称文献则首三吴矣而吴之才至国朝而犹盛国朝诗凡四变而吴凡四踞上游初则太史导其源盛则迪功探其委中则皇甫扬其澜迨弇州而地负海涵古今之诗几于尽废一时吴防彬彬迹弇州伯仲而起者亡虑十数皆不佞愿为执鞭者也然而全盛之极芽蘖潜萌外道出于菰芦而与二乘角忮心侈于调达幻术大于登伽其尖纎浮艳扬袂市门之态亡论壮夫忸怩卽唐余元末诸人有嗫嚅防吻者而扬睂瞬目意且笼一世而趋之嘻毋亦已甚乎哉往余游歴吴阊每与周公瑕氏纵谈斯道未尝不叹太音之寥落而末法之淩迟也乃今而得云间长公诗余读之至为之三击节云长公髫丱卽鋭意千秋大业弱冠屈首青衿汛扫博士陈言而一缘饰以西京战国同事诸人咸诮夫夫也衣狐貉而当暑长公置若弗闻也者俄而声实崇隆沸起黉校葢身未离逢掖而誉借寰中矣卒之上公车掇巍第因以大肆其力于文章释褐莅官出宰百里鸣琴之暇篇什輙形其才无所弗悬解而学无所弗究极古风乐府镕裁于汉庀材于魏而旁茹晋宋诸名家近体歌行范格于杜擥调于唐而近遡嘉诸前辈气之雄而厚也幽燕老将之行兵也骨之沈而深也河朔酒人之任侠也体之大而庄闳而栗也入清庙览明堂而百辟裳衣雍雍而济济也声之鬯而和色之丰而丽也秦青之振袂而玉环靓妆也思之颖而发韵之逸而也供奉之沈酣而步兵长啸也时乎而朗月繁星时乎而凄风急雨时乎而高江巨涛时乎而叠嶂危峰读之使人神动天怡心惊轶而一轨之正始之门大方之家借匪其姿絶人其识旷世则方彼郑声合奏之时豪杰隽流且将倾听忘倦胡以澡濯潢污皭然氛翳而力障狂澜于旣倒哉曩者琅琊次公尝谓不佞少游中原力追大雅而不为柔曼儿女子之习不佞恒愧斯言乃今当之长公允无慙色矣余与长公素昧平生第目击江河而不能无扼腕于世道輙因三都脱藁而僭序其端如此葢声气传合随叩輙鸣卽小挺巨钟靡当鲁卫亡暇辞逊也长公文奇伟瑰迈直闯东西二京尤足以砭尖纎浮艳之聋瞆丰碑巨碣业已盛行当世余不复具论论其诗







　　少室山房集巻八十六
　　钦定四库全书
　　少室山房集巻八十七
　　明　胡应麟　撰
　　传三首
　　中丞滕先生传
　　中丞滕先生者名伯轮字载道闽之建安人也六世祖礼部郎中员殉难土木祀学宫员生恩恩生彝彝生海州别驾防是为先生王父防生赠礼部主事鹤龄卽先生父也娶封安人陈氏以嘉靖丙戌冬季诞先生先一夕陈太安人梦日轮浮海起幔亭亭亭如车葢一金紫伟丈夫拱立睨其傍厥明先生诞维肖赠公悦爰命以今名先生警颖殊絶髫鬌受经目常数行下弱冠补邑弟子员时赠公已前贡乡书凡五与计偕始谒选得南安倅莅任殁于官先生匍匐奔赴号恸感路人赠公吏洁防先生扶榇归家壁立瓶粟弗继先生恒晏如益发愤下帷濳心神圣大业自洙泗洛闽下逮新防新建诸家言无所不洞极而期于弥纶康济沛泽黔黎当是时先生身未离黉序已隠然负天下望矣防大司空万安朱公来督学朱公伦鉴高一代得先生制义大奇之曰是将为异日儒宗亟拔多士右乙夘秋试果抡魁壬戌第进士以甲次出宰番禺适潢池防兵势张甚先生横身排决筑外城以捍宼缩浮费三万余缗盗野无所资羣就缚于是两台使交疏褒荐以上考迁秩礼部郎番禺故南海剧地明珠文犀充斤先生束装度岭行槖仅梅花数枝宰司防知状趣超改先生文选先生持公壁立苞苴肃淸乆之政府权贵人多不悦者乘先生移疾归卽家拜贵州按察副使先生奋然曰昔尼父欲居九夷矧今贵竹匪唐汉三苗夜郎彼耽耽奚能难我立就道俄今皇帝御极榱栋一新冀得耆宿鸿儒挽文风以回世道佥谓微先生莫可遂仍故秩督学校浙东西浙人才炳烺霸天下顷年奇衺溢滥有识隠忧先生下车申约束树章程叛道离经虽才必黜自余纎长曲善藻镜靡遗是秋乡贡士毕出先生门亡一阑入者明年大合浙东西不及贡髦士三百有奇捐俸入饩之防城而躬谒台使者萧公万公示以天人性命之奥时时课其艺业殿最之间拔文之尤雅者为录若陆太史可敎钟太常化民朱省元用光蔡茂才大节悉矫矫著称塲屋后先驰骤宦籍亡虑百余曹谈者以先生振励陶镕师模冠絶明兴二百年所未覩也先生声动大廷旦夕翺翔九卿列属台使某欲贾人子补诸生檄先生按令甲先生申报幸门乆塞不宜啓某恚揭蜚语中先生仅叙迁浙藩右参政先生虽职司防计而浙诸髦士竞从之如云先生提携诲谕视督学时无少倦谤俄白擢岭南按察使番禺老稚襁负拜瞻壅阏道路先生至则以政暇登罗浮絶颠观日出方丈扶桑探勾漏良常朱明所在穷其胜纪以诗歌罗旁凯旋先生赞画机宜功第一幕府奏闻优诏锡金帛迁右布政浙中故事右辖第雍容闲局先生励精任职蚤夜弗遑镇巡见以为越俎庚辰入计言官遂希旨齮龁先生先生慷慨投牒归关谢絶一切例予告卿士大夫有司岁月给舆皁先生愿言麾去幅巾杖履徜徉七台九曲间里中归宗岩林莽翳郁先生庐其下黙照静观飘飘有尘芥六合想守相达官屏干旄踵戸阈先生为弗闻也者亡论婣娅乞援卽亲子弟郡邑试未尝寸牍入公门乡邻为不善闻先生风素相率化人以司马端明在洛不啻也先生屏居岩穴仅六载七闽以南童孺走卒亡弗寤寐先生而冀其大用监司推毂章十数上先生卧益坚旣而朝命敦迫其使者冠葢属道途先生强起补粤中右布政河工讫超南都察院右佥都御史阅江防先生殚心擘画条便宜八事上之上嘉纳趣命以右副都御史填浙中先生之吏浙凡三政敎而且富氓庶帡冒若二天兹复秉钺一方山川草木色飞相庆先生亦惓惓过化视官维家严冬风起濒海堤堰冲决极望无人烟先生多方赈防民倚赖全活无算诸恶少白昼剽善良法其尤不逞者而反覆示羣党予以维新悉解散浙自辛壬间载被兵居人岌岌先生轩輶莅止万众帖然黄门章君尚学特疏方诸古社稷重臣人谓无愧色上方且大用先生而先生胎稚苦痰疾岁壮渐增比填浙复当多故日夜拊循其民人以事烦食少屡陈疏乞骸骨上温旨勉留有谋猷宏博志虑忠纯等谕先生弥感励蕲尽瘁答主恩因犯颜力疏改折漕纲停减织造等六事上一一报可巳丑春先生督材官防汛海上渡钱塘疾大作忽夜侦岛夷盛集余皇犯内地先生投袂起部勒诸将奋击大破之馘首虏数百计余丑夺絶流遁而先生神虑耗竭疾深入腠理不可为矣凯旋省僚属迓于郊覩先生颜色异常日先生犹畴咨民事刺刺不休时暮春望后十日也越五日集诸藩臬诸司拱手逝片语不及私事闻上嗟悼赠先生兵部右侍郎无何科臣以海洋功上特旨赐祭及塟旣抚臣复以海塘功上事下大司空曾公同亨曾公具疏先生勋伐勤劳宜加防朝廷是其议予一子入成均制三品未满考无乞恩请廕例卽祭塟仅半给惟先生全得之异数也先生修七尺有余而躯干魁岸长髯拂膺望而知为钜公长者自丱岁研精太上嘉隆儒硕罗公汝芳陆公光祖许公孚逺孙公应鼇洎家大人辈盛推毂先生为任道之器其在北观工部政则丰城雷公礼主吏部事则蒲坂杨公博并以累朝勳旧折辈行诹时务于先生至开府留都海忠介公瑞尤称莫逆人以两公刚方毅重其意气实相契云先生故以立德立功为上节而兼收互畜时逮词章大司宼弇州王公左司马新都汪公文名震曜庆厯间先生恒乐道其长未尝葢之以学业卽不佞应麟雕虫末技无足厠先生下走先生一见遽宾之上座授以前茒旣而忘分忘形所为卵翼抚摩不遗余力葢应麟之辱知先生埒于生成怙恃古所称国士无双风斯为下矣维是应麟忝窃门墙余三十载而碌碌尘埃靡尺寸仰酬大造敬掎摭先生行履之槩俟异日传名臣者万一考焉
　　林茂才传
　　林茂才者名巽字健伯钱塘忠清里人也父曰林仲公受母刘先仲公卒继潘孺人仲公繇积着起家镪万计中年未有嗣夫妇以为忧吉月輙祷祠高禖嘉靖庚戌秋仲公梦神人介而金胄坐堂皇呼曰而知而之季妇娠且佹育乎所育非季子而子也仲公寤持潘臂流涕果尔者吾其邓攸氏矣潘力赞神言听之吉因趣仲公往视则季公妇已前卧卒闻叩戸声心动遂以厥明生茂才茂才生有奇表仲公耳其啼曰英物也林氏宗非是莫亢立取金钱綉褓数事授季公畴昔之夜神人者业以而子命余矣季唯仲氏欲之卽微神人敢辞命明年仲公寝疾且亟遍召宗人申前诺见茂才于先庙而命之名罄籍所藏镪二万七千属季公牛羊仓廪室庐称是期他日嗣子壮则按籍以归又为敎贻茂才属以母潘洎媵人爱女甚悉季公奉茂才拜受敎椟而藏之仲公目遂瞑茂才幼警颖异凡儿五龄授章句塾中占对多奇防九龄习经书义篝灯丙夜大寒暑风雪以为常二十补邑诸生试高等寻受饩学宫凡后先黉序十余年校艺自监司下迨广文亡不褎然冠同列然至大期率不利茂才喟然曰以吾下帷之勤卽三事可翘足待而邅蹶一第乃尔天乎讵可以人力争也因稍稍罢占以菽水娱二亲先是季公缘茂才受仲产徒手一朝赍槖钜万数中不能无侈心旣子女弥益众嫁娶繁殷方士羽流竞从所好为奸利骎骎漏初籍过半防归槖且及期季公熟计无所出则呼茂才谓曰余年迈而往矣尔方壮任产顾而父遗籍在罄兄弟赀弗能偿奈何茂才泣数行下曰大人休矣儿一身毛发皆禀之大人金于奚有大人第以轻赀畀儿往母卽推遗籍儿以不肖身任之季公大悦悉索余镪五千缗畀茂才归母潘得茂才果懽甚旣而亟讯故父遗安在茂才谢有之己长跪前说曰先大人之以厚赀遗儿也亡他上而蒸尝下而甘毳世世毋失坠也儿诚不肖仰借先大人宠灵厠姓名多士末行博一命用冠帔荣二亲蒸尝甘毳固余事矧金帛倘来物庸暇较多寡有无母潘异其言而未能骤信欲试以诸艰因屏居一室诸仲公所存器物锱铢加扃钥而独以门戸委茂才茂才谓室人沈曰吾母之为是也阨我耶尝我耶玉而成我耶吾闻之龙泉太阿非盘错固无以自见卽踊跃前受事凡经费委输徭役倚办宗戚问餽亡弗砉然中肻窽人以仲公且不亡而仰事母潘于子职尤兢兢及仲公所遗诸眷属多方体恤无使有纎芥后言葢母潘乆之遂忘茂才之非已出曩季公所干没置之恬然矣茂才虽以身后仲公而爱慕所生怙恃不少替弱冠母沈病癎茂才晨夕亲汤药娶妇仅再宿卽率之左右病姑殁痛服缘礼降为心丧三载季公晚而瘵寄息帷床茂才扶饮膳掖寝溲委身巫祝亡虚日病革哀毁逾笃至竟以一恸弗能兴未属纩前一日犹自力拜母潘曰儿不孝事吾母弗获始终惟吾母一委之天命遗令室人沈以婉嫟承姑懽子际春以端慤成父志遂卒得年仅三十八云茂才内行固甚修其外与人交尤慷慨尚义侠始饩学宫念受业师某贫推廪食之终身不奉一镮入他姻族多赖以举火防者周以财居者授以室塟者给以地应接不暇中闺簪珥脱继之其卒也里中亡问识不识咸咨嗟扼腕或号恸至失声当茂才齿盛气盈视青紫不翅槖中物旣屡试弗效恒邑邑寡娱中陈力母潘属季公槖垂之候拮据匍匐艰阻备尝幸家庭亡间讁而防所生怙恃相继湮迄捐驱以成孝虽天年蚤终志业郁而未畅于为人后之谊两无负矣世锐言古今人弗相及以茂才躬所蹈槩之传记所艳称庸多让也茂才娶妇沈先后事二姑具阃德子际春儁朗嗜学以儒术世其家胡先生曰当健伯周旋二尊间戛戛乎难哉潘母躬抱抚无异属毛季公托孤矣令按籍索遗赀当潘母心谓窘季公何卽不难倾槖奉所生而潘也坚持成命季公其奚词解焉阳委顺以适潘而阴输悃以遂季遗赀旁落庭亡谴诃卒之令潘也忘其赢而季也忘其诎媺哉孝思之格彼神人之预啓仲公弗虚也至捐廪廪师然诺缓急此其人讵晚近世偃有哉身虽困闾门弗彰所为贻谷后昆者绳绳乎未艾矣
　　贞慧唐母传
　　贞慧唐母者祝氏邑太平里人也世为望族王父比部公以制科显父光禄君修頽然长者而特善居积起家钜万称素封母生而令淑端颖异凡孩始笄字唐太学廷倬卽宫保文襄公诸孙而宫谕思济先生冢嗣也为人豁达无城府町畦母年十八嫔于唐筐篚资送千计太学一不问悉阃以内政授之族中率易母年少骤而当盘错非任母受事综理擘画咸井井中规晨昏服劳大者姑嫜侪者妯娌微者娣侄亡弗厌其意人人以宫谕公有贤冢妇云而太学亦用是佳公子称借借太学虽生长膏粱然恬于世味独雅好与懽伯游而量故洪甚旣得母亡复内顾念益发舒高防平原河朔间一饮濡首旬月母大以为忧恒多方譬谏至涕泣下沾襟太学心善之而未能用竟坐是得沈痼疾母躬视汤药掖寝兴衣带不解百昼夜卒不起母号恸吁天佹以身殉地下顾遗孩宗本呱呱弥月也翻然曰是藐焉者唐氏宗百代攸系吾奈何轻一死因稍稍进饘粥为抚育后人计杜门蓬垢絶膏沐称未亡一切人间世纷华靡丽屏去耳目寒灯夜霜形影相抱起居寤寐惟唐氏一线是图唐自文襄登八座宫谕大魁禁庭阀阅高华冠防县已太学早世未几宫谕继之未几两姑又继之嗣单危僮奴背叛园田室庐芜秽弗治姻党比邻之豪黠者往往持两端观望成败当是时卽健男子未易支乃母以防防一嫠含辛茹荼介以禔躬彊以励志勤以率下俭以治生爬搔拮据四十余载若史迁所记丹穴妇清自卫以财人莫敢犯间推其余润以霑漑困穷俾太宰太常之绪已偾复兴垂斩复续秋毫皆母力也今母行年六十而宗本服膺慈训踵躅前修祖父家声浸假光大且育丈夫子二人矣于是邑黉士李生惟聪等羣上事督学使者曰窃见故太学生唐廷倬妻祝氏逾笄而嫁阅岁而孀弱息露珠高堂风烛而祝栢舟自誓之死靡他共子职于妇仪抗师模于姆敎迨今年逾五纪行矢一贞里闾观刑乡邦慕颂愿亟加崇奬以励风猷使者下其事郡邑人无间言因棹楔闾左且具列始终将以次上闻当宁乃是月七日适届母悬帨之辰宗本率其妇子戏彩称觞罗拜膝下母含饴弄孙意蘧蘧适也已潸然大息曰乡者而父之殁吾业已蓬垢称未亡所不从游地下徒以而未立故赖天之灵而旣室旣后而父逝不复返吾胡以独乐为宗本黙黙不自得则绍介郭生来谒九顿首请曰不肖孤匪母亡以有今日繄岂惟不肖孤先太宰太常之脉胥赖母以延以母含辛茹荼劳苦百倍本也卒亡能报称万一惟是徼惠大君子片言庶几当华衮之锡先生幸卒宠施之余时方逃谢笔研乃余庐去母居仅仅数十武母生平行谊皆余所夙习见闻且也家大人国士文襄而余及宫谕门忝忘年小友之目于太学固奕叶通家也以母之大节凛然不欺其意卽微宗本力请之且揭其高节以风示海内矧郭生之代请尤力也余安能以笔研辞作贞慧唐母传









　　少室山房集巻八十七
　　钦定四库全书
　　少室山房集巻八十八
　　明　胡应麟　撰
　　传二首
　　长安酒人传
　　长安酒人者吾里祝鸣臯也父璋躯干絶伟修八尺有余而好勇负气比邻王谢子酗酒狎璋广座中璋跃起奋拳拳其齿几折坐客大惊已睚眦一市魁袖铁椎狙伺得诸巷叱令匍匐呼乃公偃蹇者立椎杀之魁不意皇駴乞命抱头去自是璋勇气闻一鄕鄕逺近相戒莫敢犯其父及弟兄虑仇家报复为患害且连坐有司号泣禁沮之璋意不自得脱身走长安更折节为谨厚以鼓琴游公卿公卿善璋者为授室纳燕媛逾年而娠鸣臯先一日母梦大鸟缟衣裳耸翮而唳于九霄卜史占之曰吉是惟男子之祥当以文彩知名于当世乃其性乐云汉恶虞罗终亦非世途所绁馽矣占旣而鸣臯生鸣臯生慧甚日晶晶数行俱下总角占对数有奇稍长读三唐两都七国诸汉魏诗家言心勃勃慕效之父璋抑而徇时艺始治易春秋补京兆弟子员试高等以连最饩学宫非其好也而慕效古文辞愈益甚时发其意于篇章一撰出一咏成传録长安城殆遍诸木天贵人争愿事鸣臯而鸣臯雅自负下视一世又蔑礼法弗耐籧篨贵人前而诸贵人之愿事鸣臯徒阳浮慕冀为代言地而已实亡能推毂祝生者鸣臯觇其微凡高葢大冠呵殿持刺来輙谢病弗迓卽迓无所报里中儿或白眼视之以是暴得简倨声而独好饮酒其天性一举白淋漓数斗弗酲终用此困始父璋垂槖留长安一蒯外悉倚办五陵豪家其殁也豪家子羣起赀殡之鸣臯借是得遍游豪家子长安俗豪家少年子相率危帽绣衫挟金丸骋名马击毬擘阮蒱博联翩狭斜为声容太上攻奕道书画辟园墅春明旁以意气结要聚族效河朔平原饮鸣臯故洪饮出羣少年上又辨口滑稽弗穷至则尽倾四座众群少年大驩谓饮非祝先生弗乐竞推为祭酒鸣臯顾世方落落而群少年所尚得我心慨然有东方氏玩世想因遂浮湛麴糵中为簿书期防以次发夙日告治具届期賔至毋得后月宵花晨鼇吸鲸吞散发披襟左手持蟹螯右执如意击唾壶呜呜诵杜陵赠李谪仙痛饮狂歌空度日之句时而大呼时而恸哭群少年拊掌窃笑政以酒态当尔尔趣御者亟进觞叵测其寄寓指也醉甚则以头抢地竹林诸狂夫安在哉夜台沽酒客无祝生尔胡以豪也一日过羣少年饮所观案头庆卿传亟取读终篇攘袂曰惜哉荆高二庸竖操劒筑靡秋毫嬴氏子遇我者虀粉矣其喜为大言类如此非狎习而骤睹靡弗惊而鸣臯意自若益发舒问其姓名睨而弗答迫之则漫应长安酒人乎其后谒刺达官长者亦自署长安酒人某歙何生以篆刻受知今皇帝特为鸣臯镌印章佩之一时名公卿李惟寅沈纯父辈挟日与沈饮繇是酒人名噪长安而是时石羊生业已从按察公至与鸣臯遇华阳碣石间愸愸然莫相知己问知为酒人则跃然已就酒人语则洒然已遂把臂为剧谭已遂促膝为剧饮迄三昼夜弗忍舍去咸自恨相值晚也间以其私臆语生举世汶汶莫知余乃今于里中获元瑞天乎吾其真酒人乎哉自是稍谢去群少年而从石羊生游减异时酒中故态什六七鸣臯为人嗜古文辞放荡不羁矜意气重然诺厌薄俗子浮荣皆与石羊生合尤偏嗜读书三坟五典八索九丘下迨百家亡弗窥家故贫鬻文所得钱罄持授书贾妻子冻饿啼号为弗闻也者而四壁琳琅缣素炫心目石羊生固有书癖两人缘此弥交亲昕夕过从扬扢古始大而宇宙细而昆虫明而圣王幽而老佛河悬澥翻电掣云蒸机锋所谐麈尾尽秃语小极呼茗饮浇之长安麴米春继进饮己复谭谭已复饮至雌黄艺苑月旦人羣有好必投有恶必斥两人恒自诧形骸为二肝胆维一也葢鸣臯短而肥石羊生颀而瘦云善谑者或举沈昭略王微事为絶倒隆庆戊辰春两人徒步入西山置瓢笠废禅房周览金银宫阙四百所长湖巨岑袅地浴天没日更决防褁粮穷极人迹弗到处所至横尽笔端弥月归倡和篇章盈箧好事家多剞劂以行鸣臯旣自放酒中又修古与时尚悖博士少俊者据高座嚄唶临之鸣臯天愤懑柰何以鸡肋槛而翁裂衣冠飜然去其籍羣豪家子覩鸣臯数蹭蹬塲屋今且并博士籍去之中厌而狎相侮了无曩时罄折风而石羊生以按察公外除复将返谿上鸣臯愈不乐处京师防所善邢直指为买田济漯遂先发妻子赴之而身留长安酒楼与石羊生十日饮饮己为别泣数行下曰平生不解作儿女悲今别知己诚不知涕何从也又曰足下方以盛年勉荷不朽大业余不幸自放麯糵中今己矣长为农夫以没世矣千百世后齐东野人之语或有称述者吾其识之鸣臯别余之齐东居五载以岁俭入长安询所知适故人邢直指来报命防晤甚懽牛饮过丙夜甫就榻痰涎泥膈间欲路弗得时吃吃有声童子以鸣臯醉梦呓语耳迨明直指就呼之死矣直指为经纪其丧卒返之齐东直指名侗字子愿故齐东产也始鸣臯居长安以酒人自呼旣去之而复入一以是终竟符其防野史氏曰伤哉鸣臯之困于酒也昔唐李杜两布衣偕死于客而偕厄于酒鸣臯亦尔尔岂其苗裔耶古之湛于酒者文士弗经见竹林而下浸有闻彼肩瑰负奇而所如弗合或顾人间世一无足事事始假以遗外俗棼诚不得己而托之酒第其狂易自恣若晋刘阮氏之属尝疑史泰甚其辞乃今以余所覩记鸣臯否耶然耶鸣臯以酒人自命而竟死于酒至今愚夫伧父姗笑之里中儿维甚嗟嗟彼未覩刘阮氏耳千百世后颂颂酒咏咏怀者能复以酒人名之耶且非酒人而能若是耶虽然里中儿则奈何使之解也
　　赵先生传
　　大庭而降风防茆然靡矣士尚论咸以古今人弗相及然而孟轲氏称豪杰輙曰虽无文王犹兴何也得非苞灵孕和裒然挺出者代有其人耶余束发走四方恒思一当孟氏所称而未获顾得之里中赵先生砥行褆躬里中五尺童能抵掌道乃四方或未习闻也作东华赵先生传东华赵先生者名祐卿字汝申东华其别号也厥先宋清献公抃居三衢元末少府君挈家徙瀫上十一传而为赵先生父处士公以独行着母童夫人感异梦娠赵先生先生幼有至性常跏趺危坐识者诧非凡儿弱冠补邑弟子员歴试高等岁丙午举于鄕是时赵先生于书槩已无弗窥尝读左丘明三不朽语慷慨击节曰士生天地间驹过隙耳不及时蚤努力树大业三公五等朝菌奚殊耶始发愤下帷潜心太上自洙泗洛闽以及荀况董仲舒扬雄韩愈昭代薛吴王诸家言咸洞晰防归而发飏其所未及作悟思等録前后万余言间以暇日讲竟皇帝王霸之略度方今天下可施行者竟有所触发为诗若文根极性情置汉唐名流靡媿色矣赵先生业旣日益进名亦日益高顾每试春官輙不利居恒自叹一第足以当不朽卽十上吾甘焉不尔者吾从吾好可也乙丑谒选得高安敎授倡明师道为黉校先隆冬沍寒大雪压庐集诸生谈艺其中矻矻丙夜俄就黔中衡文聘取士得人为多学使群江右秀彦于防城念敎事非赵先生莫任者赵先生则奉檄往晨起据经坐上坐青衿环侍千余人质疑发覆人人自以意得去铨曹雅知赵先生儒者负经济材毋令乆间局擢知县事建平建平故水乡也圩田岁乆汚坏什七八民顾赋靡所出相率流殍他州赵先生至至捐俸募役夫板筑并请仓粟助其成圩迄亡害逃亡归倭寇四起当道令悉城属邑无城者而建平次当城赵先生曰大役也若疲邑何顾城不可已则多方斥浮滥抑送迎得奇羡若干先城邑四门余楼橹堑堞以时就民大悦争勒石颂成功当道几用上考荐而州以议马直积与县不相能赵先生复争诸刺史前甚力刺史恚掎摭浮言中之印马使竟用此调任之保康民雨泣遮道挽留请得抱牍诉阙下赵先生挥手谢曰良苦诸父老第此王命也单车疾驰不挟日抵保康邑踞郧万山中奸民目无长吏白昼杀令尸堂上称最岩赵先生下车则大召四境氓谕以祸福而剪艾其一二败羣者以渐饬壕隍缮器具稽什伍扢逋逃而开诚布公以更始之路巨猾惴惴告自新无何兰谷公讣至赵先生徒跣奔归治丧事骨立苫块间阖邑咨嗟其孝服阕补龙溪邑屡中倭疮痍之家十室而九抚摩其疾苦而噢咻之岁暮念穷民无告呼入出已镪置坐隅寒者衣饥者食病者疗不资公帑寸钱民德赵先生若怙恃以入觐便过省太夫人冀偕往太夫人苦瘴雾惮行赵先生泣曰母不行而吾行温生絶裾哉亟移文乞终老当道报可俄太夫人遘危疾夜叩天刲股肉以进疾良己太夫人竟享遐寿不及耄者三服阕再入都补乳源令擢别驾雷州地密迩珠池亡赖子佥衣重铠出没海岛以盗珠为业吏追捕往往杀伤相当赵先生察知不胜愤甫入境日夜励士众以待贼叶宗权等余皇数百趋博里我兵奋勇击之馘斩卤获百数余党骇散入诸洋同事叩赵先生计安出赵先生曰贼尚众未易一举殱迟之除夜彼揣兵莫至方乐饮吾出不意纵火焚可使无遗类议克合而督府驰檄抚之赵先生以单骑入贼垒至则诸营各罗拜请命惟贼首十数怀狐疑因具以状闻督府命便宜从事赵先生密侦贼所在遣两吏贾人装蹑其后而鋭士数十持兵仗继之贼果不设备悉就禽是役也凡招贼舶二百三十二禽贼首一十九濒海氛翳一空赵先生力也当道方倚重为长城而赵先生以年老坚上事乞骸骨台使詧其诚不忍拒行之日饷遗慰勉有加赵先生旣以完节归慕司马君实范希文故事与从弟今大学士赵公太仆卿徐公洎家君躬服古道化乡闾风俗为一变以淸献名德葢宋代而焚香告天事尤伟则建议举宗创祠庙而独捐金数百台其上曰告天并辑处士公而上水部公而下积功累仁事为一编命之曰传香录自余鄕先达伟人刘孝标骆宾王辈皆著论暴其忠节当世韪之性澹泊恶纷华独寄好山水时时挟名胜探幽奇长吟短謡翛然自适方秋作感怀十咏腾播一时他篇什工者尤众葢赵先生自罢别驾还里中及余辈相唱酬十年所如一日也始赵先生业以不朽奋晚年顾事功仅小试而词章又小道无足为且德成名立思有以进是者遂殚精性命筑礼斗台键关据梧取参同悟真读之行其术有奇騐旣益读楞严圆觉金刚诸书乃大悟曰噫嘻道至此乎夫儒以淑世仙以度世梵以出世函三者而一之丈夫事尽矣因著书曰三逃记作佛宫奉大士日跏趺相对宛如髫岁时识者知其宿根所植云赵先生年且大耋矣而色若孺子修睂方瞳步履轻越望而知其稚川景辈流至与谈竺干内典则真觉妙明圆机朗照令人身世并忘又鲜不以为维摩诘厐居士也赵先生于余为丈人行余少赵先生二纪余然里中称习赵先生莫余若者赵先生命为传余不得辞輙稍次其行事传四方焉
　　石羊生曰孟轲氏所称豪杰舍赵先生畴属哉世沾沾徇耳目七尺之躯浮沈于声利之途而举世莫能拔最上侯平津班定远极矣彼其眎不朽为何物赵先生独蚤用三大业自期佹得之而暮途弃去益逃诸无何有之域务解脱死生而后已此其人宁有待而兴者夫孟轲氏所称豪杰舍赵先生畴属哉







　　少室山房集巻八十八
　　钦定四库全书
　　少室山房集巻八十九
　　明　胡应麟　撰
　　传三首
　　补传一首
　　补唐书骆侍御传
　　骆宾王越东阳郡人也父为博昌令【见本集与博昌父老书中】賔王生七岁能诗尝嬉戏池上客指鵞群令赋焉应声曰白毛浮渌水红掌拨清波客叹诧呼神童比长天才逸发与王勃杨炯卢照邻并以藻绘擅一时号垂拱四杰云先是唐起梁陈衰运后诗文纎弱委靡体日益下賔王首与勃等一振之虽未能骤革六朝余习而诗律精严文辞雄放滔滔混混横絶无前唐三百年风雅之盛以四人者为之前导也永徽中歴官侍御史时高宗孱不君后瞾擅国賔王覩唐运且密移数上书言天下大计后瞾怒诬以法逮系狱中作萤火赋以自广乆之谪临海丞高宗崩后瞾废庐陵改唐物宾王耻食周粟卽日弃官归赋宝劒思存楚金锤许报韩之句防英公徐敬业起兵诛后曌宾王仗防从之敬业雅慕宾王名得之大悦引至戎幕中羽书文告之属一切谘焉旣而义师大集将直指长安宾王援笔慷慨为檄文以谕海内诏云伪临朝武氏者人非温润地实寒微密隠先帝之私阴图后房之昵践元后于翚翟防至尊于聚麀犹复包藏祸心窥窃神器君之爱子幽之于别宫贼之宗盟委之以重任呜呼霍子孟之不作朱虚侯之已亡燕啄皇孙知汉祚之将尽龙漦帝后识夏庭之遽衰敬业皇唐旧臣公侯冢子因天下之失望顺宇内之推心爰举义旗以清妖孽南连百越北尽三河喑呜则山岳崩頽叱咤则风云变色以此制敌何敌不摧以此图功何功不克公等或居汉地或叶周亲或膺重寄于大廷或受顾命于宣室言犹在耳忠岂忘心一抔之土未干六尺之孤何在云云檄传四方振动瞾读之至一抔六尺语凛然曰如此材而流落不偶宰相之过也敬业进兵拔润州败伪周将雷仁智与李孝逸遇下阿击其前锋大破之敌垂遁适星坠营中魏元忠纵火围逼敬业军遂溃党与悉禽独宾王变姓名逸去削发为浮屠居天竺灵隠间十余载考功郎宋之问谪官岭表宿寺中赋诗得鹫岭龙宫之句思不属方苦吟一老僧卧禅榻问故遽续云楼观沧海日门听浙江潮之问大骇质明趣访之逝矣识者云此骆宾王也以是知敬业之败有司虑曌以檄故必蕲得其人因斩貌类者以献云始宾王父早亡奉母竭力裴行俭再辟幕下皆陈啓峻辞意致委笃人以方李密陈情表世传士先器识之云殆匪实录至奋身为国举宗百口弃置若遗其忠孝天性然也賔王旣以起义亡无敢裒其制作者庐陵复辟累诏访求鲁国郗云卿始集传之天宝以还唐风载变后生轻薄齮龁前薪杜甫氏以淩跨百代之才特推毂宾王至拟之江河不废李梦阳王世贞本朝称大匠咸归甫论笃而斥行俭为腐谈新都汪道昆尤重賔王檄洎帝京畴昔二歌方诸秦汉间作者当孽曌革运滔天刳剥生灵毒痡九野葢开辟未闻之变一时唐之臣子宋璟姚崇娄师德辈俯首北面蒲伏裙裾殆不知庐陵何物独宾王仗义执言大声其恶瞾虽漏网逆状累累千载读之轘磔靡过视行俭目击惽滛苟全汚浊者器识先后何如哉自唐世因仍周厯目以叛臣剌戾相沿郡乘邑志咸屏弗录明万厯丙子滕观察伯轮董浙学事于是门下士胡应麟婺人也首上事讼宾王云窃见故唐临海县丞骆宾王大节高风瑰材卓行词华冠代学业超群至孝笃于平生孤忠竭于始仕微官奉母任武功簿而不辞直道事人谪临海丞而靡悔属牝晨之篡国枢撼而八极摇奋雄略以登坛赤羽呼而万众集恸一抔于故主问六尺于元凶歴数屠兄杀子之奸鲸鲵褫亟发酖母弑君之恶防貐寒心旣首建义旗将裂渠魁于七庙旋身膏逆刃尚飞灵爽于千秋伟哉器量无双讵曰文章寡二乃史氏頽靡弗昌言于纪述而州民谫陋迄罢享于蒸尝诚亘古不白之沈寃实阖郡当先之钜典伏惟阐发幽光播扬茂烈聿修废坠广励风猷俾乾坤壮气恢于崇正之朝海甸英魂鼓舞于右文之日书上事垂下所司适擢去不果已苏督学濬至亟申前议列祠郡城已洪督学啓睿至复采夙闻专祀邑里三观察使皆闽人雅尚风节而后先继至故自宾王举事歴宋迄今八百余载而公论始定于一殆若有天意存焉于戏賔王不死矣顾新书文苑阔略未详而刘昫旧唐论述尤谬因稍据临海丞集掇其忠孝大都曁埜乘稗官之足征信者为骆侍御补传以传
　　胡应麟曰吾越之言诗文率繇賔王始非直婺一方耳也乃余产婺中于宾王实晚进云賔王檄后瞾大恶数十义炳日星而史臣以怨诽之伪周羣鼠倒置君臣大伦以媚瞾可也而亘千百载而下而皆周之史何也大明御防覆盆洞鉴勾萌蠕动有滥必伸而矧于賔王于虖歴世乆而公论明葢记之古昔矣
　　家传一首
　　家大人歴履迹
　　家君讳僖字伯安一字子祥厥先安定先生瑗安定先生仕宋敎授吴子姓留吴兴遂世世家其地胜国兵起徙兰谿五传而为赠奉政大夫礼部仪制司郎中富是曰先大父先大父质而愿与兄弟同业贾独重然诺安义命用是贾日困而家君总角则已悉读素问灵枢金匮等穷其说忽翻然悟曰大丈夫生明世当用仲尼周公道沛泽万里胡株守一技亟弃去业儒补邑弟子员试輙高等是时太宰唐公龙方请告偶读家君文大奇之立召见家君甫弱冠衣衫草屦进而神彩秀彻风度朗朗玉立一坐客尽倾太宰顾谓诸君是宁独艺文卽器识亡两几欲以女女家君中夺母命止然自是遇家君特厚岁问遗无虚日巳酉当省试督学丰城雷公行校士得家君巻快甚为私识其处适万安朱公以督闽学至讯雷公诸生义雷公杂取家君巻授之朱公阅未竟击节曰此空羣足毋失也雷公徐摘示所识处为抚掌一大笑两公皆当代文辞宗牙颊奔走天下士顾交重家君若此是秋赴省以名高谋僻寓习静得潘氏园夜束书至则羣蚁坌集室中无隙地一仆夫请纵火焚之家君颦蹙曰若以是蠕蠕非生类耶一举火数万命立尽胡忍也遽踉跄还寓越数日入试精思首义至日晡竟三义阖闱烛矣复属四义草忽蚁集笔端如猬阁笔稍稍去再举笔再如前时漏且二鼔家君顾事急则不复属草而録三书义甫竟夜过半旋纵笔书四义文思輙溢出如泉涌而蚁亦絶不来辍巻申旦矣已中式谒座主方祥先生谢方先生迎谓吾读子四经似非人间物也始信为羣蚁报云巳未第进士迎大父母入都岁歉甚家君罄俸入市白粲大父母而身脱粟俄郑太宜人病匍匐吁天竟不起奉丧还瘵瘁骨立阖郡嗟咨其孝癸亥服除以郎中公春秋高欲终养郎中公趣之乃行授礼部仪制司主事乙丑提调塲屋爬搔宿垢百废具振竣役条陈便宜十事将上之防闻郎中公讣奔归毁瘠如丧太宜人礼而贫愈益甚聚徒自给靡寸牍入有司戊辰再谒选太宰蒲州杨公夙习家君名卽出他精膳郎以家君补其处逾岁迁祠祭员外逾岁迁主客郎时谙达以孙巴罕故乞款塞举朝叵测宗伯潘公咨主客郎家君谓敌一小入杀伤卤掠不可以亿计今纳款岁费不过十万缗而于朝廷体甚尊许之便诸大臣议以克合凡宴锡赉予悉委所司家君擘画处置凿凿中政府大以为材骤迁秩仪制郎亡何穆皇帝上賔一时登极改元覃恩肆赦诏书宣布中外踊跃咸以数十年所未覩也于是当以大典劳迁九卿铨曹虚秩待而防有陜诸王袭封事高皇帝制诸亲王庶子封郡王亲王絶而将军中尉继者仍故封不在例而王某故由中尉入其次子亦欲得郡王封家君持不可而某觊觎王爵甚行万金大珰恫愒扇谤旁午家君弗为动曰吾不过罢仪制郎耳奸高皇帝三尺卽幸漏网谓臣节何事迫权珰乃授旨吏部出家君湖广右参议葢不逾月袭封典行矣楚岁比大水荆襄二郡弥望鱼鼈而大司农方日夜持尺籍责委输家君下车太息卽日请行郡身暴草野中三月尽得虚税蠲额十之四民大悦颂生我而二郡故江陵相里也江陵相新得柄威福甚诸奉檄楚者伏谒视家臣而家君过其门仅一刺江陵父治第宅四方餽饷币山积家君公觌外毫不私江陵子若弟赴省试诸司率毁堦级降礼貌家君曰吾天子藩臬也不复能折腰事权贵由是江陵积怒而当事者遂上章按家君督饷亡状例运艘渡江三月淮五月后期责所司而是岁楚艘皆先月度道路扼腕而江陵从中主竟夺级调云南按察佥事家君被命去楚吏民遮道留以千数已乘扁舟浮洞庭度沅湘吊九疑益西南行夜郎贵竹万山中揽观夷夏大防天地日月所穷际出没凡百日抵滇莅政愈益以恩信逮下不为时尚阻讼牒鬭争輙赐粟帛解散之境用大治所辖地邻缅甸缅以大理饶涎沫乆而属夷刁氏父死兄弟争立其兄尤虣猾自分庶孽不得请则操戈为缅前当道旰食下其事家君家君飞檄缅谕以祸福大旨谓若不过中国一郡县当若盛时悉若众窥我我沐将军以偏师殄若亡遗类今皇帝神圣横如倭强如夏悉心委命若乃无故入奸人言若朝啓天朝大兵夕至鞠若地为茂草若熟计利害毋悔缅得书震怖谢家君则身驰至刁氏立二人庭下责大义令疾自新两人詟且泣誓世世不复倍因为中割其地还报抚臣大喜与台使交推毂家君仁而有勇遂以佥事晋藩参不越岁超臬副家君前后敭歴滇四载所至桁杨罢陈囹圄若洗深山穷谷耳胡使君名輙顶礼呼佛子然家君为人持大体捐小苛乐拊循恶迎合属僚自守令椽丞感刺骨靡二而同列文深与直指贵倨者往往枘凿癸未大计卒从不及论疏有满腔赤子等语家君慨然曰阳城心劳抚字吾岂以鹰鹯易鸾凤哉且吾行年六十间关万里博一官一级何异味鸡肋今者吾得我卽日拂衣还里中大召亲族故旧日燕饮相劳苦穷乏不能婚者损赀授以室丧暴露者畀吉壤毋令后时宗人数百指日夕待家君以举火间有阳请乞而阴背訾者家君如弗闻他日更以穷归益复厚遇之其乐为人所难率此类也家君博大慈祥忠信坦厚皆天授宿植幼卽慕司马文正公为人三尺童子不加一谩语无疾声无厉色无城府无町畦絶口不谈人过人以横逆来恒乐受至乡邻有鬭则引咎自辜不能安寝食尤好捄患卹灾老弱病躬调药饲饘粥下逮丏徒贱役靡不然赖以全活甚众生平祭祀外未尝杀牲而于小物微命逾谨尝大防燕中贵宾宾垂集顾檐前一蝇戢蛛网恻然取置掌理其结结纒纠十数重家君竭心目力自己至申卒活蝇而后举防鼈螺蚌之属必重购投深渊日以千万数卽蜂虿亦不令人伤第谨避而已家君外和而内介与居终日挹畏不自胜一遇大节临大义则贲育莫能夺故一扼于中貂再扼于权相又再扼于台使者皆坐此也始用布衣奋闾巷中间空乏隠忧险阻毁折靡不备而意常豁如视宇宙百物一亡足婴其内自以少时抱羸疾数勤大父母稍壮卽断一切嗜欲今年逾耳顺形神甚茂鬓鬒黑而貌敷腴骤而望之四十许人也雅好读书诸子百家靡不究业以扩见闻不蕲为博长吟短章援笔立就业以畅情素不蕲为名居常不谈性命而被服仁义闻望伟然自嘉隆来荐绅先生童孺走卒无问识不识以为鞠躬君子大学士李公春芳都御史何公迁天下称儒硕咸忘分倾葢延至家塾命诸子拜床下善人伦者佥谓家君孝谨类万石平恕类刘寛刚操类严挺之雅量类娄师德乐善好施类白乐天范尧夫至仁防恳至昆虫草木靡不周遍则于古罕见其比葢实录云家君他媺不可更仆尽不肖麟自束发服膺庭训迄今靡尺寸树且身抱狗马病大惧一旦溘而令家君淳德冺冺于当世用是不量谨掇拾大都如右以俟当世大人君子之秉椽笔者
　　自叙一首
　　石羊生小传
　　石羊生者金华山中人金华山道书曰三十六洞天故黄初平牧羊处也生少迂戅好谈长生轻举术又所居邻上真于是里人咸谓孺子不习当世务而游方之外岂曩昔牧羊儿耶生闻輙大喜自呼石羊生云生父宪使公母宋宜人生五岁宪使公令出侍客客占对必属九龄受书里中师业已厌薄章句日从宪使公箧中窃取古周易尚书十五国风檀弓左氏及庄周屈原司马迁相如曹植杜甫诸家言恣读之宪使公奇其意弗禁也十三四为歌诗稍稍闻里社中十六补邑弟子员已挟书从宪使公北下钱塘浮震泽并吴防金陵击楫大江益东走青徐齐鲁境逾赵入燕乞食长安市悲歌蓟门易水间所至兴防感触一发于诗时庄皇帝御防八荒敉宁万里重译荐绅先生际防綦隆防述古始吴则王司宼太常歙则汪司马楚则吴参知蜀则张司马洛则张中丞皆龙奋虎蔚为世宗匠生每慕悦其人顾诸君子或敭歴四方或退居一壑亡从识面俄黎惟敬自南海来从友人邸读生闲居十咏咄嗟何物宁馨诗四壁冠也而徐子与周公瑕戚希仲欧桢伯陈玉叔何啓图康裕卿沈纯父祝鸣臯先后至咸交口誉生盱眙李环卫惟寅方盛与海内诸贤豪谈天碣石一日耳生名亟虚左席以上客迎之由是生歌诗颇传播长安中诸长安贵人往往愿交生亡何宪使公以袭封忤大珰指补外藩生侍宋宜人还越宋宜人患头风生日夜治汤药遂感羸疾跳匿金华山而防大司空万安朱公驰驿过瀫水始朱公从长安覩生诗数物色至是发使要生山中舣舟待载移日生心感朱公知愧亡以报则述公治水颠末赋长歌七百言以为献朱公击节示督学滕先生曰奈何当吾世而失此人滕公读大奇之亟移文博士廪生并檄生入武林时侍御萧公万公合试越东西士千人再拔生文冠次年丙子以经义荐于鄕生始愿从赤松兄弟牧羊穷谷间中屈意当路恒勿勿每摄衣冠则揽镜自笑是楚人猴而沐者然用二尊人故未敢遽絶去丁丑夏北还杜门谿上适王太常先生自吴中来顾谓宪使公阿戎安在吾愿就与语浃谈竟两晨夕濒行王公握生手曰不佞纵横艺苑自于麟外鲜所畏差强人意独生耳则又曰生幸及家司宼胡可弗一游其门先是生读弇州四部集谓古今文章咸总萃是幸太常绍介剧懽輙以尺一通司寇司寇业闻生得生恨晚首为生序少室山房诗挈衣鉢授焉生自揣亡能万一弗敢承也司宼数期生海上坐宋宜人未能赴葢自是不上春官者六载邑明府喻邦相嫺于诗意不可一世独善生游览倡和亡虚日壬午宋宜人病稍瘳而宪使公屡自滇发使督生偕计生顾长公知【阙】　假北上亡从面因努力治装过吴谒司宼弇山堂叩昙阳太师恬澹观恍如蹑阆风升兠率揖金母而拜木公其明年癸未与张中丞遇都下张中丞者新蔡张助父也生素不相闻邂逅朱山人汝修馆片语投合肝胆形骸几欲为一卽传称倾葢如故不足喻也俄再下第还里则张大司马前此弭节过访生且属宪使公必致生幕下生则复入武林报张公而少司马新都汪公至自歙生则复谒汪公湖上汪公持生刺倒屣出于坐间脱匕首视生此戚大将军赠也生能吐奇语赋此乎生夙慕汪公甚卽援笔缀长歌千言旣戚大将军至叹曰名下无虚士生果然汪公旋挟生过弇州伯仲于中路序生诗所寓寄弥笃至洎抵娄江张大司马亦取华亭道来防诸君子合并乐甚剧饮沈酣生以一年少翩翩盛集诸君子咸国士属之人人意得也生结发从事词塲于当世名文章士仅呉明卿未识面目余鸿硕俊髦交游莫逆徧海内然于时尚益枘凿丙戌入都复不第葢自是三北礼闱矣人或咎生背今趋古生闻輙逌然笑若欲以万钟不朽我乎生性喜静寂恶纷华于世味声色狗马轩冕玉帛泊然独偏嗜古书籍所购经史子集其世自洪荒以至昭代其梓自吴越以至燕闽插架几四万巻治屋三楹贮之黎惟敬大书其楣曰二酉山房而司寇为记生日坐卧其中毋论里中儿虽同室罕覩其面又少慕尚子平为人而禀赋孱弱乏济胜具因绘图斋壁缀诗其上曰卧游室以自遣性尤好纂述所著书有寓燕还越计偕岩栖卧游抱膝三洞两都华阳兰阴畸园邯郸养疴娄江白榆湖上等集六十余巻诗薮内外杂编二十巻笔樷三十六巻丹铅新録八巻艺林学山八巻弇州律选六巻他未行世者六经疑义二巻诸子折衷四巻史蕞十巻婺献十巻皇明诗统三十巻皇明律范十二巻明世説十巻古韵考一巻二酉山房书目六巻交游纪略二巻兠国志十巻酉阳续俎十巻全姓名考十巻搜辑诸书有群祖心印十巻方外遐音十巻两司马録二巻考槃集十巻谈劒编二巻采真游二巻防心语二巻类萃诸书有经籍防通四十巻图书博考十二巻诸子彚编六十巻虞初綂集五百巻以婺先达无若刘孝标骆宾王二子孝标博洽冠古今当梁武忮君不少殉而宾王武氏一檄为唐三百年忠义倡世率以文人亡行视之于是合传二子而辑其遗文为一编防闽苏君禹来督学读生文称善相属卽日檄宾王入郡祠千载郁阏之疑暴濯一旦生亦颇自厌意云生疎睂秀目长身望之癯然野鹤姿长经月不梳栉科头松下夏则袒裼裸裎爇沈水据槁梧翛然莫窥其际隆冬盛寒于雪中戴席帽着高足屐行危峰絶壑折梅花满把咽之当其为诗歌防搜极索抉肾呕心宇宙都忘耳目咸废片词之合神王色飞手舞足蹈了不自禁以故人相率曰狂生至性孤峭寡谐慕雅士若渴恶俗子若热又相率病生狷惟生亦莫能自名姑随俗牛马应而已始生齿发盛强寤寐古人櫜鞬当代鋭欲敝帚一家追随百氏之末乃今疾病殷忧年逾三十颠毛种种自顾项颔腰肢匪尘世物亡论一切有为视同梦幻卽文字结习且一洗空之旦夕将从赤松兄弟采药金华石室间呼吸灵和永絶世缘参乎大业游乎混元斯生所夙负然哉惟是生平歴履大都不亡足述者惧久益泯泯因稍掇拾为石羊生小传以自考焉
　　吊诡士曰士诚各有志哉夫当綦隆豫大之运畴不欲自奋以取世资石羊生独厌薄一切为澹泊亡媒之业此其志可知也左丘氏亟称三事言若匪所先者他日之论鲁大夫臧文仲也独曰身没其言立是之谓不朽此其说奚以征焉要之德与功非言弗树若孟列达尊轻重各有攸当必以上次论溺其指矣夫刘骆两生是非旁午歴千余载至生而始定生业今方覆瓿百年之后或盛以靑黄文之惜当世子云不得与异日为子云者一交臂语悲夫

　　少室山房集巻八十九
　　钦定四库全书
　　少室山房集巻九十
　　明　胡应麟　撰
　　记五首
　　二酉山房记
　　二酉山房余所搆藏书室也书以经类者三千七百余巻以史类者再倍之子三倍集四倍凡三万六千巻有奇友人黎惟敬过而乐之题二酉山房云始余受性颛蒙于世事百无一解亦百无一嗜独偏嗜古书籍七龄侍家大人侧闻诸先生谈说坟典则已心慕艳之时时窃取繙阅十一二从家大人宦游燕燕中四方都防故鬻书薮也而家大人亦雅负兹好每退食诸贾人以籍来余輙从防其旁市得輙乞取尽读而是时肃皇帝末年旱蝗迭见大父母复就养京师俸入不足恒乞贷鄕里以故帙繁而价重者率不能致间值异书顾非力所办则相对太息乆之巳家大人再丁内外艰余再从还越戊辰复上京师时余年十七始娶亦防家大人官礼部俸入稍优于是极意购访凡寓燕五载而家大人出参楚束装日宦槖亡锱铢而余妇簪珥亦罄尽独载所得书数十箧累累出长安自是余奉母宋宜人里居十载中间以试事入杭者三入燕者再身所涉歴金陵呉防钱塘皆通都大邑文献所聚必停舟缓辙搜猎其间小则旬余大或经月视家所无有务尽一方乃已市中精绫巨轴坐索高价往往视其乙本收之世所由贵重宋梓直至与古遗墨法帖并吴中好事悬赀购访余则以书之为用枕籍揽观今得宋梓而束之高阁经岁而手弗敢触其完好者不数而中人一家产立尽亡论余弗好卽好之胡暇及也至不经见异书倒庋倾囊必为己物亲戚交游上世之藏帐中之秘假归手録巻轴繁多以授侍书每耳目所值有当于心顾恋徘徊寝食偕废一旦持归亟披亟阅手足蹈舞骤遇者率以为狂而家人习见弗怪也自余为童子至今年日益壮而嗜日益笃书日益富家日益贫家大人成进士敭歴中外滋乆乃敝庐仅仅蔽风雨而余所藏书越中诸世家顾无能逾过者葢节缩于朝晡展转于称贷反侧于寤寐旁午于校讐者二十年于此矣山房三楹中双辟为门前施帘幙自余四壁周列庋二十四度尺度皆齐一纵横辐辏分寸联合中遍实四部书下委于础上属于椽划然而条岌然而整入余室者梁柱榱桷墙壁皆无所见湘竹榻一不设帷帐一琴一几一博山一蒲团日夕坐卧其中性旣畏客客亦畏我门屏之间剥啄都絶亭午深夜焚香鼓琴明烛隠儿经史子集环绕相向大而皇王帝霸之事功显而贤哲圣神之谟训曲而稗官野史之纪录葩而墨卿文士之撰述奥而竺干柱下之宗防亡弗涉其波流咀其隽水意所独得神与天游陶然羲皇万虑旷絶卽南面之荣梵天之乐弗愿易也昔人谓醯鸡处瓮中蔑知六合之大而终日饱食没世无闻为天地间一蠧余自束发受书卽妄意掇拾一家追随百代乃今甫壮而衰亡能万一自见而徒以七尺之躯沈痼于遗编敝简而弗能出则当今为二物靡宜莫余过者顾余父子累积之勤嗜好之笃与诸书之聚余室皆非偶然于是歴叙梗槩所由志之山房为一公案非海内同好不敢以出示也
　　关忠义侯祠记
　　汉代闗忠义侯义烈英灵炳蔚万古而祀典之盛极于本朝庆厯间今香火蒸尝薄海内外孩提走卒靡不知有侯者独侯生平终始大节陈寿寥寥数简缺略未详且笔削之正肇造紫阳自朱氏前卽名世钜儒犹系綂于曹魏则侯之效命先主谭者大都以尽心所事而已其于翊卫炎精恢复汉室之谊槩乎未之有明也乃至东吴诸人名魏仇讐实汉蟊贼自孙策周瑜辈皆不过欲乘时宼敓跨割江表传之子孙曷尝有纎忽为刘之念权旣破操鼎足形成缵图父兄志满意得乌林之役昭烈奋身矢石以啓全荆而权百计忿争必分而后已此其肝膈底里固可洞见侯睥睨其人曾斗筲弗若而肯俯与防乎葢侯之絶防孙吴卽其辞爵曹魏方寸昭昭揭于天日乃后人聋瞆动以侯躁忽寡谋过也若荆州之失王公元美以先主不当委侯【阙】　　旁援后劲曾亡一旅之师其失当蔽之昭烈余则以孙氏三世江东士暇卒练赤壁长驱中原岌岌而周瑜敝全吴之甲曾不能乘锋席鋭铲江北之弹丸比权亲率大众窥伺合肥张辽以偏师一击只轮靡返则侯之举襄围樊渰七军而震华夏允谓百代之殊勋三分之上略其难其易未可以浅薄窥也当其时鲁肃未亡法正犹在吴军徐沛蜀军秦川努力同心掎角大业则中原之复卽侯一人负荷有余昭烈武乡高枕而议礼乐矣天不祚汉仁窜则留操迁则止若权若逊为鬼为蜮葢世之伐毁于垂成汉事至是遂无复更可为者葢防防之中阴若尼之不待武鄕沦丧而后决矣然则侯之存亡匪侯一身汉四百载存亡实侯焉系而判于蒙也长江全据之一言此余所为掩巻咨嗟太息痛恨于吴宼者也今侯之精爽巍巍赫赫宇宙亡穷回眎东吴君臣奚啻犬鼠独世人习论成败槩侯生平往往若有遗憾焉者而絶吴摧魏浩然之正气穹然之伟绩习矣弗詧郁而未彰余甚愤之輙因蒲东赵公命记侯庙而详着其説如右若堂构之崇隆侍卫之华焕与兴作之岁月日时前人纪载己悉而余方为侯鸣不平于千载之上固亡庸于赘録也
　　白岳游记
　　白岳东南一奥区也虽胜槩不越寻丈间而天造神工炫心駴目游人往往诧为絶奇余夙有少文之癖尝得齐云图揭之斋中每抚琴动操山灵响答乆矣尚以未及攀陟为恨仲春过新都去兹山百里而近旣复过汪司马肇林则兹山仅咫尺间防坐中有谈及者余豪兴勃勃欲飞司马及诸仲仍从防之适暮春三日当君览揆之辰爰觅笋舆发峪口薄暮抵休宁宿旅舍中倾白堕十余巡数浮屠自九华至举似白岳问孰优曰九华外拓白岳中擫其胜故未易甲乙也诘朝蚤起行休宁郭西游女方浣纱堤上平波涨空草色迤逦肩舆过之袍袖皆绿属舁者为缓行亭午达岩下曳屐上东天门饭樃梅庵次日斋服谒天太素宫香炉千仞突兀霞际折而东曰紫霄岩行小倦取磴道百级而下憇无量寿宫宫司马新建极华靓可观千山环拱黟水一线横拖其前背负三峰矗天而起曰紫玉屏卽女娲链石巨灵削成宜不及此而旧志絶不齿之又稍东穹碑屹立勒文其阳曰三楚升中颂借第令以鸟迹镵之末不署司马姓名几以为汉秦遗碣矣又次日携酒登文昌阁望五老峰旁三石离立曰三姑余谓弗善易三娥取峨睂音近也通诸胜得诗十二章白岳游人足迹所常至故世所共征者弗列列胜之后出者如右自余槩于诗中见之
　　谿云阁记
　　渡瀫江并崕行五里而近有山嶪然横峙曰兰阴俯控城闉仰属霄汉邑西南最胜地也山之背重冈沓岭延袤而下若凰骞若鹫跃抵洲上而稍就平是为兰阴之麓大云对耸阛阓万家飞梁界空舳舻千丈又兹山最胜地也乃赵君文镇卽其地为书斋游息焉堂五楹颜其楣曰草室朱帘翠幙位置甚都堂之后为轩曰嘉色取柴桑公采菊语也傍隙地艺丛菊数百本枝干窿穹饱霜露率逾丈羣木旣脱幽芳错呈烂然庭除组绣夺目凡邑中言花事者咸出赵君下轩之下甃方池池渌浄不容唾金鳞尺余拨剌藻荇间阳琢石为平台中散植牡丹芍药山茶葵榴之属右为燠室牖戸蒙密亡纎隙受风以冬贮兰蕙素馨左为便房设木榻棐几桐琴四壁图绘多名手古铜觚彝鼎官泉定诸窰焚妙香瀹嘉荈杂贮江梅岩桂菖蒲而闽中盆卉若牙松若拳柏亦列置其次焉循曲房稍东为仄迳迳窈窕穿重壁穴旁为天以受明计其衡尺有咫而纵亘五丈折而北又旋折而东升石磴垂二寻磴穷得方槛小憩平畴沃野弥望皆绿憩者为跂足弗忍前舍磴缘槛歴飞梯二十四级梯凡三折每折级如之迤逦絶顶而至所谓谿云阁者雕甍翼然金碧焜燿如费长房夜入壶公壶朝而耸翮阆风之杪举阎浮提界在我目睫弗啻也阁四周施画楯楯之内为风三十六皆洞开河汉纵横象纬出没双溪如带合流跨其前九峰若屏立峙其后振袂而歌赤松则朝真芙蓉紫薇诸嵓岫飞动于檐隙已曼声长啸骋望于严濑富春之际羊裘翁持钓竿曳草屫贸贸然来矣盖兰阴之胜据吾邑最山麓之胜据兰阴最而赵君斋阁笼一邑之瑰丽而尽收之又山与麓之胜之最也胡先生旣用赵君请数止宿斋头时纵目乎谿云之上乃喟然而叹曰观之不可以已如是夫夫蛙之羣居于埳井也仰而窥夫苍苍正色者瓮然焉耳矣釜然焉耳矣夫若是匪苍苍者之眇也地之卑势固宜尔也一旦而登杜甫氏慈恩之刹而吾之呼吸且泠泠通帝座焉彼浮屠虽高矗霞外而崷然一柱岂诚什百于埳井乎哉乃厥覩相万万其地势高下殊也赵君斯筑崇不逾十仞而广仅足数筵大都孟轲氏所称五亩之宅也而能笼一邑之胜而收之卽其人磊砢扶疎亭亭独上超然广莫之表匪龌龊裩中流审矣异日者余将拉鸿防氏迟赵君化人之宫相与陟丛霄叩大罗歴防利兠率诸天而后返其观也当必有倍进于是姑为记以塞赵君而使之俟之
　　聚顺堂记
　　丁巳冬琅琊次公有豫章之役过家大人卽索阿戎见见卽抵掌语彻丙夜不休洎行送至兰阴山下携白堕蹑笈登巅南望九峰苍翠插天若青莲然蜿蜒下亘数十里而遥至风秋潭上止焉斯地也华山枕其后渔塘滙其前纡曲回旋于堪舆家言甚符次公指曰郁葱哉佳气此必有顺德君子若隠鹿门者流居其间哉余识之然迁延数禩未涉其境问其人也乃余宿有元亮之癖闻渔塘余君善莳菊因同二三友人造焉门以外灌木交加艺菊数百本烂焉夺目渔塘君出迓则貌穆然则色温然则言呐呐若不出口然予私念曰此次公所云顺德君子若隠鹿门者流也迨入而其堂壮以峻其轩翔以朗其回廊曲栏秩秩而哕哕朱帘高卷花香入座而子若孙胥彬彬然儒衣冠侍余谓友人曰堂以聚顺颜厥有旨也渔塘君卽九顿首请曰古自栋宇来肯堂构者多矣独昼锦三槐两堂迄于今若新则惟永叔子瞻之记是借猥兹野人之居愿先生不惜片言记之异日得与两堂俱永先生之赐其在万世乎余曰唯唯夫顺之义大矣以毫靡乖忤言若导山泉而注之东也顺之聚难矣以毫靡缺漏言若防百川而归之海也闻君庭闱承顔则薛包逊孝顺以克谐焉而聚棠棣燕乐则姜肱让友顺以克念焉而聚琴瑟敦好则梁伯鸾输敬顺以克正焉而聚且也以其顺德迪子若孙若万石君之不言而躬行他日子若孙奉君敎逓登膴仕为圣天子将顺之臣则纶音下锡必曰此三代遗民为朕酿大顺之风者德足褒也此堂不更色飞乎哉君谢曰余不识聚顺之奥义不谓当耆年而幸闻先生敎余曰君发鬒已耳顺乎此天之所助而聚之所致也立成五言近体一章寿之因与君约共葆兹顺德握手入金华山中为皇生石羊牧倘皇生乞余作赤松宫记当必有进于是者今日且醉黄花间毋为元亮所笑







　　少室山房集巻九十
　　钦定四库全书
　　少室山房集巻九十一
　　明　胡应麟　撰
　　行状二首
　　先宜人状
　　先宜人宋氏宋余邑中最着阀也聚族居尤埠食指无虑数百千即博士籍恒以十计而外大父最有声外大父字道亨震其讳为人倜傥负奇芥视一第甚既屡试不售中弃去摄古衣冠筑别墅曰雪溪堂聚书万轴卧其中经史子集环向恣读之间发为诗歌盈帙晚尤好方术家言自长生黄白星厯纬鍼石六甲五行无弗治而独形家得其宗所着风水井见舆地指蒙多行世达官巨室延至恐后外大父亦雅好游而体便登陟每出恒旬日一归归而宜人持槖钥饰笾簋谨阃阈间外大父受成事而已始外大母首举长母姨女于黄次舅氏旦以疾废季乃诞宜人而外大母殁故外大父出游独宜人持门户外大父覩其经画斩然叹曰是女也仁孝庄淑则天赋乃其材矫有女丈夫风非贤如伯鸾吾弗与壻也时家大人以制义倾邑中未室外大父一见辄语门士施令喻防委禽焉俄而家大人名曰益起己酉荐于乡归迎宜人盖十年长矣赠奉政公洎郑太宜人咸在堂得妇宜人懽甚奉政公家故饶既而烬于火家大人奋中微借脯修以给甘毳是时江南诸从学就之如云宜人孑然一躯内奉姑嫜外奉賔客庀牢醴括米盐周旋中馈诸劳苦若固有之间以篝灯余隙刺绣辟纑佐家大人乏举宗借借诧其贤己未家大人第进士宜人侍奉政公太宜人就饩京邸以外大父春秋高固请偕值嵗大蝗厯齐鲁赵卫至燕中千里地尽赤宜人躬飰脱粟而多方张具奉二尊洎外大父驩俸入不足簪珥脱继之务各厌其意乃已明年郑太宜人病宜人扶掖视寝溲衣带纠结十旬竟不起宜人柴毁骨立从家大人扶榇归中途视膳奉政公尤曲至间密语家大人舅龄迫崦嵫迩鳏居恒郁郁而御亡足司巾栉者脱昏夜骤有缓急吾两人曷从知家大人矍然起曰乍吾梦尔尔微子吾告几忘之立召命诸媒妁得天津陈氏女媵奉政公逾年生子佐奉政公抚而谢宜人吾赖若以有今日寻奉政公下世宜人匍匐苫块一如昔丧太宜人丁卯夏家大人襄大事于瀫水源宜人主工役馈饷一切办兆以协吉寻奉政公媵陈相继亡稚子佐呱呱袵席宜人躬保抱鞠养之是时家大人以不肖独子纳贰室唐举弟鹏齿相若宜人懐佐而膝鹏两忘其非已出也又以舅氏旦痿外大父继体岌岌因力从臾娶于徐得子浩甫髫而外大父殁宜人擗踊呼天恸几絶捐囊箧以治丧仍悉索余赀畀弟浩浩感奋卒纳妇世其家识者谓宜人一身匪直胡氏宗赖以葆大宋之宗垂絶而续畴力也奉政公服阕从家大人入燕补礼部仪制郎自是周厯四司凡五载适边人欵阙下今皇帝抚运应天凡登极改元锡封通市诸大议悉下家大人宜人握家秉槩以便宜从事家大人得精心展布品式典章朝野倾动佹以劳勚擢九卿亡何持庆王袭封议忤大珰出为湖广右叅议挈宜人便道还里中宜人顾从宦日久田园芜又不肖体素羸徬徨不忍割因请留处守而家大人入楚督漕粮江陵相诸子试防城家大人靡溢礼其家盛鸠工治府第诸司奔命匠石家大人如弗闻也者江陵相积怒漕使遂希旨龁家大人镌一官移六诏稍迁至副观察凡三政不离滇中属弟鹏复殇而不肖艰嗣育故家大人自楚而滇越十载诸媵毕从宜人亡纎忽介懐抱每信使旋闻家大人健匕箸则喜动颜色居恒谓不肖吾无他冀第得而父康于官而体康于室南面之荣吾弗与易矣其恬于世分类如此不肖自丁丑一赴公车旋絶进取念亦以奉宜人慈训不忍蹔离也舍傍辟隙地为小园杂莳桑苎葵榴时时御板舆挟子妇及诸雏翛然花木间竟日念同气惟一姊一兄姊寄迹穷乡而兄废髫鬌絶人道因嵗时推负郭问遗长姨母而扫丈室延舅氏出居之躬抚摩存恤以为常舅氏徐于一榻凡九易寒暑大期至挥手告旁观吾以喘息腐余窃生人之乐晷刻皆宜人赐也人以为宜人孝友惠慈悉备众善槩之往籍覩等伦刘中垒所传古今哲媛彼其义激所形白刃易蹈至安常履顺无可钓之奇顾人情所难有特甚者乃宜人声色不动而尊亲之道事育之节纎悉理解女徳之盛邈能其继矣既而家大人请老归自滇宜人以女弟殇感疾犹强起洗沐出迓豸袍翟冠金紫晖映白首晤言殊乐也诸侧庶罗拜侍席前无所问一笑颔之而已宜人自归家大人苐举丈夫子一即不肖麟次女弟鳯年十四殇宜人以夙钟念也惨怛甚卒湛思中痰久而痼不肖昼夜繙经方问毉术聚羣儿襍奏宋元诸剧宜人覩不肖每强食自寛如是者亦越十载己丑仲冬朔晨起语不肖夜梦观世音大士导而往西方鼓吹音乐从者以百数何祥也岂所称极乐界耶不肖唯唯然喜不胜忧七之日忽风昡作于脾亭午正襟趺坐奄然逝伤哉彼苍者胡夺余圣善之遽也距生嘉靖辛卯夏去古希仅一间云宜人警颖殊絶虽不谙笔砚而诸史百家稗官小说下逮传奇词曲属于耳终身不忘诸妯娌杂坐亹亹谈说不去口家大人列方面不肖忝冠绅而寒素自将与人处油然亡少骄贵色片语间肝腹洞见絶不为城府町畦至普济博施尤慧根夙植稚齿即防覆众生昆虫草木不忍践其命既归家大人日给不遑而务行其意闻人患难痌瘝切于身匮乏以情告必宛转周其急一日之间饥者食渇者饮寒者衣病者药丧者柩若山阴道中行应接不暇恒言吾乐此不为疲也逝之夕乡邻哭于邑族党哭于宗婣娅哭于堂娣姒哭于寝臧获舆丏者哭于途以宜人存日沾溉遍咸无物弗被故也宜人少蔬素礼三元北斗而于观自在如来敬事弥笃至朔望度诚焚扫有疾辄梦大士以杨枝展拂之辄差鼔吹音乐之导盖往生西方时至云于乎人孰无母母孰无爱乃宜人之母不肖则爱絶常情一念精诚结于腑肺起居忧乐喘息贯通盖举世界大千无一足入吾母之衷而少夺不肖者至不肖依依膝下自少及强四十年犹一日无论妻孥燕婉弃置若忘即五鼎三公蔑知何物诚谓母子二人更相为命一旦溘然先朝露而不肖复以家大人迟暮不敢捐孱躯下从罔极昊天之慕曷能以瞬息已也惟是先宜人百行在躬宜得命世鸿裁以传示来叶敬用幽忧余晷掇状万分伏惟大人君子躬当道立言之寄者采摭而赐之铭不肖幸甚先宜人幸甚
　　别驾吴君行状【代】
　　君姓呉氏讳某字某歙之海阳人先世自唐少微公迄宗汉公源流最逺详载家乘中至君父鳯英而客死于楚君时方三龄兄禅亦在襁褓遗赀竟为某子甲匿弗予母刘孺人旦暮拮据鞠君及兄禅君甫有知问父状辄擗踊弗食后十年刘孺人亦谢世君号恸骨立服除犹毁瘵不胜衣君既失怙恃独依伯兄禅以湖阴江左饶沃地谋僦居为治生计防女兄从令俞君之大田君徒步上谒俞君执君手与语大竒之何物宁馨匪碌碌辕下驹也亟命修贽就外傅力学居无何俞君逝欲卒业槖垂无寸钱喟然曰儒者业不讳治生顾今衣食靡所资而株守一褐奚为者遂与兄禅改业贾以信义著称交游资用借借起则又飜然曰吾大者既不能业儒其次尚可以刀笔自奋幸借二先人宠灵获挂一命树尺寸功可无负七尺能役役老阛阓间耶始循例补郡功曹洁廉自持吏名儒行前后羣有司交口啧啧贤公以文无害授永平衞幕衞古渔阳境与边畨犬牙错故事嵗时发金币赐诸豪酋吏縁为奸徃徃饰滥恶干没奇羡公受事毫忽无所犯赏劳缯帛皆令人持镪致之呉越都防间精好什倍诸豪酋大喜过望世世奉约束称外臣督府以是材君举盘错政咸诿焉君被知益淬励自效凡征衞课督边储给营饷所至寝私杜谒厘剔垢振頽颂声四溢永平边郡雉堞圯君亲操畚锸不数日奏功昌黎迁安令逓缺君再署二嵓邑民上书求得君为眞令者累千人东事迫将越常格録用君直指行部荐章旁午总之无虑数十上时铨曹以左辅重地非呉公莫可卒擢君判通州余方待罪州将簿书鞅掌夺寝飰既得君懽甚内外诸剧务一切畀君职其羣州当孔道君所辖漕粮商税最艰钜又监司大农佥以君有异能符檄倚办载道君恪共厥职一如官永平时狱讼繁兴君据案片言立决率以为神明富民妾以罪缢父母讼于官当道下讼鞫审君问状情得趣破械遣之富民懐百金顿首庭下君怒曰折狱辨寃余分也奈何持阿堵蔑乃公其人惶骇逸去大豪蚕蚀堤坼坝頽毁几不支君履亩悉复故经界貂珰缩手奉行其不畏强御类如此州土瘠嵗侵逋负万计穷民展转枮槁什九囹圄君悉心抚字民赖以全活甚伙至家奉香火尸祝君君平居绳趋矩步恂恂雅饬即儒者自以弗如一临利害山立岳峙虽贲育莫能夺恒以少不获竭力二亲盛年操末业弁髦遗书为终身陷缺事既服官躬俭约饔飱草具烝尝享祀必备物致精捐俸入延明师诲诸子弟皆嵓崭见头角事兄禅克尽弟道白首无间言至处闺闱驭臧仆嗃嗃如也不佞顷被内召治装旦夕发顾徘徊不忍去君君亦恋恋河梁莫能别余为黯然登车未几君疾闻又未几讣音至矣吏民被君徳者环泣四境咸以呉公不啻吾怙恃胡彼苍夺之暴也君柩将以秋初行孤起龙具行实衰绖踵门请曰知吾父者莫如公言足以信今传后者莫如公不肖孤匣遗骨归首丘敢丏状垂不朽余交君最久且深即不文义无容黙黙敬据诸孤所称述而笔其尤大较着彰显者如右公生年为丙午九月廿五日殁万厯戊戌正月初九日娶汪孺人次娶某再娶某丈夫子二长起龙某孺人出配某人女继配某人次起鳯某孺人出聘某氏女一女出适某孙男某孙女某俱幼未聘字公之柩行矣余束官守不能执绋泥途而素辱君同官为状皆耳目所覩记不敢谩浮借以防君生平惟当世立言大君子择马













　　少室山房集巻九十一
　　钦定四库全书
　　少室山房集巻九十二
　　明　胡应麟　撰
　　墓志铭三首
　　嘉议大夫都察院右副都御史赠兵部左侍郎建安滕公墓志铭【代司空曾公作】
　　庄皇帝初御防余承乏文选郎与今大司马粤西舒公前大中丞闽南滕公交莫逆也余在事弥年获免諐戾两公左右力为多是时上励精当宁中外有司更置略尽一时疏请什倍世皇朝赖天之灵两公以同舍日夜匡余弗逮乃滕公方抱疴犹为余强起勾稽功令铨次除目迄丙夜余以是徳滕公尤深隆庆己巳春余竣事稍迁奉常请给归未几公亦予告嗣是余与公先后忤权贵人数起数废盖二十年间出处隠显之迹略同云顷余拜命冬官公适起塡两浙方冀公旦夕内召披沥肝胆共淬晩节以报圣天子则公奄然逝矣余既偕舒公合词驰奠公居恒念公赤心死王事冀得当以慰地下而未有防俄上命覈海塘功余因得备疏公劳勚茂异上闻幸天子嘉纳诏予公一子入成均异数也又逾年公仲子万里匍匐持右叅朱君状介使函币载顿首庭下以公茔石泣请铭嗟虖余于公死生患难之交也即铭公非余畴任者按状公滕姓讳伯轮字汝载别号少松其先周子男国世居洛后扈宋跸侨防闽之瓯宁六世祖员郎礼部死难土木祀学宫员生恩以廕籍知邵阳县恩生镛镛生海州别驾防别驾公二子长古松公鹤龄即公父也嘉靖甲午荐乡书授通判南安娶于陈以嘉靖丙戌十二月初五诞公公生而岐嶷幼不好防始就学日诵数千言塾师駴异弱冠补邑诸生未几南安公殁于官公奔赴邸中哀毁骨立南安公廉介絶出居官日不私一钱公徒跣扶榇归家壁立公怡然不屑也下帷诵读伊吾声彻昼夜学使者行部至建安公輙高等名借借起诸生嘉靖乙卯举泽宫壬戌成进士观政水部大司空丰城雷公试诸进士备边策独才公游扬诸荐绅不絶口已授官知广东番禺县番禺故岭海岩邑适潢池防兵势张甚公至缓催科审保甲浚濠隍缮楼艪教技击至不遑盥栉兼以鎭巡趣筑外城调停节度缩浮费几三万缗两台交章荐激奬备至丙寅擢礼部主事寻改吏部考功厯主文选事时蒲坂杨公为太宰于诸曹郎愼许可顾特雅重公日有所咨访公徐条品目无弗犁然当杨公隆庆初以大庆赠南安公如公秩母陈氏配杨氏俱安人寻迁员外郎移疾归权贵有不便公者即家擢公贵州按察副使公脂车就道絶不以外迁芥胷中今皇帝御极广厉人文特诏公以故秩移督两浙学政浙人物声华甲海内而奇衺吊诡稍稍逊曩时公以身帅之敦本实黜浮华甫阅嵗文体斐然后先仅三载士蜚英通籍名流自奋无虑数十百人寻转督储叅政修漕艘谨兊运输挽如期擢广东按察使粤诸士民习知畨禺政闻公来戴若慈父母惟公雨露霜雪迭出互施宪度张皇吏民咸饬罗旁之役公监领赞画功最大幕府言于朝诏予金币擢浙江右布政使防鎭巡争苛礼不相能而风闻者妄意公搆成间隙庚辰大计言官遂希防齮龁公公投牒铨司归屏迹公府寄傲林泉至不知吓鼠为何物间以余隙读方外书要一二友人登晀里中归宗岩纵观瀑布之胜飘飘然有御风骑气想郡邑守长踵门请质属道路公輙键闗以疾辞权奸败台谏羣起推毂公癸未徴补广东右布政使濬河役兴公简廉勤吏分曹课督所节费不赀寻超擢南京都察院右佥都御史阅江防公念根本重地民匮军骄渐不可长亟取事闗振刷者条便宜十上之诏报可长江上下竟公任无一苇之警擢都察院右副都御史提督军务塡浙中公之再莅浙也虽山川草木莫不习公色飞者公念浙自兵民丛棘旱涝频仍地若瓯脱矣至则延见父老咨访藩臬大僚度不起凋瘵不已又值嵗凶米价翔踊桴鼔昼惊盗萌磔起公掀髯奋曰乃公奉三尺苐恤饥民讵长乱民耶趣移檄诸郡邑示谕黔黎多方赈济诸无借恶少蜂屯豕突槩峻法绳之因力请改折漕纲停减织造以休息困瘵一一取中防报可亡何疫疠兴死徙相枕藉捐俸槥瘗度二千有竒他如议常平乞赦赉少可舒民瘼者不惮反覆疏陈必得请乃已公自抚浙以来朝夕饮氷寝食俱废数陈疾乞休不允防风起扬沙拔木荡析民居而海盐防海塘堤震壊公悉心计画括全省无碍帑金八万资工费闾阎按堵若不知有大兴己丑春以防汛出海上忽岛夷盛集余皇将入犯内地公夜召诸将校以方略掩击大破之杀获千计余什九溺水中防闻上优诏褒赉有加然公自是疾遂亟凯旋卧床笫者五日竟不起上念公薄伐功特赠兵部左侍郎给祭葬如例迩年三品未满考予全葬自公始公为人外刚内和独持敢任生平慕包孝肃为人其介特天性然也读书耻逐逐章句留心性命之学闳深博大人不可以涯涘窥居官厯通显絶不为家山庒仅老屋数椽硗田数顷卒之日余俸百八十金至勇于为义赒恤困穷孜孜若不及人谓百余年来岭南人物公与何文裕海忠介为称首殆确论也公配杨安人出文敏公后多淑徳后公二月卒子四长万申娶博士张衮女先公卒次万言殇又次万里国子生娶观察陈君烈女继娶游处士士琏女俱安人出又次防侧室高出女二长适庠生陈奎章次范有严公卒于己丑三月二十八日距生嘉靖丙戌得年六十四云往公之贵竹弭节访予山庒再信乃别后十三年赴岭表又期予出晤留连江介三日余因极谈建安山水胜絶谓数年后解官归当扫丈室俟予嗟乎孰谓公竟不待耶虽然予后死矣异日者归而善饭浮一棹武夷之曲拜公墓下以托于延陵之劒固有日也辄因仲子之请援手志公墓而系以铭
　　铭曰猗滕启宇自姒麟若若累累延七闽公绳祖武降庚寅排云掣雾攀龙鳞弦歌声彻岭海氓天曹简秩超人伦秉铎三周髦士驯良知高揭越水濒建藩陈臬悬朱轮吏肃霜威民饮醇帝念三呉灾沴仍简书特厪控江漘载忧两浙多呻颦量移节钺驱顽嚚鲸鲵筑观髙由旬玺书三锡来枫宸凯旋饮至车辚辚鞠躬尽瘁殒星辰帝闻震悼焕丝纶丰碑巨碣镵髙旻公死不死眎后人
　　太子太保工部尚书食正一品俸万安朱公墓志铭【代大学士许公】
　　肃皇帝季年河决华山絶沛趋昭阳漕渠受齧二百余里饷道阻焉天子南顾太息咨羣卿士畴为我任渠事者佥曰今大司寇朱公其人也于是朱公改司空视河公至则彭城之郊沮洳弥望又地当水冲即濬之必复齧庚齧庚濬费且无巳时亟下令召诸父老徴所见闻对或云城之东十里而近趾隆阜可渠曩胡公世宁创议开凿后盛公应期经始而罢者故迹尚存河势纡冲齧所弗及兼道径易漕复西渠不若穿东渠便疏入诏报可而故渠旁居民多贾人子借渠为利流言沸腾中朝诸年少持空谈和之交难公以劳民殚财幸不可必成之役上意不能无动诏给事中何君勘议焉何君具言旧渠不可复者五而急宜治新渠议乃定新渠穿自南阳折而趋夏村东南距留城百四十二里复疏旧渠起留城南抵境山五十三里渠成而东齐呉楚舳舻五千艘衘尾而至天子大恱为歌诗纪之侍臣属和厯庄皇帝世渠益修楗石树隄建闸潴薛沙诸水于湖徙故留城水部及邮传于夏村而漕务大集盖公之防画纎悉委折至今觏若云明兴以漕渠显者及公凡五人工部尚书宋公礼平江侯陈公瑄武功伯徐公有贞兵部尚书刘公大夏皆因势顺导役不逾时未有如公之排众独往手县官金钱米粟钜万数划厚地为长河而功用竟成泽垂永世今徐邳以南济汶以北频嵗溃决不恒而公所治渠垂二十年宴然如故此其一费百全暂劳永逸之明效也公家居十年所而寳应役兴今上思得练习渠事白首旧臣而任之公乃以其年七月戊寅弃賔客逝矣于乎惜哉讣闻上震悼下礼官议祭葬如令甲封阡造塜示异数而伯子维京倚庐布状来乞铭不佞尝幸于公即无暇何敢辞公讳衡字士南荐绅学士称鎭山先生上世居南康宋东京郡公孺庭徙万安遂为吉州人孺庭子良臣绍兴中以贡补进士良臣子诚之官秘书诚之子子厚子厚子致美当淳祐咸祐先后以伏氏书为解首数传而至彩者公髙祖也彩蚤世遗腹子祖贵祖贵有隠行二子伯宠仲宪宪任婺源博士以子麟贵赠刑部员外郎宪仲子鹏为伯宠后即公父也鹏及宠宪俱以公贵累赠资徳大夫正治上卿太子少保工部尚书鹏娶赠夫人陈以正徳壬申正月二十日诞公东门庆元里先是有羣鹤盘空下回翔于舍日者谓公父而不闻当世有刘忠宣乎儿他日是已稍长就外傅颖异絶人日诵数千言目十行下赠公宪甚竒之亲授易解年十一补邑弟子员督学使者呉郡周先生得试巻大惊诧每饭辄食公号朱童子赋诗诵于人自后督学试辄首公辛卯公年二十遂以易魁其乡壬辰第进士授龙溪令逾年改婺源甲午擢刑部主事迁员外郎赠公病请告家居六年强起转郎中甲辰与大比武士乙巳奉勑録囚江南居子舍七日而赠公卒免丧补礼部主客郎擢福建提学副使久之叅政四川便道省陈太夫人居二月太夫人卒起补河南叅政明年擢山东按察使寻擢右布政迁左明年以都察院右副都御史塡山东亡何晋工部右侍郎董三殿石工以勤办受知肃皇帝赐飞鱼服予一子入胄监改吏部右侍郎满三嵗赠父鹏及所后王父宠俱如公官复廕一子而本生王父母不得与公因疏请移恩报所生特诏并给公两王父母寻迁左侍郎擢南京刑部尚书未任防河决害漕改工部尚书兼右副都御史总理河漕玺书严重山东河南两直咸受节度陛辞赐金币麒麟服隆庆初新渠成晋太子少保食俸正一品仍总漕戊辰召还部壬申科臣交疏荐复兼右都御史出视河赐蟒服经理淮邳等处俄庄皇帝崩山陵事亟复召还癸酉虑囚奉勑主廷议所矜宥三十余人众称允乙亥言路承权贵防疏诋公外强直中腹诽无人臣礼请罢公公抗疏乞归再疏再留众谓公少濡忍且秉铨公陈引益力于是温诏褒谕加太子太保乗传归初公守司空一日有诏遣工曹郎一人偕中使往造胡良河桥公知出大珰冯保意也河故山水四聚势甚驶转石下楗劳费百倍工与新漕渠等遂疏言徒杠舆梁有司事无事烦中官抑王政有大体至尊上奉慈宁怙冐宇内如天无穷讵在济涉今公私方告匮罢之便疏入寝不报王大成狱起词连新郑羣情汹汹公急排江陵相闼抗言曰一妄男子闯禁地付尉士足矣乃使蔓引株连此所闗国体不细仍促驾谕金吾帅令速抵罪妄男子以息羣疑时变起仓卒掖廷骤以大狱付帅朱朱昡蔑知所措乡闻公言大悟即夕具狱上江陵意公右新郑内御之方议桥胡良时江陵相要公语宫中建造木抵累朝故事吾所先斡旋者数矣非甚蠧政第顺之公正色曰仆乃与公异公职在纳诲仆职在守官江陵嘿然盖言者前所指为腹诽而利公去者以此隆庆中朝廷清宴乗舆六宫所徴服御器用动以亿千计公疏奏国计耗竭久愿勑中贵人母滥征言甚惓笃监局将作多无赖子窜姓名籍中冐既禀公奋然请覈之所汰去数什百人时司礼贵人滕祥监内工憾刺骨顾上方尊信公卒莫能难也其他諌张灯者一谏织作者再首劾阉陈洪再劾孟冲再劾李祐赵迁诸大珰耳公名无弗缩首重足者其不畏强御类若此始司空蔵承凋弊之余赢金厪厪七八万公在事六年乃余八十万穿漕河众十万余溽暑暴露往往成疠疫公噢休抚摩行视医药咸乐为尽力亡怨咨是时公年已及耆每栉沐风雨乗小舟犯洪涛登降陂陀粮裹时絶左右不任罢馁公益鲜监将作西苑肃皇帝从帷中望见问伟仪度者谁由是向意用公开府山东嵗饥人相食啸聚防兵公蠲赋省役以招徕之盗相率解散继大蝗公令民以斗粟易斗蝗蝗立尽四郊颂生我景藩之国貂珰缇骑属道路公好语中贵人务为约节事办而民不骚在臬司一日呼积嵗在官阍把其阴重罪数之曰若当死吾导汝以生吾廉知官中为蠧者种种因投牍于地令疏记实吾且显用汝一不合立扑杀汝矣阍惴惴无敢隠公按疏拔去蠧甚者椽曹大惊以为神督学闽中所甄士多名臣有魁天下者太宰黙方秉铨公以事法其子弟宰婺源令出必行与宠臣太宰鋐忤所亲以祸福争之公邈然弗为动其彊直自遂矫有古大臣风盖自少然也生平著述有东抚奏议若干巻河渠奏议若干巻司空奏议若干巻诗文集总若干巻公雅不欲以雕虫末技名而文浑噩尔雅存大体集史汉韩欧之长弗防防一氏诗清新丽密汛洗宋元頺习追大厯黄初而上之正嘉庆厯之间独公当一代称作者宗工嗣起王元美汪伯玉李于鳞辈交口推毂公以勋徳词章雅相颃颉云尤喜引拔隽流得一善惓惓齿颊学者宗仰之若泰山北斗非独以功名盛也方公得请出都门憾者即摭昭陵方中事蔑公削宫御以尚书致仕公殁逾年守臣为力请诏复还太子太保享年七十又三元配刘封孺人累赠夫人继刘累封夫人子二长即维京丁丑进士歴官工部屯田司主事娶邹氏故祭酒文庄公女也绶京太学生娶刘氏三女长元配出壻刘应宿季继配出壻刘士迁皆邑诸生其嫁庐陵诸生曾文昌者中女也媵彭出孙二大夏维京子大商绶京子卜以万厯丙戌月日葬邑之双龙阡
　　铭曰煌煌大朱始卜万安自公孺庭代有显者迄司空世莫之与京休烈赫隆益阜以昌惟天笃生笃生名贤厯事三朝为帝股肱河流汤汤延道弛离懐山襄陵沈璧搴茭旰食宵衣畴咨大廷司空受简陛辞而往四载是乘徙渠便漕徐兖之间水土以平天葩灿曜侍臣廖和纪厥功成既锡圭遄归弼予帝曰汝衡眷倚方懋益输其荩多所匡正贵戚幸珰侧目耽耽萋菲横生请乞骸骨臣老宜罢非敢要名天子慰留引退益力赐传南征优游林臯返眞于斯便房泉扃砻石坚腻藏闭中羡铭词可征不朽者三景钟汗青万古全名
　　应文学墓志铭【代大学士赵公】
　　君讳召字可南古平其别号也先世自天台徙婺永康逮宋有孟明者与邑人陈同父及朱元晦吕伯恭诸大儒防厯五传至君王父惇惇生璋是为君父东白公东白公由占起家蚤嵗担簦谒同郡章文懿公文懿一见辄避席呼小友乡先达大司空徐公雅器重之行实具载郡乘君幼警颖寡言笑异羣儿前进士徐君覩其神彩玉立以息女女焉业成试有司督学张公按部竒其文拔高等补邑弟子员孔公天系至阅诸生巻得君大击节有深探理窟之评是时东白公亦用诸生高等授新安博士过里挟君与俱适增城湛若水先生谈道黄山白岳间君抠衣门下一时海内名士相肩摩声称起防母朱遘疾君穷日夜侍汤药不解带比终扶榇还值洪水涨溢柩展转急流君擗地吁天誓俱没俄厉风倐霁若有神竟舟达岸无害观者万人啧啧呼孝感寻东白公请老归君以冡嫡当户晨昏竭力奉颜色頥指悉当东白公心东白公繇此得一意葆摄天和登上寿以无疾终君毁瘵骨立蔬食饮水迄三载毋失容乡党推善居丧自君为标的既身代东白公握家秉益修明约束而光大之遇羣从子姓恩礼隆笃弗率务以躬切劘至出入比闾族党一秉以直道诚心獧薄者窃闻其风多自化环一乡亡问识不识交口颂古平公笃行君子也君素履雅以和洽称乃一当大节山立崖峙不可夺灵岩寺废斥卖县官有力者羣起睥睨君毅然曰先少师妥灵斯在奈何当吾世失之亟奋身废箸酬其直且建祠享祀以东白公配他独行往往称是中年数以文艺困有司慨然念男子生堕地业当不朽自期待即万钟五鼎足加损我乎翩然裂青衿去其籍日取古先王六艺演绎之间以余力推能事于篇咏所撰述有周易质言道统録灵嵓寺志古平漫稿等书君以万厯丁丑闰八月卒正寝距生正徳辛未三月享年六十又七配徐氏宋竹斋公女孙即前进士君冡息始笄嫔于君柔嘉娩嬿更礼敬若賔主虽生长阀阅而简素自下有桓少君风事舅姑饔飱涤先意曲中诸娣姒怡怡如也以至遇臧获羣下咸有恩阃以内若大若小师其令淑生正徳辛未五月卒万厯庚辰九月享年政七袠云君丈夫子三人长昌期殇仲昌防邑庠生力学有时望以例贡入太学授兵马副指挥娶徐氏季昌穆郡庠生娶季氏女二长适贡士周某子次适太学生徐一谦孙男九长处思邑庠生次梦思孝思忠思太学生次明时亦邑庠生次清时进思盛时嘉时孙女一人曩余备员史局适昌防偕余弟需次天官因介绍襄大事余诺之未暇也既余南徙则昌防以南挥使至未几余复徙而北今骎骎十禩矣是嵗昌防亦以服阕来燕匍匐持徐君师臯状拜庭下曰愿终借师相宠灵余悲其意且诺责亡他诿乃稍据状论次之而系以铭
　　铭曰夫鸿妇光履直蹈方尔躬弗彰尔后大昌华山苍苍有阡在岗奕世永康是为应长君不朽之乡









　　少室山房集巻九十二
　　钦定四库全书
　　少室山房集巻九十三
　　明　胡应麟　撰
　　墓志铭一首
　　明奉政大夫云南布政司叅议东阳王公洎封宜人徐氏墓志铭
　　阏逢困敦之嵗庄皇帝御极改元家大人官仪制而同郡卢公仲佃在部中王公干章在台中朝夕过从昵甚也两公淳徳望一乡而正气直节咸矫矫与时俗忤以故仕不登九列后先繇藩臬挂冠归于家大人盖相类云其后十年卢公伯子祠祭君以抗言杖阙下海内高其风而王公伯子孝廉君亦鷟举艺林防千秋经国之业天之悬左劵以报善人胡毫发不爽也余乡尝以童子识两公今卢公厌弃尘世久乃王公客嵗之杪复以无疾终于是家大人京洛故交垂尽矣是春孝廉君舂粮三百里介斯生匍匐庭下曰世方急吾子片言仰借尊大人宠灵之末敢以先考妣茔石请惟吾子惠然以不朽施之不孝亮将世世奉明徳余悲孝廉君情致委笃抑通家故谊弗获辞按状公讳干章字顺卿别号震所自十世祖宋安抚使霆居婺之东阳奕叶为钜族国朝六世祖墀习形家望邑西南青云里有异气遂挈家徙其中载传而为公曾大父志志生公大父广济县教谕垓垓生赠奉政大夫四川按察使寛即公父也先是公母蔡宜人娠公方就蓐梦神人仪观伟甚鼔吹骑从翼而趋堂皇寤则诞公状维肖举族知非常儿既髫丱神颖秀发九嵗能属文奉政公抚公背叹曰吾家两世治毛诗芥一第而均弗售大吾宗者非此儿也耶十四遣就安成受春秋刘某先生公独从一仆负笈往未朞嵗尽得要领手録归始安成擅春秋相戒毋得传外境于是公之行也同舍生合谋祖道上而一二无赖胠公箧簒取之抵家奉政公询録乌有矣公大慼已奋曰彼能胠吾箧庸能胠吾舌也即朗朗诵奉政公前竟篇靡一字讹脱奉政公属耳大惊亟谓儿休矣奚以録为哉明年补邑弟子员督学刘公按部试崔浩自方子房论公操翰若飞陈汉魏两朝用兵事纚纚目击且言浩之运筹帷幄也批窽破的不啻超子房上之乃子房颖脱雄猜而浩湛七族于悍黩之主明哲保身戒胡方相逺也刘公披巻击节非文塲老宿莫能立拔多士右既覩公仅逾冠弥赏艳锡楮币四倍至委不能胜无何奉政公寝疾公侍汤药衣带不解累十旬卒不起公柴毁骨立惧伤蔡宜人意中夜抆泪令弗闻辛酉服阕荐于乡壬戌第进士授中书舍人转山西道监察御史巡视卢沟桥时世庙高拱穆清貂珰用事多不法宛平令彊直自遂中以非辜系圜扉御史颜公鲸抗疏极论坐夺官是时上怒甚台无敢救者公独疏继之略曰宛平古所称赤令非受役中贵人者也夫中贵人行其意宛平令受其法意与法恒相左也陛下不罪中贵人而覆罪宛平令且连及御史若国家纪纲名分何因力请汰羣阉以肃城社还台諌以作敢言旌县人以彰奉职疏入留中人汹汹惧公祸叵测公气益发舒将具疏再上防阁臣列名申救上意解夺公俸三月以鹾政按山东长芦时例严夹带盐不以时掣稍稍逾故额辄用其罪罪之羣大贾疑畏不前公晨至夕疏议停罢贾称便属道途先时除解额取盈外嵗竒羡往往溢万缗公秋毫无所问敝衣冗簏竟任不睥睨一钱复命论劾两藩臬不职事两人皆籍山西与铨衡相绾结疏入吏部果恚公而给事中某遂希防盛称两人贤而公纠刺不以实公谓臣于僚属日耳而目之科臣辇毂下何所从悉治状其承望风防灼然疏俱寝不报俄命下按楚中甫旬日外迁四川按察司佥事时田蔡乱初平又播州酉阳地犬牙错其间号难治上特赐玺书兼兵备诰赠公考如公秩而封母蔡氏太宜人盖天子西顾特典也公入境身先僚属问民所疾苦而噢咻之川以东土风犷戾讼狱旁午公视事日理爰书数十以为常重庆民有悦邻人妇而挑之者妇砺锥桩其腹吏以未成奸抵妇罪公曰妇致死而加之辟是为宣淫者帜也立释之有翁甚怜其子妇妪疑焉夜窃翁衣履突妇床妇惶急咋妪舌几死有司当妇罪大逆公以妇所操者贞所触者误置弗问一日登郡城四顾慨然曰郡襟带二江盘踞巉壁称天险今弥望頺垣败堞险安在即出赎锾缮筑迄城就民不知有大兴先是叅将一控播州中废格不行而两台使欲追设如故公议曰播人心习服杨氏大而叅将所号令所鞭笞者皆其爪牙脇腹也犬羊之属刻木可以传信而吾以汉法治之如率鹰隼而搏豺狼彼有噬且鬬而已往叅将周表在播曰惟高卧杜门蠢首扬烈犹纷纷奏扰今一旦骤复之彼愈不自安从其愬而中止是天朝命将之权反制于蕞尔之狄不得所请恐西事纷纷浸从此始矣为今计莫如以不治治之浚濠隍斥烽堠练兵积粟以备非常彼畏威懐徳耦俱无猜又何求焉议上抚按大然公得不置后三十年而播酋杨应龙竟酿乱人啧啧颂公逺识云东城隙剏书院爽垲宏洁简青衿慧者程督之所甄拔胥君从化汪君言臣张君似渠苏君雨毛君蔚相率取高第用是政声借借播都下佹内迁而太宜人讣至公哀毁深墨一如昔丧奉政公濒行诸父老扳送阗咽仍剏祠生祀香火不絶至今万厯改元以服阕赴部除河南按察司佥事巡睢阳督学使者迁公暂摄朝贵欲缝掖所亲意公摄官无拂理公眙愕曰青衿国家名器吾敢辄阿权贵人且吾任外台専纪法而骤以私牍溷公庭何耶使语答稍不逊杖而系诸狱弥月甫释之所拔士逾籍尤众安君世鳯甫垂髫试诸生苐一癸未偕计果抡魁公莅河南四阅月迁江西布政司左叅议分部九江都昌剧盗何鳯等蟠据湖上恣寇钞吏督兵往捕鼠窜洪涛中稍解严徒党四出羣不逞揭竿助之杀伤官卒不可以数计公奋髯曰盗在吾四封而衡行若是不灭此何以朝食哉苐古用兵殱厥渠魁今有司欲一切搜狝之宜人自为鬬牢不可破也因下令揭通逵诛止二凶诸胁从槩罔治旬日间众面缚十之九因趋兵夜袭之逮明两大酋首毕函致麾下所驻南康负匡庐面浔阳形胜甲宇内公登临啸咏以隙日订五经同异録国朝北地信阳诸名家制作甲乙品题之时时捐月俸购古文竒籍有属令槖金簏中公发缄大骇召令切责之令惶恐几无地容满秩陞广东按察司副使兵备海南兼提督琼州学政未行坐建邸失印镌一官先是建昌郡王湎于酒一酲辄旬日盗且即卧内攘之郡邑秘其事日濳索民间公时兼摄吉安夐不相闻知盗就捕建康踪迹始大暴上震怒诸蒙蔽者悉严谴而公以分部抵罚同羣僚愕然请治装入自明上且无以罪公谢曰宦于朝譬操舟于水诸君乗长风破浪万里而吾至困石尤天也何言哉竟拂袖归归扫轨杜门足迹不一至城市既铨曹廉知江右状起公福建按察司佥事驻节福宁州时剧盗林道干郭东山等勾引倭夷猖獗甚而福宁据上游实汀潮门户旧设守备部千兵鎭海岛岛卑仅巻石寇舟至末及举烽已蚁傅城下已公亲率所属抵海上遥见一山隠起巨浪中距州仅四十里许促拏舟登之山外衍而中丰于海氛无所不目摄公以杖击地曰此所谓天堑非耶吾顿兵其中奚贼敢越此越此吾踵其后彼将亡噍类遗因状闻两台台报可竟公任果无害江陵握国秉汰藩臬诸司十之三公兼视七道事晨起据公座胥吏抱牍常累百公双曈炯炯剖决如电人纎忽不敢欺直指使者雅重公冬月虑通省大辟囚先一日檄公谳状公繙阅成案并释诸囚面鞫之所开释如建宁民丁五郎等三人则盗所仇逮自诬服者也漳州杨氏妇以弑夫寘极典讯其年距入狴才十三公大骇详诘乃知妇夫实赘壻母孀居私恶少虑壻之梗也而害之绐女任其辜且曰若年稚官必汝贳也无何母与奸者相继死妇遂永闭囹圄中福州民身首殊邸舍盗絶踪吏絷同宿抵以罪公以亡者亡寸挟邂逅剸以刃非人情夜具疏诸囚诬滥状御史是公并得生不尔五人者质明磔于市矣福安治环大海一夕风发水坟地几十丈壊城堞漂庐舍溺者数万人公驰徃恻然出帑金置棺殡其骼大发仓粟赈流殍而为文吊其祸读者感动凄恻以方李华古战塲是时刑部卿洪某忤权相放归江陵憾不置密防以大狱寄公公廉知洪枉申启营救殊力当事切望之防仲秋省试七闽士公入为总裁官御史命试题藩臬诸公环视莫敢诘公越众请曰题诚美然传播道路稔矣御史不怡题中易而公亦以是月擢叅议云南布政司癸未春大计考功卒从不及论以二憾故也公闻报欣然曰吾一官万里视浮荣譬嚼防彼其以归老难余哉抵故乡悬车谢客斥余俸创别墅东郊高台曲池曵杖临眺无虚日性雅嗜读书杜门手一编贵交游罕得覩其面独寒士投刺匆遽中亦倒屣迎之郡人祝无殊邑人斯惟武李允达数过从扬防公握杯酒相劳苦若平生间发一谈诸后进犁然絶倒咸以为先达未易窥也为文章援笔立就大都不加防尤工诗乐府新词所着浪游等集梁太素传竒并行世尝题壁弋阳署王次公行部九江读渔灯燃楚竹人语渐呉枫之句顾同寅郭公孝曰此咄咄逼人可畏公优游林下以文艺自娯者一十八禩卒万厯己亥仲冬距生嘉靖丁亥秋暮享年七十又三公貌和平而气瑰岸兼擅政事文学之长即应接上官不肯少为籧篨态惟通人雅士能谅之蜀则台使两陈公楚则大司马凌公御史大夫乔公直指徐公熊公燕公安公皆交章荐辟恐后晚节宦闽藩伯某集众僚出示所作诗韵连失读者唯唯竞赞扬公却立微哂某怒形于色酌大白前浮公曰古行酒军法从事今公犯諠哗禁趣尽觞公遽曰师出以律不以律胡众之肃也某色愈厉中罢燕公出入谈笑自如乃至缓大狱争大典竟以是遭三黜直道之难容盖自古叹之矣公自奉甚约素欵客则人务尽懽与人交由由然恶语不狎及奴以故争徳公长者尤善以骨相观人李文学能茂数上诗公称其翩翩竒隽假年嵗足逐鹿中原而不无太和缺折之虑李果先公咯血卒公素强无疾先一日尚康步良食命应门扫迳灌花木俄有星夜殒里中翌日沐浴正襟坐中堂挥手逝卒应曩神人兆云公娶封宜人姓徐氏敏慧恪共始公为诸生食贫旦夕所需饘粥而瓶粟时告罄宜人躬绩絍多方佐公无几微愠见色公既贵迎养太宜人京师时春秋高多嗃嗃宜人怡声屛气必蕲中其懽而后已凡逮事公逾四纪白首相对亡间言外而婣防内而妯娌微而臧获人人厌其意钟爱孝廉君特甚而弗为姑息严督以诗书孝廉自塾归诵制义公前宜人以意辨高下恒十中五六工治生絶不为孝廉君计曰男子生堕地桑弧蓬矢射四方宁龌龊卧蓬蒿守阿堵物哉居常谕孝廉而父子世受国恩努力铅刀呈一割之用异日居官受事毋负清白吏子孙可也公殁悼慕深至成痼疾竟以次嵗庚子臈月终距生嘉靖壬辰春春秋凡六十九云子一即孝廉嘉亮娶卢氏叅军洪度女女一适侍郎虞公守愚孙应旂孙女三皆嘉亮出尚幼始公翺翔台諌及家大人游余年甫十二公一见以小友呼之比余婴肺疾雕虫刻鹜自放一丘而孝廉君顾盛见挽推引而纳诸作者之域则余于公固载世通家也不朽之责即言之无文其曷辞爰泚笔志诸石而系以铭铭曰华宗十叶蕃东阳琅琊太原屹相望一经世授沉宫墙三世之后飞岩廊直词劲气吞豺狼矫如孤鷟鸣朝阳玺书持斧巡荆扬高牙大纛悬疆场政声炜驰明堂逡巡九列朝天王南金百练莹刚膓中山谤牍流螟蝗挂冠神武天茫茫初平握手呼羣羊遗编万轴堆琳琅缤纷制作罗缥囊婉娩中闺同颉颃白头比翼谐丝簧趋庭汗血神昻昻传家大业追三唐灵光一柱撑银潢胡乘白云归帝旁郁郁佳城蟠北邙贞珉百代垂黄遗风山高繄水长
　　少室山房集巻九十三
　　钦定四库全书
　　少室山房集巻九十四
　　明　胡应麟　撰
　　碑铭一首
　　唐令君新建信阳愿丰隄碑
　　常山邑全浙上游其地界七闽三楚舟车之所绾毂富商巨贾万货之所走趋钱塘之水实滥觞焉源发县东北郊逶迤百里抱城瓴建厯衢婺以达于江嵗月滋久洲东港堙水折而西去郭纡绕闾阎之溉汲行旅之灌输咸病之又形家者言率以水逺弗宜于黉序诸青衿士蚤夜皇皇冀得良有司以纾宿患先是治中令刘君拟筑堤捍水使毋西而合流港东旋以忧去弗克嘉靖初张倅寻刘故迹亦罔迄工今上改元甲午云间唐侯以进士绾符来邑甫下车揖诸父老问一切政所宜先合词称筑堤为第一义侯周行境上喟然曰是诚不可旦夕缓顾大兴匪可倚办顷刻间越明年惠政四孚颂声沸起邑茂才徐仕陞辈复请之侯曰嘻微诸士余岂其一饭忘爰白当路发赎锾鸠众工相物宜时农隙侯躬率僚属即勒指麾靡遗余力始秋中迄冬末为旬仅十有五而版筑告成衡为丈若干有竒广为武若干有竒高为尺若干有竒凡旧堤之材朽者易而良者撤而新頽者封而固隙者缮而完庳者增而隆隘者辟而旷又环视港之壅者决之激者排之溢者疏之胶者浚之沙者瀹之硙者夷之飞流如虹襟带城下萦洄顾盻亦拱亦留百年之利暴兴一旦士胥庆于庠民讴歌于野旅相率加额于途侯镵石于隄而命之曰愿丰逝将以地利人和而必天祐于是徐生介祝生树勲辈羣诣不佞碑侯伐以志不忘不佞槩观载籍洪荒以降水之利害所闗于家国天下甚钜而治水之任最为盘错亘古今不易其人勋华二帝如日中天懐襄之厄四岳九官举逊避而推鲧微大禹几无唐虞汉武席累代之雄驱山鞭石势无弗行瓠子之决殷忧作歌至沉璧马而后济太史八书河渠列于礼乐班椽十志纪沟洫以配天文诚重之也唐侯以明经上第初命而宰一方稍饰抚字振傕科掉臂而跻省闼固匪以隄之成否为殿最而隄之成否又未尝颛责之侯若他政事弗容已而侯则奋然任之鞭笞罔施声色匪大而数千百载无穷之利执劵而收之掌上非夫诚结于中仁昵于外抱絶类离伦之识而负防天条地之材其胡以及此抑余尝闻之文人无用则举世以为然惟是唐之白宋之苏两使君者咸以筑堤垂永赖之烈彼其时宁无扬眉瞬目自诩任事之臣而以隄特闻防内者胡寥寥希遘见也侯方以文学追马班即两使君犹将需之左席乃今愿丰告成文人之用彰彰耳目有明效焉传诸异代庸讵知其不与苏白二堤同穹壤也不佞无能为侯役特以臭味忝一日之知乐覩是隄之成不直为一时良吏快且为百代文人快辄援笔碑其事而系以铭
　　铭曰姑蔑之渊钱塘之源如何昆仑发轫万川沙墠中流既分既合胡然而盈胡然而竭居人抱瓮行旅挈囊皇皇青衿旦夕望洋伟哉唐侯先忧后乐绾符下车首讯痌瘼竒樟斯得桃李并栽偃室告成聿来澹台佥曰河渠利病孔亟侯闻矍然隄此朝食爰戒于邑爰次于郊沐雨戴星以先庶僚苍赤累累奔走赴义譬彼婴孩饥渇怙恃经始仲秋迄于严冬我隄告成如长虹十旬非遥五月何速眞宰上诉众灵匍匐一水抱城蜿蜒若留鹏跃鲲飞龙门上游禾黍盈阡是灌是溉我昔何劳夫负妻戴闾阎踊跃道路懽呼宝筏金绳广济迷途巨川舟航明堂梁栋讵曰文人亡实亡用曰白曰苏洎侯而三堤垂宇宙伯仲之间峩峩曾城阆风圃欲驾灵槎泛彼银浦隄石窿穹镵碑大东百世永丰自唐长公
　　铭二十九首
　　古玉方鼎铭【有序】
　　得古玉文王鼎方腹圆趾以周尺度之髙九寸八分衡广四之三纵四之二腹四周卧蚕镂刻精工而内外折旋纎悉中矩四足空中抵上鬲皆近代玉工竭力不能为者信斋閤中竒翫也惜一足蚀土变苍下棱防挫丝忽中损连城耳然亦非穷措大宜有物是月以歳凶将鬻诸歙贾因稍述其形制而系以铭米元章所谓吾斋秀气从此不复泯矣戊寅秋半识于羣玉山房
　　奕奕阳精至自于阗厯汉迨明千五百年法象乾坤腹方趾圎入矩应防天工折旋昆吾链钢篆刻纠蚕卧螭游神物蜿蜒石匣秘藏虹霓在田太隧崇陵綉蚀隠然天发灵光煜市防抱璞以归陵阳素縁白板精庐萧条太棐几铜尊沉水昼然拂拭焦桐泠泠五弦五鼎万钟浮云邈绵嵗荐苦饥丰玉讵怜爰饰明妃以媾呼延懐寳迷邦诮彼圣贤我独何人韫匵自妍鸜鹆澄心勒铭如椽秀气吾斋千秋并传
　　白玉如意铭【有序】
　　燕市张灯従二三好事游侠斜得白玉如意长尺有四寸首琢灵芝身作子母螭上下相向蜿蜒若生古云玉迳尺为寳此虽长尺余非迳也然亦竒矣昔人以玉柄麈尾为王谢子弟物余之畜此聊取适一时而已因铭以识之
　　谁剖长虹自西极上座谈天绛宫辟白昼干人走碣石
　　斋头小弥勒博山炉铭【有序】
　　歙人斵壌得万歳藤根二为弥勒像一躯博山炉一座精巧瑰特俨出天成余两逰燕市得之尝合置斋头诸好事雅相慕翫暇日因命名像三曰圣菩提曰木上座曰龙树尊炉之名五万年芝仙人掌小崆峒旃檀座香象龛盖像惟取义炉则四旁上下各从其形且为之賛若铭颂十余大都颖传余沥存其半以谂滑稽
　　丈六金身示现寸草灵根不昧孰曰枯槁相彼伽文八十二好冡嫡在兹永世为宝
　　又
　　而躬頽然而腹坦然而口莞然问疾维摩胡以欿然补处大雄胡以偃然吾弗知其所以然而然
　　又
　　超大千界入不二门于未来刼为无量尊不知者曰菩萨之幻相知之者曰菩提之上根【右像】
　　又
　　木上有火鼎君子以凝香晏寝
　　又
　　六鳌蟠五龙蛰吐云润八极
　　又
　　三秀草万年芝斵灵根树鼎彛
　　又
　　万嵗仙藤九曲灵根玉霭兰芬永裕后昆【右彝】
　　螺觥铭
　　东海波臣南山木客象彼牺尊为大白
　　鸱夷觥铭
　　营糟丘凿酒池载西施浮子皮腹如壶号鸱夷
　　又
　　翩翩者鳬中流一壶拍浮菰芦高阳酒徒
　　又
　　鸬鷀杓鹦鹉杯玉山倒非人推
　　又
　　木兮瘿兮酒兮觥兮酌兮斟兮浊兮清兮醉兮醒兮
　　又
　　长生木瓢示眞率浣花野老醉争席
　　海山琪树铭
　　太华峰头十丈莲少室三花凌紫烟
　　玉尘尾铭
　　白马酣苍虬驾辟华阳空稷下
　　九节笻铭
　　九华仙人九节笻飞行五岳如防龙西朝白帝上芙蓉玉女洗头下相逢【爽鸠氏为灵寿丈人铭】
　　壶公壶铭
　　须弥山纳一芥一壶中贮三界
　　大防夷觥铭
　　鸱夷公腹如壶挟西施泛五湖
　　又
　　南有箕北有斗千金一壶中流为友
　　湘竹如意铭
　　逍遥七百名理秩如维摩默如文殊怿如
　　水沉如意铭
　　龙树斯雕虬枝若亚画地隆中谈天稷下
　　长生瓢铭
　　承露天中俯八极饮泉丘中隘九域拍浮缸中醉千日
　　又
　　挂之高林由曰烦居之陋巷回曰贤虑为大樽周曰然帝锡长庚为酒船
　　又
　　维地有泉星在天饮如长鲸吸百川有能尽此诗百篇
　　青田核铭
　　尔腹枵然乎而背骚然乎而口防然乎而饮飘然乎而醉嘐嘐然乎
　　旃檀如意铭
　　以击瑚汝先折以击唾壶汝先缺旃檀之座理彻烂熳天花坠春雪何物麤豪逞锋鐡
　　赵文鎭一蟠木儿置斋头若翔鸾舞螭形甚怪伟乞予为铭余为铭铭其足
　　灵根万禩蟠蛟螭鳯舞鸾翔纷陆离晏寝凝香国华胥我欲嗒然从子綦
　　颂一首
　　乾清宫落成颂
　　大明御防奄宅四荒华夏再造日月重光神圣相绳余二百禩徳化郅隆遐格广被维皇嗣服克长克君薄海外内悉主悉臣高拱穆清幽隠毕达霜露所坠洞烛我闼府宫一体台省肃雍仁裕卉木泽弥昆虫巍巍合宫靡润靡饰上法唐虞土堦茆荜端居高拱二十六年除旧布新象魏式悬天心弗违申命荧惑袚除故基示我物力帝其明命夙夜咎躬揽一宏纲车书来同潢池既安疆宇旋定海外献琛从好从令大工伊旷建树孔时公输效长将作请期皇帝曰嘻予罔敢逸仁爱自天惟毖惟饬庶司众职旁午九闗佥曰神居宇宙具瞻乃命工师乃庀林木选匠荆扬伐材庸蜀灵台经始苍赤景从西山文石北苑椅桐帝念其咨经始勿亟父事子来堂构如翼业业言言两宫告成三光在檐七曜在楹罘罳切云飞甍绾雾苍龙九斿鸾鹤属路干一以清坤一以宁维皇得一天下以贞明堂既开清庙既辟抚驭万方永示皇极
　　赞二首
　　李惟寅太保像赞
　　晬乎其容坦乎其躬廓乎其度蔼乎其朗朗若万间之厦峩峩若干丈之松开国岐阳元勋上公龙门之下虎帐之中解推尽海宇而不名其徳安危系华夏而罔居其功涌若耶于毫端流河汉于心胸祢供奉兮鸣臯禘都尉兮晨风髫鬌蜚声词林国工壮嵗登坛驰驱四封晩途学道两朝之业八代之文浮云之防太空容与乎青莲之阁逍遥乎贝叶之宫孰貌兹图角巾蒲团穆然太冲吾诚不知为地文为天壤其殆壶丘之未始出吾宗也耶
　　李允逹像赞
　　而形伟然而容岸然而心胸廓然洞然苞千古而笼八埏食牛三朝倚马万言赋颂西京声诗开元跋扈飞扬作者亡前荆玉双刖蓬蒿蔽园矻矻扬亭以守太嵗值龙虵命也弗延骑气乘风游于混元嗟嗟仲子畴丰而材畴啬而年畴阨而遭畴纵而传呜呼仲子孰令汝贤造物小儿维汝实忌匪汝实怜予之胡昌夺之胡遄呜呼仲子余弗知其所以然而然














　　少室山房集巻九十四
　　钦定四库全书
　　少室山房集巻九十五
　　眀　胡应麟　撰
　　奠文十首
　　奠王太夫人【代直指萧公】
　　维坤元之肇毓兮挺茂徳于姬姜降辎軿于钜阀兮佐鼎铉于眀堂铄天孙之云锦兮衷月媛之霓裳御东陵之玉舄兮捧南岳之金珰夕西华而侍宴兮朝北极而偕翔辅臯夔于密勿兮翼旦奭于眀光剂梅盐于阃阈兮纾内顾于岩廊昭肃雍于寝庙兮笃婉娩于家邦肆大廷之简命兮蜚紫诰于长杨茂贤声于纶綍兮永哲誉于缥缃峩翟冠之璀璨兮被象服之炜煌既柔嘉之尔式兮聿圣善之弥彰胎上真于紫极兮诞殊质于闺房授灵图于广莫兮阅人代之沧桑朝太真于丹阙兮职女史于轩皇挈琅琊之二辅兮吏香案于文昌洎鹓鶵之并育兮矫汗血之飞黄骋空羣之絶歩兮俨特逹之圭璋和阳春于郢国兮肩赤帜于调塲猗妇仪与母训兮只今古而畴双极生人之竒遘兮轶眀盛之嘉祥谓遐龄其川至兮萃百顺之繁昌起东山于捉鼻兮符渭水之琮璜斡璇玑于帝座兮缲黼黻于天阊耀千秋之彤管兮标令淑于旗常胡溘捐于一夕兮廻鹤驭于穷苍超阎浮之混浊兮遡兠率之防茫恸萱庭之萎蕚兮咽兰砌之摧芳锡珠于绛陛兮瘗閤树之琳琅跂音容之耸絶兮杳河汉之汤汤望易迁于霞外兮去路之悠长某辱师门之铸造兮尾骥足于康庄拜缁帷于堂下兮窃懿范于羮墙骤讣音之耳属兮咏白马而悲伤纾惠文于邻境兮愕梦寐之徬徨束生刍以寄奠兮絮浊酒于椒觞惟凤箫之鉴陟兮歆薄酹于防肠尚飨
　　祭胡太夫人
　　维姬姜之窈窕兮毓灵爽于坤维降辎軿于南岳兮杂霞佩之离离繄惠心之婉娩兮昭四徳之咸宜羗女红之驯习兮聿妇训之脩持爰作嫔于巨阀兮蓁桃叶之维时肃滫于中馈兮荐苹藻于先祗相夫君于帷幄兮畅威武于边垂佐嫖姚于朔塞兮煜飞将之搴旗腾令声于帝座兮躳象服之纾徐雏九苞于丹穴兮翩五色之长离肆丸熊之防瘁兮俾典籍之如饴规词盟于坛坫兮濯文采于涟漪腰斗牛之双锷兮组云汉以为綦既肃雍于兰壸兮亦圣善于萱墀谓百龄之尔锡兮偕白首于娥眉觌侯封于燕领兮辨汗血于黄骊胡溘捐于一疾兮载天末之鸾旗升大罗于广莫兮满谪籍于僊期觐上元于髙阙兮武蕚緑而逶迤目飞琼而一粲兮讶防玉之来迟悲秦箫之独奏兮析连理之仳离痛象贤之遐慕兮泪鸡骨之淋漓某等窃通家于载世兮钦淑媛之芳仪挹余休于令哲兮祝纯嘏之维祺闻讣音而踯躅兮麾白马而狐疑伤昊穹之弗吊兮纷扼腕而凄其陈束刍于枯絮兮冀肹蠁之如驰维素轩之来格兮下青鸟于瑶池尚飨
　　祭内兄舒允升
　　繄兰隂之崷崪兮峙瀫水之沦涟肇人文其蔚起兮毓灵爽于东南诞神眀之华胄兮遡家学之渊源振衿佩于芹黉兮钦髫鬌而誉延羌下帷而发愤兮絶步履于窥园驱卢王于后乘兮揖杨马而周旋美室家之窈窕兮协丽藻于苹蘩逓和鸣于阃阈兮鼓琴瑟于朱弦维槐隂之鬰茂兮茁世泽于芸兰俨三珠之林立兮森玉树于词垣肆棘闱之飞步兮夺标锦于青钱矫垂天之大翼兮兆水击于三千既龙门之屡上兮亦陈赋于甘泉期彤庭之独对兮跃飞兎于天闲排云霓于阊阖兮畅鸿硕于奎躔轶经纶于董贾兮迈术业于欧韩胡溘捐于一疾兮仆逺志于盛年太清之独游兮蜕凡骨于尘寰载灵輀于道路兮歌薤露于新阡咽寒风于丹旐兮杳骑气之翩翩严亲白髪而闾倚兮痛长夜之漫漫繐帷怆以独处兮望陇树而哀叹式诸昆之耸肖兮肻堂构于象贤洎孙枝之触目兮纷振后而承前虽永逝而犹生兮卑轻举于大还都髙门之突兀兮忻结驷之軿蕃恫余心之震栗兮悼白马之迟延生刍之一束兮奠泂酌于穹泉维云軿之来格兮下笙鹤于瑶天尚飨
　　祭陈太翁【代廵台李公】
　　维岳降神是生甫申孰为之先积功累仁于赫封翁淳慤天授中州孕灵大河毓秀乐志丘樊鷟翥鸿骞矫矫亭亭羽仪八埏仲举髙标太丘伟度日揭星悬海涵地负躬脩至道畏垒之阳俗里薰蒸比屋善良靡畜弗通靡隠弗耀翳翳堂槐蔽芾清庙佑启我师名世儒宗六翮雄飞昌辰奋庸释褐轩墀鸣井邑桃李盈阡桑麻被域廼膺简命迳莅淮漕刍粟千仓云屯田郊贪墨剧心豪强摄气南迨呉淞北讫燕蓟十禩霜台白简豸冠为社稷臣贻四海安天子曰俞抚我京国爰开大府百吏受职何教非翁师鋭于承何泽非翁师沛于行驷马髙车翁门既辟凤诰霞章翁既报食芝兰绕膝戏彩含饴五福萃躳若固有之拭目经纶霖雨一代遹观厥成兆姓允頼云胡二竖奄勿膏肓蹑雾乗颷游于混茫僊驭翩翩瑶台鸾鹤白云在天帝所甚乐防防我师纯孝夙钟罔极劬劳哀感昊穹翁卧一丘翁徳万姓舄奕融昌全归奚恨某滥竽堂庑厠列门墙沿遡渊源叹慨望洋闻讣震惊匍匐奔走白马皇皇羁馽官守生刍一束逺致防诚方寸飞驰摇摇斾旌有醴在筵有牲在俎徙倚青虬降格下土尚飨
　　祭刘封翁【代督学洪公】
　　于戏碣石之灵医闾之精挺生人豪太阿发硎若孤霞烱如列星百尺无枝矫矫亭亭慑暴锄强掖懦扶倾族党比闾恃公辑宁武略鹰扬文锋猬兴材防数竒脱衘浮名遁迹穷山脩持姹婴布袜芒鞵栖神练形草拾金光芝粲玉英丹霄跨鳬赤岸骑鲸谷贻冡嗣翀腾一经掣电西池抟风北溟试宰百里缤纷颂声帝曰循良首镌御屏作朕耳目天垣骤升有赫鸾章飞驰大廷鬰鬰堂槐邦家榦桢伟哉维公遹观厥成移孝畴先勿欺是徴苟利宗社毋防生平黄门矢操维白维精请劒尚方朝阳凤鸣封事万言海隅艶称槛折轮埋飞霜昼零公食为甘公饮为頳讵曰投荒天王圣眀岳岳髙风人伦重轻大賔乡举允协舆情紫气青牛廻翔汉京谓越期頥千亿斯龄云胡一疾奄忽遐征拥雾乗颷十楼五城广陌哀恫穷乡悼惊国逝黄耉朝嗟老成某等夙叨世讲迈融若膺笔研追随通家过庭企祝嘉祥五福备登溘焉闻讣踯躅屏营白马生刍徬徨斾旌既束官守弥伤典刑泂酌陈词涕集如倾维公鉴格聿来云軿尚飨
　　祭刘太孺人【代观察林公】
　　灵光孕育兮维婺之躔顺徳凝承兮繄坤之元肄籍台兮云裳雾鬟握手二娃兮降于江潭名门作嫔兮令闻广延舜华敷兮有渥其顔夫君式好兮婉嫟静嫺髙堂视膳兮肃雍毖防申椒襍芳兮陆离蕙兰禋祀克共兮拮据苹蘩妯娌缤纷兮阃无择言臧获优游兮强力自前操臼若光兮提瓮若桓彼苍胡夺兮一蹶弗旋喆垂髫兮泣血汍澜支床鸡骨兮抱经熊丸紫气烛穹兮太阿龙泉赐履尚方兮花栽邺樊八翼雄飞兮集于禁垣正笏垂绅兮驱除佞谗直声振代兮于维象贤纶綍辉煌兮圣善广传踯躅黄门兮板舆梦悬饮恨终天兮莫赎九原乱曰乗罡风兮鸣佩环左赤豹兮右文鸾厯瑶池兮餐大还灵昭昭兮乐蜿蜒从夫君兮日游槃阅东海兮成桑田产渥洼兮游天闲驾属车兮锵和鸾旷禄养兮渝斑斓忆劬劳兮衷怆烦嗟罔极兮恸潺湲美孝思兮剧纒绵和楚些兮垂千季
　　祭俞太封翁文【代张眀府】
　　维公洞庭毓秀阳羡储精懐琳抱璞履素含贞隐迹丘园长啸云岫气轧虹霓胷蟠河宿七尺之躯万夫之雄龙泉太阿孰婴其锋施弗近名善弗期报大徳弗彰髙门迭耀桓桓吏部玉质金相南宫奋迹天署翺翔矫矫令君人龙文虎擢桂礼闱抡魁天府于惟眀公遹观厥成生人至乐宇宙孰荣居贵日虚处盈愈下闾巷青云乡邦大厦纳污含垢排难抚灾太丘之度义方之懐佥谓燕贻维公足法佥谓显扬维公为烈龙章灿烂凤诰荧煌朱绂方来于彼庙堂矢毕百龄维祺夀考为世灵光为时大老云胡一疾奄忽夜台乗风骑气返驾蓬莱月犯少防峰摧岱岳薤露兴歌松关防漠皇皇哲嗣防防贤孙当官闻讣摧裂心魂某等沗窃同袍因縁年谊骨肉通家情均靡二方凭耆宿示我周行典刑澌没五内如崩敬束生刍将此泂酌来格惟公遥天笙鹤尚飨
　　祭陆黄门
　　猗欤陆公矫矫人龙豫章骅骝寳玉大弓奋翮抟霄剖符百里单父弦歌河阳桃李循良比迹豪犷革心仁孚赤子教洽青衿天子曰都汝来禁闼紏缪绳愆拾遗补阙猗欤陆公进思尽忠正笏垂绅百僚敛容直道难容一麾海峤息驾投簪徜徉啸傲裴公緑埜谢傅东山六合苍生延颈赐环帝念老成朝访耆旧凤诰频飞蒲轮逺就谓公复起握枢秉衡大廷耳目当宁股肱讵意云軿溘焉长逝九列兴悲万夫殒涕某髫龄沐教庇借恩私提携卵翼慈父仁师泂酌载陈生刍载束伫望瑶笙聿来空谷尚飨
　　祭叶叔眀文
　　奕叶华宗兮越海之隅诞降精灵兮婺女之墟南金贡阙兮汉维相如六馆肄名兮翩跹长裾水竹防心兮人境是庐平原河朔兮聿来髙车缃缣四部兮邺架广储八代神交兮三唐拮据瑰词藻发兮秋江芙蕖令誉光融兮木难琼琚捧檄金门兮趋蹡石渠枳棘卑栖兮鸾凰乍纾武夷九曲兮洞天踟蹰霞色幔亭兮羣仙授书夜郎万里兮一麾扶余昆眀防苍兮九夷是居浊世讵谐兮戚施籧篨廻首苾刍兮白云巻舒拂衣三迳兮莼羮鲈鱼骑鹤吹笙兮言旋太虚絮酒在筵兮生刍在除苍虬帝阍兮极目欷歔尚飨
　　祭太传赵文懿公【家君命代】
　　猗欤我眀光岳钟灵盛于世皇廼生名世诞应昌期维瀫之阳三策天人纚纚万言大廷对飏天子曰俞五色云英轮囷庙堂执防彤墀如彼髙梧晨栖凤凰直道匪躬正色昌言狐狸遁藏一夫横行毁灭天彛百僚彷徨公髪指冠面折权憸以植大防贝锦龈龈马首遂东驰驱夜郎爰集朱眀歴探洞天耀真良常夜登罗浮絶顶题诗淋漓石床今古贤豪始兴昌黎后先若望度岭遄归满折梅花以充宦囊焚彼银鱼栖我碧山岩阿芰房涌雪紫霞玉露水帘廻环画廊緑埜逍遥问道容成游心上皇神圣嗣兴地辟天开显忠遂良首御蒲轮少宰成均清华厯敡诏下老臣汝作雨霖大川余皇元首股肱喜起赓歌谟谋颉颃统万逋逃负固穷城主帅是戕公怒赫斯立命元戎剪锄乱蝗蠢兹有苖躏借藩市凶威陆梁公运神机魄禠羣凶欵封乞降中州易子西播防兵海隅沸汤公坐阙庭黙夺濳消四空彗芒慨念皇储国本攸关夜寐弗遑力疾上书洞格宸衷老成虑长一十二年身系安危化徴越裳相业维公岌嶪嵬峩超踪汉唐帝眷弥殷天庥洊加百福炜煌麟趾振振奕叶芝兰芬敷棣棠言念赤松累疏乞骸归侣二皇天子曰都莘埜渭濵期頥帝傍公戢上知廻首白云欷歔太行防防昊穹一老弗遗倾頽栋梁大星坠垣五位震惊九列悼惶赙赠褒崇日月昭囘赐车辒辌维公与余束髪同嬉翺翔棘塲晩缔婣防兎丝乔松永矢弗忘屈指昼游太白望舒生平愿偿遐讣倐闻五内痌瘝崩摧若狂于戱维公位极人臣师兼帝王于戏维公子姓孙枝云仍发祥公徳九原公望三朝公勲太常既尊既荣既夀既康公逝弗亡兰隂苍苍兰泽汤汤公骑石羊羽盖霞軿聿来故乡鉴此薄觞尚飨



　　少室山房集巻九十五
　　钦定四库全书
　　少室山房集巻九十六
　　眀　胡应麟　撰
　　论十首
　　晏婴
　　夫春秋之世之乱也而忍言哉盖君臣之义絶矣晋栾书中行偃执厉公召韩厥厥曰二三子不能事君焉用厥也齐崔杼弑庄公人谓晏婴死乎曰君死社稷则死之若为已死非亲昵谁敢任之韩厥晏婴夫非春秋所谓贤者哉君父之仇义不共天臣弑君子弑父杀无赦无论其职大小也二子身为大夫骤闻君父之难当率先有众奉大义而赴之诛元恶以靖国家上也苟不能则死之又不能则去之舎是亡可言者方厉公之执而书偃之召也厥横身力争庶几万一挽囘必不得已犹当致命毕力于嗣主之世而始焉则为克之中立以观其变继焉则为盾之比周以怙其终晋尚为有人乎盖厥也弗臣而悼也弗子矣夫人臣之义食焉弗避其难婴之食谁之食也庄弑而弗从犹之可也方庄之未弑弗当谏与迨庄之既弑弗当讨与谏而弗行与讨而弗获弗俱当去与四者之义婴亡一焉生食其禄死而置之臣焉用哉夫春秋之世君臣道絶矣以二子之事如彼而世以为贤后世亦卒无有声其罪以责之者甚矣大义之难眀也
　　豫让
　　豫让漆身吞炭以媿人臣之懐二心者让盖以义士自许也当其时通国义之迄于今万世义之乃宋儒苏氏胡氏直以为圣贤大学之道甚矣其识之陋也余以为让特刺客之好名者非惟弗知义殆近于弗知耻所持论正以导人臣之懐二心而胡以愧也夫君臣父子一也父有弗子子无弗父君有弗臣臣无弗君孟轲氏论手足腹心报施之道至矣而其言可以训天下之为君不可以训天下之为臣可以陈于唐虞桀纣之朝不可以陈于春秋战国之世以故言出于孟氏而豪杰犹或非之然而曰犬马曰土芥曰国人曰寇讐其轻重之等较若也夫范氏荀氏灭于知氏知氏灭于赵氏则知氏于范氏荀氏正赵氏之于知氏也让以众人报范氏荀氏则二氏之亡仕他姓可矣曷在乎仕其故主之仇之后而且为之尽力也不几于宼讐之报犬马之视乎夫瑶之未败果知之让择而事之恶取其知瑶之将败希争之让黙而成之恶取其贤瑶亡也可以死矣弗死襄执也可以死矣弗死至再刺而再执也犹不死恶取其勇俾襄子而再释焉将以刺终乎将以弗刺终乎刺而中胡以见襄子于身后刺而弗中胡以见襄子于生前终止而弗刺胡以自立于天下万世故吾直以让非惟弗知义而近于弗知耻也其厪厪焉惜其一死务以苟成其一刺之名而已于人臣于二心奚有也即人臣二心将以让借口自逭而又奚媿也然则为让计宜何如曰死范氏荀氏上也死知伯之亡次也死襄子之执又次也以刺而报其主则已卑卑再刺而再弗行而卒弗死而徒欲以漆身吞炭愧人臣之懐二心者难矣哉
　　乐毅上
　　乐毅不拔二城夏侯以为庶几汤武何其陋哉河汾氏从而防之眉山氏又从而驳之是皆有疑于毅之不取而未尝熟察古今攻守之大势也以吾论之即墨之守不必智如田单而后全而二城之拔非特毅有所不能即力与材倍蓰于毅者未可必也胡不以战国推之燕视秦鬭士孰鋭毅视武安君起将略孰优下齐七十余城坑赵四十余万震詟孰甚燕之图即墨视秦之图邯郸孰急平原安平之应变孰短孰长智者所了也然起以百战之威挟秦国之众乗长平之势蹙垂亡之赵一围而不能举再命而不肻行三迫而甘伏杜邮之劒观其力拒应侯之请即未必尽然而邯郸之不易克固昭昭矣独于毅焉疑之可乎夫齐之与燕势相轧也单之与毅略相等也然而主客异势怠奋异心重以嗣主狐疑邻国反间亡臣合力战士思归骑刦之代盖毅有天幸焉不然其能成师返哉故吾谓即墨之守非单亦全二城之拔非毅所及而论事者必灼见古今攻守之大势而后可也
　　乐毅下
　　甚矣攻守之势之相悬絶也故守者将有不必才兵有不必众而攻者将之才有无所用而兵之众有无所施夫王莾以百万围昆阳也而殱隋炀以百十三万围平壤也而溃此其兵莫众矣则曰将非才也孔眀以十万围陈仓而不拔孙权以十万围合肥而几擒此其将莫才矣则曰兵非众也光武悉汉将之良以围天水而折北神武悉齐兵之鋭以围金墉而殒身此将非弗才兵非弗众矣则犹曰敌坚也拓拔英杨大眼以四十万围钟离而只轮不返郭子仪李光弼以六十万围相州而九帅尽奔此将非不才兵非不众敌非不脆矣则犹曰救至也至魏太武屯百万于宋唐太宗聚天下于辽则不惟将之才絶古今而且帝矣不惟兵之众极海宇而且精矣【王莾隋炀兵未必精】加以盱眙小城安市夷帅敌非勍也义隆胆破延夀望风救已絶也然而卒自解者何以故也故曰攻守之势悬絶甚也有善守则无善攻也而况乎乐毅之将燕昭之兵而攻乎田单之守若之何二城之可拔也而夏侯氏以庶几汤武然乎否哉
　　赵奢
　　自山东遭秦祸诸侯之得志者三而苏氏之合从弗与焉孟尝之临函谷也信陵之存大梁也赵奢之救阏与也孟尝信陵俱贵公子率列国以攻秦独奢起小吏提孤军大破秦师其事甚伟功甚竒而读史者忽焉第知奢之胜而已而所以胜弗知也当秦之围阏与也惠文以问亷颇以为难救何哉阏与之地秦韩赵三国之交秦攻韩而移兵阏与盖出赵之不意也而赵始发兵救之令秦也防险以拒赵若魏太祖之屯柴壁则赵师阻令秦也扼险以要赵若唐太宗之袭美良则赵师殱二者皆晓兵所忌而颇位赵上将气闻诸侯固不肻轻用其名鬭成败于鼠穴也奢则未尝有战伐之勲一旦欲翘然自树势不容不出死力以见其竒而奢方拔自细防又易以愚秦耳目于是顿兵邯郸增垒以示吾弱而弛敌之防坚壁以蓄吾威而俟敌之间至于二十八日之久彼师已老而我师方壮然后乘秦之无备而巻甲以趋之彼欲拒吾于险之外而吾已入欲邀吾于险之内而吾已出比秦人悉甲来攻而吾壁垒已成士有必死之志以久蓄之锋乗初至之鋭励必死之勇以驰乎疲劳暴露之师此其庙胜之势在赵在秦不待智者而决矣或曰奢之胜厯之谋也厯所谓厚集其阵先防北山皆兵家之常偶合于奢而奢用之盖奢之胜而非所以胜也奢受命出师胜秦固烛鉴焉而俟厯乎哉然则亷颇之议失与颇秦所忌奢秦所易也奢将则敌信而弗疑颇将则敌疑而弗信故奢之事颇虽勇有弗能行颇之言奢虽胜有弗能夺也夫道逺险狭颇之言诚未为失而括也长平大衂亦父奢阏与事狃之悲夫
　　赵括上
　　白起坑长平四十万古今以罪赵括轻躁寡谋可罪也而长平之事则大有难言者世袭故常类以括为妄庸竖子则弗考之甚也何者四十余万之众匪易御之师也四十余日之围匪易支之困也使括也而果妄庸竖子若宋义刘秩李元平辈将锋交即溃曷能以其众战耶将伏发即殱曷能以其众守耶以四十万之兵防必死之地壁四十余日之久而无一叛者至括死而后降则括之为括可知也括当时所与援桴对垒何人哉秦兵之强天下靡敌焉白起所击天下靡坚焉彼且因失地之忿励用壮之师非阏与之战兵无名将无勇者比也当起未将而颇之御龁已惴矣洎乎武安既出秦扫境以濳属之而其王又亲至河内发穉弱以趣之盖不啻宋人所谓空国而战者噫嘻当其时事势之亟何如也吾以即信平弗代而马服复生未易云也夫括也果若李元平辈则一王龁举之矣而胡以必起以寡击之以正击之亡不可者而胡以用众而胡以用竒且一朝食灭之矣而胡以若是久也惟将而必起而必用众而必用竒而括之不得为妄庸竖子也审矣
　　赵括下
　　秦之纵反间也苐欲将括赵卒将之而括卒覆其军胡秦之巧赵之拙而括之愚也当孝成之受上党也议之平原以亷颇当起其策之亦审矣及颇失亡坚壁孝成让之而秦间之入直以颇为易与且降颇也将四十万之众外创于敌而内迫于君是章邯钜鹿之势也纵颇之才足以坚守赵之君臣而闻斯语其能无矍然动哉而当其时孰可以代颇者马服死安平亡李牧方保塞未知名葢六国之将举亡任此不独赵也独括素喜兵时亦以能将归之而先是父奢又尝代颇却秦故孝成平原骤举之而不惑也夫秦之利在去颇不在任括赵之失不在任括在废颇颇代而四十余万之命已悬于白起之手矣方是时赵之夙将颇外乐乗厐暖二子而已赵不将括而将二子未必不为芒卯扈輙之续而其败或速于括未可知也括坚守四旬而救弗至而卒以身死敌虽不足以赎其偾军之罪较之误国而降者犹有间也而世之罪括甚于赵葱骑刼而孝成平原夷于王迁郭开余是以悲之
　　韩信
　　神矣哉汉髙之智也其智之神盖不惟颠倒一世且笼络万世而愚之夫韩淮隂之反不反于武渉蒯通之説而反于击狶岂人情哉自史迁文致狱词世遂徒惜其功大而弗克终至稍名能扼腕者又率以髙自将而蔽罪于后雉此淮隂之寃所以亘古不白而天下万世咸笼络于汉之术中而莫悟也髙于当时所深恶而剧畏者籍耳信耳自临淄之乞封与固陵之割地髙之亟欲取信曷尝一日忘之廼至垓下之战蹴百胜之楚于掌股之上而立致其亾髙之所畏而恶且不在籍而在信而信方孑孑然抱其微诚今日却武渉眀日辞蒯通以汉终不忍夺我不知楚旦亾而已且暮及矣夫夺信齐而徙之云梦犹置蛟龙于大泽而日虞其腾也夺信楚而居之咸阳犹柙虎兕于髙堂而日虞其攫也葢汉之缚信不待陈兵之衅信破籍而陈平之谋已筞矣汉之戮信不待家众之诬髙击豨而萧相之祸已成矣夫豨匪布越伍也所将固劲兵而翺翔赵代为汉疾埒诸疥癣而信则汉以腹心虞之命将击豨周勃灌婴辈比比足任髙也其胡以舎信于近而事豨于逺也信功大而材髙废不以罪海内功臣已人人臲卼而髙之积虑必戮信始安戮之复不以罪则功臣愈危而髙亦亾以自解于天下万世即声罪戮之犹或虑夫世之投喙于我也则无若自将以击豨而推后以戮信夫然后罪信者咸以失职怏怏罹祸致疑间有矜信苐以雉一妇人不当颛戮而髙也竟遁之乎是非衮钺之外于戏此淮隂之寃所为亘古不白而天下万世咸笼络于汉之术中而莫之悟者也夫淮隂之愚于汉吾不暇惜而天下万世咸愚于汉而莫之能悟则吾之论有不容秘之终身者矣
　　关忠义
　　余读陈夀书至关忠义之走麦城未尝不掩巻三叹也盖汉事至斯遂无复可为者矣王长公谓荆州之失昭烈与有责焉当忠义破襄宜遣孔眀益徳帅精甲数万控扼江陵遥相首尾庶乗魏之衂而伐呉之谋其论甚卓而夷考时势则有不遑及而且有不必然者先是刘封孟达屯戍上庸侯始围樊累趣发兵而二人衘其矜髙坚闭不出以致迳路断絶迄堕呉宼之奸当南郡既失麦城孤危二人罄兵风发赴难即亾救荆亾何至忠义父子骈首沦胥致古今一大扼腕哉若昭烈之不预遣孔眀益徳非委侯也三蜀甫定惊扰不常如魏众所传日斩数人而莫能靖孔眀固未可旦夕离益徳破张郃镇阆中移军逺出郃必乗虚来冦亦非所以敉辑巴徼总之时势未遑然俾昭烈逆计侯之安危则宁舎巴蜀而援荆之师有不俟终日者要以侯方乗胜而南郡匪旦夕可下或小有利钝上庸密迩足相应援讵意封达外讧芳仁内叛瓦解土崩至于斯极也耶夫汉事可为仅仅侯威振华夏之顷而一跌至斯此吾所为三叹流涕欲磔吕蒙之尸于千载之上者也
　　厐徳
　　古人云死有轻于鸿毛者其厐徳谓哉徳之于蜀以故谊则主超在焉以天伦则兄柔在焉何亲于魏而必附之况徳既食张鲁之食矣鲁灭于操则操者鲁仇而徳委质于操以终其身其视忠义守邳见执曹氏间关万死故主是求至竟立效报曹而后去者其人何如也且也中山帝室之胄海防所知徳岂有胸无心者流顾舍正统之昭烈大节之云长而奋臂螳螂致命簒窃方其就戮云长亲谕之降而恶言抵触自蹈天诛据徳所云魏王带甲百万等语徒以操凶威虐熖雄视四方讵复知所谓顺逆邪正哉操一天下徳且为上佐为元勋彼区区一死未足偿其助桀之罪也而矧乎其为助操也













　　少室山房集巻九十六
　　钦定四库全书
　　少室山房集巻九十七
　　眀　胡应麟　撰
　　论八首
　　诸葛亮
　　武侯人品信轶汉唐而班三代矣乃其人才又絶出于三代之下者夫三代而下称才之盛莫如汉汉髙之目三杰也其才犹千古一遘也然良能运筹而未必能临陈何能治国而未必能运筹信能行兵而未必能治国髙能用三子之长以取天下而弗能以身兼三子之长武侯之才则三子之长以身兼之而且能取天下能取天下而且能弗取者也夫武侯之治国人能悉之其运筹之大者隆中以一言定鼎江东以片语致师祁山之出厐统圽法正亾间一二仅存无益胜负之数审也而曹氏谋臣策士布列后先武侯惟纶巾羽扇谈笑道之而司马诸人一筹防措即曲逆刚成纷纶帷幄而庸讵加焉乃其时蜀将之堪大敌者关张黄马久殁行间苐魏延足使而狼戾矜髙尤难独任故自街亭失事之后前茆后劲皆身当之斩王双围贾诩破费耀走郭淮败宣王馘张郃迄于斜谷之运渭南之耕未尝别遣一军独任一校而八阵一图同流宇宙为万世法则武侯行兵克敌亷李逊心居可见矣夫相可与治天下而已夫将可与平天下而已钧之匪所以取天下也取天下必其中有帝王之度混一之防乃能得之故萧张淮隂不遇汉髙将相之才终无以自显而矧于天下武侯则可以将可以相可以取天下而无所借于昭烈之锱铢也夫懿之神奸笼络一世盖亦庶几有取天下之虑者而两雄相当智穷力屈巾帼之受借曰老师而蜀方屯田持久上下一心天假嵗余魏眀夭折曹爽纷争国难四起扬旌以入秦陇闗洛悉无人之境矣呉之甲兵孰与中原呉之阃帅孰愈仲逹魏灭呉孤举九州之八以压一隅于取天下兴礼乐又何难焉而武侯则未尝有意于天下之取要以答先主之知眀老臣之节竭尽瘁之忠而已吾故曰武侯者无论其人物品流轶汉唐而班三代其人才亦絶出于三代之下而不可载覩者也
　　张郃上
　　余以为张郃街亭之战盖古今天幸之尤者非可以兵家得失论也夫郃之在魏称宿将知名然不过一校之任赵云魏延等埒耳当武乡出师关张黄马悉丧亡矣而赵云尚在不以督街亭而以军箕谷何也云年力暮衰防陈先登虑非壮日而箕谷濳师张皇一靣非云之老成持重故未易胜也则蜀将可使当其时宜莫如魏延而武乡复置之不用曷以故哉延始出巴中即欲分道与亮防于长安寻武乡用兵一皈纪律以延之负勇好竒使当前队或任情轻敌以致他虞此武乡之慎也舎二将而将之良无防矣其以大众付之马谡之手固由谡计画辨才见知夙日盖亦大不获已存焉廼其遣谡也行师制胜当事有画一之防而孰意谡之敢于方命也夀史眀言违亮节度舎水上山举措繁扰郃因絶其汲道大破之俾谡也率履周行毫无矫越乗初出之锋并三郡之力拔王平以当旗鼔而援桴拥鋭奋命而前武乡亲率魏延呉懿等长驱以蹴之郃将授首伏尸之不暇而暇待木门之役乎哉嗟夫明如武乡违众而举谡受知如谡违亮以覆师而郃逢其适而徼其功吾故以街亭之胜为天幸之尤者也葢自是武乡出师遂身为前锋不复命将矣即武乡垂殁遗教杨仪反斾鸣金魏众却走死生仲达之谣遗笑无极夫以殒逝之武乡按其章程足以摧懿于后日矧以生存之诸葛循其节度不足以破郃于当年哉然则街亭之胜信古今天幸之尤无论乎兵家之得失也
　　张郃下
　　难曰郃之成功若吾子言信天幸匪人谋矣乃魏书本传盛称郃久镇邉陲长于应变昭烈武乡咸深惮之其声实懋着奔走敌人岂悉徼天幸无预人谋也噫郃之筹略器能槩之寿史终身可考矣自去袁氏归曹公虽平鲁破超时奏劳伐皆一防之任非仗钺登坛自建旗鼓也迨曹公还自阳平留拒昭烈始擢之众将俾督诸军然而守疆塲则汉中防没佐统帅则夏侯丧亡至进兵宕渠一遇益徳万众尽殱弃马缘山为世辱戮寻曹公身至巴中精甲被野郃为上将亾能规恢尺寸鼠窜故邦此其才略器能固近出羽飞之下而敢望诸葛之万分哉暨郃因天幸防跋街亭魏宜颛委西方永杜敌患乃武乡载出举朝惴惴惟蜀是虞选将罄兵空国而战主之司马佐之郭淮费耀戴索魏平贾诩之属国无留良而郃也受命宣王仅同一校胡街亭制胜于前者大勲陡灭而祁山因败于后者鋭气尝伸哉则郃之为郃昭然可见魏眀帝谕司马以西方事重非君莫可固洞悉余子之才艰于御侮矣非马谡庸夫自投死地即王平之守郃且两攻之而莫能克而矧乎其他也吾故曰郃之成功古今天幸之尤不可以兵家得失论也夫自昭烈既崩魏疆弛备武乡始出蜀势方张使天祚炎精木门之殱早遂兹日则咸阳以西一举防定长驱河洛兖冀风靡不半载而中原复可也惟汉祚告终而街亭一战实大运兴亡之候故防防之中若使若尼智无所运巧无所防盖渭南之卒师不待大星宵殒而后决矣夫然则街亭之役天实为之而谓亮为之或谡为之哉郃为之哉
　　魏延
　　始武乡之出祁山也前锋将魏延欲假竒兵五千道子午袭咸阳谓长安以西一举可定武乡以计危不用议者至今惜之是徒知街亭丧师贻讨贼之憾而不详覈事势之当否筹画之是非也古之伐国而以竒兵胜者众矣然必其国之削弱主之惽庸与臣之憸邪与将之携二而后可故梁元帝之讲道陈后主之赋诗皆敌兵咫尺蒙蔽防闻以致天堑为墟宗社沦覆乃三军之帅非得于谨杨素贺若韩禽軰尚未易言也邓艾道隂平以灭蜀允谓不赏之勲陈同父氏犹以徼幸行险折之百代之下若延之请竒兵以袭函谷其事势可同日议哉魏何国也全盛之国也叡何主也敏达之主也大臣则曹真蒋济矢心于其内诸将则张郃郭淮効力于其外而司马懿之穷奸极宄驰骤疆塲其握筭若神眀发机若鬼蜮而谓子午之途若隂平之道长驱以入无人之境乎即延能以一旅奄至咸阳蜀援未交魏救四集穷城独守究竟奚之无论长安以西寸壤难拓五千精甲且尽没虏廷矣武乡身统六师关中震动平取陇右防出万全而舎彼康庄希此诡遇乎是其事势之艰毫亡克理而延者猜狠之雄倾危之党又匪可寄之重任属以深谋者也考延委质武乡推锋司马搴旗防敌勇略足称乃发纵指示靡非戎幕竟亮出师未尝委之别部予以一军彼其人才固可槩见及武乡之卒遗令殿师兹何时也大丧在前大敌在后全军返国尚虑不支而延奋欲部曲先还身留击贼卒以中途叛乱三族诛夷此其才识器能庸人之下而妄希五千组练一举足而定咸阳其筹画是非武乡所谓臣之未解莫斯为甚矣于戏始出祁山三郡响合街亭一战士气焚如要以天促炎精堂堂之陈蹉跌意外而矧乎行险徼幸觊获大功然则延策之不行益以觇武乡之逺识而不足为憾也
　　考武乡传出师祁山不载延议延本传但言延每欲与亮异道防于潼关亦不载此谋仅见裴注所引通鉴因之恐未足深信緫之街亭失事羣议纷拏使当时一战而克多口寂然矣惜哉
　　刘裕
　　英雄之士崛起纷争战伐之际必先有济世安民之大志而后可与成拨乱反正之大功志不先定而汲汲焉防髙墉窃神器苟以传其子孙此盗贼之靡而胡足议于英雄之万一也秦之将亾也项羽刘季所谓时之英雄也覩始皇车服仪卫之盛一则曰大丈夫当如此一则欲取而代之吾以为两人者皆富贵之徒而匪所以议于英雄之大业然而羽诛宋义破章邯以五载恢霸迹季降子婴报义帝以三杰定丕基彼皆卓然自立而未始窃秦之名擅秦之势拊其背扼其吭而敓之位则列之英雄之等而亦宜也盖至于光武文皇而英雄大业庶几近之矣光武以神眀之胄芟夷新莽合徳成宣文皇以髫鬌之龄扫荡隋炀比踪汤武故三代而下得国之正必曰汉而唐而宋弗与焉以宋之得国匪正也非吾所谓英雄也乃六代之君刘宋之裕则大异于是矣裕奋臂草茅不阶寸尺覆孙恩殪卢循夷桓灭谯纵缚姚虏慕容超百战百胜几一四海不可谓非英雄之主也令裕外宼首取燕次取粤次取蜀又次取秦秦之亾也魏人重足河洛震惊裕能翻然改图置晋度外乗闗中之胜摧呉越之锋猛将鋭师长驱北向魏虽全盛以拓跋嗣之庸庸而当裕之神武以长孙嵩之愦愦而当王镇恶檀道济之威名其折而宋也必矣彼屈丏者犬鼠之媒裕一天下将稽首剺靣匍匐逺塞之不暇而敢窥函谷之泥丸哉乃裕也一簒皇皇无复他虑闻刘穆之死即日南归以稚子憸夫镇遏巨寇三秦故土縁手失之盖裕之肝腹崔浩王买徳之徒洞烛之矣有削平底定之绩而徒区区愽图簒之名岂非安民济世之志未尝素定于其中故拨乱反正之功不得幸成于其后哉夫曹马诚权奸而废立之举彼犹然有所待也而裕无所待而躬废之师昭诚悖戾而弑逆之举彼犹然有所诿也而裕无所诿而躬弑之自是而齐梁而陈隋无弗躳废矣躳弑矣究其端皆裕作之俑也而矧乎其屠戮已降睚眦旧怨猜忍刻虐豺虎同羣于人君之度何如也吾故曰若裕者春秋之大憝圣笔之首诛古今盗贼之靡而胡足议于英雄之万一也
　　髙欢
　　君臣之义自曹氏攘敓朝纲辱戮主后踵接以师昭刘裕诸人灭絶凌夷于天地之内久矣当其时君其上者徒窃空名寄顿廊庙社屋祚夷非酖则缢乃强臣悍帅劒履入朝睥睨其君殆如无物五朝因袭谓为当然而孰意元魏之衰尒朱之乱又有北齐之髙欢氏也欢始出秀容麾下灭兆殪隆位大丞相其举兵晋阳致孝武出奔律以人臣之谊罪亾所逃苐自荣穆殒身人戒前辙欢执言讨贼有社稷功而魏主偏听囘邪致生携贰则播迁之罪固难尽蔽于欢也至嗣君继立大创前愆引分输诚靡所不极噫典午以还冠裳倒置君之生杀悬命一人首领获全已为至幸而欢也曲拳擎跽恭顺自将敬事至尊终身毋越即道非粹白不谓难乎夫欢在当时割据中原兵精士众垂旒而王孰能御者彼草昧之雄富疆是急区区名义不啻赘疣宁假是以涂民耳目哉大都激发真心兾追曩失较诸六代诸臣遂非文过视其君而卒弑之非徒倍蓰而什百也夫前欢而司马以迄尔朱后欢而宇文以逮普六其位皆欢之位而其势皆欢之势也有能为欢之为者谁乎而世以晋阳之甲蔽罪于欢必夷诸司马宇文而后已吾恐自新之路絶而人无为善之望司马宇文辈且相率揶揄于地下矣
　　髙敖曹　慕容绍宗
　　拓跋氏衰齐神武以英雄之度鹊起中原善任知人流誉海内乃余考其将帅之良勇莫若髙敖曹而智无出慕容绍宗右者而神武用之皆弗能尽其才也夫敖曹之勇当时已配楚项籍其殁于行阵神武如丧肝胆宇文泰赏追者布帛迄数世莫能尽偿其威名震慴若此而首领不保何哉敖曹能勇而不能怯者也而神武直任其勇而不思佐之以谋至建旗鼓以攻黑獭则其视宇文为何物其轻敌可谓至矣轻敌者亾兵家烱戒而敖曹临大敌而犯之能亾及也绍宗智略自尔朱兄弟皆违戾其策以底败亾至归神武宜若韩信之遇左车乃齐之骁锐窦泰彭乐侯景诸人神武纎悉委寄凡周齐后先大战数十河桥邙山沙苑之役连兵百万震动宇宙迄未闻绍宗运一筹借一箸于神武之幕岂神武之不用绍宗耶将绍宗自讳其能不以荐之神武耶迨神武垂殁子澄忧侯防之乱始特举绍宗以命之且云我故不贵之贻为汝徳于虖使景也前毙于欢则以绍宗才欢终不及一用而偕腐草木矣何以异于尔朱之世哉卒绍宗决水颍川沦溺堑下破景之外未奏一勲则以两将之智且勇而用之咸不尽其才皆神武之失也嗟夫六代之雄言知人善任者若神武亦庶几矣驾驭少疎以二将之才而莫能竟其用而皆致之不得其死至唐文皇效之于尉迟恭李世勣几帝武曌而任城术之不可不慎如是夫
　　尔朱荣
　　余读史至元氏之末未尝不竒羡尔朱荣之雄武而重惜其无成也夫自三代以迄六朝能以身一四海定中原者汉髙魏武而已乃两君初起草昧攻城略地兵家利钝皆互有之及其锄大敌戡大艰往往颠沛流离几败而克而荣独不然始自秀容夷帅一旅入朝遂沉母后易长君通国之人毋敢衡抗寻诛那果灭韩楼逐陈庆之平拓跋颢防萧寳寅万俟丑奴兵锋所加靡击不碎至以七千之众禽葛荣百万之师顷刻之间放散立尽其摧防廓清之略岂战国以来所常覩哉当是时防内人豪若贺六浑贺拔岳侯防髙敖曹慕容绍宗之属咸出麾下蒲伏指挥猗与盛矣以较昔之开剏无论江左诸君因仍剽窃即汉髙魏武虽所遭人杰非羣盗靡遘逢荣世其功烈当不过此王元美氏至以为振古之豪项籍流亚匪虚语也顾江左诸君道成覇先辈攘敓一时策无不遂而荣之末路身首分张天壤悬絶何以故哉志大而虑疎谋深而术浅轻天下之人谓无足一虞而不知祸机之伏骤发于肘腋之下此正汉髙魏武之所为兢兢而荣视之漠然者也俾荣也输忠委赤内絶异图假以数年取三呉定百越始终臣节光辅魏君伊周管霍流芳奚逺即功非混合不失为王防略陶士行而始念不臧身名俱灭惜哉信古之英雄惟诸葛孔眀为不可及矣












　　少室山房集巻九十七
　　钦定四库全书
　　少室山房集巻九十八
　　眀　胡应麟　撰
　　史论五首
　　陈寿上
　　甚矣哉史氏之言不可不详其颠末也陈夀之志三国继躅马班而世率以夀父子见法武乡故诸葛传赞有将略非长之訾此皆不详覈传文之颠末且不知夀之所处何时而托摭片言以借口者也夫寿之志三国也天下统于晋矣司马昭者懿之子而炎为武帝则懿之孙也炎以懿孙混一海防臣六合而奔走之夀于斯时虽蜀之遗民而实晋之编戸也寿能抗节首阳不食晋粟作蜀汉先朝之史以彰直笔而死生利害一置无心其于晋氏之先即毫无讳忌世孰得而议之乃蜀亾之后寿固已身为晋臣久食其禄矣所纂国志虽非被命纂修书成之后张华杜预辈一时朝士咏叹播传其不得私之家塾而藏之名山审也若是而顾于晋之先世兵争仇敌之人据事直书临文无隐大者将为崔浩之暴扬国恶湛七族于一朝次亦且如蔡中郎辈婴缧絏于狴犴而望书之行于世而传于后乎此寿子武乡行陈之际战胜攻克不得不纡囘其笔以少致其北面之私者而其意于武乡实未尝有所轩轾也夫寿之成书列传百数吾悉取而读之矣軆存简质辞絶浮蔓即昭烈魏呉寥寥纪述独武乡一传纡徐郁茂备极敷飏仅大防卤城一讳宣王之败至渭南之卒按行营垒天下竒才之叹且揭篇终噫彼司马懿者百代奸雄之最迹其生平曷尝有所输服独斯言也触于目而发于衷盖古今之公是而寿直书之而不没所为扬诩武乡之将略固已至矣而谓父见髠钳已遭棰辱畜憾于武乡而报之于史笔否乎然乎且武乡之在当时虽管乐自居实伊周之匹也廖立抆涕李平捐生彼其驭下一操以直道诚心独于寿之父子行法参商致憾身后寿不足言武乡之治理固已疎矣是后人之扼腕武乡适以啓武乡之疵纇也矧本传之文彰眀较着其大如彼不详覈而毛摭片言足以服寿之心于千古之上哉
　　陈寿下
　　或曰寻寿之传武乡信无风刺世人之疑均为未逹矣第武乡一集寿所纂修篇末眀言亮于治戎为长竒谋为短理民之干优于将略此例数言讵得悉为寿讳也是又不然诸葛氏集虽寿所纂修实奉命晋君者也首称毗佐危国负固不賔盖亦遵时遣词不容直遂中厯叙其逸羣之才英覇之器立法施度工械技巧物究其极恶无不惩善无不显吏不容奸人懐自励道不拾遗强不凌弱则几于王者之事矣且以武乡素志进思龙骧虎眎苞括四海退欲凌厉边疆震荡宇宙然则亮之将略寿以为长乎为短乎若夫应变数言其下亟称所与对敌或值人杰加众寡不侔攻守异体连年动众未能有克盖天命有在不可力争其抑扬防防眀寄宣王寿之本意灼然自暴岂得以为讥亮所短耶申言梁益之民追思不置咏甘棠于召公又以周公之诰丁宁烦悉拟武乡之文告则寿固尊亮以为周召品流匪但匹萧亚管而已乃至篇终佚道使民虽劳不怨生道杀民虽死不忿四语也唐虞皥皥大公之化三代之下惟孟轲氏能道之诸葛氏能行之而寿也顾亦能徴之能赞之则古今之知武乡寿居其最焉可也俾当时寿之父子毫有未尽于孔眀胡以叙致纚纚联篇累牍极其揄扬而弗能自己哉惟是后人捃拾此言而上下全文漠然不考又往往不省其著作之时讳避之体而讥弹一辙不惟上负前人叙述之素心而且贻累武乡之盛徳故详为辨析俟尚论君子衷焉
　　表文又云昔管子举城父萧何举韩信皆忖已之长未能兼有故也亮之器能政理抑亦管萧之匹亚也而时之名将无韩信城父其人故大功迄于未建云云数言颇近似而实未然夫蜀之将率时诚乏才而魏以九州之七武士千羣其于将材固不可胜用也而自街亭一战之后武乡载出之余王双覆亾郭淮窜遁魏平贾诩围困于祁山戴淩黄曜败衂于上邽凡魏兵遇蜀如破竹壊茆迎刃摧裂至卤城之战木门之追今古笑端迄今未巳懿每覩武乡纶巾羽扇萧然戎陈而军政严眀竒变莫测輙极口叹羡拟之天人余尝笑宋儒以子房孔眀并称而本朝维桢氏拔鄼侯武乡之上夫子房鄼侯筹帷幄治国家可也使之统大众临大敌彼能然乎故时无韩信城父益足以显亮之才而不足为憾也本朝王维桢氏著论以何屈羣策亮恃已长为两公优劣之辨甚矣其愦愦于史也余以亮与何所值之世所处之国所事之主皆迥絶不伦何所值开创之初贤能辏集而亮季世也何所处纷拏之际豪杰周流而亮偏国也何所事豁达之君风声感召而亮庸主也以垂亾之汉当积衰之蜀奉庸劣之主即一餽十起而才生有限恶得而用之考亮于巴土名流纎长寸善搜录靡遗而廖立痛哭李平捐生皆以亮既亾无能拔已史桢之妄不辩自眀矣
　　范
　　典午以降无文矣乃范后汉一书彬彬赡缛轨辙马班无论六代诸人盖厯唐宋以迄胜朝宗工钜匠名世迭兴而史笔寥寥自若也自谓体大思精天下竒作以今较之良谓不诬李献吉荅人论史虽稍致不满律以马班故耳至谓三国以迄金元逺不及致公论也而宋史傅则有大不可晓者虽世家近臣而文章之士其于军旅非所夙习又未尝聚徒结侠觊觎非常孔熈先者曷故而深相援结务推之俾为戎首且世之营图不轨必若王敦桓辈气势威力弹压一时庶几伪定否亦当如臧质邓琬凭依丧乱借口宗支而时则宋主励精国储武戾无论万无一幸即事成仓卒诘旦皆虀粉矣兹下愚极陋类能辨之以熈先之狡狯而顾出此余有以知之逆状未足尽凭也嗟乎左丘失眀马班狴犴而至身首悬殊岂文章之羙抉夺化工造物小儿真不无悉忌耶不然胡自而后之作史者皆显达而亾弗令终也
　　欧阳修
　　欧阳氏之史五代也当时尊之谓出太史公上厯宋至元无弗以上接班书余子弗论也乃本朝杨用修列之司马家奴王元美拟之下里学究胡毁誉悬殊至于斯极哉余尝以西京而下史有别才运防所钟时有独造故文之髙下虽以世殊而作者逓兴主盟不乏自春秋以迄胜国槩一代而置之无文弗可也若夫汉之史晋之书唐之诗宋之词元之曲则皆代专其至运防所钟无论后人踵作不过绪余即以马班而造史于唐李杜而掞诗于宋吾知有竭力而亾全能矣乃至陈寿范晔之才不过三国六朝中人之上者其于昌黎河东庐陵眉山兄弟不同日语审也乃昌黎中书一传真足颉颃司马而意欲自开堂奥尽削陈言故太史之文不以驰骤于顺宗而以戏剧于毛頴他可推已河东叚氏逸事体法孟坚余率已调眉山家世序论表防其所偏精而纪传之文寥寥絶响独欧阳究心史学摹勒马班五代一书差存劝戒而以晔书寿志较之犹将瞠乎尘后是固时代所压未易超然要亦史有别才难于兼美也不然谓数君子之才而出陈范二子下可乎司马君实尝谓唐三百年钜公间出遂无一人足与陈寿范晔伍而宁知厯宋迨眀而二书之悬掲自若也吾故以西京而下史有别才而运防所钟时有独造也善乎李献吉之言史曰古史笔形神涌出览者跃如五代虽成一家言而无是也此欧史之定品也
　　司马光
　　伟哉司马氏之为通鉴也迄宋而亾此书则编年之体絶而春秋之迹熄矣而评者不先其大徃徃以义例精粗褒诛出入而议之是徒知笔削者之易工而不知创缔者之难合也夫纲目之与通鉴虽制作相因而紫阳法春秋者也涑水法左氏者也春秋以辞为褒诛故一字荣于华衮片语严于鈇钺而左氏则直书其事臧否自形即是非曲直大纲所系公论时参而于春秋之书法则夐乎其不侔者也而安得以纲目而例之惟是曹魏系统意重中原而武侯入防之文世所同惜乃紫阳未作之先三分顺逆固未尽眀涑水苐因仍旧史非用情于排蜀也夫通鉴之作无俟纲目之修而纲目之修断不能无待于通鉴之作有春秋不可无纲目则涑水之啓紫阳其功断断乎有不容轩轻者矣
　　说一首
　　松溪说寿李隐君
　　盈天地间之物节最髙而年最永宜莫有松若者陶濳氏之逸也盘桓栗里之孤松杜甫氏之放也睠恋草堂之四松祖龙氏之威推倒百皇鞭挞万彚顾独托防于梁父之五松至尊之大夫而靡敢斥焉上古仙家者流或饵其花或饭其叶或饱其脂饫其膏究至通弗眀列丹籍冲举霄汉者往往而是故千嵗之松云气覆之乳苓钟之霜露降氷雪沍厉风之震荡摧折杂芳羣卉漶灭澌尽尝试揽衣策马登髙丘而一寓目焉荒林败叶厌厌惙惙若无复毫髪生意而亭亭一盖郁葱千丈特立于中条太华祝融王屋之颠借令樵人弗知匠石弗采则厯尘刼敝元防而不朽不腐即大椿防灵胡以加故余尝谓天地间之物节最髙而年最永宜莫有松若者也龙丘李君别业清溪之上长松数百株环精舎而周焉故君少輙以松溪自命今年登五秩矣悬弧之旦亲娅谋所以荐一觞者相率而丏言于余余不识李君何如人第即松之为物而卜君之算日升川盈绳绳乎其未艾也或曰吾子之所云松节最髙而年最永彼托根于岩穴委榦于泱莽生寛闲之野长寂寞之乡老无何有之境其得算也固宜李君腰巨镪客燕呉钱塘广陵营丘碣石当世所谓天府陆海丰亨盛丽区也李君以大贾冠危衣绣烹肥击鲜夷衍其中芳辛防醴之所炙蚀妖冶娥曼之所荡滛竒衺诡特之所播防吾见其精日益以摇神日益以骚而形且日益以凋若之何与彼清溪之上苍然郁然者而计其久近也是不然子独不闻之大隐市朝小隐林薮之説乎有熊帝而仙者也周穆王而仙者也柱下史而仙者也关尹令而仙者也夫其防九五之尊肩朝命之重犹之乎蝉蜕尘埃羽化霄极而矧乎李君者弢灵茹和濳耀敛锷爵禄靡人簪珥弗撄精外啬而神内完彼其所为自葆者充矣硕矣坚且固矣其获算之永也防松之为物其孰与之上下其论也且也祖龙氏以杀伐蕲长生以嗜欲蕲羽化其于松殊趣无论若陶之逸杜之放臭味埒之乎松若无间然乃取称太宏流誉太逺犯造物之所夙忌故两君子之季不可以夭折论而要以耄耋期頥逺矣李君者不惟不风波于富贵抑且游心于混元抱朴于兠澹乎其无名穆乎其忘言之人也之算也将迈陶驾杜而与赤松诸真揖让于清都绛阙者区区人间世夫胡足以既之于是或人耸然避席载拜曰防哉夫子之所为说松也请揭之文锦播之乡闾以永为松溪君夀








　　少室山房集巻九十八
　　钦定四库全书
　　少室山房集巻九十九
　　眀　胡应麟　撰
　　辩十二首
　　五霸辩
　　学者多谭五覇而不得其说于桓文之外于是取昆吾乎夏取豕韦取大彭乎商以合乎周之齐晋而五之自迁史夏商本纪既絶弗载而春秋秦汉杂传子书又往往掇拾其一而轶其二三是以后世之惑滋甚盖余读汲冡纪年而始得其说焉夫覇之取称其大防二诸侯而有劳王室锡之茅土俾专征伐而人服之若文王之为西伯是其伯伯以功也诸侯而弗共王室恃其强大自专征伐而人畏之若共工之伯九州是其伯伯以力也自徐偃宋襄攘窃仁义卒以削亾为天下笑而战国之君盛以甲兵土地相凌于是乎孟轲氏大明王道以辟之而覇之云者只以为尚力之事槩之三代盛时之所谓伯迥不侔矣考竹书所纪三氏其始之伯也要皆得之于功而其末之亾皆失之于力者也夏仲康六年锡昆吾命作伯帝芬三十三年封昆吾氏子于有苏帝厪元年昆吾氏出居许帝癸二十八年昆吾氏伐商三十年商师征昆吾三十一年商克昆吾此昆吾氏之始末纪于竹书者也夏孔甲元年废豕韦氏使刘累豢龙帝昊元年使豕韦氏复国商外壬四年邳人侁人叛河亶甲元年彭伯克邳五年侁人入于班方彭伯韦伯伐班方侁人来賔祖乙元年王即位自相迁于耿命彭伯韦伯武丁四十三年王师灭大彭五十年征豕韦克之此豕韦氏大彭氏之始末纪于竹书者也合前后而较之昆吾也豕韦也大彭也其详不可得闻其兴灭之大都槩以具矣夫昆吾氏之覇覇于仲康之代而亾于桀豕韦大彭之覇覇于亶甲祖乙之代而亾于武丁夫昆吾氏其兴弗可考自彭伯韦伯之命于商而昆吾氏可知也大彭豕韦其灭弗可考自昆吾氏之党于商而豕韦大彭可知也然则世之谈五覇者以其始之以功覇而合之桓文乎则可以其末之以力覇而合之桓文乎则弗可夫桓文固尚力而厥功实弗容掩也迹三氏于始则类迹三氏于末弗类也是昆吾大彭豕韦齐桓晋文之说也
　　伯翳辩
　　三代而上史书名氏之譌众矣其最大而可疑可疑而弗可弗辩者亡若伯翳之与伯益自史以伯益佐禹以伯翳先秦司马贞张守节等并疑其谬而莫能援眀证以折衷之故厯世纷纷迄于今伯翳伯益为二也夫使伯翳伯益若共工仓颉栗陆容成鸿蒙云将齧缺之属荒忽茫昧而不足有无则可诚禹之佐舜之辅而秦之先则其人所系世道何如者而可弗定于一也史迁秦本纪云大业娶女华女华生大费大费佐禹平水土辅舜驯鸟兽舜妻以姚之玉女是曰栢翳为秦之先夫禹作司空天下之大任佐禹濬川天下之大功借令非伯益而别一人则尚书载之当参咎陶伍稷卨矣今考虞廷臣庻四岳九官十二牧辈靡不具载于书而伯翳之文独不经见以史所称平水土者质之乎书则偕奏鲜食益事也以史所谓驯鸟兽者质之乎书则掌火作虞益官也然则尚书所云伯益非伯翳而谁耶秦纪所云伯翳非伯益之误耶盖伯与栢其音同【秦本纪作栢翳】益与翳其声近故史记误以一人析而为二犹幸乎其人虽二而其事则一也然而大费之云又胡以称也则吾尝读汲冡纪年而得之竹书纪啓即位之二年费侯伯益出就国夫史记先称大费复称伯翳伯翳为人名则大费为国封矣大费为国名则伯翳为伯益矣即竹书一简而伯翳伯益大费举不待辩而眀而司马贞张守节皆置弗道彼索隐者恶在其为索而正义者恶在其为正也
　　少康中兴辩
　　春秋战国之世文士之好竒不已甚哉自古中兴之烈亡大于夏少康者粤自襁褓之中已蒙大难流离窜匿四十余载迄以一成一旅复夏旧物而光大之彼其﨑岖有虞仍鬲之间所为布徳兆谋盖将靡所不极而史迁本纪尽逸其文后人求之弗得遂举离骚天问荒忽谬悠之说以实之夫夏自太康距于夷羿寒浞簒于有穷中间丧乱因仍世已三易而浞与过浇狡力相资灭斟弑相跨据都邑视王莽桓之祸弗啻十倍岂一刺客一虞人之任哉少康履厯仅见左氏而首末弗详惟汲冡纪年差备复夏之事苐言伯靡自鬲帅斟鄩斟灌之师以伐浞世子少康使汝艾伐过杀浇伯子杼帅师灭戈少康自纶归于夏邑其事虽不可详考要皆王者正正之师至如离骚所谓袭女岐纵田犬则絶不见于简编也离骚所问盖齐东里社鬼巫虚墓之谈屈子放逐无聊感而笔之以问后世世儒不能辩斥而好竒如沈约者义引之以释纪年遂使少康靡艾万古中兴之绩下仝孟尝郭觧之俦余不得不辩之
　　文丁杀季歴辩
　　刘知防史通云汲冡琐语称舜放尧于平阳而书云某地有城以囚尧为号识者冯斯异说颇以禅受为疑又云汲冡书称舜放尧于平阳益为啓所诛又太甲杀伊尹文王杀季厯凡此数事语异正经其书近出世人多不信也按舜之放尧文之杀季无事别说足验其情已于此篇前后言之详矣夫惟益与伊尹受戮并于正书犹无其证防而论之如啓之诛益仍可覈也右皆刘语按汲冡书目云琐语十一篇诸国梦卜妖恠相书也则璅语之书大抵如后世夷坚齐谐之类非杂记商周逸事者也其书自隋唐志外诸家书目咸所不载盖自汲冡既出之后旋就湮没可知惟纪年载太甲杀伊尹沈约固疑为后人所增至文王杀季歴乃商君文丁非文王也考刘史通前后议论一以春秋乱臣贼子防度贤圣故妄意文王得位亦如商臣许止之为而弗详考本书恣其毁蔑真所谓言伪而辩记丑而愽者其能免仲尼之诛乎夫即刘引纪年卤莽舛譌若此则所谓璅语云云尚足信哉
　　西伯辩
　　自文王释羑里之囚纣锡之弓矢得专征伐世遂以文王为西伯至戡黎一事咸曰文王是举将以震纣而萌其悔心也噫文王三分有二以服事殷仲尼至徳之叹盖惓惓焉一旦甫释囚系而輙有戡黎之举若句践以美女豢呉而兵随其后者孰谓文王之德顾为是耶且纣当文王之时三仁未亾天命未絶诸侯八百未防而文王遽称兵以猎其郊视后世乱臣贼子举晋阳以清君侧者复奚异哉元儒金吉甫氏独引胶革之言直以戡黎系之于武而文之心始暴白于天下万世然胶革之言足以证西伯之为武而不足以证戡黎之为武也余考汲冡竹书帝辛四十一年西伯昌薨四十二年西伯发受丹书于吕尚四十四年西伯发伐黎自武王之立以至殷亾始终西伯之外无别称焉于是始信戡黎之举灼然出于武王而文之以服事殷没齿皦无纎芥可以刷百代之疑矣金氏前编多引竹书独兹事关涉非而纪年所载彰眀较着特为愉快人心而偶未之引岂考覈有所末至耶
　　夷齐叩马辩
　　甚哉三代而上史氏之说之不足凭也司马迁列传七十而首伯夷而其传伯夷也始之以逃尧之文卒之以伐纣之谏盖厯数百千年未有核其实者也夫让王之谬有识槩能辩之独叩马一事其所关涉甚钜宜其所纪载特详乃迁所取证茫无一焉而世之儒者万喙一词即愽渉自信如宋罗泌之流亦仅啓其端而其说迄靡竟也夫三代之书迁所取证者六经孔孟之外国语短长庄列韩吕数子已尔孔子于夷则贤之矣孟子于夷则圣之矣而未尝概叩马之事也孔子于夷称其饿矣孟子于夷述其清矣而未尝概叩马之言也采薇一歌足发眀武未尽善而孔则删之食粟之耻有大于弗听恶声而孟则置之揆之事理胡刺谬也先秦之文详于识文武者宜莫逾左氏勇于非汤武者宜莫逾庄周而左国诸书谈者弗引庄列诸书引而弗言书出于汉之后而足以证周之前者汲冡而汲冡诸篇又始终无一语及也然则叩马之谏大史所采据果何书也夫三代之书其传于后世常寡而三代之迹其轶于上古常多至圣贤大节未有不具载于六经而互见于子史者若之何合六经诸子诸史而茫亾一证也故吾断以为夷齐无叩马之说也然斯语非迁创之盖战国游谈之口而迁信之大果也夫战国之谈其起于见夷齐之逊位而遂疑武王之有争闻夷齐之居周而遂疑伐纣之当沮因委曲傅防而为是与夫叩马一节在夷齐诚优为而君臣父子一言足以树天地古今之大戒顾以之垂训则伟而以之纪实则疎也则君子之读斯传者尚亦取其言而姑畧其事也哉
　　仲尼曰伯夷叔齐饿于首阳之下饿之云者盖以夷齐逊国而贫弗若景公之擅国而富曷尝谓饿而死也夫孔子饿于陈蔡灵輙饿于翳桑而皆未尝死胡首阳之下夷齐独死于饿也食粟采薇其因饿之一言而附防欤夫武王非愎諌者二子之难难逊国弗难叩马难无怨弗难采薇庄周称夷齐之成阳见武伐殷曰天下乱周徳衰不若避之遂至于首阳之山因饿而死此太史之说所从出然庄生滑稽口也而亦愈可证其无叩马而谏之事矣
　　东迁辩
　　蘓子瞻论周之失计莫甚东迁而以灵王神圣诸侯服享为证此但据子朝之书而弗及详论其世也灵王之世孙出君而莫能讨崔庆弑君而莫能诛陈生伯舆争政而莫能断至假列国大夫以听讼于王庭其纪纲名分几于荡无一存矣谷洛之鬭王欲壅之太子晋之誎可谓切深而王卒弗能用也终其身政事可见者聘后致命于齐而已神圣服享恶乎在哉善乎唐李翺之言也神尧以一旅取天下后世不能以天下取河北夫唐之弗振岂亦东迁之罪也夫太子晋一言晋人遽欲举侵地而返之俾弗蚤死而君天下即成宣之治可骤复衰周之末胡以蔽失东迁哉
　　乡先达范茂眀作东迁辩眀周失计弗系此亹亹数百言其説大备即子瞻复起莫能夺矣独所谓髭王神圣诸侯服享二言苏氏引以证东迁之失者未有说以破之余恐后学于史传弗深考尚为惑故详覈其世以补浚眀之遗夫灵劣諡也春秋诸侯諡灵若陈若晋若楚其君皆不道之甚乃须王神圣服享而获諡为灵何也即二语不足徴而以周之弗振委东迁谬矣余说皆范已得之吾是以弗及
　　麾盖防马辩
　　呉眀卿肥城县重修关侯庙记云侯尝麾盖防马刺顔良万众中语误甚按陈寿三国志于闗侯本传云望见良麾盖防马刺良于万众之中斩其首而还其句读当以麾盖为句属上而策马刺良文属下句麾盖者如韩信与赵战汦水建大将旗鼔之类东魏髙敖曹攻宇文泰建旗盖以临阵魏人尽锐攻之一军皆没盖大将行兵率戴兠鍪被铠甲混卒伍中庻不至为敌饵若建旗盖履前茒一为敌人所识丛而射之萃而攻之无弗立毙矢刃者如刘宋殷孝祖自负诚节尝履行阵中军中谓之死将卒殪流矢张廵欲射尹子竒而不识乃以荻为矢敌得之驰白子竒随而射之丧其左目齐神武再攻宇文有识神武所在者以白泰泰因亟选壮士十人配贺拔胜以攻神武几获之唐李晟锦裘绣帽以夺敌心李懐光销其饵贼即大将行兵可见当时良不建麾葢则万众中何繇别而刺之凡熟史学者此等入眼了然呉第习声诗而未畅今古误则宜也
　　张飞字益徳辩
　　【世说刘孝标注引蜀志张飞字翼徳今志不尔亦传写之讹也】
　　陈寿三国志关荡防表字云长一字长生张车骑飞字益徳而无别字元末市井演义讹益为翼世人童孺习观而正史反髙阁束之遂不复知演义之谬据关侯本传孔眀荅云长书论马超云当与益徳并驱争先又飞传据水断桥云身是张益徳也可来决死司马公通鉴所载并同元好问唐诗鼓吹李商隐诗云益徳寃魂终报主阿童髙义镇横秋其本集亦然自唐人未尝以益为翼也宋洪景卢夷坚壬志第七巻论张益徳庙云蜀车骑将军张益徳庙元在遂宁之涪江又引王景文夷坚别志云云安梦张益徳甚白亦见夷坚七巻此条之下是宋人未尝以益为翼也近王长公关忠义论乃有孔眀翼徳之文此盖录者依傍演义反以益字为误而私易之长公断不知也缘翼义于飞稍轧故举世雷同不知古人字义类有不可解者即如蜀诸臣黄忠汉升徐庻元直字皆不于名讵容亿逆余尝戏谓必欲名与字协曷若以翼徳字闗以云长字张耶谈者为一大噱
　　河伯辩
　　冯夷之为河伯其说逺矣好竒之士读张惑纪载实繁即特立自信君子亦但斥言其妄而未尝不以河伯为水神也乃余读竹书纪年而得其说焉纪年载帝芬十六年洛伯用与河伯冯夷鬭夫洛与河国名也伯爵也用与冯夷人名也谓河伯河神则洛伯洛神耶夫洛伯能与河伯鬭矣胡用之为神寥寥后世而冯夷独称耶观泄十六年殷侯以河伯之师伐易则河伯为诸侯而冯夷非神鬼昭昭矣穆天子传河宗栢夭为穆王乗副车导之极于西土而后返则当时栢夭亦造父贲戎之属扈从穆王者借如后世所谓鱼身人首何以周旋天子之侧哉夫九歌屈氏之寓言而秋水庄生之幻说本未尝谓实有且絶不道冯夷之名而茂先愽物成式酉阳从而为说以实之吾不可以不辩亦幸而得之竹书也
　　西王母辩
　　山海经称西王母豹尾虎齿当与人类殊别考穆天子传云天子賔于西王母觞于瑶池之上西王母为天子謡天子执白圭璧及献锦组百纯组三百西王母再拜受之则西王母服食语言絶与常人无异并无所谓豹尾虎齿之象也山海经偏好语恠所记人物率禽兽其形以骇庸俗独王母幸免深文然犹异之以虎齿益之以豹尾甚矣其无稽也竹书纪虞舜九年西王母来朝献白玉环玦则西王母不始见于周时庄列俱言西王母亦不言其诡形惟司马相如大人赋有豹尾虎齿之说盖据山海经耳乃山海经则何所据哉因读穆天子传漫识此为西华解嘲倘大荒之外果有其人当命三鸟使邀不佞阆风之顶浮大白三百赏余知言也
　　二女辩
　　山海经云洞庭之山帝之二女居之是在九江之间出入必以飘风暴雨按二女之辨厯世纷纷景纯独谓天帝之女似为有见苐云湘川不及四渎尧女既为舜妻安得下降小水而为夫人此又首尾衡决之论夫尧女舜妻不当下降小水乃天帝之女不尤贵乎总之荒唐悠谬无事致详也
　　考二首
　　唐天策十八学士考
　　世传天策府十八学士以唐一代人才尽此然当时隐太子及齐王元吉各延揽相倾秦邸不能兼得也按史武徳初太子建成与秦齐二主势位相轧争致名流以自助太子则詹事李纲窦轨庻子裴矩郑善果友贺徳仁洗马魏徴中舎人王珪舎人徐师模率更令欧阳询典膳监伍璨直典书坊唐临陇西公府祭酒常挺记室叅军事庾抱左领大都督府长史唐宪秦王有友于志宁记室叅军事房龄虞世南顔思鲁谘议叅军事窦纶萧景兵曹杜如晦铠曹褚遂良士曹戴胄阎立徳叅军事薛元敬蔡允恭主簿薛收李道典籖苏干文学姚思防褚亮炖煌公府文学顔师古右元帅府司马萧瑀行军元帅府长史屈突通司马窦诞天策府长史唐俭司马封伦军谘祭酒苏世长兵曹叅军事杜淹仓曹李守素叅军事顔相时齐王有记室叅军事荣九思戸曹武士逸典籖裴宣俨文学袁朗及从弟承宗然则秦邸几有云台之数亦不止十八也内顔思鲁师古相时父子兄弟褚亮遂良父子薛收元超淹如晦叔侄一时同与盛矣
　　唐十八学士像赞考
　　天策十八学士像阎立本写今藏兵科中旧在大内相传永乐中收付兵科每詹翰诸臣供事廷试者必留饮科中索一玩以为故事万厯初周公瑕游燕中得摹本知巻为沈存中家物而跋尾书迹颇不逮因补录之琅琊两王公俱有跋大学士淮南李公介弟子毓刻之石尝以一本遗家君余及见之存中跋谓图中名字官秩与史多不合如姚柬字思防史作姚思廉柬之苏壹陆元朗薛庄史皆以字为名李道盖文逹于志宁许敬宗蔡允恭史皆不字房龄字乔年史以房乔字龄孔頴达字仲达史以为字頴达盖唐书成于后人之手此乃当时纪实者也右皆存中跋语然以余所见图中最可疑者莫如顔相时图载相时字师古按史师古相时兄弟也师古字籕相时字睿师古亦为秦王府文学声实出相时上而天策之选不与相时传新旧唐书皆云武徳中与龄等为秦府学士旧唐书瀛洲事未复言相时有兄师古纪载甚眀当时在选决相时无疑而以师古为字存中博极羣书诸学士官名仝异悉考列跋中此其大矛盾者胡絶口不及尝意摹本非存中之旧后人因笔谈所载按其名字与史异者赝作斯图而不知相时何人以为即师古也苐存中所考史传亦自多互异唐书薛收传以为图像而思收存中以为思收而图像按收四年入馆至七年卒以刘孝孙补之未图象之先孝孙已召入为学士不因思收始以孝孙补也新旧唐书褚亮传俱以赞亮作杜如晦传亦云而存中以为于志宁考志宁传不言此然亮及志宁各有赞其语殊不类自为借如传及存中言则二人必居其一并可疑也存中引苏世长召对武门上讥其名长意短以苏为学士日改名按史世长入唐髙祖责为屯监寻引见武门与语平生因调之曰何名之长而意之短此时世长未尝入秦邸存中盖误以髙祖为太宗唐书孔頴达元字仲达不云字頴达也存中素名淹洽而所取证咸抵牾若是盖全凭记忆不检书考之前辈往往病此眀杨用修亦然余恐后人取信存中将史传漫不复徴是又与齐楚得失无以异辙叅订是非而并存之俟异时学士定焉




　　少室山房集巻九十九
　　钦定四库全书
　　少室山房集巻一百
　　眀　胡应麟　撰
　　策一首
　　问士称文章学问尚矣顾前代以文章称者其途有二以问学称者其途有四其目可悉陈与其人之专门名家者可悉数与三代而下有能总括而荟萃之者与眀养士二百余载理学事功无论亦有文与学名者与亦有能兼此二端者与近世有诋文章学问为枝叶而托之乎空虚性命者以覈于周公仲尼之道然与否与诸士懐才待试有槩于中夙矣即昌言剧论主司固乐闻之毋讳
　　才之难于天下也匪赝才之难也而真才者之为难匪偏才之难也而全才者之为难夫隋侯之珠代不一遇而蚌胎盈目和氏之璧世不一覩而碔砆塞涂万物尽然也而矧于人乎此赝才众而真才所以难也轻清之形靡不覆帱而或亏西北重浊之軆靡不持载而恒缺东南造物且然也而矧于人乎此偏才盛而全才所以难也夫真才之难一代不累人而全才之难尤累代不一人无惑乎文章学问士弗多见于天下而空疎谬悠窃性命以自文其陋也愚请厯陈其槩并撷其人而折衷于周公仲尼可乎夫士也艶称于世非以其椎朴无文执锄犁防什一下同于畊农坐贾也又非以其浮夸无实絶文采屏见闻窜迹于黄冠梵流也盖古今言士自道徳事功外其途辙槩有二焉执事所课文章所谓学问是已文章者上而皇帝王覇之谟下而神圣贤喆之撰逺之而弥纶宇宙幽之而感格鬼神亡弗赖焉其功用若是大也士亡贵乎文即六经咸虚说矣问学者上下古今之迹百家众技之方礼乐声明事物之烦鸟兽昆防草木之细无弗贯焉其统括若是备也士无贵于学即六艺咸虚文矣夫文以阐乎学学以博乎文二者未始不交相用顾天之生才有限士各以其性质所近而专门名家于是工撰述者以文章名务淹贯者以学问名而其途始分而文章之体非一为之者徃徃极于力之所到而时之弗及乗于是或剽意诗歌或殚精纪述而文章之途复析而为二学问之道非一为之者往往困于资之难兼而日之弗暇给于是或以经学名或以史学名或以典章经制名或以百家小说名而学问之途复析而为四以文章之士言之春秋则檀杨左史公谷荀卿韩非屈原宋玉汉则贾谊董仲舒司马迁相如扬班枚李六朝则曹刘阮陆潘左陶谢唐则王勃李白杜甫韩愈陈子昻栁宗元宋则欧阳修王安石曾巩苏洵轼辙黄庭坚陈师道是皆卓乎以文章师百代者也然或长于叙事而短于持论或工于古选而诎于声诗或富于大篇而艰于小絶即文章一体尚不能防其全而各极其趣况兼二者而时出之也而欲以其余而究极乎学又可知矣以学问之士言之春秋则公孙侨苌倚相汉则东方朔刘向歆马融郑六代则张华束晳郭璞皇甫谧王肃陆澄刘炫刘峻唐则孔頴达虞世南欧阳询顔师古李善杜佑宋则徐铉徐锴刘敞沈括郑樵马端临王应麟皆赫然以学问着一时者也然或优于经术而典故未详或核于史书而幽隐未洽或博于徴事而名理未精即学问一道且不能该其二以及其三兼四者而悉备之也而欲以其余而肆力于文又可知矣即其中若史迁之防绎金匮刘向之直谅多闻扬雄之究心竒字韩愈之博极羣书非不罗百氏于文辞也而吟咏则非长若陈思之综核天人景纯之注释虫鱼子安之辞邃五云杜公之书破万巻非不搜羣彚于诗赋也而纪缀则未极是数君子者上下千秋最为杰出其得其失且较然若此而况乎其下此者也眀兴圣化作新人才蔚朗醇备于国初优游于宣化勃兴于正博大于嘉隆若伯温季迪仲黙昌谷子业于鳞敬美助父眀卿之于诗子允希直平仲賔之克勤仲鳬徳涵允宁道思伯玉之于文以絜古作者之途亦既纚纚乎可观矣若介夫仲深元眀应徳才伯窒甫之于经于史子渊用修子元子衡非言叔心之于子于集以较诸古学者之途亦既琅琅乎可述矣顾其所就犹之乎各擅一长自名一家未有能緫括前人超轶往代者也至于浦阳之文称博洽矣而胜国余风纎艶未扫尚慊于诗北地诗文称并媺矣而六代以还典籍未覩何有于学琅琊崛起呉防文则根极汉史而出入贞元诗则风骨建安而镕情大厯以至邃古之遐踪昭代之经制虫鱼之琐屑科斗之瑰竒无弗肆而覈曲而通焉庻几乎齐驱左马杜韩追美侨向朔矣惜其于文则尚缺于史于学则未暇于经也夫独造而不能兼该固前人之所短自开一堂奥自立一门户亦眀代之所阙也盖前人当特起之运天肇其机人殚其力故偏至非难而兼长并茂为难眀文承累代之余蹊径无余矩矱偹极故总统非难而特出创造为难时也势也亦莫非才也然此特论于三代之下也等而上之不有元圣如周公其人乎材美冠天下而骄吝不形艺能髙一代而吐握不暇多士无逸诸篇委缛而真至七月东山诸什典厚而沉深周礼一书四方百物之具陈何其肆而隐也尔雅诸训草木昆虫之备举何其赜而该也不有大圣如孔子其人乎经天纬地以为文致知格物以为学风雅之陈爻象之系词人皓首弗能窥书礼之删春秋之作文士一词弗能赞而问礼问官学琴习射对商羊辩萍实读泰岱之竒文识防风之巨骨神游六艺之精而统括之无外心通万物之表而周晰之无遗是二圣人者诚命世之真才万古之全才文章学问之极而士所亟当诵法者也乃汉唐以后诸君子亦岂可遽少哉精凝于一而志于必传神运于先而矢于必达网罗百氏以为业羽翼羣圣以为功其自信于中有俟之百世之后而不惑其自得于已有投之千乘之重而弗顾其造诣虽有浅深其成就虽有钜小均之无负真才之名永肩不朽之寄诚桀纣之威武不能屈祖龙之烈熖不能焚者也柰何近日冐士之名者畏恶其能而且自揣其弗能至乃欲以虚名髙之逺宗主静之禅机近述良知之骫说以词章为雕餙以文字为浮华诗书名物问之茫然曰六经皆注脚也秦汉君臣诘之莫对曰诸史皆陈编也其意若甚而可喜其言若甚简而易循其自处若髙于子贡有若而究其指归探其蕴奥曾不足以焚香洗鉢于小乗之门伐薪汲泉于外道之侧而方且居之不疑岸然左氏所谓太上欲羣天下之豪杰而下之嘻其亦甚矣其亦悖于周公仲尼之道矣吾意二圣人多材多艺多能多识当不若是之墙而靣肤而立也借使二圣者诗书易雅之无传礼乐春秋之无作而吾且信其能为而能弗为也何也彼其天聪眀之尽决非椎朴无文虚无实者伦也谓二圣之道尽于文与学乎固不可谓文与学而无与于二圣人之道乎则尤不可繇今之道则大易所谓往行前言顔之所谓博文曾之所传格物思之所称问学孟之所推详说皆一举废矣下而子贡游夏之文学况雄通愈之著述其于圣门堂庑无复歩武之望矣为之说者求其故而不得于是陆氏杨氏以周公仲尼其过不可枚举王氏辈以文王孔子逺出尧舜之下其说愈新其词愈诞使天下之人敢怒而不敢言大骇而不敢致诘甘为之下而习闻其论者狂易反走飞扬跋扈而莫知底极有志之士太息流涕痛哭欲究正其故而往往阻于其道之不相入呜呼彼诚恶夫周公仲尼开文学之端文王之諡而为文孔子之大而能博不若尧舜之精一执中也吾不知尧舜之精一于庖羲氏之画卦庖羲氏之有画于天皇氏之无言而上而盘古而混沌其等可一一差别耶若是则秦始之焚书功烈当首乎三皇汉髙之不学道术上崇乎五帝梁武之饿台城逺胜放勲之殂落萧绎之谈老子迥迈杏坛之设教而即其羣剽而隂习者老氏何以有道徳五千之文释氏何以有大藏五千之富也吾闻老聃氏之史柱下藏书溢于九丘吾闻瞿昙氏与外道角各习其道而胜之而后出其上而大弟子阿难以多闻为苐一彼其说则诚异端其才亦必有过絶于人者未闻有所弗能有所弗知而后谓之上乘絶诣也吾闻老庄周列御冦之文简奥而宏深洸洋而竒肆吾闻法华华严楞严圆觉维摩氏之书博大而要周遍而精防彼其中亾意于文然而曷尝不文也其道弗专于博然而曷尝不博也今之儒者自占世资外茫乎昧乎含哺鼓腹太平之世则亦已矣何至视笔札为仇讐以载籍为疣赘摽同伐异造作名字防心闭目树徒扇党其流相引而不已其祸循环而无端不至于杨墨之横议代厉之纵横弗止也此虽东晋清谈诸君子且未能揖让其间而况江都河汾之阃域伯淳元晦之绪余哉若是则为今之士宜何若而可曰周公仲尼其道大其徳备其才全士之极也汉唐而下诸君子其业精其见确其才真士之次也近世之髙谈性命以自文而中无所有者士之赝也才之蠧也士也以赝者为戒以真者为师以全者为极文章则发摅道术学问则翊卫圣经不用则寄之立言而道统眀用世则饬之吏治而功业起庻几乎周公仲尼之徒在是彼空谈性命者将自愧自艾之不暇而诐滛邪遁不得以说为天下祸矣此余乡贡嵗塲屋时义也当时命题者意有所属风檐下漫尔信笔偶座师直指呉公阅及大赏之录程式中自后余浮游江海原巻弃掷久矣辛卯东归检拾故箧覩程录此篇在焉其词间有泰甚皆呉公笔削之余所存余语不过十之五六余巻既无从校覈重以呉公笔不忍舎旃輙据录梓巻终匪以存余语实以存呉公笔也
　　防问二首
　　兵机
　　问兵非盛世所讳谭也乃古今称善用兵往往不可以一端泥尝试与诸士商之违令者诛师律也穰苴行之庄贾矣乃邓羌于王猛顾以邀赏而策勲将违令者有不必诛与梗法者戮军政也魏绛行之杨干矣乃许厯于赵奢顾以请刑而奏绩将梗法者有不必戮与穆公之释孟眀非以使功不如使过耶而狄青破南蛮以偾军之必罸也安在于过之使也武侯之纵孟获非以攻城下于攻心耶而叚颎平西羌以穷冦之必追也奚昧于心之攻也君命弗受汉文所以劳细栁伟矣而髙帝单符直驰广武之壁谓淮隂将略而出亚夫下吾弗信也敌虚必乗宋武所以克广固竒矣而文皇大众竟扼髙丽之墟谓任城将畧而出太宗上吾弗知也陆战用车一也卫青以武刚走老上马隆以偏箱讨树机一以攻一以守而皆破敌胡后世弗能遵欤水战用舟一也关羽以艨虏厐徳岳飞以舴艋殄杨么一以巨一以小而皆获俘胡后人弗皆济欤此其转移呼吸违行若氷炭而明效捷鼓桴岂运用之妙存乎一心成法有不必泥与将事机夐异非纪载所能悉欤尔诸士夙谙韬钤当必有烛照于衷者
　　时务
　　问昔人亟称识时务则存乎俊杰矣夫俊杰未易言而时务未易识也圣朝建都西北与边境隣东南实维财赋之域顷关白讧于海杨酋横于川国家竭东南民力从事二方幸天子威命爽灵服毙其处顾识者以关酋虽殄余党尚存彼其不得志于朝鲜将无益导吾之无备而出吾之不意吾所为饬励于东南者何可后也杨酋殪矣而安氏诸姓恃功耽耽不乗此时讲永赖之策踵杨酋者防其巢窟复尔横行东南将士何时而息肩耶越故称君子六千肃皇帝末训练张皇摧锋防内曩二三狂狡脱巾潢池赖当事诸臣厥辜咸伏兹东戍解严南旅旋撤何以使之帖然闾井亾复隐忧欤天下方金瓯全盛而人情汹汹造孽兴妖靡有寜日大都东南不逞之徒而越诸无赖为之嚆矢所为逆折奸萌而濳销衅罅将何道而后善凡此数端皆时务至亟诚不可不逆计于前而预图于后尔越故东南首藩诸士必有以俊杰自期待者其详着于篇












　　少室山房集巻一百
　　钦定四库全书
　　少室山房集巻一百一
　　明　胡应麟　撰
　　读二十一首
　　读后汉书
　　余尝窃第古史笔为三等尚书春秋上左国司马中班范二汉下而三国五代诸史弗与焉或以进范退陈寿为疑不知迁固而后文质兼该赡而不秽详而有体者仅庶几虽剜精铲采竭力字句献吉所短乃盛极难继迁固居前更有马班能为史汉乎昔人谓孟坚死而史职亡余亦谓蔚宗圽而史才絶后生晩出挟天子令诸侯即孟坚且恣齿牙矧复余子试举后汉一编歴南北二唐五代宋辽金元众籍较之李献吉云逺不及孟浪难观者左马复生斯言不易矣
　　读三国志
　　陈寿有余于质而不足于文范有余于文而不足于质品格政自相当乃寿书失之太简而东京一代故迹读范籍粲然足征洎辞亦丰藻奕奕二史之优劣判矣
　　读三国蜀志
　　王仲淹称陈寿三国依大义而削异端朱紫阳亦谓近是乃今读陈书者无裴注参考其颠末则魏蜀吴事几若春秋以前若存若亡矣他无备论如闗忠义水淹七军虽天时偶合当时攻围排决宁无方略谟谋矧曹氏战将可当一面者惟于禁与张辽徐晃数人老瞒之克大敌类为军锋非许褚厐德一勇夫辈比也而传苐言忠义乗大船攻之禁等穷促悉降仅同儿戏于乎使老瞒任使缪悠皆若此类则二袁吕布之世虽百操无存而能并吞海内十之六七耶
　　读晋书
　　晋书成于开元之世谓文皇掠羣下之美以市名非也其赞有制曰者数处皆出自贞观意见要以众史官杂沓辑成难于偏属总而归之文皇耳李献吉极论晋书芜杂当修而王元美以为稗官小説之伦皆得之矣苐惜自竹林而后风流崇尚芬溢齿牙而此书备载话言履歴故清声雅致往往有使人絶倒者犹胜于宋元之尘陋也
　　读晋书司马宣王本纪
　　晋书司马宣王本纪云诸葛亮冦天水围将军贾嗣魏平于祁山天子曰西方有事非君莫可付者使帝统车骑将军张郃后将军费曜征蜀防军戴凌雍州刺史郭淮等讨亮张郃劝帝分军住雍郿为后镇帝曰料前军独能当之者将军言是也若不能当而分为前后此楚之三军所以为黥布禽也遂进军隃麋亮闻大军且至乃自帅众将芟上邽之麦诸将皆惧帝曰亮虑多决少必安营自固然后芟麦吾得二日兼行足矣于是卷甲晨夜赴之亮望尘而遁帝曰吾倍道疲劳此晓兵者之所贪也亮不敢据渭水此易与耳进次汉阳与亮相遇帝列阵以待之使将金牛轻骑饵之兵才接而亮退追至祁山亮屯卤城据南北二山防水为重围帝攻防其围亮宵遁追击破之俘斩万计天子使使者劳军増封邑诸将赏擢有差右事实本汉晋春秋前半大同独后百数言诬甚汉晋春秋明言敛兵依险军不得交而云与亮相遇列阵待之兵才接而亮退又寻亮至卤城登山掘营不肯战诸将咸谓公畏蜀如虎奈人笑何懿病之乃自案兵向亮亮使吴懿魏延等逆战魏兵大败汉人获甲首三千懿还保营通鉴纲目皆同而此云亮据卤城南北二山防水为重围懿攻防其围亮宵遁追击破之俘斩万计何矛盾之极也陈寿亮传于街亭之役直书不讳而此但言粮尽退军与魏将张郃交战射杀郃絶无损军失律之文郭冲五事亦言祁山之战杀张郃却宣王诸军大克寿之不书为晋室讳耳自余孙盛凿齿皆身为晋臣直笔其事懿之子孙亦不加罪要以张郃之亡事势彰灼无可饰言也晋史之修乃在唐世其于典午时代辽邈一时诸臣何所遵据窜易旧文颠倒故实以愚观者即元凶褫魄弃甲潜奔悍将舆尸只轮不返而索隐语怪代有其徒或借以为口实使孔明震古一建之勋坏于瞽説此余不得不详为辩也善乎文皇之赞懿云秦蜀之人勇懦非敌夷险之路劳逸不同以此争功其利可见而返军固垒莫敢与争生怯实而未前死疑虚而犹遁云云即赞词以观传语其前后枘凿自相背违无事详覈他书诬罔立判矣
　　是役也张郃先请分兵住雍郿懿曰此楚之三军所以为黥布禽也及相遇祁山郃固请分兵为竒以击亮懿又不听蜀兵既退复遣郃追亮以致阵亡自胡三省注通鉴皆以郃拒亮街亭威名夙着懿忌其能言计沮格以致殒身此似是而非者郃街亭之胜由马谡非才违亮节度出于天幸且主客势殊郃尝以十万之众丧师清川弃马缘山鼠窜归国其才固出益德之下而足当诸葛之前茆耶夫郃既再拒武乡蜀人所畏则魏明宜委郃陇西以永杜蜀患可也胡武乡载出王双授首郭淮曳兵郃于斯时无能建一矢之效耶观魏平之围明帝靣命宣王以西方事重非公莫可固明知郃辈偏裨之才不足当兹大任允矣使郃前遇武乡奋其螳臂则万弩之射岂待木门之追而后决哉矧卤城之战宣王自案中道向亮而令郃攻何平干南围非不任以兵事乃郃统数倍之师攻蜀之一校而不能克彼街亭之胜由亮不用魏延吴懿辈二将一出即宣王大奔郃于何有也
　　读三国志裴注
　　裴世期之注三国志刘孝标之注世説傍引博据宏洽淹通而考究精严辨驳明审信两君之深于史学也迄今三国六代小説逸事往往覆赖二注以存而二书无注亦大有茫然不可读者故余谓著书诚难而注书尤难能注若二君可也
　　读宋书【二则】
　　沈隐侯裴松之传称后人无闻而裴子野更为宋略书戮沈氏之先以报之约闻徒跣诣裴谢遂两易其文今裴略不传大槩当是荀袁汉纪之属以编年为体文存简要故纂辑易成且义取春秋以字为褒贬也迄今观之沈之忠邪自有定论而裴之文学亦无事系籍世家而后传徒令人窥见私臆资笑艺林耳
　　又
　　隐侯子野皆宋世博洽之尤者然沈视裴先达隐侯作传子野未必知名是沈故出于无意也而裴至取一代褒诛之大典以隐然自快其私可乎沈之徒跣固已卑卑苐为厥先不容已而裴之浅中狭识即其书义例可征其泯絶不传于后非著述之不幸也
　　读北齐后周书
　　古今行阵之间两雄相抗而不相下如两虎并搏势必一伤幸而不伤则天命在焉若汉髙帝之阨睢水困荥阳是已乃袁绍之于曹操则一败而亡刘曜之于石勒则一蹶而缚夷考古今两雄相抗衂而随振殆而辄安未有如贺六宇文二霸主者也欢以一旅灭尔朱兵强国富割据中原泰崛起欢后知众寡非俦而委任贤能优礼智勇两国之志于吞并数矣战之最苦伐之最大者蒲坂河桥邙山沙苑四役东西魏之胜各二欢与泰各失马滨危幸而获免而泰为彭乐所窘欢为贺防胜所追几禽于敌而俱脱于险一何其巧也葢两人者才略大都等埒谋臣战将又略相当而又皆偏霸之主天命在焉故行阵之间符巧若此然欢晩再举兵以挑西师而泰竟不出葢宇文之气索矣考当时促欢受禅者甚众欢皆力折之而泰酖其君而竟簒之国则欢之贤泰不啻倍蓰而后世东魏并称何也
　　读魏书
　　魏収北士之小有才耳其人之鄙屑庸猥不可更仆道也而齐人以一代之史付之髙氏之政事防可识矣是时北士之堪史笔者良鲜而邢子才最为宿学可参用也胡独以収流古今秽史之诮耶
　　读隋书
　　郑渔仲剧重隋书谓古今史籍苐详于纪传而略于表志史自马班外范陈寿皆徒具纪传而已于表志不敢窥也其论迂谬不情乃尔余谓陈范不作表志咸有他故范盖书成未久旋即被刑而陈书分志三国与史汉体制悬殊且史之所重纪传而表志若其闰余故耳若以表志有无为史才优劣则沈约魏収之史宋魏固皆有之而李延寿南北史之无表志者一出而沈魏咸废何耶且唐而后宋辽金元表志咸备而其文益下又何耶惟隋志一编古今卓絶唐室诸臣分任备极研摩又承隋世嘉则殿三十七万之后物力全盛海宇綦隆而魏征诸公得以肆意于此故自班氏艺文后独赖是编之存得以考究古今载籍离合盛衰其闗涉非浅尠也刘子乃骤讥之是岂知史学者哉
　　读南北史
　　司马君实以李延寿书为近代佳史余读之信然所云禨祥谑浪璅屑备载余考典午以还清谈鼎沸临川世説晋书掇拾几无孑遗沈约魏収等史巻动盈百延寿芟除芜蔓荟萃此编笔削之功固以勤矣小説谐辞种种备载要以原书纪述不忍槩删亦以其人多好且习尚所趋未能骤变也总之唐三百年史笔可覩仅兹二籍耳昌黎碑淮西传毛颖而不能史顺宗岂人祸天刑果以拙避乎
　　读新旧唐书
　　崆峒氏云欧阳人虽名世唐书新靡加故今之识者购故而废新此责备庐陵语也杨用修遂剧骂新书以逺出旧唐下余不敏未敢谓然新书虽耽尚竒僻其气法劲悍犹足成一家言苐律之史笔当行不无三舍耳旧唐叙事委缛间有足称而猥俚之词冗薾之调旁午简编果出新唐上否耶故余尝谓史畏繁而繁若后汉可也旧唐不可也史贵简而简若三国可也新唐不可也二书者两存之备考可也举一而废一不可也
　　读宋辽金三史及宋史新编
　　宋辽金三史皆元托克托修实欧阳辈笔也辽金二史虽叙述庸庸犹粗足省览乃宋史则丛脞极矣葢总其事非一人所成故诸传志中有极冗者有极猥者亦间有整比可备删削者总之李献吉所谓晋宋元三史必修之书而宋其甚也本朝柯维骐宋史新编稍去芜蔓而笔力痿弱无发明殆若节抄耳王长公谓宋史之繁宁为辽史之简金史繁简在宋辽之间亦差为彼善于此也
　　读宋史李全传
　　李全始末颇见周公谨襍説宋史全传间采之至盈两巨轴其繁猥野俚亡论史笔几与市井小説宣和遗事水浒等传埒亦可征元世文运否极也全起羣盗包藏祸心蹂躏淮泗青齐间几二十载金宋元三国五遭其患非新塘支解祸乱未已金谓之红袄贼全至死尚衣绯袍全传卢鼓槌即金将赫舍哩约赫徳以好用鼓槌击人故又綉旗女将杨用修以配锦繖夫人者刘制使女也张惠号赛张飞后降全复归金三峰之溃步持大枪奋鬪死之三人皆僻而不易考聊并识此
　　读通鉴纲目【三则】
　　纲目之继统春秋也圣人复起斯言弗易矣乃至正闰之间名义之际槩之始终时有一二未甚悬合者今人窥见一班便执为竒货毛举坌出以难紫阳而不知皆紫阳胸臆之余剰也古今宇宙事变万殊诛意原情劝戒百出即如后人之説一隅得矣反之三隅则其变态异同当益甚焉故紫阳宁偏徇其长而不暇尽图其合要之足以寄褒诛存笔削而已若夫一人之力而上下千秋数禩之工而整齐百代耳目漏遗编摩譌舛当必有之苐平心易气各尊所闻即紫阳复生无嫌谅直而猥以萤爝微明横生诋讪人虽自絶日月何伤于乎春秋而后歴世史书苐存纪述素王遗业永废人间独是编体大思公词严义正真足继往圣开羣防何不知量者之比比哉
　　又
　　莽大夫扬雄死紫阳特笔也其意则偏恶子云其义则责备贤者也后人求之而过有谓因贬见褒者而紫阳之序反骚边笳皆深斥子云贬而褒非其防也有谓罪之使弗与于道者而雄之于道醇疵之间有亡之际非若曽孟之继体宣尼也且罪雄而苟董王韩辈又胡可以一一罪也夫紫阳之有功圣门过周程邵张逺而皆极口推毂之非防前者也雄身为汉臣莽簒而不死可也而犹仕何也紫阳特而笔之假雄以明春秋之义也而非雄则紫阳固未暇笔也总之责备贤者也求之而过者皆非也
　　又
　　卢格荷亭辩论难紫阳以不死书狄梁国也是徒知文公之有纲目而弗知其有语类也语类明言书梁国死矣而竟弗果也其潜授五龙挟日虞渊也非周旋孽后而得其听从弗能也故梁公之仕为唐也匪为周也其死死唐也匪死周也夫责贤者备春秋也为贤者讳亦春秋也然则胡以弗责梁国而讳子云也子云昧大义而梁国振大艰其迹同其心异也于乎文公之谆谆于语类也亦既虑夫埳井之夫必呶呶于一得矣而卒弗果也则吾所谓不得已而徇其长者也夫彼所自诩国能皆邯郸之余步也观语类可以愧死矣
　　读通鉴胡氏注
　　自裴松之三国志注成史学中无可继者独胡三省之注通鉴宏搜博引备録诸説而斟酌事势悬断是非皆昭昭目睫于千载之上俾温公未发之防开巻了然真司马之忠臣洓水之素相也当温公之成通鉴自谓得刘道原范祖禹诸人各任其事以奏其功而不知三省之注其功尤有大者世或日用而弗知也
　　读世史正纲【二则】
　　通鉴之后有朱氏之纲目纲目之后有丘氏之正纲三书皆宇宙不可缺者而纲目之异于通鉴正纲之异于纲目皆所以究于同而不足为异也
　　又
　　西京而后史之所谓褒【阙】　　如矣司马氏之纂通鉴也体主编年意【阙】　　所先务非褒贬也紫阳始折以春秋裁【阙】　　华衮鈇钺只字凛然矣而其创于严也【阙】　　为刻也故法有所不必尽行而意有所不【阙】尽究也盖丘氏之正纲出而充类尽义无【阙】　矣乱臣贼子明以后其少瘳乎






　　少室山房集巻一百一
　　钦定四库全书
　　少室山房集巻一百二
　　明　胡应麟　撰
　　读十二首
　　读汲冢三书
　　春秋战国之书亡于秦汉而出于晋之汲冢而传于后者厥有三焉魏纪年也逸周书也穆天子传也纪年合乎鲁史逸周合乎尚书穆天子合乎山海经乃吾所谓合云者匪其事之合已也其文其义其体其合者往往如一手而粹者往往足以破千古之疑世以伊尹季歴而置纪年以世俘王防而置逸周以西王母昆仑圃而置穆天子是谓举一而废其百夫周书迄于太子晋纪年迄于慎靓王皆春秋之末战国之衰也浮夸之议其峕即左氏且弗免乃史迁之采上古其淫诞怪诙葢不可胜道也以二书较之乎丘明司马吾以为驳者犹未若彼之众而其粹者可与暴圣贤之心迹覈皇王之轨度昭昭乎弗可掩矣穆天子虽非二书比而其叙简而法其谣雅而风其事侈而核视山海经之语怪霄壤也录之以资闳洽无宁愈于神异洞防之陋哉故余为详次其可信者而稍白其可疑者读者将亦以余为好竒也
　　读庄
　　庄周南华其文辞瑰崛横放固独行天地间至掊击圣神淩侮贤哲亦生民以来未有之变也眉山氏癖其文辞而谓盗跖让王四篇非周作寻其旨趣或近之至以天下篇不叙仲尼为阳挤隂助则无谓之大者夫楚公子被难出奔其仆操棰之匪得已也之而足免于厄以为得事主之权固宜若战国之时仲尼虽没六经之道灿如日星周能大声疾呼以暴其教于天下若孟轲氏之着七篇即举世莫宗俟之后圣足以不惑夫奚厄于已而又奚厄于仲尼者而奚取于阳挤之而隂助之也周方槌仁提义废礼絶乐欲以一人私臆扫百代名教而空之爰自神农氏下至尧舜禹汤文武亡弗诋诃而仲尼当时特巍然为仁义礼乐之宗故尤极意讪讥恣其唇脗盖文固弗予夷考其实则尤甚矣真所谓小人之无忌惮者求诸眉山氏所云竟南华一编邈未之覩也后之读是书若孟旃抵掌骊施骋姿挥之一笑而已借以为阳挤隂助吾恐后世之人将遂以其文并既其实其为祸也必不尠矣
　　读山海经
　　古人著书即幻设必有所本山海经之称禹也名山大川遐方絶域固本治水作贡之文至异禽诡兽鬼蜮之状充斥简编虽战国浮夸之习乃禹贡则无一焉而胡以傅防也偶读左传王孙满之对楚子曰昔夏之方有德也逺方图物贡金九牧铸鼎象物百物而为之备使民知神奸故民入川泽山林魑魅魍魉莫能逢之不觉洒然击节曰此山海经所由作乎盖是书也其用意一根于怪所载人物灵只非一而其形则皆魑魅魍魉之属也考王孙之对虽一时辨给之谈若其所称图象百物之説必有所本至于周末离骚庄列辈其流遂不可底极而一时能文之士因假穆天子传之体纵横附防勒成此书以傅于图象百物之説意将以禹益欺天下后世而适以诬之也自此书之行古今学士但谓非出大禹而已而未有覈其自于穆满之文者尤未有詧其自于王孙之对者区区名义之末诚非大体所闗然亦可见古今事理苐殚精索之即千载以上无弗可穷也作者有灵其将为余絶倒于九京也哉
　　读墨
　　诸子百家并出于春秋之世所以诬蔑帝王圣喆者无所不至然于吾仲尼未尝不知所尊事也特其学术偏陋虽间引仲尼以自文而踳驳不中诞幻无稽适所以诬蔑之然而未敢有昌言以排之极论以毁之者有之盖自墨翟始翟书十五巻今存余尝读其非儒明鬼公孟诸篇所为嘱授其徒簧鼓其众者一以指摘仲尼为事庄周逺出翟后葢闻其风而兴起焉耳周之为书荡乎礼法之外自神农以至汤武靡不在其戯侮之列其敢于非圣葢无足怪而翟者固是尧舜非桀纣摩顶放踵以为天下而独甘心置喙于吾圣人何哉盖其意欲与吾儒角立竝驱以上接二帝三王之统故肆言以震惊一世而冀其从而又苦行以先之聚徒以倡之驯致儒墨之称杂然并立于衰周之世正仲尼所谓言伪而辨行坚而僻者圣王有作其无逃于横议之刑必矣孟轲氏距杨墨考杨之言论指归要以自为不至如墨之恣无忌惮也贻祸之烈唐儒如韩愈者亦从而尊信之彼未深考其言耳窥其一二则所以诛之絶之者庸讵在二子后哉
　　读吕览
　　吕氏春秋史迁以为迁蜀后所作乃一时信笔之词传固明称不韦相秦慕平原信陵诸公子贸致游侠人撰所闻其説是也高似孙子略谓始皇不好士不韦招英茂聚俊豪始皇甚恶书不韦极简册攻笔墨且举是书所指摘近似始皇者以始皇能不怒而容之数语本播弄词锋罔稽情实而后人或规仿其意以秦法若犹寛者余以不韦自计脱异人俾庄襄之国亡而为有秦戴之不啻父母詟之不啻神明盘错氷霜固非一日而政也弱龄甫立端拱深居一国之柄咸其所操招徕宾客陈説古今特其藐者彼其于始皇何有而始皇亦曷由禁之耶且始皇之初非不好士喜书者读斯之逐客则亟毁其令开闗以纳之读非之説难则抚髀其人伐国以求之其勤于下士溺于好文如是即尉缭氏所为致词逺遁者固足觇其大都矣洎海宇平志意极规为万世不防之业而弗由其道于是坑儒生焚经籍以愚黔首筑长城絶大漠以遏四裔观髙氏所称西服北懐等语是固非数龄之始皇所有事也讵得以不韦为讥而秦不怒哉
　　读战国诸子
　　竺干之教汉明始入中国其徒往往主郑圃西方之説以争之识者以后人搀入之文不足据也余尝读战国诸子书窃谓西方之説大略已具斯时世苐知老氏之致虚墨氏之博爱为佛所自出皆得其一而未得其二者夫为老氏之説有三虚静也恬愉也濡弱也佛之所云寂灭非虚静乎安乐非恬愉乎慈忍非濡弱乎为墨氏之説亦三兼爱也明鬼也尚仝也佛之所云化度非兼爱乎轮回非明鬼乎普遍非尚仝乎邹氏之言曰九州曰瀛海则佛之大千微尘也须弥阿耨也列氏之言曰周穆曰华胥则佛之神通游戏也变幻空花也庄氏之言曰大椿防灵曰蜉蝣朝菌则万刼亿尘之旨曰防肝虫臂曰生马生人则三涂六道之因至其生死之谈真际之论机锋迅发于后世禅学门风尤为脗合盖释氏未至中国而其立教之规大都已具于战国数子矣至六朝南北盛演诸经一时能文之士尽取诸家之説以润色而张大之而世外闳深杰异之观遂尽入于瞿昙之门戸而犹以为未足又取释氏之説而窜合之毋亦泰甚矣哉
　　读世説新语
　　刘义庆世説十巻读其语言晋人面目气韵恍忽生动而简约淡真致不穷古今絶唱也孝标之注博赡精覈客主映发并絶古今考隋唐志义庆又有小説十巻孝标又有续世説十巻今皆不传怅望江左风流令人扼腕云
　　读蜀志谯周传
　　当涂为魏典午为晋世所知者而意义出处或未洞然按代汉者当涂髙春秋防也自西京末兹语盛传世祖与公孙述书尝一称而竟亡验及曹操建号谯周以问杜琼曰魏阙名也当涂而髙防验矣然安知非老瞒擅国日假封号以应谣言耶典司也午马也见周所为防文后果验史谓周有他术数寄辞于防防之不足信也如是夫
　　读吴志鲁肃传【按肃深不欲取闗侯详传中】
　　史称肃军旅间手不释巻谈论文词思度逺三国将帅有儒者风诸葛外一人而已而世罕知之肃在闗侯不亡乗襄樊之鋭与蜀并功中原复矣肃死防代与权逊定计袭侯蜀失荆大事遂去炎烬坐灰若防古今乱贼之最不足与张承业为奴者逊以奸济权以恶济操皆春秋所必讨史轶弗诛致羣贼漏网数千载余説出而无逃天地间矣
　　读杜甫咏怀古迹诗
　　莘埜躬畊南阳抱膝处仝也成汤三聘豫州三顾出仝也伐桀吊民出师复汉心仝也德感嗣王诚格庸主道仝也尹奋乎百世之上故人亡异词亮崛起三代之后故家肆臆喙杜工部云伯仲之间见伊吕葢千载论孔明者至是始定孰谓文士笔端迂逺情事亡足重轻哉
　　读葛稚川魏武逸事
　　葛稚川抱朴子云魏武奸雄簒窃乃心欲用乎孔明孔明自陈不乐出仕魏武谢云义不使髙世之士立于汚君之朝也按此事他无纪録仅见洪书操之不强武乡与不追忠义大类皆庶几五伯之风又昭烈在魏日久操不加忮害反资给兵仗遣之虽昭烈能自晦匿乃魏武容贤之量亦差有足称者不得以人废也
　　读空同子
　　李献吉空同子云闗张死而蜀事去矣王元美孔明论云以闗张之鸷悍而死孔明安得不亲戎阵其用魏延马谡辈非得已也两公语皆卓识初昭烈入川忠义忠武同镇荆州洎厐统卒而孔明赴蜀蜀甫定而取汉中时事劻勷日不暇给其委忠义与魏角者以侯镇两郡威信大行即樊城不防魏未能卒取荆也讵意吴宼之肘腋哉俾士元弗夭孔明弗西汉事宁当至此大防炎精垂烬匪人力所能嘘也王允宁诸葛萧何论尤陋不足辩
　　少室山房集巻一百二
　　钦定四库全书
　　少室山房集巻一百三
　　明　胡应麟　撰
　　读十一首
　　读鬼谷子【二则】
　　鬼谷纵横之书也余读之浅而陋矣即仪秦之师其术宜不至猥下如是栁宗元谓刘氏七略所无盖后世伪为之者学者宜其不道而髙似孙辈辄取而尊信之近世之耽好之者又往往而是也甚矣邪説之易于入人也宋景濂氏曰鬼谷所言捭阖钩箝揣摩等术皆小夫蛇防之智家用之则家亡国用之则国偾天下用之则失天下其中虽有知性寡累等语亦庸言耳学士大夫悉宜唾去而宋人爱且慕之何也其论甚卓足破千古之伪
　　又
　　鬼谷子汉志絶无其书文体亦不类战国晋皇甫谧序传之按隋志纵横家有苏秦三十一篇张仪十篇隋经籍志已亡葢东汉人本二书之言荟萃附益为此即或晏手裁而托名鬼谷若子虚亡是云耳
　　读越絶书【二则】
　　越絶书防云维子胥之述吴越也因事类以晓后世着善为诚讥恶为诚句践以友更始之元五百余年吴越相攻复见于今百歳一贤犹为比肩记陈厥説略有其人以去为姓得衣乃成厥名有米覆之以庚禹来东征死塟其疆不直自斥托类自明写精露愚略以事类俟告后人文属辞定自于邦贤邦贤以口为姓承之以天楚相屈原与之同名明于古今德配顔渊时莫能与伏窜自容年加申酉懐道而终友臣不施犹夫子得麟览覩厥意嗟叹其文于乎哀哉温故知新述畅子胥以喻来今云云以上俱本书防语按汉书艺文志杂家有伍子胥八篇今详越絶一书于子胥始末特详且称賛其贤者不容口而子胥之列杂家者本书竟不复传观此防首言子胥之述吴越终言述畅子胥以谕来今岂东汉越中文士因子胥杂家之旧而附益以句践种蠡行事防为此编易名越絶乎不然此书所载吴越事相半何得独云述畅子胥且首言子胥之述吴越又何也用修据以去为姓等语而得袁康吴平名姓可谓异代赏音至子胥撰述之繇明记始末而不复详詧亦得其一而不得其二者与
　　又
　　此书以为子贡作者絶不经又一无左騐苐据乱齐存鲁一章尔用修以为罔説是也详味此防子胥之述吴越因事类以晓后世着善为诚讥恶为诚洎后温故知新述畅子胥以谕来今等语则子胥旧有是书述吴越杂事而后人温其故典而畅叙之以传于世意防甚明其云更始之元当是西京之末而此书文气絶不类其时盖袁康者先述此书于东汉初而吴平者复为之属文定辞于东汉之季故云百歳一贤犹为比肩也其云禹来东征死塟其疆末又云覆之以庚兵絶之也岂袁非越人更始间为乱兵戕于越地因而塟与吴平则自是越人成此书者故云文属辞定自于邦贤也此书阅世数千年至用修始发作者姓名而未及究其颠末之悉余不敏实首窃窥岂书之显晦自有时与庸録诸此俟异时博综之士
　　读三坟
　　元经出阮逸世以即阮逸也孔丛出宋咸人以即宋咸也朱紫阳以麻衣出戴师愈黄东发以文子出徐灵府宋景濂以闗尹子出孙定王元美以元命包出张升独三坟亡谓出毛渐者余知其渐出无疑也渐所作三坟序其词实浅陋与书合故覈伪书者覈所出之人思过半矣或曰若子言世得论衡将益为中郎之秘独奈何令人好古也噫尚书出孔壁世以伪诋安国乎竹书出汲冢世以伪姗束晳乎列子过江始传世以为张湛伪乎惟其是而已
　　读闗尹子
　　闗尹子九篇以即老耼弟子而庄周称之者按七略道家有其目自隋志絶不载则是书之亡久矣今所传云徐藏子礼得于永嘉孙定者陈振孙疑定所受不知何人宋景濂以即定撰皆有理余则以藏定二子尚非如阮逸宋咸辈实有其人或俱子虚乌有未可知也篇首刘向序称浑质崖戾汪洋大肆然有式则使人泠泠轻轻不使人狂等语葢晩唐人学昌黎声口亡论西京即东汉至开元无有也至篇中字句体法全仿释典成文如若人有超生死心厌生死心等语无论庄列即鹖冠至亢仓无有也且隋志既不载新旧唐志亦夐无闻而特显于宋又颇与齐丘化书有相似处故吾尝疑五代间方外士掇拾柱下之余文傅防竺干之章旨以成此书虽中有絶到之谈似非浅近所办第以闗尹则万无斯理彼藏耶定耶真耶赝耶吾何暇辨之哉
　　读淮南子
　　汉世记事之博莫过太史公立言之博无出淮南子故扬雄以淮南太史并论又以为淮南之用弗如太史公知言哉淮南葢效吕览而作者其文词竒丽宏放瑰目璨心谓挟风霜之气良自不诬而诡辞衺説坌溢篇中自战国庄列二邹纵谭宇宙茅靡澜倒举世若狂汉兴董贾诸人渐趋淳朴一代文章垂复古始淮南又羣集浮华网罗淫僻渊渟泽滙萃为此编自以极天下之观而不知好大喜夸之不亡国杀身有不已者余读淮南既竒其才悲其遇又重惜其未闻君子之大道也因题简末云
　　读中説
　　王仲淹之着中説也唐宋以还知之者十而三罪之者十而七疑之者十而九甚至以河汾有秽行史削之夫仲淹生隋季世遯迹闾岩一时与游董常数子而外无论房李魏王若风马牛絶不相及即薛収杜淹识者疑焉而隋史成于武德贞观之间计中説当时润饰于王氏诸子者尚未行世未必知隋有若人史置弗録胡怪也余读仲淹书独慨夫士之生于三代之下者一靡于管晏载荡于孙吴三溺于申韩四沦于杨墨五淫于庄列六徇于昙摩下逮六朝南北即瑰伟絶特葢世之英亦将望是数者趋焉息焉其于周公仲尼之道盖邈不知其何物矣仲淹勃兴衰运直欲悬掲而日月之今绎其遗言源流洞如规模廓如词义秩如温如如即性命天人之极彼或未窥是非大谬圣人者固已鲜矣借令靣命杏坛讵出端木颛孙之下若之何后世之知之者弗胜夫罪之者之众也至刻画顔曽步趋邹鲁福郊福畤之为固无事辨特其肩任太论建太广志意太骤稍似有以啓其端者紫阳所为三叹而致惜欤
　　读鬻子
　　鬻子章次篇名前人论者咸以残缺不可晓余初读尤漫然载阅之觉其词颇质奥虽非真出熊手要为秦汉前书及反覆防绎之乃知此书之存眎旧才十之一而篇名章次错乱混淆之甚宜宋以来诸家未有得其要领者也葢古鬻子本书篇名章次与庄列不同而絶与今传闗尹子类所谓撰吏道符等目即闗尹之一宇二柱等篇也撰吏下有五帝等目道符下有三王等目即一柱篇之盆沼等章二柱篇之盌于等章也闗尹九篇而每篇章次少者六七多者十余更互阐发以竟一篇之义故每章之语虽极寥寥而不觉其简鬻子二十一篇律以闗尹则今传短章总之当不下百数十而东京之后兵火残逸至唐所存仅此一十四条当时注者卤莽苟欲庶几前代全书遂以每章当其一篇而仅以为缺其八故今读之寥寥枯寂若本末略无足观者又其篇章既混而先后复淆后人因益厌弃弗省余既幸得其説辄稍为更定之虽缺者不可复完而章次篇名咸中旧解亦谓旦暮遇之者也
　　读论衡
　　王充氏论衡八十四篇其文猥冗薾沓世所共轻而东汉晋唐之间特为贵重蔡邕秘诸帐中葛洪悬诸座右刘子捶提班马不遗余力而独尊信是书三子皆鸿生硕彦目无今古乃昌歜羊枣异代同心何哉秦汉以还圣道陆沈淫词日炽庄周列御邹衍刘安之属怪兴妖不可胜纪充生茅靡澜倒之辰而独岌然自信攘臂其间刬虚黜増订譌斮伪诐淫之旨遏截弗行俾后世人人咸得借为口实不可谓非特立之士也故伯喈尚其新竒稚川大其宏洽子髙其辩才特其偏愎自是放言不伦稍不当心上圣大贤咸在诃斥至于问孔刺孟等篇而辟邪之功不足以赎其横议之罪矣近世诮充太甚若何氏沈氏诸説或未足以大服其衷故余稍为次其功罪以折衷后之君子
　　读齐丘子
　　化书六巻称宋齐丘撰宋景濂曰齐丘子六巻言道术德仁食俭六化为甚悉世传为伪唐宋齐丘子嵩作噫是书之作非齐丘也终南山隐者谭峭景升也齐丘窃之耳其文高简固微有见于道德者非浅机小数比也按此书张文潜黄东发俱以为齐丘撰而景濂归之谭峭因考诸仙传得其人录于后峭字景升唐国子司业洙之子师嵩山道士十余年得辟谷养气之术周游无所不之夏则服乌裘冬则绿布袍或卧于风雪霜中经日人谓已毙视之气悚悚然因游三茅经建康见宋齐丘有仙风道骨虽溺机智而异乎黄埃稠人遂出所注化书授齐丘曰是书之化其道无穷愿子序之流于后世齐丘因夺为已有而传之厥后不得其死宜哉景濂之言盖出于此然齐丘仕南唐而南唐又有金陵羽客谭紫霄者能劾召鬼神四方道流从学百余人于三教书皆所洞晓尝教其徒讲庄列深以为合于释氏则于今传化书意旨尤若相类二谭并与齐丘同时一人耶二人耶吾不得而知也因景濂语并及之

　　少室山房集巻一百三
　　钦定四库全书
　　少室山房集巻一百四
　　明　胡应麟　撰
　　读二十首
　　读太平御览三书
　　宋初辑三大类书御览之庞赜英华之芜冗广记之怪诞皆艺林所厌薄而不知其功于载籍者不眇也非御览西京以迄六代诸史乗煨烬矣非英华典午以迄三唐诸文赋烟埃矣非广记汲冢以迄五朝诸小説乌有矣余每薄太宗之凉德至读三书则斧声烛影之疑辄姑举而置之乃广记之胪列详明纪例精密灼然必传又当议于二典之外者也
　　读册府元
　　景德间册府元辑自杨大年陈彭年手其书今钞本具存顾无大足省发者反不若广记三书何也元所辑皆撷之正史而正史家传人诵无赖于元也至类例参差体裁割裂乙夜之观徒成溢美盖是时通鉴通攷二书未出诸史浩如烟埃无从措手小加类次以便九重耳嗟夫吾于是知涑水番阳两马氏之功于史学真亿世不磨今家蓄二书遂侔饮食而不知未出之先艰于考索有百倍者后学无易视哉
　　读通志略
　　郑渔仲通志略谓其十五略皆汉唐诸儒不得闻者番阳马氏驳之审矣大都郑之学术深于探索而短于防通密于典章而疎于故实知得而不知有失知已而不知有人其以博且雅不足为太史公惜似也而剧骂孟坚使之容足无地马班一体不知孟坚能知太史乎至谓编年纪传书生皆足办之而表志非钜儒不能然则太史左丘见重百世者果以编年耶纪传耶表志耶此皆乡社老人动止供笑之论也若其殚心毕虑欲度前人独到之思偏精之识往往有不可泯没者要自宇宙间必传之书读者取舍焉可也
　　读文献通考
　　鄱阳此书于古今典章防制囊括网罗无钜弗该无细弗综研摩之力勤亦至矣乃其持论衷操见确按证精又昔人之难于兼美者余尝谓洓水马氏通鉴出而歴代经纶治理明鄱阳马氏通考成而歴代典章规制备通鉴纪传之全体而通考表志之大成宇宙间不可一日而无史则不可一日而无二书虽洓水主格君鄱阳主格物用不同而功则一也
　　读类説
　　曽慥类説今尚全余在长安得钞本精甚每独置案头经史作劳暇时一寓目以苏疲薾顷年携家逺出不复记存辛夘北归扫除敝簏则此书亡去什九仅一帙襍蠧囓中拂拭之犹无恙可读也因识而藏之以比于吉光之羽唐人诗得劒乍如添健仆亡书久似忆良朋信然
　　读説郛
　　陶九成説郛百巻盖信手钞録成编非广记等书比也陶所録本书今什九不存间存者往往赖此而完帙仅半余恍忽覩其名耳宋人杂説单行本朝垂百数种舍此遂无可别稽故是编虽芜冗世莫得而废也书素无雕本钞録譌脱之甚即深于经史是正为难当得沉湎是中者闭闗旬月耳
　　读古今説海
　　云间迩辑説海余稚歳从人借读大诧为竒书即该洽亦往往见欺纂人以家藏秘本也比长博考诸説家乃知此书就日潇湘等録多出説郛灵应洛神等传多出广记仅巻首北征半夏诸编襍彚本朝故实又皆人所常见家有之书也盖是时广记未行説郛罕蓄一时老宿订证无从如前此陆氏小説三十家后此顾氏小説四十家皆广记钞出襍他书不过什一二耳惟百川学海当是宋人遗书近海盐王文禄拟而为学山割裂亡当大可笑也
　　读鹤林玉露
　　山静日长数百语幽事楚楚有味乎言哉而友人善谑者云如此乃忙了一日何闲静之有余不觉喷饭满案细绎之虽滑稽语实自有深致可寻时暇一猛省可也
　　读桯史
　　南渡诸将武穆功最大祸最酷古今所共扼腕而张韩刘三氏子姓悉无闻吴氏遂以逆赤其族仅武穆孙珂仕显且文学矫矫为一时宗亦好还一证也余尝读金陀等编知当时议论诬枉滔天似阎浮东南界人理永絶者乃今精忠大烈宇宙并存桧能以十指掩万世共覩乎此书襍记当时闻见持论衷叙事核当是南渡诸説家第一编阅之不但艺苑赏心且时为武穆吐气也
　　读西溪丛语
　　西溪丛语南渡姚寛令威撰其人与紫阳同时文公论子华子疑寛伪作而又恐非所及辈行当视紫阳稍先也记録虽璅屑时有可观第文献通考无其目而有姚氏残语六巻岂即此书或寛别有残语今不传而此书近出鄱阳或未之覩耶其颠末不可详考漫并识之
　　读洛阳名园记
　　李文叔格非易安居士之父也所纂洛阳名园记一时全盛风景赖此尚传枕席间时一展之不啻卧游金谷也王长公尝欲彚辑古今记文为名园墅稿已成序而未卒业闻此不觉怅然
　　读东京梦蕐録
　　东京梦蕐録四巻记汴中风俗时序景物以及祠宇楼观甚详信宋人之好事也其辞颇猥俚而开巻见当时全盛风华种种目睫吾尝欲稍加剪饰合南渡武林旧事刻之便自觉两都遗习烂熳着人宋虽弱运犹逺胜今之秣陵燕市也
　　读梦溪笔谈
　　沈存中博洽名一时所着梦溪笔谈议论多独造朱元晦亦盛称之苐其师心自信往往有抵牾史传处葢此书成于迁谪之所亡载籍可参攷故本朝杨用修蚤戍滇南所著书抵牾史乗处尤伙其病正与存中同要之著述非词赋比或至贻误后人疑者缺之信者稽之务出万全可也
　　读演繁露
　　程大昌演繁露攷订多精核可观据周公谨谓此书初出髙似孙方弱冠即为繁露诘以复之今不传于世苐高氏他书如子略握竒经注之类率迂诡不振即所谓繁露诘亦此例耳胡以难文简哉
　　读齐东野语
　　宋末周密公谨所着齐东野语癸辛杂志武林旧事诸书尚传宋史中颇采用其説张魏公富平等败及韩平原被祸始终皆实録今儒生动辄攘臂南渡事盖徒据史家纸上不旁考他书故宋自朱仙镇后恢复事殆无可言读史忠惠韩仲止诸疏当时兵势事机可想见朱元晦似亦有斯意所谓豪杰识时务者明丘文庄崔文敏议论大槩主此余意直以岳武穆亡百年间无一可将者李邵郭田龌龊小子不敢望杨沂中刘光世而命以经略中原譬肉投虎口何异俾外有武穆之将而内李忠定主之即无匪恢复之时也蔡州之胜雪百年耻要以孟珙氏为将故坐収成绩不尔金纵垂亡岂宋所能必克耶防古灭金势已压宋而孟顾能于其间収复襄邓诸城庐州之围杜防以数千御八十万之众元人倾国不能进跬步余尝谓国势无强弱人实为之至守之与攻又絶不类理度世固万万无完理苐大江有吕文德髙士璧辈守之亦未必遂沦丧或以诸葛不复中原为疑者乃其所遇曹马皆勍敌非王莽赤眉辈也
　　读夷坚志【五则】
　　洪景卢夷坚志四百二十巻巻以甲乙丙丁为次每百巻周而复始四甲迄四癸通四百巻余二十巻则洪殁而未盈百也余少读鄱阳经籍考则遍询诸方弗获至物色藏书之家若童子鸣陈晦伯皆云未覩盖琅琊长公亦不省有是书矣武林雕本仅五十巻而分门别类紊乱亡章余固知非野处之旧然无从一叅考之癸未入都忽王叅戎思延语及云余某歳憩一民家覩敝簏中是书钞本存焉前后漶灭亟取补缀装潢之今尚完帙也余剧喜趣假録之王曰无庸子但再以笔樷饷我可矣余持归竟夕不能寐篝灯披读乃知此特四甲中之一周为巻凡百每篇首缀小引其后先次第大都洪氏旧裁余巻三百二十竟不可得然其梗槩胪列也自汉迄唐书之简帙重大者什不存一太平广记五百巻宋世之书今逸其数茫无要领而此编以荒唐璅缀尚巍然四分之一非藏书家至快极愉哉因亟题其后俟异日校而梓之
　　又
　　武林刻本夷坚志不知始自何时以余所得百巻参之盖亦洪氏之纂非后人伪托也其叙事气法相类如一意南渡宋亡之后原书散轶剞劂者难于补亡又巻帙繁迄工不易易故摘録其中专志竒诡事自余冗碎咸汰弗録且胪列门类以便行世其书仅五十巻益余藏钞本则合夷坚所存尚百五十巻也苐刻本统于四百摘出则余藏百巻中同者固当什二三今阅之乃无一重见则刻本尚难据为洪书姑识以俟考
　　又
　　余乡从王叅戎处得钞本洪志其首撰甲至癸百巻皆亡仅支甲至支癸十帙耳迨其中已辛壬等帙又三甲中书盖支志亡其三而三志亡其七矣四志百巻竟亡繇物色武林本或从初志摘出或即初志而妄析门类未可知余既幸是书存世犹怅怅欲覩其全真无厌之欲也苐野处文誉噪一时容斋随笔等笔力铮铮而夷坚猥薾弥甚疾行亡善迹信矣王质景文夷坚别志世不传而余得夷坚续志四巻葢本朝人録也
　　又
　　谈者率以广记五百巻所辑上自三皇下迄五季宜灵怪充斥简编而洪以一人耳目一代见闻逐千载而角之其诞曼亡征固势所必至也今阅此书纪载不仅止语怪一端凡禨祥梦卜璅襍之谭随遇辄録以逮诗词谑浪稍供一笑靡不成书其巻帙易盈而速就职此故也然取数至四百余亡论灵怪不足征即樷谈傅防不啻什之五六惜无从起而质之
　　又
　　宋有国二百年耳野处宦达南渡其时仅仅百载余而怪力乱神纷然若是去庄列之夷坚几何哉余生肃皇帝季世济承平今马齿半百竒衺诡异事自生平未一覩焉则传之耳者率诞妄足推矣乃余遇志怪之书辄好之无异于洪氏也岂野处之为是姑假以优游晩歳若苏长公之谈鬼耶余尝欲取洪书芟其非怪而附録者与往籍已见而并収者洎宋元诸小説及国朝祝希哲陆浚明等编分类以续广记一书大都亦五百余巻虽靡闗理乱而或禆见闻犹胜洪之售欺于天下也















　　少室山房集巻一百四
　　钦定四库全书
　　少室山房集巻一百五
　　明　胡应麟　撰
　　读三十首
　　读诸葛武侯全书
　　石羊生曰武乡之自拟管乐宣父窃比彭耼耳杜陵氏伯仲伊吕之评观其深矣余尝读王长公夷吾论而知管氏难于太公也则较武乡之时于管氏不尤难之难耶夫太公所辅圣主仲则中君而武乡闇君也太公所伐独夫仲则脆敌而武乡劲敌也君闇敌勍而辅之而伐之俾君也信其忠敌也信其略极之而仇信其法又极之而夷信其威若人者规模局量汉唐下可万一再覩耶他如出师二表恍忽典谟开诚四言参伍训命襍畊于渭水尽瘁于祁山大都外王之事内圣之学也则杜陵二语意尚有未能尽者顷读王氏武乡全书偶得十四言云成汤聘后闻三顾大禹征来见七擒殊自忭跃谓粗足槩侯生平且符合天然了无矫强即九京之下武乡谦让未遑知夏商二后周揽汉唐不以孺子为狂易也
　　读诸葛孔明集【二则】
　　武侯自拟管乐管九合一匡才诚不世而所辅桓公所柄齐国挟天子令诸侯其势易举功用易成武侯扶弱主借偏邦人心去汉迥不侔也至规模局量则槛车三顾宠辱异观五畆三归宏隘殊域弗待言矣乐策士之雄耳内袭燕昭之鋭外因齐湣之孱中入苏代之间即他帅行师临淄外掌何艰于毅而武乡匹哉大率孔明为当旹言不容太尽否则史寿之讹非事实也
　　又
　　江流石不转遗恨失吞吴杜葢以法孝直在二语窥见孔明本意不欲伐吴也乃吴人贼害闗侯其为汉贼已均矧昭烈于侯手足腹心闗侯死而不为出一旅之师而置之伐魏吴乗胜而助之魏亦讵可旦夕下也惟权惧乞盟而昭烈不答此则天意之圽炎精与紫阳谓孝直轻快能止伐吴此有妙理观髙帝寄腹心留侯而间亚父赂阏氏等策必曲逆能之孔明语可想见矧鱼水之譬生已夺好闗张而死沮昭烈之出尤孔明所难言哉
　　读三国诸葛氏传
　　汉末诸葛氏分处三国并着功名瑾子恪孙竦亮子瞻孙尚诞子靓孙恢奕叶知名诸葛之才一何盛也恪以忠诞以节俱覆宗族祸害略同至瑾以乔延息于蜀诞以靓嗣续于吴天之弗絶贤者又何其巧相视也瞻则死君尚则死父懿哉武乡其有后矣恪智辩英英照耀一世伐魏之举乗瑕蹈隙讵曰佳兵世率以成败论异哉
　　读唐骆宾王集
　　用修云孔北海大志直节而与建安七子并称骆宾王劲辞义举而与垂拱四杰为列以文章之末技掩其立身之大闲可嘅也君子当表而出之杨氏此论甚公然谓大闲掩于末技恐不应尔妖牝窃唐举唐臣子颂德恐后自宾王一檄痛摘其奸疾呼其恶曌虽漏网千载下罪孽歴歴即轘磔都市弗过宁曰末技且当时从敬业起事讵止宾王数人今皆名姓无闻而宾王以一檄故烜赫天壤谓文章永气节乎气节永文章乎
　　读昌黎毛颖传
　　文自唐宋而下昌黎才具当特髙于诸人其意创自为尊不欲前人一字无论前人只字即自出体裁亦千亿化身靡一律焉故其机轴若生龙活螭不可摹执非才力絶人真足起八代之衰未易语也而近来评者谓韩序记书啓如达摩西来独啓禅宗惟纪传志铭未得太史公法噫今天下枕藉史公殆百年矣有能跃出毛颖之上者乎昌黎者能为史公而能弗为者也然又不肻尽没其伎故假毛颖以泄之若曰吾非尺寸史公聊以文滑稽而已此其微防独寄于千载之上而始发于余者也
　　读平淮西碑
　　昌黎之有古意者毛颖传进学解送穷文皆以文为戯示不欲步骤前人也世徒知其滑稽而罔测其微旨所在乃不佞窃独窥之至如平淮西碑自是唐宋以来第一篇大文字而段文昌敢重作之已极可笑吴兴姚铉复取段作而舍韩碑乃知刘邕嗜痂亦宇宙间宜有事也
　　题樊宗师集后
　　燕市中得一书题曰竒文集亟展读之乃樊宗师绛守居园记也退之尝为樊志墓纪其著作甚盛今行于世仅此篇为文而骛竒僻者可以少省矣
　　题皇甫湜集后
　　皇甫持正论文谓虎豹之鞟不得不炳于犬羊鸾鳯之音不得不锵于乌雀是也然虎豹之鞟鸾鳯之音异于犬羊鸟雀者一禀诸自然匪有意于为异也六经而外孟荀左国庄列短长斯为极轨退之才觉措意便落一尘要以时代所压而闳深奥衍名理隐中纵横幻化词必已出西京而下故当以韩为第一流乃至皇甫诸人出韩门下以竒自负今读其遗集所谓天心月脇鲸铿春丽皆摛精匠彩片语之间咀嚼其中毫末无有此其相去庸庸蔑能以寸而曰竒哉而曰竒哉
　　题欧阳詹集
　　李观欧阳詹皆昌黎所极提奬者观至与韩并称今集不传而詹集寥寥乃尔唐亡子厚昌黎几独步一代矣
　　读白乐天长恨歌
　　乐天长恨歌妙极才人之致格少下耳唐时一女子姿仅中庸而索价十倍以能诵长恨歌故不知徐君蒨姬侍三百悉暗记鲁灵光者当何直酬之耶
　　读刘中山集
　　刘中山全集近始刻于岭南友人黎惟敬订定者也杨用修以为元和而后巨擘首当推刘其才格铮铮诚无能逾过者乃其意致时时着议论色相都缘伎俩有余不肻受束缚樊笼中耳苏子瞻始一学之便开宋人二百年门户故知流浸淫不可不慎也品彚于刘五七言律少选而絶句最多自是独见乃用修评品又自确然余两存其説学者竝实见胸中诗过半矣
　　读杜紫薇集
　　紫薇燕将録纵横凌厉气雄一世短长而后可继先秦者仅覩此篇而世诵其阿房宫赋此赋若郗方囘苍头小有意耳乃篇末数语村学究面目可憎之甚故不若李华含元殿稍具典刑也
　　题栁河东集后
　　栁州岭右诸近体靣目愈工神情愈逺何也盛唐之工在神情故愈工愈合晩唐之工在靣目故愈工愈离悟此数言诗道过半矣
　　再题栁州岭外诗后
　　观宋人使事持论咏物往往极天下之工而诗道遂为之下裂是其验也然元和七言律可以工言者梦得子厚而已乐天工而太易以易而没其工此外虽昌黎之才力于近体固未遑矣
　　题李长吉集
　　唐人以太白为天才絶乐天为人才絶长吉为鬼才絶信乎其各近之也卒之太白应长庚乐天主海山而白玉楼一记天帝特下诏长吉为之岂汉庭贵少兠率大罗之表或以其竒思竒语凿天巧夺化工召而闭之玉楼中耶世以长吉才稍加以理奴仆命骚不知长吉非附于吊诡无所置才加以理且并长吉俱失之而胡骚之命也
　　题元次山集
　　元次山文故为艰深险澁而无大发明盖樊宗师皇甫湜之前驱耳高似孙至谓视栁河东英崛过之唐之文惟二公岂不省昌黎何代人耶甚矣髙之无目且无耳也余读元子文佳者仅世所共传中兴颂乃其文体典雅浑雄非艰澁比而诸艰澁之作无一传彼借口盘庚者戒之哉
　　读李华文
　　华在中唐前与萧颖士并有盛名今二集皆不传仅散见英华文粹等书耳含元殿赋命班倕之匠下荆杨之材持斧执斤者万人涉碛砾而登崔巍诚快语而自以为三都二京则彼所长顾不在是也老杜极苦作无韵语而九天之云下垂四海之水皆立特竒太白文赋亦往往有佳境萧士赟谓所能仅诗管中窥豹者哉
　　题李习之集【二则】
　　李习之孟东野张文昌皇甫持正皆退之门下士也惟东野退之多推奬语至三君或称之籍湜或以李翺张籍从游并称则翺之师愈审矣读翺集凡韩皆名之祭韩文仅呼之为兄何耶
　　又
　　翺又有答韩侍郎书词甚率易疑非退之然他文于愈皆兄之而此亦然则为愈审也翺答某后进书谓足下齿幼位卑不当名前辈乃其人书中尚云刘君某杨君某而翺每书及昌黎辄以李观韩愈竝称何轻于责人重于恕已耶读翺集斥异端崇圣道词义凛如在唐人茅靡仙佛中可谓卓然不惑者他文亦典实明健一洗浮华欧阳永叔至韩李并称而不及子厚以其识也然其文率人所能至竟集中无可与梓人封建及岭右诸记等列者翺生平得意高愍女杨烈妇传自以不减孟坚以较段太尉逸事尚避三舍况霍光等传摹勒如画者哉唐惟栁差可配韩而欧公去取若是葢一时论道之语非定评也
　　题白乐天集
　　唐诗文至乐天自别是一畨境界一种风流而世规规以格律掎之胡耳目之隘也倦綉图诗辽阳春尽无消息夜合花开日又西中唐后第一篇而正声不収暨品彚亦失之聊识于此又昭君一絶亦可为中唐第一品彚并失収
　　读李宾之金山四诗【二则】
　　巵言云文正之先何李犹陈涉之起汉髙余谓此四诗葢已兆嘉隆门戸不特先鞭正也同时谢鸣治程克勤俱文正齐名二集余遍读之程风格虽整而乏天趣谢则元白宋人遗响耳逺非文正比也四诗见余冬序録以为文正生平所自喜也诸家亡一选及余特掲之
　　又
　　四登览诗皆宏大雄爽所谓顺流直下一气呵成者非小家凑砌语虽间有不甚合处顾成间未易语
　　读顾华玉诗
　　正七言律李何外集中殊寡佳者往往为杜陵变体所误气骨虽胜而韵调殊乖独顾华玉一禀唐音故视诸家独多合作此例数篇皆灼灼可传者也
　　读华玉风洞诗
　　此首全类嘉隆亦与华玉他作不类总之正前七言律合篇不越十数合李何百余止耳嘉隆乃不胜数而五七言古蔑矣
　　读徐迪功集
　　徐迪功髙观察皆以冲澹胜者也两君入唐与王孟絶相类徐五言律不能工有乐府歌行絶句往往可观髙不能歌行乐絶而五言律清新婉丽出徐上若其安身立命则竝在五言古诗总之迪功才近王观察才近孟五言古品格髙华似过之而他作咸弗逮也然工此道者于七言律防非长乃右丞独以此擅今古古人信未易及耶而两君匪今人矣
　　读高子业集【二则】
　　髙子业尝言李献吉评其诗不如文子业诗世所共知其文乃寡述者余读其集实温雅古质有崔蔡风惟其意不事竒险又刋落藻丽故读者忽之品格故非诗下也是时士甫脱宋元习李何崛兴为西汉盛唐学然大而未化一时羽翼诸君子反掇拾李何余沈自昌谷仲鳬外未有絶自名家者子业后出少年乃能壁立自树超千载而上之即遗集寥寥求只字宋元弗可得其眎李何大非所及几于化矣若其才之孱气之促则其年之所以弗长者
　　又
　　余尝评李何制作异时曰汉文唐诗可也曰明一代之文之诗可也若髙集防于古人中求之王次公尝以昌谷子业并称谓千载校李何尚有废兴二君必无絶响可名确论苐昌谷集乃献吉删定其他翳襍尚多子业诸篇顾一无可去取其尤戛戛耶才则子业似非昌谷比
　　读王道思集
　　道思于文章目无千古壁立万仞虽门户不越宋人而规模宏逺曲折纡防较欧曽二氏不啻过之然其才非八靣受敌者故匪欧曽等辈也其集序记合作处殊絶于人而志传啓札弗逮至论策诸体一不概见何耶道思尝谓学班莫如曽学马莫如欧学欧曽正所以学班马特与今人所学异耳然则道思固未尝以班马弗当学也
　　题皇甫司勲集
　　皇甫子循之诗之于中唐也之文之于六代也至矣诗调本中唐而取材齐梁取韵韦栁故五言律髙华迥出闲逺有余眎大厯诸子情致少乏而品格过之文四六偶俪之中有翩翩自得之妙先是吴中为六代者数家类矜局未畅昌谷伯虎书尺工美诸体蔑闻至子循操笔纵横靡弗如志几化于六代矣以较江左诸人虽渊藻不足而神令殊超总之名家本朝而必传来世者苐诗自五言律外余率非长而文亦不能为宋人之表啓则才具所限也子循于琅琊先达而两公后起掩之弗能平晩年多发其意序论中又以济南删其诗作谕歙文存于集余生平不识子循顾其能诚有足尚即殊好弗可泯没也因题巻末云















　　少室山房集巻一百五
　　钦定四库全书
　　少室山房集巻一百六
　　明　胡应麟　撰
　　题防二十六首
　　题方氏防益藩赐宋怿书
　　国初吾郡宋太史文舍人书父子并起一时而皆为当代冠又太史书舍人文亦卓然称名家盖古今创覩也方氏为景濂门下士而极口赞仲珩至品之威鳯翀霄祥云捧日噫若正学宁防人者哉其言当时乞文太史者必谒舍人书之令人想像其父子间一吮毫而空四海而海内奔走其门者亦乐得二絶于其父子间以为快未几仲珩没景濂徙造物乗除之数可畏哉仲珩子怿复能书益藩尝举鲁公多宝塔碑赐之防见方集可考宋氏箕裘之盛乃尔今怿书絶不传即仲珩书亦寥寥什一存世嗟夫三世为将道家所忌乃自昔患之矣
　　又题方防宋仲珩书寄自作诗
　　希直最不轻许可此防于胜国赵康二承旨意若弗尽予独谓仲珩兼撮其胜而俊放有加丰人翁目旷古今乃其赞仲珩秀逸雄丽之中具冠冕佩玉之象而皆盛以本朝第一归之其品格可想见借令稍引以年骎骎轶宋唐跻魏晋矣而夭阏中道岂造物者必欲典午诸贤长技千载耶余性拙于书至仲珩亦望而知其美若其诗国初髙杨辈无以过也惜仲珩书及诗今率鲜存者大块忌才兰摧玉折余尤不忿于斯人云
　　题骆宾王起义檄
　　武曌以淫牝秽乱唐室实旷刼所无之变而一代瑰才杰士擎跽曲拳无敢声其罪者独骆宾王广陵一檄词义凛如足寒猾贼之胆盖唐初第一流人物也而生懐浅躁之讥死罹怨望之讪史氏因循列于文苑并其字失之遂令邑井祀典千载寥寥往余籍弟子员日尝以白督学建安滕公滕公急材甚业举行防擢任去弗果苏观察君禹继至大快余论即移文祀骆于乡此举不特为当时节士伸寃亦为万古词塲吐气也
　　题骆宾王集后【二则】
　　宾王起义世所共知而不知其奉母至孝集中三与上官啓皆以捧檄负米为言至裴行俭辟为记室力辞以母老不堪逺行情致酸楚意旨真笃言言涕泪即李令伯表弗过也道王命以自陈则抗词不答半千谕以干进则守道不回槩宾王操履类出唐文士上遗集班班学者徒泥裴语何哉
　　又
　　史称骆宾王失职鞅鞅遂与徐敬业起兵夫孽后临朝罗织万态即狄仁杰辈尚诬以反况宾王倡义杀身欲加以罪宁足据乎且文人失意愤诽其常屈平怀沙贾谊赋鵩后世咸悼其忠宾王首倡大义庸可以此訾之骆集十巻今存自畴昔书愤三章外无一鞅鞅语至忠孝气谊浡郁诸制作间有足异者余别传之
　　题骆宾王帝京畴昔篇后
　　汪司马伯玉尝谓余三代而下有才子有文人有学士有作者才子文人学士代有之作者非屈之骚司马之文赋杜李之五言白甫之律絶莫能当唐以后无作者矣惟秦栁之词王闗之曲耳因及吾郡骆生曰若宾王二长歌前无古人后无来哲盖亦庶几作者也余有味其言而志之
　　题范茂明淮隂先生辩陈同父酌古论
　　方茂明为此文年仅二十一同父作论才十八九耳英气已勃勃乃尔二君皆老寿终顾其后撰述卒无能有加于此岂其笔力弱冠时固已定耶茂明辩説纵横大有秦汉风一扫宋人頽习而他作不尽尔同父论体势实步骤苏氏兄弟时时错稚语其间而竒伟絶人之识即前代豪杰身当其事者且心折九地下惜乎其登第遽没当南渡劻勷戎马而未展一筹也其论淮隂防李左车足尽刷史迁胷臆之陋但所设破赵策未为中窾至论薛公策黥布孔明扼司马邓艾取蜀可谓深识天下之大势切中行陈之机宜非振世之才莫能与矣茂明亦好谈兵事屡进防绍兴间弗用同父上皇帝四书卒为奸人所中几杀身宋柄国者类尔弗灭于金固幸尚望以恢复计乎但两君生同世又并及紫阳朱氏游而絶不相闻问何也岂同父数走四方而茂明老居一壑故耶噫嘻若两君者吾郡二百年无此人物矣
　　题陈同父集后
　　同父当靖康建炎间以气雄一代其説以汉唐创业之君即商周之始无以异故朱紫阳亟诋为功利而外之而同父亦自有堂堂之陈一日差长等语世以为讥切紫阳也余读其集乃不然同父之尊事紫阳至矣每紫阳诞日辄走使千里寓书损饷备极情文其终身弗能相合者仅前一説而同父之尊事紫阳凡可以致其推挹无所弗备迄未尝因是而少替也二君子书尺往还不啻十数二家遗集班班学者弗知详考徒据史传旧文俾同父之虚懐夷于子静之拗崛余弗得弗辩之
　　题陈同父水龙吟后【二则】
　　陈同父絶不能诗今集存者仅二絶一长歌知其未尝事声律也集末载诗余数十阕而草堂所选水龙吟词特佳甚而集不存古今制作佳者不必传传者不必佳大都有幸不幸耶
　　又
　　此懐所懽作者殊足情致与同父他词不类周公谨野语载陈尝狎一妓欲娶之蕲落籍于唐与正唐以言间妓好遂弗终陈因是大憾搆唐朱元晦卒起严蘃之狱此词之作岂即其时耶所狎妓或即蘃故与正不肯为落籍耶今紫阳集载论劾与正封事几万言所谓行首严蘃稍以色称紫阳笔也蘃亦能词见野语甚详以一妇人色致诸名士纷纷聚讼为千古口舌端令人喷饭不已
　　题泊宅编后
　　泊宅编十巻金华方勺仁声撰勺当靖康建炎际隐居不仕后终于霅上与唐张真操行略同真所着大易等不传而子书今尚行世吾郡南渡而后吕太史一倡何王四氏继之所为发明经术不啻数十百种世传仅什二三而是编以脞辞録至于今而完袠不废而其间亦往往有可订史乗之所弗及者世以隐君子亡裨于时而小説家靡足论于著述然乎
　　题庚溪诗话后
　　诗话为南渡陈嵓肖子象作子象吾郡金华人父德固当靖康时为汴京守备官尝献制敌防朝廷弗能用俄都城陷率众赴敌死之子象以任子中词科仕至兵部侍郎见吴正传敬乡录近诗话彚刻百川学海中不题作者姓氏余参订本书前后得之喜甚缀诗薮尚未知其郡人也乍阅吴公所録始悉其家世履歴因亟识之诗话最盛于宋当未渡南日不啻数十家而知诗者曽弗一二至南渡末而刘防孟严羽卿出遂以谭艺雄古今此书成于绍兴适南渡之始其缀述见闻网罗散轶良有足多不仅仅谈艺而已又吾乡先达忠义世家固不得而泯也辄并及之
　　题困学纪闻后
　　赵宋自渡南后诗文书画率厌厌不振絶与其国势相侔岂钱塘孤僻海隅又非建康比故尔时人才无一可轸接汉唐耶而独该洽士天挺其间紫阳氏之致广大尽精微固不可时代论至如郑渔仲马贵与撰次类书其讨覈之勤综理之密皆卓然自名一家横行濶视于著述之塲而不为无补于世顾反有唐汉所不及者而王伯厚生平制作乃至七百余巻噫嘻一何盛也玉海一书今存大都几希马郑之间困学纪闻二十巻中尤多发明读书得一义如获一珍珠船隽哉斯旨非真有志学问未易咀嚼其间也余之生也家大人命名适与伯厚同而生平术业乃逺出伯厚下若所谓困而能学虽伯厚以自谦而余实不敏有之因志巻末以致余仰云
　　题吴礼部敬乡録诗话杂记后
　　吾邑自范浚先生始用著述显金吉父氏系兴于经典发摅无遗力而他固未遑也礼部吴公师道生视吉父稍后而于著述尤殚心补注战国防大行于时考覈之精深辩析之窾当尝鼎一脔足例其余其全集余尝得其钞本诗歌盖多佳句余摘録诗薮中至敬乡二録及诗话等编举郡邑凡有闻者缉其制作履歴粲若指掌下逮畸流逸客片语只词亦博采旁证竟其隐伏耳目所及防缀弗遗噫其为力至勤而用意良独厚矣今去吴公仅二百载而文献之详遂邈弗得而覩而南渡而上人才篇什史乘轶而未収者尚倚借诸编稍获综其崖略盖吴先生功于是为烈而余于礼部固异世子云也因笔余懐于末简以俟异世之为余子云者谂之
　　题刘青田集后
　　战国后无子书矣东西京文赋特盛而子书逺非先秦埒异哉青田之子郁离也竒气瑰藻絶唐宋越两都翩翩然周末抗衡焉殆天授非人力也髙皇帝载造区宇同文八荒郁离哉彼符赤伏者陋甚矣乃青田之为他文体格卑卑元末无纎殊故曰殆天授非人力也而嘉隆之际短长复出于明明之盛至此乎噫
　　题方希古逊志斋集后【三则】
　　余往述诸子辩杂取唐宋文人遗论讫本朝宋太史景濂王长公元美凡数十家而窃以鄙意折衷之弗能秘而行诸世世之治诸子者颇韪余言当是时独方氏逊志斋集未覩也癸酉春客武林邂逅是集龙丘贾人处亟取阅之中辩论诸子凡二巻其为説亡弗犁然当余心即太史长公所论有弗若是脗合者中间稍稍矛盾仅百之二三余合者几不啻什八九矣希直精忠大节烂焉日月争光诸所为説一原本六经轨诸至道余愿为执鞭弗可得顾时时有合于余余寡昧索居自放人外而私衷谬臆亦时时有合希直者此何以故也后之君子欲以狂诞罪余余且得借口若人以自逭亦因以考见余之困而能学虽髙贤大良垂世之训而千虑所得时或中焉庸讵非吾生平至快极愉哉因泚笔题诸简末
　　又
　　弇州文评云方希古源出眉山氏才髙特少波澜耳余读之其词气俊爽英发特类大苏志传简劲有法过之而奏疏之属不逮表啓则逺矣诗学太白歌行时有近者葢亦眉山前辙而不能如苏之自得也总之子瞻才较大希古才较偏至学术之髙明识趣之闳粹矢口成言皭然一秉于正如堂堂之陈王者之师直之无前举之无上无论眉山父子盖三代而下文章之士所未覩矣
　　又
　　王长公谓国初之业潜溪为冠乌伤称辅次及苏平仲胡仲申皆吾郡产也又李献吉送徐昌谷归吴门诗云金华数子真絶伦意亦尔尔然数君子皆产元末且受业其人之门浦阳闳才絶学足尽掩虞杨诸氏而意调不甚相逺忠文持论中窾而南渡儒元语时时错之眉山染説瞽説卓有秦汉风他文率仍尔时旧习仲申抑又靡焉独希古年视诸君子最少与胜国文人夐弗相及故其文一扫元调追逼盛宋大家惜其知名稍晩旋殉节革除志业郁而未竟笃而论之国初自潜溪外当首推也
　　题唐伯虎书牍后【二则】
　　余三复此书而悲之大块忌才固自昔亦何忍荼毒之至此然伯虎非身罹此境亦无以有此书今当时之窃髙第享荣名者什九腐草木伯虎此书烂焉竹帛千秋永垂视商文毅辈所得孰多不待智者而决矣
　　又
　　此书视六朝所拟李少卿作可谓合曲同工舒冩淋漓浓至处殆不忍读然伯虎此书外他文遂无复传即传者一二亦弗能工何也岂其才固尽于此将一踬而不复奋耶计伯虎之卒仅得年四十许盖亦不久丧矣昔武曌读骆宾王檄曰人有如是才而使之流落不偶当时之挤伯虎者殆曌之弗如也哉
　　题二王书牍后
　　右两琅琊书牍四巻为长公者十之六为次公十之四次公生平与交游书牍自三数达尊外凡等辈率手书至与余还往者尤无一非真迹行押之妙在有意无意间姿态溢发而行间郁茂望而知其晋唐人物也长公书牍大篇多侍者代录亦萧散无掾史气侍书者二人皆长公家僮郗方回奴故自不俗余至小袛园每见之他短章则亦手书为多虽不规规曩辙当其合作竒逸纵横不啻苏黄入室宾也余自交两王公片楮只字咸所珍惜积之念载以成此巻今两王公相继作白瑶宫客即欲更求一防画震旦中不可得矣敬题末简以识余慨若其文章之美亘宇宙而长新者在处自当有神物防持固无俟后人赞叹也
　　题康裕卿诗册后
　　余初识裕卿于今大学士赵公座上余尚未冠也裕卿读余春日闲居十诗中句若曳杖青山逺推窻绿水来风云欺病骨天地与闲身之类辄狂呌击节期他日必有闻于世自是裕卿凡制作寄余无虑数十百洎他篇什得意者必手录贻余重其人恒秘诸箧笥久而虑其散轶则命家僮装潢成帙每临风对酒兴防相思辄时展阅恍若裕卿之在目焉今裕卿已入岱所恃以寄想像独赖是巻之存而余童子日所为诗囊草率已漶灭仅前数聮以裕卿赏识故尚存胷臆因泚笔纪之河山之慼临楮懑裕卿有灵得无欷戱地下耶
　　题李达甫投赠古风后【二则】
　　婺中诗肇于骆宾王适唐初沿袭陈隋五言古诗与近体无以异孝标二作稍超故未脱六代声格宋元后益卑卑或谓吾郡旧无五言古余殆无以难之达甫生数千载后乃奋臂呕心直探魏晋之垒掣其符而佩之此六诗其投赠不佞者令具眼谛观庸待其词毕也今而后有能复举前説以谓余者乎噫达甫尚益竭而才建安黄初规矱弗逺婺之诗骎骎上乗矣
　　又
　　卢藏用谓李泰和子如干将莫邪锷不可犯但虞缺折耳余每举斯言风达甫以其才高急名又体气劣弱虑年寿非所长不三载竟赴白瑶宫召矣英雄大业未半中殂徒使存者抱知人之叹于地上噫
　　题李仲子诗草后
　　余尝摘钞仲子集中佳句无虑数十余寄余如寸心悬宇宙片语划江河雄名枚叔后絶技杜陵前毫端雕混沌箧底遡洪荒天姥云堆案严陵雪照篷薜茘封囊草芙蓉澁劒花骏骨时名重羊肠世路艰防抱龙门下诗裁兎苑旁斑衣正逺慈亲梦彩笔先传幼妇词谒帝星辰天北畔怀人风雪海西头晏为传诸赋出中郎还秘论衡无海岳心悬孤劒迥乾坤业就彩毫多【已上俱寄余诗中语】他作则路通秦望北山防禹陵西急峡鱼龙鬪深林鹳鹤呼楼台句践国玉帛夏王宫绮罗萦万陌铙吹竞千家别溆藂青荇平泉缀绿苔胜事兰亭墨幽期剡水舻击剑长虹流碣石呼卢明月满咸阳秦淮鹢首春烟合建业骢前暮雨残揽辔风霜回百吏飞章河岳走千灵画栋飞云滕子阁胡床明月庾公楼青天片鹢岷江去白昼双鳬贺岭来千花南浦吴娃醉独树西陵越客过皆整丽可观惜汗血中道未竟飞黄之驭又题余阳春馆十六咏金华山十絶句并佳作也暇日曝书得允达草于散帙中不胜河山之感因援笔志巻末异世有扬子云出余将俟而质之
　　书二王评李于鳞文语
　　庚辰夏过小祗园长公谭艺次偶及李于鳞文长公曰余初年亦步骤其作后周览战国西京诸家乃翩然改辙于鳞初极不喜久之余持论益坚李遂止弗复更言余请初年所作观之长公曰当时意不惬即弃置其稿今不复忆何语矣是冬次公访余溪上夜评隲当代诸名家至歴下曰李文辞多缴绕纡曲固其体欲艰深亦繇才短故不能词达其意犹口吃人终日谆谆听之者苐觉难解今之憙为此体者大都才具所趋也两王公笔札间推毂济南不容口其靣论不同乃尔盖两公于李交厚董狐之评不无少曲而其指往往寄寓他文中初学不尽叅其集未易悟也偶读于鳞文辄识简末俟精月旦者定之







　　少室山房集巻一百六
　　钦定四库全书
　　少室山房集巻一百七
　　明　胡应麟　撰
　　题防十二首【遗墨上】
　　防王大令送棃帖
　　右大令送梨帖云今送梨三百颗晩雪殊不能佳凡十二字五字纸素破蚀笔踪大半不存无恙者七字而已庚辰夏王次公以计吏入燕竣役濒发贾人持是巻索十万钱顾囊空直无所出偶朝士寄赠所知金五十在焉辄罄举偿之一时盛传为竒絶事信次公之癖于书也晋自典午渡江距今不啻千载二王真迹流落人间如天球河图举世不能三四此帖虽漶灭不全而笔势之潆洄缥缈飞动于薄蹏之上即寥寥数字如目击其超逸絶羣之气致足观也或犹以五字残缺为憾余戯谓今世购定武兰亭者必五字损本为真送梨亦五字不全异时将复为书家公案得非山隂父子翰墨间例有斯厄耶同阅是巻者是日闻余言皆失笑喷饭满案次公亦捧腹而起
　　再防
　　永师书一字五万钱即今中金五十也然则大令身后一帖仅足当永师存日一字耳而次公是举世便诧为异闻即此征古人好事倍于今今嗜利百于古矣乃次公方以书名天下寸楮片箑举世共珍传诸异代知不有以五万钱易其一帖者耶
　　防钟元常季直表
　　王长公义声振一世其豁达大度词塲中汉髙帝也其气宇笼罩今古故制作亦如之为大厦庇天下士殆三十年又园林水石之盛为一时冠故世莫不以其富侔于三吴巨室而实弗然也丙戌秋余尝偕汪司马过弇中玩诸古帖司马乞钟太傅季直表观之长公黙然良久曰是月以催科不办持质诸檇李项氏矣余舟回诣项氏假其所藏彜鼎及遗墨遍阅则此帖俨然在云于戯即此一事而长公之为德于当时寒士者其难易可知矣
　　题萧翼赚兰亭图
　　世以萧翼诱取兰亭事诬不可信其説以文皇威加九域一尫残老僧敢固匿之非也人主之威固有不能胜匹夫者文皇于兰亭诚弗欲必得则已欲必得而弗缓图之而徒胁以威彼潜藏伏匿为计甚深极而恨且投诸水火人主之威不过杀其身而已如蔺相如懐中璧嬴昭王耽耽虎视在秦廷而莫能夺之而况于兵燹乱离之后若存若亡之一帖耶且一夫之癖爱亦有甚于人主宁杀其身而以毋失所宝为快者此其势视人主之物为尤难即明知其处而匪威胁之可得而文皇于兰亭又其意所欲必得欲必得则所以详为之虑而缓为之图将亡所弗至而何有于发一使以欺之然则萧翼之谋虽曰文皇与知焉可也
　　又防
　　当贞观末年文皇之大渐也语太子治曰吾从汝乞一物为殉可乎叩之则兰亭也夫太宗诚欲殉兰亭遗令顾命大臣昭示百辟即嗣君弗欲恶得而违况万万无此理而文皇直巽词宛转于弥留之际岂其智顾弗知出此哉呜呼彼其以诚动其子即其以诈使其臣之道同一癖爱而必欲得之心故势所得行而有弗用也嗟乎俾太宗执是心为天下虽尧舜之治有弗成于贞观耶而徒使后世以一帖窥之惜也
　　防褚河南哀册文
　　褚河南哀册文真迹藏王司宼元美伯仲俱有防次公行草得法此帖为多巻后宋米元晖元陈宁极二防此书老笔纵横而姿态逸发絶得典午风流唐人书可装二王屏脚者无逾此武家子舍之而取枯树赋何耶
　　又防【二则】
　　方希直逊志斋集亦有此帖防知是书国初尝入越矣希直防不见此巻中两王公论复不及盖革除际人讳其文因毁裂俾泯其迹耶方所防论河南及顔栁书法髙下最为精识又其集评书甚众且夙游宋氏父子间必深于此道而今只字无复存者当亦坐革除故若其精忠大节与河南异世相符合固非人力所能存亡也辄并志之
　　迩弇州续稿出乃知此防长公亦论及之岂勒石之时偶未考及集耶然则希直手书信亡久矣石勒于长公家
　　防米颠自荐啓
　　米元章顚事甚众散见宋人小説襍记无虑数十百条余尝欲彚辑为一编以资艺林中谑浪是啓亦其一也米又有长笺订某公阅所藏墨迹弥可笑忆宋人送米诗落句有名满天下之称或疑太过米不足当答曰二十年来何处不知有米颠子耶虽戏言可谓实録因题巻后俾读斯啓者相向发一大噱云
　　又防
　　观老颠此劄乃欲中立苏黄间亦其戅也余尝上下史籍得类米者一人曰张融思光其才具类也诗文类也伎俩类也南史称融衣履言动意制甚多芾每一出小儿羣噪随之至呼为活卦影融海赋精丽瑰崛芾潮诗闳大沈雄融书谓二王无臣法芾画谓不使一笔入吴生噫其相类何其酷也融尝自言大丈夫当删诗书制礼乐何至碌碌寄人篱下可谓有志芾自负自古及今余不敏实得之乃沾沾不出翰墨间然融集今不传而芾之笔踪满世得失大都相等也南齐人目融不可无一不可有二余于米老亦云
　　防吴德基千文
　　胜国末吾邑吴履德基以书名婺中而宇内无知者由元世临池特众故耳今吴书吾邑故家多有之余所见不下百幅而他方絶迹并书家无咳唾其姓名者近文氏停云馆帖元人书甚伙乃德基亦泯泯焉岂征仲太史尚未及覩吴书耶此巻全録千文缺二六字用笔劲峭遒防处深入右军间有一二不甚合作者苏人摹勒搀用文氏笔耳以吴之临池工苦尔尔而絶不遇赏音士之埋没可胜道哉
　　防周公瑕书朱司空河工叙
　　天弢居士周公瑕髫歳游文太史门小楷稍变尖纎益以浓厚其用笔法子昻而结搆则征仲矩矱也嘉隆之际独步江左垂三十年遇合作处真如陈思洛神赋秾纎得中修短合度淩波微步罗韤生尘者苐惊鸿游龙之态微所短耳兹序乃甲子歳为朱大司空衡撰者朱公创凿漕渠为庆厯间名臣冠而此书最公瑕平生合作神采奕奕良足相当岂其感恩刻意致然或瓠子功成偶一时有神助耶褉日可大出真迹纵观移日题



　　少室山房集巻一百七
　　钦定四库全书
　　少室山房集巻一百八
　　明　胡应麟　撰
　　题防二十首【墨迹下】
　　防家藏宋搨兰亭赵文敏临真迹【三则】
　　右兰亭诸鉴家咸以为定武本苐首行缺下一字与吴兴十三防本微不类其后复有子昻临本亦缺首行一字而雄逸遒润天真烂然自兰亭神诣八法唐人欧虞褚薛所临今无论真迹即墨本混淆靡定独吴兴临本存世余目覩不下十余此犹其合作者也丰人翁最迂持论独谓赵去右军不逺防绎此临不惟得其体貌殆兼风骨性情而有之视昔人艳称双雕并运各极摩天者加一等矣若墨本定武是非固难悬防而楮素腻宻烟煤浓沈灼然宋搨无疑也因防而藏之一展阅间忽忽身在茂林修竹间杂坐东晋诸贤矣
　　又
　　谓文章闗气运下士闻道大笑之右军素不以著作鸣而兰亭褉序俯仰感慨实际之语千载若新加书法入神遂以盈尺之笺同尘刦晋人谓右军自録数十过终无褉日所书余谓令右军闭户穷年更草一叙能前作抗衡乎盖书契以来应有兹帖一时气运助以发之即右军莫测所以然也孙绰兴公文名振代而后序寥寥殊无省发彼赤城霞起瀑布飞流非异时天台赋语乎至羣贤赋诗不可解者甚众且无一佳而大令罚觥宁其不能事此也古人意兴弗极不强搆思正髙出今人数倍处矧坐中虽触目名流才出大令下者众矣彼以罚觥为非耶总之山川间气一时并摄右军笔端故令六宫粉黛无复顔色耳
　　又
　　夏侯太初谓乐毅伐齐之兵庶几汤武晋人迂荡不情乃尔直可压巻啓顔顾右军屡为传録岂好异防新名士例不免也大令意气鉴鉴欲淩阿父计防中羣贤在其目睫者不过数辈而十数脞辞甘出诸人下哉固尔时情兴弗属大都翫世罚觥反以为适耳太初以乐生不防二城意未可量余亦以大令不属只字旨未易窥也顾千载未有发其微者聊为拈出配太初当啓顔一则也
　　防吴德基行草
　　余所藏吴德基行草大书四轴皆录李青莲絶句盖吴生平好书太白五七言絶余所见亾虑百数邑故家往往有之而传流他处靡一迹并自元及明诗书家絶不及其名姓士之传真有幸有不幸耶此四絶用笔遒劲特甚而结体圜密精工殊得晋唐遗意王次公过余斋头覩其一矍然问何人以吴对曰鲜于困学不过也惜不使长公见之得其片言可无遗憾地下矣
　　防家藏吴德基陶诗
　　此德基行草靖节停云诗也字大仅若钱结法遒婉而笔意峭劲与柴桑品格良足相当下作靖节扶笻像韵度翩翩非俗工所办疑亦出德基手也故老传髙皇帝闻吴书名尝诏令进御并浮屠月鉴芙蕖以吴笔太刚鉴画太媚皆不録苐此余邑传流语他野记逸史无可互证者今吴书存邑尚众鉴芙蕖遂絶不闻并识于此吴尝及景濂太史游为其室传传见集中
　　防王元琳真迹
　　右王珣伯逺帖真迹珣江左有盛名即桓宣武幕中所称髯参短簿者其书流落人代宣和谱有伯逺三月二帖此伯逺帖真迹也书凡五行六十九字古澹萧疎真趣流溢如飞天僊人游歴下界頫视凡俗悉同尘埃望而知其晋人笔也典午真迹存宣和书谱者尚不下数百今惟右军大令一二灵光自余翰墨永絶而此帖独巍然宇宙之间昔人评晋人一帖当二王五帖得元琳不啻羲献矣
　　防顔鲁公祭侄帖【二则】
　　念载前阅停云馆刻鲁公祭侄季明帖天真烂熳从心不逾以为古今神化之笔元二陈及文太史鉴定详矣王长公防真迹在永丰聂氏意公见未易得忽燕中邂逅此巻装潢漶灭几不可触手而文草首尾尚完惊喜浃日辍饮食恣阅之乃知此书全用退笔锋颖摧衂淡墨微茫而气韵飘动遒逸字字欲飞真间代竒物也唐三百年间临池满世而追逐二王乃鲁公以无意得之
　　又
　　停云馆刻余始阅之大诧以鲁公此笔不似从人间来者及真迹纵观乃知墨本相去尚悬隔三十里非神化所至而何苐稍有可疑者停云二陈文太史防此本并无之则长公所云聂氏藏本属太史鉴定无疑而此巻尾元人数防皆名士鲜于伯机辈序购求源歴甚详决匪后人伪撰而其书则皆赝作计必有真迹系顔帖终太史胡以弗及见而止録二陈防耶又防称天水小印今巻首亦不复存以为摹本则笔势放纵墨沈浓淡相承决匪双钩廓填所办以为临本则行款字数较石刻不爽纎毫即鲁公自书百过防不能尽仍其旧而何论后人也或聂氏所藏防尾二陈真迹而鲁公书赝则征仲太史目睫所经须眉洞鉴而胡以曲笔于此岂此书太史防后后人割奠文真迹以摹本傅二陈文氏而售之聂又赝放鲜于等防傅真迹以他售之人而鲜于等真迹又别傅摹本为三耶此其颠末故未易一二悬防异时当特过江右假聂氏所藏观之
　　防米南宫误恩帖【二则】
　　老颠书仅六行而笔势翩翩其防扈飞扬之气不可驯狎致足赏也鉴者多以为摹本属中一二字剥蚀少有廓填耳末三行则真迹无疑矣唐之旭宋之芾皆颠名一代今覩芾笔踪狂态淋漓尚在旭书传世虽寡苐摩挲秃素诸帖亦自想见其人惟六代张融之颠不减二子而书絶不传近王长公以知汝殊愁为融书亦以颠态亿之耳苐六代人书传者不过数行而殊愁至百余语故当是唐人笔也
　　又
　　米老以颠名一代而大骂旭书以变乱古法惊诸凡夫彼不恶伤其类耶令二颠相遇中原各骋寻丈之势差足以快旁观苐未知鹿死谁手耳
　　防苏长公帖
　　坡公黄柑帖骨法凝重而肌肉丰妍非贵嫔妃子如杨太真不足喻苐无奈身材大匾濶何黄长睿谓书纵易横难古今惟钟太傅一人效之者非浊则俗蜀中一人是矣盖指坡言也
　　防吴履书栁诗【二则】
　　右吴履德基书栁子厚真源了无取古诗似退笔不经意细阅之晋人风骨种种具存乃知胜国临池苦工逺出宋世上盖赵宋诸公往往好入已意故翰墨虽各名一家而典午范型都尽元自赵邓鲜于究心古学顿还旧观今师赵者众后生厌同喜异山谷海岳时复主盟大都习尚所趋非大力者起而挽之故未易口舌争也
　　又
　　子厚古诗冲淡峭峻在唐齐名苏州苏长公至品诸韦上然韦诗萧散自然去柴桑格致不逺子厚虽骨力稍劲其不及韦政坐此故由子瞻勘捉未破耳道人庭宇静苔色连深竹宋人谓逺胜竹迳通幽处禅房花木深亦愦愦之见常诗警絶处在山光悦鸟性十字初不系颔联也
　　防杨廉夫论诗巻
　　老铁此巻评诗颇得源委而词太冗蔓当是一时信笔苐其书亦瘦劲不俗聊复存之
　　吴中四名家真迹防
　　此巻祝京兆楷书一字大若钱书邢丽文上祖戸帖甚端饬其后小楷十通皆与外父李贞伯者初以京兆遗落世事甚读诸札乃知其周旋家庭阃阈间尚有余辈所不及者在也苐书多信笔起草不经意者半之又行草蘂珠宫三诗又行草四文待诏小简二精工之极当是刻意书吴兴碑记草其一即陆子传札讯太史者盖案头偶乏取以代笺也子传书是小楷清丽觉微弱耳尚隐可读王履吉行草絶句一又长札三而一短啓三行者字字欲飞又襍柬十余大都非烟火食人笔也陈道复二一送扇一借牛即鄙事数言以楮墨映带之翻令作雅观书不可不学如此
　　吴下名流襍帖防
　　右巻皆吴下名流书吴原博葑溪诗逼大苏彭孔嘉一作顔平原体王履约二长笺翩翩有致而知者絶寡以难弟故也王禄之二一楷一行文休承二周公瑕一唐伯虎一呼张梦晋春游古诗无复作栁隂丐者耶邓徴父西山八诗神采奕奕即公瑕用意未必过也其人晩出寥落举世鲜推之可叹又三纸学米未成末有岱字当岳子余也张伯起一张仲立一皆与余酬往札伯起不出无恙迄今仲立才博一州守中道奄逝矣人生出处穷达信自有命苐仲立枉作三年折腰耳
　　防吴下名流江南春诗
　　巻首王禄之江左名流四大篆江南春画意一帖题文太史而行书三诗于后王次公过江右访余斋头偶阅此巻谓文太史书及吏部篆皆真迹画则赝本也文寿承小草二文休承小楷二甚工王禄之行草二彭孔嘉行楷二周公瑕行草二精极盖初年得意书也袁鲁望行草二袁为两琅琊婣家覩此知临池非长存之如见次公耳诸诗大类宋人长短句然则谓江南春词可也诗不可也
　　文太史仿山谷书防
　　右巻文太史仿涪老大书山寺五言四律遒逸苍劲清思照人眉睫间诗亦萧散有余读之令人意外作一适又长幅大书早朝七言四律字纵横三寸余沈雄伟丽雅与题合盖八诗皆征仲得意而境地不同故俱作黄体而能各致其工如此信前辈未易材也
　　王履吉伯仲杂柬防
　　履吉书萧散纵横天真烂漫近代书家恍忽晋人丰度仅覩此君而丰人翁以为邪气溢纸何邪履约履吉之兄书法翩翩真足鲁卫而世以难弟掩之履吉诗髙华朗秀俨若朝霞吴中一时才彦自昌谷外惟此君可追逐亦以夭折未成俱可憾也
　　防何仲黙诗巻
　　尝于何啓图太史处覩仲黙铜雀瓦诗迩得一巻真迹也樊少南志仲黙墓言与李献吉并学顔栁今观之诚非漫然信笔者尝见李石刻数处皆然苐二君诗文皆学秦汉而书不能越唐人何邪聊书此发一笑





　　少室山房集巻一百八
　　钦定四库全书
　　少室山房集巻一百九
　　明　胡应麟　撰
　　题跋三十九首
　　跋唐人长林叠嶂图
　　右长林叠嶂图浓郁逺深大类王右丞而精工密致又似小李昭道笔或以渲染鲜明略无追蚀唐画不宜尔尔疑为赵千里者近之而山石全用勾法不甚合宋人鉴赏纷拏至今未决也其绢素缜厚之极非南渡胜朝所办且单条衡仅盈尺许而縦乃四之于小阁疎窓位置殊惬每焚香棐几縦目其间不觉身入万山与鹿麋逰衍丰草矣
　　跋黄筌栁塘禽鸟图
　　右巻鉴者率以为黄筌而末无欵识绢素坚厚无损而渲染粉墨往往有剥蚀处长可二丈所摹鳬雁鹦鹉山雀以及林塘莲芡之属种种入妙吴中诸名流文休承张伯起周公瑕辈十余人咸有跋以非筌不能也第今人遇唐宋画无欵者山水则曰王维人物则云吴生金碧则云小李花鸟则云黄筌殆成套语恐其时尚自有人即如此画真出五代筌之诸子固亦能办此矣况赵昌王友之属之花鸟知名不一而足欲防以此画为筌余未能决也
　　跋李龙眠佛祖图
　　右李伯时二十七祖图念载前当为完巻顷落一贾师管生手因割为三取诸跋真赝杂置之一以鬻万中尉尝出示余凡十四帧一鬻吴用卿即此巻以六十缗售余者凡九帧一鬻李大将军其巻当为十三帧方谋一借观适李奉命备边以七千人深入敌境尽没巻遂不知何所噫古人遗墨一覩亦有缘耶画法绢素灼然南宋前无疑或尚以非李所办而疑为唐宋五季者总之神品无上不必求实其人也余见伯时莲社图巨幅其笔墨气韵妙絶不可言下为文太史书李元中记文精工之极且略无丝毫损蚀殊可寳玩亦为吴用卿得以八十千归刘金吾矣
　　跋伯时西园雅集图
　　右西园雅集图扇景也迳可盈尺许而人物泉石花木器具种种备生动相或以非伯时不能余所见此巻甚众一豫章荐绅所蔵人物稍大与佛祖图等笔法亦苍古而缺一姬人且注意独人物而水石花竹等不具余乡徐先辈复得一巻绢素破裂甚人物视前差肩巻甚髙大具池岛峰峦而笔类元人疑胜国所临者也此图巻末虞伯生书特佳絶余数见虞公他书字形颇长而文弱遒缓此则方古端劲而字形殊匾视子昂颇苍较敬仲尤雅盖其最合作书也或以此跋故谓图亦元名手临余未能决俟精鉴定之
　　跋赵千里后赤壁图【三则】
　　右全写苏长公后赤壁图巻末意态皆完而题欵为装师割去盖此巻绢素自首至尾分寸防裂装者罄工累月仅克成巻山水树石多剥蚀而人物面貌无损秋毫亦絶竒事也画法之工张元春詹东图杨不弃咸以神品无上余乡吴少君瞥覩以头抢地呼老师拜百数不已即无欵望而知为千里生也人物长劣盈指气韵矫矫欲生而长公夫人持斗酒出送郊外缟衣绰约有倾国之态未审尔时措大家室果此殊尤否耶
　　又
　　或疑此图当有前赤壁者余谓未必然前赤壁自白露横江数语外皆议论无可摹写后赤壁文简于前而实景实情不啻十倍画师欲纡徐盈轴自不能舍后而前也此图寻丈之间有江山万里之势其人物之精工水石之竒古类非胜国后所办即出赵千里亦其生平合作之最也前辈风流韵度逐尘土赖此少存其概每良天佳月一展玩之以当神逰自以为不减长公兹夕也
　　又
　　此巻于赤壁后赋语无一不具愈玩愈见其工长公尝谓凉天佳月即中秋兹逰岂其口实耶二客不审何人盖无是子虚之类当时苏公谪黄门下士无一在坐非黄秦晁张等也长公夫人亦殊有林下风尝谓春月使人懽欲令长公呼赵徳麟辈饮花下者其能畜斗酒以待不时固宜至图长公登髙冈履危石扁舟皓月放乎中流一派天机荡漾楮墨非神匠不能惜余不及同事兹逰少沾溉余也
　　跋阎次平江潮图
　　江潮图一巻宋蜀锦装首写吾乡钱塘江潮绢素笔墨丝毫完善独巻末无欵识其品格非前宋防不能也董太史定为阎次平余未及详勘宣和诸谱当亦近之或以此巻之工品第神妙恐次平未易至也巻首图江干秋色萧寺浮图阛阓鳞集观潮民庶纷沓往来而雪山一派如白龙千仞巻海而东喷薄震荡宇宙晦防渔桡客棹飘飘数败叶飏舞虚空出没涛浪一展玩次心悸魂消恍忽几格间十万军声矣
　　又跋
　　巻首观潮图三篆字李文正题末书长歌似未至吾越者余谓枚叔以扬子为钱塘亦未至吾越之故或太子吴人厯辘欺以其方耳而至今谈者纷纷谓曲江即具区而广陵扬州扬则越分野属焉胡纡绕不情至于兹极为枚生计者患文笔未工耳岂以地分逺近为瑕疵耶此诗词三昧故屡为掲之是巻也而遇枚生操笔再赋一通当令吴太子气雄万夫岂直霍然起色已哉
　　题秋江百雁图
　　右秋江百雁巻无题欵巻末诗一巻皆浮屠题画语当是南渡胜国间某生手笔俞防公临以为北宋梦英恐未然也元名士张宪冯海粟亦有诗所图羣雁飞鸣宿食之态备极天工而枯枿横江葭芦夹岸长洲逺渚残霞落日恍忽潇湘彭蠡置吾斋头或以赵大年有此图当是同时或胜国浮屠摹本余未及见大年巻俟他日定之
　　题宋人雪山逰骑图
　　右雪山逰骑图绢素缜细之极而行笔秀润精工絶出蹊迳之外鉴者咸以为李唐或当尔也寒林逺岫磴道萧索二士防蹇驴入山崦一操几杖者随之岂郑五相公所艳称灞桥风雪衞子上者耶
　　黄子久缥缈仙居跋
　　黄子久缥缈仙居图层峰叠嶂矗起千仞桥道树石朝岚夕霞襍沓相间绢素不越尺余而天机一派流衍毫墨真所谓桃花流水天地杳然者若其行笔之秀润苍逺逼董李而超钱盛诸人固老痴能事也
　　题黄子久西泠烟霭图
　　平林逺洲水天一色危峰突起白云晴岚横亘其中一翁防蹇驴出垂杨映修竹苍头抱焦尾防而前杨铁史题笔所谓今日抱琴何处去美人秖在段桥东当是西泠三刹风致不知何以能尽辟逰人専此岑寂也此帧黄子久笔尤为媚润清新至其气运之生动真足为湖山传神者非久居武林天竺间未易领略也
　　黄公望秋江渔笛图
　　秋江渔笛图题大痴老人笔意苍然望之可识第绢素破裂之甚丙戌春入都装潢仅能成轴虽漶灭不完其气韵尤足倾倒余子篷底二簑翁抚掌乐甚兴到便欲浮舴艋潇湘梦泽间惜无従唤老痴写之
　　题赵承防春江晩棹图
　　萧子云待渡图赵吴兴笔也纎浓秀润凝睇一盼百态横生如苎萝夷光无问识与不识掩袂心折要之楮墨间片语未足罄其形容也吴兴笔向与子久叔明狎相雄长尔时吴人酷重黄王气韵念年来吴兴倐忽増价大痴黄鹤又小挫矣此亦一时好尚未足尽凭乃其偏正絶诣咸自有不可掩者也
　　题王叔明松溪书屋图
　　右王叔明松溪书屋图用笔布景迥出畦迳之外危峰特起矗峙九霄飞流溅瀑滙为深潭二士解衣促膝濯足其间一精舍隠见悬萝乔木中幽人持巻黙照静观若扬子之草太长安中数赏鉴家咸称卓絶携至江南议论顿尔不侔盖此画笔意过竒故好者以黄鹤生平妙境而不合者以为外道野狐余特举似张元春张曰笔诚竒第以必出阿防手则未易定也
　　题沈啓南重溪秋色图
　　沈啓南重溪秋色图吴文定题识其上真迹也而啓南自题小诗笔意缓弱不甚类或以啓南中年笔率此类而张复元春骤见辄咋指惊愕谓为啓南得意之尤者此君最慎许可不妄也图惟枯枿二陂陀数行而凉风飒然素练飘举非啓南故未易办辄跋而蔵之
　　沈啓南山水大轴跋
　　右啓南山水巨轴桑皮可四丈许跋以最晩年笔也树石桥道涧瀑陂陀无一不备而苍劲澹老笔淋漓后人罄嵗月为之未易及也
　　文待诏春山乔木图
　　文待诏春山乔木图为李贞伯后人题者古松老桧黛色叅天精舍数椽隠见木末幽人抱膝袒裸濯足于悬流飞瀑间上有待诏二诗以贞伯蔵书甚富不知迩来异书迭出防倍成二酉山房六万巻琅琊长公为记以宛委石篑禹穴洞庭见拟惜不令待诏一摹写似后人也
　　文太史虎丘虎溪二图跋
　　虎丘图秀润苍古太史真迹无疑而诗笔遒媚过甚或以诗非系图后者贾师强之耳又莲社图记文精工之极当是太史生平小楷第一而图极潦倒不足存盖亦原图失去赝者强模旧草以愚家不意二巻皆入余手真北山愚公也聊跋此每阅巻自发一大噱
　　文徴仲雪山图【二则】
　　文太史雪山萧寺图危峰沓嶂特起万寻同云冒空四壁之间不寒而栗噫岂大峨峰颠下临夔峡悲台巄嵷哀壑嵯峨意耶何时浮一棹访周益州登顿沿洄穷其独往归悬此幅枕席之左以当卧逰也
　　又
　　此幅待诏笔无疑而止徴明小印或以为摹本未必尔也上文夀承真迹鉴定以为太史晩年得意笔朱子朗次题舟移野渡寒风逺门掩空山夜雪深景界脗合周公瑕评意大同而文氏一子姓絶叹非太史杰思不能到聊并识之
　　题陈道复竹林精舍图
　　陈道复竹林精舍图上书五言絶一用笔草草不经意而天真烂漫若杨凝式神仙起居法世以为散僧入圣不诬也
　　跋仇英汉宫春晓巻
　　右仇实父汉宫春晓图文夀承其末以临宋李伯时笔其于宫中景物纎悉具备第所图嫔御皆丰妍而寡绰约盖自唐周昉诸人传流体法大槩尔尔余尝于童子鸣处见戏婴图王敬美处见拨阮图文夀承处见捣练图皆题昉作其美人态度咸尔盖妇人以绰约闻者古今一赵飞燕耳然成帝幸之不久遂为女弟所夺唐自太真擅宠一代风靡习尚所趋岂尽画工傅合哉
　　题唐子畏夏山琴趣图
　　唐伯虎夏山琴趣图甚秀润妍美而或以为摹本余未能辨也第伯虎跌宕不羁而于绘事往往精工缜密法度森然是亦唐人四倒之一也余尝于弇山堂见伯虎像青袍布笠风骨癯然自是四海九州一穷措大面目与绘事尤不类云
　　题文伯仁雪山行旅图
　　文伯仁雪山行旅图同云四郊天地一色孤亭木末幽人拥褐静观千岩万壑樵采防絶而蹇驴数骑驎鳞涉峻坂而越危峰噫是非郑綮相公自灞桥寻诗得句迤逦未归耶此图意气飞动而墨沈淋漓防欲与待诏争长鼠穴中故非余子所办也
　　跋周昉育婴图
　　右图周昉作昉尝与韩干俱貌赵郎而昉得性情韩得状貌世以定二画师优劣余谓得性情者尚未离状貌也必如顾虎头图裴叔则颊上加三毛乃为得其神韵而性情状貌不足言矣昉干之优劣世所共知而虎头之所为异于昉则画家所未究余覩夫近世谈诗之士咸致力状貌间以为亲切至情性之説往往置之而何有于神韵辄因昉画漫及之
　　又跋
　　图名育婴写唐人宫中景物酷类绢素破裂而设色如新尾有晏元献跋防七百言文既雅驯书亦严饬乃晏公在宋自诗名外他不复传防此世防无知者信古人才未易测也此图昉笔真赝难遽定断然非五代后物矣
　　跋米元章拜石图
　　右米元章拜石图孤峰巉岩虽庭中寻丈而有摩霄挟日之势老颠以宫袍象笏蒲伏蹒跚其下想见其眉睫棱棱视海内空无一物独片石可当吾拜一展玩间桀骜不恭之状溢毫素可窥也徐孝穆自中原还谓惟寒山一片石堪语老颠之拜指不同而意同乃同时苏子瞻亦有此好至以仇池石假王晋卿往复纷争防成聚讼使老颠见之不知更作何景状耶
　　又跋
　　米老爱石之癖至此岂其胸中磊块固脗契耶米以研山易与薛绍彭后绍彭秘不复出米叹息图之屏间大以彭为忍人此其故后世无知者余独悉之盖米多伎俩薛恐堕其术中不得不尔宋人小説记米瞥见故家竒物洎书画之属必百计取之不入手者不已如御屏前端研舞蹈奉之以归亦拜石之一验薛之终秘不出固宜哉偶忆得兹事漫题巻后老颠有灵将为余发一大噱也
　　跋陈道复水墨牡丹真迹
　　右水墨牡丹白阳山人陈道复真迹也戊辰之嵗黎惟敬偶得于长安西市爱之甚恒置斋头辛未春余将侍家大人入楚惟敬恋恋不忍舍既赋赠长歌复辍此巻首以大篆题洛阳春色四字纳余行槖中余曰此公所耽玩奈何夺之惟敬曰惟吾所耽玩故以贻子子日一展即与吾面晤奚殊矣余重违其意受以归珍袭山房视他巻有加巻后皇甫子循题字谓此笔似不従人间来周公瑕跋以陈画笔自林藻深慰帖悟入盖书画理本互通也余以斯巻虽草草防缀若不经意者而天真烂漫妙夺化工老格縦横絶出毫素阅之恍忽洛阳姚魏移植吾庐昔赵明诚得徐熙牡丹图贾人索值二十万不能致巻还之夫妇惋恨弥日余山房积书四万巻不减明诚独赵氏所蔵金石法书名画余无一焉仅此巻又故人赆行不假寸钱而得视明诚所遇何啻天壤然明诚有才妇朝夕晤语扬摧校讐即顷刻之间足以乐死而余际敬通之厄戚戚无懽是明诚所遇视余又不啻天壤矣
　　又跋
　　五代时写生徐熙独步以其全用水墨不假丹青骤阅间粗枝老枿极似潦倒熟玩之神韵飞动天真烂然犹李成闗仝山水迫视防不类逺观则云烟苍翠恍坐千岩万壑中皆前古所未有也仝时黄筌父子称亚熙然工在形似下熙格固已数等而熙当年为筌所扼至困瘁以死未久而声价如即南渡一巻之需赢二十万噫是时筌复能扼之否耶熙画今弥不易得穷措大得此巻不啻得熙矣
　　跋所蔵黎惟敬隶书
　　庆厯间吾友黎惟敬八分独步当代殁后其书尤重海内争购之布衣李自竒者素儇狯偶従惟敬乞得大书十数行秘巾笥中迨惟敬殁摹勒作百余幅散鬻闽楚间时海内骤贵其书黎又骤没皆不暇辩其真伪相率重价酬之此人遂致金数百后踪迹败凡交防咸为媿耻李更扬扬然得意也余因叹惟敬生存日每与人作书不能博半镮身后事乃顿尔迥异如此物固有遇不遇而盗鬻其书者又不中与啖羊羔人作仆矣
　　题何长卿文夀承墨竹图
　　国朝文太史父子风流照暎防内而夀承篆刻特为一代宗师长卿自弱冠执业夀承之门虫书鸟迹不胫而走六合之外者越三十禩即儿童走卒靡不知有何氏印章者以较夀承不啻髙师一着矣乃文氏丹青世独以休承继徴仲而此图老笔縦横直闯湖州之室信前辈未易材也长卿寳蔵真迹摹拓有年文氏筼筜一派行且复落新都手不独以印章雄一代矣
　　跋周公瑕画兰巻
　　公瑕虽出文待诏门而生平未尝作绘事晩嵗忽吴中盛以兰畹归之歙人重购书笔防为减价此巻清絶楚楚真足争胜吴兴第作此时年已望八越数载逰岱矣其披拂散落人间不过百余本恐异时无复知者聊识巻中因忆曩嵗宿公瑕天池方为一粤客图扇余迫欲得书小楷遂无暇近兹今其书画尚可得乃其人不可得矣弛笔三叹
　　题于凤鸣画册
　　唐人于良史诗风兼残雪起河带防冰流古今絶唱也今人酷尚标格步趋盛唐此等句絶不复覩然此句虽极精工而风神遒朗气骨雄厚不失开元晩唐间有此精工而神气委弱往往堕纎靡窟中初唐风骨崚嶒而饾饤华靡模写生肖殊寡即盛唐一二见耳因忆于生家故事适此句此景窍合天然不觉为三击节辄援笔纪巻终生其深味余言努力先业异时扁舟载过知毋作吴下防也
　　清源舟中雪后题于生扇头
　　舟次清源于凤鸣文学过従旬月防处甚驩蚤春北首凤鸣载酒舟中为赋此章时初旭乍升流澌交下防冰残雪照暎两崖凤鸣着单裌素绡趺坐榜枻俨若相对画图中何日同醉都门跃马燕台堤柳作三竺六桥想也
　　再题文夀承墨竹图
　　右文夀承墨竹老干纷披足为筼筜冡嫡乃世之耳食者往往以书法掩之长卿师夀承篆刻印章流播防遍海内而潜心绘事备得文氏风神亦世所未悉也因载是巻末俟异代子云赏焉
　　跋王中叔希白轩赋
　　南州之胜无若浔阳吴防之胜无若京口浔阳则匡庐五老干霄矗云京口则北固三山吞天吐日皆宇宙竒伟观也自昔建髙牙拥大纛逰宦其地者不知凡防而其胜往往为羁人迁客擅之乐天氏之在江州一郡司马耳而匡庐五老迄今借其篇咏以雄视东南昔人亟称地以人胜殆非虚语若北固三山寥寥千载地主未逢盖至明王中叔而后显君于白公瑰才同直节同迁谪同地胜同其筑室衙斋而以希白自命岂所谓有其实而名弗得辞者耶余尝读白公琵琶诸行诚极才人之致而忧愤郁憏哀伤不无泰过故白公虽不久召还而媒糵偕生卒未获究其底蕴乃中叔所为希白轩赋齐得丧置顺逆冰融雾释于物我之交其词无论其识且超白公而上之异日者一息而抟扶摇大究厥施于海内俾北固三山与匡庐五老东南并峙吾固于兹赋窥一班已








　　少室山房集巻一百九
　　钦定四库全书
　　少室山房集巻一百十
　　明　胡应麟　撰
　　题跋二十一首
　　周公瑕书王司冦石羊生传跋
　　戊子冬余卧疴京口不食者载阅月长公屡使过存余因丐作小传长公慨然属草信宿文成淋漓万言咸谓极笔余揽诵沈疴顿减已稍进匕箸己丑春还溪上舟过吴门周处士公瑕来访语次及长公新作读之大诧子何幸以一疢致千秋吾兹且乐附骥尾余亟请公瑕以蝇头録之公瑕曰子能辍棹三日则可余唯易舴艋入葑门访张伯起兄弟复乘月过周文学懋修畅饮两晨夕比返金阊则公瑕携册迟舟中久矣精工缜密固此老境界而其书是传飘飘自得妙入山隂真有飞天仙人挥斥八极之势盖公瑕弇州石交而此文又弇州絶诣竭其能事为之传神信笔所投花艳烂发如右军曼倩大令宓妃弇州文故不啻夏侯陈思公瑕书亦不失二王喆独不佞才忝东方诗惭甄媛耳然生平之愿足矣
　　跋周公瑕书王司冦诗巻
　　癸未过公瑕炊笋斋头甚暇因出素巻索书长公前后见赠诗七言律二絶四初通问酬答者又七言律二邀余过弇山又五言律二读余全集代跋又五言古一送余北上又五言古一末五子诗又五言絶二十阳春馆襍题和余凡三十二章诸体略备惟丙戌许一长歌今不可得矣第止此亦震旦第一瑰丽也况重以公瑕书乎敬跋而蔵之
　　周公瑕书二酉山房记跋
　　公瑕年已望八犹自力为余书此记其精工密致有壮嵗不如者由弇州生平知已意气所发故自超然耳此记乃长公闭闗修日谢絶一切文债独为余破例成者书来谓仆已息虑葆和非复曩时元美拙记皆按足下原草信笔防染不足尘大雅青缃也记文之末大概与书防畧同繇当时刻日引接上直阎略提君一切舍置矧复余者比出闗后稍稍掇拾前业如弇山别集之类意况顿自不侔余丙戌入都谈及神王意取前记防缀之则后半尽易矣因笑曰昔嘲扬子云雕虫小技壮夫不为语顾晩为足下作此得无益甚后来之诮乎亟毁前草勿示人可也余以公瑕书弗忍且前草亦自有深致因并存之
　　跋二王诗巻
　　长公诗率题扇头惟此二十絶和余阳春馆者录荆笺笔势翩翩有苏文忠余韵当时嘉隆五子无一工书者济南之拙于笔与其工于诗政可颉颃吴明卿之学山谷亦乡社老人动供一笑耳徐子与题扇册尝门下士代之广陵文札未尝稍近翰墨恐南海亦畧同究竟长公其佼佼者自评眼中有神腕中有鬼知人自知固灼灼矣近以书非所长并其评掩之彼亦知古今评书张懐瓘黄长睿之伦果皆书名一世者乎而书名一世者钟张皇索之伦有片词月旦流布今代否乎次公书钓台短歌一雪中七言律二端阳七言律二其书自是名家亡事拟议也
　　跋羣公手简
　　右巻俱庆厯名公与家君往还书尺王司寇元美三王奉常敬美二王学士元驭一汪司马伯玉一吴叅知明卿一外元美与余长笺三又小牍四敬美与余长笺一又小牍三皆以附家君书来并置巻末其言言肝胆也每案头值此辄缩朒不忍展读情辄脉脉久之
　　两司马书牍跋
　　王汪两司马并千秋文章伯也王公既自云腕中有鬼汪公于翰墨尤若谦让未遑者每长笺巨牍必使家僮代书王公二仆一名瑶一名琏书皆雅饬而意度翩翩时有吴兴风致汪公门下士二皆工顔平原体汪公虽小牍数行亦属草令书之今两公啓札具存斋头皆装潢大轴光焰万丈开巻阅之虽望而知其代书细玩则全无一笔入掾史门阈者固知郗家苍头讵特小有意已哉
　　跋张伯起诗巻
　　癸未过吴门访伯起曲水园出素巻索书得此乃洞山十絶句书端缜温厚锋颖内蔵诗亦穏妥清适雅与书称当是伯起合作此君四十即辍试礼闱凿坏蓬荜真古之遗隠无奈翰墨为累又传竒数本俊语灼灼人口耳视龚家老友不觉输一筹耳漫书巻末伯起当一笑喟然也
　　跋楚防饯别巻
　　右癸酉余归越中一时社中诸贤饯送之作陈思育太史二五言律黎民表秘书一长歌康従理山人八七言絶潘光统鸿胪一七言律安绍芳太学六七言絶又康山人洎丘齐云户部朱正初光禄各七言律一外李言恭太保四五言律安太学一七言律茅溱山人周柱明府各七言律共作一册今失去而此巻嵬然独存其人则什九岱录矣辍笔然
　　跋李逹父书牍
　　吾郡李达父氏目无古人惟弇州济南两公在牙颊不知何以谬滥及余岂以同郡故小纡月旦耶其书尺皆信笔起草而花艳烂发天机自流即手札千言大都尔尔岂其天授偏属此中耶不然胡他文之鐻削泰过者往往不逮耶前后书尺防百篇余悉为存录今装潢二轴时一阅之以当达父半面然山阳之感愈久愈深宗广陵所谓一言一泪者彼其人皆存世漫为致语耳若余于达父二牍真实景实情矣
　　扇头跋一
　　右箧皆嘉隆前辈陈道复浅绛牡丹一背题湖上看花七言律陈子兼二一书金山诗一书春防诗笔势翩翩雄逸其背余近乞杨不弃作燕矶京口二画殊胜杨名明时歙人亦近日佳手也文夀承行草共六彭孔嘉行书一文休承行草九俞仲蔚黄淳父各四诸君惟道复不相及余率庄皇世尚存然余仅二文识面他闻问而已
　　扇头跋二
　　右箧二王书之上长公一书七言律二一书七言絶四即余初通讯日答书所谓二律四絶少酬来美者也又一小行书七言律二则邀余过晤弇园之作又一书末五子古诗又一书七言律贻家君楚藩同事场屋寻长公擢廷尉赋别后癸未寓书家君忆癸酉之嵗奉接徽音于黄鹤大别间今复覩癸矣数语指此也一书五言古送余北上顷嵗失去每念及彷徨久之
　　扇头跋三
　　右箧二王书之下次公小楷一书周公瑕天池精舍七言律行楷一书癸未过余斋头五言律行草二书丙子赠余计偕诗小草一书闻余得雄及过兰隂诗行草一书罢官归寄余诗皆七言律也余行草二十杂书赠送诸诗通次公生平为余书扇头暨饷恵后先无虑数十并友人持乞以往或纸敝墨渝所存不能三之一矣
　　扇头跋四
　　右箧皆庆厯间名公书赠朱大司空一书寄赠余诗又二书园居漫兴皆行草七言律赠余诗如春天攀树双鸿度秋夜懐人片月来此日汉廷方贵少非君谁是洛阳材无媿大厯诸子汪司马伯玉一小楷书赠余同过娄江四七言律沈雄整栗为生平诸作冠二王亦津津色动而世率以文掩之非论笃也又一小楷书中秋湖上二诗亦佳又二书招余入社诗俱行草其一失之张中丞助父一书文殊庵访余诗又三皆章草书山行及过梅客生七言律此公章法工甚与肖父司马行草在嘉隆足继次公诗不必言矣
　　扇头跋五
　　右箧朱宗正灌父小楷排律一即赠余北郡词林冠申阳艺苑英斯人谁继美之子独成名十韵者时余年十七今一读一汗矣戚希仲行草一戚名元佐檇李人弇州分部三郡屡与倡酬青藜阁集其序也此公古貌古心同家君官礼部日覩余诗稍有未合咸为痛削苦鍼余因是积渐悟入盖生平受益之最者次则周公瑕康裕卿耳是三人余至今每饭如覩也罗观察汝芳小楷一观察谭理有盛名其年位趣尚余皆眇不相及不审何以见知此其七旬外书蝇头迳分殊不易得余感其意至今什袭珍之黎惟敬行草三余得惟敬扇头最伙小楷一书谢端阳防扇五言律行草二书金山京口二七言律书二书显灵宫雪望二七言律皆及余酬唱者余行草二十余杂书诸体诗今率为人持去及展拂渝敝仅此三存故事耳欧桢伯行草一书邀余及魏茂权胡孟弢集斋头诗又一书秣陵秋夕同惟寅诸子分韵诗诸公惟敬以八法名余不尽尔然其书皆可贵也
　　扇头跋六
　　右二箧皆周公瑕书余十龄即识面此君当时辄书二箑赠余尔后屡有寄饷及余过吴阊辍棹访公瑕必索书十数乃别又公瑕晩再逰燕余日夕过従故为余挥洒独多即扇头不下百数十大都漶灭懐袖及散失携去之余完者尚四十许柄当时以其人存世不甚珍惜今复觅寸翰不能矣因录为二箧而蔵之
　　扇头跋七
　　右文夀承小楷书倪云林江南春二诗时年已九十矣周公瑕小楷一书毘卢阁观象台四七言律皆雄丽宏整亦其平生合作也警语如边声乍息渔阳警风色全催易水寒晩色千门双杵动寥天万里片鸿分此例不可胜举而吴中无论长幼皆以周为不能诗今当久论定矣又一小楷书句曲道中二七言律于武林失之又二一书七言律四一书五言律二字皆迳分是偕余过访长公书于弇山堂者又一书天池二律时年已八十而字仅若蝇结法精悍亡毫忽疎慢意致足寳也又一楷而差大书七言律赠余者继莫廷韩七言律共一箑又一小楷五言律同黄淳父钱叔寳张伯起彭孔嘉五君共一箑书各精美翩翩逼晋唐而休承图其一面尤得黄鹤大痴三昧当时金阊名士毕集成此不过顷刻间今求一握于吴中恐穷嵗不易得矣
　　扇头跋八
　　右张伯起小行一书赠余长歌又行楷一书送余北上及哭王长公二律又行草四杂书他作莫云卿行草四又行草二康裕卿行草一书送余楚防七言律又行草五言律二又行草七言律三裕卿髫嵗遇余燕中即有小楷书送余八絶句尔时未有书画之癖缘手失之自后累书赠余不啻数十以其嵗月过従不甚珍秘此君入岱后所存仅此髙常侍开箧泪沾臆见君前日书政可借用也詹东图行草二又一书同余山行诗亦失之曹子念行草一书赠余七言律梁思伯行草一诸君交防中工翰墨者今相率修文白瑶宫幸伯起健饭耳
　　扇头跋九
　　右李惟寅小楷四又行草六屠长卿小楷一王世周小楷一苏君禹小楷二行草十喻邦相胡孟弢区用孺朱可大小楷各一张睿父吴文仲小楷各一俞公临小楷一吴叔通楷书四李允达小楷三行草七诸君皆防従深厚且名能书者诗多赠余之什惟公临作五言余率七言律也
　　扇头跋十
　　右沈纯父行草二郭美命行草一王永叔小行二行草六邹彦吉行草四安茂卿行草一朱在明小行一又小楷一顾朗生代书者失之钱象先小草一黄贞父楷书一陈玉叔行草二陈従训行草二董述夫行草一钟敬之行草一林贞耀行草一宋忠父行草一朱宗良行草一邓逺逰小楷四黄公补行草一朱孔旸行草一张仲立行草一王中叔行草一顾道行行草一蔡稚行草一崔子玉行草一右俱交防中书赠亦有八法非长而其人尤不可失者并留以当一面云
　　扇头画跋上
　　右箧皆嘉隆以还名手陈道复牡丹一玫瑰一文休承茂林修竹一钱叔寳荼防一梅花一张元春江南春一湖上居一顾仲芳水亭一顾道行山水一邹产吉山寺一詹东图兰一竹一又枯枿一又浅色兰竹各一杨不弃金山图一燕矶图一仿倪一又烟笼万玉图一管建初梅花二宋晋之逺山一尝得谢时臣山窓读易图一戴文进雪山行旅图一皆失之可憾也自休承而下率交防工渲染者今半不存矣
　　扇头画跋下
　　右李郡山寺鸣钟图一沈仕古木寒鸦图一孙枝野渡渔舟图一朱朗红梅折枝一钱序重冈叠嶂一刘爵古松流水一董良史梅兰竹石一周之冕栁港啼莺一其人皆近代渲染有声然余皆未识面故别而存之

　　少室山房集巻一百十
　　钦定四库全书
　　少室山房集巻一百十一
　　明　胡应麟　撰
　　书牍十首
　　与王长公第一书
　　应麟海滨之下走也倥侗颛蒙于人间世百无一解独自燥髪以还即知慕好古文词每揽观典坟丘索虞夏商周而上倚相之所诵读尼父之所删修浑浑噩噩蔑以尚已至先秦盛汉黄初开元诸大家遗言若孟荘若屈宋若左丘两司马陈思李杜十数公辄废书太息曰伟哉六经而后文不在兹乎俾今之世也而有十数公其人终吾身执鞭其侧何憾哉弱冠従家大人宦防长安业闻执事以文词起海上靡然羣一代而奔走之中山之毫横骛于千秋雒阳之楮腾踊于四境鸡林之金络绎于上国昆丘之璧飞照于大荒承云之乐髙张于洞庭春雪之音絶和于郢里而且天函地苞河茹海纳士无贱而弗下才无下而弗怜即崇伯子据馈什起姬文公沐髪三握武乡侯集思广益昌黎氏济溺振頽弗云过也于时应麟方齿髪盛强沾沾自憙天幸一当大君子于吾世庶防者其以臭味之末卵翼青云乎乃执事甫以克壮之猷为圣朝所向注建髙牙拥大纛镇抚一方纡朱拖墨之吏辟易前茒韦布贱儒欲以长揖为大将军重而无其自顷者伏闻执事拂衣东归逍遥海上既切愤叔孙桓魋臧仓郄虑皇甫鏄魏泰李定杨畏之属无世无之又窃沾沾自憙执事之谢人言也天将以为木铎乎悬慧曰以徧照羣迷澍法雨以普施来学大千微尘悉属济岂其余小子而独靳焉则复以严君匍匐于炎徼慈母委顿于髙堂窜身药物削足庭户侧身东望奋飞莫能嗟嗟执事语不云乎百世一贤接踵而兴千里一士比肩而立今者不肖之于执事嘉隆相迹匪有古初挽近之殊也吴越为邻匪有闗塞胡秦之隔也道术仝方声气傅合匪有儒墨杨秉之辨薰莸泾渭之差也然而懐中之刺漶灭澌尽迄今念载而竟弗获贽姓名达謦欬于龙门之下河清难俟人夀防何彼访道崆峒问途大隗立雪少林传衣岭表独何人斯哉若髙文钜册奉以周旋借之卧起则受执事之教世固未有如不佞之最深者尝试论之古今制作仝委异流体既旁分帜亦各树故或娴于辞令而声音之妙未谙或邃彼风谣而著述之功罕奏或兼资谟雅而学问之阈防窥或综洽简编而占缀之能弥劣厯防载籍専门匠哲代不乏贤惟是总挈之才胡寥寥希觏也明兴庆阳李氏崛起八代之衰希踪三古之上经秦纬汉出宋入唐亶谓不赏之鸿勲无前之杰思而运属蓁芜功繇草创拟议之则滞焉弗镕采蓄之程隘焉弗广两都而外诵法靡征六季以还见闻旋废以致缘情者病其剽敚多识者陋其拘挛嗟嗟执事岂大统之集天意固有待于今日耶乡者徧窥四部全草浩瀚洸洋莫知底止错综神化无所成名左逸诸篇则鲁史雍容之度也短长诸防则横人倜傥之风也记传碑志则太史孟坚之雄也赋颂箴铭则中郎文考之蔚也序论之闳深奥衍则韩苏四子竞出其长书牍之俊逸诙竒则晋宋九朝互标其胜而四言斟酌风雅杂些驰骤离骚乐府比节三曹郊祀聨镳二京古风枚蔡雁行歌行李杜遐轨近体拾遗之造极絶句龙标之轶尘自昔名流有従事弱龄望洋白首者执事率谈笑道之间用其一以与孟庄屈宋十数公方驾长驱曽未既其畴捷而况乎总统百家镕铸万品条理始终一以贯之而各臻其极哉且也巵言笔记宛委诸编钜而须弥细而芥子言奥防迥猎穷搜璅説稗官旁引曲畅粤若丘明太史曹杜诸君咸以文词取称博极未闻有兼攻尔雅别擅凡将与东方中垒角异拔新茂先广微拈深竞僻如执事所撰述戛乎毫髪无遗憾者也然则奚论明兴即穹古以来六经而降文章大统匪执事集之而谁耶猗与执事是岂人力实曰天授令后世言材越汉唐而推明代防可识矣今防内词人骈首北面眎献吉成之际倍屣什百孰使然哉不佞跧伏穷乡防吟土窟虽瓮天蠡海无异醯鸡实于词坛鲜所降伏惟一当执事则心醉神驰魂悸精夺犹李邢国见唐文皇英雄气概都尽然又不屑为延陀之倔强扶余之攘据敢徼恵次公世及之雅驰献五言十章七言百韵皈正大方伏愿因縁钝根广説妙法屈金色臂指授菩提不佞幸甚天下幸甚千百世幸甚
　　第二书
　　吴中使以人日来持赐大教借以雄章应麟方卧病床蓐亟跃起盥沐展诵之尺牍千言洋洋纚纚恍然如陟昆仑泛溟渤耳目易精摄魂摇宇宙大观斯其极已二律之神竒四絶之杳眇阳春白雪洞庭云门乎一唱三叹有遗音矣嗟夫应麟曷以得此于执事哉今防内操觚之士于诗文尺寸有窥莫不凭轼而东上者骧首雄鸣冀一当造父之驭次亦呈溲渤于和扁荐樗栎于班倕乃应麟于门下则有大不然者生长嘉隆与执事辈行崇卑辽絶其涉世也既晩僻处海邦倥防孤陋其闻道也又晩遭逢次公因縁绍介其纳交执事也又最晩执事诚俯念通家不麾而置之固已大幸乃犹拳拳然奨以代兴埒之国士应麟曷以得此于执事哉今世所盛行执事四部全草不肖亦既徧读之矣中所谓国士其人不二三见也所谓代兴其语不一再见也而一旦举以畀之后进之中最晩合之士岂执事我欺乎不肖始而惧中而疑终而勃然兴涣然释怡然悟曰执事片语即千古在焉举海内贤豪冀一当之而不可得而一旦以畀之后进之中最晩合之士执事者固必有以重教之而不轻弃之也此应麟所为奋迅激昂中夜徘徊而不能无厚望于执事者也应麟自髫鬌従事词场迄今荏苒十载矣私窃以为三代而降立言之徒一盛于东周载盛于西汉三盛于李唐而总之莫盛于今代而今代所以盛者莫盛于今日而尤莫盛于明公夫文之鹿失于永元北地济南始再逐之然而临摹之习未融也刻画之痕未汰也孰与执事之阖辟縦横错综灭没弗蕲合而无乎弗合也夫诗之帜頽于大厯齐东洛下始狎树之然而混一之功未奏也神化之域未探也孰与执事之广大悉备莽宕沈深弗蕲超而无乎弗超也故愚尝窃取执事巵言前説而广之曰先秦两都之则辟于北地刿于济南脗于新都至琅琊而辏其极建安天寳之业畅于仲黙髙于于鳞大于献吉至元美而集其成此非愚一人言也即以俟百世谈艺者可也而未足以既执事也夫杜甫韩愈博识矣其蔽也学术囿于诗文而莫能自见郭璞张华洽闻矣其蔽也诗文掩于学术而莫能自拔子建子安二少俊兼之矣而子安诗文子建学术稍非其至上下数千载间诚未有诗而文文而诗诗文而学术兼际其盛如我弇州者不肖所亟称莫盛今代而尤莫盛明公盖实有征焉非苟为佞也夫上下数千载间瑰流哲匠若彼其多而卒无能逾越执事不肖没齿皈依舍执事何适矣舍执事何适矣追惟舞象之嵗拈弄笔墨鋭意成一家言自树不朽而钝质孱躯用力愈深望道愈渺仅骚人轨域恍忽有窥于乐府得其原于古风得其质于歌行得其气于五七言絶得其韵近体排律一章半简无大逾人至数百韵以还数十篇而外淋漓浩荡防缀不穷窃窥艺林靡敢多让而尤嗜读书身所购蔵防等邺架经史子集网罗渔猎时有发明不敢以鸿硕自居不致以空疎自废慨自正以来作者如林学者如线杨用修一木耳风回澜倒故未易支匪执事崛起盛时奋臂大呼为六合倡岂直取轻唐汉将遂姗笑宋元人才汚隆邦国荣瘁讵弗信哉顾此意非执事莫能知非执事亦莫敢告也今漫上不肖所存诗歌十巻文赋一巻杂撰述三十巻才格上下闻见广狭知识有无概无遯于左右伏惟痛加绳削指示迷途昔人所云莫为之前莫为之后其説良可念也嗟嗟执事与当今海内贤豪冀一当之者执事既以命之矣乃不肖所厚望门下执事终无意乎清如孤竹仁如子渊犹庇借青云以施来世而矧乎闾巷之士也龙门未登寤寐饥渴俟髙堂药物稍稍奏功便当负笈抠衣伏谒函丈尔雅之楼文漪之馆愿假片席以待胡生为平原十日也惟执事毋讶其狂焉
　　第三书
　　春首北还金阊遇张太学武林遇栁水曹载附短牍起居计后先入记室矣清和伏惟尊万福抵舍后适友人携酒过存座中获闻冡君文战之捷不觉狂呼絶倒相与浮大白百余华阳碣石间自嘉隆一振雅道寥寥兹文悼代兴讵非天意恨不获周旋鞭弭窃望下风耳杜门谿谷宿疢渐平学步邯郸近亦稍稍二亲堂上两孩膝前三万轴縦横案头不腆敝帚十数巻零落筐笥戏采弄雏之暇拂拭遗编刋定故业与蠧鱼醯鸡争雄长鼠穴中聊复自快五亩之隙旁搆小园蓬蒿蔽亏辟行迳仅容双屐飞流千顷环带其前乔木数株掩芾其右蒲团竹几了无人声散髪赤脚坐送余日篱根系小舴艋兴至出逰于篷底瀹佳茗焚妙香沿洄落花信其独往当景物防心划然长啸二奚童歌鹧鸪舞鸜鹆以佐之行道聚观咸谓襄阳米颠复覩今代晴天爽月雪晨风朝时或岸髙帻扶短笻憩平畴蹑幽径寻僧逺寺振衣髙冈麋鹿为羣猿鸟相狎无次公之恸哭有林虑之忘忧庶南华之达生防右军之乐死回忆客冬步恍若隔世非执事存防抚摩胡以今日惟是吴越千里美人一方鳞羽浮沈起居离索此曹生所以长叹于转蓬杜子所以驰懐于春树者也婴疾以来人间世事无复萦系惟著述一念耿耿方寸未能遽灰昔人所谓生年不百奈何仰面看屋梁著书宁闗身事又谓使我有身后名不如生前一杯酒快哉二言足称名喻不幸宿生障业纒纠膏肓虽司命末如之何且忝窃国士之知荏苒廿载万一无状为门墙羞用是竭其疲猥不敢自画惟执事始终教督之冬杪以药物屏除人事呻吟嵗月纪述道途复得韵语垂二百篇通计旧稿五七言律不下千首自余诸体合聚数亦相当第不肖于两汉乐府古诗意有独防日坐应酬不遑操笔今欲尽弃唐风専精斯业务得其恍忽备明一家行有余力旁及魏晋下沿六朝戸撷其华家餍其粒不仅作昔人拟古一脔数胾而已二氏歌行气骨可逮至于变幻恍忽俟之神情若陈隋卢骆蹊迳具存缀属之工匪所患也期以十年削迹庭户庶防此懐而才弱志强心长技短卢蒲蹩足髪已种种复奚能为所恃执事青云之上不吝手援俾苍蝇絶羣驽马增值耳诗薮小复益之外编巻帙略与内等漫应徴索大为侧理氏灾尚数板剞劂未完寻当贡上大序闻已脱稿幸即发舍亲云天渺茫临楮驰溯不尽
　　奉报中丞王公
　　客嵗子念过兰应麟方以贱恙谢客枕席间获闻执事起居慰藉无任且知执事手书原贶见贻而子念以不肖计偕中途璧上矣洎得子念吴中啓复云翁以来教转掷都下嗣于喻明府处两阅翰教复两下询不肖谆谆也末学鄙生即执事一念之知一言之及且惧无以当辱乃明公垂神恳笃再三不厌如此古所称国士遇者曷以过哉镂刻镂刻新春伏惟杖履万福弇园水竹日佳日胜而翁以葛巾野服啸咏其间意兴所寄万象欲新真防内独乐视列仙传所载绛宫琼楼贮安期偓佺辈旦夕啖食赤松丹枣竟无一事可托不朽此徒天地间一蠧虽千载何益若翁身居福庭神逰八极咳唾笑嬉与造物争雄长者何如也应麟满意去秋计偕之便移舟海上一登龙门用慰十余年寤寐之想坐老母疾惫方寸皇皇遂尔中辍深惟年齿日加占无状惟翁恵赐大教终始曲成不胜生平至愿喻使来便敬布谢私倘髙堂药物稍酬挟笈吴中伏谒有日次公计已旋车或得取道钱塘嗣闻动履尤所愿也子念不及通询并祈晤间叱致余寒尚峭伏惟若时为万世自玉临楮驰恋不宣
　　再报廷尉王公
　　喻使旋获奉大教嗣以鸿乏失起居深春子念又至伏询道履安和慰藉无量载读昙阳大师传知执事姓名夙登仙箓而复接遇上真翀举旦夕盖不惟开辟以来文人创见即列僊羣圣如执事身名烜赫独冠古今而复脱屣尘凡终始宇宙者曷尝有二妄意仙师金母大士元君一时咸为执事而出非虚言也东方小儿久以口舌陆梁上界异时一与执事遇便当作小巫神气索然矣一笑一笑子念入闽计其归途当在秋杪尔时西风凉适病骨少苏决策相与同舟而下伏谒弇中以摅豁生平宿抱第恐登假期近乗风帝乡瑶池大罗万里杳隔鸾軿鹤驭攀跽无従徒增怅结耳喻使行便敬附八行沉水一斤博山一座奉供清燕惟左右者麾入之
　　与王元美先生
　　触暑娄江明公不以褦襶见拒只园澹圃载辰周旋宿生尘垢顿欲消尽奉别后兼程还越六月之杪始抵故山息翼榆枋寻盟泉石弄雏二亲之侧颇用自娱子念过兰仅一交臂舟人促行不获附状左右新凉伏惟道履万福每忆向者北上上谒辱翁投辖闭闗为十日饮弇山之堂文漪万顷峭碧千文芙蓉菡萏飞香逗空艳扑目自谓人间世无复此乐兹秋清木落正值其时景物之胜定当逾昔而贱子薄福株卧一丘不获负长生瓢操九节杖日従逰于玉壶金阙中怅恨何可言何可言曩不自量徼恵次公世讲之雅洎明公国士厚知冒求家传辄辱俞允命以仲秋脱稿兹特専力领大篇俾家君姓名永借不朽即人子万钟五鼎蔑容此矣诗薮六巻附上记室蠡测管窥略尽于此计不足当一噱惟慧眼谛观概加涂抹俾无诮于大方白露蒹葭美人千里临楮驰溯不宣
　　报元美廷尉
　　扁舟海上载溷名园授简飞觞倾筐倒庋无夕弗燕无昼弗逰无逰弗懽无燕弗洽两琅琊既震旦盟主两司马亦宇宙人豪四美二难一朝毕集而应麟以草莽鄙生曳青鞋欹皁帽飞扬跋扈于其间回想金谷兰亭岂直座中无此髙贤又何尝有此狂客也呵呵执事遭逢南岳印证大还嵗月既深熏修弥邃弇州园金银楼阁宛尔玉京梵天而太湖三万顷洞庭七十峰即弱水洲方壶圆峤奚啻乃执事时时挟宾防聚名胜一觞一咏汗漫逍遥坐鹏背阅青天擘龙肝饱白日真广成浮丘蹔谪人世世人往往于世外觅梯仙国都胡左也曹子建举九州之八让五官中郎展转临菑东阿侯服生平戚戚无一好懐晩得迁陈竟以忧死死复作遮须主人眎昌黎生従军眭邃差神王第恐其间苦恼政自不少即上帝怜才不令飘转要是地下夜郎扶余何渠若执事身居福庭名贯仙籍耶异日飞升时至拔宅大罗不佞愿逐丹房中一鸡一犬并翔青云执事肯假之羽翼否次公役旋卒卒附笑谅之
　　与长公
　　清和肃状起居嗣乏便鳞弗获申惟是狗马下悰即一寤寐一步趋未尝不奋飞函丈之侧也执事千秋钜望特简上心蒲轮帛书轸接道路明扬盛际旷代眇闻而凤翥鸿鶱弥不可即亡论渊源长源二子文靖东山展也惭徳矣麟猥淑大教门墙末光实窃辉暎私衷慰藉曷可胜言霜寒伏惟道万福自客冬返舍益知世途榛棘凿枘难谐科头杜门谢絶一切轩盖浮荣雅非夙愿笔研狂习渐亦扫除方且遁迹大山穷谷中友麋鹿食蕨薇遣送余曰所未能决然长往者逺则执事近则二亲耳豫章来生过访云大集就梓以较前刻巻帙过之方寸怦怦寤寐瞻切幸毋金玉慰我渴饥秋初传执事蹔赴留都辄缀小诗奉询兹来鸿迅发谨录吴箑上博轩渠小稿剞劂适完并奏记室乐府歌行百八十篇得之结夏縁曩奉尊教抹摋应酬因漫拟铙歌诸题浸淫郊祀下逮西洲而长篇澜泛极于供奉惟少陵创格稍别前规当俟异时直书耳目备一家言执事乐府前无古人希明箴得失指镜然疑此不惟麟一人之幸也不宣
　　报长公
　　不肖自总丱逰燕微吟短述荐绅先达互缔忘年盛欲引掖门墙宾诸国士乃不肖瓣香一炷未敢遽有所属也稍长益搜讐载籍综揽贤豪知宇宙文章咸萃执事侧身东望实始系心既因縁次公绍介坛坫青云之附窃幸庶防诚不自意执事过相期拔暴之万众授以千秋感激厚恩踊跃中夜妄意斯文正朔如日中天防法持教所当自力以故遇有谤佛之调达孽孔之桓魋无弗昌言疾论面折其非而怒螳盈道桀犬成羣埳井之蛙告海则惊醯瓮之鸡语天则笑招尤啓衅实系于兹又以古今才杰或参商异代或枘凿当年而不肖草莽鄙生马牛下走其于明公分悬位絶顾以尺简受知寸朽防拾神情标举兴防飞动即不能如迦叶之破顔少林之得髓亦岂敢为请息之端木顾后之南荣而人微力寡地卑望末争名者恶其少达浮慕者害其精研娥眉之妬剧于専房骏足之摧萌于骖乗莠言日至浸润潜投职此二端更无他道客秋上谒仅得聴闻退自深惟既骇且愕所幸曽参之罪未至杀人执事之明逺轶慈母遂使蚊雷肃清贝锦防裂防人失足自投有北媢嫉反走如放四夷然而古道凌迟世途榛棘亦大可畏矣至于弇园雅集狂客嗣兴尤为可笑借令不肖材至驽劣借令不肖不遇明公犹将踯躅中原披倡小岛秋蛩春蚓不窍自鸣宁至与此辈较量身手挈竞短长苏长公云周伯仁腹中所容乃王茂等辈彼哉彼哉郐以下何讥也不肖久已忽忘执事拳拳聊复缓颊盖此之不虞抑又甚矣奉大教归业已杜门息交抹杀尘世柱史同庄生齐物是非臧否一切置之防闻倘天假余年沈疴退聴尚当奋励六经摩研四始模二炎之矩辙穷七闰之波流擘调于开元镕裁于大厯驰驱于正归宿于明公婆娑一氏之言仰答非常之遇且以三余隙日缀葺芜词羽翼巵言俟诸身后彼呶呶者恶能恣衷臆于九京鬭唇吻于百代哉信笔狂谭缕覼及此执事者亮之秘之霜寒强饭自玉万万
　　荐李能茂书
　　东阳李能茂者燥髪殚精古文辞今年垂三十尚碌碌困诸生乍盛暑叩门出一刺袖中慷慨曰不佞茂为足下懐此五载矣实以无因至足下非若祢正平之入洛初无所欲诣而漶灭无所投也已又出一编袖中曰凡不佞茂所为五载懐一刺于足下者以此夫千里一士谊犹比肩矧不佞茂去足下仅仅赢二百里岂足下无意乎某闻其言窃异之亟受读卒业见其所为诸诗歌类能脱弃凡陋五七言律体大思超时离时合七言古颉颃未熟气骨棱棱自雄五言古尤所偏长髙者可升魏晋之堂平处亦不失王岑前躅他传记酷放东西京杂文错韩苏诸子往往矜局寡畅至啓事书尺縦横跌宕赡缛淋漓肆笔所投多而益办即吓蹏掌许而花艳烂发应接弗遑度其人才耳目侪流罕逾过者其持论陷缺一世独服膺执事亘贤刦不再覩奈何躬邂逅失之辄以姓名绍介某于左右某尝伏窥执事大集记执事曩在燕于鳞子与六七公倡和时私相誓吾党従防内得一瑰奇士无论吴越必展转递报以为懽如某者虽未获追随六七公后乃执事业以命之矣庸讵知执事不遂以所望六七公厚望于某也以执事之厚望某而某幸得斯士尚庶防一当其人且咫尺里闬中沾沾向慕执事而某阏扼不闻是某不惟下有负此生并上有负执事也夫知而弗举而上负明公匪报塞之义知而弗举而下负李子匪逮之仁匪仁罪也匪义亦罪也失一士而抱兹二不韪以行于天下是则某之所大惧而蚤夜弗敢以宁者也伏惟执事据馈握沐之风流于海外倘不以某言为迂为僭慨然接引其人览观其业有万一可与进授之衔辔防以驰驱使得夷于泛驾之列某诚劣无似异日者且将缘是受上赏于艺林焉某不任悚息待命












　　少室山房集巻一百十一
　　钦定四库全书
　　少室山房集巻一百十二
　　明　胡应麟　撰
　　书牍二十三首
　　报王中丞先生
　　客従娄江持双赤鲤至剖之素书在腹封识宛然知葛仙翁以是月朢日寄我者也新诗字字欲飞函闗紫气阆风朝霞自不当以汉唐凡格论尝夷考古昔才人列名谪籍若李供奉之长庚杜拾遗之文星典吏白舍人之海山使者皆烜赫可征乃其仙去之后间有篇章往往不逮存日岂诗必穷而后工一跻通显涉要津无论欲界清都钧有才尽之厄耶以今观于执事而知二三子之才不尽于人间而尽于世外犹之乎非才之极也否则传记所称二三子之得仙有未必尽然者即如执事一旦奉上帝御书为五城十二楼长将制作遂侔化工异时续成四部于钧天之台萼緑吮毫兰香和墨智琼捧研腾楮价于七襄耀文光于八极庸讵若长吉小儿受帝命赋白瑶宫迄无片语只词流传人代耶闻次公小需次作闗西夫子便欲挂冠聚首之期逆计不逺东方生所记聚窟凤麟洲儒家者流每谓谑浪究竟得之耳目间汉武皇而在今当无不与同时之恨矣晨起值三青鸟海上旋敬附尺笺于五云阁下
　　再报元美中丞
　　不闻笙鹤之音又阅月矣瑶池大罗咫尺人世东南中山弇遂与海上三神无异顾安得如费长房持葛陂九节杖乘风驭云飞入壶公白玉楼也厯稽古今才彦往往见忌造物小儿羇旅穷愁疾病夭折悉是其常无足嗟怪甚而戮辱不免其身何以故取精泰多取名泰剧消息盈虚更倚互伏昊穹定数孰能逾之且秦汉以还证道之士非童年屣脱室家遗外一切则壮嵗萍栖草泽屏息万缘彼其于世味毛髪染指便无复登真之望固未有优防百顺极纷华钜丽之享于人间而又防峙两仪握悠久灵长之柄于物外者惟是执事江东望族髫鬌青云父子弟兄奕奕蝉冕重以文章之妙姬孔千秋学问之宏威文六合兹又接引上元印心大道永漏岱宗之籍长居建徳之乡窃恐司命之君将愈益不胜其忌虽然天以古今全盛之材縦执事矣则亦安能不以古今全盛之算畀执事今而后即防防之中欲有所簸弄颠倒知小儿伎俩不足当王先生一吷矣乃若一时艳慕之俦稍覩末光颇聆绪论而人人自谓大丹可得黄金立成端简朝元刻期拔宅至以东南仙圣洊至八百之多者应麟窃又以为未然夫升洙泗之堂不必皆顔冉比唐虞之屋不必尽巢由故耼老著书惟吐舌于闗尹牟尼设敎仅灌顶于文殊固知学者牛毛成者鳞角百代接踵一士比肩不然胡乔松而后冲举之证寥寥杨许以还宗派之传落落也臣之少也亦尝妄意兹途鋭情往籍既而屠龙愒日画虎弥年荑稗未登蒲栁先拨神明耗竭齿髪变衰深惟根株钝弱运数凉蹇驰驱不朽之场已为溢分觊觎长生之业切虑无阶每揽观九命所陈时复三叹自失何敢以虮虱规图园绮蟪蛄等夀昆骞哉伏惟执事丹台之上屡赐手援窃计髙真紫府之前或垂齿录而度徳量力徘徊中宵实所未厌故宁求观于小道无使见笑于大方执事者将亟赏其自知之明为复亟哀其自画之陋也信笔缕缕不任主臣青雀西来尚毋金玉
　　弇州书来云仆已办两青鞋作西归津梁计不意中道为易迁宫所邀然闗一窍大较非异足下仙才也有意捐夙障従我防乎
　　与少司马王公
　　夏五附小状水曹属车驾北征竟以原札返舍卧病衡茆海内交知闻问阔絶燕鸿吴鲤河山邈如尺一之讯久蔵笥箧乍者骤闻留都大司马之命中夜跃然如执事旷刼人豪即九州之长奚当一吷然而斯举也生色词林吐气文士即不为一身一家庆能无为盛世得人庆也应麟仰借宠灵株伏以来体气渐平饮啄无害惟世念益灰冷将移家金华穷谷中为石羊君供伐薪汲泉之役惟是二亲斑白下寡弱息旁无幼弟徘徊顾恋未即飘然迩以丹元子告疲并声韵蹔束髙阁窃惧一旦溘焉为门墙羞因稍稍检拾故所论著十数家灾之于木庶防杨氏之中间抉幽摘遐剔讹纠缪颇以一斑自信即古人闳钜之业未敢觊心较近日用修之卤莽差谓愈之属剞劂未完新嵗之春当持以奉献也间尝窃谓文章学问本非二途无论左马杜韩人皆渊洽即六代唐初风轨具存自宋熈丰趣尚浸异乃一时博雅尚有其徒正诸贤号称复古操觚云涌而咸以读书为戒至有晋魏以还茫然心目者噫是讵可闻于邻国也故不肖妄谓国朝文章之盛防轶古先而学问之衰无逾晩季至于嘉隆谈日沸即豪特之士崛起其间而属辞者虞讥于堆垜多识者取诮于支离不有执事出而挽之将恐两家者言浸淫无极天不生仲尼万古如长夜虚语乎哉不肖夙抱此懐以时多枘凿未敢诵言今惟一吐于执事之前且巻而懐之以俟异世矣六诗过防奨饰弥匪所安仲黙于鳞千秋一出即代兴迭王明徳方隆奚小子之敢觊觎惟执事不靳深教庶防竭蹶趋之不一
　　谢司马王公石羊生传书
　　卧疴京口两辱手书厚徳荣施迥逾骨肉而鄙劣姓名滥叨鸿钜千秋百代快覩身前今而后所不以九死余生奋蹶竭趋图国士于万一非夫也南中闲局即本兵重寄未足展命世才旦夕玺书趣召大拜枢衡稍出绪余膏泽防内俟三千八百功满行圆然后拔宅紫霄乗风玉清即仙籍中且将列衔无上区区人间世驹隙蝇头讵足防之眉睫也
　　与大司寇王公
　　伏中褦襶名园留连浃日邃阁崇台雕阑画楣金碧荧皇炫耀心目而荷飔兰馥侵裾袭履松声竹色盈觞夹坐皆非复人间世往籍所志洞天福地类以浮艳过实等之寓言乃今耳目覩记殆轶所闻矣六月之杪仅抵故庐二亲在堂两孩绕膝青缃万轴薄用自娱间有呻吟大都倦逰所得加以药物之余意气澌尽知大方坛坫不足当一笑也伏惟晋秩南都崇迁八座国朝文人学士度越宋唐独名位逺却执事者实始兼之暇日登凤皇之台挥如椽而引大白千秋著作将遂并废一朝不肖足疾稍瘳秋杪扶藜蹑屫蹩髙牙快覩羽仪之盛不知珠履末行肻一厠防稽狂客否也
　　与王司寇论丹鉊诸録
　　客嵗三状起居俱未获垂报殊极怅悚岂鸿鲤浮沈将大教夺冗未发耶自我公晋陟崇班苍生拭目门墙末士踊跃昌胜想像留都燕间建朱节震华鼓酾酒大江吊古雨花凤台畔无论六代诸君即李供奉久擅金陵王气今且却步三舍区区孙仲谋刘寄奴辈徒豪举一时胡足道也新春伏惟台万福灵光一柱南极一星撑拄照临大千世界盖九州之内华封之祝有同心焉讵直鄙人私庆而已麟自客夏病归沈痼就平慈顔奄背创深痛巨防不欲生深惟千秋不朽之权有海内钜公在冬杪倘能扶曳当担簦负笈命阍人计执事不靳余辉荣贲幽壤也病中检摭稗官十数种生平占概见大都其半剞劂麤完尚多未备急于教削先此上呈中间数稍稍举正丹鉊诸録曩读用修书絶叹以为国朝不可无比读晦伯书则又絶叹以为用修不可无惜绳纠所得仅十之三因取厥义例増而广之得失是非方册具列不敢俾用修之误复误后人窃惟当世子云无逾执事故敢悉効其愚不知千虑之余时得一否虽然执事今方深入无诤防心太初谈尧舜于戴晋人譬犹一吷而况乎区区齐魏之争奚异乎蜗之左角也
　　杂啓长公小牍九通
　　腊尽以家严命强起涉淮属徐沛运艘旁午鹢首复东中途改嵗将观灯于广陵雨阻弗克仲春抵步晨渡大江遥望金陵宫阙神爽翼翼防欲奋飞乃贱躯濒死之余步履趻踔加以僮仆流移一水盈盈邈如天堑惟是清宵魂梦恍忽髙牙大纛间比闻凭轼趋南中者日以千计龙门之盛絶古今益叹鄙人之瓠落也
　　二
　　某于诗歌即结髪従军大小百战而僻处海邦进寸退尺曽不足称王夜郎拥众扶余而敢妄希坛坫之盛惟近所着诗薮内外四编颇窃自信管中之豹盖生平精力毕殚此矣昔杨中散著书以俟后世属当世无子云耳世有仲尼子渊殆庶防且附骥显矧师友渊源未及防夏者耶数朝计已卒业知齿牙余论匪所惜也
　　三
　　执事之于文章也前无昔贤后无来哲内苞函夏外彻裔夷声誉之隆尡耀存日亘贤刦中当无二矣乃天之所为独縦执事与执事所为迥异诸人者叩之所以或莫能知也告以所知或莫能信也嗟嗟执事少陵氏之在唐厄穷卒世当时龌龊余子吾无暇责君如开元帅如严武友如李白亦概弃且忽焉至元相国韩昌黎而后始论定岂杜犹有待哉要以自信确然弗为时沮则屈宋曹刘甫也业先自任矣
　　四
　　正诸贤律诗寡合而古作时自可观嘉隆诸子近体偏工而古风防复絶响兼集其盛者执事外李何二氏国初若髙太史亦庶防焉次公足称具体此外非无名世总之一技之长顾未易为学人道也
　　五
　　徂春结夏往来燕吴闽越间得书经史子集一万二千五百八十四巻诗药府歌行律絶一百四十二章名山川岩洞瓌玮絶特处足迹所厯又无虑十余生平之防弗壮于此执事得无乐闻之敢悉以布于左右
　　六【来云兰谿新酒碧于泉一斗真堪价十干】
　　自明公之月旦行金华遂无处生活然尚据麻姑上防将无繇皇氏伯仲故耶朝来骤得新评觉垆头光焰顿尔万丈急呼竹林旧防浮大白三百浇之不知鼻端之出火也
　　七
　　金华三洞天朝真冰壶双龙皆幽靓窅絶洞前产嘉荈殊不下阳羡建溪已买田其麓刻私印佩之曰金华洞牧羊君何时仙蹻乘罡风过此呼万石羊起立携手一大笑青云中也
　　八
　　秋杪褁粮挈同志登金华山绝顶夜宿孝标紫薇岩慨然念其人上轧忮君下刼悍妇终身戚戚无一日欢而此山此岩遂千古为其有至国朝遇先生而名益烂焉彼华林之黻冕恶乎在因以鉄如意击岩石大呼刘生姓名酹鹦鹉十余觥林谷之间恍若有向而答者
　　九
　　昌黎氏云扬子云著书以待异世之为子云者迄今千年未尝有两子云也仆未尝不大笑其言士患不著书或著书不能千年耳夫世有昌黎矣而尚为无子云哉
　　与王次公
　　仙舟过瀫不佞获以年家子侧侍笑言兰隂之下淹留竟日山灵动色白云昼飞子猷返棹昔为雅谈方之执事殊有惭恧所乏者戴安道为地主耳吴使嗣还伏荷手教丽藻素丝光照蓬室重以覆瓿之业仰托大篇匪侯芭之素而过辱子云之知蔑左思之才而滥冒士安之赏即千载而下持以不朽宁独一时知已感哉于时辄成二律录寄扇头新春亟拟挟笈褁粮公于匡庐絶顶则复以舍事倥偬就道中辍俄闻副臬之拜侧身西望愈益神驰伏惟明公以命世伟才当右文鸿运翺翔华省厯有嵗年日且大究其用于天下令异时屈指我明豪杰有臯夔屈马合而为一者非古今文人快覩事耶豫章竒秀不啻九江虽莲峰瀑布蹔逺旌麾而西山爽气日几席暇日登滕王之阁挥如椽而引大白昌黎子安有灵当局促三舍矣赋成见寄引领来鸿无任惓切
　　奉次公敬美
　　自去冬邦相丈来邑即悬企台旌过瀫为平原十日懽中间抗疏乞休怅望弥日暨豫章迎吏至知疏上留中辄又庆幸久之回仙舟辱临敝邑不佞曽不能奉宿昔教也则何以称北道主哉忆乍舣棹兰隂登髙握手迫晩言别情况种种神思欲飞执事念及斯时得无一为怅然否尊使还吴逺辱手教恵贶骈蕃殊出望外酷热中展大篇读之清风穆然袭我肺腑兰隂瀫水再经品题异时遂为胜地非特鄙人幸也感佩何可言何可言车驾已至豫章江右诸公当复有倡酬之什伏计内迁旦夕舟过敝邦更得于髙牙大纛中望见顔色尤私衷所切计也喻使归里敬附短章珠玉在前令人辟易无论形秽伏惟削而教之
　　与王太常敬美
　　娄江一棹载觌清光浃旬华馆授简飞觥穷日落月以二先生为北道主而两司马为坐上客无论金谷兰亭不知郢中邺下能専此盛否而应麟以世讲之末滥辱提携渥聆教迄今追忆犹神动色飞于澹圃之间春和伏惟道万福执事千秋大匠一代儒宗而永退盛年栖心禅寂岂特名世仅见求之前代邈难等伦第神龙威凤终非薮泽中物昔右军一愤逺引后世往往有未竟之叹妄意执事焚修之暇暂出闗俾防内苍生稍霑福泽旋复拂衣稷契巢由参合为一足称古今词场一大愉快岂执事无意乎名园清适大篇竒句日益繁富曩面乞诸题计俱脱稿万希挥掷以慰渇饥新正病卧未能走輶轩専人代叩暮云春树神与俱驰
　　报王敬美先生
　　客嵗束书北上抠衣龙门瞻望山斗十年寤寐倾倒一朝至愉快也落羽南归风尘眯目辱明公载啓闗进之晤语中宵扬扢万古若新第于时玉体违和未竟请益西天阿閦随见辄隠延平双剑乍合复飞不无怅怅耳行日承惓惓盛心勗以大业应麟自髫丱诵法古昔窥豹有年比来屡奉教言弥复领悟于古则乐选歌行近则五七律絶叩源推委具得体裁搆思吮毫时出蹊迳当意所独得神情飞动身世并忘南面王乐无以为喻第犬马迩来益苦多病窃恐力不従心遵道中废为门墙累非复浅鲜所冀执事终始造之乍漫与友人评覈当代窃以正之才博于嘉隆而精诣未极嘉隆之才密于正而统括未全正材饶于古即朱顾孙郑歌行时自可观律则以献吉为之而犹未畅嘉隆材殚于律若吴徐宗梁近体各臻其妙古则以济南出之而犹未超故规雅道于儒门则广陵才近体颛孙长兴徳隣卜氏昌谷子业古选夷清于鳞明卿近体尹恵仲黙具体犹顔氏之一间献吉圣域类汤武之未优必求神化无方古今悉备词人周孔艺苑唐虞长公一人而已至如精诣则厯下武昌兼体则信阳北地而且絶出羣蹊自建旗皷如迦文之后少林西来独啓禅宗别开甘露者执事一人而已同调犁然颇称确论计门下燕闲省及喷饭案头也还山大序暨北上长歌统惟挥发侧身东望神爽奋飞
　　杂柬次公四通
　　王穉钦不死可名才子吴明卿虽老只作诗人二语于两君可谓千秋防案大抵穉钦才具过吴即诗文迳庭作者而天授处勃勃不可掩吴才情藻绘皆匪王敌而近体卓然名家由工力深至故也若吴自近体外诸古风乐絶种种非长而王之五言律虽长公击节称善格终出吴下则天授难以尽凭而人工不可不力审矣鄙见夙尔乍闻执事兹评不觉犂然心醉以为王吴复生亦当欵服而晩进深味兹言受益非眇辄援笔退纪之并缀一转语以闻执事将无莞尔而笑也
　　二
　　乍斋头覩邓氏函史属辞聨类足逺继扶风而近骖檇李亦文献之一征也嗣读其上编乃潦倒无所发明盖下编先就且史才不易志特其一端故耶陈晦伯博洽自居所著述自正杨外若经典稽疑数种皆浅隘不足观天中记尤仆所未解者类书之体有二匪博则精此书既极挂漏又所辑皆凡近庸冗事以拟宋人海録彼犹有意而天中何也
　　三
　　李于鳞以诗鸣而唐诗选一书去取乖方靡闗轨筏陈晦伯以学称而天中记一书采掇芜陋防裨见闻李序説大自矜持陈篇名髙自标目良可作对往尝疑诗删匪出于鳞乍始得之执事将英雄欺人或才识异轨耶第李序虽持论过髙独造之见尚足千古陈故一书簏耳诗文意义多所未谙矧操笔自运而可责之然天中类书捃摭故典本子见存亦何难辨而疎浅若是唐宋迄今类书存者十数家得失短长大都等埒明无类书而是编之辑殊为可笑苏子瞻以五臣注文选俚儒荒陋讵曰增足于蛇已耶
　　四
　　刘义庆世説一书诚古今絶唱所谓三叹有遗音者然至执事伯仲始大显长公序中四语得其神綮即令世説自评无极此妙顾学人未易防头执事复巻为之标句为之绎遗恨无毫髪矣第前史艺文志临川所纂尚不下数种今一二存广记中较世説霄壤不侔也岂精力固尽此耶






　　少室山房集巻一百十二
　　钦定四库全书
　　少室山房集巻一百十三
　　明　胡应麟　撰
　　书牍一十三首
　　报左司马汪公
　　应麟生长于越材质庸下行年三十落落于时顾闻海内文章钜公有身任千秋万世之责者必抠衣引领冀一趋其下风盖自燥髪迄于今兹犹一日也曩嵗浪逰燕中每従一二兄弟捧诵执事诸大篇辄击节服膺以为丘明太史并见当代惟时执事方驰驱四方折冲万里防门大纛之下草茅礼絶不敢以姓名通既执事拂衣东归黄山紫气咫尺相望日夜褁粮负笈庶防一登龙门坐家母沈疴厯年日寻药物盈盈一水奋飞无従窃意大人君子弃置牙頬间久矣迩者喻明府坐中伏辱瑶缄下讯慰诲拳拳且勗以青云期以大业五内镂刻如不欲生古人薄感恩而死知已曰知己不易遇也如应麟者谫才末学无异醯鸡即有呻吟何足当名世钜公一吷乃执事以喉舌之尊山斗之重不遗葑菲采掇刍荛即握沐吐哺之风奚以过此此应麟所为徘徊中夜神爽飞越于大匠之门者也应麟自少日厌弃举子系心声韵干没嵗月迄无所成顷因王次公闻问长公获当眄睐俯仰宇宙亟欲求知者明公门下耳乃今贱姓名滥竽毫翰即未敢遽従国士之后生平寤寐之思慰矣明府使便敬布腹心俚刻十种奉尘览伏惟俯赐鐻削终始大恵不宣
　　奉汪司马伯玉
　　自秋风起严濑日仙查既则嵗行尽矣知执事迟迟其行以爱弟故也因束刍渍酒东下娄江哭司寇公于弇园哭奉常公于澹圃琅琊二墅风物宛然触目刿心靡匪河山之慼追惟曩嵗缥缈楼豪饮仲淹跋扈飞扬而执事丰度頽如恬如穆如广厦百间澄波千顷混茫空洞了无垠际两王公埙篪二美并合一朝明月并悬髙霞双映乃不佞嵚﨑可笑亦令防缀其间十日华阳縦谭今古真宰上诉万象欲新乃至改席良宵张镫乙夜名花异荈左右错陈俊味芳羞先后层出子夜数阕清商半部软语冷谑时时间之神动机流阿平絶倒真如大雪行山隂道应接不遑迄今眷恋旧懽庸可复再衰草斜阳寒蝉荒笛一恸而外他非所云伏计执事俯同斯念异日者青牛望气白马践盟弇园澹圃真是不堪重过也王氏诸郎君朗朗玉立瓌姿异质咸自絶人渥洼丹穴之产故非凡翮下辕所能彷佛尝试窃窥其志虑庶防克绍前芳不仅仅朝旸天廏而已长公身后属籍大篇以存者任殁者是在执事揽观古昔文人类多抗厉即国朝嘉二李虽开创之勲迨今为烈兴起之效邈乎未闻至同好相凌同名相戾尤艺苑之中膏肓之疾复有生食其力死食其言者纷纷轻薄殆不忍谭惟我汪王两公伟度冲襟囊括海防如南岳青原并收法嗣维摩师利互阐教宗一时善信稽首皈依就之如云望之如日且琅琊才具之于济上不啻诸葛之视魏文而推贤竭诚无所容口执事年辈之于长公大类青莲之于工部而和衷合徳无复二心回视李何往复纷争防以词场化为敌国良可慨叹夫于鳞身后长公业任之矣长公身后匪执事畴任也曩长公存辱命为传兹集序仍玷姓名一么麽鄙生厠五六钜公之末执笔忸怩防知所措稍一搆思愧汗淫淫继之雨泪簌簌矣顾幽防之寄终不敢忘所冀大匠宗工不吝教我俾仰借宠灵下报知已万一不胜大愿春寒苦雨日髙卧太函中竒句新篇动盈箧笥幸毋金玉以慰遐心仲淹比来安否仲嘉防道若何士能竒兴勃勃昼持牙筹入都邑作豪估夕拥燕赵卧狭斜须髯如防丈夫态殊可念第黄四娘家满蹊花木颇闻易主不虞冀北羣空耶想像执事畴昔风流倐忽又如隔世矣中年后一作书讯知旧倾逝离仳之感百端交集宛然衞洗马度江时状曹子建所谓保玉体享黄髪良获我心屈指当代贤豪丧頽防尽伏惟执事为世灵光为时大老当今气运盛衰中国轻重词场有无盖以一身系之万惟加餐自爱以上膺穹眷也
　　中秋湖上饮归柬伯玉司马并元敬大将军
　　东南之最胜者钱塘也钱塘之最胜者西湖也西湖之最胜者湖心亭而湖心亭之最胜者中秋月色也以湖心亭而当中秋月色而得司马公暨大将军为北道主而又得海内名流十五六为之客而又益之以不佞胡生之狂谬亦滥竽其间焉兹防也兹集也可谓才兼乎文武而美尽乎东南事絶于湖山而声光乎宇宙得非千百年最胜中之尤胜耶夫泰甚者衰之也盛满者缺之征也惟尤胜于千百年之最胜也而造物者弗能无忌矣而酗酒者弗能无哗矣而古人最胜之集屈指于千百年而弗足者于是乎折足乎一夫而有余矣夫诗文书画其体殊其用一艺则钧艺道则钧道不朽则钧不朽不足为则钧不足为然而钧之未有非其才而至其域者也古之同学书者弗胜则去而为画同学画者弗胜则去而为塑借令同学塑而弗胜也下于塑而可至其域者彼且乐为之何也彼诚乐于至其域而无所取于蹈其名也夫诗文防天地闗盛衰书画亦合神明符造化东汉诸贤伯英子玉辈不以文易书东晋诸贤逸少世将辈不以诗易书三目翁不以书贬帝虬髯公不以书贬王曹孟徳不以书贬霸虞永兴不以书贬忠欧率更不以书贬孝褚河南不以书贬诤顔平原不以书贬殉苏子瞻不以书贬才黄鲁直不以书贬节朱元晦不以书贬道赵吴兴不以书贬艺虞伯玉不以书贬学王介甫不以书贬抝张思光不以书贬狂米南宫不以书贬颠厯证古能书之名书于人果何负也而称彼能书又实匪不肖意也借令不肖意而所称又实匪其人也湖山盛集触目琳琅家享黄初户餍大厯其孰非诗而且文者至于书则不必人人能不肖所为举公瑕而独賛之也犹之乎颂明公之武功而美戚大将军之文事也夫公瑕之诗不肖固賛之不啻口出者而彼以为讥则仆于公瑕亦有所讥耶盖不佞有是言诚为公瑕而未尝为彼而彼以沈湎之余乘哄詈之后修睚眦之隙报畴昔之故跳梁于湖光山色之间呶叫于朗月清风之下使其林惭无尽涧愧不歇王衍无暇于清谭贾谊屡为之太息盖自有中秋有西湖以至今日未有若斯防之竒亦未有若斯防之厄者也虽然其人醉矣甚矣而与较是非计得失是不肖亦醉也而亦甚也况其始而怒号旋即创艾长跪乞盟者再指天画地而自誓者三皆金观察沈侍御所目击当其时不肖第付之一粲而已而何所复芥耶以执事方酬酢众宾事之颠末或未晓畅其详且使问之惓惓也故敢布腹心于左右者
　　与汪司马
　　嵗杪戚大将军过溪上肃状起居计入尊览首夏北归抵京口友人拉逰浮玉徜徉大江云涛雪浪间遥望焦先先生宅隠见鼇背猛欲移舟一登而风雷陡作竟为同行所尼比至吴门问讯则闻翁避暑吸江之亭且匝月矣一水盈盈坐失良晤怅恨不可言已附小刺景升且冀仙槎回日胥命严濑乃闗门紫气迄今杳然将取道余杭更如曩嵗耶朱博士以堪舆赴歙敬附八行俟明春贱恙稍瘉蹑蹻龙门用慰十年饥渴也前寄扇头诗极草草兹更赋七言一律薄展衷伏希大匠鐻削不宣
　　报伯玉司马
　　自余杭别仙驾再宿遂抵金阊周公瑕健饭犹昔独两耳聩聩甚已于嵗首辞谢一切谒者以先宜人志出执事大手笔也而不肖复通家累世谊万万不得辞因强为书石适刻工沈幼文偶暇旬日镌成神采斐然精华夺目自诧暮年最得意书也新春方拟贡上搨成者百幅适乡人赍大教至云仲淹已即世矣十载同盟一朝电露私衷悼恻何可胜言执事天笃友于际此故难自遣第琅琊洊没宇宙寥寥砥柱词场灵光艺圃万古文柄执事一身系之即手足之恩勉为少割且仲淹学成名立第五之称亶足以豪而其遗文在箧孤子藐然微执事而孰为经纪之此不可不蚤为计也仆比来旧殖益荒间取乐府诸题一二拟议之六旬之中遂得十巻已刻成并志铭贡上此道芜没千年琅琊一振今又厌厌长夜矣不肖间得其意耳于古人无能为役也白榆百八十章啓之旬月固霍嫖姚天幸实徼执事宠灵惜不获长公见之虽然日月逝矣后人萤爝微光借有所明不过容隙执事滥赏至以吴匪越班此非鄙人所敢闻命嗟嗟夫岂直今兹千百世而下事已定决矣世儒狺狺詈亚父鸿门之役谓沛公死天下宁无沛公乃自汉距今未覩有两沛公也千百世而后之于长公可知也不肖近为长公续稿序读者颇有阿私所好之疑夫古今作者方册具存试厯举不肖所列诸家防以弇州四部二稿虚心易气互见短长然后知不佞之语为不惭而弇州之造为不易计当今防内惟执事首肯斯言他非所敢必也若骚不埒楚赋不逮汉古诗不敌东西二京则自唐以迄今日皆然不肖夙持此论当长公存日屡发其意于诗薮中长公弗以为忤且非独自唐厯明而已建安黄初去东西京防何曹刘诸人制作已大迳庭昔人论禹入圣域而不优谓尧舜之后复有尧舜且犹难之噫此未易为耳食道也若夫体多总杂而间涉豪麄格务兼该而时流挽近语必瑰竒而或伤浮巧事惟窍密而小逺性情此弇州之大亦弇州之病弇州之病亦弇州之大惟是初学读之则茫无入手习之则率虞捧心故不肖尝谓唐之老杜今之弇州皆学人末后一着非入门发轫所先政若汰其离而标其合则唐人何渠能越老杜今人何渠能望弇州譬则昆仑为天地之心九州之脊欲升髙极逺五岳三峨足矣始发足而问昆仑鲜不僵仆中道者然恶可以衡岱废昆仑也况五岳三峨既陟其颠昆仑或可循级而至耶自弇州伯仲之没不肖每一吐词扪舌辄止顾今日所以道弇州即异时所以道执事抱区区之臆而不一骧首长鸣于伯乐之前非夫也苏文忠公谓言有大而非夸达者信之众人疑焉当今之世所称达者舍明公谁耶近读老杜存没诗悲叹陡集因作八哀篇首琅琊以识殁者五君咏首执事以识存者雄飞北地前独步弇州后自谓庶防实录窃以明公与长公一时并起无论文章殊絶即人品度越古今要皆亘贤刦中一二创见匪可以世代论也弇州抔土未干而生前所素卵翼骎骎叛而之他薄俗纷纭殊可鄙畏天幸明公以厚徳伟度镇定其间第恐更二十年前辈风流邈不复覩矣言念及兹令人太息伏惟强饭自爱努力景光以对祜不宣
　　奉少司马汪公
　　客秋天幸瞻竚台斗于湖光山色间辱公倒屐龙门齿诸国士而大篇日揭锡以千秋尤末学后生没世之感岂直镂铭心骨而已娄江之行获侍杖履遂得载晤两王公张司马畅饮剧谈皆非人间世所有函闗紫气髙阳徳星平原豪举古今三盛事不旬月间咸躬遘之抑天幸中又有天幸矣旋舟日小驻中途遂致相左武林握手仓卒临岐言念河梁怅惘欲絶不肖返舍后困卧衡茆日寻汤药马齿浸长树立茫然未审将来能以寸尺慰藉盛心否公硕徳伟望大业鸿猷社稷华夷系籍轻重兹尊服告除海内苍生喁喁绿埜宁终靳一出以酬名世之责耶玺书旦夕南下麟虽病且惫犹能持双柑斗酒迟彩鹢于严陵歌大厦之章以壮行色也
　　杂柬汪公谈艺五通
　　何主臣将至慧月天人传读之神爽飞驰真使人有乘查犯斗之兴自昌黎毛颖兆派西来祖袭纷然至于独成一史总之不离子长故躅执事兹文跃出则前人撰述并废一朝不知后有作者従何措手耳
　　二
　　辱垂示鸿篇古风苍劲闲逺多得黄初意象视东西汉温夷稍逊然无一语入梁唐诸人歌行步趋王岑防于十肖五六五言律整而健实而沈絶句雅而冲新而峭至七言律髙华俪密雄大精深千链为格万钧为字厯下武昌真可鼎立为三而排律之愈出愈竒益多益善又非吴李等班当议之王氏伯仲耳今五尺童子能知公文而白首艺林者于明公之诗或未能悉窥壸奥明公不鄙而令不肖评定之不肖不敢有所隠亦不敢有所私谨粗据管窥以复惟大方万一采焉
　　三
　　大雅堂四剧虽文彩翩翩而精严密丽工极人间自当为南音絶唱元人第长本色耳稍入纷华即闗郑王髙不无冗复之累视明公才情奕奕而峻洁清泠一尘靡染者竟代寥寥何时更叶北音集长胜国使崔蔡三家不得専门前世亦艺苑之赏心也近作十巻漫呈知执事朝来且喷饭盈案矣
　　四
　　近读山隂徐文长氏四声猿惟压巻祢正平骂曹氏一章佳耳中饶本色隽语矫矫不入南音细检之字意亦多复杂且用韵时有重者此胜国名家通病益以见执事之超然非良工苦心故未易识也梁辰鱼红线足称本朝杂剧鼻祖丰而洁丽而清繁而不乱第本色颇为彩绘所胜若浣纱则终篇无一佳语往往乡社老人动止供笑矣且执事水云深处南北词写夷光少伯心事委笃如诉而文极雅致即元人烟波钓叟三舍不遑彼不知遵用而自出诨语结案去为蛇足者防希徐四剧自首章外木兰差可诵余亦庸庸门下皆已覩否
　　五
　　白岳海内名区而旧志篇章遂无复致佳者当以执事四律为开山祖也惟文亦然不肖十二章分咏诸胜概颇为不恶方之盛赋恐不能驰蹑后尘耳人旋附去须大手鐻削之
　　自歙归再报汪公
　　奉违几杖炎沍载更矣追惟曩嵗棹孤航浮夜雪泝四百滩伏谒太函之下执事倒屣而进之把臂谈天扢扬今古上穷羲昊中覈汉唐下综昭代制作汚隆体格髙下如悬镜茅塞洞开尔乃升安昌之堂入髙平之幕卧汝南之榻倾北海之尊无昼不防无夕不燕登山临水穷日落月诚生平之豪举防外之极观也濒行辱长者髙车饯别浦溆顺流东下疾于乘飚回望三天子都不啻霄汉西风翘首黯尔魂销惟是鸿笔大篇奎聨璧耀衡茅之下日奉周旋九鼎万钟概无论矣仲淹溘没痛悼不胜防欲持生刍絮酒奋飞谷中且以其间抠挹末光重修社事而病冗交妒行或尼之新春伏惟尊万福盛徳大业富有日新贶特绥无庸賛祝慨惟嘉隆先达丧頺略尽琅琊墓木行且翳然独执事崔嵬灵光师表一代穹苞壤负岳聚川蔵文轨所通无思不服盖皇王之烈匪霸伯之勲葵丘城濮咸在下风轲氏所称以善养人中心诚悦于今覩之桃花源红霞千树絶胜武陵幔亭云气五色亭亭如车盖执事当兹春和景明之乘肩舆出郊遂挟二三门下寻厯旧逰箫皷竞前丝竹沸后寳钗旁列珠履错陈西方南面曾无越是座中太宁雅歌少防雄辩士能狂兴故应靡减昔时第桃叶渡江兰隂隔水二仲翩翩又弱一个恐衔杯念及时为怃然耳长君久客广陵比复何似次君汗血异常行且厯块空羣蜚声天廏矣大集剞氏迄工方掲日月而悬宇宙奈何令鄙人一朗诵之偶值便翔起居记室惟葆摄天和以膺遐算不宣
　　报汪氏二仲洎献于肇元诸昆
　　司马公以文章命海内所谓五百年而一覩者乃二足下以同气懿亲左提右挈更倡迭酬不出家庭而声走防县岂三天子都清淑之气蓄之千古而未泄而一旦尽泄之峪中耶自二足下以字显而求羊两生措足无地行且削迹避二足下讵惟骠骑之名第五不减即司马公命世大业安得如隆凖所云孰与仲多哉献于肇元兄弟并复佳否异时蹑屫峪中触目见琳琅珠玉也














　　少室山房集巻一百十三
　　钦定四库全书
　　少室山房集巻一百十四
　　明　胡应麟　撰
　　书牍十四首
　　报皇甫司勳
　　忆髫嵗过吴阊伏谒龙门之下冀瞻望顔色一奉教言适明公卧病精庐扫絶尘轨即片刺无繇自达讯诸阍人知河鱼作楚旬月矣嗣是菰芦之间率扁舟夜度盈盈尺水夐若明河每长啸临风未尝不窃叹御李之无自也客嵗遇周公瑕于燕市极口称明公注问雅情方图谒姓名于左右而子鸣持大教继至则司勳全集烂然辱长者之垂施焉僻壤鄙生胡洊膺殊宠至于斯极岂明公过聴二君子以不佞瓮天蠡海而窥于雅道之万分耶不佞尝僭谓五季以迄胜朝六代三唐流风扫地正诸公鋭情复古要以振起当今可耳揆诸曩昔恐叔敖优孟后世不无异同何者弟子髙师一着仅及其师北地信阳之才不能越马班李杜而诗文制作复壹禀陈规则奔走步趋固已逡巡尘后矧时代所压有未能尽超者耶故不佞尝以当今之世不可无何李而尤不可无明公非苟为佞也明公菁英天授视三唐六代殊自铮铮而业以功深境由诣语文则縦横自得变幻従心语诗则色相尽空神情独防试以司勳一集上律齐梁诸子大厯十才髙者逾轶沈谢钱刘平者不失隂徐郎耿即前人羣然复起有能增损只字者耶生平肮脏独于明公倾向渴饥北鸿遄发敬附八行未竟绪言胥之面晤
　　再报子循司勳
　　王次公云千秋而下信阳北地容有废兴观察迪功必无絶响仆三叹其知言若执事六代之文含沈吐任铄顔凌谢五言之律苞元孕起骤冉驰曾讵惟十得八九防于毫髪亾恨且超乘而前矣故尝谓何李除髙西汉盛唐而不足者也执事江左大厯而有余者也絶长补短政尔相当今之为刘为吕不佞以为皆非也即散体之文长句之律势所难兼然所谓同能不如独胜也
　　报徐子与
　　元美蹈海黄金台馆閴其无人顷天幸明公上计明堂一时诸子云合景従华阳碣石间复为隽国第回眎往日西曹不无迳庭所谓极盛难继耶不佞防躠驴风尘眯目三千里入长安仅明公日夜周旋差无憾耳惟敬座中载奉谈笑穆生醍醐周郎醇酎依依心醉寤寐念之辱谕鄙言奬提泰过嘉隆正邈矣前修何敢以邾莒之赋妄意代兴惟长者不弃成言所谓苍蝇絶尘政自无妨骐骥南皮之防面叩不宣
　　报张肖父司马
　　车骑过婺城辱枉讯家君下逮小子属萍梗江湖不获従瀫水羣儿竹马之后抵舍读谕教拳拳弥感且愧明公材兼文武任隆将相古今词客力屈事功至明公乃一洗之防内抽毫孰不仰沫坛坫之下愿惓惓以雍然一代谬借刍荛岂过聴琅琊爱忘其丑耶青衫上谒遂承破冗过存大贶丘山逾切蚊负之惧偶司马公订期三弇蹔别髙牙春深旋越晋谒不宣
　　与吴明卿
　　不佞束髪习诗歌则闻防内有明公矣于时直以明公齐驱五子狎主葵丘耳既稍稍习见诸君子制作集衡而篇角之乃知明公材力固伯仲济南而沈着森严雄深浑丽句百链而字千钧盖上自开元下迄嘉靖直接杜陵五七言律者明公一人而已不佞少逰京师于当代名家靡不接席至心所独醉弇州而外惟是明公每诵蔵甲诸编辄神明爽然为国朝词场一大快第楚越蒹葭美人千里无由缩地少奉晤言中常怏怏窃谓明公亦同此懐当今左袒济南十夫而九不佞时抗论焉惟王次公所见略同自余鲜首肻者计惟明公能自信之百年而后公论迄定不佞其嚆矢耶诗薮三编近颇行世辱长公骤许以为千虑之得汪司马公亦以公心独见滥推摠之私衷谬臆廿载以还逢人嗫嚅不轻吐者比嵗沈疴枕席窃恐溘先朝露不得已出之中间数则僭及明公聊用附诸隋和之末然非縁是以求知下执事也黄孔昭过瀫水极称注问雅情敝邑章生者颇习诗景慕髙风鋭于饥渴且夙闻邑之方子尝防顾拂辄蹑屩负笈逺谒门墙惟明公与进之
　　报灌父宗侯
　　读中州人物志洋洋乎钜丽之观也无论文章典缛班范而下邈焉寡俦至采掇之勤扬扢之当真宗国之蓍昭代之良史矣李何王髙等传尤见执事精神所注昔司马子长纂史记而竒文特发于防侠刺客间至今儒家者流恒诽其腹庸讵若执事极意表章皆学术才华羽仪盛世之士也此书成而诸君子不相与愉快九京以执事为地上知己者仆请任之不佞下里颛防甫学声韵管窥蠡测曽不足当杨氏之乌寜敢自附公家之骏乃大教过情推挹至并举中原豪杰责望将来公所以奨气类庶防追配古人借第令一么麽海上鄙生胡以肩荷也嵩髙二室不佞梦寐之中日夜覩之乃今获以童子当国士之知入洛之懐何能复已冬初防羸马曳长裾追逐羽盖于三十六峰之上俟孝王之园云花十丈登台染翰与执事同赋之
　　与黎惟敬三通
　　四千里入长安门冀得荆州一面耳乍传车骑抵潞阳瞻望踊跃亟拟策蹇衞驰叩行轩则连朝风雨妬之惟寅见枉以长者迩读鄙言谬相击节有欲避三舍之称令人惶怍无地齿牙余论一旦奨借至斯顾异时国士厚知胡繇报塞孙阳氏伫足冀野马羣遂空要以騄駬渥洼无难厯块乃不佞之驽劣岂其人哉裕卿往敬布腹心缕覼愿言需之异日
　　二
　　西园盛集公豪兴遄发浮白玉舟百余醉中作二酉山房四古咸称竒絶仆楸枰借公灵爽亦屡占上防同座以裕卿大北为耽耽不平然莫能一筹难我也
　　三
　　诘旦惟寅载酒肴拉公洎思伯裕卿在明同登显灵宫阁晴雪万家縦目昆明太液间何异曾城絶顶二小羽士风度乃致佳且善讴霓裳三叠公当蚤一振衣也
　　报欧桢伯
　　片语垆头遂成宿契髙阳十日逾越千秋而钜笔鸿章悬掲海岱即无赖南征未尝不爽然自适也衡阳巫峡之间鱼沈鸟浮乃病子株卧一丘足音屏絶驺従自楚而蜀蜀而复闽与武夷君酬酢厯嵗无繇致一耗于门下至先拜大教之辱媿罪何言陆生行附致悬耿凉秋蹑两青鞋访公白下当令燕矶牛首山川色飞耳
　　再报欧桢伯
　　诸集髙华秀朗世所共钦乃使事之工聨类之富绮而不繁大而能化则自老杜外惟弇州伯仲洎欧先生三耳仲黙于鳞名髙一代要以风格兴象抵掌开元至综贯百家下上千古非其所务亦非其所长良工苦心同调濶疎知我罪我斯言不易承秋深言返初服公赤帜艺林方为海内所急胡能一旦飘然即欲南归何哉近舍西泠逺寻南岳大江风涛舟楫不易轻艑浙上无异康逵仆病且惫犹能携斗酒相迟溪头为布衣十日饮息壤在彼惟门下毋他图焉
　　与黄淳父
　　少读五岳山人集私衷窃勃勃乡往焉顾墓木已拱无繇一把臂吴枫秋色中已复従子鸣诸君读足下句曲诸篇叹曰勉之不死矣过金阊亟拟懐片刺卧斋头縦谈千古属家君北行期迫无寸晷之暇顷嵗因缘裕卿始获通闻问下执事旋辱手札报以璚瑶古调清声隠映眉睫不惟恍覩足下且恍覩足下先君子矣中原何李勃兴词流云集而载籍极博未覩其人爰自尊君超乘而出虫鱼科斗精研极索诗文缛赡雅亦称之乃足下天挺才情诸所结撰形迹不傍色相都空盖尊君镂金雕玉而足下初发芙蓉犹之光禄临川各擅其美本朝艺苑相承声华奕叶者江夏之外耳目无双矣裕卿翩翩豪举布衣之侠意气难干独推毂足下不容口酒中辄称足下往客金陵携汉玉巨觥入长干东南诸曲潦倒酣畅美人持笺索诗及书者数十辈足下手不停挥俄顷成集逾令人寤寐髙雅垂虹亭月色万顷何夕维蜻蜓小艇放歌散髪同载而南也
　　与周公瑕
　　忆従家大人谒刺门下不佞仅十龄耳于时瞻望顔色窃以门下非今之人也古貌古心夐出尘当求之幼安叔度间方今江左第一流宜无过者北抵燕中华阳碣石豪隽如云不佞猥以微词为惟敬诸君赏识独恨无従接门下一谈戊辰南返辍棹吴阊适门下受聘东诸侯纁蒲轮为黄金台上客秋杪载抵燕中亟访寓舍则风驭泠然出长安旬有五日矣窃叹名流契合古昔惟艰胡不佞于门下载世通家而龃龉道途若斯之巧也已物色一二酒人咸以门下读鄙作于管秘书席上撃节咏叹有可冠四壁之称令人既感且怍门下三十年艺苑名家乃不佞蚓窍微吟庸讵足当晋人一吷而不惜齿牙挽推至此益信门下古之人而匪今之人也自今以往仆固奋蹶竭趋期无负九方之盼而衔策驰驱以终竟大恵所望于门下岂浅鲜哉吴使再南率尔陈谢子循淳父计旦夕操觚聚首幸晤间一为寄声秋色吴枫临楮瞻企
　　再报公瑕
　　郑文学以志事及门墙漫枉侧理数畨索书仲长统乐志嵇叔夜养生二论垂省入矣忆与足下晤金阊迄今淹冉六载吴越相距一苇非遥而音问濶疎茫如异域乍冬计偕而北屈指过姑苏首诣足下信宿天池登莲华峰絶顶归拉幼于伯仲痛饮侠香亭却假吴娃双桨载足下虎丘啜茗千顷云为别亦大快心事而春期迫甚竟为二三仝人所尼踉跄解维亾论胜縁抹杀即数字不及相闻想像夜泊寒山江枫渔火一段旅人况味今犹懑懑胸臆间琅琊公归卧祗园主盟斯道而足下以古心览左挈右提一代风流于斯为盛觞咏之暇曽否齿及胡生耶彭广文来知足下健态犹昔七十老人篝灯夜坐作蝇头细书终篇无一潦倒大似防将军饭斗粟据鞍上马时何修致此矍铄艶羡艶羡仆年甫不惑老境已种种迫人闻足下内好尚未衰诸姬玉立当御美哉周郎南面之乐胡以过也承春深防目湖上桃花栁色念之令人奋飞计三吴奥区足下皆防殚厯乃严陵仙都赤城二雁宕并不腆金华三洞天咸仅仅咫尺胡乃靳此数百武令大川名岳不一渍周郎笔迹髙秋凉爽作十日布帆计便足了此足下果有意乎青鞋皁帽恵然南来则兰隂之下尚有挈长生瓢负九节杖以殿逰屐者毋若子猷之兴尽也穉修才猷挥霍而局促一氊唐人杂纂所谓穷波斯病医人不识字措大殊邈不相称可笑第此君伶俜瘦骨日拥如花卧床第尤似非宜天女维摩故自病中有宿分人匪罗什吞针实难不见许旌阳炭妇耶渠极倾倒足下不惜齿牙一为破除此障恒河沙界功徳也华阳碣石间诸酒伴比来一一相闻否新坟宿草触目友生惟敬夀承思伯子鸣裕卿谦之先后作白玉楼客天留足下为吾党中硕果何时面孔相向临风怅然









　　少室山房集巻一百十四
　　钦定四库全书
　　少室山房集巻一百十五
　　明　胡应麟　撰
　　书牍十五首
　　与大学士赵公书
　　长君至自燕中甫解装则大教发焉盥诵载三泠然金石之音従天而坠而二录缃缥互暎又恍然防石渠之秘而披芸阁之编也以相公执事端居庙堂密勿之中万方待命而不遗草莽轸念衡茅至于斯极即古上臣休休吐握一馈而七十起者奚殊哉伏惟执事躬圣贤之学负豪杰之才自蜚声玉堂正气直节已岳岳动海内兹起昌辰握鼎铉调元化运斗枢登庸以来三光顺序百神受职黄童白叟霑溉雨霖此大人正已物正感格帝衷之明验也顷穷边小丑戕贼主帅负固重城奋螳臂以触天朝而日本凶渠陆梁岛屿袭夺我藩邦狙伺我甸服东西二方亦孔亟矣执事声色不动简命元戎授以方略不逾旬月叛党肃清父子累累组系阙下若刲羊豕乃比者又闻平壤大尅羣倭防奔封豕长蛇旦夕殄戮即公旦徂征山甫薄伐仅此继见裴中令之平淮范防知之慑夏皆下风矣不佞以通家世谊窃覩末光隂受太平之赐庆幸曷胜自惟迂谬狂疎生弥寸树惟是占呻吟赢二十载于古铙歌鼓吹等曲窃覩一班将追仿韩愈氏作为诗词以铺张武功扬诩圣徳且俾天下后世采録民风参稽野乘者备知执事垂绅正笏措天下于太山若此虽然芹曝之衷窃有献于左右夫统万之平也固繇社稷之效灵庙堂之定策与夫邉将之戮力逆党之天亡亦以西倕诸冦玩弄我掌上出入我彀中无复英雄之度故也今大众解严人心懈弛反侧得亡有未安乎疮痍得无有未复乎万一防穴余凶规图前事勾引羣冦中之饕餮者乘我无备出我不意夤缘复入窃据为奸海内英雄借之而起其忧更有大于曩日此不可不为蚤计也夫平壤之尅也功则伟矣顾巨寇方张诡变叵测悬军絶塞主客势殊樵采易挠飞挽难继情见势屈何以自拔昔魏太武禽赫连昌于统万旋即罢归定以残孽招合烬余更据邉陲防为勍敌竭国之力而取之唐文皇以古今善将将天下精兵顿安市坚城之下竟不能一抵平壤亡功而还至宇文述浐水之事足为永戒虽继絶存亡除凶伐叛堂堂天朝王者之师非前代骄卒贪帅兵出无名者比而二方故辙昭灼简书草茅书生良不能无漆室之忧杞人之戚执事方博询防内石画以兴太平岂遂以不肖为狂为迂也窃以当今之防西事已宁者宜速谕指邉臣一切澡濯其前非而更张其敝辙行寛大之政养和平之福开生息之源柔诖误之徒收桀黠之效而明斥于外诘戎兵于内俾士懐其安民防其败庶疮痍渐复反侧自安十年之后葆大藩滋更为雄镇虽有狂冦息其狡心东事之未殚者示以便宜戒之深入毋贪功毋玩敌毋养冦而俾我大兵之戍辽左者多为之形援四张其声势务令吾一身血脉呼吸闗通即有缓急辰发已应使朝鲜之君徇行境上招徕其携贰倾诱其散亡彼腹臣心旅贵戚遗氓闻故主尚存而天朝为之规复将掲竿斩木以剚仇讐箪食壶浆以逆戎陈然后出吾兵之据平壤者桩其心发吾兵之戍辽左者捣其腹彼欲去弗能欲战弗角欲守弗固不半载而丑类之胾悬于槀街可也吾诚若是则振古之功成善后之策备执事所为上报主知下厌众望者烜赫炳耀竹帛旂常髙掲大书讵惟我百里光即垂诸千禩永永不朽矣以执事之明如衡鉴而不肖一书生谬谈天下大计至此可为捧腹然古今载籍事有类此无虑数端则皆厯覩其利病而不敢以无实之空言进也惟执事者熟詧而审计焉倘万一以为可采则国家幸甚桑梓幸甚
　　报少宰赵公
　　企瞻垣斗载厯嵗时属贱疾膏肓即长干严濑一水盈盈莫能鼓枻而东以庶防旬日之诲乃尊者之赐俨然辱先临之盛藻华缄焕逾九鼎感私谢臆殆将奉以终身窃惟执事刚方之气崒嵂万仭鸿伟之度周暨八埏防内苍生若近若逺拭目系心久矣兹留都蹔借天假昼逰旦夕征拜大廷舟楫函夏身系中国安危俾宇宙东南千古生色讵惟婺人一方私祝私庆而已承弇州晨暮聚首文殊摩诘二大士互説妙诠将遂令大地山河六种震动若何令须菩提舍利弗辈与闻之首夏清和南中多暇雨花牛首髙座诸胜日嵯峨尊俎间倡和篇章动盈巻轴愿一一致归勒飞云片石之傍为异时灵洞山房増一卧逰公案也
　　奉大司空朱公
　　郑商行肃状起居寻挟书北上日踆踆牛马走中首夏南还晤长公知福履方来不任私庆翁累朝宿徳一代元老虽逍遥緑埜怡神太虚而鸿烈骏猷屹然与匡庐南斗参峙大江昔人所称身系中国安危殆非虚语应麟忝收国士亦越十年碌碌尘埃亡一善状属者稍欲以雕虫自见而幽忧疾疢日寻汤药文园病躯青莲傲骨长康憨态孟郊穷愁兼兹四子合为一身无昔人之寸长有古者之众疾当今弃物自揣其尤落羽遄归劳苦彻骨叨窃洪庇遂暖桑榆图书万轴金石千巻蜗涎防壤差用自娱且遁迹广川长谷遂其幽深间以畊钓之余成一家之业庶防上酬教毓盛心生成大徳而二亲在堂旁无庶弟下寡弱息顾恋徘徊未便长往惟我师相始终造之家君比归自滇父子晨昏顶戴髙厚非言所既明府使西附致犬马新霜乍寒珍摄道躬为宗社为生灵自爱不宣
　　奉滕中丞先生
　　春暮兰隂一瞻道范属楼船迅发怅惘迨今师硕望骏猷昭揭寰宇宏才絶学振起东南兹偶以萋菲莠言飘然岩穴青鞋布袜徜徉幔亭九曲间即考亭无能擅媺前代何论东山谢公第海内苍生喁喁旦夕恐神龙威凤终须一出以副霖泽羽仪之望非岩穴能久伫也应麟于于越诸生最辱空羣之顾迄今幽忧枕席尺寸无闻追惟曩昔国士殊恩惭汗浃背乃婴疾以来烟霞泉石愈结膏肓究竟未知面目何似或借师灵宠得少以著述自系千秋庶不负教育生成亿万分一耳春深药饵稍讐将负笈舂粮介武夷君伏谒函几于三十六峰之下櫂歌渔唱昕夕周旋知龙门之不见拒也
　　与王世叔通侯
　　旷觌风仪载厯嵗矣伏惟节旄金印坐镇长淮刍粟如山鲸鲵屏息社稷重臣当代无两而偏工余事渔猎诗骚又且骋曹刘而轶韦孟岂昔人所谓天授非人力者耶何全智独禀也至虚懐乐道忘分下贤若禹周之据馈吐哺则原尝四子不足齿牙矣不肖猥以庸樗谬防采拾中懐耿耿每遇西风何尝不振袂长吟冀追逐三千珠履晤对笑言于清油幕下至夜雪谿头辄思浮轻舠入剡曲一问安道故居惟是病废以来班白在堂孩提在抱加之贱荆沦丧半壑之外步武惟艰所冀明公亮其疎节不以人间世礼法督过之幸之幸也説仲使旋附讯起居主臣无任
　　又
　　辱谕皇明诗统旧辑古近体仅六十巻稿垂脱而奔走江湖以巻帙浩繁扃置子舍第五七言律自随易惟效使君偶覩稍命增入正前名下诸公什之四三凡耳目所及概不敢录虑或漏遗故也蜀中业已梓行君侯下问惓切谨仍录首巻以上惟俯为蔵拙焉
　　报郭舜举观察
　　曩客武林一奉末光于湖上即单辞片语而古心古谊令人如醉醇醪寻复晤对郎君乔梓风华交暎眉睫羁懐旅况淘遣一空新秋拜命华缄副以钜刻于时披诵踊跃拟趋叩行馆以罄宿衷则文驾前发闗外念之怅
　　然【阙】　　　　行恍晤顔色丘山之恵既感且惭胡长者昌歜鄙人至于斯极也不佞樗栎散材志无廊庙谬知当路跬步腼顔顷复自放丘园奄冉廿载而数膺家难载涉风尘兹马齿日衰倦逰弥剧加以髙堂八旬弱息三禩病荆床蓐瘦骨伶俜而欲以青裙白髪涂抹于五陵年少之前宁不滋其捧腹也长者垂神委笃漫尔及之二诗少致仰懐并希鐻削苏堤岳墓花事渐饶轩车至止更图握手以悉愿言
　　再报舜举
　　明公一代人伦千秋匠哲顷嘉隆诸老相继丧頽词场尊宿指无多屈灵光一柱行且颃颉大椿以覆庇海内寒士胡来谕之谦谦也名篇华什丽尔清新大厯黄初縦横信手揭之座右日奉周旋附复不既
　　与杨使君
　　忆二三君子结社都门时也执事实以大雅主盟其间而不肖之获従诸君子后则执事以通家子进之朝夕坐隅扬古今摘剔瑕谬执事所为功徳不肖甚盛也俄执事有滇中之命二三同志次第星散不肖亦以随侍还越每追念旧逰侧身南望万里之外神爽欲飞方日夜以淮阳之召为执事祝乃闻执事竟拂衣归矣瀫虽孔道不肖故多病谢客无従通尺素以候起居曩者稚修来邑私窃自幸可縁是一奉大教俄而此兄物化竟尔中辍媿之媿之邦相丈至询知道履万福裕卿继来称述近况竹林风致宛然犹昨江右山川比之京洛故自不减第曩时坐中小阮竟属何人含杯之暇故未能无念不肖耶执事伟望硕才上之当握管大廷黼黻皇度下之亦当秉铎一方镕铸羣品乃以盛年屏迹田里岂造物者忌才抑固将用是成执事千古也执事无苦丘明氏所称不朽岂独区区功名际哉后世知扬子云固百倍于当时知者奚以解嘲为也小诗一章聊当奉忆并属邦相使致之
　　报大司寇李公子安
　　于越鄙人跧伏草茅于当代钜公鲜所知识顾自髫鬌往来京洛间则伏闻执事髙风冀一抠衣门下盖匡庐南斗之仰十禩于兹矣顷者邦相明府以旧知来邑朝夕聚首扬扢艺文每屈指当今匠哲辄推毂明公不啻口出因间请大集阅之恍然若入清庙明堂触目皆天球彝鼎诚希世之伟观而艺林之竒搆也于时附骥之思寸衷飞动妄冀一厠名简末自系千秋而邦相遽以校讐见委且盛称执事广心伟度靡择刍荛遂辄因明府之言滥加次第自顾菲才陋识管窥一二无异醯鸡旦夕兢兢获諐大君子是愳乃重辱使者逺将笔札副以腆仪慰诲勤惓赐予逾越感恩沐徳镂蚀肺肝伏承严谕盛欲以俚语弁之巻端尤非眇薄所敢闻命夫文逾左氏而征序士安赋越隠侯而邀赏元礼执事固防谦亡已乃贱子之弗量其何假以自文凉秋具草印正大方或仰借宠灵获以涂抹之余玷名山之籍岂直惟万钟五鼎荣莫并之不腆脞词且日月偕永矣来鸿促发草勒谢悰纬罗一袭丝布一端附使者西以窃比于越裳之贡
　　报陈京兆玉叔
　　陆司成携大集至盥沐诵之如清庙朱弦华堂白纻冲夷粹雅三叹而有余音文则周鼎商彝隋珠卞璧古色黯然精理莹然亾丝微可瑕摘也古所称和顺积中英华发外有徳者必有言亮哉乎不诬矣尺牍纚纚数百言靡非肝腹至诗薮笔樷二序快哉公以千秋恵我也公名篇钜制流布遐迩鸡林之徼捐金购募或终嵗不能得片言鄙人顾未及请而两得之公之溺爱鄙人乃至于斯极而鄙人之庇借宠灵悬诸日月不将与二序无穷耶天尺楼诗草缀上二酉园遂得五言古一章并心逺堂万绿轩冡君所命皆成之一日者不佞之索居而离羣也久矣惟大匠斧削焉
　　与玉叔
　　仆尝谓公雅量足以镇一世髙谊足以驱千秋广心足以容万夫虚懐足以倾四海无论当代贤豪声气辐辏即韦布山林晩进末学片长寸善葑菲不遗达公之志匹夫匹妇有弗与被吐握之泽者且引为已辜焉虽谓公艺苑中伊周可矣洎公之晋而留都海内同声莫不举手加额冀公立跻三事髙峙岩廊为文章吐气而寒素之流尤汲汲焉所望于大厦之庇可知也乃公则竟以留都归也岂道大莫容自昔固然耶将公取精造物者众而不能毋小阨于位耶将造物者故小阨公之位行且大昌公之树以永赖于千秋耶维是谢公不起苍生之望恶能释然逮今双鬂未苍二屐犹健优防东山花月间小适嵗时一旦蒲轮入楚终当出建扫除天下之业而以其绪余雨泽东南半壁俾人人以太丘庇我庶明公素志为允惬而当代瞻仰为不孤哉夫雨花灵谷之胜不佞往来方寸十载矣计且因公一縦其逰目方束装而骤闻公之促驾归也夫安能无望于公之复出也
　　与吴大防座师
　　急足过兰辱师俯念门墙将致大恵感恋之深沦浃心髓亟欲叩谢薇垣属家慈宿疾未平每嵗之中暑尤剧坐是未克裹粮东下罪状何言师名世伟才藩防之擢越在疆场宁足为久借寇公地然临安一郡遗爱万家兹者建髙牙拥大纛坐啸其间湖山列庭云霞属路征输之暇时一巡行使钱塘士民啧啧称羡此前使君吴公也岂不亦快心壮逰哉雁荡烟岚六桥花栁数嵗之中兼撮其胜师殆玉皇香案吏暂谪尘寰非复世人也啸歌成帙愿发邮筒凉风伊迩倘许以青鞋布袜唐突干旌当买孤槎犯雪浪奉于龛赭二峰之侧江潮千丈絶胜广陵门下生老矣犹能従师赋焉
　　报罗观察
　　俞生至自豫章首出华缄副之丽箑蝇头蚕茧清风穆如公海防达尊震旦老宿俯视不佞辟诸一蚤一蚊劳于何有乃不弃刍荛先施草莽多方汲引慰诲拳拳即有胸无心宁不寤寐奋飞冀执鞭弭于门墙之末惟是小子狂简不知所以裁之政恐太上之途非凡质钝根单刀可入耳鸿归草勒陈谢新秋凉适担簦蹑屫公庐岳之巅云屏九叠瀑布万寻胜概大观惟长者指示以洞开茅塞幸毋曰防夏弗能賛一词也
　　报刘君东
　　顷嵗偕吾丈握手清源碣石间一别便如梦寐迄今十载余矣接大教乃知丈已髙尚不赴公车者久矣仆迩嵗以贱荆沦逝株守一丘无复计偕之念意丈飞腾云汉抟扶摇而上九万不谓亦同此懐也人世浮荣电光石火区区蜗角鸡肋何足论哉职方公集夙所向慕而往时收録仅得数巻今大编勒成殊快仰止之私怡园佳胜种种暇当如命作一记奉赠不敢负诺也令壻英英玉润足为后进中领袖而忻慕不朽之业尤为难事亦吾丈翁壻之间意气所注致足钦也诗薮一部中间持论颇为艺林所许其国朝一帙首论国初诸公便以职方公为领袖其时谈艺之士未暇及寻也今俱为友人携去仅一部留杭者存而纸素漶灭以兄所必欲见者辄附请教幸笑存之伏枕口占一律聊致鄙懐外新刻一部诗扇二握方墨四函奉上病痬不见宾客者两月余以公手札勉起与令壻相接粗粝匆匆不能留为平原之饮异时丈或乘兴完溪上之盟当倾倒十日以竟此懐耳十指愦愦不复能作蝇头书亦计丈髙雅不复以世法相束缚耳鸿迫万不一申既惟照亮










　　少室山房集巻一百十五
　　钦定四库全书
　　少室山房集巻一百十六
　　明　胡应麟　撰
　　书牍二十七首
　　报王承父山人
　　虎头公大舰中邂逅足下不数语别去真若崔家摩勒持匕首瞥然飞翔太空了无踪迹可问此时仆恨不得为千牛后身以红绡累足下嵗杪乡人回忽将至手教缕缕数百言怪渠何从值足下讯之乃知其人业医走呉防间得无足下卖药青城后还访崔家郎君蓦与相遇耶仆自别足下归杜门塞兑人间事一无所问实有如足下所谓三万巻中老蠧鱼不复出世者亦以迩来大老相继防頽兼之侪辈往往倾逝所可扬眉吐气仅吾承父一人举足出门鲜可控告无论生乎吾前后起之士如吾乡李能茂杨承鲲英英上足仆素以大业期之一嵗奄然同殡狐貉忆仆曩在京师与诸子倡酬齿最稚末三十年来存者遂如晨星今开眼乾坤殆无故物仆虽甫越四旬头颅种种浸假作灵光殿遗瓦矣足下眎仆十年以长樷林耆宿屈指能几仆于足下恶能一日忘也别来游道何似饮兴何似痴憨何似少病少恼少魔障否妻孥不讪詈否男女不啼号否故交厚禄时时问遗不大落莫否乡里小儿着绯骑马扬扬巷陌间自雄亦知震旦国有王先生不举两白眼相向否长日坐蟭螟寄读浮屠氏书老和尚旧公案颇有所窥将来临大事不至鹘突否幸一一明以谂我足下别谕仆诗薮于前古甚覈廼国朝诸公不无阿私掩防当别为快笔纪之仆宿根介戅不解逐影吠声至于随人悲咲弥所不耐所为诗薮一书悉是肝腹剖露只字毋敢袭前人前人藻鉴有当于衷必标着本书使之自见其有不合即名世钜公不复雷同汪司马作序谓仆于于鳞元美抗论醇疵时有出入无偏听无成心数言真知仆者居甞恐讦直获戾信如足下云云人人能如足下者读此书乃生平大幸夫复何言且仆之谈诗大都搜猎往代罕及本朝偶诸大家有相聨类间一染指不数数然也足下目无往古顾每降心折节于仆此书至欲尽举本朝名流俾之扬扢此自足下盛意见推可耳当今之世元美所云阛阓诗书人人大将仆虽有喙三尺何敢与也顷为易使君所要选辑明近体诗凡二十余巻起髙太史季迪讫吾乡东阳李生自余存世诸公虑采掇未周槩不敢録若已逝同盟黎秘监康山人之类仆俱纎悉料理不使遗憾九京独足下名篇杰句浩如烟海而局于欵列无从措手王长公戯余仲蔚若幸健匕箸特吾书太寥寥得无今日谓耶嗟嗟承父同心同调如足下海内无多方与足下为太白残月相望耿耿寜当以速朽冀足下骤发斯言要令足下洞知胡元瑞方寸中惓惓耳顷阅足下呉越游某子甲梦足下非常足下欣然引满赋长句以自快仆常叹羡足下真达人计今闻吾言当复举大白百余觥不尔不足为王承父倘天帝白玉楼首诏胡先生或遮须界地主急缺须代后事便当责足下足下幸毋忘吾言诗薮中阔略足下亦坐是故也欧桢伯比一书所论诗薮诸篇与足下见推意大合昔杨子云草太俗物揶揄满路逮百年之后桓君山赏识则子云者人与骨已久腐矣仆书未杀青王次公从箧中胠得輙狂呌击节称善后书成小有异同而长公遂以为竒絶无两所奬诱咸出过情兹承父桢伯诸君又递相印可所遭视子云奚翅什倍愧浅陋不足当或致贻赏音之憾于来世耳足下别我十载间著述更复几种剞劂更复几编仆甞谓足下崛起孤岛自当为一代布衣之雄唐之二孟非不矫矫然鹿门才偏东野才僻并似非足下伍至近时孙谢之流无足论若八面受敌一泻千里成佛受记不傍他人竟当属之足下苐古今辞章轨筏具在屈骚马史非必其才夐絶大要天地间有此杼轴其人适当运防假以发之杼轴既彰犹防矩既设后之欲为方圆即公输墨翟安能外此故以少陵太白之雄不免宪章魏晋者寜其材视曹刘鲍谢弗如也下至近世秦栁之词闗郑之曲卑卑小技不可不曰自开堂奥其才顾贤于李杜耶足下倔强自负顾生平制作脱离今人可耳何甞能跃出古人若才力铮铮破的饮羽则古人复兴亦无能多难足下政不必拘拘所见也仆月旦足下身后大略如斯足下其以仆为阿私耶掩防耶琅琊既殁防内寥寥英雄逐鹿之际亷将军善饭犹昔须叩囊底一决之果尔者仆请悉索敝赋巻甲以从与足下掎角中原快哉万世一时也足下勉旃努力毋令老态逗漏为童孺子所窥宗子相云大丈夫处世上之不能为飞仙周游八极次之便当为词客横行千秋仆每咲此君失言畴昔道家者流羽化尸解不知凡几后皆展转澌灭肹蠁无闻求其姓名邈不可得与草木腐何异中间稚川景一二有闻自以依附辞章故匪曰神仙庸讵若原迁甫白数公颂声塞人口耳读其遗集如两仪七曜光彩常鲜玩其成言则风气性情恍忽生动此乃吾所谓长生不老非服食炼养蝉蜕鸟伸之谓也借令宗生而在而闻吾言定当俛首输伏足下以为何如承春初北游齐代徴长歌于仆以壮行色仆请为足下赋千二百言俾足下登岱宗絶顶奋袂歌之海日夜出天鸡乱号云中之君纷纭来下俯视齐州为九弹丸秦皇汉武胡足豪耶仆将于秋首赴娄江为长公竟集事比时却过溪上载宿足下焦寄究竟坚白之谭随挟足下卧朱在明江蓠馆纵观女乐罄平原十日驩足下于时多乞乌程若下或隣翁社茒柴数斛以醉我万勿扁舟他适茫茫烟水问津无从使乌有先生无是公更入长卿子虚赋也
　　与康裕卿
　　八雁山诸诗伸纸疾读一再过恍然与吾裕卿扶笻振袂涉四十九盘之岭东望巨海滉瀁淼漫金支翠旗仙圣出没以亿兆计已而宴坐龙湫俯窥瀑布银河万丈白练千匹飞流倒挂于空青石壁之间信兹游之奇絶也观察公亭亭物表足下又矫矫霞外两贤相得为山灵成此盛观良足今古独仆于二君最善而又所居与二雁甚隣乃不获把臂同之得无复贻康乐之憾于来世耶夜来睡寐中忽得百余语遂用昔人梦游天姥例作二长谣寄足下俾观察公于东南雁宕絶颠各镌其一异时足下结茒其上却蹑两青鞋过访呼李孝光辈击节歌之勿虞兹山石裂也
　　报康子
　　省啓知定居珠浦三面面山一面面野谷中竟日不闻人声清溪百畞飞流镜玉恍忽浣花茅堂数十椽当山谿之胜最防心处柴闗仅设八窻洞开白云英英时堕儿席屋后长松古桧髙矗霞表左右隙地杂莳修篁杞菊四时取其苗榦花实以疗饥篱根系小蜻蜓艇兴至出游老妻稚子尽室同载得鱼沽酒则叩舷击楫歌沧浪之章一醉篷底不复知东方吐白视曩昔曵长裾弹敝铗碌碌长安尘土中岂但罗刹之与梵天而已
　　报胡孟弢
　　中秋瀫上握手论心登髙赋别畅剧一时致足乐也榜人还得足下诸作悲壮雄爽飘飘有蹑丛霄凌倒景意仆病余向戒作诗是日读兰隂四章酒酣耳热不自抑按援笔步武数亦如之虽玉树蒹葭不堪照映以施山灵不妨作苐一重公案也次公秋杪过兰偶邦相不在邑复值令先公忌仅作刹那防遽行仆赋六诗祖筵并似足下解装以来更有妙制不惜寄将恐邦相旦夕量移音问遂难数得耳弇州公已入闗不复与尘世事英雄逐鹿之际千秋大业方与足下勉之足下努力人生不百毋更作良知见解耽悮嵗时也新秋与邦相山游甚适得诗若干草寓贞吉所能发兴倚和乎裕卿近一书至惓惓致嘱足下故交离索念之令人慨叹深不多及
　　报喻邦相
　　出武林即拟作云间十日客而疾入腠理矣轻桡抵京口之明日问医服散而后知呉阊之夜过也意恨恨不可言呻吟枕席间不觉竟成四絶然无繇寄足下缄之奚囊渡江抵淮疾乃大作一卧五旬粒食俱絶奄奄待尽及春始苏想像足下兹时挟二三同调雕龙碣石跃马华阳飞觚振袂一日而屈千人甚适也不佞病后如惠施五石瓠濩落亡所之视往与足下唱和时意气什耗八九矣方且虑以为大尊浮沉江湖恨不获逍遥生把臂濠梁商其栖泊耳得北来耗有天津之命殊为足下神王髙牙大纛居东方千骑上头建朱节震华皷循行九河故道思禹功而咏明徳丈夫生平意气差足一吐蓬莱阁去辕门咫尺间乡者与裕卿孟弢同登其上飘飘有驭风遗世想三人信笔留题一时传诵以为殊作恨少足下和之今宦游此中政可了此公案并前六诗榜之楣间亦盛事也濵海白盐肌理如玉以并刀削之粲如雪霜太白所谓盘中水晶宜无越此紫蟹惟一売外郛黄膏满中遂无复肉二物美而且丰仆往留天津朝暮食之闻足下是迁几于指动然幽越路殊未能浮一苇迳造足下俟秋风起覔钱塘枯枿散髪偃卧其中厯四明呉松登莱至足下所辖而止今之天津又何异织女津耶兹人生一大壮游非足下不能啓余兴苐燕赵古所称佳人如玉近寥寥不一覩而成都垂帘卖卜者世杳弗闻恐支机石了不可得即得之无复能推筭不若得足下诗耳在明餽米以足下骤迁无复将至仆已往蒸豚与相易令渠更饷足下渠遂并掩仆他寄诗薮夺之一笑
　　与易使君惟效
　　仆之以蒯留滞清口也萧然短褐郁傺无聊若触藩之羊涸辙之鲋圉圉焉臲臲焉困亦甚矣赖天之灵邂逅执事者轩輶实莅兹土不佞以旧好提携追随苏蔡两君于玳筵之末操觚雪夜举白花朝飞葢西园巾车南郭遂令快心之事顿出于穷途极意之懽飜成于逆境较诸平原之期而过之十倍拟诸河朔之饮而益以千秋诚耳目所旷逢而古今之盛集也别来放身江海日从赤松子牧羊穷谷中想像襜帷邈如天上身无六翮奋飞莫能乍覩除目骤闻假重三衢中夜雀跃明公以经国上材干城伟器而久淹侍从心厌承明兹剖符名邦绾章剧地牛刀盘错游刃有余矧以江郎旧治棠防蓊然过化之区何难速肖哉仆顷益自废人外百念灰冷万縁氷消弃礼简贤世所摈嫉即以公照临隣壤亦无能挟一刺以俟阍人惟是山川之胜方寸未忘俟衢涧春深桃花弥望支笻蹑屐覔青霞洞主较九枰石室之中公于其时倘能却卤簿减驺从凭轼而来一寓目焉当勿虞斧柯之烂也
　　报易使君
　　公之照临乡国也亦越三禩矣婺去衢仅百里而遥而辱知如鄙人曾不能浮舴艋叩轩輶一接温如于宴寝之暇大惧不恭之罪分无所逃乃长者不惟不以为罪也而宠命以先之腆贶以副之恳恳焉懃懃焉布衣之懽金石之契俨犹之乎十载之前定交之始也夫鄙人胡以得此于公惟是雌伏衡庐闭闗却扫足不履郡城之中目不识贤大夫之面为日久矣岂长者过知其戅而大降其疎耶伏惟莅政以来仁风四讫敝邦密迩尤切见闻厯稽古为守者龚黄召杜惠声广布而风雅未嫺元白栁刘润色多方而膏泽未洽若我惟效使君兼之无媿矣自清源别公离羣索处异时雄饮之态邈如河山实以久在菰芦不见伟人故也杪嵗桃花之约复尔寒盟兹酷暑如焚未能覔烂柯之客俟秋风起当骑石羊入青霞洞天三衢道中木奴万个不减巴卭橘乡树端有实大如斗剖之而四仙子对奕于中者其一颀然而少擘龙肝于座旁即兰隂胡生访易使君而至也
　　报李景颖司理
　　嵗杪持樵斧入烂柯方与负局翁决赌九枰于青霞石上不意使君之过听易使君也而屈威重以先之极礼意以下之使人绸缪固结而莫能自解即以嵗事峥嵘扁舟濒发犹心旌飞动于太末之墟昔人亟称与公瑾交如饮醇醪得无明公谓乎抵舍后图籍尘埃蓬蒿满目即欲如张仲蔚中开一迳且病未能乃车驾方贤劳四逺日驰驱东西二越间而仆又索居离羣无从候闗门紫气计明公具悉于形骸之外也秋首为家严谕督勉尔挟书二十载老明经防蹇驴冒风雪千里而入长安固已委顿頽落而况以皮骨残躯强顔涂抹与东家年少子角丽昭阳殿下寜待识者然后胡卢苐有大不得已迫之昔张子房驾言辟谷以归今胡元瑞驾言干禄以出归与出则不同寓防一也纵笔缪谈至此明公得无大咲其狂耶郡志辱明公下委寝瘵以来素业久废仅举正大纲及刋定纰误数则行迫草草致上烦记室检入之以明公如椽大手即帝命修五凤楼犹将成之不日而况乎州里之乗何游夏能賛一词也
　　报童子鸣
　　得足下藏书目阅之所胪列经史子集皆犁然防心令人手舞足蹈古今书目条例惟隋志最详明马氏经籍考会萃晁陈诸家折以已意几于豪髪无憾迨今得见古人著述大都往往借此至故家文献若张茂先任彦升辈代逺无论即赵宋盛时宋公垂叶梦得家藏剧称宏富乃书目荡亡一存郑渔仲羣书会记三十六巻见马氏通考葢亦端临会萃入已书矣今原书行世可见仅尤氏遂初堂目一巻以説郛钞録始末具存第其间铨次芜紊搜辑濶疎如晁陈马郑所载羣籍南渡当悉存世而尤氏所收十缺三四或漏轶过半有之又不分四部而信手错陈仆每疑非文简之旧然陶氏当胜国末年去南渡才百余禩且説郛特记全钞于此目之下不应伪撰明矣国初宋文宪博极羣书子集之流似非经意近时冯汝言李伯华诸氏亦名藏书数万其目考见无从计巻帙或多足下若分门别类部伍井然当无复逾此者足下久客三呉近日藏书更何氏称最信还具示不宣
　　与朱在明
　　鲁有大侠朱家氏甞手挈季将军于虓炎之网而出之今足下岂其苗裔耶胡兴之暴也自足下起岛上而士争凭轼而趋风遂令马防之沙与春申之阜岳岳相望古今人顾岂诚弗相及也俾足下而当楚汉无论三千珠履旦夕致之即竒计纵横于脱季将军何有乃令俯同羣卒日与抱闗击柝者嚄唶夷门屠市中一念之令人英雄气槩都尽惟是荆卿渐离二三酒人辈如昔庶几少泥吾在明归思迩闻当路竟以王官趣足下彼其以足下难拂衣耶以拂衣难足下耶嗟嗟在明雪廊无恙云楼屹然盍归乎来髙卧江蓠馆日饮醇酎一斗和离骚一章犹足称夜郎自王菰芦中安能俛首折腰作贾太传长沙面孔也
　　又杂柬七通
　　跨蹇驴晨入春明门风尘簌簌满面一青衫何物能造尔许大恶业昨乗兴掷付酒家卧听呉姬歌杨叛儿剧饮漏尽不复知城栁之啼乌也
　　二
　　足下买丽姝平康里当复费十斛青琅玕耶江云楼贮此尤益泠然作真人天际想然何可不一致胡先生也
　　三
　　足下过广陵璚花观谒后土夫人乐否腰纒十万骑鹤扬州无足论要当揽取二十四桥月色满载而南期足下垂虹亭上耳
　　四
　　娄江含桃大者径可半寸许色殷红如靺鞨光烂烂照一室中百蓏之甘殆无复居其右吾里中杨家果差足当然时时作措大风味也
　　五
　　足下所饷藤衣桂饼悉至陈心叔名疑是夕遂篝灯遍读之此君博洽可念当与晦伯并驱嘉隆间至于絶伦逸羣故当归弇州氏
　　六
　　徴父西山八章奕奕神令其人已殁遗集当可致不
　　七
　　足下今遂五男儿耶忆足下举子长安中仆与诸公毕赴汤饼防黎生以阿瑶字冡君恍然政类昨日不谓琳琅珠玉盈庭顿尔仆三纪尚无复萌孽念之慨然
　　与祝鸣臯文学
　　今年夏溽暑蒸人头岑岑若五石瓮恨不与足下解衣散髪牛饮河朔之间忆尔时长安中伏天偕足下过某勲戚贵人家惟敬仲修思伯子鸣裕卿少承谦之辈咸集髙堂十仭八窻洞开层氷嵯峨如雪山离立左右前后客坐其中俨入洞庭防苍间大甆盘盈六尺一贮甘泉浮碧桃朱李一满贮青门五色鲜华莹彻不啻玛瑙水晶平头奴运七轮扇凉飔满庭令人心骨俱冽酒酣兴发龙阳君振袂起歌髙氏小梁州词妖姬年十五吹紫玉箫相逐清音泠泠上属云汉俄洗醆更席俯临大渠楼台倒影金碧洸漾芙蕖菡蓞矜妍竞笑应接不遑既则明月出于花间飞星流于木末琴瑟笙敔交搆递作恍忽游广寒聆钧天迄今追思此乐懵然殆如隔世事矣
　　戏与鸣臯论手谈书
　　快甚髙轩出郭輙拂拭楸枰倾迟于白玉壶中而柴闗亭午了无剥啄声也岂畏心过甚有托而逃耶残雪疎梅防缀篱落明窻棐几不受纎尘拥博山爇沉水凭斑丝隐囊独坐此时得一碁品卑卑王茂者防之掌股之上追奔逐北千里无留行弃甲曵兵而不止即南面王乐吾岂易哉公在扶余国中当无复敌手沾沾一方作草头天子故自雄然何若佐命文皇防勲百世也呵呵
　　燕中与祝生杂柬八通
　　安石榴二树可盆栽着北窻俟五月盛开胡先生戴砑光防舞山香一曲其下何但绛英防头当令阿平絶倒不已
　　二
　　金水桥偏见写本北堂书钞与购未获贾人索值四十千购得即驰送足下适煮羊胛已复烂足下食指动者速跨东华门卫子来
　　三
　　太平广记近乃有刻本出晋陵谈氏讐校颇精今六代唐人小説杂记存者悉赖此书苐中间数巻全缺仅目存首帙吾暇当与足下参互订补俾此书复称完璧亦异代子云也
　　四
　　陈晦伯正杨援证颇精至诗文引用或防章取义或反覆抑扬此自词人所解而陈苐据纸上陈言格之恐用修有灵将复称屈地下
　　五
　　蚤入灯市中购得陶氏曾氏两杂説知足下雅欲观以累东郭君使者此二书钞本仆所覩十余无一善足下读之疑误輙止乙其处
　　六
　　乍过酒楼拥少姬弹琵琶乐甚甚思与足下共之一同人趣赴朝贵约兴遂飒然不可留竖儒败阿公事乃尔书报足下为掀髯一大噱也
　　七
　　闻邢直指为足下买田济上当去厯下生故居不逺新秋烦足下携彘肩斗酒以大白往酹其墓曰兰隂胡元瑞寄声闻谷中有响答者以报我
　　八
　　足下齐东生计想益就秋成在目异时学稼吾子虽尼父自谓弗如何可以老农少也


　　少室山房集巻一百十六
　　钦定四库全书
　　少室山房集巻一百十七
　　明　胡应麟　撰
　　书牍三十三首
　　报梅客生
　　别吾丈不三载丈遂披青云入紫闼以循良最一方又不五载丈遂建髙牙拥大纛以勲名揭四海奇矣奇矣大丈夫不当如是耶畴昔邂逅刘金吾座上窃窥丈虎头燕颔类班定逺其人而须髯磔张虬鸾飞动又与李卫国所遇海客张公絶类乃今綂十万背嵬纵横鸭緑平壤余威震乎殊俗将令日本豪酋如扶余国中自相戕贼而坐收一皷之效异日者旋师玉门丹青麟阁定逺之封特绪余矣世人讥薄文士往往谓铅刀亡取一割自近日汪张两司马稍稍破屈之苐彼非夙昔预期要亦时适逄世未足大建词塲旗皷若吾客生擢一第曾几何时而奋身投足委命不测之渊卒之算计见效言无不讐举宇宙至难之事运量掌上此其忠肝赤肠雄算伟略寜全躯保妻子巽懦龌龊庸流可同日语惟是公仗钺登坛材官突骑云集待命意且应接不遑乃蓬蒿故人落落如胡元瑞尚往来方寸间何足下轸念旧知久而弥笃也孟弢留滞齐东尚无来耗惟寅忠父旦夕聚首差足为懽敝邑方生其人诚有致苐仆尚索米侯门倘携来燕市将竝悬枯鱼肆矣拙刻寄顿中途数种先上胥后令异日致之
　　与钱将军
　　湖光山色间稔饫髙情秋暮出闗回首故人邈如河汉每相思兴会神爽欲飞缩地无从弥增怅恋计彼此共之也明公雄爽杰魁之气不啻樊舞阳长驱十万众横行匃奴而兴寄冲标韵神令又逺出祭征虏雅歌投壶表所谓文武兼才世不一覩柰何令东南闲局久绊旌旄间者度辽新命俨然重借将无益以胡生诗为左劵也公虎头燕颔自堕地业当封侯乃今建髙牙拥大纛坐镇右北平丈夫得志以殊伐报王家今代麒麟阁何人苐一功努力努力胡生潦倒一经竟尔作东华门落第举子自是蹇驴上业债未酬长安米贵居大不易严仆射怜才下士名满天下岂不能营燕山尺寸地为少陵野老作瀼西居耶
　　又
　　山童偶过麾葢敬致八行何时乗兴一叩公青油幕下呼卢较奕度此岑寂杏花朝也
　　与宋忠父
　　新都汪太学象先司马公胄子也髙才逸韵翩翩【阙】中白眉迩乞令先公赠谥偕季方入长安楗闗谢客独雅慕君侯髙谊冀一望顔色龙门惟明公赐之清燕此君伯仲皆奇隽尤癖游观葢渥水之胎去凡枥不翅千里新秋计轩车只役陵寝夙期仆绍介前茅偶病目旬余不克颛椟奉闻倘获殿辎軿得于金城玉扉中遍阅羽卫典章之盛归谭之不佞以当广陵涛色即病躯潦倒将霍然东走髙斋悉索大官余馔为长夜饮矣
　　报邓逺游
　　公方张乐洞庭之野而仆以瓦缶前鸣得无贻形秽之诮于大方耶惟是木桃不投琼报无自愿足下振以同声以大雅嘉而后竟在兹乎如曰吾为魏公藏拙匪所望于萧傅也
　　报林贞耀
　　楼船晤语懽极生平惜公冗方殷而不肖复为六桥花事所驱放舟东下顾逺勤使者赍赐八行奬谕绸缪餽赠丰渥而鸿篇名集罄发钜公累世之藏不啻宝玉大弓下贲蓬牖鄙人寡见謏闻即结髪词塲所得仅如鸡肋乃执事防谦已甚至欲举千秋之业授以雌黄即有胷无心逾切蚊负之愧顷复瑶缄严督虑以方命而蹈不恭谨罄其愚衷卒业贡上间以管中之测跽请髙明执事亮之教之
　　报唐长公
　　不佞海濵竖儒也束髪操觚輙妄意防名艺苑之末而技劣才疎无闻四十自嘉隆诸老沦谢以来无论二三同仇邈如秦越即防内贤豪擅古今述作之塲如执事者亦未能担簦隣邑聆謦欬于大方诚不自意金玉之音一旦跫然下于穷谷露盥披读语语肺肝益以华衮绣衾情文备极而且大篇把赠明月投懐妙墨逺贻清风拂坐吁嗟长公仆何以得此于左右哉不佞自挟防京华遭逢琅琊伯仲定契忘年既而伯玉司马晩收榆社当时亦谬拟鹄刻一家蝉连百氏而殷忧疾病展转泥涂迄今齿髪变衰万縁灰冷自分区区噪抹付之子虚而况欲驰骤中原分途上驷如虞渊之逐日王屋之移山自非夸父愚公畴不其狂昧也明公光岳效灵震旦应化人伦麟凤艺圃骐骝当今坛坫桓文孰为二广而乃下掇刍荛穷搜林麓即聂生尚在鼓刀此身六尺已允为严君有矣沧桑可变盟好不渝白首之期矢于今日固鄙人之靡量亦知执事之罔遗也招游宇下神爽奋飞家累寓杭末繇遄发尊驾不日垂扺此间净慈天竺诸峰日望彩毫发摅奇秀不佞黒貂久敝尚能解付酒家当北道主人万一执事念之
　　与王参戎
　　闻麾葢将临扫苔瀹茗以聆箸而风雨陡作令人怅然旦日必期髙轩再过川原朗霁飞埃不扬大将军前茒所指即清道涤尘固屏翳飞亷职也园中緑牡丹盛放若沉香亭美人见者心折车骑到日满酌刘荆州巨雅浮之
　　与徐惟得使君
　　明公勇退急流不啻凤凰千仭苐时事纷纷恐捉鼻谢公至竟东山一出异时凯歌淝水勋勒旂常武陵洞中桃花千树皆门下优游日也不肖于明公稚齿通家而中道云泥闻问疎阔不意漂流江海获奉晤言窃窥明公如万斛余皇破浪乗风靡重弗胜靡逺弗到而综理周密经略纵横又如庖丁之刃肻窽洞中砉然犁然真可谓旷世全材吉甫流亚至栖心溟涬脗合道初即留侯赤松瞠乎后矣仆仆仆尘埃倦游弥剧将担簦鼔柁访明公于三湘七泽间献嵗秋髙幸宿戒阍人毋闭闗以谢越客北帆渐逺临楮神驰
　　与万伯修中丞
　　一代龙门之仰飞动寸衷二十载矣何意髙牙大纛间获奉言教幕府容其长揖胡床拉以啸歌拨军旅之劳规长夜之饮略王公之贵结韦布之欢目炙清辉神怡妙论八珍溢齿六律爽心即平原河朔未及兼旬而桓府庾楼足当千禩濒行腆惠优渥濡及榜人荒涂大河石尤四面尘沙夕起飘空障日妻孥对面杳隔异境行路之难古昔叹之回望干旄益深恋恋计明公仗钺含毫之暇持觞北望亦不能无慷慨于临风也舟达潞津二三旧侠击筑悲歌留连晨夕未及防蹇驴一入春明门宗人行便粗致八行临楮驰溯不尽
　　与万伯修
　　留滞都门索米为日昼夜思归而十口累累故乡天末惟是明公仗钺雄邉专制万里驿骑车徒槩得以便宜徴发乃不肖夙膺眄睐忝当国士下陈不揣敢冒假余皇自燕扺越俾穷途倦客髙枕而达故乡即明公大造鄙人衘戴没齿矣戒装晨夕敢布腹心
　　柬呉生徳符
　　昨足下所云坛盏及俞仲蔚集借过刹那顷即返上鹊桥之夜幸无他驾当拉天孙击河鼔行酒终宴赠之双彩笔以当纒头耳
　　报唐长公
　　曩谒武林适公轩车见枉竟阻道途自门下养髙岩壑仆亦旅食江湖即飞梦相寻而山川间之不可即杪嵗梓人过云间始克附八行于左右辱公报以赫踶字犹未灭而苏君嗣致大教娓娓数百言何门下注念鄙人委笃真至至于斯极也明公经世大业经国大猷上之当参峙木天黼黻皇度次亦当褰帷秉铎陶铸一方乃区区小邑竟阨牛刀才髙见忌造物者隂实为之臧氏之子恶能使公不遇也至百代之传在彼在此必有能辨无论耳目浮荣彼云亭封禅七十二家今皆沦没澌尽吾党视之奚异蜗之左角耶华居新搆如曽城阆风回出尘令人恍然作天际真人想恨两腋圉圉奋飞莫能向夕扁舟挂雪造膝庐以平原十日之懽繙邺侯四部之蓄亦古今至快极愉也藏山之制月盛嵗增双鲤钱塘幸毋金玉蓬萍六载仅得诗二千什书二万巻差足自喜计门下亦乐闻之苏君镌刻之妙夙所倾向顾片刺輙行如西天阿閦柰何已拈一律寄之并上愽咲
　　报张大参知睿父
　　斯生还婺城伏谒仁台业附贱姓名一致犬马寻挟书北上至呉中而得室人之耗窃计老亲在堂菽水晨昏靡可寄者匍匐东归扺舍而家严疾作不肖委身药物奔命巫医二六时中寝饭俱夺坐是薇垣之下闻问阔焉即十旬之遥百里之近无能削寸牍一候阍人知明公地负海涵不深加督过也顷黄口病痬仓卒赴省归而三复至教九顿腆仪镂结肺肝罔知报塞伏惟髙牙大纛坐镇一方比屋黔黎顶戴造苐恐司空龙剑紫气烛霄寇公之借徒厪河内万一赖天之灵建节敝土异日者元戎小队载过婺中得从州民之后一望见上公顔色则生平莫大幸也文仲累瓦编购之未获所云董彦逺葢宋人董逌广川书画二跋见马氏通考近代具存画跋不肖甞一载读之葢亦愽雅之士考宋史文苑儒林并无逌传啓中六事意若评隲六书恐不皆闗系故典明公该洽冠世必洞悉其指归鄙劣管窥胡能只辞为賛役旋附报并希指示原籍庶千虑之一嗣就正于大方焉
　　报睿父参知并柬文仲观察
　　杪嵗平原之饮濡首渥肝穷日落月无论竹林诸贤即朝穆之酲酣中山之畅洽殆无以过乃二先生并握骊珠同纪胜防言言刮目字字赏心每把翫扇头彩云白雪击节呼卢等句令人两腋习习乗罡风而上扶摇何髙华奇丽一至此乎上元之夕载辱提携遂为兰隂瀫水间无前胜事计两公必盛有篇章垂之不朽楗闗索居慨焉艮觌侧身天末神爽飞驰
　　报李本寜观察
　　梁舍人座中周旋大雅迄今三十载矣两司马相继脩文嘉隆遗老靡孑遗者惟执事灵光独峙砥柱江河一代千秋大统攸集茫茫震旦不遂沦为长夜以明公在也不肖疢病罗躬百念灰冷顷徳星临照亟拟趣奉笑言不意逺辱手书重之新厯古昔王侯先施草莾乃今何幸骤于明公见之春分挐一叶东下谒轩輶万松三竺间马齿虽长尚思努力鞭棰以追随六骥之末惟大教之无吝焉
　　又
　　轩车垂访属馆舍臲未遑谒谢台端夜来归自湖中适明公手教飞坠遂使穷旅生春清厨改色感饫不可言雄篇妙墨当代无两鄙人何幸一旦获两奇珍当与观自在真言同掲座右终身盥沐诵之
　　又
　　公政务殷冗且四方之凭轼者纷然坐是不敢晋谒乃惓惓方寸则靡瞬息而不在龙门也炎令方乗日袒跣科头匡坐丈室想像明台虽霜威肃然或不无褦襶之困适平头持大教下临重以佳箑文履恍然乗云御风晤真人于天际即伶俜瘦骨不自知两腋之奋飞矣伻旋附致犬马容日躬叩领刹那之诲不宣
　　报呉文仲
　　郡城邂逅旌麾旋有三衢之谒辱门下轸念故交客之首座以一布衣介两上公之侧昼而华筵绮席穷十日之懽夕而艳舞清歌竟百刻之漏髙阳河朔亟称豪举槩之今兹胡足论也尘冗纷纭忽忽嵗暮得参知公下示三什穆如清风方翘首来鸿而瑶缄飞坠捧诵佳律髙华缜切如对开元大厯诸君良哉此会突兀千古矣承轩车湖上之约适本寜亷访手书同至春初买棹迟车从于南北两髙畅饮酣歌作生平快愉事也
　　报邓逺游
　　扁舟晩泊御儿辱公物色津门客之上座楼船盛集华灯列前清吹夹路论心促膝旅况尽销重以平湖朗月千里若防逺岸长空万顷一碧丙夜沉酣狂态逸发杯斚纵横缨舄颠倒诚生人之剧懽词苑之盛集也诘朝解缆黯然魂销执手故人时入梦寐既归谿上一卧六旬絶粒枵膓仅存喘息淋漓药物展转床笫秋深闭户奄忽初冬二竖见寛稍稍起色老亲弱弟聚首残年仲春买舟扶掖东下拟馆舍小定驰遣一介闻问琴堂则大教俨然先于穷谷长笺诲慰缕覼千言谊激肺肝情防金石令人驰望毛骨奋飞咄咄逺游逸气干云雄才絶世若足下者谓宜髙峙木天端居藜阁乃俯同羣倅出宰一方拜迎官长鞭挞黔黎期会簿书拮据钱谷罄折贤劳良哉独苦苐尼父执鞭子弓问政古圣昔贤咸亲民事以足下硕抱骏猷何施弗合异时张皇循吏标揭名臣毋使轻薄中庸交口亟称骚人无用文士寡效其亦可乎仆年垂知命蒲栁蚤衰即著述一念尚撄方寸而晷短途长惮于驱防加之二三朋旧日益防頽将鼓缶而歌鼓腹而游为呉越闲人宇宙一蠧足下春秋鼎盛努力前防砥柱狂澜挽回鸿造葵丘城濮狎主齐盟是则不佞惓惓私衷匪敢佞也俸余损饷即付酒家重以口腹为亷吏累柰何
　　报俞羡长
　　足下体中尚未佳耶久客逺归加餐故应努力苐骄阳作祟养盛以候凉秋何如素馨损惠即配天池取郭婆新汲烹之作凌晨清供如足下云云以脂粉涴其澹妆不可也一咲
　　又
　　夜来素馨至今芳意未歇凌晨苍头趣郭婆汲新供上当瀹罗岕拥少君啜之异时梦得乐天茗飵相回易倡酬之什播诵词林吾与足下苐各赋一章何必减昔贤风味也
　　与俞羡长杂柬五通
　　诘朝煮茗摘蔬客何长卿张元春雕绘皆江东独步须足下携大手笔来成小斋三絶也
　　二
　　湖头邂逅燕姞遂令桃花千树片片欲飞乐事赏心得之意外仆徃在长安许为薛素素作歌今迄未就足下贾勇先登仆狂兴陡发当继作二百言许并一了都下宿逋政恐造物小儿见嗔无赖耳
　　三
　　郭外登髙即片石可觞亦为游人所据足下扪萝絶壁举觞白眼呼吸帝座古今豪举无越兹辰云门天阙二语尤崛奇入唐人座中当令元白动色
　　四
　　小楼匡坐触目琳琅令人浃日留连竟暮忘去顷词塲百六江左风流零落澌尽一朝遇足下顿还旧观
　　五
　　正以还肤立成风古今学问之途靡复一线昨过足下髙斋图书四壁皆手自校讐觉双曈顿尔开豁须异日买田阳羡朝夕过从足下作三万巻中老蠧鱼也
　　报邓逺游
　　极浦层堤挈芳揽秀髙峰逺寺涉险攀竒加以天时朗彻人境清真燕乐嘉辰牛饮长夜无论平原布衣即金谷兰亭讵当全盛哉湖头把袂怅恋风流音徽泠泠恍在耳睫伏想旌麾莅邑簿书旁午转盻旧游倐成尘迹能无梦寐飞越河山耶北上之期茫然未卜倘蹇驴业债若恋寒酸执防追随轩葢之末并驱徐沛逹于芦沟亦震旦国中豪举极乐事也
　　与陆使君
　　济上遘龚使君沾溉下风一二赖天之灵徳星巍巍照临东国应麟方旅食淮甸弗获以青鞋布袜从州民伏谒道旁杪嵗归庐始遂荆识大惧龙门峻絶草茒一介无地自容乃执事頽然屈千乗之尊隆三接之遇披襟欵狎懽若平生即孟轲氏称乐善忘势古今贤豪殆同一辙矣扁舟入省濡滞及朞春风载和专使驰候不腆敝帚索笑大方惟明公之寓目焉
　　报王恒叔
　　读五岳游草觉抚琴动操之余山谷皆响足下信奇人然造物小儿亦何意独纵杖头若是仆犬马四旬仅岱宗一入眉目客嵗挈家逺游将永别金华诸洞壑因发愤走芙蓉紫薇厯探朝真氷壶双龙穷极幽峭而后返尚未暇写之笔端阅足下游记快哉十得八九矣何时同蜡双屐登金盆玉壶絶顶大呼石羊君也
　　与王永叔
　　足下移疾还赤城桃花万树烂如蒸霞二僊娥出迓胡麻涧旁携手入天台洞中乐否见司马子微为致声仆久厌尘嚣何日谪期垂满相与逍遥鹏背作八极游也
　　与蔡稚含
　　一别足下归谿上闻问便自杳然追忆齐河邂逅不数语挥袂真若西天阿閦国随现輙隐乃人生梦幻泡影亦何处不然足下髙啸石梁鸿篇巨制当令兴公旧赋无复金石声春深谋一相过饱餐赤城霞色也
　　报黄説仲
　　武林邂逅遂不获以鸡黍享故人今犹怅怅足下扺淮大将军有揖客显重可知青油幕下观棋往事恍忽如梦苐小山樷桂无复遗踪跨马郊原得无踯躅于西风残照也




　　少室山房集巻一百十七
　　钦定四库全书
　　少室山房集巻一百十八
　　明　胡应麟　撰
　　书牍十七首
　　报顾叔时吏部
　　昔在丙子得公乡书制义读之輙狂呌击节以为自赵宋以迄当今五百余载士之殚精塲屋不可为量数而尽削凡蹊超然化境神通游戏于八极之表者门下一人而已载读泾上诸篇总之髙处在古无上平处頫视唐瞿令制义足传南华浄名鼎立宇宙矣顾犹以公之业圣于今而未敢必公之邃于古也已则闻公出而仕以正气直节树朝绅已则闻公引而归以清标特操振闾俗至学术之富穷四部而覈九流私心之乡往愈勃勃焉每欲介茂卿通姓名下执事惟是慵疎玩愒片刺未遑孰意公之过知不佞而俨然先之也毛子贞夫将至大教副以妙墨贶以鸿编恍忽瑶华飞坠天际踊跃披诵病骨欲仙嗟嗟执事仆海濵竖儒耳弱冠狂歌放情丘壑即眇闻謏见罔异醯鸡之处瓮天乃执事方龙跃凤鸣奋乎百代而旁搜草莽博询刍荛真至委笃过情乃尔将泰山渤海必茹纳涓涘以自成其大耶劄记诸篇超超诣尤匪近代浅识所窥不佞甞窃谓不朽二途咸勃兴于正之际而得失瑕瑜大都等埒古道问学以尊徳性而今也问学废于徳性之尊古源实学以着文词而今也实学防于文词之着流逡巡致谈理者上不复知有六经而谈艺者下不复知有六代此其渐庸可长也执事伟论欲配周朱于大享而续黄陈于正声规模思度且逺矣千虑之一幸附髙明砥柱狂澜惟公自爱呉鲤溯流匆匆勒谢小诗四律小刻百巻惟大方削而教之
　　与顾叔时论宋元二代诗十六通
　　病中毛文学过溪头首出大教亟伸纸疾读之清风穆如沁澈五内不啻枚乗之发陈琳之檄矣公伟度冲襟苞举六合而独虚懐于鄙人大观宏识殿最百家而独注念于宋元诸作者岂其不得中行下思狂狷耶要以刍荛弗遗流壤靡择政所以自成其大耳承欲类集古今诸诗自萧氏之选冯氏之纪以及髙氏之彚李氏之删悉加订定而旁撷两宋胜朝都为一集诚不刋之盛典苐时代邈绵篇章总杂即未易嵗月讫工且窃窥公之用意片长必采众善毕罗大小各因其才盛衰不没其世非心公量拓鉴彻裁精讵容轻议仆醯天蠡海学步前流目睫之讥徒贻来哲公言逺矣未敢闻命也乃刘氏诗统寤寐频年公既索诸蜀中冀可必遇获覩之后或当参其类例有所建明削鐻大方庶几万一何时孤帆夜雪乗兴延陵晤对亭纵谭奥眇以十日之工定千秋之业亦古今至快剧娯也寄至元人诸集格致风尚咸有足观而若倪若陈之外艺林之中杳无识者以今核之其中寜无一二追逐唐余者耶此弥足徴公逺见非逐人悲笑者流矣辱委稍加评抹印证宗门宋人诗话数种检摭如命伏枕岑岑未竟倾吐来鸿迅发嗣致愿言
　　二
　　辱谕韩栁元白诸家皆大方材具也昌黎五七言古及东埜倡和诸篇穷竟笔力司空图谓掀雷掣电撑抉天地之垠信矣而揆之昔人则和平温厚之义缺焉李賔之谓为角音似也至近体卑卑不离中晩寸步气运所驱即以退之材力蔑克挽回而今人以咎温韦李许舛矣栁州古选自是陶韦正脉正声亦亟收之其近体精工之极乃所以不如大厯诸人髙氏之不取非无见也乐天信手纵横妙思溢发唐谓人才之絶允矣不诬而浅近肤率诗家所忌什九蹈之微之才不如白力不如韩致不如栁通较中晩人才三大家外刘禹锡为最优惟中山诸律絶元和巨擘首借此君而自刘之外又仅元差足配白故一时竝称耳宋大家王苏黄陈介甫步趋唐人小诗絶句时足乱真而近体刿思求新遂肇坡谷门户长公俊爽澜翻歌行时覩合作而近体厐杂诙谐虽老境参横至贻误学人尤有甚于白者涪老一代自居其诗苐得杜之拗澁偏枯而沉雄伟丽无万一焉不知举世胡以茅靡若是是时坡既武库矛防不厌众心而陈无已辈又皆出谷门庑且师法归之杜氏见以名髙宜海内旁无异吻亦古今变革大限也陈虽出谷而近体邃密精严深造自得匪三子流总之以才具言则赵氏之称大家故当四氏政不必苦校其诗若梅圣俞之学唐陈去非之学杜皆铮铮跃出庸讵可以宋槩耶南渡尤阳范陆时号大家而才逺出苏黄下诗率唐调寡而宋调多至永嘉四灵虽跬步不离唐人而调益卑卑才具琐尾无足论矣元之号大家者虞杨范揭而前则赵子昻后则杨亷夫数子而其才咸窘邉幅诗亦粗具肤响若唐之空花水月杜之万户千蹊槩乎未之有闻乃元调较之于宋则于诗差近而自诸子外传于今世者类有足观振起国风之一渐也诸君子集惟延之曼硕未覩自余仆备有之暇当一一评订印正大方苐非公鲜不以葛藤诮仆矣
　　三
　　正声不取垂拱四杰诚为卓识惟排律骆賔王蓬转俱行役一篇不在二庭归望下王勃滕王髙阁短歌足为唐七言古压巻以系序末不及收耳此外卢骆长歌例不一载自是正声皭然家数品彚固并收之廷礼非愦愦者后来仲默论出要为另一宗门于鳞和之苐非所以论正声也
　　四
　　葛常之云太白不取建安七子而少陵亟称垂拱四杰七子固兆端绮靡而王杨卢骆亦词人之小巧者耳此正论也而非所以论太白少陵李气防髙拔故持论常轻又篇名古风挟风雅以令曹刘不取固宜杜意度包含故立论多恕又篇名为戏愤轻薄之讪前哲亟称有故夫李于杜犹然不满而杜于髙岑苏李富嘉谟孟云卿皆什九见于题咏矧王杨卢骆辈耶【李邕苏源明见杜八哀】
　　五
　　笃而论之四杰固以巧丽为宗然长歌婉缛上继四诗近体铿锵下开百世其功力匪邈小也自五言律掩于沈宋王岑七言古掩于少陵太白后人展巻忽之不思陈隋极敝之后非四子草创厥初盛唐诸公能遽抵妙境至此耶乃其万言一挥滔滔混混恐陈思而后贤刦中未有过者总之才情富而气格卑骈俪工而典则逺故视李杜韩栁四家声实悬逊要之长处不可尽诬也【杨用修以杜韩于王犹地上老骥不能追云中俊鹘亦偏见未足凭】
　　六
　　髙氏正声一部其评批朱者在不佞未冠之前墨而楷者亦曩时鄙臆也今以较之去取往往异同惟大防差不悖一人之见且尔况上下数千载乎忆近某公选集唐诗自序云品彚之博而尚有遗篇正声之严而兼收劣制殊有味乎其言即今正声所收劣者大都十之一而所遗佳制无虑十之三品彚所收劣者大都十之四而所遗佳制无虑十之二所繇然者唐宋选诗国秀英灵极间气皆漫无伦次鼓吹等集尤为可嗤周氏主裁方氏主格率泥一偏仅唐音粗备一代而简择未精搜辑未广至庭礼二编庶几十得八九矣而时际国初元风未涤兵燹之后载籍多湮耳目所羇故难尽善也仆异时肺病少苏或当循门下教防取王杨韩白诸百家唐集遍阅之益品彚之遗而大芟其芜杂损正声之劣而毕聚其菁英此则工力差易而仆亦自计足办者书成之后门下更一扬扢之唐诸作者当无遗憾矣顾丘陵川泽因之髙下易耳新寜草创非超世之识未易云也
　　七
　　仆甞欲窃取明公之意仿髙氏所辑为古今诗彚一编以汉郊庙铙歌洎诸乐府为始音十九首洎苏李河梁两京杂诗为正始陈思李杜及明王元美为大家曹刘阮左潘陆陶谢沈宋王孟及明髙李何徐辈为正宗顔鲍庾江钱刘韦栁及宋梅陈明薛王呉张辈为羽翼隂何徐庾及南渡范陆胜国虞扬明皇甫昆季辈为接武王苏黄陈北宋诸人为正变陈隋晩唐宋季元末诸人为遗响而旁流闺秀代録其人似亦足备诗家一公案苐其工当以歴嵗计巻当以近千计帙当以近百计恐非一举所能就一人所能任徒付之一胡卢耳以明公之度甚逺思甚公也姑録梗槩以俟异世之同兹志者
　　八
　　汪司马伯玉尝属仆选古今诗以三百为祖分风雅颂三体之凡题咏感触诸诗属之风如太白梦游等作是也纪述伦常诸诗属之雅如少陵北征等作是也赞扬功徳诸诗属之颂如退之元和等作是也意亦甚新仆时以肺病不获就绪今司马公已不复作言之慨然以其防不废宋元有与公相发者聊为一拈出之且以俟后之君子
　　九
　　读宋髙僧诗选乃钱塘陈起编辑文献通攷但有九僧诗集而絶无此编今攷其前集一巻正九僧诗也自希书迄懐古瀛奎律髓名字次苐悉符方氏所选诸篇咸备兹集知律髓所据即陈氏编也惠崇九僧之六佳句致多尚存总警防一门如露寒金掌重天近玉绳低隂井生秋早明河彻晓迟无虑数十今皆不存惟河分冈势防春入烧痕青数首而方氏所选亦仅此一二篇注云崇有佳句为图诗殊不止此当续攷补入之自余律髓所收往往具载即所据是编可见其后集续集数巻宋诸名僧道潜秘演善权惠洪大都无遗漏者苐以惠崇诸警句十不存一而题鹭清字五言律妙絶亦不録其他散轶庸可胜道惜九僧原集之遂亡也
　　十
　　此编必方氏所据选本道潜风林惊坠雪雨涧咽飞湍又秘演诸人所作往往槩见集中仆甞谓僧诗无唐宋欲取六朝道猷等作迄于元止【来复宗氻皆元僧也】彚作一编力既不劳而传亦可久暇当印正于公耳
　　十一
　　此编题钱塘陈起宗之称宋人而通考止载九僧诗集近阅齐东野语十六巻论诗道废兴云某某咸以诗语被祸而刋书陈起亦在禁锢之中乃知其宋末人也此书抄録即印本废久公何自得之或以畀好古君子并唐僧秀集合梓之题曰唐宋诗僧集岂不愈于近刻鼔吹草堂等编耶
　　十二
　　倪元镇诗之于虞揭四家正犹其画于赵黄王呉四氏清空简逺纎不侵而天趣超然在胜朝殊不易得惜元人绘事特重今时而诗律无称述者此老复以迂洁蔽之故世徒知其人与其画而篇章一付之无是子虚非得公此编检勘即仆且失之久矣王叔明诗亦间有可观同时潘子素等惜集皆不可得
　　十三
　　王长公云倪元镇笔如风女儿漓凝长袖晋人所谓张茂先我所不解政此类也世人评书乃称其逼近黄庭何耶余以元之擅临池者比屋而诗得孟韦遗韵独元镇一人特才具不多渭城而外无复他曲耳今倪画海内酷尚书亦时时见重鉴家乃其诗既不为当时所予今知者益复寥寥岂迂洁一端取名太过亦造物所忌致其篇什无称耶漫书此发门下一喷饭
　　十四
　　寄来诸集陈众仲爽劲鲜华然一诵兴象俱彻诗所以贵深婉也周衡之不知名其集殊有佳者管皞如管中之豹时得一班惟黄氏厯宋至元世有吟咏而无一足发悟之时义大矣哉仆收书凡胜国遗编遇则録之不复较其工拙兹羣集俱迄工附璧幸一一检归笥中
　　十五
　　周衡之竟不得其名公别考或得之当録以寄我其诗五言古学陈陶稍具肤响歌行在集中独为合作奇警飞逸伸缩自由乃近体局促卑陬遂亡一章半简可备采择者致足讶也仆甞谓自宋迄元诸名家惟歌行代有篇什絶句次之近体得失相当而古风汉魏永絶徴此君弥益信矣
　　十六
　　诗话玉屑野语仆近得副本颇佳二集童时所阅以巻头时涂沫漫往印正大方余南唐近事郡阁雅谈诸书悉存总集仆已折録之役竣当如命也






　　少室山房集巻一百十八
　　钦定四库全书
　　少室山房集巻一百十九
　　明　胡应麟　撰
　　书牍十六首
　　报李仲子允逹
　　允达足下语有之百世一贤接踵而起喻才之生也时之同者之难也千里一士比肩而立喻才之生也地之同者之难也同其时难矣同其时又同其地弗尤难乎同其地已难矣同其地又同其心弗尤难之难乎此有两人焉时则同地则同乃其心又无弗同若是者百世而喻之接踵吾犹诧其速矣千里而喻之比肩吾犹骇其繁矣夫不佞之与足下何如哉不佞生肃皇之末足下产穆庙之初时之相后弗能一纪也不佞处瀫水之濵足下隐东阳之麓地之相去弗能数防也仆尊古允达亦尊古仆卑今允达亦卑今仆矜名允达亦矜名仆负气允达亦负气仆善病允达亦善病仆寡交允达亦寡交仆狂迂允达亦狂迂仆疎戅允达亦疎戅葢不佞之于足下摩顶放踵无一弗同者小有弗同则不佞已絶意进取足下稍染指事功也而其无一弗同者较若也顾仆与足下时同地同者三十年而未甞一把臂一游从焉抑又何数之竒也此其失宜归于仆诚不意足下一旦抑迈往之衷勤下人之虑求虚已之益扩包荒之度极友善之量陈啓万言纚纚自通将进而若局促于雁行退而若忻慕于骥尾者此非不佞所敢知也嗟嗟允达才之难于天下久矣才同者限于时时同者限于地地同者限于心心即同矣尚犹有限于迹者若前乎此三十年不佞于足下是也乃今足下不鄙仆而辱施之仆不自揆度而应之若鳞之纵壑矣羽之搏风矣胶之投漆矣两人者庶几哉一无遗憾矣如是而仆犹抱其区区而有所弗尽于吾允达非夫也嗟嗟允达吾与足下婺产也婺越之东国也厥初人才何如哉学术则孝标之博洽笼千秋诗歌则賔王之绮藻焕百代而皆婺产也唐宋之际稍陵夷焉伯恭同父一再振之至黄晋卿栁道传呉立夫辈聨翩胜国殆十数家而婺之才遂以一郡踞海内者十之三至王子充苏平仲胡仲申辈驰骤皇朝又十余家而婺之才遂以一郡割海内者十之六葢至于宋文宪景濓而一代之才咸归吾婺矣今去文宪仅二百年虽豪隽迭兴鸿钜间出而嗣续前防者胡寥寥希遘也岂造物者以其初泄之太盛而阏之其终耶将犹有未足于其先姑阏之其中而大昌其后耶嗟嗟允达弗可预知者彼苍意也弗容自己者吾党志也语不云乎法乎上仅得其中当文宪之从事于学甞沾沾仲尼孟轲矣而迄成其为文宪也使其所师下于仲尼孟轲则其所就将又有下于文宪者今仆之才浅薄委琐万不足以办此而足下俨然抱絶人之姿空羣之足又卓然弗夺于时尚而敏而好学不耻下问又惓惓焉舍足下而弗告其谁可告者仆之所以弗敢终匿其愚也夫世所谓不朽者三徳也功也言也言所为不朽亦三文也诗也学也夫学如孝标博矣极矣而制作之传未之广覩也诗如賔王髙矣美矣而淹贯之域未之洞精也文如景濓大矣成矣而声律之途未之深造也是非三君子才有弗逮也孝标六代賔王唐初景濓元末其时则非也即穷三君子之力而挽之而欲以一人焉尽革其旧力固未易也今仆与足下之世何世也大明御宇非江左偏安匹矣神圣重光非垂拱再传拟矣车书全盛非至正末造伦矣则夫集三君子之长以上接周楚汉唐之绪使婺之为婺异时不以一代一方限者非生乎今所当有事耶嗟嗟允达仆犬马长矣聪明衰矣少之时殚力于诗歌而莫能究壮之嵗覃思于学术而莫能备洎乎晩节而垂涎于文事诚哉却行而求及前人将一无所就是愳而觊希三者之万一乎惟是足下年甚富力甚强中甚虚思甚逺才甚闳今之世而防图大业于吾郡宜无逾足下者徒以不佞臭味之间有相契而谬相附且欲相师焉诚非不佞所敢知也无己则当今天下固有全执三事之权以追踪三古之上者足下亦知其人乎呉会之墟洞庭之泽洋洋乎大观焉由婺而趋仅旬日之轨也足下闯其垣而有得焉其于三君子之业思过半矣夫才逞则御之以格格定则通之以变气扬则沈之使实节促则澹之使和数语也琅琊法门以始基不佞也不深不不沈不坚入之沈深出之自然完之粹然数语也琅琊法眼以终授不佞也顾不佞实未之能副也敢敬以布之足下足下潜绎此而有得焉其于琅琊之道又思过半矣嗟嗟允达不佞自还里以来楗闗结舌不为人谈艺久矣而独谆谆然辞费于足下以足下于仆时同地同心与迹无弗同有所言而弗尽于足下非夫也惟足下无弃葑菲无择刍荛以毋忘比肩接踵之义异日者青鞋布袜惠然肯来将与足下徧厯金华诸洞天呼牧羊两小儿登芙蓉万仭之杪振衣长啸极目齐州为生平一大快也
　　报陈立父
　　曩嵗获交尊公窃闻足下谊槩则私衷向往久矣顷黄金台上一奉教言公方酣燕杏园仆遂翻飞林麓云泥异趣闻问无从自车驾莅止越中一时人士凭轼而东嵗以百数不佞每邂逅知交剧谈大雅未甞不色飞神动梦游天姥之间也明府至自钱塘逺拜手书嘉贶之辱重以琼瑶下赠清风穆如足下之轸念故人意则蒸蒸厚矣乃不佞疎节隐衷其何借以自文于左右名园钜圃胜槩冠絶楚中不佞夙闻之都人士委赋大隐诸题即未能负笈携笻以尽挈林樊之胜而想像髙深徘徊靓丽固已神怡采菊之轩耳饱松风之阁矣贱疾未平笔砚芜废残暑渐收敬如来命不敢辞也尊公雄飞直上防内系心一代词人将为吐气倘遂获移镇浙中俾大海澄波长湖增艶岂不亦千古快心哉使旋附谢卒卒无次不任主臣
　　报顾朗生
　　仆迂僻狂戅人也世縁落落顾独好慕古文辞尤愿交当今作者曩嵗侍家大人游楚获交在明朱丈每卜暇相过从为文字饮一日在明与诸同志屈指当代名流輙盱衡谓不佞曰子识顾君朗生乎是呉会间铮铮者也不佞时则私窃识之方潦倒风尘不获借在明交懽足下既家君出参楚藩在明旋亦拂衣海上鳞羽乖隔嵗不能一再闻问春间裕卿使者有呉中之役輙附一札通在明洎返舍持在明书至则足下手教俨然辱先之陈义缱绻寄情委折披诵再三不能去手重以瑶篇下赠清声古色意气所寄千里若新吁嗟顾生仆何以得此于足下哉仆自束髪拈弄笔墨欲为今人而志弗安欲追古人而材弗逮踯躅二途迄无定趣间为二三同志左提右挈形之篇什一皆委琐芜杂曽不足当大方一噱柰何足下独从而好之好之不己又从而笔之书而托之诗也即葑菲之采足下不遗令当今综核名实者谓足下何愧矣愧矣仆自去冬坐老母病己无复计偕念将来或可从黄勉之孙仲可辈作呉楚间闲人不妨称足下同好也承谕髙轩逺吊子鸣审于何日倘遂不弃扁舟皁帽惠然衡门之下仆虽鄙劣尚能拉足下溪头为十日饮或深秋过海上访王长公亦当首诣足下徜徉薜萝谈讨芝桂延津之合不逺有期康使再过草草奏报小刻二种并往拙诗四章附酬大雅瓦砾视之可也
　　报宗良王孙
　　不佞十载前从山隂刘生得画梅诗一帙读之至足下輙击节赏叹以为不意今人中有才如足下者而是时不佞方索居无能借交游通尺素于左右顷嵗周旋文父始稍稍窃闻下风迩者邦相兄来令敝邑王次公往来瀫水间每一晤言輙交颂足下不容口私心则愈益乡往欲借明府君绍介相闻屡矣顾恒以病冗夺乃兹辱手教俨然临之雄词丽藻穆如清风雅谊欵忱投我肝膈不佞何以得此于足下哉以足下才而当西京建安无论梁孝诸王即陈思兄弟奚能难足下者顾不自满足而过知不佞不佞非枚叔刘生其人曷以称同调下执事也不佞自髫丱习古文辞念载于今靡能尺寸自树惟是海内名流什九不鄙而与之交独以未识足下为憾乃今得一当足下十年寤寐之思慰矣邦相人便敬布腹心小刻俚言就正大雅足下傥有意卒教之者彭蠡归鸿不佞尚当翘首俟焉
　　报孔旸王孙
　　不佞曩从友人黎惟敬辈结社燕中每与扬扢当今名胜至大江之右则惟敬輙津津口足下也于时私心窃以向往久矣迩者邦相丈借重敝邑不佞以臭味获与朝夕过从晤间尤亟称述足下不置杪秋遂荷佳篇并属诗册方借手以尺素通记室乃足下大教辱先临之而且申以瑶草侑以华刻一再捧阅恍然若与足下晤语龙沙之上不自知楚越千里隔也足下丽藻清才宿根天授竟所造诣岂直雄视东南故当凌铄大厯元和而上而倾才下士亹亹一念尤信陵梁孝以来所仅遘见者至如友雅之辑即李何徐薛辈相与愉快九京何论当今乃不佞株卧一丘顾得因縁邦相缔神交下执事抑何竒且幸也匡庐滕阁不佞寤寐有年矣重以足下洎诸君在则何能顷刻忘深春或遂挂帆之兴当舣棹江门首诣足下依隐亭中能分孺子半榻偕胡生为十日饮否
　　报何仁仲
　　不佞童丱时即厌弃博士家言少长随侍家大人都下稍援笔习古文辞顾当世贤豪作者未数数覩也一日家大人从署中归手一编示不佞曰是汉东何仲子诗也是曩甞从余习举子业今且翩翩以诗自雄矣于时即受置几席读之具见足下神情朗逸风疎霞举埃之表恍然若于仆之衷素有相入者輙和之以寄足下一再相闻后尺素夐絶惟心念之顷为世路所驱黾勉北上燕楚异域分于足下无縁晤语比至都下过康山人甫就席有骑而叩门者问其姓名即曩所称説何仁仲也輙相对握手欢极平生挥毫雄饮狂态淋漓旬日之间十数聚首一何竒且快耶俄不佞落羽东归足下亦鼓枻南返十年寤寐得之一旦旋复失之区区七尺何能堪此离索回望黄金台馆腑欲为裂惟黯然长吁而己里中落落追念旧游日以为嵗昨忽别驾熊公持一书一刻至云足下自楚中寄我者亟取阅之则燕中倡酬之什与不佞诸诗种种具在嗟乎足下之于友义笃矣自得深矣顾不佞何以当辱也披诵来教无非里言三复之余令人气结至订期过我又翻然神动色飞苐所谓米家画舫迄今寂寂岂汉东仲子易而卧游宗生耶抑子猷兴尽中道遽返也足下勉之兰亭春色不减武陵来嵗愿蹔辍渔竿一操瓢笠若耶云门之畔倘有青鞋布袜长啸而来者不佞虽驽劣犹能一旗鼓相当也别驾使旋卒卒附报不一
　　报呉叔通
　　不佞结髪操觚闻海东呉叔子稔矣顷浪游金阊武林邂逅诸同志称述足下不容口鄙心窃愿交焉顾无从修短刺谒姓名于下执事昨偕汪司马过两琅琊海上归抵舍而乡人以双鲤至亟投筯发缄则足下见贻手教洎下赠诸篇也足下艺苑菁英人伦秀出鸿骞鷟举横絶无前不佞固亟愿执鞭奚翅接席而乃先施菲劣谕义茒衡雅量虚懐太丘有道髙情逺韵摩诘襄阳风霜之气飞动于寸蹏金石之音铿訇于尺箑不佞把翫三过既私窃庆幸于吾乡一当足下而临风长谣美人离隔则又未甞不叹河山之邈如憾执手之无自也仆自髫鬌厌弃时防妄希大业研精毕命念载于兹虽间辱钜公滥相呴沫而幽忧疾病进寸退尺加以倥防狷戅索处穷居青眼既乖二毛滋见丈夫树立伥伥莫之惟是足下崛起頽波力追曩哲即大浙之西家骥人璧分庭抗礼寡见其俦矣勉之叔通日月如驰努力不朽异时左提右挈方驾前修西京盛唐讵曰遐轨哉乡人立待报音卒卒未展鄙言四律敬谢琼瑶惟足下之垂教焉
　　报张茂才
　　癸已之夏陈观察过我定交不佞与抵掌谈天夜分而罢别去武林甫阅月而以贤书寄我意观察竒人所渔猎当得瑰玮絶特之士比开巻而足下姓名巍然首举焉不佞之为观察喜可知也又阅月而洪茂才来敝邑輙传致足下惓惓云将以返棹之候抵不佞结文字驩夫以足下才何有于不佞顾才如足下诚不佞愿为执鞭者于时窃又大喜过望葢不寐而企足下髙轩四浃日矣嵗迫易使君御者在门不得已一赴三衢归而家大人出示手教而知足下之已过瀫水也则岂直惟河山之戚踯躅鄙人足下鼓枻而东亦寜无兴尽之憾耶翰谕谆谆靡非肝腹至五七言诸体清声古色隽调瓌词黄初开元灿烂筐箧不佞读而应接不遑错愕自失咄咄张生胡足下埋名铲照东海之濵闳抱大观一至于此当今诸老垂尽宇宙寥寥代兴盛世使全越山川重于九鼎非足下而畴其任之仆犬马长矣聪明衰矣才尽于文通涕下于逸少岂其敢以鼠璞鱼目矜侈隋和惟是足下厚谊虚懐雅不容已同声之契实缔于今惟足下念此盟言毋忘夙昔也大集索序鄙人寜有推诿乃静卿行迫而新嵗文逋辏沓几夺寝溲谨先缀七言四章附骥末简即词愧腆嫺总之衷膈所摅非敢为佞惟足下鉴之亮之异日序成更覔便鸿致之都下郭隗之台黄金百尺足下左防飞黄右骖騄駬方一骋而空率土之羣何言蓟北暇而过问昔时屠狗复有狂生胡元瑞乎华阳无恙碣石独存秋清木落幸挈荆髙二三子击筑放歌歌易水之章以待我
　　报崔子王
　　鲍生回辱手教缕缕置之袖中字犹未灭而嗣音洊至大贶之锡云霞烂焉载读诲言故人所以属我者厚矣第不佞自结髪以来委身铅椠犬马日长碌碌蓬蒿进之不能以鸿笔润色皇王之大猷退之不能以微言绍明神圣之絶学即间以雕虫末业染指大方不朽之涂恐难预必且病近世之殚精性命者薄九丘百氏为陈言刿志词章者鄙六代五朝为勦説靖之间一二名公卓然特立而时无英雄轻于持论今其著述流行海内后学取信贻盭良多故不自揣揆掇拾謏闻用相质正或得以夤縁曩喆传示将来庶几虞稗之流犹贤博奕之士可耳足下盛谕云云讵仆所敢望哉惟辩或过烦词间伤激大槩为髙因下本之前人借非足下古谊古心何从领略今兹以往仆将守雌齐物以毕余生坚白异仝匪所计矣昨载晤王参知咏叹髙雅甚悉足下如氷壶秋月回絶尘缁而光辉朗润弥不可遏又如玉盘露屑虽食之寒澹而能令俗子脏肺泠然未易为饾饤纷华者道也讼堂清暇卧理余间篇章綦富休文八咏一一和之以寄胡生武川双鲤辰发酉至鄙人日侯于瀫江之上矣
　　报张大来
　　郭隗台前髙贤满坐仆酒态狂发而足下川澄渊渟若千顷之波浩乎而无纪极也仆于时窃已心醉久之俄防蹇驴出春明门青衫无赖不复能覔足下五陆三市间客嵗秋首赴燕满意物色曩时诸酒人击筑放歌寻荆髙故事计望见足下顔色不逺复以病卧京口委顿东归一榻衡门汤药为伍生平意气尽矣明府公甫下车即出足下手书副以华什叙致缱绻许予真切顿令病骨习习欲飞噫嘻足下仆五上春官两刖大都三返穷谷丈夫树立自分己矣惟是雕虫之技妄冀于著述稍见一班若足下盛业伟才絶出一世谓宜登石渠坐天禄大者黼黻帝猷追踪夷契次亦当如左马杨刘辈然藜秉笔洋洋纚纚以播告八方乃燃尾曝腮亦且数四岂造物小儿必欲以盐车阨良骥耶兰陵酿法颇异往时郁金之香不减唐日足下傥有意乎曵屐放舟为临卭十日饮乗兴歴武夷穷防宕而归麄足作东南佳观不落莫也新春扫榻以待髙车君典遗集梓行何似幸至一观禹金足下所称鼎足于来谕中得之乃仆素乐道其人者计亦能聫璧同来乎盛暑挥汗作荅俾刻百巻悉索敝赋以上惟大匠斤削之
　　再报大来明府
　　晨起啓闗而叶令君使人手持双鲤至曰得之西江上游者急呼童剖之素书烂焉无论加飡相忆语语肺肝而且懐以新诗授以素笔至酒赀之餽寄顿杜康至今尚酩酊柴桑之秫也足下捧铜章宰百里栽花鸣琴之暇日跨双鳬入上阳名姓纪于御屏且为天下治平最异时文人循吏两传并入辉赫简编吾党士良为吐气乃若叶令君之宰敝邑足下亦欲闻其政乎古所谓恺弟神明公勤亷饬当官之美咸备一身今海内贤能所在蔚起仆不敢妄恣较量至夷考唐汉以还史书所録即裒然一代未有若令君之絶出者也自令君下车即以足下故知不佞骊黄之外顾不佞于令君踪迹旷疎嵗不载觌岂解为缓颊随生惟是贤声惠绩下彻闾阎上通衿佩万众一词亦岂能掩其实耶足下西江政绩仆得之参知王公大自瓌异兹者复令君矫矫相望楚越间计闻此而喜可知也罗太宰学术风猷岳峙当世其遗言绪论掇拾而表章之实在足下此外皆牛刀余割无所俟不佞云云矣
　　报胡文父
　　次公车骑己达龙沙计日相与下上徳甫用晦宗良贞吉孔旸诸君子鳞比里中一呼毕集含毫洒翰白雪四飞将遂匡庐之颠瀑布无色斗牛之分紫气烛天千古快心殊令人妬不肖索居海上互乡难言迩邦相至始获一吐胷中块磊苐彼此相对旁观遂无复人也一咲一咲
　　燕中与文父小牍二通
　　裕卿鸡鸣出函谷殊骇听闻昨晤惟寅亦云挥泪而别而何仁仲以为尚留都门误也今特遣一信问诸水濵
　　二
　　信归已悉彼寓所裕卿片纸至黯惨不可读且欲拉吾及足下同买一蜻蜓艇鼓枻而南亦防内至快心事仆凌晨前发迟足下潞河之阳足下须办装亟至无为使燕世子闻率荆卿渐离辈击筑放歌大閙黄金台下也
　　报李通侯惟寅
　　读贝叶斋草鄙人以姓氏占籍青云几十七焉快哉无所憾矣自君侯倡盟大雅域中诸谈艺士凭轼趋风华阳碣石之间蔚为隽国每花朝月夕风天雪郊挈盒携尊连镳并辔无论双阙五陵西山金银楼殿四百余题名其上殆遍虽寻丘仭壑稍具遐观君侯必聨络賔朋穷其胜而后已按是编一时倡和宴游之盛触目可想像也今往事遂为陈迹而故人亦大半入岱仅君侯与仆以其时年齿差少故相望仅存若太白之配残月耳君侯虎头燕颔行且立勲万里外一通侯故物不足言仆自别君侯离羣索居持一竿东海之上即拥众扶余称王夜郎安能与英卫元勋絜量髙下哉贤郎隽声杰起几跨阿翁不佞髪种种矣而心故长何日相遇中原覩其腾霄厯块也
　　与李临淮
　　连朝风色莽莽咫尺间遂不能相过一道别悰行期己卜暮春之朔扁舟泝潞河发矣古人所以执手徘徊临岐恋恋者非无丈夫之志以知己之难遇也仆于君侯诚所谓倾葢如故者况益之二十年之雅而值兹数千里之别彼此恋恋更当何如析双剑于河梁坼长虹于蓟野中夜悲歌不自知衰涕之交集矣俚言二律呈正大方心长调短不足言别君侯念之




　　少室山房集巻一百十九
　　钦定四库全书
　　少室山房集巻一百二十
　　明　胡应麟　撰
　　书牍十首
　　与李惟寅
　　君侯之结社长安也义薄云天声鬯海防四方才隽影合向从葢平原信陵梁孝陈思合而一焉维时不佞齿最少技最劣而名最卑而君侯一见拔之珠履数千之中置之国士无双之右以上賔厠下走以大将呼小儿渥解衣之惠结袜之风崇防金之交窃聨璧之誉即君侯鋭情吐握靡择刍荛乃不佞沐浴殊恩翼洪庇镂丹擢赤自矢以毛遂荆卿冀一当狗盗狗屠于门下者讵旦夕忘哉何期游从欵洽造物见猜唱和繁兴真宰积怒风波倐起羽翼中乖足下留都不佞还越踯躅蓟门之野徬徨易水之章飞霜击于青长虹贯于白日壮夫之髪竪而指天烈士之肝堕而坟地当是之时仆与君侯面孔相向黯然魂销嗒尔神去穷愁孤抱逆旅万端口欲诉而一词莫陈膓已防而九回靡歇诚生人之荼毒而知己之极悲也自别足下言返故庐肺病侵凌雄心灭没分已息交轩冕絶迹市朝雕虫是师蠧鱼为友经史子集环蔽蓬蒿典索丘坟唔吚草莽以立言为盛节以不朽为殊勲览太则大子云之准易防中説则韪仲淹之续书读史记则荣司马之褒诛咏离骚则髙左徒之比兴纷华盛丽弗存乎中隐约沉沦无慕乎外跋扈飞扬取诸懐抱优游泮涣遂其平生日晡而眠日旰而起科头跣足不履不冠抱膝微吟曲肱长啸清琴数弄名香一炷頽然丈室耳目尽忘霁景良朝荷锸小车携壶蹇卫兴集神王无问所之招南邻之叟寻北寺之僧耦东郊之农挈西园之幼时而濯和风防佳月翫晴雪眺晩霞时而厯层巘升髙冈浮清川浴浅濑时而抚长松倚修竹坐茂树掇幽芳时而钓浮鲤弋飞鸿听鸣禽友黄犊得意则涉旬长往耽竒则弥月忘归黜陟不知理乱不闻宠辱不惊利害不入泛泛然若大尊浮于江湖虚舟泳于川泽一切人间世不复系寸衷久矣惟是空谷之中足音旷絶二三兄弟耿耿余懐若吾惟寅尤所眷注追惟夙昔授简操觚把臂崇坛论心广座自谓黄河如带泰山若砺金铁可泐盟好弗渝寜意涣散暌乖至有今日此黄鸟之歌所以兴悲于逺别碧云之怨所以极望于长空也嗟嗟惟寅华阳未毁碣石犹存屈指故交无恙有几秘书长夜于罗浮内史先秋于大庾康子栖神于雁宕童生委骨于龙丘谦之草宿于潇湘鸣臯木拱于京洛仲修汝修桢伯持伯功孟弢在明诸子或投簮海防或解佩江臯或挟防都门或悬壶市肆莫不云萍荡析风叶纷披后防无期前懽蔑续桓大司马云树犹如此人何以堪嗟嗟惟寅追思往事能弗痛哉周视吾曹仅一足下嵬然灵光树燕赵之长城撑呉楚之半壁坐朝堂则方虎之重出沙漠则韩白之英际遇隆矣建树伟矣荣名显矣志愿跻矣亦念鄙人之瓠落乎已乎惟寅君侯进而清庙垂不世之勋不佞退而名山希来世之业固知鹏鷃异翔龙蠖殊轨然而屈伸逍遥大小一也合浦之珠复还有日延津之剑重合何时临楮吞声泪目枯竭
　　与黎惟敬秘书
　　始不佞之游长安一丱角童子耳公以三十年名家覩其只语而拔之庸众之中跻之国士之右略其黄骊期以神骏即中郎倒屣于仲宣元礼通家于文举较之今日不足异也六载都门聫镳并辔西山四百八十寺题名其上嵗輙一周每令节芳辰名园胜墅若河朔盛夏兰亭暮春梁台冬初赤壁秋望靡不折柬追呼穷极兴会华堂邃阁飞尘不侵绣户珠帘珍玩罗列图书四壁彛鼎两序清谈甫洽能事竞兴公与寿承以翰墨思伯以丹青惟寅以鸣琴鸣臯以击剑谦之子鸣仲修汝修以壶矢六博仆与裕卿在明顔生岑生以奕棋董生何生以篆刻又武人李生箜篌琵琶艺絶当代前无等伦自余诸子有抱膝而吟有曲肱而卧有胡床瀹茗有棐几焚香人自为偶形骸尽忘礼法无拘机械不设羣贤既至少长既集披襟酬错抚景留连或惠风畅于庭际或素月皎于檐端或密雪布于长空或曽氷啓于幽壑重以名花十畞乔木干章深菊万丛疎梅千树四时景物触目弥佳至于改席悬灯淫宵彻漏左龙阳右安陵前緑珠后静婉鲁卫新声宫商迭出滇闽异味水陆遝陈饮则逾平原之日而不归醉则届中山之期而不醒一咏成而句己传于碣石一赋出而楮輙贵于洛阳诚人代之赏心而帝京之盛集也自门下引髙岩穴仆亦羇卧林坰一时同社雨析星飞十禩以还丧頽略尽思伯圽粤仲修圽燕鸣臯圽齐谦之圽楚寿承圽呉子鸣裕卿圽越两朱生落魄昻藏一则罢瑟王门逍遥簮绂之外一则鼓刀屠市宛转缧絏之中仅惟寅燕颔树都邑长城洎门下鸿垂艺林硕果追忆曩时乐事如彼轸念兹辰离索乃尔何能不扼腕徘徊抚膺踯躅望美人于天末思公子于云端也缅惟门下俯同此懐寄我新篇诵之踊跃仆常抗论古今文人年迨晚暮非才力之变衰则志意之横放较之壮齿往往不侔独吾惟敬桢伯二君并起一方咸汰斯患比闻卜筑朱明闭闗勾漏罗浮万仭竞秀争竒而公方吐纳云岚超忽霞雾固宜青莲歌曲倚醉弥工拾遗诗律投老逾细也君华翼翼腾踔九逵何物黎君生此寜馨岂所谓丹穴之鷟騄耳之驹非耶仆下驷程材黔驴较技二毛滋见一善靡闻微长康之黠而类其痴匪嗣宗之狂而慕其达﨑岖大于冯衍厯落甚于桓伦加以牝鸡在室无晨不鸣狞狗当门有时而噬雄图几于尽掷壮志尚尔未灰爰倒检旧殖垂且百弓驰上大方虑规三益兴文道故神往形留徙倚足音惠予穷谷
　　报苏君禹督学
　　语云白头如新倾葢如故不佞每三复斯言未甞不拊髀叹也何者不佞东海之鄙人耳束髪修词则雅向慕两汉三唐之业既从家大人浪游京洛一时名胜不鄙谫陋引以过从年弱气盈妄意举足掉臂可升作者之堂入风人之阈而志大才疎心长技短世务婴其懐抱疾病中其膏肓将遂负笈名山脱屣尘外而当路一二钜公怜其泛驾拔以空羣复尔逐队簮绅腼顔占古今殊尚妍丑异观屡上公车輙复报罢兹者三战皆北被褐东归却扫闭闗自同麋鹿不愿一防迹郡县之门厠足旌旄之末即以命世贤豪登坛钜匠輶轩咫尺徒有神飞讵意执事圣不自圣念及蒭荛才以怜才采兹葑菲车徒杂沓相对屠沽轩冕荧煌下交岩穴即不肖知同斥鷃艺劣黔驴能不一披肝胆吐露于大方之侧哉楼船豪饮懽极平生握手欵言谊成千古桐江入望严濑分襟夕阳在山黯尔魂佚即不肖于门下未敢谓国士无双乃执事于胡生允可谓知己莫二矣夫士有生同里巷迹缔姻防而蒿艾异芬参辰没齿者明公独不阶片刺无事先容结驷班荆顿成金石则古人所谓白头如新倾葢如故岂欺我哉载读参知公下颁手札大义勤惓鸿篇尡耀辍问字传经之冗寻分题授简之盟非慧业宿根庸暇及此谨用掲之坐右诵以终身即下问防谦拳拳无已譬则瓠巴鼔瑟庆梓削轮谛听旁观惟有心醉而已卧病以来向疎笔研清风披拂旧习复萌缀七言律六章不揣碔砆上酬珙璧将因布鼓窃叩雷门伏惟惠以同声痛加绳削尚胥后命神爽飞驰
　　再报君禹
　　夜来篝灯疾读诸大篇古风已登汉氏之堂入阮公之室当今独步靡可比肩五言律清融朗秀接轨开元七言律流畅和平比踪大厯时而属比少疎音节过亮犹之商彛小蚀赵璧微瑕固无损其连城苐益彰其至宝伏惟明公虚受之懐独隆千古下交之谊夐絶一时草茒曲士滥荷深知稍有隐情便为大慝故忘其聋瞽冒布腹心非敢説剑公孙之门賛词尼父之笔实欲反求大匠加削朽株上冀隋珠借光鱼目耳占对卒卒不既愿言
　　报王大参
　　应麟牛马下走瞻企清光夐若霄汉兼以幽忧之疾株伏枕衾素不敢冐昧晋谒大人君子即郡城之中足迹疎旷十年所以春初骤承车驾左顾衡茒国士之知踊跃肝肺强顔持刺一再公庭辱明公忘分推诚屈威损重宠施异数冠絶后先以王侯而友匹夫以方岳而遵穷巷闾闬目以生辉道路诧为殊特拟诸信陵之辔则上焉者齿徳俱尊揆诸仆射之旌则下焉者技能弥劣诚当今之创覩而古昔所难遭也间者复辱云笺下询岩穴腆仪盛贶饱徳醉衷九顿拜嘉罔知报塞顶髙履厚奉以终身使旋卒卒肃状布私媿小子之不恭惟长者之崇照
　　谢张大参知睿父
　　谿谷波臣林丘牧竖管窥蠡测无异醯鸡辱长者采择蒭荛过存藜藿屈上公之威重问下士之沈防发金紫之谦光忘草野之侮倨征西车从阗咽道旁镇北干旌徘徊闾右固己荣逾衮鼐宠溢衡茅乃至弥生之刺甫入于公庭崇伯之馈遽吐于私室中郎之屣旋倒于賔席孺子之榻长悬于郡斋尔其握手披襟论心造膝深宵坐月永昼谈天缩四部于齿牙罗三车于指掌悬八荒于匕筯酌万象于尊罍洪荒混沌之前元会运世之后兠率须弥之外僬侥蛮触之中无不综核精研旁通曲畅张华束晳耳目未该刘杳陆澄记诵徒侈夺何宪五花之簟穷王勃七曜之文元气淋漓真宰几于上诉灵光焜耀太乙为之下巡艺苑大观词塲豪举斯其极己又何加焉盛集希逢令辰难再布衷陈谢莫罄愿言
　　报张中丞助父
　　自北地信阳两君子龙跃凤鸣奔走一代子业以清声古色接轸聨镳河岳之灵几于尽泄嗣是中原文献一线寥寥明公崛起方今雄飞直上较之三氏于汤有光不佞虽未迓后尘得诸琅琊伯仲恒以为湛卢太阿锋不可犯宗梁徐谢咸避前茒于时私心向往饥渴靡加而霄壤途岐闻问稀值间者敝车羸马蹩躠长安邂逅垆头周旋大雅辱明公略去形骸剖露肝腹扢扬文艺上下古今莫逆于衷相视而笑至枉驾衡茒停驺闾巷上公之贵置之若遗岂不佞夙生縁业当御李君天作之合靡由人力耶不然而间濶于平生者胡其遭逢于漏刻也得书慰谕拳拳以不佞从事嘉隆五子并驱孰知先后令人愧忸罔知所承明公瑰材丽藻横统亡前逸调雄词髙华莫并俯眎鄙人殆大鹏之于尺鷃而腼焉希有见目狂迂有胷无心能弗沾背所冀登坛大匠终始玉成毋使知人之哲翳累千秋知己之明局蹐五夜至所望也至所蕲也鸿旋勒谢未竟愿言
　　报叶鹾台
　　应麟之乞米长安也敝裾羸蹇蹩躠尘埃十口累累故乡天末重以老亲门闾弱弟襁褓俯仰宇宙踯躅河山欲归则羽翼摧頽奋飞无路欲留则形影防独语告曷从天幸明公政成报命阙下皇情首注简莅越邦应麟方以贵贱途岐尊卑礼絶抠趋谒舍投足次且乃明公轸念旧交不遗遐逖形骸罔间势分尽忘宠以华筵賔之上座披肝洞膈挟日倾宵于时应麟固以饱徳醉衷刻深五内矣至询及羇旅靡依长途病涉慨然垂慈不报侈惠难名飞檄自天单符动地遂使六翮生于白昼四牡附于皇华门无垤泽之呼野絶雈苻之警俾呻吟饿蜀之夫憔悴游梁之客安车而遵大路髙枕而达故栖迄今松桧犹存蓬蒿旋扫白头无恙黄口同驩畴之赐也畴之力也应麟之顶戴鸿恩防结大造此生此世何日忘之古人艶称知己埒于生成麟也不肖昻藏七尺已为明公有区区妻子脱屣何论哉舴艋度淮亟思上谒侧闻台旌莅止改吉秋初敬因家严贺使状布腹心髙牙大纛巍峩九霄马首威严未敢以韦布短衣匍匐道左轩輶少暇图候顔色不宣
　　报谢直指叶公
　　易水羇栖渥承睐盻临安留滞更辱提携大造洪恩怙恃为一而且诚推肝膈分絶形骸以草莽下臣据上公之左席以荆榛穷巷驻长者之轩车古昔仅闻今兹旷覩藐焉一介其奚以堪自大斾出闗楼船抗手临岐黯惨神爽飞驰洎扺故庐将图北首而贱荆逝井臼靡供严父衰迟晨昏莫寄踟蹰里闬寤寐风流极意徳星还照东国乃闻太夫人仙游之耗痛惙不胜亟拟生刍絮酒匍匐堂恐盛暑酷炎复劳苫次侧身东望怅惘难言伏惟至性夙根哀慕罔极乃玉体方勤劬王事防瘁百端尤冀勉思大孝损节深思以上副圣天子九重之望下慰太夫人九地之灵讵惟愚父子旦夕悬悬葢东南万姓同以为祝者也家君使候敢布腹心鄙律六章少抒悼臆惟执事頫亮之
　　载报直指叶公
　　应麟山鹿野麋自放人外长林丰草抹摋世縁惟是明公下车敝邑首辱拳拳捐百里之烦勤三接之遇略州民之分申国士之交即穷年扫迹不敢一投足公庭乃明公谅其迂疎贳其狂简吹嘘盻睐无已有加应麟于是时业已醉心饱徳自矢豫生久矣自明公飞翔天路不肖亦防风埃旅食江湖萍蓬靡定而迩嵗滞留燕土羇寓武林困瘁伶俜不可名状乃长者停驺土窟赐席霜垣夐絶恒情一扫世法即古之乐道忘势推诚下贤未有如执事之光絶后先者也顾麟也何人以最下之朽株当无上之造劘肝镂腹愧切难名嵗杪病痬迄今两载伏枕岑岑辱金玉之章下颁穷谷霍然起诵恍接风仪伏惟明公鸣琴之政迥出千秋揽辔之风髙举一代即今舆梁溱洧庙貌钱塘万姓瞻依八表传播国朝名臣倍屣唐汉至絜功较半未有居下位而立谭之顷成百年之永赖处外台而垂绅正笏措天下于泰山者也仰惟玉体頽然不胜苫块矧太夫人有子明公足垂不朽而大廷之简注环堵之讴吟不可失也读礼之余间进苓术节哀撙泣以成异日者震古无前之大孝愚父子旦暮望之旦暮祝之使旋草勒报谢未罄愿言
　　啓劄七首
　　贺申学士生辰啓
　　寿域啓黄扉八表觐三台之象祥光流绛阙万年悬五岳之图昌期恊而名世生治运隆而真宰出转洪钧于北极海晏河清腾紫气于西华虹飞电绕恭惟某一代真儒累朝宿徳闳深防密接孔孟之渊源广大髙明负伊周之局量蚤年射防彩云垂耀于枫宸午夜然藜太乙下窥于秘阁文章蔚为宗匠朝野视以仪刑防金匮石室之藏兼总乎丘明大史之所未备校天禄石渠之籍博综乎扬雄刘向之所未通万方翘首以望其雨霖五位虚心而倚为柱石惟兹大徳克当天心爰及熈朝时升台座经邦论道尊同帝者之师翊化调元望重王朝之佐掌丝纶于禁闼赞黼黻于明庭陋唐汉之防模功百于萧曹房杜起勲华之礼乐任兼乎稷契防龙越裳重译以来賔西域懐琛而入贡恩加九锡普天同祝其修龄化被四方率土并占其遐筭惟中元之诘旦为初度之良辰欣玉露之方溥值金风之乍起兎宫蟾阙呈五彩之竒辉凤阁鸾台备千秋之盛典祯祥协应日朗天开淑气氤氲嵩回华拱姓字逺符周伯知间气之生申声名近迈潞公适嵗支之逢午两宫眷问交驰中使于掖庭三殿传宣尽出大官之庖馔降而百辟莫不同懽爰及羣黎咸知共庆环佩趋锵于琐闼衣冠辐辏于通衢金醴荧煌并列安期之赤舄玉桃芳馥双飞王母之瑶缄诚哉海甸竒逢允矣天人交庆彼函闗之西驾奚裨王灵而洛社之中兴空传逸事孰有荣膺百禄歌太平宰相于明时泽遍重溟颂中国圣人如往代者也某樗栎庸流草茅下品龙门顾盻滥空冀北之羣鸡树瞻依弥切周南之想届兹华诞曷任飞驰敢竭愚衷少申毫未伏愿介富夀康寜之景福奠灵长巩固之丕基奉天子者亿万年大业与乾坤而并久相成周者八百载太和亘宇宙而长新某不胜翘企祝望恳切屏营之至
　　贺大宗伯王公啓【代】
　　伏以八座尊严当代重斗山之仰九重咫尺敷天切霖雨之思兴礼乐于太平防龙再遘复文章于元古左马同声凡叨函丈之末光曷任门墙之私庆瞻依莫喻踊跃难言恭惟某海岳储精贞元毓秀巍巍名世应五百年间出之期赫赫儒宗际亿兆载方亨之运隽誉流闻于襁褓英称借甚于簮裾琼岛风清独占罗浮之桂树玉堂天近先携大庾之梅花雄飞雁塔之前髙步螭头之上读书中秘羣公让彩笔之鶱腾献赋西清列辟覩宸旒之悦豫视东观兰台之草防石室金匮之编天顔肃穆以亲承日角从容而坐对堂中刻漏莲灯合藜火以交辉阁下丝纶槐色与薇花而互映望极乎清华之选恩隆乎密勿之司鼎铉时升伫听宣麻于北极轩輶蹔借犹烦典礼于南宫治神人和上下非伯夷何以任其官审经曲观防通必商容乃能举其职郊天祀地之典一振宏纲朝日夕月之仪咸撮机要萃衣冠于朱雀两都瞻黼黻之光驰剑履于苍龙四海播仪文之盛玉树凤凰之句金波鳷鹊之章振六代之靡风一归大雅揽三山之秀色尽扫陈言中夏外夷拭目冀希文之大拜儿童走卒倾心颂君实之明扬诚哉不世竒逢允矣当今快覩明良喜起之气象将益信而有徴圣贤豪杰之经纶行且立而可待某白屋经生寒氊末品衡茅占滥膺桃李于公门草莽抠承幸接芝兰于下席夙奉鸣弦之教冒干制锦之荣叶县飞鳬有惆王乔之异术冀羣识骏敢忘伯乐之殊恩用竭愚衷肃陈短状少纾蚁悃上祝鸿猷伏冀珍玉道躬膺承简命彤庭晋接効盐梅舟楫之诚綘殿敷陈荷柱石台衡之寄与周召闳散而相望并伊臯稷契以为徒某不任翘企瞻望之至
　　贺御史大夫赵公啓【代】
　　栢府崇迁九域伫澄清之化兰台独坐千官回振肃之风庙堂动色于周昌朝野归心于汲黯太微髙揭清光彻帝座以昭回执法中悬紫气合皇都而照耀恭惟某命世儒宗昌辰硕彦为时而出膺五百年豪杰之期协运以生际亿万载明良之防爰自立朝之始常存正直忠谠之心洎乎入仕以来茂着浑厚精明之业大行首试声名逺播于邉陬给舍旋超奏疏交驰于琐闼敭厯乎东藩西省惠爱旁流飞腾乎北寺南台丰裁益峻昌言正色屹立于波靡澜倒之时大烈精忠耸动于地辟天开之日驻襜帷于蜀郡三峨飘象纬之光行卤簿于江州五岭借山川之色四海之倾心日众九重之注念弥殷大纛髙牙不逾年而内徙穹阶峻秩甫阅月而重迁威行百辟之先位列羣公之右鹰扬虎视巍然柱下之元僚凤翥鸾骞赫矣台端之硕辅苍佩逶迤于广殿綘驺驰骛于中逵奸人遥望以潜踪善类因之而作气垂绅正笏雍容而镇定乾坤载笔峨冠指顾而动摇山岳稷契臯防之事业复见于今汉唐晋宋之功名乎其下倬哉盛世斯民之遇伟矣得时行道之秋某樗栎冗材疆塲未吏沉浮列署滥叨白简之余光奔走外藩窃庇皁囊之休烈恭闻大拜曷任瞻依敬竭衷诚少摅忭跃
　　啓汪明府【代同人】
　　玉舄乗云汉殿重双鳬之赐铜符耀日燕城分五鳯之华春光将遍于河阳爽气式瞻于秋浦某南宫与计叨陪奏对公车上国覃恩幸获枢承仙驾敢托花封之未僣申芹曝之思伏惟惠降华镳照临广座琴飞白雪帻防清风一奏骊歌并折渭城之栁色少纡鸾驭先流瀫水之兰芬云云
　　贺睿父亷访擢江右
　　崇迁大国峻陟元僚象轧三垣班聫八座香炉瀑布候旌旄于匡俗之庐画栋珠帘瞻卤簿于滕王之阁紫气极西江而照耀苍生合东郡以攀援应麟猥以衡茒滥竽溲渤兴言芝桂托好兰荪悬上榻于髙斋敢云孺子据胡床于广榭数奉元规显擢躬逢荣光快覩薄言申贺未罄悃诚神剑雄飞伫跃司空之佩僊机咫尺频占博望之槎离合互并懽虞并集仰惟崇鉴曷任飞驰
　　贺参知洪公得雄啓
　　棠服延芳户牖协三槐之庆薇垣炫采阶除徴五桂之祥双珠兆而合浦霞飞尺璧现而昆冈电绕懽腾海峤喜溢江藩伏惟某某髙门日掲巨阀云礽司文苑于中台是生玉树宅武夷于上界爰擢金茎八翼垂天预识九苞之凤五花堕地争竒千里之驹悬弧矢以射中华绍弓裘而传大业应麟叨光世谊窃庇州民忻逢岳降之辰乐遂华封之祝薄陈牙颊敢布腹心曝欵未申尘悰幸炤
　　举唐临海县丞骆賔王祠乡贤劄子
　　窃见故唐临海县丞义乌骆賔王大节髙风瑰材卓行词华冠代学业超羣挺生景龙垂拱之辰骤掲天宝开元之帜雕章绘句则雾卷霞舒授简挥毫则星流电扫杨卢逊其浑博沈宋范以驰驱逃荣上裴闻喜之书陆沉靡悔洁己拒员平原之请壁立难攀至孝笃于平生孤忠竭于始仕防官奉母任武功簿而不辞直道匡王谪临海丞而愈奋属牝晨之簒国枢撼而八极摇仗雄略以登坛赤羽呼而万众集恸一抔于故主问六尺于元凶厯数屠兄杀子之奸鲸鲵褫魄亟发酖母弑君之恶防貐寒心既首建义旗将裂渠魁于七庙旋身膏逆刃尚飞灵爽于千秋伟哉器识无双讵曰文章寡贰乃史氏因仍弗昌言于纪述而州民谫陋迄罢享于蒸甞诚亘古不白之沈寃实阖郡当先之钜典伏惟阐发幽光播扬茂烈亟修废坠广励风猷俾乾坤壮气恢于崇正之朝海甸英魂振迅于右文之日某不任激切祈恳之至


　　少室山房集巻一百二十
