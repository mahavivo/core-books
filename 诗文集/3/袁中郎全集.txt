袁中郎全集


序一 
序二 
序三 
卷之一 
卷之二 
卷之三 
卷之四 
卷之五 
卷之六 
卷之七 
卷之八 
卷之九 
卷之十 
卷之十一 
卷之十二 
卷之十三 
卷之十四 
卷之十五 
卷之十六 
卷之十七 
卷之十八 
卷之十九 
卷之二十 
卷之二十一 
卷之二十二 
卷之二十三 
卷之二十四 

【 序一 】 

原序 

江进之【 讳盈科】序锦帆集曰 

锦帆泾者吴王当日所载楼船箫鼓与其美人西施行乐歌舞之地也阅今千百年霸业烟销美人黄土而锦帆之水宛然如旧姑蘓吴治实踞其上此水佨邑治如环乙未之岁余友中郎袁君来宰吴殚力图民昕夕拮据憔悴之众赖以顿蘓踰明年君以过劳成疾上书乞归凡七请乃得解改去君性超悟深于名理才敏玅娴于词赋第一行作吏都成废阁间或触景起兴感事摅辞有所题咏撰着越二年亦遂成帙其行也友人方子公稍稍裒次付诸梓问题于君之自标曰锦帆集葢不佞尝诣吴署谒君君指此水骄余曰是锦帆泾也吴王霸业之余我乃得抚而有之不亦快哉而其寔君鞅掌簿书飡沐几废劳与余等余因叹曰同一锦帆泾耳当吴王之时满船萧鼓及吴令之身两部鞭棰吴王用之红姝绿娥□歌右弦吴令御之疲民瘵黎朝拊暮煦昔何以乐今何以苦丈夫七尺相肖胡所遭苦乐顿异乃尔虽然人生有涯苦乐有穷惟山水为无尽掺有穷之具游无尽之闲而能与之俱不朽者其惟文章乎君诗词暨杂着载在兹编者大端机自己出思从底抽摭景眼前运精象外取而读之言言字字无不欲飞真令人手舞足蹈而不觉者嗟嗟后霸业而尽者此水乎兴此水而俱无尽者兹集乎夫君齿冣少异日名山之业未可涯涘乃锦帆独托兹集以俴倘亦吴王有知乞灵中郎之笔不靳西施为君捧砚而令掞藻见奇有如是耶余所莅治百花洲在其前而余日沾刑名间不能有所题咏撰着俾此地托以传也则百花洲之遭不逮兹泾远甚假使西施有灵问江郎梦中之笔安在不佞无辞置于一掷当场买笑万顷可荡于双蛾千秋之著述祗属迂谈国门之县书奚知高价是役也□刘伯龙之工什一而鬼从旁咲之乎余惟浩叹辄呼石公柰何任榨人辍席矣忽童子报以客为广陵王经倩其人少年高谊不可一世余私喜之谓石公嘿赐之以挽羣工之辙者也未及温语果急索石公刻余语以故呌绝笑绝口不□安在遂自顶至踵脱所有以犒工者而贾其方以终事登山痛饮三日而去夫如此快书如此快事必得如此快人而奏成则中道之艰阻正以待若人之作缘耳则是集宜德经倩者十七然非三君之剏无以开之先其为石公知已均也余则特为此集役聚翠为钿猎狐成裘则为余力至于众如之契多所快心无容加以谀词若所点定是余读集时所加笔非以鉴识示海内也类有不可分者则因门以附若别石□ 

【 序二 】 

又江进之序解脱集曰 

中郎以病解官官解而病亦解于是浪迹两淛新安诸山水间凡数月还过姑蘓余晤君江上奚囊所贮诗凡若下首目题曰解悦集余爱之不忍去目因为序而传之序曰夫人受才不同故形诸题咏亦各自别譬彼蚕丝黄白抽于腹而茧象焉若乃会野野茧从文通集壁鱼化出缫而为丝辄成异锦此造化偶然灵幻所致非出自桑媍之手可同日道者余观古工诗之家其大较三有正有奇又有奇之奇唐杜工部该愽典核包汇万有而鍜炼之极往往吐语惊人譬如石季伦觞客俎羞肴核水陆备陈而麟脯凤炙间出天下所未尝之味此夫正而兼奇者也李青莲使事不必如杜之核用书不必如杜之富而超脱玅绝飘飘欲仙冷然如列子御风而行此夫专以奇胜者也至于长吉则事不必古人有语不必世人解呕心造句突兀恠特如海天蜃市琼楼玉宇人物飞走之状若有若无若灭若没莫可端倪此夫不名为正不名为奇直奇之奇者乎葢有唐三百年异才一人而已中郎论诗冣耻临摹其于长吉非必有心学之第余观其突兀恠特之处不可谓非今之长吉自君诗出而善悟者乃知才子肝肠各有真诗亦如春蚕腹中各各有丝无待假借要之君才毕竟若会稽之茧从造化灵幻变出是谓世间一种冣奇之奇而习于诗套者或不尽厌君作以为非古呜呼牛鬼蛇神长吉不免后世之口何况君焉而长吉终不失为唐三百年一人知载者希则我者贵此论诗之槩也 

【序三 】 

又序曰 

中郎还自武林示余解脱集凡二卷皆诸体诗也余为序而传之无何君渡江侨寓真州邮致后二卷示余则其浪游时所撰山水记与夫朋侪往复诸尺牍云余每读一章未尝不欣然颐解甚或跳跃呌啸不自持噫甚矣中郎言语玅天下也夫近代文人纪游之经无虑千数大抵叙述山川云水亭榭草木古迹而已若志乘然中郎所叙佳山水并其喜怒动静之性无不描畵如生譬之写照他人貌皮肤君貌神情若夫尺牍一言一字皆以所欲言信笔直尽种种入玅余观李陵荅蘓武一书悲愤激烈千载　而下读之当为扼腕嵇中散绝交书写□慢箕倨之态至今如亲见其人盖其情真而境实揭肺肝示人人之见之无不感动中郎诸牍多者数百言少者数十言搃之自真情寔境流出与嵇李下笔异世同符就中间有往复交驳之牍机锋迅疾议论朗彻排击当世庇言之士即号为辨慱者一当其锋无不披靡斯兄奇矣要之有中郎之胆有中郎之识又有中郎之才而后能为此超世绝尘之文不然傍他人门户搃其唾余拟古愈肖去古愈远其视中郎何啻千里 

陈眉公【 讳继儒】题瓶史曰 

花寄瓶中与吾曹相对既不见催于老雨甚风又不受侮于钝汉麄婢可以驻颜色保令终岂古之瓶隐者欤郁伯承曰如此则罗虬花九锡亦觉非礼之礼不如石公之爱花以德也 

曾退如【 讳可前】序瓶花斋集云 

石公瓶史以谐谑为文章余读而好之谓不渡有张功甫矣顷又示余瓶花斋集瓶可以史复可以文可以诗瓶何物事乃能发石公奥心如许耶石公深于禅故能悟文若诗之指于教外予不能参石公禅而猥欲定其文陋也然而于石公有窥也石公居尝语友人文必摹秦汉诗必袭杜陵此自世儒大病夫人自有真面目谓学文者必四□学孔者必河目隆颡无学久矣波古之人又何所沿而成耶斯言出疑信参半其信者遂亦谓石公自为文若诗焉耳余独谓石公之文从秦汉出石公之诗善学老杜者昔人称迁史文极其酒肆帐簿无不可点化而眉山长公嘻笑怒骂无非文章石公玅淂此解随所耳目俱可尽诵今读其文无一字不肖长公无一字剿长公亦犹长公之于秦汉譬诸醍醐酥酪而食者不觉醍醐之即酥酪也故谓石公法秦汉可也其于诗复自出机轴上不为李杜中不为中晚下不为近世王李诸家然余味石公诗而贺奇仝僻郊寒岛瘦元轻白俗殆无不有夫奇僻寒瘦轻俗数者亦杜有也俗儒直取其高声壮语以为真杜愈近愈远徒令识者呕哕而石公以有激力矫之宁以病病不欲以不病病故知石公深于学杜者乃所为真杜也或者曰间道取胜恐胜大家不知少陵初出取其质率大雅者与六朝初唐之婉丽较则亦间道也石公于诗自是当行不蕲为大家而大家归焉背水可陈刀斗不击不言正兵而正兵屈也善乎司空表圣之论自知非诗诗未为奇奇天下之道往往愈泥则愈远相反则相肖故曰谤佛者赞佛者也石公悟矣 

雷何思【 讳思霈】潇碧堂序云 

六经之外别有世界者蒙庄似易荀卿似书与礼左丘明似春秋屈原离骚似风雅皆椘人也古之人能于六经之外掘起而自为文章今乃求两汉盛唐于一字半句之间何其陋也而道学先生更自酸腐见独剏神情之句即推而远之曰文士家语见根极理道之谭辄三让而避之曰异端家语于乎何其小视六经耶真者精诚之至不精不□不能动人强笑者不欢强合者不亲夫惟有真人而后有真言真者识地绝高才情既富言人之所欲言言人之所不能言言人之所不敢言言人所欲言有心中了了而举似不得者其笔之玅与舌之妙令人豁目觧颐鼓舞而不能已言人所不能言虽千古未决之公案与其不可摹之境难写之情片言释之如风雨数千言不竭如江河言人所不敢言则世所几平忽作神圣世所神圣忽作几平理不必古所恒有语不必人所经道后世而有知其解者人证我也后世而无有知其解者吾证我也石公诗云莫把古人来比我同床各梦不相干能作如是语故能作如是诗与文如山之有云水之有波草木之有华种种色色千变万态未始有极而莫知其所以然但任吾真率而已昔人见先辈质其文曰两汉也复质其诗曰盛唐也夫两汉之文而已非我之文也盛唐之诗而已非我之诗也石公之文石公之自为文也明文也石公之诗石公之自为诗也明诗也设有一人焉称之曰子真两汉子真盛唐其人色喜又复有一人焉称之曰子文一代之文也子诗一代之诗也直超汉唐而上之矣其人更喜万倍由此观之不能自成一家言而藉古人以文其短是强笑强合之类也使其必古之人而后可则号为一代作者遂掩前良何以其喜更倍也石公胸中无尘土气慷慨大畧以玩世涉世以出世经世姱节高标超然物外而泾渭分明当机沉定有香山眉山之风诸所著作或古人所有石公不必有或古人所无石公不必无山入两君子之间而要以性命之学证大智慧具大辩才鹅王之□水乳罔象之棎亥珠则石公独知之契恐古人不多及也石公椘人也今所刻有潇碧堂集若干卷倘所谓蒙庄屈宋之外又别立世界者耶 

江进之序敝箧集曰 

世之称诗者必曰唐称唐诗者必曰初曰盛唯中郎不然曰诗何必唐又何必初与盛要以出自性灵者为真诗尔天性灵窍于心寓于境境所偶触心能摄之心所欲吐腕能运之心能摄境即蝼嵦蜂虿皆足寄兴不必睢鸠驺虞矣腕能运心即谐词谑语皆足观感不必法言庄什矣以心摄境以腕运心则性灵无不毕达是之谓真诗而何必唐又何必初与盛之为沾沾葢中郎尝与予方舟泛蠡泽适案上有唐诗一帙指谓予曰唐人之诗无论工不工苐取而读之其色鲜妍如旦晚脱笔研者今人之诗即工乎然句句字字拾人饤饾纔离笔研已似旧诗矣夫唐人千岁而新今人脱手而旧岂非流自性灵与出自模拟者所从来异乎夫茄瓜梨枣之初登于市也一钱一颗人争食焉而可于口越岁之熏豚腊兔十钱一簋坐客投筯而不肯下葢新者见嗜旧者见厌物之恒理唯诗亦然新则人争嗜之旧则人争厌之流自性灵者不期新而新出自模拟者力求脱旧而转得旧由斯以观诗期于自性灵出尔又何必唐何必初与盛之为沾沾哉中郎论诗之槩如此君非角时已能诗下笔数百言无不肖唐君乃自嗤曰奈何不自为诗而唐之为故居恒所题咏辄废置不录及其令吴二年移病乞归友人方子公为检其图书信行李从敝箧中得君诗一编读而旨于口曰异哉有物若是而以供蠹鱼其不尽充螙鱼腹也其犹有物护之欤于是稍稍裒次付诸梓题曰敝箧集夫爨丁之桐至音出焉则中郎兹集之谓乎 

朱非二【 讳一冯】题破研斋集曰 

此袁中郎先生瓶花以后未刻稿也己酉秋友人曹远生请刻于秦中而邀余作序余以　使事之余欲暂归广陵无湏臾暇乃于邮亭寄言于远生曰人多谓中郎之诗俊逸似太白而下笔无一点尘似子瞻庶几笃论欲别为引拟终未有若两言之肖者远生其即以此弁之世有具通眼者自当不昧兹言也 

沈仲雨【 讳寉】题桃源曰 

桃源灵境袁中郎灵物如中郎可入桃源源中人尚不知有汉无论魏晋何暇识中郎面目又何暇及中郎诗向令武陵渔人鼓吹十九首因之以左建安而右元□欵乃沿泂□恐溪老婆娑失笑何物婴儿啼将山山红叶尽作金篦止不给遑相与讴而咢诸虽然唯中郎可入桃源先中郎或纪桃源为中郎不可眯桃源世人耳食中郎不如雷不知衡山顶上云雾中闻雷正作婴儿声又有一种耳食诗者鼓吹十九首左建安右元熙而以点次中郎将不比于拏音嗟乎政使鸡鸣大吠亦复在云中耳沈郎别中郎来久近得绿萝主人恶耗凄然为念得尔诗不能读风雨寒窻忽复一展如坐对中郎宣梵呗桃花片片落研席也友人潘景升遂相与讴而咢之曰当游仙之引爰□杀青僊僊乎二灵景升载半去矣 

华亭介人曹蕃跋桃源咏曰 

往中郎居长安时每向余夸椘州之澧宛如桃花源上尽堪避世余遂从中郎谭寓内胜境如石投水也竟日忘倦容间常从中郎谭诗中郎之为诗瑜者十居八九而瑕者亦不能无一二词家争赏其瑜而中郎顾自负其瑕余爱中郎之瑕甚于中郎之自爱其瑕也暨中郎请休沐归椘余亦还吴绝无音耗苐传中郎据柳浪以自适也心殊妬之遂筑垂露亭于断桥之堤将籍绯桃绿柳洗濯尘心冀与中郎称勍敌适遇新安潘景□□□下出桃源咏四十余童视□□□□翩翩欲仙大脱椘謌猛厉气习□□□□□□□□者读之而舒泣途穷□□岐者读之□□康庄而就□陆宁止愈头痛□□□□□前离骚氏孤愤语各占一奇毋容觭重□□□□江汉而作椘游恐遇上官子兰辈益增□□□讥之感今□有柳浪主人在则披一蓑戴一笠首向渔郎问津者必曹生矣苐绿萝已萎词坛寂寞恐中郎避地转深不容桃花瓣从溪水中流出如何如何 

闻子将【 讳启祥】序华嵩游草曰 

夏六月家弟彦国自凌巨先所得袁中郎先生华嵩游草一帙归时夜将半跃起呼灯读之见记中所述山川险削之形攀蹑颠危之状历历如现目前恍然摄我众峰绝顶与诸公性命同在呼吸间魂悸股栗寒飔袭人不自知此身犹在喧埃三伏中也噫文之能移情也葢至此乎蘓长公云吾生平无快意事惟作文章任笔曲折无不尽意世间乐事无踰于此若先生者真足以当之矣客曰较解脱对集何如予曰差不同譬之于畵西湖天目虎丘诸记畧加点缀风趣盎然是徐熙写生笔至盘山桃源及华嵩诸记则镂心刬骨肖貌肖神俨然吴道子畵地狱变相手矣致虽不同其为可传一也

【卷之一 】
拟古乐府【附杂体】 

【拟古乐府 附杂体】 
饮马长城窟行 
长安有狭斜行 
结客少年场行 
钓竿行 
秋胡行 
妾薄命 
有所思 
善哉行 
猛虎行 
相逄行 
悲哉行 
门有车马客行 
短歌行 
京洛篇 
鰕鱼且行 
升天行 
擢歌行 
青骢马 
折杨柳 
紫骝马 
短歌燕中逄乐之律作 
横塘渡 
醉乡调笑引 
剑泉上 
逋赋谣 
祝雨 
西陵桥 
宋帝六陵 
西施山 
入青口 
王京洞 
别石篑 
酒正喧萧君席上作 
坐王官谷朋石馆得石字 
洋溪湖嘲沈青平 
戏题道士洑 
代青溪道士见招 
嘲王以明先生 
雀劳利歌 
采莲歌 
戏别唐客客丰城人 
浩歌 
诸衲送至江干自嘲 
戏作三星行送曹子野归椘时予亦将归里 
过中山见诸名迹题清风店壁 
石公觧嘲诗【有序】 
潼关题壁 
赠李医者 
哭临漳令王子声【附】 
湘湖莼菜【附】 



梨云馆类定袁中郎全集卷之一 公安袁宏道中郎着 

芜城王缘督经倩　 仁和何伟然欲仙阅 古歙吴从先宁野　 南雍周文炜如山镌 



拟古乐府【附杂体】 

乐府之不相袭也自魏晋已然今之作者无异拾唾使李杜元白见之不知何等呵咲也舟中无事漫拟数篇词虽不工庶不失作者之意具眼者辨之 



饮马长城窟行 

长城水呜咽夜夜作秦语问子何代人防胡旧军旅冤魄滞孤魂不得归乡土白水洗白骨□尽水酸椘洗多成黑流水性毒于蛊立马古战场长嘶待天雨 

长安有狭斜行 

按金驹立长沟枇杷落尽茱萸秋山西女儿□勒头面上堆粉鬓堆油二十五弦弹箜篌□红衫子葡萄紬笑问南装如此不 

结客少年场行 

结交徧四海乡人无半识耻纳无意儒宁结有心贼白手一布衣喜怒关通塞将相每在门望气如望职易卜天昏晴难候君颜色头颅可掷人一顾不可得 

钓竿行 

岩滩一丝名渭水一竿势所钓非所求巨鳞安得至不如无名子心胸少根蒂朝随鸥保歌夜引鱼蛮醉探水如探瓮随手得鳊鱥鲜蔬煮活鱼无塩亦有味 

秋胡行 

堂上姑待汝哺袖中虽有金不堪赠彼姝妾怀如日君情若泥路旁之心不自保安保他国无蛾眉沙浩浩水咽咽妾死情不死节河水如可竭妾肠当再热 

妾薄命 

落花去故条尚有根可依妇人失夫心含情欲告谁灯光不到明宠极心还变只此双蛾眉供得几回盻看多自成故未必真衰老辟彼数开花不若初生艹织发为君衣君看不如纸割腹为君餐君咽不如水旧人百宛顺不若新人骂死若可回君待君以长夜 

有所思 

人生如驿骑往复无停勒胸怀无尽丝漫天作虗织秋霜与春风乘间逓为贼哀老迫红颜白□传消息积雪填枯井井深填不得眉棱万斤重白日沉幽墨欲行戒崄难欲飞防缯弋 

善哉行 

今日相乐式舞且歌鹍弦铁板白面青娥食羔以七盛酒以盆刀鲚亦厌何必河豚儒迂墨俭唔非尧是善哉诸君请入禈里读书不成学仙寡效鼷腹鷡枝从吾所好 

猛虎行 

甲虫蠹太平搜利及丘空板卒附中官钻簇如蜂踊抚按不敢问州县被诃斥槌掠及平人千里旱沙赤兵卫与邮传供亿灴知几即使沙沙金官支巳倍蓰镰徒多剧盗嗜利深无底一不酬所欲忿决如狼豕三河及两浙在在竭膏膸焉知疥癣忧不延为疮痏 

相逄行 

行行即曲巷曲巷多蒿艹窓路掠蛛丝读书岁月老壁上荣启图手里黄石编当尽三时衣不直数缗钱儿女无禈着常时煨故纸税地植桃花十树九树死君莫悲腐艹腐草发光耀玄霜畏冬青白发傲年少 

悲哉行 

石马立荆棘荒城呌老狸昔时冠带人唯有鹤来山帚宿志慕长生朋党尽剌讥父母不我容碧海三山飞朝牧老君龙莫守刘安鸡仙家岁月长桃子三垂枝山帚来见荒塜半是孙曾碑城池百易主族里无从知古人悲夜绣今我亦似之白骨不可语鹤归空尔为 

门有车马客行 

门有车马客锦襕乌纱巾寒毛接短鬓丝丝沙与尘问子何劳劳上书西入秦八年始一命官卑不敝贫冐霜揖槐柳望灰拜车轮一身百紏縳形如一束薪手缠不自觧利刃寄他人蔗与蘖同餐虽甘亦苦辛 

短歌行 

酌君易州之清酝被君吴阊之纤缟男儿二十无所成腰肢一半没青艹趁轻徤买騕褧哭声多笑声少黄金荡尽君莫嗔古来饿杀几贤人 

京洛篇 

煌煌京洛城朱衣喧广道白首贱书生驴輚挂诗艹怀剌谒恩门门卒扣轻眇十上十不达登街颜色槁迭身事贵公习谀苦不早罩眼一寸纱茫茫遮人老 

鰕鱼且行 

鰕鱼且出潢潦道逢东海使鱼服而介身呷浪以相戏物微恐见侵跳波争努臂东陂招能兄西溪唤螺弟水虫万余种各各条兵议聚族鼓鳞鬣不能当一嚏 

升天行 

乘赤雾鞭鸾辙路逢王子晋玊箫已吹折织女弄机丝余纬烂霄阙下土虮虱民误唤作雌霓张翁老且耄举止多媟褺侍仙三万年不曾见隆凖真人多窜左天孤惨余孽羲御失长鞭□牛叹河竭 

擢歌行 

妾家白苹洲随风作乡土王大篙如弄针不曾粘一缕四月鱼苗风随君到巴东十月洗河水送君发杨子杨子波势恶无风浪亦作江深得鱼难鸬鹚充餻□生子若凫□穿江复入湖长时剪荷叶与儿作衣礻需 【 鱼苗风洗河水皆长年语】 

青骢马 

青骢马九尺强百金买千金装双蹄不着地影灭如飞翔借问冶游郎何为在他乡下马立青捂手提碧珊瑚千唤不知人尽眼眄当垆当垆岂不冶褰衣愁晓露五步一停骢十步一回顾客从远道来赠我青鸾带交颈复同心白石青松在东家好女秦罗敷西家荡儿冯子都鸳鸯只爱毛翎好那知水底有鹈鹕 

折杨柳 

艳阳二三月杨柳枝参差每逄双燕子忆得别君时忆得别君时遗君珊瑚枕君行佳丽地何人荐君寝越女性如绵吴妓情似纸夫君浪子心吹作东西水前月父书来道君游淮北今月见君字知作江南客江水自清流照君不照妾 

紫骝马 

紫骝马行且嘶愿为分皆交颈之逸足不愿为追风绝景之霜蹄霜蹄灭没边城道翔风一夜霜花老纵使踏破天山云谁似华阴一寸草紫骝马听我歌壮心耗不尽奈尔四蹄何 

短歌燕中逄乐之律作 

下马一言不及暄寒昔年毛羽今日肺肝我怀如痞君怀几许登堂直视无心可举明月浮空清霜堕地将军北园金吾西第罗屏昼掩金罍夜开呼卢射覆飞爵流杯吾为若舞若为吾歌剑去龙沉逝将奈何情长刻短炉寒火青歌尊乱筯谁是主人鹏飞九万为鷽鸠笑我欲携君连翩海峤 

横塘渡 

横塘渡临水步郎西来妾东去妾非倡家人红楼大姓妇吹花误唾郎感郎千金顾妾家住虹桥朱门十字路认取辛夷花莫过杨梅树 

醉乡调笑引 

无怀十六传乃至酒圣人其道尚清净无为而化成周公作酒诰流言几祸身宣王不得已乃为述酒经经曰天有酒则不倾国有酒则不争有王者起必世而后仁何用导以德齐以刑但当引酒为河累曲为城日月所照霜露所坠凡有血气者莫不醉酲酲死兮不知死生兮不知生沃杀知巧鬼何愁不太平 

剑泉上 

剑泉上山如黛剑泉下水如佩一片青阅人代鬼窈窕山叆叇生公法今何在真娘墓遥相□一日计千舟一舟计万钱宁负公家税莫负少年年女可鬻妻可徙石上歌应不止 

逋赋谣 

索逋赋逋赋紫不得不是县家苦催征朝廷新例除本色东封西欵边功多江淮陆地生洪波内库马价支垂尽民固无力官奈何苏州旧逋七十万漕析金花居其半安得普天尽雨金上为明君舒宵旰嗟乎民日难官日苦竹开花矿生土 

祝雨 

云缕糹娄山絮絮寒欲来暖先据洗山山骨新洗花花色故寄言行雨儿莫下山头去 

西陵桥 

西陵桥水长在松叶细如针不肯结罗带莺如衫燕如钗油壁车斫为柴青马兑马自西来昨日树头花今朝陌□土恨血与啼魂一半逐风雨 

宋帝六陵 

冬青树在何许人不知鬼当语杜鹃花那忍折魂虽去终啼血神灵死天地膻伤心事犬儿年钱塘江不可渡汴京水终南去纵使埋到厓山厓白骨也知无避处 

西施山【 一名土城西施教歌舞处】 

西施山一片土不惜金作城贮此如花女越王跪进衣夫人亲蹋鼓买死倾城心教出迷天舞一舞金间崩再舞苏台拆槌山作馆娃舞袖犹嫌窄舞到夫差愁破时越兵潜渡越来溪 

入青口 

入青口青口山何直云老玻王梨天鬼下空青壁一络罡风吹地起神禹无功巨灵死 

二 

入青口青口山何仄石人立而啼云吼吼相□魽岩开老沉香花飞仙失路虎无家 

三 

入青口青口山何翠涧色吠琉璃山花红玳瑁天荒地窘无行处山头魍魉纷来去 

王京洞 

深如谷高如屋穴云心穿地腹路荒唐齿崄嶬石如病天似痴黄者浆白者髓云絮絮出鞾底白蝙蝠大于鸡冲熖起扑人飞突而高岭间之忽而平溪限之龙欲言闻人止涎沫流腥风起鬼邪仙烟欤雾炬无光将安去海可通江可涉灵威丈人难再得 

别石篑【 十首不容分折故搃入杂体】 

别石篑石篑何忍别相知是相知知处难容舌一等是肝肠输君生死切烈火潦虗空火尽空不灭 

其二 

古今只四伦大抵缺明友谁识椘越人万里为奇偶我肠寄君心君心出我口觅同本自无异于何处有 

其三 

一叶随东风飘泊巳半载梯雪度深山寒气铄孤拐三入凈寺门寺僧笑狂騃欲得不相讥除非观自在是仙是凡人请君是挥觧 

其四 

君携我如头我从君若尾不是西看山便是东涉水谁家薄福缘生此两狂子受用能几何苦他双脚底 

其五 

学道不学禅谈星不谈义爱曲不爱音读书不读字人天收不得贤智亦为祟不知何因缘偏得同臭味每咲儒生禅颠倒若狂醉除却袁中郎天下尽儿戏 

其六 

南山有禽其字曰希有壮山有鸟其名曰凤凰两鸟排云扶雾入虗空虗空莽莽四顾绝稻梁下界岂无七寸之粳米争奈网罗缬缬常高张 

其七 

不即凡不求圣相依何觅性命三入湖两易令无少长知名姓湖上花作明证别时衰到时盛后来期不敢问我好色公多病 

其八 

归去寻阿宾阿宾亦可人公家廿一弟超脱是其伦天不孤生物有必辀有轮狂态诚可取其若头上巾 

其九 

气嘘为风云流为水人之小人人之君子鸭不能飞蚓不能跃枭哭非愁鸾歌非乐无曰升天天卑于渊无曰瞰渊渊高于天即佛即圣非儒非禅 

其十 

能再相从否若驾相思车当问白柳 

酒正喧萧君席上作 

酒正喧关吏言请君秣马饬归辕巴川徤儿豕成群邀官挟吏通州门逐乕怯逐飞蚊倭刀吼室箭出鞬东坊西市榜明文不严军律严司阍木门苍琅根日未昏断行人 

坐王官谷朋石馆得石字 

林家梅米家石荀家香谢家屐鹤瘦带道容松老入诗格竹子一万梢十里屯秋碧杂花四五种聊作琅玕役贮雪点梅汤和香烧筝炙一分供调御一分待幽客 

洋溪湖嘲沈青平 

家湖头客湖尾深盎浅瓮量鱼子大妇得白鲢小妇得赤鲤天干富马涝富鲊鰸儿牧豕荻根□ 

二 

湖头船湖尾屋丈人把乂壻收目朝餔干鳖留暮脍鲜鲫丝螺头蚌子送妇归 

戏题道士洑【 小孤诗真山翻作假山看】 

道士名髠其金真石壁貌假山阳户开北面东流水西还采石蛾眉小姑鬟苍瘦争似老黄冠江汉手覆三回干古凰遗尾青阑干 

代青溪道士见招 

青溪月和霜和氷发万仞沁寒潭冷尽玻璃骨青溪花傍水带烟斜东曲谢兰香西曲萼绿华青溪水云根洗清泚朝浸角里芝暮烹王烈髓青溪雪万顶千峯彻隔浦唤仙奴夜春云毋屑君之来猿鸟咲云为丹风为棹鬼谷罢谈孝先徙灶骖凰与驾鹄知非君所好吾为君招赤城之化骨及绝逸之髯君为我欢然而就道君不来云山澳 

嘲王以明先生 

王夫子有书如郝隆何缘阿堵堆青铜君不见象头有心疒圂夷甫道上无人追椘弓 

雀劳利歌 

雀劳利雨雪至大雀悲小雀悸黄鹄举千里大鹏搏九万鹧鹄与杜宇声声来相劝宇曰不如归鸪曰行不得小大各有分何用噌噌在我侧鹦鹉虽有舌藏巧不如嘿 

采莲歌 

采莲花花开何鲜新映月为处子随风作舞人深红浅白间秋水妬杀麻姑与洛神采莲叶莲叶连香檝一□青花古玊盘持赠秦娥与燕妾采莲子莲房劈破香且美纤手分来颗颗匀何事经年沉湖水湖水深犹可水浊情无那试问南溪二月泥妾心辛苦知不知 

戏别唐客客丰城人 

年年为客向潇湘椘泽烟云拾满囊绵花如雪□故乡归故乡应知青雀临流日内人蟢子坠□□ 

其二 

年年为客向章台面脂如珠红满髟思短褐行缠归去来归去来种得油麻如黍子依旧风帆向椘开 

浩歌 

云作雨不成归箭离弦无还期昨日犬前日狮一番花一番泥花有色槛周之人有容镜照之镜方新容已非槛未敝花先飞短可续用何物一曲歌三杯醁我欲长生大下人拔户斩断金□之 

诸衲送至江干自嘲 

□江渡二十年中五番去餐云醉石几经春毕竟驱上长安路油江上柳如云江若有知应移文隔溪老衲笑且话塞耳喧呼如不闻 

戏作三星行送曹子野归椘时予亦将归里 

石公先生汝生以郑为宅以水为度眠龙痴蛟鞭其尾而不飞唯有蛰龙闻雷而起仰天潝潝如有诉所乐者瘦壤清泉所吟者溪风月露有窍无心何所郁以鸣不过感时触机如风行于空而万窍自怒隐流缁客目为山中之韶頀识者又以为偏枯冷淡似于陵仲子之清轩辕弥明之句石公抚几而笑曰曹君汝岂敦煌之索平原之辂长安冠带隘巷陌而相求胡为乎逐西风而远去君既脂车余亦戒路望江上之青峯指湘皋之红树汉沔相踞一衣带水竢君于油口之渡左公城外绿剌天便是巨擘高吟严 【 巨擘矧□大者】 

过中山见诸名迹题清风店壁 

中山酒可饮塔可登辋川翠竹风棱棱东坡□墨如健鹰唐封古迹石崚嶒刺史爱民慈且能□看青山夜抱氷 

石公觧嘲诗【有序】 

客有嘲石公不能饮者石公作诗解之石公不知何许人尝吏吴登石公山而乐之因自命曰石公山人 醉国之君臣未必皆饮徒石公西来时曾一造其庐饮流相与言不饮真害马宁知醉国遥不在杯与斝辟如解琴人非是用弦者又如古董家不必善陶冶海阔酒池波天限糟丘域大有曲蘖郎欲往不可得于是石公乃攘袂而起抚手按节而为之歌歌曰昔者　阳王道逄曲车□流涎醉乡之日月不加延后来苏子瞻望酒□而醉醉乡之日月不加逝又歌曰信美此土兮乐而忘死彼国之人弓爱贤好士彼国之王所与游者何人兮华胥之君臣西方之父子彼国无刼数等量兮不知者以为自酉而开至卯而止于是醉君闻石公名乃召以为客卿 

潼关题壁 

官道上尘昏昏邮舍中气熅熅夹道如火益膏薪枯鱼失水噞其唇华山君岂不闻濡笔雨和墨云十丈莲焦玊女嗔乘风自振潇湘裙夜半浇我洗头盆 

赠李医者 

秋橘绿成行方书白满架君非韩伯休胡乃不二价去年短褐辞乡里游来半载声名起参苓如山信手空门前冠带若流水长安医士乱于府个个乌纱似老鸦谁似丰城李公子谈笑直揖五侯家朝卖药晚致身大妇喜小妇嗔席未温呼先生 

哭临漳令王子声【附】 

穷冬夜冷兰烟黑死字传来听不得白日谁昉鬼射人昏荒颇恠天如墨忆昨与君发长安白齿青眉吐肺肝小杯击筑大杯舞优儿牙板角盘盘别来愁绝湘鳞字蜡花笺子无高翅铜雀台边万缕肠馆娃宫里千行泪麒麟蹶地青鸾呌不得生书得死报帝前金管岂无人何必如花一年少天公错注不回头银匣沉沉地下愁漳水万年嘶石马虎号龙愁两废丘 

其二 

垂头再哭哭声哑长夜幽幽悲逝者破玊锤珠可惜人天何言哉无知也三哭眼酸泪枯欲流不得流焚香告天愿天为我开咽喉颜渊鲁高士胡为三十一而死休灵均楚直臣云何枯槁江潭望君门而媒蹇修云何为而投阁贺何为而赋楼渴何为而病马癞何为而疾牛龙何愚而触网鳌何细而随钩山何卑而成水海何升而为丘圣者不能言愚者不能忧释迦与老子眯蒙双白头即如王子声高第十二秋穷年只淹蹇低眉拜督邮谗言复间之剌心如戈矛缠棺布三尺栖身土一柸嗟乎子声汝生不能一日牙牌黑须拱手长安道又不能拂衣故园补缀先人草万里迢遥魄伴魂一具瘦骨官送老福君何其薄夺君何其早和氏空有泣椘国无以宝天不平地不平吁嗟乎王子声 

湘湖莼菜 

附托恨西湖沉质湘水炼玊为脂熬氷出髓松及苏人皆云无此盛春而生方夏而止何故季鹰待秋风起 



【卷之二 】
五言古 

【五言古 】
出燕别大哥三哥 
渐渐诗戏题壁上 
戏题斋壁 
赠汪咸池乃郎 
别龚散才 
陶石篑兄弟远来见访诗以别之 
戏题黄道元瓶花斋 
初度戏题 
荅江进之别诗 
别江郎 
雪夜感怀同黄道元作 
别黄道元信笔题扇上 
艳歌 
仲春十八日宿上天竺 
山阴道 
雾中望山 
贺家池 
禹穴 
第一泄 
志别种山阁作 
湘湖 
姚叔乂 
送王静虗访李卓师 
余杭雨 
于潜道中偶成 
天目道中和陶石篑韵 
天目书所见 
浩歌登天目峰顶 
宿幻住晓起戏题 
玊上人 
云上人 
徽谣戏束陈正甫 
赠潘景升 
梦中题尊经阁醒后述之博笑 
喜逄梅季豹 
戒五老峯题石 
齐云巗 
石桥岩 
赠章子 
严子陵滩限韵同陶石篑方子公赋 
赠李云峯 
孟生为尊慈索诗信笔题四韵 
湖上别同方子公赋 
舟中寄江进之得珠帘字 
过吴戏柬江进之 
答徐伯润 
赠沈飞霞 
听朱生说水浒传 
环翠楼曹平子吴平仲沈飞霞言别得送字 
潘景升谷日生同诸公小集得谷字 
过高邮 
过露筋祠 
过彭城吊西楚霸王 
济宁舟中 
德州舟中清明 
夜深同伯修月下观梨花 
暮春同黄无净曹季和黄昭质家伯修游高梁桥 
三月二十八日曹季和邀游岳祠置酒灵慧寺中 
宿西山碧云寺水亭上 
出城观柰子花遇大风至韦公寺而还同游为顾升伯李酉卿家伯修 
古树 
送刘都谏左迁辽东苑马寺簿 
夏初黄无净邀同项玄池诸公及家伯修泛舟三忠祠 
贞寿诗为冯太史母 
古诗为杨中翰母中翰生十日而亡其母 
别方子公 
大人寿日戏作 
冬夜集顾升伯斋中剧谭偶成 
戊戌除夕 
己亥元日晨起 
灯市和三弟 
二月十一日崇国寺踏月 
偶成 
看月 
游满井 
裕陵陪祀示潘尚宝王太学弟小修 
崇国寺葡萄园集黄平倩锺君威谢在杭方子公伯修小修剧饮 
端阳日集诸公葡萄社分得未字 
和锺君威花字 
和黄平倩落字 
和伯修家字 
和方子公童字 
和小修扫字 
吴人求别诗 
节寿篇 
七月二十一日有忆偶题 
伯修斋中同汪参知诸兄共谭 
赠王以明纳赀归小竹林 
十景园小集 
崇国寺同王章甫小修看月 
宿千像寺柬锺刺史 
盘山 
盘山顶 
游天门关 
赠大宗长老 
初入红螺崄 
真定大悲阁同王六宇年兄及小修弟登览有述 
游石洲 
和官谷馆字 
雨久初晴 



梨云馆类定袁中郎全集卷之二 公安袁宏道中郎着 

芜城王缘督经倩　 仁和何伟然欲仙阅 湘潭张　遂和仲　 南雍周文炜如山镌 

五言古 

出燕别大哥三哥 

长安二月时阳缓北风厉霜刃割地皮古木领寒气纷纷骡马尘晓起如云辟置酒上南冈别我好兄弟一母生三人顶踵皆相类发愿竆无生百刼相砥砺言前识锋机死里寻关捩居身如竖铜蓄口唯谈义兄性温而真弟性坦而毅余性兼宽猛弦韦时相济堕地便同根飞天亦共翅一旦忽分首能不添憔悴白马望吴门惨淡无边际畏路如畏虎猜官如猜谜长兄见老成劝余勉为吏钱谷慎出入上下忌同异小弟发狂谭兄言胡乃赘胸臆自可行荣枯安足计纵使挂弹章亦只数行字八十日彭泽独非男儿事言罢日西沉强起各分袂马尾对马尾东西倏异位欲哭近妇人一笑飞寒泪 

渐渐诗戏题壁上 

明月渐渐高青山渐渐卑花枝渐渐红春色渐渐亏禄食渐渐多牙齿渐渐稀姬妾渐渐广颜色渐渐衰贱当壮盛日欢非少年时功德黑暗女一步不相离天地犹缺陷人世总参差何方寻至乐稽首问仙师 

戏题斋壁 

一作刀笔吏通身埋故纸鞭笞惨容颜簿领枯心髓奔走疲马牛跪拜羞奴婢复衣炎日中赤面霜风里心若捕鼠猫身似近膻蚁举眼尽无欢垂头私自鄙南山一顷豆可以没余齿千锺曲与糟百城经若史结庐甑箪峰系艇车台水至理本无非从心即为是岂不爱热官思之烂熟尔 

赠汪咸池乃郎 

不是干时客零丁向吴越家贫访故人吞声学干谒先鬼能文章清新好气骨遗篇犹入梓桂枝已摧折不忍念姓名逄君滋哽咽哀哉勿复言长风卷愁雪 

别龚散才 

梅雨濯江干江风细吐寒红亭一杯酒惨无宾主欢天风吹子堕倏忽送子还游踪如电影闪烁太无端子曰为官苦予嗟行路难各自相慰劳言言沁肺肝与子如林鸟升沉各羽翰别子如湍水东西异波澜何如一合并白首臭春兰萍散有时聚云老终还山江头风日雨容易雕朱颜 

陶石篑兄弟远来见访诗以别之 

五步一花开十步一花飞不知谁中子郁郁吐清姿恬淡僧标格潇洒士威仪手提白玊尘身披浅色衣徒步入闾门挥羽上阶墀僮仆尽魁伟一一晢而肥或言是山人或言星相师或云乡里子闻声始觉非通剌无姓名短纸折不齐一揖径登床草草寒喧而执手不问病捧腹但言饥设黍呼儿子蒸鱼命小妻广长舌有象突兀语难羁欲穷人外理先剖世间疑五行何因起天地何高卑鹄乌何白黑日月何盈亏生胡然而至死胡然而山帚天胡然而喜鬼胡然而悲事无微不究语无响不奇独不及臧否一切细碎词玄旨穷三日清言畅四肢爱君鈢入理恐我倦伤脾未作经年别先为五日辞入宫寻西子涉水吊□夷七十二螺髻三万六坡璃山水既奇敌相得永因依有如重瞳郎配合皇英妃又如曹阿瞒生逄大耳儿石公貌高古林屋洞倾欹玊遶消夏湾水啮十人矶浪头悬闾里屋底腥蛟螭山鬼攀萝出鲛人傍槛睎卑者如鼋鼍立者如象犀幽者穿海底高者蹑云梯绿橘黄柑树青牛白马祠土人之新果乡女贡山鸡胜事纷难记名山到始知一朝尽缥渺一雨负莫厘归来为我言山水见须眉长公八九纪叔子二十诗字字传寔迹语语发光辉不独作者难读者亦应稀谭罢理前问愁未申后期还将赤金子试我白绵锤拈花怜佛笑摘叶止儿啼蹶杀紫胡犬踢倒西河狮击石原无竹悟桃空有枝一番铜铁语万仞箭锋机病淂发而减客以乐忘疲流连十许日情短六个时大夫一滴泪错落贵珠玑今日若为别相顾浩涟洏去去复去去吴江落日低 

初度戏题 

碌碌复碌碌浮生如转毂帝宏匝地罗人窘弥天狱堕地三十载强半是颦戚筭喜无十星量愁有千斛十五岁以前师傅苦拘束朝愁日上舂暮愁书难读十五岁以后龟手事场屋儒中卞去头宦网又缠足千眄得一官万眄得微禄谁知徼五斗妻子转枵腹颜色低上官肝肠枯案牍举止动得过憎恚若相触月不十回圆酒无三朝熟来者不可知去者不可赎欲留色枯槁欲归心彳亍一病觉昨非万仞遂黄鹄勿以径寸荣易兹寻丈辱 

荅江进之别诗 

横将一尺素写出消魂别泪深笔波红情苦绢文裂事君才两载相期砺高节有过必直陈无忧不共切密意臭兰旃奇谈飞金屑案牍与文史一一相商决对客语如绵当机锋似铁喜怒性情真缓急肝肠热所以小修言江郎吴令杰官虽蹔时离交岂中道辍古井绝回波深山无化雪 

别江郎 

江郎貌奇崛文字多古质十三读父书十五梦先笔父母怜爱之保护常在膝何不从我游扁舟访二室 

雪夜感怀同黄道元作 

孤馆寂无人童仆三两辈白势压山来云冷天憔悴灯寒字欲青炉死灰相对流火掣空飞错落如星碎可惜行乐场都被微官碍歌喉络飞蛛谁家佳姊妹 

别黄道元信笔题扇上 

千里负空囊蹇足投吴令客子既数奇主人复善病薄俗异临卭好事乏程郑逆居垂半载无化知名姓乞饭随白足佣经皈大圣未免无鱼歌能不驯龙性贫者士之常达岂文章命舌在即王侯文成之歌咏去矣莫徘徊无官谁相敬 

艳歌 

鹊尾唾兰烟灰冷烟不灭东风多少愁吹落谢豹血郎寄鲳鱼子妾寄西施舌花开不待人青春忍相别 

仲春十八日宿上天竺 

三步一号呼十步一礼拜万人齐仰瞻菩萨今何在欲寻真大士当入众生界试观海潮音不离浙江外 

其二 

若以色见我是人行邪道饶他紫金身只是泥与草朝来白照面三十二种好终日忙波波忘却自家宝 

山阴道 

钱塘艳若花山阴□如草六朝以上人不闻西湖好平生王献之酷爱山阴道彼此俱清奇输他得名早 

雾中望山 

雾是酲山酒雾重山如醉登高气不清万象争规避日无光而毛天不昏而睡云影迭飞沙风花洒空泪 

贺家池 

昔闻八百里今来八百亩为问袁阿宏何如贺监不黄冠吾愿学其如多八口形体作仆奴礼法成枷钮幸畧知识效颦辞五斗强作舒眉诗学饮宽肠酒所以不脱然为身非我有恩爱毒其躬父母掣其肘未免愧古人青山空矫首 

禹穴 

□石立如人鼻穿腰半□不看碑头字那知是禹穴栏楯半摧残古文尽磨灭山高仰瘦□松老添孙鬣古屋闭狐妖香台蹲豹迹 

第一泄 

踏人肩而行次苐乃得过射眼风丝飞置足山毛破局身缒草移定踹盘泥坐五水势高低千峰身顿挫路荒雨气腥树老班皮裹度岭羡猿轻投崖愁虎饿常恐决性命归来始相贺 

志别种山阁作 

椘国一叚云落地无根蒂偶尔置膻风吹作尘霾气道逄三鹓鶵衔我入云际携手上仙山长啸起天寐作用笑三家功德卑二帝插身净□场演作天魔戏东西南北人恩情若凡弟若不是前因焉淂此奇异再会是何时别后有何计知心如氷熖前程若神谜君看露上枝无心也垂泪 

湘湖 

而我游湘湖恰值湖水小湘湖旧有名敢道湖不好辟彼如花人必湏眉黛姣一旦决洪流山宁不枯老白鲤曝腮鳞渔刀蔽深草水少已不堪何况酒更少 

姚叔乂 

昔我吏吴门冠带填门阈白发老山人闻名面不识一朝弃官去空山翻见迹何不嘘热官而煨寒灰客 

送王静虗访李卓师 

天地愁结成圣贤愁眷属举眼皆针锋何处可容足儒生有毛病道理充穷腹百虑堆作城万想鍜成狱突有大妄人手持无羽镞欲觧大地□先肆弥天毒扇海作洪炉燎山煮精玊何不触其嗔悬崕求所欲 

余杭雨 

不恨今日雨却恨前日晴无端放隙光诱我余杭行余行有何趣败寺老和尚若使在西湖亦淂闲眺望出门无去处袖手东西顾桑下见蚕娘泥滓沾衣袴只是去临安已觉步步难何况径山路千盘与万盘 

其二 

一心闲处忙四体山行瘦荒吹破梦欢孤枕逼檐溜山灵无好情梅天多异候主僧嗔客留仆子呼天漏云不十丈高泥凡尺余厚纵有徤马驴挥鞭岂能骤 

于潜道中偶成 

出门二三月客行常踰质问我亦不知奔波为何物越鸟也嘲人觧问爹归弗爹岂不思山帚山滛成痼疾百里一名山一山湏十日东南半壁地十分未了一云霞朝到眉魈鬼夜入室遇伴觅定方逄仙谈飞术形体节节劳心神舟犬般逸名胜尚可穷游子兴难毕 【 归读作居越人呼子规为爹归弗】 

天目道中和陶石篑韵 

万岭色娇荣千松韵苍老溪锦新织成云文初脱稿古屋系龙儿幽崖聚仙媪淡冶天微醒昏沉雾尚饱山灵如有情游子暂舒恼梯石路渐高踰岭天乍小微茫一带青远远出山杪白云封其半恍若衣轻缟山僧向我言此是诸山考四顾尽儿孙累累争围绕一乳作凤飞一支学龙矫万络与千支支支相萦搅山形虽浑成石貌寔妍巧初视尚冥迷策骑渐分晓何况陟其颠遵途亦已好 

天目书所见 

菩萨与凡庸不知谁正倒牛马若率真形貌亦自好独有知见人不食本分草拾他粪扫堆秘作无价宝面上曲折多腹内安稳少坐立皆成文闲话亦打稿演出活法聪难瞒俊阎老 

浩歌登天目峰顶 

一笑廓天笼邈矣何空旷千山如□萍点点白波上世界无安置虗空有等量茫茫戋虱人妍丑分何状丘翟语曰知舜会禅为让禈中闲是非瓮里狂波浪十年学贡高一朝色沮丧 

宿幻住晓起戏题 

咄哉袁中郎胡不侵晨起百千大世界吹作瀛海水披衣起视之果然云在底弥天布琉璃山神圣乃尔 

玊上人 

山下逄老僧为我设斋供生断活埋关醒却高峯梦空嫌毛孔多瘦觉数珠重回首鸭子飞归来鼻头痛 

云上人 

一喝二日聋江西立宗派师瞶多少时证得观自在不受喧寂尘跳出声闻界笑杀观世音圆通却成碍 

徽谣戏束陈正甫 

掺履若云青肝肠如日杲打脸坐黄堂要把奸顽扫披霜夜书佥戴星朝畵卯移文四五张禁约三两道拊心谈民穷攒眉视金宝夏衣半疋葛冬穿一领袄门子赤脚多皂隶白牌少世人眼如豆便道大爷好谁知大夫心厌之如粪艹本是儁男儿扮作酸寒老慈悲心愈毒麤豪胆乍小闭门录高士留客杼愁抱所事皆明畅无法不精晓只在一寸心愈参愈不了人品高难扌弃佛法近难讨处脂不能润徒劳伤枯稿 

赠潘景升 

弥天作旅人着处为眷属新知与旧欢凑集如云族堂上罗椘羞堂下度吴曲东阶串仆奴西阶悬马毂面糹娄大如柱盘鲜高于屋鞭车行酒杯犹恐欢不足咳吐寸寸肠挥毫字字玊不过沈宋门宁作李王役世人眼如盲相牵入穽狱岂以瓮中鸡而易云外鹄万事无奈君难君只有贫转贫客转多贫岂奈君何 

梦中题尊经阁醒后述之博笑 【 阁在休宁儒学】 

壮哉尊经阁缥缈入烟雾千山列鲁儒拱揖不知数俗竞形家言两塔遥相顾累土作尖峯上有参天树海阳多贾人纤啬饶积聚握算不十年丰于大盈库富也而可求执鞭所忻慕金口亲传宣语在述而处师与商孰贤赐与回孰富多少穷乌纱皆被子曰误 

喜逄梅季豹 

日宾里少冶容邯郸无高步万耳同一瞶活佛不能度摹拟成钝贼士子虎相误膻骨蚁回旋驴脊苍蝇聚徐渭饶枭才身卑道不遇近来汤显祖凌厉有佳句宾也旷荡士快若水东注丘肥与潘髯俱置兄弟数越中有二龄觧脱诗人趣立意出新机自冶自陶铸举世尽奴儿谁是开□处我击涂毒皷多君无恐怖洗眼读君诗□天抉云雾不独爱君诗爱君心相顾众人嗔我喜天下憎君慕鸡坛如可盟旗帜为君树 

戒五老峯题石 

尝恠杨真珈作俑飞来峯名山如有灵请以一九封齐云富奇壁题识徧空翠卷石亦不容岳神有何罪碑文多谀辞金壁增腐气所幸五老峰笔灾尚未至珍重后来人慎勿妄题字山神已证明后生毋轻易好事倘不然头骨随鞭碎 

齐云巗 

江滨有异石好事持作供珊瑚木难珠似者即矜重齐云天下岩深壁连绀洞山山玛瑙红高古复飞动只是作盆景鲜妍已堪弄假饶置篚筐岂不充奇贡幽崖鬼斧穷玄壑飞仙恸帘两万丝飞云采千年冻 

石桥岩 

天门即前阍石桥即复户两门去几何五五二十五石老易生云山髠不藏乕岳神饶客情阁起千峰雨 

赠章子 

越俗上形家贵贱倚为命郭璞多于毛谭者自神圣近来陶石篑颇不遵先今独喜令亲章议论能持正椘人无远谋相地多任性不识到头龙休贪书世盛愿淂皇如金不愿砂如印 

严子陵滩限韵同陶石篑方子公赋 

一州数百里山水半呼严先生高洁人取名胡不廉宏也负奇气气高心廉纤空有如绵腰了无似戟髯稽首先生祠自羞自弃嫌高迹如可履乞我上上签 

其二 

不是刘文叔讵说严老子羊裘钓滩下一渔户而已无用合退藏非是退藏是谁知误得名来者趋如市末世竞声称藏丑翻成美与其作假龙孰若真虫蚁 

其三 

不肯助为理咄咄严子陵皋夔与管商问君能不能众狗逐膻羊疾者业先登我才不如狗妥用强奔腾明月虽有照终不笑孤灯不见东阳殷强出如冻蝇积溺以自监效鸠勿效鸦 

其四 

因山以为台因水以为滩因艹以为丝因木以为竿因拙而辞世因傲而弃官严翁诚自知刘叔亦难瞒宁有同肝膈而不可羽翰 

赠李云峯 

西湖多奇山其肤乃在水杭人伴妇游嗜肉不□髓先生每追随茧足穷其底何处识老髯自虎跑杲始 

其二 

追我于天目因而上白岳葛衫芒草鞋高坐享天乐败石啮鞋耳罡风剪衣角一味恋冥鸿何曾伴鸠鷽 

孟生为尊慈索诗信笔题四韵 

少年读孟书长大更聪明他日逄滕子井田行不行十年奉慈教督子若先生将萱比轲母知君未嫌轻 

湖上别同方子公赋 【 舞低杨柳楼心月为韵】 

宁作西湖奴不作吴宫主死亦当埋兹粉香渍丘土一住二三月天食供穷窭万五千树花百二十回舞花为结子忙人为别花苦辟彼一天云时地吹作雨彼此俱黑头一夜添霜糹娄 

其二 

望望鄂公坟石龟与人齐塜前方丈土浇酒渥成泥虽知生者乐无益死者啼如彼坟前马张吻不能嘶天地入海刼志士合鸾栖曷为近汤火为他羊与２孤山梅处士事业未曾低西陵倡家女松栢夹广蹊红粉是活计山花足品题奚折稣公柳策马度花堤 

其三 【 余家塜子山故云】 

一叚青石堤袅娜千垂杨十许种名花红紫白成行借问此谁种云是监中郎纱纹织作浪文玊砌为堂安得塜子山吹来置此傍醉中发狂思醒益周张吾身自可移何必移吾乡 

其四 

葛巾不束毛纱祫常见肘无日不酲花有时坐枯柳天地一排场谁分旦与丑神仙既荒唐富贵复难偶杭人有谚言言卑趣则有雷峰变作糟西湖化为酒藕花作美人一歌了一口三万六千回一回三百斗 

其五 

天地如悬鹄圣贤若藏阄万古愁茫茫谁是的路头官者为利缚隐者为名囚玄无点化术禅有知见忧欲灭身旁影终迷水底搂十年而一叶枉自费雕鏉 

其六 

年年负空箧满贮不十金自知荷叶命蓄水终难任抱牍苦不治抱瓮苦不深安得清神药止我狂华心苦吟终为病不苦不成吟飞思入九渊捃拾到虫禽闻说三天顶别有无忧林何日陟其颠洗耳听仙琴 

其七 

龙井饶甘泉飞来富石骨苏桥十里风胜果一天月钱祠无佳处一片好石碣孤山旧亭子凉荫满林樾一年一桃花一岁一白发南高看云生比高见日没椘人无羽毛能得几游越 

舟中寄江进之得珠帘字 

一月探会稽二月了西湖五日登西目十日瞰天都醉中逄山神长笑□其须渴饮仙人浆□分王女礻需奚囊虽小狭所贮尽奇珠世无售珠人欲开复踟蹰前者道新安有客貌类胡发箧玩三日略以宝其肤具眼非无人要与慧眼殊持此试江郎江郎售也无 

其二 

一病袁小安五载江犹淹宦味朝朝尽乡思刻刻添有愁到眉棱无工削爪尖枕书调倦眼照影镊霜髯东斋草满径西堂灰一帘鼠子溺书箧侍儿匿牙签少妇乞畵眉双腕痛花佥管城头转秃空闺笑无盐俗吏貌态工末世礼法严饶他潘与陶风流岂得兼 

过吴戏柬江进之 

少年作客时浸浸慕若长干旄络长衢一呵已神往前者为吴令始复羡游客觉彼白衫宽恨我腰带窄今日遇□下客来官已了从头细忖量客比官较好客是一尺雪官是一窟尘欲得客兼势同年作王人 

答徐伯润 

客径草许长多君不忘故珍重品字书斜封三尺素问我客何方昨日西兴渡问我友朋谁多半鸥与鹭东西南北人飘落等飞絮一叶会冲风再问知何处 

赠沈飞霞 

江上逄老郎六月双重布瞳人戢电光飞白写轻雾口不绝吟哦喃喃若有诉不知肠几宽容得许佳句黄金类雠人抵死不相遇文章如可典为君作诗库 

听朱生说水浒传 

少年工谐谑颇溺滑稽传后来读水浒文字益奇变六经非至文马迁失组练一雨快西风听君酣舌战 

环翠楼曹平子吴平仲沈飞霞言别得送字 

一别能几何花蹊密成洞白石与朱栏举首即成梦一种好心情都为愁所送别意如水寒六月溪云冻聚首复何时思来当一恸 

又 

归思如奔马千夫不能控溪飞潮雨□柳络烟条重来时皂葢迎去惟白云送铜章聊一戏已醒不重梦莫以潜之龙而易衰兮凤 

潘景升谷日生同诸公小集得谷字 

山雪泮氷鳞江风起罗谷十年九羁旅萍海聚骨肉白藕雪冻丝红鱼剖腈腹主人前置罍醉语颠相属华发不回根羲规无返毂只此七尺五无两三万六世儒罟礼乐为我导君谷岂惜一徽言为君筹已熟导君以达生达是君所足导君以忧生忧非我所欲泽广定生龙山高岂□□ 

过高邮 

白浪先孤隍万室鱼虾气居民若水族来往波间戏晓风龙子鬪夜雨蚌精至垒石作湖堤立栅塘水势官家一丈石民间一斛泪治渠如治虏智士无中计千里筑黄金犹恐西风厉 

过露筋祠 

铁索界黄沙石羊吹古道下有露筋祠荒螭卧深草夜月水花香西风杉叶老空房聚□儿蒿根食邻媪 

过彭城吊西楚霸王 

一骓渡江东猛气不可触只手挈河山英王尽奴伏鸿门放亭长肝肠何煜煜猛虎快吞啖终不噬伏肉刘项敌道棊一先成陨覆亚夫真圣眼西椘亦王局 

济宁舟中 

河口□十仞悬水如横□一夜粮船风送我至南旺离家日几何倏忽易弦望水邮无定程一闸隔天上百里飞黄沙干风裂绵纩蚤与人争席泥波充五脏三十何□成劳劳密虚望如彼上水船进尺而失两 

德州舟中清明 

俯仰一小笼焉知弦朔□空里跃红妆始觉清明至累累乌角丸浊香满唐肆麦苗鬖马鬃高低迭青翠柳嫩碧芽馨泉暖土膏腻空郊逄醉娘秋断红衫堕客中觅旧题开卷省前事梦里别杭州一枕西湖泪 

夜深同伯修月下观梨花 

凉月浸梨花空庭雪数武皓质而丰肌有似京城女物忌太鲜明能保不风雨一夕百眄望眼中生芒金娄蓟酒鸿空罍移榻坐阶午瓶瓮卧树根儿童僵柱础天欹月渐沉微微动街皷礻里里索讲童徘徊出亭□ 【时伯修为文华日讲】 

暮春同黄无净曹季和黄昭质家伯修游高梁桥 

东风织溪面细纬□春罗长波将人影直直入宫河一万树垂杨无枝不系珂阉贵马嘶风挟弹睫前过精蓝如兜率朱碧鲜且多微沙障西山罗縠中青娥随□即张席礼法捐烦苛高车载羙酒倾泻若洪波山帚路及严更门尉稍谯呵宪今禁肩蓝醉卒控疲骒 

三月二十八日曹季和邀游岳祠置酒灵慧寺中 

一缝纳倾城江河倒瓶瓮人肩承马蹄百里接飞鞚神妆金粉鲜璜壁嵌飞栋天家出名香梅檀作薪用掖廷千许人绯罗刺文凤常年三月终宫监恣献贡庭中□恠陈歌呼殊万众趋走稠人场昏荒如昼梦□寺稍空旷置酒罗鲜□尘埃不到唇高议窥鸿洞席终陈雅戏钩发每奇中西日沉未魄归鞅尚不动醉余踏高阁俯视听雷閧万古同一禈安问知与懜 

宿西山碧云寺水亭上 

凉夜水浸梦枕上吹寒雨屡变而失真江行闻篙橹倏然听松风天月半山许举首见仙人云中捉松鼠醒时月桂帘穷阶流一糹娄石窦激寒淙空水互吞吐日日居朝市合眼见尘土始悟山中人梦境亦清楚 

出城观柰子花遇大风至韦公寺而还同游为顾升伯李酉卿家伯修 

终日惜奈花一身苦牵羁半月始得行垂老翫姜姬飞鞭出重城修途会封姨扑面吹砂砾熟马昏路岐白日恣狂霾弥空塞琉璃举头触横柳乌纱罥高枝一步一摧折歇马憩仁祠山僧出慰劳白水泛枪旗诸余小比丘目腓心剌□采闻看花人罩眠对春姿马疲人亦困酌酒却宽脾不独负花约兼亦怖天威自我入京来无日不沙飞四月双重绵立夏无春时司尹省惟日愚贱安敢知长歌击流水惊起双鸬鹚 

古树 

树老亦如人骨劲皮皱裂百卉争繁华一枝冷坳铁强阳发空心红芽吐枯节有若老翁醉□颐照头雪姿态虽寡妍根株免摧析百遍阅春风氷凌傲石碣不似夭桃花容易与春别 

送刘都谏左迁辽东苑马寺簿 

三年忧国计髸发飘霜霰世事阅飞波场偶观时变辽阳虽左谪前箸可借便昔时风闻者眼可得而见倭奴逼朝鲜虗费百亿万竭尽中国膏不闻蹶只箭东虏近乘胜虗声震京甸我兵折大将腹背两受战辟如相扑人举手先救面弃远固不可失近岂为善公宿负奇策下马可措办志士立功名不在麒麟殿卑官如冶场□椎听鍜炼奇谋若可展簿尉何足厌胸臆不得行三公犹为贱 

夏初黄无净邀同项玄池诸公及家伯修泛舟三忠祠 

京师百戏都所少唯舟筏御水落漕渠淙淙流一发凡目未经先虽少亦奇绝何况集棠舟游遨似吴越茭蒲淂水长凫鸳避沙热朱碧好亭子稀疏出抹樾双航无定质随波作周拆遇树即停帆因风或回檝闸水高十仞百斛量珠屑骏马下危坡疾雷震空碣西门亦有水宽丈□寸尺计较今昔游居然分胜劣长跪谢主人举酒旌劳伐朝日照来骑山帚途见微月 

贞寿诗为冯太史母 

宝髻暗尘灰只凤啼晓额举眼望愁空苍苍不如石箧装能几何典发买书籍孤灯瘦形影寒帏风雨夕廿年立孤成名字照丹册宫锦到地红霜心与头白 

古诗为杨中翰母中翰生十日而亡其母 

十日无知识那知有慈母稍长听人言一言一酸椘辟如少唐儿原不知乡土从人问闾庐悲咽泪如雨哀怨本由衷焉知涕无从一封黄纸诏十里白杨风 

别方子公 

霜天客病难何况千里去空囊唯败锥饥程如何度客店指煤烟穷乌啄氷树丁丁羸马铃终夜相伴住怀剌二十载毕竟无一遇泻泪忆黄金相仇复何故聪明百倍人百筭百成悞日日扶摇风不□吹飞絮天高畵戟门谁是思深处 

大人寿日戏作 

堂前冬青树霜至叶婆娑鸡鸣起衣冠儿郎盛绮罗八十两大家鬓发如鹭蓑微笑动頳颊鸠秋手摩挱平明启扉闼戚党相经过白马系垂杨云冠高峩峩或呈履与礻需或盛练与纟阿纷纷贫族子趋走供鹭鹅门下诸术人谀口若悬河命宫直田宅晚子更高科东邻老书塾儒衫衣败荷方丈诗□篇高声自吟哦社中诸法友勉力事禅那光阴如电掣温言相切磋二壻白湖来青衫夹两骡入门疾奔趋不顾坎与坡庖丁脍鱼肉蛮奴治酒醝瓮开一径香决口溜江波金绿灿俳优艳绮列青娥开场演蟠桃牙板随高歌袖钱出龚李浓酒唾曹何兰膏尽一斛上马五更多京华宦游子朝夕思旧窠梦中听□声一寤出云萝 

冬夜集顾升伯斋中剧谭偶成 

荆火激焦声釭熖吐红腻吴酒贮杨妃幽香□荷芰格外发狂谭一呼醒群睡凉飔入檀林败叶皆香气人间尘土事了不关肠胃百年深障习一分留文字抽空出妙丝劈天展高翅碌碌彼人奴余膻蔽天地铅刀笑鱼肠枭毛遮翡翠铸金哭坡仙百世想标帜 

戊戌除夕 

余夕何所除匝地除寒气除却好年光不曾除世味石小聚香多垆焦听酒沸供佛洗频婆插瓶鲜老卉脱箧理新装藤纸万余字蜡火照铅丹如欲见肠胃时事不堪书下笔每惊悸道书参谜机禅理供嘲戏 

己亥元日晨起 

鸡鸣拜圣人同官六七辈绛衫如葛絺垆香起青蔼古栢老于儒拱揖向庭内花气熏一城沙毂市茫昧官卑心亦暇骑马看年对 

灯市和三弟【 酇傞赞二音皆可读汉书音赞】 

摩肩尽冠簪呵呼接留酇空天蔽帏裳高衢泥马汗古肆列商周异物穷番汉瞠目不能名横陈失真赝僻书与蠹迹种种觅心翫突然发一编如穷归里闬轻纱障朱楼烟衷露微粲笑韵自空飞幽香度帘蒜不觉履綦疲唯愁眼光慢众中虑相失一步几回唤 

二月十一日崇国寺踏月 

寒色浸精蓝光明见题额踏月遍九衢无此一方白山僧尽掩扉避月如避客空阶写虬枝格老健如石霜吹透体寒酒不暖胷膈一身加数毡天街断行迹虽有传柝人见惯少怜惜惜哉清冷光长夜照沙碛 

偶成 

入秋寒已来将夏春未至暖气与寒官相值如相避麦田无寸青山容添老顇古梅不敢开何况木兆李媚京师重拜客酬荅有成例强起出西街天风吼涛势飞沙涩齿牙雾眼挥酸泪未必诸高官不省尘霾气 

看月 

良月下空窻秋水浸缃袠寒气迫衣米垂帷御风入驱风月亦驱转若麾旧识端坐不可忍强起下檐立苦酒呼一杯聊以宽风力不惜待阳和三春光景失永夜伴清晖寒士寒亦得 

游满井 

出东门子城古道二五折破石蹶荒丘云是故元碣烧柳发柔条卧槎吐红节石沟注涓水寒鉴泻空洁燕女竞游骖罗袜带春雪梅花堆鬋髻波影动文缬青山酣远客新鸟困啼舌红尘视此地如秽与迷迭汲泉烹一杯肺腑沁香冽不惜看频频可消奔竞热 

裕陵陪祀示潘尚宝王太学弟小修 

长陵一声锺百官革徙革厉雷鸣集簪裳空山醒龙蜕明月度欹峦凹影落虗砌炬光烁松枝千鸟展平翅红绶老史官闲语先朝事屈指鼎湖□仙人几回泪 

崇国寺葡萄园集黄平倩锺君威谢在杭方子公伯修小修剧饮 

入门似出门莎畦布平远十亩蕃艹龙垂天□鬘鬋古根老巉石凉荫厚深巘茫茫三夏云有舒而无卷分栋理□枝凿泉通小猷树上酒提偏波面流杯满榴花当觥筹但诉花来缓一呼百螺空江河决平衍流水成糟醨鬓髭沾苔藓侍立尽酉里颠不辨杯与翘首望禈中天地困沈沔未觉七贤达异乎三子撰 

端阳日集诸公葡萄社分得未字 

榴花飐清渠潋潋红波沸十里菖蒲风一幄芰荷气行年三十余辟若午将未乐事竟虗无劳劳长世味试把朱砂觞一洗滞肠胃野性发云岚粲若新开卉世事本闲闲无端生怖畏无论□筭非得筭亦无谓不有出世人焉知酒杯贵 

和锺君威花字 

官贫僻冶游僧贫僻□花两贫戏问取身困意何奢数亩葡萄棚下马如到家良朋逓指引佳会屡停车竹石能几何使我心忽遐自来悭饮者咽酒亦如茶瓮瓶高累累腹罄卧平沙欢呼达迄半一里无栖鸦□文沾白帢禅榻倒乌纱衫栏沽酒尽或恐到袈裟 

和黄平倩落字 

诸君且停諠听我酒正约禅客匏子巵文士银不落酒人但盆饮无得滥杯寸痛饮勿移席极欢勿嘲谑当杯勿议酒屈罚无过却种种皆欢候违者三大爵 

和伯修家字 

京师盛重五所在竞繁华空庭唯竹石胜之以清嘉藤阴代帷幄禅板代笙笳荷筒当酒盏药草当名花栝栢四五株胜彼百髻丫风篁数枝响陋彼百滛哇彼歌此呕喁质朴类田家区□起免俗白酒渍红砂 

和方子公童字 

方生老为客□□狎青童下马揖平头兴发如颷风瘦骨载野心一饮百余锺微波照颠影□偶系虗空十阄七负觥脱冠语篁藂从君文字饮辜负石榴红 

和小修扫字 

禅客恶花繁引水植香草迸阶多子篁栖树无凡鸟碎日摇空庭波纹如可扫鹦鹉与凫鹥自邻自社保客来非习静偶然合大道一味出林风销尽诸尘抱止酒但止甘聚朋先聚老 

吴人求别诗 

闻名不识面胜于识面者未晤先惜别形骸飜是假京师沙砾场风光少秀冶乐事尽输吴蓟酒独难舍空囊何所恋身轻等飞瓦夜雨潞河风秋郊吴苑马 

节寿篇【 为肃山沈令广乘母夫人作】 

三十年藐诸　顾一呜咽泪湿琐窓花红紫也成雪穷巷苦书声孤釭语寒铁敝帙三五箱字字殷痕血垂老课儿官霜花冷白发湘湖千顷莼不敢饷儿侄母贞益子廉源清者流洁辟如干□□□笋□高节翚锦落天花万古水潭热乡邦传盛事似作昔贤说试检孀娥编女史难为烈 

又【 代作】 

立孤丈夫难何况妇也只褁泪看零丁忍作山头石熊窻闭孤影几曾见天碧夜雨丝络声穷巷丘轲籍尺椘起雏皇长风老劲翮五载萧山令空斋类禅客雪无缁流何况霜自白 

七月二十一日有忆偶题 

雾月晓花啼柳冷莺梦怯石枕刻相思秾香散幽帖清思如静水红从笑颊起背灯换溽衣□即收珰珥别泪浸兰被恩爱□蝉翅银筯拨香灰写作天长字塔灯绕层橑红阑对大道昔时合欢场今见高塜艹枫根闻鬼语乡音带淮椘淰淰女鬼神吹作何山雨 

伯修斋中同汪参知诸兄共谭 

石瘦盆池清竹冷秋窻蒨只数本蓼花亦复添幽艳贤朋三五人肝胆皆如面宝月舍琉璃无心不可见摩礲若许年宦网增尘罥学道不出缠如以赤巠加茜辟诸生矿金渣汁少陶炼毛孔熏旃檀庞公以为鉴 

赠王以明纳赀归小竹林 

读书三十年何曾效一字九万里冲风不能起蝉翅人间龙子藏天上司文睡质书典青山勉就冬官例凤老泣枯梧强作回翔计低枝无伟巢聊减冲云气掷巾簪笋皮脱衫买荷芰万竹中栖身崖风吹远唳销心白传诗遣老庞公□铁锥题令篁画破千竿翠 

十景园小集 

一门复一门墙屏多于地侯家事整严树亦分行次盆芳种种清金蛾及茉莉苍藤蔽担楣椘椘干云势竹子千余竿丛稍减青翠寒士依朱门索然无伟气鹤翎片片黄丹旗榜银字鳀锦褁文石飜作青山祟兑酒向东篱颓然索清醉 

崇国寺同王章甫小修看月 

凉月白霜阶光□平于砥古木坐寒禽写影空窓里牙刀劈沉心□母熏红纸茶垆藏古云一叶寒吹起角灯抽紫熖冻花老瓶水滑波映琉璃一片冷光死灰心伴夜弹寒猧吠行履 

宿千像寺柬锺刺史 【 诘曲欹岖出李群土皱秀瘦透出米元章】 

诘曲欹呕路皱秀透瘦石飞岩绣铁花螺子点云额平生米南宫耽幽穷鬼迹石根□古云踏遍秋空碧豁眼见新峦长咲落巾帻贪看不知晚悬石布奠席回首神仙吏青嶂达门阈侍史朝焚香秋云几回白棱棱恠石供聊以施游容 

盘山 

分明真山子的的有畵意风霜匀粉丹云霞缀锦地一皴一百仞雕镂入空际瘦骨间青脂苍劲有余媚天绅秣项垂僊蘂披裆被虬松百万株粘石无根蒂峰峰有活石石石挟仙气一石玉一山一山一点翠散作诸峦岩分身可千计 

盘山顶 

摩天抽碧篸俯不见鸟背西日照塔轮影落重□外峩髻瘦仙人玊冠苍水佩貌古骨奇青见者肃而拜浮空日嬲云足底呈光恠或聚或披丝或舞或澎湃千里听风铃飞花落膻塞一萍一青山一点一人界 

游天门关 

发足自髻石湾还可四里一步一惊魂路荒不容趾粘壁行刀脊下视深无底狂锷构虗空痴石缀瘢广有其沙生以坟其骨污而泚其艹油以丝其树糟而圯忽然硗确岩忽然崩腾水忽而没九天忽而九渊起徤夫引长绳半日一移趾四肢互相用臂行足以视或如鸭折身或如丁旋尾或如鷇出壳或如蟹引跪又如研古绘虫蠹蚀丝理又如读殷盘聱轧饤奥诡当其快心意虗空跃绳妓少焉筋力疲蚊虻撼犀兕须发生烟岚肌肤碎荆杞百苦到天门相对惟口哆双壁削青铜飞鸟不能止一匣衔古光方空如水洗阴阳工刻轹霜雪恣摩砥万古贮云霞石纹绣青紫鉃桐蛇腹叚古钮蛴螬蠡诘曲史籕画斑驳朱砂蘃僧言三十年兹□未沾履往时戚将军架空一游此长老传白猿今来猿亦死是时七月初寒肌如粟子引指人人危回身面而鬼归来问僮仆髭须白余几破网取珊瑚□命竞奇傀 

赠大宗长老 

鬡发茁霜根精神出骨上能令见者心自发幽岩想西山万螺青淂意即孤往履崄若平陂宽衣不持杖道逄破衲人长跪必合掌除却身口外一锺无余镪经行达曙鸡念珠长五丈净月含宝瓶彻底皆澄朗 

初入红螺崄 

凿天出古空意匠穷刻露赎取长吉魂幻作鬼工赋霜岩透斑锷石骨竦清怒历刼至于合雕金娄不曾住无石不巧心转眄殊态度一种老徤中自发嫣媚趣阴巘夹琉璃飞仄窘仙步一死直青山梯足于悬树 

真定大悲阁同王六宇年兄及小修弟登览有述 

一盘三十级低窓平鸟翅空里约数盘始尽金色臂碑文深藓痕历历隋唐字树□比朝根霜绣生古翠飞题接绮疏斑驳有奇致鬪古不鬪鲜真丹无两寺凭虗吊古人触眼伤新事拥□一谈空稍蠲忧时泪忆初直□时把手青卿地光华若春条白面青丝髻尘土十年余髟思毛添老顇面皮堆浪纹阴忧如有蒂少年可喜谭入口皆无味相延低两眉但欣山帚林计莲花求主人长誓作兄弟沭□□冠了却开箱戏 

游石洲 

江神发幻思十里金沙变白波荡琳球云灿复霞溅头头螺甲青点点妖唇茜殷殷玛瑙云丝丝交背面风沙谁刻画霜雪几陶炼暴精万余年今始叹光绚乡人陋莫知骚客远难见付之蛮贾儿凿火激流电辟如倾国人埋没在乡□灵壁与将乐下质淂高荐荔枝未登科百□争娇艳开卷读云林续作石潭传 

和官谷馆字 

云以竹为邮雪以梅为馆君看竹多处无阴云亦满将雪近柳条柳意自疏缓一种漠漠思尽属寒花管侬与君亦然气味同老懒冷澹足生活不向睛处暖 

雨久初晴 

梅花吐冷魄竹子舒□□晞影落寒檐微微苔甲起向虗置楷床卧听鸠妇喜发垆火尉古灰一片沉心死乍闻邻塾言儿童摊润纸乳鸟背窓啼花间掠红紫 

题伯学斋居 

竹子居数梢且有干云势斋居足丈余迂回有余地闲花不用多一株两株腻闭户矣沈心石眼通云气卷中秋水波□里春山意晞影生浪纹衣光沈冷翠 

游庐山初入东林雨中 

穷天刻冷翠浓雨洗幽青湿云坼西岭坐见武吕晴远公昔庵此莲花漏初成巗窦列宗雷石梵彻天清想象醉五柳颠颓望釜铛旷心闻法语啼儿畏锦嫦达哉远师鉴礼法怜祼裎客儿虽百醒不以易一酲千二百岁后白藕无根荣莲宗启未社唐子惭道盲掬流浣尘貌寒潭吹古腥山僧如石瘦莲堂空几楹 

天池寺 

山以云为邮云穷山身见石貌呈巧心瘦妍竞奇变暄凉隔下天葛絺易柔练一石一狂呼前石飜为殿万仞瞰畸云倏缕倏飞片抚松坐枯巗一往谢尘罥 

游佛手岩至竹林寺 

以手摩苍霞终古搏秋碧掬取九江流浇空洗云魄茫茫竹林人斑花生古额坐断沧海烟日月如穷客引领见长眉至化苔石一往号菁林髭须如云白 

途中怀大兄 

十宵九入梦明明知已逝识得中阴来未审寄何位前者四月初恍忽上忉利光容若平昔天服粲游戏伸纸与我读奇文千余字梦中了了知醒后都不记曾闻释子言天乐稍浓腻若非道种深未免天色醉记兄初生时大姑兆奇瑞丽人跃空飞姑也承以袂苦旅思乐宅返促亦何异但恐冶心多减却道人气少日念欢场鸣泉奔渴骥一卧三年茵肌消如寒猬从兹稍谭仙习静学观鼻朝坐一丝香暮禅半幅被合门杜色声精神转强锐蒙庄不去手卓有出尘志几年客金马渐识宗门事乞差既里还刻苦相摩砺旦寻复昏披研惟空有谛有如群婴儿搩手量鹏翅突闻物格言石火掣飞燧惑魔虽暂歼狂使方为厉挈疑过龙湖息求而得剌一自直东华先鸡每戒睡日夜抱一编形神俱焦瘁眼涩如有沙舌干无厚味国本既艰危臣也难为退余时官闲局弟也负书至每当聚首时言必穷幽邃毒语攻沉疴当机无回避俱悟昔时非驰马歇狂辔凈侣偕数人结期向北寺下直即停车六时声如沸合掌化如来白毫与青髻东林十八贤高举标奇致披此尘劳衣缚人如鸟罻便欲脱簪绂指彼青山誓或假或休沐次苐作山帚计余也先群飞入山选幽翠结茆四五间日日眄归帜梦魂搃不及逝也一交臂严亲头触石聚哭空里肆海内学道人千里缄酸泪弟也冐雪行十日走枭骑不忍见京华何况旧邸第寡妇一屋声天地为阴曀立后以祈年殷哀方小替传闻四月终白旐出淮泗余也偕诸衲奔帆如云驶念公闻我来追　寻阳际十日抵瓜仪南北舟相次肝肠恸一割石火迭相谓富贵竟何成金毛不如薙十载无生学劈莲微见意痛呼隔闻尘天高日西坠前者潘去华梦中忽见示生平四良友君家得其二赖兹切摩力今亦生善地信我同心人冥墨亦相缔祠之柳浪馆凡与白苏四天上虽酷乐勉来一竖义破矿出精金刬却知见祟携手入莲邦沙刼为兄弟 

汉阳萧仲子参知山亭清话 

平平数点峀大水发妖倩鳞鳞万室瓦以山增奇艳檐际织波纹盌里落霞片风樯对岸出人影隔江见是日云态繁薄阴与晴战漏光缬水花净眼生微眴三山五湖舫只此大江面几人厉霜刀割尽闲尘罥无发可留青何绳堪系电为问橘皮仙江渚几回变 

舟中偶成 

何云贱胜贵贱死悲易止何云顽胜智顽者多寿死暗女与妍天相去不盈起欲得截忧愁先湏断欢喜行年三十余稍稍窥兹理视官如舍邮等子于衣履舍邮非不住断不悲移徙衣履非不着无心计华侈深谷既悭缘闹途且停趾出世我不能免作劳薪尔 

二 

冶媱岂不见见之如青峦丝肉岂不听听之如鸣湍听水无荡思爱山无热颜辟如怀抱儿絜手弄□瓦山鸡眩其影竟死白波间 

人日同度门发足上玊泉 

烧却门符纸匝地竞如蚁青眉稚齿儿堂上诵夫子余也亦皇皇趁时治山水瓢笠共山僧缁衣附行李是壑即吾居是云即吾市逸思触东风吐若争春蘂冐霜遵修途十里黄埃起 

二 

西眉东衡匡天公赐我履道远不能从玊泉且经始几年说堆蓝未语颊先起梦中见青溪石泉带雪洗迭身智者洞和我先乡里乡人说乡事真切弥可喜问我氏伊何作讲堂者是 【 □天台□堂乃袁子雄作】 

白香山二十四岁作感时诗余今正其时矣仍次其韵 

少年沐新发郁若青莎地一朝盆水中霜缕忽三四辟如百里途行行半将至视老犹壮容比少已憔悴是身如肉邮皮毛聊客寄微宫复寄身寄与寄为二浮云崎太空种种非作意鳞鬣及鬘鬟散时等一气为乐供朱颜及时勿回避青山好景光花木饶情致我有战老策胜之以无累胸中贮活春不糟自然醉虗舟荡远波从天作升坠 

天柱峯谒　　帝 

除却善法堂人间无此丽甍题铸黄金玊版花纹地羲和曳长轮锐碧返笼辔霞里召仙官飞断青溪翅茫茫诸夏人绡绮被山翠号呼夹笙镛醒却天娥睡燔珠薪水沉千里熏燎气长髯老真人晓畅天家事逸典绝云亭功高七十二鞭山驾鼋鼍一笑秦皇帝 

南岩 【 望绝顶及五龙诸宫有述】 

珠题篏绝辟人巧依天匠峭绿迭颓岚青天怯磨荡蒙蒙太始云旷刼相酝酿一自辟玄宫斧作仙家障苍峦夹欹窦高天入盆盎终古容清虗诸仙几回丧真人将上升先此规图样十二楼五城某天如某嶂宫成付黄冠仙邮侈供帐道装俗须眉只此输天上 

游玊虗岩 

一壁绣烟霜石老山欹山敛露蜕骨留空岩青山也仙去或纤□而清或高古而怒瘦过必成妍喜极多由怖咽者为奔白沽者为杉树种种出□成幽奇互遭遇翘首告仙真此地好流寓未必三神山有此奇绝处 

月下 

明月照我身宿鹭熟吾貌床几落柯文临风忽一笑净月贮空潭如以照行缶照逓互发光明幽阴洗晴耀面石张枯桐自发凄寒调疾风传远林万类振清窍 

薙苇 

柳塘三十亩茭苇翳其半寒毛与垢□蚀却青娥面童子厉镰刃飞光激流电疾风卷残枯倏忽青天见照我池上人露髻白团扇芰荷一族风碧水千丈练送能入东溪招鳖过西堰鳞介授族行知有蛟龙遯 

秋夜坐月水轩同龚散木刘绳之赋 

一线露云棱微光漾青翻空翳与庭昏搃被风吹去虚栏当水心是月流连处频夜厌清光□衫浣花露世间浓冶物到眼即成故无地不追随只似如今遇空阶欹瘦石寒影清而怒试问月中妃鸡皮凡几度抛却射乌儿亿载牧寒兔 

榖日小集五弟春艹堂得榖字限韵 

七尺捐酒杯一笑三万六红袖间缁衫烟水迭丝肉花光熏冷云溪纹纬春縠宁为去水鸥不作在樊鹄帘波卷青天高空堕寒玊铁板鹍鸡弦长歌倚修目柳浪千本柳腰肢舞不足诞傲胎众讥达者以为榖 

舟中望黄山 

识面二十年登临纔半次濡雨出层岚未曾留一字青山笑主人何事近相易墨潘汗巉岏数尽他家事主人忽沉想为君构幽丽兀然三四峰反复无可记孱陵一万家家家立生翠倍远倍高寒淡冶如秋睡昔我登郡楼微芒见忽髻越三峡而南千里尽平地见培塿则喜何况发姿媚见色不见此是山三昧 

九日登高河洑山 

高阁俯苍崖下有花源路料得避秦人入山从此去潭水洗山肤肤尽红霞露老蛟挟瘦石千古盘涡怒溪上尽渔郎谁识花流处事往白云新人去青山□桂却茱萸囊长啸倚丹树 

穿石 

溪上望穿石欹悬如瓮子石底望溪山山山如镜里平平翠迭中一峯夭矫起淡与奇相值幽艳忽无比鬼斧凿天真刻意出新诡一处幻玲珑千崕灿花蘃虗空不受云飞仙无停趾唯有地籁风终古来游止时时随落花飘渡秦人水 

水心崖 

狞龙负巨山一往氷潭睡春沬与秋澜洗尽青山蜕石肤鉴水光逓互发清丽转盻分瘦妍生动各有意我欲举铁网拔出珊瑚翠付与种桃人置之花深地他时携枰来石上聊一戏 

桃花源和靖节韵 

一笑叩烟岚白云今几世桃花不肯流溪水无情逝雨敫开浑沌亡朴散羲黄废青山一舍邮仙家偶来憩白头老黄冠茧手事耕艺呵呼随里胥鞭笞了官蜕岫老鹧鹄斑溪流琉璃吠日供冠裳驺宁晓芰荷掣缅想紫芝人骖云几相诣洞府帘堂深云霞空凛厉天人一昏旦人间百余岁宇宙何不有谩劳作聪慧迂儒饱世情俗肠非境界纷纷辨伪真等为方内蔽常闻列子风可以驾烟外长驱入仙林编觅心所契 

集小修篔筜谷偶成 

东家贷蜲屏西家贷华烛髻鬟错巾冠欢场稍秾缛虗窓淅沥风四围遮被幞凉月荫丛枝十亩莎庭绿主人季次贫衣马欣驰逐三秋客渚宫百金倚吴肉归来双羞囊风枝扫空屋征伎列樽罍情侈欢不足幸有万竿篁寒梢泻春渌荡尽管弦心豁开烟岚目何处觅清歌微风戞修玊 

夜坐读少陵诗偶成 

尝闻工书人见书长一倍每读少陵诗辄欲洗肝肺体格修六经古雅凌三代武库森戈戟庙堂老冠佩变幻风云新妖韶儿女黛古鬼哭幽塜羁游感绝塞古人道不及公也补其废他工有遗巧代之以覆载仅仅苏和仲异世可相配剪叶及缀花诸余多琐碎纷纷学杜儿伺响任鸣吠入山不见瑶何用拾琼块 

十二月十七日五弟初度 

任运阅年光不识支平易但闻蜡梅香知弟生辰至二十八番花一开一回丽读尽古人书识遍天下事家世安国学铁砚工文字无射不穿杨一往看联辔屈指兔目花黄时甫再□千里宿舂粮飬就天池翅 

人日自笑 

是官不垂绅是农不秉来是儒不吾伊是隐不蒿莱是贵着荷芰是贱宛冠佩是静非杜门是讲非教诲是释长髸须是仙拥眉黛倏而枯寂林倏而喧嚣阓逄花即命歌遇酒辄呼簺一身等轻云飘然付大块试问空飞禽澄潭影何在旷哉龙屈伸颓焉方外内下惠本介和夷逸乃清废 

新晴 

鸡鸣听远锺凄清入寒峤晓枕气微暄纷纷檐鸟笑花香乍袭人窓涌一痕照温风泫露光尘敛青天耀逸思如系鹰系觧心浩浩出门见平湖流水清面貌村酤白瘿杯沿堤呼所好 

初春暴热过静者居限韵 

花气郁春蒸下马脱吴绫坐看缃格下时有朴纱蝇罄口与木笔非时联作朋雏篁茁垐齿冶叶被苍藤间蝶趁风廊香须沾其膺似彼青娥子梦亦恋花缯盆池供瘦石斜幌隐龛灯回风□香缕袅袅青烟腾研丹窜今文时轨裂轲曾云山刻骚士秾香恼定僧 

庵中阅经示诸开士 

乘急参媱女戒急怯闻钗香象截河流一非刬众皆闷观百喻经奇胜十齐谐八十翁怜儿庄语间诙俳我愿作书鱼死即藏经埋胜彼火坑子以身殉粉娃 

喜王以明自村中来宝方官谷限韵 

骨交削浓茜气交和水盐魂交破幽石空天彻卷帘十日九缄题秋水扃方奁锐毛刻云山巧镂百戈铦东风鼓蚓窍发义小言詹勉自角妍女青娥突老髯樱桃本凡□况乃经燎腌高枝荫寸毛贞名滥宫阉铸铜哭瘦岛一往何李□摇头钝优孟竖儿口可箝女态非瘦肥茶韵出香甜泻我倾肠波蛲蛔如可拈应龙乘高云细鬣舞盆噞 

别王以明用前韵 

一室闭冷云花月摈无盐兀坐生泉石榻风吹水帘花斑绣青铜夜夜吼红奁微言破尘缕厉彼昆刀铦野梦牵墟落松寮丽省詹空潭侣水影垂竿揖枯髯往往抽栗尾拾鲜弃其腌当其隽发时叱盲排马阉秀句传活水死语遭夷歼骚家心怳惘玄子口吃箝异物乖今直时味饱软甜穷恠铸九鼎等以一毛拈尺水昂巨鳞吐沫聊自噞 

五弟新卜园居余笑曰柰物力不敷何□中遂以为韵作诗嘲之仍限四章各四韵 

□红裁粉竽作意缀春物长短称身难贫儿贷朱绂百畹贮虗空买破秋烟郁莫似杂花林□庵典古佛 【 官谷时以柳浪湖易余古佛余遂庵之名曰杂花林】 

二 

凿地出方空日费十蛮力东溪招鹭鸶西溪捕锦勃鸟束腹耨青畦图租云毋食墙屏列胸中日夜几雕刻 

三 

螺子洗春云空塘系瘦鹄柳烟不蔽条遮得鸦雏不裁剪湘波纹苍根删古玊附僧觅紫绵筠笼客西□ 

四 

石钥扃春风篱棘森戈殳闲云不隶馆任意逻门窬天花烂僧祴逼眼霞纹敷缊衣褁小蛮茆茨享淳母 【 音模】 

迎春日舟中宴坐限韵 

妖靓乐芒神荆俗乃不典缩头乱牍中通身如藏茧面窓理瓶梅幽香度前艑野心似绿梯一夜遍春畎劲风破长云飞片落如剪霜管刻春容铁心寄婉娈信手抹溪藤霞舒而云卷生俟山翠浓青尺策□蹇花艹与翎虫作意为敷演梦里题玊泉枕上百回辗 

入春屡作雪不见梅花仍用雪中韵作古诗悲之 

寒花如古玊未出屡遭刑幽魂欣冷石怨入楚骚经置驿报花安未晓心先听梦到讯不到洗□瘦园丁雪心胶蜡蒂乱结如顽硎安得鹤膝枝一洗龙脑腥扫室待天女冫絜水贮空瓶枕上见罗浮诸仙门反扃菊格与兰韵于汝犹鹡鸰纷纷缛桃李奚啻渭与泾 

采桑度 

姊妹行四五朝朝行采桑素丝络笼底光艳大道傍去年采桑迟今年采桑早只愁蚕不熟悞我嫁时袄采桑复采芝照水湿罗衣欢自不吞华牵侬百丈丝 

过二酉师旧斋 

士老不曾官女老不曾媒无媒知真性不官见隐才守道七十载寂寞类寒灰逄山遍瑑句得黍即口缶亍杯笔绝知麟获人亡为国象科斗余文字残书化草□马鬣封三尺文翁安在哉空斋遗杖履长叹续归来 

从军行 

百金装宝刀千金买骏马投鞭瀚海陲系马阴山下骆驼吼如云黄羊阵满野胶劲弩牙酸霜重角声哑虏女貌如花提刀向空耍白乳滴葡萄千锺一时泻 

道傍柳 

浓叶藏晓鸦青条挽游骑天株大道傍阅尽行人泪风搅玊蛾飜烟亸长眉醉本无别离心行人自憔悴 

寄子髯 

结发治诗书交情沥肺肝十年事熊胆何共□余丸文字挟飞霜千顷跃波澜白发秃似塜青云路转艰举网珊瑚易投珠明月难闲情寄鱼鸟小筑避暄寒过雨常移竹当窻学种兰兴来摹柳字愁至裂囚冠蹶足怜骐骥冲天羡凤鸾愿借扶摇力为君送羽翰 

过毛太初见二甥 

朝见卫叔宝朗朗来照人髻发若青丝椘椘足精神作对才五字遽有惊人辞下筹读左史酌酒诵唐诗阿舅无长处素心差足师居官万不可谈艺一无知尔父敦俭朴山居伴鹿麋郗公诚晚令育长恐情瘕似之非贤者不肖乃佳儿 

述怀 

少小读诗书得意常孤往手提无孔锤击破珊瑚网香象绝众流俊鹘起秋莽滛僻畏仁义竹止羞罔两灭火事长途何处税归鞅 

梦子髯 

渺渺山行路青石荷盘盘男儿念同袍诀绝伤肺肝同袍入我梦展转忽无端欲言不能陈俛首但长叹踏雪穿松径长笑倚朱栏四顾无僮仆云气黑漫漫挥手辞我去突发无巾冠出门三两大当道吠君还前日送君行君言举体酸今宵梦若此□无小未安觉来三叹息举 首泪阑干 

狂歌 

六藉信刍狗三皇争纸上犹龙以后人渐渐陈伎俩嘘气若云烟红紫殊万状酰鸡未发覆瓮里天浩荡宿昔假孔势自云铁步障一闻至人言垂头色沮爽 

答李子髯 

若问文章事应湏折此心中原谁掘起陆地看□沉矫矫西京气洋洋大雅音百年堪屈指几许在词林 草昧推何李闻知与见知机轴虽不异尔雅良足师后来富文渗诎理竞修辞挥斤薄大匠褁足戒旁岐模拟成俭狭莽荡取世讥直欲凌苏柳斯言无乃欺当代无文字闾巷有真诗却活一壶酒携君听竹枝 

为官苦 

白羽落青松玄霜化秋草燕市多冲颷日暮红沙道男儿生世间行乐苦不早如何囚一官万里枯怀抱出门逄故人共说朱颜老眼蒿如箒长闲愁□不扫 

丽阳驿题壁 

近驿辩语声人驿如而貌昔当岁祲时驿人奔浩浩牵爷负男女南出荆门道公安弹丸地饥儿相号召佣力及赁舂经历几寒燥幸尔值稔年次第还井灶乡音半相杂衣服宛然肖道傍垂白翁昔见年犹少见我感且泣壶浆相迎劳垂头语老翁邑中今苦涝洼田无寸收高乡有虫耗部符搜宿逋县家敢迟鷔鬻田田不售儿女输官钞壮者思迯移沟壑生难料此乡小有年敝邑敢相告愿作庑下儿驿人勿嘲笑 

邺郡梦中诗 

枕上见青天明月光流地空水色相函千里无停翳微云起天末缭绕忽成字或散或披丝或累若椎髻 【 以上梦中作】属思尚未竟候人催觧辔携梦入征途马上犹啽呓翘首□漳河停鞭思魏帝 

夏日过葡萄园赋得熏风自南来 

移席就佳荫萧散去巾带南风倏然来令我意通泰是风如好语玅契心所会又加渴时泉□吸沁肝肺是风何所有凉云与清濑虽然经□嚣冷冷意自在禅宫有废圃植槿以为柴虗旷多容风雨具不湏贷尔我虽云贫尚能施扫洒更施无系心鼾声震地籁 

三教堂诗为杜总戎日章 

支公好骏马俗以为不韵头陀手铦戈标格乃白儁将军起马上铁腕风雷迅朝踏雪山氷夜眠青塜怜豁然悟无生心花见锋刃辟如担夫争见者笔意进关捩偶相触石火不容瞬归来读诗书如暗得灯烬堂堂三圣人同宗偶异胤刻影求飞鸿雾耶自生晕白水涌氷轮千江同一印 

方子公自真州入燕客死清源诗以哭之 

贫死何足悲所悲为贫死奄奄一息身奔驰二千里泣辞钟山云梦渡吕梁水百死到凊源闻歌犹蹶起新诗四五帙函封寄杨子蛇蚓不成书获麟止于此世相簿屡空冥官岂相礼气类自呼召往见东野鬼赢愽即故乡首丘端可已肥马轻裘魂谅非君所喜 

秦中杂咏 

荒艹披秦殿秋花缀汉城我行南山道如阅古图经遗迹依稀是长老失其名一步一伫思断垒谁缔营又如稽蠹简冥搜损心精虽以意推求边傍非故形西都赋所载一一尽歌倾飞燕旧舜处田夫扶来囲沉香旧亭子湖石尚娉婷清风发虗窍其中有性灵 

其二 

吊古意不禁披搸倚断枝道逄雪岭叟笑我真情痴尔从京师来习见汉官仪未央即宫阙金马即铜墀团营即细柳绮陌即庄逵西山千万髻终南同崔巍下有高梁河即古曲江池瑶台与金屋所贮即妖姬残棺断火垄即今金紫儿辟彼膏烛光前者已灰飞后火续新火熖熖同一辉若以天眼观青艹生蛾眉飘风遇轻云无事哭荒碑 

靳尚祠 

骨谗犹可忏舌惺岂不悔佞鬼亦相容始知佛如海至今篱落下不忍种兰□ 

别无念 

五年一会面一别不惨然只消三回别便是十五年念我志参学黄杨木子禅百遍听师语终不破紏缠辟彼生肓人生不识紫朱告以朱何似转告转模糊别师既不忍留师复苦难十月□多留毛葢脑寒 

别丘大 

世人等闲聚亦复等闲别我辈会非常别宁不痛切天荒古木寒愁老石皮裂十月江上风酸却行人辙常年别妻儿道我肝如铁今夕送君去化作红炉雪荆树掇皮真竹子到头节万里黄州程一步一□新 

白乳泉 

一片青石棱方长六大字何人妄刻画减却飞扬势泉久污泥多叶老鎗旗坠纵有陆龟蒙亦无茶可试 

送梅子马督木北上 

男儿但得志何必知阶级往者三殿灾梓人进公秩督木数万里杞梓被天黑长年千许人餐餐损邮食目今事戎马公私敝已极减得一丝毫便是竭心力雀飞无劲毛不若蛟有翼爱君才调好部署有规则气猛而肠刚幕府中难得此是有用人终堪事绝域 

别袁中夫 

梁鸿伯通桥中夫陆家带都是失意人一般滞吴会汉水虽方广不能浮一芥孤桐既以摧穷凤复何赖回首吴松江冲风折车葢 

哀殇 【 为儿虎子作】 

弱腕系金铃青丝绾偏髻胸前两绣囊犹作长命字欠尔三斗乳偿汝一升泪稚魂半尺余荒荒投旅次我尝静坐思生死同一例子既光我行即是鬼先辈如彼排场人尊卑乃相递一去与一来孰知非天戏 

其二 

逆旅投主人不待卸鞭棰颜尘尚未浣已渡向他之来如风过林去若鸟辞枝细鬼胜巨人量汝必有知吾欲痛哭汝恐汝笑吾痴辟彼筵宴时朱紫栉巾綦一宾偶先去诸客尽歔唏去者固太早歔者亦何迷转眼即天明请君听鸡啼 

梦诗 

梦国不离枕枕上觅不得当其在梦时有枕亦不识醒里梦元空梦中醒亦灭安知醒天地无枕在其侧梦醒若循环谁幻复谁实 

大游仙诗【有序】 

向余既为仲鱼作游仙诗子公曰余欲用庄生朝菌蟪蛣意恨不能措词余信笔得数十字子公以为善因书遗仲鱼目之曰大游仙诗 朝菌羡蟪蛄既为物所诮众庶慕长生道宁不窃笑仙视人则长道校仙则夭长短埋归尽计量抑何小千秋万岁后人事殊可晓无非霜露代及以日月杲天如覆口铛民若浮根草礼法厮牵缠干戈迭搅扰百年犹恨多矧歌不衰老所以过量人希心无上道不贪绝粒方唯贵虗无宝外身而身存此是长寿考 

经太华【 时以典试道华阴不及登山遂有此作】 

天地如文人精华不可刋而其秀杰气常在水与山华山翠天表五岳让高寒当其匠意时百灵穷肺肝琢以月天斤洗以银浦澜抺以洪蒙烟照以日月丸十二楼五城处处映青鬟尝恐诸仙人鹤辔憩此间天风刷毛羽千里佩珊珊 

二 

昔闻华山名今见华山貌何时陟微茫遍偿宿所好手搴青芙蓉玊女隔花笑数尽仙掌文唤醒希夷觉少时耽子墨颇识徐熙妙幅绢对青山临崖亲写照不取色态妍唯求神骨肖俗黛与凡霞无事点幽奥断岩着孙登虚空发清啸 

邢州道上大风 

南风卷地昏拗折道傍树吹面如有痕欲拔髭须去此地足黄沙易作风神怒冈陵忽变迁老马不知路日暮憩邮亭颜面都非故盆水贮渗泥双眼出烟雾诘旦过沙河未至心见怖何事太行山酣沉了不寤岂无一掬波浣此秋空污梦中排九阍芒履沾云絮投棰击眠龙惊起如飞骛 

饮方渭津斋中 

山斋多快事弹棋角杯斝卫水啮墙流瓶中鬼帆泻鱼鹰窥笔床溪花乱枰马开帘触新韵□吟对梧槚 

避俗 

一朝见俗子三日面生尘所以熏修客长年如畏人买丝绣高士栽松作比邻不有沧溟水马得横海鳞 

送峨嵋僧清源时源请有檀香佛刻镂甚精 

师从峩嵋米往返经几宿兹山闻最高几许到大竺师行遍天下无乃是神足竦身入梵宫镂此旃檀佛 

黄梁祠 

八番邯郸道半世卢生枕滚滚枕中人渴名如渴饮羲皇北窓下所乐唯甘寝祗恐纷竞多□怀我席袵 

可道人影赞 

生既将不来灭岂将得去欲识师真身问取阶前树手中枯木枝脚下芒草屦面皱而神清是师苦心处 

白鹿泉 

方池一尺余池复深无几一双金鲫鱼旷若游海底小骨冻秋云波面香石髓但论活不活安问浅深水 

戏题飞来峯 

试问飞来峯未飞在何处人世多少尘何事不飞去高古而鲜妍杨雄不能赋 

其二 

白玊簇其巅青莲借其色唯有虗空心一片□不得平生梅道人丹青如不识 

感兴 

白日不可晚黄金不可为夙心探玄理□□□云期众芳经春歇秋草过时萎富贵非所欲经丘以为师 

其二 

贪夫竞荣利不顾头上霜书生谈不朽眉宇争昂昂生前秦项鹿死后臧谷羊所以逍遥叟栖志沉墨乡 

其三 

道逄一古叟开唇论紫米方上而锐下将无是鲁儒鲁国有微言儒者窃其肤家家飨五城□辨鱼目珠 

其四 

俗尘近不得远之亦为隿扰扰色界里具足清凈人何边超梦幻无法过贪嗔曹丘一滴水□然智慧津 

别黄道元 

附□路柳条如鞭江上奔帆似马两荡聚首许时兴阑各自归也明春有事天台便过龙湫度□公冖豕半宦半儒卜居在城在野雁场或东或西双门之上之下 



【卷之三 】
七言古 

【七言古 】
叹镜 
东阿道中晚望 
少王郎为王幼度作 
惠山僧房短歌 
迎春歌和江进之 
江南子 
美人睡起词 
兰舟引 
西阊女儿歌 
巷门歌 
春江引 
春晓曲 
述内 
答内 
湖上 
五泄 
赠模上人 
沈母篇为萧山令沈广乘年兄赋 
过云栖见连池上人有狗丑韭酒纽诗戏作 
题潘生小像生嗜酒时将别 
漂母祠 
淮阴侯祠 
燕子楼 
子房山谒子房 
为杨粉署题小像 
花朝日伯修初度 
长陵 
夏日同江进之丘长孺黄平倩方子公家伯修小修集葡萄方丈以五月江深艹阁寒为韵余淂五字 
和丘长孺 
和小修 
和方子公 
和江进之 
和伯修 
和黄平倩平倩有文君盘出以行酒 
显灵宫集诸公以城市山林为韵 
显灵宫夜归 
丘长孺醉歌和黄平倩 
德胜桥水轩集诸公诗 
避雨崇国寺三日纪事 
戏赠死心和尚死心以秀才出家 
月夜登良乡塔冈与子公诸友作别 
赵州观水壁忆真际和尚 
赋得斜风细雨不湏归 
文殊台 
瀑布 
夜卧青王峡看月 
出城至大别寺题壁 
舟中夜话赠马元龙 
荆州前苦雪引 
荆州后苦雪引 
春江引 
哭刘尚书晋川 
和东坡梅花诗韵今年雪多梅开不甚畅为花觧嘲复以自解云耳 
乕耳巗逄不二和尚 
隆中偶述 
黄平倩至玊泉以书见要倍道趋之马上感旧有作 
赠陈正夫 
和榖字韵 
看梅用前韵 
代广陵姬用前韵 
偕崔晦之过二圣禅林时诸衲子出纸索书戏得猪字 
甲辰会榜题名至时旧友及诸弟在场屋者皆被落因及之 
闻省城急报 
和东坡聚星堂韵 
送惟长先生归窆途中偶成 
午日沙市观竞渡感赋 
彭长卿自武陵至公安游甚困便欲由梁之鲁入都歌以送之 
古荆篇 
病中短歌 
北邙 
自从行别袁水部 
长安秋月夜 
赠黄道元 
白铜儿 
长卿内子无如氏绣佛及诸人物行楷精绝诗以记之 
客有赠余宫烛者即席同刘元定方子公丘长孺陶孝若赋之 
宫簟 
夏日刘元定邀同顾升伯沈仲润李长卿丘长孺集城西荷亭是日热甚得暴雨乃解 
万寿寺观文皇旧钟 
蛙饮叹 
赋得朱华冐绿池 
云起楼为彻如赋 
毕少参舟中见武录知丘长孺被落诗以悲之 
宿迁道中阻风和方子公 
中山观长公雪浪石 
天开岩 
观音庵为一心隐斋上人题 
千佛堂为玊轮上人题 
般若台为无怀上人作 
西林庵为从石上人题 
集张园分得对字 
步小修韵怀景升 
从军行赠程生 
达磨影石 
过斮胫河 
绿云庵为苍麓禅人题 
河阳 
骊山怀古 



梨云馆类定袁中郎全集卷之三 公安袁宏道中郎着 

晋江侯世臣荩夫　 仁和向伟然欲仙阅 湖州吴宠锡承之　 南雍周文炜如山镌 

七言古 

叹镜 

湖州镜子开生练昨日红颜今皱面只道镜子不长情谁知我面时时变背文回合双蛟戏千锺粟锦藏鸳翅阔眼方鼻浅翠纹古籕盘屈乌银字拂拭旋生缕缕烟摩挲喜得重重翠古往今来半尺铜人间多少伤心泪 

东阿道中晚望 

东风吹绽红亭树独上高原愁日暮可怜骊马啼下尘吹作游人眼中雾青山渐高日渐低荒园冻雀一声啼三归台畔古碑没项羽坟头石马嘶 

少王郎为王幼度作 

寒气如山压霜重珠阁银金连晓动吹笙十五少王郎手搦青梧拴彩凤秃衫浅揖无宾主满握青烟喷白麈金炉霍霍狮子鸣腻烛双双芙蓉吐乳花如雪滴春香百刻无多情则长西施入越夷光死鹦鹉无魂鸳断肠丽娃宫里苔三尺旋拂遗綦嗅蚕迹古井晶莹恼杀人梦里行云谁到席 

惠山僧房短歌 

山骨连墙粘碧筱穴苔自种吉祥艹茶到三锺也醉人花无百枝亦藏鸟少年长老姿格清竹炉莲卷古先生东风不道禅心定吹入山头环佩声 

迎春歌和江进之 

东风吹暖娄江树三衢九陌凝晓雾白马如龙破雪飞犊车碾水穿香度铙吹拍拍走烟尘炫服靓妆十万人罗额鲜妍棼彩胜社歌缭绕簇芒神绯衣金带□如斗前列长官后太守乌纱新缕汉宫花青奴跪进屠苏酒采莲舟上玊作幢歌童毛女白双双梨园旧乐三千部蘓州新谱十三腔假面胡头跳如虎窄衫绣袴搥大鼓金蟒缠胸神鬼装白衣合掌观音舞观者如山锦相属杂沓谁分丝与肉一络香风吹咲声十里红纱遮醉玊青莲衫子藕荷裳透额垂髻淡淡妆拾淂春条夸姊妹袖来子掷儿郎急管繁弦又一时千门杨柳破青枝独有闭门袁大令尘拥书床生网丝 

江南子 

鹦鹉梦残晓鸦起女眼如秋面似水皓腕生生白藕长回身自约青鸾尾不道别人看断肠镜前每自销魂死锦衣白马阿谁哥郎不如卿奈妾何 

其二 

白玊蒙沙花出泥东家老汉得娇妻少年不道妾心苦夜夜门前乱乌啼妾心甘作井底水□君错走路旁蹊谁家门前无鹞子归去且自看家鸡 

其三 

蜘蛛生采解织罗吴儿十五能娇歌旧曲嘹厉啇声紧新腔啴缓务头多一拍一箫一寸管乕丘夜夜石苔暖家家宴喜串歌儿红女停捘田畯懒 

其四 

湖蚕吐练光如水叶娘夜织金阊里熟作绫绒生作纱桃尽虫鱼与花蘂年年宫样换新机一虫能作几舟犬丝父当解户兄塘长官家头运五月时 

其五 

白面青髭美少年朝役五木暮摊钱百千一注不洗手赢来赌取少娃眠男儿作事勿偃蹇黄金愽尽终当转莫道腰间无一文闺中少妇犹堪典 【 余在吴见博徒有典妻者】 

美人睡起词 

莺舌般般学人语隔溪唤醒猒春女宝枕花酣龙脑云粉香晕透猩红雨花前软步询鹦鹉欢醉归来时几许开妆重点圣檀心夜明帘外金沙吐 

兰舟引 

东风染就蓝花水刀鲭十寸青带子鵊鶄口缶亍毋下滩眠闻歌一□冲烟起入扇风香白芷苗钩衫剌短迷阳蕋尽船楼橹戚波来美人　鱼虾须里 

西阊女儿歌【 为吴郎姬再合赋】 

西阊女儿芳菲早秾华一树为君老根株憔悴可惜人和枝生折鸳鸯草东风一夜戚□水□逐三家雨只燕子莫道杨花无定踪吹来还入□窠里 

巷门歌 

猫竹为墙杉作城白日赤丸盗公行官军防御无计策逐户排问乎土兵卫尉呵持急如虎老弱十家充一伍本是市上佣工儿身无尺籍在官府东家黄金高于天食指盈千皆少年朝朝门前科子母何曾饶淂半文钱富见积财贫儿守父老吞声叹未有 

春江引 

溪潋潋草茂茂野桃露滴珊瑚红花气晓腥鱼子浪柳枝晴扇麦苗风美人罗袖扑香蕊科斗旋旋丁丑尾百舌欲止复冲人一声滴溜芳蹊里 

春晓曲 

兰灯蕋绽白光残隔花呼起夜歌鸾琵琶转捩娇无力愽山欲炷龙脑寒眉稍散黛重重拨额角轻黄正正安侍儿不语流莺语海棠沉睡赤栏干 

述内 

世人共道乌纱好君独垂头思丰草不能荣华岂大人长伏蓬蒿终凡鸟富贵欲来官已休儿女成行田又少盈箧旲无千个铜编衣那得一寸缟陶潜未了乞儿缘庞公不是治家宝玊白氷清欲何为不记牛衣对泣时 

答内 

少年读书求富贵白手青云能自致屈首空云事已成到头转觉官无味一尺刚肠五尺身我非儿女宁拜人莱子有妻终是隐原宪无病莫忧贫我腕如绵面似纸未得一钱先羞死书生无才不解贪不是将身比秋水 

湖上 

流莺舌倦语初歇畵峦微点梨花雪茶叶白抽四五旗竹孙班褁两三节芳艹如绵陷归辙花气熏人醒不得落红雨过更愁人六桥十里猩猩血 

五泄 

银河夜长天堤绽空中现出琉璃变电布云□一派垂山都昼吼白龙战四壁阴阴吹雨足畵峦活舞玲珑玊天孙夜夜踏歌来一曲飞珠二万针 

赠模上人 

头发如霜气如虎栏杆十路挞生虏手挈头颅百颗归不曾半粒食官府而今老来无气力县家明文防镰贼空房夜雨刀瘢寒儿孙骄呆去不得 

沈母篇为萧山令沈广乘年兄赋 

女霜五月流空槛碧海无波白日敛赎得遗编苦教儿泪作笔花血作点头白眼酸轲名立部疏得报温纶及转将深痛畏儿知当面堆欢背面泣湘湖水白萧山青花光云片满公庭惭无一钱将供母闭门亲写法王经 

过云栖见连池上人有狗丑韭酒纽诗戏作 

钱塘江上云如狗一片顽石露麄丑苦竹丛丛本岭烟毛松落落千行韭道旁时榜赵州茶室中不戒声闻酒更问如之与如何便是颈上重加纽 

又 

少年曾盗子胡狗父母不容亲戚丑每到僧房索布衣更向佛头种葱韭读书十年未识字持戒三生不断酒恁有一般可笑人逄着师尼便解纽 

题潘生小像生嗜酒时将别 

潘生肉颊权微起面貌长在酒杯里何人倾出酒波来洒向溪藤五尺纸忆昨逄君黄山道窄帽单衫立深艹江上追随又一年缸面瓮头几回倒殷勤留取箧中身别后看谁先瘦老 

漂母祠 

刘宗火冷寒灰灭浣衣墩上苹花热一饭王孙直许钱消得鸾刀几回血荒街日夜走黄尘西风酸断石麒麟笑他白手女天子不及沙头愚妇人 

淮阴侯祠 【 淮阴云觧衣衣我推食食我】 

秋郊兔尽韩卢窘三尺青蛇卷锋颖到手山河掷与人却向雌鸡纳腰领英雄桎足归罗网辩士舌端空来往本将衣饭畜王孙未许肝肠敌亭长一局残棋了项秦五湖西子白纶巾贪他一颗真王印卖却淮阴跨下人 

燕子楼 

空窻画掩红纱隔一夕温风长葵麦秋去春来双燕儿年年衔粉扮妆额芍药死枝不死根焉知黄土不青春幽魂异日逄杨柳应悔生前别舍人 

子房山谒子房 

莲花冠子红犀导雪面风髯一年少梦里山河愽几场抽身笑拈长松道英雄老□故交稀眼底修毛几翅飞功成辟谷或有以未必神仙湏布衣 

为杨粉署题小像 

鹅溪冷绢花纹涩四尺春波次粉墨幼舆岂非丘壑人笔底潇疏谁貌得高人气韵不在似如写寒松与幽卉宽眉廓额信手涂疏淡只似铺山水马迁文章杜公诗此意却许徐熙知 

花朝日伯修初度 

红花点点灼青树开尊正值花无数不知庚甲是何年但道桃花开几度玊堂署里课葵蔬鸳鷟池边领鸥鹜新年诗兴更勃勃墨汁淋漓染绢素惊雷忽发万山芽俊鹰陡落平原兔一束牛腰足自骄九陌飞尘何所慕花下兄弟睦州禅梦中烟月油江渡拟把天竿随丈人不向天家作师傅 

长陵 

长髯真人别天上鹄驭龙骖辔千丈毵毛参风鬣滴烟香空山夜语姚和尚霜街寂历吰松子皂衣落落穿十里小臣有叩龙鳞地老天□呼不起溪藤瘦石碧昂藏马蹄踏水炬煌煌千年山骨凭搜取当日龙沙战几场 

夏日同江进之丘长孺黄平倩方子公家伯修小修集葡萄方丈以五月江深艹阁寒为韵余淂五字 

落花点地成重五香翠熏泥粉沾雨买将安石伴炎官鬼书未燥花先腐当窓一榻卷琉璃下方五月吹寒楚姬公且自郄门檐茗椀沤花生白缕 

其二 

下里诗人唤阳五酒肠窄窄无一糹娄空拳往往愽欢场如以孤羊角群乕一蕉入口即□姗浪言欲作糟丘主天幸酒伯多知音嵇阮贺李相推许酇留岂必觧披坚不饮何妨建旗鼓 

和丘长孺 

藤荫朵朵碎光白古寺闲房坐佳月白家 【 丘善歌白姬所授也】曲子规如珠沉宫棹羽吹香雪五言七言信手成刻雾裁风好肌骨节根处处觅糟丘逸思迸如春艹发世人三十进愁乡眼睛直视胸怀结天生荡子惯穷途客囊氷冷心犹热官既无门名不有尔纵不言我心折眼中知已尽青云不能拔汝一毫发七尺身材五尺臂雕弓往往穿金铁贫贱熬人亦自难许身何苦太高洁埋却中山十斛毫猎尽撩天千里鹘射乕鞴鹰一健儿无成何用空吻舌莫辞低头拜大人溺间胯下真豪杰 

和小修 

蓟州新酒白石缸空云影澄鸭头江露梢千缕朴斜窓黄笙藤枕梦吴艭葛絺小眼如云泣墨河放教万尺长 

和方子公 

酒困伤脾色昏沉下马呼水煎人参皆云昨宵倦苦极动以狂药相矢见箴湏臾瓮香扑鼻来初犹矜持渐浸滛尊隤罍决不可止深若一群狂猩猩脱帽掷天呼石语苍旻不高海不深至我酒人天下乐宁有醉死无醒生 

和江进之 

一尊相对叹枯老出囚人逄他乡道但令脱梏即华津宁论官高与官小剡溪藤纸百匹长渴骥惊蛇惟一扫霜根忽地破东风千山万岭生青艹闲水闲山处处行刻尽云烟与花鸟娃宫胥庙武丘山别后新函寄多少 

和伯修 

西风罥藤如罥索急雨穿棚如穿幕树梢投地水溅珠葛衫吹上毘卢阁乍黑乍丹云态多骤寒骤燠天公疟热席得雨亦快人愁杀山僧卖花萼 

和黄平倩平倩有文君盘出以行酒 

临卬酒垆卓氏盘携向禅堂醉里看橘皮蟹瓜未足云分明远山秋水寒残膏剩馥沾唇吻引得青娥入肺肝世远物微不可知且欲借此为乐瑞百盘一吸无遗沥奔注有若顺风湍醉中逸思不可止援却老僧新竹竿书空卜丈作□字平地跃跃飞生鵉 

显灵宫集诸公以城市山林为韵 

仙人杰阁俯王城西山见雨北山晴高云直接熏炉气去宫百里闻铃声古栢石干青虬枝烟绡千尺屋十楹东边奈子结老友却忆往年梅客生 

其二 

野花遮眼酒沾涕塞耳愁听新朝事邸报束作一筐灰朝衣典与栽花市新诗日日千余言诗中无一忧民字旁人道我真瞶瞶口不能荅指山翠自从老杜得诗名忧君爱国成儿戏言既无庸嘿不可阮家那得不沉醉眼底浓浓一杯春恸于洛阳年少泪 

其三 

琳宫高处见西山浓翠隐约高低鬟几年枽孔筭云烟人间峦石无苍颜白云向我意潸潸欲从平地乞休闲东郊西陇皆官亩判取虗空任往还 

其四 

松棚不阔浓浓阴池沼不宽滟滟深宾朋不众尽同心言语无多足知音三伏自然消暑气何用深山嘉树林 

显灵宫夜归 

云头黯淡色如铁扑衣打面旱沙热六街泼墨气腾腾几点风灯鬼明灭铃铎当当辨古寺走入衲僧蚕纸被堕瓦抛椽雨阁眉雷公腕脱车轮碎长风卷地天吹坼一星透出层云额马蹄依旧送冲颷炬火不光天路窄电光熠熠谱华缯细如姬发粗如绳云山花鸟各呈态天女飞丝绣不成人言闪电是天笑天翁何事频欢呌嫦娥归魄织女藏顽墨昏肓有何好北安门外水沉路溜点在檐雨在树果然隔辙分晴阴雨师似亦相回护归来门巷无灯烛北奴鞭婢□煮粥墨花一泻满吴笺残雨疏疏滴檐竹 

丘长孺醉歌和黄平倩 

广陵细酒真珠沸瓮花决决倒河渭研朱泼面火生肌离身一里闻糟气初如渴骥奔鸣泉渐如怒乕吞脔胾乍如山石压一丝又如云絮泊空际湏臾变幻如偶儿乍孤乍末恣俳戏又如分身作数人口耳心神不目制旋风着树剌钩藤郭郎舞袖张颠字口中牵丝舌力蹇千言不能达一义酒人讳醉强惺惺容貌矜持礼法赘强将拜跪学常人不觉欹身落崖砌千扶万拥不能支吻中微闻呼白二檐溜丁丁滴到唇举手推屋若辞醉一酣三日昏如泥齁声吼若惊涛至天然一幅浑沌图人间械路争回避 【 白二丘郎姬也】 

德胜桥水轩集诸公诗 

西山去城五十里紫巘青逻见湖底一泓寒水半庭莎赚淂白云到城里茭叶浓浓遮雉朵野客登堂如登舸稻花水渍御池香槐风阵阵宫云凉一番热雨蹙波沸穿檐扑屋生荷气乍时泼墨乍清澄云容闪烁螭蛟戏帘波斜带水条烟北窓雨后梦清圆兑将数斗薏仁酒赁取山光不用钱 

避雨崇国寺三日纪事 

湿云涨山雨不止一酣三日葡萄底天公困雨如困酲醉人渴饮似渴水东市典书西典几团糟堆曲作城垒明知无雨亦不行权将雨作题目尔仆夫安眠马束尾大瓮小瓮来日起 

戏赠死心和尚死心以秀才出家【 原名文炜】 

铁城熖里热忙身几人能掷头上巾题将百八金刚子辞却东家老圣人少年意气非等闲精悍之色在眉间镕取鱼肠一匣水铸作胡僧双□环往年湖上逢开士□月规烟说文炜但知北海是大儿谁识南宗印真子海内学士闻行履半说颠狂半惊死东方先生代觧嘲秀字何妨立却尾瘦岩百尺突寒松氷谷千年贮古水落花红洗入溪澜请看风吹起不起 

月夜登良乡塔冈与子公诸友作别 

秋水潋潋滴青雾城外人家城里树白埃一道冲红亭正是马蹄离别处荒垣残叶几家村千厓洗尽月波痕乡关十路九貂乕未知托钵向何门惊禽一羽分烟去云路沉沉安可论 

赵州观水壁忆真际和尚 

幻士幻入水三昧愽取天河作手戏跳珠回沬五尺余王成草木掀涛势古佛堂前栢树子半裂空心半髠死荒檐龙钟几病僧日暮空垣拾菌耳堂头老像如氷冷寒碑月写风枝影石栏狮子向东啼夜深唤却虗空醒 

赋得斜风细雨不湏归 

莫厘山上亭如葢纽取蒲梢作衣带丝烟细雨着罗窓墨树浓山泻生绘农家闲记月毛生贾舟怕见江猪拜是处皆将笭箸行谁家不得刀鲚卖云脚纔封马迹山轻雷忽过吴淞界湖州万户入青煤七十二峯如钱大餔糟一枕钓竿眠不觉风波在船外派派烟岚剌眼眉折折云山锁心肺誓将白水洗缨尘何用浮云生肌疥为君屈指开元年高冠大纛几人在一湾艇子一竿丝不学成都先生卦 

文殊台 

芙蓉万尺花如铁秋窓昼洒红霞屑螺顶仙人骑杖来天衣晓带雪山雪帝遣神丁量海洗绣锷斑棱生平砥一萍吹作浔阳城半七疏为九江水高青直上一万重绿瞳笑启金泥封烟重云骨不可去怒鞭白雀恼张公 

瀑布 

寒空日夜摩幽绿雾谷龙绡披几束银湾截断牵牛人鞭起眠龙驾天毂帝宫酒暖浇愁春雾汁茫茫泻清渌夜寒霜重玊女骄袖褁金匜向地覆湘娥手挈潇湘来雪魄云魂鬪不足炎官不到落星城六月人间呵冻玊 

夜卧青王峡看月 

渴虹饮石夜蛟哭寒屑霏霏洒蕲竹一湾净月趁斜峦堕向龙宫写幽独鹍弦断尽铁槽平石韵高寒谱不足头毛索索罥人长几时买断青崖腹五更凉梦泊孤云以手扪天如苍玊 

出城至大别寺题壁 

汉阳山上闲峦少汉阳城中人又老娟眉雪齿竞浮荣几人头上无青艹荒坟如粟秋山下嗷嗷鬼母诉长夜山中老矣头佗行白骨堆中起精舍汉阳城如掌大壮士激矢穿城过试登高阁数行人阔帽青衫凡几个 

舟中夜话赠马元龙 

十年不作沙头客旧时昵好头尽白偶然湖海订新知久语寒泉落幽石白沙着月水澄天一面吴绡滑令碧垆声沸尽火销灰不觉西窓堕寒魄世儿啾啾弄吻舌豆火不光他自窄等闲搩手量青天枉把虗空记寻尺天池九万自乘风不以蜩鸠损劲翮 

荆州前苦雪引 

鲛民老困输绡苦私向龙宫贩云母百驮夜经瞿唐门峡鬼骑鱼诉天府鲛户十窜九囚虏泪不成珠天帝怒骨白粉焦委黄泥至今荆州唯白土 

荆州后苦雪引 

东皇放晴亦不恶何事飞雵巧穿凿入市不填万井饥积峡推助江神虐蔬盘日日嚼氷丝岂有羊脂充羔火日隺扑窓打幔十日落千门无路贷金错厨断烟销牙齿阁下方自苦天自乐玊娘斜坐抱双脚仙官云吏供嘲谑东海盛醑黄姑酌天狸夜窃九关钥倒骑狞龙捶金络羲和上书翻见缚丁令无官化飞鹤吁嗟天公待民何其薄野人扶曰觅沟壑 

春江引 

浓烟抺尽春沙暖锦云炙日鸳鸯满斜岚扑地夜鬟香较取卓家黛深浅苔光匀绿堆春简尺阑题尽折枝短□桡一划破青天办取藤鞋踏山眼 

哭刘尚书晋川 

记相识相识黄鹤楼当时椎齿青衿子平揖方伯古诸侯书司曹佐敛手愁公也置几头拄头饮我酒庭幽幽千秋如火烧红榴东眺晴川西鹉洲少年桃达躁如猴枕肱迭膝百自由欹杯画筯恣嘈休尔时山翁问余言乘兴遂作洪山游中间离合苦不定长别已经十春秋去年三弟山东来道公貌腴骨力遒百八串珠不离手言谈清蕳风飕飕未几传公病又传已小瘳昨者度门从淮返故里亲见白旐黄肠出济州使我泪眼如江流三日欲语不得语枯咽喉海内学道几人在转眼辄为天所收去年哭潘去华又哭我先伯修河枮岳折星辰死凤凰不鸣鸣鸺鹠天公于世岂相雠或者精光透泄不宜久高贤大才理当归一丘呜呼既知归一丘何为银章绯袍白头恋着不淂休 

和东坡梅花诗韵今年雪多梅开不甚畅为花觧嘲复以自解云耳 

世人鬪丰不鬪槁瘦而能立胜肥倒世人相喜不相愁浊快岂若清烦恼寒花遒逸花典刑不与天乔论繁早艮株虬曲干横斜总令无花格也好山茶肥腻鸾腮红蒲柳轻微娼黛扫孤清妁月婢春云白石苍崖相对老只将黄发领芳菲忍令高姿伴花草山中夜逄萼绿华骑着么凤上青昊 

其二 

花神一夜色枯槁主人八门愁绝倒夜深花叹似人言主人百事重花恼一者庸工剪束繁二者丑女折戴早三者头上宁着老鸦啼不愿俗子相怜好晒禈遗失主不知花落青苔任箒扫筭缗立劵坐花前无酒无诗送花老孤山事我若仙妹君之视臣如芥艹主人百拜谢花神过不即芟如春昊 

其三 

主人被谑如摧槁空庭百匝愁颠倒抗颜也作花忠臣摘叶披枝恐花恼贮君玊照金谷之堂山骄石佞君开早贶君和羹驿使之辞调卑格弱君言好我无红碧为君妍莎台莓榭躬除扫宋砚蜀纸李廷珪折枝貌得花韵老荣枯开落等一观自觉与花非艹艹月沉风止两无言□方积雪照冥昊 

乕耳巗逄不二和尚 

幽岩幻出支公面瘦壁玲珑点葱蒨百年一室鏁青烟涧石霜松几回变师言少日住西山南内风光眼曾见　武皇七年四月时搭衣曾上戒坛殿白头等死入名山四十三年若流电榔梅插淂大十围又见曾孙头似霰夜深屈指数朝贤青山阅人如邮传元美伯玊今在无可惜聪明死编撰 

隆中偶述 

苍藤老蔽幽溪石瘦锷棱棱网苔迹想得山中抱膝时凉云如水树纹碧山莎满地剌花红草堂斜掩一池风杖声跕跕冲山鸟道是鹿门庞□公开尊迭唱梁甫吟黄头丑妇拔□钗踏□趁石穷幽崄行尽溪桥闻恠禽一朝龙甲腾色水尽泻清江浇玊垒西连邺虏东狡吴坐策行筹几回死晚年只手扶庸主文泣鬼神战风雨炎火不光汉数穷消淂英雄愤几许五丈原头石辗尘烟霜薮却白纶巾始知伊吕萧曹辈不及餐云卧石人 

黄平倩至玊泉以书见要倍道趋之马上感旧有作 

晓枕浓和发清嚏知是佳人呼我字翩然一鹤自东飞衔得巴江笺子至蜡花满幅堆明峦要我共踏青溪翠怒帆一掣截长波马不待革戋捶以辔颓蓝迭绿泻平田缬林稠叶点清腻当时京国好兄弟射堂佳月城西寺几年抛没叹吹云又作飞鸿留爪地老去怕逄缘熟人梦回每说金华事欲知销折几番心看我衣衫重迭泪 

赠陈正夫 

学书不成去学剑抛却铅丹买弓箭六韬不直一文钱穰苴终作灌园汉稻黍不收收莠荑勉将方口救穷贱古纸烟黄书一通赤日方街磨大砚涔波只沬濡枯鱼十年不识孔方面记得魁梧美少年手把牙签颂书传花前月下几吟哦颠书自扫白团扇高冠大袖走文场身经大小百余战几年面上堆紫烟直腰曲背走乡县家园卖尽子依人不及西家老曹掾身宫磨蝎命驿马五行劳碌君自见诗能穷人穷者□瘦岛寒郊无饱顿新诗字字挂人口不与妻儿充饥咽如今贵者不读书腹中犹如酒食店自来好语出饥肠一字堪酬五十绢我亦辞官作乞儿他时同入歌妓院 

和榖字韵 

江波日夜鸣颓绿眼底屏山青六六茶花冷□烧春云酒晕生腮红照肉先生吟诗新履道□童觅砚旧纱縠只觉营生让怒鹏未许卑飞□倦鹄水响风枝伴椘吟浓烟淡月随燕玊竞奇角险建骚场彻夜灯花守鱼目矢见红缕碧惟好手入地搜天快神足诗成佳恶自平章除却莨稊留嘉谷 

看梅用前韵 

海上佳人字萼绿一笑曾倾三十六古来相女如相士莫使精神掩丰肉洗却东家恶朱粉不御人间闲绡縠一枝素艳倚苍云夜夜诸仙返龙鹄骚魂冐雪走三湘客梦随风堕群玊气条繁蕋乱高清引得时流妄标目咏物写生同一肖不貌而工神已足抓山昨岁附诗筒千里函题寄不縠 

代广陵姬用前韵【 为崔生作】 

低鬟染就宫云绿麝裙晓展潇湘□杨子桥东梅岭西归魂几夜销香肉轻妆淡抺浅规眉爱着生衣弃纨縠一身飘落等吹花千里家乡任白鹄东邻移去复西邻那淂王昌与宋玊梅花终作处士妻海棠暂试诗人目卖珠补屋是何人方领长环穷也足但得夫婿不从军同向沙田种麻谷 

偕崔晦之过二圣禅林时诸衲子出纸索书戏得猪字 

柳澜滴沥溜春渠牡丹已老木香初黄蕉白纨蔽香庐唾云沫月课空虗剡溪十丈雪不如长眉辟支手自舒波折瘦硬结浅疏细如春蚓浓如猪书成诘曲不能读牛鬼蛇神者谁欤天竺□儿解我书 

甲辰会榜题名至时旧友及诸弟在场屋者皆被落因及之 

无翼而飞无胫走辰发幽都巳南斗一丸红蜡半通函喧杀青童与白叟珊瑚未尽铁网愁霜蹄暂蹶麒麟吼了知妍丑任瞳人未必枭卢□好手柳浪千顷雪粘天月下洼尊花下臼来年兄弟校眉髭面上浮纹添八九南郭种蔬西郭田山前着屐山后酒少年爱惜等佛名今日公然破敝帚幽窓日上簟纹红绝胜朝参与卯酉颠毛那许更乌纱花鸟云烟共白首 

闻省城急报 

黄鹄矶头红染泪手杀都堂如儿戏飞鞚迭骑尘碾尘报书一夕三回至　君子圣明臣敛手胸臆决尽天下事二百年来好纪纲辰裂星纷委平地天长阍永呌不闻徤马那堪持朽辔书生痛哭倚蒿篱有钱难买青山翠 

和东坡聚星堂韵 

冻乌无语僵寒叶晓起漫阶五尺雪穿帘扑□缀斜风楯碧纱红景幽绝垆膏乍涩紫□生研冷煤枯霜金折千梢摆压凤翅垂万瓦齐铺乌鳞灭近墙老鹄不知人却立氋氃如被掣月团三百沸温瓶盈碗沤花泻文缬高禅满坐毛瞿毛俞床佳言冲口栴檀屑杨岐偈子再三题庞老机锋时一瞥东坡先生写雪真不用烦言与喻说杜老梅花诗亦然广平空有心如铁 

送惟长先生归窆途中偶成 

板桥丝柳黄泥路曾是从公送人处麻衫扫地额沾沙蒿里一声公又去长堤雨暗血滋衣旛旐遥遥卷飞絮白杨无数鬼啼风三十六人唱烟雾人生要死何用愁白日红轮攀不住赤髭黄卷忏他生皓齿清歌乐朝暮薄留风雅驻欢场高筑糟丘驱大怖一斗憨憨睡宝池大士心许佯頳怒少日倔强老更颠料公拍手庵罗树 

午日沙市观竞渡感赋 

金鳞圻日天摇波壮士麾旄鸣大鼍黄头胡面锦祙额疾风怒雨鬼神过渴蛟饮壑猊触石□马走坂丸注坡倾城出观巷陌隘红霞如锦汗成河妖鬟袖底出巾冠白颠髯下立青娥朱阁玲珑窓窈窕轻烟倩语隔红罗北舟丝管南舟肉情盘景促欢奈何云奔浪激争抚掌亦有父老泪滂沱渚宫自昔称繁盛二十一万肩相磨西酋中珰横几载男不西成女废梭琵琶卖去了官税健儿半负播州戈笙歌沸天尘卷地光华盛校十年多耳闻商禁渐弛缓努力官长蠲烦苛太平难值时难待千金莫惜买酒醝君看至德中兴后几人重唱天宝歌 

彭长卿自武陵至公安游甚困便欲由梁之鲁入都歌以送之 

瘴雨溪烟痕满面去日北风打霜霰青鞋踏遍武陵山溪流不泛桃花片千崖霞错绣盘盘自是覉人眼不见归魂夜夜搅春云梦里黄金醒后变宵寒枕上迭征衫晓雨街头典行卷囊空难买沙头春一骑秋风走淮汴袖里慵开北海书匣中自洗端溪研杜甫南池李白楼兔园台馆灵光殿七十老翁徤如铁骚场尚可背城战大耳红颊酒百盏醉来犹枕桃花扇朱家门外季布髠信陵席上侯嬴贱碣石天高晓月寒潞河水滑秋云溅幕府若逄裴相国一字应偿一匹绢 

古荆篇 

年年三月飞桃花椘王宫里鬬繁华云连蜀道三千里柳拂江堤十万家丹楼绣幌巢飞燕青阁文牕起睡鸦鸦归燕语等闲度不记江城春早暮东风香吐合欢花落日乌啼相思树王孙挟弹郢门西少年借客章台路少年矫矫名都儿雕鞍朱勒黄金羁采桑陌上青丝笼红粉楼中白纻辞白纻绿水为君起青春环佩如流水东城丝管接西城相府豪华压朱邸侠客飞□古道傍佳人卖笑垂杨里垂杨二月隐朱楼家家宴喜楼上头綦舄喧阗朝送酒管弦嘈杂夜藏钩繁弦急管夜初阑惜花少女怨春残桃花滟滟歌成血兰炷漫漫火送寒晓风杨柳菖蒲浦秋月梧桐金井栏秋月春花无断绝门前郁李九回折愿作阳台雨后云谁怜洛水风中雪阳台洛水梦空长那似倡家玳瑁床还得东家佳妹妹却延西第好儿□织成锦席迷蝴蝶种淂青梧栖凤凰游人戆戆无穷已踏遍江城春万里只解宾从集似云那惜年光去如矢花开花落迥生愁郢树鄢云几度秋霍氏功名成梦寐梁王台馆空山丘荣枯翻复竟何言昨宵弱水今昆仑无人更哭西州路有雀还登翟氏门汉恩何浅天何薄百年冠带坐萧索昔时嘘气成烟云今朝失势委泥砾青娥皓齿嫁何人金床玊几为谁作已矣哉归去来椘国非无宝荆山空有袁君看白雪阳春调千载还推作赋才 

病中短歌 

吁嗟我生年十九头发未长颠已朽病寒三月苦沉吟面貌如烟戟露肘赢枯愽淂妻儿怜七尺浪为鬼神有箧里残书别故人几上龙钟鬬老叟无情莫问囊中钱有狇还克床下酒虫臂鼠扞彼何人嗟来子桑真吾友 

北邙 

苍松老鬣风掀舞垒垒孤烟问无主铜驼陌上旧王侯吹作行人面上土山头白杨化为姥夜夜田中驱石虎衣冠北向拜寿陵树上乌鸦能汉语 

自从行别袁水部 

自从龙门称千里天下风流属袁氏以兹仙郎复檀名依然弹冠粉署里我见行馆沙市傍市上桃花照春浪章华绕路幽兰笑巫峡趋门玉练长主人经年忽回首父老相赠一巵酒游今争勒羊公碑啇妇共挽遗爱柳龙洲江上一片石髣髴留君向君揖甲帐开时云不流锦帆过处香犹袭傲然一舸下江浦直到浔阳九折处湘娥绿粉扫晴烟小孤云鬟逗秋雨三湘九江昔所悲长沙曾此别东篱我今与子忝同谱别意悠悠谁与吐君不见四世五公声名极青眼望君君努力 

长安秋月夜 

长安城中秋月明六街九陌无纤尘先入楼台喧戚里次经池馆趁游人游人宛转无穷已千门万户秋如水处处笙歌玊树傍家家箫管澄湖里汉家天子幸平阳金蛾宝炬列成行吹箫蹋鼓留天女斫玊烧金煮凤凰才子后庭竞度曲念奴别馆伴诸郎铜龙轧轧乌啼早金屋沉沉秋漏长秋漏渐深歌渐阑感此如何不倚栏愿得长侍君王宠愿得长随玊辇看又愿君心如月皎那知妾貌比花老玊盌难收覆地流东风不着断根艹可怜今夜长信殿含酸饮泣悲团扇未买相如学阿娇难将赤凤比飞燕香销金鸭妾自烧泪破红绡君不见十回看月九回颦手把轻纨绕月行盘花蜀锦伤心色子夜吴歌断肠声红闺紫塞三秋恨碣石潇湘万里情年年先向离人满岁岁还依愁处生年年岁岁秋自好独怜娇黛无人扫未有容颜鬬月华自分弃掷同秋草桂魄有恨不长圆嫦娥无药应先老愿得秋光守翠帏愿随流景送君衣与君并蒂原并吐与君双凤不双飞江南荡子无消息龙城征成几时归胡风刁斗愁闻雁闺月帘栊懒上机亦有当垆敛青娥授色留宾态转多双燕有雏辞社去孤鸳无偶奈秋何已见回文传锦字更闻尺素托流波不道人间恨洛浦定知天上隔银河愁来白帢连巾温泣罢青衫挟瑟歌歌已阕月西一年看天度新汉武秦皇消不淂却寻方士学仙人 

赠黄道元 

海内奇士如君少双眼识君恨不早纷纷俗士尽轻肥嗟君短褐长安道男儿有骨不乘时处处相逄荐福碑请君试秘丰城剑他年倘有张华知 

白铜儿 

白铜儿白铜儿闭眼不观书与诗积玊辇金游帝里买得乌纱绣补衣归来白马吓儿童黑纻满堂金字红炙牛锤马邀乡里青丝华馆闹春风越女吴娃娇侍侧又欲凌空生羽翼房中素女术无成汞里金丹采不得洪都老道术冣奇龙虎真人张天师宝箓一箱金百两牛头可作门前厮击大法锣鸣大鼓百余道士挥白尘门外旛幢引雷公江上芙蓉灯竞吐后门逼债前门舍乞儿歌郎趋满野方士行来眼欲穿山僧醉后颜如頳儒生读书书总多白发无官可奈何生乏白金献天子死无黄纸赂阎罗 

长卿内子无如氏绣佛及诸人物行楷精绝诗以记之 

湖丝细嫩婴儿发水光滟滟春云洁凭将圣手劈秋毛巨斧划开枯筒节十日一眼九日眉幻出白毫光满月衣折瘦健貌清古笔墨无功畦径绝白描设色种种工活夺龙眠与松雪横见侧出灯取影有意无意鸿没灭绛州淳化老定武针锋摹出无差别谁能纸上卧王蒙要使赝充走殷铁堂上传视色生动四坐欲言口无舌唐钩森紧损神情宋绣阿娜无筋骨长卿秀句夺云烟佳儿指上现青莲一家净侣团圞语大胜诗人王辋川 

客有赠余宫烛者即席同刘元定方子公丘长孺陶孝若赋之 

刻凤舍鱼吐春焰只拟蓬莱天上见绿绨方底散青烟一朝别却宫云面不照明珰翠步摇书帷自剪读离骚捍拨春雷罢不闻细雨珠花滴小槽韩家灯檠夜相伴离离朱粉烟黄卷瓦瓶石臼竹方床上有罗文折角砚莫道不如宫裹时高斋守尽兰心茜邯郸才人嫁厮飬犹胜闭置闲宫殿栢梁宴罢霞成堆昆明池底夜珠来红膏自膻不得迁阿监但扫沉香灰汴花凝滴雪珠腻蜀葵粉湿青虫醉一石酒尽尚留髠扇婢瓮儿烂熳睡烛龙传语九微光输尽婪杯老闲吏 

宫簟 

并刀剪出淞水纹黄琉璃滑净无尘华清日高海棠睡一片温玊沉秋云花房昼脱守宫的珊瑚反挂潇湘裙掖庭展转出坊肆余脂犹在香氤氲腐儒白首青蒲荐十度摩挲眼惊见寒色平铺四丈余虗堂尽敛白纨扇骨冷魂清抱雪眠梦回每出松风院少陵广厦千万楹白家大被盖徧洛阳城安得此席如此被眠尽西华道上尘土热中人肺腑如氷舌不鸣三空九陌殷雷声 

夏日刘元定邀同顾升伯沈仲润李长卿丘长孺集城西荷亭是日热甚得暴雨乃解 

火龙吐焰烧青槐繁鳞挟日战雌雷黑云蟠墨湿崔嵬雨头未展风脚回羊角直上旋飞灰鸣阶稀点大如杯泼天猛溜破枯苔千荷叶翻净绿颓跳珠排沫纷喧豗飞瀑出厓车啮街髯虬十部影髟思思鳞甲鏦刃相摩推匿床抱柱走童孩舌腭虽张耳不谐破屏障身肌粟堆半臂未到声频催高堂虗冷无余埃蝇冻不飞栖梁煤平头次第陈罂罍黑岑牟进羯鼓开胡粉假姬上场米宫纱浅袖雀头钗当筵一笑红玫瑰莲花过酒香流顋错觥沓筹迭排诙余枝滴沥落生梅门外青波没马台 

万寿寺观 

文皇旧钟先皇举手移天毂无冠少师鬓发秃已将周孔一齐州更假释梵庇冥族锤沙画蜡十许年冶出洪钟二千斛光如寒涧腻如肌贝叶灵文满胸腹字画生动笔蕳□矫若游龙与翔鹄外书佛毋万真言内写杂花八十轴金刚般若七千字几叶锺唇填不足南山伐尽觅悬椎诸葛庙前刈古木震开善法忉利宫撼穷铁网莲花狱鼎湖龙去几春秋二百二回宫树绿蒸云炙日卧九朝监寺优官谁敢触大材无用且沉声吠蚓啼虫满山谷　今皇好古录断沟琬琰天球充黄屋十龙不惜出禁林万牛回首移山麓沧海老霆行旧令洛阳遗耇开新目西山但觉神奸潜易水不闻金人哭道旁观者肩相摩车骑数月犹驰逐翠色苍寒欲映人当时良匠岂天竺万事麄疏谁不然今人不堪为隶仆兴悲运慈又一朝万鬼如闻离械梏几时谏鼓似锺悬尽拔苍生出沟渎 

蛙饮叹 

众蛙强饮角雄雌怒顋鼓腹入清池池面不减一涓滴千众蹒跚醉淋漓学宫老儒课童子长头短项呌相随蒲根荇底互嘲笑我吻犹燥汝不支白龙鱼服过而语汝辈虽饮奚以为众蛙曹怒呼其侣波心跳掷如熊罴前驱大腹后丁尾鼓角虽□剑戟疲白龙一呷池水渴诸蛙骇愕号且□聚族隐姓人污泥羞教东海见涔蹄 

赋得朱华冐绿池 

曾见云锦光明地花采虽繁无生气又见杨妃出浴图未离宫粉香奁意花意高洁水清冷色态两绝非浓腻坐看风晓月斜时柳妥烟沉天欲醉不放玻璃光潋滟高窓低箔如茜染辟如新晴水碧天也要红云乱妆点 

云起楼为彻如赋 

白云缥缈如仙客只在轩前人不识高人兴云若故知近固追随远亦得鬘鬟人物偶尔成岂有神情与香色治然一以气类从如磁与铁自相即主人玊女潭边住楼居正直高崖处赤栏翠竹与山平便是孤云来去路朝随马迹渡头风暮宿罨画溪上树云耶君耶递为主茶烟湿处飞泉怒雨中自有徐熙山秋来忽遇王维句只今长安浩浩尘云亦随君马上去西山逼眼万螺青是中应有云流寓东华举首即重霄垂天漠漠如飞絮 

毕少参舟中见武录知丘长孺被落诗以悲之 

鞭策麒麟柴车下疾走不能先驽马客座见书身毛寒泻水高谈为君哑穿杨万辈岂易君胸中奇丽如春冶早知大黄亦悞人悔卖囊中未央瓦嗟乎长孺臂在身韬在腹弹射百家搜九流驱使兔毫如箭镞 

宿迁道中阻风和方子公 

黄河水浊如泥注晓起颠风欲断渡白头舟子敛手愁黑雾龙竿大王怒黄熊庙倾庚辰死潭底狝猴锁不住龙骧万斛掀一毛恠鸦作语湾头树我告舟人亦偶然神灵未必苦相怖驱风走浪乞羊豕神若有知神亦恶僧伽古塔向米灵月下心香聊一炷假宠乞怜非我心何以供飬唯无惧人生祸福有前期辟若古邮亭上□ 

中山观长公雪浪石 

银钩错落绕□□遭时毁禁石仅存峩山眉积雪褁玄云坐令□壁羞季昆黑山夜渡蛟波翻飞涛挂壁天□□□流入眼风生痕一洗河比印板纹石中应□道子魂 

天开岩 

不到天开岩不见此山奇僻趣辟如读书不读石鼓与丘坟不知古人幻变突兀处石下常生有蒂云石旁粘着无根树骨格遒劲毛瓜寒山鬼吞声巨灵怖灵隐寺前万窍风石公山上一方雾 

观音庵为一心隐斋上人题 

古鎗百斛沸春雪衲子如云谢不淂堂头拊脾饭头饥军持每注珠泉竭室中夜语秋花坠举世三写乌焉字难将真药苦投人衲衣偷褁菩萨泪宴息六度万行场敷演水月空花戏观音玅法冣难思山僧功德不可议 

千佛堂为玊轮上人题 

千佛堂中千个佛眼底诸君皆髣髴旁边突立千佛岩绀朱剥落千年物寒风十月枯青嶂短尾饥猴跳枝上毘卢帽子茶褐衫道是堂头老和尚 

般若台为无怀上人作 

般若禅人晓禅味辟如屋底看山翠又如人持京师书虽不是香有香气荒台老骨一片青风吹日炙石文腥携将三百溪藤纸摩取四十二章经 

西林庵为从石上人题 

西林禅人东林弟朝作新诗暮作偈将禅比诗不争多色里胶青水中味室中枯坐一绳床牕风吹出沈香气 

集张园分得对字 

秋芳老尽枯香在缸花夜暖朱丝佩洞庭□□割霜寒碧椀青盘雅相对钓月半牕吐薄晖长眉小史换宫衣金炉火急焦声碎杯面鱼珠点点飞 

步小修韵怀景升 

江涛日夜锁梅冶长髯仙人在其下歌楼夜雨蜡灯红袖压金厄点筹马箧中时有青铜泪宾客无欢神色醉欲将心腹苦干人前门投剌后门避世人眼塞开元钱郡能读淂贞观字百万抛来李白穷十千唾手袁羊戏沟水至清河至浊汉宫不重东方朔火池老尽垂天翼斥鷃公然乘羊角 

从军行赠程生 【 生善刻玊】 

留都十月九塘报程生拍手向东笑三百斤石一手提自典冬衣买乌号玄霜十月道途难雪花如石打马鞍敝衣三尺不掩体尚说淮南飞不寒自从和议成反复正使羁囚尚书戮□□咨嗟发帑金经畧提兵过鸭绿材官猛士气如云玊刻腰带金麒麟朝廷岂无胡都堂人问不少戚将军往闻倭奴寇浙时义乌贵者至千人倭奴机关亦易与结羊挥扇驱妇女十步一伏九步连八尺神刀□秋雨程君切玊如切肉倭刀虽强不过玊 

达磨影石 【 石影酷似人间所绘初祖像有大儒欲辟异端刮其影不能尽乃止】 

禅月罗汉天下绝螺烟渗石光不灭面纹漆黑眼生棱衲衣袖展秋云洁幅巾谈道老先生以刀割影影愈彻如虫蚀木偶成文镜花岂必生枝节中山废圃石如铁白浪缠身卷飞雪移向山中作一盆飘然乘风苇可折 

过斮胫河 

北风浩浩吹酒池万娥夜舞糟丘堤飞廉手把火旗麾少师局天不敢啼是时独夫眼方缬□鼎排庭沥豹血妲己颓红倚曲栏野人霜下踏冰裂湏臾縳致轩墀前皴肌凛凛颠垂雪斮胫传视血淋漓仰天大笑璎珠绝已见愚臣心孔多又见耄叟骨如铁殿外执圭声唯唯圣度如天鉴似水西方罪臣老更尫口衔枯艹谈阴阳朝披雨雪夜眠霜哀瘗朽目汪汪何异爝火仰三光 

绿云庵为苍麓禅人题 

天女乘空洒蓝水秋云染就层山里泻地稍天万尺长客雾邮风二十里篔筜谷前君山侧水冷山枯行不淂藤花格子竹方床眼里丛梢如旧识 

河阳 

潘郎种花如种麻百里霜鉏耘锦霞扫香少女红没□东渠西沚浮落花潘郎去后委泥沙春风如旅归无家道傍瘿□怒槎牙明星木者时老鸦鸟鬟三尺衩裆斜 

骊山怀古 

薄云浅照玫瑰红一笑君王三举烽羯鼓楼头鼓一通霓裳夜舞玻璃风赭山梁海老英雄凿地出天开幽宫月珠如炬衔两龙三泉照澈白日同蓬莱方丈远不逄方士谈仙如镂空舟我舸满载稚芙蓉堆珠积玊海波中千岁老狐穴深丛阴厓占断石帘栊飞乌吐火烧青松鸣雨鸣风怪哉虫 



【卷之四 】
五言排律 

【五言排律 】
泾阳驿见王子声壁间韵怆然有述 
赋得野竹上青霄拈三江韵 
和五弟韵 
王回先一夕尚痛饮呌笑如常时侵晓三弟来云回病且革以为戏也急往观之回奄然逝矣遂为长律哭之 
法华庵同诸开士限韵 
又次前韵 
旃檀馆雨中限十一韵 
香光林即事用前韵 
法华庵雨中诸公以诗相角限得六韵 
雪中限韵时寓沙市同度门作 
雪霁后仍用前韵 
舟中看月仍用前韵 
舟中风雪遅蘓潜夫游玊泉不至和客韵 
题曾太史退如憨斋用十三覃韵 
小斋有隙地植花木数本同孝若寓庸赋淂松字 
夏五望日兴德寺纪游淂兴字 
集元定行记斋再赋淂原字 
元定斋不甚宽而□置有态器具亦精余兴未已仍用原韵赋赠兼订后来之约 
夏日城西月张园看荷花淂莲字 
游金山寺见旧作有述同游者两谢君方子公张明教及童子二仲也 
过三桥庄庄在真州城西余旧游地也属潘稚恭 
重九日登钓鱼台限韵 
至日集山响斋送陶孝若谕祁门限韵 
上元日同王遗狂过灯市得来字 
别恨篇为方子公赋【附六言排】 
丹中与诸上人谈亡友潘雪松事诗以记之【七言排附】 



梨云馆类定袁中郎全集卷之四公安袁宏道中郎着 钱塘吴彦芳延祖　 仁和向伟然欲仙阅 古歙郝之玺公琰　 南雍周文炜如山镌 

五言排律 

泾阳驿见王子声壁间韵怆然有述 

只合临漳死曹家鬼好文枫根犹有绣夜壑岂无春研乞铜台瓦姻求洛浦甄歌遗涂粉客衣逐卖香人客鬼轻残蜕骚宫重椘魂死生旦昼理夜乐胜朝颦 

赋得野竹上青霄拈三江韵 

烟势分层岫寒稍泻绿泷鸾毸拔地洗龙羽扑天降雨押钗头重颷回个字双随根来北舍逓影入西窓翳日巢幽鸟敲风吠小庬檐头悬渭水屏里绘湘江曲路通斜阁交枝覆断矼微霜天女□幽语梵仙腔椽笛知遗族渔竿识旧椿染成云泛泛帀以碧淙淙自起掺三弄时来倒一缸主人那淂比唯有鹿门□ 

和五弟韵 

覆地苍云湿垂天绿渖浓窻开生翠迭箔卷腻烟重妥尾千梢凤拏空万部龙入风旗纛乱敲月佩环从嶰谷追遗律篔筜墨旧踪高寒排雨气潇飒冷云胷漾壁颓蓝水遮门浩碧峰湘娥斑潋滟庄叟籁于喁铜干平欺栢霜髯欲傲松横分清偃蹇侧亸醉龙钟铁画唐钩锁麄村杜刃锋箒书豪蔡格箭栝美吴侬碎影琉璃榻鲜香琥珀钟他时裁笋箨规制取芙蓉 

王回先一夕尚痛饮呌笑如常时侵晓三弟来云回病且革以为戏也急往观之回奄然逝矣遂为长律哭之 

道病犹疑谑那知毕竟非命轻殉粉黛形老惫甘肥事业凭唇立家园信手挥分身冲酒阵一笑解愁围黑白人人是恩仇面面辉牢笼心入窍轻巧语当机望节朝团社闻歌夜欵扉乍来干鹊喜忽去饱鹰飞六月绫纹袴三冬葛糹籹衣预愁酤少值不畏室啼饥面古堪描畵耳顽耐剌讥甑中无糁粒袖里有珠玑世法猿愁槛欢场马脱鞿醉犹喧夜月死不待朝曦破屋遮遗荐寒蒿倚素帏一城俄冷落四众半歔欷在在盘飧减门门笑语稀襟怀诗客尽气运酒家微貌熟人频梦名轻鬼不威鸳亡魂宛娈蝶死蜕芳菲猫胜西邻叟黄金带不归 

法华庵同诸开士限韵 

送云归老岫荷莜量幽潭古榻连池损痴禅着谜参闲胶踏石屐小立探春骖竹路编龙子花时过长男艹侵红版谷蕉短绿天庵角熖抽寒穗垆丝吐睡蚕农人占九九童子契三三溪鸟藏深滟涧毛露浅鬖疏经通老衲书额过精蓝欲访东林去陶家借竹蓝 

又次前韵 

恠石含斑藓幽云抱古潭茶勋凭水策诗理入禅参白帢纷春社红衫过筱骖纨书沈箧笥纸笔付儿男鼷鼠全河饮蜗牛一壳庵有冠徒似范自茧可悲蚕瘦削山容独酣沉柳梦二近烟红淡泊着雨绿髟监鬖香腻煎云母溪光泻蔚蓝僧来伸纸看一幅古鱼篮 

旃檀馆雨中限十一韵 

卧观残帖蠡闲拨冷池灰洗碗供梨汁分垆炙芋魁雉班穿砌笋兔目长官槐谢草吟三复支堂看几回思深泉透石吟苦将口缶亍枚敝册胶春卤花笺污晓煤鵁飞频带子鸠雨不通媒种药愁沙涩增栏值山厈颓茜衫宫长过小服野人推木壁涂番像丹房裂□□崧山青欲放满自起斮旁莱 

香光林即事用前韵 

宦网弛三面禅心积久灰岁功听瓦卜天纽问□魁老蠹穿香节寒虫呌古槐江花排岸出沚木到门回割裂穷巴衍俳优畜马枚沉思竭废井久语堕梁煤子鹤难为父妻梅不用煤立窓石皱瘦困雨竹隳颓花社僧来讯鸥邻长可推附舟求洞药置槛飬盆苔作意为农去湖田怕长莱 

法华庵雨中诸公以诗相角限得六韵 

苦发寒垆窍闲书折股钗琢云裁月遍俪白粲红皆笔悞翻缸落金清入梵谐分阄时一赛驱闷几回徘古砚文全蚀废铛耳半埋毘耶多口老闲引散花娃 

雪中限韵时寓沙市同度门作 

天女皇新缬寒梅着典刑熨烫温冻局拥罽读仙经苍迹纷残篆枚涛怒远听鹭饥卷似猬虫窘字如丁一□琉璃观千枝发刃硎镜开古木照涎热老龙腥漏迹埋番夹寒澌结胆瓶禅心降槁木僧梦怯岩扃卧客全肖蛰寒姑早验鸰皓姿三十里清远隔吴泾 

其二 

苍茫沉地魄吼怒峭花刑垆冷荒参谱年丰验稻经王正书法首国令免庸听入树占男女候晴卜丙丁冻毫书破字古绣结残硎岩闼魂先入水窓梦亦腥分笺疏白事温水护青缾拨闷频呵局思山屡启扃归兮耘旧圃馁矣忆原鸰欲访佳人去寒舟阁浅泾 

雪霁后仍用前韵 

帝女传花信阳官布省一帘霜淋故额窓彩烂残经轧轧声物乱乌乌乐可听题书邀宝月祝面忆添丁熏帖防新润磨烟散古硎茗花香后滟艇子过时腥少树波千溜寒梅月一瓶彩光匀水市青黛扑门扃玳瑁噞盆卿连钱玩小鸰面□酣白战决口泻河泾 

舟中看月仍用前韵 

阴雨滛如不扫风伯有常刑楼阁云初坼玻璃魄乍经沙容兼雪看垆响入泉听近阁梅题逊横江鹤姓丁诗魂将化石霜颖发于硎河皷呈天练蛟宫匝冷腥夜光辞岭蛤舍利泻吴瓶窈窕宫腰国仓琅帝子扃穿林眠冻兕触苇呌寒鸰濯足求清濑刚肠恶浊泾 

舟中风雪遅蘓潜夫游玊泉不至和客韵 

立尽寒枝影佳人窅不来掀帷抛断梦拨筯写残灰南郭频愁籁东林每忆雷树髠啼獝狖云冻失丘魅江潝奔澜迭山流腻绿颓精灵凭化骨神力假于髟思一扫狂霾去千峰万岭梅 

其二 

积阴负故腊莽莽压天来白马酸氷渡苍猊死冻灰祝晴频梦大诅雨孰鞭雷拨闷凭毛氏浇寒命草魁垂头花拥肿褁絮衲隳颓看帖遮愁眼嘘天鼓怒髟思青娥隔带水负我一窓梅 

题曾太史退如憨斋用十三覃韵 

底事欲名憨百城卧老蟫愚公溪正北痴叔舍偏南罔象珠悬幕无怀藉满函花头羞艳艳燕口怯喃喃庭帀空心树窻凝太古岚侍儿修浑沌稚子学沉酣杜口非无舌忘似不男【 停经有谓五不男者犹言无欲意也】巳甘中散七未害虎头三乞巧楼全卸醉乡路可探知亡如守墨想尽类修昙兀兀迦陵鷇茫茫瓮茧蚕无弦琴亦弄不语谜湏参一枕庄周化多方惠子惭盲方医后见黑味饱时甘坐挈云将去神行不用骖 

小斋有隙地植花木数本同孝若寓庸赋淂松字 

一曲莓苔地风光属老慵稍除疏冗蔓畧植典刑松徙石云纹出移花月影从买时纔数本我处已二重红叶刚遮砌高枯未掩筇干唯求老健姿不取纤浓雏笋犹呼凤稚藤也学龙夜阶云淰淰晴槛雨淙淙障日聊铺苇防窊且益封公然藏小鸟亦自集间蜂分翠来屏扇流香扑酒锺折攀愁椘女浇剔倩吴侬景入单条画清连恠石供幽奇无大小袖里九华峰 

夏五望日兴德寺纪游淂兴字 

曲侣为前导僧雏接后乘城中十里水世外一行朋似眼初除翳如禽忽去矰摩苔因看碣敲盏为呼氷松老前朝在编遗手记曾倦来披数快兴去跃孤藤邻竹幽堪借古槐醉可登溪光时载郭杯影忽沉僧云片轻绡敛天容定水澄稚儿行趁蝶髯客坐驱蝇蒙密苍枝覆晶莹皓魄升瓮开新易水瓶煮旧宜兴梵集诸方磬波然万室灯月尤增潋滟风小露威棱乍入宫荷气斜分雾树层凉衫轻鲁缟时品荐吴菱互立谈门户旋刋酒凖绳杜康将佛事庄叟作魔惩近水终怜鹜飞枪且笑鹏思光空任诞求郡复求丞 

集元定行记斋再赋淂原字 

净绿无余地鲜芳缀满盆风回香出苑雨洗碧澄轩满壁长林字盈襟易水痕客来谈白传书去觅青原托疾常浇药无忧亦树萱幽弦清入润淡墨远成村见酒猩猩态怜花栩栩魂阶前三石瓮座上五方言难至穷仙朔杯行谑赘髠闻歌半晷静淂采　堂喧怒若乘秋鹘竞如渴水猿瞑朝时错乱醉醒客更番户小停诗罚筹多欣酒冤语深僮仆寐觞苦教条昏入树河垂没亚枝鸟渐飜途传远炬鸾卫已呵门 

元定斋不甚宽而□置有态器具亦精余兴未已仍用原韵赋赠兼订后来之约 

莎径荒才翦丛稍影渐繁山苗分杞菊乡信□兰孙碧莜蟠为几黄蕉挂作门卷中流峡水屏里识湘源引月来阳树邀风入净轩摩锺丝蠡出洗砚墨蛟飜户识王恭隽家怜次道温清谈还正始近体杂开元问衲骑频去呼儿鸟忽言莲苞收茗叶绮石飬蒲根官长衙参少山林奏记烦团参充午饮瑶柱出常飧殊琙皆邻里时贤尽弟晜酒鎗贻子晳石墨往平原筭口常先鹤餔糟不忌豚思光鹭羽扇弘正犊皮禈 【 周弘止夏日着犊皮禈】庭卉非时烂垆波澈夜喧星飞银不落炷老铁昆仑采药朝朝舌登山夜夜魂易求王烈髓渐了尚平婚会意成三笑归怜买一村他时烟壑底洗足听清猿 

夏日城西月张园看荷花淂莲字 

晓起闻儿说隅西已有莲帻犹悬壁上屐已跃门前树接宫云近花藏庙市偏鱼行清冷涧人语绿沈烟露叶无多绽风香绕一廛偏呼荷蕙侣驰与蜡纹笺任意巾衫去随身酒盏传题诗新涤砚洗茗自浇泉有垒微添石因洼小作曰凉风吹面尽明月到阶全鸥鹭归闲地桮卷属冗员聊为避暑饮扌弃了月支钱 

游金山寺见旧作有述同游者两谢君方子公张明教及童子二仲也 

壁上苔痕字回头十二年方平犹眼底江令是生前童子来挟杖山僧试煮泉浪中惊凖出塔下古蛟眠骇目洞心处危滕峭石边无栽慈竹地有纵怒鹏天一壁云皆碎千沟瓦忽县波涵万里月石老□朝烟杨子来歌吹南徐阅井廛萍飘建邺镇豆许海门船鲨鬣遮晴岛珠胎射绿渊云堂招贾客盐豉供朝贤夜火朝岚市风枝水响禅山中无印老休举带因缘 

过三桥庄庄在真州城西余旧游地也属潘稚恭 

江上喧阗甚城中乍解骖坊趋芹祉北水过石桥南□路今犹识枵杨旧亦谙未曾添屋舍稍觉足云岚鹤立琴台石乌巢画舫庵长廓安棐几斜幔隐书龛碎影柯枝乱疏行竹栢参异花防鹿践细果畏禽含奕客频留势骚人每过谭解空犹负堕高户也沉酣幽意关鱼鬣新思类茧蚕起居凭邺架来往借陶篮地暖溪毛翠日和林鸟諵江南山信羙隔水看堆蓝 

重九日登钓鱼台限韵 

卧柳侵官道长堤楼古墟宫斜十里粉画壁一枝芦白果将垂砌红蕉半掩庐僧贫茶具废兴发酒瓯虗恠鸟鸣空院寒花伴野蔬阶前云后岫床下水平渠净业莲花社乡思柳浪居道玄唯有发中敬竟无书去矣云中鹄知之濠□鱼 

至日集山响斋送陶孝若谕祁门限韵 

时节回燕谷冖豕山问渚宫头颅将化雪腰领渐成弓郑艹终为带杨经竟是虫瓶无濡鬣水笔有怒鹏风古道水添石寒崖翠倚枫门前端木过瓢里子渊空白脯聊从俗青襟解恼公四箴书两壁二礼语诸蒙皱瘦多盈袖芎藭尽入笼廪人供麝墨月俸买肌红小史髭皆皓邻斋耳未聪萧然心澹远自振乃孤蓬 

其二 

梦回青草峡人远细腰宫意气争欣锷文章□大弓白头耽月露苍简注鱼虫墨老研秦土衣宽变鲁风苔文镌翠壁兰楫十丹枫山市烟如滴溪潭影似空饮猿知接臂言鸟解呼公门下疑夫子吴中恠阿蒙异书搜古穴珍茗出筠笼北海林中白彭宣座上红拔钗妻子怒识字小儿聪著述门常掩微风语断蓬 

其三 

马上千盘岭中山数仞宫词场犹负弩文战忍弢弓韵减石家醋仙成脉望虫长官天子谚乡里大王风水影皆涵岫人家尽树枫烧松云满市登阁翠流空山鸟呼闲客奇峯礼上公鱼胞真自别龙尾珼相蒙谢屐常移齿张髯免入笼夜泉频点白晓露自研红古鼎时留目蛮音每塞聪读书师仲蔚三径任高蓬 

上元日同王遗狂过灯市得来字 

无复他时意春灯试一来寒株陪艳蕋老女上歌台疾雨檀槽闹温风玊斗催西邻波滟潋东市火崔嵬丝竹情终在樽彝眼乍开梁园逄故侣老矣旧邹枚 

别恨篇为方子公赋【附六言排】 

种得油麻未长撇他李子何安宝枕鸳离丝断金炉甲死灰残忍啼一语两语缠肠千端万端总角痴儿騃女接命朝饔晚餐独自弓形吊影谁人知暖知寒天上人间地下死难鬼难妾难 

丹中与诸上人谈亡友潘雪松事诗以记之【七言排附】 

为向山僧述老狂这番清泪又沾裳薄红腮颊秋主腻湛碧瞳人夜有光阮籍一杯浇磊块征君千顷泛汪洋方言故事闲编集白水青霞洗肺肠玄理每将参国是冥谭直抇作家常终年问道忘人我老去论交绝辈行五十金闺纔挂籍八年符玺尚称郎虗心圣主惮词正侧目权臣避矩方大易传成王弼死小桃园就洞仙亡蒲萄方丈新莲社首帕街坊旧燕梁司马也湏杨恽在广陵终作孝尼伤极知实落栖真地不是荒唐渺嘿乡魂魄若归先洞府平生开口说天堂地年京国西州路动杀羊昙哭几场 



【卷之五 】
五言律【上】 

【五言律上】
卢沟道中 
良乡道中忆弟 
宿涿川 
河间逄北去人寄书口号 
夜行 
邮亭小餐 
高唐道中 
过滕赠令尹赵年兄干所 
舟中 
舟中同黄绮石沈广乘汤陆赋 
往有误传龙君御死者作诗哭之后读塘报始知君御方五功塞上喜不自胜因并前诗存之以识之情 
鹤林寺和尚 
舟中 
同江进之登金山 
渡太湖 
泊西洞庭 
东山晚望 
乞归不得 
纪宦 
初杜门 
斋居戏题 
戏柬江进之 
惜日 
任意吟 
荒园独步 
病起 
夜起 
偶成 
独坐 
述怀 
和江进之寒山寺之作 
初夏同江进之坐孙内使池台感赋 
登阳山 
饮徐参议园亭 
赠江进之 
丘长孺 
张伯起 
曹以新 
张幼于 
皇甫中璋 
刘子威 
县斋孤寂时曹以新王百榖黄道元方子公见过有赋 
题方子公蓼莪馆 
岁暮即事 
除夕同王百榖皇甫仲璋方子公衙斋守岁 
元日述怀 
元日方子公对奕 
述怀 
病痊 
苦雨 
宿惠山僧房 
初晴 
偶成 
寄江进之 
嘉兴道上过古寺 
嘉兴道中 
过龙井 
饮湖心亭 
灵隐路上 
过灵峯 
过龙井 
去湖上 
天真书院阳明讲学处 
初至绍兴 
吼山观石壁 
兰亭 
诸暨县 
赠高峰 
赠海禅 
宿双清庒赠印上人 
赠莲小师 
潘庚生馆同诸公得钱字 
赠景升 
宿落石台山房 
泛溪 
亦安江 
赠心湛一小师 
拜长耳和尚肉身 
憩法相 
留别黄道元 
戊戌元日潘景升兄弟偕诸词客邀余及洪子崖知县踏青真州东郊以云霞梅柳句为韵余得度字 
淮安舟中 
宿房村 
徐州道中 
济宁守邀饮南池 
青县赠潘茂硕 
入燕初遇伯兄述近事 
尊经阁偶成 
学斋留梅子马 
送张西麓之任罗平 
游满井 
刘常侍水轩 
尊经阁偶题 
双寺逄本上人 
坐小修斋中 
送白教谕之昌邑 
送艾教谕之镇安 
冬日杂兴 
美人临镜 
送武冈州判张子之任 



梨云馆类定袁中郎全集卷之五公安袁宏道中郎着 □施全昌得全　　 仁和何伟然欲仙阅 　五言律 上 

卢沟道中 

驿路风尘苦殊方伴侣稀马犹思并辔鸟也厌孤飞树老春无态云生山有衣红亭扌弃一醉留着鬪寒威 

良乡道中忆弟 

同调古无有相怜今亦稀如何万里去又作两行飞孤塔冲人立寒云并马归长安三月里好得看轻肥 

宿涿川 

旅馆侵霜气疏题度月明侍儿偎大语黠鼠背灯行别弟心常椘离家梦不清相去未半载马□几千程 

河间逄北去人寄书口号 

为报东征使行行路若干长途虽厌倦弱体幸平安□旅春无况离亭梦亦寒愁心挥不断日暮几千端 

夜行 

野暗毛精土天昏太史河阴林晴见火山店夜闻锣独树疑人立冲风似鬼过仆夫前慰我官路已无多 

邮亭小餐 

独上长亭憩溶溶水泊堤庖人供薄饼童子香梨未鬣鱼三寸白花酒半提黄昏人欲去窓外马频嘶 

高唐道中 

好似苏李子辞燕又向齐乡心随日暮望眼尽天低古道荒人影寒沙重马蹄如何愧小鸟休占一枝栖 

过滕赠令尹赵年兄干所 

乘月过滕里□沙度薛城山云封去马野葛翳行旌官舍栽花徧民家种柳成停车门父老之子有能声 

舟中 

白鸟当窓坐青山映水行看云诸态冷吊古百愁生近海鱼争大邻淮酒欲清长亭不可数回首吕梁城 

舟中同黄绮石沈广乘汤陆赋 

□上飞王舄人间附郭舟霞光晴入市云气晚成楼肝胆皆知尽腰肢各未休浮生尚五斗空复念沧洲 

往有误传龙君御死者作诗哭之后读塘报始知君御方立功塞上喜不自胜因并前诗存之以识之情 

舌簇分明巧情锺分外痴传君无妄死累我断肠诗掷果娇胡女从军小徤儿阴山三丈雪千里白旌旗 

【附哭诗 】 

可怜千片玉竟作一堆尘住世灯前影居官浪里身从来善饮噉颇亦徤精神曾不得四十伤哉如此人 

其二 

不分成迁客那堪掩夜台人应销朽骨鬼亦溺寒灰海阔羁魂度天昏怪雨来高堂悬爱子晚若为哀 

其三 

多少人间死于君特怆神玄言从此尽白日奈何春礼法雠狂士乾坤侮儁人再来如有意莫见宰官身 

鹤林寺和尚 

竹里逄开士花间觅著书禅观今果足文字往因余听雨知鱼乐开轩任柳疏自怜婴世网敢复事空虗 

舟中 

莫自夸强项逄人且折腰微生信坎止作吏也逍遥山月领归棹江云凑晚潮古来差快意唯有一王乔 

同江进之登金山 

白浪三千顷苍岩二十盘鲛人分夜火龙女给晨餐潮涌天难定地孤石也寒由来多胜迹草里读碑残 

其二 

宝楯千年碧炉烟镇日青穿藤逄石怒倚险嗅波腥鼋过吞人影潮来念佛经幽期如可订住此学沉冥 

渡太湖 

野树澄秋气孤蓬罥晚晖渔舟悬网出溪叟载塩山帚山迭鹦哥翠浪驱白鸟飞暮来风转急吹水溅行衣 

泊西洞庭 

白浪浸天冷青山引黛长朝童迷水恠夜女出江黄种橘皆成市凿山半作堂路疑烦指点洞口觅渔郎 

东山晚望 

转厌人间少翻愁大地空石枯山眼白霞射水头红浪恶惊三老鱼稀祭五风奇峯探不尽点点乱流中 

乞归不得 

不放陶潜去空陈李密情有怀惭狗马无路达神明竹影交愁字莺啼作怨声但凭因果在陨血誓来生 

纪宦 

薄宦经年许心精好欲慵诗书攻俗讳耳目信尘封生女从呼囡学音渐是侬令吴何所有震泽两高峯 

初杜门 

一笑挥铜绶高眠諀部民放风疏垢发信懒着闲身吏省公移字堂清案牍尘静居堪飬性州郡但劳人 

斋居戏题 

深入终防饵高□远避罗课儿书上字听客唱吴歌检药神方少疏经悟语多一枝生计足五斗奈人何 

戏柬江进之 

作令真成累全身总是归道傍春自谑人里鬼相依缓系牛皮带宽披燕子衣云霄终有翼学取一行飞 

惜日 

芳树低檐浅游丝绕户牵闲情观秘戏消日坐枯禅范蠡藏身险庄周入梦颠浮生如石火何物可长年 

任意吟 

觧带腰肢免投闲意态疏纵心搜乐事信口择群书万物齐非马千仙饱辞鱼有名终是累无用可还虗 

荒园独步 

寒食春犹烂东风艹自芊花燃无熖火柳吐不机锦宦愽人间累贫遭妻子怜一官如病旅直得几缗钱 

病起 

病起心情太闲来礼法疏愁听传事板懒荅问安书不去终惭鹄无才合类樗何如迯世网髠发事空虗 

夜起 

凉月穿纱见微风响树来夜虫亲火语窓鼠□明回生卧凭书遣行藏作谜猜终宵眠不得无计缓愁哀 

偶成 

嵇叔终疑傲陶潜总任真祗因啚事简不敢恨家贫宦邸为欢少乡书报死频弥天都是网何处有闲身 

独坐 

胸臆知难尽行藏未可陈摊书嫌字小烹水试茶新拨闷占茅卜祈归拜上神闲云与倦鸟终是一流人 

述怀 

岁月无停晷迁流快织梭寐来趋夜壑老去皱恒河悟法东西祖藏身大小何一沤能几许枉自着愁多 

和江进之寒山寺之作 

山寺依人境乘闲且杖藜好花营地种熟鸟□枝栖洗钵防茶老开轩碍竹□西来空有义记取鹁鸠蹄 

其二 

忍艹侵阶徧慈云湿座飞爱花僧是业伺食鸟成机一榻书和卷三生钵与衣尘劳方未已合掌顾皈依 

初夏同江进之坐孙内使池台感赋 

竹隐千花径亭开卍字栏银塘骄水甲罗幄护风兰邸报传来闷民膏到处难东南供费极不忍更周残 

其二 

细果亚枝重垂藤拂幔低檀烟熏睡犬松子食□鸡情鸟雄雌狎名花姊妹齐繁华终有气端不似山栖 

登阳山 

巉石蹲如象枯松驳似鳞鹤仙何处是龙母果然神穴有能言兽巗多不语人吴宫零落尽踪迹果谁真 

饮徐参议园亭 

古径盘空出危梁溅水行药栏斜布置山子幼生成欹仄天容破玲珑石貌清游鳞与倦鸟种种见幽情 

赠江进之 

苑花经四果门柳近千枝年俭遅君俸官贫独我知痛民心似病感事泪成诗不是催科拙由来薄茧丝 

其二 

数迭铜符篆一挥案牍尘宾朋嗔事简妻子恠官贫德畏民无狱道□鬼不神知君本仙令家世武陵人 

其三 

窥铜怜貌减褁鬓觉霜欺乡语青奴误官情白鸟知佳儿能问字小妇与填词觧得庭中乐闲官亦可为 

其四 

几年名茂宰艳冶古长洲霸气吴宫尽涛声震泽秋花深苑作国人去馆为楼箫管家家曲冉阝能不醉侯 

其五 

端居持蕳体吏隐见仙才案牍皆诗料纷庬入酒杯横乌移卯去灵鹊抱巢来一见逍遥作□君咲口开 

其六 

债子今应长钱儿久不神簿书行流水参佐拥空尘蓄古频分客题诗每向人退斋修竹里盆沼漾文鳞 

其七 

尝胆经时苦劳薪几日休秃须黄印绶芒履黑平头簿领分从事腰肢恼督邮可怜人似玊赢得发如秋 

其八 

专诸遗旧剑西子变新娥国大游民聚时清艳事多炫城花似面络地水如罗团扇前溪上吴娘唱子歌 

丘长孺 

不问南和北都成故与新放开双孔眼阅尽一时人言语谁同味肝肠孰冣真金陵居可买是否作佳邻 

其二 

横金米如珠洞庭春似雪只恐君不来君来我当设酒可供千人米亦勾三月君来当即来明日吴令发 

张伯起 

两年稀面见一字到官疏白石连云煮青芩带雨锄尊前红拂传花下古钗书兄弟多名理何山故不如 

曹以新 

踪迹人间冷生濡一世疏近花安酒曰避雨于床书文雅王元美清夷孙太初长庆名不死有子亦为余 

张幼于 

家贫因任侠誉起为颠狂盛事追求点高摽属李王鹿皮充卧具鹊尾荐经床不复呼名字弥天说小张 

皇甫中璋 

爱客常投辙登盘必市鲜茶烹无色水香炼不燃烟高十披先传稽勋拾旧编藤花缭□子点点缀青钱 

刘子威 

盛事推弘正高才足鴈行丹台函姓字石皷筮文章管库名伊吕闭门读老庄时贤零落尽天壤　刘郎 

其二 

山居忘甲子玄想证无生天意私高士人间瑞老成文章不死药形体岁星精避世羞蕧火桃灯传五行 

县斋孤寂时曹以新王百榖黄道元方子公见过有赋 

宦向清时懒囊添旧日贫琴孤行赠客鹤惯不疑人怕死归婆子休官谢儿神寒云流日影震气赤鳞鳞 

题方子公蓼莪馆 

小筑依蒿里高篇寄蓼莪天空犹堕雪坸苦不生萝夜月呼小鬼秋坟咽椘歌□轩多古栢攀折泪如何 

岁暮即事 

兰熖添灯重花光簇夜红彩枝□玊剪金帖冷屏风宦意如霜草乡心折晚鸿谁能学少女眉畵入时工 

除夕同王百榖皇甫仲璋方子公衙斋守岁 

懒贴宜春字聊为卒岁歌官能客脱网客喜不张罗始觉门如谢刚惭肉似何江湖新管□一径白云多 

元日述怀 

客署闲花事乡心醉柳条闭门春草长高枕白云骄牛马呼仍在鹍□□已遥有田堪种米罄折笑前朝 

元日方子公对奕 

三百争驰道十千讣赌钱屠□惭得后奕品僣居前花锦添新日霜毛减少年谁能黑白里悟得远公禅 

述怀 

种树先芝桂裁衣度薜萝敝啚悬祖炳败絮拥妻罗丘壑驰驱甚玄虗色相多市朝无拘管何处不渔蓑 

病痊 

病合当求去宦情非是阑与其官作病宁可活无官腰膝皆相贺妻儿亦自驩高堂垂万里谁与说平安 

苦雨 

转觉云沉重翻疑天苦辛横将无厌两淹杀有情春山作龙钟貌花如失意人百钱一斗米谁与贷官贫 

宿惠山僧房 

小阁寒灰火清香古佛颜潮来吹雨叶云起迭山鬟白恰随人指青峯送客还红尘触处到长日下幽关 

其二 

排遣何曾达思惟亦是尘病翻为乐果发在是愁因松老皆成佛花清亦避人禅栖如窦许色色可怡神 

初晴 

暾日遅遅影和风淡淡新山微舒态度柳小足精神宗测当如祖梁鸿竟傍人欲从游客饮除里觅纱巾 

偶成 

世事怜贪饵同群怖独翔摊书时引梦临水或思乡兄弟皆丘小山林之日长行藏细检点多半是襄阳 

其二 

佛大刚盈尺山高也避尘时时闻戒定法法遇贪嗔竹粉遗天女松脂食道人南能□借阅即汝是前身 

其三 

羁客胸怀少天涯侣伴稀未湏愁独立终是念归飞云来吹水叶潮去落沙衣酷忆湘江上梅花伴钓矶 

寄江进之 

吏老心尤苦才清调转孤花飞常乱押梅气欲伺符旧俸开来否新粮勾也无政成湏勉强尺步是山欹途 

嘉兴道上过古寺 

金尽沙为地竹枯水过篱龙池蛙带子佛顶雀衔儿古迹钱王是残经宋代疑道旁龟剥落草里卧豊碑 

嘉兴道中 

弥野桑成市排溪柳作衙菜香齐吐甲树暖欲蒸花天色滑如卯江客润似纱酒帘青带上三□聚邹家 

过龙井 

数盘行井上百计引泉飞畵壁屯云族红栏蚀水衣路香茶叶长畦小药苗肥宏也学苏子□才君是非 

饮湖心亭 

便可无方丈何湏说洞庭虽云旧山水终是沾丹青浓淡妆常变天乔性亦灵白波千丈许众好湖心亭 

灵隐路上 

柳缕时常罥花溪不断飞因寻涧□水忽过树傍□面熟逄僧问心闲数客归□流多石趾尽可作渔矶 

其二 

柳光吹绿熖溪雨作红烟花气蒸云熟石纹带乳鲜闻香知艹性随例与茶钱淡冶应无比幽奇亦可怜 

其三 

细鸟伤心呌闲花作意飞芳蹊红茜雨古涧绿沈衣艳女逄僧拜游人缓骑归幸随真寔友无复可忘机 

过灵峯 

冥漠烟如醉空蒙日带青有山兼有涧宜榭复宜亭避客愁云热拜僧怕佛灵无心竖拂子随意举莲经 

过龙井 

都说今龙井幽奇踰昔时路迂迷旧处树古夫名儿渴仰鸡苏佛饥参王版师因循坐谷口欲去复还疑 

去湖上 

浪迹西湖上儿童问总知能言出入处及与往来期不忍题归字终难滞许时眼前虽别去只□病相思 

天真书院阳明讲学处 

百尺颓墙在三千旧事闻野花粘壁粉山鸟煽炉熅江亦学之字田犹画卦文儿孙空满眼谁与荐荒芹 

初至绍兴 

闻说山阴县今来始一过舩方革履小士比鲫鱼多聚集山如市交光水似罗家家开老酒只少唱吴歌 

吼山观石壁 

知不是天造良工匠意成千年云气老七日浑沌生精祟虗无出猿猱叹息行道傍因借问恐是越王城 

兰亭 

定武石空在兰亭迹已讹清流大概是峻岭果然多古屋穿新溜苍松瘦老柯墨池□贮水犹淂放邹鹅 

诸暨县 

近水多鱼稻依山即市廛野人朝闭户溪女夜牵船俗健惟贪讼田宽务积钱僻居游辙少客到也喧传 

赠高峰 

捉得松为柄粘来纸作衾山云娇老态溪水有无心挂锡沉香树安禅天竹林西来闲会取空迹寄飞禽 

赠海禅 

海公知道者闲雅好威仪饷客云千斛论心棒一枝岂无真法友毕竟所依谁余亦贪佛去因君乞圣师 

宿双清庒赠印上人 

百折琉璃沸千峰帝网罗更忧尘界少却□□云多说法乌成马穷源水是波死关真个□□尔儿孙何 

赠莲小师 

觧法生明本登山熟导师闭门常礼忏会境也题诗耘石分香艹煎花供茗糜人天一只眼望汝小厮儿 

潘庚生馆同诸公得钱字 

山色重重冶云客片片鲜花风香水气梅雨润苔钱茶别松萝味兰销鹊尾烟每于诗外旨悟淂句中禅 

赠景升 

尘柄韵如屑匡床味似禅闲惟追酒伴忙亦检诗编是客皆停辙人不道贤聡明事事有大抵只无钱 

宿落石台山房 

苍翠垂三亩凉阴可一庭茶烟和雾出灯影入流青快眼山客熟蒸岩雨气腥溪声寒到枕阖户了遗经 

其二 

不独林园胜居停更可儿云生卧地石山压傍墙枝字母逄僧转文心问水知看君举业好岐路不湏疑 

泛溪 

小筏平如舫文纱蔽赤栏只贪下水易谁识上滩难蕨粉和为馔石班鲙作盘梅天多骤雨重来晚亦寒 

亦安江 

一里垂千折一山近万盘草髠和尚岭石腐秀才滩入峡逄天小投□叹鸟难轻舟薄似纸未惯也心寒 

其二 

咫尺愁溪尽萦回觉路疑小舟尖似履细缆密如丝下水贪奇峻归舟叹崄巇相逄不用羡亦有放流时 

其三 

恠石穿江出江寒石亦寒或从舟底见或作假山看聚客多茶店逄人上米滩溪流虽较险下水也平安 

其四 

浪恶石尤恶肤青骨亦青玄岩听鬼语野烧炙龙醒树古疑唐族碑欹或宋铭可知太白老浪说有猩猩 

其五 

市郭全然少崖邹大底同溪云千片黑山火一丝红暴雨蒸沙气高岩返去风骤来应骤觧昨夜月如弓 

其六 

山都吟复笑猩语是耶非易黑江湖面纯青客旅衣艹根鱼子长沙末燕儿飞家信云梢去郎归计日归 

其七 

云细蒸山出溪登见底空买塩多妇女羡水尽儿童江有往来浪神无南北风暴流皆石齿淂失在头工 

其八 

艹丰不辨树山隐郊如烟客舫因滩浅牵夫傍兕眠谁家朝奉去几得少年还历尽江儿水嬴来合子钱 

其九 

浪子由来苦行人大抵劳山云低压帽溪雨恶侵袍欲得恣心意除非伐顶毛将鸥与鹜比毕竟是谁高 

其十 

凉风沁石骨快雨过山头筏上行沙鼠云中啸老猴天长鸭绿水斛许翰青舟万里游垂尽□休休未休 

赠心湛一小师 

布衲裁烟雾蒲团藉艹莎雷峯定里火湖水观中波削发嫌根在忌言恨舌多少年色力徤魔佛奈他何 

拜长耳和尚肉身 

轮相居然足漆光与鉴新神魂知也未爪齿幻耶真一个庄严佛千年骨董人饶他铜与铁到此亦成尘 

憩法相 

峯脚微微仄篁梢个个清听锺龙忏悔入室虎经行鞭笋和泥重头茶带纸轻山僧谈往事一倍惜尘情 

留别黄道元 

踪迹频频至邻僧个个知会多嫌话少坐久畏驴饥说虎归途快怀鸳夜梦痴一灯禅榻下睡着小沙弥 

戊戌元日潘景升兄弟偕诸词客邀余及洪子崖知县踏青真州东郊以云霞梅柳句为韵余得度字 

□里一停帴摇摇驻青雾歌长牙扳温酒响觥筹度雪尽露上身沙平吞水步涧冷涩春泉芽香吐枯树 

淮安舟中 

别思抽如绪酲酲也不休触篷风自语砑橹浪相探野钓空舟侧荒窑古渡头微官真可笑谚语拾姜猴 

其二 

兀兀叹滛滞西风两日余迁床铺纸叶研彩类方书触目无非网登盘只是鱼荒村经水后十屋九家虗 

其三 

空郊不可行积砾与蒿平菌耳悬枯才烧痕□古城按图知旧垒认柳识邮程一望淮阴墓今人百感生 

其四 

河堤千里道柳缕万条肠客是粘愁蒂禅为治其方乡思鱼于饭酒梦蛤蜊汤渐觉读书懒游蛛网笔床 

宿房村 

野廓吹加劲膏微影渐黄残垆煨粪火败絮拥蒿站糹古远酸皮骨沙飞□胃肠离魂相伴往合眼见江郑 【 粪火出湼盘经】 

徐州道中 

西风吹日夜千里旱沙黄马急知缰促人疲觉路长安心犹有法医懒却无方何不遂长往淹淹名利场 

济宁守邀饮南池 

踏影入春丛碑荒榻半空树菱渗月滩响鹭鸶风落絮粘行牍残觥谑小童夜深铃卒语窓外一枝红 

青县赠潘茂硕 

竹叶遮人吏公移只坐销印床生木耳廨舍长蔬苗贫邑多诗料闲官有醉僚一城不数武客淂几科条 

入燕初遇伯兄述近事 

撇却闲嚣冗残书且自哦官贫人事减客久面纹多坏壁涂僧豫高窻见鸟窠词曹虽冷秩亦复慎风波 

尊经阁偶成 

一月户长扃幽廊雨过腥云生山被酒客去鸟听经碑古漏痕徧槐高日影青郑家书带艹随意满斋庭 

学斋留梅子马 

踏尽高槐影青虫□酒中袖怀三月艹衣浣一年尘梦里听朝事杯中觅圣人贫厨非大祭未有肉留宾 

送张西麓之任罗平 

疋马夜郎西层山万绿齐空江行罔象瘦岭出偏蹄番牒多如篆蛮歌乍似啼僻乡名迹少慎勿厌标题 

游满井 

恠我频来去无樽亦啸歌店荒酤酒浊僧近施茶多竹里分黄阙波间语翠娥溪光最胜处高柳荫长坡 

刘常侍水轩 

入室翠层层秋客外澄花分西内种树□□□朝僧波净寒生簟峯高夜见灯墨光浓淡□□水赵吴兴 

其二 

随意移床枕无窓不可眠西山篱落下流水□炉边茭叶遮城垒荻花隐寺田儿童私打网时有白鱼鲜 

其三 

竹药崩沙岸槐根出钓矶卷帘山放入打菓雀惊飞护乐添新慕抛球换短衣倦来观洗马□络尽珠玑 

其四 

敞屋高临水卑垣奥作庐山僧能呪树童子觧医鱼剑玦充文具歌谣集古书之乎亦不识□却几盈虗 

尊经阁偶题 

长戚戚何为曲肱愧孔尼艹髠苗败砌树老落干枝飞鸟口缶亍残字园丁榻旧碑邻斋四五叟日日染愁髭 

双寺逄本上人 

高僧如疼鹤懒淂着袈裟雪案堆庄子花函□内家问方医病竹邮水泛春茶一室沉香气青烟吐白纱 

坐小修斋中 

寒日篱花少虗窻五尺余砚皴呵绣墨壁老剧垂书定业诗调冶幽忧酒破除家人攀□看绨□当黄糈 

送白教谕之昌邑 

依旧中山氏长然即墨侯衣宽存礼乐箧敝□阳秋渤日流红晕塩花上黑头到时图海市东去是登州 

送艾教谕之镇安 

一百二秦地三千五去程山鲜充豆品野服礼□生把卷听夷乐开轩见乕行犹将京国意一□近边城 

冬日杂兴 

残菊收新药丹书缀断编砚呵胶指苔老氷钱百衲支风惯空杯见雪颠缄书报知已霜满蜡花笺 

其二 

泻纸罗纹滑飞秤石子寒菊衰愁别蒂鹤老梦归滩香重红膏泣粉枯白蠹残寄声询衲病驰帖报花安 

其三 

雪炷抽寒熖辰杳扫炙尘谱词分侍女鬻帖与门人边信封黄鼠乡心想白鳞卑官与大吏一种逐蹄轮 

其四 

残帙随风卷闲窓尽日哦胆瓶青剥落梵呗语殽吪寒节逄人少新诗说酒多小蛮持管咲呵墨写长蛾 

美人临镜 

一片湖州水吹光到晓堂暗规时世样校取浅深籹山髻平分迭宫眉与鬪长常时樈掠罢背底立何郎 

其二 

强起淹余睡柔多艳亦多笑时添两靥恨至迭双蛾印指生寒晕分钗割水波休将月月比仙子不如他 

其三 

野艳云争出幽闲萼并头分明呈舞态只是欠歌喉西子不离水绿珠长在楼娥英若令见匣取洞庭秋 

其四 

百看百如意随他作笑颦回钗生溜影分耀及旁人睡少添自重思多理注频面光滑似水脂粉不如尘 

送武冈州判张子之任 

雉堞倚山乡青娥立晓堂胥徒勤检点蛮语细参详湘竹裁荆杖藤花上牍床荒衢通野落士女半夷装 

人日 

旅况无些子空扉阅广轮气寒薪少力客谢几生尘心切投林羽身悲贷沬鳞滔滔人尽是未始出非人 

榖日怀潘景升 

西湖多少地客信也难知流落依何氏巉岏历几支吴娘嗔罄橐杭粉上愁髭记得拈杯处题分谷字诗 

题龙腾山房 

急雨朝飜箔飞泉夏入庐竹高遗凤子石长出雷书山鸟口缶亍云语园丁带翠锄南冈北岭艹枯却几年余 

王氏双节 

玊折苦相仍彤编合并称泪枯双井水心死万年氷恶粉常芟竹凄花每避镫霜眉白□缕阅尽几衰兴 

花朝日白苏斋看梅 

一倍惜花时寒香滴酒巵幸依无事客且喜不蟠枝近枕通幽梦安禅伴净尼未知白苏老酬唱几番诗 

昌平道中 

柳条新婉娈麦陇渐柔丰闪日云光薄翻空旆影红马嘶不见鬣毂响但闻风恰为青山去青山尘雾中 

谢在杭锺樊桐诸凡集郊外 

百晤百回新肝肠绝少尘未言先侧耳每笑必伤神落翠沾行帢空罂惑醉人石潭清到底信手出纤鳞 

送李湘洲使浙 

咫尺山东道千艘与万舻邮栖常下鹤驿饭一炊菰闭口听朝事降心祖佛徒不言知向越面上有西湖 

其二 

别路红桥上无情亦有歌青山□道石流水拍云波北阙新知少西湖熟梦多向来题字处墨渖遍嵯峨 

秋日集江进之王以明方子公王章甫小修饮崇国寺 

露叶滴秋窻竹香入酒缸娇青槐子破浅嫩菊□双石火增茶韵松音出梵腔冥心真契理瓮里有莲邦 

九日天慧寺登高遅家伯修黄平倩不至 

苍色满诸峦如何独自看闲僧四五众丈石两三盘白额题高冢红衫度远栏北风浸骨冷端不似秋残 

过通州 

白舫绿油扉多时梦亦稀浪中丹雉见郭□□禽飞古寺荒何代空杨瘦十围四年一带水□度断肠帰 【 时亡女附舟南归先为□侄及侄女】 

寒溪道中 

空岩着古花石路水纹斜瘦野多耘枣枽门屡饷茶逄人皆说旱上马但愁砂匣地诛求尽孤云也失家 

丛台 

梦绕陌花熏残宫没野耘秋空吪凤泪阴谷女龙云古水空沉照飞蛾每化裙苔封埋半碣斑剥有遗文 

雨中过王官谷香光林 

脱屐入春丛拾芳携翠笼一番洗竹雨几阵报□花薪老知茶忌须长论药功疏黄秾碧里一树石楠红 

其二 

为药常烧竹贪僧每贮粮观心三点字迭膝一绳床谱石增新样和香觅旧方黄柑栽未几□淂五拳长 

风柳 

夏后倾城喜羊家通体腰蝶魂抛冷絮莺梦恼娼条几日青门道当时红□桥闲思与闲恨种种逐烟销 

和王以明山居韵 

蜡屐先春试新诗倍日吟为花常驻马有字即题襟竹老云辞去廊空月到深将何伴幽冷水响与柯音 

其二 

自候烹茶火闲开看竹窓方情四五众花事两三椿古注多题什邻翁也姓庞虗空系得否无起亦无降 

其三 

小石含山意柔风寓冶情卷终香字损禅起夜绵轻苐水兼新品注花带别名晴沙看鸥毋引淂小雏行 

其四 

饱食长腰米高撑过顶枝闲寻施药地细剖讼花辞雾眼添灯晕云瓢挂瘿师山斋通夜雨肠断子瞻诗 

其五 

细鸟藏窻叶幽花缀静枝猎心生翠管冶习露春诗为发添尘罥因寒罢讲期贪嗔真可去何事并除痴 

其六 

洁淂如霜室层层尽岳图僧贻少室屦舶买岭南盂径僻花争发林深鸟尽趋趁时先贮酿□遣渴来沽 

其七 

拨却闲生事孤清亦可风半痕离树月一影没池鸿种菊防沙虱加绵滤水虫近郊多麦陇青鬣好柔丰 

其八 

几日穷雕镂嗒然一遇之辟如风与水相识忽成漪梦清云入肺吟定发生岐好挟飞仙去深山伴种芝 

柳浪馆月中泛舟 

烟树湿茙茙残缸细隐红池客通国水柳散一城风僧静能消月庭方好贮空幽窓渔梵冷童子印香终 

潇湘舟中别某禅人 

山汲影独翔湍月似氷凉石入分泉鈢莓生滤药囊树头悬笠子经背写花方若过湘君去琅玕截许长 

岳阳舟中同诸上人语 

□子碧丝绳官程亦伴僧每闻静者语似饮热时氷隙月冲帘幌高云谢缴矰七番经过地话尽一牎灯 

汉阳逄丘长孺 

不是频游地如何亦遇君相看唯惜死所问不离云白帢增官韵黄蕉织水纹冶心令□可□笈委缃裙 

其二 【 时长孺将赴武场】 

觧跃穿花辔学披细叶衣诗于七字长面较别时肥怒石当江立腥鸢跕水飞他时蒲社饮倍感友朋稀 

舟中逄周行可 

□是滕元发长舠破浪来入群瞻岳岳顾水影□髟思黄石曾窥奥稠林每乱才通侯画地取筠管亦何哉 

登平山阁同江浦诸友论文 

石路突寒松柔岚被远封白波千里舶青叆六朝钟云老蛟迁窟窻晴雨洗峯文心喻烟水吞吐几重重 

将抵家园作 

都说还家乐今来无此情稍稍亲宿累渐渐入愁城岳月随归梦芦风作苦声令人仇鬓发遮我学无生 

其二 

况是风吹旐那能石作肝一门氷水泪千里路人寒痛绝椿堂雪孤他熊胆丸郭西原上艹曾是绣归看 

冬尽 

怕见历头残穷年逼小寒见人黑发去自检白髭看好句逄僧淂新怀语客难云山与烟水梦着也成欢 

除夕观诸公饮 

剪却残膏穗闲观未了棋角杯穷酒事分帖记花时白发羞螺子青溪访钓丝买椶新作笠江海任吾之 

雪霁看月和度门韵时将发玊泉 

一片牙光地南宫墨不成近窓花淡泊就枕梦孤清吊古前朝泪耽幽□夜行刻期峰顶上踏雪共题名 

舟中元夕偶谈郡中旧事 

又见一回圆长江净可怜稍谈朝野事逓语盛衰缘万井浓华歇孤灯沙雪前瓶梅香椘椘似欲嬲枯禅 

元夕舟中同马元龙夜话 

夜深蜡焰残月色净诸峦近水临窓语和烟带树看貌兼杉影瘦思入井氷寒办淂一番死参禅也不难 

荆门道中 

山势错隆隆斜畴苦稼同看人登迅坂叱马作聋虫废驿崩桥石闲花远坞风私营与公事了不到心中 

其二 

十度麦城道三分汉寿侯蛮乡耘土瘦鬼俗见鸦愁烈迹穷诸夏青山让北丘毘尼称弟子荤血可能休 

岘山道中闻颂汪使君德政诗以纪之 

闲坐说循良青槐古影凉横身遮数郡一笑檡权珰通国嫌称户生男必字阳小儒无大计束手叹非常 

入琼台观 

涧路曲盘盘闻香又隔滩岩欹天古拙石瘦月高寒屡共云对事曾闻鸟纪官人间三万日洞里不相干 

其二 

一帕覆长眉深衣大带垂无通名姓地有驾□鸾时为客烹乌药教人悟白髭声名与荣利膏火露花儿 

智者洞 

其下有龙渊潜通印度天云畴螺子地雾顶树王年就石为君枕迷津指我船向来神恠事勿为小儒传 

龙湾市 

闲坐说渚宫高台集哉枫万家寒鉴上一国水轮中游蛤秋怀月归蛟夜战风椘天波卷去鱼鸟尽依空 

生女 

闻啼知得雌一咲慰衰羸龟筴频占凤家人屡梦丝瓶花香娈娈窓竹粉离离从此添婚嫁因名向累儿 

元日书怀 

口合任烟云全家鸥鹭群软黄将柳信滑碧上溪纹花榭因窓作葑田带水耘湖塘三十顷自着藕根分 

其二 

商略正王事更番作野游三童四冠者西岭北江头水巷连祠竹沙村带石洲官私与禅讲一味劝心休 

偶成 

闲坐阅年光青阳倍倍长渐升贫等级乍入老班行僧说观空法道言续命方酒人频启事曲蘖供心王 

月下偶成 

冗懒遂成性人皆笑此翁坐依藤架月行傍藕塘风万事溪声外一生云影中自从甘曲枕不复梦三公 

夏五雨不止 

宴坐乌皮几昏昏似苦禅夜烧防水吏街鼓送神船野客团茶社山僧访芋田尊罍那得满旋典葛衣钱 

赋得风雨亦来过 

寤寐高斋柳穷阴到亦多云齐千亩稻雪卷四时波竹里垆烟出花间艇子过醉来即高枕梦境也清和 

早秋晓行入寺 

溪深菱芡香花落读经床露叶千畴拭风梢一院凉白头鹫目子玄饮乌梅汤转入村林去瓶罍只自□ 

秋夜独坐看月 

净绿云千树玲珑月一池就花来扫石宿羽忽垂枝懒与烟霞称闲干水竹宜山中招静侣几客似鸬兹鸟 

柳浪杂咏 

假寐日高春青山落枕中水□□藓色窓满碧畴风适性营花石书方去鸟虫酒人多道侣醉里也谈空 

其二 

蕉衫乌角中半衲半村民蒋药常□日浇花每刻辰涧毛分净侣瀼水贷西邻卒岁学为稼樊湏也小人 

其三 

得得寻花去冲烟过柳居见僧询毋字为客检方书幽梦通巢鹤闲心系沼鱼浮尘无可竞竞得也空虗 

八月十二日同诸公看月水轩 

扫却层云去无尘可翳空凿窓临水上引月到亭中人座鸥凫气以吹衣荇藻开尊半白首宁不借脂红 

柳浪雨中时亲朋多自场中归 

自起约书床炉烟细细长稍呼营酒客新试焙茶方夜雨花棚绽朝盘豆角香亲朋逓来往闲与校头场 

两弟自文战归 

离却至公堂飞舠出汉阳新衣荷碧色远瓮蠏黄香笺牍频频出文章字字商家传弧矢诀个个觧穿杨 

和散木韵 

闲适也相宜楸枰彻暮棋晚花残蓓蕾古榻乱装池云脚纔收雨秋客渐上诗家家贮新酿等取菊开时 

其二 

君监冯敬通休心壮岁中治生菱浦月送老石门风每笑横波日闲怜戴屋虫禅锋示妻子输我作庞公 

其三 

只合卧云休闲驱欵叚游愁来鸥失渚梦里鹿寻丘碧水青烟市红柑白果秋斗湖新月里荡个小渔舟 

其四 

老无出处累也欲趁些忙月课修花户日携看麓床晓风绵子落村院瓦松香遍郭谋新酿空杯待夕阳 

其五 

间随马少游乡里度春秋洗药松根下分花水市头请云遮谷口与俗割鸿沟一朱鸥鹥去长年百不忧 

其六 

落叶蔽秋矶残霞雨洗晖弹花蝉乕匿掠竹水鹰飞白足遗椶屦青娥送道衣庖童觅鲙去兼□紫姜归 

其七 

遍识今朝士无如隐者亲酒浇种柳客图写姓庞人鹦鹉司茶具弥猴□角巾赠君柳浪水堪浣胃中尘 

其八 

空潭独影谁个是好相知每咲鹏心侈闲怜鹳垒危眼光常照渌面貌日浮巵一往青山去还愁鹤不随 

再和散木韵 

平生四不宜担粪与围棋强捉山公斝生换逸少池窓前微点石花底小裁诗稍欲装风景休推临老时 

其二 

藤纸书一通裴诗王集中时清传雅语格婉变骚风丽体收花露方言辨乌虫绿绨闲贮取一一示诸公 

其三 

颠毛老去休拟伴赤松游尽室营新麓全身观古丘云峦闲品渗花月小阳秋欲作天台讯东阳有便舟 

其四 

山居饶水石消得一生忙夜雨□丹灶秋花蔽井床古苔烦树瘿干牍老鱼香梦里匡山路斜帆指汉阳 

其五 

稼圃也优游山庄又一秋迎风收栗子过雨剪花头自洗蒙苔石聊通滞叶沟闲中真本艹蠲忿与忘忧 

其六 

夜雨水平矶朝暾树树晖笼中珍鸟语天外拙鸠飞古杖藤花笠垂绦板折衣形客堪尽取画作乕溪归 

其七 

幽居长在定直与简编亲东鲁先夫子西方古圣人侍儿泉洗面座客鸟口缶亍巾几日僧寮去山房一半□ 

其八 

酒正合弹谁醉乡甲令知睡魔槟五岭愁伯放三危词客花盈斗钱奴醋满巵清谭都拨去只许雅歌随 

九月二日盛集诸公郊游至二圣寺仍用散木韵 

潇散与秋宜枇杷树下棋衣纹粘艹地人影散花池石望僧流梵霞江鴈谱诗空台聊戏马预取茱萸时 

其二 

莎径诗谁通香寮紫翠中窓衔半岭日院钱一池风认药收花片阄题得草虫玄言三五及□□困支公 

其三 

折东召僧休儒禅结伴游渗心遮戒律觞改黜轲丘壁冷啼虫暮云盘怒隼秋小章闲理檝歌板上渔舟 

其四 

靖节一生懒秋来有底忙妻儿团菊社宾客守糟床西肆駞蹄熟东邻蠏甲香山中无姓字呼我作高阳 

其五 

白马紫缰游溪光湛碧秋蛾眉司酒监大鼻领曹头抽点荞花雪杯香芳叶沟山房开料理菊晚是吾忧 

其六 

闲寻古钓矶树影与波晖干鹊一生喜焦鹩半亩飞奴嚣亡酒具客醉唾僧衣又趁芦花去长歌缓棹归 

其七 

偶然深树里乍得野鸥亲蔓棘衣闲路松风聒静朲桥边红累子花底碧纱巾怕掠青苔去空阶不扫尘 

其八 

独树□镶谁幽人觅故知斜鬟□女笑□路板桥危山户虫封蜡花乡果旧巵白公君记取是处有僧随 

九月初五　得三弟京闱苐三报志喜仍用散木韵践前约也 

高科晚最宜先着是卑棋潭跃新龙子天还旧凤池恩门□晓辔秋卷早朝诗一点射堂月开尊忆昔时 

其二 

东华晓气通南省谢班中绝景霜蹄道垂天□翮风酒浇退笔塜花暖蛀书虫更念同门友□衫待至公 

其三 

磊块破除休几年禽向游全家呼季子举国号糟丘帝里云霞烂故山松桂秋名成不受爵同上五湖舟 

其四 

读书依梵侣静里几番忙白骨通文字青蒲作讲床月花根干老天女鬘鬟香偶见题名处桃灯感渭阳 【 先侍御□乡书亦中苐云】 

其五 

四海论交游文场二十秋卷中生紫焰镜里换霜头古寺邻宫月寒淙响御沟高堂微启齿销却几年忧 

其六 

辞却旧花矶红尘踏晓晖蚕心千叶老蝶翅九衢飞爱纽缠高士浓竿饵布衣贤昆淂第日走马看山归 

其七 

慷慨歌燕市依然屠狗亲远山随酒媪胡粉抺天人异服花纹袴高风垫角巾绯桃一夜雨浣却素衣尘 

其八 

百亩青山谁孤藤即旧知闲云投远旷倦羽避高危重迭花前板朋从几上巵满板三五稔季也掷冠随 

舟行黄金口同散木王回饮 

乡落也陶然篱花古岸边田翁扪虱坐溪女带竿眠小港芦租户低仓米税船河刀与生酒兴剧不论钱 

又九日偕诸叔及诸季昆散木陈正夫王回登高孟溪剧饮 

笑谑畧卑尊飞筹迭盎盆一湾茶枣市合族水云村小管吹芦叶魁罍卧柳根未湏量斗石强饮倍齐髠 

和散木登高之作 

落日度微岑红霞带碧林渔箱风卷目客哨晚传金波瞥劳鱼尾云桃古鹤心醉归如梦里歌马路昏沉 

村居杂题 

古柳半心枯楼台泻碧湖山花权作侑溪鸟乍名奴邻叟询难字田家挂历图老松饶韵格屋底近千株 

其二 【 余族自丙戌以来人魁者一人通籍者一人乡书者三人入乡校者几四　十人村中业儒尤多乡书亦三人】 

稍似朱衣巷儿童问礼诗一村垂大带十里望丹旗小榜依蛮市枯扬引水祠树皮如藓石□尽寄生枝 

散木和前诗仍用韵答 

小雨润苔枯鱼人集晓湖著书要惠子作帖与官奴夜语天台约秋山瀑布图霜花看渐老着意飬寒株 

其二 

山居无可好只是好吟诗砌叶封虫户垆花战茗旗鱼啇填小市狐粉聚空祠偶到骑羊路红柑缀满枝 

再和散木韵 

空阶锐艹枯山影落澄湖花下春云毋霜中课□奴移家求水石舍宅事浮图一笑掀髯去孤峰绝顶株 

其二 

白石青烟梦空花水月诗禅锋摧老敌糟垒竖高旗云湿篬筤岭江寒社若祠榔梅多手植忽□见孙枝 

集沈青平斋限韵 

霜月寒冲瓦松风夜入炉丽歌飞椘雪方语杂吴都合里藏幽鸟花间命女雏一窓云气冷白水对清酤 

其二 

角杯椰子酿沈水愽山炉酒至申三令诗成偿五都茶花披冷艳笋竹放冬雏痛饮何妨夜西邻有浊酤 

斋中闲夜小集 

久语绿觥残重帷犯月寒寻常杯酒事动作岁年看石眼穿花瓣霜岩碎马肝静思膏火埋一倍使心安 

其二 

去去北山残寒灰决定寒随他花锦烂只作水云看空月舒颜面闲窓语肺肝新居频理冣喜竹平安 

岁暮书怀得风字 

指板付青童衰颜一笑红斜波氷闪日虗屋聊啼风树影溪纹路鸥心鹤貌翁颠毛翮种种只合老墙东 

其二 

衰至学无功家乡是醉中更无催老历只有觧酲风日日添髭白连连唤颊红腾腾一沈去直欲傲天工 

次峯字韵 

平常心远处即是冣高峯小辟池三亩横开室几重花枝宜古瘦酒味去甘浓莫道追随厌读书丈亦慵 

其二 【 时小修北书至】 

延沼添回道当窻作小□书来燕雪满梦去越山重谷水烹茶冽螺烟渗纸浓经冬人事减多半为花慵 

小竹林蜡梅盛开兼赠主人 

顿觉水沉麄幽香袭一湖瘦枝梅韵格鲜蕊桂肌肤月下高真梦烟中静女图主人无俗累花性也清孤 

和僧韵因赠 

山僧能险语酷似李子江坐久衣粘石人归雪满窻看云开竹尸会境写花幢手把枯藤去孤清鹤一双 

甲辰元旦饮刘绳之梅花下听歌时一衲在侧 

卜艳催花发长眉带柳来醉怜回雪舞老怕失年杯笑靥生春晕禅心试冷灰一尊于夂去村舍几题梅 

花朝月下泛舟限四韵 

练水拍平桥流连暮复朝都将花岁月收入酒科条溪合千场咲风柯□里腰玲珑歌莫止面上怕红消 

清明 

弱女紫丝筐藤花剌路傍柳繁风絮乱波浅水茅香老学耕田法贫添省事方头茶与鲜笋刻日待新尝 

石马庄夜集得封字 

苦瘦角诗容题函半尺封夜沉歌板法窓冷印香慵醁泻杯光滟灯分字影重若非文战苦何以约谈锋 

竹林限四韵 

百回经眼地倍倍惜高寒遶屋香成涧摩天碧洗澜花头丰似颊枝底啭如丸纵是醉名客频游也挂冠 

其二 

百亩亭亭绿风梢作意寒只如无市井长似有波澜适性琴三迭尊生药一丸苍髯白尘尾□学晋衣冠 

竹林为官谷物今属小修四岁中凡三易王矣余频年兴作故后半以自箴仍用前韵 

阅人如邮舍旁观意也寒年年山易姓事事水催澜免作劳生计都苶驻景丸东移复西改似沐猴而冠 

偶成 

去去白云层空江理钓罾竹方曾受削樗老不堪绳静悟竞巢雀间观扑纸蝇辟纑聊易米裂却旧吴缯 

湖上碧酣楼落成 

聊作栖身地遂成隐者家三面修合子四度看荷花碎影方塘月苍烟活水茶稚川徒自累白首恋丹砂 

暑中舟行入村舍偕冷云及明教居士 

深林枣实红沙鸟立阴中旷野云烧日平川□洗风酒香知杜近村静识年丰渐看河桥上提携有醉翁 

其二 

抛却旧衫红披蓑向此中微云缥碧水深树绿沈风官税租能给山赀了不丰扑头随衲子犹可作庞翁 

其二 抛却旧衫红披蓑向此中微云缥碧水深树绿沈风官税租能给山赀了不丰扑头随衲子犹可作庞翁 

初入村居 

割爱聊蔓竹薙荒暂作桥云岚披旧址花鸟历前朝涧伏多年雪山深太古条南华志恠者不达小逍遥 

其二 

一孤松篁路聊通曲木桥山空狐女啸树古鸟王朝花入玲珑榭溪分婉娈条不知泻近速只觉去人遥 

七月六日 

瞥眼花成实惊心鸟作桥婆娑巫觋笑斋沐老僧朝薄月疏烟竹回风怒水条余生施静峤转觉世途遥 

山中 

是处堪销伏深林半沼台水纔驱热去月适送风来滴历松间露幽澄雨后苔十年前后事电火与飞埃 

山中限韵 

山气亲藤杖花光耀酒铛好风排日至佳月彻旬明僧院棊频覆田家座屡盈腾腾清睡里证得小无生 

中秋偕诸衲泛舟洞庭 

帀地云销尽平湖绝点青琉璃天子月香水海王城怒蛤排帆立神鱼掣练行山僧精观忍天倍发光明 

秋夜宿德山绝顶翫月前此看月江上顶有善卷坛 

江月峯头月清光孰冣多稍能增潋滟终是让嵯峨鈢谷高岩在苍颜白发何古来师善卷未必觧尘罗 

龙君超邀余过新置山庄庄在翠微中甚幽僻 

扫石移尊去披云曳杖行冈峦频转换郛郭偶生成溪尽田家出山回仄路平远峰稠迭起苍翠扑轩楹 

其二 

闲即攀萝上倦来枕石眠田庐阴翠壁鸡犬入层烟竹院通茶户山乡近水廛主人心但了胜作苦形仙 

其三 

买足青山地幽回构屋居暮烟□竹岭秋水菊花渠炼石为方药磨岚写道书丹砂如就得□去即仙庐 

其四 

闭却层崖道人间了不知渔樵分氏族花果认干支滴露新梧子参云老桧枝龙髯曾此去峦壑也堪疑 

德山遍入诸岩壑 

总被闲驱使登临也未闲霞光红涨壁水气绿浮山遍人云岐路熟观石面颜似曾经眼过想象不知还 

夜入桃源县月中 

深村木巳菊香壁影拂船凉和月和烟市全山全水乡高云排鹤路怒沬响鱼梁若个垂纶客溪头旧姓黄 

望渌萝山有怀江渌萝 

好庄青溪曲岩花石乳新空闻流水引不见渌萝人明月层层岫乌纱而面尘十年求道侣能不忆仙邻 

题桃源县 

闹处云常至僮来鸟亦随仙人成邑里烟水作城池山有容空地溪无不怒时偶然岚翠起一县绿离离 

入桃花源 

溪雨濯云根花林水气温睡鸾常守月仙大欲遮门绿壁红霞宅丹砂石随村人中几甲子洞里一黄昏 

其二 

白头丫髻子花里去如仙鸟弄云霞栅人耕芝术田庚年看红蘂生死在苍烟认着炉香去瞿童火尚然 

其三 

□户当云辟驆门临水关何年骑马客踏断采芝山古井沈烟雾空潭洗面颜丘陵一变海一度到人间 

其四 

洞外一长揖人仙从此分看君如水影要我似溪云花气熏崖户霞光绕茜裙往来江海上鵉鹤冀相闻 

九月二十九日同罗服卿及社中诸兄弟登高二圣寺 

昔去逄秋至今来送九归菊残将入枕绵老渐装衣定起书黄叶杯阑语翠微禅翁兼醉侣一种不相违 

其二 

竹里将云去窻间看鸟归酒香沾净其花气着僧衣老圃推先达星坛礼少微尘劳君莫问问着与心违 

服卿访余柳浪不遇俟我沙头既归服卿再至遂用韵赠之 

千里劳君至三秋俟我归柳残多叶字莲觧一池衣逸格临杯见新思入路微云山摠在□与宿根达 

唐尧胤自贵竹过访用君御韵奉赠 

夷马向东驰青袍敝许时袖中三尺雪梦里一竿丝泥酒呼鹦鹉披诗想荔枝武夷若再至为我道相思 

唐尧胤以诗见投用韵奉答 

滚滚飞尘路蹄轮相伴居浊杯浇瘴月颠艹杂蛮书吊古悲无忌忧时托子虗蕉衫凉似水骑马欲焉如 

闰九月一日罗服卿唐尧胤王以明刘绳之王连玊及方平无烦两弟夜集斋头得成字 

竹外闲风雨潇潇又满城杯行兰炷落话尽酒垆鸣卷石欹窻瘦寒花倍老成喜逄严录事三五令申明 

灯下观菊花影同社中诸友赋 

清媚知无敌披丽寔可怜易方唯月里难写是风前才子影皆好倾城背亦妍赵昌真粉本一洗黛螺烟 

其二 

一片篱花谱吴绡墨未成何人工点染添我作渊明月浪沉沉路风香淡淡情骚魂多念汝梦里屈先生 

其三 

只与屏添艳全凭幻写真光光能取影叶叶觧分身萝月思前世松风梦故人黄筌信好手没骨有精神 

其四 

淡月莪莪碎微风剪剪疏折从栾大手寄与化人居藻叶菱文浪云官鸟纪书烟光与熖水一种绘空虗 

其五 

舞影将流地颓香乍可闻玲珑千朵月碎琐一窠云押以无弦韵吟成没字文长时嗔罔两或恐近夫君 

其六 

山中频领畧得意是萧疏半赭佳人后一帘温语初墙颓生畵意蛇鬪悟颠书离即成三昧超超寔起余 

其七 

静语一堂熏兕觥屡付君窿洼扪水影戏写风纹倩女归时魄巫山嫁后云鼻根如灭却亦可嗔清芬 

其八 

变体初从墨名家但姓黄空花新女弟乌有□儿郎函作仙人谜和成羽客方浮生虚妄□一倍感欢场 

五弟清梵阁落成闰九月九日同邹伯学王闇然王连玉刘绳之方平弟觞其上得清字 

隐几牙签横蠹鱼渐次成花枝合苑影骚雅一楼声租薄盘飧瘦人闲笑韵清篱东香未歇展限与渊明 

过五弟天花馆同郝公琰王尚父小酌 

艹艹命洼罇秋花瘦满盆题诗红桕叶坐语绿槐根僧懒遅鸣磬鸦昏不过村开帘见树影月在槿篱门 

月下坐小阁 

雏女笑咿哑疏帘委委斜酒浇清苦月诗忄尉寂蓼花影落回风鴈先分坐树鸦侍儿供茗□幽事在山家 

秋夜痛饮李上舍家和公琰韵 

冠珥堕纷纭清言了不闻炉焦鸣暴雨□□□春云醉眼常疑柱颠书乱扫裙主人苛酒政起立诵弹文 

郝公琰邀过禅堂访诸高衲 

白衱与乌藤相邀访定僧君言未合齿吾屐已先登但省干无事何忧百不能如临幽涧水虽小却清澄 

其二 

幽院日清和墙苔与径莎到来闲罣少始觉顶毛多病亦强人徤愁犹胜客歌且休谈出世入世又如何 【 时寒灰抱病】 

过法华练若 

瘦栢多连架寒花半入瓶山僧轮拈语幽客倚牕听苔壁三年墨蔬园十亩青茶烟细细起竟日鏁紫扃 

夜话清梵阁限韵 

萧骚叶满窓枫落话吴江坐久枯兰烬言深倒酒缸寒泉鸣废圃邻月影高幢碧楯方塘曲昂藏老鹤双 

看诸友奕 

竹影风轩外楸枰石子声暂凭闲调度清却苦经营乌帻连花堕红云泼面生旁观亦自喜赖是学无成 

其二 

窓下欹襟坐无人不看来时闻飞似雨忽有笑如雷得意天山捷沈思槁木灰经营定何许九地九天回 

风林纤月落 

瑟瑟残规吐泠泠小籁吹偶然低远碧恰好透疏枝罥渗勾萝去笼烟压露垂归樵与去艇处处杜陵诗 

其二 

轮浅虗笼树兮斜乍避鸾一痕光浅艳万井气森寒耻作妆奁喻聊为烟水看江湖多钓侣时与校鱼竿 

其三 

碎影平侵槛寒梢半妥轮装幽来隐舍布景与词人只在风篁曲长依水石邻东郊西浦上不信有飞尘 

其四 

帘卷烟条重窓分翠迭澄诗要林处士图请赵吴兴活景通千壑闲观倚一藤匡床谁对语合有韵高僧 畵有工似有工意工似者亲而近俗工意者远而近雅作诗亦然余此诗从似而入意者也何逊之题梅也似而意者也子美之幸不折来意而意者也李群玊之玊鳞寂寂可谓工似然亦不俗如林处士之霜禽粉蝶俗□至云疏影横斜水边篱落可谓意中之似若李锦瑟辈直谜而已如雪诗则云欲舞定随曹植马人日则云舜格有苗周称流大此可与二意者道哉谓之似亦未也唐人咏月多矣如云只益丹心苦能添白发明深沉古雅非子美不能至公暂将弓并曲番与扇俱圆此恶道语也似而俗者也 

夜话春草堂限韵 

刻日春杯酽消时筠管纤问风传巷语备体杂香奁山水堆唇角烟云上指夫世缘如骰子遇着偶然拈 

其二 

螺子春生艳蛾眉老避纤祗宜供剪尺不可更妆奁时缬抽丝嫩新花出样尖陇西见弓矢二见一回拈 

其三 

陶令情非冶广平赋偶纤鸾台朝洗砚春艹夜收奁倦翮犹思猎村眉也效尖白发伴毛颖溷上亦时拈 

喜苏潜夫至柳浪座上限韵 

入门檐鸟乱红叶照青衫童子初弛笈花马乍觧行缶瓮头倾滟潋卷里出巉巗屡眄跫音至秋来信几缄 

其二 

侧帽花垂髻翻杯酒污衫骚坛为佐领曲部是兼行缶话久风掀席思奇笋出岩半宵酬和语题满一封缄 

其二 

小仄呼藤杖微喧去皂衫花头当槛落鸟影入杯行缶对口浮三爵他时老一岩暂来犹有禁佛语口湏缄 

集方平弟绿荫堂古槐下即事限韵 

率尔生幽意非关对水山苔枝垂酒盏虫叶□烟鬟只此双眉黛舒开一座颜婆娑醉老叟项领曲如弯 

小修久住沙市苏潜夫迟之十余日矣雨中集刘绳之高斋小修忽至赋得十灰 

百里三回约无朝不眄来未曾离口齿忽已到池台酒病花销去诗心竹引开篔筜旧老圃芟艹去尘灰 

赋得裙拖六幅潇湘水 

细简匀匀迭长墙靡靡澜风回千皱乱花遶一拖寒洛水罗呈出谢家练比看两般俱死水争觧舞惊鸾 

赋得欢场害马 

恶态频来见清谈事每差杯徼合劵客庭老晒禈花遇月长扃户登山屡忆家每当欢饮夕三五散如鸦 

乍寒集王连玊宅小饮 

浅屋低檐下春花滴小槽箸阑思蟹足话久觅绒袍竹语调刀切云啼獝狖高等间历寒者颠里换斑毛 

丈石居小集送苏潜夫 

底事心难尽穷宵说未终半槽平口水一叶打霜风寒月冲煤熖枯株照粉红别来元白语多分在诗筒 

代 

随例东门柳那堪折赠行早知云易散何忍梦难成小玊终无匹汪伦只有情别来林处士卖鹤买新声 

送郝公琰南下 

雪子落纷纷鸣涛远送君梦回牛渚月书达敬亭云俗薄休怀剌交浮莫定文王充如有论应使蔡邕闻 

外甥毛云花烛诗 

玊立映澄壶儿郎洵美都香含新荳蔻花引嫩鹓雏案小频过额烟轻欲散垆韦门素业好付与外甥卢 

夜起同廖道人扣王生门索酒酒行而电电大作众皆辟易余兴益豪至子夜乃休 

夜暖不成寐披衣聊起行一街丝雨暗半隙幌灯明壁上烟黄字瓮头点滴声干莲与烘笋倍觉有心情 

其二 

天意苍茫恶奔雷驾雨风书翻入瓮内儿走匿床中拍案山公呌沾唇儿盏空归途那用烛电火照人红 

曾长石诗来约以寒食见过用韵合之 

湖上腰如许那能不系人到门青李帖屈指永和辰笋厥抽蔘嫩旗枪战火新云山无处少只少自由身 



【卷之六 】
五言律【下】 

【五言律下】
苦雨 
曾退如太史返棹江干雨甚宿杨上舍家令门僧持卷来观夜坐有怀敬题其末 
泛舟便河 
送苏潜夫北上 
游章台寺和小修韵 
夏日同龙君超傅中执萧季星龚散木彭长卿崔晦之小修王小白泛舟便河淂桥字 
又和龙君超韵 
刘元质宅宴得金字 
龙君超徼集章台以看花台为韵 
病起新霁见月 
林兰阁同王以明先生及尚父谢道人小集偶成 
醉归示凡公响泉道人 
当阳僧来邀游青溪紫盖诸胜 
登遨游塜有感示凡公响泉道人 
将入青溪值雨雪凡公有诗见促用韵荅之 
送雪照还吴 
又代作 
暮鸟投林和张明教 
乙巳除夕 
春日同谢于椘周观国小修李澄之王尚夫崔晦之刘绳之过智者堂访度门法师 
诸衲见过 
哭江进之 
送周观国还会稽兼寄陶周望兄弟 
曾雷二太史过柳浪用杜韵 
黄平倩久无书有僧自蜀来传其厌世余不信数日后陶周望书来云闻平倩有疾且求消息于余余谓小修曰必无他诗以志之 
西来僧云平倩初病痹今已痊复志喜 
夏日同龚散木能者崔晦之邹伯学李子髯携妓泛舟和尚桥 
病起独坐 
病起偶题 
花朝即事 
江涨 
即事 
秋扇 
夏日泛舟 
得李宏甫先生书 
冬菊 
江行 
登台 
除夕前八日 
夜坐别彭子 
社中 
小斋 
迎九 
忆蟹 
夏日同龙君超君善家伯修郊外小集 
宿村中 
示社友 
秋日同邹伯学过崔晦之村庄 
送周尚宝左迁海澄典史【代作】 
九日江上小集 
偶成 
郊行同龚散木能者邹伯学 
嘉鱼李太清书斋 
夏日邹伯学园亭 
夏日即事 
夏日同龚能者崔晦之邹伯学纳凉李子髯斋中高柳下 
偶题 
寄沈介庵 
初秋 
秋闺 
漫兴 
江崩及城 
寄散材 
寄杨敦初 
忆弟 
登高有怀 
过古寺 
宿僧房 
忆弟 
异僧 
出郭 
江上 
郊外小集 
三弟回志喜 
花朝日呈伯修 
京师夜坐 
北行道中示弟 
挽苏母 
秋夜感怀 
余山居六年矣丙午秋复北上临发□□ 
过荆门观蒙惠泉 
石桥道中 
襄阳道中逄龙君御君御节镇西宁便道省太夫人 
壬辰秋日余与伯修兄俱得请先后出都门至郑相及同宿州署今相去十五年伯修厌世亦六年矣电火惊心山川触目因书数语兼示小修方平两弟 
邺城道 
游崇国寺得明字【有序】 
惠安伯园亭同顾升伯李长卿汤嘉宾看牡丹 
浴佛日刘元定邀诸公偕游高梁桥得为字 
月夜归来与长孺道旧仍用前韵 
偕曾退如过净土葢 
汤嘉宾以使事入江西将遍游诸名胜诗以送之 
早起入朝书册午间冲暑走城外别汤嘉宾晚赴刘元定饮时诸公已半酣赋得原字 
夏日城西园亭闻蝉得阴字 
苦雨吟和曾退如 
中秋泊潞河看月同子公云影赋 
潞河舟中和小修别诗 
沧洲逄瞿太虗运使问及近事偶题 
德州舟中逄沈何山 
偶作 
下邳舟中和子公 



梨云馆类定袁中郎全集卷之六公安袁宏道中郎着 

仁和金大成集虗　 仁和何伟然欲仙阅 古歙程可征公重　 南雍周文炜如山镌 　五言律 下 



苦雨 

且莫问提壶春风一半孤暮云啼滑滑晓树语呱呱梦绕飞花社思牵线柳湖无方可醉淂浊酒坐灰垆 

曾退如太史返棹江干雨甚宿杨上舍家令门僧持卷来观夜坐有怀敬题其末 

兰蕋坐销红长吟短噫中游天车轴雨撼地户邮风梦去云连峡诗来翠扫空习家地上酒何事外山公 

其二 

山鬼莫吹灯羁心感少陵话中江渺渺卷里岫层层岚重千畦衲云开九节藤联床今夜雨□对岭南能 

泛舟便河 

一棹碧苍茫蕉衫碎影凉风音和鸟语水色与天光岸老蒲根出沙平荻笋香蹄轮何滚滚对面即沧浪 

其二 

禅板佐尊罍青溪曲曲回鱼闲知浪静鸟喜觉风来漠漠新云树荒荒旧沼台一番见高塜一度使眉开 

送苏潜夫北上 

去去日华东晴霞似火红好辞杯底月莫畏马头风谢客休耽屐张融且竖铜绯袍白手板勉矣偶场中 

游章台寺和小修韵 

飞尘冷冷消人语隔烟遥雨洗青畦道风熏白芷苗竹深存废碣僧老话前朝霸业荒浅尽□名只细腰 

其二 

碧水蠲忙去红葩引咲开兔葵伤故国狐粉啸空台古屋晴生菌深房昼鏁苔松音与梵响一洗大夫哀 

其三 

云卷三分地尘飞六国王自然归灭刼不必问巫阳古迭荒遗构澄波照冷□□年双屈指头白话儿郎 

其四 

碧渚新琅玕入门碎影寒么弦将水听青黛作烟看且乐时花艳休悲故垄□南威他自美兴废岂相干 

夏日同龙君超傅中执萧季星龚散木彭长卿崔晦之小修王小白泛舟便河淂桥字 

好作烟林谱微霞带水条平平铺碎浪远远出红桥天坼云鳞见江澄暑路消山光与粉黛一种是逍遥 

又和龙君超韵 

白板赤栏桥石根系小舠风传初稻信雨应熟梅潮柳密兼烟重槎枯带藓漂洄沿无定止只似野云邀 

刘元质宅宴得金字 

远水轻云意孤桐野鹤心消磨归酒政游戏入花林赵姊双名燕卢郎一字琛庞公见亦梅湘水错沉金 

龙君超徼集章台以看花台为韵 

碧筱当烟出朱菙带渚看佳人吴咲语公子晋衣冠始觉欢场盛争言雅道难经时觅快友纔得许如兰 

其二 

一笑烂云霞青娥驱法华章台新马足洞口旧鱼槎秋水人人月春风面面花不同愁未玊萧瑟对东家 

其三 

天际飒轻雷浓阴泼地来丛中避粉黛树底卧罇罍数点将穿屋移时忽泛台只疑旧歌舞化作雨云回 

病起新霁见月 

病起初逄月云开哎亦开云随残闷去月逐好怀来墬叶凝清露新香泻绿醅冶心虽校浅仍是欲然灰 

林兰阁同王以明先生及尚父谢道人小集偶成 

凉月下空疏萧萧静者居休心花事断忌药酒船虗竹外披烟鹤尊前带子鱼盘飧聊复尔商略古人书 

醉归示凡公响泉道人 

不寐即狂歌莲花漏水多醉来寻白足定起唤青娥梵唱嗔吴肉荷衣剪越罗亦知风景煞争奈老颠何 

当阳僧来邀游青溪紫盖诸胜 

十载青山约今番始赴期如云投旧岭似鸟念高枝蓝压仙翁井苔深鬼谷祠车将一喝去秤取布裩师 

其二 

一涧珠翻处千山玊照时东冲西逻酒横版侧厓诗僧老扶雏至鹤骄带子随掌茶与谷水宿世也相知 

登遨游塜有感示凡公响泉道人 

古塜新新道荒原漠漠枫荷衣蕙带鬼燕麦兔葵风颓迭高陵变分趋逝水东莫言空不得□事不成空 

将入青溪值雨雪凡公有诗见促用韵荅之 

童子语諵諵雪花打皂衫云低天惨淡霜老石巉巗恠鸟鸣枯叶空江立瘦杉青溪骑鹤叟聊且附书缄 

送雪照还吴 

洗钵焚钞去瞻云倚棹歌离乡吴语变入咏椘骚多五老峯头瀑三江雪后波厂炎毛衣椶笠子袖手看嵯峩 

又代作 

四载椒林社精研只有君高谈排嘿照独往贱多闻江面瓶心月山南岭北云逆风香自远无路袭芳芬 

暮鸟投林和张明教 

雾卷复烟披嘈嘈话许时大都寻故侣莫是□高枝半岭云千态疏林月一矢见夜寒风袅袅归梦在天池 

其二 

霞碧与山红烟林绘谱中乍啼缘见月半妥为梢风万点铺沙异千畦带椟同莫愁三帀苦犹胜在金笼 

其三 

渺渺辞沙屿嘹嘹带远空分行来树里送影入池中小艇烟江月高楼晚箔风佳人天末许同此眄归鸣 

乙巳除夕 

十亩负江田归耕已七年稚松云堰地雏女发垂肩贝叶翻将绽荷衣着屡穿贫乡何可恋大抵为林泉 

春日同谢于椘周观国小修李澄之王尚夫崔晦之刘绳之过智者堂访度门法师 

数里碧阴森高禅静亦吟趁花来远涧听鸟人平林历尽摧车坂稍存绕指金浮尘都歇尽□歇唾壶心 

诸衲见过 

闲即过东皋衲衣对酒糟袖中怀米帖花底读离骚箔卷垆烟细窓寒石累高负家无可供沚水与溪毛 

哭江进之 

乙巳秋闻进之兄卒于蜀余时伏枕恸几绝嗟乎余与进之之交岂复在口舌间哉进之死世谁复有定中郎文者已矣犹记令吴之日与兄商证此道初犹不甚信弟谓兄曰果若今人所著万口一声兄何以区别其高下也且古人之诗历千百年读之如初出口而今人一诗甫就已若红朽之粟何也进之跃然起曰是已后为余叙敝箧遂述此意盖实语朼进之才俊逸爽朗务为新切嘉隆以来所称大家者未见其比但其中尚有矫枉之过为薄俗所检点者往时曾欲与进之言而竟未及是余之不忠也然余所病正与进之同证亦不意进之之去若是速也恸哉郎君幸尽以诸藁属我我当为进之删定藏诸名山以俟后世子云也往弟有锦帆觧脱诸集皆属进之为序甚获我心然彼时诗不遒而文亦散缓今弟刻瓶花潇碧二集安能使兄快读一过为弟叙而传也恸哉弟交游徧海内而性命文章十居其九至如寒潭□月透彻底里如吾进之者指不一二屈也进之有佳儿能读父书可以自慰知进之所未了者高堂白发然曾孙满前老伯无大苦也中怀作恶苦不得佳语欲躬致束刍值有邑乘之役素车白马未卜何者挽章十篇郎君为我朗吟进之灵前或墓前亦可鬼未必即通为读数十回可也 

石火乍飘红匆匆四闰中才名巴子国吏迹馆娃宫洗海登天月催芳烂蕋风不留长把玩收拾与虗空 

其二 

案有君遗迹时时动我悲梦中呼白也卷里哭微之骨似凝氷石心如静水池太玄那得比嘱累有佳儿 

其三 

一笑凌云去高寒自少尘骚魂皆椘鬼吊客尽秦人作诔倾南国移书诅北辰斯文凋丧尽何用死麒麟 

其四 

偏是佳人少鸺鹠日日鸣应刘皆早世晁贾竟虗生雪涧寒当户渔梁怒满城怜才与惜宝天似未分明 

其五 

蜀魄悲鸣后巫猿呌啸初峨嵋徒有黛巴水不成书女鬼行云侍仙邻卖卜居浣花溪上叟情切旧乡庐 

其六 

好手经炉冶匡时正老成文通才未尽元静职犹轻妖作长沙服鸟帐空澧水萤花源留迹□莎草背阶生 

其七 

节节来余梦溪云湖柳边浪仙神尚瘦米芾鬼犹颠花国恣题品珠宫任纂编闲时出谐史一笑谑诸天 

其八 

湘水濯魂清纷纷兰芷生桃花仙路艳薜荔鬼衣轻喜去朝虞帝悲来过屈平沙萝村口□夜引瞿童行 

其九 

作者心良□□悠世岂知近俳缘矫激取态任斜欹江阔□澄浪林深有赘枝向人言似梦无 

其十 

□俗好检点因循媿少箴只疑如豆目未达似空心琴败孤音绝林荒破宅深期君一百载只字双南金 

送周观国还会稽兼寄陶周望兄弟 

江流澎湃处一曲是官衙小邑城三里荒垣市几家斗湖曾载月浪柳也吹花局蹐真如茧能禁念若耶 

其二 

且莫听啼魂烟岚路亦昏山连内史宅□□□公门晓月兰桡市春风黛绿村个年题壁处霜洗旧苔痕 

曾雷二太史过柳浪用杜韵 

云岚深几曲五月气犹寒月下兼花下林端史水端愁来诗监押老至道遮阑识得岁身计□劳也自安 

其二 

劝我早经营三山海上城亦如怜素女其那忤方平□鸟曾经约丹台也注名竹枝江上雨难道是无情 

黄平倩久无书有僧自蜀来传其厌世余不信数日后陶周望书来云闻平倩有疾且求消息于余余谓小修曰必无他诗以志之 

积雪峨嵋路三年渺去鸿岷江惟有浪巫峡□闻风惊绝西僧语愁深太史筒子瞻定不□吾已料天公 

西来僧云平倩初病痹今已痊复志喜 

西望嘉陵信迢迢半影鸿黄州元不死白傅已无风小近临卭黛新开郫酒筒僧言真实否吾欲让庞公 【 后二事皆来僧语】 

夏日同龚散木能者崔晦之邹伯学李子髯携妓泛舟和尚桥 

白舫形如鹄青娥姓是卢衣香泥翡翠扇影怯鹈鹕石竹和人籁山花爇野炉遥看十里水一片芙蓉湖 

其二 

试说鸳鵉侣何如鸥鹭羣溪光描翠黛竹影写罗裙云日鱼鳞气霞波雉尾文鹤飞冲树起天半一声闻 

病起独坐 

荒艹绿如烟何秋不可怜病家无客至小犬亦高眠开帙寻诗料添衣缺酒钱闭门读庄子秋水马蹄萹 

病起偶题 

对客心如怯窥铜只自怜负暄疏败发发箧理残篇名岂儒冠悞病因浊酒痊浮生喻泡影何以乐青年 

其二 

独坐真成闷孤砧急暮声乾坤偏恶道世路几狂生骚雅原无命湖山剩有情一丘何不可身外即浮萍 

其三 

强欲亲暾日无那怯晓风缠绵悲二立坐起仗双童世路他如梦浮名我失弓一番三径里秋菊又成空 

其四 

不断青云梦难堪白发情跳梁山鬼妬落莫□人轻色界身终苦无生学未成浮沤能几许枉自觅枯荣 

花朝即事 

雨过庭花好开尊亦自幽不知今夕醉消淂几年愁一朵新红甲四筵半白头久知行乐是老矣复何求 

江涨 

滟滪三冬雪潇湘五月波疾流飜地转远势触云过县尉临江祭巴人下水歌世平无孟珙父老恨如何 

即事 

俗态有如此谁云道不贫黄金贵贱士乌帽是非人公叔绝交甚东方慢世真浮云看物理浪迹混风尘 

秋扇 

濯濯齐纨素团团明月辉舍羞王氏女失宠□宫妃出入心犹在炎凉态已非自甘藏箧笥不敢触寒威 

夏日泛舟 

泛泛鵁鶄近深深雀鹳闻空潭不受暑野竹半捎云公子收行盖佳人晒舞裙垂杨乱荇□日色泠纷纷 

得李宏甫先生书 

似此瑶华色何珠空谷音悲哉击筑泪已矣唾壶心迹岂焚书白病因老苦侵有文焉用□无水若为沉 

冬菊 

众芳无不改篱菊晚犹开护叶多编竹怜香自剪莱惊心寒节破载酒故人来忽忆东篱叟狂歌试举杯 

江行 

霞彩收晴色澄波媚夕晖饥鹰奔树冷沙樢触人飞墪叟迎儿出乡童负尖归少年饶酒力何事怯寒威 

登台 

登台当此日潦倒尽余驩古木何年有林花尽日寒霞来鳞作市山晚气成澜去去沧江暝狂歌兴未阑 

除夕前八日 

每恨年光驶东风又一时入门花自媚出谷鸟先知宦去嵇康懒情来育长痴无为愁暮景幽意在南枝 

夜坐别彭子 

寂历严更漏凄其旅客情倾肠谈近事屈指数游程寒气冲筵入乡心冐酒生经年事奔走名利一无成 

社中 

宿昔城南约苍茫十载情交游悲喜尽文字揣摩成古匡繁阴入空阶冻鸟行终年雅搦管□苦是书生 

小斋 

情至观无始愁来宝奈何蠹行粘败粉燕起触檐罗往事惟长啸新知一放歌鹓雏虽饿死不与雀争多 

迎九 

节物何堪问流光转自哀世情搔首过秋色闭门来才子新开社参军旧有台菊花才作药遅尔共衔□ 

忆蟹 

鄂州为客处紫蟹冣堪怜朱邸争先买青楼不计钱昔年桐乳下今日菊花前只欠晴□水无由见尔鲜 

夏日同龙君超君善家伯修郊外小集 

避郄红尘子晴郊共举杯踏云穿宝阁立马□金台古木无心长杂花不定开东南饶胜友喜与二郎来 

宿村中 

古木攒幽壑丛篁蔽小祠篮舆村犬吠罗服野人疑稻熟家家酿山香处处诗田翁强觧事欵欵具威仪 

示社友 

所至成三笑居然似七贤社开正始后诗数中兴年一代称同轨千秋欣执鞭古来藏二酉不必大都传 

秋日同邹伯学过崔晦之村庄 

携得城中友联镳把臂来探阄人踊跃问姓俗疑猜邻酒无因至霜花有限开一丘荒椘里门户蔽蒿莱 

送周尚宝左迁海澄典史【代作】 

羯虏终无赖余波横及人清时骄魍魉平地蹶麒麟去国宁辞谤投荒幸有身边筹终及尔勿复叹沉沦 

其二 

几度青门抑荣枯送尔行庙谋何日定边事仗谁成名以批鳞重恩因市虎轻知君心独苦万死亦关情 

其三 

十年声籍甚一日去长安作赋元投椘为文欲吊韩云开龙首出雨过鳄溪寒到处青山好何忧行路难 

九日江上小集 

物色千林换江声四面澜脱冠酬胜节呼酒贺新寒童子携方罫庖人进鲙盘秋郊如醉里潇洒一凭栏 

偶成 

尘世无暇日孤馆有余情黄金铸知巳青编列友生事佛心难定学仙道不成去去双□□□弟事耦耕 

郊行同龚散木能者邹伯学 

高柳藏山寺杂花缀水滨青溪六七里白帢两三人锺釜蚊亡虫过烟霞鹿豕邻箕倨亦是礼何必取冠巾 

嘉鱼李太清书斋 

尚有青云旧谁云白首新孤尊相对日万死可怜身曝衲惊黄鸟开轩跳紫鳞名臣何必贵衰腐据要津 

夏日邹伯学园亭 

几坐无俦侣观空绝想尘床头高士传花下上皇人飬鹤移茶灶怜鱼辍钓纶蒙庄去已久斯意竟谁陈 

夏日即事 

一官因懒废万事得禅迯岁月谈空老风尘□袖高贫交殊面背薄俗厚皮毛不觧和光□空斋坐郁陶 

其二 

闷即摊书读长年一腐儒开门残雨过欹枕片云孤世事输棊局人情转辘轳浮生宁曳尾断不悔江湖 

夏日同龚能者崔晦之邹伯学纳凉李子髯斋中高柳下 

高柳着溪烟团团翠可怜空街摇白水疏日冷青钱原宪贫非病维摩疾是禅居然城廓里一种小林泉 

偶题 

得句题蕉叶裁冠费笋皮宦情三不可禆理百无知野馆繁栀子晴牕语燕儿谢安何小艹相业仅能棊 

寄沈介庵 

不谓晴川阁同时失此人龙门吾有意鱼服尔何神封事惊来艹除书怪积薪和光古有语好淂耐风尘 

初秋 

负俗将无傲闲居合有秋骄阳犹避鹊小雨□呼鸠中散交多绝司空宦总休明知悲冉冉何苦不沧洲 

秋闺 

秋色透罗帏寒芳片片飞蜚吟生晴壁萤火度空机闺月新流照帘霜换故衣征□与荡子同去不同归 

漫兴 

少年多浪迹老大合幽栖事业卑牛口生涯尚马蹄避人嘲自觧隐几物难齐每忆山中友□来好杖藜 

其二 

独往吾何有狂痴世所怜一身书蠹后万事□杯前礼乐从先进交游附少年昨来益自喜□口野狐禅 

江崩及城 

城郭荒如许迁来得几时江通夔子国潮打武侯祠六代余封在三分故里疑焉知深谷底不有万山碑 

寄散材 

只觉秋悲苦那堪别赋工予瞻南去鴈尔望北来风寒日疏篱菊清霜落井桐江湖夕照里登眺许谁同 

寄杨敦初 

野树吟秋日江云送目初百年谁命驾两地且传书潘岳功名薄庄生吏体疏禅心知不减挥尘近何如 

其二 

万事传经懒官闲且自由闭门无不可得秫更何求玄艹扬云宅清时王粲楼莫言工作赋此地易悲秋 

忆弟 

万里南征路扁舟去不来赋投鹦鹉水诗上凤凰台天地穷相傍云霄蹇自哀千秋无汉武司马一庸才 

其二 

骤传亻大枕去转觉泪沾巾短发三江棹孤蓬四海人文章妻子恠姓字友朋嗔兄弟皆衣紫君胡命苦辛 

其三 

去住非无谓蹉跎似不羁亲朋尽欲杀知己半相疑独我能青眼因君是白眉东来书一帋读罢泪如丝 

登高有怀 

秋菊开谁对寒郊望更新乾坤东逝水车马比来尘屈指悲时事停杯忆远人汀花与岸艹□处不伤神 

过古寺 

红桥过雨润黄叶会霜稀古殿催金榜空塘落水衣畏人寒鸟窜护法老龙饥醉语兼禅语都非苐二机 

宿僧房 

夜雨沉清磬霜林起暮鸦莲台三品叶佛果一时花觉路昏罗縠禅灯黑绛纱早知婴世网悔不事袈裟 

忆弟 

尚有他乡客那堪两地春文章聊玩世儒墨竟数人别后山川换愁来岁月新沧江一万里浊酒向谁陈 

其二 

东去交多少南询兴有无高天鸿鹄举世路马牛呼骚雅命难达江湖迹易孤步兵虽嗜酒倘亦恨穷途 

异僧 

买印支公僻输瓶座首能呪言听似鸟梵字写如藤托钵施仙饭支床面佛灯一身犹不用何处有三乘 

出郭 

稻熟村村酒鱼肥处处家轻刀粘水去独鸟会风斜落日流红浪长江徙白沙山僧迎客喜颠倒着袈裟 

江上 

白雾迷荒椘青流带远空沙平晴献雪树老夜屯风旷野眠饥兕孤洲落晚鸿布帆如屋里何处有城中 

郊外小集 

赖有沧洲意聊行浊酒杯白波吹日上粉堞映江开米谷舟中市人烟水面来息机吾已久鸥鸟莫相猜 

其二 

浪迹真无赖狂心今若何一尊聊对酒万事且狂歌穉子矜黄叶渔人语白波芦花青袅袅秋意满溪蓑 

三弟回志喜 

送汝才三月那知西复东客中何地返橐里几时空世事穷来见文章病后工浮湘而涉海司马之遗风 

其二 

突兀英雄气飘零病苦身黄金憎赋客青眼谢时人剑投珠恨呼牛应马真无钱觅知已到底白头新 

其三 

万里将孤身方长江与太湖山川几尽越文字耻为吴见我故人否识君高义无士安交不薄珍重序三都 

其四 

东去人人叩西来事事疑苦心真学者出世好男儿消息蕲州得机缘老宿知何人皮相士道尔定狂痴 

花朝日呈伯修 

垆气熏高阁歌声绕细厨桂尊清且满坐客美而都共唱三妇艳同开百子图主人将夜饮傍晚禁啼乌 

其二 

宛转花如结差池燕似知佳人炊寿饼童子□新辞珠履散还聚兰膏尽复吹青轩红丽蕋第一好天时 

京师夜坐 

兀坐酲酲闷读书字字难竹枯知凤馁缾涩□天寒事往心方省穷来交渐宽微官犹窘我赢马日嬖安 

北行道中示弟 

惜别无多日驱驰看逼年客愁繁似雨官路远如天冻碛酸车毂严霜囓马鞭流光付行旅□我逓相怜 

挽苏母 

喜得全归日郎君巳致身凭将万死事泣报九原人野气迷丹旐秋风冷石麟但留天语在一纸夜台新 

秋夜感怀 

莫以千人和遂轻白雪歌支离常调失突兀此生过薄俗论交尽秋风阅世多鹓雏终万仞吓我待如何 

余山居六年矣丙午秋复北上临发□□ 

又被闲驱出冥鸿那可飞添多新蒜发典尽旧荷衣柳密云侵郭荷长水浸矶鸥凫争作语客子几年归 

过荆门观蒙惠泉 

云过山城没溪回磴道平一沤淙石底万户枕泉声童子将茶去僧雏负钵行居人传好语得似长官清 【 时州人为言雷□甚清】 

石桥道中 

上上仄岩颠清溪落马前陂陀聊作馆硗确以为田人出斜山照鸡鸣废寺烟亭翁颜半赭知得有丰年 

襄阳道中逄龙君御君御节镇西宁便道省太夫人 

征马隔林鸣双旌忽背行白头橑远梦红树促归程银管书生去铁衣老将迎羗胡知姓字檄艹在边城 【 君御旧通守此地】 

壬辰秋日余与伯修兄俱得　请先后出都门至郑相及同宿州署今相去十五年伯修厌世亦六年矣电火惊心山川触目因书数语兼示小修方平两弟 

十五度春秋沤花转眼休含悲上东里无路避西州孤月伤鸿阵寒云障马头对床今夜雨清泪几行流 

邺城道 

何处魏离宫荒烟断苇中猎蹄晴卷雪高隼怒盘风苑古梧桐秃墙崩枸杞红空台与流水想象旧帘栊 【 梧桐秃出白香山】 

其二 

白日悲难驻英雄谁不然鱼膏焚地底蛾黛哭生前南国香成雾西山石化烟人间绝快事天子作神僊 

其三 

碧草涨寒塘菖蒲花不香山□犹翠羽野果□丹房残粉迎新帝妖□逐小郎曹家兄弟好无那太滛荒 

其四 

且着双眉目休随俗笑嚬帘前挝皷吏床上捉刀人胡粉装尤□蔗竿舞人神精光如可画宁与魄俱尘 

其五 

那得长无语无情泪亦垂碑余汉岁月水洗邺城池楼外羗雏啸宫中寡妇悲好还不再世凶狡亦何为 

其六 

近得铜台瓦重来五十锾无方鬒白发空自治青山上马搜才渗横戈按髻鬟霸图今已矣文采照人间 

其七 

仆去前王碣耕来故国坟蜂巢无两大兔□有三分□火生空树阴龙战野云美人何处所□与定遗文 

其八 

且勿度前村白杨路渐昏一丘文字鬼千古战争魂历数孙曹闰风流魏晋繁成蹊人自省桃李不湏言 

其九 

谋士虎兼龙三家霸局同文章分鼎足才品第英雄龌龊司徒后昏顽鍜锡公陈琳檄自有离可愈头风 

其十 

校尽中原士初逄国手棋孙郎争一道刘冑仅双持石悍刀方利风高海始奇唐宗与宋祖应悔不同时 

游崇国寺得明字【有序】 

往与家伯修潘去华江进之黄平倩刘明自吴本如叚徽之诸公结社于崇国葡萄方丈相去七年存亡出处遂如隔世丁未春暮与龙君超陶孝若丘长孺李元善刘元质重经此地泣下不能自止聊述数语以志今昔 

入寺稀人识僧雏尽老成花犹香废苑石莫话前生壁上苔栖墨廊问雨坏楹春衣能几日又复过清明 

又 

只作幽探计如来与证明出门皆黛色入寺有泉声酒似溪光嫩身如云影轻闲官无别侣头白旧方情 

惠安伯圜亭同顾升伯李长卿汤嘉宾看牡丹 

古树暗房栊登楼只辨红分畦将匝地合焰□焚空蝶醉轻绡日莺捎暖絮风主人营一世身老众香中 

又 

通国皆狂死谁家解满栏径湏一石醉消得几生看小榭迎初月层岚作晚寒携归纔数朵掩尽百罗纨 

浴佛日刘元定邀诸公偕游高梁桥得为字 

节是祗园会讙同曲水池妖童歌串乱天女鬟华随是树皆停葢无波不泛巵鱼龙与角抵乐事看君为 

又 

万队千骑出燕游第一时繁华虽有态烟水未曾知西去层层岫东来面面池胸中好丘壑借与主人为 

月夜归来与长孺道旧仍用前韵 

盛事那堪记衰来亦自悲看穷烟柳地老尽露桃枝筭酒休论石税花莫计池平生心种种难及壮时为 【 都人市花者以一方为一池】 

偕曾退如过净土葢 

像设都非丽疏题亦不红花移牛槛日槐老一庭风寓目皆成淡诸方敢鬬空到门有醉客乡里旧山公 

汤嘉宾以使事入江西将遍游诸名胜诗以送之 

碧渚苍云路长帆几叶还趁秋行□子携谱看庐山采药灵溪见映花石户关孤藤双竹屦听尽水潺湲 

其二 

亦解惊人语干君数倍难片鳞犹变化尺水尚波澜万卉经春烂千山过月寒欲知才大小试取昔贤看 

其三 

九泒浔阳地寒潮一叶通少年姑狡狯太舌石玲珑触路飞泉雨扪碑恠穴风到时秋正老江景绘丹枫 

其四 

携去山盈袖书来墨满岩岚光疲瘦仆泉水洗尘衫识徧金仙侣搜残玊简函椘云青咫尺汉水莫停颿 【 时嘉宾将入汉阳吊萧仲子】 

早起入　朝书册午间冲暑走城外别汤嘉宾晚赴刘元定饮时诸公已半酣赋得原字 

晓出铜龙署暮归曲水村座凉心乍贴觥乱饮初喧妥尾筠侵阁长头客在门公然去巾屣奴态亦堪原 

夏日城西园亭闻蝉得阴字 

清响彻平林云深树亦深乍闻心爽豁蠲尽午昏沉琴里高山韵诗中瘦岛吟乡园频梦尔中里柳湖阴 

其二 

未曾离溽暑亦不到云林坐觉暄凉变遂令院舍深声来如远壑宿处必层阴燕子与黄鸟难除闺阁音 

其三 

虽在高云地长怀冷石心羽流分体魄骚客与声音竹栢风相乱笙歌耳可箴如何君与我俱不守长林 

苦雨吟和曾退如 

陵雨无朝夕呻吟益病妻床头新墁落灶下老女奚啼一室坳堂芥千家乱水畦侍儿持茗语满褶桍花泥 

其二 

旧势将排砌新痕又没花街头眠野鹜窓上语池蛙古佛龛生菌娇儿面有沙东斋无额字便可唤浮槎 

其三 

似道雷焚火又闻水决墙哭声来远巷昏火照方床小屋苇帘破邻家苍术香儿童浪惊喜檐底有微光 

其四 

莫是天家乐轻闻下土哀九州岛吹立水万部役雕雷地远声难彻阍高唤不□巢居与穴处曾见有唐来 

中秋泊潞河看月同子公云影赋 

秋树泠泠白添衣也觉寒如何今夜月不共昔人看客路风停阁民居水破残那堪更值此衰艹漫流滩 

其二 

万水千山路羇魂来不来双签题姓字两处送钱财风叶牵钩幔寒花背镜台思量具杯酒有口向谁开 

其三 

亦欲消孤闷其如不去心稚儿神惨淡病客语呻吟野戌风传柝空艚火隔林更怜明月里尚有独飞禽 

其四 

道侣前宽觧君深天竺书我心自检点试比毘邪庐法喜妻辞世散花天异居任他金粟老亦有泪涟如 

潞河舟中和小修别诗 

鹤老翻辞侣松寒乍剪萝孤舟将幼累□海望南讹乱苇藏村社枯槎卧古河所嗟人异路不畏客程多 

其二 

昔日饥寒伴凄凉无一存去花难返榭好月不留轩龟手衣犹在齐眉案尚温一门新旧□□半北方魂 

其三 

一恸出云堂秋高雁影凉容颜渐朽谢恩爱日销亡竹老湘君庙花深油水阳解君旧箧笥拟买白莲庄 

其四 

欲觅藏身处瞿童路上寻鱼宁愁不阔鸟岂畏山深秋叶虹霜寺春□□笋林辟如纵鹦鹉未有恋笼心 

其五 

少谢人间事歌坛与舞筵有山皆种竹无水不栽莲见死知生苦月鳏识道缘一杯从惠远白社问诸贤 

其六 

江柳江枫道秋未倍损神琼花撩怨客香□梦离人白鸟谁非故青山不厌贫陶朱吾可学整水飬鲲鳞 

其七 

客路虽云苦烟波亦自清云开九子近月上五湖明石壁同僧看花坊信马行家缘无十口少累省忧生 

其八 

弟也檀州去征南尚可依青油寒夜醉画戟晓风成塞艹鞲鹰疾胡天字鸟飞吾庐行信美乡社几时归 

其九 

小艇烟江雨长堤杮叶霜一洲鱼子市千树木奴乡客去寻空谷书来话酉阳繁华销枕上家近吕仙堂 

其十 

禅味争如醉无何即是乡休心为曲蘖省事作资粮慢世稍同朔绝交亦似康□□犹滞酒□乃醒而狂 

沧洲逄瞿太虗运使问及近事偶题 

问我京华事动君一日愁添多新世态无复旧交游北寺凉阴尽西堂讲席收烟光逐日□那不念归休 

其二 

白帢生蕉屦知君亦悼亡忧时心耿耿学道鬓苍苍老衲同三昧稚儿守一床所惭不共隐魂魄滞他方 

德州舟中逄沈何山 

鬓上微添雪衣间亦有尘俱为行役客孰是自由身处世真妨达归山无那贫且收鱼鸟韵检点作时人 

其二 

敢谓冯唐老为郎十五年不因君濡滞那与我周旋历历分行树匆匆两去船此心无近远月在浩池边 

偶作 

为道知难进求闲亦未成凭将无益事娱此有涯生见水移觥去闻山皆襥行感时多长语虗窍偶然呜 

下邳舟中和子公 

飞雨贱窻湿衣寒拥敝禈所忧唯腊近冣苦是荼浑只有飞沙市更无啼鸟村两渔相对语舟系古槐根 

集平山堂用平山字为韵偕游者方子两谢生也 

衰艹乱畦平长江一线明云开智者寺山春润州城万井清霞气千樯晚吹声隋宫何处问荆杞傍墙生 

其二 

天业空遗事披图咫尺间斜桥兴废水淡墨有无山野老囲香泽妖狐学黛鬟荒亭犹故井马上挈泉还 

邹子尹偕僧秋水见访门者不知却之相见乃一笑 

几失孔文举惊逄祢正乎云澄天自澈月上海先明渴骥闻泉喜孤鸿见侣鸣昭文琴自好无那有亏成 

雪中投宿栖隐寺寺去大冶五千里在乱山中 

下马历巑屼晶晶四壁寒山门云占断佛舍雨浇残茶好临泉试【 寺有梄隐泉】松宜带雪看轩穴口心无一可孤负此峯峦 

其二 

岩户何人启泉声只自闻夜浇盈衲雨晓耨一犁云野笋呼雏伐山苗带子分会湏知此□□讲也输君 

其三 

细数高低岭闲询远近乡山烟随涧出松火隔林香云冷莓苔殿雪封萝薜墙里门通德近谁与辟荒凉 【 寺近余司徒家】 

立春日金牛道中 

田夫辍耒耜红女停机梭士人废简编官吏罢征科商贾离廛肆渔家收钓罗余独何人者峻岭与危坡 

汉阳过王章甫葵园和二仲韵 

户外即遥岑寒香渐出林增池缘亩阔疏竹为庭阴烟雪裁为句风泉写入琹欲知桐生老火里试焦音 

舟中除夕忆李安□ 

客里逄除夕灯前少故人乍如云没海忽似影离身满褶衣衫泪半年河渚尘井枯泉脉在□老燕巢新 

王章甫送余石头口因共游赤壁章甫将归读书九峯山 

小舫沙棠檝矶头试一游偶然偕郭李不是吊曹刘山色当陲出江波载世流沉沙无折戟应已化渔钩 

其二 

晴柳烟江路幽探喜共君暮风歌鸟翮春水玩鱼纹石老犹含态蛟闲不起云沙头寻鹭侣且莫话三分 

其三 

一棹别乌林高云去去深易销唯黑发未了是名心洗墨桐花下读书石壁阴明年定传写千纸满璆琳 

柳浪馆杂咏 

柳匝层层水花纷曲曲堤古藤随意拙熟焉□□帝寄客诗题岳招僧语隔溪　蒲分外长□与竹栏齐 

其二 

偶然修竹里新鸟一回闻鸡下翻盆石僧归语峤云纵风生水态任月织波□莫遣□凫去频来只有君 

其三 

饶水饶烟地谅花临柳居经营成净社穿凿架僧庐小作番唐像闲□农圃书主人晕血断□亦念溪鱼 

其四 

斋阁行将近迂回又隔蹊八窓中远水万柳外长堤凿曲添鱼含芟枝减鹤栖无人残暴汝宜近亦宜低 

过藕花庄 

深院竹编墙丛□若个长入门溪雨溅满路麦□香好梦因□得闲愁到水忘因循二十载来到藕花庄 

夏日同顾朗哉居士王遗狂游谢公岩主人于野宗侯留饮 

只有烟林在王家一事无到门唯藓石对语画山臞路失云相□□歌竹可秋看□车马去尘起是修途 

其二 

莫损莓苔壁长留翠倚空云能供点缀石自觧玲珑泉落当穴口心径香生渡涧风楼台杳何许树影有无中 

登定州开元寺塔 

孤塔三千级俯身见鸟过但知天阔远未许岫嵯峨铃语闻沙塞灯光射虏河昔贤谁眺此韩宋与东坡 

其二 

我醉中山酒兴衰渺莽间宋家遗塞垒唐典旧山河破壁风雷出空堂燕雀还莫言无外警西去即层关 

黄竹石入都作别 

北阙何曾过西山亦未登袖中无半剌须上有层氷梦入冲烟鹤书询过海僧省庐真似水知汝不求丞 

残冬选曹乏人戴星出入不觉过春感而赋此 

若问曹中事但观鬓上丝经年未见水初度也无诗夜月闲杯子春光恼侍儿西郊有游骑唯汝不相宜 

初授司功副郎 

舍鍜来为吏嵇康也未慵带犹悬素銙衔得比青松案牍心先碎疏题手自封何年桂神武买断紫芝峯 

寒食高梁桥 

簿领送春光须眉分外苍僧犹怜我老水亦恠人忙两作青山色风吹翠袖香醉中如有忆艇子上余杭 

暮春偕苏潜夫丘长孺李茂实僧宝方雪照出郭 

且复湏臾坐夕阳山气佳人归烟雨寺春到海棠花茜甲缘畦吐青溪带郭斜楼台深隐隐种竹定谁家 

暮春同王以明丘长孺苏潜夫魏二方游韦氏庄得宽字 

几叶茭蒲水微风亦起澜如何寻丈地绰有江湖宽种果栽花易招鸥引鹭难辋川如具礼画里试思看 

其二 

树历高云老门临细水寒乱中时有整幽处偶然宽芦笋芽将茁槟榔蕋渐残游鳞真可喜梦不到渔竿 

其三 

径路微微折亭轩倍倍宽经营百事善物力屡朝香果税分时敛茶坊凑水安袈裟幸自乐何苦恋中冠 

饮渭南郭外水亭 

清响落银塘崖高瀑白长晴飞半院雨暑洗□山凉竹石江南梦云泉逸士肠长安卜日饮金紫照壶觞 

喜小修至 

疋马西风客青衫远道人倾觞三日语洗面一升尘发箧探家信呼儿换葛巾颜肥兼耳阔失意几曾嗔 

其二 

家事若蚕丝细听无了期某山今旷废何仆最顽痴验貌争肥瘦谭心校髓皮因勘对病药第一是随时 

其三 

俱言三岁苦捱得几番虗炼就玊珪字磨穿铁板书莫非头罪过傥亦慧乘除知汝能排遣高谭且自如 

其四 

买米钱都尽装衣絮亦无奴颜愀失路马尾秃长途沙哭终雠椘梁舂已去吴弥天布铁网不肯拔珊瑚 

与小修夜话忆伯修 

羇客观人世孤云信此生长兄官自达小弟学无成买酒思灯市踏花忆贯城飞沙没马首怕不御街行 

百六诗为丘大赋 

血蚀青铜照魂牵白玊环人间冤女塜地下望夫山着土泪犹碧邻湘草亦斑至今西陵月不忍向南弯 

其二 

一夕归兹路二生惜此人死无长负债恨是不销尘小玊终为厉苏卿必有神决猊与怒蟒无以喻吾嗔 

其三 

恶雨催兰桂饥枭啄凤凰埋忧觉地小量恨与天长万者难焦泪千生不化肠明当告世主幽合诅城隍 

其四 

恠事咄如许稗官见亦稀若无亲口语定道客传非始觉生为债谁言鬼是归长时检遗箧不忍触歌衣 

其五 

冤欣知无已冥司可奈何只愁女鬼弱不怕俗钱多双陆因名废新声只自歌唯当仗佛力□汝出幽罗 

赴栖霞 

黄叶三秋后青烟一脉中天寒虫蛰雨江阔鲤鱼风鹤瘦行藏劲鸥闲饮啄工舟迂迷去处小立问渔翁 

摄山纪游 

黄叶旋空下清泉作雨飞苔毛青佛面石色老天衣僧静厨蔬少山寒野雀稀自然消万虑不是学忘机 

其二 

山色重重恠高谭事事新荒松吹老鬣古石长斑鳞入室寻僧梦飜经晤客尘禅兄兼酒弟傲杀世间人 

小集张伯实斋头 

白菊颜将赭苍原木渐黄蟹匡行酒至梧子作阎藏钩月分兰熖玄霜打橘房主人红靺鞈一笑上排场 

问方子公病 

落尽梧桐叶萧骚满一庭当书□枕被减食买参苓壁暗秋虫泣垆欹夜火青病来曾几日疏发冷生星 

其二 

贫病知何极高天也不原愁声彻晓夜药气满楹轩梦恶凭奴觧衣单借手温空堂悬一榻黄叶自封 

送李季宣比上 

长短丹枫道高低白雪枝奚如肩古帙骏尾束红丝闺月能通梦边烽易入诗因思夸官日是我见朝时 

其二 

策蹇迎霜去冲风逆雁行梦中呼小玊瓮底拜荆卿驿路听塘报寒冬怯水程预知廷对策多半是谈兵 

日暮 

苍茫山几处高下鸟千枝野火烘云脚霜风老地皮安心权在酒长日困于诗除却闲居外朝昏总不知 

望乡 

无日无乡梦空街与大堤白长香米熟青残来芽齐荻月铺双寺渔双冷孟溪长江无尽处渐觉雁飞低 

偶成 

掷却颠毛去百无一事齐客中稀信至梦里别家啼野店胡桃小山房枸杞低殷懃托鹪鸟借取半枝栖 

送蕴璞之通州 

敝衲纔三尺羞囊无数钱谭诗宗岛瘦运□想怀颠白果行厨饭枯株半夜禅天涯青点点一脉海门船 

忆潘景升 

赤仄何年至青蛾几日休当衣归椘子兑酒卖吴钩冻雨江豚泣邮风海若秋相思无寄处独上县西楼 【 椘子指丘大】 

寄伯修 

次第逄京使皆言鬓有华廊餐博白饼宫雪打乌纱夜起先鸡唱朝归必日斜倦来呼侍史石水试煎茶 

即事 

越锦剌吴女桐弦命小妻炉鸣茶已罢香散日初低近火观猫戏闲窻听鸟啼乡书修总懒笑□两行题 

扬州晓泊 

薄雾随风尽寒霜对酒销芊魁腾晓市蟹子□归渐往事琼花观新沟杨子桥虽然富罗绮老必似前朝 

即事 

野树凋青叶寒江扫白波讹音东事变重语北船过衢橘连霜买卢姬尽日歌扬州饶嫁娶箫鼓夜来多 

赋得迷楼 

古寺行宫是荒台迹近真枫枯能作语钗老化为人夜蜡烧天泪秋蛾幻月新当年倘不乐难□不成尘 

小集吴嗣仙斋头 

寒月冲帘薄空阶似水凉橘皮消酒气栗尾乱书床校拇人高下踏歌调短长自知非饮客亦不喜欢场 

集乔光禄斋头 

烛气烘人暖帘丝透月来近花安饮几分筱出重台细曲龙香拨清酣鹄卵杯彻明尚不去□肯见灯回 

饭王太古馆中 

万事无如静浮云他自飞身心全白业行止半缁衣山药和霜荐园禽带雪饥忘名兼去欲学道古人稀 

偶成 

贫色杯中减衰音镜里知青山千里屐白发满头诗夜雪烹朝水鲜花勒陈枝回身笑罔两尔我共支离 

感怀作 

闲适鱼归水孤羁鸟怯飞寒江粘戍艘贾俗厌儒衣失路于人左贪生学道非无才甘自弃不是怨知希 

雪中 

盖膝衣三补充脾饭一匙长贫商贾贵久客□佣知开帖临黄字关门变黑髭飞蓬逐流水何日是休时 

闲行 

入肆添红晕出门换白衣雉惊过水去雀冷近仓飞古木半身死邻僧一个归客中无旧识远望却依稀 

雪中看月 

强起持杯酒长歌命小鬟一重两重白千里万里山冻寉僵孤影穷霜益老颜客思只如此渐梦别离顽 

无题 

富贵岂非情荣枯未必平破笼麾鸟去斸竹放云行穷骨躭书傲寒毛看剑生东方唇自腐执戟竟何成 

读书 

拭却韦编尘衣冠对古人着来皆肺腑道破□□神□斧樵珠玊恢纲网凤麟拟将半尺帚匝地扫荆蓁 

闲居 

只对陈编坐闲将稚子行笔罢书将老瓶响茶勋成饥鹤窥冰涧穷鸦话夕城江烟回照里转湿转鲜明 

乍晴即事 

寒日回霜薄天风扇雪晴山纹斜界露树影拗枝横海客须眉冻门宾姓字生下床忘栉洗抛卷上西楹 

偶成 

寒日抛残历冬风迫小年霸图虗盂尺贫策付丘鞭释闷多诙史嬴欢少破钱不簪复不履随意但高眠 

刘侯宴 

满斗撒珠玑牕风射蜡晖乐从三奏罢酒看十分飞参佐分山果优人撤地衣为贪文字能小减邑侯威 

陶石篑书至 

不复言余事唯云了即休山川□□案花鸟罢春秋定后牕行鼠餐时壁下猴自无□秵意焉用钓文钩 

何茂倩索游吴诗 

莫漫谈吴事吴中佳事多天高震泽网发细虎丘歌只是官无那由来谷喜过莫厘与緸缈双□孰嵯峨 

子公贫病口占乞笑 

□阅冬秋尽方穷内外科梦来牵母泣愁觉此身多愧涸鱼求水翎单雀窘罗伤心谈往事悔作恋灯蛾 

扬州舟中晨起 

薄月层冰上飞飞呌去鸿梦寒孤渚雪茶□□垆风冻网悬枯木荒崖依病枫繁华无用处陡觉恋虗空 

送洪子崖之归化县 

小邑无官长登临费履綦方言从事译山景隶人知廨舍巢鹦鹉乡田贡荔枝岚光侵簿牍长日但围棊 

丁酉除夕 

得意人间事经年作旅人愁因山水减荡免父兄嗔蜡屐千乡雪公衣几折尘洲波起处长日望垂纶 

登蘓门山泛舟百泉 

食罢共成饭来观泌水泉废桥穿竹屿小舫载茶烟方外清溪寺人间好畤田那能营二项风雨啸台眠 

其二 

一叶寒塘上孤云信所如东亭观羙箭西沚访幽居静玩涵波羽幽怜避饵鱼未容狂阮籍沉湎污清虗 

和朱非二山间之作 

入谷非无路凿空尚有痕势危攀棘杪力尽憩松根天上云烟市仙家水石村悠然见邃古梦里亦羲轩 

其二 

愁绝苍龙岭苔青万古铜山童深凭绠汲栈绝赖枝通洞隔寒溪雪僧归石璺风半卷轻四岳一笑傲三公 

其三 

只觉川原变宁知七曜同按图穷大地卓笏量虗空霞过遗仙影云归识海风人间三不朽尘里一微虫 

其四 

极态穷工出摩天插地孤平开东震旦坐想先供卢曰石铛何在青溪寉也无浩歌中夜月□里湛氷壶 

其五 

云懒飞难上龙痴卧不醒巴江寒荡日郑火夜飞星炉瀹千年液松留太古青绿霞封石鏁应是护仙经 

偕朱非二入少林至初祖洞 

宿世同来否青山记梦登云分新坠石树老旧扶藤古藓番文印胡髟思壁影僧摩公真狡狯只履去何曾 

话无言上人方丈 

秋子拨秋烟堂头二十年还君半面识乞我一□禅石壁分窻看松风对榻眠浮生成泛泛俱有雪毛县 

山中逄老衲少时从征有功者 

头发遮眉白归来五乳峯梦中闻虏笑定起看经慵戒铁支为枕衲衣挂在松闲时穿洞壁欲去縳狞龙 

次良乡 

劳碌岂堪怜心情亦自偏闲中长似郁途里却翛然艹屦多生业名山老去缘云岚成妄想渴梦走鸣泉 

次定川和壁间韵 

岁岁疲车马劳劳憩此州精神渐耗减名字益虗浮斜月微茫岫平河散漫流西溪莲在否持语去年鸥 【 昨年六月饮于西溪】 

定州见拙诗搨戏题 

塔上烟煤句何人勒此中鸣虗聊以蚓篆壁偶如虫蚀去宜苔藓销来仗雨风而今真入石泥土被丹红 

宿赵州【 是日立秋】 

入市不闻嚣残阳半丽谯人家多画水贾肆尚依桥禅梦采清磬秋心动夜条栢林如见语还汝旧时瓢 

晓出栢乡 

未晓已先兴轩车带睡登官程胶齿饭乡思折腰菱野店歌鬟女孤庵瀹鼎僧不酲亦不醒沙里鼓鼟鼟 

书所见 

落日澹秋容游云忽自重斜披四五树乱点两三峰马顾横桥水僧归别路松岩深不见寺烟里忽闻钟 

崤陵壁间见黄平倩诗怅然有怀和韵 

角声催晓关云冷梦初还秋是王维句月如李白颜涸泉长念雨笼鸟岂忘山拟把一竿去相从水石间 

潼关题壁 【是日至子夜果雨凉风袭肌甚快但雨不畅梦中闻书记与快雪语主公所乞者洗头盆水耳何其悭也不觉大笑口占四十字为谢】 

一枕簟花凉魂清梦亦长雌雷方唤醒女魃乍迷藏云识鬘鬟气风知菡蒥香那能倦膏沐□里酒兰汤 

偕朱非二汪以虗叚徽之雨中投兴教寺望南山 

树古积苔痕山高昼易昏袖中云气出阶下□声喧断鼎残□□青螺紫涧村倚阑叩京尹还我玊峯轩 

其二 

迹往休寻记台倾莫问年风香来韦曲雪色照樊川野寺遮红叶人家住翠莲隔溪山更好驱马入苍烟 

其三 

槛外即危岭烟中跨椘秦石留前刼字洞老别朝人夏月莲花雪冬风暖谷春云深无隙地千里瘦龙鳞 

过华清宫浴汤泉 

镜澈古苔光溪风湛碧香花犹知世代水不觧兴亡粉黛山川俗烟泉岁月长而今正好景石骨照苍凉 

其二 

十六长汤院阿谁似玊环故宫秋艹里小邑氷声间童子驱羊去村姑赛庙还教他扬广笑破国只骊山 【 今官池乃玊环池】 

其三 

过鸟烟中迹回风水上痕欲知天宝事唤起石苔言兰乳飞千殿宫云遶数村太真方病齿歌拍且停翻 

其四 

羯鼓弄伊凉露花石火光山余绣领字云染碧螺香芍药留妃子鹦砍说上皇难将脂粉水傲我白云乡 

其五 

凤靡鸾吪易王图霸业轻仙灵祠后见笙柷夜深鸣野火烧连理【 泉上有连理槐毁于火】秋风荐侧生遥知石镜月恨不照倾城 

其六 

东岭复西岭秦乡与汉乡市城云淡淡今古水汤汤废址耕斜坂归樵舌夕阳乱亡犹有等冣劣是幽王 

再泛百泉 

欲去复停帴瓶瓯尚在船异沙千种色密雨一湖泉有寉山中梦无人池上弦醉归旋就枕带却涧声眠 

浪歌 

附朝入朱门大道暮游绿水桥边歌楼少醉十日舞女一破千钱鹦鹉睡残欲语花骢蹄徤无□愿为巫峰一夜不愿缑岭千年 

渑池和黄平倩壁间诗 

落日疏林涧水秋风匹马咸秦南北陵收过雨东西崤起飞尘龙锁幽崖翠豸雷绕古树苍鳞穴处巢居谁氏断辕折轸何人 

其二 

四顾陂陀无地一螺乡井有君百一崤函天险五千道德灵文驿路屏遮障掩溪田错绣罗纹思触枕边流水梦牵峤外孤云 



【卷之七 】
七言律 

【七言律 】
登焦山 
病中和黄道元至日禅寺梦愁诗 
别王百谷 
闲居杂题 
皇甫仲璋邀饮惠山上 
元宵饮华中秘宅上 
饮华中秘园亭上 
得罢官报 
游惠山作 
和沈飞霞代老姬别用原韵 
踏堤曲 
饮苐六桥酒垆上 
游虎跑泉 
赠虞德园兄弟 
雨中过蘓 
广陵别景升小修 
秋日同梅子马方子公饮北安门 
伯修斋中 
斋中偶题 
闲居 
戊戌初度 
赠黄平倩编修 
十六夜和三弟 
和陆放翁初春遣兴 
游高梁桥 
暮春同谢生汪生小修游北城临水诸寺至德胜桥水轩待月 
和韵赠黄平倩 
即事和韵 
送顾升伯出使还吴 
送夹山舅令太原 
送黄贞父令进贤 
丘长孺自塞上来 
和江进之杂咏 
繁台张昭甫给谏竹居王孙邀饮留别 
柳浪馆 
雨中坐方平弟旃檀馆即事 
伯学斋中话旧感赋 
别程彦之归吴 
梦中得诗醒记中二联足成之 
坐王章甫水明楼 
赤壁怀子瞻 
寒香 
无念同余迎先伯修赋此为别 
寄黄谕德平倩兼申玊泉之约 
初正偶题 
久不到沙市矣感赋 
久雪忽晴喜而有作 
示度门 
放言效白 
卷中见亡友王官谷姓字感赋 
苦雪戏作 
新买得画舫将以为庵因作舟居诗 
期蘓潜夫游玊泉竟月不至及至而余复以大人病疮归于其行也诗以讯之 
花朝和坡公韵 
是日新晴 
述旧西山下有门头村多精蓝 
习池道中 
七真洞赠道者 
长生岩逄休粮道者 
秋日柳浪馆雨中王以明刘绳之见过 
馆中再用前字寄王以明 
藕塘 
山居 
九日偕诸弟及僧泛舟至和尚桥 
玊泉寺 
哭夹山先生时先伯修归窆 
余蔬食三年矣偶因口馋遂复动荤辄尔有作用呈诸衲不独解嘲兼亦志愧云尔 
柳浪初正 
旧太守徐滨岳观察岳阳偶道敝邑诗以送之 
代送徐观察 
和萃芳馆主人鲁印山韵 
柳浪偕诸客偶题时午节将至 
题澧州沈大夫加恩册 
谢鲁印山惠舟兼荅来什 
书尾以济川见期非所望也因述鄙怀以报 
湖亭对月述怀同散木赋 
中秋对月同散木作 
偶成 
寄小修 
山中旧斋 
荅鲁印山见贺新居之作 
癸卯初度筵中示社友及两弟 
集五弟春艹堂 
浣溪庄落成同社中诸友赋 
赋得溪上落花 
余友黄鹄生与所目匿相去二舍为置符以召各藏其半题曰花信风社中雅其事作诗咏之 
雨中集龚名世平远楼 
四弟旃檀馆即事 
和散木韵 
集子静水明楼听歌仍和散木韵 
散木方鳏誓不娶诗以嘲之仍用前韵 
偶成示卫道人用前韵 
竹香 
喜小修至自燕 
碧鲜楼小集谈飬生 
偶成 
入德山舟中偕寒灰冷云雪照诸衲子及云影居士月中有述 
龙君御载酒过德山见访一别十三年矣感念存没不觉凄然已复自咲举觥相乐遂大醉 
德山简刘宪使 
别龙君超君御兄弟 



梨云馆类定袁中郎全集卷之七公安袁宏道中郎着 

江阴缪尊素太质　 仁和何伟然欲仙阅 昆山沈际飞天羽　 南雍周文炜如山镌 　七言律 

登焦山 

海门一带雾初收碧树丹崖小十洲山杂云帆浮水上江盘螺髻出潮头经堂昼寂眠苍兕石壁晴空挂野猴白首闭关僧自苦花开花落也春秋 

病中和黄道元至日禅寺梦愁诗 

一番花信又成春百结枯肠万转轮铃下久停辰后版功曹空阁案间尘消愁莫问弓蛇影对境聊观梦幻身宫缕添来非我有秪应添得与游人 

别王百谷 

河上青霜鴈字斜西风匹马又天涯锦帆浮远郎官舍冠子桥通处士家好事每挥林下麈清斋长试谷前茶东邻不是无姝子眼底何人解浣纱 

闲居杂题 

树老无花也自新山茶红似女儿唇数茎白发春前长一点青峦雨后真莺欲下枝先作语鹊能占岁亦如人锦鞯金络纷纷去飞尽晴郊十里尘 

其二 

儒衣脱却礼金仙三十偷闲也少年芊草如毡花欲舞淡烟垂幙柳高眠兴来学作春山画病起重笺秋水篇酒障诗魔都不减何曾参得老庞禅 

其三 

晴日园林放好春馆娃宫里拾香尘痴心春了鸳鸯债宿命多惭鹦鹉身柳爱风流因病睡鹊贪欢喜也嗔人桃花不识潘郎去又逐东君一面新 

其四 

一番丹蕋一番泥何处垂杨无马嘶芍药有香兼有态山鸡能舞亦能啼阴晴雨旱劳占问云月风花细品题十分漆园学得五逍遥犹可物难齐 

其五 

幽窻重镊鬓边丝嬴得青鬟谀少时垆合愽山烟吐篆沙烘石子暖围棋靓妆却念画眉鸟佞巧愁听百舌儿笑杀□家五杨柳春来依旧折腰肢 

其六 

纵多桃李也无言只是然篱与映门暖日护将鹦鹉瘴和风吹却鹧鸪瘟乡书题就双重晕炉气熏残一缕温梦里明明渡湘水不知若个似仙源 

皇甫仲璋邀饮惠山上 

东风吹水浴平沙鸂鶒鸬鹚满钓槎去日翟公犹有客到来潘岳已无花溪鳞呷雨层层浪水确春云处处家白石青松如畵里临流乞得惠泉茶 

其二 

萍迹犹怜滞水乡濯缨满地是沧浪罢来僊县郎官绶扮作青溪道士装沙鸟惯人眠不醒山厈花经雨折还香相思别后知无益烂向春风醉□场 

元宵饮华中秘宅上 

青丝华管夜从容客正阑时酒正浓堂上观灯莲品品尊前顾影面重重愽他□月千回醉假我云山苐几峰麈尾奋来毛欲尽当筵风雨约□锋 

其二 

长竿百尺拥灯轮浊酒千廵意转真霜亚残枝花片老云拖轻影月痕新订将白石成知己掷却乌纱是野人漏水销来杯不尽当轩鹦鹉赤留宾 

饮华中秘园亭上 

东风杨柳濯青枝暖日池台艳艳姿巧石疏花宜对酒文窻香阁好弹棋饥来野鹤如人懒饮去河豚亦自疑竹里辛夷差淂似天然一幅辋川诗 

得罢官报 

拟将心事寄鸟藤料得前身是老僧病里望归如望赦客中闻去似闻升尊前浊酒憨憨醉饱后青山慢慢登南北宗乘参取尽庞家别有一枝灯 

游惠山作 

柳色渐舒枝渐齐流莺涩涩美春啼花溪水赤香鱼子荒艹牙青倦马啼鹧鸟不行终恋侣鹁鸠无屋懒呼妻一瓶暖贮惠泉酒过淂层峦日又低 

其二 

雪后青山暖复鲜疏黄浅绿也堪怜高僧执卷供谈柄少妇明籹送佛钱向子无端儿与女华阳多事道兼禅浮生早被微名误遅向人开醉五年 

和沈飞霞代老姬别用原韵 

双龙毛羽若为乖销尽琵琶十里街燕子有情终恋主鸡皮无色强名姓愁同班氏秋来扇愿作杨家多浚钗桃叶桃根君记否当年亲指带如淮 

踏堤曲 

浓绿疏黄总古新六桥风日更精神柳腰□□争游奴莺舌分明唤醉人暖谷蒸香疑作雨□蹊吹汗不沾尘洛妃谩欲凌波出曹植荒唐恐未真 

其二 

畵阁层层出晓波东风湖面软于罗佳人秾李山花髻荡子垂杨水调歌蝴蝶意闲随梦去鸳鸯情熟奈春向蘓公雅亦称相识浪比西施媿已多 

其三 

桃叶成蹊柳作行东风吹热少年场赵家姊妹皆端正谢族儿郎有短长陌上口声多汴语垆头结束尽唐装吴歌越舞颠如梦不是湖山也断肠 

其四 

亭亭如月婉如春堤上楼边总丽人柳汁□□袍已嫩梨花吹落粉痕新瑈帘欲度闲仙语宝□初移拾翠尘宋玊也知空作赋越姬十倍胜东邻 

饮苐六桥酒垆上 

流芳亭畔草如油堕粉吹香历几乎鄂国有祠争下马西陵无主漫登楼玊龙酿熟多酬直土哺鱼肥易上钩南北诸峯收不尽朝朝放艇过溪头 

游虎跑泉 

竹床松涧凈无尘僧老当知寺亦贫饥鸟共分香积米落花常足道人薪碑头字识开山偈炉里灰寒护法神汲取清泉三四盏芽茶烹得与尝新 

赠虞德园兄弟 

霜庭五叶晚抽枝喜得犹通一线儿时戒每尝无味水闲情多赋落花诗台宗贤教谁能识何肉周妻到应疑若使相逄不吐胆更于何处觅相知 

雨中过蘓 

二年前事似前朝记得朱颜个里销雨雨风风新震泽车车马马旧虹桥尘来不上双行脚病后犹存一捻腰是我万般辛苦地如今闲话尽逍遥 

其二 

无官有客尚留吴难道陶潜不腐儒魂亦寻花如蛱蝶梦惟逐浪似鹈鹕孤灯影瘦寒山寺荒草流青夏驾湖学道参禅都未澈一毛聊淂□杨朱 

广陵别景升小修 

搔头几日见新丝二月河桥上马时长短官街惊梦皷高低杨柳罥肠枝江烟一担充行李流水三乂各路岐北地南天千万里青巾白帢几人知 

秋日同梅子马方子公饮北安门 

闲对枯槎与钓缗暮云斑驳似龙鳞青山不许谈新事白鸟如曾狎故人宫合参差十里水衣冠包裹一生尘西门车马东门月冷热从谁问假真 

伯修斋中 

几点秋毛染鬓斑深衣长褐古铜镮榻边石骨抽枯笋盆里松根露浅山霜月洒来如白酒菊花老去変红颜鸡声未动听宫板已在车尘马足间 

斋中偶题 

冻风吹落壁间尘温合投花飬瘦鳞山水情多长爱画旃兰气少亦清人铛罍侧畔观时変冠带场中看偶新野语街谈随意取懒将文字拟先秦 

闲居 

藤带丝袍强束身北风虽厉不吹尘轩窻尽日闲诸史眷属经年断五辛官牒注来呈府吏俸钱支得与门人床头一夜西湖语霜色萧条上角巾 

其二 

空街羸马有何荣寂寞繁华两不成破懒始知经有味送眠微觉酒多情腮毛未老随霜换肺病无根见腊生收拾闲烟与闲水凭将筠管作干城 

其三 

幽房睡足□□红香鸭灰寒唤小童弦里乱流崩谷水瓶中微带入松风身心何处谋长策鬓发而今渐老翁凈榻如绵窓似洗明眸皓齿话虗空 

其四 

有衲层层暖蔽身道书观了且存神懒心不恼思朝事法服无端褁野人芡叶笺中书小偈柘枝风里拾陈薪江湖冻裂氷皮老霜郭时时有巨鳞 

其五 

空斋独坐拥残薪笔有枯芒研有鳞梦里风窓听似语山中烟树念如人儿童也解谈东事箫皷何因动壮邻竟日飞霾无却处一层吹了一层尘 【 时倭议纷纷】 

其六 

霜鹤口缶亍氷且忍饥穷沙休忆稻梁肥低碁动欲求先着钝鸟焉能不早飞身分无多难了事酸迂那得济时机长安未有胶粘却日日开门放客归 

戊戌初度 

卑官自觉与心安五亩无家去亦难毡榻所亲唯老易儒衫相对几孤寒香茶每供邻僧去院树时同小弟看雪色照帘花飐水浊尊聊复对空盘 

其二 

禅灯滟滟雪玻璃具典将来戒小妻客里羁情笼野鸽乡中春梦阅山鸡灰心竟日疏庄子禅舌清晨诵凖提无限长林无限羽　枝那复计高低 

其三 

闲居心似夹氷鱼雪里轮蹄亦自疏研酒和□香泛帖瓶花吹落湿沾书艰深乍觉诗如谶消散方知道是虗一卷杂华诵未了被人邀得过僧庐 

其四 

清溪曲曲几千松梦里开门看鹤踪乡计久要桃叶渡客程长念壮高峯笙歌渐渐于人懒山水时时觉话重六载牵羁成底事不如潇洒学为农 

赠黄平倩编修 

窓前独种庵婆罗石火风灯不浪过箱□夜翻尘牍少客衣春晒衲头多毫端漭漭书巴水枕上巉巉梦小峩诗有余师禅有友前希李白后东坡 

十六夜和三弟 

凉月如霜鉴薄惟空杯无计觅糟醨买镫聊复欢儿女弄笔粗能遣岁时花火每攒骑马客蜡光先照走桥姬少年乐事今无几近老方知此兴衰 

和陆放翁初春遣兴 

疏散庸庸寄一官匡床趺坐觉身安聊将古道酬宾客免把闲思累肾肝萤火几时能脱腐酰鸡无日淂离酸东风已放西门柳冻水氷条亦解欢 

游高梁桥 

花时晴色酿芳原出郭犹如出槛猿雾质风梢新柳缕皴皮瘦骨老藤根红云尾变知鱼热碧缬纹繁觉水温耳听碧流心翠岭闲谈恰已到山门 

暮春同谢生汪生小修游北城临水诸寺至德胜桥水轩待月 

一曲池台半畹花远山如髻隔层纱南人作客多亲水北地无春不苦沙熟马惯行溪柳路山僧解点密云茶满川澄月千条糹娄踏踏苍波过几家 

其二 

无才终是乐官闲何地何宾不觧颜乍迭乍□风里水半酣半醒雾中山御沟板落金鳞出宫树花飜乳燕还浅绿疏黄是处有泥人真自□姬鬟 

和韵赠黄平倩 

逍遥未必是无官割累忘情梦也安入室祗客金相好伴身唯有铁肠肝蓬莱监里真先辈冠带场中老细酸一帙雒摩三斗酒孤灯寒雨亦欢欢 

即事和韵 

柳下何曾耐小官□毡缘蕳且偷安空窓净阁销尘眼时草新花飬病肝庙市客来询古字粮船僧至饷吴酸密函恠牒闲搜取钞淂仙方寄所欢 

送顾升伯出使还吴 

四月西山雨过时箫吹阑道沸旌旗痛怜知己他乡别懒作诸王奉使诗绕驿青芦呼水鹳渡江白笋荐氷鲥雕窓畵舸堂堂去间解花嫦首小儿 

其二 

青峦生色水生波处处吴姬饷酒醝震泽有山皆树橘虎丘无月不听歌潮田没去春畦少侬语讹时恠事多近日□征知不免阊门风景看如何 

送夹山舅令太原 

踏尽层岩见稔畬烟峦鸡犬若仙家公亭客过开生酿石室僧来判种花竹下簿书闲屾偈山中人使学烹砂高槐影静莎庭里香散屏空放早衙 

其二 

闲将公事了尊罍郭外青山探几回从事也因流水出长官多为踏花来印文长日封苍藓簿筴经年长蠹灰身是嘉祥旧令尹东西历尽始□才 

送黄贞父令进贤 

□却孤山旧葛巾暂时朱紫缚闲身高才正□□违俗七尺何妨也拜人花里课书分小吏山中留偈谢高真直将收斗西湖水一洗南州案牍尘 

丘长孺自塞上来 

百钱买得梨花春洗却并州面上尘万里质田无售主一生知己是贫人扶摇不肯吹飞絮尺水如何继巨鳞醉起弯弓犹一石清时羁绁老麒麟 

和江进之杂咏 

山亭处处挈胡床不独游忙睡亦忙官况易消如暴水痴儿难长似黄杨岩花盛日求长假石榻开时见古方掷却儒绅与巾子添将氷水注茶汤 

其二 

盆池清浅薄苔封弱竹丛丛个影重残帙有□犹被蠹空阑无蘂亦招蜂西山欝郁蓁蓁气讲阁朝朝暮暮钟箬叶数筐书尺五岕茶新寄自吴侬 

其三 

藤叶常悬四五葩闲随方罫过邻家西厢托疾东厢假南寺听经北寺茶蝶老花阑如倦客天清云薄似飞纱姬衫典尽蛢犹馁学把缗钱托□乂 

其四 

六尺莎阶九尺庐玄毫白楮任生疏花前屡泛槟愁酒架上聊有引睡书蕲竹细纹如浪滑吴绡寒纬似云舒幽窓一枕腾腾去炼佛求仙事搃虗 

繁台张昭甫给谏竹居王孙邀饮留别 

白果青蔬劳远程高台倾矣曲池平沙田似雪耘枯塜柿子如丹缀土城古渍有无遗宋岳监门应否识侯生欲知别后愁多少试检霜毛□几茎 

柳浪馆 

徧将蓝潘浸春颜风柳鬖鬖九尺鬟鹤过几回沉影去僧来时复带云还间疏滞叶通邻水拟典荒居作小山欲住维摩容淂否湖亭纔淂两二间 

其二 

一春愽得几间颜欲买湖居先买闲鹤有累心犹被柝梅无高韵也遭删凿牕每欲当流水咏物长如畵远山客雾屯烟青区里不知僧在那溪 

雨中坐方平弟旃檀馆即事 

栢屏藤格径森疏阑外蔬畦十亩余坐客始闻烹水法高人时有乞花书瓶中熟结香尤老雨后山茶韵不如本欲死心无可死烂红堆梦□清虗 

伯学斋中话旧感赋 

相逄各自叹秋姿长忆春郊走马时细竹也来成老节稚松何意见霜皮眼中几度消寒水鬓脚公然长秃髭十五盛年看又过不知难是蜡梅枝 【 时蜡梅盛开】 

别程彦之归吴 

无成何用出昭关眼底浓华阅几般陆品携来寻白水谢家将去入名山缁寮乞作分垗忏练帢羞归掷果湾七十二峯青朵朵岚光只在屋楣间 

梦中得诗醒记中二联足成之 

散发长吟縠水边吹烟唾月小游仙也知紫阁双扉梦不破青溪半枕眠避客偶然抛竹屦邀僧埘一上花船无心更着红衫去学得寒灰苦未禅 

坐王章甫水明楼 

峦光设色浅深间万瓦鳞鳞鉴碧湾孤塔自来当沔口高僧相过说庐山常时杯底沈黄鹤每就堂中乳白鹇南北精蓝青比比蒲团纔得个人闲 

赤壁怀子瞻 

夜深清拍袅杨枝惊起澄江白鹭鸶过客争虎赤壁酒几人曾和雪堂诗山民自种元修菜石榻刚存乳母碑见欲铸金范老子柳浪湖上拜新祠 

寒香 

寒香寞寞上屏纱活火烹泉石碾茶溪翠柳烟争压迭雪条风干五欹斜旋开曲社通莲社痛饮南家又北家禅榻归来清似洗醉看红焰吐膏花 

无念同余迎先伯修赋此为别 

痰石如何比老颜纔留筋骨在人间一舟破□慈明哭几叶寒帆学士还病久思归黄栢岭衰来梦上戒坛山江西湖北频来往学淂心闲似水闲 

寄黄谕德平倩兼申玊泉之约 

宦情拟上武牙滩世味真吞栗棘凡腕上千珠胡语熟秋来一影射堂寒面慈每觉违心易肌疥当思忍痒难枵木如庵茶似掌蓝堆山色倩谁看 

初正偶题 

惯懒无心更出关清时梦亦趁人闲几回寺里寻花去独自江头看水还处世渐同栗里子全家拟注玊泉山千溪万碧何由见只是苍枝也破颜 

久不到沙市矣感赋 

斑发今来是老成缁衣聊复大堤行见僧每忆年多少观水因悲物变更率尔扣门常悞姓偶然题壁不书名章台寺里曾游处古棘丛篁遶地生 

久雪忽晴喜而有作 

残花残木总精神纔见寅年一日春柳态美如新栉发山容亲似远归人闲追老衲三余辈更踏氷地五六廵江郭早湏骑马出旋呼稚子觅头巾 

示度门 

北平曾记写疏时黄帕亲封下赤墀三十四年薄宦客一千七众讲经师蓝堆山续开皇诏仙掌茶抽谷雨旗鬼斧神工□七日直教重勒玊泉碑 

放言效白 

掉头谁拟作公卿只合林间树下行臧是谷非凭耳迥元轻白俗任诗成有身秪作他人看无事休将造物争夜踏芒鞋深雪里自呼东郭冷先生 

其二 

贤愚富贵且凭他山上髻鬟柳上娥铁网试橯穿海月渔舟任截过头波齐肩大士辞萱久秃发中书感事多船上老郎江口女咿哑容易得成歌 

其三 

鸾蕙争说上场难衫袖郎当且自看世路两平三仄岭人情八折九回滩胸中毛女雪千片石上王乔药一凡梦去几番登岳顶扶桑清水浴頳盘 

其四 

高人窃欲比无功闲把心情托去鸿易象有时输瓦卜骚材兼不废媱风谋生拙似衔氷鹤触事刚如蚀木虫莫放大鹏天上去恐遮白日骇愚蒙 

其五 

抺却浓岚作羽衫抚松终日坐枯岩盗悲老氏折衡斗马谢庄生祱辔行缶青凤下来传古字白云飞去护仙缄芝田数亩那耕得收拾山中木柄欃 

卷中见亡友王官谷姓字感赋 

残墨犹香落姓名孤缸清夜泪充横公然墨发人将去毕竟青山约未成心事如氷见底里交游于我快平生柳浪湖上深更月料得诗魂近水行 

其二 

云霞拟置别堂春其奈些儿露水身碧柳典来求古佛青鬟嫁去事高真一生书画皆偿债数亩琅玕也卖人湖石迤南栀子北哭君此地最伤神 

苦雪戏作 

十日不曾开木扉弓风苦欲弄残威辜他媚媚明明节只作团团絮絮飞琴客己闻将鹤煮诗翁又诉打花稀山人欲取畵中意故着红衫戴笠归 

新买得画舫将以为庵因作舟居诗 

拟将船舫作庵居载月凭风信所如鱼鸟教他为侍史云烟呼我作尚书居如老蠹身藏木行似蜗牛首戴庐下无卓□上片瓦致身今口在空虗 

其二 

囊中随意贮青蚨歌吹虽喧不可无隐逸也湏添故事江山真合点狂夫随身恰似天宫殿寓目皆披水畵图甲子不湏□凤历但看莲发与莲枯 

其三 

五湖不是学玄真且喜素衣不上尘家移碧缬绫中任身是屏风画里人闲追船子咨行脚老倩中峰作近邻一衲蒙头万事已无怀民与葛天氏 

其四 

鸥邻鱼社作新知纔唱杨枝又竹枝风打白苹来夏口雨深斑竹过湘祠不愁入目山无态只怕磨心景要诗唤作朱公些子似当窓祗是欠西施 

其五 

峯峦曲折水湾环时与游僧作往还暂为书碑来禹庙纔因买橘上包山心关网密聊成叹梦被云牵偶不闲慎勿夸张竿水过惹他桑孔筭鱼蛮 【 末句见坡公鱼蛮诗】 

其六 

丝烟丝雨润江湄又到花娇鸟嫩时杜宇一身□□垂杨通体是腰肢闲观水态思吴壁暗□□证椘辞鸂鶒太文凫太野就中洁白是□□ 

其七 

□无他物作遮阑但得□忘梦亦安渭水一竿犹有待严滩百尺也无端鱼龙直作鸡豚狎荇藻却如蔓棘看莫把古人来比我同床各梦不相干 【 末句用陈同甫□】 

其八 

舟居元不即田功稍与农家节令同纵小也妨月额雨虽暄不用卯头风纔闻摊税征渔户又说抽丁报老翁每被山民来借问今年湖比几□丰 

其九 

全家相次入烟云老鹤稚鸥共一羣便与青山坚作誓免劳白水更移文澄江夜月连天泛□涧寒声彻岁闻欲把姓名通远峤函书先达武夷君 

其十 

聊将幽思托芳菲闲月闲花总息机青艹盖蹄黄犊喜白波点尾翠禽飞江篱不作牢骚咏神女全抛艳粉衣纵有志和难比我我能容得鳜急肥 

期蘓潜夫游玊泉竟月不至及至而余复以大人病疮归于其行也诗以讯之 

江程纔隔一牛鸣人事参差奈此行枉把青山来作梦孤他白石工题名花间废巷查遗迹雪后崩崖战水声到日天台应寄讯讲堂久矣待袁生 

花朝和坡公韵 

□丝新柳扬堤门早晚南村又壮村风信暖□□□色药苗深浅记竿痕行来渐觉姑绒重静里频将奼火温是物逄春皆作语子规未必是啼魂 

是日新晴 

□泓幽碧照篱门偶为题名过远村愁去东风消冻液喜来春艹迸苔痕莺花又作新情看山水间将旧谱温东野浪仙谁在者苦吟清句当招魂 

述旧西山下有门头村多精蓝 

探春犹记出青门先问门头苐几村近水只观娥□影匝堤唯见酒淋痕花时乞假朝参少醉后联鞭笑语温是日把杯人已往雏莺新柳也伤魂 

习池道中 

深岩寂寂石花斑完却尘沙车马颜是客竞来尝白水几人休去伴青山云泉到眼无多热金紫蒙头苐一关三尺磨崖书大字人生到此是清间 

七真洞赠道者 

云烟回合蔽仙关万仞斜通一发山事往已迷新甲子洞深忘却旧人间橘皮鹤下遗雏去萼绿花来采药还白日饵将三五斗方瞕如水照丹颜 

长生岩逄休粮道者 

只将空榻伴嶙峋踏遍桃花涧底春一口也摈为长物诸缘皆可作飞尘施来白□都饲鹤种淂黄精每寄人留□石炉烟少许深山遥夜礼高真 

秋日柳浪馆雨中王以明刘绳之见过 

西风索莫午烟遅一万垂杨袅袅丝梦里也随僧入社间中多以颂为诗游鳞翕处常□□惰羽栖时不论枝沙碧水清云潋潋禾花将□藕花衰 

馆中再用前字寄王以明 

闲丹闲碧长秋思水榭风轩分外宜老衲寄书离岳久田家留语赴斋遅枫堤壮枕西湖庙瀼水斜通濯足池免使韩公嗤粪壤园亭是处有新诗 

藕塘 

藕塘风起散花鳞踏徧溪桥不上尘饥鹤偶来添半口浮云忽破现分身每嫌蕉叶遮帘子为触番书置净巾自起浇莎汰白石清闲赖不如人 

山居 

山居只索任天真无作无营自在身青叶髻呼雏弟子白莲湖老惰耕人偶逄上座学观骨免与东方难腐唇一咲蒙城门下土几归沧海几飞尘 

九日偕诸弟及僧泛舟至和尚桥 

芦花风起雪平川数亩荒洲倚废莲小榜乍□沙子山厈惊禽忽破水条烟闲移竹影莓苔地坐爱溪文荇渗天且与鹭鸥相伴着平分僧月载归船 

玊泉寺 

蓝堆翠扑几千年银浦何人也覆船龙伯徙来方辟地蚕丛缘此遂登天红霞抺额将军拜白石横烟幼妇眠闲与故人池上语摘将仙掌试清泉 

哭夹山先生时先伯修归窆 

河阳三度放花春毕竟抛他凫舄身左手直教持老子空闺断不哭佳人苔深旧灶丹池冷【 先生好服食】胞发金台□朵新泪眼一丝能几许那堪分洒两家尘 

余蔬食三年矣偶因口馋遂复动荤辄尔有作用呈诸衲不独解嘲兼亦志愧云尔 

爱持空钵嚼花寒白水青塩也自安山色每呼椶笠去月光只付橘皮看偶逄白社新开酿又学山公倒着冠珍重晚年赵阅道畧将鲊脯间蔬盘 

柳浪初正 

旊赊白发号衰翁旧业今缘次苐空山鸟乍闻新格磔峡僧遥寄小玲珑坐消纤雨轻阴日闲踏疏黄浅碧风收拾方桥与兰浆待看红萼慢流中 

旧太守徐滨岳观察岳阳偶道敝邑诗以送之 

江风滟滟绿条丝父老争来拜戟支门外熊轓攀处子掌中貂虎弄婴儿肝肠似月氷皆彻惠潭如春艹不知一片酒香湖上石摩苔重写洞庭碑 

代送徐观察 

章台春嫩碧芽肥又见阳和使者归南纪霜留政迹洞庭波月澹容辉弱万有寄千寻直狐鹗乘吹万里飞三载少林门下士词持空钵乞传衣 

和萃芳馆主人鲁印山韵 

乍雨乍烟作艳阳高斋几度角杯觞偶逄竹冷溪幽处只觉山心水味长松下压槽经月醉花间弹局一枰香主人恰似玄真子细雨斜风载满航 

其二 

爱看幽鸟曝新阳每遇嘉阴即倒觞尽日竹烟消酒去有时莺语入帘长春塘雨过波纹乱花坞风回蝶翅香行到碧桥深柳处一帆凉□满吴航 

其三 

萝石森疏倚夕阳主人投辖客傅觞天高未觉鹏营旷松老方知鹤梦长山雨山烟浓淡着溪红溪碧浅深香醉来一觉云门路藤枕桃笙泛越航 

其四 

几回傍槛折迷阳流尽春槽曲水觞竹邑浅分溪浪滑花枝斜照夜鬟长清言屡射当场覆艳语频勾隔坐香皂帽青鞋从此始敢将瓢笠附轻航 

其五 

几番对酒惜□阳聊为飞英送一觞竹里葵蔬尼客久山中甲乙倍人长仙畦屡溉新分药道被犹熏旧赐香上马揖来无别语米家曾乞载书航 

柳浪偕诸客偶题时午节将至 

榴花历历烂青枝又到分丝剪艾时布谷语干辞社老寒皋舌长畏童儿酒人每自欺新□□额频来竞险诗花路柳关闲不启免将肉面照清池 

题澧州沈大夫加恩册 

碧水青崖恋主人呼他鱼鸟作齐民山中不问栽兰户庭外长留驾鹤宾官舍有时唯洗石印床无事只生尘渚宫巴国争传语看取天花翚锦新 

谢鲁印山惠舟兼荅来什 

白鹄飞来油口滨尺书衔淂自修鳞凭将贮月笼烟水泛我轻云冷石身濯足且呼回道士浣花先约杜诗人鉴湖一曲幽如许贺老终当作近邻 

书尾以济川见期非所望也因述鄙怀以报 

巨川舟檝竟口何不那湖湘烟水多荇渗自然生远沚凫鸥终是乐清波环池帀木仲长统细雨斜风张志和白日黄鸡底相恼玲珑争不为君歌 

湖亭对月述怀同散木赋 

竹气荷烟冷不分石泉汨汨夜深闻每随流□呼杯子但觉风来扫树纹百亩池台唯贮月一家生事只依云废庵枵木频栖止渐喜从鸥不乱群 

中秋对月同散木作 

百年看月几回盈那得中秋度度明纵使清光常满满若无胜地也平平朱栏碧榭垂千亩白水青霞过一生醒即抱鎗眠即枕腮毛渐渐有霜茎 

偶成 

自将白水照衰颜也合长林丰草间便欲易名辞故国只愁借姓与青山溪边酌月倾高□花下题诗嫁小蛮海错一筐书半纸门僧新自渐东还 

寄小修 

乡园是处有花芳不敌深山老萼香十载交游填上国一朝文字榜都堂玊因刖足多酬价砂到飞身始验方社曲城南饶古寺休将名姓语支郎 

山中旧斋 

山禽漠漠堕霜翎户外长搜老茯苓蒲柳根中抽夏笋桃花枝上寄冬青竹蜂入壁垂千穴夭棘萦丝满一庭犹有数行残粉字古槐西角旧传经 

荅鲁印山见贺新居之作 

东亭故宅昔曾过旋着新花剪旧莎帘远颇宜低度曲门宽兼得大张罗鸠巢唤妇真成拙瓜屋随身也觉多试问柳浪湖上柳几回秋草几春波 

癸卯初度筵中示社友及两弟 

抛他银绶去躬耕半踏乡村半市城竹大许年成老友梅开是度作同庚但凭髭发称前辈转觉聦明畏后生紫凤檀槽香拍板听来都□水泉声 

集五弟春艹堂 

草堂红碧尽离离轻热轻寒正好时种药且收曾效子修花惟去冣纸枝窓间番舌听言鸟堤外风鸢看小儿欲与少陵添故事入春新作海棠诗 

浣溪庄落成同社中诸友赋 

一湾澄碧一丝缗洗却平泉艹木尘溪上唱歌随孺子楼头作客尽仙人鵁鶄带月移西瀼蛱蝶分花过北邻白石青山从□始不将簪带恼居民 

其二 

溪光桃焰暖纷纷渐远喧嚣渐不闻阶下每流无械水窻间时有不归云糟坛屡建□章约花社新颁凡锡文一曲垂杨十里板醉中偏倚石榴裙 

赋得溪上落花 

碧溪香重水鳞鳞飘雪回风舞冣新欲止又飞如照影乍开忽乱似分身愁深孝女江头月梦逐陈王枕里人欲把遗芳付仙子任他杨柳六街尘 

余友黄鹄生与所目匿相去二舍为置符以召各藏其半题曰花信风社中雅其事作诗咏之 

割得铜符与小蛮一回和着一开颜香封字字花题驿锦骑程程月作关云里快呼王母使雪中愁□藁砧山刘郎谩恨仙途远流水桃源咫尺间 

其二 

蘂珠新节出仙官使雨召云也不难沚壁车中呼小小善和坊里取端端江头作押逄青鲤花下移文付彩鸾纵使黄河如带水双筠依旧碧琅玕 

雨中集龚名世平远楼 

江干丝雨洗残春瘦朵浓条取次新桐叶烟中遮去艇麦苗风里数行人锺彝屡辨商周识绢帖闲翻晋宋尘碧艹青畦烦指点尚书高垒卧麒麟 【 楼近王襄简墓】 

四弟旃檀馆即事 

淙淙石脉溜春渠长日关门扫地居莲□漏中兵研汁木香花底读方书丛筠傍屋多臧鸟小市通江易得鱼洗墨焚香幽事了庭莎增草佞浇锄 

和散木韵 

暖风吹雨溉花畦荣辱何劳问木鸡窓下止客三亩月门前亲着一丸泥功名且自轮诸弟家政都将付老妻碧水丹崖身自领黄挂斗酒伴莺啼 

其二 

废垣耘得作春畦幽客时来载黍鸡蜀葛细裁三尺雪吴瓶远饷一封泥全家遏末封胡弟半百高柔莱子妻蔬水虽贫聊自觧幸无饥苦使儿啼 

集子静水明楼听歌仍和散木韵 

百亩春兰盖碧畦玲龙且莫唱黄鸡青丝屡罥鸳纹水红袖频麾燕嘴泥岘石坡前山简客天花场上净名妻千枝万朵黄家去听取娇莺恰恰啼 

散木方鳏誓不娶诗以嘲之仍用前韵 

汉阴无侣灌蔬畦枯枕寒缸坐晓鸡未许□□能沃雪也知狂絮不粘泥家凫自伴龟家语野雉聊为牧儥妻割袖分桃听忏悔辟将黄叶止儿啼 

偶成示卫道人用前韵 

丹垆成砌药成畦枉把刀圭事犬鸡料得此身虽暂毁辟如土偶乍漂泥寒山宛尔称兄弟庞叟随缘示女妻未转枕来残梦了晨光又动晓鸡啼 

竹香 

潠雨拖烟湿几丛空阶十亩月玲垄但凭一抺高寒气洗尽千稍艳粉风深院鹤醒人去后孤云僧老鼻观中松花栢子差相得纔有微芬也不同 

其二 

削尽秾华是此君碧栏银沼醉氤氲全凭出格幽微韵体出无声大古文定里只消风引月梦来唯觉水依云袜材写尽湖州派清泠知他闻不闻 

喜小修至自燕 

蓝衫脱却乍归乡心了无官也不妨客过试开陈白酿病余聊服地黄汤谩追舌底新朝事且觅山中旧睡方扌弃取大觥与长管一齐阑人少年场 

碧鲜楼小集谈飬生 

浮荣历尽叹膏花晓起方知鬓有华弘景道成矜曰日乐天老去事丹砂聊开小阁延方士扌弃取深闺锁夜乂云外须眉烟外语一瓶相对社前茶 

偶成 

白头学得一无成倦即抛书饱即行渐老始知穷本草多闲方喜读渊明东家流水倾庄买西角丛梢遶屋生拟与乐天为近舍借他歌板佐莺声 

入德山舟中偕寒灰冷云雪照诸衲子及云影居士月中有述 

一帆斜月堕澄川似有人呼铁笛仙老至青山为眷属生来白社有因缘幽探处处书成卷净侣年年载满船料得浮踪无定止住如竿影去时烟 

龙君御载酒过德山见访一别十三年矣感念存没不觉凄然已复自咲举觥相乐遂大醉 

十年一瞥意苍茫话到青山且尽觞免与泡沤愁起灭聊从烟水决行藏闲吹玊笛翻新曲醉倚天花入道场试去武陵溪上照头毛白尽老萧郎 

德山简刘宪使 

碧渚苍烟分外奇浪中丹雉影离离云开绝壁趋庭吏溪尽春杯见戟枝暇日山臞多对语清时苗部也传诗南阳子骥今谁是正好从君觅路岐 

其二 

龙潭秋水碧鳞鳞好向桃源去问津云里高才如洞府花间生齿类仙人嗟他善卷中同世记取金刚是故邻为语殿西三杜子青莲今巳悟前身 

别龙君超君御兄弟 

青鞋不破武陵春归去西风一面尘荷叶山头闻杜宇【 余村居名荷叶山】桃花源上别秦人深村稻熟泉当户废苑茶香寺作邻可是无花无地主祗缘无计得分身 

托龙君超为觅仙源隐居诗以寄之 

云石村中且卜庐凭君为买一峯余全栽芝菊为疆界尽写云岚人劵书门对仙童浇药地巷通毛女浣花渠闲中每爱天台去好与刘晨闲屋居 

篔筜谷七夕露坐 

山亭漠漠冷秋烟只在悬藤古石边眼里何曾离好竹耳中恰似有鸣泉稍开僻径通斜月坐看明河忆去年巴水正长天正阔绿杨门外有酤船 

送唐尧胤北上 

苍颜白发竟何成醉里酣歌指帝京喜与中郎分姓字羞从桃蕳觅公卿徤鹰每欲辞鞴去俊马唯湏带骨行君过酒人垆上看荆高到底气如生 

送罗服卿还夷陵兼柬陶孝若年兄 

缸花吐尽醁杯重惜别绵绵话晓锺双髻奚奴肩绣裛一鞭騘马出芙蓉但知作叙干皇甫未觉笼须笑士龙寄语欧公门下士青鞋将过紫芝峯 

闰九月菊 

残黄疏白也堪怜舞向先王屋角边一与清闲为伴侣几番潇散历风烟霜林已是呼先辈秋蝶无因识暮年扌弃取家醪三百盏葛巾狼籍枕花眠 

过田我在鹤墅 

小窓低槛绿氤氲门外车骑了不闻五亩池台三亩宅一停花竹两停云蛮姬借引罇前笑浊酒催舒面上纹为语穷颠王老子几人开口得如君 

初冬夜同郝公琰龚散木闲谈 

云树萧然丈石居清罍遥夜荐霜蔬佳言屡似飞香屑往事真如绎故书窓外影闲双睡鹤灯前手冷一编鱼寒花瘦竹差相得白首□明梦亦 

郡人来言楚事久未得　旨感赋 

皂囊飞羽掣风驰不道天阍呌亦遅汉法自应裁大尾淮南何意袖金锤黄蒿野望千家哭白发心伤一路危王业艰辛二百载漫将九鼎缀轻丝 

其二 

尘头飞骑竟茫然望尽云棱日角边税使逐来纔两载椘人机动已三年从知鹿死非阴地转恐乌横欲暮天国体藩规俱莫论老臣涂血也堪怜 

月下过小修净绿堂试吴客所饷松萝茶 

碧芽拈试火前新洗却诗肠数斗尘江水又逄真陆羽吴瓶重泻旧翁春和云题去连筐叶与月同来醉道人竹影一堂修碧□乳花浮动雪鳞鳞 

甲辰初度 

偶然临水见苍颜且喜安身紫翠间老去无心防白发众中开口问青山文书狼籍恣情看宾客逄迎学语闲三十七年恒河眼试观那似旧潺湲 

其二 

闲花闲石伴疏慵镜扫湖光屋几重劝我为官知未稳便令遗世亦难从乐天可学无杨柳元亮差同有菊松一盏春芽融雪水坐听游衲数青峯 

其三 

弟兄相对黑盈颠便是逍遥地上仙潇碧堂中云委地柳浪湖上雪翻天长绦古褶缁黄队皓齿修眉水石边不道为官无一可为官无此日高眠 

其四 

溪流迭迭远山扉手植柽杨许大围梦里不思龙尾道闲中聊葺鹿皮衣要图曲蘖千回醉且作枪榆数步飞濯足亭中人姓吕呇花时过钓渔矶 

五弟生日同诸公集春艹堂得文字 

寒月高斋子鹤闻竹烟梅雪冷纷纷偶然笔落珠成字悞被人呼凤作群万石厕牏香史册八荀杯杓走天文眼中鬃鬣联翩去任我南山北岭云 

又次三弟韵 

文渗如今更老成风流人识小冯名胷中早有吞牛气卷上时闻掷地声五字诗催筠管乱一帘香散酒筹横他时得第烦天语幸免鞭笞及老兄 

立春日偶题 

秋来喜遇双重九岁里欣逄两立春重迭也知天好事流连无过老闲人山茶吐晕红侵肉□酒吹香白到唇水榭一区微料理湖光趁取玻瓈新 

梅花 

空阶绿净影疏斜戏把清枝压鬓华老去已无儿女态春来犹爱典刑花苍云白石长相对明月寒塘自作家槟却垆香与尊酒幅巾聊试武夷茶 

其二 

瘦枝逸格总天真不属东风旖旎尘尚有蜡梅为佞幸可无修竹作同人花前乍许孙登啸座上唯容靖节巾国艳名葩世岂少祗缘无此秀丰神 

乙巳元日 

湖柳侵街水接门东风缬缬澹微温久乘下泽无官韵乍着红衫有折痕皓首頳颜俱入市碧芽新鸟又成村归来且坐梅花下倒却鹅黄四五罇 

寄黄平倩庶子 

任他吹雾唾青天割水求脂也可怜谤箧祗堪助道品羞囊休问买山钱金华直冷披霜入瑞草谈深枕曲眠一静一忙闲比较试思谁是地行仙 

其二 

百年身世付疏顽只在溪花浪柳间已分发毛捐白足但凭牙类佞青山梦回巴国云千里书到蛾眉翠几湾龙不隐鳞真可耻汉阴瓮里省机关 

寄曾长石太史 

天禄归来且道装高斋八九瞰潇湘花前白恰新云气枕底青山旧日光竹影侵溪朝洗研柳梢披雨夜楚香故应禅味如盐水宿世曾为青艹堂 

春分忽大雪同小修赋 

湖光傜碧柳拖黄青帝如何尚缟装似与天□添粉泽柳同飞絮鬬轻扬斜穿雾糹娄沾莺湿乱卷风须诳蝶忙拟写烂蕉深雪里怕人悞作辋川庄 

乍晴述怀 

竹里新晞唤羽雏幽人情绪遶江湖偶因访药偕缁侣久不吟花长白须社日鸡豚讙北里醉阑笋错梦东吴春来背痒谁搔得方外闲寻狡狯姑 

长石过访共宿二圣禅林次日至柳浪遂有三峡之约 

寒潭氷月澹须眉话到锺沉呗冷时绿水携来寻和者白云收去赠相知闲耽碧柳新莎地认取长林倦鸟枝谢客已坚复屐齿峡猿巫雨任追随 

陶不退以容城谕丁内艰归滇中至敝邑殇其令子遂瘗焉于其行也诗以送之 

麻衫如苇别芹宫那复哀殇客路中幸免西河夫子恸稍存嬴愽古人风腮毛换去三停白桕叶归来十度红富贵几何愁苦剧令人翘首巷眄飞鸿 

其二 

十年尘土敝衣裳瞥见昆池旧景光无佛称尊鸡足老与天孰大夜郎王蛮娘乍隐溪花笑番客遥怀瘴艹香秘药如山砂似镞试探何处有仙方 

送君超兄还武陵 

碧江波迭晓霜肥换尽生蕉细缕衣榴火烂时诸彦集蜡梅香里一骑归糟坛愽社轻扬入鹤侣鸥群自在飞枉渚阳山凭寄□道人魂梦久相依 

其二 

山水心情谢永嘉断沟残石渐盈车高斋是处鸦栖墨姓阁频分燕作家袖里新书惊惠子卷中逸事□张华乌藤白恰仙仙去□入桃源几树花 

龙堂招提观影戏精□□觧前此未有汪师中龙君超皆有作 

筵前百戏搃逡廵角底鱼龙且让新逆往顺来吴道子乍非忽是李夫人□□□□□璃国冠带飘飖魍魉身水沬□□□□□□中风钥火中轮 

其二 

华镫膏烛月玲珑圣手当场欲绘空出像椘骚兼尔雅返魂班巧与斤风丝矢见糹籹折尘三昧万臂千头小六通唤醒人间石火梦无情悲喜片时中 

其三 

造物聊凭意匠成纵无筋骨有神情木人自觉机关少粉本输他笑语生世界搃依阳焰海邻封如近闼婆城南询童子参何晚烟水风光苐一程 

谢于楚陶孝若见访柳浪得风字 

交游南壮搃成翁忽地相逄柳浪中细雨小添浇药水落花时逐渡溪风长堤云卷千丝碧高阁霞舒十里红七载东皋唯颂酒知君犹念老无功 

谢于椘由川入椘将东归歙复北上有姬在燕也 

蹄轮汨汨几曾间鬓发萧骚尘满颜卷里携来三峡水梦中吟去九华山一江春月浮轻舸万树浓花念小鬟世态饱经咸苦尽争如归卧酒垆间 

鴈字 

几回联络几回分整整斜斜自作群龙女波中呈样帖天孙机上出回文长戈偶散平沙月春蚓时盘塞壮云翔鹄惊鸿徒有语家鸡那得徤如君 

其二 

长锋短折布空轮笔势萧疏绝点尘万转岂能无别意千行何事只书人青腰玊女霜前牍大翮先生□后身浙水巴江从此去漫将老徤敌清新 

其三 

常时风卷复霞舒万翥勾勾点点疏云里岂烦苍颉氏空中谁读典坟书鹅溪展去绡千丈榆塞回时载几车毛颖秃来今在否月天试问老蟾蜍 

其四 

绢素无功法不传几将封事达天边青山早似含锋笔碧雾浓如渗纸烟体势已超鸾翥上契书知在鸟官前明霞淡月疏疏见染取成都十样笺 

其五 

瘦畵娟娟半欲欹分如钗服络如丝千行写尽黄姑练一字题成碧落碑南浦逆风文破碎西江披雨墨淋漓斜骞蔓引黄沙去谱出胡笳出塞诗 

其六 

篆烟划月过潇湘流丽森疏缀几行禅客辨来知半满儒生记去识边傍回波影出双钩搨暮雨催成急就章凤鸟不来河洛隐年年编录为谁忙 

其七 

秋风漠漠散毫端谩道迷烟逗浦难细去云棱如界墨密来星点似铅丹纔从梦笔驿前过又向造书台上看入夜几声嘹喨去梧桐枝上一钩寒 

其八 

轻飘乱洒入纤浓挂角羚羊那有纵鸦点纷纭呈恶札鹰蟠险怒出狂锋征图每暗蓬婆雪退墨虗留石廪峰我亦频年有蠹癖扶摇犹可一相从 

其九 

一行行起布青天只在明沙远水边孤点乍随如带墨数羣中断似残笺莺簧借与填新曲凤史烦为记往年莫道书成借虐焰江南洲渚有秦烟 

其十 

儒生习气搃难除万转千番楮墨余入地也应为带艹化虫依旧作蟫鱼江南塞北难移□□第妻孥搃觧书一扫云间狂迹去研光千尺展空虗 

送王以明先生赴南都试 

把酒新听百舌鸣苍烟尽处看君行梨花雨涨春流疾柳絮风香畵浆轻宝剑危冠真国士高牙大纛尽门生秋来怒翮天池老不怕垂天化不成 

曾退如雷何思过柳浪湖时退如初度有诗见示次韵荅之 

醉里乌藤手自扶闲随鸥鹭过澄湖一江浩雪浮箕舌千亩深篁露顶颅且与青娥删白发保将五岳换三孤烟峦好在消摇侣惭媿虗名老顾风 【 虞翻谓公安地形如箕舌】 

和退如舟中韵退如访道回家有新姬并以为嘲 

霞光犹绕芰　衣红袖前迎远客归玄鬓返来犹可辨丹砂徤后却疑非三山誓许鵉台□一鹤终随弄玊飞云作风神花作语看君战胜几多肥 

初夏同惟学惟长舅尊游二圣禅林检藏有述 

一尊高阁许从容眺尽南湖与北峯青叶黄衣余碍在玊函珠匣总尘封空江隐隐流清梵别壁沉沉起暮锺昏黑谈经人不去知君学佛意初浓 

其二 

丈六空传艹一茎莲台肃肃古先生夜深虗阁听龙语世远枯松赞佛名蒲榻参来知行浅稻田栽就觉身轻等闲法法都如梦眼底何劳□化城 

其三 

禅则避客昼常扃竹树阴森可一庭野雀半口缶亍天女粉梁尘渐污佛头青六时僧礼莲花漏三教人翻贝叶经衣下有珠君识否寤来如欲曙明星 

其四 

苍枝矫矫欲盘空高阁泠泠受远风恠石枯藤随意古砌花畦艹自然工六朝遗事残锺外千佛生涯晓籁中我亦冥心求圣果十年梦落虎溪东 

万二酉老师有垂老之疾惑而赋此万里中老儒余家父子兄弟祖孙皆从之游其人可知 

白首为儒未厌贫布袍落落敝风尘百年偃蹇穷途事一榻艰难老病人椘客由来衰凤鸟汉郊何日狩麒麟劝君恁学无生忍犹有金刚不坏身 

其二 

青袍横看世途欺百岁肃条只故离吾道春秋生死在世情天地古今疑五男差得如陶令一女何曾有蔡姬椘士从乘多寂寞为君挥袖泪成丝 

伤周生 

溪头曾见浣春纱珠箔于今天一涯紫陌重邀千宝骑青楼无复七香车天人南国空湘水处子东邻是宋家记得西廊香阁里瓶花长插一枝斜 

送邹金吾游白下时寓武昌 

将军此日驱征轮枫叶萧萧汉水滨我巳销魂千里外那堪重别故乡人西风马度离亭柳落日衣吹客舍尘莫向劳劳亭上望秋江容易得沾巾 

饮彭山人 

疏竹萧萧昼掩扉一樽潦倒世情微三湘□□枯藤枝二岳烟霞老布衣夜雨阶心桐子滴□斋檐面菊花飞却怜太史周南滞乡国凄凉久来归 

寄赠 

莫向南枝问旧栖花开如笑复如啼空怜夜月刀环梦犹记东风桃李蹊游子赠无青王案佳人歌有白铜鞮殷勤为念章台草几度春郊散马蹄 

偶成 

谁是乾坤独往来浪随欢喜浪悲哀世情到口居然俗狂语何人了不猜彭泽去官非为酒添园曳尾岂无才百年倏忽如弹指昨日庭花烂熳开 

即事 

个是春江旧舞楼海棠花下小梁州柳□有絮丝还在莲到无心苦始休浪子烧灯齐射覆美人越席与藏钩东风何意催桃李多少西郊南陌头 

辛卯元日 

满城佳气郁玄霄海日如规上海潮率土再新弘治朔百年三倍穆宗朝柳舍初绿风前舞梅带残香雪里飘笑我疏愚非董子太平犹颂不鸣条 

感王胡庚 

翩翩衣马兴何殊醉拥阳昌旧酒垆傲骨终□遭白眼穷途无计觅青蚨床头气沮金平脱袖里颜催玊唾壶安淂再逢龙凖叟为君辍洗溺诸儒 

赠李子髯 

一尊相看意苍范布置须看到尔长作字喜临王氏帖笺经常驳宋儒章衡茅坐接高人笑僮仆都无俗子肠敝绨南冠还椘椘男儿那复□词场 

送庄冲虗使粤 

青郊垂柳氶依依一片仙帆带月飞蛮曲听来醒暮酒瘴烟行处湿征衣荔滨艹送王孙远梅岭花逄汉使稀总为浮名淹此地江南江北看君妇 

江上送别 

飒飒征鸿带雨飞孤帆无计驻斜晖西风兰杜香流水落日云霞浣客衣野店无人花自发秋江有路梦先归年来赠别伤同调郢曲如君和者稀 

龚惟长侍御舅初度 

青春花鸟共为歌两岁山居长薜萝强仕古人元不忝知非蘧伯定如何百年日月徒婚嫁万里云霄有网罗荏苒风尘能淂几人生七十总无多 

赠散木和小修韵 

逄君今日又春残对我高歌来日难一字懒掺鹦鹉赋十年空载沐猴冠愁来斗酒且为乐泪到穷途未可干寂寞双田烟水里何人道有□陵竿 

其二 

腐儒偃蹇髦毛残三十身闲众所难向客不题俗姓字避人真着古衣寇宝刀入屋心犹侠老马怜途泪未干学道莫湏占影草只应行出尽头竿 

别闽人王生 

青草红亭万里尘送君那得不沾巾孤峯过雨梅花碧野店逄秋荔子新江鹤岭猿频吊客澧兰湘芷总关人武夷山上仙踪在何日寻真共卜邻 

感事 

湘山晴色远微微尽日江头独醉归不见两关传露布尚闻一殿未垂衣边筹自古无中下朝论于今有是非日暮平沙秋草乱一双柏鸟避人飞 

归来 

归来兄弟对门居石浦河边小结庐可比维摩方丈地不妨杨子一床书蔬园有处皆添甲花雨无多亦溜渠野服科头常聚首阮家礼法向来疏 

哭兆孺 

高城秋笛夜微微满目西风卷素帏四海有心随短杖三湘无处觅荷衣剑空孤匣听龙泣客吊寒山有鹤归今日哭君骚雅尽东南泉石少光辉 

其二 

黄垆别去路漫漫泽国空余九畹兰白骨千年知已在玄言湖海和人难秋江寂寞龙孙□夜壑萧条鬼火寒痛杀君山笛里月可同僊子一凭栏 

寒食饮二圣寺 

东风随处有亭台寺古无僧花也开一百五日逄寒食三十二相礼如来珠池宝地都成刼汉愁哀 

送焦弱侯老师使梁因之椘访李宏甫先生 

丹□早发凤凰楼杨柳青除满陌头征马晚嘶梁苑月孤帆晴指洞庭秋莲开白社来陶令瓜熟青门谒故侯自咲两家为弟子空于湖海望僊舟 

郊外送客即席 

漕河水暖绿澜生听鸟看山也自清宝马骄嘶尘百丈朱帆高卷日千程飞杯客子纷无数度曲儿童浪有情人物喧阗烟树里桃花如锦烂春城 

郊外水亭小集 

山自萧森涧自寒却怜胜地在长安桐阴恰好当牕覆柳色终宜近水看已伴呼儿犹问酒不情逄客强加冠湘江亦有幽居处多少芙蓉忆钓竿 

其二 

幽皇戞戞坐来清懒慢都无对客情戏水鸥雏分浪出趁巢乌母曳枝行堂前羯鼓人三爵花下弹棊鸟一声红药青轩如梦里几年尘傍马头生 

其三 

□歌袅袅两妖童尼酒题诗兴转工拾翠女来虗槛外分蔬人立小畦中落花扑面都如雪密□□亭不碍风怪淂夜来乡梦好穿云直入武陵东 

送南粤使 

青杨如缕罥斜晖霍霍班骓出帝畿山府官迎听鸟语瘴乡人去着毡衣桄榔叶密偏宜坐鹦鹉雏娇不耐飞百粤山川题欲徧素馨花老陆郎归 

别李年兄 

经年何事远庭闱走马弹冠意总非白发自难千里别青山岂为一身归罗浮萑下迎仙舫锦石花疏间彩衣我亦思家去未得因君魂傍故园扉 

上巳日柬惟长 

江城春色暖平芜若个青阳不酒垆尚有好花能覆席忍令娇鸟怨提壶醉来金谷罚多少兴到兰亭叙有无自信胸中磊块甚开尊恨不□江湖 

怀龙湖 

汉阳江雨普曾过岁月惊心感逝波老子本将龙作性椘人元以凤为歌朱弦独掺谁能识白颈成羣尔奈何矫首云霄时一望别山长是郁嵯峨 

将发黄特同舟为王以明先生龚散木家伯修小修俱同访龙湖者 

江草青青江水流荆州何日到黄州郑庄有客堪驰驿郭泰如仙好附舟此去山川俱作态一时象纬合生□龟峯数点苍烟里料淂伊人已白头 

阻雨 

云霄极目古亭州江上凄其感昔游天下□章怜尔老潇湘风雨动人愁云眠椘国黄泥坂潮打巴陵青雀舟敢向乾坤寻胜览祗因李耳在西周 

赠人 

看君如欲老岩阿矫首青霄路若何近日弹章中贵少一时谪籍椘人多山岚会意还生色湖水无心也自波天语丁宁犹记尔年来或恐滞渔蓑 

龙潭 

孤舟千里访瞿昙踪迹深潜古石潭天下岂容知己二百年真上洞山三云埋龟岭平如障水落龙宫湛似蓝爱得芝佛好眉宇六时僧众礼和南 

惠泉见黄平倩大书作字时余同在玊泉今五年矣 

金龙池上作书时牙管如飞我亦随花底披绡云潋滟桥边□发水淋漓闲中偶和天台偈茶罢曾寻李白诗何日青山偕旧侣夜窓听雨□乌丝 

宣城饮王舍人家留别 

桕叶如丹鄢水滨芙蓉花里驻蹄轮尊前齐赘能诙语瓮里杜康苦泥人白日共惊头上雪青衣争扫鬓间尘鸡声喔喔催行李到底输君自在身 【 邑有淳于髠杜康墓】 

送君御宪佥治兵甘州 

秋尽天山道几盘萧萧韎韐塞霜寒材官似雪分行出胡女如花隘路看白鼻騧前因舞袖青油幕底拜呼韩知君觧得从军乐不畏沙场行路难 

其二 

历尽边霜与塞云旧题名处墨氤氲要将麟凤夸殊俗也使侏禽识古文汉世才人求属国晋家词客带将军腐儒半尺毛锥子大纛高牙得似君 

其三 

十万貔貅拥火旗角巾纨扇坐麾时闺中莫道腰围减塞上难辞鬓发丝鼙鼓静来朝撤帙氍毹遮处夜闻棋边人惯唱伊凉曲好谱新词与雪儿 

其四 

宝剑犀弓大羽囊军中聊作徤儿装一函云卷天骄檄十里风吹侍史香朗月澄江真快士修髯白面旧仙郎也知陶侃无高韵谢却樗蒲与老庄 

寿雷元亮母太宜人 

树树新莺啼晓晖春风南国笋初肥花前白发光垂地天上红云绣遶衣孺子榻香芝数本麻姑山近栢千围使君自是烟凫侣趁取青溪老鹤飞 

惠安园亭看白芍药 

僊葩亦自喜楼居嫩紫妖红总不如滟滪水翻晴雪后兜罗云没晓峯初夸多屡向交游述递远频登好事书我眼悭叹未有主人元只比葵疏 

汤嘉宾邀同顾升伯李长卿唐君平游草桥别墅 

郊居绝胜午桥庄南客行来眼亦忙马上乍逄蒲苇地梦中移入水烟乡疏林透户凉风出翠叶平池急雨香危石幽篁相对冷一庭清影话潇湘 

五月十二日退如生辰蒙以诗见示聊述二章奏报 【 关侯以次日生又五月十三竹醉日】 

菖蒲弄碧柳垂轩过雨闲看蛱蝶飜喜与老髯争一日好同醉竹倒千樽身依紫省黄枢地梦遶青菱白藕村门下校书真女史吴绡亲写佛前旛 【 退如有燕姬工书】 

其二 

睡阑日影度疏寮廿载　君王罢早朝安石榴开红照地御河水酿绿平桥花前晓佩闻燕语醉后春云梦椘腰近日蒙庄通大旨间烧藜火注逍遥 

和退如初度与客谈仙次韵 

竹树森疏翠遶身与君连日坐花茵乐邦有宅憨为主僊路无程醉是因正好同看双舞袖何湏高着九阳中直消数幅梅花纸便作华胥世□民 

送曹远生进士左迁宜川典史 

百迭青山亦起澜虗空赞毁岂相干幸逄梅福称先辈却唤陶潜作长官溪雨松风聊簿领云心石面且衣冠何妨盩厔来仙尉便作集贤校理看 

与元定孝若同话归计用扇头韵 

墙东何意独违时峻坂飞驰梦亦危青屾渡头多少浪白云高处有无岐闲思短棹歌渔文静抱幽弦问子期且与提携山上去不湏瓶耻始杨巵 

秋日苦雨和退如太史 

积雨如山卧不知闭门犹自写秋诗高斋束筏安文几侍女乘橇过酒巵麓处也应无燥地巢栖未见有安枝题书为忄尉东邻子梦里分明拥蔡姬 

其二 【 时七夕先一日】 

霆轰电射不终朝何；事阴滛不消楼上女儿齐浣屧宫中铜狄尽浮腰汉官着笠趋龙尾河鼓张油度鹊桥大道狭斜俱眼底那堪十尸九萧条 

其三 

河漕西下沸如汤骤雨那知触禁墙金马门前泥没象铜驼陌上水平坊千家灯火然阴壑五夜哀呼彻未央缚竹为□通市口大都风景似南方 

其四 

家家釜里看游鱼壁落都空那可居远觅瓜梨分孺子共租楼阁展图书哭声断处唯空巷客梦还时想故庐忆昨柳浪亭上水湖光千顷荡芙蕖 

七夕同方子公蒋子厚弟小修避水长孺楼居 

悔逐缁尘帝里游除君何处可消愁蚍蜉失土先谋芥野鹤移家亦傍鸥稍质衣衫充酒品尽搬香茗在书楼帘开忽见新晴日又到黄姑织女愁 

为耿华平题先公册先公居江陵时以绣衣直指录囚不及格被谪 

手掺丹笔泪沾巾活却梧丘几许人韩朗大多争日月赞皇遗怨竟灰尘家贫自许门容驷国瑞方知种有麟试看成蹊桃与李宁同枳棘一班春 

刘元定斋中别诸社友时余有内人之戚 

一竿直出帝城烟马首弓尘仅一年倦鸟早辞燕树雪间花又上武溪船伯鸾未淂偕妻隐和靖终当伴鹤眠白尽头颅应不返青溪山下有鸣泉 

早春过葵园次蘓潜夫壁间韵余往过此八年矣 

高斋只在郭门间世外佳人共往还老去心情浑念水重来竹树已连山幽花近暖争先发好鸟逄春尽不闲别后新功何所验临溪且照旧容颜 

登晴川阁望武昌 

霜崖突出藓纱斑铁笛临风去不还百里帆墙千里水一层城郭几层山遥知郁郁葱葱地只在熙熙攘攘间沙鸟窥鱼鸥觅渚试看何物是清闲 

夏日冯明甫郡公招游谢公岩同顾朗哉处士于野宗侯剧饮分韵淂千字 

刻秀堆岚岁几千而今始落酒巵边洞中歌板疑云出石工觥筹似水传山蕳韵高无政事羊公才大少诗篇儿童拍手拦街语老守风流胜昔贤 

即席用韵赠于野宗侯 

买却青山一叚烟瓮中光景任流连但同习郁酣池水不向王乞酒泉【 于野酒户不减汝阳】缃帙未离绳几上白云只在枕函边碧瞳羽客闲来往日课灵文字五千 

又赠朗哉仍用前韵 

回首春明话昔年因君忘却路三千铜鞮陌上穿花出岘首碑前枕石眠醉后书颠如长史老来诗淡类斜川椘人调涩无佳韵好谱离骚入管弦 

七夕招黄道元丘长孺陶孝若张伯寔王遗狂十弟平子饮小斋得衫字道元先以诗来率尔奉答道元永嘉人余时以仪曹改司封 

掖门清露滴松杉暮直归来口尚缄斜月乍临移酒盏凉风忽起换蕉衫桐江我记从前路鴈宕君居苐几岩官舍未容投辖饮误将尘土换氷 

中元日夜归即事仍用前韵 

葛巾脱去鬓如杉又艹朝贤牍几缄竹里乍香新茗椀榻间犹藉旧荷衫空窓月色霜流地半夜桐声水遶岩天驷岂能容野马身无羇绁口无行 

暮春偕同署诸君子饮郭外 

滑滑春流泻縠纹岚光映照石榴裙今朝止许谈风月何日相从问水云细雨户收山鸟喜乱畦行尽艹花熏海棠枝底乌纱侧未觉飞觥到十分 

暮春游韦氏庄忆十二年前先伯修暨顾升伯李长卿偕游此地今伯修去世八年顾李二兄新以言去古人云未免有情谁能遣此潸然久之 

犹记天街白鼻騧出门长是踏飞沙几年夜雨慈恩寺十度春风奈子花石火仓忙思驻景滩流清浅梦移家东林法道衰如许不见栽莲谢永嘉 

寿毕侍御两尊人 

花外红绡白雪垂豸袍如火映春巵皋桥低□齐眉伴彭泽唯闻历齿儿玊树种成千亩实鹓雏栖遍万年枝黄山石上青松老闲看仙人数局棋 

初夏偕同署诸君子饮西郊池亭仍用前韵 

花时柳复问鸥群新阴渗有文且与共听幽涧水休教惊散隔溪云青衫暂可驱从使红袖那堪对此君韵远心空无一语不知啼乌欲何云 

偶作赠方子 

一瓶一笠一条蓑善掺吴音与楚歌野鹤神清因骨老鸳鸯头白为情多腰间佩玦千年物醉后颠书十丈波近日栽讨心转细每将长句学东坡 

冬尽偶成 

青霜一寸氷皮老冻椘荒荒落饥鸟老去惭□日脚忙冬来怕见历头少客里关心辽左书□中失路京华道宦心灰尽复如何大都也似霜前草 

别小修 

瓜洲云色蔽天昏肠断金山寺里猿狎客也湏同海鸟过江切莫食河豚幕中有主当持牍雪里无钱且典禈画戟如林高丈五不佑何处是朱门 

王太古令郎有父风即赋 

空阶长日绿苔封一望江烟翠色重陶令无儿间纸笔庞公有子识机锋牕前慈竹分新种雪复山鸡觅旧踪总角未除髭未长因君自笑老龙钟 

即事时京使至 

朔霰泠泠打角巾客途那淂更长贫百钱买看双双女一日剌投数主人白酒澄来如雪水青袍当去□霜鳞端居忽谩逄京使怕说东华十丈尘 

丁酉十二月初六初度 

双鬓蓬蓬又一新布衣何处不缁尘高天□地尽如此开口伸眉有几人客馔夜深烧蕨粉山垆冬尽剥松鳞清溪半曲田三亩只待陶公与结邻 

其二 

幽摠朝起自焚笺收拾从头旧简编文字少无隔宿约橐囊充有半年钱花前沃雪呼家妓醉后灰心学老禅抛却□官今一载青泉白可几高眠 

其三 

角巾散带亦何为白首庞公是我师灯下□儿闲礼忏床头稚子解吟诗江渔供客来氷缝山鸟惊人触冻枝鬓发如油霜镜卜等闲拔出□□丝 

其四 

天涯随处是生缘阔帽宽衫似老年筭马与人三十口卖奴及宅五千钱一心槁木寒灰去几度披书抱酒眠古佛阁前温炕里拽将红袖夜谈禅 

其五 

雪霁寒江馔得鱼北风香堕蜡梅初身闲白发颠先黑病后乌纱梦亦疏薄宦古人双屈指家乡经岁两番书百年碌碌浑如此检点从前事事虗 

游仙诗为胡仲鱼作 

愿作人间丁令□千年华表一来归天门戏愽输龙去石室烧丹试犬飞洞里松花充晓饭箧中云叶作寒衣鄣山若更逄潘千为问桃源□也□ 

闻崔氏女拜无念学道戏柬念师 

撇他螺黛与铅华爱渴惟消一碗茶檀板且教歌梵字罗衣权剪作袈裟心如止水堪容月身似寒株也着花摩顶几回亲记取生生世世法王家 

雪夜感怀 

空房夜尽落灯煤一络牕风似剪来三尺雪中乘梦去五更天外觅愁回薏仁酒尽唯空盏螺甲熏残只死灰为忆朱门深宅里几人歌笑几楼台 

侵晓见闺人礼忏 

残月微微散晓星牕风吹动畵旙钤衣中珠珞千条复位后炉烟一缕青鹦鹉教来持口戒□华绣去褁心经梵音唱彻声清远卧阁何人梦不醒 

放言效元体 

人间得失只如斯得固欣然失岂知消日总多无义语安心唯有耐输棊乡书寄去求鹅炙阑客新来送荔枝今古腾腾一觉里管他淳朴与浇□ 

其二 

三十年间闪电身半居白石半红尘空中往往书欢字镜里频频感去人方带割来殉酒盏时瓶破后少茶宾眼前笑得湏当笑未有脂胶粘日轮 

其三 

花前蓬鬓影婆娑每到花开即浩歌甘艹虽甜终傍苦蜘蛛纵巧不离罗常年欢与愁相对百岁仙于人孰多白日既知无返理问君何不买青娥 

其四 

葛滕为杖竹为冠浮世都教一例观龙伯山□犹气山厈酰鸡梦里亦酸□伊周未必闲经济杨墨徒劳辟异端识淂个中些子去蛮天鬼国也相安 

其五 

幸将七牍赎闲身早晚山中事事新批类乌为同鼓吏寒号虫作守更人摊书误置岩前树洗墨常翻雾里鳞醒即长吟睡即定更于何处觅埃尘 

得家报 

清晨阁外逄乡使持淂平安书信来初问三哥何处去次言八口几时回新城渐渐沈流水旧舍荒荒长草莱幸有南龚与北李时时出郭时衔杯 

其二 

瀑布声中洗面尘洞花沚艹自然春欲攀绝壁无根地且趁孤云未老身堕险啼厓皆韵事倚松坐石想幽人飞仙巳蜕茅龙死留淂青山一壑鳞 

其三 

艰危历尽到岩居可有丹梯上碧虚玊女烟中频索梦莲花叶上细题书补填积雪成新径展拓间云架小庐别院棋枰声隐隐微风恍惚动仙裾 

其四 

洗头盆下撷芝苗古洞深松话寂寥仙迹久湮无后辈游人逆数即前朝身轻眼豁肠皆换月冷烟清梦亦遥见说乳泉甘似酒扪萝亲与试云瓢 

其五 

杖底诸山似浪纹舞青摇绿鬣纷纷半矢见影里江河合一尺烟中晋椘分未有因缘离下界虗将名字列高云松风破梦丹炉冷惭愧琼田碧草芬 

其六 

玊井前头乳穴重奚儿聊以一瓯从空崖壁冷长留雪古屋云昏尚鏁龙明月自升千尺岭道人阊说五株松瀑帘洞下真官老占断林泉是此峯 

华顶示同游樗道人 

踏遍秋云琢紫苔巨灵掌上觅松栽公超旧谷犹疑雾方朔前生解役雷幻诡也能通道术诙谐大抵近仙才芙蓉一削五千仞不是狂大不上来 

岳顶归至青柯坪示同游道人 

飞鸿是处有遗踪题破苍崖雾几重枉把真形图五岳难将奇句答三峯山臞未老身惭寉雪顶归来杖有龙紫蕨黄精君记否铁犁沟下旧村农 

登太室绝顶【 山行二十余里觅古今人题壁不淂一字欲穷天泉石楼之胜而坏祠无可栖止者嵩游之废久矣】 

砾瓦纷纷雨洗斑嵩峯久矣闭仙关云开忽见玲珑壁水外微铺淡远山古道熟知龙洞崄僧云胜在石楼间幽岩欲去无栖处猎火烧空照夜还 

观卢岩寺瀑布 

百尺烟中紫翠分水光摇日雪纷纷长风碎曳千年石飞雨斜侵半壁云涧底有人穿洞出山间投砾隔村闻仙家只在深岚里松腹犹存鸟篆文 

其二 

洞门长是带云关竹杖深穿香叆间醉里放杯眠涧水梦中和雨入卢山霞光射壁残碑出松影流阶处士还潭丁老龙呼不起携将新月过烟鬟 

赠登封令傅元鼎【 嵩山之奥有白寉观遗址偃盖松一株亭亭可爱元鼎图复此地故末句及之】 

麈尾一麾案牍稀石□潭水洗秋衣公庭叶落书常满绝壁云开舄自飞入寺每教求藓迹上山亲与勘松围梦中白寉如相语君是重来丁令威 

嵩阳宫古栢封于汉非汉物也都玄敬以为三代时物信然 

看穷人代只青葱□鬼那能记始终手把洛书逄大禹眼窥日表见周公龙鳞抉石方知地鹏翮搏天始送风纵使文成能诳语问渠霞壁□时红 

石淙 

一区崖壑洗深清傍崄随夷置酒鎗石是□颠怀袖出景如摩诘画诗成 【 谓摩诘诗中画】游人恰好中央坐怒水常穿四壁行若把卢岩来比较卢岩虽胜少幽情 

其二 

陂陀行尽见幽奇想得川融山结时大辟嵩高知第舍小分烟岭即园池崩云倒沬森森立枕石听泉事事宜胜□几人曾到此摩崖碑上有娥眉 

将入秦试士诸同舍别于西郭水亭得鱼字 

郭外园林尽不如水亭香泛绿芙蕖门前且系新骊马囊里犹存旧蠹鱼华岳看云唯自语曲江题壁倩谁书凭君为报关门尹不是当时板屋车 

入超化寺水村 

颓峦迭谷泻溪光石上题名尚李唐竹叶送阴遮古寺稻芒随水出山庄一林过雨芦花白半壁疏云栗子黄犹记西风红蓼里桐槽载网入潇湘 

青楼曲 

懒看梧叶下空堂秋月秋风泪几行独夜香皋缄远字经年鵉匣缓离籹兰披别恨潇湘浦柳带愁烟汉水傍折尽庭花人不见枉教蟢子堕流黄 



【卷之八 】
五言绝 
六言绝 

【五言绝 】
虎丘 
严陵 
偶作 
别无念 
滴沥蓬书壁 
别洪子兼寄吴临川 
龙湖师 
附龙湖荅诗 
同无念过二圣寺 
十二月十八日至斩阳舍舟从兴国走咸宁道出金牛镇山路如刀脊飞雪浸空舆人艰窘几不能步然千峯缀雪或如鸦鵛或如积琼亦行役之一快也道中随事口占遂得十六绝句 
途中口占 
江上见数渔舟为公卒所窘 
途中口占 



梨云馆类定袁中郎全集卷之八公安袁宏道中郎着 

吉州欧阳景泰符　 仁和何伟然欲仙阅 安国伯维　南雍周文炜如山镌 　五言绝 

虎丘 一片千人石莹晶若有神剑光销不尽留与醉花人 

其二 问此石上歌何如生公说石若解点头闻歌亦当散 

严陵 溪深六七寻山高四五里纵有百尺钩岂能到潭底 

其二 文叔真有为先生真无用试问宛洛都谁似严滩重 

其三 举世轻寒酸穷骨谁相敬如何严州城亦以严为姓 

其四 或言严本庄蒙庄之后者或言汉梅福君之妻父也 

偶作 静里三三昧多年得效方不知缘底事动辄叹龚王 

别无念 汉口来何易湘江去不难北风吹顺水三日到齐安 

其二 送君竹林祠竹子何森森不痛别离肠但伤知音心 

其三 辛苦李上人白发寻知己为尔住龙湖尔胡□于此 

其四 湖上望君切江上送君苦江上与湖上计程一千五 

其五 陆程华容道水程京口驿良无黄金赠感慨复何益 

其六 谓尔真吾师谓吾真尔友不知欧冶炉肯铸顽铁否 

其七 海内交游多何人可与语我欲知姓名东西南北去 

其八 落魄苏季子无官妻嫂欺尔若不见邻飘零安可知 

滴沥蓬书壁 蓬形如广字石骨间沙砾泉脉似融氷飘空偶一滴 

别洪子兼寄吴临川 暮雨复朝烟送君江水边故人如问讯道我忆临 

龙湖师 卜日轻为别重来未有期出门余泪眼终不是男儿 

其二 惜别在今朝车马去遥遥一行一回首踟蹰过板桥 

其三 郁郁西陵路迢迢在何许不及寒潭石朝夕共君语 

其四 浪迹滞黄州壮心成白首君逄袁老尼肯语广陵否 

其五 鱼书曾有约千里若为函潇湘无限水不遣到龙潭 

其六 兄弟为知己同袍若比邻出门去亦易只愁加一身 

其七 死去君何恨藏书大得名纷纷薄俗子相激转相成 

其八 君意不在书著书为谁子安淂东南风□君渡湘水 

附龙湖荅诗 入门为兄弟出门若比邻犹然下幽谷未问几死人 

其二 无会不成别若来还有期我有解脱法洒泪读君诗 

其三 赤壁赋苏公龙湖吟白首君是袁伏袁附君成四友 

其四 江陵至亭州一千三百许尚有金陵散未及共君语 

其五 别不说今朝去不说遥遥路逄进履者定知过圯桥 

其六 江陵一千三十里诗一函计程至君家百函到龙潭 

其七 平生懒著书书成亦快予惊风日夜吼随处足安居 

其八 多少无名死予特死有声祗愁薄俗子误我不成名 

同无念过二圣寺 自从智者去宝珠曾游此今日无念来添一故事矣 

其二 长者即维摩和尚似鹫子中有玅音人可比散花女 

十二月十八日至蕲阳舍舟从兴国走咸宁道出金牛镇山路如刀脊飞雪浸空舆人艰窘几不能步然千峯缀雪或如鸦鵛或如积琼亦行役之一快也道中随事口占遂得十六绝句 

江行值逆风陆行招雪雨何适不艰难弱夫挽强弩 

其二 【 途中有感忆李安人】 袖里藏香茗橐中具糗粮出门无一有始觉老妻亡 

其三 野竹根连石村姑语带蛮役夫前指我此是山丫山 

其四 壁上烟森森道旁石齿齿举头不见人但见前人履 

其五 皂衫如伏鹿石底蹶而起壮发小平头霜髟思老椽史 

其六 【 怀吴明卿先生及仲子□倩仲子客死白门】恠鸟啼空树断云愁暮山可怜吴季子死彼愽嬴门 

其七 【 出兴国雨至中途始雪】淋淋沥沥行仄仄山欹山欹远此去浮屠街二十四泥坂 

其八 晓看烟林青暮看雪岭兀似栽苦狂人立时摸白发 

其九 莫嫌马没蹄莫怨车泥辙比作看山人孤筇穿岭雪 

其十 【 至大冶】千山照平湖城在湖波上前途一发行斜绕屏风嶂 

其十一 好在宫台里山高水亦环两嵓陟绝起更奸大雷山 

其十二 峯峯雪点缀曲曲水苍寒却似曾经眼王维画上看 

其十三 人行山欹岭上时与岩相突马落溪桥间忽为□所没 

其十四 酸呼复快吟投者哭且怒我是好琴人那知黄栢树 

其十五 恠石与危岑山神勿相试我行惯险难历尽风涛地 

其十六 □□天王座乌巢大士冠鸡栖为市井鹿柴□门阑 

途中口占 八月离长安二月返乡社衔泥双燕儿依旧帘拢下 

其二 二月返乡社四月即长道儿童隘卷□高士隔溪咲 

其三 辛苦老鱼轩□年同道路今日白杨村乡留我独去 

江上见数渔舟为公卒所窘 钓竿拂晓霜衣薄芦花絮一亩不籍官也被官差去 

其二 浪道渔家乐供输亦未间君欲长安稳隐干□□□ 

途中口占 文字读来倦心情放去闲梦回无一事只有□西山 

其二 滟滟芙蓉陂油油禾黍道野老扶墙行佳人隔溪笑 

其三 骏马红丝络巾菐头金蟒装儿童拦路语道是赛牛王 

其四 脆瓦稀疏点凉窻稳贴眠梦中何所见峡水与帘泉 

其五 眼里双瞳在腹中一字无乘闲聊缉纲欲去□珊瑚 

其六 巷识回车迹桥留斩袂痕此中多侠儿□莫□平原 



【六言绝 】
与曾退如过葡桃园话旧偶成 
七夕偶成 
题尚觉和尚卷 

六言绝 

与曾退如过葡桃园话旧偶成 问我低回何事十年梦到胸中今日兔葵燕麦当时秋雨春风 

其二 古井已无完槛石榴依旧烧枝莫道故人如梦梦中却有长时 

其三 鹤啄苔而不去僧振械而相迎少师影堂尘掩古佛绀殿草生 

其四 葡桃阅人几载衣绦量去二围不放云烟渺漠焉知鸿鹄能飞 

七夕偶成 天上一昏一旦人间甲子周年不分黄姑织女夜夜乌鹊桥边 

其二 儿女纷纷乞巧先吐老矣何求不用丐灵乌鹊唯宜拙守斑 

题尚觉和尚卷 手题顶骨数珠腰悬生铁戒尺走遍南阎浮提□与英雄结识 



【卷之九 】
七言绝 

【七言绝 】
题刘生 
病中见中秋连日雨柬江进之 
小妇别诗 
初至西湖 
湖上遅陶石篑戏题 
桃花雨 
湖上赠钱塘汤令 
徧虗 
经下邳 
纪梦末句遅之德州诗 
梨花初月夜 
秋日同梅子马方子公周承明饮北安门水轩 
天坛 
香山 
昌平道中 
儿开美殇江进之书来始知 
得舍弟徐州书 
遣姬 
罗隐南王章甫小集斋中说旧事偶成 
灯市 
柳枝词 
盘山道中嘲宝方死心寂子三和尚 
石雨洞 
入红螺崄道中纪事 
过黄梁祠 
宿朱仙镇 
看梅 
送临湘成公还至源寺寺时有火灾 
送蜀僧往南海 
法华庵看月江老衲移栢树 
王闇然馆中看梅 
柳 
祗园理藏完 
过赤壁 
大材寺宝树 
题天池后岭 
山中逢老僧 
明空住柳浪五月附余舟南下别于归宗道上因作柳浪三迭以送之 
过归宗寺 
芜湖舟中同范长白念公看月 
采石蛾眉亭 
白门逄焦师座主 
侯师之水轩 
八月六日舟中忆去年此日与大兄都城归义寺别泫然念及大姑自云明岁二三月当还出笼不远因大笑而别今大姑与兄俱逝矣哀哉 
斋中偶同诸友作时萟 
除夕偶题 
壬寅元日 
元夕度门出宫中月饼同赋 
竹枝词 
食笋时方正月 
侍家大人游太和发郡城偕游者僧宝方冷云尹生也 
习家池 
大堤女 
题紫霄太子岩 
七星岩 
关公祠 
除夕有感 
拟将 
范生善形家言自山西还将归豫章诗以别之 
游石洲 
柳浪馆同龚散木小修赋得雪中新柳 
戏题十姊妹花 
水仙花 
看纸鸢 
甲辰午节观竞渡 
吴生贫甚所遭辄奇诗以送之 
甲辰中秋后二日礼德山鉴大师塔偶成四偈示同行诸衲 
德山遇大智龙湖旧侣也 
荅龙君御见忆之作君御诗云我家德山不得住故末句云云用愽一咲次萹聊为觧嘲亦可作一叚公案也 
德山闻长嫂去世恸念伯修感而有作 
夜深不寐起视星文遂成谜语戏别君御兄 
荅君御诸作 
伏波将军避暑石室 
桃花流水引 
竹枝词时阻风安乡河中 
送寒灰入参上兼访陈卿 
乙巳初度口占 
江上 
过康节先生安乐窝 
拟作内词 
夜饮邹金吾家 
见宫监走马 
登啸台 
闻箫 
戏题君山 
余凡两度阻雨冲霄观俱为访龙湖师戏题壁上 
黄昭质宪使得铜雀败瓦割而为三一以寄乃兄平倩其二遗余及小修弟 
惠安伯园亭看芍药开至数十万聊述数绝以纪其盛兼赠主人 
卫河道中和丘长孺惜别 
和曾退如别诗次韵 
丁未初度泊池阳自寿兼忆李安人 
舟中听王姬弹琴 
雪中看山二仲呈诗一章后来似亦粗能者喜而有作 
廿三日至蒲圻谢中丞出迎时年九十二鹤发丹容尚能骑乘真人中瑞也口占二绝以纪其盛 
谢公伯字京兆君时年七十趋走膝下有若稚子凡谢公拜起俯仰皆京兆君扶之 
天宁洲逄老僧一百一岁 
元日登王章甫水明楼 
偕王章甫陈公弼登黄鹤楼 
岘首山观羊叔子堕泪碑 
慱望驿 



梨云馆类定袁中郎全集卷之九公安袁宏道中郎着 

无锡浦　庚长卿　 仁和何伟然欲仙阅 平阳汪汝凤鸣瑞　 南雍周文炜如山镌 　七言绝 

题刘生 不爱韩康早避名爱他垂老觧多情调得歌儿声似管当筵唱出是刘生 

病中见中秋连日雨柬江进之 禁方药帙满床头双挟青鬟坐小楼疾疾愁愁三日雨昏昏滑滑一年秋 

小妇别诗 一身狼狈踰冬秋姊妹人人叹白头刚得在家三日好明朝行李又杭州 

其二 弱柳轻帆快送人巫山原是女儿神愿随泼□清明雨洗却钱塘十里尘 

其三 轻寒轻热飬花天个日钱塘更可怜骢马欲嘶嘶不得白公堤畔柳如鞭 

其四 涌金门外柳条丝岳有新祠白有碑一句叮咛君记取西陵莫作小苏诗 

初至西湖 山上清波水上尘钱时花月宋时春看官不识杭州语只道相逄有北人 

其二 一络香风十里堤万株杨柳着行齐苏州浪得佳名字试把湖山共品题 

湖上遅陶石篑戏题 兰舟系处一骢嘶个是桃蹊个柳蹊山色湖光判断尽只留花艹待标题 

其二 歌舞丛中可度身六桥随处嗅香尘西家有□如花女可得将来有远人 

桃花雨 浅碧深红大半残恶风催雨剪刀寒桃花不比杭州女洗却臙脂不耐看 

湖上赠钱塘汤令 一帘秋色一堂云白石滩头坐使君套取桃花为押字判来山水作移文 

其二 着意怜花紧护持不曾残杀一枝枝花神欲谢廉明宰分付袁郎好作诗 

其三 罗绮如烟粉作丘青娥国里小诸侯河阳不敢谈花事只是天堂见亦羞 

其四 一个穷官不觧为贪他绛叶与青枝来时开花去结子教人怎不骂狂痴 

徧虗 剃却颠毛剩却身衲衣袍帽不沾尘告君古佛无多子着了边旁亦是人 

经下邳 诸儒坑尽一身余始觉秦家网目疏枉把六经灰火底桥边犹有未烧书 

纪梦末句遅之德州诗 一尺残膏到晓明五更霜里万千情依稀梦得遅之句红映楼台绿映城 

梨花初月夜 梨花初点贴窻流斜月笙萧处处楼醉里不知花是影隔纱惊唤小杨州 

秋日同梅子马方子公周承明饮北安门水轩 秋容瑟瑟上茭芦湖上青山镜里姝碧瓦黄墙宫树里涌金门外看西湖 

天坛 空坛深净驳琉璃秃发簪冠老导师铜呇金涂秋艹里如今不似　世宸时 

其二 【 李后主呼天为碧翁】碧翁难道是无情分合千年议不成不得宁居天亦苦古来多事是书生 

其三 六年通籍滥儒绅疋马天街触路尘惭愧黄冠羽衣者朱笼双引亦呵人 

其四 僊苑桃花朵朵香曾于天上看霓裳刘郎老去风情减闲把音容问太常 

香山 【 永陵幸西山语侍臣云诸山惟香山有翠色】 真人天眼更绝伦翠色香山此语真八十老僧牢记取一时三遍语游人 

昌平道中 庵前乞得老僧茶一派乘杨十里沙乌笼白檐凭栋取麝香李子枕头瓜 

儿开美殇江进之书来始知 一春怀绪热茫茫梦里无端也转肠小弟书来怕愁我寒温虗作两三行 

其二 官程屈指三千余颇怪真州消息疏七月始传江令字道儿亡在杪春初 

其三 说着旁人也痛酸余今宁有铁肠肝十年送却六男女已作寻常离别看 

其四 识得乘除理自明梅兰焉肯一时荣黄泉若□先姑去好与曾登作伴行 【 曾登皆伯修子□□ 】 

得舍弟徐州书 开船已是四旬余纔得徐州一纸书内中数语朦胧甚见了愁于未见初 

其二 佳人生死不知闻辜负梨花一面云昨日宫罗新裁剪为伊留得半□裙 

遣姬 蚕懒无心更作□□天未老别杨枝阳台不是嫌云雨图得生离胜死离 

罗隐南王章甫小集斋中说旧事偶成 汉江秋净石粼粼黄鹤楼高不见尘今日楼台归刼火眼中犹聚上楼人 

其二 万瓦如鳞绣作堆别山重见秃翁来晴川阁下南条水一日同君荡几回 

其三 珠楼曲曲贮仙娃一带风窻十里纱记得中和门外路女墙东去是他家 

其四 廨居逼近紫微堂白火青烟五尺床铃柝夜寒听不得鸡鸣先起着衣裳 

灯市 六街花粉蔽蹄轮一簇香飞紫珞尘请□楼下号呼者即是当时楼上人 

柳枝词 江南柳絮已纷飞河北垂杨未折枝一种青娥娇眼女南家嫁早北家遅 

盘山道中嘲宝方死心寂子三和尚 筇节楞楞过顶颅偏衫口上系胡珠云中棕笠垂□堕正好和驴写作图 

石雨洞 山僧问亦不知名凹处唯将腹背行石骨数卷泉一糹娄游人多少只闻声 

入红螺崄道中纪事 山风吹晓作新岚仙梦茫茫古石龛欲识死生情切处棺材峯上卓茆庵 【 山上有棺材峯】 

其二 田家打枣妇盈亩高髻垂肩竿在手此是六郎系马椿郎君未审停鞭否 

其三 葫芦棚下水平革戋古戍遗屯记宛然马市时来今几载边烽堡里宿枯禅 

过黄梁祠 一掠青丝镜面垂朱题银额吕仙祠饶他寿□尘沙刼只是黄梁未醒时 

其二 不脱阴区苦奈何仙官尘侣不争多人间惟有李长吉觧与神仙作挽歌 

宿朱仙镇 秋高夜铎冷空庭艹木犹疑战铁腥地下九哥今悔不六陵花鸟哭冬青 

其二 羯胡岁岁括金钱称侄称臣也枉然马角不生龙蜕冷酸心直到大儿年 

其三 青马忩挽断绿杨丝寒食西湖祭酒时苐六桥头香十里桃花风起迭琉璃 

其四 祠前箫皷赛如云茹泣争劖吊古文一等英雄含恨死几时论定曲将军 【 野史载曲瑞事甚烈】 

看梅 莫将香色论梅花毛女而今已出家老干瘦枝苍几许总无花萼也输他 

其二 自剥青苔自扫尘僊经沈缕对幽人不湏更□维摩诘恰有梅花为写神 

送临湘成公还至源寺寺时有火灾 一凿烟云几百春篏岩枯壁碎鱼鳞青山也晓茶毘法要作湼盘堂里人 

其二 不转空轮转火轮一番金碧尽成尘世情若也同烧却好作瞻风拨艹人 

其三 庵主须眉依旧青檀那施得几星星踢瓶且免输山子楷背何湏唤古灵 【 上人为宝方落发师】 

其四 衲衣吹敝绿杨风贪拾春江石子红乞得黄家石□字可能将去扁虗空 【 余时方为宝方乞黄谕德石浪斋额】 

送蜀僧往南海 一踏峩眉二十春氷花破处石鳞鳞凭将徧吉书一纸传与东洋打坐人 

法华庵看月江老衲移栢树 竹皮屋子槿条篱繁蘂浓花冣不宜乞得赵州栢树子当窓乱插两三枝 

其二 一番霜雪一番姿铁干铜肤自小时和叶和梢纔尺五几年长出杜陵诗 

其三 自掺禅拐画庭莎宽处湏容一笠过试较沙弥长几许眉尖上下不争多 

其四 闲将栢叶搅胡茶供飬方情老作家不似破头山道者贪他传代古袈裟 

其五 眉如霜叶骨如峦破衲何曾畏早寒夜坐连云春带雨如今真作畵图看 

王闇然馆中看梅 乞得马家双玊鬟清姿濯濯槿篱间幽香偶逐寒风去带却书声过别山 

其二 竹外斜侵十步强千枝万朵亚邻墙东风若过黄梅节吹淂先生醋瓮香 

柳 晴江滟滟鸭头丝半管春情半别离不知陶老缘何事也向东篱插几枝 

其二 牵愁带绪弱烟中销却东邻几颊红欲把无盐比西子老髯时复立春风 

其三 少年容易起悲酸每为春条惹肺肝而今心老烟灰灭只作遮篱映水看 

祗园理藏完 贝叶重分甲乙科残编无奈蠹虫何因君一问阿难老强记如何淂许多 

其二 书刼何湏怨祖龙南寮师弟北师公元宵夜月春灯里半入儿童火爆中 

其三 收淂大函万纸余更寻高阁作精庐何人却出银钩手赎取琳琅次弟书 

过赤壁 駻石奔云浪几春黄泥坊底射洄鳞周郎事业玻公赋逓与黄州作主人 

大材寺宝树 铁干铜肤四十围隔峯犹自里孙枝涂云抹月空山里音见东林行道时 

其二 瘦石鳞鳞带碧丝百盘无地不青枝人间那淂西种问取嘉州合眼师 

题天池后岭 往将天事问修人碧玊苍波□比伦而今万仞峯头□依旧圆空挂斗辰 

山中逢老僧 拟把苍烟付老闲廿年形影不离山窓前一树盘空老曾是天台拾子还 

其二 一抹青烟沉远峦禅心汰得似氷寒闲山闲水都休却付与瞻风衲子看 

其三 念珠策得定功成绝壑松涛夜夜行说与时贤都不省依稀记得老阳明 

其四 一室长关谷底泉儿孙阅过几霜颠□夜壁时来往不省人间有睡眠 

其五 爱把苍竿搅月湍山风吹顶不曾寒竹林寺里寻常去乞得西僧梵本看 

其六 课得西崖杉栢成山中知面不知名少时曾学收云法拟把一囊送我行 

其七 坐破松岩不记年衲衣长是褁溪烟天池寺里犹嫌近更住天池绝巘边 

明空住柳浪五月附余舟南下别于归宗道上因作柳浪三迭以送之 青池白石每谈空销却寒缸几炷红记取柳浪湖上柳夜禅听尽碧丝风 

其二 碧溪影里一僧归漾得云上衲衣记取柳浪湖上水縠纹风起鹭鸶飞 

其三 不炉话尽晚窓烟闲剔春芽自煮泉记取柳浪湖上月隔花呼起放生船 

过归宗寺 墨池秋水石苔寒晋碣唐书野火残一丈艹青绀殿里争教赤眼不心酸 

芜湖舟中同范长白念公看月 夜深蕉帢带寒澌隔水青梧辨露枝问取无心老衲子几人消得幻琉璃 

其二 夜泉香鍜石垆红听尽寒松带雪风筭取人间几月子江心瓯面复瓶中 

其三 青山不改黛螺春孤合娉婷是女神一脔秋光半匣水人间多少热忙人 

采石蛾眉亭 空江石壁瘦鳞鳞腻绿颓斑酣冶春扫取山□为黛粉尽教荡子作仙人 

其二 拟将杯桊作家乡卧月横烟梦几场况是蛾眉消得死争教白也不郎当 

其三 是处烟岚挂齿否懒将时事罥心神青山也许人酬价学得云闲是主人 

白门逄焦师座主 十年一拜郑康成搔首青山独自行一即读书倦即枕不将无事换公卿 

其二 赤轴犹如水泻瓶草颠书尽万梢青而今□矣都休却日课杂花两卷经 

侯师之水轩 架书狼籍粉虫残六月之纱溅水寒麾郄如花旧拍板茶瓶相对白□盘 

其二 【 师之耳□老是事西方之学】卷叶寒来多少时形言眼语亦能知白头闻得无生事学把胡珠唤老师 

八月六日舟中忆去年此日与大兄都城归义寺别泫然念及大姑自云明岁二三月当还出笼不远因大笑而别今大姑与兄俱逝矣哀哉 别时犹带余诙夹毂风生满面灰屈指来年一二月大姑含咲长孙来 

其二 伏惑虽然学圣流难辞真恸到眉头独形独影空舟里自说因缘自觧愁 

其三 闻说南中也破颜几回梦上九华山而今恰走南中路不是生游□死还 

其四 饶他白发倍耆年那得三朝无恶缘一刻未离一刻苦争如长夜却先眠 

其五 灯前肠痛子瞻诗宿世他生自可知邮馆暂□还暂去去莲花聚首是长时 

斋中偶同诸友作时萟 少时飞将气如腾老夫常思鞴□鹰抽得徤儿金镞矢等闲亲角两三朋 

除夕偶题 螺甲香沉蜡熖残黄楫历□□盘朝来令节侯官长当去红衫□赎难 

其二 白酒青塩强作欢长歌到□意摧残当时京邸□圞日只作寻常聚会□ 

壬寅元日 不图宴坐与澄神只要烟岚过眼新筭取开年得意事衲头随着住山人 

元夕度门出宫中月饼同赋 曾向昭容于内传绿绨亲押圣人前三千里路秦宫月和雪和烟到椘天 

其二 盘中犹折半宫花刻凤攒龙自内家不是国师争袖得也应坠破紫袈裟 

其三 曾是金娥印得成留将旧样说阴晴等闲放出中秋月并与春灯一夜明 

竹枝词 龙洲江口水如空龙洲女儿挟巨艟奔涛澄面□惊否看我船歌八尺风 

其二 雪里山茶取次红白头商妇哭春风自从貂乕横行后十室金钱九室空 

其三 百钱一尺买吴丝焦发龙钟旧玊儿记得庚寅前后事万红堆里插花枝 

其四 东街晴雪未消泥南陌阴雨滛又涨堤恰似江头娼女面乍时欢笑乍时啼 

其五 泥深一丈怯开门恶风恶雨恶梦魂纔唤妇来又唤去斑鸠唤得也顽烦 

其六 长樯铁鹿破洪涛木绵子花七尺高搜时□力强三乕抛掷轻如一鸟毛 

其七 船上女儿畵春娥一叶飘随水上波左手牵姝□牵板云冠不动青峩峩 【 以上二首书所见】 

其八 吴儿纤晳语音侬北客高檐项领重江西贾子面如漆袴褶行缠伴老佣 

其九 陌上相逄尽椘腰凉州一曲写吴绡鹍弦拨尽南湖月更与唱歌到板桥 

其十 玊娘一曲呌天鹅此地曾经牙板过十五年前细腰柳而今枯瘦十围多 

十一 一片春烟剪縠罗吴声软媚似吴娥椘妃不觧调吴肉硬字干音信口吪 

十二 贾客相逄倍惘然楩楠杞梓下西川青天处处横珰乕鬻女陪男偿税钱 

食笋时方正月 鲜甘冣与素盘宜羞杀万苣与露葵野腹虽□下筋缓疑他名字呌龙光 

其二 縠水温风觧冻时家家馔得雪玻璃凭将野意酬君子饱食西牕读楚辞 

其三 纔呼痛快忽伤唇积玊堆霜止一廵便与唤名西施腕较他舌乳更清新 

其四 娇年那得逼人清雪骨云肌已十成枝色与香皆苐一蔬经头上拟题卿 

其五 族类丛生椘水滨前身未嫁湘夫人请君试搅残箨上也有斑斑泪点频 

其六 苦将墨□染龙孙只写潇潇个字繁寄语□□文与可袜林争似买盘飧 

其七 曾踏山阴雨后春猫头花笋贱如薪陶家只栋破塘买一日常番两替人 【 陶周□屡称破塘笋】 

侍家大人游太和发郡城偕游者僧宝方冷云尹生也 戴将头发入禅关长得闲时也畏闲从此野人功课定一年湏上两番山 

其二 全家都爱踏云烟过去青山香火缘扶着白头拜真武被人呼户地行仙 

其三 朝衣迭却系乌藤白石青岩取次登识得袁家装束别红旌队里一骑僧 

习家池 一庭幽碧鏁岚烟旋着春茶试乳泉想得当时醉山简面容如赭影颓颠 

大堤女 文牕斜对木香篱胡粉薄施细作眉贪向墙头看车马不知裙着剌花儿 

题紫霄太子岩 多少真官学大还只将白雪换頳颜争如净饭真王子巢顶穿芽大雪山 

七星岩 红霞一抹雾千重石骨如斑翠点浓何事丹砂炊不转诸仙长爇灶门峯 

关公祠【 智者尝称山玊泉为四绝之二而摄山伽蓝为椘靳尚】平驱妖国洗蛟潭月下高禅独自参耻与摄山为伴侣为他靳尚作伽蓝 

除夕有感 闲花闲月免萦神且乐明朝到手春前日柳浪亭上客今来留得几多人 

拟将 拟将藤杖伴袈裟贺却新年便别家湘竹庙前盆浦口不知何处看桃花 

范生善形家言自山西还将归豫章诗以别之 一身直出鴈门关踏遍尧封禹迹还收拾行縢与笈子待随徐福上三山 

其二 携将双目入云堆白石苍崖日几回但得肉山先报我衲头亲自□僧来 

其三 三年掷却皂纱巾五柳家风一味贫愿得龙沙休带印儿孙只作爱山人 

游石洲 爱取春江一抺澄斜帆迭迭层层闲来袖得佳石子付与山中好事僧 

其二 三番石上听歌唇转眼杨花一纪春座客十来消却五更无一个六旬人 

柳浪馆同龚散木小修赋得雪中新柳 缬青萦白几千条胡粉聊将赠舞腰当日辋川无此景强于雪里写芭蕉 

戏题十姊妹花 【 燕中有红姑娘花极红】 缬屏缘屋引成行浅白深朱别样装却笑姑娘无意绪只将红粉闹儿郎 

水仙花 琢尽扶桑花作肌冷光真与雪相宜但从姑射□仙种莫道梁家是侍儿 

看纸鸢 等闲一叶破高云一簇妖童十里尘便与富儿偿酒债不湏更倩郭仙人 

甲辰午节观竞渡 平湖新□滑如油十丈红旛绕树流我有敝缌三两幅也将去挂船头 

其二 碧酣楼下水平溪濯足池边日正西桥上桥下人如蚁只愁翻却孟公堤 

吴生贫甚所遭辄奇诗以送之 踏遍吴关椘陌尘榆花空对白罗春如何四海袁居士偏遇人间憔悴人 

其二 谢氏青山入梦多骚人终是湘波白公有语若听取命压人时不痦何 

甲辰中秋后二日礼德山鉴大师塔偶成四偈示同行诸衲 □□学得跳胡神十地三贤眼上尘老去无端呈败丑倒持霜刃与他人 

其二 流水高山只自听白云终不碍峰青贪他一口龙潭沬枉却金刚般若经 

其三 电走星流也是遅龙潭不见是亲师而今石塔牢龛取正是金刚出世时 

其四 棒头有眼师辨取响里寻文我不知前日少陵祠上过秋花□鸟搃如诗 

德山遇大智龙湖旧侣也 湖上烟峦一抺青他时亲见望州亭也知鲁国真男子要识中郎旧典刑 

其二 好伴青山作主人门前衲子去如尘法堂草长深三尺更与腰镰走一廵 

荅龙君御见忆之作君御诗云我家德山不得住故末句云云用愽一咲次萹聊为觧嘲亦可作一叚公案也 云岚已是属闲身高下青崖日几廵看尽德山好烟水只缘不是武陵人 

其二 眼前峦壑任高低身里寻身却是迷□在武陵溪上住不湏更觅陵溪 

德山闻长嫂去世恸念伯修感而有作 未亡亡去竟何悲肠断坡公即世时今日德山峯顶上吞声重作哭兄诗 

其二 山北山南累亦多愁缘不尽奈他何花源正好深深去又听人间薤露歌 

夜深不寐起视星文遂成谜语戏别君御兄 北斗栏杆南斗横竹林今夕梦难成愿凭织锦天孙指谱出阳关迭外声 

荅君御诸作 碧水丹崖不自由无因阑人会仙楼布帆趁潇湘水几处青枫黄叶舟 

其二 溪鸟溪花尽寄声花源无路只空行陶潜老被渔翁悞枉把青山累后生 【 来诗嘲余不入花源】 

其三 溪流片片迭春纱红树前头又一家寄语青门种瓜叟种瓜先种枕头瓜 【 来诗有种瓜青门句】 

其四 打迭歌鬟与舞裙九芝堂上气如云无缘得见金门叟齿落唇枯嬲细君 【 时君御演出金门记】 

伏波将军避暑石室 青山憔悴故将军苔甲年年印水纹受尽蛮烟与瘴雨不知溪上有闲云 

其二 行尽跕鸢水上头褁尸方始得心休闲驱欵叚□乡里我亦君家马少游 

桃花流水引【 花源棹返幽思萦怀枕上梦中如有所淂命曰桃花流水引亦仙家竹枝词也】华阳巾子碧绦环紫府帘前旧押班阿母英头争一掷醉中输却小蓬山 

其二 路逄箫史不回身风袅芙蓉绣领巾云里自然清格少但凭闺艳作仙人 

其三 袖却红云侍紫皇诙谐长是困东方乍来不识天颜笑只道频嘘列缺光 

其四 夜深仙犬吠花关私过云英与玊环天上看来偷律重玊桃一颗谪人间 

其五 扫断红霞陌上尘青鸾白凤集仙真吹笙捣药皆厮品要作蓬山骂坐人 

其六 鬪草筵前霞作堆花宫无事滥驱雷麻姑向说水清浅又过扶桑看一回 

其七 东海群儿拜木公腰间常系凤凰笼绛裙一舞二山去惊起扶摇满翅风 

其八 光碧堂前催赐衣少年天女弱腰围而今花样新奇甚不用银河织锦机 

其九 尽到朝元会上来春风坐遍小琼台闲听蔡诞输龙语２吊淂诸仙笑似雷 

其十 浇尽银湾水作田全凭奇僻傲诸仙老来□□耽儿戏弱水洋中泛铁船 

竹枝词时阻风安乡河中 一溪纔顺一溪□一尺纔过一丈还船子已愁箭栝水儿童又指帽儿山 【 谚云黄山戴帽必风雨河名一箭河水势甚急】 

其二 芦花枝上水痕新南东村打白鳞只在梁山山背面梁山何苦不离人 

其三 武溪忽翠独称梁正望黄山一点苍三日风头两日雨谢公昨夜拜梁王 【 黄山有谢公祠梁山神即汉梁□也俗为梁王】 

其四 侬家生长在河干夫壻如鱼不去滩久夜趁霜春趁水芦花被底一生寒 

送寒灰入参上兼访陈　卿青峯只在两眉间何事三回不驻颜信是黄冠多俗品不曾俗却谢罗山 【 寒灰三过武当皆未入山】 

其二 玄编检检尽蠹鱼残不载云官与鸟官未识上真真本末君行试取藏经搅 

其三 摩肩簇绮沸如雷早向天门道上来为语别峯佳绝处玊虗岩底出琼台 

其四 少年掷却敝头巾老去常思个里人葱岭走来无隙地莫教踏着一微尘 

乙巳初度口占 南郭读书西郭田一竿秋水一湖烟蛮歌社酒时时醉不学庞家独跳禅 

其二 白石青山到处缘月高梳栉日高眠无闻已□惭夫子四十于今少二年 

江上 桃花春水满江头独拥佳人翡翠楼谁抱琵琶江口上声声弹出小梁州 

其二 二月王花接郡城绛桃垂柳独分明请看高塜宫人艹别作青春一叚情 

过康节先生安乐窝 天津桥上沙围屋共伯城边石吐泉料得先生都不管来时如月去如烟 

拟作内词 玊殿莲筹夜未央内人传旨出昭阳朝来删□西宫约莫遣经筵进讲章 

其二 宜春苑里日初斜三百妖童校丽华韎韐戎衣□鬣马不知若个是官家 

其三 百子池头九子萍美人双照月棱青宫槐叶绿春如水诵得莲花两卷经 

其四 阿监当头送好音羊车行处载鸾衾朝来领取铺宫例御帕亲封少府金 

其五 彩仗龙旌拂曙轻朝朝东阁坐先生皂囊久积言官奏分付金珰取次行 

其六 八月秋高兔子肥卷毛宋鹊疾于飞开阑一天颜喜玊手亲携自在归 

其七 □衣滑滑搅春眠白发中官进简编天子自临宣示帖美人亲碾我书笺 

其八 一般春色有枯荣十树樱桃九树生拾得青梅如弹子护花铃下打流莺 

夜饮邹金吾家 夜深歌起碧油幢部部争先那肯降阅尽龟兹诸乐府却翻新谱按南腔 

见宫监走马 苜蓿风高万马齐东华门里映花嘶平明挟弹西园去白日晴翻碧玊蹄 

登啸台 青峯如面洗溪纹石上鸾音久不闻欲向先生借天匕嵩山烟雨华山云 

闻箫 江上清声入夜哀潜虬初泣雁初回前山月起青如黛怕有幽人骑凤来 

戏题君山 洞庭湖水日潺湲肠断湘妃竟不还千里苍梧常在眼君山真作望夫山 

余凡两度阻雨冲霄观俱为访龙湖师戏题壁上 江树萧森江水长今朝风雨又潇湘冲霄道上迎门揖笑指看花前度郎 

其二 我从观里拜青牛忽忆龙湖老比丘李贽便为今李耳西陵还似古西周 

黄昭质宪使得铜雀败瓦割而为三一以寄乃兄平倩其二遗余及小修弟 雕题蔽日楯连云曾见英雄话使君近日骚坛谁鼎足眼中依旧是三分 

其二 土蚀霜凋字半涂云霞千古润肌肤丰城狱底浑闲物供得张华用也无 

其三 池波为墨笔为坟争似卿家老右军我是汉朝金日磾麄毫焉可试罗文 

其四 卯君囊却上公交车梵宇毘邪应满庐白咲蒙庄老弟子南华又作一通书 

惠安伯园亭看芍药开至数十万聊述数绝以纪其盛兼赠主人 看罢南徐紫锦埋钗亭碧股又催开旋心缬子纷难识唤取维扬旧谱来 

其二 雪色玲珑照地华飞觥走兕疾如□等闲倒却春三瓮未了东轩士角花 

其三 百千新艳一时开那遣花妖不下□好与扶筇枝上去花头处处有楼台 

其四 花勋难树亦难酬炙雪浇风老未休给与扫□十万户灵芳国里古诸侯 

卫河道中和丘长孺惜别 坠叶惊沙积蓼宀总射波寒月影幢幢此身却似淘河鸟纔过南江人北江 

其二 拟上青霄别有关身无徤翮莫追攀而今已是孤飞寉毛羽摧颓返故山 

其三 辞却墙东好里邻思量来嚼浩衢尘素衣变尽衰容减到底还他赤骨贫 

其四 琴绝休悲大小弦长贫长病岂湏怜朝春暮绩生尤苦争淂魂归自在天 

其五 陌上秋风吹冷埃西州门巷转堪哀梨花残□刺桐死每诣君时哭一回 

其六 柔橹轻风觉有情月高牛渚看潮生江神木客争传语可是袁家旧阿宏 

其七 耗尽雄心鬓亦皤灞亭无奈尉谁何珊瑚百尺根株老不信天家无铁罗 

其八 别泪如倾祗赋诗更无一物可相贻自矜亦识汾阳老眼底无君剑竖眉 

和曾退如别诗次韵 茂草长林不共栖孤灯寒箔影凄鹧鸪死去□嫌北鹦鹉道成必向西【 李安人念佛求生西方】 

其二 白傅可能无舞女高柔那得少贤妻柳浪湖上君来日把酒唯听一个鹂 【 退如末句云归去湖亭先问柳双柑吾肯负黄鹂】 

丁未初度泊池阳自寿兼忆李安人 溪头微雪点疏松睡起开窻对远峰谁写画图来寿汝谢家江上九芙蓉 

其二 四十年间大宅身思量何事不飞尘而今欲学皋桥隐少却堂前举臼人 

舟中听王姬弹琴 懒把腰肢学蛮凉云初月淡垂鬟携君却好青山去三峡流泉在指间 

雪中看山二仲呈诗一章后来似亦粗能者喜而有作 一生痴计是云烟五字吟成雪满颠老我已非前赤壁稚儿所得小斜川 

廿三日至蒲圻谢中丞出迎时年九十二鹤发丹容尚能骑乘真人中瑞也口占二绝以纪其盛 一行旌节万人从争看前朝老卧龙杞梓楩楠俱朽尽就中留得两高松 【 是年存问毕少保毕号松坡公号松屏】 

其二 曾看沧海化红尘云过沙飞阅世人便是圣朝祥瑞物何湏芝艹与麒麟 

谢公伯子京兆君时年七十趋走膝下有若稚子凡谢公拜起俯仰皆京兆君扶之 碧瞳红颊照霜明尚父前头倚杖行七十老翁犹膝下为人争不羡为兄 

天宁洲逄老僧一百一岁 一寸眉垂霜覆肩额光如镜语清圆南山坐阅松株老不上历头四十年 

其二 【 指武皇南廵】开元天子冣风流曾见南廵锦幄舟栾大也知非诳语老人大父昔同游 

其三 【 老僧与余同戊辰生】问年知得是辰生甲子校君少一更过去一般无影迹何妨呼我作同庚 

元日登王章甫水明楼 经年劳碌马蹄间久客虽归也不闲争似水明楼上坐浪花影里看春山 

其二 云山虽近不相亲草色烟光各自春君欲读书我从仕何曾真作看山人 

偕王章甫陈公弼登黄鹤楼【 时章甫子宜卿及儿子二仲皆从】江流千顷蹙云烟楼阁虽高不似前画板朱檐遮取尽争教容纳好山川 

其二 两家稚子共追随似我与君初上时松老石欹楼亦换可容玄鬓不成丝 

岘首山观羊叔子堕泪碑 欲知叔子恩多少但看龟趺碧浅深铜雀台中歌舞妓那能挥泪到如今 

慱望驿 荒烟残戍几家村庭锁苍苔古木昏不恨君家开远略恨君尚未识昆仑 

王郡丞邀饮阳和楼 青天一碧翠遮空浪卷云奔夕照中郭外荷花三十里清香散作满城风 

其二 十丈朱旗照水殷家家箫皷乐江山千峯如画供杯酒不道清时是等闲 

中山刘刺史邀饮西溪 碧树深深带水斜门垂果实类山家携将千日中山酒来醉西溪六月花 

杪秋陪祀山陵同陶孝若黄道元谢响泉入僊人洞洞奇绝去驰道二里许 红叶霜花积几重青山蜕骨走眠龙伊祈善卷俱陈迹各向秋云占一峯 

嘲谢道人白须 毛参毛参霜雪几经春五十年边未老身借与城西往道士虗添年岁诳时人 

其二 紫陌飞沙扑面行和烟和雪看春明身无官职家无媵正好从君颊上生 

其三 奼水仙铅积许多霜根欲茁可如何若教移去乌纱底扌弃买春煤二百螺 

其四 □里无钱买地黄花前雪色照人光晓窓□齿焚香罢一盏山中芦菔汤 

苏潜夫侍御买燕姬为赋合欢诗 黛螺香里惠文冠消尽青霜铁面寒恰似江南花鸟手画将树棘傍兰兰 

其二 夜深犹未解明珰争奈呻吟老孟光兰火渐昏衣渐缓袖花微带橘陈香 

其三 灯前小语背流苏偷看封章就也无花外日高屏扇掩府中未省有啼乌 

其四 西台御史气如云白蕳霜飞海外闻归去海棠花下语却妨鹦鹉作弹文 

闻阁试题为兰亭修禊图效作二首 分别层溪与远峦天章寺里雨中看会稽内□风流甚赖得中朝有谢安 

其二 石榻谁知定武讹绽纹犹识旧宣和凭君莫话冬青树添得青山泪许多 

送医者黄生谒东诸侯 老柑黄不奈何飘然艇子出烟波而今海□单方几王不行一味多 

送从军罗山人还大足 老去渐思云水乡苔斑蚀尽绿沈枪青袍白马翻然去念取昌州旧海棠 

散木至自公安 江上分携才一年鬓如秋艹面如烟不知老态增多少但觉头巾阔似前 

无题送显宗禅师南归 秋来芍药已无枝老去湖蚕未有丝古井澄澜干欲尽阿谁肠断比红儿 

其二 迦陵命命不同飞又喜开笼放雪衣莫向甜桃言苦李羞将远志换当归 

花烛诗为顾小侯所建作时所建娶妇巳五年 灯煤和就染双眉想得春牕欲曙时只为顾家妇大好五年尚赠合欢诗 

其二 百合香焚百子罗秋江如面柳如蛾侯家夫壻杨家女占却人天福许多 

广陵曲戏赠黄昭质时昭质校士归 一络青铜一面春雕阑处处锁朱轮试将校黑分黄眼品取如花似上人 

其二 绯袍牙带鞠躬迎认得风骚旧长卿莫似江南韩老子教他炷艾待门生 

其三 肌香熏透绣罗礻需小立窓前拭粉朱挂起眉图亲与较果然颜色胜当炉 

其四 深束腰肢浅蹙蛾伴娘频促奈他何白罗一□宽如许受得巫山雨几多 

题潘稚恭小像 当年曾见虎头真长短浓纤各有神只能安仁描不似为他丰骨异时人 

其二 牙光绢上白波重骨肉调匀粉墨浓若要识他春月柳还湏雪里看王恭 

予公贫病无日开颜闷坐舟中口占乞咲 骨如枯竹面如灰顷刻酸呼四五回人世万千穷恼病被君包揽上身来 

题方医卷方歙人客高邮 儿童每见求甘艹道侣相逄话药方高邮城里寻常去收得姜芽几许长 【 末句见奏少游诗】 

公超谷【 超能为五里雾】 醉里提壶荷锸还大伸脚步即登山何如且作收云法施得清光与世间 

希夷峡 白石青山眼倦开风一县长到枕边回梦中亦有敲门客报道庄周骑蠂来 

其二 曾挈东皋到酒泉而今醉国也骖然睡乡若有闲图籍欲向先生受一廛 

回心石 华顶不高涧不深一回遗世一登临若为题向长安道回却朱门紫陌心 

千尺山童至百尺峡 千仞云中缀一丝势危那免堕枯枝筭来□石清泉死差胜儿啼女唤时 

胡孙愁 仄岭东移半尺苔如何横度碧崔嵬上头若有朝三叟料得胡孙也喜来 

擦耳岩 过客时时耳属垣倚天翠壁亦何言欲知悬径歌危甚看我青苔天面痕 

苍龙岭 瑟瑟秋涛谷底鸣扶摇风里一毛轻半生始得惊人事撒手苍龙岭上行 

卫叔卿愽台 云中转转试钩梯棋路分明似芥畦便欲与君终一局只愁石烂水流西 

希夷避诏岩 一枕孤云分外清堕驴归去有无情岩中只可避丹诏那淂深岩避死生 

望嵩少 客程行尽太行山又见嵩高紫翠间料得有人山咲红尘如海□珠颜 

其二 欲从影里问胡僧车马劳劳谢不能纵有洗尘千涧水夏□那可叩坚冰 

嵩阳宫古栢 苔甲生生裂水波苍皮十度手摩抄问君那只高如许汉垒唐基积几多 

其二 云散烟飞岫亦枯风霜不上老肌肤山中恠事知多少石毋生儿定有无 

中元夜枕上有忆 秋柝沉沉户不扃月光摇梦眼长醒疏帘翠簟□如洗少却流泉枕上听 

宿华州公署 古槐修栢琅玕竹晓日晴岚翡翠山疏影半窻鸠忽语湘南烟水梦初还 

华州公署古槐大可四十围盖二百余年物也余题之曰国槐诗以记之 孙枝郁郁遍三秦溜雨笼烟不记春若论花黄忙举子已曾忙过九朝人 

密县天仙庙白松 手抚松围数匝行润于肤色白于珩看来亦是夭乔种和月和霜种始成 

其二 百尺亭亭干写空虗阶浮日水玲珑青山好共陶弘景歌枕闲听带雪风 

其三 瘦玊崚崚数十盘巢云老鹤梦犹寒若为貌出参天雪更向南岗头上看 

其四 传言天女化时生毕竟移根种不成阅尽大官诸本艹上头未有白松名

【卷之十 】
序 

【序 】
叙小修诗 
题初薄罢官册 
叙陈正甫会心集 
碧晖上人修净室引 
雪涛阁集序 
叙姜陆二公同适稿 
叙四子稿 
叙梅子马王程稿 
叙竹林集 
八识略说叙 
时文叙 
顾升伯太史别叙 
送榆次令张元汉考绩序 
送京兆诸君升刑部员外郎序 
金刚证果引 
浮山九带叙 
叙呙氏家绳集 
叙曾太史集 
监司周公实改录叙【代】 
陶孝若枕中呓引 
谢于椘历凷草引 
识伯修遗墨后 
坛经节录引 
赏心集引 
郝公琰诗叙 
张茂才时萟小引 
吴长统行卷引 
邑钱侯直指疏荐序 
送江陵薛侯入觐序 
送徐太府见可入计序 
送刘学愽序 
潜江潘明府伯和入计序 
送叶使君还朝序 
寿洪太母七十序 
李母曹太夫人八十序 
西京稿序 



梨云馆类定袁中郎全集卷之十公安袁宏道中郎着 

南昌汪应委暮望　 仁和何伟然欲仙阅 仪真王道新鼎父　 南雍周文炜如山镌 　序 

叙小修诗 

弟小修诗散逸者多矣存者仅此耳余惧其后逸也故刻之弟少也慧十岁余即着黄山雪一赋几五千余言虽不大佳然刻画饤饾傅以相如太冲之法视今之文士矜重以垂不朽者无以异也然弟自猒薄之弃去顾独喜读老子庄周列御寇诸家言皆自作注疏多言外趣旁及西方之书教外之语备极研究既长胆量愈廓识见愈朗的然以豪杰自命而欲与　世之豪杰为友其视妻子之相聚如鹿豕之与羣而不相属也其视乡里小儿口牛马之尾行而不可与一日居也泛舟西陵走马塞上穷览燕赵□鲁吴越之地足迹所至几半天下而诗文亦因之以日进大都独杼性灵不拘格套非从自己胸臆流出不肯下笔有时情与境会顷刻千言如水东注令人夺魂其间有佳处亦有疵处佳处自不必言即疵处亦多本色独造语然予则极喜其疵处而所谓佳者尚不能不以粉饰蹈袭为恨以为未能尽脱近代文人气习故也葢诗文至近代而卑极矣文则必欲凖檿秦汉诗则必欲凖于盛唐剿袭模拟影响步趋见人有一语不相肖者则共指以为野狐外道曾不知文凖秦汉矣秦汉人曷尝字字学六经欤诗凖盛唐矣盛唐人曷尝字字学汉魏欤秦汉而学六经岂复有秦汉之文盛唐而学汉魏岂复有盛唐之诗唯夫代有升降而法不相沿各极其变各穷其趣所以可贵原不可以优劣论也□夫天下之物孤行则必不可无必不可无□□废焉而不能雷同则可以不有可以不有则虽欲存焉而不能故吾谓今之诗文不传矣其万一传者或今闾阎妇人孺子所唱擘破玊打草竿之类犹是无闻无识真人所作故多真声不效颦于汉魏不学步于盛唐任性而发尚能通于人之喜怒哀乐嗜好情欲是可喜也盖弟既不得志于时多感慨又性喜豪华不安贫窘爱念光景不受寂寞百金到手顷刻都尽故尝贫而沈湎嬉戏不知樽节故尝病贫复不任贫病复不任病故多愁愁极则吟故尝以贫病无聊之苦发之于诗每每若哭若骂不胜其哀生失路之感予读而悲之大概情至之语自能感人是谓其诗可传也而或者犹以太露病之曾不知情随境変字逐情生但恐不达何露之有且离骚一经忿怼之极党人偷乐众女谣啄不揆中情信谗赍怒皆明示唾骂安在所谓怨而不伤者乎穷愁之时痛哭流涕颠倒反复不暇择音怨矣宁有不伤者且燥湿异地刚柔异性若夫劲质而多怼峭急而多露是之谓楚风又何疑焉 

题初薄罢官册 

官与人非二也有不淂不二者时也夫居今之时处薄书会稽之间而欲以重厚长者之道行之必败故夫儒而吏者有三不可以君子待其身而不信世间之有小人一不可也任书生肮脏脱畧之习而少脂韦妩媚之致二不可也我信其心人疑其迹我复不能暴其心而文其迹三不可也然则人生涉世亦难矣哉夫初君固椘之笃行儒者也始以文章起家声名藉甚当苐矣不苐教授里中其高足之徒相继公交车取青紫矣而竟不苐久之以明经贡太学又久之谒选得吴门薄夫初君宜苐而不第贡何也贡于初君不宜贡士之谒选者或佐郡或受县庶几可以少行其志矣而冣下乃受薄薄又于贡不宜他邑之薄事蕳民易驭优游治辨或淂迁去若夫吴门者百冗纷庞民情险恶奱幻机诈之极者也为令者尚不能无画方画圆之若而况下于今者乎则吴门又于薄不宜掺此数不宜而君又以寔心行寔改欲获乎上陇游越射吾知其不能也夫士元不任百里尹纬不任令史非不任也不屑也初君者果若庞与尹耶即不然而以彼古心质行恂恂振振望而知其为儒者也使之邪步胶序刑范六馆岂不亦师儒之选哉而乃束之以下吏之事以至于召谤积疑侘傺而去则深可惜也子又闻初君家居时慷慨然诺周人之急至其服官所阴庇于民者良多特君不自言耳而竟不食其报谓天何虽然初君幸而人与官二耳二之斗官去而人犹在然则上之人亦罢吴县主簿耳非罢君也君今失吴县主簿耳君尚在也守己之行听天之命适来适去何怍何辱君亦可以自慰矣夫 

叙陈正甫会心集 

世人所难得者唯趣趣如山上之色水中之味花中之光女中之态虽善说者不能下一语唯会心者知之今之人慕趣之名求趣之似于是有辨说书畵涉猎古董以为清寄意玄虗脱迹尘纷以为远又其下则有如蘓州之烧香煮茶者此等皆趣之皮毛何关神情夫趣淂之自然者深淂之学问者浅当其为童子也不知有趣然无往而非趣也面无端容目无定睛口喃喃而欲语足跳跃而不定人生之至乐真无踰于此时者孟子所谓不失赤子老子所谓能婴儿葢指此也趣之正等正觉冣上乘也山林之人无拘无缚淂自在度日故虽不求趣而趣近之愚不肖之近趣也以伙品也品愈卑故所求愈下或为酒肉或为声伎率心而行无所忌惮自以为绝望于世故举世非笑之不顾也此又一趣也迨夫年渐长官渐高品渐大有身如梏有心如棘毛孔骨节俱为闻见知识所缚入理愈罙然其去趣愈远矣余友陈王甫深于趣者也故所述会心集若干人趣居其多不然虽介若伯夷高若严光不录也噫孰谓有品如君官如君年之壮如君而能知趣如此者哉 

碧晖上人修净室引 

凈寺有圣僧二其一余不知名亦不识面貌每日以沈湎为工课凡所淂斗米尺布尽以沽酒酒酣则拳两手相角左胜则左手持杯饮若亦如之或指艹束木椿相对嫚骂或唱或哭或作官府叱喝之声或为皂隶坐复跪跪复坐喧呼不达旦不休室中一破灶一柝脚床经年不见人唯酒尽间出一募化而已寺僧恶之甚余独喜之呼为酣圣夜深无聊尝与诸友穴窅窃听以为乐其一即碧晖晖貌若老妪儿童呼为碧婆持具断荤不饮酒爱登山虽猱宫鬼穴务穷其胜尝踪余于天目白岳以此知之性喜收茶供宾客听经三期入西洞庭一登天台二涉潮音洞三余尝戏谓晖它时见阎罗脚色甚好看阎罗决定饶你晖然之以此一意行脚虽其履历与酣圣大不相类然身心轻快无室无徒颇亦同之近日始有教之修凈室学坐禅者余谓碧晖自此多事矣昔余乡有一匠箧中常贮数金鳏居二十年无日不饮酒讙歌余作秀才时与之为浪友后因年饥有讽其娶妻者匠利其□少取之不□二年憔悴欲死朝夕奔波无糊口之茦始悔其妻之多也碧晖尔无以庵为若悔哉晖攒眉曰是是然此诸檀越意也晖不敢拂敢告之居士长者共乐成之虽然晖若无庵它日余辈过西湖安淂好茶是可庵也夫是可施也夫 

雪涛阁集序 

文之不能不古而今也时使之也妍女之质不逐目而逐时是故艹木之伙情也而鞓红鹤翎不能不改观于左紫溪绯唯识时之士为能堤其隤而通其所必炇夫古有古之时今有今之时袭古人语言之迹而冐以为古是处严冬而袭夏之葛者也骚之不袭雅也雅之体穷于怨不骚不足以寄也后之人有拟而为之者终不肖也何也彼直求骚于骚之中也至蘓李述别及十九等篇骚之音节体致皆变矣然不谓之真骚不可也古之为诗者有泛寄之情无直书之事而其为文也有直书之事无泛寄之情故诗虗而文寔晋唐以后为诗者有赠别有叙□为文者有辨说有论叙架空而言不必有其事与其人是诗之体已不虗而文之体已不能寔矣古人之法顾妄可槩哉夫法因于敝而成于过者也矫六朝骈丽饤饾之习者以流丽胜饤饾者固流丽之因也然其过在轻纤盛唐诸人以阔天矫之已阔矣又因阔而生葬是故续盛唐者以情实矫之已寔矣又因寔而生俚是故续中唐者以奇僻矫之然奇则其境必狭而僻则务为不根以相胜故诗之道至晚唐而益小有宋欧苏辈出大变晚习于物无所不收于法伙所不有于情无所不畅于境无所不取滔滔莽莽有若江河今之人徒见宋之不唐法而不知宋因唐而有法者也如淡非浓而浓寔因于淡然其敝至以文为诗流而为理学流而为歌诀流而为偈诵诗之弊又有不可胜言者矣近代文人始为复古之说以胜之夫复古是已然至以剿袭为复古句比字拟务为牵合弃目前之景摭腐滥之辞有才者诎于法而不敢自伸其才无之者拾一二浮泛之语帮凑成诗智者牵于习而愚者乐其易一倡亿和优人驺从共谈雅道吁诗至此抑可羞哉夫即诗而文之为弊盖可知矣余与进之游吴以来每会必以诗文相励务矫今代蹈袭之风进之才高识远信腕信口皆成律度其言今人之所不能言与其所不敢言者或曰进之文超逸爽朗言切而旨远其为一代才人无疑诗穷新极変物无遁情然中或有一一语近平近俚近俳何也余曰此进之矫枉之作以为不如是不足矫浮泛之弊而阔时人之目也然在古亦有之有以平而传者如□在眼前人不见之类是也有以俚而传者如一百饶一下打汝九十九之类是也有以俳而传者如迫窘诘曲几穷哉之类是也古今文人为诗所困故逸士辈出为脱其粘而释其縳不然古之才人何所不足何至取一二浅易之语不能自舍以取世嗤哉执是以观进之诗其为大家无疑矣诗凡若干卷文凡若干卷编成进之自题曰雪涛阁集而石公袁子为之叙 

叙姜陆二公同适稿 

蘓郡文物甲于一时至弘正间才艺代出斌斌称极盛词林当天下之五厥后昌谷少变吴歈元羙兄弟继作高自标誉务为大声壮语吴中绮靡之习因之一变而剽窃成风万口一响诗道寝弱至于今市贾佣儿争为讴吟逓相临摹见人有一语出格或句法事寔非所曾见者则极诋之为野路诗其寔一字不观双眼如添眼前几则烂熟故寔雷仝翻复殊可厌秽故余往在吴济南一脉极其呵斥而所赏识皆吴中前辈诗篇后生不甚推重者高季廸而上无论有以事功名而诗文清警者姚少师徐武功是也铸辞命意随所欲言宁弱无縳者吴文定王文恪是也气高才逸不就羁绁诗旷而文者洞庭蔡羽是也不为王李所鑋斥而识见议论卓有可观一时文人望之不见其崖际者武进唐荆川是也文词虽不甚奥古然自辟户牖亦能言所欲言者昆山归震川是也半趋时半学古立意造词时出已见者黄五岳皇甫百泉是也畵苑书法精绝一时诗文之长因之而掩者沈石田唐伯乕祝希哲文征仲是也其它不知名诗文可观者甚多大抵庆历以前吴中作诗者人各为诗人各为诗故其病止子靡弱而不害其为可传庆历以后吴中佐诗者共为一诗共为一诗此诗家奴仆也其可传与否吾不得而知也间有一二稍自振拔者每见彼中人士皆姗笑之幼学小生贬驳先辈尤甚揆厥所由徐工二公寔为之俑然二公才亦高学亦愽使昌谷不中道夭元美不中于鳞之毒所就当不止此今之为诗者才既绵薄学复孤陋中时论之毒复深于彼诗安淂不愈卑哉委陆二公皆吴之东洞庭人以未染庆历间习气故所为倡和诗大有吴先辈风意兴所至随事直书不独与时矩异而云公亦自异虽间有靡弱之病要不害其可传夫二公皆吴中不甚知名者而诗之简质若此余因感诗道昔时之盛而今之衰同叹时诗之流毒深 

叙四子稿 

今世禁文体者日益厉而时文之轨辙日益坏上之人刻意求平下之人刻意求奇所标若此所趋若彼岂文体果不足正哉夫禁士者一人取士者又一人士向利则德故从取不从禁即不然令禁士者取七将一出于平而平不胜取不得不求其异者求其异者而平者自斥虽欲自守其禁不可淂也势为之也余谓文之不正在于士不知学圣贤之学惟心与性今试问诸业举者何谓心何谓性如中国人语海外事茫然莫知所置对矣焉知学既不知学于是圣贤立言本旨晦而不章影猜响觅有如射覆深者胜之以险丽者夸之以表诡者张之以贷义本浅也而艰深其词如佥夫小人之匿其心以欺人者也故曰险也词本芜也而雕绘其字如纨袴子弟目不识丁徒以衣饰相矜故曰表也理本荒也而剽窃二氏之皮肤如贫无担石之人指富家之囷以夸示乡里也故曰贷也三者皆由于不知学智穷能索又不得不出于此为主司者既不能详别其真伪故此辈亦往往有幸中者后生学子相与尤而效之而文体不可复整矣故士当教之知圣学耳知学则知文矣禁何益哉门人某等留心学问其为文根理而发无浮词险语是可喜也故识其前以告都人士之为文者 

叙梅子马王程稿 

余论诗多异时轨世未有好之者独宣城梅子与余论合凡余所摈斥诋毁俱一时名公巨匠或梅子旧师友也梅子的然以为是而其所赞叹不容口者皆近时墨客所不曾齿及之人梅子读其诗又切切然痛恨知名之晚也梅子尝语余曰诗道之秽未有如今日者其高者为格套所缚如杀翮之鸟欲飞不得而其卑者剽窃影响若老妪之傅粉其能独抒己见信心而言寄口于腕者余所见盖无几也往余为诗一时骚士争推毂余今则皆戟手詈余矣余思非公莫能评者今所著稿具在其有以箴余曰是公诗进昔余至吴乡人有偕来者饮以天池虎□怒发投诸地曰此何异水适家人有携安化茶者出而饮之其人大喜立啜四五盏何也人情安于所习故虽至羙亦以至恶掩也今公出诗以示人其怒不必诘其喜大为可戒惩其所誉而劝其所嗔公之于诗也几矣 

叙竹林集 

往与伯修过董玄宰伯修曰近代畵苑诸名家如文征仲唐伯虎沈石田辈颇有古人茟意不玄宰曰近代高手无一笔不肖古人者夫无不肖即无肖也谓之无畵可也余闻之悚然曰是见道语也故善畵者师物不师人善学者师心不师道善为诗者师森罗万像不师先辈法李唐者岂谓其机格与字句哉法其不为汉不为魏不为六朝之心而已是真法者也是故减灶□水之法迹而败未若反而胜也夫反所以近也今之作者见人一语肖物目为新诗取古人一二浮滥之语句矢见而字矩之谬谓复古是迹其法不迹其胜者也败之道也嗟夫是犹呼传粉抺墨之人而直谓之蔡中郎岂不悖哉今天时文一未技耳前有注疏后有功令驱天下而不为新奇不可淂者不新则不中程故也夫士即以中程为古耳平与奇何暇论哉王以明先生为余丛举师其为诗能以不法为法不古为古故余为叙其意若此噫此改可与徐熙诸人道也 

八识略说叙 

性一而已相惟百千离百求一一亦不成离相言性性复何有是故非耆德大宿登相家之阃阈鲜有能涉性海之洪澜跻智岳于层颠者也今夫天地一世界也合而为娑婆剖而为四州界而为华夷裂而为郡县棼而为聚落万法齐张城邑之姓号历然一道圆融娑婆之名称不坏性相之说理圆于此所以即城邑为娑婆者儱侗之所敝也谓娑婆非城邑者边见之所执也即异为同同相本空由同观异异亦不立即未始是不即亦非非未始非不非亦是向非身历其境恶能穷其边崖指其归宿者哉夫识之相亦玄矣奥矣前六易竟二细难推语其障则声闻犹堕究其阴非互用莫尽是故趋寂而求者知生灭之为识而不知寂灭之亦识也如理而修者知昏沉之为识而不知精进之亦识也标顿为宗者知拟议之为识而不知无住之亦识也倚圆为则者知分别之为识而不知平等之亦识也合之则娑婆见故烦恼即菩提海分之则界限立故湛入归识边际故曰惟佛与佛乃能知之又曰贤者过之不肖者不及相宗之不明久矣无际大师法中之乕竟一心之差别洞八相之微芒畧而非畧见千月于指端言显无言总万流于智海使该愽者服其精当苦难者悦其易简法师之功德普矣哉 

时文叙 

举业之用在乎淂隽不时则不隽不穷新而极变则不时是故虽三令五督而文之趋不可止也时为之也才江之僻也长吉之幽也锦瑟之荡也丁卯之丽也非独其才然也体不更则目不艳虽李杜复生其道不淂不出于此也时为之也往余授京兆时尝以士子文质诸斋矣余窃叹曰是皆嘉隆间学究饱廪粟者也恶知文评成以属余则所取者皆一时新艳之辞而其所抺勒者皆无秽也余自是始知时秇之趋非独文家心变乃鉴文之月则亦未始不变也夫至于鉴文目变则其变盖有不可知者虽欲不殚力之所极而副时之所趋何可得哉故余谓诸公文之极新也可以观才不如是不足以合辙也可以观时 

顾升伯太史别叙 

古今豪杰未有忘情功名者唯当不可用之时而求用与值可以用之时而不能用其无才等也夫士当其可用则为龙为蛇为锋为颖当其不可用则陆沉众中宁晦勿耀宁与庸夫同其庸不与智士同其杰然可用不可用其几甚微非至圣大贤不能测识天下方倒悬危迫家掺戈而人盗贼此其时不可用矣而豪杰之士曰可用投身刀戟之林濒死不悔不尽其用不止者张子房荀文若贾诩之流是也天下方治且安庸夫高枕循资格而据上位此其时可用矣而豪杰之士曰不可用捐弃世乐栖身荒寂视名位若桎梏去冠裳若涂炭者梅福梁鸿司空国之属是也故天下之患莫大千使豪杰不乐为用而蔽贤为小夫豪杰所以不乐为用者非真世不我容一时执政诸大臣有杞桧之奸林甫嵩之之媢嫉也其人固皆方正儒者也朝而闻吾言亦既虗心而听矣夕而一人焉设为虗谈以中之彼其是吾言犹是彼也干将伍干铅刀楩梓昏于邓林骐骥惑于皮毛凤凰迷于冠鸟吾与之正言则嗔而诡言则喜其知足以知天下之假气魄伪节义而不能别天下之真丈夫汉唐宋末季所谓贤人君子者其目大挳若是也其势不至于伪士满朝腐儒误国不已豪杰之士孰肯乐为之用者夫豪杰非不乐用者也唯夫欲尽其用而不可淂故不乐也时事至此尚安忍复言顾升伯尝语余曰亻业今年乞差南归往返可淂一岁将以七月了虎丘八月了西湖霜后渡洞庭拾橙橘来春探天目天都诸峯游屐所至倘淂一二住山水处愿淂卜地一区为他年栖隐之所然以仆观之洞庭山水木石俱胜将终老于莫厘缥缈之间矣予闻之不荅退而谓伯修曰升伯豪杰而用世者今其言若尔无必不用之迹有不用之心矣今之世为可用耶为不可用耶他日复以问升伯升伯不对 

送榆次令张元汉考绩序 

今时外吏之难至县令极矣县令之责甚重而权甚轻责重则一邑之一供一赋一饥一寒皆倚辨于我而权轻则时有掣肘之患民不尽良也而上之人偏重在民则民日益骄为县令者日降心抑志以事百姓如严家之保母栗栗然抱易啼之婴若之何能罚必而令行也朝而谒于道望尘而拜焉暮而谒于邮望檐而拜焉小而一茶之供一惟之设皆长吏躬亲视之小不如法门者皆淂而诃责之其当意不足以为功失意令且惧叵测将折腰谢过之无地也又□时讻而立当上者多中官矿使其所诛求能必行于民而其论奏能必行于吏逄其喜则人疑其品逄其怒则又有不可言者非如从文字得官者可以理谕而情格也往余令吴碌碌二载几至委顿然是时矿税之难未有也适余舅太原令龚惟学书来云近日外吏横遭百六而榆次令张元汉以卧理称其民怀德而畏威诸上官意无所不当其调停税务也百姓不见征会而大滑无所用其奸又云晋中近年搜剔殆尽即有不肖之心者亦无所用其墨故廉吏之着声难而元汉冣以掺见知两试邑大小顿异元汉卓有循声经三年余元汉之禔躬如一日而百姓之戴之也如大有之岁其理繁剧也若剑之挥空而良庖之割也余闻之叹曰此异才也今天下多事极矣淂如元汉其人者碁布海内虽矿说交横亦何至决裂不可收拾哉元汉者余同年友元平弟也往为历城亦以循吏称单父河阳之绩着于一门真异事也元汉时报政淂冣考伯父母宠命虽不载锡而荣名则益籍甚公卿间矣愧余不文不能宣扬万一辱余舅命不敢以拙陋辞为述其畧如此且以志作令者之难张氏吏才之盛也 

送京兆诸君升刑部员外郎序 

西曹旧称清秩居是官者多文雅修餙之士嘉隆之末天下太平士大夫缓带而谈艺竞为溪古之词以相矜尚一时学士翕然宗之而西曹之人十居其九流连光景鼓吹骚雅诸曹郎望之若仙故当时西曹视他曹特易数年以来文网繁密当事者有所平反辄加诃责爰书之牍不足凭按大司寇惟仰屋太息不能为治狱计故今西曹视他曹特难夫今之桁杨三木者或大臣或言官或曹郎或外台郡守与州县小吏也罪在臣诚不难持三尺之宪然或有出于中官之罗织朱邸之诬罔及奸民之讦奏者此其渐何可长也夫人臣知而不执则不忠执之则其事又有难言者若之何可以保全善类使上不激而下不冤也今中人之乕而冠者累累而出而郡邑守令之逮问者方累累而进也言官交章争之不得矣九卿争之九卿争之不得矣宰相争之宰相争之又不得矣勋戚大臣皆争之争者愈力持者愈坚夫以言官九卿宰相勋戚之所不能得者而谓刑官必能淂之此万万必无之理也然谓言官九卿宰相勋戚之必不能得也而执法之官遂依违隐嘿付之无可奈何此岂立法立官之初意哉余谓虽张释之没生当不知何以处此矣语曰刑罚不中则民无所措手足诸公佐京兆清而才端方凝重□峙岳立又大臣后雅知国是当事者以此任属思其有以知君矣 

金刚证果引 

经云若以色见我以音声求我是人行邪道不能见如来又云有能受特诵读若供飬者其福德不可思议夫供飬是以色见也诵读是以声求也色见声求大慈所诃而淂无量不可譬喻功德何耶今观载籍所传谁非以诵经获果者其求佛于声色之外世盖无几也后之人执功德之说者恒欲取实声色以获果而讥取相之非者又欲求之声色之外将若为和会也余观经中佛言云何为人演说不取于相如如不动当知佛所谓声色者不取相之声色也又云发阿耨多罗三藐三菩提心者于诸法不说断灭相当知佛所谓无相者不舍声色之无相也佛语本自和会读者自作分别觧耳会法师某列金刚证果属余为引余恐今时狂禅有为取相之讥者为之畧述其槩焉 

浮山九带叙 

古德如黄蘖临济诸普说未尝不谈理然字□壁立机轴各出何尝有理后世全提向上自以为出格之机已然声口彷佛语言雷同似有轨则可遵者则亦何尝非理也故余尝辟教僧如开场副末敷演家门而已少林宗似撮弄家初看颇骇观听久之未有不猒其复者浮山录公受叶县省钳锤其精如金其气如玊出语如风如电岂肯入傀儡场学他人提弄者未后九带未免攒入被袋何哉昔有霜姑多年不御铅华一日为其孙啼哭甚遂簪花傅粉以悦之何则爱有所专故也夫九带者亦录公之花与粉也可以止哭录公不惜身命为之而何暇惜夫语言文字之落艹耶朗目和尚今之远录也年来□有老娘之癖再为浮山流布花粉观者体□二公苦心幸无于居士脚注下承当也 

叙呙氏家绳集 

蘓子瞻酷嗜陶令诗贵其淡而适也凡物酿之得甘炙之得苦唯淡也不可造不可造是文之真性灵朼浓者不复薄甘者不复辛唯淡也无不可造无不可造是文之直变态也风值水而漪生日薄山而岚出虽有顾吴不能设色也淡之至也元亮以之东野长江欲以人力取深刻露之极遂成寒瘦香山之率也玊局之放也而一累于理一累于学故皆望岫焉而却其才非不至也非淡之本色也里呙氏世有文誉而遂溪公尤多著述前后为令不及数十日辄自罢去家甚贫出处志节大约似陶令而诗文之淡亦以之非似陶令也公自似也公之出处超然甘味似公之性公之性真率简易无复雕饰似公之文若诗故曰公自似者也今之学陶者率如响榻其勾画是也而韵致非故不类公以身为陶故信心而言皆东篱也余非谓公之才遂超东野诸人而公寔淡之本色故一往所诣古人或有至有不至余束发已知向慕公近者吴川公梓其家集始获尽公及呙氏三世之藏吴川公者公仲子高才邃学先兄庶子之师也为令以伉直着声阅数月亦去遵先辙也怀公集三十年出入必俱今春始成帙遂以先大父孝廉公三诗赋冠首而已所著若干卷缀其后孝廉公之往甫廿有二岁才思澎湃如川之方至吴川自山机轴气隽语快博于取材而藻于属辞此之遂溪盖由淡而造于色态者所谓秋水芙蓉也昔陶氏五男不好纸笔而遂溪之没云蔚霞起岂黄头历齿所敢望哉王元礼论家门集曰史称安平崔氏及汝南应氏并累叶有文□所以范尉宗云崔氏雕龙父子三世然未观七叶之中人人有集如吾门者也余邑不能文而耻言文冣为恶习独呙氏能世檀其业噫彼安知乌衣诸郎为史所艳称若此也 

叙曾太史集 

尝恠退之论文其观于人也笑之则以为喜誉之则以为病夫文道之貌也唯恐不式奚取人之嬉笑呵怒以为快及读公所著毛颖传无甚僻者当时以为□戏不近人情虽至相习如张文昌辈犹有遗□其叹伏以为绝奇不可及者独柳柳州及李肇耳夫人情誉因而恶创其所习观曹然好之耳目稍易惊诧顿作安在誉之不为病也余才力不逮古人而妄意述作一时诸君子所脍炙者谬以为非遂欲去同取独世争笑之而退如曾太史独以为近古过相印许余与退如非素昵也岂别有气味耶余之称与毁不足道而使退如有誉无塩之癖世之笑之当有甚于余者也退如诗清新微婉不以儶伤其气不以法挠其才而余诗多刻露之病其为丈高古秀逸乃追作者馆阁之体主严退如则为刁斗为楼阁叙记之作主放退如则为江海为云烟余文信腕直寄而已以余诗文视退如百未当一而退如过引若以为同调者此其气味必有合也昔人谓茶与墨有三反而德寔同余与退如所同者真而已其为诗异甘苦其直写性情则一其为文异雅朴其不为浮词滥语则一此余与退如之气类也退如善名理一时同志如雷何思苏潜夫函盖合而水乳契是其中有真臭味非文字相也虽然此犹龙氏所称下士闻而笑者其于文一机轴也昔有禅人为老衲所姗笑羞涩不能出一语次日请益老衲曰汝见登场傀儡乎曰见曰汝不及也禅者悚□问故曰渠爱人笑汝畏人笑耳此语与退之互相发退如欲见性命于□章乎抑即文章见性命也俱当于笑中求之 

监司周公实改录叙 

代天下之理乱视吏治浮实而已世之敝也为政者猎华誉而以城池钱谷为俗吏事嗟夫事诚俗也尽天下之吏而皆以为俗谁为任事者此游谈也古称绘事家貌鬼神多任务而人物乃拙何也冥漠者易诡近取者难似也夫高谈浮誉鬼神也无才者之所跳匿也缮修钱谷之事人物也经世之寔画也晋之君子喜之清谈而陶士行为荆州刺史独曰老庄浮华不可行至于私稻官柳木屑竹头皆亲自综理晋赖以安晋之南渡不即胡羯者俗吏陶侃力也宋之君子高谈理学而孟璞玊少随军伍至其帅荆湖首通三海修十隘作公安南阳两书院以待襄蜀□之归者史称土木之工百七十万而民不知役宋之耻所以雪而夷虏不即鸣鞭者俗吏孟珙力也使一世之吏而皆俗若此俗亦何恶噫此荆椘故事也今天下承平改修职举缙绅先生裒衣愽带足以坐镇而浮誉渐张综核少衰筦库糠粃之说亦时有之监司周公来莅荆土独去一切华饬修行寔政其大者如缮城浚隍兴学积贮清屯恤邮量淤湖去浮粮等类皆王政首事兴除具备公通籍三十五年一掺不易大都幅幅无华不求人知故公以是见挫然亦以是见伸公之学如良金在治久而弥精又如深山松栢饱历风霜愈见遒古盖公之才识卓而又阅历世态久甘苦辛酸备尝之矣此自古国家大事所以常倚办老成人也今公以外台佥晋卿秩此寔异典昔丙吉谓魏相曰朝廷已知弱翁治行方且大用今公知矣措此寔政于天下犹反尝也其等下吏日奉公教条从事解公冣亲而不能挽公之去遂以公所什寔政一一编次付之剞劂冀以自程复用垂示将来公行矣异日荆人将尸公与陶孟而三之 

陶孝若枕中呓引 

夫迫而呼者不择声非不择也郁与口相触卒然而声有加于择者也古之为风者多出于劳人思妇夫非劳人思妇为藻于学士大夫郁不至而文胜焉故吐之者不诚听之者不跃也余同门友陶孝若工为诗病中信口腕率成律度夫郁莫甚于病者其忽然而鸣如瓶中之焦声水与火暴相激也忽而展转诘曲如灌木之萦风悲来吟往不知其所受也要以情真而语事故劳人思妇有时愈于学士大夫而呻吟之所淂往往快于平时夫非病之能为文而病之情足以文亦非病之情皆文而病之文不假饰也是故通人贵之 

谢于椘历凷草引 

古云诗能穷人又云诗非能穷穷者而后工也夫使穷而后工曹氏父子当为伧夫而谢客无芙蓉之什昭明兄弟要以纨绮终也唯云诗能穷人大似有之管城亲而牙筹疏一不合也气高语率令人自远二不合也富者恶其厉缗仇之若敌贵者忌其厉官避之若崇三不合也有一于此皆足以穷而况并之故云一日执管二朝废饔妻子之所羞而宗党之所怒也是物者何益人秋毫事而余辈酷嗜之余与于楚交有年初于歙再于白下于广陵于燕市每见必以诗相质力追作者今春忽见于柳浪衣上尘寸许是则梦想不及者也问别来何所遇嘿无语试觧其装但见其诗益富语益奇而他无有□喏曰谢郎穷若此而诗不止是中殆有鬼非□也善乎坡公之谓王子立也有致穷之具而与子瞻为亲又欲往求鲁直其穷殆未易瘳也余才不逮古人而穷不啻过之世人之见余者皆唾畏其气相沾染也于椘访余深山是余大幸然两人者其气味适足以相增益甚非趋避之道也于椘不能忍穷幸且焚笔研余亦从此改业焉 

识伯修遗墨后 

伯修酷爱白蘓二公而嗜长公尤甚每下直辄焚香静坐命小奴伸纸书二公闲适诗或小文或诗余一二幅倦则手一编而卧皆山林会心语近懒近放者也余每过抱瓮亭即笑之曰兄与长公真是一种气味伯修曰何故余曰长公能言吾兄能嗜然长公垂老玊局吾兄直东华事业方始其不能行一也伯修大笑且曰吾年止是东坡守高密时已约寅年入山彼时才淂四十三岁去坡翁玊局尚二十余年未可谓不能行也昔乐天七十致仕尚自以为达故其诗云达哉达哉白乐天此犹白头老寡妇以贞骄人吾不学也因相与大笑未几而伯修下世嗟乎坡公坎轲岭外犹淂老归阳羡乐天七十罢分司优游履道尚十余年使吾兄幸而跻下寿长林之下兄倡弟和岂二公所淂比哉弟自壬辰得第宦辙已十三年然计居官之日仅得五年山林花鸟大约倍之视兄去世之年仅余四载夫兄以二老为例故以四十归田为早若弟以兄为例虽即今不出犹恨其迟也世间第一等便宜事真无过闲适者白蘓言之凡嗜之弟行之皆奇人也甲辰闰九月九日弟宏道书于桅子缕 

坛经节录引 

古今谭禅者皆祖是经数传之后灯衯派别□不可诘而智者了之唯是一法初祖曰心如墙壁可以入道大鉴曰本来无物何用扫除是即祖师门下金刚圈棘栗蓬之前麾也一切五位三句玄要料拣总不离是夫扃箧闭钥以防盗也而盗之窃箧也唯恐钥之不坚我以干橹御而彼即窃吾干橹以来故曰为之符玺以防之彼并吾苻玺窃之或铜或竹或龟或鱼或科斗或乕瓜以示不可测而伪滋甚然终不淂废符唯智者善通其变以救一时之诈而所淂苻乃益多后来者见方圆之各异黑白之各不相入以为古法废尽而不知本一符也其用在可为信不在符之同异也孔子曰殷因于夏损益可知今之读尊宿语录及提唱纲宗者以为古人如是平常后人如是奇特疑谤取舍嚣然百□而不知世道之机实使之然祖师无是也且世道何过法立而敝生敝更而法移法与敝自□乘除要之世道亦无是也世不信不淂巳而有符道不信不淂巳而有法法岂有寔哉坛经符之始也中颇有赝者夫披沙而见金不若纯金之愈故畧删其赝与其俚而复者要以天下有道守在四夷虽符亦无所用之矣 

赏心集引 

雨中坐草堂阅门教所裒赏心集用心良苦如好方人处处觅方或敝简册或田翁野枢或参访道侣所有单方异药尽入手籍凡天下秘密之证与不可救疗之疾指掌无复遗恨而一遇常病寒热相反阴阳少乖历试诸方无一验者其人乃大恼曰我方非不可而世人之病自不与方值诸人以不善病病吾方非吾方咎也必欲取天下秘密之病以验方而所谓秘密者又百出于此其人烦懑不知所出请问医王医王笑曰谚不云乎学方三年无病可医学医三年无方可学子但能察脉识源方在□心不湏觅也其人媿服明教徧历方薮储药如丘余适有觉病乞一海上异方未知可否有则顾为捡出不然是吾不善病适不与方遇也江西有葛道人者客予里善谈阴阳生克每一病出则云东垣若何丹溪若何素问内经又若何病者听之以为卢扁复出而及其取效反不淂与余村鄢艹头陈打卦等此非不遇病之过泥于治之过也明教好方人也余则谈阴阳生克之葛先生而已因书卷首以俟公异日一笑 

郝公琰诗叙 

郝公琰访余柳浪以诗为质且以举子业求政余告之曰夫诗与举子业异调同机者也唐以诗试士如桃李不言行不由径等篇束于对偶使事如今程墨然而集中所传多其行卷赠送之什即今之窓课也今代为诗者类出于制举之余不则其才之不逮迯于诗以自文其陋者故其诗多不工而时文乃童而习之萃天下之精神注之一的故文之变态常百倍于诗迨于今雕刻穿凿已如才江锦瑟诸公中唐体格一变而晚矣夫王瞿者时秇之沈宋也至太仓而盛邓冯则王岑也变而为家太史是为钱刘之初至金陵而人巧始极遂有晚音晚而文之态不可胜穷矣公琰为诗为举子业取之初以逸其气取之盛以老其格取之中以畅其情取之晚以刻其思富有而新之无不合也公琰年少而才新年少故非出于制举之余才新故非逃于诗以自文其陋者极他日才情之所合嘉州长江可渐至也一举子业又何足以难公琰哉 

张茂才时萟小引 

僧冷云过柳浪出茂才张君时秇若干求评余笑曰少而习之今忘去久矣余每见坊间时刻辄昏昏然如酲者之在枕也闻儿辈读如闻二韩语了不辨夫唯余衰朽不入时乃不知彼之佳若使余以为佳则彼亦故机老锦非复入样花缬也余友潘去华为场屋老手往年官玺卿弟小修以文求质去华闭目摇手曰时过矣恐悞君君以今日之袁生质余而余以旧日之潘生正君君所尚者成周之文而余所守者结绳之治其能悞君审矣余服膺此言故凡以举业质者皆谢却之而冷云求不已遂取茂才文读数过余虽不知文而其词之清警理之深长余犹能知之夫余之所不知既不敢的然以为非则余之所知又安能必世之我是也然自余论则与其不知也宁为可知遂喜而识其端 

吴长统行卷引 

宋有词客貌奇陋客遇之辄淂不吉久而人争避匿无敢与游者客益国欲死不淂一荐绅怜之曰是子虽数奇岂能崇人耶因筵召之一坐尽骇愕走者半数日后主人罢官筵中人非病则蹶无一免者嗟夫世谓诗人穷耳乃有穷至此极者耶今长统貌虽古然陋未甚其穷非以诗盖穷而后为诗者与人交不能自昌其身而要不能厉人愿今之为贵人长者见长统幸且无避匿长统之不能厉余盖以身试之矣 

邑钱侯直指疏荐序 

善治者不择民犹善将者不择旅也是故择物而试锋其锋必濡京兆之治也以张子高民非昵于子高也益州之治首尾于张复之而革于代者民非怙张而丑代也比屋而托者犹是民抱牍而从者犹是吏一日更其所莅遂使淳顽异俗而巧拙易性故曰地无夷险夷险在人盖余邑之病令久矣而钱侯来政始举邑虽蕞薾素称剧一城如斗大江水割其址且半庐居□□巷陌凹凸然市昼冷先圣无宫邑大夫无后宇邮署之积不芟溜不覆轩輶之使旁午于道令日夜持手板不淂休嬴骑敝卒以充往来稍不如意则弃车骑各鸟兽散令且以是得过胥徒冠而蜮眩朱紫令诘之不淂俗慓悍快讼相轧以宑输公帑不以时铛索之声琅琅道涂持筹者盈缩其额饵其半公家之籍不如令甲令往往注下考每岁终课堤役里闾骚动滑民黠史倚为溪壑而堤颓削如故诸青衿睨其旁持短长高步阔袖令煦煦然如慈媪之于骄邻故邑数十年无善治邑父老为全言刖时有杨侯称能吏以高第迁余时童无所知识自总角后所见邑令长若干人久者四三年近者数月一岁辄毁伤失名落落以去即邑中士民亦谓兹邑果足以厉令虽宓子贱西门豹复生无可复措手也钱侯来甫阅岁数仞之宫岿然官寺□署敝者更蠹者饰江上为层堤纵横之纵者以捍横者以卫邑人士乡土之心始定市肆渐豊乐入廛之氓以岁月至民供输无追逮者耻不先比阎功曹书文字而已铃下备传呼无他指使诞辞者匿而去讼庭常虗日高春则已放衙诸缝掖以文事至揖而坐句摘字商移甲乙不猒以公事至假以温颜或过激则平气以论以不直□□至示之三尺已心慑则以情宽譬之其人乍栗乍温士无不戴且伏邮驿之客所至如舍供具侈铙吹驺卒皆奉成命无敢哗者直指使廉淂其实以治行最闻于朝会漕使者亦上侯治状夫今之黄童白颠犹昔泯也高冠长裾犹昔士也阳侯之波非偶恬而穷奇之腹非有厌也羁革戋络绎不减于前钱谷簿书不缩于后昔也废今也举昔也嚣今也熙昔为瘠薮今为腴乡影表虽神不捷于此由此观之令得地耶抑地待令耶侯为人丰颐廓额精神举体□洁而度充机活而才捷史称刘道民目览词讼手答笺书耳行听受口并酬应不相参涉皆悉赡举邑侯有焉夫皎皎者近刻而优优者近庸倜傥者自用而愽取者人用之侯以宽行其清故无苛清以虗用其裁故无逸照霜雪以砺之春阳以膏之龙泉之锋而以试毛何有此蕞尔也异日者行之天下书之史册当与京兆益州并传高第云乎哉 

送江陵薛侯入觐序 

当薛侯之初令也珰而乕者张甚郡邑之良注而就逮侯少年甫任事人皆为侯危侯笑曰不然此蒙庄氏所谓飬乕者也猝饥则噬人而猝饱必且负嵎吾饥之使不至怒而饱之使不至骄政在我矣已而果就约至他郡邑暴棋甚荆则招之亦不至而是时适有播酋之变部使者檄下如雨计亩而诛计丁而夫耕者哭于田归者哭于邮而荆之去川也迩沮水之余被江而下惴惴若不能一日处侯谕父老曰是釜中鱼何能为戒一切勿嚣且曰奈何以一小逆疲吾赤子诸征调皆缓其议未几果平余时方使还闻之叹曰今天下为大小吏者皆若此无忧太平矣小民无识见一二官吏与珰相持而击则群然誉故激之名张而调之功隐吾务其张而不顾其害此犹借锋以割耳自古国家之祸造于小人而成于贪功幸名之君子者十常八九故自椘蜀造祸以来识者之忧有深于珰与夷者辟如病人冀病之速去也而纯用攻伐之剂其人不死于病而死于攻今观侯之治荆激之耶抑调之耶使侯一日而秉政其不以贪功幸名之药毒天下也审矣侯为人丰颐广额一见知其巨林今年秋以试事分校省闱首取余友元善次余弟宗郢元善才识卓绝其为文骨胜其肌根极幽彻非具眼如侯未有能赏识其儁者余弟质直温文其文如其人能不为师门之辱者以此二士度一房奚啻得五侯可谓神于相士者也侯之徽政不可枚举畧述其大者如此汉庭第治行讵有能出侯上者侯行矣 

送徐太府见可入计序 

黄平倩太史尝为余言徐君见可者今之子长也余既得鸠兹集读之良然无何而公以治行高苐移守南郡郡剧地也乘貂乕之后官务百脞而民屡病公裁断如割阴以宽调诸困者朝而□牍未日中剖焉士之执举子业者盈庭公摘瑕指瑜无不心折民之羸者老者伛而杖者嚣然集阶墀公目而指之曰某宜散宜饮宜某法饵畧无倦容迨至期年而城池之圮者无不饬道路之凸凹者无不平有识者或谓余□□心也而吏干若是龚黄所未有也余曰是□□文一机轴也公之文严于法而沉于气往往诎常调而自伸其才故变幻诘曲无不极情之所至今公之果于裁者文之法也宽以调文之气也使民若士之喧然者百至而百应文之诎常调而自伸其才者也故曰文章与吏事□道也今之握铅椠者其初检栝陈言而一旦为吏遂欲舍所学而听于胥故经术与政事二少时习训诂耳□而成名迫于应酬之不淂不然间一习为篇章与有韵之文而复不暇故时秇与古文词贰贰之则交病渐靡寔然公秀发之才出之有本故卒然而藻之为文饰之为吏绳尺之为举子业其机圆故其道可一贯非独问学功邃抑天之所卓也余于此道贰之者也今公北辕而子大夫以文见役是使拙工运斤于班缍之室也然余于公若有宿契而公亦若谬□余者故不敢以拙陋辞日者　　一函见示云入秋不病病而渐以癯赖两耳架格进贤余跃起曰太守癯矣而百姓肥夫岂独一郡国哉异日肥天下抑亦是政也是文也 

送刘学愽序 

天下所以治平者独赖是二三青衿耳而其冶铸之功首寄之郡若邑之为愽士者愽士任重而权轻所教之人皆天子异日所与共治天下者彝伦之堂与先司寇师比屋南向左诗书而右礼乐其教行则天下泰教不行则天下塞非区区刑名钱谷开系一郡邑者而其官乃至不淂与长吏肩无论直指校文二千石诸大吏降而有司皆淂治其臧否比面而奔走之如其属兢兢然伺其口齿奉行惟谨而所为弟子员者又多高心阔步方领大带仰目而视如所不屑其贤者可以理谕而其不若者不可以刑督其难视骄百姓倍蓰使以极重之任□不威之□而御不可刑督之骄子弟是犹县□鼎以一毛而帅诸婴以红也刘君必登者南昌人以训迁吾邑谕邑诸生畏而爱之朔望课其卷绳以程朱之脉无不肃者暇则进之道先贤故实君饶吏才当事者委署委堤皆有能声语具别碑中先师殿圯君教然捐月俸议加修构直指而下宾之何论长吏其重固然所谓轻与难盖未有余甚异之今君又自吾邑授抚州矣屡迁而淂儒秩饕者以为冷且俭而君甚喜以为但自去其轻与难吾之任固有重于也吏者也盖余尝授京兆未几而教国子又未几而授仪曹三迁皆领诸生同志嘲余有青衿缘他日或为校文但不知措大运何日脱耳今余亦以此嘲君他日其为六馆乎兆三之矣然则君与余皆有青衿缘者但知其重不知其轻且难也 

潜江潘明府伯和入计序 

尚玺卿潘去华忘齿交余兄弟深相知每与余折易义余辄倒而余间出一语去华未尝不心醉也去华善人伦尝云数邑两佳士其一为侄伯和其一余持国也持国为余同门友故雅相淂而独以不识伯和为恨既官吴阊小修弟来自去华所津津谈伯和器识岁戊戌伯和第春官谓是定交且近京师拘酬答例司阍者与主人意不属一再剌门止未几伯和令潜江潜故荆岩邑今虽丰净属则犹唇齿也山居以来守庞公禁不敢以一字通显者故虽素所倾渴如伯和亦竟绝书邮然余友蘓潜夫一岁二四过余柳浪谈今时循吏辄首伯和所谓催珰折徤水其身而利其颖者出其绪余已自卓绝一时要以潘氏家学窥天人之微茫入性命之□域是未足以尽伯和也今征车且戒路矣阖郡邑□人交口而颂令尹无亦惟是尹之绪余而余所倾重顾不在此外弟陕亢之公秋闱首拔士也率诸同门友乞一言赠师行余不敢以诵令尹者诵辟之古锺鼎贵色者色贵形者形贵欵识者欵识夫时流标目则亦士林之欵识也余雅重之故特述以为献 

送叶使君还朝序 

余山居以来荆之为关尹者若而人而独与今叶公敬君善敬君喜谈学津津经术或者谓公大儒将遗畧细务而君综理周悉如栉之于发甫下车即除一切厉政一钱必藉掌故商民戴之若慈父母或者虞其报满将不中格且有罚而君若不闻者已而商争趋竟无负额余闻之叹曰叶使君心密而机静经世才也夫圣人之掺天下即掺其心者也故忠信圣学也泉府通焉后之君子轻试其才于锥刀缗筹之间故其术止于桑弘羊刘晏而其究竟为士林之不□宋之安石慨然以学自命其始亦侈言理财也而其心近疏气近躁故道失而财随之非埋天下难所以理心者难朼余观敬君公事之暇辄进诸生□略性命无一语不入觧间托为举子业以畅旧旨无一语□中圣贤□奥以至六书四韵皆辨析毫发虽纷庞丛杂之中而幽间自淂手不遗编是其心未尝以静参二是真学术也掺天下之密枢也今天下之利孔百耗于唐宋而其矢见利之法百苛于间架手实使君此行试以密心筹所以复□天子及司国是者昔者毕仲游奏记司马以为人主行新法者事也而欲兴作患不足者情也苟未能杜其情而徒欲禁其事向采用事者必掺不足之情言不足之事以动上意虽致□人而听之犹将动也为今之策当大举天下之□明出入之数使天子晓然知天下之余于财则不足之论不淂陈于前矣光淂书耸然夫神宗大有为之资也以为必如是而后可以富中国故王吕之说行诚若毕仲游之言其心不敢自破矣惜温公之未尽用也　今上英特之姿耻不为尧舜区区嗜好之笃当必有万不可觧者举世无能喻其然岂□不喻抑心未密耳行矣使君天下事烦君者□少唯真学术可以应之幸勿谓关事毕且暂释负也 

寿洪太母七十序 

乙巳秋九月廿六日孝廉弟宗中母洪太夫人七襄族少长咸集以次进觞冣后及小子宏族圥生命曰子礼官也词命子所颛盍为一言以觞宏再拜谢不敏乃曰凡木之姿然者必也其根之坚寔者也是故百围之干至于下云薄雾而其荣瘁消长唯根焉是托故根者母道也今孝廉弟翁然就荣如花果之□萼楩楠杞梓之用将在异日请以是觞族先生曰是佳喻也然天下之为荐绅母者皆可以若言诵宏曰余家高祖而下世不乏贤而昌其年者多在母氏屈指王父行为兄若弟者凡十有几问其人庆历相禅之初仅有存而王母在堂上者至今犹可数也屈指大人行为兄差弟者凡四十有几问其人至今三之一存而请为母氏者若干人也故述袁氏者张母德焉请以是觞族先生曰小子善述他日载谱牒为贤媛盛事可也虽然是一门佳话也为袁氏母者皆可以诵宏曰余家族属分三大支而长冣繁凡三传而子若孙几三千余指长居十之七八今伯母之膝下跪而称觞者子十有一人孙三十有许人鸾停鹄峙琼芬蕙列又长支中冣繁盛者华封人之所称母盖具有之请以是觞诶圥生曰盛哉抑报缘也母之所以令不与若更言□宏曰母内政□饬相夫子以道往时宗人推伯为长一切国课户讼受成议于伯所母倾筐倒橐咄啐治辨宗人以是益亲联络支属如臂指之相使是母之功在祖宗者也伯既即世家日益落母攻苦茹酸和丸课子贤书既登驯取上第抚异母子如已出皆有成立是母之功在孙子者也家虽酷贫好施不猒一粒一襁与诸啼号者共是母之功在乡邑者也三者家牒所誉也国史所收也请以是觞族先生启齿曰小子之言善而有征斯寔录也夫闺房之耀非文不传小子识之以俟异日编彤管者于是太母色喜命诸孙子给宾从饮□极讙酒行无筭而退 

李母曹太夫人八十序 

凡物所托者坚则其发必巨而用必远是故金玊铜铁之资于世也而其脆为石盖必有冲厚镇奠之质而后能孕天下之材以为世用菌之生也以朝夕萍之生也以日月生非不阳也所托者脆也百围之木必于崇冈五年而一干十年而一节而后栋宇榱题之用施于朝廷而被于天下故凡物之为远施洪受者必其母之历大春秋者也余友李献夫母曹夫人年八袠精神烱烱如壮年献夫高才早有文誉而其登贤书也了在强仕之后盖余尝阅荐绅先生起家遅晚寿考通显常十之八而年少青紫至于黄耈者或不淂四五余因是而知天地之乘除造物变合遅速之理也献夫妙年已称场屋老手托于坚而窘于萌是故不屡经节候则宣畅不尽然一宣畅而其望干霄非一雨一膏之滋息所能校荣润而程功力者也余以母之贞恒验献夫之遅故知献夫之用大又以献夫之发遅而用火验所乇之非常故知母之为高陵乔□也献夫为人开爽敏捷果于任而敢于言胸中有蓄吐之唯恐不尽而其文有奇气沛然若瀑之注峡蘓子曰士以气为主献夫之用世余以气决之非臆断也盖天下唯至翕生至张山以翕为体而夭乔以蕃为用故唯母之凝结乃献夫之所以发舒也母女于曹而失怙冣早言笑不出于阃以女则淑相夫子以事翁若姑甘贫而聚顺以媛则贤课其子有成立为□显儒以母则式母盖有仁者相也孔子曰仁者乐山又曰仁者寿世不信寿之必仁□之必有后也盍于山之蓊然郁然者观之 

西京稿序 

往予长五湖徽之治去湖近时从墨客所见徽之诗近代高手也已居燕结社葡桃棚下诸韵士日课方外言以诗为尘务不暇构也徽之既校秦士坐皋比谈六经摈异端而后骚赋固□职余适以拔士入秦不同聀而同具盖于□□列戟矣场屋后徽之偕余入韦曲寄宿玄奘塔下徽之手出一编微言醒语与终南雪色争秀余笑曰此非彝伦堂上物也夫诗以趣为主致多则理诎此亦一反然余尝读尧夫诗语近趣遥力敌斜川而紫阳去庐山以不见三迭新泉为恨千里乞绘以快一观此其高韵未可与深衣古折道也徽之诗秀润遒逸如晴岚之酿色秦士之文质而少致试以徽之之色贷之水□□□矣 



【卷之十一 】
传 

【 传 】
徐文长传 
醉叟传 
王氏两节妇传 
拙效传 



梨云馆类定袁中郎全集卷之十一 公安袁宏道中郎着 

江都章万椿古生　 仁和何伟然欲仙阅 兴化李长仁赤玊　 　传 

徐文长传 

余一夕坐陶太史楼随意抽架上书得阙编诗一帙恶楮毛书烟煤败墨微有字形稍就灯间读之读未数首不觉惊跃急呼周望阙编何人作者今耶古耶周望曰此余乡徐文长先生书也两人跃起灯影下读复呌呌复读僮仆睡者皆惊起盖不佞生三十年而始知海内有文长先生噫是何相识之晚也因以所闻于越人士者畧为次苐为徐文长传 徐渭字文长为山阴诸生声名藉甚薛公蕙校越时奇其才有国士之目然数奇屡试辄蹶中丞胡公宗宪闻之客诸幕文长每见则葛衣□巾纵谭天下事胡公大喜是时公智数边兵□振东南介冑之士膝语蛇行不敢举头而文长以部下一诸生傲之议者方之刘真长杜少陵云会得白鹿属文长作表表上　永陵喜公以是益奇之一切疏记皆出其手文长自负才畧好奇计谈兵多中视一世士无可当意者然竟不偶文长既已不淂志于有司遂乃放浪曲糵恣情山水走齐鲁燕赵之地穷览朔漠其所见山奔海立沙起云行风鸣树偃幽谷大都人物鱼鸟一切可惊可愕之状一一皆达之于诗其胸中又有勃然不可磨灭之气英雄失路托足无门之悲故其为诗如嗔如笑如水鸣峡如种出上如寡妇之夜哭羁人之寒起虽其体格时有卑者然匠心独出有压者气非彼巾帼而事人者所敢望也□有卓识气沉而法严不以模拟损才不以议论伤格韩曾之流亚也文长既雅不与时调合当时所谓骚坛主盟者文长皆叱而奴之故其名不出于越悲夫喜作书笔意奔放如其诗苍劲中姿媚跃出欧阳公所谓妖韶女老自有余态者也间以其余旁溢为花鸟皆超逸有致卒以疑杀其继室下狱论死张太史元汴力解乃淂出晚年愤益深佯狂益甚显者至门或拒不纳时携钱至酒肆呼下隶与饮或日持斧击破其头血流被面头骨皆折揉之有声或以利锥锥其两耳深入寸余竟不淂死周望言晚岁诗文益奇无刻本集藏于家余同年有官越者托以抄录今未至余所见者徐文长集阙编二种而已然文长竟以不淂志于时抱愤而卒 石公曰先生数奇不已遂为狂疾狂疾不已遂为囹圄古今文人牢骚困苦未有若先生者也虽然胡公间世豪杰　永陵英主幕中礼发异等是胡公知有先生矣表上　人主悦是人生知有先生矣独身未贵耳先生诗文掘起天扫近代芜秽之习百世而下自有定论胡为不遇哉梅客生尝寄余书曰文长吾老友病奇于人人奇于诗余谓文长无之而不奇者也无之而不奇斯无之而不奇也悲夫 

醉叟传 

醉叟者不知何地人亦不言其姓字以其常醉呼曰醉叟岁一游荆澧间冠七梁冠衣绣衣高权阔辅修髯便腹望之如悍将军年可五十余无伴侣弟子手提一簧竹篮尽日酣沉白昼如寐百步之外糟风逆鼻徧巷陌索□顷刻饮十余家醉态如初不谷食唯啖蜈蚣蜘蛛癞虾虫麻及一切虫蚁之类市儿惊骇争握诸毒以供每游行时随而观者常百余人人有侮之者漫作数语多中其阴事其人骇而反走篮中尝畜干蜈蚣数十条问之则曰天寒酒可淂此物不可得也伯修予吉时初闻以为传言者过召而饮之童子觅毒虫十余种进皆生敢之诸小虫浸渍杯中如鸡在酰与酒俱尽蜈蚣长五六寸者夹以栢叶去其钳生置口中赤瓜狞狞屈伸唇髭间见者肌栗叟方淂意大嚼如食熊白豚乳也问诸味孰佳叟曰蝎味大佳惜南中不可得蜈蚣次之蜘蛛小者胜独蚁不可多食多食则闷问食之有何益曰无益直戏耳后与余往泉渐熟每来踞坐砌间呼酒庸饮或以客礼礼之郎不乐信口浪谭事多恠诞每数十语必有□二语入微者诘之不荅再诘之即佯以他辞对日言偕诸舅出游谈及金焦之胜道值叟二舅言某年曾登金山叟笑曰淂非某参戎置酒某幕客相从乎二舅惊愕诘其故不荅后有人窃窥其篮见有若告身者或云曾为彼中万户里亦有之叟踪迹恠异居止无所晚宿古庙或阚阓檐下口中常提万法归一一归何处凡行住坐眠及对谈之时皆呼此二语有询其故者叟终不对往余赴部时犹见之□市今不知在何所矣 石公曰余于市肆间每见异人恨不淂其踪迹因叹山林严壑异人之所窟宅见于市肆者十一耳至于史册所记稗官所书又不过市肆之十一其人既无自见之心所与游又皆屠沽市贩游僧乞食之辈贤士大夫知而传之者几何余往闻澧州有冠仙姑及一瓢道人近日武汉之间有数人行事亦恠有一人类知道者噫岂所谓龙德而隐者哉 

王氏两节妇传 

余友同门王箕仲貌朴而中沉望而知其长者初今宁海有惠政士民至今传诵近起复谒选入京暇则过余谈圣学余问箕仲何从得此箕仲乃出其乡先辈王塘南语录示余余一见骇愕谓阳明死天下无学不意临济儿孙犹有在者箕仲可谓能自得师也然余觇箕仲常若有隐忧不可觧者虽谈笑戏狎之时每愀然不乐余谓箕仲壮年筮仕何不自得而郁郁如是箕仲曰余先祖母时先母欧阳皆孀节若干年含辛茹荼以训其孙若子今余甫淂一官不能愽半尺翚锦以荣其母分大官之膳一釜以供吾祖母甘其苦而不享其乐见余之成而不食予之报天乎余何能释然哉临别手书状一通乞余一言以伸余谓妇人大行皆节书妇者书其节可也其它不必书也辟如死王事者书其死王事可也其它不书也夫拮据勤家与夫事姑相夫训子敦族之类恒妇人之有知识者皆能之书之不胜书也不胜书即不胜传是大节及以细行掩也李习之论史云作火者非大善不得书取其信而易传也故余谓君家两母时大母年廿九而寡守节五十五年欧阳母四十而寡守节二十年是可书书之以劝天下之为嫠妇者不以年之例不例一其心也时太母耄年欧阳母中寿皆目见其子若孙名演畴者登进士第是可书书之以见仁者必寿贤者必有后使夫天下之茕夫独子索然无告者之久而益自信也一门两节妇是可书书之以见天之虐王氏者如此其频而王氏之待天者如此其定且使后之人谈孀节者必肇称王氏也其它一切细辟事以无加于大节者故不书生卒年月载在家乘非史氏之所急故可畧也嗟夫一门之内丧车频驾入其室若鬼室焉其生存者皆括而泣血之余人间世之至苦真无酷于此时者而天下之大节烈出焉向之所谓苦且毒者今之所谓荣且芳者也人患不自立耳祸福何常之有哉箕仲喜谈学初入官所就何可量然则二母之报方始而未艾也吁是可传也夫 

拙效传 

石公曰天下之狡于趋避者兔也而猎者淂之乌贼鱼吐墨以自蔽乃为杀身之梯巧何用哉夫藏身之计雀不如燕谋生之术鹳不如鸠古记矣作拙效传 家有四钝仆一名冬一名东一名戚一名奎冬即余仆也掀鼻削面蓝睛虬须色若绣铁尝从余武昌偶令过邻生处归失道往返数十回见他仆过者亦不问时年已四十余余偶出见其凄凉四顾如欲哭者呼之大喜过望性嗜酒一日家方煮醪冬乞淂一盏适有他后即忘之案上为一婢子窃饮尽煮酒者怜之与酒如前冬伛偻突间为薪熖所著一烘而过须眉几火家人大笑仍与他酒一瓶冬甚喜挈瓶沸汤中俟暖即饮偶为汤所溅失手堕瓶竟不淂一口瞠目而出尝令开门门枢稍紧极力一推身随门辟头颅触地足过顶上举家大笑今年随至燕邸与诸门隶嬉游半载问其姓名一无所知东貌亦古然稍有诙气少役于伯修伯修聘继室时令入城市饼家去城百里吉期已迫约以三日归日晡不至家严同伯修门外望至夕见一荷担从柳堤来者东也家严大喜急引至舍释担视之仅淂蜜一瓮问饼何在东曰昨至城偶见蜜价贱遂市之饼价贵未可市也时约以明纳礼竟不淂行戚奎皆三弟仆戚尝刈薪跪而缚之力过绳断拳及其胸闷绝仆地半日始苏奎貌若野獐年三十尚未冠发后攒作一纽如大绳状弟与钱市帽奎忘其纽及归束发加帽服鼻俱人帽中骇叹竟日一日至比舍犬逐之即张空拳相角如与人交艺者竟齿其指其痴绝皆此类然余家狡狯之仆往往得过独四拙颇能守法其狡狯者相继逐去资身无茦多不过　二年不免冻馁而四拙以无过坐而衣食主者谅其无他计口而授之粟唯恐其失所也噫亦足以见拙者之效矣 



【卷之十二 】
碑 

【碑 】
荆州修复北城碑记 
东门护城堤记 
新修钱公堤碑记 
公安儒学梁公生祠记 
公安县儒学周公生祠记 
天皇山护国寺自来佛碑记 
乕耳岩不二和尚碑记 
祗园寺碑文 



梨云馆类定袁中郎全集卷之十二 公安袁宏道中郎着 

江都何士杰有万　 仁和何伟然欲仙阅 兴化顾大信成之　 南雍周文 　碑 

荆州修复北城碑记 

郡国之有城犹人之有肢体也体与神相载则为平满为匀适今有人焉慕伟衣冠者之魁然而恢其一臂途之人争笑之夫夫赘耶不然则病臃肿者也荆州城不知所自辟路史曰夷王时椘熊渠长子康国句亶即今江陵疑刱置始此楚志以为蜀壮缪侯所筑桓南郡增修之考史亦无确证然溟洪记载唐元和中裴宇瘗石室后人掘淂其状与江陵城同而蘓子瞻亦言江陵南门外有石状若宇陷于地中而犹见其脊近岁缮南城乃淂之故识者谓此城规度似有所受更阅时代未敢辄增减万历壬午 城北隅取方幅而地故凹肆庐不具每春夏间积潦浸城根时有崩剥居人相视以为附赘无所用殷殷然惟一割之为快吏斯土者诗藉藉久未决今监司周公至环视叹曰夫荆国四达之区古战场也时平则百雉为具一旦有警无寸崄可阨而万城之水朝决朝注高与堞齐名虽曰城其实堑也旧址因高为垒蜿蜒皆地骨辟如载齿于龈可以噉坚今城皆窊田畦之且渍载齿于唇岂其有任且夫增陴置堙以客□苇无用一也第宅区署荅陌亭囿填城中不足而何有此下泽伙用二也荆自徙城以来闾井萧条冠带之伦悉减往籍故一时形家亦以为病大都制不当其形是谓缓形不束其气是谓漏缓与漏皆不足以发生而导祥此天地自然之节宣非臆决也夫百利而十害犹曰不可□其无用以贾害也公遂刀至复城议与先太守徐公今守费公擘画既定以岁某月始事凡几月日而告成以丈计之得若干丈高厚如旧城制凡用金若干锾城成而民不知役公寔心任事念念皆经国长计郡邑大政无不毕举一时良二千石及丞以下皆卓卓有民誉故能相与有成我民世世寔覆载之是役也徼修则某监修则某督修则某皆殚力此城例得并载 

东门护城堤记 

公安治倚江江水啮岸者百有余年至近岁逐割城之半以予水议者画为三说以上一曰避勿与争道也将尽撤其堂皇闾井以就高而公私困竭不与者十常七也二曰筑石堤于江之上流以杀水堤虹伛而出水势比走迤南一带庶免冲激而势湍速投之石未必胶委千金于洪流途之人知不可也三曰疏二圣洲之故道以分江势夫江身在南水去原而就洪疏之不胜淤也策乃下会直指使者应公行部至邑愀然叹曰江患逼矣而江议迄无定画居者危危若箦下之火愚则处堂抑岂无智者也江防使者徐公进曰适与荐绅父老言未竟也邑三面负堤而缺其东孟公堤垂右臂下杨令增其支为前障往年江决东门邑居漂尽者左臂虗故也迩□江患少定幸万一之复而峻其左可以墨守此百世之计也应公曰善是邦也诎诎又不可以需则为邑出锾若干监司郡大夫而下损赀各有差阅月而堤成邑士民相与歌舞于市皆曰微直指使者重念灾国不及此子舆曰以佚道使众则不怨况其不使且为出赀以贷命也一时善形家者皆言邑形势自西壮来后迭而前削截之以堤则气留留则能为诸祥且于邑为左左龙属也地宜丰形胜之所资也是役也兴盈庭之议顿止自忠襄公以束未之有也 

新修钱公堤碑记 

泽国之有江警犹西北之有虏警东南之有倭警也倭虏之患至于芟夷我赤子蹂践我城郭而水之虐正等故捍卫之功比于折冲邑故洼泽割江身为都每入夏后峡水暴涌云昏天回几撼地轴白浪跃雉堞出居民望之摇摇然夜则万雷殷枕甫就席辄彷徨起若此者十余日或五六日每岁率三四至以为常仓皇有警则扶白负稚走郭西之斗堤涕泣之声闻数十里而堤故孟公旧址前此去江远今蚕食且半文村之水直捣其背万一水从后决地势面虽高而方张之之猝不得泄必且为旁啮必且为横激我民欲别走则四顾皆壑如坳堂之蚁急而趋芥及芥一漂不可保则固末如何也已数十年来邑人岌岌议增护堤当事者檄县覆按竟下革而慈溪钱侯胤选以甲辰之秋来收莫积举废凡我民之所疾如其疴不尽其蠹不止也凡我民之所急如其家不择怨劳险易慨然当之无邀幸无却退邑人士知侯将大有为遂先以堤为请而革议者有数塉亩虞其压辄欲肿故械广矢阴悉之偕今丞周君升躬自按行见遮道者数辈侯逆问曰是故杨二堤址虽微可寻也若何诉数辈伏曰故堤也何敢言而堤之一角塜垒垒穿之则暴骸避之则废工奈何侯顾丞笑曰若以全等不习其乡令贿者曲为导可谩也叱驺人后去舆盖与丞偕步丛艹间顾谓役夫曰视吾趾所及即为堤径行至关庙前率旷土无半鬣群辈以为神皆股栗反走量之得若干文分天夫若干名丞周君督率之阅三月告成诸父母有识者谓其子弟曰若无谓此举易也当江防徐公建议时首为台使者言状使者而下愀然动色至为出锾趣具议上而一时狐鼠竟以他议夺昔出于上而难今出于下而易若谓侯何等父母朼江防者旧郡守□莘也嗟夫今江水之凭陵靖康以后之虏也邑频徙频却大似南渡之局蹐幸此堤复我民倚斗为长城闻侯又欲疏北江之故道以分水势如此则中兴可望也诸泽国皆有堤虽甚重而无闻司命唯是堤与我民为存亡堤与我民为存亡故知侯与我民者命也非堤也夫阃外之寄唯命则重余之比于折冲非过也是记也固燕然之勒也 

公安儒学梁公生祠记 

天之大也无所不有而非挟其有以角也圣人亦然使天哓哓然与春争华与秋争寔与万物争洪纤大小天亦物耳故圣人之大以受不以胜天下之为道者岐真其道皆窃吾近似者也吾仆役之则吾用而角之必且外吾而求张故以宣尼之圣而识小师老聃问道不以是贬大暨于后儒挟吾之所有以求胜而吾□道一銮而儒始名再变而儒退然居九流之列三变而儒乃有为异道用者是则角之而张者也且夫诸子百家固未有能出吾范者也棼而为名法比而为杨墨遁而为老释唯其窃吾似而甚焉则指之曰异学而寔不出吾之所有夫听所言观所行誉所试是圣人未尝不名家也春秋之斧钺虽隐必诛是圣人未尝不法家也吾蔬食而愉快其乐我席不温辙不解其爱兼是圣人来尝废杨墨也寝有经食有戒是圣人未尝废挕生也几研于未发道竟于无声臭是圣人未尝废虗无也唯其无所不有而出之以平淡故其大至于不可名四学者窃其一以求专其誉故迹诡而言放以为不如是不足以自崇其道而不知千变万化皆不出吾儒之固有吾取其精以供吾用而汰其甚告之以所敝彼亦且乐为吾用吾覆之以天临之以君庇之以父母彼安敢出而为吾害唯吾自挟其道而与之角居然以敌名予之而彼亦傲焉以敌自居于是异端之祸与吾儒相终始名曰尊吾道其实薄吾藩而益贼以戈者也孟氏善卫道者其言不过曰帰斯受曰反经而已矣反经者使天下晓然知常道之大而本之身以棤天下皆绰绰然而有余吾常有余而彼不足又安用借资于彼天下皆知吾之不借彼所谓濯龙之宫白马之含其党不淂不少而道自衰此所谓不改而破者也故今之欲廓吾道莫若遵孔孟之家法而明其书阳其旨先是中丞梁公以监司临敝邑见学公圯慨然捐锾新之每至邑则进诸生徒告□圣贤之微旨其言朴直无雕饰已又出书传若干多先儒之所未发盖公之所以卫道者与孟氏反经之旨千古若一劵也昔者昌黎氏卫吾道徒为忿激之论而不标其本是以介冑卫也夫介冑所以攻非所以服也今公苐发明孔孟之深旨使人知道之无遗覆而诸子百家无异载此犹礼乐盛而悍扩销圣门之伊吕也邑士民戴公诲争请祠公邑钱侯闻之甚喜曰是王政之大者竟如士民请祠成以纪属余余□手曰公他日当俎豆于白沙诸公之间者也然使后世知邑中有圣学自公始公之从祀自敝邑始一时令长师儒熏其德而快其事而不肖某得以文字滥其后是皆不朽之藉也公名云龙广之一山人楚人戴公如羊叔子今者特祠黉序间故畧述其功在圣门者其它威惠不具载以竢异日志岘首者 

公安县儒学周公生祠记 

邑学宫旧滨江江水龁其址宫遂迁邑频岁苦阳侯殿村蠹过者岌岌然卢其压则以孙木赘之又十余年而赘者蚀其半邑人相顾叹惋竟不敢议兴革夫邑之荐绅大夫以至缝衣缓带皆诵法孔氏者也积糹娄而缗积尘而岳邑之人亦能办此独以事重而地卑故不敢不缓其诗以俟天子之命吏夫今乡校虽一乡其始盖有所受之小至一笾　豆皆奉功令而行不敢辄有增损故朵宫之重与太庙等而其兴革一禀于天子外焉者遐而不得达则禀于天子之命吏今夫佛老之舍朝而圯焉久而呼于市市之屠估佣保操其兴革乌合而集事者何则其事轻也昔李师道请出私财赎魏征旧宅白居易论奏以为事关激劝合出朝廷夫此名臣旧苐耳当时惜大体者慎且重若是其敢轻议数□之宫墙与必有所操而后议故下之人不淂□缓缓于下而急于上故体统尊而事行古之为治者政学出于一故曰在泮献囚在泮献馘后之人特以为文章之具观故其修举常后于官寺区署一有兴革直付之一二章缝而其事仅与释老之宫等于是学宫始轻而弦诵之地郁为苔藓后生末学有经年不窥夫子之门屏者是亦为政之责也监司周公醇儒也修姱之节闻于天下天子超常格拔之论者以比胡威阳道州下车未决月□爱大行闻邑大成殿敝即与前分守梁公捐赀撤而新之既命有所操无失体众力遂集而邑人士数十年叹惋而不敢议者一旦如释重负宫既成邑钱侯率诸荐绅士落之皆曰非公余等何颜复见先圣泄泄然如唐子之久亡而忽见其乡也则又曰邑公之畏垒也将世世子孙俎豆公舍学宫其安之遂并梁公两祠于宫之左公名应中浙之会稽人夫非谓学宫之能重公而学宫待公而重将使后之作者知其重以时加修饰而后生末学望宫墙而肃然是祠之所以作也 

天皇山护国寺自来佛碑记 

张无尽有慈氏瑞像赞蒋氏有记传者以为天皇山自来像余初疑之既读法苑珠林载广州商舶事与记畧同然据像乃迦文非补处也时乃东晋永和非高氏清泰时也二公或别有所见耶抑偶淂于传闻而遂据以为文耶按记永和五年有广客舟下载未竟夜觉有人奔船迹之不淂而载忽重既达渚宫若有人跃而上舟遂轻是夕现像于郡城之北镇收而下倾坏渴仰如曙慈母千众咸迎凝然不动有道安弟子昙翼卓锡长沙寺闻之叹曰斯余本誓令小师三人导之飒然轻举遂归长沙后罽宾僧伽难陀瞻像悲咽谓昙翼曰近失天竺何为远降此土诘其年月无不符合细勘像文有梵书阿育王造四字宋齐以来放光现瑞异迹尤多今其像貌衣褶已被庸工数髹髣髴不可见字长沙寺者郡人滕畯舍宅为寺故长沙守也夫宣父不语恠而至于禘尝郊社则云不可知圣人盖以不可知为恠非直无之也久云治国如视掌此欢喜赞叹之极形容不及之词也圣人盖以形容不及为不语非直蔑视之也以为直无而蔑视此宋儒师心之敝是波旬说非圣说也言者以为尧舜禹汤文武其迹皆平平无他异而释氏幻诡奇変似非经常之旨夫世代有升降而圣贤之轨辙亦异故礼乐尽而刑书出鞭挞穷而灵恠显夫盗不知□法也而其诅而誓必质于神故恠之慑人也捷于诗书剑戟故天不有祥云异氛佩玦流孛之恠则天不畏地不有芝艹灵木崩吼震竭之恠则地不灵夫天地非故为妖异以骇世也所以导圣而警顽也且佛未始不常其谈心谈理使人蹈律而行义则固典彝也圣未始不恠如仪凤洛乌出图跃鱼金泥玉简之锡龙孽水妖之伏固亦世濡之所怖闻也或曰信用圣人奚不恒为恠以摄天下是不然辟如花之根株梢叶常物也而偶尔一萼则人争异萼愈难人愈恠使花而常萼花狩不重花而止于根株梢叶花之废久矣此佛与圣贤之微旨也郡侯徐见可以常道治民又推宣尼讙喜赞叹之意庄严佛庐善巧导世王政所不废也林君茂化吴人也郡侯嘉其贤托以兹殿坚致完好若鬼上焉其人雅士乐其奇而悼其废非区区为福田者也苏潜夫别有文悉其事余故不赘 

乕耳岩不二和尚碑记 

余童年熟不二师名以为古尊宿也既而阅元美伯玊二先生集往往道之始知为近代禅伯然二先生亦以夏腊高严事之度其时皆壮盛二先生既悠游以老去奄忽若干岁白杨可栋而师白鬖鬖如旧时逆其生当在宣成间也诸徒属试以腊叩不答尝检其箧得旧糹罽衣忽云此武皇帝七年王城中施食所淂衣也扣之复不答或云师名圆信京兆之房山人薙发白云山礼大僧德敬为师往来上方红螺之间一十余年行脚所至为武林淮安六安终南每住辄数载以嘉靖庚申至太岳驻锡乕耳岩穴而哮者争避匿去师倚石为屋梢梢剪夷其积圜瓢数十余踞口沿涧出入幽花羙箭之中者累累如笠巗上莲池二阔可二丈旱岁不竭蓬室三方广当身所得一缕一粲尽以供十方游衲行之数年遂成丛林倾震旦士女号呼悲啼而至者不至乕耳岩犹未跻岳也至岩不面顶礼者自以为悭缘必痛哭去否则谨伺岩扉外经数日得一见则喜过望归而对妻子言犹有矜张之色以故虎耳岩之名遍天下好奇者至附益之以古神僧事家谭户艳虽龆男稚女靡不道计贤士大夫之辙以日至尚方之赐掖庭之供以月至自嘉隆以来耆宿之着闻未有若师者也然师务为密行不以觧显应机之言多依孝敬抚摩煦煦犹乳母之于骄子金钱涌而至拒不纳有赠糈者付常住作供四十余年影不出山跌坐一龛中如朽株虽利根之生好为奇该诡学者睹其颜莫不肃然增敬余慕师久常以其耄恐不及待今年侍大人山行获一拜师于岩间师貌甚腴额隆隆起至顶光滑可鉴短鬓数茎如雪见人阖其目闻根甚利语清徤望而知为有道会　慈圣出内藏金为师治塔塔甫成而余至师之孙真慧等以记属余世系年□既不能详不敢忘载庚申以后详之抑其大者至若游人之所传好事之所述俟他时入山实而志之今未暇也 

祗园寺碑文 

浙西佛寺甲于东南至浙东荒凉不可言余每见未尝不发笑问之僧皆曰贫甚僧口腹之不给何暇为朽木治宫室余曰不然夫修废举坠长吏之事即公帑不继下一令当有以檀波罗密应者一方民岂尽阐提也僧笑不对旁有识者应曰而安知而安知夫簿书之吏迫于酬对缝衣之儒束于名教彼束于名教者方借势洙泗托忠濂洛熟读原道诸萹以恐吓佛徒幸不庐若居丁若人足矣何下令之敢望因相顾太息而去余既自五泄归憩舟湘湖曙萧城中有四剎凌空者异之偕数友支策而至入门有额□祗园规制甚敞宝庐金地烂焉一新不觉□舌曰恠哉浙东固性理国也安所得檀越而辉张如此询之父老始知为吾友县令沈君所募修莫不狂呼叹赏按旧记□园始于玄度成于岳阳王相轮香剎飞自天竺故像遗庐验于昙彦虽因果之常然寔寰中之稀有自胜国木僧道拳改创之后至今始三百余年颓敝不堪吾友沈君始再修葺余观野史载萧詧为玄度再来詧之后为裴休休之后为一小国王愿力所乘当非虗谬今吾友现身宰官慈悲坚忍事事等佛且以二三百年之废寺而一旦改辙时节因缘似亦有以倘亦玄废冣后之身乘愿刀而来者耶宏子曰象法之盛佛法之衰也佛法莫盛于梁亦莫敝于□当是时宝剎如云神僧如林以至天子为奴卿相授具浮屠之盛绝今古无两然而戒律成缚义解为祟溺情因果荡心虚灭志公杜口达磨不识卒使后世理学大□谭心性者以果报疑佛溺果报者又以佛法之不效疑佛名为崇佛寔佛冤耳夫佛之言觉也禅之言定也雪山出家偶尔示现毘邪示疾非无妻子假使悉达长自衰周未必不辙环钩用尼丘种出甘蔗安知不削发偏衣释迦孔子易地皆然而一二高识之士见夫事佛道者如事灶奥戚戚舍身沾沾利益遂欲绝口性命塞路葱岭此何异闻噎废食见蹶停骖者哉昔韩退之抗表佛骨攻击佛法不遗余力及一见大颠乃曰和尚门风高峻弟子于侍者得个入处攻其皮嗜其髓吁若退之者岂非善护佛法者哉沈君隽人善谭名理当知余言不谬至于□园此举似不以像法教民者谚不云乎多处减些子少处添些子令浙东像法之衰极矣此举殆如瑞矣 



【卷之十三 】
志铭 

【志铭 】
余大家祔葬墓石记 
少溪袁公墓石铭 
詹大家圹记铭 
敕封孺人寥氏墓石铭 
夷陵罗子华墓石铭 
司马孺人墓铭 
兵部车驾司员外郎龚公安人陈氏合葬墓石铭 
舒大家志石铭 
慈溪钱君墓石铭 
四乐精舍铭【有序】 
张元平小像赞 



梨云馆类定袁中郎全集卷之十三 公安袁宏道中郎着 

广陵施我素去染　 仁和何伟然欲仙阅 宣城郭　化肩吾　 南雍周文炜如山镌 　志 

余大家祔葬墓石记 

余先□自黄移南郡盖武□也□□□□□□行而族始着课子弟章句业冠里中至余大人行始文冠诸生至余兄弟辈而魁海内者一籍金□者二举贤书者一游槐门黉舍之间者几四十余人计高祖有伦公至余辈凡五世族指几三千许族兄弟子侄或不能字骑而遇道上不能貌或不下亦下里之冠族也先世阙记载大王父至遗其字其遗行逸事惟王母余大姑能道其畧余尝问大姑大王父何如人大姑曰□之先姑言隐而豪举者也出入必带剑驰怒焉着靺鞈衣尝游柞林双田之间遇魁盗数十人怒领家僮格鬪立磔之遇岁殣则煮糜以饲饥者所活不可计问王父则曰余不知其它记嘉靖之廿三四年间出母金以千计出谷以万计时乡邑饥甚王父取其劵尽焚之苍头辈扃而饲恐其责负也是年而父生生平不识邑大夫门所交为而外大父龚公作吾曹公时为贫诸生困甚延之读书倾肝胆交焉龚公后举进士官至河南左辖曹公举岁进士其豁达知人多此类余私叹曰是袁氏所以盛也欲为家乘未果去岁使回大姑耄矣欲就枕蓐间详而私志之会卒嗟夫大姑生于邑之先主营为正德之乙亥岁十月廿长而归于袁嫡姑丘严栗艰难辛椘备尝之矣大姑怡然不色忤也戊戌举长姑己亥丘亦举二姑甫数月耳释长姑乳乳之癸卯举余父甲辰丘亦举余叔甫数月耳释余父乳乳之康戌丘大姑卒王父委之家政抚二孩绝痛归二姑也先于长倍其奁二姑所归家儒而贫姑资给之十余年后二姑病姑念之至绝食一日晨起有鸟投姑怀宛转而死姑恸哭未绝声而计至其至性如此戊午王父即世二姑茕然家益落大姑起之如王父时课余父举子业令之就学不复干生产事余父以是为诸生有声岁乙亥余母卒所以抚余兄弟姊者如余叔与姑也噫姑之矣复母之矣尚何言哉岁乙卯余兄举于乡大姑为一开颜丙戌试南宫第一戊子不肖孙宏继举于乡壬辰复得隽大姑乃辗然喜曰袁氏二世无家妇矣余毕世为袁氏劳薪攻苦茹燥不遗余力天高地远以有今日他日见先府君地下有词矣甲午余谒选大姑执余手而哭曰尔有王事八九十老人岂能待尔耶去有尔父在莫念我也余时感伤甚庚子长兄与余及三弟皆留京邸大人书来云大姑病痛念儿辈前者废箸数日尔妹冠进贤拜床下曰儿归矣大家喜见齿遂进食余兄弟把书肠为之裂时伯修直东华日讲国本未定侍讲筵者纔三人何忍言退小修试事迫余方官太学例不淂请每相对而泣无何余转春曹郎私喜曰是有问可以见大姑矣遂以秋试终之月挟弟南归归而拜王母于床下则犹喜也至仲冬之廿五日病革遂不起时亡兄计亦至呜呼痛哉嗟乎计袁氏三母子孙寸摩而尺拊之皆大姑也山之毛地之产□之块皆姑积之筐箱而纳之辟絖者也今长安数十里外见丰林茂竹苍秀如山松粟槐栢干霄翳日者皆姑之手植也姑性好施非知有施之义与其报贫则悯之而已性忘人过非知有捐忿之义与市德怨则消之而已噫此圣质也氷霜以厉之阳温以发之日星以照之欲不发生可得乎欲长子若孙者但观大姑之行及先世之所以长虽百世茂可也将以辛丑年十月三十日祔葬王父左溪公凤山之原孙不敏敬书其事于石以告后人左溪公讳大化年四十六卒大姑子一为余父　勑封翰林院编修孙男五长即余兄宗道官至右春坊右庶子兼翰林院侍读次宏道次中道国子生次安道宁道俱邑诸生曾孙四嗣宗道者祈年中道子也宏道子曰彭年安道子曰椿年丘大姑子一为余叔士玊女一适太守王公弟盘早卒孙男四马鬣而封者三中即王父其西则丘大姑也 

少溪袁公墓石铭 

叔少溪公讳士玊与余父封公同出□□左溪公而母别七岁失冢母丘母于封公母余大家□好弄挟瓦注走里闬酒后耳热出所弹雀炙之遍啖诸年少王父爱怜之不之禁十五岁孤封公止长一岁任家政而公嬉狭如故性癖马厩中皆良驹悬高赀不肯售不致远但日驰湖莽间风鬃雾鬣望若龙种观其蹴踏啮脊骄嘶鼻语以为快未鸡鸣辄起栉沐衣冠而立庭中命臧获牵驹出然松而照之视其饥饱刍林而后放晚则从山头望归尘掀齿而笑为人魁硕长悍□饮食日携楸罫偏提五木挟诸客走马双田孟溪间剧饮澈昼夜四十年如一日未尝一刻奔走公私作人间劳薪事也公生于嘉靖甲辰享年六十子四人孙十一人以癸卯十一月二十日附葬凤山之原分丘姑之鬣而封之左则先王父与余大姑也将终以铭属余侄宏道乃搦管歔欷而为之铭 铭曰支公神骏武子马语癖则癖矣犹胜孙子□之耆黔技 

詹大家圹记铭 

余在抱即多病母不忍自育托于詹大姑恩倍母甫六岁即失母时中道弟方四岁皆育于大姑以是余等至成人无失母忧往余令吴大姑年七十有五会小病余为之乞休者三语在去吴牍中时吴中数百万人相率散缗饭缁为大姑求福冀以留余余不计则又籍其名请命于城隍愿各捐其寿十日以寿姑余不忍竟留然胸中自是郁郁不半载遂病乞归益力阅六月乃得请大人书来云詹姑方健儿谒部得改归未遅遂入改京兆授又不获归然大姑益善饭阅二岁由国子教除仪曹始乞差还大姑白鬖鬖扶鸠杖出劳余泣且喜既事竣余遂乞病杜门侍姑二年乃卒享年八十一余一月及七日时万历壬寅十月之廿五日也卒之日家大人封公哭之恸谓余曰儿但知母若等不知实母余也余生值嫡严厉姑释己女以乳左手襁右执衣褥浣焉艰辛百倍无弗恬也顷之余出就僮舍凡饼饵果炙之属昏而出朝而饲焉朝而出昏而饲焉问之则皆大姑百计以其者也汝王父见背时姑年纔三十余族长者怜其少且无子女强之改适姑以死自誓与余大姑共持家政余时弱冠就外傅所以督余者甚力甫成立而汝母即世二十年劳瘁汝所目也及汝兄登贤书汝姊嫁汝二人始束发而家妇曹复去世三在抱男女复托命焉嗟夫袁氏三世皆姑怀中物也言已复哭诸孙及诸眷属皆恸哭不肖孙宏道哭而勒诸石且系以铭铭曰荷叶山之蓊蓊三官塜之童童恊余梦是惟净土之近封女禅儿海嬉以从 

敕封孺人寥氏墓石铭 

孺人寥氏为先庶子伯修兄继室少庶子七岁年十八乃归时伯修方为孝廉既官翰苑遂□孺人随伯修燕邸者十二载家居前后凡五载称未亡四载得年三十八以万历甲辰八月十八日卒于寝孺人性醇和贞粹相夫子以义畜妾媵以恩伯修亡意绪殆不欲生时斋绣佛日夜期地下伯修甫襄事遂命斲棺治鬼衣若远行之装束恬然安之未及二年而逝嗣子祈年将以是年十一月一日安葬于先庶子墓旁相距丈许遂为之铭铭曰原之右为姑若夫原之左为子若侄夜台之聚首胜白日之歔泣此温而贞不媿姑也操严而洁不媿夫也唯其不媿是以含笑而归愿佐夫子于黄垆 

夷陵罗子华墓石铭 

罗公讳文彩字子华先世隐居苏之洞庭山祖钦贾往来楚蜀间爱夷陵朴雅遂家焉钦生□是为怀湖公怡生三子伯文锦季文鉴公其□也生而颖异日记数千言为偶声辄随口应而公以近籍恐为里闬所欺遂罢习举子举与伯同贾私携古文词读之遇山水佳处乃流连忘反伯叱之曰世岂有牙签筹子青山贾儿耶公谢之不顾也已乃独贾□则筭缗夜则铅椠如初利辄倍他人橐中不遗一钱伯乃叹服伯蚤逝去怀湖公没纔三年公恸哭曰天乎夺吾父兄之速耶抚伯子如所生择里中英玅为之庭课后皆有声诸生间未几公亦三举子遂去贾业以诗书为专门性好施予尝有妇垢面而呼问其故则鬻身以偿其□贷者也公悯之遂为代偿又买一姬纳币矣已乃闻其故夫不能成礼改而别字者公乃资之合欢币帛一无所问有贷其赀以贾者日走青楼中赀荡尽以居求偿公怜之曰少年幸冀入轻肥场吾不汝迫也遂焚其劵公嗜琴晚年好益甚尝曰袁孝尼不传广陵散世岂遂无音耶吾性在山水指间勃勃常有流泉远涧不愿闻人间鹍弦铁拨声也峡州之觧琴自公始少时尝与客奕客先一道不能胜公忿而归取局谱观之精思半月遂两先客人以是服其敏居家务为俭素淳朴所余辄施修剎造梁无虗岁再饮于乡后辄辞暮年皈心莲邦课诵至忘寝食既病不服药唯诵极乐如常一日呼洗浴甚急诸子泣曰阴阳家言时日不利奈何公轮指曰明旦当利为汝等一日留至期乃合掌曰门外有高衲携我入七宝池矣遂端坐而逝享年七十有二岁配王氏即少宰兄柳溪公女贤淑□于乡党先公二十六年卒子三长冠国子□次冕廪诸生次旒州□生皆以文藻知名于时而冕留柳浪湖一月与余倡和冣久异日不愧木天石渠之选者也孙男卜继室卢氏抚育诸子无异己出先公十年而卒卒之岁公长女梦其先叔文鉴谓曰汝父母数俱尽汝父以阴德当延一纪至是始验于是冠等以某年月日合葬于河西之后庄而乞铭于余铭曰是以菩萨擅度庄严其身者也是以周孔礼乐训其子若孙者也是支那国之善士而莲花七宝土之氓也 

司马孺人墓铭 

孺人司马氏邑之谷升里人年十六而归余同高祖叔氷壶公逮事舅姑若干年克尽妇道舅即德兴县贰龙潭翁也翁甫得官即觧绶归优游田里间称善士村故多盗翁世雄于赀徙避不常孺人佐叔为层楼居翁姑其上翁喜谓里人曰吾今日始觉高枕之为甘也翁晚岁获享耄期壶觞啸咏比于陶白者叔与孺人之力也叔有隐德捐已之急以恤困至于桥梁舟楫□即施之以故家遂贫孺人安之督课僮力严□有方家无羡财而佐天子以行德者行之终身不厌迨庚子秋伯子宗郢举于卿里人乃窃叹曰是乃若夫妇所为封殖者也次子宗成邑庠生子某某甫弱冠皆有隽才伯子得隽之三年而孺人卒是为甲辰春年若千岁窆于先□之右宏道曰谷升世出贤女庚子之捷三人余家兄弟先后得隽五人皆甥于谷者也偶然耶抑地灵耶两村相隔一带水当为将来佳话 铭曰其妇也范其母也式胡不耀之三光而袭之九地是宜隆其封杰其制去此三年天语将至 

兵部车驾司员外郎龚公安人陈氏合葬墓石铭 

壬寅冬十二月望驾部龚公偕余往二圣禅林是夕建三圣阁寒月烛林如洗夜半公呼余出笑曰此坡公承天院旧案也吾两人乃复继之呼同事数少年不应苦邀之以霜威辞公曰少年何哀惫甚岂若老徤耶徘徊霜月下余体栗渐不支而公愈勃勃余私念曰是寿者相也后四日丙夜忽有叩门声甚急余披衣起问之则曰公暴卒余不韈而驰至则公瞑目数刻矣公精研性命至晚乃通释氏不荤血者三年高才愽学于书无所不窥每得异典躬自雠校蓄书至万余轴邑人士稍知慕古者公与兄先大父之力也性宽厚耻谈人过人有挟械以弄公者公佯若堕之而实了了后虽负公公亦竟不发好古图畵及锺鼎五亩之宅花竹居半恠石枯松累累几席间亭台轩楯小不当意辄毁去踰日更作疏题未竟榱栋已移公竟以此贫然公不屑也尝从河北使还见道上柳条袅袅公爱不已呼役夫伐数枝缚置舆旁问之则曰江南无此佳柳持归树之闻者匿笑及至家仅得枯株数条而已公犹令置水边其韵致高远皆此类噫此可与龌龊俗儿道耶政使道亦当不觧也公晚岁与余冣契所可言者公之粗迹至公之自得处虽公不能言也公讳仲庆字惟长方伯公季子而太原令之弟也母曰赵夫人生嘉靖庚戌岁万历己卯举于乡名第三时先兄宗道第八里中以为美谭庚辰成进士授行人乙酉改福建道御史甫再月出为磁州判以疏论权党也未几升汝宁推官丁亥转南户部主事戊子调兵部车驾司员外郎顷之以内艰归□而方伯公亦卒公遂无经世意自称遯庵居士角巾散带之朋赤髭白足之侣优游茂树晤言终日者十余年竟若坐脱以去虽世寿仅五十□然弹指拂石于公何别公之学何学也哉公卒之三年释服仅踰月公之妻安人陈氏以病疡亦卒时乙巳之九月十有三日也安人慈慧恭谨事姑嫜以孝育妾媵以恩抚诸庶踰已出好施乐善与驾部同之封安人邑中呼为女圣先是安人持五十三佛名号甚谨委家僮善书者另录一纸僮书未半而所置案稍不洁其人复嗜饮是日午猛风卷地一黑衣神拥而入拔是经至安人所居楼前已排空直上霹雳大作市中人见若匹练后有人自城外来云十余里尚见之竟不知堕处余闻之叹曰此精诚之感也虽然安人恐将猒世已而果逝余兄弟幼失母安人待之若所生安人之亡也余与中道弟及诸妇皆哭之恸安人生己酉寿踰公四年安人事公若干岁委曲以怡公者无所不至公甚敬礼之长子炳闻及女适李氏者安人出子某及女适邹氏者皆庶出而次子某早卒炳闻子三以丙午正月二日合葬特丘东山之原而余泣为之铭此公志亦余书也铭曰公归之日释者宝方梦一大士飘然而南翔云有善人结伴以行已复有逝而更生者云见公于琉璃之堂公之侍姬明眉鬒发仙袂扬扬笑公之旁儒者曰此荒唐之言也以问袁生生笑而不荅既而告曰汝见夫掣空而直上者谁之主张耶 

舒大家志石铭 

家崇阳舒氏女生嘉靖之壬午家贫父怜其慧教之新声走荆郢间未几至余里见王父左溪公慈而侠委身年三十余而王父即世家了然一身无他男女族长者以其秾李恐不当霜雪家以死自大朝絣暮织为余叔督家政甚勤苦叔诸子宗正等家皆母之推干就湿倍于所生闺掺之严凛若寒玊称未亡者五十年寿八十有四岁噫是可铭也矣铭曰贪泉之水不变廉士之肠兰生丛棘中不败其芳唯橘与枳何其易徙闻家之风可以愧死 

慈溪钱君墓石铭 

慈溪钱侯令余邑朞年而政成以取老闻于朝乡大夫毕贺侯泣谢曰是先子教也先子居常诲不肖曰而知物情乎衡之所以适者平也水之所以鉴者澄也春之所以畅者温也霜之所以厉者洁也命不肖勒诸佩不肖兢兢龟蔡之下车以来唯恐一朝戾先子教以为诸大夫辱其敢言冣乡大夫曰是也是乃侯之所以福我民者先公持矩平侯则之以程物居心凈侯矢见之以用照温然而煦育耶唯先公之膏液也皎然而氷雪耶不可犯者色耶唯先公之凛冽也民等不获事先公犹幸沐先公之教以生敢不下拜侯起谢未几侯持先公状一通乞铭于余余唯执役之荣故不敢以不文辞公讳良臣字显君其先家于鄞胜国时有均一觧元者始徙慈二传而为滇少参森正统壬戌进士也森生珪珪生鈇鈇生仪即公之父公生而颖异失怙早能自得师弱冠有倍年之知所与交多名士如侍御向公某太史王公某文学桂公某孝廉张公某雅以文行推重公称素心交及桂公早世向王诸公先后起家而公屡蹶场屋诸公每以石交援公弗屑也壮年读书云间豪杰多从之游如唐君某锺君某皆出公门下及锺宦括苍遣使迎公公至彼为条利病及诸曹史不职状锺叹曰始余从先生学谓章句恒事耳今乃知学之所以仕也余不足以尽先生是数端者又安足以尽先生学余负媿多矣锺卒内召为时名臣云公有至性自以奉飬不逮居恒抑抑即年当耆艾每一道及则泪涔下尝收邑子羡金有孔姓者力不及将鬻妻以偿公闻之大惊急寘不问数年后过市闾有妇人抱婴拜公前者公惊问故泣谢曰此乃向者君所宽也余夫妇幸得瓦全遂有子此一瓣香为君子若孙烧也公佯为不知者而避之其既以振人之急不自为德皆此类晚年自号层峯居士志入山之深也公强仕始生邑侯故侯每曰先子盛年多奇行生也晚遂不及闻伤哉余曰公之学不可见见于门墙及誓嗣者皆公学之余也不朽者三公有其二何憾也昔杨王孙以男葬而传刘伶以酒颂而传士之垂誉岂必在多哉公生于嘉靖丁亥九月十六日卒于万历戊子四月九日逝后三年而邑侯举于乡邑侯母沈以嘉靖子子十二月二十五日生万历甲午三月十二日卒子三长即邑侯名胤选娶赵氏继娶□氏仲奇选娶应氏季龙选邑诸生娶郑氏女一适诸生罗云凤孙男六名标邑诸生名东名籍俱长出名科名桂名柱俱仲出孙女三亦长出也将以某年月日合葬于邑东之鄮山乃为之铭其碣曰 其身之不试而试诸子涓涓者液如波方驶近则四远唯苕水毕万之后必大请誓诸砥 

四乐精舍铭【有序】 

四乐精舍者总戎杜君日章宴坐处也君介冑士而法喜自娱萧然尘外化叱咤为啸歌收檀串为禅板刻胡头为戒珠驱大黄为筠管身处绝塞而君乐之若花林胥国此其中必有得也抑庞公有言护生湏用杀杀尽始安居而阿罗汉一名杀贼夫烟霾未有不风而敛太平未有不戈而定故夫收根尘之贼者亦砺吾般若之刃而已矣精舍标目君所为题辞甚且余兹不□□述君之意而为之铭 铭曰铁剑利倡优诎胡沙平花鸟出钱朽贯介生虱左匣龙唇右散帙毘邪居士老无疾眉如剑竖髭捻潦雪儿微笑呵银笔口吐红霞光照室长笺短幅搜隐逸毛瞿毺帐晓忘梳栉昼倚栝松昏抱膝 

张元平小像赞 

和焉而披春云秀焉而立远峤萧然颐颊者如倚石之疏竹而熳焉笔端者如冷风之号万□客见而问曰此江左之士欺抑山畊而云□□也曰非也有其调 



【卷之十四 】
记述 

【记述 】
虎丘 
上方 
天池 
灵岩 
光福 
阳山 
横山 
穹窿 
岝山咢 
楞伽 
天平 
西洞庭 
东洞庭 
锦帆泾 
百花洲 
姑苏台 
阴澄湖 
荷花荡 
岁时纪异 
园亭纪略 
西湖一 
西湖二 
西湖三 
西湖四 
孤山 
飞来峯 
灵隐 
龙井 
烟霞石屋 
南屏 
莲花洞 
御教场 
吴山 
云栖 
湖上杂叙 
湘湖 
禹穴 
兰亭 
鉴湖 
西施山 
六陵 
五泄一 
五泄二 
五泄三 
玊亰洞 
天目一 
天目二 
齐云 
石桥岩 
钓台 
游盘山记 
游红螺崄记 
满井游记 
高梁桥游记 
抱瓮亭记 
文漪堂记 
崇国寺游记 
良乡三教寺记 
入东林寺记 
云峯寺至天池寺记 
佛手岩至竹林寺记 
由舍身岩至文殊狮子岩记 
由天池踰含嶓岭至三峡涧记 
开先寺至黄岩寺观瀑记 
识庐山记后 
游德山记 
由河洑山至桃源县记 
由渌罗山至桃源县记 
由水溪至水心崖记 
华山记 
华山后记 
华山别记 
嵩游第一 
嵩游第二 
嵩游第三 
嵩游第四 
嵩游第五 
游骊山记 
游苏门山百泉记 
阅袁履善诗 
阅曹以新王百谷除夕诗 



梨云馆类定袁中郎全集卷之十四 公安袁宏道中郎着 

湘潭周　楷伯孔仁和何伟然欲仙阅 宜兴储新祚又新南雍周文炜如山镌 　记述 

虎丘 

虎丘去城可七八里其山无高岩邃壑独以近城故箫皷楼船无日无之凡月之夜花之晨雪之夕游人往来纷错如织而中秋为尤胜每至是日倾城阖户连臂而至衣冠士女下迨蔀屋莫不靓妆丽服重菌累席置酒交衢间从千人石上至山门栉比如鳞檀板丘积樽罍云泻远而望之如鴈落平沙霞铺江上雷辊电霍无得而状布席之初唱者千百声若聚蚊不可辨识分曹部署竞以歌喉相鬪雅俗既陈妍女自别未几而摇首顿足者得数十人而已已而明月浮空石光如练一切瓦釜寂然停声属而和者纔三四辈一箫一寸管一人缓板而歌竹肉相发清声亮彻听者魂销比至夜深月影横斜荇藻凌乱则箫板亦不复用一夫登场四座屏息音若细发响彻云际每度一字几尽一刻飞鸟为之徘徊壮士听而下泪矣剑泉深不可测飞岩如削千顷云得天池诸山作案峦壑竞秀冣可觞客但过午则日光射人不堪又坐耳文昌阁亦佳晚树尤可观面北为平远堂旧址空旷无际仅虞山一点在望堂废已久余与江进之谋所以复之欲祠韦苏州白乐天诸公于其中而病寻作余既乞归恐进之兴亦阑矣山川兴废信有时哉吏吴两载登虎丘者六冣后与江进之方子公同进遅月生公石上歌者闻令□皆避匿去余因谓进之曰甚矣乌纱之横皁隶之俗哉他日去官有不听曲此石上者如月今余幸得觧官称吴客矣虎丘之月不知尚识余言否耶 

上方 

去胥门十里而得石湖上方踞湖上其观大于虎丘岂非以太湖故耶至于峰峦攒簇层波迭翠则虎丘亦自佳徙倚孤亭令人转忆千顷云耳大约上方比诸山为高而虎丘独卑高者四顾皆亻大无复波澜□者远翠稠迭为屏为障千山万壑与平原旷野相发挥所以入目尤易夫两山去城皆近而游人趋舍若此岂非标孤者难信入俗者易谐哉余尝谓上方山胜虎丘以他山胜虎丘如冶女艳妆掩映帘箔上方如披□道士丰神特秀两者孰优劣哉亦各从所好也矣乙未秋秒曾与小修江进之登峯看月藏□肆谑令小青奴罚盏至夜半霜露沾衣酒力不能胜始归归而东方白矣 

天池 

从贺九岭而进别是一洞天峭壁削成车不得方轨飞楼跨之舆骑从楼下度踰岭而西平畴广野与青峦紫逻相映发时方春仲晚梅未尽谢花片沾衣香雾霏霏弥漫十余里一望皓白若残雪在枝奇石艳卉间一点缀青篁翠栢参差而出种种夺目无暇记忆归来思之十不得一独梦境恍惚余芬猫在枕席间耳土人以茶为业隙地皆种茶室庐不甚大行旅亦少鸡大隐隐若在云中因诵苏子瞻空山无人水流花开之偈宛然如畵四顾参曹无一人可语者余因下舆令两小奚掖而行问若佳否皆云疲甚那得佳行数里始至山足道旁青松若老龙鳞长林参天苍岩蔽日幽异不可名状纔至山腰屏山献青畵峦滴翠两年尘土面目为之洗尽低回片晷宛尔秦余马首红尘恍若隔世事矣天池在山半方可数十余丈其泉玊色横浸山腹山巅有石如莲花瓣翠蕋摇空鲜芳可爱余时以勘地而往无暇得造峰顶至今为恨寂照庵在池旁内有石室三间柱瓦皆石刻镂甚精室后石殿一殿甚宏敞内外柱皆石围三尺许禅堂僧舍周绕其侧亦胜地也时寺僧方有构庵内行脚挂搭者多余意欲讽其去因天书简板曰种阿僧祗善根亲非亲怨非怨阳熖空华诸法皆如幻遍阎浮提佛土去自去来自来闲云野寉何天不可飞自是诸僧稍稍散矣 

灵岩 

灵巗一名砚石越绝书云吴人于砚石山作馆娃宫即其处也山腰有吴王井二一圆井日池也一八角井月池也周遭石光如镜细腻无驳蚀有泉常清莹晶可爱所谓银床素绠已不知化为何物其间挈军持瓶钵而至者仅仅一二小僧出没于□草寒烟之中而已矣悲哉有池曰砚池旱岁不竭或曰即翫华池也登琴台见太湖诸口如百千螺髻出没银涛中亦区内绝景山上旧有响屧廊盈谷皆松而廊下松冣盛每冲颷至声若飞涛余笑谓僧曰此美人环佩钗钏声若受具戒乎宜避去僧瞪目不知所谓石上有西施履迹余命小奚以袖拂之奚皆徘徊色动碧繶缃钩宛然石发中虽复铁石作肝能不魂销心死色之于人甚矣哉山仄有西施洞洞中石貌甚粗丑不免唐突或云石室吴王所以囚范蠡也僧为余言其下洼处为东西畵船湖吴王与西施泛舟之所采香径在山前十里望之若在山足其直如箭吴宫美人种香处也山下有石可为砚其色深紫佳者殆不减歙溪米氏砚史云山蒦村石理粗发墨不糁即此石也山之得名盖以此然在今搜伐殆尽石亦无复佳者矣嗟乎山河绵邈粉黛若新椒华沉彩竟虗待月之帘夸骨埋香谁作双鸾之雾既已化为灰尘白杨青草矣百世之后幽人逸士犹伤心寂寞之香趺断肠虗无之畵屧矧夫看花长洲之苑拥翠白玊之床者其情景当何如哉夫齐国有不嫁之姊妹仲父云无害霸蜀宫无倾国之美人刘禅竟为俘虏亡国之罪岂独在色向使库有湛卢之藏潮无丘鸟夷之恨越虽进百西施何益哉 

光福 

光福一名邓尉与玄墓铜坑诸山相连属山中梅冣盛花时香雪三十里其下为虎山桥两峡一溪畵峦四匝有湖在其中名西崦湖阔十余里乱流而渡至青芝山足林壑尤美山前长堤一带几与湖埒堤上桃柳相间每三月时红绿灿烂如万丈锦落花染成湖水作臙脂浪画船箫皷往来湖上堤上妖童丽人歌板相属不减虎林西湖寺僧为余言董氏创此堤费不下百万钱时年饥甚民无所得粟董氏令载土一舟者得米数斗旬日之内土至如山遂成大堤山间苍松万余楼阁台榭宛然图畵栢屏罗幄在在有之碧栏红亭与白波翠巘相映发山水园池之胜可谓兼之矣嗟夫此山若得林和靖倪云林一二辈妆点其中岂不人与山俱胜哉奈何层峦迭嶂不以宅人而以宅鬼悲夫 

阳山 

阳山高出诸山长亘数十里分隶两县山下为白龙祠父老言东晋时有白衣翁投宿民家一夕而去民家女遂有孕后产一白龙头角宛然冉冉而升女遂惊绝至今山下有龙母塜土人祠之祠前有栢一株大可二十围数年前犹见白龙挂枝上如一疋綶徘徊顾望若省觐者每旱祷雨辄应以灵异故载在祀典今年六月旱魃为灾余与江进之随太府乞灵祠下初时白日铄地万里无纤云因与进之同登山巅纔□箭阙四山云雾如盘咫尺不辨呼吸之间倾盆倒峡平畴皆满相顾骇愕而去然则龙亦神物也哉 

横山 

横山去城十里而遥十道志云山四面皆横因而得名一名踞湖以其背临太湖势若箕踞也余以勘灾过山下草草登临未及领畧嗟夫往日绿畴今为白浪方与父老咨嗟何暇葛巾缓带作人间风雅事乎即此一节俗吏之苦甚矣山周回甚广环以佛剎如荐福楞伽治平宝华之类皆在亦胜概也吴越时此山冣为要地隋文帝曾移郡邑于此今治平寺有越公井或曰吴朝大井或曰井在吴王郊台下乃吴王开而素浚之皆不可考矣 

穹窿 

穹窿高深甲于他山比阳山尤高古赤松子采赤石脂处也山下田多荒芜内高外卑不能贮升斗水五日不雨则其田如龟腹用是土著之民迯移者半余既勘得其寔乃为减其正额每年稞税征十之五漕□不及焉民稍稍有起色矣山间有盘石父老相传为朱买臣读书台东西两岭相趋名曰铜岭卢志云此山时高峻郡之镇也以余论之山虽高峻然石近于质貌近于顽不及支硎天平诸山远矣 

岝山咢 

岝山咢形如狮子一名狮山俗说此山在太湖中禹治水时令童男女引出欲以填水至鹤邑不复进因名鹤阜今西南有两小山石如卷岝禹所用牵山也其说颇不经余登华山曾一过其□巉岩恠石摩牙怒爪森森欲惧人为之屏息股栗形家言此山与胥门相直甚不利于郡城诸门皆有水关浮梁而胥独无以此闻往时有违众作桥者桥成郡中士大夫废放略尽遂相率毁桥今吴一时大老去者纷纷数年以来登贤书者减于往额郡中二千石皆不及政成而去论者乃复委罪于门外石坊矣 

楞伽 

楞伽一名支硎吴地记云支公尝隐此山后得道乘白马升云而去余谓升云事不见于本传岂非好事者因世说神骏一语附会其说邪杨循吉曰此山去城不远清僻可赏至于茶梅烟雪景物擅奇名胜共游之山也闻二三月间游人甚胜朱楼复阁之女骚人逸士之流狭斜平康之伎社南社北之儿花攒绮簇杂沓山间不减上方虎丘余往过山下正值纷庞之时奇石幽峦拔起云际寓目即归未暇登览归来与江进之约欲以春和时往而病寻作乞骸去矣名山胜水信亦有缘哉山上有寒泉雨后轰雷喷雪极为可观石门尤奇特一石突起如门下临绝壑有马迹石俗说支公好蓄骏马足迹犹存石上有马溺黄色一带 

天平 

天平山以白乐天显山腹有亭亭侧清泉冷冷不竭所谓白云泉也吴邑志云天平在吴中最为山酋崒多奇石山半白云泉亦为吴中苐一水荪舜钦有诗云清溪至峯前仰视势飞舞伟石如长人聚立欲言语石窦落玊泉冷冷四时雨吴人至今称之闻方春时游舟甚盛箫管绮罗与上方诸山等余过天平时天已垂黑驻足未定山下水灾状子雪片飞来余不复知山为何物矣 

西洞庭 

西洞庭之山高为缥缈恠为石公巉为大小龙幽为林屋此山之胜也石公之石丹梯翠屏林屋之石怒虎亻大犀龙山之石吞波吐浪此石之胜也隐卜龙洞市居消夏此居之胜也涵村梅后堡樱东邹橘天王寺橙杨梅早熟枇杷再接桃有四觔之号梨着大柄之称此花果之胜也杜圻传范蠡之宅角里有先生之邹龙洞筑易老之室此幽隐之胜也洞天苐九一穴三门金庭玊柱之灵石室银户之迹此仙迹之胜也山色七十二湖光三万六层峦迭障出没翠涛弥天放白拔地插青此山水相得之胜也纪包山者虽云灿霞铺大约不出此七胜外余居山凡两日蓝舆行绿树中碧萝垂幄苍枝掩径坐则青山列屏立则湖水献玊一峦一壑可列名山败址残石堪入图畵天下之观止此矣陶周望曰余登包山而始知西湖之小也六桥如房中单条画飞来峰盆景耳余亦谓楚中虽多名胜然山水不相遇湘君洞庭遇矣而荒寂绝人烟竹树空疏石枯土頳愽观载籍与洞庭为配者或者圆峤方壶乎若方内则故居然苐一矣 

东洞庭 

东洞庭一名胥母莫厘其冣高处也其山视包山差小主峰视缥缈差卑巉巗视石公龙山□平庐居视清夏湾差薄诸草木果品皆同独东山民倍饶裕耳所可恨者民竞刀锥俗鲜风雅虽有奇峰峭壁曾无一亭一阁跨踞石上每置酒提壶则盘坐荒草中亦无方丈之榭可以布茵列席者山下僧寺湫隘不堪荒凉如鬼室两山之民其不好事如此哉蘓人好游自其一癖然游洞庭者绝少虽骚人逸士有白首未见太湖者余以簿书钱谷之人乍抛牛马暂友麋鹿乐何可言徘徊顾视乃益自虽真不愧作五湖长矣 

锦帆泾 

锦帆泾在吴县治前泾已湮塞酒楼跨其上仅得小渠一线耳俗传吴王与诸宫娃锦帆游乐于此故名杨志谓市郭之中徒杠相望无容挂帆谬矣夫陵谷相寻沙海变易厥土涂泥今为上则朱楼畵阁安知昔不为翠涛白浪哉或云泾即旧子城壕未知孰是 

百花洲 

百花洲在胥盘二门之间余一夕从盘门出道逄江进之问百花洲花盛开否盍往观之余曰无他物惟有二三十粪艘鳞次绮错氤氲数里而已矣进之大笑而别 

姑苏台 

胥门城上有小石亭一间去门数武俗说姑蘓台旧址在此余考诸书俱不类吴越春秋云阖闾春夏治于姑苏之台旦食鱼旦山昼游蘓台越绝书云胥门外有九曲路阖闾造以游姑蘓之台洞冥记云吴王夫差筑姑蘓之台三年乃成周旋诘曲横亘五里山水记云姑蘓台作五年乃成高见三百里吴地记云阖闾十一年起台于姑蘓山因山为名去国五里夫差复高而饰之由此观之台倚山枕流峻绝人境当在踞湖胥山之间矣 

阴澄湖 

繇潼子门下盘北去一里为阴澄湖湖二面受风每盛夏时游舟绮错日不下百余艘玉腕青眉娇欹缓板来往罗箔中亦胜游也王百谷曰湖上有龙王祠阴澄盖应泽之讹云丙申六月与顾靖甫□□湖心披襟解带凉风飒然而至西望山色出城头如髻挥尘高谈不知身之为夷也少顷邮者报台使者至宝带桥客主仓惶未能成礼而别 

荷花荡 

荷花荡在葑门外每年六月廿四日游人冣盛畵舫云集渔刀小艇顾觅一空远方游客至有持数万钱无所得舟蚁旋山厈上者舟中丽人皆时妆淡服摩肩簇舄汗透重纱如雨其男女之杂灿烂之景不可名状大约露帏则千花竞笑举袂则乱云出峡挥扇则星流月映闻歌则雷辊涛趋苏人游冶之盛至是日极矣 

岁时纪异 

余偶阅旧志见范王二公书吴中岁时未尝不叹俗之侈靡日渐而月盛也范志云吴中自者号繁盛郊无旷土随高下悉为田以故俗多奢少俭竞节好游上元以糖圆春糕为节食爆糯谷于釜中名孛娄亦曰米花以卜一岁休咎寒食则拜扫坟墓四月八日浮屠浴佛重午以角黍水圆彩索艾花畵扇相饷七夕有乞巧会重九以菊花茱萸尝新酒食花糕十月朔再谒墓是日开炉不问寒燠皆炽□俗重冬至而畧岁节二十四日祭灶次夕田间燃高炬名照田蚕岁节祭飨用除夜祭毕则复爆竹焚苍术及辟瘟舟食物有胶牙饧守岁盘夜分祭瘟神易门神桃符之属此范书宋事也王志云吴中冣重节物迎春日啖春饼春糕正月上元作灯市采松叶结棚于通衢下缀华灯灯有楮练罗帛琉璃鱼鱼冘麦丝竹糹籹诸品皆彩绘人物故事或为花果虫鱼之像其悬糹丘人马于中以火运之曰走马灯藏谜者曰壁灯其夕会饮以米粉作丸子油锤食之行游五日而罢二月始和楼船载箫管游山其虎丘天平观音上方诸山冣盛寒食戴麦扫墓清明插柳端午饟角黍作雄黄昌阳饮簪艾叶榴花以辟邪七月七日为乞巧会饤果皆曰巧重九饮菊酒食重阳糕及骆驼蹄十月朔再谒墓谓之烧衣节尤重冬至三日罢市驰贺一如元旦入腊并力舂一岁粮藏之橐囤经岁不蛀呼为冬舂米微黄白囤心黄十二月二十四日祀灶竟夕爆竹谷燃火炉于门外熖高者喜谓之籸盆田间燃长炬名照田蚕二十七日扫屋尘曰除残除夜更春帖画灰于道象弓矢以射祟此王书近代事也余观二公所志皆岁时常态吴俗冣重六月廿四日荷花荡中秋日虎丘而皆不书何也虎丘诸山之游王志亦略载之然在今则尺雪层氷疾风苦雨游者不绝何必二月始和哉夫俗奢必荡荡则穷民泰必骄骄则僣民穷而僣乱从生焉司世道者不能无隐忧矣 

园亭纪略 

吴中园亭旧日知名者有钱氏南园苏子美沧浪亭朱长文乐圃范成大石湖旧隐今皆荒废所谓崇冈清池幽峦翠筱者已为牧儿樵竖斩草拾砾之场矣近日城中唯葑门内徐参议园冣盛畵壁攒青飞流界练水行石中人穿洞底巧踰生成幻若鬼工千溪万壑游者几迷出入殆与王元羙小祗园争胜祗园轩豁爽垲一花一石俱有林下风味徐园微伤巧丽耳王文恪园在阊胥两门之间旁枕夏驾湖水石亦美稍有倾圮处葺之则佳徐冏卿园在阊门外下塘宏丽轩举前楼后厅皆可醉客石屏为周生时臣所堆高三丈阔可二十丈玲珑峭削如一幅山水横披畵了无断续痕迹真玅手也堂侧有土垄甚高多古木垄上太湖石一座名瑞云峰高三丈余妍巧甲于江南相传为朱勔所凿纔移舟中石盘忽沉湖底觅之不得遂未果行后为乌程董氏构去载至中流船亦覆没董氏乃破赀募善没者取之湏臾忽得其盘石亦浮水而出今遂为徐氏有范长白人为余言此石每夜有光烛空然则石亦神物矣哉拙政园在齐门内余未及观陶周望甚称之乔木荿林澄川翠干周回里许方诸名园为冣古矣 

西湖一 

从武林门而西望保叔塔突兀层崕中则已心飞湖上也午刻入昭庆茶毕即棹小舟入湖山色如娥花光如頳温风如酒波纹如绫纔一举头已不觉目酣神醉此时欲下一语描写不得大约如东阿王梦中初遇洛神时也余游西湖始此时万历丁酉二月十四日也晚同子公渡净寺觅阿宾旧住僧房取道由六桥岳坟石径塘而归草草领畧未及徧赏次早得陶石篑帖□至十九日石篑兄弟同学佛人王静虗至湖山好友一时凑集矣 

西湖二 

西湖冣盛为春为月一日之盛为朝烟为夕岚今岁春雪甚盛梅花为寒所勒与杏桃相次开发尤为奇观石篑数为余言传金吾园中梅张功甫家故物也急往观之余时为桃花所恋竟不忍去湖上由断桥至蘓堤一带绿烟红雾弥漫二十余里歌吹为风粉汗为雨跃纨之盛多于堤畔之草艳冶极矣然杭人游湖止午未申三时其实湖光染翠之工山岚设色之妙皆在朝日始出夕春未下始极其浓媚月景尤不可言花态柳情山容水意别是一种趣味此乐留与山僧游客受用安可为俗士道哉 

西湖三 

望湖亭接断桥一带堤甚工致比苏堤尤美夹道种绯桃垂杨芙蓉山茶之属二十余种堤边白石砌如玊布地皆软沙杭人曰此内使孙公所修饰也此公大是西湖功德主自昭庆净慈龙井及山中庵院之属所施不下百万余谓白蘓二公西湖开山古佛此公异日伽蓝也腐儒几败乃公事可厌可猒 

西湖四 

西陵桥一名西林一名西冷或曰即苏小结同心处也余因作诗吊之方子公曰数声渔笛知何处疑在西冷第一桥陵作泠苏小恐误余曰管不得只是西陵便好且白公断桥诗有云柳色春藏苏小家断桥去此不远岂不可借作西陵故寔邪 

孤山 

孤山处士妻梅子鹤是世间第一种便宜人我辈只为有子妻子便惹许多闲事撇之不得傍之可猒如衣败絮行荆棘中步步牵挂近日雷峰下有虞僧孺亦无妻室殆是孤山后身所□溪上落花诗虽不知于和靖如何然一夜得百五十首可谓迅捷之极至于食淡参禅则又加孤山一等矣何代无奇人哉 

飞来峯 

湖上诸峯当以飞来为第一高不余数十丈而苍翠玊立渴虎奔猊不足为其怒也神呼鬼立不足为其怪也秋水暮烟不足为其色也颠书吴畵不足为其变幻诘曲也石上多异木不假土壤根生石外前后大小洞四五窈窕通明溜乳作花若刻若镂壁间佛像皆杨秃所为如羙人面上瘢痕奇丑可猒余前后登飞来者五初次与黄道元方子公同登单衫短后直穷莲花峯顶每遇一石无不发狂大呌次与王闻溪同登次为陶石篑周海宁次为王静虚石篑兄弟次为鲁休宁每游一次辄思作一诗卒不可得 

灵隐 

灵隐寺在北高峯下寺最奇胜门景尤好由飞来峯至冷泉亭一带涧水溜玊畵壁流青是山之极胜处亭在山门外尝读乐天记有云亭在山下水中寺西南隅高不倍寻广不累丈撮奇搜胜物无遁形春之日草熏木欣可以导和纳粹夏之日风冷泉渟可以蠲烦祈酲山树为盖岩石为屏云从栋生水与阶平坐而翫之可濯足于床下卧而狎之可垂钓于枕上潺湲洁澈甘粹柔淜眼目之嚣心舌之垢不待盥涤见辄除去观此记亭当在水中今依涧而立涧阔不丈余无可置亭者然则冷泉之景比旧盖减十分之七矣韬光在山之腰出灵隐后一二回路径甚可爱古木婆娑草香泉渍淙淙之声四分五路达于山厨庵内望钱塘江浪纹可数余始入灵隐疑宋之问诗不似意古人取景或亦如近代词客捃拾帮凑及登韬光始知沧海浙江扪萝刳木数语字字入畵古人真不可及矣宿韬光之次日余与石篑子公同登北高峯绝顶而下 

龙井 

龙井泉既甘澄石复秀润流淙从石涧中出冷冷可爱人僧房爽垲可栖余尝与石篑道元子公汲泉烹茶于此石篑因问龙井茶与天池孰佳余谓龙井亦佳但茶少则水气不尽茶多则涩味尽出天池殊不尔大约龙井头茶虽香尚作草气天池作荳气虎丘作花气唯山介非花非木稍类金石气又若无气所以可贵岕茶叶粗大真者每斤至二千余钱庩觅之数年仅得数两许近日徽人有送松萝茶者味在龙井之上天池之下龙井之岭为风篁峯为狮子石为一□云神运石皆可观秦少游旧有龙井记文字亦爽徤免酸腐 

烟霞石屋 

烟霞洞亦古亦幽凉沁入骨乳汁涔涔下石屋□朗如一片云欹侧而立又如轩榭可布几筵余凡两过石屋为佣奴所据嘈杂若市俱不得意而归 

南屏 

南屏峯峦秀拔峻壁横披宛若屏障□□□□下永明和尚撰宗镜录处也永明入处廉纤欲于文字中求觧脱无有是处后来念佛修净土皆因觧脱不出心地未稳所以别寻路径今宗镜录中可商者甚多一见当知之或曰永明法眼嫡派子何得横生异议余谓法眼举动若此余犹将议之况其孙耶夫永明智慧广大当时亲见作家未路尚尔如此吾辈麄根浮器不曾见得一个半个智识可轻易谈佛法哉 

莲花洞 

莲花洞之前为居然亭亭轩豁可望每一登览则湖光献碧须眉形影如落镜中六桥杨柳一络牵风引浪萧疏可爱晴雨烟月风景互异净慈之绝胜处也洞石玲珑若生巧踰雕镂余尝谓吴山南屏一派皆石骨土肤中空四达愈搜愈出近若宋氏园亭皆搜得者又紫阳宫石为孙内使搜出者甚多噫安得五丁神将挽钱塘江水将尘泥洗尽山骨尽出其奇奥当何如哉 

御教场 

余始慕五云之胜刻期欲登将以次登南高峯及一观御教场游心顿尽石篑尝以余不登保叔塔为笑余为西湖之景愈下愈胜高则树薄山瘦草髠石秃千顷湖光缩为柸子北高御教场是其样也虽眼界稍阔然我真长不过六尺睁眼不见十瑞安用此大地方为哉石篑无以难饮御教场之日风力稍劲石篑强吞三爵□大醉不能行亦是奇事夫石篑之醉乃沧田一变海黄河一度清也恶得无纪哉 

吴山 

余冣怕入城吴山在城内以是不得遍观仅匆匆一过紫阳宫耳紫阳宫石玲珑窈窕变态横出湖石不足方北梅花道人一幅活水墨也奈何辱之郡郭之内使山林僻懒之人亲近不得可叹哉 

云栖 

云栖在五云山下蓝舆行竹树中七八里始到奥僻非常莲池和尚栖止处也莲池戒律精严于道虽不大彻然不为无所见者至于单提念佛一门则尤为直捷简要六个字中旋天转地何劳捏目更趋狂觧然则虽谓莲池一无所悟可也一无所悟是真阿弥请急着眼 

湖上杂叙 

浪迹四阅月过西湖凡三次初次游湖次则从五泄归再次则从白岳归也湖上住昭庆五宿法相天竺各一宿天竺之山周遭攒簇如城余仲春十八夜宿此烧香男女弥谷被野一半露地而立至次早方去堂上堂下人气如烟不可近法相长耳像极可观笋极可食酒极可饮头水绵极可买其余怕宿净慈翻经房中房甚深至山门可里许每将暮则出藕花居棹小舟看山间夕岚月夜则登湖心亭过苐四桥水仙庙从堤上步而归或过昭庆访汪仲嘉戒山诸友□课率以为常湖上之寺如玛瑙大佛头山中如玊泉灵峰高丽虎跑真珠胜果之属皆常所出没之处其它不知名并失记者尚多种种皆佳难以细述聊识一二以俟再游因今子公正书一通并遗陶氏兄弟 

湘湖 

萧山樱桃北鸟鸟莼菜皆知名而莼尤美莼采自西湖浸湘湖一宿然后佳若浸他湖便无味浸处亦无多地方圆仅得数十丈许其根如符其叶微类初出水荷钱其枝了如珊瑚而细又如鹿角菜其冻如氷如白胶附枝叶间清液冷冷欲滴其味香粹滑柔畧如鱼髓蟹脂而清轻远胜半日而味变一日而味尽比之荔枝尤觉娇脆矣其品可以宠莲嬖藕无得当者唯花中之兰果中之杨梅可异类作配耳惜乎此物东不踰绍西不过钱塘江不能远去以故世无知者余往仕吴问吴人张翰莼作何状吴人无以对果若季鹰弃官不为拆本矣然莼以春暮生入夏数日而尽秋风鲈鱼将无非是抑千里湖中别有一种莼邪湘湖在萧山城外四匝皆山余游时正值湖水为渔者所盗湖面甚狭行数重即返舟同行陶公望王静虗旧向余夸湘湖者皆大惭失望 

禹穴 

禹穴一顽山耳禹庙亦荒凉不知当时有何奇而龙门生欲探之然会稽诸山远望寔佳尖秀淡冶亦自可人昔王子猷语人但云山阴道上道上二字可谓传神余尝评西湖如宋人畵山阴山水如元人畵花鸟人物细入毫发浓淡远近色色臻玅此西湖之山水也人或无目树或无枝山或无毛水或无波隐隐约约远意若生此山阴之山水也二者孰为优劣具眼者当自辨之夫山阴显于六朝至唐以后渐减西湖显于唐至近代益盛然则山水亦有命运耶 

兰亭 

兰亭殊寂寞葢古兰亭依山依涧涧弯环诰曲流觞之地莫妙于此今乃择平地砌小渠为之俗儒之不觧事如此哉 

鉴湖 

鉴湖昔闻八百里今无所谓湖者土人云旧时湖在田上今作海闸湖尽为田矣贺监池去陶家堰二三里阔可百十顷荒草绵茫如烟蛙吹如哭月夜泛舟于此甚觉凄凉醉中谓石篑尔狂不如季真饮酒不如季真独两眼差同耳石篑问故余曰季真识谪仙人尔识袁中郎眼讵不高与四坐嘿然心诽其颠 

西施山 

西施山在绍兴城外一名土城西施教歌舞之处今为啇氏别墅尝同诸公宿此一夜石篑和余诗有云宿几夜娇歌艳舞之山葢谓此也余戏谓石篑此诗当注明不然累尔他时谥文恪公不得也石篑大笑因曰尔昔为馆娃主人鞭棰叱喝唐突西子何颜复行浣溪道上余曰不坊浣溪道上近日皆东施娘子矣 

六陵 

六陵萧骚岑寂春行口秋昼行如夜虽联鞭迭骑常若有伥啼鬼哭之声读唐义士诗楚痛入骨为之泣下古来亡国败家虽多未有若此之惨酷者也游六陵之日子公醉甚戏王大马鞍上几堕 

五泄一 

越人盛称五泄然皆闻而知之陶周望虽极言五泄之好其寔不曾亲见与我等也发郡城凡二日至诸暨县县去五泄尚七十余里次日始行一路多顽山无卷石可入目者余私念看山数百里外敝舟羸马艰辛万状今诸山态貌若此何以偿此路债周望亦谓乃弟余辈夸张五泄太过若尔当奈中郎笑话何独静虗以为不然顷之至青口两山夹天如线山石玲珑峭削君迭若镂数里一壁潭水滑滑流壁下一壁上有古才一株上人云是沉香树一年一花猿猱所不到其它非奇壁则皆秾花异草幔山而生红白青绿灿烂如锦映山红有高七八尺者与他山绝异因相顾大呌曰奇哉得此足偿路债不怕袁郎轻薄也王静虗曰未也尔辈遇小小丘壑便尔张皇如是明日见五泄当不狂死耶静虗曾习定五泄三年以是知之极详余与公望闻之喜甚皆跳吼沙石上缓步十余里始至五泄僧房静虗曰牛羊下矣五泄留供来日朝餐因散步前山沿溪而行两山一溪比青口天尤狭而奇峭率相类山形或如炉如锺皷如屏障剑戟皆拔地而生溪傍天竹成林行数里遇一白须人云前山有虎同行者皆心动寻旧路而归 

五泄二 

五泄水石俱奇绝别后三日梦中犹作飞涛齐但恨无青莲之诗子瞻之文描写其高古濆薄之势为缺典耳石壁青削似绿芙蕖高百余仞周回若城石色如水浣净插地而生不容寸土飞瀑从岩颠挂下雷奔海立声闻数里大若十围之王宇宙间一大奇观也因忆会稽赋有所谓五泄争奇于雁荡者果尔雁荡之奇当复如何哉暮归各得一诗余诗先成石篑次之静虗公望子公又次之所目既奇诗亦变幻恍惚牛鬼蛇神不知是何等语时夜已午魈呼虎号之声如在床几间彼此谛观须眉毛发种种皆立俱若鬼矣 

五泄三 

一二三四等泄俱在山腰五级而下飞涛走雪与苐五泄率相类山路甚险巇余等从山颠下观之时新雨后苔柔石滑不堪置足一手拽□枝一手执枚踏人肩作磴半日始得那一步□苦万状山僧云自此往富阳便是平地不复下岭五泄或作五雪亦佳 

玊亰洞 

玊京去五泄二十余里洞门空阔初时若夏屋少进径微仄阔复如前洞中形似莲花人物之属甚多几三四折至一孔极小非匍匐不能入余与二陶皆贴地而行炬烟大作眼泪如雨偶思前辈有说入洞为烟熏杀者心惧乃各退出唯王静虗与吴县一皂隶扌弃命疾进过岭四五至洞深处为涧所隔不能度始归 

天目一 

数日阴雨苦甚至双清庄天稍霁庄在山脚诸僧留宿庄中僧房甚精溪流激石作声彻夜到枕上石篑梦中误以为雨愁极遂不能□次早山僧供茗糜邀石篑起石篑叹曰暴雨如此狩安归乎有□游耳僧曰天已晴风日甚美响者乃溪声非雨声也石篑大笑急披衣起餟茗数碗即同行 

天目二 

天目幽邃奇古不可言由庄至颠可二十余里凡山深倨者多荒凉峭削者鲜迂曲貌古则鲜妍不足骨大则玲珑绝少以至山高水乏石峻毛枯凡此皆山之病天目盈山皆壑飞流淙淙若万疋缟一绝也石色苍润石骨奥巧石径曲折石壁竦峭二绝也虽幽谷县岩庵宇皆精三绝也余耳不喜雷而天目雷声甚小听之若婴儿声四绝也晓起看云在绝壑下白凈如绵奔腾如浪尽大地作琉璃海诸山尖出云上若萍五绝也然云变态冣不常其观奇甚非山居久者不能悉其形状山树大者几四十围松形如盖高不踰数尺一株直万余钱六绝也头茶之香者远胜龙井笋味类绍兴破塘而清远过□七绝也余谓大江之南修真栖隐之地无踰此者使有出缠结室之想矣宿幻住之次日晨起看云已后登绝顶晚宿高峯死关次日由活埋庵寻旧路而下数日晴霁甚山僧以为异下山率相贺山中僧四百余人执礼甚恭争以饭相劝临行诸僧进曰荒山僻小不足当巨目奈何余曰天目山某等亦有些子分山僧不劳过谦某亦不敢面誉因大笑而别 

齐云 

齐云天门奇胜岩下碑碣填塞可猒耳徽人好题亦是一僻仕其土者熏习成风朱书白榜卷石皆徧令人气短余谓律中盗山伐矿皆有常刑俗士毁污山灵而律不禁何也佛说种种恶业俱得恶报此业当与杀盗同科而佛不及亦是缺典青山白石有何罪过无故黥其面制其肤吁亦不仁矣哉五老峯万人缘石皆好而□乏秀润山骨亦不巉以兹不耐久观然使道院少作数间官府不常至碑文渐落石苔渐长白岳之神不灵不百余年齐云庶几可复旧观矣同游为梅季豹陶周望潘景升方子公僧碧晖及章李二生五宿而后行 

石桥岩 

石桥岩畧似天门一带而门稍阔去齐云二十五里游之日天甚昏黑各携雨具去及归竟不雨同行半道归者皆大悔懊 

钓台 

钓台两石相对高不余丈不知当时用几许竿钓得几斤鱼也严翁无用与此台何异然其壁立千仞傲倪人主不顾峻绝亦与石头等矣 

游盘山记 

盘山外骨而中肤外骨故峭石危立望之若□□罴虎之林中肤故果木繁而松之快石罅出者山欹山钦虬曲与石争怒其干压霜雪不得伸故旁行侧偃每十余丈其面削不受足其背坦故游者可迂而达其石皆锐下而丰上故多飞动其迭而上者渐高则渐出高者屡数十寻则其出必半仄焉若半圯之桥故登者栗其下皆奔泉夭矫曲折触巨细石皆鬪故鸣声彻昼夜不休其山高古幽奇无所不极述其冣者初入得盘泉次曰悬空石最高曰盘顶也泉莽莽行至是落为小潭白石卷而出底皆金沙纤鱼数头尾鬣可数落花漾而过影彻底忽与之乱游者乐释衣稍以足沁水忽大呼曰奇快则皆跃入没胸稍沂而上踰三四石水益哗语不得达间或取梨李掷以观旋折奔舞而已悬空石数峰一壁青削到地石粘空而立如有神气性情者亭负壁临绝涧涧声上彻与松韵荅其旁为上方精舍盘之绝胜处也盘顶如初抽笋铳而规上为窣诸波日光横射影落塞外奔风忽来飜云抺海住足不得久乃下迂而僻且无石级者曰天门开从髻石取道阔以掌山石一右臂左履虗不见底大石中绝者数先与导僧约遇绝崄处当大笑每闻笑声皆胆落扪萝探棘更上下仅得度两岩秀削立太古云岚蚀壁皆翠下得枰石方广可几筵抚松下瞰惊定乃笑世上无判命人恶得有此奇观也面有洞篏绝壁不甚阔一衲攀而登如狝猴余不往谓导僧曰上山险在背肘行可达下则目不谋足殆已将奈何僧指其凸曰有微径但一壁峭而油不受履过此虽险可攀至脊迂之即山行道也僧乃跣蛇矫足登下布以缒徤儿以手送余足腹贴石石腻且外诃至半体僵良久足缩健儿努以乎从遂上迨至脊始咋指相贺且相戒也峰名不甚雅不尽载其洞壑初不名而新其日者曰石雨洞曰慧石亭洞在下盘道听涧声觅之可得石距上方百步纤瘦丰妍不一态生动如欲语下临飞涧松鬣覆之如亭寐可凭坐可茵闲可侣故慧之也其石泉奇僻而蛇足之者曰红龙池其洞天成可庵者曰瑞云庵之前洞次则中盘之后岭也其山壁窈窕秀出而寺废者曰九华顶不果上其剎宇多不录寄投者曰千像曰中盘曰上方曰塔院也其日为七月朔数得十偕游者曰苏潜夫小修僧死心宝方寂子也其官于斯而以旧雅来者曰锺刺史君威也其不能来而以书讯且以蔬品至者曰李郎中酉卿也 

游红螺崄记 

从葫芦棚而上磴始危天始夹从云会门而进山始巧始纤水始怒卷石皆跃至铁锁湾险始酷从湾至观音洞仄而旋奇始尽山皆纯锷□其中为二壁行百余步则日东西变数十步则岭背面变数步则石态貌变矣壁郛立而阴故不树瘦而态故不肤亦不顽蛟龙之所洗涤霜雪之所磨镂不工而刻其趣乃极窦中多老衲或居至八十余不下闻客至则竞出观导者曰老未见冠履也问为青曹则曰是余宗主笑而合其目亦如余之见此山此石也山中非采药樵薪人不至故不着奇僻之士游小西天上方者日取道焉而遗之睷前是可叹也已 

满井游记 

燕地寒花朝节后余寒犹厉冻风时作作则飞沙走砾局促一室之内欲出不得每冒风驰行未百步辄返廿二日天稍和偕数友出东直至满井高柳夹堤土膏微润一望空阔若脱笼之鹄于时氷皮始觧波色乍明鳞浪层层清彻见底晶晶然如镜之新开而冷光之乍出檿匣也山峦为晴雪所洗娟然如拭鲜妍明媚如倩女之面贵面而髻鬟之始掠也柳条将舒未舒柔稍披风麦田浅鬣寸许游人虽未盛泉而茗者罍而歌者红装而蹇者□时时有风力虽尚劲然徒步则汗出浃背凡曝沙之鸟呷浪之鳞悠然自得毛羽鳞鬣之间首有喜气始知郊田之外未始无春而城居者木之知也夫能不以游堕事而潇然于山石艹木之间者惟此官也而此地适与余近余之游将自此始恶能无纪己亥之二月也 

高梁桥游记 

高梁桥在西直门外京师冣胜地也两水夹堤垂杨十余里流急而清鱼之沉水底者鳞鬣皆见精蓝棋置丹楼疏塔窈窕绿树中而西山之在几席者朝夕设色以娱游人当春盛时城中墨女云集搢绅士大夫非甚不暇未有不一立其地者也三月一日偕王生章甫僧寂子出□时柳梢新翠山色微岚水与堤平丝管夹岸跌坐古根上茗饮以为酒浪纹树影以为侑鱼鸟之飞沉人物之往来以为戏其堤上游人见三人枯坐树下若痴禅者皆相视以为笑而余等亦窃谓彼筵中人喧嚣怒诟山情水意了不相属于乐何有也少顷遇同年黄昭质拜客出呼而下与之语步至极乐寺观梅花而返 

抱瓮亭记 

伯修寓近西长安门有小亭曰抱瓮伯修所自名也亭外多花木正西有大栢六株五六月时凉荫满阶暑气不得入每夕阳佳月透光如水风枝摇曳有若浪纹衣裳床几之类皆动梨花二株甚繁盛开时香雪满一庭隙地皆种蔬瓜棚藤架菘路韭畦宛似村庄小奴青泉负瓮白石注水日夜浇灌不休面貌若铁稍暇则相与宴息树下观其意殊乐之无所苦凡客之至斯亭者覩天枝叶之蓊郁乳雀之哺子野蛾之变代胥蝶之遗粉未尝不以为真老圃也而是时伯修方在讲筵先鸡而入每下直之时眼中芒生稍一假寐而中书催讲章者又已在门头胶枕上欲起不得儿童以热水拭面乃得醒看书如在雾中尝自笑以为不若青泉白石者之能有此圃也宏初入亭甚适既见兄劳顿心窃苦已而愀然曰此余师焦先生之旧居也当余初第时摄衣屏息伛偻门屏下与诸弟子门业于此者不知其几屐齿之迹犹在门限卷朱未燥而先生已为迁客羊肠路险吾末如何盖宏返覆于此而知伯修之寄意深词旨远也伯修殆将归矣 

文漪堂记 

余既僦居东直之房洁其厅右小室读书而以徐文长所书文漪堂三字扁其上或曰会稽水乡也今京师嚣尘张天白日茫昧而此堂中无尺波寸沼之积何取于涟漪而目之居士笑曰是未既水之实者也夫天下之物莫文于水突无而趋忽然而折天回云昏顷刻不知其几千里细则为罗縠旋则为虎眼注则为天绅立则为岳玊矫而为龙喷而为雾吸而为风怒而为霆疾徐舒蹙奔跃万状故天下之至奇至变者水也夫余水国人也少焉习于水犹水之也已而涉洞庭渡淮海绝震泽放舟严滩探奇五泄极江海之奇观尽大小之变态而后见天下之水无非文者既官京师闭门构思胷中浩浩若有所触前日所见澎湃之势渊□沦涟之象忽然现前然后取迁固甫白愈修洵轼诸公之编而读之而水之变恠无不毕陈于前者或束而为峡或回而为澜或鸣而为泉或放而为海或狂而为瀑或汇而为泽蜿蜒曲折无之非水故余所见之文皆水也今夫山高低秀冶非不文也而高者不能为卑顽者不能为媚是为死物水则不然故文心与水机一种而异形者也夫余之堂中所见无非渚江海日交于睫前而子不知子则陋矣余堂何病焉 

崇国寺游记 

时己亥之上已日也先是期伯修昭素升伯修禊西门外水边以风沙作遂止崇国寺而是日王章甫与三弟适会文于此酣笑竟日皆相视以为春来苐一醉也寺僧引观□少师像姿容潇洒双睛如电光之烁像赞盖本色衲子语少师自题也过番僧舍观曼殊诸大士变像蓝面猪首肥而矬遍身带人头有十六足骈生者所□□兵刃形状可骇僧言乌斯藏所供多此□因谈彼国风俗及道里险远之状大率乌斯藏诸国以中国冣下茶为国宝市物皆用之黄白金反滞不得行国无稻所食皆麦菽数十里一君如中国之郡邑然僻陋俭苦之乡也时伯修昭素以诘旦上直先去余等谈易至丙夜锋颖迭出几不欲归以从者夜寒待久不得已乃还 

良乡三教寺记 

庚子八月余以使事过良乡遅三弟中道不至寄居东关外偶同客步小石冈过塔湾村店四十余家墟烟尽处碧瓦参差路人曰三教寺也遂扣扉良久履声则则从内出一僧面癯而黝发寸余不剪对客语甚徤问之曰江夏僧体空也余因谓荒街绝侣飞埃蔽道马炉丁丁之声穷昼夜不绝喧嚣荒恶柰何庵此僧曰余本行脚老头陀自大燕来昼则挟册讲肆夜则墙间树下剪瓜无工何暇谋室忆往岁曾与数开士亦出此乡饥渴困乏风霰交至乃至求一盂□不得求一椽地暂止亦不得饥疮内逼寒鬼外虐酸苦之际此愿勃发僧自是乞得一笠地编茶棚半间以待十方衲子七八年间赖诸侍中大檀之力遂成精蓝壮参南询之侣至者如归官邮之使络绎于门汤茶之供无宁晷辘轳之声从鸣鸡达丙夜不休此小僧藉手诸檀信之惠以了行脚一念者也地之喧寂不暇计也余周视殿庑禅室僧廊备体而微凡丛林中所宜有者无不具因叹曰贤哉僧也使天下之为僧者皆如汝天下之为儒与道士者皆如汝郡邑之中剎宇相望贮廪以待饥空室以伺往来仁让相先贫富相助何至使凶年有沟壑之民有司持筹展转不及也今道士之纤啬不足论余儒者也一钱不与文曰俭德但惧伤惠不恤伤忍怀市井锥刀之心背先圣立人之教沟中乏□宁复挂念嗟乎余之媿汝多矣体空名某檀信名例书碑阴不具载 

入东林寺记 

江州半日程抵东林石路萦折然犹未当山足远公奥而庵之宗雷陶谢迭足而崖窦之虽微佳山水固已心折殿前藕池耘为稻畦数年前忽秀白莲一枝妄意六时堂中人当有来者此一时也茶竟听泉石上遇其泓则潄屿则坐不觉至西林时微雨山色为云所扃稍露半髻独下雉诸峦晴霞如彩光射澄湖冶波鳞鳞西望良久乃去 

云峯寺至天池寺记 

云峰寺而上道愈嶬青崖邃谷匝迭而行絮而粘屦者曰云幽咽而风弦者曰涧独石而梁一丝百尺下临千仞者曰锦涧桥缬红萦碧蜿蜒而导者曰九迭屏【 一名九旗峯】怒而兀忽如悍夫之□而相怖者曰铁船峯数里一息芟崖而亭之者五路山钦削杖而跻遇泉则卷叶以酌过试心石望竹林寺后户泉韵木响皆若梵呗乃拜亭尽梵剎出上霄诸峯障而立犹在天半佛庐甚华整覆以铁一溪涨绿冷然阶下稍定乃上文殊台俯盘鹰见背千顷一杯少焉云缕缕出石下缭松而过若茶烟之在技已乃为人物鸟兽状忽然匝地大地皆澎湃抚松坐石上碧落而下白云是亦幽奇变幻之极也走□山僧僧曰此恒也无足道 

佛手岩至竹林寺记 

越石阜度颠僊碑亭东下为佛手岩石参□而出如冻云之覆其溜为泉折而行壁愈峭洗苔观竹林寺额扣石长啸妄意其中有长眉皱肤其人者闻余啸而出庶几遇之揽其袂而去不可得既而笑曰罗汉可遇乮苍鹰家狗乃囓其血何必竹林寺前也余梦中屡感异景尝梦至一山纯玊峯棱棱如珂雪圣僧导余入小修□山壁直度不□亦不碍壁尽石匝空而城广愽严整遍镂调御菩萨像忽空中呼曰善才至貌可二十许又呼曰二童子至婴然两孺也又尝梦过村居三官塜者数峰历历如以翡翠堆栈成树皆滑碧无叶莹若青珊瑚趋而近见洞峯稍稍没余惊怪忽见一黄罗幕发之诸峰见一僧手梵夹坐谓余曰此清凉近境也盍偕往余踊跃驰呼二修俱道旁立长耳跨之驶将至洞圣僧坐飞凫出大如观鹤指余所跨者曰是亦能翔言既肉翅张忽数凤盘旋从洞口出光彩烁地若有俟者二修至逡廵欲上而雷声发于檐遂惊起噫余安知兹游之不为梦也并记之 

由舍身岩至文殊狮子岩记 

野性癖石每登山则首问巉岩几处骨几倍肤色何状行庄途数十步则倦而休遇山欹山钦转此至遇悬石飞壁下蹙无地毛发皆跃或至剌肤踬足而神愈王观者以为与性命衡殊无谓而余顾乐之退而追惟万仞一发之危辄酸骨至咋指以为戒而当局复跳梁不可制宿天池之再晨观舍身岩岩舌偃而出孤搴绝壑一旦遂冠诸岩而山中一少年僧稍觧意云其下有两岩石更遒旁僧遏之曰径迀且仄不受履余大笑趣之行从旧道折而下得支径剪萝跃涧中石扪绝壁更上下得文殊岩一壁皆怒石砰跃空出坐候泉熟试厓茶良久俯危磴更数盘得狮子岩石骨拗折颓放已出互相压而少逊避者遂为庵址铁船峰当其面紫锷凌厉兀然如悍士之相扑而见其骨及鬪困力敌不相下则皆危身却立摩牙裂髭而望大约三岩皆以纯骨及面峰峭削胜而狮子岩冣下下不极则石之怒不尽铁船之高不能凌舍身岩而上而乡子仰视其颠岩与奇适相值溪涧近则鸣悲激而石始活狮子岩皆据其胜是为天地之绝景君子之至于斯也或未之见也然路实不甚嶬游者既不索而山僧畏冠盖唯恐去之不速是以不显余何幸得之高僧徧融尝庵狮子下三年正其入悟之始每横一棒坐岩口行脚来则棒出之竟无酬其机者融公去石落址遂寒岩之左存小室梯而度然荒寂甚僧亦无从居者矣 

由天池踰含嶓岭至三峡涧记 

当余初趋江州时谪仙之飞瀑小苏之三峡涧已奔注吾胸如与阔友期将至测焉眄綦履之声喜其近而翻虞其滞方过琵琶亭问舆人三峡涧何在皆曰不闻山极于天池而已至东林则问东林僧僧曰闻之然在星郡问其道不如也忽天池书记僧来迎首举以问僧曰有路而削从含嶓岭达问其程曰可四十里问尝至否曰闻老僧言其略实未至也余笑曰尔导我游北山尽当挟尔去凡七日而穷其胜游竟挟客行历层峦面壁而上数息登含嶓之巅长江泛潋浊波一线嶓湖清彻如片照细见帆影湖中诸峦或如蚀翠或如砂斑之凸起圆苍所覆目与之际丝棼黍积尺吴寸楚少焉雾作长风卷湖而来心怖乃下石削而无级势若走坂不能自止山程三十里不当一长亭地山趾平乃与数步一迭错行阡陌间顷之至栖贤废址山中人指绿畴而坦者曰故殿基石涧汨汨流从径左折得玉渊潭涧水奔流而下展转与大石触方怒忽淂平石溜泻数十丈底规而末垂水淂尽泄其屡张屡折之气遂悍然不顾厉声疾趋而石斗迭忽落为潭水势不淂贴石则架空悬注斜飞十丈余而后坠虹奔电落响震山谷间潭面皆腻石稍纵足则溜其极无底观者皆目眩毛竖不敢久立公涧而迭数折得三峡桥桥坚致雄丽其下清崖可席相与酌泉而坐稍定沿溪行巨石巍恠或眠或立湍水撼之一涧皆咷号砰激屿毛沚草咸有怒态当其横触汹涌虽小奚亦瞋目伫视如与之鬪忽焉石逊涓然黛碧观者亦舒舒与与不知其气之平也余私以语客历试之良然乃大笑五老峰压迭而下瞰如与涧争遒一日之中耳穷于鸣泉目眩于幽碧舌燥于呌愕踵蹇于促曳是亦天下之至观也偕游者倦甚枕流水卧而暮色欲来以水溅之亦不起山僧设茗供一杯乃行 

开先寺至黄岩寺观瀑记 

庐山之面在南康数十里皆壁水从壁罅出万仞直落势不得不森竖跃舞故飞瀑多而开先□绝胜登望瀑楼见飞瀑之半不甚畅沿崖而折得青玊峡峡苍碧立汇为潭巨石当其下横偃侧布瀑水掠潭行与石遇啮而鬪不胜久乃敛狂斜趋浸其趾而去游人坐石上潭色浸肤扑面皆冷翠良久月上枕涧声而卧一客以文相质余曰试扣诸泉又问余曰试扣诸涧客以为戏余告之曰夫文以蓄入以气出者也今夫泉渊然黛泓然静者其蓄也及其触石而行则虹飞龙矫曳而为练汇而为轮络而为绅激而为霆故夫水之变至于幻恠翕忽无所不有者气为之也今吾与子历含嶓涉三峡濯涧听泉得其浩瀚古雅者则为六经郁激曼衍者则骚赋幽奇恠伟变幻诘曲者则为子史百家凡水之一貌一情吾直以文遇之故悲笑歌呜卒然与水俱发而不能自止客起而谢次日晨起复至峡观香炉紫烟心动僧曰至黄岩之文殊塔瀑势乃极杖而往磴狭且多折芒草割人而少进石愈山钦白日蒸厓如行热冶中微闻诸客皆有嗟叹声既至半力皆惫游者昏昏愁堕一客眩思返余曰恋躯惜命何用游山且而与其死于床第孰若死于一片冷石也客大笑勇百倍顷之跻其巅入黄岩寺少定折而至前岭席文殊塔观瀑瀑注青□下溜奔海立孤搴万仞峡风逆之帘扥而上忽焉横曳东披西带诸客请貌其似或曰此鲛人输绡图也余曰得其色然死水也客曰青莲诗比苏公白水佛迹孰胜余曰太白得其势其貌肤子瞻得其怒其貌骨然皆未及其趣也今与客从开先来欹削十余里上烁下蒸病势已作一旦见瀑形开神彻目增而明天增而朗浊虑之纵横凡吾与子数年陶汰而不肯净者一旦皆逃匿去是岂文字所得诠也山僧曰崖径多虎宜早发乃下夜宿归宗□次日过白鹿洞观五老峰踰吴障山而返 

识庐山记后 

发庐山之日曰庚子六月朔穷览十日足不停屦奇奥畧见记中游而未入记者曰大林寺万杉寺金竹坪黄龙潭赤脚塔火场慈云岭三塔庵水口庵众僧塔讲经台乌龙潭狮子林青林月天静空净业堂白云林掷笔岭游而未果者曰康王答三迭泉偕游者曰汉阳王章甫僧宝方明空程生地主为德化令杨君楚人甚贤尾而至不及上山遇于□阳舟中者曰僧无念其以使事竣舟行偕诸公游且叙其事者曰石公袁子也 

游德山记 

甲辰夏月余与衲子寒灰冷云雪照及居士张明教小僧习之弟小修习静荷叶山中约以秋凉入德山至八月初旬暑气微减小修入黄山余适有便舟遂偕诸衲行十四日发舟孟溪□五夕看月马湖湖与洞庭接水光千里生平看月此为雄快十七日晨抵德山潭下江上望山如卷石微见菁林已薄岸行得委巷崖绿翳日有丘焉如覆铛树蔽之根狞狞若瘦臂拏石而上两峦之凹为涧前则茉莉夫人鬼宫道也塔院踞涧后负高峰而面层壁葱菁多古树院内外皆田两峦相让而却初让为涧再为院为田冣后让益甚地益坦两山之势益张遂为佛庐入门多古杉栢殿堂高广像设亦奇大辟如阿房旧址见者知其非汉以后帝王居也从殿胁而右多美箭幽崖相蔽折而上即峰顶顶有善卷坛崖桂盛开芳香袭一山数敝守架其上败人意几欲下而瞰坛上光景意勃勃从烈日下望望复避避复往山翠水光匝而绘之使有佳士撤其冗室间为亭榭轩楯固德山一绝景也然山中胜处山僧多不到到亦不觧余与诸衲徧觅诸奇如三桂林之幽敞可室青莲舍左崖可亭法堂西之小静室多方竹处可榭可阁无论幽邃静胜其间百围之梓尺围之篁亦非他处所有也山后面阳山有地空阔河流涨其前直见雉堞田庐烟岚迭波而出茸而庐之可置丛林使德山法道再兴当不能舍此为僧邮也入德山二日登览略尽两龙君载酒来饮极欢尽三日夜乃罢别后暑气大作遂坐山中与诸衲极谈庆快无量至九月六日始任成诣两龙君盖此山乃鉴大师旧战场风柯水音争为敷演瞻其遗像不觉锋颖之顿利也两龙君者长君超孝廉次君御民部与余兄弟有宿好奇士也 

由河洑山至桃源县记 

余既谢两龙君□觧维而君超忽来盛称花源一带之胜余曰此名迹不必佳山水固佳也遂命舟逆而上君超从陆是夕会于河洑山次日重□登高兹山之颠溪边两霞石映绿潭甚丽下而席之迫午乃行夜泊桃源县山光散目溪水激鱼梁甚怒起步学宫前石砌百尺乎滑如水月光照之光景清澈楼阁阛阓吞烟吐雾是亦山县之绝胜也夜中与诸衲闲谭余生长水乡百里无片石见似丘者而喜矣是邑何缘偏占丘壑岂山水报缘亦有定业邪诸衲不对乃就枕 

由渌罗山至桃源县记 

江上望渌罗山如削成颓岚峭绿疑将压焉从此一带山皆飞舞生动映江而出水缥绿见底至白马江山益夹水益束云奔石怒一江皆飞沫是为浪光之天山南即避秦处上桃花溪百步从间道出后岭玄武宫其岭宫甚敝道士迓于门指数奥僻处曰某丹台某瀹鼎池舍爱□山色苦不欲记之有碑焉苔藓剥落不可读道士闭目庄诵如快小儿课鲁论不觉失笑趋而出见道旁古松偃蹇有异态为之却行又数折得桃花观从左腋道入竹路幽绝一黄冠簪笋反曰须照两颧如红霞疑其异人余肃冠礻居将揖之未数步驺而前余笑益不止偕游者以余为暴得佳山水会心深也观周遭皆层峰淡冶人绘观前为驰道车尘焉足畧无歇时截驰道而南入桃花洞无所有唯石磴百级苍寒高古若有人焉而不可即余读瞿童记有云偶造佳地见云气草木屋宇饮食使人澹然忌情不乐故处此与竹林方广何异苏子瞻泥于杀鸡一语遂以为青城菊水之类至韩退之洪景卢益不足道矣甚矣夫拘儒之陋也出洞已昏黑是夜遂宿水溪去洞二里许 

由水溪至水心崖记 

晓起揭篷窻山翠扑人面不可忍遽趣船行踰水溪十余里至沙萝村四面峯峦如花蘂纤苞浓朵横见侧出二十里内秀蒨阁眉殆不可状夫山远而缓则乏神逼而削则乏态余始望不及此遂使官奴息誉于山阴梦得悼言于九子也又十余里至倒水岩岩削立数十仞正侧面皆霞壁有窦八九下临绝壑一窦悬若黄肠者五见极了□问山中人云有好事者乘涨倚舰令健夫引絙而上至则见有遗蜕沉香为棺其言不可尽据然石无寸肤虽猿猱不能攀不知当时何从置此又半里至渔僊寺寺有伏波避暑石室是征壶头时所凿余窦历历如僚幕寺幽绝左一小峯拔地起若盆石尖秀可玩江光岫色透露窓扉问一老僧方牧豕见客不肃问几何众曰单丁无徒侣相与咨嗟而去又数里至穿石石三面临江锋棱怒立突出诸峯上根锐而却末垂水如照影又若壮士之将涉石腹南北穿如天阙门高广略倍山水如在镜面缭青萦白千里一矢见真花□中一尤物也一客忽欬有若瓮鸣余困命童子度吴曲客曰止止否则裂石顷之果有若沙砾堕者乃就舡又十余里至新湘溪众山束水如不欲去山容殊闲雅无刻露态水至此亦敛怒波澄黛蓄逓相亲媚似与游人娱大约山势回合类新安江而淡冶相得略如西子湖如是十余里山色稍狞水亦渐汹涌为仙掌崖又数里山舒而畦见水落而滩见为仙人溪既迫夜舟人畏滩声不敢行遂泊于滩之渴石上滩皆石底平滑如一方雪因命小童烹茶石上次早舟发见水心崖如在舡颐相距纔里许扬人踊跃顷刻泊崖下崖南逼江岸渔网溪横啮其趾遂得跃波而出两峰骨立无寸肤生动如欲去或锐如规或方如削或欹侧如坠云或为芙蓉冠或如两道士偶语意态横出其方者独当溪流之奥适古之极对面诸小峯亦有佳色为之佐妍四帀皆龙湫深绿畏人崖顶有小道房路甚仄行者股栗数息乃得上既登舟不忍别乃遶崖三匝而去石公曰游仙源者当以渌萝为门户以花源为轩庭以穿石为堂奥以沙萝及新湘诸山水为亭榭而水心崖乃其后户云大抵诸山之秀雅非穿石水心之奇峭亦无以发其丽如文中之有波澜诗中之有警策也君超又为余言灵岩及诸山之幽奇甚多要余再来余唯唯他日买山当以此中为第一义也 

华山记 

凡山之名者必以骨率不能倍肤得三之一奇乃着表里纯骨者唯华为然骨有态有色黯而浊病在色也块而狞病在态也华之骨如割需如堵碎玊天水烟雪杂然缀壁矣方而削不受级不得不火其壁以入壁有鏬才容人阴者如井阳者如溜如井者曰山童曰峡如溜者曰沟皆斧为行以受手足行穷代以枝受手者不没指受足者不尽踵铁索累千寻直垂下引而上如粘壁之鼯壁不尽鏬时为悬道巨峦折折相逼□故为亘以尝者横亘者缀腹倚绝厓行足垂磴外如面壁如临渊如属垣撮心于粒焉知鬼之不及夕也长亘者搦其脊匐匍进危磴削立千余仞广不盈背左右顾皆绝壑唯见深黑吾形罍罍然如负瓮自视甚赘然微风至摇摇欲落苐恐身之不为石矣夫人所凭仗者手足而督在目方其在鏬日着暗壁升则寄视于指也降则寄视于踵也目受成焉耳鏬尽而厓目乃为祟眩于削为栗眩于深为掉眩于仄为喘愚者不然心不至目故也今乃知崄之所以剧矣余衣不蔽腰下着穷袴见影乃笑登厓下望攀者如猱侧者如蟹伏者如蛇折者如鹞山之□廞乃至此自恨无虎头写真笔也踰仙掌壁折入石王大北上旋石滑而不级为东峰过坪蹑厓道尊持而中断为南峰度峰足蜿蜒上石□上覆而横裂为西峯南峰踞两峰之上如人□□而双引其膝下有土径异树交络峡水鸣其间峯顶各有池如臼如盆如破瓮鲜壁澄澈古松覆之西峯石多璺乍视如未稳南峰之背有静室垂双鏁鏁尽为铁杙以承板道东峯南下为卫叔卿愽台鏁对悬柘厓自达皆奇崄 

华山后记 

从玊泉院至青柯坪东西皆石壁涧水萦□出踰张超谷壁乃峭至希夷峡石忽具态摩云缀日压迭而上行大石累累卧涧中水不淂直去则跃舞飞鸣与山争奇于一鏬之内至青柯□西峯斗绝出诸山忽若屏息奇者平高者俯若童子之见严师不知其气之微也西峰之奇在水帘洞远视见窦下有丹石瀑布羃之千尺山童而上大奇则大崄小奇则小崄寸寸焉如弱夫之挽劲弩至苍龙岭千仞一脊仄仄如蜕龙之骨四帀峯峦映带秀不可状游者至此如以片板浮颠浪中不复谋目矣然其奇可直一死也若日月岩前方石峭壁直上止崄耳无他奇也踰岭路绝折身反度其崄更甚而不名者厓不甚修也过五将军树度桥至通□门崄乃尽山自仙人拇始为岳岳以内若自为天地者诸星跃平视得人间之半其地微肤长松桧污处齐云台峰顶云台直北当入山童时犹干霄诸峯之在云台下者犹矗矗也南上即落鴈峰千山环之如羽林执戟儿山皆奇峭锋锷林林一峰直背如轮若与峰争秀渭水东行与黄河合下见树影东峰即玊女峰也祠玊女者乃峯之一臂所谓洗头盆亦渴而浅而东峰有之圆滑深洁锡以盘名亦称西峰冣幽奥石态生动有石叶如莲瓣覆崖巅其下有龟 却立昂首 如欲行盖叶物也是即所谓莲花峰矣玊井在峯足二十八潭圆转而下瀑布一流也恨不于雨后观之山壁树如错绣鸟语从隙中来云无鸟者悞洞少天成然整洁可居庐舍亦有而黄冠不至岁一至以馆香客耳山灵之寂寞无侣可知矣 

华山别记 

少时偕中弟读书长安之杜庄伯修出王安道华山记相示三人起舞松影下念何日当作三峯客无何家君同侍御龚公惟长从蒲坂回云登华至青柯坪险不可止踰此则昌黎投书处余私语中弟近日于鳞诸公皆造其幽彼独非趾臂乎然心知望厓者十九矣余既登天目此陶周望商畧山水胜处周望曰闻三峯冣胜此生那得至后余从家君游嵾上有数衲自华来道其险甚具指余体曰如公决不可登余愤其言然不能夺今年以典试入秦见人辄问三峯险处而登者绝少唯汪右辖以虗曹司理远生杨长安修龄曾一至其颠然面矜而口呿似未尝以造极见许也余至华阴与朱武选非二约索犯死一往既宿青柯坪导者引至千尺山童见细枝柴其上顶如覆铛天际一隙不觉心怖因思少年学骑马有教余攀鬣蹙镫者心并怯后有善驰者谓余曰子意在马先常恨霜蹄之不速则驰聚如意矣余大悟试之良验今之教余拾级勿下视者皆助余怯者也余手有繘足有□何虞吾三十年置而不去怀者慕其崄耳若平莫如地上矣安所用之扪级而登唯恐崄之不至或坐或立与非二道山中旧事若都不经意者顷之越绝厓踰沟度苍龙岭岭尽至峯足地稍平衍余意勌百步一休从者相谓何前捷而后涩也余曰蹈危者以气善一而怖十绝在崄也怖一而喜十绝在奇也吾忘吾足矣去危即夷以力相角此舆卒之长何有于我哉下舂乃跻南峯之颠与非二席峰头待月是日也天无纤翳青厓红树夕阳佳月各毕其能以娱游客夜深就枕月光荡隙如雪余彷徨不能寐呼同游樗道人复与至颠松影扫石余意忽动念吾伯修下世已十年而惟长亦逝前日苏潜夫书来道周望亦物故山侣几何人何见夺之速也樗道人识余意乃朗诵金刚六如偈余亦倚松和之 

嵩游第一 

度维岭越轘辕关西北折入山坳则少林寺也少室截然横其前诸山怀之天然回合如有尺度京洛之间古迹废尽独此寺犹存典型口者过东都觅故宫遗址了不可识询李文叔所记名园亦无有而伊阙两崖废像残碣崩剥苔芜间令人堕泪此中差强人意不复为此寂寂叹矣樗道人曰今好事家所贵者曰古曰完曰欵识山狩于虞古也雾窻云寮飞布崖壑完也隋唐以来碑碣森列庭中欵识也堂头僧曰道人欲置兹山于贯城市耶请以一转语酬价矣道人曰有大力者负之而趋余大笑堂头僧者曹洞下儿孙主斯院者也从院东西穿诰曲磴道中过甘露台有古树根如欹石虗处如梁已出寺西折行观初祖影石石白地墨绘酷似应真像老僧曰涧中自有此石能为水树云影余曰然石以影重达摩之重不以影不以石不以面壁此中不湏蛇足也已从庵后出行三十余盘得初祖洞洞中石如波卷不尽五乳峰者数文已下山度南岭十余里得慧可觅心台台形如孟倚翠壁下临伊洛黄河苍莽行绿烟中已归院遍历轩除庖湢休于丈室顾樗道人语曰是中有余衣屦迹焉云树烟峦若旧识者余梦游兹山久矣晓起出门童白分棚立乞观手愽主者曰山中故事也试之多绝技欲登少室无所淂路乃止少室奇秀迫视不可见远乃行修武道者望若古锺仰出诸山上从汝来者唯见千叶芙蓉与天俱翠摇曳云表而已山四帀皆壁羣山翳其外迫之乃不见巅而见翳游人多不惬夫豪杰之偶于众也凡才得肩而蔽之及时地既远肩蔽者与腐草俱尽而天下始望之若飞仙获其只字以为至宝士患不时达耳余数年前走南阳道见远翠干霄土人曰九鼎莲花寨也了不知所谓及过山咢岭忽有举此名者始知所见在五百里外也少室之秀特可知矣 

嵩游第二 

山东关里许有皂巾而故蓝者请曰由西华道耶余不觧及至岳祠从垣之西窦入不觉一笑祠在黄盖峰下偏峰之左东行数里得涧寂无人声芦风水响环绕山砦沿涧而北得山足涧与山曲折如月半弓渐高得寺寺尽而岩卢浩然旧居也至今犹袭其姓山至此忽两分如人张左右劈当胸腹处削壁千仞恨虗而却如割大瓮之半水从了处出初犹粘壁雾雪纷飞忽然坠空千丝直下激石为屑散布一涧时方下春日与烟湘薄而瀑溅之风复生态其间正视不一色去瀑十许步巨石岌业游人各踞一石望瀑而饮回风忽射稀点酒面起立欲避而两脚已斜卷去朱非二曰少时读天台赋知有瀑布不知其奇丽如此问余余曰三见之矣见于五泄者如奔雷其观伟见于黄岩者如立玊台观逸若夫苍寒霏微帘披绡曳此为冣幽矣登封令傅元鼎曰尝夏月雨后经此飞涛挂壁激石倒立如柱响震一山余曰然古人谓夏山如滴冬山如睡瀑亦有之夏瀑如怒冬瀑如喜此正卢君喜时也壁石多奇或为霞或为绀或为岚而根下有石数丈云峦洗出其纹如刻画涧中多白石墨浪界之与影石相似独不能为人物耳涧西有小洞容数人其下流峡中石几石龛石版遒妍不一与碧潭相映为山中绝景 

嵩游第三 

道阳城废址入会善寺寺平圯有泉冷然及门而没西去数十武为戒坛颓栏败砌皆镂隋唐佳句人物山水细入毫发石柱上有唐宋题名字极精寺故魏孝文避暑宫也唐以来习昆尼者居之遂有坛古碑刻完好者菩萨戒经□□十三年恊律郎高坚书魏天平二年嵩阳寺碑不着撰书姓氏末云唐麟德元年九月庚申从嵩阳观移来乃知嵩阳古梵剎也门之君有天历二年中书门下牒其下勒代宗手勑二十二字无一笔蚀者碑阴勒戒坛记汝州刺史陆长源撰河南陆郢书隶法遒逸戒坛西南麦畦中有开元十五年道安禅师碑广平宋儋撰兼书末云建塔僧破灶损一字葢神僧破灶堕也□已荒不可识而碑尚可搨今人但知戒坛寺茶榜可发一叹山僧云古碑甚多磨为时贵书且尽余自少林入嵩庙阅碑如林然耳目可及或无他厄数碑沉沦恐不免聊载之以竢永叔德甫耳东过嵩阳宫观汉三栢大者七人围皮如皴石望之若山干不甚修者土掩其本也今宫之石柱犹存其一掘二尺余乃见础占宫殿基高常踰仞柏之地视阶不当高于基二尺也柏之得封也必以伟在汉已为故物前此之积或又不知几许余意非去土数丈不能尽其修伟也旧志谓石上有韩文公题名欧阳文忠公跋遍觅无有偶见石柱上有宋人书崇宁三年三月十日观退之题其半没土具臿求之左方得邢和叔题名右方有云余与子由考试西洛进士毕同游二室诸寺冣后过天封精思观道子畵遂行熙宁五年九月十日也其下不书欵天称子由不以氏语气酷似大苏是时子由以忤安石出为河南府推官而子瞻送杭州进士诗序有云熙宁五年钱塘之士贡于礼部者九人十月乙酉宴于中和堂公是年监试杭州不应复至落也其人定佳士当是西京教授王平甫辈耳韩欧书竟不见退之题冣简古今载集中郡邑志俱不收韩集非僻书也永叔跋见集古录郡志有之永叔先后凡数至其一与梅圣□俱即跋中所云登峯顶观龙潭石记者也其一与谢希深诸人俱有见神清洞一事希深书云师鲁语怪永叔子聪歌俚调几道吹洞箫往往令人一笑绝倒至今数百载如见其眉目也野史载钱思公守西都欧谢同在幕下一日自嵩山归暮抵龙门香山雪大集忽烟霭中车马渡伊水则思公遣厨传歌伎来到因传语曰山行良佳少留龙门赏雪无遽归也宋人风韵乃尔栢之右丰碑一与太空争杰其文不足言书则徐浩八分体字字生动欲飞书家所云怒猊抉石渴骥奔泉不虗也东过崇福宫宫荒寂甚即有宋诸贤所尝提举者宫之左为启母石石三丈余旁裂小石事载淮南鸿烈甚诞而唐崔融启母庙碑云汉臣之笔墨泉海陈其令名秦相之一字千金叙其嘉应又引郭璞李彤为证真有其事矣石之前迭石为门半已颓右方有字皆大篆风雨蚀尽视无魏碑尤古年号上隐隐一光字而户曹史其及癸辛之间数字尚可识 

嵩游第四 

古云华山如立嵩山如卧二语胜画非久历烟云者不解造是语也然余谓华山如峩冠道士振衣天未嵩则眠龙而癯者也登嵩之路凡数处从万岁峯者为汉封故道迂回二十余里至中峯巅下视诸峯危石削壁或悬或仄态貌奇古因忆谢绛与梅圣俞书所谓玊女窻捣衣石八仙坛者按图索之去此当不远然石上无片字从游百许人无一人解者可恨也山颠一颓室侧有古井甚晶莹旱岁不竭前复有小峯疑即古封禅坛矢见制亦敞余问道士此为峻极上院耶道士茫然余笑曰若得刘伯寿为导当无此苦元鼎问故余曰野史载刘伯寿筑室嵩山下每登嵩顶回则于峻极中院援笔记岁月登须凡七十四次伯寿盖洛阳九老之一也有妾名萱草芳艹皆秀丽而善声律伯寿出入乘牛吹铁笛二草以蕲笛和之声满山谷牛行即行牛止即止其止也必命壶觞尽醉而归嵩人以为地仙云元鼎跃然曰公作嵩记幸述此一叚以为太室佳话余诺之稍东为白寉观故址背负三峯左右皆绝壁太熊诸山屏其前横者如案拥者如髻列者□□幽邃平远寔太室之奥宅也一松亭亭立秀杰非常□废已久山中树大于腕者动遭翦伐而此松独存殆有物护之松下遗迹宛然募童子能得片碣者与百钱得故瓦砾者数钱一时隶卒散尽披荆求之得古瓦数片皆琉璃龙其首唯□不可得欲过别峰而瞑色已迫余谓元鼎曰松间得一亭旁构小室游者宿其上五日始为不负此山也山之奥处不必论其指名者如韩公之龙潭欧公之天门泉范公之三醉石皆不能以一日穷也东行里许天昏黑不可得旧道从者曰从野猪坂下稍近但崄耳余笑曰嵩山无崄乃杖策行崎崖中约十五里至山足□日晓出城未至门百步许见城外有白烟突起以为爆烟也顷之忽见为环大可数围直入云际不灭者□之 

嵩游第五 

石淙非嵩也系之嵩后者水从东涧注嵩之余也晓起见檐外丝雨颇不快倚轩瞻太□翠色若滴知非雨候也驰而出东门纤尘不起翻以为乐过箕山望许由塜云片鳞鳞如欲坼至测景台乃见日折而困倚涧行山皆土阜甚舒缓将至石淙半里许渐闻水声及至一涧皆石如稠林之笋四顾不得寸肤不知是石何时飞来转盻之间向之土□何处徙去也石错立波中布置檈巧四帀之山宜高则为峰为巘为屏□约吾目使不外见其朴也中央之山宜平则□砥为屿若以供吾布席置酒之用也石之大者可坐十许人小者可分棚角饮飞筹走兕近可手揽远可绳度也当涧之新列三峰以拒水来潄其根如瓮如齿斜飞正射交注潭中激以观其怒朼遶石皆深潭幽冷如黛渟以观其色也至涧之下流石忽自夹两崖青壁削立长可十余丈水至此如匹练所以蓄其浩瀚逸其奔放也石之丽在壁水之丽在峡踞中央者眩于欹危不敢迫视则又为洞于岸之南人穿洞腹出至唇而拓水之深碧石之奇峭可以坐而收也涧上之山高者不过二十仞卑者数仞水可以步计石可以笏计然其胜为箕颖之冠其去太室也二十里而遥 

游骊山记 

骊之山郁然而青而其水浩浩然鸣九衢也古栢森森然翳东西岭故宫遗址多不可识山下之民有雪领而杖者作而前曰民虽耄犹彷佛忆之指其岿然而坟者曰是举火台褒女之所笑也指其温然而澄澈者曰是莲花汤明皇妃子之所浴也问山下之故垒曰是尝锢三泉而闻七曜者始皇帝之地市也余倚松四顾苍茫久之乃披荒榛踞危石楚声而歌曰涓涓者流与山俱逝兮空潭自照影不至兮吁嗟乎兹山祟三世兮歌竟浴于长汤遂登老氏宫极于台东过石瓮寺休焉稍倦假寐僧榻忽有丈夫峩冠修髯揖余而言曰吾子失言夫山奚能祟使吾幸而遇严匡诸君子岂不亦嘉遯之薮吾子谓九迭之屏七里之难何遽出吾上耶又使吾所遭者为宣城孤山辈骚坛之士艳称久矣吾岂复戎吾姓也余蘧然觉自悼言之失也复喟然叹曰异哉天子之贵不能与匹夫争荣而词人墨客之只词有时为山川之九锡也异哉□之处士谁能入山而为水石所倚重者吾当北面事之 

游苏门山百泉记 

举世皆以为无盖而吾惑之至捐性命以殉是之谓溺溺者通人所戒然亦通人所蔽也溺于酒者至于荷锸溺于书者至于伐塜溺于禅者至于断臂溺山水者亦然苏门之登至于废起居言笑以常情律之则为至恠以通人观之则亦人情也夫此以无妻子为恠彼亦以远山水为恠各据其有则逓为富彼此易位抑更相苦矣嗣宗语意微涉牵率栖神导气在山水间为俗谈置之勿荅是已及划然长啸林谷传响直意所到先生曷尝废酬应哉唯世无发其籁者故下鸣也曰子何以知其溺曰以百泉知之百泉盖水之尤物也吾照其幽绿目夺焉日晃晃而烁也雨霏霏而细也草摇摇而碧也吾神□焉吾于声色非能忘情者当其与泉相值吾嗜好忽尽人间妖韶不能易吾一眄也嗜酒者不可与见桑落也嗜色者不可与见嫱施也嗜山水者不可与见神区奥宅也宋之康节盖异世而同感者虽风规稍异其于弃人间事以山水为殉一也或曰投之水不怒出而更笑母乃非情曰有大溺者必有大忍今之溺富贵者汨没尘沙受人间摧折有甚于水者也抑之而更拜唾之而更谀其逆情反性有甚于笑者也故曰忍者所以全其溺也曰子之于山水也何以不溺曰余所谓知之而不能嗜嗜之而不能极者也余庸人也 

阅袁履善诗 

履善年八十余骨健如铁每赋一题如时鲜涧芹之类多至百首其诗意艰词刻近日云间作诗者多效之苏人目之为松江派履善为人□爽□谑畧无老态余极喜之尤以拳自负所著有拳经然酒间曾与小修对赌亦复不能胜不知何故张□□为余言王元美□夕与诸名士宴集诸名士竞赋古体元美曰不然可拟袁履善体移时方成唯元美赋得罗汉一篇酷似犹记其中一语云民□□土灾余每以语人人□不绝倒者假令履善闻之亦当为之觧颐矣 

阅曹以新王百谷除夕诗 

元美先生死曹以新不胜西州路之恸遂移居郡城萧然穷巷门无杂宾儁士也王百谷雅与余善宅枕锦帆泾去县署不百武百谷绝不以私干谒余甚重之而好事者倡为不根之言流播远迁衣冠田野一日而遍上者骇中楮疑下者喜竟不知为何人造吴中流言大□□□□□□抱病乞归□斋荒寂□二君时□过□□槐□消除夕百谷与子公等守岁斋中各有□百谷诗示衙斋寂寂五辛盘老树空庭雪片寒岁月速如将去客风烟淡比乍辞官投林羽自知樊苦纵壑鳞今赖网宽红烛也随人惜别风前流泪不曾干以新时以他事未至后续诗曰江左平畴白浪遥赁春空寓伯通桥蓬门岁计羞藜糁花县春情惜柳条梳发镜中霜易赏□愁天上雪难消流光不为浮生住桃尽寒灯夜俗迢近日钱象先亦富才情诗律精工吴中骚落如林后进之士意必有高才愽学理石草学着然余未之见矣 



【卷之十五 】
疏 

【疏 】
圣母塔院疏 
板桥施茶疏 
南都天界寺募田疏 
庐山募缘小引 
甃路疏 
补藏疏 
众香林疏 
题供僧籍 
募建青门庵疏 
诸天寺募疏 
题王路庵疏 
公安二圣寺重修天王殿疏 
募作板桥 
题请藏疏引 
普光寺疏 
菩提寺疏 
德山僧募修地藏阁引 
德山僧募装毘卢像引 
募修文村真武庙引 
题光中鸠材小册 
募修吴氏桥小引 
题承天寺募册 
题龙堂寺僧募册 
禅堂募麦引 
书檀度和尚草庵引 
髯僧铜塔册 
众香林册 
双田寺册 



梨云馆类定袁中郎全集卷之十五 公安袁宏道中郎着 

广陵强惟艮真长仁和何伟然欲仙阅 钱塘王之度晋公南雍周文炜如山镌 　疏 

圣母塔院疏 

荆州碑云智者禅师辞亲出家母以甘旨为言师遂指茅为穗其说颇不经然邑中茅穗□名始此今圣母塔即其故封也邑自汉唐来无文士故旧事多畧而塔碑剥蚀尽逸事仅见统记中所谓荆州碑乃统记夹注所拾耳亦不知碑为何人作也叹先迹之久湮悲文献之残阙后来者弥永弥敝他日摩耶藏骨地焉知不为卜兆者所夺畧也夫中国之有智者犹西土之有释迦也以藏通别圆判一代时教而教意尽以空假中三观发明真谛而禅那启以十疑释西方净土之旨而往生决夫四字尽四十九年之微言则马鸣龙腾所未发也三观真指心宗摄无量义海则惠安王什所未诠也约十六观门而皆归之第一义则永明天衣诸大师所共祖述也丛尔小邑生此大圣辟彼肓龟值浮木孔而乡里后生至不闻其名遗文阙畧抑至于此余友崔生去塔五里近欲募修一院以永此塔墙字堂厨之类费青铜将八十千合众佛子之力而供一佛母计当不难生第勉为之唯渐而恒乃可成 

板桥施茶疏 

繁热隆寒九十者半渴骥奔泉行人在道当其炎则焰在喉当其寒则水在腹取之杯杓之间而所活者至不可计至若春暖秋明觧装释驮游人踏沙而过羁革戋之客伤风烟之顿异而流灮之为尘是也烦懑之时忽此一杯眼若开而□若释亦足以少舒其困顿之苦而发泄其羁旅无聊之况也乎此古人置邮传餐之旨王政之所先也茶夏费薪冬费姜其劳费等计一月费不下二金邑诸宰官主之春秋之费当夏冬三之二诸居士塞夷及往来客子主之 

南都天界寺募田疏 

僧供出自分卫佛制也后因乞者不胜烦供者不胜数而寺田之制始兴夫天下之官者商者工者皆待食于农耕之者一而食之者十农安得不厉天官为民策旱潦正疆洫是官未始不农也夫商为民以谷易钱以舟车通器货是商未始不耒也夫工为民陶冶鼓铸织纴创作是工未始不耨也今夫僧居则办道行则参礼无铢两之事及民其真能为应供为利生者百不能一而坐而蠹庾粟者十人而九也夫取百不能一者而皆取给于农则农困监劣僧之敝而并废福田则僧困此两弊之道也自隋以来人而不弊者唯寺田一汰计僧而田之计田而夫之一亩之入可供一僧一亩之力常借二夫是一亩而供一僧与二农也以其二自给其一以办官税坐而食之不为蠹国使天下之为僧者皆借民力以办禅而其贫无田者复得借僧亩以自食此与官与商与工交相耨者同比之方维口冣为凈食使瞿昙生中国决当易分卫之制而为田也天界寺旧有田今以供院僧而四方行脚不沾盂粒禅者某议贸田以供禅众宰官居士有能共成此举者于国于农于僧皆有大饶益此经世之画也 

庐山募缘小引 

匡庐之胜峯为五老泉为瀑布岩为狮子文殊涧为青玊峡王囦潭至于幽林邃壑迂回曲折则天池独臻其奥余自丁酉来入名山者五五泄以瀑胜天目齐云以石胜盘山红螺崄奇灵矣要以岩壑胜而匡庐皆奄有之所至之地惊心骇目计此山之石之瀑之岩壑烟峦分身作十百山犹当与天台雁宕争胜也天池僧某者所往必向导余一石一勺皆能言其目详其委余往入山有白首不能名一丘者少年上人独能耽心水石此一快也山中每年末具合山供禅者适隶其职同行数衲为余言余囊适竭不脦且擅自惟蕲鄂去匡为近又余友孟常兄弟及吴皋倩在焉而禅者所职得三十千青铜可办当不惜也因为述匡山之胜并以此意达之 

甃路疏 

从斗堤而来儒而馆者行脚而庵者佣而灌者瓮而汲者皆道此巷巷凹两则带久则洫人趾之所践牛羊之所蹂踏渍若胶没胫少者至□计纨其衣者一春当费鞮二緉市人虽赤足其裲裆衫裙污浣之费一日工色且脱佣不灌则减其直汲者迂道则瓮飧不时妇女跣至见其晳则不雅或倾仆则费且屣故议者欲甃此巷以便往来葢非独巾衫者当惜其革至于闾异屠估下逮卖菜佣儿女子护其裈而丑见其胫者亦当以数钱见与是亦减费之道是可施也已 

补藏疏 

二圣寺藏经余与龚惟学先生次其目惟长先生补其亡通禅暨诸居士餙其椟而饱蠹粉者尚十之五失次者十之三通禅欲诠补之资具阙乡之宰官长者始困于造阁既困于治椟其合力者不过两三家且贫通禅不欲重困诸穷宰官谋为远募而问策于余余曰此乡人之耻也东西南北任锡所至使其人皆笑乡大夫之贫且悭不能檀而更布金钱以愧吾乡大夫是亦发露之一也 

众香林疏 

官有邮旅有舍僧有丛林此即次之地也邮旅宰舍有主人丛林有接待僧此掌理之人也邮廪于官舍取办于客而僧孑然一锡过縳舍则皂而挺者呵斥等于饿隶投逆旅则囊唯一钵又以其缁而髠也不祥急叱之出所谓丛林者复无所取四方之人非甚不急之缗不投一缕故接待之难比置庵造像百倍而行脚每至之处不敢与疥癞争席至若一遇暴警令首诘奸而僧徒先遭其虐三木杻逓者比比皆是是皆丛林之不立以至于此昔石头道盛时每数十里置一僧邮而荆冣要故业林称盛今净地与民居杂而僧习为市已不复知薙发为何事大士之堂每以客豕而客僧至者不得取一□是何今昔之悬绝也众香林创始于念净居士而命名于黄太史托于比来僧某敛而粒之以□四方之行脚者此盛举也敢以告荆之宰官长者兴青原之道而继刘虬罗舍之业此其时也经曰客有往来邮常自若荆人勉之 

题供僧籍 

有募米供僧者有募檀越代供者募米者某讲席某期丛林某功德主某此其施也有据故人乐供募檀越代供者发愿供僧若干今日遇一人募斋僧几许明日如之有乐施者即籍名簿上其人为具供如法毕其数而止僧无贮粮之烦转输之苦主者信其无他亦乐为之供故行脚之人便之明僧旧有是愿青平居士代为乞言余谓若但欲满供僧之愿而已则如前所云募檀越代供者其法简其愿易毕明僧酌之 

募建青门庵疏 

充山川要会处人□都雅俗华而好义则其间剎宇必多故今京都吴越精篮棊置而文章礼乐亦甲中夏夫衣纨绣而过者入村落则老稚聚而骇过下邑则士窃议指其背至通都则常其习固也往余为童子时与诸巾冠者游见圆顶而缁者则羣指曰扬墨稍长读子史书旁及二氏笑曰此何与子舆氏舌而是时士竞操觚业以谀时目故亦习子史及释老之浅易者士之入伽蓝者揖必至踝见僧乃不怒迨先伯修既以中秘里旋首倡性命之说函葢儒释时出其精语一二示人人人以为大道可学三圣人之大旨如出一家见行脚之稍能谈者揖而坐上座事二氏先师有礼而所谓精蓝禅室者遂亦数数修餙浸循有大国风青衿之士口者仆六身者什三唯一二老儒守陈编久者不复信世雅不重之故不胜也沈主从余讲业及熏闻贝典熟世为瓜渚里人渚中人士习为修雅将辟禅舍以客桑门余颜其楣曰青门志里也且以识下邑之文渐埒上国也夫不知有秋之获者见人投种则恠曰柰何以可食之物弃之淤泥不知福田之道者亦然渚中人士业知之已慎无惜种语曰临渊羡鱼不若结网 

诸天寺募疏 

平乐厺余村二十里而近平畴碧树与冈峦相错大约风景似余村也厺冬始一履其地问所谓太岁冈者村民皆曰不知而诸天寺倚高阜剥落荆杞中寺虽败落而遗迹未朽过此则为畦为泽无复一卷疑所倚即太岁冈也寺本供调御而额以天不称夫取祈年未央而省署之侗者知其不合民惑于福田而跻灶于奥此下凡之通病也昔无尽居士问孔释孰胜妙喜曰孔氏师天言必以天为则如来以天为郭辟则臣妾臧获也余故曰额以天弗称诸大檀信既有意丹碧之矣盍并其名正之夫邀令长之福者宽其税额复其身而已邀天子之福则为通侯为卿贰是在诸檀越取之田子曰必也正名敢为福始谨如所约以告里氓田子名某世为里中望族 

题王路庵疏 

往来衲子侈谈僧邮者曰丹阳曰吴江曰西兴而姑蘓之王路庵为冣余友死心适从越来谈未合齿而庵之鸠材者至持余友钱兼山曹鲁川书各一通为质以吴楚地远不得余一言人不信也余告之曰庵主之愿是余令吴时质诸目山居时质诸耳师来又复质诸两宰官牍余不敢为妄语缘庶几檀那以信王路庵者信师是在师深心与广长舌而已勉之 

公安二圣寺重修天王殿疏 

环荆州之精剎以千数而二圣冣古且异济川□士载之碑甚具邑中虽耆宿莫有知者金童年过而读之骇以语吾兄然未知济川何等人也后读五灯始知为不动轩主人玅喜所印可者微斯人则二大士之迹不传即寺亦莫知所自始也邑中文献绝无可考自有兹邑来姓名一无见史册者流寓宦迹稍稍有之而亦不详子史所载至不能举其名至于子贞少陵之属稍名之已而羞藻之义阙然仅仅一智者禅师为邑产邑人多奀知记者述其所自或曰颖川人不知其先以公封邑而至也独荆州碑中载有茅穗油河事可为的据而茅村之圣母塔石级如故然邑人已不知为谁家封鬣耕耨耘樵者日侵削不止其不为镰刃砺石者或亦髯将电呵持之耳盖邑人之不好事久矣寺始未载碑中故不赘旧址为江所啮自椒园移来三十余年去岁始新其垣天王殿架朽而紫之有其名耳寺故以二大士现忿怒像故置四天不貌而空其殿夫空之是已余意当范智者大士其中益以远上人宝珠之属并祀吕庾而下诸大宰官客子及兹邑道德文行之超越者使来者一入斯堂而文献宛然在目亦士林之一快也夫四天子以护法著称诸禅伯天子之所礼也王臣宰官遗教之所嘱累所以助四天子于明明者也诸君子悼文献之久湮思盛事可以义起也虽微福田遽宁挈然已乎灵公善语邑长者于予言必有合也 

募作板桥 

十一月杠十二月梁车蹄格格以驱以行维兹红板轨不得方木糟块圯水远道长稽首哲人开箱启囊无偏无颇来者堂堂题籍伊谁曰东省郎厥岁在寅厥律始商 

题请藏疏引 

雪浪之高足曰某去秋询余柳浪遂入蜀谒傅大士因得纵观播形胜还为余言余笑曰是昔为无厌足王国土今遂为慈氏楼阁烟水是同愿童子勿生二想也复穷其所之曰将北入燕遍叩诸大檀乞灵文一藏归云浮山愿居士为引其端于是石公为之说曰　师游雪浪胸有全藏欲楷后学名言是仗维云浮山徧吉所相霞光烟霭现六牙象于赫天子以慈德王黄卷赤轴施彼万方行矣善财当仁不让如龙乘云如鸟入旷白马归来为厺中将稽首大檀欢喜是望作智慧因佛种无 

普光寺疏 

茅穗佛所自出□旦之厺由之以兴荆州碑所载与统纪虽不甚□然核其名与其故迹智者为里人无疑也今□中人指其近似皆附会大师或云智者于□□建名剎六而普光报本南观音皆是智者尝云建寺三十六疑此亦在大师以酬恩南还此地乃其生缘安得无剎迨台教东渡中国之人至不知有三观而钱氏王临安始还故物大师之迹晦而不章久矣夫中国学者至并其教而亡之而何有于尺椽寸块也且孱陵自隋唐迄今代人物寂寥文采着闻不得一指中间阐宗乘者亦纔得一二衲要之门庭互异则又非彼门下客也普光寺颓久矣近邑长者多谈禅那诸乡落所谓蓝舍者皆云兴而大师所创立尤属意焉里大姓竞为光复且曰值今大有年半村落中可具无烦他舍以告袁子袁子曰厺圣人之居若此其近也以其时考之则可矣 

菩提寺疏 

菩提寺余一再至其地比他剎为净今之所谓剎者名虽精蓝实则禽槛豕柙也又其上则糟丘渑汁也甚或青豆之房以贮黛绿雨花之□以奏淫哇而菩提寺以少僻远遂无复此秽然门殿皆不甚餙寺僧以余旧游乞余为引余曰此净地诸檀那所习也余言何足重诸上人第以净因感之无弗得矣 

德山僧募修地藏阁引 

厺处严宝池瞿昙现秽方唯有藏大士刀火作家乡阎浮提众生念念迫炎汤开眼与闭眼俱仗大士光动念即泥犁远不隔寻常以我念不凈致彼刼茫茫辟如四方空因方作短长穷方不可尽空亦不销亡我来礼德山金聚拜空王渺渺白莲社莫莫青豆房灵钟存古阁骞举若乌翔苔斑生绣题溜雨驳金床行道犹不忍给孤岂相忘稽首大檀那丹碧借辉煌露电理归尽繁华梦几场失足剑戟林举手得清凉 

德山僧募装毘卢像引 

花藏无形叚毘卢亦不□如涂粉虗空如雕镂云物云何杂花内藏尘现尊特德山妙严阁名为毘卢设中实无毘卢如舜若多质舌相出风柯慈容现沼月苍峦与秋渚敷演无间歇我以无眼观观处离林樾众生全眼尘云何得超越峩峩丈六像金土恣装捏花冠耀青髻宝衣披古折低头及合掌恒河沙功德穷子背慈父百城闲经历无实不由权佛性缘可淂一弹指庄严万刼黄金色他时见毘卢莫道无交涉 

募修文村真武庙引 

文村沙嘴突江生怒波直啮孱陵城披发大□仗剑行盘涡曳出古蛟精老涎入艹沙石腥青狝猴鏁川波平雕题红楯碧轩楹铸金冶铁玄宫成霜摧雨折岁屡庚榱梁额上菌芝生行道过者涕泪零道人稽首叩阶庭青钱赤亥出箱盈绵丝一缕沙一星毘沙天子作证明红髯碧眼灵官灵 

题光中鸠材小册 

珊瑚为堂木难室荷叶山头云似壁金色头陀倚花立番铁柱杖青皮笠辞我远入湖湘泽木巳梓楩楠被天黑青髭白面尽檀越老去髠头少作客蓦地相逢如旧识 

募修吴氏桥小引 

涧如带流且驶杠梁不饬涂者死旧鬼嗷嗷唤新鬼小人无和君子耻桥南桥北皆仁里济川题柱从此始 

题承天寺募册 

西风夜吼君章宅兰死丛枯觅不得一丈草深栏楯寒宝池波涌车磲裂胜莲国土化如来飞溜溅面髻堆灰试语王舍城长者惭愧金银佛寺间 

题龙堂寺僧募册 

龙堂飞雨溅窻湿苔生斑斑生古壁雕疏半毁柱蒿立漏痕界徧黄金色衲子欲言面羞涩试介乌纱作檀越积露为波江可得东邻北里贤相识山自铢忽大千伯等一金田无差别扫却莓阶贮空月琉璃地上光澄彻 

禅堂募麦引 

绿畴初满黄云甫截浮空麦浪如海斯涌满车污邪似雷之殷当斯时也折杨黄花之歌遍于井闾缸面瓮头之春溢彼堂榭而应供大士腰悬空盎赤髭凈侣枵然盈涂是可忍也心实悯之厥有白足分卫诸方宁茧余踵填彼饥壑仁人之心儒者所与敢不图之用弁首简 

书檀度和尚草庵引 

檀度和尚告我曰厺邑百里为站过五里为黄钟堡有居士愿舍地一区以待去衲不敢言僧邮仅□歇足比二官舍则无供具比于店肆则不取钱当其至则逆旅即主人也来若归舍当其代则主人亦逆旅也厺若脱屣不剪茅粗备风雨而已不墁餙泥土而已敢烦长者引其端袁子闻而笑曰有是哉明春入衡岳当锴数衲过汝且观汝新政又观波土居士信根生熟如何若果善人多也虽不佞亦愿担瓢欹笠婆娑乎其间也 

髯僧铜塔册 

胡僧碧眼须三尺风吹冉冉挂金锡黄金范塔等山齐走遍渚宫与湘泽南中冠带簇如云谁是堆沙老阿育衲衣三度敝秋风又踏峩嵋千仞碧蜀山铜铁走华夷高舶林林同瓦砾是中应有大心人橐可倾翻手可掷尘埃之内有鹫子莫道分卫厺如织 

众香林册 

众香国里花深处鹦鹅迦陵旃檀树子山楼北色堆岚中有峨眉大士路禅关隘塞宇倾欹金锡如云掉臂厺几人曾径落帽山谁家不上龙洲渡二十一万肩摩国挥汗成雨袂成雾户掷一钱丁一缗楩梓豫章顷刻具赤面修髯怒者谁布金长者蓦相遇 

双田寺册 

双田开山自李唐虐焰摧为瓦砾场芟茆诛木巳作云堂镜水不波菱芡香芦荻花飞满寺霜刻株为佛如人长辟支罗汉俨成行颈腮不辨臂怒张腰弓皆曲□沮藏皴皮皱目苔藓装黄面老子面不黄雪山行苦骨嬴尫爱有大心檀越王铜山金埒珠仓箱入门四顾泪彷徨融膏冶液告四方三十二相亦何常稽首谁家无橐囊东村西社皆莲乡 



【卷之十六 】
广庄 

【广庄 】
逍遥游 
齐物论 
飬生主 
人间世 
德充符 
大宗师 
应帝王 



梨云馆类定袁中郎全集卷之十六 公安袁宏道中郎着 

南昌徐懋功无□　 仁和何伟然欲仙阅 湖州吴宠锡承之　 南雍周文炜如山镌 

广庄 

逍遥游 

竖儒所谓大小皆就情量所及言之耳大于我者即谓之大是故言大山则信大海则信言鸟大于山鱼大于海即不信也何也以非情量所及故也小于我者即谓之小是故言蝼蚁则信蟭螟则信言蚁有国国有君臣少长是非争让之事蟭螟睫上有无量虫虫有无量郡邑都鄙即不信也何也以非情量所及故也嗟乎一人身量自顶至踵五尺耳三百六十骨节之中三万六千种尸虫族焉凡有目者即有明是彼未尝无昼夜日月也凡有足者即有地是彼未尝无山岳河渎也有嗜欲者即有生聚是彼未尝无父子夫妇飬生送死之具也啮而为疥彼知趋利肤中之虮出之甲□奔走如骛彼知畏死吾安知天地非一巨丈夫耶娑婆世界非其一骨节之虗空处耶人物鸟兽贤圣仙佛非其三万六千中之一种族耶经曰发毛齿皮肉筋骨皆归于地吾是以知地特发毛之大者唾涕脓血津液涎沫皆归于水吾是以知水特唾涕之大者暖气归火动转归风吾是以知风火特喘息之大者天地得其大不为有余人得其小不为不足虫处其内不为逼狭大据其外不为广廓天地以成住坏空为刼虫以生老病死为刼肘间之虫笑指节为夷狄肤间之虫语以牙甲叱为恠诞尚不信身外有人又况人外之天地耶由此推之极情量之广狭不足以尽世间之大小明矣拘儒小士乃欲以所常见常闻辟天地之未曾见未曾闻者以定法縳已又以定法縳天下后世之人勒而为书文而成理天下后世沉魅于五尺之中炎炎寒寒畧无半罅可出头处一丘之貉又恶足道圣人知一己之情量决不足以穷天地也是故于一切物无巨细见于古今世无延促见于众生相无彼我见殇可寿巨可细短可长我可彼智可蒙蜉蝣以暮死为长年故殇未始不寿也牛大于豕小于象故巨未始不细也梦十年者不出一觉故短未始不长也魇者以手压胸手即物故我未始不彼也圣不能见垣外故智未始不蒙也正倒由我顺逆自彼游戏根尘无墨碍尽圣人者岂有三头九臂迥然出于人与虫之外哉唯能安人虫之分而不以一己之情量与大小争斯无往而不逍遥矣 

齐物论 

天地之间无一物无是非者天地是非之城也身心是非之舍也知愚贤不肖是非之果也古往今来是非之战场墟垒也天下之人头出头没于是是非非之中倚枯附朽如大末虫之见物则缘而狂犬之闻声则吠是故寄心于习寄口于群人嗔则嗔人誉则誉者凡夫之是非也援古证今勘圣校愚叱凡誉雅者文士之是非也投身幽谷趋清避浊洁士之是非也课名实黜浮誉上督责罪虗诞法家之是非也祖述仁义分别尧桀规思矩孟馨王丑霸儒生之是非也恶盈善退绝智弃圣道家之是非也趋寂灭乐悲舍赞叹戒律呵律贪斥贪嗔释氏之是非也异途分门争道并出海墨为书不可尽载呜呼是非之衡衡于六根六根所常执为道理诸儒墨贤圣诘其立论皆准诸此今夫不食烟火者□见十里短视隔已训孤之鸟夜察蚊螟昼不辨丘岳目果可常乎哉□难陀龙无耳而闻虬听以掌牛以角耳果可常乎哉口司言也而海外有形语之国马相谓以鼻口果可常乎哉足附地则行欹侧则蹶此其职也而蚁能倒行蝇能仰栖足果可常乎哉色借日月借烛借青黄借眼色无常声借钟鼓借枯竹窍借锤借肺中风借舌腭声无常想借尘缘借去椨今借人借书册想无常夫不可常即是未始有衡未始有衡即不可凭之为是非明矣槐叶之虫其身纯青见粉蠹之白者笑之而不知青白之不由彼也蜀犬见雪则吠诧其所变江鱼入海则惑失其所常生首子者烹而食之以为宜子彼见夫中国之庆喜郑重以为不慈矣祝夫尚僧以贵其女彼见夫中国之问名纳采从一守贞以为不令矣死者弃骸野外以施乌鸢七日不尽聚旌而哭彼见夫中国之素车黄禓珠礻需王匣以为不仁矣天地之大何所不有我怜彼彼亦怜我我讪彼彼亦讪我是非之质恶从而辨之是故以长非短者是以发之若若讥髭之虬结也以大议小者是以瓶中之空笑杯中之空也以辨屈辨者是以百舌之语攻燕子之语也以圣斥狂者是以横吹之声剌空谷之响也以古折今者是以北罔之旧垒叹南山之新垒也以智证愚者是以机关之木人悲土偶之无识也以中国非夷狄者是以楚蜀之土音正闽瓯之乡语也梦中之人物有嗔我者有啮我者是我是人梦中之荣瘁醒时不相续醒中之悲喜梦时亦不相续孰真孰幻空中之花可以道无亦可以道有故圣人不见天□地下亦不龉天卑地高波中之像可以言我亦可以言彼故圣人不见万物非我亦不言万物是我物本自齐非吾能齐若有可齐终非齐物圣如可悟不离是非愚如可迷是非是实虽万释迦何处着脚哉 

飬生主 

天下无一物不飬生者亦无一刻不飬生者贫贱之人波波咤咤槁形极虑以飬其生富贵之人营生阝各旷奥室以飬体滛妖以飬目丝肉以飬耳极羞酝以飬口穷嗜欲以飬性飬之未久病疴立至伐生斧命莫厉于此贤知之人悯其滛溺是故执轨以范躬收视却听以卫耳目恬淡虗无以葆神气夫执轨以范躬躬之卷鞠者生而躬之安逸者死矣收视以卫目目之幽隐者生而目之奔色者死矣却听以防耳耳之壅蔽者生而耳之纳嚣者死矣恬淡以约口口之淡薄者生而口之爱浓厚者死矣虗无以葆性性之寂灭者生而性之动荡周流朋从往来者死矣皆吾生即皆吾飬不宜厚此薄彼辟如半身不随之人虽复留形天地半已枯朽不得复名全人故飬生者伤生者也夫生非吾之所得飬者也天之生是人既有此生即有此飬草木无知亦能飬生若必自飬而后生尽天地之夭乔枯死久矣子待父而飬者也而少孤之子不见夭绝于世父母岂真能飬子哉婴儿之生也即知求乳是婴儿知飬生也三月之后以手麾之即知闭目见风则啼是婴儿亦知卫生也婴儿非真有知也飬生之道与生偕来不待知而知者也圣人之于生也无安排无取必无徼幸任天而行修身以俟顺生之自然而不与造化者忤是故其下无伤生损性之事而其上不肯为益生葆命之行古之善飬生者有三家释曰无生儒曰立命道曰外其身而身存既曰无生即非飬之所能生也既非飬之所能生则不以不飬而不生明矣立命者顺受其正顺受故不欣长生不悲夭折何也命不待寿而立寿何益命不因殀而不立殀何恶殀不足恶寿不足欣故飬生以益寿皆妄之妄者也外其身者可以存身则内其身亦可以亡身郭橐駞之种树也置之若弃乡人有病疽者痛楚入骨殆不欲生一日闻其父有大狱立起下床筹划区置旦日而病去此外身身存之明效也众人以利生故害生圣人不利故不害众人以得生故失生圣人不得故不失嗜鸡雏者飬以松子灌以浆酪鸡亦自幸与群雏异而不知鸾刀之先至也西方有神女相好光明旦谒主人于门主人曰神何来女曰余功德天凡余所至之家求福者福求慧者慧乞男女者男女诸所愿欲无不吉祥如意主人乃洗浴稽首延之上座顷之一丑女至面若涂添发若野蒿主人曰若何来女曰余黑暗女凡余所至之家富者贫贵者贱幼者殇壮者衰男子昼哭妇媪夜啼主人乃奋臂挈杖驱之出门天曰不然有事我者亦当事彼余与彼如形之影如水之波如车之轮非我无彼此彼无我主人大骇挥手谢天送之惟恐不速圣人之飬生亦若是焉矣嗟夫飬生之说起于贪生知一之不必贪则飬生之说荒已今夫世之所谓殀折者或三十二十以至一周二周所谓善摄飬者冣多不过八十九十或百余岁辟二蜉蝣一以于午一死于暮诸水族虫皆吊午而庆暮而不知时之顷刻也若尔则所贪之主亦大倏忽矣试令一老人与少年并立问彼少年尔所少之寿何在觅之不得问彼老人尔所多之寿何在觅之亦不得少者本无多者亦归于无其无正等若尔则所贪之生亦大乌有矣天地如狱入其中者劳苦无量年长狱长有若老因纵不求脱何至求系若尔则所贪之生亦大劳碌矣生有生可恋死亦有生可恋恋生之生者既迷而畏死恋死之生者亦必迷而畏生若尔则所贪之生亦大儿戏矣呜呼不知生之如戏故飬生之说行不知生之杠不侍飬故伤生之类众非深达生死之理者恶能飬生哉恶能飬生哉 

人间世 

众人处人间世如鳅如蟹如蛇如蛙鳅浊蟹横蛇毒蛙躁同穴则争遇弱即噉此市井小民象也贤人如鲤如鲸如蛟鲤能神化飞越江湖而不能升天鲸鼓鬣成雷喷洙成雨而不能处方池曲沼之中蛟地行水溢山行石破而入海则为大鸟所啖贤智能大而不能小能实而不能虗能出缠而不能入缠是此象也惟圣也如龙屈伸不测龙能为鳅为蟹为蛇为蛙为诸虫蚓故虽方丈涔蹄之中龙未常不沂鳞濯羽也龙能为鲤为鲸为蛟故江淮河汉诸大水族龙□常不相嘘相沬也龙之为龙一神至此哉是故先圣之演易首以龙德配大人周易处人间世之第一书也仲尼见老赞以犹龙老子处人间世之第一人也易之为道在于善藏其用崇谦抑亢老氏之学源出于易故贵柔贵下贵雌贵黑夫翠不藏毛鱼不隐鳞尚能杀身而况于人是故大道不道大德不德大仁不仁大才不才大节不节道也者导也有导则有滞滞则碍故古之人以道得祸者十常一也德也者得也如人得物则矜矜则人见而畏故古之人以德得祸者十常三也仁也者恩也恩能使人爱亦能使人忌忌爱相半故古之人以仁得祸者十常五也才也者财也如人有财盗必刼之故古之人以才得祸者十常七也节也者岊也高也气太高则折身太高则危行太高则蹶故古之人以节得祸者十常九也天下之患莫大乎见长于人而据我于扃我之为我其伏甚细其害甚太聪明我之伏于诸根者也道理我之伏于见闻者也知解见觉我之伏于识种者也古之圣人能出世者方能住世我见不尽而欲住世辟如有人自縳其手欲解彼縳终不能得尧无我故能因四岳禹无我故能因江河太伯无我故能因夷狄迦文无我故能因人天三乘菩萨诸根是故龙逄见戮比千剖心伍胥乘潮灵均自沉者事君之我未尽也务光投河夷齐叩马漆室自缢者洁身之我未尽也羑里被囚居东见疑者居圣之我未尽也孔畏于匡伐沐于宋绝粮于陈者行道之我未尽也孔子自言六十耳顺是六十而我见方尽明矣我见不尽戮见之患且不保何况治世今夫父母之飬婴也探其饥饱逆其寒暑啼者令嬉嗔者令喜儿口中一切喃喃不字之语皆能识而句之何则无我故也同舟而遇风者十百人一心惟三老所命呼东则东呼西则西何则无我故也夫使事君者而皆若父母之求其子处世者而皆若同舟之遇风何暴不可事何乱不可涉哉古之至人号肥遯者非遯山林也遯我也我根在即见山林亦显何也有可得而见者也我根尽即遯朝廷亦隐何也无可得而见者也无可得而见是故亲之不得疏之不得名之不得毁之不得尚无有福何有于祸处人间世之诀微矣微矣三代而下亦有一二至人与龙德相近者汉之子房东方朔黄叔度晋之阮嗣宗唐之狄人杰是也子房当烹狗藏弓之世时隐时见托赤松以自保方朔事杀人如□之王玩□儿戏若在掌股叔度居乱世君公顾厨皆其师友而党禁不及嗣宗纵酒污朝口无臧否梁公身事女主与媱奴为伍纵愽礻虎裘恬不知耻使诸君子有一毫道理不尽我根潜伏恶能含垢包羞与世委蛇若此夫李泌亦似之矣然高洁其行至不能调伏一张良娣我见尚在处人间世之道未尽也嗟乎若胡广之中庸冯道之五代似之而非非之而似噫余不敢言之矣 

德充符 

天下所宝者躯命也所尊者面貌也所倚者手足耳目也躯命计其短长面貌角其妍女手足料其强痿耳目较其聪塞一支不治百里寻方一夫抱疴举族奔走至于觉明真常形神之蒂听其杌捏恬不知恠有言及者互相嗔笑指为异端噫何其顽钝昏劣抑至此耶夫天地之长且久者非以形气也草木之生生长长非以枝叶也人之视听操履含知秉耀非以手足耳目心也谓耳能听死者亦有耳何不闻谓目能视死者亦有目何不见谓手持足行死者亦有手足何不起谓心能思死者七窍具在何以都无知识空俄而有气气俄而有根根俄而有识杳者诸湿之偶聚如湿热之蒸而成菌也识者六缘之虗影如巴蕉之卷而成心也蕉落心空缘去识亡热谢菌枯湿尽形坏向非觉明真常客于其中一具白骨立见僵仆辟则无柱之宇无根之树其能一日立于天地间哉万物皆可为人是故得水者知得火者烈得金者强得木者理人皆可为万物是故值其生则生值其克则死值其骇则愚值其正则贤草木一生克也人持草木之有知者也瓦砾一水火也人持瓦砾之能动作者也嗟夫知与动作岂人之为觉性也今夫神之赴箕也密语则听是有耳也呈帖则知是有目也证事则书遇物则题是有思虑也夫其耳目思虑者岂箕之为哉神也神不以箕之成怀为已之存亡则人亦不当以壳之有无为心之忧喜明矣楚俗尚鬼其致鬼之物不一推之皆有至理肩挺之鬼摇兀不休所附者长而狭且直也瓮罂之鬼声如歌曲所附者腰大而咽细也兀丫之鬼剥喙如雷所附者短身长咮也斛桷之鬼厉声疾呼所附者阔口空腹也觉之在人如鬼附物因形发识虗实各异是故附其卷而纳者则为听附其漏而光者则为视附其劲而节者则为动履附其窍而出入者则为意识一切众生不深惟身心之所以百计爱惜以爱惜故牵缠紏缠促局如茧中之虫煎唧如在釜之蟹畜盗自刼家赀日销至于宝尽囊空犹爱盗不止可不大哀经云空生大觉中如海一沤发又云汝身汝心皆是玅明真心中物夫狂者尊古卑今尚能眼空一世糠粃形骸至人脱却浮沤通身是海又恶有净秽大小之见哉齐有优蛾者馆于泰山之逆旅龟蒙先生分室而寝夜半闻蛾谓弟子曰余初入俳场付叟有聚观者余面若涂血心若累石口嘘嘘不能终折已游三街六衢与诸少年狎视村叟之观者篾如也已又过达官贵人之家分杯连席谑浪终日归而见市井少年犹奴隶也已而入京师隶籍乐部出入掖廷声遍长安王侯公子争为侠筝负琴视达官贵人犹家鹜庭乌也今余出京又十年余高贤大士游公獧贾阅历既多处万人场有若幽室笼捻指拨随手而应歌喉盘旋不拘本腔人无不击节者何则不见已焉耳不见人焉耳龟蒙先生曰吾寝矣夫某甲行道四十年而惟恐置身之无所也隘矣夫彭祖之神与国殇相遇于道殇曰儿来祖怒曰余寿过若倍蓏何婴我殇曰儿所谓八百形骸也非儿也夫人伪而鬼真今与若较即真之日予寿先若久矣 

大宗师 

古今宗师未有不言生死者佛曰为一大事出见于世孔曰朝闻夕死老日死而不亡者寿夫释老之为生死人皆知之孔学之为生死虽巨儒大贤未有能遽知之者嗟嗟圣人之道止于治世即一修齐已足而沾沾谈性与天穷极微眇得无迂曲之甚夫天命者不生不死之本体也何言天非人是已天与人对非人者非耳非目非口鼻非心意识也既已非耳非目非口鼻非心意识矣我何在我相尽即道既已无耳无目无口鼻无心意识即天下之耳目口鼻一时顿尽矣人何在人相尽即教教之一字尤为吃紧位天育物总是教体心净土净曰位胎卵灭度曰育性如是故非是强为尔我生死了不可得噫金口未宣木铎先启湼盘玅路寔肇数仞天人导师非孔谁归庄去孔圣未远七篇之中半引孔语语语破生死之的倘谓蒙庄不实则中庸亦伪书矣天下皆知生死然未有一人信生之必死者囹圄之人一陷大戮寤寤寐寐惟脱死是求是故有一鏬可直不惜营营也有贿可脱居间可解不惜倾囊橐鬻子女赴之也何则信已之必死故也茫茫众生谁不有死堕地之时死案已立趋名骛利唯日不足头白面焦如虑铜铁之不坚信有死者当如是耶文章之士以立言为不死是故著书垂训呧毫吮墨仰面观屋神仙之士以留形为不死是故鍜精炼气留心龙虎坎离及诸大丹药物之术二乘之士以寂灭为不死是故耽心禅观趋向虚无远离一切幻垢无明夫文章之士无足论矣十种大仙寿千万岁报尽还堕一乘虽受三界外变易之身终属有为舍此趋生焉知大道嗟夫道何物也而可以已意趋舍之哉夫道天也趋舍人也天地之间无物非人即无物可与道凑□者道若可听是声非道道若不可听是塞非道道若可见是相非道道若不可见是暗非道道若可言是响非道道若不可言是瘖非道道若可思是忆非道道若不可思是忘非道道若可得是法非道道若不可得是空非道可听可见可言等即生不可听不可见不可言等即死可听可见可言等即死不可听不可见不可言等即生种种趋避皆属生死迫道愈急去道愈远夫惟圣人即生无生即生故不舍生无生故不趋生毕竟寂灭而未尝破坏有为常处一室而普见十方空界示与一切同行而不与一切同报尚无生死可了又焉有生死可趋避哉善我者无体善行者无时善因者无果金之坚也而火流之水之轻清也而风日销之有体故也圣无体一株之桃可分而千松子飞山成林莲实堕泥成藕者因能为果果亦能为因也圣无果子生于亥死于□此一时之生死也日生于朝死于昏此一日之生死也春生于冬死于夏此一季之生死也时为之也圣无时无时者古今一时是故伏羲神农至今犹在无果者无因非果仲尼表高子渊表深杏坛陋巷本无是事无体者诸法同体三教圣人末世众生同一眼见同一耳闻同一气出入此非识心分别可知智证乃见读儒书者尚以此意参之庶几圣门之嫡传哉 

应帝王 

矢不密鸟不高罗不繁兽不深法不多民不谲道不棼士不岐吾欲为网罟彼即为深穽网罟者深穽之始也吾欲为法律彼即为舞文法律者舞文之始也吾欲为仁义彼即为放弒仁义者放弒之始也道而触者彼曰无礼此亦曰无礼分辩不已遂为格鬬伪盟誓者亦假约束何也非约束无以为局骗资也嗟夫此岂制作之初意哉势使然耳文中子谓弟子曰余依先圣之言教民慈教民孝教民睦教民信讲业三十年而民之厉滋甚者今之人不逮古耶何训之难也弟子曰先生之教非也非民之难训也先生言慈而不类之子始以慈望其父先生言睦而不肖之卑幼始以厚责其长上先生言信而谛盟要约者始以信让其朋友故自先生立教以来父见子过子见亲过兄弟责望于家朋友谯让于野先生之教则然民之罪哉文中子愀然而退屏居深山终身不为人师邃古之初民物杂处有若族属患难不作迨其后世始有教民网罟渔猎者于是兽相率入于山鱼相率入于渊鸟相率入于深林人与禽兽既不相习是故人之强有力者遇兽则杀兽之强有力者遇人亦恣其食噉故夫民之无辜而不免于齿□之祸者智士之教也文王谓鹗冠子曰敢问诈之所始鹗冠子对曰始于一二文王曰一二奇偶自然之数也恶乎诈鹗冠子曰有一二即有千百有千百即有计王大有计王大即有文字有文字而天下之机变不可胜穷也记曰苍颉作字天雨血鬼聚哭愤大朴之漓奸巧之生也鬼神不得其所独人哉舜南廵狩至江汉之野遇一丈人披发而注舜曰天下熙熙然乐父老独悲何也丈人曰往者余钓于江朝出夜没垂六十年人无知者今江滨之人有以余为贤而亲之者矣是必止之人有以使之也夫以为贤而亲之不贤者将疏之矣余将目击夫百姓之相食而此地之为战场也是以泣也舜曰今天下何如放勋之时丈人曰嘻安可比帝尧之世九水溢十日出而民不为灾今则壤定日月调而□之繁庶不加于昔也帝尧之世四凶在位三留负固顽谗布野而尧不以其故贬圣今流者流格者格殛者殛而昭宣平章不倍于昔也夫帝尧之德去烈山氏一间耳今奚得比哉圣王之治何法曰法天天何法曰法婴儿婴儿何法曰法鹄卵天不以水之克火而去水天不以啮人之故而绝虎狼蚊蚋天不以地狭民贫而摧山镇海圣王亦然圣王者覆智愚贤不肖而因其自生自育者也故法天也婴儿激之不嗔誉之不喜太山摧于前而目不瞬天之至也故法婴儿也鹄卵无闻无见冥冥漠漠乐之不以为热濡之不以为寒蒙之祖也故法鹄卵齐威王令于国中有能善巧分别者赐千金三日而应募者三人一人曰臣能分别人之面貌万不失一齐王乃呼左右一色一衣者百人遍令阅之一阅而识其姓字三覆不悞一人口臣之术有过于此者臣能分别鸡鹜野鹊齐王乃呼啬夫笼孔雀翡翠百余私识其左右前后遍令阅之顷之发笼嘈唼庭下杂问其处一无所失一人曰臣之术又有过于此者臣能分别诸名花果齐王乃导入囿令观桃李诸花观毕苑令摘花试之枝叶柯亚怕记其处十问而十不失齐王大喜立赐千金西郭先生进曰此小术也奚足为恠臣之术有大异于此者因问首天人尔一日能分别几曰千余人次分别几鸟曰百余次分别几花曰不过六七树西郭先生笑曰陋哉臣之术能一时知赵魏齐鲁诸国雨点之数飞禽走兽皆洞得其情状临淄之中七万户起一心一念臣能悉知用臣之术可抚四夷齐王大骇斋戒七日庭设九宾进西郭先生于殿王三环进食跪而请曰先生之术可得闻乎西郭先生曰可霖雨臣知其可千里猛雨知其不数十里分龙之雨块云之雨知其不隔辙臣是以知雨点之数也翼者知其能飞角者知其能触逸者知其善走臣是以得鸟兽之情状也王之百姓贫者知其欲粟贱者知其欲爵鳏者知其欲妇晓起知其营业入夕知其宴眠臣是以悉知其心之所念也臣之术操者简而用者愽故得之可抚四夷威王怃然自失曰先生休矣 



【卷之十七 】
瓶史 

【瓶史 】
一花目 
二品第 
三器具 
四择水 
五宜称 
六屏俗 
七花祟 
八洗沐 
九使令 
十好事 
十一清赏 
十二监戒 



梨云馆类定袁中郎全集卷之十七 公安袁宏道中郎着 

古歙郑元勋超宗　 仁和何伟然欲仙阅 江都何士标霞建　 南雍周文炜如山镌 

瓶史 

夫幽人韵士屏绝声閊其嗜好不得不锺于山水花竹大山水花竹者名之所不在奔竞之所不至也天下之人栖止于嚣崖利薮目眯尘沙心疲计算欲有之而有所不暇故幽人韵士得以乘间而踞为一日之有夫幽人韵士者处于不争之地而以一切让天下之人者也惟夫山水花竹欲以让人而人未必乐受故居之也安而踞之也无祸嗟夫此隐者之事决烈丈夫之所为余生平企羡而不可必得者也幸而身居隐见之间世间可趋可争者既不到余遂欲欹笠高岩濯缨流水又为卑官所绊仅有栽花莳竹一事可以自乐而邸居湫隘迁徙无常不得已乃以胆瓶贮花随时插换京师人家所有名卉一旦遂为余案头物无扦剔浇顿之苦而有赏咏之乐取者不贪遇者不争是可述也噫此暂时快心事也无狃以为常而忘山水之大乐石公记之凡瓶中所有品目条列于后与诸好事而贫者共焉 

一花目 

燕京天气严寒南中名花多不至即有至者率为巨珰大畹所有儒生寒士无因得发其幕不得不取其近而易致者夫取花如取友山林奇逸之士族迷于豕鹿身蔽于丰草吾虽欲友之而不可得是故通邑大都之间时流所共标共目而指为隽士者吾亦欲友之取其近而易致也余于诸花取其近而易致者入春为梅为海棠夏为牡丹为芍药为石榴秋为木樨为莲为菊冬为脑梅一室之内荀香何粉迭为宾客取之虽近终不敢滥及凡卉就使乏花宁贴竹栢数枝以充之虽无老成人尚有典刑岂可使帀井庸儿溷入贤社贻皇甫氏克隐之嗤哉 

二品第 

汉宫三千赵娣第一邢尹同幸望而泣下故知色之绝者蛾眉未免俛首物之尤者出乎其类将使倾城与众姬同辇吉士与凡才并驾谁之罪哉梅以重叶绿萼玊牒百叶缃梅为上海棠以西府紫锦为上牡丹以黄楼子绿蝴蝶西瓜穰大红舞青猊为上芍药以冠群芳御衣黄宝妆成为上榴花深红重台为上莲花碧台锦边为上木穉球子早黄为上菊以诸色鹤翎西施剪绒为上脑梅磬口香为上诸花皆名品寒士斋中理不得悉致而余独叙此数种者要以判断群菲不欲使常闺艳质杂诸奇卉之间耳夫一字之褒荣于华衮今以蕊宫之董狐定华□之春秋安得不严且慎哉孔子曰其义则丘窃取之矣 

三器具 

飬花瓶亦湏精良辟如玊环飞燕不可置之茅羡又如嵇阮贺李不可请之酒食店中尝见江南人家所藏旧觚青翠入骨砂班垤起可谓花之金屋其次官哥象定等窑细媚滋润皆花神之精舍也大抵斋瓶宜小而矮铜器如花觚铜觯尊罍方汉壶素温壶匾壶窑器如纸槌鹅颈茹袋花樽花囊蓍艹茹搥皆湏形制减小者方入清供不然与家堂香火何异虽旧亦俗也然□形自有大小如牡丹芍药莲花形质既大不在此限尝闻古铜器入土季久受土气深用以飬花花色鲜明如枝头开速而谢迟就瓶结实□器亦然故知瓶之宝古者非独以翫然寒微之士无从致此但得宣成等窑磁瓶各一二枚亦可谓乞儿暴富也冬花宜用锡管北地天寒冻氷能裂铜不独磁朼水中投硫黄数钱亦得 

四择水 

京师西山碧云寺水裂帛湖水龙王堂水皆可用一入高梁桥便为浊品凡瓶水湏经风日者其它如桑园水满井水沙窝水王妈妈井水味虽甘飬花多不茂苦水尤忌以味特咸未若多贮梅水为佳贮水之法初入瓮时以烧热煤土一块投之经年不坏不独飬花亦可烹茶 

五宜称 

插花不可太繁亦不可太瘦多不过二种三种高低疏密如畵苑布置方玅置瓶忌两对忌一律忌成行列忌以绳束缚夫花之所谓整齐者正以参差不伦意态天然如子瞻之文随意断续青莲之诗不拘对偶此真整齐也若夫枝叶相当红白相配此省曹墀下树墓门华表也恶得为整齐哉 

六屏俗 

室中天然几一藤床一几宜阔厚宜细滑凡本地边栏漆卓描金螺钿床及彩花瓶架之类皆置不用 

七花祟 

花下不宜焚香犹茶中不宜置果也夫茶有真味非甘苦也花有真香非烟燎也味夺香损俗子之过且香气燥烈一被其毒旋即枯萎故香为花之剑刃棒香合香尤不可用以中有麝脐故也昔韩熙载谓木樨宜龙脑酴醿宜沉水兰宜四绝含笑宜麝薝蒲宜檀此无异笋中夹肉官庖排当所为非雅士事也至若烛气煤烟皆能杀花速宜屏去谓之花祟不亦宜十 

八洗沐 

京师风霾时作空牕净几之上每一吹号飞□寸余瓶君之困辱此为最剧故花湏经日一沐夫南威青琴不膏粉不栉泽不可以为姣今以数叶残芳垢面秽肤无刻饰之工而任尘土之质枯萎立至吾何以观之哉夫花有喜怒寤寐数夕浴花者得其候乃为膏雨澹云薄日夕阳佳月花之晓也狂号连雨烈焰浓寒花之夕也唇擅烘日媚体藏风花之喜也晕酣神敛烟色迷离花之愁也欹枝困槛如不胜风花之梦也嫣然流盻光华溢目花之醒也晓则空亭大厦昏则曲房奥室愁则屏气危坐喜则讙呼调笑梦则垂帘下帏醒则分膏理泽所以悦其性情时其起居也浴晓者上也浴寐者次也浴喜者下也若夫浴夕浴愁真花刑耳又何取焉浴之之法用泉甘而清者细微浇注如微雨觧醒清露润甲不可以手触花及指尖折剔亦不可付之庸奴猥婢浴梅宜隐士浴海棠宜韵致□浴牡丹芍药宜靓妆妙女浴榴宜艳色婢浴木穉宜清慧儿浴莲宜娇媚妾浴菊宜好古而奇者浴腊梅宜清瘦僧然寒花性不耐浴当以轻绡护之标格既称神彩自发花之性命可延宁独滋其光润也哉 

九使令 

花之有使令犹中宫之有嫔御闺房之有妾胜也夫山花草卉妖艳寔多弄烟惹雨亦自便嬖□可妙哉梅花以迎春瑞香山茶为婢海棠以苹婆林禽丁香为婢牡丹以玫瑰蔷薇木香为婢芍药以莺栗蜀葵为婢石榴以紫薇大红千叶木槿为婢莲花以山矾玊簪为婢木穉以芙蓉为婢菊以秋海棠为婢腊梅以水仙为婢诸婢姿态各盛一时浓淡雅俗亦有品评水仙神骨清绝织女之梁玊清也山茶鲜妍瑞香芬烈玫瑰旖旎芙蓉明艳石氏之翔风羊家之净琬也林禽频婆姿媚可人潘生之解愁也莺栗蜀葵妍于篱落司空图之鸾台也山矾洁而逸有林下气鱼玄机之绿翘也丁香瘦王簪寒秋海棠娇然有酸态郑康成崔秀才之侍儿也不能一一比像要之皆有名于世柔佞纤巧颐气有余何至出子瞻榴花乐天春草下哉 

十好事 

稽康之鍜也武子之马也陆羽之茶也未颠之石也倪云林之洁也皆以倨而寄其磊块儁逸之气者也余观世上语言无味面貌可憎之人皆无僻之人耳若真有所僻将沉湎酣溺性命死生以之何暇及钱奴宦贾之事古之负花僻者闻人谈一异花虽深谷峻岭不惮蹶躄而从之至于浓寒盛暑皮肤皴鳞汗垢如泥皆所不知一花将萼则移枕携礻业睡卧其下以观花之由微至盛至落至于萎地而后去或千株万本以穷其变或单枝数房以极其趣或臭叶而知花之大小或见根而见色之红白是之谓真爱花是之谓真好事也若夫石公之飬花聊以破闲居孤寂之禹非真能好之也夫使其真好之已为桃花洞口人矣尚复为人间尘土之官哉  

十一清赏 

茗赏者上也谭赏者次也酒赏者下也若夫内酒越茶及一切庸秽凡俗之语此花神之深恶痛斥者宁闭口枯坐勿遭花恼可也夫赏花有地有时不得其时而漫然命客皆为唐突寒花宜初雪宜雪霁宜新月宜暖房温花宜晴日宜轻寒宜华堂暑花宜两后宜快风宜佳木荫宜竹下宜水阁凉花宜爽月宜夕阳宜空阶宜苔径宜古藤巉石边若不论风日不择佳地神气散缓了不相属比与妓舍酒馆中花何异哉 

十二监戒 

宋张功甫梅品语极有致余读而赏之拟作数条揭□瓶花斋中花快意凡十四条明窓净室古鼎宋砚松涛溪声主人好事能诗门僧觧烹茶蓟州人送酒座客工花卉盛开快心友临门手抄艺花书夜深炉鸣妻妾校花故实花折辱凡二十三条主人频拜客俗子阑入蟠枝庸僧谈禅牕下狗鬬莲子胡衕歌童弋阳腔丑女折戴论升迁强作怜爱应酬诗债未了盛开家人催算帐检韵府押字破书狼藉福建牙人吴中赝画鼠矢蜗涎僮仆偃蹇令初行酒尽与酒馆为邻案上有黄金白雪中原紫气等语燕俗尤竞翫赏每一花开绯幙云集以余观之辱花者多悦花者少虗心检点吾辈亦时有犯者特书一通座右以自监戒焉 



【卷之十八 】
觞政 

【觞政 】 
一之吏 
二之徒 
三之容 
四之宜 
五之遇 
六之候 
七之载 
八之祭 
九之典刑 
十之掌故 
十一之刑书 
十二之品第 
十三之杯杓 
十四之饮储 
十五之饮饰 
十六之欢具 
附酒评 



梨云馆类定袁中郎全集卷之十八 公安袁宏道中郎着 

古歙汪尧烈孝先　 仁和何伟然欲仙阅 吴江潘一桂无隐　 南雍周文炜如山镌 

觞政 

余饮不能一蕉叶每闻垆声辄踊跃遇酒客与留连饮不竟夜不休非久相狎者不知余之无酒肠也社中近饶饮徒而觞容不习大觉卤莽夫提衡糟丘而酒宪不修是亦令长之责也今采古科之简正者附以新条名曰觞政凡为饮客者各收一帙亦醉乡之甲令也 

一之吏 

凡饮以一人为明府主斟酌之宜酒懦为旷官谓冷也酒猛为苛政谓热也以一人为录事以紏坐人湏择有饮材者材有三谓善令知音大户也 

二之徒 

酒徒之选十有二欵于词而不佞者柔于气而不靡者无物为令而不涉重者令行而四座踊跃飞动者闻令即觧不再问者善雅谑者持曲爵不分愬者当杯不议酒者飞斝腾觚而仪不愆者宁酣沈而不倾泼者分题能赋者不胜杯杓而长夜兴勃勃者 

三之容 

饮喜宜节饮劳宜静饮倦宜诙饮礼法宜潇洒饮乱宜绳约饮新知宜闲雅真率饮杂揉客宜逡廵却退 

四之宜 

凡醉有所宜醉花宜昼袭其光也醉雪宜夜消其洁也醉得意宜唱导其和也醉将离宜击钵壮其神也醉文人宜谨节奏章程畏其侮也醉俊人宜加觥盂旗帜助其烈也醉楼宜暑资其清也醉水宜秋泛其爽也一云醉月宜楼醉暑宜舟醉山宜幽醉佳人宜微酡醉文人宜玅人无苛酌醉豪客宜挥觥发浩歌醉知音宜吴儿清喉檀板 

五之遇 

饮有五合有十乖凉月好风快雨时雪一人也花开酿熟二合也偶尔欲饮三合也小饮成狂四合也初郁后畅谈机乍利五合也日炙风燥一乖也神情索莫二乖也特地排当饮户不称三乖也宾主牵率四乖也草草应付如恐不竟五乖也强颜为欢六乖也革履板折谀言往复七乖也刻期登临浓阴恶两八乖也饮场远缓迫暮思归九乖也客佳而有他期妓欢而有别促酒醇而易炙美而冷十乖也 

六之候 

欢之候十有三得其时一也宾主久间二也酒醇而主严三也非觥罍不讴四也不能令有耻五也方饮不重膳六也不动筵七也录事貌毅而法峻八也明府不受请谒九也废卖律十也废替律十一也不恃酒十二也歌儿酒奴解人意十三也不欢之候十有六主人吝一也宾轻王二也铺陈杂而不序三也室暗灯晕四也乐涩而妓骄五也议朝除家政六也迭谑七也兴居纷纭八也附耳嗫嚅九也蔑章程十也醉唠嘈十一也坐驰十二也平头盗瓮及偃蹇十三也客子奴嚣不法十四也夜深逃席十五也狂花病叶十六也饮流以目睚者为狂花目睡者为病叶其它欢场害马例当叱出害马者语言下俚面貌麤浮之类 

七之载 

户饮者角觥兕气饮者角六愽局戏趣饮者角谭锋才饮者角诗赋乐府神饮者角尽累是曰酒战经云百战百胜不如不战无累之谓也 

八之祭 

凡饮必祭所始礼也今祀宣父曰酒圣夫无量不及乱觞之祖也是为饮宗四配曰阮嗣宗陶彭泽王无功邵尧夫十哲曰郑文渊徐景山嵇叔夜刘伯伦向子期阮仲客谢幼舆孟万年周伯仁阮宣子而山巨源胡母彦国毕茂世张□鹰何次道李元忠贺知章李太白以下祀两庐至若仪狄杜康刘白堕焦革辈皆以酝法得名无关饮徒姑祠之门垣以旌酿客亦犹校宫之有土主梵宇之有伽蓝也 

九之典刑 

曹参蒋琬饮国者也陆贾陈遵饮达者也张师□□平仲饮豪者也王元达何承裕饮儁者也蔡中郎饮而文郑康成饮而儒淳于髠饮而□广野君饮而辩孔北海饮而肆醉颠法常禅饮者也孔元张志和仙饮者也杨子云管公明玄饮者也白香山之饮适蘓子美之饮愤陈暄之饮騃颜光禄之饮矜荆卿灌夫之饮怒信陵东阿之饮悲诸公皆非饮派直以兴寄所托一往标誉触类广之皆欢场之宗工饮家之绳尺也 

十之掌故 

凡六经语孟所言饮式皆酒经也其下则汝阳王甘露经酒谱王绩酒经刘炫酒孝经贞元饮略窦子野酒谱朱翼中酒经李保绩北山酒经胡氏醉乡小略皇甫崧醉乡日月侯白酒律诸饮流所著记传赋诵等为内典蒙庄离骚史汉南北史古今逸史世说颜氏家训陶靖节李杜白香山蘓土局陆放翁诸侍为外典诗余则柳舍人辛稼轩等乐府则董解元王寔甫马东篱高则诚等传奇则水浒传金瓶梅等为逸典不熟此典者保面瓮肠非饮徒也 

十一之刑书 

色骄者黑色媚者劓何颐气者宫语含机颖者械沈思如负者鬼薪梗令者决递狂率出头者慅婴 【 罪人冠】愆仪者共艾毕欢未阑乞去者菲对屡【 皆罪人衣履】骂坐三等生月城旦春故沙门岛浮托酒狂以虐使为高又驱其党效尤者大辟 

十二之品第 

凡酒以色清味冽为圣色如金而醇苦为贤色黑朱酸醨者为愚以糯酿醉人者为君子以腊酿醉人者为中人以巷醪烧酒醉人者为小人 

十三之杯杓 

古玊及古窑器土犀玛瑙次近代上好瓷□次黄白金叵罗下螺形锐底数曲者最下 

十四之饮储 

下酒物色谓之饮储一清品如鲜蛤糟蚶酒□之类二异品如熊白西施乳之类三腻品如羔羊子鹅炙之类四果品如松子杏仁之类五蔬品如鲜笋早韭之类 以上二欵聊具色目下邑贫士安从办此□使瓦盆蔬具亦何损其高致也 

十五之饮饰 

棐几明窻时花嘉木冬幕夏荫绣裙藤席 

十六之欢具 

□枰高低壶觥筹骰子古鼎昆山纸牌羯皷冶童女侍史鹧鸪沈茶具【 以俟渴者】吴笺宋砚佳墨 【 以俟诗赋者】 

附酒评 

丁未夏日与方子公诸友饮月张园以饮户相角论久不定余为评曰刘元定如雨后鸣泉一往可观苦其易竟陶孝若如俊鹰猎兔击搏有时方子公如游鱼狎浪喁喁终日丘长孺如吴牛囓草不大利快容受颇多胡仲修如徐娘风情追念其盛时刘元质如蜀后主思乡非其本情袁平子如武陵少年说剑未识战场龙君超袽德山□遇龙潭时自着胜地袁小修如狄青破昆仑关以奇服众 



【卷之十九 】
德山暑谭【小引】 

【德山暑谭 小引】 



梨云馆类定袁中郎全集卷之十九 公安袁宏道中郎着 

古歙鲍尚友世叔　 仁和何伟然欲仙阅 嘉兴李　庚匡庐　 南雍周文炜如山镌 

德山暑谭 小引 

甲辰秋余偕僧寒灰雪照冷云诸生张明教入桃花源余暑尚炽遂憩德山之塔院院后岭有古樟树婆娑偃盖梁山青色与水光相荡苍翠茂密骄焰如洗栉沐未毕则诸公已先坐其下既绝糅杂阙号呶闲言冷语怕归第一明教因次而编之既还以示余余曰此风痕水文也公乃为之谱耶然公胸中有活水者不作印板文也遂拣其近醇者一卷付之梓 问如何中庸不可能答此正是虽圣人亦有不能处盖中庸原不可能非云不易能也君子之中庸只一时字非要去能中庸也孔子可以仕则仕可以处则处可以久则久可以速则速□是他时中小人而无忌惮只为他不能时中圣凡之分正在于此问何谓时中答时即春夏秋亥子丑之时也顷刻不停之谓时前后不相到之谓中金刚经应无住而生其心亦此义不停故无住不相到故心生问何谓不相到答如驶水流前水非后水故曰不相到问何谓心生答如长江大河水无腐败故曰心生 问何谓无忌惮答不知中庸之不可能而欲标奇尚异以能之此人形迹虽好看然执着太甚心则死矣世间唯此一种人冣动人故为夫子所痛恨曾子所谓格物乃彻一彻下语紫阳谓穷致事物之理此彻下语也殊不知天下事物皆知识到不得者如眉何以竖眼何以横发何以长须何以短此等可穷致否如蛾趋明转为明烧日下孤灯亦复何益问玅喜言诸公但知格物不知物格意旨如何答格物物格者犹谚云我要打他反被他打也今人尽一生心思欲穷他而反被他穷倒岂非物格耶小人行险以徼幸非趋利也只是所行不平易好奇过高故谓之险谓之幸孟子说性善亦只说得情一边性安得有善之可名且如以恻隐为仁之端而举乍见孺子入井以验之然今人乍见美色而心荡乍见金银而心动此亦非出于矫强可俱谓之真心耶问何谓如是我闻答心境合一曰如超于是非两端曰是不落眼耳鼻舌身意曰我不从语言文字入曰闻无明即是明世界山河所由起皆始于求明一念故明即无明今学道人无一念不趋明者不知此即生死之本问如何是知见立知荅山是山水是水此知见立知如何是知见无见荅山不是山水不是水此知见无见数日又问如何是知见立知荅山不是山水不是水此知见五知如何是知见无见荅山是山水是水此知见无见经云能平心地则一切皆平顾心地岂易平哉曾子之洁矩孔子之忠恕是平心的样子故学 问到透彻处其言语都近情不执定道理以律人问诸佛两足尊六句当如何解荅知法常无性即慧足佛种从缘起即福足知法无性所以不断一切法是谓从缘起也二乘遗缘故折色明空一乘却不然盖一切法各住在空位世间相即是常住无缘非法安用遗缘此大慈所以□焦谷也今师家作了因缘因法住法位觧者□非经六一称南无佛皆已成佛道又云大通智胜佛十刼坐道场佛法不见前何相矛盾也盖时刼本无定故一称与十刼同是一样非分久暂如二人同在此睡睡时同醒时亦同而一人梦经历数日一人梦中止似迥了一刻此二人可分久暂耶往有问伯修居一切时不起妄念四句作何觧者伯修曰居一切时不起妄念是止病于诸妄心亦不息灭是作病住妄想境不加了知是任病于无了知不辨真实是灭病要知此四句是药亦是病 问楞伽百八句中佛诘大慧所来问者皆极细事有何紧要荅辟之有人问曰云何地动达者应曰此何足问汝眼睛如何动手足如何动何故不问盖佛见得天地间事物总不可穷诘勿以寻常奇特大小远近作两般看也佛意原如此若真正要大慧问眉毛有几微尘有几此有何关系今法师家作总相别相觧者大非 问维摩以火喻无我以水喻无人何也荅火必藉薪无有自体故喻身之无我水有自体不藉他物故喻身之无人 凡经教皆有权有实不达其权往往牵缠固执看不痛快惟祖师不认权教故单以实相接人问权教岂佛诳语耶答非诳语也如小儿不肯剃发父母语之曰剃了头极好看人都把果品与你此语非实事然父母无诳子之罪以为不如是语则彼不肯剃发故曰权以齐事则非诳也问华严经一身入定多身起男子入定女人起荅有分叚识则一多不能互融男女不能互用惟分叚识尽者有之 问何谓入定荅人人皆有定不必瞑目静生方为定也问菩萨跏跌入定多年又何谓也荅此以定为定者也华严所论入定则以慧为定者也盖所谓定者以中心明了不生二念曰定倘不明了心生疑怖斯名不定譬如我今认得某村落随步行去此即是定若路头不明出门便疑是为不定又如我在此坐闻垣外金皷声我已习知便定若从来不闻未免有疑是为不定经云心不妄取过去法亦不贪着未来事不于现在有所住然吾人日用间于过去事有即今要接续做者难道不去做明日要为某事今日湏预备者难道不预备过去事续之未来事预备之便即是现在矣要知此中有活机不是执定死本的 问三界惟心万法唯识于八种识内何属荅心是八识意是七识识是六识三界惟心者以前七识不能造世界惟苐八能造为前七不任执持故万法惟识十法属意家之尘故意识起分别则种种法起如饭内有不净物他人私取槷我初不知便不作恶以意识未起故若自己从盏内见决与饭俱吐可见吐者是吐□自之见非吐物也又如乡人以彼处乡谈詈土□人此土人不知怡然顺受若以詈彼土人其怒必甚可见怒者是怒自己之知非怒物也以此见万法惟识定是六识非属前五与七八也以五八无分别故苐七但思量故但执我故 问前五识属性境属现量何以有贪嗔痴荅贪嗔痴乃俱生惑不待意识而起者如小孩子眼识不曾分别然见好花则爱此眼识之贪也小孩子舌识亦无分别然去却乳则哭此舌识之嗔也至于痴则不待言矣第六识审而不恒如平时能分别至熟睡时则思迷闷时则思苐□识恒而不审虽持一切种子而自体瞢昧惟苐七识亦恒亦审是为自然老氏之学极玄妙处唯止于七识儒家所云格致诚正皆苐六识也至云道生大地亦是以苐八识为道 问苐八识别有体性邪荅前六识即第八见分前五根尘即苐八相分色声等疏相分也眼耳等亲相分也问云何又有七识荅七识无体即前六中之执我一念如大海水波涛万状湿体则一 问凡属思量即有间断七识何以独恒荅六识思量附物而起故有起有灭七识惟我爱一念依我而起生与俱来宁有起灭盖虽痴如孩提昏如睡眠此念隐然未间断也何故我即我爱故自然而有不觉知故问贪嗔痴相因而起七识何以有贪痴而无嗔荅七识以我为贪既云我矣岂有我嗔我之理耶然我爱一念甚细二乘虽极刀破除居然是我在 问玅喜语录云将八识一刀两断八识如何断得荅杲公以种种文字记忆为苐八识也记忆是苐六识八识乃持种非记忆也八识如断则目前山河大地一时俱毁矣儒者但知我为我不知事事物物皆我若我非事事物物则我安在哉如因色方有眼见若无日月灯山河大地等则无眼见矣因声方有耳闻若无大小音响则无耳闻矣因记忆一切方有心知若将从前所记忆者一时抛弃则无心知矣 今人皆谓人有碍于我物有碍于我庸知若论相碍即我自身亦碍如眼不能听耳不能见□不能持是也如说不相碍则空能容我舍空无容身处是空亦我也地能载我舍地无置足处是地亦我也夏饮水则不渴而冬煨火则不寒是水火亦我也故地水火风空见识教典谓之七大摠是一个身耳 问八种识一时具不荅皆具譬如有人名赵甲者赵甲之身及诸受用则苐八识所变呼之即闻此前五中之耳识分别所呼之字为赵甲则第六识余人不应独赵甲应斯苐七识就中七识冣难别出今略指其凡耳问根与尘分明是两物如何经言各各不相知各各不相到荅有两个则彼此相到今只是一心宁有心知心□到心者乎如耳不到眼以眼耳虽两形同是一头指不到掌以指掌虽两形同是一手 东坡诸作圆活精妙千古无匹惟说道理评人物脱不得宋人气味 王龙溪书多说血脉罗近溪书多说光景辟如有人于此或按其十二经络或指其面目手足搃只一人耳但初学者不可认光景当寻血脉问儒与老庄同异荅儒家之学顺人情老庄之学逆人情然逆人情正是顺处故老庄尝曰因曰自然如不尚贤使民不争此语似逆而实因思之可见儒者顺人情然有是非有进退却似革夫革者革其不同以归大同也是亦因也但俗儒不知以因为革故所之必务张皇即如耕田凿井饥食渴饮岂不甚好设有逞精明者便创立科条东约西禁行访行革生出种种事端恶人未必治而良民已不胜其扰此等似顺而实革不可不知曰儒者亦尚自然乎曰然孔子所言絜矩正是因正是自然后儒将矩字看作理字便不因不自然夫民之所好好之民之所恶恶之是以民之情为矩安得不平今人只从理上絜去必至内欺已心外拂人情如何得平夫非理之为害也不知理在情内而欲拂情以为理故去治弥远一切人皆具三教饥则餐倦则眠炎则风寒则衣此仙之摄生也小民往复亦有揖让尊尊亲亲截然不紊此儒之礼教也唤着即应引着即行此禅之无住也触类而通三教之学尽在我矣奚必远有所慕哉 问古来诸师何为多有神通荅蝇能倒栖此蝇之神通也鸟能腾空此鸟之神通也役夫一日能行百余里我却不能役夫之神通也凡人以已所能者为本等已所不能者为神通其实不相远 常见初学道人每行人难行之事谓修行当如是及其后即自已亦行不去鲜克有终可见□人情可久逆人情难久故孔子说道不远人速人不可为道索隐行怪吾弗为之夫难堪处能堪此贤智之过也贤智之人以难事自律又以难事责人故修齐治平处处有碍其为天下国家之祸不小矣 从法师门中来者见参禅之无巴鼻无滋味必信不及从戒律门中来者见悟明之人洒洒落落收放自由必信不及二者均难入道世人终身受病唯是一明非贪嗔痴也因明故有贪有嗔及诸习气试观市上人衣服稍整便耻挑粪岂非月之为害凡人体面过不得处日用少不得处皆是一个明字使得不自在小孩子明处不多故习气亦少今使赤子与杜者较明万不及一若较自在则赤子天渊矣问学人管带有碍否荅亦何碍若管带有碍则穿衣吃饭亦有碍矣问大慧云不许起心管带不得将心忌怀似非初学可到荅譬之诸公长日在敝舍聚首逆不见走入内宅此心何曾照管亦何曾非照管也又今在座谢生多髯然其齿颊间谈笑饮食自与髯不相干非要忌其为髯始得自在也即此可见是天然忘怀不是作为佛喻五阴之中决无有我辟如洗一狗相似□得止有一丝毫亦是真臭的无有不臭者此喻绝妙今学道者乃在五阴中作工夫指五阴光景为所得谬矣 僧问偷心处处有何以尽之先生曰你想今年生孩子否荅岂有此理先生曰这便是偷心尽处凡人以有想为心修禅天者以无想为心又进之至非非想以无想亦无为心种种皆非心体故楞严逐处破之达么西来只刬除两种人其曰斋僧造像实无功德乃刬除修福者其曰廓然无圣乃刬除□禅定苦行及说道理者罗近溪有一门人与诸友言我有好色之病请诸公一言之下除我此病时诸友有言好色从心不从境者有言此不净物无可好者如此种种觧譬俱不能破除最后问近溪近溪厉声曰穷秀才家只有个丑婆娘有甚么色可好其友羞惭无地自云除矣 问道理未能尽彻宜如何体会荅你说世间何者为理姑举其近者言之如女人怀胎胎中子女六根脏腑一一各具是何道理初生下子女来其母胸前便有白乳是何道理一身之脉总见于寸关尺而寸关尺所管脏腑各异是何道理只是人情习闻习见自以为有道理其实那有道理与你思议问孔孟及诸佛教典岂非理耶曰孔孟教人亦依人所常行略加节文便此做理若时移俗异节文亦当不同如今吴蜀楚闽各以其所习为理使易地而行则相笑矣诸经佛典乃应病施药无病不药三乘不过药语那有定理故我所谓无理谓无一定之理容你思议者人惟执着道理东也有碍西也有碍便不能出脱矣试广言之汝今观虗空中青青的是气耶是形耶气则必散形则必坠庄子说上之视下亦苍苍夫下之苍苍乃有质的上之苍苍何质耶天之上有天耶天果有尽耶地之下有地耶地果有穷耶此义愈说愈荒诸君姑置之百花至春时便开红者红白者白黄者黄孰为妆点人特以其常见便谓理合如此此理果可穷耶若梅花向夏秋开便目为异矣问此与老庄自然何别荅这里如何容得自然问天地间事皆诿之不可思议耶荅知者通其所以然是不消思议迷者不知其所以然是不能思 问如何说看公案不要求明荅有个喻子极妙往在沙市舟中有僧暗中自剃头一僧然灯见之惊云你自家剃头又不用灯舟人皆笑 问正用功时偶有应酬未免间断荅如好秀才落第归来虽下棋饮酒而真□未尝解问一面应事一面于工夫上有默默放不处恐多了心分了功荅如人打你头晓得痛并打你足亦晓得痛通身打通身痛如何不见多了心分了功有人问近溪先生云如何是不虑而知近溪云你此疑是我说来方疑是平时有此疑荅是平时有此疑近溪云既平时有此疑乃不淂不疑者此谓不虑而知问每见学人于疾病临身便觉昏愦如何平昔工夫到此却使不上荅观人当观其平日用功得力不得力庄生所谓善吾生者所以善吾死也至于疾病生死现前虽悟明人有病亦知痛苦其临终亦或有昏愦者皆不足论盖昏愦与不昏愦犹人打瞌睡与不打瞌睡安有高下耶夫疾病已是苦矣复加个作主宰之念则其苦益甚况临病时且不愁病先愁人看我破绽说学道人如何亦恁的受苦遂装扮一个不苦的人此便是行险侥幸入三涂的种子噫自为已知几之学不讲世间好人以生死为门面者多矣如那昏愦的却是自在 问病中如何做主宰荅汝勿以病为病即今好人都在害病问如何好人亦病荅眼欲看色耳欲闻声以至欲食欲衣无非是病此中甚难作主宰何况寒热等症一时缠身能作主宰耶问真歇了师云老僧自有安闲法八苦交煎总不妨未知何等是安闲法荅不必到病中汝即令推求浑身所思所作皆是苦事何者是你安闲法今之慕禅者其方寸洁净戒行精严义学通觧自不乏人我皆不取我只要个英灵汉担当此事耳夫心行根本岂不要净但单只有此亦没干耳此孔子所以不取乡愿而取狂狷也问如何是人鬼关荅鬼属阴人属阳古云思而知虑而觧鬼家活计故凡在情念迂遏捺者是鬼关在意识上卜度者是鬼关在道理上凑合者是鬼关在行事上妆点者是鬼关在言语文字探讨者是鬼关顿渐原是两门顿中有生熟渐中亦有生熟从顿入者虽历阿僧祗刼然其所走毕竟是顿的一路从渐入者虽一生即能取证然其所走毕竟是渐的一路 有聪明而无胆气则承当不得有胆气而无聪明则透悟不得胆胜者只五分识可当十分用胆弱者纵有十分识只当五分用问一切现成只要人承当如何是承当的事荅今呼汝名汝即知应呌汝饮食汝便饮食此即承当 未悟时触处皆妄如与人争竞固人我相即退让亦人我相以我与人争我能让人总之人我也既悟时触处皆真如待人平易固无人我相即与人争竞亦非人我相永嘉云不是山僧逞人我修行恐落断常坑是也问先生言洪觉范有道理知见然予观觉范提唱公案其识见议论似与大慧不殊荅透关的人亦分两样有走黑路者若大慧等是也走明白路者洪觉范永明寿是也有人举似小修小修云觉范亦是走黑路的但其中微带有明耳先生不然觉范是死语是实法 小修又云走明白路亦有两种有于经纶上求明白如法师是也乃认贼为子决不可用有语言道断心行处灭亦是走明白一路者如觉范豁渠其人也观林间南询二录自见 问言语道断心行处灭如何亦有两种荅有假有真辟如要北人说闽中乡谈此真言语道断若本处乡谈但只不说此假言语道断寻常做官要林下去此假心行处灭若遇考察去了官此真心行处灭 问道贵平常炫奇过高是多了的荅平常亦是多的 僧问如何是修证则不无污染则不得先生曰汝曾往南北二京否荅曾往曰这个是修证不是修证又问汝往京城中听经否荅曾听曰这个是污染不是污染僧复拟荅先生摇手曰不是不是先生举僧问赵州万法归一一归何处赵州曰我在青州做一领布衫重七斤诸君平日作何道理会荅作顺应会先生曰若问和尚有衣么荅我在青州做领布衫重七斤这方呌做顺应今问一归何处岂是顺应此义觉范已曾笑破问从上祖师亦有死于刑戮者何故荅死于刀杖死于床榻一也人杀与鬼杀何殊哉但有好看与不好看之异耳于学问却不相干随缘消日月任运着衣裳此临济极则语勿作浅若偷心未歇安能随缘任运 学道人湏是韬光敛迹勿露锋芒故曰潜曰密若逞才华求名誉此正道之所忌夫龙不隐鳞凤不藏羽网罗高张去将安所此□士之通患学者尤宜痛戒我辈少时在京师与诸缙绅学道自谓吾侪不与世争名争利只学自己之道亦有何碍然此正是少不更事自今观之学道不能潜行密证乃大病也即如讲圣学尚节义系功令所有者然汉时尚节义而致党人之祸宋朝讲圣学而有伪学之禁都缘不能退藏于密以至于此故学道而得祸非不幸也勿为福始勿为祸先非禁人作福惟不可自我倡耳吾儒讲学亦是好事然一讲学便有许多求名求利及好事任气者相率从之及此等不肖之人生出事来其罪皆归于首者东汉而后君子取祸皆是也这样涉世机关惟老庄的然勘得破修行人始初一二年内□嫌他人不学好到久后方知自家不好处 凡人脾冑好者不论饮食麤细食之皆甘脾胃薄者遇好物则甘麤物则厌至害病人则凡味皆栋择矣今人见一切人无过者是自己脾冐好检点一切人者是自己脾胃有病与人无干试观凶暴人未有不作恶者故好字从奸恶字从恶此意罗旴江发得极透儒者曰亲君子远小人斯言是而非也人谁肯自居小人甘心为人所远耶夫君子不屑为人使凡任役使者皆小人也小人贪名逐利故甘心为人用非小人将谁与奔走哉故古来英至皆是尊君子而役小人应以宰官得度者即现宰官身而为说法阳明是也应以儒教得度者即现儒者身而为说法濂溪是也 问如何方是无为荅所谓无为者非百事不理也汉文帝称无为之主吴王不朝赐以几□张我受赂金钱愧心此无为也舜放四凶举八□亦无为也故曰无为而治其舜也欤问有放有举何名无为荅因人情好恶而好恶之亦是无为问此与外道自然何异荅老庄之因即是自然谓因其自然非强作也外道则以无因而生为自然如乌黑鹭白棘曲松直皆无因而自满此则不通之论矣汉高帝见萧何治田宅则喜及见其作好事则下狱恐其收人心也宋真宗见人心归其子则叹曰人心遽属太子奈何夫汉高宋真皆英主也一则以利之故忌其臣一则以利之故忌其子此一念可轻易责恒人乎问人情未有不相同者然而圣凡之异却在甚处荅我说人情相同但论其理耳然人谁肯安心谓我与常人一样者虽屠儿樵子开口亦曰我便如何彼却不能至于学道之人晓得几句道理行得几件好事其愤世嫉俗尤甚此处极微极细最难拔除若能打倒自家身子安心与世俗人一样非上根宿学不能也此意自孔老后惟阳明近溪庶几近之 



【卷之二十 】
杂录 

【杂录 】
畜促织 
鬪蚁 
鬪蛛 
时尚 
题出世大孝册 
题澄公册 
识雪照澄卷末 
题寒灰老衲册 
云影字觧 
纪梦为心光书册 
识通禅册后 
为寒灰书册寄郧阳陈玄朗 
赠小僧习之说 
明教说 
题郑节妇传后 
识篆书金刚经后 
题汪以虗罗汉卷后 
识张幼于箴铭后 
识张幼于惠泉诗后 
题泗州寺疏文后 
识周生清秘图后 
题江进之城隍疏簿 
记药师殿 
读经罗汉赞为黄竹石题 



梨云馆类定袁中郎全集卷之二十 公安袁宏道中郎着 

江都章万桂本贞　 仁和何伟然欲仙阅 古歙郑干礼汝嘉　 南雍周文炜如山镌 　杂录 

畜促织 

京师人至七八月家家皆飬促织余每至列野见徤夫小儿群聚草间侧耳往来面貌亢亢若有所失者至于溷厕污垣之中百弭其声踊身疾趋如馋猫见鼠瓦盆泥罐遍市井皆是不论老幼男女皆引鬪以为乐又有一种似蚱蜢而身肥大京师人谓之青聒亦捕飬之南人谓之纺线娘食绿辰花及穰音声与促织相似而清越过之余尝畜二笼挂之檐间露下凄声彻夜酸楚异常俗耳为之一清少时读书□庄晞发松林景象如在目前自以蛙吹鹤唳不能及也又一种亦微类促织而韵致悠扬如金玊中出温和亮彻听之令人气平京师人谓之金锺儿见暗则鸣遇明则止两种皆不能鬪故未若促织之盛尝观贾秋壑促织经其畧谓虫生于草土者其身软生于砖石者其体刚生于浅草睿土砖石深坑向阳之地者其性劣其色白不如黑黑不如赤赤不如黄黄不如青白麻头青项金翅金银丝额上也黄麻头次也紫金黑色又其次也其形以头项肥脚腿长身背阔者为上头尖项紧脚瘦腿薄者为下中病有四一仰头二卷须三练牙四踢腿若犯其一皆不可用其名色有白牙青拖肚黄红头紫狗绳黄锦蓑衣肉锄头金束带齐膂翅梅花翅琵琶翅青金翅紫金翅乌头金翅油纸灯三叚锦红铃月额头香色月肩铃之类甚多不可尽载飬法用鳜鱼茭肉芦根虫断节虫扁担虫煮熟栗子黄米饭医治之法嚼牙喂带血蚊虫内热用荳芽尖叶落胎粪结用虾婆头昏川芌茶浴咬伤用童便蚯蚓粪调和点其疮口凡促织之态貌情性纤悉必具嗟乎一虫久微妙曲折如此由此推之虽虮虱蠛蠓吾知其情状与人不殊矣 

鬪蚁 

尝过西山见儿童取松间大蚁剪去头上双须彼此鬪咬至死不休问之则曰蚁以须为眼凡行动之时先以须左右审视然后疾趋一抉其须即不能行既愤不见因以死鬪试之良然余谓蚁以须视古未前闻且蚁未尝无目必待须而行亦异事也识之以俟愽物者 

鬪蛛 

鬪蛛之法古未闻有余友龚散木创为此戏散木少与余同馆每春和时觅小蛛脚稍长者人各数枚飬之窓间较胜负为乐蛛多在壁阴及案板下网止数经无纬捕之勿急急则怯一怯即终身不能鬪宜雌不宜雄雄遇敌则走足短而腹薄辨之极易飬之之法先取别蛛子未出者粘窻间纸上雌蛛见之认为己子爱护甚至见他蛛来以为夺己极力御之唯腹中有子及已出子者不宜用登场之时初以足相愽数交之后猛气愈厉怒狞狞不复见身胜者以丝缚敌至死方止亦有怯弱中道败走者有势均力敌数交即罢者散木皆能先机决其胜败捕捉之时即云某善鬪某不善鬪某与某相当后皆如其言其色黧者为上灰者为次杂色为下名目亦多曰玄虎鹰爪玳瑁肚黑张经夜乂头喜娘小铁嘴各因其形似以为字饲之以绳及大蚁凡饥饱喜嗔皆洞悉其情状其事琐屑不能悉载散木甚聪慧能诗人间技巧事一见即知之然学业亦因之废 

时尚 

古今好尚不同薄技小器皆得著名铸铜如王吉姜娘子琢琴如雷文张越窑器如哥窑董窑漆器如张成杨茂彭君宝经历几世士大夫宝玩欣赏与诗畵并重当时文人墨士名公巨卿炫赫一时者不知湮没多少而诸匠之名顾得不朽所谓五谷不熟不如稊稗者也近日小技著名者尤多然皆吴人瓦瓶如龚春时大彬价至二三千钱龚春尤称难得黄质而腻光华若玊铜炉称胡四蘓松人有放铸者皆不能及扇面称何得之锡器称赵良壁一瓶可值千钱高犬之作金石声一时好事家争购之如恐不及其事皆始于吴中獧子转相售受以欺富人公子动得重赀浸滛至士大夫间遂以成风然其器实精良他工不及其得名不虗也千百年后安知不与王吉诸人并传哉 

题出世大孝册 

阳明先生少时遇一僧枯坐先生诃之僧惊起与语移时僧大快恨闻之晚先生诘曰有父母否曰有因导以不可解之情僧泣而谢复巾冠如初天如禅师尝有书寄其弟劝其父母持佛名字书词甚苦噫此出家儿事父母之恒式也使阳明所遇僧知此义当不胜彼冠巾耶夫世间冠巾多矣岂必皆曾参哉今之议僧者不过曰南参北询使其父母不得朝夕而已夫孔子儒宗也日与其徒侣朝齐暮卫至不得暖席则于人间问省扫哭之仪亦疏阔矣彼三千七十人者岂其皆无父母眷属者耶使今之世有一夫子者出儒者必讥之曰此辈不耕不宦牵引数百千游谈不根之民内忘其父母而外务为轻逸此不孝之尤者也噫道之亡也久矣道亡而人伦随之矣儒者曰圣人人伦之至也朝供而夕飬非至也唯道则至之故曰朝闻道夕死可矣夫唯人子得其可以死之道以告其父母使其父母皆有一夕之乐而无百年之忧乃为至孝儒者之中若何求兄弟若阮孝绪皆至老不娶而以孝闻于世其道得也某禅人母年九十二矣四十而持节五十而断肉持珠念佛以安飬为期岂非得其可以死之道以告若母者耶此即天如之轨则释氏所谓人伦之至者也若夫阳明大儒之言固儒家之绳尺也师既已圆顶而方袍矣又安所用之 

题澄公册 

澄公参禅上流也潜夫比之空谷足音艮然今之高僧以止念为究竟者多矣提话头则云此塞识情法也念佛则曰此摄念法也此与无想外道何异夫念无时而不动也虽昏沉冥嘿亦动也念无时而不静也虽朋从尔思亦静也求月于影则月随风觅影于月则影未始不寂也昔有牧儿过溪上见水中金没而求之无有也起而俟之金见凡十没而求至昏不得牧之父过而诘之牧曰水有金目得之而手不可探也儿困焉不能释也其父窥而笑曰是影也而金在树甚也儿之稚也跃而上遂得金澄公既已知影之非是能于动静之外观月者也月其有不得哉 

识雪照澄卷末 【 卷中小修有梦中遇老僧谓予为坡公后身故未叚云云】 

东坡戒公后身也戒倚柱谭笑而化当时以为异而其得法上首某者初时以戒行藏落人疑似遂不复执弟子礼是其人岂知戒老者耶然坡公答参寥以为诸佛知其难化故以万里之行相调伏则戒公因地似亦有招之矣坡公作文如舞女走竿如市儿弄丸横心所出腕无不□者公尝评道子画谓如以灯取影横见侧□逆未顺往各相乘除余谓公文亦然其至者如晴空鸟迹如水面风痕有天地来一人而已而其说禅说道理处往往以作意失之所谓吴兴小儿语语便态出他文无是也明教愕然起曰世谓坡公谭理明彻极矣公何忽有此论适游山记在案澄公方读两赤壁赋余曰前赋为禅法道理所障如□学究着深衣通体是板后赋直平叙去有无量光景只似人家小集偶尔饤饾欢笑自发比特地排当者其乐十倍至末一叚即子瞻亦不知其所以玅语言道绝默契而已故余尝谓坡公一切杂文活祖师也其说禅说道理世谛流布而已明教曰然则老僧谓公为坡后身云何余曰有之尝闻教典云前因富奢极者今生得贫困身坡公奢于慧极矣今来报得鲁钝憨滞固其宜也明教目雪照照抚几□之 

题寒灰老衲册 

寂音云十刼坐道场佛法不现前谓佛法不可以三昧静胜得也六祖云惠能无伎两不断百思想谓佛法不可以塞情去念得也随缘任运谓之任病有断首者谓之觉碍先禅于此分疏不下权设话柄讹传既久窠臼从生即此话头堕前四病如人饮药药忌同服久而不以遂罪古方之不灵岂不悲哉盗问于盗曰盗可学乎曰不可学也子试为之盗踰垣而入穴闺及床主人子方寤失物忽大啼哭主人将下盗者大窘欲出不得私为觅物纳主人履主人纳履得物遂不果下盗者潜出谓其人曰子不教我几为所获盗问何由得出因告之故盗惊喜曰道在是矣若自有之吾岂能教若哉夫先禅机缘固亦若此若有实法盗亦窃笑矣寒灰参寻有年试以求之 

云影字觧 【 即明教居士之别号也】 

云未尝有心也而变幻起灭若有司之者是亦心也庄生曰吾之所待又有所待而然者耶飘飖而来分片而灭以为有物倏同太空以为无物屯膏走月余尝登高岩见其絮絮然沾吾衣屦也少焉为美人为苍狗为鱼鳞鬣似有魂魄精神者已而晴空卷纱青红斓然又不知窈何之也其有归耶其无归耶古先生曰如梦幻泡影云即影耶抑非影耶夫空潭黛碧入而成色云之心能不有而巧于幻其有者也居士但于影上觅心则兔角焉求于影中息影则水月可掬矣因易字曰云影应作如是观法王法如是 

纪梦为心光书册 

壬寅秋余梦入一庵有釜十五白粲如丘积问之曰工路庵也一碑上载祝枝山为此庵伽蓝梦中了了识其文醒不记也夫世间恍惚不可据者莫如梦而余又冣不信梦者然此梦实无因又非余臆中事是则奇矣枝山书法为当代第一文彩风流辉映一世至其一诙一笑有晋人风骚坛之士传为口实米颠而后一人而已余尝论古人如东方曼倩阮步兵白香山苏子瞻辈皆实实知道而畵苑书法下至薄技能之入玅者若其资非近道技与神卒不相遇夫画如吴如顾书如王如旭辈岂可以技能之士目哉夫世人之耳目手足同也心神同也皆同故其技不相远同者既不能相远则其远而不可以人力至者其耳目手足心神必有大异乎人者矣是以谓之异人也异人之趣去凡民远甚故其生也分身入流于诸人之中而其没也又分身入流于诸神鬼之中于是人见之曰人神见之曰神技见之曰技道见之曰道而所以为异者未尝变也辟如投毒于乳变而为酪变而为醍醐变而为饼而毒未始变也余于世之名儒大僧伪以性命自标帜者视之与屠估佣保等曰是其中有未变者在而一种豪爽隽快及技能入妙之士神与道遇者敬之若先贤古佛曰是其中有未变者在王路庵心光所创立者也夫枝山名士岂龌龊衲子所能招致者则心光亦异人也适鸠村僧还持卷索书因为之识其事以寄庵主他日庵中当为一叚佳话也 

识通禅册后 

通禅居公安六易岁治藏经椟诸居士建阁已通又移椟葺经之不次者始通来肥晢魁然也今遂如削且他适长揖谓余曰僧少而骄怜长为豪达得交诸贵人晚思为有漏因遇诸居士得少毕初愿今乃思名山游将发匡山过余乡之二茅憩焉以次踏洞庭马迹航五湖扪天都之颠遵海而南放于牢历览齐鲁之胜迹杖□日观峯观日出焉截出少室太行坐玊女洗头盆求所为巨灵斧者观之然后觐曼殊于清凉礼徧吉于大峩放舟三峡过柳浪袖中出峨嵋雪与居士谈百城之槩未晚也余曰壮哉十五载为期可矣余岂守柳浪一区水者他日不知邂逅何山余既鱼服师面日皱恐不闻声亦复不相识矣 

为寒灰书册寄郧阳陈玄朗 

郢诸生张明教者从沙门寒灰游过于柳浪谬谓余知道者以一大事为讯余告之曰夫三君子皆儒而禅者也佛氏以生死为一大事而先师云朝闻道夕死可是亦一大事之旨也今儒者溺于章句纵有杰出者不过谓士生斯世第能孝能忠廉信节即此是道然则使一世之人朝闻孝弟之说而夕焉盖棺可乎且七十子之徒其中岂有不忠不弟其人者而殆庶止于了渊一贯仅及曾氏是何说也迨程朱氏出的知有孝弟外源本矣而又不信生死事大夫闻道而无益于死则又不若不闻道者之直捷也何也死而等为灰尘何若贪荣竞利作世间酒色场中大快活人乎又何必局局然以有尽之生事此冷淡不近人情之事也是有宋诸贤又未尽畅朝闻夕死之旨也至近代王文成罗旴江辈出始能抉古圣精髓入孔氏堂揭唐虞竿击文武铎以号呌一时之聋瞶而世之儒者疑信相参其疑者固无足言所谓信者亦只信其皮貌以自文其陋而已故余尝谓唐宋以来孔氏之学脉绝而其脉遂在马大师诸人及于近代宗门之嫡派绝而其派乃在诸儒至于今所谓螟蛉者亦绝儒禅之统绪不惟不见其人兼亦不闻其语矣今寒灰子儒心而缁服明教禅心而儒服是其中必有得也愿有以益我寒灰又言郧有佳士陈玄朗者迹游缠内而心托方外是亦可语儒禅之旨者也乞居士一言以诏之余曰无他说因书以付去衲 

赠小僧习之说 

沙弥性成寒灰弟子也余与诸衲游德山成偕来暇日乞字于余余字之曰习之谚语云习见习闻佛氏亦以惑之不可伏断者曰习气岂真学究家所谓学之不已如鸟数飞者耶夫沙弥所习者曰戒曰行此以习习者也非以性习者也性不可见不可闻习亦不可见不可闻以可见可闻者习不可见不可闻者是之谓坏如以盲习明以刖习驰万不可得之数也故曰坏也以不可见不可闻习不可见不可闻者是之谓成如以空合空以水归水如鼓扇风中虽有大智不能测也故曰成也有人问尊宿如何是不动智适沙弥扫地次尊宿遽呼沙弥沙弥应诺尊宿曰此非不动智乎又问如何是住地无明尊宿因谓沙弥如何是你佛性沙弥茫然尊宿曰此非住地无明乎而今要会得性习义只在茫然处会取 

明教说 

居士张五教郢诸生也潜心直指之学高僧寒灰易其名曰性宗而求字于余余因字之曰明教夫宗与教有异乎无异也子思曰率性之谓道修道之谓教性即宗也教即体此宗者也俗儒小学以耳听目视为性者多矣古佛破之曰天命之谓性天与人反言天则耳目思虑不行是谓未发是谓不睹不闻彼昭昭灵灵者是率耳目思虑非率性也既不知率性于是闭其眼塞其耳卷其舌凝室其意以求所谓性而性愈远矣楞严诸魔皆从闭眼塞耳中来者也何则不知性之本天而以人为参之也故先佛云□迷为心决定惑为色身之内色身即眼耳内即思虑也儒宗出睹闻外求故致之则天地位万物育禅宗绝心意识学故一人发真十方皆殒天地位万物育此震旦古佛之教也非耳提而面命也十方涓殒此西方圣人之教也非黄卷赤轴也不殒则不位不位则不殒殒与位似反而实相成也夫宣父当年春秋之天地乱极矣宣父固致中和者也而何以不位若此固知非一番消殒决不知吾夫子位育功用也居士儒服而禅心乎抑禅服而儒心乎唯居士自命苐一莫作分别想也 

题郑节妇传后 

往余为节妇诗有云泪湿琐窓花红紫也成血又云褁泪看零丁忍作山头石盖谓称未亡者形影相吊必至哀号呼天而郑母独以不泪殆将安之异乎吾所闻也昔孔北海小儿女闻父被收了无异色北海问故乃云大人见覆巢之下有完卵乎盖已知其不可奈何故安之郑母之不泪其智有过人者不独以操也郑母为方子公姊年二十丧所天今将六十子公手书其大节数条示余余异之因为识其后 

识篆书金刚经后 

从曲江过韦曲宿牛头寺汪右辖以虗出是卷卷首有伯时绘子昂篆皆极精工而金刚经则宋仲珩篆书也仲珩草书为　当代第一而篆不多见今见此卷劲如屈铁丰道生不及也景濂一跋叙述详委此公邃于禅而教典尤愽紫阳圭峰分身入流者也卷尾有姚少师书极遒逸少师书数变而晚更秀余尝见其自题畵像及跋乐天竹窓诗隽气见于笔端复可皆高禅两书俱出他手可不善书而复有临池之誉不知何以借捉刀人也若余不能书者然每见佳卷辄书此亦可发一笑雨中至兴教寺小史设长案山僧出粗石砚鸡毛笔强余书以虗曰仲珩必屏处书子岂亦有此癖耶余曰彼工书畏败名耳余亦何畏也遂笑而识之同观者为朱武选非二叚督学徽之也 

题汪以虗罗汉卷后 

谓大士藏洞穴若千年而征罗旁者得之既入汪以虗箧笥以为得所托矣而鼠啮其尾几伤趾是此诸应真一厄于盗再厄于鼠三厄于以虗也夫阿罗汉一名杀贼而不能自守其祴慧刃之谓何今与大士约欲护金栏衣当先杀盗次杀鼠冣后杀不能固扃以却鼠者是即大慈无量方便也 

识张幼于箴铭后 

余观古今士君子如相如窃卓方朔俳优中郎醉龙阮藉母丧酒肉不绝口若此类者皆世之所谓放达人也又如御前数马省中閟树不冠入厕自以为罪若此类者皆世之所谓慎密人也两种若氷炭不相入吾辈宜何居袁子曰两者不相肖也亦不相笑也各任其性耳性之所安殆不可强率性而行是谓真人今若强放达者而为慎密强慎密者而为放达续凫项断鹤鵛不亦大可叹哉夫幼于氏淳谦周密恂恂规矩亦其天性然耳若以此矜持守墨事栉物比目为极则而叹今古高视阔步不矜细行之流以为不必有则是拘儒小夫效颦学步之陋习耳而以之美幼于岂真知幼于者欤 

识张幼于惠泉诗后 

余友麻城丘长儒东游吴会载惠山泉三十坛之团风长孺先归命仆辈担回仆辈恶其重也随倾于江至到灌河始取山泉水盈之长孺不知矜重甚次日即邀城中诸好事尝水诸好事如期皆来团坐斋中甚有喜色出尊取磁瓯盛少许逓相议然后饮之齅玩经时始细嚼咽下喉中汨汨有声乃相视而叹曰美哉水也非长孺高兴吾辈此生何缘得饮此水皆叹羡不置而去半月后诸仆相争互发其私事长孺大恚逐其仆诸好事之饮水者闻之媿叹而已又余弟小修向亦东询载惠山中冷泉各二尊归以红笺书泉名记之经月余抵家笺字俱磨灭余诘弟曰孰为惠山孰为中冷弟不能辨尝之亦复不能辨相顾大笑然惠山寔胜中冷何况倒灌河水自余吏吴来尝水既多已能辨之矣偶读幼于此册因忆往事不觉绝倒此事政与东坡河阳美猪肉事相类书之并搏幼于一笑 

题泗州寺疏文后 

余凡两过泗州寺皆以拜客往一门如窦内仅正殿一而空其旁诸天佛子累累尘土间所谓宝池金地者仅仅断垣败砾寒榛衰草相枕藉而已矣夫吴艳冶甲天下层楼复阁充塞井闾家有衣绣之石苑香剪彩之花而一袈裟地乃荒凉若此岂吴人果不贪佛耶抑僧行薄劣致法堂前草生一丈也寺僧明极虽无佛觧亦守禅律数为余言此中有檀越遍择城中精蓝欲为神足长老建佛庐一区今寺幸有余地愿恐僧力薄如居士言耳安得令君一语檄而致之哉余笑曰此化主事也夫布金镂塔□人也尔善化之 

识周生清秘图后 

不才之木得子而才故知匠石不能尽木之用嗟夫岂独木哉世有拙士支离龙钟不堪世务头若虀杵不中巾冠面若灰盆口如破盂不工媚笑腰挺而直足劲而短不善曲折此亦天下之至不才也而一入山林经至人之绳削则为龙为象为云为鹄林壑遇而成辉松桂荫而生色奇姿异质不可名状是亦生物之类也矣嗟夫安得至人而与之竟不才之用哉 

题江进之城隍疏簿 

茂苑公此举甚便但往岁见羽流缁徒每每借此以脂膏其腹墨宇未就而主者已充囊盈箧上者为子母钱下者为酒肉为狭若曲邪之用丹碧稍涂金其外而柴其内不一二年颓然如故矣若然则长吏与若曹市是长吏易与也夫幽有鬼责而世固有不畏鬼者不曰缁计而毛责之有此册在乎今与而约工成有劝不则为三百斤长枷以待册凡一百叶印五十颗施者毋用朱签敬题字白纸上 

记药师殿 

净慈僧房唯莲公房冣幽僻路迂而奥由寺门至房中可里许夹路多古木杂卉正面与藕花庄相直背法华台余弟小修曾与蒋兰居谭禅寓此余今岁同陶石篑方子公看花西湖凡三往返皆居焉来未始不乐居未始不安及去又未始不徘徊增恋也何也他僧房多香客及游人妇女往来喧杂若公庭莲公闭门谢事一可喜也僧之好净者多强人吃斋余不能斋而莲公复不强我凡锅甑瓶盘之类为仆子所膻亦无嗔恠二可喜也礼莲池友虞长孺僧孺三可喜也觧法无法师气能诗无诗人气四可喜也余弟冣麄豪莲公不猒余性狂僻多诳诗贡高使气目无诸佛莲公不以为妄五可喜也夫好与好未必相值莲公之可非袁生之喜几乎不彰喜则居居则乐乐则安安则徘徊增细复何疑哉所可愧者余作官不能要一钱作客不能觅一钱名虽檀越寔无半文可布施欲向交游中在官者为之分疏一二而罢官之人颜面甚薄卒不能为力药师琉璃光如来将谓中郎为何等人哉虽然余他生倘得成多宝佛将散恒河沙金作布施用酬今愿他佛不愿成也莲公记之此地旧名净居庵今属寺堂一置药师像丁酉五月始落成堂之后为楼诸僧念佛场也厢房二僧散处其中楼之下向南右小净室余借居冣久偶因莲公橐记信笔叨叨如此语语似戏字字逼真后之君子覩斯记者嗔与笑与 

读经罗汉赞为黄竹石题 

数墨寻行云不了义离指月观超半满字风起云流烟高石翠是没字经诸佛所契 



【卷之二十一 】
尺牍一 

【尺牍一 】
寄同社 
寄散木 
家报 
龚惟长先生 
丘长孺 
毛太初 
王子声 
兰泽云泽叔 
江长洲进之 
庞丹徒 
杨安福 
吴因之 
汤义仍 
徐汉明 
沈愽士 
瞿大虗 
李宏甫 
龚惟长先生 
伯修 
王以明 
汤义仍 
屠长卿 
荅人 
陈志寰 
罗隐南 
龚惟学先生 
管宁初 
梅客生 
汤义仍 
管东溟 
洗学傅 
王百谷 
龚惟学先生 
王以明 
李子髯 
沈广乘 
刘子威 
潘去华 
徐少府 
朱虞言司理 
曹以新王百谷 
方子公 
王衷白 
小修 
家报 
朱司理 
曹鲁川 
张幼于 
江进之 
李本建 
吴曲罗司理 
伯修 
皇甫二泉 
聂化南 
与友人论时文 
陶石篑 
陈志寰 
孙太府 
陶石篑 
吴曲罗 
朱司理 
沈何山 
何湘潭 
董思白 
朱司理 
龚惟长先生 
钦叔阳秀才 
张幼于 
伯修 
李徤翁 
罗郢南 
张幼于 
冯琢庵师 
丘长孺 
汤郧陆 
陶石篑 
王闻溪 
江进之 
董思白 
曹以新 
华之台 
管东冥 
孙心易 
王孟晋 
顾绍芾秀才 
何常熟 
朱司理 
朱司理 
张幼于 
诸学博 
钱象先 
王百谷 
朱司理 
徐渔浦 
范长白 
江进之 
倪崧山 
王瀛槁 
江进之 
黄绮石 



梨云馆类定袁中郎全集卷之二十一公安袁宏道中郎着 

真州王道新鼎父　 仁和何伟然欲仙阅 江阴郁祖征念之　 南雍周文炜如山镌 　尺牍 

寄同社 

弟已令吴中矣吴中得若令也五湖有长洞庭有君酒有主人茶有佑己生公说厺石有长老但恐五百里粮长来唐突人耳吏道缚人未知向后景状如何先此报知 

寄散木 

散木近作何状人生何可一艺无成也作诗不□即当专精下棋如世所称小方小李是也又不成即当一意蹴踘搊弹如世所称查八十郭道士等是也凡艺到极精处皆可成名强如世间浮泛诗文百倍幸勿一不成两不就把精神乱抛撒也知尊多艺故此相砥勉之哉 

家报 

天下奇人聚京师者儿已得遍观大约趋利者如沙趋名者如砾趋性命者如夜光明月千百人中仅得一二人一二人中仅得一二分而已矣三哥颇为同济所推许近日学问益觉长进昨梅中丞邀请数次因塞上苦寒尚未及行梅真正好汉也儿恨不识其人三哥识有余而胆气未充正是多会人广参求之时想故乡一片地横是麟凤塞满真不必令其在家也 

龚惟长先生 

数年间散甚惹一场忙在后如此人置如此地作如此事柰之何嗟夫电光泡影后岁知几何时而奔走尘土无复生人半刻之乐名虽作官寔当官耳尊家道隆崇百无一阙岁月如花乐何可言然真乐有五不可不知目极世间之色耳极世间之声身极世间之鲜口极世间之谭一快活也堂前列鼎堂后度曲宾客满席男女交舄烛气熏天珠翠委地金钱不足继以田土二快活也箧中藏万卷书书皆珍异宅畔置一馆馆中约真正同心友十余人人中立一识见极高如司马迁罗贯中关汉卿者为主分曹部署各成一书远文唐宋酸儒之陋近完一代未竟之篇三快活也千金买一舟舟中置鼓吹一部妓妾数人游闲数人泛家浮宅不知老之将至四快活也然人生受用至此不及十年家资田地荡尽矣然后一身狼狈朝不谋夕托钵歌妓之院分餐孤老之盘往来乡亲恬不知耻五快活也士有此一者生可无愧死可不朽矣若只幽闲无事挨排度日此冣世间不紧要人不可为训古来圣贤公孙朝穆谢安孙场辈皆信得此一着此所以他一生受用不然与□□□子甲蒿目而死者何异哉 

丘长孺 

闻长孺病甚念念若长孺死东南风雅尽矣能无念耶弟作令备极丑态不可名状大约遇上官则奴候过客则妓治钱谷则仓老人谕百姓则保山婆一日之间百暖百寒乍阴乍阳人间恶趣令一身尝尽矣苦哉毒哉家弟秋间欲过吴虽过吴亦只好泠坐衙斋看诗读书不得如往时携侯子登虎丘山故事也近日游兴发不茂苑主人虽无钱可赠客子然尚有酒可醉茶可饮太湖一勺水可游洞庭一块石可登不大落莫也 

毛太初 

弟已得吴令令甚烦苦殊不如田舍翁饮酒下棋之乐也两甥想益聪明读书何处肉铺河畔三乂港前恐非陶铸举人进士之所移至县中如何大凡教子弟一要择地二要出学钱一□不可夹铜货中不可夹布此尤第一紧要事□此字到时田中青翠可爱矣要得富须真正下老寔种田莫儿戏人生三十岁何可使囊无余钱囤无余米居住无高堂广厦到口无肥酒大肉也可羞也 

王子声 

弟屈指平生别苦唯少时江上别一女郎厺年湖上别一长老合今而三耳女郎以情长老以病此别非病非情亦复填膺之甚即弟亦不知所以也征东将军主人无惊人先生遂亦无仆矣惜哉此将军苶缘甚也读扇头诗字字涕泪再见何期令人肠痛 

兰泽云泽叔 

金阊自繁华令自苦耳何也画船箫皷歌童舞女此自豪客之事非令事也奇花异草危石孤岑此自幽人之观非令观也酒坛诗社朱门紫陌振衣莫厘之峯濯足虎丘之石此自游客之乐非令乐也令所对者鹑衣百结之粮长簧口利舌之刁民及虮虱满身之凶徒耳然则苏何有于令令何关于苏哉聚首邹中一樽一杓便足自快身非木石安能长日折腰俯首厺所好而从所恶语语寔际一字非迂若复不信请看来春吴县堂堂上有袁知县脚迹不 

江长洲进之 

虽说吴令烦苦其寔良朋相聚亦是快事他日虎丘一块石太湖一勺水传吾两人佳话未可知也 

庞丹徒 

何物拳石如此突兀弟已得纵观其盛但尚负焦山一日债耳已暮不能入城明晨当奉谒环城皆山也一樽天榼一奚唯命 

杨安福 

燕中燕集畧见高雅然尚未得尽倾肠胃喉中隐隐有如许欲吐未吐之物至今尚郁郁胸臆间也吴令甚苦我苦瘦苦忙苦膝欲穿腰欲断项欲落嗟乎中郎一行作令文雅都尽人苦令邪抑令若人耶夫古有鸣琴飞舄栽花种柳者不知此辈有何工夫作此闲伎俩古今人不相及岂直倍屣哉 

吴因之 

前与顾湛庵谈一夕甚快出禅入儒有书册来所未睹因忆尔时若得因之在座点缀数语当益神王惜缘悭耳因之近日作何行径他日作何了当宰官耶头陀耶行年四十脚跟不定待何时定若弟则愿为人中牛马天中修罗厺中散圣虽不知于大道如何为弟受用如此足矣世无海若故河伯傲然自足愿请益焉 

汤义仍 

作吴令备诸若趣不知遂昌仙令趣复云何俗语云鹄般白鸦般黑由此推之堂不免矣人生几日耳长林丰草何所不适而目苦若是每看陶潜非不欲官者非不丑贫者佰欲官之心不胜其好适之心丑贫之心不胜其厌劳之心故竟归去来兮宁乞食而不悔耳弟观古往今来唯有讨便宜人是第一种人故漆园首以逍遥名篇鹏唯大故垂天之翼人不得而笼致之若其可笼必鹅鸭鸡犬之类与夫负重致远之牛马耳何也为人用也然则大人终无用哉五石之瓠浮游于江海参天之树逍遥乎广莫之野大人之用亦若此而已矣且易不以龙配大人乎龙何物也飞则九天潜则九地而人岂得而用之由此观之大人之不为人用久矣对大人言则小人也弟小人也人之奔走驱逐我固分又何厌焉下笔及此近况可知 

徐汉明 

读手书不啻空谷之音知近造卓然益信小修向日许可之不谬也弟观世间学道有四种人有玩世有出世有谐世有适世玩世者子桑伯子原壤庄周列御寇阮藉之徒是也上下几千载数人而已已矣不可复得矣出世者达磨马祖临济德山之属皆是其人一瞻一视皆具锋刃以狼毒之心而行慈悲之事行虽孤寂志亦可取谐世者司寇以后一派措大立定脚跟讲道德仁义者是也学问亦切近人情但粘带处多不能迥脱蹊径之外所以用世有余超乘不足独有适世一种其人其人甚奇然亦甚可恨以为禅也戒行不足以为儒口不道尧舜周孔之学身不行羞恶辞让之事于业不擅一能于世不堪一务最天下不紧要人虽于世无所忤然而贤人君子则斥之惟恐不远矣弟最喜此一种人以为自适之极心窃慕之除此之外有种浮泛不切依凭古人之式样取润贤圣之余沫妄自尊大欺己欺人弟以为此乃孔门之优孟衣冠之盗贼后世有述焉吾弗为之矣近见如此敢以闻之高明不知高明复何居焉 

沈愽士 

作吴令无复人理几不知有昏朝寒暑矣何也钱谷多如牛毛人情茫如风影过客积极蚊虫官长尊如阎老以故七尺之躯疲于奔命十围之腰绵于弱柳每照须眉辄尔自嫌故园松菊若复隔世夫伯鸾佣工人耳尚尔迯世彭泽乞丐子耳羞见督邮而况乡党自好之士乎但以作吏此中尚有一二件未了事欲了故尔迟迟亦是名根未除若复木兆花水发鱼苗风生请看渔郎归棹别是一番行径矣嗟乎袁生岂复人问人耶写至此不觉神礻鬼俱动尊丈幸勿笑其迂也 

瞿大虗 

宏甫曾相见否不到庐山寻落处象王鼻孔漫辽天无尽居士若不踢番溺壸恐终以兜率悦为文章僧耳 

李宏甫 

作吴令亦颇简易但无柰奔走何耳家弟为梅大巡抚接厺闻两人者甚相欢弟来书云不数日当至吴转首即至湖上矣吴中无一人语及此幸床头有焚书一部愁可以破颜病可以徤脾昏可以醒眼得力有便莫惜佳 

龚惟长先生 

无官一身轻斯语诚然甥自领吴令米如披千重铁甲不知县官之束缚人何以如此不离烦恼而证觧脱此乃古先生诳语甥宦味真觉无十分之一人生几日耳而以没来由之苦易吾无穷之乐哉计欲来岁乞休割断藕丝作世间大自在人无论知县不作即教官亦不愿作矣寔境寔情尊人前何敢以套语相诳真是烦苦无聊觉乌纱可厌恶之甚不得不从此一途耳不知尊何以救我 

伯修 

大人至吴住四越月不见燕台一字近发舟西矣弟在此无可乐者独近日勘灾而出放舟五湖信宿渺缥峯顶遍观七丈二峯之胜苦觉得意游龙洞观无碍居十旧迹不胜痒痒洞深六七里闻山中道士云至格凡处别是一洞天弟无灵威文人手叚又积潦满洞不敢辄入踌蹰而归近舟灵岩睹馆娃故址其山不甚高而幽奇□于吴中虎丘不堪作奴且其中多胜概过响屧廊观西施履迹游剪香径思吴宫花草低徊顾视千载若新至欲别不能别有情之痴至于如此可发一笑近日学问颇觉长进否吴侬可与语者徐参议园亭徐少卿歌儿耳何物灵异出此三物奇哉怪哉王衷白无疑可破何必破疑萧玄圃本无疑何必求疑为我拜上一公只硬不疑便是佛瞿洞观过苏自笑往日之痴有大人相矣但不脱菩萨气耳顾湛庵是我辈人不知生死心如何吴中运粮僚佐至京师者不下五六人信使不绝闲官何惜一张纸一砚墨数行字乎 

王以明 

作吴令甚辛苦然已知作令矣吴中人无语我性命者求以明先生一毛孔不可得甚哉厺友之难也游客中可语者屠长卿一人轩轩霞举略无此子酸俗气余碌碌耳夫吴中诗画如林山人如蚊冠盖如云而无一人觧语一袁中郎能堪几许煎烁油入面中当无出理虽欲不堕落不可得矣近日焦朗生过吴颇有高识其意争凌励一世殆难为敌屈指当今儶人首小修次长孺生复为以明传神彼亦知有以明矣朗生又叹当今列宿毫无光彩独翼轸间稍有气色耳然乎否耶 

汤义仍 

作令无甚难事但损得一分便是一分才彼多事者非生事即是不及事耳吴地宿称难治弟以一简持之颇觉就绪但无柰奔走何兄老吏也有可以请益者不妨教我长思隽人东上于苍不知唾落几许珠玑有便幸赐我一□□ 

屠长卿 

欲与长卿一别而竟未能俗吏之缚束人甚矣明年将挂冠从长卿游此意已决会汤义仍先生幸及之 

荅人 

走不能书而有书癖不能诗而有诗肠不能酒而有酒态故每遇书则观遇诗则读遇酒则留连深夜亦复颓然今足下所颁适中鄙人之嗜敢自外乎三都之重原不在皇甫公一叙足下殆者其将隐乎当为足下传之 

陈志寰 

相别便已半载尚未及通讯一字吴令匆忙乃尔近日学问想益大进部下有可与谭者否生在此緐苦不堪道大畧鸡鸣而起三更而息每困顿时辄思世间有长夜齅睡者不知定是何福修得其视尊兄作徽州太爷尊如帝释乐如自在天而其地又如众香国者苦乐岂直仙凡之隔哉舍弟好游固其一癖自京都走塞上入秣陵弟迎入衙斋郁郁不乐复思远游素闻新安黄山之胜又得尊兄作主人是以一来苐不过欲遍游名胜采烟霞入诗囊耳非诚欲作□丰客也尊兄善视之为幸 

罗隐南 

作令已忘却若因矣既忘却苦作官何难弟是以喜然忘却苦则作官将无了日矣弟是以益大惧也何也人未有不伛偻其腰足恭其面若其心志饿其体肤劳其筋骨百苦备尝而至二台八座者也必有苦备尝而后台座可望是在官一日一日若地狱也人亦何为而乐地狱东哉 

龚惟学先生 

瓜步经由不得一见读手书肠为之痛平日不惯惜别今若尔人到苦处情自深耳又三可从济宁来途中亦竟相左何也三哥念尊之甚亦感之深至临清行杍不戒仅以身免此时携燕玊住衙斋颇过快活日子然游兴不巳又与蒋兰居同游西湖便道上徽州厺矣嘉祥名区且又事简民淳可卧而理但函牛之鼎而以烹鸡无亦非其任乎令吴无甚难事无柰近日归兴浓何冣关情者堂上垂白之人想尊此念更深然则作官皆苦趣耳苦何可恋而人贪之若是愚矣哉新夫人有消息否羙而慧必有贤子嘉祥自羊产麟当为新夫人劵 

管宁初 

令一也有仙令有才令有奔走之令奔走者处冲要之区朝夕止供仆役若弟辈是也其人冣苦冣下才令虽当緐剧而才是以副之用刀不折游刃有余力量气魄件件过人然一任之后而骨髓竭于内须发枯于外矣虽可喜亦可怜也若仙令则以羙才遇羙地门无过客巷无争民山水文章之乐不减于昔人而循良声誉常出诸同事之上虽未必出凫入舄然而栽花鸣琴则已宽然有余闲矣闻龙门简甚兄复多才弟旦为兄劵读手书具知见怜何日斗酒相劳共谭科斗时事耶 

梅客生 

家弟自云中归极口称梅开府才畧葢世识见绝伦且意气投合不减庞道玄之过于节使也所不同者于公疏开府密于公急开府缓于公一挥千金开府衣无重帛生之校量两公如此公自度与頔孰胜而孰劣哉古之英雄知此道者晋有康乐唐即于公宋有夏英更历数千年指不一二屈不啚今日于明公见之快哉闻近日乡思颇切然不光黄之间有隐君子焉归而与其徒醉酒逃禅政不必建牙吹角终老塞上也如何吴令緐冲苦痛入骨没柰何只得低头做厺终是措大无远志耳顾冲庵曾一过蘓与舍弟在虎丘一宿而别近日蒋兰居过吴又将舍弟邀入武林去矣 

汤义仍 

近况如何长作此官况当不甚佳然僻在万山中无车马往来况亦当不甚恶也所云春衫小坐者随任不闻亦是吴囡若尔弟亦管得着矣肠中欲语者甚多纸上却写不尽俟异日面谭永嘉黄国信佳士也千里而见袁生又如慕义仍先生者此其人岂俗子耶料中郎之□可倒义仍之榻亦可下矣 

管东溟 

天台去书议论玅甚但以圆判见地以方判教体未免意圆语滞何也若见定圆则圆亦是方此一个圆字便是千刼万刼之系驴橛矣可不慎与若教定方则历代圣贤各具一手服各出一机轴而皆能垂手为人何与见若定圆见必不深教若定方教必不神非道之至者夫见即教教即见非二物也公试思之见即教金刚以无我相灭度众生教即见楞严以一微尘转大厺轮写至此葛藤满纸幸有以复我 

洗学傅 

家大人相访将无减广文苜蓿乎得手教知相勉励然仆亦聊复弄笔耳非真难之苦之也阳城有言抚字心劳催科政拙仆则谓抚字当逸催科当巧简而不烦下安上恬抚字不甚逸乎弊孔尽杜百姓乐输催科不甚巧乎窃有志为而尚未之逮也不知左右颇有所闻不 

王百谷 

旁观者谬谓仙令不知令自谓苦行头陀也佳诗上比摩诘下亦不失储刘家弟极宝之阅罢即袭之笥中矣家弟向承翦拂近深相企慕不胜望岫之叹世俗讳谈秇自其常态若举世喜谈之秇亦不足重矣 

龚惟学先生 

闻嘉祥民淳事简真是一快入拥座间红出看西山碧此自人间第一佳事不谓作令备有此乐令吴只得个不忙耳无他受用厺岁曾一涉太湖观七十二峰绝胜处真非人境今岁一过天池砚石诸山甥尝谓吴令若乐皆异人何也过客如猬士宦若鳞是非如影其它钱谷案牍无论即此三苦谁复能堪之若夫山川之秀丽人物之色泽歌喉之宛转海错之珍异百巧之川凑高士之云集虽京都亦难之今吴□饶之矣洋洋乎固大国之风哉今之称吴令者见乐而不见苦故每誉过其寔而其任吴令者见苦而不见乐又不免畏过其寔甥意独谬谓不然故虽若其苦而亦乐其乐想尊者闻之必大有当于心矣三哥住衙半年甚快活别后不知作何景象时家下有人至外祖母舅俱有书报平安外祖纸尾尚作小楷二行真地行仙也 

王以明 

世上未有一人不居苦境者其境年变而月不同苦亦用之故作官则有官之苦作神仙则有神仙之苦作佛则有佛之苦作乐则有乐之苦作达则有达之苦世安得有彻底甜者唯孔方兄庶几近之而此物偏与世之劳薪为侣有稍知自逸者便掉臂不顾去之惟恐不远然则人无如苦何邢亦有说焉人至苦莫令若矣当其奔走尘沙不异牛马何苦如之少焉入衙斋脱冠觧带又不知痛快将何如者何也眼不暇求色即此色耳不暇求音即此音口不暇求味即此味鼻不暇求香即此香身不暇求佚即此佚心不暇求云搜天想即此想当此之时百骸俱适万念尽销焉知其它始知人有真苦虽至乐不能使之不苦人有真乐虽至苦亦不能使云云乐故人有苦必有乐有极苦必有极乐知苦之必有乐故不求乐知乐之生于苦故不畏苦故知苦乐之说者可以常贫可以常贱可以长不死矣中郎近日受用如此敢以闻之有道幸教我 

李子髯 

髯公近日作诗否若不作诗何以过活这寂寞日子也人情必有所寄然后能乐故有以奕为寄有以色为寄有以枝为寄有以文为寄古之达人高人一层只是他情有所寄不肯浮泛虚度光景每见无寄之人终日忙忙如有所失无事而忧对景不乐即自家亦不知是何缘故这便是一座活地狱更说甚么铁床铜柱刀山剑树也可怜可怜大抵世上无难为的事只胡乱做将厺自有水到渠成日子如子髯之才天下事何不可为只怕慎重太过不肯扌弃着便做勉之哉毋负知己相成之意可也 

沈广乘 

人生作吏甚苦而作令为尤苦若作吴令则其苦万万倍直牛马不若矣何也上官如云过客如两簿书如山钱谷如海朝夕趋承检点尚恐不及苦哉苦哉然上官直消一副贱皮骨过客直消一副咲咙脸簿书直消一副强精神钱谷直消一副痕心肠苦则苦矣而不难唯有一□没证见的是非无形影的风波青岑可浪碧海可尘往往令人趋避不及逃遁无地难矣难矣尊兄清声华问灌满耳根来札何为过自抑损若弟则终为不到岸之若行头陀而已矣王宁海过姑苏弟适有润州之行不及一面惆怅曷胜 

刘子威 

走非不愿作官柰事与心违耳昨早有父老具□者不肖便书纸尾云乡遥心懒忍作宦游之人食少事烦恐是长眠之客虽一时戏笔然不肖方寸大约尽于此矣怀令伯报刘之情薄太真绝礻居之忍高弘景挂冠之致抱元亮五斗之惭无安仁河阳之花有长卿文园之病兼此数者可能一日安于地方耶一字非欺高明体察 

潘去华 

海内人士不肖睹几半矣如丈廓达爽朗真不可多得当由多刼不曾染半点尘俗气书生气纱帽气故耳即此便是踞毘卢顶坐狮子王位而丈尚尔徘徊于色界诸天五欲之场虽菩萨寄位不分染净然亦是门外草庵耳安可遂认为栖息之处耶夫今之为阁部大臣子者大则荫卿贰小亦二千石而上可谓荣且遇矣然而有志之士宁求一举宁作一秀才虽公交车屡诎不以此而易彼何也以男儿各有出身之路也今明明一尊大佛不自招认而必欲借庇荫于他人丈或别有授记耶抑欲借此以觉悟愚蒙耶若尔则真大慈大悲之用心非不肖所能窥测也木兆源盛事不肖深信之然不肖终要自己寻一出头或仙或佛决不敢从他人问路请以质之了凡先生如何既同出世作师友少有所蓄便当吐万惟财察 

徐少府 

谁不乐作官苐有至情万不得已者虽为亦无味矣食无味儿女子皆知吐之官无味而不知吐必且呕哕随之至于身命俱丧而后已此不肖日夜所痛心者也箭既离弦无返回势幸财察 

朱虞言司理 

连牍不得请呕血症遂大作近已作床褥中物不知可得起否怀万不得已之情行大不相干之事苟未免有肠亦复谁能遣此病也宜矣惠开有言人生不得行胸臆纵年百岁犹为夭今有怀不能宣有性命不能保纵三公犹为贱也况乃区区一令乎人生如寄多忧何为走能有几条肠堪此百忧煎烁耶 

曹以新王百谷 

连日头眩目昏呕血数斗恐遂不能起未免以墓文累大笔也柰何哉柰何哉不肖此时唯首丘是望报刘又属第二着矣嗟夫圣明在上小臣虽不敢效彭泽之颦曳漆园之尾然亦安可以性命殉官爵耶 

方子公 

小儿子未落胎毛讵识之无公非为上大人师者病中郁郁无况欲借谈锋少宽窄肠耳虽怀朱育之奇媿非侯巴之问谨令家僮下榻设皋比以候 

王衷白 

闻近日精进甚何无一字相示弟自厺秋百事丛冗中忽然悟得身在吴县作官比来舌头已入口内眉毛亦阁眼上矣不知衷白头颅已□得未有便报我空书逓上甚不雅观然亦不敢说穷平生冣嫌哭穷的人今日安可效之咲咲 

小修 

潘雪松留吴二日与之肆谈甚快今世讲学无出此公之上者有眼如天有胸如日有口如河若淂此人学道所就甚不可量成佛作祖反掌间耳近闻大人同诸舅结社乐老极是极是有玊兰作帅矣可无弟子宋祎乎传语柱下尊极图之海内豪士如吴江靖江诸君俱死矣止彭泽在耳吴人张隐君有言吾积财以防老也积快活以防死也名言哉穷官无可奉大人诸舅者谨缄二语献弟转呈之 

家报 

近日与诸舅尊作禅会尤是乐事有一分乐一分有一钱乐一钱不必预为福先儿在此随分度日亦自受用若有一毫要还债要润家要买好服餙心事岂能脱洒如此耶田宅尤不必买他年若得休致但乞白门一亩闲地茅屋三间儿愿足矣家中数亩自留与妻子度日我不管他他亦照管不得我也人生事如此而已矣多忧复何为哉 

朱司理 

册叶八纸俱已如命其中王曹两张负名已□若钱希言则吴中后来儁才名不及诸公而□无出其右者明公观诗当自知之 

曹鲁川 

走弱冠即留意禅宗迄今无所得然窃闻之禅者定也又禅代不息之义如春之禅而为秋尽之禅而为夜是也既谓之禅则迁流无已变动不常安有定辙而学禅者又安有定厺可守哉且夫禅固不必退也然亦何必于进固不必寂也亦何必于闹是故有脱屣厺位者则亦有现疾毘那者有终身宰执者则有沉金相水者人心不同有如其面可以道途辙迹议华严不恩议境界耶夫进退事也非进退理也即进退非进退事理无碍也进不碍退退不碍进事事无碍也即进即退故曰行布不碍圆融进者自进退者自退故曰圆融不碍行布法尔如然岂容戏论且佛所云小始终顿等教云者岂真谓诸教之外别有一圆教哉政以随根说厺故有此止啼之黄叶耳不知诸佛出世小即是圆何必舍小圆亦是权何必取圆尚无有深何有于浅华严迥出常情政在于此故经中如主山神主河神飞行夜剎大刀鬼王人非人等之类一切皆冠以佛号微而一草一木皆是毘卢遮那见身各各不相羡各各不相碍安有初中等教为小乘而圆教为六乘之理此皆后来小根阿师传虗证实故有此谤法之谭试看通玄觧中有此情量之语否耶若谓真有小始等教又自有一圆教是教外有剩厺不得谓之圆矣若谓圆教可以该小始等教而小始等教不能该圆教是大中能现小小中不能现大亦不得谓之圆矣佛不舍太子乎达磨不舍太子乎当时便在家何妨何必掉头不顾为此偏枯不可训之事似亦不圆之甚矣要知佛之圆不在出家与不出家我之圆不在类佛与不类佛人之圆不在同我与不同我通乎此可以立地成佛语事事无碍法界矣区区行藏如空中鸟迹厺即是是留亦非非自不必以佛厺为案且佛亦人也岂有三头六臂乎何用相慕哉因来谕及华严法界故敢尽其狂愚唯终教之千万着眼凖提像华严文仅领谢谢昨因伏枕不能裁答今晨强起草草奉复 

张幼于 

走支离无用人也无用故不宜用无用亦自不求用此自常理无足怪者夫吏道有三上之有吏才次之有吏趣下则有之以为利焉吏才者吏而才也吏而才是国家大可倚靠人也如之何而可不用哉吏趣者其人未必有才亦未必不才但觉官有无穷滋味愈劳愈佚愈苦愈甜愈啖愈不尽不穷其味不止若夺其官便如夺婴儿手中鸡子啼哭随之矣虽欲不用胡可得耶若夫有之以为利者是贪欲苶厌人也但有一分利可趁便作牛亦得作鸡犬亦得冣为□下冣为可厌然牛马鸡犬世既不可少则此等之人亦可因大小方圆而器之矣独生则有大乖戾不然者不才无论矣又且与乌纱无缘能不能负重致远又不安司晨守夜此等之人虽□文用亦无矣尚可不知进退处居人间繁若地耶勉强年余顿成衰朽心神俱困痨瘵遂作决意求归亦其宜尔岂真效令伯之颦学元亮之步哉 

江进之 

连日伏枕见佳作不甚技痒上官迫弟甚柰何嵇康平生不喜吊丧弟冣不喜为寿文幸转求之有暇过我 

李本建 

连日奔波百倍牛马片刻少闲又为睡魔所尼思此时与女安先生婆婆绿叶阴下不啻仙矣腰肢筰恶无缘得对二先生谈锋柰何 

吴曲罗司理 

朱鱼六尾谨专人赍上其佳恶俟明公鉴定不□言恶则涉谦言好则涉夸且虑识鉴不情□□明公之笑将奈何 

伯修 

陶石篑书来甚悔出京之速前见衷白尚未点差此是好消息凡朋友相对时觉甚容易别后甚难为情何况学道人又以友为性命者乎石篑约以初秋会于石湖虎丘之间此中望友如望岁不知何日得了县债□□无量口吐出广长舌现三头六臂神通与诸上人对谈也 

皇甫二泉 

抱牍之苦甚于抱病簿领之趣恶于药饵不佞恨病不深耳但得长病即是闲人 

聂化南 

丈口碑在民公论在上些小触忤何足芥蔕且丈夫各行其志耳乌纱掷与优人青袍改作裙裈角带毁为粪箕但办此心天下事何不可为安能俛首低眉向人觅颜色哉丈负大有用之姿具大有为之才小小嫌疑如洪炉上一点□耳无为祸始无为福先无为名尸珍重 

与友人论时文 

当代以文取士谓之举业士虽借以取世资弗贵也厌其时也走独谬谓不然夫以后视今今犹古也以文取士文犹诗也后千百年安知不瞿唐而卢骆之顾奚必古文词而后不朽哉且公所谓古文者至今日而敝极矣何也优于汉谓之文不文矣奴于唐谓之诗不诗矣取宋元诸公之余沬而润色之谓之词曲诸家不词曲诸家矣大约愈古愈近愈似愈赝天地间真文澌灭殆尽独愽士家言犹有可取其体无沿袭其词必极才之所至其调年变而月不同手眼各出机轴亦异二百年来上之所以取士与士子之伸其独往者仅有此文而卑今之士反以为文不类古至摈斥之不见齿于词林嗟夫□不知有时也安知有文夫沈之畵祝之字今也然有伪为吴兴之笔永和之书者不敢与之论高下矣宣之陶方之金今也然有伪为古锺鼎及哥柴等窑者不得与之论轻重矣何则贵其真也今之所谓可传者大抵皆假骨董赝厺帖类也彼圣人贤者理虽近腐而意则常新词虽近卑而调则无前以彼较此孰传而孰不可传也哉 

陶石篑 

僧来读手书知兄已是不疑但不疑即悟悟即了今不疑又不了此何说哉弟犹记少年未上公交车时闻燕都壮丽日夜叹羡及戊子之冬计偕至京见其人物街市涺涂尘土与楚地初无甚异不觉大失望纔入彰义门便私念曰岂京师之佳丽而竟若尔及走尽棋盘街看尽八兄条胡衕而弟心始死不复作京师想矣今兄已到顺城门内决无再有一京师之理矣何为而不了哉伯修书来知其近日快活之茎吾兄此时在家作何状相与何人何日可赴太湖之约乞一的云弟前者陈情之牍五上不得请闭门两月复出视事弟意甚不快此时尚欲乞归无人能为地者闻新直指为兄同乡同年望一转达倘若见许弟即杜门以待大官谁不愿做然大官累人远不如闲散之可以适志也人生如此而已矣近日得卓僧豫约诸书读之痛快恨我公不见耳 

陈志寰 

徽州治行卓绝乃尔往来谈者称不容舌足验吾兄道力华严经以事事无碍为极则往日所谈皆理也一行作守头头是事那得些子道理看来世间毕竟没有理只是事一件事是一个活阎罗若事事无碍便十分大地处处无阎罗矣又有何厺可修何悟可顿耶然眼前与人作障不是事却是理良恶丛生贞淫猬列有甚么碍自学者有惩刀止慝之说而百姓始为碍矣一块竹皮两片夹棒有甚么拟自学者有措刑止辟种种姑息之说而刑罚如为碍矣黄者是金白者是银有甚么碍自学者有廉贪之辨义利之别激扬之行而财货始为碍矣诸如此类不可殚述沉沦百刼浮荡苦海皆始于此虽然世岂有贪酷不事事可一日安于民上者乎则中郎此言未免为无忌惮小人增一番口寔矣 

孙太府 

走以謭劣谬辱知遇天高地厚未足方比匪独青云思附亦谓高山在望朝夕可得仰止耳不意明公趣深林泉兴衰圭组拂衣东归如脱罗之鹄潜翮之凤致令走黄口夺乳生肓失怙宦海风涛顷刻万状舵师既去此后将不知飘□何所矣昨闻榜人夜发走狼狈奔驰莫知所措纔抵尹山来者谓仙舟已过吴江遂怆然而返走生平见异骨异人无逾明公者只此一举真可愧今之口谈性命而身趋荣利者走也不敏愿随后尘 

陶石篑 

家子瞻快活殊甚一冷太史日骑瘦马走马安市上不知有何好面孔而欢天喜地若此弟望山人来如渴今月内盐使者方按部驻昆山计半月内可了事山人之行也以廿五六为期如何但考察正是闲时苏至昆复甚近此时至吴弟为山人置一浮宅朝夕聚谈可得十日闲尤是佳事若尔则盛使还便可发舟矣中秋日谨候山人于虎丘之幸勿爽期 

吴曲罗 

走病疟几无复人理２而雪窖氷霄倏而烁石流金南方之熖山北方之氷国一朝殆遍矣夫司命可以罚此下土者良多何必疟也毒哉蒙以诸士文见委其中堪入梓者十七篇可改者亦十七篇改者皆知名士或可无负明命病耗之余鉴定恐未及精是罪 

朱司理 

走病十不能去二三闻跫然之音尚尔惊怖况能见故人耶余热作恶湿痰如块横注胸中葢自复疟来尚未下榻止刘医辈从床卧间诊视即长洲令巳无复一面矣龙钟辛楚畏风日如强敌不知何日可得称人荼毒哉 

沈何山 

阿三自吴中归极口称兄慧力且云兹游也淂良友二何山儶不伤道所就殆不可量若其意气相与则焦尊生亦可人也三以厺岁九月从大同来吴已复从吴入越转之彰郡至今岁三月始归三自称所得佳士云士则梅客生京师则王黄萧顾四太史一女校书通州则顾侍郎会稽则陶石篑杭则大小虞鄣则潘去华客路则蒋兰居焦三数子者或以学或以文或以气倾葢一接颇相知赏三亦自快得士未及半载足迹几半天下荡子行径如此可发一笑 

何湘潭 

作令如啖瓜渐入若境此犹语令之常若夫吴令直如吞熊胆通身是苦矣山水风光徒增感慨顾安得如仁兄所云云哉吏情物态日巧一日文网机穽日深一日波光电影日幻一日更复十年天下容有作令者耶仁兄声名藉甚又楚蜀地近人情或不相远当无此苦然令为苦因苦是令果一行作吏便当同之但分数有多寡耳天池佳者得十斤付厺役焦老师处曾起居否 

董思白 

青牛过函谷而关尹边病虽走之机缘未偶然为尊丈省五千言著述之苦矣走一病两月无复人理随即将乞休厺泉石钟鼎意趣别矣何日得把臂挥麈共探玄旨耶 

朱司理 

走病寔不堪劳劳则发动性命敢作儿戏乎数日内闻起阎王之招者数人王子声死李丹阳亦死矣病吏那得不求去也万惟从臾令得早离任为幸与明公文沥肺肝若重官而轻下吏之命恐非明公厚故人意也恳切恳切 

龚惟长先生 

病中忽外大父讣至一痛几绝因思前外大母仙逝时甥方问道龙湖未得一诀今复匏系姑蘓隔绝万里出门数语便成今昔痛哉痛哉然既已八十余二极人间之寿官至方岳玊树满庭优游林下十五年极人间之至乐五浊世贵福缘报缘止此矣当复何望独学问一事未得上手不免再来然已种有根因矣以此知人世不可不急学□□转眄之间光影已失甥头才有二毛矣可虑或疟病虽稍痊大不堪劳□念二白发甚□兹坚意乞休若得如愿尚当□□穷极□茫□□佛□□生事如此而已矣作官只为妻□□人然奔波已□求名□□一生官位然□□已甚纵□□□台名□孔墨所乐无几吃苦已多只是愚人不醒耳知者一眼看得破也三舅尊念当穷甚然尚有烂谷千斛可卖若甥此回直从□宁洲借盘□□□来借去有何了时此□□有还债之理以此知甥尤不可不急学道也不然牛马猪狗轮转安有极耶 

钦叔阳秀才 

院试当极得意试题近庸而难于下手不知公何以措辞大约善人是狂有恒是狷无恒即乡原夫无恒岂易言哉三代而下尽是此一种人驰声走誉比善人有恒更觉完羙善人不践迹彼却步步学尧舜有恒踽踽凉凉彼却与物无忤只是他学无本原所以仁为似仁义为似义故曰不可入尧舜之道圣人之恶正恶其源头不清耳若是寻常虚夸的人则见者闻者皆知恶之奚烦大人口颊哉 

张幼于 

两种俱奇物观罢即十袭藏之矣暮景荒凉复有此痛伤如之何然公自是何点谢敷一辈人当无奉倩伤生之戚 

伯修 

弟以是日复举一子举之朝张幼于忽送唐六如手书金碧经一吴匏庵手卷一弟谓他日可成一叚佳话遂小名曰虎子而以匏翁字之近日学问如何前陶石篑兄弟见访自言为闻见所累弟谓灵云见桃此亦见也香严击竹此亦闻也闻见安能累人哉因语及永明寿次弟谓永明见地未真陶曰何以知之弟谓永明一向只道此事是可以明得的故着宗镜一书极力讲觧而岂佑愈讲愈支愈明愈晦乎陶亦豁然有深省处陶生死心切甚乃弟字公望爽朗轩豁丈有我家三哥风良友相逢政如景星庆云偶一相聚不可多得会王黄顾萧诸太史为我致谢云吴县有一无孔铁锤欲向贯城市上寻一面涂毒鼓作对不知阿谁遭毒手者弟乞休已决数日内便可作无事人快哉快哉 

李徤翁 

鹤母霜夫来知复愉快蔬园插菊柳下弹棋生人之乐止此矣近病病不即好阅四月未视事求归不能即归不知何日得登青叶之桃眺长江之水言之泪下 

罗郢南 

楚吴往来使者络绎见黄鹤则开口而咲入有餐出有犒病者药没者棺计壶浆行李之类半岁之内费不下数万余钱咄哉中郎乃以一官累亲家翁矣疟来四月连牍乞归尚不得请邀幸已十痊其五六终日说官苦不知病更苦说做官难不知求厷更难自入秋来见乌纱如粪箕青袍类败纲角带似老囚长枷进退狼狈寔可哀怜不知丈何以见策 

张幼于 

以令致病以病觧令令致病令诚苦我病觧令病不乐我耶吴中无足系厺客者独大小何□经年未得倾肠一吐为恨耳 

冯琢庵师 

读邸报知拂衣还里谬谓趣深泉石兴衰圭□耳不意遂抱大痛殊切惋叹然以垂白之年倦游林下不谓不适门施行马庭满芝兰不为不贵福缘如此自当含咲蜕去何恨哉石火电光理无常照鸡骨支床昔贤所肤愿益加餐自爱至于蓼莪之篇则二三弟子废吟久矣宏病五月屡牍乞休竟不得请然宏意已决贱体稍愈便当策蹇扣门与师共穷生死之奥不朽之旨兴言及此自觉狂谬惟师恕之 

丘长孺 

去岁一秦贾至曾寄丘郎书书中言小修被盗事甚悉长几丈余来札至突云无书丘郎偶忘之耶抑贾不甘作附书邮邪可恠世人无敢不答书者必如丘郎乃敢不书然亦真不须书也何也他人无书必嗔嗔必怪怪必毒丘郎即不免嗔然决无毒我理不须书一丘郎所喜者豪侠之客妖冶之容山水之胜病子虽吏吴两载耳寔未闻眼寔未见口寔未谭顾安得如上事与丘郎描写之不湏书二所见伊何案牍比簿也所闻所谈伊何扎火囤也明见万里也着寔打三十竹皮也丘郎闻之亦当为我觧颐否耶不须书三夫以三不湏书之丘郎而遇懒一忙二病三之袁仲子然则鳞鸿之未便踪迹之靡定贾人之浮沉又可勿论矣读来诗无一字不佳五七言古及诸绝句古质苍莽气韵沉雄真是作者当为诗中第一见在未来第一五言律不浮次之七言律又次之大抵物真则贵真则我面不能同君面而况古人之面貌乎唐自有诗也不必选体也初盛中晚自有诗也不必初盛也李杜王岑钱刘下迨元白卢郑各自有诗也不必李杜也赵宋亦然陈欧苏黄诸人有一字袭唐者乎又有一字相袭者乎至其不能为唐殆是气运使然犹唐之不能为选选之不能为汉魏耳今之君子乃欲概天下而唐之又且以不唐病宋夫既以不唐病宋矣何不以不选病唐不汉魏病选不三百篇病汉不结绳乌迹扫土而尽矣夫诗之气一代减一代故古也厚今也薄诗之奇之玅之工之无所不极一代盛一代故古有不尽之情今无不写之景然则古何必高今何必卑哉不知此者决不可观丘郎诗丘郎亦不湏与观之弟一病数月上官已许放归矣过团风幸出一会弟先遣人报知 

汤郧陆 

弟以病得休挂帆归矣每闻西湖之胜欲于灯节前后杖藜一来湖水可以当药青山可以徤脾逍遥林莽欹枕岩壑便不知省却多少参苓丸子矣但不识关门令尹能辨青牛气色不 

陶石篑 

疟鬼甚成就我毕竟成就我去快哉弟欲于灯节前后过西湖飬病便徼君家兄弟盘桓数时借山水之奇观发耳目之昏瞶假河海之渺论驱肠胃之尘土咄咄袁生不复事人间事亦不复人世间人矣有兴便过天台入雁荡涉南海令弟儒巾笼头恐不能偕兄当同我蘓和仲云人生遇适意事不妨便为之此时不为直待作阁老归林下而后为恐那时兴寄转阑耳如何二兄厺后弟为作纪事诗一章书卷头奉览 

王闻溪 

一病五月几往太山治鬼徼福得少痊然已面如烟骨如系肘如戟移牍归矣去吴无可恋者独不得数奉教未尽读震泽之书听君家先世之余论为恨耳 

江进之 

年文欲弟忍者忍苦乎忍病乎若忍苦则吴县亦不甚苦弟与兄游戏亦能办之此不必忍也若忍病则病安可忍前次与兄谈不及数言坐不及片时而一劳道复淹淹二月尚不能起是可忍也孰不可忍也且世有终口杜门五月不视事之知县乎贪庸甚矣年丈不谅谁当谅者若复不信试至榻前一看如何 

董思白 

一月前石篑见过剧谭五日已乃放舟五湖观七十二峯绝胜处游竟复返衙斋摩霄极地无所不谈病魔为之少却独恨坐无思白凡耳金瓶梅从何得来伏枕畧观云霞满纸胜于枚生七发多矣后叚在何处抄竟当于何处倒换幸一的示 

曹以新 

读佳作古质苍莽如枯松老栢疏壑昂霄不肖迷阳苗耳聊以引玊何敢言诗哉佳赐不敢不领黄绦已系水田衣上子墨便贮豹皮囊中□枯守衙斋望上官牍如望赦诸容面尽 

华之台 

不肖抱病谢事欲于锡城寻一僻居调摄数月而交知甚寡吾乡王幼度每会极口雅服足下云不可不一结识因欲徼惠觅一居停主不肖初甚躇蹰未敢汗颜既而思之快士千里同风丈夫相与岂必觌面而后称交游哉且初度隽人不妄许可幼度友即吾友也若不肖以言涉未同不敢通刺足下复以未同见讶则世无男子矣此世俗之见既不忍自待又安敢以之待足下邪冐昧奉卖不择市邹但屋瓦可以蔽风两墙垣可以遮妻孥床几可以坐宾客者皆可写至此亦觉汗颊惟照原之 

管东冥 

寄吴两载相知相爱不尽无人但其道义相与倾肝吐胆者惟足下一人初意欲俟乱绳少觧铅刀稍闲便欲追随究竟儒佛之奥商畧生死之旨而猜嫌忽至谤议遂成足下深居避影不肖亦望岫息心积衷万斛一语未吐岂尽人事殆亦天意焉病来五月鶪骨支床面貌如烟肘指如戟宦心灰泠归肠迫切不肖虽愚岂以七尺易一官不肖行矣贱眷业已觧维不肖候印交即发生年二十头毛种种纵不能骖鸾驾鹤消摇云海亦当率行胸怀极人间之乐奈何低眉事人苦牛马之所难貌妾妇之所羞乎不肖行矣 

孙心易 

楚人仕吴者若云独弟以不才为鬼神所罚虽然安知不为福弟性亢藏不合于世罪过丘积耽耽虎视谁能原我者仁丈英声华闻沸跃一时去后之复是在仁丈 

王孟晋 

有官之乐即有官之苦有病之若即有病之乐以官得病此官苦也以病得归此病乐也官病相随是消息理苦乐相生是轮回趣然则世厺岂有常哉以为乐而甘之则乐亦苦矣以为苦而逃之则苦亦乐矣唯有一种至人观苦于乐先故曰不为福始耽乐于苦中故曰行乎患难若我辈则必待情景既至而后识之其去庄周列御寇远矣彭泽非八十日不知折腰之可憎隐居非乞一令之难不知神仙之可学古人犹尔何况后生拂衣西归良晤无期不为少文之五岳则当效方朔之金门仆志定矣 

顾绍芾秀才 

人生愿欲决无了时作童生者以得青衿为了然一入学宫得而不了犹故恘作孝廉者以得乌纱为了然一登甲第而不了犹故也朱得则前涂为究竟涂之前又有涂焉可终究欤已得则即景为寄寓寓之中无非寓焉故终身驰逐而已矣且夫生之急于贵死之甚于贱审矣一童子辨之岂必贤知哉然而今之作推知者恨不一日即三载也何也促三载有京官之利也官台省者恨不一日即八九载官输苑者恨不实时发白齿落也何也以老科道有堂卿之利老翰林有入阁之利也爱富贵之心甚于爱生恶贫贱之心狠于恶死茫茫不返滔滔皆是即贤智或不免焉愚哉贪哉病中勘得此机甚透故果于拂衣 

何常熟 

身虽伧人几为侬鬼脱冠西行定出无柰丈英声腾跃不肖倾慕久矣共事以来仅一交臂而失之无论肝胆未罄即皮毛发肤之言不及吐□一字人生离合信有制 

朱司理 

走萧散无用人也一人吴县如鸟之在笼羽翼皆胶动转不得以致郁极伤心致此恶病大抵病因于抑抑因于官官不去病必不痊今闻上官有予假之命是活埋我也死无日矣夫君行令臣行意挂冠神武拥被北窻天子不能行之于臣下矧悠悠圣世原无锢人以官待人以死之理扌弃一黜废何求不得而柰何草菅性命必欲羁之绁之走岂无胫者哉十孥行李皆已发行亦刻日去哉千万转达 

朱司理 

下吏有何高致欲效梅福陶潜辈政无柰病若何耳上官加意岂得不知但下吏有一切喻史羙女赠人人争悦之然不可以赠病者何也谓其有损无益也今官之可好虽如羙色病者得之适以残生左手自刎右手得天下愚者不为也故赠病人莫如药赠病官莫如归事有相反而寔相成者此之谓也明公既为下吏担当决厺稍需未为不可但眷属皆发孤苦之甚病势益深恐三五日不能待矣 

张幼于 

次君何名一时失记非难记也幸示已为君家兄弟得二诗随当录呈 

诸学博 

徐庶心先受陶潜懒愈坚此不肖近况也欲一日留地方何可得父老攀留见此中人心之厚然不肖去志已如离弓之箭入海之水出岭之云落地之雪矣问长洲公当知我若心谅之 

钱象先 

仆极口项斯久矣茂苑虽多士当今无出公右者曩于长洲乱集中识之明月夜灮见者称宝奚必波斯胡哉一病六月竟尔拂衣方陶为多方潘为少鄙薄何敢执鞭古人如虫蚀木偶尔成文耳三都赋成否世不乏玄晏先生何必仆也读扇头作是齐梁高手仆阳五伴侣耳小刻奉慱一笑 

王百谷 

衙齐荒寂如野寺幸二老成不弃时复见枉奇谈逸语驱却两年尘土肠胃但恐机缘渐熟别肠益昔柰何 

朱司理 

乍脱宦纲如游鳞纵壑倦岛还山向非明公假其毛羽亦何以得此吏隐吴门著书数种畧有可观刻成当呈上求削走性与俗违官非其器万念俱灰冷唯文字障未除曳尾山中但得任意歌咏鼓吹休明足矣立德立功自有青云故人在明公勉为之母遽生心丘壑也两年为格套所拘不得少吐寸肠便中畧布区区 

徐渔浦 

吏吴两载罪过丘积唯足下若以为可教也者每至名园则谈笑移日丝肉竞作不肖亦每每心醉而归不意一病遂至暌别朱华绿也之约竟落梦境人生离合信有制哉吏道如网世厺如炭形骸若牿可以娱心意悦耳目者唯有一唱一咏一歌一管而已矣过此则有太上之至乐穷天地之奥妙发性命之玄机究生死之根源别儒佛之同异足下倘有意乎不肖愿执鞭策而从事矣家舅手卷玅甚恨无大作耳册上愿乞一言以灮丘壑不肖住梁溪约有月余不知册可待不 

范长白 

读家郄公卷尾诗清新婉丽有唐名家风徤吴徤羡不肖于韵语不能作而意颇好之吏纲缚人遂令三寸之管截为刀笔骚律之学饰为遂书面貌尘土腰肢卷曲即文雅若足下未得倾肠吐露一语吏道秽杂如此身非木石安得不病病又安得不即归也小刻二种呈上诗皆少时之作无可观者聊资捧腹 

江进之 

序文佳甚锦帆若无西施当不名若无中郎当不重若无文通之笔则中郎又安得与西施千载为配并垂不朽哉一笑 

倪崧山 

与仁兄共事一方未缘一通闻问大约乎疲于佥判眼疲于簿领心疲于钱谷腰疲于曲折自无闲工夫通书问邮此县官常态也仁兄倘亦同之邪一病五月遂尔投冠今已放舟五湖作物外人会敝社友陈太府幸道袁生已是投林倦鸟纵壑游鳞秋杪或有黄山白岳之游为贮美酒三十石可也 

王瀛槁 

病是苦事以病去官是极乐事心是病因苦为乐种弟深得意此病但恨害不早耳一咲 

江进之 

弟意欲往杭无他不过欲寻闲淡之方丈远闺阁之佳人写山水之奇胜克贫官之囊橐稍暖即图归计矣竆愽士有何好趣弟已将进士二字抛却东洋大海候　命下即自上一乞休本了却前件作世间大自在人直待江郎作吏部当书三年后发白齿落然后将一粒金丹点化江郎同证大果岂不快哉所云事不敢劳兄只欲见兄知得耳若以世情得度者应现世情身而为说法如何 

黄绮石 

一病几作吴鬼幸而得请此天怜我也病时每每怨天及官去病痊始知天意止欲夺弟官本尝欲夺弟性命也则又感念此翁以为真具天眼真不愧作天何也弟寔不堪作官夺官何害官寔能害我性命则夺之正所以保全之也乍脱尘网如巨鱼纵大壑扬鳞鼓鬣不唯悔当初无端出宰且悔当日好好坐在家中波波咤咤觅甚么鸟举人进士也弟生平好作迂谈此谈尤迂之甚然在弟受用如此亦怪井底虾蟆不得也一笑 

李本建 

弟近日宦情比前会兄时尤觉灰冷已某一长守丘壑计掷却乌纱作世间大自在人矣少时望官如望仙朝氷暮热想不知有无限光景一朝到手滋味乃反俭于书生至于劳苦折辱不啻百千倍之柰何不令人摧撞息机也辟如婴儿见蜡糖人啼哭不已及一下口唯恐唾之不尽作官之味亦若此耳小修在家应考那得□□夫到白下传言甚可笑旧说吴语可信一半如此看来那一半也是虗的然则阿婆盖尽与人矣安得一毛属自巳邪笑不尽叹不尽 

聂化南 

败却铁网打破铜枷走出刀山剑树跳入清凉佛土快活不可言不可言投冠数日愈觉无官之玅弟已安排头戴青笠手捉牛尾永作逍遥缠外人矣朝夕焚香唯愿兄长不日开府楚中为弟刻袁先生三十集乙部兄尔时母作大贵人哭穷套子也 



【卷之二十二 】
尺牍二 

【尺牍二 】
张幼于 
冯秀才其盛 
陶石篑 
汤陨陆 
朱司理 
江进之 
梅客生 
虞长孺僧孺 
孙心易 
罗澄溪 
与仙人论性书 
陈正甫 
伯修 
赵无锡 
沈广乘 
徐崇白 
王百谷 
钱象先 
华中翰 
王百谷 
朱司理 
吴敦之 
管东溟 
徐冏卿 
张幼于 
江进之 
李季宣 
桑武进 
钱象先 
江进之 



梨云馆类定袁中郎全集卷之二十二公安袁宏道中郎着 

仁和徐大圭公桓　 仁和何伟然欲仙阅 □城焦霖元既　　 南雍周文炜如山镌 　尺牍 

张幼于 

掷却进贤冠作西湖荡于如初出阿鼻乍升兜率情景不可名状自今以往守定丘壑割断区缘再不小草入世矣快哉昔士安作传不录两龚六百日县令恐遂不得与幼于同传但彭泽黔娄业已先之旧史俱编入隐逸矣何恨哉 

冯秀才其盛 

割尘网升仙毂出宦牢生佛家此是尘沙苐一佳趣年鹦鹉不爱余笼而爱陇山者桎其体也鵰鸠之鸟不死于荒榛野草而死于稻梁者违其性也异类犹知自适可以人而桎梏于衣冠豢飬于禄食邪则亦可嗤之甚矣一病几死幸尔瓦全未死之身皆鬼狱之余此而不知求还何以曰人病中屡辱垂念忽承大士之赐甚隆素怀走欲言之久矣 

陶石篑 

病夫竟解官矣至湖上矣君家兄弟幸如约早过一谭病夫此未携得有二十斗珠玑当与君家兄弟共之 

汤陨陆 

闻盐使者方至因忆令君端执手板奔波道旁腰肢为之作痛曲蘖之赐感不可言纷庞中不忘故人乃尔弟昨与友人言吾侪居此但得地主不饷王不留行足矣何缘复当此横施哉来札云酒毕再来取此一语甚玅弟读毕捧诵再过复令小奚取笔旁加数圈然则弟可谓勇于服善者矣 

朱司理 

住锡山颇闷将戒舟而抚台音至云当候部覆以是益闷遂乃放舟西湖极意纵观六桥感子瞻之陈迹西陵叹绮罗之荒草凤林觅鸟巢之旁枝孤山梦处士之梅鹤盘桓数日宿痾为之顿觧无何而陶周望至约以是月遍观飞来五云诸胜计桃花落后便可卒事近又闻黄山之中有一异人甚得无生之旨益深企慕将遂策杖而往如能因病发药疗我百刼紏缠之病不肖将祝发而从事永作方外人矣任心到此安得不适又安可责以人间世哉南北东西随缘即住一破衲头安往而不得贫贱者乎初意欲作一书辞诸上官既而思之贫贱之人姓名不祥一宜入简牍又欲具剌则不敢手板则无谓以此自告免状上官如明公者能几人敢作如此放肆语邪着屐颇忙狂颠满纸唯恕察 

江进之 

西湖桃柳之胜绮罗之艳山水之奇大率言不能尽近得陶石篑同游尤佳石蒉甚称吾兄两叙近闻黄山有一异人踪迹奇秘不肖将遂往观之或即渡江探会稽五泄或泛海参十二面大士或从海道入雁荡上武夷俱未可知但有好山水有米粮一月也得一年也得不必安排前欲作字谢上官自今思之亦没来由既已投却乌纱作一刻自在人尚可写蝇头手本旧属知县字样污人眼目乎省得一事是一事便宜此山人家穷筭计也一笑 

梅客生 

走一病六月竟尔改官前者从枕上得尊札读之痛哉不可言因笑谓家人曰梅公不难舍开府袁生向有一小小知县邪既而思之知县贱而卑舍之甚易开府贵且尊舍之甚难知县可舍开府不可舍也何也开府无簿书牛马之累终日高坐堂皇其折腰跪拜者皆金紫也既不妨饮酒又不妨好色又不妨参禅开府官渐大位渐高三年一荫六年二荫若作二十年便蝉联奕世矣三者皆高名厚利不可舍之寔也操此三舍不得而梅公必不舍袁生必欲劝梅公舍岂不迂而不更事哉顾□庵用世好汉也蒋兰居廉谨醇儒也冲庵豪杰人兰居真学道人不肖闻之阿三如此俟明公异日鉴定阿三至吴即归卓老一袈裟地竟不能有天下事安得不以理论哉 

虞长孺僧孺 

溪上落花诗玅甚夜来读之至不能寐何物无情作此有情语两发僧不忧破具足邪□日坐酒食地狱稍得出头当权旧麈毛来与公对掷二公真何氏兄弟再来也然求不谈理胤不□馋二公见处又高古人一着子矣何代无奇士哉 

孙心易 

一月住西湖一月住鉴湖野人放浪丘壑怡心山水一种闲淡不敢轻易向官长言恐无端惹起人归思冷却人宦情当奈何弟前路未知向何处去唯知出路由路而已山行之忙忙于作官草草奉复 

罗澄溪 

病贱罢官之人姓名不祥不宜入简剌以是道山阴时不敢通一字舟过萧山偶为探子所得自恨鱼服不深然亦竟夜引去草茅礼数自当如此非敢为倨傲也分俸过多谢谢果然之腹乃得一月粮何幸如之 

与仙人论性书 

读吴观我问答文字知师卓识玄旨断断乎以形神俱玅为期下土贱士踊跃庆幸之不暇何敢安置一辞虽然洪钟法皷不叩不鸣浮沤细沬巨海不择试竭蛙肠敢陈虏论夫心者万物之影也形者幻心之托也神者诸想之元也王死属形去来属心细微流注属神形有生死心无生死心有去来神无去来形如箕然诸仙赴箕偶尔一至箕之成坏无与于仙若使为仙者认箕为我必欲使之坚固不坏则亦愚惑甚矣心虽不以无物无然必以有物有辟之神若无箕则无所托因问有对因尘有想因异同有分别此心无前尘与瓦石无异故曰妄言妄者言其谬妄不寔如俗言说谎扯淡是也神者变化莫测寂照自由之谓然莫测即测自由亦自自即有所由是何物极而言之亦是心形炼极所现之象虽脱根尘寔不离根尘经曰湛入合湛归识边际是也识即神也玄沙云纵汝到秋潭月影静夜钟声随叩击以无亏逐波涛而不散犹是生死岸头事正是指此神识此识生天生地生人生物不识不知自然而然从上大仙皆是认此识为本命元辰所以个个堕落有为趣中多少豪杰被其没溺可不惧哉然除却箕除却形除却心除却神毕竟何物为本命元辰弟子至此亦眼横鼻竖未免借脚注于灯檠笔架去也笑笑夫师现今有知所不足者非身也一灵真性亘古亘今所不足者非长生也毛孔骨节无处非佛是谓形玅贪嗔慈忍无念非佛是谓神妙天堂地狱无情有情无佛非佛是谓拔宅飞身但恐师未到此境界耳若透此关我身我心我神皆如镜中之影水上之沫有何间图度为他计王大长久哉一切计较皆缘见性未真误以神识为性既误认神便未免认神之躯壳既误认躯壳便将形与神对性与命对性与命对故曰性命双修形与神对故曰形神俱玅种种过计皆始于此若夫真神真性天地之所不能载也净秽之所不能遗也万念之所不能缘也智识之所不能入也岂区区形骸所能对待者哉 

陈正甫 

近日挈卢遨辈竦身云清偶尔飞锡至此问此下界人始知为尊兄国土既煗狭路相逄不得不为作三日留城外凈室乞一间湏净而香乃可不则打扫斗山上书室也留歙大约不过三日即往齐云幸勿令人知 

伯修 

弟以二月初十日离无锡与陶石篑兄弟看花西湖一月不忍极言其乐复与石篑渡江食湘湖莼苿探禹穴吊六陵住贺监湖十日又复从山阴道过诸暨观五泄留连数日始从玊京同归平生未尝看山看山始于此已又至杭挈诸君登天日住山五日天目奇胜甲于西浙又欲赴山中之约因便道之新安为陈正甫所留纵谈三日几令斗山诸儒迯遁无地已复道岩镇客潘景升家东西南北名士凑集者不下十余人朝夕命吴儿度曲佐酒拟即发足齐云游竟从新安江顺流而下将携家住南中过夏自堕地来不曾有此乐前后与石篑聚首三月余无一日不游无一游不乐无一刻不谭无一谈不畅不知眼耳鼻舌身意何福一旦至此但恐折尽后来官禄耳潘景升忒煞有趣是丘大袁三一辈人已约同至杭道苏之白下矣西湖看花是过去乐岩镇聚首是见在乐与景升南游是未来乐此后家何处客何处总不计较以世上事总不足计较也丘大亦客南中买居秦淮弟已约为邻近来诗学大进诗集大饶诗肠大宽诗眼大阔世人以诗为诗未免为诗苦弟以打草竿壁破玊为诗故足乐也石篑间一为诗弟无日不诗石篑无日不禅弟间一禅此是异同处虞长孺兄弟是真高士但其学问大有可商每云悟后方可调心神通出方是佛大率为教典所误僧孺颇有悟机只为执定已见不肯虗心参访不曾遇着一个大力量宗师所以执药成病然却是吾辈益友于陈正甫处得圆觉觧是圆觉觧老兄耳正甫道心切甚但无奈太爷高道低太爷大道小太爷聪明道痴以此对面不相识山中人已约至吴孝廉家弟转首即会他未知彼度我我度彼吴观我去岁住山五月眼尚医不好观我不急自家眼而急娘生眼又自家一双光光眼不肯看人而反欲借金箟于他手不亦惑乎 

赵无锡 

弟看花西湖访道天日往返吴越间四阅月□之所踏几千余里目之所见几百余山其它登览赠寄之作亦几成帙丘壑日近吏道日远弟之心近狂矣痴矣聊述其颠末以愽尊兄一笑贱眷居锡城久似为部下人今者各写治生帖子矣 

沈广乘 

浙西之山无过天目奇邃不可言白岳石亦奇但稍板大为天目所形若使先登白岳不知赏识当如也山固有遇哉 

徐崇白 

辱远使知公念我游惰之人都无毫忽人世想一切文字皆戏笔耳岂真与文士角雌较雄邪至于性命之学则真觉此念真切毋论吴人不能起余求之天下无一契旨者俗士不知又复从而指之可笑哉禅自有机有锋生所说者皆机也锋也学问中之事岂宜令文人墨士观哉数日图归方于公或上岸主径行矣幸勿迹之 

王百谷 

读来叙佳甚□□会诸名士都无一字及禅以故吴令时每□□侬不觧语为恨不知百谷之有意乎禅也然则仆之不能尽百谷者尚多奚独禅也吴越佳山水登览畧尽恨不能一一举似百谷叔乂去时匆匆未及报谢舟中勒数宇托小白转致之 

钱象先 

扇头诸绝鲜妍如花淡冶如秋忽翠如山之色明媚若水之光林和靖陈无已不足道也鄙薄不能属和奈何吴越堆山水登览畧尽诗文已又成帙恨不令钱郎读之拟即往栖霞度夏有兴能棹一舟相访 

华中翰 

一别三月往返二千余里家属居尊宅若家不肖望梁溪若乡贾岛云无端更渡桑干水却望并州是故乡不免有牢骚意若仆则乐之矣人岂虾蟆也哉而思乡乎夫乡者爱憎是非之孔愁惨之狱父兄师友责望之薮也有何趣味而贪恋之浪仙亦愚矣哉妻孥僮仆若将终焉此尤事之极奇者非贤主人真心爱客焉得有此谢谢但此地去蘓太近今回亦不可久便欲移之步矣 

王百谷 

方小白来已致一牍遗之耶抑尚未及投耶本拟夜道姑蘓不意为逻卒所得江侯以舡逆之宝带桥至寒山痛饮而别闻曹以新遂不禄可伤衙斋聚首三人者亡其一矣此翁无子身后得无他虑是人间第一快活事但尚有一女亦是业障男女有何佳处徒为老年增几重累至死犹闭眼不得苦哉前过白岳见求子者如汝不觉频戚仆亦随众命道士通词但云某子已多此后只愿得不生子短命妾数人足矣闻者笑之因书之并愽足下一笑明日遂行买舟恐亦无及野人誓守丘壑不出矣会晤之间当在天宫佛土中邪眼前事如牛毛灰今日牛毛明日龟毛矣唯有禅诵一事近可以消遣时日远可以乞果来生不肖所以自励励足下者惟此一事 

朱司理 

下走此行甚不唐捐自春徂夏耳目既奇良朋复多触思惊心大获利益往犹见得此身与世为碍近日觉与市井屠沽山鹿野獐街谈市语皆同得去然尚不能合污亦未免为病何也名根未除犹有好净的意思在于是有誉之为隽人则喜毁之为小人则怒与人作清高事则□作秽鄙事则逆盖同只见得净不妨濊魔不□佛若合则活将个袁中郎抛入东洋大海大家浑沦作一团去维摩经所谓外道六师彼所堕者此亦随堕是已岂易到哉大约世人去官易去名难夫使官去而名不去恋名犹恋官也为名所桎犹之桎于官也又安得彻底快活哉前会陈正甫比往似觉大进曾间作何语下走已挈家之真州候船会晤何时言之痛切 

吴敦之 

东南山川秀媚不可言如少女时花婉弱可爱楚中非无名山大川然终是大汉将军盐商妇耳自春徂夏游殆三月由越返吴山行殆二千余里山则飞来南屏五云南北高峰会稽禹穴青口天目黄山白岳水则西湖湘湖鉴湖钱塘江新安江而五泄为冣胜在诸暨县百里外百幅鲛绡自天而挂洞则玊京烟霞水乐呼猿之属玊京奇甚泉则龙井虎跑真珠之属其它不记名者尚多反则陶周望公望虞长孺僧孺王静虗皆禅友也然皆禅而诗汪仲嘉梅季豹潘景升方子公皆诗友也然皆诗而隽就中唯周望与弟相终始相依三月僧则云栖戒山湛然立玊云栖古佛戒山法主湛然立玊禅伯也其它琐琐者固不暇辱纸笔所可喜者过越于乱文集中识出徐渭殆是我朝第一诗人王李为之短气所可恨者杭州假髻太阔绍兴搽粉太多岳坟无十里未楼兰亭一破败亭子袁中郎趣高而不饮酒潘景升爱客而囊无一钱其它浪游之趣非笔所能描写兄见帖自当会之弟游览诗章近亦成帙其中非惊人语则嗔人语嗔人者为人所嗔也昨长洲公之觅去发刋弟尝谓天下有大败兴事三而破国亡家不与山水朋友不相凑一败兴也朋友□相聚不及二败兴也游非其时或花落山□三败兴也弟兹游可谓兼之岂非前报缘哉 

管东溟 

湖上栖息一月与良友相对一味以观山玩水为课如食荔枝中边皆甜快活无量后闻五泄天目之胜乃复支策而去始知修行无过幻住者流连月余始归世人眼如豆见如盲一切是非议论如瓮中语日月塜中语天粪担上语中书堂里事便胜得他也只如胜得个促织就输些便宜与他也只当撇块骨头与蚁子而已焉有堂堂大夫与之计较长短哉求正牍刻成遂为后生津梁利益不浅谦嘿箴可谓警切生犯此病久矣当佩之以为弦韦 

徐冏卿 

定公果有效其益无量但不知所守者中黄邪艮背耶抑数息邪夫定亦难有出有入非定也故曰那伽常在定无有不定时即出即入亦定也故曰恰恰用心时恰恰无心用然定有大小小定却疾中定却老若大定则即疾是定即老亦定艳舞娇歌无处非定华严经曰一身入定多身起多身入定一身起是此定也请以置之同伴老僧如何仆少时曾于小中立基枯寂不堪后遇至人稍稍指以大定门户始得自在度日逄场作戏矣天长人短鬼多仙少安得以浮泛不切之事虗费此少狂日子哉公欲求定当识其大者不然灿烂名园粉黛歌儿俱成剩物矣 

张幼于 

读来教一字一语具见真切然非不肖本怀不肖岂习为令者一处剧邑如猢孙入笼中欲出则被主者反扃欲不出又非其性东跳西孛毛俱落主者不得已怜而放之仅得不死习于令者为若是邪至于诗则不肖聊戏笔耳信心而出信口而谭世人喜唐仆则曰唐无诗世人喜秦汉仆则曰秦汉无文世人卑宋黜元仆则曰诗文在宋元诸大家昔老子欲死圣人庄生讥毁孔子然至今其书不废荀卿言性恶亦得与孟子同传何者见从已出不曾依傍半个古人所以他顶天立地令人虽讥讪得却是废池不得不然粪里嚼查顺口接屁倚势欺良如今蘓州投靠家人一般记得几个烂熟故事便曰愽识用得几个见成字眼亦曰骚人计骗杜工部囤扎李空同一个八寸三分帽子人人戴得以是言诗安在而不诗哉不肖恶之深所以立言亦自有矫枉之过公谓仆诗亦似唐人此言极是然要之幼于所取者皆仆似唐之诗非仆得意诗也夫其似唐者见取则其不取者断断乎非唐诗可知既非唐诗安得不谓中郎自有之诗又安得以幼于之不取保中郎之不自得意耶仆求自得而已他则何敢知近日湖上诸作尤觉秽杂去唐愈远然愈自得意昨已为长洲公觅去发刋然仆逆知幼于之一抺到□决无一句入眼也何也真不似唐也不似唐是于唐律是大罪人也安可复谓之诗哉仆往赠幼于诗有誉起为颠狂句颠狂二字甚好不知幼于亦以为病夫仆非真知幼于之颠狂不过因古人有不颠不狂其名不彰之语故以此相赞如今人送富贾则曰侠送知县则曰河阳彭泽此套语也夫颠狂二字岂可轻易奉承人者狂为仲尼所思狂伙论矣若颠在古人中亦不易得求之释有普之焉张无尽诗曰盘山会里翻筋斗到此方知普化颠是也化虽颠去寔古佛也求之玄有周颠焉　高帝所礼敬者也玄门尤多他如蓝采和张三丰王害风之类皆是求之儒有米颠焉米颠拜石呼为丈人与蔡京书书中画一船其颠尤可笑然临终合掌曰众香国里来众香国里去此其去来岂草草者不肖眼幼檿不颠狂耳若寔颠狂将北面而事之岂直与幼于为友哉至于所说吴侬不觧语则尤与幼于无交涉夫家伯修与王以明皆真切学佛人伯修书本问学问何故系之以园亭歌儿若曰吴中觧禅语者惟此辈尔夫园亭非有知之物安得谓之解语此所谓言语道断心行处灭者也此禅机也以明书意同夫吴中诗诚佳字画诚高然求天个性命的影子百中无一千中无一至于文人尤难何也一生精力尽用之诗文草圣中也幼于自负能谈名理所名者果何理耶他书无论即如敝箧诸诵幼于能一一觧得不如何是下三点如何是扇子跳孛上三十三天如何是一口□尽西江水幼于虽通身是口到此只恐亡锋结舌去然则幼于尚不得谓之觧语矣况其不逮幼于者邪仆自知诗文一字不通唯禅宗一事不敢多让当今勍敌唯李宏甫先生一人其它精炼衲子久参禅伯败檿中郎之手者往往而是幼于不学禅安得搀入其中与虗幻荒唐之人交锋比势哉夫不肖自知幼于不必幼于之觧语齐语楚语闽语倭语处处乡谈王音不同不必幼于之皆觧夫幼于之不解中郎语犹中郎之不觧幼本语也天下事何必同而后快哉王二先生往往好事者造不根之言故不肖于集中特一辩白然如王如曹如公家兄弟皆不肖所敬者决不在不觧语之列信笔铺叙不觉满纸不肖近于颠矣幼于既不爱颠请以自赠如何一笑 

江进之 

初一日从无锡发舟仅抵惠山今日可到常州矣越行诸记描写得甚好谑语居十之七庄□十之三然无一字不真把似如今作假事假文章人看当极其嗔恠若凡决定绝倒也近日作文如凡者绝少敝箧之叙谨严真寔锦帆之叙流丽标致大都以审单家书之笔发以真切不浮之意比今之抵掌秦汉者自然不同所以可贵觧脱更乞一叙前见汤海若作二虞溪上落花诗引子玅甚脱尽今日文人蹊径长孺为弟叙亦极其诙谐皆至文也苐不可与俗士观耳 

李季宣 

世有耳甚热而目不识闻名若古人而生寔同时者若仆于兄是已仆投冠西归江水如沸汤不可行姑欲卜邻真州仆南中交游甚少不得不告之尊兄夫士未有道魏不见信陵入落不投张华者也敬遣一介先之 

桑武进 

凡舟鼎成矣乘彼白云升于帝乡当在旦暮弟学道遇魔堕落傍主趣者也何足多尚榜人晨发弟在梦寐中及醒始知舟行十余里怅惘不可言弟如霜后之叶入春之水壮心消耗已尽独留此区区皮骨了却前生爻搥衲衣债耳猢孙入果园岂有出理后期那复可知言之魂销 

钱象先 

仆暂时卜居真州真州有友人李季宣快士也颇消客子岑寂而黄山诗侠潘髯以季子婚至古亭浪子丘大买居挑叶亦以次将至子公与仆同形影相聚不必言近日维扬亦有几隽人可与语者以兹袁生颇过快活日子不致落莫獧恨东南风不为我吹却钱郎至耳百谷无恙可喜可喜数日前白下有人浪传恶信仆惊愕殊朦朦讹言邪染房耶抑妬妇之口耶可恠可怪曹以新后事诸皆可畧但其遗文不可不为刋行不然亦当辑而藏之免为酒瓿酸瓮所□是在百谷与吾兄耳 

江进之 

弟暂栖真州城中房子宽阔可住弟平生好楼居今所居房有楼二间高爽而净东西南北风皆可至亦快事也又得季宣为友江上橙子时时纳凉赋诗享人世不肯享之福说人间不敢说之话事他人不屑为之事颇觉受用过陶元亮王无功日子天盖见弟两年吃苦已甚故用此相偿不然何故暴得清福如此哉近日读古今名人诸赋始知蘓子瞻欧阳永叔辈见识真不可及夫物始繁者终必简始晦者终必明始乱者终必整始艰者终必流丽痛快其繁也晦也乱也艰也文之始也如衣之繁复礼之周折乐之古质封建井田之纷纷扰扰是也古之不能为今者也势也其简也明也整也流丽痛快也文之变也夫岂不能为□为乱为艰为晦然巴简安用繁已整安用乱已明安用晦已流丽痛快安用赘牙之语艰深之辞辟如周书大诰多方等篇古之告示也今尚可作告示不毛诗郑卫等风古之媱词媟语也今人所唱银柳系挂针儿之类可一字相袭不世道既变文亦因之今之不必摹古者也亦势也张左之赋稍异杨马至江淹庾信诸人抑又异矣唐赋最明白简易至蘓子瞻直文耳然赋体日变赋心益工古不可优后不可劣若使今日执笔机轴尤为不同何也人事物态有时而更乡语方言有时而易事今日之事则亦文今日之文而已矣卢楠诸君不知赋为何物乃将经史海篇字眼尽意抄誊谬谓复古不亦大可笑哉 



【卷之二十三 】
尺牍三 

【尺牍三 】
答陶石篑编修 
荅梅客生开府 
荅陶石篑 
答梅客生 
与陈正甫提学 
荅王则之检讨 
荅吴敦之司理 
荅朱虞言司理 
荅陶石篑 
答范光父水部 
答梅客生 
孙司李 
兰泽云泽两叔 
荅梅客生 
与陶石篑 
答乐之律 
与李龙湖 
与无念 
寄杨鸟栖 
荅张东阿 
荅梅客生 
答张东阿 
与沈伯函水部 
与李子髯 
与江进之廷尉 
荅谢在杭司理 
答李元善 
答毛太初 
荅王百谷 
答梅客生 
与郝仲舆 
答沈伯函 
冯侍郎座主 
龚惟长先生 
李龙湖 
答王以明 
焦弱侯座主 
李龙湖 
答陶石篑 
答刘光州 
冯琢师 
答谢在杭 
荅王继津大司马 
荅陶石篑 
答李元善 
荅王百谷 
荅顾秀才绍芾 
荅吴观我编修 
陶石篑 
李龙湖 
答陈正甫 
家报 
答无念 
答陶石篑 
答黄无净祠部 



梨云馆类定袁中郎全集卷之二十三公安袁宏道中郎着 

湖州张文垣文季　 仁和何伟然欲仙阅 丹椘荆唯桢克生　 南雍周文炜如山镌 　尺牍 

答陶石篑编修 

得来札知两兄在家参禅世岂有参得明白的禅若禅可参得明白则现今目视耳听发立眉横皆可参得明白矣湏知发不以不参而不立眉不以不参而不横则禅不以不参而不明明矣 

荅梅客生开府 

近日与酉卿往来甚密酉卿聪明可人至□老成练达实仆之师近复发心学道仆谓酉卿心则不可不发道则不必学酉卿以为然邸中无事日与永叔坡公作对坡公诗文卓绝无论即欧公诗文当与高岑分昭穆钱刘而下断断乎所不屑宏甫选苏公文甚妥至于诗百未得一苏公诗无一字□□者青莲能虗工部能实青莲唯一于虗故目前每有遗景工部唯一于实故其诗能人而不能天能大能他而不能神苏公之诗出世入世粗言细语总归玄奥怳愡变恠无非情实盖其才力既高而学问识见又迥出二公之上故宜卓绝千古至其遒不如杜逸不如李此自气运使然非才之过也今代知诗者徐渭稍不愧古人空同才虽高然未免为工部奴仆壮地而后皆重儓也公然侈为大言一倡百和恬不知丑噫何可令有宋诸君子见哉 

荅陶石篑 

石篑寄伯修书云近日看宗镜录可疑处甚多即如三界唯心一切惟识二物三岁孩儿说得八十岁翁翁行不得又问伯修此事了得了不得 记去岁此时正与兄登天目今弟走驴灰马粪中而兄亦闭门读书虽较之弟少为安闲而离索之苦当倍于弟几十分也读来书极知真切但既云唯心一切好恶境界皆自心现量也更何湏问行与不行此何异牛肚中虫计量天地广挟长短哉夫三岁孩儿说得此是三岁孩儿神通也八十岁翁行不得此是八十岁翁衰颓也于本分事何涉而自作葛藤耶了事不了事此在当人但不知兄以何为了若以不疑为了则指屈项伸鼻高眼低种种可疑者甚多若石篑又谓指屈项伸鼻高眼低此是当然原不足疑则世间举无可疑者矣若以不怕死为了世间自有一等决烈男子甘刃若饴者矣可俱谓之了生死乎且夫怕死者为怕痛也痛可怕死独不可怕乎又怕死后黑漫漫无半个熟识也今黑夜独坐尚可怕何况不怕死后无半个熟识乎弟于怕死怕阎罗虽不敢预期然怕痛怕黑夜独坐则已甚矣兄纵不彻决不以怕痛怕黑夜为有疑于道明矣何独至于死而疑之孔子曰道不远人人之为道而远人不可以为道所谓远人者远人情也知人情之道则知兄之证圣与一切人之为圣人久矣又安问了不了哉小说载一担夫为圣僧肩行李入山途中问曰观公威德与佛何别圣僧曰佛自在我却不自在担夫乃耸肩疾走而言曰你看我有甚不自在圣僧具天眼者实时见夫相好具足因合掌作礼取行李自肩行未数步担夫忽念彼从万刼修来尚未成佛我乃凡夫安得讵尔念未既圣僧见担夫威光顿灭因诃之曰尔依前不得自在矣速荷担去此语浅率大有玅义愿兄着眼无作退心担夫也笑笑 

答梅客生 

饥急于名饱急于乐口腹急于身体欲不教学何可得且教学则永无大官之望亦无长在仕途之望不唯官闲而心亦闲可以一意读书也 

又 仆谓丘李二兄之病止病在识上作活计耳非识不足也长孺觧作墨客及游冶儿酉卿历宫甚老成此等皆从识上淘汰得出谓之无识仆不信也来书云实实有佛实实有道实实要学甚妙甚妙仆谓官与冶客即佛位也故曰实实有佛觧作官作客即佛道也故曰实实有道然官之理无尽冶客荡子之理亦无尽格套可厌气习难除非真正英雄不能于此出手所谓日日新又日新者也岂卤莽灭裂之夫所能草草承当老哉故曰实实要学如此注觧不知可当温陵长水不宋儒有腐学而无腐人今代有腐人而无腐学宋时讲理学者多腐而文章事功不腐今代讲文章事功者腐而理学独不腐宋时君子腐小人不腐今代君子小人多腐故仆谓当代可掩前古者惟阳明一派良知学问而已其它事功之显赫若干肃愍王文成辈文章之灿烂若北地太仓辈岂曰无才然尚不敢与有宋诸君子敌遽敢望汉唐也徐文长病与人仆不能知独知其诗为近代高手若开府为文长立传传其病与人而仆为叙其诗而传之为当代增色多矣 

又 仆所谓佛即官也即今梅开府客生也今公求免于佛亦将求免为客生耶湏知客生无成无免佛亦无成无免所谓即者犹是方便说法不得已之辞辟如有人云大海是水已是戏论而丈又欲令海求免于水可谓戏而又戏矣 

与陈正甫提学 

弟别后无他可述所淂意事无如南中聚诸快友往返数月所不得意事无如到京不见社中兄弟然毕竟苦不胜乐京师朋友多闻见多虽山水之乐不及南中而性命中朋友则十分倍之矣校文之职比之五马体貌更觉严重然职之难称有甚于守令者庸谈陈诂千萹一律看之令人闷闷未若审单口词之明白易省也旧案可黜也而才士或有一日之短令甲宜遵也而千里之足多出于泛驾之马故公而服人者百不一见也近日士习尤觉薄恶宽则如慈母之飬骄子必且聚党犯上严则学校有体过为摧折恐亦恶伤其类未若百姓之法行而知恩德行而知畏也汪参知会时作何语学问比常当亦长进否幸一不及 

荅王则之检讨 

京中有苦有乐家中亦有苦有乐京中之苦□拜客家中之苦在无客可拜京中之苦在闭口不淂家中之苦在开口不淂京中之苦以眼月为佛事家中之苦以眉毛为佛事两苦相较未知孰优孰劣唯兄自评定 

荅吴敦之司理 

往曾附字潘景升问讯不觉又易春夏矣教宫軄其易称与弟拙懒冣宜每月旦望向大京兆一揖即称烦剧事归则闭门读书蹄轮之声浃旬一有之近颇有一二相知可淂快语者又衙斋与城东北湖水近多大剎蓟酒虽贵时亦有见饷者观此数事弟之暗景岂不百倍吴令也 

荅朱虞言司理 

不通书问者八九月矣仆非忘尊兄者而疏阔若此知尊兄之知不在形迹决不以书问之疏密为交道之重轻也仆作知县不安知县分至郁而疾疾而去而后已既求退复不安求退分放浪湖山周流吴越竟岁忘归及计穷橐尽无策可以糊口则又奔走风尘求教学先生其趋弥卑其策弥下不知当时厌官何意然教官比知县毕竟心闲无事明论堂上不可谓非避世之地也尊兄声实日茂政事之暇东南佳山水亦曾留心观览否仆离吴中后虽梦金阊亦投枕而起唯不能忘情两洞庭及砚石支硎诸山耳兄稍暇亦当饱观母作别后之忆 

荅陶石篑 

寄来诗文并佳古胜律律胜文至扇头七言律尤为奇绝昔白乐天谓元微之近日格律大进当是熟读吾诗兄或者亦读仆诗耶徐文长老年诗文幸为索出恐一旦入醋妇酒媪之手二百年云山便觉冷落此非细事也弟近日始遍阅宋人诗文宋人诗长于格而短于韵而其为文密于持论而疏于用裁然其中实有超秦汉而绝盛唐者此语非兄不以为决然也夫诗文之道至晚唐而益小欧苏矫之不得不为巨涛大海至其不为汉唐人盖有能之而不为者未可以妾归之恒态责丈夫也弟比来闲甚时时想象西湖乐事每得一景一语即笔之于书以补旧记之缺书成可两倍旧作容另致之 

答范光父水部 

龙湖僧持书后已五易岁矣弟碌碌无可述者入山不深出宰不效不得已为糊口计只乞得一片寒毡而京师烧桂煮玊终不免冻馁其妻子及门之徒原思颇多端水颇少弟将何以为策哉虽复久别无可言者聊述数语愽兄一开口耳 

答梅客生 

仆近日坐尊经阁与弟子谈时萟乐亦不减阁中有共一史十三经及他书甚多穷官不必买书是苐一快活事近地方可游处则有北安门湖水及诸梵剎朋友则有一二小官斋郎典客之类绝口不谈朝事者其胸中又无一叚先入意见为主仆遂得遗形纵舌不相妨碍纵彼不甚领畧而仆得大开口四肢畅适胜彼擎拳躬身闭吻嘿坐时多矣独贫不能致客觉有不快仆有诗云贫厨非大祭未有肉留宾□绝实也近日听潘雪松说易甚快仆于易学不甚邃骤闻其说如聆天乐出世入世之理其此矣如义文周孔者真震旦国古佛也 

孙司李 

山阴弟旧时熟游地彼处风物如兰亭禹穴者皆古今所艳称去城不远独五泄在诸暨百里外殆越中绝景倘廵察到彼亦当乘暇一游□文长今之李杜也其集多未入木乞吾兄化彼中人士为一板行交知中如陶太史石篑及乃弟龄皆真实颖秀又山阴天秀才王姓赞化名者杜门习静足不踏城市曾与弟往朱山中弟意非欲使兄物色之盖欲其姓名上达使郡司李知其邦有贤人焉若是焉已矣夫以一郡之雄而弟所见所闻仅仅数丈石壁及一二措大则弟之腐不切亦略可知矣 

兰泽云泽两叔 

长安沙尘中无日不念荷叶山乔松古木也因叹人生想念未有了期当其在荷叶山唯以见京师为快寂寞之时既想热闹喧嚣之场亦思闲静人情大抵皆然如猴子在树下则思量树头果及在树头则又思量树下饭往往复复畧无停刻良亦苦矣尊叔虽居深山实享天宫之乐不可不知双桂树下酒瓮如人树皮如蟒黄山青色万片飞来更不知有寒暑之易及人间爱别离之苦由此观之虽得一官亦当□□不顾明矣 

荅梅客生 

经理廵抚缺出生窃谓此事非梅公恐了不得今日见报明公在会推中此事恐当属公矣近日事体大约如人家方有大盗而其妻妾尚在房中争床第间事又如隔壁人告状而我卖田鬻子为之伸理至于产尽力竭而犹不止抑亦可笑之甚矣教官美处诚如来札但所云不足者亦自有说昔在吴县妻妾衣食粗足然或经月不见面往食虎丘黄鱼如吃黄土今食频婆饼饵不减仙厨寺院虽不闲远胜于讼庭僧虽无可与语雅于囚徒胥吏盖人或望尊荣厚实多以为不足若直看作隐居之地未有不足者矣 

与陶石篑 

四月不得一字悬念殊甚数日前陪祀昭陵□看西北山色归来与伯修判断声价畧定大约诸陵山势飞动纤秀逼人虽无黄墙碧瓦其山自佳西山若无诸大梵剎便顽然一冈矣碧云水味绝佳作寺者不为芳塘阔涧而砌小渠从屋溜下过水之不幸抑至于此可恨也香山山色轩楹比碧云殊胜望湖亭不作于龙潭而作于裂帛湖上此尤无识之甚龙潭水光千顷荷白十里长堤迂曲回环垂杨夹道大有江南风景惜无亭榭可布几筵耳近复得遍观西苑花木禽鸟及兔儿山等处尤为奇绝 

答乐之律 

弟懒僻若是只合坐尊经阁读书其实读书亦不耐唯当枯守山林作一绝学无为道人而已兄此时方锐意经济闻弟斯言辟如持苏合之凡而市蛣蜣之转岂相入哉去岁湖上会尊大人及令弟一弹指失之家兄奔走讲幄舍弟□南中金吾宅中杯酒深谭□上明月顿成□迹人生离合如此言之泪堕 

与李龙湖 

小修帖来知翁在栖霞彼中有何人士可与语者生在此甚闲适得一意观书学中又有廿一史及古名人集可读穷官不湏借书尤是快事近日冣得意无如批点欧苏二公文集欧公文之佳无论其诗如倾江倒海直欲伯仲少陵宇宙间自有此一种奇观但恨今人为先入恶诗所障难不能虗心尽读耳苏公诗高古不如老杜而超脱变恠过之有天地来一人而已仆尝谓六朝无诗陶公有诗趣谢公有诗料余子碌碌无足观者至李杜而诗道始大韩柳元白欧诗之圣也苏诗之神也彼谓宋不如唐者观场之见耳岂真知诗为何物哉 

与无念 

丘大帖来说公去会稽问麻城人说往江西及得小修书入云在白下想是近日神通广大能分身说法不然何传者之不一也 

寄杨鸟栖 

卓叟既到南想公决来接弟谓老卓南中既相宜不必撺掇去湖上也亭州人虽多有相知如弱侯老师者乎山水有如栖霞牛首者乎房舍有如天界报恩者乎一郡巾簪势不相容老年人岂能堪此愿公为此老计长久幸勿造次 

荅张东阿 

读佳集清新雄丽无一语入近代蹊径知兄丈非随人脚跟者而邢少卿诗序中亦谓兄直法李唐不从王李入此语甚是仆窃谓王李固不足法法李唐犹王李也唐人玅处正在无法耳如六朝汉魏者唐人既以为不必法沈宋李杜者唐之人虽慕之亦决不肯法此李唐所以度越千古也兄丈冥识玄觧正以无法法唐者□又少卿序中未发之意故不肖为补足之 

荅梅客生 

麻城令去时仆与家兄屡以长孺为托不意命薄如此真所谓转喉触讳者也江进之之苦不待言仆交游半天下似此人者识见肝胆真不可多得纵不作吏部不思世间尚有作教官者乎三弟来又添一朋友此近日快心事即近日所得之快友也眷属初至一少姬病死未免作恶去役匆匆不暇他及 

又 与诸大将校射即语也有能胜我者即大可与语人也明公更欲求何等人作可语哉近日无他受用但与一辈白头腐儒□酒往来觉无丝毫不相入处以此消遣闲日不觉身之为客也幸老久无帖去湖上意似亦果生明春若无□往当骑驴冲寒至矣 

又 令公出猎之日正不肖同诸秀才饮酒烹茶之日也雪中无事一味以管城□角每得佳语席上人同声喝采亦自□□不知并州儿之乐于不尚向如也 

又 措大持寸管欲与塞上公较乐辟如乞儿持残羔火余酒矜张五侯之门亦可谓不知量也 

答张东阿 

细读诸作真是唐人风格方之钱刘未知孰为优劣近时学士大夫颇讳言诗有言诗者又不肯细玩唐宋人诗强为大声壮语千萹一律湏□二贤者极力挽回始能翻此巢窟拙槁□笥者今以付木尚未卒业一穷广文骑欵叚晨□道上虽极落寞差不废吟吟乎 

与沈伯函水部 

冬间寒气甚厉京城如雪窖冷官如寒号虫每一出门眉须皆冻远山春艹数辈面皱皮裂谇语满室若得量移便当图南不能兀兀长守此也南郡地暖以使君之尊临之如居苐六天中然在兄丈亦有小苦江水虽浩莽殊无意致六桥三竺之想那能一刻去胸中一苦也民俗朴鄙酒甜而浊酸涩之态见于筵宴二苦也歌儿皆青阳过江字眼既讹音复干硬三苦也又楚之言酸也愁也其山水所产之人多牢骚不平而其客于斯地者亦多化而为愁如仲宣子羡皆然兄才士而多□者也能不为俗所移耶 

与李子髯 

尊嫂之变出自意外可伤可伤弟一岁之内三肠并裂其痛尤甚幸尔道力稍坚不至摧残今姊儿女情深近亦稍觉轻减禅那颇通贝典一室之内所见非焚香面佛即垂髻安禅者世间儿女情态家计生策不唯不到眉亦复不到唇齿间矣终日见人死何以不怕死兄勉之 

与江进之廷尉 

廷尉之改弟有三快出入橅禁宾客到门不诃弟与兄得长聚谈一快也酒坛诗杜添一素心友二快也暇时便可从臾究竟无生失官得佛兄亦何恨三快也前梅中丞书来云江进之品格如此不免忌者之口冤哉弟与进之纵不得吏部不思世间尚有作教官者乎为蚓为龙谁大小个中事兄勘破已久宁复置胸怀间哉扇头诗奇进白肌元骨世人蔽锢已久当与兄并力唤醒近日宰官中有识此意者虽曾中时诗之毒然一呼即觉不至如往时诗人被狂酒酥杀尚自以为琼浆甘露也旅中得谢在杭在彼当不寂寞三弟亟称在杭胸次□洁气□白雪投合也 

荅谢在杭司理 

三弟盛称在杭胸怀如月诗思如水酒态如春每踞石临流未尝不思及兄如人从杭州来眉目髭须皆说西湖今三弟满面皆谢司理矣江进之才识甚超交游中少见其比两佳人聚首一城皆以辄落亦异日一叚佳话弟恨先去不与七贤之数 

答李元善 【 即子髯】 

斋头杨柳青翠若在眼前入春以来醉树下□回同社几人作诗文几篇此皆弟时时形于梦想者京师此时霜风尚割人地皮枯裂山无寸毛非厚貂不得出真辜却好时节也近日与舍弟日课诗文一篇暇则读书胸中浩浩如□水忽决云卷雷奔每一篇成兄弟自相叹赏如□蜋之自爱其转人固以为臭秽必之恤也家凡近作比往大进弟才虽绵薄至于扫时诗之陋习为末季之先驱辨欧韩之极冤捣钝贼之巢穴自我而前未见有先发者亦弟得意事也寒天无事大修着导庄弟着广庄各七篇导者导其流似疏非疏也广者推广其意自为一庄如左氏之春秋易经之太玄也近又着野史十三篇瓶史者记瓶花之目与说如陆羽茶经愚叟牡丹志之类冣为醒目恨无力缮写弟之近况止此而已 

答毛太初 

闻造房房已成否父闻为真哥取亲已行聘否此皆贫士极苦极繁难事奈何聚之一时每思吾兄吾姊远处荒村儿女啼号攀灶倚瓮实为难堪纔得了婚又欲了嫁纔得上梁又欲析家□去一来未知何日得脱此苦两甥从何师何人能强阿翁前承索六子全书世间书可读者甚多专索六子何也甥年尚幼古文且熟读韩苏余不必读倘志在芹叶坊刻时文看之不尽即韩苏亦姑可缓也 

荅王百谷 

一穷广文骑高骨马兀兀东华道上有何情□而芬王先生口齿耶残冬至春燕地特寒处□室中如猬入壳强出拜客须眉皆氷手足僵冷披而入门妻儿大笑以为琉璃光如来出世一室之内堕指裂肤谇语谩骂不尚若不闻也者方且挥毫命楮恣意著述每一篇成跳跃大呼若狂若颠非诚不改其乐聊以宽啼号之妻子也南有堂前既添竹鹤此犹第六天中添得宝树及伽陵鸟奈何向铁圉山人道耶不肖往在吴一鹤忽飞来衙斋丹顶长啄狎之甚驯及病将归之前一日鹤忽长鸣飞去似有知者然自今日谭及亦几谈乕矣 

答梅客生 

一春寒甚西直门外柳两无萌蘗花朝之夕月甚明寒风割目与舍弟闲步东日道上兴不可遏遂由北安门至药王庙观御河水时氷皮未觧一望浩白冷光与月相磨寒气酸骨趋至崇国寺寂无一人风铃之声与猧吠相应荅殿上题额及古碑字了了可读树上寒鸦拍之不惊以乐投之亦不起疑其僵也忽大风吼檐阴沙四集拥面疾趋齿牙涩涩有声为乐未几苦已百倍数日后又与舍弟一观满井枯条数茎略无新意京师之春如此穷官之兴可知也 

与郝仲舆 

两到门皆为阍者所悞往日见兄无次不苦口言归双眉蹙蹙若处镬汤烈熖中今归矣弟知兄无大苦恼也楚人有脱公子于门者以马棰挝之曰奴也不力门者不疑而遣之论者以为事公子之法则不可以为非爱公子亦不可今当事者之处兄弟以为楚人之所以事公子也青山白石何处不可托足此三寸锥子与其用之不果用之论奏孰若用之为我用之泉石也此兄之所深愿而不可得者已矣复何恨焉 

答沈伯函 

荆啇之困极矣弟犹记少年过沙市时嚣虗如沸诸大商巨贾鲜衣怒马来往平康间金钱如丘绨锦如苇不数年中居民耗损市肆寂寥居者转而南亩商者化诙游客鬻房典仆之家十室而九而当事者时欲取羡于额外屡盈屡溢若之何不病且亟也乞兄灼见弊源大破旧习不耗国不厉民此正荆民更生之时而中官之虎而翼者至矣穷奇之腹复何所厌垂危之病而加之以毒荆人岂有命哉楚人悍而喜乱今必激之噫此天下大可忧事也所望调停其中使饥虎不至于暴横而商贾不至生心者唯在吾兄及当事诸大老耳时事如此将何所托足虽江河为泪恐不足以尽贾生之哭也 

冯侍郎座主 

宏道疏节之罪上通于天人燕以来忽忽一岁无咫尺之剌通侯师门岂非门墙之大罪人哉或者尊师矜其顽痴置之不齿宏庶几可逭万一之罪不然虽尽三千之众击雷门之皷至于革绽床毁犹不足以忏罪之毫末也宏出宰不效勉就闲冷终年闭门惟以读书为事至于诗文间一把笔慨摹拟之流毒悲时论之险狭思一易其弦辙而才力单弱倡微和寡当今非吾师谁可就正者近日黄中允辉顾编修天埈李检讨腾芳亦时时商证此事辟诸将倾之栋非一二细水所能支得师一主张时论自定何也以名与德与言皆足以厌心而夺其所趋也宏于近代侍一诗人曰徐渭其诗尽翻窠臼自出手眼有长吉之奇而畅其语夺工部之骨而脱其肤挟子瞻之辨而逸其气无论七子即何李当在下风不知师曾见其诗否然亦宏之鄙见若此其当师意与否要非宏之所敢必也信笔缕缕似亦无忌惮之甚宏私谓若果见罪前此疏节已不胜其诛当在不重科之例若师悯其情之无他而一□容六难有狂言亦必在矜恕之列矣 

龚惟长先生 

四月不得家信不知二舅遂有此变贱兄弟闻之凄怆之极因思浮生倏忽真如电火愁者固愁不得几何乐者又乐得几何不如且料理末后一着为吃紧余俱闲事也甥近来于此道稍知退步不论世情学问烦恼欢喜退得一步即为稳实多少受用退之一字实安乐法门也故曰吾见其进未见其止止即退也颜氏之学欲从末由始有些子退步今尊所居之位即退位也所行之事即退事也功名能退而不入念否儿孙能退而不系心否贪嗔媱绮能退而不作碍否能退世法即道不能退道即世法冷暖在心一反观可知此近日所得省身要法十二时中萨一快捷方式简易者故不辞糹娄糹娄 

李龙湖 

得丘长孺书知翁结庵白下闻之潘尚宝亦云南中山水清佳仆亦有卜居之志俟转部当即图改近日读何书有何得意事乞见示平生推服旴江今得作对当知庆幸之甚南中有伴侣矣若为不南也 

答王以明 

近日始学读书尽心观欧九老苏曾子固陈开□陆务观诸公文集每读一篇心悸口呿自以为未尝识字然性不耐静读未终帙已呼羸马促诸年少出游或逄佳山水躭翫竟日归而自责顽钝如此当何所成乃以一婢自监读书稍倦令得诃责或提其耳或敲其头或搔其鼻湏快醒乃止婢不如令者罚治之习夕渐惯苦读古人微意或有一二悟觧处辄呌号跳跃如碣鹿之奔泉也曹公曰老而好学惟吾与袁伯□当知读书亦是难事□之□今□□秃去华□侯其人也去华易觧□三脱槁而求精不已生精神散缓甚仗此老为药石毕竟旧习难除也 

焦弱侯座主 

宦途薄恶情态险侧可笑无论师不欲闻即弟子亦不欲言之时时于潘雪松处得白下动定知师良慰宏窃谓师少而读书即发二酉未尽之藏壮而成名即博人间不易得之名老而居山复结世出世大聪慧之侣种种殊胜之事□诸一身他时纵位通显其得意宁复过此知师之决不关怀也宏倨处东城交游绝迹课士之暇粗有著述今呈二种求教 

又 南中消息久疏不知师近日动□如何宏株守青毡又东城去人远得一意读书羌易度日稍得转部便图改南非独亲傍住人将亦卜居秦淮为终焉之计宏游历多矣山水之清佳人士之朴雅要未有如南中者也 

李龙湖 

两通书侍者并无一耗岂书皆不达耶闻公结庵栖霞栖霞木石俱佳但面西度夏苦热耳顾况诗云已是伤离客仍逄靳尚祠尚楚人也公于楚中无缘奈何复与此翁相对天界去城稍近中多闲地何不卜居于此□稍转即图改□□公闲话之期近矣 

答陶石篑 

盛使来得兄书訵之快人故翁诗弟所甚爱但阔大处不如欧苏耳近读陈同甫集气魄豪荡明允之亚周羙成诗文近可人世间骚人全不读书随声妄诋欺侮先辈前有诗客谒弟偶见案上所杪欧公诗骇愕久之自悔从前未曾识字弟笑谓真不识字非漫语也广庄是弟去冬所作瓶史乃今春着得者俱附上请教徐文长传虽不甚核然大足为文长吐气往曾以老年著述托孙司李久不得报恨恨兄幸令侍者录一纸送司李处渠当留意矣 

答刘光州 

往三弟道吴极口称兄文藻气骨抵燕后家兄语状尤悉谓兄　而毅浅于世味而□于名理南州固多士未有若君家兄弟之拔出者不肖才不能文而心有所蓄间一发之于文如雨后之蛙狂呼暴噪闻者或谓之阁阁或谓之鼓吹然而蛙无是也兄丈读而赏之大约如古人听蛙爱驴鸣之类声情所触偶尔相关岂真下俚之语足以畅幽怀而发奥心哉兄丈过矣远辱贶教惭恧之甚风便无恤好音 

冯琢师 

尚簿来有小启通候师门想久入览数日前于黄中允处见师论诗手牍读之跃然格外之论非大宗匠谁能先发文季陋习当从此一变矣宏近日始读李唐及□宋让大家诗文如元白欧苏与李杜班马真足雁行皮公尤不可及宏谬谓前无作者而学语之士乃以诗不唐文不汉病之何异责南威以脂粉而唾西施之不能效颦乎宏胸中有怀不敢灴吐自以为世道隘矣舍师不言更有谁可言者故敢不避荒谬百陈肤见惟师矜其愚而教之令弟先生丰标玊立恨相识未久未足尽其奥论家兄弟近作皆欲请教以还朝在即将面受斤削但不知行李以何日发宏眼欲穿矣 

又 宏寔不才无能供役作者独谬谓古人诗文各出己见决不肯从人脚跟转以故宁今宁俗不肯拾人一字词客见者多戟手呵骂唯李龙湖黄平倩梅客生陶公望顾升伯李湘洲诸公稍见许可自知狂谬数年藏匿不敢妄呈求教既而思之丑新妇无羞阿家之理遂不自量尽出鄙作而师宽其督责谬加奖藉是顽钝之质尚可鞭策他日犹得附于李习之张文潜之列也宏之所以跃然喜也近日国事纷纭东山之望朝野共之但时不可为豪杰无从着手真不若在山之乐也 

答谢在杭 

葡萄园之乐至今未减不□尊兄遂有此苦弟谓此公冣嫌人作乐每于世间乐人加意摧折观兄今岁事与弟昨岁所遭即可知己世间富贵功名之人快意尽多此公殊不见怖独□一作达之人罚之恐后乃知乐之一字其福倍于功名富贵远矣吾兄岂以一二俗情上事而遂改弦易辙耶 

荅王继津大司马 

宏道自为童子即熟伯勋名中怀跂仰如太山乔岳每念古人如姚宋韩范者既异世不可得见尝欲一见当今豪杰耳其高论而目其擘画冀稍得闻时务之大畧与夫观变应卒之机不意入任之年正伯居洛之日犹幸与郎君同籍微上绪论畧见典刑奈何盛年壮志遂抱宿艹之痛哀哉此非独一家之哭实某等之不幸也当今国是纷纷无所取裁世道人事不言可知问之兰孙伯骨力方徤苍生切东山之出四夷怀司马之望恐不得安枕贴席于田野间也兰孙丰标岳立后来之隽存初年兄虽去犹存自当长笑山中何恨哉 

荅陶石篑 

祁君来得书甚快兄既知此事不从问得便是好消息也弟近日始悟从前入处多是争妙境界一属净妙便是恶知恶觧彼以本来无物与时时拂拭分顿渐优劣者此下劣凡夫之见乎尚未得谓之开眼况可谓之入道与 

答李元善 

文章新奇无定格式只要发人所不能发句法字法调法一一从自己胸中流出此真新奇也近日有一种新奇套子似新实腐恐一落此套则尤可厌恶之甚然弟所期于兄实不止此世情当出不当入尘缘当觧不当结人我胜负心当退不当进若只同寻常人一般知见一般度日众人所趋者我亦趋之如蝇之逐膻即此便是小人行径矣何贵为丈夫哉若不为所坐为忍所难忍此即如蜉蝣营营水中不知日之将暮愿兄具世外眼勿为流俗所沉也 

荅王百谷 

闻近况甚适又言将有岱宗之游仆来岁亦将乞假而南或得与杖屦相值亦佳事也江令君每会必剧谈近复留心性命长安中得此艮友殊不寂寞仆宦意甚阑又如作吴令时矣自思口腹无几身世受用亦无几安能劳碌事此生乎青毡虽闲要亦有拜客及不情应答之苦终不若山居之稳贴也 

荅顾秀才绍芾 

细绎来札具领深旨不肖况味复似去吴令之日羁绁一官如触笼之禽盖上之欲如梅陶诸人掷冠投礻居既不可得下之欲膻趋蝇赴甘宦途如美女如世人之所稔为而又不可得一身骑两头马此其所以益苦也近日渐学断肉此亦是学隐居之一端将欲并禁诸欲未免为血肉所使常自谛观宦情不断之根寔在于此受用几何而贪恋如是吁可笑也已然竟亦湏断之试期既迫此是兄未了大债司李书聊为作之恐不能为力耳 

荅吴观我编修 

朗目不能不朗居士之目何也往日以山河大地为目今以音声语言为目谁谓居士无目哉达摩云心如墙壁可以入道今居士眼如墙壁矣道在何处眼职视心官思功德则一眼浮在面心居肉团为根是同举世多无眼人而不□有无心者何也若使无心是道则无眼亦道□□已得一根休复矣若眼光尽是瞎不是道则思虑尽者是真瞎其心者也眼不可瞎而心独可瞎与达摩之言不知又当作何理会也如云墙壁言入道非言道体达摩直指人心者胡迂曲若此道若可入是门非道若言入门是从门入岂是家珍望居士详悉指示 

陶石篑 

乡僧某参学颇力特来云栖受戒更参礼大□士求差别智愿石篑以钱塘江为口秦望山为拂子为渠点破 

李龙湖 

白下人来云翁已去京更不知住何地有人云住通州老年旅泊未得所依世界真无友朋与何托足之无所也世人学道日进而仆日退近益学作下下根行孔子曰下学而上达枣栢曰其知弥高其行弥下始知古德教人修行持戒即是向上事彼言性言心言玄言妙者皆虗乱惑人所谓驴橛马椿者也今丛林中如临济雪门诸宗皆已芜没独牛山道场自唐以来不坏由此观之果孰偏而孰圆耶净土诀爱看者多然白业之本戒为津梁望翁以语言三昧发明持戒因缘仆当募刻流布此救世之良药利生之首事也幸勿以仆为下劣而摈斥之 

答陈正甫 

学道人得一疑情如得一珍宝何也未有疑而不破破而不悟者但恐疑情轻微拈之便有不拈便无今日见些子道理明日又见些子道理则转疑转不悟耳弟辈往时逆人情说汪公便道是戏今来顺人情说汪公便道是正此是汪公我执未化耳根不聪耳弟谓入头不如兄者正在此处然弟辈往时实是檐板古人云行起觧绝弟辈未免落入觧坑所以但知无声臭之圆顿而不知洒扫应对之皆圆顿也弟近日□学下下根行一切烦碎等事力可能者断断行之自思大丈夫出世一番不得艹艹过日耳有可以切摩弟者望不惜苦口太原舅颇留心学问恐体面崇高不暇谈及极感相待之厚更望有以植之 

家报 

四舅来闻大人及一家眷属俱皈心白业此人间苐一希有事要知子孙满前纡朱拖紫未足为难唯信此一事是难之难者专持名字有甚么难而人自生疑阻盖此等出世大富贵天□不肯轻易与人也然欲学此事亦湏坚行善法所谓善法者谓如利济忍耐等事也盖学道湏□除我相悭贪等我相之冣粗者人以我故悭贪若利济则克却悭贪之我也人以我故忿嫉若忍耐则克却忿嫉之我也究竟到圣佛亦已是无我宣尼言四绝而终之以无我是儒家亦先度我也金刚经言四相而始之于无我是诸佛亦只度得我也我之为我其相甚粗而究竟到极微极细处圣佛安之故曰绝曰无学人习之故曰克曰度今人不达此理故将济人利物皆看作小事噫孰知现前小事便是作圣作佛大觧脱之场哉寄来十疑论一册望细心看闲时讲与太母听大人具出世知见当不以此为迂也 

答无念 

所云意识行不得一着子不知念禅如何受用世间未有名闻利飬心不除烦恼火熖炽然而可云意识行不得者也夫贪嗔识也贪嗔不行即是意识行不得也莫错认也生辈从前亦生此病望公刬却且将起信智度一论理会一番方知近时老宿去此事尚远远在邓公虽未必证晤然一生修行当亦不至堕落若生与公□不修行我慢贡高其为泥犁种子无疑此时但当恸哭忏悔而已公今影响禅门公案作儿戏语向谓公进不知乃堕落至此耶公如退步知非发大猛勇愿与公同结凈侣若依前只是旧时人愿公一字亦莫相寄徒添戏论无益矣 

答陶石篑 

弟学道至此时乃始得下落耳非是退却初心也此道甚大今人略得路便云了事此实可笑如村间百姓不钿见考童生考秀才及入场屋得隽等事但见扮演蔡中郎传接唱一曲便中状元遂谓及第如此之易辄生希冀虽三尺童子亦笑之矣玅喜与李参政书初入门人不可不观书中云往往士大夫悟得容易便不肯修行久久为魔所摄此是士大夫一道保命符子经论中可证者甚多姑言其近者四卷楞伽达磨印宗之书也龙树智度论马鸣起信论二祖师续佛慧灯之书也万美同归六卷永明和尚救宗门极弊之书也兄试看此书与近时毛道所谈之禅同耶否耶近代之禅所以有此流弊者始则阳明以儒而滥禅既则豁渠诸人以禅而滥儒禅者见诸儒汨没世情之中以为不碍而禅遂为拨因果之禅儒者借禅家一切圆融之见以为发前贤所未发而儒遂为无忌惮之儒不惟禅不成禅而儒亦不成儒矣海门居士于此事亦有入处弟许之者非谓其止此而已若复自以为足则尚是观场之人与此道何啻千里先儒一二相似之语今时作举业者亦往往有之此何足贵且此与生死何干所选先儒书弟已见之要之无足道圣人之门阈尚未梦见况其奥者近读杂花经中间种种奇特事可疑其多若是表法则是本无是事而记者故□大之与假门苐饰虗词者何异枣栢论华天宗旨一切俱以为表其中若文殊普贤等皆宗而表矣然则所谓表法者有是事谓之表耶抑我是事耶枣栢又云古来圣贤如仲尼颜渊等皆是表法实无是人是明明说二经所载诸事如论语记孔颜一般果可谓之有耶抑可谓之无耶兄试为弟通之幸勿以相似言语巧作和会也西方合论是弟残冬所著恐尚有不亲切处幸详悉正之夏月入盘山东南无此奇观西方目当退一舍拙诗寄览弟自去年九月己断作诗偶探奇不免见猎耳 

答黄无净祠部 

弟往在邸尝语伯修曰今时作官遭横口横事者甚多安知独不到我等也今日吊同乡明日吊同年又明日吊某人老鬼多于人哭倍于贺又安知不到我等也以是无会不极口劝伯修归及警策身心事盖深虑朝露之无常石火之不待不幸而不待者果不相待痛哉然伯修有甚深慧中阴当得自由但未尽漏人未免添一番苦耳以弟观之眼前数十年内所余几何纵复得之有何光景若不力学皆是添业之日程途有分资粮早办便为淂计去之迟速可勿论也后事赖诸长兄得办虽复骨肉何以加此弟将以仲春前后迎至三辅水道迂缓从陆程为便讣至之日家祖母遂亦长逝此可知 



【卷之二十四 】
尺牍四 

【尺牍四 】
黄平倩庶子 
顾升伯修撰 
李湘洲编修 
龚惟学先生 
何客部本江 
雷元亮郡丞 
黄平倩 
陶周望宫谕 
萧允升庶子 
冯尚书座主 
答王以明 
荅陶周望 
王则之宫谕 
王百谷 
荅徐见可太府 
与耿中丞叔台 
王百谷 
袁无涯 
答陶周望 
萧允升祭酒 
顾升伯宫允 
金给谏 
罗云连
陶孝若 
黄平倩 
与友人 
荅沈何山仪部 
答吴本如仪部 
刘行素仪部 
李湘洲司业 
曾退如编修 
荅费太府 
荅董玄宰太史 
荅薛左辖 
荅李酉卿 
与李杭州 
与王百谷 
潘茂硕 
苏潜夫 
陶周望祭酒 
荅钱云门邑侯 
与蔡嘉兴 
答陶周望 
与曹进士平子 
荅曾退如 
钱邑侯 
汪观察 
袁无涯 
去吴七牍 



梨云馆类定袁中郎全集卷之二十四公安袁宏道中郎着 

蘓州金安国伯维　 仁和何伟然欲仙阅 兴化袁学干违一　 南雍周文炜如山镌 　尺牍 

黄平倩庶子 

弟以午节后挂帆扶数老衲入围庐幽峦遂谷无所不探生平所见名山此为冣奇伯修素有登临癖恨不见此人生足力徤时何得轻易蹉过也海内道侣零若晨星死者不可见活者不可聚弟此回亦欲入山后会遂不可知虽严亲尊命屡以出相迫然懒癖已成孝绪之绝宦与太真之绝礻居心或有可忍不可忍也玊泉奇胜明岁结室多在智者洞一以便静修一以迟长兄归道也闻欲刻阿弥疏钞于襄本有疑此不难辨但检玄装译及海东疏若无此语义为后人增益无疑若弟断然以为后人增益非疏则讹也 

顾升伯修撰 

别时卒卒不及吐一语因忆往昔踏月射堂听歌曲水共约此后当觅稻田厂前后一片地为看花待月之所曾未几时而出处生死有同夏云人生何事可筭得也弟世情觉冷生平浓习无过粉黛亦稍轻减即有时对清歌艳舞亦如花鸟之寓目自幸心中粗了可以隐矣六月内徧踏佳山水石胜绝自恨宿因不深不淂为此中净侣至真州遇三弟备知兄近日行履兄才识盖世阅事已久若于此事稍稍勘破人间佳恶情态真不直兄一咲也 

李湘洲编修 

弟不知兄已壮发前此曾驰书奉问与兄两年别耳而光景苦乐有同朝梦眼前事除却死真无一可筭者也兄有才有识又有胆独道念未切或为眼中粗惑所转弟往时亦有青娥之癖近年以来稍稍勘破此机畅快无量始知学人不能寂寞决不得彻底受用也回思往日孟浪之语冣多以寄为乐不知寄之不可常今已矣纵幽崖绝壑亦与清歌玅舞等也愿兄早自警发他日意地清凉淂离声色之乐方信弟言不欺也 

龚惟学先生 

某此回得请甚快今年粗了匡山此外别无分毫想儿孙块肉耳田舍邮也身体手足偶而已皆不足安顿计较客居柳浪馆晓起看水光绿畴顿忌栉沐晨供后率稚川诸闲人杖而入村落日晡棹小舟以一桡划水多载不过三人晚则读书尽一二刻灯下聚诸衲掷十法界谱钦负金放生暇即拈韵赋题率尔倡和不拘声律闲中行径如此聊述之去牍以当一夕佳话也 

又 关岚地寒甚而尊殊不以为苦悬鞭撤棘浩浩然如处花林醑国此其地则寒而民则暖何恠尊之乐之也然为岚计则愿必世百年为主人计则顾得一内擢稍释拮据之苦优游二三长者之间课山水之奥结当来之缘种花赋诗随口即讴此亦生人之至乐而某与遯庵翁负弩先驱者也夫尊岂恋恋一官者哉虽然白香山七十致政自以为达陶彭泽八十日为令自以为苦两人者所遇不同其趣未始不一也某近来始知损事之乐所谓损事者非独人事田宅子女皆是也小穷则小乐大穷则大乐衣食仅充余则施之是为损事要法盖有一分余则有一分兴作图度小余则造房治产大余则为孙子计无所一至宅则欲栢欲楠田则欲膏欲沃又或谋之不可知之枯骨以幸其长且久此无他资有余而心为之驱使颠倒也宗少文云吾已知富不如贫贵不如贱始以为矫谈今乃信之往曾与黄平倩言但看长安街夜半时古庙冷铺中乞儿丐僧齁齁如雷吼而白髭老贵人拥绵下帏乞一合眼而不可得□宗少文之言验矣 

何客部本江 

作字时又九之次日也方杖而出偕数衲往玊泉收堆蓝山色饮仙人掌茶此地兄宿经由他日入沮漳闻路人云智者洞中有一老头陀须发如败苇身若竖铜饮岚卧石语人以目不以口者是必我也兄去旌节屏侍史踪之或可得不然与鹿麝同骇而去 

雷元亮郡丞 

往莫州聚首时高呼畅饮大快也已而萍迹□西人从匡山道上来辄问问辄无有不怏怏数日者不谓今者遂在照临之下也初意欲渡江值先姑后事东驰西走耽延至今□野人制不入城府亦硁硁之小节又则部民分势隔绝某虽枢衣临之以老公祖拥之以皂帽恐之以白晳之傞史能遽若曩者之欢呼谑浪乎此某所以未出门而先次且也观至此得无捧腹而重笑其迂耶 

黄平倩 

参山道中逄胡舍人得兄手书具悉近况此山奇绝其石则昆仑玄圃其宫室则祈年未央其树则孔明庙前老栢也匡山之胜以涧以瀑其它不当香垆一峯五老差敌耳未知岁眉真能伯仲否也学道之不利官久矣当事者之意将以觧官难诸大夫此犹纵鱼于壑而放鸟于山其谁不快然弟亦有此言谓既持释子戒口断荤血身断冶媱心中断却了子孙田宅之想诸皆可断而官独不断何以自觧于天下也当事者此举未可谓非一番大垆冶也家之不可学道犹官也官有友而不暇家则暇而孤唯游可兼淂之弟意欲春秋入山谘访冬夏则闭门读书而已既已图出世一大事而其肠胃所贮若依然只俗子家物何若不谈之愈哉古人学道贵密不惟令人不觉其长亦且不尽见已之是即如布施一事随刀周邻里乡党则密必名山大剎通邑大都则愚者骇智者笑矣五度皆然举一可例吾辈所谓持戒精进得无有不觉不知堕此区宇者耶此饮药而服忌不若不饮之愈也弟近来痛省此病故言及此所谓腊月扇子恐南地寒暄不常耳 

陶周望宫谕 

去年入匡山今年入太和天目洞庭直魁丘耳兄真觧官去弟来春当之西湖偕游天台鴈荡便了却武夷普陀诸约新其所常见而证其所不至亦快事也会胡太六知社中兄弟近益精进弟谓诸兄纯是人参甘艹药中之至醇者若弟直是巴豆大黄腹中闷饱时亦有些子功效也家父迫弟出而弟懒于世事性僻而疏大非烃世科材弟又生计减少数椽残茆十亩秫田已付之妻儿管理身口自足无庸劳薪仕途弟客寄村庐四方道侣分餐而食虽亲戚朋友亦不责弟以常礼及告以风水田宅往来酬荅之事弟公然一方外人也然弟尚以为苦出门虽敝衣踉跄人必指曰某官人数日一见妻子或告曰某篱落坏儿子某废学党中有不觧事者至言及乡里间不平之事未免动念若一离家并前数事亦无眼中得不常见烂熟人虽俗亦快也静虗兄恐已归所云顿除渐修大非弟指不知以何为修若云蔬食断腥是修则牛羊鹿豕亦蔬也若云长夜不眠是修则训狐蝠鼠亦不眠也若云一念不起是修则无想诸外道亦不起也若云腾腾任运不着不滞是修则蛙鸣鸟语亦腾腾任运也楞严经云一迷为心决定惑为色身之内凡六根可摄持皆身也可分疏悟入皆身见也所云渐修不知当从何处着手静虗若未去幸以此字示之 

萧允升庶子 

海内交游如兄丈之于不肖兄弟有几夫世有肤交有骨交有气交骨交则荆聂之俦也气交者气味相合如水之于盐自非性命相期胡以至此若兄丈之于先伯修是已忆壬辰之岁弟初获交于诸道友先兄踞毡而坐念方则之丈论难迭出足为千载一时曾未几何而东零西散念方既已下世先兄继之射堂秋月有若隔世人生会合何可常也弟已绝意仕进而家父意尚果然未便驱弟出山庵居柳浪湖长杨万株桕千本湖百余亩荷叶田田与荇藻相乱树下为圜瓢茶莲藕取给有余弟又不常居乡纔了匡山便入太和觧夏后人衡岳遇缘则住不则去亦足以乐而待死矣知兄信我漫一及之不可为不知者道也 

冯尚书座主 

方春卿之命下凡在门下士无不延颈举踵且庆且忄尉者无何而　东朝建二十年廷臣所争而不可淂者一旦遂定此虽　王上独断抑亦吾师之将顺者潜而速也某殊悭缘不获一覩其盛居常持镜自照此等骨相岂可入甘肥场自分与吠蛤鸣蛙一体歌咏太平亦乐而甘之唯师席日远万万不能忌情海内如师之爱门生忌其百漏而取其一淂者有几某岂木石而不自知夫以某之拙似傲懒似慢虽同辈或不可堪而师爱之惜之终始如一日某独何心能不金胸刻腑也自恨才力钝劣不能建一奇当一官百负师门唯诗文一事欲稍自振拔山水性命之余聊一发之而质凡下不合古辙谨录记文数首山行诗数萹尘览比于诙谈得师破颜一笑足矣惟师削而正之然过此亦欲焚却笔研人生精力几何若为以有限之精神事此无益之伎俩也即此是名根未尽山中人不破此障亦何异纷华世味也毕竟诸缘皆易断而此独难拾或亦文人之业习耶去年游匡庐今春登太和皆奇奥之极觧夏后复欲束装入衡岳海内奇山水许十年可尽择其地胜而人清者居之俟师他日归来某方策杖过东海穷览邹鲁之胜坐日观而扣云来与师评天下山水佳绝处以当卧游此即某之所庂上报知已者也狂谈可笑之甚唯师恕之先兄恤典会典具载谨遣小价上疏伏念先兄讲读四年竟以此卒生平修谨无纤毫过讲明圣学似亦朝贤之所许可倘荷特恩荫恤赠谥皆例所有是在尊师主持耳然亦未敢必疏之当上否也唯尊师裁之 

答王以明 

居士畏语言建立为地狱业火之是已独不畏易觧亦语言建立乎若一切论著皆去而易觧不去是未曾抺却语言也此即犯妄语罪若以论说为建立易觧为非建立是自语相违也此即犯两舌罪妄语两舌非泥犁业乎居士何以自觧不觧则无以晓喻迷人觧则复犯语言建立矣岂惟居士伏羲文王便是招头矣故走谓居士非真畏语言者也不若留却且消遣闲日也大和诸诗奉览幸即掷下记尚未成时方结夏料理楞严宗旨故未暇作文字业耳走非畏文字者也并此无畏奉施居士纳不往曾藏得易觧数本今亡尽矣有淂意处幸一见示 

荅陶周望 

藻来具知真切矣山居颇自在舍弟近亦喜把笔闲适之时间亦唱和柳浪湖上水月被搜无渡遁处往只以精猛为工课今始知任运亦王课精猛是热闹任运是冷淡人情走热闹则易走冷淡则难此道之所以愈求愈远也弟学问屡变然毕竟初入门者更不可易其异同处只矫枉过直耳岂有别路可走耶据兄所见则从前尽不是而今要求个是处此事岂可一口尽耶今日如此明日又如此纔有重处随即剿绝今日之剿在明日又为重处矣游山若碍道则吃饭着衣亦碍道矣如此则兄真如陈同甫所云虽咳嗽亦不可者道实碍人之物人亦何用求道耶 

王则之宫谕 

别遽十年余矣曰兄奄忽二载长安聚首之乐不啻隔生不忍言不忍言近日学问得剿绝不陶周望是真实参禅人虽未入手然其进不可量也黄平倩亦甚勇猛数淂长安书云有赵少卿王行人左侍御王刑部皆卓然有大根力参究此事恨弟老懒无意复出不淂一扣门墙谘决尊兄往来南北当有所遇实证据处幸一一示我弟虽不敏尚能削骨沥血乞半偈书作将来凈因也弟明春欲南行了天台鴈荡公案若尚在南亦一快事弟头发已有数茎白者如则之当满头矣 

王百谷 

每逄吴僧来辄首讯百谷闻动履倍常则大喜谓风雅道衰尚赖此老成人撑持也明春入台荡取道两洞庭百城烟水中首扣大知识想□不作德云面孔费不肖十日艹鞋钱也绵竹僧以缘事入吴便致远讯惟有以开发之 

荅徐见可太府 

东南之游极于五泄将留台荡普特以为后约仁公既期以来春便当执策从事矣近日移居山庄去城一牛吼地山中老松千本修篁万竿颇足自快干霄之干以障风露枵中之木以当庵庐苍髯之藤藓皮之石以为友朋此乐非仁公恐不复见赏不然未有不以为癖且痴者山行注一路程本子也何足烦大笔政复刘邕之嗜明公或偶同焉使夫乡里之士知痴而僻者亦偶见赏于大人君子此亦贱士之荣遭也千旄北矣野人卧山南而送之亦复近诞然自以为知仁公之深莫野人若也故且畧形体以事君子 

又 于鳞有远体元□有远韵然以摹拟损其骨辟则王之学华会稽徐文长稍自振脱而体格位置小似羊欣书仁公何得遂奄有之不佞下里稚语耳尊叙奖藉过甚将无蕉葛衷而古锦袭乎夫尹夫人之望邢也此犹以色却也今使夷光导而嫫母御能免太冲之掷耶山居已两月去城百余里微来札亦不知板车之过谷也山资之乏辄尔饶足自惟无夷门咫尺之义而横遭长者之施頳颜甚矣既不能长揖道傍随诸攀辕之后又不敢以虗仪为将唯有北望九顿而巳异日者或撰为俚言以歌扬休明是乃艹茅之所以报耳 

与耿中丞叔台 

往过白下辱翁台爱至渥比归山中欲具笺道谢而所谓致书邮者非山人则缁客其意皆有干于东诸侯者故笺竟不致不然某非无心□兀兀不知感感而不为一言以通也某归来□所事登临之暇辄复吟哦如夜蛙朝鹊呌跳鸣跃不能自止其言皆花木虫鸟退之所云穷年枉智思掎摭粪壤间者要无足为翁道但公退之暇借以发咲时亦有之如排场嗑□无益音节大为发诨之资也 

王百谷 

椘中绝无江南士人但时有白足赤髭耳问王先生近况亦复不晓每思包山大目之胜屐齿辄跃遂欲买舟便道访半偈主人而堂上白头往往见勒明年寻一佳题目东下当了此愿也正路鸠材僧入椘不能淂木巳梓楩楠之一不佞稍为区置仅获蒲柳下村数十株耳其实湘中富室不能敌吴之窭人僧云东洞庭有陶朱掎顿焉且与百谷为戚愿淂百谷布施蜡花笺一幅未识可否 

袁无涯 

不肖诗文多信腕信口自以为海内无复赏□者兄丈为之梓行此何异疮痂之嗜幸谨藏之□为不肖护丑勿广示人也至嘱至嘱戊戌以后稍有著述去僧忙不及录寄附去广庄及瓶花集诗各一册余俟怡山还致之明春当僧家弟南行或得相从席立道上也 

答陶周望 

细绎来札似谓此事有生处可习熟处丁证此实不然所可知者决非是知所可证者决非实证此事校破与不破耳愿兄勿以习气之浅复论人以定力之麄细论道也川勤之悟也而与高安终不相下玅喜之悟也而圆悟痛我之以性气此等若以俗眼观可讵以人天眼目相许耶白苏张杨真格式也阳明近溪真脉终也近有小根魔子日间挨淂两餐饥夜间打得一回坐便自高心肆臆不惟白苏以下诸人遭其摈斥乃至大慧中峰亦被疑谤此等比之默照邪禅尚隔天渊若遇杲公岂独唾骂呵叱而已弟往见狂禅之滥偶有所排非是妄议宗门诸老宿自今观之小根之弊有百倍于狂禅者也小修旧见弟如此商确亦以弟为莽荡今不复然矣弟不敢自谓已证然路头决不错走宗门与教原自别脉永嘉云闻说如来顿教门恨不灭除令瓦碎如今小根所执膻而悦之者如蛆宁复可恨近溪而下真可恨者也愿兄高着眼莫落断常坑也令弟邸中相聚亦一快事与两兄相结专以一大事相期故言之不得不力若以为此懈慢人无可听者弟已矣从此专事承顺不敢复道之矣 

萧允升祭酒 

山野姓名生涩分不宜入春明门以是虽有便邮不敢辄通一字九方之急千里犹千里之急九方也以是舍弟虽在门墙亦不敢以一字道谢不知射堂夕月西门春柳犹记往日周旋否屈指十年之间故交落落有若晨星伯修墓上白杨几堪作柱百念那得不灰冷也山中莳花种艹颇足自快独地朴人荒泉石都无丝肉绝响奇士雅客亦不复过未免寂寂度日然泉石以水竹代丝肉以莺舌蛙吹代奇士以蠹蕳代亦畧相当舍此无可关怀者也此近日未尽习气也遇有道者不得不暴以希忏悔 

顾升伯宫允 

山中粗足自遣便不思出非真忘却长安也然村乡自乏人与语如东阿晚年门下皆厮飬凡才那得不念应刘诸公明年思一游台荡已决意东下北游念尚未动不知倾倒何期人生几何岁月而隔绝若此假使再见亦恐兄白髭□阁老矣 

金给谏 

弟之懒而疏兄丈所知也若以形骸之外观弟疏节阔月似犹可赎若以世间之必不可已者责弟弟为戾人矣然弟已自知骨态之不宜蔽长林而啸水石殆将终焉龙钟偃蹇甘与鹿豕为伍则其人杲不可以礼数责者也弟自不敢齿于世而世肯与之齿乎世或见责之无益遂从而置之亦未可知此又弟之自觧于兄丈者也读至此能无为弟发一笑乎新都人某少年有文藻欲以举子业就正诗有新调六朝佳山水何可无佐笔研者乎知仁兄之决不见外也 

罗云连 

欧公极称夷陵山川奇秀向日会兄都不一□又贵乡多士如此兄皆不能称述一二岂弟不足与言耶抑老髯识不足也弟心已在三游□前矣倘有便舟当偕数衲入峡一观元夕后不雨当了此愿也又弟每游必挟多衲不知贵土可托钵否不然未免以白腐青蔬困诸君子也佳作甚畅他时明伦堂中恐着此骚雅不淂致声元定诸公旧推新知快晤一堂人间第一乐也梦寐以之 

陶孝若 

三弟来极道贵土山川胜绝人士都推弟倾想之至形于梦寐又道仁兄一意参学骨清而气细求之朋辈中指不一二屈弟恨不即日趋侍奉麈尾周旋也敝乡涂泥为市无卷石□壑可入目又可与谈者极少诸兄能于三游洞前施我一袈裟地弟不啻如渴骥之奔泉也读佳诗及诸兄诗珠玊满把去役其迫恨不即和柳浪春条极可人能挟诸同学一过不耶与仁兄同郡同门又同□夫何相识之晚然一相识而□遗形去貌又非浅浅者可同年论也 

黄平倩 

客岁附一纸托令弟转达正是小雪时节后闻以入贺里旋此纸亦当浮沉矣弟近日此心真死矣邑中颇有流寓者与之商确甚快小修近造亦奥非复别兄光景也此事只求安心便作官也好作农夫也好作侩儿市贾亦好杂花五十三知识单明此义如王赵诸公以儒而滥僧皆走别路者也凡事只平常去不必惊羣动众纔有丝毫奇特心便是名根便是无忌惮之小人反不若好名利人真实稳安无遮拦无委曲于名利场中作大自在人也兄利根慧性一拨便转弟知兄从此放下千二百担子胜去却通身枷锁也诗文是吾辈一件正事去此无可度□者穷工极变舍兄不极力造就谁人可与此道者如白苏二公岂非大菩萨然诗文之工□非以艹率得者望兄安以信乎为近道也客冬见邸报得诗二章奉寄久无便邮今始淂呈然亦不知何时得过锦江也 

与友人 

数日来入沙头始知仁兄补官命下一穷舍人携一千二百余利齿嚼长安尘沙那得不饥甚为仁兄虑之弟明春决意从舟北行入西湖过夏中秋夜可得共踏射堂佳月谈别后冣得意事也近日所与游者何人个中事看得破不兄明慧有余而深沉不足果于任而浅于几果于任则易视天下事而浅于几则易视天下人处世者之深忌也昔苏翁之论张德远也曰明于知君子暗于知小人此古今高士通病然自是不学之过学则眼开眼开则自不受瞒可以应世可以济世可以出世应世者以世为应迹而应之者也如周濂溪庞道玄其人是也应亦出也济世有三种有以出为济者佛图澄陆法和姚广孝之类是也有以应为济者张子房秋梁公李邺侯等是也辟则纯绵裹铁不露锋刃又辟则掷剑挥空空轮不亏至矣化矣有以济为济者汉唐以来建功立业不有其身者皆是然各有学术各各开眼不似今人冥行径趋动而得过者比也唯实参究广诵读多会人可免此过弟与兄同此病者愿各努力秋来偶读实录见前辈诸大老颇有其人未有不学而能济世者京师豪杰海也世界如此之大相识如此之□岂无一二人与古先抗衡者兄幸虗心求之有则急以报我 

荅沈何山仪部 

蘓家使来读仁兄手书知念弟之溪弟支离可笑人也如深山古树根虬曲臃肿无益榱栋以为器则不受绳削以为玩则不益观欲取而置之别所则又痴重颓垒非万牛不能致而世之高人韵士爱其古朴以为山房一种清供辇而致之费之唯恐不奢累累有之仁兄或者以弟为山房玩乎则又何不寻一片清冷宽闲地苔阶莓砌镇日相对而必欲置之通邑大都使一人玩而千人唾则仁兄亦何以自觧乎虽然以一痴重无用之物而致高人韵士之嗜为幸多矣敢复偃蹇不听驱置邪弟行矣 

答吴本如仪部 

弟此时实当出所以迟回者实迂懒之故非真不爱富贵也孔子曰富而可求也虽执鞭之士吾亦为之又曰爵禄可辞也白刃可蹈也将知爱富贵如此之急而辞爵禄如此之难弟亦何人欲作孔子以上人耶兄谓弟饥寒所迫一惭不忍以此鞭弟使乐就升斗则可若云趁此色力勉就勋业俟功成之后渐谋绿野香山故事湏先与阎罗讲明始得弟不作此痴想也古人进退多是水到渠成愿兄亦勿置此念胸中居朝市而念山林与居山林而念朝市者两等心肠一般牵缠天般俗气也愿兄勿作分别想也弟明春将从水程北来秋清或得抵掌弟不能拍浮六安茶佳者贮一二十瓶供清谈中用如何 

刘行素仪部 

夏初附疏稿及短笺上仁兄求达竟为舍亲蘓潜夫所止恐笺亦便浮沉也弟拙懒之性最宜山林而饥寒所迫亦时有元亮叩门之耻王居士有言一惭之不忍而终身惭乎明春决意北发或得领大教也 

李湘洲司业 

不通往来讯又一年余矣槐门光景时时形于梦想如啖橄榄畧有酸气至回味时却胜崖密几十倍也不佞窃谓仁兄此官似之笑笑去岁直穷花源之胜真方士仙人之所客也山尖秀畧如□而幽僻胜之奇正相发瘦妍异态弟已选得渔仙寺一片地为栖隐之所他时白头阁老渡武陵溪时或可迂道一至也花源注一册附贵门生某去其人翩翩士可与语不敢望霁大宗师威严比常例少宽日月为惠多矣升伯兄时相见不致声明春三月踏花至矣花源注看竟乞转致之 

曾退如编修 

新郎君得意不探明月者必于大香水海沙头固沟洫也岂能容许大铁网乎虽然南荒边地乃得绿珠老杜云若道巫山女麤丑何得此有昭君村倾城之妖固未必择地也笑笑献天道足下当来果不弟且迟青溪鹤待足下政恐未能割却被窝中恩爱耳奈何正欲寄讯适小李蓬头云将东见曾阁老便书一纸付之 

荅费太府 

叙记皆勉属艹附呈求削某寔不文岂能供役又重之贶益惴惴焉惧不任也既而自念不文自门下授简授非其才门下责也不供则以贱士傲长者负过寔深遂以一日两具稿唯其速是以益拙又将以速掩拙也笑笑 

荅董玄宰太史 

燕中与诸君子周旋如在旃檀林每焚香展帙清言弥日彼立一义此建一难可谓不知老之将至典刑既远西华道上顿尔落莫辟如息佳木者忘其浓荫一旦失去始有红埃白日之感也不佞尝叹世无兼才而足下殆奄有之性命骚雅书苑畵林古之兼斯道者唯王右丞苏玊局而摩诘无临池之誉坡公染翰仅能为枯竹巉石不佞将班足下于王苏之间世当以为知古也椘中文体日敉务为雕镂神情都失赖宗匠力挽其颓高牙两过江干不佞远伏林莽息心望岫既辱远贶媿□寔甚六年梦想失之一殊惘然自恨也 

荅薛左辖 

客冬辱远使光行役已抺马矣而先庶子嫂孺人即世为之料理后事家政旁午迁延至今有负门下慈命然入春即当北上断沟之几岂容雕饰抑堂上鞭策不敢自爱筋骨耳 

荅李酉卿 

弟二月终将东下由水道入京此时便可一晤纵不晤聚首不遥得诸兄提挈此大事弟之至快也梅长公何时发弟春初已具舟而邑大夫行期策滞然四月决可南兄幸俟我致声念公长公江干之约便可同赴来书云错死了□衡湘此阎罗错也丘大狼狈乃尔恐阎罗亦用他不着留与世间点景□已兄根器如此何忧学道政恐不学学则无不入之理但莫急性是第一义急性则走入知觧窠里容易脱不出也 

与李杭州 

东华一别盖八年所仁兄五马专城而弟犹碌碌丰艹得无以迂缓见笑耶虎林名郡也昔白太傅入洛阳犹云江南忆冣忆是杭州足知杭之佳丽也然唐时为太守者公事之余放情山水歌黛与烟岚共翠笳皷与松风间作苏和仲为守每出游时分曹征妓鸣金聚食杭人至今以为美谈仁兄若能办此弟当刻日东下为有美堂中客也笑笑适敝年友孝廉陶孝若看花六桥附字奉讯孝若佳士将穷东南之胜经始乕林耳非有干于东诸侯者也 

与王百谷 

王路僧来珠玊几满案头甫开函而诸弟及里□少年各持一纸去不肖如暴富儿被掠真可一咲也闻王先生益健饭犹能与青娥生子老勇可想不肖未四十已衰闻此甚羡恐足下自有秘戏术不则诳我也江令遂不禄惜哉世岂复有斯人致声袁无涯沟中之断岂足复收而横被之绣也敝同年陶孝若关令同社友也慕王先生名且久其人清修上足下见自识之 

潘茂硕 

燕中一别忽忽七年人生几何时而睽隔若此今仁兄翩翩五马而弟犹故吾也唯是木石以为曹署鱼鸟以为齐民觞政奕□以为令甲自分迂疏之性其为经济固尔不中绳之樗于世竟何益也家大人迫弟甚入秋当强顽一出辟之胡孙入笼岂堪跳掷或者驯狎之□□性□革遂复□□□人亦未可知山居既久与云岚熟亦复可憎人情遇时蔬鲜果取之唯恐不及迨其久未有不厌者此亦恒态也 

苏潜夫 

近日刻瓶花□碧二集几卖却柳湖庄计月内可成帙然不能寄远以大费楮墨也寒灰竟可矣住柳浪甚好与谈兄话头有着落不富贵场中易汨没人眼前任运自在的是乌纱是下人取奉是生死未到眼前信口大话似有滋味终日洒洒落落都是借他光景莫错认作学问也吾乡有饕儿偶过邻家主人方出遽呼婢曰为我净却酒注子饕儿举止飞扬精神通体顷之主人复呼婢曰注子洗却可急为某家送去饕儿神色顷觉沮丧殆知悞认以为有宴喜也此语最切莫道是戏谈若作戏谈会保管是门外汉也王则之不及作书幸便以此字示之八月初闻弟当北发往彭丹阳曾谓小修云若□限当乞一病状不知□□□为途中也弟此一条懒筋真难拔大人频以为言自思入仕十五年丝毫无益于白发而又重其怒真不成人也夫弟岂以静退为高者哉一亭一沼讨些子便宜是弟极不成才处若谓弟以是为高则弟之眼如双黑豆而已 

陶周望祭酒 

今春见邸报喜甚谓今秋□□可淂合并不意仁兄竟以疾辞黄平倩久未得耗数日有传具病者然亦不确昨□人□□途往访尚未回复果尔是天之厄道人甚也公望兄今冬定得晤语山居又不见异人思旧游如岁青山白石幽花美箭能供人目不能觧人语雪齿娟眉能为人语而不能觧人意盘桓未久厌□已生唯良友朋愈久愈密李龙湖以□为性命真不虗也数□入越又以道远不能发此高兴不知何时得请益兄念之贵邑孝廉周观国以省亲至敝地抵掌柳浪为诗送之并及两兄有便复我 

荅钱云门邑侯 

护堤工竟邑人始无蛟窟之虑此举恐广长□赞叹不足况腐儒数行文墨也不肖诗文质□如曰父老语农桑土音而已门下至比之作者又分俸以助其成将今不肖媿死乎辱贵座师见督敢不疾驱天气向炎□清为期耳不肖非以退为高者只是懒筋不易抽出一惭不忍觉摩诘断案未易出脱也 

与蔡嘉兴 

家弟道足下精进坚忍弟甚媿之就李乃近时佛国足下将以安飬如来摄之抑以迦文五浊折之也以弟观之末代众生恶劣浮巧铁床铜柱便是庄严湏带些小阎胡子气方有少□□应也何如 

答陶周望 

得手书如空谷之音弟谓兄真可安心矣既做大官又讨便宜又断缘寡欲便自说世情灰冷无论他人信之即自家亦说得过矣而兄犹以为不了何哉然弟则谓不了之根正在于此此弟旧日受病处也王塘南虽不及近溪然犹有几分切已若某某则狥外之学别是一路头非吾所知也大都世间自有一种平易质实与道相近者而自视庸庸以道为高而不敢学清士名流自以为非吾不能学道也而矫厉太甚终成自欺与道背驰而不可学近者不学学者不近所以两难罗近溪曰圣人者常人而肯安心者也常人者圣人而不□安心者也此语抉圣学之髓然近溪少年亦是撇清务外之人故已登进士犹为僧肩行李已行取犹匿山中后□经百番鍜炼避之如毒蛇仇之如怨贼而后□吾故吾故吾出而真圣贤宜佛子出矣此别传之正脉络也弟少时亦微见及此然毕竟狥外之根盘据已深故再变而为苦寂若非归山六年反复研究追寻真贼所在至于今日亦将为无忌惮之小人矣夫弟所谓狥外者岂真谓借此以欺世哉源头不清致知工夫未到故入于自欺而不自觉其心本为使命而其学则为的然日亡无他执情大甚路头错走也圣学宗传大巿功于斯世然诸传尚有不亲切处海门居士近造当益卓会间幸出此字示之 

与曹进士平子 

数逄苕霅僧辄问平子行藏颇不悉平子将湏脱履一官乎闻穷且澈骨亦何可忍虽然使平子而处脂膏地亦当如羞涩不能出手之袁生耳岂能发身而润屋也近作想亦多有便幸示之坐听松阁限迭韵诗沈飞霞持粉版作书书成而墨濡鼻上此光景可念也何时再得合并也歙人吴长统有与之书见平湖令君者便□入行以见平子 

荅曾退如 

瓶花序佳甚发前人所未发弟尝谓少陵真法魏晋者坡公真法班马者若直取其形似是今之多髯□皆孔子而面如瓜者皆皋陶也兄此论出可以觧嘲序中字眼略有一二可上下者弟不惜为他山之石岂有兄吐肝相与而弟犹惜形迹者乎经如此等作自是不朽文字弟非习为佞者也志序尚未见先兄传□□尊名作之代大匠斲宁不伤指 

钱邑侯 

志三十卷已卒业生不文勉为之□觉晚略然诸传非闻见真者不敢滥入也传体仿班氏及南壮史多于小处见大不欲以方体损韵致□诸大老传他日　国史所取以为懅者邑僻地志状多不传故不淂不详杂俎一萹逸事仅有□□苦检括难聊述数端耳幸削正 

汪观察 

往附即墨令致书左右是人见皆剧语住艹也不敢投上官之威重乃如此耶今兄声华日□德位俱高东林莲漏之约犹记持否然世间真菩萨乃能济世局蹐空山闭眼塞耳此是小夫行径兄勿闻弟言便生惭愧也彭山人长卿巴客而寓荆者走清源访故人弟谓道上若值汪使君便可作邮并以近刻二种附上山人得礼貌甚于得金于兄声名无损而可以止一家之□亦菩萨行也方便波罗蜜即檀波罗蜜笑笑 

袁无涯 

北车已脂而宗禅适到开函读手书如渴鹿得泉喜跃倍常深蒙嗜痂之誉媿奸无地仆碌碌凡材耳嗜杨之髓而窃佛之肤腐庄之唇而凿儒之目丑间居之小人而并疑今之名高者以为狥外不情师并生并育之齐民而甘同其事至于诗文乖谬尤弓以名家为钝贼以格式为涕唾师心横口自谓于世一大戾而已而孰谓世有好之如无涯其人其人者无涯误矣读凡夫诸作信佳士也恨不识之花山公案何如往日凡夫愿力过于吴今故成毁顿异但宝地既复则当平气处之天下事不□不成患居成者耳幸为凡夫道之 

【去吴七牍 】
乞归稿一 
乞归稿二 
乞改稿一 
乞改稿二 
乞改稿三 
乞改稿四 
乞改稿五 

乞归稿一 

职以壬辰三月登第未两月内请告还乡以甲午之十二月谒选授吴县知县待罪一年有余职之罪状殆不可枚举然职一念自守之心未尝不画日自夫而士民亦幸相安无事天高地厚职何敢一日忘 朝廷飬士之恩然职之私衷看万分不得已者职未离襁褓母龚氏有疾即托命于庶寡祖母詹小鞠育顾复爱类亲生甫四岁而母即世职复多病惊悸万状祖母詹忧危甚每一病作呼天号地殆不欲生毛发外焦骨髓内竭职几死而复生祖母詹亦几死而复生相依相靠有如形影壬辰之夏职选期将及比时祖母詹徤无恙也然职一念及不觉心动函读告归承欢二载有余慈踰河海孝比涓尘自谓一丘一壑若将终焉而职之父谓职年方壮勉令就职心同穷猿之木官此沐猴之冠进退维荅实可哀怜然初意亦谓河南江西近地去家不远可迎飬耳不意走姑苏二十里外有若隔天老病龙钟子女俱无暮景凄凉伤如之何前二月内有家僮袁□□家中朱云祖母詹尫羸逾昔日夜悲号不休两眼尽肿临行泣谓使者曰身今年□十有一矣存亡只在旦夕我死能见尔主纵到九泉不闭目也职闻此言一痛几绝妻孥皆号失声因思区区浮名何益人毛发事而使七八十老人有向隅之泣其若良心何假令万一抱终天之恨亦何颜更主于人世天地有灵必当诛之职以此郁结成疾千思万想惟有乞休归由一节可以慰此朝夕悬望之情而已耳职非不知 朝廷作飬之恩与亲教育之义然职才识迂疏终是林苒中□责以民社原非其任而严亲以兄官吏局淂封翰林院编修已沾一命之荣职亦可藉手报无他冀望独祖母詹所奇靠者惟职职一日不回则一日不乐一日不乐则病一日不痊职何难去此官以救此垂危之性命哉徐庶有言方寸乱矣今职方寸乱已甚矣况复气结不伸积渐成病神思恍惚恨不即死吴中烦剧之地可使一日居乎其位哉伏乞台台怜职祖母垂白之余生更察职不容己之至情俯赐题请俾得照例休致仍将印务另委贤能官一员署掌先示以离任之期使职得早还乡里虽死之日犹生之年职无任感激之至 

乞归稿二 

职于三月初三日具文乞归蒙台台训诲辞意惓切不啻父子又令师生趋出再三职即枯木宁不感恩但职求归之意原为祖母詹一线垂危之命既系祖母又不得复授飬亲之例不得不从乞休一涂夫士之绝意乡□忍死其亲而不暇顾者有三或身关军国之重或旅滞绝域之外或罪在不原流窜殊□三者非不欲归而归不可得含酸茹恨势出无奈情则惨而义不伤今圣明在上弥天启网既不锢士以必进而区区县令朝更夕换又无一成而不可去之义当此之时白发垂危高堂陨血此何等事何等情而以一官为桎梏予且职非不爱官者自去秋来已萌此志曾与同年同事皆言及而邪虑紏缠义以欲牵迁延至今日而后决则职之贪昧隐忍抑已甚矣人情视祖母若稍疏视庶祖母则尤疏不知职襁褓来不识有母至月余岁窃听峊若姊言始知之然终不□吾母之恩何以能加于吾祖母以故至于今思母之心必有触然后发而思祖母詹之心则无一日而不九回也二十年之怙恃恩同覆载八十岁之老病危若风灯兴言及此五内如□一字若欺神明殛之夫 朝廷所以待士与士所以自侍者曰孝曰廉有如当此情景恬不动念是逆也戆一命之荣而忘生育之大恩是贪也贪且逆世之大戮 朝廷将何赖于若人而用之职志决矣伏乞喜鉴职至情早赐 题请无徒使职眼穿心死则职之受而德河海莫踰其深泰山莫踰其高矣无任恳切之至 

乞改稿一 

职今年三月内闻祖母詹病屡牍乞休未蒙赐允职惟人臣事君义不淂以私废公又事势无可柰何强出视事一意供职前念顿息无复他望矣不料郁火焚心渐至伤脾药石强投饮食顿减至前月十四日病遂大作旬日之内呕血数升头眩骨痛表里俱伤当即请假调理医延三人时踰数月秋毫莫效精血耗损瘦骨如戟愈补愈虗转攻转盛二医拱手俱云此非药饵针石之所能及也或者断缘谢事静挕数月庶其有瘳夫职以偃寒鸳弱之才充此牛溲马渤之用纵令精神倍百将败绩是虞矧今呻吟林第痊可无期有死之心无生之乐尚安能任兹剧色消尘案之积□理已棼之乱丝哉此万万必无之理也且也杜门三月废事已久若复观望藂挫益甚旷官之罪职百身莫赎矣伏乞台台鉴职万不得已之情俯赐题请容职病痊之日改授教职别委廉能官先期署掌县务则岂惟狗马余生冀淂少延而职报刘一念亦可少酬万一矣天高地厚恩岂有极职不任激切控诉之年 

乞改稿二 

职自八月十三日病疟来经今五月前此乞恩改授蒙台台诲谕真切职即虫鸟敢不听命嗣是灰心一念百计摄飬延至十月初二三日始得小差职思县务荒废久卧非体于初十日勉出后堂料理积牍披褐龙钟坐不移晷寒澌即作勉强少时便觉火起脐上腾腾如缕痰嗽转盛参曹钤下见者无不凄惶未出一语未佥一案又巳左扶右拥推入衙室矣此皆大众所目睹僚佐所共见可质而问者职宁敢谎一字耶然职大谓暂出未惯久当自习不料于本月二十一日同徐县丞詹主簿至后堂盘库筹筭移时体遂不支职即今封银入筒纔入私衙寒热大作鼻血流不止小愈之人至此又奄奄一榻矣职自念气体之弱如此又且会计漕兑在即一握微躯百事纷庬如何可当有死而已纵使药□可扶剧县非调病之所倘令优游塞责旷官将谁罪之归台台不为职虑独不为千万生灵虑乎诡莫诡于会计去岁职研精三月始成一比簿今欲使职持筹而算不能矣急异急于 国课去年职开征之始昼夜焦蒿吞风饮雨仅得免于参罚今欲使职冐霜雪而挞黎庶不能矣此两者欲责职以必办则职虽粉骨不能办如任职优游则 朝廷设官谓何台台所以责职者谓何究也县事隤裂狐社百端声名既坏参罚随之亦终于去而已矣夫京官病三月即请告此例也今职病五月又外官也职若一毫欺罔则医生可勘问隶卒可提审倘有纤毫不实乞台台明赐参紏以为人臣而怀私退扎者之我前镇江府吴推官亦疑职伪疾亲至榻前见职羸弱不堪之状不觉潸然泪下乃曰不意尔一强壮人委敝至此当加意调理可出则出当归则归性命不可儿戏无持两端也兴言若此则职狼狈之状可知矣伏乞台台悯吴合县之生民续职垂绝之残命念漕计无缓湏臾早批署员哀野狐死当首丘亟赐□奏若淂乞台恩俯容改教则自兹以后未死之身皆台台之赐倘谓再容调理则世未有县官可以大半年寝疾者职宁抱头迯遁为褫职之废民不愿悴死他乡作无依之馁鬼也职之肺肝至此吐尽矣职无任眼穿心死之至 

乞改稿三 

职荷台台知遇冣厚如虫戴天如鱼藏海私心刻镂不可名状倘淂奔走墀下效晨夜之役此职之分亦职之愿不料职缘悭障深一□五月遂至狼狈同僚看者莫不悯恻吴推官一见填膺江知县屡为下泪此皆台台可贵而问者职何敢饰然日月之明理无遗照狗马之病业经秋冬安淂不知又安俟职赘言哉职前此病甚一告辄停者以有明命在又谬谓调理数时或得痊可免致费累台心耳不意元气既耗不可顿复稍试数日便尔委顿则职万万无缘于此地矣职父前一闻病状惊悸不已两遣人属归私念万□之肥虑有延陵之痛含酸茹悲眼穿门闾今者与职祖母相对不知作何凄凉兴言及此五内如割台台何惜一举手投足嘘将灭之寒灰莞垂折之枯条使淂主入乡里免致委骸沟壑流弃道路耶人可无官官不可无人吴可无知县知县决不可无命职筹之已熟不再计矣倘得凭借宠灵邀惠寒旃近死之　心有官之望恩比生成感何有极不则职之重命必且重于官鹿死不择荫微臣有禠无以加焉在台台必有大不忍者至若一应库藏之类前已力疾同两衙官盘明封识在库谨束装维舟以待台命职无任恳切之至 

乞改稿四 

职己于本月十一日将妻孥行李移至前涂单身在宅专候命下不意迁延至今消息今无职心益郁职望转孤遂至火益加炎寒热复作职此时如釜中之鱼欲活不能欲死不可展转思惟有迯遁而走可以保身全躯耳台台必欲使职为弃即禠衣冠之废人耶抑欲全职名节为后日留一线之路耶如欲留一线之路则乞早赐裁决不然无论县事荒芜台台不安即使职以病而遁以遁革职仁人用心必有大不忍者矣陈牍太数把笔不觉汗颜职无任激切之至 

乞改稿五 

职自月中一病至今时踰六月矣奄奄待尽惟候一改以俟从容调飬不意诚不足以恪天致台台不见信谅再四恳求殊无确示以致郁火延升心如戴马睡不贻席坐不支床痰嗽带血脾气久虗虽云病有自来亦因下情未遂致令沉疴日积耳夫职闲散疏旷人也骨体脆薄本不堪世务一人樊笼便尔抑抑抑而不已痨瘵遂作是职之病起于郁郁之因起于官若官一日不去病何淂一日痊哉一切药饵皆为治标唯有觧官是攻病本若云在假调摄则是重职之郁死无日矣语有之君行令臣行意今台台令固在必行矣职之意宁可系绊枷杻之耶除将印篆内外封识赴府交投外职掉臂行矣恳乞即赐题请早批署官职无任忄貇切之至 
