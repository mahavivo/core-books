　　御题梅村集
　　梅村一巻足风流往复披寻未肯休秋水精神香雪句西昆幽思杜陵愁裁成蜀锦应惭丽细比春蚕好更抽寒夜短檠相对处几多诗兴为君收
　　【右谨依御制乐善堂全集定本恭录】











　　钦定四库全书　　　　　集部七
　　梅村集　　　　　　　　别集类六　【国朝】提要
　　【臣】等谨案梅村集四十巻
　　国朝吴伟业撰伟业字骏公号梅村太仓人前明崇祯辛未以一甲第三人及第授翰林院编修入
　　国朝官至国子监祭酒所作绥寇纪畧已别着録此乃其诗文全集凡诗十八巻诗余二巻文二十巻伟业少时即以诗名江左晩而坛坫益髙纸墨未干逺近已争相传诵风流藻采足以照映一时其诗调擫宫商擩染丹碧风神韵致秀冶轶伦为从来罕有之标格而最擅胜者尤在于七言歌行一体观其縁情托兴即事抒懐促急管之繁声动么之逸响一唱三叹别具鑪锤元白以还一人而已至其古体则往往近于偶俪殊非正格黄宗羲尝称梅村集中张南垣栁敬亭二传张言其艺而合于道柳言其参宁南军事比之鲁仲连之排难解纷此等处皆失轻重为倒却文章家架子其针砭之者颇当然诸文类能称心而出词防雅赡虽未可追蹑前脩要亦不失为才人之笔也乾隆四十六年十月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀






　　钦定四库全书
　　梅村集卷一
　　国子监祭酒吴伟业撰
　　五言古诗一
　　赠苍雪
　　我闻昆明水天花散无数蹑足凌髙峰了了见佛土法师滇海来植杖渡湘浦藤鞋负贝叶叶叶青莲吐法航下匡庐讲室临圃忽闻金焦钟过江救诸苦中峰古道塲浮图出平楚通泉绕堦除疏岩置廊庑同学有汰公两山闻法鼓天亲偕无着一朝亡其伍独游东海上从者如墙堵迦文开十诵广舌演四部设难何衡阳荅疑刘少府人我将无同是非空诸所即今四海内道路多豺虎师于髙座上瓣香祝君父欲使菩提树徧防诸国土洱水与苍山佛教之齐鲁一屐游中原五岳问诸祖稽首香花严妙义足今古
　　涂松晚发
　　孤月一村寒潮自来去人语出短篷防没溪桥树冒霜发轻舠披衣听鸡曙簖响若鸣滩芦洲疑骤雨渔因入浦喧农或呼门惧居然见灯火市声杂翁妪水改村店移一帆今始遇生涯问菰蒲世事隔沮洳终当谢亲朋刺舟从此住
　　毛子晋斋中读吴匏庵手抄宋谢翺西台恸哭记
　　扁舟访竒书夜月南湖宿主人开东轩磊落三万轴别庋加收藏前贤矜手录北堂学士钞南宋遗民牍言过富春渚登望文山哭子陵留髙台西面沧江绿妇翁为神仙天子共游学擕家就赤城髙举凌黄鹄尚笑君房痴寜甘子云辱七里溪光清千仞松风谡庐陵赴急难幕府从覊仆运去须武侯君存即文叔臣心誓弗谖汉祚忧难复昆阳大雨风虎豹如猬缩诡谲滹沱氷仓卒芜亭粥所以恢黄图无乃资赤伏即今钱塘潮莫救厓山麓空坑战士尽柴市孤臣戮一死之靡他百身其奚赎龚生夭天年翟公湛家族防稽处士星求死得亦足安能期故人共卧容加腹巢许而萧曹遭遇全髙躅文山竟以殉赵社终为屋海上悲田横国中痛王蠋门人蒿里歌故吏平陵曲彼存君臣义此制朋友服相国诚知人举事何颠蹙丈夫失时命无以辞碌碌看君书一编俾我愁千斛禹绩荒烟霞越台走麋鹿不图叠山传再向严滩续配食从方干丰碑继梅福主人更命酒哀吟同击筑四坐皆涕零霜风激羣木嗟乎诚义士已矣不忍读
　　夀王鉴明五十
　　伏胜谢生徒开壁藏卷轴桓荣抱诗书拾梠逃岩谷古来两经生遭乱躭讲读后皆保耆頥或乃致鼎足当世数大儒如君号名宿通识晓世变早计骇愚俗一朝载妻子推车入天目经营志不遂退廼就田牧十畆种桑麻一溪莳花木果茹饴儿孙樵苏课僮仆以代子陵钓无媿君平卜俯视悠悠人愁苦对金玉下士岂闻道世事如转毂五十知天命飬生在无欲全家就白云避地驱黄犊无以侑君觞知足则不辱
　　松防
　　冲飚飘頽瓦壊墙丛废棘谡然见松鼯抟树向人立侧目仍盱睢奉头似悚惕檐牙偃卧髙屋欹斜疾倒拥弱枝危蹑修柯直已堕复惊趋将藏又旁突去远且暂留回顾再迸逸前逃赴已驶后窜追旋及剽轻固天性儇狡因众习两木夹清漳槎牙防寻尺攀缘所絶处排空自腾掷足知万物机飞走不以力嗟尔适何来鸟防忽而一本是居崭岩无端被覊絷儿曹初玩弄种类渐充斥黠彼慿社徒技穷耻昼匿衔尾共呼鸣异穴为主客吾庐枕荒江垂死倚病柏雷雨拨其根惨裂苍皮湿空腹鸱鸮蹲残身蝼蚁食社鬼不复慿乘间恣出入庭中玉蘂枝怒茁遭狼藉非敢念摧残于君奚损益屈指五六年不遣一花白笣笋抽新芽编篱察行迹免彼鎌鉏侵值尔齿牙厄反使盗者心笑睨生叹息贫贱有此园谓可资溉植春蔬晚犹种夏果晨自摘鸟雀羣飞鸣啁啾满阡陌妇子懒驱除傅藁加籉笠我亦顾而笑自信无长策焉能避穿墉防须忧入室茅斋虽云陋一一经剪葺晓起看扫除仰视辄诧惜寻绳透帘幕掉尾来几席倒庋倾图书窥厨啖浆炙空仓喧夜鬬忘疲竞遗粒早幸官吏租督责无余积邂逅开虚堂羣怒扼险塞地逼起众呼拍手撼四壁捕此曷足多欲以观其急户既严扄栾栌若比栉瞥眼倐遁逃一巧先百宻穷追信非算冘豫不早击忍令智弗如变计思与敌机深勇夫骇势屈儿童获举世贵目前快意相促迫比读庄生书退守愚公术扑枣听隣家搔爪任邉邑溪深獭趂鱼果熟猿偷栗天地所长养于已何得失嗟理则诚然自古戒防泣仙岂学淮南腐难吓梁国舞应京房占磔按张汤律终当就罗网不如放山泽永絶焚林风用全饮河徳
　　吴门遇刘雪舫
　　出门遇髙防杂坐皆良朋排閤一少年其气为幽并羌裘虽裹膝目乃无诸伧忽然语笑合与我谈生平亡姑备宫掖吾父天家婚先皇在信邸降礼如诸甥长兄进彻侯次兄拜将军先皇早失恃寤寐求音形太庙奉睿容流涕朝羣臣新乐初受封搢笏登王庭至尊亦丰頥一见惊公卿两宫方贵重通籍长安门周侯累纎防鄙哉无令名田氏起轻侠賔客多纵横不比先后家天语频谆谆独见新乐朝上意偏殷勤爱其子弟谨忧彼俸给贫每开三十库手赐千黄金长戈指北阙鼙鼓来西秦寜武止一战各帅皆投兵渔阳股肱郡千里无坚城呜呼四海主此际惟一身彷佛万嵗山先后辎軿迎辛苦十七年欲诉知何因今才识母面同去朝诸陵我兄闻再拜恸哭髙皇灵烈烈巩都尉挥手先我行寜同英国死不作襄城生我防独见遗贫贱今依人当时听其语剪烛忘深更长安昔全盛曽记朝元正道逢五侯骑颀晳为卿兄即君貌酷似丰下而防黔贵戚诸旧游追忆应难真依稀李与郭流落今谁存君曰欲我谈清酒须三升旧时白石庄万栁余空根海淀李侯墅秋雁飞沙汀博平有别业乃在西湖濵恵安蓄名花牡丹天下闻富贵一朝尽落日浮寒云走马南海子射兎西山隂路傍一寝园御道居人侵碑镌孝纯字僵石莓苔青下马向之拜见者疑王孙询是先后侄感叹増伤心落魄游江湖踪迹嗟飘零倾嚢纵蒱博剧饮甘沉沦不图风雨夜话旧同诸君已矣勿复言涕下沾衣
　　临江防军
　　临江髯防军负性何贞栗上书请赐对髙语争得失左右为流汗天子知质直公卿有阙遗广坐忧指摘鹰隼伏指爪其气尝突兀同舍展欢谑失语辄面斥万仞削苍崖飞鸟不得立予与交十年弱节资扶植忠孝固平生吾徒在真寔去年羽书来中枢失筹策桓桓尚书公提兵战疾力将相有纎介中外为危栗君拜极言疏夜半片纸出赞画枢曹郎迁官得左秩天子欲用人何必歴显职所恨持禄流垂头气黙塞主上忧山东无能恃缓急投身感至性不敢量臣力受词长安门走马桑干侧但见尘灭没不知风惨栗四野多悲笳十日无消息苍头草中来整暇见纸墨唯説尚书贤与语材挺特次见诸大帅骄懦固无匹逗挠失事机倐忽不相及变计趣之去直云战不得成败不可知死生予所执予时读其书对案不能食一朝败问至南望为于邑忽得别地书慰藉告亲识云与副都防防师有月日顾恨不同死痛愤填胸臆先是在军中我师已孔亟剽略斩乱兵掩面对之泣我法为三军汝寔饥寒极诸营势溃亡羣公意敦逼公独顾而笑我死则塞责老母隔山川无繇寄凄恻作书与儿子勿复收吾骨得归或相见且复慰家室别我顾无言但云到顺徳掎角竟无人亲军惟数百是夜所乘马嘶鸣气萧瑟椎鼓鼓声哀防刀刀芒涩公知为我故悲歌壮心溢当为诸将军挥戈誓深入日暮箭镞尽左右刀鋋集帐下劝之走叱谓吾死国官能制万里年不及四十诏下诘死状疏成纸为湿引义太激昻见者忧防疾公既先我亡投迹复奚恤大节苟弗明后世谓吾笔此意通鬼神至尊从薄谪生还就畊钓志愿自此毕匡庐何嶻嶪大江流不测君看磊落士艰难到蓬荜犹见防军船再访征东宅风雨懐友生江山为社稷生死无媿辞大义照顔色
　　赠愿云师【并序】
　　愿云二十而与予游甲申闻变常相约入山予牵帅不果而师已悟道受法于云门具和尚今夏从灵隐来止城西之太平庵云将逺游庐岳贻书别予以两人年逾不惑衰老渐至世法梦幻惟出世大事乃为眞寔学道一着不可不勉予感其言因作此诗赠之并识予媿也
　　晓雨西山来松风满溪阁忽得吾师书别予访庐岳分擕出苦语殷勤谓同学兄弟四十余衰迟已非昨寄身苍崖巅危苦愁失脚万化皆虚空大事惟一着再拜诵其言心顔抑何怍末运初迍邅达人先大觉劝吾非不早执手生退却流连白社期惭负青山约君亲既有媿身世将安托今观吾师行四海一芒屩大道本面前即是真极乐他年趺深岩白云养寂寞一偈出千山下界钟磬作故人叩松关匡床坐酬酢不负吾师言十年践前诺
　　避乱
　　我生江湖邉行役四方早所歴皆关河故园迹偏少归去已乱离始忧天地小从人访幽栖居然逢浩百顷矾清湖烟清入飞鸟沙石晴可数鳬鹥乱青草主人柴门开鸡声绿杨晓花路若梦中渔歌出杳杳白云防仙源劫灰应不扰定计浮扁舟于焉得终老
　　其二
　　长日频云乱临时信孰传愁看小儿女仓卒恐纷然缓急知难定身轻始易全预将襁褓寄忍使道涂捐天意添漂泊孤舟雨不前途长从妾怨风急喜儿眠水市湾头见溪门屋后偏终当淳朴处不作畏途看未得更名姓先教礼数寛因人拜村叟自去榜渔船多累心常苦遭时转自怜干戈犹未作已自出门难
　　其三
　　骤得江头信龙关已不守由来嗤早计此日尽狂走老穉争渡头篙师露两肘屡唤不肻开得钱且沽酒予也仓皇归一时擕百口两桨速若飞扁舟戢来久路近忽又迟依稀认杨栁居人望帆立入门但需帚依然具盘飡相依赖亲友却话来途中所见俱八九失散追寻间啼呼挽两手屡休又急歩独行是衰朽村女亦何心揷花尚盈首
　　其四
　　此方容迹便止为过来稀一自人争避溪山客易知有心髙酒价无计掩渔扉已见东郭叟全家又别移总无髙枕地祗道故园非为客贪虾菜逢人厌鼓鼙兵戈千里近隐遯十年迟惟羡无家雁沧江他自飞
　　其五
　　月出前村白溪光照澄练放檝浮中流临风浩歌防天堑非不雄哀哉日荒燕嗟尔谋国徒坐失江山半长年篙起舞扁舟疾如箭可惜两河士技击无人战孤篷铁笛声闻之泪流霰我生亦何为遭时渉忧患昔也游九州今来五湖畔麻鞋习奔走沦落成愚贱
　　其六
　　晓起哗兵至戈船泊市桥草草十数人登岸沽村醪结束虽非常零落无弓刀使气挝市翁怒色殊无聊不知何将军到此贪逍遥官军昔催租下令严秋毫尽道征夫苦不惜畊人劳江东今丧败千里空萧条此地村人居不足容旌旄君见大敌勇莫但惊吾曹
　　西田诗
　　穿筑倦人事田野得自然偶来北郭外学住西溪邉道大习隐难地僻起众传而我忽相访棹入菰蒲天落日浮远树桑柘生防烟迳转蹊路迷鳬鸭引我船香近闻芰荷卧入花鲜妍人语出埀栁曲岸渔槎偏执手顾而笑此乃吾西田长得君辈客野兴同流连借草倾一壶聊以娱余年
　　其二
　　到此身世寛息心事樵牧舍南一团焦云以饭黄犊入门沿长廊虚堂敞心目把卷倚新桐持杯泛南菊曲处通帘栊茶香具含蓄俄穿宻室暗倐遇清溪绿碧水开红蕖娟娟媚幽独有鸟立层波翅清如玉对此不能去溪光好留宿月照寒潭深经声入寒竹徙倚良有悟闲房道书读
　　其三
　　别业多幽处探源更不穷堤沿宻篠尽路细竹扉通石罅枯泉过菖蒲间碧丛一亭压溪头鱼藻如游空扁舟更不系出没栁隂风小阁收平芜良苖何雍容此绿讵可画变化隂晴中隔冈见村舍曲背驱牛翁苦言官长峻未敢休防躬朴陋矜诗书无乃与我同日落掩扉去满地桃花红
　　其四
　　常言爱茅斋投老才剪葺创置依旧图新意出彷佛苍然一笠寒能添夕阳色细影悬晨光一一清露滴卞生工丹青妙手固谁匹山村贪无人取意先自适想像生云烟为我开素壁了了见千峰可以擕手入道人十年梦惆怅平生屐此地足卧游不负幽人室愿以求长生芝草堪采食
　　哭志衍
　　予始年十四与君蚤同学君独许我文谓侔古人作长揖谢时辈自比管与乐彊记矜絶伦读书取大略家世攻春秋训诂苦穿凿君撮诸家长弗受専门防即子之太公亦未相然诺髙谭羣儿惊健笔小儒作长途驭二龙崇霄翔一鹗遂使天下士咸奉吾徒约词塲擅两吴相与为掎角煌煌张夫子斯文绍濓洛五经叩钟镛百家矩矱海内走其门鞍马填城郭云间数陈夏余子多磊落反骚拟三湘作赋夸五柞君也游其间才大资磨斲诗篇口自哦书记手频削冠葢倾东南虚懐事酬酢射策长安城骢马黄金络年少交公卿才智森喷薄防值里中儿飞文肆謡诼要路示指踪党人罹矰缴君也念急难疎通暗筹度隂落其机牙用意于莫觉逡巡白衣奏停止黄门狱【叶】解褐未赴官归来卧林壑賔客益辐辏声华日昭灼生徒丏谭论文史供扬防贫贱诸故人慰存餽衣药蹑履修起居小心见诚恪重气狥长者徃徃捐嚢槖君家夙贵盛朱门饰华桷垒石开轩张灯透帘幕唱曲李延年俳弄黄幡绰舞席间毬场池馆花漠漠兄弟四五人防防腾觚爵盐防下鱼羮椒兰糁鳬臛每具十人馔中厨炊香穱客从逺方来咄嗟办脾臄昨宵已中酒命饮仍大釂【叶】而我过其家性不胜杯杓小户不足紏引满狂笑噱卷波喝遣输射覆猜须着狎侮座上人鬬防贪谐谑警速谁能酬自喜看跳跃坚坐听其言乃独无差错亲疎与长防语语存斟酌性厌礼法儒拘忌何龌龊风仪甚瓌伟衣冠偏落拓有时不篸巾散髪忘盥濯中夜鬭歌呼分曹纵蒱博百万一掷输放意长自若絶呌忽成卢众手忽敛却男儿须作徤清谈兼马矟犯雪披轻衫笑予尔何弱尝登黄山颠飞歩临峭崿下有万仭潭徒侣愁失脚搔首凌云烟翘足傲衡霍顾予石城头横览浮大白【叶】慷慨天下事风尘惨河朔诸将拥重兵养防饱卤掠背后若有节此辈急斩斮自请五千骑一举殱首恶余党皆吾人散使归畊获即今朝政乱举错混清浊君父切邉疆羣臣私帷幄当官不弹治何以司封驳对仗劾三公正色吐謇谔此志竟迍邅天道何穷剥六载养邱园一官落卭筰大盗窃江黄徒塞荆鄂间道擕妻孥改途走蛮貉瘴黑箐林行飓作泸溪泊驿路出桄榔吏疑猿玃歇鞍到平地倐逢锦城乐问士先严杨恤民及程卓白盐古戍烽赤脚严关柝再拜蜀王书流涕倾葵藿请府发千金三军赐酺醵宾旅给犀渠叟兵配骝骆此地俯中原巨灵司鎻钥水柜扼涪江石门防剑阁我谋适不用岷峨气萧索黒山起张燕青城突庄蹻积甲峨眉平饮马瞿塘涸生民为葅臡丑类恣啖嚼徒行值虎豹同事皆燕雀孤城遂摧陷狂刀乃屠防有子逾十龄艰难孰顾托閤门竟同殉覆卵无完殻一弟漏刃归两踝见芒屩三峡奔荆门鱼龙食魂魄【叶】梦断落沧江毋乃遭抟攫郫筒千日酒泉路无寂寞追计平生欢一一犹如昨壁间所悬琴临行弹别鹤玉子文楸枰尚记争残着百架藏图书千金入拳握刻意工丹青云山共绵邈箧中白团扇玉坠鱼瀺灂阿兄风流尽万事俱零落我欲收君骨茫茫隔山岳后来识死事良史曽谁确此诗传巴中磨崖书卓荦石剥苍藤纒姓氏犹扪摸庶防千载后悲风入寥廓
　　阆州行【赠杨学博尔绪】
　　四坐且勿喧听吾歌阆州阆州天下胜十二锦屏楼歌舞巴渝盛江山士女游我有同年翁阆中旧乡县送客苍溪船读书玉台观忽乘相如车谓受文翁荐游宦非不归十载成都乱只君为爱子相思不相见相见隔长安干戈徒歩难金牛盘七坂铁马防千山敢辞道路艰早向妻儿诀一身上鸟道全家傍虎穴君自为尊章岂得顾妻子分擕各努力妾当为君死凄凄复切切苦语不能答好寄武昌书莫买秦淮妾巴水急若箭巴船去如叶两岸苍崖髙孤帆望中没二月到汉口三月下扬州扬州花月地烽火似邉头驿路逢老亲迁官向闽越谓逼公车期早看长安月再拜不忍去趣使严装发河山一朝异复作它乡别别后竟何如飘零少定居愁中乡信防不敢望来书尽道是葭萌杀人满川陆积尸峨嵋平千村惟鬼哭客有自秦关传言且悲喜来时闻君妇贞心视江水江水流不极猿声哀岂闻将书封防指血泪染罗裙五内为崩摧买舟急迎取相逢惟一恸不料吾见汝拭眼问舅姑云山复何处泪尽日南天死生不相遇汝有亲弟兄提擕思共济姊妹四五人扶持结衣袂懐里孤雏痴啼呼不知避失散仓皇间骨月都抛弃悠悠彼苍天于人抑何酷城中十万户白骨满崖谷官军收成都千里见榛莽设官尹猿猱半以饲豺虎尚道是阆州此地差安堵民少官则多莫恤蜀人苦凄凉汉祖庙寂寞滕王台子规呌夜月城郭生蒿莱只有嘉陵江江声自浩浩我欲竟此曲流涕不复道
　　读端清郑世子传
　　昭代无遗憾万事光史册惜哉金川门神圣有惭徳天诱其子孙救之以让国贤如郑世子宗盟堪表率当璧辞真王累疏诚恳恻天子诏勿许流涕守所执敝屣视千乘谢之以长揖洒扫覃懐宫躬迓新王入夷齐既死后旷代仍间出筑屋苏门山深心事经术明兴二百年庙乐犹得失以之辑羣书十载成卷帙气推黄钟攷风定六律嶰谷当南山伐竹制琴瑟为图献太常作之文世室遂使溱洧间一洗万古习我行漳河南懐古思遗泽好学汉东平髙风吴泰伯道傍立丰碑让爵存月日彼为一卷书能轻万家邑大雅钦遗风诚哉不可及















　　梅村集卷一
　　钦定四库全书
　　梅村集卷二
　　国子监祭酒吴伟业撰
　　五言古诗二
　　读史杂诗
　　东汉昔云季黄门擅权势积忿召外兵痈决身亦毙虽自拨本根庶防荡残秽谁云承敝起仍出刑余裔孟徳沾丐养门资列朝贵慿借盗弄兵岂曰唯才智追王故长秋无须而配帝钩党诸名贤子孙为皂
　　其二
　　商君刑师傅徙木见威约范叔诬泾阳折脇吐謇谔地疎主恩深法轻主权削苟非用刻深何以膺付托功成或幸退祸至终难度屈伸变化间即事多斟酌谈笑迁种人吾思王景略
　　其三
　　萧何虚上坐故侯城门东曹参避正堂屈已事葢公咄咄两布衣不仕隆凖翁其术总黄老阅世浮沉中所以辅两人俱以功名终出处虽有异道义将毋同何必致两生彼哉叔孙通
　　其四
　　窦融昔布衣任侠家扶风翟公初举事海内知其忠融也受汉恩大义宜相从低头就新莽顾入其军中转战槐里下尽力为摧锋后来拥众降仍以当时功忝窃居河西蜀汉方相攻一朝决大计佐命萧曹同吁嗟翟太守为汉倾其宗刘氏已再兴白骨无人封徒令千载后流涕平陵东
　　又咏古
　　浃旬至台司三日遍华省慈明与中郎岂不念朝菌王良御奔车势逼崦嵫景策度太行马足殆而骋富贵若嵗时过则生灾疹草木冬先荣经春辄凋殒桓桓梁将军赫赫萧京尹一朝遇蹉跌未得全要领人生百年内饱食与美寝毋以藜藿粝羡彼钟与鼎毋以毛褐敝羡彼纨与锦进固非伊周退亦无箕颍薄禄从下僚末俗居中品寂寥子云防从容歩兵饮
　　其二
　　西州杜伯山北海郑康成季孟将举事本初方用兵脱身有追骑舆疾犹从征何絶婚宦遯迹东篱门受逼崔慧景语黙难为情网疎免刑戮大道全身名时命苟不佑千载无完人入山山易浅饮水水不清一身累妻子动足皆荆榛自非焦孝先何以逃风尘庶防詹尹卜足保幽人贞
　　其三
　　古来有烈士轵里与易水庆卿虽不成其事已并美専诸弑王僚朱亥杀晋鄙惜哉博浪椎何如圯桥屦公孙擅西蜀可谓得士死连刺两大将探囊取物耳皆从百万军夜半入帐里七首中要害絶迹复千里若论剑术精前人莫能比胡使名弗传无以着青史谁修侠客传阙疑存二子
　　其四
　　髙宻未佐命早共京师游弱冠拜司徒杖策功名收灵台画少年万古谁能俦兴王诸将相足使风云羞邓芝遇先主七十才封侯位至大将军矍铄髙春秋英雄初未遇老犹穷愁祖孙汉功臣年齿胡不侔我读新野传慷慨思炎刘
　　其五
　　遭时固不易推心尤独难景略王佐才臣主真交欢天意不佑秦中道夺之年苻坚有大度豁达知名贤独防未为失兴毁寜非天贼苌寔弑君闻者为冲冠镇恶丞相孙流落来江南西伐功冠军力战收长安手剑防姚俘之出潼关张良为刘氏雅志在报韩能以家国耻诎申两主间其地皆西秦功亦堪比肩区区一李方报恩何足言
　　其六
　　宜城酒家保北海卖饼师千金悬赏购万里刋章追途穷变名姓势投亲知汉法重亡命保舍加诛破家相存济百口同安危虞卿捐相印恨未脱魏齐惜哉燕太子流涕樊于期濑水一女子鲁国一小儿今也无其人已矣其安归广栁可以置置当猛虎蹊壁可以藏藏忧黠防窥古道不可作太息将何为
　　遇南厢园叟感赋
　　寒潮冲废垒火云烧赤冈四月到金陵十日行大航平生游宦地踪迹都遗忘道遇一园叟问我来何方犹然认旧役即事堪心伤开门延我坐破壁低围墙却指灌莽中此即为南厢衙舍成丘墟佃种输租粮谋生改衣食感旧存园庄艰难守兹土不敢之他乡我因访故基歩歩添思量面水背苍崖中为所居堂四海罗生徒六馆登文章松桧皆十围钟筦声锵锵百顷摇澄潭夹岸栽杨池上临华轩菡萏吹芬芳谭笑尽贵游花月倾壶觞其南有一亭梧竹生防凉回头望鸡笼庙貌诸侯王左李右邓沐中坐徐与常霜髯见锋骨老将东瓯汤配食十六侯剑佩森成行得之为将相寜复忧封疆北风江上急万马朝腾骧重来访遗迹落日唯牛羊吁嗟中山孙志气胡勿昻生世苟如此不如死道惜哉祼体辱仍在功臣坊萧条同泰寺南枕山之阳当时宝志公妙塔天花香改葬施金棺手诏追褒袈裟寄灵谷制度由萧梁千尺观象台太史书祯祥北望占旄头夜夜愁光铓髙帝遗衣冠月出修蒸尝图书盈玊几弓剑堆金牀承乏忝兼官再拜陈衣裳南内因洒扫铜龙启未央幽花生御榻苔涩青苍琅离宫须望幸执防卫中郎万事今尽非东逝如长江钟陵十万松大者参天长根节犹青铜屈曲苍皮僵不知何代物同日遭斧创前此千百年岂独无兴亡况自百姓伐孰者非畊桑羣生与草木长养皆吾皇人理已澌灭讲舍宜其荒缥缃纷巻轴零落谁收藏老翁见话久妇子私相商人倦马亦疲剪韭炊黄梁慎莫笑贫家一一罗酒浆从头诉兵火眼见尤悲怆【叶】大军从北来百姓闻惊惶下令将入城传箭需民房里正持府帖佥在御赐廊挿旗大道邉驱遣谁能当但求骨肉完其敢擕筐箱扶持杂防稚失散呼耶娘江南昔未乱闾左称阜康马阮作相公行事偏猖狂髙镇争扬州左兵来武昌积渐成乱离记忆应难详下路初定来官吏逾贪狼按籍防富人坐索千金装以此为才智岂曰惟私嚢今日解马草明日脩官塘诛求却到骨皮肉俱生疮野老读诏书新政求循良畦亦有畔沟水亦有防始信立国家不可无纪纲春来雨水足四野欣农忙父子力畊耘得粟输官仓遭遇重太平穷老其何妨薄暮难再留暝色犹青苍策马自此去凄恻摧中肠顾羡此老翁负耒歌沧浪牢落悲风尘天地徒茫茫
　　下相懐古
　　驱车马陵山落日见下相忆昔楚项王防山气何壮太息取祖龙大言竟非妄破釡救邯郸功居入关上杀降复父讐不比诸侯将杯酒释沛公殊有君人量胡为去咸阳遭人扼其吭亚父无诤言竒计非所望重瞳顾柔仁隆准至暴抗脱之掌握中骨肉俱无恙所以哭鲁兄仍具威仪古来名与色英雄不能忘力战兼悲歌西风起酸怆废庙枕荒冈虞兮侍帷帐乌骓伏坐傍踣地哀鸣状我来访遗迹登髙见芒砀长陵竟抔土万事同惆怅
　　夜宿阜昌
　　我来古昌国望古思乐生总将六诸侯抚剑东専征下齐功不细奔赵事无成草没黄金台犹忆昭王迎涕泣辞伐燕气谊良非轻此真天下事岂独因知兵忠心激旧将誓死存聊城惜哉鲁仲连排难徒髙名劝使东游齐毋乃伤纵横
　　赠家侍御雪航
　　士生抢攘中非气莫能济劲节行胸懐髙谈豁心智吾家侍御公平生蕴风义世难初横流事定犹草昧召见邯郸宫军中获能吏移牒拜諌官创业更新制长刀夹殿门令下谁敢议扣马忽上陈挺身艰难际文夫持国是僵仆无所避封事即留中天语加褒异受命巡山东恩威恤凋弊防讨泰山贼无辜辄连治破械使之归父老皆流涕征南甘侯军豪夺武昌地可怜黄陵庙钞略空村闭君来仗威名一言释猜忌坞壁招残民郊原戢游骑从此巴邱兵始识长沙尉西望浚稽山黄河绕其背青羗十七种骅骝饰文罽自古于金城互市有深意蜀贾防山茶兵火苦莫致将吏使之然忧将玊关废奉诏清河湟俾复商人利千里摘岷峨五花散泾渭至今青海头共刻黄龙誓揭节还归来公私积劳勚安卧无多谈循资蹑髙位却拜极言防手板指朝贵恩深因薄谪材大终难弃古之贤豪人深沉在晚嵗敛尽万里心日共残编对学以阅世深官从读书退以之轻轩冕萧条自标置我来客京师一身似匏繋老大惭知交凄凉托兄弟临风或长歌邀月非沉醉论世追黄虞删诗及曹魏恐君故乡思失我穷途慰家在五湖西扁舟入梦寐欲取石上泉洗濯尘中累羣公方见推雅志安得遂朝罢防西山千峰落浓翠良友供盘桓清秋足游憩待予同拂衣徐理归田计
　　题河渚图送胡彦逺南归
　　马背话江南春山吾负汝白云能容人猿鸟不我与西泠有髙士结庐在河渚读书尚感激平生慎推许独坐长防吟清言出机杼秋风忽乘兴千里长安旅同好四五人招寻忘出处寄迹依琳宫双松得俦侣虽入侯王门不受公卿举登髙见遗庙頽垣窜鼯防悲歌因卧病归心入春雨从此谢姓名问之了不语我为作此图彷佛梅花墅苍然开南轩飞泉落孤屿想见君山中相思日延竚
　　送何省斋
　　哲人尚休官取志不在嵗贤达恃少年轻心拨名势神仙与酒色皆足供蝉蜕在已本欢娱富贵应难累婆娑彼頽老匪止妻孥计栖栖守腐防自信无余技嗟我岂其然今也迹相类同事有何郎英懐托深契三十拜侍中向人发长喟拂袖归去来故园有松桂世网敢自由乡心偶然遂樗散却见留送之以流涕我昔少壮时声华振侪辈讲舍鸡笼巅賔朋屡髙防总角能清谈君家好兄弟缓带天地寛健笔江山丽慿防见湓口传烽响笳吹海防方纷纭虚名束心意夜半话挂冠明日扁舟系问余当时年三十甫过二采药寻名山筋力正强济濯足沧浪流白云养身世长放万里心防脚风尘际昔为云中鹄翩翻九臯唳今为辕下驹局促长楸辔楩柟蟠枯根天隂虫蚁萃纵抱凌霄姿萧条斧斤畏时命苟弗谐贫贱安可冀过尽九折艰咫尺俄失坠凄凉游子装诀絶衰亲涙闗山车马烦雨雪衣裘敝长安十二衢画防朱扉卫冠葢起鸡鸣蹀名豪骑通籍平生交于今悉凋替磬折当途前问语不敢对衰白齿坐愁逡巡与之避禁掖无立谈独行心且悸邂逅君登朝读书入中秘父子被诏除一堂共昆季呼儿争出拜索果牵衣戏回首十六年踪迹犹堪记荏苒曽防何万事经兴废停觞重剪烛相对加嘘唏我行感衰疾腰脚増疲曳可怜扶杖走尚逐名贤队薄禄贪负闲忧责仍不细扈从游甘泉淅淅惊沙厉借草贫无氊仆夫枕以块霜风帽带斜头寒缩如猬入门问妻孥呻吟在牀被防女掩面啼灯青照残穂白杨何萧萧冲泥送归槥尔死顾得还我留复谁为旁有亲识人通都走声利厚意解覊愁盛言推名位不悟听者心怛若芒在背忽接山中书又责以宜退卿言诚复佳我命有所制总未渉世深止知乞身易闷即君过存髙谈豁防蔽苦乐来无方穷达总一致同是集蓼虫以此识其味人生厌束防摆落须才气君初丞相家祖徳簮缨继吐纳既风流姿容更瓌异披史妙纵横论诗富裁制激昻承明廷面折公卿议文士寡先容疎通得交臂驺哄访当闗休沐杉斋闭良工铸干将出匣蛟龙忌趋驾度太行踌蹰弃骐骥矫矫朗陵公竟下考功第老夫迫枯朽抱膝端居睡虽称茂陵病终乏鸱夷智逊子十倍才焉能一官弃早贵生道心中年负名义蹉跎甘皓首此则予所媿君今谢尘鞅轻装去如驶双桨石头城木落征骖憩过我儒林馆寒鸦噪平地函丈无复存依旧晴岚翠明年春水满客兴烟波趣莺啼笠泽船花发龙沙醉髙堂剖符竹尽室千山内郡阁绕鸣滩日晡散人吏无书悼迁斥有梦伤迢递岭雁时独飞楚天树如荠双眼荒江片帆忽而至家人逺棹立爱子趋庭慰谁云谪宦愁老觉
　　君恩最共上鬰孤台侧身望燕魏惆怅念故人沉吟不能置三载客他乡一朝遽分袂劳生任潦倒失志同飘寄少壮今逍遥老大偏濡滞举世纵相识出门竟谁诣太息行路难殷勤进规诲后会良可希尺书到犹未相去各一方天涯隔憔悴开箧视此诗怳怳不能寐
　　送宛陵施愚山提学山东
　　秦皇昔东巡作歌示来裔李斯留篆刻足共神仙配胡为泰岱巅苍碑独无字持此谢六经免滋后贤议至今仓颉台行人尚流涕君今懐古迹斯文起凋敝虫鱼虽改窜扶桑自天际千载灵光宫丹书闭房记兵火独搜扬重见钟离意
　　其二
　　鲁儒好逢掖伛偻循墙恭长剑忽拄頥掉舌谈天雄诸侯走书币拥篲梧丘宫孟尝一公子珠履倾闗东后来北海相坐上犹遗风君愁吴越士名在甘陵中无使稷下徒车马矜雍容华士苟不戮横议将安穷古道诚可作千里尊龟防
　　其三
　　伊昔嘉隆时文章尚丹雘矫矫济南生突过黄初作百年少知已褒讥互参错风习使之然诗书狥然诺凄凉白云署前贤遂寥廓君初领法曹追踪好栖托此行过厯下髙风缅如昨太白游山东后来访庐霍独爱宣州城江山足吟谑读君官舍诗乡心恋岩壑目防敬亭云口衔竹溪酌借问谪仙人何如谢康乐
　　矾清湖【并序】
　　矾清湖者西连陈湖南接陈墓其先禇氏之所居也矾清者土人以水清疑其下有矾石故名或曰范蠡去越取道于此湖名范迁以音近而讹世远莫得而攷也太湖居吾郡之西有大山冲击风涛湍悍而陈湖诸水渟演迤居人狎而安焉烟村水市若鳬雁之着波面千百于其中土沃以厚畆收二钟有鱼虾菱芡之利资船以出入科徭视他境差缓故其民日以饶不为盗吾宗之繇倩青房公益兄弟居于此四世矣余以乙酉五月避难仓皇擕百口投之中流风雨大作扁舟掀簸榜人不辨水门故处久之始达主人开门延宿鸡黍酒浆将迎洒扫其居前荣后寝葭芦掩映榆栁萧疎月出柴门渔歌四起杳然不知有人世事矣是时姑蘓送欵兵至不戮一人消息流传缓急互异湖中烟火晏然予将卜筑买田耦耕终老居两月而陈墓之变作于是流离转徙慬而后免事定将践前约寻以世故牵挽流涕登车疾病颠连闗河阻隔比三载得归而青房过访草堂见予髪白齿落深怪早衰又以其穷愁防独妻妾相继下世因话昔年湖山兵火奔走提擕心力枉枯骨肉安在太息者久之青房亦以毁家纾役旧业荡然水鸟树林依稀如故而居停数椽防零甓罔有存者人世盛衰聚散之故岂可问耶抚今追徃诠次为五言长诗用识吾慨且以明旧徳于不忘也
　　吾宗老孙子住在矾清湖湖水清且涟其地皆膏腴堤栽百株栁池种千石鱼教僮数鹅鸭绕屋开芙蕖有书足以读有酒易以沽终老寡送迎头髪可不梳相传范少伯三徙由中吴一舸从此去在理或不诬嗟予遇兵火百口如飞鳬避地何所投扁舟指菰蒲北风晩正急烟港生糢糊船小吹雨来衣薄无朝餔前村似将近路转忽又无仓皇值渔火欲问心已孤俄见葭菼邉主人出门呼开栅引我船扫室容我徒我家两衰亲上奉髙堂姑艰难总头白动止需人扶妻妾病伶丁呕吐当中途长女仅九龄余泣犹呱呱入君所居室灯火映牕疏寛闲分数寝嬉笑喧诸雏缚帚东西厢行李安从奴前牕张罣网后壁挂未锄苦辞村地僻客舍无精麤剪韭烹防雌斫鲙炊雕胡床头出浊醪人倦消防壶睡起日已髙晓色开烟芜渔湾一两家防染江村图沙嘴何人舟消息传姑苏或云江州下不比扬州屠早晩安集椽鞍马来南都或云移民房挿箭下严符囊槖归他人妇女充军俘里老独晏然催办今年租馌畊看赛社醵饮听呼卢军马总不来里巷相为娱而我游其间坦腹行徐徐见人尽恭敬不识谁贤愚鱼虾盈小市鳬雁充中厨月出浮溪光万象疑沾濡放楫凌沧浪笑弄骊龙珠夷犹发浩唱礼法胡能拘东南虽板荡此地其黄虞世事有反覆变乱兴须臾草草十数人盟歃起里闾园一老生自诡读穰苴渔翁争坐席有力为専诸舴艋饰余皇蓑笠装犀渠大笑掷钓竿赤手抟于莵欲夺夫差宫坐拥専城居予又出子门十歩九﨑岖脱身白刃间性命轻锱铢我去子亦行后各还其庐官军虽屡到尚未成邱墟生涯免沟壑身计谋樵渔买得百畆田从子学长沮天意不我从世网将人驱亲朋尽追送涕泣登征车吾生罹干戈犹与骨肉俱一官受逼迫万事堪欷歔倦策既归来入室翻次且念我平生人惨留罗襦秋雨君叩门一见惊清癯我苦不必言但坐观髭须嵗月曽防何筋力逺不如遭乱若此衰岂得胜奔趋十年顾妻子心力都成虚分离有定分久暂理不殊翻笑危急时奔走徒区区君时听我语顔色惨不舒乱世畏盛名薄俗容小儒生来远朝市谓足逃沮洳长官诛求急姓氏属里胥夜半闻叩门瓶盎少所储岂不惜堂构其奈愁征输庭树好追凉剪伐存枯株池荷久不开嵗久填泥淤废宅锄为田荠麦生阶除当时栖息地零落今无余生还爱节物髙会逢茱萸好采篱下菊且读囊中书中懐苟自得外物非吾须君观鸱夷子眷恋倾城姝千金亦偶然奚足称陶朱不如弃家去渔钓山之隅江湖至广大何惜安防躯挥手谢时辈慎勿空踌蹰









　　梅村集巻二
　　钦定四库全书
　　梅村集巻三
　　国子监祭酒吴伟业撰
　　五言古诗三
　　清凉山讃佛诗
　　西北有髙山云是文殊台台上明月池千叶金莲开花花相映发叶叶同根栽王母携双成绿葢云中来汉王坐法宫一见光徘徊结以同心合授以九子钗翠装雕玉辇丹髹沉香斋防置琉璃屏立在文石阶长恐乘风去舍我归蓬莱从猎徃上林小队城南隈雪鹰异凡羽果马殊羣材言过乐游苑进及长杨街张宴奏丝桐新月穿宫槐携手忽太息乐极生防哀千秋终寂寞此日谁追陪陛下夀万年妾命如尘埃愿共南山椁长奉西宫杯披香淖博士侧闻私惊猜今日乐方乐斯语胡为哉待诏东方生执防前诙谐薫罏拂黼帐白露零苍苔吾王慎玉体对酒毋伤懐
　　其二
　　伤懐惊凉风深宫鸣蟋蟀严霜被琼树芙蓉凋素质可怜千里草萎落无顔色孔雀蒲桃锦亲自红女织殊方初云献知破万家室瑟瑟大秦珠瑚髙八尺割之施精蓝千佛庄严饰持来付一炬泉路谁能识红顔尚焦土百万无容惜小臣助长号赐衣或一袭只愁许史辈泪难时得从官进哀诔黄纸抄名入流涕卢郎才咨嗟谢生笔尚方列珍膳天厨供玉粒官家未解菜对案不能食黒衣召志公白马防罗什焚香内道塲广座楞伽译资彼象教恩轻我人王力防闻金鸡诏亦由玉妃出髙原营寝庙近野开陵邑南望苍舒坟掩面添凄恻戒言秣我马遨游凌八极
　　其三
　　八极何茫茫曰徃清凉山此山蓄灵异浩气供屈盘能蓄太古雪一洗天地顔日驭有不到缥缈风云寒世尊昔示现説法同阿难讲树耸千尺摇落青琅玕诸天过峰头綘节乘银鸾一笑偶下谪脱却芙蓉冠游戏登琼楼窕云鬟三世俄去来任作优昙看名山初望幸衔命释道安预从最髙顶洒扫七佛坛灵境乃杳絶扪葛劳跻攀路尽逢一峰杰阁围朱防中坐一天人吐气如栴檀寄语汉皇帝何苦留人间烟岚倐灭没流水空潺湲回首长安城缁素惨不欢房星竟未动天降白玉棺惜哉善财洞未得夸迎銮惟有大道心与石永不刋以此防金轮法海无波澜
　　其四
　　尝闻穆天子六飞骋万里仙人觞瑶池白云出杯底逺驾求长生逐日过蒙汜盛姬病不救挥鞭哭弱水汉皇好神仙妻子思脱屣东巡并西幸离宫宿罗绮宠夺长门陈恩盛倾城李秾华即修夜痛入哀蝉诔苦无不死方得令昭阳起晩抱甘泉病遽下轮台悔萧萧茂陵树残碑泣风雨天地有此山苍崖阅兴毁我佛施津梁层台簇莲蘃龙象居虚空下界闻闘蚁乘时方救物生民难其已澹泊心无为怡神在玉几长以兢业心了彼清净理羊车稀复幸牛山窃所鄙纵洒苍梧泪莫卖西陵履持此礼觉王贤圣总一轨道参无生妙功谢有为耻色空两不住收拾宗风里
　　石公山
　　真宰斸云根竒物思所置飬之以天池盆盎挿灵异初为仙家囷百仞千仓闭釜鬲炊云中杵臼鸣天际忽而遇严城猿猱不能缒远窥楼橹坚逼视戈矛利一闗当其中飞鸟为之避仰睇防有光投足疑无地循级登层巅天风豁苍翠疲喘千犀牛落落谁能制伛偻一老人独立拊其背既若拱而揖又疑隠而睡此乃为石公三问不吾对
　　归云洞
　　归云何孱顔雕斲自太古千松互盘结托根无一土呀然丹崖开苍茫百灵斧万载长欹危撑拄良亦苦古佛自为相一身杂仰俯依稀莓苔中叶叶青莲吐若以庋真诠足号藏书府仙翁刺船来坐擘麒麟脯铁笛起中流进酒虬龙舞晩向洞中眠叱石开百武牀几与棋局一一陈廊庑翩然自兹去黄鹄潇湘浦恐使吾徒窥还将白云补
　　缥缈
　　兹峰非云髙髙与众山别其下多嵌空天风吹不折挿根虚无际缥缈为险絶细径縁山腰人声来木未篮舆杂徒歩佳处欣屡歇跻岭路倍艰徃徃揽葛灏气凌泬寥一身苦氷雪轻心出天地羽翮生髣髴杖底拨残云了了见吴越曜灵烛沧浪滉瀁金光发隂霞俄已变惨云结归笻破暝霭半岭值虹蜺始知清境杳迹共人鸟防丹砂定可求苦为妻子夺看君衣上云飞过松间月
　　林屋洞
　　震泽初未定水石争相攻神龙排杳冥荡击沉虚宫仙人资禹力洞府开洪蒙惜哉石函书不救夫差穷大道既已泄国祚于焉终我行访遗迹兴极探虚空絶径不可肥自视犹枯笻山神爱伛偻直立忧防躬以之生退怯匍匐羞児童传闻过险涩谽呀来天风松炬厌明防乳窦惊青红洪崖应常来牀几陈从容何不廻真驭日月行其中银房閟幽异勿使吾徒同终当赍糇粮錬骨如飞鸿路穿三江底境与诸天通南浮潇湘水西上峩眉峰归来诧里人足比灵威翁
　　送周子俶
　　五载寄幽燕归来问家室入门四壁在小妇当牕织恐其话饥寒且呼治酒食妻子识君心低头惟黙黙嗟余忝隣里欲语弗遑及闻君又行迈君归曽防日睠此父母邦过若逺乡客丈夫志四海行矣须努力
　　其二
　　努力赢糇粮秋风即长路京口正用兵仓皇过歩扁舟戒行李六月黄河怒脱身万仭渊此险何足数慷慨轻波涛长年岂知故中道感旧交良为诗书悮余生婴世网重来献词赋登髙望烽火踌躇屡迥顾
　　其三
　　廻顾去乡逺进及长安城禁门十二防策马闻鸡鸣解褐初登朝日出趋承明庆云生堦墀天乐和且平立谈计诚用万里无専征忘形乐简易任气髙纵横常恐斗酒后脱略惊公卿一官了婚嫁可以谋归畊
　　其四
　　归畊东冈陂清流贯羣木月明夜方静髙话溪堂宿破产求神仙丹砂狥防禄玉书晩应悟至道亡情欲一饭辄万钱并日恒不足知交虽云厚讵可先骨肉阅世经艰难息心谢荣辱平生著述事尚有残编读
　　荡子失意行赠李云田
　　君家楚山下门前溪水流愿识贤与豪不羡公与侯动足有万里妻子何能留丈夫重意气耻为児女柔中夜理瑶瑟思妇当髙楼莺花二三月送君下扬州小孤白浪恶肠防征帆收长干娇丽地一顾嘶骅骝菡萏亦已落兰杜方经秋十月严风寒剪烛纫衣裘太行车轮摧落叶填霜沟君又自兹去匹马将谁投赵女顔如花窕廻明眸皎皎双行纒巧笑搴罗帱男儿重红粉妾梦轻浮沤今年附书至慰讯犹绸缪客囊无长物旅病才新瘳途穷狥知已进止讵自由狂走三十年布褐空防头不如归去来渔钓沧浪讴大儿诵文史小妇弹箜篌南村沽社酒西舍牵畊牛人生一蘧庐漂泊如飞鸥得意匪为乐失路寜闗愁居为叚干隠出作卢敖游我欲竟此曲君笑登扁舟碧天浩无际极目徒悠悠
　　丁未三月廿四日从山后过湖宿福源精舍
　　千林已暝色一峰犹夕阳拾级身渐髙樵径何防茫回看防山口树杪浮湖光松子向前落道人开石房橘租飬心性取足须眉苍清磬时一声流水穿深篁我生亦何幸暂憩支公床客梦入翠微人事良可忘
　　廿五日偕穆苑先孙浣心叶予闻允文游石公山盘龙石梁寂光归云诸胜
　　大道无端倪真宰有融结兹山在天壤灵异蓄不泄万窍凌虚无一柱支毫末疑岂愚公移愁为巨灵防刘根作堂奥栁毅司扄鐍谁啓仙人闾系我渔父枻刻镂洪蒙云雕搜大荒雪或人而痀瘘或马而蹄齧或负藏壑舟或截専车节或象神鼎铸或类昆吾切地肺庖丁解月窟工倕伐石囷封糇粮天厨甃涓洁重隒累瓿甑短柱増栌棁瓤觚棱剖木皮槎枒裂皑皑黄河氷炎炎昆冈热防岈舞辟邪舕舑张饕餮斗起耸云闗一道通箭筈碧藕玲珑根文螺宛委穴丹梯蹑而上郁郁虚皇阙突兀撑青旻揷地屏障列一身生羽翰百尺跨虹蜺防涧吟风柟飒爽侵毛髪侧窥漏日影了了澄潭澈鸡声出烟井乃与人境接廻思顷所歴过眼才一瞥秦皇及汉武好大同蠓蠛齐谐不能志炙輠不能説郦桑二小儒注书事抄撮陋袭李斯碑阙补周王碣闗仝亦妙手惜未适吴越嵩华虽云髙无以闘巧拙时俗趂姿媚烟峦漫涂抹妄使伧父辈笑我骄蚁垤京江吸金焦汉水注大别流峙合而滙竒气乃一发睥睨五岳间谁与分优劣扶杖一村翁眼看话年月昔逢犹儿童今见已耄耋昨闻县帖下搜索到鱼鳖讶彼白鼍逃无乃青草竭却留幽境在似为肥遯设当年绮里季卜居采薇蕨皓首走汉廷恨未与世絶若随灵威去此处揽藤葛子房知难致欲荐且扪舌浮生毎连蜷尘界尽空濶谋免妻孥愁计取山水悦入春桃李过韶景听啼鴂篮舆累亲旧同载有二叶穆生老而健孙郎才且杰彼忘筋力劳我爱賔朋挈过湖曵轻帆入寺憩深樾老僧谐语笑妙理攻麯蘖晓起陈盘餐饱食非麤粝桑畦路宛宛笋屩行兀兀快意在此游失记遗七八平湖铺若茵磐石几人歇蹲踞当其旁拒户相支遏黝黑声訇棱欲进遭嗔喝侧肩仅容趾腹背供磨轧下踹藓磴牢上覻崩崖豁攀跻差毫厘失足忧一蹶前竒慕先过后险欣乍脱歌呼杂龆穉嘻笑视履袜君看长安道髙歩多蹉跌散诞来江湖蒲伏羞干谒头因石丈低腰向山灵折四月将已近天时早炎热挥汗何沾濡惊飚俄凛冽归来北窓枕响入山溜彻不寐话夜凉连床拥裘褐晩嵗艰出门端居意骚屑闲踪习覊旅逸兴贪放达跌荡冯夷宫游戏天吴窟将毋神鬼怒亟遣风雨夺胜事满现前得失归勇怯衰老偕故人幸喜兹游决它年子胥涛百里闻咤咄鳣鲔随风雷颈锁金牛掣鲛人拭床几神女洗环玦硠磕打空滩澎湃溅飞沫噌吰无射钟嘹喨防賔铁孤客为旁皇嫠妇为凄咽那知捩柁下我辈行车辙再拜告石公相逢慰饥渴既从人间世忍再洪波没志怪作大言竒私神物肯学杨焉镌愿受壶公诀缩之入懐袖弄之置盆鉢栽松龙气上蓄水云根活长留文士玩勿被山君窃尝闻岣嵝峰科斗尊徃牒剥蚀存盘螭扪索嗟完缺此山通巴陵下有神禹札后代文字衰致起龙蛇孽我有琅玕管上洒湘娥血濯足临沧浪浩思吟不辍未堪追阳氷犹足夸李渤隠从烟霞闭出供时世阅刻之藏书岩千载应不灭
　　游石公归是夜骤雨明晨防霁同诸君天王寺看牡丹
　　烟岚方霁沙暖得徐歩访寺苔径防远近人语误道半逢一泉曲折随所赴触石松顶飞其白或如鹭寻源入杳壑絶桥屡渡中有二比丘种桃白云防花将舞而笑石则落犹怒浇之以杯酒娟然若廻顾此处疑仙源快意兼缁素苦辞山地薄县官责常赋蔬果虽已荣龙象如欲诉学道与飬生得失从时务吾徒筋力衰万事俱迟暮太息因归来钟声发清悟
　　揖山楼
　　名山谁逢迎遇人若俯仰心目无端倪黙然与之徃幽泉互相答飞鸟入空想杰阁生其间轩争一爽嘉树为我圎坐久惜余赏暝霭忽而合明月出孤掌弹琴坐其中万籁避清响良夜此防难佳处莫能奬
　　盐官僧香海问诗于梅村村梅大发以诗谢之
　　但访梅花来今见梅花去何必为村翁重寻灌园处种梅三十年绕屋已千树饥摘花蘂餐倦抱花影睡枯坐无一言自谓得花意师今逺来游恰与春光遇索我囊中诗搔首不能对寄语谢故人幽香飬衰废溪头三尺水好洗梅魂句
　　直溪吏
　　直溪虽乡村故是尚书里短棹经其门呌声忽盈耳一翁被束防苦辞槖如洗吏指所居堂即贫谁信尔呼人好作计缓且受鞭棰穿漏四五间中已无窓几屋梁纪月日仰视殊自耻昔也三年成今也一朝毁贻我风雨愁饱汝歌呼喜官逋依旧在府帖重追起旁人共欷歔感叹良有以东家瓦渐稀西舍墙半圯生涯分应尽迟速总一理居者今何栖去者将安徙明嵗留空村极目唯流水
　　临顿儿
　　临顿谁家儿生小矜白晢阿爷负官钱弃置何仓卒绐我适谁家朱门临广陌嘱侬且好住跳弄无知识独怪临去时摩首如怜惜三年教歌舞万里离亲戚絶伎逢侯王宠异施恩泽髙堂红氍毹华灯布瑶席授以紫檀槽吹以白玉笛文锦缝我衣珍珠装我额瑟瑟瑚枝曲罢恣狼藉我本贫家子邂逅遭抛掷一身被驱使两口无消息纵赏千黄釡莫救饿死骨欢乐居它乡骨肉诚何益









　　梅村集卷三
　　钦定四库全书
　　梅村集卷四
　　国子监祭酒吴伟业撰
　　七言古诗一
　　行路难
　　奉君乘鸾明月之美扇耶谿赤堇之寳刀莞蒻桃笙之绮席阳阿激楚之洞箫丈夫得意早行乐歌舞任侠称人豪举杯一歌行路难酒防钟歇风萧萧
　　其二
　　长安巧工制名灯七龙五鳯光层层中有青荧之朱火下有映彻之澄氷游鱼扬鬐肆瀺灂飞鸟奋翼思鶱腾黒风吹来徧槐市狂花振落烧觚棱金吾之威不能禁铁柱倒塌铜盘倾使人策马不能去青燐鬼哭唯空城
　　其三
　　君不见无须将闾呌呼天赐钱请葬骊山邉父为万乘子黔首不得耕种咸阳田君不见金墉城头髙百尺河间成都弄刀防草木萌芽杀长沙狂风烈烈吹枯骨人生骨肉那可保富贵荣华几时好龙子作事非寻常夺枣争梨天下扰金玉几不得眠一朝零落同秋艸
　　其四
　　愁思忽不乐乃上咸阳桥盘螭蹲兽势相齧谽呀口鼻吞崩涛当时平明出万骑马蹄蹀何逍遥长安冠葢一朝改紫裘意气非吾曹柴车辟易伏道畔舍人辞去妻孥嘲人生太行起面前何必褒斜栈阁﨑岖髙
　　其五
　　君不见南山松柏何葱菁于世无害人无争斧声丁丁满崖谷不知其下何王陵玉箱夜出寳衣尽冬青叶落吹鱼灯石马无声缺左耳丰碑倒折纒枯藤当时公卿再拜下车过今朝蔓草居人耕
　　其六
　　汉家身毒镜大如八铢钱蒲桃锦囊虽黯盘龙婉转丝结连云是宣皇母后物摩挲爱惜宫中传土花埋没今千年对此抚几长叹息金张许史皆徒然
　　其七
　　君不见黄河之水从天来一朝乃没梁王台梁王台成髙崔嵬禁门平旦车如雷千尺金堤壊百里严城开君臣将相竟安在化为白鼋与黄能乃知水可亡人国昆明劫灰何如哉
　　其八
　　男儿读书良不恶屈首残编务穿凿穷年矻矻竟无成徒使声华受萧索君不见王令文章今大进邱公官退才亦尽寂寂斋居自著书太竒字无人问
　　其九
　　伏轼説人主谈笑称上客一见赐黄金再见赐白璧夜半宫中独召见母弟通侯皆避席上殿批逆鳞下殿犯贵戚犀首进防谮韩非受指摘夜走函谷闗逡巡不能出君不见范睢折脇惩前事身退功成归蔡泽
　　其十
　　君不见郑庄洗沐从知交倾身置驿长安郊又不见任君谈辞接后进冠葢从游数百乘人生盛名致賔客失势人情谅非昔年少停车莫扫门故人行酒谁离席
　　其十一
　　直諌好言事召见拜司弹劾中黄门鲠切无所避天子初见容谓是敢言吏以兹増感激居官厉锋气奏对金商门缚下都船狱髠头徙朔方众怒犹不足私劒揣其喉赤车再收族横尸都亭前妻子不敢哭酒色作直都杀人藏头畏尾徒碌碌
　　其十二
　　防剑横左膝嗔目悲歌向坐客我初从军防袴褶手击黄麞弓霹雳生来不识官家贵帯甲持兵但长揖驱马来中原尚书奏功级前庭论爵赏后殿赐饮食乌瓛家儿坐我上壊坐争言多酒失御史弹文读且紏待罪惊忧不敢出还君綘衲两当衫归去射猎终南山
　　其十三
　　平生侠游尚轻利剧孟为兄灌夫弟使酒骂坐人探丸斫俗吏流血都市中追兵数十骑借问追者谁云是防陵杜穉季抽矢弗射是故人两马相逢互交臂吾徒岂相厄便当从此逝泰山羊氏能藏迹北海孙公堪避世复壁埋名二十年赦书却下咸阳尉归来故乡无负郭破家结客成何济
　　其十四
　　今我思出门图作雒阳贾东游陈郑北齐鲁白璧一双交王公明珠十斛买歌舞闗中轺车方算缗髙艑峩峩下荆楚道阻淮南兵货折河东占朝为猗顿暮黔娄乞食吹箫还故土
　　其十五
　　丈夫少年使絶域从行吏士交河卒布衣功拜甘泉侯独防髙车四十国蒲萄美酒樽中醉汗血名驹帐前立富贵归故郷上书乞骸骨汉使遮玉闗不遣将军入军中夜唱行路难条支海上秋风急
　　其十六
　　西莫过金牛闗悬崖铁锁猿猱攀南莫过恶道滩盘涡利石戈矛攒猩猩啼兮杜鹃呌落日青枫山鬼啸篁竹深岩不见天我所悲兮在逺道
　　其十七
　　结帯理流苏流苏纷乱不能理当时罗帷鉴明月皎皎容华若桃李一自君出门深闺厌罗绮有人附书还君到长干里名都莺花发皓齿知君眷眷婵姢子太行之山黄河水君心不测竟如此寄君翡翠之鹣钗傅玑之堕珥劝君归来且欢喜卧疾空床为君起
　　其十八
　　吾将老焉惟糟邱裸身大笑轻王侯礼法之士憎如讐此中未得逍遥游不如饮一斗頽然便就醉执法在前无所畏君不见嵇生幽愤阮生哭箕踞狂呼不得意
　　永和宫词
　　扬州明月杜陵花夹道香尘迎丽华旧宅江都飞燕井新侯闗内武安家雅歩纎腰初召入钿合金钗定情日丰容盛鬋固无双蹴踘弹碁复第一上林花鸟写生绡禁本钟王防素毫杨栁风防春试马梧桐露冷暮吹箫君王宵旰无欢思宫门夜半传封事玉几金床少晏眠陈娥卫艶谁频侍贵妃明慧独承恩宜笑宜愁慰至尊皓齿不呈防索问蛾眉欲蹙又温存本朝家法脩清防房帷久絶珍竒荐勅使惟追阳羡茶内人数减昭阳膳维扬服制擅江南小阁炉烟沉水含私买琼花新様锦自脩水递进黄柑中宫谓得君王意银镮不妬温成贵早日艰难防大家比来欢笑同良娣奉使龙楼贾佩兰徃还偶失两宫欢虽云樊嬺能辞令欲得昭仪喜怒难緑绨小字书成印琼函自署充华进请罪长教圣主怜含辞欲得君王愠君王内顾恤倾城故剑还存敌体恩手诏玉人防诘问自来阶下拭啼痕外家官拜金吾尉平生游侠多轻利防客因催博进钱当筵便杀弹筝伎班姬才调左姬贤霍氏骄奢窦氏専涕泣防闻椒殿诏笑谭豪夺灞陵田有司奏削将军俸贵人冷落宫车梦永巷传闻去玩花景和门里谁陪从天顔不怿侍人愁后促黄门召共游初劝官家佯不应玉车早到殿西头两王最小牵衣戏长者读书少者弟闻道羣臣誉定陶独将多病怜如意岂有神君语帐中漫云王母降离宫巫阳莫救苍舒恨金锁雕残玉筯红从此君王惨不乐丛台置酒风萧索已报河南失数州况经少子伤零落贵妃痩损坐匡床慵髻啼眉掩洞房荳防汤温氷簟冷荔支浆热玉鱼凉病不禁秋泪沾臆裴回自絶君王膝苔没长门有梦归花飞寒食应相忆玉匣珠襦啓便房薤歌无异同昌君王欲制哀蝉赋诔笔词臣有谢庄头白宫娥暗嚬蹙庸知朝露非为福宫草明年战血腥当时莫向西陵哭穷泉相见痛仓黄还向官家问永王幸免玉环逢丧乱不须铜雀怨兴亡自古豪华如转毂武安若在忧家族爱子虽添北渚愁外家已骊山足夜雨椒房隂火青杜鹃啼血濯龙门汉家伏后知同恨止少当年一贵人碧殿凄凉新木拱行人尚识昭仪冢麦饭冬青问茂陵斜阳蔓草埋残垅昭邱松槚北风哀南内春深拥夜来莫奏霓裳天寳曲景阳宫井落秋槐
　　琵琶行【并序】
　　去梅村一里为王太常烟客南园今春梅花盛开予偶歩到此忽闻琵琶声出于短垣丛竹间循墙侧听当其妙处不觉拊掌主人开门延客问向谁弹则通州白在湄子彧如父子善琵琶好为新声须臾花下置酒白生为予朗弹一曲廼先帝十七年以来事叙述乱离豪嘈凄切坐客有旧中常侍姚公避地流落江南因言先帝在玉熈宫中梨园子弟奏水嬉过锦诸戏内才人于暖阁赍镂金曲柄琵琶弹清商杂调自河南防乱天顔常惨然不悦无复有此乐矣相与哽咽者久之于是作长句纪其事凡六百二言仍命之曰琵琶行
　　琵琶急响多秦声对山慷慨称入神同时渼陂亦第一两人失志遭迁谪絶调王康并盛名昆仑摩诘无顔色百余年来操南风竹枝水调讴吴侬里人度曲魏良辅髙士填词梁伯龙北调犹存止索朔管胡琴相间作尽失传头误后生谁知却唱江南乐今春偶歩城南斜王家池馆弹琵琶悄听失声呌竒絶主人招客同看花为问按歌人姓白家住通州好寻覔袴褶新更回鹘装虬须错认龟兹客偶因同坐话先皇手把檀槽涙数行抱向人前诉遗事其时月黒花茫茫初拨鹍秋雨滴刀剑相磨毂相撃惊沙拂面鼓沉沉砉然一声飞霹雳南山石裂黄河倾马蹄迸散车徒行铁鳯铜盘柱摧塌四条上烟尘生忽焉摧藏若枯木寂寞空城乌啄肉辘轳夜半转吚哑呜咽无声贵人哭碎佩丛铃防续风氷泉冻壑泻淙淙明珠瑟瑟抛残尽却在轻拢慢撚中斜抹轻挑中一摘漻栗飕飗憯肌骨衔枚铁骑饮桑干白草黄沙夜吹笛可怜风雪满闗山乌鹊南飞行路难猿啸鼯啼山鬼语瞿塘千尺响鸣滩坐中有客泪如霰先朝旧直乾清殿穿宫近侍拜长秋咬春燕九陪游燕先皇驾幸玉熈宫鳯纸佥名唤乐工苑内水嬉金傀儡殿头过锦玉玲珑一自中原盛豺虎暖阁才人撤歌舞挿栁停搊素手筝烧灯罢击花奴鼓我亦承明侍至尊止闻鼓乐奏云门叚师沦落延年死不见君王赐予恩一人劳悴深宫里贼骑西来趋易水万嵗山前鼙鼓鸣九龙池畔悲笳起换羽移宫总防肠江村花落听霓裳龟年哽咽歌长恨力士凄凉説上皇前辈风流最堪羡明时迁客犹嗟怨即今相对苦南冠升平乐事难重见白生尔尽一杯酒繇来此伎推能手岐王席散少陵穷五陵召客君知否独有风尘潦倒人偶逢丝竹便沾巾江湖满地南乡子铁笛哀歌何处寻
　　雒阳行
　　诏书早洗雒阳尘叔父如王有防人先帝玉符分爱子西京铜狄泣王孙白头宫监锄荆棘曽在华清内承直遭乱城头乌夜啼四十年来事堪忆神皇倚瑟楚歌时百子池邉嫋栁丝早见鸿飞四海翼可怜花发万年枝铜扉未啓牵衣諌银箭初残泪如霰防年不省公车章后来数罢昭阳宴骨肉终全异母恩功名徒付上书人贵彊无取诸侯相调防何闗老大臣万嵗千秋相诀絶青雀投懐玉鱼别昭邱烟草自苍茫汤殿香泉暗呜咽析圭分土上东门寳毂雕轮九陌尘骊山西去辞温室渭水东流别任城少室峰头写桐漆灵光殿就张琴瑟愿王保此黄髪期谁料遭逢黒山贼嗟乎龙种诚足怜母爱子抱非徒然江夏漫栽脩柏赋东阿徒咏豆箕篇我朝家法逾前制两宫父子无遗议廷论繇来责佞夫国恩自是优如意万家汤沐啓周京千骑旌旗给羽林总为先朝怜白象岂知今日误黄巾邹枚客馆伤狐兎燕赵歌楼散烟雾茂陵西筑望思台月落青枫不知路今皇兴念繐帷哀流涕黄封手自裁殿内遂停三部伎宫中为设八闗斋束薪流水王人戍太牢加璧通侯祭帝子魂归南浦云玉妃涙洒东平树北风吹雨故宫寒重见新王受诏还唯有千寻旧松栝照人落落嵩髙山
　　宫扇
　　宣皇清暑幸离宫碧槛青疏十二重七寳铸铜薫鸭贵千金磁翠鬬鸡红玳瑁帘开南内宴沉香匣啓西川扇蝉翼描来云母轻氷纨制就天孙艶丹霞滃起驾云軿王母双成绛节还玉管鳯衔花万夀银涛龙蹴海三山芙蓉水殿琉璃彻内家尚苦樱桃热九华初御咏招凉落叶廻风若霜雪峨眉万里尚方船雉尾千秋奏御笺公主合欢娇翡翠昭容反影鬬婵姢遭逢召见南薫殿思陵日昃犹挥汗天语亲传赐近臣先生进讲豳风倦黄罗帕捧出雕防画箑丹青掌上看俸薄买嫌灯市价恩深擕谢閤门班自离卷握秋风急蹇驴便面谁人识闻道烽烟蔽锦城齐纨楚竹无顔色石榴喷火照皇都再哭苍梧媿左徒旧内谩悬长命缕新宫徒贴辟兵符雨夜床头搜废箧摩挲老眼王家物半面犹存蛱蝶图空箱尚记霓裳叠蠧粉黄侵琼树花麯尘香损紫鸾车珠衣五翟悲秦女玉坠双鱼泣汉家莫叹君恩长防絶比来舒卷仍鲜洁乍可披宋玉风不堪袖掩班姬月
　　宣宗御用戗金蟋蟀盆歌
　　宣宗在御升平初便殿进览豳风图暖阁才人笼蟋蟀昼长无事为欢娱定州花甆赐汤沐玉粒琼浆供饮啄戗金髹漆隠双龙果厰雕盆锦香褥佽飞着翅逞腰身玉砌轩鬐试一鸣性不近人须耿介才堪却敌在僄轻君王暇豫留深意棘门霸上皆儿戏鬬鸡走狗谩成功今日亲观战场利坦颡长身张两翼锯牙植股须如防汉家十二羽林郎虫达封侯功第一临淮真龙起风云二豪螟蛉张与陈草间窃伏竟何用灶下厮飬非吾羣大将中山独持重却月城开立不动两目相当振臂呼先声作势多操纵应机变化若有神僄突彷佛常开平黄须鱻卑见股栗头折足亡精魂独身跳免追且急拉折攀翻只一掷蠮螉塞外蠕蠕走使气穷搜更深入当前防栅赌先登夺采争筹为主人自分一身甘瓦注不知重赏用黄金君王笑谓当如此楚汉雌雄何足齿莫超距浪轻生横草功名须致死二百年来无英雄故宫瓦砾吟秋风一寸山河鬭蛮触五千甲士化沙虫灌莽防躯亦何有捉生误落儿童手蚁贼穿墉负败胔战骨虽香嗟速朽凉秋九月长安城黑鹰指爪愁双睛锦韝玉縧竞驰逐头鹅宴上争输赢鬬鸭栏空舞马死开元万事堪伤心秘阁图书遇兵火厰盒宣窑贱如土名都百戏少人传贵戚千金向谁赌乐安孙郎好古癖剔红填漆收藏得我来山馆见雕盆蟋蟀秋声増叹息呜呼漆城荡荡空无人哀螀切切啼王孙贫士征夫尽流涕惜哉不遇飞将军
　　听女道士卞玉京弹琴歌
　　鴐鵞逢天风北向惊飞鸣飞鸣入夜急侧听弹琴声借问弹者谁云是当年卞玉京玉京与我南中遇家近大功坊底路小院青楼大道邉对门却是中山住中山有女娇无双清眸皓齿明珰曽因内宴直歌舞坐中瞥见涂鸦黄问年十六尚未嫁知音识曲弹清商归来女伴洗红妆枉将絶技矜平康如此才足当侯王万事仓皇在南渡大家几日能枝梧诏书忽下选蛾眉细马轻车不知数中山好女光徘徊一时粉黛无人顾艶色知为天下传髙门愁被防人妬尽道当前黄屋尊谁知转盻红顔误南内方看起桂宫北兵早报临歩闻道君王走玉骢犊车不用聘昭容幸迟身入陈宫里却早名填代籍中依稀记得祁与阮同时亦中三宫选可怜俱未识君王军府抄名被驱遣漫咏临春琼树篇玉顔零落委花钿当时错怨韩擒虎张孔承恩已十年但教一日见天子玉儿甘为东昏死羊车望幸阿谁知青冢凄凉竟如此我向花间拂素琴一弹三叹为伤心暗将别鹄离鸾引写入悲风怨雨吟昨夜城头吹筚篥教坊也被传呼急碧玉班中怕防留乐营门外卢家泣私更装束出江邉恰遇丹阳下渚船剪就黄絁贪入道擕来绿绮诉婵姢此地繇来盛歌舞子弟三班十畨鼓月明弦索更无声山塘寂寞遭兵苦十年同伴两三人沙董朱顔尽黄土贵戚深闺陌上尘吾辈漂零何足数坐客闻言起叹嗟江山萧瑟隠悲笳莫将蔡女邉头曲落尽吴王苑里花
　　南生鲁六真图歌【并引】
　　山东南生鲁官浙之观察命谢彬画已像而刘复补山水凡六图其一坐方褥听两姬搊筝吹洞箫其一焚香弹琴流泉泻堦下防一姬听倦倚石一防两少年蹴踘戏毬掷空中势欲落一图书满床公左顾笑有髫而秀者端拱榻前若受书状则公子也余二图一则画藤桥横防壑中非人境公黄冠椶拂掉首不顾一则深岩枯木有头陀趺坐披布衲即公也予为作六真图歌镵之石上览者可以知其志矣
　　明湖夜雨天涯客握手停杯话畴昔人生竟作画图看拂卷生绡开数尺长身玉立于思翁美人促柱弹春风一声两声玉箫急吹落碧桃无数红旁有一姝娇倚扇听君手拂湘妃怨抱琴危坐须飘然知入清徽广陵散出门逐伴车如风筑毬会饮长安中归来闭门闲课子石榻焚香列图史我笑此翁何太竒弹琴蹴踘皆能为读书终老岂长策乘云果欲鞭龙螭神仙吾辈尽可学六慱吹笙游戏作不信晩年图作佛趺坐蒲团贪睡着丈夫雄心竟若此世事悠悠何足齿兴来展翫自掀髯椶拂藤鞋自兹始刘君水石谢君图解衣盘礴工揣摩平生嗜好经想像须臾防出双清矑置身其间真快乐声酒琴书资笑谑纵然仙佛两无成如此溪山艮不恶吾闻宗少文曽写尚子平阮生长啸逢苏门祖孙妙笔多天真君不见兴宗年少香山老不及丹青似旧人
　　后东臯草堂歌
　　君家东臯枕山麓百顷流泉浸花竹石田书画数百卷酷嗜平生手藏录隠囊麈尾寄萧斋鸿鹄髙飞鹰隼猜白社青山旧居在黄门北寺捕车来有诏怜君放君去重到故乡栖隠处短策仍看屋后山扁舟却繋门前树此时钩党虽纵横终是君王折槛臣放逐纵縁当事意江湖还頼主人恩一朝龙去辞乡国万里烽烟归未得可怜双防中丞家门帖凄凉题卖宅有子单居持户难呼门吏怒索家钱穷搜废箧应无计弃掷城南五尺山任移花药邻家植未剪松杉僧舍得渔舟网集习家池官道人牵到公石石础虽留不记亭槿篱还在半无门欹桥已防连僵栁醉壁谁扶倚痩藤尚有荒祠丛废棘丰碑草没犹堪识堦前田父早歌呼陌上行人増叹息我初扶杖过君家开尊九月逢黄花秋日溪山好图画石田真迹深咨嗟传闻此图再易主同时宾客知存几又见溪山改旧观雕栏碧槛今已矣摇落深知宋玉愁衡阳雁防楚天秋斜晖有恨家何在极浦无言水自流我来草堂何处宿挑灯夜把长歌续十年旧事总成悲再赋闲愁不堪读魏寝梁园事已空杜鹃寂寞怨西风平泉独乐荒榛里寒雨孤村听暝钟
　　汲古阁歌
　　嘉隆以后藏书家天下毘陵与琅琊整齐旧闻收放失后来好事知谁及比闻充栋虞山翁里中又得小毛公搜求遗逸悬金购缮写精能镂板工繇来斯事推赵宋欧虞楷法看飞动集贤院印校讐精太清楼本装潢重损斋手防为披图苏氏题观在直庐馆阁百家分四库巾箱一幅尽三都本朝儒臣典制作累代缥缃输秘阁徐广虽编石室书孝征好窃华林略两京太学藏经史奉诏重脩赐金紫髙斋学士费飡钱故事还如写黄纸释典流传自洛阳中官经厰防焚香诸州各请名山藏总目难窥内道场南湖主人为叹息十年心力恣收拾史家编辑过神尧律论流通到罗什当时海内多风尘石经马矢髙丘陵已壊书囊防作袴复惊木册摧为薪君家髙阁偏无恙主人留宿倾家酿醉来烧烛夜摊书双眼摩挲觉神王古人闗书借三馆羡君自致五千卷又云献书辄拜官羡君带索躬耕田伏生藏壁遭书禁中郎秘惜矜谈进君获竒书好示人鸡林巨贾争摹印读书到死苦不足小学雕虫置废簏君今万卷尽刋讹邢家小儿徒碌碌客来诗酒话生平家近湖山拥百城不数当年清秘阁乱离踪迹似云林
　　送志衍入蜀
　　去年秋山好君走燕云道今年春山青君去锦官城秋山春山何处可为别把酒欲问横塘月人影将分花影稀钟声初动箫声咽我昔读书君南楼夜寒拥被谭九州动足下床有万里驽马伏枥非吾俦当时东国贱男子傲岸平生已如此今朝乘传下西川賨户巴人负弓矢黄牛喘怒潠银涛崩剥苍崖化迹劳石防忽穿风雨过山深日见鱼龙髙江头老槎偃千尺接手猿猱掷橡栗云移防壁层波见月上危滩逺峰出缥缈楼台白帝城月明吹角唱花卿栈连子午愁烽堠水落东南洗甲兵摩诃池上清明火蹲鸱山下巴渝舞岂有居人浣百花依然风俗输铜鼓有日登临感客游楚天飞梦入江楼五湖归思苍波濶十月懐人木末愁别时曽折阊门栁相思应寄郫筒酒末下盐豉谁共尝蜀中蒟酱君知否愧予王粲老江潭愁絶空山响杜鹃乞我瀼西园数畆依君好种灌溪田
　　清风使节图吾郡先达徐仲山中丞以武部郎奉命封郑藩当时诸贤赠行作也中丞于先叅政为同年勿斋先生属予记其事勿斋勅使益府予亦有大梁之役两家子弟述先志扬祖徳其同此君嵗寒矣
　　豫章夹日吟髙风嵗久蟠根造物功吾祖先朝豫州牧早年纳节东溪翁舅家仲珪擅画竹归老山庄看亦足至今遗墨满缥缃挂我青溪草堂曲此图念出同年生当时意气称徐卿非买玉环思适郑暂持翠节解司兵吾祖一麾方出守不获诸公同载酒把臂曽看韦曲花赠行不及漳河栁谁人尺幅写筼筜影入清郎四牡装千里故园存苦节百年旧泽飬新篁今皇命使临江右绛旛人识中丞后江左龙孙篠簜长淇园鳯质琅玕痩嶰谷千寻鸾鸟呼彭城一派雨风多愿将十丈鹅溪绢再作青青玉笋图











　　梅村集巻四
　　钦定四库全书
　　梅村集卷五
　　国子监祭酒吴伟业撰
　　七言古诗二
　　东莱行【为姜如农如须兄弟作也】
　　汉皇防士天人毕二月东廵临碣石献赋凌云鲁两生家近蓬莱防日出仲孺召入明光宫补过拾遗称侍中叔子輶轩四方使一门二妙倾山东同时里人官侍从左徒宋玉君王重就中最数司空贤三十孤卿需大用君家兄弟俱承恩感时危涕长安门侍中叩阁数彊谏上书对仗弹平津天顔不怿要人怨卫尉捉头捽下殿中防传呼赤棒来血裹朝衫路人防爱弟弃官相追从避兵尽室来江东本为逐臣沟壑里却因奉母乱离中三年流落江湖梦茂陵荒草西风恸头颅虽在故人怜髀肉犹为旧君痛我来扶杖过山头把酒论文遇子由异地客愁君更逺中原同调几人留司空平昔躭佳句千首诗成罢官去战鼓东来白骨寒二劳山月魂何处左氏勲名照汗青过江忠孝数中丞孺卿也向龙沙死柴市何人哭子卿只君兄弟天涯客漂零尚是烟霜隔思归诗寄广陵潮忆弟书来虎丘石回首风尘涕涙流故乡萧瑟海天秋田横岛在鱼龙冷栾大城荒草木愁当日竹宫从万骑祀日歌风何意气防碑年月记干封柏梁侍从谁承制鲁连蹈海非求名鸱夷一舸宁逃生丈夫沦落有时命岂复悠悠行路心我亦沧浪钓船系明日随君买山住
　　鸳湖曲
　　鸳鸯湖畔草粘天二月春深好放船桞叶乱飘千尺雨桃花斜带一溪烟烟雨迷离不知处旧堤却认门前树树上流莺三两声十年此地扁舟住主人爱客锦筵开水阁风吹笑语来畵鼔队催桃叶伎玉箫声出柘枝台轻靴窄防娇糚束脆管繁弦竞追逐云鬟子弟按霓裳雪面参军舞鸜鹆酒尽移船曲榭西满湖灯火醉人归朝来别奏新翻曲更出红糚向栁堤欢乐朝朝兼暮暮七贵三公何足数十幅蒲帆防尺风吹君直上长安路长安富贵玉骢娇侍女薰香防早朝分付南湖旧花栁好留烟月伴归桡那知转眼浮生梦萧萧日影悲风动中散弹琴竟未终山公启事成何用东市朝衣一旦休北邙坏土亦难留白杨尚作他人树红粉知非旧日楼烽火名园窜狐画阁偷窥老兵怒宁使当时没县官不堪朝市都非故我来倚棹向湖邉烟雨台空倍惘然芳草乍疑歌扇緑落英错认舞衣鲜人生苦乐皆陈迹年去年来堪痛惜闻笛休嗟石季伦衔杯且效陶彭泽君不见白浪掀天一叶危收竿还怕转船迟世人无限风波苦输与江湖钓叟知
　　项黄中家观万嵗通天法帖
　　王氏勲名自始兴后人书法擅精能江东将相传家在翰墨风流天下称前有琅琊今檇李项氏由来堪竝美襄毅旂常战伐高墨林书画声名起当时海内号收藏秘阁图书玉轴装近代丹青推董巨名家毫素重钟王钟王妙迹流传旧贞观在御穷搜购尽随万乘入昭陵人间一字无遗漏碑石犹存腕锋出风摧雨剥苔文脱枣木镌来波磔非牋麻搨就戈铓失君家此书何处传云是万嵗通天年则天酷嗜二王法诏求手迹千金悬从官方庆拜表进臣祖羲献与僧防生平行草数十纸龙蛇盘蹙开天顔赐官五阶帛百疋仍勅能手防钩填装成用寳进御府不知何事流人间我思羲之负逺略北伐贻书料强弱惜哉徒令书画传誓墓功名气萧索江东无事富山水兴来洒笔临池乐足知文采頼升平父子优游擅家学只今海内无高门稽山越水烽烟作春风挂席由拳城夜雨君斋话畴昨呜呼吾友雅州公舒毫落纸前人同一官乌撒没坏土万巻青箱付朔风少伯湖头鼙鼔动尚书第内烟尘空可怜累代图书尽断楮残编墨林印此巻仍逃劫火中老眼纵横防笔阵君真襄毅之子孙相逄意气何相亲卽防书画与金石访求不屑辞家贫嗟乎世间竒物恋故主留取缥缃傲絶伦
　　送徐次桓归胥江草堂
　　春来放檝鸳湖游杉青牐畔登高楼裼裘徐郎最年少坐中摇笔烟霞收装随到我海滨去鸡黍流连别何遽云过胥江旧草堂乃父凄凉读书处沧山突兀枕江濆伍相祠荒对夕曛我是故人同季子十年相识忆徐君只今孺子飘零客芦中穷士无人识挂剑虽存旧业非吹箫未遇吾徒惜归去还登渔父船南枝越鸟竟谁怜投金濑在王孙泣白马江声绕舎邉
　　畵兰曲
　　画兰女子年十五生小琵琶怨春雨记得糚成一见时手拨帘帷便尔汝蜀纸当窓写畹兰口脂香动入毫端腕轻染黛添芽易钏重舒衫放叶难似能不能得花意花亦如人吐犹未珍惜沉吟取格时防人只道侬家媚横披侧出影重重取次腰肢向背同昨日一枝芳砌上折来防鬂镜台中玉指才停弄弦索漫拢轻调似花弱殷勤弹到别离声雨雨风风听花落花落亭臯白露溥旧根易土防新寒可怜明月河边种移入东风碧玉栏闻道罗帏怨离索麝媒鹅绢闲尝作又云憔悴非昔时笔牀翡翠多零落今年挂檝洞庭舟栁暗桑浓罨绮楼度曲佳人遮钿扇知书侍女下琼钩主人邀我图山色宣索传来画兰笔轻移牙尺见匀牋侧偃银毫怜吮墨席上回眸惜雁筝醉中适口认鱼羮茶香黯淡知吾性车马雍容是故情常时对面忧吾瘦浅立斜窥讶依旧好将独语过黄昏谁堪幽梦牵罗防归来开箧简啼痕肠防生绡点染真何似杜陵春禊饮乐游原上采兰人
　　送杜公武归浦口
　　将军威名著闗陇紫面虬髯锋骨竦西州名士重人豪北地高门推将种起家二十便登坛气压三河震百蛮夜半旌旗度青海雪中笳鼔动萧关当时海内称刘杜死事忠勲君叔父黄砂碛上起丰碑李氏功名何足数君为犹子有家风都防防秋杖节同白帝传烽移剑外黄巾闻警出榆中功败垂成谋不用十年心力堪悲痛只今天地满风尘余生沦落江南梦江南烟雨长菰蒲蟹舎鱼庄家有无醉里放歌衰鬂短狂来摇笔壮心苏自言少年好诗酒学佛求仙徧师友牀头真诀幸犹在肘后隂符复何有嗟余憔悴卧江潭骑省哀伤初未乆君来一见卽论文谓结婚姻商不朽蹉跎此意转成空自恨愆期负若翁非是隽君辞霍氏终然丁掾感曹公此后相逄辄悲叹秦関何处乡书断苦忆江南欲住难覊栖老病无人防三经出塞五専征一巻诗书记姓名奴仆旌旄多甲第亲朋兵火剰浮生重向天涯与我别凭栏把酒添凄咽烟水芦花一雁飞回头却望江南月
　　芦洲行
　　江岸芦洲不知里积浪吹沙长滩起云是徐常旧赐庄百战勲名照江水禄给朝家礼数优子孙万石未云酬西山诏许开煤冶南国恩从赐荻洲江水东流自朝暮芦花瑟瑟西风渡金戈铁马过江来朱门大第谁能顾惜薪司按先朝册勲产芦洲追籽粒已共田园没县官仍收子弟徴租入我家海畔老田荒亦长芦根岂赐庄州县逢迎多妄报排年赔累是重粮丈量亲下称芦政鞭笞需索轻人命胥吏交関横派征差官恐喝难供应江南尺土有人耕踏勘终无豪占情徒起科民力尽却亏全课国租轻【积年升科老田本漕白重课指为无粮侵占故有重粮科后重粮去而定为芦课视原额反少减矣甚言害民而又损国其无益如此】
　　诏书昨下知民病解头使用今朝定早破城中数百家芦田白售无人问休嗟百姓困诛求憔悴今防旧五侯只好负薪煨马矢敢谁伐荻上渔舟君不见旧洲已没新洲出黄芦收尽江潮白万束千车运入城草塲马廐如山积樵苏犹向钟山去军中日日烧陵树
　　捉船行
　　官差捉船为载兵大船买脱中船行中船芦港且潜避小船无知唱歌去郡符昨下吏如虎快桨追风摇急橹村人露肘捉头来背似土牛耐鞭苦苦辞船小要何用争执汹汹路人拥前头船见不敢行暁事篙师敛钱送船户家家坏十千官司查点候如年发回仍索常行费另派门摊云雇船君不见官舫嵬峩无用处打鼓揷旗马头住
　　马草行
　　秣陵铁骑秋风早廐将圉人索刍藁当时碛北起蒲梢今日江南输马草府帖传呼点行速买草先差人打束香刍堪秣饱骅骝不数西凉夸苜蓿京营将士导行钱解户公摊数十千长官除头吏干没自将私价僦车船苦差常例须应免需索停留终不遣百里曽行防日程十家早破中人产半路移文称不用归来符取重装送推车挽上秦淮桥道遇将军紫骝鞚辕门刍豆髙如山长衫没髁防奚官黄金络颈马肥死忍令百姓愁饥寒回首当年开仆监龙媒烙字麒麟院天闲辔逸起黄沙游牝三千满行殿蒋山南望猎痕烧放牧秋原见射雕寜莝雕胡供伏枥不堪极目草萧萧
　　题志衍所畵山水
　　画君故园之书屋午榻茶烟莳花竹着我溪边岸葛巾十年笑语连床宿画君蜀道之艰难去家万里谁能还戎马千山西望哭杜鹃落月青枫寒今之此图何者是黯澹苍茫惟一纸想像云山变灭中其人与笔寜生死我思此道开榛芜东南画脉多萧疎君尝展巻向予説得及荆关老軰无巫山巫峡好粉本一官大笑夸吾徒此行归来扫素壁扪腹满贮青城图只今犹是江南树忆得当时送行处杨栁青青葭菼边双桨摇君此中去题苏门髙士图赠孙徴君钟元【容城人孝亷】
　　苏门山水天下殊中有一人清且癯厐眉扶杖白髭须鹖冠野服谈诗书定州城北水潴白沙村畔为吾庐少年蹀千金驹献防天子来皇都腰鞬三矢玉鹿卢幽州台上为欢娱日暮酒酣登徐无顾视同軰谁能如十人五人居要枢拖金横玉当朝趋今我不第胡为乎有田一廛书百厨鸡泉马水吾归欤七徴不起乘柴车当时犹是升平余一朝铁骑城南呼长刀斫背将人驱里中大姓髙门闾鞭笞不得留须臾叩头莫敢争高腴乞为佃隶租请输牵爷担子立两衢问言不荅但欷歔先生闭门出无驴僵卧一榻絶朝餔弟子二人舁篮舆百门书院今空虚此中闻是孙登居太行秀色何盘纡桤楠榛栗松杉储风从中来十万株啸台遗址烟霞俱流泉百道穿堦除幅巾短髪不用梳弹琴横巻心安舒微言妙防如贯珠考钟击磬吹笙竽古文屋壁阐禹谟异人手授先天图谈仁讲义追尧夫后来姚许开榛芜斯文不坠须吾徒谁传此图来江湖使我一见心踟蹰即今絶学谁能扶屈指耆旧堪嗟吁苏门山下有硕儒中原学者多沾濡百年文献其存诸我往从之歌黄虞
　　寿总宪龚公芝麓
　　丈夫四十致卿相努力公孤方少壮握手开尊话畴昔故人一见称无恙当初海内苦风尘解褐才名便絶伦官守蕲春家近楚贼窥江夏路通秦书生年少非轻敌擐甲开门便迎击诗成横槊指黄巾战定磨崖防赤壁我同宋玉适来游多士名贤共校讐此地异才为乱出论文高话锁廰秋别后相思隔江水黑山铁骑如风雨闻道黄州数被兵读书长啸重围里荏苒分飞十八年我甘衰白老江边那知风雪严城鼔重谒三公棨防前即君致身已鼎足正色趋朝勤补牍异书扪腹五千巻美酒开顔三百斛月明歌舞出帘栊刻烛分题挥洒中谈笑阮生青眼客文章王掾黒头公却思少小经离乱铜驼荆棘寻常见侧身天地竟何心过眼风光有谁羡楚水吴山思不禁朝衫欲脱主恩深待防贺监归来嵗勾漏丹砂本易寻
　　王郎曲
　　王郎十五吴趋坊覆额青丝白晢长孝穆园亭常置酒风流前軰醉人狂同伴李生柘枝鼓结束新翻善财舞锁骨观音变现身反腰贴地莲花吐莲花婀娜不禁风一斛珠倾宛转中此际可怜明月夜此时脆管出帘栊王郎水调歌缓缓新莺嘹呖花枝暖惯抛斜防卸长肩眼防欲化愁应懒摧藏掩抑未分明拍数移来发曼声最是转喉偷入破殢人肠断脸波横十年芳草长洲緑主人池舘惟乔木王郎三十长安城老大伤心故园曲谁知顔色更美好瞳神剪水清如玉五陵侠少豪华子甘心欲为王郎死寜失尚书期恐见王郎迟寜犯金吾夜难得王郎暇坐中莫禁狂呼客王郎一声声顿息移牀欹坐防王郎都似与郎不相识往昔京师推小宋外戚田家旧供奉只今重聼王郎歌不须把昭文痛时世工弹白翎雀婆罗门舞龟兹乐梨园子弟爱传头请事王郎敎索耻向王门作伎儿博徒酒伴贪欢谑君不见康昆仑黄幡绰承恩白首华清阁古来絶艺当通都盛名肻放优闲多王郎王郎可奈何【王郎名稼字紫稼于勿斋徐先生二株园中见之髫而晢明慧善歌今秋遇于京师相去已十六七载风流儇巧犹承平时故习酒酣一出其伎坐上为之倾靡余此曲成合肥龚公芝簏口占赠之曰蓟苑霜高舞柘枝当年杨栁尚如丝酒阑却唱梅村曲肠断王郎十五时】
　　楚两生行【并序】
　　蔡州苏昆生维扬栁敬亭其地皆楚分也而又客于楚左寜南驻武昌栁以谈苏以歌为幸舎重客寜南没于九江舟中百万众皆奔溃栁已先期东下苏生痛哭削髪入九华山乆之出从武林汪然明然明亡之吴中吴中以善歌名海内然不过啴缓柔曼为新声苏生则于隂阳抗坠分刌比度如昆刀之切玉叩之栗然非时世所为工也尝遇虎丘广塲大集生睨其防笑曰某郎以某字不合律有识之者曰彼伧楚乃窃言是非思有以挫之间请一发声不觉屈服顾少年耳剽日乆终不肻轻自贬下就苏生问所长生亦落落难合到海濵寓吾里萧寺风雪中以余与栁生有雅故为立小传援之以请曰吾浪迹三十年为通侯所知今失路憔悴而来过此惟愿公一言与栁生并传足矣栁生近客于云间帅识其必败苦无以自脱浮湛敖弄在军政一无所関其祸也幸以免苏生将渡江余作楚两生行送之以之寓栁生俾知余与苏生防且为栁生危之也
　　黄鹄矶头楚两生征南上客擅縦横将军已没时世换絶调空随流水声一生拄颊高谈妙君卿唇舌淳于笑痛哭长因感旧恩诙嘲尚足陪年少途穷重走伏波军短衣防袴非吾好抵掌聊分幕府金褰裳自把江村钓一生嚼徴与含商笑杀江南古调亡洗出元音倾老軰叠成妍唱待君王一丝萦曵珠盘转半黍分明玉尺量最是大堤西去曲累人肠断杜当阳忆昔将军正全盛江楼高防夸名胜生来索酒便长歌中天明月军声静将军听罢据胡牀抚髀百战今衰病一朝身死降旛貔貅散尽无横阵祁连高塜泣西风射堂賔客嗟蓬鬂覊栖孤舘伴斜曛野哭天边防处闻草满独寻江令宅花开闲吊杜秋坟鹍弦屡换尊前舞鼍鼔谁开江上军楚客祗怜归未得吴儿肻道不如君我念防江头白叟滑稽幸免君知否失路徒贻妻子忧脱身莫落诸侯手坎繇来为盛名见君寥落思君友老去年来消息稀寄尔新诗同一首隐语藏名代客嘲姑苏台畔东风栁
　　茸城行
　　朝出胥门塘暮泊佘山麓防带三江襟扈渎五茸城是何王筑泖塔霜高稻叶黄淀湖雨过莼丝绿百年以来夸胜事丹青图巻高珠玉学士挥毫清秘楼徴君隐几逍遥谷前軰风流书画传后生贤达声华续给事才名矫若龙山公人地清如鹄汗简销沉又防秋沧江屡建高牙纛不知何处一将军到日雄豪炙手薰羊侃后房歌按队陈豨賔客剑成羣刻金为漏三更箭错寳施牀五色文异物江淮尝月进新声京雒自天闻承恩累赐华林宴归镇高谈横海勲未见尺书收草泽徒夸名字得风云此地江湖绾鎻钥家擅陶朱户程卓千箱布帛运轺车百货鱼盐充邸阁将军一一数高赀下令搜牢徧墟落非为仇家告并兼即称盗贼通嚢槖望屋遥窥室内藏算缗似责从前诺敢信黔娄脱网罗早防猗顿填沟壑窟室飞觞传箭催博塲戏责横刀索纵有名豪解折行可堪小户胜狂药将军沉湎不知止箕踞当筵任頥指防剑公收伍伯妻鸣射杀良家子江表争猜张敬儿军中思缚卢从史枉破城南十万家飬士何无一人死贪财好色英雄事若辈屠沽安足齿君不见夫差猎骑何翩翩五茸春草城南天雉媒飞起发双矢西施笑落瑚鞭湖山足纪当时胜歌舞犹为后代传陆生文士能为将勲名三世才难量河桥虽败事无成睥睨千秋肯谁譲代有文章占数公烟霞好处偏神王兵火烧残万巻空大节英声未凋防一朝遽落老兵手百里溪山复何有已见衣冠拜徤儿苦无丘壑安穷叟茸城杨桺鬰婆娑欲繋扁舟奈晩何盘龙浦上行人少唳鹤滩头战舰多我望严城听街鼔鲈鱼沽酒扣舷歌侧身回视忽长笑此亦当今马伏波
　　赠吴锦雯兼示同社诸子
　　吾家季重才翩翩身长七尺虬须髯投我新诗百余轴满牀绢素生云烟自言里中有三陆长衫拂髁矜豪贤弟先兄举致身早我亦挟防游长安其余诸子俱岳岳感时上防愁祁连防饮痛哭岳祠下闻者大笑惊狂顚臯亭山头金鼓震万骑蹴踏东南天贻书诀别士龙死呜呼吾友非髙官余或脱身弃妻子西兴潮落无归船我因老亲守穷巷买山未得囊无钱息心掩関谢时辈五年不到西溪边比因访客过山寺故人文酒相盘桓手君诗篇令我读使我磊落开心顔岂甘不死愧良友欲使竒字留人间跳刀拍张虽将相有书一巻吾徒传吾闻其语重叹息平生故旧空茫然不信扁舟偶乘兴丁仪吴质追随欢酒酣对客作长句十纸谡谡松风寒后来此防良不易况今海内多艰难安得与君结庐住南山著述北山眠
　　萧史青门曲
　　萧史青门望明月碧鸾尾扫银河濶好畤池台白草荒扶风邸舎黄尘没当年故后媫妤家槐市无人噪晩鸦却忆沁园公主第春莺啼杀上阳花呜呼先皇寡兄弟天家贵主称同气奉车都尉谁最贤巩公才地如王济被服依然儒者风读书妙得公卿誉大内倾宫嫁乐安光宗少女宜加意正值官家从代来王姬礼数从优异先是朝廷啓未央天人寜徳降刘郎道路争传长公主夫壻豪华势莫当百两车来填紫陌千金榼送出雕房红窓小院调鹦鹉翠馆繁筝呌鳯皇白首傅玑阿母饰绿鞲大防骑奴装灼灼夭桃共秾李两家姊妹骄纨绮九子鸾雏鬬玉钗钗工百万恣求取屋里熏炉滃若云门前钿毂流如水外家肺腑数尊亲神庙荣昌主尚存话到孝纯能识面抱来太子辄呼名六宫都讲家人礼四节频加戚里恩同谢面脂龙徳殿共乘油壁月华门万事荣华有消歇乐安一病音容没莞蒻桃笙朝露空温明秘器空堂设玉房珍玩宫中赐遗言上献依常制却添驸马不胜情至尊览表为流涕金册珠衣进太妃镜奁钿合还夫壻此时同产更无人寜徳来朝笑语真忧及四方宵旰甚自家兄妹话艰辛明年铁骑烧宫阙君后仓黄相诀絶仙人楼上防灰飞织女桥边听流血慷慨难从巩公死乱离怕与刘郎别扶擕夫妇出兵间改朔移朝至今活粉碓脂田县吏收糚楼舞阁豪家夺曽见天街羡璧人今朝破防迎风雪卖珠易米返柴门贵主凄凉向谁説苦忆先皇涕泪涟长平娇小最堪怜青萍血碧它生果紫玉魂归异代缘尽叹周郎曽入选俄惊秦女遽登仙青青寒食东风栁彰义门边冷墓田昨夜西窓仍梦见乐安小妹重欢防先后传呼唤卷帘贵妃笑折樱桃倦玉阶露冷出宫门御沟春水流花片花落囬头往事非更残灯灺泪沾衣休言傅粉何平叔莫见焚香卫少儿何处笙歌临大道谁家陵墓对斜晖只防天上琼楼夜乌鹊年年它自飞
　　堇山儿
　　堇山儿儿生不识乱与离父言急去牵儿衣母言乞火为儿炊作糜父母忽不见但见长风白浪髙崔嵬将军下一令军中那得闻儿啼楼船何高高沙岸多崩摧榜人不能移举手推堕之上有蒲与雈下有泞与泥十歩九倒迷东西身无袴襦足穿蒺藜叩头指口惟言饥将船送儿去问以乡里记忆还依稀父兮母兮哭相认声音虽是形骸非傍有一老翁羡儿独来归不知我儿何处喂游鱼或经略卖遭鞭笞垂头涕下何累累吾欲竟此曲此曲哀且悲茫茫海内风尘飞一身不自保生儿欲何为君不见堇山儿




　　梅村集巻五
　　钦定四库全书
　　梅村集巻六
　　国子监祭酒吴伟业撰
　　七言古诗三
　　送沈绎堂太史之官大梁
　　云间学士推二沈布衣召见登华省多少金闺榜墨新科名埋没声华冷青史流传有弟兄衣白山人披赐锦一代才名并玉珂百年绢素垂金粉知君门胄本能文易世遭逢更絶偷射策紫裘胪唱出马蹄不动六街尘曲江李杜无遗恨留取花枝待后人即今艺苑多供奉八分草清曹重署额新宫十丈悬韦郎体势看飞动其余作者何纷纷争来待诏鸿都门围棋赌墅王长史丹青畵马曹将军君也读书致上第传家翰墨闲游戏迸落长空笔阵竒纵横妙得先人意顿挫沉雄类壮夫双曈剪水清癯异卧疾萧斋好苦吟平生雅不为身计唯留诗句满长安清切长宜禁近官秋雨直庐分手处忽擕书巻看嵩山呜呼男儿不入即当出生世谐为二千石黄纸初除左冯翊腰间两绶开顔色君不见沈侍中图书秘阁存家风匹夫徒步拜侍从况今淋漓御墨宫袍红一麾去听梁园钟轩车路出繁台东杯酒意气何雍容簿领岂足羞英雄安能低眉折腰事铅椠蹉跎白首从雕虫【宣庙时云间有大小沈学士以布衣善书入翰林皆著名迹大学士名度小学士名粲绎堂为壬辰第三人官编脩擢授大梁道亦有书名小学士后也】
　　通老人龙腹竹歌
　　通老人来何方碧曥赪面拳毛苍手披地图向我説指防西极天微茫视彼万里若咫尺使我不得悲他乡京师公卿谁旧识与君异国同周行九州防乱朋友尽此道不絶留扶桑床头示我龙腹竹夜半风雨疑腾骧尾烧鳞蜕飞不得苍皮倔强膺防张此中空洞亦何有得无颔下骊珠藏汉家使者通大夏仍来卭蜀搜筼筜更逾葱岭访异种擕归上苑栖鸾皇我欲裁之作龙笛水底老蛟吟不得纵使长房投葛陂此龙僵卧难扶策可是天教产竹郎八荒竒事谁能识一从海上西南来中原篠簜多良材淇园已竭苍生痛防稽正采征夫哀天留异质在无用任将抛掷生尘埃若有人兮在空谷束素娟娟不盈匊尽道腰肢痩胜肥此君无乃非其族雪压霜欺直干难轮囷偃蹇忘荣辱邴君岂出子鱼下髙人磊砢遭题目玉笋新抽渐拂云摩挲自倚东墙曲苦节长同处士饥寛心好耐湘妃哭吁嗟乎昆仑以外流沙西当年老子驱青犊手中竹杖插成林杀青堪写遗经读君不见犹龙道德五千字要言无过宁为腹何可一日无此竹
　　送旧总宪龚孝升以上林苑监出使广东
　　与君对酒庾楼月君逼干戈我离别与君借地燕山草君作公孤我潦倒亦知穷老应自疎识君意气真吾徒门前车马多豪俊蹑衣上坐容衰鬓我持半勺君一斗我吟一篇君百首每逢髙防輙尽欢把我新诗不容口今日他乡再送君地角天涯复何有山川有灵交有命延津防合真难定如君共事曹侍郎百僚弹压风裁正握手论文海内推交游京洛声华盛秋风吹向越王台后先踪迹谁能信不见兰台连柏府却过剑浦来珠郡相赠虽无陆贾金相看何必周昌印丈夫豁逹开心期悠悠世上无人知三仕三已总莫问一贵一贱将奚为别君劝君休失意碧水丹山暂游戏客路扁舟好著书故园九日堪沉醉乌桕霜红少妇楼桄榔雨黑行人骑独有飘零老伏生不堪衰白困将迎祗因旧识当涂少坐使新知我辈轻花发罗浮梦君处踯躅悲歌不能去
　　雁门尚书行【并序】
　　雁门尚书行为大司马白谷孙公作也公代州人地故雁门郡长身伉爽才武絶人其用秦兵也将凭岩关为持久且固将吏心秦士大夫弗善也累檄趣之战不得已始出天淫雨糗粮不继师大溃潼关陷独身横刀冲贼阵以没从骑俱散不能得其尸公之出也自念必死顾语张夫人夫人曰丈夫报国耳无忧我西安破率二女六妾沉于井挥其八岁儿以去儿逾垣避贼堕民舎中有老翁者善衣食之二年公长子世瑞重趼入秦得夫人尸貌如生老翁归以弟相扶还见者泣下盖公素有德秦人云余门人冯君讷生公同里人作潼关行纪其事余曾识公于朝因感赋此什公死而天下事以去然其败由趣战且大雨粮絶此固天意抑本庙谟未可专以责公也公之叅佐惟监军道乔公以明经奏用能不负公潼关之破同日死名元柱定襄人
　　雁门尚书受专征登坛顾盻三军惊身长八尺左右射坐上咄咤风云生家居絶塞爱死士一日费尽千黄金读书致身取将相关西防子方纵横长安城头挥羽扇卧甲韬弓不忘战持重能收壮士心沉几好待凶徒变忽传使者上都来夜半星驰马流汗覆辙宁堪似往年催军还用松山箭尚书得诏初沉吟蹶起横刀忽长叹我今不死非英雄古来得失谁由算椎牛誓众出潼关墟落萧条转饷难六月炎蒸驱万马二崤风雨断千山雄心慷慨宵飞檄杀气凭陵老据鞍扫箨谋成频抚劒量沙力尽为传飡尚书战败追兵急退守岩关收溃卒此地乘髙足万全只今天险嗟何及蚁聚蜂屯已入城持矛瞠目呼狂贼战马嘶鸣失主归横尸撑距无能识乌鸢啄肉北风寒寡鹄孤鸾不忍看愿逐相公忠义死一门恨血土花斑故园有子音书絶勾注烽烟路百盘欲走云中穿紫塞别寻竒道访长安长安到日添悲哽茧足荆榛见眢井辘轳绳断野苔生几尺枯泉浸形影永夜曾归风露清经秋不化氷霜冷二女何年驾碧鸾七姬无冢埋红粉复壁藏儿定有无破巢穷鸟问将雏时来作使千兵势运去流离六尺孤傍人指防牵衣袂相看一恸真吾弟诀絶难为老母心防持始识遗民意回首潼关废垒髙知公于此葬蓬蒿沙沉白骨魂应在雨洗金疮恨未消渭水无情自东去残鸦落日蓝田树青史谁人哭藓碑赤眉铜马知何处呜呼材官铁骑看如云不降即走徒纷纷尚书养士三十载一时同死何无人至今唯説乔参军
　　赠冯讷生进士教授云中
　　并州冯郎长吴越桐江风雪秦淮月不烹羊酪敌莼羮肯拈芦管吹桃叶才同顾陆与温邢侠少风流擅絶伦名士有谁甘作诺丈夫何必尚专城乞得一氊还故土欲化边人作邹鲁余笑谓君且归去不信广文今广武綘帐悬弓设豹侯讲堂割肉掺鼍鼔击磬新调塞上歌投壶却奏军中舞文籍先生上谷儒游闲公子河东贾乱定初闻阙里钟时清不用平城弩雁门太守解将迎马邑名豪通训诂乌桓年少挟雕弧射得黄羊供束脯男儿作健羞帬屐拂云堆上吹横笛低头博士为万巻抚掌封侯空四壁忆昔扁舟醉石头别来几梦南徐客隐囊麈尾烧却尽长铗纯钩看自惜学就吴趋恐未工注成晋问无人识呜呼五湖烟水忆鲈鱼落木天髙好寄书塞雁不归花又发故人消息待何如
　　雕桥庄歌【并序】
　　髙邑赵忠毅公为雕桥庄记曰吾郡梁太宰有雕桥庄在郡西十五里大茂诸山之东前临滹沱西韩二水东为大门表之曰尚书里有楼曰莲渚仙居有堂曰寿槐槐可四十围相传数百年物太宰功成身退徜徉于此者二十年今其孙慎可读书其中自号为西韩生云此忠毅家居时所作也公后拜吏部尚书视梁公以同郡为后继竟因党祸戍代州死慎可以孝亷入中翰余始识之知其为赵公交寻以龃龉去相别十余年今起官水部家门蝉冕当代莫与比焉余以其名山别墅乱后独全髙门遗老晩节最胜雕桥盛事自太宰以来百余年于此矣是可歌也为作雕桥庄歌
　　常山古槐千尺起雕桥西畔尚书里偃葢青披大茂云扶疎响拂韩河水水部山庄绕碧渠弹琴长啸脩篁里今年相见在长安据鞍却笑吾衰矣尽道新枝任栋梁不知老干经风雨自言年少西韩生幽并豪侠皆知名酒酣箕踞听鼔瑟射麋击鬼邯郸城天生竒质难自弃一朝折节倾公卿当时海内推髙邑赵公简重称相得才地能交大父行襟期雅负名贤识公曾过我读书处笑倚南楼指庭树归田太宰昔同游廿载林泉共来去此是君恩优老臣后来吾辈应难遇每思此语辄然知己投荒絶塞天同是冢臣恩数异伤心非复定陵年黄巾从此成贻祸青史谁来问断编钩党几家传旧业干戈何地着平泉我有山庄幸如故老树吟风自朝暮磐石宁容虫蚁穿斧斤不受樵苏误铃索髙斋拥赐书名花异果雕栏防绿菂红渠水面开门前即是鸣驺路子弟传呼千骑归不教鞍马惊鸥鹭年年细栁与新蒲妆防溪山入畵图四海烽烟乔木在一灯火故人无相逢只有江南客头白尊前伴老夫
　　海户曲【南海子周环一百六十里有海户千人】
　　大红门前逢海户衣食年年守环堵收藳腰鎌拜啬夫筑场贳酒从樵父不知占籍始何年家近龙池海眼穿七十二泉长不竭御沟春暖自涓涓平畴如掌催东作水田漠漠江南乐鴐鵞防鹈满烟汀不枉人呼飞放泊【南海子有水泉七十二处元之飞放泊也】后湖相望筑三山两地神州咫尺间【以西苑后湖名海子故此云南】遂使相如夸陆海肻教王母笑桑田蓬莱楼阁云霞变晾鹰台上何王殿【晾鹰台元之仁虞院也常使大学士提调之鹰坠皆用先朝旧玺改作】传説新罗玉海青星眸雪爪飞如练【玉海青即白鹰也】诈马筵开挏酒香【元有诈马宴】割鲜夜饮仁虞院二百年来话大都平生有眼何曾见头白经过是旧朝春深惯鎻黄山苑【叶】典守唯闻中使来樵苏辄假贫民便芳林别舘百花残廿四园中烂漫看【南海子有二十四园系明时制】记得上方初荐品东风铃索防雕栏葡萄满摘倾筠笼苹果新尝捧玉盘赐出宫中公主谢分遗阙下倚臣餐一朝剪伐生荆杞五柞长杨怅已矣野火风吹蚂蚁坟【海子东南有蚂蚁坟毎清明日数万皆聚于此】枯杨月落虾蟇水【王泉一名虾蟇泉流入海子】尽道千年苑囿非忽惊万乘车尘起雄图开国马蹄劳将相风云剑槊髙帐殿行程三十里旌旗猎猎响鸣鞘朝鲜使者竒毛进白鹰刷羽霜天劲旧迹凌歊好放雕荒台百尺登临胜俊鹘重经此地飞黑河讲武当年盛吊古难忘百战心扫空雉兎江山净新丰野老惊心目防落编篱守麋鹿兵火摧残泪满衣升平再覩修茅屋衰草今成御宿园豫游只少千章木上林丞尉已连催洒扫离宫补花竹人生陵谷不须哀芦苇陂塘雁影来君不见鄠杜西风萧瑟里丹青早起濯龙台
　　退谷歌【赠同年孙公北海】
　　我家乃在莫厘之下具区之东洞庭烟鬟七十二天际杳杳闻霜钟岂无巢居子长啸呼赤松后来高卧不可得无乃此世非洪蒙元气茫茫鬼神凿黄虞既没巢由穷逆旅逢孙登自称北海翁携手共上徐无峰仰天四顾指而笑此下即是宜春宫若教天子广苑囿吾地应入甘泉中丈夫踪迹贵狡狯何必万里游崆峒君不见抱石沉焚山死被髪佯狂弃妻子匡庐峰成都市欲逃名姓竟谁是少微无光客星暗四皓衣冠只如此使我山不得髙水不得深鸟不得飞鱼不得沉武陵洞口闻野哭萧斧斫尽桃花林仙人得道古来宅劫火到处相追寻不如三辅内此地依青门非朝非市非沉沦鄠杜岂关萧相请茂陵不厌相如贫饮君酒就君宿羡君逍遥之退谷花好须随禁苑开泉清不让温汤浴中使敲门为放鹰羽林下马因寻鹿我生亦胡为白头苦碌碌送君还山识君屋庭草彷佛江南绿客心歴乱登髙目噫嚱乎归哉我家乃在莫厘之下具区之东侧身长望将安从
　　赠文园公
　　君家丞相人中龙屈伸时防风云空庐陵忠孝两贤继待诏声名累叶同致主丝纶三月罢传家翰墨八分工汝父翩翩相公弟词塲跌宕酣声伎才大非关书画传门高不屑公卿贵老向长安作布衣主知特逹金门戏先帝斋居好鼔琴相如召入赐黄金大弦张急宫声乱识是君王宵旰心为君既难臣亦苦龟山东望思宗鲁左徒憔悴放江潭忠爱惓惓不忘楚可惜吾家有逐臣曲终哀怨无人补欲谭治道将琴谏审音先取宫商辨怡神玉几澹无为云门乐作南薫殿君臣朋友尽和平四海熈然致清晏圣主闻声念旧臣名家絶艺嗟称善归来卧疾五湖云垂死干戈梦故君绿绮暗尘书卷在脊令原上戴颙坟雍门歌罢平陵曲报韩子弟几湛族竺坞祠堂鬼火红阊门池舘苍鼯宿汝念先人供奉恩抱琴长向荒江哭满目云山入旧图只今无地安茅屋谁将妙迹享千金后人馁死空山麓与君五世通中表相国同朝悲宿草寻山结伴笋舆游汝父平生与我好看君才调擅丹青画舫相逢话死生君不见信国悲歌青史里古来犹子重家声
　　画中九友歌
　　华亭尚书天人流墨花五色风云浮至尊含笑黄金投残膏剰馥鸡林求【宰】太常妙迹兼银钩乐郊拥卷髙堂秋眞宰欲诉穷雕搜解衣盘礴堪忘忧【烟客】谁其匹者王亷州神姿玉树三山头摆落万象烟霞收尊彜斑剥探商周得意换却千金裘【元照】檀园著述夸前脩丹青余事追营丘平生书畵置两舟湖山胜处供淹留【长蘅】阿龙北固持双矛披图赤壁思曹刘酒醉洒墨横江楼蒜山月落空悠悠【龙友】姑苏太守今僧繇问事不省张两眸振笔忽起风飕飕连纸十丈神明遒【尔唯】松圆诗老通清讴墨庄自画归田游一犁黄海鸣春鸠长笛倒骑乌防牛【孟阳】花龛巨幅千峰稠小景防出林塘幽晚年笔力凌沧洲幅巾鹤髪轻王侯【润甫】风流已矣吾畴一生迂癖为人尤僮仆窃骂妻孥愁瘦如黄鹄闲如鸥烟驱墨染何曾休【僧弥】
　　银泉山
　　银泉山下行人稀青枫月落鱼灯防道旁翁仲忽闻语火入空坟烧宝衣五陵小儿若狐兎夜穴红墙县官捕玉椀珠襦散草间云是先朝郑妃墓覆雨翻云四十年专房共辇承恩顾礼数繇来母后殊至尊错把旁人怒承直中宫侍宴廻血裹银环不知数岂有言辞忤大家蛾眉薄命将身悮宫人斜畔伯劳啼声声为怨骊姬诉尽道昭仪殉夜台万嵗千秋共朝暮宫车一去不相随当时枉信南山锢只今云母似平生皓齿明眸向谁妬选侍陵园亦已荒移宫事迹更茫茫两朝台谏孤忠在一月昭阳旧恨长总为是非留信史却怜恩宠异前王路人尚説东西李【二李寝园亦在山下】指防飞花入坏墙
　　田家铁狮歌
　　田家铁狮屹相向舑舕蹲夷信殊状良工朱火初写成四顾咨嗟觉神王先朝异物徕西极上林金鎻攀楹出玉关罢献兽圏空刻画丹青似争力武安戚里起高门欲表君思示子孙铸就铭词镌日月天贻神兽守重阍第令监奴睛闪烁老熊当路将人攫不堪此子更当关钩爪张眸吐银腭七宝香猊玉辟邪嬉游牵伴入侯家圉人新进天闲马御赐仍名狮子花假面羗胡装杂伎狻防突出拳毛异跳掷声声畵鼓催条支海上何繇致异材逸兽信超羣其气无乃如将军将军岂是批熊手瞠目哮呼天下闻省中忽唱田蚡死青犊明年食龙子虾蟇血洒上阳门三十六宫土花紫此时铁狮絶可怜儿童牵挽谁能前槖驼磨肩牛砺角霜催雨蚀枯藤纒主人已去朱扉改眼鼻尘沙经几载锁钥无能防北门画图何处归西海吾闻沧洲铁狮高数丈千年猛气难凋防风雷夜半戯人间柴皇战伐英灵壮芦沟城雉对西山桥上征人竟不还枉刻蹲狮七十二桑干流水自潺潺秋风吹尽连云宅铁凤铜乌飞不得却羡如来有化城香林狮象空王力扶雀犛牛见太平月支使者贡西京并州精铁终南冶好铸江山莫铸兵
　　题崔青蚓洗象图
　　呜呼顾陆不可作世间景物都萧索云台冠劒半无存维摩寺壁全凋落开元名手空想像昭陵御马通泉鹤燕山崔生何好竒书畵不肻求人知仙灵云气追恍惚宓妃雒女乗龙螭平生得意图洗象兴来扫笔开屛障赤罽如披洱海装白牙似立含元仗当时驾幸承天门鸾旗日月陈金根鸡鸣钟动双阙下岿然不动如昆仑崔生布衣懐纸笔道冲驺哄金吾卒仰见天街驯象来归去沉吟思十日眼前突兀加摩娑非山非屋非陂陀昔闻阿难骑香象栴檀林内频经过我之此图无乃是贝多罗树金沙河十丈黄尘向天阙霜天夜踏宫墙月刍豆支来三品料鞭梢趋就千官谒材大宁堪世人用徒使低头受覊绁京师风俗看洗象玉河春水涓流洁赤脚乌蛮防双帚六街士女车填咽叩鼻殷成北阙雷怒蹄卷起西山雪图成悬在长安市道旁观者呼竒絶性癖难供势要求价高一任名豪夺十余年来人事变碧鸡金马争传箭越人善象教象兵扶南身毒来酣战惜哉崔生不复见畵图未得开生面若使从军使赵佗苍梧城下看如练更作昆明象战图止须一疋鵞溪绢嗟嗟崔生饿死长安陌乱离荒草埋残骨一生心力付兵火此巻犹存堪爱惜君不见武宗供奉徐髯仙豹房夜直从游畋青熊苍兕写竒特至尊催赐黄金钱只今零落同云烟古来画家致身或将相丹青惨澹谁千年
　　松山哀
　　防劒倚柱悲无端为君慷慨歌松山卢龙蜿蜒东走欲入海屹然搘拄当雄关连城列障去不息兹山突兀烟峰攒中有垒石之军盘白骨撑距凌巑岏十三万兵同日死浑河流血增奔湍岂无遭际异变化须防间出身忧劳致将相征蛮建节重登坛还忆往时旧部曲喟然叹息摧心肝呜呼菟城头夜吹角杀气军声振寥廓一旦功成尽入关锦裘跨马征夫乐天山回首长蓬蒿烟火萧条少耕作废垒斜阳不见人独留万鬼塡寂寞若使山川如此闲不知何事争强弱闻道
　　朝廷念旧京诏书招募起春耕两河少壮丁男尽三辅流移故土轻牛背农夫分部送鸡鸣关吏防行频早知今日劳生聚可惜中原耕战人
　　临淮老妓行
　　临淮将军擅开府不鬬身强鬭歌舞白骨何如弃战塲青娥已自成灰土老大犹存一妓师柘枝记得开元谱才转轻喉便泪流尊前诉出漂零苦妾是刘家旧主讴冬儿小字唱梁州翻新水调教桃叶拨定鹍弦授莫愁武安当日夸声伎秋娘絶艺倾时世戚里迎归金犊车后来转入临淮第临淮游侠起山东帐下银筝小队红巧笑射棚分畵的浓妆毬仗簇花丛纵为房老腰肢在若论军容粉黛工羊侃侍儿能走马李波小妹解弯弓锦带轻衫娇结束城南挟弹贪驰逐忽闻京阙起黄尘杀气奔腾满川陆探骑谁能到蓟门空闲千里追风足消息无凭访两宫儿家出入金张屋请为将军走故都一鞭夜渡黄河宿暗穿敌垒过侯家妓堂仍讶调丝竹禄山裨将带弓刀醉拥如花念奴曲仓卒逢人问二王武安妻子相持哭薰天贵势倚椒房不为君王收骨肉翻身归去遇南兵退驻淮隂正防营宝劒几曾求死士明珠还欲致倾城男儿作健酣杯酒女子无愁发曼声可怜西风怒吹折山阳树将军自撤沿淮戍不惜黄金购海师西施一舸东南避郁洲崩浪大于山张帆捩柁无归处重来海口竪降幡全家北过长淮去长淮一去几时还误作王侯邸第看收者到门停奏伎萧条西市叹南冠老妇今年头总白凄凉阅尽兴亡迹已见秋槐陨故宫又看春草生南陌依然丝管对东风坐中尚识当时客金谷田园化作尘緑珠子弟更无人楚州月落清江冷长笛声声欲断魂
　　殿上行
　　殿上云旗天半出夹陛无声手攀直有防传呼召集贤左右公卿少顔色公卿繇来畏廷议上殿叩头辄心悸吾丘发防诎平津未斥齐人惭汲尉先生侍从垂金鱼退直且上庖西书况今慷慨复遑惜不尔何以乗朝车秦凉盗贼杂风雨梁宋丘墟长沮洳降人数部花门留抽骑千人桂林戍至尊宵旰谁分忧挟弹求凤髙墉谋老臣自诣都诏狱逐客新辞鳷鹊楼先生翻然气塡臆口读弹文叱安石期门将军须防张侧足闻之退股栗吾闻孝宗宰执何其贤刘公大夏戴公珊夹城日移对便殿造膝宻语为艰难如今公卿习唯唯长跪不言而已矣黄丝歴乱朱丝直秋虫局曲秋雕起呜呼拾遗指佞乃史臣优容愚戅天王仁
　　过锦树林玉京道人墓【并传】
　　玉京道人莫详所自出或曰秦淮人姓卞氏知书工小楷能畵兰能琴年十八侨虎丘之山塘所居湘帘棐几严净无纎尘双眸然日与佳墨良纸相映彻见客初亦不甚酬对少焉谐谑间作一坐倾靡与之久者时见有怨恨色问之辄乱以他语其警慧虽文士莫及也与鹿樵生一见遂欲以身许酒酣拊几而顾曰亦有意乎生固为若弗解者长叹凝睇后亦竟弗复言寻遇乱别去归秦淮者五六年矣久之有闻其复东下者主于海虞一故人生偶过焉尚书某公者张具请为生必致之众客皆停杯不御已报曰至矣有顷廻车入内宅屡呼之终不肻出生悒怏自失殆不能为情归赋四诗以告絶已而叹曰吾自负之可奈何逾数月玉京忽至有婢曰柔柔者随之尝着黄衣作道人装呼柔柔取所擕琴来为生鼔一再行然曰吾在秦淮见中山故第有女絶世名在南内选择中未入宫而乱作军府以一鞭驱之去吾侪沦落分也又复谁怨乎坐客皆为出涕柔柔庄且慧道人畵兰好作风枝婀娜一落笔尽十余纸柔柔承侍砚席间如弟子然终日未尝少休客或导之以言弗应与之酒弗肻饮逾两年渡浙江归于东中一诸侯不得意进柔柔奉之乞身下髪依良医保御氏于吴中保御者年七十余侯之宗人筑别宫资给之良厚侯死柔柔生一子而嫁所嫁家遇祸莫知所终道人持课诵戒律甚严生于保御中表也得以方外礼见道人用三年力刺舌血为保御书法华经既成自为文序之缁素咸捧手赞叹凡十余年而卒墓在惠山祗陀庵锦树林之原后有过者为诗吊之曰
　　龙山山下茱茰节泉响琤淙流不竭但洗铅华不洗愁形影空潭照离别离别沈吟几廻顾逰丝梦断花枝悟翻笑行人怨落花从前总被春风误金粟堆边乌鹊桥玉娘湖上蘼芜路油壁曾闻此地游谁知即是西陵墓乌桕霜来映夕曛锦城如锦文君红楼歴乱燕支雨绣岭迷离石镜云绛树草埋铜雀砚绿翘泥涴郁金裙居然设色倪迂畵防出生香苏小坟相逢尽説东风栁燕子楼髙人在否枉抛心力付蛾眉身去相随复何有独有潇湘九畹兰幽香妙结同心友十色笺翻贝叶文五条拂银钩手生死栴檀祗树林青莲舌在知难朽良常髙舘隔云山记得斑骓嫁阿环薄命只应同入道伤心少妇出萧关紫台一去魂何在青鸟孤飞信不还莫唱当时渡江曲桃根桃叶向谁攀
　　悲滕城
　　悲滕城滕人牧羊川之濆雨工矫歩趋其羣河鱼大上从风云去山一尺雷殷殷寺前铁铎多死声日暮鸡犬惨不鸣城上掌事报二更鬼马踏雾东南行鼓音隆隆非甲兵吁嗟龙伯何不仁大水汤汤滔吾民城中竽瑟不复陈缟带之价髙锦纯路骨借借无主名葬者死生俱未明悲滕城滕城讹言昼夜惊百尺危岩浮车轮海民投网获釡铛巫儿赤章赛水神沟人匠氏脩防门
　　打氷词
　　北河风髙水生骨玉垒银桥堆几尺新戍云中千骑马横津直渡无行迹下流湍悍川途开吹笳官舫从南来帆樯山齐排浪进牵船百丈声如雷雪深没髁衣露肘背挽头低风塞口相逢羡杀顺流船急问来时河冻否溜过湖寛放挿平长年穏望一帆轻夜深侧听流澌响琐碎玲珑渐结成篙滑难施橹枝折舟人霜满髭须白发鼔催船唤打氷冲寒十指西风裂吁嗟河伯何硁硁白棓如雨终无声鱼龙潜逃科斗匿殊耐鞭杖非穷民官舱裘酒自髙卧只话篙师义手坐早办人夫治装明日推车氷上过
　　再观打氷词
　　官催打氷不肻行座船既泊啇船停商船虽住起潜听氷底有声柁牙应桅竿旗动吹南风舟子喜甚呼防冲儿童操梴争跳跃其气早夺冯夷宫砉如苍崖崩巨石鍧如戈矛相撞击滃如云气腾虚空飒如雨声飞淅沥河伯娶妇三日眠霜纨方空张轻烟忽闻裂帛素娥笑玉盘银瓮倾流泉别有鲛鮹还未醒沉鱼浮藻何隠隠上氷犹结下氷行视水如灯取氷影氷轮既展相催送三千练甲皆随从激岸廻湍氷负氷白龙十丈鳞鳞动自古水嬉无此观披裘起坐卷帘看估客兼程贪夜发却愁明日西风寒枕畔轻雷殊不已醉里扁舟行百里安得并州第四弦弹彻氷天霜月起
　　雪中遇猎
　　北风雪花大如掌河桥路断流澌响愁鸱饥雀语啁啾健鹘竒鹰姿飒爽将军射猎城南隅软裘快马红毺秋翎垂头西防暖鸦青径寸装明珠金鹅箭褶袍花湿挏酒驼羮马前立锦靴玉貌拨秦筝瑟瑟鬟多好顔色少年家住贺兰山碛里擒生夜往还铁岭草枯烧堠火黑河氷满渡征鞍十载功成过髙栁闲却平生射雕手漫唱千人勅勒歌只倾万斛屠苏酒今朝彷佛李陵台将军喜甚围塲开黄羊突过笑追射鼻端出火声如雷回去朱旗满城阙不信沟中冻死骨犹有长征逺戍人哀哀万里交河卒笑我书生短褐温蹇驴箬笠过前村即今莫用梁园赋扶杖归来自闭门















　　梅村集卷六
　　钦定四库全书
　　梅村集巻七
　　国子监祭酒吴伟业撰
　　七言古诗四
　　昙阳观访文学博介石兼读苍雪师旧迹有感
　　先生头白髪垂耳博士无官家万里讲席漂零笠泽云乡心断絶昆明水南来道者为苍公説经如虎诗如龙大渡河头洗白足一枝楖栗栖中峰与君相见砉然笑石床对语覊愁空故园西境接身毒雪山照耀流沙通神僧大儒却并出雕题乆矣渐华风呜呼铜鼓鸣庄蹻起青草湖边筑营垒金马碧鸡怅已矣人言尧幽囚或言舜野死目断苍梧泪不止吾州城南祠仙子窈窕丹青映图史玉棺上天人不见遗骨千年蜕于此先生结茅居其傍归不归兮思故乡尽道长沙军已得滇池王伏波南下开夜郎乌防孤城犹屈强青蛉絶塞终防茫忽得山中书苍公早化去支遁经台树陨花文翁书屋风飘絮噫嘻乎悲哉香象归何处杜宇啼偏哀月明梦落桄榔台丈夫行年已七十天涯戎马知何日防苍青洱海白道路虽开亦无及
　　赠陆生
　　陆生得名三十年布衣好客囊无钱尚书墓道千章树处士江邨二顷田京华浪迹非长计卖药求名总游戏习俗谁容我弃捐才名苦受人招致古来权要嗜奔走巧借髙贤谢多口古来贫贱难自持一飡误防生平守陆生落落真吾流行年五十今何求好将轻侠藏亡命耻把文章谒贵游丈夫肻用他途进相逢误喜知名姓狡狯原来逹士心栖迟不免文人病黄金白璧谁家子见人尽道当如此铜山一旦拉然崩却笑黔娄此中死嗟君时命剧可怜蜚语牵连竟配边木叶山头悲夜夜春申浦上望年年江花江月归何处燕子莺儿等飘絮红豆啼残曲里声白杨哭断斋前树屈指乡园笋蕨肥南烹置酒梦依稀莼鲈正美书堪寄灯火将残泪独挥君不见鸿都买第归来客驷马轩车胡辟易西园论价喜谁知东观抡文矜莫及从他罗隠与方干不比如君行路难只有一篇思旧赋江关萧瑟几人看
　　吾谷行
　　吾谷千章万章木挿石缘溪秀林麓中有双株向背生并干交柯互蟠曲一株夭矫面东风上拂青云宿黄鹄黄鹄引吭鸣一声响入瑶花飞簌簌一株偃蹇踞隂崖半死半生遭屈辱雷劈烧痕翠鬛焦雨垂漏滴苍皮缩泥崩石断迸枯根防窜虫穿隠空腹行人过此尽彷徨日暮驱车不能速前山路转相公坟宰木参差乱入云枝上子规啼碧血道旁少妇泣罗裙罗裙碧血招魂哭寡鹄覊雌不忍闻同伴几家逢下泪羡他夫壻尚从军可怜吾谷天边树犹有相逢断肠处得免仓黄剪伐愁敢辞漂泊风霜惧木叶山头雪正飞行人十月辽阳戍兄在长安弟玉关摘叶攀条不能去昨宵有客大都来传道
　　君王幸渐台便殿含毫题
　　诏湿閤门走马报花开宫槐听取从官咏御栁催成应制才定有春风到吾谷故园不用忧樵牧虽遇雕枯坠叶黄恰逢滋茂攒条绿由来荣落总何常莫向千门羡楝梁君不见庾信伤心枯树赋纵吟风月是他乡
　　圆圆曲
　　鼎湖当日弃人间破敌收京下玉关恸哭六军俱缟素冲冠一怒为红顔红顔流落非吾恋逆贼天亡自荒防电埽黄巾定黑山哭罢君亲再相见相见初经田窦家侯门歌舞出如花许将戚里箜篌伎等取将军油壁车家本姑苏浣花里圆圆小字娇罗绮梦向夫差苑里游宫娥拥入君王起前身合是采莲人门前一片横塘水横塘双桨去如飞何处豪家强载归此际岂知非薄命此时只有泪沾衣薰天意气连宫掖明眸皓齿无人惜夺归永巷闭良家教就新声倾坐客坐客飞觞红日暮一曲哀向谁诉白晳通侯最少年拣取花枝屡回顾早擕娇鸟出樊笼待得银河几时渡恨杀军书底死催苦留后约将人误相约恩深相见难一朝蚁贼满长安可怜思妇楼头栁认作天边粉絮看遍索绿珠围内第强呼綘树出雕栏若非壮士全师胜争得蛾眉匹马还蛾眉马上传呼进云鬟不整惊魂定蜡炬迎来在战塲啼妆满面残红印专征箫鼓向秦川金牛道上车千乘斜谷云深起畵楼散关月落开妆镜传来消息满江乡乌桕红经十度霜教曲妓师怜尚在浣纱女伴忆同行旧巢共是衔泥燕飞上枝头变凤皇长向尊前悲老大有人夫壻擅侯王当时祗受声名累贵戚名豪竞延致一斛明珠万斛愁关山漂泊腰肢细错怨狂风飏落花无边春色来天地尝闻倾国与倾城飜使周郎受重名妻子岂应关大计英雄无奈是多情全家白骨成灰土一代红妆照汗青君不见舘娃初起鸳鸯宿越女如花看不足香迳尘生鸟自啼屧廊人去苔空绿换羽移宫万里愁珠歌翠舞古梁州为君别唱吴宫曲汉水东南日夜流
　　送杜大于皇从娄东往武林兼简曹司农秋岳范佥事正
　　五月江村客行晓僮无朝餔马无草路穿槐栁到柴门满架藤花屋洒扫与君相别定何年一见嗟余头白早东邻浊酒賖未到盘格麄疎具梨枣莫怪贫家一饭难主人长饥客不饱解囊示我金焦诗四壁波涛惊欲倒一气元音接混茫想落千峰入飞鸟近来此地擅时誉粉饰开元与天宝我把耒锄倦唱酬耻畵蛾眉鬬工巧看君爽气出江山始悔从前作诗少海内悠悠识者谁汝有平生故人好副相犹然卧茂陵侍郎已是归岭表况逢少伯共登临西子湖头月皎皎人生贫贱何足悲纵酒髙歌白云杳胜絶容留我辈狂劫灰烧尽雷峰小落落穷途感快游愧我菰芦色枯槁佳句流传遍世间寄书早慰江潭老
　　悲歌赠吴季子【松陵人字汉槎】
　　人生千里与万里黯然销魂别而已君独何为至于此山非山兮水非水生非生兮死非死十三学经并学史生在江南长纨绮词赋翩翩众莫比白璧青蝇见排抵一朝束防去上书难自理絶塞千山断行李送吏泪不止流人复何倚彼尚愁不归我行定已矣八月龙沙雪花起槖驼垂腰马没耳白骨硙硙经战垒黑河无船渡者几前忧猛虎后苍兕土穴偷生若蝼蚁大鱼如山不见尾张鬛为风沫为雨日月倒行入海底白昼相逢半人鬼噫嘻乎悲哉生男聪明慎勿喜仓颉夜哭良有以受患祗从读书始君不见吴季子
　　织妇词
　　黄茧缲丝不成匹停梭倚柱空太息少时织绮贡尚方官家曾给千金直孔雀蒲桃新様改异防竒文不遑识桑枝渐枯蚕已老中使南来催作早齐纨鲁缟车班班西出玉关贱如草黄龙袱子紫槖驼千箱万叠奈尔何
　　赠穆大苑先【从汝宁确山归确山余兄纯祜治也】
　　穆生同学今头白读书不遇长为客乱离诸子互升沉共乐同愁不相失出入知交三十年江山几处供游歴氶平初谒武夷君荔支日啖过三百兵火桐江遇故人钓台长啸凌千尺身躯虽小酒肠寛坦腹乡村话畴昔访友新年到蔡州淮西风浪使人愁峭帆直下双崖险竒石横空众水流泊口断矶传禹迹山根雷雨鎻狝猴舍舟别取中都道寝庙高原陵树秋定有风云归大泽不堪弓剑吊荒丘仰天太息频搔首失脚倒堕乌犍牛偶来帝乡折左臂吾苦何足关封侯丈夫落落夸徒步芒鞋踏遍天涯路中原极目满蓬蒿海内于今信多故万事无如散诞游一官必受覊栖误伤心憔悴朗陵侯征蹄奔命无朝暮身亲刍秣养骅骝供顿三军尚嗔怒赤日黄埃伏道旁鞭梢拂面将谁诉故旧穷途识苦辛掉头举世宁相顾呜呼汝南风俗天下稀死生然诺终难移相逢应自有竒士客中可以谈心期君行千里狥友急此意岂得无人知
　　遣闷
　　秋风泠泠蛩唧唧中夜起坐长太息我初避兵去城邑田野相逢半亲识扁舟遇雨烟村出白版溪门主人立鸡黍开尊笑延入手持钓竿前拜揖十载乡园变萧瑟父老诛求穷到骨一朝戎马生仓卒妇人抱子草间匿津亭无船渡不得仰视乌鹊营其巢天边矰犹能逃我独何为委蓬蒿搔首回望明星髙
　　其二
　　鸡既鸣矣升高堂问我消息来何方欲语不语心彷徨当年奔走虽茫茫两亲筋力友风霜上有王母方安康下有新妇相扶将小妹中夜缝衣裳百口共到南湖庄只今零落将谁望出门一步纷蜩螗十人五人委道旁去乡五载重相见江湖到处逢征战一家未遂升平愿百年那得长贫贱
　　其三
　　人生岂不繇时命万事忧愁感双鬓兄弟三人我衰病齿牙落尽谁能信畴昔文章倾万乘道旁争欲知名姓中年读易甘肥遯归来拟展云山兴赤城黄海东南胜故园烽火忧三径京江战骨无人问愁吟独向南楼凭风尘咫尺何时定故人往日燔妻子我因亲在何敢死憔悴而今困于此欲往从之媿青史
　　其四
　　生男欢喜生女怜嗟我无子谁尤天伤心七女尽亡母啾啾乳燕枝难安一女血泪啼防干舅姑岭表无书传一女家破归间关良人在北愁戍边更有一女忧烽烟围城六月江风寒使我念此増辛酸其余灯下行差肩见人悲叹殊无端擕手游戏盈床前相思夜防更剪烛严城鼓声振林木众雏怖向床头伏摇手禁之不敢哭
　　其五
　　舍南春水成清渠其上高栁三五株草阁窈窕花扶疎园有菜茹池有鱼蓬头奴子推鹿车艺既熟分里闾忽闻兵马来城隅南翁北叟当趋我把耒锄心踌躇问言不答将无愚老大无成灌蔬壤暂息干戈窃偃仰舎之出门更何往手种松杉已成长
　　其六
　　白头儒生良自苦独抱陈编住环堵身歴燕南遍齐鲁摩挲漆经观石鼓上探商周过三五矻矻穷年竟奚补岣嵝山头祝融火百王遗文弃如土马矢髙于瞿相圃笺释虫鱼付榛莾寓言何必齐庄周属辞何必通春秋一字不向人间留乱离已矣吾无忧
　　咏拙政园山茶花【并引】
　　拙政园故大寺基也其地林木絶胜有王御史者侵之以广其宫后归徐氏最久兵兴为镇将所据已而海昌陈相国得之内有宝珠山茶三四株交柯合理得势争高毎花时钜丽鲜妍纷披照瞩为江南所仅见相国自买此园在政地十年不归再经谴谪辽海此花从未寓目余偶过太息为作此诗他日午桥独乐定有酬唱以示看花君子也
　　拙政园内山茶花一株两株枝交加艶如天孙织云锦赪如姹女烧丹砂吐如瑚缀火齐映如防蝀凌朝霞百年前是空王宅宝珠色相生光华长养端资鬼神力优昙涌现西流沙歌台舞榭从何起当日豪家擅闾里苦夺精蓝为翫花旋抛先业随流水儿郎纵博赌名园一掷留传犹在耳后人修筑改池台石梁路转苍苔履曲槛竒花拂畵楼楼上朱顔娇莫比千条綘蜡照铅华十丈红墙饰罗绮鬬尽风流富管更谁瞥眼闲桃李齐女门边战鼓声入门便作将军垒荆棘从填马矢高斧斤勿剪莺簧喜近年此地归相公相公劳苦承明宫真宰阳和暗廻斡长安日日披薫风花留金谷迟难落花到朱门分外红独有
　　君恩归未得百花深鎻月明中灌花老人向前説园中昨夜零霜雪黄沙淅淅动人愁碧树垂垂为谁发可怜塞上燕支山染花不就花枝殷江城作花顔色好杜鹃啼血何斑斑花开连理古来少并蔕同心不相保名花珍异惜如珠满地飘残胡不扫杨栁丝丝二月天玉门关外无芳草纵费东君着意吹忍经摧折春光老看花不语泪沾衣惆怅花间燕子飞折取一枝还供佛征人消息几时归
　　短歌
　　王郎头白何所为罢官岭表归来迟衣囊已遭盗贼笑襆被尚少亲朋知我书与君堪太息不如长作五羊客君言垂老命如丝纵不归人且归骨入门别懐未及话石壕夜半呼仓卒胠箧从他误攫金告缗怜我非怀璧田园斥尽敝裘难苦乏家钱典图籍爱子摧残付托空万巻飘零复奚惜吁嗟乎十上长安不见收千山逺宦终何益君不见郁孤台临数百尺恶滩过处森刀防歴遍风波到故乡此中别有盘涡石
　　西巘顾侍御招同沈山人友圣虎丘夜集作图纪胜因赋长句
　　汉阳仙人乘黄鹄朝发三巴五湖宿春深潮满阖闾城剪得晴川半篙绿锦泾催动木兰桡恣讨名山纵心目判牍挥毫拨若云支笻屏骑从惟鹿苍丘虎气郁腾骧一片盘陀径广塲平座千人填语笑危栏百尺沸丝簧夫差石上杯浮月欧冶池边剑拂霜花雨讲台孤塔逈风流舍宅六朝荒曾来此地探竒迹薄晩迎流刺舟入擕手何人沈与吴词客青衫我头白脱略才知兴防真冥搜务取烟霞适火照灵湫暑月寒钟埋苦雾隂崖黑鲁公擘窠字如斗忠孝轮囷鬼神走藓剥苔侵耿不磨手扪沉吟立来久重烧官烛奏鹍弦今夕懽游逢快友后约须听笠泽莺临分忍折阊门栁七里山塘五月天玉丝金管自年年江村茶熟桥成市溪舘花开树满船贺老一歌尝月下泰娘双桨即门前泥车瓦马儿童戏竹几蕉团估客眠万事韶华有凋替烟芜渐失层峦翠防窜廻廊僧舎空鸦啼废井渔扉闭赤幰黄骢佳气浮姑苏台上春风细令出天清鹳鹤髙诗成日落溪山丽笋屐篮舆逐后尘碧油帘舫夜留賔栖迟我已伤頽老歴落君偏重散人好把丹青垂胜事可凭诗卷息闲身襄阳寺壁摹羊祜句曲山图补许询妙手生绡经想像兎毫防出双瞳玉抱膝看云见礧砢搘頥借草躭疎放半衲谁堪竺道生一樽足拟陶元亮绢素流传天壤存他年相见欣无恙黄鹤髙飞玉笛残旧游我亦梦湘沅峭帆此去应千里郢树参差响急滩饮君酒送君还王程长作畵图看擕将老笔龙眠辈写尽江南江北山
　　高凉司马行【赠孙孝若】
　　高凉司马才如龙眼看变化畴人中豪华公子作能吏刻苦不与寻常同十年太末声名好随牒单车向岭表猿啸天边雁北飞相思不断如春草官清喜得乡园近载米尝闻上山郡此去虽持合浦珠炎州何处沽佳醖君言万事随双屐浮踪岂必嗟行役婚嫁麄完身计空掉头且作天涯客江南赋税愁连天笑余卖尽江南田京华权贵书盈寸笑余不作京华信平生声伎罗满前襆被独上孤篷船到日兰芽开百本饱啖荔枝宁论钱故旧三人肠几转白头老辈摊吟卷王宰丹青价自髙周郎酒兴愁来减三衢橘柚广州柑梦绕江南与海南吾谷霜枫廻首处错认桄榔是乡树
　　鲁谦庵使君以云间山人陆天乙所畵虞山图索歌得二十七韵
　　江南好古推海虞大痴畵巻张颠书士女嬉游衣食足丹青价重髙璠璵不知何事今萧索异闻只説姑苏乐西施案舞出层台瑟瑟珍珠半空落闻道王孙爱畵图购求不惜千金诺此地空余好事家扁舟载入他人槖玉轴牙籖痛惜深丹崖翠壁精华弱鲁侯鲁侯何太竒此巻留得无人知一官三载今上计粉本溪山坐卧持九峰主人写名胜百年绢素犹苍润云是探微后代孙飘残兵火遗名姓我也菰芦拥被眠旧游屈指嗟衰病忽听柴门枉尺缄披图重起篮舆兴乌目烟峦妙蜿蜒西风拂水响溅溅使君自是神仙尉老我堪依渔钓船招真沼畔飞黄鹄七桧盘根走麋鹿写就青山当酒钱醉歌何必谐丝竹鲁侯笑我太颠狂不羡金张夸顾陆登临落日援吟毫太息当年贤与豪请为陆生添数笔綘云楼榭旧东臯
　　九峰草堂歌【并序】
　　九峰草堂者青溪诸干一进士所搆也干一取第后未仕著书九峰山下每峰皆有卜筑而神山为最明初彭素云仙翁修真此山征书至而蜕去丹井尚存金蛇着异故名神鼍峰焉少参陆兰陔诛茅山麓而其旁张王屋先生旧墅有孙汉度能继家风余诗中所援陆瑁张融葢指两人也佘山为陈徴君眉公隠处吾友董得仲以诗文为此峰主人干一葺徴君废屋置祠而横云为李氏园相望则天马峰有铁崖旧墓机山则二陆故宅也干一拉余同游坐客有许九日沈友圣倪思曼及故人徐陈二子而小司空张公寻擕尊至凡乞花塲种藕塘仙人棋枰厍将军兵书铁鎻并玉屏石床龙洞虎塔皆一时杖屦所登歴故叙次及之其详在九峰志中
　　九峰草堂神鼍峰丹崖启自彭仙翁终南曵杖来采药眼看江上飞虬龙紫泥欲下早蝉蜕掉头不肻随东封金蛇三寸戏沙砾玉棺万古悬虚空仙井曾经鬼神凿九还洗出桃花红霓旌羽节往来过月明鸾鹤吟天风九峰主人青溪曲上清谪受金门禄一鞭槐市撼鸣珂脱却朝衫友麋鹿地近宁移许椽家身轻未辟留侯谷层阁嵚俯碧潭廻廊窈窕穿修竹同志相期四五人幽栖几处依林麓陆瑁溪堂薄宦成张融岸屋先人筑曹唐道者伴吹笙注罢南华理松菊【道士曹耕云同隠】叶落闲阶阆苑钟熏香小史清如玉主人诗酒真人豪好将踪迹从渔樵痛饮恕人容水部【干一善饮而余口不识杯勺】长吟怀古继龙标名髙仕宦从教懒金尽妻孥任见嘲是处亭台添布置到来賔客共逍遥精蓝每与支公会【支公指大衢和尚】快友还将董相招【得仲】我辈漫应夸隠遁此君犹复困蓬蒿小园渉趣知能赋中岁离愁拟续骚右手酒杯浇块垒双眸书巻辨秋毫【得仲目疾复明】忆昔溪山正全盛征君比屋开三径笋屐篮舆莺燕忙酒旗歌板花枝映处士诗成猿鸟知尚书畵就烟峦润客过尝逢太守车书来每接髙僧信李氏名园士女游徐公别墅琴尊兴【文贞别业在西佘】禊饮壶觞妙妓弦饼师粔籹山翁印【眉公好説饼市者以为名】西风急浪五湖天四月江村响杜鹃仙客棋枰抛浩劫道人扄鐍隠残编乞花何处花如锦种藕曾无藕似船铁笛已稀天马逝玉屏虽在石牀镌豢龙洞暗荒祠雨讲虎经销妙塔年九峰主人三叹息赤乌臣主真相得儒将雍容羽扇风歌钟棨防王侯宅勲业将衰文字兴江山秀弱机云出宝玉空埋剑影寒芦花一片江湖白英雄已往余气在后来往往生遗佚青史人间岁月遒老铁歌残歌白石【眉公自称白石山人】我听君谈意凄哽停樽不御青灯耿相看徐孺与陈郎【闇公大樽之子】杂坐迂倪【思曼】偕瘦沈【友圣】彊项还推一老生江都著作摅孤愤【得仲】屐齿俄闻到茂先一坐倾靡再张饮有客依人话过秦【客有谈关中事】无家二子同哀郢【即徐陈二子】感旧思今涕泪多荒鸡喔喔催人寝九峰九峰空巑岏朝来重上仙翁坛浮生感叹诚无端拂衣长啸投渔竿烟波一叶愁风湍愿君授我长生诀擕向峰头万仞看
　　观王石谷山水图歌
　　世间胜事谁能识兵戈老尽丹青客真宰英灵厌寂寥江山幻出王郎笔王郎展巻闲净良久呼之曾不应剪水双瞳镇日看侧身似向千峰进一时儒雅髙江东气韵吾推里两翁师授虽真肻沿袭后生更自开蚕丛取象经营巧且宻丰神防拂天然中防挫淋漓写胸臆研精毫髪摹宗工广陵花月扁舟送贵戚豪华盛供奉不惜黄金购畵图好竒往往轻南宋妙手装潢技絶伦残缣断墨俄飞动阖闾城下收藏家诛求到骨愁生涯仅存数轴用娱老载去西风响鹿车君也侯门趿珠履晴日湘帘凭畵几奕罢双童捧箧来狎客何知亦咨美笑持茗椀听王郎鉴别妍蚩臻妙理作者风流异代逢赏心拊掌王孙喜枉买青娥十万钱移人尤物惟山水王郎驰誉满通都软裘快马还东吴道边相识半穷饿致身犹是忧妻孥羡君人材为世出盛年絶艺须难得好求真诀走名山粉本终南兼少室揽取荆关入掌中归帆重补烟江色诸侯书币迷深处搦管松根醉箕踞绢素流传天壤间白云万里飞来去
　　京江送逺图歌【并序】
　　京江送逺图者石田沈先生周为吾髙祖遯庵公之官叙州作也图成于治五年辛亥之三月京兆祝公希哲允明为之序后一百七十有八年公之四世孙伟业谨案京兆序而书之曰公讳愈字惟谦一字遯庵成化乙未进士授南京刑部主事进郎中清慎明敏号称职先后九载南司防用治三年诏书得荐其属将待以不次疏未逹而命守叙州为守既尝调叙又险且逺公独不以为望南中诸大僚为文以宠其行太仆寺丞文公宗儒林既已自为文又遍乞名人之什以赠文公之子待诏征仲璧即公壻也石田为文公执友待诏亲从之受畵法京兆之交在文氏父子间故石田为作长巻题以短歌而京兆序之长卷中平桥广坡桃栁杂植有三峰出其上离舟挥袂送者四五人防染景物皆生动短歌有荔支初红五马到江山亦为人増竒之句其风致可想见焉京兆文典雅有法度小楷仿钟太傅体尤其生平不多得诗自都元敬以下十有五人朱性甫存理刘协中嘉防尤以词翰著名者也先朝自成以来一郡方雅之族莫过文氏而吾宗用世讲相辉映当叙州还自蜀参政河南而文太仆丞出为温州守待诏以诗文书畵妙天下晩出而与石田齐名其于外家甥舅中表多有往还手迹伟业六七嵗时见吾祖封詹事竹台公所藏数十纸今大半散失犹有存者此卷比之它袠日月为最久衰门凋替不知落于何人乃劫灰之余得诸某氏质库中若有神物拥防以表章其先德不綦幸乎吾吴氏自四世祖仪部氷蘗公以乙科起家参政再世滋大父子皆八十有重德其行畧具吴中先贤传中伟业无似不能阐扬万一庶几邀不朽于昔贤之名迹而借手当世诸君子共图其传是歌之作见者其有以教之也
　　京江流水清如玉杨栁千条万条绿畵舫劳劳送客亭勾吴人去官巴蜀巴蜀东南僰道开夷牢山下居民屋诸葛城悬断栈边李氷路凿颠崖腹不知置郡始何年即叙西戎启荒服吾祖先朝事孝宗清郎逺作蛮方牧家世流传饯别图知交姓字摩挲读先逹乡邦重文沈太仆丝萝共华省征仲当时尚少年后来词翰臻能品师承父执石田翁婉致姻亲书畵请相城髙卧洒云烟话到相知因笑肯太守严程五马装山人尺素双江景草色官桥从骑行花时祖帐离尊饮碧树遥遥别袂情青山叠叠征帆影首简能书枝指生挥毫定值残酲醒狂草平生见尽多爱看楷法藏锋征仲关心畵后题石田句把前贤引杜老曾游擘荔支涪翁有味尝苦笋【唐戎州宋绍圣四年始改为叙杜子美客游诗有轻红擘荔支之句黄山谷贬官作笋赋言苦而有味官况似之故石田短歌引此相赠】此地居然风土佳丈人仕宦堪髙枕呜呼孝宗之世真成康相逢骨肉游羲皇瞿塘剑阁失险阻出门万里皆康庄虽为边郡二千石经过黑水临青羌旄牛徼外无传堠铁鎻江头弗置防去国岂愁亲故逺还家讵使鬓毛苍吾吴儒雅倾当代石田既没风流在待诏声华晩更遒枝山放逹长无害岁月悠悠习俗非江乡礼数归时态纵有丹青老辈存故家兴防知难再京口千帆估客船金焦依旧青如黛巫峡巫山惨淡风此州迢递浮云碍正使何人送别离登高肠断乌蛮塞衰白嗟余老秘书先人名德从头载废楮残缣发浩歌一天诗思江山外
　　沈文长雨过福源寺【并序】
　　余以己亥春游石公山宿文长山馆丁未复至石公水涸抉竒呈异逺过旧游将登歴而风雨骤至竟觌面失之殊不及我故人之髙谈萧寺追叙夙昔也
　　昔年访沈子石公山没归云址今年遇沈公石公水落盘龙宫沈公家在石公侧白头三见山根出而我分擕将九载相看总老溪山改石公在望风雨作探得灵竒复萧索沈公蜡屐晓冲泥握手精蓝话畴昨石公沈公且别去明日回头望山树
　　秋日锡山谒家伯成明府临别酬赠
　　吾家司马山隂公子弟变化风云中雕戈带砺周京改碣石关河禹穴通泰伯城头逢季子登髙极目霜枫紫七十烟峦笠泽图三千岁月勾吴史遍观易象与春秋鲁颂唐风费考求缟带赠来同白璧干将铸就胜纯钩此中尽説春申涧草荒幸舎飞鳬雁珠履何人解报恩蒯缑枉自勤垂盻黄初才子好加餐季重翩翩畵省看早负盛名游邺下只今诗酒驻江干江干足比梁园胜追陪衰叟招枚乘八斗君堪跨建安一编我尚惭长庆剡山东望故人遥玉局金吾未寂寥汗简旧开都防府兰台新挿侍中貂感君意气从君饮灯火松安伏枕数枝寒菊映琴心百斛清泉定茶品归家廻首木兰舟钟鼓高城暮霭收最是九龙山下水伴人离抱向东流
　　题刘伴阮凌烟阁图【并序】
　　唐阎立本十八学士图相传在兵科直房中余官史局慈谿冯大司马邺仙时掌兵都垣尝同直禁中出而观之吏启箧未及展而冯以上命宣召遽扄鐍而去遂不果今相去三十年六科廊燬于兵此图不可问矣按王氏畵苑立本畵十八学士又畵凌烟二十四功臣故两图并行凌烟图不着着其所繇失汴梁刘君伴阮天才超诣书畵尤其所长自钟王以下八分行草摹之无不酷似山水雅擅诸家又出新意以绘人物如所作凌烟功臣图气象髣髴衣装瓌异虽立本复出无以过焉伴阮游于方伯三韩佟公之门暂留吾吴恨尚未识面间取是图以想像其为人意必嵚防磊落有凌云御风之气余因是以窥刘君之才服方伯之知人而深有感于余之老不足追陪名辈也为之歌曰
　　大梁才子今刘生客游书畵倾公卿江南花发遇髙防油幢置酒罗羣英开君书堂拂素壁贞观将相施丹青长孙燕颔肺腑戚河间隆凖天潢亲鄂公卫公与英国谁其匹者推秦琼房杜劻勷魏彊谏元僚济济髙勲名二十四人半丰沛君王带砺山河盟千载悬毫写生面双眸顾盻关神明长弓大矢佩刀剑衮赤舄垂葱珩正视横看呌竒絶一时车马喧南城余衰卧病沧江口忽地流传入吾手细数从前翰墨家海内知名交八九惨淡相看识苦心残缣零落知何有技穷仙佛并侯王四十年来谁不朽北有崔青蚓南有陈章侯崔也饿死值防乱维摩一巻兵间留含牙白象贝多树图成还记通都求陈生落魄走酒肆好摹伧父屠沽流笑偿王媪钱十万稗官戏墨行觥筹刘生三十称词伯盛名缓带通侯席埋没休嗤此两生古今多少穷途客繁台家在汴流平老我相逢话锋镝剰有关河出后生枉将兵火催衰白君不见秘书髙馆羣儒修欧虞禇薛题银钩朔州老将解兵柄折节爱与诸生游丈夫遭际好文日布衣可以轻兠鍪似君才藻妙行草况工绢素追营丘它年供奉北门诏大官赐食千金裘呜呼石渠麟阁总天上凌烟图罢图瀛洲
　　白燕吟
　　云间白燕庵袁海叟丙舎在焉吾友单狷庵隠居其傍鸿飞冥冥为弋者所簒故作此吟以赠之余年二十余遇狷庵于陈征君西佘山舘有歌者在席廻环昔梦因及其事狷庵解组归田遭逢多故视海叟之西台谢病倒骑乌犍牛以智仅免者均有牢落之感俾读者前后相观非独因物比兴也
　　白燕庵头晩照红摧頽毛羽诉西风虽经社日重来到终怯雕梁故垒空当年掠地争飞俊垂杨拂处帘栊映征君席上防微波双栖有个凝妆靓赵家姊妹鬬婵娟软语轻身鬓影偏错信董君它日宠昭阳舞防出尊前长安秾杏翩跹好穿花捎蝶春风巧楚雨孤城俦侣稀归心一片江南草缟素还家念主人琼楼珠箔已成尘雪衣力尽蓝田土玉骨神伤汉苑春衔泥从此依林木窥檐讵肻樊笼辱高举知无鸿鹄心防生幸少乌鸢肉探卵儿郎物命残朱丝系足柘弓弹伤心早已巢君屋犹作徘徊怪鸟看漫留指爪空廻顾差池下上秦淮路紫颔关山梦怎归乌衣门巷雏谁哺头白天涯脱网罗向人张口为愁多啁啾莫向斜阳语为唱袁生一曲歌














　　梅村集卷七
　　钦定四库全书
　　梅村集巻八
　　国子监祭酒吴伟业撰
　　五言律诗一
　　穿山
　　势削悬崖断根移怒雨来洞深山转伏石尽海方开废寺三盘磴孤云五尺台苍然飞动意未肯卧蒿莱
　　元墓谒剖公
　　一衲消羣相孤峯占妙香经声清石骨佛面冷湖光花落承趺坐云归识讲堂空潭今夜月钟鼔祝前王
　　过闻果师园居
　　帆影牕中没钟声树杪移檐依悬果近阁避偃松欹菜甲春来蚤茶枪雨后迟散斋闲独往应与道人期
　　游西湾
　　断壁猿投栗荒祠防窜藤钟寒难出树云静恰依僧选胜从吾意扪危羡客能生来几两屐到此亦何曾
　　送继起和尚入天台
　　振锡西泠渡潮声定后闻屐侵盘磴雪衣湿渡江云树向双崖合泉经一杖分石林精舍好猿鸟慰离羣
　　蚤起
　　蚤凉成偶游惜爽憩南楼碁响鸟声动茶烟花气浮衫轻人影健风细客心柔余兴闲支枕清光浅梦收
　　五月寻山夜寒话雨
　　客衣轻百里长夏惜登临正尔出门夜忽逢山雨深聊将斗酒乐无作薄寒吟年少追凉好难为父母心瑜芬有侍儿明慧从江上归则言去矣
　　江上送君别余情感侍儿对人先母意生小就侬嬉恃穉偏频进含娇托未知今来罗帐底谁解笑微窥
　　溪桥夜话
　　予偕子俶兄弟临流比屋异户同桥久雨得月新浴乍凉辄书数语以识幽事
　　竹深斜见屋溪冷不分桥老树连书幌孤村共酒瓢茶香消积雨人影话良宵同入幽栖传他年未寂寥
　　感事
　　不事扶风掾难畊好畤田老知三尺法官为五铢钱筑土惊传箭呼门避櫂船此身非少壮休息待何年
　　兎缺
　　舌在音何唇亡口半呿病同师伯齴方问仲堪医露涿从人诮衔碑欲语迟纳言亲切地补阙是良规
　　织女
　　轧轧鸣梭急盈盈涕泪微悬知新様锦不理旧残机天汉期还待河梁事已非玉箱今夜满我独赋无衣
　　赠苍雪若镜两师见访
　　孤云所宿处清磬出层隂高座惟斯道扁舟亦此心寻秋逢讲树到海发禅音月色霜天正吾师诗思深
　　谢苍雪赠叶染道衣
　　娑罗多寳叶煎水衲衣黄不染非真色拈来有妙香足趺僧相满手绽戒心长一笠支郎许安禅向石傍送李友梅还楚寄题其所居爱吾庐友梅慕陶故诗以记之
　　寒雪满浔阳江程入楚乡滩逢黄鹄怒岭界白云长十里鱼虾市千头橘柚庄归人贳村酒彷佛是柴桑黄州杜退之改号蜕斯其音近而义别索诗为赠
　　述志赋秋虫孤吟御逺风掇皮忘我相换骨失衰翁画以通灵妙诗因入悟空少陵更字说不肯效韩公
　　王瓜
　　同摘谁能待离离早满车弱藤牵碧蒂曲项恋黄花客醉尝应爽儿凉枕易斜齐民编月令瓜瓞重王家
　　豇豆
　　緑畦过骤雨细束小虹蜺锦带千条结银刀一寸齐贫家随饭熟饷客借餻题五色南山豆几成桃李谿
　　送照如禅师还吴门
　　秋气肃羣虑衲衣还故栖云生孤杖逈月出万山低乞火青枫寺疏泉紫芋畦石牀防拂子尽说是曹溪【师姓曹】
　　初冬月夜过子俶
　　月色破林峦贫家共一滩门开孤树直影逼两人寒瀹茗夸阳羡论诗到建安亦知谭笑久良夜睡应难
　　园居柬许九日
　　迸笋穿茶灶欹花罨酿房曝书移画几敲笔响琴牀晩食知眠懒轻衫便酒狂翛然吾愿足不肯负沧浪
　　晩泊
　　寒锄依岸直轻浆荡潮斜树脱余残叶风吹乱晩鸦沙深留豕迹溪静响鱼义乞火村醅至炊烟起荻花
　　题心函上人方庵
　　顶相安单稳圆尘覆鉢销谁知眠丈室不肯效团焦石鼎支茶灶匡牀挂瘿瓢一枝方竹杖夜雨话参寥
　　题儆上人代笠
　　空山无住着就石架孤笻爱雪编茅整愁风剪箬工树隂休灌叟簔雨滴渔翁要自谋安隐吾师息此中
　　过南屏访无生上人
　　谓此一公住偶来闻午钟山容叅雪峤【无生壁间有雪峤师画】佛火隐雷峯路细因留竹云深好护松精庐人不到相对话南宗
　　简武康姜明府
　　地僻谁闻政知君自不同放衙山色里听事水声中竹税官桥市茶商客渚篷前溪歌舞在父老习遗风
　　其二
　　花发讼庭香松风夹道凉溪喧因纸贵邑静为蚕忙鱼鸟高人政烟霞仙吏装知君趋召日取石压归航
　　夜泊汉口
　　秋气入鸣滩钩帘对影防久游乡语失独客醉歌难星淡渔吹火风高笛倚阑江南归自近尽室寄长安
　　晓糚
　　学母糚应早留花称小围为怜新绣领故着旧时衣性急梳难理衫深力易微素奁犹未敛袛道侍儿非
　　送友人还楚
　　灯火照残秋闻君事逺游客心分暮雨寒梦入江楼酒尽孤峯出诗成众霭收一帆滩响急落日满黄州
　　送黄子羽之任四首【子羽能诗以徴辟为新都令】
　　襄阳
　　始见征途乱十年忧此方君还思圣主何意防贤良楚蜀烽烟接江山指顾长袛今厐徳祖不复卧襄阳
　　巫峡
　　高深积气浮水石怒相求胜絶频宜顾竒情不易留苍凉难久立浩荡复谁收诗思江天好春云满益州
　　成都
　　鱼鳬开国险花月锦城香巨石当门观竒书刻茫江流人事胜台榭霸图荒万里沧浪客题诗问草堂
　　新都
　　丞相新都后如今复几人先皇重元老大礼自尊亲旧俗科条古前贤风尚醇似君真茂宰白石水潾潾
　　读史杂感
　　吴越黄星见园陵紫气浮六师屯鹊尾双阙表牛头镇静资安石艰危仗武侯新开都防府宰相领州
　　其二
　　莫定三分计先求五等封国中惟指马阃外尽从龙朝事归诸将军输仰大农淮南数州地幕府但歌钟
　　其三
　　北寺谗成狱西园贿拜官上书休讨贼进爵在迎銮相国争开第将军罢筑坛空余苏武节流涕向长安
　　其四
　　御刀周奉叔应敇阮佃夫列防当关怒高轩哄道呼监奴右卫率小吏执金吾匍匐车尘下腰间玊鹿卢
　　其五
　　闻筑新宫就君王拥丽华尚言虚内主广欲选良家使者螭头舫才人豹尾车可怜青冢月已照白门花
　　其六
　　贵戚张公子奄人王寳孙入陪宣室宴出典羽林屯狗马来西苑俳优待北门不时中防召着籍并承恩
　　其七
　　漫说黄龙府湏愁朱雀桁三军朝坐甲十客夜传觞王气矜天堑边书弃御牀江州陈战舰不肯下浔阳
　　其八
　　偏师过采石突骑满新林已设牵羊礼难为刑马心孤军摧韦粲百战死王琳极目芜城逺沧江暮雨深
　　其九
　　耰棘千夫聚艨冲百里通白衣摇急桨青草伏彊弓坞壁推严虎江湖属管崇丹阳故鄣郡山越土人风
　　其十
　　越絶山河在征人尚锦袍乘风竹箭利狎浪水犀豪怪石千滩险疑城百里高临江诸将帅委甲甬东逃
　　赠徐子能
　　徐子声名早相闻尽故人懒余交太晩知我话偏真道在应非病诗成自不贫休教嗟拊髀才得保沉沦【子能病蹇】
　　其二
　　未卜林塘隠还将野兴消鹤声常入市树势欲侵桥老病人扶拜狂吟客见招知从甫里近白首共逍遥
　　初春同王惟夏郁计登夜坐竒懐室
　　长日谁教睡夜深还拥书一灯残酒在斜月暗牕虚官退才湏减名高懒不除梅花侵晓发蚤得伴闲居
　　新霁喜孙令修至同步后园探梅
　　偶来因客兴信歩得吾园雨足山低树花开日满轩扫林休石磴劚药遇泉源絶壑人声至惊栖听鸟喧
　　送王子彦【王以孝亷不仕后因事避吏将入都】
　　失意独焉往自怜归计非无家忘别苦多难爱书稀白首投知己青山负布衣秋风秣陵道惆怅素心违
　　遇旧友
　　已过才追问相防是故人乱离何处见消息苦难真拭眼惊魂定衔杯笑语频移家就吾住白首两遗民
　　偶值
　　偶值翻成讶如君不易寻出门因酒癖谢客为书滛久坐倾愁抱高谭遇赏心明朝风日暇余兴约登临座主李太虚师从燕都间道北归寻以南昌兵变避乱广陵赋呈八首
　　风雪间关路江山故国天还家苏武节浮海管宁船妻子惊还在交朋泪然两京消息断离别蚤经年
　　其二
　　白鹿藏书洞青牛采药翁买山从五老避世弃三公旧德高词苑长编续史通十年金马梦囘首暮云中
　　其三
　　爱酒陶元亮能诗宗少文桃花忘世事明月望湘君山静闻鼙鼓江空见阵云不知时汉晋谁起灌将军
　　其四
　　浩劫知难问秋风天地哀神宫一柱火仙灶五丁雷剑去龙沙改钟鸣鼍鼔来可怜新战骨落日独登台
　　其五
　　彭蠡初无雁浔阳近有书干戈愁未定骨肉苦离居江渚宵传柝山城里出车终难致李白卧病在匡庐
　　其六
　　世路长为客家园况苦兵酒偏今夜醒【新佞切】笛岂去年声一病余孤枕千山送独行马当风正捩柁下湓城
　　其七
　　莫问投何处轻帆且别家漫栽彭泽柳好种广陵瓜饮兴愁来减诗懐老自夸南徐山色近题语报侯芭
　　其八
　　海内论知己天涯复几人关山思防面戎马涕沾巾宾客侯嬴老诸生原宪贫相防同失路握手话艰辛
　　嵗暮送穆大苑先往桐庐
　　客中贪过嵗又上富春船烛影欹寒枕江声听夜眠石高孤岸逈雪重半帆偏明日停桡处山城落木天
　　其二
　　卧病才囘棹征轺此再游乱山穿鸟道匹马向严州逺水浮沙屿高枫入郡楼知君风雨夜落叶起乡愁
　　其三
　　到日欣逢节招寻有故人官厨消綘蜡客舍暖乌薪鎻印槐防静颁春柏酒新翩翩杜书记潇洒得闲身
　　其四
　　知尔贪乘兴冲寒蜡屐忙鹤翻松磴雪猿守栗林霜官醖移山榼仙碁响石房严光如可作故态客星狂
　　晓发
　　晓发桐庐县苍山挿雾中江村荒店月野戍冻旗风衣为装绵暖顔因被酒红日高骑马滑愁杀白头翁
　　客路
　　客路惊心里栖迟苦未能龙移对江塔雷出定龛僧【武林近事】林黑人谭虎台荒吏按鹰清波门外宿潮落过西兴
　　赠刘虚受
　　中嵗交朋尽新知得此翁道因山水合诗向病愁工悟物谈功进亡情耳识空【重听】真长今第一兄弟擅宗风
　　其二
　　识面已头白论心惟草孝标三世史摩诘一门禅独宿高斋晩微吟细雨天把君诗在手相慕十年前
　　苦雨
　　乱烟孤望里雨色到诸峯野涨余寒树江昏失暝钟夜深溪碓近人语钓船逢愁听惟支枕艰难媿老农
　　海溢
　　积气知难极惊涛天地奔龙鱼居废县人鬼语荒村异国帆樯落新沙岛屿存横流如可救沧海汉东门
　　阆园诗【并序】
　　阆园者李太虚先生所创别墅也广厦层轩回廊曲榭门外有修陂百顷堂前列灌木千章采文石于西山导清流于南浦緑蕖被沼紫柰当牕芳枳树篱修藤作架白鹤文鹇飞翺广囿鴐鵞黄鹄游泳清池岂止都蔗为乡素馨成幄已哉况经传惠逺厨藏金粟之仪山近麻姑坛拟玊台之观果名罗汉花号佛桑绀室闻钟丹泉洗药兹为灵境夫岂尘区而吾师偃仰茂林从容长薄千里致程乡之酒十年探禹穴之书叔夜铜鎗可容一斗茂先寳剑足值千金焚香而明月满帘鬬茗而清风入座张华灯而度曲指孤屿以题诗若将终焉洵可乐也不谓平原鹿走一柱蛟飞始也子鱼已下虞翻之说既而孝顷遽来周廸之军浪激亭湖兵焚樵舍马矢积桓伊之墓鼔声震徐孺之台将仙人之药臼车箱俱移天上岂帝子之珠帘画栋尚出人间云卿弃药圃而不归少陵辞瀼谿而又往放舟采石浪迹雷塘爱子则痛甚元规故园则情同王粲望匡山而不见指章水以为言嘿嘿依人伤心而已于是稽生授简赵子抽毫重邀大别之云再续小园之赋庶几峰连北固不异香炉潮上防沟居然湓口心乎慰矣叹也何如伟业幸遇龙门曾随兎苑自灌园于海畔将负笈于山中顾兹三迳之荒已近十年之别愿依杖屦共肆登临弟子舁陶令之舆兴思彭泽故吏逐谢公之屐寄念东山爰托五言因成十律华林园追陪之宴而今然浣花潭话旧之游于兹在矣
　　先生家住处门泊九江船彭蠡春来水匡庐雨后天芰荷香石浦秔稻熟湖田独坐凭防久虚堂且晏眠
　　其二
　　有客扶藜过空山猿鸟知苔侵萝迳屐松覆石牀碁楚米炊菰早吴羮斫鲙迟柴门相送罢重定牡丹期
　　其三
　　性僻躭书画蹉跎遍两京提擕诗巻重笑傲客囊轻小阁尊彛古高人池馆清平生无长物端不负虚名
　　其四
　　兴极歌还哭狂来醉复醒牀头倾小榼壁后卧长瓶月出呼渔艇花开置幔亭门前流水急数防暮山青
　　其五
　　絶壑非人境丹砂废井留移家依鹤砦穿水遇龙湫白石心长在黄金药可求何时弃妻子还伴葛洪游
　　其六
　　我爱东林好还家学戴颙经台凭怪石麈尾折青松书巻维摩论溪山曹洞宗欲修居士服持偈问黄龙
　　其七
　　倦防登临减名山坐卧图避人来栗里投老乞菱湖旧业存榆柳新斋待竹梧乱离知又至安穏故园无
　　其八
　　陶令休官去迎门笑语忙那知三迳菊却怕九秋霜十具牛谁种千头橘未荒可怜思爱子付托在沧浪
　　其九
　　青史吾徒事先朝忝从臣十年捜典册万巻锁松筠好友湏分局竒书肯借人劫灰心力尽牢落感风尘
　　其十
　　早买淮隂棹仍登江上楼晓来防北固何处似南州王谢池台尽齐梁寝树秋天涯忧国泪岂为故乡流
　　课女
　　渐长怜渠易将衰觉子难晩来灯下立擕就月中防弱喜从师慧贫疑失母寒亦知谈往事生日在长安
　　嘉湖访同年霍鲁斋观察
　　官舍莺声里旌旗拂柳堤湖开山势断塔逈树防齐世路催青鬂春风到紫泥还防鲍司骢马灞桥西
　　其二
　　踪迹知何处溪山兴不孤闲亭供鸟雀仙吏得莼鲈红荔涪江树青枫笠泽图湏教赵承防烟雨补南湖
　　其三
　　门外银塘满鸥飞入晩衙公田若下酒乡梦杜陵花水碓筒输纸溪船篓贡茶防云堪拄笏幕客莫思家
　　其四
　　羽盖菰城道春风行部劳长公山郡简小杜水嬉豪箫鼓催征骑琴书压画舠独怜憔悴客剪烛话同袍
　　赠郡守李秀州隆吉
　　偶值溪山胜相逢太守贤邀人防水阁载酒上菱船鹤料居官俸鱼租防客钱今朝风日好春草五湖烟
　　野望
　　京江流自急客思竞何依白骨新开垒青山几合围危楼帆雨过孤塔阵云归日暮悲笳起寒鸦漠漠飞
　　其二
　　衰病重闻乱忧危往事空残村秋水外新鬼月明中树出千帆雾江横一笛风谁将数年泪高处哭涂穷
　　送张学博孺高之官江北
　　薄宦非傍郡孤舟几日程诗传沛子弟礼问鲁诸生水冽官厨酿城荒射圃耕北来车马道犹喜简逢迎
　　冬霁
　　烟尽生寒日山云不入城船移隔县雪屋绕半江晴照眼庭花动开顔社酒清渚田飞雁下近喜有人耕
　　松化石【金陵任白受所藏】
　　高士无凡好常思买一峯如何三径石却本六朝松老笔应难画名山不易逢谷城相遇处肯复受秦封
　　嘲张南垣老遇雏妓
　　莫笑韦郎老还堪弄玉箫醉来惟扪腹兴极在垂髫白石供高枕青樽出细腰可怜风雨夜折取最长条
　　破山兴福寺僧鹤如五十
　　听法穿云过传经泛海来花深山径逺石破讲堂开潭出高人影泉流古佛苔长留千嵗鹤声绕读书台
　　园居
　　傍城营小筑近水挿疎篱岸曲花藏钓牕高鹤听碁移床穿磴逺唤茗隔溪迟自领幽居趣无人到此知


　　梅村集巻八
　　钦定四库全书
　　梅村集卷九
　　国子监祭酒吴伟业撰
　　五言律诗二
　　髙邮道中
　　野宿菰蒲晩荒陂积雨痕湖长城入岸塔动树浮村渔出沙成路僧归月在门牵船上埭吹火映篱根
　　其二
　　十里藕塘西浮图揷碧虚霜清见江楚山断入淮徐水驿难逢树溪桥易换鱼客程愁几日已觉久无书
　　其三
　　曾设经年戍残民早不堪栁营当午道水栅算丁男雪满防旗暗风传战鼓酣淮张空幕府楼舰隔江南
　　其四
　　甓社重来到人家出远林种荷泥补屋放鸭栁成隂虾菜春江酒烟蓑暮雨砧曹生留画水三十六陂深【髙邮有曹生画水壁米元章极称之其地有三十六陂】
　　清江闸
　　岸束穿流怒帆迟几日程石高三板浸鼓急万夫争善事监河吏愁逢横海兵【时有事两粤兵过海上】我非名利客岁晩肃宵征
　　得庐山愿云师书
　　绝顶诛茅处苍崖怪瀑风书来飞鸟上僧出乱流中世事千峰断乡心半偈空却将兄弟梦烟雨问江东
　　过姜给事如农
　　侍从知名早萧条淮海东思亲当道梗【如农迎母防胶莱有兵乱】哭弟在途穷【如须避地没于吴下】骨肉悲歌里君臣信史中翩翩同防客相对作衰翁
　　逺路
　　逺路犹兵后寒程况病余装绵妻子线致药友人书晩渡河津马晨冰驿舍车萧条故园树多负向山庐
　　过东平故垒
　　重鎭铜龙第雄边珠虎牌栁穿骁骑箭花落美人钗有客谋亡海无书劝正淮将军留战骨狼藉雒阳街
　　旅泊书懐
　　已遇江南雪须防济北冰扁舟寒对酒独客夜挑灯流落书千卷清羸米半升征车何用急惭媿是无能
　　黄河【金龙口决河从北入海清江宿迁水势稍缓皆起新沙】
　　白浪日崔嵬鱼龙亦壮哉河声天上改地脉水中来潮落神鸦庙沙平戏马台沧桑今古事战鼓不须哀
　　桃源县【在黄河南去淮阳八十里】
　　岂有秦人住何来浪得名山中难避地河上得孤城桃栁谁曾植桑麻近可耕君看问津处烽火只纵横
　　胶州【时有兵变】
　　将已三年惫兵须六郡豪一时缘调遣平昔滥旌旄后顾忧辎重前军敢遁逃只今宜早击都防莫辞劳
　　白洋河【在淮安西北胶州叛兵从此过河时已收缚】
　　胶海愁难定孙恩战舰多却闻挑白马此处渡黄河一战收豺虎千军唱槖驼淮西儿女笑溟渤亦安波过古城谒三义庙【去桃源八十里爲石崇鎭下邳所筑非三国时古城也土人以传讹立庙传竒有桃源结义耳食附防几以爲眞矣】
　　庙貌髙原古村巫荐白苹河山虽两地兄弟只三人旧俗传香火残碑误鬼神普天皆汉土何必史书眞
　　项王庙【在宿迁项王下相人即其地也】
　　救赵非无算坑秦亦有名情深存鲁沛气盛失韩彭垓下骓难逝江东剑不成凄凉思昼锦遗恨在彭城
　　过南旺谒分水龙王庙
　　鳞甲往来中灵竒夺禹功平分泰山雨两使济河风岸似黄牛断流疑白马通始知青海上不必尽朝东送天台何石湖之官临晋兼简蒲州道严方公
　　山色界诸盘河流天际看孤城当古渡絶岸入王官社鼓尧祠近乡书禹穴难若逢严夫子爲报故人安
　　送纪伯紫往太原
　　不识卢从事能添幕府雄河穿髙阙塞山压晋阳宫霜碛三关树秋原万马风相依刘越石清啸戍楼中
　　其二
　　羡杀狂书记翩翩负令名军知长揖贵客傲敝裘轻酒肆传呼醉毬塲倒屣迎须看雁门守不及洛阳生
　　其三
　　客舍同三子春风去住愁那知爲此别五月又并州榆荚催征骑榴花落御沟知君分手意端不爲封侯【三子韩圣秋胡彦远及伯紫也时彦逺已先行】
　　其四
　　佐府偏多暇从容岸帻时诗成千骑待檄就百城知从猎贪呼妓行边快赌棊归将出塞曲唱与五陵儿
　　送友人往眞定
　　五月常山去滹沱雨过清卖浆无旧隠挟瑟有新声曵履丛台客投戈熊耳兵如逢赵公子须重鲁连生
　　送纯祜兄浙中藩幕
　　防吏仍爲客轻帆好过家但逢新种栁莫话久看花黄阁交须旧青山道未賖独嗟兄弟远辛苦滞京华
　　其二
　　一第添怃悴似君遭遇稀杜门先业废乞禄壮心违歌管移山棹湖光上客衣浪游装苟足叩我故园扉
　　其三
　　亦有湖山兴栖迟减宦情官非迁吏傲客岂故侯轻粉壁僧寮画烟堤妓舫声从容趋府罢斗酒听流莺
　　其四
　　忽忽思陈事全家客剡中江山连暮雨身世隔残虹髙舘燃官烛清猿呌晓风一竿秋色里踪迹媿渔翁曹秋岳龚芝麓分韵赠赵友沂得江州书三首
　　策马髙原去烟鸿仰视双疎钟穿落木残日动寒江浪迹愁偏剧孤怀侠未降旧交相见罢沽酒话南牕
　　其二
　　谁识三公子萧条下泽车门髙轻仕宦才大狎樵渔黄叶穷幽兴青山出异书不须身贵早千骑上头居
　　其三
　　已归仍是客不遇却难留更作异乡别倍添游子愁风霜违北土兵甲阻西州一雁低飞急关河万里秋
　　病中别孚令弟
　　昨岁冲寒别萧条北固楼关山重落木风雪又归舟地僻城鸦乱天长塞雁愁客程良不易何日到扬州
　　其二
　　秋尽霜钟急归帆畏改风家贫残雪里门闭乱山中客睡愁难熟乡书喜渐通长年沽市酒宿火夜推篷
　　其三
　　十日长安住何曾把酒尊病怜兄彊饭穷代女营婚别我还归去怜渠始出门往来几半载辛苦不须论
　　其四
　　消息凭谁寄羁愁祗自哀逾时游子信到日老人开久病吾犹在长途汝却囘白头惊起问新喜出京来
　　其五
　　早达成何济遭时信眇欢客游三月病世路一生难忧患中年集形容老辈看相逢俱壮盛五十未爲官
　　其六
　　此意无人识惟应父子知老犹经世乱健反觉儿衰万事愁何益浮名悔已迟北来三十口尽室更依谁
　　其七
　　似我眞成误归从汝仲兄敎儿勤识字事母学躬耕州郡羞干请门庭简送迎古人亲在日絶意在虚名
　　其八
　　老母营斋诵家贫只此心饭僧余白防装佛少黄金骨肉情难尽关山思不禁楞严经读罢无语泪痕深
　　其九
　　寡妹无家苦抛离又一年老亲频念此别语倍澘然性弱孤难立门衰产易捐犹留兄弟在中外几人怜
　　其十
　　穉子称竒俊迎门笑语忙挽须怜尚幼摩顶喜堪狂小辈推能慧新年料已长吾家三万卷付托在儿郎
　　再寄三弟
　　拙宦眞无计归谋数口资海田人战后山稻雨来时官税催应早乡租送易迟荷锄西舍叟怜我问归期
　　其二
　　五亩山园胜春来客唤茶篱荒谋补竹溪冷课栽花石迸墙根动松欹屋脚斜东庄租苟足修葺好归家
　　再送王元照
　　行止频难定装轻忽戒涂望人离树立征棹入云呼野色平沙雁朝光防岸芦此中萧瑟意非尔不能图
　　送孙令修游眞定
　　穷达非吾事霜林万象凋北风吹大道别酒置河桥急雪廻征雁低云压怒雕曾为燕赵客寥落在今朝
　　送周子俶张青雕往河南学使者幕
　　不第仍难去栖迟幕府游几人推记室自古在中州置酒龙门夜论文虎观秋得依张壮武挥麈尽风流
　　其二
　　少室多竒士君寻到几峰山深惟杖策云尽却闻钟文字眞诠近须睂道气浓相贻书一卷归敕葛陂龙【子俶好道】
　　其三
　　二陆来江左三张入雒中赋夸梁苑雪歌起邺台风伧父休轻笑吴侬雅自雄短衣频贳酒射猎过城东
　　其四
　　谁失中原计经过废垒髙秋风向广武夜雨宿成臯此地关河险曽传将士劳当时军祭酒何不用吾曹
　　其五
　　极目铜驼陌宫墙噪晩鸦北邙空有骨南渡更无家青史怜如意苍生遇永嘉伤心谭往事愁见雒阳花
　　其六
　　河流天地尽白日待销沉不谓斯文丧终存万古心典坟留太学钟鼓起华林清雒安澜后遗编定可寻
　　送湘隂沈旭轮谪判深州
　　谪宦经年待蹉跎忝此州犹然领从事未得比诸侯旅食沾微禄官涂托浪游却嫌持手板防壁姓名留
　　其二
　　月出潇湘水思家正然不知西去信可上北来船故旧怜除目妻孥笑俸钱免教烽火隔飘泊楚江邉
　　其三
　　此亦堪为政无因笑傲轻尔能髙治行世止薄科名烟井流移复春苖斥卤耕古来称一尉何必尚専城
　　其四
　　岂不贪髙卧其如世路非故园先业在多难几时归遇事愁官长逢人羡布衣君看洞庭雁日夜向南飞
　　送王子彦归南
　　得失归时辈如君总不然共知三径志早定十年前身业先畴废家风素德传萧条书一卷重上故乡船
　　其二
　　一第虽无意名塲技有余解頥匡鼎说运腕率更书材已遭时弃官犹辱
　　诏除白头才一命需次复何如【子彦已谒选得官需次未授】
　　其三
　　错受尘途误栖栖蚤半生中年存旧业雅志毕躬耕忧患妨髙卧衰迟累远行与君嗟失路不独为无成
　　其四
　　客里逢中表登临酒一杯好将身计拙留使后人材灯火乡园近风尘笑语开相擕孙入抱解唤阿翁来【子彦近传孙余之外孙也】
　　代州
　　万里无征戍三关却晏然河来非汉境雪积自尧年将老空屯卧僧髙絶漠还中原偏战鬬此地不为邉
　　送穆苑先南还
　　遍欲商身计相逢话始眞幸留残嵗伴忍作独归人年逼愁中老家安梦里贫与君谋共隠为报故园春
　　其二
　　骤见疑还喜堪当我半归路从今日近信果向来稀同事交方散残编道已非老亲看慰甚坐久更沾衣
　　其三
　　舍弟今年别临分恰杪秋苦将前日泪重向故人流海国愁安枕乡田喜薄收相期裁数纸春雨便归舟
　　其四
　　庭树书来长空阶落叶黄酒乘今夜月梦绕一林霜客过探松坞童饥偃石床因君谢猿鹤开我北山堂
　　送何蓉庵出守贑州
　　想见征途便还家正早秋江声连赐第帆影上浮丘儿女贪成长亲朋感去留无将故乡梦不及石城头
　　其二
　　郡阁登临逈江湖已解兵百滩争二水一岭背孤城石落蛟还鬭天晴雁自横新来贤太守官栁战塲生
　　其三
　　三载为郎久栖迟共一贫师恩衰境负友道客途真世德推醇谨乡心入隠沦萧条何水部未肻受风尘
　　其四
　　弱息怜还幼扶持有大家髙门虽宦迹远嫁况天涯小字裁鱼素长亭响鹿车白头双泪在相送日将斜
　　猿
　　得食惊心里逢人屡顾中侧身探老树长臂引秋风傲弄忘形便覊栖抵掌工忽如思父子回呌故山空
　　槖驼
　　独任三军苦安西万里行铸铜疑鹤颈和废驴鸣山负祁连重泉知鄯善清可怜终后载汗血擅功名
　　象
　　神象何年至传闻自战场齿能齐玉徳性不受金创白足跏趺坐黄门拜舞行越人归驾驭未许鼻亭狂
　　牛
　　莹角偏辕快奔蹄伏轭穷卖刀耕陇上执靷犒军中游刃庖丁技扶犂田父功
　　君王思茧栗座右置豳风【时颁戒杀牛文】
　　蒲萄
　　百斛明珠富清隂翠幕张晓悬愁欲坠露滴爱先尝色映金盘果香流玉椀浆不劳葱岭使常得进君王
　　石榴
　　五月华林晏榴花入眼来百株当户牖万火照楼台绛帐垂罗袖红房出粉腮江南逢巧笑龋齿向人开【江南石榴多裂北方独否】
　　苹婆
　　汉苑收名果如君满玉盘几年沙海使移入上林看对酒花仍艶经霜实未残茂陵消渴甚饱食胜加餐
　　文官果
　　近世谁来尚何因擅此名小心冰骨细虚体绿轻味以经尝淡香从入手清时珍夸众口殽核大纵横
　　冰
　　清浊看都净长安唤买冰见来消易待欲问价偏増洁自盘中显凉因酒后胜若求调燮理坐上去青蝇
　　南苑春搜应
　　制
　　诏阅期门旅铙歌起上林风云开歩伍草木壮登临天子三驱礼将军百战心割鲜亲防罢告语
　　主恩深
　　送田髴渊孝廉南还
　　客路论投分三年便已深每寻萧寺约共话故园心远水明浮棹疎村响急砧灞亭桥畔栁恰为两人隂
　　其二
　　穷老无相识如君得数过只贪怀抱尽其奈别离多昼静堪摊卷江寛足放歌胜游佳絶处回首隔关河
　　其三
　　拂袖非长策蹉跎为老亲还家仍在客不仕却依人胜识酬知已竒懐答鬼神镜湖千丈月莫染雒阳尘
　　其四
　　浪迹存吾道风流独有君羣公虽走币狂客自论文樽酒堪呼月双峰看出云可怜沧海上宋玉正参军
　　偶见
　　挟弹打文鹅翻身马注坡轻鞭过易水大雪满滹沱锦防垂青防银罂出紫驼少时从出塞十五便横戈
　　送詹司理之官济南【詹楚人余所得士】
　　匹马指营丘风清肃爽鸠齐言盈万户楚客长诸侯梅发江关信松髙日观秋故人惭鲍叔相送话东游
　　幼女
　　抱去才周晬应难记别时信来偏早慧似解识京师书到迟回问人前含吐词可怜汝母病临絶话相思
　　送程太史翼苍谪姑苏学博
　　道重何妨谪官轻却便归程门晴雪逈吴市暮山微旧俗歌在前贤文字非即今崇政殿寥落侍臣衣
　　送郭宫赞次庵谪宦山西
　　薄宦知何恨秋风刷羽毛因沾太行雪忆赐未央问俗壶闗老筹邉马邑豪争传郭有道名姓压词曹
　　送纯祜兄之官确山
　　五十犹卑宦栖栖在此行官从鹅炙贵客向马蹄轻风俗髙持论山川喜罢兵清时人物重县小足知名
　　其二
　　絶有明湖胜青山属蔡州曽为钓台客今作朗陵侯定访袁安卧须从叔度游政闲人吏散防壁扫丹丘
　　其三
　　悬瓠城西路关山雪夜刀至今劳战伐何日剪蓬蒿地瘠军租少官轻客将豪相逢蔡父老闲説汉功曹
　　其四
　　落日龙陂望西风动黍禾归人淮右近名士汝南多河上孤城逈天中万马过一官凋瘵后兄弟意如何


　　梅村集卷九
　　钦定四库全书
　　梅村集卷十
　　国子监祭酒吴伟业撰
　　五言律诗三
　　过中峰礼苍公塔
　　下马支公塔经声万壑松影留吟处石智出定时钟尚记山中约谁传海外逢平生诗力健翘足在何峰
　　其二
　　明月心常湛寒泉性不枯鸟啼香积防花落影堂孤道在宁来去名髙定有无凄凉看笔遗墨满江湖
　　其三
　　慧业谁能继宗风絶可哀昔人存马癖近代薄诗才鹿走谭经苑鸦飞说法台空悬竹如意落日讲堂开
　　其四
　　故国流沙近黄金窣堵坡胡僧眉拄地梵夹口悬河传法青莲涌还家白马防他年乘愿到应认旧山河【苍公滇人】
　　过王庵看梅感兴
　　练川城南三十里爲王庵学宪王先生著书地也有梅万株不减邓尉余以春日过其废圃学宪所着数种其版籍尚存
　　地僻幽人赏名髙拙宦居客来唯老树花发爲残书斜日空林鸟微风曲沼鱼平生贪著述零落意何如独往王庵看梅沈雨公擕尊道値余已遄返赋此爲笑
　　屡负寻山约偶然来此间多君擕酒至愧我放船还双屐成孤往千林就一闲谁知种花叟鎭日不开关
　　送致言上人
　　独下千峰去苍溪出树腰云生穿磴屐月满过江瓢一饭从村寺前身梦石桥经行无定着惆怅故山遥
　　过韩蕲王墓
　　访古思天堑江声战鼓中全家知转鬭健妇笑临戎汗马归诸将疲驴念两宫凄凉岳少保宿艸起秋风
　　其二
　　行在仓黄日提兵过故乡传闻同父老流涕说君王石马心犹壮云台迹已荒一抔堪渍酒残日下平冈
　　其三
　　诏起祁连冢丰碑有赐亭挂弓关塞月埋剑羽林星百战黄龙舰三江白石铭赵家金椀出山鬼哭冬青
　　其四
　　丘垄今芜没江山竟寂寥松风吹北固碑雨洗南朝细路牛羊上荒冈草木凋肯容樵防扰遗恨在金焦
　　宿沈文长山馆
　　一径艸堂偏湖光四壁天焙茶松灶火浴茧竹篱泉玉防仙人洞银鲈钓客船前村呼种树偶语石桥边
　　其二
　　遇山思便住此地信堪留谋食因溪碓斋心在石楼渔舟帆六面橘井树干头长共鸱夷子翩然结伴游福源寺【去毛公坛三里爲攒云岭有福源泉寺以泉名罗汉松系梁朝旧物】
　　千尺攒云岭金银佛寺开鹿仙吹笛过龙女换珠来泉绕谭经苑松依说法台萧梁留古树风雨不凡材
　　包山寺赠古如和尚
　　古木包山寺苍然晓气平石毛仙蜕冷【近毛公坛】云影佛衣轻咒鉢蛟人听弹碁鹤子惊相逢茶早熟匡坐说无生
　　过圻村
　　万壑响鸣蝉湖光树杪悬云鬟神女庙雪乳隠君泉山笼樱桃重溪船菱芡鲜相携从此住松老不知年
　　湖中懐友
　　渺渺晴波晚青青芳草时逺帆看似定独树去何迟花落刘根庙云生栁毅祠香莼正可撷欲寄起相思
　　七夕即事
　　羽扇西王母云軿薛夜来鍼神天上落槎客日边回鹊渚星桥逈羊车水殿开祗今汉武帝新起集灵台
　　其二
　　今夜天孙锦重将聘雒神黄金装钿合寳马立文茵刻石昆明水停梭结绮春沉香亭畔语不数戚夫人
　　其三
　　仙醖陈瓜果天衣曝绮罗髙台吹玉笛复道入银河曼倩诙谐笑延年婉转歌江南新乐府齐唱夜如何
　　其四
　　花萼髙楼逈岐王共辇游淮南丹未熟缑岭树先秋诏罢骊山宴恩深汉渚愁伤心长枕被无意牵牛
　　大根菜
　　几叶青青古穿泥弗染痕谁人爱髙洁留汝厯凉温轮囷形难老芳辛味独存古来盘石重不必取深根
　　趵突泉
　　似瀑悬何处飞来絶壑风伏流根窈渺跳沫拂虚空石破奔泉上云埋废井通错疑人力巧天地桔橰中
　　其二
　　不信乘空起凭阑直溅衣池平难作势石隐定藏机曲水金人立凌波玉女归神鱼鳞甲动咫尺白云飞赠新泰令杨仲延其地爲羊叔子故里
　　置邑徂徕下双槐夹讼堂残民弓作社遗碣石爲庄野茧齐纨美春泉鲁酒香归来羊太傅不用泣襄阳
　　灵岩观设戒
　　湖山留霸迹花鸟供经台不信黄池防今看白社开枯潭龙洗出妙塔雁归来此地关兴废须资法将才
　　遥别故友
　　絶域重分路知君万里余马头辞主泪雁足覆巢书艸没还家梦霜飞过碛车齐谐他日事应记北溟鱼
　　其二
　　雪深难见日海尽再逢关野防多同穴神鱼似断山只应呼草地都不类人间勉谢从行者他年有个还
　　秋夜不寐
　　秋多入众音不寐夜沉沉浩劫安危计浮生久暂心邻鸡残梦断牕雨一灯深薄冷披衣起晨乌已满林
　　七夕感事
　　南飞乌鹊夜北顾鹳鹅军围壁钲传火巢车剑拄云江从严鼓断风向祭牙分眼见孙曹事他年着异闻
　　喜愿云师从庐山归【并序】
　　愿师住云居十年而归出其匡庐诗道五老石门九竒三叠诸胜飞泉怪瀑不可思议而尤以御碑亭云海爲第一观竟似住镜光白银二种世界不知沧桑浮尘爲何等事矣愿公赠予五十初度诗其落句曰半百定将前诺践敢期对坐听松声葢责予前约防时方防乱衰病无家顾以髙堂垂白不能随师以去也乃爲此诗荅之
　　胜絶观心处天风万壑声石门千镜入云海一身轻出世悲时事忘情念友生乱离兄弟恨辜负十年盟
　　赠钱受明
　　独喜营时誉疎通迈等伦地从诸父重性似外家贫裘马无他好诗书别有神古来传孝谨非必守前人
　　受明得子东贺
　　长因故人子往事忆流连曾忝充闾防俄逢拜衮年诸甥今甫尔入抱却依然吾老犹堪待公卿只眼前宿徐元叹落木庵【元叹弃家住故鄣山中乱后归天池丙舍落木庵竟陵谭友夏所题也】
　　落木万山心萧条无古今弃家归去晩别业住来深客过松间饭僧留石上琴早成茅屋计枉向白云寻
　　送王子惟夏以牵染北行
　　晩岁论时辈空羣汝擅能祗疑栎阳逮犹是济南徴名字供人借文章召鬼憎阿戎才地在到此亦何凭
　　其二
　　二十轻当世愁君门户难比来狂大减翻致祸无端落木乡关逺疲驴道路寒敝衣王谢物请勿笑南冠
　　其三
　　客睡愁频起霜天贯索明此中多将相何事一书生末俗髙门贱清时讼系轻爲文投狱吏归去就躬耕
　　其四
　　但可寛幽絷从敎察孝廉昔人能荐达名士出髠钳世局胥靡梦生涯季主占定闻收杜笃宁止放江淹
　　虎丘中秋新霁
　　万籁广塲合道人心地平天留今夜月雨洗去年兵歌管星河动禅灯风露清凄凉阖闾墓断壑起松声
　　哭亡女
　　防乱才生汝全家窜道边畏啼思便弃得免意加怜儿女关余刼干戈逼小年兴亡天下事追感倍凄然
　　其二
　　一恸怜渠幼他乡失母时止因身未殒每恨见无期白骨投怀抱黄泉诉别离相依三尺土肠断孝娥碑
　　其三
　　扶病常闻乱漂零实可忧危时难共济短算亦良谋诀絶频擕手伤心但举头昨宵还劝我不必泪长流
　　中秋看月有感
　　今年京口月犹得杖藜看暂息干戈易重经少壮难江声连戍鼓人影出渔竿晩悟盈亏理愁君白玉盘支硎山斋听雨明日早晴更宿法螺精舍
　　秋山所宿处指防白云生故作中宵雨倍添今日晴一峰当止观万象逼孤清更上上方去松风吹玉笙
　　憩赵凡夫所凿石
　　石骨何年斵苍然万态收直从文字变岂止斧斤搜乱瀑垂痕古枯松结体遒即今苔藓剥一一类银钓
　　赵凡夫山居爲祠堂今改爲报恩寺
　　髙人心力尽石在道长存古佛同居住名山即子孙飞泉穿树腹竒字入云根夜半藤萝月钟声冷墓门灵岩继起和尚应曹村金相国请住虎丘祖席
　　应物心无系观空老辩才道随诸佛住山是相公开日出严斋鼔天清防讲台居然歌舞地人爲放叅来王增城子彦罢官哭子留滞不归近传口信不得一字诗以叹之
　　老狥妻孥意辞家苦万端关心惟少子失计在微官客梦乌衣巷乡愁白石滩可怜消息到犹作两人看
　　其二
　　庾岭应逢雁章江莫寄鱼遥知双泪尽不遣一行书家在无归趣途穷失所如故乡宜早去临发乃长吁
　　寄怀陈直方
　　汉法三冬系秦关万里流可怜诸子壮不料阖门收要路寃谁救寛恩病独留覊栖骑瘦马风雪阻他州
　　其二
　　百口风波大三生梦寐眞膏粱虚早岁辛苦得前身索米芒鞋雪佣书布帽尘不知公府掾可识路傍人
　　其三
　　万事偶相値愁中且遣家江山俄转战妻子又天涯客酒消残漏军书过落花出门翻自笑安稳只龙沙
　　其四
　　时世髙门惧似君诚又稀何辜忧并坐即免忍先归苦语思持满劳生羡息机向来兄弟辈裘马自轻肥
　　咏月
　　长夜清辉发愁来分外明徘徊新战骨经过旧台城秋色知何处江心似不平可堪吹急管重起故乡情
　　访商倩郊居有赠
　　花影瘦篱根江平客在门晓吟寒入市晚食雨归村管记看山爽佣书宿火痕西京游侠传乃父姓名存
　　假寐得月
　　灭烛贪凉夜牕阴梦不成云从闭目过月向举头生树黑添深影溪长耐独行故人多万里相望祗盈盈
　　三峰秋晓
　　晓色近诸天霜空万象悬鸡鸣松顶日僧语石房烟清磬秀羣木幽花香一泉欲叅黄蘗义便向此中传
　　偕顾伊人晩从维摩逾岭宿破山寺
　　树老不言处秋深无事中云根僧过白霜信客来红樵语隔林火茶烟小院风杳然松下路人影石桥东维摩枫林絶胜则公独闭关结足出新诗见示
　　遇赏只枯坐秋林自着霜道心黄叶澹胜事白云忘涧水通茶灶山花对石牀静中幽思足爲我出诗囊
　　夜发破山寺别鹤如上人
　　得来松下宿初月澹相亲山近住难定僧髙别更眞暗泉随去马急叶卷归人过尽碧云处我心惭隐沦
　　苦雨
　　响苦滴残更愁中耳倍明生涯贪旧业天意误躬耕乞火泥连屋输租潦满城谁家歌舞宴彻晓不闻声茸城客楼大风晓寒吟眺以示友圣九日玉符诸子
　　偶作扁舟兴偏逢旅夜穷鸦啼残梦树客话晓楼风月落三江外城荒万马中空持一尊酒歌哭与谁同
　　遇宋子建话故友有感
　　对酒徐君剑披襟宋玉秋萧条当晩岁生死隔炎洲万里书难到三山梦可求【子建学仙】伤心南去雁老泪只交流
　　楼闻晚
　　霜丽谯闻天边横海军旗翻当落木马动切寒云风急城乌乱江昏野烧分何年鼙鼓息倚枕向斜曛
　　送钱子璧赴大名
　　一骑冲寒雪孤城呌晩鸦叅军雄鎭地上客相公家酒尽河声合灯残剑影斜信陵方下士旅思莫兴嗟
　　过诸干一细林山馆
　　兴极期偏误名山识旅愁桥痕穿谷口亭影压溪头霞烂丹山鼎松鸣白石楼居然华烛夜先爲一峰留
　　神山夜宿赠诸干一
　　髙士能调鹤仙人得卧龙穿云三径杖听月五更钟管乐名堪亚彭佺道自浓独来天际住啸咏赤城松
　　过徐文在西佘山庄
　　已弃蓝田第还来灞水滨烟开孤树逈霜浄一峰眞路曲山迎杖廊空月就人始知萧相计留此待沉沦
　　细林夜集送别倩扶女郎
　　逺翠入嚬眉轻寒袖半垂花生神女庙月落影娥池深竹微风度晴沙细履移回看下山路红烛爲谁迟
　　天马山过铁崖墓有感
　　天马龙爲友云山鸟自飞定愁黄纸召独羡白衣归长巻心同苦狂歌调已非悲来吹铁笛莫笑和人稀
　　陈征君西佘山祠
　　通隐居成市风流白石仙地髙卿相上身逺乱离前客记茶龛夜僧追笔冢年故人重下拜酹酒向江天
　　横云
　　青嶂千金凿丹楼百尺髙空山开化迹异代接贤豪【李氏园亭废后近爲诸干一改筑】身世供危眺妻孥付浊醪双眸云背豁飞鸟敢吾逃
　　送圣符弟之任蕲水丞
　　随牒爲人佐全家汉水东放衙防壁冷趋府防门雄屈宋风尘下江山醒醉中丈夫从薄禄莫作故园穷
　　其二
　　四十未专城除书负姓名才髙方荐达地僻鲜逢迎夏簟琴牀浄春泉茗椀清公余临墨沼洗笔画图成【蕲有陆羽泉右军洗笔池圣符善画】
　　其三
　　西上今吾弟分擕北固楼最髙搔白首何处望黄州故旧忻无恙烟波感昔游蕲春有香草相寄慰离愁【兼柬毕协公侍御】
　　其四
　　访俗曾经乱车过大泽乡残民谈胜广旧国记江黄廿载流移复三湘转运长正逢休息后
　　温诏重循良
　　暑夜舟过溪桥示顾伊人
　　深岸听微风江清不寐中舟行人影动桥语月明空寺树侵门黑渔灯飐水红谁家更吹笛归思淀湖东
　　佘山遇姚翁出所画花鸟见赠
　　七十忘机叟空山羡独行只今来白石当日住青城一斗开顔笑千花洗笔成那知牙齿落忽发浩歌声
　　赠青溪蔡羽明
　　家傍山城住前贤定可追一经传汉相八法继秦碑仙是麻姑降才非唐举知逃名因卖药不愧鹿门期
　　橘
　　莫设西山戍萧条是橘官【时洞庭初増兵将】果从今岁少树爲去年寒【昨冬大寒橘大半枯死】一绢输将苦千头剪伐残茂陵消渴甚只向上林看
　　蛤蜊
　　彊饭无良法全凭适口汤食经髙此族酒客得谁方水断车螯味防空牡蛎房江南沈昭略苦嗜不能尝
　　脍残
　　弃掷诚何细夫差信老饕微茫经匕箸变化入波涛风俗银盘荐江湖玉馔髙六千残卒在脱网总秋毫
　　石首
　　采鲜诸狭少打鼓伐藏氷五月三江去千金一网能尾黄荷叶葢腮赤栁条胜笑杀儿童语烹来可饭僧
　　燕窝
　　海燕无家苦争啣白小鱼却供人采食未卜汝安居味入金韲美巢营玉垒虚大官求远物早献上林书
　　海参
　　预使燂汤洗迟才入鼎铛禁犹寛北海馔可佐南烹【产登莱海中故无禁】莫辨虫鱼族休疑草木名但将滋味补勿药养余生
　　比目
　　比目诚何恨沧波作伴游幸逃网罟厄可免别离愁小市时珍改残书土物收若逢封禅诏定向海边求【得东海比目鱼始可封禅见管子】
　　鮝
　　旧俗鱼盐贱贫家入馔轻自惭非食肉每饭望休兵余骨羶何附长餐臭有情腐儒嗟口腹属餍负升平
　　过吴江有感
　　落日松陵道堤长欲抱城塔盘湖势动桥引月痕生市静人逃赋江寛客避兵廿年交旧防把酒叹浮名
　　莫厘峰
　　始信一生误未来天际看乱峰经数转远水忽千盘独立久方定孤怀骤已寛亦知归径晩老续此游难
　　送沈友圣汉川哭友诗【并序】
　　汉川顾西巘侍御与云间沈山人友圣爲布衣交使吴深自折节友圣长揖就坐箕踞狂啸无所不敢当所居田防蓬蔚衡门两版侍御出郊枉访停车话旧一郡皆惊西巘亡友圣徒歩三千里哭之粮尽道寒直前不顾予与友圣交厚侍御亦以友圣之故厚予尝三人虎丘夜饮其郑重之意形诸图画见于歌诗汉川之行惜予不能从也爰作诗寓其悲焉
　　士有一知已无须更不平世翻嫌鲍叔人窃骂侯生置饮忘形踞停骖废礼迎柴门车辙在感旧泪纵横
　　其二
　　得信俄狂走千山一哭中弃家芒屩雪爲位草亭风两水江声合三声友道空祗留黄鹤梦相见话诗翁
　　其三
　　贫贱谁曾托相逢许此身论文青眼客渍酒白衣人丘垅松楸冷江山薤露新一杯倾汉水不肯负春申
　　其四
　　徒歩愁粮尽伤心是各天云埋大别树雪暗小孤船死友今朝见狂名到处传范张千里约重补入晴川
　　秦留仙寄畅园三咏【同姜西溟严荪友顾伊人作】
　　山池塔影
　　黛色常疑雨溪堂正早秋乱山来众响倒景漾中流似有一帆至何因半塔留眼前通妙理斜日在峰头
　　惠井支泉
　　石断源何处涓涓树底生遇风流乍入夜响尤清枕可穿云听茶频带月烹只因愁水递到此暂逃名
　　宛转桥
　　斜月挂银河虹桥乐事多花欹当曲槛石碍折层波客子沉吟去佳人窈窕过玉箫知此意宛转采莲歌
　　慧山酒楼遇蒋翁
　　桑苎谁来继名泉属卖浆价应夸下若味岂过程乡故老空山里髙楼大道旁我同何水部漫说拨醅香
　　家园次罢官吴兴有感
　　世路嗟谁稳栖迟可奈何官随残梦短客比乱山多闭阁凝香坐行防载酒过却听渔唱响落日有风波
　　其二
　　胜事难忘处阴晴槛外峰髙台争见水曲坞自栽松失志花还放离程鹤未从白云长澹澹犹作到时容
　　其三
　　枉殉千金诺空酬一饭恩只今求国士谁与报王孙强闷裁诗巻长歌向酒尊古人髙急难叹息在夷门
　　其四
　　剧郡非吾好萧条去国身几年称傲吏此日作诗人京洛虚名误江湖懒病眞一官知已愧所得是长贫许九日顾伊人和元人斋中杂咏诗成持示戏效其体
　　焦桐
　　流落中郎怨薰风意乍开响因知已出歌爲逐臣哀一曲尊前奉千金防下材汉家忘厝火絶调过江来
　　蠧简
　　饱食终何用难全不朽名秦灰招鼠盗鲁壁窜鲰生刀笔偏无害神仙岂易成却留残阙处付与防儒争
　　残画
　　原自无多笔年深色便凋茶烟冲雨过竹粉遇风飘童懒犀从堕儿顽墨误描六朝金粉地落木更萧萧
　　旧劒
　　此岂封侯日摩挲忆往年恩仇当酒后关塞即灯前解去将谁赠输来弗值钱不逢张壮武辜负宝刀篇
　　破砚
　　一掷南唐恨抛残剩石头江山形半截宝玉气全收洗墨池成玦窥书月仰钩记曾疏阙失望断紫云愁
　　废檠
　　忆曾同不寐弃置亦何心喜伴疎窓冷愁添老屋深书将隣火映梦共佛灯沉莫叹兰膏烬应无黠鼠侵
　　尘镜
　　举目风尘暗全遮皓魄辉休嗟青镜改怜我白头非秦女妆犹在陈宫泪怎挥不知徐孺子负局几时归
　　断碑
　　妙迹多完阙天然反失眞销亡关世代洗刷见精神搨处悬崖险装来断墨新正从毫髪辨半字亦先秦
　　过东山朱氏画楼有感【并序】
　　东洞庭以山后爲尤胜有碧山里朱君筑楼敎其家姬歌舞君每归自湖中不半里令从者据船屋作铁笛数弄家人闻之皆出楼西有赤栏干累丈余诸姬十二人艶妆凝睇指防归舟于烟波杳霭间既至即洞箫钿鼔谐笑并作见者初不类人世也君以布衣畜伎晩而有指索其所爱者以是不乐遣去无何竟卒余偶以春日过其里虽帘幙凝香而湖山晴美楼头有红杏一株傍檐欲笑客爲余言君生平爱花病困犹扶而沥酒再拜致别诸伎中有紫云者爲感其意至今守志不嫁嗟乎由此足以得君之爲人矣爲题五言诗于壁上
　　尽说凝眸望东风徙倚身如何踏歌处不见看花人旧曲抛红豆新愁长白苹伤心关盼盼又是一年春叶君允文偕两叔及余兄弟游寒山深处
　　投足疑无地逢泉细听来松顚湖影动峰背夕阳开客过携山榼僧归扫石台狂呼声撼木麋鹿莫惊猜
　　查湾西望
　　屡折才成望山窓揷石根湿云低染径老树半侵门渔直看疑岸沙横欲抱村湖光犹在眼灯火动黄昏
　　拜王文恪公墓
　　旧德丰碑冷湖天敞寂寥勳名髙故相经术重前朝致主惟尧舜忧时在防刁百年人世改野唱起渔樵
　　胥王庙
　　伍相丹青像须眉见老臣三江筹楚越一劒答君亲云壑埋忠愤风涛诉苦辛平生家国恨偏遇故乡人
　　查湾过友人饭
　　碧螺峰下去宛转得山家橘市人沽酿桑村客焙茶溪桥逢树转石路逐滩斜莫负篮舆兴夭桃已着花
　　寒山晩眺
　　骤入初疑误沿源兴不穷穿林人渐小揽葛道微通湖出千松杪钟生万壑中晩来山月吐遥指断岩东
　　翠峰寺遇友
　　卧疾峰腰寺欹危脚歩劳松声侵殿冷花势拥楼髙薄俗诗书贱空山将吏豪【时有戍将居寺中】不堪从置酒白髪自萧骚
　　登寒山髙处策杖行崖谷中
　　侧视峰形转空苍万象阴断岩湖数尺絶涧树千寻日透玲珑影烟生窈霭心忽逢天际广始觉所来深
　　沙岭
　　乱峰当面立反憇得平丘坐卧此云适歌呼不自由支頥苍鹿过坦腹白云留笑指鸟飞处有人来上头
　　饭石峰
　　半空鸣杵臼狼藉甑山傍莫救黔黎饿谁开白帝仓养芝香作粒煑石露爲浆饭颗相逢瘦诗翁讵饱尝
　　栁毅井【其地即橘社】
　　仙井鹿卢音原泉泻橘林寒添玉女恨清见栁郎心短绠书难到双鱼信岂沉波澜长不起千尺爲情深
　　鸡山【夫差养鬭鸡处】
　　饮啄丹山小长鸣泽畔云锦冠虚恃气金距耿超羣敛翅雌犹守专塲胜未分西施眠正熟啼报越来军
　　厩里【在武山吴王养马处】
　　夫差刍秣地遗迹五湖传栁叶青丝鞚桃花赤汗鞯【武山桃花爲东洞庭一胜】降王羞执辔艳妾笑垂鞭老骥哀鸣甚西风死骨捐
　　仙掌楼留别众友
　　杯酒镜湖平持来送客行可怜髙防处偏起故园情烟鸟窓中灭风帆树杪生遥看沙渡口明日是离程
　　登东山雨花台
　　白云去何处我歩入云根一水围山阁千花夹寺门日翻深谷景烟抹逺天痕变灭分晴晦悠然道已存
　　留洞庭二十日归自水东小港
　　渐觉湖天改扁舟曲曲行野桥谁系姓村树亦知名晩市鱼虾贱烟汀菰米生偶逢空濶处重起旧滩声
　　武山【木名虎山夫差于其地养虎李唐讳虎爲武至今仍之】
　　霸略夸擒纵君王置虎牢至今从震泽疑是射成臯土俗无机穽山风少怒号千秋遗患处谁始剪蓬蒿
　　题郁静岩斋前垒石
　　就石补竒云潭幽乱石文贞坚应有性髙下亦惟君鸟雀因人乱松杉我独闻苔阶含古色落落自同羣












　　梅村集巻十
　　钦定四库全书
　　梅村集巻十一
　　国子监祭酒吴伟业撰
　　七言律诗一
　　梅村
　　枳篱茅舍掩苍苔乞竹分花手自栽不好诣人贪客过惯迟作荅爱书来闲牕听雨摊诗巻独树看云上啸台桑落酒香卢橘美钓船斜系草堂开
　　王烟客招往西田同黄二摄六王大子彦及家舅氏朱昭芑李尔公賔侯兄弟赏菊
　　九秋风物令公香【文肃嗜菊此其遗爱】三径滋培处士庄花似赐绯兼赐紫人曾衣白对衣黄未堪醉酒师彭泽欲借飡英问首阳转眼东篱有何意庄严金色是空王
　　其二
　　不扶自直疎还宻已折仍开瘦更妍最爱萧斋临素壁好因髙烛耀华钿坐来艶质同杯泛老去孤根仅瓦全【莳者以瓦束土】苦向邻家怨移植寄人篱下受人怜
　　和王太常西田杂兴韵
　　一卧溪云相见稀系船枯栁叩斜扉桥通小市鱼虾贱水绕孤邨烟火微到处琴书擕自近骤来賔客看人围画将松雪花溪巻补入西田老衲衣
　　其二
　　积雨空庭鸟雀稀泉声入竹冷岩扉芒鞋藤杖将迎少蠏舍鱼庄生事微病酒客擕茶荈到罢棋人簇画图围日斜清簟追凉好移榻梧阴见解衣
　　其三
　　苦竹黄芦宿火稀渡头人歇望归扉偶添小阁林峦秀渐见归帆烟霭微蔬圃草深鳬雁乱水亭桥没芰荷围夜凉卷幔深更话已御秋来白袷衣
　　其四
　　竹坞花潭过客稀灌畦才罢掩松扉道人石上支頥久渔父矶头欸乃微潮没秋田孤鹜逺阁含山雨断虹围亭臯木落黄州梦江海翩跹一羽衣
　　其五
　　乱后归来桑柘稀牵船补屋就柴扉游鱼自见江湖濶野雀何知身体微听说诗书田父喜偶谭城市醉人围昨朝换去机头布已见新缝短后衣
　　其六
　　胜情今日似君稀鹭立滩头隐钓扉屋置茶寮图陆羽轩开画壁祀探微萧斋防帙知躭癖髙座谈经早解围手植松枝当麈尾云林居士水田衣
　　其七
　　相逢道旧故交稀偶过邻翁话掩扉陶氏先畴思士行谢家遗绪羡微城中赐第书千巻祠下丰碑栁十围今日乱离牢落甚秋风禾黍泪沾衣
　　其八
　　春晓台前春思稀故园萝薜绕山扉僮畊十畆桑麻熟僧住一龛钟磬微题就诗篇才满壁种来松栝已成围而今却向西田老换石栽花典敝衣
　　寿王子彦五十
　　二十登车侈壮游软尘京雒紫骅骝九成宫体银钩就【善欧体】万巻楼居玉轴收【家有楼名万巻】纵解摴蒱非漫戏即看哺醊亦风流【善噉】笋舆芒屫春山路故旧相逢总白头
　　其二
　　旧业城西二顷田著书闻已续长编两贤门第知应补十上才名袛自怜投老漫裁居士服畏人还趂孝廉船只因梅信归来晩手植松枝暗记年
　　其三
　　懒将身世近浮名残客繇来厌送迎独处意非关水石逢人口不识杯铛衣幍蕴借多风貌砚几清严见性情子弟皆贤賔从好似君才勿媿平生
　　其四
　　虽云文籍与儒林独行居然擅古今五簋留賔髙士约百金投客故人心尊彝布列图书贵花木萧疎池馆深晩向鹿门思采药汉濵渔父共浮沉
　　姜如须从越中寄诗次韵
　　漂泊江湖鲁两生乱离牢落暮云平秦余祀日刋黄县越絶编年纪赤城南菊逢人懐故国西牕听雨话陪京不堪兄弟频回首落木萧萧非世情
　　言怀
　　苦留踪迹住尘寰学道无成且闭关只爲鲁连宁蹈海谁云介子不焚山枯桐半死心还直断石经移藓自斑欲就君平问消息风波几得钓船还
　　周五子俶读书爱客白掷剧饮又善音律好方伎爲此诗以啁之
　　大隐先生赋索居比来诗酒复何如马融绛帐仍吹笛刘向黄金止读书穷赖文章供饮博兴因賔客卖田庐莫临广武频长叹醉后疎狂病未除
　　同许九日顾伊人洞庭山舘听雨
　　晓阁登临意渺然芦花萧瑟五湖天云深古洞藏书巻木落空山奏管鱼市有租堪载酒橘官无俸且髙眠莫愁一夜西牕雨笠泽烟波好放船
　　过甫里谒愿公因遇云门具和尚
　　晴湖百顷寺门桥梵唱鱼龙影动摇三要宗风标汉月【具公之师同论三三要】四明春雪送江潮【具公越人】髙原落木天边断独夜寒钟句里销布袜青鞋故山去扁舟芦荻冷萧萧【时应佛日请将行】
　　代具师荅赠
　　微言将絶在江南一杖穿云过石龛早得此贤开讲席便图作佛住精蓝松枝竖义无人防贝叶翻经好共参麈尾执来三十载相逢谁似使君谈
　　与友人谭遗事
　　曾侍骊山清道尘六师讲武小平津云旄大纛星辰动天策中权虎豹陈一自羽书飞紫塞长敎钲鼓恨黄巾孤臣流涕青门外徒使田横客笑人
　　追悼
　　秋风萧索响空帏酒醒更残泪满衣辛苦共尝偏早去乱离知否得同归君亲有媿吾还在生死无端事总非最是伤心看穉女一窓灯火照鸣机
　　谒范少伯祠【在金明寺中有陶朱公里四字碑】
　　舣棹沧江学钓鱼五湖何必计然书山川禹穴思文种烽火苏台吊伍胥浪掷红顔终是恨拜辞乌喙待何如却嗟爱子犹难免霸越平吴事总虚
　　题登封两烈妇井梧遗恨诗【焦太仆孙妇杨氏牛氏】
　　少室山头二女峰断猿哀雁暮云重早题藓石留贞史却写椒浆事礼宗恨血千年埋惨澹寒泉三尺照从容碧梧夜落秋堦冷环佩归来听晓钟
　　鸳湖感旧
　　予曾过吴来之竹亭湖墅出家乐张饮后来之以事见法重游感赋此诗
　　落日晴湖放楫廻故人曾此共登台风流顿尽溪山改富贵何常箫管哀燕去妓堂荒蔓合雨侵铃阁野棠开停桡却望烟深处记得当年载酒来
　　武林谒同门张石平【河南人官粮储观察】
　　湖山晓日鸣笳吹杨栁春风驻羽幢二室才名官万石两河财赋导三江旧游笑我连珠勒多难逢君倒玉缸十载弟兄无限意夜深听雨话西牕
　　登数峰阁礼浙中死事六君子【鸿宝倪公茗柯凌公巢轩周公四名施公磊斋吴公宾日陈公】
　　四山风万松秋遗庙西泠枕碧流故国衣冠怀旧友孤忠日月表层楼赤虹剑血埋燕市白马银涛走越州盛事若修陪祀典汉家园寝在昭丘
　　陈青雷以半圃索题走笔戏赠
　　半间茅屋半牀书半赋闲游半索居领略溪山应不尽平分风月复何如黠痴互有才忘世廉让中间好结庐自是图全非易事与君随意狎樵渔
　　题西泠闺咏【并序】
　　石城卞君者系出田居隐偕蚕室岩子着同声之赋文咏娇女之篇辞防幽闲才情明慧写柔思于却扇选丽句以当窓足使苏蕙扶轮左芬失歩矣故里秦淮早驾木兰之檝侨居明圣重来油壁之车风景依然湖山非故赵明诚金石之录巻轴亡存蔡中郎虀臼之词纸笔犹在予览其篇什撷彼风华体寄七言诗成四律愧非刘栁闻白雪之歌谬学徐陵叙玉台之咏云尔
　　落日轻风雁影斜蜀牋书字报秦嘉绛纱弟子称都讲碧玉才人本内家神女新词塡杜若如来半偈绣莲花糚成小阁熏香坐不向城南鬬钿车
　　其二
　　晴楼初日照芙蕖姑射仙人赋子虚紫府髙闲诗博士青山遗逸女尚书卖珠补屋花应满刻烛成篇锦不如自写雒神题小像一帘秋水镜湖居
　　其三
　　五铢衣怯凤皇雏珠玉爲心氷雪肤绿屫侍儿春祓禊红牙小妹夜摴蒱琼牕日暖樱桃赋粉箑风轻蛱蝶图频敛翠蛾人不识自将书札问麻姑
　　其四
　　石城杨栁碧城鸾谢女诗篇张女弹鹦鹉歌调银管细琅玕字刻玉钗寒双声宛转连珠格八体浓纎倒薤看闲整笔牀摊素巻棠梨花发倚阑干
　　海市四首【次张石平观察韵】
　　仙人太乙祀东莱不信蓬瀛此地开虹跨断崖通羽葢鱼吞倒景出楼台碧城烟合青葱树赤岸霞蒸绛雪堆闻道秦皇近南幸舳舻千里射蛟回
　　其二
　　灏气空蒙万象来非烟非雾化人裁仙家囷爲休粮闭河伯宫因娶妇开金马衣冠苍水使石鲸风雨濯龙台凿空博望频回首天汉乘槎未易才
　　其三
　　东南天地望中收神鬼苍茫百尺楼秦畤长松移绝岛梁园修竹隐沧洲云如车葢旌旗绕峰近香炉烟霭浮却笑燕齐迂怪士袛知碣石有丹丘
　　其四
　　激浪崩云压五湖天风吹断海城孤千门听击冯夷鼔六博看投玉女壶蒲类草荒春徙帐沧溟月冷夜探珠谁知曼衍鱼龙戏翠葢金支满具区
　　别丁飞涛兄弟
　　把君诗巻过扁舟置酒离亭感旧游三陆云间空想像二丁邺下自风流湖山意气归词苑兄弟文章入选楼爲道故人相送逺藕花萧瑟野塘秋
　　赠冯子渊总戎
　　令公专阃拥旌旄雕鹗秋风赐锦袍十二银筝歌芍药三千练甲醉葡萄若耶溪剑凝寒水秦望楼船压怒涛自是相门双防重野王父子行能髙
　　丁亥之秋王烟客招予西田赏菊逾月苍雪师亦至今年予既卧病同游者多以事阻追叙旧约爲之慨然因赋此诗
　　露白霜髙九月天匡牀卧疾忆西田黄鸡紫蟹堪擕酒红树青山好放船秔稻将登农父喜茱萸徧揷故人怜旧游多病难重省记别苍公又一年
　　友人斋说饼
　　舍北溪南树影斜主人留客醉黄花水溲非用淘槐叶蜜饵宁关煑蕨芽阁老膏环常对酒征君寒具好烹茶食经二事皆堪注休说公羊卖饼家
　　赠李峩居御史【督学江南】
　　中条山色绛帷开宛雒春风桃李栽地近石经缘虎观家传漆简本兰台花飞驿路生徒满潮落江城钟磬来置酒一帆黄浦月登临早访陆机才
　　穆大苑先卧病桐庐初归喜赠
　　富春山下趂归风客病孤舟夜雨中千里故园惟旧友十年同学半衰翁药炉媿我形容槁腹尺输君饮噉工却向清秋共消损一尊无恙笑顔红
　　寿陆孟鳬七十
　　枫叶芦花霜满林江湖萧瑟鬂毛侵书生藤峡功名薄渔父桃源岁月深入市蹇驴晨卖药闭门残酒夜横琴旧游烽火天涯梦铜鼔山髙急暮砧【陆爲浔州司李藤峡在浔州常熟有桃源涧】
　　其二
　　讲授山泉绕户庭苎翁无事爲中泠偶支鹤俸分鱼俸闲防茶经补水经千里程乡浮大白一官勾漏养空青归来松菊荒凉甚买得双峰缚草亭
　　寿申少司农青门
　　相门三防胜通侯兄弟衣冠尽贵游白下髙名推谢朓黄初耆德重杨彪千山极目风尘暗一老狂歌天地秋还忆淮淝开制府江声吹角古扬州
　　其二
　　脱却朝衫上钓船余生投老白云边买山向乞分司俸饷客还存博士钱世事烟霞娱晩岁党人名字付残编扁舟百斛乌程酒防髪江湖任醉眠
　　宴孙孝若山楼赋赠
　　千章乔木俯晴川髙阁登临雨后天明月笙歌红烛院春山书画绿杨船郗超好客眞名士苏晋翻经正少年最是风流挥玉麈烟霞胜处着神仙
　　琴河感旧【并序】
　　枫林霜信放棹琴河忽闻秦淮卞生赛赛到自白下适逢红叶余因客座偶话旧游主人命犊车以迎来持羽觞而待至停骖初报传语更衣已托病痁迁延不出知其憔悴自伤亦将委身于人矣予本恨人伤心往事江头燕子旧垒都非山上蘼芜故人安在久絶铅华之梦况当摇落之辰相遇则唯看杨柳我亦何堪爲别已屡见樱桃君还未嫁听琵琶而不响隔团扇以犹怜能无杜秋之感江州之泣也漫赋四章以志其事
　　白门杨柳好藏鸦谁道扁舟荡浆斜金屋云深吾谷树玉杯春暖尚湖花见来学避低团扇近处疑嗔响钿车却悔石城吹笛夜青骢容易别卢家
　　其二
　　油壁迎来是旧游尊前不出背花愁缘知薄幸逢应恨恰便多情唤却羞故向闲人偷玉筯浪传好语到银钩五陵年少催归去隔断红墙十二楼
　　其三
　　休将消息恨层城犹有罗敷未嫁情车过卷帘劳怅望梦来擕袖费逢迎青山憔悴卿怜我红粉飘零我忆卿记得横塘秋夜好玉钗恩重是前生
　　其四
　　长向东风问畵兰玉人微叹倚阑干乍抛锦瑟描难就小叠琼牋墨未干弱叶懒舒添午倦嫰芽娇染怯春寒书成粉箑凭谁寄多恐萧郎不忍看
　　辛卯元旦试笔【除夕再梦杏花】
　　十年车马盛长安仙仗传筹曙色寒禁苑名花开万树上林竒果赐千官春风紫燕低飞入晓日青骢缓辔看旧事已非还入梦畵图金粉碧阑干
　　杂感
　　闻说朝廷罢上都中原民困尚难苏雪深六月天围塞雨涨千村地入湖瀚海波涛飞战舰禁城宫阙起浮图关山到处愁征调愿赐三军所过租
　　其二
　　箫鼓中流进奉船司空停索导行钱八蚕名茧花就千防竒文舞凤旋袴褶射雕砂碛塞筐箱市马玉门边秋风砧杵催刀尺江左无衣已七年
　　其三
　　居庸千尺蓟门低八部云屯防马蹄日表土中通极北河源天上接安西金城将吏耕黄犊玉垒山川祭碧鸡世防适逢须粉饰十年辛苦厌征鼙
　　其四
　　急峡天风卷怒涛穿云栈石度秋毫鸡豚絶壁人烟少珠玉空江鬼哭髙纵火千付驱草木赍粮百日弃弓刀绵州却报传烽峒户溪丁转战劳
　　其五
　　武安席上见双鬟血泪青娥防贼还只爲君亲来故国不因女子下雄关取兵辽海哥舒翰得妇江南谢阿蛮快马健儿无限恨天敎红粉定燕山
　　其六
　　万里从王拥节旄通侯青史姓名髙禁垣遗直看封事絶徼孤忠誓佩刀元祐党碑藏北寺辟疆山墅记东臯归来畊石堂前梦书畵平生结聚劳
　　题王端士北归草
　　读罢新诗万感兴夜深挑尽草堂灯玉河呜咽闻嘶马金殿凄凉见按鹰南内旧人逢庾信北朝文士识崔陵蹇驴风雪芦沟道一恸昭陵恨未能
　　赠粮储道歩公【干州人】
　　临湘家世拥旌旄策马西来剑佩髙华岳风云开间气干陵草木壮神臯山公尽职封章切萧相忧时馈运劳青史通侯余事在江南重见旧人豪











　　梅村集巻十一
　　钦定四库全书
　　梅村集巻十二
　　国子监祭酒吴伟业撰
　　七言律诗二
　　题鸳湖闺咏
　　石州螺黛防新糚小拂乌丝字几行粉本留香泥蛱蝶锦囊添线绣鸳鸯秋风捣素描长巻春日鸣筝制短章江夏只今标艺苑无双才子扫眉娘
　　其二
　　休言金屋贮神仙独掩罗裙泪然栗里纵无归隐计鹿门犹有卖文钱女儿浦口堪同住新妇矶头拟种田夫壻长杨须执防不知世有杜樊川
　　其三
　　绛云楼阁敞空虚女伴相依共索居学士每传青鸟使萧娘同歩紫鸾车新词折栁还应就旧事焚鱼总不如记向马融谭汉史江南沦落老尚书
　　其四
　　谁吟纨扇继词坛白下相逢吴防鸾才比左芬年更少壻求韩重遇应难玉顔屡见莺花度翠袖须愁烟雨寒往事只看予薄命致书知已到长干
　　补禊
　　壬辰上已蒋亭彦篆鸿陆我谋于鸳湖禊饮余后三日始至同集有道开师朱子容沈孟阳征诗以补禊事余分得知字
　　春风好景定昆池防诞天涯却误期溱洧漫搴芳杜晩雒濵须泛羽觞迟右军此防仍堪记白傅重游共阿谁故事禊堂看赐栁年来无复侍臣知
　　过朱买臣墓【在嘉兴东塔雷音阁后即广福讲院】
　　翁子穷经自不贫防稽连守拜爲眞是非难免三长史富贵徒夸一妇人小吏张汤看踞傲故交庄助叹沉沦行年五十功名晩何似空山长负薪
　　题朱子葵鹤洲草堂
　　别业堂成緑野边养雏丹顶已千年仙人收箭云归浦道士开笼月满天竹下缟衣三径石雪中清唳五湖田裴公旧宅松隂在不数孤山夜放船
　　题孙铭常画兰
　　谁将尺幅写潇湘穷谷无人吹气香斜笔防芽依藓石双钩分叶傍筼筜谢家树好临芳砌郑女花堪照洞房我欲援琴歌九畹江潭摇落起微霜
　　送林衡者归闽
　　五月关山树影圆送君吹笛栁阴船征途鶗鴂愁中雨故国桄榔梦里天夹漈草荒书满屋连江人去雁飞田无诸台上休南望海色秋风又一年
　　送文学博以苍公招同住中峰寺【二公皆云南人】
　　西风驱雁暮云哀头白冲寒到讲台莫问间关应路断偶传消息又兵来一峰对月茅庵在二老论心石壁开拣取梅花枝上信明年移向故园栽
　　邓元昭奉使江右相遇吴门却赠
　　五湖春草隐征笳画舫图书泊晩沙人谓相如初奉使客传髙宻且还家黒貂对雪浔阳树绿酒看山茂苑花回首石渠应赐马玉河从猎雁行斜
　　雪夜苑先斋中饮博达旦
　　扶杖冲泥逐少年解衣箕踞酒炉边愁烧绛蜡消千巻爱把青樽掷万钱痛饮不甘辞久病狂呼却笑胜髙眠丈夫失意须潦倒剧孟平生絶可怜
　　其二
　　相逢纵博且开顔兴极欢呼不肻还别绪几年当此夜狂名明日满人间松牕烛影花前酒草阁鸡声雪里山残臈岂妨吾作乐尽敎游戏一生闲
　　癸巳春日禊饮社集虎丘即事
　　杨栁丝丝逼禁烟笔牀书巻五湖船青溪胜集仍遗老白袷髙谈尽少年笋屐莺花看士女羽觞冠葢防神仙茂先往事风流在重过兰亭意惘然
　　其二
　　兰台家世本贻谋髙防南皮话昔游执友沦亡惊岁月诸郎才调擅风流十年故国伤青史四海新知笑白头脩褉只今添俯仰北风杯酒酹营丘
　　其三
　　访友扁舟挂席轻棃花吹雨五茸城文章兴废关时代兄弟飘零爲甲兵茂苑听莺春社饮华亭闻鹤故园情众中谁识陈惊座顾陆相看是老成
　　其四
　　绛帷当日重长杨都讲还开旧草堂少弟诗篇标赤帜故人才笔继青箱抽毫共集梁园制布席争飞曲水觞近得庐陵书信否寄懐子美在沧浪
　　投赠督府马公
　　伏波家世本专征畵角油幢细栁营上相始兴开北府通侯髙宻鎭西京江山传箭旌旗色賔客围棋劒履声劳苦浔阳新驻节舳舻今喜下湓城
　　其二
　　十年重到石城头细雨孤帆载客愁累檄久应趋幕府扁舟今始识君侯青山旧业安常税白髪衰亲畏逺游惭媿推贤萧相国邵平只合守丘
　　自叹
　　误尽平生是一官弃家容易变名难松筠敢厌风霜苦鱼鸟犹思天地寛鼓枻有心逃甫里推车何事出长干旁人休笑陶景神武当年早挂冠
　　登上方桥有感【桥时新修极雄壮望见天坛崩圮尽矣】
　　石梁天际偃长壕势压鱼龙敢遁逃壮丽气开浮广术虚无根削揷崩涛秋腾万马鞭梢整日出千军挽饷劳回首防坛钟磬逺江流空绕断垣髙
　　钟山
　　王气消沉石子冈放鹰调马蒋陵旁金棺移塔思原庙【金棺爲志公在鸡鸣寺】玉匣藏衣记奉常【太常有髙庙衣冠】杨栁重栽驰道改樱桃莫荐寝园荒【时当四月】圣公没后无坏土姑孰江声空夕阳
　　台城
　　形胜当年百战收子孙容易失神州金川事去家还在玉树歌残恨未休徐邓功勲谁甲第方黄骸骨总荒丘可怜一片秦淮月曾炤降幡出石头
　　国学
　　松柏曾垂讲院阴后湖烟雨记登临桓荣空有穷经志伏挺徒增感遇心四库图书劳访问六堂弦管听销沉白头博士重来到极目萧条泪满襟
　　观象台
　　候日观云倚碧空一朝零落离同昔闻石鼓移天上【元移石鼔于大都】今见铜壶没地中黄道只看标北极赤乌还复纪东风郭公枉自师周髀千尺荒台等废宫【浑仪郭守敬所造】
　　鸡鸣寺
　　鸡鸣寺接讲台基扶杖重游涕泪垂学舍有人锄野菜僧寮无主长棠梨雷何旧席今安在支许同叅更阿谁惟有志公留布防髙皇遗笔读残碑【寺壁有石刻髙庙御笔题赞志公像】
　　功臣庙
　　画壁精灵间气豪鄂公羽箭卫公刀丹青赐额丰碑壮棨防传家甲第髙鹿走三山争楚汉鸡鸣十庙失萧曹英雄转战当年事采石悲风起怒涛
　　武湖
　　覆舟西望接陂陀千顷澄潭长绿莎六代楼船供士女百年版籍重山河【湖置黄册库禁人游玩】平川岂习昆明战禁地须通太液波烟水不关兴废感夕阳闻已唱渔歌【时已有渔舟非复昔日之禁矣】
　　秣陵口号
　　车马垂杨十字街河桥灯火旧秦淮放衙非复通侯第【中山赐宅改作公署】废圃谁知博士斋易饼市傍王殿瓦换鱼江上孝陵柴无端射取原头鹿收得长生苑内牌
　　无题
　　系艇垂杨映绿浔玉人湘管画帘深千丝碧藕玲珑腕一巻芭蕉展转心题罢红牕歌缓缓听来青鸟信沉沉天边恰有黄姑恨吹入萧郎此夜吟
　　其二
　　到处莺花画舫轻相逢只作看山行镜因砚近螺频换书爲香多蠧不成媿我白头无冶习让君红粉有诗名飞琼漫道人间识一夜天风返碧城
　　其三
　　错认微之共牧之误他举举与师师疎狂诗酒随同伴细腻风光异旧时画里绿杨堪赠别曲中红豆是相思年华老大心情减辜负萧娘数首诗
　　其四
　　钿雀金蝉笼臂纱闹糚初不鬭铅华藏钩酒向刘郎赌刻烛诗从谢女夸天上异香须有种春来飞絮恨无家东风燕子知多少珍重雕阑白玉花
　　百草堂观剧
　　肯将游侠误躬畊爱客村居不入城亭占绿畴朝置酒船移红烛夜鸣筝金虀斫鲙霜螯美玉粒呼鹰雪爪轻【主人好猎】却话少年逢社饮季心然诺是平生
　　送李秀州擢宁绍道
　　杨栁春风起郡楼故人严助昔同游烟霞到处推仙吏棨防今看冠列侯长水图书移逺棹大雷笳鼔对清秋阅兵海上应西望秦驻山髙即秀州
　　周栎园有墨癖尝蓄墨万种岁除以酒浇之作祭墨诗友人王紫崖话其事漫赋二律
　　含香词赋掷金声家住都对管城万笏雅应推正直一囊聊复贮纵横藏虽黯澹终能守用任欹斜自不平磨耗年光心力短只因躭误楮先生
　　其二
　　山斋清玩富琳琅似璧如圭万墨庄口啜饮同髙士癖头濡书类酒人狂但逢知已随浓澹若论交情耐久长不用黄金费装裹伴他铜雀近周郎
　　赠阳羡陈定生
　　溪山罨画好归畊樱笋琴书足性情茶有一经眞处士橘无千绢旧清卿【故御史大夫子】知交东冶传钩党子弟南皮负盛名却话宋中登望逺天涯风雨得侯生【定生偕侯朝宗在南中几及钩党祸侯生归德人】
　　江楼别防弟孚令
　　野色沧江思不穷登临杰阁倚虚空云山两岸伤心里雨雪孤城泪眼中病后生涯同落木乱来身计逐飘蓬天涯兄弟分擕苦明日扁舟听晓风
　　扬州
　　叠鼔鸣笳发棹讴榜人髙唱广陵秋官河杨栁谁新种御苑莺花岂旧游十载西风空白骨廿桥明月自朱楼南朝枉作迎銮鎭难博雷塘土一丘
　　其二
　　野哭江村百感生鬭鸡台忆汉家营将军甲第櫜弓卧丞相中原拜表行白面谈边多入幕赤眉求印却翻城当时只有黄公覆西上偏随阮歩兵
　　其三
　　尽领通侯位上卿三分淮蔡各专征东来处仲无他志北去深源有盛名江左衣冠先解体京西豪杰竟投兵只今八月观涛处浪打新塘战鼔声
　　其四
　　拨尽琵琶马上弦玉钩斜畔泣婵娟紫駞人去琼花院青冢魂归锦缆船荳防梢头春十二茱萸湾口路三千隋堤璧月珠帘梦小杜曾游记昔年
　　过维吊卫少司马紫岫【卫韩城人与余同年同官后以少司马死扬州难】
　　画省连床止论文天涯书剑忽离羣非关卫瓘需开府欲下髙昻在防军【髙秦人朝议以紫岫同乡拜兵部侍郎典其军事】葬骨九原江上月思家百口陇头云故人摇落防沟暮爲酹椒浆一恸君
　　过淮阴有感
　　落木淮南雁影髙孤城残日乱蓬蒿天边故旧愁闻笛市上儿童笑带刀世事眞成反招隐吾徒何处续离骚昔人一饭犹思报廿载恩深感二毛
　　其二
　　登髙怅望八公山琪树丹崖未可攀莫想阴符遇黄石好将鸿宝驻朱顔浮生所欠止一死尘世无繇识九还我本淮王旧鸡犬不随仙去落人间
　　赠淮抚沈公清逺
　　秋风杖节赐金貂髙防严更响丽谯去国丁年辽海月还家甲第浙江潮书生礼乐修雁诸将弓刀掣皂雕最是东南资转饷功成萧相未央朝
　　淮上赠叔子
　　湖海相逢一俊英风流中防旧家声琴因调古须防怨诗爲才多莫近名浊酒如淮歌慷慨苍髯似防论纵横惭余亦与山公札抱病推迁累养生
　　过宿迁极乐庵明日晤陆紫霞年兄话旧有感
　　同时知已曲江游纵酒髙歌玉腕骝黄叶浑随诸子防白头犹幸故人留云堂下榻逢僧饭雪夜听钟待客舟如此冲寒缘防事相逢无计诉离愁
　　白鹿湖陆墩诗【在宿迁县东爲紫霞年兄避兵处】
　　招提东望栁堤深雁浦鱼庄买棹寻墩似谢公堪赌墅湖如贺监早抽簪云遮老屋容君卧月落空潭照此心百顷荷花千尺水夜凉兄弟好披襟
　　自信
　　自信平生懒是眞底须辛苦踏春尘毎逢墟落愁戎马却听风涛话鬼神浊酒一杯今夜醉好花明日故园春长安冠葢知多少头白江湖放防人
　　新河夜泊
　　百尺荒冈十里津夜寒微雨湿荆榛非关城郭炊烟少自是河山战鼓频倦客似归因望树逺天如梦不逢人扁舟萧瑟知无计独倚篷牕暗怆神
　　将至京师寄当事诸老
　　柴门秋色草萧萧幕府惊传折简招敢向烟霞坚笑傲却贪畊凿久逍遥杨彪病后称遗老周党归来话圣朝自是
　　玺书修盛举此身只合伴渔樵
　　其二
　　莫嗟野老倦沈沦领略青山未是贫一自弓旌来退谷苦将行李累衰亲田因买马频书劵屋为牵船少结邻今日巢由车下拜凄凉诗巻乞闲身
　　其三
　　匹马天街对落晖萧条白发怅谁依北门待诏宾朋盛东观趋
　　朝故旧稀雪满关河书未到月斜宫阙雁还飞赤松本是留侯志早放商山四老归
　　其四
　　平生踪迹尽繇天世事浮名总弃捐不召岂能逃圣代无官敢即傲髙眠匹夫志在何难夺
　　君相恩深自见怜记送铁崖诗句好白衣宣至白衣还读友人旧题走马诗于邮壁漫次其韵
　　数巻残编两石弓书生摇笔壮懐空南朝子弟夸诸将北固军营畏阿童江上化龙圗割据国中指鹿诧成功可怜曹霸丹青手衔防无人付朔风
　　其二
　　君是黄骢最少年骅骝凋丧使人怜当时只望勲名贵后日谁知书画传十载盐车悲道路一朝天马蹴风烟军书已报韩擒虎夜半新林早着鞭
　　过鄚州
　　马滑霜蹄路又长鸦鸣残雪古城荒河氷雨入车难过野岸沙崩树半僵邢邵文章埋断碣公孙楼橹付斜阳只留村酒鸡豚社香火年年赛药王



　　梅村集巻十二
　　钦定四库全书
　　梅村集巻十三
　　国子监祭酒吴伟业撰
　　七言律诗三
　　防纪
　　圣驾幸南海子遇雪大猎
　　君王羽猎近长安龙雀刀镮七宝鞍立马山川千骑拥赐钱父老万人看【赈饥】霜林白鹿开金弹春酒黄羊进玉不向回中逢大雪无因知道外边寒
　　闻撤织造志喜
　　春日柔桑士女歌东南抒轴待如何千金织绮花成市万岁廻文月满梭
　　恩诏只今怜赤子贡船从此罢黄河尚方玉帛年来盛早见西川濯锦多
　　上驆驻南苑阅武行搜礼召廷臣防视赐宴行宫赋五
　　七言律诗五七言絶句每体一首
　　露台吹角九天闻射猎黄山防马羣练甲晓悬千镜日翠旗晴转一鞭云竒鹰出架雕弓动新兎登盘玉馔分最是小臣惭献赋属车叨奉羽林军
　　送无锡堵伊令之官厯城
　　揽辔朱轮起壮图遗民喜得管夷吾城荒户少三男子名重人看五大夫画就烟云连泰岱诗成书札满江湖茶经水传平生事第二泉如趵突无
　　元夕
　　诸王花萼奉宸游清路千门照夜骝长信玉杯簪戴胜昭阳银烛擘箜篌传柑曲里啼莺到爆竹光中战马收却忆征南人望月金闺灯火别离愁
　　读魏石生懐古诗
　　长安雪后客心孤画省论文折简呼家近丛台推意气山开全赵见平芜忧时危论书千巻怀古髙歌酒百壶自是汉廷眞谏议萧王陌上赋东都
　　送永城吴令之任
　　春风驿树早闻莺马过梁园候吏迎山县尹来三月雨人家兵后十年畊鸦啼粉堞河依岸草没旗亭路入城曾见官军收贼垒时清今已重儒生
　　送安庆朱司李之任
　　到官春水画桡轻天柱峰髙即郡城百里残半商贾十年同榜尽公卿鸡豚坞壁山中税鼓角帆樯江上兵乱后莫言无吏治此方朱邑最知名
　　送彦逺南还河渚
　　匹马春风返故林松杉书屋昼阴阴猿愁客倦晨投果鹤喜人归夜听琴我有田庐难共隐君今朋友独何心还家早便更名姓只恐青山尚未深
　　江上
　　铁马新林战鼔休十年军府笑谘谋但虞庄蹻争南郡不信孙恩到蔡州江过濡须谁筑垒潮通沪渎【在今上海】总安流芦花一夜西风起两防金焦万里愁
　　送顾蒨来典试东粤
　　客路梅花岭外飘江山才调属车招石成文字兵须定珠出风雷瘴自消使者干旌开五管诸生礼乐化三苖凭君寄语征南将谁勒炎天铜柱标
　　送李书云蔡阆培典试西川
　　栁陌征衫锦带钩
　　诏书西去马卿游栈萦秦岭千盘细水落巴江万里流兵火才人羁旅合山川竒字乱离搜莫愁沃野犹难问取得扬雄胜益州
　　送山东耿中丞青藜
　　三经持节领诸侯好畤家风指顾收岱顶磨崖看出日海边吹角对清秋幕中壮士争超距稷下髙贤共唱酬北道主人东郡守丹青剖策本营丘
　　送友人之淮安管饷
　　髙牙鼓角雁飞天估舶千帆落照悬使者自征沧海粟将军輙费水衡钱中原河患鱼龙窟江左官租稉稻年闻道故乡烽火急淮南几日下楼船
　　送陇右道吴赞皇之任
　　笳鼓千人度陇头使君斜控紫骅骝城髙赤坂鱼盐塞日落黄河鸟防秋移檄北庭收属国阅兵西海取封侯请倾百斛葡萄酒玉笛关山缓带游
　　防遇
　　圣节次安丘刘相国韵
　　兴庆楼前捧玉觞金张岐薛俨分行龙生大漠云方起河出昆仑日正长节过放灯开禁苑春将射栁幸平阳燕公上寿
　　天顔喜亲定甘泉赐宴章
　　朝日坛
　　晓日曈昽万象铺六龙衔烛下平芜石坛爟火燔牡露掌华浆饮渴乌不夜城传宣夜漏王宫朝奉竹宫符即今东汜西昆处尽入铜壶倒景殊
　　李退庵侍御奉使湖南从兵间探衡山洞壑诸胜归省还吴诗以送之
　　一官之楚复游燕归去还乗笠泽船戎马千山寻洞壑莺花三月羡神仙路穿江底闻鸡犬家在湖中接水天【侍御吾吴洞庭人】不似少陵长作客祝融峰下住年年
　　得蒲州道严方公信却寄
　　西风对酒梦魂劳闻道蒲津着锦袍山绕塞垣长坂峻河分天地断崖髙登楼楚客看云树隔岸秦人拜节旄回首旧游飞雁逺书来严助问枚臯
　　送赵友沂下第南归
　　秋风匹马试登临此日能无感慨心赵氏只应完白璧燕台今已重黄金乡关兵火伤王粲京国才名识杜钦最是淮南遇摇落相思千里暮云深
　　怀王奉常烟客
　　把君诗巻问南鸿憔悴看成六十翁老去只应添髩雪愁来那得愈头风田园芜没支笻懒书画萧条隐几空犹喜梅花开绕屋腊醅初熟草堂中
　　送友人从军闽中
　　客中书剑怆离羣贳酒新丰一送君絶峤烽烟看草檄髙斋风雨记论文中宵清角猿啼月百道飞泉马入云诏谕诸侯同伐越可知劳苦有终军
　　其二
　　平生不识李轻车被
　　诏挥鞭白鼻騧箫鼔济江催落木旌旗冲雪冷梅花胡床对客招虞寄羽扇麾军逐吕嘉自是风流新制府王孙何事苦思家
　　纪事
　　鄠杜山南起直庐从禽载笔有相如秋风讲武临熊馆乙夜横经胜石渠七萃车徒堪讨习百家图史可佃渔上林兽簿何曾问叩马无烦谏猎书
　　送汪均万南归
　　扁舟春草五湖寛归去酴醿架未残拨剌锦鳞初上筯团枝珠实已堆盘瘿瓢量水僧烧笋拳石分泥客买兰四月山塘风景好知君端不忆长安
　　寿座师李太虚先生
　　放怀天地总浮鸥客里风光烂熳收一斗浊醪还太白二分明月属扬州锦筝士女觞飞夜铁笛关山剑舞秋犹有壮心消未得欲从何处访丹丘
　　其二
　　好客从无二顷田胜游随地记平泉解衣白日消碁局岸帻青山入钓船故国风尘惊晩岁天涯歌舞惜流年箧中别有龙沙记不许傍人唤谪仙
　　其三
　　读易看山爱息机闭门芳草雁还飞江湖有梦争南幸沧海无家记北归烟水一竿思旧隐兵戈十口出重围杜陵岂少安危志老大飘零感布衣
　　其四
　　庐顶谈经破碧苔十年不到首重回风清钟鼓吴山出云黑帆樯楚雨来痛饮长江看自注异书絶壁访应开芒鞋归去身差徤白鹿诸生扫讲台
　　寄房师周芮公先生【并序】
　　伟业以庚午受知于晋江周芮公师进谒润州官舍维时上流无恙京口晏然吾师以陆生入雒之年弟子亦终军弃繻之岁南徐月夜北固江声挥麈论文登楼置酒笑谭甚适賔从皆贤已而入主铨衡地当清切周旋禁近提挈声华拜别河梁十有八载沧桑兵火万事都非伟业负耒躬畊誓终没齿不谓推迁尘事潦倒浮生病苦穷愁覊縻煎迫师以同征独得不至方推周党共羡管宁而家居穷海身受重围羽檄时闻音尘莫及虽然江南近信已泊楼船京岘旧游皆非乐土何必无诸台上始接烽烟欧冶城边才开壁垒也既知援师南下山郡依然郑樵居第可保图书杨仆军营惟闻笳吹欣故人之杖屦致远道之邮筒爰作短章聊存微尚抒平生于慷慨写尽日之覊愁庶几同经防乱识此襟情虽隔山川无殊防面云尔
　　惆怅平生负所知尺书难到雁来迟桄榔月暗严城闭鶗鴂风髙画角悲湖里逢仙占昔梦洞中遇叟看残碁脱身衰白干戈际笋屐寻山话后期
　　其二
　　北府风流坐啸清萧郎白帢爱将迎蒜山望断江干月荔浦愁看海上城刘寄关河虽险塞卢循楼舰正纵横莫嫌战鼓乡园急歩年来已用兵【晋江黄东崖先生和予此诗中一聨曰徴书郑重眠飡损法曲凄凉涕泪横知已之言读之感叹】
　　其三
　　但若桓便见收
　　诏书趋迫敢淹留始知处士青门里须傍仙人白石楼晋室衣冠依岭峤越王刀劒闭林丘少微却炤南天远榕树峰髙隐故侯
　　其四
　　白鹤青猿呌晩风苦将身世诉飘蓬千滩水恶盘涡险九曲云迷絶磴空广武登临狂阮籍承明寂寞老扬雄巨源旧日称知已误玷名贤啓事中
　　即事
　　夹城朝日渐台风玉树青葱起桂宫【时乾清宫成】谒者北衙新掌节【初设内监】郎官西府旧乗骢【新选部郎爲廵方】叔孙礼在终应复萧相功成固不同百战可怜诸将帅几人髙防未央中
　　其二
　　六龙初幸晾莺台千骑从官帐殿开南苑车声穿碧栁西山驰道夹青槐繙书夜半移灯召敎射楼头走马来闻道上林亲试士即今谁是长卿才
　　其三
　　元僚白髪领槐防风度须看似九龄疏乞江湖陈老病诏传容貌写丹青【曹村相公乞休不允画其像赐之】从游西苑花初放侍宴南台酒半醒最是御书房下过赐茶清燕共谈经
　　其四
　　列卿严谴赴三韩贳酒悲歌行路难妻子几随关外去都人争拥路旁看乐浪有吏崔亭伯辽海无家管防安尽说日南多瘴疠如君絶域是流官
　　其五
　　黄河东注出潼关本济漕渠竟北还淮水独流空到海【淮水爲黄河所逼始于清口济漕河去则淮竟入海此清江闸所以涸也】汴堤横啮不逢山天心岂爲投圭璧民力何堪弃草菅瓠子未成淇竹尽龙门逺挂白云间【金龙口决用栁梢作土牛塞河功竟不就悼两河民力之尽也】
　　其六
　　西山盗贼尚纵横白昼畿南桴鼓鸣谁道尽提龙武将翻敎逺过阖闾城军需苦给嫖姚骑节制难逢仆射营斥堠但严三辅靖愿消兵甲罢长征
　　其七
　　新传使者出皇都十道飞车算国租故事已除将作监他年须尚执金吾主持朝论垂鱼袋料理军书下虎符始信萧曹务休息太平良防未全无
　　其八
　　栁营江上羽书传白马三郎被酒眠无意漫提欧冶劒有心长放吕嘉船金钱北去縁求印铁劵南来再控庙算只今勤逺略伏波横海已经年
　　其九
　　秋尽黄陵对落晖长沙西去不能归甘宁旧垒潮初落陶侃新营树几围五岭烽烟城郭改三湘征调吏人稀老臣裹革平生志往事伤心尚铁衣
　　其十
　　巴山千丈擘云根节使征西入剑门蜀相军营犹石壁汉髙原庙自江村【驻兵南郑分阃阆州两地皆有髙祖庙】全家故国空从难异姓眞王独拜恩回首十年成败事笛声哀怨起黄昏
　　长安杂咏
　　玉泉秋防鼎湖龙世庙都閟御容绛节久销金灶火青词长防石坛松运移梅福身难去道向麻姑使未逢重过竹宫闻夜祭徐无仙客话干封
　　其二
　　石门秋耸妙髙台慈圣金轮寺榜开龙苑树荒香界壊鹿园花尽塔铃哀灯传初地中峰变经过流沙万里来代有异人爲敎出鸠摩天付不凡材
　　其三
　　鼓角鸣鞘下建章平明猎火照咸阳黄山走马开新埓青海求鹰出大荒奉辔射生新宿卫带刀行炙旧名王侍臣献赋思遗事指防先朝说豹房
　　其四
　　百战关山马槊髙耻将阶级鬬萧曹两河子弟能谈剑一矢
　　君王已赐袍此日大家亲较武他时年少定分茅功成老将无人识看取征南带血刀
　　哭苍雪法师
　　忆昔穿云到上方飞泉夹路笋舆忙孤峰半榻霜顚白清磬一声山叶黄得道好穷诗正变观心难遣世兴亡汰公塔在今同传无着天亲共影堂【汰如住华山与师爲法侣最相得灭度已十六载矣】
　　其二
　　说法中峰语句眞沧桑阅尽剰闲身宗风实处都成敎慧业通来不碍尘白社老应空世相青山我自哭诗人纵敎落得江南梦万树梅花孰比邻
　　送友人出塞
　　上书有意不忘君窜逐还将谏草焚
　　圣主起居当日愼小臣忠爱本风闻玉关信断机中锦金谷园空画里云塞马一声亲旧哭焉支少妇欲从军
　　即事
　　击鼓迎神太乙坛越巫吐火舞露台月上调丝管禁苑霜凋挟弹丸赤骥似龙徕万里白鹰如雪致三韩柏梁焚后宜春起只有西山作旧看
　　送同官出牧
　　露掌明河玉漏寒侍中出宰据征鞍
　　君王此日亲除吏臣子何心道换官壮士骊山秋送戍豪家渭曲夜探丸扶风冯翊皆难治努力诸公奏最看
　　寄周子俶中州
　　闻道周郎数酒悲中原极目更依谁云遮二室关山在河夺三门风雨移铜狄纪年何代恨石经传字几人知狂歌落日登临罢残醉归来信马迟
　　怀古兼吊侯朝宗
　　河洛风烟万里昏百年心事向夷门气倾市侠收竒用策动宫娥报旧恩多见摄衣称上客几人刎颈送王孙死生总负侯嬴诺欲滴椒浆泪满樽【朝宗归德人贻书约终隐不出余爲世所逼有负夙诺故及之】
　　送曹秋岳以少司农迁广东左辖
　　江东才子汉平阳身歴三台拜侍郎五管秋清悬使节百蛮风静据胡床珠官作贡通沧海象郡休兵奉朔方早晩鄼侯能荐达锋车好促舍人装
　　其二
　　秋风匹马尉佗城铜鼓西来正苦兵万里虞翻空逺宦十年杨仆自专征山连鸟道天应尽日落蛮江浪未平此去好看宣室召汉皇前席问苍生
　　其三
　　铜柱天南起暮笳苍山不断火云遮罗浮客到花爲梦庾岭书来雁是家五月蛮村供白越千年仙窦访丹砂炎州百口堪同住莫遣闲愁感髩华
　　其四
　　悬瀑丹崖万仞流越王台上月轮秋江湖家在堪回首京国人多独倚楼海外文章龙变化日南风俗鸟辀知君此地登临罢追忆平生话少游
　　送杨犹龙学士按察山西
　　碧山学士起严装新把牙旌下太行玉麈开尊从将吏银毫判牒喜文章三关日落凝笳吹千骑风流出射堂忆赐锦袍天上暖西游早拂雁门霜
　　其二
　　一天凉影防鸣珂落木平沙雁度河北地诗名三辅少西风客思五原多紫貂被酒云中火鐡笛迎秋塞上歌回首禁城从猎处千山残雪满滹沱
　　送王借茅学士按察浙江
　　始兴门第故人稀才子传家典北扉画省日移花更发御沟春过栁成围江湖宦迹飘蓬转嵩少乡心旅雁飞重到冶城开防地岂堪还问旧乌衣
　　其二
　　讼堂闲啸听流莺十载东南忆避兵江左湖山多故吏王家书画岂虚名从容簿领诗还就料理烟霞政自成欲过防稽寻褉事断碑春草曲池平
　　送当湖马觐扬备兵岢岚
　　絶塞驱车出定羌洗兵空碛防牛羊黄河尽处无征战紫燕飞时敢望乡独客登临伤废垒前人心力困危疆君恩不遣边臣苦髙卧荒城对夕阳
　　送王孝源备兵山西
　　秋尽黄河气欲收千山雪色照并州雕盘落木苍崖壮马蹴层氷断涧流父老壶关迎节使将军广武耻封侯雍容賔佐资谭笑吹笛城南月夜楼
　　送同年江右朱遂初宪副固原
　　衔杯落日指雕鞍渭北燕南两地看士马河湟征战罢弟兄关塞别离难荒祠黑水龙湫暗絶坂丹崖鸟道盘错认故京还咫尺几人迁客近长安
　　其二
　　清秋栁陌响朱轮帐下班声到近臣万里河源通大夏七盘山势控新秦北庭将在黄骢老西海僧来白象驯最喜安边眞节使君恩深处少风尘
　　其三
　　白草原头驿路微十年踪迹是耶非月明函谷朝鸡逺木落萧关塞马肥便道江城乡思急故人京洛谏书稀一官漂泊知何恨老大匡山未拂衣
　　其四
　　长将诗酒付奚囊此去征途被急装苜蓿金鞍调白马梅花铁笛奏青羌凉州水草军营盛汉代亭台猎火荒往事功名归卫霍书生垂老玉门霜











　　梅村集巻十三
　　钦定四库全书
　　梅村集卷十四
　　国子监祭酒呉伟业撰
　　七言律诗四
　　七夕感事
　　天上人间总玉京今年牛女倍分明画图红粉深宫恨砧杵金闺瘴海情南国緑珠辞故主北邙黄鸟送倾城凭君试问雕陵鹊一种银河风浪生
　　和杨铁崖天寳遗事诗
　　汉主秋宵宴上林延年供奉漏沉沉给来妙服裁文锦赏就新声赐饼金鳷鹊风微清笛逈蒲萄月落画深明朝曼倩思言事日午君王驾未临
　　其二
　　复道笙歌几处通博山香袅绮疏中檀槽岂出龟兹伎玉笛非关于阗工浩唱扇低槐市月缓声衫动石头风霓裳本是人间曲天上吹来便不同
　　送少司空傅梦祯还嵩山
　　髙卧千峰锁暮霞洛城春尽自飞花铜仙露冷宫门草玉女台荒洞口沙被褐卢鸿仍拜
　　诏赐金疏受早还家西巡拟上登封颂抱犊山庄候翠华
　　夜宿蒙阴
　　客行杖防鲁城边访俗春风百里天蒙岭出泉茶辨性龟田加火谷占年野蚕养就都成茧村酒沽来不费钱我亦山东狂李白倦游好觅主家眠
　　郯城晓发
　　匹马孤城望眼愁鸡声喔喔晓烟收鲁山将断云不断沂水欲流沙未流野戍凄凉经防乱残民零落困诛求他乡已过故乡远屈指归期二月头
　　闻台州警
　　髙滩响急峭帆收橘柚人烟对郁洲天际燕飞黄石岭云中犬吠赤城楼投戈将士逍遥卧横笛渔翁缥缈愁闻説天台逾万丈可容长啸碧峰头
　　其二
　　野哭山深呌杜鹃阆风台畔羽书传军扪絶磴松根火士接飞流马上泉雁积稻粱池万顷猿知击刺剑千年桃花好种今谁种从此人间少洞天
　　其三
　　天门中断接危梁玉馆金庭迹渺茫石鼓响来开峭壁干将飞去出沧浪仙家垒是何年筑刺史丹无不死方乱后有人还采药越王余算禹余粮
　　其四
　　三江木落海天西华顶风髙听鼔鼙瀑布洗兵青嶂险石桥通马白云齐途穷郑老身何窜春去刘郎路总迷最是孤城萧瑟甚断虹残雨子规啼
　　赠辽左故人
　　诏书切责罢三公千里驱车向大东曽募流移畊塞下岂迁豪杰实关中桑麻亭障行人断松杏山河战骨空此去累臣闻鬼哭可无杯酒酹西风
　　其二
　　短辕一哭暮云低雪窖氷天路惨凄青史几年朝玉马白头何日放金鸡燕支塞远春难到木叶山髙鸟乱啼百口总行君莫叹免教少妇忆辽西
　　其三
　　潦倒南冠顾影惭残生得失懴瞿昙君恩未许夸前席世路谁能脱左骖雁去雁来空塞北花开花落自江南可怜庾信多才思关陇乡心已不堪
　　其四
　　浮生踪迹总茫然两拜中书再徙边尽有温汤堪疗疾恰逢灵药可延年垂来文防装绵暖射得寒鱼入馔鲜只少江南好春色孤山梅树罨溪船
　　其五
　　路出西河望八城保宫老母泪纵横重围屡困孤身在垂死翻悲絶塞行尽室可怜逢将吏生儿真悔作公卿萧萧夜半莵月鹤唳归来梦不成
　　其六
　　齐女门前万里台伤心砧杵北风哀一官悮汝髙门累半子怜渠快壻才失母况经关塞别从夫只好梦魂来摩挲老眼千行泪望断寒云冻不开
　　春日小园即席次白林九明府韵
　　小筑疏篱占緑湾钓竿斜出草堂间栁因见日频舒眼花为迎风早破顔地是廉泉连让水人如退谷遇香山新诗片石防题在采蕨烹葵数徃还
　　题画
　　芍药
　　花到春深烂漫红香来士女踏歌中风知相谑吹芳蒂露恨将离浥粉丛渍酒穏教顔色异调羮误许姓名同内家彩笔新成颂肯让晖句自工
　　石榴
　　碧云剪剪月钩钩狼藉瑚露未收绛树凭防看独笑緑衣传火照梳头深房莫倚含苞固多子还怜龋齿羞种得菖蒲堪渍酒刘郎花底拜红侯
　　洛阳花
　　緑窓昨夜长轻莎玉作栏杆锦覆窠丹缬好描秦氏粉墨痕重防石家螺剪同翠羽来金谷织并红罗出绛河千种洛阳名卉在不知须让此花多
　　茉莉
　　剪雪裁氷莫浪猜玉人纎手摘将来新泉浸后香恒满细缕穿成蘂半开爱玩晩凉宜小立防持隔嵗为亲栽一枝防染东风里好与新糚报镜台
　　芙蓉
　　细雨横塘白鹭拳窃红婀娜向风前千丝衣薄荷同制三醉顔酡栁共眠水殿晓凉糚徙倚玉河春浅共迁延涉江好把芳名认错读陈王赋一篇
　　菊花
　　夜深银烛最分明翠叶金钿认小名故着黄絁贪入道却翘紫袖擅倾城生来艳质何消瘦移近髙人恰老成几度看花花耐久可知花亦是多情
　　茧虎
　　南山五日镜奁开防索春葱防轶材竒物巧从蚕馆制内家亲见豹房来越巫辟恶镂金胜汉将擒生画玉台最是茧丝添虎翼难将续命诉牛哀
　　茄牛
　　击鼓喧阗笑未休泥车瓦狗出同游生成岂比东邻犊觳何来孺子牛老圃盘飡夸特杀太牢滋味入常羞看他诸葛贪游戏苦鬬儿曹巧运筹
　　鮝鹤
　　丁令归来寄素书羽毛零落待何如云霄岂有餔糟计饮啄宁关逐臭余雪比撒盐堆劲翮蚁旋封垤附专车秦皇跨鹤思仙去死骨何因葬鲍鱼
　　蝉猴
　　仙蜕谁传不死方最髙枝处忆同行移将吸露迎风意做就轻躯细骨糚薄髩影如逢越女断肠声岂怨齐王内家近作通侯相赐出貂蝉傲粉郎
　　芦笔
　　采箬编蒲课笔畊织帘居士擅书名扫来鲁壁枯难用焚就秦灰煑不成飞白夜窓花入梦草秋阁雁衔横中山本是卢郎宅错认移封号管城
　　橘灯
　　掩映兰膏叶防寻玊盘纎手出无心花开槐市枝枝火霜满江潭树树金绣佛传灯珠错落洞仙争奕漏深沉饶他丁缓施工巧不及生成在上林
　　桃核船
　　汉家水战习昆明曼倩偷来下濑横三士漫成齐相计五湖好载越姝行桑田核种千年久河渚槎浮一叶轻从此武陵渔问渡胡麻饭里棹歌声
　　莲蓬人
　　独立平生重此翁反裘双袖倚东风残身颠倒凭谁戏乱服粗疎耻便工共结苦心诸子散早拈香粉美人空莫嫌到老丝难断总在汚泥不染中
　　戏咏不倒翁
　　掉首浮生半纸轻一丸封就任纵横何妨失足贪游戏不耐安眠欠老成尽受推排偏屈强敢烦扶防自支撑却遭桃梗妍皮诮此内空空浪得名
　　海虞孙孝维三十赠言
　　法防僧弥并絶伦听经萧寺紫纶巾髙斋防笔依红树画檝征歌转緑苹一榻茶香专供佛五湖虾菜待防賔丈夫早嵗轻名宦邓禹无为苦笑人
　　其二
　　招真台下读书庄总角知名已老苍何氏三髙推小隠荀家羣从重中郎鬬茶客话千山雨寄橘人归百颗霜【太末理官孝若其兄也地产橘最佳】麈尾执来思竖义旻公同饭赞公房
　　其三
　　始立何容减宦情法曹有弟尚诸生松映火茗芽熟贝叶研朱梵夹成金谷酒空消冶习曲江花落悟浮名【花落者为扶桑志感也】年来耻学王懐祖初辟中兵捧檄行
　　其四
　　髙栁长风六月天青鞋白韈尚湖边轻舟掠过破山寺横笛邀来大石仙【孙氏之先遇仙于鸟目山之大石】王俭拜公犹昨嵗张充学易在今年种松记取合围后树下著书堪醉眠
　　赠钱臣扆【同年给谏公弟】
　　杜家中弟擅闲身处士风流折角巾花萼一楼图史遍竹梧三径管新东都宾客多同軰西息田园有主人酒熟好从君取醉令原上独伤神
　　赠荆州守袁大韫玉【袁为呉郡佳公子风流才调词曲擅名遭乱北都佐藩西楚寻以失职空囊侨寓白下扁舟归里惆怅无家为作此诗赠之】
　　晓日珠帘半上钩少年走马过红楼五陵烽火穷途恨三峡云山逺地愁卢女门前乌桕树昭君村畔木兰舟相逢莫唱思归引故国伤心恐泪流
　　其二
　　霓裳三叠遍天涯浪迹巴丘度嵗华頼有狂名堪作客谁知拙宦已无家西州士女章台栁南国江山玉树花正遇秋风萧索甚凄凉贺老拨琵琶
　　其三
　　词客开元擅盛名萧条白髪可怜生刘郎浦口潮初长伍相祠边月正明击筑悲歌燕市恨弹丝法曲楚江情【袁西楼乐府中有楚江情一出】善才已死秋娘老湿尽青衫调不成
　　其四
　　湘山木落洞庭波杜宇声声唤奈何千骑油幢持虎节扁舟铁笛换渔簔使君滩急风涛阻神女台荒云雨多楚相归来唯四壁故人优孟早髙歌
　　送杨懐湄擢临安令
　　听松铃阁放衙阴飞瀑穿阶石室琴许掾仙居丹井在谢公游防碧云深山农虎善樵微径溪女蚕忙采逺林此地何王夸衣锦锦城人起故乡心【令成都人临安乃钱镠衣锦城也】
　　登缥缈峰
　　絶顶江湖放眼明飘然如欲御风行最髙尚有鱼龙气半岭全无鸟雀声芳草青芜迷近逺夕阳金碧变阴晴夫差霸业销沉尽枫叶芦花钓艇横
　　过席允来山居
　　碧梧门巷乱山边洒扫虽频得自然石笋一林云活活药栏千品雨娟娟养花性为先人好种树经从伯氏传社酒已浓茶已熟客来长繋五湖船
　　赠武林李笠翁【笠翁名渔能为唐人小説兼以金元词曲知名】
　　家近西陵住薜萝十郎才调嵗蹉跎江湖笑傲夸齐赘云雨荒唐忆楚娥海外九州书志怪坐中三叠舞回波前身合是真子一笠沧浪自放歌
　　赠昆令王莘云尊人杏翁【永平人】
　　半载江南客未深玉山秋静夜沉吟九边田牧思班壹三辅交游识季心快马栁城常命酒软舆花县暂闻琴白头闲説西京事曽记循良久赐金【莘云有能名未半载以钱粮报罢】
　　客谭云间帅坐中事
　　五茸丝管妓堂秋夺得蛾眉付主讴岂是絶缨诸将会偶因行酒故人留青尊有恨攀他手白削无情笑者头若遇季伦西市日可宜还堕緑珠楼
　　别维夏
　　惆怅书生万事非赭衣今扺旧乌衣六朝门第鸦啼绕九月关河木叶飞庾岭故人犹未别【维夏叔増城公子彦】燕山游子早应归正逢漉酒登髙防执手西风叹落晖
　　庚子八月访同年呉永调于锡山有感赋赠
　　廿载京华共酒尊十人今有几人存【京师知已为真率防今其人零落已尽】多愁我已嫌身世髙卧君还长子孙士马孤城喧渡口云山老屋冷溪门相逢万事从头问桦烛三条照泪痕
　　其二
　　杖藜何必逺行游抱膝看云鹤氅裘天遣名山供户牖老逢佳节占风流干戈定后身还徤花月闲时我欲愁莫叹胜情无胜具乱峰深处着髙楼【永调有足疾】
　　其三
　　黄花秋水五湖船客髩萧骚别几年老去妻孥多下世穷来官长有谁贤酒杯驱使从无分书巻消磨絶可怜賸得当时旧松菊数间茅屋对晴川
　　其四
　　虚台便阙信沉沉话及清郎泪不禁别处风波宁敢恨仅存兄弟独何心南州师友江天笛北固知交午夜砧从此溪山避矰缴暮云黄叶闭门深
　　送张玉甲宪长之官卭雅
　　秋水连天棹五湖劳劳亭畔客心孤飘蓬宦迹空迢递浩刦山川尚有无石镜开花惟自照郫筒忆酒向谁沽萧条大散关头路匹马西风入画图
　　其二
　　剑外新传一道通十年羣盗漫称雄横刀割取青神渡烈火烧残白帝宫岂有山川归李特犹能车马识文翁谁将牛斗龙泉气移在天彭井络中【张从江南学使者迁是职】
　　其三
　　岷峨凄怆百蛮秋路折卭崃九坂愁城里白云从地出马前黒水向人流松番将在看髙卧雪岭僧归话逺游欲问辟支诸佛土贝多罗树即关头【雅州关外即乌思藏】
　　其四
　　锦官春色故依然料理蚕丛半壁天葛相祠堂寻有迹谯门户访谁传还家杜宇三更梦寄逺菖蒲十様笺此去壮游何所恨思君长问楚江船
　　哭中书赵友沂兼柬其尊甫洞门都宪
　　长沙长子九江船御史台西月正圆两省亲朋欢笑日一官诗酒乱离年朱楼有泪看杨栁白髪无家听杜鹃太息贾生归未得湘花湘草夕阳边
　　赠学易友人呉燕余
　　风雨菰芦宿火红胥靡憔悴过墙东吞爻梦逐虞生放端防占成屈子穷纵絶三编身世外横添一画是非中道人莫讶姚平笑六十应称未济翁
　　其二
　　注就梁丘早十年石壕呼怒筚门前范升免后成何用寗越鞭来絶可怜人世催科逢此地吾生忧患在先天从今郫上田休种帘肆无家取百钱
　　寿继起和尚
　　故山东望路微茫讲树秋风老着霜不羡紫衣夸妙相惟凭白足遍诸方随云舒巻身兼杖与月空明诗一囊台顶最髙三万丈道人心在赤城梁
　　惠山二泉亭为无锡呉邑侯赋
　　九龙山半二泉亭水逓名标陆羽经寺外流觞何处访公余飞舄偶来听丹凝髙阁空潭紫翠湿层峦万树青治行呉公今第一此泉应足胜中泠



　　梅村集卷十四
　　钦定四库全书
　　梅村集巻十五
　　国子监祭酒呉伟业撰
　　七言律诗五
　　过三峰蘗公话旧
　　霜落千峰曵杖寻笋舆冲雨过髙林埋书草没松根史洗鉢泉流石磴琴万事防经黄叶梦三生难负碧潭心山童不省团圞话催打溪钟夜未深
　　永平田君宗周呉故学博也袁重其识之尤展成司李其地相见询袁年百有二矣索诗纪异并简展成
　　北平车马访烟萝记向夷齐庙下过百嵗共看秦伏胜一经长在汉田何知交已料沧江少耆旧翻疑絶塞多听罢袁丝数东望酒酣求作绛人歌
　　顾西巘侍御同沈友圣虎丘即事
　　注就逍遥赋大风彦先才调擅诸公晴川两岸凭栏外雪岭千寻揽辔中我昔楚江同宋玉君今呉市访梁鸿芳洲杜若无能采惭愧当年过渚宫
　　其二
　　喻蜀书成楚大夫征帆万里到江湖乡心缥缈思黄鹤祖德风流话赤乌问俗驻车从父老寻山着屐共生徒君家自有丹青笔衰白追陪入画图
　　其三
　　生公石畔广塲开短簿祠荒闭緑苔山榼偶擕羣吏散布防无恙故人来争传五月登髙防应改三江作赋台自是野王思故里可知先赏陆机才
　　其四
　　一马双僮出野塘论文萧寺坐匡床花移堠鼓青油舫月映行厨白石廊漫叟短歌伤老大散人长揖恕清狂细将朋友从头数落落申生【鳬盟】与沈郎
　　赠松江郡侯张升衢【从江宁迁任】
　　石城门外水东流箫鼓千人最上头二陆乡园江畔树三张词赋郡西楼油幢置酒莼鲈夜画舫钩帘秔稻秋闻道青溪行部近儿童欣喜使君游
　　赠松郡副守涪陵陈三石【官董漕】
　　独上髙城回首难扬雄老去滞微官湖天摇落云舒巻巫峡萧森路折盘廿载兵戈违故里千村输挽向长安京江原是三巴水莫作郫筒万里看
　　赠松郡司李内江王担四
　　十月江天晓放衙茸城寒发锦城花金隄更植先人栁玉垒重看使者车【父侍御治京口湖堤】庾岭霜柑书忆弟【弟粤东令】曲阿春酿梦思家【侍御避乱侨居丹阳】诗成别冩鹅溪绢防壁风篁醉墨斜【善写竹】
　　赠彭郡丞益甫
　　楼船落日紫貂轻坐啸胡床雁影横雨过笛生黄歇浦花开梦绕发干城【旧棠邑令】龙蛇绢素争摇笔【善书】松杏山河已息兵【杏山人】慷慨与君谈旧事夜深欣共酒杯倾十月下澣偕九日过云闲公防阆石苍水斋中同文饶诸子
　　百里溪山访旧游南皮宾客盛风流文章座上惊黄绢名字人间愧白头董相园开三径夜陆生台在九峰秋酒酣莫话当年事门外沧江起暮愁
　　其二
　　霜落南楼笑语清无端街鼔逼严城三江风月尊前醉一郡荆榛笛里声花满应徐陪上防歌残稽阮隔平生归来枕底天涯梦喔喔荒鸡已五更
　　赠松江别驾日照安肇开
　　秋尽西风髩影苍伏生经术葢公堂鸡声日出秦祠逺鹤唳江空禹迹荒二水淄渑杯酒合三山楼观画图装归来好防安期枣不夜城头是故乡
　　滇池铙吹
　　碧鸡台榭乱云中旧是梁王避暑宫铜柱雨来千嶂洗铁桥风定百蛮通朱鸢县小输賨布白象营髙挂柘弓谁唱太平滇海曲槟榔花发去年红
　　其二
　　苴兰城阙郁岧嶤贝叶金书使者朝海内征输归六诏天边勲伐定三苗鱼龙异乐军中舞风月蛮姬马上箫莫向昆明话疏凿道人知已刦灰消
　　其三
　　霭翠奢香祠总荒芦笙吹彻障云黄纵擒有防新疆定叛服何尝旧史亡鬼国三年劳薄伐
　　王师五月下殊方澜沧肯为他人渡不许窥人有夜郎
　　其四
　　盘江西绕七星关可渡河边万仞山陇上旧传收白帝南中今喜定乌蛮龙坑壮马看驰骤鸡足髙僧任徃还辛苦武侯停节处残碑零落草斑斑
　　儒将
　　河朔功名指顾收身兼使相领诸侯按兵白道调神鹘挟妓青山驾快牛论敌肯输杨大眼知书不减范长头他年信史推儒将马矟清谈第一流
　　侠少
　　寳刀千直气凌云侠少新防龙武军栁市博徒珠勒马柏堂筝妓石华裙招权夜结金安上挟防朝干王长君堪笑年年秘书客白头空守太文
　　山居即事示王惟夏郁计登诸子
　　灌木清漳五畆居山崧檐果钓竿鱼金龟典后频賖酒麈尾烧来为著书对客好穿髙齿屐出门常驾短辕车陆倕张率呼同载三月江南正祓除
　　九峰诗
　　凤凰山
　　碧树丹山千仞冈夫差亲猎雉媒塲五茸风动琅玕实三泖云流沆瀣浆鸟听和鸣巢翡翠花舒锦翼照文章西施醉唱秦楼曲天半吹箫引凤凰
　　厍公山
　　厍公石防掩莓苔千载阴符战骨哀铁锁任从田父识玉书休为道人开三分旧数江东望二俊终非马上才恨杀圮桥多授受鬬他刘项至今来
　　神山
　　紫葢青童白鹿巾细林仙馆鹤书频洗来丹井千年药蜕去灵蛇五色鳞洞起春云招胜侣潭空秋月证前身赤松早见留侯志何况商顔避世人
　　佘山
　　溪堂剪烛话征君通隠升平半席分茶笋香来朝命酒竹梧阴满夜论文知交倒屣倾黄阁妻子诛茅住白云处士盛名收不尽至今山属佘将军
　　薛山
　　薛公髙卧始何年学士传家有墓田枉自布衣登侍从长将云壑让神仙坐来石榻苍苔冷采得溪毛碧藕鲜最爱玉屏山下路月明桥畔五湖船
　　机山
　　蒹葭满目雁何依内史村边吊陆机豪士十年贪隠遯通侯三世累轻肥江山丽藻归文赋京洛浮沉负钓矶白袷未还青葢逺辨亡书在故园非
　　横云山
　　横云挿汉领诸峰雨过泉飞乱壑松赤壁岂经新战伐丹枫须记旧游踪祠荒故相江村鼓客散名园兰若钟莫信豢龙云不去此山云只为人龙【山有龙母祠又陆云故宅】
　　天马山【一名干山】
　　龙媒天马出昆仑青海长留汗血痕此地干将腾剑气何来逸足鏁云根石鲸潭影秋风动【山有二石鱼飞去】铁笛江声夜雨昏【铁崖葬处】刍秣可辞衔勒免空山长放主人恩
　　小昆山
　　积玉昆冈絶代无读书台上赋呉都君臣割据空祠庙家国经营入画图势去河桥悲士马诗成山馆忆莼鲈伤心白璧投何处汗简凄凉陆大夫
　　送贑州曾庭闻孝廉移家宁夏
　　十年走马向天涯回首关河数暮鸦大庾岭头初罢战贺兰山下不思家诗成碛里因闻雁书到江南定落花夜半酒楼羗笛起软裘冲雪踏鸣沙
　　赠何匡山
　　早年纳节卧沧浪回首风尘鬓髪苍陶令军营姑孰口【大兵收溧阳参其军事】谢公游墅石门庄【后侨寓溧阳太白所谓石门精舍即其地也】山田种罢输常税海国归来认故乡【何本疁城人今归】二月村居春雨足官梅花发为何郎
　　题海虞孙子长七十寿图
　　春秋注就授生徒虞仲祠前一老夫乌几看云吟菌阁布帆冲雨醉菱湖空山抚操弹三峡故国兴懐赋两都同軰半非身徤在为谁冩入炼丹图【虞有徐神翁炼丹处】
　　观蜀鹃啼剧有感【并序】
　　蜀鹃啼者丘子屿雪为吾兄成都令志衍作也志衍一官逺宦万里严装爱弟从行故人送别上游梗塞尽室扶擕既舍水而登山甫自滇而入蜀北都覆没西土沦亡身殉封疆家罹锋镝呜呼三十六口痛碧血之何存一百八盘招游魂而莫返无儿可托有弟言归窜身荆棘之林乞食猱之族望蛮烟而奔走脱贼刃以﨑岖耻赵礼之独全赤眉何酷恨童乌之不免黄口奚辜爰将委巷之讴展作巴渝之舞庾子山之赋伤心时方板荡袁山松之歌行路闻且唏戯余也老逐欢游闲逢浩唱在中年早伤于哀乐况昔梦重感乎交朋岂独伍相穷来怜者有同声之叹遂使雍门曲罢焉如亡邑之人瞻望兄兮犹来思悲翁而不见兰堂客散金谷诗成非关听伎之吟聊当懐人之什尔
　　花发春江望眼空杜鹃声切画帘通亲朋形影灯前月家国音书笛里风百口悔教从鸟道一官催去堕蚕丛雪山盗贼今何处肠断箜篌曲未终
　　其二
　　江关萧瑟片防留防马俄成万里游失计未能全爱子端居何用觅封侯云山已断中宵梦管犹开旧日楼二月东风歌水调鹡鸰原上使人愁
　　其三
　　平生兄弟剧流连髙会南楼尽少年徃事酒杯来梦里新声歌板出花前青城道士看游戏白髪衰翁漫放颠双泪正垂俄一笑认君真已作神仙【剧中志衍兵解仙去】
　　其四
　　过尽蛮江与瘴河还家有弟脱兵戈狂从剧孟千场博老爱优防一曲歌红豆花开声宛转緑杨枝动舞婆娑不堪唱彻关山调血汚游魂可奈何
　　题华山蘗庵和尚画像【和尚熊姓字鱼山直谏予杖不死后入道】
　　清如黄鹄矫如龙浩刦长搘不壊松四国鸡坛趋北面千年雪岭啓南宗【西铭复社汉月禅灯皆师令呉江时身所兴起】江湖夙世归梅福经巻残生继戴颙诤论总销随谏草故人已隠祝融峰【继公隠南岳蘖公本师也】
　　其二
　　西南天地叹无归漂泊干戈爱息机黄蘖禅心清磬冷白云乡树逺防微全生诏狱同官在【指姜如农】乞食江城故老稀【松陵】布衲绽来还自笑箧中血裹旧朝衣
　　戊申上已过呉兴家园次太守招饮郡圃之爱山台坐客十人同修禊事余分韵得苔字
　　六客堂西禊饮台乱山髙会啸歌开塔悬津树雨中出钟送浦防天际来同軰酒狂眠怪石前贤墨妙洗苍苔右军胜集今谁继仗有吾家季重才
　　立夏日陪园次郡伯过孙山人太白亭落成置酒分韵得人字
　　春尽山空鹤唳频乱云归处锁松筠江湖有道容竒士关陇无家出俊人招隠起亭吟社客散仙留冢醉眠身一瓢零落残诗在谁伴先生理钓缗
　　得友人札询近况诗以答之
　　溪堂六月火云愁支枕闲窓话贵游王令文章今日进丘公仕宦早年休道衰薄俗甘栖遁才退残书勉勘讐京雒故人闻徤饭黄尘骑马夹城头
　　八风诗【并序】
　　余消夏小园风塕然而四至虽泠泠可以折酲已疾而凄其怒号不能无爰居之思避其庶人之雌风乎聊广其意作为此诗庄列寓言沈谢作赋庶以鸣候虫而谐比竹若云俟诸輶轩则此不足采也
　　其一【东风】
　　汴水杨花扑面迎飘飘飞过雒阳城陶潜篱畔吹残醉宋玉墙头送落英油壁马嘶罗袖举緑塘波皱画帘声独怜赵后身轻甚斜倚雕防待月生
　　其二【南风】
　　玉尺披图解愠篇相乌髙指越裳天终南云出松桧响防阙雨飞铃索悬师旷审音吹不竞钟仪懐土操谁传九疑望断黄陵庙曽共湘灵拂五
　　其三【西风】
　　落日巴山素女秋梧宫萧瑟唱凉州白团掌内恩应弃绛蜡前泪未收陇坂征夫芦管怨玉关思妇杵声愁可堪益部龙骧鼔猎猎牙旗指石头
　　其四【北风】
　　万里扶摇过白登少卿书断雁难凭萧梢骏尾依宛马飒爽雄姿刷代鹰野火烧原青海雪惊沙击面黑河氷愚公墐户头如猬传道君王猎霸陵
　　其五【东南风】
　　紫葢黄旗半壁中斗牛斜直上游通漫分汉沔鱼龙阵须仗江湘乌鹊风捩柁引船濡口利祃牙挥扇赭圻功试看片刻周郎火一卷曹公战舰空【三国志周瑜传注黄葢取轻舰十舫载燥荻枯柴建旌旗于上时东南风急同时发火烧尽北船曺公退走】
　　其六【西南风】
　　武帝雄图卭筰开相如驰传夜郎回巴童引节旌旄动僰马随车尘土来尧女尚应愁赭树【史记秦皇西南渡淮水浮江至湘山祠逢大风几不得渡知是尧女使刑徒伐湘山树赭其山】楚王从此怕登台小臣欲进乗槎赋万里披襟好快哉
　　其七【东北风】
　　飞廉熛怒向人间徐福求仙恨未还万乗雨休封禅树【史记封禅书始皇上太山遇大风雨休于大树下】八神波断羡门山【史三神山在渤海中患且至则船引风而去始皇时方士皆以风为解○八神皆在齐北成山斗入海最居齐东北隅】萧萧班马东巡海发发严旌北距关错认祖龙噫气盛蓬莱咫尺竟谁攀
　　其八【西北风】
　　沛宫亲作大风歌徃事彭城奈楚何身防重围逢晦冥天留数骑脱干戈【史记项王围汉王三匝大风从西北起折木发屋扬沙石窈防昼晦楚军乱乃得遁去】威加河朔金方整地绕幽并杀气多好祭蚩尤祔风伯飞扬长防汉山河
　　赠同年嘉定王进士内三
　　槎浦冈头自种田居然生活胜焦先赤松采药深山隠白鹤谈经古寺禅孺仲清名交宦絶彦方髙行里闾传曲江细栁新蒲緑回首铜龙对防年
　　其二
　　翠竹黄花一草堂柴门月出课耕桑蘓林投老思遗事谯秀辞徴住故乡彊饭却扶芒屦徤髙歌脱防酒杯狂莫嗟过眼年光易征调初严已十霜
　　其三
　　先生吟社夜留宾紫蟹黄鸡瓮面春万事梦中称幸叟一家榜下出闲人【内三及二子皆科第而不仕】君房门第多迁改叔度才名固絶伦【指上谷江夏】青史旧交余我在北犹得岸乌巾
　　其四
　　晩嵗风流孰似君乌衣子弟总能文青箱世业髙门在白髪遗经半席分正礼双龙方矫角释奴千里又空羣外家流軰非容易肯信衰宗有右军
　　大中丞心康韩公九月还自淮南生日为寿
　　阊阖清秋爽气来尚书新自上游回八公草木登髙宴九日茱萸置酒台兵食从容经久计江淮安穏济时才尊前好唱南山曲笳鼓西风笑语开
　　赠李肤公五十
　　先德传家歴苦辛汗青零落剰闲身云山笑傲容遗叟松菊招寻见故人犹有田园供伏腊岂无书巻慰沉沦只看五月开樽宴拨刺江鱼入馔新
　　庚戍梅信日雨过邓尉哭剖石和尚遇大雪夜宿还元阁
　　笋舆冲雨哭参寥宿鸟啾鸣万象凋北寺九成新妙塔【师修报恩塔初成】南湖千顷旧长桥云堂过饭言犹在【去嵗与师同饭山阁】雪夜挑灯梦未消最是晓钟敲不寐半天松栝影萧萧
　　其二
　　投老相期共闭关【师有招住山中之约】影堂重到泪潺潺身居十地庄严上【师初刻华藏图】道出三峰要间壊衲风光青桂冷【四宜堂丛桂最盛】残经灯火白云闲吾师末句分明在雪里梅花雨后山
　　送许尧文之官莆阳
　　乌石烟峦列画图防旌遥喜入名都路经鹧岭还龙岭符剖鸳湖更鲤湖访旧草堂搜万巻吟诗别墅补千株知君不浅弦歌兴别有髙楼起望壶
　　其二
　　榕阴五马快骖驔亲到游洋古越南抹丽香分鱼魫细荔支浆胜橘奴甘鲛宫月映浮春屿蜃市烟消见夕岚此去褰帷先问俗上溪秋色正堪探
　　感旧赠萧明府
　　余年三十有一以已夘七月奉命封延津孟津两王于禹州过汴梁登梁孝王台适学使者会课属郡知名士于台上因与其人谘访古迹徘徊久之而后行逾三十三年雒阳萧公涵三从道臣左官来治吾州拭目惊视云曽识余则萧公乃台上诸生中一人也感旧太息为赋此诗
　　三十张旌过大梁繁台凭眺遇萧郎黄河有恨归遗老朱邸何人问故王授简肯忘羣彦会弃繻谁识少年装长卿驷马髙车梦卧疾相逢话草堂
　　同孙洗心郁静岩家纯祜过福城观华严会
　　不求身世不求年二六时中小有天今日云门才吃棒多生山谷少安禅茶铛药臼随时供蒲笠蕉团到处眠撒手悬崖无一事经声灯火觉王前










　　梅村集巻十五
　　钦定四库全书
　　梅村集巻十六
　　国子监祭酒呉伟业撰
　　五言排律
　　晩眺
　　万壑乱烟霜浮图别茫江山连楚蜀钟磬怨齐梁原庙寒泉里园陵秋草傍雁低连雨色鹭逺入湖光戏马长千里归人石子冈舟车走声利衣食负畊桑欲问淮南信砧声绕夕阳
　　送呉门李仲木出守宁羗
　　君到南山去兴元驿路长孤城当沮口旧俗问华阳稻近磻溪种鱼从丙穴尝残兵白马戌废坞赤亭羗铁锁穿天上金牛立道傍隗嚣宫尚在诸葛垒应荒徃事英雄恨新愁旅客装七盘遮骆谷十口隔秦仓黑水分榆栁青泥老鹔鹴不堪巴女曲尚赛武都王
　　梅花庵同林若抚话雨聨句
　　放防名园胜停骖客思淹【云凤】初凉欣飒爽入夜苦【伟业】有待闻干无因见皎蟾【凤】蒲荒迷鹭影花落冷鱼噞鸟语枝头咽虫鸣叶底潜清斋幽事足良会逸情兼【业】贫士藏书冨髙人取友严瞢腾长自卧剥啄遣童觇北郭余偕隠东山尔共瞻【凤】生来门是德住处水名廉【业】触地词源涌推锋笔阵铦万言成寸晷一字直三缣杂佩纫兰名材贡杞柟三千登甲第四十到宫詹【凤】仙乐清商奏天厨法酒霑使车游宛雒楼舰出沱职亚成均掌官同秘院佥含毫芸阁草挿架石渠籖【业】翰染丹青障碁分黑白奁望崇敦雅素气直折壬憸【凤】道已铭钟鼎交仍隔釡鬵云霄三省相虎豹九关阉【业】害物磨牙惨持拳炙手炎游夫空捭阖武士浪韬钤【凤】海防洪罏熖民生鼎沸燖天心何叵测宸极竟危阽【业】夏社松阴改周原麦秀渐诗书遭党锢冠葢受髠钳【凤】骨岩城防烧屯甲士殱孑民余防僰尺土剰滇黔【业】越俗更裳佩秦风失防幨矩衣还戍削长带孰蜚絶迹违朝市全身混里阎【凤】挐舟浮磵曲扶杖度山崦菌阁迎寒葺茅亭带雨苫【业】冥鸿思避弋老马脱衔箝朋旧从头数篇章信口占【凤】境竒穷想入才退苦言砭大厯场谁擅元和体独纎聆音嗤下里覩貎叹无盐好句奚囊贮清谈麈尾拈飞觞邀阮籍防义问刘惔【业】情洽蠲苛礼形忘略小嫌诙谐文乞巧憔悴赋驱痁书拟中郎秘香凭小史添搴兰将满握采菊不盈襜【凤】纸帐蛛丝罥纱屏蝶粉黏试茶追陆羽退笔吊防恬玩物髙居澹安心老璄甜食羹调芍药酿法制莃莶黄擘团脐蟹霜批巨口鮎香流金杏酢脆入玉梅腌送酒横波艳调筝素手掺新声歌缓缓沉饮醉厌厌【业】梅老看围屋花开待放檐道人君勿愧处士我何谦【凤】緑印苔间屐青飘栁外帘池流縁岸折峰势出墙尖【业】兴剧神偏王狂来语类谵徘徊吟数过撚断几枯髯【凤】
　　海蛳
　　不肯依墙壁其如罗网偏文身疑蝌篆长髻学螺旋局足蟠根固容头掩的圆但能防尾击谁敢防中坚气及先声取髀存里肉捐空虚宁弃掷辛苦是连蜷处世遭多口浮生悮一鲜白盐看雨后红酿向花边入穴钩难致呼门惨不前回肠萦锁甲髌脚怨刀钱海粟蜗庐满虫书蜃市悬知君尔雅熟为译小言篇
　　麦蚕
　　月令初尝麦豳风小索绹茧丝供嵗早芒刺用心劳旧谷忧蛾贼先农摄马曹三眠收滞穗五色荐溪毛簇箔同丘坻缲车借桔橰筐分南陌采缕细北宫缫奉种鹒鸣降输魁蟹绩髙仙翁蜂化饭醉士蚁餔糟桑蠋僵应化氷蛆卧未逃妇惊将络纬客咽半蛴螬纎手揉干糒春绵滑冷淘非关虫食稼恰并鸟含桃
　　思陵长公主挽诗
　　贵主徽音美前朝典命光鸿名垂逺近哀诔着兴亡托体皇枝贵承休圣善祥母仪惟谨肃家法在矜庄上苑秾桃李瑶池小凤凰鸾音青绣屉鱼笏皂罗囊沉燎熏炉细流苏寳葢香禊期陪祓水茧舘助条桑緑綟芃兰佩红螭薤叶璋锡封需大国唤仗及回廊受册威仪定传烽羽檄忙司舆停卤簿掌瑞彻珩璜婺宿明河澹薇垣太白芒至尊忧咄咤仁寿涕彷徨郦邑年方幼琼华齿正芳艰难愁付托颠沛惧参商文葆怜还戏胜衣泣未遑从容咨傅母倥急询貂珰传箭闻严鼓投籖见拊牀内人缝使甲中防票支粮使者填平朔将军带防羗宁无一矢救足慰两宫望盗贼狐篝火关山蚁溃防逍遥师逗挠奔突冦披猖牙纛看吹折梯冲舞莫当妖氛纒象阙杀气满陈仓天道真防昧君心顾慨慷剖慈全国体处变重宗潢胄子除华绂家丞具急装敕须离禁闼手为换衣裳社稷仇宜报君亲语勿忘遇人耑退让慎已旧行藏国母摩笄刺宫娥掩袂伤他年标信史同日见髙皇元主甘从殉君王入未央抽刀凌左阖申脰就干将啑血彤闱地横尸紫籞汪絶吭苏又咽瞑睫倦微裹褥移私第霑胸进勺浆誓肌封断骨茹戚吮残创死早随诸妹生犹望二王股肱羞魏相肺腑恨周昌贼遁仍函谷兵来岂建康六军面恸四海遏音防故国新原庙羣臣旧奉常赗圭陈厌翟题凑载輼辌隧逼贤妃冢山疑望子冈衔哀存父老主祭失元良诀絶均坏土飘零各异方衣冠嬴博葬风雨鹡鸰行浩劫归空壤浮生寄茫玉真图下髪申伯劝承筐沅浦余尧女营丘止孟姜君臣今世代甥舅即蒸尝汤沐乡亭秩家门殿省郎凄凉脂粉硙零落绮罗箱宅枕平津巷街通少府墙昼闲偕妯娌晓坐向姑嫜偶语追铜雀无聊问柏梁豫游推挿栁胜迹是梳装菡蓞鸳鸯扇茱萸鹦鹉觞大庖南膳厰竒卉北花房暖阁葫芦锦温泉荳防汤雕薪狮首炭甜食虎睛糖壮丽成焦土榛芜拱白杨麋游鳷观苔没鬬鸡坊荀灌心惆怅秦休志激昻崩城身竟殒填海愿难偿命也知奚憾天乎数不臧累戯床箦语即窆寝园傍半体先从父遗骸始见娘黄泉母子痛白骨弟兄殇夙昔铜驼泣诸陵石马荒三年修荇藻一饭奠嵩邙寒食重来路新阡宿草长溪田延黍稼陇笛卧牛羊朽壤穿蝼蚁惊沙起鸹鸧病樗眠废社衰苇折寒塘列刹皇姑寺防经内道场侍鬟称练行小像刻沉香玉座悬朱帐金支渡法航少儿添画烛保媪伴帷堂露湿丹枫冷星稀青鸟翔幡旄晨隠隠铃镊夜将将控鹤攀龙驭骖麟谒帝阊灵妃歌缥缈神女笑徜徉苦雾迷槐市雌霓绕建章归酅思五庙涉汉泪三湘柔福何惭宋平阳可佐唐虞渊瞻返日蒿里呌飞霜自古遭兵扰偏嗟拥树妨鲁元驰孔亟芊季负仓黄漂泊悲临海包含耻溧阳本朝端阃阈设制胜岩疆处顺惇恭俭时危植纪纲英声超北地雅操迈东乡新野坟松直招祗祠柏苍薤歌虽惨澹汗简自辉煌谥号千秋定铭旌百禩彰秦箫吹断续楚挽哭沧浪
　　附【松江张宸长平公主诔曰长平公主者明崇祯皇帝女周皇后产也甲申之嵗淑龄一十有五皇帝命掌礼之官诏司仪之监妙选良家议将降主时有太仆公子都尉周君名世显者将筑平阳以馆之开沁水以宅之贰室天家行有日矣夫何蛾贼鸱张逆臣不诫天子志殉宗社国母嫱嫔慷慨死焉公主时在穉龄御剑亲挥伤颊断腕頽然玉折霣矣兰摧贼以贵主既殒授尸国戚覆以锦茵载归椒里越五宵旦宛转复生泉途已宫龙髯脱而剑逺兰薰罢殿蕙性折而神枯顺治二年上书】
　　【今皇上九死臣妾局蹐髙天髠缁空王庶申罔极上不许诏求元配命吾周君故剑是合土田邸第金钱牛车锡予有加称备物焉嗟夫乗防扇引定情于改朔之朝金犊车来降礼于故侯之第人非鹤市慨紫玉之重生镜异鸾台看乐昌之再合金枝秀发玉质含章逢德曜于皇家迓桓君于帝女然而心恋宫帷神伤辇路重云毕陌何心金榜之门飞霜谷林岂意玉箫之舘弱不胜悲溘焉薨逝当扶桑上仙之日距秾李下嫁之年星燧初周芳华未歇呜呼悲哉都尉君悼去凤之不留嗟沉珠之在殡银台窃药想奔月以何年金殿香思返魂而无术越明年三月之吉葬于彰义门之赐庄礼也小臣宸薄游京辇式覩遗容京兆虽阡谁披柘舘祁连象冢只叩松关拟伤逝于子荆朗香空设代悼亡于潘令遗挂犹存敢再拜为之诔云○又孙承泽春明梦余録曰公主名徽娖】
　　途中遇雪即事言懐
　　雪来榆塞北人去卫河西川陇方弥漫关山正惨凄短衣吹带直矫防压檐低渔卧舟胶浦樵归栁断溪危滩沙路失废井草痕齐塔逈埋榱桷台荒冻鼔鼙襆轻装易发书重笈难擕乆病人贻药长途友赠绨横津船渡马野店屋栖鸡家诉兵来破墙嫌客乱题箦床宁有席苇壁半无泥路逺人呼饭厨空妇乞醯白溲作饵緑糁韭成虀入筯非鲑菜堆柈少枣梨山薪土锉续村酿瓦罂提龁莝驴如怒窥灯防似啼旗亭人又起草市路偏挤遇淖前驺唱冲风后骑嘶舆肩几步换囊糒一夫赍行子谁停辔居人尚掩闺渐逢农荷锸稍见叟扶藜徃事观车毂浮踪信马蹄世应嘲仆仆我亦叹栖栖赤县初移社青门早灌畦余生随雁防壮志失虹蜺筑圃千条栁畊田十具犂昔贤长笑傲吾道务提撕得失书新语行藏学古稽诗才追短李画癖近迂倪室静闲支枕楼髙懒上梯老宜称漫士穷喜备残黎有道宁征管无才却荐嵇北山休诮让东观岂攀跻令伯亲垂白中郎女及笄离程波别泪草萋萋忆弟看云逺思亲望树迷书来盘谷友梦向鹿门妻蹭蹬吾衰矣飘零归去兮莼鲈三泖宅花鸟五湖堤着屐寻庐峤张防入剡溪江南春雨足把酒听黄鹂
　　赠家园次湖州守五十韵
　　清切推华省风流擅广陵俊从江左造贤比济南征经学三公荐文章两府称北门供奉吏西掖秘书丞月俸鸦翎钞春衣凤尾绫赐酺班上膳从猎赋竒鹰粉署劳偏着仙曹迹屡陞赤囊条每对黄纸诏亲承乞外名都重分符宠命仍争传何水部新拜栁呉兴城阙晨笳动旌旗瑞霭凝射堂青嶂合讼阁绛霞蒸教出渔租减诗成纸价増笙歌前队引宾客后车乗石戸樵输栗银塘女采菱水嬉钩巻幔社饮鼔分堋急雨溪諠碓斜阳岸晒罾宗盟髙季札史局慨呉兢官退囊频涩年侵镜渐憎鹿皮朝拥巻松火夜挑灯旧业凋林薄残身瘦石棱弹琴伐木涧荷锸种塍拨剌鱼窥网偷睛鸟避矰已躭畊稼隠几受党碑惩寥落依兄弟艰难仗友朋殷勤书一纸离别思千层逸爵斟佳醖绨袍制异缯蚕忙供杼轴茶熟里缄縢族姓叨三谢词场继二应歃宜陪鲁卫赋仅半邹滕谦抑君胡过惭惶我曷胜长缄招郑重短防跂飞腾好士公投辖寻山客担簦竹溪春澹荡梅陇雪崚嶒孤舘披襟坐危栏送目凭岚光浮翠黛塔势界金防为政崔元亮相逢皇甫曽兰桡轻共载蜡屐响同登笛冷荒台妓钟沉废寺僧赵碑娟露滴顔壁壮云崩衰至容吾放狂来敢自矜雄谈茗是战良防酒如渑楚泽投刘表江楼谒庾氷故交当路遍前席几人曾妄把欢游数痴将好梦凭懐人吟力健观物道心澄雅意通毫素闲愁托剡藤折花贻杜牧采菊寄王琐屑陈篇蠧欹邪醉墨蝇非云聊以报舍此亦何能
　　赋得西隠寺古松【次叶讱庵韵赠陆翼王】
　　谁将东海月挂在一株松偃葢荒祠暗槎枒藓石封寒生髙士骨瘦入定僧容絶顶危巢鹳奔枝破壁龙盘根供客踞扫叶认仙踪风寂吹常谡泉枯洒若淙性孤千尺傲材大百年慵葛相堪同卧秦皇耻再逢鹿芝香作供鹤草锦成茸影出层云外霜天落晓钟

　　梅村集巻十六
　　钦定四库全书
　　梅村集巻十七
　　国子监祭酒呉伟业撰
　　五言絶句
　　子夜词
　　人采莲子青妾采梧子黄置身宛转中纎小欢所尝
　　其二
　　忆欢教侬书少小推无力别郎欲郎怜修牋自雕饰
　　其三
　　夜凉入空房侍婢待除装枕前钩不下知未解衣裳
　　子夜歌
　　欢是南山云半作北山雨不比薰炉香纒绵入懐里
　　其二
　　夜夜枕手眠笑脱黄金钏倾身畏君轻背转流光面
　　其三
　　故使欢见侬侬道不相识曽记马上郎挟弹门前立
　　其四
　　微笑佯牵伴低头悮弄弦众中谁卖眼又説是相怜
　　其五
　　双纒五色缕与欢相连爱尚有宛转丝织成合欢带
　　其六
　　浅碧鱼文缬轻红杏子花比来糚束素加上木兰纱
　　其七
　　侬如机上花春风吹不得剪刀太无赖断我机中织
　　其八
　　红罗复斗帐四角垂明珠明珠胜明月月落君踌蹰
　　其九
　　指冷玉箫寒袖长罗袂湿此夜坐匡床春风无气力
　　其十
　　夜色吹衣袂新声出绛纱相逢更相认银烛上铅华
　　其十一
　　舞罢私自怜腰肢日嫋嫋总角诸少年亏他只言好
　　其十二
　　玉枕湘文簟金炉凤脑烟君来只病酒辜负解香钿
　　其十三
　　出门风露寒欢言此路去妾梦亦随君与欢添半臂
　　子夜歌【代友人答闽妓】
　　白玉绛罗围枝头荔子垂待侬亲用手缓缓褪红衣
　　其二
　　郎来索糖霜莫持与郎吃郎要口头甜不如是尝蜜
　　其三
　　榕树参天长郎栖在何处随郎不见榕累侬望乡树
　　其四
　　緑叶吐红苗纱月影髙待郎郎不至落得美人蕉
　　其五
　　拂手慈悲树相牵话生死为郎数还期就中屈双指
　　其六
　　橄防两头纎终难一个圆纵教皮肉尽肠肚自然坚
　　采石矶
　　石壁千寻险江流一矢争曾闻飞将上落日吊开平
　　新翻子夜歌
　　欢今穿侬衣窄身添扣扣欲搔麻姑爪教欢作广袖
　　其二
　　含香吐圣火碧缕生微烟知郎心肠热口是金博山
　　其三
　　欢有颔下貂与侬覆广额脱侬头上珠为欢嵌寳石
　　其四
　　龙团与羊酪相逢土风异为欢手煎茶调和见欢意
　　南苑应
　　制
　　熊舘发云旌春搜告礼成东风吹紫陌千骑暮归营
　　读汉武帝纪
　　岱观东迎日河源西问天晩来雄畧尽巫蛊是神仙
　　读光武纪
　　雷雨昆阳战风云赤伏符始知铜马帝逺胜执金吾
　　萧何
　　萧相营私第他年畏势家岂知未央殿壮丽只栖鸦
　　偶见
　　合欢金缕带苏合寳香薰欲展湘文袴微微荡画裙
　　其二
　　背影立银荷琼肌映绮罗烛花红泪满遮莫为心多
　　古意
　　欢似机中丝织作相思树侬似衣上花春风吹不去
　　题画
　　乱瀑界苍崖松风吹雨急石廊虚无人髙寒不能立六言絶句
　　偶成
　　南山不逢尧舜北自有羲皇智如樗里何用穷似黔娄不妨
　　其二
　　张良貎似女子李广恂恂鄙人祖龙一击几中猿臂善射如神
　　其三
　　异锦文缯歌者黄金白璧苍头诸生唇腐齿落终嵗华冠敝裘
　　其四
　　寳帐葳蕤云漾象床刻镂花深破尽民间万室逺逾禁物千金
　　其五
　　韩非传同老子苏侯坐配唐尧今古一丘之貉不知谁凤谁枭
　　其六
　　雍齿且加封爵田横可誓丹青愿得无忘堂阜相看宁识神亭
　　其七
　　织薄吹箫丰沛拍张狂呌风云朝领白衣队主暮称黒矟将军
　　其八
　　雅擅潘文乐防妙参羊体嵇心画虎雕龙染翰髙山流水弹琴
　　其九
　　东部督邮恣横北门待诏穷愁莫举贤良有道且求刀笔封侯
　　其十
　　食其长为説客夷甫自谓谈宗著书一篇隽永缓颊四座从容
　　其十一
　　赵壹恃才倨傲祢衡作达疎狂计吏恣睢卿相布衣笑骂侯王
　　其十二
　　厨下緑葵紫蓼盘中白柰黄柑冠栉懒施髙枕樵苏失防清谈
　　七言絶句一
　　汴梁
　　冯夷击鼔走夷门铜马西来风雨昏此地信陵曽养士只今谁解救王孙
　　其二
　　城上黄河屈注来千金堤帚一时开梁园遗迹销沉尽谁与君王避吹台
　　题归恭僧服小像
　　岂是前身释道安遇人不着鹿皮冠接防漉酒科头坐只作先生醉里看【好酒】
　　其二
　　金粟山人道者装玉山秋尽草堂荒刦灰重作江南梦一曲开元泪万行【能诗　顾阿瑛号金粟道人着天寳遗事诗谈庚申君事】
　　其三
　　共道淇园长异材风欺雪压倩谁栽道人扫向维摩壁千尺苍龙防讲台【画竹】
　　其四
　　中山絶技妙空羣智永传家在右军为冩头陀新寺额笔锋蒸出墨池云【工书】
　　戏赠
　　窄袖轻衫便洞房何绥新作妇人装绣囊蘂结同心扣十里风来袴褶香
　　其二
　　梅根冶后一庭幽桃叶歌中两桨留管是夜深娇不起隔帘小婢唤梳头
　　其三
　　香销寳鸭月如霜欲罢摴蒱故拙行倦倚局边佯数子暗擡星眼掷儿郎
　　其四
　　仙家五老话骖鸾素女图经掌上看如共王乔旧相识链方从乞息肌丸
　　其五
　　玉钗仍整未销黄笑看儿郎语太狂翻道玉人心事懒厌将云雨待襄王
　　其六
　　戒珠琥珀间沉檀弟子班中玉叶冠君是恵休身法喜他年参学赞公坛
　　其七
　　蔬谱曽删防议书一脔鲜菜定何如玉纎下筯无常味珍重虞公数十车
　　其八
　　懒梳云髻罢兰膏一幅罗巾紫玉縧不向弓弯问消息误人诗句郑樱桃
　　其九
　　内家纨扇缕金函万寿花开青鸟衔赠比乗鸾秦氏女银泥裙子凤皇衫
　　其十
　　横塘西去窈娘还画出呉山作楚山笑语阿戎休怅望莫愁艇子在溪湾
　　乱后过湖上山水尽矣感赋一絶
　　栁榭桃蹊事已空断槎零落败垣风莫嗟客髩重游改恰有青山似镜中
　　听朱乐隆歌
　　少小江湖载酒船月明吹笛不知眠只今憔悴秋风里白髪花前又十年
　　其二
　　一春丝管唱呉趋得似何戡此曲无自是风流推老軰不须教染白髭须
　　其三
　　开元法部按霓裳曾和巫山窈窕娘见説念奴今老大白头供奉话岐王
　　其四
　　谁画张家静婉腰轻绡一幅美人蕉会看记曲红红笑唤下丹青弄碧箫
　　其五
　　长白山头芦管声秋风吹满雒阳城茂陵底事无消息逤逻檀槽拨不成
　　其六
　　楚雨荆云雁影还竹枝弹彻泪痕斑坐中谁是沾裳者词客哀时庾子山
　　观棋
　　深院无人看剧棋三郎胜负玉环知康猧乱局君王笑一道哥舒布算迟
　　其二
　　小阁疎帘枕簟秋昼长无事为忘忧西园近进修宫价博进知难赌广州
　　其三
　　闲向松覆旧图当年国手未全无南风不竞君知否抉眼胥门看入呉
　　其四
　　碧殿春深赌翠钿寿王游戏玉床前可怜一子难饶借杀却抛残到那边
　　其五
　　黄得失有谁凭上品还推国手能公道世人髙下在围棋中正栁呉兴
　　其六
　　莫将絶艺向人夸新势斜飞一角差局罢儿童闲数子不知胜负落谁家
　　题庄桤庵小像
　　锦里先生住锦泾百花潭水浣花亭子云寂寞余竒字抱膝空山着一经
　　其二
　　相如书信达郫筒入蜀还家意气雄却忆故人天际逺罢官严助在呉中
　　其三
　　把巻无人意惘然故乡云树梦魂边遥知石镜山头影不及当时是少年
　　其四
　　旧朝人地擅簪缨词赋风流妙两京尽道阿兄多贵重杜家中弟最知名
　　楚云
　　楚云字庆娘余以壬辰上已为朱子葵子葆子容兄弟招饮鹤洲同集则道开师沈孟阳张南垣父子妓有畹生者与庆娘同小字而楚云最明慧可喜口占赠之
　　十二峰头降玉真楚宫祓禊采兰辰陈思枉自矜能赋不咏湘娥咏雒神
　　其二
　　白苹江上送横波拟唱湘山楚水歌却为襄王催按曲故低纨扇簇双蛾
　　其三
　　越罗衫子揉红蓝楚玉鸾雏镂碧簪莫羡鸦头罗袜好一钩新月印湘潭
　　其四
　　新篘下若酒频倾楚润相看别有情小戸漫糺还一笑众中觥政自纵横
　　其五
　　风流太守緑莎防近水夭桃入画屏最是楚腰娇絶处一双鸂起沙汀
　　其六
　　范蠡湖边春草长楚天归去载夷光人间别有朱公子骑鹤吹笙是六郎
　　其七
　　画梁双燕舞衣轻楚楚腰肢总削成记得钱塘两苏小不知谁个擅倾城
　　其八
　　庐山擕妓故人留白社流连谒惠休早为朝云求半偈楚江明日上黄州
　　山塘重赠楚云【楚云故姓陆云间人】
　　宣公桥畔响轻车二月相逢约玩花乌桕着霜还击马停鞭重问泰娘家
　　其二
　　家住横塘小院东门前流水碧帘栊五茸城外新移到傲杀机云女侍中
　　其三
　　月夜分擕几度圆语溪芳草隔云烟那知阊阖千条栁抛撇东风又一年
　　其四
　　挟弹城南控紫骝葳蕤春锁玉人留花边别有秦宫活不数人间有秺侯
　　虞美人
　　咸阳宫阙早成尘莫听歌声涕泪频若遇戚姬悲薄命幸无如意胜夫人
　　过鱼山曹植墓
　　小谷城西子建祠鱼山刻石省躬诗君家兄弟空摇落惆怅秋坟采豆枝
　　其二
　　邺台坐法公车令菑郡忧防谒者书天使武皇全爱子黄初先已属仓舒
　　钓台
　　少有髙名隠富春南阳游学为亡新髙皇旧识屠沽軰何似原陵有故人
　　赠妓郎圆
　　轻靴窄袖柘枝装舞罢斜身倚玉床认得是侬偏问姓笑侬花底唤诸郎
　　偶成
　　好把蛾眉鬬逺山钿蝉金凤緑云鬟画堤无限垂垂栁输与楼头谢阿蛮
　　其二
　　海棠花发两三枝燕子呢喃春雨时恰似防干娇欲醉当年人説杜红儿
　　感旧
　　赤栏桥防上阳花翠羽雕笼语绛纱羡杀江州白司马月明亭畔听琵琶
　　赠冦白门
　　白门故保国朱公所畜姬也保国北行白门被放仍返南中秦淮相遇殊有沦落之感口占赠之
　　南内无人吹洞箫莫愁湖畔马蹄骄殿前伐尽灵和栁谁与萧娘鬬舞腰
　　其二
　　朱公转徙致千金一舸西施计自深今日祗因勾践死难将红粉结同心
　　其三
　　同时姊妹入奚官桐酒黄羊去住难细马防来纱罩眼鲈鱼时节到长干
　　其四
　　重防卢家薄薄糚夜深羞过大功坊中山内宴香车入寳髻云鬟列几行
　　其五
　　曽见通侯退直迟县官今日选蛾眉窈娘何处雷塘火漂泊杨家有雪儿
　　其六
　　旧宫门外落花飞侠少同游并马归此地故人驺唱入沉香火暖防朝衣
　　题殷陟明仙梦图
　　蕉团桐笠御风行梦里相逢话赤城自是前身殷七七今生赢得是诗名
　　下相极乐庵读同年北使时诗巻
　　兰若停骖洒墨成过河持节事分明上林飞雁无还表头白山僧话子卿
　　下相懐古
　　戏马台前拜鲁公兴王何必定关中故人子弟多豪杰弗及封侯吕马童
　　过昌国
　　乐生去国罢登坛长念昭王知已难流涕伐燕辞赵将忍教老死在邯郸
　　任丘
　　回首乡关乱客愁满身风雪宿任丘忽闻石调边儿曲不作征人也泪流
　　临清大雪
　　白头风雪上长安裋褐疲驴防带寛辜负故园梅树好南枝开放北枝寒
　　阻雪
　　关山虽胜路难堪才上征鞍又解骖十丈黄尘千尺雪可知俱不似江南
　　送王照还山【王善书画弇州先生曽孙偶来京师旧廉州太守也】
　　青山补屋爱流泉画里移家就辋川添得一舟乘兴上烟波随处小游仙
　　其二
　　始兴公子旧诸侯丹荔红蕉岭外游席防京尘浑忘却被人强唤作防州
　　其三
　　报国松根庙市开公侯车马鬬如雷疲驴一笑且归去刑部街前曽看来【刑部街旧庙市开处也】
　　其四
　　内府图书不计钱汉家珠玉散云烟而今零落无收处故国兴亡已十年
　　其五
　　布衣懒自入侯门手迹流传姓氏存闻道相公谈翰墨向人欲访赵王孙
　　其六
　　朔风归思满萧关笔墨荒寒防染间何似大痴三丈巻万松残雪富春山
　　其七
　　河北三公一纸书浪游何处曵长裾归田旧业春山尽华子冈头自钓鱼
　　其八
　　五马南来韦使君故人相见共论文酒防面乞黄堂俸明日西山买白云
　　伍员
　　投金濑畔敢安居覆楚奔呉数上书手把属镂思徃事九原归去遇包胥
　　偶见
　　新更梳裹簇防蛾窣地长衣抹锦靴总把珍珠浑装却奈他明镜泪痕多
　　其二
　　惜解双纒只为君丰趺羞涩出罗裙可怜鸦色新盘髻抹作巫山两道云
　　题帖
　　孝经图像画来工字格森严自鲁公第一丹青天子孝累朝家法赐东宫【禁本有孝经图周昉画顔鲁公书神庙时曽发内阁重裱今在吏部侍郎孙公处】
　　其二
　　金元图籍到如今半自宣和出禁林封记中山王印在一般烽火竟销沉【甲申后质慎库图书百万巻皆宣和所藏金自汴梁辇入燕者歴元及明初无恙徐中山下大都时封记尚在今皆散失不存】
　　南苑应
　　制
　　緑杨春绕栢梁台羽葢梢云甲帐开知是
　　至尊亲讲武日边万马射生来
　　题石田画芭蕉
　　一叶芳心任巻舒客愁乡梦待何如平生枉用藤溪纸緑玉前好写书
　　其二
　　不妨脩竹共檀栾长对萧萧夜雨寒却笑休文强多事后人仍作画图看
　　口占
　　欲买溪山不用钱倦来髙枕白云边吾生此外无他愿饮谷栖丘二十年
　　无为州双烈诗【为嘉定学博沈陶轩赋】
　　濡须城下起干戈二女芳魂葬汨罗安得米颠书大字井边刻石比曹娥
　　为李灌谿侍御题髙澹游画
　　烟雨扁舟放五湖自甘生计老菰蒲谁将白马西台客写作青牛道士图
　　题钓隠图【赠陈鸿文】
　　緑波春水钓鱼槎缩项双鳊付酒家忘却承明曽待诏武陵溪上醉桃花


　　梅村集巻十七
　　钦定四库全书
　　梅村集巻十八
　　国子监祭酒呉伟业撰
　　七言絶句二
　　读史偶述
　　射得红毛兎似拳乳茶挏酒阁门前相公堂馔银盘美熊白烹来正割鲜
　　其二
　　雪消春水积成渠刍藁如山道不除怪杀六街驺唱少只今骢马避柴车
　　其三
　　新更小篆译虫鱼乙夜横经在玉除讶道年来亲政好近前一巻是尚书
　　其四
　　直庐西近御书房挿架牙籖旧锦囊燕寝不须龙凤饰天然台几曲回廊
　　其五
　　閤门春帖防霜毫玉尺量身赐锦袍闻道尚方裁制巧路人争拥看枚臯
　　其六
　　龙媒剪拂上华茵严助丹青拜诏新莫向天闲夸絶伎白头韩干竟何人
　　其七
　　新张锦幄间垂杨四角觚棱八寳装借地暖茵趺坐软茸茸春草是留香
　　其八
　　腾黄赭白总追风八匹牵来禁苑中毛骨不殊声价好但看骑上即神龙
　　其九
　　侧坐翻身马上轻官家絶技羽林惊左枝忽发鸣箭仰视浮云笑絶缨
　　其十
　　栁阴观射试期门拨去胡床踞树根徙倚日斜才御辇天边草木亦承恩
　　其十一
　　新语初成左右惊一言万嵗尽欢声多应绛灌交欢久马上先行荐陆生
　　其十二
　　松林路转御河行寂寂空垣宿鸟惊七载金縢归掌幄百僚车马会南城
　　其十三
　　西洋舘字逼城阴巧厯通妙匠心异物每邀天一笑自鸣钟应自鸣琴
　　其十四
　　回龙观里海棠开禁地无人闭緑苔一自便门驰道啓穿宫走马看花来
　　其十五
　　宣罏厰盒内香烧禁府图书洞府箫故国满前君莫问凄凉酒盏鬬成窑
　　其十六
　　布棚摊子满前门旧物官窑无一存王府近来新发出剔红香盒豆青盆
　　其十七
　　大将祁连起北邙黄肠不虑发丘郎平生赐物都燔尽千里名驹衣火光
　　其十八
　　琉璃旧厰虎坊西月斧修成五色泥遍挿御花安凤吻绛绳扶上广寒梯
　　其十九
　　金鱼池上定新巢杨栁青青已放梢几度平津髙阁上泰坛春望记南郊
　　其二十
　　纷纷茗酪鬬如何防就茶经定不磨移得江南来禁地回龙小盏泼松萝
　　其二十一
　　夜半斋坛唱步虚玉皇新筑绛霄居吹笙尽是黄门侣别勅西清注道书
　　其二十二
　　兰池落日马蹄惊鱼服挥鞭过栁城十万羽林空夜直无人揽辔谏微行
　　其二十三
　　七寳琉璃影百层沦漪月色漾寒氷词臣主客诗图进御帖亲题万寿灯
　　其二十四
　　玉砌流泉绕碧渠晩凉纨扇软金舆采莲艓子江南弄太液池头看打鱼
　　其二十五
　　龙文小印大如钱别署斋名自记年画就烟云填寳篆欲将金粉防山川
　　其二十六
　　渭园千里送筼筜嫩箨青青道正长夜半火来知走马尚方药物待新篁
　　其二十七
　　新设椒园内道场云堂斋供自焚香大官别有伊蒲馔亲割鸾刀奉法王
　　其二十八
　　直庐起草擅能文被诏含毫写右军赐出黄骢银凿落天街徐踏墨池云
　　其二十九
　　霜落期门唤打围海青防暖去如飞鴐鵞信至才游幸不比和林避暑归
　　其三十
　　鹌鹑锦袋出懐中玉粒交争花毯红何似平章荒葛岭诸姬蟋蟀鬭金笼
　　其三十一
　　緑翘聪慧换新糚比翼丹山小凤皇巧舌能言金锁爱赐绯妬杀雪衣娘
　　其三十二
　　广南异物进驼鸡锦背双峰一寸齐只道紫驼来絶塞鸡林原在大荒西【鸡髙三尺花冠翠羽背有双峰似驼之肉鞍也】
　　题沙海客画达摩面壁图
　　松风拂拂水泠泠参得维摩止观经从此西来真实义扫除文字重丹青
　　题二禽图
　　旧巢虽去主人空剪雨捎风自在中却笑雪衣贪玉粒羽毛憔悴闭雕笼
　　咏栁【赠栁雪生】
　　走马章台酒半醒逺山眉黛自青青输他张绪夸年少栁宿傍边占小星【栁星张三宿同度】
　　其二
　　十五盈盈擅舞腰无言欲语不能描武昌二月新栽栁破得工夫鬭小乔【时有乔姬亦擅名】
　　其三
　　万条拂面惹行尘选就轻盈御栁新枉自穆生空设醴可怜青眼属谁人【穆君初与云遇为画眉人所夺】
　　其四
　　玉笛声声唤奈何栁花和泪落谁多灞桥折赠频回首惆怅崔郎一曲歌【崔郎主人歌童也】
　　送友人出塞【呉兹受松陵人】
　　鱼海萧条万里霜西风一哭断人肠劝君休望令支塞木叶山头是故乡
　　其二
　　此去流人路几千长虹亭外草连天不知黑水西风雪可有江南问渡船
　　杂题
　　白袷春衣繋隠囊少年吹笛事宁王武昌老者如相问翻得伊州曲几行
　　灵岩山寺放生鸡
　　芥羽狸膏早擅场争雄身属鬭鸡坊从今唤醒夫差梦粉蝶低飞过讲堂
　　其二
　　防栅开笼敢自专云中谁许作神仙如来为放金鸡赦饮啄浮生又几年
　　其三
　　敢效山鸡惜羽毛卑栖风雨自三号汤泉夜半莲花涌佛号钟声日未髙
　　其四
　　鸡足峰头夜雨青花冠锦臆影亭亭老庄谈罢疎冷闲向山僧学听经
　　口占赠蘓昆生
　　楼船诸将碧油幢一片降旗出九江独有龟年卧吹笛暗潮打枕泣篷
　　其二
　　有客新经堕泪碑武昌官栁故垂垂扁舟夜半闻芦管犹把当年水调吹
　　其三
　　西兴哀曲夜深闻絶似南朝汪水云回首岳侯坟下路乱山何处葬将军
　　其四
　　故国伤心在寝丘蒜山北望泪交流饶他刘毅思鹅炙不比君今忆蔡州【蘓生固始人即楚相寝丘也】
　　读史有感
　　弹罢薰弦便薤歌南巡翻似为湘娥当时早命云中驾谁哭苍梧泪防多
　　其二
　　重壁台前八骏蹄歌残黄竹日轮西君王纵有长生术忍向瑶池不并栖
　　其三
　　昭阳甲帐影婵娟惭愧恩深未敢前催道汉皇天上好从容恐杀李延年
　　其四
　　茂陵芳草惜罗裙青鸟殷勤日暮云从此相如羞薄幸锦衾长守卓文君
　　其五
　　玉靶轻弓月様开六宫走动射雕才黄山院里长生鹿曾驾昭仪翠辇来
　　其六
　　为掣琼九子铃君王晨起媫妤醒长杨猎罢离宫闭放去天边玉海青
　　其七
　　上林花落在芳尊不死铅华只死恩金屋有人空老大任他无事拭啼痕
　　其八
　　铜雀空施六尺床玉鱼银海自茫茫不如先拂西陵枕扶下君王到便房
　　为杨仲延题画册
　　歴阳山下访潜夫指防云峰入画图为读刘郎防壁记过江烟雨作姑苏
　　偶得
　　莫为髙赀畏告缗百金中产未全贫只因程郑吹求尽却把黔娄作富人
　　其二
　　家居栁市匿亡逃轻侠为生旧鼔刀一自赤车收赵李探丸无复五陵豪
　　其三
　　金城少主欲还家油犊车轻御苑花望断龙堆无雁字黑河秋水弄琵琶
　　题画
　　泽潞千山绕讼堂江程到日海城荒王郎妙手驱名胜防壁云生见太行
　　其二
　　八咏楼头翠万重使君家傍洞门松不知尺许苍茫里谁是防溪第一峰
　　其三
　　台池萧瑟故园秋庾岭朱轮感昔游文采尚存先业废纸风雨冩沧洲
　　其四
　　太守囊惟卖画钱琴书长在钓鱼船长官近欲知名姓筑屋江村拟种田
　　夜游虎丘【次顾西巘侍御韵】
　　试劒石
　　石破天惊出匣时中宵气共斗牛期鱼肠葬后应飞去神物沉埋未足竒
　　王珣故宅
　　舍宅风流尚可追王郎别墅几人知即今谁令桓公喜正是山花欲笑时
　　千人石
　　碧树朱栏白足僧相擕刘尹与张凭广场月出贪趺坐天半风摇讲院灯
　　顔书石刻
　　鲁公戈法胜呉钩决石锥沙莫与俦火照断碑山鬼出劒潭月落影悠悠
　　劒池
　　百尺灵湫风雨气星星照出鱼肠字辘轳夜半语空中无人解识兴亡意
　　可中亭
　　白石参来共此心一亭矫立碧潭深松间微月窥人澹似识髙贤屐齿临
　　悟石轩
　　筑居缥缈比良常有客逢僧话石廊仙佛共叅唯此石白莲花发定中香
　　后山月黑不见
　　画烛烧来入翠微更邀微月暎清辉欲穷千里登临眼笑约重游兴不违
　　戏题士女图
　　一舸
　　霸越亡呉计已行论功何物赏倾城西施亦有弓藏惧不独防夷变姓名
　　虞兮
　　千夫辟易楚重瞳仁谨居然百战中博得美人心肯死项王此处是英雄
　　出塞
　　玉关秋尽雁连天碛里明驼路几千夜半李陵台上月可能还似汉宫圆
　　归国
　　董逃歌罢故园空肠断悲笳付朔风赎得蛾眉知旧事好修家传报曹公
　　当垆
　　四壁萧条酒数升锦江新酿玉壶氷莫教词赋逢人买愁把黄金聘茂陵
　　堕楼
　　金谷糚成爱细腰避风台上五铢娇身轻好向君前死一树秾花到地消
　　奔拂
　　歌舞侯门一见难侍儿何得脱长安乐昌破镜翻新唱换取杨公作旧官
　　盗绡
　　令公髙防妓堂开黄耳金铃防緑苔博浪功成仓海使縁何轻为美人来
　　取盒
　　铜雀髙悬漳水流月明飞去女谘谋何因不取田郎首报与官家下魏州
　　梦鞋
　　玉钗敲断紫鸾雏消息声华满帝都能致黄衫偏薄幸死生那得放狂夫
　　骊宫
　　天上人间恨岂消双星魂断碧云翘成都亦有支机石乌鹊难填万里桥
　　蒲东
　　背解罗襦避月明乍凉天气为多情红娘欲去唤钟动扶起玉人钗半横
　　题寒香劲节图寿袁重其节母八十
　　东篱漉酒泛芳樽处士传家湛母恩傲尽霜花长不落箨龙风雨夜生孙
　　乌栖曲
　　沉香为笮锦为牵白玉池塘翡翠船芙蓉翻水鸳鸯浴卢郎今夜船中宿
　　读陈其年防江白下新词
　　漫冩新词付管弦临春奏妓已何年笑他狎客无才思破费君王十万笺
　　其二
　　钿毂珠帘燕子忙宫人斜畔酒徒狂阿枉奏平陈曲水调风流属窈娘
　　其三
　　落日青溪载酒时灵和垂栁自丝丝沈郎莫作齐宫怨唱杀南朝老妓师
　　其四
　　冶习春来兴未除艳情还作过江书长头大鼻陈惊坐白袷诸郎总不如
　　题思翁仿赵承防笔
　　佘山云接弁山遥苕霅扁舟景色饶羡杀当时两文敏一般残墨画金焦
　　李青城七十有六以自寿诗积闰平分已耋年之句索和余题一絶赠之
　　词家老宿号山农移得青城八九峰细数余分添甲子黄杨千嵗敌乔松
　　偶成
　　关河萧索暮云酣流落乡心太不堪书劒尚存君且住世间何物是江南
　　题冐辟疆名姬董白小像【并引】
　　夫笛步丽人出卖珠之女弟雉臯公子类侧防之参军名士倾城相逢未嫁人谐嬿婉时遇漂摇则有白下权家芜城乱帅阮佃夫刋章置狱髙无頼争地称兵奔迸流离纒绵疾苦支持药裹慰劳覊愁苟君家免乎勿复相顾宁吾身死耳遑恤其劳已矣夙心终焉薄命名留琬琰迹寄丹青鸣呼鍼神绣罢写春蚓于乌丝茶癖香来滴秋花之红露在轶事之流传若此奈余哀之恻怆如何镜掩鸾空弦催雁冷因君长恨发我短歌诒以八章聊当一嘅尔
　　射雉山头一笑年相思千里草芊芊偷将乐府窥名姓亲击云璈第几仙
　　其二
　　珍珠无价玉无瑕小字贪看问妾家寻到白隄呼出见月明残雪映梅花【余向赠诗有今年明月长洲白之句白隄即其家也】
　　其三
　　钿毂春郊鬬画裙卷帘都道不如君白门移得丝丝栁黄海归来步步云
　　其四
　　京江话旧木兰舟忆得郎来繋紫骝残酒未醒惊睡起曲防无语笑凝眸
　　其五
　　青丝濯濯额黄悬巧様新糚恰自然入手三盘几梳掠便擕明镜出花前
　　其六
　　念家山破定风波郎按新词妾唱歌恨杀南朝阮司马累侬夫壻病愁多
　　其七
　　乱梳云髻下糚楼尽室仓黄过渡头钿合金钗浑抛却髙家兵马在扬州
　　其八
　　江城细雨碧桃村寒食东风杜宇魂欲吊薛涛怜梦断墓门深更阻侯门
　　又题董君画扇
　　过江书索扇头诗简得遗香起梦思金锁涩来衣叠损空箱须记自开时
　　其二
　　湘君浥泪染琅玕骨细轻匀二八年半折秋风还入袖任他明月自团圆
　　古意
　　争传婺女嫁天孙才过银河拭泪痕但得大家千万嵗此生那得恨长门
　　其二
　　荳防梢头二月红十三初入万年宫可怜同望西陵哭不在分香卖履中
　　其三
　　从猎陈仓怯马蹄玉鞍扶上却东西一经辇道生秋草説着长杨路总迷
　　其四
　　玉顔憔悴几经秋薄命无言祗泪流手把定情金合子九原相见尚低头
　　其五
　　银海居然妬女津南山仍锢慎夫人君王自有他生约此去惟应礼玉真
　　其六
　　珍珠十斛买琵琶金谷堂深防绛纱掌上珊瑚怜不得却教移作上阳花
　　仿唐人本事诗
　　聘就蛾眉未入宫待年长罢主恩空旌旗月落松楸冷身在昭陵宿衞中
　　其二
　　锦袍珠络翠兠鍪军府居然王子侯自冩赫蹏金字表起居长信閤门头
　　其三
　　藤梧秋尽瘴云黄铜鼓天边归旐长逺愧木兰身手徤替耶征战在他乡
　　其四
　　新来夫壻奏兼官下直更衣礼数寛昨日校旗初下令笑君不敢举头看
　　题钱黍谷画兰【为袁重其禖祝】
　　谢家燕子郁金堂玉树东风绕砌长带得宜男春鬭草众中推让杜兰香
　　其二
　　北堂萱草恋王孙膝下含饴阿母恩错认清郎贪卧雪生儿强比魏兰根
　　题王石谷画
　　緑树参差倚碧天波光潋滟尚湖船烟峦自绕王维墅不必重参画里禅
　　其二
　　初冬景物未萧条红叶青山色尚娇一幅天然图画里维摩僧寺破山桥












　　梅村集巻十八
　　钦定四库全书
　　梅村集巻十九
　　国子监祭酒呉伟业撰
　　诗余一【小令中调】
　　望江南
　　江南好聚石更穿池水槛玲珑帘幕隠杉斋精丽缭垣低木榻纸西
　　又
　　江南好翠翰木兰舟窄袖衩衣持檝女短箫急鼔采菱讴逆桨打潮头
　　又
　　江南好博古旧家风宣庙乳炉三代上元人手巻四家中厰盒鬭鸡钟
　　又
　　江南好兰蕙伏盆芽茉莉缕藏新茗椀木香透小纱换水胆瓶花
　　又
　　江南好五色锦鳞肥反舌巧偷红嘴慧画眉羞傍白头栖翡翠逐金衣
　　又
　　江南好蒱博擅纵横红鹤八番金叶子卢五木玉楸枰掷采坐人倾
　　又
　　江南好茶馆客分棚走马布帘开瓦肆博羊饧鼔卖山亭傀儡弄参军
　　又
　　江南好皓月石场歌一曲轻圆同伴少十反麤细听人多索应云锣
　　又
　　江南好黄爵紫车螯鸡臛下防浇苦酒鱼羮加芼捣丹椒小吃砌宣窑
　　又
　　江南好樱笋荐春羞梅豆渐黄探鹤顶芡盘初软剥鸡头橘柚洞庭秋
　　又
　　江南好机杼夺天工孔翠装花云锦烂氷蚕吐凤雾绡空新様小团龙
　　又
　　江南好狮子法王宫白足禅僧争坐位黑衣宰相话遭逢拂子塞虚空
　　又
　　江南好閙扫鬭新糚鸦色三盘安钿翠云鬟一尺压蛾黄花让牡丹王
　　又
　　江南好艳饰绮罗仙百裥细裙金线栁半装髙屧玉台莲故故立风前
　　又
　　江南好绣帅出鍼神雾髩湘君波窈窕云幢大士月空明刻画类天成
　　又
　　江南好巧技棘为猴髹漆湘筠香垫几戗金螺钿酒承舟钑镂匠心搜
　　又
　　江南好狎客阿侬乔赵鬼揶揄工调笑郭尖儇巧善诙嘲幡绰小儿曹
　　又
　　江南好旧曲话湘兰薛素弹丸豪士戏王微书巻道人看一树栁摧残
　　如梦令
　　镇日莺愁燕懒徧地落红谁管睡起爇沉香小饮碧螺春盌帘卷帘卷一任栁丝风软
　　又
　　误信声枝上几度楼头西望薄幸不归来愁杀石城风浪无恙无恙牢记别时模様
　　又
　　小阁焚香闲坐摵摵纸风破女伴有谁来管领春愁一个无那无那斜压翠衾还卧
　　又
　　烟锁画桥人病燕子玉关归信报道负情侬屈指还家春尽休听休听又是海棠开近
　　生查子
　　青锁隔红墙撇下韩嫣弹花底玉骢嘶立在垂杨岸纎指弄东风飞出银筝雁寄语画楼人留得春光半
　　又
　　香暖合欢襦花落双文枕娇鸟出房栊人在梧桐井小院赌红牙输却蒲桃锦学冩贝多经自屑泥金粉
　　又【旅思】
　　一尺过江山万防长淮树石上水潺潺流入清谿去六月北风寒落叶无朝暮度樾与穿云林黒行人顾
　　防绛唇【蕉团】
　　细骨指尖拂处娇语着水撩人防防飞来雨扑罢流萤帐防轻风举眠无主误粘玉体印得红丝缕
　　浣溪沙
　　断颊微红眼半醒背人蓦地下阶行摘花髙处赌身轻细拨薰炉香缭绕嫩涂吟纸墨欹倾惯猜闲事为聪
　　明
　　又
　　一斛明珠孔雀罗湘裙窄地锦文鞾红儿进酒雪儿歌石黛有情新月皎玉簪无力暖云拖见人先唱定风
　　波
　　菩萨鬘
　　江天漠漠寒云白长桥客醉闲吹笛沙嘴荻花秋垂萝拂钓舟　危峰欹半倚仄径苍苔屐欲上最髙亭逺山无数横
　　减字木兰花【题画】
　　藤谿竹路鸟道无人云独过鹿栅猿栖布韈青鞋客杖藜　江头尺鲤展罢生绡天欲雨记得曾游古木包山五月秋
　　丑奴儿令
　　落红已拂雕防近入手枝低莫肯髙飞费尽东风着力吹　分明燕子啣来到因甚差池坠在汚泥惹动游丝不自知
　　又
　　溪桥雨过看新涨髙栁鸣蝉荷叶田田指防儿童放鸭船　前村浊酒沽来醉今夜凉天明月初圆一枕西自在眠
　　又
　　低头一霎风光变多大心肠没处参详做个生疎故试郎　何须抵死推侬去后约何妨却费商量难得今宵是乍凉
　　清平乐【题雪景】
　　江山一换出琼瑶界冻合滩舟因访戴沽酒南村谁卖　草堂风雪双扉画图此景依稀再补吾庐佳处露桥一笠僧归
　　浪淘沙【题画兰】
　　枉自苦凝眸肠断归舟依然明月旧南楼报道孙郎消息好杨栁风流　花意落银钩一寸轻柔生绡不剪少年愁看取幽兰啼露眼心上眉头
　　又【端午】
　　纒臂防丝绳妙手心灵真珠嵌就一星星五色叠成方胜小巧様丹青　刻玉与裁氷眼见何曽葫芦如豆虎如蝇旁繋累丝银扇子半黍金铃
　　又【枇杷】
　　上苑落金丸黄鸟绵蛮晓清露湿雕盘恰似戒珠三百颗琥珀沉檀　纎手摘来看香色堪餐罗衣将褪玉浆寒怕共脆圆同荐酒学得些酸
　　栁梢青
　　红粉墙髙风吹嫩栁露湿夭桃扇薄身轻香多梦弱肠断吹箫　谁能一见相抛动人处诗成彩毫帐底星眸前皓腕又是明朝
　　西江月【灵岩听法】
　　昔日君王舞榭而今般若经台千年霸业总成灰只有白云无碍　看取庭前柏树那些石上青苔残山废塔讲堂开明月松间长在
　　又【咏别】
　　乌鹊桥头夜话樱桃花下春愁廉纎细雨緑杨舟画阁玉人垂手　红袖盈盈粉泪青山剪剪明眸今宵好梦倩谁收一枕别时残酒
　　又【咏雪塑僧伽像】
　　透出光明眼耳忍来氷雪心肠坐时两手且收藏揑弄儿童无状　着体生成冷絮开门自在斋粮大千世界尽银装到得来朝一様
　　南柯子【凉枕】
　　颊印红多晕钗横响易寻美人一觉在花阴怕是耳珠钩住鬓云侵　有分投湘簟无縁伴锦衾眼多唧溜为知音受尽两头牵繋像人心
　　又【竹夫人】
　　玉骨香无汗从教换两头受人颠倒被人勾只是更无肠肚便风流　娇小通身滑玲珑满眼愁有些情性欠温柔怕的一时抛掷在深秋
　　桥仙
　　园林晩霁池塘新涨明月窥人缥缈万木阴森穿影过惊噪起一羣山鸟　纎云暗度银河斜转露湿桂花香悄少年此夜不须眠把铁笛横吹到晓
　　南乡子【新浴】
　　皓腕约金环艳质生香浸玉盘曲曲屏山灯近逺偷看一树梨花露未干　扶起骨裙衩风来怯是单背立梧桐贪避影更防月转回廊半臂寒
　　又【春衣】
　　玉尺剪裁工鬬色衣衫巧様缝深浅配来纎手绽重重蒲紫蒲青雅澹中　斜领叩金虫透肉生香寳袜松茜袖半垂鸦袜浅从容百折罗裙细细风
　　又【牡丹头】
　　髙耸翠云寒时世新糚唤牡丹岂是玉楼春宴罢金盘头上花枝鬭合欢　着意画烟鬟用尽都墨几丸不信洛阳千万种争看魏紫姚黄总一般
　　临江仙【逢旧】
　　落拓江湖常载酒十年重见云英依然绰约掌中轻灯前才一笑偷解砑罗裙　薄幸萧郎憔悴甚此生终负卿卿姑苏城外月黄昏緑人去住红粉泪纵横
　　又【过嘉定感懐侯研德】
　　苦竹编篱茅覆瓦海田乆废重耕相逢还説廿年兵寒潮冲战骨野火起空城　门戸凋残宾客在凄凉诗酒侯生西风又起不胜情一篇思旧赋故国与浮名
　　醉春风【春思】
　　门外青骢骑山外斜阳树萧郎何事苦思归去去去燕子无情落花多恨一天憔悴　私语牵衣泪醉眼偎人觑今宵微雨怯春愁住住住笑整鸾衾重添香兽别离还未
　　又
　　眼底桃花媚罗袜钩人处四肢红玉软无言醉醉醉小阁回廊玉壶茶暖水沉香细　重整兰膏腻偷解罗襦繋知心侍女下帘钩睡睡睡皓腕频移云鬟低拥羞眸斜睇
　　江城子【风鸢】
　　栁花风急赛清明小儿擎走倾城一纸身躯便欲上天行千丈游丝收不住才跌地倐无声　凭谁牵弄再飞鸣御风轻几人惊江南二月听呼鹰赵瑟秦筝天外响弹不尽海东青
　　千秋嵗【题袁重其侍母弄孙图】
　　呉中佳士独有袁丝耳营笔墨供甘防但期慈母笑敢告吾劳矣愿只愿年年进酒春风里　少妇晨糚起抱得佳儿侍珠一颗驹千里石麟天上送蜡凤阶前戏回首道待看儿长还如此
　　风入松【题和州守杨仲延所寄鹰阿山人戴君画】
　　长松落落防南冈乱山横砌银塘梅花消息经年梦慢支頥老屋绳床棐几风吹散帙纸雨洗疎篁　丹青防染出微茫妙手过倪黄寒云流水闲凭吊谁能认当利横江翰墨幽人小戴文章太守欧阳
　　红林檎近【春思】
　　龟甲屏还掩博山香未焦鹦鹉暖犹睡晓莺上花梢醒来擡身半晌细雨湿梦无聊女伴戏问春宵笑颊晕红潮　黛眉新月偃罗韈小莲袎更衣拢髩背人自折樱桃怨玉郎起早日长倦绣小楼花落吹洞箫
　　金人捧露盘【观演秣陵春】
　　记当年曽供奉旧霓裳叹茂陵遗事凄凉酒旗戏鼔买花簪防一春狂緑杨池舘逢髙防身在他乡　喜新词初填就无限恨断人肠为知音仔细思量偷声减字画堂髙烛弄丝簧夜深风月催檀板顾曲周郎
　　栁初新【闺思】
　　画栏深锁鸳鸯暖照素影花枝软緑云斜軃寳钗欲坠倦起日髙犹嬾嗔道是风帘卷半擡身慵开娇眼　阁外青山防防问平畴緑芜谁糁玉骢嘶去欲窥还避肩倚侍鬟微掩凝望处双眉敛似不禁燕拘莺管









　　梅村集巻十九
　　钦定四库全书
　　梅村集巻二十
　　国子监祭酒呉伟业撰
　　诗余二【长调】
　　意难忘【山家】
　　村坞云遮有苍藤老干翠竹明沙溪堂连石穏苔径逐篱斜文木几小纱是好事人家啓北扉移床待客百树梅花　衰翁徤饭堪夸把瘿尊茗椀髙话桑麻穿池还种柳汲水自浇霜后橘雨前茶这风味清佳喜去年山田大熟烂漫生涯
　　满江红【题畵夀总宪龚芝麓】
　　楚尾呉头仅斗大孤城山县正遇着青丝白马西风传箭归去秦淮花月好召登省阁江山换更风波党籍总寻常思量遍　文史富才名擅交与盛声华徤正三公开府张灯髙宴緑髩功名杯在手青山景物图中见待他年拣取碧云归来羡
　　又【白门感旧】
　　松栝凌寒挂钟阜玉龙千尺记那日永嘉南渡蒋陵萧瑟羣帝翺翔骑白鳯江山缟素觚棱碧躧麻鞋血泪洒氷天新亭客　云雾锁台城防风雨送昭丘柏把梁园宋寝烧残赤壁破衲重游山寺冷天边万防神鸦黑羡渔翁沽酒一簔归扁舟笛
　　又【过虎丘申文定公祠】
　　相国祠堂防古树苍崖千尺听断涧辘轳声阑干吹笛士女嬉游灯火乱君臣际防松杉直任年年急雨打荒碑儿童识　今古恨兴亡迹白社饮青门客叹三公旧事吾徒萧瑟歌舞好随时世改溪山到处还堪忆尽浮生风月倒金尊千人石
　　又【读史】
　　顾盻雄姿数马矟当今谁比论富贵刀头取办只应如此十载诗书何所用如吾老死沟中耳愿君侯誓志扫秦闗如江水　烽火静淮淝垒甲第起长安里尚轻他绛灌何知程李挥麈休谭边塞事封侯拂袖归田里待公卿置酒上东门功成矣
　　又【感旧】
　　满目山川那一带石城东冶记旧日新亭髙防人人王谢风静旌旗歩垒月明鼓吹秦淮夜算北军天堑隔长江飞来也　暮雨急寒潮打苍鼠窜宫门瓦防鸡鸣埭下射雕盘马庾信哀时惟涕泪登髙却向西风洒问开皇将相复何人亡陈者
　　又
　　诗酒溪山足笑傲终焉而已囘首处乱云残叶几篇青史昔日儿童俱老大同时賔客今亡矣防道傍争羡锦衣郎曾如此　遭际盛声名起跨燕许追苏李苟不知一事吾之深耻年少即今何所得孝防闻一当知几论功名消得许多才偶然耳
　　又【赠南中余澹心】
　　緑草郊原此少俊风流如畵尽行乐溪山佳处舞亭歌榭石子冈头闻奏伎瓦官阁外防盘马问后生领袖复谁人如卿者　鸡笼舘青溪社西园饮东堂射捉松枝麈尾做些声价赌墅好寻王武子论书不减萧思话听清谭亹亹逼人来从天下
　　又【重阳感旧】
　　把酒登髙望北固崩涛中断还记得寄奴西代彭城髙防饮至凌歊防马射秋风落木堪传箭叹黄花依旧故宫非江山换　独酌罢微吟倦斜照下东篱畔念柴桑居士髙风谁见佳节又逄重九日明年此防知谁徤论人生富贵本浮云非吾愿
　　又【贺孙本芝夀兼得子】
　　老矣君谟曽日啖荔枝三百拂袖去笋舆芒屩弹琴吹笛九日登髙黄菊酒五湖放棹青山宅论君家住处本桃源仙翁石　门第盛芝兰集五福满双珠出防龙文骥子鳯毛殊特竹马鸠车堦下绕朱顔緑髩尊前立问今朝谁捧碧霞觞同年客
　　又【感兴】
　　老子平生雅自负交游然诺今已矣结茅髙隐溪云生阁暇日好寻隣父饮归来一枕松风觉但拖条藤杖笋鞋轻湖山乐　也不赴公卿约也不慕神仙学任优游防诞断云孤鹤徤饭休嗟容髩改此翁意气还如昨笑风尘劳攘少年塲安耕凿
　　又【蒜山懐古】
　　沽酒南徐听夜雨江声千尺记当年阿童东下佛貍深入白面书生成底用萧郎帬屐偏轻敌笑风流北府好谭兵参军客　人事改寒云白旧垒废神鸦集尽沙沉浪洗断戈残防落日楼船鸣鐡锁西风吹尽王侯宅任黄芦苦竹打荒潮渔樵笛
　　又【寿金岂凡相国七十】
　　雒社耆英髙防处门前双防风景好沙堤花柳锦堂琴瑟北叟南翁须徤在东封西禅何时毕羡苍生济了衮衣归神仙客　法醖美雕薪炙灯火照笙歌席正朱楼雪满早梅消息矍铄青山霜镫马欢娯红粉春泥屐愿百年父老进霞觞升平日
　　又【寿顾吏部松交五十】
　　拂袖归来闲管领烟霞除目算得是与人无竞髙飞黄鹄眼底羊肠逢九坂天边鳄浪愁千斛脱身时还剰辟疆园浮生足　樽酒在残书读拳石小沧洲緑有风亭月榭醉弹丝竹嫰箨雨抽堂下笋苍皮霜洗前木倩丹青写出虎头痴山公屋
　　满庭芳【孙太初太白亭落成分韵得林字】
　　鐡笛横腰鹤瓢在手乌巾白袷行吟仙踪恍惚埋玉旧烟林多少唐陵汉寝王孙梦一様销沉残碑在髙人韵士留得到而今　云深来此地相逄五隐白石同心喜今朝吾軰酹酒登临忽听松风骤响苏门啸髣髴遗音归来晩头斜景明日约重寻
　　六么令【咏桃】
　　一枝浓艶蘸破垂杨色到处倚墙临水装防清明陌障袖盈盈粉面独倚斜柯立深红浅白无言忽笑鬬尽铅华半无力　年年闲歩过此柳下人家识烟脸嫰雾鬟斜肠断东风客燕子欲来还去满地愁狼藉芳姿难得韶光一片嘱付东君再三惜
　　烛影摇红【山塘即事】
　　踏翠寻芳柳条二月春风半泰娘家在畵桥西有客金钱宴道是留侬可便细沉吟回眸顾盼绣帘深处茗椀炉烟一床管　惜别匆匆明朝约防新亭馆扁舟载酒问婵娟蓦地风吹防此夜相思岂惯孤枕宿黄芦断岸严城钟鼓冻雨残灯披衣长叹
　　倦寻芳【春雨】
　　欺梅黯澹弄栁迷离一幅烟水醉墨糢糊澹插浮屠天际卷湘帘凭畵阁白鸥防防飞还起视吾庐如掀翻一叶空江深处　记今朝南湖禊饮士女嬉游此景佳丽细马轻车不到断桥西路双屐冲泥僧唤渡一瓢沽酒柴门闭料今宵对残灯客情憔悴
　　念奴娇
　　东篱残醉过溪来闲访黄花消息小院髙楼门半掩细雨栏干吹笛侧防狂呼搊筝缓唱翠袖偎人立欲前还止此中何处佳客　却是许掾王郎风流年少烂醉金钗侧十载州春梦断薄幸青楼赢得遍揷茱萸山公老矣顾影颠毛白凭髙惆怅暮云千里凝碧
　　木兰花慢【过济南】
　　天清华不注搔首望白云齐想尚父夷吾雪宫柏寝衰草长堤松耶柏耶在否祗斜阳七十二城西石窌功名何处鐡笼筹算都非　尽牛山涕泪沾衣极目雁行低叹鲍叔无人鲁连未死憔悴南归依然洋洋东海防诸生奏玉简金泥谁问碻磝战骨秋风老树成围
　　又【话旧】
　　西湖花月地樱笋熟鳜鱼肥记粉袖银筝青帘畵舫烟柳春堤惊风一朝吹防叹西兴兵火渡人稀白髪年尚在青山贺监重归　恰相逄紫蟹黄鸡犹唱缕金衣奈狂客愁多秋娘老去木落乌栖无情断桥流水把年光流尽付斜晖世事浮生急景道人抱膝忘机
　　又【寿嘉定赵侍御旧巡滇南】
　　仰头防皓魄切莫放酒杯空记六诏飞书百蛮驰传万里乗骢天南碧鸡金马把枯碁残局付儿童鸡黍鹿门髙隐衣冠鹤髪衰翁　叹干戈满地飘蓬落日数归鸿喜歇浦寒潮练塘新霁投老从容菊花满头须插向东篱狂笑醉顔红髙舘青尊红烛故园黄叶丹枫
　　又【中秋咏月】
　　氷轮谁碾就千尺起啸台东记白传堤边庾公楼上几度曾逄今宵广寒高处问嫦娥环佩在何天上银河珠斗人间玉露金风　听江楼鹤唳横空人影立梧桐有宫锦袍绯纶巾头白鐡笛仙翁欲乗月明飞去过严城下界打霜钟醉卧三山絶顶倒防万个长松
　　又【寿汲古阁主人毛子晋】
　　尚湖髙隐处较漆简定遗经正伏胜加飱杨雄强饭七略纵横争传杀青竒字更五千余偈叩南能夜雨蒲团佛火春风菌阁书声　卧荒江投老遗民兵后海田耕喜柳坞堂开月泉诗就贳酒行吟髙谈九州风雅问开元以后属何人百嵗颠毛斑白千年翰墨丹青
　　水龙吟【送孙浣心之真定】
　　无诸台上春风燕南魏北声名起金戈鐡马神州沉陆幅巾归里种柳门前艺陂下北烟雨遇天涯故旧贻书到一鞭行李滹沱水　挟瑟髙堂赵女问丛台几人珠履青史纷争干戈谭笑陈余张耳汉垒秦军季龙宫苑销沉何处向孤城但有寒鸦落木暮天覊旅
　　风流子【为鹿城李三一寿】
　　青山当户牖秋光霁明月倒壶觞羡金粟道人草堂松竹青莲居士藜阁文章传家久朱门开累叶畵省付诸郎緑酒黄花渊明髙卧红顔白髪樊素新妆　登髙频囘首江南旧恨在鐡笛湌浪十载故园兵火三径都荒待山园再葺读书万巻湖田晚熟纵愽千塲老子婆娑不浅尽意疎狂
　　又【送张编修督学河南】
　　中原人物盛征骖过花发洛阳街羡严助承明连城建节茂先机近好士抡才賔徒满赋成夸授简钟鼔绕繁台嵩岳出云郁葱千仞浊河天际屈西来　凭髙披襟处千觞引醽醁意气佳哉囘首日边胪唱　御笔亲裁待尚书尺一趋归视草门盈桃李学士髙斋领取玉堂佳话黄阁重开
　　又【掖门感旧】
　　咸阳三月火新宫起傍锁旧莓墙见残甓废砖何王遗构荒荠衰草一片斜阳记当日文华开讲幄宝地正焚香左相按班百官陪从执经横巻奏对明光　至尊微含笑尚书问大义共退东厢忽命紫貂重召天语琅琅赐龙团月片甘脆李从容晏笑拜君王十八年来如梦万事凄凉
　　沁园春【午朝遇雨】
　　十里红墙树色阴浓铜扉洞开见觚棱日炫金银照耀朱霞天半避暑楼台忽起竒云琉璃万顷燕雀罘罳风动来西山上有龙迎返照急雨惊雷　凉生殿阁佳哉但潇洒瑶堦絶防埃听御河流水琤琮杂佩黄滋细柳翠逼宫槐玉管银毫氷桃雪藕枚马诗成应制才承恩久待归鞭晚霁歩月天街
　　又【云间张青雕从中州南还索词寿母】
　　极目中原慷慨平生浊醪一杯念髙堂老母桓厘志行穷途逰子仲蔚蒿莱雅负经纶文章小技三尺遗孤何壮哉辞家久到燕南赵北赤日黄埃　吾徒造物安排且布韈青鞵归去来有莼羮鲈鲙能供蔬饍鱼村蟹舍可葺茅斋贫贱安亲诗书养志世上机云少弃才成名后把懐清筑起百嵗髙台
　　又【观潮】
　　八月奔涛千尺崔嵬砉然欲惊似灵妃顾笑神鱼进舞冯夷击鼓白马来迎伍相鸱钱王羽箭怒气强于十万兵峥嵘甚讶雪山中断银汉西倾　孤舟鐡笛风清待万里乗槎问客星叹鲸鲵未翦戈船满岸蟾蜍正吐歌管倾城狎浪儿童横江士女笑指渔翁一叶轻谁知道是观潮枚叟论水庄生
　　又【丁酉小春海棠与水仙并闲王防州为予写秋林图初成因取瓶花作供輙赋此词】
　　有美人兮宛在中央仙乎水哉似藐姑神女凌波独歩潇湘极浦洗尽尘埃忽遇东邻彼姝者子红粉胭脂笑靥开须知道是两家妆束一种人材　东君着意安排蚤羯鼔催成巧様裁岂陈王赋就新添女伴太真睡起共倚妆台玉骨氷肌艶梳浓裹妙手黄荃未见来霜天晚对胆瓶双絶防染幽斋
　　又【呉兴爱山台禊饮分韵得闗字】
　　妍景销愁轻衫乗兴扁舟徃还遇使君倒屣银床枕簟羣贤倾葢玉佩刀镮下若新醅前溪妙舞落日楼台雨后山雕阑外有名花婀娜娇鸟绵蛮　衰翁天放疎顽况廿载重来讵等闲叹此方严虎青丝白马【孙呉时山冦严白虎与吕防战于呉兴之石城山】当年宋态緑髩红顔【唐李渉有赠呉兴妓宋态诗所谓解语花枝在眼前也】春色依然旧游何处剰得东风柳一湾吾堪老傍鸥汀防渚石户松闗
　　贺新郎【送杜将军弢武】
　　双髩愁来白数威名西州豪杰玊闗沙碛家世通侯黄金印马矟当年第一磨盾鼻悬毫飞檄雅吹投壶诗万首旧当阳虎帐春秋癖思徃事顿成昔　天涯寂寞青门客念平生鞭棰万里布衣之极满地江湖渔歌起谁防扁舟鐡笛正柳色依依南陌日暮乡闗何处是故人书草没摩崖石漫囘首泪沾臆
　　又【病中有感】
　　万事催华髪论龚生天年竟天髙名难没吾病难将医药治耿耿胸中热血待洒向西风残月剖却心肝今置地问华佗解我肠千结追徃恨倍凄咽　故人慷慨多竒节为当年沉吟不断草间偷活艾炙眉头喷鼻今日须难诀絶早患苦重来千叠脱屣妻孥非易事竟一钱不值何须説人世事几完缺














　　梅村集巻二十
　　钦定四库全书
　　梅村集巻二十一
　　国子监祭酒吴伟业撰
　　序一
　　观始诗集序
　　观始集者鄗城魏石生先生合海内之诗选之以名其编者也鄗城之自为诗深防本源穷极体要乃以选者弗规于正也京师輶轩之所集遂穷搜慱访朱黄防勘积有嵗月始定为若干巻而授伟业序之曰子知诗所以始乎依古以来世道之汚隆政事之得失皆于诗之正变辨之在昔成周之世上自郊庙宴飨下至委巷讴歌采风肄雅无不隷于乐官王泽既竭蒙史失职列国之大夫称诗聘问乃仅有存者季札适鲁观六代之乐君子曰此周之衰也鲁虽周公之后得赐备乐顾太师所习夫孰非土风乃季子不之京师而适与国此岂复有升歌象舞之盛哉降及汉魏乐府之首大风重沛宫也古诗之美西园尊邺下也初唐帝京之篇应制龙池诸什实以开一代之盛明初髙杨刘宋诸君子皆集金陵聮镳接辔唱和之作烂焉夫诗之为道其始未尝不渟潆含蓄养一代之元音其后垂条防叶振藻敷华方底于极盛而浸滛以至于衰也自兵兴以来后生小儒穿凿附防剽窃摹拟皆僴然有当世之心甚且乱黑白而误观听识者虽欲慨然厘正未得其道也会
　　国家膺图受箓文章彪炳思与三代同风一时名贤润色鸿业歌咏至化繄维诗道是赖于是表阊阖开明堂起长乐修未央
　　圣人出治矞矞皇皇升中告防引宫命商羽旄济济和鸾锵锵吾观乎制度之始将取诗以陈之苍麟出白鹰至龙之媒充上驷我车既闲我兵弗试维彼蛮方厥角受事来享来王同书文字我观乎声教之始将取诗以纪之仓庚既鸣时雨既零大田多稼恤此下民兰台羣彦著作之庭歌风緼瑟终和且平我覩乎政治之始将取诗以美之若夫滛哇之飨侧艶之辞哀怒怨诽之作不入于大雅皆吾集所弗载者也余应之曰是则然矣抑诗者縁情体物引伸触类以极其所至者也若子之论其汰之无乃甚乎石生曰圣人删诗变风变雅处衰季之世不得已而存焉以备劝诫者也且君子观其始必要其终图其成将忧其渐吾若是其持之尚忧郑衞之杂进而正始之不作也可不慎哉子不见夫水乎当其发源涓涓淈淈其清也可凿其柔也可玩既而潢污行潦无不受也平臯广陆无不至也及乎排岩下瀬淫鬻宓泊于江湖之间则奔突冲决之患已成势且莫之制矣吾为是选宁使后之君子有以加之踵事増荣殆将竢焉若兹者起尾闾昉滥觞岂可即决防溃闲莫知束伏而不早为之所乎凡以慎吾始焉余曰善乃书其言以为之序
　　宛平王氏家谱序
　　吾观周礼大宗伯之职以嘉礼亲万民以饮食之礼亲宗族兄弟以脤膰之礼亲兄弟之国而其属小宗伯则掌三族之别以辨亲踈小史则奠系世辨昭穆葢古者天子赐姓命氏诸侯命族而所以训之敦睦使之亲亲尊祖敬宗收族无侵凌悖乱之患者则皆大宗伯之事也自宗伯之职不修而天下之人始有踈弃本支而视其至亲无异秦越者于是乎常棣之风防而角弓之刺作宗法之不讲其害可胜道哉惟敬哉王公以硕徳钜望为时名卿且父子相继为大宗伯当世尤称之推其孝友施于有政既以佐
　　天子惇叙五典諴和万民其于古宗伯之职已无不举矣又念始祖来自任丘以羁旅至京师再世滋大及公父子益贵盛不出长安国门而跻崇班登副相此固兴朝知遇之恩而非祖宗以来累世种徳无以致此使谱牒不修世系失序数典而忘其祖非所以阐扬先徳昭示子孙者也是故作为家谱有名纪焉所谓别子为祖继别为宗继祢为小宗者可考而知也有内传马自祖徳以及壸仪凡嘉言懿行在人耳目者可述而志也有外传焉葢仿古内宗外宗之制以广亲亲之谊诗所谓问我诸姑遂及伯姊者也吾闻王氏有姬姓有妫姓有子姓姬姓曰太原琅邪京兆河间妫姓曰北海陈留子姓曰天水东平新蔡山阳中山章武河东汲郡其它共有四十余望而唐室宰相表王氏十三人定着为琅邪太原京兆三族繇宋迄明公孤宰执不可胜数今宛平王氏方伯公由进士起家敭歴中外着有政绩垂条布叶施及后人先生之为斯谱自曽祖以前世逺无徴者宁阙而不书葢昔人所谓膏粢盛门爵位蝉聮文才相继者吾自有之春秋之义在乎传信此其作书大指也夫京师者先王所以优礼元臣锡之汤沐而世家钜室聚族而居焉者也成周之甘原巩汜分卿士之采邑而长安鄠杜栎阳公侯列邸相望其篹食有堂其荐飨有庙其教子孙有家塾然则王氏之遭风云处辇毂子子孙孙弗替引之者岂独为其一家已乎观于其谱而孝悌慈爱之心油然以生推之天下使人皆知爱亲敬长彛伦攸叙而万物靡不得其所虽古大宗伯之职所以佐王和邦国者尽在此矣公之为意岂不深且逺欤先生辱与予游四十年当其早嵗擅名为海内人士所推服乃蕴隆之乆而后遇天之所以佑王氏而光大其堂构诚有非偶然者予晚与司空公同事禁苑先生尝过邸中相劳苦其交在纪羣之间王氏孝友惇睦之教予深知之故先生家谱成不逺三千里属序于予而先生之壻陈君来贰吾州与余故有世谊其门第在王氏外传中礼有之大臣三命以孝行着于州里乡党者兄弟亲戚僚友执友以及交逰备称其慈弟仁信余虽不敏窃自附于交防之末而先生之孝弟在乎此书不可以莫之徴也爰述其意以为之序
　　白东谷诗序
　　余少时得交天下士以为三晋者河岳之奥区也大行王屋之交风气完宻必有钜儒伟人魁垒沉塞者出乎其间吾庶几一见之然不能徃也在南中从张藐姑先生游先生家晋之阳城年六十余矣徳髙而齿宿忧时伤乱有国家飘泊之叹顾奉其经书讲诵不辍予得侍函丈闻绪论心诚服之世故流离名贤抑没窃慨典型不可复作既而遇白公东谷于京师知为先生之同里攻实学修笃行不役役于富贵不陨获于流俗冲乎其自下确乎其自持有先正之风焉当
　　世祖皇帝优礼词臣东观横经长杨较猎凡有编摩谘访飞鞚趣召徃徃在严更之后风雪之中公应诏立成辨言如响同官中咸以大人长徳愽闻强记推之及乎出贰铨衡上叅槐棘撤侍从而典邦禁
　　圣主以造邦之初成宪方立文墨法律之吏不足以着絜令惟公经术深厚传古义定谳法故倚以天下之平焉退而筑室于析城底柱之间俯仰河山流连今古取其髙深跂蔚尽发之于诗文上以垂竹素润金石次亦防华落藻沾丐逺近今所谓东谷集者是也伏而观之岂不盛哉白族大且显其最以学行著者公之尊人履徳先生兄弟明经典邑校讲授生徒多所成就学者以比徳河汾公有从兄曰季文多闻述作髙尚不仕昔舅犯之语重耳曰吾不如衰之文也夫三士皆足上人而沾沾于成季之有文何耶春秋聘问之辞晋之卿士为多被庐之搜説礼乐而敦诗书即军旅亦所不废千载而后风醇俗厚被服尔雅河东世有髙门昭其文徳为天下先今以观白氏履徳之有公士防之于范文子也公之有季文叔向之于铜鞮伯华也其原本家学遇防处际乃一出而用之于世容偶然乎金华陈公文吏也旧为公邑宰用治行髙擢任吾州刻公之集于呉下以公言徴余弁其首余浏览之余既乐晋之有人又追想藐姑之风流于徂徃之后也称人之善必数其父兄与其乡先哲是用推本书之以为东谷诗序
　　陈百史文集序
　　溧阳陈先生以诗古文词名海内者二十余年余也草野放废未尝一及先生之门先生顾寓书余曰吾集成子为我序之夫先生之文衣被四海乃于三千里外欲得穷老疎贱者之一言此其通懐好善诚不可及而余则逡巡未敢也今年春始进谒于京师防先生刻其集初就余得受而卒读凡诗文若干巻不揣为之序曰夫文者古人以陈谟矢训作命敷告教世化俗者之所为非仅以言辞为工者也有一代之兴必有一代之文以为之重当夫礼乐未行纪纲未定得其文以讽谕天下无不翕然从风及其成功而道浃荐之郊庙布之声歌可谓盛矣乃其学不专一能书不名一家竒衺踳驳之弊无自而起葢繇垂教之人即其谋国之人故因事立言取其明体适用浮词勦説不得而入也三代而下人材薄学术废草昧之功类不始于儒者迨乎升平累叶文事乃兴用以粉饰铺张而无所缓急不得已借异诡僻之辞以自见其有卓然越于流俗者汉贾谊董仲舒司马迁刘向之属皆在髙惠以后韩柳则当唐之既衰有宋庆厯嘉祐之问欧曽并起此数君子者各成一代之文声施后禩余所惜者以彼其才使之生于开创之初亲见其行事所着当不止此夫立乎定哀之际以望隐桓孔子难之况其下焉者乎明初宋文宪公以大儒而膺佐命上自诏勅训令下至于碑铭序记之文援据六经镕铸百氏几与三代比隆今
　　国家鼎新景运
　　皇上亲儒重学而先生膺宻勿心膂之寄髙文大册咸出其手诗有之倬彼云汉为章于天其先生之谓哉文宪虽典司文章不与机务又得黄溍柳贯之之徒倡明婺学适防其成功先生勤劳经国大业能出其余力为文章且自文宪公后三百年来绍修絶学者不过数家剽窃摹拟抽青嫓白者榛芜塞路先生慨然起而厘正之此其视文宪为尤难也已余既序先生之文因以正告天下俾知大雅复作斯文不坠士君子务为原本之学扶运防而正人心无矜纂组荟蕞之长比比焉从事于所无用此先生之志也
　　程翼苍诗序
　　新安程翼苍舘丈以道尊于吾呉为士子师其所为诗和平温厚归于尔雅而侘傺怨诽之音不作余读而重焉昔金华宋文宪为文以送河南张翀翀之由编修出为南阳教授也文宪始幸其遭继重其职而终勉以不负天子作人立教之意虽其时设官之制容有不同而士君子随地循分以自处于出入进退之间者其道不当如是耶成以降舘阁之体益重其有髙世之才负俗之累不容于侍从者輙隐居自放作为歌诗以发其忧愁惬迫懑愤无聊之思余初入馆中好访求前軰故实有言正徳中黄冈王稚钦绥徳马仲房为同年同舘选后先同谪补外稚钦以通侻竟废仲房终跻尊显此二君者皆诗人也稚钦颖悟絶伦所为诗纵恣诙谪脱去绳束以慢侮当世仲房诗整练有法歩伍秩然虽才不及稚钦而用意过之今其集具在论其世以考其人之得失不亦可乎此吾所以有重于翼苍也士君子患其行之不髙学之不赡而不患名位之不逹入而为相如枚臯出而为贾生董相一而已矣何必长杨载笔太液从游而后可以傲当时称作者哉程之先篁墩先生从数嵗召入史舘赐上第亚春卿诗文考证古今精深典洽先朝所推宿儒钜公未能或之过也今
　　国家以古法改定官制其从禁掖出者
　　召还待以不次之位而翼苍名誉日髙异时呉中子弟论讲舍之横经记篮舆之负杖山巅水涯髙谈胜集且诧为盛事而诗歌之传述从可知已虽然吾闻新都之胜黄海白岳神仙之奥区其俯视蓬池道山碌碌寻丈而况于吾吴之培塿者乎翼苍之芥视轩冕超然尘壒之表者诚有以也而吾又乌足以知之
　　宋玉叔诗文集序
　　余尝观古今文人才士之兴而知天之生材甚艰其成就之尤不易也夫世习榛芜絶学陨坠即有儁异非常之资犹难卓然自防天于其先必生数人焉为之导湮宣郁光启前徽然后俊哲挺生从渐渍濡染之内荟萃融液独自名家而此一人者或生于髙门世胄地望通显性灵恐伏而未发天于是又使之中歴艰虞洊更塪以激为要眇之音乃始解駮其沉滞而致之亨途益昌厥辞轶迈作者世徒服其材之度越而不知天之笃若人以底于成良不偶然矣若莱阳宋子玉叔殆其人也当万厯之中叶海内文气衰苶古道寝顿士争缉拾躗语缪诩逢年之技而莱阳宋氏独以学古攻文辞鸣鸿生俊儒后先軰望翕然金舂而玉应也三齐科第大都一姓为多因而陟巍资跻贵仕者珪重组袭何其盛哉而吾友故司空九青在其间尤称絶出诗文踔厉防悍雄视汉唐以来诸家遭时兵火篇章荡为烟壒弗果信今而传后后九青而起者又得吾友玉叔玉叔天才儁上接闻父兄典训胚胎前光甘嗜文学自九青之存骎骎乎欲连镳而竞爽弱冠南逾大江薄游呉防日寻英儒酌酒倡和长歌短赋舂容寂寥他文皆厖蔚炳朗濯濯其英其光盛年值际兴运绾绶登朝羽仪京国不可谓不遭时也而仍见防跲用诬浮系于理凡浃月而获湔袚还官郎署践计铨仅循年出调外省逺迹穷邉絶徼人咸谓非所宜而玉叔不然当夫履幽忧乗亭障覊累憔悴浮沉迁次之感一假诗文以发之其才情隽丽格合声谐明艳如华温润如璧而抚时触事类多凄清激宕之调又如秋隼盘空岭猨啼夜境事既极亦复不盭于和平庶几乎备文质而兼雅怨者今被简命来长臬于浙浙为东南都防湖山美秀由来风月之奥区而防宪古观察也官以采风为职騑所过耶溪之水瀹鉴湖之蕺探天姥石梁之嵌岩崱屴其足资吟哦纪述者又可胜道耶然则天之善成玉叔与玉叔之所自得为何如哉玉叔既之官邮示其所刻前后集俾余序之余防执经张西铭先生门即知莱阳之文与东吴豫章壎箎应和洎通籍入都交玉叔尊人吏部公于邸舍守京官师从九青游奉使同视楚闱登黄鹤楼俛眺荆江鄂渚间拊楹慷慨九青题咏甚伙余愧未能成章亦勉赓以纪名胜九青不鄙而进余谓可深造于斯事尝示余掖中数诗能谙诵其佳句每念时移势谢先友云徂并其遗文销蚀粪土悲未尝去于心也乃今得扣玉叔之袠而卒业焉窃幸典刑之未能希大雅之复作其不在斯人欤其不在斯文欤何能无一言以弁诸简首因为推本其所自来有得于天之成就者如此欲使世之习读者知统系在斯相与珍重而防奉之也是为序
　　戴沧州定园诗集序
　　余尝思自古诗人享盛名履髙位者代不数见唐人如张曲江髙逹夫庶足以当之矣曲江晚年忧防畏事逹夫五十始显佐戎幕歴兵间其登眺诸作类有堙郁抑塞之感焉先朝如李长沙王弇州皆以絶代之才位至卿相遘际平世雍容歌啸领褎羣流跌宕骚苑于乎又何盛也余于天下思一见其人不得乃今得之沧州戴公公工文章善书畵为诗深浑竒峭超迈絶伦洊登三事再世侍中父子俱列台阁赐
　　召见给笔札丹青墨寳照耀殿壁赋诗纪事
　　天子动容甚至亲洒
　　宸翰以赐之文人遭逄可谓隆矣公余丰暇品藻人士慇懃赏接长缣短幅淋漓墨沈残膏剰馥沾丐海内风流文采掩映一时嗟乎十余年来宿素凋谢文事衰歇賔朋之赏防景物之流连诚未有如今日之戴公者也公将刻其诗余得受而读之乃见其身经防乱俯仰悲凉蔓草铜驼澘然兴感泊乎谪宦南阳中原灌莽千里极目追念昔人战鬬胜负故处贳酒悲歌抚羊今之遗碑过张衡之故里徘徊凭吊泣数行下然后知公虽席丰履盛而忧危侘傺之意未尝不壹发之于诗其所得者葢已深矣余友合肥龚公孝升与公相知为最其才地名位亦相亚孝升之诗忼慨多楚声余輙读輙泣且疑其何以至是今又得公所作乃知文人才士所蕴畧同而非寻常拘墟之见可得而闚测者也是为序
　　毛卓人诗序
　　昔者先王以诗教天下自祭祀聘飨乡饮大射无不用诗为登歌故以立之学宫肄习子弟汉遂置愽士等官而唐因之设科取士虽先王温柔敦厚之防渐已防亡于其教亦可谓之盛矣繇宋以后始改为制举之文章本意在黜浮华尚经术后人乃沿习苟且躐取世资自守其固陋空踈尽诎诸儒百家之言于弗讲一二有志之士厌苦束防思有以驰骋变化之不免稍戾于法则已为当世之所绳而不克自振葢唐以诗取士诗有正变不同即士之不遇者犹得为放歌长吟用比物连类之辞发坎不平之气身虽未逹而名足以传近代以文取士文有竒有平其言总无当于用彼不遇者已矣或有遇者以其才偶见排抵则姓名抑没于兎园故纸之中虽有人求而好之何所持以断其必然拄斯世而夺之议如吾友毘陵毛卓人是也卓人既以文被摈乃益肆力于诗上泝汉魏下探三唐含咀菁华讨求声律不数年而学大就防当事惜其才湔袚复用家贫乞禄得吾州之学官頽屋败椽歌不辍其与卓人同时被摈者受殊遇为显贵人寻不幸以死而卓人独栖迟一氊婆娑东海之畔黙黙不自得手一编问序于余嗟乎自举世相率为制举义而诗道湮灭无闻十余年来学宫之子弟稍有习其事者无过修干谒希进取不离时艺者近是纵语以挽近者作者迷瞀不解况于先王比兴之义有得而闻之乎夫吾州素以文献重海内今再得名贤以为之师诚使卓人尽出所学以诗道训邦之子弟庶几元音正始可以复作乃吾观从防之众虽知师之贤而尊事之有能以诗是正于先生者固已少矣然则卓人之穷不徒以其文即所为诗亦聊以自娯若云修其职以行其道犹未也昔西汉毛公为河间献王博士而诗义在齐鲁韩三家为独传国家一朝更科举之法搜风雅广厉学宫求宿儒大材通知四始者主其事先生殆其人乎是又一毛公矣余故为之序不泛称其诗而举所以为诗者援先王以为训此即卓人之教也夫
　　程昆仑文集序
　　吾友新城王贻上为州法曹地殷务剧賔客日进早起坐堂皇目览文书口决讯报呼謈之声沸耳案牍成于手中已而放衙召客刻烛赋诗清言霏霏不絶坐客见而诧曰王公真天才也乃贻上盛推程公昆仑不置程公镇江通守也南徐幕府初开军国异容主客狎进程公一儒者左支右掣日不暇给顾以其间为诗古文词与贻上邮筒唱酬于烟江相望之内尝登焦山披草搜瘗鹤铭遗迹为冲波撼击缺蚀不完别购善本磨悬崖而刻之拉贻上同游相视呌絶凭髙吊古各赋一章纪其事江干之人艶称之余因以追溯旧防葢识贻上在十年之前而昆仑别去已三十余载贻上年盛志得一以为赵张一以为终贾其材具诚不可揣量昆仑制举艺盛为当时东南诸子所推嵗月绵邈知交零落若余之仅存者其衰迟已不足数矣乃昆仑农力耆事克振奋于功名之涂吏治文章偕精彊少年争能而度智吾闻山右风完气宻人材之挺生者坚良防悍譬之北山之异材冀野之上驷严霜零不易其柯修坂骋不失其歩若程公者真其人乎噫嘻抑何其壮也在昔江左六朝京口广陵为桓庾王谢名家世胄廻翔之地州从事北府参军文采风流至于今未沫贻上之先大司马有勲徳于云中昆仑大王父大司空公清修直谏在先朝皆着节老臣今两家子弟砥砺名行读书从政绰有令闻览斯编者能无慨然于世徳之显翼而家学之长乎昆仑之于文含咀菁华讲求体要雅自命为作者其从吾郡袁重其邮书于余也自以身名晼晚投老一经不克酬其所志视其中若有不舍然者余则以为士君子处世当随分自効而已自古富贵而名多澌灭惟愽闻绩学之士垂论著以示来禩虽残膏賸馥与江山同其永乆而又复奚憾焉因叙其集以归之并以寓贻上何如也
　　宋牧仲诗序
　　徃余在京师从大司农归徳侯公以尽交宋中诸贤诸贤方以雪园文社相推许公仲子朝宗遇余特厚无何冦事作朝宗以其家南下一再见于金陵于呉门出其文所为二三同志作传则皆不免于兵余为之嘘唏太息不忍竟读已而酒酣抵掌剧谈海内竒士輙又跃然起曰吾雪园近有年少轶才若之所未见者为宋君牧仲牧仲相国太保公之子也相国向官御史时识余比余再入京师相国久致政归中州人称牧仲者不容口朝宗之言益信余心向慕之又十数年牧仲通守黄州文章政事有当官声因吾弟圣符为蕲水丞裒其诗累百首以书寓余而朝宗亦已亡矣嗟乎甚矣余之惫也囘首三十余年旧游恍如梦寐才如牧仲生平所愿见者逺在江山千里之外焉得而与之游乎牧仲顾犹不弃而索其一言余乃为之序曰春秋鲁僖公九年子奔黄十二年黄人不共楚职二国寻折而入于楚其地即今黄州之境楚之所以强者以其兼并江黄故能东向以争盟长自汉以降蕲黄实为江淮门户明季盗起其民罔有孑遗迄于今流移未复疮痍未起君子问其俗考其风未有不为之兴懐隐恻者也商颂殷武之章曰挞彼殷武奋伐荆楚罙入其阻次章曰维女荆楚居国南乡莫敢不来享莫敢不来王夫殷道未衰楚人先贰高宗奋六师行挞伐深入其险阻始克有济余以为此必非荆楚尽叛之也楚昭王十六年庸人率羣蛮麋人率百濮以谋楚楚人出师自庐以徃振廪同食七遇皆北而后王卒防于临吕子越自石溪子贝自仞遂以灭庸然则殷髙宗所挞伐者乃羣蛮百濮之属以其嵚防林莽非搜讨不能成功诗人所谓罙入其阻也夫古之庸濮今之郧房
　　国家光啓南服而西山余党连战乃尅牧仲官于楚将作铙歌以纪武功庶几来享来王之盛比诸商颂之咏汤孙罔有加焉虽然楚人以餫饷之艰故纪其振廪同食以见为役之不易今自黄逹郧二千里方事之殷民之转运而死者不知纪极呻吟痛惜之声至今未改也牧仲之于诗也其有恤人之心哉余按夫黄人之所艶称者莫过于苏子瞻氏当是时宋有天下已逾百年其去用兵之日如孙曹战争者葢已久矣月明星稀乌鹊南飞子瞻所流连兴感者乃不在乎江山景物此风人之防其所寄托者逺也牧仲宰相子生长兵间目击乎梁宋乱离蕲黄糜烂生民之脱锋镝者曽几何人岂知一旦官于其土江楼啸咏为今日之胜耶夫劳止之歌琐尾之叹诗人所不容已者余故举其流风遗俗以告牧仲庶几休养生息声施乎江汉非徒以其登临才藻嫓美昔贤而已若夫临臯之馆快哉之亭风防沙鸟烟峦云树此牧仲揽之有余而黄亦余所旧游也虽老尚当随牧仲之后从而赋之
　　和州守杨仲延诗序
　　南和杨仲延为新防令以余之过其地而问曰吾赵人也而仕于鲁鲁赵之故足以修文章饬吏治者可得闻乎余曰春秋虢之防晋赵文子鲁叔孙穆叔同飨穆叔赋鹊巢又赋采蘩赵孟赋常棣穆叔与曹郑之大夫皆拜此余所知二国之旧闻也赵孟有文徳以宣示诸侯光辅晋君以为盟主而鲁实事晋聘问防同非辞令不为功故比物谕志于称诗乎见之今天下一家自百里之宰无不受命于
　　朝非若春秋大夫各仕其土惟彊邻是遵是奉如穆叔所云小国为蘩大国省穑而用之也为吏者苟不能广教化美风俗渐渍斯民以礼乐诗书使之咏歌先王之道而亟亟焉期防簿书悉索敝赋以从事是穆叔之所羞称赵孟之所不许也而吾为子愿之乎且而邑固防山之旁县而汶水所自出也诗曰防山岩岩鲁邦所詹书曰浮于汶逹于济其山川髙广风气完宻出云雨润天下为神臯奥区而圣贤所繇继起蕞尔邑封域土田周公庸之民人子弟孔子教之吾徒诵法周孔可不想像其遗风哉仲延颔其言曰唯唯越四年仲延擢守江南之和州以其诗寓余凡徂徕新甫歴山孔林诸什具在余既幸仲延知所以为治而其诗又醇雅可诵也再从而正告之曰夫和江表之钜州也昔者文王之化先被江汉而呉楚不采于国风江左之称诗者至晋宋齐梁始盛而人犹谓南音啴缓不振岂秣陵姑孰土气痹薄使然欤唯滁和夀泗之间漭泱千里北走中原人民濶逹而硕厚当南北战争之日克夀阳悲彭城之作入于清商杂部音节谐壮有防山东武之风焉斯所谓不刚不柔得天地之中者非乎周宣王江汉之诗命召虎以南征而终之以矢其文徳洽此四国今
　　国家驻重兵于沿江诸戍而尤重州县之选欲以辑和羣黎式遏乱畧夫江淮其人轻心不能及邹鲁礼义之国苟得其政亦足以致治诚有如杨君者歌而理之沨沨乎美哉俾浸润乎文王之教而服习于周公孔子是治鲁者即可移之以治吴虽文徳不外是也而犹仅称其诗乎哉余故序仲延之集始终告之以为治而归其説于中和以无失乎教化斯民之意呜呼此即吾説诗之大指也
　　董苍水诗藁序
　　余初与云间董遂初先生游时先朝方行保举法诸生用荐者集阙下先生以吏侍郎摄部事考其徳艺而进退之葢朝廷忧科目不足尽天下士仿两汉贤良孝弟诸选搜殊尤絶异之材以资世用诏书既下士之应命至者且觊觎不次乃自宰执以下凡风纪议论之司率縁科目以为阶枝聮党附相与坚持之不可其付之吏部不过聊塞上意授州县之职为常调而已先生虽欲力请之不能也与余叹息者久之后二十余年识先生之孙孝防苍水偕其兄进士君阆石俱以才名显其乡既由科目进矣坐公事摧挫抑塞而不用葢当时号为重科目二百年来虽有董相贾傅相如子云者复出非由此涂也弗进末造艰难号咷求贤卒为公卿大臣之所格葢科目之根据于朝廷其不可动摇如此今天下科目之途渐狭而其选又渐轻世家旧族门户不坠从式微不振之中奋身乎有司之举如二董君者求什一于千百耳顾沦落如故几与岩居穴处者同穷困则亦已矣甚至乡里小儿胥徒伍伯直乗气以排之嗟乎余游于董氏祖孙间俯仰三十载具世事迁变人材用舍之故可胜道哉苍水之所学尤长于诗云间固才薮而诗特工在先朝由经术取士士之致身者废风雅于弗讲独云间坛坫声名擅海内至今日零落尽矣苍水又起而继之其才与地既足自防而又使之优闲不仕蕴其肮脏牢落之气一发之于诗故讲求益宻而寄托益深其篇什将为当世所推不独雄云间也董为江南望姓余犹及见大宗伯文敏公馆阁老成文章书畵妙天下然其侪偶异同犹訾謷翰墨风流非救时干济者所急故不防于大用繇今视之当时所谓大用者于文章翰墨故目为不急而弃之矣吾不知其救时干济于世防之得失竟何如也又胡以服山林蓬蔚之士而谓士之不由科目者必无其人乎今以苍水之年少瓌异天固壅阏之不遽至于通显俾富贵利逹漠然于胸中益且镞砺于其所得然则是编也直其兴防之寓焉者耳夫岂足尽苍水哉余且见苍水学殖之富行治之修科名建竪大展乃祖之所志然则向之所谓重者毋乃为轻而今之所谓轻者毋乃为重欤是在苍水有以自朂焉




　　梅村集巻二十一
　　钦定四库全书
　　梅村集巻二十二
　　国子监祭酒吴伟业撰
　　序二
　　何季穆文集序
　　虞山何季穆天下愽闻辨智之士也读书负竒气以文章志节自豪尝挟其册走京师欲有所建白防逆珰用事应山杨忠烈公特疏击之季穆引义慷慨賛成其决已而杨公遇害季穆忧时感世发病呕血曰吾之生则不如其死也死二十年其子璧以能诗闻乃收父平生所为诗古文词而编辑之得十余巻余读之太息曰嗟乎古之为士者非公车特徴则宰府交辟次亦屈志州郡耳其有淹顿牢落没世而无闻者葢亦少矣当东汉之季阉寺之祸可谓最烈然而岑晊张俭之徒不过以东部督邮南阳功曹収案中官子弟考竟杀之而太学诸生提斧锧伏阙下请斩十常侍以谢百姓虽繇此得罪夷灭其所发舒已足垂名竹帛今以季穆之才岂出党锢诸贤下哉国家不行辟召诸生勿通章表故虽以有为之略敢言之气而屈折勿效仅以托之于文词此可为痛惜者也予尝惟国家当神宗皇帝时天下平治而士大夫风习不能比隆徃古者良由朝廷以科目限天下士士亦比比焉束缚于所为应世之时文以吾耳目所闻见如呉中邵茂斋徐汝防郑闲孟三君子皆号为通人儒者而白首一经穿穴书传于朝政得失贤奸进退之故则不闻有所论故其不遇以死也姓氏将冺灭而勿传当是之时有不好经生章句而谈国是人才边情水利凿然欲见诸施行者独有一何季穆耳然且才力无所展议论无所用即其后人所欲铺而称述之者今止其书在书之传不传亦未可知也葢季穆殁后十余年天子慨然有意于岩穴之士而士亦危言深论激名声故有匹夫上书诋诃禁近处士抗论裁覈公卿浸寻乎东汉矣其有所匡救十不得二三而朝贵侧目大考钩党终至国祸随之若使季穆不死忠言异谋必大有益于时而其文章论著足以轶徃昔而示来世断不止于此也而竟不幸蚤死诗有之曰人之云亡邦国殄瘁其季穆之谓夫
　　黄陶庵文集序
　　黄陶庵先生死忠之五年其门人陆翼王收其遗文得所论著百余篇属予为之序呜呼陶庵之文止于此而已乎当其城防引决投笔絶命扼吭而死翼王访求搜购于流离煨烬之中遗编断简什不一存此可为流涕叹息者也陶庵深沉好书于学无所不窥居常独坐一室不交当世迁固以下诸史朱黄钩贯略皆上口其于考据得失训诂异同在诸儒不能通其条要陶庵顿五指而数之首尾通渉铢两歴然虽起古人面与之讐问莫能难也其为人清刚简贵言规行矩蚤有得于濂雒之传尝谓人曰吾比来为文初无所长然皆折大道称心而立言质之于古验之于今其不合于理者亦已少矣此其一生读书之大略也当先皇帝初年海内方乡古学一二通人儒者将以表章六经修明先王之道为务乃曲学诡行则又起而乗之依光声互相题拂剽取一切坚僻之辞以欺当时而误流俗论者不察乃比其始事者同类而訾之噫亦不思之甚矣世之降也先王之教化既熄法度既亡人奋其私智家尚其私学纰谬杂揉蟠戾于天下虽有髙世之君子欲整齐而分别之其道无由惟夫忠孝大节皆出于醇正博洽之儒其似是而非者不一见焉然后天下后世了然知异学之当诛而大雅之可尚以观我陶庵非其人耶陶庵为诸生二十年与其弟伟恭其徒侯几道云俱昼夜讲性命之学晚而后遇不肯就官城破之日师友兄弟同日并命今其书虽不全使读之者忾然想见其为人益足以徴于今而信于后无疑矣翼王以五年之力掇辑防亡其功于斯道不细固不专为陶庵已也吾故表而出之俾后之人知所习焉
　　田髴渊诗序
　　余初识孝防田子髴渊于京师时南士之从讣者甚众田子才辨器识有以絶出于流軰读书穿穴经传落笔为诗歌古文衮衮不能自休与人交好倾身为之尽穷逹盛衰誓不得而移也试南宫既不第有劝之归者田子曰居乡里抑郁无所得姑留邸中一交天下长者于是宛平王公柏乡魏公合肥龚公真定梁公以大臣折节好士名天下田子与之游用诗文学艺相切劘一时三四公之门无出田子右者
　　天子防才俊给笔札于中书由布衣诸生为超授人皆曰田子宜在选中礼部依故典防名者再用诏书举行者一主者思收知名士以重格令从闱牍揣摩扪索以庶几得田子为喜不能识田子为愧然自余归里十年屈指耳目所见其才与地出田子下逺甚又无此三四公者为之知乃先后蹑清涂掇上第者踵相接田子独寥落不得一官此孰为之而孰止之耶家在泖东扁舟触风涛而过我中夜置酒髙谈无几微不豫之色发其囊出诗文数百篇才气坌涌词色敷腴若蒸云霞而戞金石余因以知田子于世故物变皆以磨链其所长而识诣益至虽淹蹇不合而疏通豁逹之气未尝少挫一以发之于文章自如也嗟乎交道之难久矣当余初识田子固已在賔客既衰之后比归卧海濵虽亲知故旧弃我如遗迹而田子独有过于曩时余不知何以得之于田子然观其雅志期待不肯自同畴人所以取重于三四大君子者端在于此余欲概以望之悠悠之徒不亦过乎田子之别也谋僦屋就余寻朝夕过从之乐追溯平生所与游者魏公跻政地握代权王公以公孤居府父子显重龚公梁公名位在股肱心膂之间天下士经其题拂者望尘弗及天或者留田子而使之穷以慰余于荒江寂寞之畔未可知也然余观田子之才之识非久屈抑者则余又安得而与之居欤聊记其语言徃还足徴知交之厚而已田子名茂遇髴渊其字松江之华亭人
　　宋尚木抱真堂诗序
　　吾友云间宋子尚木刻其抱真堂诗成君方官岭表邮书数千里问序于余余读而叹曰君子之于诗也知其人论其世固已叅之性情考其为学而后论诗之道乃全夫尚木之称诗四十年矣初与大宗伯宛平王公同继起为同里大樽诸子所推重宛平之言曰尚木以膏粱少年匹马入京师从有司之举时椓人窃国柄君贳酒悲歌燕市中肮脏抱塞一发之于诗大樽之言曰尚木蚤嵗好为芳华绮丽之辞一变而感慨激楚再变而和平深婉归之于忠爱又曰尚木为学最蚤取裁亦最正自吾论诗诸子多悔其少作壬申以前惟尚木之诗为可存噫嘻合両君子之言可以论尚木之人与其世矣自文社起同志者负其才气雄视海内君之格律日进不肯以毫末让古人顾天性夷澹雅不欲标榜自喜同郡陈徴君仲醇縁持论不合受后进所击排君用大体独拥防老成议者乃止宋氏既右姓兄弟多读书知名一门之内鱼鱼雅雅望而知为温柔敦厚之风此则君所以为性情也君累不得志于计偕凡六上始收不幸遂遭末造忧生伤乱逾十年始出既已簪笔侍从又不获已从事于戎马钲鼔之间主者差其劳勚奏授一郡﨑岖岭海燠烋其遗民刻防自苦七年不得调当君之未出也尝欲仿髙氏品彚定先朝一代之作为正声为大家续亡友之志以折正始初不以兵火少自假易及乎守剧郡处蛮徼故人之流离其土者收恤殷勤死防匍匐鸡鸣风雨未尝旦夕有忘于懐此则君之所以为学也嗟乎大樽诸子已矣即宋氏之以诗鸣者隐莫如子建逹莫如直方乃相继凋谢君独以其身为才人为宿素为防吏为劳臣合前后篇什自非嵗月之深阅歴之久不足以诣此百世而下论次云间之诗者或开其先或拄于后兼之者其在君乎徃者余有书与君论诗期进于古之作者心壮志得不自知其难也比嵗以来穷愁忧患足以磨折其志气自念平生操觚不至于觝滞今每申一纸怛焉心悸若将为时世之所指摘徃徃辍翰弗为君之去我也逺其邮书及之者将谓可与言诗也讵知其遇之穷而才之退哉虽然自君居岭表余尝徃还云间追数旧游俯仰俱为陈迹然则江乡百里之间固当以君为诗老其知而序之者亦无过于余而余又安能已于一言不附名于末简也因君之请歴举其读书取友居身服官虽不足以尽君之诗及君所以为诗者于是乎出序以归之且为世之读君诗者告焉
　　太仓十子诗序
　　吾州固昆山分也当至正之季顾仲瑛筑玉山草堂招诸名士以倡和而熊梦祥卢昭秦约文质袁华十数君子所居在雅村鹤市之间考之定为吾州人葢其时法令稀简民人寛乐城南为海漕市舶之所帆樯灯火歌舞之音不絶虾须三尺海人七寸至以形诸篇什居人慕江南四大姓之风治馆舍庀酒食杨防夫张伯雨之徒自逺而至呜呼抑何其盛也淮张之难城毁于兵休息生养百五十载张沧洲始以诗才重馆阁与李茶陵相亚而早死则弗以其名传桑民怿徐昌国家本穿山与鳯里名成之后徙而去之则弗以其地传故至于琅琊太原両王公而后大两王既没雅道澌灭吾党出相率通经学古为髙然或不屑屑于声律又二十年十子者乃以所为诗问海内然则诗道之兴岂不甚难矣哉昔我有先正其言明且清士君子居其地读其书未有不原本前贤以为损益者也挽近诗家好推一二人以为职志靡天下以从之而不深惟源流之得失有识慨然思拯其乃訾謷排击尽以加徃昔之作者而竖儒小生一言偶合得躐而跻于其上则又何以称焉即以琅琊王公之集观之其盛年用意之作瓌词雄响既芟抹之殆尽而晚嵗隤然自放之言顾表而出之以为有合于道诎申颠倒取快异闻斯可以谓之笃论乎今此十人者自子俶以下皆与云间西泠诸子上下其可否端士惟夏兄弟则为两王子孙乃此诗晚而后出雅不欲标榜先逹附丽同久沾沾焉以趋一世之风习书曰诗言志使十子者不矜同不尚异各言其志之所存诗有不进焉者乎吾不知世之称诗者其有当于余言否也亦聊与十子交勉之而已矣十子为周肇子俶王揆端士许旭九日黄与坚庭表王撰异公王昊惟夏王抃怿民王曜升次谷顾湄伊人王摅虹友序之者梅村呉伟业也
　　严修人宜雅堂集序
　　余友呉兴严子修人由进士需次里居肆力于古文辞得诗赋序传若干首名曰宜雅堂集属伟业序之呉兴之族严氏为大自余与既方父子定交二十五年今就思以科名重舘阁修人则出自永乐中名御史之后祖充涵公恤刑豫中所全活千人二子皆成进士子孙蝉聮不絶修人之从兄孝防蔚宗隐居著述兄弟间讲肄服习以相勉修人深沉好书自六经以下嚅哜搜讨尤潜心于八家之作得其疾徐抗坠罔不中节不数年而所学大就今之学八家者振而矜之挟其绳墨以訾謷一世修人独褆躬简静凝然自逺忘其名地之髙年力之富而欿然若有所不足虽以余之衰老犹谆恳索其一言余乃不辞而为之序曰吾尝观乎道术醇駮人才盛衰之故慨然于古制之不作然古之制有复行于今者亦有不行于今而其意适与之相合士君子生于斯时亦遵其制以法其意而已请得而论之昔者孔子既没异端繁兴西汉二三醇儒始号为黜百家尊经术而唐之贞元宋之嘉祐作者又起而力扶其衰敝浸寻乎元季明初诸儒讲求条贯于六艺之微言先民之要指亦既彰切着明矣乃三百年来不免汨没于帖括之时文夫帖括者摘裂经传破碎道术朱考亭氏早鳃然忧之虽其中非无卓然名家而超轶絶羣之才拨去其筌蹄不害于所为古学然敝一世以趋之而人才之磨耗固已多矣
　　国家兴制改令大复乎汉唐之旧而有司之奉行不精体裁之沿袭未化顾亦足以破徃时挛曲支离之见而学者之聪明材辨无所复用将一出之于古文于是数年之间操觚立言者相望竞起岂非化民成材已然之明验耶所谓古之制复行于今者此也闻之学于古训乃可服官郑公孙侨之言曰学而后入政未闻以政入学葢先王所以教育人材其渐次如此后代以科目取士于治术大半无所考防乃骤而予之一官其才者簿领案牍工俗吏之所为次者干利禄以自进有贵至公卿懵不知古今者几何而不速官谤也今者铨选之格杂而多端从进士起家者率久之不得注授以彼耳目之髙广心志之寛闲而又加之以嵗月非特用著述自娯已也盱衡乎政事得失民生利病以发为文章葢不离乎数巻之书而临民出政道在是矣然后知壅滞阻抑之中寓长养成就之法所谓古之制不行于今其意适与之合者此也夫以修人之才与学固非因乎其时养之既久而后有所自见然需次里居者亦已十年余反复于其论著如恨豪猾吏之盘互胶结贤有司輙反为所中而威令格于不行又以农人困苦而啇民富贵推汉武之重本抑末均输盐鐡摧豪强赡国用而田赋不加于民此二者皆救时笃论修人从十年之中讲求其是非叅验其治否然则举而措之逹于从政岂不裕哉余家居郁无所得是行也将以求友而获交于修人呉兴山水之气灵秀磅礴非修人不能有以当也余老矣濩落无所成名庶几遗经絶学頼斯人以不堕故既论次修人之文折于古人尤举其为学之方明体逹用可禆于当世者告焉天下定有知之者而非余之言足以重修人也是为序
　　邹黎眉诗序
　　予与梁谿邹子介同举省闱者将四十年子介之次子于度及其孙黎眉先后从予游葢予之交于邹氏者三世矣于度大廷奏名第一天乃豊其遇而啬之年予以暇日过惠山则黎眉所学大进天才隽逸深肆力于诗古文词间出其余技笔墨渲染无不造诣至极其志气超迈论辨英伟有絶出于流軰者予初叹子介之不及见其子成进士继又于京师哭于度私心伤之今乃知旧门长徳源逺流长其于湖山清淑之气停毓而盘礴子介于度所不能尽者将悉以发之黎眉无疑也有黄子夏生者为黎眉友才相亚而穷困过之黄子一日造予而言曰邹子将办装入太学行有日矣先生不可以无辞予曰昔宋吕文穆公繇对防首选受知太宗晚进其侄夷简遂相继柄用今以于度为
　　世祖所防擢诚使积年资跻通显黎眉于其时用近臣子弟身至京师进平生所为文其遭逄必有大过人者今乃从白衣诸生蹇驴襆被以折旋于愽士之前士之遇合大小迟速岂非以其数耶虽然太学者教化之原人材所自出也尝试推邹氏之先不有骋辨而谈天雕龙者乎上书而连类比物者乎当周衰学废汉兴文景之世未遑有所兴起士生其间不能逊志鼔箧以从事于诗书之业各逞私欲希尊宠于当世故有迂怪不经游谭无实盛自称许于碣石稷下梁苑吹台之间如三四子者虽各有所长而风习固已衰矣
　　国家遵行先王之制举天下之士一志同方毕归之于学我东南之人争自濯磨者甚众祗以伏处江介援引劝诱之不力废格衰沮不能自逹于通都其上者岩穴著书次者客授管记渐流为唐季之余习识者忧之求其具车马登桥门奋然欲自进于
　　天子之科目如黎眉者百未一二数也嗟乎人材消长之故可胜道哉夫邹子之所善莫过于黄子然黄子一再试于有司輙有摧幢息机之意京师贤公卿大夫见黎眉之才亦慨然于南士之不鸣不跃者乎亟思所以收之其必有道矣是为序
　　翁季霖诗序
　　余读欧阳公集古録序其言物尝聚于所好而得于有力之彊自谓好之已笃力虽未足犹勉致之以余观公之所好如盘盂金石篆籀分诸书亦重其文焉而已后有继者如赵明诚倪元镇之流其所访求搜购为有力之彊且十倍焉然皆取其器不徒以其文视公之所好相去稍有间矣天下士大夫乃亟称之良以后生去古既逺庶几覩其物知其用俾观者得所考虽目之好古而文可也余尝访友莫厘旁过翁氏之庐见其堂庑深靓夹助明雷尊蜼鼎犀籖缥帙以为之陈雕茵髹几文竹异石以为之饰问其家曰先人之所遗也没十余年矣琴防在前罍洗居右部分而不乱无纎翳焉噫是其聚之可谓有力之彊者矣然非其子孙好文不能守之完且美也其中子季霖出所为诗一巻读之琅琅然鉴金而戞玉夫生于湖山钜丽之区能守先业读父书以讽咏为乐若季霖者所得不既多乎吾闻翁氏之先以化迁起家其后改为任侠击钟连骑角狗马之足与鸡鞠之防以大耗其资而季霖之先人慕竒嗜癖独以之称风流传来裔欧公有言象犀金玉其能果不防乎赵明诚倪元镇即其身遭逄防乱荡为云烟后世犹美其标韵而况于翁氏若考作室维涂暨茨匪徒永保而弗失又重以风雅之道为之后先辉映也夫诗以流连光景陶泳性情与好古愽物其道为相近季霖列玩左右望若神仙摩挲前人之手泽而咏歌击节得是编于髙山流水之间吾知其诗有进而未覩其止也乃取而着之于篇
　　沈伊在诗序
　　异时吾友邵僧弥好为人言呉中先贤轶事曰石田沈先生之隐相城也有郡守召之图其树塞门一郡惊诧此当呼庸工奈何以辱沈先生先生顾不肯祈免亟囊笔徃图毕辞归而守不知也呉文定公匏庵于先生为布衣交官宗伯居京师郡守縁辑瑞入公首迎问先生起居守愕眙不能应退访之则向者囊笔生也归而惶恐执贽谢先生已逾垣遁矣僧弥善书畵能诗性耿介耻干谒为余叙述先贤徃役不徃见之义庶几于其身亲见之又自以与余善窃用石田自许而取文定望余乃不幸僧弥早世而余頽然放废以老惟追忆亡友之言为愀怆而已今年秋避客狮林寺中金昌沈生伊在持所作诗若畵来见生颀而秀精警有机辨一时倾其坐人畵学赵承防布景设色超诣独絶诗亦沉练有法度问之则固石田孙也自来儒雅诗与丹青为两家惟石田之畵擅名当代而一时钜公推挹其诗以为舒写性情牢笼物态彷佛少陵香山之间今伊在亲其子孙阅数世逾百年一旦起而修明祖业其诗若畵深造而日新者家法具在又何俟乎他求哉虽然余以伊在之学先生者不专在诗畵而在其为人尝试取徃事比类观之今之有司视文人才士如鸿毛世无呉文定即使若文定者复出曽不足介其一言以为轻重而今之为士者于郡县必先谒谒而任奔走之役有百倍于绘事者又何有于不知而后谢谢而拂衣去之也然则伊在之学先生者亦贵乎自重已耳世运而徃自石田逮乎僧弥之时不知其几变然其时风流文采犹为当世所矜式乃抚今追昔者已慨然前贤之不可作而况于今日乎余少与僧弥用诗文畵相砥砺顾念逝者已矣老而才退于所学无所成名见伊在之年少而才取三十年前所闻于故友者告之非图朂勉同志良以自感也是为序
　　苏小眉山水音序
　　同里江位初归自京师取其友苏君小眉所为山水音一巻示余曰小眉南贑中丞公之长子也中丞忠勤防惠有大功徳于南土之人小眉以名公子世其禄位有弟曰次山既得畿辅一州报最闻矣君负盛名有经世之志欲以科第自显优游未仕用载籍自娯好结交天下雄骏抱膝吟咏被服如儒生年未三十同軰中已惊为晚逹君天性恬澹视人世裘马玩好歌舞射猎之娯不以屑也与人言盱衡古今考验得失负意气狥然诺遇有所合虽挥斥千金无所吝今其诗具在尝试取而读之有振衣千仞俯视尘壒之想故其诗岿然而髙渊然而深有探幽抉冥刻镂真宰之心故其诗鋭者屑成涓者澄澈有吞吐万象壮伟不测之观故其诗嵚防嶻嶪悬出而奔流举章门贡水巫闾碣石之竒而尽揽之此小眉所有得于山水以名其编者也愿先生一言序之余曰汉有天下至建元太初之间黜百家推孔子而儒术乃兴其作五言以继三百篇之风者典属国实为之倡则诗固苏氏所自出也自此以后绰之有威瓌之有颋明允之有轼辙皆以父子再世弗替讫乎近禩有苏平仲者与宋景濂同史局能文章每一代之兴其家必出异才以垂声闻而典著作念生之后讵可谓无其人哉自古公侯之子孙涵濡教泽敦诗习礼为天下先而后遐陬蓬蔚之儒始得奋其智能以鸣跃乎当世嗟乎以江生之才苟不游通都遇知已则抱其残经抑没于泥涂之中固已多矣然则以小眉之人与其地负有用之资处方刚之年读书取友覃心经术以为世家表率
　　国家典章文物比隆徃古庶几得愽物闳雅之君子立乎交防之内俾闻者有所兴起焉其在斯人乎其在斯人乎余老矣不获偕苏君游从位初之请书以贻之其当以余言为何如也
　　傅锦泉文集序
　　温陵傅锦泉先生遭有明全盛于嘉靖二十九年举礼部第一廷对抗直指切权要分宜相览而恶之寻遣人招致出门下拒不可以此不得入史舘除仪制司主事转光禄丞改吏部稽勲郎与其长议不合拂衣归筑室岩山之侧灌园著书年八十有六而卒先生于易为专家自辛卯登贤书庚戍始第进士沉酣于六艺百家之言者二十年制科之文盛为海内所传诵平生所作序记碑铭若干巻古风近体诸诗若干首先生殁后四载同郡镜山何公序而行之傅氏温陵大族子孙相继仕宦以数十今松江通守石漪君其从孙也自先生通籍之年数之甲子一再周矣家藏遗集徃徃防轶弗全通守之尊人搜罗放失刻之闽中通守又刻之呉下而属伟业序简端伟业读而叹曰先生之学殆用晦者也自其初治制举义根据经术不肯纎靡以投时好累罢春官垂老始遇即以朴直失权贵人指等軰皆显任而先生浮沉自如进不为利退不为名终身寥落而未尝有一言不平以自诩复用虽其垂世不朽之文亦既穷年矻矻深沉有得矣同时以古文擅声誉主坛墠者为其乡人先生落落其间不欲有所标榜也吾闻之古君子之善易者识进退得防之道藏器敛徳遯世不见知而不悔若先生者其庶几乎余论次前朝当肃皇在御凡先后首南宫者十有五人仅袁文荣王文肃两公至宰相次有尚书华亭陆文定侍郎海虞瞿文懿廵抚则昆陵唐应徳平凉赵景仁太仆则乐安李懋钦此七公者最着应徳以古文名其家饶经世大畧后追谥襄文无论度越赵李自相国以下莫及也文定文懿用上第为天子之近臣景仁亦由庶常出补惟唐李初授部主事视傅先生差相类先生与李终不得在禁林应徳景仁从诸曹郎召入为宫寮忤永嘉意因请朝东宫偕吉水罗逹夫三人者同罢逹夫终其身不出唐赵后由知兵用而唐遂勤其事以身殒肃皇好以操切任柄臣永嘉贵溪分宜三相輙假喜怒以排摈天下之贤士如逹夫诸公是也独应徳晚年超授人谓其为分宜所知嗟乎彼苟贪富贵何不少年循资拱黙以取公卿乃末路艰难没身王事论者犹谓纾意时宰从而訾謷之过矣虽然襄文之学于地理抱塞兵机成败无所不通雅自负经济谓有用于世世遂得而覊縻之若傅先生者其才固不足以及襄文今就斯集读之言皆归于道徳以躬行为本视世事粥粥然不欲显短长之效即其龃龉分宜者非徴诸家乗后人之所称述则亦无所表白此其用意深矣士君子当出处之间潜鳞戢翼图之不蚤读公集者未尝不喟焉三叹也何镜山之序公也曰公灌园岩野离支龙目来禽青李皆身植而手莳之日与兄弟四五人追随游赏世既弃公公亦果于去世竟以终其天年呜呼何公此言所以见太平全盛士君子隐居读书谈道之乐而未免怅然于公之不遇也由今观之如先生者何可得哉何可得哉
　　傅石漪诗序
　　余蚤嵗受知于温陵周芮公先生先生以吏部郎典选相国东崖黄公时在左坊两公者同里同籍有诗名余由及门后进唱酬切劘于其间者四五年而后别去比乱离分隔余为诗以邮寄先生于闽中先生偕相国和之海内追数其交游而相与为传诵故温陵之诗余平生之所习也南安傅公石漪以副二千石涖治云间为政之余扢风雅既搜葺其先集俾余序之矣再手裒所着诗若干首属其友赵双白魏惟度请余言弁简端夫南安温陵属县也傅氏为其邑望姓自其祖锦泉先生举礼部第一著书名家百余年来子孙之发闻者以十数石漪原本家学好与郡之先逹者游其为诗也于体制风格既讲求渐渍之有素又能标举蕴籍剪刻深至以自探性情之所独得当其自闽而出也过呉防渉大江纵观乎防岱黄河之大京阙宫观之盛其纪行也有作其述志也有感而后以职事来云间云间者湖山之奥区骚人雅士所奉为坛墠者也君至而日与荐绅大夫流连于觞酒文咏治郡斋以延名俊出俸钱以资宴游四方无不倾慕其风流而推挹其雅尚所称緑绮堂集者是已君防事之西为屋数楹每退食有暇弹琴读书于其中而顔之曰緑绮夫琴者取其导堙宣郁致化理于和平此循吏所以阜民庶而诗家所以叶神人也君之抚动指至于文王箕子之操得无有忾然太息如见其人者乎当温陵全盛之时两相同日拜命东崖之晚年失志感时悲咤寄之于诗歌者为多吾师吏部公近者道出呉门追话四十年停骖问政之所师弟登髙凭吊未尝不汍澜流涕也双白惟度过我草堂屈指云间一二君子异时仕宦闽浙江山吟眺賔从声华今已不可复问矣君之增竒踵胜亟亟于是编之成庶几流风余韵绵延而不絶也噫嘻岂不重哉
　　圣恩剖石和尚语録序
　　圣恩语録剖石大和尚所着其嗣法弟子黄龙朗梓而行焉者也当三峯举临济宗防剖公与黄龙竝出其位下其后黄龙走之章门庐岳颠崖絶巘之中而剖公补其师故处修祖庭以化导我呉人者三十年此三十年间诸方信佛之流传者不知几何人而趺坐説法之书亦既溢名山而遍都市矣圣恩剖公黑白无不瞻仰所谓精进光明幢也而语録至今日始出葢和尚以真实了义扶植吾宗不欲寻文覔句与世之名闻利养者同其演唱逮黄龙以故人还故山受记莂以去力请之方许行世顾犹删而存之仅得四巻是编也所谓最后出而尊贵者欤伟业尝从而问道者也遂不辞为之序曰昔马祖首以棒喝接人至临济而竖三三要宋洪觉范乃标举以立纲宗是岂谓棒喝之不足而以要为门庭哉葢自衣止不传之后法不得不分法分则付嘱不得不广从上诸祖惧夫世之一知半觧者借口于单提直入颟顸儱侗无以考验其浅深得失故设为权实照用料简囘互以防励而勘辨之此所谓宗防也以余所见当三之时海内知传法为不易其从游者皆人材英特语机迅利而犹尽力钳锤未肯轻相印可今之竖拂拈锥者在在有之可谓盛矣吾不知明眼人辨验其所开法于要賔主竟何如也夫风习所不能止者当折之以所服三之门推圣恩南岳灵隐为三大老非复浅学初机所可几及今以法印相承之耆宿其操持修证为最久而此书之出也若是其慎重然则有朝叅承而暮撰述者能无瞿然其自失乎或曰黄龙之在法昌也尝坐禅山窟中虎饮于岩泉不为动大蛇上下其肩背而鼻观自如此其力量有过人者和尚退然不出户牖俾称弟子而折軰行彼葢以道故屈也其书具在吾又乌以知之












　　梅村集巻二十二
　　钦定四库全书
　　梅村集巻二十三
　　国子监祭酒呉伟业撰
　　序三
　　江南廵抚韩公奏议序
　　御史中丞蒲坂韩公廵抚江南之五载
　　天子洊钖公命进秩司空公自以幸得备位维是地方之得失闾阎之利病分条其所以兴及所以革之状适当宁幸听其言得奉行弗坠以少逭于阙失其副封与草藁具在手自裒辑得若干巻授其部民呉伟业序之伟业读而叹曰
　　上之加劳公与公之尽心厥职者其在斯乎其在斯乎昔我
　　世祖章皇帝听览之暇命儒臣采经摭传以撰集羣书无亦以后之人制度文为鉴于前王之成训罔或遗漏故不厌其多闻慱物而义类之宏深也若奏对之体贵乎指事造实以通变而适用其理覈其文显一切傅防繁曲之辞屏使弗进伟业每南苑夜直见诸公坐而假寐漏下三十刻中书犹捧督抚所上章奏以叅订国书有微文之疑互则为之执笔彷徨看详久而后定然则有事于敷陈者可不慎哉诗曰维今之人不尚有旧书曰乃身在外乃心罔不在王室当韩公之在京师宿衞忠正晓习文法佐太宰以赞邦治周官所云大事则从其长小事则专逹其公之谓欤
　　天子器其能擢自帷幄出典畿辅三命作牧四方具瞻公涖政浃旬固已赫然改观矣亡何有迁擢江南之命先是江南山越未平雈苻数起闽海巨冦防入内地以诖误吏民当事者赤囊纷驰告变收捕之章又数从中下公至之日氛祲消而奸宄息不动声色用拊循弹压以为政向之所谓告急之书穷考之案则皆无之顾以东南区区一隅赋税居天下之半秦楚滇黔闽粤之饷檄使旁午奔命弗遑呉民户赋而口敛乡部书都鄙之版椽史掌邦国之贰调发出纳千条万端郡邑守相日有要月有成趋办不及即镌谯随之发代者拜除如流罢免者覊管不去虽有考课之法亦不得而施公能无焦心极虑以求当世之长防耶昔有宋安抚大臣设上佐以勾管机宜文字主者执凡治要而已今者职事巨细旬朔动以具闻其间
　　诏条赦令计簿狱词所当钩稽而出入者节目繁伙不可亿算惟公通逹政体能周知乎轻重赢缩之数而操纲纪以御之如游刅如治丝如烛炤而觽解故有所建白区处详当体例精宻深严之地朝拜夕可所司莫得而駮难焉论者以此重其才服其略他人为之弗能及也已窃惟古来奏疏莫善于晁贾亦尝建积粟铸钱韩范欧阳本经术大儒在西夏河北所进劄子首以理财足国为务夫论事人主之前先使之知经制出入充然其有余则仁义道徳之言始可得而进自古然矣方今西北之土未尽垦山泽之产未尽出啇贾并兼之利未尽讲求以归县官举天下之费毕出之于农故军兴孔亟水旱灾荒则上与下焦然其并困我公以肺腑居重任忧公如家权时制宜用其徴发期防以仰副度支之急若夫定经赋寛民力为根本以兼为东南此万世之谋不易之论未始不端言之也汉神爵之治尚综覈而致其隆于三代唐贞观之政行仁义而收其效于富强圣主贤臣谘诹要道或课名实或布寛仁一张一弛同条其贯非已事之极验耶
　　世祖所以大修吏治务合经意者葢兼之也
　　今天子寅恭只畏广询愽谘尤闵念我东南之民以访求疾苦其久任公者将尽行公之言而公之言有非一时所能尽处腹心宻勿之地入则造膝留身出则皂囊封上嘉谋嘉猷从容陈请必期实有所禆益此岂疏逖小臣刍荛献替者可得而比然则其嘉惠呉民虽古大臣之用心无以过之矣彼于文墨治辧之间谓公功着职修服其才而重其略不知此特庶务之可见者耳又乌足以窥公之大哉谨序
　　江海肤功诗序
　　古者克敌必示子孙故于人臣之有功者旂常以记之钟鼎以铭之简册丹青以载之鼓籥笙簧以歌之王命尸臣官此栒邑虎拜稽首天子万年啇周以前尚矣降此则辅氏之钟魏颗所以获杜囘也邢国之鼎礼至所以掖国子也燕然北征窦车骑所以登山刻石也冀州安居皇甫义真所以定乱作歌也上之人载在盟府之乐官图其劳于不朽为臣者则又受彞器而刻其辞用荐家庙传后世永永矢报于勿忘呜呼功名之际岂不盛哉今我西安梁公庸江宁一防再造南土
　　天子晋秩而宠异之且将定封焉呉之人以其忧兵闵乱赖公克底于宁也作歌诗数十章公曰吾之功既在史氏矣惟士大夫赠我以言重于雕戈黼黻不可以不记乃执首简命伟业曰子为我序之公秦人也车邻驷铁小戎无衣之诗其音亢切而偾厉清笳急笛骤而歌之介胄之士无不抚剑擥腕变色冲冠者此秦风之雄乎若夫三江五湖之间楼船羽葢黄头櫂歌非犹夫扶风壮士之声情慷慨也石城乌栖江南之弄非犹夫陇头水闗山月之激昂三叹也语曰歌诗必类斯岂其类哉予则以为不然公之在军中通诗书习礼乐有轻裘缓带投壶雅歌之风及其孤军决战虽以呉人之不武驱之赴利决命争首视五陵六郡之豪不是过焉又何有于风土而谓南音寛柔啴缓不足乎听耶然则呉士大夫之属而和者用公之气以讲军容而壮武节其辞皆发蹈厉请以奏之师中当古短箫铙歌之曲可也公笑而颔曰善遂书之以为序
　　盐运分司张森岳赈济册序
　　苟可以仁恩及物则智不必勤其官能不必举其职推而行之罔或勿济今夫盐防者利之所自出专以佐国而足用非晓然有益于民者也周礼掌邦之委积治年之丰防于荒政纎悉具备而山泽之利则尽推以予民其设之官者制其政令而已无所谓征以取之也自管子相齐以为海王之国即水煮盐宜筦其权而尽归之于上其説曰予之在君夺之在君使人长见予之形而不见夺之理后世遵而行之豪强并兼擅利孔而挠上法者害固以浸除而诸君吾子之所食无不量其釡升而为之设衡立凖其法至为苛细盐防尚为有益于民否耶盐防诚有有益于民者国家水旱之不时什一之征常恐不足于用惟盐为天地所藏取之无害足以佐公家之急汉元封中置盐官二十八郡齐居其六山东尝大水民饥流人转徙赈恤以亿万计然而外奉军旅内供兴作得以不匮则盐防为之饶也盐防为之饶于国家爱济元元之意未尝不阴为之助独为是官者不能显以养民其显以养民如吾友张君森岳是已张君为青州盐运分司青州者山东负海之地管子所谓渠展之盐梁赵宋衞资以仰给者也为君计者钩稽弊漏恤下惠商广蓄积以备乏絶斯足以勤其官矣权时缓急搜逋举羡俾朝家以全力为农民不加赋而用自给斯足以举其职矣乃有进于是者嵗比不登民之流离不能自存者僵仆满道
　　朝廷方发帑金遣使者赈救畿以南而张君能先民之急捐赀为粥于路又下劝分之令募豪长者相假贷愿输者具以其名闻奬励有方赋恤有法所全活最众是可为难也已夫张君尝治一道以牧民有称于时矣此其事办之有余余以为难者方君以盐防为官能不拘拘于职守救灾施徳惠知所本务管子贤人也相齐之功覇以九世而君之所见似为过之诚可书也于是乎言
　　海防鲁公颂言序
　　呉郡濒海之邑其民有事于供亿而驿骚弗宁者非甚良牧莫能恤也苕上鲁公由丝纶近臣出副二千石来莅吾呉以防海为其职尝与余论海事而筹之曰夫海上之筑城堡立墩台所以驻屯兵也除道成梁陈刍置顿则以备王人之衔命大帅之廵守惟恐赋敛之不时阙而为罪其于用民之力亦已极矣夫土功者王政之所不废也吾诚以其时量工命日揣髙卑度厚薄而为之则城可立台可成而民不至于重困今之役赋丈之无方故具下未能授功而先为之扰又民欲成之而兵欲毁之彼津亭土堠之不修者非玩也其戍守者利于其堕而频为之兴筑也若之何勿禁也先王之制凡承王命为过賔者牢醴饩献饮食之数各以班位而为之等今庶具百物嵗一赋之于民帷帟几席槽枥碪事过则弃之而酒浆糗糒牲牢刍茭常以賔至之无时偫于无用为黠吏之所浸没负贩之细民徴索匈匈列肆昼闭既又计畆而定其徴是商与民交困也巳语曰有优无匮吾诚先为之缮馆舍庀器用而后令候人逆之于郊致舘致餐拜而将币官正奉符而阅具数胥徒执牍而书其物賔至如归民用不扰若之何弗举也余闻之叹曰善哉言乎夫为政之道樽节爱养息事宁人非狃一时之安而惰窳之也开敏彊毅兴事就功亦非轻百姓之力而程督之也语曰不一劳者不永逸不暂费者不永宁若鲁公所言规为措置虑始经久民不知役而时噢咻之斯非体国之长谋而使民之佚道乎鲁公之驻节出治在乎海虞虞岩邑也其山有飞泉夹涧之竒其材有丹枫翠樾之美其田野有陂渠塘泺稉稻蒲蠃之饶人民好嬉游而不事作业美衣食而不知葢藏因之以饥馑加之以诛求物力大诎水则浸以尚湖绾江海之冲而设重戍游徼之骑旁午而狎至艅艎之舟邪许而毕集
　　朝廷简文臣以勾防其资给而整齐其法制于职秩为重公府初立庶事草创将吏有犒馈宴飨劳旋勤归掾史有出纳竒赢徴令考校他若僚采之聮事賔客之过从络绎奔凑咸于是乎在苟非闬闳之髙堂皇之峻唐陛屛树审术辨方则上无以发教令治文书下无以充揖让洽笑语鲁公有忧之且公之来也尝诹于都人士曰学校者为政之本也古者行师在泮献馘行饮至之礼今海上桴鼔无警而戍逻之卒有刍牧于孔子之宫者我备官而遽忘之耶乃即训导沈君与谋以尊经阁倾圮日久不可莫之治也揆日戒徒畚挶既具翚革斯起易其黮防焕以丹青瞽宗瞿相顾瞻奕奕而公治事之堂亦适防于成诸生入学鼔箧得游息讲肄之所而海上突骑水犀诸军负弩被甲而趋庭者见榱题轮奂有严有翼无大无小欢欣鳬藻凡此二役皆公于农事之隙斥羡金捐俸入以为之故鼛鼔弗戒而版筑克就君子曰鲁公于为政知所重矣春秋于浚洙城防新延廐则非之于复閟宫作泮宫修御廪则善之诚由此而推其于筑城置堠平易道路储偫糇粮皆当预之以时而定之以法俾其下居平无劳苦叹息之声临事无供顿颠踣之怨公之才实优为之而吾呉人之获有休息其道端出乎此也沈君率其邑之士大夫徴余文为贺余因以前所闻于公者为告而且深有所望焉
　　魏贞庵兼济堂文集序
　　自古一代之兴必有名世钜人出而宏济苍生润色鸿业然而长于政事者未必工于文章工于文章者未必优于理学求其兼备无遗者不数见也当西汉之隆萧曹丙魏号为贤相然所长者止于政事无论理学即文章且无闻焉而司马迁相如枚臯扬雄之流又徒以文章著称而不及施于政事其于理学则亦未能窥其万一也所谓兼备无遗者求之古而不得乃今得之于柏乡魏公公禀鸿骏魁杰之才遭逄
　　圣朝廻翔禁近值
　　世祖章皇帝兴治右文招延俊乂数举
　　经筵命儒臣讲论大义或时
　　巡游南苑应制赋诗一时文学侍从之臣无不掞藻摛华对
　　休命而公实岿然为冠首其后歴谏垣跻柏府宻勿论思纲纪庶政封章数十上如请开日讲颁孝经録遗忠辟异端诸疏皆闗天下国家大计葢非
　　当宁知公之深不能尽用公之言以兴致太平而非公之才与公之学亦不能辅导以成至治
　　圣主良臣相得益彰于以调元赞化经国庇民千载一时也
　　今上御极公以铨衡重望入居政府于时重熈累洽海内晏安从容于黄扉纶阁之间得以留心述作愽游才艺而公又防于闗闽濂雒之防其学以性善为本以致知为要所辑圣学知统録及大全纂要学规彚编诸书皆足以阐绎微言绍明圣绪而以其余闲作为诗歌则又能笼挫万物匠心独妙至于悲鼎湖之莫逮痛子期之云亡其忠孝气节于君父友朋之间尤惓惓乎三致意焉所谓理学文章政事公殆兼而有之葢公之才与学其积之也有本而出之也不穷今夫江河之水灏瀚潢漾虽疏而为川注而为渎而其源则一也公之蓄于中者停演迤虽试之于政见之于文而其本则一也公之宏致逺识固非若汉之辅相醇谨朴遫者可拟而亦岂仅如赋上林夸长杨者以翰墨为勲绩词赋为君子而已哉公为髙邑赵忠毅公之甥忠毅与公同主铨政世传为美谈然忠毅值党议纷呶羣言謡诼之日枋用未久而公之功名在日月之旁筦枢轴之任以视忠毅其所遇之幸不幸何如也公所着诗文甚多中州彭子士报谋之呉君冉渠杨君仲延撮其尤要者锓板以行葢公之学与公之才其所以开物成务者虽不尽于此而于此亦足以见其大者焉故不揣而为之序
　　古文彚钞序
　　古文之名何昉乎葢后之君子论其世思以起其衰不得已而强名之者也先儒谓三代无文人春秋以降始有子产叔向用文词为功而庄周列御冦遂以名其家西京以下班班矣其时有古文尚书古文孝经者以六书难字为考正而巳初非以其文名之也自魏晋六朝工于四六骈偶唐宋钜儒始为黜浮崇雅之学将力挽斯世之頽靡而轨之于正古文之名乃大行葢以自名其文之学于古耳其于古人之曰经曰史者未敢遽以文名之南宋后经生习科举之业三百年来以帖括为时文人皆趋今而去古间有援古以入今古文时文或离或合离者病于空踈合者病于剽窃彼其所谓古文与时文对待而言者也葢古学之亡久矣呉郡蒋新又吾友韬仲佥宪公之孙也刻其古文彚钞成问序于余曰此吾祖所以教于家者也愿得一言以识勿忘余取其目观之则自周礼檀弓家语以下左国公糓国防三史八家之言皆在而其书不过数帙噫嘻是何其取之之愽而用之之约乎夫周礼河间献王所得与仪礼同上之秘府然仪礼有逸经三十九篇巳亡而周礼冬官一篇亦阙小戴氏增损礼书曲礼檀弓以下共四十三篇马氏又益以月令明堂位乐记篇第苦其错杂故论礼者以为不如春秋三传之为全书然汉儒多尊公糓抑左氏至东京以后始显而国语亦辅之以行名曰春秋外传战国防刘向所定三十三篇崇文总目称十一篇宋时再命儒臣订定乃完夫士生于古学废絶之后区区掇拾整齐于煨烬屋壁之余亡者澌灭而不传存者混淆而无次有识者咨嗟太息恨后生不见古人之大全良以此也讵肯厌遗经为难竟又从而摘裂破碎之哉三史唯孟坚为兰台定本史记巳有阙文蔚宗所删取者谢承袁山松诸家今已莫可叅订若夫韩欧大家之文后人尊而奉之业巳家昌黎而户庐陵然君子以为元末诸儒所为楘学者其于八家讲求各有本原所当愽稽以要其归未可于尺幅之内规规而趋之也葢读书之难如此蒋氏自清流公以春秋起家予交于佥宪最深知能世其家学今新又年甚少才甚髙将以其学游京师而刻所钞以无忘先志传曰学犹殖也不殖将落新又之所殖不既多乎夫韩宣子适鲁见易象与春秋司马迁渉江淮探禹穴而世本楚汉春秋叅之以访求而后大备京师者文人学士之所集羽翼经传之书在焉然则新又其绎于所已闻以进乎所未闻可也彼夫采摭荟蕞之书岂足为新又重哉余既慨世人之不悦学而新又好古又表其祖父之教有合于昔人读书之大指乃因其请而叙以归之云
　　龚芝麓诗序
　　大宗伯合肥龚先生裒其新旧所着诗手授丹徒姜子子翥曰子知吾诗者也亟图所以广其传于是大行伯成呉侯方以为政余闲扢风雅谋诸顾子修逺陈子椒相与诠次而刻之呉中集成命其友娄东呉伟业弁简端伟业伏而读仰而思曰夫诗人之为道不徒以其才也有性情焉有学识焉其浅深正变之故不于斯三者考之不足以言诗之大也今以吾龚先生选词之缛丽使事之精切遣调之隽逸取意之超诣其诗之工固已俊鹘之举也扶摇一击骐骥之奔也决骤千里先生之潜搜冥索出政事鞅掌之余髙咏长吟在賔客填咽之际尝为余张乐置饮授简各赋一章歌舞恢笑方杂沓于前而先生渉笔巳得数纸坐者未防传诵者蚤遍于逺近矣此先生之才也身为三公而修布衣之节交尽王侯而好山泽之游故人老宿殷勤赠答北门之窭贫行道之饥渴未尝不徬徨而慰劳也后生英儁宏奬风流考槃之寤歌彤管之悦怿未尝不流连而奬许也自伐木之道衰而黾勉有无匍匐急难者吾不得而见之矣先生倾囊槖以恤穷交出气力以援知已其恻怛真挚见之篇什者百世而下读之应为感动而况于身受之者乎此先生之性情也板荡极而楚骚乃兴正始存而大雅复作以先生时世论之繇其前则忾我寤叹忧谗慝痛沦胥也繇其后则式燕以敖诵万年洽四国也举申旦不寐之衷与夙夜在公之道上求之于古昔内审之于平生于是运防之升降人事之变迁物候之暄凉世途之得失尽取之以融释其心神而磨淬其术业故其为诗也有感时侘傺之响而不改于和平有铺鸿藻之辞而无心于靡丽秦风之篇曰蒹葭苍苍白露为霜士君子所以久而益坚者其砥砺必有道矣此先生之学识也余定交于先生者三十五年凡友朋之称诗者以百数举其最曰合肥大宗伯芝莱阳宋少司寇九青九青锁闱论文江行纪胜与吾軰防人同事于楚公暇唱酬相得甚欢适防先生谒告南还相与淋漓倾倒于白门金昌之间斯二者相知为深九青好矜慎其诗尝追拟少陵颇能得其一二日必课五言一首兾其学大有成就始肯出以示人乃不幸而以兵殁虽其断篇零落百不一存余每与先生言而伤之先生深心学杜晩更放而之于香山劒南其投老诸什为尤工既手辑其全集又出余力以愽综二百余年之作其推幽隐为太过而矫时救俗以至排诋三四钜公即其中未必自许为定论也诚有见于后人之驳难必起而吾以议论与之上下庶几疑信徃复同敝天壤而先生之于诗也可以百世然后知昔人之诗其作之者传论之者亦传至磨灭如九青虽相知有吾两人无可加其称述惟为之抚巻追叹而巳余忝少长于先生既推服其才又熟于性情学识之有素故于论诗表而着之嗟乎先生之功于斯世甚大固无借于诗以传而诗之工已臻于至极余衰且惫庶几厠名集中随诸子之后他日有追数其交游而及之者此余从伯成之请而序之之意也不然余之言岂足为先生重哉
　　宋直方林屋诗草序
　　徃余在京师与陈大樽游休沐之暇相与论诗大樽必取直方为称首且索余言为之序当是时大樽巳成进士负盛名凡海内骚坛主盟大樽睥睨其间无所让而独推重直方不惜以身下之余乃以知直方之才而大樽友道为不可及也巳于是天下言诗者輙首云间而直方与大樽舒章齐名或曰陈李或曰陈宋葢不敢有所轩轾也大樽既前死舒章得一官又不防其用直方乃以名位大发闻于时既跻显要进卿贰为天子之大臣矣复不幸蚤没其少子舜纳裒其父平生之作取首简属余余俯仰四十年执友零落殆尽爱舜纳之才以为直方不死而自顾頽然不胜其衰且惫矣乃抚巻三叹而为之序曰吾读小雅得朋友之道焉昔文武盛而伐木兴周徳衰而谷风作诗者所以垂教易俗而朋友故旧其厚与薄之递降举世之隆替系马尚论者可不思其故乎余尝反复于东汉之季其贤而好士莫过于蔡伯喈孔文举伯喈之爱王粲欲举家之书籍悉以与之伯喈没其撰集汉事遭乱弗存仲宣不闻有所搜葺也文举诱掖后进賔客日盈其门巳而死于曹氏最后好其文而购之者乃在魏文帝其当时故人不过习脂一恸而巳葢古道之难如此诗有之风雨如晦鸡鸣不巳士君子处于抢攘之际其生而同心死而同恤百世而下未有及山巨源之于嵇中防也今以观吾直方何其类巨源之风乎巨源位登三事年垂八十视直方过之其诗文词赋足以比肩知巳则直方所长特优巨源弗及也惟是读感愤之诗追忘言之契后死而结集其文章既贵而善防其妻子则巨源之于直方千载同符不期而合吾党之放废仅存比于向秀阮籍之徒者如余是也能不叹哉语曰钟子期死伯牙终身不鼔琴直方之琴今已沨沨乎明堂清庙之响矣若以语乎孔子之忧患左徒之离骚则抚下指终有所哽咽而未发是编也不复存其少作讵足以尽直方而直方所以原本诗人之忠厚不忘故旧者端在乎此直方于兄弟最友爱子建以明经髙隐著书尝拟唐人数百家未就而卒让木为二千石于岭表其近诗益进每邮筒寓余余虽老实籍君兄弟以不孤噫嘻此大樽所称三宋也直方死友朋兄弟之道谁复有讲求之者哉舜纳工诗有儁才而年少余恐其略于旧闻故举直方学行有闗当世者着之家集葢不止于诗亦不止为宋氏巳也庶几舜纳知所勉焉
　　孙孝若稿序
　　余初以制艺起家常防然自以为不足好从诸先逹考求故实以增益其所闻见其之虞山也获与孙子乔先生游先生年巳六十余常为余言少时犹及见皇甫司勲王弇州两公云葢先生之父三州公以能诗名海内两公亲与定交先生侍函丈闻绪论追叙其事叹诧为不可复得余闻语亦慨然者久之当是时先生之二子恭甫居显官而光甫与余同举进士先生不以为荣好举徃贤之流风轶事以相讽勉余以知先生之不可及而其泽深且长也巳后十余年恭甫之长君孝若举进士裒所为文若干首问叙于余孝若之为人也风流醖借机神警速实倾倒于余余亦心折之甚其天才之所轶发家学之所纉承足以囊括古今贯穿经史出入古文诗歌之间制艺乃其余事即而求之所造固巳如此矣嗟乎今之为制艺者咸哆然有自大之心其中初无所得而欲以轻侮当世凌忽老成邀结党类诋諆侪軰以余耳目所见比比而是也夫以孝若之人才之门地不欲沾沾于一日之名舍本业而追时好及其防南宫悬国门天下翕然称之京师三公贵人无不援孝若以为重者而亟得余之一言岂文章道谊朋友之投分固有数欤抑余之蹇拙无似龃龉于世孝若因以取之欤若谓世经多故人物凋防虽朴陋如余者犹遗民佚老之仅存可以徴旧闻而道掌故则余且震惧不敢当而孝若固进而益请者葢亦乃祖之风类也以是辞不获而为之序








　　梅村集巻二十三
　　钦定四库全书
　　梅村集巻二十四
　　国子监祭酒吴伟业撰
　　序四
　　送胡彦逺南归序
　　武林有横山江氏兄弟隐于横山者二十年天下言隐居善避兵者无如横山矣已而武林乱横山先受兵余疑焉或曰江氏固高赀有圗书玩好朋友声酒之乐冨于居山者也余廼叹曰江氏之及也宜哉今年春遇诗人胡彦逺于长安每酒酣诧客曰吾家在武林之河渚峦廻涧复人迹罕至烟汀雾树视之既尽杳若万里吾父子葺茅屋以居杜门著书不见兵革顾以贫故无以赡老亲不得已走京师从故人索河北一书今将渉漳河过邢台泝淮而南归吾所居河渚誓不复出矣夫以彦逺之诗与其人使有山田数十畆营灌自给可以勿游既游矣即久留邸中曵裾公卿之门亦可以无困廼彦逺自以居山久一旦来京师策秃尾驴障便面行泥淖中郁郁不得志发病思归归而便道谒西诸侯西诸侯恐无能识彦逺者其游也乃所以益其贫耳虽然吾以知彦逺居山之安也织帘砍屧纬萧拾橡可以养生可以事亲彦逺讵忧贫乎吾闻南高峰下有松仙人者不衣不食大类焦先寒贫子之流此真隐居善避兵者彦逺必知其人问之而不吾告何也他日有弃家变名横山河渚之间莫知其处者其必彦逺也夫
　　送林衡者还闽序
　　闽为天下僻壤面山负海土风淳厚家礼乐而户诗书人才常甲天下而石斋黄先生以道徳起漳南忠孝大节光显于朝廷而文章经术以教训乡里生徒榕坛之下巷舍常满闽士之盛天下莫隆焉闽于地既僻而人才絶盛其郡举上计试于礼部者过重山危栈渉钱塘入武林取道于吴郡而后繇江淮以达于京师故虽以石斋之贤海内望尘不及独于吾吴则山川歴览賔客从游可指数而得也况其子弟都讲之至于斯哉盖是时天下太平江南文事大振如余者夙为石斋所知能推明其教故舟车之通声气之合有如此也自先生殉节以死余卧病海濵不与当世接逺方之士徒歩而过我者亦已少矣今年兴化林衡者布衣芒屩负其诗古文词十数巻入门长揖曰吾石斋弟子也先生没吾党抱其经书逃匿岩谷盖与天下絶矣独念通都广邑之内名山大河之间人才辈出耆旧犹存今以絶意仕宦不得复与之游则何以论道取友感发其志气于是累趼重茧襆被而来将由此入白门过广陵一覩中原之盛而恐其粮尽以返也余闻其言壮之徃者在长安石斋曽以易传授余及豫章杨机部未及竟石斋用言事得罪相送出都城机部慨然曰絶学当传大贤难遇余两人曷弃所居官从石斋读书鹤鸣山中十年不出余心是其语两人者逡廵未得去今机部后先授命余腼顔苟活先生之学遂以失传嗟乎吾闻之古人有辞亲逺游负笈求师三年不得见者矣有解去印绶不通官阀北面称弟子者矣此机部与余所不能为者而衡者为之衡者行序其稿为赠所以明余之惰着衡者之勤以见闽士多贤而石斋先生之学犹存于天下也衡者名佳玑兴化之莆田人为人质朴修志行诗文雅健有师法其叔父小眉公以前进士隐居著述衡者能世其家风云
　　赠琴者王生序
　　徃时余兄志衍好琴琴之道非心手专壹勿能工也志衍能诗文善书画奕棋居能品又能投壶蹴踘诸戏其于琴弗肯竟学顾好与其工者游有王生者以此技进能为新声当是时志衍方贵盛賔客日十数人谈论方起丝管间作行酒歌呼投卢絶呌志衍分身其间诙啁抵掌以为笑乐已而王生擕其琴至抚弦布指则主人焚香啜茗正容端膝四座閴寂无人声余于是叹琴徳之妙王生之工并以服吾志衍也不数年志衍官蜀之成都阖门遇寇难以死王生者无所遇其道益以穷衣其敝衣日抱琴行道中余与当时賔客遇乱各散去无一人能收王生者盖志衍之亡六七年矣今年夏复与王生遇谈志衍旧事则大哭哭已为余鼓一再弄凄然以清悄然以悲听之如见志衍也昔孟尝君广厦邃房淫声丽色撞钟舞女乎其前而雍门高为之鼓琴也能使如破国亡邑之人流涕泣下今以吾志衍才气之雄交游之众可不谓盛欤一旦骸骨破碎门户磨灭欲如雍门所云千秋万嵗之后婴儿竖子踯躅而歌于其墓上噫何可得哉然则王生之为此曲也其为峨眉之高乎其为瞿塘之深乎其为杜鹃之啼猿狖之吟乎其为山鬼之连蜷而偃蹇乎其为秋风之憀栗中人肌肤乎盖坐客憯懔振悚变色而三叹又从而歌之曰葛蔓蔓兮雨冥冥枫林黒兮阴火青望故乡而不见语白骨乎空城顾爱子之罔托兮嗟賔御之无人则坐客无不矫首西望欷歔而于邑也抑吾又闻之琴者所以理性怡心导情宣郁今聆王生之操不言哀而哀得毋张急调下非中和之响耶是不然夫人心有烦寃菀结不能自达者骤闻幽眇之音愀怆之调一弹再鼔涕泪横集则仰首出气足以释然于胸懐且以文王之忠焉而幽囚伯竒之孝焉而谗死孔子之圣焉而见逐顔回之贤焉而早夭在深于琴者言之虽以志衍之罹极祸揆之义命可以无憾况于吾辈为破国亡邑之人者耶王生推琴而起曰善遂书其语为赠王生名愚吴郡人
　　赠炤如师序
　　儒者之道与佛教同为盛衰徃者唐宋大儒专斥浮圗氏而名僧大徳咸出于其时盖儒术与佛敎同盛此古人所以不可及也今之为浮圗学者大率重宗而绌敎其敝也黒白互异南北相訾贤人君子欲立説以胜之而其道不足以相服卒举天下愚智尽归之宗门可谓盛矣而名山老衲乃有末法沦堕之恨此所谓儒术敝而佛敎与之同衰其可叹也已以余所闻神宗皇帝时士大夫以读书讲学相高吾州先达管东溟曹鲁川两先生研综六经穿穴训诂而又能得佛法大防于敎律论藏皆有所叅究为一时缁素之所谘仰盖唐宋之讲学儒释分而我明之讲学儒释合后来憨山莲池诸大法师皆能融释书传归之教乗未必非两公有以发之也余生也晩于两公不及见而鲁川之婿为余外王父少时从母党窃观其书多至百余巻鲁川三子其季曰毅叔毅叔之子曰元孟父子为儒者能世其家学今年夏余园居读书元孟瓢笠叩门曰吾出家于郡城之文殊庵僧腊已十年矣此即所谓炤如师也东溟之后曰干山手定法华疏钞自为诸生四方讲席见推为耆宿今亦出家于吴郡嗟乎余于是知两先生之教且复盛也夫炤如干山儒者也儒者之学通明广达条析科仪讲求防密皆歴有援证彼夫自尊其学空疎而灭裂者其説自足以胜之説足以胜之矣苟非能外死生去利欲则何以折方袍圎领者之徒而使之震奉吾教所谓其道不足以相服盖以此也今炤如干山受信具修戒律勤苦专慤在畴人之中最为精进而始举其先世之书阐条贯用以尊道而训俗然则儒术敝佛教衰庶乎其有望者其在斯乎炤师年六十徴余文为夀夫浮圗氏以天地万物为空幻年祀久逺本非所计而独于道之盛衰不可不以身为担荷故书是以贻之
　　李贞女传序
　　事有不见于礼经先王不以训世而君子称之以其过于制而合于道也礼于人子之养亲也鸡鸣而起日入而夕请席衽奉敦匜治饘洁滫瀡其事至烦且勤矣而独于女子之孝不甚着内则曰妇事舅姑如事父母盖惟恐其不如父母也妇人内夫家外父母家先王垂家法于天下故于其事父母则略言之而特举妇徳以为训女子之嫁也父母祝而送之其得于舅姑贻父母令名不得于舅姑贻父母羞辱女子之事舅姑凡以孝父母也舎事舅姑无以孝父母乎女子二十而嫁出于襁褓之中离于保傅之手其去施衿结帨也近矣事舅姑之日长事父母之日浅矣然则有终身不嫁以养父母者乎曰有之子之娶妇事宗庙继后世也古之孝子有不娶以养其亲者矣不孝有三无后为大以孝之之心蹈不孝之罪犹且为之而女子无是也威后之对齐使曰北宫之女婴儿子无恙乎撤其环瑱至老不嫁以养父母古固有不嫁之女矣而列女不书内仪不载异常之事不可以教世而训俗是以着其实于记而没其文于经固未尝不深与之也今嘉禾女子李凤以事父不嫁父病吁天感召灵药有鸟啣果投厥鼎中饮之廼瘳年四十七以没犹以不终养其父为恨里人惧其后之轶传也谥之曰李贞女属余文序其事易曰女子贞不字不字其果为贞欤有聘而不字者矣旣纳采问名以身许人矣而夫亡断发耳誓志不行此其为贞从其夫言之也今李氏之志知有吾父焉尔斯可谓之孝不可谓之贞夫女子之事夫犹人臣之事君也得吾君而事之有死而无贰不得吾君而事之洁身守志其道亦有死而无贰也君臣之义无所逃于天地之间而男女有别自其为女子而居室之伦已备斯可谓孝也而独非贞欤
　　永愁篇序
　　吾友孙穉均擕九龙永愁人诗巻示予曰此龚佩潜中书之女作也中书以进士遇国难投秦淮以死惜无人表着之者有才女而复不得意用永愁名其篇昔屈原赴湘流葬鱼腹为离骚以见志百世而下复见之龚生其惓怀故国死不忘君所志同也世之言愁者莫过乎原原之死以不得乎君其时国尚存也中书则国亡矣又以所死之君遭运防之极不获与前此死忠者同日而语夫君臣夫妇之道一也为中书女者当以其父命之不犹名之不立仰天而侘傺其为愁也大矣舍是而云永愁篇为已作也不亦末乎虽然屈原言愁而托之湘君帝子菊芳兰秀以寓其纒绵凄恻之防今龚女能诗又善畵湘花湘草使见之者有感乎幽谷无人不言自芳而江潭顦顇亦可以形容而髣髴虽谓之为其父作亦可也屈原有姊云申申其詈予后人尚以之名其县比于望帝啼鹃同其哀怨而况龚女之善愁者乎穉均其识之它日必有纪中书之事而并及其女者是为序
　　王石谷赠行诗序
　　士之负絶艺者中有神解而外与物化非至精者不能几也然而为之难知之亦难何以言之夫善琴者不必于其音也善奕者不必于其博也善射者不必于其鹄善御者不必于其马也善书畵者不必于其毫素也孔子曰用志不分乃疑于神神者芒防无形变化无端长与造物者游而髣髴其所由始吾乃目将营之足将从之若是乎其专且壹也虽有好恶利害非誉巧拙不得而入焉久之如有得也窅然若防其故吾而忻然与其道相接如此谓之艺成艺既成居有以得于己出可以无待于人苟或嗜我技贪我名而不窥我用志之所存虽投之以千金之璧却行拥篲而前者弗顾也以其不足乎知我也故曰为之难知之亦难海虞王子石谷者善畵其畵也无地势而尊不蓄积而富非宿素而老处于蓬茅沮洳之间一日而倾天下辽廓乎三百年诸家之所莫及噫嘻亦异哉余问之曰子恶乎操术而至于是耶石谷曰吾行若遗坐若忘昼不食夜不寐探冥索以与古人相遇于微之中凡歴三五年而所学始大就嗟乎石谷之于斯事也可谓治之之勤悟之之深者矣当其初起惟吾州两王公知之既而少司农周栎园先生知之两王公先逹盛名极意推挽而栎园方为江右重臣手笔致问降已折节若惟恐其不易致者石谷为之办装而未及发防先生用职事被案劾或止之曰此岂公论书畵时耶石谷曰公知我者不可以不徃既至先生流连倾倒不自知其身之在忧患也亡何先生事解天下闻而两贤之石谷不以先生多故而濡滞其行先生不以失志而稍废待士之礼相与作歌诗纪其事呜呼古之所谓知已者其在斯乎其在斯乎余尝有感于庄周列御冦之説技之工者进乎道巧之至者全乎天举夫庖丁之刀宜僚之丸飞卫之矢匠石之斤与宋元君之画史防笔和墨解衣盘礴者其道相合而韩退之之论张旭草书以为喜怒穷窘忧悲愉怢怨恨思慕无聊不平皆于草书焉发之盖书画之道本乎性适乎情通乎天地万物其不可端倪也如此今以王子之有得而又与栎园游也栎园既备尝其平生之遭晩而深思笃好于画将取其二十年来嵚磈垒可忧可愕暄凉显晦代更乎前者托诸丹青粉绘为销归石谷苟得其意而奋笔追之以视夫川岩之险易烟云之起灭草木之开落而荣悴人事变异物情颠倒皆是理也然则王子之于画不更进而其为知已也又何如哉余既交于栎园而其识石谷也不在两王公之后喜是编之成足以着两人之深相知也于是乎言
　　鸿雪园诗集序
　　尧文将徃庐陵出一编示余则其在樟亭由拳流连登眺之作而溯淮入都怀人赠答居其半焉尧文之才开敏乐易于读书能采掇其菁华而出之以杼轴故其诗贯串三唐姸秀典丽声律稳贴虽专门名家莫或过之余与尧文少同里长同学老而灌园连墙比屋槐柳之隂相映草堂灯火相望于池塘林木之间余樵苏不给而尧文时出斗酒吟诗篇歌呼相应和今将舍我而逺去余抚是编而沉吟若有不释然者夫庐陵天下之名郡也昔者有先正文章节义着在累朝之册今干戈久息贤人君子接踵而起者流风余习居然可见尧文过匡山渉马当以逹乎此也江山登临賔客交游之盛收揽以滋诗笈者且盈缃溢缥脍炙天下此岂吾穷谷之叟抱瓮作息带索而行吟者能窥测其涯涘乎抑吾闻之旧国旧都望之畅然当尧文在樟亭由拳相去不过数舍今江天寥廓之外其于故园竹梧杉桧滋生而拱把芙蕖芍药芳郁而纷披未尝不如杜氏之四松陶家之五柳彷徨而想像也闾井日已荒亲朋日已耗虽衰迟如余者间与江右士大夫追旧游而话宿好未尝不如汉濵之老人沧浪之渔父寤寐而兴怀也然则其见之于诗者又乌得而已耶他日政成垂组掲节以还乡里余且尽出其田夫野老之作以是正于尧文得毋从而嗤之曰固哉是夫之为诗也身穷才退足不出里巷何足与于此乎亦相与为一笑而已于其行也遂书之以赠






　　梅村集巻二十四
　　钦定四库全书
　　梅村集巻二十五
　　国子监祭酒吴伟业撰
　　寿序一
　　文先生六十寿序
　　滇南文先生以计偕入太学崇祯十六年天子命为娄人师娄之人不知师道二十年于兹矣自先生至教以君臣父子之礼尧舜周公孔子之道董其怠惰诫其凌谇以期于有成于是逺近称为先生乡大夫之贤者必之先生谒里中戴白之老不知诗书者咸曰先生君子也无何兵至在先生之义不可以留将行其弟子进曰先生行固当虽然先生所居者职也其所事者道也盍谢其职而脩吾道乎先生而无为吾道计也其为吾道计先生留先生拂然作色不悦曰异哉二三子之为此言也吾比者教汝何若而弃之耶吾之行也不可以过今日其弟子又进曰先生行矣滇南去呉万里过酉阳上漓水若是其险也且又阻兵今傫然儒者也将襆被以越豺虎之迳而弟子莫随此弃其师矣先生而行也愿请从先生曰诸君有亲不可以吾故累且我固非归也吾将从苍公游苍公者滇人住吴之中峰以佛教重东南者也先是苍公讲法华于娄之海印庵先生以同里而异术竖义相论难娄之人知先生与师最深及是闻之则大喜曰先生去我未逺也若乱定滇道未通者当请先生还先生许诺久之迎诸山中有以私舍设都讲布函丈请者先生放杖而笑自理其须髯曰吾已僧服矣廼即城南精蓝中置木榻命一童子支鼎防尽谢其生徒杜门不交人事如是者四年先生年六十弟子请一言寿于先生予曰滇南天下饶乐地也丹砂钟乳土所出珠玑犀象果布之凑其田也亩数钟千金之裘不贵于市无为恶寒矣且其人以隔絶山海今犹袭冠带以居而先生独阻乱不得归出无车食无肉褐以为暖瓿盎以为储夫旧国旧都望之累欷况兄弟亲戚之洫焉若有亡乎年齿衰矣道路长矣而鼙鼓之声日阗阗者先生其独且奈何哉或曰苍公学道者也捐亲党弃闾里遗世离人而立乎独以彼视万里犹寻丈也予应之曰苍公之所学者佛也其道如是足尔先生所学者尧舜周公孔子之道其于君臣父子也仕必守其官处必归其家老有所以养少有所以奉今先生居此四年矣庶几师弟子之礼存焉其君臣父子之道所不行者盖亦多矣而谓非先生之穷欤抑吾闻之先生又通卜筮纬象形家者言夫滇南所产輙多髙人絶学先生以儒者笼络万物不名一徳今毁服童发而游于世也将得乎儒释之合而探其原于是焉齐得防混欣戚浩浩乎靡所津涯其为道也吾又乌足以知之哉噫嘻此真先生也苍公曰向者吾论难固自以为勿及也
　　陈确庵尊人七十寿序
　　吾乡髙世之君子于孝防得二人焉曰陈君确庵华君天御怀道絶俗穷饿而不悔者也夫古之隐者弃妻子变名姓孤行独立无所以累其心今此两君者皆有亲在于是乡之人进曰两君则诚贤矣其如亲何廼华君则曰吾幸有兄盖尝仕于朝矣防吏薄宦槖中装足具甘膬以养老母而陈君则壮子也所恃以持门户者也一旦挈其亲之于穷谷无人之境屋宇穿漏田园芜塞驾柴车蹑草屫亲朋无与游滋味无所奉彼其亲之处此也能防然而已乎而陈君何以善其隐乎乃陈君之隐也五六年矣未尝一入城府乡之人窃独异之其尊人温如公今年七十予得其自寿之文读之而叹曰噫确庵之髙乃其父成之也吾乡支塘以南直溪以东其土墝埆其俗朴陋自元宋来若胡如村之清髙龚安节之忠义其故庐遗迹至今尚有识其处者陈君侨寓蔚村父子手自立屋负耒作劳拾薪执苦尝读农经水利诸书谓古人代田之法一畆三深耕易耨歳可获数十钟又以尚湖巴城诸水挟淫潦泛滥劝谕父老筑堤设防经画指防悉有成法出门操一小船贩樵鬻苎徃来湖村塘市间得钱市酒进父公饮酣间作一二小诗好谭古来髙人独行共相勉励隣里化之輙遣子弟就学其有小小勃谿谇语摇手靣赤曰恐使孝防父子知也嗟乎世衰道微士大夫走通都骛声利其遗民逸叟以道徳风义相髙者不可复作矣自确庵以孝防守身事亲躬耕弗屈而后人知教忠自公以孝防之父乐道安贫穷居无悔而后人知教孝君子于陈氏得君臣父子之礼焉予交于确庵者十年知之最深故论公父子质言其事庶几与汉隂之丈人浔阳之渔父同传而存之以征于信史则亦吾乡人之所愿也
　　彭燕又五十寿序
　　士之能立言者必需之嵗月以自验其学问之所至若夫遭遇乱离而独以其身超然于尘之表则笔之于书者将为天下后世所攷正其平生之学尤可重焉徃者余偕志衍举于乡同年中云间彭燕又陈卧子以能诗名卧子长余一嵗而燕又志衍俱未三十每置酒相与为驩志衍偕燕又好少年蒱博之戏浮白投卢歌呼絶呌而卧子独据胡床防巨烛刻韵赋诗中夜不肯休两公者目笑之曰何自苦卧子慨然曰公等以嵗月为可恃哉吾每读终军贾谊二传輙绕床夜走抚髀太息吾辈年方隆盛不于此时有所纪述岂能待乔松之寿垂金石之名哉曹孟徳不云乎壮盛智慧殊不吾来公等奈何易视之也其后十余嵗志衍不幸没于成都卧子则以事殉节其遗文卓荦流布海内不负所志余与燕又偷活草间又六七年于此矣自顾平生无可表见将以其余年肆力于文章顾兵兴以来流离奔走神智耗竭每忆少时读书不至觝滞今手一编者终日覆而按之不能举其辞盖余年过四十而发变齿落志虽盛而其气亦已衰矣追念卧子畴昔之言未尝不为之流涕也春初与燕又遇于呉门问其年则已五十去余同举之嵗曾几何时而遂廹始衰日月如流能不浩叹已而燕又尽出诗文读之则余又惊其才之壮而意之新博闻辩智有精强少年所不能及者其生平著述之足以服当时而垂后世无疑也昔者吾夫子删诗书定礼乐自中古以来所推者则惟君家老彭其称之曰述而不作信而好古以此言之其为多闻博洽之儒欤后世乃取神仙诡异之説附着其传以为彭祖陆终氏之第三子尧时受封至商武丁朝尚存而年且八百其言荒逺不经搢绅者所不道然以吾思之当唐虞之禅让夏商之兴衰故家旧臣无复存者上古谱牒失传年祀莫纪而彭祖独以皤皤黄发缀拾前王之旧闻受其説者见多识徃事年逾耆耋而有壮容震而矜之以为此数百嵗人耳非实事也老聃东周柱下史伯阳父史儋皆先后同官而聃之书独传后世且合此三人者为一人而谓老聃脩道养寿寿可百余嵗或云二百嵗夫彭祖犹是也今燕又之诗文其在天下者经世代迁改卷帙尘蠧后生之徒覩其姓氏且以为古之贤人而不知其年尚五十若令杜门絶迹不与世通著书三十年书成而所纪皆易世之事日月濶逺见闻绵邈得无有疑其甲子不知何代人耶自古遭兵火而磨灭如卧子志衍者不少而遗民佚叟为造物所留以当文献者亦徃徃见焉余既自力于学惧勿克而以勉燕又有以知其必成乃因其门人之请而叙之若此
　　张敉庵黄门五十寿序
　　吾友张敉庵黄门长于余一嵗少同里长同学晩而同事京师余覊愁困悴几不能自还而敉庵躬蹈险巇慬而后免今年敉庵五十方贺者之在此堂也余可以无言乎初吾师西铭先生用经术大儒负盛名于当世而敉庵为其爱弟西铭之有敉庵犹士衡之有云孟阳之有协也雒下之衣冠华隂之子弟负笈从游巷舍为满挥洗辍餐倒屣莫及敉庵则倾身容接人人各尽其意使西铭爱士之名闻于天下敉庵力也雅擅絶才渉猎彊记发为文章风起泉涌一时传诵其制义谓富贵可以俛拾钜公长者握手定交不敢以后进相期语曰驭二龙于长涂斯敉庵当日之谓矣既而屡试鎻闱不利门户中衰沧桑顿改凡诸子从西铭游者如飘风陨箨湮没无遗而敉庵魁垒特逹方用科第起家为良吏为直臣赫然名动海内噫嘻抑又何其竒耶余与交且三十年习之久知之深其窃为敉庵幸者少游太学髙门着姓贵游慕之辐辏无文士干谒奔走之劳晩宰山城直节强项大吏见而倾心无黄绶俛眉折腰之苦立乎殿陛之间指得失陈利病口有所画奏成手中缮写未上夜不能寐弹劾贵近搏击豪强下至闾左之奸琐条其人得请名捕中外为之屏息股栗可谓出入省闼得行其志矣虽以此谴逐之后仍被急徴而上察其忠人亮其直身名复完意气如故造物待之者似乎独厚而不知其天资学术实使之然非幸而致也平生无崖异之行深沉之容造次语言率而能要任逹简易不持威仪与人交抒心写腹推诚无我虽倾盖之际便同久要一旦有急难挺身赴蹈倾囊营解罔所顾惜人有过靣加诮让不为后言或有生平受徳后负之者其人但一见摧谢即释然胸怀无纎芥之恨此其公直鲠亮得之天性真不可及也已当吾师西铭在日敦气谊尚名节慨然有康济斯世之心属党论纷纭壬夫设械几罹不测位不酬其望年不配其徳论者至今以为恨敉庵薰陶濡染于国是民生邪正利弊之闗平居讲求有素世防虽移家学不改当官立事探囊底而出之清河著书谈道易世而后施行惜乎西铭不及见耳歴数三十年来唯吾两人为华颠之叟今者比闾接席莳花药治亭圃营垂老里巷之娯顾吾已发齿衰坠疲曵不堪敉庵则姿容瓌伟饮噉日可三升常见其蒱博争道独酌引满呼小僮挝鼓奏伎听渊渊之声奋褎激昻大噱不止少年精悍之色犹隐见于眉宇间其后日所就余又何足以量之哉虽然敉庵之语人曰梅村知我胜我自知故于其览揆之祝不为夸词叙素心而谈旧故庶几于夙昔之好无少愧焉如此可以为敉庵寿矣
　　座师李太虚先生寿序
　　伟业尝读欧阳文忠公传见其行事慨然想见其为人以为上下千百年江右儒者学术之盛未有出于欧阳公者也独疑其致政之后不归庐陵而买田颍上何欤盖有宋待臣子之礼为最厚为之臣者亦恋恋君父不忍逺归故土而于宛雒汝颍之间起居朝请以近于京师韩范杜富诸公皆然不徒欧阳公也自欧阳公后江右士大夫咸被服其遗教凡数百载而有吾师李太虚先生先生入承明典制诰抡文于楚楚之诗人才士夙负重名者裒然为举首此欧阳之歴二府司两制以知贡举得人者也先生性彊直为台谏所中隐居白鹿讲授生徒天子再召用决大计争南迁深当上防事不果行此欧阳之贻书司谏贬秩夷陵力持濮议为朝论所排者也先生攟摭累朝故实抄撮成书凡数百巻欲以成一代之良史好古博物访求金石篆刻遇有所好虽倾囊为之勿吝此欧阳之修唐书纪五代以其余力为集古録者也盛明之际词林先逹如曾子启崔后渠诸公皆忼爽濶逹有诗酒称嘉隆而降则龊龊拘谨以为常先生则不屑也居公卿间兴酣耳热朝章国故忼慨极论诗文挥洒援接后进为风雅所宗此又欧阳之自号醉翁与石曼卿苏子美共其流连者也凡先生之同于欧阳公者如此而欧阳卜居颍上先生亦侨寓维扬维扬者平山堂在焉欧阳公之所游处也则疑其无不同而伟业独有感者欧阳公处全盛之世天下无事虽免而家居犹述其三朝被遇之荣以夸耀于田夫野老而先生流离崄岨浮海南还家园烽火祸乱再作仅以其身漂泊于江山风月之间其视欧阳之颍上相去固已逺矣虽然吾师之为人傥朗而旷逺以视人世之危疑患难实不足以动其心而损其意气其之维扬也与伟业相遇于虎丘别十五六年矣其容加少其发加鬒握手道故漏下数十刻犹危坐引满议论衮衮不倦伟业颠毛斑白自数其齿少于师二十嵗而忧患防迫以及于早衰窃仰视惭叹以吾师为不可及欧阳公晩年自号六一居士齐得失忘物我泊然其无忧浩然其自适吾师似深有得于斯者而所遇各殊则欧阳为其易吾师尤为其难也伟业闻之古之至人逹生之情识命之理无江海而闲不导引而寿其吾师之谓耶
　　黄观只五十寿序
　　徃余读碧山集知嘉禾黄葵阳先生以省元取髙第入史舘廻翔宫相几及大用既而从吾师西铭之门识其孙观只亦以省元后先踵武浙东西夸为盛事则又吾友大樽所鉴防而登之者也嵗月云迈二十余年观只春秋五十其同里虞君谭君等征余一言噫余言何足为观只重哉昔东汉之世江夏黄琼偕其孙琬并至宰相封侯直节彊谏彪炳史册运防有盛衰人事有险易遂使再世之内遭遇悬殊君子读其传不能无感焉今以近事观之词垣宿素世际休明雍雍乎清庙之朱明堂之苍璧诗曰凤凰鸣矣于彼髙冈葵阳之谓也艺苑名流忧生坎惴惴乎芳兰之当门冥鸿之在泽诗曰蒹葭苍苍白露为霜观只之谓也观只之为人能孝友知大节不为选耎骳俯仰以从时又不肯矜竒钓名修非常之行遭逢变故周旋义旧死生急难勿易其心若夫士穷见归之时有亲在不许之义阖门百口累世卿宗不敢以狥知已刎颈之一言则其自处权之审已名髙则嫌无可避地近则义无所辞收者到门曲刃在颈夷神委运词色不挠谁谓荼苦其甘如荠观只其甘之矣及其免也不以虑患而刓方为圆不以违俗而尊已忽物或柴门絶客离事自全或浮沉俗间与世不竞盖不夷不惠可否之间观只之所处不已优乎夫生于华胄少遇名师家在通都才称国士当其驹齿未落豫章尚小人便目之以骐骥期之以栋梁今五十之年忽焉已至论者且为观只惋惜余则以二十年来人材凋落其赍志以徃持忠不顾者不必更论廼有乗时取宠据磐石之安而一朝蹉跌要领不全门户破坏者比比而是矣观只以穷孝防优游家巷闗木索不以为辱辞纁不以为荣其所以全之者天为之也讵不幸哉家有秘书万巻皆前人从西清异本手自校讐缮写成帙而舅家项氏所藏唐宋名人手迹巻握之物价值千金今悉化为煨烬贪及余生孜孜搜访庶几蕉园蠧简重出人间玉轴丹青不罹劫火此观只所以图令名而垂不朽者也韭溪之上练浦之傍其为辟彊之名园羊昙之别墅亦既荡于烽烟鞠为茂草矣乃以其暇辟平臯灌蔬壤诛茅避迹伏腊迎賔渔钓自娯丝竹间作吊汨罗之故人谈鸱夷之徃事望烟波而不见酹杯酒以兴怀此观只所以消壮心而娯晩嵗者也西铭之有观只中郎之于仲宣也大樽之有观只庐陵之于子瞻也两贤既没友道沦亡赖遗逸之尚存庶微言之不坠虽以道防元龙徒怜意气犹幸人如叔度足继风流此观只所以结平生而申同好者也余也少壮登朝覊栖末路犬马之齿未填沟壑获与观只称齐年而困厄忧愁头须尽白其视观只逍遥乎网罗之外蝉蜕乎尘之表不啻醯鸡腐鼠仰观黄鹄之翺翔寥廓也乃因诸君之请而为之辞其以识余之愧而观只为不可企及也夫
　　白封君六十寿序
　　吾州白侯林九视事之初年余在京师谒侯之太公防泉于邸第其容粥然其气温然言呐呐不出口余目之此真寛仁长者也越五年侯之报政成而太公六十州人士以其习于余也不可无言余尝读万石君传见其子孙驯行孝谨而少子庆之治齐也国人慕其家行而大治心窃疑之汉时海内初定而齐又反覆夸诈以为俗其法当以击豪强清反侧而区区以孝谨行之是岂足为政哉既而观盖公之言治齐而曹参用之以治天下然后知秦以刑法刻铄其民汉兴疮痍者未息不以此时脱去文网清净而宁一则何以去汤火彼夫元康神爵之间严延年赵广汉以惨礉负能名正以承平日久户口殷富名豪宿猾根株其间必大诛罚之而后胜岂所论于新造之日子遗之民拊循而休息之哉此石庆行孝谨之所以効也今以吾白侯之才晓习文法吐决如流开张施设当机立办非公防彊正俨然击断之能吏乎廼至劝耕桑修水利养小弱恤灾荒煦煦然仁心为质悃愊无华不欲稍用其长厉威严以自愉快非其天资醇厚而居身之善入人之深何以至此噫此皆太公之教渐渍使之然也州人士之入京师者太公必坐而问焉曰子之君四境其修乎田畴其易乎赋役其均狱市其平乎且曰吾今年六十矣自吾为儿童时乐浪菟之间骨如莽流血成川父子兄弟肝脑涂地者不知凡几今吾一家无功徳皆为
　　国恩所成就嗟尔江南之人夫孰非锋镝之后而捐瘠之余其可不宣
　　上恩泽以休养生息之耶余以是知
　　国家吏治之盛而太公之教忠与侯之所以孝也已抑吾又闻之古之人臣皆仕于其国唯衘命四方始离乎父母之侧而其君作为歌诗以劳苦之如小雅四牡之章其言不遑将父因人之情而为之咨嗟太息待之如此其厚也今吾州之去长安三千里而侯以六年积劳于外太公又为南阳之故人代北之贵族留宿卫京师不得御车而南从其子于官也人子之念其亲者必能念人之亲侯于听政之暇举吾州之白首耆艾者七人仿周官之意饮酒于序正其齿位名曰娄东七老而吾父与焉吾父行年八十其视太公也齿发加衰太公有贤子足以娯乐余也羁愁旅病不能取给于升斗之禄俾老人辍食而太息中夜而屏营矣侯则式闾以劳之肆筵以绥之其所谓老吾老以及人之老者欤当石庆之相齐也有济南伏生鲁人申公者皆耆硕大儒庆不闻执板到门北靣而事之也然则石氏之所知者谨而已矣乌识所谓孝夫孝有不贵徳尚齿使民兴行者哉白侯经术最深内行醇至异日者进为公卿而太公齿徳弥邵
　　天子三雍告成修授几乞言之礼求国老于上庠舍太公其谁乎当以尚徳缓刑化民成俗之道再拜而献之庶几老成黄发之一言俾人各亲其亲长其长而先王以孝治天下者始大备伟业请上其事于东观以光国之惇史固不仅与闾师党正效祝嘏之词以为公寿已也谨书之以竢
　　萧孟昉五十寿序
　　今天下士大夫讲学者无如吾友少参愚山施公由服官之暇倡其道于庐陵而青原山中无可大师修出世之教与之相应和于是吉水之黑白二学盛为海内所宗吾意其山川之灵秀亦必有世家名徳者流相与鼓舞倡导乎其间欲求其人以识之而不易得也今乃得吾西昌萧君孟昉孟昉故太常卿伯玉先生之犹子也伯玉举进士前于余者十五年自余为儿童时则已诵习其文既仕而踪迹参错曾同官南中而竟不获相见惟闻与吾郡诸老宿游因得闻其梗槩盖伯玉之为人孝友于兄弟笃志于友朋淡泊于荣名利禄筑春浮园于柳溪之上极云泉林木之胜有经史万巻穿穴讲贯于弗倦又能阐绎教乗与缁衲徃还相扣击余益想慕其风流而今乃复得之于孟昉孟昉慷慨好义不恡施予尝蠲田谷数千石具饔飱以活狱囚又为逋赋者完室家赎子女愚山先生倡学湖西也问道者车接毂孟昉为之供屝屦饰厨传胜流歙集賔至如归退而与无可大师精研性相疏通证明刹庙之倡施伊蒲之供养倾囊倒庋惟恐或后甚矣孟昉之为人有似于伯玉也徃者神庙盛时吾呉如顾端文公髙忠宪公吉水如邹忠介公绍续微言倡明絶学而憨山紫柏二大师唱演宗风于呉防豫章之间两地之学者习其义而盛其传虽千里而遥犹同堂也伯玉之出入必与其弟次公季公偕孟昉渐渍于诸父及父之所讲究故西昌萧氏有家学伯玉尝以之官便道与次公季公馆于吾郡流连度嵗率其子弟言志赋诗友朋间极文章性命之乐紫柏刻大藏方册于呉中巻帙未半其时有吴中毛子晋谋续之伯玉与两弟发愿蒇事经营佽助之尤力沧桑而后孟昉扁舟东来商度先公之所未竟余甞以为续佛慧命作文寿之孟昉其时年甫壮也嵗月而徃孟昉今已五十追溯旧游有如昔梦吾呉之宿素凋落讲舍榛芜而龙藏之庄严希有者亦漫漶不可复问矣同里许君尧文官于吉水贻书及余述所谓春浮园者嘉树名卉髙台曲池滋荣而益观图书彛鼎庋藏而加富孟昉又能以其余力搘拄道法为缁素之所归徃噫嘻岂不难哉愚山今已归宛陵而龙眠之徒众有请无可以归故山者此两公皆呉人也吾之为孟昉寿者恐不足以尽孟昉夫贤者之以道合其知之必深彼所以重孟昉者讵止于此乎吾将为书以问之焉

　　梅村集巻二十五
　　钦定四库全书
　　梅村集巻二十六
　　国子监祭酒呉伟业撰
　　寿序二
　　王奉常烟客先生七十寿序
　　吾友奉常烟客以今年七十州人士乞乡先达为文以寿先逹与奉常之祖文肃相公后先事神宗皇帝君诰臣谟年经月纬取之腹笥故其为文也推家以本于国用表两朝慈孝而文肃所以调防元良维持宫府者其言信而有征奉常得之以燕飨可考钟鼓而耀丹青矣州人士谓余之习奉常也又以其言属余余生也晩奉常筮仕犹及见先朝之郅隆而余已骎骎乎末造时就奉常以访吾所不逮又先生于余为词林先逹贯穿一代之史愿备扫除讨求掌故而才识驽下輙苦未能今淟然载笔从其后其于王氏祖孙身处家国之际何容赞一词也无已请就余通籍以来在朝及里中所见闻于奉常者为寿可乎当先皇帝稽古右文修举郊社籍田朝日夕月诸大礼奉常以世臣备禁近职奉玺绂陪侍属车豹尾间尺寸咸有程度数捧英簜之节出使诸藩肃将蒇事不扰亭传乗皮束纺之赠无所私焉自少以一身搘拄中外筑赐茔已毕即起祠堂嵗祭时享月舍萌礼无违者事母周太宜人以孝闺门之内规重矩叠训子弟御童仆吉凶婚嫁足为合境师法嵗大祲为粥于路里之人皆歌其长徳云间董宗伯宰陈征君眉公相国之髙弟而编修公执友也折辈行与游先朝论畵取元四大家为宗繇石田山人后元宰为集其成而奉常略与相亚当其搜罗鉴别得一秘轴闭阁凝思瞪目不语遇有赏防则绕床狂呌拊掌跳跃于黄子久所作早嵗遂穷阃奥晩更荟萃诸家之长陶冶出之解衣盘礴格髙神王力追古人于笔墨畦径之外识者知其必传宰署书为古今第一顾以八分推许奉常语陈征君曰此君何所不作吾当避舍今二十年间海内争购奉常之书小或盈尺大过寻丈悬毫落纸旁观无不拱手叹息其文采风流沾被倾动近世所未有也江南故多名园其最者曰乐郊烟峦洞壑风亭月榭经营位置有若天成兵兴之后再辟西田于距城十里之归村因以老农自号盖追念国恩感怀今昔虽居赐第游尘寰屡思从樵牧自放赋调日急生计侵微类有所不释于中乃日偕髙僧隐君子徃来赠答间召集梨园老乐工用丝竹陶写以此行年七十齿发不衰人服公之天资夷旷而不知其寄托则固深逺矣余每伤近时风习士大夫相遇惟饮酒六博为娯独过奉常见丹黄勘讐揷架千巻賔朋杂坐举史传中一事輙援据出入穿穴旧闻于尺牍师苏子瞻黄山谷于诗仿白香山陆渭南诸子擩染家学作为篇章人人有集四方征文考献屈指江南地望咸曰彼有人焉固不止绢素流传以书畵专门己也唐宋宰执世家于言行微显子孙昭穆必备着之用禆兰台石室之采在嘉隆全盛江南贤辅推华亭呉门太仓为恩礼终始其后人亦世通婚姻文贞文定奕叶卿贰王氏缘编修公早世门户中衰迄于今运防迁改三相国谱系之中奉常独能守其堂构闻诸故老説文肃公里居轶事仁厚恭谨为同时大僚所莫及足以光啓奉常故今日燕喜之晨扬觯爰告先朝之史未立则有郷先逹之文大书特书而余言亦堪登稗官而入家乗于以见奉常搜祖烈之意小大皆不可以无识也先达既以史笔纪斯宴侑之以文王大雅本支百世之诗余不敢上引请为歌楚茨大夫有田禄者艺黍稷洁蒸尝而子孙因之以勿替乡人父老称説景福本之于力田农事其义有所取尔传曰歌诗必类奉常通于古窃取诗与春秋之防随长者之末再拜以为献焉
　　申少观六十寿序
　　余初筮仕得交于乡先逹申大司马及其弟大叅两公之尊人曰文定少师处金大斗之间赞元登衮年跻平格恩礼始终宠荣之盛光于册书余生也晩不及见其见大司马也则已从枢府谢政朱门列防而大叅同朝比肩犹白首郎署仲子少司农青门累阀积资位崇岳牧青门科第固先于余用辈行定交意气甚相得也大叅有九子青门之长兄官比部至今岿然长徳其季弟曰进士维久尝从余游最后始识菽斾裒然名冠乡书聫隽礼闱知其为大叅之孙而青门之犹子盖余之交于申氏三世矣菽斾榜后归省之三年为其亲中翰少观先生偕茅太君六十寿而乞言于余且曰昔在阏逢执徐之嵗先文定既致政里居年及悬舆特荷玺书存问而髙祖母王太夫人尚在养文定偕伉俪袒韝奉觞防衣纷帨重辉叠武一时艳称盛事今躔次五纪复防于辰而吾父母并登六非得长者之辞其何以张之乎余惟自古世家大族格人耆艾匪独一人一家之庆已也盖天之元气而邦之仪刑其盛衰隆替之故有可得而言焉尝试上下六十年以进攷于申氏祖孙之际繇其前而观之吾呉如泰山出云不崇朝而雨天下命世名贤接踵林立萧曹丙魏共遇风云文定尤以硕徳元僚表仪百辟夹日月于东朝乞江湖于私第其姻妮有带砺之公侯焉年友有宻勿之寮采焉桓圭缫籍昭其荣雕戈方鼎昭其赐歌钟折俎昭其飨其年为尚父八十卫武九旬赞拜不名备物典策子弟比之伊尹之有伊陟周公之有鲁公豫章之木十围璠璵之寳九袭诗曰凡周之士不显亦世相国之谓也繇其后而观之吾呉如霜降水涸落实取材髙门式微宿素凋谢胥原庆续于今为庶而先生独以清资华贯趾美前人抚甲第之半非幸乔柯之未改其棣蕚有黄发之宗子焉亚旅有奉璋之羣彦焉罍尊彝玉守其器芸香蠧简守其书堂构塈茨守其业其年则为绛人甲子洛下耆英不知纪年逍遥扶杖子弟比于王家之有武子郗氏之有方囘干将淬其飞光俊鹘刷其劲翮传曰公侯子孙必复其始先生之谓也顾余尤有为先生致庆者七月之章有云为此春酒以介眉寿而必本之于筑场圃纳禾稼良以上之人怀柔万邦丰亨屡奏而后人有余力率妇子以頥其耆耈则父老之获遂嬉游皆戴如天之赐耳今
　　国家以尉堠无警载戢干戈念此方之赋车籍马不遑休息亟召征南横海诸军还诸宿卫而幢棨之宫刍茭之庌尽斥以归之于民其闾左轻侠窜名军籍怙气力以渔食平人者且以次穷根株浃辰之间农歌于野商忭于涂而先生之生辰为寿适与之防谓非道迎善气有以致天休之笃祜也乎加以嵗值有秋田禾如栉征缮以时蟊贼不作吾侪小人脱兵革而覩升平行见朝廷惠养髙年修祝哽祝噎之礼庶几于申氏朋酒之飨先为之兆岂不为幸厚哉抑闻之天道酌盈而济虚当司马之跻九列贰孤卿大叅犹嗛于一第冯公厐眉阮咸出守留后福以贻之子孙青门早逹洊歴名藩开府州垂绅掲节兄弟中至光显矣而先生浮沉中翰试而未竟语其晩景顾为过之循览盈虚损益之际有轶然其不爽者语曰髙而不危所以常守贵也满而不溢所以常守富也侧闻先生方领矩歩力砥頽靡家门荣盛无帬屐骄豪之习与茅太君警戒相成饬厉嗣惓惓以念祖徳守家法为先其于盈虚损益之理观之稔矣故能笃厚流风绵先世之泽于勿替继今以徃其所以垂裕后昆而培子孙之茀禄者又可胜量乎哉吾卜申氏之名位殆未有艾而先生歴年之永从可知已是为序
　　冒辟疆五十寿序
　　如臯有孝友易直之君子曰冒君辟疆能文章善结纳知名天下垂三十年其生平踪迹于金陵于呉郡遍择其豪长者与游顾于余独未邂逅然心向徃之今年辟疆偕其配苏孺人春秋五十二子糓梁青若介阳羡陈其年以余言为请其年竒士也其自为之文以寿辟疆者足以张之矣而勤勤余一言何哉虽然余三十年知辟疆未得一见因其年以见于吾文相赠以言亦犹行古之道也徃者天下多故江左尚晏然一时髙门子弟才地自许者相遇于南中刻坛墠立名氏阳羡陈定生负早嵗盛名与辟疆为至交皆贵公子定生为人仪观伟然雄怀顾盻辟疆举止蕴借吐纳风流视之虽若不同其好名节持议论一也以此深相结义所不可抗言排之品覈执政裁量公卿虽甚强梗不能有所屈挠有皖人者流寓南中故奄党也通賔客畜声伎欲以势力倾东南知诸君子唾弃之也乞好谒以输平未有间防二人者置酒鸡鸣埭下召其家善讴者歌主人所制新词则大喜曰此诸君欲善我也既而侦客云何见诸君箕踞而嬉听其曲时亦称善夜将半酒酣輙众中大骂曰若奄儿媪子乃欲以词家自赎乎引满泛白抚掌狂笑逹旦不少休于是大恨刺骨思有以报之矣申酉之乱彼以攀附骤柄用兴大狱以脩旧郄定生为所得几填牢户其友遁之故鄣山中南中人多为辟疆耳目者跳而免寻以兵乱奉其父宪副嵩少公归隐如臯之水绘园誓志不出嗟乎嵗月既迁烟云变灭向之炎炎赫赫者捧马足而乞命颠坠崖谷不知所之矣二三君子幽愁穷蹙定生亡其友归梁宋亦以病没江南因初附数有收考一时名豪惴惴莫保家族辟疆清羸鸡骨药罏经巻萧然尘外自奉宪副公讳尺一之问不逾境中与世无害离事图全如臯僻壤冒氏为右姓家世好行其徳年饥为粥于路全活亿万计处患难之际先人后已挥斥数千金脱亲知于厄不居其功传曰有隂徳者必受其报门户之无恙有天道焉自其祖同先生用方州著绩宪副歴襄汉出入两都政事学术咸有师授辟疆脩祖父之业遭时不仕益发之诗文以及于糓梁伯仲冒氏之集凡四世矣其年者定生子也具舟迎以来俾与两弟及二子俱刻烛分题唱酬交作毎更阑月落追思陈事少年肠肥脑满感慨激昻思有以效其尺寸日月云迈身世都非览明镜以兴嗟苦修名之不立未尝不中夜而徬徨也青溪白石之胜名姬骏马之游百万纒头十千置酒自豪习破除依稀昔梦彼美人兮不见折苕华以自思未尝不流连而三叹也谢安石有言中年以来伤于哀乐政赖丝竹陶写耳廼有梨园旧工自云向事皖司马为之主讴江上视师之役同辈皆得典兵黄金横带夫执干戈以卫社稷付之俳优侏儒而犹与吾党讲恩仇而争胜负用仕局为兵机等军容于儿戏不亦可嗑然一笑乎辟疆以五十之年俯仰兴废阖门髙枕诛茅卜筑緑水名园枫柳千章芙蓉百亩子弟皆鸾停鹄峙掞藻敷华苏孺人含饴防孙鹿门偕隐中外咸推礼法奴婢亦知诗书歴观江淮以南有华宗贵胄保世全名令妻寿母嫓美一徳如冒氏者槩乎未之见也可无贺耶余获交于贤士大夫不为少矣流离世故十不一存幸与辟疆生长东南年齿相亚君方始衰吾己过二昔人所谓嵗月如流吾两人足当之耳诗有之曰莫徃莫来悠悠我思又曰招招舟子人渉卬否人渉卬否卬须我友夫呉防者辟疆之所常游而防乱以后不一过焉将子无怒秋以为期辟疆其许我乎否也其年行请以吾言问之
　　丁石莱七十寿序
　　吾郡丁又兼通明儁异之士也以已亥八月既望之五日为其尊人石莱翁七十覧揆之辰先期属余言为寿适防京江告警羽书狎至又兼修其礼于不废勿以乱故缓余笑应之曰乡饮酒不可以理军市此岂君家上寿时乎已而郡得免于兵呉中士女卖其金玉衣装市酒肉以相庆而君之寿适届于其期诗曰八月剥枣十月获稻为此春酒以介眉寿言乎涤场纳稼之日享丰年而祝纯嘏也若夫脱虎口就袵席戴白之叟为太平之幸人将安将乐爰笑爰语羔羊朋酒之飨其燕衎不有倍焉者乎然则君之寿其不惟丁氏之庆亦以深致幸于呉民而又何能已于言也余生也晩犹及见国家承平之世江南土安俗阜风习最为近古士大夫入为卿相出作方牧其归而老于乡也东阡北陌杖履相存钜人长徳沾被闾巷有如大叅丁玉阳先生歴藩服防办著称其子廷尉肩吾公清秩旧京雍容物望当丰芑有道之日为析薪负荷之图源逺流长枝分叶布君则不扶自植不镂自雕折节读书躬行孝谨薛之推田宅式好无尤石相之涤厠牏服劳不倦若考作室惟涂暨茨此君之早嵗好修能自树立不隤其家声者也自此以后世防将衰虹蜺扬辉龙蛇起陆东南二三君子以名节议论相搘拄通政则为广成侯公少司农则为青门申公余以通籍定交识其坐客邂逅君于畴人之中温醇悃愊而论辨英伟心独异之询其平生则知广成之尊人啓东先生为君外父而青门娶于廷尉两家兄弟以伯仲为辈行啓东触忤奄竖阽危仅免广成一生恬尚竟与党人相始终青门由外僚积资至九卿祸且中于同文之狱君以老逢掖连蹇不遇介居其间国是人才目濡耳染痛世事之日非恨小人之柄用忾我寤叹念彼周京此君之感家恩而怀国恤虽在草野不忘君父者也夫绩学不如力田善宦不如逢年君既避世不仕遂以其暇治西息之陂池修南阳之邸阁大致储积家累千金里中儿飞文告缗卒不能有以难君而征调繁兴发求不己廼苦身庀役不以累细弱下贫公私咸得其济嗟乎嵗序既迁菀枯毕集银台既碧血九原司农竟覆巢宿草一二旧交或抱石而沉或焚山而死惟有马亭故里乔木依然家门则守寝丘永保之风子弟则擅孝公无双之誉啬于遇而丰于年诎于前而申于后天之报大叅而保持其门户者不綦厚乎公侯子孙必复其始此又君之善自图全优游晩节缵先业以裕后人者也余览古至于秦隋之际生民凋弊可谓极矣伏生秦之博士孝文时尚能口授尚书孙思邈生于开皇中至唐永淳初年谈周齐轶事歴歴若指诸掌岂非天地钟毓善门命兹黄发因衰激极导迎善祥以今观之君殆其人乎即近者烽烟传遽一日数惊又兼不敢以闻惧损老人眠力而君则徤饭决肉谈笑晏如自言心力克壮纵兵至犹足窜伏山谷不以余年累子弟繇此而前拂东海之钓竿摩霸陵之铜狄处平壤游人间见者惊焉已疑为数百嵗人矣又何必灭景云栖嘘吸吐纳而后可以比乔松侣白石也又兼既拜其亲将游京师京师贵人竒又兼之才必有称述显荣以诵君者余则山泽之癯免于兵革敢同田夫野老燕喜升平而未及神仙迂怪之辞归之又兼以为侑觞之献
　　钱臣扆五十寿序
　　吾季弟孚令好治园圃莳花药尝曰吾兄弟老矣以嵗之不易赋敛之不时惧无以宴娯食息比
　　诏书数下民寛然有更生之心吾于其间穿沼观鱼披林听鸟有一味之甘割而分之不亦可乎既而曰诗有之洽比其邻婚姻孔云人生庶几为太平之民则瀹酒醴烹羔豚以速诸父兄亲党者礼也吾兄弟既翕而中外婣睦莫如钱氏钱氏莫如我臣扆则犹之乎兄弟也臣扆以今年五十愿得兄一言以张之余喜而应曰诺臣扆之长兄都谏曼修与余同年举进士余甫逾二十曼修肩随以长其少壮同先中宪约斋公偕尊甫封黄门叔弢公为同嵗母夫人皆在养里中父老争具羊酒贺两家其景福同余兄弟三人都谏兄弟七人孚令少于余十嵗臣扆少于都谏十二嵗孚令以女女臣扆之子受明余视兄弟之子犹已子都谏亦以姻娅之故亲余其友爱同余家自始祖以下礼部大叅奕世载徳中更衰落子姓凋替叔弢亲大中丞浩川公叔子中丞着节名臣积厚流光用昌厥后羣从子弟数十人宗族交游光宠此钱氏之所得于天者独厚非式微所敢望也嗟乎州人士之衰也右姓卿宗降在皂良田上腴斥为榛芜方领之儒膏粱之子小吏得而唾其背者多有之矣吾与臣扆犹得保其履道之宅南阳之阡饱食嬉游以娯晩齿讵不谓之幸哉吾非瞽史焉知天道请即人事求之臣扆所以致此者有三徳焉易曰谦徳之柄也吾乡贵规重矩叠之风拾级聚足让而后登扬觯执笾拜而后馈今也言语则防防翩翩矣威仪则佻兮逹兮矣饮饫则载号载呶矣为之诵茅鸱相鼠而不觉也君子忧之君则内行修整进止皆有表识不茍訾不茍笑不茍臧否人物深自降损虽寒素必与钧礼虽造次必无择言循循乎若有所畏也粥粥乎若无能也柔而不犯其晋之随武子乎清静无竞其东海之伏不鬭乎燕居洁出门敬賔客至则肃且庄矣賔或屡迁坏坐主人貎益恭賔或叅语谐噱主人遇以黙此所谓谦而光者也善哉盛徳之容也传曰俭徳之共也吾乡寡鱼盐漆丝之利不知废着鬻财其民本以力农为业自俗之靡也口穷刍豢之养卜夜而倡乐身极纂组之华费日而消功啙窳偷生而无所蓄藏水旱灾疹之或作诛求无时奔走匄貣不足以自救君于家先治重堂复寝而庖湢庾廥皆得其宜田园陂池咸获善处入有稽出有考丝缕蒯絮罔弗覈也卬有取俯有拾仆从长御罔弗勤也忍嗜欲损玩好非租挈所出弗衣食累积纎微择人而任之与时俯仰以末致财用本守之嵗虽大祲发其储峙以应有司之期防可不至于重困此所谓俭而壹者也善哉居室之道也语曰慎徳之守也吾乡以知交声气倾天下其初则龙门之游华隂之市也其继则甘陵之部钩党之碑也依光扬声互相题拂而刋章之祸大作浸寻乎陵迁谷改逺识者柴门絶迹以自全不幸姓名为妄男子之所疏记始悔潜鳞戢翼之不早矣君于先生长者造请非不勤也总齐年投分非不深也束脩之问不及于四方倾盖之交弗轻于一诺辟幸舍宿膏火择淳朴有道悃愊无华者定其久要而它人罕识其面彼夫游谭覊旅文史技术之徒在吾辈倒屣稍迟輙致背憎噂君独隄防有素无由相因到门缘此铃下肃然望而自逺鲜几微不足之色此所谓慎而宻者也善哉保家之主也君于制举艺最工视科第可以引手致屡试鏁院不收谚有之曰不索何获或有以此劝君者笑不应既而升成均利观光矣同事者或己至丞相长史君才地实优为之而不肯赢粮跃马投牒以自进盖恬静止足其天性也岂可强哉自古积善之庆不于其满盈而于其所不足中丞当先朝丰亨豫大之日跻雄班歴膴仕而能防静寛厚留不尽之福贻子孙君之生也严父修恬侯之行贤母执敬姜之徳难兄敦伯仁之爱少长一心中外合力而君之嫂夫人衣麤食澹早夜拮据相夫子克底于成举慈孝友敬柔正听婉之道毕萃于一门君之得以雍容乐易修祖业而息之者夫孰非天为之耶君兄弟经营高燥表石阙筑丙舍致车数百乗起祠堂以飨亲设义田以收族长老观礼道傍太息动色年来跗蕚有零落之嗟燕尾有差池之感君之中心彷皇常有耿耿不寐者然而守柱下之和光得北叟之晩福頥神任运可以养生可以忘年两弟登九美瞻沛国之友爱頴川之声华也犹子来琛卢家之龙子谢庭之玉树也受明偕方来心水齐驱竞爽福畤之诸郎公沙之羣彦也今日者舒雁行列帣韝鞠而上寿亲串盈门诸孙入抱考钟伐鼓丝肉竞作登其堂有文茵雕几玉轴缥缃邺架之图书焉窥其舍有高柳澄潭小山丛篠辟疆之园墅焉盖君之好书似余其林泉之癖似余弟余刓编齾翰校讐补缉之未能孚令典衣物以乞一花一石輙苦弗给故于君皆不及也从此三四十载君之书搜罗而藏弆者日富树木日以拱池台日以増余兄弟编蒲抱瓮与君婆娑于残经废耒之间岂非升平之幸民而击壤之乐事也乎凡百君子与于兹燕者当思扶杖听
　　诏仰望徳化之成勿以伏腊之难供忨日愒嵗而笑余言为夸也松乔之年斯跂而竢之耳是为序



　　梅村集巻二十六
　　钦定四库全书
　　梅村集巻二十七
　　国子监祭酒呉伟业撰
　　寿序三
　　呉母徐太夫人七十寿序
　　吾友呉幼洪以先朝给事中奉其母徐太夫人家居里门今年太夫人七十呉中乡先逹谋所以为寿少司农申公青门侍御李公灌溪以余之习于幼洪也征余一言余曰人子之显其亲者其大端有二曰富贵曰名节此二者虽甚贤智未可得而兼也其幸而遇极盛之世忠于事君孝于事亲可以无憾即其间稍有龃龉身退而名立位卑而行尊不足为父母忧也其不幸而遭衰乱之季外之干戈日寻内之祸难日结贤人君子既出身为国不得复顾父母其父母亦以大义勉之如汉唐之末史传所书者十无一二得全幸而全则一时之人必为之咨嗟庆幸以为此门户之福虽处极乱终能保其身以事其亲凡皆天为之也故家庭之际可以观世变焉太夫人初以侍御之女归赠君孟登公孟登之尊人曰虚台公繇都给事中抗疏争国本为名臣盖神宗皇帝以忠孝福泽养天下士大夫敢言之气太夫人亲见其舅若父居要津持物望道重于朝廷身安于亩从容俯仰受国恩而娯晩节此余所谓极盛之世盖幸而遇焉者也孟登公读书好修不竟厥志太夫人攻苦食淡教三子以成立长洪二洪为时闻人孝着乡党幼洪复弱冠成进士选授衢州司李浙有重狱防鞫事连大僚主者骫骳不敢决幼洪奋笔定爰书天下闻而壮之及受知当宁不数年间幼洪入为给谏当是时权幸窃位藩镇擅兵幼洪尚冀国势可为正色言事向所谓大僚者则骤跻政地修旧郄用它事下幼洪诏狱而党锢已骎骎日甚矣盖边疆之势愈蹙则恩讐之报复愈急而其是非亦愈乱自十余年来士大夫以党魁被罪刋章逮治无虑数十人而幼洪遂为气运之究极不旬日而遇祸患此余所谓衰乱之季不幸遭焉者也而幼洪则当之初先皇帝时余于大僚曽有所弹劾幼洪所持浙狱即其人也当幼洪为给谏余亦官南中以母老归养请东还闻幼洪之及也余自知不免虽然不敢以告吾母也无何江南多故余奉吾母奔窜山中幼洪亦自狱所脱归母子相见仓黄避兵皆慬而后免今太夫人康强寿考诸子拜堂下进七十之觞而吾母亦徤饭无恙两家母子同以危苦得全此非天为之耶其能不为咨嗟而庆幸耶余既应两公之请以不腆之词为寿诗曰孝子不匮永锡尔类夫太夫人则犹吾母也
　　顾母陈孺人八十寿序
　　余及门顾伊人居州之凤里事母陈孺人以孝闻其先君麟士长于毛郑之学稽经缉传自名一家海内所称织帘先生也余尝访伊人于其里茅斋三楹衡门两版庭阶洁治地无纎尘散歩至后圃见嘉树文石则曰此吾父在日某先生所尝过而憩焉者也丹黄遗帙揷架如新藓壁旧题漫漶可识噫嘻麟士可谓有子矣为余具伏雌之飨茶香酒冽醯酱调美中置余笑而曰昔茅季伟杀鸡进母自以菜茹与客同饭郭林宗称其贤至为下拜子有老母无乃不给于鲜而顾为我设可乎伊人曰自吾先人讲学荒江门外常有四方车辙今以湄之无似夫子惠然临之吾母帷而听客曰是儿能致长者且复如其父时矣故喜而为鱼菽之献非湄意也且曰吾母明年八十以熟闻先人所论説知文章为可重愿夫子不吝而赐之一言余应曰诺当先朝启祯之际吾州文社擅天下先师张西铭偕受先读书七録斋相继取科第而麟士与子常谭经讲艺于江村寂寞之濵逺近目之曰两张曰杨顾初不以出处隐显有所轩轾也西铭蚤世无后门绪式微赖吾师母独身搘拄横为强奴胠箧者之所侵夺余尝比之庶其窃邑黑肱逃奔稍正厥罚以还其盗帑讫不能有所禆益受先两子其少者尚存贫不能自聊尽撤先人之庐以偿井税嫂夫人寄止邻邑壻家间一归故居廼至无席可坐大恸而去嗟乎当两先生致賔客授生徒辎軿接迹巷舍为满升堂拜母上寿奉觞誓以结死生托妻子曾几何时西门南郭之间无复过而存者观乎两母之盛衰而友道得失之故亦可得而推己子常家本素封以明经试守令不之官失明里居晩而抱子不获见其成立伊人毎过余为之经营赡防有漂摇风雨之叹麟士名第不如张先业不如杨其子伊人也亦未得与子常受先为比廼十余年来刻其遗集爼豆之学宫田畴庐舍有加于旧用以娯侍寡母臻于上寿孺人之所得不既多乎伊人之诵母也辟绩佐养以着其孝卜媵视寝以着其仁教诲式谷以着其慈简饬仆御以着其法尤大者东阳张大司马奉书币迎致麟士賔席尝念时方多故谋破格得文武士用济劻勷草奏将荐于朝孺人闻而力止之曰君儒者非应变才今岂进用时耶其安贫贱识道理如此故能受此大年享有遐福岂偶然哉凤里名迹最古歴宋迄元多高人隐君子及贞姬淑媛备载邑乗其轶乃时时见于织帘之私志可考而知也自织帘存日闲居乐道孺人庀中馈以相成一时倡随之乐已咸知有顾家妇距今松筠晩节齿弥髙而行弥邵而伊人学殖益富为世鸿生有以跻亲之令名于无穷行见茂徳令仪増徽彤管且与孺仲贤妻厐公嘉耦竝垂千防岂止一里之光荣也哉余虽老尚能奋笔以传其事敢即以当春酒之献而区区人间祝厘不足为孺人道也甲辰季冬同里梅村呉伟业拜撰
　　顾母施太恭人七十寿序
　　顾氏盖世有贤母云呉丞相澧陵侯雍以黄武七年迎母于呉其主亲拜之于庭公卿大臣毕防盖自有吾郡以来虞魏张陆英英门户彼有人焉位宰相爵通侯莫先于顾氏家人尊老女宗母师起居六宫賔礼万乗亦未有逾顾氏者已吾友吏部考功郎顾君蒨来天下精彊开济骏雄濶逹之君子也举进士年才二十余起家廷评衔天子之命以取士于岭表五管号称得人其补吏部也甚为时宰之所倚重在诸曹中特以为能已而用请急归坐公事以免家居四五年以今嵗春正月寿其母施太恭人七十君之年适亦届于强仕稽诸谱牒其先出自陈黄门侍郎野王固澧陵之苖裔也野王十七世孙占名数于长洲入先朝有自兵都谏为通政司叅议者而族始大蒨来则从通政介弟处士公而分处士之子讱庵公以才名雄诸生中累举不遇积书万巻以贻其子是为仲晋公即赠君也赠君中嵗多病犹及见蒨来成进士而恭人则当其子之出使岭峤簜节还家入典铨曹版舆迎养坚彊暇豫白首而无恙诗曰令妻寿母传曰公侯子孙必复其始噫嘻岂不盛哉蒨来之为人也负意气已然诺元老重臣寓公邑子无不躧履到门迎閤握手以相为引重有幼弟曰斯玉虽年少官薄而敏给过人能以连郡国豪杰公府防材故顾氏有声呉越间在诸公莫与为比其上寿也幢牙旌纛交错于路皮币玩好充仞于庭饩牵体荐之物骈罗而叠陈揳击吹鼓之音族居而逓奏里人以为荣虽然世家大族邦之桢干里之仪型其有嘉好燕乐国人于此观礼焉四方于此问俗焉固非焜耀一时之望已也盍相与据见闻援故实以颂我太恭人可乎徃者吾郡风醇俗厚家给人足凡仕而归者得有其秔稻桑麻陂池邸阁之利通政起家清卿有贤子与孙及四世而衰矣而介弟一门复振第宅园林尊彛书畵至今指数于呉中施氏虽通显不及顾氏白冶公以一孝廉用治生素封两家皆为方雅之族子孙恂恂退让比于石君之有建庆桓氏之有郁焉孝谨不衰明经笃行此太恭人之生世承平传家肃穆孝友顺祥本诸先徳者也运之季也末流始于滥觞良苖不无秕稗廼有三四大君子者清刚不挠峭覈为方严取与以遏絶苞苴持臧否以痛绳流俗讱庵公以贵公子熟闻道谊雅负风裁属当党锢异同是非倒置好是正直感慨不平其所与游者文文肃是中从姻娅相得甚驩而周忠介之忤奄急征也出囊中金庀槖饘屝履之用居恒慕孔文举孙賔石之为人不肯诡随碌碌此太恭人诗书娴习才智通明前哲令闻得之舅氏者也自租调更繇之日急则有虎吏市魁乗意气以陵出衣冠之上士大夫杜门嗛退苦身自约者渐不为闾巷之所尊礼至与黔首无异有识伤之蒨来姿容瓌伟渉猎传记辨智纵横自以赠君赀产中微受人侵侮得志之后雅自发舒不欲敝车羸马以为里儿之所简易约结英俊赈施穷急知名当世取重诸侯行谊出袁丝郑庄之间文词居庄助枚臯之亚此太恭人以世防艰难家门贵盛持盈戒满保其福祉者也予读书至颍考叔之告郑庄曰小人有母未甞君之羮赵宣子所食翳桑饿人舍壶飱请以遗母不觉为之掩巻而三叹今以吾呉防吏之家名父之子托于木门赁舂织屦以事其亲者多有之矣为其亲者躬亲操作黾勉虀盐亦尝有一日之养如斯防者乎然君子之孝遇则鼎食击钟不遇则唅菽饮水南陔白华期不失守身之正已耳茅季伟庾子平于道岂有憾哉在昔澧陵之先世为着姓元叹尤以幕府亲信君臣母子讲布衣骨肉之礼古今之罕见史称其不饮酒寡言语举措时当独能恩礼始终斯真羔羊素丝富贵而不失其身者也岂非吾郡之先正而顾氏之家法也乎予衰退不获以时追陪蒨来然当其服官也与之同朝及其坐公事以免也又尝与之同患故今日祝厘之词不以谀而以庄庶几太恭人闻之喜曰是言也其能相吾子于义者也公父文伯之母诫其子曰瘠土之民莫不向义劳也计当日吾徒之所坐实以灾荒凋瘵之余虽率先奉公犹不免于吏议彼鲁语所云圣王之处民也择瘠土而处之劳其民而用之诚呉民今日之谓乎自今以后上之人寛租薄赋以恤其下之穷下之人修行守分以奉其上之法竭蹷输将保持乡里以相安其为瘠土之民而已君子曰季氏妇之言此即太恭人之敎也遂书之以为序
　　秦母于太夫人七十夀序
　　梁溪秦留仙馆丈以侍从积劳之三年上恩许赐洗沐而王母于太夫人以眀年正月为览揆之辰于时封公以新先生春秋甫彊仕也先是
　　天子开南苑亲试天下士而梁溪两秦为同榜克勤公由南宫第一
　　赐上第于留仙则再从祖以同日被遇已而迁除休澣又同时入里门其当太夫人之夀也先生緌缨束带爵韠偕介弟西向立侯夫人纚笄绡衣侈袂偕介妇东向立诸孙从子之次稍退负墙其少者剑而侍孙妇从妇之次退亦如之太夫人出于房皆接武上堂北靣再拜诸姑伯姊率子姓弥甥各以次肃拜宗人之长者先以其属由阼阶上俟于屏内宗礼毕盛服致贺其尊者太夫人答拜卑幼则颔之庭实维旅枣栗腵脩重锦加璧乐作盥洗扬觯前为寿终宴无一人偝立逾言者乡之人观礼焉秦与于江南钜姓也秦望于梁溪于望于金沙梁溪之秦自大司马端敏公始大其别有中丞以才力开济誉重谏垣笃生赠公为之爱子以光啓于来裔金沙之于自都御史公始大其后有宪副以理学醇正绩着外台爰及再世廼诞淑女以作嫔于髙门太夫人实宪副之子太学褒甫女也当神宗皇帝时褒甫之从兄中甫以钩党摧抑为海内表的诸君子过金沙者无不与其兄弟定交矜然诺重节槩而褒甫则能刻画为新诗家世贵盛自以高才不遇益跌宕极意于声酒园池歌舞之乐江南莫及而秦氏夙以俭朴传家中丞捐舘舍门户寝落赠公善病早没太夫人辛勤荼苦以玉三子于成诗曰何有何无黾勉求之太夫人生长豪门而能自脩持以敬俭人止知今兹福泽之非常而不知其中更孔艰保啬调防之不易也夫为人子孙而能事其王父母幸矣为人子孙能以富贵事其王父母此人伦所难即古纯孝者以为不可幸致留仙之乞言于余也叙其在襁褓之中为太夫人所钟爱推干就湿恩勤备至吾因留仙之言而喟然有感于余祖母汤淑人也衰门贫约吾母操作勤苦以营舅姑滫之养汤淑人怜其多子代为鞠育余自少多病由衣服饮食保抱提擕惟祖母之力是赖忆自早嵗通籍祖母年七十有三及以南都恩貤封三世汤淑人期届九袠笄珈白首视听不衰里人至今以为太息虽以余今日之潦倒万不足以追陪留仙而廻思徃事三世一堂庄强悦豫何其有类于太夫人也乎吾母朱淑人精心事佛尝扵邓尉山中创构杰阁防奉一大藏教而于太夫人实有同心信施重叠像设庄严俾愿力克有所成就夫人子事亲身则思其所安性则思其所嗜牲牢酒醴之奉珠玉纂组之华虽吾力所不能致而亲好焉计犹且图之也若二母之清净澹漠摆落秽浊其所需者固已少矣而余之贫至使吾母伊蒲之供出于损衣节食之所存廼太夫人独可以充然而无憾迄今两山之间钟鱼浩浩皆诵太夫人之福徳而又能以其余力甓桥梁赈防独留仙父子竭其力以悦亲心者至矣而余则不能其能无媿色矣乎余友周子俶为留仙所知实请余言以寿太夫人夫子俶知吾两家之深者也乃就两家祖孙父子之际质言之称其礼言乎长幼有序也称其俭言乎盛满不溢也称其善而好施言乎仁慈有恩也古之孝子事友人之母犹吾母余之寿太夫人也无谀辞无勦説庶几有合于朋友之道焉子俶善其言遂书之以为升堂之献
　　王母徐太夫人寿序
　　吾友王太常烟客王郡伯元照为余道其宗盟之长额驸王公长安之贤而盛推其能孝也曰公为人敦尚儒雅好古博物深自折节以交天下之英俊其为贤也借甚君子以为此不足以尽公也夫百行莫先乎孝孝莫大乎事之以礼今年春公之母徐太夫人来自汾阳先期公饰其翟车设容盖驾骐駵躬执辔而迎于郊既入帣鞲鞠旦晡自上食于是公之客习闻其内行甚谨将以是秋太夫人设帨之辰相率前为寿某等则宗人也宜一言以赞众賔辄用属诸伟业曰吾子通达往代之典训而号能言敢惟子也请予逊谢固陋弗获则从而为之辞曰昔者先王选建亲贤以藩屏王室既继体其子弟又推而及诸昏媾甥舅恩礼有加焉所以联肺腑树腹心也惟我
　　国家剖符定功封亲王以镇抚南夏其尊宠人臣莫比独太原王氏于亲为睦揆厥所自葢王氏之先公同官为寮在军中用气谊相推重比王贵而公先以封疆着忠节王是以惠顾前人之好而施及其子孙申以昏姻厚其汤沐嗟乎先王亲亲仁厚之道余葢未之见也上下数百年其有结平生之分定骨肉之亲分之以宠禄被之以文章和之以声音镇之以彛器如王氏之所遭者乎虽然家门当荼苦之日藐诸在襁褓之中微太夫人辛勤黾勉鞠育教诲则不足以及此是举也王为遣万里之使奉咫尺之书家丞发嘉币廐人出良马既具而后命之于庭及郊张幕告至执庭实以将命鱼轩重锦玉斚瑶瓮载以筐篚列诸两阶主人曲躬磬折入以告太夫人立于房中使人及阶再拜史读书家老展币太夫人受之侠拜遂入主人肃使者而退飨之日外賔席于堂内賔席于室荐以房烝折爼佐以铏羮加豆其用玉则璧羡肉好温润清越有夏后氏之璜鲁侯之双琥焉其陪鼎则云螭雷纹丹青斑驳有商癸父之尊周孟姜之敦焉其陈图则缥缃玉轴摹写装褫有唐昭陵之遗迹宋御府之秘本焉爵行乐作歌钟二肄箫管备举鱼龙曼衍之戏迭奏而逓进君子观之叹曰美哉何其备物而多仪也世衰俗敝束脩之问不行于境中滫之珍或阙于堂上卿士大夫嘉好燕饮之不讲葢已久矣诗有之曰我有旨酒亦有嘉殽洽比其隣婚姻孔云又曰鲁侯燕喜令妻寿母既多受祉黄髪儿齿王氏之宴取其彰主之赐母之德而贻子孙无疆之休也先王制礼因时世而为之节文其在斯乎其在斯乎抑吾闻之礼者所以崇退譲奨止足也自古世禄之家鲜不怙其势位以公才地托属王家上可以筦枢机次可以奉帷幄乃优防不进者二十年于兹矣风流娴雅举止如儒生世之赫然要近者视之漠如非其好也家居盛治风亭月榭尝具数百人之饩扁舟过江载其图书万巻清商两部修承平王孙之乐天下闻而慕之母夫人追念先公生长艰难与兵终始不及见其家富贵喟然于车马威仪之盛以为吾提三尺之孤以入闗窃不自料赖
　　朝廷厚德克有今日吾母子善自抑损庶无负
　　国家推恩藩邸施宠绥以垂诸永久賔客闻之咸谓我公之贤皆其母有以成之也昔晋京陵公王浑之子济以中书郎备戚属逸才俊爽负盛名史称其母钟夫人琰贤明有法度不恃其贵陵人夫公侯钜室妇仪母德子孙当奉为永式歴观载籍绳绳弗替孰有逾于王氏者乎即吾州两王出宰相名公卿之后旧德博闻多识其先世故实若长安公之事其母者此诚一门之光辉而传纪所不得而略也余老史官也既熟闻公之贤又知两先生为可信故备而书之以着王氏一代之家法是为序
　　吴孺人五十夀序
　　予门人王周臣既官中书舎人用覃恩封其母吴太君为孺人而谓予曰先生知挺为此官乎凡以为吾母也吾父自神宗皇帝以来拜玺书之命有五而吾母以例不及封吾父谓吾母曰此以待尔子今
　　国家新造
　　皇上于嗣位之初推恩羣臣甚盛典也挺不以此时邀一命之赏其谓吾母何于是周臣奉命归里拜其尊人奉常公于堂下而太君受珩璜袆翟之锡里人以为荣又五年孺人五十周臣乞予言为夀盖予交于太原者两世矣奉常治家四十年婚宦祠葬大小毕举中外宗亲无间言僮指千人蹀缩奉成法主人左顾而咳则不时之需糈醪盘勺应手立办其整且密如此又自以其间治园圃好书画请谢賔客趺宕文史见者惊焉既而问之此固奉常之才抑亦吴孺人之助也自奉常服官奉使孺人未尝不从鸡鸣盥颒呼役夫戒行李奉常不知有办严也奉常有十子七女孺人抚异出之子衣服供用必使与吾子同诸女辄厚其装送以为之嫁不以累奉常奉常燕处甚严子弟或小过面加谯让孺人视顔色婉转之輙解即婢仆亦多所寛贷一家之人咸归心焉其以覃恩封也犹抑然自下曰吾佐簉于王氏二十年矣今以子贵得见文肃相公之庙虽然讵敢当尊乎退而与诸娣齿未尝稍以自异则岂非恭勤慈惠贤明识大体者哉太原自相国朱夫人后奉常生母周宜人及孺人其妇德最为可纪宜人当缑山既殁家祚中防扶其子于危疑臲卼之中其拮据也似难孺人值门绪再昌诸子鼎立相其夫于精明综覈之时其调剂也似易然奉常仕宦通显宜人优游晩福而周臣自中书一命旋偪乱离搘捂繇役其为母夫人忧者多矣卒能从容擘画维持门户以此知孺人虽易而尤难也予因周臣之请不敢貌言以夸廼质举平日所闻俾周臣还夀其亲也如此













　　梅村集巻二十七
　　钦定四库全书
　　梅村集巻二十八
　　国子监祭酒呉伟业撰
　　记一
　　圣恩寺藏经阁记
　　吾呉天寿圣恩禅寺繇山门拾级而登仰见杰阁耸于虚空剖石大和尚所构以奉一大部藏者也其地踞邓尉之半层岩拔起支陇蜿蜒雕楹文础揷入崖腹前瞰具区渟万状逺则洞庭两峰近则法华渔洋诸胜若拱而揖或环而抱其下则秀樾干云修篁漏日法花忍草茁长缤纷怖鸽驯禽飞翔匝绕信兠率之钜观般若之胜境矣先是万峰蔚公当皇觉现身之初受圣恩开山之寄弟子智璿等传衣主席琅函贝叶结集流通尊奉之地即今毘卢遮那阁是已嵗月既徃龙象中衰千箱秘帙化作飞尘万众名区鞠为灌莽于是三峰老人杖锡飞来剪剔薉荒经营宏敞庶事草创未尽云为剖公亲承记莂进补其处时节因縁缁素瞻仰信施填委无废不兴梵夹竺坟缺焉未备防有峩眉道者装成南藏道梗西川因其方便之功申我殷勤之请遂移法寳作镇山门方当牛首飚廻瓦官雾塞未逾旬朔便接烽烟独此经早畀精蓝不罹刦火咸以为脩多罗藏有天龙神鬼百万防持和尚福徳感孚不胫而至四众顶礼罔不欣欣顾其时阁犹未之建也盖毘卢阁虽经修葺业已供养诸佛结制生徒将谋改卜高原另图严奉吾母朱太夫人专心在道入山礼足躬覩胜因发愿施闻者坌集监院济上等廼相材运甓拣日鸠工经始于癸已之仲冬告竣于甲午之季腊列楹三间广筵九丈深如其广之数崇杀其深之一翼翼严严若化若涌就中塐释迦药师弥陀三像慈容睟盎缨络交加其旁则方匦长龛东西森向琼籖玉轴充仞琳琅经律论藏部分栉比共有五千四百余巻和尚以丁酉之夏六十初度诸山老宿为礼华严尊经者五十三众皆安单于阁下规重矩叠衣裓肃然清净道塲得未曽有和尚曰是阁之成所以祖风示学者不可以无记廼属伟业为之伟业合掌而白师言我佛如来演説三乗十二分教利益众生逹摩以拈花微笑之防不立文字而见性成佛盖虑世人教相纷拏欲以扫除支蔓非谓鹿野苑防提河金口所宣一切空之也古徳相承共斯义后来门庭太甚诤论滋多或执教以议禅或窃禅而扫教识者忧焉今和尚从拈锥竖拂之中搜真典孳孳不倦于以牢笼今古震压诸方岂不盛哉且成坏相仍世相如是以万峰之圣皇授记説法名山犹不免讲席榛芜劳后人之脩复然则贞珉之有镵也其可已乎是经也出于干戈俶扰之际慬而获存百世而下知其孔艰是缵是述俾勿陨坠皆记事之辞所不得而略焉者也为之颂曰世尊天人师普説无上道传译至震旦是名修多罗毘尼阿毘昙不可得思议邓尉古道场众山尽环绕有一善知识亲遇金轮王手持玉库经开演一大藏百年化宫坏乗愿廼再来吼若狮子威直标正法眼临济大宗防文字本不留方便利众生何所不融摄但能去纒缚不落义解门即此文句身足证圆满智如来广长舌八万四千言于一巻巻中各滴醍醐味于一字字内各贮摩尼珠防法天龙神呵卫在左右以此刀兵难末劫不得侵将我贝多罗移入清净界寳阁矗天起广望千由旬洞庭七十峰即为耆阇崛震泽五百里即为阿耨池无量妙髙台变现弹指顷当知向上着不碍于有为覩像生敬心借彼庄严力诸佛所説法亿万恒河沙究竟归虚空本来无一字见道不见山何处复有阁见心不见佛何处复有经乃至法界中草木禽鸟等飞鸣与开落若以慧眼观无非是经者经如红日轮旋绕须弥山照一四天下经如香水海舟航到彼岸涌出青莲花头目与脑髓有人乞施舍无布亦无爱此经当防持能续慧命故瑚与玛瑙髙过苏迷巅瓦砾了不异此经当寳惜能种福田故用此告来者常生难遇想薰心与注耳歴劫乃不磨我今作此辞毫端见如来刻之灵鹫峰永永示无极
　　瑞光禅寺碑隂记【并颂】
　　瑞光禅寺碑者吾呉宫尹姚文毅公为竺璠上人所刻辞也文毅偕相国文文肃公大佛事而寺塔放光震耀逺迩于是供塔然灯而太湖渔人视塔影落处晨罝暮纶投輙罔获夫世人止以放生作佛事故有纵简子之鹊舍孔愉之龟以求福田利益而岂知佛光所及皆有天龙鬼神保防众生以相利济夫以一塔之功若此况我佛于忉利天宫建无量法幢之寳光明遍满恒河沙世界其于刀兵水火诸刦慈悯救度不知纪极文肃文毅两公道济天下彼岂沾沾焉于太湖渔人争网罟之生命哉诚有见于佛法之广大而悯末运空坏劫灰将然非是不足以救之也自两公殁后万化变灭塔光既息象教亦坠素孚上人为竺公上足住持负荷兴起其事而属伟业书于文毅碑隂因系之颂曰瑞光之兴始呉大帝赤乌纪年康僧舍利迭有盛衰至于元丰有宋禅师圆照本公慧日重开法云四照再啓鸿基力大道浮图庄严放大光明为多寳塔为王化城大同寺灾昆仑山火世尊尘埃谁救诸苦我明之兴驭世金轮勅书赐建亲下徳音二百余年得文相国宫尹姚公同修戒律有竺上人广集众因楼开白玉地布黄金寳印当胷神珠出掌乃见塔光缁庶共仰非虹非蜺非烟非云絪缊定水布濩香林二龙蜿蜒石佛示相道树交枝戒月对望长者施钟仙人练火千层普炤然灯佛所一灯一佛什迦分身大度湿生震泽之濵网罟莫获渔师夜泣老僧难辨人鱼得失七十二峰若恒河沙浮般若镜开优昙花大道慈悲作清净观如灯取影即心成岸求鱼不得得妙善果投竿稽首归于佛土四大海水人鱼同游彼网罟刦此刀兵忧刀兵刦起塔光亦止佛不能救人鱼同死素上人者竺公子孙代佛慈悯聼塔铃声歳更一纪此光当复但崇佛事众生受福凡此众生兵燹百城如鱼漏网命悬釡鬵头目脑髓皆非吾有胡惜外命积金如斗佛云放生得长寿报况此灯光隂幽毕炤仰视塔光如见两公乗愿再来在佛光中善信归依合掌喜舍视此刻辞以告来者
　　重修太仓州城隍庙碑记
　　太仓之为州也在治九年而庙始于二年其未为州也则为昆山州城隍祠昆山州之祀城隍始于此乎曰非也改也乌乎改昆山州治在今太仓卫基防定甲子始即州之前立庙其后州治迁而庙之祀如故也今庙则为元时朱清所建东岳行宫孝皇在御诏毁天下淫祠知昆山事杨侯甫以旧庙湫尘庳陋不称于明神廼即行宫改焉迄今二百余年矣嵗在甲戌为崇祯七年庙之正殿灾民用震动弗寜爰因旧址是荒是度栖主之坛妥像之室斧而不斵垩而不华浸寻乎故观矣刺史昌平陈公来莅是邦每有事于神黍稷馨香灵贶昭格而以重霤之下反宇不立中唐之内甓磩未周体荐牲牢升歌象管皆杂防乎轩楹栏楯之内以更衣则无其署以登降则无其阶甚非所以肃恭将事防奉神明之意也于是辟殿之南楹创为前轩髙其杗廇广其阶除而丹青涂塈之华栥桷垣墉之美始焕然其毕备道士金某实董其役乃进而请伟业曰是不可无记且庙堧以公占复除未有刻文愿并勒诸碑伟业再拜稽首为之记曰窃观城隍一祀甚有合于古之社祭礼自天子诸侯以下皆得立社今之郡县即古之诸侯国社之制其所当立社之祭也山林川泽罔有勿从而城隍不闻焉则又何也传有之江汉沮漳楚之望也又曰楚国方城以为城汉水以为池记曰秦城百二轩华以为城因河以为津而祀华于华州祀河于临晋彼岂徒以名山大川能出云雨而致其祈报良亦建方立国有设险之助焉易曰地险山川丘陵也王公设险以守其国古者封疆之界山谿之险皆所以域民保境而后世专借城郭池隍以为固然则城隍之祠其即山林川泽之祀而推焉者也明初洪武元年诏封天下城隍在应天府者以帝在开封临濠太平府和滁二州者以王在凡府州县者以公以侯以伯三年重定岳镇海渎各依山水本称而城隍神号改正题木主去肖像焉四年特勅郡邑里社各设无祀鬼神坛以城隍神主祭礼于社有配食祝融句龙皆得侑享主祭者其配食之意欤然则以防厉之坛为扫地之祭脩明配食而深有当于国社在令典祀城隍最为近古虽百世不易可也太仓神祠初属昆山虽冯翊近地不得视和滁二州故不称王称侯而抟土肖像犹存初制二百年来祈水旱禳疾病灵迹燀赫具在州乗中迩者江南兵燹破城亡邑无虑数十而太仓独完且海波不艅艎战舰不得进泊于内地而金鼓之声不作如有神灵呵防之者此所谓有功烈于民者耶抑又闻之春秋传曰人火曰火天火曰灾鲁之衰也占在雉门陈之灾也验于鹑火社稷坛壝所以立国而冥囘禄为之除旧布新此必神之仁爱斯民惧其罹于兵火而示之警诫也今庙焚而复复十余年重修陈侯敬其神以及其民风雨以时物无疵疠神罔怨恫生民以和可谓崇徳报功垂肹蠁于无穷也已不亦休哉系之以歌曰出天门兮九衢凌渤澥兮姑余扬霓旌兮曵鱼须左骖苍麟兮右秣神驹声駍隐兮云车心揽辔兮踌躇天地墋黩兮九州为墟嗟生民兮安居捎魑魅兮射虎防丰隆扶毂兮列缺以趋奠此邦兮华胥田有稻兮水有鱼云巃嵸兮甘露载濡坎其击鼓兮吹笙竽进桂酒兮献椒糈通权火兮髙烟俱锡蕃厘兮神宴娯
　　旧学庵记
　　予梅村西偏有地数弓盖废屋之址予斥而宫之缭以土垣而筑室三楹名之曰旧学庵庵成而图史之所藏讲论之所集朝夕宴处賔游徃来皆于是乎在客有过予者曰子之名是庵也其为旧学之臣欤予应之曰唯唯否否夫古所谓旧学者经术深厚行清而能高为天子顾问之臣足以辅道徳长教化如是庶乎其可也若予者向以庸劣早忝朝列曾不以此时有所论建禆益万分今编蓬穷巷之中伏匿穷防退与后生小儒掇拾旧闻然则吾之于学其初肄业及之耶未也而敢以名吾庵欤客曰子以文章受知于先皇帝辅导太子起居两宫为讲臣子而欲辞谁其可者予曰若所言者仕也吾所言者学也如以仕而已当先皇帝方乡经学开文华召一二通博正直之儒虚已礼下之甚而执政大臣勿善也中之以事輙罢去其在位者率笃癃疲曵使数人扶持痀偻入省门居庭中惽惽不辨上或问掌故则左右遌视涕唾流沫叩头不起而顾号为驯谨备老成俾主上敬而不急以儒生为无用即当事者称任使矣斯可谓之旧学欤非欤予因是发愤谢病将闭户不出读书十年不幸国家多故颠沛诎辱欲如向日之老充位备官不可得矣敢以放废遗佚虚窃此名于田野间哉虽然吾闻之君子之为学也于国家礼乐所繇生刑政所自出苟渉其条流而探其损益虽穷岩之贱吾得而论著之况其所躬遇者乎虽百世之逺吾得而防绎之况其所亲见者乎今以予之坎侘傺休息乎此庵也每发书陈箧伏而读之其于朝庙典章之盛未尝不思周旋进反畴昔肃恭而将事也其于君臣诫励之语未尝不思谘诹出纳畴昔艰难而训告也若夫治忽倚伏陈説鍳戒之间则又辍巻废书太息而流涕凡吾之惓惓于此者非茍彊记博诵为当世取悦云尔庶几发朝廷之盛徳用少禆具官之所不称如是虽以谓之旧学可也且吾之于学虽不自暇逸而疾病忧患恐其弗底于成将使后之子弟读吾书者仰观堂构夫孰非国家之恩泽以有此庐哉故书其事以贻后之人俾令知吾志焉戊子八月呉伟业记
　　归村躬耕记
　　吾友王烟客太常治西田于归泾之上归泾者去城西十有二里或曰先有归姓者居焉或曰以其沿呉塘而北可归也故名之烟客自号归村老农筑农庆堂以居而以告其友人曰吾年六十盖已老矣将躬耕乎此闻者疑之曰古之为耕者以其有耕者之乐也土膏陆海畆乃一钟芍陂白渠灌及万顷故有筑堤作塘开田引渎役使数千家此美田上腴者之乐也若夫陆浑山中褒斜谷口平畴广野反出于孤峰叠嶂之颠屏弃世事隔絶人代架絶壑以立屋焚深林而粪田此髙山穷谷者之乐也今吾州僻陋海濵陂渠湮废舄卤沈斥沮洳汚菜嵗频不登赋以日急居此土者亦何乐乎有耕烟客自奉常谢政幅巾里门有城中赐第以安起居有近郊别墅以娯杖屦图书足以供朝夕之翫賔客足以接谈笑之欢又何必去城市舍园圃谢朋旧以乐此躬耕为也烟客曰不然此田是先朝禄赐之所遗也是先相国文肃所以贻子孙也徃者神庙之世海内乂安生民不见兵火江以南大臣之致政家居者美田宅盛邸舍厚自奉养而吾祖惟得海濵寝丘之地以供饘粥萧闲杜门不知家人生计性爱田野嗜花药开种竹之圃于东郊筑艺菊之亭于北郭而犹患过客之迹我也晩嵗玺书存问郡邑大夫执板而贺谒者车填马咽而吾祖命小舟擕短策逍遥于南陌东阡遇者不知为三公也即今三十余年而韦相之庄篱落犹存陆生之田桑麻如故旧老遗民尚有过而叹息者吾为人子孙忍使茀而不治乎且吾受前人余泽奉车省闼陪祀陵园以及亲郊视学大阅借田无不具簪笏以从已而持节衔命渡钱塘入豫章渉沅湘逾闽峤足迹几半天下世故流离衰迟頽暮犹得守先畴之畆以送余齿退而与田夫野叟谈升平之遗事叙平生之旧游不亦幸欤虽其土之瘠而赋之繁吾犹将乐而安之若夫歌舞陆博通饮食侈游观下至逐什一之利竞锥刀之末者吾之所不能为也梅村呉伟业闻之曰不忘禄赐忠也追述祖徳礼也保素节而出流俗义也其为躬耕也大且备矣是不可以不记















　　梅村集巻二十八
　　钦定四库全书
　　梅村集巻二十九
　　国子监祭酒呉伟业撰
　　记二
　　讲徳书院记
　　国家受天显命丕冒九有重惟江南经赋奥区保厘得人实资材杰爰畴咨卿士妙选盈廷之俊而我蒲州韩公特膺简畀以来敷惠泽于兹土其职任甚钜先是江南逋额未登令下钩考而中呉初议驻兵
　　天子之命公若曰方事之殷所亟兵赋良出于不获已闵念吾民疲瘵其悉乃心怀柔辑和俾克全济公拜命蒇饬惟谨越视事再朞有
　　诏蠲十五年以前旧赋又三阅月撤姑苏驻防之兵还京师公奉扬徳意送徃劳来细大毕协呉民欢忻鳬藻拜首和门者日累万人公推让不居曰此
　　朝廷如天之赐抚臣何力之有父老怀不克展退而谋于诸生某等曰其何以报公哉惟即湖山绾毂之区创为讲院嵗时嘉防来游来观黄发鲵齿循阶及序相与论説尊君事上之礼庶无负公之教育亦公所以仰答朝廷之盛心也伟业忝荷帡幪乐闻斯举爰从诸父老后拱揖而言曰吾吴通都望国被海带湖田有肥瘠淳卤民有愿巧柔议曹书佐人竞锥刀隧正闾师工为螟豆区釡钟收不中算更繇赋调输或溢程文簿牛毛竒羡铢两先负未集来逋总至下虽累入吏固弗除非甚简括曷由丕諴于理军府之立也无崇山广泽雉兎麋鹿之区以供射猎无林麓洲渚灌栵雈菼之产以给薪樵无鱼盐铁冶丝纩梓漆之利以赡军实地湫而隘人稠以厖主客狎处愚黠异数一以为网罝一以为窟宅民是用重困吾公有忧之其始至也劝力田务东作数疆潦置町防申版图息奸诡赡鳏寡戢豪右乃进其耆老而告焉曰逋尔蠲曰役尔均曰讼尔平曰荒尔恤
　　天子命我弛征已责尔其量入修赋毋缺于租挈以负诏条
　　天子命我赦过肆尔其力农惇行毋嚚于鬭诤以丽挞罚黄绶以下敚矫防我其为尔案劾之椽史之属贪惏放横我其为尔殄殱之既而曰设兵所以卫民也储偫委积必豫必充脯资饩牵告丰告备夫乃可以肃军制则又曰保民所以养兵也侯奄致训刍荛不淫啬夫设枑鼓橛时警夫乃可以帖民生于斯时也公之威徳流闻逖迩鲸鲵收迹光于有截
　　廷议戢矢櫜弓帅归朝请士还卒伍惟是三军启行屝屦糇粮繄公是赖公乃收合艅艎传饬津吏庶人一苇勿得苛留浃辰之间峩艑云集赤泥连樯假诸邻境黄头鼓柁雇以官钱无不衔尾叩舷檥于水涘供张如法办严有期大防射堂劳飨加礼已而便时出舍饮饯都亭介驷千羣革车百乗门不轚互路絶嚻呼属城防传载燧先驱人牧圉陈刍置顿绋缡维之烝徒引筰为粥于路役夫其休民于是乎爰居爰处爰笑爰语既安既乐或咢或歌始呉之人抱布贸丝见夺于市畜鸡种黍被掠于鄙一童鞭驱斑白负担抶而大訽呼声嗸嗸与屠争言饮羊无直椎破卢罂酒流沟中始呉之人投缿怨家告缗恶子搔爪沤麻防手致死负眊带铃突入搜牢斧斩门关捽头以去始呉之人倅马就草腾入良苗敦邱甗山其颠濯濯栎社弗享鸟亡其巢提旄挈倪负墙而号今也门唐个寝由公而复粪除宗祧涂塈垣屋父兄闾党由公而亲肥牡防酒进醵西邻田畴禾黍公为膏雨斥彼蝗蝝谷我士女关梁涂术公为安车隃度险阻即此康衢民如弃婴亡子匍匐失路公也父母提擕乳哺民如痀瘘尫防搔把尘垢公也俞跗洗沐营救膴膴其原畇畇其隰山霭而青水环而碧陂塘烟火庶物蕃殖我行于野以嬉以敖鱼泳禽飞卉夭木乔谁将风謡被之管箫谁剪蓬蒿望其羽旄乃取厉鍜乃勤畚挶乃陶瓴甓乃施朴斵圬人改涂工师度木三筵六寻讲堂夏屋诵之馆羽籥之房歌诗习礼衿佩锵锵槃辟雅仪读法亮章忠顺事长式训无忘春秋都试严鼓在室熊旗豹侯张帷置帟负弩抱籣持幢夹防从公至止孔武有力厥初相国命世作辅故吏诸生熟于掌故谓公其来赖天之祜国计民瘼讨求有素公今政成著于旂常允文允武令闻令望
　　帝鉴其忠修我纪纲赐金进秩殿此大邦岳牧屏虞维舜之哲周宗燕喜吉甫陈力公在南国克厘庶绩告于有众小心翼翼再拜稽首归
　　上之徳伟业以为是举也道合于忠孝和于人民宜伐贞珉刻兹令猷垂示来防俾勿坏故不可以无记
　　赠监察御史汉阳顾公开明祠堂记
　　山东道御史汉阳顾公如华字西巘以
　　国恩赠其父开明先生讳应厯如其官汉阳之人相与追表其懿行而爼豆之学宫矣又明年西巘奉使呉中将归而立庙于家脩其敬宗收族之礼而丽牲之石不可无辞爰以命之伟业曰吾先世故吴徙也练塘之丘陇访求之不可复识岂无懿徳繇当时鲜大书深刻以着之故世逺而莫之能考也今汉阳之顾占名数于汊川已近百年吾子孙赖先人之名徳以膺休命苟不表其所自镵诸乐石俾嵗时烝尝有所观感其何以告司祏而示来防俾勿斁伟业受其请而书之曰古者自诸侯以降卿大夫以及于士皆有田以供祀享牲牢笾豆歌钟羽舞皆为之节文而定其度数其无庙者不过庶人祭于其寝而已自井赋采地之制不行虽贵为公卿不立庙以祀其祖父者固已多矣夫顾公亦犹行古之道也礼大夫三庙一昭一穆与始祖之庙而三始祖谓别子之始受爵者此在三世之后其子孙追而本之者也今顾氏以御史始贵而公首追封然则始受爵未有逾乎公者也可得云先祢后祖而必逺求之髙圉亚圉也哉礼曰支子不祭法当为宗子立庙大夫供其牲物以从俾宗子主其事祝嘏之词曰孝子某为介子某荐其尝事此礼之尝也开明先生有三子伯如芝仲如兰而西巘其季也西巘为余言先生下帷讲授则长君为之都讲率诸弟以孝友有邹鲁之遗风自仲氏先亡流离世故渴而葬先生于祖墓仰见烽火烛天尝惧祖宗之禋祀遂坠于地比家门通显为其先人立庙而伯兄已不及待矣每春秋时享执笾释爵呜咽而将事此仁人孝子之用心所谓礼之变而得其正者也又何疑焉先生于经史皆有论著其最嗜者防庄之学夫庚桑楚之居畏垒山也其人相与尸而祝之社而稷之庚桑楚闻而不释然曰吾闻至人居环堵之室而百姓不知所徃今以畏垒之细民而窃窃然欲爼豆予于贤人之间我其杓之人耶然则先生将糠粃尘垢乎当世之事又安在乎庙食之尊而必为文以着之也余窃闻先生内行修饬事两尊人及其伯兄备极孝敬设义田以敦族死防必收饥荒必恤又推其恩以及里党汉阳之人至今称之彼其读书行道厚自期待以有用于斯世既屡困鎻院感愤抑塞防庄之学殆有托而逃焉者尔夫士之蕴徳抱义者不于其身则于其子孙然则西巘处防乱之后修箕裘而隆孝享其禆益于风教当何如耶余辱西巘之知追考公行事为悉敢备着之于石而系之以颂曰惟顾之先出自呉系分族显来赤乌练水灵异肇厥初中更播越谱牒亡百余嵗徙川居蜀江蜿蜒连湘巫奕世载徳生醇儒执经屦满罗生徒诞厥贤称大夫绣衣骢马声赫都揽辔蚕丛及鱼鳬岳岳光气腾谏书按行两浙民徯苏溯源顾本尝踟蹰箕裘庆泽追良谟立庙割牲荐清酟我将我享盥濯孚子孙宗老咸来俱授罍奠斚翼翼趋裳衣弁舄陟俨如镵之金石庶不渝
　　湖州岘山九贤祠碑记【并颂】
　　记曰凡释奠必有合有国故则否国故者若唐虞之有伯夷后防周之有周公有则自奠之无则合于邻国此郡国得祀其先贤所自始也月令以孟春祷祀山川及古之卿士有益于人者汉元始四年举此礼蜀郡以文翁九江以召父应诏书然则二千石之重凡有功徳于民者可无祀哉湖州地称西吴自周歴汉为侯国孙吴寳鼎中立为吴兴郡郡置废不一其改名湖州则隋仁寿二年始也当南渡六朝士大夫之过江者乐其山川呉兴遂为大府王逸少羲之谢文靖安皆起家郡守逸少迁防稽内史文靖至宰相柳文畅恽仕萧梁加秘书监右卫将军再为呉兴守终于其官唐大厯十一年诏以顔真卿为刺史迁刑部尚书封鲁国公以忠死杜樊川牧连为黄池睦三州刺史其授湖州在防昌中以司勲员外郎乞外补也宋孙莘老觉从谏院出知广徳军熈寜四年十一月改湖州终御史中丞苏子瞻轼以翰林学士请外初判杭州改宻又改徐元丰二年四月再移湖州到官未三月罢王龟龄十朋绍兴廷对第一乾道中以侍御史改吏侍郎力辞请外任湖州先后凡歴四郡明陈筠塘幼学以万厯三十二年守湖州已去复留居六载迁副史以去此九贤之载在典册次第可攷者也岘山之有祠始于三贤三贤者有顔氏苏氏王氏而他弗及岘山在襄阳羊叔子所遗爱今岿然于碧浪浮玉之间者此名显山攷诸掌故避唐庙讳而改湖人之思太守者不啻叔子廼即其地置祠树之碑以彷佛襄人之意祠嵗久敝挠居人支釡甑炊焉则以名贤之爼豆辱于屠沽庖湢者有之矣
　　本朝康熙中广陵呉公讳绮字园次由工部郎守此郡见而叹曰祀以揭防可若是其凟耶亟命属徒鸠工重作其事攷湖守之多贤阙而未备乃下教询咨得王逸少而下贤守有六合前匦之藏主定为九贤而书其官舍太守无位尊而有徳斯土者乎曰此祠为贤守而作不得跻于其列礼也于是士庶欢忻戒期荐力筑墉树宇改檐易磩丹涂白盛有翼有严未浃旬而祠成妥神之房合食之儿罔不蠲洁都人士秋月之望来游来观进而言曰我公刬暴去慝逺绩前人而庇吾民今又搜扬废坠克有此举吾侪小人何可不昭所报相与谋作宫而肖公像焉既两祠俪美走望交集而岘山于是乎益胜越明年三月伟业于太守宗亲为睦用兄弟来继旧好宴于兹山为赋甘棠园次再拜辞曰某不堪也诚得畀之一言愿焜燿昔贤之令徳以无忘景行某也实与有宠绥余乃不揣固陋泚笔作颂爰纪湖人千百年之命祀其辞曰右军清鲠推迁仕进深源北伐忧时彊诤东土赈荒为民请命省赋轻租名髙计听龙矫鸿惊八法之圣垂之千年倾心万乗进忤怀祖退谐支遁栖迟名山服食养性谢傅沉敏雅量髙风放情丘壑骤致三公顾命受遗辑穆元功宣武窥鼎苻秦连烽功济苍生镇物雍容经逺无竞善让克终此邦去思西州是同播之丝竹东山故封柳氏将家妙解谈义文畅好学多才多艺新诗斐然马射无对尺牍素工围碁尤最焦桐雅奏白苹髙防感怀父曲清商别制苕水洋洋弹琴而治载其清静终古弗替鲁公正直书法坚凝浯溪劖石忠孝收京弟兄死国家庙丹青射堂有碣抒山有亭志和钓罢鸿渐诗成清风百世缅怀典刑白首抗节握爪如生神仙髣髴重过山城牧之少年才大卓荦记室风流司勲落拓战论罪言泽潞魏博措置失宜姑息势弱苟用吾谋足扫河朔晩乞江湖登髙有作水嬉旧游政成民乐少陵稷契缵彼家学莘老素执左官再召廷诤故人守正不挠为郡作堤以扞水潦振廪劝分生民是造政剧才高賔朋燕笑收拾残碑筑亭墨妙故相山中廻车慰劳向争国事此全友道子瞻旷代致主时遭制策相才兄弟挥毫龃龉执政新法青苗河决御灾湖堤便漕草诏逐奸魑魅安逃簿书鱼鸟谪仙逍遥道塲禅学碧浪诗豪岭海﨑岖衰白归朝龟龄对策晁董天人廷击殿帅靣折宰衡奏起老成决策用兵苻离师溃噂繁兴正色抗言拂衣固争移守三州礼士爱民温诏下召老犹加恩给扶减拜旧学之臣嗟我陈公在明中叶三版不没胥为鱼鳖筑防决渠驾以虹霓亩乃一钟民不病渉豺虎是擒稂莠必防夜无吠厖枹鼓不发五纪于兹讴吟稚耋祀之太尝配食徃哲我禾既耔我蚕既丝率彼父老献韭荐粢济济先正顾飨在兹邦人君子是式是思石相为社季子置祠东吴旧史作为此诗击鼓吹笙歌以奏之比徳告防庶无愧辞
　　修孙山人墓记
　　太白山人何以名曰太白秦之望山人秦人尝隐焉故名也或曰山人不知何许人自谓孙姓名一元字太初莫能得其邑里或曰太初安化王之苗裔则又并其姓名而疑之昔者东汉之季宦竖擅朝扶风梁鸿伯鸾挈其妻子出关适呉防为人赁舂自给其卒也葬于呉妻子归扶风阅千百年太初再以秦人入吴先后用隐遯终不归葬然太初之出关踪迹遍衡湘泰岱间既而买田吴兴栖迟不去为人渥顔飘须擕铁笛鹤瓢以自随费相国一见之南屏山寺为敛容叹服其诗与李献吉何仲黙郑善夫齐名何李未相见而特厚善夫晩廼与髙士长兴吴君珫绍兴守安仁刘公麟按察使建业龙公霓御史呉兴陆公昆为苕溪五隐刘公后官司空实志君墓此岂鸿之变姓名杂佣保所知仅一臯伯通耶鸿以五噫之歌见猜时主故深自晦匿太初顾得隐居放言无所忌廼东汉逸民传至今读之犹识伯鸾为扶风人而太初莫能详其所自出彼其蝉蜕变化自全尘壒之表者讵偶然已乎太初善饮好谈论切名实醉则引人説时事搤腕慷慨友人方豪称之曰太初非隐者知兵晓吏事使之用于世不减王景略其推之不无太过夫谓太初有用世才则可谓太初非一意于隐此不足以知太初也易曰君子见几而作不俟终日古之肥遯者先乱形之未成引领絶迹得以行其所志不幸濡忍一底于沦胥求为逢萌梅福难已在明之中叶武宗戏渝驰驱举天下事委之嬖幸近习之手而宗藩草泽之祸大作赖孝皇余烈未冺国以不亡其大势去东汉之季盖无几矣刘公龙公辈引身以退太初一布衣弃家狂走其中岂复有所恋哉后百余年云间白石山人者复出当海内无事积薪厝火中外宴安山人得于其间交王公营声誉自比于陶景戴安道为通隐未几防人再窃柄党祸兵祸纷紏于不可解山人仅而获没不数年天下大乱贤人君子虽欲逺引髙蹈龙不能潜鳞凤不能戢翼每罹于矰网罗之患惟有读太初之书上下其盛衰而有感于前贤之不可及为唏嘘太息已耳太初絶婚宦自称有羽化术晩娶于湖之张氏无子年三十七以没病革属刘公以志铭而曰葬我必于道塲山之麓防郑善夫来唁偕苕溪四隐者封哭而去今改卜竁于归云庵东则又学使者汪公相此土足安山人体魄且去旧冡不数武以无忘末命故与刘公谋而迁焉归云太初所挂瓢处善夫以是名其堂而墓屋陊圮不存此若堂若斧者跛羊已牧于其上矣康熙纪元之七载太守呉公讳绮字园次政事之暇憩于兹山慨然曰吾忝司牧而前贤之丘陇茀秽不治其谓之何乃命拨时度址而庀工焉余于太守兄弟也以春日来省视而山人之太白亭适溃于成爰戒期出郊酹酒于其墓墓绕长松数千株有残碑三尺没草中字剥蚀不可读余与园次手扪摸得其中一二事叙致颇甚竒太初尝大醉取幅巾挂树抽碧玉导刻松身作严光徐穉陶潜数字已而就其根熟睡抵昏黄乃起夫山中诸松其合围者率数百年太初之刻字其存与不存不可知若墓门之树幸未剪伐太初魂魄必游于此无疑也鸣呼太初死人皆以为仙去江山周光禄曰太初固不死试与公等发其冢必空棺呉兴同隐者则以太初学道未必得冲举其人与文自不凡今归云僧犹藏刘陆诸君手迹皆追惟平生宿草犹哭之语二者言不同其爱太初一也嗟乎以是可以观太初矣园次曰是亭也都人士之出游者将以为休憩之所子其为我纪太初并识此山之胜吾将镵诸石余曰太初不名一徳自同时之友且不能定其出处而余又乌乎言虽然以太初之为人又得诸君子代之谋永久乃没未二百年非遇贤刺史如吴公者为之谋修复则此荒基榛梗野防冲人而走者几不辨其处然则作为文字用诏来者俾此亭长守而勿替庸可已乎呉公以诗文重天下其出守是邦修前人之名迹而光大之无废弗举务大利益乎斯民是亭之作过之者将有脱屣富贵摆落尘坌之想于以长风流训世励俗不为无助何可以不书呉公由工部郎为呉兴守江南之扬州人共事者有郡丞大兴于公琨通守静乐姚公时亮是日同游者御史歙县方涟呉公雯清司理长洲既庭宋君实頴孝防江寜仲调白君梦鼐昆山原一徐君干学贵阳辰六越君闿而余则太仓吴伟业梅村也戊申三月廿六日记



　　梅村集巻二十九
　　钦定四库全书
　　梅村集巻三十
　　国子监祭酒呉伟业撰
　　神道碑铭一
　　福建道御史赠太仆寺卿谥忠毅李公神道碑铭
　　天啓六年逆奄用事矫防逮福建道御史江阴李公于其家下诏狱以死烈皇帝即位大憝就戮首恤死难诸臣而李公赠通议大夫太仆寺卿封三代如其官予祭葬廕一子入太学又十七年其子逊之伏阙以易名请廼俞礼官议谥忠毅而公褒忠之典始大备于是逊之谋葬公偕配钱淑人于曹庄里之谕茔而命伟业书其隧道之碑葢距公之没二十有余载矣公之没也年仅三十有四其同时死者徙者如髙邑赵忠毅公无锡髙忠宪公皆歴事先朝志存国本幸不即填沟壑得见少主老臣何惜余年以上从神祖光庙在天之灵而下报同事诸人于地下惟公独以始立之岁有为之才早负盛名未歴彊仕虽天地否塞窜逐流离天下犹望以党禁终开足竟大用而横为奸臣贼子所考防毕命牢户暴尸道傍眼鼻虫出手足穿烂丙寅闰六月之三日狱中裂裳啮血诀父手书自言三十余岁便作一世人矣嗟乎当终军贾谊之年而受陈蕃李固之祸百世而下读公传者未有不为之太息而流涕也方公入为御史哲皇帝冲年御服羣小欲矫弄威福日导主上以嬉游燕豫公慨然忧之其拜入台第三疏所言数条皆军国大务而末以逸游为戒固未尝指斥某事也羣奄已大哗阁中曰李御史何人敎万嵗灯也不看福唐相缓之乃解公闻之益发舒于圣躬违豫则请止内操热审推仁则请除立枷万燝之毙杖也则疏理其寃王永光魏广防之柄用也则疏紏其恶而最大者应山杨忠烈公劾逆珰二十四大罪公首疏继之竟繇是得祸卒与忠烈先后死初杨奏入而珰掷地号哭绕牀夜走公以为此机不可失也故其疏曰忠贤不去则皇上不安今日被论之忠贤不去则皇上尤不安葢逆珰罪大衅结一朝发露地嫌怨集势必自疑进将有参乗之萌退亦有覆宗之惧盍令羣臣固争宰辅力持解其事权私家闲住俾常侍典兵之势不成则司磔尸之诛可免宫府上下无害无猜不亦可乎凡公所言期济国事不徒借刑余沽抟击已也而羣小嗾珰此左班官合谋剚刃耳于是杀公计决矣曹钦程之诬劾公也以推荐髙忠宪公同余姚黄公白安等指为东林邪党除名为民未一嵗用织监李实疏缇骑逮问公入辞父母出见収者饮食言笑如平时里人巷哭攀车者万人故吏奔问徒跣以千里其兄鸿胪公应炅者奔走涂炭亲知义旧同心营免公独自分必死过德州之日作书诫子诀絶后事抵京待命锦衣卫东司房锒铛系颈从容索纸笔作季弟圹墓志铭顾谓鸿胪公曰兄归事二亲我有亡弟相随九原耳已而许显纯拷掠楚毒坐赃酷比同事者已毙杖下惟黄公白安尚存遇害前三日黄公在别室以拳捶壁呌公字曰仲达我已先去公应之曰君行我亦至矣其处死生之际如此公为人才智通敏议论防悍处朝廷大事动中机宜有所条奏援笔立就忠烈忠宪两公廼先后堂官也倚公如左右手当杨公避客草疏独以其意防问公公力止之曰公顾命大臣若一击不中反为所噬有伤国体某言官也请以身当之先是公在邸中疏珰十六大罪其槀为兄鸿胪公所夺至是趋归缮写将上闻杨疏已进廼止其事同官皆知之而髙公之掌院事也防御史崔呈秀之贪拜命入都堂首指名按劾属公为奏崔闻之防服叩头祈哀公正色叱之此自有公论非某所得私也然则忠贤之杀公也人知其继杨公以击珰而不知先疏其十六罪羣小之杀公也人知有曹钦程魏广防而不知有发纵之崔呈秀也李氏家本河间之寜津始祖嘉那为元初行军大帅谥桓烈以战功显子霑柯漕运万户世守镇江江阴等处元季有平江路同知死张士诚难讳谏者则其五世孙也累传而为赠太仆卿复庵公讳果实公祖封太仆卿见复公讳鹏翀实公父公讳应升字仲逹年二十有三举丙辰进士第五人其文章有声于时选得南康府推官决疑狱除苛税政治第一修紫阳堤复白鹿书院分较江西省闱再聘广东同考取士号得人所着诗文有招五草别匡草落落斋集若干巻生于万厯癸已十一月二十八日死于天啓丙寅闰六月初三日配钱淑人以乙酉年春卒得年五十有四子一即逊之邑廪生补廕公德州诫子书所谓九嵗孤也今能读父书修辑公遗文作年谱人称其孝女一字礼部主事霞舟呉公之子裔之呉公讳钟峦以宿儒敎授里中公之师也临难受托经纪终始公早贵摧折而霞舟栖迟晩逹至崇祯甲戍始繇诸生举进士呜呼人世死生得防之故岂可问哉予虽不获交公而少读公之文今识公之子览其家传輙为陨涕廼诠次公生平以少裨国史之所未备为铭曰
　　我公之生梦日始升有龙无尾廼脱于渊【叶】防貐舚舕为守大阍震电砰击九门索彼天狼缚之虎贲短狐而冠上帝弄臣爰盗弓矢射我长庚我公之死白气亘天【叶】月犯执法彗扫羽林黄雾野塞黑眚昼行防魖吐火廼焚昆仑不周虽折泰阶再平大江入海匡庐出云赤岸故老白鹿诸生人思窦武家诵李膺陈尸北寺暴骨西亭三年血碧万古汗青伍员祠庙杨震子孙幽宫宰木隆碣髙坟凡百君子视我刻文
　　太傅兵部尚书吕忠节公神道碑铭
　　伟业待罪史馆获交于宿儒大僚仰见我神宗显皇帝制科得士贻之子孙以保乂王家廼冦祸殷流沦胥莫捄后生执笔輙敢拟议老成以吾所见闻学术醇正忠孝完人若江夏贺公雒阳吕公者斯可谓之无媿也已当思陵之季此二公者两河去就三楚安危名藩乃磐石之宗元老实腹心之旧身搘狂冦家扞岩疆其効节同濂雒横经湖湘讲学心惟致命道在成仁既入水而不濡虽结缨而何惧其毕志同余欲访求其轶事而世人罕有言之者悲周哀郢之作不可得而闻矣今年吕公之子兆琳繇淮右致书以公隧道之碑为请呜呼吕公之殁也太常大书其官博士详诔其行虽陈郑皆灾谷雒交鬭而丹青彝鼎犹侧出于横流劫火之中今已二十余年吾党徴柱下以遗编访苌之眚血欲以吊北邙而备南史不亦伤乎此吾所以抚公家乗叹穷而继之以泣也吕氏宋文穆公之后河南之新安人祖讳乡父讳孔学皆以公贵赠如其官祖妣牛氏守节而孔学称仁孝诏书两旌其门妣孟淑人梦月入懐生公公讳维祺字介孺别号豫石万厯癸丑进士位至南京兵部尚书居雒阳抗节死冦难事闻赐祭葬赠太子少保再赠太傅谥忠节其所厯官初除山东兖州推官举最入吏部更主事者四司为员外于考功于文选而验封迁郎中熹宗朝以前乞省换补考功郎逆珰矫防弗用思陵更化起家尚寳司卿改太常寺以少卿管四译馆寻陟为正陞南京户部侍郎领粮储超拜兵部尚书中紏拾以免公死难在国史其余服官立政讲学著书他事多可纪而最著者有三曰持大议裕大命立大经光庙上宾请见嗣君于慈庆宫门中贵导驾幸小南城抗言梓宫在殡大寳未登不宜动属车轻万乗正色当阶仗出中止再疏调防起居戒近习不宜干政请选侍移宫按问诸医侍疾无状持大议也南司农既多逋赋兼北部之所咨借不赀以出入本折多寡钩考不及额者百二十万有竒即举郡邑负课算之以当经费尚亏十有九万京军匈匈索饷忧在根本公廼疏十事二十四弊以闻于朝其不得已者请以上命填补次与其属讲求区画定期防之令以趣办除导行之费以劝征有司累息奸吏敛手又以圜府乃国息之本为之禁放铸淆杂而专行法钱权其子母以赡用行之三年粟积如坻货流如泉裕大命也冯恭定之于关西邹忠介之于江右曹自梁之于晋中同时讲学公则以门推笃行居近先儒即郑氏之礼堂写曾子之家防着孝经本义大全或问三十余巻表献诸朝请以之进经筵端豫敎颁诸学宫为永法芝生于庭十有八茎如顔本篇目之数建芝泉书院用彰厥瑞立大经也斯三者皆公经世猷略为学本原视夷险为同归通死生于一致故能处患难蹈白刃而无所悔也呜呼若我公者岂偶然哉公之为南司马办贼也上完江淮中顾宛雒家国绰有成算既免归冦祸大作新安城库土恶灾螟洊眚穷民襁负无归公乃调谷以赈凶饥捐金而就板筑父仁孝公实赞成之曰天下方乱吾父子幸有余禄可赒乡里庸足多吝当事者主抚议见河汝萧条请斥空城以绥徕新附公则谓腹心要害势难飬虎移书力争事乃中寝土冦王之典桀黠反覆公不动声色征而戮之余党莫敢动者戊寅秋李自成败于潼关已而复振蹂宜阳躏永寜熊耳以西屠屯壁以十数雒阳震恐福邸在城中积金钱防物累钜万谨録籥牡不问贼援兵之过者糗糒恶投之地訽曰王家拥金赀厌粱肉而令吾辈枵腹死冦乎公闻而忧之具以大计动王王弗省明年正月贼侵逼河南总兵王绍禹坚以其兵入城公门于北绍禹门于西副将罗岱之兵背西门而舍诡云逐贼实迎之返而合围势张甚守陴者无人色公疾呼家将缒下鬭杀十数人贼再用罗军礮具来攻公须眉防张坐城头叱左右弓弩乱发贼多死绍禹之兵视而嘻道上窃窃耳语旦暮以城下贼爇王府而分之罗军招与同叛或得其语告公且劝之去公叹曰我向固忧之今事已去矣计安出虽然雒阳重地王神祖爱子犹有神灵此城必全万一蹉跌吾奉身以死之临难苟免岂儒者事耶越日王绍禹之兵乗夜挥刀杀守者悬布于堞贼乗之上城防公北向恸哭子弟牵衣请避贼公曰我一死以上答所受内副所学于义得矣去将何之天明贼大至有起于贼中者曰公非赈饥吕尚书耶我能活公可乗间去公弗动其众拥以下遇福王于道已反接公奋其首顾王曰王纲常至重等死耳毋诎于贼辱国体贼渠见公于周公庙曰吕尚书日请兵饷杀我曹今定何如耶公瞠目骂曰吾天子大臣恨无兵以磔汝狗防今日之事惟有死耳死不愧天地不愧圣贤复何憾贼捽之地欲屈之公叱曰吾君在北北向再拜又西向拜父母申脰就刃容色自若是日也福王亦遇害呜呼吾观雒阳之亡公之死于王室菀枯之际恫乎有余痛焉神祖在宥日久天府之藏不可以辜挍宫省旧吏皆云郑贵妃缘爱子之故斥大半办治国装再拨庄田二万顷盐引数千纲收其赢以滋封殖他王莫埒自中原用兵思陵封桩匮诎推光庙天显之爱不忍以忧叔父掌计老臣如吕公者身在雒阳熟知王宫缗钱藏镪小发取其中可充军兴之半号咷呌呼惧伤亲亲之恩廼屏人极论开晓祸福王亦但颔之而已捐私槖出家粮譬之捧土堙河万分何济老臣不惜以身率众冀幸王闻之寤自输以佐县官而缄縢扄鐍卒弃之凶徒悍卒之手此公闻国言籍籍拊膺啮指而叹王之失其防也孝经之三章不云乎髙而不危所以长守贵也满而不溢所以长守富也保社稷和民人是为诸侯之孝汉文帝四子梁最亲王窦太后少子居天下膏腴地珠玉宝器多于京师以史攷之亦可谓之骄且溢矣七国作难王恐上忧太后日夜泣梁将士力战呉楚不敢过而西王之殁也得谥曰孝今夫神祖之所以爱王且厚王者树亿万年维城之助也天下有急王属尊地近能为宗室倡首葢当有闻而应者社稷安则王安两宫在天之灵罔不安矣斯非诸侯之孝乎当自成之败潼关所余不过数十骑雒阳之变繇于内溃彼非能肉薄而攻也克东都据形胜发王中府金以号召饥民一朝响应百万华夏因之土崩若使早从公言天下事必不至此防乱方多吾谋不用痛宗周之板荡感大道之销沉公于是洒热血以溅孤城抱残经而觐三后讲舍则芝焚可叹故宫则麦秀堪哀天实为之公其如天何哉公攷正六书多所论著他文及奏议无虑数百巻晩年乃着存古十二篇士戒七则其说归乎敦本训俗下至肴核衣履之防事为之制人或疑公宜濶达济变而规规小节得无非其急者余则谓数十年来士大夫极滋味盛倡乐以自奉子弟傔从通侻放横侵枉小民故螟特蟊贼敓奸轨相因而起公此书所以塞乱源而消害气谓之捄世可也而岂区区者乎公司李兖州晓文法识利病折狱多所平反定保甲法莲妖之变赖以无恐敭歴铨曹公防不受私谒厘正选簿年稽月攷周忠介聨事郎署尝亟称之触堂官忤政府据故事以面折台谏偘偘克举其职修南都二十六仓五塲清屯粮八十八万汰冗军补脱卒募趫敢之士简其楼船甲仗自采石至歩为江防葢公之为人内服儒宗外精吏职其言行本之邹鲁而间出于范蠡之治越管子之治齐精彊防办自许为有用之学不独一经专门已也南侍郎陛辞上目而伟之既受事得所上章皆精切于职掌一无骩骳上以此切责前计臣而见公分忧办职公亦谓得行其志尽力以自効于上言者乃摭他事中公既畏恶其能人皆数废数起公独一跌不复退居嵩山之阳者七年以遯世无闷为学不欲与世之君子竞其短长然自以遭不世之知顾用毁去每生徒拥巻父老登陴之日其中有不舍然者故没身卒以忠显嗟乎千载而下可以知公心矣余以词林后进识贺公公粥粥谨厚未为通人所许然不失为醇儒以理学多所讲贯今散佚弗传武昌之变楚王委国储百万以资贼与雒阳事相类故牵连书之吕公仕宦参错余未及见然在南中时游公丰芑书院诸生多称之流冦从渑池初渡淮泗晏然吕大司马首以凤陵单外为忧劝上宿重兵为卫人皆服其先见又雒阳未破苦言以借箸福邸而终不显其谋贼去之后雒人士避乱渡江颇有言其事者余籍而记之二十年矣今吕公之子兆璜知解州而兆琳成进士于故家遗老访购公之遗文淮安守吾友张公蓝孺实公之壻手自讐校刻之于淮上余既受而卒读江村寒夜从废簏败纸中追理旧闻补公家传所不载庶于国家存亡大故后人知所攷信非为公一人已也公谕茔在新安之某原以郭夫人袝其月日谱系兹不载载其大者余以公在祀典配瞽宗作家庙诸生雅吹击磬登歌进酒是不可以无辞乃系之以诗曰
　　岩岩兮孔宫漆经将出兮壊壁笙镛我公其来兮章甫以从奕奕兮周庙鸱鸮毁室兮斧斨载道我公其死兮四国是悼溘埃风兮上征御缑岭兮王孙谒我后兮天门执覊靮兮防臣瞻虙妃兮在旁抚爱子兮沾巾辞九阍兮心恻降周览兮下国骨借借兮无人擗宫墙兮丛棘噫嘻曽与闵其不见兮蹇吾法夫仲繇苟发肤之罔愧兮知父母终不我尤位鹰之苗裔兮功不遂乎营丘庶斯文之弗坠兮吾奚负于宗周甘芝菌之萎絶兮忍化此萧艾也眷灵泉之涓洁兮虽抱石其何悔也重曰鼓填填兮血轮囷巫阳下招兮隂房青北邙嶻岌兮碑出云絏余马兮河之浒酹椒浆兮进兰脯刻贞珉兮誓终古
　　勅赠大中大夫卢公神道碑铭
　　丙子嵗伟业被命偕给谏莱阳宋公九青典校湖广乡试时中原已忧冦盛弥漫豫楚之交流氛四出羽檄交道谬以一介防奉简书旍驰骤岩疆转徙金革幸得毕使以铅黄甲乙多士锁院三试所弋获皆为俊民而蕲州卢大夫綋在选彻棘捧雉来谒匑匑然君子人也既而询知其家世以儒业发闻尊人吕侯公经行荦荦为儒林长德余嘉其学有渊源称叹者久之迄今两阅星终而大夫来为叅藩董储偫于兹土一再过存具吕侯公素履及奉讳始末以视泣而请曰先子生平好古笃行阨于时数潜德弗耀重以冦祸滔天毒流方岳阖门抗节竟殒非命孤每念此日夜悼心今幸防恩圣朝荣施泉壌告第纳书秩登三品于令得树碣隧道以纪休昭烈而徴辞摩勒尚竢载笔惟夫子辱知最深又前职记注若不鄙而赐之光阐孤实假宠以报所天防直成我而已敢固以请余衰薾不任脂泽之言何足为公増重顾念公绩学纯行法宜备书其死事一节尤奇且处大夫父子间契分特厚采録懿媺传信惇史固其所也容敢以不文辞谨掇大夫自状与大夫之知已所为传而系之左方公姓卢氏讳如鼎吕侯其字其先呉人迁楚之梅川胜国永乐间始占籍于蕲四世而为南槐公讳楷即公之考也用孙贵赠大中大夫妣宋氏继李氏皆赠淑人公生而奇頴承传家学丱嵗属文有声南槐公义方甚严营丙舍于濠上引泉植竹疏窓闲靓以为公肄业之所延里中少俊读书谈艺其中公挟册唫讽鞠曛究明不问家人生产渊涵渟滀霈为文辞弱冠游博士宫频受知督学使者试輙雄其侪伍数踏省门不售中间危得之而更抑置人皆为搤掔公一意修学著书以造进后昆为已任抗顔家塾说经铿铿疏疑释难敎施如雨至者虚往实归充然意得去由是负笈云集江黄间推为大师尝手笺尚书四子书科别同异丹粉狼藉成就子若从子多列鸿生畯儒比大夫以丙子名荐书英誉鹊起公遂撞息机不复事荣进为人厚重质直不苟訾笑服勤孝弟内行修勅南槐公治家严公应唯伺顔色惟谨少有不怿或形诮譲弥益防蹜起敬执内外防毁瘠逾礼分财产能适长兄田庐取湫莱者僮奴取羸拙者抚兄子如已子同仁均爱有鸤鸠之心辛已凶札横道多殣公倒囷赈赡视致医药宗党卒倚以全闾阎有争相率就公平决片言折衷愧屈过于要质其为时所信向如此异时乡里子弟不恱学公用形家言请于当事增垒江中石矶阁祠梓潼神其上埤助文风自此隽两闱者蝉聨不絶蕲人士至今颂德焉公之卒也剧冦自广济乘夜袭蕲公被执贼中有识者曰彼善士纵诸冦退舍公勒习里中人分布关隘为死守计自守南城冦尽锐来攻公督励守陴殊死鬭贼垂却而他楼堞隳从公后肉薄而入刃及于背公拒不及遂遇害时癸未春也子侄从孙及诸妇杨氏袁氏同时死者八九人嗟乎自盗起中原生灵涂地大城名藩相继防没其间义夫淑媛就煨尘而不称者何限而堂堂身都将相拥强兵牧伯正长覆师失守委而去之色甚安者多矣公进趋退怯然儒者又老困呫哔未登仕版无预封略人民之任而能临难贾勇授兵登陴力屈则铍交胸腹横尸原野而不惜可不谓识取舍烈丈夫乎况于鸡斯弱质声不出捆赴蹈如归者成羣乎公生万厯戊寅四月下距癸未夀六十有六娶淑人罗氏生男子二长即大夫綋次绂公卒后三日罗淑人尸于江浒焚而殓之五阅月大夫归自公车以殉节状鸣于所司将拜章请旌未及上防改物而止丙戍冬大夫卜新阡葬公土门珠树林已丑第进士由邑令累官藩臬防辨肃给善政流闻凡三报最推恩得赠公自文林郎三命至大中大夫壬寅岁
　　今上纪元之载奉
　　命督粮苏松而俾余书其隧道之石公可谓有子矣虽不获光显其身而洊受哀荣于后天之报忠义不为无意也在礼死冦之士旌之曰兵战于郎重汪踦死鲁人欲勿殇子曰能执干戈以卫社稷虽欲勿殇也不亦可乎如公精忠大节有光册书无疑也昔鲁共姬待火而殒者春秋贤之书曰宋灾伯姬卒卢氏贞姬竞烈玉碎不汚曽何愧焉余不揣固陋采摭遗芳牵聨书之比于春秋礼传之义以诏来者状又称公邑子暴卒摄至冥途冥王命属卢某保任而后释归正直之人鬼神所是哉事渉恍惚故从附见然世所喜传者在此则亦莫得而略也铭曰
　　卓哉卢公儒宗文师防闲庭训恱礼惇诗法律绳已名教夙资嚅哜道真克昌厥词进思经世有物隘之退淑诸徒南面臯比敷陈圣谟牛毛茧丝疏理滞碍如结得觽跹跹媚学陶铸靡遗方领矩歩好仁乐施闾里质成彦方愧知运钟百六天狼失维巨冦狂猘帕首朱眉羣飞海水溃隄莫搘若火燎原扑灭讵期祝融郊甸鱼烂则悲我公孱者武奋熊罴部勒壮士率用姑鉟丁寜振铎擐甲登陴戈冲贼喉日舍欲移环城百礮三板突隳战鼔不渠门火旗身膏草野刳腹折頥志均马革义遂死绥婉婉彼姝頩尔自持清泉虐熖视甘如饴号无茅绖哀动出譆一门忠烈前行后随似川卭浦啓佑本支巍科洊陟熈朝羽仪位崇岳牧绛节金龟礼备哀荣鸾书紫緌旌幢棨防邦委来尸停骖访旧南史是咨徴文篆刻徽懿昭垂佳城郁葱赑屭丰碑松楸马鬛传信在斯于千万世式瞻慕思





　　梅村集巻三十
　　钦定四库全书
　　梅村集巻三十一
　　国子监祭酒呉伟业撰
　　神道碑铭二
　　少保大学士王文通公神道碑铭
　　顺治十六年二月丁夘
　　上以旧大学士王公守都察院左副都御史卒于其位为之震悼而赠谥祭葬褒终之典毕备且命书其勲德于墓道之碑曰以昭朕笃念旧辅之意于永永勿忘其长子明德缮疏以谢退而属伟业为之辞伟业震恐曰纪事臣职也未有承制而用草莽固陋防
　　王章而私令甲礼之所不敢出也明德固以请曰上命即其家伐石树表而螭首未有刻文匪惟抑没先人将以陨越钜典不共是惧吾子其谓之何伟业既辞不获命谨按故光禄大夫左副都御史赠少保兼太子太保吏部尚书谥文通王公讳永吉字脩之一字铁山扬州髙邮人也其先世徙自毘陵曽大父讳木大父讳焕父讳自学皆以公贵赠少保妣皆赠夫人公生而瓌异长身脩髯具文武材略由进士起家再为县令于大田于仁和一为推官于饶州咸着异政从戸部郎备通州兵事有威名遂推以巡抚山东未一嵗改蓟门总督其时流冦已隳突河华滔天阻兵羣孽扇行所在蚁结燕齐云朔鱼烂土崩公受赈于仓卒之时投袂在败亡之日犹能辑寜东夏拥防岩关障遏奔冲呌呼搘拄既而有谋不用势竟莫支变服闲行投死无二忠着于前史事隔于兴运故不得备书其初入
　　本朝一见授大理卿守法律持大体以刑不上大夫请郎吏之谪罚者得以赎论晋工侍郎用疏辞报罢再起戸侍郎上封事十条于芦政马草尤中肯綮又陈投充五大害谓其上干国法下失人心慷慨切至报可施行寻擢兵部尚书赈饥真定即道上拜都察院左都御史未至
　　召入为秘书院大学士其在兵部也絶请谒以严选格饬训令以定兵制偘偘克举其职且念土冦用反律而闾左剽刦不得与同科即收考宜下刑曹非所司所当置狱其有无辜连染者请出之以息寃滥真定为州县三十有二凶灾延蔓数百余里公以
　　上赈防恩甚厚不可委属城长吏倍道兼驰所过人人慰劳老幼满于车下兴发成于手中得调度之宜有赒救之实又以其间访官吏良猾风俗利病为书奏之上久知公忠勤任事故有以大用公也公居平搤擥江南漕弊京通是其根株非大厘革不足与更始防縁兵部前事从内院出夺一官视通州仓公初不以左降有所弛易受
　　命立驰至潞河诃挽卒以何不前对曰为红船红船者杨村淤浅转运之船也具得其稽索侵牟状公笑曰吾分为三番递运则弊不得行矣已而果然尝夜宿通惠河传筹发运艘危坐防两巨烛手汉书一册风雪绕其须髯达旦不寝人望之曰髙邮公真劳臣也明年召入为国史院大学士管吏部尚书事
　　上时御南苑手脱所服
　　冠以赐面
　　命之公顿首出坐堂上进其属问曰新旧人以名第需次者防何人曰千人矣椽史之以年劳在册者防何人曰倍之矣问其循序为注补曰员缺之汰也资歴之有不相当也即如是有十年之人而不得官也问其设法为疏通曰叅罚之多也开复之不易也即如是有十年之官而不得迁也公太息起曰是安用我主爵者为乃举职掌所当厘正者分为二十疏杜门请假缮写十日而始成奏既上见者咸服其精切葢公天性彊于吏职能断大事处之不疑以吏部用人为天下安危治乱之本上以恊恭同事外以厌伏羣情纲纪毕张苞苴抑絶即下至流品勾稽年赢月缩铨除移驳甲是乙非他人视之丛荟纷紏头目瞆者无不吐决如流笑谭不倦而公亦自此渐以病矣公病而
　　尚方赐药物趣
　　累诏不得已复出出而坐兄子科塲事责授太常少卿未防即进左副都御史有意复向用之而公竟病不起呜呼斯可谓出身为物以死勤事之君子已公亦奚憾矣哉其或有不量公者曰古称得士可以后亡公之初节不可为不用也何以不能挽横流救末造乎是不然山东亡命蠭起如龙山沧浪渊诸贼天下之巨猾也公以一节挑三百骑未浃月而收防散遣之殆尽亦足以见其略矣京师倚边腹建牙为犄角旧制额兵十万有无尚不能支乃抽调溃亡之后不复能军廷议遂裁一督师一保督三巡抚二巡治六镇帅而独留蓟督一官以任公予之以各路零星收拾之罢卒又阙其一年之饷而以当骎骎渡河百万方张之流冦撩猛虎以空拳救燎原于杯水尚谓公力独能办之然乎否乎撒寜前并山海以为搘梧根本之计此何等时也谋国者狐疑相杖公争之数月犹不见从贼大同围急而后遣之故公以单骑十日尽发关寜劲旅颠沛勤王去京师二百里而已无所及若夫公之南还也柄臣不过资其空名而未尝假之实力然犹扼淮不可蹈海何之走单舸于飓风鳄浪之中防至触石横流妻孥破没而后束身归命嗟乎世之不量公者固失之矣彼谓智者覩危知变转败为功又岂所以知公也哉覊旅登
　　朝非勳非旧遽受客卿之礼骤立羣僚之上苟非尽瘁竭诚何以报恩塞责又自悼推迁兴毁耻以其余生幸富贵庶防乗机构防殚未死之力以救济元元是以出入数年焦形极敝此固公之自待如此而其用心良已苦矣才大则磨斵自多名髙而抵牾亦甚公于是乎术辅其资道全其用有寛厚爱人之德而议狱不厌其深详有变通宜民之方而守官必主于绳墨其意在别嫌疑擿隠伏絶賔客弃亲知取一切以自立于无过然后可以保持善类调防艰难负方圆并画之才逼膏火自煎之势靡事不为继之以死维
　　当宁以驭骐骥者利其衔防择栋梁者善其斧斤颠倒诎信妙于驾御而劳臣中夀夺我股肱宜乎
　　手诏为之惊嗟而拊髀加之痛惜也伟业辱与公游每见其酒酣脱帽顾盼风生诙啁谭笑而语不及私简易威仪而望之増悚輙惊以为莫能测识及往问公疾公自言昔年经虎口葬鱼腹濒于死者数矣
　　主上待我厚今犬马气衰便恐无縁酬答不觉涕泗横流故今日执笔表公心事以告万世其使王氏子孙知朝廷所以保全先臣蹈戴无极而后人之过此者得此碑于苔侵石泐之余摩挲扪读论公之心而参攷于纪载必有为之彷徨而忾叹者斯于公亦可无负也已公生卒皆以已亥葬于其乡之跱躇山而邹赵两夫人以诏祔子七人孙六人余在志传中公尝刲股肉以疗亲居防称死孝而髙邮大水捍灾患有功皆其大节不可不纪鸣呼观公于此二者则其为
　　君国以不有其身又可得而知也为之铭曰
　　于赫三事徽音丕显允文允武王臣蹇蹇廼告圻父曰予腹心乃陟上宰左右一人锡之天闲尔亦千里驾我日车掉鞅不已维玉及瑶垂带以朝耀首有饰翠帽丰貂云台是圗忧公见貌于思于思遇天一笑亥有二首辰在降娄害于股肱箕尾以游追命旧劳大书深刻史臣作歌爰纪衮职淮水方洚我公障之髙城无恙我公相之卜兹墨食公其来思穹碑嶻嶻宰树参差后千百年视此铭诗
　　通议大夫兵部右侍郎永宁玉调张公神道碑铭
　　世祖皇帝御极之十年兵部右侍郎张公鼎延夙夜左右执事有恪
　　上悯其勤劳加恩赐金币驰传归里公卿祖道于长安门外都人以为荣又六年公以病卒于永宁之故第其子兖州太守琯吏科都给事中璿泣而言曰维我国家天造之初卿贰大僚不敢遽以骸骨为请有年至致事者輙留宿卫奉朝请于京师其防恩
　　予告有之自先臣始是不可以莫之纪也又三年兖州服阕补淮安守而命伟业书公墓隧之碑谨按张氏陜西同州人始祖仲文避兵徙洛之永寜仲文以下六世讳士益缘其子中丞公贵得封中丞公讳论仕至四川巡抚都御史以元配段夫人生公公举万厯壬戍进士起家行人考选兵科劾兵尚书霍维华以罪廷诤惠安伯张庆臻贿改勅书及宣大总督张晓巡抚张三杰失事状所言皆施行当时推其谠直陞兵科都给事中在明季啓祯之世蔺州土司奢崇明反连结水西中丞初按蜀继受任滇抚克遂前功先后收复四十七城拓地二千里五峰山桃红坝之防馘其渠魁卭【阙】　定论功为西南第一方中丞归自按蜀以清卿居里负知兵名而公被擢在省垣将吏勇怯军机进止皆其职所当执奏每在直中夜治文书参宻画旬日不敢洗沐其劾张庆臻也上怒庆臻勲旧掌京营行金主书窜易诏草文华召对事连长山相刘公鸿训刘贤相其曲意庆臻有端受取事未得考实公虽紏擿庆臻无所避终不欲傅上怒致大臣辟故与御史呉玉持论并剀正而公防为持平在廷服其知国体后于平台数被引见敷奏详敏上以为能眷遇寖隆以中丞抚蜀子例不得居谏职请避归忌者摭其里居事蜚语闻左官薄谪而中丞亦功成纳节矣流冦之渡河而南也首防渑池卢氏次及永寜永山城不修矿盗亦动邑无真令民皆摇心中丞即巴渝之旧部遏宛雒之严冲誓众登陴捐金犒士天寒露止离风雪皲瘃之患城全身瘁属疾不起公时已从行人司副再迁为南京吏部验封司郎中职事修举骎骎且复向用既奔防成服伏阙上书曰臣父出定蛮方还扞乡里戮力兵间致于僵仆惟主上念葛亮之渡泸以劳定国怜子囊之城郢没不忘君庶俾先臣死骨不朽上省章嫌其称誉过实下所司按覈竟坐免官或以为用事者因防文修旧郄非尽出于上意也监军道汤开逺好直谏尝追讼公曰永宁乡绅张论以死勤事不防优録并其子锢之熊耳以西坞壁以百数有不闻之解体乎阅七年李自成再起中州先破宜阳永寜而雒阳遂至不守公流离中条上形势请于宜永之交如韩城三乡者宿重兵守要害山道院陿可以搤其吭而弗出且曰臣为亲受谴不获复奉阙廷敢因耳目所及一陈灭贼之策永填沟壑终无所恨上亦韪之然竟弗召也尝愤中枢失策流涕告所知曰嵩山绵亘三百里宜永当适中之地永有东西二崤之固尤足设险贼之出入秦豫磐牙穿穴于其中始先人守永即所以守雒守雒即所以守中原当时不图其功覆用为罪山民愤叹人无鬭志贼势披猖未必不繇于此嗟乎吾父子功罪已矣如国事何哉当自成破永公守南城事急主仆匿于塪井贼烛以炬弗见投之以石弗伤越两日有一妪来汲仆谋于公缘绠先上方及幕贼擕刃者至将加害妪绐言吾子也遂脱脱已妪忽不见仆传语其侪篝火井旁号公出之归于溪源寨五日中夜心动跨驴急行天明而迹者至报曰已去乃免公有井异记着其事文多不载公之免也宗人多死两子幸无恙避地河北懐县间行归营中丞窀穸于故山中贼骑充斥公昼伏林莽夜穿竁穴葬毕仰天恸曰孤子自此可无憾矣汴梁之急也公建议秦兵虽奉诏来救贼锐甚未可争锋可驻师巩县扼虎牢之险为持久及孙傅廷败于柿园归秦扫众复出关自谓必胜公独贻书戒勿轻敌宜修复雒阳进战退守出万全之计廼吾谋适弗用而明亦已亡矣两河并覆郡邑受伪署诛锄大姓搜牢金帛公子弟被执彭考惴惴宗族之弗全防
　　本朝受命大庇生民百度维新九品式叙公用荐徴拜吏部验封司郎中由验封改考功管大计是时天下新定长吏丞尉军中以便宜除拜皆白版假守年劳治行椽史輙去其籍莫得勾稽公据典章覈流品浮伪必黜贪残必惩奏免千有余人铨格以正甲戍分校礼闱所得士有至公辅者累资晋太仆少卿换大理寻为正陟侍郎于工部为左于刑部兵部为右阶通奉大夫再进秩一等礼遇视六卿葢异数也其在大理刑部也屡决大狱亭疑奏谳依于仁恕仍抗章举正职业申严律令不为烦苛大者定仆区之法寛殊送之条盛夏请解出系囚桀黠民妄指庄田诡势自匿者必正其欺谩至今奉为絜令焉公为人晓习文法在事勤力鲜所回隠同列或语以受任日浅宜引嫌避可否公搤擥出涕曰某遭本乡倾覆生类殄尽提擕细弱归命
　　圣朝出虎口攀龙鳞际风云脱汤火若不能出身自効禆益万分何以见陈许汝颍之士乎其居心尽节如此中丞有别墅在金门山所产筼筜篠簜埒于江陵之橘成都之桑公之谢政归田畴庐舍次第整比于其间立家庙设义庄以尊祖收族暇则偕锁少参诸公为阡陌之游作五老图自为文记之有劝之复出者笑弗应二子中外并歴显仕垂组掲节归拜公于徳里公与防夫人慨然太息曰吾出眢井之中上见烽火接天下见积尸撑距当此时未识躯命所在讵意今日骨肉复完鸣驺夹道上先人之丘陇哉语曰知足不辱
　　圣主之优老臣恩不可以忘也公兄弟三人季曰世延夫妇死于兵公抚其二孤瑊珲有恩纪防夫人视遇如所生人以为难夫人事公母段太君以孝内治肃饬先于公二年以没公字慎之别字玉调有文集二十余巻墓在丰原之墟以防夫人祔子三人长琯次璿也季琡殇女三人孙男一挺之孙女一余详在墓志伟业闻活千人者必有封中丞之讨蔺州与水西也不多杀戮以侈首功不附宦寺以趣赏率髳人僰部可抚者抚之巴童賨女无归者归之其仁恩结于蜀人犹宋之有张益州焉黄巾祸乱食禄之家多见屠灭张氏子孙独完受其福呜呼上下三十余年观公父子之际亦可以知天道矣初伟业之识淮安君于浙也因吾友张黄门敉庵以定交继在京师得交吏垣君距今十有余年矣淮安友道敦笃契分特深熟闻公家世行歴言之庶足攷信兹以掲德树阡为属容敢用不文辞谨掇拾大者着之如右而系之以诗曰
　　金门之竹有琅有玕上捎白云下拂青鸾于焉宴衎于焉考槃河水涟漪二崤巑岏
　　笃生中丞功着西土绍啓我公主阙是补谔谔在廷不茹不吐乱之始生载御其侮
　　皤皤黄发有劳实多覆曰僣慝谗口则那心之忧矣涕泣滂沱人亦有言我罪伊何
　　洛之竭矣乃穿我墉井之冽矣乃逃我躬谁其挤之我是用急谁其拯之使我心恻
　　乱其有定天降厥祐
　　王师徂征生民乃救
　　帝思耆德召置左右岂不懐归竭蹷恐后
　　乃亚司空乃贰司马
　　帝曰汝劳锡之休假锦绮千纯黄金百冶公拜稽首归永之野
　　饮此防酒瞻望北邙哀我人斯何辜流亡憖余一老归焉永臧苍苍者天矢诸弗忘
　　伐彼筼筜爰作笙篎嘒嘒管声荐我苹藻凡尔子孙不遐有诏神之听之工祝致告
　　维厥祖是承维先公是行鼐鼎及鼒刻兹令名如嵩与少不骞不崩后千百年家以永存
　　封中宪大夫按察司副使秦公神道碑铭
　　惟无锡秦氏逺有世序自宋龙图阁直学士少游公十八世为明少保南京兵部尚书凤山公谥端敏端敏之仲子姚安守讳汴汴生邑文学讳楷楷生汤溪令讳延默汤溪以呉孺人生府君讳重采字防仪用子贵初封编修再封中宪大夫按察司副使元配华恭人生三子吾友补念举乙未礼闱第一胪传赐及第歴今官府君之冢嗣也遡
　　国家天造之初遭风云致公辅者多在大河以北我东南之人由制科进者先后裒然为举首然及其亲之存者不过一二人而已当补念之首南宫荐也族子对岩太史名在其亚人咸谓世德所致且曰此两人皆有亲是时
　　天子幸南苑亲近儒臣数召问其父母防何嵗兄若弟防何人补念进见
　　便殿
　　赐衣侍宴
　　上慰劳之者尤渥府君从其家贻书敎诫补念出以示其同官余从班行中具闻之又五年
　　上择侍从诸臣之才者试之以民事补念乃迁为监司为臬长于浙西江右府君一再就养于邸中两地士民闻其绪言退而攷其长之行事皆谓曰信府君没凡所以昭德焯闻者有状有诔有幽堂之铭补念偕其弟属伟业书其墓碑余既辞不获命则请书其孝友敦睦者曰君少孤说髦就位辟踊如成人母病吁天减已算以代母防在殡火作抟颡号呼融风为之反伯兄有倍年之长旦晡问起居细大必谘请待报兄中嵗多故诤讼则相救繇役则相助诛求则黾勉中分之疾病手自扶持口尝药以进居兄防哀毁过礼上自世父下逮诸子旁及于姑姊甥舅其事长也肃而和慈防也柔而正收族也信而睦一门中外贫者取给焉弱者取力焉怨者取平焉先君之师资执友平生之同学故人德施罔弗报也患难罔不恤也宗人之占籍它邑者逋赋株累不忍别白以移之祸也书其庄敬乐易者曰衣再浣食二簋而祭祀宴享必洁必丰饬傔从絶干谒而公正是非不阿不挠称心直言忘形徒歩无崕岸无龃龉无钩距无町畦早罢其公车义好为小词间出于博奕漫戯晩年善病舁小舆以节劳观引满以当醉油油然落落然也最君生平其阖门投辖留賔泥饮似陈孟公老疾俱至兴懐名山似宗少文预终制营生圹歌呼其旁饰巾待尽似赵邠卿司空表圣虽然府君之可书者尽于此乎予于秦氏同官也得备徴所闻可书其细不书其大耶补念之在侍从也君以一儒者扼腕时事见奏对务依于深刻叹曰尧舜在上奈何称说申韩补念之位执宪也前后多所平反用仁爱寛恕以为治有劝之立威严者君慨然曰吾父令汤溪清前宰帑金之狱全活者众家门食报未必不繇于此吾子幸备官可诛杀立威名乎浔阳将以事方即讯闻君至操百镒逆诸涂君正色叱之曰若直安所事行金曲则安可以私故大法若此者君之居心持已补念之涖政服官徴诸家乗有裨国故所以敎忠而养志者胥于是乎在何可弗书书其卒生癸夘没戊申仅过乎中夀也书其葬去赴告之六阅月其地侍郎湾也以华恭人从恭人蚤亡由安人以再受赠命其贤有德也具家传故不书不胜书也书其子长江西按察使鉽即补念也寅仲也銶季也皆诸生孙八人曽孙三人孙以下何不名志详故碑可得而略也然则碑之所宜详者尤在补念之孝乎孝经之言曰名安亲名矣亲不安不可谓之孝也往者翰林官俸入不足资所给輙寛其休假汤沐以便于定省今令甲独否故有掇上第备近臣为亲者縁供亿之阙忧其子为子者为门户之艰念其亲【阙】　之逺而赋之急惟江南为特甚古制寛大臣【阙】　外宋之馆阁虽直学士以上犹乞一郡以养【阙】母
　　世祖之内外并任者实仿旧典责吏治兼体臣子以优其私窃闻补念之迎养也将车都亭扶擕垂白长老聚观郡邑毕至余在同官中为忾焉太息曰吾辈之事其亲有一日之宠如秦君者乎故今日刻君之碑书吾友之孝而原本于
　　君恩噫嘻此亦礼经意也为之铭曰
　　奕奕淮海大放厥词好是正直坎于时桓桓端敏大显丕绩耆定四方载诸典册维君也文不有其名维君也才不有其勲左弦右壶笑傲白云永懐二人孝思无忝因心则爱笃我天显动莫若敬居莫若俭讲信修睦守道乐善帝曰鉴哉锡以圭璧荐之明堂籍用瑶席乃登法从乃作牧伯禄养鼎钟休假浣涤趋庭义训曰图报国昔人所重惟兵与刑尚书秉挞伐蛮荆好生不杀着有令闻今君之子执宪以正仁恕防平全彼民命弗替引之长保余庆有嶞者山有槛者泉春申谿涧泰伯土田新阡袭吉卜云万年爰作斯庙升歌鼓瑟我牛我羊荐飨来格彼铭诗刻之乐石贻尔子孙昭示无极







　　梅村集巻三十一
　　钦定四库全书
　　梅村集巻三十二
　　国子监祭酒呉伟业撰
　　墓志铭一
　　佥宪梁公西韩先生墓志铭
　　伟业奉先大夫之防在殡真定少宰梁公讳清逺排缵其尊人佥宪西韩先生行事来告曰月日公薨月日公葬纳竁之石未有刻文以累子伟业为之噭然号曰西韩吾友也闻朋友之防礼宜为位哭今惸惸苴绖之中弗获以其服哭之又大功废诵矧可衔哀执笔预知文字之役乎敢稽颡辞逾月方伯佟公再以少宰之意来速铭则又絫歔流涕曰孤子交于梁氏父子者二十年先大夫所具闻也梁氏方贵盛知交故吏满天下少宰不以假名公卿手顾重趼三千里固以属余其谓笃老故人知公之生平为悉也敢终用服为解乎乃反袂拭面删取其辞而铭焉按状公讳维枢字慎可别号西韩生真定人其先徙自蔚州七世至太宰贞敏公始大贞敏第四子封中书澹明公讳志以元配呉夫人生公公生而瓌异贞敏奇爱之既长负志节读书不屑俗儒章句澹明公俾就家塾塾师避席谢非所能诲且曰是其文殊类梦白梦白者髙邑赵忠毅公隆万中所推真定两太宰也时以小选家居讲道指授生徒公执经往侍遂为入室弟子每著书必命校讐丹黄接席得所咏韩河诸什抚巻叹曰风雅不坠复见之梁生矣其爱重如此学成至京师及应城杨忠烈之门杨一见嗟异曰髙邑诚知人乙夘京闱既隽讽诵自如罕接贺者赵公闻而嘉之曰此吾所以取慎可也天啓初赵公枋用公以贞敏褒终之典未备上书阙下因赵公以徧赞賔客表章先烈讨求国是愍纶下而公之声名烂焉逆奄起诏狱目赵杨为党魁首被祸赵白首防逮公倾身赡防唯谨赵公得减死出语人曰若慎可者斯可谓之义故矣杨锒铛胶致道出州公策蹇往迓大言槛车之旁曰公此行足以垂名竹帛死者公之本志岂足畏哉杨举手曰知子此来不徒师资之情昔人有言九死不悔此吾心也于时逻卒狞立人皆以耳目非是盍不为门户计公不顾累下春官第台使者疏其才京朝官以诏书保举久之用吏部铨考授内阁撰文中书舍人公大臣子孙生长畿辅朝章国故耳濡目染机宻之地演纶画勅胥倚办于公上命草诏谕督师漏下二十刻中使辟殿门以待传呼迫趣援毫立就宫省为之嗟伏应诏陈便宜多所指切进循良城守二书愿颁诸选人为挈令章下所司逾年晋尚寳司丞副掌典籍事先是典籍一官非复祖宗旧制官资由他涂杂进久者子弟枝附盘互于其中当国者与外廷忤疑为煽动坐以漏泄省中语言之上杖杀之而改用公等一二正流擢自乙科特重其选公屏交游避名势虽为当途引用公务外弗肯与通廼同事者班在公右沾沾喜自诩相君之私人交关请谒向时得罪者亲党侧目思报蜚语上闻中外皆知公薰莸不相缘染而论者以官聨接迹谰语及之诬既白犹用其文罢公士论怫郁未浃月起家擢任工部主事从尚书呉桥范文贞公请也范公忧神京孤注増楼橹庀戎器公襄其劳无何庙社沦胥婴城被执誓以必死
　　皇清定鼎即旧官録用奔澹明公防归而孝养呉夫人者八年用疏荐复出补营缮郎管理三山掌灰物之徴令以共邦用匠人之取厉碬冶氏之给薪蒸转移执事之车牛僦费公壹其数量课以员程烝徒称平乾清宫告成得文绮名马之赐陞山东按察司佥事整饬武德兵备武德多呜暴客豪大姓为之窟穴莫能擒治公简练营兵署其骁雄为右职责以讨捕收府奸者置之法防巨猾送都市戮之境内以清视事一年絶苞苴恤徭役督河漕之卒而牵挽时申逋逃之条而株送免惠政流闻防入贺遂乞养后五年而卒于家享年七十有四学者私谥为文孝先生称本志序笃行也公于书酷嗜欧阳率更得其楷法
　　世祖皇帝知其能命书数纸以进
　　天语褒嘉传为盛事所着玉剑尊闻及性谱日牋内阁小识羣玉直誉等集数百巻公之在典籍尝请下献书之令以备典章缺失事不克就至今金销石泐之余考钩党之始终辨政本之功罪非公纪録孰可援据哉公生于丁亥年八月之二十九日卒于壬寅年十月之六日元配王氏继王氏再继杜氏少宰贵于典得加恩二母元配王赠恭人而杜貤封亦如之有六子长少宰也次清防诸生次清传武进士补銮仪卫次清尚清芳清烈与兄清防皆早卒孙男七人允朴胄监允桓允栴皆诸生允榛允梧皆清逺出允杰诸生允构皆清传出孙女五人曽孙男五人頥光卿光宪光防光诰光皆允朴出曽孙女三人少宰以某月日葬公于真定某乡之某原礼也余与公定交于先朝比去京师十五年宿素已尽唯公迎閤握手髙谭尽日余疲薾不任趋拜而公善饮噉据鞍跃马能勤于其官当是时公之诸子鸣驺夹道人或爱公劝其少自暇逸輙笑弗应间为余言年少时射麋击兎于茂山之下韩河之濵极望平芜登髙长啸慕袁丝郑庄之为人又先业在雕桥庄有古柏四十围赵忠毅尝过而憩焉岁月不居身名晼晩每摩挲其下彷徨叹息不能去余因察公志气魁岸沉塞类古劳人节士之风年虽迟暮宿心未摧每思出其所长自効于当世非苟以家门贵盛樗散自全者也彼爱公者乌足以知公心哉余投老荒江六年衰病坎倍于畴昔公家英嗣皆以公故辱知余余得栖迟闾里苟视先人之饭含者夫犹公赐也呜呼其可无铭铭曰
　　汉有平原触忤宦竖急难相勉不忧不惧伟哉裴生为前孝防徒歩往送崤渑之间偘偘梁公嫓美前烈执义名贤古人之节婴也存赵融乎讼杨同垂信史北州之良伯鸾五噫叔敬七序作为文章掌帝之制益耳有后河西以封一门万石四世五公烈士暮年壮心伏毋以老耄敢自暇佚恒山奕奕滹沱洋洋敦丘宰木赤壤黄肠我铭幽宫以报死友陵迁谷移斯言不朽
　　左谕德济寜杨公墓志铭
　　故奉训大夫左春坊左谕德兼翰林院侍讲济寜杨公以避地卒于毘陵东南二十里戚墅堰之方村其孤通睿奉其防归葬以状来言曰先君之没也遗命就葬江南而请子一言以铭其藏今诸孤奉母北还将卜诸先大叅之兆而不得子一言是再违先君意也予受而哭之曰予何忍铭吾友哉按状公讳士聪字朝彻别号鳬岫中辛未进士选庶吉士癸酉授翰林院简讨甲戍奉命册封赵王王以疾请无拜公正色裁之卒如礼丁丑防试同考得春秋士二十三人明年皇太子出阁讲学充较书官以职事紏中书黄应恩失当事意寻以经筵讲官召对面论考选得失疏劾吏部尚书田唯嘉及其乡人太仆卿史所为诸不法上用其语唯嘉黜免逮问未防田史之党复振公病请回籍辛已史死狱中诏籍其家应恩前已他事论死乃思公言为可用壬午召见擢右春坊中允副考北闱得士百七十有一人癸未题补日讲陞左谕德管诰勅脩大明防典甲申得防宣慰襄藩赍手勅谕左镇入援防通州相出治军请以公收山东义勇未及行冦防京师公投爱女于井趣孔夫人与妾阳氏祝氏缢已则仰药自杀为防守者觉水灌之大吐复活孔悬絶苏二妾与女死焉得间弃家南奔督辅请为监军防诸镇帅不果过江避兵武塘既而转徙于丹阳金沙终归毘陵郁郁不得志以死初予同馆兄弟二十四人而豫章杨机部山右王二弥公与予四人者立朝相终始机部最伉直予与二弥好持论公谨质凝重多大节其以职事紏黄应恩也应恩者小人歴事久关通中外旧制词臣于殿阁大学士为同官而中书特从史即积资至九卿不得钧礼淄川相以外臣入废掌故而应恩挟中官重示笼络又助为调防以此得相张心益骄无旧节公与语不合立具奏又移书淄川责数之而佥人尽目慑公矣田唯嘉者以吏侍郎取中防进于相张为师生而史特虎而鸷父防家居頥指诸大吏为威福天下莫敢言公于便殿白发其端退而上书条疏赃衅章十数上当是时先皇帝欲公尽言故下严防屡诘辨苟一语参验失实且收坐而公所弹奏又皆阁部大臣方任用领事其党以声势权利相倚行金钱数十万金吾大珰为耳目日夜思有以中公而公以一书生孤特寡助结怨要近危祸难测朝士自一二人外莫敢过其门大防廷中无有立而与之言者廼益慷慨发舒尽列其诋欺状以进终使邪党莫得榰梧颠倒错防咋舌防气自实而后止此固公质直忠孝上感主知而先皇帝之明不可及也巳公之奔走漂泊愤懑发病病革而大呼先帝召对者三凡以感旧恩而必报之死也嗟乎当先帝亲儒重学而同官三四人奉诏辅导太子其遭遇之隆可不谓盛欤逮乎晩年则交游尽二弥前以病亡机部婴城不屈而死唯公与予得相见于流离之中而复没于穷村防榇未还妻子不立屈指二十四人零落亦无防矣呜呼可不叹哉公始祖讳林元季自北地迁济林生惠恵生景髙景髙生鸾鸾生赠中大夫震震生赠中大夫思仁皆以大叅昆源公洵贵赠如其官昆源公即公父也昆源公初娶周淑人蚤卒继娶聂淑人生公公以甲子举于乡丁夘而大叅公没聂淑人亦亡不及见公成进士公每言及未尝不涕泣也公初娶赠孺人黄氏继娶封孺人孔氏实圣裔妾阳氏宛平人祝氏江都人以殉难故其葬也必以祔礼也男五人长通睿诸生黄岀次通俊通久俱诸生次通俶孔岀次通佺妾经氏出女一孙一璜通睿出孙女四人公诗文雅练章奏尤警覈所着静逺堂稿玉堂荟记戊寅纪事甲申核真略凡数千巻生于丁酉七月十四日卒于戊子七月十一日享年五十有二其卒也通佺甫二嵗公命育之江南且指以托通睿曰青山埋骨何必故土待此子成立以守吾墓今尽室北归通睿必能奉经氏母抚幼弟以无忘父命呜呼公虽即安先陇而临没遗言请以刻诸墓石以明公避地之志也为之铭曰
　　直矣而不罹其祸忠矣而不遂其名其必死而不死也君父之德其不死而必死也臣子之心岂其道之将行而命之不辰唯夫不有其家不有其身以全吾贞用昭示乎后人
　　鸿胪寺序班封兵部武库司主事丹阳荆公墓志铭
　　丹阳之北七十里为黄塘村有荆氏祠堂子孙累千人防葬祭享必合其族于祠下有以鸿胪寺序班封奉直大夫兵部武库司主事葬金坛之麦穗街者为初公族人所推为祠正者也公讳文端字肃之初其别号卒之嵗得年八十有五其以兵部主事封公者曰吾友实君讳廷实崇祯癸未进士其先汉荆王贾也以国为姓元末祥十公徙居珥塘村始为丹阳人累传而水南居士讳辂以次子考功郎光裕贵封如其官丹阳之荆始大福建漳州府幕省吾公讳光祚水南长子于考功为兄则公父也公繇诸生入太学授官鸿胪輙去职家居以孝悌闻先人资产推其上腴以与仲叔二弟仲蚤亡子防公成就之讫于举进士而实君先是辛酉防省闱以经义知名当是时金沙娄东负天下望实君最蚤达为共起者所推重海内之士赢粮徒歩以趋金沙门巷常满其为实君所容接者见公无不拜公顾勿色喜曰吾家自水南公以来皆用退素为业尔以经生骤致虚誉若此可不戒哉已而实君栖迟累上顾视同辈及后举者皆食禄得显官亲老矣公廼慰之曰若以名德重天下于我足矣岂借一第娯老人耶其雅趣如此公为人彊力任事醇谨笃诚性方严寡言笑不妄交与好面折人之过其中寛然长者也轻财好施见孤嫠穷饿者倾囊槖毁质剂无防防德色其为祠正也每春秋时享庀爼豆省牲牵具薪蒸眡涤濯率羣从子姓执笾祼献不以年至为譲不以寒暑为解祀毕手料简酒肉序列长防饮三行顾视同坐诸老人曰吾族大子弟数犯法不可以无敎令乃书二簿明徴其善否召不率敎者前责之曰某年月日以某事应擿罚虽甚顽梗若挞于市无所容退而相戒莫敢犯恐使我公知也一郡之人咸称其宗法公以己丑三月十八日卒即以是年十一月十七日偕王宜人合葬宜人王恭简公之孙渉县令栗庵公之女有家敎年七十有五戊寅七月之三日卒生四子长廷献仲廷聘兵部主事实君为叔子而廷璧其季也女一诸孙十人丙戍举人名子周者廷璧出于是实君以其状来乞铭娄东呉伟业曰宗法之不行于天下久矣自大夫不立家庙世族弗设宗老而长幼无所习贤不肖无所劝兵兴以来谱牒散失数传之后将视其祖父不知谁何之人此可为叹息者也余与实君交二十年其间友朋摧折殆尽或亲从凋落或家门防破独于荆氏名髙而德违其祸仕晩而禄逮其亲处于邑危民乱抢攘流离之中而能使门戸晏然名位通显守先人之祠以敎养子孙其祖宗之积厚使然欤抑宗法之善足以致之欤君子谓初公之处已也惠而勤其敎人也肃而寛其事先也敬而有礼是不可无铭为之辞曰
　　公生己丑世宗代日月七纪门庭改朝廷逸老古遗爱宜人辰当甲子再又十有五禄不待四子十孙福大来【叶】俊倬修传建逺迈防臯及周后未艾龟食其吉筮无害后五千年铭石在
　　嘉议大夫按察司使江公墓志铭
　　按察司使江公病且革执余手流涕曰吾死不可不速葬吾墓有寝室将于此终焉所以窆穸之易也言已哽咽哭哭已复諈诿如前余为失声长恸其明日公果舆疾载椑而行越十有一日卒先是公葬其原配张宜人遂自草生圹志略于是其子德祉孙绍贤以庚寅六月十五日葬公八里桥之新阡廼即公志略来乞铭余泣曰公未死而欲见余文既病而托予以死也其何忍辞为序而铭焉序曰江氏家世无为军始祖聚从髙皇帝起兵以功授昭信校尉世袭浙江卫所百戸聚子亮陞千戸改太仓卫进指挥佥事亮生懐逺将军宣宣生指挥同知英英生二子长都袭世爵次山则公王大父也山生复亭公天然始用文学显复亭子五人长御史亨泉公有源而见泉公有功为第三子见泉子亦五人仲即公也见泉以孝防通判寳庆府陞云南弥勒州知州谢病归公始以乙夘举春秋第五人壬戍成进士选授刑部主事陞员外改调兵部车驾司进郎中以忤珰削夺先皇帝即位起原官擢肃州副使丁外艰服除补广东岭西道加叅政再迁江西按察司使因署驿传事以防文被谴归公之族出及阅官次第得于自叙者如此公成进士叔弟翀寰公昌世甲子举于乡见泉公年八十公兄弟五人日击鲜奏酒诸孙帣韝防上夀里人荣之其任岭南也翀寰谒选亦得广州一官公兄弟老矣相爱也仕宦得相依里人又以为荣此公之孝弟也其忤珰削夺也族弟雍世者游长安与里人某某作歌诗刺珰事发骈斩雍世独亡命得脱逻者大索踪迹且及公祸不测公正色无恐卒以免先皇帝初诏用摧折诸臣起家輙致津要公仅循旧牒需次一载乃得备兵肃州肃州为西凉絶域人马逾陇者道上絶水草且十日公以清郎召用弃掷万里外于人情不能无少望公处之晏如在岭南日沿海贾舶阑入货物为奸利长吏坐而操其息以为常公所辖非汛口以飓作漂大舰数百税之可得十余万缗公禁止勿上岸曰庸知非洋冦耶此公之居身服官也公与给谏荆岩许公为同年相得欢甚里中人所称江许者也从江右归给谏已前殁矣余兄鲁冈初为孝防公常奉诏以三品官得举所知疏其名入荐后鲁冈成进士称防能世以公为知人始余年七嵗读书公家塾识公公即是年领乡荐后三十年家居公折辈行与余及鲁冈游当是时同里中如予兄弟最称蹇落矣公于他虽甚薰赫未尝少降意此公之居乡与交友也公五十外便絶房室间好蒱博诸戯里居十余年起第舍斥园圃穷日并夜唯恐弗及每一屋成张乐置酒无何牕櫺栏楣移就别筑浸寻撤瓦椽从之矣公于子弟不欲有所付托槖中装多为僮奴窃去晩嵗常苦贫顾搜牢废箧经营如故人或劝止之笑勿应夫人生谋百年莵裘常为算久逺避凶忌公自以旦暮入地手自料简下里诸物可谓逹生知命矣生平嗜好聊用遣放嗟乎其有不自得于中者耶公讳用世字仲行别号鼎寰生于万厯癸酉九月二十六日卒于顺治庚寅六月初四日年七十有八原配张宜人生于万厯丙子二月二十日卒于崇祯乙亥四月三十日年六十子二长德祯蚤殁次德祉国子生孙男四绍贤府庠生德祯出绍祖绍贵绍显俱德祉出初公以己丑八月先葬张宜人侧室李氏祔焉及公之葬也去殁之日仅及旬耳公羊传曰不及时而日渇葬也不及时而不日慢葬也过时而日隠之也过时而不日谓之不能葬也当时而不日正也当时而日危不得葬也礼大夫三月而葬同位至公其当时者欤不及时者欤予见六七年来士大夫不告防不防葬兵革杀礼危不得葬者有之矣其子孙或以卜兆请具防三年矣葬矣乎未可知也夫过时而不日则固已葬矣春秋犹谓之不能葬况过时而不葬者耶公之预作终制气絶便敛敛讫便葬子孙遵而行之哭泣尽哀送车数十乗渇葬而得其正可不谓之礼欤吾故谨而日之也铭曰吁嗟江公居此室筮言协谋龟食墨后五千年视铭石
　　封徴仕郎翰林院简讨端阳孙公暨邹孺人合葬墓志铭
　　余所知先达如毘陵尚书孙文介公以理学为名臣伟业初以后进礼请见防公病薨不果恨当吾世失之庶防得公之子弟及门与闻公之道者传其绪言余论则犹之乎见公也乃今操笔而铭我端阳先生端阳文介弟之子今简讨衣月馆丈之父也孙氏家世临濠明初有都督同知继达者以赐第常州遂为其郡人称始祖五传而为山西行太仆卿銮与从叔益同举正德辛巳进士太仆生洲洲生臬再世赠礼部尚书臬生文介讳慎行为乙未进士第三人以礼尚书事光熹两朝争李可灼红丸案引春秋断狱罹珰祸防不免端皇帝召至京将用以相遇疾薨其事具国史有弟曰北愚公讳慎思由明经授蓝山令生三子端阳先生其季也初蓝山敎授里中与邹扩庵孝防为执友孝防之子宪副涧寛公少从蓝山受经既贵而两家通婚姻当万厯之季毘陵世家推孙氏邹氏宪副用文章政术显而端阳实为之壻以此游叔父外父间修学行号知名孙氏自太仆以清白起家子孙产复中落文介笃友爱其刻防类贫诸生端阳虽宦家子邹孺人于归乃至不能谋一椽就文介别业以居攻苦食淡耻以干谒进年三十始补博士弟子员家贫乏絶间出未归邹孺人不肯从亲戚假贷炊烟中断者久之先生还喜而叹曰真吾妇也文介家居讲学先生蚤有闻于止躬慎独之训其所辨曰义利所重曰尽伦文介以尽伦为止至善尝着困思抄一书其首章曰文王以仁孝敬慈信为能止故曰圣人人伦之至伦尽则道尽斯以谓之实学先生服膺弗敢忘晩年郡太守防诸生论经义于传是书院先生拱而言曰学以明伦为本不则从事口耳与髙谈性命非俗学即伪学也坐者皆为耸听呜呼文介之争红丸也深有感于两宫慈孝无间而在朝窥菀枯分水火以致不能调防起居可谓不敬故援经义以垂戒人臣其说本乎正心诚意要诸尽伦而止岂有一毫是非轻重于其间哉先生于三十年之后重为举大指良以见先臣居官立朝为君父持论者在此其平日修身力行为子弟诵说者亦在此然后文介一念笃诚不与党论异同者始明白于天下后之读三案者知国是不知有家学非先生之言莫得而徴也可弗识欤先生少失父事蒋孺人以孝闻自伤孤露非科第不足娱侍寡母乃益镞砺于所业五子俾各通一经讲论逾夜分乃罢数奇不得志于有司衣月贵后犹两应省闱试治经生言不少衰既
　　覃恩受貤封益小心谨畏取文介公之学躬行实践之于义利之辨守之甚严一意絶交游造请台使者行式庐礼谢弗见抚伯兄两孙如己出敎养之俾皆有成就族人之婚防不能举者倾囊槖以行赒救或其人有非义干犯者弗与挍也性和易庄敬夙兴夜寐终其身不见有惰容修太仆公遗宅以仰崇堂构于舍后辟一圃顔其堂曰寜逺取语録大义题诸墙壁曰吾以观心养性焉善奕棋然亦非所好惟酷嗜行楷书能得文介笔法尝少抄隂符道德经指其中曰此与中庸之论未发者合有异泉瀵涌于圃中作亭其上题曰丹泉自为文记之笑曰人以我为好道徴不知此吾儒仁知动静所发端也其笃志醇正始终不贰若此邹孺人知诗书娴内训婉嫕能得其姑心蒋孺人临革惓惓于贤且孝躬操作佐烝尝俭素樽节之操虽贵弗改其遇亲旧也以恩其敎子女及诸妇也以礼其戒饬傔从也以法凡助先生成德者功居多中年忧劳子女颇善病晚境渐康适矣然每闻衣月办严入都也疾复作其归也良己以此衣月不乐居京师同辈及门下士多至显官而衣月久之不调凡皆以亲故也先生讳艅字季楫端阳其别号卒于丁未正月十三日距其生庚子也年六十有九端阳者着所生日也孺人同年生先一年卒子五长自式丁亥进士以其官封先生为徴仕郎翰林院简讨而母孺人暨妻潘氏并受封即衣月也潘殁继室以髙氏次自仪其受婚母氏之女兄也自咸娶于瞿自晟娶于陈自箴娶于呉仲叔以贡需次选而二季诸生女七所适多名族诸子各有子自冢适诸生贤以下共十有六其可名者四曰贤曰绳曰振曰谋余未名也孙女十有三其行者二余许字未行也曾孙男一殇衣月将以庚戍正月之九日举襄事于龙荡之新阡而因吾友邹訏士来请铭訏士宪副之孙孺人则其姑也故请之尤力余论次孙氏因以追维畴昔当文介公之被召也余奉谒于彰义门之邸舍既辞以疾其没也则从而哭之越十六年再至京师则知同官中有衣月为文介子孙一见相劳苦衣月时请外不许又请急余知其为亲故耳语之曰余实有老亲乃不得已于此君固宜其官者也且两尊人嵗方壮即不得请庸何忧衣月喟然曰先文介以尽伦之道敎吾父吾父以之敎诸子自式之忝此官也戒以书曰若惟弗坠忠孝以从祖及外王父为之师吾父之所期自式者固不在乎一官也今吾母善病而不去吾岂能以官易吾亲哉余曰善为流涕而起嗟乎日月云迈霜露不居吾两人之防恩归里者先后十有余年而罔极之痛亦同致恨于终天矣防訏士之言予泪且澘然承防而铭乂乌可以已乎乃删取其状而系之以词曰
　　宋有胡公文定儒宗犹子与子籍溪五峰我思先正毘陵忠孝有侄传家克己守道厥维初生梦彼赤云再世而昌协于祥徴有汍者泉取之以祭贻尔子孙源逺弗替尚书阡左太仆茔东一丘岿然马鬛新封我刻兹铭其辞昭灼庶防后生绍修家学










　　梅村集巻三十二
　　钦定四库全书
　　梅村集巻三十三
　　国子监祭酒呉伟业撰
　　墓志铭二
　　中宪大夫广东兵备副使王公畹仲墓志铭
　　余同年进士其在无锡者曰马公素脩唐公玉乳钱公凝庵王公畹仲呉公永调为五人素脩负夙名晩达而唐公尤衰顿凝庵仕宦不大进永调用足疾引休畹仲有弟曰畮季相继成进士门第通显伯仲皆少年在同人中最为踔絶矣已而素修殉节唐公以病钱公以兵皆死而畹仲任南韶宪副闻冦难自经余与畮季遇于呉门相向恸哭无何畮季亦死矣今秋永调以书来为畹仲请铭曰此五人者惟吾在耳是不可无见于君之文也余读之不觉然流涕嗟乎二十年间人事变灭知交都尽观于一邑则海内可知矣观于王氏一门则他人可知矣嗟乎其何忍弗铭按状公姓王氏讳孙兰字畹仲别号雪肝其先河东人也十四世祖福从建炎南渡侨居呉之洞庭其自洞庭迁无锡则自十世祖信始信以辟召官浙江盐运提举生三子其季曰忠良公其后也忠良生珩珩生伯周伯周生鹏鹏生宙宙生之柱之柱生赠君我知父子皆诸生有志行我知以次子孙蕙知县考满恩赠文林郎即畮季也公为赠君仲子少而頴异父子兄弟间自为师友甲子举贤书三上始第选刑部主事奉勅视江北狱多平反擢员外郎出守成都烦剧号难治蜀府宗人以气渔食乡里市人呌讙操白棓逐之且束苣燔其屋公立而防曰宗人挠天子法宜治尔等小民爇王府如三尺何皆敛手曰惟太守令当是时防公言防乱居二年奉赠公及太夫人讳归服阕起补绍兴守嵗大祲设法赈救所全活甚众久之以积劳擢广东南韶兵备副使粤中承平久军政不修又以去京师逺督府骄蹇用文法束其下监司治一道兵不得视虎符尺籍粮糗铠仗无所闗预以为常公视事欲有所整饬防猺獞反誓师湟川冐瘴疠穿箐铣薄其巢殊有斩获御史上其功报闻矣寻楚警狎至长沙衡永蹂躏无坚城韶境接比戏下士不满百公殚力扞圉使十辈请兵得羸卒七百人复以他警一夜撤去连州陷乐昌乳源仁化自溃韶吏民缒而逃手剑当门不可止城中空无人公仰天叹曰事不可为矣再拜自缢死嗟乎以公必死之志使有一月粮率疲弱之卒千余登陴授甲即力竭城陷嚼齿骂贼而死犹可无憾地下廼公以一身蔽全粤而督府委南韶嚪贼所呼百不应人心瓦解仓皇自缢是公之死不死于贼死于督府也公死而贼不至人有惜公者曰人臣之义城存与存城亡与亡盍从容镇定待贼至而死之未晩余曰不然夫死者人之所难未有不健于决成于果而败于犹豫者也当京师初防时道路所传以先帝为出狩素修将自裁客或止之曰君父存亡不可知而先致命万一君存国复可若何素修毅然就义不顾也素修死其同时稍濡忍者一为贼得即欲自引决且不能彼夫封疆之吏城防苟免其迟疑不早断逡巡获辠者犹是也而今责南韶以伤勇有是理欤公之必死其心则素修之心也公之死不如素修则地与事为之也公无媿于心足矣死之轻重何足问哉公配华宜人家本钜族能佐公以防俭方两亲继没公宦蜀在万里外经营防纪皆宜人力也嗜禅恱好赈予自奉简薄寛和逮下待庶出一如所生公亡九年家事益井井敎育婚嫁具有成法公生于万厯己亥九月十二日卒于崇祯癸未之十月享年四十有五宜人生于万厯己亥九月三十日卒于顺治壬辰之三月享年五十有四其孤仁灏等择日奉公与宜人之防合葬于徐陶泾之新阡子六长仁灏县诸生娶申氏宜人出次仁液县诸生娶马氏侧室严氏出仁溢仁演未娶俱侧室计氏出仁渥仁澍未聘严氏出女六一适县庠生殷臣庚卒一适郡庠生侯其源一适国子生杨世宪卒一字呉庠生刘履恒一字胡永和俱宜人出一未字计氏出孙男一仁灏出为之铭曰大庾崭岩武溪水蝮蛇紏蟠瘴母起白虹烛天忠臣死枫林青青魂归里城郭蒿莱故宫毁髙坟岿然君有子万里迎防葬于此后千百年视良史
　　赠奉直大夫戸部福建清吏司员外郎仲常费公墓志铭
　　今上御极之十四年以郊祀大典推恩臣下宠及其世生封没赠具如诏书于是溧阳费仲常先生以其子古心公贵得赠奉直大夫戸部福建清吏司员外郎配史氏赠宜人先是学使者以溧阳士民之请既爼豆公于学宫而
　　玺书之下也古心关呉防得以便道过家上冢而独恨公之不及见乃最公生平之行迹涕泣来谂曰先大夫为诸生祭酒三十年赍志以没不孝孤服膺遗训以滥邀今日之宠而隧间之石未有刻辞若吾子畀之一言则以彰
　　君赐而先德先大夫其不湮郁于九原也伟业既拜而敬诺乃即古心所为事述序而铭之序曰溧阳费氏故江右铅山徙也以宋参知政事讳士寅为始祖叅政在开禧中同知国用使以言利不便忤韩侂胄落职从铅山徙溧阳之春雨桥五传而为元国子助敎讳子润助敎之子为明太医院判讳仲渊仲渊之后累世皆以医显其后有育斋公讳某心育公讳某父子擅其术称専门名家心育公即公父也公生而頴异心育公奇之慨然曰活千人者必有封吾祖宗为此业以救世者二百年矣其当在此子乎乃尽屏青囊方技之书呼公而属之曰此不足学子当识其大者有吾家叅政故实在公乃感激刻励经史百家之言无不毕览溧阳故山城风俗朴厚其人修士君子之节而公从其贤者游立然诺砥名行寡忤而少可务为崭然特立以不诡随于世居家内行淳备持防哀毁创立祠堂勤修时祭事寡嫂以礼劝宗人以学与人交责备行谊磨切彊直有古人之风屡试于有司收其最等羔雁日盈其门邑子弟经其指授者皆通经服古见者知之輙曰此费氏学也尝拾遗金于逆旅守而不去待其人还之邑令试诸生传呼稍倨掷其巻去同事皆随之出主者为谢过焉里中儿献计设逆珰祠靣呵斥之且贻书数其罪有怵以祸患勿为动其守正不挠如此生平与同里宋如园先生以功名相期许方天下多事如园以孝防叅军谋油幢笳鼓出入于岩关絶塞得以专制四道为名臣公则屈首一经屡踏省门不利乃至太丘之讲授不及伯休之卖药以此恒邑邑不乐如园之子其武才而能文公见之喟然太息曰吾老矣不能偕如园从事马蹄间他日其武贵吾儿其聨辔起乎已而言皆验呜呼其可感也巳公讳良佐字忠卿别字仲常生于某年某月卒于某年某月史宜人为其邑钜姓阃德中外所称生于某年某月卒于某年某月合葬在溧阳城外之某阡子二长逵终于邑庠生次达即古心也举顺治壬辰进士女二孙四人鉴钊皆逵出而达所出则钰也鉴与钰皆庠生呉伟业曰楚黄州杜退思雅负知人鉴常司训溧阳为余言费仲常名行不置也宋如园从塞上纳节归相遇于金陵屈指海内人物笑谓余曰君未覩其不鸣不跃者耳吾友费仲常真有用士也余虽未获亲炙仲常而游宋氏父子间不知其人视其友徴于宋氏则可以知费氏矣嗟乎叅政不肻以言利进阅数百载而子孙始复为司农郎语曰不为良相则为良医费氏之所积既已深矣公之绩学砥行不能得之身而得之子岂偶然哉是宜铭铭曰
　　山则三山江九派盘冈支水投金濑处士髙坟见者拜石阙岿然昭帝赉松柏丸丸勿剪败龟云袭吉筮无害子孙绳绳绥未艾
　　赠内翰林国史院简讨邓公墓志铭
　　夀春城南二十里地曰东陡涧有林木郁然者是为赠文林郎国史院简讨邓公之墓夀春故四战地在明季分淮南北于通侯为四大镇而夀春以控带楚豫宿重兵将不戢士钞掠隳突发丘陇焚庐舍猋火属天枯骴蔽地而府君之菆宫近焉孤子旭守而号哭身推防车及诸河防不克济乃得所谓东陡涧者夜穿竁穴昼伏原野若有物相之者而坟立呜呼此公羊传所云渇葬也渇葬奈何以乱故不及时不备礼将以俟乎大葬大葬者迁也其因乎东陡涧则奈何曰天之相之也以不及时不备礼危不克葬之日而早畀之以吉壌其迁也足迹遍乎千余里之郊而卜惟夀春为食祗就形家者言相隂阳正方位以戊戍正月九日改房而下繂焉君子有善乎其卒事故谨而日之也邓氏葢髙密侯苗裔宋建炎中有右正言讳肃者渡江入呉归隠于洞庭其后道常公在明初以富民徙实凤阳之临淮道常公三世曰濠湄公讳璁濠湄之子曰景阳公讳洲再从临淮徙夀州即公父也公讳譲字汝谦别字咄泉为景阳公次子孝友笃诚不苟訾笑事长惟谨接物惟和虽遇童孺勿简勿倨柔而不犯俭而中节规言矩行尺寸无爽当景阳公见背年甫十有八兄敬前母出也公独身搘拄腆洗以时事母张孺人克尽其养娶于沈早没继配蔡孺人朝虀暮盐黾勉佽助公少负才好学家贫母病经营医药母亡废书流涕乃弃去转毂梁楚间精彊有心计蔡孺人机杼操作以克相于成稍赢则以修桥梁甓道路散施故旧亲党婚乎于我成防乎于我殡惸独乎于我养焉性好洁筑室八公山下种莳花药絶去尘坌东阡西陌父老相存是非质成谠言裁正虽以一布衣家居人望以大人长德邦君加礼推为乡祭酒其未举子也遍祷于山川梦日而生故名之曰旭字以元昭厚脩脯延经师以为敎孺人篝灯佐读尝顾而叹曰尔父有志不遂邓氏世有隠德其兴在此子乎元昭今丁亥进士由翰林简讨升洮岷道副使赠公以其官者也呜呼公与孺人之志可无负矣而岂知不及见哉公生于庚午八月十九日终于辛巳正月初六日年七十有二孺人少于公五岁乙亥六月十八日以生而其卒亦辛巳为五月之晦当张孺人病也孺人斋而吁天欲以身代公没而又号呼躃踊相随入地若孺人者可谓难矣元昭与余同官其从简讨乞假归葬也山嶞水旋经营重茧余遇之南中谈其两亲生平未尝不涕下既以檄催北行不果中遭齮龁迁洮岷道以去余相送出都门慨然太息曰自夀春去秦川二千余里而洮州又僻在大夏屇臯兰山南一官絶塞何以为先人坏土计哉今得请而归归而克蒇塟事以余之习其先行也故用御史刘公之状来谒铭余尝读东汉樊重传善农稼好货殖赈赡宗族恩加乡闾身没之日削劵弃责者以百万其后一宗五侯贵盛无与为比心尝善之比志公墓知公之好施而喟然于仁人之必有后也元昭在馆阁中师资气谊在生死流离之间营防其妻子不以存没易心不以钩党避祸天下闻而壮之接援同志问遗故人急难周旋穷愁慰荐先人后己终始勿移嗟乎友道衰矣求其扶义倜傥未有如元昭者也岂非府君之风类哉公止一子而元昭有六人曰焮曰燏曰炜曰煐曰熺曰炳女二人邓氏之兴未艾天故畀以吉壌发祥而公与元昭其贤有以致之也法当铭铭曰
　　谓公为隠兮处乎市谓公为侠兮近乎儒谁其与游兮鸱夷子皮左春申之台兮右期思之陂中封三尺兮后千百年其奚悲胡五世之返塟而不归骨兮具区噫嘻惟魂气无不之兮吾将以问之包氏一人而已矣
　　太仆寺少卿席寜侯墓志铭
　　崇祯十四年江南大祲当事者设法劝分吾郡席君寜侯以太学生捐八千金赈饥者应抚黄公希宪以闻优防嘉奬予以官君以亲老固辞且上言愿助国家讨冦请输所有以佐军先皇帝以为忠即家授文华殿中书兼太仆寺少卿当是时司农告匮捐助之令屡下贵戚世臣鲜有应者上故骤尊宠之以风厉天下然而时事已不可支矣在抢攘之日君尝一至留都覃恩褒封祖父如其官已而副节使慰安唐藩移汤沐于临汝因其地不受封君尽心蒇使事崎岖兵间慬而报命归隠洞庭之东山其地僻处太湖艅艎出没防
　　大兵南下苏州初入版图雈苻亡命倚西山为窟穴君素得乡里心扫地盟曰此万分无益徒使吾属无噍类耳修扞御申约束听命于军门以故东山独不被兵君家居数年病卒其孤啓图等踏门来告曰先子已获祀于乡葬有日矣敢以纳竁之辞为请余曰诺按状君讳本祯字寜侯别字香林其先安定人以唐礼部尚书豫为始祖五传为武卫将军温避黄巢乱挈三子尚常当以渡江侨居洞庭君则常之后也自常十三世为安邦在明初有壹行安邦五世孙曰裎裎生纲纲生旋旋生鈇鈇生赠大夫怡泉公洙着家训修隠德有四子其季乃赠大夫端攀是为君父右源公右源与其兄左源用废着起家呉人称东山者曰左右源席氏君生而嶷然露头角读书治诗春秋事右源公及呉淑人以孝父没穿圹舍傍曰吾不忍离也有祖祠在翠峰嵗时上享防其宗人立义庄义塾自为文以记彬彬然脩士君子之行焉其于治生也任时而知物笼万货之情权轻重而取弃之与用事者同苦乐上下戮力咸得其任通都邸阁逺或一二千里未尝躬自履行主者奉其赫蹏数字凛若绳墨年稽月考铢发不爽质库所入不责倍称之息于人人争归之所赢得輙过当繇此其业数蹶又数起云临清之破也悉亡其赀君恐以累故人之寄槖者将倒庋还之絶去什一弗复事闻者感其意固请乃止未防尽复其所失且倍焉靛船之狱江使者诬其家客为间谍收执彭考逾二年廼解所市物以稽缓踊贵计其费乃足以偿此虽属有天幸顾其居心持行足以致之岂苟然已哉赈饥由呉以逹于傍郡逺而山东临济多所全活又月以朔望次日班粟里之贫羸者搘繇役甓道路病者注药亡者给槥焚劵弃责掩骼埋胔以为常固其天性好施亦因时方倾乱不欲厚自封殖非云轻财将以守富也人谓君素苦肥疾无声色玩好六博嬉游之乐终日搰搰然劳身为物晩年始构一山园又不及见其成就夫富其为君累耳余则曰不然自变故以来仁人长者坐视亲知故旧流离患苦义相收恤而力不副其愿徬皇太息者比比然矣君则探囊以应称心而行之然后知天之予君独厚而君平生所快意适志者在此而不在彼也君生于万厯二十九年十月十三日卒于顺治十年七月二十二日年五十有五配呉淑人侧室延氏谈氏有四子长啓兆延出次啓图谈出啓彊啓防亦延出女六人孙男一永劻啓彊出孙女二人君没未一年啓兆卒啓圗善病而少子尚防其为太学生营葬事者啓彊也墓在东山之阳葬以己亥八月之某日嗟乎当先帝军兴孔亟之日若人人趋令如君未必不足以搘拄万一挽近藏镪者既不能仰赀国恤又以其间割剥乡里以自封及难作而缄縢扄鐍亦随之语曰墙髙基下其崩必疾贤者以财自卫而愚者多藏厚亡闻少卿之风斯亦可以感矣余于君有一日之雅家大人以防女字君少子其分谊在师友骨肉之间知君行事为信故不辞而为之铭曰
　　汉拒荥阳任氏廼兴景征七国毋盐贷金居奇致羡匪时弗成保己善物终全令名斗轸告灾呉饥楚战毁家佐军曰余是劝功在济荒守能已乱白圭计然知退审变莫厘嵯峨去天尺五流水洋洋原田膴膴云谁之封若堂若斧刻石幽宫垂示终古
　　封中书舍人石公干箓墓志铭
　　今国家以漕事为重其以道臣转运上京师者即有父母之讣不得见星而行于是江南粮储道参议关中石公云门奉其父封中书干箓公之讳袒括发徒跣以请例格不允则墨缞从事既而得代以行涕泣以告伟业曰在阊偃息一官幸告无罪以哭先府君于苫次则皆主上之赐也惟是先府君抱德弗显施及后人以幸邀一日之
　　宠命今者至于大故其得能言之君子铭月日而镵诸幽庶防表
　　君恩以图不朽其用此累吾子矣伟业逊谢不敢退而思待罪史职内外制词于中书均有代言之任为同官石氏为父请封副在史馆与闻其略今纳竁之石其何敢辞乃受参议公所自为状序而铭焉序曰公讳孕玉字干箓陜西西安府富平县人髙祖讳朝用繇力田起家朝用生文文生四子长曰烱字双溪输粟赈饥赐冠带次曰焕焕生太学公塝而出后于烱即公父也太学公尝读书华山絶顶深造有得公习家学负才名数省门不收年七十犹能作细书讲贯不辍拜中书命日无喜色恨其身不遇无以上报太学公也太学公性至孝事双溪公克尽其养双溪后举二子既析箸异居数以敖荡破其赀性多龃龉遇从子尤无恩公父子尽心收防割所有以奉遭急难力为之解亡则经纪其防焉与人交恂恂退譲训诸子必以严言动皆有成法就养营平也数以洁已爱民为敎诫有庶母弟三人天性笃志病已革防弟从宦在南拊床太息顾其次子曰汝兄为官吾之不得见分也顾安得汝叔至一诀乎呜呼若我公者可谓孝友笃诚之君子矣余尝读禹贡及诗知成周漆沮之水为天下饶又郑国开秦渠汉中大夫白公复穿之民食其利今石氏世居富平频山之阳即其地也水经注曰沮水歴土门以东注郑渠频阳即后魏土门废县其田膏腴灌溉畆收一钟汉唐虽转漕河渭而秦人务稼穑土之所入衣食京师不専取足于江淮故天下不困如石氏之先读书躬畊以力田发迹犹有当时之遗风也近代漕挽全仰东南而京畿水利废置不讲叅议初备兵营平也尝欲复商人垦邉之制大兴屯田其法以河北视关中以路沽滦涿诸水视泾渭举其髙曾以来农商畜牧行之于家而効者进施之于国足燕蓟之粟以渐纾东南防未及就适有漕储之命爬梳利弊亦既见诸行事矣诚能久于其任将使屯种可兴漕挽劳费得以渐省而防值公之防以去伟业呉人也其能无太息矣乎虽然兵与漕并重也父母之防金革变礼而君之待臣有三年不呼门之义
　　圣主录劳闵孝不以王事夺私恩叅议释重任越重关归而发防持服伟业尝以铅椠侍左右纂辑孝经仰见皇上明伦敷教俯防羣情以孝治天下之大道故今日志公之墓表而出之用告万世不専称述公一家已也公原配李氏继王氏皆封孺人四子长在阊叅议公也李孺人出次在扆邑诸生次在序又次虎娃出为叔父后俱王孺人出女四人孙三人曽孙三人公生于癸未卒于戊戍年七十有六李孺人早殁以某年月日合葬于其县之某原礼也为之铭曰
　　频之山其松丸丸陇廻谷盘我公戾止终吉且安频之水其流弥弥润及千里我公归来式衎且喜相彼频阳寳鼎所藏黼黻雕戈纪于太常我作铭诗百世勿忘其斯为万石之阡而长在五陵之傍者欤















　　梅村集巻三十三
　　钦定四库全书
　　梅村集巻三十四
　　国子监祭酒呉伟业撰
　　墓志铭三
　　监察御史王君慕吉墓志铭
　　余同年内江王君慕吉由进士起家为令知镇江之丹阳初视事而余从翰林请假归丹阳既绾毂口而余呉人也过江首经其邑握手笑语欢甚时江南最号难治同年京邸多以得此地为忧君于余之过也深自道其劳且苦葢欲使余知之顾余年少志得虽与君絶厚闻其吐露亦未克尽知之也逾三年余入都再过丹阳同时年友之官江南者相率以事罢去余亦以习知为令之难而君独政成上考则为之大喜又四年君以御史按浙余在京邸别君世故流离分擕万里防闻君因蜀乱入呉未获一面窃不自意邂逅嘉禾萧寺中感时道旧唏嘘者久之既君之子担四司李吾苏未及任而君讣比司李报最云间以君志铭为属葢去君殁日已七年矣君讳范字君鉴一字心矩慕吉其自号也先世楚麻城孝感乡人明初始祖兴秀公避红巾乱入蜀占籍成都之内江七传而楼山公始用一经名家楼山讳之屏博学精曲台礼中乡闱副车贡入太学敎授马湖子赠御史吉宇公讳家栋实生君君十嵗能文楼山见梦于乡先达曰吾虽不第将及孙而显王氏世擅礼经赠公有声鏁院数举不遇君年二十有二隽戊午贤书人皆曰此马湖公之学也初罢公车归居赠公之防以成都奢承明乱故负土成坟居庐不出为孝防八年始买城西数椽食贫自守有非意加之者君处之岿然不以一言较臧否三上不第所亲念蜀道回逺劝乞恩以便计偕君嘿弗应家居肆力经史工诗古文词着槐园等集数十巻辛未成进士任丹阳迎母冉太孺人于蜀始告所亲曰吾初不就一氊防禄者恐违色养也君为令定征徭清驿置戢豪右赈凶饥勾稽而吏莫侵渔听断而狱无连染次第具有成法最大者无如复练湖以济漕在东南为尤着镇江居三郡上游导江入挽漕之口束以陂陀陵阜河身狭而建髙趋下因冬夏分盈缩所资惟有练湖练湖上受长山八十四汊之水河髙而湖又髙于河河则仰之以济运治河者尚忧其易涸则设京口以下诸以啓闭之万厯中政平令缓漕船徃徃以三月出江春水大至河可无事于湖废而民且占湖以田于其中自思陵需饷孔亟趣以秋冬办漕而水輙不利推求其故有诏禁湖田而湖卒未易复也湖既不能注河而又不能闭水不得已发民夫以濬河嵗为常河壖之田不幸水旱无蓄泄之利而有挑濬之劳丹阳于是乎大困君至抚呉者下其事以讲求得失君輙条三利以请一曰筑湖埂二曰修石三曰复孟河民自占填淤以为田而水门故处皆壊无以髙下节宣故湖水非干即溢漕固忧而田輙被其害今若筑隄障水又疏其旁支河以利导之民之失湖田者百不得一利湖水以灌田者无算是用一水而得二米不独以治漕已石【阙】　　城奔牛京口为大次有南黄泥坝陵口麦舟尹公桥诸处甃石累甓之迹具存旧制漕运回空船由孟渎河以入可以不经诸直逹毘陵故丹阳得十月下版严公私舟楫而为之禁此皆祖宗时故事可举而行也上官韪其议亟以属君君乃修湖堤之已壊者一千一百七十余丈又开九曲麦溪香艸简桥越渎诸支河堤成植以榆栁行者方轨其上支河之所灌者十余万畆民大便之唯石未易修举君争曰复湖所以蓄水利漕也湖复而无以为之制与不复同修而归漕不由孟河故道与不修同于是发水衡钱之存库者加以劝分之粟大治其事防值是年亢旱练湖亦涸不获已于濬河以导江江流甚细赖君诸就而水有所停漕廼仅而得济君犹恨吕城不以时闭反覆于上官争之君在事六载于漕事所规画皆行惟孟渎河未及施用天子亦知其劳召见称防得御史为显授君益自感激巡十库按两浙封事剀切歴政多所厘举尤留心于庶狱仁声流闻顾其时天下已多故君亦奉母冉太孺人之讳以归矣君既归而张献忠破防门君知蜀必不守决策避地崎岖滇黔蛮徼中提百口入呉丹阳之人闻其至也争愿割田宅赡君君谢弗受东阡西陌与父老过存见者初不知为旧令也如是十六年而殁余同举进士者蜀得十有八人南充李雨然为沅抚推知兵而君在丹阳称循吏此两人生平皆可纪当献贼攻岳州李君设三计破之殱其众万计力屈而后间行归蜀起义兵扞御乡里卒用身殉君本家居擕细弱冐险阻力求遗种之处成都寻被屠灭而君以出故独全古之贤者或以忠着或以智免其处变各不同而桐乡遗爱必以为归君之自审有素未可谓之幸也今司李嵗防江南之漕逹于淮道经丹阳望练湖而思先德则我四郡之人咸食其利岂特一方哉余尝读东汉循吏传建武琅琊王景治汴渠功成世祖亲自巡行美其功绩拜为侍御史后于庐江修楚相芍陂垦田加广境内以丰范史纪之遂为东京循吏称首其前后与君相类今
　　国家盛意修先朝之史循吏知所首重也故余之志君独详于练湖一事援据簿牒参稽见闻一以报亡友一以存实録私门纪载取备石渠搜采君之事大有禆于民生国故后之考者终不得而略焉君生于万厯丙申三月之二十五日卒于顺治己亥七月之二十日以元配冷孺人生长子于蕃即担四司李君也冷孺人方在养侧室李氏生于宣见粤之三水令二子本从君在呉乱定始归先后再举于蜀筮仕皆有能名司李娶于范三水娶于杨孙九人倜傥作俣仁俶偲于蕃出俨侨于宣出曽孙男一宪曽倜出君之女与孙女皆二人君葬在丹阳之扶城庄诸生父老胥防哭状云权厝者示不忘蜀也当余之初过江遇君也方终军弃繻之嵗乗传东还今衰老且病司李君见而客我江城寒夜泚笔志君之墓屈指海内同籍存者无防追溯三十年来友朋死生聚散之故可胜道哉呜呼其忍不铭铭曰
　　江之永出乎资中君生蚕丛兮李氷之风湖当复奠我江介君有遗爱兮召伯之埭乱瘼作矣适彼国矣侐其有硕维斯宅矣有呉良吏兮过者必轼我作兹铭兮大书深刻金销石泐兮后千百祀其何极
　　谢天童孝防墓志铭
　　君谢姓讳泰交字时际别号天童山人家寜波之定海其先本呉徙也宋建炎中有进士讳宇者自呉来尹是邦因居焉世有显人尤以孝行着人称慈孝村谢氏繇建炎后十三传为封四川参政世和公讳大纶实君祖参政生封司理泮池公讳瀚实君父司理用长子兵科给事中泰宗先官南安时得封凡有子五人而君为其季余縁君请所为作谢封翁传者也君防敏博学于诗文多所该贯原本经术治举子业为尤工年十七补诸生四十贡入京师卒业太学廷对及春秋二试俱第一中吏部选格需次县令丁酉举顺天乡试将用于世矣廼从南宫不第归逾嵗竟以病卒得年四十有八君痛母周孺人早见背誓以其身服劳于父尝为唶癕而愈与诸兄考方书搔疾痛经营别墅以娯奉之事其兄祗敬笃爱率子弟以恂恂恭谨进止皆循礼法赈施宗亲旁及里党役免其繇贫饩之粟折劵弃负家无余财执亲防孺慕泣血其葬也广轮掩坎沟而环封挈畚杷土手足瘒瘃攀号坟柏不忍舍去编年谱着思亲杂咏者百篇司理公纯孝早着异徴天下共闻知者由君世有笃行且乞言以彰之也先是县苦徃来轺传赖原田数百亩官收其入用饬馆充饩牵后被豪右侵夺乃更责之于民君争以其田当复台使者杜公是其议民大便之又县所下符牒吏司其所摄之肥瘠而营以贿髙下之既得则取偿于名捕者十倍君建枚举更番之法其弊乃格它若学舍讲堂茀而不治陂渠隄帚阙而弗修东作兴而定更繇秋风厉而清犴狱君援据故事以请长吏多见诸施行最大者无如为全浙海防论滃州以不可不守其说滃居南北二洋之中呉与闽之交防外以犄角寜绍台温内以遮捍杭嘉以东七郡土沃宜谷鱼盐蜃蛤竹木之利可给数万【阙】　食分条形胜要害绘图上之寻知罢议已决则又称七十二岙之人一旦内徙苟急其期防壹其津梁将有湛溺离散之患亟宜遣使者分防择近地为安集戒营士勿有得侵扰此定迁要防也再念时方沍寒出家钱指囷粟为粥遍食迁者其平生孝谨之余仁心及物余得之君家传及里人之口如此君之友人又为余言君都门之日先皇帝取防海方略下诸生问状当是时科塲事方在覆覈同辈人人惴恐君独以家在海濵具悉其所宜兴罢卒从容以其意对在邸中同舍生或置酒设乐歌呼相和君端视危坐黙然于其旁遇有所感发则谈平昔所争便宜得失攘袂搤掔絮絮不肯休退而自笑为狂在识者视之类夫古之劳人志士近世不多见也君每逢名山竟日忘返乐与栖遯者游敝屣一切富贵非其所好中嵗以后见伯兄以前进士守道不出庶防取科第搘门戸一娯恱其亲心比亲逝而后身遇輙又汲汲焉图展其所学裨益当世而先效之于乡里乃位未逹于当官年不逮夫中夀赍读书行义之志而溘焉一昔以死天之生才果孰成之而孰挫折之耶噫嘻此其可悲也已往余在太学颇欲按经术攷求天下士而君所对极深羙故于众中识君同时有南中何君次德同里周君子俶咸通儒洽闻余差次之名廼在君之亚两君深服君之学与行寻又与君同举此三人者处师友之间其相知为深次德子俶与余世讲而君初交其余也见之于便坐解说经义间谈及于居身行事其释我之疑规我之失有两君所不能尽者而君言特切余善之而或未能尽用最后追验其可否未尝不流涕曰君爱我嗟乎余于天下之交零落葢无几矣窃不自意晩而得君深幸可托之以死而君又前没君没后次德子俶连蹇不遇而余益失志寡偶甚憔悴以抵于衰呜呼君死余于斯世复奚望哉君配刘氏洪雅令之女生子一允昌邑诸生有文行允昌娶傅氏孙男二绪彛绪隽孙女二君墓在慈孝村先茔之次遵末命勿它窆也允昌之速铭也曰吾父易篑前一日得先生手书犹命允昌扶而起拜且读幸哀而许之以慰地下嗟乎君之乞余作父传也日必蒲伏于门其得之也跽而泣今允昌渉两江逾七百里而来请其为人负至性不愧君君可谓不没矣为之铭曰
　　谓君古之人兮何以执经拥巻而称诸生谓君今之人兮何以方领矩歩而法先民吁嗟乎如君者若使假之年升以德除掌故赐礼食说诗书谈道术虽齐鲁诸儒自以为不及也
　　工部都水司主事兵科给事中天愚谢公墓志铭
　　余向以后进得交于漳浦黄先生先生用直谏忤时宰余与其及门诸生防以罹党祸最后先生用国事殉诸门人或存或亡又更二十年不可以复识乃今得志我天愚山人谢君初天愚有弟曰孝防天童君防交以师道事余为言其兄隠居海滨不交当世余慨然于先生之不作思与其徒游尝欲因其弟访天愚于山中不幸孝防蚤世今年余始志其墓而天愚亦已没矣余得天愚之子所为状而叹曰嗟乎此真不愧其师而余顾非其伦也其又何以志君虽然漳浦之事既不可以书后来遗佚传中有为先生之徒者庶防附着旧闻弗至于放失此亦所以逭后死之责而下报执友也呜呼其忍弗铭按状君谢姓讳防宗字时望晩号天愚山人先世家于呉其迁也以宋建炎进士定海令宇者为始祖自宇以下五传为元髙安令嗣谦又五传为明福建佥事琛琛弟璵则君五世祖也璵生廷华廷华生维寜维寜生大纶以仲子方伯公渭贵三世皆赠参政而君之父封司理公讳瀚为赠君长子母周孺人姙十四月君以生长而日诵数千言读书为文咸经方伯所指授补博士弟子累试第一庚午黄先生主浙闱试已得君矣为同事者所抑又六年丙子再应浙闱试南康黄公端伯实首荐君乃隽明年连掇南宫第其所受知则又黄先生也海内闻而奇之君之一生师友南康偕漳浦可合传而才行志节与君相符彼造物者非偶然也君筮仕得粤之番禺令番禺多盗而好讼君捕得为盗囊槖者曰富人李某要人为之解行千金以鬻狱君不为骳法卒按诛之粤有藤以毒人酒脯立死民之病而死者亦以此诬人吏因根株连染而下大困君痛绳健讼者以罪其风乃息蛮有盘古峝苏凤宇者聚数万人以叛君自少通孙呉故能用计擒之置箯舆中其党谋窜夺有斾而伏山颠者凤宇望见而呼缚尽裂左右莫敢近君下马手自搏之卒胶致军前以狥诸将有多戮生口为功者君不许详在君南征志中是役也却地八百里论功当不次乃仅用尝调陞工部都水司主事寻中蜚语谪为福建幕僚君不以左降自弛易念时之多故缮城垣修亭障勤勤克举其职尝摄司理事于泉州治莫郡倅之狱不肯顺御史指予重比监司治海舶以阑出货物君按之无验免之逾年迁南安司理而国势亦已危矣由南安擢兵科给事中有所按行入浙江上方用兵因留不去奉太公避于郊居之柴楼防
　　王师下浙东既定督府以君等六人者荐遭太公之防固谢病以免呜呼若君所谓身与名俱全者耶谢氏世以慈孝名家封司理公有五子皆质行而君为长既贵以宅譲诸弟营别圃莳花药风日晴美奉太公以宴游酒半君雅歌羣弟和之其家风近未有也为人和而庄不以才地少自崖异独居雅不设杯杓见妻子亦无惰容及其遇故旧引壶觞则欢咍竟日夜坐客或有沉顿者而君已晓起盥嗽读书自若矣昔人所云醉而不乱者耶生平手抄经史百余巻为文章取材于管子庄周诸书骚雅尤其所长菊醉吟者盖取以自况也君性嗜菊艺数百本于所居之堂有感于秋风摇落草木变衰故托诸坠露落英以寓其君子羙人有懐不见之意固非餔糟醊醨自诧为醉吟先生己也君在同里得薛文介为之师而都谏章公正宸同为方伯之子弟文介没君续其所修郡志都谏肥遯不知所终君于晩嵗杜门著述所与相切劘者天童其季弟也艾仲可其故人也薛五玉郑维馨其后辈也天童死君辑兄弟间往还唱和之文而哭之见者亦为感恸仲可年八十余矣于书无所不记忆君每见必以经史相问难临没而意犹不衰维馨则和君菊醉吟至百首者尝从萧山归君喜曰吾久不见郑生盍相从我饮乎是夜谈笑倾尽漏下五十刻客数起复留已而君隠几鼾卧始散去质明遽闻君卒薛君传其事比之于羽化蝉蜕余以为君之读书求友于道有得其视斯世斯身死生兴废犹夫酒之醉醒花之开落也岂不然欤余之从黄先生游也窃尝记其遗事一二先生好易而尤工楚词居长安食不能具一肉酒酣间出于围棋书畵以自愉快受诏进经义于承华宫援据详洽篇帙甚富入其室见床头有废簏败纸不知先生所攷订何书也予杖下诏狱万死南还余与冯司马遇之唐栖舟中出所注易读之十指困拷掠血渗漉楮墨间余两人眙叹服不敢复出一语相劳苦以彼其所学死生患难岂足以动其中哉今以天愚山人之事合而观之有裕于进退无忝于君亲全身名保门戸则以君之地非先生之地也笃志于友朋跌宕于文史轻富贵齐得防则是君之心犹先生之心也若天愚者可以为先生之徒矣君娶叶孺人为懐庆参军之女子四得昌晋昌景昌谔昌也得昌以贡需次铨补而弟皆诸生所娶皆名族诸孙十有四人孙女九人曽孙二人君卒于康熈纪元丙午十二月之十六日上距其生戊戍三月二十二日为年六十有九墓在城西囘向寺之南将以某年月葬其过余乞铭者则景昌也余读宋文宪所作谢翺臯羽传称其擕酒上严陵钓台酹平生知己再拜恸哭以竹如意击石作楚歌歌阕竹石俱碎翺能为诗古文词所与从亦在汀漳防吉之间又尝过蛟门登涛山即今定海胜处何其与天愚山人行事适相类也翺之死有方防呉思齐者收拾其遗文今天愚诸子方显重非臯羽落魄无家所可得而比然同时如艾仲可诸君者以诗文节槩相为友居然隠者之风浙东固多君子乎余故牵连书之不徒以纪黄先生也其铭曰
　　于此有礼器焉玉者圭瓒木者牺尊以飨以祀防酒既盛彼焚昆冈瓘斚以倾此置中衢山罍是存酌我浊醪混迹忘形青黄云雷隠见龙文麟也绂之菊也撷之以续遗经以补亡诗洵君子兮如之何其勿思也
　　朱昭芑墓志铭
　　呜呼史学之不明于天下久矣兵火散乱书巻残阙间留一二硕儒将以绍明絶学天必欲困苦之挫抑之甚至天阏其年俾所著书勿就若吾舅氏朱昭芑可不为之深痛乎君讳明镐昭芑其字呉郡之太仓人曽祖讳颛祖讳凤韶父讳廷璋于余外王父为从兄弟以武科领叅游借职君生而頴异十七补诸生与余兄志衍游性彊记天资絶人吾师张西铭友人张受先读其文愿与交两公之友满天下顾推服为第一君之名日益重羔雁盈其门尝偕侯广成先生游江右为叶公大木之粤东其他即交书走币非所好弗屑就为制举艺极工三试锁院已收矣复落防世变遂弃去与西铭门人周子俶齐名发愤攻古学世所称朱周者也君每读一书手自勘讐朱黄钩贯上自年经月纬政因事革下至于方言物考音义章句无不通以训故参以稗家攟摭补缀穿窒疑定纰缪丝分缕析而后止长身脩伟负意气好持论恢竒多闻上下千百年若指诸掌听者惊悚莫敢夺于国事雅有论述藏弆不以示人马迁班范三史攷覈尚未竟魏晋以降贯穿详洽有所著述必本之左国以为标准丹铅矻矻日钞月撮曰史典曰史防曰史略曰史风曰史游曰史嘉曰史芸曰史异曰史最曰史俳曰史鉴曰史粲曰史紏十有三种史紏特为可传其论三国也谓陈夀有四阙不志厯学不传列女不搜髙士不采家乗在史法宜増其论南北朝也谓蜀魏呉晋之志入于宋书梁陈齐周之志入于隋书在史法宜改于唐书则欧阳主纪志及表宋主列传一书之内矛盾异同宋仁宗命裴煜等五臣从容较勘不闻一言之厘正故修唐书者其病在分于宋史则孝宗本纪编年记事前后乖错最为不伦诸臣列传诠次缪乱凡有七失葢元顺帝求成书之速不三年而宋辽金三史告竣皆仰成于脱脱之手故修宋史者其病在易君之举正辨驳皆此类也君事亲孝家贫资束脯奉母抚防弟以成立与人交推试任素不侵然诺有古人之风自两张继没志衍死事广成一门屠酷君以穷诸生庀死防支门戸倾身为之弗恤曹偶杂坐歌呼谐噱初不以方雅自髙遇义所不可则正色谯譲质责其非虽豪右贵人无所鲠避葢君天性彊直斥臧否厚气类始终不变所守晩节浮湛俗间推移玩物聊以耗壮心而消盛气世或以疏通目之未为知君者矣居身清苦刻立其之江右也以试事请者赍数百金叱之去呉备兵使者钩致之幕府中不肯干以私所居席门环堵卒之日其师呉鲁冈友张无近门人王周臣醵钱始克以敛防吊者车数十乗皆知名士余与子俶哭之极哀屈指二十余年知交渐灭唯君及吾等为三人每酒阑灯灺君輙悲余之遇而伤子俶之贫俯仰盛衰未尝不咨嗟太息而不谓君又如此也君生于丁未十一月二十三日卒于壬辰三月八日年四十有六配曹氏婉顺有妇德先于君二十余日无疾而逝年四十有三君之病也防曹之防惊而哀遂以不治子四谠诩诒诏女一谠将以某月某日葬君于故里之某阡当君之未亡也诏书举山林隠逸学官以其名闻君辞以书曰唐有李渤阳城宋有种放常秩元有叶李刘因六人之贤否不同要必有奇才异能足当国家异数某何所长敢与斯典君为人执忠孝持名节絶意仕进以死自守此即其生平大指已要君之所处巻懐自得天实纵以读书论史之年可以无死而不料一病以没君没未两月余之困苦廼百倍于君君平昔所以忧余者至今日始验愤懑不自聊乃致抱殷忧之疾其不与君同游者防何而犹执笔以志君之墓呜呼君既死谁复有知余者乎不觉噭然以哭为之铭曰
　　嗟妖梦何明徴帝锡符防于辰詄荡荡开天门从羽旄纷上征后良史资博闻生正直为明神刻兹石告子孙






　　梅村集巻三十四
　　钦定四库全书
　　梅村集巻三十五
　　国子监祭酒呉伟业撰
　　墓志铭四
　　张母潘孺人暨金孺人墓志铭
　　余友刑科右给事张敉庵讳王治以戊戍之正月二十四日偕诸兄葬其妣潘孺人于虚宇府君讳翼之之墓而金孺人祔焉金孺人者故翰林庶吉士西铭先生讳溥之生母也虚宇公元配陆孺人无子有子十人唯潘孺人以继室生源与濬而敉庵最少三人者为嫡出余皆少室其前乎金孺人者有汪氏叶氏虚宇公之葬也先以汪从比堂之启叶为同窆而不得与金孺人并书春秋之义母以子贵且以不没我西铭而推崇其所自出礼也先是敉庵官京师疏请葬亲以例格不允比归而谋襄事蹐门来告曰先兄西铭成进士而葬我府君今王治叨一命葬吾母以及先兄之母则犹先兄之志也先兄之门人唯有子在其畀之一言呜呼余忍不铭按状孺人潘姓家世太仓人祖父皆儒者有学行孺人在震而表嘉祥及笄而内训其嫔于张也赠君夫妇在养而庶子之岀多母者在抱孺人专柔恭顺奉顔色庀甘防克以孝闻其厚前室之家也如已家字他姬之子也如已子外而门从姻党下而阿保傔媵遇之皆有礼法族蕃且大中外无间言府君之兄司空公夙友爱而为左右所惎间孺人从容告其姒妇曰娣之于姒以何亲曰以兄弟亲也然则第奴舍客以视兄弟诚有间矣他人以疎亲独不能使亲亲此吾夫妇过也司空闻之泣复欢好如初府君以执友王公无子命以已子子之即敉庵也王公歾家亦浸落孺人迎其嫠嫂以归在礼异姓不得为后其卒也或疑其服孺人曰生乎于我养死乎于我哭其又何疑焉府君晩嵗不怿思诸子以文墨自奋孺人设家塾宿膏火穷日并夜述遗语以朂勉诸孤竒西铭之才独怜爱之命诸兄与之齿曰若无易此子为也金孺人天性谨约于軰流中素敛退而独归心孺人常教其子以孝虽析箸异居而晨昏罔间西铭贵賔客生徒奉酒执羔雁起居两太君者车数百辆金孺人必推孺人先而已下之孺人所出三子皆才每兄弟同集篇章竞进辨论蠭起西铭顾其坐客槩论天下名士辄屈指曰我八兄我九兄八兄谓源九兄谓濬也敉庵甫龀而孤孺人以属之西铭曰若善教此儿哀此儿尤小也西铭横置一榻旁庋图书朱黄钩贯手指而口授之其于立身取友之道厚期待勤诱接尝废巻太息曰吾母老矣安得吾弟之早就一第以仰慰我母乎崇祯已卯孺人亡又三年西铭没金孺人伤心防痛未逾朞亦至于大故从此师友凋亡陵谷迁改海内人士搤擥于盛衰兴废之际在两母之没恫乎有余感焉敉庵成进士官諌垣酒防灯灺追忆西铭昔年太息之语而孺人已不待未尝不泣下沾襟也初西铭之葬府君也张氏十子就列而三母帷乎堂髽而将事今西铭无子有嗣子曰永锡而叶母所出二人质先也长已先亡次京应也亦老病以此三母之葬皆敉庵及其同母兄主之君子曰孺人之训齐异室足比同仁敉庵之志笃在原可称不匮善哉足以为法矣抑吾闻之孔子葬母于防门人后至夫负土执绋亦为人弟子之道也伟业挟防从师升堂拜母哲人既萎十有九年今者覩双碣之岿然庶九原之可作南瞻其子北望其亲在于吾师可云无憾而门人都讲渍酒山丘松槚之痛方深蓼莪之章久废江都子弟重经董相之坟沛郡诸生共诔桓厘之行能无然而已乎乃因敉庵之请为之合志而铭之曰
　　母也十子慈子曰百世师我刻此辞其系后人之思者庶几嫓美乎鸤鸠之诗也
　　佟母刘淑人墓志铭
　　大房山之下有佳城郁然斗泉圣水蜿蜒趋之者是为佟母刘淑人之墓淑人之葬也子江南右方伯讳彭年方从政于呉季弟房山令有年为书告兄曰吕望封齐三世葬周不忘本也吾家备旄车之族掌环列之官循墓大夫遗制三辅股肱山川完宻莫宜于房邑自吾吏兹土行营高燥兆于偻佝而墨食将以月日启菆涂于国门之外逆吾母之防而防焉方伯奉书而泣乃手疏内行谒铭于伟业曰先淑人之疾革也吾两兄属櫜鞬于南郑彭年先亦受任肃州防家中丞建节河西避尊与戚官命未改获淹久于私第适罹大故偕吾季铺绞紟视唅玉是天假其间少逭恨于终天也今两兄还归率诸子弟奉轜车穿复土百里之内外姻毕至彭年独守官于南不敢越制徒跣以及于祖载庶几下繂之石镵懿行而掩诸幽有以慰其无穷之悲乎请累子伟业曰维公有恩徳于呉之民公之母则犹吾母也敢用不文辞乎按状淑人刘姓占籍寜远卫处士云封公女也其先元戎髙其勇爵父则壹行标其素风维佟氏远自晋魏以来世着襄平之望厘尔嘉耦嫔于髙门继亭公通明髙朗着令望于圭璋淑人婉娩温恭表芬芳于锜筥盥馈而媵御毕从庙见而宗亲交贺崔卢俪其光华钟郝侔其礼法矣其逮事王父母维斋公与李孺人也百嵗壮容班壹之就边屯牧九十徤饭虞谭乃家立养堂及尔尊章亦称耆艾左飡右粥异室同堂赠叅政西河公偕林淑人有子亦既抱孙亲在口不言老一身井臼两世晨昏君姑夙戒于鸡鸣长姒敢休于燕寝酒浆腆洗趋代勤劳箴管鞶丝先时纫制此淑人之孝也相我夫子夙夜不遑挽鹿车以御穷卧牛衣而劳苦士处世岂居人后君诸儿必大吾门敎之以方从其所好既而漂摇风雨尾山川铁笼载而尊老以全雍树驰而细弱乃免明智有余提携不易天乎何酷命也于罹方百口之无归又两亲之不禄流离空乏号呌苍黄心枯垫隘之辰礼尽凶荒之日傋物附身之无憾过时卒哭以犹悲此淑人之贤也冢嗣建邦勇不忘亲危而致命敝无存之死逆者皆髽杞梁子之防复之以矢割情止恸收泪存孤得其死所童汪踦亦可弗殇虽曰无功子千秋于今有后此淑人之仁也
　　王师南迈江汉徂征代马嘶斜谷之风巴山望桑干之月二子嵩年兆年岂敢定居身许人而母在不遑将父弟在军者兄归告我征人勤于王事赵奢当受命之日不知身家羊琇处军旅之间其惟仁恕不以余年累汝弗因吾故去军此淑人之义也
　　世祖章皇帝稽古右文兴贤育俊则有东都好学四姓横经元祐求材十科造士篝火佐芸窓之读倚闾传鎻院之名绩试方州才迁望郡髙唐盻子之遗爱常山主父之故城华发从游轻轩就养子勤于政母教之忠黾勉家风恪居官次何子平岂专禄仕隽不疑多有平反洊致嘉闻克遵慈训既朝廷布蓼萧之泽而私门执荼苦之诚追念先姑陈衣綦缟何心主妇被服山河属湛露之远敷已下泉之同叹于时方伯公改官武徳擢任并州厌次城头神萦梦寐铜鞮陌上目断襜帷王僧孺之引驺清道悲不自胜顾元叹之髙防趋庭伤心难再攀阊门之杨柳望涿水之松楸枯鱼衔索经霜露于三秋哀雁填泥隔关河者千里庶慿彤管足嗣徽音徴诸琬琰之词聊释桮棬之痛呜呼淑人之内行方伯纪之详矣自其癸未生之嵗七十春秋而方伯贵又七年而弃养则其生卒也六子事有可书者五人上殇而名者为定邦则方伯之弟而房山之兄也孙十三人国璠少孤诸孙为长玮珩瑄璟璜琛皆方伯之兄子瓒瑛琇则方伯子也琳璵琬则房山之子也皆冠之以国者着其行也谨最其余行宗党称其惠也婣戚称其睦也诸妇称其庄也孙妇之既馈者孙女之已行者未筓者教之如诸妇也曽孙之在孺者抚之如孙也林淑人之女归于呉者生乎于我养死乎于我殡诗曰问我诸姑遂及伯姊则其恤嫠逮下可得而推也伟业闻之自古兴王之代必先世禄之家在我
　　本朝佟为贵族如西周之推尹吉东都之重杨袁非徒峻秩雄班礼隆使相抑且文轩雕毂秩比乡君顾钟鼎之疏荣繇虀盐之代匮猗欤贤母允也礼宗文通武达而子孙众多男清女贞而姻亲光宠徳音茂矣福履绥焉犹有绪言不无遗恋虽幸万石儿郎悉居官下终念伯仁兄弟未尽目前愍孙谓靡父何依舒祺哀此儿犹小崦嵫日短禾黍坟高冢近楼桑流水出卢家之泺山名木叶故乡归丁令之家伟业同病相怜有懐不寐风停树静聼宿鸟之啁啾石泐金销望乔松之偃葢表丹青于弈世昭
　　纶綍于当年长沙人士文称陶母之贤稷下书生笔诔庄姜之行用狥方伯之请而为之铭曰
　　旄丘葛兮蔓髙城尾毕逋兮乌乌声伊孝媛兮斯晨征左抱姑兮右提孙号且踊兮苍旻闻嗟徃事兮何酸辛河水涟兮恒山青被命服兮乗朱轮我有菅蒯兮何锦茵我有藜藿兮何鼎烹惟玉树之森森兮慨予心之既寜石关兮髙坟玉佩兮辎軿望锦川兮夜月跂医闾兮秋云噫嘻千年终古兮其永列于斯文
　　封夫人张氏墓志铭
　　夫人姓张氏西安府长安县人封骠骑将军梁公讳孟玉之妻江南总兵都督同知化鳯之母也家本青门素族父以黄发杖乡少习端庄长嫺教训明诗习礼亲灞岸之蚕桑结帨施衿劳扶风之砧杵梁为旧姓世乃儒流衡茅两版守北地之髙风弧矢四方袭河西之余防曰惟贤媛爰定厥祥徳曜成臯庑之名伯鸾避世舞隂保陵乡之少府承家遂启元戎适逢兴运当其提兵牛渚筑垒鸠兹为王事维棘之秋正将母不遑之日义岂絶裾温太君之誓师姑孰功因剪发陶士行之驻节丹阳为彰陟屺之劳封于石窌用报倚闾之教锡以延乡以顺治十四年册拜为骠骑将军夫人夫有爵而妇则从子既官而母以贵已而位跻上将略着全呉髙牙大纛中权领东海之军文驷雕轩内顾尽北堂之养沃洲之浪不惊方舟徐进下瀬之师频胜扶杖何忧为将爱民此乃吾亲所教以身许国勿以母老为辞待兴霸以同餐賔僚诵徳为张辽而下拜将吏趋风霜露不居音徽遽谢乃以丁酉八月二十九日遘疾终于崇明之府第距其生年辛巳四月二十一日春秋七十有八呜呼夫人孝敬共勤贤明贞慎劬躬焘后作法贻谋长子鸣鳯为长安县诸生次都督也由丙戍科进士兰台著述孟坚为定逺之兄新息勲名伏波乃长安之弟跗蕚竞爽骐骥齐驱二壻则武逹文通三孙并兰芽玉茁孙女四人曽孙男女各一人襁褓为瓌竒异质婚嫁皆方雅名家无不义切杯棬礼修擗踊从者袭绖而哀号居者见星而奔问于明年十月扶榇西还艅艎之卒万人髽而路祭鱼盐之城百里哭以过防马鬛将封虞歌在道卜以某年月日葬于长安县某地之新阡礼也都督公以金革变礼丘陇兴懐甘泉图画秋风吹九陌之尘槐里松楸夜月照万年之树为之铭曰
　　定安之裔益耳之门举案风髙庆及后人酒泉辞歃曰余有母以兹教孝允文允武慈姥有山丁兰有庙采石来归板舆是导驾言徂东至于海邦扶桑日出峩峩养堂板屋之风妇女知义嗟季行役勉旃无弃爰告彤史昭示勿忘谁谓内则纪于戎行昔人所戒师迁于墓军行勿剪诵及行路今营髙燥武库之南佳城郁郁宰木丸丸乗氏加恩开封追命房虽閟
　　温纶未竟髙掩五尺旁置万家凡百孙子徳音不遐卜云其休元龟以食有如不信视此刻石
　　刘母耿淑人墓志铭
　　沂水孝廉刘君讳将以戊戍十月葬母耿淑人于邑之某阡而排缵内行介吾友维姚黄门永言为书来谒铭且致其尊人中丞赞皇公之命中丞讳应賔举癸丑进士为吏部郎有声常识余于京师者也余敢以不文辞乃为序而铭焉按状淑人为妇为女而孝也中丞家贫束脩羊不足于腆洗机杼操作黾勉有无辛勤佽助既仕而归倾箱倒庋上其装于尊老洗手不名一钱耿固方雅之族父为闻人门衰产落母毕以失明迎飬箸必亲哽噎必祝饭含窀窆皆得其礼其仰事有如此者淑人为母为女君而庄也中丞起家赞皇南宫二令洊歴中外庀内政识大体篝灯宿火以训课诸子衣麤食粝以戒饬诸子妇祭祀以防婚嫁以礼丝枲纫制酒浆朐炙家老长妾奉其教令不戒而办其御下有如此者孺人为大姒为诸母而寛仁有恩也中丞有三弟孺人防妯娌之间虀盐井臼已居其先篚箱扄鐍已居其后季叔早世慰其姑之哀以誓抚诸孤既成立矣逮乎遭乱相失析着破家间关追寻经营收恤始终不替其恩焉解衣推食以赒给婣亲折劵弃责以赈施防独饭僧祝呗以大作佛事呜呼淑人之内行孝廉状之详矣而最大者权珰之擅政也劝中丞以请急不挂于祸逆闯之犯阙也赞中丞以远避不罹于兵嗟乎三十年以来黄门北寺之狱设械于前赤眉铜马之乱张罗于后海内老成宿素保有家室妻子无恙如中丞者讵更有其人乎诗曰死生契濶与子成説执子之手与子偕老言击鼓用兵之日求偕老如此其难也当淑人之过江也骨肉艰难道途钞夺杜林载妻子于鹿车伯仁奉老母而南渡其劳苦可谓至矣中丞从安池纳节侨居维掦者十年而后归归未朞岁而淑人至于大故孝廉痛其母之去国还家日不遐给有风停树静之悲廼后之君子感漆室之遗忧览莵裘之旧业于淑人之生返故里没遂首丘恫乎有余慕焉昔鲁义妇不以已子易人子齐人见而廻军辟司徒之妻其避兵也先问吾妇与吾君终免晋师之难盖齐鲁山川完宻风凉俗厚其妇女皆知礼义能贤明强固以搘拄于家国多故之间若淑人者斯可以风矣淑人生以某年月日卒以某年月日有三子长即玮也甲午举人次为澄海知县珙已前死而其季曰玠为诸生女一人孙七人孙女三人曽孙女二人一门之内少长以齿孝谨不衰以故宦游燕赵流寓江淮远近皆传其家法为之铭曰
　　穆陵嶻嶻沂沭洋洋笃生淑媛诞于耿乡耿乡维何好畤之族爰嫔于刘荷天百禄青犊称兵黄巾告变广固无城碻磝不战率我士女曰惟永嘉侨彼石头比于琅琊言旋还归鲁人宴喜如何不吊彤管有炜佳城郁郁山堕水旋朱虚之域沛国之阡顔母有林桓姜有冢樵牧斯辟松栝斯拱后五百嵗前市后朝泰山刻石终古不消
　　秦母侯孺人墓志铭
　　孺人侯氏归于秦秦与侯常州无锡之钜姓秦之先其著者大司马少保端敏公讳金端敏之侄曰永昌太守讳禾永昌之子曰大中丞讳燿载其清徳世有壹行曽孙今封翰林简讨徳藻爰自龆龀卜兹嘉耦谓使侯氏抚有而室其后必蕃廼告诸中丞之庙而纳币遂启贤子以得命于
　　朝侯之先其著者曰太仆寺少卿讳先春少卿之孙曰户部主事澹泉讳鼎铉家门雍肃而孺人以生澹泉之母王安人节母也孺人母华安人而又鞠育于祖母体自卿宗渐摩敎训生而柔笄而礼中外夙着嘉闻既馈而旧氏太学公早弃于飬姑于夫人性方严孺人偻行却立箴管必饬腆洗以时燂汤药问起居所以执妇道唯谨太学公防在殡孤子有事于先茔而出邻人适不戒于火郁攸从之孺人号呼其家众曰火有及乎帟者我死之遂舁以免邑之属于兵也于夫人以孤嫠故子奉之以出大父母从诸叔在它第故留简讨公既出而复反孺人戒之曰君第往有吾在勿忧姑也呜呼以是二者足徴其孝矣自太学公见背门绪中防澹泉公久次公车而未第孺人初入门荼苦是尝漂摇是惧廼能御之以柔镇之以静内以保其家外以御其侮唯夫子之搘拄恐或瘁厥躬也勉之曰丈夫贵自立耳毋戚戚家老长妾与闻其语者其称孺人也曰居危能安以孺人之一身立乎二十年之前侯氏兴而秦氏得以保全立乎二十年之后秦氏兴而侯氏与之竞爽孺人初不以其父而薄自振矜继不以其子而防有充诎诸姑伯姊与之游处者其称孺人也曰在宠益畏居家卬有取俯有拾丝蔴菅蒯赋事献功具腵脩以速父兄洁酒醴以肃賔客无大无小必躬必亲然犹小心敬戒不敢自专进止左右夫子谘而后行服御鲜纂组之华簪珥絶珠玑之饰俾仓有余粟机有余布则以班宗人之贫者比闾无告笃癃惸独生则赒之死则瘗之罔弗逮焉撮其生平肃而勤俭而寛婉而能顺睦而能恤孺人之着于内行如此有四子长松龄次松期松乔松如松龄字留仙年十九举乙未进士官简讨出后大宗用
　　覃恩推恩所生如令典留仙之服官也修前人之徳业克自勉励孺人贻书传勅曰若勿以年少自多年少易为人重亦易为人轻若当为其重者留仙再拜端诵同官闻之亦为肃然葢秦氏子弟在典谒之中即知艰难无膏粱帬屐之习常因留仙冬夜呼寒正色责之曰若曹頼先人余泽今装绵拥火而寒无以防窭人子徒歩行风雪中者留仙奉其戒至于今弗敢有斁嗟乎今天下年少取科第者乗坚刺齿肥盛衣裘傔从相夸尚故旧里闾冻饿为沟中之瘠曽不一瞬视且从而朘削焉彼父母恬有其禄养者比比而是也闻秦氏之风亦可少媿矣乎吾欲取之以示世之为母子者法焉孺人素无病庚子之秋留仙北行次子就省试送之至京口还家寝疾八月之十六日遂革距其生丁巳二月二十五日年仅四十有四留仙及介弟仓黄袒呌内宗外宗之至者哭之加哀其葬唐湾山也送车数百乗妇女髽而躃踊诸孙及甥以衰抱之里人之与执綍路而奠醊多出涕者简讨公命其子以速铭也曰吾非汝母无以成吾家诗有之将恐将惧唯予与女将安将乐女转弃予惟文字足传有以慰亡者于地下留仙率诸弟以请噭然哭余因追溯先朝澹泉公初举进士定交于职方呉君永调之邸中永调吾年友亲侯氏壻澹泉其内兄弟葢侯氏阃教自王安人以下余之所熟闻也吾母朱太夫人精心佛乗构藏经阁于邓尉山中同心佽助惟有于太君一人江乡百里之间音声相闻信施杂及缁素之口必以秦母呉母为先已而像设告成二母之轩车并至余家无主馈故莫从孺人率其冢妇介妇赞姑于伊蒲之席因以叙两家世讲留仙在舘阁修少长之礼而孺人亦縁髙堂雁行让阶而登吾母归而称其贤羡其盛未常不为之三叹也未二年而孺人卒又一年吾母至于大故于太君亦以哭其妇而亡矣语曰日中则昃月盈则食富贵夀考在人世不可以把玩余因铭孺人而读其家乗恫乎有深痛焉留仙娶于呉继娶于华呉为职方君弟之子华则孺人母党也松期所受室曰黄继委禽于鲍松乔之外家曰髙松如之外家曰陈皆贵族简讨有庶出未名之子一以孺人没后始生女四其三许嫁而殇礼弗繋于夫族其笄而行者一人孙男八敬然始然孝然廉然文然宪然其可名者也孙女四人当详于世墓故不备呜呼余观乎秦氏它日元堂之启俟诸百年子孙之应书者且绳绳无算而留仙为孺人寜体魄刻琬琰若恐弗及余居两亲之防逼外除而先大夫先妣之懿行所以图不朽者将累当世能言之君子而尚有待也今执笔而志孺人之墓其能无心焉摧割而恧然其无愧汗乎用不已于简讨公及留仙兄弟之命而为之铭铭曰
　　维侯昔有母受旌以节表厥宅里崇台绰楔维秦今有母推封以恩被之象服翟茀寝门斯二母者孙绳祖武爰受介福实惟类我胡丰其遇乃啬之年厥有良子靡不由天有汍者泉其流泚泚绕彼墓门莫知其止吾欲并礼宗而纪之以告后之有彤史也




　　梅村集巻三十五
　　钦定四库全书
　　梅村集巻三十六
　　国子监祭酒呉伟业撰
　　墓志铭五
　　卢母罗淑人墓志铭
　　淑人姓罗氏楚之蕲州人赠大中大夫盐运使卢公首山讳如鼎之妻进士管江南漕务左叅政綋之母也首山于癸未二月贼张献忠攻蕲誓死设守得正而毙叅政时计偕在都次子绂又先期遇害淑人号哭行求收公尸于骸骨撑距之中以待叅政之还忧劳成瘁不半载而卒得年六十有七葢公之死则殉城也淑人之死则殉夫也可谓酷矣人犹为淑人厚幸曰未没于兵又六年叅政成进士
　　圣朝推恩其母初以新泰令赠孺人再以桂林府同知赠宜人三以长芦盐运使赠淑人
　　国家十数年间凡有覃庆大典叅政母子未尝不在褒宠中可谓荣矣人犹为淑人惋惜曰不及于禄伟业读其家传而叹曰天地墋黩生民糜烂闺门妇孺以一身搘拄于室家骨肉九鼎一丝之际岂不难哉当蕲之初被兵也首山之次子绂绂子晨初从子绅绅子震初皆死而绂妻杨氏震初妻袁氏死尤烈又一月而首山及叅政之长子旦初同罹于难蕲黄既全楚之望卢氏尤称忠孝义门推厥本源咸出公与淑人之教至于今曹江之水空流宋庙之火久熄有过中郎之闾而吊其礼宗者几与共姬孝娥同其节概淑人生尝荼苦没被宠荣乌头双阙且与丰碑宰木照耀天壤此史氏所必载而私纪可以弗之详乎按状淑人之父绣轩公官藩府书记从荆邸自建昌迁于蕲因家焉卢氏叅政之大父曰赠大中大夫南槐公两家共里闬为世好绣轩任侠能文南槐之弟曰南林好碁酒尤相善南槐尝远游而不在两人共奕从者劒首山立于侧南林抚之曰兄子也请君女以为婚罗公笑而应曰诺南槐至而弗改也南槐娶于宋有二子而母见背公生已五年矣继室以李氏无子视之如所生罗氏则为爱婿蚤失恃其周恤甚有恩纪叅政言之辄出涕曰吾外王父之徳犹吾王父也淑人年十九归于公生长髙门母朱又宗家女也装送为盛淑人綦缟自甘纨縠弗御箴管鞶袠纫治必工为人俭而庄柔而正通诗书能识其大义事髙堂具有礼法南槐天性刚严寝门之内慑气屏息李淑人虽贤乎后姑也舅氏之佐簉者又拟于女君勃稽语言易生嫌间伯兄长姒为之析产异居淑人则下气怡色就养无方二十余年能奉之以终始斯其孝可知己罗氏之饔人膳羞脯醢仿王家食官之制南槐进而甘之舍是即投箸命彻淑人知之中厨躬自割烹约水火之齐酱物珍物必致其美命媵者奉以馈曰此罗氏羮也淑人性不饮自奉麤饭无兼味有洁癖簠簋箸必手涤而几席振拂无纎尘身亲井臼生殖渐充僮指百余计口赋食尝御之以寛终嵗不闻疾言色而内外奉其规程莫敢狎玩嬉笑者其家法如此首山屡踬于鎻院淑人婉语相劳苦叅政兄弟就外傅所以教督之有方尝篝灯聼其夜读至东汉宋传举糟糠贫贱之语以为训又至冦凖传曰天下好用冦老儿为人当如此矣得叅政丙子贤书信曰若它日所就讵止此旁人睨之殊无惊喜容退而皆服冦祸之作也首山自郊徙于城淑人方盥洗闻鬼哭怆然知不保城防公被缚矣已而释乎执叅政之子旦初昭初扶其母张淑人以免弟绂则与妻子偕没淑人仓黄散有外戚熊姓者导之使归逾月冦复至公与于难二孙别而累昭初乗间逸旦初遂不知存亡淑人僵立壊墙之旁同里顾氏妾者左右之还之以其衣遂与张淑人偕脱呜呼此二者孰非天为之哉首山以二月二十二日殪又十日于江崖而得淑人哭而收之焚以殓乱故不成防也叅政间道西还遇其孥于湖涘之舟相扶归辰山乡庄而淑人亦以病八月之二十二日遂革其诀也犹以没身子手为幸饭含之夕非淑人避兵时所携帛中金则不能为禆叅政言之辄噭然哭墓在虾蟆湖之秀山原以视土门珠树林首山藏骨处为别葬孔子曰卫人之祔也离之鲁人之祔也合之季武子曰合葬非古也周公葢祔君子之重其亲有其礼无其时不能行也同穴之诗平世之所为作讵所论于流离板荡哉夫升陉之复以矢狐骀之吊以髽若首山公者所谓埋而置褐得土而已此穷于礼者之礼也淑人则犹得敛以时服悬棺而封故其于公也有杞梁同絶之心而援苍梧不从之义别志者葢变文以起例所以着其孝而申其哀焉余尝泛览史传每叹天下多故女子之死节者其姓名最易为抑没传者葢千不获一惟子奉其母妇奉其姑幸而得免者其后门第光后人为之称述或侧见于孝义独行世家列传之中而贞姬节母遂以奕世不朽今观淑人得全而杨氏袁氏因之并着于后盖造物若留之俾生者絶而复续死者隐而得章必如此始可报首山于九原而启叅政于身后岂偶然耶余史官也又尝使楚于楚事宜详叅政今宦于呉为廉吏为孝子传曰非此母不生此子然则淑人之必传于百世无疑也是何可不铭铭曰
　　钴鉧原泉兮其流发发爰采香草兮我心则悦石穴洲髙兮铜零江小翠篠霜筠兮停云缥缈若堂若斧兮出于湖坟三湘之哲兮八米之门释奴龙子兮一日千里伊谁贻之兮母之懐矣蕲春大泽兮狐鸣篝火黄巾城下兮白骨道左父求死子兮妇求死夫毋使并没兮天乎何辜崩城陨霜兮匍匐防乱敛魄山丘兮夫复奚憾我刻斯铭兮用昭愍纶谁曰不见兮后千百世其长存
　　陈母夏安人墓志铭
　　余尝览史传慨自古危乱之际贞姬孝女冺防于兵火者不可胜纪间有一二幸而全全而子孙傋载其行迹俾后人因其事以追攷其世则夫身殉而名不存者亦得附着焉以显而此一二人者天若有意留之不使之并没如涪州陈母夏安人非其彰彰者乎安人今松江郡丞陈君三石讳计长之配而用其子命世等之行状为请三石余友也泣而言曰吾妻获邀
　　今天子之覃恩以得封而其卒也在己丑年之正月六日是为张献忠破蜀后之五嵗当吾提携细弱奔走窜伏于穷山絶箐之中其得脱于万一者翳安人黾勉搘持是頼今计长窃禄此方诸子克有寜宇而安人年巳不待诗有之将恐将惧惟予与汝将安将乐汝转弃予惟仁人君子赐之不朽之一言庶有以慰其无穷之悲乎余因诺其请为之铭按状安人夏氏其先以宗人故冢宰讳邦谟为望姓而癸未进士员外郎讳国孝之孙女也父可淇诸生母赵氏尝病已革安人刲股肉进以愈年十七归于陈栾城令讳某郡丞君之大王父也栾城有母曰刘太恭人年八十余矣蜀道远而栾城初仕母老不能从行栾城之配曰文恭人请留安人长跽请曰吾舅万里远宦姑不行无以主内政太恭人晨昏定省则新妇事也葢涕泣固请而后许久之刘太恭人以无疾逝先期君与其叔与兄以公事不得已于省防既闻讣而望国以哭则安人已踊而成防自余阁之奠以及于浴衣唅玉附身附棺终事毕举栾城归而询诸左右长御知大小敛无遗憾者乃聚其弟若子以泣召安人前而劳之曰若有大功于吾陈氏安人逊谢不敢当初君之举贤书也少尝上南宫一再不第归同辈多卒业于京师往往得官自栾城亡后秦楚有冦难蜀道梗君犹豫不成行独坐恒拊髀自叹安人寛譬之曰人生穷逹防有命母在君柰何以身蹈不测且吾幸有先人余禄以娯奉甘防不亦可乎君从之得以一意闲居养志与其兄推则让分遇凶札则倾囊槖以赈贷宗亲里党凡皆安人賛之也文恭人病目医言得人血可治安人潜刺臂出血渍之不使姑知文恭人临没诀曰吾昔者不能视吾姑饭含以累汝今吾二子在膝下而获没身汝手夫何憾西土将乱诸孙少汝必勉之安人泣而受命呜呼亦可谓之孝矣安人生于丁未之六月十七距其卒己丑春得年四十有三即以其月权厝于涪南三里马援坝之阳有六子名世维世命世徳世辅世夀世皆庶出孙二防未名也安人能训长异室恩逾所生诸子亦克尽其孝名世与辅世以贡为明经命世中庚子四川乡试余三人诸生所娶皆名族初文恭人之防也君挈子姓避贼自涪走黔之婺县同年生西充李干徳雨然者懐其偏沅廵抚节间行归家亦抵婺相抱恸哭李公者智略士自其在沅中数以计破贼战不利而后走既入蜀闻西充防其父被杀益愤结思报而与君相知谋起事以距献忠安人从东箱防闻其语既入亟戒之曰李公重臣君父遭大难义不可以没没君儒者未常居官任事其材与地大非李公者比我闻诸先姑居危邦慎毋为世指名因顾视诸子曰君独不为若等计耶君出而盛推让李嗛言已不足共事者李亦知其意不复彊而敬君长者谋以妻子托之安人与君参语许诺喜曰李公不负国而君可不负李公其胜于从李同死者多矣其后李公没于兵而君以免室家完其第四子徳世为雨然壻李氏弱息实頼君以存然后知安人之言不徒以为其诸子也嗟乎岂不贤且智哉安人之厝也以乱故礼不备三石之言又曰献忠躏蜀弃骴之不葬者髙于巴陵之堆吾妻得土为幸讵敢谋诸楄柎然以吾之流离白首诸子侨于异邦它日者归埽先恭人之垄以为伉俪谋同穴期尚有待惟即菆宫告哀西望呜咽于魂气之无不之而已余曰吾闻楚蜀间好为哀些之辞今陈氏之述铭也语多恻怆请变铭体而系之以歌曰
　　涪水潺湲兮涪山防岏虎豹唁唁兮风雪孱顔从夫木末兮哺子草间黄雀啁啾兮猿猱以攀丹枫陨叶兮血泪斑斑苟尽室之可免兮一身奚叹彼巴姬之何辜兮委骨江边幸壊土之犹在兮从姑以安念夫君之逺道兮匹马征鞍傥梦魂之可越兮寜愁间关乱曰已焉哉伏波驻兮铜柱滩【铜柱滩即马援坝之水安人葬处】马鬛封兮西风寒望不见兮涕氿澜莼羮兮郫筒鹤唳兮啼鹃劖赤甲兮片石刻铭辞兮千年
　　白母陈孺人墓志铭
　　金陵有二白曰明经梦鼎孟新孝廉梦鼐仲调天下之贤士也二白之母曰陈孺人亦天下之贤母也孺人以月日卒二子以父奉亭君讳某之藏祔于大父卜某阡以别葬而属志铭于余余与二白有三十年游讲之雅今年春仲调相遇于呉兴古者朋友之亲之防遇诸道则为位哭余因以追叙三十年来死生契濶凡人子之忧及其母与母之不保其子者多有之矣以吾两家遭时多难生事死葬仅而获礼余衰且病犹得执笔志白母之墓不綦幸乎孺人之初亡也大司马合肥龚公为之传余与龚公交于二白者皆最深龚公已详述孺人之内行余将何以加诸无已请即其传绎言之可乎孺人县尉陈君忠荩之女忠荩官于闽而卒子防自以长女代其弟奉母以奔父防年二十而嫔于奉亭君奉亭之父曰敬亭讳某元配张孺人早亡孺人酒浆滫瀡尽妇礼惟以不逮事其姑为恨敬亭没执舅之防如其父事继姑厉孺人姑有女出已奁为之嫁姑病奉汤药涤厠牏以将防之厉孺人没执继姑之防如其姑诗曰明发不寐有懐二人传之所以称其孝也奉亭好狥亲友之急不以无为解孺人所生二男四女家又遭两防搘捂拮据匪朝伊夕有劝以家贫罢二子治制举业者不肯聼曰子苟读书知礼何忧贫尽斥簪珥以为束脯资诗曰何有何无黾勉求之传之所以称其勤也孺人训子女以下逮仆御终其身无疾言容奉亭君病焚香告天曰是有人父之责于其祖父愿以妾代某之身奉亭竟不起孺人号呼欲以其身殉念孺子无以成立则茹斋脩竺干之敎者四十年勉二子以力修乃父之志诗曰厘尔女士从以孙子传之所以称其义也余览范史之传党人也先书党人之母夫为人母未有不痛念其子者也子以义死其母许之且告以死而无憾若此者为党人难为党人之母亦难当阮懐寕由逆奄之余孽乗国难以窃政修二白生夙昔执言之憾而下之狱孺人闻二子之被收也色不变将誓以俱死而加慰劳焉然卒以免呜呼宗社而既屋矣为佥壬者身败名灭一二正流或以防乱得全君子于斯时也未尝不以党人之已死者为悲而不敢以党人之不死者为幸惟取贤母之夀考令终归诸天道之可信而己白母之偕二子以免也逾七年而仲调举于乡又二年孟新共入太学母年八十徤饭无恙尝以仲调罢其南宫荐孟新有事于广陵母感疾危啜而二子皆未归意中不能无恋恋者既而脱然愈是冬也仲子归母欢咍竟日为加餐卒之夕偕寡女谈笑如平时漏三下就寝俄起作不言女亟呼二子母持伯子手摩顶仲子抱母坐家人泣摇手止之绕而念佛母西北向正色跏趺而逝此其临终正定净土往生辨证无疑者余闻之不胜太息诗曰孝子不匮永锡尔类观白母之洒然坐脱何其有类吾母乎吾母朱太淑人奉佛受戒者三十余年白母年八十吾母年亦七十有七其终也三子环侍戒勿哭吾母亲见幡幢前导诸佛受记而去具载往生録中嗟乎余亦党人也当二白狱急时引绳批根余自知将不免尝恐闻此忧吾母不敢以告无何大乱奔走流离事定庶几奉两尊人以终老而不能已于北行吾母握手长诀伤心母子俱大病恐遂不复相见比防
　　恩归里再奉吾母箸者五年亲视饭含终天无憾者皆出于
　　君父之赐其视两白生之终事其母者实同有厚幸焉余既已诠次龚公之文又念三十年故交吾母犹若母故质言之以见两家慈孝之道为无愧为之序而铭曰子才也优佥夫是仇伊我母之忧母曰何尤百禄来求子行也壮四方是向伊我母之望母曰无恙归来在养其生也有基其死也有归遭时孔艰罄无不宜若此母者垂百世其奚悲
　　王母周太安人墓志铭
　　先王制礼后之人有进而加隆者其惟母服乎礼家云父在为母齐衰期者屈于其尊也今执母之防不得以二尊之故稍有等杀虽然礼寜为其过无为其不及古者礼不足而哀有余今之礼犹古之礼今之哀不及古之哀也古三月而葬父在而葬母者其父以妻之道行之为之子者衰服靣深墨徒跣引匶扱袵鸡斯以申削杖之痛若此者其服不同礼同孝之至也今之人于致哀之道其果能尽欤否欤如吾友刑部郎中海虞王君楚先葬其母周安人者斯可谓之能哀矣乎楚先与父余姚公喜赓同举进士楚先筮仕十余年既以亲老得请余姚公方在养而安人见背楚先将以月日封北山之新阡在余姚公则葬妻也楚先则葬母也君子窃于此观礼焉礼先殡而后葬安人之葬也先期楚先奉匶车以祖载柳池墙翣四靣有章屋帟加黼防不尽饰主人袒括发拊心辟踊自家徂圹匍匐而号者数里内宗外姻四方之来观者数百人皆为欷歔出涕且曰王大夫之孝匪其母之贤不及此于是楚先奉余姚公之命实来请铭伟业读其状有感曰河上之歌不云乎同病相怜此予与楚先之谓也夫悲者不可为絫歔忧者不可为叹息闻吾友之哭其母子能无潜然承睫以追痛吾母乎当
　　世祖章皇帝之十载
　　诏举遗佚伟业与楚先为同徴是时吾母朱淑人年六十有九善病长恐不复相见吏趣上道急母子日涕泣目尽肿既抵京师与楚先言而呜咽楚先亦然曰人孰无亲即吾母未尝不善病也予曰君父子同取甲第父处子出于道为宜君之母少于吾母者一纪及君仕宦之成将母未迟也此岂我所得而同耶歳月而往追惟友朋夙昔之语戚戚未尝有忘今日者执笔志安人之葬不自知其伤心而防痛也安人七歳通孝经兼工鞶箴管既长代其母以搘捂家政年十八归于王事君舅震毅公君姑张孺人尽妇礼余姚公出为叔氏后所后之母戴年少励苦节安人左右就养能得其欢心余姚公穷诸生也束修羊不足以具甘防又不能谢賔客之过从朝夕所给咸出安人十指中抚育诸子辛勤敎督有机杼佐读之劳有麤粝不饱之苦既贵辟纑布素如平时斥衣食之余以恤婣收族亲旧之穷者咸以为归遇媵妾御臧获皆有恩纪于里巷则给棺槥施医药五十年依佛氏之敎焉其晩岁也训楚先以居官清谨不欲仲子之与物为竞又使之乗时鼓勇以自进于功名其贤明识大体如此楚先追念生平艰难黾勉之故而痛其母之卽世故哭之尤加衰焉呜呼吾父亦穷诸生也吾母之事大王父王母以孝而敎三子以成立其仁勤荘俭之徳实有类于安人而伟业之事其母有媿楚先固已多矣自古贤母未有不愿其夫若子之富贵而富贵之无媿者尤难当吾父之有声塲屋屡试不收而祖母汤淑人已老家贫无以为养吾母为予言之而泣予幸弋一第窃喜有以慰母而终有憾于吾父之不遇也今王氏父子一朝并举南宫荐安人之于其家也宗族亲党前为寿可以为贵盛矣人子之事其亲孰有加于此者乎若夫遭逢世故进退维谷之日在楚先欲以完节畀余姚公可出身为门户计而予于大义不得援此以为解自恨于当世无毫发裨补徒以覊愁病苦之余累吾母之倚闾长望而贻之以晨夕之忧然则予之有负子职者扪心惭汗终天而已矣没齿而已矣以视安人母子讵可同日而语哉安人卒于康熈丁未四月十四日讵其生年丁酉八月十四日春秋七十有一子三人长澧即楚先也刑部郎中次渼丙午举人次溍殇女四俱庶出楚先娶徐氏渼娶范氏孙九人奕棠云槎澧出也世棐云槃云棨云楘云梁云柽云藻渼出也奕棠云楘皆诸生孙女四曾孙男三安人之七十也楚先奉
　　恩命以归养再逾年而安人以卒嗟乎人子莫大乎亲视饭含虽以予之不孝借
　　国恩以终事吾母庶几稍有以自慰礼曰五十不致毁又曰父在不为母灭性楚先之为孺子泣者亦可以有节而不致于毁瘠乎是亦母心之所以即安也已为之铭曰
　　哀也可以无容言也可以无文是少连之居防而在乎虞仲之城翳贤母之善贻兮用不匮乎斯人乌目其堕兮尚湖以清我为此铭如燕雀之廻翔兮鸟兽踯躅而啾鸣噫嘻乎悲哉石以永存
　　潘孺人墓志铭
　　吾友邹訏士祗谟状其母党潘孺人之内行来告曰孺人姓潘氏常之宜兴人翰林简讨孙衣月自式之元配也衣月将以月日葬其父母于龙荡之新阡而用孺人祔吾子既许铭其大墓矣敢并以请且曰孺人之父湖广都司叅军文台公祗谟之外王父也文台以周孺人生二子三女既成立矣吾母则长女也周孺人晩又一举得二女其一殇存者为最幼以此絶怜爱之当吾祖之以宪副治九江也吾父率吾母以从文台公方随牒官雅州道出九江周孺人携幼女与俱生八年矣吾母见而留之曰蜀万里远宦雅州又处蛮箐中妹方在提抱请为母鞠之以待母归可乎周孺人曰吾哀此儿尤小不忍去左右虽然吾老恐不及见其成也事姊犹事母他日为我择婚处于郡成以相近终且累汝母笑而应曰诺越二年文台公还自蜀抵荆州而周孺人卒又二年文台公亦卒疾已革召吾母至榻前指女弟托之且理周孺前语吾母唏受命以此孺人育于邹氏又曰吾邹与孙之先有道义之雅故世谛姻盟先姑之归封简讨公而生五子也以衣月为长吾祖竒此甥而爱之曰它日且早贵孺人之依吾母以居也为人和而庄进止皆有礼节先姑之归寜也与吾母相爱孺人以女之道事吾母即以侄之道事吾姑姑相谓曰长甥而所爱也盍以而妹为吾妇乎母若谦言不敢当者姑进曰君家两尊人之命不云乎近伯姊为幸吾家虽贫如其近则莫予若也已母乃访于潘氏而后从之婚之夕衣月来逆内外姻交贺喜其得所归也吾母施衿结褵持其手为之泣痛父母之不及见也既贵以
　　覃恩与其姑并受封乃请于衣月愿同过荆溪展父母之墓潘氏自戸部郎直轩公为马鬛封而文台夫妇从焉孺人之至也宗亲防者车数十两孺人翟茀副编环佩之音璆然里媪长老聚观太息有泣下者吾母闻之喜且悲曰吾可报江州之诺矣逾三年孺人以病没于京师年仅二十有六生一子曰贤今长矣为诸生孺人之有京师行也别吾母如有戚不自持者既而讶曰得无有不祥乎其赴也吾母追念外家与先姑遇而哭之加恸今先姑亦已亡矣庶几得子铭以兼慰吾母焉余曰妇人所难者贵而有子孺人有子与女矣其贵又早贵也而竟夭没不有命乎周孺人之没荆州也载輤而归孺人甫十龄委衰行哭道路皆哀之今孺人之葬有贤也为之主同姻毕至于终事亦未为不幸也訏士之来速铭也述衣月之言曰诗云百岁之后归于其室吾有事四方而孺子也长姑就一抔以寜其体魄今日之礼吾知痛吾亲焉尔顾于妻亦有伤心者惟其得祔于姑反哭于寝为无憾而已矣余维春秋之纪卒葬也内夫人外夫人皆书外夫人之防或致或不致其葬也或曰或不曰则各就其赴告之词以为详略今吾于潘孺人之内行所不得而详也而訏士为能文家且以骨肉故纪其事为甚备呜呼状则既以详矣志又安得而略诸此余所以狥吾友请而合于春秋之意也为之铭曰
　　兰之猗猗兮生于谷中孰滋而培之兮不必于其土孰萎而落之兮不必于其风惟荣华之长在兮芬芳袭袭于无穷噫嘻是为孺人之幽宫
　　梅村集巻三十六
　　钦定四库全书
　　梅村集卷三十七
　　国子监祭酒呉伟业撰
　　墓表　塔铭
　　卓海幢墓表
　　公讳禺姓卓氏字肖生别字海幢浙之瑞安人明建文时户部侍郎忠贞公讳敬抗节不屈死与方正学俱夷族其子孙有脱者流寓仁和从外家之姓曰宋氏万歴中鸿胪寺鸣賛公讳文炎忠贞之七世孙也始以仕显复其姓人廼知忠贞有后矣鸿胪娶于孙氏生公公之从兄弟曰尔康字去病曰发之字左车俱以文章负重名知交倾东南而公亦雅着才望时人莫能定其优劣葢仁和之卓始大去病博学好属文而左车才辩頴悟兼通佛理其所持説虽硕学名僧莫能屈公倾心好之日夜叩击不倦乃同为北游居京师五载屡试于鎻院辄不利归而读书武康山中益探防为性命之学先是公弱冠便有得于姚江知行合一之防姚江重良知颇近佛氏之顿敎而源流本殊后之门人推演其义以见吾道之大于是儒释遂合公既偕同志崇理学谈仁义而好从博山云峤诸耆宿请质疑滞虽发自左车要本其师説然也公之为学从本达用多所通渉诗词书法无不精诣即治生之术亦能尽其所长精彊有心计课役僮各得其宜歳所入数倍以髙赀称里中客谓左车曰君与君之兄同讲学而独以贫者何也左车曰白圭之治生也以为知不足与权变勇不足以决断仁不能以取予彊不能有所守虽学吾术终不告之夫知勇仁彊此儒者之事而货殖用之则以择人任时彊本力用非深于学者不能办也今余之学不足以及余兄而余兄之为善里中尝斥千金修桥梁之圮壊者嵗饥出囷粟所全活以百数彼其余吾儒义利之辨佛氏外命之説深有所得岂区区焉与废着鬻财者比耶既而公之子辛彛用髙第入为秘书院编修公贻书敎诫之所以修身心勤职业其道甚备嗟乎富而不溢贵而不骄左车之言益信而有徴矣夫忠贞之裔湮灭不可知者二百余年而去病左车与公三人者始以文章发闻于世可谓盛矣而皆不能得一第去病左车竟沦没穷困以死论者且谓天道之不可信而公卒以其子贵享后福然则天所以厚忠贞子孙者讵可量哉当方正学收族之日一二贤者窃其防息以免忠贞遗孥得脱史虽不载其事保舍匿藏要自有人今正学之世未而卓氏遂昌亦可见忠臣之必有后足以慰诸人于地下矣呜呼忠贞之徳可以百世而公能上继祖烈下启来苟不书其行事以告天下则无以昭示乎后之人乃镵诸墓石公二子长彛即编修公也次方清庠生公以某年月日生以某年月日卒以某月日偕原配张孺人合葬墓在武康县之河图村娄东呉伟业述
　　保御郑三山墓表
　　余尝读戴元滑婴寕传见其人粹然儒者又好为名僧耆宿之游葢自疵疠夭札刀兵水火之并作善医者非原本儒与禅讲求乎天人性命之故俾人闻之者身心正定烦恼破除则其药石之所奏不足以发膏肓而理症结求诸今人若保御三山郑君斯近之矣郑之先始于司空公为宋天圣间名臣建炎南渡武显大夫有扈跸功赐田松陵子孙习外家李氏帯下医遂以术着其别祖之显者在宋曰学士忠惠公丞相忠定公在元曰所南髙士君堂构于程朱之学和缓之技咸有师承相传五百余载为士族为名家君自少攻诗书镞言行早孤居防能哀仲兄病刲肉以进人皆曰郑氏有子长身美须髯温良乐易一见知为通人长者其于医也发挥精防行之以诚心恻怛名乃益起千里之内钜公贵游辎軿接迹书币交错于庭君造请问遗无虚日窭人踽叟偻行过者手注善药以去视之必均性不喜入官府有愿交者必见重始终不干以私居尝删食疏为章程然中防日具十人之馔髙人胜流明灯接席评隲诗文书画为笑乐子弟守循墙之礼端拜详视得义门之余风修先祀以收族防必告防必讣周恤具有恩纪宗人农部公庶子自其没后始生鞠育敎诲之者备焉同里负重名者曰杨徐两先生身殒家破所知皆亡匿君非前有一言之托以已女女其子孙女女其孙处田宅谋膏火成就其门户徐之长子孝廉屏迹山中不交人事尝抱病且困君急拏舟往访见突烟不起奄然壊絮弊箦中为之泣手和药解衣易粟割半氊充卧具孝防乃张目能视起而録其事曰更生他若指囷赒寓公之急推宅慰谪宦之穷为粥路人脱骖旧舘不可悉数此其儒行之坊表者也君事云栖莲池和尚为幅巾弟子于武林石公为同叅晩扣击于张司农静涵居士以研防法乗有弟曰士敬余同年生袭浮屠服以避世讲道论艺学者奉为经师人师君朝而率其孙栉聼士敬演大易一章夕而偕士敬从静涵受般若妙义所居杏圃西近永定旧刹名贤古徳所游处伤其芜废挥斥数百金担荷修复偕曹村相国结同善之防诱掖勤恳施者坌集君尝谓人上药养性中药养生醍醐以为参苓楗椎以为箴砭去其隂忧蛊惑之疾予以欢喜利益之方彼且涊然汗霍然已我则不居功不尸利富者教以营像设饭伊蒲贫者敎以掩骴骼恤鷇卵皆不期而至不速而成年七十余矣三舂而眠鸡鸣而起搰搰然若有不容自己者毕余景以防末法回尘劳而入种智饰巾正定知命笃终末后证明归诸解脱缁素合掌赞叹一以为医王一以为长者此其禅观之捞笼者也余每见世之士大夫困于更徭赋役之烦在杜门学佛者为尤甚即其亲党故人义相收恤者不能黾勉佽助而营斋利生恒诎于力之所弗及若其弃家室毁容貌虽或大人长得其徒相与叙统系争坛墠以屈辱之庸儿俗媪见其疏经诠教规重矩叠苦难知而避之若凂不得与一知半解者同其利养是儒者穷儒而禅者尤穷医独出入儒与禅之间其地位可以权巧其交游可以牵劝急难死生捐金援手伽蓝塔庙鸠财庀工在今日唯医之力饶为之顾独难乎其人君则其人与术相值而适防乎其时愿力廼有所成就然则通儒与禅之穷者莫如医又莫如我三山之为医也嗟乎苟不为三山士君子之不振于斯世可胜道哉余与君为中表往来游迹甚多间尝记其一事登灵岩共谒吾师蘖庵蘖庵乃楚鱼山熊公也楚有何先生者在坐先朝为淮南倅因流寓其土而过呉徒歩访师师命寓君舟还郡遇山村君登岸遄返出十金曰此村人所以资药囊愿以为何先生夀何先生之过呉也因故人为呉令不得见困甚借君金装以归夫以余所偶见如此则其不见者可得而推矣若三山者今复有其人乎君讳钦谕三山其字晩自号初晓道人子二长共亮次之洪亮早世之洪能飬志先君四年以卒余所表其墓曰郑孝子者也孙栉醇谨有学行能世其家余既论次君行事进而求之所南先生似乎首阳柱下之不同然君子之道或黙或语汨泥扬波葢所以救世也归洁其身而已矣易曰不事王侯髙尚其事所南有焉诗曰凡民有防匍匐救之三山有焉所南之书埋之絶壑之下君之碑刻之髙原之上后三百年当有知其人而为之忾叹者是为表
　　先伯祖玉田公墓表
　　傍石湖而西不半里为梅湾余伯祖故福安县县丞玉田公讳谏之墓也余家世鹿城人自礼部公以下大叅鸿胪三世皆葬于鹿城公为鸿胪长子次即赠嘉议大夫少詹事讳议余祖也又次则讳诰伟业四五嵗曽及见之老且贫衣食于卜肆余祖尝抱伟业于膝顾叔祖而叹曰尔知吾宗之所以衰乎三世仕宦廉吏之槖固足以传子孙尔伯祖实主其帑用之为饮食裘马费产遂中落余与尔叔祖庶出也少孤故皆贫余祖亡后祖母汤孺人每谈及鸿胪公时事辄言嘉隆中鹿城有倭难伯祖自以私财募兵千余人转战湖泖间兵败左右皆没得一徤卒负之免家遂以破其迁呉门也买一故宅启废甎下有巨穴见金绳缒棺朱砂题画乃故王公葬处以是邑邑不乐得病死有子而殇一女不知女谁氏吾家自移娄东彼此不往来四十余年矣伟业后十年成进士于呉门遇三山郑君曰余姻也询之则三山之兄曰某者为伯祖壻余姑尚在也伟业乃具礼币拜见则年已七十三然泣曰犹忆防鸿胪公葬时曽到鹿城见二叔今已六十年不通家问二叔谓吾祖也归而告吾祖母汤孺人孺人泣吾世父与吾父知之亦泣泣年六十始识有伯姊也相率至梅湾墓下再拜哭且加封树焉呜呼甚矣吾宗之衰也自曽祖以下不三世娄东去呉门不百里而门户凋落子孙分适他国吉凶婚葬讫不相闻即梅湾之一坏土使非有郑氏者识其故防则茑葛蒙荟狐兎窜窟辽防穼莾之间若堂若坻者忽焉过之且不知为何人之墓而何以示子孙惟有刻词于石表之于阡以明郑氏之徳而识余之愧俾后之人知宗法之宜修也吾姑后三年以卒有二子以其一从呉姓主梅湾之祭祔葬者为继伯母查氏而殇子讳【阙】冢在其左其陆氏从葬则吾姑生母也元配伯母【阙】孺人先伯祖几年殁犹葬鹿城云
　　诰封呉母孟恭人墓表
　　古乡大夫之获内助者匪仅国政于军旅有裨益焉诗秦风之咏西戎也用武之道傋矣终之以言念君子载寝载兴厌厌良人秩秩徳音君子读而叹曰美哉国之所由兴乎自昔运防之将至精明强固之气不独男子也闺门妇孺交相黾勉踊跃于军兴之防繇今观之若呉母孟恭人者其事大有关于民生国故可以墓门之石弗之着乎呉氏山隂大司马之族世为着姓后迁辽之清河恭人清河指挥使徳清孟公之女其嫔于呉为赠中宪大夫越川公讳某之冢妇今御史按察司使匪躬公讳执忠之配而知无锡县事兴祚字伯成之母也当
　　国家王业始基呉氏孟氏实共执櫜鞬以通婚媾恭人事其君舅君姑腆洗必丰箴管必饬遂以孝闻匪躬公好结纳狥然诺不问生计恭人篝火纺绩资给之无乏处危疑之时为亲党画可否多中越川公曰防孟氏妇无以寜吾家逮乎天下大定匪躬公出牧畿县入擢西台官守言责恭人之助居多最大者无如闽漳南楚西山之二役公之由御史出参政于闽也漳南首被冦我师之调集者数十万共偫惴惴弗及恭人内率其媵妾傔从外命其缝人膳宰竭昼夜以就功于是乎缦缨铠扞防笠革舄所以犒士也稻醴粱糗牲牷饩牵所以醳兵也皆取诸宫中而给之勿以累民且亟谋诸公曰嗟沿海之人诖误于贼者非下令招之谕以祸福将惶惑无以自归诸将之执俘者万数
　　王师吊民伐罪此属诚何辜亟宜请
　　王命脱其缚暴露也为之居饿莩也予之食仳离也还其亲属俾得保聚公如其言行之恩及一道矣楚西山者暴师于穷箐絶坂之中人负斗粮十日而后至三军之告匮狎闻公方受命督楚饷忧之不知所出恭人防曰亟发取府之缗钱藏帛吾率执鍼之属纫为缣囊用襁负于军所士頼以济嗟乎此二者皆所以佐军也而恤民寓焉漳南之资粮屝屦既民不知劳若西山则驿骚固不免矣然使羣有司之在事者一推以恭人之心则楚人不至重困而当时如我公者不多见也噫嘻恭人之贤岂不难哉恭人三子长伯成也次兴基又次兴都伯成凡三娶元配韩氏继李氏再继以孔氏生子幼未名也仲娶于于季娶于万各有子一人孙女共四人其许字皆名族恭人年六十有七墓在京西之山原曰龚村其细行详于幽堂之铭故不载初伯成令无锡而恭人南就养将车都亭威仪甚盛逾数月办严北发伯成牵裾请留母正色勉之曰鲁敬姜之敎其子也男女效绩愆则有辟我孟氏也有弗闻乎修若职庀若政此乃为孝何必朝于寝而夕于侧耶伯成再拜受所戒弗敢言既行未浃旬而讣至袒括发而呌曰天乎自吾始筮仕萍乡有苻警而大寜山县地被边皆不克奉母从惟沂州鲁之南境而锡山江南又以家京师未毕正腊而返今者视绞衾奠余阁属之两弟而羁一官于斯土吾之生其不如死也已伟业闻之曰甚哉伯成之孝也虽然先王制礼不可以过也父在而为母灭性乎且恭人可谓不没矣夫以孝慈共恪之行又出之以佐军事而勤恤其民若此以图不朽夫复奚憾耶伯成稽首曰子宗老也请以一言累子伟业熟于大司马之后谊最深自少同举进士直史舘晩而与伯成游伯成之母犹吾母何敢辞抑吾闻之先王为治卿大夫妻若母之贤者必表着之以风励天下今呉氏忝世臣而恭人傋有懿徳
　　当宁修开代之史伟业衰且废曩者曽与观乎故府今奋笔书之者讵独为其宗人已乎乃修不文之辞俾刻而表诸墓上
　　香山白马寺巨冶禅师敎公塔铭
　　如来以虚无为宗真实为义其有出世为人兴頺举废者揆之甚深防妙法机用相等我呉邓尉圣恩寺剖公璧和尚建大法幢尊胜殊特所度弟子各坐道塲远者台宕蕲黄之间精蓝巨刹千里列望焉廼若巾瓶弗离钟鱼互答相去一牛鸣地无如穹窿之海云香山之白马海云起自道衍少师白马则始于支公其后有道清禅师实万峰之法嗣香山分邓尉支陇而圣恩原本万峰故命巨冶教公主之修别院复祖庭也巨师既委顺观化嗣法门人正道件繋行事奉剖公命以塔铭来请伟业皈依和尚仰见其担荷大法嘱累后人续佛慧命世相迁灭不常十余年来得法上首六人示寂白马则尤其龙象蹴踏所恃为金汤者也乌可不勒梵行昭法派以垂示来兹乎师讳济教巨冶其字毛姓也之泰州人父古荘公有壹行母沈氏生师苕防頴发气骨不凡早岁厌薄尘劳父母见背舍家入道学于其族之为浮屠道者西山寺深林茂叔父行也先朝神庙之世诏集有道髙僧证戒于五台江南观法师者与焉膺紫衣之赐而茂公出其门师年十八薙染为大僧从观法师开讲于天竺于双径广通大藏尊经已而蝉蜕文句思证觉海闻三峰汉和尚唱临济宗防于邓尉杖防往游汉和尚者剖公之师海内所推为三峰禅也和尚一见契合迎谓之曰汝得五年往即留单师应曰古人这一生何论五年遂留侍左右服劳执苦朝夕弗懈禀戒入堂为悦众上堂晩叅和尚举鹁鸠树头啼语言下有省和尚诫以古徳行解相应方堪入道师尽心供职一众悦服汉公入灭剖公开堂之日举为监寺当是时邓尉缁素坌集日有千人而经寮斋室规制未备师内营资粮外接賔客十年之间威仪肃给信施填委涌阁飞楼宏敞严饬凡使三峰之道于天下者剖公之力师为之也空有一彻照用兼收猛求向上一着朝咨夕叩既接源流受信拂观法师亦取所赐紫衣为赠出主香山草翳木荒敝屋三楹不蔽风雨乃剪林莾乃刳岩峦度地鸠工简材陶甓未几而寳坊矗起四方不祈而荐货不命而献力以溃于成师轨行方雅质性温醇与人言煦煦然诱接初机惟恐弗及捞笼薫染罔不向赴説法授戒千僧礼足拈锥防拂四众趋风住香山之十有【阙】年为辛丑八月二十八日报缘已尽沐浴更衣作偈示众曰生年五十七大事今已毕推倒须弥山打破无生国泊然而逝得度弟子首戒雪即正道也次曰法印宗曰天句曰千龄载曰化灯用曰二非合共六人所着语録二巻行世正道既以师命继白马席爰率同衣于甲辰八月二十五日瘗灵骨于香山西麓遵遗意也当道清开法之初有梅泉□沸于山颠湮没已久师至而泉于旧处迸出甘冽异常流细而供不竭中峰苍雪澈有细流引到泉盈壑空鉢持归雪满舟之句香山以为胜事夫白马始于支公以余所见若中峰苍师者深防竺坟旁通孔借亦近代之支公也道林偕王许为山泽之游百世而下风流可想苍公没逾十载而中峰鞠为茂草识者过之太息当今海内尊宿如邓尉灵岩灵隐三四大老皆性相圆通了无窒碍后生浅闻薄植掠知见而防门庭世俗靡然不复知有天台贤首之防经台讲席抑没而弗振斯非未法之可忧者乎巨师之从剖公游也建杰阁以奉尊经实转华严藏海而与苍公有异常之契此其真实妙义有不堕于空寂者矣是可铭也铭曰
　　维临济之印归乎戒定用絶鬭诤师守其宻令契于真乗非相非性光明如镜慧珠圆映斯之谓清浄维邓尉之宫涌乎虚空声闻鼓钟师相其成功迁于别峰有栝有松丹楼如虹寳铎吟风斯之谓显融佛法西来至乎东夏修多罗藏防以白马夐矣支郎道徳风雅后千百年绍迹者寡有大导师厥称巨冶不离文字坐证般若大声一喝震彼防哑顽石潜通飞泉髙泻栴檀香林青山白社灵塔岿然双树之下法云布濩道风潇洒觉性为真报身寜假权实同归有无交舍刻兹铭词用告来者
　　炤如禅师生塔颂
　　吾郡西郊华雨庵炤如禅师俗曹姓讳洵字元孟祖为鲁川先生伟业外王母之父鲁川著书数百巻其论浮屠氏与孔子之道合炤如繇诸生出家先后一揆识者称之年七十有二乞言于余铭其生塔若以秘演浩初有托乎文字以传者余逊谢不敢祗以谱系渭阳伤心风树同登正觉有感夙因合掌作礼而为之颂曰佛説大报恩左肩尝负母经歴千余年恩深难报故以是作思维母上更有母乃至其亲党恩爱总不殊譬如娑罗树叶叶本同条譬如璎珞珠丝丝自相续吾母朱淑人曹乃所自出始余六七嵗得见外王母尝用兠绵手摩顶在膝前阿甥汝当知我父循良吏上书忤时宰拂袖归田庐理学专门家孔氏水乳合诸方大尊宿推重惟鲁川敎律与论藏一一手撰述吾母时谛聼大发菩提心晩受具足戒修持二十载名山构杰阁防奉修多罗幡幢纷五色亲见如来迎末后勘辨明往生安乐国霜露渐以改中表日以凋朱曹两姓人屈指存者几有一大比丘其名曰炤如住锡华雨庵精修木义行皎然绍灵运智永嗣右军是为鲁川孙儒释合而一少年好诗酒有声诸生中南适闽与瓯西过伊与雒长揖谒卿相髙论倾贤豪相赠千黄金弃之若涕唾归来槖如洗客至贫无氊趺坐惟一床瞑目思万里雒城佳丽地冠葢罗王侯兠率天王宫云霞结成绮黄流俄屈注平地起龙蛇千尺妙髙台迁变若泡影无诸越人市琥珀瑚珠白象栴檀香黄犀金孔翠刼火忽烧灼委落恒河沙七寳苏迷山刹那成瓦砾防尘具世界世界为防尘普视阎浮提尝作寂灭想縁此弃妻子薙落为浮屠梵夹手自诠薫心兼注耳惟有妙法华是为经中王藏通别圆义开权而显实无二亦无三融通归一乗缮写贝叶文六万九千余音演第五时光周三法界妙义已充足广摄信解门稽首龙树尊证入杂华海悉心念厥祖多闻大总持遗书虽散亡般若烱然在百年种佛智宗防留家风重以文句身而修秘宻印我初念舅氏逃入于苦空比悟清净因身心大饶益却恨烦恼障八万尘劳纒浮名若空华世慧如利刃归命大慈氏法乳甘醍醐佛恩与亲恩昊天同罔极师共勤接引觉筏开迷津三世诸眷属共成无上道









　　梅村集巻三十七
　　钦定四库全书
　　梅村集巻三十八
　　国子监祭酒呉伟业撰
　　传
　　谢封翁传
　　定海慈孝村人人皆称谢封翁翁讳瀚字爱夫别号泮池其先有令定海者遂家焉世以孝闻能修庐墓礼村以是得名其墓间夜辄闻呼謈声状若谳决者谚为语曰谢家坟鬼开门元初年间毁墓石缮城闉村人以灵异故争畚土掩覆故谢坟封鬛至今髙丈二尺许云屡传而有佥宪琛者以上饶令起家政治神明号曰谢城隍琛弟璵三传而为赠叅政公大纶即翁之父也时产巳中落翁年十二一日见家不能炊遂縁江岸祷水神沙且没踵倐大蛤数斗涌出徐囊归得饷父母葢纯孝所感也因谓其仲曰需青紫何时万一吾父母枵羸至不及待何尔执不律吾行且逐乌兎走矣遂弃去制举义脩业呉越间足茧起寸业遂稍起壹意奉父母欢仲即叅政公廼得卒其学成进士赠公性好晏防防嵗除邻失火荡其室亡有僦旁舍以居辄忽忽不乐翁廼收合煨烬虑材鸠佣落成而间燥赠公始喜然以亡楼居且未阳也翁侦知之复自为臿筑楯栭之属以意审靣已而南薰拂拂江山萦绕赠公登焉而乐乐而甚为加餐也叅政公既宦游万里外翁家居养母备极情志叅政无内顾忧与翁没齿友爱视曩者青紫数言始终盖无间云翁轻赀财排患难慕义若嗜欲里闬称为祭酒已伯子泰宗既贵海廵使者及郡邑长吏争迎致翁翁为画防辄有所兴革无不砉然解者减苛徭定兵变语皆在志中初翁以亲命役常熟迷失路夜昏黒矣有童子导至邸舍忽不见渡福山遇飓风海船将覆翁见帆柱脱急呼篙师理之遂得免又尝瘅疡生于背有客过门手和蜡矾为丸竟去不受谢其隐报类如此谓非慈孝所致哉翁故五子鄞人为余言慈孝村有谢伯子者以进士出漳浦之门今隐居教授所著书且万言时念家国师友之故辄发声读读罢辄泣而肮脏无憀一发泄之于酒酒故不醉即泰宗也余慕其名而亡由见其季泰交以明经对防第一卒业北雍文辞卓荦余摸索喜甚以冠其军及来谒余傫然笃行儒者也乃为慈孝村八十三翁立传焉
　　国史氏曰余为谢封翁传传不详其他重称慈孝村者葢着所本也语云不知其父视其子余门下士泰交为其父请传跪门外者三日每见辄蒲伏堦前流涕不能起于呼至性感动即若翁可知矣
　　志衍传
　　志衍讳继善姓呉氏志衍其字也予年十四识志衍志衍长于予三嵗两人深相得又六年而人抚纯祐相与砥砺为文章人抚志衍与予同魁庚午一经而纯祐未十年成进士里中称科名者推呉氏云当是时天如师以古学振东南海内能文家闻其风者靡然而至予羸病不能数对客过志衍则人人自得也志衍博闻辨智风流警速于书一览辄记下笔洒洒数千言家本春秋治三传通史汉诸大家继又出入齐梁工诗歌善尺牍尤爱图绘有元人风下至摴蒱陆博弹琴蹴踘无不毕解性好客日具数人馔賔至者无贵贱必与均每三爵之后词辩锋起杂以谐谑辄屈其坐人予口不识杯铛同其醉醒而志衍白掷剧饮与人决度不胜不止岸帻笑咏酣饮絶呌以为常生平负志节急人患难其成进士也防里中儿刋章告密天如师为所搆势张甚志衍鋭身为营救卒以免大司马邺仙冯公闻而严重之愿与交已得慈谿令司马其邑人益相为引重而长安名公卿争揖志衍矣母夫人防未之任家居侍太公疾视汤药浣厠牏衣不解带者数十日哭泣防葬备物尽志人称曰孝事长兄待二弟友爱无间言伉爽旷逹耻为小节苛礼而父党造门必蹑履问起居中表故旧及所游门下士一旦请缓急未尝以不足为解而无纎毫得色家世素髙赀坐是析箸假贷累千金意豁如也尝游黄山凌蹑险絶同游者不能从焉雅自负彊济谓可就功业慨然曰今天下将乱大丈夫习劳苦任艰难为国家驱驰奔走有如此游矣而其后乃得蜀之成都成都在万里外又荆襄防没江鄂道断賔客逡廵劝少留志衍曰吾既受成命矣人臣守官其敢以利害辞且今日何乐土之有志衍虽勇于蜀游乎顾置酒张乐召所与游人人道别虽握手极笑语而独坐凝视椎床弹指或亲故问之则浮大白引满欷歔不复言既上道复改涂出宜春道酉阳渉黔江而入蜀即日啓蜀王请发帑金为傋御计当时蜀事已棘而藩府金缯积者数百万王恡不应则贻予书曰事不可为予必死于此词甚酸怆云居五六月蜀问至成都防予中夜蹶起曰志衍死矣欲为位哭行自念尽室西川岂无一自脱得报亲戚者越三年其弟事衍徒跣万里望家而哭曰吾兄以甲申十一月二十五日遇害骂不絶口贼脔而割之一门四十余人同日并命嗟乎何其酷也当夫燕京已没烈皇帝崩问已至志衍恸哭上书即藩邸亦心动而文武大吏无一人肯办贼劒门防峡诸险皆已失守而后驱数千之卒阻五丈之城以当百万之强冦虽智勇无所施防亲藩窜山谷屏迹蛮獠间可以图全而志衍喋血自誓与此城为存亡终至骨肉葅醢妻儿横分以报所受岂不难哉初纯祜之在永嘉也书问阻絶而事衍闻东南大乱亦长恸恐至则无归及两人先后到里门问宗人亲戚尚无恙予向谓志衍即尚存势不能自防今见两兄弟流离辛苦终得相见抱持痛哭而志衍独不幸以死死者人所不免而家室同尽龆穉无遗并其断骸残骼不得一官之土故哭其防者为尤痛焉嗟呼志衍之入蜀也天如师已前后未一嵗而司马冯公亦亡平昔志衍所与游零落殆尽祸与志衍同者亦比比而是也其宜死而不死如予与人抚则又穷愁疾病所去志衍者几何而今日犹哭吾志衍志衍亦可以无憾矣志衍有子曰孙慈贼将怜而匿之后亦遇害纯祜经纪其兄防以少子某为之后志衍之死也友人季曽贯与同难其族人名汉者逸出城箭及之颠而殒家人五郎者免矣奋曰吾主与主母死矣义不忍独生乃慷慨骂詈而尽于主侧呜呼是皆可书也
　　柳敬亭传
　　柳敬亭者州之泰州人葢曹姓年十五犷悍无頼名已在捕中走之盱眙困甚挟稗官一册非所习也耳剽久妄以其意抵掌盱市则已倾其市人好博所得亦縁手尽有老人日为醵百钱从寄食久之过江休大柳下生攀条泫然已抚其树顾同行数十人曰嘻吾今氏柳矣闻者以生多端或大笑以去后二十年金陵有善谈论柳生衣冠懐之辐辏门车尝接毂所到坐中皆惊有识之者此固向年过江时休树下者也柳生之技其先后江湖间者广陵张樵陈思姑苏呉逸与柳生四人者各名其家柳生独以能着或问生何师生曰吾无师也吾之师乃儒者云间莫君后光莫君言之曰夫演义虽小技其以辨性情考方俗形容万类不与儒者异道故取之欲其肆中之欲其防促而赴之欲其迅舒而绎之欲其安进而止之欲其留整而归之欲其洁非天下至精者其孰与于斯矣柳生廼退就舍养气定词审音辨物以为揣摩期月而后请莫君莫君曰子之説未也闻子説者驩咍嗢噱是得子之易也又期月曰子之説几矣闻子説者危坐变色毛发尽悚舌挢然不能下又期月莫君望见惊起曰子得之矣目之所视手之所倚足之所跂言未发而哀乐具乎其前此説之全矣于是聼者傥然若有见焉其竟也卹然若有亡焉莫君曰虽以行天下莫能难也已而柳生辞去之州之杭之呉呉最久之金陵所至与其豪长者相结人人昵就生其处已也虽甚卑贱必折节下之即通显敖弄无所诎与人谈初不甚谐谑徐举一徃事相酬答澹辞雅对一坐倾靡诸公以此重之亦不尽以其技彊也当是时士大夫避冦南下侨金陵者万家大司马呉桥范公以忧兵开府名好士相国何文端阖门避造请两家引生为上客客有谓生者曰方海内无事生所谈皆豪猾大侠草泽亡命吾等闻之笑谓必无是乃公故善诞耳孰图今日不幸竟亲见之乎生闻其语慨然属与呉人张燕筑沈公宪俱张沈以歌生以谈三人者酒酣悲吟击节意凄怆伤懐凡北人流离在南者闻之无不流涕未几而有左兵之事左兵者寜南伯良玉军噪而南寻奉诏守楚驻皖城待发守皖者杜将军域于生为故人寜南尝奏酒思得一异客杜既已泄之矣防两人用军事不相中念非生莫可解者乃檄生至进之左以为此天下辩士欲以观其能帐下用长刀遮客引就席坐客咸震慴失次生拜讫索酒诙啁谐笑旁若无人者左大惊自以为得生晩也居数日左沉吟不乐熟视生曰生揣我何念生曰得毋以亡卒入皖而杜将军不法治之乎左曰然生曰此非有君侯令杜将军不敢以专也生请啣命矣驰一骑入杜将军军中斩数人乃定左幕府多儒生所为文檄不甚中窽防生故不知书口画便宜辄合左起卒伍少孤贫与母相失请貤封不能得其姓泪承睫不止生曰君侯不闻天子赐姓事乎此吾説书中故实也大喜立具奏左武人即以为知古今识大体矣阮司马大铖生旧识也与左郄而新用事生还南中请左曰见阮云何左无文书即令口报阮以捐弃故嫌图国事于司马也生归对如寜南指且约结还报及闻坂矶筑城则顿足曰此示西备疑必起矣后果如其虑焉左防过龙江关生祠哭已有迎且拜拜不肯起者则其爱将陈秀也秀尝有急生活之具为予言救秀状始左病多恚怒而秀所犯重且必死生莫得榰梧乃设之以事曰今日饮酒不乐君侯有竒物玩好请一观可乎左曰甚善出所画已像二其一关陇破贼图也览镜自照叹曰良玉天下徤儿也而今衰指其次曰吾破贼后将入山此图所以志也见衲而杖者数童子从其负瓢笠且近则秀也生佯不省而徐睨为谁左语之且告其罪生曰若负恩当死顾君侯以亲信即入山且令自从而杀之即此图为不全矣左颔之其善用权谲为人排患觧纷率类此初生从武昌归以客将新道军所来朝贵皆倾动顾自安旧节起居故人无所改逮江上之变生所携及留军中者亡散累千金再贫困而意气自如或问之曰吾在旴市上时夜寒借束藁卧屝履踵决行雨雪中窃不自料以至于此今虽复落尚足为生且有吾技在寜渠忧贫乎廼复来呉中每被酒尝为人説故寜南时事则欷歔洒泣既在军中久其所谈益习而无聊不平之气无所用益发之于书故晩节尤进云
　　旧史氏曰予从金陵识柳生同时有杨生季蘅故医也亦客于左奏摄武昌守拜为真左因彊柳生以官笑弗就也杨今去官仍故业在南中亦纵横士与予善
　　张南垣传
　　张南垣名涟南垣其字华亭人徙秀州又为秀州人少学画好写人像兼通山水遂以其意垒石故他艺不甚着其垒石最工在他人为之莫能及也百余年来为此技者类学崭岩嵌特好事之家罗取一二异石标之曰峰皆从他邑辇致决城闉壊道路人牛喘汗仅而得至络以巨絙锢以铁汁刑牲下拜劖顔刻字钩填空青穹窿岩岩若在乔岳其难也如此而其旁又架危梁梯鸟道游之者钩巾棘履拾级数折伛偻入深洞扪壁投罅瞪盻骇栗南垣过而笑曰是岂知为山者耶今夫羣峰造天深岩蔽日此夫造物神灵之所为非人力可得而致也况其地辄跨数百里而吾以盈丈之址五尺之沟尤而効之何异市人抟土以欺儿童哉惟夫平冈小坂陵阜陂陁板筑之功可计日以就然后错之以石碁置其间缭以短垣翳以宻篠若似乎竒峰絶嶂累累乎墙外而人或见之也其石脉之所奔注伏而起突而怒为狮蹲为兽攫口鼻含呀牙错距跃决林莾犯轩楹而不去若似乎防大山之麓截谿断谷私此数石者为吾有也方塘石洫易以曲岸廻沙邃闼雕楹改为青扉白屋树取其不凋者松杉桧栝杂植成林石取其易致者太湖尧峰随宜布置有林泉之美无登顿之劳不亦可乎华亭董宗伯宰陈徴君仲醇亟称之曰江南诸山土中戴石黄一峰呉仲圭常言之此知夫画脉者也羣公交书走币歳无虑数十家有不能应者用为大恨顾一见君惊喜欢笑如初君为人肥而短黒性滑稽好举里巷谐媟以为抚掌之资或陈语旧闻反以此受人啁弄亦不顾也与人交好谈人之善不择髙下能安异同以此游于江南诸郡者五十余年自华亭秀州外于白门于金沙于海虞于娄东于鹿城所过必数月其所为园则李工部之横云虞观察之预园王奉常之乐郊皆备极竒巧与呉吏部之竹亭为最着经营粉本高下浓淡早有成法初立土山树木未添岩壑已具随皴随改烟云渲染补入无痕即一花一竹疏宻欹斜妙得俯仰山未成先思着屋屋未就又思其中之所施设牕櫺几榻不事雕餙雅合自然主人解事者君不受促迫次第结构其或任情自用不得已骫骳曲随后有过者辄叹惜曰此必非南垣意也君为此技既久土石草木咸能识其性情每创手之日乱石林立或卧或倚君踌躇四顾正势侧峰横支防理皆黙识在心借成众手常髙坐一室与客谈笑呼役夫曰某树下某石可置某处目不转视手不再指若金在冶不假斧凿甚至施竿结顶悬而下缒尺寸勿爽观者以此服其能矣人有学其数者以为曲折变化此君生平之所长尽其心力以求彷佛初见或似久观辄非而君独规模大势使人于数日之内寻丈之间落落难合及其既就则天堕地出得未曽有曽于友人斋前作荆关老笔对跱平磩已过五旬不作一折忽于其颠将数石盘互得势则全体飞动苍然不羣所谓他人为之莫能及者葢以此也君有四子能传父术晩歳辞涿鹿相国之聘遣其仲子行退老于鸳湖之侧结庐三楹余过之谓余曰自吾以此术游江以南也数十年来名园别墅易其故主者比比是矣荡于兵火没于荆榛竒花异石他人辇取以去吾仍为之营置者辄数见焉吾惧石之不足留吾名而欲得子文以传之也余曰柳宗元为梓人传谓有得于经国治民之防今观张君之术虽庖丁解牛公输刻鹄无以复过其艺而合于道者欤君子不作无益穿池筑台春秋所戒而王公贵人歌舞般乐侈欲伤财独此为耳目之观稍有合于清浄且张君因深就髙合自然惜人力此学愚公之术而变焉者也其可传也已作张南垣传
　　登封三节妇传
　　河南登封焦氏有三节妇曰周氏曰杨氏牛氏周氏者太仆寺少卿与嵩公次子文学【阙】　之妻也文学早死孺人与侧室李氏皆有遗腹免身皆男孺人曰吾之不蚤从地下者此尔今天幸俱有子吾将下报吾夫太仆公固止之亡何李以病逝孺人乃抱其孤泣曰天乎吾两儿恐不能俱全若此子失所鬼而有知问李氏孤何在则将奚辞以对遂择里媪乳已子而亲抱李氏孤乳之太仆为仰天出涕曰人情莫不爱其子此古人所难吾媳妇能行之儿为不亡矣后二十年登封县民有具节母事上直指使者使者为请
　　天子下其奏锡封表闾岁给饩米【阙】石河南人皆叹息曰周太君抚两孤成立以膺此宠也葢自文学殁二十年而孺人始以节孝显于朝又【阙】年而孺人没没后【阙】年而登封防于冦其以节死者为焦家妇杨氏牛氏河南人复皆叹息曰防周太君之教不及此杨氏者焦君阳长之妇周藩仪賔四聪公之女也既归阳长君事姑最恭谨而读书识大体尝手列女传一编与姒牛氏讲贯义防悉通晓登封既围急孺人知不免纫其中外衣以自固拜辞太君木主将引决侍婢止之曰吾城前受围匝月不下今尚兾万一得全且郎君不在主君旦暮城守盍俟休沐时一谋之乎杨孺人叱之曰吾奉先姑教训若不死何靣目见地下且玷太仆家风乎乃约牛氏同死指梧下井曰此吾两人毕命处也卒俱死呉伟业曰予之中州尝望见嵩岳云其下必多伟人钜卿负竒节立志槩者今观焦太仆龃龉江陵屡踬复振一门之内男清女贞周太君有鸤鸠之仁柏舟之节而两烈妇捐生殉义立志较然岂山川之气赋禀有素耶抑门内之训浸渍涵育使然也初阳长走京师乞名公卿歌咏太君之节闻于天下可谓甚孝今两烈妇之殉也适防抢攘无所表章以显当世然观阳长悼亡诗音节悲苦属和者无不泣下呜呼若两节妇者诚无愧于其姑矣故娄东旧史氏为合传焉
　　施太夫人传
　　秦与施晋阳之望姓秦自方伯公以下先后通显而施太仆为名卿方伯公三传为文学水庵公太仆以季女女之予同年今令清江大音所自出也礼为人后者为之子归为人后者为之子妇其以支子出为支子后妇姒妇也支子入为大宗后妇冢妇也诗曰于以奠之宗室牗下谁其尸之有齐季女女子之嫁也教成之祭尚于大宗而况于从夫乎太夫人自太仆公曰吾季女自秦龙槐公曰吾冢妇文学为徴仕公次子嗣于龙槐筐筥锜釡实先族人诸姑伯姊视我妇礼太夫人之防此也葢难太夫人归秦氏时龙槐公已前死新遭谈孺人防逾年而成礼又以哭徴仕公髽而当戸用佐哀泣一年之中两见素冠太夫人不既防已乎既而视服膳迎顔防娩婉聼顺以事呉孺人陈太孺人曰吾遭二防而事一姑其敢弗力吾不获行冢妇礼而行冢孙妇礼犹余幸也已文学公好书多雅游皆海内知名士太夫人为脩脡具议酒食佐读不辍书皆谙诵通大义相论难顾文学公体素羸不胜其志气尝劝以毋汲汲太自苦文学公好施不问赀算辄为治丝縠计生产给众指执作曰吾教俭且佐治也已文学公中夺夫人伤之垂絶欲以死殉复重自抑以抚藐孤讫于成立服无华髢无饰发言则涕曰汝父无年嗛于一第汝其无荒于业以继汝父之志乎庚午大音举于乡越六年成进士得官清江而太夫人已前殁嗟乎何太君之集于荼蓼也太公以名公卿女入门下车就位缟泣一年而哭谈孺人又一年而哭徴仕公又四年而哭陈太孺人又九年而哭呉孺人文学公棘人栾栾夫妇未尝见齿以至于亡焉文学公即世太君以一妇人抱弱子长者数岁少者不过五月防防二十余年始得大音之一遇又不二年而卒不见其成进士呜呼忧乐之际何其远哉太君为女者十五年为妇者十六年为母者二十六年其为女也柔懿为则其为妇也贞顺有礼其为母也敬俭弗忘语曰斥卤无松柏又曰云出于山而雨其山大音之恂恂忠孝非有得母氏之教乎噫是可纪也已



　　梅村集巻三十八
　　钦定四库全书
　　梅村集巻三十九
　　国子监祭酒呉伟业撰
　　书　铭
　　答抚台开刘河书
　　伏惟老公祖台防上筹国计下轸民生以水利为东南命脉慨然经画复三江之故道定万世之长防不遗葑菲俯询刍荛教下郡国士民相贺以为此夏忠靖周文襄复见于今日而东南之民休养生息之道当于是而始然而手书之下问者半月于兹矣生等不敢遽对则以兴大役动大众必详稽典故旁谘父老察其形势叅之人情俾其功必成而无悔其事有利而无患然后敢以书献生等娄人也于刘河事为近輙掇其大略惟老公祖裁择焉夫刘河者娄江入海之口也禹贡曰三江既入震泽底定震泽者太湖三江者淞江娄江东江也必三江入而震泽始可底定则以东南之水太湖不足以受之而用大海以为归也案令甲三江淤塞起六郡人夫挑濬夫淞江娄江其地在苏松两郡而起六郡人夫者则以三江所受之水非一郡之水而三江所救之田亦非一郡之田也今刘河塞矣太仓嘉定沿河腴产皆化为石田焦土不可复耕则其患在两邑为尤切然两邑之所资者独有灌溉耳若夫宣泄之不通其害之远且大有百倍于灌溉者不可不察也今即以昆山常熟之近者观之其田潴为巨浸以彼隄堰圩垾之防非不力也塘浦泾沥之流非不疏也害且弥甚则以刘河之塞扼之于口也且非独于此也前此冬月水涸今冬月水不涸矣前此一年旱一年水今连年大水矣湖氿溪泖泛涨之势日増而其民不得已廼争尺寸之地昼夜与水相持以益其怒万一泽腹太满挟五六月之滛潦冲啮奔溃而去壊庐舍杀人民当有甚于今日者则漕赋于何而出民生于何而救故刘河之应开所当大声疾呼不待再计而决者也虽然所以开之之道其难有五而小者不与焉一曰议费夫以七十五里之河而人工物价又百倍于往年此其费非可以数计而臆度也国家以东南财赋重地诚慨然发帑金截部饷捐数十万金钱于洪流之中而为生民建不世之绩此在朝廷之仁恩公卿大臣之谋画非草野之中所可揣摩而想望者也其次则责之六郡譬如一人之身血脉扞格不通必其头目手足聫络呼应而疾乃可治顾人情各私其已而又各为其乡今以昆山常熟之人督以治河其田之稍髙者曰我无所事河也其田之低洼者曰我田在水底尚用力于数十里外之刘河哉数十里如此况于嘉湖之三四百里者哉虽然此其人未覩治河之利也使其人覩治河之利则苟非并心合力其功何由而成也语曰愚民可与乐成难与虑始然则为此者惟有于纷纭异论怨咨交作之际直以身当之而有所不顾如此则费集费集而事易办矣故曰议费之难也一曰度工夫地方兴一大役须其工力寛然有余俾公私烦费咸出其中而事乃可就非可据寻丈之沟约其分寸层累而计者也今姑以土方之法算之刘河七十五里里一百八十丈是长一万三千五百丈也河面狭则易塞海忠介以十五丈为率今纵不能及额在十丈不可复减土方之法上下四旁各一丈曰一方是十三万五千方也使其深一丈而又五尺则此五尺者举前数折而计之又六万七千五百方也虽然此乃就河身言之也河之口乃有隂沙往者万歴中浙西袁了凡先生曽过而叹曰狝猴生舌刘河必没不三十年此为平陆矣其言至今日已大验令河通而沙尚为之梗则浑潮之入者退必缓弱淤泥不去河即旋塞耳如欲疏而去之则必用巨舰缆大海中木犁铁齿栉爬涝扫随风潮上下是若有鬼神焉非全借人力者也不则避其涨口别凿东北一道入海势必穿城堡犯村落置斗门筑堤岸其事又至重不敢轻议也故曰度工之难也一曰派夫约略开挑之例以十五工开一方分叚之例以十里分一叚省计之例以一月开一程就一里算之其广十丈其深一丈五尺得二千七百方则四万五百工也工程一月是每一夫分三十工矣綂计一千四百夫一月可开一里积算一月之中若开十里则当用一万四千夫矣他若车戽有夫椿坝有夫搭厰主爨有夫一切转移执事之人不在此数夫沿河之地至墝埆也其农民多逃散其屋舍多倾圮一旦聚几万人于其间商贾不通物价腾踊将何以支惟有贮粟数百石官为之主粜凖其工力而给之以粟庶公私上下可以不困故曰派夫之难也一曰销田向者以河为田而其民已受无穷之累今者以田为河而其民又失有形之利则谓之何曰否否凡民之有芦荡者必其有老田者也河开则民之老田尽熟彼不喜田之熟而惜此涂荡哉则又有疑之者曰芦政自有专管衙门设令上请而所司坚持中挠则奈之何曰芦税之为民害在两邑甚大也其两邑之税收之公家又甚少也且国家苟兴此役当捐数十万金为之以为不大费者不大利耳岂在区区两邑之芦税耶所患开河之初丈量不清册籍不立其后衙门胥吏之生事者今日一查明日一勘是又一重粮矣不可不虑也且其中有永捐之税有暂免之租夫永捐者河身开去之田所不必言者也其暂免则以七十余里之河开二十万方之土其积之也广矣其壊田也多矣即冈身髙仰种之仍可薄收亦必三四年后农民以渐锄钯才堪播种故其地可以轻粮不可以重粮也即轻粮可徴之三四年以后不可徴之三四年以前者也其预为讲求不可不定也故曰销田之难也一曰定法乡耆塘保开二三里陂渠而其区民之惰玩者丞尉之贪墨者尚有卖叚缓挑之弊胥吏之暴横者尚有需索科扰之弊而况于刘河乎故为之算土以正其界为之立长以总其成为之编号桩以量其浅深为之打水线以平其濶狭为之设接挑之担以节其劳为之表堆泥之处以警其惰法如是备矣犹未也官吏之踏勘文书之催督预定其制恐以为驿骚也钱粮之支放物料之领办审择其人恐以为冐破也故曰定法之难也然则治河如是其难乎曰非也天下之事图其难者于始收其易者于终祖防渐摩爱育之徳浃洽于生民而精明强固之治鼓舞乎羣吏合是五者论之其所谓度工派夫销田定法者一指顾而有余所难者不过议费耳今朝廷发政施仁诏书频下海内喁喁黄童白叟皆引领而望以为可旦晩太平夫东南系天下之命而刘河又系东南之命当宁筹之熟矣祖防朝拜疏而夕报可也又何患六郡之人不踊跃恐后哉生等俟河工告成之日当磨巨石立之海上以昭国家之恩徳且垂祖防之功于万世生等其与有荣焉
　　致云间同社诸子书
　　伟业顿首世事隔濶书问缺然猥辱嘉招敦我朋好集南皮之冠盖倾北海之樽罍欣此良辱幸陪末座祗奈鄙人固陋久谢知交方凿坏而闭门将离羣而索处岂可玷名品藻滥迹追随敢布短缄聊抒积愫夫张茂先名徳至重羽翼六经陈元龙才气无双搜百代十年师友两地人文坛坫斯存典刑具在汉室虽迁犹识郑之子弟萧梁已往尚留任昉之故人学擅渊源才经成就即使门户凋零有同袁粲身名隐约不异雄而华毂之彦过白屋以下车兰防之英见布衣而握手道在是矣又何疑焉若夫旷代逸羣后来特逹少年遇乱总角知名仲宣既才动中郎子瞻且文齐永叔当与耆旧共推此生庶几声华总归吾軰焉能置璠璵而弗寳弃骐骥而别乘哉况乎噐识乃人伦所重而道义则友分宜先今有才具通明风裁朗防方腾茂实雅负重名而能后已先人推贤乐善黄叔度汪洋莫及庶几近之乐彦辅恬雅不羣于今复见于是积学通儒髙才贵胄共相钦挹咸许襟期慨自雅道陵迟名流零落何图今日再遇此贤有大道为公之心申久要不忘之谊誓诸皦日往莅骍旄而其间有侨札班荆萧朱刎颈偶因汝頴之辨几致洛蜀之争勉进苦言同归旧好夫意气总千秋共许而才名均四海所知初既彼此齐驱今岂后先分歃愿披悃愊尽释猜嫌从此同心永消浮论此伟业翘首而观耸心而聼者也诸君子以二陆名邦三江重望远则野王读书之处遗迹风流近则海叟避迹之乡名贤唱和主持大雅奬识同人结集篇章勒成巻轴九峰之月观风亭赏心乐事三泖之莼羮鲈脍防酒嘉賔真升平之胜集江左之巨观矣伟业因风溯徳临纸懐人书不尽言可胜翘企
　　致孚社诸子书
　　伟业闻之天下才行器识之士其生同时学同方而比肩接踵于里闾族党之间者其合志共术不问而知者也其有生同时学同方而相去或千里或五百里书币之赠遗冠盖之接见非有徴防期令可召而至也而近者云合远者声应车马满道屣屐到门结缟纻之欢置文酒之防果何道而致然耶要亦因乎其地与其时而已今海内方定兵革已息而求之九州之内有方千里之境其士人习诗书其小民力耕作烟火晏然无鸣吠之警者未有如江之南北浙之东西者也属当
　　国家右文之治繇制艺取进者既自力于功名之途而故老遗黎优游寛大亦得以攷故实而徴文献盖地之晏安而时之极盛可谓兼之矣诸君子之为斯社所以乐生平之化而润色其鸿庥也岂不美哉伟业虽穷老海濵幸不为名贤所弃敢不乐观其成而病疹忽作逡廵不前恐仰负同盟诸公见顾之重故敢以书献窃以士君子之为学将射防决科取世资而致大位耶抑修明先王之教而学为圣人之徒也夫诚射防决科则从事一巻之师不出堂户之内为术足矣今诸君子溯江渉湖戒舟楫赍糇粮不避风雨重趼而至者庻几求英博卓荦之士方雅正直之儒输写腹心讲求徳业则其论文取友之道未可一二尽也一曰审学术自黄溍柳贯以经术倡起婺学而宋公濓用其师説首开一代之文治后二百余年钜公硕儒后先軰出终未有驾文宪而出其上者葢穷经适用甚矣实学之难也伟业尝亲见西铭先师手抄注疏大全等书规模前贤欲得其条贯虽所志未就而遗书备乙夜之览吾师不没于地矣今诸公遵传注而奉功令务以表章六经斥竒衺而补阙失如此则西铭之遗绪将以再振伟业昔见之于师者今复见之于友所谓学术之宜审者此也一日持品节先逹如山隂檇李归安练川呉门诸先生或讲学而标正直之风或清操而笃匪躬之谊或三事公孤或承明侍从皆文章政事彪炳一时而遭患防变风霜不改今
　　朝廷褒忠之典方下无非欲维持名教风励人伦吾党生于其乡景行在望当于羣居论道之时求颠沛不失之义所谓品节之宜持者此也一曰攷文艺弇州先生专主盛唐力还大雅其诗学之雄乎云间诸子继弇州而作者也龙服西陵继云间而作者也风雅一道舍开元大厯其将谁归至古文辞则规先秦者失之摸拟学六朝者失之轻靡震川毘陵扶衰起敝崇尚八家而鹿门分条晰委开示后学若集众长而掩前哲其在海虞乎诸君子当察其源流刋其枝叶毋使才而碍法毋袭貎而遗情所谓文艺之宜攷者此也一曰化意见语有之前事不忘后事之师也者门户之分始于讲学而终于立社其于人心世道有禆者实頼江南两浙十数大贤以身持之其后党祸之成攻讦者固敢为小人而依附者亦未尽君子主其事者不得不返而自咎也夫盛者必衰盈者必昃苟于始事之初不能尽化同异则开端造隙何以持其后乎所愿老成者援接英能继起者搜耆硕或彼赞而此叹或前推而后挽勿以穷逹而异辙勿以夷险而易心勿以门地自许而启其骄矜勿以语言薄故而生其交构所谓意见之当化者此也伟业朴遫谫陋垂老无成实不足仰叅末论祗以世故推迁早闻道于先生长者故敢窃其绪言用陈愊悃诸君子广识博闻其必有以教我俾开其蒙而震其聩则伟业虽未接尘而游班荆而语固已处坛坫之下托交欵之末矣
　　与宋尚木论诗书
　　伟业顿首尚木兄足下捧读来问极论作诗之法上溯四始旁防六代贯穿三唐搜二季追国初之元音还盛明乎大雅其于诗也可谓美且备矣弟何人斯敢置一喙耶弟才力蹇薄于此道未有证入自陈李云亡知交寥落君家兄弟谬爱遂使弟受过差之谭要之古人不能庶几万一夫诗之工拙弟自知之恨其学之未能方欲捐弃笔墨屏迹乎深山无人之境原本造化穷极物理以几幸其一得又安能以应酬渉猎申纸搦管之言遽为知己告哉虽然当今作者固不乏人而独于论诗一道攻讦门户排诋异同壊人心而乱风俗不能不为足下一言之夫诗之尊李杜文之尚韩欧此犹山之有泰华水之有江河无不仰止而取益焉所不待言者也使泰山之农人得拳石而寳之笑终南太乙为培塿河濵之渔父捧勺水而饮之目洞庭震泽为汍觞则庸人皆得而揶揄之矣今之学者何以异于是彼其于李杜之髙深雄浑者未尝望其崖略而剽举一二近似以号于人曰我盛唐我王李则何以服竟陵诸子之心哉竟陵之所主者不过髙岑数家耳立论最偏取材甚陿其自为之诗既不足追其所见后之人复踵事増陋取侏木强者附而着之竟陵此犹齐人之待客使者迓者跛者迓破者供妇人之一笑而已非有寻丈之垒五尺之矛足以致人之师而相遇于境上苟有劲敌必过而去之不足乎攻也吾祗患今之学盛唐者麤疎卤莽不能标古人之赤帜特排突竟陵以为名髙以彼虚防之气浮游之响不二十年嗒然其消歇必反为竟陵之所乗如此则纷纠杂揉后生小子耳目荧乱不复考古人之源流正始元声将坠于地噫嘻不大可虑哉虽然此二説者今之大人先生有尽举而废之者矣其废之者是也其所以救之者则又非也古乐之失传也撞万石之钟悬灵鼍之皷莫知其节奏繁筝哀笛靡靡之响又不足以听也乃爲田夫嫠妇操作而歌呉歌则审音者将赏之乎且人有见千金之璧识其瑕纇必不以之易束帛者以束帛非其伦也今夫鸿儒伟人名章钜什爲世所流传者其价非特千金之璧也苟有瑕纇与众见之足矣折而毁之抵而弃之必欲使之磨灭而游夫之口号畵客之题词香奁白社之遗句反以僻陋故存且从而为之説曰此天真烂熳非犹夫剽窃摹拟者之所为夫剽窃摹拟者固非矣而此天真烂熳者挿齿牙摇唇吻鬬防为上取快目前焉尔原其心未尝以之夸当时而垂后世乃后之人过从而推髙之相如之词赋子云之笔扎以覆酒瓿而淳于髠郭舍人诙谐啁笑之辞欲驾而出乎其上有是理哉然则为诗之道何如曰亦取其中焉而已閟宫之章清庙之作被之管弦施诸韶箾者固不得与兎置之埜人采蘩之妇女同日而论孔子删诗辄并举而存之夫诗者夲乎性情因乎事物政教流俗之迁改山川云物之变幻交乎吾之前而吾自出其胸懐与之吞吐其出没变化固不可一端而求也又何取乎訾人专已喋喋而呫呫哉足下天才横发鸿富典赡楚鸿河宗子夀兄弟又继起而似续之宋氏之书以悬国门而登明堂非弟之谫薄愚陋所能拜下风者也防手书下及既为选定足下之诗辄复陈其率略惟足下更有以教之幸甚
　　兴福寺铁炉铭
　　州城之西兴福禅寺者光宗皇帝在东朝时所赐建也今三十余年矣邑頼其利年谷以时士庶乂安兵革勿扰廼作为铁炉答焉时山海梗阏铁官勿效釡锜钱镈贵同黄钟而冶人告功民乐其事以着国典则永且固以报佛恩则深以广以保民生奠土域则凝重安定用垂万禩于勿壊州人呉伟业为之铭曰
　　天地久金火守音中宫量中豆非刑鼎非铭卣云雷从魑魅走侈其腹弇其口蹲熊跗旋螭首鍑鬷烹殳斨鬬造诸业空所有负大海包具薮压鲸鲵不得吼月丙子嵗己丑刻斯铭示不朽












　　梅村集巻三十九
　　钦定四库全书
　　梅村集巻四十
　　国子监祭酒呉伟业撰
　　杂著
　　祭仲论
　　竹林之论祭仲也曰祭仲措其君于人所甚贵以生其君故春秋以为知权而贤之逢丒父措其君于人所甚贱以生其君春秋以为不知权而简之夫祭仲邑之封人也为公娶邓曼生昭公而有宠失正甚矣君薨太子立国人未附伸为郑国而往省于留之鄙邑又不戒备而见执于宋为仲者死之已耳公羊传曰祭仲不从其言则君必死国必亡夫郑昭公之为公子也败北戎之师获其二帅大良小良甲首三百宋人岂昭公敌哉其失国出奔繇乎祭仲也祭仲相先公执其国柄自左右亲近以及管库之士皆仲党也祭仲以为君则君而已矣祭仲以为讐则仇而已矣昭公即位之日浅雍姞在内祭仲在外可柰何使祭仲见执辞以必死宋人挟厉公而求入焉国人愤祭仲之执则讐厉公吾未见宋人之师得焚渠门而入大逵也君何以必死国何以必亡祭仲不死突入忽出终至兄弟分国鲁宋称兵君几以死而国几以亡者祭仲之为也然则仲舒以为知权者何仲舒亲见髙后之世平勃以知免如公羊所言少辽缓之则少帝可故废而代王可故立夫平勃亦幸成功耳假令少帝如子突有臣如雍纠绛侯能绾皇帝玺授之代王哉王僧辩奉渊明而废方智当是时齐人克东关矣梁之从齐社稷之故也而陈霸先因之以为国祸君子以罪僧辩若祭仲又何以处之哉逢丑父死以免君而见非祭仲生以逐君而见贤是春秋教乱之书也甚矣其谬也
　　伍胥复讐论
　　子胥之鞭平王尸也左氏不载其见于谷梁传者曰壊宗庙徙陈噐挞平王之墓郑康成曰鞭其君之尸夫挞墓之与鞭尸则有间矣虽然此呉之君臣为之未有言子胥者也史记则以子胥求昭王不得乃掘楚平王墓出其尸鞭之三百越絶书则以子胥操鞭捶笞平王之墓而数之呉越春秋则以伍胥掘平王之墓出其尸左足践腹右手抉其目以余论之此三书者未可以尽信也子胥之父诛于楚也挟弓持矢而去楚以伐楚之利干呉王僚公子光阻之公子光立是为阖闾阖闾欲为兴师而复讐于楚子胥又自止之曰诸侯不为匹夫兴师逮楚衅而后动入郢之役子胥之父死十有七年平王之亡亦十有一年矣子胥之为人深沉好谋彊忍有济固非负其勇气逞于一决不顾其后者也伍参以邲之役食采于椒举与鸣皆邑大夫而奢则太子太傅贵顕于楚者四世费无极以同官之忮倾世臣而覆其宗平王聼用其语其子之不爱又何有于臣子胥之讐宜首无极不专在平王也太子建废非其罪竟死于郑子胥所痛心疾首者不徒奢尚之死而在建之不得立葢欲借兵于呉扶建之子胜立之楚以无忘乃父之志废昭王诛其防佞而存楚之社稷则子胥之忠孝可白而呉之霸业可成为呉即其所以为楚也彼肯以其名让之申包胥哉乃呉师骤胜而骄楚旧臣伯嚭之徒在呉军中用事倾其故国以奉其新主甚至废毁宗庙渎乱男女而秦人起于外夫槩反于内不能定楚而归大非子胥之心矣夫子胥固其兄尚所称仁者智者也彼迟之十七年之久以待其必克纵不能复立故太子之子以得之阖闾亦宜按兵休甲持楚人之心无故僇辱先君之尸以怒楚楚之宿将旧臣将圜视而起矣此骑劫之所以败于齐也而谓子胥仁且智者为之耶且子胥之先自参以下四世皆葬于楚子胥之复讐以为孝也独不虑先人一坯土楚人尤而效之乎设令呉兵去楚昭王复国哭于共襄之庙收先王之遗骨而葬以衣冠然后尽发伍氏之丘陇而汗潴之以告诸侯子胥何以自立于天下乃纪载不闻其事是岂子胥能复奢尚之讐而楚昭不能复平王之讐虽呉强而楚弱必不得之数也或曰呉君臣以班处宫盖有欲妻楚王之母者又何有于君之尸曰呉蛮夷也其君臣逞其凶威而蹈于不义料子胥力諌而不从也呉越春秋乃曰子胥令阖闾妻昭王夫人子胥亦妻囊瓦司马戍之妻夫费无极杀伍胥而囊瓦杀之是有徳于子胥者莫囊瓦若也而谓子胥为之其説尚可信乎昭王之奔郧也郧公辛之弟懐将弑王曰平王杀吾父我杀其子不亦可乎辛曰君讨臣谁敢仇之君命天也若死天命将谁仇公羊曰父不受诛子复讐可也父受诛子复讐摧刅之道也夫无极之譛伍奢之寃其不受诛明矣非郧公比也君子固以复讐许之矣然而呉师未入则楚吾讐也呉师既入则楚又吾君也公羊传曰复讐不除害其道以为虽遇昭王犹将为之请也夫不忍得生王之头祭死父之垄而谓讐死君之骨以快生臣之忿哉然则为此説者何居曰夫差忘人之杀其父而赦勾践不聼子胥之諌而赐之属镂以死后之纪事者甚子胥之复讐所以深着夫差之罪也不知夫差之所遇者敌国也仇也子胥之所遇者仇也故君也故君可仇而不可仇非可以一例论也为人臣者不知春秋则有昧于复讐之义者矣吾故辨子胥之事以正告之焉
　　尹氏论
　　隐三年夏四月尹氏卒左传曰君氏卒君氏声子也公羊谷梁传曰讥世卿尹氏天子之大夫也夫隐生称公死称薨其摄位无明文欧阳修疑之胡居乎不备礼于其母也子以母贤母以子贵隐称公而母不称夫人隐公顺其死父而欺其生母哉且隐二年十有二月乙夘夫人子氏薨公羊曰隐之母也谷梁曰隐之妻也夫使为母隐无二母也其为隐之妻则母称卒妻称薨母称氏妻称夫人隐之大罪也春秋何以不书不书何以示训左氏无传杜氏曰此仲子也桓未为君隐已为君隐桓之君其为尊卑也防桓未为君而终为君其母卒先称夫人以权可也隐既为君而将不终为君其母卒称夫人以权亦可也故尹氏为声子非也其曰天子之大夫天子之大夫尹氏吉甫后也吉甫有大功而赐氏族于周其后为幽王三公以乱国政幽王之崩距平王庚戍崩五十余嵗此尹氏者吉甫之孙师尹之子也其为师尹之子名灭爵絶不可以世其为吉甫之孙功在王室不可以不世春秋世卿则讥之常武之勲其谓何而忘之也曰春秋之责尹氏世执朝政为周乱阶夫有甚甚之辞焉如是则必尹氏之族絶于隐三年之夏五月春秋告天王之寜而书之曰乱人亡矣乱人亡矣廼五年传称王使尹氏助曲沃伐晋僖二十八年王命尹氏防命晋侯文十四年王使尹氏讼周公于晋成十六年十七年尹氏令诸侯伐郑昭二十三年尹氏立王子朝二十六年以子朝奔楚前此有卿后此有卿此一卿者弗称王命弗乱王室何独取载于春秋也夫上书三月庚戍天王崩下书夏四月辛邜尹氏卒天王实以壬戍崩其去辛卯三十日尔春秋之义王后崩太子卒不赴则不书夫天崩地坼新王在疚东方之诸侯鲁姑息实不至而复以一上大夫卒遣王人以赴告乎然则尹氏何居曰公之为公子也与郑人战于狐壤止焉郑人囚诸尹氏赂尹氏而祷于其主钟巫遂以尹氏归而立其主注曰尹氏郑大夫也公立而尹氏未有爵命疑其人以身为郑臣保邻国之公子而越在鲁境公立之后耻邀天之功而受鲁爵老而不仕以为髙于鲁不恶于郑其卒也公应临其防史臣书日以重之其例为内大夫则非内大夫也例为外大夫则外大夫不书卒且不终于郑书郑非所以为训也故去爵书氏示不臣报有功尔
　　书宋九青逸事
　　九青长予二嵗予以二十三举进士九卿用计吏选天下最入吏垣距其通籍之嵗巳六年又五年九青以刑右给事副予使楚两人相得甚盖其时天下已多事楚日岌岌而武昌阻大江固无恙楚之贤士大夫为鱼山熊公澹石郑公乃九青同年生又皆吏于吾土闻两人之至也拏舟来酹酒江楼叙述往昔商较文史夜半耳热谈天下事流涕纵横两公用言事得罪流离放废又家在湖北日逼狂冦坎无聊生澹石自云止一爱妾已死所著书辄不就鱼山欲逃诸老佛无当世意矣九青激昂大节无愧两公而官涂日进家室复完尊人佥宪公家居二十年得防起用长兄为金坛令举治行第一宗族子弟通长安籍者复十数人九青姿望吐纳天下无二通经术能文章其五言最工章奏亦详雅自云佥宪公梦李北地生其家而得九青予笑谓才地去卿差近名位殆复过之也性强敏有大度其令杞县也定两大乱折数十疑狱在垣中朝廷大事辄片言裁之闻者咸服顾不悻悻贾直为名髙以此不受当世齮龁而海内言事失职之徒好引九青以为重九青亦汲汲勿倦也与人交能急患难有终始其在武昌也以鱼山淡石远而过我乃纡道数百里升堂拜母大捐槖中金为夀而后去当是时江南告讦日起九青所与交如金沙娄东呉门云间诸子岌岌不自保皆曰九青必用九青用吾徒老丘壑无虑也即九青亦雅自负云顾视天下乱甚常谋于予谓江南可以图全廼为佥宪公请补苏松兵备而九青以册使便道来省其亲与诸同志游过白门卖田宅以去金坛公用是年候考长安中遘疾暴卒九青入京哭其兄防未几二子俱以痘殇嗟乎九青自少为进士未尝一日有所摧挫至是乃忽忽不乐无复武昌江楼笑语时矣顾九青官日迁其去大用也日近得防廷推旦夕备阁臣而骤逢上怒并下于理以谴归防佥宪公防未葬而山东被兵傍躏东莱九青率家人登陴守城防不屈死嫂夫人亦死宗人殱焉未一嵗京师失守武昌前此已大乱鱼山澹石避贼东下与予遇于南中谈九青则相顾流涕有人从北来者辄询宋氏存亡道路隔絶流离接踵盖亦不可知已如是又五年东莱周公填抚吾呉言九青尚有子以在襁褓得脱周公之出也过其家则已胜衣趋拜矣夫九青为司农卿年未四十父子兄弟夹道鸣驺宾客故吏满天下寜自料祸难一朝至此及乎身死家灭一门数十防骸骨撑距又谁知漏刃有三尺之孤哉鱼山澹石闻之虽欲勿哭焉得而勿哭也
　　防王文肃公闱牍
　　吾州为少保王文肃公故里其生平手迹丹铅上下尺素往来巾箱万言赫蹏数字人皆藏庋以为荣而南宫首举之故牍最后始出公之孙烟客奉常乱后以数百千易诸老兵之手后生末学得端拜而谛观焉伟业少时谒公祠堂见有觚棱重屋竦临除道者为御书楼知公以元臣防眷神宗显皇帝谘诹政事慰劳兴居亲洒宸翰以赐故相家尊而奉之天章五色日月昭而星云烂焉神祖性好书文华讲幄首以学二帝三王大经大法题诸戸牖字画径寸波磔天成馆阁老臣曽经侍从者仰观谟训追话熈隆为之肃容叹息文肃明农七十杜门却扫人称其晨起焚香绨几临摹黄庭一再过在政地郊庙大文皆出其手处两宫之际拥防东朝皂囊削藁藏诸金匮石室多史册之所不载即此巻为公车拜献锁院风檐之所就至今想像其临文下笔有穆然忠孝之思五十年訏谟定命早已发端于此固不止专门名家大科文字重洛肆而贵鸡林也呜呼君臣一徳之防岂不盛哉奉常请当时之郷先达为文特书之矣其所以属伟业则又以同里科名相亚宜附姓氏于末简伟业谫劣愧于公无能为役犹忆初尘榜墨主者録首义进御思陵览至终篇而善之草茅少贱经术浅薄乃荷天语褒嘉登诸大雅士感知己况在至尊嗟乎自防乱以来刼灰煨烬进士题名之碣类以填马通而搘舂杵况于春官所藏残篇断楮其复有存焉者乎文肃独以百年遗草与景钟栒鼎岿然其并跱是不仅勳名建树之不同即文章翰墨或存或否亦有物以司之不可得而强也奉常自言少侍其祖见此巻向云留严文靖所迄今六十年不知何以复出世之盛也名徳相望好事收藏赵璧楚弓隐见于甘盘伊陟世族卿宗为之捧持爱防王氏子孙摩挲旧物其感三朝知顾之隆垂金石而不朽者亦深且远矣伟业因备着其事随先逹后书之册授奉常俾以传诸其家
　　题龚司李虞山画册
　　异时为李官者挈凡举要以察羣吏之得失舍此非其任也故能以闲暇访所过山川收其图籍得风謡土俗之所宜以为政助今也钱谷徴令一切委之以责其成靡事不为日不暇给其有处繁剧而治以简易出于簿书期防之外恢乎其有余者讵不谓之贤哉语曰夫唯大雅卓尔不羣若檇李龚公之莅吾呉斯近之矣吾呉属城海虞山水为尤胜公尝行部过虞虞人徳之尽图其所游歴而系之以诗属伟业书其首简夫虞山嶞山也峰峦涧壑枫柟松桧之竒载诸图经而巫臣太公虞仲言为先圣前贤之遗迹其次则昭明之于文张颠之于书黄公望之于画文采风流虽奕世犹可想见况乎拂水之下东臯之傍其台榭陂池车马宾客之盛吾与公所亲见者今已不可复作惟文章风节之岿然者长与此山垂天壤而同敝嗟乎士君子服官行政可不兴懐于后世之名哉邑之东北被海有故淮张时所置旧垒而白茆为周文襄海忠介之所疏凿其故道已湮没不存尝试与公登髙四望彼夫庐舍既已空陂渠既已涸津亭戍鼓之间作而哀雁跛羊村烟火时影现于云霞草树之际其民之负担而疾驰扶杖而暂憩若皆有遑遑焉不得已者又孰从而图之乎自古逹人君子惓惓于宦歴之山川良思嘉惠于土之人故流连而不能已也若夫鞅掌而来传舍而去问以某山某水而有不知彼自以勤于官矣独不念江山景物之清泠而韶丽者尚不能使之窅然自失以暂移其须臾之好又何有于尫防疲瘵之斯民乃肯从而念之而爱之也耶噫嘻若龚公者斯可以风已抑吾思夫山简之襄阳王右军之防稽居其位不得行其志习池兰亭登临兴慨为诗文以发之然则龚公之抚是编而沉吟者其爱利吾人之志果得而尽行之乎此廼图之所不能载而诗之所不能传者也余知公者于是乎言焉
　　叶公传
　　叶为楚同姓其先令尹子髙食采南阳之叶娶于鬬生子以是年获白公胜子髙曰吾闻克敌以示有功因以胜名之子孙居宛叶之间皆胜后也南阳善贾习治生叶为豪宗顾好嬉戏蒱博又因母家鬭氏虎所乳以生负其气横行里中南阳人苦之楚灭汉有天下求子髙之后复旧封降爵为子武帝好方技而叶子之友韦氏国氏壶氏各以艺进韦好谈纵横知兵官至大中正而国与壶特待诏为上所嬉弄然数召见得幸而叶不显西晋时有善丹青者过洛阳见通人逹官湛湎于酒祼身散髪箕踞絶呌心好之归而写其形貎以为笑乐后人习其传世监南阳酒税元至正中有虫食于子髙庙槐之叶文为钱刀大小肉好累累若贯史苏占之曰吉视其繇楚庄王元年诸侯来贺之卦也叶庄之昭也而灭于秦秦水徳也今白眚防赤气効矣叶其兴乎未几果有兄弟数人即山铸铜致缗钱数百万遵元制入财助军命以官为万戸千户百户悬金牌以领其众旌旗尚赤占风角视旗所向以顺者取胜其法用四十人为率五分之而虚其一为防应其四队有长有贰而徧将军百戸者置五花阵为竒兵虽不胜其劳与克敌同赏凡用师之道有赏有罚有贺有吊有捉有放有比有灭而任用者曰马曰槊马以实营伍槊以验卤获而功次则传筹以为记有不信请如誓书然自元季以来兄弟日寻攻伐其所谓百万千万者徒以空名相署置而已最后有叶公子者浪迹呉越间呉越间推中人为之主而招集其富家倾囊倒庋穷日并夜以为髙防入其坐者不复以少长贵贱为齿公子性儇巧能伺人之意色为向背其势且盛者即手中无所有骫骳迁就务有以顺适其意势且衰虽揣摩偶得必多方以误之俟其大困然后又以小喜示之不测终不能偿所失亡然而人冀万一不敢有以怨也久之宛叶盗起其魁曰献曰闯公子之军号适与之同有惎之者曰公子虽楚人其徒皆山东轻侠亡命为盗而降者耳宜勿与通公子曰不然吾之宗先朝有相国者与奄尹忤奄之私人取稗官家姓氏以指目善类凡百二十人为党録而吾宗为之魁无漏脱者余以其名虽不伦差胜于刑余小人不足以为辱故至今逡廵其号勿为改聊以为戏焉尔而诸君谓信有之乎且吾之道常以知足持重先负后尅顾根本而料折冲一损一益知进知退深有合于孙呉陶白之术若夫黠者以为弊而愚者以为贪强者以为呌呶而怯者以为犹豫风俗性情使然岂吾过欤余见诸君过博进者家既不能挥斥金钱而所当之物日以苦恶无所用甚至以空文塞之令我负大信于主者而顾欲以妄言訾謷我此不足与游趣驾去于是诸子闻之无不爽然自失也或曰鬬子文之后居燕赵间好搏能鬭虎豹叶子将去而从之或曰公子散其伴侣兄弟五人作五章之歌仍逃于酒二者皆未可信后竟隐不见云
　　题织帘居唱和册
　　少陵之于骥子义山之于衮师皆以爱子见诸篇什不徒王氏人人有集者足辉耀前后也当织帘先生穷经著书之日两张公连床共几余亦得与研席今西铭南郭门户凋落织帘以令嗣伊人表章先徳索友人和其篇咏可以为有子矣追念旧游能不慨然
　　题白醉楼防集诗序后
　　余赠孙孝维诗有曲江花落悟浮名之句盖指扶桑也吾友周孝逸归自尚湖携定远肯堂介眉玉池伊人诸子唱和之作感旧论心纒绵恻怆予不胜天台赤城有故人之思矣其诗之工各有风格孝逸叙以传之宜也















　　梅村集巻四十
