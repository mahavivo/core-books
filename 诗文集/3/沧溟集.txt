　　钦定四库全书　　　　　集部六
　　沧溟集目録　　　　　　别集类五【明】
　　巻一
　　古乐府
　　巻二
　　古乐府【附三言四言】
　　巻三
　　五言古诗
　　巻四
　　五言古诗
　　巻五
　　七言古诗
　　巻六
　　五言律诗
　　巻七
　　五言律诗　七言律诗
　　巻八
　　七言律诗
　　巻九
　　七言律诗
　　巻十
　　七言律诗
　　巻十一
　　七言律诗　五言排律
　　巻十二
　　七言排律　七言絶句
　　巻十三
　　七言絶句
　　巻十四
　　七言絶句
　　巻十五
　　赋　颂　序
　　巻十六
　　序
　　巻十七
　　序
　　巻十八
　　序
　　巻十九
　　记
　　巻二十
　　传
　　巻二十一
　　墓志
　　巻二十二
　　墓志
　　巻二十三
　　墓志　墓表　神道碑　行状　祭文
　　巻二十四
　　祭文
　　巻二十五
　　杂文
　　巻二十六
　　书
　　巻二十七
　　书
　　巻二十八
　　书
　　巻二十九
　　书
　　巻三十
　　书　附録
　　【臣】等谨案沧溟集三十巻附録一巻明李攀龙撰攀龙字于鳞厯城人嘉靖甲辰进士官至河南按察使是集凡诗十四巻文十六巻附録志传表诔之文一巻明代文章初以舂容典雅为宗久之渐流为庸熟正徳间李梦阳崛起北地倡为复古之学戒天下无读唐以后书风气为之一变攀龙引其绪而畅阐之殷士儋志其墓称文自西汉以下诗自天寳以下若为其毫素汚者辄不忍为故所作一字一句摹拟古人与太仓王士贞逓相倡和倾动一世举以为班马李杜复生于明至万厯间公安袁宏道兄弟始以赝古诋之天啓中临川艾南英排之尤力今观其集古乐府割剥字句诚不免剽窃之讥诸体亦亮节较多微情差少襍文多诘屈其词涂饰其字诚不免如诸家所讥然攀龙资地本髙记诵亦博其才力富健凌轹一时亦有不可磨灭者汰其肤廓撷其英华固亦豪杰之士誉者过情毁者亦或太甚也乾隆四十一年十月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀












　　钦定四库全书
　　沧溟集巻一　　　　　　明　李攀龙　撰古乐府
　　胡寛营新丰士女老幼相擕路首各知其室放犬羊鸡鹜于通涂亦竞识其家此善用其拟者也至伯乐论天下之马则若灭若没若亡若失观天机也得其精而忘其麤在其内而忘其外色物牝牡一弗敢知斯又当其无有拟之用矣古之为乐府者无虑数百家各与之争片语之间使虽复起各厌其意是故必有以当其无有拟之用有以当其无有拟之用则虽竒而有所不用也易曰拟议以成其变化日新之谓盛徳不可与言诗乎哉
　　黄泽辞
　　皇之麋其马八骊皇人委蛇
　　皇之水其马騄耳皇人受祉
　　皇之曲洛其马沃若皇人薄薄
　　皇人孽孽其马喷雪我心如结
　　白云謡
　　白云在天山陵逶迤率彼东土诸夏间之将子能来
　　瑶池謡
　　白云在山亦洽而野予归三年将顾见女
　　南山歌
　　南山白石白离离尔牛之角何其悲车下短衣歌者谁国有叔牙当见知佐命伯王独后来
　　越人歌
　　山有隈兮江有汜歌拥枻兮见王子揄修袂兮披长云举绣被兮风纷纷防诟耻兮心靡它君不知兮可奈何
　　采葛妇歌
　　卧下之薪何绸缪欲寐不寐思冦讐我今采葛以遨逰
　　易水歌
　　缭天兮白虹萧萧兮北风壮士怒兮易水飞羽声激兮云不归
　　垓下歌
　　从羙人拥骏马涕从横兮垓之下
　　大风歌
　　大风沸兮云薄天驱万乗兮纷来旋纷来旋兮沛之宫士桓桓兮福攸同
　　秋风辞
　　秋风萧萧兮白云晶晶草木黄落兮鸿雁于征兰可佩兮菊可餐遗佳人兮汾之干挟飞龙弓下中流横大波兮放逺逰灵偃蹇兮翳日来憺容与兮纷裴徊顾帝京兮何壮哉
　　天马歌
　　天马下阊阖开汗以血騑离哉河之精龙之子视浮云无万里絶流景蹑遗风今安驾幸囘中天马徕从西极经千里归有徳天马徕竦予身挟飞电化若神天马徕循东道承灵威服帝皂天马徕嵗执徐陿四海将安如天马徕出峤山逝昆仑排玉闗天马徕龙为友北击胡驱羣丑
　　李夫人歌
　　去邪来邪就而视之纷何被被其徘徊
　　寤邪梦邪就而视之包红顔其弗明
　　步傩傩者谁邪就而视之风何萧萧其蔽帷
　　陇上歌
　　陇上壮士乗防骢带桑鞬服挟秦弓七尺大刀搏白虹丈八蛇矛盘怒风战始三交失大刀且荡且走亡其曺弃我防岩中逃为我谓乌为客豪陇上之水流潺潺壮士一去不复还
　　蹛林歌
　　单于庭隂山下汉家和亲刑白马刑白马祭龙城今年蹛林大防兵
　　铙歌【十八首】
　　朱鹭
　　朱鹭猎其缨茄下行鱼在梁纵复横鹈何飞濡其羽上书谏其主
　　思悲翁
　　思悲翁鳯凰安宿阿阁中夺我羙人思悲翁鳯凰飞上天枭子拉沓随转蓬狗逐狡兎走取尔枭子食枭母
　　艾如张
　　艾而张罗罗若云中有黄雀呼其羣毛羽摧頽离哉纷山出黄雀山嵯峨鸿鹄絶四海君亦难为罗我欲从之谗言多鸿鹄徘徊奈雀何
　　上之囘
　　上之囘萧闗开以待邉单于台勒兵十八万羽林材振大旅鬗长驰詟匈奴臣月支朝诸侯王甘泉宫郡国受计福来同
　　翁离
　　拥离趾中可筑宫兰用葺之艾尔蓬拥离趾中
　　战城南
　　战城南走城北转闘不利号路侧谓我枭骑且行出攻宁为野乌食不逐驽马徘徊蒲苇中水深黝黝蒲苇骜骜乌亦自不去客亦自不豪梁以集乌子五乌母六禾黍不食攫腐肉愿为忠臣何可覆伤子良臣良臣诚可伤逺道之人枯骨何葬
　　巫山髙
　　巫山髙自言髙江水深自言深勿复相思君有他心山以蔚蔚水以汤汤何用度之石用梁徘徊逺望泣下霑裳愿托黄鹄东归故乡
　　上陵
　　上陵亦诚羙下津以尚羊问客从何来自言水中央芰荷为君衣芙蓉为君裳木兰为君佩江蓠间杜蘅铜池之芝以九茎光华烛天披金英鳯凰之集乍开乍合蜚覧上林曾不知日月明赤翅之鸿翁杂相随白雁何蔚蔚云为车风为马防阊阖守谒者五色露何泥泥乃在仙人金掌中凝如膏羙如饴愿奉我主饮延年万嵗期
　　将进酒
　　将进酒称我觞纷佳哉以浩倡心所作未尝闻徘徊三叹一为君君之臣明四时和国有良工悉索歌观者不苦奈子何
　　君马黄
　　君马黄臣马骊二马异体同权竒徘徊四海羙人子二马相得以千里故东非我东西非我西南非我南北非我北驾如六飞龙之翼路訾邪谓何覧遨逰安终极二马视驽马局促食辕下将以问驭者
　　芳树
　　芳树如此之蔚蔚上有黄鹄以翺翔下饮兰池鸣锵锵二而为侣三而为行芳树拉杂黄鹄伤秋风萧萧思其乡妬人之子妬杀我君有它心无不可黄鹄髙飞亦有罗目欲顾之奈乐何
　　有所思
　　有所思乃在燕山隅何用问遗君大秦明月珠结以连理带荐以合欢襦又何问遗君青丝系玉环可直千万余翠羽绍缭之黄金错其间闻君有它心拉杂其珠摧其环摧其环临髙台反袂以障之当风扬其灰从今以往勿复相思若复相思有如此珠有如此环非我可为鸡鸣狗吠我视兄嫂不言谓何东方须臾髙奈何
　　雉子
　　雉子斑如此之趋跄跄雄来蜚从雌拉沓曳水集于梁目以顾之蔚蔚防防艾而张罗雉子知得奈我何王孙有罗以雉子黄鹄之罗当千里驾以南驾以北朝行出遨逰暮从羙人食
　　圣人出
　　圣人出应熛怒赫炎精文教洽武功成寒暑徳河海清驾六龙何騑离圣人哉圣人御天以调之日月星辰和四时郡国吏功上所治君之臣明逺如期
　　上邪
　　上邪我欲与君同心乐以不可禁相思绍缭谗言防极大驾六龙处天侧日月出入沧海中妬人之子难为工
　　临髙防
　　临髙台望江水江水之流以千里黄鹄知得髙蜚止愿遗香草羙人子闗弓问鹄从何来我主万年亦诚哉禾黍不获鹄何食遨逰四海安终极
　　逺如期
　　逺如期宜四海皇帝日月所置有甘露三载单于自归大佳以万人稽首陛下北藩臣左右贤王奉国珍谒者令引之乡殿陈槖佗拉沓就羽蒙戎酪酒乃是阏氏之所饮駃騠生自余吾中将进酒顾其豪挠以留犁径路刀何用赐之黄金犀毗赤绨锦袍扶伏沮泽曾不知天子神灵从今以往但居光禄塞下不愿归庭
　　石流
　　石流津以梁无敢曳水君安所薄秋风汤汤东飞者鹄北逰者河中有冥冥之白沙逺道之人谓之何兰以有香君不知愿言懐之遗所思
　　五鳯曲
　　梧桐生髙冈凤凰鸣中央三百六十鸟翁杂朝四方其东鸣青鹖其西鸣鹔鹴鸑鷟鸣其隂鹑雀鸣其旁
　　精列
　　欲何为虽有一介志慷慨非其时慷慨非其时言从吾所好混迹于鸱夷入宫无羙女名士常见持名士常见持卞和乃衞足白璧以终疑白璧以终疑还君十五城抱之宁自竒抱之宁自竒周孔圣殂落世人莫我知虽有一介志慷慨非其时
　　东光
　　胡儿平倭奴何不平倭奴利水战海堑船为城诸军彀骑士驰射难纵横
　　对酒
　　对酒歌阳春含意未能申请客聴其真男儿居世无依因诚独难自絶于要津视扶风称三辅吏共理之臣奉职亦何状盘桓磬折闗石和钧为积书以报诸天官自公卿大夫士咸颔其人以君子经纶是时贱玉而贵珉独防迫濩落非其伦素无跅之才四载不迁敢辞于积薪此道当何以具陈彷徨所欲归洁其身
　　乌生
　　黄口四五雀罗坐秦氏桂树间啄啄树上蠧母子相哺自言安唶我三河不知为谁家有轻薄少年臂坐一鹞子鹞子小小如人拳出入雀东西一纵即中两黄口毛羽摧頽魂魄飞上沧浪天鹞子下来还少年阿母生黄口时乃在髙堂欂栌间唶我人民安知雀乳处窈窕紫深宫中安从通白兎乃在平原大泽中罗者尚复得脯腊之唶我猛虎斑斑南山间射工尚复得枕藉之明珠乃在合浦深渊中后宫尚得剖以缀其襦唶我人民生各有夀命何须尚复计防贤愚
　　平陵东【二首】
　　太山阳璆琳琅有羙一人坐明堂坐明堂以王者徳大从羣臣朝万国朝万国如防同頋见白云生封中生封中禅梁父今上皇帝圣神主
　　其二
　　隂山旁马牛羊不知何人城朔方城朔方絶大荒虏两阏氏一贤王一贤王战失利虎头将军顾骠骑顾骠骑曰归止单于敢望汉天子
　　陌上桑
　　日出东南隅照我西北楼楼上有好女自名秦罗敷罗敷贵家子足不逾门枢性颇喜蚕作采桑南陌头上枝结笼系下枝挂笼钩堕髻何缭绕顔色以敷愉缃绮为下裙紫绮为上襦行者见罗敷下担故绸缪少年见罗敷袒裼出臂韝樵者忘其薪刍者忘其刍来归但怨怒且复坐斯须【一觧】使君自南来驻我五马车遣吏前致问为是谁家姝罗敷小家女秦氏有髙楼西隣焦仲卿兰芝对道隅罗敷年防何十五为人妇嫁复一年余力桑以作苦孰与使君俱使君复为谁蚕桑所自娱小吏无所畏使君一何迂罗敷他人妇使君他人夫【二解】东方千余骑夫壻在上头左右三河长负弩为先驱何用识夫壻飞盖随髙车象牙为车轸桂树为轮舆白马为上襄两骖皆骊驹青丝为马靷黄金为辔头腰中千金剑自名为鹿卢起家府小吏拜为朝大夫稍迁郡太守出入专城居月朔朝京师观者盈路衢为人既白晳鬑鬑有髭须四十尚不足三十尚有余坐中数千人皆言夫壻殊
　　王明君吟
　　我夲良家子承恩入汉宫光彩射绮罗语笑生春风君王希召幸在逺谁为通汉宫三十六处处种梧桐羙女八千名各各分当熊黄金买顔色丹青多益工宁知佳丽人不出所圗中黄金犹粪土丹青复何功顔色非可恃粉黛故难同因念长门赋夙昔亦相防君王宠自娱贱妾以和戎岂惜贱妾去但惜长门空涕泣顾长门从此逐秋蓬
　　安期生
　　安期生参驾白鹿云中行参驾白鹿云中行下游来安期生白鹿皎皎金为羁玉为缨顾见蓬莱三山十二城安期生自署其名过谒四海五岳后从麒麟赤鳯迎禹汤文武不足令令我今上应太平拥防左右贤公卿稽首圣人大道成仙女罗坐吹笛笙天神八面侍卫明流乌衔符翔殿廷悲吟我主享万年皇帝求一得命延
　　长歌行【三首】
　　嗟我谷中兰猗猗复英英秋气日夜至鶗鴂乃先鸣百草不重芳霜露浩纵横栖栖就一役慷慨非其情少壮复何为老大无成名
　　其二
　　仙人揽紫芝芳灿如芙蓉两耳委其肩短髪以蒙茸侍从防玉女导我入云中奉我一丸药期我于空同服之生羽翼婥约变形容頋见云中鹿婉蜿成白龙
　　其三
　　累累城上星河汉流清光耿耿不能寐寤言起彷徨彷徨立中庭辽辽夜未央白云涂我衣北风吹我裳还坐頋四壁兰灯一何明缄书寄逺道涕泣下纵横倦鸟无故林逰子无故乡驱车出门去徒侣相扶将
　　短歌行
　　驷马可縻去日难追清酒载觞短歌苦悲遨当以逰何能坐愁全身遗名唯有庄周凤凰于飞覧彼九围但为君故驾言旋归杜门似鄙离俗似骄彷徨所欲此一何劳斑斑猛乕其尾可履鬱鬱壮心猝不可抵倾侧势利还自相戕覆车不戒踌躇雁行秋风駪駪转蓬如轮漂扬四野莫知所臻鸟不猒髙鱼不猒深尔其肆志载浮载沉
　　当鰕防行
　　日月扬光华云汉垂文章五岳髙摩天江海百谷王周孔圣有作大雅岂沦亡曲士徒嗷嗷此道非所详嗟予滞末位慷慨志四方左伏吴越波右以笞中行立髪而乕视厉马抚干将吾谋适不用驾言归故乡
　　董逃行
　　吾欲上谒从蓬莱遨游三山戯九垓阊阖詄荡开斑璘宫阙楼防流光倒景徘徊但见织女弄杼徃来白榆累累支机十二枚河流逶迤但见丈夫牵牛饮其隈问尔凡吏所为客谢主人乐哉教敕酌彼金罍织女长跪进酒牵牛陪桂树一何摧頽嫦娥端坐颔其頥白兎抱杵戞树虾蟇栽采取甘露一玉杯服此露夀以崔嵬服此甘露顔色自好陛下长生不老坐享万年有道君臣欢如鱼藻陛下长与天相保
　　塘上行
　　塘上双鸳鸯芙蓉翳其隂不自行仁义何能知妾心青蝇一堕耳琴瑟难为音新人入宫时意已无同衾君子在万里顔色安可任念妾平生时岂谓有中路新人断流黄故人断纨素新人种兰苕故人种桂树新人操阳春故人操白露新人日以驩故人日以悲浮云顾我庭北风动我帷恩爱傥中还皓首以为期
　　秋胡行【四首】
　　太行易驱仕路难为工太行易驱仕路难为工防佞防志罄折不自负者忌自异者攻智力相御莫知所终歌以言之仕路难为工
　　其二
　　河清可须钟期未易逢河清可须钟期未易逢国士见知非以先容虽有骨肉中懐莫从伯牙絶弦甘此不恭歌以言之钟期未易逢
　　其三
　　闇妬相成周客一何疎闇妬相成周客一何疎维彼燕石明月是居爰发深藏庶用见誉即曰瓦甓孰捄其初歌以言之周客一何疎
　　其四
　　好恶何常显者易为名好恶何常显者易为名一犬吠形百犬吠声如草偃风夜虫附明西子虽姣不属于盲歌以言之显者易为名
　　相逢行
　　相逢狭斜间狭斜不容车不知何年少夹毂问君家君家诚易知甲第城南隅黄金为君堂白玉为门枢坐客髙堂上击钟吹笙竽将军起行酒何论冯子都兄弟两三人出入长相须大子侍中郎中子中大夫小子复何官稍迁执金吾五日一来归观者罗长衢二弟为雁行长兄上头居东方千余骑兄弟一何殊入门游后园银牀纒辘轳梧桐十二树一凤将九雏梧桐自相值凤凰自相呼音声何啾啾枝叶以扶疎大妇董妖娆中妇秦罗敷小妇邯郸女顔色世所无大人且安坐为乐良未徂
　　燕歌行【二首】
　　秋风萧瑟吹我裳蟋蟀寥寥啼我牀出门四顾非故乡谁能客逰不断膓短歌防吟激繁霜浮云千里一彷徨仰看明月流清光二十八宿罗成行髙防非阁遥相望河汉纵横难为梁胡马北鸣雁南翔忧来不知从何方慊慊伏枕聊自当涕从中零安得防岂不懐归道阻长
　　其二
　　防日苦少别日多为君盛年行蹉跎忧来援琴聊短歌羽声慷慨调不和悲风四起扬尘沙浮云摧頽互相加人生奄忽若春华谁家客逰常无家中曲不觉泪滂沱揽衣出户夜如何众星歴歴月低河鸿雁嗷嗷鸣相过欲往从之畏蔚罗
　　善哉行【二首】
　　来日难期少合多离今日相乐不醉何为寥寥北堂哀竹苦丝短歌裂耳慷慨以悲白日云没秉烛继之何昼何夜迨我盛时烹肥击鲜斗酒自随安知王乔八公者谁促坐行觞交属所私百年如寄当复何疑慊慊惜费智者所嗤计防有无将以奚遗
　　其二
　　巢父洁身天下为污四岳九官而无匹夫傅说筑岩维时商实爰立作相不俟终日尚避海濵二老是丽既载后车三圣所师仲未伯齐三逐何鄙生有父母知有鲍子伯阳犹龙和光同尘刍狗万物圣而不仁丘明修辞古之国工纵横六经化裁与同干木偃息大魏以藩式则闭门廹则逾垣庄周非人蓬累而行逍遥防世乃称达生
　　西门行
　　出西门歩踟蹰相逢不作乐当复何须但作乐勿复问有无安知家人生产当复溷吾徒君撃筑我和歌请为燕市饮旁人当奈何人生欲知已结交不在多岂无车马客富贵相经过自非名卿鲍叔牙虽有国士谁当知自非名卿鲍叔牙虽有国士谁当知与君重自爱中道有别离区区抱苦心可用不相疑
　　东门行【二首】
　　出东门顾且望欲何归向洛阳座下两走马马上结束千金装挥鞭酒家去调笑邯郸倡作使博徒数軰掷钱百万少年塲少年塲朝用广平公故暮为琅琊大王男儿结交愿得豪贤君复自爱莫相忘男儿结交愿得豪贤君复自爱莫相忘恩仇分所当翩翩轻薄殊未央
　　其二
　　出东门不顾归来入门怆欲悲舍中无儋石储还视身上衣参差慷慨出门去儿女牵裾啼他家自愿富贵贱妾与君但餔糜但餔糜上用穹窿天故下用匍匐小儿时吏清亷法不可干一旦缓急当告谁行吾望君归嗟少年莫轻非
　　饮马长城窟行
　　萧萧山上草悠悠山下道长城一何长逺望多悲伤逺望不如归防子日依依依依复累累涕泣当为谁髙防知天风鸿雁知天霜欲媚更无人欲去更彷徨浮云西北来我马顾之鸣愿附尺素书迢迢东南行浮云不可托素书不可成十年违室家安知即平生
　　上留田行
　　人生一何相悬哲士常见未然愚夫不睹目前所较以千年今尔忽怨苍天非世淆乱谁贵圣贤
　　孤儿行
　　孤儿生孤儿生命不如一抔土父母在时坐长筵雷大鼓父母已去兄嫂令我报府今年防羌明年击胡虏六月来归不得自言苦目汁稠浊头面生疮大兄言视饭大嫂言溉釡上髙堂不见父与母下堂孤儿泪下如缕使我朝行薪暮不得束刍顷筐敝漏缉之用荼钩折无喙鎌钝无肤舍鎌防丛棘棘断行复苏刺伤我手复裂我襦自念犹人谁使为奴兄嫂如此为不早去下从地下当复何须髙秋八九月堕严霜百草凋枯牧竖絶粮驱羊下山逸入他羣不辨所亡愿取我羔莫攘我羊羊复恋子棰之不将弃棰挽角羊僵道傍拽羊囬家兄与嫂睨三年不乳毛尾空长作何校计乱曰羊鸣一何芊芊父母地下将书寄与兄嫂尔爱其羊我爱其子
　　怨诗行
　　荆山何岩岩白璧何齿齿圭璋满朝廷尔胡独在此千载抵尘沙一抱即知已瓦砾生目中众人纷所指五都当一顾三献不得理一刖藏白虹再刖涸沂水玉石苟不分安用存吾趾昭王遣使问慷慨不可止一剖属白虹再剖折沂水至今为宗器天下称其羙愿以陵阳侯还之乐正子
　　白头
　　青如雪中栢凿如水中石自君有两意事事非畴昔畴昔共绸缪何尝不胶漆今日不胶漆眀日即参商东西大道上车马遥相望新人此一时故人彼一时难将故人意持与新人知非不结同心人情中道还白头百年期岂作斗酒间云汉何绳绳星宿何累累意气一以失黄金不可为决如溃防川絶如蹶张有亲相推与无亲私自怜


　　沧溟集巻一
　　钦定四库全书
　　沧溟集巻二　　　　　　眀　李攀龙　撰古乐府
　　艳歌何尝行
　　何尝快独平生但当被华縠猎长缨起家为二千石四十以专城兄弟纵横要路车马络绎往来公卿显者行但当在髙堂置酒快独呼我所欢五陵少年任侠知名主人称夀以乐上賔揽持绮丽杂坐弹筝触抵安足诤嵗月忽如流愿言重自爱吾夙昔与君共绸缪朝亦复苦愁暮亦复苦愁辟彼东逝之川泛泛不系之舟浮云转薄心悠悠有似客逰难乆留
　　艳歌行【三首】
　　皎皎月中兎罗网安得错夫婿流宕子翩翩长道路上堂事舅姑下堂力蚕作日出行采桑春风动纨素不知何年少踟蹰西北顾请君且莫顾黄金徒自误黄金道路傍谁当见国卿
　　其二
　　童童河上柳朝荣暮来朽人生天地间何可日无酒偃蹇谁当闻忼慷谁当有赖得心所欢嚼我以大斗醉后唱髙言掩耳使一走语卿且勿走不如舌在口舌在难为扪叹尔欲行恩
　　其三
　　南海一何长明珠一何光大珠抵明月小珠烛中堂洛阳发中使明珠窃自伤没海采是珠珠泪以从横持作木兰柜送至洛阳宫后宫莫不叹问珠从何方谁能复市此隋侯与孟尝用玉绍缭之黄金错其中缀之用翡翠薫用苏合香夲自南海珠今为后宫珰
　　满歌行
　　得意良独难大带如河髙弁如山功名侮予心不遑安遥望故乡郁郁漫漫忧来自中不逊于顔鄙士患得失达士多所宜智不鬬时我斯荡荡天下熈熈俛拾仰取日竞刀锥逝将掉臂弃而违之东蹈沧海宁居九夷崄巇可为念为偃息乃在草莱蹲而逾垣嗒焉凿坏流俗落落岂无友生门一以杜其可复开蜉蝣之裳视此末荣宠辱者惊寓言愤世混迹躬耕贫贱肆志惰傲相成徘徊千古载浊载清饮酒而已谁知其它即有三公相去几何百年如寄孰少孰多胡朝谋夕自贻蹉跎屹彼在位经营四方天道病愚人道趋彊退而为乐辽辽未央
　　企喻歌【四首】
　　男儿自言彊出门思故乡陇水流离下泪落鐡裲裆放马大泽中马饱勿复驱宁断壮士肉不断骏马刍鹞子下狡兎不顾黄雀羣男儿饱百战少年笑杀人男儿重意气结伴不须钱谁能无兄弟千里不相怜
　　琅琊王歌【八首】
　　阳春二三月单衫绣裲裆系马临大道值女行采桑炎天五六月挈枕逐隂凉絺服不掩体唤女汲寒浆初寒八九月银烛照髙堂端然坐不睡看女织流黄盛冬十一月调笑酒罏傍玉壶出纎手索女弄丝簧主人但置酒烹肥击其鲜男儿好还乡不愿持一钱孤儿当门泣门外霜皓皓今年许裁襦兄但视其嫂骏马似人长金鞭五尺强往来渭桥上琅琊大道王新买五尺刀摩挲不离手但来防此物军中谁更有
　　钜鹿公主歌
　　邯郸女儿年十五能弹琵琶唱乐府
　　头上明珠间翠羽客与酒钱笑不数
　　可怜误嫁阳翟贾遂使黄金暗如土
　　紫骝马歌【四首】
　　出入渭城中少年独妍雅不知是阿谁但识紫骝马紫马从西来道逢一骊驹两人下马揖便入酒家胡问客复何为昨日发东平袖中出短书心知自刘生对客读短书慷慨不能止防劒出门去报讐燕市里
　　黄淡思歌【二首】
　　膓作辘轳转泪作素绠垂独坐不能言傍知思忆谁胡马代州出还骑出代州黄金装马勒青丝络马头
　　地驱乐歌
　　萧萧条条风雨漂揺饿杀鹪鹩撑杀防鸮
　　倦鸟不飞非无羽翼贫女不嫁非无顔色
　　枕郎右臂郎侧向左看郎顔色似不在我
　　宛转郎懐坐郎左膝郎有它人不自今日
　　雀劳利歌
　　稂莠骄骄雀劳利前有鹞子后老鸱
　　与郎十期九不果郎有它人休误我
　　捉搦歌【四首】
　　仕宦还须论知已结交还须论君子男儿失意悔人指老女不嫁难为理
　　东家女儿大狡狯屋里烧香出墙外供养世尊作佛防愿得百媚无菑害
　　邯郸城南夜逆旅楼头十五谁家女可怜白马空儃伫不见其人但闻语
　　骏马凭陵粟在口男儿精神钱在手何不结伴日沽酒出臂苍鹰使黄狗
　　折杨栁歌【五首】
　　上马折杨柳杨柳郁葳蕤马上吹长笛愁杀虏家儿不惜折杨栁孟津杨柳西夲是虏家女嫁作汉儿妻放马孟津岸饮马孟津河虽是虏家儿爱听汉儿歌莫折杨柳枝婆娑动郎意自有瑚鞭出入擐郎臂上马出门去马鞭持与郎郎度孟津水何时还故乡
　　幽州马客吟歌【五首】
　　客从幽州来百万为摴蒱钱自它人有意气良所无今日但一掷何言无所持庭前两走马千里任君骑自怜十指镮玉壶不离手女儿行无赖故劝郎君酒南山固言髙上有北流泉女儿固言好须得郎自怜郎赍千金装结客行三秦那能论家计少年喜作人
　　慕容家自鲁企由谷歌
　　鸟中有鹞子人中有慕容慕容家此谷少年多相从
　　髙阳乐人歌【二首】
　　欲知马上儿但复看儿马结束殊轻薄不在汉儿下郎来但坐饮百壶分自当见郎行仁义无钱何所妨
　　团扇郎
　　白团扇明月入君懐清光满流盼霜雪散炎天是侬歌始变合欢自一时秋风欢不见
　　前溪歌【七首】
　　逍遥东武亭下有独桑路欢但宿侬家前溪不可度朝思出前溪暮思出前溪溪流乱漫下谁见倚门啼女萝着长松蔓与长松长虽非嵗寒姿愿得被风霜黄葛生溪邉溪水东西流枝枝自纒绕叶叶自绸缪春容故易老红粉岂常鲜郎归定何日憔悴复谁怜怜亦异当年
　　谁能采黄葛逍遥独桑头黄葛断还生春风不可留烂漫使侬愁
　　葵藿自有心兰蕙自有香黄一小草春风独不忘枝叶顿芬芳
　　子夜歌【十首】
　　渉江种芙蓉青荷防时有但使莲心生何虑不成偶桑叶老欲尽春蚕已就眠那能不作茧丝子自纒绵彊言共寝食十日九不俱桐花夜夜落梧子暗中踈出亦隂忆汝入亦隂忆汝石阙四面生悲来定何许荡舟芙蓉池红顔在池水侬与芙蓉花有何不相似宿昔结同心丝髪与眉齐转动如春风不离郎君懐相怜湏及时红顔不难老郎自行由豫它人已相保始欲识侬时白头誓相怜一日三唐突持底解千年欢心杨栁花春风为颠倒到头有感化不离浮萍草愿因斗酒防发欢桃花容蹉跎自不饮双杯持劝侬
　　四时子夜歌【八首】
　　春鸟既集渚春花复着林髙台不可望春色荡侬心绮窓媚初月罗帐褰春风欢复自顾虑﨑岖当奈侬三伏天雨火郎但笼坐何处汲寒浆金缾井中堕婉伸华簟上不下葳蕤钥郎君已自前罗衣那及着庭含明月光蟋蟀入牀语独自理寒衣秋风动砧杵荧荧斜月辉累累清露垂中宵不还卧徘徊独为谁郎从何处来重袍那如水酒无沙糖味为他沃寒尔北风振枯林严霜杀百草欢不与时竞独向相思老
　　懊侬歌【四首】
　　五丝合欢被还得五丝缝侬为懊恼曲还持懊恼侬布帆百余幅阿娜自生风江水满如月那得不愁侬夙昔幽闺性冶游持自惑旦夕三千里不复作顔色长江得春风使帆如使马朝发牛渚矶暮宿白门下
　　神弦歌
　　宿阿曲
　　天门詄荡荡地户郁沈沈真官下云中窈窕从蘓林
　　道君曲
　　中庭有树其实诩诩道君出入先以风雨
　　圣郎曲
　　梧桐何翼翼鳯凰何将将左坐青溪姑右坐白石郎姑自翳瑶草郎自命椒浆
　　娇女诗【二首】
　　朝游青溪南暮逰青溪北娇女年十五芙蓉比顔色终日奏弦歌小姑独相识
　　徘徊白石江蹀赤山矶湘绮为下裳紫绮为上衣自绣双鸳鸯十十五五飞
　　白石郎曲【二首】
　　郎之徕何纷员车以清风马以云前有明姑后道君石子如弹丸累累江之渚有郎独自居艳于十五女
　　青溪小姑曲
　　青溪汤汤白石为梁小姑不嫁谁谓无郎
　　湖就姑曲
　　北游赤山湖遥望中芙蓉裁衣赠大姑
　　大姑舞白鸠仲姑渌水歌不共小姑愁
　　姑恩曲【二首】
　　明姑遵云中葳蕤六萌车前驾斑璘兽后从朱鸟麟辟邪
　　诸姑亦道同独有明姑尊桂酒黄金色持以报姑恩
　　采莲童曲【二首】
　　扣檝声太苦聴我采莲歌且将盛年容持比芙蓉花西湖采莲舟上有愁思妇不摘芙蓉花何因出素手
　　明下童曲【二首】
　　走马上越桥遗却黄金鞭遥望射堂头徘徊骄不前赭白千里姿斑骓八百余乗不独自去日与陆郎俱
　　同生曲【二首】
　　盛时不再逢百嵗一何促愿以南山松秉作夜逰烛蟋蟀空局促人命安可为但当饮羙酒醉即蒿里歌
　　石城曲【四首】
　　可怜冶逰郎大马髙纒騣冶游石城下闻名少年中珂峩同心髻环揷三子钗种种随时变懊恼郎君懐阳春二三月花与郎同色明知苦淹留盛年不可得大艑十八防长篙如竹林张帆看风色知是下江陵
　　乌夜啼【四首】
　　石城诸少年歌舞日相新刘生安东平是郎得意人长樯百幅帆常着千里风婀娜樯上佳飞逐不成双大帆曵云还长樯柱天起非是不相留势已无千里乌生秦氏家不从秦氏栖夜夜将九子石城城上啼
　　乌栖曲【四首】
　　芙蓉如绣柳如织浣纱渡头日将匿髙髻双珠玳瑁簮采莲一曲倾江南
　　珠履错落华灯光长袖宛宛属羽觞含笑一转心相知谁能不前复自持
　　黄金匼匝葳蕤钥北斗防干城上落羙人空牀夜不眠双双玉筯下灯前
　　江南女儿蹋蹀歌阳春窈窕出绮罗黄金辔头紫骝马长安少年事游冶
　　估客乐【二首】
　　估客从杨州大艑载何来有无郎寄书但语莫徘徊估客广州人出入三江口一艑载三千娘但日沽酒
　　莫愁乐【四首】
　　何来诸少年石城迎莫愁莫愁石城西门前江水流莫愁善西曲曲曲变新声含意娇不发春风感人情莫愁幽闺性非但倾城色石城诸少年人人自相识何处寻莫愁石城诸少年可怜六萌车不送莫愁还
　　襄阳乐【六首】
　　朝上大隄头暮上大堤头大堤诸女儿逰冶不知愁女萝复可缝兎丝复可织唯有菖蒲花郎自不曾识大堤诸女儿歌舞日相逐郎今定怜谁夙昔谁家宿郎君但坐饮聴我白雪弦十三工西曲自不工数钱杨州大估客千金作一装谁敢攀贵徳牵壊侬衣裳诧侬断信使还书亦不作防薄自怜侬欢岂自防薄
　　三洲歌【三首】
　　何处估客豪杨州估客豪象牙持作樯鍮石持作篙闻欢扬州去大艑居上头一载五百万两载千万余何来板桥湾持底唤沽酒两丛蒱鍜镮问侬取不取
　　襄阳蹋铜蹄【四首】
　　白马蹋铜蹄着地铜蹄鸣往来大堤上出入襄阳城大马珂峩头一歩三舂鉏借问马上儿家在襄阳不白马金络头一歩三駊便是马上郎何尝不婀娜阳春二三月襄阳好徘徊渌酒汉江色与郎传一杯
　　青白马
　　青踯躅八尺强黄金络头丝作缰
　　可怜白马如人长着地徘徊自生光
　　青白马冶游郎劳君下都看三阳
　　可怜白马逐青石桥柏梁五湖东
　　青白马六萌车可怜今夜宿谁家
　　借问窈窕西曲娘白马青去无常
　　借问窈窕西曲女石城莫愁凭寄语
　　齐唱可怜泪沾裳可怜三声忘故乡
　　夜度娘
　　侬来星始集侬去月将夕不是地上霜无人见侬迹
　　长松标
　　落落南山松长标一何拙上栖万里风下覆千年雪
　　双行纒
　　朱丝葳蕤绳是侬双行纒绕腕结同心傍人那得见
　　黄督
　　谁能见歌舞不自爱阳春少年双泪落知是他乡人
　　作蚕丝【二首】
　　拾蚕蚕如指出桑桑如掌一日三箔眠交侬那得往大茧大如卵小茧垂其腴三秋上织作君防罗绣襦
　　碣石篇【四首】
　　碣石中怒沧海北倚元气吐欱若偃若起长风相薄跳波千里悬流冒颠天汉外纪地轴髙摽毂转白日与齐俱入与汩偕出
　　其二
　　凉秋九月塞外草衰白日萧条北风苦悲邉声四起胡马成羣爝火如星列障如云钱镈既置修我戈矛裹粮坐甲唯敌是求
　　其三
　　委蛇者河千里一曲方之舟之匪刍伊粟太行诘屈西北是经车辙马迹日不遑宁于铄圣人依其在京差次吏功郡国以成
　　其四
　　羽翼未就鸿鹄徘徊神龙失水蝼蚁所裁珠不暗投劒不倒持能弗用利勿处于疑髙才者妬匪但在人逃名避世以保其身
　　白纻舞歌【四首】
　　华镫参差月舒光笛箫笙竽琴瑟张馆娃窈窕夜未央西施起舞属吴王白纻飒沓零繁霜浮云绰约凝且翔将絶复引歌为长廻身急入促管藏扬跗摩趺匝洞房流风徘徊生绣裳答桴应节蹈鼔行挺钗欲堕复不遑罗袖缭绕满中堂与志变化无恒常诸工竞写忽已忘迁延就次进羽觞
　　其二
　　二八齐容罗象筵激楚之结独秀先白纻萧索阳春前廻风飞雪相流连玉腕缭绕萦繁弦朱唇宛转含蹁跹将行复却私自怜愿君蹋歌及盛年
　　其三
　　春日荏苒花落英吴姬起舞媚前楹廻身顿趾迅且轻纎尘暗暧不及生投袂一转激楚成徘徊复进为新声二八敛手停鸣筝中曲再变豪竹惊如矜若怨意未明余姿逸态犹纵横妙技絶世色倾城谁能顾盻感人情
　　其四
　　双袖徐起若有思逸态一放横难持滛衍诘屈纷陆离流纨曵縠风委迤萦尘逗节利屣施纡形赴曲影不知纎腰欲结行缀移众变沓至生繁姿踌躇中止人尽疑浮腾絶迹称神竒游精荡志君自治大乐万嵗逺如期
　　霹雳引
　　平成天地剖九州罗列五岳江河流明堂受计朝诸侯人马辟易气纵横悲歌慷慨志不平
　　天马引
　　胡风雨駪駪而空山有人
　　踯躅兮悲鸣匝余室兮三行
　　蜨蝶行
　　蜨蝶翻翻戏游来东园苜蓿中不知谁家涎涎乳子燕衔之我入窈窕紫深宫紫深宫欂栌间髙坐顑颔待哺两黄口睨之阿母得食还揺头鼓翼谁忍视蜨蝶轻薄亦可怜
　　悲歌
　　慷慨乃知故人徘徊乃知故乡逺道多懐乆客自伤欲驾车无輗欲渡河无梁中夜顾形影泣下沾衣裳
　　猛虎行
　　饥且从漂母食寒且从巢父栖石不为周客笑玉不为楚王啼菅茅但塞路桃李自成蹊
　　枯鱼过河泣
　　大鱼啗小鱼小鱼啗鰕防鰕防啗沮洳啗多沮洳涸请君肆中居
　　逺游篇
　　万里未足歩过谒歴遐荒一举驾黄鹄再举凌云翔澄氛隠北斗河汉集为梁山川自纡曲天地自圜方六鳌抃蓬莱十日弹扶桑潮水怒相撃昆崘出中央流覧临九州众人何茫茫絪緼造元气控揣成隂阳黔羸秉大钧丛脞不可当道逢王子乔揖我还故乡
　　广齐讴行
　　不劳歌楚艳请为罢吴趋上客但安坐聴我奏齐讴鹰扬表东土赐履维青州沃壤既如膏丝枲靭且柔鱼盐无俭嵗海王自春秋百二敌彊秦八九吞徒州羙哉一匡力天下咸宗周朝服西济河鞭棰使诸侯至今临淄途诵义慕前修枹鼓立军门意气纵横浮举袂成帏幙攘臂赴仇雠先君务养士奕世恢鸿猷晏婴以当路结交鲁孔丘其人聘列国终日无停辀及闻箾韶音若与唐虞逰三月忘寝食栖栖此淹留季札夲荆蛮华夏多夷犹泱泱叹大风观采不能休五伯桓称首四豪文其尤拥篲为賔师鐡笼存主忧阔达有遗俗功利非所谋驰骋一何防冠劒常相求蠋辞万家邑连谢千金酬即论二布衣岂复商贾流
　　前缓声行
　　海中之山必有天上之河人知其一莫知其它自非意气轻黄金结交宁足多当复思东来之兎必有西去之乌不舍昼夜曾何爱于吾徒长笛不呼短笛呼愿君有酒即饮无酒酤
　　结客少年塲
　　翩翩白马客游冶长安城自矜有侠骨肮脏多交情羞倚将军势讵借傍人名利劒一在掌四海皆弟兄片言出肝胆杯酒如平生恩讐等白日然诺千金轻君看少年塲意气谁纵横骂坐亦已麤探丸非老成浅之为丈夫贤豪大所营长兄推鲁连仲兄推虞卿小弟处囊中黾勉荆楚行但令称国士不必取先鸣
　　东飞伯劳歌
　　东飞伯劳西飞鹊黄金仓琅葳蕤钥谁家女儿倚髙楼含娇吐怨弹箜篌明珠翠羽红粉妆单衫婀娜春风香女儿年几十五余开顔发艶玉不如箜篌宛转作新声可怜一曲倾人城
　　乐府
　　羣胡欵朝那请与汉家和紫貂黄羊白槖驼单于阏氏乗六驘
　　河中之水歌
　　河中之水流迢迢洛阳女儿名娇娆娇娆十三称絶色十四懐春未可挑才梳堕髻即殊众怕逐时人鬬小腰学成织锦机犹澁解度新声瑟嬾调日出采桑城东路路傍桃李花飘姚左手提笼丝作系右手攀花折其条国卿下装不复顾使君五马徒相邀董家髙楼一百尺归来谁见倚逍遥
　　三言
　　郡斋同元羙赋得隂字
　　漳之浔大陆隂天落落日骎骎谁为郡此滞淫君在坐倍萧森嗟波及邈陆沈酌我酒聴长吟秋无色风雨深山欲出薜萝侵泪相视卧独临沧海梦白云心来何处别至今重握手一知音孤城夜枫树林漂短髪问抽簮
　　四言
　　效阮公【二首】
　　太清孔阳元气絪緼灵曜悬鍳列宿垂文威凤振羽神龙作鳞蕙兰幽鬰松桂轮囷
　　其二
　　日照月临天髙气清金支秀华羽林翠旌六驾龙秋四牡鸾鸣濯缨云汉晞髪增城
　　沧溟集巻二
　　钦定四库全书
　　沧溟集巻三　　　　　　明　李攀龙　撰五言古诗
　　録别【十二首】
　　悠悠念往路离别从此长何以酬明徳擕手归故乡良时不须防且复各盈觞仰视日月驰千载互相望浮云难独留游子暮彷徨绸缪逾皓首风波忽一方
　　其二
　　千秋一嘉遇此别安可知良时不努力贱躯欲何为晨风野萧条浮云西北驰河梁临往路逺望令人悲防子自有懐悠悠当告谁
　　其三
　　长思何益防乆留何益归行人怅明发褰裳路徘徊嘉期能再至安辞渇与饥浮云一相失千里常依依我欲往从之送子东南飞
　　其四
　　秋兰懐芬芳依依树前庭春华不再盛枝叶皆已零念昔二三子俛仰如流星羽翼一以乖邈若隔平生徘徊顾四海谁能喻中情结交各有时千载一濯缨离别不在逺日月从此征长当为路人独无弟与兄尊酒可自慰愿言崇令名
　　其五
　　乖疑起恩爱离别生欢娱念子非一身中懐难乆俱握手一相失奄忽秦与胡新知自言乐山海日以殊行路方未央出门思故庐浮云没景光北风悲有余褰裳复四顾徘徊当路衢结髪在战塲皓首为征夫
　　其六
　　四海一黄鹄千里命其俦悲风厉胡马踯躅鸣相求何况同袍友从此逺行游离别无慷慨去去且复留白日没邉城回首望中州浮云西北飞河汉东南流视夜常苦早寒冬正悠悠明月烛罗帏严霜切绸缪俛仰已自喻谁能不懐忧
　　其七
　　念当首往路千里邈已临丝竹发髙堂聴我双龙吟泠泠江汉流浮云寒以隂长风激羽翼严霜摧北林慷慨有余悲新声怆人心防子失相视征夫泪不任中曲一俛仰从此无知音故乡一尊酒愿言常酌斟徘徊恋景光忽为辰与参来者自非昔去者自非今
　　其八
　　髙楼耿长夜揽衣歌且謡秋风一何悲防子不得骄明月照空牀罗帏自萧萧三星既隅列河汉东南朝黄鹄正徘徊翩翩顾其曹故乡邈千里慷慨命同袍浮云日西北安知心所劳携手在须防经时复漂揺
　　其九
　　河汉何皎皎众星错其间揽衣立前庭明月照苦顔悲风中夜起萧萧有余寒涕泪应声零四顾惨无欢往路信可懐为乐及盛年游子不自爱故乡岂难旋
　　其十
　　黄鹄难为羣防子常苦辛念当从此别中懐日以新清光皎明月逺望不可亲髙楼正萧条徘徊四无人上有千里云其下起飚尘各言还故乡握手道何因
　　其十一
　　穷冬盛隂气白日西南防征人常早寐皎月照我扉故乡千余里中夜起懐归干星驾言迈严霜裂裳衣独行无俦匹谁知渇与饥穹庐多悲风萧萧邉草衰身在天一隅何得不徘徊
　　其十二
　　顔色无常好春华一以零悲风蔽地来四顾何防寤言懐往路揽衣从此兴杀气拳毛髪涕泣断为冰仰视河汉星离如水中萍景光不恋人游子岂遑宁夜依牛羊宿日驱驽马行努力及明时安能爱其情
　　録别【又十一首】
　　秋风既萧萧浮云亦依依四顾但他乡防子一何防驾言西北迈中道正裵徊客行无好懐万事不如归
　　其二
　　三星跂相视新月拳素光两宫髙自出双阙遥相望云霞绚河汉机杼成文章罗帏彯四座华烛揺中堂主人前进酒弹瑟为清商流猋激长夜杀气陨严霜萧萧堕白髪翩翩曵衣裳男儿不憔悴谁知在他乡
　　其三
　　北风着枯林浮云苦多隂红顔日就衰他乡日就深别离起中夜对酒不能斟丝竹含妙伎佳人懐好音眄睐适君意慷慨动君心罢曲一俛仰变为游子吟念当事行役泪下难自禁
　　其四
　　秋风西北来萧萧动百草荡子无室家悠悠在长道红顔能防时弃捐一何早对客发素书零涕复盈抱上言故乡好下言故人老
　　其五
　　冉冉年欲度秋兰采间萎荡涤千嵗情结束欲何为羙酒不误人红顔多所宜万事自明日行乐此一时四座惨无言游子中心知浮云动悠悠故乡难可期
　　其六
　　悲风堕白日天地何招揺弹北户河汉条中庭征夫苦难夜且复命新声芳言动君子四座无不清人生即满百长此千载名岂如饮羙酒赵女奏鸣筝慷慨尽逸响慰我饥渇情惟念当离别翩翩渺独征
　　其七
　　明月促曙光众星西北移防子工早行起问夜何其揽衣出门去长当渇与饥蒺藜穿我履严霜薄我肌别离矜盛年老至不自知努力事战塲泪下复无时
　　其八
　　浮云满天地荡子欲安之努力事行役弃置以为期少年盛意气慷慨生别离防防无根蓬翩翩中林鵻马上不得语涕涙各累累君但重自爱逺道归有时
　　其九
　　秋风动千里游子何翩翩早行多所懐慷慨私自怜严霜覆四野明星出髙天涕泪一以下中道忽言旋踟蹰恋徒侣不知身弃捐客从逺方来遗我缯防牋故人俱白头安得独盛年
　　其十
　　昭昭秋素景明月涵金华清酒照朱顔中堂发髙歌防子在外单结交常苦多别离动白头人生复防何悲风揺枯林严霜擕女萝新知虽云乐不如早还家
　　其十一
　　髙楼出浮云零露缀绮防明月照佳人清光相有余纷何下涕泪纎纎结素书愿持千里心托此双鲤鱼尊名不可处白髪难乆居岂如及盛年驾言归故庐
　　録别【又三首】
　　眇眇逺行客绵绵思故乡悲风绕车鸣浮云立马傍邉城苦多隂秋气激繁霜白日匿何时四野一茫茫落木委空庭游响拂闲房霏霏罗帷影明月在我牀起视河汉流寥寥夜未央出亦以徘徊入亦以彷徨
　　其二
　　大江多悲风秋日澄清隂浮云无本根天路难重寻故人一失所结交良苦心游子易慷慨抚劒吐哀吟白髪行萧萧繁霜悴我衿登城望四野明月照北林悠悠委他乡中懐安可任
　　其三
　　去日苦太易游子无常家别离在俯仰素雪以朱华驱车就頽景明发泛黄河浮云媵余征流飇激其波顾眄当中原慷慨为悲歌千里一萧条故乡复如何
　　古意【七首】
　　秋风西北起吹我防子裳浮云从何来安知非故乡萧萧胡马鸣翩翩下枯桑暮色入中原飞蓬转战塲往路不可懐行役自悲伤
　　其二
　　新人一何好年颇十五余夲自贵家子秦氏有名姝故人行采桑值我城南隅顔色各精妙手爪亦相如故人工纨素新人工笙竽笙竽未讵央纨素色已渝人生无新故夫壻自言殊
　　其三
　　嶰隂有孤竹常含千嵗霜截为雄鸣管其音中清商岂不在人耳世已无凤皇新声自一时艳曲乱髙倡安得日相御并坐君子堂
　　其四
　　十五漳河女出身邯郸庭丝竹妙一世纎手何泠泠清商有余悲慷慨为新声中曲若无人含意已独明知音难再遇红妆日夜零奋响发浮云摧耳不能聴
　　其五
　　英英天上云不照浊水泥新婚日以亲贱妾日以擕繁声出皓齿妙舞生春姿缟綦难为容弃如秋草萎念当羽翼乖依依即路岐良人无古欢妾自中心知
　　其六
　　中天起双阙浮云出两宫驰道挺其间甲第罗西东胡姬正当垆邀客过新丰朱唇含緑酒纎爪扣青铜堕髻似无意绍绕一何工眄睐正愁人流纨动春风双双羽林郎翩翩五色挟瑟上髙楼调丝方未终
　　其七
　　胡鹰一何劲北风一何髙朔方士马地斗酒命同袍穷冬蹙四野大猎出临洮荡石响深谷烈火走平臯邉声中夜起杀气常萧萧积隂生战塲白日惨不消草枯牛羊瘦雪盛狐防骄引领望交河层冰正迢迢
　　咏古【十六首】
　　帝作大唐歌八伯奏卿云钟石兴麓野人声一以论日月发光华烂然星具陈沈璧十二渚岱宗乃于禋是时辟四门穆穆咸所宾
　　其二
　　绥绥涂山狐九尾不自多我往求平定念子无室家明发兴岳庭乃身参洪波宗防事则裒祝融扬英华玉牒沐日月素书出江河
　　其三
　　江水一何沛薄大趣归处朝周过故墟宫室生禾黍伤彼西山士采薇自相茹千载睹逸诗斯人乃髙举
　　其四
　　白云出山陵乃在天一方东土既已洽徂西聊倘佯虎豹自为羣乌鹊列成行惟帝立嘉命诸夏发其祥愿言顾见女中心以翺翔刋石树弇兹千载遥相望
　　其五
　　杲杲炽日羽施施掩飙斿我车既已写四马亦孔柔射夫率原隰君子循方舟杨柳囊其鲜鹿豕填相求多士自允异燕乐成王猷驾言徂东郊出洛朝诸侯
　　其六
　　白石粲南山赪鲤丽沧浪单衣裁及骭緼缕逺从商夜中起饭牛任车自所将爝火辟列星上客烂生光疾歌一不闻何谓伯与王
　　其七
　　菀彼中林乌拚飞不集枯齿牙一为猾公子良见圗矫矫上天龙雾雨既已敷子推独耆干草莽空号呼悬书下宫门绵山聊与娱
　　其八
　　庄王搆曾防乃与云梦隣东延洞庭石涔阳激清津赵魏方幸祸况此狼虎秦谏者七十二枕藉以前陈时非一耕夫三楚讫无人因知沮溺流用即社稷臣
　　其九
　　驾言九臯泽揽彼渐水台罘罳蔽荆岑絶流曲池隈婉彼三楚士谏猎纡其才大雨忽盈河疾风西北来洪潦起滔天陨雹激以雷商梁正绥立仆夫行告哀孤虚无妄设荧惑谅为灾帝徳睠荒滛欲去此徘徊
　　其十
　　文驷陈大庭膰肉宿所脩羣婢一以盛君子乃见咻孰谓彼妇口于中可优游蟪蛄遂盈耳凤兮当何求斧柯不在手龟山郁绸缪翺翔七十国交辙奸诸侯狄水衍其波罔济非无舟驾言从吾好还辕息我陬
　　其十一
　　忽忽嵗已莫太台役方作太上羙遨游禾黍未能获滞穗满甫田风雨殚零落相国一沾襟罢酒不为乐
　　其十二
　　贪吏常苦富亷吏常苦贫不见孙叔敖其子行负薪五霸相代兴主烈难为臣令名有遗封余财喜没人寝丘虽言恶千载功无湮
　　其十三
　　阖闾为无道厥欲如蛇豕荐食视上国乃政从楚起昭王在草泽羣臣不复纪使者哭秦庭七日未得理入郢既已甚丘陇行见棰感兹告急言誓彼同袍士贤臣亦多术存亡尤独羙
　　其十四
　　吴王既栖越出逰包山湖道逢一丈人邀我洞庭隅灵墟发深藏中有神禹书大文秘天地乃传百六初金简歊浮云玉宇囘璇枢科斗不可辨鸟迹互盘纡精华一以泄厌气直国庐顾见二室颠三石方扶疏
　　其十五
　　薛公得冯驩门下知者谁十日居传舍乃问客所为先生惟一劒弹铗何其悲授室缔髙国驱车出中逵主人意已厌同列宁见推田文既失位倾身与持危片言悟齐主复相名益垂竒士多侮世藏用匪可窥
　　其十六
　　中春阳和起嘉观临四方刻石颂功徳从臣纪攸长上以献泰成下威六暴彊郡县乃作始经纬不逾行荐号立大义昭设咸有章濯俗谅已羙刑名非恒常鞭棰出顽夫二世寻防亡
　　杂兴【十首】
　　伯牙负髙操引曲輙入神从师蹈东海延颈四无人洪波荡大壑悲鸟方号群白日坐失色山林忽不分精气一以变此调得其真世俗蔽闻见千载逓相因遗世伎始妙絶弦多苦辛自非钟子期古道难具陈
　　其二
　　离朱不逆景师旷不逆风所用一以失化为瞽与聋辔防出大御绳墨出巧工顾眄即千里结构临层穹束手宁自甘狥人道乃穷
　　其三
　　良材出大国群构集明堂欂栌相支持榱桷硕且长飞栋郁云兴髙轩间重梁众人称壮丽输子起彷徨柱小亦已挠朽蠧处中央迨天方晦隂室家罗四厢行者苦无休居者歌慨慷风雨一漂揺不知僵路傍
　　其四
　　良马踬路岐善言踬嫌疑称乐自云早日月寝已驰黄金不可作羙酒多所宜清风响髙唱令徳含妙辞
　　其五
　　太元秉经纬天地自生成隂阳逓消息四时相虚盈雷雨鼓神气日月宣华英絪緼交二仪周流列五行至和液甘露盛徳厌欃枪唐虞且法象明良熈穆清垂衣御三事大治无常名
　　其六
　　翩何汉宫女红妆郁荧荧本自良家子十五充后庭是时得上意宠至身逾轻贵幸霸天下妙丽倾人城诏许领椒房嫔御无不惊唇如齧丹饴齿如锵玉声一当万乗主常含中道情絶色动千载旦夕谁见明羙恶悬盛衰弃置视合并所以尹婕妤顾盻失平生
　　其七
　　诡时苦难遇直道苦不华挈缾羸众口绳墨矫群邪所以上古人工拙无常家陆沈金马门醉即据地歌世乆自相玩为徳一何多在羣既累生孤贵亦失和首阳与柳下一龙复一蛇同流虽所愿迹迩心则遐
　　其八
　　鸿鹄一以举四海何悠悠局促人间世岂若逺行逰明时不重至中懐难乆留遇合成佞幸羙女多所仇英雄既失据片语解绸缪所以孔仲尼舍车即于浮
　　其九
　　洞庭大张乐千乗朝昆仑在昔有行幸轩穆一何尊楼船下河东羽卫覧西垠风起白云飞陇首望中原箫鼓发哀情长驰晻回辕入齧妃女唇出接词客言
　　其十
　　名马不受羁足下有千里黄鹄不受罗羽翼就四海贵贱自一身出处无二轨时利适愚夫势衰蹶智士祛长不揠臂屦缩不截趾陆沈人间世悠悠日复尔
　　杂兴【又十一首】
　　鸿鹄摩苍天万里一翺翔廻飚生羽翼浮云为低昻毕逋城上乌黄口自成行俛啄仰相吓徘徊腐防傍
　　其二
　　大鱼鼓长鬐防若举帆幢夜驱苍梧风凌晨浮九江怒击胥山涛洪波为汹汹夲圗运南溟中更不相容何言一失水湖海难再逢宁如涸辙鲋斗水得所钟
　　其三
　　江南有佳人桃李蓊朱顔宕子行从军闲房重其闗明月一徘徊形影自翩翩秋气响罗帷萧萧难独眠
　　其四
　　凤栖十围干龙翔九回流圎景朝列宿五岳尊陵丘圣人膺大命多士自相求稷契功不刋唐虞徳无俦神明盛驱使衣裳羙优防诗书监二代孔氏乃宗周在昔纡天经羣后有绸缪艰难戴王室千载成咸休
　　其五
　　长离自凤雏天马乃龙子文采成九苞骨法夲千里箕颍出髙人岩穴有知已抗迹唐虞庭清风振薄鄙
　　其六
　　南山有竒鸟朝阳曜其文下来兰池饮罗网正纷贠虽复就长缨徘徊懐不羣枳棘无安歩哀鸣激清云
　　其七
　　翩翩西北风萧萧枯桑林登髙使人望秋气悲我心丛台蔓寒草易水清且深当时燕赵士慷慨有遗音
　　其八
　　驾出蓟北门东望元英宫髙台造浮云碣石来悲风客卿既裂地战士亦论功称系迁大吕昭王气何雄汶篁一不植千里生飞蓬
　　其九
　　逍遥临蓬池言陟梁王台还顾望大河洪波悠哉飞雪蔽中原北风千里来驰驱名利途无骏不驽骀精卫自防鸟东海生尘埃
　　其十
　　古今一旦暮俯仰成兴衰不见桑榆云千里相蔽亏黄金苦易尽红顔安可为如何膏粱士拂拭使人悲
　　其十一
　　万事无不有何言能自持巢由乖世度髙行众人疑俯仰在当路得防未可期汤火煎太和倾侧使神危终身系罗网失势还相欺念我平生欢临觞命妖姬
　　古诗后十九首【并引】
　　前有十九首故后言之犹称古者其文则十九首也其文则十九首而以属辞辟之制辔防于垤中恣意于马使不得旁出而居然有一息千里之势斯王良造父所为难尔
　　其一
　　行行万里余依依梦故乡见君累长夜携手立彷徨寤言心尚尔忽在天一方越鸟东南飞胡马鸣相望眄睐人自好弃捐人自老徘徊亦何益努力苦不早思君度餐饭嵗月漫浩浩慷慨即别离故乡勿复道
　　其二
　　揺揺车马客依依燕赵女沾沾倚筝立交交夹语盘盘髙结出飚飚巾带举浮云忽自归荡子漫无所天寒锦衾薄空牀难独处
　　其三
　　白石何歴歴松柏何离离人生天地间一日不可知斗酒无常置良防无常期沈吟厚与薄为乐无乃迟宛洛羙游戏冠带自相随宫阙起云中第宅罗四垂王侯负贵气佳客以盛衰君但视车马揽防振其绥
　　其四
　　良防属今日弹筝倚新声唱苦令神伤三变不可盈中曲忽自置踯躅一再行欲因更促柱难为聴者情人生局一世悠悠终何成要路多坎坷先秋惨其荣来者率如此焉知千嵗名
　　其五
　　三五楼上女徙倚当双扉红妆妙一世谁不揽容辉弦歌入青云新声亮所稀千载为一弹含意有余哀知音难再得且复立徘徊终日不成曲零涕沾裳衣三叹令人老游子何时归
　　其六
　　烛烛芙蓉花擢擢采兰妇懐袖忽已盈馨香谁为有秋草一以萎此物难独乆驰情一水间无因擕素手
　　其七
　　揺光加孟冬北风何惨栗寒至踈众星蟾兎亦早缺四时既潜移遗迹独难列不知空牀下蟋蟀安从出宛洛多故人厚者如胶漆及其据要路负我道非一织女无成章牵牛防不发且复守贫贱振翮各有日
　　其八
　　浮云何冉冉亦在南山阿千里逺徘徊防子苦无家昔我同门友防马驱髙车两宫属眄睐冠帯日逶迤致身及盛时结附一何多极宴累长夜重闱发弦歌白露忽以零廹此蕙兰花芳草随飚尘谁能顾女萝
　　其九
　　独鹄西北逝逸响一何哀念当生别离欲去复徘徊不惜寒气厉但伤羽翼摧我有鸳鸯绮无衣谁为裁
　　其十
　　眄眄织女星当机理纨素牵牛能几许常为投杼误纨素欲遗谁终日西北顾负轭复何时轩车嵗云暮揽衣即河汉踯躅不得度
　　其十一
　　髙楼出西北下有故乡道浮云蔽天起回飚响秋草四时更相至人生自着老伤彼逰子顔戚戚难独好擕手不须防弃捐一何早努力以为乐泣涕复盈抱
　　其十二
　　东城属浮云阿阁百余尺嵗暮多悲风防子衣裳薄四野何萧条所遇但遗迹来者自为今去者自为昔盛年奄已衰含意将安适燕赵出名倡红顔照宛洛结束随时变弦歌日相索未弹理懐袖若在逺行客弄指一何妙列柱一何廹驰情视双燕飞入王侯宅
　　其十三
　　磊磊丘与坟郁郁郭北地白日松栢隂悲风四靣至谁能黄泉下永含未伸意悠悠即长夜千载一以弃漫漫待明发迢迢正遥寐身世非胶漆岂得常相寄此物无贤愚万嵗更相致神仙不可知服食苦中置羙酒与佳人擕手行逰戏
　　其十四
　　郭北一极望徘徊安所如新坟歴歴出古墓附里闾薪者踯躅歌弃女廻其车白杨日夜疎萧萧悲有余三嵗去故乡一字无素书
　　其十五
　　处世苦无见孤生非所忧髙言唱同心千载一相求穷贱解胶漆弃置衰交防昔我同门友上书哀王侯明月皎夜光踯躅不得投
　　其十六
　　迢迢月既望白露被庭中越女理前音燕服罗清宫交防自逺方文彩复无双驾言出广陵将以适曲江聊栗此何气揽观不可穷帷车蔽日下万马悲回风水力率已至神物难为容秉意属南山浩荡惟所从上客变其度陈唱谁与同极命以成章娱乐良未终
　　其十七
　　孟冬风已厉揽衣有余叹独宿知夜长逺客知天寒河汉直双阙皎若素与纨黄鹄从西南孤飞正漫漫一鸣缓中带再鸣霑玉顔游子不可聴令君中道还所以生别离慷慨亮为难
　　其十八
　　客从洛浦至遗我合欢衾中有长相思縁以结同心芙蓉发文彩鸳鸯厉哀吟逰子正无衣天气复已隂故人此属意徘徊独至今
　　其十九
　　皎皎罗帷月揽之有余辉寤言守长夜依依未能归故乡无不可道路亦何为客行各有懐谁知我心悲出门一以望浩荡霑裳衣
　　君子行
　　君子羙百行维日服厥车奔不易度火灭不改容垢言一生口盥潄难为工金多徒自秽重名挠直躬幸勿少须防无替功乃崇九渊可浮防所患溺愚防
　　逺游篇
　　乗蹻万里外言造太微庭云霞曜朱阙日月夹丹櫺羣后俨金止仙女纷玉亭随风列以雨出窈而入沆瀣飞素液芝草不复零虹霓为我带杂佩揺华星濯缨河汉流清波正泠泠俯视世间人泛泛如浮萍
　　太山篇
　　大东有神岳专名为岱宗日精摄海气吴野控其峯明堂朝列后金防纪元功维昔七十家轩辕此登封云霞自窈窕石室何青葱仙人揽玉树须髪生清风灵液飞潺湲芝草如蒿蓬唯帝拥灵符千载一升中愿言与问道乗龙举太空



　　沧溟集巻三
　　钦定四库全书
　　沧溟集巻四　　　　　　明　李攀龙　撰五言古诗
　　建安体【三首】
　　转蓬遇囘风千里一遨游良时不自爱泛泛亦何求西来既迂怪周孔以坟丘患无纷葩名年往非所忧烈士多壮心对酒苦难酬枕石太华颠俯潄江海流
　　其二
　　北风正徘徊繁霜以霏霏经过至朔方惆怅我武威白骨何籍籍铠甲贯疮痍猛兽蹲髙冈狐兎失故蹊伐薪缺斧斨饮冰胶马蹄逺行多苦寒中路渇与饥是时一介志悠悠谁当知
　　其三
　　河汉悬清光三五正参差西北起浮云霏霏风入帷白髪一何早隠约当待谁快独饮羙酒登台临华池赵女荡竒舞秦筝繁且悲忧来亦有方安得常相随
　　代建安从军公燕诗并引
　　魏三祖及子建诸子间各临戎义有纪列乆当逸失不独王仲宣五篇又公燕一章应阮侵不就次与仲宣从军诗过意讽婉均之未尽所长今各代作二首云
　　代文帝
　　长驱下广陵观兵东南疆方舟被大海万骑纷纵横旌旗随波靡组练逺茫茫中流震金鼓士马何激扬铠甲生悲风千里一锵锵白羽所漂揺浮云自低昻抚劒登髙城我军正相望零雨有遗篇咏言难可忘
　　代明帝
　　太常摩回飚旗帜何翩翩屯吹弥故垒列舟竟长川登樯望四野萧条无人烟髙墉走狐兎荆棘动参天抚劒下中流甲士罗东西赋诗写其懐随波以潺湲从军在万里惆怅私其怜
　　代曹子建
　　丈夫志万里慷慨事四方我后振威灵六军乃激扬分旗建东岳耀武临江湘鸣镝控流飚利劒防秋霜长驱下淮泗人马自生光戈矛何参差方舟正纵横何言为国讐一举披旧疆解徒斾言入歌舞旋许昌离宫大飨士劳赐以次行君子念在御赋诗垂华芳
　　代王仲宣
　　方舟何翩翩素波亦萧萧蒹葭澹余映长樯激流飚抚劒登髙防人马且逍遥空城何所有杀气蔽旌旄日夕见烟火四野飞蓬蒿邉声起大江谁知我心劳从军殊复乐菲薄愧铅刀
　　代陈孔璋
　　浮云肃四野流飚殷悲音邉地一何苦慷慨难为心饮马长城下水寒窟且深白骨撑路出杀气驾重隂将建大举功干戈日相寻骋哉书檄驰纵横正如林身在记室中慊慊匪自今男儿念钟鼎谁能常滞淫
　　代徐伟长
　　自我出从军涉旬东南行文学托后乗顾瞻亦已深中流万艘集陶陶层波生凄风旗帜繁秋日戈甲精沈隂结战气唯闻金鼓声壮士何飞扬各愿一先鸣志已驰九闗岂但懐不庭虽君在只尺搔首未遑宁
　　代刘公干
　　我后赫斯怒整驾东南征六军如飞集列植龙陂城皑皑霜风至肃萧戈甲鸣长飚转沙砾仰视白日冥流波一何劲金鼓悲且清连鸢下青云毛血洒隰坰发机入防妙观者无不惊壮士以慷慨各奋先登情释此荐嘉客濡翰叙平生篇章信绮丽新诗雅以精小臣在缇幕起坐懐同声戎事谅非难但恐沈痼婴
　　代应徳琏
　　郁鬱西北云千里驱重隂临江大耀士方舟载浮沈连波响风雨长緤纷悲吟分曹命超距逸气不可禁君子在行伍常懐饥渇心非不愧细防良遇日以深故山何时旋徘徊中自任
　　代阮元瑜
　　髙城苦多隂秋日殊复悲邉声薄暮起但见浮云飞霜气劲且繁河汉寒无晖三星何踯躅皎月正徘徊流飚西北至征马鸣相依自知从君乐谁能常不归
　　公燕诗
　　文帝
　　置酒髙台观逍遥芙蓉池兄弟夜行游贵客郁参差明月照长筵罗缨何霏霏翩彼众君子展诗奏新辞弦歌入防妙慷慨使心悲流尘荡清响绮丽有余姿吐握苦不悉人生安可为在昔无乐方彼此同一时
　　明帝
　　三五明月满四七灵宿繁清夜羙行游置酒西苑园华池滥轻波芙蓉一何鲜飞盖拂流景随风自潺湲主人延贵客竟席列豪贤弦歌彻中堂羽爵腾我前防音喟有和甘醪发芳顔乐哉殊复乐君岂不俱然
　　子建
　　流飚起飞栋群星集櫺轩月出芙蓉池清光满西园侍者夜行觞绮缟一何繁玉顔可揽持顾眄属所欢华镫正徘徊歩障随风还弦歌荡层防激响拂潺湲公子多忧客从横各成篇主人自和氏披褐将谁愆絶缨纷陆离堕钗复防干取乐此一时嘉防良独难
　　仲宣
　　浮云撤重隂流猋四座来西临栢阳山南望铜雀台囘首出中原旷然千里开公子大置酒弦管间行桮华镫吐清光飞盖自徘徊古人一含情于今安在哉乱离常苦多欢极令我哀
　　孔璋
　　羁客心无娱闲居日悠悠驾言侍髙防公子招我逰凯风飘怫郁素晖荡清流中庭焕绮树芳蕤自沉浮登台逺顾望髙下见原畴肃肃山谷悲黯黯隂气收篇章时间作羽觞不及投逍遥何以立功名为相求
　　伟长
　　髙防郁峩峩其下临清池黄鹄比翼游淫鱼戏涟漪防风起水裔朱华纷陆离绮罗既生色笑歌不自治防酒但相属羽觞随波移人生寄一世嵗月忽如驰岂忘诵君恩贱躯未可知
　　公干
　　月出西掖垣双阙郁苍苍白石烂素波苹藻槩金塘方舟转清流飞盖纷翺翔轻飚洒前庭明镫皦中堂渌酒溢尊罍嘉殽充圎方公子多妙制藻思何纵横髙谈自宠珍濡翰安能详婴疾日沈痼簿领非所长愿言贻令徳僶俛不可忘
　　徳琏
　　群士谐佳防置酒君子堂清言解饥渇四座生芬芳云雨濯髙翼沙石明夜光连篇命音响好合兴文章三台开艺苑爱客擅词塲伸眉就存慰千载以为常
　　元瑜
　　知己难再遇揽衣及良辰天衢飞髙翼清流濯纎鳞揺落易为感孰能爱此身恩义不潜畅举座皆异人公子善养士中外常所亲侍防此髙堂羽觞何纷员翰墨风雨集兴文若浮云翩翩致足乐愿言守明贞
　　效应璩百一诗
　　殽函命闗谷泾渭逹黄河终南既靣列沃野开其阿帝王信佳丽天府郁嵳峩铜雀鸣云中员阙夹丹霞三秦盛西气小戎乃遗歌扬马翼炎光流风激頽波使臣典文字执宪临羣邪春秋大校士与世陈四科祗役在末位兴言念皇家筐防有玺书翩翩为国华
　　感懐【八首】
　　寥寥髙秋气凉风激中庭明星一何的皓月复泠泠清夜使心悲幽人起屏营罗帷徐动揺丹镫发寒荣短歌易慷慨伏枕通鸡鸣伴侣稍稍单独立非其情
　　其二
　　四海一流覧为乐遽何央经传有因依大雅未沦亡知名自前代骋翰各专塲防音可通灵新辞协宫商绮丽漫星陈江河郁纵横岂不多苦心世士竟茫茫中原二三子春秋足翺翔离别致仓卒千载不相当
　　其三
　　明珠出大海豫章擢清云宗臣开国功王佐难其羣公朝日举士愚者甘不闻披褐玩明时骋翰流华芬分适中自谐知己俟其真磬折难为容弹冠各有人谁令君独往踟蹰失要津
　　其四
　　明堂飨元祚称嵗朝京师侵晨宴鸾台日夕宿兰池翩翩佳公子三五相追随十千平乐酒羽爵何参差长歌激清风顾眄生光辉秉我径寸翰兴文一如飞旁人徒嗷嗷匹侣当自知离别难预圗乐往自成悲仰观素雪流俯见朱华披弃置安足陈亡没无还期百年譬影响倐忽谁能持
　　其五
　　在我游帝京冯宠私自竒当年值数子无复新相知中原一顾眄凌厉有余姿用身常苦拙此志安得施浮沉托大道四海一栖迟时俗溺鄙议长往不可追愿言反初服白日且逶迤酒中念故人千载为等期
　　其六
　　鸿鹄不啸侣鸷鸟难为俦双羙无常玩江汉故分流坚芳喻兰石千载一绸缪佳言盈耳哉良时安可留在昔夸中原数子从我游
　　其七
　　孤行苦难立耿介伤其躬世路有姿态悠悠安所终羙服光照人言笑一何工抱鼔若籧篨磬折如转蓬轻薄不可视妖蛊谁能穷车马从狭邪棘生九衢中
　　其八
　　浮云翳髙城回飚生战塲金鼓使人悲旗帜亦飞扬千载一如此丘陇逓相望奈何转蓬士翩翩常道傍
　　酬皇甫虞部
　　青阳一何丽冉冉西南驰言念庭中树率已萎华滋昔我同心友懽宴及良时擕手理清曲各谓无人知天衢多髙足冠盖自相随所愿不与俱朝亲夕生疑含意恋明世皓首为君期谅兹乆识察红顔坐盛衰
　　寄许殿卿
　　西山匿冬日北风凄以繁念兹嵗方晏徘徊白云垣俛首事尺牍儋石聊自存悠悠尘中心夙昔非所论感彼硕人情独歌矢弗谖庶此渉时艰遂用安丘园路傍磬折子髙足防华轩咄唶金兰客来当蹈斯言
　　赋得何仲黙
　　仲黙自天秀弱龄负遐瞩十六逰京邑艺苑防髙足挥毫坐华观懐人理清曲归来放情志日晏从所欲结好玩遗芳明徳以相朂古道谅寡谐遂令伤局促
　　五子诗【五首】
　　王元羙
　　元羙何翩翩夙昔秉灵异京洛多冠盖操觚各自媚所遇无此物识曲聴其伪大雅乆沈邈时淆作者至俛仰知音稀含兹未伸意但坐奋逸响侧身向天地虚名喜误人依依千载事浮云相揽持白日一髙视四顾命俦匹中懐谁可致凌厉子长气文章此未坠
　　吴明卿
　　吴生荡涤士明徳复何早髙举凌风翮青云漫浩浩良士冠帯防斗酒弄辞藻一弹中清商下里难为好知音率已稀隠几存吾道众言纷盈庭胶漆各自保掩耳走淆乱褰裳度潢潦骂坐岂尽狂流俗令人老陆沈金马门懐袖谏书草白日有弃捐逰子悲不造
　　宗子相
　　婉婉维扬士早嵗絶人识结撰有至思先民乃遗则时俗徒嗷嗷此物知者得郁郁独徃心百折江河力披覩他自媚我意安所测念兹擕手驩荣名与令徳浩荡隂阳移吾道相终极语及千载事愀愀动顔色中懐谁可喻文章亦经国一为麟凤言三叹加餐食
　　徐子与
　　徐生一何俊夲自青云姿十年住天目含意多素辞既闻风雅音三叹文在兹眄睐生荣名徙倚即前绥念为理清曲髙言倡者谁踯躅流俗间擕手不相疑时髦满要路各谓中心私世人岂同愿吾道欲委蛇黄金买大药朱顔庶可持物理率如此和光难独窥
　　梁公实
　　梁生起南海负气何倜傥北交中原士徘徊得吾党髙名岂宿着一朝奋鸿响时俗既淆浊振衣念独徃礼法难为工局促向天壤王乔可等期服食理非枉引领还罗浮愿言税尘鞅俯视大河流逶迤浮云上盛衰随物化世情自卤莽吾意当告谁黄金妬偃仰
　　二子诗【二首】
　　卢次楩
　　卢柟起河朔夲自千金子荡涤诸生间销骨于积毁世无临卭令焉得心尚尔深文类缪恭罪罟中狙喜乃系黎阳狱十年攻一技既出浮丘赋始知有株累三叹不同时帝曰付诸理寥寥相如后谁能识察此
　　谢茂秦
　　谢榛吾党彦轗轲京华陌黄金自不留朱顔亦已掷韦布岂尽愚咄嗟名士籍握手金闺人中情多所适冠盖罗长衢染翰日相索遂令清庙音乃在褐衣客一出游燕篇流俗忽复易还顾望鹿门矫矫青云翮
　　酬元羙【二首】
　　妾夲秦宫女少小扬蛾眉早辱君王宠朱顔骄自持巻衣皆罗纨明珠纵横垂头上翠琅玕爵钗瑚枝盛年处深殿容华天下知一朝在里巷遂为生别离此身托古欢南山犹可移东邻荡子妇泥沙委路岐中心指秋日同穴乃所期
　　其二
　　有鸟名黄鹄乃在琪树柯下来太液饮唼喋荇与荷周防视中土少年多罗家金衣菊为裳不受矰缴加一举絶四海离哉天可摩毛羽未摧頽鼎俎奈尔何
　　再答元羙【二首】
　　盈盈猗兰花深谷何逶迤秋风凋竒树陨萚以葳蕤含英即蔓草不复扬华滋岂无王者香结根非其宜孤生感霜雪采折中心知幸君置懐袖慰此长相思亭亭西山栢自茂凌寒姿下流难乆居壮士多所悲
　　其二
　　采苓首阳巅青蝇止于棘结髪奉欢宴柏舟矢靡慝上堂理琴瑟上堂视蚕织眤若形与影在逺复相忆岂不防未然萋菲成罔极爱深生百忧弃捐衢路侧贱妾抱区区中道防察识琴瑟聴其真蚕织五文色非君胶漆心羣小志亦得
　　郡斋同元羙赋
　　逰子苦行役驱车自溟渤依依平生亲斗酒日云没秋风亦已厉萧条众芳歇何以赠君子徙倚揽明月燕婉当及时霜雪变华髪髙足蔽天衢浮云望双阙令徳一见疑积毁能销骨中懐不复喻邈若胡与越绸缪有故人知音无仓卒常恐逺别离含意向明发
　　送元羙【二首】
　　有鳯衔灵文栖栖北海湄临流理毛羽五采以自竒飞如摛羣星击若朝霞披翺翔千仭冈亦集梧桐枝一鸣叶清庙再鸣中咸池凄风振大野青云顾我悲世无伶伦耳谁为度参差回首顾丹穴摧藏不可持将止帝东园恐令鶗鴂知阿閤在万里哀号乃见疑啁啾榆枋间燕雀相追随清光蔽白日何当复来仪
　　其二
　　夙昔二三子慷慨扬竒声文章凌先秦词赋无西京零落如流星各懐饥渇情念尔防髙足北海日以清顾盻当中原冠盖徒纵横明发咏蓼莪依依恋所生悲风蓟门来涕泣霑我缨觧带谢时人驱车薄姑城千里见大河踯躅浮云征罢酒不能别萧萧驷马鸣骨肉非一身意气乃合并景光老自爱率已识荣名
　　答寄俞仲蔚【二首】
　　太乙贶汉徳名驹生渥洼赤汗霑青云长嘶振流沙饥龁玉山刍渇则饮其涯翘尾以踯躅騊駼相经过不愿防阊阖况乃服盐车世岂无伯乐垂耳奈我何天子发素书使者出蹉跎駪駪十二闲驽马常苦多虽有千里姿羁绊非所加
　　其二
　　郁郁龙门山下临千仭谿孤桐生其间干与浮云齐湍水击其隈廻波荡其涯野火燔其东飞雪涂其西莫则止黄鹄朝则啼鹍鸡悲风从天来清商以凄凄伯牙不能去倾耳中自谐匠石空扼腕运斤路何阶琴瑟和神人无乃非其懐结根既已异雨露难独乖愿言俯大壑徃就长离栖
　　送李明府入奏
　　西北夏云列飞盖亦相望供帐被城隅父老皆扶将天子秉百度作新大明堂榱桷曼且硕抡才自南乡山河俯壮丽肃穆垂衣裳是时薫风至五月开未央既奏解愠曲或和斯干章圣顔慰饥渇帝心简四方冡宰上绩书召见伏明光用等课髙第视事称维良小臣奉威灵不得施其长谁谓一邑轻治行乃无疆愿言备侍从珥笔述陶唐防勲谅有期遗爱匪可忘
　　许殿卿郭子坤见枉林园【二首】
　　明时再婴疾隳官此悠悠永言命沮溺二子乃从防田家何所有樽酒结绸缪散髪坐园中辘轳牵寒流击我青门瓜聊且充庶羞雨气荡暄浊披襟御南楼开轩纳山色余映一以收云霞罗四隅烟火蔽林丘伏隂秀禾黍饷妇媚田畴西望华阳宫若见清河舟登临信亦羙旷然销人愁愿君爱景光多暇还相求
　　其二
　　佳客即良夜此防安可期结髪为兄弟晤言今在兹层台挺浮云河汉宛其垂积隂濯列宿三五正参差前山殿影乱雨势坐已移皎月出平陵徘徊当照谁清光澄暑气飒若撤长帷潦水明树间流飇澹华榱零露响空林蟪蛄以鸣悲世路良独难斗酒多所宜达人忌荣名千载同一时
　　杪秋同右史南山眺望
　　南山有幽意驾言此徘徊湖波荡寒城四座清光开金天澄素景秋气何悲哉繁隂逓白日浮云间往来落木飒中林流飇激岩隈朝昏上烟火原隰被楼台故乡无滞滛世路多尘埃念我平生欢离思壮难裁
　　九日集殿卿池亭分赋【二首】
　　卜幽命词客冠盖至如麇白云澹萧晨黄花媚新醖洒翰湖山清开樽鱼鸟近零露偃池荷凄风擕篱槿径回片桥出林瞑寒城隠临流濯长缨飘然袪尘坌
　　其二
　　寒空鹊岭秀霁野湖水濶墟落散城隅池亭入幽豁云隂出水鲜石色含霜活白鸟下烟际归鸿起天末返照欵长林羣流乱相聒紫蟹壮可持浊醪羙堪掇秋髙吹台兴老剧文园渇佳节有独醒吾生岂云达
　　集张使君别业
　　清河迅寒流金舆杳空翠秋气下髙原苍然西北至返照散疎林萧条烟景异零落复佳期茅茨况幽致握手平生人笑谈出往事旧防数子尽风流吾党备千金抵白髪一醉满君意
　　秋夜白雪楼同许右史袭茂才分韵【二首】
　　林烟既曳绡湖霞亦披绛鸡犬静荒村蓬蒿翳深巷烧防见月出钟清识霜降各称浮白乐未觉呼卢戆更赋梁园雪如流华渚虹预愁还城邑车马纷相撞
　　其二
　　返照入平陵白云出西陇天清雁影澹山空岚气重三径何萧条髙人乃接踵诸生稷下秀词客梁园宠松菊有佳色琴樽亦怂慂但醉不须眠寒灯坐相拥
　　送许史得弟字
　　秋风一萧条白云自相缀翩翩尔曳裾惨惨吾分袂鼔楫大河流扬帆下衡卫平台壮登眺邹枚俨兄弟既出兎园篇颇兼子虚制词赋有知遇王门即恩惠
　　集开元寺
　　流隂拂层岑返照翳深谷古寺入萧条廻岩抱幽独梵影净香台钟声殷石屋絶壁栖禅诵悬厓下樵牧秋花雨还瘦老树霜逾秃寒泉可莹心白云况极目登临客自佳揺落时何速蔬色荡腥羶苔光清简牍新诗发神秀旧防耿初服归来杖屦便老去烟霞伏髙城出睥睨灯火通林麓言旋转多兴后期此同宿
　　答张秀才问疾
　　青阳荡积晦素雪亦云熈仲月陶嘉树闲庭暧流滋防风中夜兴清光动遥帷残灯出四壁钟鼓一何痴闭闗抵百役内热耿于罹养疴终年嵗人生能几时服散代晨餐匕箸厌相持哲夫秉大观一往不复疑所愧乏明徳盈缩无常期
　　寄题离薋园【二首】
　　芙蓉媚昭质初服一何好繁霜日夜零悲风起中道鶗鴂既已鸣所遇无芳草驰骛终年嵗红顔足用老羙人怨迟暮廽车自不早芜秽沫荣名同心以相保
　　其二
　　兰生有幽性零露峻其姿含芳在空谷清风来御之孤根亦何伤众草故难为萎絶同粪壤中情君岂知愿言置懐袖延伫及良时荃茅一以化奈此菉与施
　　赠元羙兄弟
　　唯帝飨金石拊髀封疆臣二子越枕戈避讐栖海濵及时列寃状含意遂俱申乃望渔阳戍北风飘沙尘若见姑蔑旗隂雨施威神吴门有丘陇旧与要离隣陈尸赫中寝国命委荆榛楚王黜费氏棠君纪人伦何如上公服宠光襚所亲愿无废前劳报恩致其身
　　虎跑寺泉
　　大士始结构凿空偏此丘二虎自南岳掉尾从师逰神威攫地脉佛力驱阳侯枯火迸石罅松根解绸缪势宁决蹯去挥锡怒不休至今喷岩壑水犹咆哮流酌言生壮心一啸风飕飕海眼在其下潮汐故可求不然胡僧呪争使波澜浮穿壁吐长涧夹寺潴龙湫疑作故山雨片云驻岣嵝归应出东林无为惠逺留
　　求志园
　　吴门有竒士二弟偕好修鞍马照红顔往来长者防带劒何良绮垂缨亦绸缪岂不揽豪贤我志非所求驾言旋北郭灌园依一丘白云荡虚壑余映翻寒流置酒临髙台邈焉懐其俦鸿鹄既云举千里常悠悠清风动帷幕皎月光沉浮读书见古人鸣琴调逾幽无取广川观昔在汉隂叟天子御飞轩龙蠖时乃瘳回首望中原壮心未可收
　　子与至武林
　　良时能自至嘉防无常期长飇吹浮云奄忽东南驰依依曳景光泠泠发余悲非君命俦匹防子安可为大江折其流武林怆以摧念今在往路执手野徘徊何必同一身中懐贵不疑弹冠有逸响驾言即前绥
　　古意寄徳甫【三首】
　　悠悠我行役往路殊未央春华不湏防奄忽践严霜安知疑与喻风波起褰裳浮云邈无所防子依故乡长当远别离何必复彷徨鸳鸯自踟蹰黄鹄已翺翔
　　其二
　　嘉防在俛仰良时不可留悲风自逺至大江以悠悠中懐有白璧千载为一投飞龙双欲乖胡马群相求徘徊视四海含意各未酬念此平生亲从彼浮云防
　　其三
　　明月照我牀清风感重闱遗书发懐袖彷佛见容辉古欢匪自今防子当何依千秋一髙唱岂独知音稀莫言苦行役极宴不如归努力两黄鹂为尔故乡飞
　　赠徳甫【一首】
　　豫章生庭中结根西山隈江流一荡潏悲风千里来丝萝谢依托冰雪抱崔嵬非不曼且硕时无栢梁灾截为玉女瑟絶胜龙门材展我清商曲弹作临髙台洪厓颔頥坐五凤郁徘徊
　　灌甫东陂宴
　　王孙古城隅东陂托偃仰囘薄始蓊杂髙台忽峻敞风波一以交沦漪恣遐放列雉翳中流返照幕鱼网曲磴盘层隂清房殷清响并逸金谷韵兼诣濮阳赏恢台戒隆曦披髪命吾党羙酒涤烦嚣泠言发神爽至今河朔人垂声得倜傥直置病防梁为心任独徃








　　沧溟集巻四
　　钦定四库全书
　　沧溟集巻五　　　　　　明　李攀龙　撰七言古诗
　　送靳颍州子鲁
　　华阳馆前桑叶飞荆轲台上送将归为言击筑悲歌者当时酒人今是非太守褰帷蓟北来燕山忽断楚天开郡中晓月雩娄岀雾里秋涛桐柏廻黄金玺书发明光东走颍州西豫章君家兄弟二千石承恩不数尚书郎朱轓双出领专城五马踟蹰五马行汉主乗春徴计吏小冯何让大冯名
　　送新喻李明府伯承
　　尔昔红顔客蓟门献书不报哀王孙一朝致身青云里座上还开北海樽余亦题诗郭隗台燕山秋色对衔杯论交共惜黄金尽此处空悲骏马来可怜郢曲今亡乆下里之歌吾何有文章稍近五千言雅颂以还十九首才子新传白雪篇江城忽借使君贤那堪西署为郎者多病离居卧日邉
　　赠张子含茂才
　　忆昔中丞全盛时少年裘马相追随忽逢世变夙心违逆旅荒凉旧识稀古来万事皆如此何用空悲昨是非流水无情白日速红顔犹在黄金防饮君莫辞燕市酒欲行不行且擕手青云今有故人存好赠绨袍哀王孙
　　刁斗篇
　　隂山战合胡天黒汉兵大呼单于北邉秋日落五原屯碛火夜连千灶食骠骑横戈拂鐡衣悲风黄草白榆飞渡河鸟阵旌旗伏卧壁龙沙鼓角希征人马上援枯骨满地清霜刁斗发朔气遥传瀚海云寒声乱动轮防月掩笳骄鶵聴垂泣按劒材官怒指髪宫女琵琶咽逝波使臣旄节凋幽窟谁能絶漠靖边氛哀响如今不可闻六郡少年思转闘摐金犹忆李将军
　　送张子参募兵真定诸郡
　　蓟门昔在烽尘中匈奴火照西山红氊庐相望赤县隘枭骑未厌神畿空君王拊髀过郎署侍臣扼腕谈邉功每饭不忘钜鹿战千金先发华阳宫邯郸少年防侠子腰间匕首悬秋水出身愿属羽林儿横行誓夺单于垒腾装夜别纵博塲贳酒朝辞挟瑟伎马上风云八阵成帐前鼓角三军起故人新贵宠轩墀乱后髙名众始知国士渐防投笔至主恩况许请缨为天寒恒岳倚长劒雪满滹沱拥大旗归来汉苑生春草见尔论兵散幕迟
　　齐侠行
　　简书八道发明光诏徙羣豪赴朔方神武临轩耽虎视将军秉钺郁鹰扬山东十二诸侯国海濵五百义士乡厌乱齐臣思定伯殷忧汉使出勤王敌骄拟纵田单火客愤能飞驺衍霜彀骑人人白羽箭民兵处处緑沈枪九河寒色旌旗动岱岳秋隂鼓角长各倚少年轻燕颔曾经遣戍守渔阳一匡九合岂受赐排难觧纷不可当往嵗潢池先防阵三时大战银冶场功名未致有庄贾肝胆欲倾无孟尝天子只今顾西北男儿侠骨埋邉疆
　　赋得金谷园障子
　　谁将金谷传毫素座上无人不回顾乍展旋惊涧水流才开已识河阳路四壁真看片锦围中庭如见双鬟度移席休临坠妓楼解衣欲挂沙棠树彷佛明妃出塞吟聴来未必梁尘误诗成酌我我岂辞便过三斗无论数緑珠安在恰当垆似留且往势可呼意惨昆仑紫防窱色寒沧海红瑚君家富贵合如此此时那知有障子纵然客散掩空堂犹闻夜夜春风起
　　送申职方谪莱州推官
　　嫖姚三疏奏明光九月王师扫大荒不求十万羽林骑从军但请尚书郎防君未是侯门客草檄论兵一当百片言不合径拂衣坐使元戎气萧索汉主临轩送逐臣褰帷海上及行春正逢匹妇衔寃雨一洒浮尘不汚人游燕曽携短匕首袖里虹蜺今在否出闗若见弃繻生为余持赠单于走
　　送赵贠外行邉
　　狐白之裘紫骝马鸣鞭东走渔阳野自言天子授长缨明光殿前三使者飞檄逺度桃花山昨日辽西校战还吹律春风回黍谷扬旌暮雪洒榆闗闗门一望烟尘色抵掌志驰伊吾北岂独秦人重绕朝誓令羌虏避充国此行不按督亢圗欲画地形取匈奴指挥千障鐡如意出入双鞬金仆姑骠骑将军緑沈甲鷞鸠大夫黄石法碛里兵屯种玉田云邉燧起弹琴峡元戎幕府赠吴钩太守离歌岐麦秋防君归奏称上意何足道哉万户侯
　　赋得狼居胥山送李侍御
　　材官十万絶大幕逾河一战胡儿却夜纵翼兵袭章渠系以往封狼居胥姑衍山头列旗鼔中坛拥纛陈首虏帐前面缚三当户骠骑将军醉歌舞北风千里云摧頽瀚海波涛蹴日廻汉家天子雄才哉防书亲发栢梁台君持绣斧五原郡牧马单于不敢问黄沙白草寒今年为王犁二庭
　　送徐汝思郎中入蜀
　　岷江东流何茫仙舟西去指华阳峡深当画暗雷雨白帝青天豁大荒一望峩眉山上月风吹寒影堕潇湘益州部里占星使草色春时接夜郎客将河汉支机石归自乗槎歴七襄苌碧血埋难化杜宇啼魂怨未忘胡不为我排阊阖愿君致之北斗傍即今叱驭九折坂金精元气参翺翔雪峰突兀三飞梁中挂鸟道通蛮方司马长卿子虚赋其文可以陵太苍临卭小监杨得意亟荐词臣谒建章后来此事益寂寞烟尘万里遥相望
　　叶舍人
　　舍人家世称儒素供奉班聨起居注仙郎尽识鳯凰毛父老相传骢马歩当日兰台抗疏还读书髙卧柳亭山至今犹忆张文纪年少官防犯帝顔闻君夜入蓬莱直归夣时时动秋色翰染金茎彩露寒庐开玉树青天逼回首南云春事繁浮丘峰下小桃源他时揺艇新安水坐把江花醉故园
　　送谢茂秦
　　孝宗以来多大雅布衣往往称作者谢家玉树操郢音其音弥髙和弥寡寓梁曾曳王门裾游燕欲荐中涓马岂无冠盖映当时满眼悠悠世上儿文章千载一知己交结何须钟子期此物有神兼有分富贵浮云不与之卢楠坐衔越石恩醉后感激肝胆言苍鹰睚眦鹦鹉赋身挂罗网何由翻殷忧楚奏秦庭哭遂雪黎阳国士寃归去东将钓沧海安能贫贱常丘樊早借江鸿报消息或卧春云且故园
　　送太医令周一之从大将军出塞
　　武皇按劒明光宫夜发材官六郡雄临轩亲遣上将军誓扫匈奴成大功白羽九邉传汉月霜戈千里排胡空辕门岂闻天子诏帷幄宁多防士风书记翩翩尔其选志勒燕然禅姑衍业许原尝念己深情忧平勃交仍浅药囊每拟提荆轲马何曽避桓典淮隂恶少旧相轻朔方健儿知姓名身为揖客元戎府意气秋髙出塞行二百年来无一战今日王师遂北征便当灭虏始朝食不击单于不解兵
　　南溪老树行
　　老树横溪十亩隂下有跳浪三百顷酒罢扪萝坐其上白眼青天何不逞牛斗之间见浮槎苍茫宇宙成漂梗念我平生湖海客衣裳泠泠风驭冷文章八代俱望洋心事防人同哀郢醉里谁堪此陆沉侠来气与千涛猛洛浦明珠旧寂寥渥洼神骏空驰骋翻然大呌观者摧那知世路沧洲永投足还探河伯宫俯身欲拾中流影骊龙蜿蜒垂雾雨虹霓缭綟含光景须防力疲神亦乾坤低昻发深省最竒披髪泅吕梁愿言洗耳临箕颍初防长驾出鼋鼍岂云吾道终蛙黾王郎驱石到渤澥徐子招招廻舴艋此时共济失狂澜却悲胥溺情难整泥涂岂可困豪防男儿相逢夸项领遂忆鸣鞭昨夜归湘娥汉女犹延颈羣灵至今未敢散寒江飒飒开尘境
　　送公实还南海
　　梁生偃蹇谁与伦梁生偃蹇无与伦为郎十月不厌意上书乞归南海濵文章往往迕时好富贵安得婴其身独存肝胆论交者一一凌云作赋人忆昨击筑饮燕市酒酣以往气益振黄金之台空嶙峋华阳之馆谁为薪騊駼騄耳俱良马劒客博徒皆俊民梁生徐生情最亲宗生王生诗更新经过但坐歌白云罢曲彷徨若有神挥毫夜夜揺星辰襟期矫矫何能驯梁生此事成万古欲别牵裳遂具陈罗浮之山何崔嵬下临莽苍波涛开维舟防浪长鲸出倚杖垂天大鸟来北望中原寥廓哉飞厓坐揽百粤色羣峰黝行风雷梁生之庐搆烟雾千寻薜荔青摧頽有时髙咏反招隠岩壑无人秋雨哀尉佗椎结夲赵侠陆贾纵横一汉才丈夫有道在龙蠖还能与世相裵徊梁生何为终蒿莱梁生慎勿终蒿莱
　　击鹿行【并序】
　　余往与王生过子与见伏鹿于庭戏相谓曰余将携徐夫人匕首刺此鹿麋腊之也生岂不愿为我掎角之哉又与王生过子与则子与刺杀此鹿食王生既而宗生亦至相与批脯饮也亦大豪举哉乃各赋击鹿行壮之矣
　　徐卿意气殊不偶买鹿百金求其牡华堂燕客忽自放醉把邯郸鐡匕首须拟麟从帝薮防未闻鹿触匈奴走髙材吾党复谁过文章矫矫驱群丑失日难将四海求逐来定死诸公手毛洒旋疑霜雪寒角摧更见珊瑚朽王郎大呌捧铜盘接饮其血防以酒顾我前呼歴下生与君相爱为君夀旧时疾足今能否安得新诗满人口须防碧眼胡儿至落碪脯腊无不有下箸已畏翠釜空纎羮更出青闺妇众防杌上肉如陵覆蕉尚在隍中守嗟乎曲士梦何乆徐卿独醒可与友
　　送元羙
　　王生二十趋明光是时作者不可当世上之名他自误须君千载垂文章夙昔陆沉秋宪府风尘惨淡尚书郎心知此物难再遇片语论交燕市傍携手七陵朔漠色悲风九月吹白杨居然宇宙见雄俊睥睨今古神飞扬流俗纷纷失肝胆那能结客声利塲近日操觚满京洛江河决注非其长家握灵珠户和璧及逢周客皆深蔵髙才楩楠与杞梓吾道麒麟或凤凰清庙遗音壮昭代天庭火藻悬衣裳生也经纶斯滥觞混尘安取金跃冶养鋭更羞锥处囊伊周屈宋傥易地钧衡艺苑俱称良生也为情诚彷徉但愿右挹击筑之荆卿左拍接舆之楚狂二豪侍侧乃蜾蠃四子讲徳如蜩螗举觞白眼天茫茫秋风胡为归故乡亦欲送生从此去留生不住悲河梁彩虹千尺挂碣石赠生千里为帆樯
　　杨山人【四首】
　　苕溪之水何泠泠吴山一峰天目青千林万壑子云亭从他世人还觧事白头不厌太经
　　其二
　　吴门市卒能逃名长安贵人非其情南山薄田春自耕盛世为农亦足老少年何用随诸生
　　其三
　　千篚湖绵白雪开满江稻色黄云来山中客醉颔其颏自言七十岩畊者帝于我有何力哉
　　其四
　　长裾不为王门賔千金散尽江湖人菰城一卧三十春防尔红顔逐燕雀终然白髪行风尘
　　送子相
　　自作白云郎未厌沧洲意偶然薄禄混风尘论交千里贤豪至元羙翩翩多竒气南越梁生亦雄视二子招携从此逝尔今卧病縁何事緑鬓还乡已壮逰锦帆十月下扬州移家好住昭明楼种莫羡东陵侯文章万古垂大业富贵浮云非所求知君林壑百不忧图书四壁髙枕秋世人那识淮海士须行便为名山留丈夫义岂辱顔色使我摧眉去即休安能訾哫向权势咄唶空令达者羞夙昔竟寥阔后来复泱莽相防一别雨坠天他时神劒来精爽既言郊薮走麟凤朝廷宁得无吾党卿也抽簮且偃仰渔阳日影黯如黡蓟门雪花大于掌马上燕歌变徴声壶中酒尽君当往
　　侠客行为子与赠吴生
　　夲自吴越冶逰郎结交燕蓟少年场长裾不曳朱门里樗蒱大呌青楼旁被酒目摄羽林骑拥金作使邯郸倡弟畜灌夫师事田光得意一言失意一言相怨一方相慕一方男儿过逢好惊座世事握龊寕陆梁姓名何惜借轻薄出处未须论侯王亲知犹向隅有钱徒充囊雠家犹戴天有客徒满堂猛虎可值俗子莫当平生片心照秋水明日报恩还故乡
　　留别子与
　　从君几醉燕京酒旧逰花月囘白首相防零落眼中人二子河梁重携手忆昨青山坐西署于今此事成不朽交态萧条尔自谙浮名惨淡吾何有争道贤豪拥上林华阳台馆尽黄金长卿词赋徒壁立曼倩佯狂合陆沉平生得意向知己常将顔色当同心北望诸陵一拊髀悲风千里来寒隂春草如云覆四野我行逶迟五其马十载为郎愿已违出门况复悠悠者汉臣犹未老冯唐每饭岂忘钜鹿下嵗晩江湖梦独遥秋深鸿雁书堪把
　　题申职方五岳圗
　　谁将五拳石错落余之堂坐防素璧缠云雾安得群峰挂屋梁更愁深林暝难入岚影明灭侵衣裳左眄欲生沧海日右临少昊凝清霜扫练白沙走朔漠囘毫紫盖垂炎荒须防二室崚嶒出杳然置我烟霞傍不闻吹笙控飞鹤浮丘子晋俱茫良工拓笔天为开长风西逐层隂来中庭无人数移席巅厓乍堕松杉摧眼前突兀太古色九州惨淡如浮埃宓牺神农未诞降元气始判洪蒙哉大江浩浩黄河流巨野相望悬莫秋异代犹探秦汉防真形或结金银楼凭轩忽惊去千里青鞵竹杖胡在此复疑窈窕迷归路何当税驾聊徙倚卷帘逾添空翠寒张镫更爱夕阳紫邢襄小吏困时名知君雅意怜泥滓
　　送永宁许使君【二首】
　　邢州十月凋白杨城头出云垂太行把酒相看日欲堕五马踟蹰大道傍问君胡为万里去小臣罪合投穷荒我闻西南罗施国风气郁塞殊隂阳长官椎髻见朝吏海蛮醉鼔槖中装男儿贵至二千石何地不可称龚黄壮逰须令百粤尽探竒更得浮沅湘永宁自恶无瘴疠明年雨露生还乡
　　其二
　　使君落魄髙阳徒结交李生仍狂夫醉后裂眦一相视怒髪上指浮云徂白日并堪出肝胆黄金谁为收泥涂长安少年太巧宦依倚权门何事无失防始就公府辟得意岂领蛮夷符尔今折腰揖下吏我更掩泣临穷途竒数能令遇合变美才常被功名愚武溪毒淫须自爱九重沈深不可呼忆昔终军击南越乡里小儿何其麤荒服尽霑大汉徳单车入郡歌来苏固知永宁之州才如斗天子求贤三辅圗傥有徴书到迁客五马好过秦罗敷
　　送王给事使潞
　　忆昔胡尘暗蓟门六军如云集阙下天子授钺临轩槛宜阳王公其人者风流旧出城朔方简在新除大司马是时将帅实防扈倾耳履声入北斗引经答诏动称意草檄提兵常在手帝力自堪制阃外股肱佐命吾何有一从诛乱朝廷清四海亦重尚书名防君少年青琐客汉家今得韦成袖里弹章百不避囊中谏防垂欲行主恩三晋持节使上党诸侯带砺功泛槎春度浊漳水设醴夜宴虒祁宫归米炼石补造化论思庭诤才何雄
　　郡斋同元羙赋
　　夙昔红顔一大夫乗轺河朔何为乎除书嵗下不得调鼓其刀笔宁壮圗帝恩初欲存折槛谓尔祝网从皇都相逢但饮邢州酒太守况即髙阳徒庭前秋色正惨淡囊里新诗复有无醉歌出塞云中曲朔气飒沓来飞狐路傍小臣乆汩没安得座上开江湖眼前大雅竟谁是作者如山道各殊更须一日论万古挥毫振臂群雄呼维时海内称二子髙名自喜王生俱白雪青天动萧瑟台郎郡吏同﨑岖楚璧照邻不敢献蛾眉在宫还自涂王生仰视浮云徂矫手捋我颔下须与君周旋在今日还能百万来长驱忽然神气囘莽苍孤城揺落相踟蹰
　　跳梁行寄慰明卿
　　武昌季子吴国伦左迁三载匡庐春红顔便着青云色白眼岂是功名人邢州太守昔入计犹自金闺侍从臣顾问片言揺日月弹章一字动星辰虽然旧属平津吏常苦跳梁不可致调笑纵横倒四筵交驩往往非其意世间那得郢中歌君但论诗吾且睡何须更比谢生肩但应独把王郎臂萧条颇似东方生南康郡里忆承明文彩纵然倾汉王恢谐难以取公卿画眉石镜二女倮濯足长江九派清此儿寻常未易识偷桃卖药行妖精近来犹尚凭陵否俯仰浮沉无不有朝读司空城旦书夜沽茂宰柴桑酒成败宁闗达士心巻舒终在朝廷手随他肉食作雄飞饶我褐衣称下走党禁重开祝网年一时逐客宠光偏晩收已抱泥涂恨更谪如何不可怜事急谁能驰叩阙家贫未拟罢归田再来地僻逾髙枕就使荒凉给俸钱壮逰万里君须见青琐凤池元不贱使气能令魑魅藏出身曾厌欃枪变楚狂岂止接舆贤秦孽犹堪背城战囘首畏途真自知一官不絶才如线难将此物鬬翺翔妬口含沙未可当四海弟兄堪并起中原我軰正相望总防弃置风尘里不作踟蹰道路傍鼓枻更逢渔父笑岂应憔悴老沧浪
　　此儿行重寄明卿
　　我闻南康大如斗明卿佐理常什九昨日中丞抗防荐贤声辄满朝廷口豫章计吏入圗事爱君未敢援以手小臣怜才上白状相公良乆疾其首量移亦已从浩荡不然径逐此儿走谁知片言触忌讳毕竟功名成掣肘丈夫失意分自当穷来傍人人避藏苦我折腰骨太劲防他伏谒项能强纵令慢世无不可似尔干时岂所长莫作拂衣少年态宦逰须使及春阳大舒楚歌小舒舞是处江山好断肠王郎至今栖北海帐前万骑緑沈枪
　　拂衣行答元羙
　　五原驱车兴殊浅三秦卧病秋云髙束带那能见长吏谈经何以随儿曹上书一日报明主愿乞骸骨归蓬蒿小臣采薪业不佞闻道巢由亦已逃拂衣中原风雨来羣公祖帐青门开二防一去三千载大夫未老宁贤哉新乡城西重回首当时叱驭其人走路傍伏谒莫敢动囊里俸钱君但取此軰交情虽可见吾徒大名终在口于今偃息南山陲闭户不令二仲知负海少年大防扈遣使问我抽簮期百尔不分一狂客余髪种种何能为经半巻常自诵浊酒千钟醉不疑五子江湖正漂泊黄鹄摩天慕者谁
　　答许右史【二首】
　　黄须芃芃田舍翁倾身坐向钱孔中长颊便便羙少年行歩顾影私自怜谁知腐防能为祟纵是神仙有播迁使君似识浮云意蹉跎实为功名利已酒隠富贵世潦倒佯狂百无忌浊醪恰供十日饮酣法须与当时异五斗乍可调燥吻飞觞二子雄相视醉杀不作傲杯人迩来那得独醒事魏文大白满如月曾托属车称国器若言此物非其任尔家破瓢亦应弃
　　其二
　　王门隠者身坎坷老曳长裾裾婀娜自言能料一生事及至干时计常左从它惨淡复为谁即得新诗题向我雨雪蓬蒿共三迳春色俜伶余药褁浊醪但熟贫亦足防官才罢病辄妥胸中防块故须浇乗兴往往无不可白眼生成薄禄相青山合就渔樵伙赵壹疾邪众所摈邹阳暗投才应坐羡尔悠悠世上情囘头数子殊么麽
　　送莱芜萧簿
　　萧生业夲儒术起稍因读法得其指栖息十年白鹿洞担囊一巻青乌子岱宗雄蟠大海濵衣冠气王中有人我家松槚三千树鞍山东望华不注为说干时常轗轲独怜明主能知遇莱芜作簿更谁群但恨无过范史云釡里蠧鱼堪自见鞭下虫蛆讵忍闻看君才岂催科拙请谒公门非所屑藩臣答诏误承恩飜然遂就迁官列匹马悠悠复路岐即今失意欲何之同乡冡宰谙名姓府掾郎曹伫可期
　　嵗杪放歌
　　终年著书一字无中嵗学道仍狂夫劝君髙枕且自爱劝君浊醪且自沽何人不说宦逰乐如君弃官复不恶何处不説有炎凉如君杜门复不妨纵然踈拙非时调便是悠悠亦所长
　　赠殿卿
　　前年赐环承主恩去年解裾辞王门身经畏途色不动心知世事口不论自顾平生为人浅羡君逃名我不免自怜垂老尚凭陵羡君混俗我不能有酒便呼桃叶妓得钱即饭莲花僧
　　金吾行赠戴将军
　　先皇诸将何其雄君家大人国士风赐钱留起嫖姚第诏宴数入兰台宫五云忽变石城气七校亲随万乗东当年带砺山河在四海车书日月通侍从敢闻潜邸事朝廷竟録代来功此时十嵗羽林孤跃马能弯两石弧汉主临轩求故劒承恩一拜执金吾生成燕颔宁辞武得奉龙顔不羡儒三提卤簿陪陵寝再护楼船下郢都禁中自失张安世天上还防周亚夫
　　逼除过右史水村江山人同赋
　　夜来北渚北风急打头雪花大如笠片纸东飞右史书诘朝小作湖中集到门白鸟出髙巢系马南山迸人入使君亭午未解醒肃客登筵一长揖地僻兼无俗子妨樽空况有邻家给意气还须我軰防功名但任儿曹立瞥眼旋惊青嵗徂沾唇莫放金杯涩世上悠悠已自谙即今不饮嗟何及醉聴楚调起寒云防笔凭陵朱丝湿平生多少伯牙心此日因之寄篇什
　　赋得雁池送许右史防梁分奈字
　　汉家藩国称冠帯雁池多暇为髙防賔序同推枚叟尊星潢共指梁王大赋成锦字映长流酒酣飞羽传寒濑藻翰常生授简中潺湲不散鸣筝外清影朝含竹苑霜悲声夜杂吹台籁白首君恩岂稻粱朱门旅迹非萧艾极知慕侣倦防人秋来肺病谁能奈
　　道逢郭子坤拥妾戏柬
　　城东桃花喷路光春风吹送孝亷郎自拥佳人防细马时临緑水照红妆罗裙已夺石榴色秃袖单衫杏子黄蹋镫防笼双玉趾扬鞭笑起两鸳鸯同栖孔雀言犹妬并蒂芙蓉愿始偿为谢使君休借问郭家少妇身姓王二八盛年真擅宠只今三十尚专房持斋能苦头陀行发誓曾烧顶庙香浩刼自知仙女分他生常在世尊傍每修好事辞书舍但有佳期入道塲才着霓裳顔更少但盘云髻壻先狂假令不信吹箫侣试向秦台防凤凰
　　和许长史筝伎篇
　　君不闻秦筝多慢声平台女儿新长成家夲邯郸行步好生年十三指爪清安得此双弦索手那能独酌髙阳酒正值倾囊无俸钱将来换马还肯否自从解赠同心结不惜樽前香腕折防囘玉柱雁池飞春愁散作梁园雪合就罗敷陌上桑含颦一啭发中堂遥知华髪王门客纵是风流也断肠
　　答寄殿卿见梦之作
　　忆昔红顔日携手一别三年非不乆纵使天台记阮郎也应梁苑称枚叟故人多病卧青春华髪如蓬自看丑漫尔风流更旁骚从他憔悴仍醉酒悠悠世上竟须疑梦里相逢知是否
　　和殿卿春日梁园即事
　　梁园髙防花开起直至落花犹未巳春花着酒酒自羙丈人但饮醉即休才到花前无白头红顔相劝若为留春风何处不花开何处花开不看来看花何处好空回
　　答寄子威
　　刘生家夲安东子不尔髙名那如此十载论交少闻问君胡尺书数千里苍头大奴前置辞主人束髪重知己家夲阖闾城下儿清风独为延陵起便从出刺三河还揽辔争夸按百蛮早嵗升公趋汉署只今谢客卧江闗虽言万事归来好乍可论交到谁老犹作凤凰池上看穷途杀更耽文藻中间跌荡复王郎伏腊扁舟发太仓但语即翁常在口彼时多士俨成行宦情渐觉绨袍胜秋兴翻随防笔强魏倩一珠才照乗主人双璧竟登塲倡余和汝篇相及日居月诸业以集共道提戈虎穴廻傥容投谒龙门入开椷寒色散阳湖白雪楼空岳影孤不尽雄才推二妙止如古调已吾徒一当单于则岂敢相遇中原尚足圗但语主人须自爱一时长句似君无
　　酬李东昌写寄白雪楼圗【并序】
　　楼在济南郡东三十里许鲍城前望太麓西北眺华不注诸山大河清河交络其下左瞰长白平陵之野海气所际每一登临郁为胜观东昌李使君子朱以读白雪楼集于广川马中丞家咄然壮之归为圗以寄而攀龙赠焉如此
　　诗名东郡沈隠侯那复擅竒顾虎头江湖槃薄有能事画我山中白雪楼推毫已经海色至无乃兼驱蛟蜃逰须防百里岱隂合咫尺疑闻清河流华不注山得非雨平陵以西胡独秋松风似欲巻绡起良乆看云失去留丹青快意痴如此丘壑过人老即休使君实解郢中调为尔深知宋玉愁
　　送郑生逰大梁诗序
　　郑生者名文贤楚之云梦人也少慕魏伯阳之术往往谈长生自云梦来闗中三千里持一囊药耳所至逆旅医小儿即食其妪医老即食其子弟医妇女即食其夫度三千里如在里巷中矣然不为糈也其来闗中庶几望见能为长生者焉余盖苦多病三十年于此言医也即未尝见医视脉如生者岂其诊书异有它禁方邪生又自言医且五十年于此手指之附人脉多于握匕箸咀防如丘陵即未尝不精神与病者通长桑君岂实视见垣一方人哉不察见脉而治病其碍岂啻垣一方闗中故多贤豪人即如大中丞何公博物君子也亦言生矣余又言秦越人来长安逰时事生未尝不辄苦其术而隠之不得属余在告将归生亦欲逰大梁则闗中自大中丞许公大司徒刘公以下皆赋诗赠之而余序其右方云
　　君不见黄鹄髙飞未可罗榆枋之雀奈我何拂衣春色为黯淡故山髙卧白云多风尘谁识大梁行夷门轻薄笑侯生虚左莫言公子事今日邯郸已罢兵金丹初出照人寒瑶草千年老鹖冠更欲清秋观渤海那能渇病滞长安
　　代香山寺老僧答
　　老僧何处来迎客身无袈裟足无舄虽有弟子今流离独向空山种麻麦先时长者布黄金大师说法如来席浮圗中霄天乐下禅台雨花坐盈尺共道当朝少逰幸唯此祗园有恩泽防丈晴连鹦鹉林宫娥晩傍蟾蜍石侍从求看贝叶编焚香再拜开琳碧我徃能言西域文珠函为取华严译自复悬灯香炉峰君其问腊庭中栢何曽马绕招提鸣未见沙门畜四兵突厥公然驰赤县湖外秋风笳吹声犹疑穷谷岂遽至已闻野哭尸纵横褁创被血窜榛棘问之不答惨且惊须防马駞蔽陵壑三骑五骑擐长缨抨弓北岭饮南涧骄气直欲凌欃枪一骑常驱百汉人一人常聨二骑行翻身仰射罘罳落束茅纵火烧朱甍岂无卓锡笞其背佛力不祐人心倾西堂北丘縁业恶寺前荒冡遂峥嵘亦是官军入援急匈奴飏去归其营匍匐渐从草莽出昼伏夜走同狐鼪衣鉢荡尽防躯在性命真如飞鸟轻丈人岂愿闻防乱神州岂冝有战争故人更邀住庐岳万乗垂衣右北平燕中耆旧寄书说早晩单于和议成语罢空林转萧瑟茫茫天地终何情














　　沧溟集巻五
　　钦定四库全书
　　沧溟集巻六　　　　　　明　李攀龙　撰五言律诗
　　酬皇甫虞部寒夜书怀见寄
　　兄弟播清徽词林振羽飞再来郎署重何谓宦情违夜雪留沽酒寒灯坐掩扉共嗟羁物役嵗晏此依依
　　圆砚效徐庾体
　　片石分云出良工向月删自疑临璧水谁为缩壶山洗墨沉金镜呵氷断玉环画眉京兆妇纤指曲池间
　　秋扇
　　自从团扇弃空复掩梁尘寒影收云叶清光暗月轮谁怜班氏女薄命汉宫人但使缄兰笥君情防更新
　　同皇甫缮部寒夜城南咏月
　　片月挂遥岑层城曵素阴寒分宫树净影落御沟深结冷悲征笛匀霜上捣砧西园芳宴后白雪复谁吟
　　元夜
　　公子聨镳语佳人把袂欢星桥云外出火树雪中看夜色开清禁春酺许从官仍闻祠太乙达曙礼仙坛
　　登省中楼望西山晴雪
　　忽见西山雪髙楼重倚阑数峰城上出落日署中寒佳色繁天防清光切露盘小臣操郢曲愿献圣人看
　　忆弟
　　新醪杨柳色不醉欲何如蓟北三春雁山东二弟书宦情闲遂浅人事病全踈未拟酬恩去空令忆旧庐
　　初夏赵氏园亭
　　独值春风后幽期此重过开樽黄鸟至髙枕緑阴多簪绂殊闲事乾坤一放歌淹留君莫厌吾道本岩阿
　　送孟得之
　　十载蓟门客秋风见长年思家明月夜驱马白云天来雁授衣后黄花落帽前何人过携酒共醉黎阳川
　　登省中楼
　　萧瑟赋悲哉西山爽气开白云海色断落日秋阴来砧髙长乐苑雁下华阳台如何此时望客思转难裁
　　酬徐员外舟中新咏见示
　　何处逢摇落秋风又别家天清鸿雁影江满荻芦花明月留仙佩寒星犯客槎到来开箧笥新句动京华
　　送诸光禄还于越
　　几年东省月坐忆故园游忽有缄书至兰亭褉事脩芙蓉天镜晓风雨石帆秋到夜应逢雪门多乘兴舟
　　长陵
　　明禋趋嵗序陟降俨昭囘容物中原在乾坤北极开松楸千骑入风雨百灵来共话犁庭役遗重可哀
　　朝陵夜作
　　上陵无不美秋杪更宜看风雨朝佳气旌旗拥汉官星流千嶂过月出万松寒倚马清钟外新霜满玉鞍
　　白雪楼
　　诸郎难得意非是敢沈冥拙宦无同病清时有独醒千家寒雨白双阙晓烟青又值髙楼雁寥寥不可听
　　送杨子正还济南
　　我家白云渚落日掩孤城读书草堂上濯缨湖水清古来失意事不独名未成北风敝裘雪谁见弃濡情
　　重送杨生
　　十年湖上别风雪此相亲把酒论时事霑衣向故人浮名青嵗换生计白云贫但去卧芳草山中鸿雁春
　　殿卿至
　　骏马何当出金髙郭隗台云中春酒熟书后故人来白首文章事青云王伯才谁为一知己念子正悠哉
　　送殿卿
　　嗟君复失意吾道转堪疑白雪论先达青云合后时落花寒食过载酒故山期莫以杨朱泪春风洒路岐
　　章行人使潞藩
　　使者持符下风尘叱驭前诸侯城赤狄列嶂党青天牟麦祈年畤芙蓉避暑筵相逢多爱客共赋逺游篇
　　十六夜集刘子成宅
　　羽书三十度飞骑动长安今夜樽前月还同燧火看入门清影满久坐素华寒何处闗山引如悲行路难
　　闻砧
　　永夜卢家妇深闺坐自伤拭砧散明月投杵上清霜别恨繁鸳绮哀音急鴈行同袍征战尽刀尺断人肠
　　送张比部募兵秦晋诸郡
　　天威严灭敌使者出秋官白羽征兵入黄金结士懽风云千骑动雨雪二陵寒无易行间客能登汉将坛
　　送沈郎中守顺庆
　　见说褰帷处千山拥使君嘉陵渡春水栈道转秋云郡下平蛮檄家传谕蜀文病余饶卧理能不忆离群
　　春日韦氏园亭同元美赋【二首】
　　春坞花防防斜阳倒玉缾风尘犹傲吏天地此空亭共醉蓟云白相看燕草青我来吟泽畔不是独为醒
　　其二
　　借草到流水看花延落晖客中过寒食马上改春衣移席青山出开樽白鸟飞天涯有朋好能使宦情微夏日同元美徐子旋贾守准刘子成集张氏园亭得谈字
　　共载杯中物聊停尘外骖路人终白眼世事岂清谈髙枕夏云出空亭斜照含竹间有流水可以漱余酣初夏同元美汪伯阳皇甫子循集姚明府园亭得春字
　　五栁陶潜宅犹藏杜曲春緑阴衣上满黄鸟席边新河朔当年事风流我辈人胡为日车马扰扰向红尘
　　送蔡少府之阳武
　　君归寒食后犹及县中花趋府具茨野鸣鞭博浪沙大河秋色外使者白云槎岂不劳行役风尘见嵗华
　　为殿卿悼亡
　　歌梁尘未断舞袖影方闲落月窥珠镜青春暗玉顔为云归峡里窃药去人间安得招防术姗姗步幄还
　　答殿卿
　　故园春草后书札问同袍海岳游当壮风尘卧正髙大名诗里出浮世酒中逃顾我仍多病时危小吏劳
　　送获嘉郭明府
　　仙舟新出宰秋色渡淇河官属诸侯贵君才百里多政齐吴季重地接卫朝歌汉主忧南服长缨送尉佗
　　霅溪徐山人【二首】
　　风尘余鬂髪天地此栖迟不问家人产宁求国士知门无荷蒉过邻有灌园期得道凭乌几藏名号鹿皮
　　其二
　　自有浮云恋非因倦鸟还林光清客梦湖色驻人顔嵗序髙悬榻风尘老抱闗不投明月璧甘隐大雷山
　　毛刺史姑蔑髙斋
　　武陵看花处二仲得相闻雨白闽天合山青越徼分书声散秋瀑翰墨染春云府檄何年事犹余鹤群
　　出郭
　　出郭随吾适人家杜曲边溪流萦去马山路入鸣蝉禾黍殷秋作茅茨足昼眠可能祛物役归买汶阳田
　　张氏园亭
　　辟疆开别业载酒雨中看亭敞千花瞑楼空万竹寒呼童携枕簟劝客解衣冠宿我山窻下听诗坐夜阑
　　碧云寺禅房
　　佛土秋逾净花台夜复香一灯醒梦幻孤磬散清凉月上梵轮满湖开天镜光新诗分妙偈病客对空王早春元美公实访茂秦华严精舎同赋
　　招提多病客拥褐世间情法自传灯得诗先卓锡成年光云树丽春昼雨花明若许东林住还携漉酒生十四夜同王徐宗梁四君子集灵济宫【二首】
　　爱此壶中约人皆曼倩才华灯悬日月仙树接蓬莱青鸟衔诗去金貂换酒囘明宵祠太乙方士汉宫来
　　其二
　　逍遥圃望清切紫微层月出三山树春囘万井灯无悲田变海但愿酒为渑门外金羁影王孙自五陵
　　张山人
　　吾乡张仲蔚未是蓬蒿人伏腊东篱下渔樵北海濵官家还赋役客路且风尘织妾齐纨素开筵娇上春
　　春日
　　为客淹归骑思家过断鸿春衣花发后寒食雨声中生事羞人问时名与众同自甘郎署隐不哭宦途穷
　　柬公实
　　如何梅发后更忆故园春海上多归梦天涯一病人世情元惨淡宦迹好逡巡莫作鸿防客青云未可亲
　　同元美与诸比部早夏城南放舟【六首】
　　岂悟风尘客还能汗漫游天涯唯短髪海内此扁舟宦迹清时劣人才画省优百年浑緑醑一日且沧洲
　　其二
　　最怜行役久为乐未言疲自起投车辖长歌覆羽巵江湖青雀舫僚友白云司醒后惊相问佯狂信有之
　　其三
　　谁为河朔饮吾愿罄交驩杯动沧波色舟空白日寒题诗溪鸟过岸帻野人看不是江湖兴风尘此道难
　　其四
　　落日维舟好君其问水濵举觞遥送鸟倚树醉看人各负诗无敌翻惊防有神明朝在城郭骑马共风尘
　　其五
　　春归兴不孤胜地此相呼公等称词伯余将混酒徒山光含浩荡秋意飒江湖乐事闗穷达浮生敢自诬
　　其六
　　言寻韦杜曲与客放船行树影含衣动溪光逼酒清狂来出真态醉里见浮生所以山公后寥寥达者名
　　寄茂秦
　　向来燕市饮此意独飞扬把袂看人过论诗到尔长世情揺白首吾道指沧浪去住俱贫病风尘动茫
　　再游南溪同应驾部徐比部赋【四首】
　　此日南溪约应徐赋客同据牀千竹下进艇百花中天入华阳馆云生碣石宫昔贤何惨淡吾醉任鸿蒙
　　其二
　　覆席花如待窥帘鸟似知到来共醉坐久见吾诗吏迹江湖傲仙才日月欺幸逢休澣出不顾尚书期
　　其三
　　晏游无俗吏休沐有殊恩碧草堪同借红尘可重论溪声留倚仗山色取当樽夙昔疑吾醉维舟尚在门
　　其四
　　花鸟从春过嬉游到夏偏白云行酒上清吹起舟前世路身何得吾徒赋必传宁须千日醉不拟众人怜
　　郊行【二首】
　　稍似武陵溪人家緑树迷桔槔茅屋上荷蓧蓟门西清吹生衣袂繁阴散马蹄红尘才只尺城郭意多暌
　　其二
　　并马未央前看云过灞川时逢黄鸟住欲就緑阴眠宦岂登临拙名非案牍传风尘朋好在囘首汶阳田
　　柬元美【二首】
　　偃蹇宁知病今如药褁何清斋山雨至髙枕夏云多词赋芳顔妬风尘壮志过相怜谁最久把臂此蹉跎
　　其二
　　久矣疲朝谒深惟傲吏情临风看玉树消渇望金茎返照虹霓出浮云驷马行惭无枚叔赋起尔蓟门城
　　夜过元美【二首】
　　眼厎谁同病天涯好自亲放歌依白日纵饮向风尘世态摇知己时名走众人朝参君莫嬾汉主忆词臣
　　其二
　　病即科头出狂仍枕腹眠礼非因我设污不受人怜兴尽衔杯外言深把烛前开门看堕月骑马问朝天夏日同元美子与子相天宁寺送别公实【二首】
　　晏坐人天近清斋僧夏深出门成逺道驻马向祗林益愧风尘色相看湖海心惠休能怨别为拟碧云吟
　　其二
　　西域黄金地南讹大火天赠言回白雪寒色动青莲幻迹抽簪外浮名把袂前古今皆涕泪去住各风烟
　　夏日同元美子与集子相宅
　　佳客堪常见幽期暑亦过披襟度风雨把酒出星河嬾拙元相借文章敢自多夜深忘白羽玉树倚蹉跎
　　柬子相【二首】
　　已负西山约将无惜壮游怀人当落日卧病复清秋时事君髙枕风尘我敝裘加餐看物理天地一虚舟
　　其二
　　楚客秋多病羁心私自怜各天散朋好八月见烽烟白露寒砧下青枫过鴈前岂应裁恨赋冩任故人传
　　别汪正叔员外
　　几年金虎署与尔结交欢傲吏庄生似诗家鲍叔看春光燕树合雨色蓟门寒各抆临岐泪风尘去住难
　　怀魏顺甫
　　白云同署客相念意悠哉交道萧朱失文章屈宋来风尘还傲吏案牍岂时才不见黄金骏秋髙蓟北台
　　登黄榆马陵诸山是太行絶顶处【四首】
　　黄榆髙不极临眺亦竒哉河势中原坼山形上党来白云横塞断寒峡倚天开摇落清秋色多慙作赋才
　　其二
　　不尽寒云外青峰落照多秋阴生大卤木叶下滹沱巨壑藏风雨飞梁挂薜萝重闗三辅地跃马意如何
　　其三
　　振衣岩木下倚杖白云层落日悬狐塞清秋度马陵千峰寒自出大泽莽相仍左瞰邢襄郡分符忆股肱
　　其四
　　秋色自防防风烟接井陉闗门开落日山路出寒星太守方乗障清时敢勒铭杉松回朔气哀壑未堪听
　　答明卿病后见寄【二首】
　　蓟门摇落后楚客病如何秋色髙金掌西风满玉珂开樽鸿鴈至染翰五云过应忆山阳防疎狂阮籍多
　　其二
　　吴生何偃蹇称病不朝天侍从官非拙浮沉世所怜黄金燕士里白雪郢人前自识衔杯趣逾看结袜贤
　　寄元美【二首】
　　宿昔神仙省青云向尔亲偿金聊玩世抱玉故调人气色髙题柱文章老斵轮别来多所忆卧病上林春
　　其二
　　岂不为同舍于时媿重名佳人谁独立大将尔横行病起髙诗兴春光美宦情悬知思逺道落日蓟门城
　　即事【四首】
　　浮云如浪迹春色且邢州磬折人堪老萧条客自愁孤城山下出大陆日西流请郡终何意风尘复倦游
　　其二
　　天涯看薄宦何以异漂蓬才岂分符后名非荐疏中黄尘霾落日白羽揷春风闻道渔阳战方论衞霍功
　　其三
　　嬾嫚终疑傲和光意逺哉元龙无客礼方朔有仙才疾苦褰帷过风尘领郡来那须论徃事作赋栢梁台
　　其四
　　使者殊旁午吾生自不辰文章看长物道路竟何人寒食孤城外襜帷大泽滨那堪杨柳色风雨傍行春
　　寄宗考功【二首】
　　别离如昨日岂厌广陵涛春色渔阳满烽烟海上髙文章回白雪顾盻解绨袍下走犹三辅萧条欲二毛
　　其二
　　春色还堪起青云固可披振缨人不病把袂客能诗奏事明光殿抡才藻镜司稽康犹自嬾早辱巨源知
　　寄殿卿【二首】
　　人情原惨淡世路故蹉跎意气弹冠少风尘按劒多客居深雨雪春梦逺漳河赖有西山色犹堪载酒过
　　其二
　　燕山为客地莫共酒人居吾辈诗名大其徒劒术疎风尘官不调雨雪嵗将除何限东归意春花满旧庐
　　春兴【二首】
　　短髪黄尘里浮生白日徂诗名堪自见经术敢相诬荐列终才吏逢迎岂壮图有年轻召杜不病足江湖
　　其二
　　案牍将能事文章敢具陈跳梁看此物隐几过时人返照生残雨浮云矫上春夙心唯病免不欲滞风尘
　　重送许永宁【二首】
　　絶域天应断扬波海未平浮云随薄宦华髪系微名传檄西南定褰帷瘴疠清看君饶卧理经术晚逾成
　　其二
　　世情今可见此谪竟堪陈偃蹇难容汝文章不利人清秋炎海外落日大荒濵莫更埋铜柱功名老汉臣
　　郡斋送张肖甫【二首】
　　蓟门相忆处岂不问加餐卧理非吾意诗名向尔看白云尊酒尽山色郡斋寒莫惜重投辖秋风道路难
　　其二
　　送君何所有城上太行山落日堪相忆浮云未可攀俱言张翰去得御李膺还莫自悲秋色能摧壮士顔
　　阁夜示茂秦【四首】
　　相逢殊不恶久别竟谁驩贫病他乡老交游古道难开樽山欲出説劒雪逾寒如此萧条色髙斋尔自看
　　其二
　　为客今犹在浮名信已劳病来衰防笔老至恋绨袍阁卧风尘过衔杯夜色髙旧知江夏守不厌祢生豪
　　其三
　　病起看时事归心不可裁著书官欲罢问字客还来月出樽堪满霜清角自哀相怜成白首明日阻三台
　　其四
　　把袂今何夕髙斋雨雪清诗才君矍铄酒兴我从横同病无交态相依岂世情春来征渤海陈对引王生
　　寄元美【四首】
　　我昔朝宗日君停使者轩并驱皆上驷相遇复中原草昧时人起风尘国士恩别来春色满无处不销防
　　其二
　　若问除书意君何异积薪姓名常借客踪迹竟疑人为郡空髙第当朝各要津拂衣吾所欲不是避风尘
　　其三
　　渔阳春欲尽汉使未堪愁边郡多豪侠风尘一壮游浮云寒大漠白日澹幽州莫更观辽海萧条正北流
　　其四
　　何悟淹为郡风尘日以难宦情疎自解人事拙相看髙枕西山色清斋大麓寒期君秋月满从此挂吾冠
　　夏日行部遇明卿子与于瘿陶邑
　　何来漳水上早晩发长安放逐吾曹在风尘此道难孤城髙自卧万事醉相看莫击邹阳劒霜飞五月寒
　　郡斋与元美赋
　　握手今何在髙斋共此樽众人方睥睨二子向乾坤经术从吾浅诗名得尔尊当时杨马辈谁复在金门
　　送元美【二首】
　　吾曹天地在不惜滞风尘意气能无合文章自有真齐名他日事侧目此时人为别还秋色樽前白髪新
　　其二
　　把酒论离索褰帷送友生白云髙大麓秋色重孤城偃蹇还诗句萧条自世情赠君无赵璧落日片心明
　　黄河
　　复就三秦役还为四牡歌北风扬片席大雪渡黄河才岂诸郎少名非一郡多儒官明主意吾道好蹉跎
　　闗门雪望
　　西来千里雪斜日满函闗秋水何当落浮云自不还积阴髙紫气寒色壮秦山似欲欺双鬓苍茫到客顔
　　发长安
　　此处看春色萧条客自禁风尘为郡过踪迹抱闗深不尽传经意难言作赋心故人多道路薄宦有登临
　　泾州
　　回磴层云上孤城返照间人烟趋白阪睥睨走青山刍粟浮泾下旌旗度陇还时看乘障吏车马出萧闗
　　秋日【四首】
　　薄游寒暑换仍自滞孤城华髪看人事浮云识宦情拂衣驱病色悬榻避时名但欲眠清昼相嘲任友生
　　其二
　　此物还堪惜何官不可休驱驰如昨日药饵更清秋名已千人废家徒四壁愁南山归自好沮溺本同流
　　其三
　　倦游非一日乘兴复三秦多病难为客浮名喜中人未堪沈案牍何以走风尘祖帐东门外贤哉一老臣
　　其四
　　还乡明日事可奈簿书劳弃置看同病风尘避二毛酒如泾水浊枕对华山髙不是清秋色何人见反骚
　　五日和许傅湖亭防集【二首】
　　城头片雨悬客醉防湖边酒奈榴花妬人堪桂树怜五丝还令节双鬓抵流年莫蹋王孙草淮南赋已传
　　其二
　　青樽临北渚一为故人开此事成今昔浮云自徃来花间携枕簟镜里出楼台忽就投湘赋深知贾谊才
　　寄元美
　　寥落文章事相逢白首新微吾竟长夜念尔和阳春把酒千门雪论交四海人即今燕市里击筑好谁亲
　　赠子与
　　握手论文者春来限各天即今行乐处不似旧游年神物风尘里时名我辈前岂令徐孺榻白日此长悬
　　汪员外移水部时城京师汪为植
　　闻有金城役抡兹水部才中原忧被髪使者咏于防睥睨燕山接风云瀚海来悬知胡骑遁天子宴蓬莱
　　即事【四首】
　　羽书秋色外飞挽海陵回日上犁庭议时难度漠才物情竒士过天造异人来侧席劳明主黄金正满台
　　其二
　　即今难授钺谁可静胡尘谈笑存能事艰虞失众人大军归掌握王者自经纶不复忧骄悍如林防北辰
　　其三
　　使者晨驰壁夺归平虏章自天悬斧钺择日设坛塲万马中原集诸军上苑旁主恩无可报一战取名王
　　其四
　　天子何神武乗秋欲破胡儒臣擐甲胄大将解兵符叱咤风云合艰危日月扶北瞻陵寝色葱郁近皇都
　　赋得屏风
　　虚屏汉宫里有女白头吟色倚琉璃怯秋来湘水深欢情张画烛愁坐掩清砧莫为苍蝇误君王在上林
　　渡滹沱
　　滹沱来不极晓色荡孤城击楫中流过褰帷下吏情天衔纡岸转日上大波行独在知津后风尘见濯缨
　　广阳山道中
　　出峡还何地杉松郁不开雷声千嶂落雨色万峰来地胜纡王事年饥损吏才难将忧旱意涕泣向蒿莱
　　赵州道中
　　独往何为者栖栖意不欢褰帷秋雨过伏轼夏云残潦水阴相积蒹葭晩自寒大夫方跋涉天步属艰难
　　吴舍人丧内【二首】
　　楚妃色殊众不独下堂悲鼔瑟潇湘夜秋云未可持河流双露掌月出万年枝属有将雏曲能无泣鳯池
　　其二
　　可怜御沟水见此白头吟病客思江郡词臣在上林春风动花树秋月散清砧唯有陵阳泪知君抱玉心
　　和殿卿白云亭醉歌
　　狂杀王门客空亭日啸歌那知珠履散自爱白云多短髪明秋水长裾曳芰荷独怜枚叟在不复厌婆娑
　　元美以家难羁京作此为唁【四首】
　　驰骋淄渑日功名与宦情髙堂一为坐世路遂相轻行乞还燕市悲歌复蓟城佩刀风雨夜堪作箾中鸣
　　其二
　　一自抽簪后漂零见此身通章寻悟主怀刺更依人寒入绨袍色愁生黍谷春不因家难剧君岂在风尘
　　其三
　　海内论兄弟萧条二子才一时称病罢万里拂衣来雨雪人髙卧蓬蒿客自囘偶然占劒气夜夜向燕台
　　其四
　　闻道周旋地偏承老父顔槖饘时在侧賔客稍居闲函谷更封出夷门执辔还莫将公子泪乱漫洒燕山




　　沧溟集巻六
　　钦定四库全书
　　沧溟集卷七　　　　　　明　李攀龙　撰五言律诗
　　春日闲居【十首】
　　即令闗请谒何用乞江湖僻性终难狎浮名本易污杜门人事过欹枕嵗华徂薄俗还堪畏﨑岖比宦途
　　其二
　　白日移髙枕青山答放歌病才宜偃蹇老自厌婆娑礼数诸生絶交游二仲多江湖春正满更欲混渔簔
　　其三
　　药饵休官嬾蓬髙谢客深浊醪殊解事髙枕自知音老大翻陵劲文章岂陆沈浮云终日在潇洒竟何心
　　其四
　　五羖功名薄双龙羽翼乖风尘凋短褐雨雪闭髙斋惨淡幽人色飞扬壮士怀少年何太苦妖冶事形骸
　　其五
　　奉使谈经日单车西入闗抡才牛口下得士鳯毛间白雪千人失黄河万里还即今髙卧处犹不减商山
　　其六
　　乞归君已见削迹我何求交态疎能变时名久自休中原来病色万里入春愁不是忘机客还惊海上鸥
　　其七
　　结舌论文地甘心养拙年朱门人自老白雪调空传世路蓬蒿外浮名燕雀前中原二三子夙昔共周旋
　　其八
　　病起独登台春光万里来浮沉还我辈俯仰见人才华髪风尘过青山雨雪开浮云堪倚杖落日好衔杯
　　其九
　　漂零唯浊酒落拓总狂生彭泽差闻道髙阳横得名罢来诗惨淡卧久兴凄清日对春湖色潺湲嬾濯缨
　　其十
　　五柳防湖濵先生隐是真文章堪侧目潦倒竟全身何必论交地长须纵酒人即令东蹈海断不混风尘
　　夏日东村卧病【十二首】
　　平生偏伏枕睱日是抽簪病着青山色愁髙白雪音云霄悬出处踪迹间浮沉不必名俱毁方知二仲心
　　其二
　　放歌知帝力纵饮见天真防笔风云老青樽日月新诗惊噉蔗客酒让采薇人即使妨幽事何须傍隐沦
　　其三
　　自甘成独往谁复病相怜金尽论交地囊余解摈篇清斋芳药饵华髪媚林泉不必忧生事深耕种秫田
　　其四
　　不谓幽栖处还堪抱膝吟大云千里驻片雨二湖阴暑逼藤萝浅凉生栝栢深鲍山终日在知己媿黄金
　　其五
　　未同疎雨至勿翦夏云繁片华樽前出双流树杪翻红顔辞上国白眼入中原慢世吾何敢风尘且避喧
　　其六
　　拂衣先达怪髙枕故人疑世路衡门左轩车负郭迟少年夸解事薄俗讳言诗何处堪遥集悠悠未有期
　　其七
　　毎逢河朔饮辄忆广陵涛起色含佳句流光逼浊醪兴縁知己尽名岂罢官髙髀肉看如此何论长二毛
　　其八
　　空林风雨过潇洒一樽开看竹俄蠲疾漂蓬敢负才杜门辞问字落日罢登台不是怜阮谁堪把臂来
　　其九
　　夜半忽风雨层楼四望孤雷盘华不注电划大明湖云雾连屏叠蛟龙抱劒呼飞扬天地意垂老见吾徒
　　其十
　　何物子虚赋深承汉主知一逢杨得意千载遂同时谏猎功名薄为郎日月私闲居堪避事称病足逶迤
　　其十一
　　更阅人间语谁堪出处同江湖星自客词赋日犹工物色余争席生涯见转蓬延陵皮相士竟失被裘翁
　　其十二
　　白头明日事君不见交情千载论知己中原命友生青云髙病色沧海傍诗名一为弹冠误徒令国士轻
　　秋日村居【八首】
　　隐几怜清晓开轩命浊醪西风行薜茘白露缀蒲桃气逼蝉声苦天含鴈影髙壮心堪自见秋色正滔滔
　　其二
　　病色还相假秋光溘自开清羸堪傍竹潦倒重衔杯返照湖边尽浮云海上来即今知九辩无处不悲哉
　　其三
　　秋意长西北苕荛望里分青含仙署雨白动帝乡云屈宋终难达巢由故不群江湖三十载揺落好谁闻
　　其四
　　南山伏枕前北渚濯缨边林薄秋逾厉云霞晓自鲜谈诗成白首把酒望青天万里中原色萧条此地偏
　　其五
　　不必知名姓中原一病夫柴荆存古色药饵泥穷途落日悬鱼笱西风缠辘轳生涯君自见百亩白云湖
　　其六
　　髙斋清自掩遥夕病相看片月花间浄明河树杪干流萤含火着宿鹭抱霜寒何限同袍意江湖坐漫
　　其七
　　白云不揺落湖上长悠悠世事衔杯过人情把袂休秋光栖自老日色澹相愁况复多风雨萧条傍倚楼
　　其八
　　揺落唯髙枕风尘且闭闗醉来双白眼病起一青山交态元难作诗名已自闲有人湖海上无事马蹄间
　　冬日村居【四首】
　　髙卧堪人事幽栖岂世情老松寒更拙片竹冷逾清拥褐江湖色鸣琴雨雪声嬾心常近傲不是学庄生
　　其二
　　百年长药褁三径且蓬蒿华髪抽簪短青山伏枕髙漂零知浊酒雨雪见绨袍似解防鸿意翻然变羽毛
　　其三
　　寒邳不可望萧瑟掩柴扉宿雾含霜苦斜阳带雪微清斋宜病色生事合渔矶欲奏沧浪曲江湖此调稀
　　其四
　　遥夜怜幽独南山傍户庭泉流霜下白野色海边青风乱将残烧寒疎欲晓星偶因樵唱起延眺及林坰
　　寄华从龙比以鱼橘见致
　　多少人间事谁能便作书罢官君更早谢客我何疎八月来吴橘三江下楚鱼因风裁数字一问子云庐
　　月
　　不是山中月谁能坐郁陶蟾孤怜冻影兔老爱霜毫晕叠金波动寒侵玉树髙为题团扇句千里寄同袍
　　和殿卿神通寺见贻之作
　　花宫留妙唱防笔遍髙僧说法从初起谈诗出上乗五言争刻烛一字了传灯度前身是风流益可凭
　　同许右史游南山寺宿天井寺
　　古寺马蹄前荒山断复连阶危孤石倒厓响乱泉悬乔木堪知午回峰半隐天不因许度谁此得攀縁
　　龙集寺
　　千林窥壑险一径入云愁峰落青莲色灯悬白日幽香台髙枕出涧水闭门流闻道群龙集明珠自可求
　　锦阳川九塔寺观许右史碑
　　名山谐夙好况复近吾庐岚影浮斜照兹川锦不如空林双树老寒塔九华疎一片头陀石新文六代余
　　元日
　　五十江湖客风尘一事违渔樵供药饵雨雪偃荆扉白髪诗篇苦清斋病色微平生纵酒今日不知非
　　立春前夜斋居殿卿携具见枉
　　茅斋残雪在新月况当门春动西园盖寒空北海樽诗篇闲自遣交态老难论似觉行厨色能清病客魂
　　立春日斋居对雪忆元美
　　斋居何所作春雪是佳期净入年华浅光含暝色迟鸣弦流艳曲拂简映新诗此夕山阴客扁舟兴可知袭生初度与郭子坤集开元寺饯许右史
　　论交三十载此地重寻盟夏腊髙初度人天恋逺行青莲澄笔彩白马识经声曾是春山夜谈禅对友生
　　逃暑
　　无处堪逃暑髙楼坐夜分河流缠宿雾电影迸重云纨扇含氷彩珠帘网露文汉宫多贵幸何以荅南熏
　　暴雨
　　西来氛甚恶夏至此何祥雨伏千厓怒风回万壑长雷声盘暗牖电影缠空梁少选虹霓出园林媚夕阳
　　寄子与使君【二首】
　　一郡看如此扁舟意若何白云天目遍春水太湖多怪事宁词赋幽人自薜萝平生无俗客三径许谁过
　　其二
　　我辈还堪见人间已厌闻大都常谢客不次各离群病酒仍耽句青山自白云春来论数子飘泊有如君
　　袭克懋托疾不肯入试赋赠
　　似得防鸿意兼深抱璧情一鸣堪自失三献转相经白雪看前辈青云让后生己须横四海且复爱连城
　　寄怀余德甫【二首】
　　岂亦逢秋色登临若逺行江通灌婴井山到越王城何见非交态难言一宦情大东千里月石镜好同明
　　其二
　　即闻彭蠡鴈应上武阳台华髪文章到青山放逐囘时名堪下榻秋兴足衔杯不是求羊辈蓬蒿断往来
　　二月十五日诞子
　　三十卢家妾明珠报使君国香元有种天马自超群月应悬弧满春迎翦绂分负薪还尔事岂敢望青云
　　席上别王吴徐宗四子
　　仙吏满蓬莱离筵气色开襜帷寒食过风雨太行来一失中原遇难论我辈才华阳犹骏马涓者载金回
　　荅元美喜于鳞被召见寄【二首】
　　十年君所见已分老蓬蒿安得浮名在将无执事劳海鸥群自下天马步元髙五柳还须种徴君不姓陶
　　其二
　　那堪成僻性非不爱明时白髪终怜我青山好属谁连城髙一抱流水妙相知君自墙东客行藏岂更疑
　　过吕梁
　　十年称病客系楫在楼船澌下波方溜风鸣水正悬青山髙卧里白髪壮游前起色聊相假终慙傲吏贤
　　宦情【二首】
　　初服终能事徐生己自违浮云知失计沤鸟见忘机越酒经春老江鱼入夏肥他郷如不病一任宦情微
　　其二
　　我辈诚何意于今自解难累宁知众嫭侬已罢新欢白雪狂歌尽青云病疏看江湖终日在一任宦情阑
　　刘太保文安公挽章【十首】
　　上公霑异典美谥表余恩文并三光丽安同五岳尊朝廷先达在社稷大名存庙议当时事称天有世孙
　　右赠谥
　　遣奠烦容物临轩忆典刑祠官开正寝法从辍明庭筵几知存问钟彛借宠灵老臣如就飨帷幄见谈经
　　右谕祭
　　使从三省至地自九原开不作祁连象宁知汉代才佳城跑踯躅法驾拥徘徊文劒今埋照于焉烛夜台
　　右赐葬
　　国史从王事经筵饫帝慈龙章纡后宠鱼水见前知雨露含天藻山河勒制辞门生堪视草犹作起家疑
　　右颁诰
　　岘首羊公石千秋涙不禁孤坟寒自出华表郁相临阴雨龙文动风霜鸟迹深更闻辞妙絶一字可生金
　　右立碑
　　自复遗书出相传片字工史才依晋乗诗调托唐风草疏囘天力谈经发圣聪少年眈作赋颇欲拟河东
　　右遗文
　　祠堂何所有遗像鹿台山为是悬车处常闻曵履还诸生从上党三老自壶闗伏腊苹蘩外谈经俎豆间
　　右特祠
　　诸刘称令族群从复清操家自驹千里人皆鳯一毛文章争左袒礼乐盛东曹五世传经术推公甲第髙
　　右世科
　　一时求旧德千载忆皇都北斗髙元气南山永帝图青云余几杖白首自江湖此日乗骢客闾门意不孤
　　右达尊坊
　　小子元吾党前贤亦故乡春秋存俎豆日月望宫墙血食堪千载精灵自一堂唯应杨伯起秦晋郁相望
　　右从祀乡贤
　　再过子与
　　浮名难自托佳防岂相图日月髙诗社河山壮酒垆嵗星时一出白雪调元孤缱绻非为佞风流不可无
　　七言律诗
　　送赵户部出守淮阳
　　仙郎起草汉明光几载军储事朔方五马新为淮海郡三台旧署度支章行车麦秀随春雨卧阁花深对夕阳时忆上林词赋客鸿书遥下楚云长
　　崔驸马山池燕集得无字
　　主家池馆帝城隅上客相如汉大夫十里芙蓉迎劒舄一樽风雨对江湖桥边取石鲸飞动台上吹箫鳯有无向夕不堪车马散朱门空鎻月明孤
　　送彰德陈使君迎侍浙中
　　帝里初分郡檄囘便迎青鸟建章台东方千骑风云下南国双帆河岳来公子西园池上防使君秋宪府中才邺天露冕行春日更许何人托乘陪
　　送郭子坤下第还济南
　　华省栖迟白髪新因怜失意转怜春樽前病起逢寒食客里花开别故人赋就自堪生顾眄才髙岂合老风尘燕台郭隗君家事不拟骅骝不致身
　　送王郎守安庆
　　花满胡姬春酒楼使君五马五骅骝明光起草推髙第三十专城领上游天柱西悬江汉影海门东控帝王州到来纡画思同舍万里风烟白鴈秋
　　送丰城杜少府谪滇南
　　共惜投荒万里天当朝起草事空传主恩緑鬓神仙尉客梦青云侍从年盘水秋帆开瘴疠黔阳春树隔风烟孤臣自有丰城剑遥夜思家向斗边
　　酬谷明府见寄
　　清时词客满公车独向漂零叹不如老去已常纵酒秋来何意为裁书薄游更自淹华省多病惟堪返敝庐共道子云长笔札知君近日五侯疎
　　秋前一日同元美茂秦吴峻伯徐汝思集城南楼
　　万里银河接御沟千门夜色暎南楼城头客醉燕山月笛里寒生蓟北秋胡地帛书鸿鴈动汉宫纨扇婕妤愁西风明日吹双鬓且逐飞蓬赋逺游
　　送孙郎中守承天
　　郁葱佳气汉江边今上龙飞北极年过幸沛宫三日饮裁留郢曲大风篇仙郎珂散蓬莱月太守帷开橘柚天明到为存汤沐邑须知父老借才贤
　　刘员外家宸翰楼
　　君家司冦此楼居奕叶承恩片帖余帝自经筵传翰墨人从册府见图书烟云绕槛生春色牛斗开函散楚墟诵只今诸弟满韦贤相业好谁如
　　送刘员外使黔中
　　牂牁万里越王台北眺中原秋色来江嶂忽分三楚断海天不尽百蛮开白云使者乗轺过金马祠官拥节回为泛昆明夸上苑令知汉主自雄才
　　送大司冦之金陵
　　闻道铜标护百蛮当朝共拟伏波还来持滇海中丞节入领西曹法从班曵履春云髙北斗迥车秋色照钟山顾期门客江城满草奏时时达汉闗
　　送皇甫别驾往开州
　　衔杯昨日夏云过愁向燕山送玉珂吴下诗名诸弟少天涯宦迹左迁多人家夜雨黎阳树客渡秋风瓠子河自有吕防刀可赠开州别驾岂蹉跎
　　送瑞安刘明府
　　刘桢词赋不群才百里新承汉宠回吴地青山飞舄下大江秋雨挂帆来白云堪赠神明宰海色遥临睥睨开到日自逢花满县更怜春树接天台
　　送许元复还姑苏
　　蓟门鸿鴈满髙秋张翰思家罢逺游入洛故人名下士度江寒梦雨边舟客来白髪谁相忆赋就黄花不可留兴发鲈鱼堪自钓吴枫摇落未须愁
　　署中有忆江南梅花者因以为赋
　　欲问梅花上苑迟座中南客重相思开帘署有青山色对酒人如白雪枝驿使书来春不见仙郎梦断月应知偏惊直北多烽火昨夜闗山笛里吹
　　与茂秦金山寺亭上望西湖
　　孤亭遥上翠微重槛外空林何处钟秋到诸天开薝卜湖连双阙散芙蓉云光忽落鼋鼍窟雨色飞来鸑鷟峯自信登临能作赋肯令陶谢不相从
　　送汪伯阳出守庆阳
　　中原万骑郤胡兵客领铜符塞上行大漠清秋迷陇树黄河落日见秦城邠人自美西羌俗汉守谁髙北地名郡吏可能无荐达还令介子乞长缨
　　送黄侍御按滇中
　　去矣乗风瘴疠开西南万里壮游哉登台越巂山形合揽辔昆明秋色来周礼职方天外尽汉臣封事日边回征蛮幕府今凋落安得楼船下濑才
　　送包大中长芦知事
　　九河水流何溅溅君去春花车马前入幕官僚清宴久挥毫渤海白云天相将牛酒劳从事未少鱼盐给俸钱此去陆沉无不可于今蓟北静烽烟
　　除夕
　　几年仙省白云间此夕归心醉里闲九塞烽烟连北极千门雪色照西山还知傲吏能违俗未拟浮名好驻顔长孺淮阳今不薄春花或恐滞燕闗
　　元日早朝
　　禁城春色引朝天接迹防龙近法筵云里金茎通御气宫中玉树隐祈年西山亭障遥临蓟朔漠旌旗满护燕闻道至尊歌白雪小臣还献郢人篇
　　早春得汝思蜀中书
　　万里谁传锦字回楚天摇落正堪哀扬舲巫峡江声合立马岷峨雪色来西极使星遥入部中原人日好登台莫言羽猎夸胡后不数扬雄作赋才
　　送恽贠外按察郢中
　　醉拥骊驹不可留送君花发鳯凰楼青春开府西陵色到日登台北鴈愁寒雨逺分荆楚望白云无尽汉江流共知人世悲难合傥得隋珠莫暗投
　　初春元美席上赠茂秦得闗字
　　鳯城杨柳又堪攀谢朓西园未拟还客久髙吟生白髪春来归梦满青山明时抱病风尘下短褐论交天地间闻道鹿门妻子在祗今词赋且燕闗
　　送大中丞王丈赴山东
　　天下军储飞挽来中原胡虏战争囘汉柱旧题骢马使名家接武佩刀才按章时拂风尘入宪府秋临海岱开主恩偏忆严城日什二东秦保障哉
　　答宗考功斋居见赠
　　金茎夜擢建章髙汉主祈年祀事劳仙吏诗投青玉案故人秋卧白云曹此生湖海供多病何物风尘抵浊醪中散近来疎嬾甚更无书札到山涛
　　呈大司冦何公
　　汉臣韦氏有成旧德中朝曵履声督部曾持沧海节总戎亲破緑林兵重瞻执法临天座自失流言荷帝情千载云蒸龙变日更期文剑署髙名
　　再呈何公
　　几年开府汉中丞去后功名何武称荆楚军储遮海过潢池兵气向秋澄尚书北斗天喉舌司冦西曹帝股肱耆旧即今推济美清朝剑履坐相仍
　　春夜同元美子与子相过公实
　　西山落日照金茎北阙春阴覆禁城湖海百年今夜酒风尘五子异时情和来白雪俱髙唱自附青云起大名不独诸郎闗象纬真人应更为东行
　　送万言卿明府之长兴
　　逐虏将军度漠回黄金犹自满燕台请缨慙我为齐客制锦多君更楚材城上春云天目出帘前秋色太湖来歌暇日能相忆花里新诗过鴈裁
　　送范敬甫之闽中
　　共看骢马使君贤开府东南日月偏海峤秋阴分越树人家雨色散闽天朝廷记忆江城久词赋知名水部前还拟主恩头白里时危相赠祖生鞭
　　五日同子与子相过公实时公实在告
　　空堂隐映石榴殷花里幽期白昼间染翰风云随上客开樽雷雨过西山赋成敢避能惊座酒罢何妨善闭闗况值怀沙千古怨那堪骑马独醒还
　　韦氏池亭同元美子与子相赋【四首】
　　贳酒新丰解佩刀相逢意气为君豪孤亭昼敞杉松色乱石青含薜茘髙自向风尘偏胜迹岂令湖海傲吾曹从他桂树山中发招隐何劳更反骚
　　其二
　　华髪文章愧不工独怜诸子调相同西京矫矫多竒气东海泱泱自大风三署仙郎携酒后一时词客此亭中白云寥廓迷幽蓟驺衍谈天碣石宫
　　其三
　　幽亭斜日乱松声下有沧浪可濯缨求友花间黄鸟出垂天城上夏云生梁园作赋千年事河朔衔杯万古情莫恨风流吾辈晩邹阳袁绍汉时名
　　其四
　　韦曲髙临汉苑开城南连骑紫宸囘闭门流水花间过倚槛青山席上来客难似矜能避世子虚谁见不怜才若论承宠无先后安得吾曹共酒杯
　　送张元谕虞部谪常州别驾
　　赋就黄花别季鹰还从迁谪问飞腾悬知汉柱名当借况复防刀事可凭寒雨大江临楚望千家秋色暗毘陵阖闾城外逢摇落何限吴山客里登
　　送吴人陆之箕
　　客有登台赋逺游蓟门金尽坐髙秋总怜岐路无知己不向风尘为白头木落毘陵看过鴈月明张翰倚扁舟未将簪绂论多病草色姑苏到自愁
　　送李司封谪广陵
　　明光起草羡青春服药求仙笑此身白首云霄空荐士黄金湖海未逢人广陵鸿鴈来秋色寒雨江枫度逐臣见说故园湘上水嬾将词赋吊灵均










　　沧溟集巻七
　　钦定四库全书
　　沧溟集巻八　　　　　　明　李攀龙　撰七言律诗
　　送王侍御
　　看君绣斧秣陵回乌府遥应接鳯台寒雨钟山千水下白云秋色大江来时危揽辔中原出日近封章北极开当道狐狸何足问边城今有郅都才
　　同元美与子相公实分赋怀太山得钟字柬顺甫
　　域内名山有岱宗侧身东望一相从河流晓挂天门树海色秋髙日观峰金箧何人探汉防白云千载护秦封向来信宿藤萝外杖厎西风万壑钟
　　同子与登湖上台
　　大漠苍苍鸿鴈回中原极目思悠哉白云双阙湖边出落日西山树杪来词客百年相对酒秋阴万里共登台侧身戎马过逢地城柝朝闻角暮哀
　　十五夜子与明卿见过
　　日落青梧白露生倦游词客鳯凰城千门过鴈来秋色万里衔杯对月明上苑寒髙金狄掌西山影静羽林兵解顔今夕无烽火二玅何当罢请缨
　　同徐吴二子法寺台眺望
　　摇落偏惊祗树林白云鸿鴈亦萧森何知潘鬓淹郎署但许燕山壮客心欲雨诸陵来朔气西风千里动秋阴悲哉联璧登髙赋徙倚荒台见古今
　　送大司冦应公归台州
　　摇落黄金骏马台都门供帐亦贤哉炎荒想见乗轺出北斗旋听曵履囘秋色白云生海峤主恩华髪卧天台西曹官属衔知遇东阁清时好再开
　　送殷正甫【并引】
　　正甫检讨有河洛之役盖济南诸君子出饯焉是行也问谁治祖则廷尉史张岚氏问谁相礼则大司农官属洪遇伯时问谁赞事则许殿卿邦才将试于大宗伯至也正甫则称使臣哉齐鲁于文学其天性即今日里党可谓多贤司马长卿自汉庭游梁邹阳枚叔间相得驩甚也乃比部李生以赠言
　　中州一望气雄哉北极风尘使节开卜洛自存宗子计游梁更见长卿才春晴嵩少云边出雪尽黄河天上来在昔孝王夸授简何当置酒向平台
　　徐子与席怀梁公实
　　共指金茎雪色间鸣珂当日满朝班即看徐孺能悬榻岂谓梁鸿更出闗薄宦天涯成白首故人江上买青山岭南梅树今堪折赠我宁无驿使还
　　怀子相
　　蓟门秋杪送仙槎此日开樽转嵗华卧病山中生桂树怀人江上落梅花春来鸿鴈书千里夜色楼台雪万家南粤东吴还独往应怜薄宦滞天涯
　　朝退同子与望西霁雪怀南海梁公实广陵宗子相
　　骑省秋来叹二毛还将白雪向君操千峰曙色开金掌并马寒光照锦袍空翠欲浮仙阙动晴云犹傍帝城髙初疑大庾梅花发忽忆扬州八月涛
　　嵗晩赠子与
　　南国鸿书杳不闻相看梅发尚离群天涯薄宦堪知我世上虚名好误君杪嵗西山逢雨雪怀人汉苑见春云往时载酒扬雄宅诸子谈经坐夜分
　　人日与伯承集子与宅得胡字
　　新知握手鳯城隅莫叹春来滞宦途万里风烟人日过十年江海客星孤汉宫戴胜传王母蓟北登髙愧大夫曾是旧游行乐处解貂同醉酒家胡
　　张驾部宅梅花
　　仙郎雪后建章回清夜西堂拥上才笛里春愁燕塞满梁间月色汉宫来即看芳树催顔鬓莫厌寒花对酒杯共忆故人江北望因君赋罢倚徘徊
　　宣武门眺望
　　白云千里接胡天双阙遥临碣石悬汉苑春生多雨雪蓟门晴色满寒烟五陵佳气蓬莱外大漠青山睥睨前夙昔黄金收骏马髙台空作有谁怜
　　送范大澈
　　十载风尘道路难天涯金尽俗相看自怜华髪冯唐老谁问绨袍范叔寒病起清樽开雨雪归来春草徧长安故人海上悲揺落拟共秋涛把钓竿
　　葛丈山房
　　少宰山房北海隈千林窈窕白云开倚窻河势钩盘出拂槛秋阴碣石来鲁国诸生纷受易汉庭多士满题才临流重忆乗槎客濯足还登万里台
　　寄子与
　　蓟门春散紫宸班千里襜帷动客顔秋到白云生汉署雨来寒色满燕山仙郎书札遥相忆傲吏风尘且未还天上即今看旧好谁怜曼倩谪人间
　　寄吴舍人兼呈徐子与
　　蓟门春酒别同袍念我风尘解佩刀楚客久无鹦鹉赋舍人殊有鳯凰毛书来月色漳河满北望秋阴汉阙髙行矣旧游还自爱伟长今在白云曹
　　寄正叔
　　十年裘马向飘零一郡风尘出汉庭塞北岚烟春浩浩蓟门山色树防防怀人西署秋云白对酒疎灯夜雨青莫道扬雄长寂寞桓谭已见太经
　　赵州赠许使君
　　山雨萧萧曙色过异乡携手问蹉跎岂縁知己朝廷少自是词臣岳牧多宋子城髙临大陆汉王台迥出滹沱风尘行役君须见能得花前不醉歌
　　送谯比部还顺庆
　　归去嘉陵江上春防帷不复厌风尘巴山渐出云连楚剑阁回看雪照秦嵗晩江湖多病疏时危裘马倦游人明光起草君无薄汉主恩深侍从臣
　　送申职方还魏县
　　山中春色漂零泽畔行吟见独醒纵使冯唐淹省署还如汲黯在朝廷漳河雨雪襜帷黒大漠风尘燧火青忆尔时危曾抗疏至今诸将说龙庭
　　同张滑县登清风楼
　　层楼落日倚蹉跎明府髙轩载酒过槛外秋阴开大陆帘前树色散漳河闗门紫气临燕满风雨青山入晋多我醉欲裁王粲赋故园戎马近如何
　　郡阁怀王徐二比部
　　晓漏鸣珂谒建章春风载酒出长杨词华并数西台妙握草同称大国香玉树月明堪自倚金茎秋色坐相望故人为郡逢摇落日夕看云忆帝乡
　　郡斋与舍人赋
　　汉臣春散建章宫此地相逢叹转蓬落日开樽漳水上清秋拥节太行东微官愧我潘生拙作赋多君楚调工朋好即今三署满故人犹滞右扶风
　　送顾天臣还姑苏
　　落魄看君旅食年风尘裘马竟谁怜归吴拟着潜夫论入洛还防赠妇篇少室夏云凭槛外太湖秋色挂帆前故人为客遥相念垂老浮名蓟北天
　　郡城楼送明卿【二首】
　　西来山色满城头东望漳河入槛流傲吏嵗时频卧閤故人风雨一登楼乱离王粲逢多病著作虞卿老自愁君到长安相问讯谁怜五月有披裘
　　其二
　　徙倚髙楼问索居故人湖海意何如樽中十日平原酒袖里三年蓟北书大麓夏云当槛出石门寒雨过城踈明朝逺道空相忆那得仍停使者车
　　于郡楼送茂秦之京
　　把酒髙楼眺暮春孤城落照浊漳濵自怜白髪常为客谁道青山不负人西署诗名干气象中原宦迹任风尘元龙未下当时傲湖海看君意转亲
　　登黄榆马陵诸山是太行絶顶处【四首】
　　太行山色倚防岏絶顶清秋万里看地坼黄河趋碣石天回紫塞抱长安悲风大壑飞流折白日千厓落木寒向夕振衣来朔雨闗门萧瑟罢凭栏
　　其二
　　西岭秋髙大陆前马陵寒影踏遥天群峰不断浮云色絶嶂长留落日悬地险闗门衔急峡山竒削壁挂飞泉何人更遇青泥饭有客空歌白石篇
　　其三
　　西来山色照邢襄北走并州拥大荒巨麓秋阴沙石门寒气雨苍苍天边睥睨悬句注树杪飞流挂浊漳摇落故人堪极目朔风千里白云翔
　　其四
　　千峰郡閤望嵯峨此日褰帷按塞过落木悲风鸿鴈下白云秋色太行多山连大陆蟠三晋水划中原散九河囘首蓟门髙杀气羽林诸将在横戈
　　荅元美病中见寄并示吴舍人
　　短髪青春照浊醪因君忽忆广陵涛露华遥对金茎渴秋色惊看玉树髙伏枕风尘双白眼缄书湖海一绨袍何人更为怜同病楚客参差长鳯毛
　　早春寄元美
　　蓟门霜雪意何如囘首风尘见索居病后五陵春草色愁中三辅使君书时名转忆潘生拙世事能令阮借疎最好拂衣江海上故园戎马重踌躇
　　登邢台
　　郡斋西北有邢台落日登临醉眼开春树万家漳水上白云千载太行来孤城自老风尘色傲吏终惭岳牧才便觉旧游非浪迹至今鸿鴈蓟门囘
　　赵州道中忆殿卿
　　忆尔防帷出牧年风尘谁识使君贤政成神雀犹堪下兴尽防鸿遂杳然树色逺浮疎雨外人家忽断夕阳前重来此地逢寒食何处看春不可怜
　　真定邸中重忆殿卿
　　客舍题诗日已曛当时此地重离群青樽夜倒滹沱月紫马秋嘶大陆云春色那堪愁里望缄书何意病中闻依然趋府诸年少不见风流许使君
　　郡城西楼
　　使君杯酒郡城楼倚槛髙临落日愁河朔浮云连巨麓太行春雪照邢州自怜叔夜常多傲无那相如故倦游画省少年人所羡风尘岂亦念淹留
　　郡斋
　　金虎署中谁大名我今出守邢州城折腰差自强人意白眼那堪无宦情世路悠悠几知己风尘落落一狂生春来病起少吏事拟草经还未成
　　春兴
　　东南杀气日相缠重忆先朝海晏年使者自归沈璧马将军谁起防楼船旌旗愁动昆明色大钺髙悬蓟北天坐使越裳来白雉更追敌骑过燕然
　　寄刘子成
　　书札清秋问解携郡斋吟眺楚云低大夫持宪临诸粤使者征兵出五溪白日自流荒徼外青山不尽夜郎西于今万里看铜柱何意中原厌鼓鼙
　　怀元美
　　白云何处一开尊山色看君满蓟门落日萧条回朔气清秋偃蹇向中原旧知太守齐狂士不佞扶风汉大藩病渴自衔金掌露将因着赋乞文园
　　怀明卿
　　清秋羽檄蓟门城楚客登临短髪生已厌风尘多病色何妨侍从有诗名怜才欲荐云中守抗疏先论海上兵此日主恩深顾问还如方朔在西京
　　怀子相
　　蓟门秋气动鸣珂萧瑟东南海贼过乱后人才抡欲尽留中启事草如何裁诗汉署青天色伏枕燕山落日多岂亦念余经术浅明年投劾罢京河
　　怀子与
　　登髙作赋大夫哉摇落江南重可哀染翰白云天目出振衣秋色太湖来吴中父老纷相难海上楼船战不囘再入承明君莫厌蓟门犹有故人杯
　　怀顺甫
　　西曹群少旧相求载酒燕山几壮游防笔凭陵回落日白云萧瑟坐高秋风尘混合中原色江汉长悬万里流自是嵗星人不识于今蹭蹬守邢州
　　怀公实
　　明光起草自髙名复羡梁鸿出汉京白日顾瞻双鳯阙青春卧病五羊城人间已见新诗满海上还闻大药成应笑旧时同舍客风尘请郡愧平生
　　送张肖甫出计闽广【二首】
　　闻道天书出汉宫君才博望逺相同少年章奏郎官里大海楼船使者中度岭春阴生白瘴及闽秋色暗青枫悬知诸将平胡日圣主先论转饷功
　　其二
　　司农飞挽七闽开刍粟如山百粤来落日中原看倚剑清秋大海傍登台三城羽檄单于过十道军储使者回郎署即今多顾问谁怜魏尚有边才
　　真定道中遇伯承户曹
　　滹沱氷合大风鸣马上寒云护北征我自朝天称四岳君还谒帝入承明黄金结客樽前尽白髪先春雪里生握手不须悲物役梅花摇落故园情
　　真定大悲阁
　　髙阁崚嶒倚素秋西山寒影挂城头坐来大陆当窻尽不断滹沱入槛流下界苍茫元气合诸天缥缈白云愁使君趋省无多暇暂尔登临作壮游
　　初至京与元美明卿子与分韵【二首】
　　邢州计吏入长安春色西山雪里看天地容吾常落魄风尘对尔一加餐重来省署青云隔不散闗门紫气寒握手依然无长客可知千载和歌难
　　其二
　　北风吹折九河氷五马如龙度李膺把袂中原来气色开樽碣石倚凭陵明堂大集周方岳列郡深慙汉股肱词赋祗今吾党在将因顾眄一先登
　　除夕元美宅
　　蓬莱佳气旧霏微把酒千门朔雪飞缱绻绨袍回夜色纵横防笔动春晖何来天地愁相向自信风尘意不违汉主明朝还受计君看五马赐金归
　　送陈比部使闽中
　　西曹词赋有陈琳南去其如草檄心百粤大云摇海色九峰寒雨壮秋阴将军荡冦功名薄使者衔恩日月深华髪总淹三辅吏风尘何处不萧森
　　留别元美辈四子
　　华髪西来谒帝游风尘莫问使人愁但看词赋青云色不尽江河白日流杯酒千山回大漠春花五马入邢州黄金愧我无经术归去防鸿未可求
　　送明卿谪江西
　　海上风尘未罢兵如何严助厌承明故人惨淡浮云色逐客萧条白雪晴落日挂帆彭蠡泽清秋伏枕豫章城诗篇已侧当时目不必兼传抗疏名
　　将归郡属元美出使畿内作此为别
　　西方千骑至朝宗使者衔恩下九重握手白云生钜鹿离心落日满卢龙青春上苑还堪醉我辈中原未可逢雄剑有神君自爱莫令风雨暗芙蓉
　　郡斋同元美赋得河字
　　孤城髙枕日蹉跎使者乗槎自九河乱后故人京洛少秋来山色郡斋多诗名更向风尘起傲吏还能意气过我亦平生难尽醉开樽无奈子猷何
　　与元美登郡楼二首其一得秋字
　　开轩万里坐髙秋把酒漳河正北流自爱青山供使者谁堪华髪滞邢州浮云不尽萧条色落日遥临睥睨愁上国风尘还倚剑中原我辈更登楼
　　其二得云字
　　摇落髙楼此对君天涯不复有离群衔杯大麓来秋色倚槛邢台过白云树杪人家漳水出城头风雨太行分极知今日同王粲赋就还应邺下闻
　　与卢次楩登大伾山
　　河朔风尘万里看空亭天外一凭栏夕阳忽送孤城色髙雪遥临白马寒何处浮云吞大泽于时紫气满长安我来欲着浮邱赋此地因君老鹖冠
　　于黎阳送次楩之金陵谒故陆令
　　萧条杯酒对销魂河朔诸生尔独存书上梁王还寝狱赋成扬子不过门大江雨雪千帆出建业风流六代论雄剑自怜为客意左骖宁负主人恩
　　怀庆道中雪
　　飞雪长驱使者车太行愁色满天涯虚传梁苑平台赋真作河阳一县花流影风前迎剑气寒光树杪澹人家问津明日知何处千里西来有汉槎
　　崆峒【二首】
　　风尘问道欲如何二月崆峒览胜过返照自悬疏陇树浮云忽断出泾河长城雪色当峰尽大漠春阴入塞多已负清尊寻窈窕还将孤剑倚嵯峨
　　其二
　　谁道崆峒不壮游香罏春雪照凉州浮云半揷孤峰色落日长窥大壑愁万乗东还灵气歇诸天西尽浊泾流萧闗祗在藤萝外客子风尘自白头
　　平凉
　　春色萧条白日斜平凉西北见天涯唯余青草王孙路不属朱门帝子家宛马如云开汉苑秦兵二月走胡沙欲投万里封侯笔愧我谈经鬓有华
　　寄元美【四首】
　　风尘万里一萧然病起相思到各天忽见南山青草色还成北海白云篇登楼何处逢多暇开府于今实少年不是汉庭容汲黯如君意气好谁怜
　　其二
　　闻君雨雪到青州春尽鸿书未可求莫问弹冠千载事徒令把袂故人愁浮云万里中原色落日孤城大海流自昔风尘驱傲吏还能伏枕向清秋
　　其三
　　紫塞春风散羽书使君髙枕见离居人间不识胡名马门下犹传海大鱼开府少阳还气色登台东岳复何如遥知醉后吴歌发落日萧条薄望诸
　　其四
　　不尽青山带落晖美人何处送将归城边渑水寒如酒马首浮云曳作衣春到他乡还健食时危薄宦岂雄飞自从二子中原别囘首风尘万事违
　　上郡【二首】
　　髙城窈窕四山开西北浮云睥睨回鼓角疑从天外落轺车真自日边来防胡尚借秦人策射石犹传汉吏才闻道朝廷思猛士羽书飞过赫连台
　　其二
　　叱驭何来絶塞游独看山色向新秋人家渐出层厓树客路髙盘断壑流朔气忽随风雨至孤城长傍夕阳愁五原子弟轻烽火马上谈经半白头
　　元美望海见寄
　　白云东望十洲开苦忆虚作赋才大壑秋阴生蜃气扶桑日色照楼台波涛汉使乗槎过风雨秦王防石来纵有三山何可到不如相见且衔杯
　　酬顺甫见寄
　　仙郎春思满漳河天上双鱼寄楚歌自隔青云知己尽谁言白雪和人多山城薄曙轺车发幕府先秋羽檄过磬折路傍君不见漆园为吏傲如何
　　人日荅汝思
　　浊酒初开栢叶新醉来髙枕任风尘十年闗塞愁中客此日江湖病里人青镜欲催潘鬓改防花空翦汉宫春即今万事抽簪外唯有浮云傍角巾
　　再寄元美【二首】
　　黄金台馆郁苍苍游子髙秋总断肠万里浮云生渤海千山朔气压渔阳风尘不老江湖色宫阙新悬日月光安得与君燕市里和歌长在酒人傍
　　其二
　　中丞辽海罢登坛公子红顔复挂冠自有绨袍怜范叔谁从长铗见冯驩上书北阙风云壮洒泪西山雨雪寒憔悴尽堪知国士相逢应作少年看
　　寄汝思
　　髙秋诸将欲横行蓟北先开细柳营万里旌旗连杀气千山鼔角动边声指挥士马中原合谈笑风尘瀚海清此日汉军俱望幸满朝应重亚夫名
　　送歴城李明府入计
　　春生仙令鹔鹴袍风雪褰帷拥佩刀忽忆鸣珂双阙迥翻然飞舄五云髙朝堂不改燕山色计吏宁分汉主劳为政只今多异迹须知帝力到秋毫
　　题少方伯徐公明月轩【三首】
　　傲吏髙斋海岱开长留明月照池台白云湖上秋何处鸿鴈樽前客自来寒色玉壶堪徙倚流光华髪与徘徊西园诸子俱能赋独让应徐邺下才
　　其二
　　应怜明月满长安永夜凭轩万里看秋水乍疑湖外合白云犹似署中寒绕枝乌鹊星霜色一曲闗山道路难此兴庾公曾不浅南楼参佐几人欢
　　其三
　　湖上风流画省新堪多明月少红尘长悬素魄衔金镜不减清光抱玉人当户云生屏自倚拂牀星动剑相亲看君如在扬雄宅搦管经合有神
　　送俞按察之湖广【二首】
　　襜帷十载使君东开府还当楚地雄江汉日髙天子气楼台秋敞大王风重瞻执法临台象自许论文见国工有客傥能鹦鹉赋莫令才子叹漂蓬
　　其二
　　揽辔江湖万里清使君三楚旧知名阳春不是寻常调明月堪偿十五城行省重臣推掌宪中原多事盛谈兵遥怜佐吏耽秋色不浅南楼庾亮情
　　送张直卿再迁三楚参政
　　谁言才子竟漂零十载功名满汉庭前后两曹推起草风流百粤让谈经重来方岳分荆楚此去江湖识嵗星明主赐环今日事武昌杨柳几囘青
　　元美以吴纱见惠作此谢之
　　西施浣纱江水中下机便入吴王宫忆昔红顔销白雪凄然素手弄秋风新裁薜茘忽无色更集芙蓉应未工知君赠我视缟带愿言不忘披裘翁
　　荅寄华从龙户曹
　　起草当年汉署才毘陵尺素为谁来山中鸿鴈三秋色江上浮云万里台总是风尘淹伏枕空将日月老衔杯清时仲蔚非无意谢客蓬蒿更不开
　　赠符台卿李伯承出使东藩【二首】
　　汉宫春色照兰台符节分曹右掖开司马长卿词客幸东方曼倩侍臣才海濵城阙浮槎下天上风云拥传来无那故人常伏枕论诗还为一衔杯
　　其二
　　春风紫禁日朝天帝宠东藩奉使年直省月临三殿出轺车星度九河悬绨袍忽动青云色华髪逾惊白雪篇莫道古人霄汉少如君侍从总堪怜
　　除夕
　　夜色萧条雪满庭唯应浊酒见漂零闗门忽散真人气沧海还髙处士星一自倦游谢客遂因移疾罢传经春风明日长安道依旧王孙草又青
　　杪秋登太华山絶顶【四首】
　　华顶苕荛四望开正逢萧瑟气悲哉黄河忽堕三峰下秋色遥从万里来北极风尘还郡国中原日月自楼台君王傥问仙人掌愿上芙蓉露一杯
　　其二
　　缥缈真探白帝宫三峰此日为谁雄苍龙半挂秦川雨石马长嘶汉苑风地敞中原秋色尽天开万里夕阳空平生突兀看人意容尔深知造化功
　　其三
　　太华髙临万里看中原秋色更漫漫振衣瀑布青云湿倚剑明星白日寒东走峰阴摇砥柱西来紫气属长安自怜防笔惊人在只尺天开谒帝难
　　其四
　　徙倚三峰峰上头萧条万里见髙秋莲花直扑青天色玉女常含白雪愁树杪云霾沙漠气岩前日晕汉江流停杯一啸千年事不拟人间说壮游



　　沧溟集巻八
　　钦定四库全书
　　沧溟集巻九　　　　　　明　李攀龙　撰七言律诗
　　殷太史正甫至自太山为赠
　　明堂天子昔登坛御道风流拥汉官海色迥临三观动春阴不散五松寒白云忽向封中出玉牒谁从箧里看此日满朝求禅草相如早晩入长安
　　又作此问正甫
　　上宫春色自何年阿阁神房几洞天囊里定携三秀草怀中曾拟四愁篇射牛汉迹今犹在系马吴门似杳然七十二家论祀典还朝可奏圣人前
　　送吴峻伯之楚
　　才子风流满禁林传经海岱主恩深诸生自纪衔鱼事千里谁知相马心王气日随江汉转方城春压洞庭阴怜君宦迹偏形胜四十参藩岂滞淫
　　送朱大中丞召拜少司空还朝【二首】
　　执宪登台海岱东衔恩入拜少司空长安近指回车日阊阖遥分曵履风北斗秋髙武署五云春满建章宫悬知鱼藻欢无极汉主从容问画熊
　　其二
　　八月仙槎海上行司空谒帝鳯凰城汉庭经术还髙第画省风流自列卿视草星辰堪动色按章朝野尽知名况逢麟阁多贤日非复当年折槛情
　　送崔中甫入对
　　才子乗春集帝京燕山宫阙五云生按图自动千金色射防还髙片玉名清问从容天下事朝廷经畧海方兵一时得意诸年少莫学终军浪请缨
　　寄赠汉阳杨明府
　　方城仙令日为群各把铜章百里分江汉至今称楚望风流何必减诸君东临黄鹤飞双舄西接兰台见五云早晚主恩夸羽猎满朝谁不荐雄文
　　赠李明府暂诣广川奉送景王之国
　　帝宠亲王出牧年逢迎东道借才贤郎官旧列星辰上朱邸新开日月边千乗旌旂分羽衞九河春色护楼船知君不废鸣琴兴应教还操桂树篇
　　和李明府春日驰恋庭闱之作
　　百里歌太岱东美人为政复谁同河阳县里花常满北海樽中酒不空制锦还看成丽句裁斑忽忆舞春风何妨问寝凭双舄拟送王乔入汉宫
　　酬朝城张明府和御史中丞苏丈秋兴见寄
　　闻君为县武城傍花里弦歌不下堂佳政日来多荐疏美名年少满词塲挥毫色动郎官宿托简光摇御史霜千载并传秋兴赋可知潘令在河阳
　　送刘侍御归台【四首】
　　使者乗秋入建章晓排阊阖侍君王绣衣忽动云霄色白简犹含海岱光自许风霜知列栢还将讽谏托长杨大东杼柚看如此况复征兵事朔方
　　其二
　　才子髙名八使中登车千里竞称雄西台入奏闻天语东海陈诗见国风伏柱久推三楚骏还朝争识五花骢极知未尽澄清意献纳犹堪宠汉宫
　　其三
　　兰台使者出长安风俗三齐揽辔看今日殿中武仗须君柱后惠文冠弹章气借山河壮执法秋临节钺寒傥值东封陪扈从旧游偏奉六龙欢
　　其四
　　绣斧东来按部年一时风裁万人传乌台髙傍黄图起青槖遥依紫极悬三殿直声推许国九河秋色送朝天正逢宣室斋居日羡尔持书捧御筵
　　送谢中丞还蜀【二首】
　　微垣法象切三台御史中丞宪府开参执庙堂刀笔吏兼提郡国羽林材烟尘部索临东夏节钺朝恩压外台直拟贼平荅明诏谁知投杼自天来
　　其二
　　元戎幕府檄书成袍鼔春风遂不鸣东观齐名推李杜西台独坐见澄清君王更寝中山箧谈笑堪销渤海兵暂去恐非髙卧日伫看安石起苍生
　　送冯汝言学宪之浙江【二首】
　　使者清秋拥汉槎五云囘首望京华传经南国推髙第执宪巾朝属世家紫气欲临沧海日防毫先动赤城霞还披綘帐延诸少为报西施剰浣纱
　　其二
　　儒臣奉诏外台居况复扬波海晏如门下美才收竹箭卧中髙士羡桐庐山川半入吴都赋风俗兼传越絶书始信工文官自达主恩垂老不曾疎
　　罗山甫自晋徂齐见困盐官暂诣京师防家南还遂有此赠
　　十载青云迹渐疎风尘作客意何如服车垂老偏知骥弹铗从工不为鱼游子千金堪买赋佳人五色漫裁书江南蓟北俱摇落那得樽前忆故庐
　　重送山甫
　　短髪萧萧日影孤清秋行色又皇都百钱杖厎犹悬否片刺怀中好在无老去它乡惟药物愁来佳句满江湖只言倒屣寻常事不是燕山旧酒徒
　　送何户曹之金陵
　　江上层台绕鳯凰石城秋色正苍苍黄金不厌东南气紫阙犹悬日月光帝谓何郎终傅粉人传荀令本含香即今起草从容处转饷风流海一方
　　春夜许使君集送江生过谒李伯华太常江善鼔琴因句及之
　　君家防笔美名齐客里瑶琴重解携抱膝自髙梁甫调絶弦空老雍门啼氷开华馆三鱼集月出春城五马嘶近报太常深作事相逢应共醉如泥
　　送方山人
　　红顔裘马客京华十载春风上苑花忽尔壮怀生海岳翛然清兴满烟霞已白髪投词社肯惜黄金尽酒家最是子云甘寂寞也因竒字识侯芭
　　送许右史之京【二首】
　　春林亸亸鸟嘤嘤花里开樽送友生华髪我堪双别泪绨袍君自一交情白云欲赠湖中色紫气遥临海上城明日已车马絶不妨书札报柴荆
　　其二
　　少年车马日纷纷老去谁应更识君酒态美如嵇叔夜诗才清似沈休文曵裾忽动梁园雪飞盖兼停邺下云试向樽前看过鴈春风那不念离群
　　夏日袭生过鲍山楼
　　长白山人本种田谈经半住防湖边携来满瓮春城酒乞得诸生月俸钱倚槛四髙沧海气衔杯一望缙云天寻常鸡黍休嫌薄不浅交情二十年
　　神通寺
　　相传精舎朗公开千载金牛去不回初地花间藏洞壑诸天树杪出楼台月髙清梵西峯落霜净疎钟下界来岂谓投簪能避俗将因卧病白云隈
　　过吴子玉函山草堂
　　玉函山色草堂偏恰有幽人拥膝眠树杪径回千涧合窻中天尽四峯连緑阴欲满桑蚕月白首重论竹马年就此一樽无不可因君己办阮家钱
　　酬张转运龙洞山之作
　　春山遥上翠微连忽出藤萝一径悬削壁云霞开五色中峰日月隐诸天浮沤并结金龛丽飞窦双衔石瓮圆莫怪骊珠君已得寒湫元自有龙眠
　　与转运诸公登华不注絶顶
　　中天紫气抱香罏复道金舆落帝都二水遥分清渚下一峰深注白云孤岱宗风雨通来往海色楼台入有无不是登髙能赋客谁堪洒酒向平无
　　魏使君过宿鲍山山楼分赋
　　层楼风雨一登临把酒重论十载心楚客岂须疑白璧鲍山堪自见黄金褰帷上国风霜满伏枕中原日月深忽忆明光曾共被那知萍梗到于今
　　使君重过山楼分赋得空字
　　使君千骑入从东此日登临作赋雄树杪平湖元在地檐前叠嶂半浮空烟霞色借双轓动牛斗光揺一剑通自入鹿门常谢客谁能浊酒过厐公
　　和魏使君扶侍游太山
　　中天詄荡敞天门上帝楼台拱帝孙五马并临吴观重诸峰独让丈人尊秦松忽借苍顔驻海日遥衔紫气屯可道黄河看似带须知西北是昆仑
　　李伯承谪亳州
　　十载风流宠汉庭一时才子见漂零便从天上来真气纵落人间亦客星肯惜阳春回緑绮自愁明月按青萍江湖我辈堪犹若差可扁舟问独醒
　　得元美兄弟书
　　爱弟何因兴太豪逾令四海羡吾曹金茎并擢青云秀玉树双衔白雪髙江上锦翰排藻疏吴门练影散绨袍知君难作池塘梦春色看人引浊醪
　　答元美
　　阖闾城上有髙台海色萧条对酒杯千里骅骝堪自老孤飞鸿鹄一何哀秋风忽傍扁舟起明月遥含尺素来白雪惊人操不得因君此曲暂徘徊
　　答王敬美进士
　　江左风流迥自分中间小陆更能文五花欲就龙为友千里髙飞鹄不群乱去东南无王气愁来西北有浮云只今年少称才子屈指词林已到君
　　谢魏使君题白雪楼
　　白雪新题照画阑鲍山堪此对盘桓楚宫一送江天色郢曲长飞海气寒绕夜朱弦清自语凌云防笔老相看使君不是元同调千载阳春和者难
　　寄右史
　　闻君天上听吹嘘蓟北春风满素书东壁傥难分末照何门不可曵长裾即看投散官逾稳莫笑怜才术大疎诸子当时堪自见于今意气有谁如
　　寄汝南徐使君
　　美人为政有辉光太守能名让汝阳此日单车俄罢郡青春五马暂还乡君才堪自风波老上意元从雨露长箧里谤书休苦问恐令年少识行藏
　　吴使君自建宁移邵武
　　十载徘徊侍从群铜符更向七闽分且疑落魄终迁客也自风流一使君五马忽惊龙渚气双轓犹画幔亭云已知才子官难起无那吴郎雅好文
　　南楼
　　南楼暇日坐峥嵘白髪从他望里生海近云霞常绕户山回风雨动连城防毫一散中原色浊酒偏含我辈情千载阳春须此调少年休说是虚名
　　白雪楼
　　伏枕空林积雨开旋因起色一登台大清河抱孤城转长白山邀返照回无那嵇生成懒慢可知陶令赋归来何人定解浮云意片影漂摇落酒杯
　　杪秋同右史南山眺望【二首】
　　青樽何处不蹉跎白髪相看一醉歌坐久镜中悬片华望来城上出双河杉松半壁浮云满砧杵千家落照多纵使平台秋更好故人犹恐未同过
　　其二
　　囘首飞鸿碣石标清霜处处锦林凋层岩倒映平湖净积翠斜连粉堞遥四海交游空老大一时賔客更萧条病来苦爱观涛赋不分梁园此见招
　　为周明府太霞洞天巻题
　　太霞髙馆洞天遥东接兰津十二桥岩壑尽衔沧海气楼台常对赤城标云烟五色春相丽金碧诸山夜自朝仙令怪来工制锦真阳人喜得王乔
　　赠周真阳明府
　　仙令风流百里才谈经新自蜀天囘彩毫忽动梁园色丹灶还邻叶县开琴里春生桐栢水月明人在景夷台只今汝颍髙贤聚为有郎官一宿来
　　送魏使君入朝
　　青春五马入朝天稍似明光草奏年方岳只今雄海岱山河原自壮幽燕风云忽傍襜帷起日月犹临省署悬况复政成闻问好黄金不是上恩偏
　　送魏使君入觐兼呈吴邵武
　　如云计吏集神京此日江湖见友生自是古今双五马居然南北两专城汉廷交映黄金诏楚客同蜚白雪声治行不知谁第一独应岩穴愧髙名【为问明卿即承圣天子垂问岩穴隐逸岂复有狂如李生者于邵武邵武因自多贤矣】
　　寄赠襄史周象贤
　　春色髙斋万里生曵裾常日罢逢迎云霄未报中丞疏江汉先传外史名侠客铜鞮多骏马佳人花艳动倾城王门自昔栖迟地何限厐公避世情
　　明溪篇二首赠周都阃
　　明溪斜带越台髙逺送清光照锦袍势夺潮声雄鼔角波分海色壮旌旄浮云深控嫖姚骑秋水常函别驾刀翻恨普天无战鬭临觞不得更投醪
　　其二
　　越台山下小江干一曲遥开汉将坛槎动星河天上下阵成鱼鸟镜中看戈铤忽溢澄潭色组练偏萦素渚寒此日非熊应入梦心随渭水到长安
　　锡山尊贤祠
　　长史祠堂海一隅诸君精爽夜常俱悬知震泽珠来往莫问东峰锡有无前辈风流开俎豆南朝伏腊见枌榆何人不羡秦公子血食贤哉二大夫
　　秦丈为武昌公建开利寺观鹅亭
　　江上新亭接梵台风流重忆右军才相携爱马髙僧过自许笼鹅道士来池水如披霜练出烟霞犹傍彩毫开使君暇日多延眺可但南楼兴已哉
　　除夕魏使君携长君及黄山人见过同赋
　　三径萧条雨雪前使君除夕报周旋防帷自御元方出賔客兼携叔度贤太史定疑沧海气阳春先动楚宫篇诸生光宠霑行酒不独荀家事可传
　　与魏使君宿龙洞山寺同赋【四首】
　　回壑深林绕梵宫春来吟眺使君同空潭忽散三峰雨暗穴常吹半夜风人拟二龙精自合诗看五马步逾工诸天坐失悬镫色明月先投入掌中
　　其二
　　使君春兴满绨袍防笔青山对浊醪望去天囘双阙迥坐来云尽一峰髙蛟龙出入常风雨鸿鹄飞自羽毛愧我淹留逢楚客攀援桂树咏离骚
　　其三
　　削成东壁五云屏下有龙宫夜不扃斗柄故临双瓮转月明常对一珠亭春囘竹叶杯光白天逼莲花剑气青坐久空山仙籁寂新诗独为故人听
　　其四
　　秀色中峰独不群藤萝二月已纷纷诸天近海金银气双峡长春锦绣文塔影半空悬落照溪流一曲洒浮云纵令洞口龙吟发郢调还须让使君
　　寄殿卿
　　春满梁园兴不孤平台一望尽平芜于时授简酬知已何处衔杯忆老夫浪迹已应为客就浮名犹自傍人无只今慷慨夷门道肯让萧条在五湖
　　荅殿卿
　　莫问看春第几塲才兼风雨更茫茫能无对酒思公子亦有登楼望故郷敢谓马卿元在汉何如枚叔正游梁病来已废凌云笔为爱观涛拟报章
　　送翟使君奏最
　　三台年少雅相闻五马边州老使君更拥星轺趋北斗还依露冕拜南薫政成黄鹄谁云匹佩有青萍自不群海内重名推佐郡那知词赋并凌云
　　送张转运之南康【二首】
　　此去专城又楚都遥临五岭压三吴坐来斋阁江声合忽傍襜帷岳色孤白昼落星寒剑气清秋石镜满氷壶美人欲报琼瑶赋彭蠡春深鴈有无
　　其二【转运旧为太仆丞南刑部】
　　转运风流动海方仆臣司驾早称良齐盐万斛乘艘下冀马千羣入塞长庐岳使君新领郡金陵仙吏旧含香须知共理劳明主不但西京数赵张
　　柬张问甫使君
　　裘马当时满汉闗故人谁不羡红顔只今湖海穷相傍可道风尘老自闲伏枕此身惟浊酒拂衣何处不青山与君俱作漂零客容易今年断往还
　　贾明府侍太公
　　郎官承宠建章回海岱春深百里开经术家传新息长风流人羡洛阳才心同邺令双鳬舞身御于公驷马来怪得五云髙列宿即看南极近三台
　　赠蓬莱王少府
　　汉宫清切右曹开染翰当年属玅才天上鳯毛犹五色斗间龙气划双回云霞春满千家邑山海秋髙万里台自是仙郎偏雨露总为迁客亦蓬莱
　　送耿蠡县之官
　　百里初分上谷城傍临易水接燕京地偏侠客风犹在天近郎官宿转明北阙青云悬舄影西山白雪入琴声看君三异寻常事何限当年卓鲁情
　　酬右史题扇见赠
　　防扇新题寄逺篇才开箧笥已堪怜清风忽自兰台至明月还从邺下悬佳客满堂疎翰墨美人千里共婵娟何因怀袖含香署再使君恩出入偏
　　苦热因忆右史览揆之辰作此为寄
　　河朔风流避暑年平台此日更翩翩客惟枚叔元称叟主自梁王雅好贤兔苑近含嵩少雪鴈池遥动广陵天故人苦热心同渇安得金浆共尔传
　　荅殿卿书
　　故人书札到寒温病起蓬蒿正满门彭泽妻孥相对老淮南賔客自言尊颂成浊酒深知德投罢明珠始见恩莫为寻常招隐士山中转复念王孙
　　酬黄山人郡中见怀之作兼呈魏使君
　　千山佳色郡斋前楚客相思秀句传白雪调成堪自老青云名在好谁怜胡牀夜傍南楼月浊酒春开北海天羡尔风流陪坐啸转令人见使君贤
　　慰魏使君悼子
　　郡阁春深种合欢将雏一曲动双弹褰帷此日惊骑竹洒泪何人说梦兰楚璧自含明月堕隋珠空抱夜光寒况逢嬴博分符地片石嶣嶤不忍看
　　陶明府自罗山移东安
　　仙令风流自汝阳三台荐疏满明光不縁驯雉闻当宁那得飞鳬入帝乡地近五云窥制锦天回列宿映垂裳折腰未是君家事珍重弹琴单父堂
　　送汪仲安之长沙藩理官
　　三楚风流总帝乡兰台池馆汉诸王官贫舞袖旋应拙老去长裾曵不妨授简春隂生岳麓开樽秋色动潇湘从来此地多才子吊屈还看有和章
　　九日
　　九日陶家菊自黄更闻飞鴈捣衣裳谁人对酒能无赋何处登髙不望乡二水寒光揺落照孤城秋色动清霜那知极目中原苦数子江湖未尽狂
　　和余德甫江上杂咏
　　城下春江绕户斜谁开三径俯龙沙客携彭泽先生酒人指南州孺子家一剑寒光揺北斗西山秋色送云霞只今海内无同调髙枕从君老物华
　　题仙人骑白鹿图赠魏使君
　　少室仙人玉不如飘揺来自太林墟已参白鹿云中驾复把青羊洞里书二女三花相绮丽霜毛短髪共萧疎使君何让临淮守夹毂双随五马车
　　荅子与病起见寄
　　青门遥向汝阳分伏枕传书到白云已道风波能失所更逢揺落不堪闻九歌自我思公子七发何人起使君一日齐名千载事惊心岂独久离羣
　　寄题子与使君薜茘园【二首】
　　太守为园自一邱遥看薜茘接沧洲醉来忽下湘君泪赋罢深知楚客愁黯淡欲飞天目雨萧条犹带洞庭秋惟应日共蓬蒿长安得聊从仲蔚游
　　其二
　　老蔓成帷网四隣纷纷落蘂霅溪濵婵媛初服能无客窈窕空山若有人杨柳摧残彭泽隐桃花俗杀武陵春独怜逺道难为理欲采何由寄所亲
　　青萝馆【二首】
　　十亩青萝别馆开使君延眺意悠哉风揺北渚清阴合烟杂南山黛色来台敞髙秋深染翰庭虚斜日净衔杯西隣荣叟常还往带索应同薜茘裁
　　其二
　　湖上髙斋此一时垂萝四面绕茅茨欲令何处红尘入可道窥人片月疑色借古松成逺势意含幽石有余姿空传蒋诩开三径不遇裘羊那得知
　　寄子与
　　何言雨雪蓟门深明日褰帷是上林湖海弟兄余洒泪云霄词赋足知音犹堪一起中原色莫使长悬万里心不为故人劳问讯十年书札总浮沈
　　冬日登楼
　　佳节髙楼酒复清鲍山斜日入杯平天涯谁借穷交泪海内空传拙宦名四野浮云垂雪色千林朔气拥寒声醉来极目中原尽独抱风流万古情
　　子与病起移书二美吴下羣贤爰脩禊事踊跃胜游遥为属寄
　　伏枕经春忆旧游永和三日命扁舟一时艺苑人亡恙千载兰亭事可求吴下山川何蕴借王家兄弟本风流独怜搦管传觞处有客中原自白头
　　魏使君以太公登太山
　　何言紫气满昆仑须信中原五岳尊南极一星朝日观东方千骑拥天门舞衣重染云霞色探箧深衔雨露恩试向丈人峰上望徂徕新甫拱儿孙
　　病苏忆王徐二子
　　伏枕髙楼白日徂梦囘春色杳相扶风流转觉中原尽海岳惊看我辈孤寒雪千山双鬓老浮云万里尺书无也知俱壮观涛兴只是漂零不可呼
　　荅赠庐陵刘山人
　　西来献防蓟门深栖泊王家玉树林说剑夜髙湖海气鸣琴秋入薜萝心别时春色长相似归去浮云不可寻萍梗愧君能记忆十年遥寄白驹音
　　荅寄余德甫
　　当年草奏栢梁台此日漂零浊酒杯伏枕春阴三楚合拂衣秋色大江回含寃夜识双龙气作赋时推二马才极目中原诸子尽豫章城里一书来
　　薛氏瑞室自衡州使君以来不罹火事者二度君子美之但为题止宜记颂然不可无律体乃先难以属和者一首
　　赤董山火照城东郭外巍然太守宫旧俗龙蛇元自厌比隣燕雀竟相蒙独飞蜀郡尚书雨再反江陵大尹风四壁遗经亡恙在诸孙往往见文雄
　　寄忆余德甫
　　防笔花生尺素寒西山飞雪正漫漫何来章贡双江合并倚雌雄两剑看无那中原长伏枕可知千载一弹冠即今寥落阳春曲满眼巴人和客难






　　沧溟集巻九
　　钦定四库全书
　　沧溟集巻十　　　　　　明　李攀龙　撰七言律诗
　　荅寄聂仪部子安
　　司马雄才动帝京当时群从独髙名奏成华省青云气赋就仙郎白雪声春色迥分南北望江流不尽古今情应怜此意同岩穴千里传书歴下生
　　薛子熈以青州使君聘脩郡志见枉林园寻示赠章作此荅寄
　　越客风流问字年登台把酒白云天一毛实自河东下双鲤兼从海上传彩笔乍含星野动明珠长对雪宫悬已看霸气前朝尽犹说当时鲍叔贤
　　病间荅许殿卿
　　病客髙斋黯澹生何来一札大梁城梦囘沧海风云色春落黄河雨雪声伏枕自须疑慢世曵裾兼亦似逃名可知枚马元同调谁见千秋出处情
　　南海欧生自京师遗书于大梁属许右史为致荅此
　　中原才子动相闻谁复髙名得似君南海一珠悬北斗黄河双鲤堕青云城边五色羊何在台上千金马不群献赋几年犹未遇罗浮春思坐氤氲
　　送魏按察之潞
　　壶闗上党切云霄宪府中天揷汉标山势西临三晋险地形东控两河遥名从出守髙郎署防本和戎宠圣朝尽道疆塲悬节钺犹能书札满渔樵
　　送崔明府之宿迁
　　山阳列郡接青徐宿子中开百里居自是燕台求骏马飘然淮海驾蜚鱼邑因美政花相似令有文名锦不如共理即今明主意怜君指日捧征书
　　题李水部恩荣巻
　　自奉天书出建章明时谁不羡仙郎五云偏借斑衣色列宿遥含画省光水部盛名悬楚望南山佳气入髙堂鹿门咫尺厐公宅那见恩波绕汉阳
　　送贾明府以征入迁
　　茂宰能名海岱闻更推经术起河汾即论展骥无千里果尔飞鳬便五云乌府风霜秋正急黄门供奉日为群征书十道求髙第治行谁人不让君
　　送郭子坤别驾之庐州
　　诸生垂白困谈经何似雄飞出汉庭客自燕台知骥足人从金斗识屏星耆阇海外来峰色大蜀淮西拥地形匣里佩刀谁所赠龙鸣风雨未堪听
　　其二
　　吴楚西南郡阁重庐江小吏日从容濡须不是天河水霍岳争齐紫盖峰京洛仙舟飞似鹢并州竹马健如龙已知家世多名士难道明时可易逢
　　许殿卿擢左史
　　万里防帷逗主恩长裾一再歴寒温诸侯賔客梁园盛帝子官僚相国尊谁为从旁骖驷马自应虚左过夷门况兼词赋凌云气汉署风流可更论
　　九日登楼
　　白鴈黄花处处秋鲍山风雨独登楼忽惊返照湖中出转见孤城水上浮多病恰堪成卧隐浊醪真足抵穷愁先生懒作东篱防可但交情老自休
　　青州志成薛生重枉报别将诣元美作此为赠
　　于越诸生稷下来梧宫重起读书台薛君世业推经学齐客家传让史才北海风流天上座云门秋色镜中开菰芦更有人相问为道登龙御李回
　　青州志成赠杜使君
　　使君经术有余师元凯家传左氏辞东海大风囘骋翰少阳寒色动褰帷按图冠带还千里问俗春秋自一时况是郡城常下鳯文章兼似羽毛竒
　　题南海栢台甘露赠潘侍御【二首】
　　绣斧光清瘴海云行台甘露栢纷纷九天骢马人争避五色神羊气不群白简风生偏起粟皁囊秋浮总垂文侍臣岂让东方朔千载芙蓉奉圣君
　　其二
　　兰台使者忆长安万里云霄揽辔看忽报三危开玉树谁分双掌注铜盘霜凝合浦明珠出风动增城瀑布寒清节满朝君不信流光偏缀惠文冠
　　题潘廷尉留余堂
　　前朝知政四留余廷尉为堂取自书潘令官衔犹散骑于公门第早容车法星傍斗悬髙座佳气如云护直庐海内称平逢此日主恩先己未应虚
　　子与自芦台量移瑞州【二首】
　　题坐髙名汉署来鱼盐小吏混芦台谁怜汝海分符客自是南皮作赋才老骥霜蹄千里动佩刀寒色九河开量移休道非知遇难得君恩一日囘
　　其二
　　遥传雨露一时新不负漂零恋主身髙卧中原堪有客雄飞尔辈可无人屏星色动双龙曙锦水光分五马春诗兴宦情堪并美南州孺子况为邻
　　得元美冯参政书知王沂州先己失寄
　　揺落中原伏枕时故人千里一相思双鱼不防加餐字五马虚传遣吏辞我在河山终未邈书来雨雪自堪迟从今把酒登楼处数子江湖防有期
　　荅寄敬美
　　君家鸿鴈满江千嵗杪逢人一字难白雪似应工伏枕青山好在重加餐巻中双玉清相倚掌上千金笑独看两地起居俱不恶风尘囘首任漫漫
　　寄题元美藏经阁
　　岧嶤飞阁大湖傍有客繙经日满牀白马尚留霜练影彩毫应带雨花香当年张掾生秋兴何处支公坐道塲君自风流兼二子吴门极目正茫茫
　　送欧文学之江都
　　雨雪寒灯对浊醪萧然似是一儒曹下帷国士堪华髪草檄门生自彩毫双峡迥分沧海气孤城秋壮广陵涛文星虽小人争识南斗常临剑影髙
　　寄张幼于
　　吴门风雨洞庭阴上客常开子墨林剑阁自题名更起鲈鱼一忆兴何深古今不改中原色南北相看万里心愧我惊人无俊句劳君写入二龙吟
　　白雪楼寄怀徐使君兼呈元美
　　木落清河入槛流平陵月出照牀头开樽自动青云色掩巻俱含白雪愁南国佳人能命驾中原病客此登楼从他不浅山隂兴逺道无因报子猷
　　秋日寄怀元美兼呈吴徐二使君
　　十载江湖白露寒因君万里忆长安故人相向中原老秋色何如画省看邵武功名非不佞汝阳经术雅能官即今垂作漂零客可道音书日转难
　　寄题况吉甫药湖别业在荷山下
　　湖上髙斋万木齐白云长在楚天西落霞一散烧丹火秋水遥通濯锦溪伏枕自来诗不废扁舟谁为酒同携南峰尽作莲花色曾是王乔隐遁栖
　　荅寄余德甫
　　二月鸿书发豫章到来春兴日能长宦情转借中山箧诗句犹含右省香海内故人元落落江南秋色正苍苍遥知相忆登髙处更过陶家醉不妨
　　寄谢俞仲蔚写华山图
　　云台隐者二茅龙曾道神仙自可逢忽尔画图开万里居然秋色在三峰贪看塞外黄河下坐失闗门紫气重况复题诗如谢朓当年却恨不相从
　　奉赠杜使君寄上太翁八十夀
　　越徼春生戏防天风流耆旧楚先贤青州五马分符日渭水非熊入梦年一自趋庭经术就还应托乗帝恩悬即今南极长朝斗并照明珠北海边
　　秋夜白雪楼赠周公瑕
　　日落风清竹树林一樽飞阁敞秋阴才逢狗监人先老能到龙门客自深海上共悬明月梦山中堪赠白云心阳春寡和休言误此夕因君作楚吟
　　登华不注山送公瑕
　　鸿鴈髙飞木叶丹逍遥台上一凭阑浮云不动孤峰起落日长临二水寒多病故人书未达中原秋色醉相看预愁匹练江南道极目吴门驻马难
　　题周天球小象
　　落魄吴门五十春嬾从髙阁画麒麟此中墨客争知玅何处词人更有真白眼自宜置邱壑红顔元不染风尘东墙休挂乔家女夜恐周郎作后身
　　赠吴人梁辰鱼
　　迢遥岱岳海漫漫秋兴如君未易阑三观云霞天上坐蓬莱宫阙掌中看才探緑绮阳春动一说干将紫气寒词客吴门谁不羡王家兄弟雅盘桓
　　寄谢许左史刋倡和集
　　平台左史寄相思开巻风流见往时已自游梁词赋长翻因御李姓名疑经竟为何人出郢调除非和客知君有明珠堪照乗更烦清影及茅茨
　　舜祠哭临大雪
　　雨雪号天惨曙晖君王千载一垂衣廷中左钺将军出海上楼船使者归紫气不随江汉转白云还傍蓟门飞孤臣賸有苍梧泪逐客潇湘在亦稀
　　荅寄子与时自芦台移瑞州按察山东
　　北风飞雪拥南奔苦向绨袍掩泪防病客世疑中散傲故人官起外台尊尺书万里存交谊一嵗三迁见主恩月出登楼如匹练每依吴观望吴门
　　于白雪楼送龚生入贡
　　楼上春阴动晓寒蓟门千里入凭阑别来白雪还谁和老去青春好自看天子今逢新禹贡诸生不改旧周官临轩若问羊裘客莫道江湖有钓竿
　　杜青州按察楚中
　　东方千骑古诸侯宪府新开大楚秋北海清风犹满座武昌明月更登楼五云过郢朝佳气三峡吞江拥上游此地功名谁得似君家元凯自荆州
　　寄别元美
　　谁怜伏阙上书还国士衔寃动帝顔杀气始应髙碣石飞霜犹自满燕山风尘双泪绨袍尽湖海扁舟白髪闲却念十年携手地不知春色在吴闗
　　荅元美山东道中见寄
　　飞来尺素九河阴报道春光满上林游子自矜年少好故人无恙嵗寒心即今病借青云起何用诗传白雪音处士一星依帝座两朝谁似主恩深
　　荅元美广川道中见寄
　　椷书遥借蓟门看只尺平原一笑难便道何妨留作客他家惟愿起为官双龙夜敞星文动匹马秋深岳影寒杯酒可知公子意空悬十日布衣欢
　　荅王敬美广川道中见怀
　　蓟门秋色梦中偏二子乗舟下广川食客未应常在赵酒人谁复并游燕心知老骥元千里目送归鸿自一天已分蓬髙能兴尽垆头春酒却堪怜
　　荅寄俞仲蔚兼呈元美时不果枉因有末句
　　浊酒新开緑绮鸣白云湖上掩柴荆兴来陶令还辞社老去厐公不入城一疏中原髙病色千秋吾党见诗名故人径作书相别握手看君负此生
　　寄怀子与
　　白云愁色满秋天海上离心鴈影传那堪对酒书相忆况复登楼月正圆自尔一携龙剑合何人更问鹖冠篇莫言十日平原饮不是王孙得意年
　　殷洗马诞子值今上登极日
　　词臣三命侍经筵圣主龙飞蓟北天珠借星辰堪并出弧随日月更新悬一毛深照衔图夜千里长怀托乗年共讶玉堂分气色兼城重喜得蓝田
　　寄贺天官殷少宰
　　十载词林供奉中史才经术并称雄恭承三命铜龙署兼典诸儒白虎通要地持衡当北斗清声曵履入南宫犹言紫极氤氲处非复文昌八座同
　　荅寄刘子威侍御【二首】
　　吴客椷书问转蓬姑苏台上起秋风七星已佩干将剑五色还乗鲍氏骢江海双悬精自合阳春一曲步逾工只今曾照西施月多少娥眉画不同
　　其二
　　忆昔风云满帝乡同时射防向明光一毛宛在中书日匹练遥飞御史霜北海清尊开岱色西京彩笔照河梁非君尺素三江下争得秋声入鴈行
　　顾中翰祭告徳衡二藩兼有事沂山东海
　　圣主新恩北极开侍臣衔命出燕台三齐茅土星潢近二国松楸雨露囘百丈自天垂瀑布五云佳气接蓬莱俱言海岳游偏壮为有王褒作颂才
　　送郭使君觧郡暂还豫章诗有序
　　公之难去郡百姓郡百姓之难去公犹之免赤子于怀也斯古遗爱焉不获乎上民不得而治矣不曰直道而事人焉往而不三黜哉惟是帝命维新舜有天下选皋陶于众危言危行是以论其世也重遌而厚望之相与以成其后者乎
　　春风解郡豫章还已报征车起汉闗尽怪双龙髙紫气何妨五马照朱顔门人榻自南州下座客樽应北海闲似是朝廷知借冦先开书箧慰中山
　　送都转运刘使君还万安有序【二首】
　　使君之在西省与仆甚驩久不闻问转运山东时某杜门十载矣哀宗梁之悠悠感王徐之常勤抵掌于同舍之役也使君司冦世家仲氏入拜九卿季子出二大郡是称难兄再领国课厥声卓然寻以旧守常德误中掇拾当路惜焉顾使君之在西省不少假一冢宰掾即风采可知矣
　　使君漕挽山东囘天子全齐外府开海王至今余伯气大风千古见雄才鱼染忽落双江水白石遥分万里台更广絶交成玅论可无人识孝标来
　　其二
　　十年西署结交驩别后云霄尺素难郡接荆衡分岳牧塲开海岱领盐官五溪误见明珠拾千里谁将老骥看莫道赐环非近事新悬白日照长安
　　荅元美吴门邂逅于鳞有赠【四首】
　　姑苏城上倚髙台却望中原酒一杯彼自有人浮海去我今为客渡江来飞龙忽报干将合老骥还惊匹练开共向风云论二子谁知天地此徘徊
　　其二
　　徴君岩穴雅能深出处人间总陆沉流水乍含钟子调浮云不系邴生心闗门紫气长来往海上青山更古今世事弹冠难自料风尘容易是抽簪
　　其三
　　万里风云北极生中原二子旧齐名居然霄汉双封事自是江湖一宦情天借客星髙物色歌囘春雪壮潮声何妨邂逅成佳防正复相思命驾行
　　其四
　　雪满江城醉色寒萧条春兴入弹冠自怜沧海双珠合谁作青云一鹗看日月祗销髙伏枕风尘何事老投竿岂宜梅福吴门在共说先朝吏隐难
　　过严陵
　　严陵物色动新年解缆春囘七里船绣岭更宜残雪映钓台髙并客星悬滩声乍合三江壮山势遥临百越偏此日青阳瞻帝座羊裘深愧昔人贤
　　题候涛山观音寺寺徙自落迦
　　落迦山上古祗林白马西来峡口深月出尔时楼阁影风还如是海潮音若非鹦鹉元能语谁解莲花不染心五十三员知识尽可劳踪迹问浮沉
　　大阅兵海上【四首】
　　使者乘轺大阅兵千艘并集甬句城腾装杀气三江合吹角长风万里生帐拥楼台天上坐阵囘鱼鸟镜中行不知谁校昆池战横海空传汉将名
　　其二
　　戈船诸校锦征袍水战当塲命客豪万橹军声开岛屿千樯阵影压波涛赤城深泛旌旗动射的遥衔竹箭髙东海便应铜柱起何妨马援是吾曹
　　其三
　　列舰如城积水前援枹拥棹出行边桔槔气迸流乌火组练光揺太白天鹅鹳一呼风雨集鼋鼍双驾斗牛悬即今万国梯航日并识君恩浩荡年
　　其四
　　新开帷幄控朝宗万里波臣老折冲海气抱吴遥似马阵云含越总如龙中流鼔应潮声叠下濑戈囘日影重自有长缨堪报主谁言白雉竟难逢
　　元美起家按察河南寄促之官
　　莫道渔樵计已安主恩堪为一弹冠足知上国羣公疏犹作中原二子看虎观迥连嵩少起龙门髙倚大江寒与君聊玩人间世明日抽簪未是难
　　荅赠王给事
　　汉帝风流盛栢梁一时才子羡为郎归来东海桃三熟谏罢金门草数行谪籍祗今人欲尽除书何意客相忘黄公虽道商岩起家本鄞山是故乡
　　二山人孤山吟社得菲字
　　西陵树色滉斜晖一片仙舟拂练飞三竺渐从天上落二峰髙入雨中微人今湖海开诗社客自云霄奉禁闱防笔如花谁不羡敢将春兴鬭芳菲
　　灵隐寺同吴马二公作
　　武林台殿敞诸天建自咸和第几年才到上方双涧合飞来何处一峰悬梵音动杂江潮转灯影长含海日传所以龙宫称絶胜骊珠交映使君前
　　和马侍御赋得飞来双白鹤
　　三花珠树五云开海上双飞白鹤来借问分行栖玉署何如对舞映霜台月明华表聨翩起雪满缑山并驾囘万里只今谁比翼仙禽原自不群才
　　和马丈见送廵海之作
　　楼船遥指越王城万里波涛按部行门下有人惟说剑江南何处不谈兵长缨我媿山东妙铜柱君悬海外名忽讶天台霞色起开椷彩笔更纵横
　　烟霞岭
　　烟霞不隔洞天遥佛影千岩散寂寥絶壁倒衔沧海照一峰髙映赤城标白云家在时堪驻紫气山深夜自朝莫被藤萝迷出入相逢终日少渔樵
　　董生写四子图
　　客星遥犯洛阳宫帝座云台路已通君自一毛求骏马我将双眼送归鸿青萍交映千秋色玉树长含万里风不是弟兄江海上谁堪防笔与争雄
　　九里松图为马侍御作【二首】
　　三天嘉树俨成行下接枌榆即故乡逺势不随双涧尽层阴并落二峰长叶栖金掌仙人露榦挺乌台御史霜孔雀东飞烦再顾欲从威鳯托清光
　　其二
　　武林佳气日萧萧夹道长松入望遥黛色总疑天目雨寒声不辨浙江潮含凄风自枯鳞起倒影云随偃盖飘非值有心同竹箭悬萝争敢附髙标
　　按察李公诞子公蜀人先以中书舍人为御史
　　髙才染翰五云中复道登车揽辔同雏有一毛殊是鳯驹无千里不为骢名乌业已承家学字犬文堪命国工君自蜀人杨马在同乡奕叶播清风
　　赠李封君兼讯长君进士
　　五陵群少各贤豪客有能诗调独髙受业不随秦博士为文无害汉功曹十年我辈惭龙卧万里君家起鳯毛江左衣冠堪此地美名如昨照同袍
　　髙光州孤山精舍
　　白云不散一山孤地主人称楚大夫老作西陵诗社长可携南部酒家胡囊余太古双龙剑壁有行春五马图汝颍过逢遗事在髙阳似此聚星无
　　荅龚茂才
　　中原相望两漫漫傲吏重弹柱后冠不尽青云东岳气飞来白雪大江寒人今雨别千年事君自风流二仲看若问严陵滩上月小清河北照渔竿
　　毛封君
　　公家安在蓟门城出入渔阳结客行经学并驱韩太傅辞华脱頴赵先生丈人不作雄边老令子还髙秉宪名此日衣冠看甚伟也知黄绮负余情
　　和吴太常南楼烟雨之作
　　南楼迢逓俯丹梯烟雨萧条拂槛低越徼层阴千里合吴门春树万家迷江流欲动帆樯外山色才分睥睨西一自不斋多暇日新诗谁与醉同题
　　送周给事还朝【二首】
　　才子先朝侍从年东山一卧主恩偏弹冠便借风云起补衮新看日月悬疏动龙鳞成五色名聨骑省映羣贤当时谏猎还谁在闻道长杨赋已传
　　其二
　　才疑仙吏在人间万里乘风复汉闗三殿不縁春色满五云争识嵗星还朝阳更王清华气金马依然供奉班未许陆沈如昔日须君持论答天顔
　　送劳少参提学蜀中
　　分藩吴越气雄哉人自南宫出上台一抱连城明月满还看三峡使星来锦江波动词塲色剑阁髙临宪府开圣主贤臣今日事王褒门下本竒才
　　汪中丞台火救者独以剑出弹铗而歌和以相吊
　　中丞台火照闽方客有千金剑一装赖是龙蛇先自起忽然风雨为深藏逃形疑入延津水厌影犹含北斗光报国片心还独在逾看鳞甲动氷霜
　　为南海钟侍御题金台遥祝巻【二首】
　　游子承恩出禁闱髙堂华髪照春晖潘舆自不随骢马莱防何妨舞绣衣江鲤一从天上寄台乌长绕日南飞即今婺女遥相望柱史星光近太微
　　其二
　　氷霜不厌北堂清冠指神羊海上城恋阙未须将母疏倚门元自望君情家传五字推承学朝拥三台起令名骢马更便千里骏还乡实切断机声
　　送张阃使黔中
　　虎臣推毂满长安吴越当朝阃外难君自雅歌称坐镇人疑汉将不登坛江潮常借军声壮海气遥临阵影寒滇水一珠堪照夜谁怜薏苡竟同看
　　赠海宪蔡公开府
　　横海今时领外台书生谩说请缨来霜威瘴疠三山尽杀气波涛万里开揽辔本朝元楚望谈兵当代一边才朝廷近有留中疏柱史星光切上台
　　送陆从事赴辽阳
　　御苑东风吹客过共看芳草有离珂西山晴雪鸿边尽北海春云马上多地险时窥菟郡天骄夜遁白狼河知君幕下参髙画诸将何时议止戈












　　沧溟集巻十
　　钦定四库全书
　　沧溟集卷十一　　　　　明　李攀龙　撰七言律诗
　　送王侍御按贵阳
　　中原遥入楚天长道岀盘江古夜郎自许铁冠冲瘴疠兼携白笔扫风霜百蛮拥节开雄镇万里登车擥大荒莫说壮游非妙选同时八彦避鹓行
　　郭吏部请急归吴称夀封君太宜人
　　水镜清光满蓟门庭闱双映一寒温角巾入洛名元重裘褐依梁道并尊白首更偕吴市隐青云再奉汉宫恩还朝益玅题才术湖海微言可具论
　　武太常贞母太常是遗腹子
　　令子清标领太常持衡东省旧为郎才因藻镜知秋水胎本明珠产夜光天上旌旂悬日月人间竹帛映氷霜虽然燕赵多竒士已让髙风在北堂
　　戏拟王安人称夀郭相国相国尝为庐江别驾
　　南山髙唱入新题曲罢蛾眉玉盌齐秦史自偕嬴氏女庐江谁忆仲卿妻双飞青鸟披云下并蒂蟠桃带雪携何必千金称上夀嫣然一笑醉如泥
　　秋前夜过昆山寄仲蔚时元美兄弟俱就征车
　　有客中原囘白头怀人千里命扁舟吴门山色元非雨娄子江声似是秋二友鴈行堪入洛惟君龙卧不依刘也知倾盖须防事一日椷书即旧游
　　上朱大司空【二首】
　　重华冀北再开天益佐山林涉大川四岳受成方贡日三边仰给县官年黄金不及隄形壮白马长随练影悬转自流言能悟主老臣知遇两朝偏
　　其二
　　河隄使者大司空无领中丞节制同转饷千年军国壮朝宗万里帝图雄春流无恙桃花水秋色依然瓠子宫太史但裁沟洫志丈人何减汉臣风
　　送徐子与之武昌【二首】
　　使君安在武昌城江汉双悬宪府清共许登髙能作赋不妨乗暇一论兵翛然白雪千人和飒尔雄风万里生更忆南楼明月好欲携佳兴与纵横
　　其二
　　刺史楼台望里重是时门客羡登龙白云三署还堪起黄鹄千秋更可逢象合星辰双执法心随江汉一朝宗二天尊宠诸侯上出处何论邴曼容
　　和子与过访平原道中值雪二首时按察楚中
　　九河风色报褰帷道入平原雨雪迟天欲并传梁苑赋君今试和郢中词凭陵尺素光犹动缥缈扁舟兴可知况值如渑春酒熟好来投辖未须疑
　　其二
　　平原日映北风斜飞雪偏随刺史车明月更投公子邑金门何处侍臣家绨袍忽自生春色彩翰纷然拥落花为报袁安髙卧起齐宫上客有田巴
　　皇太子册立入贺
　　燕台依旧郁相望玉树金茎是帝乡鳯阙双悬云五色龙楼交映日重光九天气王旌旗动三殿风清剑佩长伏谒不违顔只尺十年西省愧为郎
　　江上赠郭第欧大任
　　元年飞雪度维扬此日秋风复故乡总为郭君纡防缆况逢欧冶说干将囘看京口孤城转坐拥江流万里长以尔相从诸子后新知得似丈人狂
　　吴使君自邵武之髙州【二首】
　　先朝五子结交情一日青云满鳯城汉主怜才金作署楚臣能赋玉为名已应龙自延津起那更珠还合浦生直置壮游消不得才兼迁客重纵横
　　其二
　　中原五马日騑騑岭外翻传俗吏稀逐客也须常作好使君安见逺游非庻无疾病堪乗兴况有登临可当归漂泊秋风同一叶几时还向洛城飞
　　早春元美自大名见枉齐河【时元美代余浙中】
　　如此春醪醉莫辞中原携手即佳期何人命驾能千里与尔弹冠又一时岳雪故应囘匹练江潮今复借褰帷比来慷慨悲歌地河朔风流更有谁
　　与子与游保叔塔同赋【山有落星石二拳】
　　古塔松台对寂寥髙斋斜日傍渔樵金牛忽见湖中影铁骑初囘海上潮更倚连城明月动并携双剑落星揺若非赋有凌云气笔厎天花可自飘
　　和梁宪使过密咏天仙宫白松【是黄帝葬三女处】
　　孤根一托蕊珠宫不与苕华粉黛同夜暗龙鳞衔自照天清鹤影望来空条封姑射千秋雪盖拥兰台万里风非为子云能作赋谁知玉树本青葱
　　其二
　　轩辕宫里试新妆缥缈连枝入帝乡玉骨不縁能化石氷肌那得便生香只愁明月销为水更恐清阴凝作霜巫峡瑶姬元素质却令云雨汚衣裳
　　其三
　　玉女窻前手自栽遥分海色向蓬莱唯应七圣襄城过曾见三花少室开地迥流光通粉署天寒老榦倚霜台悬知的有千年露欲献须君作赋才
　　荅寄用晦王孙【二首】
　　江上传书锦字斜于时飞雪映瑶华谁携雄剑非丰狱但出名驹即汉家春色自怜彭泽柳美人相怨武陵花三年未报平安使长日心悬万里槎
　　其二
　　豫章城上有髙楼楼下长江二水流君更红顔雄制作谁同清夜美遨游阳春若许千人和明月何须万里投不信秪今求自试词塲可但少应刘
　　荅寄元美
　　飞书苕水报王孙杯厎黄河似酒浑已让五湖相代长敢临中岳自言尊人无西子堪同载客有如姬不负恩萧索三余囘王气风尘非复古夷门
　　寄怀蒲圻魏使君【三首】
　　赤壁黄矶锦不如故人家傍武昌居蒲生太守裁鞭后竹拥郎官赐管余遣兴几篇司马赋衔寃一纸乐羊书楚材堪已推三晋那得长悬刺史车
　　其二
　　归来髙卧叔牙山恰尔分符出汉闗一顾青云生海上千秋白雪在人间非时按剑投珠起无意偿城抱玉还所以离骚长苦怨楚臣容易老红顔
　　其三
　　摇落谁怜作赋才髙秋无处不悲哉大王自啸雄风起神女长携暮雨来非有上林吞梦泽至今江汉绕兰台武昌月满南楼夜安得青樽共我开
　　东陂同许殿卿陆南道函灌甫兄弟赋
　　散髪东陂月满庭王孙春草鴈池青平台吹合风先起竹苑樽开酒旋醒自媿长卿工作赋谁怜子政老传经明朝莫报髙阳防不定江湖是客星
　　勤中尉园亭
　　分竹穿苔暑自平披襟小阁坐来清使君河上浮槎兴公子夷门结辔情自有明珠堪照乗岂无佳色解倾城时人若问游梁客司马相如字长卿
　　闻肖甫已代元美大名有寄
　　褰帷蜀道望吴天二子期迥自怜五马过逢曾此地双鳬飞去复何年谁言官合谈兵起尔已名从作赋传父老未须窥露冕何人不识使君贤
　　赠刘将军
　　忆醉卿家春草芳征轺信宿向渔阳行间旧识千夫长毂下新推六郡良白马从军明月塞黄金结客少年塲何时更出追风骑防尔持缨请建章
　　送罗大参之任山西【二首】
　　鴈门句注九闗通地接燕山帝业雄使者泛舟从綘水将军转饷入云中分藩忽壮朝廷色开府深悬保障功晋国莫强兵马地股肱何但数河东
　　其二
　　吏部风流入奏年诸郎谁不让朝天五云忽映襜帷动双辖重临水镜悬色借绨袍堪病起诗更藻笔已名传故人剰有河山在二子相逢海岱前
　　五言排律
　　送固始申明府还县
　　百里弦歌邑春风独在兹旋归瞻日逺留借见天私复送仙鳬去言趋竹马期渡河蚕月早行县麦秋迟楚国先贤传梁园上客词知君才不忝遥以慰相思
　　送李太守之东昌
　　诸侯辞北极千骑向东方十二称天府风烟接帝乡地形来海岱漕挽自徐扬春满歌邑花明太守章射书延上客照乗得髙唐冦息解刀剑人和下鳯凰轩帷褰雨雪郡阁卧星霜治行兼经术诸曹借宠光
　　送宋宇少府之蒲城
　　别离有杨柳折赠拟琅玕古道千人失时才一尉难清秋开少府紫气指长安梅福称仙仕蒲城得吏欢河声公檄静岳色讼庭寒鸿鴈云中出芙蓉月下看三秦至豪杰两汉数衣冠冯翊今遗邑何轻佐幕官
　　荅谢生盘山诗
　　爱尔跻攀处竒踪满报章山盘元气出寺抱翠微藏拂石摇天影披花带雨香千峰囘白首万壑步清霜鼔角闗榆堕旌旗塞草长阴风来大漠秋日下渔阳海色秦城外边声汉苑旁欲因临望代遂得纪金汤
　　送杨给事河南召募
　　边众休南牧朝廷议北征幄中新授律天下大征兵使者持符出君推抗疏名黄金秋突兀白羽日纵横岳雪三华秀河氷万马行将军邀剧孟公子得侯嬴屠贩多豪杰风尘郁战争有呼皆左袒无役不先鸣寕久燕山戌终期瀚海清过梁投赋笔更为请长缨
　　送林章之郎中谳狱南海
　　旧识于公传新知陆贾才汉章双鳯下越郡五羊开旌节看山驻楼船截海来长安天北望使者日南囘讼府蒲堪挂刑书竹可裁明珠满合浦应照不然灰
　　送祠部莫郎中贵州提学
　　蓟门一相送杨柳未堪攀亦是文章地宁虚供奉班西南天欲尽羌筰日多艰鼔棹过三楚传经到百蛮春云蒸赤水秋雨瘴青山早就中和颂诸生忆汉闗
　　题欧职方鹅山泉髙斋
　　闻君读书处乃在蓟山阿水色开窻槛泉声散薜萝濯缨秋雨至把钓夕阳多白璧浇田出寒流没羽过风尘无燕息賔客有羊何一自从王事空为劳者歌
　　集元美宅送汝思吴峻伯袁履善三比部
　　别赋吾能作还销客子魂上林又黄鸟何处此青樽帝念征兵日人衔祝网恩星榆散使者春草待王孙于役分江徼相思共蓟门风尘异南北莫向鴈书论
　　赋得边马有归心
　　飞将驱天廐乗秋踏大荒三军呼骠骑一战蹶名王急难才堪老横行势可当嘶声悲汉月顾影浄胡霜总辔阴山上鸣镳瀚海旁何如春草色躞蹀向长杨
　　得殿卿书兼寄张简秀才
　　久客疎归计吾徒足醉眠风尘犹逆旅服食岂神仙老母须微禄郎官亦冗员时名非我意诗句众人传鸡肋堪谁弃蛾眉幸自全羁情惊嵗晚法署向秋悬窃笑吹竽滥深慙抱瓮贤青云浮世外白眼贵游前流俗终违性佯狂始入所甘才太拙敢望病相怜寄字存加饭兴言问着鞭支离如昨日飞动异当年直觊亡殷社殷忧切御筵逐臣收佩玦大将与兵权报主谋安出和戎议已偏乗舆空汗血锦绣被貂蝉帷幄今何事京师未晏然乾坤多垒后仕宦畏途边海岱生瑶草朋从拾紫烟伊余方物役囘首蓟门天
　　七夕集元美宅送茂秦
　　祖席陈果征衣理薜萝云边看露掌花里出星河仙吏挥金椀佳人罢锦梭新知天上少秀句邺中多疎拙时名弃欢娱铁骑过秋风吹鬓髪落日渡滹沱匕首荆卿赠刀头桂客歌明年见牛女能不忆羊何
　　碧云寺
　　飞塔标龙藏长桥挂虎溪五王开壮丽二梵树菩提净土黄金布香台碧汉齐经过初地变徙倚上方迷杖底笼清磬崖间散御题屡疑穷绀宇复道出丹梯天乐蓬莱近祗林日月低水流僧舍下云起佛堂西深愧雕虫技难同怖鸽栖慈灯悬广刼处处得摩尼
　　香山寺
　　往时占紫气马上看香炉不是寻幽到其如发兴孤回标临北极秀色揽西湖树杪诸天出堦前众壑趋花台骞地起风铎蔽檐呼月抱蟾蜍石星摇舎利珠玉毫侵瀑水金相涌浮屠妙偈传从竺髙僧至自胡法轮皆帝力下界复神都行幸当年事人王握大符
　　经华严废寺为兵火所烧
　　往事殊猖獗诸生坐播迁无方超寂防有地入烽烟境坏秋原上门空暮雨边虚闻金作粟真见火生莲星影疑缨缀云光学盖悬焚身香象泣照鉢烛龙然莫辨沉灰刼犹传噀酒天至今余净土不复一灯传
　　人日同元美子与公实集子相宅得寒字
　　年华开此晏春色又长安得日人相劳披云客共欢贴屏皆防胜佐酒尚辛盘北鴈先花发西山过雪看文章投璧尽心事断金寒不但萧朱辈论交自古难
　　初春【四首】
　　物色看如昨愁时独不醒春阴含雨白日气宿霾青国士纡三表王师压二庭献俘当祖社制胜本朝廷使者行飞挽将军议勒铭谁怜刘子骏心事有传经
　　其二
　　横海楼船下平胡羽檄飞五云髙王气三殿敞春晖卜相敷文命征兵出武威风尘终混合日月此瞻依薄宦无工拙浮名有是非陆沈吾岂敢疎懒世人违
　　其三
　　使者归朝疏将军捕虏才乾坤百越震烽燧九边来国步艰难过天顔骀荡开紫宫春窈窕华省日徘徊白石饭牛客黄金图骏台终看成遇合未可怨无媒
　　其四
　　蓟北看春色羁情坐郁然官犹胶柱在名岂滥竽传汩没终何事文章自有权薄游多难后知己众人前疎拙容髙枕风云让着鞭客嘲安用解执防至今怜
　　五日同子相游天宁寺
　　四海携名士弥天得上方防丝还令节白马自开皇挥拂灵花里摊经祗树傍灯轮侵日出塔影入云藏浄土殊幽事清斋复妙香幻知看绂冕静欲厌词章薜茘来风雨杉松接茫人间空竞渡未解问慈航
　　立春日示子与
　　旧游离别尽病客尚文园此地看春色唯君大雅存挥毫当北斗握手向中原夙昔为郎意平生知己恩紫气临燕塞青山拥蓟门豫愁分袂日花里倒芳樽
　　燕京篇
　　燕京豪侠地杯酒为君陈双阙西山下诸陵北海濵蓟门行雨雪黍谷变阳春驺衍初临碣荆轲故入秦黄金来骏马白璧售佳人定鼎还先帝千年正紫宸
　　哭陶侍御
　　伏柱称仙吏弹冠即诤臣逢时随八彦揽辔属东巡抗疏惟安汉危言屡借秦宠光囘造化正色上星辰梦已摧髙翼灾非批逆鳞孤台遥向夜五柳黯伤春白鹤还来客青骢岂避人朝廷存折槛道路指理轮击隼才何健神羊气不驯分阴空自惜浮世转难陈风裁登车罢霜华挂剑新群乌哀就老列栢采为薪郁郁匡君意飘飘出使身庐山彭泽外落日九江濵
　　哭公实【六首】
　　逝矣梁公实清时隐汉闗扁舟浮大海健笔志名山岂悟风流尽犹言洗沐还文章憎白髪服食误红顔禅草来天上经出世间纵为华表鹤羽翮已难攀
　　其二
　　客有燕山至传君防海隅含香情不厌辟谷事还迂词翰家长技经纶国大儒天心曾尔辈雪涕自吾徒精气乗朱鸟浮生过白驹所悲无旧物此道失前驱
　　其三
　　实沈其尔祟单阏乃为灾偃蹇非闗病文章未尽才他人纷项领之子尘埃白日中原堕髙秋大海回自逢双鹤至谁叱五羊来欲挂延陵剑风雷不可开
　　其四
　　一虚郎署问竟负帝乡期此日名堪定千秋事可知赋宁为异物人已不同时垂白君应妬还丹我自疑槖装髙卧尽椎结旧游悲坐识藏舟理行令荷锸随
　　其五
　　从此微言絶何当大梦醒人间矜意气地下鬭精灵虚室还生白遗编竟杀青浮名流景过夫子望秋零同舍悲离索投诗哭杳防山阳风雨夜邻笛未堪听
　　其六
　　岭南秋惨淡海上日萧森不王衣冠气云亡雅颂音操斤臣质少题柱主恩深此物何陵替斯人乃陆沈众方疲道路尔欲久山林所以生刍赠终难托素心
　　郡斋同元美赋得髙字
　　风尘如昨日千里得同袍秋色随佳句浮名避浊醪故人沧海逺使者白云髙小郡常悬榻君家自佩刀飞扬鞭弭约惨淡簿书劳别后看多士元龙未似豪
　　宿华顶玉井楼【二首】
　　玉井通溟海朱楼冠削成波传潮汐到槛接斗牛平虎魄侵灯出莲花傍枕生拂盆云髪暗映掌月珠明犯座人间象浮槎世上情不愁更漏絶石鼓自能鸣
　　其二
　　不寐芙蓉冷幽栖薜茘惊灵胡秋赑屭毛女夜妖精暗穴龙蛇走深林虎豹耕星连碁石布雨共洗盆倾霜絶千寻鎻风邀五舌笙岂因临帝座呼吸变阴晴
　　冬日王给事出示许中丞苦热诗巻
　　最秀中丞句尤竒苦热篇开函回白雪展巻失寒天砚石犹堪砾壶氷岂自坚蠧鱼冬不蛰萤火夜应然才是洪罏纵名将汗简传歌来探防扇写罢撤青氊藻笔还生色云笺更杂烟五言如挟纩一字解缠绵病暍南风后魂销大雅前霜台三十载就日片心悬
　　和殿卿咏梅篇
　　忽报探梅句深知水部贤空梁流汉月寒色动江天影落青樽里花生彩笔前新妆萦素练白雪洒繁弦南国书堪寄春风病独怜更惭清思减不及兔园篇
　　为魏使君送黄生归楚
　　太守髙斋客时名岂易同六朝相上下五马共西东非土悲王粲通家赖孔融登临存胜迹坐啸挹清风四塞黄河险三峰日观雄楚才元自老郢曲本难工裂素题班箧裁繻谒汉宫归堪吞梦泽卧合起隆中雨雪绨袍暗江湖剑气空武昌鱼正美弹铗意何穷
　　送魏朴如孝亷省试时使君上计与偕
　　朝宗方岳入问寝孝亷行经术俱髙第传家接大名云霄雄北上事业壮南征奕世和戎防江湖恋阙情一毛随凤集合浦让珠明物色燕常满人才楚至精千金图五马片玉抵连城绩奏龚绳直辞含乐镜清赐车郎署羡夺锦士林荣计吏分忧下文塲得隽鸣召翁今乃父丙相昔同声防使临轩日风流动汉京
　　再上少宰诵德述怀
　　弱冠登髙第词林拥重名两朝延侍从空冀走诸生身自宫僚备亲看国史行稍迁犹八座加授即孤卿不尽兼曹美长余列署清文章闗王气儒术定家声羽翼冲天就波澜赴海成见知同笔研记忆控铨衡鸡肋才华薄羊裘物色轻人应疑画饼君但入调羮北斗如相照南山亦至情少微虽冗宿同向掖垣明
　　天官殷少宰翟淑人挽歌
　　弱嵗征箕帚童年托舅姑余光东壁驻慈色北堂敷裘褐云霄度苹蘩日月徂国香堪是梦闺秀岂为刍零露晞金掌清氷涸玉壶珠沈知旁斗弦断忆将雏鳯逝泥书暗鸾销水镜孤绘帷含藻落彤管带花枯作楫君能事藏舟妾敢诬网虫遗挂在罗雀外家无杂佩传凄响残机激壮图乳糜疑自爱琴瑟讶相扶两鹄云当复三鱼兆已符客悲来白鹤帝宠防青乌河汉深难越天门近可呼精灵成婺彩千古照皇都
　　重送张阃使
　　将才君自有儒术众谁如廷对诸生防家传孺子书百蛮麾下出两浙闽中居故事单醪在流言二卵虚名应铜柱上身是玉闗余拊髀方今日君恩未可疏
　　夏日张茂才见枉林园【二首】
　　残书开积雨髙枕对重林非尔乗幽兴无人惠好音分宁鸡黍薄交自布衣深不改青松色堪知白雪心诸生贫嗜酒多病老抽簮何必论邱壑金门总陆沈
　　其二
　　当时河朔饮未必胜陶家古井层阴合虚亭落景斜敲碁来冻雨散帙映明霞树啭双文鸟盘浮五色清谈开暑气白发莹氷华更有忘忧草能囘隐士车
　　荅潘仲子和赠张茂才见枉林园之作
　　似解沧洲趣因传白雪声时才方上下秋兴独纵横车马分交态林园断世情名宁花蕚重句自薜萝清弱冠推髙第雄飞失后生二毛如老笔三抱见连城业已深移疾闲仍事耦耕有君堪倒屣一为欵柴荆
　　夏日袭生过白泉精舍索赠
　　本自岩扉客承家事耦耕中年归卒业壮嵗托论兵身觉儒流贵心疑侠气轻垂成看一第良久逊诸生狗曲群为诟毛诗独著名贫终谙世味老益见交情伏腊书相劳寒温酒数行白泉钟乳色黄鸟窃脂声彩电投壶出疎星对局明即知河朔防夙昔已纵横
　　荅报顾中翰
　　政本趋陪地身随宰相行两房深侍从三殿雅知名染翰宫云湿兼衔掌露清与闻钟五字同病沈双声何意乗槎客能怜伏枕生投诗回俗态把酒説交情敢谓龙门峻难霑鳯沼荣华阳今夜月醉眼为君明
　　初抵浙中感遇一首呈马丈
　　冀北登车日淮阳卧阁年襜帷非不撤舞袖竟难旋一顾堪千里群疑托二天门生髙自出属吏拙相怜紫气临闗动文星傍斗悬樵渔归计稳犬马受知偏物色中原起封章上国传江湖余壮观风俗美多贤下榻时名尽分庭客礼全隋珠如片月长在报恩前
　　赠陆膳部
　　清览三台上名家四姓前累朝霖雨望群从聚星贤北斗尚书府南宫视草年秩宗周典礼膳部汉常员官属青云氏才髙白雪篇微言黄绢在美节素丝传笔防生春署兰薰握近天明光宁再入空此羡神仙
　　贞石篇为吴比部赋
　　砥柱髙王室磐宗壮帝京支机河汉迥浮磬泗濵清孺子兵书号郎官水镜名一鞭皆至海三献即连城絶学驱羊起群疑伏虎生梧台深自飨司冦雅称平磊落披云气冯陵转壑声雄藩隆岳佐华省映星精文陛含香入岩廊草奏行防毫常五色何限补天情
　　与子与游灵隐寺吴马诸公同赋
　　片雨挂龙涔清风啸虎林海浮西域至江揷洞天深小岭将遥集名山岂陆沈地灵闻水乐岫隐见云心金粟寒应结香炉回自阴藤萝褰窈窕台殿倚萧森石笋髙遥笔莲花净盍簮何须怀谢客俱解越中吟







　　沧溟集巻十一
　　钦定四库全书
　　沧溟集巻十二　　　　　明　李攀龙　撰七言排律
　　郡斋同元美赋得明字
　　落日千山短髪明萧条转见故人情时危小郡征求少秋到髙斋卧理清岂谓文章妨遇合深知偃蹇负平生论心对我杯中物握手看他世上名遂使浮云愁大陆何来二子在孤城风尘如此仍为守愧尔新诗满帝京
　　送歴城李明府入计
　　五陵佳气蓟门东此地车书四海同叶令逺为朝防使汉家新起建章宫君王受计当天下月朔垂衣出禁中台史莫疑鳬屡至都人已识马能工三齐郡国推髙第百里弦歌播大风清问即求封禅草好因文似荐扬雄
　　题徐子与门生汪惟一竹邱图
　　灵邱隐者一逃名万竹临江见厎清徙倚七贤相寄傲便娟二女重含情葛陂讵信双龙影嶰谷空传五鳯声风雨长教秋色驻氷霜兼与嵗寒盟投竿渭水才堪老受简梁园赋已行愿得此君开蒋径不妨佳客醉宜城浮云西北来何莫今日东南美自并截作武陵溪上笛方知马援有门生
　　留子与署中
　　杭城落月早潮生宪府松杉风乱鸣伏枕待三从劾免移文满百不留行何人更许弹冠防唯尔还堪倒屣迎十载寒温无长物一时出处有余情酒斟白玉吴姬色赋掷黄金楚客声大抵防鸿心自逺曾来老骥气难平浮云在昔悬秦望北斗依然捧汉京吏挟江湖才是傲交论氷雪未为清官聨西省闻题柱家本同乡见请缨谁似两朝衔宠遇它如群少失纵横樽前且抗持螯手世上空传染翰名须听松杉风再起晩潮乗月到杭城
　　与刘宪使过子与大佛寺
　　西湖斜日浄风烟北岭苕荛出半天磴道乍从空外转楼台已入镜中悬塔分西域铜缾势石纪秦官锦缆年白社但须彭泽酒青山不用华家钱波摇玉树堪双映月上珠林好独眠我辈自狂君莫讶平生未敢谬周旋
　　五言絶句
　　寄殿卿
　　一作山中客蓬蒿自满庐旧游谁独往新着复何书
　　别意
　　朝来送归客复此长河湄立马折杨柳已无前日枝
　　山中
　　君去何时归山中春草夕莫将白云庐不及红尘陌
　　赠元美
　　共拟怀人作先成幼妇篇微音知者少佳句法谁传
　　寄登宗秀才茂登池亭【二首】
　　笑此杯中物从他世上名黄金结客尽谁识济南生
　　其二
　　窻中采莲舟落日菱歌起坐见浣沙人红顔照秋水
　　渡易水赠伯承
　　匕首腰间鸣萧萧北风起平生壮士心可以照寒水
　　郡斋同元美赋得傍字
　　三载邢州客看人道路傍风尘君自见谁爱接舆狂
　　酬郭子坤感怀【四首】
　　怀璧如明月连城未肯开君王终见赏且为守兰台
　　其二
　　若问浮生事风尘病里过开樽看渐少伏枕似还多
　　其三
　　何来双鬓雪五月镜中寒便欲烦君镊萧萧不可看
　　其四
　　不须婚嫁毕始作尚平游五岳年年在浮云处处愁
　　戏呈子坤【三首】
　　闻君携爱妾辛苦事求仙自绣浮邱鹤长斋子晋前
　　其二
　　家有秦台女青云路不遥但愁明月夜天上唤吹箫
　　其三
　　丹灶几时开妆成倚镜台不须嗔窃药本自月中来
　　病中赠殿卿【二首】
　　夜来殊不病那得似维摩度谈名理支公奈尔何
　　其二
　　玉兔操金杵谁知捣药年岂应天上住不有病神仙
　　冬日【四首】
　　憔悴江湖上行吟雨雪寒不逢渔父问谁作楚臣看
　　其二
　　日澹平陵城寒髙华不注北风湖上来雪片大如鹭
　　其三
　　客来堪自见酒尽且须酤不是南山色贫家一事无
　　其四
　　风雪不出门苦吟何时已沽酒城中还先生拥褐起
　　立春【二首】
　　防花可怜色为报汉宫春今日文园客依然四壁贫
　　其二
　　骀荡还春色萧条亦世情不然三径里岂爱蒋元卿
　　漫成【二首】
　　有酒但须饮无世不可避方其潦倒时何与傍人事
　　其二
　　翟公既罢官人弃理亦贱殷勤莫署门交情不必见
　　桃花岭
　　一度桃花岭烟霞处处新纵迷源上路犹似武陵人
　　丁香湾
　　平潭澹不流寒影群峰集斜阳一以照彩翠忽堪拾
　　春日自戏
　　自从移疾后谁谓主恩疎每及山林士天顔满荐书
　　殿卿示乐府序小诗报
　　知音千载事君适赏心同从此三都赋人传左太冲
　　羽林郎
　　从军少年塲富贵归故乡一拜羽林骑鞍马自生光
　　罗敷曲
　　春日照城隅罗敷陌上趋自能停五马不是使君愚
　　山房书壁【二首】
　　夏日山房清田作稍就次衔杯自有真髙枕元吾事
　　其二
　　邻翁幸相劳斗酒不须满且持伏雌还视君牀下卵
　　嵗杪再得殿卿书却寄
　　连札鴈池来春风锦字开似看嵩少雪把酒上平台
　　荅寄袭懋卿
　　白首知经术青袍见主恩为寻扬子宅不到五侯门
　　和题郭山人五岳游囊杂録【六首】
　　五岳图
　　逺游何所佩五岳真形图怪尔烟霞里精光互有无
　　杖
　　十载相携处白云知几重莫经葛陂道风雨去为龙
　　衲
　　夜投东林寺北风雪大作扪虱对山僧衲衣不堪着
　　瓢
　　山中无供养时复饭胡麻不是桃源水何人漱落花
　　锄
　　百草各争芳兰生讵能那朅来深谷中我锄还自荷
　　觚
　　醉来市上眠我觚不离手本是髙阳徒逢人时乞酒
　　和子与留别
　　别酒故人同留诗古寺中唯应湖上竹一为起清风
　　其二
　　结客五陵东相邀入汉宫但携龙剑往不必问雌雄
　　七言絶句
　　寄袭朂
　　白云湖上白云飞长白山中去不归君在几峰秋色遍何人共结薜萝衣
　　惆怅词
　　休将翡翠绾金针不折芙蓉缀玉簪谁见云中双比翼空传月下两同心
　　送殿卿
　　莫辞杯酒蓟门春匹马明朝客路新陌上少年君自见相逢谁是眼中人
　　送刘户部督饷湖广【五首】
　　洲边处士题鹦鹉陂上公孙拥骕骦到日夏云生七泽愁时秋色满三湘
　　其二
　　马上春风白接防花开应醉习家池鹿门耆旧何人在今日襄阳异昔时
　　其三
　　汉江春水竟陵东江树苍苍绕沛宫父老只今犹望幸君王按剑顾云中
　　其四
　　洞庭仙使日相乗君自扁舟似李膺江雨茫茫江草徧不知何处是巴陵
　　其五
　　锦帆南入楚云重江上遥看衡岳峰落日苍茫秋不断青天七十二芙蓉
　　与元美集李郎中赋示谢生
　　仙郎歌动白云秋酒满金樽月满楼借问西园飞盖客座中谁不似应刘
　　送吴郎中谳狱江西【三首】
　　春风跃马出长安送别江南路漫共说丰城龙剑气到时还向狱中看
　　其二
　　庐山北望楚天分君去扬帆入防云草色秋迷彭蠡泽不知何处吊番君
　　其三
　　三十三峰淦水阴中藏玉笥白云深自从归去神仙尉秋草茫茫不可寻
　　席上鼓饮歌送元美【五首】
　　翩翩白马度秋风共醉胡姬酒肆中舞剑吹笳歌出塞送君朝发蓟门东
　　其二
　　落日衔杯蓟北秋片心堪赠有吴钩青山明月长相忆白草寒云迥自愁
　　其三
　　风色萧萧易水寒荆卿匕首入长安怜君更向江南去此地何人意气看
　　其四
　　青枫摇落气悲哉客有将归张翰才东望三吴秋色里挂天帆影大江来
　　其五
　　碧天无尽白云孤到日扁舟落五湖不见蓟门秋草色愁心明月满姑苏
　　雪后忆元美
　　雪后千门月色开故人遥忆子猷囘饶他已尽山阴兴半夜还须载酒来
　　送子相归广陵【七首】
　　茂陵消渇卧词臣摇落秋风白髪新汉主岂无金掌露马卿元是倦游人
　　其二
　　相逢杯酒蓟门闗腰下并刀明月环开匣赠君当落日能令秋色满燕山
　　其三
　　少年裘马结交塲壮嵗功名竹帛光海内黄金看意气人间白雪见文章
　　其四
　　蓟北青山照别巵请君听我秋风辞扬州十月梅花发江上春光好赠谁
　　其五
　　白云无尽楚天寒鸿鴈萧萧枫树丹杨子月明愁里度芜城雨色梦中看
　　其六
　　广陵秋色雨中开系马青枫江上台落日千帆低不度惊涛一片雪山来
　　其七
　　广陵城上秋潇潇涛声欲来风色骄闻道蹴天三百里不知何似浙江潮
　　再别子与【四首】
　　徐卿宠送酒如河半醉当筵楚调歌握手燕山春草色缄书西省白云多
　　其二
　　马上垂杨绾别愁樽前斜日为相留明朝何处风尘吏囘首青云是旧游
　　其三
　　蓟门山色雨中开三月渔阳春水来愁杀故人看锦字白云秋树满燕台
　　其四
　　知君起草建章宫每见征书问画熊在昔汉臣多领郡黄金先赐右扶风
　　留别吴舍人【三首】
　　舍人书札五云开应笑风尘减吏才池上鳯凰今不见何因得下郡城来
　　其二
　　襜帷明日罢朝天拟向风尘避少年君自楚人谙故事于今白雪有谁传
　　其三
　　蓟门春色送归愁楚客思家属倦游借问何人赋揺落白云依旧洞庭秋
　　塞上曲四首送元美
　　燕山寒影落髙秋北折榆闗大海流马上白云随汉使不知何处不堪愁
　　其二
　　汉兵围合左贤王吹角千山夜有霜君试狐奴城上听岂堪秋色满渔阳
　　其三
　　西出居庸大漠开胡尘遥暗白登台愁看塞上萧条色落日秋风万里来
　　其四
　　白羽如霜出塞寒胡烽不断接长安城头一片西山月多少征人马上看
　　留别子与子相明卿元美【四首】
　　青云如旧满燕闗病客风尘且自还到日郡斋春酒熟城头何限太行山
　　其二
　　使君千骑自东方囘首春云五鳯凰此日主恩曾不浅还容长孺卧淮阳
　　其三
　　总为风尘去住难黄金台上醉相看翛然落日离歌起忽尔燕山白雪寒
　　其四
　　莫道休官意不真三年为郡苦风尘青云纵有怜才客白眼终非解事人
　　于郡城送明卿之江西【四首】
　　江上青山满谪居还家莫恋武昌鱼君王日下求贤诏忆尔还开谏猎书
　　其二
　　青枫飒飒雨凄凄秋色遥看入楚迷谁向孤舟怜逐客白云相送大江西
　　其三
　　长安二月绾垂杨为尔踟蹰五骕骦今日故人投辖地况逢山色满邢襄
　　其四
　　髙斋秋色满西山梅福当年此抱闗君到豫章劳问讯汉家迁客几人还
　　郡斋同元美赋得桥字
　　山色秋停使者轺孤城何处不萧条请看襄子宫前水依旧东流豫让桥
　　怀元美
　　琅琊山上越王台秋色髙临海色开莫向中原看落日浮云万里为君来
　　怀明卿
　　豫章西望彩云间九长江九叠山髙卧不须窥石镜秋风憔悴侍臣顔
　　怀子相
　　越王城上黯销魂万里秋风动蓟门君自平生称国士南迁岂负信陵恩
　　怀子与
　　青山忽送七闽秋大海遥连百粤流落日孤城风雨合褰帷何处不堪愁
　　寄伯承
　　才子含香满玉墀仙郎赋就几人知只今西省空相忆扬马风流自一时
　　寄茂秦
　　谁惜虞卿老去贫平原食客一时新怀中白璧如明月何处还投按剑人
　　寄顺甫
　　江汉秋风万里生浮云不见鄂王城于今楚调无人和忆尔还髙白雪情
　　寄余德甫
　　使者衔恩入楚天秋风吹动豫章船孤帆遥挂浮云色西望长江落日边
　　荅殿卿
　　扁舟归去五湖春愁见红顔掌上新明月自闲歌舞地秋风憔悴捧心人
　　荅元美
　　萧条鹦鹉赋初成偃蹇当年一祢生屈指中原余子尽非君谁见孔融名
　　汝思见过林亭【二首】
　　五柳阴阴逼酒清一杯须见故人情明朝马上听黄鸟不似樽前唤友声
　　其二
　　自买南山种秫田几囘留客瓮头眠与君今日沈醉莫笑陶家乏酒钱
　　五日与殿卿游北渚【二首】
　　青樽画舫防湖濵风俗遥传楚逐臣潦倒只今君自见那能长作独醒人
　　其二
　　五月五日榴花杯故园故人北渚来君今不饮红顔去那有长丝系得囘
　　酬殿卿长史夏日过饮【四首】
　　萧萧风雨北堂寒客似髙阳复罢官君但能来长夜饮不妨人作酒徒看
　　其二
　　故人深愧子云才风雨茅庐昼不开寂寞已甘车马絶君今载酒为谁来
　　其三
　　白云湖上华阳山那得相看不醉还明日蓬蒿三径没谁怜长史在人间
　　其四
　　美酒新开琥珀光还堪潦倒故人傍已十日平原饮怪尔能飞五月霜
　　九月同殿卿登南山
　　满天鸿鴈雨纷纷浊酒黄花把向君莫道龙山髙防后风流今少孟参军
　　其二
　　茱茰美酒玉壶殷此日逢君一醉还愁见孤城秋色里不知风雨遍空山
　　其三
　　处处登髙白髪新年年陶令罢官贫萧条岂少东篱菊不见当时劝酒人
　　其四
　　黄花萧瑟雨中寒揺落东林木叶丹不是故人能载酒祗今秋色好谁看
　　秋日东村偶题【二首】
　　西风萧瑟病相如髙枕从他世上疎莫道浮云多变态还将秋色到茅庐
　　其二
　　五柳青青醉里春那能长作折腰人情知纵酒非生事昨日罢官今日贫
　　九月八日东村送元美
　　浊酒枯鱼自不贫黄花况复席边新明朝纵及龙山防那得长逢落帽人
　　和荅殿卿冬日招饮田间【二首】
　　白眼风尘一酒巵吾徒岂足傲当时城中年少空相慕说着髙阳纵不知
　　其二
　　白云湖上北风寒茅屋萧条两鹖冠我自能怜华不注推窻君试雪中看
　　寄慰元美【二首】
　　幕府千山蓟北青朗陵賔客夜充庭即今无恙荀文若着膝犹堪当一星
　　其二
　　少妇红妆玉筯寒清秋银烛对阑干无情最是它乡月不就仙郎掌上看
　　春日闻明卿之京为寄
　　十载浮云傍逐臣归来不改汉宫春摩挲金马宫门外谁识当时谏猎人
　　寄怀元美
　　塞北江南万里长各天兄弟正相望谁将匹练吴门色哭作燕山五月霜
　　仲鸣蒲桃
　　万颗蒲桃照玉盘西施乳滴露华寒故人更比相如渴不向金茎夜夜看
　　王中丞破敌辽阳凯歌四章
　　匈奴十万冦辽阳汉将飞来入战塲直取单于归阙下论功那更数名王
　　其二
　　万里横行大破胡沙塲西北汉军孤不因骠骑能深入知有阴山瀚海无
　　其三
　　再领楼船护海濵三持节钺扫边尘怪来长得君王宠自是麒麟阁上人
　　其四
　　中丞万马下榆闗拂海旌旗破敌还幕府秋阴连杀气散为风雨时燕山
　　为刘伯东题王母图夀太夫人
　　翩翩五鳯五云开客自金门侍从才六月海东桃又熟亲随阿母汉宫来
　　劳别子与【二首】
　　武林山对海门开不枉登临酒一杯十载故人零落尽有谁还为度江来
　　其二
　　马卿元自汉词宗天子同时叹不逢总为故人邀贵客故将车马过临卭
　　张明府见惠榴柿【二首】
　　牀头春酒百花香醉里谁知柿子黄想道故人消渴久秋来为摘满林霜
　　其二
　　谁遣明珠掌上来秋风吹笼石榴开若非金谷园中树定是河阳县里栽
　　荅右史问山中与谁把苦
　　依然浊酒竹林傍那道穷途便不狂白眼生平君自见可能容易入山阳
　　见火齐镫问是右史持入梁
　　火齐春镫七采装谁投明月向梁王也知照乗珠犹在不是先容不敢张
　　山中简许郭【二首】
　　山中酒熟住山中早晚羊何诣谢公莫道白云终日在及看秋色向丹枫
　　其二
　　金牛谷里树苍苍一入千峰但夕阳浪迹莫愁难问讯题诗多在朗公房






　　沧溟集巻十二
　　钦定四库全书
　　沧溟集巻十三　　　　　明　李攀龙　撰七言絶句
　　逰仙曲
　　一聴黄竹写歌钟人醉秦台十二重琪树花开巢孔雀瑶池水暖岀芙蓉
　　过刘簿山斋
　　万壑千山入户重秋来三径少人踪不知君在莲花府得似芙蓉第几
　　宿林泉观
　　盥漱焚香坐翠防烟霞犹在芰荷衣怪来不作人间梦一夜寒泉拂牖飞
　　寄谢茂秦
　　老去长裾满泪防秋风又曵向何门可知十载龙阳恨不道前鱼亦主恩
　　东村同殿卿送子坤赴选【三首】
　　青云明日羡翻飞应念陶家独掩扉君最徃还知五桞何曾送客解依依
　　其二
　　短褐怜君又远游如今白璧好谁酬座中楚客曽三献才说连城泪已流
　　其三
　　老去看花上苑春怜君不厌草堂贫预知鹤愁无主更属南怜卧病人
　　寄元美【七首】
　　蓟门城上月婆娑玉笛谁爲出塞歌君自客中聴不得秋风吹落小黄河
　　其二
　　白云何处不漫漫欲寄绨袍蓟北寒依旧西山秋色里知君此日转愁看
　　其三
　　匣里龙泉北斗文携来燕赵客如云自言此劒千金买不是穷交不借君
　　其四
　　闻道红顔镜里新还堪客子闘青春秋来纵带风尘色犹是行吟泽畔人
　　其五
　　江南风雨梦扁舟蓟北燕花傍酒楼无那故人揺落尽教君何处不悲秋
　　其六
　　落魄初看逐客情风流又似弃繻生路傍年少从他问不必停车说姓名
　　其七
　　渔阳烽火暗西山一片征鸿海上还多少胡笳吹不转秋光先入蓟门关
　　重寄元美【三首】
　　十载交逰满帝都五陵年少避呼卢只今惟有张公子匹马时时过酒徒
　　其二
　　南冠君子系京华秋色伤心广柳车此地由来多侠客不知谁是鲁朱家
　　其三
　　北斗阑干南斗低啼乌三匝鳯城栖万年枝上秋风起飞入中丞署里啼
　　哭子相【四首】
　　故园秋色广陵间闽海悠悠自不还纵使芜城愁易老那能长客武夷山
　　其二
　　清秋不尽客依依梦里闽天挂剑归莫向延平津口度恐惊风雨二龙飞
　　其三
　　扬子江寒月影孤秋风吹落射阳湖故人欲洒临江泪湖上明珠竟有无
　　其四
　　大江千里日滔滔秋色遥看入梦劳莫道故人枚叔少悲君已厌广陵涛
　　答潘润夫病中见赠【二首】
　　髙秋伏枕防湖濵憔悴谁怜似楚臣怪尔红顔青镜里潘郎本自玉爲人
　　其二
　　湖上青山对浊醪故人遥望白云髙愁中那得无秋兴赋就看君已二毛
　　涌泉庵
　　锦阳川上女僧家红树萧萧白日斜弟子如云人不见可怜秋老玉莲花
　　挽王中丞【八首】
　　主恩三遣护三邉骠骑功名破敌年不谓汉军能失利犹堪起冢象祈连
　　其二
　　司马台前列栢髙风云犹自夹旌旄属镂不是君王意莫作胥山万里涛
　　其三
　　旌旗海上似云屯大将登坛国士恩白马只今成过隙千秋匹练曳呉门
　　其四
　　鐡马萧萧日色黄邉声杀气满渔阳谁知一夜旌竿折揺落中丞栢上霜
　　其五
　　三月渔阳大出师君王按劒防书迟鼓声不为将军起岂独封侯是数竒
　　其六
　　莫道江南梦里遥白杨明日便萧萧门人尽爱伤春句不拟招魂与大招
　　其七
　　昨夜烽烟海上青犹闻麾下取龙庭一时雄剑无精彩遥指燕山落将星
　　其八
　　幕府髙临碣石开蓟门丹旐重裵徊沙塲入夜多风雨人见亲提鐡骑来
　　别元美【二首】
　　北风吹鴈鴈群呼泗水西流白日徂不见浮云千里色知它何处是姑苏
　　其二
　　白云愁色满呉门疋马孤舟不可论一自河梁携手后至今犹有未销魂
　　戏赠张茂才【二首】
　　自爱花枝掌上红蛾眉如月绾春风湏知粉黛随时变多恐张郎画未工
　　其二
　　张郎新制合欢衾醉拥红顔烛影深别有洞房双玉妾吹箫自和白头吟
　　送徐汝思【四首】
　　天涯明日故人踈莫向樽前叹谪居最是孤臣偏雨露君王不问箧中书
　　其二
　　渔阳防载傍胡尘此日骊歌济水濵白首谈兵君自见何须更问请缨人
　　其三
　　青樽华髪对销魂匹马孤城日色昏爱客更爲长铗引一时回首孟尝门
　　其四
　　主恩千骑入防秋幕府遥临上谷愁今日故园迁客泪谁知不是爲封侯
　　和许史秋日玉函观【二首】
　　瑶台十二玉防干月出名花映掌寒自是仙人君不信只今谁得醉中看
　　其二
　　青鸟翩翩锦字通玉箫秋冷玉函宫情知洞里如花女共指风流许侍中
　　秋日许郭殷见枉鲍山山荘
　　玉壶春酒石榴殷此日中林见徃还堪是樽前防知己那能不爱叔牙山
　　与三君登楼
　　谁怜王粲懒登楼病起漳南对客秋自喜赋成多丽句因知座上有曹刘
　　和许右史初度村兴之作
　　一瓢春酒望青天谁识箕山武仲贤我亦颍阳饮牛客犹堪击壌共尧年
　　九日示殿卿
　　林头浊酒浸黄花门外萧萧五柳斜此日登楼人尽醉谁知秋色在陶家
　　袭生绯桃栽
　　白云湖上酒家春那更桃花照眼新今日为栽三径里怜君也是武陵人
　　送子与【五首】
　　北风吹雪雪漫漫雪里题诗泪不干岂意故人揺落后逄君五马入长安
　　其二
　　十年髙卧白云寒嬾借新知锦字看不是眼中人渐少那能相忆使君滩
　　其三
　　襜帷何处傍风尘握手江湖白髪新此去更沽燕市酒不知谁作和歌人
　　其四
　　中原北望九河分太守扬帆入五云莫按腰间鹿卢剑明珠今日便投君
　　其五
　　玉帛徴贤谒建章颍川轩盖有辉光君恩傥许留京兆不必重来下鳯凰
　　殿卿别业【二首】
　　负郭田荒劝客耕隣家酒熟任逢迎只今何异呉门卒枉杀梁鸿变姓名
　　其二
　　牀头诗草日生尘架上长裾嬾着身自讶闭门无一事春来拟作纬萧人
　　观猎【二首】
　　胡鹰掣镟北风廻草尽平原使马开臂上角弓如却月当塲意气射生来
　　其二
　　十月霜清紫兎肥浮云不竞鐡骢飞半酣驱逐诸年少朌子城东看打围
　　酬许右史九日小山见赠【四首】
　　南山秋色照东篱又是陶家载酒期彭泽罢来无俗客何妨不许白衣知
　　其二
　　我爱淮王上客贤小山那在鹊湖邉开尊共泛金花酒散帙同吟桂树篇
　　其三
　　十载衔杯望白云天涯此日叹离群重来秋色生双鬓更折茱萸挿向君
　　其四
　　湖上青山绕郭斜翠防深处半人家谁知不解登临苦醉杀犹堪借菊花
　　寄元美【四首】
　　楚客龙泉照雪霜曾携上国献君王奈何一闭丰城后紫气空干斗北长
　　其二
　　慿将白雪写朱丝总是人间此调悲纵使霑裳君莫管古来能得防钟期
　　其三
　　自握明珠掌上愁夜来寒色动隋侯可知按剑人相视任是衔恩未可投
　　其四
　　枥下长风万里生谁怜汗血老无成若敎一奉瑶池御八骏如云不敢鸣
　　得徐使君所贻王敬美见赠答寄【四首】
　　山中伏枕白云天江上新诗锦字传转向故人三致意君家兄弟有谁怜
　　其二
　　博物张华不易逢十年京洛少从容当时未得丰城劒已识云间陆士龙
　　其三
　　十载论文画省开君家二妙日趋陪那因见和池塘句始羡风流小谢才
　　其四
　　弱冠文章满帝城偶因家难负平生中原莫恨论交少海内今无骠骑名
　　汝寕徐使君【十首】
　　汝海清秋四望开白云长在景夷台已知千载无枚叔谁爱风流汉署才
　　其二
　　使君爲政杂风骚绕郡青山照彩毫不是赋成相倡和那湏更署范功曹
　　其三
　　天子分符汉省郎风烟汝颍更相望府中但得平舆吏他郡从敎下鳯凰
　　其四
　　鸿陂东注汝阳城太守乗春出劝耕童子但须骑竹马夹车休唱芋魁羹
　　其五
　　水如垂瓠抱城流西望千山入楚秋帝谓使君终长者褰帷不必更闽州
　　其六
　　髙斋卧理簿书闲掾吏裁诗日徃还片月不离桐栢水白云偏傍弋阳山
　　其七
　　髙盖崚嶒驾楚云骖驔五马五花文汉庭此日推经术可是寻常作使君
　　其八
　　千骑如云汝水濵铜符黻冕一时新身爲汉主分忧吏何必龚黄好譲人
　　其九
　　三河名郡郁如林治行看君结主深但使便宜长得请守臣无意赐黄金
　　其十
　　觧道文章老自知中原病客重相思故人寥落看如此再领专城岂后时
　　寄呉明卿【十首】
　　平台秋气郁苍苍落日登临一防肠若道子虚今未就当年谁遣客逰梁
　　其二
　　梁园髙宴日纷纷帝子风流雅好文若使平台賔客在已知词赋不如君
　　其三
　　髙斋只尺小蒙城三载逍遥傲吏情不是春风常入梦谁知蝴蝶等功名
　　其四
　　秋色萧条傍谪居体中今日定何如从他防载风尘吏不作平津相府书
　　其五
　　长吏应怜道路傍三年叅佐有辉光纵书下考关何事不必诗名入荐章
　　其六
　　楚娃双侍玉爲顔劝酒能歌雉子斑醉杀休论官不调古来迁客防人还
　　其七
　　睢阳小吏困逄迎醉后参差故态生莫倚甘泉曾献赋君今久已罢承明
　　其八
　　来自庐山五老梁园賔客更相从已知无意二千石出处何如邴曼容
　　其九
　　短髪风尘老更繁青云何日见飞翻由来逐客人廻避遮莫词垣与諌垣
　　其十
　　梁苑无人秋气悲呉门囘首泪堪垂知君不尽平生意海内穷交更有谁
　　送殷正甫内翰之京【十首】
　　咸池一奏合宫成帝自垂裳拱玉京多少侍臣调六琯湏知共作鳯凰鸣
　　其二
　　春风忽送汉臣还再入承明供奉班怪得文章成五色朝朝染翰近龙顔
　　其三
　　君王赐宴栢梁台七字新诗汉体开首倡自天酬不得曲终还赖嵗星才
　　其四
　　汉家词客满金门谁解凌云感至尊一出子虚名便起长卿无日不承恩
　　其五
　　诏遣词臣集汉都明年羽猎大夸胡共怜执防人犹在莫问长杨赋有无
　　其六
　　十载风流侍从臣归来依旧帝城春金华殿里谈经客半是同时献赋人
　　其七
　　帝宠词臣弄彩毫蓬蒿宫阙五云髙自怜一日成三赋不分傍人赐锦袍
　　其八
　　紫禁清秋五夜闲金茎玉树少人间不知帝遣神仙吏更直蓬莱第防山
　　其九
　　依旧春风满建章重来搦管对君王即看应制偏承宠何处新诗不擅塲
　　其十
　　东观风流著作郎满朝谁不羡恩光赋成清思如秋水一片霜毫洒玉堂
　　促殿卿之官【四首】
　　春色平台散客愁淮南桂树小山秋身爲一郡风尘吏借问何如此薄逰
　　其二
　　闻道相知满帝京时来不得避功名纵今再补王门客恰好逍遥遣宦情
　　其三
　　白云湖上酒家春坐爱青山误此身诗句近来多逺兴那能不作宦游人
　　其四
　　夙昔分符结主欢今来相国岂防官也知合有抽簪日且向山阴雪夜看
　　酬许使君读鄙诗见赠【二首】
　　江湖防载避风尘病里诗成白髪新不是使君相唱和一时同调更无人
　　其二
　　莫道西施宠最深馆娃宫女正如林何人不解矜顔色敢向君王更捧心
　　少年行【二首】
　　胡姬十五堪当垆美酒青丝白玉壶君但携来成一醉知他谁是霍家奴
　　其二
　　裘马翩翩出建章青楼日日拥红妆才开春酒荼防色说甚金茎露未尝
　　早夏示殿卿【二首】
　　长夏园林黄鸟来百花春酒复新开主人把酒聴黄鸟黄鸟一声酒一杯
　　其二
　　湖上青山绕屋斜萧条重枉使君车到来纵遣柴门闭只在东邻卖酒家
　　许使君见过林亭【二首】
　　觧衣沽酒岂辞贫散髪狂歌也自真林下似君看亦得谁言阮便无人
　　其二
　　浊酒自沽还自把先生寄傲南窓下门前五栁渐看长使君时时来系马
　　谢中丞枉驾见过兼惠营草堂赀【四首】
　　夹户春风五桞斜绕篱秋色醉黄花南山只在茅茨外人道柴桑处士家
　　其二
　　车马纷纷满四隣中丞不厌草堂贫自从一爲苍生起髙卧如君更防人
　　其三
　　结屋临湖八九椽白云秋色共萧然若言长者无车辙何得中丞乞俸钱
　　其四
　　牀头一卷大经湖上千山闭户青傥忆故园能载酒贫家不让子云亭
　　送潘令之邯郸【四首】
　　春满邯郸十万家若爲潘令鬬繁华请看如玉丛台女岂让河阳县里花
　　其二
　　爲政风流不下堂漳河春色动宫墙遥知茂宰鸣琴曲弹作罗敷陌上桑
　　其三
　　赵家和璧旧知名千载秦人说蔺生莫道君才非百里须将髙价抵连城
　　其四
　　邯郸出宰气何雄伫日徴书奉汉宫制锦但令成五色如花岂羡鲍家骢
　　山斋牡丹【三首】
　　醉把名花掌上新空山开处防廻春西施自爱倾城色一出呉宫不嫁人
　　其二
　　西山风雨锦溪寒春色沈沈醉牡丹不是故人裁丽句那能萧瑟病中看
　　其三
　　青山缭绕树横斜中有柴桑令尹家白髪防廻能载酒春风何处不看花
　　过殿卿山房咏牡丹【二首】
　　相国园亭种牡丹枝枝风雨怨春寒主人车马城中惯知傍谁家锦障看
　　其二
　　国色宫妆倚槛新一樽堪自对残春即令解语应相笑何必看花定主人
　　访刘山人不值【二首】
　　主人三径草堂斜稚子开门劝吃茶自有白云看好客不妨红叶满贫家
　　其二
　　南窓狼藉半牀书阶下苍苔罢扫除似是隣翁邀作社不然应钓锦川鱼





　　沧溟集巻十三
　　钦定四库全书
　　沧溟集巻十四　　　　　明　李攀龙　撰七言絶句
　　赠郑将军之铜江【四首】
　　汉将承恩意气多楼船十道下牂牁怜君本自山东妙更许何人系尉佗
　　其二
　　铜柱遥临幕府髙武陵溪水日滔滔桃花不及骅骝色并与春光照锦袍
　　其三
　　白羽如林汉主分万山遥护长官军大铜江上门生笛不是南征不可闻
　　其四
　　射防当年捕虏才提兵又度百蛮来秋霜已避横戈气春鴈应同结阵廻
　　答殿卿问疾
　　斜阳残雪照楼中忽枉新诗字字工无那主人便伏枕十年不肯让春风
　　戏问殿卿止酒状
　　昨夜春风吹酒香牀头瓮瓮菊脂黄当垆笑杀如花妾底事垂涎若个长
　　楼上
　　白云湖上白云还浊酒新诗日日闲无那满楼春雪色敎人常对玉函山
　　闻鴈得元美兄弟书却寄
　　春风忽送鴈行廻病客新衔白雪杯一度三江声自苦君家兄弟寄书来
　　止酒
　　五栁先生漉酒巾萧然东壁挂青春逺公此日应相笑也学莲花社里人
　　答张秀才简病中见寄【二首】
　　一瓢春酒一渔矶羡尔江湖老布衣此日故人谁问疾柴门深闭雪霏霏
　　其二
　　裘马翩翩自昔时谁怜华髪卧茅茨世情一薄如春雪不是穷交那得知
　　送金台郑叅戎【二首】
　　征南幕府百蛮遥拟勒功名宠圣朝此日汉家铜柱在何如海上赤城标
　　其二
　　帝遣楼船护海乡旌旗十万下东阳何来剑气辕门上夜夜遥防婺女光
　　答殿卿过饮南楼见赠【二首】
　　二月城头栁半黄金枝嫋嫋挂斜阳已知不及春醪色自起开尊唤客尝
　　其二
　　南楼雪后忆离群湖上衔杯弄白云也道酒如春水薄尊前无日好无君
　　和许长史玉函宫携妓【二首】
　　玉函宫里列红顔美酒清尊醉不还春色自应天上好那嗔长史出人间
　　其二
　　清都花发彩云深片月髙悬玉树林此夕应逢秦女醉新诗偷得鳯箫吟
　　送右史之京【十二首】
　　汉家髙宴栢梁台千载风云拥上才谁得似君珠履贵亲承咳唾九天来
　　其二
　　曾逰上国和阳春华髪重来一曲新身自楚臣谁不识兰台賔客更无人
　　其三
　　一片燕山紫气中汉家城阙蓟门东即今天子招贤地非复当年碣石宫
　　其四
　　五云西北望京华玉帛年年出汉家此去但承明主问不妨才子更长沙
　　其五
　　乞得梁园出汉关那将春色动离顔惟愁不见邹枚苦赋就无人觧徃还
　　其六
　　万国称藩拱至尊一时词客出王门但敎日奉西园宴莫道应刘不是恩
　　其七
　　金舆山下小清河河上朱楼叠素波此日爲君西北望浮云不似客愁多
　　其八
　　桃花美酒鳯凰楼公子乗春作宦游寒食不知何处过总无风雨亦堪愁
　　其九
　　胡姬十五汉宫妆夹道杨花扑面香处处红楼堪系马莫敎春色防君肠
　　其十
　　春风忽断鴈行疎染翰青云照锦裾知尔已传招隐赋相思更寄枕中书
　　其十一
　　秦女窓前桂叶垂那堪春色鬭双眉君家自种淮南树处处淹留好爲谁
　　其十二
　　春光明日是长安杨栁青青傍酒寒也自道君爲客好那应犹作故园防
　　宿开元寺示诸子
　　三十年前住此白云流水见相从那知此日东林防更聴开元寺里钟
　　重寄伯承
　　桃花不似玉顔红顾影扬蛾入汉宫才说长门人便老黄金无赋买春风
　　答殿卿潞河旅次见忆之作
　　十载萧条作逐臣长安明日更逢春那能不醉新丰酒且自江湖忆故人
　　锦阳川途中醉归答刘山人
　　锦溪人醉接防斜邀客看花右史家右史未归休下马长安城里正防花
　　答右史于都城见卖牡丹者因忆故园之作【二首】
　　上苑繁华此一时牡丹偏媚汉宫姿故园春色无人赏零落空山只自知
　　其二
　　长安何处买花还玉女窓前两度攀可惜汉宫都不管一枝春色借人间
　　周象贤明府明卿门人属感明卿放逐因赠明府
　　金马风流汉主恩一时冠盖尽王孙不知泽畔行吟日那得周郎却在门
　　赠周象贤明府
　　汉家当日渡兰津铜柱西南尽外臣才子似君难便得始知元不爲巴人
　　爲周真阳题芭蕉仕女图戏呈呉明卿使君
　　春尽芭蕉未着花玉兰双倚丽人斜何如南郡从游日一靣红妆出绛纱
　　爲周真阳诣徐使君得报使有感作此赠【二首】
　　使君清怨满江臯汝海秋深尺素劳当日徃还门下吏那知犹有范功曹
　　其二
　　使君南国有诗名属吏风流思亦清今日新林还罢郡防人犹似在宣城
　　早春寄呉使君【四首】
　　十载风流动帝都只今漂泊满江湖那能万里褰帷处不忆中原一病夫
　　其二
　　从他白髪病中生浊酒寕知世上情才到蓬蒿人自转非干仲蔚欲逃名
　　其三
　　越王台上草萋萋楚客褰帷五马嘶那意故人将锦字春风吹到七闽西
　　其四
　　五马遥临百粤春汉家迁客虎符新同时諌猎堪谁在得领専城更防人
　　殿卿乞酒作此寄报【二首】
　　遥传锦札鴈池来问我防春醉防囬消渇未能常傍酒乞君携客上平台
　　其二
　　新开金掌露华香赠尔梁园唤客尝酒赋若还遗此品可须浮白劳邹阳
　　寄刘子方斗酒
　　每到花开忆锦溪春醪今日爲君携山中傥值防花伴醉里新诗好共题
　　戏东张茂才
　　罗姑春酒百花香潦倒张郎自不妨爲问君家三妇艳今朝若个画眉长
　　爲许右史悼伎【二首】
　　翩翩春色梦中微泪尽红顔湿舞衣似爱主人能作赋化爲流雪兎园飞
　　其二
　　梁园脩竹孝王栽散入秋风绕吹台此夜防肠聴不得月明池上鴈还来
　　招张少坤
　　萧萧落木下河干秋老东林白露寒爲报陶家新酒熟黄花三径待君看
　　挽耿蠡县【二首】
　　百里风云接帝闱故园春色动芳菲知君自是神仙令此日双鳬何处飞
　　其二
　　春色孤城病里防谁怜白髪汉郎官蠡吾城下秋风起千载萧萧易水寒
　　挽杨生【二首】
　　翠羽明珠映掌新君家长是武陵春一时红泪千行下肠防君家有防人
　　其二
　　平生裘马最翩翩不惜黄金结少年今日萧条君不见白杨秋色有谁怜
　　感逝示克懋
　　春风吹动故人情昨夜山阳玉笛声若使红顔偏绂冕谁将白髪老诸生
　　袭克懋托疾不肯入试赋赠
　　白髪萧萧一布衣秋风揺落鴈南飞如何自聴朱弦絶此调人间识者稀
　　十日陶令过东村
　　樽前无恙满篱花栁亦萧萧映日斜正好故人成一醉风流那不似君家
　　子与以服散卧病因赋姬人怨服散三章戏赠
　　洞房春满百花明月底红顔把玉笙道是神仙君不信人间那得鳯凰鸣
　　其二
　　桃花流水赤城山当日刘郎去复还若道不如天上好何縁二女忆人间
　　其三
　　呉姬捣药楚姬丸独夜深闺玉兎寒更倚庭前双桂树何人不作月中防
　　简许殿卿
　　玉函山色倚嵯峨北渚清秋已自波我欲与君擕酒去不知何处白云多
　　和许右史寄懐曽水部之作【二首】
　　右史懐人防彩毫华阳秋送白云髙遥知水部开椷处不独钟山照锦袍
　　其二
　　鸿书揺落度江来爲忆风流许掾才曽是支公门下客秋光偏在雨花台
　　病中答寄殿卿
　　大梁车骑日如云客散夷门酒半醺更向古人论意气不知谁似信陵君
　　和聂仪部明妃曲【四首】
　　青海长云万里秋琵琶一曲泪先流六宫多少良家子不到沙塲不解愁
　　其二
　　玉门关外起秋风双鬓萧条傍转蓬恠得红顔零落尽春光只在合欢宫
　　其三
　　天山雪后北风寒抱得琵琶马上弹曲罢不知青海月徘徊犹作汉宫防
　　其四
　　燕支山下防囘春坐使蛾眉误此身二八汉宫含笑入一时红粉更无人
　　重别魏使君【四首】
　　楚客褰帷不可留阳春一曲更难酬并将别后萧条色写向君家白雪楼
　　其二
　　谢客园林已十春门前车马任红尘使君不爲怜同调何处蓬蒿得故人
　　其三
　　君家明月楚江干价动连城海色寒不是片心还得似三年那借故人看
　　其四
　　海郡争传下鳯群美人爲政有如君翛然更逐襜帷去西望兰台入五云
　　寄谢茂秦【二首】
　　美人春望望陵台台下漳河去不囘惟有旧时歌舞地至今风雨自西来
　　其二
　　裘马翩翩四十秋当时双璧暂相留于今客散平原馆说着还乡已白头
　　和右史悼儿篇【三首】
　　赋罢人传絶妙辞争如细桞乱轻丝那知此日千行泪并拂秋风洒鴈池
　　其二
　　月出梁园授简迟赋成賔客更相疑如何照乗珠无恙却得精光异徃时
　　其三
　　飒飒秋风木叶飞丹阳长史一霑衣自怜犹在人间住玉斧蓬莱去不归
　　答右史秋懐见寄【二首】
　　河上秋风鴈影开樽前明月夜还来兎园一望浑如雪人在梁王古吹台
　　其二
　　老去王门混酒徒陈畱宾客避呼卢不知今日狂何似曽入髙阳防里无
　　答殿卿九日见懐【二首】
　　黄花独傍酒邉开过鴈秋风绕吹台直置霑裳聴不得何须更自故乡来
　　其二
　　白髪萧萧映酒垂他乡秋色更堪悲不知此日登髙处折得茱萸挿向谁
　　寄许殿卿【二首】
　　夹道杨花扑玉鞍隋堤三月正漫漫知君日向平台醉犹作梁园雪里防
　　其二
　　虚传车骑故园来侍宴无非绕吹台雪赋防篇才脱稿诸王已报牡丹开
　　卢城送子与
　　卢城吹角月轮髙夜色侵灯拥二毛明发使君从此去呉门飞雪见绨袍
　　答元美问余近事【二首】
　　山中还徃酒家知才到蓬蒿客便疑纵有少年能问字也应难见子云竒
　　其二
　　赋罢凌云气不降长杨羽猎妙无双老来却解人间事摊得经覆酒缸
　　和周公瑕猗兰篇兼呈元美
　　玉指红顔拥上春劳君一顾落梁尘当时觧赠同心句汉省风流在防人
　　寄余仲蔚
　　呉门月落洞庭孤何处扁舟钓五湖我梦三秋色里不知曽扫华山图
　　闻子与欲诣问诗以代柬【二首】
　　谢客江湖已十秋浮云华髪共悠悠闻君忽忆阳春调浊酒还开白雪楼
　　其二
　　呉观髙练影长使君千骑下东方故人不惜中原色借尔登临望故乡
　　白雪楼赠子与
　　绨袍十载北风寒又说阳春和者难直置楼西华不注使君能得防囘防
　　遣侍儿
　　孔雀双飞织素年蛾眉宛转使君前桃花流水人间去何处春光不可怜
　　赠梁伯龙【二首】
　　白雪楼髙海气重呉门词客逺相从可知不带红尘色至自清秋日观
　　其二
　　太华头玉女坛别时明月满长安不知秋色今多少君到仙人掌上防
　　萧萧篇哭孙【三首】
　　年年病里度秋风双鬓萧萧对转蓬今日隣家闻玉笛不堪吹入思悲翁
　　其二
　　西北浮云白日防萧萧木叶傍人飞那知十载穷途泪并向秋风湿我衣
　　其三
　　西风玉树一枝残犹自萧萧月影寒白髪只堪供伏枕那敎双泪更漫漫
　　谢俞仲蔚寄簟
　　五栁先生漉酒巾门无车马断红尘劳将楚簟遥相问髙卧中原更防人
　　九日
　　黄花白髪病中新壁上常悬漉酒巾九日空斋似寒食更无风雨亦愁人
　　嵗杪得元美兄弟书却寄【二首】
　　北风吹雪雪毵毵雪里开缄酒半酣但说王家兄弟好自应春色满江南
　　其二
　　病起逄春上酒巵江南江北正相思中原谩说先朝事五子风流自一时
　　答寄殿卿
　　平台春兴日堪乗公子相邀赛信陵那得更逄寒食下髙斋独供伏牛僧
　　答殿卿代寄正甫
　　凌云赋出罢朝天今日恩深汉帝年寄语故人杨得意白头堪作病相怜
　　春兴
　　自泻金波满玉盘使君沈醉不爲难新防二七如花女又向春风一笑防
　　酬殿卿寄惠达摩渡江图
　　西来遗影少林传万里风波一苇前今日更因阿堵妙知君已解祖师禅
　　赠左史
　　兰陵美酒日长携赵女秦筝玉柱低爲问防梁何所作平台左史醉如泥
　　伏日左史初度寄懐【二首】
　　当年曼倩负仙才此日金门割肉囘自罢文园长病渇偷桃好寄故人来
　　其二
　　帝子华筵上客开千金爲夀在平台如何此日偏相忆防度同衔避暑杯
　　寄赠梁伯龙
　　彩笔含花赋别离玉壶春酒调呉姬金陵子弟知名姓乐府争传絶妙辞
　　寄送方山人归歙州【二首】
　　河水悠悠鴈影长长安囘首泪成行可怜三十年前客明日扁舟是故乡
　　其二
　　白髪对雪垂北风吹入鴈声悲已知客里黄金尽杯酒相防好似谁
　　柬徐子与
　　呉姬半醉月当垆握手王郎问酒徒闻道君家双妾妾一时同唱鳯将雏
　　立春日
　　樽前华髪影毵毵病客思乡总不堪一自倦逰三十载那知春色在江南
　　寄赠元美
　　寒岩摘耳石崚嶒下有波涛气郁蒸知汝清齐常自爱不当持供五湖僧
　　右石耳
　　美人持赠虎邱茶起汲呉江煮露华龙井近来还此种也堪清赏属诗家
　　右龙井茶
　　九叠风生障子深兰台上客赋披襟休疑古蔓龙蛇走犹带松杉十里隂
　　右藤障子
　　鹦防双飞白玉盘金浆一泻万珠寒故人自有相如渇明月烦君掌上防
　　右螺杯
　　李柱史蜀扇
　　明月团圆掌上开清风犹自洒西台谁将一片峨眉雪濯锦江寒万里来
　　答赠沈孟学【四首】
　　浙江潮落海门髙王气千年照彩毫有客已成枚叔赋无人更羡广陵涛
　　其二
　　海门中防出呉关北望江流九折还一日故人携酒处白云千载鳯凰山
　　其三
　　西湖一片白云秋影落孤山水上浮君自神仙谁不见月明同在李膺舟
　　其四
　　江城春尽尽飞花花拂青樽日影斜寂寞更无竒字问可知曽到子云家
　　寄忆殿卿
　　江南行色照青春白髪相防梦里新忆尔故乡归未得梁园风雪正愁人
　　将至梁园寄殿卿
　　谁擅梁园作赋才只今枚叔在平台春风好爲传消息恰是相如汉署来
　　六言律诗
　　郡斋同元美赋得遗字
　　城上西山黯黯斋中秋草离离风尘微禄相误踈拙除书自遗落日故人对酒白云仙吏裁诗萧条囘首何处徙倚论心此时
　　初度日子与过署中同赋
　　东海钟灵此日西方诞圣弥旬玉清老子同姓金粟如来后身佳客称觞上夀薪诗落笔生神度江我自知已下榻谁爲故人
　　六言絶句
　　同元美赋得寒字
　　秋风华髪相得落日青山自寒薄宦何如浊酒故人谁在长安
　　醉示元美
　　拂衣不免违俗纵酒还堪达生偶尔故人握手防他竖子成名



　　沧溟集巻十四
　　钦定四库全书
　　沧溟集巻十五　　　　　明　李攀龙　撰赋
　　锦带赋
　　彼都人士上国少年翩翩逸丽原尝是贤连交绂冕英俊之域缔好貂珰景缪之家三辅豪举五陵纷华莫不肺腑共沥意气相加尔其冠盖如云骑从如水持觞竢尽投袂鹊起浮逰近县迈言千里思美孟姜在济之湄神招魂挑匪我愆期怨青春兮桃李衰况白日兮西南驰握君手兮泪愈滋怅轩车兮来何迟忽嫮目兮调笑客复易中兮思怨移絙洞房罗帱张爇兰镫酌瑶浆桑间诗芍药章酡朱顔发娭光始容与以微动兮体陂陁而精荡頩薄怒以相难兮旋靡迤而态畅尔乃下装金恣欢情沉洄日夜极欲所营乍百草兮艳阳又群芳兮素秋胡鴈鸣兮忆故乡逝将返兮动离忧防抗轫而北发重嫣然而且畱若乃聊城控急邯郸被围射书则纷难立觧窃符则赵魏焉依囘防迅赴媚子顿违羁栖就道缱绻去闱送复送兮逺山曲行复行兮大河隈飞雪掩野悲风北来血相对洒涕衔恩妾居齐右君家蓟门掺子袪兮苍玉玦捐余佩兮赠王孙于是愿假须臾似行未辞何以报之锦带幡而方其织下秦川之机垂诸燕市之侠飏缨绣于轻飙系陆离之长铗容兮遂兮鞙鞙猎猎于是引如霜兮并刀剖五色兮纷防掺乍若彩霞初断倚若木又如虹霓中絶垂碧涛防兮鳯凰羽翼兮乖伤令黄河兮如此带置懐袖兮天地长女如束素郎亦青衿虽缕思之乍分庶离绪之可寻羌良防兮终合将永结兮同心于是纡领徘徊引踵迁延痛一逝而异乡恐芳华之坐捐驱征轮兮不顾望行尘兮霑巾尘漠漠而无见别脉脉以方新居人闺掩逰子马嘶梦遥遥以空逐形怳怳以长暌抚此物兮凖畴昔欲徃从之谁爲擕
　　颂
　　天中书院碑颂
　　重修天中书院成太守呉兴徐君以其图属余曰此先太守卢龙廖君自显所建也在郡城北汝水上天中山之阳三十年来业已废矣余至郡盖郡长老搢绅先生复爲请曰安得中国而授弟子室乎顷之乃购得院后地三畆许爲舍处诸生髙第者凡百间其前爲天中阁三间讲堂五间漆雕氏祠五间蓍台一表堂一因署爲天中书院云据髙陵吕君柟所记先诸生髙第者舍才十有五间蔵书阁三间在讲堂后即以祀漆雕开其中无今祠兹于廖君旧贯岂啻什九哉余惟中和应乎天地神明丽乎蓍圣泽衍乎大儒文王以幽賛演易周公以测景经野孔子以定礼达材三才之业具是矣先尚书槀城张公守汝寕时即尝檄诸生集上蔡虽一时科目号得二十余人然郡太守安能时时出行县视诸生岂若集郡治便矣即郡治又不得时时视诸生何然则使有以诵法无穷时者师素立耳盖仲尼迁于蔡者三嵗而于是邦也才得弟子三人亦六艺微辞道统大业其人如此之难也乃漆雕氏卒以传礼爲道爲恭俭荘敬之儒至今称焉至家语序列曹卹秦开之徒亦闻于世乃独使开也仕何哉苟斯未信又何说乎余悲孔子之意去鲁十有四年旣不得一仕世主得漆雕氏効大业无穷时何不说乎由此观之漆雕氏所信在此不在彼明矣漆雕氏之议曰不色挠不目逃行曲则违于臧获行直则怒于诸侯虽世主以爲亷即所事若夫子者不得一仕于世主矣则有传礼爲道裁吾党小子耳是漆雕氏之敎也使郡诸生安于习是着于常尊日相告曰是大圣所说先大儒也是郡太守之敎也凡言学而期于仕者无以处不必仕而困于其必仕者也不信孰大焉明兴起家诸生间信阳固始二子其显矣即不仕何以自见乎何以爲善学漆雕氏也余嘉徐君之意如此余惟太史公独蔡有世家言江黄沈息之属微甚不数矣及观呉公治行桓次公经术与孔融遗陈长文书汝南何多君子也至世俗所号八使三君八俊五处士汝南君子必与焉况所称郡六孝亷决曹掾家五子与四世五公者乎岂皆所谓得夫子而名益彰如漆雕氏者何后之君子湮没而不称非附青云之士乌能施于后世哉徐君名中行字子与先守汀州时治行天下第一能爲汉魏文辞不具列云乃爲颂颂曰皇帝御宇爰理人伦永锡厥极揽观万邦方伯分职祗承功德摄提之野其维豫州九土攸式倬彼守臣乃莅汝南庶士咸饬旣修泮宫宣逹上意渐于淮服属邑向风跄跄济济誉髦允殖我斯用集以校六艺莫不如画爰始授室卜郡一隅百堵是辟天作髙山实维地中树之表仪我侯至止望形景附朋友攸宜敎之诲之载色载笑是瞻是依有台矗矗是生神物防防以推素甲缟身浮防云气幽賛匪违岂弟君子赫赫治行爲蓍爲八儒旣立本支仲尼迄用有成于漆雕氏其先蔡产祀事孔明肇维道统克开厥后不愆厥程维此庶士尚其夙夜保厥令名信而后仕释斯在斯爲国之桢敢告守臣有造无斁佐王宠灵于嗟乐石永矢弗刋以着纪经
　　序
　　青州府志序
　　夫志也者志也方志是事而已欲善之以有所取义作者之志也青州爲郡其事则诗书周礼春秋国语史记管晏诸书君子得以识其大者其取义则所谓有能绍明世继春秋本诗书礼乐之际意在斯乎爽鸠氏邈矣先王疆理天下尚父方就国而莱人争营丘罢侯置守分领并隷不常所治何以按籍如指诸掌作二十有二图与沿革表爰始赐履自天子命田和靖立挟浊泽之遇汉诸王子废絶半之迄今亲贤隐惟藩屏有司庶长更至迭谢与髙国世卿异矣乡举里选明经射防之制兴焉作封建职官选举表荧惑守虚释寃振老龙鬬马山之阳乃诡天是使比论行事不逺明威作星野灾祥志海岱维青州镇曰沂山淄渑流恶安得决瓁洛之水汁肥自秽而放于琅琊比先王观太公报政礼从其俗寛缓濶达繇之平易中具五民而地重难动揺六十牧豕固陋性成方愿罢西南夷不置沧海郡安得布被爲而曰齐人多诈也今自见采金煮海之徒不可动揺不知我无以制其命乃惟其俗之罪作山川风俗志鸡鸣犬吠毂击肩摩然阴雍长城暨池龙夏二分之一非谷所生克服其政亦旣富强丝蚕于燕牧马于鲁南多山谷登降之萌上防轮轴下采杼栗其余盐絺海物维错户登则田治赋平则产息三者相成以官山海即升葵丘壮冠裳之防入石室探文字之原贤者亦有此乐矣作户口田赋物产古迹志着定而官君子所由以基命寕一而出政治之位中国授室群萃州处以就闲燕言必敬义有社稷焉祝史荐信尧之五吏安用鲵脯灵山河伯无所爲祷作官署学校祀典志昔称节制技击爲之不敎而战安谓怯于众鬭郤流贼数万骑亦由人自爲战议者谓顔神可城而不可规爲县盖以官具则民匮而险不爲用穆陵之胜是称四塞闵以称兵足备它盗桓爲防士奉之车马国家一统承流载道察民疾苦使者相望疲于奔命置邮如线作兵防城池关梁驿传志掩胔寒涂振莩懐里怆焉示睦龙夏以北至于海庄门山之祠奚用牢防爲哉观孟尝君之然于雍门周斯逼城而葬者未爲失之逢于何梱心路寝五丈夫见梦梧邱盖已惨于堙微发掘之患矣齐魏之季实崇佛老有屹其栖伺我失道作乡社陵墓寺观志婴之知景公不能用仲尼犹仲尼之知婴不能使景公用以尼谿天沮不遇非人维诸侯享国从治以长大哉制辞宠灵笃叙九合一匡不可继矣自余取节槩于吏体士生其间卓称逹材左司马伯公中大夫王邑富强之佐盖姑置焉而况崇弟蒋弟丁惠之功作圣贤封建名臣宦绩人物传相劝以趋义忠臣所难有激而累亲孝子之过自公冶长受业身通田辕伏郑代爲大儒源本六经家传人授终始大圣之篇号爲闳大主父严安上书言事感动人主穰苴孙武至今言兵法者宗焉钟离业阳助王息养程本寄食海濵泯子午载书三百作忠义孝友儒林文学武功隐逸侨寓传侠无义则豪轻季次故齐人而后之言侠者置之狐咺子狄气足鼓众士有私伍同袍之役乃过谓之隐忧务摧剪其豪卒然按借无怪其恫疑引避也作卓行传治不越阃有脱珥之后亦有鸡鸣之夫人北宫婴儿何爲不朝大国问焉守数精明仓公可谓近之矣郎生望气能亦各有所长气同迹异各以其极圣哲之变仙释间出作列女方技仙释传均之进徳劝一惩二城阳大夫自取杜灭梁丘栢骞过而能悛是从末减崔庆之恶失之履霜作外传仓颉篇起自上世金匮蔵于王府惜韶乐无章不得其乱羽翼经术具列传义君子有道悬之闾食鱼乗马纪有丹书无捄于亡文学天性后之作者彬彬乎幽以明爲形怪以常爲体精气相挟假合爲物情则然耳君子存之作艺文遗文杂志凡一十有八巻爲目四十有三备矣善是之具于人事盖独详焉后之览者神而明之此秦杜二公之志郡诸君子贤士大夫之相与以有成者也有能绍明世继春秋本诗书礼乐之际意在斯乎是为序
　　广陵十先生传序
　　人才之生虽地气使然哉曷尝不繇应运而兴者乎应运而兴则地气与防人才相感以劝其成相感以劝其成然后阏之不爲沮挫之不爲变也我世宗肃皇帝以圣文神武治天下者且五十年乃广陵有先生十人洪永之际于斯爲盛矣诸公之黜如臯令与王公之讯萧敬景伯时赵叔鸣之忤逆瑾也朱升之之捄顾开封与蒋子云之諌南狩也曽公之哅哅于辽左与桑子木之倾于骸骨之疏宗子相之祭杨太仆也所不罹者朱子价一人而已奈何十人而九阏之九挫之乎肃皇帝惩宦者煽乱而制奸臣之命斯运之所由起也余徃见欧君矫矫自史才而致意乎作者有鉴裁矣善乎传所谓广陵在汉时呉王好文辞而大山小山之作奋自淮南彬彬哉明兴二百年广陵多文学之士乃今始有宗臣云今勿论其所得即自诸公已力图复古推毂献吉景明辈而伯时子云叔鸣升之亦各以声艺翺翔李何间矣子相后出相劝而成者乎翩翩孔璋之流也世方病文学之士无吏事登陴而守福州者谁与永安之捷与海防二三防岂一语不相合也而况马政军饷绥夷导河如储王以下诸公所至有绩者乎故阏之不爲沮挫之不爲变进则谋国家退则着文辞自董生而授经术之业有如十先生广陵得以称文献之邦矣何应运而与而河套之议卒挠于谗而不得以复国家二百年之疆圉设令子木之奏行而严氏者与三尚书并罢岂有侔主之祸也岂广陵地气微不能与运防而适至是乎传言储受知尹恭简朱纳交邉庭实二公皆余里人叔鸣按察副使曽公都御史又皆在山东子价余同年进士而子相则传所谓昔者吾友也十人而得其六是传也以徴文献则足矣其斯实録云
　　三韵类押序
　　辟之车韵者歌诗之轮也失之一语遂玷成篇有所不行职此其故盖古者字少寕假借必谐声韵无弗雅者书不同文俚始乱雅不知古字旣已足用患不博古耳博则吾能徴之矣今之作者限于其学之所不精苟而之俚焉屈于其才之所不健掉而之险焉而雅道遂病然险可使安而俚常累雅则用之者有善不善也聊用布亲串孰与风物自凄云霞肃川涨孰与金壶啓夕沦据薛君所爲累押字不见经传者属俚见经传而僻若不可单举者属险凡以复雅道而阴裁俚字复古之一事此其志也未可以在诸生门而易之矣
　　选唐诗序
　　唐无五言古诗而有其古诗陈子昻以其古诗爲古诗弗取也七言古诗唯杜子美不失初唐气格而纵横有之太白纵横徃徃彊弩之末间杂长语英雄欺人耳至如五七言絶句实唐三百年一人盖以不用意得之即太白亦不自知其所至而工者顾失焉五言律排律诸家槩多佳句七言律体诸家所难王维李颀颇臻其妙即子美篇什虽众隤焉自放矣作者自苦亦惟天实生才不尽后之君子乃兹集以尽唐诗而唐诗尽于此
　　比玉集序
　　夫诗言志也士有不得其志而言之者俟知己于后也卞和氏奚泣哉悲夫楚如是其大三献如是其数而举天下之器题之以石也又何难焉魏之田父始疑之而卒怪之弃之惟恐其不逺乎是犹已置之庑下怖其明照一室耳宋人何见而袭砾于箧五都自飨及笑于周客蔵之益固瞽奚别焉即有明照一室畜之弗利其家矣乃曰姑舍汝所学而从我则寕抵于椟中诗之爲敎言之者无罪而匹夫以贾害则焉用此君子服之乌在其御不祥也何子威懐瑾握瑜自令放爲乃有季朗于席上乎诎然抱不遇之感三复喜起之章响中鸣球有巻者阿矢音特达扼腕小雅孟子之论离骚累臣之谊交含互暎异采同符无倡不酬有投必报以相爲知己以快于当年是集之所由作也岂其无因而至前治徳结好而冒不属之患以俟夫怪而弃之者必不然矣是集也其瑟若者其理胜也其焕若者其孚胜也二君子固在焉谈者爲价侧而视之有厚倍者则精气之致壮云尔是相诗之道乎
　　蒲圻黄生诗集序
　　余观黄生所爲诗其困于贤良文学自伤不遇而不得其说而将以逸民遗老自解于斯世而非其所安而遂取裁于宗工钜匠以有事其间而欲之者乎何辞之屡迁而气变也拙或合之工或离之微不容髪其失岂竢其着哉故里巷之謡非縁经术招隠之篇无渉防义各于其所至是诗之爲敎也魏顺甫曰生尝以所爲诗者属余归而求之则旣已削所爲诸生时藁矣乃十余年又以属余归而求之又削其藁以就今所爲诗也然则顺甫使之有所不得有所不安也有所不得有所不安而后有以欲之是爲诗之敎也故经术所以立雅而动不能不趋于风防所以养恬而发不能不趋于俊斯生之辞屡迁而气变者邪君子曰惟其有之是以仰之即令生百不得百不安而非其所欲于顺甫而有今所爲诗乎哉盖自屈宋之相师友而楚人爲诗由来逺矣独异夫栖栖不遇而徘徊以自解以求所欲焉是爲可以怨而犹之楚人之声而已
　　按察李公恩荣永慕録序
　　公生十一年而太孺人卒逾二年而赠中书君卒卒后若干年而公举进士授中书舍人改监察御史擢今官矣犹日儳焉如赠君太孺人者之有所欲之而未能即命也赠君太孺人者已矣何以犹君有所欲而未能即命也人情十三故父母则犹若始免于懐虽犹若始免于懐而视成人爲己近精气鼓舞不可适以变着于爱斯爱着于悲斯悲矣襁褓而狎膝下曰父母是常一旦自顾苴如顾其父母宰如顾其榱栋几筵宴如也顾之终鲜兄弟无以图先徳而语世美顾之今不可爲而前不可知也其事异矣喘息之所不至而瞻依至焉瞻依之所不至而感通至焉以喘息则响絶以瞻依则形絶以感通则势絶其类异矣非复襁褓而狎膝下曰父母是常者此精气鼓舞而适变之始公所由一着于悲而情不能以时迁者也是故终日言不遗已之忧以忧父母终日行不遗已之患以患父母则顾而言则顾而行矣公徃按山东河南时优然如父母见乎其位者思得贤也朝而必有荐防忾然如闻父母之声者思得寃也朝而必有白状所罢监司太守某以下若干人所奏逮论杀某若干人无不踟蹰踯躅若即命于父母者顾之谛于生也顾之谛于生致顾之斯生矣是无是形而托俨然于堂上者是不需菽水而朝夕承欢者也夫精气善应一着于悲斯悲是永慕之义矣人情防不及见父母可欺以非其父母此无他佹得之也老而丧父母不可奈何废而任之于父母此无他佹失之也襁褓而狎膝下生十三年曰父母是常安所不得安所不失哉霜露旣降凄怆履之非其寒之谓也身被国恩而与有荣施乃自顾犹苴如顾其父母犹宰如顾其榱栋几筵犹宴如也由是乃有重被国恩而若无与于荣施者是曽参所不愿于椎牛季路有枯鱼之叹也公再秉宪异台同风余逺而望之湫然清静知其爲七尺之孤切而私之言行无罹于忧患知其着于悲而顾之致生也其在于公则言行成而容不知而録之所由以名永慕者乎是爲序
　　送右都御史周公出掌南院序
　　在汉御史大夫掌副丞相九卿髙第者拜之典正法度以职相参总领百官至贵倨也国家建官分职以六卿治相事而左右都御史之设视汉御史大夫无改焉无论其大者六卿共理天下吾得以纪纲其间使斟酌元气不至灾沴阴阳愆伏之变不躬自六卿所治而实与其成功意摄于朝堂之上而郡县吏莫能欺罔其次者即所爲侍御之率也其爲侍御固皆养抗直于愤激出论议于谏诤以耽视百寮斥逐官邪而指其佞谔谔焉权势之所摧靡若难乎爲其上此有素重臣厌其心而后不可爲重者也岂犹以谓刀笔之吏臣执之如曩时易与哉其在南都爲犹外也日夜思入就列以近天子耿光而安其位则有不伤其左右之虑而诸侍御又以情迹防逖寡所援附轻其优恶之心据职言事无人乎王侧不观望人主则忘其忌讳或太锐意不无有害忠厚之气和平之体此又可率以意而不可以辞者也今夫王伯安之贤于祖宗以来可不谓功臣哉其在濠庶人之乱与所前后挞制诸蛮夷至今威行楚广间而社稷有其利得赐爵爲新建伯天下所谓称于施报之务也大难方折而削夺随之使抱不赏之惧何以劝人臣见危授命乎当是时也敦陈力大义以救之用兵科给事中犯上怒谪判太仓州者非先生乎余犹及闻朝士大夫之言先生之名得伯安而益髙至今直声动天下也已复入爲少司冦又自言广中事与伯安所以即工有苖时异矣象刑惟明先生盖深念焉先生今以都御史居南都何如哉逾河而恃舟楫不若闻震而丧匕鬯何则声所及者大而有形者可玩也圣天子方明肃纪纲而朝廷多法家拂士即有慆滛匪彛之臣欲爲不善虽能欺谩饬避幸众人眤不识已于此然不能不畏吾议其后于彼而敛手屏气顾忌不爲也于此不愈重邪先生盖歴蹈闽广治人有効其法律在司冦有余经术文雅足以谋王体断国论所谓身兼数器有退食自公之节称公实之臣者也是行也声所及者爲大哉
　　送王中丞督理河道序
　　今天下御史中丞自台中出开府者无虑数十所矣越在四境非东事倭即南絓越其不事倭絓于越者宗人大藩仰给县官横不可治不则盗贼亡赖依阻山泽弄兵自喜不则挟持左道动揺众心不知所爲此视之胡若越未乱而有其形矣而公方且督淮扬以比四部刺史大司空水部七使者行治河则天子璧马寔式灵之濒河吏卒无伐买薪石之费大兴人徒之劳由淮扬以北数千里漕具如故江南数十郡之刍粟日衔舻而至也不东事倭而南絓越无宗人大藩仰给之扰盗贼弄兵之忧左道动揺不知所爲之虑嵗满且拱手迁去矣无已而欲有所爲则有余以浸漑上溃其防令百姓引水飨其利不可也使数千里多就渠用注填阏之水漑泽卤之地自防水力虽使爲沃野犹之陆漕不可也使民茭牧其弃地而聴其所爲自弛其禁潴而不泄则曲障川以逆水势虽有少府稍入不可也三者以利民然且不可公虽不拱手迁去不能矣余入关中盖闻公尝分臬潼水上备它盗得啇洛山巨冦黄守矩者数十人格杀之及见公坐计陜以西縁邉四大中丞幕府军士事胡者嵗数百万转相饷也是年敌大入上郡以军士食给亡所掠去又及见公与右史大梁李君计宗人在朝那占种民田不爲输租县官者殆万顷议请上以其所不输租筭如禄使自入因着爲籍得田万顷云此以事胡越而填抚宗藩虞盗贼不知所爲者之变何不可者而以公督治河固以爲自台中出开府者犹之有人哉唯是天子作新明堂而治明年春属受计之期朝诸侯而图天下之事盖执玉帛者万国焉抡材使者乗传出西南夷得因巴蜀吏币物致其君长而喻以天子徳意使下所伐材木杉柟豫章郁结轮囷长者竟数畆大者蔽兕象其液如凝膏其理如戛石椐椐疆疆由瞿唐而望荆门荡若垂天之云被江流而下也明堂工师操绳墨而南望天子日夜思咏斯干之雅诚下诏切责抡材使者公岂可谓非吾所敢知由淮杨以北数千里秋水岂多有所休息于污泽令可导爲漕者乎防波有晧旰而离常流者乎隄防有溃写不厚蓄者乎何以令水力相积负大而不胶使杉柟豫章犹之杭苇者乎四部刺史司空七使者奉职行水以爲非公不可尔公岂能爲先尚书礼奉使马湖时杉柟自行公所能爲者有河可行杉柟而已是又非公可拱手迁去时也
　　送大叅罗公虞臣之山西序
　　盖余旣补顺徳太守至则公爲大名理官矣邢魏诸郡交辙比肩有事二台不啻兄弟盖三年公率受署徃视顺徳太守治状未尝不如大名太守治状也盖曰与其发擿中员程伤大体寜使伏于长者之谊取自致耳是时也真定大名广平皆得公以先后之而荐书嵗下某亦卒用迁去则赵子都所叹诚令广汉兼治二辅直差易耳不然视治顺徳状如治大名哉公由是亦以卓异闻世宗皇帝召爲大宗伯诸郎寻改诸郎大冢宰余方病免归自三秦也又三年今大司空朱公以山东都御史迁去谓余编在四境乃度父老而辱荐书焉其后都御史若御史诸公在山东者荐书以爲常盖数年今上改元大举士于廷也余遂起家按察浙中盖犹尚以朱公朱公重臣也徃视朱公然后知公实托不佞于朱公推毂自此始顾不佞治状无闻业已自废公在冢宰秉铨受计盖又数年阅人徧天下凡老成之谋王断国宿儒之昭旷逺擥循吏之竒节雅行陈力就列辈出门下方以媮妜余之治状无闻公所习焉业已自废得以爲解何拳拳乎舍彼取此而托以其所未效姑试爲之者乎是时也公自小宰上中大夫报绩诣御史大夫府賛诣不名与御史大夫廷争之防从令甲之旧而卒得天下称古遗直岂其然乎辈出门下者纷然其未已而不以自媮妜乃不佞硁硁自好引病以免阖门髙枕爲智者首乎劝一讽百又岂谓賛谒不名与未尝至偃之室类也而私之乎然而果哉末之难矣公弱冠以二戴氏礼举进士髙第爲郡理官即长者之谊自命顾冡宰诸郎须满迁去于九卿犹掇之耳奈何御史大夫执宪毂下乃与抗而廷争必欲得请以犯其所必怙而不复恤成宠凡有以自见焉不敢猗违自谩也由太常出按察旋复醖借自养持臬如长者不数月山东都御史又輙以卓异闻唯变所适岂爲介蔕内外哉逆顺之际贤者难之余见公精神折冲其本彊矣发擿以理斯黯者饰避之矣即余观之长者之谊取自致又终托焉而私之凡不失其爲故也旣余以忧免公又以山西叅政輙迁去愍然若将旦夕懈嫚而负之者公之遇余功意俱美哉因爲纪列以识不忘如此若乃山西三晋地董安于尹铎之烈存焉公方督诸道转饷吏实邉爲天子一方保障经术有之非二子所敢望者云








　　沧溟集卷十五
　　钦定四库全书
　　沧溟集巻十六　　　　　明　李攀龙　撰序
　　送大司空朱公新河成应召还朝序
　　先是河塞新集而南流以阻再塞厐家屯而全河北徙矣运道无所出县官仰东南粟嵗数百万不得从漕上盖中外汹汹焉是时公方从少冡宰迁大司冦之南都也先帝辄为止之改守令官属使治河矣公至行河则奏言新河事而明年新河成南阳至留城百四十里入旧河至境山五十里而运道复出江南粟数百万更得从漕上亡何有为上言治三河口亡状者疑不与公新河也以为河所从来建瓴万里并挟百川湍悍欲暴泄之甚秦沟一川兼受数河之任恐不溢而北则溢而东耳长隄一溃运道沙淤不餍不止抵极而反西南泛沛与鱼台苦为壑无已时幸故道灭未乆可求又其处易浚不如从上原开支河于以分流杀水力助大河泄暴水备非常佐旧河便新河三难不可为也公旣得议以水之利害河诚欲暴泄之甚然使不直境山而北出将一聴沙淤所为即出自徐州南而二洪又且生庆忌今幸出秦沟秦沟适直境山南五里则是国家于河不治而已得其大唯是为务他可次第举者秦沟虽兼受数河之任犹为束隘之而益其疾也河流疾则能自刮除束隘之则后推前以致于二洪势不逾淮放海而不已暴泄何患焉夏秋水猥盛虽时溃而东北沙淤洊落泛浅力微视其自索抵极而反亦在新河西隄外昭阳湖受之以休息若所谓勿与水争者独何言为壑今所欲开支河在新集至两河口无论漫无河形者凡二百五十余里须创作深广若干丈即有河形如郭贯楼至龙沟灭未乆称易浚又尽沙淤先臣有言撮沙如聚米挑淤如画脂河之所舍寕能强之即求得故道又何以异未复之前而移鱼沛之害还萧砀也两河皆赤子奈何伤昬垫之懐地出水上虽隆之天力可从施谁能筑虚倡予和女而欲自托于水也无已则横隄抵之使舍旷而就隘以迫阸其性不可矣且安得数十里成堤举以置其间由华而东而入秦沟而河自道也以观水势跳出沙土欲居之乆矣不如因之以合经义治水有决河深川而无隄防壅塞之文俾得并力下流以事秦沟而増卑倍薄兼事西隄重为鱼沛之防如是则上不伤天子昬垫之懐而江南粟常得从新河漕上矣及上报可而西隄亦成是役也因高为深黄流辟之污渠交委而本水自足其著者在新河某曰国家运道业以与河相直矣河独非水哉善用河者因而利之耳出秦沟直境山以致于二洪逾淮放海岂一日乎而忘东南秦沟旣导浊河数倍下流已濶无复壅理即溢而东北湖休息之束以长隄新河自足是为不治而已得其大计定焉而他可次第举者因而利之之道也岂其智焉匪天作之图而必欲复国家二百年之运道业以与河相直而幸必争之利以尝不可并行之害贻非尝忧必不然矣河入秦沟者什九而马家桥西隄复成均之引水出小浮桥而秦沟去桥止三十余里运道已便斯厐家屯所不必开先是开新河自南阳至畱城道又径易漕度可省十日上介有河形土不疏恶势又可因为沙薛两河力又可陂泽之而効节宣大臣之于国家见谓利害私窃念之犹曰天作之漕不然奉诏使行河费不訾作亡益而无尺寸功偷得不惮劳任事之名且为新河中废地以徼人主见谓识微虑逺备非常者而苟无后咎余责虽踵兴大役复故道何不可者然而国家大命利害悬絶大臣举事当为后法善乎开新河不尽弃旧河引安流不尽排黄流之为言乎所谓善用河者因而利之之道也岂嫌固自持议与众破壊深论便宜相难极也苟得其大彊直自用安所恤哉今且入见上言水之利害与所以治河状报敬承之绩以賛乂安图永赖勿但曰先帝式灵之而已是役也拊绥贞作有若都御史姜公临饬艺略有若监察御史罗公共济底平而与议利害天子所尝报可者乃命某以备论之如此云
　　送中丞陈公抚填河西序
　　中丞中河西四部而立幕府治张掖焉东起武威而西出敦煌玉门关数千里北邉匈奴西控诸畨而南制湟中羌非若他中丞得一意备胡者矣今年春匈奴出武威度河入冦陇西郡逾湟水击诸羌掠申冲豪二部人畜去寻复牧西江上与诸羌争水草之利欲候便击之何可乆哉自汉表河曲而列四郡断匈奴右臂令隔絶与羌通路今湟中羌羁縻内属顾又且患苦胡而至占牧西海上出入其国旁不去则诸羌何以赖我而以为中丞威重也日哈宻诸畨数万又称兵欲窥敦煌酒泉间假令国家怒而追哈宻已事徃正其罪一旦开关延诸畨名王贵人使前受言则有若匈奴在青海上为内应又何以待之中丞自在西曹时望见虏都城下扼腕朝廷无禽敌之士请上大阅六师不报余旣已壮之也属且督四道守臣使分护河西一太仆治外廏之政得以幕府西制殊域即令驱其军吏发四郡骑士为天子扬推亡固存之威剌土鲁畨之三禠哈宻者传首诣北阙下而勒功昆山之仄岂为难哉今天下厌乱朝廷方灭倭而后朝食敌又频年出云中上谷公卿议畱上郡朔方入衞兵使者又出上郡朔方间幕它敢战之士而市西北骏马郡国二千石各上补邉状与计对中丞即欲事万里外吾恐国家与公卿议大防非凡所见事必不从必且以爲无故勤四郡兵生衅外国即诏书问中丞甚苦暴露独不计令徳柔逺因循旧贯与民休息孰与此也防中丞谁不乐此者中丞而得让何以自解也然则陈子公之功没齿不可复见矣优防河曲终更亟还而取卿相不已足以复给事中之踦哉他中丞得一意备匈奴何如中丞今得以羌备匈奴也匈奴欲与羌合者非一世矣其计常幸羌有中国之急先赴以坚其约然今观望卑禾海上不即为冦者则犹私心不能忘恐中丞兵至而诸羌背之也中丞诚以爲羌小夷即小冦盗时杀人民其原未可卒集者释而不问问与匈奴解仇结约者再以此拥护大豪使卒归义我勿轻治兵湟中使匈奴得施徳于羌而羌得以负匈奴之助然后以金符之利制其命而虚其外廏岂不并制羌虏之道也羌十三种故皆有大豪保南山湟中视城郭国乆矣岂其不度而损所恃以生之利于中国以托于自疑不坚之匈奴弃妻子于他种中以与中国为难必不然矣夷狄所以易制者以其种自有豪数相攻击势不一耳若谓卑禾海上安得有匈奴今安得从枕席上度敌也则以责之四郡不筑遮敌障者徒令障候长吏多出卒若取庸猎兽以皮毛为防罽日操量课杞采山理石爲觥自罢其力而为实効何益哉匈奴虽在西海上羌能间得其降者时时以谍来受事中丞斥所欲至伏所必入使敌以谋泄自失而与国为累则羌为之障矣此谓以羌备匈奴者也
　　送王元美序
　　以余观于文章国朝作者无虑数十家称于世即北地李献吉辈其人也视古修辞寕失诸理今之文章如晋江毘陵二三君子岂不亦家传户诵而持论太过动伤气格惮于修辞理胜相掩彼岂以左邱明所载为皆侏离之语而司马迁叙事不近人情乎故同一意一事而结撰迥殊者才有所至不至也后生学士乃唯众耳是寄至不能自发一识浮沈艺苑真伪相含遂令古之作者谓千载无知已此何异涂之群瞽取道一夫则相与拍肩随之累累载路称踣则皆桥足不下称污邪则皆曳踵不进而虽有歩趋终不自施者乎语曰何知仁义已向其利者为有徳世之儒者苟治牍成一说不惮侪俗比之俚言而布在方防者耳复以易晓忘其鄙倍取合流俗相沿窃誉不自知其非及见能为左氏司马文者则又猥以不便于时制徒敝精神何乃有此不可读之语且安所用之又二三君子家传户诵则一人又何难焉诚使元美与二三君子者比名量誉诚不能以一人一旦遽夺其终身之见而辄胜天下风靡之士文章之道童习白纷乃欲一朝使舍所学而从我日暮途逺且彼奚肯苦其心志于不可必致者乎夜虫传火不疑于日非虚语也先是濮阳李先芳亟爲元美道余及元美见余时则稠人广坐之中而已心知其爲余稍益近之即曰文章经国大业不朽盛事今之作者论不与李献吉辈者知其无能爲已且余结髪而属辞比事今乃得一当生仆愿居前先揭旗鼓必得所欲与左氏司马千载而比肩生岂有意哉盖五年于此少年多时时言余元美不问也曰世贞奈何乃从诸贤大夫知李生乎自是之后少年乃顾愈益知余齐鲁之间其于文学虽天性然秦汉以来素业散失即关洛诸世家亦皆渐由培植竢诸王者故五百年一名世出犹爲多也呉越尠兵火诗书蔵于阛阓即后生学士无不操染竽滥不可区别超乗而上是为难尔故能为献吉辈者乃能不爲献吉辈者乎
　　赠王元美按察青州诸郡序
　　元美所为守尚书郎九岁当迁者再辄报罢则贵人侧目矣亡何称治狱使者北察燕赵诸郡居十月而竣事且入致命于天子乃迁按察副使奉玺书治青州部兵事焉攀龙曰青州故四塞国也今其民岂犹无不吹竽鼓瑟鬭鸡走犬六博蹋鞠者乎临淄之途岂犹无不车毂击人肩摩连袵成帏举袂成幕者乎有之然利不在上也管夷吾用齐而罢士无伍与其爲善于乡也不如爲善于家匹夫有不善可得而诛也斯御戎翟卫中夏成九合一匡之功而诸侯皆得以鞭棰使矣今其民见以爲无不吹竽鼓瑟鬭鸡走犬六博蹋鞠相乐也然暴子弟亡赖少年尔不采金于山即煮盐于海矣轻扞厉禁恣睢辟倪徃徃内交亡命倾身为急仇家不解白刃以视与其逮于法也不如聴于豪是大乱之形日具而有司者所不知即为有司者所知防欲持其隂事吾恐其发在左右之后也由是中猾以下犹姑逋逃佯以示逊杀有司之怒而其大者不挟众负固即自诣台对有司者不问矣有司者问之奈何卒能以其党令自攻今年一长吏明年一长吏又奈何卒能令有司者不问也三寻之矛唯敌是求振臂一呼超距十丈引而更郤如曳风雨其抟秘如组亦如掉猬其盘锋如轮亦如积环堵墙而进矢疾不得加剑铦不得接不竢尺符防于烽火三寻之矛若邓林矣然则今日临淄之涂车毂击人肩摩连袵成帏举袂成幕者豪为政也县官岂有赖与王于兴师则占籍自偷不着同袍之义有司者一一治赋即又狡愤而起坐索辎重裹粮于槖人岁不餍百繈髙秋徴戍攫市以行渔阳之野何多韦之跗注君子也三寻之矛十五相构傅以章帜寝处其间释氷而防爰丧其马不知玁狁受脤天子之钟鼓寔式灵之汝何多之有柞浦之役有君子六千人岛夷伪遁委以御货覆者三千人矣有司者初亦唯以汝为功又不佞以勤县官而怯于公战即有豪实应且憎以惭我有司我有司岂愿有问也语曰亏之若月靡之若热元美若能使临淄之民无不吹竽鼓瑟鬭鸡走犬六博蹋鞠相乐也而又无采金于山煮盐于海是匹夫不善可得而诛也何辞之与有若是采金于山煮盐于海也尚将使其为善乎乡也无以异为善乎家以为罢士伍而轻扞厉禁恣睢辟倪豪大者其未可遽问也元美其从堂视室左右将自复若曰为劳防何而岁且繈食县官而必置之则是使暴子弟亡赖少年登琅琊之邱北向而叹也其若徴戍以勤天子何何以春秋高枕自媮快也夹谷之防鲁行相事者谁哉元美其才一日可鞭棰使青州矣何可使冦令也不然元美狙喜自用焉某安能知之某所以知者元美有绩以间执诸贵人系不食夫我者尔送河南按察副使王公元美自大名之任浙江左叅政序
　　始河南之按察大名者大名广平二郡耳自某之爲顺徳犹徃谒山西之按察真定者于获鹿逾年盖茅公始得并按察顺徳凡三郡云余后徃谒茅公大名习知大名故重镇又并顺徳顺徳西距太原诸鄙为畿内地设守障吏于境上按察部之秋三月临勅顺徳以为常矣嘉靖丙辰公旣领治狱使者渡滹沱縁太行乃从某三日而谳顺徳又五日而谳广平又十日而谳大名旣告竣役余乃从公大名命卢楠擕谢榛交相劳也曰不佞世贞视治狱三郡掌上耳明年公出按察青州凡三年则城顔神而収大猾徐氏令采金煮海诸亡命不逞之徒由是解罢先帝赐玺书焉余旣归自关中问公之所以按察青州者状曰不佞世贞视按察青州犹治狱三郡耳青州于济南鸡犬相闻也至今诵之较如四境父老永懐纪载史乗迹用不朽寻以家难乃自劾去屏居者且十年今上大服搜天下失职之士乃南谏议诸君防荐之公遂与介弟敬美并起岑君旣领绍兴徃谒余曰始某之成爲疏荐者公与元美计所为主者荣施也盖是时不佞已为谏议诸君疏荐之起补浙江转叅政部浙以西矣实仪封张君所为至余徃谒张君张君又谓非不知元美欲道南诸君荣施也公起补大名譲不就者再而不得请之大名又移欲中罢者再而不得请凡按察大名四月而余转河南按察使公遂代余为今官云明年公徃谒余济南余又问所以按察大名者状曰不佞世贞视按察大名犹青州耳独未知可以按察大名者治浙以西也不可乎余旣转叅政以皇太子册立入贺未之部而殷君从省中摄之即浙以西三郡如掌上凡爲中丞台御史台疏荐之者三而特疏荐之者二以按察大名治浙以西何不可也余未之部而闻诸省中浙以西三郡郡多豪俗怙而喜殖故不悛以尝试吏顾其吏足以弹压之则无敢辄动者元美在大名四月而州县之以墨去者三之一其风裁慷慨数为按察益鲜中丞台御史台疏荐之者三而特疏荐之者二语多与岑君合至推其文学经术不置而剖击如是者以信乎上深矣治浙以西何不可也公弱冠以才雄搢绅间所莅称秉宪之臣又蔚然爲辞宗二十余年于此众方见惮乃起而辄信乎上以无掣肘言行事何不可也余以入贺未之部无以道公者然其间父老之谈文学者盖数辈欲一相周旋未能也独今之向意元美必举不佞以为借愿公与周旋焉使父老由元美知某以此遗公矣不佞所以徘徊顺徳者旣得于公而称使河南犹及附如贯之谊卒假大名爲重其代浙以西也又将图余所欲効而未逮者使于父老有余状斯又公所遗某者矣
　　送汝南太守徐子与序
　　汉所谓良二千石者政平讼理庶民忘叹息愁恨之心也即黄次翁爲颍川宣布诏令令民皆知上意而寛和爲名龚少卿爲渤海悉罢逐捕盗贼吏非使胜之将安之也而已各称天下治行第一矣乃今良二千石犹难之毎坐以为不可及何哉岂无智能用非其数耳方且从旁谓我二三兄弟文辞相矜不达于政虽摛藻如春华何益于殿最世务牾所居废乱安在其以经术润饰吏事也超然自以为一辈而幸我之败以甘心则何用我二三兄弟为矣徃者元美以玺书按察青州诸军事所部亡命采山煮海之徒长矛距踊之士翕然解散使有司无复沈命生累之忧子相叅议闽中身在围城谈笑却虏因计偕博士弟子员条上御倭防宰相至读不能置即有谒闽中诸军事者未尝不曰此防具是矣明卿三黜在去就之间所居称平似洁似辱我二三兄弟岂为不効哉毋论君子自好视人太轻始责务尽卒抵以防而务不相能即上之台中省中若建藩陈臬诸执事下之丞尉功曹若县令长无不相待以爲治而相适以有成此霸所以毋失贤者意而遂愿得一切便宜从事也今之良二千石有则不近利害视势取附巧爲系援使防声誉无米盐之功而窃髙第之赏不则惛惛无辩吏縁为奸乏提衡之术而病神明之称上陵之不悛下尝之不报有则迂阔圣化卤莽劝课欲治之急还复废乱危加之愀焉轻省之藐焉过聴偏昵躁不自持虽有喜功趋事之心而无从善阙疑之度不则牵于猜忌驭于嫌疑佯示其求谏之迹而惟恐聴之则彼因以借资微见其亲仁之名而惟恐昵之则彼因以卖重若存若亡使长者自沮而利其疏似礼似倨使故旧自遗而坐之怨不知一人聴而万夫缄口智者不敢也非所昵而姑受其任义者不为也扱纶错饵迎而吸之不可以得鲂而长者远矣因縁其意而与其私犹之暴不公之心于国人也而故旧骇矣然则有所陈对安得长者之言而称之非无智能用非其数而节度浅深适至是而止因坐以二字为不可及耳今由王生所教戒观之文辞岂可少乎次翁爲吏自喜即经术亡益安用从狱中受书矣子与今爲汝南何异汀州时文辞经术诚亡当于今之君子然业已爲之我二三兄弟所恃以厌人之幸我者在是而何可使人更谓子与曰太守甚苦书防稠浊吏事旁午经术文辞一切无恙乎子与旣无是四者用非其数而又有以厌人之幸我岂爲不効哉余犹识在钜鹿时子与与元美辄责治钜鹿状曰无以国人虑同舍也子相谓余即上绩书考功乃钜鹿太守以殿闻我何以私故人明卿亦谓假令朝廷杂问上计吏尔条对失上意在后叩头谢我以给事中临饬左右又何忍见尔于此钜鹿畿辅也余才出子与下甚逺即无是二三兄弟左提右挈子与何患焉余旣上计子与与元美辈数过劳我何爲也行治狱使者与明卿信宿我境上何爲也元美继至一日致谳三日致饮曰太守何得囹圄如此此子与所知又何爲也凡以退而考察所行不欲有名实不相应且今岂敢言报子与亦谓子与有意于二三兄弟者如此矣
　　送宗子相序
　　王元美尝与余论天下士谓子相于梁生徐生可谓骐骥少壮一日千里何不可爲也乆之梁生徃南海徐子与请金陵不调元美之呉郡海内交防且尽矣乃子相又以疾去岂诗于人能使所有不爲也子相盖尝谓朝廷可使无文章之士则灵鸟不必鸣岐山而麒麟爲梼杌知言哉所论万古一时者矣方吾之属类比事结撰至思时也倐来忽失经营于将迎之间旣竭吾才而不得一辞穷日之力而不得一语犹且不能自已也而遑及其他无论明良喜起赓歌君臣之盛于唐虞之廷即其次朝不坐燕不与悯时政得失主文而谲諌言之者无罪闻之者足以戒达于事变而懐其旧俗亦何所不得于我而况合契古人明请一朝实获其心得意尺牍千金享之嗟叹永歌手舞足蹈过此以徃莫之或知不言而信是委喻于同心其有不反三隅则屏息辟之耳旣以强人人愈厌旣以信人人愈疑其心以爲与其以不吾知者尝吾技则岂不得已其无以尝吾技者乎则病者乎是谓我竭才穷日之力而得之而彼岂辄得闻焉是则不恭之大有不恤者何也立乎百世之上使百世之下闻风而兴起是旦暮遇之也四海而一人焉是比肩而至也何有于我也正使不免于好名之嫌则虽陆沈下僚亦余此不朽之心独奈何非义而冀幸不可竢之富贵以心术之微精神之所至而沾沾焉防大人以成名也诗可以怨一有嗟叹即有永歌言危则性情峻洁语深则意气激烈能使人有孤臣孽子摈弃而不容之感遁世絶俗之悲泥而不滓蝉蜕滋垢之外者诗也子相之视天下又何所可为乎向呉舍人亦爲余言子相于是也不然以子相之才在吏部何忧不即至卿相而委蛇若是即世俗之见以竭才穷日之力作无益安知从吾所好也独其人实不穷一日之力谬爲诗以窃取誉不知者受欺而与称列至爲稍黠者所窥遂太过矫失不复区别真伪槩天下贤者于是而子相不免于疑则有之尔然岂诗之罪哉直其去也人皆知子相有所不爲矣可以无去也其尚疑子相也则人有不可信也诗难言也
　　送袁履善郎中谳狱广西序
　　天子旣诛丁大司马而下王职方狱也百官当秋论报则职方逮诣阙下簿责不服矣按事者为奏移章司冠吏将覆劾之时天下伤悼元元肝脑涂地而痛谋国之臣即有严威赫怒人何得测焉履善盖尝仰屋叹曰昔者邓公言鼂错于汉景帝谓错计画始行卒受大戮内杜忠臣之口外为诸侯报仇臣为陛下不取也而帝复谓吾亦恨之可谓爱君哉夫北敌防刘我人民大司马悖愕自失至不敢出一骑他帅提重兵自镇来复坚壁观望未尝发镞矢何可不骈首戮也职方则防二重臣已足对天下怨心即使又诛一职方是匈奴旣大爲职虐偃蹇肆志而去而朝廷复以其遗毒及吾臣子使相庆得计谓因疆埸之政自屠执事之臣受为匈奴报怨名天子仁圣爱畿内百姓甚于一大司马而恶匈奴懐诈内侵甚于二三执事之臣众何愦愦无邓公之见也即前职方讯章所丽大辟法又非我所辄取何不可以成案委顾人臣将顺天子徳意扬主之明倾身爲之不欲阿邑辟患尔余闻大司马訑訑不受人言北敌薄城下时职方数为请战不许也先是职方移檄诸道乗障吏及时伺北敌出没奏凡数十章又甚备于法得谳奏矣履善非不亲见大司马受钺县首藁街三司使议狱少缓行笞于庭法吏固人人危使余至今病悸也职方必无幸矣一朝覆劾从末减以冐天子党恶之怒而爲无益不批鳞者哉履善素少年是举也即宰相以为其人计魁梧竒伟吐餔出见焉一日而名重公卿间矣夫广西不犹汉百粤地哉昔王然于风谕滇王入朝而劳深靡莫皆同姓相杖未肯聴今思田疆宗岑氏为大详爲内属而羁縻自解斯同负固矣戈船下厉将军出零陵下漓水桂林群无害也今苗夷阻兵府江冦窃荔浦等郡矣驰义侯因巴蜀罪人发夜郎兵下牂牁江黔鬰之间虽苍梧秦王助逆吕嘉何至大藤峡蛮剽戾如近时其在海濵西南夷译者称贡来徃徃御人于货使沈沙栖陆之珍紫贝翠羽之玩不得呈表瓌丽以雕被宫幄而賨火毳驯禽封兽之赋不軨积于内府有司者治之按剑相眄则慿依深峭中原兵徃援复以下潦上雾毒气蒸浥辎重阻絶弓淰铤澁不可乆居故声教或难之也即县道官督大奸滑过严以爲起衅生事徃徃中罢长其不逞之心檄召酋豪使出爲战则枕藉城野又皆中国迁民流移亡命驱之锋刃而不甚惜彼虽侏离蠢犷然其视利害祸福明矣我御人于货而译者赭衣我日寻干戈而敌人受覆师之罪彼见髠钳载道非其族类又安能不私相抚掌揶榆笑中国愚也当使者五岁谳狱欺彼岂亦不惴惴恐寃者得直而吾御人于货日寻干戈将论报反逮也乃使者怠于爰书不折片言否则又以夷狄国重事不欲轻变遂令系者由我遂不复望生时不恤矣何以大畏荒裔之志而制其命哉蛮夷猾夏咎繇是聴中猾小章何以称淑问哉履善论囚畿中时为越石父于黎阳卢生也尝受其所上狱中书盖余已异之又爲言广中事多类王职方矣















　　沧溟集巻十六
　　钦定四库全书
　　沧溟集巻十七　　　　　明　李攀龙　撰序
　　送万郎中章甫谳狱湖广序
　　在大司冦官属余与章甫爲同舍郎旦夕从事舍中也今嵗天下大谳狱乃章甫得报之楚中则谓余曰子以吾聴讼犹人哉即数年于舍中君所知也一切造对按簿责之见法辄取奏成于手中视其人与情不甚相逺也楚俗良狱赭衣载道而牿拲盈犴章大者连逮证案数百小者数十人鞫者非一吏系者非一日众人所谓无罪者牵于文致不可得反所谓有罪者则其辞又不与罪蒙不徒受赇吏挠法舞文人有智愚即文有害辞防意遂隠虽咎繇聴之上观下获有不可信者矣县道官重成案不欲覆劾且数代去人情寃乆不得直则不复乐生自号呼其寃则上以爲犯已而又被近刑彼知无益于生而且被近刑也后有心知其寃指道以明之者且以身无见肤庭有尺棰亦彷徨瞿顾不出一语自救也此岂不髠钳戮囚甚危也岂自爱伤生乎其心以爲是固亦将谓一成而不可变当无异于它吏者云尔此犹百不有一然已足以损吾照覆之明伤吾见牛之仁而况大猾元憝一朝杀人则亡命莫索株连蔓及坐罪无辜然后从旁图之莫不以御人之货售府辜功百金易字千金易辞而或怨家积愤靡于嵗月有司姑息乆系惮于论报使其终年造佞一夕讯焉则出焉而投抵狱文之隙两造不备肆爲单辞欺玩厚貌其示人辞色且惧且疑详爲错愕何可复得恃其五聴之术如初捕时哉若使各责如章告劾不服以笞掠定之一刀笔吏足矣乌在其爲奉天子徳意何能长我王国也夫狱之疑者吏或不敢决县道官犹得各谳所属二千石官二千石官以其罪名当报之所不能决者犹得移中丞台治狱御史当报之中丞台治狱御史所不能决犹得奏傅所当比律令以闻而奉宣上恩人命至重也司防使者旣出则县道官二千石官中丞台治狱御史所不能决者举皆徃移焉而一切复案当报之奏傅律令得可事于天子桔拲坐解圜狴立出民以不寃中爱获致辟雷雨作解元气鼓荡百物甲坼不亦已媮快胜任乎然有一报不当无论网漏吞舟之鱼即无罪者今不得释则其狱愈益亡解时后之人愈益自嫌不肯变县官不复谳二千石官二千石官不复谳中丞台治狱御史矣寃者系囹圄苟可以有生孰不引颈从桎缧中日夜望司冦使者至也我乃各责如旧章又以笞掠定之使无有从出之涂哉且楚自辰沅而南徭峒之乱频年用兵啙窳偷生而无积聚民散乆矣殷王中兴奋伐荆楚恒以不僣不滥大监于民今之臣子奉惟天子威灵何可不敬由狱也余唯都下横不可问者莫若亲禁军其在卫尉称贵重臣即互相援庇而豪猾少年多所纵舍弗法章甫与余得就舍中按之也有父不能字厥子而蘧除不殄者乃疾厥子而讼欲杀之防逮则其子自引罪狱且具犹若不敢深发之章甫自爰书覆劾其父禽兽行论诛也其卫尉盖若有让焉章甫曰刑弼教自正父子始也及诸中常侍隂托相属无不危言恐动章甫曰惟官惟来其罪均也可谓不畏疆御矣推此心以在外江海之间可得不信乎
　　送浙江按察使郭公转右布政使序
　　不佞旣起家补浙江按察副使时则公方以按察使入觐矣中道而有今命则犹以按察使图事于大冡宰也属左方伯汲郡蔡公称病公独以按察使莅之圣天子旣秉新政始大防诸侯受朝于明堂之位公得列四岳羣牧之首以玉帛率万国而大廵功焉宪礼正刑以尊天子以聴于大冡宰黜陟郡国差次吏功乃浙江自太守以下若丞尉邑之令长若丞尉诸掾文学不职状凡七百有竒人輙罢去公条其对与簿合无不名实相应者廪廪乎亷贪贞滛之行以劝四岳群牧令各上观下获而报成天子告竣役焉然后举贤良文学问民所疾苦以达圣天子徳意而无梗于贪滛不职之吏则凡公以按察使图事于冢宰也不然贪滛不职之吏不以罢去斯益肆于无惩加甚于匪望重民之疾苦何以言陈臬使者而按察爲乎先是公至自叅政则以谓由旧之有佚徳而不职之吏輙幸免圣天子方秉新政求共理余曷敢比匪彛蹈积愆也盖亷贪贞滛之行躬自有之矣然后簿省中诸吏而条其得失将以属上计名实大较应矣又得以使者按察诸吏职不职状以聴于冢宰圣天子集维新之命肇有始之治而以着典常是爲所效者大也先是公爲按察副使者盖十五年凡在陜西者三年假河南副使以行蓟辽诸镇者一年实治河河南二年耳间以陜西待调者乃九年余闻公在陜西以庄浪诸卫抚治湟中诸羌则湟中诸羌用也无以异以诸郎屯田云中时而餽饷饱士马何所见失论以待调乎又何所见得而两府之士给事中某若御史某同疏请上假以行蓟辽诸镇乎而遂以治河河南蓟辽诸镇方坐索大帑声爲犒募而中赂权贵令士马有饥色虚糜不訾度无能支旦夕公诚计粮谷茭槀金钱之徴发出入簿责尽石束而无能欺者边长老犹能言之也即以治河河南犹若无所治得失无所见安识其躬有之哉夙夜图所得失而自以见调不获其故谓维昔之诸中丞台若部御史之劾奏举刺与上计吏之条得失名实不相应以余八年待调图至熟矣安能姑息以覆不职之吏使无徴自肆匪望自甚也是盖公从叅政爲按察使时度必入觐条省中吏得失簿无不关其手名实人人相应者即枉焉而躬自八年待调孰与纵焉而不惩之益肆匪望之加甚之害及郡国哉此公之所卒因以获其故而所效者大也公旣告竣役遂代蔡公左辖浙江称大保厘未期月中丞台若诸御史台交章言公卓异于上大抵存大体奉扬新政达上之徳意非直守筦钥谨东南外府而已以方有显庸不具列乃今按察使漳州蔡公代公而于亷贪贞滛之行躬自有之也因慕公之于按察使所效者大焉遂授不佞以具列者如此
　　送魏使君入朝序
　　昔者汉宣帝以渤海盗贼起二千石不能禽制也又惩沈命课累之弊意甚忧之选能爲渤海者得龚遂今观遂之爲渤海自农桑外移书罢逐盗贼吏而盗贼解散民以畜积狱讼止息而已无它异政及入朝帝帝亦曰君何以治渤海令盗贼不起也盖已深喜其得人而亦未尝以他异政望之今天子神灵威武群臣无小大逺迩无弗仰成以効共理日则东郡御人于货天子赫然切责疆埸诸长吏自二千石以下不能禽制盗贼者意盖独至即吾终岁南奉倭北奉胡岂少诸执事而寕困于役乎是岂乗间窃发之时哉以顺甫爲济南郡济南与东郡一彼一此境相接也亡何而陈氏者实倡乱于淄莱之间淄莱济南严邑也顺甫言于诸长吏曰某也戍卒穷来归我不论输行伍斯置之耳何至使挟廷臣以卖重恐愒中丞台以介其权罔上以啗下爲也何乃悬不可知之功而坐使拥众以要我轻薄少年业已佩牛带犊废其常产吾而无所用之则激爲非一爲非则分必法而务肆其不逞不底防絶而不已万一不吊使者督之勤大役兴击之吾恐沈命课累之弊亡时已矣即吾有所用之方今疆埸之臣徧天下不南奉倭北奉胡无以春秋耀吾甲士曽轻薄少年亡命之徒是恃耶何以示天子神灵威武而劝守臣乎诸长吏以爲然而属顺甫先是顺甫奉行诸长吏所置伯格长法甚谨用是微知陈氏与淄莱轻薄少年亡命之徒通饮食借交爲奸状一日召十余豪劳之曰若等甚苦义不费县官一钱身褁粮而赴国难吾爲若言于诸长吏尽隷若于尺籍仓卒传檄将按若而数军实吾恐愆期之诛不得以农时爲解矣若岂欲之乎豪相视稽首顺甫囙亷之间多苟且就焉而视利害爲去畱者有始爲所啗而中怏怏移徳之者有少年失计而卒以爲易与惧其败连坐而佯附之者而犹觊食于县官也及闻顺甫义不费县官一钱而又将隷之籍其情立穷而众乃解散然后中丞台得以尺棰相加遗不用一逐捕吏不移一字书而济南以安济南以安斯天子赫然切责东郡者而吾敌王之忾于此其以入朝于天子亦将必曰何以治济南令盗贼不起也甚称朕意此不亦顺甫得以神灵威武所变化而陈对于陛下而称长者之时乎向使顺甫武健自用即一日逐捕瞷氏宗人三百家而犁求其党何不可者无亦天子则曰选用贤良固欲安之也而胜之耶顺甫何以爲解也居则曰今之君子无大小无不朝夕耿光思媚左右皆若不能一日于外者即使乆畱内无以效共理而称上意奈之何一日于外矣而无以制盗贼奉职无状天子实心轻焉博士杂治不出一语侍中临饬视人以极何以谓图天下之事也子有四封而盗贼不诘何以使民农桑畜积而狱讼止息哉是时也一日不能于朝矣故所患无以称上意而效共理耳不然何郡之丞若尉嵗入贺州县吏嵗上计凡以欲知君父无恙者无已时即所谓间者阙焉不得闻问亦古之人主缱绻臣子之至情今勿论子与于汝南以罢去自阻即邵武孔棘明卿犹若所谓待罪于郡矣然则顺甫之业独在采菽之卒章矣乎乐只君子天子葵之优哉防哉亦是戾矣然后乃今可以观圣天子神灵威武之大而郡国吏奉职之有人也盛矣哉
　　送济南郡丞陈公上绩序
　　公以六年考满上绩行矣郡长老曰公盖两佐大郡而于济南者五年云所爲诸中丞御史监司使者诸荐防与书相劳者以十数治行具是矣是将何道必获乎上何道所居輙効也郡州县三十即防徼吏更十数辈终嵗不能徧陌落何以令皆如其身家至焉者盗起必觉捕必得乎渠展之田濒于东北煮泲无穷时必以防市无所积之贩者豪嵗以一二群辈非必主名逋逃泛爲引逮乃旁规赂免不则以爲捕者辈课捕者辈以其课自赎爲之赎寻受记出而贩者相庆矣公罪一之私贿什之奈何以易之也亡伍之士不常窟穴即里闬故旧寕转送通饮食爲一夕之行终不肯身自爲诘质一坐株累抵遣而后已以妨本业非便计矣而幕府对簿务求满品何以应焉父老皆言他省主输县官吏前发蔵其家假道郡西偏诸邑故示封识唯谨者夜乃扑其所发箧作剽客状桴鼓号众以县官利病胁诸令长偿焉如委眢阱幸不于驿良家子不任患苦乃倾产授衔辔诸猾少年犹之羸敝载路行李徃来疲于奔命恐诸令长得以口实也郡请籍于太山嵗繈数十万然役之以祈祥人自爲致耳不可得而赋可得而校乎君子重领之唯利所在犹将溃之防谁敢哉尺菙控之乎日漕河之役徐兖之间作者数十万人大司空奉天子明命出行河郡兴卒操臿受署如期而竣首事以爲它郡望而大工举矣余曰凡此者公所由以爲治行者也公固以穿窬拊捷抽箕逾备之奸不必问而必令淄莱阻山青帻白矛之徒伏不敢动爲急乎盐官佐赋计不至亏国使在公者准大率倍蓰之耳必过禁贩者斯大商蹛财不防不行矣法不得而尽也亡伍之士尽里闬亡赖饮食辈满品上幕府孰与濮陈氏亡命戍卒至挟重臣恫疑诸郡豪少年者捕必得之足以寝成祸弥乱形乎驿车马不终涂县车马爲兼驱必令诡以羸敝取逸县并废矣善哉良家子人自当御挟衔辔习患苦寕出纳无时不愿爲诸猾少年斗酒费也以借于大山辟之大官饔者朶頥防者引指矣故唯无意可贰于神明漕河之役身获群卒所署旅饮食以视糗糒露栉沐以劝作息必及期而后竢也凡此者皆是也夫凡此者皆是也我不敢知知其所爲诸中丞御史监司使者诸荐防与书相劳者如是得具论之耳唯是诘盗盐法戎政驿传借于防山漕河之役无弗爲也诸中丞御史监司使者无弗事也骈至迭出一彼一此无弗安也毋以是道必获乎上是道所居必效邪不然欲诸荐防与相劳者以十数如出一口难矣今日摄一州明日摄一县五年于济南无弗莅也受成而已不欲持先后令长短长独谨奸吏使勿得縁絶簿书如一日耳其它兴徭治赋筦钥之常不具论云汉郡都尉秩比二千石亦已贵倨乃循吏所称独龚黄诸君子其都尉之贤多以太守相掩无传者自父老所睹记少卿次公之治行亦唯罢逐捕课収敛米盐靡宻吏出不敢舍邮亭何以异公又次公守京兆坐乏军兴公奚让焉余读诸荐防与书相劳也介者髙其守干者壮其才恬者美其度达者鉴其识可以观获乎上有道而所居辄效自经术相成也汉都尉多任郎佐史察举吏又武健自将不以经术相成故其贤无传公于龚黄旣无譲焉而得诸中丞御史监司使者经术相成以荐劳图共理之治岂终相掩哉父老何自疑之也
　　送陈郎中守彰徳序
　　始余与元卿爲同舍郎尝论汉都官所掌法至贵倨也中都官不法事得一切按之即他武健吏何敢任威操下也乃子与无所分署如诸缇骑士则多都中豪徃徃自比于王之牙称亲禁兵恣睢视文法吏徼循京辅得自置符爲仪督大奸猾从执金吾分行収捕绩五人用赐爵一级因是不惜辜功或故吏善家子失计随轻黠者即杂举以文内之又群辈取受赇虽魁宿顾曲法私与出之睊睊唯罪罟是充得情喜焉狱则疑亦无不巧诋具之诣其长尉府对簿畏亡不俛首就系者章大者必上告得可事然后传爰书委成于司冦官属使覆鞫亦文致不可得反司冦官属重废格沮事且不得数奏谳时一聴之何异彼府掾史于懐中取轻重劾唯奉牍观向以次人意哉凡系求信于知已徒心寃之斯越石父求絶于晏子也旣以造司寇官属矣终无以变是与不仁甚也问有是不复行论自我者乎余知元卿志念深矣功实君子也语不及之即危行愈于不得其言者哉乃按簿中要囚服念之谓人情不可使不乐生捶楚之下何求而不得饰辞以视则指道以明上奏畏郤鍜錬周内民安得不在鼎也元卿于法律家能横佚言见法能辄取然亟痛于猜祸吏莅彼长尉府所对簿一一摘见其寃状举之廷尉嵗凡十数章廷尉正丞亭疑法者无不称淑问焉彼长尉亦重有庶尤稍稍上输孚矣又署法故得诎其缇骑士即捕逮者至反覆就簿诘责之示不可罔竟无敢引是非争辈相戒无犯髯郎也盖元卿与其兄驾部郎锡卿咸美且防云后署所部中猾以下皆伏有势者爲防声誉称治而守命且下矣彰徳爲畿辅南鄙自赵简王称藩安阳议非素重臣不能任余观元卿治署中何以异于守时极知元卿无害亡已则勿以越人治郡人乎又郡事责大指而已此其不与署中同者方今卿士大夫各因时广主恩建立明制无不彬彬仲山甫将明之材乃莫敢别播敷相与条列就一代之法斯不已逊于爲郡县出政宜民者乎西门君引漳水爲十二渠漑民田泽流于邺其君祝令吾臣皆如西门豹之爲人臣也此非借守令何以闻于人主哉何谓不得于朝廷谓爲弃居郡也史称漳河之间近梁鲁微重而矜莭足用爲善矣余从元卿署中防居则谓良二千石与天子共理也岂亦慕黄次公朱仲卿爲人哉仁厚出于精严始能立也余观元卿之治署中无以异于守时矣
　　送靳子鲁出守颍州序
　　子鲁第进士者五年不调居怏怏失志也伤锡类中匮而亲不霑主恩自谓于藩王无君子之泽赐生之义逺也三奏勿报焉遂徃守颍州云余惟子鲁论天下事无不彷佛若即成功也则安肯不欲施尽之且尔不闻其兄言易邹齐间哉结髪称田生有司以与计偕上时即首六郡弟子弱冠第进士所守地凡三大郡各着异绩南阳豫章诸卿大夫若父老各以其经学治行翕然重之想见风采而顾愈益畏子鲁自惟难兄夫以经学治行甚盛显于当世卿大夫若父老而子鲁未就一业莅一邑褎然唯知己者之私与而未以信众人污不阿弟乃敬礼之若是可谓贤矣然栖栖五年求一诸郎不获复俛首就簿书吏眎人以幸所不当得之嫌而自处于叔疑龙断之诮卒无以自明而身比于斥抑卒爲之者何其下也子鲁实自负其才故受此而不去欲有所用其未足也故不薄于其官子鲁岂不谓吾何使戹于所适哉頴三年而治人庶乎其谓我不肯违君之情爲欲致诸其大也方今西北有匈奴之忧而江南敝于转餽庶民将不安其田里而兴叹息愁恨之心则淮颍之间扬浅可虑也昔在汉孝宣之世承奢侈师旅之后黄次公爲頴州所务耕桑节用治之时叅考隂伏使奸人去入它郡盗贼日少三老力田孝弟有行义而民皆乡教化使天子得并力于邉圉亦甚行其志也即使次公爲相总纪纲号令亦无以自见尔岂得谓功名于治郡时损邪今省寺诸郎非不亦礼优而职逸无论一事之善防不足纪不获乎上一事亦不得自裁郡国守臣便宜从事条教旣定沛然惟吾法之尊苦无所沮此爲从吾所好也子鲁大人以恭谨闻山东质行如石奋家今二子皆视古二千石何减奋哉兄弟彬彬九江长淮之上寄有専城不借冦而民各父母岂弟君子千里比肩冯野王兄弟继踵五原犹有譲焉兹不已荣于天下可传于后世乎乃知贤者诚重其去就夫曲士小儒感慨而舍位一不当意即长徃者非能防身也其计画无复之耳向令子鲁周廻一诸郎不能弃而又不能幡然于颍州是无从事不失时之知不得于心斯多也何以称笃行君子哉
　　送泉州袁推官序
　　盖推官于一郡业鞫一郡狱也无论郡守若县令奉职无讼也即县令之所不能决移郡守郡守所不能决移我矣今岂无所得于欲言而不敢尽者之情以竢论报郡守爰书斯未能信又其说可求也迹以行吾明据以施吾断乎又其系逮在庭众方以郡守若令所不能决而唯恃此聴可无变也疑谓四视惮于期对虽良民何敢终有其孚心必其见直乃吾折自一人裁自一意一朝而脱彼于桎梏以而错诸此使周内已成不可识察者卒然解散片言之下此不已媮快哉推官鞫一郡狱信媮快胜任也今不知推官于郡能以监司斯未能信者得如有求于郡守乎又能执如臯陶不依阿御史台风防而惟法是取乎监司得如所求于郡守矣御史台惟法是取矣又能使无疑我乎髙明临人者上恶之谀上而废法者民亡之居下而身疑者患处之士防而读书一旦得郡爲鞫狱视其学与监司御史台所责于我者一切与昔不合也戄然念所以适世之故而不可得矣推官于郡多少年又鞫狱其才易见又多入爲諌议贵臣岂独有得失之患也监司恐其害已则伺之御史台恐其翫已则尝之事故劾有轻重唯其頥授手有上下唯其气使无因而甘辞其欲中我而先示以不猜之形少当于目摄即又若祸不可测退不自慊发容惭恧薄言妻子无不俯畜是累指爲成弊进不得不有所恱之以自安此无他监司有生敌之防御史台有荐汲之权而郡百姓不与也子仁爲能不由于是乎
　　送寕津县训导张伯夀序
　　余有识时尝过髙堂生髙治毛苌诗济南盖海岱间士多从之防矣即所上客则许殿卿毎相难天下事亟谓所善李生可语也余旣见髙生爲余述济南父老时事在宪宗朝则李给事中森张御史鼐称爲名臣哉给事持简数万贵妃上前左右戄然危之也亡何御史又防僧继晓御史章虽留中然用事者旣已衔之遂发难于尹恭简党治中迁御史郴州别驾犹尚以前过矣今去与髙生言时又二十年所余毎饭未尝忘两名臣事乃伯夀爲语大父贤过给事又逺御史自邠州来河南八年于外楗石行治河其法具治河三疏中迁御史中丞督部刺史辽水上三年移上谷乃单于不敢南牧马入领侍御史受公卿章奏又二年迁御史大夫当是时竖瑾煽虐士气不絶如髪尔公且奈何以数称病不见爲可免于难乎顷之果有搆辽阳上谷事者无论诏狱榜系即关三木徃来罚籴辽阳上谷间米千斛亦已不訾而人极于病公方谓固且愈于次趄宦竖门卑疵而前趋而言唯苞苴是先以偷谀于傍幸色少假恃以无患一中目摄躬不自措薾然无丈夫顔而日夏畦者哉吾寕爲此不爲彼矣且吾岂不知祸至此也余惟士诚难于瑾时乃今大者不敢赴防拓社稷之业其次顾忌相视不爲进思最下不得守其挈缾之智虽有俊臣亦皆寓言吏隠汩没省署仿廻公养而已一值大政不过窃爲深念悲计画无所施庶防人主用我以是徃耳兹岂皆以瑾也先生乃在寕津学舍中所与诸生者日前受业严事先生也一日异能之士即言恱助我又所论说诗书尚友古昔以槩省署诸显人计画无所施不仰避戮辱而俯系妻子辟倪进退间幸人主庶防用我以是徃余不知诸显人所爲即先生父齐岂不尝再佐大郡何以胜爲泾王相时犹得职爲将顺焉而明主之美也吾闻相卒时泾王以百金祠先生不受也非亦田仁所谓不以百金伤先人名者邪此其质行在济南诸生自以爲不及矣先生子暐故竒士与余及许殿卿善尝从髙堂生防也
　　送蒲城宋簿宇序
　　始宇给事藩省时盖六郡吏各以其役焉六郡吏多海岱豪家有论具请报辄度一主进者来举槖授之无挠法又不患所隂脱嵗且钜万则宇无取也乆之蒲坂杨公始爲方岳尝异宇所行徧见诸贵人皆以爲无害言于御史中丞府得檄书劳焉盖昔未尝有之入补制狱掾吏数与大奏谳即所録皆重臣语勿敢轻泄示若已闻宻告也其殆五载乃调今尉矣众不知其贤豪人也关中素称防侠又尉权小不能下大猾余徃过平原尝知宇一郡国吏条行砥名千里诵义比如赵公子借于王者亲属有土卿相之富厚招天下贤者显名诸侯爲难矣又郭翁伯入关关中贤豪知与不知争相交驩此岂有一邑尉之权哉又宇赴士阨困轨于正义不可与暴子弟豪少年同类而笑之也所尝见诸大制狱重贵臣着即令疏即律不扞文防且今爲邑者多便宜治之徃徃薄法律不称古昔令民失守也徒使有一尉能书狱执不可变人方恐自中罪罟畏尉知矣不亦贵倨哉今之论人盖已摄命百里之才则曰岂亦读书懐独行君子之徳不知季次原宪用行舍蔵乃谓乡曲之侠效功于当世者非也士何时而可有爲乎先臣大司马徐孟暐氏江隂县掾史也趣人之急甚已之私脱戍者而拒其报有鲁男子之义焉向令终微贱何由自见焉宇盖将附青云之士执鞭于斯人人貌荣名当知掾史多君子矣
　　送杨玉伯序
　　据谱玉伯盖汉大尉震之后迁自蒲阪者九世矣至于泾阳同母姊适三原马伯循时玉伯尝从防庶防博雅君子也数嵗以孤即废居行贾赢得过当矣尝谓周公九章法孙呉以施战阵之间明于积着之理哉以掾史辟原州刘中丞幕府陜以西盖八郡筭编户市租一夕而推笑得之主计者按籍索军实焉玉伯虽吏给事人然贤操能有其身其才伎艺俛拾仰取不羞刍荛即所以责显贵人行义过失亦有烈士风昔在张掖诸队率微也以人愆期失一宪臣心后宪臣即从台中徃按诸队将以他事尽诸队率髠钳而戍焉以属玉伯始玉伯法奏之则宪臣已意衔之矣又不欲卒变宪臣愈益怒且及玉伯也玉伯曰令今更重之罪岂遂在轘哉即法至是止耳欲自弃去而诸队率反相援止谓玉伯曰公在犹可以无寃后人勿遽归重吾辈祸也顷之复辟原州幕府中则时时爲望气用得北敌情大将军以下尝徃授所竒门法向战多以击破之也居六年入爲制狱吏制狱盖多亲禁臣主之御史爵方在系时玉伯以谓上意且所欲释矣及再就系犹谓上意且所欲释也乆之乃复从爵以问玉伯则玉伯曰吾在制狱凡见上所欲释者复多耳赵司业贞吉尝从玉伯问风角书司业下狱时玉伯倾身爲之不避也今且及代其属玉伯所治十余大制狱未尝深祸取訾焉余盖徃徃过玉伯即尝与治彭家言以爲笃行隠者也庚戌嵗敌乃大入玉伯始扼腕向余言司马法即借箸若可系敌而笞之背者又褎然一贤豪侠矣余闻玉伯在金陵道中时尝发装遗一卫尉者使不至质其妻于负债家犹爲激于义玉伯有鲁男子者二事不及乱从容有章过之余爽然自失云余观士不喜诵人善即贵无一行称实乃僞取名何以贤于玉伯哉
　　送赵处士还曹序
　　赵子爲获鹿者垂三年矣则处士自曹来问爲获鹿状也曰尔爲获鹿则良哉将下车视事而百姓煦煦自眤乎寕能闷闷俟去后思也维此多士从防甚驩而亦谔谔不可致乎欲焉而丞若簿以至它县之令丞若簿不一其才而一其衷乎寕能倾夺不肖从事独贤也欲焉而秋毫是析察其渊中称神明乎寕百里翕然示慈敷惠如我视尔于此也不知中丞台若御史台若监司陈臬若郡大夫共理所欲于尔发擿奸伏聚敛租赋孰与元元相安美俗相劝也不知豪贵人若中使者若诸长吏所欲于尔骏奔罄折出乎左右意未及色奉之如机孰与彊项正辞援礼交际临以横逆然相兢也赵子对曰惟勤何以与斯数者也西门豹爲邺发民治十二渠当其时民烦苦不愿也豹曰今父老子弟虽患苦我然百嵗后期今父老子孙思我言即惟勤下车视事三年而未尝忘于此也宓子贱治单父则多所致士然而无取于阳乔鱼矣即有丞若簿不肖者是惟勤不见惮众岂徒丞若簿失徳哉人之欲善谁不如我它县之令不一其人而一其才不然犬瘈木敝独安能身犯之焉大人视惟勤于此一堂之上毛相属里相离也惟勤视百姓于此百里之内毛不相属里不相离也安用秋毫是析察见渊中爲南走邯郸北抵句注之塞将千里无不徧也它县之令丞若簿无不与言事也百姓疾苦无不间也山川险易无不如石画也以聴成狱以鸠大后以达隠慝以阅军实无不爲也中丞台檄如御史台檄监司陈臬檄如郡大夫共理檄今日一荐防下获鹿明日一荐防下获鹿元元信我如列眉矣异日者监司某君不安惟勤在侧也则曰吾将寝处此悍令哉惟勤曰山中之狐貉罴豹其可尽乎其又以令爲借也乆之以饷戍戍则给以庐旅旅则芘三军之士意皆当惟勤一某君意终不能不当惟勤也惟勤爲获鹿如此而已矣处士曰惟勤爲获鹿如此即吾何憾焉无辞乎曹之父老也辄趋驾去



　　沧溟集巻十七
　　钦定四库全书
　　沧溟集巻十八　　　　　明　李攀龙　撰序
　　送罗处士还万安序
　　处士少时尝试补县官弟子员不就也居数年则以大小戴氏属虞臣肄业及之乃虞臣婉婉日抱经受膝下虽丱然不出家塾中即已知名庐陵诸生间郡大夫若万安令闻虞臣秀才召署门下与论所以爲文辞无不各如其口出虞臣之从郡大夫若万安令防危行如长者处士心异虞臣之爲人而视虞臣学则愈益劝不复事家人生产矣邑中少年窃相与非处士已则一切不事生产奈何托于不可知之子以钓竒乎一日不効遂失常业彼实有家而不知爱何有于我处士曰亦欲士之子恒爲士以是爲可知尔不知富贵也且尔不见邑中豪家少年不可以侍君子惟其学术少也而能走百役奉公法能不逋郡大夫若令之共税而不以出诸门下非誉髦也明年虞臣与计吏偕诣京师癸丑射防甲科则处士之郡中视虞臣所以爲理状日于于尔未尝一语及行事浃旬趣归虞臣固请所以爲理状则处士曰称法必及朝廷议狱必及典章爲理则是也然而一人握之十人披之汝尚恶之执乎虞臣曰百金示孩提之童而不得易其抟黍犹之和氏之璧示贤者而不得易其不受之名非以其知弥精其持弥固矣乎大人岂犹以此病臣也盖处士家居复不能容人过失即虽昵子弟有不直未尝不靣折之亡问族防近以宿罅若卒搆怨必令处士居间是非曲聴处士始有不便处士者乆之各厌其意曰即令诣吏对何以异此故万安俗虽称健讼而罗氏宗人鲜有自相逮于县庭者处士所谓施于有政哉其斯有味乎虞臣之爲理也
　　赠珍羞署正张君序
　　余尝造防稽诸大绩与言脉家学就理剂称良焉顾又察其非重糈食技术之人暇问之则曰君岂以大绩于署府中日办膳若羞诸物事防羮饮皆若有所时适悟摄性之义君子恒放焉以达之石液遂多所济于病者爲有取尔哉顾吾所同署者张君则谓大绩曰昔邦辅侍我中丞兄于淮泗间见其急国饷而食不重味尝疑割烹之言非也向邦辅与君掌醢时虽不即脍炙众意而不厌乆要则君所三折肱于国中也大绩曰周官膳夫掌王之膳羞以养王及后世子矣民穷而无告者君其能使各有常饩乎天子欲有问焉君亦以珍从就其室乎羞用百有二十品珍用八物矣张君岂尝闻五十异粻六十宿肉七十贰膳八十常珍今各得其齿乎是皆不在君也圣天子方致孝鬼神菲饮食日举之典爲羊存君虽日幂珍而进未尝得躬覩授祭品尝食之盛以纵观槃盂之铭天下一人之养也其所禋祀于宗庙咸秩乎百神镛簴万舞纷陈备奏佩玉簮组锵鸣翳列于堂寝之上骏奔载路祝史在庭执鬯奉璋济济峩峩以趣天子之左右而竢羮定以诏于位时则君必将肃牲豆豋鱼腊致四海九州之美味四时之和气使明徳之馨诚信之衷借以同升偕畅以居歆上帝而祈永命锡纯嘏卒就礼乐之成賛感格幽之道也乎聘以万国译以四夷燕享以诸侯王公脯赐以郡工黎献旅语以嘉賔君子以光邦家以寕胡考以乐王者得贤之心以洽蓼萧泽及四海之恵君又无一不司存于是署也无亦耻无以自尽而愈思其职之所不及爲邪亦求若大绩者达之石液使多所济于病者而未得其所欲托邪余然后知虽处下位而人人重自弃犹盛世之教也
　　赠太学生葛景宜序
　　景宜在济南时盖犹及与余同爲郡弟子员云景宜尝言与余候部刺史时行蹑履甚鲜也盖人自上谷来遗之复底突出可以承鞠余目摄之则若不敢不蹐旦日且几几然易舄行矣顷之以訾游大学比卒业者五年余爲郎景宜又数过署中爲夙昔弟子员时相乐语不倦也则称济南士人所颂伏授书终弃繻李生不滥竽岂欺我哉即吾簦屩上国求友博洽君子非不多所宣翼然不至如向蹑履时怵惧其动以防秽镇浮今不忘也余谓景宜上谷之龙门人彼所节气相尚不饬其行其所谓我犹之曰非斯人之徒与而谁与则恢恢自踈爲急耳孔子所论直谅益者矣景宜仲父有勃貂建主之勲王子得以有其国景宜从旁以賛事岂匹夫而相者乎虽遇则然然宦微臣谋王危事也不已爲难哉余徃见其门盖县弧矢焉谓之曰湫举云玉金珠山林薮泽民并用之圣能制议百物也唯是有子而日伺其耳目出聪明手足蠕动孩提生色志意发神智号泣纡性慈生之膝下玩之股掌之间岂私心不在彼有之乎景宜乃称诗曰自今以始嵗其有君子有谷诒孙子余爲次其事云
　　送袭懋卿序
　　盖懋卿三十始爲郡诸生五十而贡云旣爲郡诸生则从余逰余数称毛诗大义难之无不如向也明年以诸生旣廪与许殿卿郭子坤卒业馆中艺相雄长称大师矣按察诸公开塾于署无不延生者慈谿冯公括苍赵公盖尤重之凡七大比无不在诸生髙等无不谓成名无疑而竟待嵗即犹若不得已而勿欲变焉者属之可以己可以变也初生岂自计至是哉生家阳邱近薛县常称公孙之爲人而不直汲黯也曰故逺迹羊豕之间年六十余以文学徴七十而爲丞相服习裘褐即令纨绮骤御有肌躁肤痒耳布被奚诈焉顾生少时左挟书右杖棰牧羊山中年二十试爲郡功曹不报繇于阳邱尉庭笞之乃卒业乡校三十而爲郡诸生少爲薛县狱吏寻以辠免牧豕海上年四十余乃学春秋年六十徴爲博士以不能罢归后五年再以文学徴诣太常生今待嵗应命实年五十有八九七大比无不在诸生髙等又冯公赵公诸按察转相扬之终不得与计偕何以异以不能罢归也及再徴让谢国人国人则固推太常对防第又輙居下初亦岂自计年七十爲丞相然且封侯也史盖皆称曰公孙行义虽修非遇其时焉能致此位乎时则武帝方乡文学因得以儒术对防奏擢爲第一不然帝以雄才扬防俊乂叹息严徐之徒报书诸侯王常召司马相如等视草岂其于非辩论有余习文法吏事而辄自百余人之下以爲举首以示在昔不能罢归爲不知必不然矣生以毛诗称大师大义如向何以异辩论有余习文法吏事也独以今天子神圣雅好儒术维贤不次千载一时视邈矣即有召问有司发防必以新政先事求备必且豫忧胡也余尝见生爲张中丞图上山东要害恢竒多闻业已就绪濮阳戍卒陈氏蓄异生一诸生隠然敌国即便宜爲对何不可者乃朱买臣难置朔方之便发十防谢不得一以辩论岂故不能得一于十即欲有所専奉有所愿罢以此合上意耳然岂异于使匈奴还报时固亦谓君臣之遇非知无以相得也生如能令所对天子善焉千载一时而亦千载一遇若犹是太常所奏第居下其对则在我其时不在我也此生一遇彼一遇又何怍焉君臣之遇非知无以相得而知不可爲也前以一人不合罢归而后以百人之下爲举首其斯生所常称公孙之爲人者哉
　　李天钟推官三御史台嘉命序
　　余不佞所守郡则天钟爲理焉天钟爲理且一嵗而御史台劳书凡三下矣天钟乃谓余视此劳书于仆何当哉御史台乃荐人于天子又能以所欲荐若不欲荐者书相劳也今无论其大者不能扬于王庭荐诸天子即其次置之一切不问何不可者乃吾旣蹇蹇奉职而称爲理则以而处之欲荐不荐之间使有斯未能信之心曰是终未可知其闻于天子而姑示若不得已者取之摈弃之余而爲之辞尔吾又安能尝其言以身舍曰易之而又负其施缀不急之誉以隂见其所未备若甚难之而因以深徳我者则某有掩耳而走尔不忍读此劳书语也无亦与属邑簿尉最贱啬夫传舍小吏同牍共命数列以劝何以异嗾而使之此岂天钟所病哉即攀龙二年于此未尝奉御史台一字荐书也假令天钟因御史台风指爲微诸郡吏隂事而萋菲成之使得以悬法中人而亟谓爱我岂爲之乎不然则无故而自頴出以求揜众得之则将复进以绻然相结其有不得百倍人百欺人阳爲上意在此而实瞽之于前乃从旁因以爲解而深自纳约使辞色在我岂爲之乎又不然口给相御得情是喜今日効一语明日具一狱常使其迹在左右岂爲之乎是三者皆君所不爲也余盖闻君即值御史台防诸郡吏隂事未尝不孙避入于人中出而及之亦犹上察下获赧赧如暴已过者何所得之何有不得而百倍人百欺人自令危疑如此即使辞色在我岂某之利哉天钟长者语非拟议不效也狱非服念不具也是天钟所爲也则已处乎若亲若疏若去若就之间而欲人勿以处我于欲荐不荐之间又何可得也故荐所不及而书相劳焉犹以是爲不得已云尔人于我有所不得已则其贤愈益不可测视之荐书乃在上功此余所因以重劳之也
　　沈封君七十夀序
　　盖自明兴开郡国县官弟子员设科射防士多自重者云禄利之路则然哉人情自爱父所不能得之于子也封君旣受业弟子旣廪郡国且察可与计偕而次君则举进士矣人情自爱诚有所质于中莫谓之也有则曰是犹未可知二偶三合亦各言其自致尔子何能得此于我而辄以委焉不则曰用子自托跨三命以临郷里寕与一敝果解相殉卒业牖下自误不恤矣故有白首呻占儳焉发愤于其子者不知精华已竭乃欲与新进少年较技角艺万一所司有知已硕宿自负以谓不悖所闻然而其时与文则已变而载义以迁出于所闻之外者有不必守也不然则又不少自勉强一老文学终依依不忍去以爲亦自见其名成亦自见其志効然而旣已鞠如枯鰕犹日与诸生盘辟堂上修礼容出从一乳儿马谒郡国长史朝朔望爲不素餐不知当其不及贡也屈指旣廪妄冀恩泽待嵗竢尽佹失佹复以至于今劳且险乎顾二偶三合有不必致自其身志効名成有不必托自其已是封君之自重也次君盖谓余曰自某举进士家大人以郡国弟子受封洛阳令寻改户部主事再封山西按察司佥事二十年于此嵗七十矣雅好奕碁未尝与闻事也夫人情自爱亦各言其自致自见其名成与其志効虽子不假焉是矣顾士结髪受章句即欲第乎亦当如儿辈少年举进士何至白首郡国弟子中縻既廪人岂不自致有不能得此于子者且弱冠既廪勿悖所闻足以免佹失佹复之患一老文学如运之掌即诸生经术尊我郡国长吏师儒视我职自取耳待嵗竢尽而来亦待嵗竢尽而去奈何俾诸僚友之疑我自恃属于其子也而窃议于后爲儿辈无妄之累乎尔类恒于斯不类恒于斯岂敢哉跨三命以临乡里惟是朝廷欲速见爲善者之报也诚谓其才可自致愿以异日慢孰甚焉无亦谓爵已崇而虚位已卑而实而鄙之乎奈何以一老文学自享而令有所不行于朝廷士固以此言自致以此言自见耶不有奕碁者乎吾二十年于此此以自致此以自见矣君子曰三命以临乡里则长吏之所过问而式伏腊存问者也一与闻事将乡里讙焉朝廷等威乃从长吏而示之权又因以爲利自令轻之何用劝天下之爲人父者我斯自爲弟子时已胜其耦尹文子所谓进退取与在我者也岂独三尺之局中盖脱然直竒焉而所爲自重者在此然又众意所安常理所取废而任之七十年如一日得养心寡欲之助于进退取与之间燕赵君子凡以慷慨自挢固无以得封君之大云封君名某生二子绍代长君也南阳别驾次君山西叅议守寕武关爲封疆重臣着政声封君因有劳号矣乃隆庆改元十月二十一日览揆之辰爲嵗七十焉
　　贺大中丞孟公生子序
　　隆庆己巳盖大中丞孟公始举子焉明年左史许殿卿至自公所而谓余曰中丞公年旣已六十有二矣而始举子岌岌乎其危得之也夫危得之者防得之也防之爲言得不得未可知之辞也人之爲道厥初生民覃族受姓以属于今不絶如系一旦自我嗒焉中止无论宗祧之血食社稷之委裘即不堂不构不播不获以比于作俑而题之曰三不孝则谁不皇皇焉而防得之也弓襡以祷祠求之熊罴以寤寐求之即未爲失也虽不肖焉不告而娶以权求之寕脱屣爵禄以其余易焉以幸求之则谁不皇皇焉而防得之也攀龙曰子不可防而得以防之而得子者其法当自得子者也公之于人道蕴借长者里中盖视犹石相家即某与殿卿所习也三十而防京师其友亲之曰亦既抱子矣即其厚必无不载也出宰缙云其百姓父母之曰必有贵仲而季且贤矣即其仁必有后也四十而藩屏陇右秦人无异于越人也曰不筮而商瞿之膝下绳绳矣五十以大中丞督部河南北权豪敛手而百姓焉依莫不壮之曰公诚自爱是将退食独立无奈趋庭者之肩摩踵接称诗问礼之不暇何也即其威重而气有必息也何以得此声于梁楚间哉然固未有子也此自殿卿所及见而某所及闻于楚若越者至今相谓公无恙邪何爲至今未举子也无亦旣已能御乎不则咳而有名者防人乎又不则将就馆者防人乎里中旦夕觇其门有弧矢也家持羊酒徃贺焉而旋且已也是年六十而齿髪如平生也是自缙云陇右河之南北歴数十年其仪不忒也人亦谁不爲公防得之也公乃今六十二年而始举子余固以谓其法当自得子者也人之防之益信其必至云尔终岂谓防得之哉唯是防之不得而怏怏然后防而得之之爲快也气之所息必贤且贵是天之报公以答秦越河南北若里中之所以防公者也然后公之敦仁处厚养威持重之徳始成矣此可以持羊酒徃贺时也遂爲殿卿具列之如此
　　殷母太孺人序
　　余年十五六时学毛氏诗于同郡张先生所与正夫同师闻母家在武定与正夫家自曽大父以来皆仕宦通家正夫先君子虽处士然其人好书习掌故郡中贤士大夫多从处士游也太孺人归时盖遭家中叶处士与兄伯居无家人生产宗族来济南者皆谓母素贵家女岂厌爲处士新妇乎母心知处士非凡人家虽贫哉即所愿裘褐之人岂以富贵爲是也则悉去绮缟椎布操作而前矣孺人盖工女事即所未尝试孺人见之能令自手指出宗党有以所善尝试孺人者又无不出孺人下孺人事嫂每鸡鸣起视具嫂不知也夜恒不敢先寝宗族乃相庆得新妇孺人至今视嫂子如已出也余犹及见正夫未就外傅时书尺牍皆孺人所作与之书正夫年七嵗孺人教之数日也即问处士君歴家言甲子于天地何所起后余见正夫则在同舍诸生郭君所受二戴氏礼爲余言曽大父以来家世治二戴氏礼家君不欲忘前人所爲业也正夫是嵗卢生尹生以及郭君之门盖一年而五更师五师皆孺人爲处士君束行修闾里咸谓孟母三迁其子殷母爲子五更师云又三年所余与正夫偕计吏当如京师得见处士君及孺人又六年正夫举进士爲今官迎孺人来京师余太安人及家人亟得见孺人太安人每从孺人家来必诵孺人家母仪数事示家人也尝谓孺人六十有三犹尚健饮食尔母年五十余即衰异平生且尔奉职比部何状得似孺人子检讨君贤也余由有识见东平何治象略似正夫正夫自与余相天下士未有失也所论人状即如其人在余目前矣
　　邢母朱太恭人序
　　人勿论不得其父母即得其父母非乆也无以子也太恭人之有以子也程番公以良二千石出守程番长官咸用命称共理之臣上以賛朝廷柔逺能迩下以和椎结侏离之俗以息息绥祉植本立慈孰使太恭人有今日者非程番公乎太恭人之有以子也且二十年也勿论不得于所爲舅姑即得于所舅姑非乆也无以妇也太恭人之有以妇也巩昌公爲郡理官治陇以西狱治也按部使者檄而治河以西之狱逖矣胡杂治之治也所尝平反至生祠诸郡中比于冯野王之爲人肃肃在堂雍雍在阃作邦作对以迓程番公无违之命以正抱哺并倨之风孰使太恭人有今日者非巩昌公乎勿论不得于其君子即得于其君子非乆也无以爲家也太恭人之有以爲家也则赠中丞公者业已游诸国子中矣太恭人则曰君弱冠握手天下士非慷慨慕义以托于长者斯士必以齿易之士以齿易之斯三损日至三损日至终无成名矣旣年公盖俨然若出于世家公卿之胄也褎然又若在偕计中不得于宗伯之荐列也而士无敢以齿易之矣外有伐木和平之友斯内有鸡鸣静好之妇刑于寡妻庇其伉俪孰使太恭人有今日者非赠中丞公乎太恭人之有以妇与有以爲家也且二十年也可以无得于其父母若所爲舅姑与所爲家也不可以无得于其子即得于其子非乆无以母也太恭人之有以母也中丞公之爲诸生则谓之曰何以异尔父之爲国子慷慨慕义以托于长者士不得以齿易之也及以进士爲真定尹又谓之曰何以异尔外王父爲程番哉裁守就令裁夷就华以我自视以尔视民无不得也以真定尹爲御史又谓之曰父母之不得则师法之师法之不得则弹压之过此攘臂而仍之不可知已公旣爲御史按部畿内庚戌之役即斥堠无不至刍粟无不具也以御史爲廷尉又谓之曰何以异尔王父爲巩昌理时郡理官所爲当御史台当也御史台所爲当廷尉当也公在廷尉无论丞卿凡莅二都文无害矣今之中丞以督部刺史在外爲台主者不下数十人其内领御史受公卿章奏以贰大夫者才一二人耳终不遗力而譲位矣公三年于此即天子威重之臣也太恭人不知也所知者中丞公爲诸生无以异于赠君之防国子中爲真定无以异于外王父之爲程番守爲御史廷尉无以异于王父之爲巩昌理官时耳士无废业虽劳而善心生焉邑不以爲令母得以爲子乎即使御史廷尉不当太恭人意恐不能爲中丞公毕正腊也又孰使太恭人有今日者非中丞公乎太恭人之得其子以母也又且四十年也二十年程番之子又二十年巩昌之妇而赠中丞之妻又四十年中丞之母太恭人八十年于此其在巩昌公家无以异程番公家其视中丞公无以异赠中丞公故其于八十犹掇之也然而不得于其父母舅姑若其君子与子而不可不得于今日也圣天子四十年于此矣勿论太恭人免于葛藟仳离之难即使中丞公值更张之运急絶无施又不则在忌讳之朝膏泽不下又不则处滋彰之世好生未洽何以一令长擢御史迁廷尉以及中丞无患也向使中丞公有一日之患以爲太恭人忧其以八十年于此者何可知哉圣天子四十年于此即太恭人八十年于此尧舜在位民不夭札是余所谓不得于父母舅姑若其君子与子而不可不得于今日者也母家在昌邑邑令陈希南氏爲余言母如此程番公名璡巩昌公名瓘赠中丞公名时举中丞名尚简因以见昌邑多君子矣
　　大方伯亢公太夫人序
　　公旣用山东右方伯迁筦蜀中左辖行矣则贻余书曰不佞奉太夫人叨役大邦逾年于此今奈何重以遗体爲万里行度卭郲九折阪王阳所畏道也曩不佞在著作之庭幸得备侍从属岁八月圣天子景命每从交防间伏见宰相以下百官及郡国吏鼓舞呼万嵗声殷朝廷未尝不私心快焉太夫人生幸在景命之月即不佞亦每从庭致太官酒脯归率诸弟妻子若诸孙称觞爲夀数得以承上余欢以效太夫人前今且安知无阶朝廷随牒在逺徒有意乎彼一时也盖公旣在著作之庭数年矣家本平阳防族有以外戚在藩王府者风公不宜备宿卫公欲自言于上顷之乃奉玺书出按河南诸部学校事寻以叅政迁陜西按察使陞山东云余未习太夫人爲母状闻以効于太夫人者固知太夫人方公之奉玺书按察河南也以请诸太夫人曰不肖某雅意在本朝今且已矣襁褓奉太夫人训而幸得备侍从从宰相后日优游文章称近臣一旦出爲吏故当奏记上谒中丞台若御史台责苛礼或性难缪恭则见以爲有负不逊先下檄侮其辞以尝之不报则又从旁督过诸掾史以摩切我今且已矣与其得罪以爲太夫人忧太夫人曰置之何官不可爲自言无益也身自侍从而出不能吏安用文章爲今且已矣有如制诏河南按察副使某厌承明之庐劳侍从之事间者濶焉乆不闻问尔岂犹敢具以出居于郑对邪春秋之义臣事君犹子事父母安得谓爲老妇忧吾旣已饬诸椽史以玺书行事台中何自督过之也公遂之河南历今官暂诣平阳又属嵗八月称觞爲夀太夫人前公又将顾复不能去承间以请曰以今视著作时承圣天子余欢称觞爲夀则太夫人七十有竒矣随牒蜀中孰与河南孔迩父母方伯于外臣即位已极则人将易之即不易吾又安能乆溷于钱谷爲也不已将谓我何太夫人亦将必曰尔起家徒歩积十余年爲唐虞四岳之臣受国厚恩即徃居部懐来徼外蛮夷使归附朝廷威信万一报上何不可者王尊爲忠臣何以异王阳爲孝子乗传之官何畏九折阪而道恶爲解且吾恃粥食饮幸无衰方赖钟釜之余自持养即七十何忧焉方伯重臣视内三公诚不失职禆益称是若乃纎介小嫌末莭自予硁硁无通儒之见吾何知之哉吾闻有易人无易官溷之而愈办者才也幸得不次复望帷幄何可以在逺之故示有离寝门之心太夫人言未毕而公叱驭行矣即有爲中和乐职宣布诗对扬天子盛徳事以効威信懐来蛮夷而蜀中安矣孰不谓太夫人流泽逺乎母之爱子在逺非弗思也然思爲之计则祭祀必祝之曰必使长守位也然则公必勿曰今且已矣而顾复不行如出按察河南时以此効于太夫人前耳余惟公所论中丞台责苛礼常见以爲有负不逊尝侮摩切非妄语也余徃奉玺书按察陜以西诸部学校时躬遘此事矣然余固陋辄自投劾去公以能奉太夫人训所至见重终不累此徒臆及之又云方伯外臣已极无乆溷钱谷爲人情或有之至有易人无易官溷之而愈办者才也母之教爲得其大者云
　　许母张太孺人序
　　余弱冠时吾党士盖多从殿卿防矣则殿卿乃三顾余庐中信宿与言天下事握手不置也吾党士至相谓曰乆不见殿卿何至与李生友哉李生狂士也人皆以余爲狂生盖殿卿谓余非狂生云余与殿卿读书负郭穷巷不能视家生产落落羁身乡校内占毕业爲之俊杰相命以好古多所博外家之语慕左氏司马子长文辞与世枘凿不相入日月省试有司伎不能称旣廪室家嗷嗷视一弟子员如匏矣余复每过殿卿即纵酒谈笑上嘉版筑屠钓之遇下及射钩赎骖之役苟富贵无相忘也仰屋窃叹重悲昔人盛年功名扼腕之间无不志在千里计未使吾党士知也太孺人从旁观之乃亟爲殿卿言向从儿防者无豪易髙也此人亦孤贫泥淖中意若飏去才乃大常儿忽之勿失此人哉彼不知李生奚爲知若也殿卿亦言陆沈于俗使无皭皭之行遘防崛起泽大流施而人莫知我所爲生不及儿明精渊识矫矫逸气巍如防山不可动浩如百川不可御儿不及生也太孺人终嵗寡居日夜竢一子有建立时俨无愉色即从防士数来殿卿又徃徃辍牍迎之终日不得下帷诵太孺人始犹对客详爲呵责殿卿者乆之从防士复不谢絶太孺人则扃钥持门户盛气厉辞鞅鞅去诸子矣以故殿卿无择交向令穷困时有所失私昵乃今何能不惫精神降体貌以事未尝知己者对坐以目无可与语彼我扞蔽动及贿食田舍琐尾鄙倍盈耳黾勉答问一言不相应即忸怩作尘状以恫衷疑我稍厌复谓无故人情引衣起走恶声载路是不以忧太孺人乎余徃过殿卿则鞅鞅去者瞰余又相谓太孺人顾奈何内狂生也余尚记忆殿卿自肥子来持进不满千钱太孺人命给余夜读值膏数升遗之余至今耿耿东壁余光念哀王孙而进食意无已时又殿卿于我无论沬湿相呴濡即上书张中丞府中相推第身自贱士乃手援我殿卿岂自知后时乃至今也太孺人虽年八十乎然殿卿已着国士名大锡母矣即有忧生之嗟惧不先鼎食尔太孺人于余有知兴之感在殿卿顾乆下人哉时又何可爲也余犹及复儿孩提时薛家妇抱子矣襁褓相借太孺人抚育三世而处其慈又皆秀发孺慕恍人志意斯称吉祥善事乎
　　刘母茹太孺人序
　　余观茹太孺人之行旣有母徳亦有母材云方学正公归自郑州营故田庐而老也疆埸淆乱筦钥窃发则公之兄弟若兄弟之子前已举而质之债家矣盖孺人劝赎焉而公之兄弟若兄弟之子未已也称贷以爲辞公乃倾槖中装量多寡分给之而不以无爲解盖孺人劝复焉而公之兄弟若兄弟之子未已也则由是忌郎中君而虑其后之反圗风以相恐公又爲之折劵如未尝有施者盖孺人劝置焉郎中君防不知也乆之郎中君豋第旣爲理河南郡孺人更以田庐命郎中君计属防数爲分多寡以授公之兄弟若兄弟之子也曰是先君子之义也先君子虽长者然一儒吏束脩之余嗛嗛槖中装耳方归自郑州及故田庐耒耜不得加埽除不得致实自强意乃吾谓先君子于时寕能以田庐之郑州耕且讲邪不犹愈于污莱然亦谓赎可以已诸兄弟若兄弟之子又称贷以爲辞又谁不曰殆不可复者即吾念之是将曰吾徒爲伯也者守田庐力不足质之名爲惠也今谁窥其槖中束修之余岂负之哉诚以若藐焉之孤将不利于小子苟挟是心而已吾盖重劝先君子又顾与前失之卒复之者所以使彼辈谓若爲不可知安之勿辄有它肠故也若旣已有自立之形彼辈诚虑其后之反圗田庐长物何可以贾子孙忧而空文市祸以爲报怨左右又劝先君子一切置之不欲一依一违使彼有不慨然之憾即意虽未厌而屈诸其厚矣今若且之郡先君子田庐使犹是俨然在也以着不侵而抒夙愤何不可者即诸兄弟若兄弟之子必相谓曰昔伯也者以其藐焉之孤不爱其田庐称贷复之而又爲折劵曲相防我后之反图无日乎则若何乐乎有此声于诸兄弟若兄弟之子唯是更爲授之则彼必将曰均之官也田庐自遗宗族是常耳凡以示先君子不言自赎称贷以复之义岂不美哉即吾命若葬从母路匍匐櫑梩虽一妇人必相収之岂亦后有反圗凡以成先君子之志者不可有所不至也是孺人之行也君子曰今之所谓母得以义相劝因其子以成其夫大矣妇人之性视田庐槖中独其子所有耳谁爲兄弟若兄弟之子乎孺人倚其田庐于懐中三劝大义族党是常不间于言无得而迹焉一何卫子之周也在爲理时河南太守柱爲王所持郎中君身处危疑事卒以白不失其职孺人之教逺哉此余所谓材母云母既封太孺人以改元七十嵗余爲郑君亷夫爲郎中君具列如此郎中君名宗岱字伯东嘉靖己未进士









　　沧溟集巻十八
　　钦定四库全书
　　沧溟集巻十九　　　　　明　李攀龙　撰记
　　太华山记
　　经曰太华之山削成而四方其髙五千仭其广十里盖指华中削成而四方者尔四方之外宫之尽华山也自县南十里入谷逶迤上二十里抵削成北方壁下乃谷即西南岀不可行行东北大霤中霤中一峡裁容人左右穿受不满足穿受手如决吻人上出如自井中者千尺曰千尺峡北不至十步复得一峡百尺人上出如前峡曰百尺峡则东南行厓徃徃如覆敦出人穿其穹中行穹中穿其仄轮牙也厓絶为桥者二所东北径云台峯东南得大阪可千尺人从其罅中蹑衔上阪穷为栈五步顾见罅中如一耦之新发诸耜矣罅中穿如峡中峡中衔如罅中峡中之繘垂罅中之繘倚皆自汲也栈北得厓径丈人仄行于穿手在决吻中左右代相受踵二分垂在外足已茹则齧膝也足已吐是以趾任身也北不至十步厓乃东折得路尺许于厓剡中入并厓南行耳如属垣者二里剡穷复西出厓上行则积穿三丈有厓从北来踆此厓上复髙三丈自踆首南行厓如前剡中属耳甐耳矣三里而近为苍龙领领广尺有咫长五百丈厓东西深数千仭人莫敢睨视是郦生所称搦领须骑行者矣虽今得拾级行哉足欲置之置先尝一足于级上置也然后更置一足其所置足犹若置入石中者犹人人不自固匍匐进也级穷得厓踆焉髙二丈一隅西北出人从其隅上南一里得厓又尽磝不可以穿繘自汲也是皆所谓悬度矣不至百步西北冒大石出厓下西南上二里得松林五树称五将军厓上者不见杪厓下者不见本从县中望见松如树菼也西一里有大石如百斛囷不知何来客于此横道而处逾之为穿径二十所西南百步得巨灵掌掌在削成东北方壁上不尽壁五丈许人不得至掌二丈许掌形覆其拇北引如三寻之防从县中望见掌即五指参差出壁上也又西百歩诣削成四方上矣西南望削成四方中东北望所从上削成道道从东北隅出二十里是錞于云台峰犹杓之在斗矣削成上四方顾其中污也上宫在污中西北玉井在上宫前五尺许水出于其上潜于其下东北滛大坎中凡二十八所北注壁下壁下注道中一穴北出水从上幂之也四壁之穴各在一搏上宫东南上三里许得明星玉女祠含神雾称明星玉女持玉浆乃祠在大石上大石长十丈许祠前辄拆拆下有穴穴有石如马折南五丈坎如盆者五所如臼者一所水方澹澹也下从祠东南峡中行二里得池二所大如轮东南行三里望见卫叔卿之博台在别颠为埒不尽厓尺中如砥可坐十人厓南北繘纚纚也欲度者先握繘自悬厓中乃跖厓自汰令就繘不得繘还跖厓自汰得而后释所自悬繘也此即秦昭王使人施钩梯处也西南上三里许得一峡如括曰天门门西出为栈而铜柱陿不能尺长二十丈栈穷穿井下三窍旁出复西行为栈而铜柱一池在石室中不可涸也天门旁有台如叔卿之台南望三公山三峯如食前之豆是白帝之所觞百神也从上望壁下大谿谿肆无景即日中窈窈尔乆之一山出其末若镞矢顷即失之矣是为南峯南峯前出南壁上东峯出东南隅壁上西峯出西北隅从下望之五千仭一壁矣攀龙曰余既逹削成四方中不复知天不可升矣余夫善载腐肉朽骨者乎及俯三峯望中原见黄河从塞外来下窥大壑精气之所出入又未尝不爽然自失也
　　徳王册国记
　　先是宦者某给事东平府中侍今王盖先懐世子幸之遂使为家令焉以属今王懐王庻长晩为世子且卒矣懿王又薨房闼嬖臣各欲立所亲幸以及时缔主为已力取富贵论议汹汹今王岌岌殆也时御史李将临懿王丧见今王宦者某乃为王曰李御史且至必且曰虽王俨然在忧服之中得国恒于斯矣王其辞焉孤孺子以先王光灵得与于哭泣之哀以为使者忧孤不得共承先世子之谓何或敢有他志以辱使者又一二叔父先王之所爱也先世子之所友也无不大贤孤孺子何敢因以为利其孰能説之某时属召使摈亦言舍其孙而立其子非先王意也乃奏入是歳册今王矣是举也或有于御史处言王状者及御史见王状听其言也又自失矣藩王子孙生长闺牖不习见民间事不晋接賔客复防冲气识未及之安得不在左右也懐世子既卒所以为懿王后者未佩玉兆也今王又无外家强宗其府中事一切受懿王宫监裁抑佌防如民家子飬嵗时不得朝懿王即朝亦遽去不得言某盖甚微且初来济南贫无外党思顾先世子旧恩辄以私钱供给衣教诗书相依倚护防它变倾身为之昔者晋献公属奚齐于荀息里克将为乱则谓息曰三怨将起秦晋辅之子将何如是有以要息也其所欲汾阳之田百万易与尔使许而明焉诚得立然后谢不与汾阳邑而夺之权遂以狥于国中岂为负先君言哉蒲城之事履鞮岂不念之深其曰不敢以二心事君倍主则谓文公犹公子矣然受于骊姬岂正哉欲以觧前罪也为非有似蒲翟之事者不可也脱文公于焚宫之难以犯吕却之谋然事以危焉由是而论宦者某则是能有履鞮之智而行以荀息之忠时与才不论焉有足称者矣
　　介石书院子游祠堂记
　　伯刚先生既先后捐田二百畆郡邑诸生矣寻又捐田一百畆建介石书院以祀言公子游其中而宋著作佐郎王公苹明处士顾公愚从焉以系师承劝风俗也则唯是其身自有之哉始先生在给事中时上防先帝广旷荡抑邪佞者五事忤防谪居庸一日而直声动天下家居论学师承所自在风俗所自起犹是未敢一日忘其党也岂以今之为文学者乃吴于六艺视天下为蔚然乎然文学于吴自文学子游始子游既学于中国归而南北之学立前知洙泗之间龂龂如也而谁以易之唯是宁不賛春秋一辞歌武城必以所闻于孔子宁倦后焉行不由径必以得之于澹台灭明而惧夫其流异邪今之君子盖伤之曰于六艺焉而吴视天下为蔚然于理奚当也孰与谭性命则称天着功令则语圣之为快哉遂至如许长伯号其徒唐林軰以四科一堂之上避席危坐称天语圣何顔闵之具也愈严为颂愈近绵蕞之戏不然持说相难颛门耀之帖括自爱谓道在是所为六艺蔚然者举以掩焉而吴乃犹是其为文学微言以讽诗之为教歌之意乎子羽度江吴多劒术之士未尝无传流斯异耳岂其微哉子防之为兹厚于后世也岂其本之则无沾沾六艺而子思唱之孟轲和之以附先君子之列乎必不然矣及观信伯所为荐于胡安国者学曰师承识曰世务然信伯说上则独以心学心学奚当于世务徒所闻于二程氏者具是即其主所不欲卒不以夺其所闻于师而迂濶自嫌也见无非道与学何必使自口出及易其所闻乃以其所欲此于文学奚当焉原鲁义不仕元执在我而已即质行如许衡吴沈有不必信者髙皇帝大徴大儒尝一诣京师归而防思穿几凢数十年有可以得诸大儒信又不但在我则亦何尝论学也吾党诸生居以蔚然于六艺出以直声动天下即田三百畆若固有之不素餐兮孰大于是自孔子布衣养徒三千人而子游与之矣何以称嗜饮食偷儒燀事安得有君子固不用力之言而曰是子游氏之贱儒乎此介石书院所为偃之室从以二君子者卒所捐田之志也是为未敢一日忘其党云尔信伯苹字原鲁愚字原鲁于先生为四世祖先生名某字伯刚嘉靖壬辰进士也
　　青州兵备副使王君城顔神碑记
　　君既以玺书按察青齐诸郡县即青齐诸郡县治也则之部请城笼水曰是淄莱新邑之间一都会哉天不吊百姓一二长吏怠于疆事俾一二不逞子弟掲竿如林而负固自喜以为父老忧四方亡命啸而过市有业甒于篚中覆之利劒莫敢以发而释担一呼为皆制挺又安可谁何百数十年来冀氏姚氏九为倡乱杀我一二长吏之戍者以荼毒我百姓焚荡我庐舎憯不畏明至令一妖女子三勤我王师翦灭此而后食在其按察青齐诸郡县为也余不佞盖未尝一日忘之桴鼓之鸣如出宇下即于玺书又得临笼水上以春秋耀吾军士岂其防民而暴之中野必曰疆埸之事一彼一此弃命废职其若父老何我必不然不佞之业在蒸民之七章矣中丞傅公谓御史段君曰以余观于大夫才可使无徴役百姓而义不可使众为政夫固谓一人虑始而荣施不可有也不然夫岂不知淄莱新益之间嗷嗷者以时诎为解也大夫实云畏此玺书即有后事安可言勿与知也曰昔在庚戌少司马城潞水上抗虏乃天子有锡命此自大夫家政吾二人将有赖焉以干城王室备它盗无亦大夫按察青州诸郡县外城数十岂谓是而游津梁之上有难急也大夫实云勿更使父老失望于我则君遂营焉曰是在不佞此一役耳何至言钜万吾因石于山因灰于石虽隆之天不可胜用矣岂犹不坚而覆蒉为之其又令暴风雨潦以攻一日之费石城非不倍于委土而十年为计一再筑之后石城之费立尽是使父老终嵗率子弟而城已君乃属之有司某等者自三月至七月有司某等者乃以效于君筭才官钱九百余缗而城髙丈有寻方广若千丈各门焉二水门出南北城下因壑为池百姓忽自有之矣君以报成令中丞某也攀龙弱冠时已闻一二长吏及彼中豪言城顔文姜事且三十年此无它则长吏过自好欲无受劳民伤财名不者大役难成恐中废作者不任又不者如匪行迈谋与众为政耳如此必使城自地出然后可百数十年来冀氏姚氏凡九倡乱一妖女子三勤王师亡论所荡焚即刍饷供亿岂但可为十城然遂以弃之乃平居则又不复作一钱事而曰吾已为储刍饷供亿于某所令足待变矣岂为计哉君名世贞字元羙吴郡人少司马名忬君其子云
　　新设寜武兵备道题名记
　　山西三关先是盖止雁门一兵备岢岚兵备实恊理之其于防秋寻加守廵冀寜二道嘉靖三十三年复以清军屯田驿传若守廵冀南河东诸道迭出而分区监督焉三十七年改雁门为雁平岢岚为偏寜其五道监督如故明年仍以偏寜为岢岚兵备以偏老岢岚河曲四守备西路叅将老营逰击地方兵马属之雁平兵备仍驻代州以广武北楼平刑三守备东路北楼太原叅将地方兵马属之其八角利民神池宁武四守备中路叅将地方兵马则以设今道云从御史杨公美益之请也惟是三关与大同相为表里右卫水口等处直敌南窥朔应诸州之道其于要害视三关有辅车之义即敌一道出没我得以所直道兵马牚距踵袭而自相为应何虑不及三关延袤乃至八百余里而敌得以探疏数为坚瑕揣薄厚为虚实时分时合虽汉兵如雷风安能八百里趣利也惟是席国家广大守在大同云尔时则雁门一道岢岚一道恊理之足矣然犹恃藩篱以撤阃阈不知中彊者外益固之为谋周也亡何以二道为不足加之守廵冀寜二道为四道复以四道为不足加之清军屯田驿传若冀南河东诸道为七道三关凡八百里而七道以临之即有五叅将一逰击十一守备亦惟雁门岢岚二道相信而服习五道者非常所属卒然不相为用十羊九菙犹之愈数而愈疏清军屯田驿传旷所司存冀南河东弃所分署是尽山西而事三关委境内而勤一圉犹之愈实而愈虚不知疏数以形明虚实以槩制也注雁门以雁平注岢岚以偏寜似矣不知十一守备分地如石画相交尺寸独以八守备偏宁一道亡论石隰诸州防河之役行兼坐累有妨简书即敌一出套便涉其境而停障积阻烽火优游已难为卒又况仍以五道便宜掣肘糜费无益岂所谓明形而槩制乎时已权生变已常存寕武之介于雁门岢岚之间亦犹雁门岢岚之左右于寜武疆埸之政虽力有余不备非其域虽势有余不守非其约非其域不防出徼功非其约不声援为徳辟耳目之于视听不相假借然后可以着官知之良而称同心亦使朝廷得以责所不备以其所备按所不守以其所守捷无幸赏挫无佚罚三关犹一体也省冀寜若清军者七道而为三以重司存飬内治境内不疲于奔命三分其八百里而劳逸均各可以朝檄而暮集而齐一其指使凡五决防以设寜武道而议始成如此岂偏见一时之利害不参边大计始终者右卫水口为敌必窥之道即中路叅将直之与大同两掖掎角相逐衔尾相随厚集其气是顾是隈者非宁武乎与偏头雁门翼击而夹攻为常山蛇势者非宁武乎明形槩制以回视听新旗鼓出缮入计为边长老贻数百年之利身自作始者非寕武乎形不自胜制不自举沈公所谓其人哉首至者未几论罢继至者寻以迁行沈公明形槩制三年于此矣乃少司马万公某独以少方伯奏留之岂不曰分地不量形与无地同量形不善制与无形同善制不得人与无制同得人不久任与无人同是二公者先后奏请盖相足焉可谓同心谋国重惟沈公之贤适与设防也因具列之使后之君子得以观宁武道所繇立者盖以其人如此云
　　歴城张公徳政碑记
　　济南郡隷省歴城以一县附其地所供亿转置送迎举以取集郡大夫以上暨有事境土者令咸賔下之歴多山硗瘠水则陂圩一值荒嵗不有恒产公至比灾厉且边圉严师旅在外急催科如捕亡淄青持防之士日肩摩就募道路使者相望疲命于简书凡期月公循循各如绩一若不欲有为以是民亦安之虽小利不见也邑旧以律占租役必先以簿正常与它沃壤地偕田瘠歳腴屡不较邑墟亡不比屋焉公始第丘畆履原隰视土之媺恶以登下其赋勿一以收责俾参稽各无失职请额着地沃壤不得欺谩避课邑百姓始不恶硗瘠陂圩而污莱为子孙忧郡大夫以上莅我待需有事境土之臣络绎于邸宇晨趋出谒暮而不能更适庭供亿转置送迎异求同费旧一以委诸编户歳数十家以分听其给终则以货贿之入出防之官契常不掩籍十登其六七邑百姓无不若相与赴戮得代则若解悬顾以就衽席为幸而不知其产荡然矣户户转趋倾覆以积仓为累不饥为讳蜡臈相祈庻几无斯役治间加缗八伯金民车且百二十乘正徳以还加缗至二千三伯金泺清之涂罕毂击矣先南阳朱公首平筭事列诸兄弟之邑得裁五伯金而邑人稍受赐即犹称贷出纳也公实始定吏防之议使度支在官工贾无以乘缓急侵伤农坐屈其利有司治之不遽上计则什器储偫得转相为用冗壊即移置勿有废弃焉法甚便以约不复举长物责邑人值而桥索所羡余五六十年敝政一朝嘉与百姓日新邑不重困共正易辑市野喁喁庻见治之旧郡大夫以上令夙以分礼下之而公不以卑百姓昼日晋接不遑暇食而仪愈安未尝饰厨传称过使客疲民以取誉常夜折讼得情皆片言及亹亹问疾苦必竟辞尝语余曰吾四载于县署有未蹈之迹未尝一日于穷闾忘兼照之心月旦与诸弟子设俎豆言诗书士再适荐者七人其在生一齿繁殖流移究宅向附者衍负版焉丙午秋入上最天官防徴书留擢西台邑长老属余记之余惟君子之从政无乐乎恱人于始而终无以厌其意也民岂惟无思公属灾厉边圉之余轻徭薄赋与民休息知时务之要安以本俗使百姓培气归徳恃以不偷则君子之政哉公名淑励太原之盂人辛丑进士其详具恤民录云歴邑岱畎丝枲则赋维泺沮洳污莱回错昭兹海藩我庸景附凡百执事咸襄侯度租役荐繁凋瘵罔吁汔可以康无艰国步公始莅止霓望方殷维时多罹百务孔棼疲夫载路壑有转瘠矢解倒悬登之衽席逰刃引割恢乎为纪浑兮以容内诸臧否期彼允济惩兹励已虽贯则仍弗惮改为虽迁善急虑动若疑袭弊未袪善将安施乃第丘畆媺恶是甄硗田沃税比屋以薪欺谩避课靡郡匪民原隰以清井地用均泽及子孙世业莫湮一都之防既诒我肄络绎齐郊防人节使供亿送迎入境取遂束秸不修王章斯坠编户转给趋相告匮疾首赴役积仓为累吏畏其威南阳朱季平筭列邦我获受赐张公为政乐不可支曰兹出纳实存有司矜此赤子勿违农时什器储偫来工肆成杪歳上计昔缩今赢亨有公牢觌无私币用克有经供匪无艺百年蠧政一朝自替市野喁喁庻新多制昼日晋接夜分折狱民所疾苦必尽忠告四载宦邸窥园无迹兼照穷闾幽光潜晰寄命百里视诸一堂童嫠知名拟之龚黄谨庠申义父母尔师娈彼七士鸿渐于逵九罭有歌公归无所称最铨阶扬绩当宁栢台绣裳其忘东土蔽芾棠受天之祜不朽者仁以报召杜
　　歴城令贾君记
　　盖闻之为邑非不用民而能不轻用其民之为用也民亦敦能不用上而唯即安之为用也公既治歴城逾年而使者及于绛则其家大人就飬焉居无何辄驾而返请留弗许请命之则谓公曰始吾之视尔于斯役相莅相承也唯是百姓兆民焉是出而为之令以赋诸其间俾各有艺极以务蓄其力无失其徴防民听不惑而后用之有司者岂有赖焉百姓兆民惟正是供而令无即于隳政足以取给王事而已岂敢为是匪经以侈厥度亦唯是役亦唯是莅功令典籍轻重布之尔敢何异之有即有丰歉不庭不虞之患耳既已错而冝之使各有懐生之念而百姓兆民实欲焉百姓兆民欲焉而诸长吏孰不欲也若不佞缌缌焉唯不获乎上是恐而勤百姓兆民庻几诸长吏以有徳于我不则自恃其不欲而曰诸长吏实欲之以委之无可奈何其君子实应且憎以非我宁谢不敏敝邑岂敢有爱也上失其道民散久矣子实生我而浚我以生乎而以徳于上令实有民而委之诸长吏其谓令何其无乃撤其宁宇而剪为逋逃以自弃其众百姓兆民将望望然挺险而走其转于沟壑何辞之与有若由是相为临长自显庸也尚将惴焉有不敢轻用之心而使于我焉是息大众其未可弃也人亦孰能不用上而唯安是即我既已父母子弟将自至我之不欲人孰不知犹之曰凡以安我也既以艺极则浸渔不行而贫者劝役盖向然于我有各相为用之心其朝夕在庭何辱命焉不佞在此犹尚逋逃人不懐生又从而防之累焉而使即事于系其若父老何何邑之为也若不然我去而反其田里尔安能知之今吾之视尔于斯不困于役不匮于莅也而邑由以举百姓兆民无能为逋逃之故也岂徒尔与有荣施乃归绛盖公为歴城者尽善政也而其要则有所不欲矣而才足用民才足用民矣而惴焉不敢有轻焉之心其家大人见邑之无逋逃也而知其政君子哉邑之进士郭子軰相与闻其言而贤焉各矢歌以咏其事而属余以记者如此
　　刘公乐岘亭记
　　公既在襄阳诸生间不乐也已乃谓御史君曰昔尔先大父之除新郑虽介然一王官之大邑丞乎固周室之未成子也岂其事长而我伐伎以冯人岂其行意而人称功以加我盖三载人莫知之矣人情不能乐其所不安不能得于其所不乐我始慨然慕羊叔子杜元凯之为人今亡论其位即其功悬诸所遇如此其难也不得乎丞将求乎身孰与不得乎身将求乎子也独如向之人哉吾所为营岘者以若效尔大父于不穷而吾将老焉以是为乐耳方叔子建平吴之议欲引梁益之兵水陆俱下荆楚之众进逼江陵平南豫州直指夏口徐扬青兖径诣秣陵巴汉竒兵出其不斥卒如所言何防之明也元凯既激淯诸水以浸南阳诸田万余顷遂开阳口起夏水逹巴陵千余里以泻长江之险而通零桂之漕民到于今利之何计之逺也是皆踪迹之所徃来精神之所畅恱山川之所动荡勲业之所肇造防之所为明计之所为远以是得于岘而后世诵义不忘犹我视若于此者若能无意二子于此乎今天下南絓于越东疲于倭刍粟胶滞飞挽繦絶此亦羊杜一时今何以明防逺计入告我后而无勤诸执政乎即使持节监视南粤诸军事不者大兴卒治河若以使者行水惟是南北交檄力百倍吴画何所出何以系尉它伏中行而笞之背县官之费歳且钜万干溢不常仰给遂诎淯零桂不啻防委今何以使刍粟相属千里坐至以无为诸执事忧吾非其岘之谓夫固谓二君子之尝至于岘也不然夫岂不知鹿门之可以老也二居子得此于岘若得二君子于国家而吾以得岘于若吾何为不乐哉杖屦不具眺望不适谈咏不扬饮酒不欢琴瑟不鸣俎豆不大吾之事也吾何以知若能为羊叔子杜元凯与不能哉彼且曰百歳后魂魄犹登此山也未尝不流涕于斯人陵谷功名相为变迁彼且奚以二石为矣此其辩在詹何之说子牟也不得乎丞求之乎身既得乎身推之乎子公之所为自胜者婉矣为岘而乐庻乎纵之又何害乎心居魏阙之下也预尝自谓武非其功祜盖曰疏广我师也出处之间古人难之慕叔子元凯之功而犹不忘鸿鹄龟鼍之谕余于是知公不言而有以自与焉盖曰夫岂不知鹿门之可以老也然不于鹿门而于岘也则托厐公于二君子矣
　　重修肥城县孝里铺记
　　按察使周公为叅政时出督部过肥城县孝里铺铺在县西北七十里孝堂山下矣公慨然顾今县令钱君曰此非汉孝子郭巨之所以葬其母者乎君子徘徊而不忍去也今且废矣无乃先大夫若诸有司之为盟主也崇大兹馆以为诸大夫有司之所憇而賔客使者之所假道乎今且废矣何以崇大如公寝也属在敝邑其若诸大夫有司若賔客使者之辱在不佞何无乃逢执事之不间而未得缮葺将肥之褊小介于长清平隂之间而曰疆埸之邑一彼一此何常之有也而援以自解四十年于兹假道者暴露憇者舍于人驱之不顾何以徘徊孝子而观采风俗疆埸之邑在彼犹在此矣敢请执事将何所命之乃钱君谢不敏已报上既得可自七月至于九月而铺成视先大夫请有司所崇大如公寝者益防矣以憇诸大夫有司以假道賔客使者膳宰致餐者为导长清趋而南平隂徂而东交授互劳望孝里而归之视逺如迩非先大夫诸有司之为盟主业孰与之是役也门属之门堂属之堂其个相偶其序相翼备矣而犹是铺也能无废矣先王之教在焉而敢以为功无亦曰二邑之蒿荻自爱曽不遣一蹩者蹠镢又何执事之不间矣钱君既修县城称保障而并及是铺承蔽芾之休俾居者无警行者相劝以体周公广施徳于三邑者也周公蜀人名某钱君吴人名某
　　肥城县修城碑记铭
　　汉书泰山郡有肥城县应劭曰肥子国也城围六里一百步髙一丈五尺云盖岩邑也五岭盘其北陶山据其西视郡城为外屏焉国家分十戸所守御其间念至深矣然而覆土耳先是邑令万君则行筑分东南北隅延石而堞之守御者率疲卒昼夜谨斥堠省楼橹无遗力而西一隅竟以先劳中废夫城盛也一隅之隙全邑任之何彼此也在昔陶山之役动勤王师今安可使从髙临下而窥以不逞之心无论五领之为逾备矣邑人大中丞李公盖尝忧之谓今令呉江钱君曰此焉不延石而堞之即三靣虽金汤无益也又何必环而攻之属按察使周公先以叅政行部过肥子亦以为言而钱君则虑事授司徒量功命日畧基趾分财用具糇粮三月而集不愆于素堞凡若干所为雉若干云攀龙曰肥有陶山之役余盖犹及见之邑中丞自父母之邦守不为小按察使周公慎其四境云尔而肥是城有味乎王公设险之义乎与其动勤王师也寜短垣是圗覆土而土堞之如涂涂附天之隂雨亟溃亟暝孰若延石之永逸也是摄守御而徴余自帑政则钱君欲发与民而已而肥是城则依物而偶于政肥之所以有成城也周公名某钱君名某中丞公名某云铭曰天不可升地险邱陵维休维戚肇自中丞周公居东于宣于藩匪除于庭而力于原有令知发大物是慿绸缪牖户百堵斯兴言售厥谋用在不疑匪良执事一篑之亏卓彼岩邑何榦何桢三人同心乃成此城
　　内丘县学田记
　　邑何学以群士也学何田以群士于礼也士相观以群而废礼由群邪也今岂徒俎豆之义始诸饮食彼见室家之乐则戚于为旷蔂梩不掩则其颡泚曰吾何有于为士也风俗之道士为政今尚何敢谓无恒产有恒心唯彼为能之即业已群使日眄眄焉占毕亡它技又何可使不有于为士也余徃按部内邱至民间所谓汉孝子郭巨里中里中即以所掘黄金事名矣呜呼曩令巨时能自托于士何至欲杀其子以食母为孝也今又何敢谓内邱之无能为巨者则是田也无常歳有常赋其士足计也匍匐有丧不与其易与其礼婚姻之故不与其富与其礼而又为之宴喜于饮食周旋于俎豆使相媮快于为士则虞芮所弃而西伯以善飬老者也是田也凡八区东南北坛地各十二畆邑厉坛地一畆南四里铺地七十畆南宋家铺地八十畆东四里铺地十八畆中邱驿地四畆凡二百五畆余始按图得之既乃过郭巨里中思夫士不可一日废礼也乃命以为学田而具诸籍中
　　张氏瑞芝堂记
　　援神契曰王者得志于地则华苹盛也汉在元封芝生泉宫帝作齐房之歌以荐郊庙则得人若董仲舒郑当时軰儒雅推贤肩踵在列以奉天下实称治洽所谓九茎连叶囘复此都植才之应也秦人蔓谷之祸绮夏之徒有伯夷之饿于商山之下与薇自疗思唐虞不防甚大之忧则硕人之迈矣夫芝气之精也因腐朽而畅灵华感则萌之矣奚爱泉商山哉张子其先中丞公尝以言事忤逆瑾意三挫之不偃也奸芜既薙风纪茂遂乃以指佞见知于朝皆谓人中有屈轶焉丰本逺条世丽东土祖孙奕叶棫朴之英十人毎兄弟咏集诩诩之盛出则衣冠茀道士林荣之冲和渐于家而以华国则人瑞者乎嘉靖丁未春芝产子含之堂者五以示余而属之记余见若卿矞矣若车盖矣丹章而绀理其葩云以弓矣嗟乎是不可与岐麦黍龟祥鹿瑞蕃育灵囿以光驺虞之化乎即不欲宫童効异又何限崔嵬逶迤之地则中丞公之后兴乎子含慕先人芳烈国香自与隐见之间矣圣天子方肇禋绥明赐天下日濡旱麓之教贤才敷发芳躅盈庭芝则有哉中丞公于子含曽大父行也堂构衰矣泽欲翦矣藜藿登卿相遗蓬荜一畆之宫子孙荒圮欲不守者屡矣子含慨然以在我有丰芑之谋出私苴以肯世业焕然若见祖宗草茅之旧读书其堂上以振簮绂之余响人以知有中丞宅而谓中丞之世将复也乃子含之堂有芝是中丞之土未敝而我圣天子至徳及逺矣可无记哉
　　枣强县刘村新建三官庙记
　　刘君雅枣强刘村人村东南去邑三十五里称刘村以族姓焉村东南五里龙泉寺刘东父某所建也刘君所建其北则某祠又北则某祠又西北则某祠刘君尝防于田矣即民间疾苦察眉而药饵起之葬者匍匐衾绋婚者拮据羔雁也夏月孔暵行者道暍河朔诸郡卒戍徒役期徃代得及其塲圃以防息其木下壶浆饿莩厨传过使转相诵慕视庐舎如归矣以社以方谷臧农庆告成地利介言景福捍御菑患载在秩典歳时伏腊我乃于三数祠集飨髦艾作敏主伯以辑乡井以聨宗党以固守望之好杜侮予之祸岂为滛祀哉枣强当燕赵之郊诸郡之卒戍徒役交杂于路悲歌少年慷慨相向即加饥馑必多暴子弟何可无寔烈之风也同舟而济江海者覆于其各有一壶之心何者失众之形也刘君为一闾右家令诸郡卒徒视庐舎如归矣即流移逋逃操戈不逞又何可后事而备乎是庙也刘君有以处其中也有处其中则栖托之迹重而流移逋逃欲为不逞者沮于嫌忌之势矣











　　沧溟集巻十九
　　钦定四库全书
　　沧溟集巻二十　　　　　明　李攀龙　撰传
　　总督蓟辽右都御史兼兵部左侍郎王公传
　　王公忬者苏州太仓人也其先始兴文献公导迁江东至宋左司諌缙徙分水至元梦声为昆山学正因家焉故昆山改太仓梦声之孙琳生辂武宗时王倬以进士显名为南京兵部右侍郎即辂子也倬生忬举进士选御史属皇太子当出阁疏上重师道检宫僚戒滛戏者三事世宗纳焉又中贵人宋兴行万金求领东厂公论罢之出监河东盐法歳余以疾归间复为御史按湖广至輙劾方岳郡守贪不职者一人不及代也时中贵人廖斌填承天公谓曰贵人所不鱼肉吾百姓者吾请事贵人贵人所不知而舎人子鱼肉吾百姓者吾请为百姓治之不以及贵人凡吾有所裁终始全贵人耳还复按天顺八月敌数万犯古北口公具闻上请屯京城而身徃守通州已而敌果大入至通竟不能渡河而西上谍诸辅通独完乃超为佥都御史经畧通州以东诸军防虏退众议欲补京军公又独请汰之歳可减漕粟数十万得沿边数万壮士及请筑京城外郭设蓟辽总督置通涿昌密为四镇奏上各次第覆如指何公栋既总督辽蓟与大将军仇鸾调诸边兵数十万卫京师而公兼治饷鸾挟上愒公以军兴法公若为不悟而身歴诸要害为伏刍粟即鸾所遣骑异道至咸取给焉乃上请得三千骑与臣因粮车为战守可以无乏军兴顷之归治饷戸部召还京鸾竟诎而公得无以贿免壬子廵抚山东凡三月廵视浙闽提督军务亡何改廵视为廵抚请诛赏便冝行事南防二广北防江左诸镇掎角应援也属倭贼王直徐学毛勲袭我公夜纵狼土兵括苍少年以俞大猷汤克寛击之卤获倭生口百四十三首百五十级焚而溺杀者数百人军大振以尹鳯将闽兵徼于表头北茭诸洋又卤斩百余级夺生口二百余后先以捷闻是时贼党萧显率劲倭四百余屠吴郡南沙还逼淞江淞江守告急公曰吾向所请掎角者非此乎以别将卢镗掩击大破之斩萧显余众溃入浙中大猷诸将徼杀无孑遗是役也越境而殱之且陆胜贼矣因行部凡二十余县计倭所由道次第毕城之独慈溪谢不可公去一嵗而慈溪破始就城相诮不蚤听王公言公在浙闽可二嵗凡一十余捷功次三千余所得沿海大猾为倭内主者系之覆其家数十人贼自是无与乡导徃徃食尽遁矣甲寅移廵抚大同先是敌入大同没大将覆其师抚臣坐失律下狱议置代未决上谕相嵩中外臣谁真忠者嵩惶恐不知所对上曰吾向所自拔者王忬耳遂下手勅吏部朕念大同须得人其以忬徃故事唯置相用手勅盖异数也比至镇上书具言嵗侵乏军兴状请大司农金钱十余万赈之活者万计防敌复入边与总督许公某合兵徼破之捕首级百余卤马牛羊称是捷闻进兵部右侍郎兼右佥都御史明年蓟辽总督杨公博入为兵部尚书议置代上度次用公进兵部左侍郎兼右副都御史既代而敌帅把都儿黄台吉打来孙等数万骑入犯古北喜峰冷口诸隘公悉发兵拒走之条上八事报可乃分遣诸大将赵卿以马步兵十余万守诸隘防兵佐之与宣大督臣约诸地在宣大而险在内者移宣大兵为内守地在蓟保而险在外者移蓟保兵为外守九月敌悉众屯懐来川攻南塘黒冲峪已又攻大石沟公各发兵拒走之捷闻进右都御史兼兵部左侍郎如故奏减诸路防秋骑兵马六千余匹曰守利步不利骑奈何以二战士食供一马非防也敌先后侵辽阳所发兵败之首级数百又招徕畨汉一千五百户丙辰上欲用为兵部尚书辄不果时大举讨倭发兵五千人以禆帅尹秉衡徃有功九月打来孙等又犯喜峰一片石诸处公督兵拒走之明年敌阑入滦河颇有所杀掠复督兵力战走之诏切责夺一官为右侍郎兼佥都御史余如故防兵部员外郎继盛疏嵩父子为所陷抵罪公寃之公子世贞又为护继盛丧嵩父子益衔之矣明年把都儿辛爱打来孙俺眼他皮各以十余万欲分犯马兰义院诸口谋有备不敢发诏复所夺官明年戊午敌入辽左我师一嵗凡三捷九月敌王文土蛮黒石炭诸部十余万骑驻大鹻塲以精骑七千犯界领箭捍领以大将欧阳安马芳等拒走之数万骑入黒谷领以摽中军张伦等破走之而练兵之议起矣是时兵歳益壮可省调发十之六七大司农省军兴刍粟称是见以为名羙而戍卒多选耎不习战所勾募取充数而已诸将计不敢任而调发如故公乃为防具列十三事请以三歳举之明年敌又入辽阳以杨照大破之获首级八百有竒卤马牛羊夷器以千计故事获首虏至二百即以捷闻至四百以大捷闻今至八百以嵩故顾无有为上言之者故事春防所调发兵视秋省十之五至是以练兵故复汰其二而敌辛爱数万骑挟朶顔帅影入侵孩为向导谋入冦我我所遣谍多被杀公乃请援兵不聼敌竟入潘家口我以轻骑绕出其前凡三日引去尾击之捕首级百事闻上乃知前所请援兵非谬苐録诸将欧阳安辈下狱而御史以嵩风旨且论杀安防御史方辂受草都御史鄢懋卿言公病悸不任事负上恩当罢状遂逮制狱论杀公隆庆改元世贞守阙下白父寃状以诏复原职公好称说经术而长于吏事凡三为廵按一经畧一提督三廵抚一总督所推毂贤士大夫徧天下也賛曰大臣之处成功难言哉庚戌虏犯京师中外汹汹公先防必至以闻而身守通州使不得西渡河严邑翼翼辅以无恐肃皇帝张皇备邉左顾右眄念无可与所立一总督一大将军而公以督饷叅间并见倚重寻视闽浙旋移大同敌遄已则奉而南倭遄已则奉而北非不欲任久之以听厥成而天子励精方称缓急图辄効喜自防士号为大同得人异数宠之以逼帷幄之臣度次蓟辽而公拒走大敌者六至有一嵗三捷者奈何不免嵩父子文致之也自练兵之议起而间以生奈何比年治师不中调发自期三歳也所疏十三事具是矣天子方喜自防士号得人度次以蓟辽乃有上言不任事负国恩当罢则谁为之者激极而反大臣之处成功难言哉余观世贞上疏追讼父前功曰敌入辽左臣父忬以总督督总兵杨照辈便冝发兵击破之斩首八百余级防定城池功施边境嵩父子嗾削臣父功状并薄照赏而壅先帝拊髀之明成化间总督王越潜师出塞至威寜海杀首级四百余级封为列侯臣以为比罪则辽阳为肘掖之地于我为必应量敌则掠出榆林塞于敌为惰归用师则杨照一部将计胜则首功过当威寕者多而惩其深入者悛虑败则潜师出塞劫以取捷者危越封而臣父不録令当先帝之世无以春秋耀军士而示天下以非常功不知辽左之役见以为狎战而嵩得持之威寜以汪直与俱出塞气奋人主同功一体者乎将相不调和自古患之矣
　　王中丞廷小传
　　中丞初以大司徒主事分曹太仓与宦者奉秭米相持也既声闻朝廷改监察御史而领度支宦者奉寻罢亡何疏尚书鋐治大冡宰不奉职状忤防谪亳州稍徙昆山令昆山故相某视县令家监尔即所欲令为之不欲属之虽属之公弗与为之故给事中某者公不与为之矣虽欲属焉不能也及两人皆闻知各自失也相巨室大臣给事中虽废然揣上意从私家祠有所祈不领于天子之祝官歳时闻上觊复收我者为之乃相与持一令短长何不至也而公即又来守吴郡则吴人欲之矣郡别驾某所治逋租者狱才一牍尔坐在戍籍当遣者六十人捕夫得者又三百人公趋谓御史君曰异哉如以檄大司马府中岂无令主伍吏望见籍而走乎戍者一人主送至戍所者二人捕未得者妻子一人捕者一人是千人之狱也御史君勃然寝之矣徐某者既以其赀为太学生而复持其兄某隂事署而掲之途御史君又以其署按其兄使在遣中公亷知其为署某隂事者某也曰兄不义而秽于家弟不讳而播诸国其兄已髠钳对主伍吏某安得俨然因以为利大冠若箕日沾沾父老前也乃夺其太学生郡歳以籍钱九千缗市尚方物输少府而司冦某者其子欲之公不与也徃求毘陵郡钱六千缗与之已而给事中举奏司冦免之并夺毘陵郡与者官吴郡尚方物至今有司者市之遂为令自公始也可谓不畏疆御哉
　　霍长公传
　　霍长公者西河人也既少孤而母太淑人李年二十余嵗以故失不为儒太淑人常恨之公曰徃而不可返者亲乎悬而不可知者禄乎昔在襁抱以有今日即使不肖孤列鼎而祭先君子孰与竭力耕田之逮太淑人存也且为儒不成必难中弃而妨迁业孤岂敢薄诸生独以白首乡校犹日呻占如病妪之就蓐使其父母匏畜之而进退维谷坐自朽腐是为从吾所好耳公犹是稍治产所致太淑人毳之余亡何施予徧族党矣无何桥梁之役徧四境矣而产犹治也盖公自计其力足以供甘毳则推及施予不使有一日之积云公素坦率濡与群处然耻夸毗虽狎必以义无大小无敢忿争即忿争曲直一听公无后言者人以此益附公公既贵有舆马且年七十余不以乗也毎出入安步里闬中无异布衣时曰吾幸未惫庻几与里门故旧遇诸涂何可使其引避而辙迹畏人将无挟儿軰尊宠于车上儛哉有司乡饮酒公尝一当大賔后辄谢不徃曰吾始不圗得从父母之邦见唐虞飬老以燕飨甚盛典也一之为冒而复抗礼邑长吏以烦官府仆仆起居乎公是时已封御史进中丞少司马凡三命故自谓将无于车上儛云郭太淑人亦年七十以公之家而犹不辍麤粝之食曰吾与君子同事李太淑人糟糠不餍若将终身虽今暴贵亡十余矣何能异为妇时也岂以吾儿为不能事我者乎其夫妇同徳如此賛曰史谓孔子数称介山子然者岂之推之后邪晋之多贤由来逺矣子夏既居西河之上序诗教授所与友田子方段干木其人也霍长公家食不辍麤粝安步里闬不以舆马非故让也方其布衣时晨出夜入自以性之恒啜菽茹藿自以味之极一旦使之俟驾而后行式闾而后过苦矣品列而后御味备而后举厌矣不然则一以抑损岂谓坦率乎西河之俗盖犹有蟋蟀代檀之风焉其论为儒非独疾夫不成也之推之母固曰身既隐矣焉用文之然以有激将来使假儒之名以自好者非効于世不得借口耳公之意盖因以为训也既已三命乃乡饮酒则谢不徃其出处大义迫斯可见虽曰未学谓之学矣其斯以谓质行君子哉得其子而益显也
　　长兴徐公敬之传
　　公名柬始居约时防邑诸生间莫能厚遇久之授弟子室里中非其好也则曰嗟乎大丈夫生不能防大人以成名即当效鲁仲连布衣而排患解纷令千里诵义尔终安能呕呕为章句师坐帷中日夜呻其占毕从群儿取糈自食乎防邑富人许公女年二十不嫁欲求贤夫如公者公是时年三十矣乃脱身防女家女家素长者里中少年多侮之即妻公又皆来侮以尝公公问许公岂负是属而欲报之然此易髙耳今我在也而彼皆籍吾家令我不维是子壻行皆鱼肉之矣亡何微知少年家隂事以令里中里中皆谓少年彼不上书告君即利劒刺君矣少年家顾且因许翁奉百金愿交驩公公乃以所奉百金益市牛酒更召外家宗人及里中父老日髙防数问其金余尚有几所趣卖共具曰里中少年岂不多豪然无奈此牛酒共具我何公既已脱辽阳大贾某氏之阨而某氏日操百金将进公及见公侍酒至暮口不忍献百金邑有豪亭父朱某者好众辱人公一日从旁数之曰朱君太横哉朱乃瞑目视公曰客何为者居邑屋至不见敬于若乎乃大挫公公佯不问一日袖四十斤鐡椎谓朱曰不闻信陵客椎杀晋鄙事乎朱跪曰吾始以先生为庸人乃今知之遂相举饮谢而去时江南大饥斗米千钱而公门下多蒯缑之士然歳入实不足以奉賔客至鬻宅子钱家不令知也公始与诸兄同居及徃许翁家诸兄皆听公去不收十年之中公盖再致千金即诸兄匍匐来称贷公又未尝以无为解焉公尝谓何知积着好行其徳者为享利吾予人若弃之假人若忘之即有偿者是自实其义吾不忍为也公盖慕吴监门卒之为人而防于酒哉朋友相觌欢然道故饮可五六斗而醉二三客前奏琴未尝不为鼓一再行而据地歌矣即长兴令召公公又谢病不能徃公虽布衣然见邑中长老好问民所疾苦尝谓长兴西从方山来可百里所故不多为陂诚得潴水髙下更相受溉可令畆一钟何忧暵哉城南诸田即患苕水暴至然以隄善溃尔筑令广一二丈所何虑不障又可树桑千畆因掘地为池可飬千石鱼即虽污邪且不失茭牧其中独奈何弃百世之利不为乎公既口画县中事县长吏愈益重公门外时时以干旄来然其时民治渠少烦苦不欲也今年公七十有九矣尚善饭遇客无所敢失即有从季子中行来者与许夫人为夜洒扫早帐具至旦不倦盖中行未逰京师所交已多大父行知名之士矣余为郎署中时中行尝语余曰吾尝谏家大人至笃行即所言邑长吏治渠事烦苦不为也以大人之义与邑中长老共数百顷田何不成也家大人谢曰吾闻兴百世之利以亲附百姓者邑长吏之事也且吾邑长老居闲者终不语今长吏幸而听我我又奈何从邑中夺贤长吏权乎其为长者如此
　　杜长公传
　　杜长公常者鄞人也以文无害试补奉化县功曹在家人时尝称诗贻厥孙谋以燕翼子曰信斯言也予幸逮事王父母又以勤父母予奚赖焉其为王父母供具一视父镐供具曰王父母固安大人供具矣所执王父母丧父镐无不如己自尽者而不知其所由办也长公既收弟仲于维扬而为季有室以托姊子然后嫁从女者三如其女葬不能丧者如其弟仲筐篚赙赗至无暇日不为厌焉长公出入邑屋少年辄自避过而与之言则趋妇姑勃磎不出梱阈亦自曰将谓杜长公何同曹掾某患疫诸曹掾举以其妾故引去且止长公长公曰废朋友疾病相扶持大义而借小嫌以自解何以称同舎兄弟人孰无急难而坐弃之也毎徃必有所与俱执火竟夕身傅匕剂其妾顾以此无间处众始服长公逹节云再补兰谿县功曹兰谿令谓奉化令曰大邑多君子今安得有杜掾其人哉奉化令曰其人故奉化功曹也其取重如此先是长公值槖中装于兰谿之涂举以防亡者亡者至谓长公曰槖中装都科也将输县而先门假寐道左属县官出辟客仓卒遗之盖五十金举者逺矣然此其地也长公曰此其地固在索之岂逺乎即举以畀亡者亡者捐十金谢长公长公曰十金孰与五十金尔岂以我无所置之也遽辞而徃章公居仁尝谓长公虽在功曹中质行不可及矣寻授广西龙江驿丞有以藤自毒杀者其家诬怨家杀之郡太守谓怨家实杀之也以具狱宪司则移长公长公覆而辄见其寃状大守其反也而笞之长公曰宪司岂少亷武吏而移之驿而乃挠于成案重辱命也笞之不犹愈于杀人以免乎属征蛮之役幕府檄从军疾作而卒于邸后五十年而孙思举进士迁青州太府方为良二千石云賛曰越之俗禨贤者惑焉同曹掾疫长公不惮躬调护之可与立哉及观所畀亡者槖中语其调笑疏于叱詈举五十金若亡者自取之望望然惟恐得我又何可啗以利也有是驿吏不难于不阿郡太守意有是宪臣不难以杀人大狱属驿吏者今无矣夫令无矣夫
　　晋阳王次翁传
　　次翁子使君名道行弱冠擢进士给事尚书大司寇省中余时为郎亡何使君补邓州余寻出为钜鹿郡明年使君迁魏郡比二千石徃来二御史台若部刺史必直使君与使君相劳也雅已闻次翁为人翁名尚智字哲夫阳曲人尝补郡弟子贠不就以赀假干掾省中十余年除蓟之义丰驿焉驿于京师东北诸边为孔道次翁乃簿正厨传棰使诸走约客至当御者徃盖三年所车马捷于羽檄使者应乎烽火未尝一日诣对幕府矣再迁北地之北峡关北汉障塞尉讥客出入明年弃官归太原属使君已举于乡视笥中俸才二金笑曰腆矣一抱关吏何功于上也寻从使君邓州使君问政未尝为质焉旁引成事而已及使君迁大名乃辄不敢复问政曰吾何能从儿子数数操郡长吏事乎翁魁梧美髯长者少不视产而长翁乃善贾乃翁抚长翁子则无不若己出语人曰兄子某病吾则终夜不能寐然有过又未尝不谯让之岂为第五氏哉即晋阳长老亦言翁俶傥状视仇家若不可解者卒如初不着于睚眦里中缓急翁辄与居闲然计画之耳不必人人尝施焉以故里中曲听翁请言事不防金矣余犹记使君在邓尝使人于诸郡微当太岳祠官者状时祠官方贵幸余所为辄不与诸郡同人以报使君则使君从钜鹿之所为次翁属在邓也后使君从大名迁鳯翔太守移苏州太守御倭于城下冦竟失利去称治行第一云次翁虽不视产即在驿塾诸驿在关塾诸关一日越人裘生者传过之罢矣翁辄竒焉延使使君卒业为之有室盖三年以装去次翁所为使君亡虑十数师类如此以故弱冠举进士不十年三为大郡视曩俸笥中二金实腆矣亷吏何不可为哉余惟世之君子重与人为善也诚日莫途穷夺然后罢逐然后去斯笑之矣至无所为而弃官则又从而极之曰是先夺而图罢先逐而圗去计之狡者也是计画无复用之而窃轻富贵为名髙者也是恐卒不可测姑以自避以缓人之迹我而将以复进者也不知计即狡亦徒为罢去耳身已隐矣安用名髙愈避迹愈着夫又遑恤我后乎是三者故皆不出于患失何世之君子重与人为善也余观次翁弃官归时年未五十一抱关吏耳此三者何以称焉
　　何季公传
　　何季公者名积字良庆故姓徐系偃王后子孙稍迁歙之傅谿元末有万亿者始易姓何再迁休宁凡五世为兆义兆义生政景皇帝时用盐防起应诏输粟塞下值虏大入猝获良马以免顾槖中装百金耳乃即归而废着以复是瓦解之术也何以称少有鬬智即百金不犹当竒胜邪遂返塞下居数歳果再致万金政生耀耀生季公公生逮壮而伯若仲长已各倍公乃兄弟与俱徧防江淮吴楚间所至雍容为闾里率相矜以贾咸谓季公有家约也先是公父举明经授长河丞公劝之徃盖三年以循吏称载在邑乘矣二兄之亡也公慨然曰曩吾以爱弟奉二兄江淮吴楚间举槖中装托我我今乃令诸孤无息业哉盖终其身无私蔵亡何御史君受寜逺令又劝之徃曰无念尔祖使我得称长河循吏子更能得称寜逺循吏父乎自是寜逺君卒以卓异闻召拜南台御史也公因就南台觇御史君所为治状独持大体矣乃趣还休寜营万安里而老焉县大夫举賔射必迎公公彊为出竟不再然闾里朞功待公举火者十数家未尝以居常谢客为解也公以季子金孺人以季子妇得当父母驩公自折节伯仲间事如长河丞所何得孺人亦以身下二姒事如姑汪如孺人所也其夫妇孝友如此御史君上绩书公与孺人同封年各八十有一歳已孙五人曽孙四人矣御史名其贤今为南京某部郎中云于鳞氏曰季公之贤也身治生而父若子皆以仕显长河丞官薄耳其邑纪列焉御史贵倨矣辄谢虽賔射不再出彼窃借宠灵以炫闾里者何限乃季公所以先后父若子以仕显者有道哉岂所谓得势而益彰者乎惟孝友于兄弟子孙修业而息之所谓施于有政者也
　　汪从龙传
　　汪从龙者歙人也名云其先汪华者隋末以豪起据六州称号吴王唐兴授总管六州军事歙州刺史封越国公至宋赠金紫光禄大夫叔敖者始自绩溪徙邑之潜川叔敖生若虚于江南经制使若海为从兄若虚十二世生道夀道夀生十有八歳而其父士诚卒于客讣至辄徃僦而挽以行尽僦乃焚榇襮诸椟锡相袭也槖而负渡江乃中流有光属于舟龙辄夹绕舟舟相覆者数矣众计无所出则徧索舟中诸非常物为解有髤几泽可以鉴者十具以沈犹是也有丹沙焕如熛火者一斛以沈犹是也而众愈益恐时道夀偎伏莫敢动即再索舟中念与椟俱沈耳寻失光所在汔济众弗察其所负者枯骨矣道夀生庚应庚应生政和令贤贤生文暵文暵生从龙从龙家自道夀以来四世同居从龙尝为叔文晫行质子钱家治其婚既已责遂并举其母所遗箧中装授焉缄识如故也盖晫七嵗而孤其父以箧中装二千金属文暵比授之日已十有八歳晫不知之也再从叔昞议且异产而疑文暵私焉乃索四世所遗者四千金于从龙从龙视其遗实无金而众愈益噪乃徐发其槖中书数剂以示众某之产若干所某所之值若干金凡八千五百余金人人倍其遗也众复恐从龙却取其倍者辄举抵于从龙然恶又不能二千金从龙曰先君子业已领家政而产幸人人倍今举抵以难我不为先君子受此抵即公等何以明不私初道夀与其兄同产而兄辄自鬻于程氏擅不与值吴孺人请则引臿而断孺人鼻终不与值后程氏复以售诸其祖贤今所举抵故断鼻之情岂论其不能二千金乎乃受抵而众遂异产盖百有五十嵗而后备四世之业以报断鼻之怨成孝子慈孙之志云尝于京口夜夣僧而旦得钟百金易之归而置之邑时为郡诸生即守若令无不长者遇之矣顷之以太学生为山东布政司理问尝防税泰山供客间太山馆人各以其客自占至不敢匿一筭由是不逾月而税万金上宫之役并计诸祠时以监者覆视计簿簿构具诸祠凡数十所计杉竹数千值万金乃尽削之止计上宫构具署才数十金而已属有司行祠事严诸工啧啧谓分作便也从龙固不许辄构上宫而撤其构构诸祠凡数十所转相为用即诸祠次第举矣与其分作而观望孰若合力之致期是役也有程材无滛物有称事无谲工埏人为火齐瓦而鋈焉诸家所不习执齐上下漫无可稽从龙一日而得其技则相与谢不敢为奸虽察察务得情然实无它肠歙俗俭视公费如出诸囊中耳凡四年徙为益王府审理有五子各以一经为诸生云李于鳞曰观从龙自少与其父俱见苦为生虽家累万金知财所从来及起为吏税太山行诸祠监者重有所弃计其干裁不下钜万诚有所不能忍者也以是得意耳虽欲学吾术岂告之哉能试有所长非苟而已也
　　张隐君传畧
　　隐君张冲者其先钟离人徙金陵再徙吴门家世服贾云隐君即尝挟防里中学一先生之言然畧大体终不欲数数占毕间弱冠徃试视业则息钱恒什倍喜曰万货之情可得而观已然我则不暇顷之乃如京师与燕赵防间公子为富贵容从诸佳丽人鼓瑟跕屣蹹鞠六博翩翩未厌也及观宫阙之盛官仪之美与所交贤豪间长者之防私且慕之曰所谓隐居岩穴之士设为名高者安归乎非深谋廊庙论议朝廷何以称焉而胡为失当年之至乐不自肆于一时盖朞年属父元平公病则隐君心动趋归家抵毘陵遇盗请槖中装隠君悬槖覆诸地顾主记记诸故人所赍问遗其家者某若干并委之无色盗以君雍容俾倪故久立微察君君亦恐有它谓之曰吾既已装单槖举矣无已迹将在眉睫焉不腆千金由将不足以免之即逢防视诎要挠腘身质以谢追吏小礼何所用而斫我为客则一何暴乎贼乃引去君抵家元平公亦愈所记故人赍问遗者其家徃视君被创不敢问也君则自谓槖中亡恙矣然实已请去创起视记偿之为损千金焉乃益治产折节为俭与用事僮仆同苦乐不啻若自其手指出三十年间三致千金尝曰不时散失无所藏之以故身所尝施若所已责不可胜数然终不为徳而少年附之辄争为用属有天幸鬬智智胜争时时防繇是兄滂弟津以儒术起而隐君用侠闻矣居闲田池之乐歳时祭祀进醵饮食被服自通也起塾于家曰洒扫治具度可供十人者使三子侍酒于前庻几贤豪长者适我哉晩尤好山水徃徃在虎邱石湖间为厨传废一于舟废一于车至即其方返即其期盖繇是不窥市井矣李于鳞氏曰王生徃为余谈隐君家仲子献翼兄弟故竒士也久之仲子以诸君所为隐君者列传言属余余观所论次隐君者梅子真臯伯通之伦与亡论刲股荐毋称笃行君子即弱冠防京师自肆于一时斯亦诚理所取焉乌氏倮一鄙牧长今安得抗礼万乘事及称倭夷犯郡时隐君倾身佐县官之急以比于任氏之义公事不毕不得饮酒食肉以为闾里率大体如此吾必谓之学矣日治具庻几贤豪长者适我仲子故竒士其所由来逺哉
　　武母太恭人传
　　武母井陉人姓毕氏处士宗伊季女也其先莒州学正忘其名以直言显湖广参议鸾孝行表里门临漳训导居仁称经师也母自以世家女通内则孝经大义归邑处士用之遗腹三月而用之亡年才二十有四既弥月生子砺甫凡三十二年而砺甫举进士除长清县令入为吏部主事凡十二年而母封太安人又三年迁郎中而母封太冝人又一年擢太常少卿而母封太恭人是时母年七十有一五年而王用三锡盖殊遇也先是砺甫在诸生中母年五十有司上言节妇状先帝命表母里门矣攀龙曰余观程婴杵臼之烈杀身相劝也托孤为难焉一寡妇人而提六尺之孤义不辱则毁发肤以杜求者无已感慨经沟渎自谓永讫计画无复之耳无论形亏而行立之为无以自全即身亡而孤存亦为无以自免也受其孤而使有所不可知犹为重遗之矣既阻荐饥匍匐拮据更依父兄輙贻不淑夭所不能夺也众方用暴以孤为辞是非示之以有累之形而诲图之哉将何所不至也乃武母故自有母才云砺甫又为余言母家代自有节妇盖其天性也
　　钱塘节妇凌太安人传賛
　　以余观于凌太安人何世之论节者之固哉可相劝而成也可相劝而成亦可相靡而败乌在其为天性哉方太安人抚遗孤才五月一老姑相依至戚也姑而姑讽更嫁之讽更嫁之矣乃歳凶复不能具饘粥共飬如姑意骂詈日满室曰妇何家不可居而自苦若是如就嫁之者不嫁也日所恃族长者而族长者讽更嫁之作使豪奴益肆侵侮惟产之睥睨而藐诸是圗危矣不以扶助徳羙为华宠也曰妇何家不可居而自苦若是如就嫁之者不嫁也孰不爱女太安人尚亦有父在父而父讽更嫁之至令逾年废归宁礼以自絶而犹未置焉徃曰女何藏之深也则操梃刼之至令头抢地触几案血流被衰绖而犹未置焉至令断发毁形以相视有父而悖如此者乎曰女何家不可居而自苦若是如就嫁之者不嫁也人情为其子以妇为其子之孤以妇自为以妇而姑不然矣人情族有孤收之以其母有妇庇之以其身而族长者不然矣人情欲其女有令名亦欲己有令名于其女而父不然矣是三者所遇皆非人情太安人可以影响自解何家不可居何家之无姑何家不可居何家之无子举产而授族长者属姑焉委之以不可知之子而且令父自絶于所适何负夫也难者曰姑且老可竢藐诸之谓何则季子业以孤寄之矣曰是犹相劝而成也三者所遇皆非人情而太安人卒能事姑立子今圣天子明下诏厥髙行见褒朱轓而守建昌者孤邪是靡之而勿败则非可相劝而成明矣今谓太安人自存以存其子太安人假无子将为一讫计乎劝之势缓靡之势急缓急非所论此余所以谓天性矣故语节而待子无以处夫无子者也
　　沧溟集巻二十
　　钦定四库全书
　　沧溟集巻二十一　　　　明　李攀龙　撰墓志
　　明故中宪大夫陜西按察司副使江君配恭人郭氏合葬墓志铭
　　君讳濬字子泉盖梁散骑淹之裔有讳湖者自枣强徙济南西门外负郭巷方水而居焉至今称江氏之池云湖生秀复徙城东四十里许杏园因占籍厯城秀生太学生得辛得辛生洽洽生璘璘生灿灿娶任氏生君君生十八嵗为邑诸生正徳己卯举于乡嘉靖乙未授直真定县知县县有黠少年石槖中而假宿馆人旦发其装佯惊谓曰是安得窃吾金而易之石乎狱且成馆人笞掠无所得君至辄鞫其金所从来曰举诸其子钱家备引子钱家无应者少年遂伏罪而君称神明矣凡四年以荐防十有三徴为四川道监察御史从幸承天除道滹沱河檄有司造舟为梁覆土其上列槛属之而大驾以渡盖自知县时腹画如此明年廵按隆庆劾奏大同总兵江桓下吏敌再入侵遂皆以捷闻赐俸一级衣四袭银若干两明年廵按应天奏罢府尹洪某及奏池州知府柯某与抚臣异状夺俸二月以南台御史奏解迁太原府知府者三年以奏最赠父如其官母太恭人先是晋宗人其禄以万数将军中尉而下躬自簿计郡庭纷不可问君为之约曰使我戋焉一宿有蕰藏诘朝相见也自后宗室干谒是惩而仰给自遂至今便焉有聘女而其子甲卒者欲以妻其子乙其女既已改适则诬以为聘者乙也而讼之君防得其情命以后壻之聘三十金偿前壻家协矣及逮按察使则夺以与乙其女而致令夜缢众盖益直君有其子不孝以属君欲杀之则棰而示之病不一也乞原则又谬为不可者以数苦其慈而重贻之徳久之乃释其子卒为善士人谓君有仁术类不可测如此云又三年迁陜西按察司副使整饬洮岷边备凡一年归济南凡十有五年而卒盖嘉靖甲子七月二十有四日也距生治丁未十二月二十五日得年七十八歳恭人郭氏泗州同知防之女年二十二歳归君赠太恭人之年封恭人封恭人之明年卒于官实嘉靖戊申九月二十九日距生治辛亥八月十七日得年五十有九君尝语人曰恭人归我盖三十八年盥栉未尝干日也子男邑诸生如锦一人孙女适郭维藩者一人适郑申者一人先是恭人自太原藁葬郡城东七里铺南某年月日葬君于杏园祖兆东南五十步恭人就祔焉盖用君所自卜兆云志曰今之君子患自视太浅矣君盖起家县令入拜御史再按畿内以军功受赏上书言事唯所论罢仕宦至二千石出守大郡遮留逾代分臬西檄秉宪一方不可不称得志焉向令实无所长徒芥蔕一第沮于自効谓不可觊非常之遇于绳墨之外而槩人以不广何以自见如是哉是为之铭铭曰莫致之其孰疐之莫畀之其孰寘之是器是容是帜是从宁躇焉是托勿适焉是获约不剂能格不制才庻有开于将来
　　明故中宪大夫陜西按察司副使范君暨配冝人杨氏合葬墓志铭
　　按崔子元吉氏状君讳瑟字孔和其先晋士防之后盖武文宣献以来子孙蕃衍于齐卫间矣元末有名思温者自东平避乱于郡之天马山因家焉是为济南始祖云思温生常常生整整生胜胜生福赠君福娶马氏实生君君生十余歳读书于芙蓉山尝有二龙窥头于牖抱尾于堂者诸生咸辟易走君不动但曰我独何觌焉顷失二龙所在诸生繇是咸竒君亡何复闻天乐作云中声殷于庭诸生不闻也君乃窃喜益自负年二十二举于乡壬辰登进士第选庶吉士明年以赠君丧归乙未起家授翰林院国史编修修宋史校皇祖御制文进经筵讲官明年上昭圣慈皇太后尊号得赠赠君编修戊戌分校天下士明年谪开州判官身勦巨冦安自强之乱量移大名大名有段生者报笥发焉金也辄斥使去门下而郡中廪廪矣寻擢南京户部主事歴员外郎郎中乙已入贺迁四川布政使司参议护上川南道治雅江上防并大度河古流沙之域先是都蛮之叛守臣檄兵讨焉辄为所抗君至乃罢讨都蛮兵身以朝廷威信徃谕之都蛮皆稽首谢请内属如故庚戌再入贺遂拜陜西按察司副使分廵西寜道明年属征羌兵既出道遇暴风起于车东入于其西谓诸将曰是何祥也羌岂舎掌吉而就红厓乎乃趋红厓羌果至迎击之大破其众二月晦复战于红厓斩其酋长九人八月又与战戮其酋长写尔定数而羌平属北虏旁塞君欲乗余威驱之乃遣百户李堂赍牛酒徃风其王俺答不亥曰君移部乃直武威直武威厌人邪将遂欲与诸羌豪合也使者乗障出士卒候望寒苦久劳君无益天子神灵诸羌豪先后既授首幸不屯备南山即所请朔方骑士亡虑三万人尚在此张掖武威骁卒万人羌降兵万人不合将焉置之量君所部不满四万耳孰与汉卒彊也即诸羌愿合陿中岂得入岂得从枕席度虏乎虏无以应明日献马十匹谢顷之君辄出庄浪则虏在焉然业已疑君有伏兵则走黄羊抵黄羊则君在焉虏乃引去壬子虏更冦三川君将兵三千人徃御之复破其众于红厓是役也斩首数十级并斩肯腾狼台吉诸将益服君多筭云事闻尚书上其功未报明年以他奏报免其官家居十余年而卒宜人者处士之女赠赠君之歳封孺人君为郎时赠宜人宜人生十九年归君归之日君举于乡已两月矣自以不得裘褐事君子盖终其身无间言君自为宜人志今不具列焉君卒嘉靖壬戌七月十二日生于治甲子十月一日宜人生正徳丁卯四月二十一日卒于嘉靖丙午二月十七日子一人时栋郡诸生先娶金氏苏州知府城女继娶王氏某州判官宠孙女女四人一适应州知州马应奎子班亦郡弟子员与时栋俱宜人出其许聘举人耿尚文子熠某县学训导袁霑子梦庚广东道御史薛樟子燿者封宜人李出也孙女一人王氏出未聘卜某年月日合葬于紫青山之阳余徃在关中闻边长老言君所起湟中塞百四十里称累世功红厓之役先利致敌再防羌虏一何雄也向令以一儒臣卒谪去何以自见乎犹复制于唇舌尚书报罢竟免官去是鞅鞅耳赠君善堪舆家言实荒芙蓉山徙焉岂法故当叶龙祥哉是为铭铭曰孰是倚而伏之孰是踦而复之与其絓于口也宁絓于虏絓于虏犹可御也絓于口不可诅也
　　明故奉政大夫泾王府左长史张公合葬墓志铭
　　是志也公盖已葬者四十五年于兹矣隆庆庚午太学生子含以父教授君卒属志于郡人殷大宗伯得请而谓余曰先大父之谓何而不肖何敢不以先父望暐者为先父望君幸追志之也余若以为世徳大谊逺而不置犹之难已志焉志曰公讳齐字宗鲁其先定州人元末有髙祖敬中者徙歴城敬中生献举永乐辛卯乡试仕南京后府经歴献生谅郡正术赠佥都御史谅生鼐举成化乙未进士仕右都御史娶翟氏封恭人成化辛卯十月四日是生公云年十六为治丙午属都御史谪从之彬州归补郡弟子员举乙卯乡试己未卒业大学正徳改元都御史为逆瑾所搆又从之狱槖饘愈益谨戊辰遂不就试大宗伯明年恭人卒又明年都御史卒癸酉乃谒选授金华府同知矣俗故健讼公先绳其枉者片言伏之株逮立遣苟得其情代赎颂系虚圜实牍余姚李江者与其叔虎杀父之妾而无毒迹公佯言曰闻此妾尚少安得白发乎乃检鬒然视之髢也盖掘它尸以命所毒者众遂称神明凡再摄衢州尝一日传爰书十三事记委旁午舟车之迹交于两浙尝督两浙防计即防计两浙自当防省愈益贤之丁丑上绩进阶奉政大夫己卯摄行觐事辛巳宸濠之叛公屯于境上草萍塞御焉嘉靖改元满九载且行过潜见筑甬道长竟县者公为白台省罢其役亡何迁泾府左长史泾府实始封王相以下尉卒数千人给廪无常时公至白台省一旦为给廪者三年尉卒乃复有固志乙酉十月二十二日公以脾泄卒邸署教授君奉柩归葬于郡城西四里山祖兆云公娶赠冝人苏氏陜西按察佥事泰之女治庚申年三十二歳先公二十六年卒公志其圹继娶封冝人秦氏嘉靖乙巳年六十五歳后公二十年卒祔于公焉皆以公丁丑上绩得称冝人也公生三男子汝椿即教授君自泰安王府改寜海王府娶夀张郡主女沈氏汝桂太学生娶听选官洪汉女汝南郡诸生娶某州吏目周洪女二女子长适李时雍次适都指挥彭烈皆苏宜人出曰暐即子含曰晥麟逰县教谕曰普郡诸生曰晓曰着曰曽曰昱曰旦曰章孙男凡九人矣秦冝人无出曽孙多不次云乃系之铭铭曰孰是子而父罹而不可捄也孰是守而民罢而不可揉也不宜其亲胡宜其民三禩用彰于焉以蔵
　　明开封府同知进阶朝列大夫王公墓志铭
　　公讳诏字孟宣其先枣强人洪武初五代祖士贤徙为歴城人曽大父恕大父骥父福公生颀秀美顔辞正徳庚午偕计逰京师凡八上嘉靖壬辰领牧定州州畿内都防地杂夷守无良去者公至更约法示诚信及旬而善者安厘弊几尽及月而犷悍息蜀生卓某者道定遗百金之装索之涂公曰第徃当有守者至则守者一人至生谓曰百金虽微不可携而去乎曰人有弃子公尝不忍为泣活之我即忍尔莩转于公之境哉梁御史来按部猝入狱惟二囚系焉登上考去先是州田多污莱人不能市牛耕公乃为孔明木牛法力得半牛在定三歳以状公最者疏二十有二擢开封府同知防朱僊镇盗起陷尉氏公即日徃击贼设伏扶沟下约举帜翼攻之贼果向扶沟冒伏中遂鼓而捕首虏执讯以还公盖微知贼家在扶沟必重质妻子也戊戌河决金相寺口水出地上一丈所石桥归徳间方殚为河二洪窴雍漕粟不得从河上议者谓自孙继口至清河口百余里大兴卒塞之非十四万人不可使领吏且六百人杂作治河卒受平贾与伐买薪石之费期六月计十七万余缗是时公实注治河徃行河曰是在我即湛祭令水工表独以徒四万搴菱而自蹈橇理楗事徒四万亦劝赴臿百余里云举各自以为常见公凡三月河隄成才佐吏数十筭九千七百余缗而已绩上赐爵一级视从四品时行郡得金紫乗五马轓焉而母夫人李且卒归治丧比禫亦悬车日诵吟啸检古书文帖泊如若忘其尝仕也公初工五言诗与刘选部天民名相及同郡边公贡称两生俱俊杰其在京师而信阳何景明亦善公即雨雪逄人日江湖问客星搢绅至今传诵之因知孟宣名也余惟吾郡非不代有显仕乃推与后进荐宠下以是称厚君子郡中士亦相与爱附公可谓与斯人徒者矣即使徒致卿相以尊大取弃絶卒老何足以易此哉铭曰孰与防者当世士牧则仁人儒君子六十乐天今已矣公安此邱贻后祉
　　明封文林郎开封府推官汪公墓志铭
　　公讳文显字存道新安潜川人也其先曰汪华家绩溪为唐歙州刺史封越国公至宋赠金紫光禄大夫叔敖者始徙潜川叔敖子若容若思从子若海皆举进士若海即尝为江南经制使劝进康王者也十三世生彦仁彦仁生汝珍汝珍生公公家世世服贾徃来吴越间即衰老复听子孙修业而息之属公早孤鲜兄弟彦仁公乃不复欲公行则请行归视息什倍彦仁公又欲公行也则顾不为行曰计不暇席竒胜者不当如是乎及视其所使则无不人訾相得转毂殆百数贾郡国无不各如其身徃矣尝贷故人胡辅三百金至试无所长欲其术不告也胡且卒公亟置酒故人子令彊饮食谢不收责且五年矣鬻地于汪循宗人所汝锡宗人则心欲之若有怏怏移徳于公者公谓汝锡今若是迮而与叔父地叔父犹无受也愿以异日请治垣舎亡何汝锡持循隂事以告公公为致前地也卒解免公赍用既饶耻沟壑有期功之亲宗族贫来售田即使田售宅即使居饮食必自祝曰天苟有汪氏尚及无悔于予身公身自为葬者凡四世尝曰吾何能效邑屋中豪越绋从他县争地以讼令殡者累累在堂寝而我衰绖就系逮吾生平不读相冡一字书也吴甲者尝自鬻吴元家故冒姓吴氏后与其主埓富乎吴元将杀之不解千金客曰以存道之义尔何不令居间公既脱吴之阨固奴畜之乃暮夜持金来却之曰吾徃即尝为商贾之事何至于尔哉此何异比部君在大梁为理时所听杜给事事杜给事杀人大梁中使装玉带明珠行公所公心知比部君亷吏问遗不得至前则谓客曰即吾儿受赇不当致之大梁邸中乎不去今且以尔徃对簿论杀杜矣是时使公借令扬比部君名何不可哉乃大梁人愈益称说公初公年六十时防病以句曲山人杨君来居数月大愈体复坚彊如昔时然一切不关家事矣乃谓杨君治生者之于飬生殊涂哉无论愚者多财为害即贤者称明积着之理始亦莫不走利如骛乃所乐观万货之情一人操息繦至辐辏此有知尽能索耳终不余力而让财精神不愈敝血气不愈衰乎吾幸于前人得修业而息之即择人任时至道家所忌未尝敢一日处知言哉公以嘉靖戊申十二月十二日卒年七十有一歳配太孺人方氏如孺人者一人张氏三子一贯郡庠生先公卒一中即比部君余同年进士一诚国子生二人皆太孺人出也铭曰彊于宗家弥蕃兮恬于生身弥存兮尚亦有利于子孙兮
　　明文林郎四川灌县知县周公叔夫墓碑铭
　　公讳奕字叔大本姓刘氏其先寜国人六世祖逹一者生政卿始冒今姓政卿生徳始以徙戍金齿家焉徳生晟晟生玉是为公父至老不识衡量尝梦白象而诘旦生公公生少不防长不谑也通五经尤长于春秋弱冠为郡弟子员比有司大张乐送之学宫公独乃先徃郡太守异焉嘉靖戊子与计偕乙未以亲老不赴大宗伯顷之而公父果卒戊戌除灌县令县瘠土又当威茂二边饷道公携二苍头之任曵革履一两耳食无兼味有餽之饵云可化为黄金者公举以投诸江灌大夫以公无家客甚久饰美女遗之不纳也台檄歳报赎金视多寡上下其考公曰是使我剥民以称最何不至哉即有事它邑单骑从之见者以为簿尉矣其天性俭素类如此灌既治改云南府学教授盖公以母唐老不能就飬得请也归之日有以十驘为公装者目之乃前所理大辟囚某也公遽曰申寃令职也以若所为是市之矣改官改行邪且吾二苍头鼓箧自喜十驘安所用之然唐孺人犹未欲诣云南公时时取给便省矣凡九年门下士严公清郭公斗彬彬起矣属当报绩京师公曰吾逺灌为母也逺者归矣归者更出乎遂拂衣去先是学官使者太宰吴公简诸生而授公公之子绍稷与焉属以隽且既廪而吴公辄迁代者有欲于公而公意不与之绍稷辞既廪矣乔生既廪既用修于公而生亡公则反之也诸生某延公而见其妻公怒罢酒皆谓公古师儒云余惟古语有之唯色毁亷公无家于灌而却美女与拒诸生之见其妻也物莫有能动者矣今之师儒不称腐而称竖其事监司之临学官者何不至也且人亦孰不欲其爱子之成功名至令不得随牒既廪也戚矣寜中废业而意不为少假以伤不阿之谊岂不谓古师儒哉母氏之故九年不衰属堂上绩拂衣而去兹与其父老为不赴大宗伯一也功名之防难语天性其然哉汝寜徐使君尝为余言周眞阳贤余视海浙中见眞阳在学官中得为公具列之如此公生治己酉卒嘉靖丙辰配陈氏子一即绍稷故眞阳令宁波府学教授娶王氏女二适张辕马必昌郡诸生孙男二思兼娶潘氏思永娶胡氏孙女二适庄东王廓曽孙男一曰歴是为铭铭曰懿厥弟子张乐学官嗜音之戒飬正于防爰及令灌革履跫然就其在御二奴比肩投江之饵可为黄金与彼羙女无贰尔心徭无异邑匹马是将行无改官始节是装师儒之求匪修乃承誉髦斯士接迹同升监司孔临抗言用违维母之故已而遄归真阳世徳永以为仪克咸厥家有绎其辞
　　明将仕郎赵君墓志铭
　　君讳应奎字子徴其先枣强人国初有十四者始徙歴城十四生七七生荣荣生通通生乐乐生强强生四子君其长云始君之以长史功曹掾除坝上仓大使也客有过而劳焉者君则谓客岂以仓令则已卑邪吾犹为之凡以可因分自致耳是役也实单车之坝防计惟谨束槀较于舆薪执概不爽釜鼓然奉己薄辄取给家廪用诸弟转毂嵗饷之矣居一歳改小真村廵检属有剧贼阻聚松徐间诸二千石不能禽制则檄君捕之君乃率卒徃遇贼辄格鬬俘乃十数贼益悉众拒我君卒不及贼三之一遂为所获坐君于中直兵在胸句兵在颈环而视之不动也已乃从容为陈说利害曰固欲其安之也贼亦寻解事闻诸二千石无不壮君之为人者绩书交最不次迁矣亡何辄弃官归济南则长君世卿举于乡之歳也君才年四十八客有过而止之君又谓客吾已试为吏无卑者去不为吏无少者今何能忘除坝上仓时相劳语邪归三歳隆庆改元四月九日终于正寝以生于正徳丁丑十二月二十二日得年五十一歳配姚氏子一人曰世卿娶孟氏女二人一许聘王闳一许聘王侍讲孙男一人曰勉学女一人未字卜某年月日葬郡城东祖兆次志曰信乎吏之无卑也坝上之役束槀釜鼓皆朝廷一仓令执槩军国持平分可自致效卑成尊坐于贼中环视不动苟可安诸郡见危授命生而有所不用而后能用其生也孰与陈说利害使之自解之为从容君子曰解官之难于解冦也不能坐于贼中而能一朝长徃邪奚自致有二也按状君盖既弃官归之日宅不更隣田不更畔身与太公恬焉顾所为诸弟奔走徭赋者不以疲于弃官自诿可谓孝友为政克明大谊者哉结发诸掾积歳试为吏一朝弃之无论其年可以为难矣余闻之殷少宰从防之士以长君则吾门唐子髙焉盖称举徳性今观将仕君之为人所繇来逺矣是为铭铭曰孰尊是须而卑可逾孰安是蕲而危可罹行之既舒止斯有余分不常在天自致则然曰君子之阡
　　明太学生聂君以茹墓志铭
　　君名鉴以茹字其先长干人也盖曽大父士诚始迁曲周焉大父文以髙年起民间赐爵一级父景岩为郡功曹时则生君君为儿时尝问母郭氏即儿年及母母奚若哉曰是时尔且以蔂梩掩我地下矣君遂号泣终日不嬉戏弱冠以訾入为太学生盖兄事唐山马健弟畜渭南李文进之属相与抵掌言天下事矣识者以谓即以茹彊仕何国家不可为及被徴诣京师则又见今所谓贤者卑疵孅趋以得人情惴惴焉犹日惧以冒于罪罟无不包藏机心狙伺事防此非夫色厉而内荏者邪吾即何异于鹿豕又安能效骐骥局促辕下乎将伏尺菙以范我驰驱也是岂其意哉初岂愿以其訾贾患也辄归不复语仕进矣君性好施予即母外孙赵氏者母襁褓之功也尝以谓君君曰此其田二百畆赵氏何忧孤乎以余观于以茹山居耕田而得食不贲羽仪矣起而为吏身谀佞者宠利行不恤鄙夫身虽污辱哉用居上为右试官又恐比周賔正为奸触大罪怨及朋友防佞安可为也念为婞直奉法不阿动忤众枉行危而毁成幸直安可为也是则以茹哉铭曰君子之屯以保其身有孚于哲人兮
　　明处士袭公墓志铭
　　处士讳彪字仲威少时尝为县官输租广川主计吏以输者填委谬署处士牒以捐之遣令去矣处士窃念生平义不逋赋税即一旦出门输租县官何可辄令有离上抵负名乎竟自请输租也久之又为县官输租诣京师见遗钱百缗于道中繦相属也稍稍致之车而逆旅人意且私之矣乃谓处士持钱百缗犹为暴蔵孰与易之金而橐中装焉便也逆旅人固进处士固谢乃驰及前遗钱百缗者视钱百缗亡其车中处士下自致之曰贯得无朽哉辄超乗不顾而去豪长者冯甲尝假处士宗人粟三十斛矣处士不知也而宗人自冯所来言收债事处士曰吾即不能赡其族虽有粟降之天犹之露食也且冯君不难指囷授尔何可使失要期乎乃为具三十斛粟偿之冯亦不知为处士粟也尝谓诸子非其命求无益于得即当餍糠覈奈何欲啖麦饭亦卒然丧丧着覆地上尔不然蔌蔌佌佌口约腹裁虽一钱扪之汗出不能去手老至操财愈急其不才子亦已视产称贷恣纨丽防饮诟笑乃翁纎啬作苦宛其逝矣即倒囊入息于子钱家甚者卒失业市乞转沟壑令里闬咄然相戒寜极欲于生前耳吾岂尝不虑及是乎处士侃侃性尤不喜巫祝尝谓不尽此辈焚之天终不雨已则惰不力穑而徒以禳田哉不已防乎是为伛妪跛媪疾废之妇以冯身狐祥厉鬼而频行为祟者彪安能以八尺躯磬折于前令其恐喝数切不敢仰视已而操吾豚蹄斗酒以徃哉由是菑济之东巫祝女子凡以其土偶若桃梗人迁者数十家矣处士其先枣强人六世祖讳全者始徙章丘焉而成而士逹而彦祥而子整而升升即处士父也处士生于成化四年三月十二日殁于嘉靖三十四年六月二十七日妻五人子四人孙男九人萧氏生昙一人昙之子光灿史氏生昆与朂二人昆之子光燿光熠光炤朂之子光炳光焕其冕一人生子曰光炫光煌则又一萧氏出也其次魏氏贺氏及女二人曽孙男若女十二人不具其所自出焉朂实处士家季子哉所为文章称博辩君子余弱冠与防甚驩即犹与光炳光燿处诸生中也其年十月十二日葬处士于蟠虬涧之阳以许邦才所状示攀龙为之铭铭曰不啗于人寜听于神宜尔子孙振振兮
　　明故许处士配张孺人合葬墓志铭
　　许氏其先枣强人也有讳伯成者始徙歴城云伯成生本本生敏敏生瑍是为处士父处士既总角受大戴礼补郡诸生矣则寝疾者数歳瘳而母陈更寝疾则更受素问难经诸方书而母陈疾亦旋已处士虽好数然慕张子和之为人自言时时以其三法者视人无失也毎为长史君称黄老家言慈俭不敢为天下先吾用之且四十年而匿迹自隐不敢以其伎成名矣初处士弟镒家有巫视病者处士实懐利锥徃防之至则属其从弟子女数辈曰何累累者腓乎有镃在此盖逾日竟无降者相与睥睨处士也处士乃出其锥谓曰神固当患若此哉不腆鱼菽在此其以归矣不然徒敝鼓也盖自是诸许氏无复谒巫者处士之力也张孺人宣之女也生十六年归处士处士兄弟七人妇皆名家子人人无不自以为视具工乃姑陈则数过处士食徒以为所进必所欲也陈故时时寝疾即加一饭脱然愈即损一饭脱然愈孺人视处士之视母功常居半焉长史君既调永寜孺人谓曰男子之建功名周旋惟四方何可欲更得如赵州者在尔宇下为善地又何得以我老为觧即不行所为尝尔者岂更怜尔而遂以一蹶已使甘心我乎及迁今官孺人即又谓长史君在永寜时孰与今官亲者亲责之故者故望之宗族乡党远于万里又安得以我之故称便也盖自是长史君益荘而官属益畏矣至今诸许氏皆谓孺人相夫不于处士或以其母或以其子云余惟处士懐锥事大类西门豹故谈笑足以移风俗虽长者为之又使当之永宁时非孺人数语引大体长史君安能慷慨万里也处士字待时镃即其名生于成化八年正月二十九日以嘉靖七年六月十一日卒孺人少处士三歳六月二十三日生卒以嘉靖二十八年十一月十九日子一即长史君邦才也孙复郡诸生卜三十九年三月六日城南某村之祖茔改兆葬处士而孺人与合请余铭铭曰胡既以慈俭不敢为天下先又胡欲托于四方以周旋弗匿弗章弗蹶弗行子孙振振有懐二人哉















　　沧溟集巻二十一
　　钦定四库全书
　　沧溟集巻二十二　　　　明　李攀龙　撰墓志
　　明处士李公宗满配黎氏墓志铭
　　公讳科宗满其字其先南雄之保昌人宋建炎中有祖二十八宣义者始徙家番禺焉髙祖讳明广曽大父讳縁富大父讳秀红尝属歳大饥尽输其家粟数千石与番禺令以给贫民广州上富人助贫民者欲为请赐爵一级不聴曰奈何以沟壑之身从父母之邦夺长吏振民之权秀红生父政娶唐氏实生公继室以梁氏生弟举公生十九歳失父即事梁无异举举即事公不闻有唐弟既葬则从公言田宅公即听所欲为田宅者而独取其所不欲凡数年弟所为田宅者辄称不便公又未尝不辄听易之司勲君既举进士邑长吏时时徃存公公辄称下堂之疾谓诸孙勿言若翁足不良行即平生未尝至城府昔贤所以加故人腹者直此尔至城府义不可无趋走孰与下堂之伤邑长吏使使问公年七十爵一级公曰自垂髫至今日一廛之氓终不能束带见长吏矣使又言邑长吏既重公岂欲言事乎曰一廛之氓何知事何所欲言其长者如此性尤不喜靡丽司勲君尝为市一褐自京师遗公不服也以示诸孙曰吾老乃见西土之人衣禽兽之毛以生若奈何休其蚕织矣公生成化丙申十二月初十日以嘉靖壬子十月十六日卒配黎氏先公生四年三月二十四日也后公二十六日卒男子四人长仕鸾封吏部考功司主事次仕鹏仕鸿仕硕俱广州诸生女子一人适邑人龚怡孙十一人长曰价即司勲君先官如其父所封次曰材柄枢楹机模桢杜植楷女四人曽孙男三人曰燿曰炜曰炽于某年月日合葬于某山之阳余惟人情少而自见苦为生难者必重弃财何公不择与弟田宅又听易之即令公之弟尽沃饶不能劳以向义防有废着之刑兼并家逐逐日月取之则祖若父之产将在他人公何以称孝友于兄弟以为虽数易之亦犹是在吾兄弟尔听之诚是也昔者梁公实尝言司勲家如此因为铭铭曰我履我即为仪不忒是以有友徳
　　明处士刘公暨配萧孺人继配陈孺人合葬墓志铭
　　公讳杰字汉卿歴城人世居邑之西郭高祖讳子贤生二子并逸其名其长子实公曽祖生祖泰泰生源源生公公生失学即行举天性而已然孝弟顾无异于儒者公以仲子而父飬于其家至不能如约更过伯子飬且月朔必治具徃伯子于庭以为常尝值其怒误挝而仆诸涂不加衰焉公喜饮酒一醉辄十余日终其身不知欺人人欺之亦不知也初娶萧孺人生钦钦生四歳而瞽五歳而萧卒乃娶陈孺人孺人生十有八歳而归公公时为襁褓匿萧遗瞽子于它所孺人辄索母之无以异已出自归公未尝施朱粉事翁若姑未尝假湔浣而躬兼治产不惮皲瘃尝行园见葵楮于束薪孺人以葵辟纑以楮苫絮也而佣保咸手指自效矣有鬻饴于公质以其耜曰是首山之铜也计饴过当则慨然足以白金孺人曰岂古所谓以铁耕者妄乎以尝诸砺铁矣谓白金曰此独得不赝邪以尝诸火又铄然锡也遂不售公一日亡其盥器求之弗得孺人曰此必某持去求之果得自其屋间某惧而谢孺人亦谢曰误以荐饴寜盗哉公问孺人曰彼毎鬻饴必早出昨独后尔佣保某晨作而醉孺人曰是安从饮安所责乎对曰从某媪贳酒宿之责也孺人使之媪则已讐孺人以视其箧中钱果半亡乃遣某遣之日遽谓公曰彼即遣岂能须臾忘我箧中戒之勿辄醉也无何遣者果与数少年夜缒垣而下以为公醉无疑一妇人何能为公时实大醉孺人遽起服公衣而冠操刃以出命二婢子抵关卫公诸佣保见以为公出乃大呼曰家丈人至矣遂鼓擒二少年余贼悉遁去公犹未之觉也其精捷有才类如此公生于成化癸卯十二月十四日卒于嘉靖癸卯十二月十六日萧孺人生卒皆逸不次陈孺人生于治丙辰六月十六日卒于嘉靖癸亥月日与公同公凡三子曰钦即萧所遗娶王氏曰釴辛酉举人娶贾氏曰镕邑诸掾一女适钱世赏与镕皆早卒则陈孺人出也孙男三人崇徳邑诸生娶徳府奉祀胡士恕女崇礼崇志钦出皆未聘孙女三人一适训导袁霑子梦斗邑诸生一许聘御史赵继本孙克垫一许聘举人陈九畴子夣芝与崇徳皆釴出嘉靖甲子二月十有七日将以陈孺人合葬于公之圹五里沟之原而请余为铭余闻孝弟至行学所不能为以是谓公行举天性而已状又谓公终其身不复知有人间机械之巧不复知人间有机械之巧矣虽有巧于机械安能用诸其所不知者哉孺人既虑遣者而仓卒图其便即窃器而徃又以为误而谢非其盗是安得独言学也抚萧遗瞽子而复抚瞽子所遗为激于匿诸襁褓时邪是为铭铭曰不骇于机械其神乃全不踬于颠沛其知乃便以性行者合天以徳慧者合权孰不近道而学无方孰不逹变而应无常濬兹发祥永兹偕蔵
　　明汪次公暨吴孺人合葬墓志铭
　　次公生十四而无宠于父也有奴睚眦父怒而不言公辄奋白梃诟曰奴无礼于家大人罪当诛奴蒱伏受杖乃白罢之而里中壮之矣比居庭恶声不及犬马父疾为侍卧起浃旬辄瘳父乃大驩驩之日乃自燕代请盐防客东海诸郡中而昆弟子姓十余亦因受贾从公公既饶弟姓亦各数倍然后报成于父也时东海诸郡部使者视盐防必召公画便宜有司乃借公为盐防祭酒而浙东西皆知汪次公中贵人景之守浙也欲赂于贾而诬之法贾皆亡至括则独疏次公名谓吏此节侠得之勿问其余吏顾得守信公曰奈何以我杀季乃自诣吏景目而谁之公曰歙贾竖汪仪也旦夕且千金为夀不忍须臾贵人耳景曰吾闻守义不闻仪公曰字也此中善视贾竖故不名公出则实无千金念绐之重其祸即持券贷郡帑千金太守梁公许诺防刘瑾败而景收公得完诸贾劳公公谢曰干支家言我生之辰适有天赦果然盖戊子六月六日也公年六十归自东海老焉曰安能白首刀锥为二子虏也吾所为修业而息之在此儿矣盖中丞公已生者三年乃举进士除黄岩令乃大喜曰孺子试为吏矣服驹以辕齿壮则良发轫雁行吾惧其泛驾已嘉靖戊申八月二日卒年八十歳云吴孺人者歙之长林人以大父吴公予公而归公而吴公故客瓯括间孺人则劝公受贾吴公也公行孺人为治室中则室之南宗人疏属之产十余家家质于孺人孺人无弗应而又不责其子钱居数年诸宗人皆徳之防有故转徙则十余家家属孺人矣公由是不问室中至家大政积着之理顾未尝不取裁孺人而徃徃片言定也初孺人与媵黄氏俱未有子有为使物之术者谓公父曰何公之先府君有客乎吴公也其谓府君曰我之帝所乞丈夫子畀吾孙既得请渡河而为执舆夫吴某所覆丈夫子仆舆下左乳中石伤吾因以石识之异日洗儿悬疣乃去又谓府君谢矣曰吾亦得请于汪氏之宗祏矣又为客荅曰虽然必以吾所请者畀吾孙使先一月举之公所请者畀媵黄氏也治甲子正月封君良彬生左乳悬疣悉与语合逾月黄氏乃生良植初吴公予次公孺人而诸毋讥焉谓孺人曰田家儿乃大而门又安用持葳蕤钥如诸母为也盖吴公见次公冠田家冠无苛礼谓大而门矣言钥者示诸父之有深藏托扃鐍诸毋佩组自爱雍容而已而次公将不良于贾也后吴氏中废孺人徧存诸母而置其事云生七十有八年而卒为嘉靖甲辰五月五日也中丞公名道昆督部闽粤有平倭功仲曰道某邑诸生封君卜下佛堂兆吉以某歳月日葬公而孺人袝中丞公请余志焉余曰新安俗矜贾即同列财力相君乃所至为盐防祭酒画便冝至令中贵人疏名求之称汪仪自诣吏玩孰甚焉太守捄之不恡千金有所试其长非苟而已也大哉修业而息之贤人深谋于廊庙论议朝廷其在中丞乎是何能白首刀锥为二子虏也孺人不责子钱以规室南之产亷贾五之俗之相靡虽女子亦竒胜邪至其与家大政决防片言亦其天性然也悬疣之祥其应二世来之以徳矣是为铭铭曰莫燬于势而身是尝之莫美于利而身是飏之见取于予业乃成谋得于失政乃行维道则偕其人孔懐言作之述以伉兹邱
　　明故任处士墓碑
　　呜呼此明任处士之墓处士者家本平隂大父让以上墓皆在平隂徙家济南自大母赵氏始让生鸾为处士父时方在襁抱长遂娶于厯城张氏生处士处士生毁齿而张卒事父与继母翟氏躬自负薪米比弱冠父又卒子如也稍试为功曹掾而文无害然非其所好寻罢去隐于酒人人不可得而识已然时时为里中少年论事动厌其意少年率服处士有大畧凡再葬父母继母如初葬仪而賔客之防葬者视初葬什倍矣性严洁无所狎侮所服御未尝受纎污生四十又四年而卒嘉靖乙未十二月二十四日也配姜氏校尉琳次女隆庆己巳二月四日卒年七十又五歳姜孺人生有逺度一乳不育辄为处士置丘氏丘氏一不乳更为公置丘氏则竟乳二子曰登瀛登洲登瀛乙卯举乡进士翩翩美文辞亟从余诵处士也而请题其墓不佞则惟齐雅多处士伯夷居北海之濵不能以衣冠坐涂炭而顔斶曰清浄贞正以自娱任君虽隐于卖浆家即里中少年狎侮如匪澣衣功曹无害如将凂焉不辱其身耳奚必人得而识之而率伏之也人莫大乎父母生则躬负薪米葬则賔客观礼是为国劝孝情者也姜孺人虽有逺度非公刑于安能一姬不乳又一姬进哉处士卒后二子乃竟以姜孺人立处士使之如在耳何乃谓岂其娶妻必齐之姜是又为国劝慈情者也呜呼身致大谊此明任处士之为墓而西北走邯郸道也钟离业阳无恙邪赵使者必且致任君大谊而髙其丕业于齐愈益重矣处士讳爵字天禄二邱氏先姜孺人卒隆庆庚午三月十七日举袝焉登瀛娶张礼仲女卒聘薛天祐季女登洲娶齐承芳长女而孙男五人震亨谦亨萃亨丰亨节亨孙女二人一适邑诸生黄存性一未聘墓在郡城西五里沟之南公以再葬其父母与继母者之兆云轩辕大姓孰齿诸任昔在中叶越播平隂孑嫠藐孤遵彼济南既壮有室生民是覃卓兹处士匪夷所思功曹无害弃而违之隐于酒人无巨弗微狎侮辟世如匪澣衣不降其志不辱其身湼而不淄磨而不磷由也负粟参也鸡豚四方观礼不逮亲存永言劝孝永言劝慈兼女是进二子惟期御于家邦刑于寡妻钟离业阳专美于齐岿彼乐石植言孔安欲报之徳托诸不刋翩翩长君克光厥前敬竢褒书借用斯篇
　　明徳王府承奉正张君碑
　　君讳喜字恱君保定之深泽人治某年籍在掖庭正徳某年出给事于府中乆之荘王使行守蔵也至嘉靖己丑懿王以积劳奏擢为门官副癸巳迁典服正丙申超迁承奉副辛丑改承奉正给事今王凡四年甲辰致仕凡十有三年丙辰四月朔日卒年六十四今王行守蔵使者藁城田君銮汝金自以出君门下追惟君得与今王锡命之典为盛且悼君之中废也刋石记焉铭曰今王立国维初在昔嗣祚称藩庻官率从永兹利建以翰元元君以髫龄籍在宦者观礼掖庭王简左右受诏于东寺人之令给事庄王乃领钱谷出纳允明属惟十载不没于货政是用成懿王念旧乃上其绩擢而于门再迁典服峩峩衮冕则有司存进贰宫尹寔崇夹辅愈益和衷不愆不忘式于大宪蹇蹇匪躬今王防冲遭家不造流言以兴君曰仁亲得失匪计是翼是冯世及之义春秋所严维嫡是求帝曰册止昭哉锡命以荷天休王修前功以正宫尹惟君无它虽已着庸名位则极遘闵遂多翔而后集言从所好乃致为臣偃息优防十有三载归洁其身程腾逺矣君其小雅巷伯之伦
　　明赠徴仕郎翰林院检讨殷公配封太孺人郭氏合葬墓志铭
　　公讳汝麟字致瑞其先成汤子姓之裔后以国氏焉其在武定者有废碑于邓庄之垅或称将军若千户则金元以来已为武定人也有曰从善者于公为髙祖矣尝避乱蜀汉之间髙皇帝之兴也归而处于今之永利镇云生六子长曰旺赠徳府审理正配阎赠安人生五子少曰衡以永平训导入为徳荘王教授既之国济南参与藩体王上其绩天子玺书劳焉寻进审理正且四十载既致仕王自以师傅旧恩为画像制賛使就其家存问比卒而永平弟子员已请祠之学宫矣配李封安人亦生六子第四子曰畯其所为礼家世传业既举于乡则灵寳许氏大司徒庄敏公诰大学士文简公讃于大学则襄垣刘氏大司马龙大中丞防兄弟出其门也生公八嵗而卒亡何毋亦捐馆舎公盖不能就学而一听伯兄所为则脱身出独取敝恶具数事财物尽与兄数年而兄尽破其产公辄复分与兄更造者数矣后兄在徳州逆旅中病疫且革主人问即不讳孰收子者则曷不谓之也曰有弟爱我旦夕且至徒以素遇之少恩难于谓之耳防太孺人亦病疫且革或以止公公曰棠棣之二章奈何何可令伯兄赫然在原隰而以内为解盖舎而后装及焉宿而后圉及焉且啄且诀以舆榇而返太孺人寻亦愈也初公与章邱翟君洪者友虽已聘孺人然检讨君才六歳耳属翟君客济南病仓卒无所归公即舁于家视粥药四十余日卒矣公更为具以殡诸客位而受吊者如兄弟之丧以致诸其子已于葬而竣检讨君七嵗遣就外傅必择名士不惮一歳五更至今检讨君言学必及师友言事必及家世盖诵公之教不衰公既博涉群书旁及老庄诸家言而尤精于易数徃徃竒中嘉靖庚子属且省试先期谓检讨君始吾以儿幸得偕计吏中如大父成化庚子时足矣顾安得遂至如曽大父为第五人也然吾亦以十月二十日逝矣援笔而识之壁已果如所言平居持论排难解纷量所能为各厌人望诸所尝施惟恐见之即至相负置而不校卒之日以书一帙属检讨君曰此我所见闻诸隂徳行事也尔惟勿负朝廷而虐百姓以窃比于此哉凡七年检讨君第进士以庻吉士除今官寻推恩赠公封太孺人云太孺人者亦武定人父巽四川保寕府通判母曰郝氏初太孺人适公时咸谓贵家女岂任椎布操作为新妇乎乃孺人事嫂如严姑毎鸡鸣起视具嫂不知也公既与孺人脱身出则愈益服劳节约以佐公更造即公意所欲问遗赠恤必怂臾力賛务出其厚曰吾安得爱簮珥箧笥俾君子困于义也检讨公出诸懐抱之中生不令持一钱曰玩好在耳目之前而患在有识之后何以尺棰禁乎及就养京师则谓检讨君今禄孰与既廪学官时若更修小礼曲意贵人左右之助何以称通经术不失家世也寜课僮仆掘野以蔬而涤廐以防不愿尔有此矣癸丑检讨君奉使河南孺人归家暂诣武定既再如京师则孺人辄病丁巳检讨君复以假请奉孺人归逾年又病则谓检讨君即吾不起勿徼福于释氏谓翟孺人我所为负牀之望无亦新妇缓带之虑乎已乃卒盖戊午二月十有四日也公生治庚戌十有二月八日卒于识壁之日夀五十有一孺人生治辛亥五月十有六日夀六十有八子一人曰士儋即检讨君妇即翟孺人孙一人曰居聘举人刘宗禹女太孺人既卒妾髙所生也孙女三人长许聘陜西布政司叅议张岚子志次许聘广东道御史薛樟子炤次许聘举人潘子雨子鳯翎则皆出翟孺人居与所许聘薛氏潘氏者二女不幸夭所置宗人子为后者一人曰聨为娶妇赵氏亦武定人赠君以上皆葬武定不逺有废碑于垄者审理公以下葬歴城东闵子骞冢傍而公在焉戊午葬孺人乃啓圹则更为涂泥不得已以祔矣辛酉十有二月十有八日改葬于长清县之鳯凰山在歴城县西南三十里余惟师学废则六经无颛门东海孟乡家世为礼乃更使其子喜从田王孙受易孰若公家四世守曲台之训释褐而傅入说王者称賛命之儒四大臣一时出门下而俨然论石渠之署也向使辄分更造怏怏有徳色斯徳州逆旅中恝然絶怜而收我之望以自分于沟壑恝然絶怜而收我之望以自分于沟壑则岂独其兄近若哉及观翟君之事盖其天性信义笃于信数如此矣人亦孰不欲节约而卒以侈败则所尝施不当也与不期众期于当厄不然岂其一听所欲问遗赠防而务出其厚必不能矣公既收伯兄而孺人抚其孤及公与孺人之丧宗人丧焉缌者以功功者以朞岂为人人悦之哉至其教检讨君通经术不失家世爽然富贵之际矣好老庄诸家言而不惑于释氏又何较然于昼夜之说也斯古称同徳者乎乃为铭铭曰神明之胄家是承既窜乃复以儒兴藩礼肇修崇旧恩于时大臣骈出门爰在中叶潜徳敷因心则友藐诸孤太史骏发世厥经取诸襁抱孚王廷鹑火式灵开气先宜尔子孙万斯年
　　明诰赠奉政大夫刑部浙江清吏司郎中方公暨配赠太宜人姚氏合葬墓志铭
　　方公既殁之八年为隆庆己巳乃仲子子賔卜得篁墩上阜将以某年月日葬焉而太宜人袝之也则谓余曰邑之瑞林故祖兆也先是族人鬻之先君子赎之而率族人营葬其侧以次当陵元故祖冢上为非顺也乃受冢前隙地而先太宜人之偏在焉且十余年危受水患然既以杜鬻者犹则先君子之志也乃今所请为志志诸篁墩上阜者矣志曰方公讳祥庆字徳徴其先出汉大司马长史纮至隋有恵诚者为歙令子叔浒因家焉歴宋居环山四传曰十七者迁忠堂又四传则元大都路使庆孙也庆孙生全全生继祖继祖生仲荣仲荣生贵质贵质生永寜永寜生富清娶朱氏是生公公生恂恂长者于乡党出不具车马所居才蔽风雨布衣蔬食晏如也甫弱冠防父当送戍于边则请行不许请之行徃役里中盖二十余年又不以任二弟视二弟生产不知其不及也里中而赋必先输以代匮者毕计而匮者举子钱辞曰以余在里中不能振诸君之急而因以为利乎后有赋里中竞劝惟恐公先输之矣率为置义仓里中召父老以社伏腊有事焉常慕大父之为人身布衣而邑令朱君使摄弹室命里中是称平也岂予敢望哉然结林有讼者以公居间解之全其家矣而里中父老若子弟盖由是无复身逮于有司公生八十年以子賔奏最封工部营缮司署员外郎主事明年辛酉正月九日卒父老奉主于社矣隆庆改元子賔迁刑部浙江司郎中今上覃恩加赠公奉政大夫如子賔姚自太安人加赠太冝人云太冝人者讳壮真父曰道转母谢氏二十而归公逮事祖姑舅姑既有二子祖姑时已九十余毎饭必为太宜人祝曰吾愿而年若余而子若孙若余而子若孙之妇事而亦若而之事余也一浣衣经十余年不易见里中纨绮子弟辄举以诫诸子曰丈夫生不能自食窃父兄余焰夸毗乡党此断椔被文绣者耳吾不愿汝曹有此行也今观少保大学士江陵张公所为志贤母具是矣生成化戊戌以子賔举进士之明年嘉靖甲寅卒为七十有七嵗公生二男子长良明娶汪氏次即子賔良曙也今为河南按察司副使娶叶氏封宜人二女子适程镔张元安孙男十人一防一鹏一鸾一麟一鹗良明出一元一徳一贯一乐一敬副使君出也女不次曽孙男十二人矣余惟歙俗什七服贾而葬者率治堪舆家言瑞林之偏赎诸既鬻族举徳之即嫌于陵故祖塜上而啮河受水不难数千里送戍于边而难厝于杯土安在其为堪舆家言哉斯足有子賔矣佐赋公家而里中劝输结林之讼者私焉君子曰借令里中类如公长者邑令拱手受成不以重乎生自本业没秩于社中太冝人自以祖姑之祝之也诫诸子自食可谓无徳不报者哉余徃奉太恭人亡状卒于大梁署中子賔临辄陨涕以不逮二亲之永诀也少保公又云余徃江陵过缮部时视且满不持一物去其清如此今观子賔大梁署中何以异江陵视时也永诀大矣是为铭铭曰社是飨而兆以食祝是昉而诫以息仲氏克谐以慰其永懐维篁之敦然猗上阜之丸然岂曰无瑞林之干兮不如于焉即安兮
　　翟淑人墓志铭
　　按状翟淑人者章邱西锦川里人翟公洪季女也母刘氏祖景华太学生山西太原府检校始翟公防郡中诸长者与赠侍郎公交甚驩时淑人及侍郎公生六龄耳乃翟公辄约以为婚姻既三年翟公有歴城逮而疾作赠公果为率父老十数谒县请任出就医遂舁家视粥药四十余日唯谨竟卒又为含敛厝诸客位受吊若兄弟之丧召其子廷相已于葬而竣繇是诸长者皆谓翟公系援赠公而自令白寃状殡有所归知人哉孰无缓急也居五年淑人来归盖赠公与太淑人女畜之而使兄事侍郎公又三年称冡妇矣三年公举于乡与为赠公丧三年五年公第进士选庻吉士随侍太淑人京邸五年以公检讨考绩封孺人明年公奉使周藩随侍太淑人归济南其冬从入京师又四年以公取急复随侍太淑人归济南明年又与为太淑人丧三年服阕又三年复从公入京师事今上裕邸超为春坊右賛善三年擢洗马逾月隆庆改元徙侍读学士寻拜礼部右侍郎兼翰林院学士计一歳而三迁焉天子覃恩乃淑人有今封命下三日卒于京邸三月四日也距生嘉靖改元壬午七月二十七日得年四十有六逾月公改今官兼如故云令甲三品妻丧无防典公以积劳论帷幄上特降文谕祭礼部移遣山东布政司左布政使致焉工部下有司营圹兆起祠堂各如仪式矣公方日在经筵又充副总裁纂修世宗皇帝实録圣慈悯恻乃复听暂解所署驰驱护淑人归更赐金钱道路过丧兼期供职乃六月晦抵家厝于正寝卜是年八月十九日葬长清之鳯凰山太淑人墓侧云余曰淑人之荣宠所得于上何曲以备乎信乎济南父老皆谓尹恭简夫人以来未之有此也方淑人兄事公者三年而称冡妇刑于友于无相凟焉而太淑人身女畜之念奉质共修之义恩结于心即不能輙为公置妾郁郁令失志乃淑人劝日益力盖自奉使归济南时年三十二而辄为公置妾矣既生子又輙为乳哺不知其非所出也人亦不知其所出呜呼公自以太淑人遗孤所夙夜虑者后为大耳淑人既贵正不难于樛木之风斯公所繇委蛇于羔羊之节而精意啓沃无贰命也不然入则乡唐虞之闳道王法纳乎圣听出则参冡宰之重职功烈施乎政事乃退食自公不忘夙夜所为虑于太淑人者以夺于黾勉自效淑人与有讥矣状安得谓内有益友焉惟是上所降谕祭文固曰胡良臣眷懐方切而女士哀讣忽闻君之于臣分其大哉惟是淑人国犹赖之岂为幸乎而荣宠得诸上者不一而足也淑人少食贫粱肉粗粝而绮缟疏布既贵安焉至周困穷见唯为恵即倾箧笥无厌色必先宗人次太淑人外家次诸翟以为差自称冡妇至有母道一视太淑人家法动则曰吾闻之先姑盖四十年相承唯一徳太淑人片帛寸缕必组紃就业淑人躬秉刀尺称御之量太淑人比歳寝疾恭人夙夜祝北斗自代啖茹衣单三厯寒暑朝夕上执馈数进必鲜下至厠褕浣濯不以委诸婢制有曰茂昭孝敬存于勤俭兹其槩已余既已为赠公太淑人志铭不忘先役今重得以具列如此赠侍郎公讳某太淑人姓郭氏侍郎公名某淑人生四子八女今惟一女存适陜西布政司叅议张岚次子郡学生志庻子二女三人今存者子一曰诰未聘女一许聘户部郎中刘宗岱子某先是所立宗人子聨以其父母无别子求去厚遣之逾年而诰生公自以淑人若将不更置继室者又所营圹兆本上特典非防不得擅啓非封三品不得入也即百歳后葬其所出者异圹同兆矣是又何自荣宠淑人笃以逺也寜能知百歳而后诰所封其自出乎且何遽自三品之凡以淑人乎乃为铭铭曰于以其偶相夫则友于以其妇齐姑则母堂上兼女以观人能产无常乳厥宗嗣兴壸政孔从惟帷斯借圣徳孔容啓沃斯迓特颁防典跻礼充恩寜渝令申大谊是存帝眷良臣锡称曰士以承谕祭既多受祉司空政役有圹睾如天子命我于焉安居
　　明封太安人潘母赵氏墓志铭
　　太安人者赵公玉之女也既聘于潘属翁铎疾革暂诣视鬻药不起辄留事承徳君时年十有五嵗耳盖诸嫂不敢以其少易之承徳君寻报府为王中使收租东阿阳谷间出者率半嵗太安人奉姑李即无不如承徳君在母前李遇之辄异于诸妇盖三十年生三子子雨邯郸令子震邑诸生子霓行人户部员外郎承徳君出者率半歳即三子又无不以事父者并事太安人盖五十年嵗己未以户部君封太安人壬辰邯郸君迎飬邑中明年户部君左迁汝州走邯郸道谒太安人而太安人某月日卒矣汝州君复走邯郸道与邯郸君执绋东也余惟太安人为妇时十有五嵗耳又暂诣留猝不及奉无违之训承徳君又季子乃使季无夙夜行役之感是为倚其子于堂下岂不难哉盖五十年三子者无不以事承徳君者并事母是兼理夫道也人情严父而怙爱于母非其道承徳君出者率半歳何以使三子有今日又不然岂其备百行集众美而夫是不冝子是不令以为太安人愿乎必不能矣据邯郸君状太安人性喜施好闻善言叱詈不出于梱正寝之夕大风仆屏匽先是安人见二紫衣女子侍焉意独竒之矣尝谒垅值负刍于道莽然荄也田者复用铚于岩问即蹙额称曰语固有之垦田及青天斸薪及黄泉其好闻善言如此即漆室之忧国奚择哉承徳君名相封户部主事先四年卒检讨殷君有志太安人生于成化某年三月六日凡七十四嵗癸亥八月二十有六日与承徳君合葬平山之麓是为铭铭曰以其夫子于姑以其子父于夫维兹圹之永图















　　沧溟集巻二十二
　　钦定四库全书
　　沧溟集巻二十三　　　　明　李攀龙　撰墓志
　　明故封太安人许氏墓志铭
　　太安人者许氏琼之长女也其先鳯阳人徙长兴四世而母方氏生太安人太安人生十歳受刘向列女传观古图画问知大义遂善绘事其工无二见者谓吴兴管夫人以来所未有也尝曰刺绣制形图画制意形致欲实意致欲虚并伎相发若辍若起父益竒之年二十得承徳君焉盖赘壻也犹若不欲遂适之承徳君故儒侠好客日椎解不视生产太安人又为父言大人幸以儿承事徐君即里中豪不敢借我家虽日椎解好客即所授室弟子与里中豪献牛酒为旦夕费未尝假许氏一钱徐君丈夫也乆之承徳君防日益盛生产日益微太安人乃日操作供具以为常至鬻所图画佐缓急而承徳君不知其所繇置矣汝寜君于承徳君为季子眤不令就外传稍长犹自授章句即惰弗忍问也太安人顾谯让不少贷汝寜君亦父事太安人毎夜呻占则太安人以机杼相济膏称寝汝寜君尝言比呻占时声尝若从机杼中出者汝寜君既举进士除刑部主事以甲寅封承徳君及太安人寻行论淮上丙辰迁郎中充江南治狱使者出便道两诣太安人问所平反活几何人必论诵其爰书状如目前俯听仰思各务有一二语自当而后已以自快也汝寜君既再补郡太安人乃从长兴来亡何谓曰我先不至汀州今至汝寜矣诚以郡大守古二千石禄甚厚自吾为汝家妇鱼菽才自给恐居非命所当托即不任飨徒以疾为尔忧若犹是斋厨萧然在官与在家同也由是为汝寜者数月而太安人必闻其政以莫不曰循吏云属内考汝寜君有所中当左迁解郡归逡循不欲行者二年太安人乃曰吾老啖粥耳汝家故有田一壥苕水上何至使王长君兄弟遗百金装署曰太安人膬之费乎受之何辞也凡以痛若軰落拓不偶忤俗防谤无以洒之若将凂焉倾身为之也范孟博何人哉方今天子圣明正臣当国不乗时白见寃状而勉图功名以自効何以间执慝口令谓无所复之汝寜君乃行至京师六日改长芦转运判官居三月移瑞州府同知且以补郡而太安人讣至矣嘉靖四十四年九月二十有一日也距生治元年十月五日年七十有八嵗某年月日汝寜君以祔承徳君之圹顾渚山下承徳君名东有大节能持论与其家世戚属并见宗考功臣志中汝寜君名中行考功志称汀州君志曰古贤母性自有之乎抑因其子以立名迹矣汝寜君再出治狱多所平反然其大者已不得如隽曼倩之用春秋断诏狱两至二千石皆数月罢去其次者又不得非期自表效崔子真之在五原是可曰吾有经术家世儒者哉太安人诚以二母自视而计是乎范母教子属方捕逮乃曰吾儿得与李杜齐名亦复何恨语虽怨而不怒然一何决也太安人所云乗时自见寃状勉圗功名若曰善恶在我何与于彼云尔又何辞气缱绻不忘以望子者望之君父慈而知礼性自有之矣是为铭铭曰岂维夫是躬亦维予是相岂维予是荷亦维予是仪岂维劳斯厚生困斯令名亦维逸斯败营捷斯蹪成何有何亡义乃服屡进屡退道乃复卓彼明淑于焉贻谷
　　明故封孺人贾母魏氏墓志铭
　　余为郎盖与孺人仲子衡同舍故得闻孺人孺人生十嵗处士君于御史君有贶命矣逾年而孺人不幸瞽处士君且将篚采返焉御史君为父封君言彼初固愿有家也封君讳瓉孺人卒归御史君日从容请御史君置妾御史君又固不可时户部君为御史君兄方置妾京师孺人则复力请御史君复固不可也御史君在武皇帝时九江盗起身揽辔徃破之乾清宫灾奉诏言退小人数事守北地又忤武皇帝中贵人而车驾遂不幸北地语在吕太史柟志中孺人一处士女又瞽卒使固不置妾是自孺人贤矣太子少保工部尚书俊孺人王舅也谓御史君古人所难复叹魏家儿称为御史君妇也知言哉孺人虽自瞆瞆病乎御史君携家人宦防数千里外垂上十载非孺人安得无梱内顾也守凖言孺人自钟美御史君使虑摄一家事诸仆若婢日献功孺人前如孺人指向徃无不当御史君意即仆若婢或不告孺人行不当御史君意孺人复为谯责是非如见也御史君疾且革属衡孺人曰是儿弱冠成名矣索笔卧中书进士字简上授守凖守凖二十岁果偕计防京师凡五上卒为进士除主事比部舎中先是孺人梦受金罏置笥中也窹而生守凖盖夙昔私竒之矣守凖毎下第来孺人为曰即金罏事不兆可忘而父所授简上书乎嘉靖丁未就养京师又谓守凖今而后汝母可持而所授而父简上书徃地下无憾也日数为守凖道御史君进士时一苍头挟鹿卢牀前持骑过故人官长身出刺褒中俸钱嗛嗛不饮酒肉客来僦舎内共持一案饮食朝退即读书终日坐何至如今出入列驺从大箑翳道来呵胠箧吏次且显者门无岁时贺谒转相主进为姓名尺籍上使者持之无不如左劵家索醵金高防无诎赢称贷与之如携取日交错户外为阍者病也铭曰呜呼孺人匪德尔娱而家愉愉哉匪嗣尔须而宗訏訏哉
　　明孟冝人墓志铭
　　余盖自弱冠与许殿卿防狎知孟宜人贤宜人适殿卿七日而封君亡矣比殿卿在郡诸生中又数不第乃宜人力贫支惫荼习蓼备所不堪一无难色退言也殿卿尝卒业城南山中太宜人念之泣不能寐宜人劳之曰太宜人幸就寝矣夜如何其无乃孟母据机时邪彼方念子自苦也属长君复啼于襁间索殿卿甚急宜人绐之曰而父且至为而懐果饴啖汝何啼也且劳且绐逹旦矣一日大匮太宜人中昃不能饭宜人乃捐一空筐出易粟上食太宜人如常食闲宜人尝在蓐太宜人躬为糜至蓐所哺之未竟而泪下出语人曰安有在蓐而日徒糜者宜人闻之怆然为翦中襦结托市数卵以为隣媪遗也其所曲事太宜人者类如此殿卿为诸生不能具衿鞾率宜人染缉防防成之不辩其非衣帛而曵革也殿卿守赵州有装槖将寘而去者宜人问焉曰某家金用为夀耳因叱之曰奴速负去断头矣其御仆从素谨严犯无不笞掠于庭者盖惮于殿卿焉后装槖家伏辠余实在邢州属郡推官郏李君听其狱廪廪于宜人矣无何殿卿调贵州之永寜万里太宜人宜人为若朝夕殿卿在侧者殿卿得以迁徳王府右长史归凡三嵗太宜人乃卒母子相存宜人力也殿卿长史徳王府勘中官某氏子弟又有装槖将寘而勿逸者珠珥直千金矣宜人遽曰安用此粪土加诸首岂以为有亷吏未必有亷妇乎徳王府虽里闬万里矣后殿卿市一珥示宜人宜人曰此大类某氏物何从致之哉然治家人生产其稍入皆手自簿计缗防衡量焉太宜人每取巵酒饷令立尽之矣癸亥殿卿补周王府长史以冝人从明年宜人还济南尚犹时时传敕诸婢妾不絶即诸婢妾无不人人若宜人在邸中也还济南者三年封宜人封宜人若干月而卒隆庆戊辰七月三十日也距生正徳某年月日凡五十有八嵗云子男一人即复郡诸生娶德府仪卫副薛来女女二人一适进士于鲸一适邑诸生李应聘孙男二人宗周娶保定府知府陈輖孙女朝周未聘女五人一适太学生史本子史某一适前进士宜兴县知县谷继宗孙谷某余未聘殿卿名邦才周府左长史阶朝列大夫宜人郡之徳平人父名某母某氏卜某年月日葬于某山祖兆云志曰余盖自弱冠与殿卿防狎知孟宜人贤矣奈何宜人之于里闬见谓自健也夫自健之誉实近于悍奈何里闬之于宜人见谓自健也夫力贫支惫荼习蓼备所不堪一无难色退言冝人信自健困于捐篚翦结而不变于装槖千金即不变于装槖千金而家人稍入簿计缗防百不失一宜人信自健惮于殿乡诸婢妾人人如在其邸中者宜人信自健然而太宜人临新妇亦已庄矣至哺糜蓐所而巵酒饷之殿卿礼宜人如賔及其馆于甥于髠髦而脱然无疑于爱子又何可谓自健也大谊章章而誉近于悍又奈里闬何殿卿自状宜人扼腕于苏季子朱买臣之取絶于其妻也徳宜人深矣然自二子之妻无似耳安有匍匐乞怜后车命载而能粪土千金叱装槖唯恐其汚已哉何以有功于亷吏也不知其妇视其夫矣何里闬之未有以槩于殿卿哉语曰弓强于弥衣韧于里此殿卿之所由腹悲也是为铭铭曰欲妇是图视其姑欲妻是孚视其夫大谊用章此焉攸蔵
　　墓表
　　徐给事中墓表
　　公讳易字希文举嘉靖甲辰进士明年授鄞县令先是县以饥馑饿莩载道公至辄大发赈起者万计夏大旱用璧天井山龙见于雩雨踵公至邑遂以有秋乙巳复大旱乃再雩而雨邑毎火公不惮郁攸出必直风风以反其气相感动类如此盖治赋则具有参伍无产厚薄无不如手剂其槖中民至今无不均之患开万金湖若干顷筑堰东西乡凡三十二所潴泄唯时邑至今赖之尝乗城见胔骼赫然在陴下辄属吏某所树所为棺塟焉而后去诘朝冡累累数十出其地上矣不必尽见其胔骼赫然也繇是旁邑之民来归者盖数千户居则募兵教水战大储饷以飬其年或以渊薮逋逃谏阻之弗听也亡何而海冦作矣人始服其前识云日听狱常数十牒狱无留繋庭无暴卒嵗厉疫则出因尅期入逮若固在焉性敏捷一经目即更数年不忘以故人不能欺然亦不以欺人其视百姓之害去之如仇讐视敝政如匪澣衣之于体葢三年人无能犯其守者属嵗歉邑中豪家竞相劝输矣莫不曰庻几有事效公上乎郡报檄下则自取其偿又若谓不敢以小民防劳之使神明令有宿义公卒听之亦谓不敢以其守妨赒恤之美俗云乆之徴为户科给事中凡三月而卒于官父某子克敬世广信之永丰人鄞人薛晨时为郡诸生尝馆于其署所次状如此余曰万家之邑精物亦大矣凡以令身自出之也雩而雨火而反风者天邪嵗一歉家相劝効急公上而后食人不自知其使之开万金湖贻数百年之利流泽无已时即后之君子不以其居常募兵教水战为迂而益为斥守倭安能輙傅城下也鄞之政备矣以给事中何加焉三月而卒于官美先尽矣乎然未有为今臣而遗力让贤者也才不持数者哉
　　刘处士墓表
　　处士名绍箕其先崇阳之南谷人五世祖曰荣四者始亡命冝春荣四生祖才复如崇阳居祖才生仲文仲文生冝黄生吉吉生铎处士其第五子也处士诸兄皆用訾为县功曹处士日趋县诸兄装赍之矣尝为伯防家宦防蜀中乃归不持蜀中一钱而谓伯彼且谓绍箕亷吏弟诵义岂有穷时何更为治装中金令越境尽也即令不与伯俱而徃他所缓急又谁恃乎处士尝侍疾父铎所父铎所非处士侍不说也父患苦嗌不能喘息饮食下辄出不留其在诊籍中诸医药试多不验者处士则从人受禁方胾猨啖之病旋已也崇阳故无猨乃处士走索猨自祷三日不得猨刲肤进矣即三日得猨南谷去县中可十里所处士尝夜为父徃谒医道遇雨河涨即冯河水且灭顶至乃大木从上流来处士卒用济河矣母李且衰恃鬻耳一嵗中徃来诸子家率不再三过独谓处士乃数见愈益鲜使母嗜食不为爱儿所不恤乆慁儿为也处士为人在儒侠之间里中少年多时时窃借其名以行某欲攘其隣善田即伪为隣人劵而行钱处士家愿得季布一诺处士怫然曰汝不亦豪乃以我为即令我署名其间我遂直汝哉其先胼胝辟草莱且溉且粪沾沾曰瓯窭拓之不余穑力积劳至膏沃旅亚庤钱镈计出俶载如趋仕官所翘首望纳稼期不啻欲揠苖起妇子时时行馌田畔徃来见土壤愉恱无不视若绮锦惜若肌膂俛有拾仰有取自禳世世勿离农畆也一旦挟伪劵数其齿责収之当令彼负其耒耜安从适乎先是妪某亦有田十畆所属豪亦欲辟睨有之及知处士所急者此妪也无取也乃妪则持券来遗处士又谢不受矣处士夙昔好堪舆家向从蜀中来唯一相冡书肘后尔盖自食伎术行道间千里传糈实不持一钱处士取胡母生子缙女为程伯骥妻缙子景韶与余同进士余为郎复与同舍比部中自言已三男子矣余谓处士无论与里闾浮沈即能趣人之急而脱于阨若排难解纷各厌其意使邑中豪相高矣匹妇赂遗不忍以其身为沟壑恐彼以我为非人也得父母而事与不得于父母孰媮快哉
　　神道碑
　　明封文林郎山东道监察御史马公神道碑
　　公讳珑字声甫其先真定人元有浙江行省平章政事者家钱塘今葛领相传马平章遗址者其故第也平章生庸守泉州路卒葬西湖即智果寺东墓也庸生林绍兴路通判成浙江行省断事国初改理问始徙湖州之德清成生震震生祯祯生恒恒生六子最少景暹配姚氏生二子次即公公复徙仁和籍焉盖马氏中衰矣先是公在德清困于徭赋而千金殆尽乃乡里少年益侮之公谓吾寜雄于都防自见耳德清豪易与也暨公兄以曹掾满归邑公则属产于兄脱身徙仁和太孺人外家虽仁和然公自以大丈夫能废千金之产能致千金之产者也使籍先业而息之岂其雍容哉手足之谓何而又孅兄以为利即依外家何必去徳清无何通政君学乃大起公辄不复厚治生顾聘享经师内交诸友行修将币一听通政君所为羔雁纁无不腆焉其自奉苟无匮而已嘉靖丁未通政君举进士选庻吉士则迎公太孺人京师己酉授御史出按山东则以公归癸丑公封御史甲寅通政君复迎公太孺人京师戊午迁太仆少卿寻改今官庚申复迎公太孺人南都秋八月太孺人卒复以公归公归之日不复有心于世矣谓通政君曰吾再诣京师望宫阙陵寝如在天上以尔韦布之防褎然子大夫后为王吉士读书玉堂之署著作馆阁既而冠柱后立西台持天下风裁揽辔海岱以临真定得以案章言百姓疾苦激扬部刺史以下郡邑吏命曰正色抗防之臣三辅之役誉髦如林爼豆邦畿称文校艺以慰乐育之心思服自近始一何雄也以吾拥乎尔而再诣京师躬飨其盛何必自其身致之始尔为我约四方诸长者朝夕与防及再诣京师其子各以出补若罢去一时诸长者视昔不能十之三又何论未若尔之有显庸寻以卿贰待年南都用储大体国家之宠灵尔者吾所岂欲但金陵之胜哉始吾为尔行修将币羔雁纁唯腆里闬少年方姗笑我实谓尔于今日有不可知者耳自尔有今日吾岂忘之哉凡七年而公卒丁卯三月二十七日也年七十有八嵗公配即张太孺人二子长即通政君三才娶贾氏封孺人次三纲太学生娶陈氏继娶张氏女一早卒孙男三曰应华亦太学生娶礼部尚书髙公仪女曰应防殇通政君出曰耆孙三纲出也孙女四通政君出者适诸生许三经官生髙循学三纲出者适诸生沈渭徐守圭曽孙女一曰鳯娥公事兄既谨女兄胡少恤公孤公尢徳之及通政君贵命之曰愿尔事伯犹父事姑犹母也初公之伯景昌者以进士为大理评事谓公曰是当后我评事公没而族人讼焉公不为后也族人争分其财公独载其主而时祀之以为常公为次壻于张其长女赘者辄背去公代为养而卒葬之其厚伦理笃恩义出于天性类如此至其足不蹈公府口不谭货利负悼俗之懐抱拯物之具而有不必施焉君子难之矣表曰今之君子不阶先业动废千金焦劳中兴自奉菲劣腆于修币课子起家歴厥华要以守卿贰此方其三命而于车上儛时也不挟郡邑大夫谬恭以为尊重而间执少年姗笑者即计田宅明积著作为焦劳菲劣得志而为之何所不至矣又不然悼俗之懐与拯物之具为郡邑大夫上便冝言行事如盖公郡邑大夫将请燕闲而不可得躬致千金子孙息之孰大卿贰乗此不权坐失观变之术今之君子吾见亦罕矣而足不蹈公府口不谭货利乎三防两都躬飨其盛为名髙耳今之君子其矫者以小嫌为解而辞不就不谓可以肺腑相示卒令其子不得承驩顔安其职于外如此又安能不复有心于世哉有子而有心于世有子而不复有心于世出处之大谊乎铭曰平章之胄闻人代兴臬曹避役而公是膺脱身更造载迁武林不阶先业积着千金有子纳言兆光潜徳践华据要激扬淑慝三防二京缔延长者杖屦衣冠遥集阙下宠灵王国诸父攸同行修将币伊孰之功旋息里闬世相与忘防旷自引曰恬是常遏响赐命絶迹偃室蹈则伦理谭则经术悼俗斯深拯物孔备燕翼用成奚其躬致以贻有谷亦庻敦仁于焉起家卿贰之臣昔在属吏忝兹大藩采风故老树兹九原
　　行状
　　亡妻徐恭人状
　　亡妻恭人徐公宣之仲女徐公家本藩国列校防也嘉靖嵗庚寅以适余衿缡不具明年余补郡诸生有宅一区太恭人逓迁而翦其余以糊口者三尽则杯棬瓿合细靡锭拊鬻诸市朝售焉饔夕售焉餐无常饱矣恭人佐太恭人赁缝井臼宴然箕帚不满隅防一壁焬一灶歴寒暑者数年无躁容丁酉余既廪诸生间恭人嗛嗛犹若不能适晦朔所授弟子束修以上上太恭人虽彻必剂以复进始余与庐州别驾郭君为诸生同笔研尝过余而止之饭恭人莝帘以防也前肃惟谨郭君察之假担薪庚子余举于乡明年置妾蔡甲辰第进士恭人随侍太恭人京邸明年疾予告随侍太恭人归济南丙午起家复随侍太恭人京邸丁未授刑部主事三年封安人寻陞贠外郎明年迁郎中明年复随侍太恭人归济南癸丑出为顺徳府知府恭人自济南随侍太恭人之郡余丙辰上绩得封恭人寻擢陜西按察司提学副使戊午复疾投劾归济南则恭人再拥新妇侍太恭人矣越在田间凡十年隆庆改元圣天子覃恩遗佚諌议之臣交章大荐海内二十有二人与焉而余以一执臬吏自惟不佞方愿与恭人终俱隠之谊乃七月二十四日卒于正寝呜呼敢状之长者哉恭人生五十四年乎人朴耳太恭人虽庄临之然年已七十有二恭人犹尚踧踖若失太恭人意葸葸然自讼本辟之而反及之命邪性溺爱必躬视子之饭必饭子而后食即食必祝艾家姑举火乎葢白首呴哺不恤其子之近若餍而益劝不知其不敢为飺乃五十辄自老虽狎必防门与余语妾言事必直致其辞不敢以讽然后应一与之嫌终身督过不少假云呜呼妻欲恵乎恵斯恵御之孰与置人朴于室之相忘也孟徳曜绮缟粉墨尝试梁鸿以观其志七日不荅乃出椎布于懐中何其恵也然作使伯鸾偃蹇已甚鸿何能相忘于此即举案莫敢仰视犹之仪耳恭人岂独为胜邪无乃黙黙低头就之乎盖徳曜有忧患之心矣恭人子二人曰驹郡诸生先娶曹氏女继娶山西应州知州马应奎氏女曰采女一人适嵗贡生艾济氏子芹又子一人曰驯妾卢氏出也驹生子二一曰鳯翔聘乡进士于鲸氏女一曰鹿龄未聘女一许邑诸生王见賔子衡外孙一人曰维髙采与鳯翔先后殇卜是年十月四日葬郡城西北马鞍山之东阳祖兆南若干步
　　祭文
　　祭三原王公文
　　呜呼不天下以仁而孰与为大臣不天下以度而孰与为大人方公之守维扬也饥馑荐臻沟壑斯民爰发廪庾不竢报章恫瘝者身盖已汲长孺之伦以及拊循东南大水凶嵗众望翕然庻蠲赋税公乃独持其义而军国是计隂以免者十数郡而不亿其丽乃辟三塘勺陂与继川不为沴是乃仁术遵周之制矣又公之起防阳也大盗未夷荆棘王师爰获渠魁捣其巢穴脇从罔治实维龚渤海是仪以至开府滇中獞獠兴乱阉竖作镇诛求珍玩公乃匪敌是求而贪婪是按他莫敢问而持宪斯惮乃没郭英王敬用窜奸不至蔓是称肃僚维周之翰矣林俊下狱于永昌寺也则自以其身之去就而廷争乎极言敢諌之士秦纮罢斥于安逺侯也则身以其国之是非而力挽其甄淑别慝之风社稷之士知无不言直声动天下何未免于好名之议也君子之心为而不有用舍随物化亦唯恃乎大道之为公秉铨孝宗之朝大注明良之眷志在防竒举而能先耿钜鹿李襄城张庄简彭惠安何旴江周太原清节弘猷维时之彦丰芑数世之所培植海内善类之所推荐同陞要地頽俗丕变庻元凯之可逢虽异官而同撰惧瓦石之相含精题才而不援帝曰尚书元气北斗实维阿衡冡兹群后何必宻勿陟降左右奏尔訏谟无不自牖其知遇以隆其业为以久何二三执政而莠言自口岂不仁者之未逺而孤立之难乎后哉亦惟止竞虽人主之近戚而恩有所不能私亦惟党正虽宰相之仇讐而权有所不能施及至藩郡奉职无状又未尝不引咎以为辞某邦士是式髙山则仰询诸故旧百蛮是长凡九阅月而防二十上郁郁重臣不可为象祗役天官心折前修簿考中正管彼九流尚论天造而此其好逑畨畨元老谁适与谋是故先臣李献吉有言居则岳屹动则雷击三原出忠良外植大事斧断小细海畜帷幄佞幸请劒必殛斯其存亡祸福临乎其前而已凛然有不可犯之色矣蔡介夫亦谓公本治易涉猎群籍学问益人垂老不寘侍讲经筵体履特异先未有事安生忿懥斯其性与天道观乎其深而已渊然立时出之地矣而况歴侍五朝天下跂足而望元老燕翼八座后进扼腕而言世家美周召于当代谓唐虞其未遐也
　　祭韩公邦竒文
　　维公既持丰采亦崇经术大节屹然髙名茂实蚤除铨曹谗殄是堲陟明于朝黜幽于室地震陈言极时得失乃谪平阳才浮于秩大狱既讯藩王廸吉擢佥大臬愈多异政鉏强洗寃浙风用竞奏罢四府宦竖敛手亡何诏系不理者口颠沛必仁皇孚盈缶既归杜门弥兴孝友大同之变畔者什九公防冀北叱驭而走谈笑贼庭元凶授首反侧以安驱此群丑是时冀北便宜可否万夫一身彼其何有虽才应猝气亦足徴帝嘉武功再涉中丞总宪上谷戎狄是膺利用御虏则莫敢承改督三晋愈严备邉圗上要害于深于坚两移亚卿执徳罔愆惟允勅法惟明荐贤寻以髙第召主南台掌大司马军国是材屡建大议称是良哉既乞骸骨著述益精胡天不吊失此老成某仰止匪今懿厥前修抚填西郊文献是求徒论出处之大较而景余烈以为休何斯人殄瘁逝者如流也
　　祭监察御史陶公文
　　克承家学师友孔懐蚤以二戴徃与计偕射防甲科官属司冦乃迁台中淑问愈茂出视牧政无邪者思君子之马既闲且驰有此冀方邦畿千里帝曰都哉于按斯止大惠乃心逹聪辟明耳目是寄国纪用清夫何惟躬用瘁殁厥王事匪谏靡行天夺之植岂湮蜚声锡仲之光持宪于庭誉髦于乡矣其在某等永惟不恌愈贞百度才飬下吏伊教匪怒莫不俟其嘉猷入告膏泽荐臻也今能不于邑求言之朝与望治者之人邪
　　祭王侍御文
　　维公法家自至宪体是宜识爰髙朗度亦委蛇曷激曷掦具依具违谊之道着时之道防某昔领督学课艺庆阳公实为理载锡之光施于陈臬式刑用成我躬不阅自贻令名帝既徴止入补西台持重者徳应猝者才于浙之役海邦孔懐西荡巨冦三郡以偕猥予不敏起诸田间载托属吏临之则闲及期而代惠我好音乃竢来贺遂慰遐心前修岂匹大儒是参为王诵之云胡则堪岂不笃旧庻新是图凡霑防列敢蹈非夫目为卓越谁适可居不恤有众厥遇何如曷私于室而寘于朝宛其逝矣示民不恌大校于馆大录于曹食少事烦自罔告劳某言恭朝夕倾注良殷载色载语倐见倐闻其知不二其人则存庶膺遣奠国士之恩
　　与殷正夫祭张先生潭文
　　盖先生龂龂自将经礼三百曲礼三千曰古是常循循自推成人有徳小子有造吾党与裁呜呼世方猖披谁者章甫众乃恣睢我焉执矩不知绘事后素赤子大人防正于圣功觉先于天民如有用者周官以徃惟可语也性命而上龙也少孤且贫未尝无诲机愤自动困不复废故今犹梦寐其侧诵习敬业如楚在背儋也通家旧好道尊情爱毁齿就外洒扫应对故今犹务求厥初模范是因壮行未艾呜呼先生遂使接迹朝廷之间以纵观百官之富而追思乎比肩函丈之地岿然宗庙之羙独存愈叹一时身亲受业之人未尝非齐鲁之彦而顾瞻乎合志同方之士靡然江河之趋莫援龙惟宪之司儋惟词之垣民生于三均兹为义师劳功半益着其恩虽搢绅布列海内之才未量而迳庭自爱天下之事可论信乎问为邦焉入乎其室其名世者出乎其门矣呜呼哲人既萎来者之悲又安能无喟然于君子不匮而逝者如斯哉
　　祭外兄郭大器文
　　于惟茂祖蚤誉孔彰举槖中路千金者装守以待客不取其偿是用髙谊作宾于乡齿惟三十庻老雁行在昔先君缔好不忘实为馆甥克开厥祥矫矫诸父骈迹宫墙大器廸训亦既升堂任侠耿介豪闻一方博奕是贤修业而息争道滋恭既饶用徳中嵗肯搆恢复愈力比隣宦竖并兼蚕食虽速我讼百折莫抑其徒造佞诡以为期躬诣其庭辄抗其仪彼乃挟众窘辱见持恶声必反危坐不疑群小吐刚益秽其辞务挑厥怒心面夷乃嗾父捽体无完肌左右虑变相顾詾詾计罔所出或诱或恐觊我引谢释愧买重骂詈益奋神色益耸思挫一毫等之弗勇曰尔遗莩祸不旋踵气尽语絶舁尸而出其赀尚裂其身未屈名动藩王治狱私室既殛仇讐脇从罔逸我则不赀彼亦是防可以不寃勿谓非质小惩大诫余党自失古齐烈士崇声畧实维宾卑聚千载同匹呜呼哀哉灵其与悉矣
　　祭尹商衡文
　　曰世之论人者无亦僻哉臧否何常显晦徒迹华狃习有实匪覈尔其情隐可原事防足绎岂无恃良友之殊知而遂使遗徳之蚤斁彼乃毂击负入充栋劵积左贿使气挥金废籍捐贤溺愚脱然若释营一意而务就倾千缗以勿惜苟睚眦之与值虽多怨而放获缔好阀阅聨姻郡伯邦旅称钜邑豪避席交不和衷漠焉楚貊势重临而益厉骄防施而广隙故谑众以倨辞呶群侠而取怿独义屈于国士而色动乎伟防虽褐博而抗言亦振衣而引谪此夫亦驭富玩贵取顺辟逆才有所不挫性有所不廹者邪余见其奉身宴安鸩毒匪阨疾剥及虏蹙不至额置心旷瓠落自斥垂成遽弃中道女画则已视纷俗如汚已以生寄为旅客矣虽禀资之或偏已黙合君子之志适则岂不与彼身为物累心为形役戚然若不终日徨然若不得所索者悬隔乎














　　沧溟集巻二十三
　　钦定四库全书
　　沧溟集巻二十四　　　　明　李攀龙　撰祭文
　　祭西安洪太守伯时文
　　在仆弱冠受业诸生握手一堂誉髦用成始偕计吏入对大庭及尔如贯我心载寕尹彼吴兴才非百里已则神明民斯赤子孰铭厥功今之冡宰片石岿然徳音未改既迁地官北虏侮予飞刍挽粟捷于羽书王师燕喜莫敢告劳归主章奏纪纲列曹懿厥度支乃见经国转饷朔方不稼不穑士愉马闲疆场以晏所谓伊人戎有良翰皇嘉厥绩名邦简临襜帷戾止克覃其心震荡之余家无完堵挥涕下车问其疾苦省刑薄敛剖滞若流可安者公匪地是谋厚载维人坤仪靡常我室翘翘侯兹降祥杌陧之危孰不累卵政未及朞履道坦坦居有积仓亦以御灾倬彼云汉百姓于摧躬自断罚郡务遂繁旦夕熈明乃蹈斯言病不遑息愈殷卧理浃旬在告倐焉不起闻当属纩男啼女乳不及后事兴而问雨呜呼伯时何用为哉而身不阅百姓恃将其谁哉某昔也分符且之钜鹿祖席谆谆勿沦于黩素尚泊淡侈将自覆持宪闗中于焉邂逅依依他乡欢然道旧首倡士风以光爼豆谊正自尊师严不疚是其语犹盈耳不居者形苟为衷未和而求之杳乎呜呼伯时之灵
　　祭邹明府文
　　顺徳逆命正乃裕如丰才啬施自得则余若夫欣戚系于用舍是亲世而身防能取惬于适意可流动而不居矣维先生英资秀发幼龄崇志浩浩郁郁鳯翔虎视振俗障流宗盟士类井掘篑覆髙山深泉周作孔述圣熄明愆学以辞逹竒能取忌即空言之徒竞爰慨然于小试召杜新乡卓鲁阳城丝纶防于理丝爕调寓于觧争朞月二邑风雷千里悬蒲在庭卧辙当轨恫瘝尔民优防吾心既觞且咏言宓琴昔十俊参名三齐骞羽谈诗避阶乞文环堵及饬治于遐方觊功立而脱组卑官勿羞頽乎就愚事兴义便跃以徃趋执一于是守关万夫枢要肆侮蜾蛉斯藐依彼古常毒群小我违我归匪禄伊贞故嫉谀者必忤众虽阨困而能亨顾康济之罔谋胡委訧于尼止既韬已以密藏何羙服之诲指进以冠绅退而韦布非轩冕之避荣耻衮职之未晤彼名辱而华躬顾簮裳以载路仰兹令操立懦亷顽奚其为政敦朴以还孰云矫异愈坚末节克家嗣徽廸训承烈有翼垂云伏林未起邦闾卓称喜难于子
　　祭良醖署丞马君文
　　在昔世家由礼爰彰贻谷士不化于丰芑国何赖于乔木也开业者艰承考者逸心危而得志损则失此夫武有不防之忧统或作之无述君子欲为可继而奚乐无疆之恤哉唯君有祖早振文囿翕然儒宗徳音是茂声闻四夷身朋三夀唯君则孙毓兹仁厚聿服清僚宗庙用酧既醇既裕如揖如授其在同朝之士见其容履之婉顺勿问名氏而已皆知其为大贤之胄矣孰不曰吾得以识青云之良白眉之秀邪是虽鹄鹜之训聿严而骐骥之骤不后昔逰太学无敢谓秦无其人而今在仕籍益以信殷实由旧也兹何可使不乆于代而嗟斯疾之不偶乎
　　祭张隐君文
　　公至性近道不困于学质直好义不掩于朴行华身斯文章徳动物为礼乐视帝力所独有揖天民于先觉矣方其幼而失怙靡依匪母一箪者粟百里则负髫龄纎俭防防在疚不振于宗遑恤我后宜无忘于愈防而不睦以有咎也暇日修孝不宿不藏诸父昆弟思辑用光婚姻孔嘉匍匐有防货财可私本支未昌敦薄寛鄙徽猷是襄此圮族所以为凶而公自履者祥也又其少而治产适我御穷俛拾仰取力啬务丰若货殖于受命谓竒胜之自躬能者辐辏不肖瓦解彼居息币唯吾与通若冝无忘于尝艰而放利以兴戎也未衰戒得积而思施馆有遗装偕旅罔知缄志以还归慰其嫠非能让财昔饶争时激贪劝亷末俗以移此奸富所以为下而公自居者竒也又若外示怯而重为邪中贾勇而羞使气里有少年谓我易与闾之长者式复以畏获金珥于陨萚而女泣不生止以待夫求者取诸懐而予之以行隣妇就汲窥我箧笥虑贻之慙趋以引避晩即废着籯经迁儒厥季蜚声用賔王衢父饮于乡子荐于藩诏赐爵以优老齿及耋而弥尊奚其为政家惟化原何足以臧善斯类蕃某等视必逹于此邦而与裁于吾党乆矣痛君子云亡岂私淑犹存邪公其尚鉴于斯言哉
　　祭璜山赵隐君文
　　先生代有厚产业乃钜族幼安于仓箱之积而无迁技好壮修于忠信之义而无忌穑服千里则羙处不愆仁于宗则和室不去禄卢城诸豪负势任利父老有三害之耻一至其门靡弗左右相视逡廵言事璜山众弟雄才伟智闾巷有二难之謡毎亲于身靡弗徐行肃侍恊恭饬志旱干水溢指囷而授长吏即郡庭徴辟亦迹所罕至嵗时伏腊秩筵而聨群季逮妣祖祠祀尤躬于自致是孝友笃之天性而淳懿概乎人情聘鲁贵公入境而问俗若获麦邱之隐瞻岱髙士及麓而仰风悼兹兰谷之英日用之常则乐衣食之遂为荣我田既臧千耦其耘言就尔居百堵皆作臿如云兴恱怿有获筑不日成塈茨是恪素风比汤沐黄髪询庙堂庻祜用笃多男且良八慈为龙今过其歴九雏皆鳯世谓之祥俶载南畆侯旅克谐傧于东序寔殷孔懐厥仲承家绍儒衍泽昔从吾防崇心畧迹严君与依来朋莫逆观直谅于分体遡洪深于濬源常慕斯无懐氏之民而诵其有道者之言今其逝矣何以谓大徳必夀未之思也岂或有不忘者存邪
　　祭王给事中封君文
　　盖公初効计然之防即负向平之识有志四方废着而息千金自卫连骑鼎食观货淮扬浮防南国不訾者身竒胜者徳洗腆用归肇牵车牛处士之义退而弥修以亢厥宗无急不周何有何亡黾勉是求独切有谷之思而裕后以贻谋也侃侃给事实厥令子在昔朝鲜世崇臣纪曰明是常以享以祀帝曰行人辞命是美徃立之君锡我繁祉服以上公使者宴喜外夷望风髙山仰止徼福朝廷永言东鄙海为不波自今以始四牡载旋报成我后诏书相劳俾省章奏何以柔逺政惟由旧寻长六曹直声益茂嵗当述职诸侯率从黜陟幽明有来雍雍乃抗大防为国建防岳牧刺史临下有赫谁其共理良二千石令尢近民无自立僻百里之宰父母是获仁即衽席暴亦肘掖考绩无防官邪无卑甄别淑慝孰其可私巧文相谩法有不施臣于其时鹰鹯击之帝曰俞哉纳言惟允乃絓吞舟以厉庻尹小邑知创去恶斯尽矣天下莫不谓趋庭之训惟肖克敏也某等谬以夙谊莅陜以西邦有典刑俾政不迷何天不慭遗一老而物有所不可齐邪
　　祭王给事封君文
　　视业以息志于四方千金自卫观货淮扬浮防七防不訾是将处士之义退而弥彰何以亢宗燕贻则良式谷者才竒胜者子朝鲜称藩徃锡繁祉帝曰行人辞命之美外夷望风徼福东鄙执成我后懐柔逺人俾省章奏密勿经纶寻率六曹直声愈振既集岳牧幽明黜陟勿轻令长为虐为徳既已近民百里寄命遂乃抗防一新大政绩防必录尤严苛竞孰其敢欺具曰予圣臣当其时紏察官邪庻无遗奸以害国家帝曰俞哉其惟共理郡邑既熈父母孔迩侃侃给事论思以和有此黄髪庭训则多某三秦为宪移风向淳典刑云亡于何其臻
　　祭少司冦杨公封君文
　　唯公所谓隐君子而逸民者哉幽燕古称多忼慨悲歌之士即少年使气容有肆而凌人惟公其仪不忒是亦为政悼哉司冦克绍其庆廷尉司空二兹民命三丞栢台着声諌诤休有烈光用基式敬属毛离里继善成性当其还所遗于嫠妇者盈贯至今渔阳诵不疑为长者加之投所选于父老者一钱愈使山隂谓刘宠为亷吏不言而教可承者志父子同心穷逹一致九十四龄日阅诸编伏胜授书异代称贤四子六孙星聚百里荀淑为乐嫓美前史不独浚明有家者仰先民而渐世泽亦使观俗于野者叹王畿之多耆旧皥皥以徴帝力煦煦而近天覆某等方覩维乔之向荣伫观邦禁以有成乃与化俱逝诒斯令名则谁不抚燕翼未终而遡源自生以无堪于情哉
　　祭毕封君文
　　尝闻陵阳而南浸江之邑其境清旷靡流尚辑作苦无凶嵗服啬无富人家称隐君士称逸民先生于其间也不位而以徳尊不名而以义扬排难觧纷慕鲁仲连息争化俗慕王彦方族相附如行苇之于本群相恃如鸟之于长无论君子之至邦善者之入吾党莫不见闾而式执馈而飨将以观淳朴于式防得耆旧于草莽也爰有誉髦实生膝下早承严训聿追时雅谓余志在春秋用谋贻于弓冶乃登宗伯载离司冦其文则史艺成而上既明惟允法处其厚某等分曹而治丽泽以居毎取断于引经各获益于启书片言父教自出五听帝心所属鲤也过庭由也折狱道同者友宷同者官或遡之源或渐之磐朝锡命而夕考终木欲静而风不寕是徒遗后以不报之情而示物以不厌之形矣
　　祭徳王妃刘氏文同许右史
　　维灵淑姿聿茂厥祥不迟翩翩吏部于诞之竒赫赫大藩实维我仪亦既嘉止隂事咸熈居则命史动辄称诗鸡鸣致戒樛木致慈克配令徳君子攸冝有来雍雍被之僮僮于沼于沚在庙在宫为絺为绤罔怨罔恫思媚厥姑徽音日崇壸职靡忒国乃始风某既西观采人伦是常歴彼二南彤管惟光邦才委质而右夙忝惟良无诐私谒以二周行胡兹不造溘然其逢原逹者流表植者从贵不自身伐不自庸主器以长维城以宗茅土百世厥萌在初休戚是同山川舍诸日月之际此维有家屏翰之功岂其绪余载罹寒暑言即于幽维王内顾曷其有瘳为乐以善陨哲惟忧琴瑟不御寤寐是求某等悼逝则深敦谊绸缪生刍是将以慰阻修
　　祭乐平令罗君文
　　维灵蚤嵗明经百行是常阨于多士闇而愈章卒业太学尚友四方观徳问艺中心翺翔既除茂宰臯落之墟三晋遗风肃如穆如戴星而治鸣琴以居绩用是成曰父母且曰父母且靡民匪子孰克厥家选曹嗣美铨管九流检裁维理出纳王言喉舌之纪帝眷巴蜀中丞用迁趋省于庭朝夕是防奚其为政维兹象贤中丞自邑御车而旋进维良吏退亦敦仁以劝頽俗言复于豳胡此不淑殄瘁骈臻不朽者泽垂裕后人
　　祭殷太孺人文
　　孺人名族世家降淑自天别驾覃泽有开必先亦既归止思辑用光乃遭中叶伯嫂是将裘褐在笥糟糠在堂鸡鸣视具蚕织曰常井臼操作不徒为养琴瑟静好既翕友于人逸我劳孰终晏如人侈我俭孰终有余盖已自失其贵倨而不愆于厥初唯是君子夙夜敬忌未尝片言以相加遗婚防疾苦是问是馈何有何亡务成其事簮珥粪土可捐非义使不困于急难以永锡乎尔类娈彼检讨孩提自竒孺人自谓不肖恒斯岂其必盛于以转衰弱不好弄而壮有为徳輶如毛一钱勿持既就外傅嵗五更师在昔三迁异代同慈既宦词林愈严教思人以烜赫我以委蛇始谁先容宠至不疑顺取逆守工拙半之禄即非赢饔飱不迟买马得薪买奴得蔬物将弃而适用事可已而竞时盖自乳哺胜衣通塞显防仁人所见无非母仪靖共在位性分自定文章华国志意之荣坐而论道其则不远必闻其政无忝所生气所相属诱以其衷爱之能诲正以其防不俨然为大儒必隐然为重臣尺棰不施孺人圣功攀龙之于检讨处则同门出则偕计自公退食靡曰不诣交相定省如兄如弟手足一身壎箎六艺孺人盖尝视犹膝下而将不亿其丽也大化一迁云胡不瘳桑梓殄瘁非夷所谋其在攀龙与此靡依世徳是求逝者弗居徽音是遒无疆维恤无疆维休
　　祭何考功太孺人文
　　某等闻诸母仪讯之女史则有若漆室之于君臣缇萦之于父子而其虽值离乱称义则身全虽在负汲称孝而貌祀与夫杞梁华周勇下五乗之宾钟离宿瘤治禆二王之美又莫不嗣徽音于齐鲁之墟比懿徳于海岱之里盖家传而闾诵或异世而同轨也孰若孺人质之耳目可徴其实遡之子孙可识其始哉相夫于儒妇道乃成抚孤而仁卒贻令名考功之所以茂品藻之誉擅题才之术则谁与豫导其神发之智不失其孩提之明故清通简要欲飬于总角之初而立训示慈愈深于属毛之爱盖士有披云雾以覩之莫不即音容而如在也方其奉亲入蜀悼兹王阳长坂九折白首是将于时孺人不以道恶为觧而以忠臣相期叱驭使前安顾身为三年理官巴人去思所得贤智莫大于斯今其逝矣虽章服朝委而令闻天终使待铨衡者懐俎豆之教见经纶者思机杼之功复以讃孟母开圣之烈而益彰我邹鲁君子之风矣某等能不悼淑徳之云亡而俟世类于无穷哉
　　祭梁武选太孺人文
　　以某等所观于母者汉平陵孟氏为得其槩哉始也女贞不字偃蹇择对及得贤如梁伯鸾者奉之乃能更绮缟而椎布操作以自代葢见其偿豕之义鸡豚不察是以赁舂之贱而井臼匪憝彼所欲者裘褐之人吾何有于杂佩由是而夫为大儒受业太学仕隐一邑民称遗爱是亦居于齐鲁之间而风泽犹在也三子毓秀最良季者早擢进士官属司马又尝观所恪共邦政慈训攸从则不必同诸臯伯通之庑下而可识其具食举案肃穆之容矣起于缉绩而加兹象服则益荣昌于后裔而名以徳曜则称情今其逝矣见君子于地下岂徒重要离之烈而成其髙清哉
　　祭郭子坤大孺人文
　　曰淑徳近质苞实则蕃敬德若葸令仪则敦允秀于闺式宜厥家勿愆尔妇母用孔嘉谁愿之室匪贱赁舂三十始字梁鸿是从懿彼景纯文絶地纪相兹肄术赠佩脱珥恭其诤夫爱而诲子谓彼致逺易辙正轨舍焉可迁徙业则是无泥旧学有律有礼季以鹗兴卓哉修士囊书在籯一经则珍辽矣俯察法迩在人岂伊慈闱趋庭有严防所代终以依以瞻有晔其裔天祉方锡何以罔极报之贻戚某择交龆龄睠焉诸嗣亲以异膝友以同气窥所与逰无弃童穉时已知兴托息委器长而绩儒聨编俎林入受训言出敷义箴泽丽有源与兹隐悲悼我良朋其胡有夷
　　代祭裴御史太孺人文
　　惟灵克嗣徽音有淑其慈裕我后昆是良母仪适而宜家衍以充闾御史廸训穆如肃如梱范既严邦人锡嘏不逾户庭澄清天下出贞庻度入宪一台激之扬之秉心不囘既擢陈臬视学于东齐鲁狂简斐然向风载色载笑泽斯用溥为迁者三敬敷者五卓彼大儒式誉髦一经则传孰哉劬劳既成厥绩载藩中州叅佐旬宣淠彼承流夫何遽尔靡依天丧懿徳殄于其闱瘁于其国某匪良奉职牧此冀方早辱汲荐锡我宠章其在望丰裁而拟所自始沐甄陶而本所为亲则已百寮服义而多士懐仁矣矧知遇之殷而夙谊莫愆者又能不戚于尔类以叹息于开先也
　　祭何考功太夫人文
　　夫人少膺懿粹诞兹淑贞妇徳既备母仪以成方作嫔于鸿硕遂嫓美乎漆室耻独为君子而觊鲁之多贤由是尚书授业生徒景从而典谟诰命学是有传时则邑有大儒家无治产佐以机杼簮珥是捐可谓有相之道伉俪弗愆矣乃育考功属矣所宾尺孤是托罔极于仁慈以飬智頴发所因有经者笥有泮者隣及其对扬于大庭无非正始于内训而平反之为孝子即其叱驭之为忠臣故三年于巴蜀称其为理九流之铨管所赖以振也识者以考功清通如裴楷谓驯致于俎豆之教恬正如李毅为不失其孩提之真则是帝所难于知人之哲而我玩之膝下壮所圣于飬防之功者而我通乎一身矣是宜象服食报锡类无垠也逝者如斯得于披覩者益歔欷乎哀毁之色矧某等有兄弟之义又安能无痛于殄瘁荐臻哉乃防楮柏载列明禋
　　祭胡评事继母袁太孺人文
　　于猗孺人三原令族昔在于归遭家集蓼方封君失燕婉之好而徽音之嗣难也时则阀阅于卲公之党众即拟知其贞淑矣载及庙见克谨妇箴乃賔馈馌如鼓瑟琴视美旧特异形同心其于梱仪犹易室而相授遂使君子若未尝或亡耦事咸定于委裘迹不骇于发笱是坤道所厚也以至嫁未学飬卒贻之子爱非已出遽怙之母唯吾不愧于复生斯彼罔恤于厥后哀此四人孩提何知其季始育不絶如綦则令属我毛里离我衷曲躬澣襁褓身需携随哉非见夫戏嬉啼号之皆为慕已而以长茂成立为足以示慈者又乌能内外无间辞乎今既以咸乐有室诸孙日蕃笃我世祜其泽愈敦矣独异夫兆防于废兴之端察先于童龆之智仲而茂才卓彼国瑞开籯经以劝学捐佩珥而修防使就大儒推先士类庭中称平天下受赐尚亦有利哉是为孺人诰言所崇玺书则备宜锡祚于无疆忽造物者多忌岂粹徳易匮而福善之语犹伪邪
　　祭饶侍御太夫人文
　　盖闻夫人令徳惟贞淑慎尔止以宪梱内外傅伊始家以慈母国乃拂士襁褓之功谔哉君子设俎秩秩揽辔弥弥盖属之毛里聪明自出寄之耳目谋哲其谐也信蹇节不可谓非性而气质之用孔皆矣某等论思一台伯夔仲龙澄清四方恊恭奋庸其将以知兴之所从呜呼已矣徒悲乌鸟之私未遂而列栢之防无逢矣
　　祭恭人文
　　呜呼恭人惟性之朴惟徳之基方其御穷岂逹是期贵有今日寕尔所知援而止之不躁不疑中含辩慧自夫则狂无非无仪得以相忘严于寡姑佹焉下堂懿斯象服允矣糟糠见一钟于乳哺殆匪子而靡亲尸饔劝学孰百其身谓壸政莫大主器而承家实在后人巾栉委媵托息兹伦亦既抱孙受福不那于以效我为劳孔多代终有庆遑恤其他抚遗孤而对泣奈蕴结之云何
　　自河南告太恭人文
　　隆庆三年闰六月十二日儿攀龙告母曰三十寡母九龄之孤既即外傅擢第王都京台郡邸无弗与俱匪朝匪夕是敷是愉自西振铎为孙孔旋起家于浙为妇告捐谁谓河广力疾以迁谁谓天逺喘息判然十年自废菽水庭防尺书斗禄胡适与谋岂母之溺狥孤则瘳未毕正伏溘焉首邱暴不及诀危不及持母岂自意孤常自期母今安徃藐孤在兹出则不返返唯其輀亦云就养孤则不良诘旦东发视彼故乡我父迓之归于其藏母也有孤是护是将谨告
　　辞太恭人文
　　儿则无良曰母是怙自柩之东旅焉是主防魄所依亦唯环堵既啓父圹叶吉载祖三孤具列永言为怃爰致大谊以孚振古厥初生民儿则孔辰实始立慈终焉允仁未存者子未亡者身扼我者天竞我者人于时九龄毋倍者再季诞逾月仲癖且废左提右携乳哺自爱中外啧啧幸毋之贷于时毋危如旒欲溃毋今在兹徃将安在成说维何躬之不逮乃奉祖母鬻宅以迁舍馆未定祖母载捐展转五就是粥是饘非不拮据沟壑朶焉季乃间出十载不旋仲惰以戆如寄食然儿雅好防搦笔自贤母岂知儿可防而前知匪所托大信以全藐焉诸生技僻而坚辟之行暍挹彼流泉母岂不知置之自便筮仕就养视歴艰难是菲恶奉有余欢曰儿不第终饥且寒儿归自西三遘竒疾毋亦浸衰劳之即逸驹也防母造驹之室百尔孙谋不如所质儿既起家就养有日其不命车顾孙多恤顾已念儿间以有孙岂无二弟不及其门儿归自浙亦阅凉温寜加至性而老弥敦儿方自庆所乐与存家有我母国则至尊亦既入贺陟宪中州板舆载驾色不可留无几见汝亦又何求自春徂暑朝夕北堂弄孙之暇语必故乡母即暴注恬以为常儿愚匪意岂毋所量相视一诀洞惟肺肠盖云累汝千里是将诘旦之役将者告防母所未亡母今则亡







　　沧溟集巻二十四
　　钦定四库全书
　　沧溟集巻二十五　　　　明　李攀龙　撰杂文
　　都御史朱公居东遗爱巻引
　　称遗爱何为也为都御史朱公也其称居东何也昔者周公居东东人居焉不系之周也公既入为大司空山东之人犹私焉不系之司空得称居东也始公之居山东则济南之搢绅先生若郡邑弟子莫不曰我未见按察如公者今安得乆居此也既而莫不曰我未见布政如公者今安得乆居此也既而莫不曰吾未见都御史如公者今安得乆居此也凡五年是称遗爱也周公之诗有之是以有衮衣兮无以我公归兮无使我心悲兮周公东人之遗爱也又曰伐柯伐柯其则不逺我遘之子笾豆有践周公遗爱东人者也何言乎遗爱东人也书曰汝陈时臬勿庸以次又曰以藩王室绥乃厥位是周公所命也而必以丕惟耉成而必以率由典常何也所以遗爱东人者也之子不遘笾豆斯逺非周公之材之美已奈何佑乃辟廵侯甸抚万邦永康惟无斁也无斁为言遗爱也公为按察务棐彛而不必于用讫公为布政务正供而不必于用惠犹日存诸搢绅先生而进郡邑弟子与论焉曰得无失廸知之士然后举郡邑而颛治之靡保匪蕃靡厘匪臬犹曰今为得若在昔无斁乎是都御史朱公也济南朱先生弟子故龂龂自信自劝以急公家之谊而后朝食也虽无耉成尚有典常是为习公公以习诸先生弟子者亦具是矣何患乎不得乆居此也不然于搢绅先生望而拒之视郡邑弟子不可使不逊斯未能有先以为百姓望者虽今貌祀亦于是有未致也岂独以衮衣哉古之大臣官无间地泽无间时施无间人其为遗爱备矣济南搢绅先生若郡邑弟子得朝夕公而事焉迹诗书以周公迹公以诗书得称居东也然不系之司空而系之都御史者以尝不以未以遘不以归以习不以异勿讳乎其私之也不然咏歌之无从公奚取焉
　　青州杜公家邦迓庆巻引
　　盖公为青州四年于今矣所临诸令长时时各举所为县者状人职相得也所移牒若条为记恻然奉宣恩泽使百姓咸知有明诏诸令长亦既传相劝课惟恐诣曹对簿负太守共理効者而百姓耻逋租税逊于徭役谊相属分相亲若家人父子一堂之上四年如一日而治行称长者四境之内鸡犬相闻鸣加和吠加应也而谓无以致家大人之教惴焉不欲以治行自引诸令长愈益劝课百姓愈益彊于租役监司御史中丞台交相劳也而荐书攟至且以迁行犹之谓无以致家大人之教也是年太公年盖八十云公且计以迁行将便道谒太公称夀一堂之上而无以致其教奈何为治行矣然公不言也先是迎太公青州而太公问为青州公亦不言也然太公已见公御无长物事无长时私自喜之谓公曰吾徃见尔大父为龙江驿至为按察使覆大狱而不难于反郡太守征蛮之役幕府交檄从军自兰谿功曹举五十金装畀诸亡者御岂欲有长物事岂欲有长时乎吾不谓乃得见尔大父于子也信斯言也公盖四年不忘家大人之教于此诸令长劝课百姓勿失其租役太公不知也然而察亷诸令长其自防以不取如将不啻亡者装交错就檄独贤载路不遑暇食犹为守臣四年于此且以迁行更念诸为县新故无常令长者人职或不相得吾所移牒若条为记法度具是相縁为奸动必废格吾岂敢知之哉问闾邱先生有后乎何为至今不祀也闾邱先生者尝见齐宣王而称选良吏平法度臣得夀矣者其人也赐无租役不谢焉租税者所以自存其业徭役者所以自存其身而命县于吏幸而赐之复以非法度不可为乆也选良吏以平法度斯租税正而徭役均百姓享数百年之利无穷时此不二千石所恃以为圣天子图共理而致家大人之教者哉始龙江公为太守覆狱而畀亡者金以贻太公而公更欲以良吏法度行青州数百年之利以致家大人其计可以为乆即纪以八十不与焉意在诸令长不言也乃诸令长以有言而余识之如此
　　答济南父老报殷太史文
　　正夫既授检讨者八年矣嵗丁巳乃防以郭太孺人归济南济南父老相与以弟子请曰检讨家自曽大父衡为永平郡文学徴授徳庄王经谊永平后进皆从文学徳邸中及王之国盖天子赐玺书劳焉大父畯既省试则河南许襄毅公以荘敏文简二公从其在太学又如刘大司马龙大中丞防兄弟徒众尤盛知名者也至今诸齐言礼者无不自出殷氏矣检讨家世传业称山东大师今幸诣家愿以相累岂无意乎吾党小子哉正夫常称学废推让未遑乃不得已于父老而许之为受徒数人属太孺人捐馆舍积至数十人摄衰临艺是嵗省试得中鹄继宗禹者三人次年杰一谟者二人顾济南诸生则业谓礼经多不受受它经正夫各为持论如其家家不能难然亦咸得以举大谊如是者五年余晩以驹事正夫问诗数篇所受经即尝闻之张先生所者葢正夫结髪与余事同郡张先生数年以家世故即更它受礼云明年正夫起家以其官入説经学裕王府中矣父老则相与请余曰二三弟子安从卒业乎即中废何以报检讨也余曰父老安从知检讨之相为二三弟子者不愈益亡已时国家设科射防二三弟子视以为禄利之路则然矣莫不以朝受学弟子员即夕効髙第取右试官耳吾业既与恬然为此而又劝使勿亟其孰信焉故使二三弟子受学身自致当世吾犹人也効髙第取右试官予安能知之即因以长躁进之心伤揖逊之美有寜中废报我而已一以躁进使自致当世何不至也畔师孰甚焉吾所愿其大者受经学如汉诸大师家次者即若许氏刘氏诸兄弟以不忝家世吾岂愿此于二三弟子哉检讨且八年亦旦夕迁耳又方今文章之臣敛然在奥突之间簟席之上不次当御以儒宗居宰相位一何醖借此岂不夙夜在公之义而五年于家犹曰今朝廷大儒骨鲠白首耆艾魁垒之士论议通古今喟然动众心忧国如饥渇者何限吾幸得请归与二三弟子相训故说经谊以増益不能防息卒业庶有用我徃以是矣此自父老所见二三弟子虽亟自致以效父老然有不可知则以检讨身为揖逊犹未失为是也身为揖逊而后乃今俨然总五经之眇论乡唐虞之闳道以陈于王前以为圣天子主器者重以惑动二三弟子若难而县之而实使自得之其相为岂有已时用意至深父老安从知之也在昔有汉既以成为淮阳中尉而孔次孺寻以詹事迁霸世大儒忌爵大过惧徳不堪又何推譲君子犹之可以受而致安之无得不得由是矣圣天子方日隆敬承之绪以有事燕贻天下自主器所有宰相自儒臣所为正夫奚敢见焉而可无用推譲即朝廷用检讨意初不出此然正夫幸已备侍从守师傅犹且推让不敢自见二三弟子身将愈益劝岂为中废无报乎父老幸归报二三弟子也
　　为太恭人乞言文
　　不肖年九嵗为迪功君遗孤太恭人年二十有八嵗襁抱二弱弟称未亡人祖母杨防于前子忧不肖暨二弱弟长则当薄其产数不予太恭人志也太恭人即倾籯中一勿问之唯朝夕糊饘粥是命曰彼岂谓未亡人重捐生即不忍此二三子贸贸食嗟来食相与仆仆转沟壑也地下有言此二三子安在哉未亡人其尚有辞矢靡慝唯二三子焉依祖母杨持太恭人愈益亟顾若新妇太恭人亦愈益肃祖母杨病痈且溃太夫人溽暑身自浣湔傅药底革而豫宗党无不难者盖八年不肖知敬业事诸君子然恒以戞羮失诸君子太恭人叹曰尔何与仲多哉即餍髠如何异也先是有诮不肖不能力穑服贾者兄嫂意难乆居矣遂废箸出各僦别舍太恭人所分赀仅支朝夕母子相哺也取济西田自泺水用易岱畆元年三什租季年乃什租太恭人泣曰吾寡且不有秋何赖哉因贷息没入富农迁庐学宫傍属不肖壹读廸功君书伏腊行经师修脱簮珥取给焉不肖竒蹇罔所抡録又家徒四壁立太恭人困于女红最辱洴澼勿恤为之指手至胝率日一飵即再飱必鲜鲍二弱弟在穷阎与佣保杂作自卖奉菽水盖七年不肖乃下帷授毛氏诗稍稍致糈飬比既禀有儋石储太恭人已戒令从防士贫者觌勿用篚矣二弱弟固犹旷不有室里妇约结缡者窃隣窥之莫不中辍采谢絶谓何可弃女于是也庚子不肖始应郡举甲辰诣对防以第次晩得补司冦诸郎时与二弱弟抚诸孙称觞堂上太恭人言夙昔事未尝不辄泣下罢酒也无以二三子不易至今日哉则唯大君子有赐言
　　戏为絶谢茂秦书
　　昔逮尔在赵王邸中王帷妇人而笑之尔犹能涉漳河也则之长安在大长公主家又不负一蒯缑劒令主家监先亟断席与尔别坐家监乃置恶齧马尔邸中辄怒马使踶于庭践溺沃尔冠亡何又迁尔于传舍使与骑奴同食传舍长三投尔屦于戸外岂其爱士而执袜以防居朞年传舍长迁尔于僦舍舍人责尔偿僦也若若使尔在我之他境我何知焉告者曰有君子而躁视事左右必得志然吾惮其为人也则尔既已谒我门下三日矣我躬授尔简坐尔上客宠灵尔以荐绅先生出尔否心荡尔秽疾元美偃蹇我实属尔时尔实有豕心不询干我非其族类未同而言延颈贵人倾盖为故自言多显者交平生足矣二三兄弟将防间之我用恐惧贻尔卢生防尔义门不以所恶废乡绥静二三兄弟尔乃克还无害是我有大造于尔也不佞官臣以敝邑在尔之宇下不治执讯尔为不吊防履敝邑不入见长者我先匹夫尔实要我辱我台人殄置我不腆之币于涂张脉偾兴眦翳俱裂曰昔在长安邸中殊厌贵人曽尔一守臣也尔何乃去赵王邸中既已释憾于我我以二三兄弟之故犹愿不忘旧勲于尔尔且以敝邑之顽民行而即长安贵人谋我天诱其元美弗二尔是以不克逞志于我敝邑褊小我用疲于奔命属且夜逸尔利吾失国徼福于二三兄弟曰若不得请犹有令名与其及也我其敢必有功愿以间执谗慝之口我从事独贤则是尔之诒我肄也我与元美狎主二三兄弟之盟乆矣尔犹是櫜鞬鞭弭在左右与呉生徐生周旋中原不能一矢相加遗我是以大不列尔于二三兄弟尔亦悔过之延使以命我曰同好弃恶复修旧徳我尚犹未怿是以不报尔又不祥恶声滋至我祗役大行称诗二三兄弟其在二三兄弟则同心之赋而亦尔所不能为妬口者尔有二心于呉生曰称诗如此他何用粪土为呉生固甚憎尔是用告我元美恶尔之二三其徳亦来告我曰君子不得志于称诗女则使然今日之事我为政昊天上帝虞九歌周二雅余虽与于鳞出入余惟利是视不佞恶其无成徳是用宣之以惩不一二三兄弟备闻此言是用痛心疾首二憾徃矣不腆敝赋一聼客之所为唯好是求尔若惠顾二三兄弟无敢徼乱则我之愿也尔若不施大惠于鳞不佞二三兄弟爱才久矣岂其使一君子肆于二三兄弟之上以从其滛而防离眤好弃天地之性必不然矣敢尽布之执事俾执事实圗利之
　　拟秦昭王遗齐湣王书谋伐宋
　　秦昭王使人于齐湣王曰宋王无道为木人以象寡人射其面寡人地絶兵逺不能攻也王茍能破宋有之寡人如自得之盖寡人使使者间宋所为曰有之宋可伐矣见祥不为祥乃为祸先是有雀生于城之陬偃使史占之曰小而生巨必霸天下则偃喜灭滕伐薛东败王取五城南败楚取淮北之地三百里西败魏军乃愈自信欲霸之速成筑防台于宫中鸱夷血县之自着甲胄从下射之血坠流地命曰射天其佞臣田不禋贺之曰王之贤过汤武矣汤武胜人今王胜天贤不可加矣偃大说既作千钟之县遂铸诸侯之象使侍屏偃属寡人象且成曹商自敝邑来言寡人方召医破痈溃痤也偃乃更命工加寡人痈痤于面既成谓之曰既微且尰尔居徒几何吾为其象人而用之也指大王之象以示其臣唐鞅曰此冠侧注者负海过頥豕视其象不仁也不知彼何所食乃帯益三副如此于是展魏哀王之臂以弹其鼻曰尔赫之子哉望之不似人君也哀王之臂急而汰于韩襄王之肘曰仓也何乃为人所搏不爱颦笑乎乃移使去韩王咫曰此岂若等用肘足之时复展其臂弹之曰今视子之鼻间栩栩然矣何得更挈狗马西走王岂犹以秦为王交乃今且不得跃吾冶中展韩王左臂曰汝欲有天下右手攫之则废此左手又展右臂曰左手攫之则废此右手君将攫之乎所为赵武灵王之象黒龙而鸟噣鬓麋髭大膺大胸冠术氏冠差池迤逦五采四重贝帯翿黄金师比绶不着绂缀以丝禭命曰伉王惟肖揜鼻而过楚懐王曰此柱后惠文冠者始亦为从长至函谷关然无奈其以淮北之地三百里効我也寡人亦似恶闻王之臭也昔者岐阳之遇尔为荆蛮置茅蕝设望表与鲜牟守燎故不与盟今其坐之堂下次至燕昭王曰是危欲为朱均者偃闻相人于师敦面而土色者忍丑尔其忘齐之虏尔父乎其玩寡人大王与五诸侯无异鼗鼔一日倪侯请曰鲁卫中山虽则鞭棰可使然亦泗上诸侯也即折钩之啄足以为之何可不使备下执事乃复为鲁平公工不得其象以请倪侯曰亦果觧其冠令王可溺耳为卫嗣君命曰小侯何为籧篨至今不殄也日者赵氏袭卫尔跣行求救于魏今其勿令加舄至中山君曰此其准頞权衡犀角偃月不若其姬隂简美也又为西周武王东周惠公而金不足宋人夜拍东冡出文公之鼎彛椎而输偃偃不知也亡何惠盎见偃曰有道于此使人虽勇刺之不入虽有力击之不中偃乃释章甫而冠无顔之冠以示勇尽置寡人大王十二诸侯之象于庭悬鸱夷血于其上而射之血下渐大王象尽殷则笑曰吾闻博昌千乗之间雨血沾衣岂天有意乎王之为人也大王象僵于台下偃曰捽之曰尚佯僵邪昔苏代言齐王长主也有二毛矣先王不禽二毛岂谓尔哉血亦渐主父偃以蔑其口曰视尔相法当饿死今姑血食哉此孰与雀鷇美关弓以向楚懐王指其股曰吾将射此以报于之役不能如吕锜集矢尔目也遂召倪侯命群臣以矢曰此十二诸侯者各令面夷矣群臣乃各射偃之所乡三发寡人不中王自徃面树之寡人象仆于台下则转巨石以撞其足曰西垂大夫吾当复絶尔膑矣趣使出木人射其面饮羽木人者即前所为寡人也已而唐鞅进谓偃曰昭襄无道命齐搆我皆其臣樗里疾之谋臣已命工为樗里疾血鸱夷加于其颈以象其瘿鞅请以一矢踣之无敢辱命偃大喜至则自射之中其颈鸱夷血出如霤大宰戴驩国老薛居州諌臣也以諌偃曰王欲行王政即身属櫜鞬遇兹十二诸侯者于中原之上而主盟之可矣安用终日与桃梗俑人闘而曰我必胜之乎偃大怒骂之曰子罕之后有睅其目皤其腹者如尔于此哉一薛居州其如宋王何关弓向之二子趣走唐鞅既自及偃滛于酒妇人愈甚室中有呼万嵗者堂上尽应堂上已应堂下尽应门外庭中闻之莫敢不应一日登防泽之台见朝涉者锲其胫矣而伛者至使人止伛者曰是其脰肩肩何为者哉置之防台之下使以鼻承血失之怒而剖其背矣宋人大骇而墨子所设守宋之备尽废王速出令是于之事也齐王于是率魏与楚徃伐之进兵宋城下民散城不守偃自投车上驰而走至温逃倪侯之馆而死三国尽分其地矣
　　乞归公移
　　切照本职猥以草茅叨防圣恩擢为进士歴官郎中知府以及今职未尝不誓以犬马之劳答称万分之一即没齿不敢自弃于明时者矣奈何瞻依盛世固臣子恋主之至情而讳疾矌官尤臣子不忠之大罪本职不幸赋质羸弱调理失冝到任以来所歴西延平庆等处徃还四千余里考过府卫州县生童六十余处自夏徂秋忽成泄痢以致瘘疮顿发肛门突肿坐卧俱防下血即多元气日损医生任某等投药将至百帖迄无一效再念本职校阅微能非心力无以自效而头目昡晕即临巻必至失常恐开科孔迩求贤大事一有谬误人材所关命在旦夕实为狼狈合无怜察本职得以残喘生还仰承圣恩之髙厚即虽终无圗报而感激难忘矣
　　问西安三学诸生防
　　问九则安错大气焉举斡维焉系隅隈安处谿谷邱陵山川多有何所刑徳何所牝牡厥上左旋下焉取夫右转清浊攸判夫何坟何衍何得以寜今孰发焉何致以位今孰搰焉何四极之相属卒其异方雍何倾覆豫何逢长南北顺隳孰知其里胡遵迹既化而厥壤爰止广厚何坼儵忽焉合重夫华岳匪载匪沓阳伏不出厥出安居隂遁不烝厥烝何如谷洛何闘何神争明梁山何朽何帝不飨子晋何諌后何庸伯宗何告侯何从气何以复何所揺政胡臣事是修而代终以庆
　　问华渭诸生防
　　问潼关于殽函其犹重楗也在昔彊秦建瓴山东注如决霤毎一出兵割地效赂有若俯拾山东诸侯合从而来止于一夫成列而进道恶为觧则俛仰之势异也今天下为家圣天子封域殽函不异宇下山以东何患焉独以北兵慿陵数入侵上谷北地间而先零诸羌徃徃窥西河玉门塞一旦交困秦人之卒空国出乗障矣即有若徃时大盗啸聚商洛者窃发其中鼓采金鬻盐亡命之徒以为有司者难扼潼关而据黄河之津则山东之援不至守武关以分掠汉中诸邑则郧阳之师不入西北出蓝田以犯长安而称屯灞上虽欲不弃华渭不得也此非王公自失其险而制于人之道乎二三子华渭之间人也其明发念乱乆矣何以告我
　　李淑人大节解
　　中丞霍公大母李年二十余抚遗孤焉既赠太淑人掩于帝恩其大节无以自逹于上乃中丞状之曰勤瘁幽苦精白贞纯是先大母之徳也余惟八者备矣屹屹乎大节也哉方其夫以永絶若子在抱亟低佪于一徃而藐诸之谓何跂予望之中废不可知若将弃焉而旋复是顾业以黾勉孰与効以大毕之为成仁也量力计期此伏彼起盖有日月可处而我之未即安者匍匐拮据不与焉勤矣惟兹孑遗防防在疚疢疾用勚忉怛为劳即庻几将来瘏痡甚矣而逝者不返终身病之奚必残形相拒毁体自絶始为惨哉瘁矣壅阏閟侐鼠忧不阳如在晦视听黝虽犹托于世未亡人耳百尔纷纭藏之地下独其所为喘息相属者细若气微若声不可以已是重蓄也幽矣可以已则舎生以之不可以已斯生而有所不得舎也难乎其为心矣预防以自困致虑以自危既秀方实植防壮长有不在我者而志毎穷焉以徼惠逝者拂乱烦寃此荼毒苦矣立孤难于殉葬善后优于捐躯二伦是经大义以辨非托于难以窃便非假于优以茍存夫妇母子无遗憾焉精矣盖亦其质固有之既自不饰亦自不渝不然捐躯殉葬本以为洁而益示其华犹曰物采非素以为行也光昭有家冺于无迹犹曰伦足以窃便义足以茍存云尔恬淡是常不以作色白矣据其所不得于舎生之心与其毎穷焉之志如天地定分之不可易如山河定位之不可移殉葬自竒立孤自正沟渎之谅匹妇一朝举之矣又不然非其性也勤瘁不将以损之幽苦不将以挠之乎贞矣激于始絶而衰于已事与操具而身亡均之失其半也此夫各成其信非以为名而意自惬不觧于慈非以为功而理自全故至于今无间然矣岂其习而便岂其守而存率之自是自致厥美不遗纯矣屹屹乎大节也哉喘息相属命脉以文神明之胄后世必复余犹及见中丞为御史时主课天下郡国上计吏风裁卓然自廷尉中丞少司马司冦徧歴三台大绩益着于太淑人有余烈矣勤瘁幽苦精白贞纯具大臣之道焉有味乎其言之也
　　题太恭人图
　　攀龙家有太恭人四图先后出示家人其一则相视谓曰岂为太恭人其一则竞谓曰当为太恭人其一则不时谓曰是为太恭人也其一则杜氏恺所为图杜初为图家人各言所以状无不曰有所似太恭人者旦而移之第二圗家人又言无不似太恭人者今称杜氏第二圗而前三圗废矣乃余以杜初圗似矣及第二图成即初图辄复若无所似者由是而知有所似不若无不似者之为工然必相形而后真得焉可以无似无不似而术神矣古贤母所具列列女传无不善画者莫能圗何哉汉圗休屠王阏氏于泉宫其子金日防毎见之涕泣然后去史称侯笃敬非其似必涕泣之无从非其似必渐衰于毎见非其似必不难于去之何以澘然不能自己辄不得以禁中为解乎余见太恭人初图盖俨如也见今图盖依如也太恭人称未亡人四十年孰与侯侍阏氏为羁虏痛哉乃逮今天子赐命服称太恭人二十年嵗七十犹尚良食抚三世膝下其日且未艾彼即七叶之贵何以易余哉是故以余从其依如者而后知杜氏不可以一技论也
　　王氏存笥稿防
　　余观大宗伯孙公所论祭酒文章法司马子长氏其然哉今之不能子长文章者曰法自已立矣安在引于绳墨即所用心非不濯濯唯新是图不知其言终日卒未尝一语不出于古人而诚无他自异也徒以子长所逡廵不为者彼方且得意为之若是其自异尔奈何欲自掩于博物君子也关中故多文章家即祭酒在著作之庭且三十年为文章其用心寜属辞比事未成而不敢不引于绳墨也且三十年为文章其用心寕属辞比事未成而不敢不引于防墨原夫法有所必至天且弗违者乎巧者有余拙者不足假令祭酒为文章其防辞美事一不得其所置岂杨雄刘向所称实録者也大宗伯又言祭酒与北地李献吉氏接迹而起以为祭酒重则是稿也海内学士大夫受而读之者将益重子长之为文章而引为绳墨宗伯有力矣乃御史郑公按陜以西诸郡称采风使者还且奏之则又谓攀龙在左辅有祭酒于文章徃徃纸列国家大典而抵掌谈四方疾苦九边要害奉胡言胡奉倭言倭即欲闻时政不亦輶轩所载者哉乃若其诗则大宗伯所称李献吉得其具体矣吾重伤著作者之志因并录焉攀龙得以具论二公所取祭酒者如此也







　　沧溟集巻二十五
　　钦定四库全书
　　沧溟集巻二十六　　　　明　李攀龙　撰书
　　答董学士用均
　　某不佞始偕计来京师即海内诸搢绅君子言文章必言馆阁言馆阁必言执事未尝不私窃慕之安得附青云观当代之盛也乆之乃辱执事三顾某于逆旅之中而不得亟见坐令从防之愿沮于出守至今恨之未有以报此自执事能折节下士而士益以此重执事诵义无穷时顾其何人又至辱所推与谓某文章司马子长西汉诸名家之流又谓某志行俊伟也某何人而敢处一于此哉徒以在此部时多拓落杜门稍类彊直自遂者尔它实无以自见即不自量有所著述亦复下里自好者为之终未敢齿诸作者之列今不知何以当执事之心且执事以文学亲幸之臣而不防郡县共理之治是岂独为爱某也顷当滛潦为沴自京畿千里莩骼蔽野而御人白日虽有沟壑孑遗又无以佐公家之急而山东道塞使者冠盖相属于敝邑率不能饬厨传称其意安见方六七十如五六十而非邦也者君子之至于斯也吾未尝不得见也其在某上之既无庄助吾丘寿王尝为侍从之望次之顺德又不可施以防稽东郡之政即某摛藻如春华何益于殿最哉诚自知不免于奉职无状矣莫不捄荒而某拮据为甚官无盖藏仰给隣国方且奉中丞御史台德意惟谨而何以防功名之防大水之后壤土膏丽锡我来牟将受厥明此非所以慰执事隐恻斯人者乎过此以往庻几借以喘息云尔某何人至辱执事也
　　再与董学士份
　　日某入计执事吐握延之则之邑执事属且有校士之命而重辱贶某一郡国吏奈何有此于执事焉大者不得一日私窃出门下次者又辄去不得谢无以明执事所礼遇某者然而犹且不亟奉候则某积愆自畏耳不佞诚自分一邑足矣乃月朔得除目则以某辱今命某何人而有此于阿衡大臣也既以私窃念之其惟执事夙昔荐宠某者无乎不至则伯乐一顾之力耳不然岂其不佞如某而天幸至是乎
　　报吴丈道卿
　　不佞日与诸生窃论执事命世无疑莫不私心若就见之而郁郁至此不理众口俾有沦沮之叹命邪不佞领郡趋役为疲饥馑荐臻因之师旅何奉职无状也卢广平尝扼腕为某语使执事节钺开府天子何忧邉也知已哉敝邑虽所谓一州如斗大即令无贵客徃来犹可闭阁卧则又奈惰气何哉此其计有以觧绶去乆矣不然夙夜用勚顾复碌碌不中所期岂成其为报执事
　　答汪正叔虞部
　　契濶不奉嗣音今岂胼胝为劳也改嵗闻足下在桑干河时几不免鱼腹之厄巍然以梁上独存也审是将无令仆病悸乎风尘下走有人乎缪公之侧眀年上计京师为十日之饮与足下大摅肝胆解绶去矣其在骨相足下视其惰气凌人岂为暴贵者乎时者易失即足下虽有同室之鬭不可三日不见元美也子相明卿亦谐夙好足下素称折节何难于逰是酒人哉弟辱有兄弟之好敢重及之郡邸萧条其于高枕惟日不足主恩不可不知矣余悠悠无可称述足下前
　　与李比部伯承
　　昔虽薄劣然念足下乆要即甚不忘日以元美軰褎然为文章家称首某则自不欲伯承出乎其后有以激故人尔苦无它也每与元美言何尝不伯承在口今复虑伯承不安西署急将生议及又不欲伯承暗投以是为切切偲偲其意也尚不以厚哉里闬狂士固不朽为期所不合执事者如此不敢隠矣
　　与李考功价
　　某不佞盖自与梁公实为同舎郎即闻南海有执事也日以入计宗子相又亟谓署中有君子爱某者某知其必执事也乃某僻夫虽郡国下吏乎其在执事矫矫一不丽于世固私窃慕焉幸以辱谒者而复俨然临之乃某属骏奔走不得旦夕出左右则安敢不唯其意气为恃也
　　答王寜波崇义
　　某不佞曩与执事分符而出者今且四载矣栖栖风尘中为五斗米磬折道旁孰与执事浩然而归高卧淄渑之上也
　　与马侍御
　　驽劣二载于兹奉职无状即幸免纪列其罪已是矣不然置而勿论犹为不屑之诲今何至登之荐章而重以奨命使某惭不敢有终于自弃之心乎无论为九邑争承一疏贻千百年不报之利使自某以徃坐纾拮据之劳为甚盛惠也即所与属吏未尝不以礼相假含宏而竢其改过岂为易及哉则某不为不遇矣则某不为不遇矣
　　报钧阳马侍御
　　某不佞为郡无状而复以迁去则免于疏列亦已足矣乃执事顾追而奬之以宠于父母之邦其所采称又皆某片长自信者何至辱知遇如此也亦为我执事激扬百寮不佞有某亦在不遗则凡以剪拂称佳士者不将以不出其门下为不幸哉
　　与樊侍御
　　某狂愚为郡无状值将上计持者甚急执事数语羣心沮服既已入觐顽民后言执事大畏其志而反侧晏然矣顾犹某所及知者也他如含宏竢其改过包荒劝其自成凡使某得以迁而不肖之迹得以掩者岂能万一尽哉不然摈斥矣又不然不理众口为累多矣岂其不安其位于前而有今日也某固有不报之德于执事者如此犬马私情蚤夜恋恋而执事竢役复以某疏之剡中何爱人无已时谁令某追懐徃咎抱不测之惧而惴惴幸免以善将来者非执事乎
　　报贾守凖
　　风雪之夕孟津邸中绨袍恋恋故人者兄耶某数年辱同舍之好察守凖者备矣虽德气素甚髙即一言不相应未尝假顔色也不佞如某狂恣四出顾无异视骨肉此其知遇岂时俗见乎某有心即一值守凖哉未尝不缕缕所为我闻有命者无隐也宦迹不居动辄如新守凖宁能扪舌不念某乎以大庇入闗校士且三月惟地之杌陧亦惟某其尚有戒覃懐安堵亦惟某为守凖赖焉
　　报靳子愚
　　其不佞既已辱此役于大贤之后矣为德不类以贻前人羞将奚赖焉然而执事画一示我者昭然在也某岂敢谓终能躬行君子亦惟是识其小者以庶乎寡过为幸尔既蜡则二吏者以执事手书至某方且日夜东望晤言为期以窃宠光百惟靣命今岂其不屑而车驾出泾阳属有它不得辄候道左谨遣二旧竖往御于蜀以当下悃幸叱之矣
　　寄宋按察
　　某不佞辱惟夙谊心窃向焉以自淑艾乆矣而执事者属领周大职方于时胡越匪茹简书可畏而不出帷幄之中谈笑以御外侮天下固想见执事为人也即不取卿贰庙堂之上使四夷惴惴汲长孺之在朝廷而造士蜀中为壮逰耶不佞亦既祗役三秦接壤大邦咫尺德音愈觉形秽矣不知驽惰何以自致惟执事有以教焉
　　寄邦孝亷
　　某不佞即虽栖栖不自止然窥于去就之间得足下焉可谓狷介不变塞之士世之君子居则曰吾有未遇耳彼何为逐逐为富贵容也非必膴仕即旦与计偕见有富贵之形已先泊于拮据而执事独自坚也间有不自制则名为求仙以澹其心如执事者岂不善学原思耶
　　答南宫杨侍御
　　曩过覃懐属揽辔境上以存问腆渥宠光载道抵今悬谢为感可知不佞杜门伏枕五年于此矣乃见有以才忌高足如公而沮于无妄之毁者生又安能自谓昔之拂衣非计也
　　与王中丞廷
　　某不佞再辱使者下存有致歴焉惟是天道既变日月迁矣而孤陋未已昔人云门一以杜其可开乎则某之谓哉药饵自将旧业为废发春综理当有以请不复敢以拙为解也恭闻公子先生偕计北上属且大敷治安之畧以报明主取甲第人将无不曰是中丞之子也以昭济美而纪世家不已为宠耶某乃有以陈踊跃之心者亦惟是矣
　　与俞大防
　　不佞读公所遗辽海集者今且三年矣每至登临大阅诸篇未尝不爽然自失也辽海与医无闾越在塞上而公以守臣开幕府其间时时治军吏张旗鼓耳目所习即安得无令神气悲壮乎千峰当镜出万壑入杯平斯已五言之佳境至如五路云霞连海气千家砧杵夺边声孤剑长悬万里心阴风一望尽胡天今之作者安得多见此句哉即汉省春风知视草庾家明月想登楼其俊逸亦与韦柳非伯仲王允寕所论岂或于辽西曲廵方诸絶句有指耶若然固自有缥缈竹枝之响正无害乎总统之才龙蛇之德矣
　　报亢方伯
　　不佞之居是邦也大夫之贤者不胜可事也而失计杜门窜伏草莽妄附不入城府之义遂至使海内一人如我公者亦阻于道左而无以慰干旄之私不佞亦复不获望见顔色受学清燕徒日就于孤陋奈何免自弃之诮于长者惟是必闻其政窃自淑艾以安堵余泽而高枕田野此所为赐不可使知之矣不佞日为郎时尝过殷正甫即相与诵足下以至今日几二十年向往何如不佞业已废惰辄辱不鄙重所委命不及面谢不敏率尔属辞极无以揄扬大夫人万一亦恃有向徃我公者三数语其内可借以起居而已然才已止此幸笑而置焉
　　与谢九式书
　　仆也惰夫何足与言诗而辱足下谊甚高即未能一和已又无一介之使称至意而犹见属不置重之锦篇经纬繁宻直夺七襄之妙者绚然盈目何以得此于执事乎然不佞闻之袭君足下才力可以无远不造而尤不弃刍荛之见斯不佞之所有效于左右者也文有所必不可至语有所必不可强与其竒也寜拙渐近自然斯公输当巧而不用者也此或有当于足下哉邮无正以轻车良马上下九折坂无不极材尽技矣假令改辙乎康衢之间何有于一日千里也然后乃今刍荛于足下虽谬不恤焉
　　报杨孝亷
　　曩不佞叨守贵郡奉职无状屡搆谗口几于中伤极赖腹心幸获无咎至有今役曷维其忘蚤夜以思所为报称我足下美意者已成率尔悔何及焉徒有能知足下于形迹之外而不夺于众论卒相与久要为无失人之诮以遗恨于今日此所不负足下者耳向令郡中无贤不肖皆谓某爱我而国士如足下者无以自见虽崇虚誉何益哉今日而观足下睠焉东顾俨然以临敝庐未已也闻谤若自肤受而愬之恐不能家置一喙未已也有可以托不佞者无所不用其极未已也越在数千里之外遣使而问未已也厚矣厚矣此某所愈自庆为无失人之诮而因以益悔率尔无及者矣仆辱今役足下所察于时秉铨大夫甚不相能于宗子宗子不安其位之势乆矣岂暇为我谋乎然某自省菲劣殊为负乘乃冒进不止延累旧好耳近信老母寝疾乃某复去膝下数千里之外乎而茍禄为也
　　与杨二守
　　不佞待罪贵郡数得闻过足下相为之力唯宏未能图効至今衔焉十年自废复再慢逰辄作故态深恐长者薄之姑信所自止耳入贺事竣东还视母计当驰候而足下翰谕临宠矣向令婿太学遣寄诸命时得起居五年于兹不知足下之悬车也幸无恙大才终自有竒遇如谭公者则足下用其所未尽有日矣此不佞且愕且喜所扼腕于谭公延揽俊杰之士不忌其多取者也此公神清性恬动符玅理倾朝注意仰止勲劳旁及防用助精心禆补深矣足下念之不佞浅夫道听合契此公足下因以迭相授受乃所大愿不吝土苴以示旧好跂竢之至
　　报宋侍御
　　昔在不佞谬惟附骥兼始视事同舎之雅重辱髙谊辈鲜俪焉盖犹及见冡宰许公所试足下奏疏扼腕时事侃侃骨鲠之风以今观之登台揽辔澄清西蜀称名御史惟其有之矣虽不佞自弃越在田间日为壮之与有宠光何可极也
　　与青州杜使君书
　　孔迩大政殊切瞻依自弃以来日违长者顷惟干旄之宠俨然辱而临焉所谓从天而下矣其惟鄙陋仰挹风裁窃幸何如闻公秉笔郡志不佞四境之民也方且庻几望见制作之盛何乃过听询于刍荛无亦以王公则尝谬交某而属非其任所不恤邪然公命之矣谨辑数语以示某雅所愿以颂此公于不朽者无由而因以冒僣逾之罪茍坚制作君子之意笑而置之无恨矣若所谓序则无论某不敢以不佞从他郡中夺诸贤大夫君子权即诸贤大夫君子所为创议兴修者志将有在而世家相沿蓄之耳目亦复待此而后发又所谓其事体则然哉爱人以德是所恳于长者其怜察焉王公雄古所著述可收之艺文者似不但所寄二碑矣
　　报青州杜使君
　　再辱下存宠光岩穴伏读郡志厥绩卓然一方文献实公肇造可谓不朽之业千载一时毎与闻大政仰止弥殷郡士大夫家传人诵何以躬逢其盛也不佞如某茍以塞委命已矣而以厠之方册重惟顔神城记广齐讴行并防谬采以私所好即累全书有所不恤既已形秽然以附青云之士喜愧交集矣狃于售丑更述为序庻几图报雅意不知其笑而置之也
　　报顾给事
　　不佞某在诸生时已知大廷之上有以直言动天下如执事者一人也私窃壮之何为至今不録乎奉睹疏章首言旷荡以承天休何大贤爱君之度卒抑邪佞指斥壬巧又何谔谔国士之风然不知执事论学状知为庐陵毘陵二君子所自友也出则王臣居则圣修大政方新昭兹求旧安得复谓无得而称焉而愿少湏臾为解乎不佞自弃越在田中念无以承大君子声气乆矣安得谕及千里之外而宠以纪述以重不习岂谓言公北学所尝与多齐鲁之间之士耶不佞之于论学实不敢知然而论学美名肇禋盛典均之不可不具列而借以答贶命云嫌以孤陋自请寕笑而置之矣执事幸怜察焉
　　报刘子威
　　曩于张仲子帖中睹所摹足下者之防数语也文翰虽呉人固有乎而此独不常矣重玩佳集则足下以才自雄洁而弥丰计且欲立埃之表坐览千里不遏之势有裕如焉其于不朽乃称盛事然体裁各率所自至而风尚不可不一谕盖曰汉魏以逮六朝皆不可废惟唐中叶不堪复入耳见诚是也于不佞奚疑哉佳集取材班马气骨卓然古乐府等书兴寄不浅固宜一洒凡近动盈尺牍乃旁及章箓灵异自赏不能辄止岂由质之华易而由华之质难耶未闻罄控九折之坂而失驰康庄者也要之才患不自雄耳以余观于佳集官知神欲亦在乎熟之而已季朗壮丽相敌唯帝作对必能悬解字为句将句为篇宗古诗乐府小而辨物唐之律絶瑜瑕较然务工所明无渝其似斯艺苑之致矣惟是大方以先固陋敢僣意焉庻因驳示得所适从不胜大愿于足下也以弟妇不淑匍匐竣役浃旬病惫殊稽报使不次所言序文殊秽佳集幸笑而置之矣
　　报袭懋卿
　　先别计已甘此寂寥独奈何朝燕笑于一堂而夕块若于各天一有欲言谁其为郢人质耶勿谓夙昔之驩呼骂局非数也入夏内属备所为疾呻吟发屋久之乃定不佞不能一日于城又奈何今岁为田强作解事顾有获倍诸老农家黍畆七石酒本是足琴书静好杯勺之余揽持小豚犬于膝上唾籍溺简不知其不可也克懋视余岂不圣世一逸民之放达者乎八月闻幸太学克懋观光值兹旷典勉之必捷秋闱南海之羽出疆而后珍勿谓犹吾乡举里选也殷少宰亦谓克懋廷试襃然为不尽一等者之首以付天官藻镜愈精矣
　　答顾天臣书
　　不佞得望见季狂而披所著述岂不一俨然呉中名家也而生平推重即惟元美一人如所云立言经世力挽文体不一而置未尝不纚纚若自诵也即何至如茂秦生遇不佞不仁之甚也谢之见遇于不佞者季狂所覩不佞何负生而见誉于诸公乃至事已既白而薄生者遂以不佞借口不亦左哉幸而季狂承辱敝邑至今不佞得借以居间而自明乃来谕辄恐不佞犹尚以前过终弃生季狂此其谊岂不甚髙然奉使三秦时已许见诸新乡从末减矣近复闵其老而愈悖三判其诗笔削不定何肯更念旧恶也独以既得茂秦之谤而不佞之厚益显季狂居间之力益不可忘矣
　　答李伯承书
　　日闻解郡良乆自失奈何伯承亦复坐及也以足下重名无终困理即杜门卒业効不朽一大事因縁又奈何乎伯承辱惠新集洋洋雅音是盈病耳暮春者维我二人握手天门日观之上信宿道故东望呉门品目中原诸子沾沾自快无已南谒孔林振衣金奏可论昭旷之致伯承能无意哉昨谢臾报诗能邀令从逰否
　　上朱大司空
　　公既保厘东土有甘棠遗荫焉而尤急于爱养人才不佞如某自废之余人难倡始公盖谬以葑菲疏之荐章为羣公望使某有终不敢自弃之心以有今命一顾之力岂其微也不然一大中丞所临岂少诸贤且达焉者而某乃襃然在列此其宠遇何能忘之某幸甚不徒今命而获出我公门下以耀多士长鸣乎翦祓之德者盖自归诚于其所由来非诬矣晩谒复不能继见重赐使导跬歩钧慈乃知公之爱养人才既已荐之而又劝之令乐于行以终前谊必効之国岂但吐握之节哉亦惟平成丕绩既建百世之利胼胝自慰天下人才幸甚某不胜私愿矣
　　报刘少司马
　　某不佞污不至阿所好惟是朝廷大计其在于今独倭与虏耳自公一人左顾右眄身扫平而填御之南北倚重功盖半天下焉岂其微哉宠光门下之士而某诵义无穷时也赐示诸疏扼腕状之三复其文闳廓深逺老成谋国务出万全所以动辄取効报可相闻其力由是也创举三章盖虑或有异见则公之心可易言耶然已辞详法具足服众论加以夙望巍然就盛则虽某爱莫助之而识者固豫卜公泰山之安与国偕休矣不佞自废越在田野孔迩干城幸防余庇又奈何不忍一日拥篲之役吹嘘及之不恤自累其明于公卿间何以仰答万一于是也承命为序拙陋无以奉大典籍候起居云尔惟左右笑而置焉边政方殷多祉自慰
　　报姜中丞
　　某备贠三秦时尝校王大司成文集睹所致我公浙中书揄扬平倭之役沨沨如也既以扼腕壮之以托于大谊自喜寻乃俨临东土属不佞越在田间守其硁硁之好不亟请见长者自处鄙薄至今恨焉然业已自废殊愧鸿仪之美仰惟不校迩者辱庇起家浙中则我公分臬之地也成法遗爱荣施后贤方具是矣父母之邦莫尊于大中丞而鄙薄如某敢望顔色然大臣之度浩荡抚我不可不知也无亦托于大谊且三十载寥寥可念乎至若某之鄙薄斯置之而已
　　报罗侍御
　　某不佞十年自废人斯置之猥以荐疏齿录清朝维时我公望重台中秉持士论乃某获与翦祓之末而有今命出按东土俨然辱贶腆惠稠叠遂使不佞挹承风采用慰向徃之私不胜大愿窃以自出门下为幸矣
　　报邹督学
　　不佞越在田间业以自废十年于兹未尝敢见长者曩以妻氏之变则执事俨然辱而临焉乃某获承顔色赙惠继之愍念至矣寻以尊庇起家浙中猥赐燕闲祖席相命何以有一于执事乎不佞菲劣徒益相形耳执事乃复谊超泛爱广众之中未尝不过意私与虽公不言而眄睐可识也褎然文宗世传道学不佞窃伏淑艾乆矣今何幸瞻言自致也
　　报袭克懋
　　许殿卿不可谓不知我至其知我而信我懋卿一人耳不佞十年田间如一日懋卿盖尝窥我岂有妄意于世也起而应运数之防辄不自量以犬马未填沟壑欲复作秦中故态以报旧好倐去倐就三仕三已如调世然不为造物所覊而行藏天游终焉髙引以身寄之即不佞不恤矣所即命驾之浙盖为当路所以处我者之地小观后命徴梦卜云尔除目如雨不佞乃在积薪则又不但寻常视之甚以为阳乔所谓无因至前且然且疑将收将弃乆斯玩玩斯置矣而后不佞得以絶类离羣竢诸来者又奈我何不佞难于处以是为豫待也此唯下悃非懋卿知我而信我者不使概闻不佞乃今一以安焉兴尽而返耳
　　报呉道卿先生
　　某軰自以狂简睹今之俗郡守不复致士而士亦不复附焉每叹在昔及门之宠旷古一遇矣间闻广平卢公拊髀当朝又未尝不称述先生命世之才节钺一方国家何忧边也此自时軰所雅推重先生者不啻其常耳乃前以法家超异取忌羣流不尽所长万夫失望何也不佞某十年自废业已削迹乃忽有此小草渡江日不忘作秦中故态归返田庐不自知其不可者献岁走谒诸院且图起居丈下而使者俨然临况矣惟是长者之请犹限于舎舘之私而宠谕之颁顾早慰乎抠承之愿为甚幸乎伏读寃録有如天日彼已飞尘笑而置之耳
　　报呉济南
　　念公不报之德未尝不欲千里负担一谒门下也顾以薄羁畏人两过函丈而不敢入则官之为俗物可知矣虽翁爱我意已及此而示众以谫劣之形不肖亦不能自逭其罪也然旋役复以疾作未堪抠承不独薄羁之畏人者抵省百冗愈増惰气视昔十载偷安不能奋飞矣向见三长兄英才雅质均之大器鳯穴之毛无弗五采桂林之干动以干霄翁抚之膝下经学相难异闻互发家庭之美堂构之乐快何如也孙軰留神推歩饷以珍果使预含之慈加于骨肉曷敢忘焉
　　报孙金吾
　　不佞盖犹及见尊翁伯仲之盛则私窃念之大贤叠兴当自难乎其为后也乃足下高才复与羣从兄弟嘤鸣联翩益光来胄则三朝一世家矣直暇咏言辄防不鄙洋洋大雅之音乎不佞何幸使闻之今安得其人焉而晤语一堂之上以是尚友焉未能也
　　上刘中丞
　　曩以天不诱衷深获无祷之罪于大父母至今十年杜门怨艾每一及之汗背无已旋临东土用秉大宪不即髠箝重遗腆惠不胜处厚领之赧然承乏于官道滕之野始知钧台以大中丞入觐逊馆自避恐触斧钺之威徘徊未即伏谒然自视以薄受责不勇防亦悔之矣兹者车驾之便正其肉袒负荆之时而亦为公前驱之地复以海檄事严自失其会有终不得请之恨唯是不胜大愿少垂夷齐不念之德相与自新而弃前过非敢曰附骥之私且三十载寥寥可愍也不校者安于释然自讼者苦于不置即包荒之雅重愈着而不肖之谬迹常存矣无任惶悚驰恋之至
　　与刘宪使
　　奉违浃旬不胜郤恋长者之甚不佞猥以同宷之谊托隣庇德用纾内顾所愧菲劣日出视牍动辄满百安能免戾耘人之田殊畏卤莽蔡公近报何似肯为守促之否
　　报王给事
　　足下出自著作之署谏议金马门既已声动朝廷用是文雅高谊懐我同好斯天下愿识其风裁矣摄海之役畀予方殷防以及代下情不尽请益辱示佳篇把玩忘别辄有和章少见向徃幸卒教之元美起宪河南具疏力辞呉明卿今补高州五年一郡复尔投荒是为两公出处也
　　与胡大叅安
　　盖足下既以岳牧于衡之阳而不佞亦领郡畿辅以吾从计吏之后朝夕继见也乃今十有三载矣摄海之役则长君柱史俨然辱而临焉候诸道上持礼甚固通家承之殊为异闻不佞奈何敢于外夙谊而爱薄劣令无以着象贤之大也适按甬东耀我军士行间是求使者有命顾前已补其人矣防当他请仰副至意
　　报邓令
　　盖既按余姚夹江而城崇墉言言以为壮哉县也令非其人不可焉乃贤奉谒邮亭则不佞察其气已足以胜之矣舟中数语更与所图上方畧相脗合俊杰之识匪爽也八章条达老成谋国异日足下抚镇一台以柔遐迩大体具是矣其优主将以重事权有非新进左武自尊之浅见而存召募以固士志尤当今预防未然之逺虑所以悬絶乎潜夺行伍以苟目前节用之微名者自知未叶羣议而不以嫌为解诸子所不及也古人登常山而得符于代者则凡以躬阅视而使大势在我耳贤不由是哉録致诸编画列明楷装辑整丽甚盛心矣外音韵六书数种仍希终惠不任望蜀之意云
　　与徐少府
　　凡人之情莫不爱其子之能官比其失志斯衰矣加之一旦弃养而即不禄又谁不愈甚其积憾之心此一时也能官者之讳言诗亦愈甚矣唯公盛德不以副使君之言诗而疑其不能官以失志弃养而即不禄以为憾焉而顾为装槀乞元美序列而更以闻诸不佞拳拳将若寕不能官而此不可无传者唯公盛德逈异凡人之情而所乐有贤父兄者也不佞不任感羡奉命唯公盛德益敦天性为孤孙嫠妇之庇是恳矣向过苏州元美序列已具集首亦复拳拳孤孙嫠妇之托而况唯公盛德乎
　　与郭方伯
　　不佞奉委趋役惟谨八月二十五日抵京九月三日以臬司入见帝十四日则章毕达十八日陛辞已于事而竣矣是役也日惟辱命是恐黾勉自效非福德之遥庇而指授之素闲何以免大戾而贻主者羞也此无他大宗伯自以一时大典礼议不与簿领是承日夜伺吾二人者至则三晋已称方面之使而陜以西继之江左簿领因而悬笥不进遣绍归请观望中途乃知公识大体不佞咫尺天威屏营为勚所不恤矣惟公私厚发笥用觌始知中有深藏逈出常愧用心之宻若躬自急且愧且感曷维其忘盛誉倾朝节钺孔迩不佞暂诣济南一视老母先此起居用报竣事慰长者之永懐并陈谢悃新春于役面布不宣
　　与张大防
　　不佞甚陋自以奉长者之宠计欲处知德之列也乃足下谊甚高不佞诣呉而呉人士请焉诣都而都人士请焉以莫不三致意于公者谓不佞同宷之庆易事而可乆要以信乎朋友道在是耳不佞则申之以剑旁星彩天表日华之句则又以莫不咄然三叹而作谓不佞有臭味之好矣公所以造不佞而为之重岂浅哉
　　与崔少防
　　不佞辱兹于役三月而竣事东还视老母则公之大赐矣无论渡江而祖之武林餽赆惟腆欵曲若不能辄已者之为厚也于越跨有江海足下节镇一方雄矣新政濯然为创业名开府称世宠焉不佞何幸暏之天朝澄朗今且以入贺行公岂无意乎
　　与殷宪长
　　先是不佞之越在田间者十载矣自陋以不奉长者于浙之役趑趄甚焉则公实在此不佞可以故人自恃而得免于后之君子使少年軰勿疑焉称甚大惠姑勿论已即辟众而言时事动见千里至今一如所料不以疏而讳之出腹心相示令某得辱意气之雅以是不鄙何以报之公盖自给事禁中望日倾朝其于出防外藩绪余乃尔虽按院首剡破格待之何以尽公而至以不佞厠诸长者之侧使谬附骥尾以为某重顾以累公坐损所不恤矣平生长者而天从之愿形秽自忘则不佞虽僣亦不失为知所向往之効敢不益励以求比迹万一也入贺捐餽既以方命不恭兼复小嫌仰违矜念使大爱不遂所施浅哉赖庇竣委东还视老母计春之任以谢诸惠然公已江右秉宪矣是举也先三日而谒相公则相公起居公者甚偹而他无所及盖其缺方新有心哉相公也即公虽非求之然使当路者一切置而不问岂不获乎上之道乎不佞盖述所由以相闻而非以为公耀也旧知政之政何以告新知政乎然不佞似更中废者田间恋恋奈何惟长者怜之



　　沧溟集巻二十六
　　钦定四库全书
　　沧溟集巻二十七　　　　明　李攀龙　撰书
　　上御史大夫王公书
　　惟我公遘今上改元之防总持风裁纲纪维新之政着尊国体养一代作肃之气以中正大观为当朝重天下翕然壮之也某外藩掾属日严入贺上谒西台听公临饬宪度耽耽职用仪廷爽然思戾至今念焉起居燕间吐餔延纳一即温厉故旧不遗亟承枉幸未及继见已于事而竣矣某既以不待失辞长者未谢不敏而公之手教且及其所为欲私之者意盖阙如有不能尽德音可诵也某何以有是于公而荐宠下軰若此乎毋亦延擥海内得士自喜若所谓王大叅兄弟者其人感非常之遇而効一艺承借光灵亦自某始乎长君世胄髙才异闻扬马后贤丽泽交映拥之膝下足矣犹尚接引旁求以共永誉可不称休休之臣哉仲月抵任谨兹报至奉牒以闻再附起居垂照不偹
　　上王侍御启
　　伏惟天使偹严凝之气业乃敦仁王臣秉综覈之权德惟持重皇斯执法俨临吴越之交烈彼流风丕振东南之美既竣省方之役江海澄清再逢覩圣之期云霄倾注操氷霜而自昔受命先朝瞻日月之维新告防当宁乆虚侍从匪纾趋阙之懐并辱激扬言俟还台之驾封章之暇飞隼既已成威尽境而留行骢庻其且止望高独座暂依乌府之光宠絶羣寮遂逺龙门之御某等不任祗请延伫之至
　　与殷宗伯
　　恭惟大宗伯之命未几而特恩俨然改玉矣周召之业不下带而存焉岂独里闬为光哉先慈之役仰成长者实当大事所为附布谢悃计且垂察而奠章再报则举东省缙绅而列焉以劳寡母宠不肖无乎不致即藩臬小吏分不得与于此典勿庸恤矣揭之北堂襃然大老衘诸首简使观者谓某有徼惠而式灵所逮坐祓沴德当令某何以图称于公方昼日清燕乃不忘里闬其在深州夙虽矫矫然何能不伏此谊里闬亦无不佥谓非大庇干旋恐不免其有他公何患乎不亮公是不自亮也始见吴师于浙中福气索然而持论以左所觊诚不訾今岂竟并其身且委之也幸而长者如公托言粪本则三十年以国士视公者亦已足有今日耳子含感大志次骨如某左史抵舎弥日矣时时念长者似欲望秋旋任今腰股稍觉飒飒耳谱例二书领悉前诺拙槀序能一留神否恐论道无遑暇而琐屑非所以干尊严矣然亦笑而置之驹侄文如谕録上万惟痛赐批掷不胜延伫请也就正者春服绥祉不备
　　又
　　子含生寓候既付而公札遂至一介行李谓得一诺将嗣领之足矣不意俨然衰服之中乃见垂愍如恐不得以襄大事者力疾笔研慨惠雄文宠灵家世为子孙重浃旬而举之也再使临祭申命用章益愧菲薄无以仰副即先慈不朽矣防吉而安厝之者凡三为兆既偹乃豫即某所自尽犹不能若此者非独情厚仁术所自适耳何能万一图报乎贵体就和珍饵自辅绥履不尽武选谢启烦以转致内别幅并録览裁统乞批示不任哀恳跂予之甚
　　又
　　承愍积衅而福庇之以大志使得祓夙愆而襄此役也兼之奠章蠲吉若在绋次老母可忘斯公盛德可忘矣苫块槁郁入城复以余冗心迹俱劳至今毁倦始知先慈有弃孤而生人之为苦贸贸然若不终日奈何哉便使用附鄙私凡以告感且慰下存之谊冀为恻然耳春和自珍绥膺帝眷无任仰祝垂照不宣
　　又
　　日所请拙槀当已涂窜即朽粪下材极知不堪杇画而待罪门下者四十年于兹虽至愚陋然不可使闻者谓门下于某一无所私也亦惟与进而令有所踊跃者由是亦惟弃之而令无所向往者由是矣谨兹专使上领不恡检发至于谬赐片言以冠首简为不佞重尤所敢望于长者云
　　又
　　是日也已附起居袭生所而左史重以刘将军托焉凡可闻问长者不厌旦夕嗣音也其人上下之交方浅辄欲言事以自表树适以中疑亦其势耳新政不効阃士惜之庻公怜察之矣敢代布焉不知其干严如此适诵我公所示左史书致意某而勉之慎重不肖孤摧陨余息惰僻不检怃然命之矣何可里闬从逰之士乃独拳拳不肖孤儳焉惟恐湏臾之去礼君子哉其爱人乎惟是不忘一日原壤之谊而时使闻之以无辱故旧不肖孤虽老四胫犹可叩也小祥奄至音容渐邈念昔遘变日依然公实怜焉为戚戚于此矣属克懋有篚视之役附言起居袗絺调饮以承对越之宠下情不偹
　　又
　　前真阳令周绍稷者以某辱公闾里雅所指示其诸鄙槀盖尝与裁举而刋焉径冒不明之罪是时也岂知今日为哀怜之交其在于浙不佞躬临学宫采察行业科术冲雅门墙高洁赵中丞三叹于其功令而剡以称首谷中丞不以既迁为解竭力挽之即知无及于事人亦所甘心焉师儒长物耳恐近歳遇合未尝有此也由二公观之其人可识矣饘粥是计襄邸自不恶然其待次马角羖乳方何为期故乡万里仰哺者一十七口俾违苟禄之心兼负冯生之想今上维新为治小善勿遗我公体国旁求防茅风劝其有一物失置片技自违固公所以夜继日而思其未合者也其何以命之兹入贺当听于大宗伯不揣先容焉赐之闲燕非所敢望于门下矣顿首干严愿垂财幸
　　上少宰王公
　　某自废一纪于兹日者仗庇谬防廷荐于浙之役忽尔起家不佞闻之殷大宗伯曰始大冡宰杨公有意于某而立决于王公之一言则诘朝命下矣此为知遇某衔之而未敢称报也由是大中丞赵公亦为仰体我公故旧不遗之意疏而荐之均以昔尝待罪贵郡遂有蒲鞭之语凡以成公一言立决之谊也某无良于贵郡而顾辱二公庇防如此感愧交集何能自己曩以入贺亟承临贶延叙夙雅折节优异俯循菲劣逾厚觌德旋未及任而中州之牒至矣激切何如恭睹我公为国铨衡著绩一考清朝重望倾注题才乃若下情尤其踊跃谨兹一介敬上起居兼闻谢悃垂照不宣
　　与殷少宰书
　　某父子所为辱骨肉之爱非常哉老嫂淑人之即兆也则弟妇卒以其时其所不报乃至如志铭告章生色交映千载不朽即一玉衔天光发新可使复起而况吊祭谬恭以劝诸贵客俨然临焉不佞父子得以襄役持匍匐而成之礼大恩可知己然则我公归兮凡以老嫂淑人即兆耳而荣宠之余并及弟妇若为之者卒以其时之遇乎属公顾陇初情重以望阙取道不忘搆致佳篇以慰愚父子旦夕跂予之私体悉欵备捧读感泣何以有此所与豚犬驹夙夜北祝绥履祚锡福天下耳
　　报姚方伯
　　甚矣我公之为长者乎某不佞越在田间而谁以忆之惟是我公曩以谒补道出境上不远数百里翰贶相存昔则然矣今岂有为也以庇起家适叨浙省念当竣贺诣侯贵郡防有此役图効未能坐防菲劣公犹推敬梓之爱缱绻非常盖一月而三飨之饯赆逾涯教言在耳上及荒陇下宠豚犬三十年于此三百人通家未有若公之知遇也愚父子何以报之哉仆旋告至奉慰拳拳附闻候谢诸容嗣音垂照不尽
　　上赵中丞
　　于浙之役惟公属吏夙承有造孰不任职某中废辄就新命亦惟公属吏而独委以阃钥寄之海防用宠异之庻几因事自见为显庸之地而借眄其于陶成可谓曲尽矣不佞何以得此于长者无亦以某尝附大谊必免大戾然后无忝诸君子乎然公之庇防某乆矣待罪贵郡疵缪实多指摘是惧而纪列于疏其曰蒲鞭遗爱某自考寕不汗顔公岂忘之乃尔故旧不遗为德归厚过与不恤也不然我公风裁满朝廷颦笑自爱方竢铨衡以宰天下而私一不佞如某者乎闻者必且谓公所不弃其人尚可强为善也则是莫大焉我公片语而使中废之材唯新是图以效知遇于万一而勿敢沦于匪彛庻几为报且激且劝之道而况莫不任职者哉谨兹一介称谢左右并上起居统祈垂照
　　上李公中丞
　　原任河南按察司今丁忧按察使李某谨禀本职遘变先慈仰违台候教思无斁宪恃维均吊赙奠章动出常格厚德礼下匪独乡私矣亲也罔极公也罔极某十三日奉柩由考城十五日渡河出境二十五日抵家权厝讫理合报谢湏至禀者
　　报姜中丞书
　　某不佞忝承此役图効无状至则重接诸宗人致庄莅而已私之者曰是为持大体盖始自姜大中丞而若得其似者矣公以台中风裁俨然秉宪不言而大观作肃焉某何修而敢谓比迹长者顾纪法具在掾属軰犹能言之即虽未知向徃无以为仰成之地然矩矱夙就由之则是某不佞黾勉从事矣日者数赐清燕造膝而面命之者岂独爱某哉而托后贤以善为可继使相因持乆则自公之盛心也辄远抠承惧罹大戾其斯有请于德音小仆东还敬疏报候伏惟绥履膺宠不宣
　　与殷检讨正甫书
　　大庇以能保我孑遗黎民哉顺德虽称无歳即亦不流离他盗来刼为乱耳然已岌岌于多暴子弟也不才而守一郡于防歳为劳何如向殊有意解绶去又奈何中谗慝之口不才不能事人局促辕下又不欲示不相知者以有可督过处正使他日解绶济南当犹是饘粥糊口始足为正甫怜不类分定今安敢望正甫青云之上惟是磬折路旁以俯仰人顔色于风尘中则某事矣
　　与正夫书
　　正夫无恙岂闻洪使君事乎昨见吴子所为伯时答书谓使君家皆不得生荷恩不谓伯时亦不及见勑章也可恨哉我躬不阅遑恤我后当谓伯时矣食少政繁黾勉自爱丛脞之余旦夕竢举虽今既已祠之诸名宦间而秦人有五羖大夫之痛何为也哉又正夫书所为言经纪二勑者甚备岂亦辄谓伯时不及见也人苦不知足某在钜鹿下初岂谓有今命欲一迁官不为苟去足矣栖栖至此日抱岩墙之惧与一二孺子妾缉芦而处不如幕燕一行校阅鄙倍盈牍精神自疲披咏渐废犹尚怜伯时邪正夫将何以教故人故人零落如此即某视正夫愈益亲正夫寕忍督过某不令在平生狂客间乎
　　与按察使蔡公
　　凡我有浙之诸君子者逖矣日数于诸台之门中昃报谒然后视署未遑暇食交罢勌惫已思睡矣公方常度自将一仪一德不佞自弃之余鄙陋自分而相与必礼相适必情岂不襃然一大臬之长乎纪羣从而主之斯欲其熈然相安焉斯乐也不佞既以末僚奉约法防徃于藩恋恋不能就舎祖用入贺徘徊乆之感人深矣何怪乎倾朝闻问如出一口乎不佞既素得之亦躬值之矣三月而竣一役乃东旋视老母将以献春之任计当报谢长者遂具如此
　　又
　　不佞为公守文书乐观成功于海上者浃旬矣明爝火于白日之后不已难乎幸赖众心积格西风効便而执事方叶云霓之望令不佞得致于役之劳力疾以归如释重负甚盛赐也中途数语所谓舎门戸而守堂奥云云备达此公叹赏执事入境留心者乆之今不可不疏以騐斯言矣
　　答蔡按察
　　不佞菲劣然一倾盖即知向徃我公不但如举浙诸君子虽皆被德而三年淹也斯意气取之耳天下之士可偶合哉昨辱肝胆吴山之上不以某为疏而使与闻秘论兼复奨借当道阴庇不佞不以某为嫌而使俛焉自劝晓然恩之自出骨肉之谊于斯二者岂其微乎吴山之上千秋仰止于斯二者岂其微乎
　　与蔡按察
　　士有初若凉凉而驯至不厌不合则已合则乆要焉者由是相与以成同心之谊焉者由是而见所谓善交也足下其人矣某不佞起家自废陋无以信乎朋友惟公谬相推与一再晤言遂示肺腑举观所指果多戒心使不佞免于取戾也足下爱我哉于越万里自开府作镇三年无扬波之警得周公于海上何必中国圣人矣公其有意乎不佞之分藩而守也不任大愿公其有意乎
　　与毛按察
　　公之为杭盖天下第一郡而称治行第一矣又联三大省而开府其间以坐制之使皆归心焉而无敢推彼以避此然后三大省之政一三大省之政一即东南夫复何不虞之患乎凡此皆不佞辈借以安枕焉而不知所由者大也卒然有役一朝德之浅哉不佞自废之余未闲时事而识长者以倾盖如此
　　与刘按察
　　不佞起家田间得足下不以为鄙数千里托僚友焉得足下不以为疏则官联事居联舎也朝夕继见兴寝相闻在迹已然而意独向之此无他创合易德新知易恩此不佞所感于足下者不啻平生之谊矣出摄于海时也日相存问使不佞置内顾而安焉入贺之役选舟命之俾良于行均勿论已辱赐雄文张诵中堂日为三复奨与过情见者俨然因为不佞此行所借以为重不在一防政而在大篇矣则何幸而有是于公乎
　　报徐按察
　　不佞无补明时乆矣是役也既废之余于某为异常之遇谓不可不一出以志感云尔亦知卤莽如昔中当自困有何未竟之蕴而素位高贤如我公者固巍然就列也乃谬及不佞至此乎
　　与林提学
　　不佞之于是役也见盖多长者以莫不及公矣岂敢私焉而贤人之于天下众莫不求识之求识之而不得必求知其所在以致向徃而卜其出处以慰其比德之愿而况日以寮宷相观法大谊如贯者乎各用简书动相伊阻所恃是心而已朝政方澄讲业未辍大省多士是宗是主公其勉之
　　答王宪使
　　不佞孤于中州秉宪之役即虽不敏而所愿大贤相承以盖积愆者未敢以哀毁忘焉顾何幸乃辱故人如门下者乎喜愧交并不知其所自托矣两奉雄篇泱泱大风惟公髙才视此末技搦笔过之所愿嗣音惠示时借顔色必不负雠言之报也谬承查公推借加以门下蔽爱即鄙拙见以为可耳其在某盖尝内省岂堪一言入梓而累二长者哉查公丰标清粹不逃赏鉴傥再卒业门下所就岂但此也时念不佞向徃同之其为友谊笃施髙致君子之情尤为衔遇其倾倒门下从可识矣许史诖于疑口而心迹未雪得无不遗怜察否吏旋附候不恤防缕
　　与邵少防
　　自不佞有浙之役见莫不诵足下髙谊者及睹其盛不啻过之倾盖而故岂偶然也行省未遑辄分赆惠乃视居者为尤腆乎
　　与云少防
　　不佞越在田间三值竒疾不获左右长者十年矣猥承是役实惟髙谊推与所及而某由之以着无得而称之让者图所无辱命于诸老未已也黾勉抵任防念中林野心时作重以贻笑俛而竢之置七十老母与初失母之儿以从宦数千里外人情哉所恃我兄通家隣德百尔托寄稍以自解耳
　　报张少叅
　　不佞某辱公宠异乆矣归自竣贺盖一月而三飨之观鱼之乐自有北园从不佞始则他可知老嫂推爱下及婢妾尤为殊遇何以报焉惟公长者小物不遗然则豚犬之托尚竢丁寕为视兄者犹浅也次君熊罴之喜想已就馆兄嫂福德其可量乎老母时作痰闷仗庇稍安任后出谒仆旋附谢并上起居照谅不备
　　报沈少防
　　不佞归自关中道出贵治属足下有登封之役盖辱台餽焉至今耿耿乆不闻问披牍戚焉足下自雄才兼当路多能文之士岂少寕武一记而不逺千里腆焉用币以重不习哉母亦欲加遗焉而名为云尔以开受者意也是何至高谊如此乎不然一日之稚二十年于此亦已乆矣又不然废弃之余缓急非所及也何至髙谊如此乎不佞在告杜门山居三值竒疾皆天幸自免巻帙自娯他无复过望足下重名敭歴中外二十年于此才少方伯殊觉留滞而徴自守然而方且节钺一镇养元戎之体防亦有知遇如万公者为之籍甚少司马代一间耳不浅为慰稠叠附谢并致起居拙藁塞命唯笑而置之边候迎和膺祉不尽
　　答方宪副
　　辱使者追送河上今逾卒哭矣寒暑坐易摧陨不忘初志铭之委某以谓门下非不知不佞未堪秉笔之役顾在寮宷之末而欲有所致以缔交谊名为此请耳能文之士岂少一某而嗣音恳恳又若终托不佞而匪谩为之者乃不佞不恤鄙拙答称成命如此矣幸笑而置焉其曰临辄陨涕长者之情乆愈耿耿用借识感并尘览裁仲月襄事容効下忱谨附闻慰垂照不宣
　　与方宪副
　　某不佞自筮仕以至起家所辱诸僚友未尝不睠然向徃愿缔四海之好也乆之迹定必间得一长者如公焉而事之托不佞于大谊于浙之役如殷中丞一人入汴更公一人耳不已难乎而忘之顾不佞所尝诵公德虽未出口而翁中丞近疏实获我心则某向所事而托焉固知千载一日也杪冬先慈大襄深惟遥庇改嵗病勚方图闻问而使贶俨然下存既追祭河上又申赙里中以为荒陇宠荣先慈可忘斯公之厚可忘也不佞薄劣无以揄扬为报乃勤稠叠如此自惟有以成功初意而已矣曲士之懐不敢以遂其硁硁奈何然汗赧殊甚愈难称答统祈怜照春和自爱不宣
　　又
　　不肖孤向见陈公语公之所为厚也而孤复继陈公以行则公若不能为某者戚然于心矣某不佞以孤观于公由衷君子谊已隂有所致之矣而荐致无已时匍匐之余瘁形于色匪骨匪肉而有此于公乎惟亲之忘斯公是忘矣
　　报杨宪副
　　不肖孤乃于兹值先母之变也何睹而非其惨然者乎犹幸朝廷之宠某得以阶葬先母槩大事而尊亲之至人子由以自解孰使孤起家秉宪以长我臬中非少傅公乎大德乆不报而老母以一夕之疾溘焉见背岂其自意竟不能一日待履任之吉而须臾供役以効积悃也乃辱慰劳追及赙惠戚然动兄弟之谊天之不吊而公实愍之至为废礼彻乐以隆不歌之宠某何足有此即士风之所归厚自隗始也重难图称矣十五日渡河出境二十五日抵家权厝讫谨兹上闻以副永懐哽咽不次
　　答杨宪副
　　中州之役计当効周旋于门下者深矣瞻言之私辄阻门难哀临阻饯顾备愍恤不佞积忱未获一语怆慕可知念倐卒哭倚次摧陨再辱存问生色勃然今卜十一月二十八日襄事矣惟公永懐谨兹附慰孤闻鉴不毕简而彻才不终篇而具乃所大愿校艺方殷储神自爱矣无任狂僣莫助云尔惠扇祗领并谢惟垂照焉
　　答查宪副
　　某不佞以庇于长者老母旅次榇具斯行得遂首邱之愿为德大矣方其遄归援而止之谊非不至乃不佞固违雅谊二日而汔济于河也诘朝大雨从者载涂然后知惟公爱我昔之彊直不留正所以不诒长者暴露之虑耳公以谓幸不以谓惠乎前谢由衷复承防愍某辱宪伯故人者二十年矣其以向仰盖自有之转致所谕益羡谦光之盛不敢当于斯言矣顾公何俟焉而厚以为容乎宪伯工诗为文章徃即酬倡与公无不鱼水者间不识肯更念某否耳
　　报查宪副
　　一夕之疾孤不意有母之变既以已矣时也亦岂意有公之谊哉母不可为而公所以为某为之者乃无不各如某为母之心其祸惨烈而由公以解所以为某母也者独喘息之不可为耳亲也罔极公也罔极然则士之不可以无友也如此其亟矣苟非其人谊不能动动矣而由之匪仁术匍匐之谓何则知公才美利一援手得以当大事者不常所遇也竣役余年终天诵德惟是跧伏私窃夫愿中丞东土用霑宠庇是祝是报云尔十五日渡河出境二十五日抵家权厝讫竣役当在冬月然公之大惠什已举其七八矣使旋附闻以慰永懐清风在心庻厪愍念诸力劝役无不仰体公意者幸劳遣焉哽咽不次
　　又
　　霜露倐深僚友之谊公所施不佞以及先慈者未报也而谕愍复至矣即虽哀陨无次非常衔感动倍惨切乃宪伯公书云查公丰标清粹可爱哉其人乎是惟公徳明格士均向徃而宜于长吏假乐由之兄弟朝夕恊恭劝役不佞之所夙昔蕲焉而为公求必得之者则如此宪伯公神肃致远足为法器公在许与可谓大哉中州一台二妙某薄劣恨无以参佐其间跂慕盛事遥为踊跃而已熊罴之祥当已弥月遂失报贺贤郎大兄頴发日胜仰慰拳拳拟葬先慈仲月二十八日奉具戚然大恩在目兹不重述一惟垂照
　　答梁佥宪
　　不佞孤倾盖而托于长者一日晤语耳心已窃异之分宪一台中州动色可谓侃侃断国之臣某自以得所向徃辄防不鄙重示雄篇才一载和方冀卒业而匍匐自沮矣今之作者长公负襃粲之才而文宗矫矫竒气里闬三晋更相唱酬致足为乐乃勤愍劳不忘一日之雅寒暑悬易一何厚也
　　答徐佥宪
　　不佞孤之不托于长者也愈属是时出则奉僚友之驩入则称庆于堂上为乐不遑而谕相劳也盖谓有人焉俨然在衰服之中一日之雅枯块依依视彼祖临载道寒暑悬易矣而下存不置何以得公于此乎性自厚德不敢不知己
　　又
　　不肖孤积恶斯极无论不得朝夕君子以劝终役也即公所迎养伯父母大梁邸中者下车才数日耳而先慈乃以一夕之疾溘焉见背竟以不返悲驩悬絶能不重某陨越之悲犹幸推爱百尔赙赠愍然劳之得大事自効为如贯之谊也何以敢忘
　　答傅佥宪
　　孤不佞中州之役乃得托夙夜之谊于长者也在陈之遇驩言平生三接之宠缾罍用罄珍殽间出湎于欵洽从者忘兴矣至今未报而先慈变作奈之何哉荒迷失讣乃辱愍恤不远千里遣使临祭重之腆仪彤弓大帛不一而足某薄劣何敢有一于长者乎念以庇二十五日抵厝方图告至以慰永懐兹者旋便敬附谢闻哽咽不次
　　又
　　不佞属叨兹役深惧不胜方图所请乃公翰示猥以僚友之谊下存知将为教未艾而不佞恃以无过也虽缺躬候为己命之矣敢不衔遇于斯言
　　与李佥宪
　　公既按河南百度就举而法不借权要精明之气达以风生古之真御史矣乃辄迁去使不获竟其所施国家求贤惟是其才奈何卓有成効如公者乃辄报罢而覃及遗逸以竢未试之虚名即世之见或以轩轾而秉宪一方大监羣辟亦自隠然一重臣又奈公何然上之诸台使者次之藩臬僚友交委而互议不能径遂其所欲致者有之则公之心良苦矣不佞私窃窥之公不言也公固不言而识不佞私窃窥之是知己者益深公盖尝不得于意而相示以色盖谓与余为同心何必言矣古盖贵浮沉即使精明之气蓄而为浑涵之度公岂不愿之乎虽西蜀在万里外含饴而弄防子于掌上亦复甚慰宦情尚记不佞叨转时惟公以谓废十年而起家五月以防藩奚云迟也爱我哉即有冒进适重余过亦弗愿之矣是役也已于事而竣东还视母恐夙昔自弃之念复萌将远髙谊不无望于赐示者谨先候谢如此
　　与宋佥宪
　　自山以东称闾闬渡江而宦逰者有人哉遵海而南开府瓯越以陈臬一靣者公耶乃崔公分藩而守境土相接互以犬牙屏翰万里郭公坐而为保厘主不佞勉承大邦之命使得借公与二君子重庻几无大戾乎然卓绩异政既以疏闻瓯越当不能乆借长者吴兴剧地何以教不佞使无隳是职而贻闾闬之累也
　　答李戸曹
　　曩读足下封事未尝不扼腕壮之时虽访落而宫闱燕狎众盖相视难焉辄以侃侃开今上纳言之路为之倡首一何风裁也即再抗疏以李御史庭辩竒气不与焉不佞孤何幸得附一日之雅宠乎自爱乎十年分弃足下所知起家于浙实惟母命乃太恭人繇以至此积愆何辞适辱存愍束帛临之大徴不忘佳篇泱泱重衔奨劳无堪图称矣倚次摧陨畧附候谢垂照不宣
　　与刘戸曹
　　日以菲劣亟辱不鄙获奉顔色复见延欵投辖之夕接膝徐君遂成嘉防重识足下尚友之美谊而逰多士以光先德者不敢不承也
　　报罗武选
　　不佞孤日辱中州之役惟是足下所尝俨然而临之地也盖闻诸郡长者所称瀍涧之支余以抵大河内外从者之徃来物色多矣孤不佞得于口画则以羡当今之世有景纯焉乃先慈卜葬不意有殷大宗伯绍介某而足下慨然躬为指示三吉并列愍孝子之愚而备所裁成令襄大事是侑是妥也奉札踊跃安得从天而下有此于公先慈宠灵徼惠后人贻谷孙谋德则远矣何以万一图报乎伏读新刋重兹请益具见别纸亦惟是怜察而命之某无任哀感伫竢之至














　　沧溟集巻二十七
　　钦定四库全书
　　沧溟集巻二十八　　　　明　李攀龙　撰书
　　报戚都督
　　维齐在昔盖多名将云士之谈境土之盛者至我尼父莫敢抵齿固矣犹之称师旅焉亦无敢抵齿于我穰苴孙子者也然两家区区在二国时独以解燕罢晋西破楚耳非若今之彊倭转冦东南数省殆遍唯公建大旗鼓扫清海上大小百战无不竒捷遂壮皇朝之气而遥制江广使诸偏禆得贾余勇填荡潢池功不且半天下乎不佞实为讳之想见其为人也辱示新刻观公行事所施设者闳廓深远不佞虽未能竟其义恐即司马法十三篇不能过也足下起闾伍之中而弱冠登坛海上之役筹防明矣是书也政自论其行事所既施设者尤非悬度此何以让穰苴孙子哉窃闻绥履盖在吉甫宴喜之秋与汪中丞雅歌相和而王元美雄才篇章交映是为质有其文武焉如不佞越在田间惟公重望锡我桑梓既已窃幸何乃亦复下存用颁篚瑱而注属如此
　　报戚总戎
　　不佞有浙之役则我公声洽于海上古方叔之壮猷无过焉未尝不翘然愿一望见顔色矣讵意假道还朝披覩长者驩如平生不常欵接谬辱清裁愈益瞻注不佞至自拜表则公之美誉盈庭英实四达秋云髙矣漠南宴然近年以来其在于今羽檄交驰之时也独非大将邪何公之先声乃如此诗云征伐玁狁蛮荆来威公威蛮荆而玁狁来威圣天子在上简书非常之遇乃公辄试辄效以释圣天子北顾之忧而使邉陲被安堵之庆厥功茂矣不佞与里闬之劳施获再望见顔色不胜大愿无已则有闻问起居焉唯是珍摄膺宠以副凯旋燕喜之祉
　　与戚元戎
　　有味乎公之言兵虽稍增而计日可罢者过之财虽暂益而他日所省者倍焉其猷一何壮哉至谓将官废习技而教流黄铰造之巧以为竒货中动贵人远事漠北又何痛时如此其切也然则天下注意我公而圣天子倚重之者当奈何无已则所谓寕置其身于铄金销骨之乡不枉其道以求悦以求事立云尔斯大忠之定谊矣我公既在乆之将习服则自求练卒卒习善则自求利器况志存报主者多其人之为可恃也防秋别议已有成命是又我公之扬韬敷畧之时也边陲幸甚里闬宠光在此举矣
　　报刘都督
　　始刘将军之名满天下不佞愿见其人者十年于此矣未尝不私窃念之挟百战百胜之功者不免自暴其才而中一朝无辜之谤者不免辄挫其志贤者犹难之也乃不佞以摄海之役执事者俨然辱而临焉获承顔色倾盖如故先施自致不鄙下交由衷之谊披沥惟谨有孔明集思广益之风而慷慨以之即过意延欵使不佞缱绻重别缅缕舟中不自知其尽境恍然自失如目前者勿论也不佞既东陌落恬然秋毫不犯登塲大阅复覩纪律森严士气距跃技艺精真可蹈水火艨艟便捷投枚记里桨舵之利折旋如活礟石四兴波涛响应削柹树檄示疑设伏所徴叙泸弁旄之歩闽粤善游之徒三河挽彊之骑軰相扼捥唯敌是求乃日椎牛行犒而帷幄自爱也可暴岂其才可挫岂其志乎天既以虎臣托执事久矣然犹且有激乎宦成之后者动其所必奋坚其所久立云尔大忠完节愈困愈厉而刘将军之名愈振矣不佞何能賛一辞即有问焉摄海之役不佞所以深觌其美者如此庶取信狂夫以备称述耳于甚盛徳则奚补焉乃既奉违恍然自失有如目前至今不置非敢为诞也
　　刘总兵
　　始以前汛视海奉接顔色乃兹毕役矣契阔何如唯是威望素崇振及万里不遗一矢海波晏然厥功大哉东道之便不佞敬劳将军即虽冗僚安枕是赖用感述焉向再辱谕欲以二鹿见饷已知麾下士驩马腾暇而校猎豫卜毕役无形之胜用贾余勇今幸割鲜以犒从者即若不佞谨致单醪云尔新茶一觔上充雅歌之清赏以効别忱凯旋竢有嗣请不次
　　与刘总戎
　　日过朱大司空抵掌谈足下声实俱茂今之大将也使委两广而制之曽之氏已挂长缨伏阙下矣惜乎置之海滨而令勇无所施徒以距踊超腾日飨士为乐耳此公平生爱才首荐不佞一时知名无不延纳今已入补当为我公防扬推毂无疑犹曰某知人益可徴也向得戚将军书言邉事掣肘足下寕愿之乎长君诸郎日玩膝下二夫人与诸佳丽歌舞饮帐中何如不佞磬折贵人门也
　　报李防戎
　　诗有之刚亦不吐则公之拒伊庶人也仲山甫之为徳焉不肖孤扼捥言天下士愿交驩公久矣在陈倾盖雅意一时至今未防念不可报先慈见背矣方愧大梁署中犹尚浅乎其为缁衣之爱也未敢讣闻而使者追及于曹致赙焉何以有此于长者乎以庇二十六日抵家讫便附谢悃以慰永懐哽咽不次
　　报郑防戎
　　不佞以庇凡叨二省咸我永侯开阃之地流风具存不佞里闬借余用光并殷懐止安得握手尚兹一堂也竣贺周旋防于北园飞雪之夜言歌且奕者谁邪恋恋可知己谨啓告至以慰高情怜察不尽
　　与黎都使
　　贻我来牟公盖自淮徐千里而近矣酌言尝之乃沾汗如身在故乡者非投醪之惠耶至今念之与其矜南之竒也寕北而狎处斯又不佞托于长者哉
　　报施都阃
　　日承使致大药小椷当已覧裁矣某不佞一奉顔色私窃念之安有用意如此其笃信而大道不至者乎极知公尝试某可援而入之不可耳虽甚愚陋稍知禁秘后转勿吝倾示必不辱一门下也何如人便附谢起居不宣
　　报聂都阃
　　唯是我公大制阃贻兹陈臬者相劝与朝夕乎中州之役也奈何以太淑人违养遽夺此谊也天实不吊而公辱愍恤匍匐旌赙覃及不浅矣
　　报韩都阃
　　不肖孤得以乡曲之谊从事中州也自谓朝夕乎平生之驩相劝于役矣先慈之变曽是不意而公实日临焉以佐匍匐举大礼赙赠覃及逺勤导使百尔为爱荒迷之中伥伥之谓何而敢忘指示之徳也
　　荅苏州王使君
　　西时过大名署中至今念故人高谊无已即亦为一饭不忘钜鹿耶春秋实六易矣海邦盘错不佞知必借使君而绩满以迁又非以待国士虽苏既乂生息以之即使君亦惟是顾复奈何谓以三年淹也不佞杜门伏枕业为僻情之夫五载于此安得札贶从天而下则戮余之氓属使君车下如元美者感遇可知也
　　报金苏州
　　某不佞亦唯我公宿学特行建标吾党人自取裁不求闻达其在不佞尤谬荐宠虽悄然稠广心固已黙识之矣即形迹之疏数曷计焉日辱延召再承出饯不胜感恋仆旋报至附上起居嗣音不尽
　　报陈保定
　　其在济南则唯我公俨然大老也吾党小子无不知公之抗节三辅为守臣者即无不知公之为隠君子谊甚高矣或出或处诵徳岂有穷时此不佞某与有宠光于公者不报也日承延召祖饯稠叠仆旋告至用附起居炤谅不备
　　报张开封
　　不佞之所得托乎陈臬者凡以取絜乎郡也薄禄之孤匍匐用勚而能坐享二千石之政平讼理者乎曽是不意先母以一夕之疾溘然见背仓卒暑伏计出蔂梩孰为敦事盈尺之椁木若以美然者非公乎思母而及椁思椁而及公惟忘其母斯公是忘孤何不幸大变如此何幸公以长者收视如此也使不肖孤当大事什举其八九矣不可不知也
　　报李二守
　　不肖孤所得扶柩东旋者郡大夫力也公匍匐多矣乃益推乡曲申之赙赠为爱无已时孤何以有此于长者乎
　　报周推府
　　不佞何幸公之临是邦而理之也谓父母孔迩顔色斯日承之耳奈何不夙戒焉而适馆则车驾出谒矣至今怏怏唯缁衣之爱未致而其无能为役所恃以匡不逮用锡贵省者未请也恋恋可知己仆旋报至并附起居炤察不尽
　　报魏推府
　　曩唯辱领公宠而延欵门下视昔关中之役驩焉一堂者时也则十年于此矣菲劣乃叨今命用刀笔吏案牍自苦安得若我公据九鼎演丹经服食为乐乎仆旋附谢并致起居炤察不尽
　　报归徳潘通府
　　不佞孤业已违慈所由以扶柩汔济者其大节也天实不吊而公匍匐于河上执绋用勚致兄弟之谊者故人乎覃赙临奠恻然此心
　　答冯通府
　　文大业也校文大役也秦汉以后无文矣今目古今文十巻有之乎明兴一二君子天啓其衷辄窥此契然而一经传诵动骇耳目未尝不以为不近人情者不知千有余嵗精气旋复遂跨迁固势必至尔滔滔者天下皆是也而谁以易之哉不佞忧居百凡荒废箧中集四册奉塞葑菲之命虽不敢当作者然其缔致亦苦矣足下秉鉴秇林持衡词苑固某所长鸣于伯乐而一顾自喜之时也傥辱财幸斯竢百世无疑焉唯是涂掲郤示以匡不逮而劝词请是同笔研之谊也近代诸公无非哲匠足下当已采録过此恐难言矣据所见而次之何害乎防缕不吝寄贶与闻其政媮妜何如
　　荅殷钧州
　　孤不佞盖承乏中州焉唯公之共理而劝兹于臬之役也通许之遇从容片语蔚雅风流防接省中注存郡乗所图典籍其纪逺矣大政日新而先慈见背不获遂向止之初心以効揄扬于万一怏怏自失耳乃辱使者俨然临祭宠以奠章其曰念此两河民瘠土确仁哉父母之言乎哀愍之私不替既往厚自性徳非独腆贶也龙何以有是于长者哉旋便附谢摧陨不次统维怜察
　　报陶睢州
　　鲁先生同列荐章以母老辞铨曹之命非足下郡中士乎孤以母就禄而遘祸如此则足下俨然临贶焉孤何顔以立天地间也祭不远百里已矣而重之以赙则长者之谊甚深不可不知也
　　报谢祥符
　　先母之变仓卒暑伏蔂梩之外计无所出乃谢长者谊为棺椁远莫致之则足下防车以载式遄其行俾不肖孤得以当大事于什九匍匐为勚赙赗稠叠俨然临焉为我心恻维亲不忘敢忘足下乎
　　报内黄王令
　　天纵之才辟之飞黄结緑其步骤符乎人尽竒之不必卞乐矣不佞承乏关中得足下于髫龄盖适遇之耳自我不见谁其舍诸而敢贪天功为己力乎况复不数年而举进士出宰百里由是以跻崇扬烈载锡之光为不佞重使得以借多贤防鉴裁之称者哉辄辱存问是明不鄙虽足下性自笃谊然即所不遗故旧而加意百姓以为百里父母者可因识其循良之绩矣既以绪余成政而防息于艺文以嗣家学奚但仕优则然也近防王元美备述足下为属吏之最者状云三郡一令矣此公少推与而独极口足下矣
　　报易亭中尉
　　足下好士如不胜所交多君子也不肖孤盖信陵高之相劝以成大美矣老母之变不意夺焉人才之难岂独其天乎
　　报松泉
　　以孤观于公之福徳盖冲雅而耻以才自见质行君子也多男而多贤者诗书之声皦于丝竹揖逊之容泰于富贵孤不佞辱兹秉宪扼捥大国之风矣老母之变临祭俨然敢忘答称使旋附报庻慰永懐哽咽不次二君子幸为道及
　　报一楼
　　孤逰大梁中所睹翩翩佳公子也乌有如足下美秀而文者乎信乎才自天出之异乎人也属方抵掌谈古昔藻雅之士论世尚友而老毋变作矣俨然临祭盖戚然其爲心有余悲者何以得此于足下哉
　　报于子长
　　日承不鄙即俨然衰服之中三致意焉其盛秩席而召延之也乃不佞既不逮执绋之役于太夫人而奠赙无状奈何复辱推饯益形菲劣乎唯是衔徳负罪并以为谢仆旋起居垂炤不备
　　报王子利
　　不佞所辱足下延欵者三而未能趋领也可以置之矣则携珍而飨之以致临幸出饯于郊遂暌仰止然所恃兄弟之好而为豚犬驹观法焉以庶防无大笑者不佞未尝一日忘也仆旋告至谨附谢闻炤谅不备
　　报郑永侯
　　黎公至浙乃得足下起居不任大愿永侯勉为一出也以足下宿将开府两越大名矫矫而抱未尽之蕴人其舎诸不佞悠悠虽在欲弃欲取之间不敢谓援足下以自重矣此中世情一符靣命而新政操切尤非昔时图归之心夙夜不置矣
　　与刘希皋
　　十年家居称贷琐屑不计子钱用济屡空赡及病友方欲立逸老之防以乐余年而高卧不坚复此婆娑甚愧夙心矣
　　与张少坤
　　人言不佞不难于不出而难于出其然乎圣天子过意病臣无以答称宠命此其出而自尝所由以充乎不出之类者备是矣初尚以邴曼容薄游自喜乃复渡江兴尽力勉遁思抵浙奔谒无暇起居失次深愧高卧之不坚丁躬自瘁夫何尤焉郊别驰恋不任长者十年跫然之爱图报无时耳
　　与赵仲鸣
　　不佞虽今薄游乎计唯中返使诸君子谓不佞初自三秦拂衣者非敢为矫也虑城一别遂远闻问抵浙趋冗为劳辟之柙鹿岂能一日而忘在野自知此态是関福徳然而性定之矣可奈何归思之方永也
　　与呉思睿
　　思睿知我四十年矣嬾不能事何可复羁风尘之中念久高卧聊试一出至则兴尽不获遽返何见之不蚤也非敢为伪以予视思睿老铅椠之役息业未效常令玉函之庐契阔城市何异白首随牒自贻伊阻王舎城二顷田种秫自乐
　　与金苏州刘延安陈保定公谷宜兴
　　不佞吾党小子也越在田间三值竒疾用是不获执御于长者之侧十年矣濡徳先逹私淑孔迩致有是役实惟长者之教所及而由某以着我济南多贤荐宠下軰之谊不能忘者南发复辱祖饯嘉与至渥承庇履任出谒无暇寻念山林辄圗中废将恐旧态不久更作以贻诸老笑奈何幸终始成爱以示不鄙矣
　　报李伯承
　　辱庇先慈乃襄大事方念濮阳遮祭宠光道路未能报谢而愍谕至矣是日也实唯小祥之期视公所云雨中衔泪为别者又一寒暑防晤可图先慈不可见矣悲哉追言夙昔未尝不戚戚于长者之谊奉读哀咏蓼莪之响摧陨自失赖业服膺稍陶沉痛耳公以雄才诗名重当世而晩得主器精健岐嶷即宦游蹭蹬正唯含饴之乐日殷膝下不以彼易此者而况出自邱嫂贵嫡方处家政定如九鼎矣而今而后是公高枕之秋也不识譲畔之俗可以【阙】美后宫之盛遣所不及御乎此固公所能也又何以堪舆家言为哉
　　报张肖甫
　　改元之嵗先妻襄事矣帝命寻下乃先太恭人捐簮珥而犒邸走也于浙之役盖捧檄之情渡江周旋元美子与二君子鼓足抵掌未尝不忘逖矣西土之人非滇则粤安得厚集禹防坛玉帛旗鼓以快平生成説不朽某亡论【阙】凡六月自藩入贺再晤二君子雄饮海岱之间相视飞动即举酒逢酹亦惟二三兄弟遥骎骎生色如从楚蜀起者元美得足下代固竒而所代复不佞岂不益竒正以不与党乃二三兄弟翩翩维新之防耻且彚征因以自兆俾免间耳过此则虽元美乞骸之疏行岂为遗憾哉在昔学士大夫掇拾聴说掩其不技如元美所谓跳而匿诸理者不自知病寱矣即辄据显贵终岂谓此軰效也足下自负才气不欲居吴徐二君子后是天之未防斯文又何患乎心神不自致也引示恒岳诸篇合辙迹元美此相为代之效甚明矣先慈所弃不佞孤于汴中垂逾年者兄弟之谊不忘使奠且先吴徐二君子劳备至宠锡大享某何以图称万一于此昔所出宰而按辔临之乐哉其尚良食
　　报周象贤
　　公乃坎失志所不日夜圗之者有如汉水然二中丞交章荐列不以既去为解亹焉惟恐贤者谓不知己公之名重天下矣则元美有心哉不佞何効焉曩以入贺辱公遣饯计为报而先慈之变作矣再诔承吊兼之腆赙不远千里为谊过厚也不佞为致啓大宗伯者力竭于此唯公财幸使旋附谢并布悃摧陨不次
　　答灌甫
　　日辱愍借恻然未报也乃所有则夙夜倚次服念高谊勿忘云尔敢复望嗣音久而益存乎曩为匍匐岂犹未至而蠲吉驰示使在万全恐堕俗术为失仁人孝子之至意此其大徳何能万一答称也念唯賛国兴文日勤执事而意遥及此某益不知其所由矣左史役便附陈谢统乞垂炤摧陨不宣
　　报灌甫
　　凡客之游梁者盖莫不问礼足下称博物君子也秉宪之役多闻是依未尽所请而夺以大事老母逝矣犹若有遗焉而顾之不可致则维足下之故哉俨临赙祭用识不忘跂予奠章幸终为示
　　五月六日灌甫中尉诞辰啓
　　兹审赤徳覃宗朱明戒仲台流玉吹清闻子晋之笙壶泻金浆美荐邹阳之酒大河演裔永言接于天潢维岳降神久视偕诸少室期一日而长弥高靖郭之门境千里而遥悬映小山之赋某游孝王东苑自惟枚叟斯朋仰公子信陵深愧侯生虗左谨篚二瑱拟续五丝幸值浴兰之晨尚存气味益炽然藜之火不弃刍荛
　　报朱用晦
　　今天下二三君子者不佞之所习也其于取友明卿徂喜中必其获徳甫鹄立偶斯不乖咸惟足下一人焉以之则足下可知矣此不佞之以习明卿徳甫者知足下也而握手无论焉足下若犹是脱颖大藩日数诸公之门所握手者何限将明卿徳甫无论又何为千里慕义以谬托不佞而介之宠灵以彼易此必不然矣然后由谕而观所扼捥于同声执鞭于大雅者如就中原而周旋焉始为媮快重以风寒易水赤帜当时尺牍生色片辞入致忼慨自雄翩翩侠气可想见矣将由足下益习明卿徳甫则二三君子者取友安有极也不佞十年自弃岩穴不深岁辱三迁不遑将母无补清朝而又未敢遽乞病免坐恐此道防荒仰孤足下相存美意奈之何不佞七言律成篇而已乐府落落似合似离今何以当足下之心而曰千古天授也将由足下益知不佞则何以哉然不佞之所徼惠于足下者以为非今尝试则不复也业已白首効萟惟以无累二三君子者是图则足下固无有同舟之役矣无亦以二三君子为累者图之不佞不胜大愿于嗣音如此
　　与华从龙书
　　从龙足下不佞某僻夫也杜门谢客三年于此矣即未见好士如足下其人也足下不远千里再致书于仆而再不得报于仆可以已也而三致书于仆足下即自昭旷无校其在某何以得此于左右无亦恬愉之谊有槩乎足下之心千里而一知己所犹谓比肩者与梁伯鸾有言将遥集乎东南岂所望于君之庑下哉不但来谕所云渡江而吊元美也
　　报聂仪部
　　向伏西曹爰窃夙裁意独伟焉垂及宫墙而公拂衣出矣不佞拘除郡省不任贻肄自弃明时杜门七载僻疾已锢乆无闻问于长者适奉手教从天而下谬许神交某何人敢辱此谊然公尚论之旁情也以视握臂一堂相得驩甚在昔有言不可当吾之世而失诸侯非所欲不朽一大事乎明妃六曲可以怨矣辄取附和见同调之雅并代居云
　　报庐陵刘夫
　　陈宪使至致公书而公复致以聂公书至生僻人耳其于长者徒以一时防誉谬承荐宠乆斯置之矣今安得十年之后犹辱记忆不以窃伏蓬蒿之贱数千里外而勤执事者乎不爱以其师身为介而并得所致以为故人重者乎此计无他岂其蚤岁自弃有槩于足下归洁之微防乎无亦足下取友不遗之量所自至也
　　报周真阳
　　维夏得问未报斯置之耳何至不远千里重使相劳乎三复尺牍深惟尚论不尽友天下士不已也乃知无斁于不佞者有是哉前论属某著述自见顾非其人而足下爱我以德夫复不浅愽南既开千载得足下岂为非旦莫遇之也徐吴二君子海内大家并兹命世足下从防其间其在臭味则足下可知矣乃今而后于与有宠光
　　报周真阳
　　顷辱使者附藁上诚以海内之数君子足下身为属吏而出诸门下有其二焉不佞不可不知也将斤削是求而重以布列不佞何所闻过乎版即竣防为置之矣然斯其谊非不甚髙乃即不无由是以借妬口者不佞杜门八年于此即杜门八年于此也一为足下尝焉而莫我肯力岂独其才不能私一令长哉仕固莫难于乆之不厌而患乎其始易合也足下勉之矣不佞方竒疾经今百日盛吏入视邸事又廹竢粥气稍充当图所为灌县公碑以报称足下委命不浅耳
　　报欧桢伯
　　以余致观桢伯则必褒然一国士也黎惟敬于不佞盖尝为信宿之好落落尔十年不遗一字书彼一时也量无以与进斯至今置之未为不厚也乃足下崛起岭南论交海内不佞未尝倾盖望见顔色何以槩于心而三勤存问务得报而后已此其尚友自信不囘岂彼悻悻千牍之防可以计不朽一大事哉奚啻千里但足下已防子与明卿间则不佞夙昔与二三兄弟周旋中原者惟此气类足下何患不佞之终无以效左右乎谕引请谒江湖之语诚不佞僻性不可遽移然谓门墙太髙则吾岂敢又使少年尽夫倒屣桢伯何贵焉不佞所为不同郭有道而同一宏奨风流如此足下縂角事黄公即清氷自许谁能易之乃余所谓桢伯必褎然一国士也诸诗有格微辞兼到其白雪楼黄河中岳长陵阳翠师子南内等篇尤为佳丽盖耻为轻便专求兴象正盛唐诸公擅美当年而足下所繇以羽翼二三兄弟者两生有言不可使于鳞不知南海有欧生是矣惜也公实遄化不见桢伯于今日则又不佞河山之感而愿足下自爱不浅二诗寄答其一则前属许右史失附者并上裁览伏枕草草不备
　　报茂秦书
　　不佞在告杜门伏枕三年于此矣足下髙谊乃能一介存故人所辱新刻辄以检列即不必致致之凡以为足下者意则至矣岂敢谓足下已老勿厚望之即示小词取韵亦不妥能坐甘薄俗过我论诗不
　　与俞允文
　　曩辱仲蔚风期千里睠焉为平生之好云自元美得之不知不佞之有仲蔚得知元美为多也岂徒邴生薄逰有以当足下之心为知己即知足下于元美可矣佳章冲雅直有应徐之韵遗荣弃鄙议一徃不复疑美人虽云逺讵令欢爱擕沨沨乎其言之也中心藏之何日忘之然则嗣音契阔旦暮遇之矣惟足下怜察焉
　　报张防于
　　不佞知防于以元美哉自防于可知耳再辱谕岂敢忘之顾翁行实诸君揄扬具是矣无弗得隽者而使不佞攘臂其间岂不难乎其为后乎然防于与元美命也虽复芜秽以借诸君矣
　　与张防于
　　乆不闻问日以耿耿曩读计书见君家伯季交萼同辉为踊跃焉即知足下潜推大美将独歩千里也其惟二鸣编乎明珠在旁已慙形秽冠玉其上重使心劳不佞何以自免将无令观者披华首简而顔色自假耶即足下一顾力也先声致人足下为我田僧起不浅况崔延伯并驱中原借长君为胜乎不佞盖甚壮之
　　报俞仲蔚
　　仲蔚足下幸无恙闭关日胜自梁伯龙称足下所以为隠君子状心未尝一日不在五湖之间乃不佞朝野混迹耳孰与足下结髪山林之为独行也元美兄弟得请计当大快敢闻左右庻知集蓼辛苦非一士之节矣其过而劳焉如不佞起居足下者
　　报俞允文
　　不佞承风执事盖前髙之重以梁君备状起居比躅禽尚盛世逸民愿执鞭矣私懐偃蹇敢谓气类亦自一老诸生在田间耳即梁君岂无复焉华山图生韵古淡展帙如梦斯王安道可知岂独先軰多贤新题悲壮雅与争竒二幅已充庭矣谨附谢章取和诸以惟梁君
　　寄俞仲蔚
　　仲蔚海内此人耳属乃天弢挛如牵复罔极埋防自帝吾道距沮所由声气相与倡和交应令之悬解非足下軰乎闻子与云足下故髙隐即虽还徃亦惟伏腊诚有意乎此人奚以其迹疏数哉
　　寄周公瑕
　　公瑕足下得非公瑾后乎何蕴借如此四明薛生述足下者谊甚髙谓少年不肯俛首举子业即名日益起至使元美每致之及以介不佞此其于人不已重哉楼牓牙章古色飞动颇从防艺以示精真不佞愿因元美交驩足下不间千里非槩无繇矣
　　与周公瑕
　　不佞承风公瑕惟日夜望见顔色不可得也重名遂未能自逊使海岱间有大雅遗音长者髙躅各称甚幸惠然敝庐矣虽鸡黍恶草然以延宠光搆不朽一盛事尚亦有赖焉华阳一晤解袂千载将无亦云尔哉菲劣不恭则蓄极而发未逮致情似畧云尔
　　报薛晨
　　文章翰墨造物所恡今时贵客侧目此技甚矣吾党自讳言之每得一士臭味苟同不啻骨肉维是与足下倾盖而故云足下垂四十载攻一艺穷神诣玅即枯管成精灵非其人谁则知之哉愿足下自爱归幸卒业羽翼斯道徐子与以太安人志铭见枉虽俨然在衰服之中为诵足下髙谊若就见之足下能徃吊否三扁楷笔法兼长宠光草茅昭揭不朽文房诸惠可谓清贶敢不受赐捐金相致恐非行客所施于病夫今用附使完上
　　报梁伯龙
　　伯龙词伯执事则优艺苑老也不佞田间一惰夫耳日乃俨然辱而临焉何如其枤之杜乎盖曰中心好之曷饮食之仆之役在此章矣元美北行嗣奉闻问重以翰锦睠焉顾我者伯龙耶乃元美既得请一介相存不佞踊跃凡为吾党与髙兹役遂附以劳左右云




　　沧溟集巻二十八
　　钦定四库全书
　　沧溟集巻二十九　　　　明　李攀龙　撰书
　　与宗子相书
　　不佞近奏绩书当已见报惟足下左右之一老吏安能为乎秋风且至东望愀然龙也奉职无状大旱之后水蝗荐至虽某善卧一日为多方且首防牵于腐儒之见不欲为苟去以万一人之怜我不已迂哉向所示徐君云云者非敢自视大异不欲辄夺足下之爱次者慊慊为难耳今所有陈情乞骸骨而已仕宦四十郡守头颅可知三年不调意同于弃奈何瞆瞆无所取材差强足下意又何恤焉
　　又
　　元美来亟谓子相出遇都门之外信宿而去萧然各有江湖之气也壮哉邢州太守奉职无似囹圄空虚一日治牍十日为布衣之饮斋阁海内旁若无人郡城之楼不下百尺西望太行东望漳水北眺神京一瞬千里归复雷雨乃歌黄榆诸篇以敌其势则响振大陆秋色漂飒頽乎就醉遂极千载品物五子于中原右宗左徐哀吴郎之去国悼梁生之不禄是时也曽晳牧皮为未狂他岂暇论哉月晦兴尽骊驹在道握手洺水之上黯淡不语某虽僻惰旋亦自失也
　　又
　　既望广宗尉持足下书来云当不日有嗣音明卿故吏囘邢州吏有事于宗伯各致数字岂不既己烦左右焉而愈益延伫永日不折腰道旁即髙枕郡斋卧足下以为非人哉老吏上某绩属足下省中仆泗固当继至上乞归疏足下省中则惟足下留意焉元美今安所期对髠钳之士彼二人者则犹防防闻戒来已也奈何
　　与呉明卿书
　　元美书来亟言足下似欲据子相上防者乃足下亦自谓宗谢所不及而梁徐未远过也明卿明卿亡赖哉三子者不可谓非海内名家矣君子虽耄而绳墨犹存明卿今见其胜之尔即一日千里某何敢私诸二三兄弟乎子相复言某在郡作何状岂犹不理兹多口日足下由邢襄间得为某瓯防者殊深何但元美干城吾道也
　　又
　　日不佞入计则足下倾身为某焉海内二三兄弟固无恙也握手中原悲歌相视旁若无人既弥月矣欲造物不妬耶某于时固知当有一别如雨者于今日耳明卿哲士夫复何言某亦有浩然有东意明卿幸无患郡斋虽恶尚能具十日之酒天岂更相厄哉
　　又
　　明卿无恙某比岁伏枕之日半之既已拂衣业杜门一切谢絶客萧然若未尝有世上人者今弥年矣独王生时时来不佞不得已强起为袒跣相醉耳春来殊忆明卿庻几握手河山之间时事不必言即未尝不已如言者大率吾二人不如元美軰为能太肮脏于俗态而已咄咄明卿奈何不忍一日之不宴而偃蹇自逺重令放为岂所谓焉徃而不三黜即三黜又奈明卿何
　　又
　　所为劳元美于家难者仆日夜望足下与俱耳兖州书至令某投袂而起屦及于窒皇策及于寝门之外车及于鞍山之麓矣客乃言有白眼君子者从楚来檄郡大夫称故给事中与吴按察大醉狂歌泗水之上指顾甚异当是精物信宿发矣丈人勿自苦也已乃开椷读明卿寄章寥歴怳懭有脊鸰之心于元美者岂必絷之马哉浃辰而广川吏复致足下嗣音知己在九河间竟不肯淹于吾地此一时也足下乃在酒人傍乎虽元美亦当自竒耳然勿更言子相使我二三兄弟酸鼻矣便可示挽章吴峻伯颇见倾注徐君亦诵足下无穷
　　与余德甫书
　　不佞杜门伏枕五年于此其于诸君子斯置之耳安敢谓有一再存问如足下者广川书方捧檄道次使命未敷首及故人林君之东复无他属肫肫病客如就语焉不佞如某何以得此于伯兄而何敢忘之无亦虞翻所云天下一人知己者足以不恨也天下皆以长兄不缔膴仕为髙而尤以不遗狂生为美闽中信乐安得三年淹也子相已为异物足下以骨肉为治后事海内二三故人莫不悲感于大谊谓可以观交情今不识其刻文已为刋其所忌讳而后布之否故人陵替惟足下自爱节钺一方建帜多士卒为二三故人荡涤此意不浅
　　又
　　岂其然乎余闻之足下有毁伤薪木之警何天重困吾党也不佞不淑乃岁七月为驹也母者竟以不起匍匐襄事为惫已极不佞鲁之狂士一旦俨然衰服驱之人礼之中杜门十年忽睹吊客会葬仆仆四视如处女防戸矣乃知庄叟鼓缶亦哀吾生之常勤耳郭使君古之遗爱郡百姓之视其去如免赤子于懐至乃有此岂获乎上他有道耶即仕宦之难何恨徳甫之不理愈白矣元美杪秋得请使寄白苎今以篚足下焉外律奉忆敢并及之间者殊阔勉之嗣音
　　又
　　自为报闽中且三数载不得闻问契阔可知王中舎至始得足下不理于口状而素产萧索将若不能俯仰意殊不堪三复大篇夐然无一凡语乃知足下自有所事不着常情即所可欲不遑暇顾今无论足下心迹山川勿舎行将夙夜即由是置之立言当世作不朽一大业无不可者岂其吾辈厄此百六遂尔荡然进退维谷必不然矣而后乃今二三兄弟千里比肩守望相助徳音不患孔胶耳某十年杜门于此何尝坐自闷而令色萎黄惟是徳甫称同调哉自爱自爱江上杂咏吐哈老庄拥帙闲居超然人道足下庻几无疾病何媮快至此极也
　　又
　　得王将军所寄诗读之即报元美曰余徳甫晩成七言律乃有其势虽气未备生恶可已小美之下将其人焉小美敬美耳又报子与徳甫七言律乃有其势无已终当自诣为大江以西一人其于吾道所树不浅矣不佞所防元美徐吴外徳甫也业已自致献吉时则若熊侍御者自今视之岂当徳甫于吾世耶谢茂秦见懐五言视昔故不较乃李伯承亦以疏归寻惠刻稿其在吾党虽有臭味然落落耳徳甫务工七言律当作俱胝三行呪不啻大江以西一人功名一长物也徳甫实繁有指乎小儿豚犬也叔父何自念之
　　又
　　郭使君旋所附闻问者当具是矣亡妻襄事则之官遇王将军于途得足下起居畧不知郭使君闻问未达也岁十二月乃渡江与元美兄弟雄饮姑苏三日夜逼除以抵任出谒无常时三月至自摄海四月以子与盘桓西湖之上凡再浃旬而别五月分藩命下而王将军所寓足下书始从济南来明卿已移髙州六月以贺东宫行暂诣元美兄弟视之九月朔抵都门初三日旦入见帝是役也凡再浃旬而竣亦与子与凡在浃旬而别元美兄弟所抵大名抵金陵皆以前月也十月抵济南且抵浙图所以报足下则十二月河南之命又下元美与为代焉元美正月自大名亦诣济南视不佞不佞与雄饮一鼓而尽一石矣盖二年也二月抵河南日夜与殿卿缅缕不能已三月得子与抵武昌书云明卿抵髙州则不佞抵河南之月也是役也与子与周旋浃旬者再与元美相诣雄饮者三与殿卿日夜缅缕者无常时得明卿起居不佞者一得子与所致明卿起居者亦一则是二三兄弟虽老相望中原犹可春秋耀吾鞭弭取为快也左提右擕惟徳甫是求而湏臾忘之哉四月以至六月太夫人含弄孙不佞始就笔研乃图所以报足下者如此矣为致用晦萟林奥郁今之诸王孙掇躐有之贵倨耳谁当告者足下与明卿用用晦乎亦用晦能用二君子耳今不但其诗之体裁具是即尺牍矫矫不作近语则人之不可无向徃也如此足下其列之吾党离合之间为道不远于不佞何有哉千里慕义在昔难之是足下与明卿之尚友也郭使君幸无恙驹儿豚犬耳裒然使冠多士何以称有造之私然亦一吾党之伯乐矣
　　与许殿卿
　　某抵东居且二月日夜望殿卿来甚急而意不能待愈成契阔殿卿殿卿万里生还不当日鼓饮乐耶洪使君力疾视事又安在哉人苦不知足初某守钜鹿时又焉知有三秦之役也徒谓以他迁行为不苟去尔栖栖入关乃日夜与二三孺子妾缉芦而处等于幕燕一行校阅帖括成山精神既疲披咏渐废何为者乎安得与殿卿缩秫嚼苦驩然道故握手景阳之濵以弄白云元美天下才也然愿一当某乆矣兄其为我职志
　　又
　　不佞杜门六年于此矣所为朝夕周旋者殿卿一人耳向以诣除辄失其偶嗒焉何如奉檄而东防好弥月益重为别更展朝夕缔将不解不佞与俱矣既西复以么麽之忌遂缺祖道是岂为施于殿卿盖至今遗憾无已时而谕已四至无论市马之故假质未集以成不佞不达事体之诮即其揭示妙理以持不逮如云作意求适已成劳扰实足下自天夙悟鄙何敢辱焉独以非习自堕汗漫乃今且在求不求适不适之间庻乎境变神迁耳小人易縁老兵易得谁吾不可与把苦吾谁不可与把苦也酣法难雅口鉴难精谁吾与把苦吾谁与把苦耶么麽一言易解者犹尚妄议自引其诸微辞恍忽感动将在曲削始祛羣疑矣拙集出于客岁不佞取刻本校之酷加删易凡什之二阅月而发即佳序亦为正一二字剜补会就想不日有定本极知无一可传防当中废但以备检可讳语不至贻指摘者一以成魏使君之盛心一以用借佳序云尔前月使君用币正夫中賛更为乞佳序一篇并乞殷集一梓此兄谦宻其集恐未可猝发然岂为故人重一序此实某乗间言之使君者殿卿以为何如元美书云昨见吴中张仲子为我二人刋所倡和诗若干篇似亦兴起于海右集者但海右集讹甚至不可读兼复逸而莫备拙集既达可续翻对以终此意邵武使君亦翻子相集而序以元美海内知名士軰出矣魏更徴拙文将并付梓不惟多取亦重羣疑奈何奈何非殿卿一校不可夫士之所寕无友也而友必以知己者非知之难而处其知之难也若相絓于嫌而令不得任其所便岂为知己焉殿卿乃今所事固自谓得主其左史又可与浮沉即受简賔客已称清乐况抚爱子拥少妾吏隠王门而人不测其所媮快哉信乎得以俭朴矫之大示中流之望不然何必去父母之邦谚云何知仁义已享其利者为有徳诸君故自灰视不佞谓不复然遂摈之耳中賛君方烈炎火诸君何畏焉所得侍郭君者矫志难与谈且间出别业无值时袭君亦但问竒语方册徃迹日月至焉耳浑源使君一疾几废今亦未能徃祖之即田间亦复却埽侯氏子已属他人刘生徒食客无与城中事即有言中賛君者何从而闻之便为促序更属白雪楼记并诗一章不然不佞必数齿责之玉堂之署足下为以何解虎近用餂每御之令人着意遂不欲遣候以酒颇佳别来日复潦倒独魏使君为海沤鸟他犹是未敢自献不知元美何谓见客谈于鳞近事有感岂旧学宪恚我不纳而云云即足下亦何所闻也元美辄问足下防梁状顷附子与书使且旋如肯就调当抵歴报清河之役时则再达足下不晩长君居守屡瞰蓬蒿修仪精缛推谊为多新示中賛君文妙甚不佞何幸托诸其侧所云父老上白孝状深得中賛意矣我朝诸公选可七八十首亦未妥惬适未擕至城中容与拙刻删上彼中文献地雅有藏本不惮访录以备当代之音近诗二纸间有古体可采今呈欲令殿卿知我辈不徧观百代悉索诸家斯无以集大成声金振玉耳虽然其中非尔力也则所望于知己者哉必以强人于悬解大笑之矣新刻尤有难言殿卿幸为我党职志乎清酒百壶用报佳蔬之赐暇为诸宗室中求一痔漏禁方并前所许药二种见致乃恳恳者白雪楼记及七言律何可无我殿卿外马值七星附偿即太乆又不敢具子钱
　　又
　　毅哉其能削柹成集如此然终自讹缺如少年行题虽删而诗未易不肯更查白雪楼稿耳今寄改本一册幸依所涂注刋补顷刻事就何惮不留意也续集姑不暇检不佞稍窥文章未达佛理见谓为二足下大方兼诣并妙见谓文章莫非佛理何不可哉适姑苏梁生以元美书至出巵言以示大较俊语辩博未敢大书英雄欺人所评当代诸家语如鼓吹堪以捧腹矣梁生亦致元美书足下并巵言云且付长君生今东探海市计南旋足下恐不及作问辟之相马观其发迹汗血之骏若无意焉其于千里驽骀承御非不砥踶振鬛而黾勉逾舎絶衔敝策歩骤自失无他力有可极不可极无关齿盛衰也茂秦之于诗不佞固知其有今日矣
　　又
　　不佞为疾适今百日以庇再造犹在牀荐虽宿创顿失似有因祸为福之庆亦恐暴弱之余未易以复其平生然辛楚备尝庻日委日熟矣天幸之遗不敢自谓为人间世而诸君亦宜勿更以人间世视某者奈何谓从诸生比文角艺乎夫好比文角艺者出于妬妬出于不自信龙也其妄自信奚啻先告子不动心殿卿爱我虑有口事伤杜门之义即不佞亦惩此子善泄其与徃来直欲不穷其交而已无所深言诸刻拙稿咸属仓卒然此儿行何必易今题以浩荡行可如原册以从军公燕诗他集未具姑寄元美昔在正月之二十一日岂复谓更值览揆之辰而乃覩兄八诗之盛于指掌今犹记属驹乞兄状而因志于殷时戚戚焉其不为感旧之音天幸之遗乎近示诗文统诣妙境迹藏于思可与知微日长君临候谓不佞凡病之有形气实客之气理斯形乎竟如其论此其卓识非殿卿不得而子何患不至道也乆谢客客辄谓不佞托疾耳今已身抵京干诸贵人且起矣曰己抵汴身为质子钱于右史矣此不与一二老腐儒左擕榼右提局如殿卿之于孟生指庭前栢树子道故又但曰吃茶去耶生实不徳乃至亲日侦其肥瘠况人间世哉药物纱扇惠及老母并谢不次
　　又
　　自兄西不复闻妙语今安得曰道可忘而得生有待而失必令吾神于道合而已不自知乃为得也微哉海内一人而已矣近作松声似帯秦时雨等句益登神品梦听琵琶前二句亦自新竒极知足下理髙妙土苴词华然业已传布乃生为足下不欲示人以朴云尔
　　又
　　不佞所不贻一字书正甫者独以有今日海岱之间我三人者岂其又一气类而敢自菲浅其或迹微有之要无害天合即殿卿日夜从中调爕固亦因其气类合一之天巳尔寕能强非其党某实无他肠即不有今日我三人者必全之交也但为云尚蚤姑竣正甫秉钧之秋使某得以有人乎穆公之侧然后徐为邴生薄逰之计擕我殿卿东归箕頴老焉以观稷契之美不愈于阳鱎之诮耶昨元美兄弟入理亦漫及此南还得请便诣晤言安得并与殿卿握手一堂之上春来寥僻援琴自爱浑源有言不佞两为大邑擢郡太守号二千石不如陈道鸣提一药囊乃置十金小妾日侍巵酒何谓非薄禄相也为喻虽鄙足徴其不获为乐于当年蔡姬勉作解事为遣一姬进一姬各厌余意但依疾为命每以先君子弃馆舎为叹涕辄下殊相视悲焉乃知殿卿所示寄故伎三章惨于垓下之歌矣
　　又
　　小豚犬老夫尔耳乃辱褓佩之宠爱我哉松霞之祥又何可当惟是日夜祝诸姬安得就馆为足下更产一男子使豚犬在兄弟行益延世讲乎河嵩之英取用宏多矣向谓李伯承忌不与我为天门日观之防今则果然元美亦未至鱼蔬之惠姑领俟之袭生书生势自依依不失为故足下何虑焉卒恐上书之念未己不一贫博士奈何近数过我手谈相命不及时事岂不佞因而学之耶新篇殊觉遒上神明垂应但足下妙悟求似即止不肯由所不似以致其似为遽有所隔乎正甫方获主器而阃政不寕贺者在堂吊者在门每有良朋况也永叹不佞适读荐章知足下以其人相为力不浅也不然岂其自弃十年于兹公朝大举谏臣龂龂不佞如某一抱臬吏者满天下独安得滥与二十人之列必不然矣即使其奏终寝尚可一吐吾党之气不谓殿卿取非其友也不亦一快哉老嫂长君亟于豚犬有饷并报附谢
　　又
　　病后性愈狎野每一抵家事出理外如触笼之鸟矣兄大积劳以承貤典黄金横帯文章清宠驰骋诸王之门防梁信自乐乎亡孙后黯然无状杯牍浸废乃以琴自遣耳杜青州近馈一牀及弟所蓄似足不彻道家所贵得意忘器防且置之矣市价不定兄姑返焉仲月子与一介相存浃旬元美寄致甘毳均之拳拳我殿卿咸去数相闻也元美病疡敬美云斯人斯疾今率当遄已吴峻伯寄岁编三十余巻曰公试览此当何以从于鳞元美子与之后殿卿以为是何言与新什于初冬客思尤妙为宗周气业师笥字当易诸赐精竒俱徴注念再颁药饵尤轸扶衰岁杪兴言懐人覩物想兄忉怛同之苏子卿有云我有一尊酒欲以赠远人凡三品五盛以付属车至可呼羣姬牛饮把犒当御谨伺入我牀下者灌将军骂座此岂为骂帐耶
　　又
　　夫玩世之为大于辟世也邈矣不佞弟僻才似可足辟世耳自视无长兄之通才将何以出而玩世耶此公为吾辈乃如此然某自视则昭昭十年一病夫傲惰无状一朝与大廷荐列谬窃国宠防以为且置焉而有今命即有道如长兄者知亦为弟踊跃矣是役也可以期月无大过不负翦祓之雅然后更图作邴生计以报诸公者恒于斯也十年恬退防名不当人意一朝失之而辱翦祓者亦恒于斯也兄而为不佞愿之乎虽然亦患有道不如长兄耳苟惟其适十年防名亦何用哉即一朝失之是亦遣累尤为光尘俱妙但弟有难言姑试朞月终当以辟作眚如秦中故态者兄幸识焉此外惟冀三河间一握手足下庻几少忍云尔浙牒已下濡滞不果岂恤微名畏繁以劳半途而废取笑里闬也今月二十日当南发此恐不待褰帷而悔奈何长嫂长君稠叠出饯不肖驹又辱子长复缔新好徼惠长兄殊无已时亡妻以来再捐产畆信乎贡禹卖琅琊之田而赴弹冠之会非妄也盛贶及期暂免称贷矣
　　又
　　南发无任硁硁半途之状黾勉抵浙百违初心业已失计防复自解顾我长君前知不佞之不堪此而不言也终恐故态当作贻我乡曲忽起忽罢狂妄人耳所惟其适即并其名实而弃之何恤焉劳形则敝道力忍性则阏道气不佞某巗穴既不能深川泽又不能广絶物哉独念平生殿卿知我可与言乃不佞所值凡多无其理者之事即虽神明用必其知我也诚皆无其理者之事言之谁信之耶所求三河间一握手庻有披豁欲殿卿信我不必其理斯白首知我愈尽耳逼除视政似在驿传既竣阃署防摄海道莫春旋省乃得晦日邸报陪防江西本自菲才自宜常格见处且为当路乍记乍忘援止而止甚足以成不佞不恭之趣而混薄防之迹转相便也殿卿为我愿之乎姑苏与元美兄弟及诸名士雄饮一日夜而渡江之兴殆尽子与数相遣候致期而不虞妨之今犹咫尺千里所谓三河间一握手均之天不假之也然子与蠲吉属且谒选计欲方舟北过元美击楫中流以迓明卿诣广陵宗生墓下酾酒为别似千古一胜会然后间出大梁擕我殿卿登平台吊邹枚与相如把苦相劳驾言趋歴拜太夫人堂上称觥为夀再逰王舎城之野杜门髙枕弹琴散帙种秫在庾半醉袒跣含饴而弄少子以竣殿卿之有意焉归逸二老于当年岂不天之道而善学犹龙者哉子长贵人壻今大捷矣殿卿固自一快而豚犬驹三附雷陈百折不置盖素竒之廹行致缔以遂前好识料可赏不然且当新命嫌于阀阅子长即不弃旧德如驹何浙中炊玉薪桂廪庖疏冷衣冠禅理雅相晋接澹情之胜致玩世之妙理也某不佞乃处名下年少自喜窥人即稍堕落彼其谓我何十年寂寞作苦今倒行逆施耶始知长兄陆沈王门招揺一世者不动焉而已佹去佹留如不佞未免滞乎其形矣老嫂屈尊出祖推爱非常赏鉴婴侄如躬襁抱可谓难也适致问长君不佞僻拙里闬所弃独辱贵门谬与世讲遂令某因亲不失置其余云
　　又
　　阃之使附啓乞状当再抵览凡奉先后二致书慰劳周至者且谕贵体日佳自幸仰托未艾矣何得衣被小豚犬襁抱中蔡老妾少识鄙意卢亦朴惠可借相安举以命倮不敢当焉皆曰姑逝仓卒脱棺收视不报之徳世缔伊始矣适又袁生书云权礼以时与戚寕易有味乎其言之也无论九岁之孤顾惟寡母即人情凶薄亦何所不可流涕者任之耳徒戚何益然而无财不可以为悦即易亦难奈之何又云襄事无以志为解是即前所教以仍先大夫旧圹云者不佞岂忘逢于何捆心齐王之门若使贵公逗留揺笔不下斯置之矣某于此苫块惨恶寝伏僵挛甚不便于倚次诚如谕者长兄爱我哉子长信竒士即长君亦各执其所自见者耳殿卿见以为不为宗周孙为非乎即殿卿之为宗周孙长君见亦未尽以为是也新宪长晤语无不起居足下者足下书已面属之徃当酬唱相存矣诗多丽句今録以闻聂都使请文临绎其作古洁殊类不佞当自一名家殿卿物色使在帷幄三益不浅万无失此索所藏藁为寄以观其备裁之
　　又
　　生非为恭者吾党有人哉兄遽何谓而必图之以孤鄙薄见所宜缓更隠王门不恶也倚次郁郁视日犹年赖小于鳞孩提旦夕耳心境拂戾不可言晨有自宗伯所来者云志已就藁望后可得报果尔孤无异悲感于殿卿者便为转谢否所托大篇恳惠以梓无任徼宠跂予不备
　　又
　　宗伯志奉览简洁老成亦自名品使早得佳篇状外之助不啻此矣刻本已就方竢佳篇浃旬可缉寄不意长兄为某一租客嵗赋布二十绵四百坐享挟纩之利不知所由至恐成冒昧积负不责矣日月不居先慈见背忽已卒哭念别长者视此濶焉驹诞归集佳文适从天下父子奉泣如复得一母者先慈获据成棺再叨状列身与名孰亲是均不朽其在殿卿厚自性生不难于为德值所可为德者为难耳何以万一图报也佳篇语意一庇不佞而辞足以发然恐累殿卿不党之名而信者半之矣庐次黯然防茹自慰夙夜念襄大事一切废置即一二妄动取侮亦先慈余谴之告子之道力时可窃用顽钝不恤也长者匍匐岂犹有所不至而重蠲吉惠示使之虑出万全即某所自尽何以越是乃宗伯公即已托罗武选为择十一月二十八日盖以荒陇坐向先慈并愚父子年命生亡所忌取衷之者似与灌甫所为择者不同又其月日既已登刻请益长君亦为抵掌武选今恐互违教防奈何殿卿为命之矣今之作者非李生王殷二三君子则殿卿其人耳阃之奠章始犹谓海内安得有此其人也者乎于子长亦谓家丈人平生作文自一色象此则焉恐非其手不知色象与文之所自适耳正恐殿卿伤何患色象也乃殿卿近所著述诚异平生无怪乎子长刮目矣不佞与殿卿老矣所愿杖屦夙夜无相逢也初拟以白雪楼为赠不佞营白泉而比邻焉恐伦有别业猝未他委至今未敢献左契诗曰十畆之间与子旋兮吉媾弱息未可穷谷无已则称东郭二先生云尔此非就谋遥度不可王宪伯未行求所以晋接长兄之者体貌曲备矣犹谓不佞不源源岂可以不造诸公为觧且不佞亦已推毂灌甫又当自悉也
　　又
　　不肖孤之于殿卿可谓成言乎友也弱冠狎之老而益信难矣哉即晩缔大谊何加焉且孤动以天幸即先母大事亦复倔彊殿卿从旁賛之无不各中条理使孤思而得之无不以为计所必出而后善者自今观之老母大事什已举其七八则以值殿卿不值耳是非动以天幸哉乃知友以人合未为通论也十五日渡河出境十六日至曹州阻雨二十日过濮由东昌二十五日抵济南权厝伊方鞅掌哽咽不宣













　　沧溟集巻二十九
　　钦定四库全书
　　沧溟集巻三十　　　　　明　李攀龙　撰书
　　与徐子与
　　以不佞观于子与不有今日何以着龃龉之効也然其技止于解郡而惜我者亦已随之今不出彼将谓我何何所不屑而自惕如此即太夫人何以自安一二兄弟实谐所请惟足下辱为裁焉日再奉谕图所起居未就拙刻亦复宿谢子与庻几无疾病即如明卿已事浮沉人间何不可者而悻悻为即何得使不佞望见顔色如曩在清河舟中时也
　　又
　　君家大人违养某至不能为一介絮酒之使二三兄弟奈何竒状惊人凡再辱谕深念种种天不憗遗何论殄瘁非我子与缕缕诚无以闻髙枕前绍故自不孤广陵生多情岂今有属于襁抱明卿危就世网翩翩自在所美佯狂欲离欲合如阮嗣宗者一子与耳乆拟一晤托言千古
　　又
　　得閠月书读几逰岱宗之语骇勃乆之若即就视不能奋飞方念南海广陵二君子即夜何堪更得此于子与盖余至今尚病悸云及覩白雪楼二章又翩翩有逍遥垂天之度快哉快哉向谬计足下出处不独以伯母即亦子与所能信者一时同好交臂匏系将谓我辈何呉生栖栖一郡岂遽为非哉足下高识妙悟夙昔帝衷何竢解官如竢解官不能于解官矣病愈之悟悟岂曰委处何见为委出何见不为委耶此余所谓吴生栖栖一郡未遽为非也伯母内行大仪南国攀龙敢不乐闻老母明年嵗复七十正自借乞答篇矣陶罗山衔恩足下辄拓闗称谢述德备至至使真阳令三使致书使窃币道亡而再致之竟取报而后止足下感人此一何深属吏如二令郡百姓可知固始公所倾身激烈百口为誓者岂其心能自已乎仆村居即数月不入城市伏腊诣老母称夀即顺甫亦数月一晤数语为别耳终当为足下酬固始公髙谊不浅也所示新作朱绂谁无恙孤臣去国之音世情囘首尽达生齐物之防远哉戚戚我心元美殊赖慰藉推与敬美盖亦为之惠连以慰藉之然此美故自臭味即吾党后贤亦所慰藉矣今复何状间者濶焉乆不闻问不佞业已自弃则有抱影槁立耳终不能复在贵客意气中
　　又
　　不佞所辄为志铭盖解衰服辱故人之迹至无以标秉当世反湮太夫人懿徳罪岂独子与哉置之惠亦不但不佞也先伯承致书梁周二子具悉足下在疚状元美亦云子与立壁如长卿满座作文举念其贫不欲慁之朝击鲜亦夕归矣二子者亦拳拳不佞为请然足下业已过厚安之曷害焉顾二子亦雅能忠告以子与长者重为躁耳日茂秦寄诗见懐及伯承所贻新刻并多出入畔我族类子与固云文章老自知乃两君旣种种可以其文章知之矣余徳甫七言近体颇工于势无已终当自诣将为大江以西一人今湏子与元美时时奨掖相成羽翼吾道所树不浅集佳把玩日不去手间有所効勿恤狂瞽不亟达者难其邮云前选诗目槩未精惬十删其五庻几近之
　　又
　　太夫人以子与乃当大事今幸已竣他无不可自致也通家犹子竟不得一执绋而授褐老母愧则可知为别忽复弥歳矣雨雪黯然遂成千载向擕周生把苦三胡桃树下道及子与缠绵辘轳前渴心如火子与为亦不忘耶佳集璧上中多不可易之联不可得之语宠光吾党铿锵异代不佞赖焉即元美所云斟酌二子殊有味乎斯言而曰精思便达似有子与所少今观丙寅稿数章已诣境地何以更竢精思盖诗之难正惟境地不可至耳至其境地矣精思安在哉十二团营一军吏领神机诸部七剂相载声闻百里此何故气欲实也精思非气所为乎此固元美养气之学而以望诸子与子与诚能尽所为集以积精蓄思一朝自至并其境地俱冺然后乃今命不佞以末简之役俾不佞得以其所至为叙揄扬明徳庻几称効将视元美明卿櫜鞬中原职志不浅不然今集故已絶尘当世脍炙士口不必更造顾所竢方来英雄窥人尚为一间不获我心非兄弟不朽大计也不佞一读丙寅稿不胜踊跃晩成大器始敢谆谆期月作苦实谓子与必至无疑耳为问元美疡何状斯人斯疾孰与逰诸洞天乐也顾大司冦状宛畅周洽史断核然元美取材子与纵横自是可致覧向约李伯承暮春者我二人于日观之上赋相遇也其人嫋嫋自爱茂恐三舎引避安能顾草庐又殿卿报谢茂秦近状曵裾沈王门拥一老伎故赵女居常千金装自快是为诗市也此自小冯君先容正惟牛头未见四祖时耳今安得此老伎为元美防疡痂矣
　　又
　　七月既望始从顾生所奉足下去岁书辄具答付寒温不以时闻奈何元美通章色动圣主今既得请凡在吾党与贤此举惟子与幸过而劳焉便道咫尺不果见枉不佞非人哉引领三诺竟忍负之缥缈一信益増怅怅握手前期不复可知矣而后乃今念足下三宿白雪楼中以成万古竒会谊则甚髙然元美似有畏途之阻士之处世无以効哀怜之交难哉谕云邵武有齮龁之者子与无害也余盖尝慕足下大雅明哲之德逊以出之矣为有味乎元美其言之也便附起居属有匍匐之役不次不宣
　　又
　　抵鄞之夕元美一介之使奉书至矣篚厥盈庭用托先司马不朽之役不知不佞日判五百牍哺不及吐也四诗调笑小美亦复二章并以附览天上客星聊作使不当如是耶中原紫气正与子与卧龙之句颉颃作已云云知有今日明不防耳小美去住青山者自由殊合邴生之防即为讽不恤焉足下熊罴之喜不佞已徴元美称文为贺防攟至中逵握手一醉子与乃効东道主亦吾天下盛事宁无努力乎大美用小美为阳鱎鱼适以二十一日谒选欲因塞望不知终当不免矣郡博士周君云得明卿京邸报待调良苦元美海错二瓿转闻从者取答不次
　　又
　　正月痔乃作竒徂夏始愈不佞平生善卧是称病隠造化其奈我何但为状恶至今犹能令闻者悸斯岌岌乎可知元美为足下劝起实获此心今所欲于足下者从事而勿失时为贵于智也公车一月可请除即奉檄南枉从容道故岂为晩哉
　　又
　　吾党漂揺见复种种深念足下隠约无时乃使者忽以迁闻兼期晤写不佞懐缄踊跃计日为驩即命湑蠲庖妇子从防亡何足下至矣则俨然在衰服之中使某骇愕四视慰劳不能成辞顾暂夺衰悰欵及病状诸虽黯淡而一夕千载鲍山为烈代有其人楼之取名悬合气调数非偶然王长君而后何可使子与无跫然之音独以太夫人隐痛某自宜絮酒千里不然出吊于涂二者坐废而居然辱驾仓卒南奔不得仰効鸡黍之忱尽请益之雅则不佞所疑天厌之人事多中阻似不妄也卢城之别非敢恝然足下髙情有携必恋既已迂枉又令不得穷日之力岂所望故人永锡之义乎斯不难于足下难于受者志铭之委遂敢承之凡以释群疑使泯然不见有异常之迹耳谤书姑置之是矣乆以伏枕废业恧兹大文乃某与有犹母之分不得以作者自嫌终当削掷必无伤足下之明诸所面托谨以极愚防于一书并希检发独佳集一部正欲留质明诗删兼足下为辞多诣神品非假日月其奥难窥文集亦卒难録统容献春便寄再求鉴赏明珠尺璧在已犹在人何虑什袭焉使者滞于辙中薄晦始返恐劳延伫诘朝缄发元美前云拙稿尚有可留者失之集中或存之苑纸可属録示明诗删姑无令出尤恳大事方百惟自爱
　　又
　　不佞种种改元二月又举一豚犬孩提盈抱子与可知矣元美再致书必欲一顾病夫草庐之中然尚守阙祗俟勘覆得请而旋期难豫定是以乆外公朝大荐元美已为裦然称首令吾党吐气其通章以列寃状者凛凛乎其文议臣动色特揭岩廊传诵髙义小美例自得除兄弟并起夙愤豁然唯是圣政方新风云之防子与及禫勿复濡滞明卿即落落以卜有邻何虑乎瑞室诗甚佳如履平韵是老笔耳
　　又
　　文章大业是以君子欲及时也顾文章自有其时有欲焉而不及之者子与所谓文章老自知是也佳集不敢乆留则足下时至矣期月作苦以遗二三知己千载一快许殿卿海右集属灌甫中尉为序不佞尝欲畀诸炎火乃周公瑕亦曰是既已不能禁其传然不可以欺智者亦唯任之今以子与视殿卿为竣灌甫乎呜呼不独其骥即蝇亦难子与奚乐百世之下谓不佞执鞭子与邪竟贻左史诗云云矣
　　又
　　不佞岩穴不深自取侮予小草渡江不胜故态复作之甚所幸子与禫而谒选之期近矣图当方舟北返徴元美震泽之濵坐一大坛场搴旗中原去矣是役也不佞于出处之间似亦率尔然一失计之穷交也元美乃信宿自爱不知不佞南发之始已量所効于二三兄弟者固以此举焉而匪乆为栖栖也抵任奔走无暇时即未尝顷刻忘薜荔园一握手札槀夙具冀有他请偕报而使者俨然临贶矣以一病客坐更新嵗慰藉何如敬美欲复作逹飞扬自喜维夏寻且谒选再窥元美感述诸公之意亦恐卒不能坚卧岂不人各有志然旦巢阿阁暮翔千仭当与不佞同之不佞以足下宠灵自恃犬马之齿尚堪善后顾止于遂初而已辄起辄罢何害焉此某不自知其不可者敢布腹心夫玩世之难于辟世也百倍则不佞黾勉自苦矣偶有他请二月当诣贵郡抠衣孺子之堂薄观二姬将就馆者垂腴溢幅明珠映媚岂不四海一快耶老毋以弟妇之变而豚犬驹以妻病未遑即飬不佞携一小于鳞呱呱掌上与老妾蔡张烛华屏正席珍品斗酒相劳歌风云一日卧龙来之句愀然借色于文章寕能羇旅自悲也寄于鳞起家浙宪二章大自格气非明卿所及矣有是哉大噐晚成者乎元美亦云邵武近槀辄不振至乃阿党峻伯以畔正始岂其才之罪乎佳篇荅江都欧文学以下如箧里夜光等语非元美不能也足下必自骇之何由而骇造此无亦文章老自神乎呉越一撮土乃有两生奉一不佞并立中原比肩千载图盛事者邪许殿卿促不佞之官甚力唯恐不佞不一渡江与两生者周旋鞭弭也昔在贡禹卖田以赴弹冠之防未闻王阳为出黄金装其橐中乃左史餽赆盈镒为难矣且念足下不置足下其奨借之勿以谓非大谊所関而惜片楮即金紫新贵或可惠以赠章尤过望云
　　又
　　曩者西鄙吏行为致草草逾日文成魏使君乃有一介于汝上以不闻命失附候音非敢湏防防所有请于左右也田家作苦既已涤场与许史为南山十日之逰归而值一户曹从河南来者言足下守汝上状自谓三载郡理官未尝见治行第一蚤有如足下者不佞也媮快可知矣及即又稍述明卿被搆佹不免者是安得有此此何以称焉而重以量移怏怏去海内二三兄弟且尽矣一楚狂又何能为奚不聼之然后知足下龙蠖之徳不可及而天意慭遗者独至为二三兄弟间执它口岂其防哉何公祠记雄辨千古三仁四科大义卓然即所论业已见撤无复返理足令仲黙凛凛有生气实获我心所谓知其説者之于天下视诸掌乎即不数月而治行第一奚怪焉
　　荅子与
　　异日者携许生逐兎朌子城下掠草而射之不觉鼻头出火耳后生风批脯而食醉见大介遂西走马秉烛使君之滩雄饮相视扣舷赋诗撰思道故中夜忼慨拊髀于五子复亦不觉髪上指冠意气交作矣十年之别不可无一晤言如此不佞则为五子者为使君非直为使君也曙发更抵右史之庐散帙挥染恋恋可知逾日乘雪复与右史载酒岱隂诸山谷间栖息诸寺试尝名理归卧东村掩关药物除夕悠悠蔬粥自爱五尺一童子炙被而已是时也不知使君左拥呉娃右抱燕姬与彼海濵遗戮蓼莪藐焉之二孤泣血相对状复何似也谢中丞苦爱佳篇三使人索之不佞为检百章今所缉采亡虑数十不佞狂僣间昜片语勿罪后闻继奉寄示安得有文章老自知之句在人间其懐身辈诸古愈益浑雅二张氏骤列使君当为割席耳即存亡并举何害邪元美一篇不佞不堪其悲安能使元美见之所谓王生虽仅存其忧甚死者某不能賛一辞矣
　　又
　　小祗园之乐不减天竺国于时龙象固自纵横恐非睨金支擘海矣大美疏建白何事不佞入贺当践京口之约子与勉之汪伯玉颇具名言骖于吾党防当日上其论元美时亦弋获明卿月朔补广之髙州书云大宗伯公从群谤中极口昭雪至以身证之也又云元美除目已下恐亦不能弃太夫人辄出矣别计逾月景光可爱此物诚是也子与何嫌乎七佛精进力而不一切遣之自作苦邪
　　与王元美【十八首】
　　某不幸中于流言足下爱我乃能缕缕为语如汚已者是犹不以某为非人足下曩固虑及于此仆虽倔彊亦已郡国一吏矣方且局促辕下也元美自信仆岂能以伯乐望众人即间及仆它事某一不敢知某惰民苟升斗粟糊口即饮河之愿不欲为卢至长者仆亦名为守哉迹仆所御一朱轓而抱关者尔犹尚不免于流言胡为尔日薾然磬折路旁早晚觧绶去已定矣一州如斗大日出而视事即不崇朝闭阁卧也燕赵南北殆千里人相食盗贼啸聚白日出御人即邢防之间有防犬我辈何谓无益时理乱何谓于吏治厌薄也足下不示仆谁复言者今仆亦独为足下言尔
　　又
　　先是明卿书云见足下与某文大自气象当令海内文章家不复敢置喙二君也李生业为此技不自谓有知已如足下者生平所负数语殊尽明卿知言哉谕谓日与明卿子相三人者狂语大相乐也燕市酒人岂亦効田光计图李生令秦舞阳来邪明卿志复不小第未见考功近诗元美无虑哉亡论某即二三子视足下其至尔力也其中非尔力也茂秦穷来归我我犹尚哀怜之即论太行诸篇吾见其胆破无复向时倔彊气为可喜蜡后过郡斋见某无少厌薄意即自咄咄向家人语云大防乆不报何能重为诋焉某稍举足下与明卿防辞则吞声行之日复觧顔我不腆之赠属某全交防某纳汚然不敢谓某易与矣元美以为盗侠邪今岂惜伤吾二三兄弟之明
　　又
　　日致书足下闻足下乃在上谷去天咫尔近复何似某业已濩落不为齿奈何元美亦复在继犹泮涣之间徒借姓名重它客也岂某素狂僻能累故人元美毋乃泛爱作苦邪今虽一握为笑哉彼亦不能不谓吾軰为异已某何患焉但子相向不与校士即吾危疑之形已成不待谪明卿元美尚良食某不去祸终不觧子相乃自谓与元美为众所急某郡国吏当末减此殊误元美幸驰来图之携手为别托千载于一晤非独契濶私情矣
　　又
　　无恙河间邸中夜卧谁为搔背痒也中丞公自天授则辱谕仆才冠古与元美所期大业者千载矣虽流俗姗笑乎然更明兴有文章者实自公等始也不已知言者哉邢州守臣无状囹圄辄空虚属吏亦不能具十狱上使者使者据案操铅椠崇朝力尔今岂无班班河间作苦邪
　　又
　　曩在魏郡时元美诚自谓吾二人者别矣握手未可知也乃某既归日从里中儿流连济水上待故人尔居二月且西囘首渔阳防帷之外奈何坐失晤言之好岂元美洗腆之余装而东也亦为仆穷日之力乎某且西所不遗一字书者则已属驹伏谒元美前又岂谓负郭巷复辱长者车辙也青州之役谁适与谋然何害其元美即使论定更迁向所再辄报罢者元美由是也顾广陵生防我二人者已甚尔今既以他补其尚释憾哉乆不得明卿起居徐生岂当已于事而竣雨雪入闗道经二华遥见三峯揷天白云如练徃来其下秀色射人长安咸阳即复萧索徒见汉家诸陵返照间而已回中西北见皆丘垤空同笄头硁硁自异然已近塞风气荒凉大率秦陇震荡之余至今室家尚无完堵一二僚友人人自危虽有华榱缉芦而寝某与一二孺子妾方如幕上燕矣
　　又
　　维夏重以竒疾牀蓐百日取之斗极还之司命矣以今观昔悸也如何廓落兮羇旅而无友生惆怅兮而私自怜仆所为闻于足下者如此耳即牀蓐患苦不与也曩者君家宗人持书来言明卿广陵生二故人诚以举呉説绎不浅独恐广陵生掉臂地下矣
　　又
　　昨一饷边使者为谢茂秦寄二诗见懐似犹栖栖晋代间先是得寄许殿卿者盈牍如五台山不下数十首并与逰燕集一语不较元美亦前识其有今日乎李伯承走示新刻十本寻为读之推意就辞未合而战遂劣长驱沾沾自爱也余徳甫晩成七言律乃有其势虽气未备生恶可已小美之下将其人矣但其才力与魏使君同倔彊恐慧不逮两张子耳然均之待足下而兴呉徐二家皆未昜鴈行论也惟是不佞敢谓与足下狎主齐盟哉公暇自雅浃旬而梁伯龙继至再苦于感遇殊咄咄太常之为人防子岂昜作邪乃拳拳谓不佞必度江不知其不可矣附嗣音如此则元美因以慰焉
　　又
　　某岩穴不深致有是役孟浪如何即小草渡江数月作秦中故态再效元美以复此踦然已不免画蛇之诮矣足下视我岂非一失计之穷交乎幸出防诸舟中姑慰故人十年跂予之意归途躬诣起居堂上不宣
　　又
　　日为候足下者小祗园清斋辟疟坐谈名理孰与相视海岱之间雄饮尽石旁若无人也遂不知别时作何状既抵西郭茵冯之上恍忽拍浮之态元美在前褰帷四顾月出之光耿耿流思耳千古一快唯足下念焉今遣仆泗追谢足下不逺数百里命驾者是役也不佞敢防所以图报乎奏记诸台幸假一掾属与仆泗共之恃足下为代益依依于此
　　报元美
　　乃不佞即善卧然犬马之齿及矣是何俞疾俞竒也沟壑分自填何至使此物苦我状不可忍视者彼一时也炯炯之外傲骨一具耳属得小冯君所致足下书辄以伏枕起色盈牍东呉菰芦中尚有斯人而广陵南海化为粪壌自春徂秋其在侍者莫不遄已相幸不知转复于邑一大事也足下盖不独疑不佞无报章惟四诗雄视古今佳集絶唱亦欲速取鍳赏旋自沾沾耳顷已装置座右想像足下歌态毎为抵掌旁若无人再奉尺帛称副石室足下何虑焉拙刻自魏使君之厚成书始示笔削不逮也未经公軰终恐不厌余意矣明卿乆州郡亦既习宦乃滇命中沮元老视之顾不如给事时子与迟暮逡循出狥五斗当路顾争为汲雪事又安可知人又安可量哉沍寒次君姜被无敝乎
　　又
　　先是子与一介得读足下逰阳羡稿去廹欲不待报是以无附音怅怅乆之而徐按察寄至矣善巻洞若在下天乐哉疡乃复作苦今状岂当如堕屦办邪不得一抚我元美扼腕永叹也桓文为盛壮哉斯言狎主齐盟蓐食自爱梁伯龙口吻不独五色兼有热肠惟恐不佞不一渡江其所称述君家兄弟宛然目前子与近稿风格似上为是其迁官力乎恨不见明卿耳北鄙荒凉无以致太夫人前何毳盈篚为敬美可令一出否宦学不恶也
　　又
　　六月徂暑凉生致以元美起居状甚悉已即东探海市无旋期不果附报九月防望复宿周公瑕白雪楼下携行中原草堂出元美诗巻读之彼以谓天球恍然防其为今之人也因与登华不注为送将归维子之故快哉雅梦寐小祗园以大夫人重为防子耳自足下视小美乃鴈行即小美视助甫既先鸣矣狎主齐盟则吾岂敢独恐罄洛阳之楮不能挦撦白雪楼集又奈何元美乎敬美视助甫自先驱视元美鴈行也尝取谢句花萼嘤鸣标秉君家兄弟不然邪
　　又
　　遂得以元美饮诸胥之墟醉相视也觧防而度江之兴辄尽奈之何一大督邮日媻辟称过使客意不恭孰甚焉始尚疑元美者契濶自易交情草草耳于诸少年何诛足下既已以不佞为阳鱎恐自不免投纶之役所赖黾勉一起即徐呉二生比迹相应而不佞俨然临焉厚集夙谊不恶也子与蠲吉逺于一苇信至稍自致缕缕一日而七十函何如陈孟公一滑稽酒此君善泛爱不能中废明卿雅习调自喜即市箝方已溺者之笑苦欲元美从之井沦铺不恤且得请当以鄙俚殿事亚相志畧可遗而采以文不朽不佞非托独为元美有意耳戚将军实壮旗鼓即至肃不觉呒呒作閧喉中如叱敌追北状不佞今在视海刘将军者自谓十五从军身五百七十八战破寨九十有三平蜀攘粤闽与维扬口难剧谈迸齿始悉此二国士可与扼捥顾时又念陈中丞所处使君雅善禅理至卜姬妾非雀跃者不以为不中善淫之相又何妜也足下岂甞闻之乎徃夜别足下似不与不佞此出不佞何功徳乃敢玩世自以作逹坐冒危殆及读四诗乃为狂狡所名指反足自耀天上一星聊作使中原紫气渡江来不当如是邪唯是雄唱得和愈传出处所关后贤是厌不即付一介湏起居与俱也嗣音且就敢前附布谢春深不任秦中故态飞扬之甚竟当成一妄夫无疑矣
　　又
　　乆无次乃龚廷平董生闻问相及也不佞之于是役非时奉手札如面谈差为快哉吴越诸山水长江大海之外亦各言其秀而已近同子与杯酒相劳愈益少足下者之人于其间奈何有墨子之忌不出更为金焦洞庭之约乎名为好龙滔滔皆是然于元美雕文为工矣曩已计除目且自罹之今不然邪举刺三河大号魏大名也能强起就之乎未即随牒当竢后命一削乞休断乎不可矣
　　又
　　子与凡再浃旬迭相主客殊媿鸡黍之谊又浙士徃从之者无暇时人人以为爱已也斯驩焉道故唯日不足矣既为命舟请移谒选属当逺别而徃诣元美兴复不浅不佞弗能佐饮其间如足下之念我者可奈何前启畧具子与此行唾在其耳足下幸采焉
　　答元美
　　初奉汶上书计将一介属有召命嫌不敢发而熊按察所寓亦至奈何足下守阙乃于今不佞犹日谓旋复晤语者旦夕耳孰知其径已元美忍心哉絷维弗及海岱黯然六驘之故邪惟是足下通章悲壮当路扼腕固当耸动天下得请防事归奏几筵英魂指髪矣以视阿裒抱经泣终无以倾身大义数为士乎天下寃之不可为也白之日而为之耸动天下足下何负焉不朽之大者哉而猥借不佞为足下兄弟联翩荐疏嘤鸣圣朝即二三子与伐木之响阿防自轻赣君小生乃欲相吏邪薛广徳保悬车之荣则庶几近之曩便报子与元美理帝状属当踊跃此命明卿乃患卒业无次耳齮龁家何伤敬美乃负包宗含吴之志称天下事未可量躭躭欲作江南一小英雄寻将火攻伯仁奈何不善备之也足下念豚犬不置邪不佞薄祚辄有荘缶之感七月二十四日也意亦已恶幸先是又举一小于鳞孩提目前续稿容録上孑遗一介方匍匐亡妻之防不能出道左薄追六驘当抵彭城奈何枉驾掣肘仆所具悉通章太饰为文乎所闻人言固不然矣濮阳乃自列当路饥涎盈纸正湏我后凋少持王气交道効意自田间临内忽再浃旬稍接贵客野情思旷之甚竣葬入鹿门可复削迹不佞非礼法士抚孤姁姁自致耳朞功时不废促轸媮妜云何
　　又
　　盖元美三年橐饘拮据既已至此奉先君子数千里抵殡哭吊纷纭重以贤妹捐馆舍在疚可知骨肉凋残转宜自爱一失慰藉不浅慈母弱弟之情及非先君子遗命天道舛薄豪贤扼腕生人之理何可都絶不佞既絶相闻呉郎已颇疑之不意至此日谢方伯云给事有致囊草者将售采辑乃不佞于省中只尺耳卒无片语相加遗又岂能一介存元美岂足下所谓知余志者哉谢又言君子亦致其嚢草售某一字不知其可矣朱中丞答书云属难于延见且有编氓之分幸不必为东此奚但狯夫徃嵗李伯承为藩王使者浃旬而兴瞩自喜稍稍出赠章示之爽然自失及欲扁舟徃视元美庐中未尝不咄咄道故当犹有夙度耳
　　又
　　向竣役方东廹致闻问元美乃以为辞甚婉今偶防其婉者辞然恐亦据示布枣起居耳元美今岂以不佞为非逹节士邪善乎所答子与书者非敢以谊为不当出再疏再不许而又不出是讐君也先是姑苏夜语时独元美兄弟在不佞固已有意于此而辞薄于喉上观下获业以前出虑二少年见谓以我借鲂为重而乃为是防以卒不敢发虞翻有云天下一人知己者足以不恨则不佞犹可恃在也侍中矫矫头血岂能一日防钟郎五歩之内哉王伟元所不论已悠悠之谈非子与谁当语者不佞东时亦防及之今不识所语何状以不佞而言天下岂有才如元美而徒出者乎谊又无不当出可自觧斯二者皆天也此何损于千载以后身悠悠之谈当自入朝之口不佞亦啧有之不恤已乞骸疏似不当更上觉非老成耳安之移将自至观所处我軰两人何如为乆速可矣
　　又
　　不肖孤奉母亡状乃辱使者愍劳俨然临祭不逺数千里敢不闻命虽非至性念始寡藐以有今日不觉夷俟自悛耳茹蔬啖麦废而任之呉俗视赵魏难奚啻倍蓰足下治之考则倍蓰赵魏上当自其才具是矣孤所量也扶柩而东使者索报不佞左执绋右操觚仓卒数语失以大事乞哀长者方图驰情不意慨然开以不朽岂尚不防司马公之役乎幸为表先大夫太恭人之墓而题之以传令某徼其宠灵以光丘陇得称济南阡亦一快也顷以葬期正甫为近乃托之志当嗣奉览纪述一通附録采择正甫耽耽恐不得此以自疏也谕乃云云吾来正甫一日耳海岱公旧逰者肯更为擥辔否
　　与王敬美【五首】
　　日得子与书读敬美诔其太恭人者文无害也志铭形秽耳梁生恒干魁梧乃能宛延于君家兄弟竒哉东行痯痯自罢嚢中装悬罄矣揽眺之余空言盈箧不如一嚢钱也然御我为幸沾沾焉不知其所苦归为卒业门下而令无负逺防不佞所复执事且起居焉者如此
　　又
　　曩诣吊舟中观足下稽颡状若将抢入刳木者心知天性孝友人也盛积愤而一朝理于帝快何如焉即以逊诸伯兄不敢自见而精志感动愈无掩于二难之谊矣不佞以嫌乃无一介之使致焉以慰伏阙之情者怏怏耳防役幸出薄逰先已从元美劝足下宦学不恶也壮哉敬美之志天下事诚未可量以不佞而量足下寻且指掌机云之间而独包宗含吴已乎不幸悼亡不能出留道左亟承存问重以腆仪千载龙门前期自爱肝膈之言哉肝膈之言哉更不意晩得一元美于敬美士亦安可辄定交也三复北行诸稿老笔余劲实严具体千里长风已在蹄下顾愿撙辔曲折蚁封斯秋驾之技已亾妻竣葬当为足下视草由居必有所效今不具列云
　　又
　　不佞之于元美自天交之邂逅者耳非尝有为之绍介足下所知知足下于元美而令视不犹兄某非人哉不然岂其仰止而恧焉逡廵如谕云也
　　又
　　不佞之于足下视犹元美也岂以友于一堂为可慰藉斯人而二三子遂愿交驩此自足下载钖之常耳奈何兼钟并毓维天是私崛起鴈行翺翔气类使不佞睠焉有意乎其来者顾孑遗病夫处身僻左所不闻问逺莫致之实无便报以间不防有何指趣如谕督过乎足下非不知不佞积劳左右即亦爱不佞欲亟得所起居状若友于一堂始自厌也不然谈笑道之何以得此于足下邪不知不佞欲得足下起居状甚足下矣子与云云妙有所置致自乐事足下庶防能媮快乎
　　又
　　嵗杪得徐按察所为致筐篚之珍谨以进太夫人前矣壮哉敬美所言某即不佞敢孰不曰斯与元美故自先朝一艺文吏乎大江以北连鼇赑屭天何恙哉元美遄已太夫人善饭即时态纷紏出绪余应之耳以君雄才发轫见绊海内之士想望展骥生平志意何云欲毕邪










　　沧溟集巻三十
　　钦定四库全书
　　沧溟集附録
　　墓志铭　　　　　　　济南殷士儋撰
　　余以隆庆丁夘志徐恭人墓己巳张太恭人卒与于鳞大人合葬余又志其墓今才一嵗尔且志于鳞悲夫文章道防弥弥日以下葢千载于兹矣明兴北地李献吉奋起而力挽之于鳞生承其后益拓其业斐然成一家言虽古大雅者流何以过兹可谓当代之宗工钜匠垂不朽者矣于鳞李氏攀龙名父赠中宪大夫知府寳母即太恭人张其族系及世有高谊与太恭人守节语具余前志中初太恭人夣日入懐生于鳞九嵗而孤比就外傅则余及今长史许殿卿皆以髫年相约为知交嵗与之俱当是时则耻为时师训诂语人目为狂生于鳞自谓非狂矣又九嵗为诸生廪于郡庠庚子郷荐第二人甲辰赐同进士出身试政吏部文选司乙巳以疾告归归则益发愤励志陈百家言附而读之务钩其微抉其精取恒人所置不觧者拾之以积学葢文自西汉以下诗自天寳以下若为其毫素汚者辄不忍为也丙午还京师聘充顺天郷试同考试官简防多竒士丁未授刑部广东司主事既曹务闲寂遂大肆力于文词余时为检讨日相引上下其议论而于鳞益交一时胜流若呉郡王元羙数子者名乃籍甚公卿间矣三年陞员外郎明年迁山西司郎中有邉将触法不至死者柄臣子怒其不赂必欲寘诸辟而竟不能夺之于鳞从末减后其人至大帅果大着勲伐云癸丑出守顺徳务为休息爱利之政其大可纪者顺徳所属旧有种马塲嵗入赋公家而时监司误以为营马牧地增赋至二千七百余金于鳞为请悉蠲之郡故有永济仓以自给后粮输京师而军食益乏又为请得留郡如异日焉将作所徴于真定大名广平顺徳诸郡者于鳞以为顺徳土狭民贫不冝与诸郡比减其供如真定十之三沙河之民役过客者越永年抵邯郸界中始息肩邯郸民报之亦然皆防渉一百七十余里惫矣于鳞曰民安得任非其土之役使永年不惜数十人之力则两邑之力皆可寛也又为之请罢矣钜鹿官亭集者大聚也界在真定隆平南宫新河之间羣盗啸聚无时捕之如搏影于鳞请移防秋别驾徃镇之秋至则复戍内丘而盗不敢复窥顺徳界中又谓京师仰饷于东南或不时至而北直河南山东诸处近河百里而遥者可令毋出赋钱皆赋菽粟浮于河以达于京师此不独国家之便民亦便也他如散召募之卒以杜事变移廵司于黄榆岭以备非常仿常平以时畜积严保甲以弭盗贼皆深计长虑非旦夕视其民者部使者至顺徳才一日谳狱罢使者叹曰太守安得不寃若此比三嵗有十数最书擢陜西按察司提学副使关中士素习古文词得于鳞为师又猬然勃兴矣于鳞为人素羸顿不习西土西土当地裂后犹时时动揺数心悸又念太恭人独家居遂乞骸骨归故事仕在外者无以病告即乞身罢耳不复叙时铨部怜公才特取防予告疾已且复叙异日独何仲黙视此以方于鳞实异数也归搆一楼于华不注鲍山之间曰白雪楼于鳞为人髙克有合已者引对累日不勌即不合辄戒门絶造请数四终不幸一见之既而于鳞亦不自驾修请谢也其楼居时余方在告家居独殿卿及余时徃来觞咏其间他曽不得一当于鳞凡十歴年所今天子用言者起为浙江副使二年稍迁防政入贺过家觐省将南寻陞河南按察使遂奉太恭人俱越四月而太恭人卒于鳞持丧归甚毁及小祥而渐平无何暴疾再日而絶嵗庚午八月二十日也年五十有七所着有白雪楼集行世他诗尚若干首文若干首或问于殷子曰王元美谓律至仲黙而畅献吉而大于鳞而髙要之有化境在古惟子美今或于鳞虽于鳞亦自谓拟议以成其变化矣于鳞信才意不至如所称乎殷子曰夫亲见杨子云者肯信桓谭之论非私哉夫于鳞雄浑劲迅掉鞅于诗坛彼其视献吉诗犹傅防厐杂文菚菚寡灏溔鸿洞之气所为推献吉者多其刬除草昧功也故曰能为献吉軰者乃能不为献吉軰者然于鳞方且痛人诋其文辞相矜不达于政游刃引割所至歌亦治操槩凛洁耻为色泽称其为文于鳞独文士乎哉于鳞妻徐氏封恭人有二妾蔡氏卢氏所生三男一女驹娶曹氏女继娶应州知州冯应奎女采殇驯聘周府左长史许邦才女邦才殿卿也女适永清训导艾济子芹独驯卢出他皆恭人出驹有三子二女鸿仁聘进士于鲸女鸿仪未聘鸿儒聘张希全女女一许嫁举人王见賔子衡一后公殁七日而生嫁艾氏者有外孙一人曰维髙驹卜隆庆五年三月十有一日葬公于牛山之原徐恭人祔焉请殿卿状来乞铭驹吾门人也竟其所之亦可使千里无契需铭曰尔祖有言死而不防岂于鳞与吾生有涯知也无涯郁而为书铲削巧利涤濯滓垢追趋古初大者天行云盘星廻小者绮疏绩旧弥新忽出倐入霍然雾除赫赫厥声施于当世海内寡如岂惟文章以縁吏事防试弗理入掌庶狱出典大邦柄文持纪书狱狱平治人人安风士士起鸿飞罗者不防思仪其羽曷笃其生曷啬其成不遐锡祉璧传士林蜕委斯蔵永慿其里
　　李于鳞先生传　　　吴郡王世贞撰
　　李于鳞者讳攀龙其家近东海因自号沧溟云当其业成时海内学士大夫无不知有沧溟先生者而自其六七友人居恒相字之故其为于鳞独着于鳞之先世济南歴城人父寳以赀事徳荘王为郎善酒任侠不问家人生产继娶于张梦日入懐而生于鳞于鳞生九嵗而孤其母张影相吊也旦防纑不足以资修脯而自其挟册请益塾师为之逊席者数矣补博士弟子与今左长史许君邦才少保殷公士儋结髫龀交晋江王慎中来督山东学竒于鳞文擢诸首然于鳞益厌时师训诂学间侧弁而哦若古文辞者诸弟子不晓何语咸相指于鳞狂生狂生于鳞夷然不屑也曰吾而不狂谁当狂者亡何举其省试第二人三年始成进士试政吏部文选司其明年移疾归乆之疾良已同考顺天试获竒隽居多又明年授刑部广东司主事于鳞既以古文辞创起齐鲁间意不可一世学而属居曹无事悉取诸名家言读之以为纪述之文厄于东京班氏姑其狡狡者耳不以规矩不能方圆拟议成变日新冨有今夫尚书荘左氏檀弓考工司马其成言班如也法则森如也吾摭其华而裁其衷琢字成辞属辞成篇以求当于古之作者而已操觚之士不尽见古作者语谓于鳞师心而务求髙以隂操其胜于人耳目之外而骇之其骇与尊赏者相半而至于有韵之文则心服靡间言盖于鳞以诗歌自西京逮于唐大歴代有降而体不沿格有变而才各至故于法不必有所増损而能纵其夙授神觧于法之表句得而为篇篇得而为句即所称古作者其已至之语出入于笔端而不见迹未发之语为天地所秘者创出于胸臆而不为异亾论建安而后诸公有不徧之调于鳞以全収之即其偏至而相角者不啻敌也当于鳞之为主事迁员外郎以至山西司郎中曹事寖以剧守文法无害而其业日益进大司冦有著作辄以属于鳞籍籍公卿间然于鳞竟无所造请干贽不为名计出曹一羸马蹩躠归杜门手一编矣其同舍郎徐中行梁有誉不佞世贞及吴舍人国伦宗考工臣相与切劘千古之事于鳞咸弟蓄之为社防时有所赋咏人人意自得最后于鳞出片语则人人自失也于鳞雅不欲以刀笔见长然其聼谳最号公平柄臣子衔边帅不通贿中以法欲置之死于鳞持不可后其人卒自奋功名致大将俄出守顺徳问所以守顺徳者于鳞曰使吾仆仆途道事严客帣韝鞠睨上官之色而进之则俱有所不能晨兴坐堂皇揖属吏考计延见乡老问疾苦为兴除脱若承蜩矣于鳞之守顺徳可一载所不报最则曰君子之至于斯也吾或未之见也奏记台使者手自削牍牍多古文辞语为其名髙也者而已之然于鳞暠暠自濯洗勤于大要居乆之政声流通三辅前后尉荐亡虑数十邻郡严事于鳞若大府以故得请白媮志尝蠲马牧地垂三千金留永济仓粟毋灌输京师以饷戍卒裁将作供比真定十之二益永年传于沙河邯郸界中寛二邑力移郡尉置钜鹿官亭扼盗冲又移廵司黄榆岭为晋赵关前后争得之台使者毋以难也于鳞又谓京师仰东南饷不时至而燕齐汴赵边河百里而近者毋出赋钱皆赋菽粟浮于河达京师缓急一防也时颇韪之满三载赠郎寳如于鳞官母张为太恭人寻擢陜西按察副使视其学政于鳞谓陜古西京也先朝士大夫北地外多阳浮慕古文词而时离之思以实反其始有机矣亡何其乡人殷中丞来督抚以檄致于鳞使属文于鳞不怿曰副使而属视学政非而属也且文可檄致耶防其地多震动念太恭人老家居遂上疏乞骸骨拂衣东归吏部才于鳞而欲留之度已发无可奈何为特请予告故事外臣无予告者仅于鳞与何仲黙二人耳于鳞归则搆一楼田居东眺华不注西揖鲍山曰它无所溷吾目也绣衣直指郡国二千石干旄屏息巷左纳履错于户奈于鳞髙枕何去亦毋所报谢以是得简贵声而二三友人独殷许过从靡间时徐中行亦罢官家居坐客恒满二人闻之交相快也于鳞乃差次古乐府拟之又为録别诸篇及它文益工不踁而走四裔然居恒邑邑思一当世贞兄弟曰大儿孔文举小儿杨徳祖吾其季孟间哉而世贞则挹损不敢以鴈行进也大司空朱公衡时廵抚司于鳞间迫起之为置酒甚自是诸公推毂于鳞者相踵而防今上初大徴召耆硕于鳞复用荐起浙江按察副使尝视海道篆按覈军实一切治办俄迁布政司左叅政奉万夀表入贺道拜河南按察使中州士大夫闻于鳞来鼓舞相庆而于鳞亦能摧亢为和圆方互见其客稍稍进无何而太恭人捐舘扶服还里不胜毁病困乆之小间寻暴心痛一日卒年五十七所着白雪楼集三十巻行于世子驹博学能文章有父风王子曰世能名于鳞莫能名于鳞所以其旁睨千古欲凌而上之乃至不得尽废其遗要之创获之语烺烺象表者不虗负也或谓其声不畅实位不配望夀不竟志以为恨夫漆园亭杜门著书而生寥寥者岂一于鳞也籍令台鼎足重李生彼夫屈宋两司马防先得之矣无涯之智结为大年月日经天光彩常鲜呜呼何恨哉








　　沧溟集附録
