　　钦定四库全书　　　　　集部七
　　曝书亭集　　　　　　　别集类六　【国朝】提要
　　【臣】等谨案曝书亭集八十巻附録一巻
　　国朝朱彞尊撰彞尊有经义考已著录此集凡赋一巻诗二十二巻皆编年为次始于顺治乙酉迄于康熙己丑凡六十五年之作其纪年皆用尔雅嵗阳嵗隂之名从古例也词七巻曰江湖载酒集曰茶烟阁体物集曰蕃锦集襍文五十卷分二十六体附录叶儿乐府一巻则所作小令也彞尊未入翰林时尝编其行稿为竹垞文类王士祯为作序极称其永嘉诗中南亭西射堂孤屿瞿溪诸篇然是时仅规橅王孟未尽所长至其中嵗以还则学问愈博风骨愈壮长篇险韵出竒无穷赵执信谈龙录论
　　国朝之诗以彞尊及王士祯为大家谓王之才髙而学足以副之朱之学博而才足以运之及论其失则曰朱贪多王爱好亦公论也惟暮年老笔纵横天真烂漫惟意所造颇乏翦裁然晩境頺唐杜陵不免亦不可苛论彞尊矣至所作古文率皆渊雅良由茹涵既富故根柢盘深其题跋诸作订譌辨异本本原原实跨黄伯思楼钥之上盖以诗而论与王士祯分途各骛未定孰先以文而论则渔洋文略固不免瞠乎后耳惟原本有风懐二百韵诗及静志居琴趣长短句皆流宕艶冶不止陶潜之赋闲情夫绮语难除词闲常态然韩偓香奁集别为篇帙不入内翰集中良以文章各有体裁编录亦各有义例溷而一之则自秽其书今并刋除庶不乖风雅之正也乾隆四十六年十月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】陆　费　墀














　　曝书亭集原序
　　秀水朱文恪公以名徳着万厯中诸子姓彬彬继起号能文章四十年来浙西言文献者必首朱氏文恪公之曽孙曰彞尊锡鬯最晩出文章之名播海内一旦出诸父之右予考唐史若韦氏杜氏苏氏崔氏卢氏之属皆累世为公卿当时史官至为着宰相世系迄于宋代则有若邯郸李氏魏郡王氏夀春吕氏河南韩氏曁范文正韩忠献父子兄弟其功名率与国运相终始盖唐宋以来其重世臣如是锡鬯少逢丧乱弃制举自放于山巅水涯之间独肆力学古研究六艺之防于汉唐诸儒注疏皆务穷其指归家苦贫依人逺游南逾五岭北出云朔东泛沧海登之罘所至丛祠荒冢金石断缺之文莫不搜剔考证与史传参互同异其为文章益奇呜呼以文恪公之徳锡鬯之才不得比于唐宋之世臣而老于布衣仅以文章自见盖遇不同矣是可感也锡鬯之文纡余澄澹蜕出风露于辩证尤精诗则舍筏登岸务寻古人不传之意于文句之外今之作者未能或之先也始顺治戊戌予在都下见锡鬯岭外诗嗟异之康熙甲辰锡鬯过广陵投予歌诗适予客金陵不及相见丁未始遇于京师中间聚散者不一迨今丁巳予复入京师而锡鬯又将有金陵之行回忆予始见锡鬯诗时忽忽已二十年两人论交且十有四年而锡鬯与予皆非少壮人矣锡鬯过别予以所着竹垞集属序予因述其所有感于中者而幷道予二人离合之情以遗之锡鬯其亦有感于予言也济南王士祯
　　古今之论博学者不必工于文工文者学不博秀水朱锡鬯幼负异才为太傅文恪公曽孙年十七弃举子业学古文博极羣书旣食贫歴幕府则之豫章之粤之东瓯之燕之齐之晋凡山川碑志祠庙墓阙之文无弗观览故所作文考据古今人物得失为最工而经传注疏亦多所发明然世之博学者往往其文不工则何也老子曰当其无有室之用天下之理以实为体以虚为用是故风触于虚而声作水激于虚而澜生博学者惟思自用其实故窒抑烦懑而无以运之且夫鹍鹏之神也水不从南溟风不抟扶摇九万里则不能自运何者水狭而风卑则其虚也无几何地而何以运为然且见闻多则私智胜又好以其偶合穿凿傅防古今之事故其文愈根据而愈畔于道吾观锡鬯所论说兢兢然必稽于古古人所无有弗道也又必折衷圣贤之理而载籍所未尝明言者每引伸触类互推而得其说人之始视之也若夏云之起于空中若城市楼观台阁车马之见于海惝乎不见其根本旣而求之则皆有以得其确然之故而援古喻今使言者无罪闻者足戒是盖所谓能以虚运其实者非邪三呉顾寜人汪苕文博学穷物理予最爱其文有根据而锡鬯皆与为友虚已以下之相与切劘其学又能出新意自见此其文之日工也夫寜都魏禧
　　竹垞先生以名髙入史馆刻其诗文数十万言旣为艺苑职志矣今年丙寅复辑其己未以来诗若文凡若干卷集成见示且属为之序愼行于先生中表兄弟然名位文章相去絶远何足以知先生虽然亦尝从事于文欲有所就正于先生久矣窃谓唐之文奇宋之文雅唐文之句短宋文之句长唐以诡卓顿挫为工宋以文从字顺为至昌黎之文进学解自言之矣答李翺书则为人言之矣李汉李翰诸人又言之矣緫蕲不蹈袭前人一语庐陵推论六艺之华则曰自能以功业光昭于时故不一于立言而垂不腐而今乃沿袭模拟以空疎不学之材强为无本之枝蔓不几为古人所笑乎先生于书无所不窥搜罗遗佚爬梳考辨深得古人之意而后发而为文粹然一泽于大雅固非今之称文者所敢望矣其称诗最早格亦稍稍变然终以有唐为宗语不雅驯者勿道正始之音不与人以代兴之业此愼行所窃窥于先生尝欲广诸同好而因举私见以质之先生者也故辱先生之命輙书此以进之海寜查愼行
　　词原序
　　往壬寅夏日与锡鬯聚首湖上时画船歌扇午风涤暑各有诗篇和答倏忽已十年矣中间离合不常锡鬯时理游屐歴穷边汾隂之横吹已遥青冢之琵琶欲咽据鞍吊古音调弥髙而仆且蹉跌不振奔走困顿于四方不减屈吟而贾赋也顷与锡鬯同客防沟出示近词一帙芊緜温丽为周栁擅塲时复杂以悲壮殆与秦缶燕筑相摩荡其为闺中之逸调邪为塞上之羽音邪盛年绮笔造而益深固宜其无所不有也仆髪已种种力衰思钝望其旗纛精整鬰若荼墨为之曳殳却走退三舎避之已嘉善曹尔堪
　　原夫乐府盛于齐梁倚声肇诸唐宋虽递为泛滥难目同源而揆厥风骚緫非异辙是以门前杨栁讵无托兴之风石上菖蒲大有相思之句新歌子夜独擅新声旧舞前溪还夸旧调迨夫月满秦楼倡新词于供奉家临长信叹丽制于温岐花间兰畹尽赏才华绰板琵琶别推风格梦回鸡塞难消后主之愁肠断人间惟有方回之句栁屯田无慙风雅李清照寔冠闺房凡诸作者俱隶风人吾友朱十天上谪星人间达士弄桓伊之笛姿致无双鼓安道之琴风流第一文情欣赏诗律羣推固已置之名山云霞蒸蔚试令掷地金石铿锵矣然而江文通之著作别绪居多庾开府之生平间关不少昔年逺梦曾隔羊城此日思君还来雁塞李陵台畔诗咏浮云太武宫前愁随明月望昭君之青草能不伤心登秦女之白楼可无怀古爰歴介推之地更寻尹铎之乡寳瑟晨弹尽是倡家荡妇锦裘夜猎都为上国王孙未免有情能无所感托深思于红豆忧亦中来悲摇落于青衫泣将何及于是被之小令不无惆怅之词写就衍波亦有绸缪之作抚箜篌而意远弹捍拨而魂消遂使赋称鹦鹉更传寸锦名文湖号鸳鸯争羡吹箫仙子嗟乎仆本恨人愁逢锦瑟君为上客雅擅金荃别逾三年时维九月若邪同泛曾闻越女之歌碣石相逢重觅燕王之馆怅飞花于大道何处狂游记残曲于当垆难忘送酒舞同鸜鹆谁怜落拓之人句是瑚终属清狂之客用为此序聊代红牙敢附髙文永垂黄绢呉江叶舒崇蕃锦集原序
　　自严仪卿论诗别唐为初盛中晩髙廷礼遂按籍分之同一开元也或为初或为盛同一乾元大厯也或为盛或为中论世者因之定声律髙下予尝惑之近见同郡朱锡鬯集唐人诗为词取而读之不能辨其为诗中之句又何初盛中晩声律髙下之殊焉乃知拘方之论不足语于赏音者也而予之惑庶几可释已乃编为二巻为镂板以传好事之君子嘉善柯维祯





　　钦定四库全书
　　曝书亭集巻一
　　翰林院检讨朱彞尊撰
　　赋
　　谒孔林赋
　　粤以屠维作噩之年我来自东至于仙源斯时也坛杏花繁庭桧甲坼元和之牺象毕陈阙里之榛芜尽辟旣释菜于庙堂旋探书于屋壁乃有百石卒史导我周行牵车鲁城之北緤马洙水之阳即大庭之遗库循端木之故场骄孙袝兮居前圣子藏兮在左自黄玉之封缄閟幽宫而宻锁陨长鲸兮不惊慑祖龙兮逺祸除荆棘之丛生罕翔禽之飞堕雨露旣濡迟景东隅整衣裳之肃肃正顔色之愉愉展谒方终诞寻往迹超白之深沟抚青羊之卧石爰有草也苞蓍其名守之以一本百茎我求其徳洵圎且灵爰有木也题之以楷非柏非枞靡瘿靡廆歴千禩而常新贯四时而不改惟先师之遗泽道莫着乎六经配光华于日月若迭奏之琴筝降而后儒各事采获中文古文之书先天后天之易目郑衞以淫邪诬春秋以深刻藐往哲之嘉谟恒末师之是则滔滔天下后死其悲安得起素王于泉壤操笔削而正之我思古人耻同汚俗或六聘而收身或三詺而禄或依李充之山或就张超之谷潜戸壁于服防变姓名于梅福入源水兮栽桃隐丹霞兮种竹讵如此地桑海不迁可游可息有歌有弦耳不闻僧尼之鱼板目不覩旗鼔之楼船乐土乐土速营一廛愿为林户躬耕墓田庶几近圣人之居读圣人之书将不得为圣人之徒也与
　　春搜赋
　　皇帝御宇十有八年握金镜运玉璇超百王之圣域漱六艺之神渊徳无逺而勿届声有濯而弥宣舞两阶之干羽靖万里之戈鋋雨洗炎洲之瘴波澄闽海之烟聿将秩祀衡岳底定巴滇犹克严夫武事洵无逸而有防乃
　　命仆臣乃
　　召司马选烝徒以大搜诹吉日于小雅晋鼓则百二咸陈虞旌则东西来下车镂象以斒斓驷飞黄而白赭风清紫陌之尘天濶黄图之野于是乎驾六駮从百官建九斿緫三单经长杨陟上兰遵路直从桥安歴平原之膴膴瞻秀木之丸丸云霏霏兮五色山磊磊兮层峦斯时也谷雨新晴暮春之序剑乍捧乎金人觞甫浮于鹤羽亚繁杏兮山邮舒崇桃于野圃药苗则的的依防菖叶则青青被渚粉飏凤子之衣緑润桐孙之乳雉角角兮晨飞乌哑哑兮晩翥趯趯兮浅草之丛鹿呦呦兮平林之坞尔乃刷雾鬛腾风鬉击鸷鸟搏毅虫落惊雌骇髙雄轻裘兮不御暄景兮方融释其一面之射以九和之弓三驱兮四牡一发兮五豵于焉敛绥章彻表貊张幔城罗藻帟息防乎髙林容与乎秀泽数兽计鲜犒勤赞获大庖不盈
　　干心有怿用训俭而昭仁岂丘崇而山积调六膳而作甘饮三浆其如液则有飞龙之舸鸣鹤之舟梁排雁齿水涨鸭头和廻波之妙曲咏在藻于中流沙停振鹭櫂起眠鸥白鱼涌跃黄鹄翔留胜昆明之习战与华林之泝游于是川后效珍河宗输宝山出醴泉地生朱草镌十鼔于岐阳列三山于蓬岛
　　天子师汤文之裕民法轩辕之访道省四野之耕农问百年之耆老照华薄以春曦浃恩膏于灵沼争击壤兮康衢永销兵兮海表在昔成王继序四征弗庭旣廵侯甸万国咸宁曁汉文帝边宇肃清犹选良家于六郡躬戎服而治兵稽春搜之盛礼允治世之大经岂其賔客是燕干豆是营惟居安而必虑斯坐致夫太平敢拟广成之颂用垂休美之声
　　太极圗赋
　　原夫黄牙欲发苍精未垠一气融结万象胚浑冯冯翼翼烟烟煴煴睢睢盱盱緜緜分分旣厐鸿之莫兆何声臭之可闻量则包夫清浊质斯合乎昭昏谓虚无而有象运妙有而无邻鸿灵幽纷泰贞蠢辟混成天地之先互藏阴阳之宅观动静兮无端占回游兮不隔譬水车之恒转类果核之未坼尔其理则贯一象实函三白麟之书莫吐赤雀之箓未衔名虽传乎十翼义尚晦乎周耼启华山之妙蕴借营道之幽探种穆袐师授之説朱陆滋异同之谈至希至微无偏无侧一翕一施半白半黒外若离玦中如含薏万物于焉化生五行之所纠纆成能设位图往镜来化一气甄三才天根启月窟开悟儒言于冥赜允经学之伦魁乃知圣人能备全体先知可诏后觉大道为事物之母
　　天子有简能之学用广运而不穷信范围之非邈愿永绘于丹扆方金鉴之在握
　　夜明木赋同泽州陈侍郎作
　　皇帝避暑于兴州时维昭阳大渊献之秋寻捺鉢之旧迹启帐殿于仙陬六屯内肃千庐外周云容容兮四合水决决兮交流风防防兮徐来雨霏霏兮乍收爰有物焉星芒遥逗明灭露萤之尾吐吞火鸡之咮谓野烧而不延疑神灯而未辏乃
　　命俞骑即而视之是为廆木有枿无枝黝同桴炭涩若榴皮如场之转碌碡如繂之拽丰碑载以坚车驾之健犊入重关度平谷选郢匠以运斤俾奄人以司局舎科上槁存坚多心近
　　天顔兮咫尺位秘宇之崇深钻不劳兮司爟燎无灼兮烘煁等璧夜光类珠宵映方角枕而辉盈比风帘而神定四照俪若木之华　六宫拟賔连之庆岂非
　　圣徳之咸临固无逺而弗镜宜坤珍之毕效虽枯木朽株亦畴徳而瑞
　　圣
　　省方赋
　　歳在甲子厯应上元
　　圣化翔洽东汜西昆九州之外郡县重译而至桥门嘉谷骈穗浊河澂源于时山祗望
　　幸臣庶上言请钦祡以郊望或奉符而封峦
　　天子思省方以设教用求莫而监观践六十四民之遥迹省七十二后之弥文吉日旣诹
　　徳音斯布蠲六军所过之租减四方惟正之赋推湛恩于槐宸霈解泽于棘路神人交赞遐迩乐附愿储祉以庆成其希光而景鹜乃以九月辛卯农事备收七驺始驾百工方休扈千官于
　　行所勒五营于道陬旣伯旣祷爰豫爰游承曲瑵之璇盖建太常之辰旒导以金钲琼钑骖以紫燕玉虬鸣葭而云韶并和驻防而星庐外周黄图三辅青壤千里济鬲津以无波履平原其如砥则有单椒秀泽之山侧坎飞轮之水桥号鹊华湖名莲子逾歴下之旧城寻介丘之遗趾美哉左海山有岱宗闾启仙人之石官存大夫之松天鸡鸣而跃日
　　宸驾至而呼嵩彻稭席蒲车之制罢泥金检玉之封于焉访淮土之仙茅验吴门之白马渡河则神献其賨遵海而风不鸣瓦泛藻舟于中流息参旗于大野越南兖与南徐溯吴下而白下
　　帝有恩言宣示函夏眺胜国之蒿莱封蒋陵之松槚徳无施而不徧
　　恩未沾者盖寡由是展軨素王之里致斋金丝之堂陈元和之牺象循阙里之宫墙悬车在庙遗砚在牀肃拜杏坛之上翔歩桧庭之旁洵礼隆乎三古而事冠乎百王衡律旣同秩祀有典振旅则迩考斯逺览四渎而经五州乍六旬而还辇
　　两宫交恱万姓齐忭粤若稽古时致太平必命掌故登封告成或纪社首绎绎或礼云云亭亭石撼石距之状金匮玉匮之形祺安禅安之乐封坛觐坛之铭莫不云连帐殿雷动山庭未有谘询疾苦彰瘅浊清不警不跸不震不惊凡髙年之耆老尺口之童婴妇子所集商旅所经咸得觐
　　天顔于咫尺瞻仙仗于郊坰至若
　　天纵之能溢于笔墨月璧星珠宝题灵式鸾踪凤藻被物成饰轹唐帝之八分陋宋宗之飞白扁榜峩峩发舒心画防之华榱勒之贞石诚与日月云汉共昭垂于无极者也
　　湘湖赋
　　歳柔兆困敦兮是月维阳辞鉴水之一曲兮言归故乡遵大路于萧山兮犹勾践之旧疆舎予舟于城阙兮别问渡于陂塘践荒涂之幽僻兮山是越而湖湘围列岫之周遭兮汇一水于中央莼丝荇带齐消歇兮澄百顷之波光相兹湖之寥阔兮溯苍苍之葭苇漾轻舠而如所如兮逾五里而十里鲜泽农之耕作兮但罛师之栖止雉角角以飞鸣兮鹭娟娟而停峙瞻牛头与苎萝兮信不逺而伊迩爱山川之清淑兮斯生长夫西子洵明艳之絶伦兮直夫差之一死以余曁为诸曁兮验往牒之非是眺越王之故峥兮丁国歩之迍邅防稽不可保兮称臣妾而播迁洊临江而祖道兮奏哀曲于乌鸢迨返国而渡三津兮惟八臣四友谋猷之后先旣十年而生聚兮更教训之十年简俊士之四万兮率君子之六千诞一举而沼吴兮齐衣锦而师旋雠九世而当复兮岂身耻辱而忘焉志旣立而转死为覇兮胡后之人独不然他山难久留兮问西陵而前路夕旣济于钱唐兮尚踟蹰而回顾徒吊古而慨慷兮惜年歳之迟暮
　　水木明瑟园赋【并序】
　　仆生平不耐作赋虽以赋通籍非称意之作不存也康熙甲申八月陆上舎贻书相要过上沙别业遂泛舟木渎取道灵岩以往抵其闾则吴趋数子在焉爱其水木明瑟取以名园上舎延宾治具饮馔丰洁主客醉饱留七日乃还念胜引之难再也成赋一篇先民有言人各有能有不能赋非仆之所能也辞曰
　　度十畆之地葺宅一区沚有阡而可越潬分沙而不淤翦六枳而楗蕃因双树而辟闾嘉水木之明瑟爱径畛之盘纡山有穴而成岫土戴石而名岨礐两判而得路萼四照兮盈株园之主人则陆生稹也匪声利是趋惟古训是茹鼔枻而吟带经以锄不隐不仕无碍无拘良辰旣撰爰遣庄奴笔疏告吾商飇乍肃赫暑早祛葵倾芳歩柰秀华芙桂英粟绽皁荚条麤苕缚厥帚镰刈其芜井汲缾绠牀转辘轳靡尘不涤靡秽不除可以谈防可以歌歈夫子惠顾跂屩无虞于是竹垞一叟诞发僧庐遵彼横塘津逮岑隅风搪伞竹日漏衣袽亦有同调数子素心相于水抽其帆陆柅其车不速而集笑语轩渠离坐贯坐或跏或趺生也敕中防刲两羭诫食馔之次第传方法于膢朐乃羮乃瀹间以防腒防则有蒲鲊则有葅擘翠房之鲜菂剥紫芡之员珠旋棊改令覆斗倾盂倒季路之十榼慕宣尼之百觚生起避席颜色敷愉称园虽小聊可以娱夫子赋之可与否与叟曰可哉吾思鲁钝母疾而徐于焉闭关纳屦自晨及晡拂几案屏氍毹挹勺水注蟾蜍黙耸羸肩潜捋短须虽有千虑终成一愚譬如奏事四足而非马书劵三纸而无驴尔乃舎左思之席溷投钟繇之笔柎循兰陔践椒涂蹑听雨之楼梯登升月之防防流览帷林荡漾方壶心倾意写志豁神摅留宿宿兮信信忽便便兮诸诸而曰猗兹园之怡旷兮经夫差之故都驻我马于髙冈兮想越来之师沼吴伤西子之不作兮徒凭吊于交衢聆寳屧而声销兮剩红心之草铺嗟宫墙流水之入兮验妖梦之非诬旣上山而下山兮复自田而之湖回瞻岩椒之夕阳兮挂霄汉之浮圗逼茶隖之葱青兮占稻田之丰腴耘虽资乎疆以兮获免发彼租符眺松臯之明秀兮歩衡薄而踟蹰辞八门与七堰兮逺肥腻之姑苏望之丛丛蓊郁即之罗罗清疎旣外隈而内隩亦前渻而后沮磴希偪侧丘不崎岖涧无饮虎穴少濳狙石梁缓度坦坦舒舒春则桃殷李缟夏则笋白樱朱蔷一丈兮烂漫香五木兮纷敷架层防之曲录刺不虑夫牵挐又有同心宿蕙并蔕新蕖未八月而剥枣先九日而囊茰野芳断兮复续湛露晞兮更濡讶防防之扑鹿纵乌鸟之毕逋喈喈楚雀泛泛江鳬雀则有鷇鳬则有雏翠羽定巢而不去文鳞在藻而忽徂非无牛宫豚栅麋罞兔罝羝藩鹿砦雉艾鸡笯螃蟹设簖鳣鲔施罛寜寛便了之僮约而免责其辛劬彼玉山之仲瑛曁光福之良夫连峯列岫夹涧通澞岂若斯之一丘一壑不见其隘而祗见其有余且客独不闻兹园经理之初邪曩有髙士蜚遁山嵎履穿东郭靣垢左徒垂芦帘于纸阁然篛叶于瓦垆朋慵迎兮勿送戸罢阖而不逾柏虽生兮上槁桐已疈而无肤斯人去兮猿鹤防幸茅亭之尚在对鱼幢之咫尺而转觉其空虚生乃取介白之遗字【吾乡徐髙士白旧居于此上舎请昆山徐吉士昂发大书介白之亭扁县之】县擘窠之大书志先民之轨躅作后学之范模岂非仁心仁术视富贵利逹买宅者攸殊今吾与诸子饮食宴乐于此倡予和女安知后之逰者覩题壁之作不旷世而相感诵清风之穆如重为告曰四坐莫諠吾言不渝诸君卜筑近在郊郛吾独寥寥栖小长芦目极百里何山可居相生之宅其乐只且兄分布被母御板舆妇采苹而采蘩子耕菑而耕畬泉则京挺都篮并载入市则修琴卖药非迂郊关一舎而近津渡扁舟可呼行不苦于趦趄策不借乎翼扶我舟弗劳我仆免痡访翠墨而椎拓搨黄卷而流输凡灵威所守唐述之储莫不签题置笥装界开图尔雅释寓齸之属离骚笺草木之疏仆虽耄矣耽与道俱奇文疑义犹冀相须友直友谅为徳不孤思载家具旁生层栌卜邻晨夕我与尔夫
　　檇李赋【并序】
　　嘉兴古之檇李也檇遵为切许愼说文解字从木有所捣贾思勰嫁李法腊月中以杖微打岐间正月复打之足子殆捣之义与府治西南二十里旧有檇李城今芜没李惟县东十里净相寺有之近苦官吏需索寺僧多伐去将来虑无存矣考之图经俱不载因体物成篇辞曰
　　植物有李兮应玉衡之星精受命南国兮特以檇名产维扬吴防之交兮载于鲁春秋之经旣殊河沂之黄建兮亦不类房陵之缥青夙传九标之称允宜五沃之土自空城之芜没迁净相之梵宇获要术于齐民授灵方于老圃甎着树以分岐犂不耕而用拊当其温风始至法苑徐开井上勿遗螬食林间恰有禽来价方髙乎朱仲种不让夫颜回果熟偏蕃枝低易拜浆均玉乳之棃品胜红云之柰相珍果之离核县弱缕而虚中异怀仁之桃杏必待嫁而分丛宜登玉盘宜沉氷水雪素蕅而并陈配甘而两美传诸故老一事矜奇遇入吴之西子胭脂之汇舟移经纤指之一掐量心赏之在斯何造物之工巧兮化千亿于来兹虽彼美之云亡兮髣髴若或覩之人情重故乡兮虽小物而増慕矧俊味之得尝兮信土产之有素怅圗经未之及兮乃宣豪而作赋

　　曝书亭集巻一
　　钦定四库全书
　　曝书亭集巻二
　　翰林院检讨朱彞尊撰
　　古今诗【一】
　　旃蒙作噩
　　村舎二首
　　村舎朱生感遇作也生年十七为赘壻避兵五儿子桥村舎有牛宫架以曲尺木牸牯盈四三恋此共泥伏牧童驱使行跨之上原陆日夕齐下来各自防其犊吾生命不辰早歳去邦族父母谓他人安敢望拊畜吁嗟犊不如寝讹从所欲
　　村舎有鸡栅树近蓬门枢晓日披其樊一雌将众雏村妪导之前握粟呼朱朱当前或更却母啄子必俱吾生早离家南北忽相逾父母谓他人众中益羇孤吁嗟鸡不若骨肉长相须
　　夏墓荡二首
　　夏墓荡前停钓防荒沟极浦易迷津夕阳满地北风起飞遍芦花不见人
　　干戈静处见渔师羡尔花源信所之岂意义鱼艇子集杀机不异锐头儿
　　过丘生
　　丘生避地夏湖曲独伴流泉结书屋茅柴酒薄留故人破甑夜烧风折木
　　柔兆阉茂
　　晓入郡城
　　轻舟乘间入系缆坏篱根古道横边马孤城闭水门星含兵气动月傍晓烟昏辛苦乡关路重来断客魂
　　悲歌
　　我欲悲歌谁当和者四顾无人防防旷野
　　过吴大村居
　　泛舟经谷口迢递入林端一径野烟夕孤村返照寒榴花赤玛瑙竹色青琅玕满酌主人酒休歌行路难
　　漫感
　　淮阴昔未遇旅食昌亭年薄俗爱惜费晨炊固宜焉哀哉赵元叔日叹囊无钱男儿虽落魄寜受众目怜相逢游侠子白马黄金鞭揖我入酒家饮我斗十千临觞忽不御拔劒心茫然
　　暝
　　暝投人外宿桑柘蔼阴阴独树归禽少平川隐雾深松篁初月上钟磬夕阳沉渐觉微风起寥寥山水音
　　平陵东
　　平陵东蒿艾蓬尔为谁劫义公摐者金伐者鼔缚义公大旗下帐前力士头虎毛传呼欲下五尺刀如可赎君归卖白马我归卖黄犊
　　强圉大渊献
　　捉人行
　　歩出西郭门遥望北郭路里胥来捉人县官一何怒县官去边兵来中流箫鼔官船开牛羊槖驼蔽原野天风蓬勃飞尘埃大船峩峩驻江歩小船捉人更无数頽垣古巷无处生死从他向前路沿江风急舟行难身牵百丈腰环环腰环环过杭州千人举櫂万人讴老拳毒手争敺逐愼勿前头看后头
　　马草行
　　阴风萧萧邉马鸣健儿十万来空城角声呜呜满街道县官张灯征马草阶前野老七十余身上鞭扑无完肤里胥扬扬出官署未明已到田家去横行叫骂呼盘飧防牢四顾搜鸡豚归来输官仍不足挥金夜就倡楼宿
　　北邙山行
　　北邙山前望行路素车白马纷朝暮谁家丘墓树巃嵸白杨枌槚松柏桐黄金为鳬石为马鱼灯荧荧照泉下古碑崩剥无歳年后人于此犂为田雄狐侁侁矍矍人声夜哭乌声乐
　　春晩过放鹤洲
　　问讯裴公岛春来几度游古墙修竹上潭水落花浮烟雨无人境山泉放鹤洲鸱夷今不见往事问渔舟
　　雨后即事二首
　　暑雨凉初过髙云薄未归泠泠山溜遍淅淅野风微日气晴虹断霞光白鸟飞农人乍相见欢笑款柴扉一雨平林外羣山倚杖前蛙声浮岸草鸟影度江天鸣磬上方寺扬帆何处船坐疑秋气近萧瑟感流年
　　野外
　　野外疎行迹深林客到迟江湖殊后防风雨惜前期秋草飞黄蝶浮萍漾緑池南楼夜吹笛寥落故园思
　　舟经震泽
　　泽国东南逺楼船旧荷戈眀霞开组练恶浪走蛟鼍横海将军号临江节士歌重来已陈迹叹息此经过
　　着雍困敦
　　董逃行
　　我欲上登崆峒谒见仙人韩终两骖白鹿云中轻车超忽西东驾者何人木公旁有千载玉童耳长覆髪丰茸天门阍者苏林复开阊阖招寻青蓝紫桂成隂清风细雨吹襟提壶设席盍簪苍龙白虎交临投壶六博无方中筵促坐芝房有美一人清扬轻躯畅舞洋洋宛若龙游鹄翔清歌妙曲难忘四坐欢乐未央曈曈日出榑桑
　　五游篇
　　昆仑有鸟自名希有东覆木公西藏金母【一解】飘风东来吹我西征路从弱水阿母未经【二解】云车隆隆土鼓逢逢道逢仙人言雷公【三解】河鼔渡河天孙设食奔星驰驱不见太白【四解】方丈之山其髙五千羣仙往来不愿升天【五解】
　　少年子
　　臂上黒雕弧腰间金仆姑突骑五花马射杀千年狐
　　雀飞多
　　雀飞多饮啄野田里奈何卒逢黄鹞子谁其救者弹以丸何用报君双玉环玉环如可得不惜黄花与尔食
　　独不见
　　青楼百尺狭巷旁中有桂树临髙堂啼乌自将八九子鸣鹤防立东西厢情人碧玉小家女快马琅琊大道王阳春三月独不见夜如何其守空牀
　　曹三秀才【山】秀读书馨庵同吴大【茝】访之遇雨留信宿
　　故人多寂寞而子寄僧房不见长相忆因之暂裹粮野云停曲几凉雨滴虚廊欲问归津渡蒹葭一水长
　　晩
　　白屋生寒早苍烟向晩阴松门清磬逺枫岸夕阳深坐听农人语多谙静者心荆扉犹未掩倚杖数归禽
　　题项叟【圣谟】画柳
　　吾家旧宅由拳北恰与胥山樵对门巷柳萧条今已尽春风犹喜画圗存【胥山樵顷叟自号也】
　　屠维赤奋若
　　春江花月夜
　　今夜江中月兼花照水濵春潮寒不起定有弄珠人
　　芳树
　　芳树不知名当君阶下生三春三月暮一雨一畨晴看舞山芗曲听吹玉笛声相思人不见终日绕花行
　　拟古
　　东邻有女自名碧玉问年几何三六未足言采柔桑不盈一匊愧无南珠以慰心曲原田有雉艾而张罗爱而不见伤如之何
　　静夜思
　　静夜凉风天气清开轩白露滋前楹忧人伫立愁屏营仰观北斗悬髙城浮云飘忽苍烟平谁家青楼葳防钥月寒沉沉夜飞鹊
　　阿那瓌二首
　　黄尘起防跋乃自渭桥过小袖织锦袍足路深雍鞾问客家何方扬鞭两走马四角白虎幡招摇来阙下
　　那呵滩
　　闻欢当逺行泣下不可止大艑开江津懊恼铁鹿子
　　乌栖曲
　　天河漫漫月流光锦筵红袖灯煇煌城头乌栖夜击鼓吴王更衣西子舞
　　同作　　　　　　　　　　【嘉兴】王翃【介人】
　　深宫乌啼天未旦城头击鼓明星烂吴王防罢星已希繁霜落树乌惊飞
　　刘生
　　京华多侠客勇略重刘生一劒酬然诺千金问姓名歌钟喧北里冠盖隘东平闻道龙城战军前更请缨
　　当垆曲
　　吴姬春酒解当垆随意丝绳泻玉壶五马漫夸秦氏女双鬟愁杀霍家奴
　　小长干曲
　　江水东流急风波正未安郎今何处去留妾小长干
　　上章摄提格
　　同沈十二咏燕
　　节物惊人往事非愁看燕子又来归春风无限伤心地莫近乌衣巷口飞
　　夏至日为屠母夀
　　临髙台将进酒君提壶我鼓缶君子且勿諠小人鼓缶歌一言我昔从东海上亲见上元夫人指爪长长鬓髪翩翩吹瑶笙击石鼓宴者谁有金母投壶玉女为客豪青虬白鹿相招邀钟山之李绥山桃李如缾桃如斗得而食之皆老夀今日髙堂上夀称觞一年三百六十日三百五十九日无如此日长
　　夏日闲居二首同范四【路】作
　　兰草罗含宅蓬蒿仲蔚园桐隂初覆井蔓渐逾垣归鸟檐前树斜阳岭上村无家昧生计漂泊信乾坤草阁亲鱼鸟江天满芰荷行吟多泽畔晞髪自阳阿傍水看垂钓因风听伐柯髙阳寻酒伴乗醉亦来过
　　放言五首
　　长门卖赋司马秦市悬书吕韦吾生恨不能早手载其金以归
　　歩兵眞成老卒徳祖亦是小儿功名竖子先遂诗赋壮夫不为
　　髙士南州磨镜大夫吴市吹箫男儿不妨混迹何用匡居寂寥
　　为文思以冡对客寜将砚焚当年必无钟子后世定有扬云
　　种南山一顷豆瞻西畴三径松耕桑若得数畆吾岂不如老农
　　八月十五夜望月怀陈大【忱】
　　明月生沧海天横一气中遥怜今夜客相对与谁同应有良朋过衔杯学孟公思之不得见清露小庭空
　　赠诸葛丈
　　旅馆张灯夜未央相逢跋扈少年场同来大道朱楼上并坐佳人锦瑟傍白首悲歌非往日青春把酒是他乡襄阳耆旧今寥落乘醉还须问葛疆
　　怀郑【玥】客淞江
　　连江枫树外烟水隔层波歳暮饥寒逼荒城雨雪多故人居谷口策马去山阿几日离居恨还应独啸歌
　　寄家孝防【一是】
　　怀归当歳晏木落徧江潭作客应相忆离羣自不堪阴风连晦朔寒日下西南早晩依同病穷愁意亦甘
　　重光单阏
　　春日闲居
　　幽栖城市隔好鸟亦来翔闭戸野桥畔读书春草堂有时欹皁帽终日据绳牀且贳邻家酒狂歌尽一觞
　　怀朱山人【扉】
　　别时桂树秋相送衡门下不见所思来春水生堂下
　　语溪道中
　　小县初成市经春罢荷戈陂塘湖水缓桑柘石门多入馔鵞儿酒愁人阿子歌【见吴兢乐府解题】蒲帆十八幅一半客经过
　　东飞伯劳歌
　　伯劳飞来燕飞去参辰天上重相遇谁家女儿十五余织成湘绮三条裾回身微歩乍生尘巧笑明眸善避人郁金为堂桂为柱中庭新种相思树阳春已暮花渐稀可怜髙下从风飞
　　树萱篇
　　朱明四五月萱草满中园花花连枝发叶叶从风翻【一解】移萱南湖濵树萱北庭侧亮无同心人馨香讵相识【二解】兔丝自有枝桃叶自有根黄花特小草何用通慇懃【三解】冶容无故懽柔条易颠倒本是忘忧花翻成断膓草【四解】
　　休洗红
　　休洗红洗多红渐白人心初不同爱好非前日红顔絶世众所尤美女入室恶女仇
　　采莲曲
　　采莲女两桨桥头去锦石清江日落时罗裙玉腕花深处采莲童素舸游湖中江讴越吹歌未歇朱唇玉面来相逢共道江南可采莲湖中莲叶已田田攀花风动飘香袂照水萍开整翠钿翠钿香袂逢人少回看兰泽多芳草青鸟飞来啄紫鳞白苹断处生红蓼云起暮流长飞花镜里香双双金翡翠一一锦鸳鸯鸳鸯翡翠飞无数兰桡并着轻摇橹素藕连根丝更柔红莲彻底心偏苦谁家年少垂杨下出入风姿独姸雅岸上徘徊七宝鞭湖边踯躅千金马渌江肠断起歌声惆怅方塘一望平水上轻衣吹乍湿风中细语听难明沙棠舟系青丝防相邀尽说江南乐白露初看翠盖飘秋风渐见红衣落横塘灯火采莲归隔浦歌声听已希云间月出开烟树惟见沙明白鹭飞
　　寄胡明府【振芳】
　　老去甘垂钓秋深叹转蓬虚堂惊蟋蟀凉露满梧桐隐吏思梅福忘年得孔融飘零方有日清宴防时同
　　鸡鸣
　　东方未白鸡长鸣离人束带歩前楹中闺切切再三语晓寒入室灯光清家僮驱鸡误相触腷腷膊膊飞上屋
　　读曲歌
　　素藕生池中红荷浮水靣与汝同一身本自不相见
　　华山畿三首
　　华山畿弩张不发箭知子未投机
　　两相望侬非弧矢星安能长对狼
　　奈何许安得凤凰子迎接侬与汝
　　游仙三首
　　东土非吾好西征岂惮劳何能从桂父且自学卢敖入水骑龙竹耕烟种鸭桃不知阆风去员阙几重髙八桂何时植双鸾此日鸣然犀分水族悬镜照山精片石临河见浮槎贯月行心知逄织女不待问君平少小璇宫织当牕机九张天孙分重锦价直百千强欲渡明河去牵牛不服箱谪来北斗下无计挹天浆
　　臣里
　　臣里东家子生来十指柔已矜能挟瑟不自解梳头蜡泪挑珠凤风帘控玉钩日长消午梦鬬草及春游
　　黓执徐
　　南湖夜闻歌者
　　轻舟暗度古城东惆怅霜天落塞鸿谁向夜深歌水调伤心不待管终
　　舟次平望驿
　　舟人争利渉日夕更扬舲一水分平望羣山接洞庭风来潮约约烟积雨冥冥愁听严更发中宵尚未寜
　　枫桥夜泊
　　初月开平林繁星罗逺戍惊鸟沙上鸣渔子夜深语遥闻歌吹声暗入枫桥去
　　治平寺
　　招提下山路一径转迥塘墖影开初地钟声出上方隂崖深树緑斜日乱峯黄湖上扁舟兴沉吟意不忘
　　中峯寻【读彻】上人不遇
　　中峯藤萝上亭午传斋钟无复惮长路因之策短筇山明石齿齿树暗云容容不见支公鹤相随尘外踪
　　白纻词二首
　　吴王宫中夜欲防秋江露白芙蓉残青娥二八罗裳单左铤右铤何娑盘明星满天月三五城头坎坎夜击鼓君王旣醉不知音犹向灯前作歌舞
　　天横北斗夜沉沉美人并进扬清音白纻轻衣香气深玉钗乱堕无人寻此时但恐君恩竭急管繁弦那能歇明灯忽灭乌夜啼醉起更衣满江月
　　江亭
　　杨柳官亭外春来送客频伤心车马地泪尽复生尘
　　古兴二首
　　空井双桐落叶深铜缾百丈响哀音美人不见凉风至愁对秋云日暮阴
　　罗生芳草绿汀洲少妇明妆北渚游日暮清歌何处发苹花秋水木兰舟
　　哭万儿
　　提携犹昨日髣髴忆平生夜火铜盘泪春风竹马声无钱轻药物濒死念聦明迢递黄泉道沉沉恸汝行
　　送王【翃】游粤
　　好去羊城道吁嗟契濶深离羣空怅望惜别重登临零雨哀南土晨风念北林征途祭酒客天末渡江吟烟火蛮乡少山云驿路阴桄榔交岭树孔雀扰家禽去问杨孚宅归看陆贾金梅花如可寄幸慰故人心
　　立秋后一夕同眭【修季】俞【亮】朱【一是】缪【永谋】集屠【爌】斋
　　凉风吹细雨萧瑟度庭阴把袂来何暮当杯夜已深天边同落魄江上独愁心谁念新亭泪飘零直至今
　　送袁【骏】还吴门
　　袁郎失意归去来弹铗长歌空复哀天寒好向汝南卧酒尽谁逢河朔杯逺岸枫林孤櫂入平江秋水夕阳开要离墓上经过地知尔相思日几回
　　题画四首
　　林深屐齿未曽经万壑松涛偶坐听我若支笻来此地便携酒榼上茅亭
　　緑芜逺近山参差露气暗浮松树枝乌篷七尺屡回首看到月明归未迟
　　长林枫叶早霜催絶磴鸣泉激石回料得山楼听不尽弦桐欲冩又徘徊
　　竹梢藤蔓净飞沙冷翠疎林不着花羡杀幽人此髙卧更无剥啄到山家
　　集句题王女史画莲
　　可爱深红间浅红满池荷叶动秋风萦回谢女题诗笔一片西飞一片东
　　昭阳大荒落
　　即席送王【廷璧】朱【士稚】同之松江
　　杨柳青青覆板桥春江花月夜生潮停杯又是他乡别无那相思一水遥
　　遣闷
　　一雨竟十日萧条成暮春欢娱那有地歳月渐过人烟草天边路风花陌上尘良游如可再尊酒莫辞频
　　闲情八首
　　邂逅重门露翠钿娉婷不嫁惜芳年徒劳暇日窥香掾漫想横陈得小怜洞口桃花何灼灼江南莲叶更田田输他三户人侥幸载上胭脂汇畔船【胭脂汇在檇李相传范蠡载西施处】生来里是比肩名两美须知定合并北地佳人矜絶世西隣名士恱倾城何縁珠树成连理便拟香车驾六萌不分秦台漏消息玉箫先有鳯凰迎
　　家临大道不难知夹岸杨枝踠地垂春水白鱼多比目秋风红豆最相思飞龙药店虚存骨走马章台孰画眉多事定情繁主簿山南山北泪连丝
　　宛转吴歌别有腔蜻蛉舟小露红窻梅花日暮风吹树桃叶春深夜渡江荀令香消烟何郎烛暗影幢幢思凭谢女题诗笔画作轻鸾六百双
　　莲花细歩上兰阶徐整同心七寳钗入室便应金作屋当垆须得酒如淮身前容易风吹袖梦里分明月堕怀五角六张看过了何愁作事两难谐
　　舍后方池一水流防防鸂鷘信沉浮从敎露井生桃树更遣中庭种若榴锦段未通千里字玉箫犹隔几层楼不知桑叶城南路五马寜能共载不
　　水北花南路不纡形相色授两心输莫须逺结千丝网且缓平量十斛珠大妇亦怜中妇艳新人定与故人殊鸳鸯有分成头白肯许飞还野鸭俱
　　一自神珠别汉皐经春不见意徒劳门前种树名乌臼水上飞花尽碧桃三里雾同千里逺九重楼恨十重髙无因得似红襟燕恣拂帘钩日防遭
　　渡黄浦
　　极浦连天阙惊涛壮海门扬舲辞驿路放溜入云根白雾鱼龙伏苍烟日月昏楼台朝作市雷雨暗翻盆疏凿千年久舟航万里奔摩霄盘野鹤吹浪涌江豚杳渺通长岛虚无出逺村祠因黄歇起茸以陆机存上客今何在髙文不可论乘槎应未得摇落问乾坤
　　龙潭晓发
　　晓发白龙潭移舟緑杨岸篙师暗中语行客水边饭鸡鸣潮始来月落天未旦冥冥烟雾生稍稍城鸦防乘风万里外击楫中流半慷慨游子心临江起长叹
　　嫁女词
　　唼唼重唼唼鸳鸯随野鸭谁家可怜窈窕嬢容顔精妙难意量大姑生儿仲姑嫁小姑独处犹无郎媒人登门教装束黄者为金白者玉阿婆嫁女重钱刀何不东家就食西家宿
　　七夕咏牛女二首
　　浪传灵匹几千秋天路微茫不易求今夜白榆连理树明朝银浦断肠流
　　果中筵笑语微西楼凉月夜开扉无因得泛浮槎去亲向天孙乞巧归
　　南湖即事
　　南湖秋树緑放櫂出回塘箫鼓闻流水蒹葭泛夕阳心随江鴈灭目断楚云长惆怅佳人去慿谁咏凤凰
　　送林【佳玑】还莆田
　　髙楼置酒觞今夕愁听骊歌送行客摇落深知羇旅情飘零况是云山隔林生磊落无等伦凤雏骥子谁能驯一朝忼慨辞乡里几载饥寒傍路人平生崔嵬好奇服流离耻作穷途哭往往诗歌泣鬼神时时谈笑惊流俗林生林生骨相奇昂藏不异幷州儿看君富贵当自有不合憔悴留天涯髙秋别我闽中去行李萧条惨徒御客舍清江万里船乡心红叶千山树九里湖边倚翠屏谷城山下俯清泠寒风江路兼山路落日长亭更短亭嗟予分手天南逺惆怅河桥送君返逺客休辞行路难髙堂应念还家晩
　　送十一叔游中州二首
　　木叶下亭皐西风一鴈髙驱车千里道结客五陵豪河水浮官渡关门鎭虎牢骊驹方在路尊酒意徒劳旅馆凉风起秋城画角哀天涯方逺客祖道且深杯山色阴中岳河流绕吹台梁园多雨雪歳暮好归来
　　送【通门】和尚住持太白山
　　越山东望路迢迢涧口寒藤度石桥惆怅空林飞锡逺海门秋雨浙江潮
　　送屠【爌】入闽
　　故人千里去风雪上行车南浦悲长路西河叹索居江猿啼逺近天水入空虚莫作经年别髙堂正倚闾
　　逄姜给事【采】
　　黄门先生官左掖力欲拔山气辟易虎豹天关闭九重孤臣血肉徒狼藉东莱蜃市易沉沦南国相逢泪满巾青鞵布韤江湖外谁念当时折槛人
　　简陈秀才【光縡】
　　防日秦嘉去应留赠妇篇盘龙明镜好双笑玉堂前
　　长安卖卜行赠吴三【统持】集杜句
　　翻手作云覆作雨长安布衣谁比数天涯涕泪一身遥避地何时免愁苦男儿性命絶可怜实籍君平卖卜钱身上须缯腹中实长安市上酒家眠酒酣防剑肝胆露勾陈苍苍武暮人生万事无不有世人那得知其故扬眉结义黄金台亦知穷愁安在哉可怜怀抱向人尽黄帽青鞵归去来寂寞江天云雾里舍南舍北皆春水厐公隐时尽室去我独何为在泥滓强移栖息一枝安百遍经过意未防复有楼台衔暮景也从江槛落风湍多才依旧能潦倒百壶且试开怀抱但觉髙歌有鬼神不知明月为谁好吾兄吾弟巢许伦路难悠悠长傍人可怜为人好心事终日坎防纒其身
　　无题六首
　　金谷繁华地风流石季伦量珠凡几斛买取堕楼人织女牵牛匹姮娥后羿妻神人犹薄命嫁娶不须啼梦逐山头去身从掌上回黄金如结屋先筑避风台月映淩波韤风飘出水衣莫教仙犬吠花下阮郎归汉皐珠易失洛浦佩难分不及闲男女肩挑六幅裙养就芙蓉粉匀成十様牋相思无别语只解劝归船
　　哭王处士【翃】六首
　　书信传初到铭旌已在途今来纷涕泪昔别念须防迢递悲长道艰难丧老儒山阳怀旧赋流恨满江湖逺道将归客孤舟返旧林招魂迷楚水卧病絶吴吟梦里罗含鸟囊中陆贾金犹怜别时语凄断故人心江海飘零日秦川丧乱余凄凉蒿里曲生死秣陵书零雨沾青草髙原哭素车南山桂摇落无复子云居知已从今少平生负汝多人生看到此天道复如何流水笳箫曲悲风薤露歌王猷竹林在旧径不堪过落日明丹旐飘风巻繐帷途穷偏作客身老独无儿书籍今何托人琴不可知髙山空有调回首失钟期相送悲长别还家惨独行流连简书札次第念交情自有箧中作何难身后名泉台应快意未必似平生

　　曝书亭集巻二
　　钦定四库全书
　　曝书亭集卷三
　　翰林院检讨朱彞尊撰
　　古今诗【二】
　　阏逄敦牂
　　同舎人五兄登观山顶
　　杖策荒涂外慿髙逺树重微茫开积水缥缈见孤峰细雨春归鴈深山日暮钟何年共招隐相伴入云松
　　送王【汸】游岭南
　　送君西去大江深回首云烟枫树林岭路千山万山外相思孤月梦中寻
　　寄怀徐孝廉【之瑞】
　　忆别吴山事隐沦相思烟草歴冬春余杭溪水空千尺不见双鱼白锦鳞
　　赠别王山人【元慧】
　　王猷原爱竹图画得天眞老去贫尤甚年来妙入神与余情不浅倾盖日相亲纨扇题教遍屏风防更新萧疎抽直榦苍翠染丛筠雨暗潇湘夕烟浮鄠杜春枝柯纷异色水石尽堪珍国史传文苑君家有舎人【舎人名绂善画竹不苟作尝退朝黔国以双缣索画呼之不应至三年始致之又月夜闻邻人吹箫因图尺幅与之日以箫材报汝其人更求别幅并前画裂之】风流存髣髴清切典丝纶防直矜通籍吹箫狎比邻一朝翻毁裂万里几逡廵能事原殊俗当时信絶伦昔贤从脱略似尔实悲辛白发重湖海青山废隐沦狂歌老藤杖醉脱小乌巾不厌经过宻惟应叹息频物情轻一艺有识定千缗相赏知何地思归及此辰郊扉余旧业云壑息劳筋早晩扁舟就三江共采莼
　　示弟【彞玠】
　　摊书仍不学万虑亦徒然就市非长策躬耕少薄田请缨今日事作赋几时传莫效诸兄嬾蹉跎媿昔年
　　即景
　　迟客无三径浮杯自独园林栖堪永日瓢饮坐忘言竹户青虫网荷风翠鸟翻更看凉月上徙倚向南轩
　　七月八日夜对月
　　素月初直清宵漏转添乍堪盈手赠无复两头纤影动明河鹊凉生碧海蟾玲珑看不定试上水晶帘
　　得谭七表兄【吉】西陵书集杜
　　鰕菜忘归范蠡船断肠分手各风烟更为后防知何地自断此生休问天纵酒欲谋良夜醉将诗不必万人传江山路逺羁离日郭外谁家负郭田
　　俞【汝言】移居八首集杜
　　乱后居难定临江卜宅新入门髙兴发对酒满壶频为客裁乌帽呼儿正葛巾平生飞动意披豁对吾眞寂寞书斋里幽偏得自怡美花多映竹小水细通池丘壑曽忘返招邀屡有期论文或不媿歩屣过东篱田园须暂住版筑不时操落景闻寒杵墙头过浊醪杂花分户映乱石闭门髙试问垂纶客吾何随汝曹简易髙人意村花不扫除日长唯鸟雀客至罢琴书晒药安垂老钞诗听小胥由来意气合歳晩莫情疎卜宅从兹老幽居不用名倒衣还命驾髙枕笑浮生弟子贫原宪诸公厌祢衡看君多道气携手日同行隐者柴门内无村眺望賖圆荷浮小叶秋竹隐疎花帖石防隤岸倾壶就浅沙何时一茅屋来问尔东家牀上书连屋庭中藤刺檐看君用幽意胜槩欲相兼枣熟从人打杯干自可添此时同一醉与汝定无嫌满目悲生事终朝有底忙世人皆欲杀词客未能忘回首驱流俗过逄类楚狂吾生无倚着配尔亦茫茫
　　怀黄十三【伋】客闽
　　八月霜清木叶飞关河秋望泪沾衣寒山桂树今摇落惆怅王孙尚不归
　　鸎脰湖寄周四【吉亥】
　　鸎脰湖边水临流好结庐桑麻深杜曲鸡犬扰秦余红叶层层树银花寸寸鱼耦耕兼有伴暇拟着丛书
　　八月十三日夜泛月太湖
　　为爱清秋月中流独扣舷艰难羣盗路寂寞五湖船白发从今夜青山忆往年酒防愁不寐相顾意茫然
　　十七日夜月
　　待月良宵静更深醉玉缸空城悬北斗流水入西江落叶纷无数惊鳬起一双髙楼思荡妇兹夕定当牕
　　旅兴呈舎人五兄二首
　　旧宅乌衣巷凉秋白苎歌湖山归路逺风雨闭门多暗壑隐松桂深潭漂芰荷美人日迟暮芳草奈愁何旅馆三秋客端居百虑违张衡长不乐王粲竟无依夜月弹长铗凉风叹短衣天涯芳草尽我马亦怀归
　　寂寞行
　　寂寞复寂寞四壁归来竟何托男儿不肯学干时终当饿死塡沟壑布衣甘蹈湖海濵饥来乞食行负薪不然射猎南山下犹胜长安作贵人
　　九日同张【璵】缪【永谋】集钱【汝霖】宅分赋
　　鲁酒饮未醉商歌调复劳百年齐下泪九日罢登髙短髪参军防重寒范叔袍旧来飞动意空羡五陵豪
　　旃防恊洽
　　谒广陵侯庙【并序】
　　钱塘江干有广陵侯庙其来古矣乙未三月将之越中问渡展谒庙下按枚乘七发观涛于广陵之曲江世疑广陵国为今扬州府治然元季钱思复试罗刹江赋证曲江即淅江杨廉夫韪之时号曲江处士而曽子固撰越郡赵公救灾记中有广陵斗门合之伍子之山胥母之场疑义可析因赋絶句纪之江月松风者思复自题其集名也
　　昔闻江月松风客赋证钱塘是曲江不见郊关广陵庙灵风长拂旧旛幢
　　固陵怀古
　　越王此地受重围置酒江亭感式微想像诸臣纷涕泪凄凉故国久暌违天寒竹箭参差见日暮乌鸢下上飞犹羡当年沼吴日六千君子锦衣归
　　萧山道中
　　古树参差暗春禽旦暮鸣东西开水市髙下筑山城翠竹千家静清江二月平昔贤栖隐地岩壑有同情
　　梅市
　　仙吏经过处空江日夜流何年市门去千载难求竹暗清溪路沙明白石楼羇鸿与孤客归思两悠悠
　　鉴湖
　　狂客当年归四明经过遗迹不胜情澄湖一曲明如镜身在山阴道上行
　　雨坐文昌阁
　　芳草辞南浦晨风寄北林佳人天路隔帝子水云深风雨他乡别羇愁薄暮心冬青已无树忍向六陵寻偕谢【晋】吴【庆祯】登倪尚书衣云阁【阁初成日倪公防漳浦黄公于此】
　　飞楼跨百尺画栋长氤氲我来偕客一延伫置身髣髴云中君忆昔楼成时尚书归田里北海方看尊酒开东山终为苍生起自从龙驭归鼎湖公亦仗节死京都子规燕市寻常见白鹤辽东歳月徂十余年间亭已坏游客经过増感慨噫吁嘻黄公授命大中桥魂兮欲归不可招千门白下緫萧瑟何况尚书一廛室请君下楼歌莫哀回首髙城月东出
　　谒大禹陵二十韵
　　夏后廵游地茅峰防计时双圭开日月四载集輴欙国有防风戮书仍宛委披贡金三品入执帛万方随相古洪流割钦承帝曰咨寸阴轻尺璧昆命有元自授庚辰籍寜论癸甲期清都留玉女恶浪鏁支祁荒度功攸頼平成理自宜神奸魑魅屛典则子孙贻明徳由来逺升遐亦在兹丘林无改列弓劒祗同悲回首辞羣后伤心隔九疑鸟耘千畞徧龙负一舟移断草山阿井空亭岳麓碑芒芒怀旧迹肃肃礼荒祠黄屋神如在桐棺记有之筵谁包橘柚隧或守熊罴共讶梅梁失因探窆石遗朅来慿吊处拜手独陈辞
　　南鎭
　　稽山形胜郁岧嶤南鎭封坛世代遥絶壁暗愁风雨至阴崖深防鬼神朝云雷古洞藏金简灯火春祠奏玉箫千载六陵余劒舄帝乡魂断不堪招
　　晩过宝林山寺【相传山自琅琊东武海中一夕飞至人民皆徙焉】
　　春风从何来吹彼芳树枝客心坐惆怅日夕千里思出门异南北独往任所之眷言登兹山已见西日驰羣峰趋户外出没成参差置身空蒙间怳忽飞来时向下听鸡犬极视穷髙卑沉沉西林路光闇从此辞回瞻白云合林外钟声迟
　　绕门山
　　修途缘广隰川暝髙烟平迢迢前山路落日西林明舎舟复登陆慰我岩壑情斧斤山林外白石丁丁鸣危梯悬木杪幽谷闻人声阴晴古壁暗髙下苍崖倾或见山火出时闻猿鸟惊平看雷雨黒下视源潭清微风吹素浪日夕沄沄生山田足禾黍水石明柴荆何年此幽栖深谢世上名无为在城市戚戚多所营
　　舟中望柯山
　　朝光丽华薄清川荡浮澜檥楫临江皐流目肆遐观丹葩重谷素云冐曽峦我行旣迟回顾景多所欢青林翳岩桂香风过崇兰空亭邈孤髙修竹自檀栾怀古之人知音良已难
　　蓬莱阁晩望
　　源水桃花树树春风燕子家家目断江南归思愁人不在天涯
　　再过倪尚书宅题池上壁
　　尚书池馆古城边巻幔山光绕座前一自鼎湖龙去后难期华表鹤归年石廊细雨生春草蒿里悲风起墓田枉付尼师作精舎粥鱼茶版此安禅
　　若耶溪
　　若耶溪头春水深南风北风樵采音浣纱女儿不得见清江日暮愁人心
　　蕺山亭子
　　石磴层层上慿髙四望同君王遗迹在寂寞古亭空緑水人家外青林岛屿中昔年生聚日辛苦旧江东吊王义士【毓蓍王义士受学于都御史刘公宗周公闻南都不守乃絶食义士上书于公曰愼勿为王炎午所笑乃衣儒巾蓝衫投桞桥下死与义士先后死者潘生集周生卜年】
　　中丞弟子旧家风杖屦相随誓始终闭户坐忧天下事临危眞与古人同短书燕市遗丞相余恨平陵哭义公此地由来多烈士千秋哀怨浙江东
　　岳忠武王墓
　　宋室偏安日眞忘帝业艰但愁诸将在不计两宫还鄂国英雄士淮阴伯仲间策名先部曲薄伐自江关赤县期全复黄河度几湾龙庭生马角雪窖视刀镮城下盟何急师中诏已颁盈庭尊狱吏囊木谢朝班相狡妻兼煽和成主愈孱长城隳道济大勇丧成旧井银缾失髙坟石虎间铭功存版碣铸像列神奸旷世心犹感经过泪独澘传闻从父老流恨满湖山朔骑频来牧南枝尚可攀墓门人寂寞江树鸟缗蛮宿草经时緑秋花满目斑依然潭水月终古照潺湲
　　表忠观
　　城边碧瓦树灵旂庙口明湖濯翠微罢听缓歌归夜月独存丰碣对闲扉钱塘白马回犀弩玉座青苔上锦衣保障东南功不细祠官异代岂相违
　　归
　　江南春事早二月已飞花眼见芳菲尽吾生信有涯妻儿空待米风雨独归家自断无长策何劳感歳华
　　横山蛟潭
　　云根鴈齿阶旁覩怪石裂传闻此山隅有蛟出自穴崖倾箭栝门水暗黄血不见下山人怊怅芳菲节【山为顾况旧居有读书台下山歌云日日兮春风芳菲兮欲歇况所作也】
　　归次西小江行舟被捉夜宿蔡村田舎二首
　　石壕逢小吏日暮捉人船断续清江树冥蒙细雨天一身无倚着三命苦迍邅亟把迷津问萧山何处边野老原头立逢迎礼数増江村寒抱被茅屋夜张灯兵革愁何极桑麻话未能为言官道近一舎是西兴
　　拟古折杨柳辞
　　手折杨柳条倒树孟津河十年来系马杨柳今防娑
　　同作　　　　　　　　【山阴】祁班孙
　　上马不执鞭但折杨柳枝出门不垂泪但歌杨柳辞
　　对月简周【筼】缪【永谋】
　　枫林初落日秋露渐沾牎仰视明明月遥临湛湛江游思陶谢并客有阮何防待发清溪櫂相要醉玉缸
　　柔兆涒滩
　　山隂道歌送沈十二【进】
　　我从山隂来却忆山隂道客舎髙歌一送君江南愁思盈芳草芳草碧迢迢离人千里遥青山谢公屐白马伍胥潮潮来潮去春江路行车逺发西陵渡云暗清溪梅市空风吹修竹柯亭暮迤逦镜湖邉中流记采莲樵风空旧迹沉酿自成川谁家青翰长相见何处红妆不可怜溪风桥云门寺流泉淙淙石齿齿我昔爱奇未到此送君逺游从此始直上秦山望海水
　　送舎弟【彞鉴】之山隂
　　别情不可道送汝益凄其分手怅前路离居感后时山中伯禹穴江上伍胥祠何处无芳草池塘绕梦思
　　午日吴门观渡
　　胜日衔杯罢轻舟解缆初尽传迎伍相不比吊三闾画舫龙鳞见飞楼蜃市居云涛看震荡雷雨任吹嘘别有张筵客相邀吴市墟王孙五花马少妇六萌车芳树晴川外平沙夕照余泉声间丝竹人影乱芙蕖为乐时将晩当歌恨不除闾阎成土俗天地感权舆江表遗风在承平旧事虚吾生多涕泪髙防輙欷歔
　　将游岭南留别故园诸子
　　骊驹长路起秋尘逺客清樽不厌频握手相看犹未醉满堂明月照离人
　　录别
　　飘飘山上云决决沟中水居人语前除行子夜中起揽衣候鸡鸣束带复隐几上堂辞严亲入室慰妻子戚戚对弟昆依依向邻里临当掩柴扉行复顾桑梓睠彼双飞鸿徘徊不能已
　　金山登妙髙台
　　髙台堪极目落景一登临众水金陵下孤城铁瓮深平沙依鴈宿横笛想龙吟不见安禅叟寥寥江上心
　　秣陵
　　秣陵城阙暮云封估客帆樯落日逢万里星霜沙塞鴈五更风雨掖门松长江铁鎻空千尺大道朱楼定几重此夕愁人听鼔角惊心不似景阳钟
　　采石
　　采石矶边积雪晴横江馆外暮潮生金陵美酒百斛尽明月满江空复情
　　小孤山
　　北船乘长风南船载柔橹篙师戒晨征渡口动津鼓雾净开孤峰沙明横极浦逶迤经前山日色未亭午半岭界楼台参差近可覩离离金碧光窅窅神灵雨逺望空愁心沿江采芳杜
　　大孤山
　　两孤去百里宛在中流半匪独形胜殊气亦变昏旦天梯鬼斧开庙火神鸦防昭昭云月辉歴歴明星烂空水旣澄鲜浮光亦凌乱飘飖御泠风怳忽度银汉未有归与情空深逝者叹
　　舟中望庐山
　　昔子志名山梦寐五老今兹逺行迈舟楫欣来逢中流望员阙隐见金芙蓉空翠非一色飞云千重歴歴涧中水青青崖上松所嗟限于役策杖谁相从空愁石梁在缅怀虎溪踪岩栖不得遂惆怅东林钟
　　望湖亭对月
　　山色匡庐近湖光彭蠡开异乡频见月孤客乍登台逺树雾中失浮云川上来离心似黄鹄中道一徘徊
　　封谿聂侯庙
　　返照封谿上停桡思惘然地传白鹿渚人记赤乌年箫鼔迎神曲帆樯送客船谁令戎马日万里入南天
　　滩行口号六首
　　白鹭洲前动客愁黄公滩畔驻行舟谁开瘴岭天边路惟见清江石上流
　　铜盘滩急水西东两岸髙山四面风絶壁倒飞巫峡雨悬流直下吕梁洪
　　黄茅峡外野人居潭影空明漾碧虚长箭短衣朝射虎鸣榔持火夜惊鱼
　　断壑阴崖百丈牵斜风细雨万山连长年三老愁无力羡杀南来下瀬船
　　红霞深树岭云平两桨戈船石罅行浦口清猿催客泪一时齐作断肠声
　　羊肠鸟道几千盘设险寜惟十八滩见说一滩髙一丈直从天上望南安
　　防州怀古
　　横浦楼船静西风草树雕城荒百战在地入九江遥豪杰争先后山陵惨寂寥郁孤台下水流恨自南朝南安客舎逄陆郡伯兄【世楷】以滕王阁诗见示漫赋
　　忆昨君从柘湖至扬舲争发吴趋市京口相逢借问君檥舟扬子江心寺晴云缥缈防碧空歘忽破波生长风孤舟如巨鱼鼔鬛洪涛中川原迢递不可极布帆飘忽随西东我从鹿渚超长薄君到洪都更栖泊逺望开襟彼一时慿髙独上滕王阁兹楼崛起天下雄珠帘绣柱垂文虹当年王师此髙宴一时词赋推羣公留题眞迹不可见烟云过眼须防变古来文采光焰长千载王郎信堪羡君家兄弟才难伍甫里声名动江左挥毫落纸气凌云坐令长才失千古我亦天南万里行白衣摇橹度江城闲云潭影徒回首南浦西山空复情大庾城边日将酉下马逢君复携手座上新开北海樽客中饮我兰陵酒酒防相示絶妙辞九茎胜食斋房芝曲终定有湘娥怨读罢如闻帝子悲当前胜地不得上使我沉吟一惆怅舟楫重过定几时云山满目知无恙明发梅花岭外看长从驿使报平安侧身天地多知已且莫频歌行路难
　　度大庾岭
　　雄关直上岭云孤驿路梅花嵗月徂丞相祠堂虚寂寞越王城阙緫荒芜自来北至无鸿鴈从此南飞有鹧鸪乡国不堪重伫望乱山落日满长途
　　浈阳峡
　　吴山多逶迤粤山独崭嵓壁立千仞余洞壑俯穹嵌子午见日月朝夕鸣松杉天风一以至萧瑟吹江帆悬崖答长啸空翠湿征衫侧闻飞仙度逺见浮云衔何当斸灵药坐惜无长镵
　　香炉峡
　　何年香炉峡擅此香炉名匡庐与防稽秀色同削成篁径防彩翠溪流澹澄明青云结车盖白日悬霓旌孤舟泛容与百丈纷纵横人影如沙虫林林川上行夕阳下长坂猿鸟尽哀鸣征途何极恻恻使心惊
　　大庙峡
　　连山何迢迢迢迢夕阳外我行曽几时虚舟入青霭崖倾断车箱庙古阴松桧遥见灵旗翻微风响清籁川光与天容上下如衣带累累白石明窅窅浮云晦日夕故乡心山川渺吴防
　　羚羊峡
　　泠泠髙峡水际晓烟光微一闻征桡发宿鸟皆惊飞浦树旣迢迢山云亦依依谿回修竹静日出行人稀双崖信奇峻屹立如重围猨猱相叫啸水石湛清辉遂令游子心万里亦忘归林栖如可得愿息汉阴机
　　寄逺
　　南风日夕度江潭旅梦还家路未谙寄语寒衣休忆逺更无霜雪到天南
　　强圉作噩
　　元日隂
　　黯黕穷隂合萧条歳序迁故乡应雨雪絶域尚烽烟更忆髙堂上频思逺信传辛盘空自好谁为介樽前
　　首春端州述怀寄故乡诸子
　　客舎千山外春城万里心草青仍一度云暗结重隂往事随蓬转谋生愈陆沉承欢违菽水兄弟商参负米情空在离鸿思不禁此邦非乐土何处好怀音枉作穷途哭虚劳泽畔吟苍梧晴峡逺桂水暮流深梦断梅鋗岭囊空陆贾金枫林悲落月苔石忆同岑燕笑应如昨沉吟独至今北归徒踯躅南望益萧森琼树佳人隔梅花驿使临短书知可报珍重问江浔
　　珠江午日观渡
　　蛮歌抚节下空江画舸朱旗得几双想像戈船犹汉日忽惊风土异乡邦芙蓉逺水迷花渡琥珀深杯覆酒缸近市青楼经乱尽知无红粉出当牎
　　五羊观
　　中天台殿倚南溟玉佩云衣散百灵瘴雨不开烟树黒惊涛直下海门青骑羊旧说朝天驭衔谷何年降楚庭叹息遗墟今寂寞髙林空度羽人经
　　篷轩落成曹方伯【溶】招饮纳凉即席分韵
　　巻幔溪光夕开轩露气澄参差交月树升降防风灯幕府容疎放蛮天罢郁蒸南园多胜友况挹酒如渑羊城客舎同万【泰】严【炜】陈【子升】薛【始亨】醉赋
　　客舎所居堂胜侣时相求兴来携手一展眺怳如孙楚之酒楼楼头取酒恣驩谑逺胜十千宴平乐海寺钟声风末闻江城帆影樽前落夕阳飘忽晴满林须防急雨来庭阴蛮天五月不知暑座客相看寒已深我本芦中人易下新亭泪莫辞鲁酒薄作髙阳醉出亦复苦愁入亦复苦愁黄河之清不可俟何用长怀千载忧陈拾遗严夫子罗浮四明两道士意气寜从杯酒生文章本是千秋事况今生涯羇旅中时危得不悲途穷丈夫三十不自立一身漂泊随秋蓬虽未白头成老翁当前有酒且痛饮明朝岐路仍西东
　　同陈五【子升】过光孝寺
　　浩劫虞翻宅沙门大士居寒烟万井外春树六朝余是日风旙动诸天夕照虚更寻濠上乐偶坐一观鱼
　　越王台怀古
　　君不见越山髙髙越台古复道逶迤接南武北望山头徧白云西临城下环珠浦由来形胜尽髙丘万里天南此壮游惊涛暗向扶胥落佳气晴连郁水浮忆昔中原逐秦鹿五军失利屠睢戮番君一出王衡山戸将从征入函谷天教霸象开南溟宵分东井聚五星龙川县令起岭表被书移檄驰边庭声言三关盗兵至一时按法诛秦吏万人旣筑浈阳城千里还开雒王地汉帝当年为剖符陆生燕喜出西都冠裳魋结须防变文锦蒲桃絶世无番禺之交一都防因山筑台落天外百丈回盘信壮观三时朔望长升拜自古羁縻称外藩谁令市铁禁关门不见鲛鱼重入贡旋看黄屋自言尊汉使陈觞更行乐紫贝明犀双孔雀重来锦石已成山归去黄金遂盈槖一从蒟酱启唐蒙越骑校尉甘泉中是谁僇杀弃繻者江淮巴蜀纷来攻伏波下瀬军三靣楼船戈船齐教战合浦珠崖隶海隅山姜扶荔移深殿尉佗城圯夕阳原建徳园荒秋树根虚传避暑游宫阙几见浮杯出石门木棉花开山雨积鹧鸪啼处蛮烟碧旧井潜移郭璞城离宫半入虞翻宅人事消沉洵可哀千秋朝汉余髙台汉家遗迹不可问吁嗟乎歌风柏梁安在哉
　　东官书所见
　　浦树重重暗郊扉户户关长年摇橹至少妇采珠还金齿屐一尺素馨花两鬟摸鱼歌未阕凉月出云间
　　赠张山人【穆】
　　铁桥山人逸兴长草堂卜筑东溪傍弹棊击剑有奇术饮酒赋诗多乐方逢人岂惮霸陵尉画马不数江都王莫道雄心今老去犹能结客少年塲
　　赠张五【家珍】
　　可叹张公子流离自妙年身孤百战后门掩万山前易下穷途泪难耕负郭田平陵松栢在余恨满南天
　　赠髙【俨】
　　髙生老画师往往赋新诗能事由来重狂歌和者谁饮知犀首好情识虎头痴不向铜鞮去寻常倒接防
　　哀莫处士【以寅】
　　浓花细雨落前檐忆别江楼暮巻帘今日天涯同调尽白杨荒草哭陶潜
　　食龙目
　　龙目原奇树嘉名自海区何年赋旁挺得与侧生俱黄拟支郎眼圆分汉女珠几人曽嗜此昌歜未应殊
　　送曹方伯还里
　　惆怅红亭酒登舻奈别何秋风空日夜岐路关河重以归与叹因之劳者歌还慿长短笛吹出感恩多
　　夜泊西南驿
　　生烟平楚夕隐隐见西南猎火寒归骑津亭暗落帆往来仍岭外憔悴即江潭纵有还家梦愁多已不堪
　　三水道中
　　浦树髙原尽人家负郭稀夕阳明断塔风色上征衣老马长途伏饥鹰侧翅飞寒江日西下不送北归
　　崧台晩眺
　　杰阁临江试独过侧身天地一悲歌苍梧风起愁云暮髙峡晴开落照多緑草炎洲巢翠羽金鞭沙市走明驼平蛮更忆当年事诸将谁同马伏波
　　七星岩水月宫
　　晨策遵北渚初暾丽阳崖凄清曽飔发郁述素云霾横术越故蹊交林冠髙斋苍烟秀松果白石崇基阶以兹清旷地结念澄中怀瑶琴虽无音山水调长谐何必答歗歌鱼鸟即朋侪懐新意犹眷抚往迹诚乖即事非浮欢眞乐亮难偕
　　入景福洞登璇玑台
　　绀宇陟旣穷灵域探未竭援萝廵倾崖窥岩辨修碣灭迹超重深拂衣避硉矹入窞惊坎习出泉自防发泄云晴未归石火寒不伐吹万聆天风明两见日月芳尘凝花堂象纬逼金阙阴涧待息心阳阿足晞髪歳晏当来游毋令蕙草歇
　　由香关至玉虚观遂转登絶顶
　　山行不辞劳况非道路长石门攲层阿沙草敷阳冈仄径旣窈窕连峰复青苍登髙睐千重矫首凌八荒飞鸟遗之音埃风吹我裳览彼终南诗有纪亦有堂亭亭翠旗列宛宛朱凤翔忘忧岂在迩为乐诚多方何当启阊阖髙举朝紫皇
　　下扶啸台陟阆风崖自蓬壶径泛舟入钟鼓洞
　　髙寒肆搜幽异惬心赏穷梯背樵苏密径靣篠簜睇后路旣回瞻前渚弥枉辞苏门啸重作剡溪访泉石匪自今亭台已成曩其镗异短闻无射中奇响伟兹造化功流形信无妄津逮兴故超神渊道斯广怀哉谢人寰归与授吾党
　　阻风珠江口漫成十韵
　　疾风江上起舟楫尽停桡静听千林折惊传百丈嚻飞鸣连鴈落髙下断蓬飘急鼔峒人伐残虹飓母骄土囊愁岌嶪板屋叹漂摇望入孤城近眞成一水遥空仓寒聚雀深树昼闻鸮长短谁家笛东西背郭樵驱驰嗟异域摇落感今朝惆怅王孙路怀归不自聊
　　送严【炜】之惠阳
　　相期且乐酒相见輙悲歌相送有如此相思知若何晴川疎树逺落日乱山多别后丰湖月闻钟应独过
　　郁洲寒望
　　一丘回枉渚独往失斜曛到地无南雪连天有朔云贪泉怀刺史蛮语问参军渐听寒潮落昏钟隔浦闻



　　曝书亭集巻三
　　钦定四库全书
　　曝书亭集巻四
　　翰林院检讨朱彞尊撰
　　古今诗【三】
　　着雍阉茂
　　将归留别粤中知已
　　请君膝上琴弹我游子吟哀激危柱离思难为音賔御皆烦纡何况居者心于役既有年归哉方自今不辞路悠长眷此朋盍簪山川一以隔邈若商与参行迈日靡靡忧心亦钦钦泛舟沧浪天驱车遏云岑中诚何用写执手情靡任
　　峡山飞来寺
　　花宫萧瑟暮云间絶磴藤萝迥莫攀一自高风留帝子至今修竹满空山澄潭犀去沈金锁古洞猨归带玉环此夕登舻浑不寐更教月弄潺湲
　　凌江道中
　　逺客千行泪离程一叶舟生憎江上水不肯向东流
　　杨歴岩观瀑布水
　　瞻涂越修畛遵渚拂云苕驾言陶嘉月采隠涤氛嚻舍车循曲泛扪葛升陵乔柔荑挺英蕊灌木蔚丰条仰沾潺湲沫俯聆载道飇逝者如斯夫洊至非崇朝静观羣化迁始悟万象超一鼔丘中琴清响流山椒鸣鸟声相求潜虬徳弥劭愿言絷白驹于焉永逍遥
　　雄州歌四首
　　雄州满目瘴云霾风物当年亦可怀大庾梅花连小庾正阶流水入斜阶
　　緑榕万树鹧鸪天水市山桥阿那边蜑雨蛮烟空日夜南来车马北来船
　　浈江西下墨江流来鴈孤亭春复秋十部棃园歌吹尽行人虚説小扬州
　　山头风急雨凄凄篁竹荒茅一望迷纵有归人归未得空劳夜夜子规啼
　　席上留别陆兄【世楷】
　　但秉中宵烛重为旅舍吟骊驹即长道丝竹本哀音越峤停云逺秦关落日隂无劳岐路别酒坐已霑襟
　　庾岭三首
　　不随野雀栖不挹斜阶流顾兹非我乡胡然久滞留侵星陟长阜亭午次崇丘丸丸青松偃郁郁云浮有渰自东来毕景忽西遒征夫念独宿徒御方相尤
　　相尤夫何为独宿在车下往矣嵗聿除来思月惟夏大仪互回游芳华两徂谢回车感长途如嵗匪遥夜我马既已瘏征夫本靡暇曰旦鸡鸣严程起夙驾
　　夙驾逾秦岭连冈势逶迤一为愁霖唱慨彼东山诗沾我征衣裳素丝以为缁不愁裳衣湿所嗟徒御饥薄寒忽中人不异三秋期言旋虽云乐翻使我心悲
　　谒张曲江祠
　　峻坂盘神树阴崖凿鬼工芳尘羽扇冷春燕玉堂空不覩闗门险谁开造化功经过遗像肃千载岭云东
　　晩过东山寺
　　飞阁流丹蚀层蛮积翠多松间明月在惆怅下山歌
　　题南昌铁柱观
　　丹甍缥缈丽层城铁柱纵横链紫清阴洞蛟龙睛有气虚堂神鬼昼无声游人自爱登髙赋仙吏仍兼济物情雷雨忽愁天外至江湖元在地中行
　　登滕王阁
　　峻阁峙洪都凌虚落照孤萦回穷岛屿波浪接荆呉旧地君王赏分封礼数殊霓旌千骑入玉佩几行趋水泛鱼龙宅花浓蛱蠂图星霜歌舞换俯仰物华徂迹以三王重名将百代俱雄文思往事髙兴亦吾徒阑槛看如昨登临信可娯西山开积雨南浦散平芜作赋秦公子行吟楚大夫由来凭眺地襟带有江湖
　　阻风呉城
　　客路愁何极清樽幸未空匡庐长在望不厌石尤风
　　舟次彭泽悼万孝廉【泰】
　　涕泪千秋在田园万事非悲风彭泽栁宿草首阳薇但有青蝇吊虚传白鹤归秣陵书不逺何处觌音徽
　　秋浦
　　秋浦沙寒鹭浴敬亭山暝云流何处吹来片雨回风正湿邻舟
　　乌江谒西楚霸王庙
　　山前松柏愤王宫遗恨当年尚不穷忽见诸军尽垓下愁聴父老说江东美人罢舞余春草骏马悲鸣自朔风万嵗来游还此地千秋霸业有谁同
　　还家即事四首
　　回首辞江海惊心念物华渐看郷树近弥觉旅程賖避地虚留井无田学种重为庑下客慙媿说还家逺客朱顔改髙堂白发新长贫谋半菽几日且兼珍遂有耕田计无劳陟岵频南陔兰可采眷恋及良辰卜筑仍无地来归转自怜痴儿犹昨日病妇已连年扇有蒲葵揽牀移莞蒻眠浊醪供取醉不向酒垆前至此犹余悸于焉暂息机不辞新蜡屐重理旧鹑衣鬼笑刘龙拙车看袁绍非生还良已幸长铗几人归【有感介人履安也】
　　雨中陈【三岛】过偕饮酒楼兼示徐【晟】
　　呉门十日风雨恶决明花开忽复落游人登髙愁未已客子入门惨不乐陈生疎放良可喜雨中过我临顿里却话平生同调人吹篪击筑皆知已皋桥桥西多酒楼妖姬十五楼上头百钱一斗饮未足半醉典我青羔裘坐中临觞忽不语南州孺子髙阳侣同是东西南北人明朝酒尽归何处
　　呉江顾处士【樵】扁舟过访留所画山水图并新诗见赠集杜句酬之
　　君不见东呉顾文学前者途中一相见同心不减骨肉亲素知贱子甘贫贱故国平居有所思数篇今见古人诗飘零已是沧浪客酒后尝称老画师画师不是无心学合沓髙名动寥廓漫劳车马驻江干数问舟航留制作春山无伴独相求请君一来开我愁乘兴遣画沧洲趣舟楫渺然従此去乃知变化不可穷意匠惨澹经营中阴崖却承霜雪榦山木尽亚洪涛风尤工逺势古莫比云白山青万余里虚无只少对潇湘天下何曽有山水浴鳬飞鹭晩悠悠琴瑟几杖柴门幽呜呼何时眼前突兀见此屋独立缥缈之飞楼
　　屠维大渊献
　　喜罗浮友人过访
　　春风蝴蠂飞緑草南园遍知是麻姑五色裙罗浮山下曽相见开门一笑逄故人逺来问我桃花津若非緑玉杖定跨黄麒麟不然出入京雒一万里何为布素无缁尘相知乐莫乐不用金箱图五岳况今天地多战争赤城华顶风烟惊山阴道士不得见四明狂客谁相迎由拳城南春可惜竹石如山水千尺従此扁舟范蠡湖长歌来往裴休宅
　　赠顔【鼎受】
　　桐郷顔氏子才大最能诗往作青齐客论交游侠儿星流赭白马日射黄金羁不惜归来困箪瓢乐可知
　　送王【援】入蜀省其尊人观察【庭】
　　向晩东城下骊歌不可聴察亲逺行迈送客出郊坰去马黄金络离筵碧玉缾山花开古驿河栁遍长亭絶域春零雨浮槎夜挂星连天秦栈树如日楚江萍已见投三峡曽传役五丁飞云横太白丹嶂落空青蜀道难如此瞿塘险未经猿声流暗壑鸟路入晴冥好醉临邛酒重题劒阁铭还凭梁上月梦想对仪形
　　渡钱塘
　　渡口乘潮漾北风轻舟如马泝江东明朝又是山阴道身在千岩万壑中
　　赠蔡五十一【仲光】
　　十里湘湖水回流入女墙君家湖水上时有落花香海月生江寺风琴响石堂更闻多古调识曲汉中郎梅市饮祁四居士【骏佳】宅同徐十五祁六分韵
　　旧里仙人市遥峰玉女岩牕中交浦树槛外落风帆药圃穿篱逺沙泉近海咸绀园留过客黄独斸长镵榻下同徐穉林中对阮咸坐来残暑退凉思入枫杉
　　题祁六【班孙】东书草屋
　　爱汝谿堂静开尊乍巻帷江花平岸发山鸟过庭飞东海赋垂钓西山怀采薇一为歌白雪髙调和应稀
　　祁六坐上逄沈五【沈五配祁夫人湘君善诗】
　　东阳年少沈休文五载相思两地分今日谢家羣従在青绫障外更逢君
　　祁【理孙】席上口占
　　公子华筵醉几回玉箫金管夜重催他郷信美不归去一饮须倾一百杯
　　祁六紫芝轩席上留别
　　长路何年别幽居此地偏石林芝草秀兰泽荷花鲜上客且安坐主人犹未眠不知髙馆里丝竹是离筵显皇帝大阅图为呉金吾【国辅】赋【并序】
　　万厯初太师张文忠公【居正】秉国劝驾大阅时兵部尚书呉公【兊】实典禁旅俾图以传子孙锦衣都督同知【国辅】尚书曽孙也出以观客圗长三丈余内自宫阙外至陵寝极于沙漠止焉繇是莱阳宋【琬】作赋南昌王【猷定】作记而【尊】作诗以述之
　　神庙垂衣日江陵总百官揆文先奋武虑乱本居安殿上萧何履朝中贡禹冠孙通明礼乐方叔莅师干驾驭英雄在超腾士焉驩车徒看翼翼禁旅尚桓桓画史真能事披圗得钜观丹青荣顾恺宫室拟胡寛厯厯开城阙髙髙叠井榦虚无凌倒影缥缈结重栾太液波还静长杨露未干妆楼原自鏁圆殿不禁寒仙仗移平乐霓旌拥上兰忽惊千骑并旋讶六营团作气陈金鼓前驱建玉銮轻云承翠葢丽日表朱竿遂列堂堂阵爰升将将坛小侯班四姓大阅用三单紫燕双丝络花骢七宝鞍呈能羣角觝教射集星弁觯饮筹无算铙歌曲渐阑行知尘冉冉归想佩逺势工尤极平原绘更难萧疎连板屋迢递出峰峦百里生毫末诸陵望郁盘蓟门无堠火函谷有泥丸元老谋犹壮诸孙手泽完锦题探箧笥湘簟展琅玕对此成希觏因之感万端雨烟飞蜀锦霜雪皎齐纨赋愧王延寿谣同梁伯鸾仪章常在目珍重嵗时看
　　饮呉生【理桢】宅
　　呉郎爱客解千龄劝饮青丝挈玉缾落日儿童齐拍手过江三日几曽醒
　　食魱鱼
　　白小休论小竒珍信可珍炎天来积雪入馔总如银稻蟹时方早莼鲈思莫频不知江海上几处罢纶
　　越江词
　　山围江郭水平沙过雨轻舟泛若邪一自西施采莲后越中生女尽如花
　　题越江词后　　　　　　【上虞】钱霍
　　翩翩公子剡川游五月山阴镜里舟自向花前歌妙曲若邪溪女尽风流
　　曹娥庙观渡二首
　　问渡要津吏沿流信楫师江空鸣社鼓风细飒灵旗遂入曹娥庙同观汉代碑浮江千载恨犹有弄潮儿小小邪溪女潜来事祷祈罢歌河女坐不上越航归【晋书夏统传曹娥沉后国人哀其孝义为歌河女之章】斜日明金阙凉风到锦帏还持白团扇摇动五铢衣
　　土城山和钱六
　　江花江草满江闗浣女清歌日暮还曲罢彩云犹未散春风吹上土城山
　　原作　　　　　　　　　　【上虞】钱霍
　　西施明艳世间希此地曽经换舞衣春色不随流水尽暮山犹见彩云飞
　　杂诗三首
　　滔滔东流水中有西上鱼素鬐扬洪涛腾决势有余云雾生晦冥川岳助吹嘘白龙未变服胡然愁豫且亮无圗南志终返北溟居
　　鶢鶋本大鸟海处扬波涛何意天风来吹之入鲁郊锵锵钟鼓鸣昂首思扶摇青云铩其翮烈风焚其巢先时方笑言后至斯号咷
　　骐骥服盐车猕猴骑土牛于心徒欲速为计苦不周白洋旣覆粟太行亦倾辀择术昧先几焉能获所求
　　寄友人金陵
　　新従白莲社旧事紫阳君贻我羣仙佩全胜十赉文风涛扬子渡松柏蒋陵云共有山栖志题书报尔闻
　　同作　　　　　　　　　　【嘉兴】周筼【青士】
　　昭景元名族宗雷爱道流闻依灵谷住最近孝陵秋倚阁三松树【风香阁存陵树三株】浮江一叶舟匡山多胜侣何日虎谿游
　　又　　　　　　　　　　　【秀水】徐善【敬可】
　　传说灵均裔经秋尚未还卜居那有地緤马定何山五岳朝羣帝孤舟下百蛮遂令哀郢曲流转到人间
　　又　　　　　　　　　　　　　　【秀水】朱彞【千里】
　　三闾文采后之子继清标少日矜竒服空门赋大招军容屯朔骑风物话南朝庾信伤心地江闗入望遥八月十五夜集半逻钱【尔复】斋有怀钱四【汝霖钱四】
　　【本姓何】
　　旧识何颙宅嘉兴李绳逺斯年溪亭杂树交秋花低结子彞尊寒竹暗抽梢屡下南州榻嘉兴李良年武曽弥惭左顾庖山缾携防酒海盐钱尔复子湘野蔌出杬肴乐饮倾三爵嘉兴李符分虎賔筵赋载呶风多沉北斗绳逺云密自西郊肃肃离鸿下彞尊栖栖独鹤巢空堂惊蟋蟀良年凉牖落蟏蛸待月虚髙咏尔复停杯试解嘲小山栖隠处符怅望隔衡茅绳逺
　　过筏公西谿精舍怀罗浮友人留白下
　　为爱精庐好海宁朱一是近修还従胜侣探嘉兴屠爌闇伯连山藏磵户屠焯昭仲百顷漾风潭嘉兴李镜明逺暇日同看竹嘉兴周筼青士终朝罢采蓝嘉兴缪永谋天自汀州萦曲岸嘉兴郑玥随始空翠入层岚嘉兴沈进山子静聴莲花漏彞尊幽寻燕子龛李绳逺林泉访支遁李良年晨夕过刘惔李符慧业知相似一是言试共叅爌香云浮贝叶焯松火照金函镜坐起频移榻□迟留此盍簪永谋漫须观露槿玥且与荐霜柑进髙兴虽云洽彞尊离怀总不堪绳逺同心方逺道良年辍櫂复停骖符泽畔吟应数一是淹中卧未甘爌飘零曽蓟北焯栖泊又江南镜赤羽纷传檄筼青鞵孰荷担永谋石城秋草积玥步夕阳含进佳讯凭谁寄彞尊端居祗自绳逺西飞有孤鹤良年天末望苏耽符
　　怀严【炜】客岭南
　　老去严夫子辞家久不回升沉安可问时命转堪哀尚有髙堂在曽无驿使来遥怜望郷处日上越王台同曹侍郎遥和王司理【士祯】秋栁之作
　　回首秦川落照残西风逺影对防岏城头霜月従今白笛里闗山祗自寒亡国尚怜呉苑在行人只向灞陵看春来已是伤心树犹记青青送玉鞍
　　同赋　　　　　　　　　　【檇李】曹溶
　　灞陵原上百花残隄树无枝感万端攀折竟随賔御尽萧疎转觉道途寒月斜楼角藏乌起霜落河桥驻马看正值使臣归去日西风别酒望长安
　　初秋泊钱清江
　　钱清江口水平堤云木参覃磴不齐川静未闻鸿鴈度雨昏时有鹧鸪啼逃名梅尉来呉市避地梁生入会稽枉自含情临北渚秋风嫋嫋草萋萋
　　饮张司理【陛】南华馆题壁
　　南园载酒劝君歌凉月纷纷照薜萝镜水连天八百里张星依旧在明河
　　梅市对雨迟朱【士稚】不至同吕【师濓】祁【理孙班孙】分韵得泥字
　　溪亭萧瑟水云低积雨千山极望迷落叶渐看沙径满寒乌偏傍女墙啼重来賔客仍羇旅此去郷闗亦鼓鼙何事怀人坐惆怅且今日醉如泥
　　留别董三【防】
　　离堂翦烛重烧烛深夜他郷说故郷作客萧条官舍下逢君歌哭酒垆傍明朝分手仍南北后会相期各渺茫长路烽烟惊海甸乱山风雨暗河梁
　　上章困敦
　　同杜【濬】俞【汝言】二处士春日在放鹤洲探梅分韵
　　径转丛篁曲谿回石磴斜为园传故相【唐相裴休别业】胜事复吾家晩日吹山雨阴云覆浦沙春风三百树犹有未开花
　　送汪进士【挺】游岭南
　　献嵗发呉阊縁流抵建康北风吹五两几日上浔阳榕叶山城暗梅花驿路长回思旧游地飞梦到君傍
　　和曹使君忆姚州酒歌二首
　　姚州白酒白于泉醉客何论三百钱十月糟牀初满注莫教焚却子猷船
　　曹娥江口晩潮低两桨春船入会稽最忆黄冠欹倒日夕阳山色鉴湖西
　　闻东莞查明府舅【培继】擢户部书寄
　　飞来双燕子逺自罗浮山为报神明宰青春万里还风烟辞粤峤车马下秦闗従此相思梦无烦到百蛮
　　寄顾处士【冇孝】
　　东呉顾文学念尔亦穷途留客还鸡黍倾心及钓屠江城三嵗别书札一行无何日能相访扁舟范蠡湖
　　别杜【濬】
　　石城烽火后孤客转浮沉乞食来呉市为园失汉阴襄阳耆旧传荆楚嵗时心还复扁舟去凄其洛下吟同魏周二处士集钟【渊映】宅迟俞【汝言】不至
　　城隅急雨涨溪沙酒坐铜盘烛影斜有约南楼怀谢监起看江水落江花
　　【附】简朱十　　　　　　　　【秀水】项奎【东井】
　　昨日南楼防怀人到烛斜风前吟未足江水落江花
　　寇至二首
　　百里寒山下雈苻逺近齐探丸分赤白放溜各东西都尉金争摸蚩尤雾忽迷今宵闻野哭应有万行啼我友遭维絷空留旧竹林徒闻鞭甯越犹未释陈琳黄犊诚难卖青毡讵可寻垂堂原有诫端不为千金【里中王秀才汸为寇执至营中家贫无金可赎遭害】
　　寿姚太学【澣】集杜
　　五十白头翁经书满腹中畏人成小筑把钓待秋风黄巻真如律清樽幸不空看君多道气耻与万人同
　　寄表弟查【容】
　　查容倜傥无与俦频年题诗黄鹤楼一朝携家忽西下挂席逺返荆门舟平生与予未相识相逢意气何相投往时寒食一百五鬬鸡要我东城游东城春寒吹细雨留我南轩长夜语坐中陈【尤縡】呉【统持】十数公一时倾倒相矜许呼僮将炙襄阳儿唤婢监防大堤女盘中尚进武昌鱼瓮头更出宜城醑别来几月不相闻闻道新诗更轶羣九日登髙还落帽三秋对酒定论文由拳城西白日短寒风凄凄雪纂纂舟楫传君数往来音书未得通情款妻子犹従庑下居朋簪尚遣堂中满年来我亦善留賔千金散尽空一身不知生产縁何事仍复饥寒傍路人只今交道非畴昔论心那得同金石空手徒令壮士惭因人逺道非长防劝君有钱须爱惜杨朱岐路见不悲阮籍穷途恸何益
　　友人来自白下期作山阴之游
　　楚调闻髙唱呉航下旧京凉秋八九月招我固陵城射的仙人去笼鹅道士迎明湖凡几曲携手镜中行
　　同作
　　最恨秦淮栁长条复短条西风吹落叶一夜别南朝范蠡湖边客相将荡画桡言寻大禹穴直渡浙江潮
　　送屠【爌】重入闽
　　闽峤曽游地仙歌聴未终花源凡几曲身入幔亭中
　　梅市逢魏【璧】
　　前年逢君射襄城山楼置酒懽平生淳于一石饮未醉孟公四坐人皆惊今年逢君梅福市潦倒粗疎已无比寒暑推移六七年眼前贫贱犹如此悲君失意成老翁况复奔走随西东揽镜不知头尽白逢人先说耳初聋山阴祁生贤地主好竒往往相倾许岂无上客朱【用调】与姜【廷梧】齐向髙堂饭鸡黍哀丝急管何其多酒酣坐起舞婆娑魏生魏生奈尔何百年彊半成蹉跎天生汝才岂牖下何为抱膝徒悲歌
　　柯山
　　柯亭山下路修竹暮纷纷众壑千寻暗双崖一径分沙光明草树日气冷江云更忆中郎笛寥寥不可闻
　　送钱六【霍】朱大【士曾】同游白下
　　髙咏方従月下闻佳书犹未换鹅羣一朝并马金陵去闲杀羊欣白练裙
　　同王二【猷定】登种山怀古招友人
　　翠磴盘云外苍山出水隈楼従飞翼上峰引卧龙回相宅先谋士成功倚霸才扁舟一以去髙鸟至今哀授命谁能尔知几不易哉古碑犹宿草春殿几寒灰流览穷髙下川涂足溯洄车书王会地云物怪游台郷路迷呉苑賔朋得楚材清言同谢许妙道解宗雷不分征衣薄宁愁落日催成连能就我急为抱琴来
　　雪中得内人信
　　河桥风雪断归航逺信沉吟祗自伤不道比来相忆苦虚烦锦字十三行
　　古意二首
　　凉秋八九月游子当逺行写心未及竟辕马顾我鸣我车驾君马我马驾君车徘徊四野中执手且斯须何用问遗君约指于阗玉上有龙子蟠下有鸳鸯宿缭以五色丝青红与碧緑愿君一分手思我赠君时潜渊与皎日信誓终不移
　　严冬十二月飞来双白鹄锦字盘中诗中央周四角君书我当报我书君当开徘徊一室中庶以喻中怀何用问遗君却月裁胷前缝以七孔鍼着以同功緜青红与碧緑五色丝相连愿君一置腹思我寄君情辘轳与车毂辗转何时平
　　寓山访友人
　　草緑南园积雨余溪桥宛转石门虚山头白鹤遥相待知有仙人射的居
　　同宋使君【琬】游云门山
　　频年客会稽爱兹山水幽咫尺云门寺经句不出游朝霞开霁色喜见风雨收使君髙兴发要我登轻舟轻舟出遥汀人语荅清泠流连石帆下遂至樵风泾北船吹以南南船吹以北欲问仙人居迢迢不可得仙人张射侯乃在云中弋一鹤西飞来拾矢清谿侧鹤飞犹在沙回流泛若邪可怜谁家女顔色如荷花新妆映碧水一笑浣溪纱如云匪我思但弄邪溪月袅袅緑萝烟照见清辉发际晓冲薄寒更衣度林樾郁金兰陵酒酌以鸬鷀杯一饮动一石不觉玉山頽扶我上马行有似乘船迥便蜡阮孚屐来登任公台昔贤多竒懐眷此沧洲钓至今台下泉清风满云峤萧萧翠竹阴隠隠哀猨啸猨啸溪风生动影摇空明时従翠微半一聴钟鼓鸣钟声来何迟及此夕阳时山寻子敬宅塔访辨才基明当凌絶顶更读秦皇碑
　　山阴送叶六【燮】还当湖
　　画舸乘风一叶轻红亭相送客相迎最怜小史如初日不劝离筵到五更
　　山阴客舍送髙舍人还胶州
　　公子翩翩狐白裘向予长揖返胶州西陵松柏阊门栁系马春风何处楼
　　送蒋翰林【超】归金坛
　　自听骊驹唱弥令客思牵相逢才破月惜别已残年红叶山中屐【翰林斿云门赋红叶诗三十首】金沙渡口船遥凭千里梦飞度玉堂边
　　万嵗通天帖歌赠王舎人【作霖】
　　千金购墨妙摹自万嵗通天年自从靖康乱人间始覩真迹传百年以来藏项氏年时记得曽开视虽无乌衣四七人尚有金轮十三字若非薛稷钟绍京安能运腕如天成银钩虿尾细豪髪悬针垂露纷纵横表上中书勅开宴九宾咸列武成殿题扇书裙恍再逢看朱成碧谁能辨由来神物难久留昨日之日忽我遒留题已入他人室想像空深异代愁王郎生长山隂县弱年通籍金闺彦赠我盈盈尺素书君家胜迹重相见出门澒洞风尘多愿置懐中字不磨试将射的仙人鹤笼作山隂道士鵞




　　曝书亭集巻四
　　钦定四库全书
　　曝书亭集巻五
　　翰林院检讨朱彞尊撰
　　古今诗【四】
　　重光赤奋若
　　元日对雪简宋孝防【实颖】
　　令节他乡防春盘上客偏乱云迷禹穴独鹤语尧年坐下山隂雪无愁射的明朝江口望定有孝防船
　　上元南镇逢萧链师
　　夏后蔵书日时巡到海陬周王经野地作镇表扬州秩祀由来重神功未易酬河山维十道封爵视诸侯碧瓦云旗绕香烟石鼎浮笙箫陈里社巫觋醉春秋胜序羣贤至先生静者流真形图五岳遐想结三洲绛县年须数黄庭义可求终期御风去长袖挹浮丘
　　伎席赠王二
　　松楼竹馆映清辉半醉重窥玉女扉我欲传杯杯不放落花如雪满春衣
　　山隂雨霁同杨大【春华】游郊外饮朱廿二【士稚】墓下
　　箪醪河边闲杖藜道逢酒伴相招携醉向南邻抱被宿际晓不聴天鸡啼醒来忽惊海日出披衣却步无东西残流小草水决决舍南舍北犹春泥扬云不晓事要我登防稽香炉乍见紫烟起石篑尚有隂云低坐我石桥上影落桥下溪笑看屐齿折未得凌丹梯敝车羸马寒食下感念同游泪盈把新鬼今从故鬼邻百年谁是长年者我今持杯一劝君有酒且对刘伶坟从教浣女溪头曲并入山阳笛里闻
　　侯山防集【山系晋孔愉所居】
　　侯山山上放台百尺红亭镜里开试向花源齐列坐如何兰渚逺浮杯巡檐浦树迎人出巻幔洲禽拂席回我欲临风歌一曲起行松月重徘徊
　　兰亭行赠朱大【士曽】
　　右军三十三修禊兰亭中一书兰亭序夭矫宛若天门龙我今生年与之同秋蛇春蚓百不工朅来山阴道柳青桃复红车如鸡栖马如狗空使林泉落吾手朝来蜡屐思入山雨急风颠重囘首吾宗防也书絶伦频过论书仍论文临池就我一题扇世上俗学徒纷纷持觞劝君且倾倒晴日今年去年少曲水东流不待人春风吹徧兰亭草
　　梅市访祁七明府【熊佳一】留赠公子【诚孙】因忆亡友朱廿二【七稚】
　　出郭试寻梅福市临流不减仲长园白花结实垂垂绽红药当阶故故翻公子风流能爱客君家兄弟数开樽重怜日同游少肠断空山听晓防
　　山阴苦雨酬谢处士【孔渊】
　　坐见天门笑何时后土干游人三月罢烟树六陵攒苦雨同张协佳书报谢安濠梁有髙兴春水更宜防与朱二十九【骅元】约过杨大【春华】三江村居
　　独树原头尽三江牐口深闻君理舟楫许我共招寻美醖千花露生鱼一寸鍼鼍如可望试作水仙吟
　　赠祁七【敷】
　　曹娥江上草初齐谢傅堂前日未西碧树红泉应有待春来丝竹正堪携
　　赠沈【华】
　　沈生好画兼好诗昨朝和我春游词临风一曲歌未已恼杀城南轻薄儿城南游女明珠佩青翰舟中时并载生也经营意匠新纤纤貌出当风带明眸皓腕倚芳丛修短秾纤思不同飞燕忽教辞汉殿西施不见入呉宫尤长花鸟工没骨染草萦沙细如髪蝴蝶麻姑五色裙蟠桃汉帝千年核新制齐纨更可怜明朝催送下江船烦君画作相思树出入懐中敢弃捐
　　彭山即事
　　谁家三妇艳新妆静鎻葳防春日长一出浣沙行石上飞来无数紫鸳鸯
　　重经彭山
　　犹忆清江旧板桥门前曲水细通潮埀杨不是伤心树那得长条更短条
　　南镇春游词
　　黄衫白帢染缁尘惆怅花时已暮春总向越王城下住扁舟须负五湖人
　　同作　　　　　　　　　【萧山】毛竒龄
　　春船初发白苹开十里横塘晩未回南镇祠前北风起夏王陵上雨飞来
　　酬毛十九【竒龄】兼寄张五【杉】
　　逝矣三春日萧然百尺岩知君南浦上朝夕望征防湖水莼丝熟樱桃鳦鸟衔归期今已近好遣报张杉偕曹侍郎【溶】施学使【闰章】徐秀才【缄】姜处士【廷梧】张处士【杉】祁公子【理孙班孙】段桥玩月分韵得三字
　　漠漠孤云合苍苍半岭含江山携谢朓风月助刘惔卧柳维舟数惊乌绕树三还同牛渚夜髙咏信无慙同王处士【猷定】施学使【閠章】陆处士【圻】泛舟西湖遇雨
　　东风吹落日西下北髙欲徃南屏路中流听梵钟回船沙岸火骤雨石门松不觉碧云暮凉烟生几重
　　观海行赠施学士【闰章】
　　吾生空好游五岳未登一玉女青童笑向人问君婚嫁何时毕朅来四月西湖邉兴尽却返山阴船余杭春酒亦不恶醉来只向垆头眠宛陵施夫子贻我观海篇呉歈会吟不足听髙张齐瑟絙朱弦我歌且謡未终曲风雨秦松振崖谷天鸡呌罢榑桑枝羣飞海水摇空緑东临杰阁观蓬莱瀛洲草暖浮烟开丹田玉阙了可覩空中照曜金银台齐三士鲁两生由来此地才华盛我欲从公问姓名更寻徐市寻仙去亲向蓬莱采药行曹侍郎席上送别顾工部【大申】还华亭邹进士【祗谟】还晋陵【二子将有入都之役】
　　古寺登髙尽平湖向晩晴琴书方燕息车马更逢迎置酒从曹植同游倦马卿壶觞无算爵丝竹渐飞声近地多佳客中筵忽送行苍茫浮水国迢递计王程顾恺名元重邹阳赋莫轻曳裾当日异画壁一时倾皎月衣裳好防风羽扇清潮回黄歇浦江入吕蒙城闻有南征士横行北府兵【时有兵警】河桥分手处前路若为情
　　西湖竹枝词六首
　　西子湖平镜面揩雷倒影象金钗云鬟妆就石新妇香草为裙笋作鞵
　　山到防留城下平桥从庆忌塔前横郎家侧近水仙庙可识水仙王姓名
　　西曲谁家窈窕娘独开小店松毛场何年偷得江陵様织就女儿黄竹箱
　　岳王祠外舞台偏半在湖塘半在田怕值油车苏小小劝郎骑马不如船
　　养鱼庄説养鱼肥放鹤亭防放鹤归妾在鳯凰山下住生来不见鳯凰飞
　　湖面莼丝寸寸长为郎情好作羮汤朝云吹防头雨日出团团鸡子黄
　　同作　　　　　　　　　【秀水】朱彞鍳【千里】
　　段家桥边湖日阴石新妇下湖水深自从苏小西陵去松柏青青直到今
　　于忠肃公祠
　　昔在狼山下军书犯近坰六师轻朔漠万骑失雷霆土木尘长满龙蛇嵗不宁豆田沙浩浩黍谷路防防济世须元老长材总四溟从容持国计指顾悉兵形瑕吕安羣议刘琨表外廷嗣王仍歴数髙庙有神灵既罢金缯欵无烦白马刑北辕旋翠辇南内啓朱扃命已甘刀镬功真溢鼎铭春秋隆代祀爼豆肃维馨一自轺车至难期火停遗墟愁战伐大树日飘零碧草空祠长黄鹂过客听霜钟沉晓月风牖绕明星卞壶谁修墓巫阳数降庭谶还思雨帝碑欲堕江亭逺水澄湖碧流云暗壑青千年华表鹤哀怨此重轻
　　徐吏部【旭龄】招饮西湖回舟即事
　　呉姬纎手抱云和花下回船烛下歌此夕縁流思并载愁人无那月明多
　　施学使【闰章】招集湖舫
　　朝骑青骢马摇鞭似飞燕道逢尺一书要我出芳甸是时孟夏初澹荡南风遍天公忽大笑向下生雷电吾党三五人类古之狂狷脱我寻山屐登舻接髙宴作使平头奴行厨具丰膳双丝白玉缾劝饮嘉鲂荐向暝更移舟浮岚夜频变平湖静无波皎如一疋练怳忽葑田中明灭金牛见左持鹦鹉杯右把琉璃研一笑问主人何似宣城县试画敬亭云贻予白团扇
　　由净慈寺登南屏山絶顶晩憩壑庵精舍
　　南山色苍翠宛若屏风张下视湖水深十里浮清光是时溪雨止霁色开秋阳吴娃荡两桨送客上方塘静听烟寺钟忽落翠防傍緑萝挂絶壁紫葛悬层冈层冈何盘盘松林荫岩日公等皆好游我意雅相匹入洞窥乳泉登崖采蜂蜜失道苍耳中蒙茸久方出出谷齐下山遂叩中林闗山僧顾我笑拍手磐石间檐前桂树白镜里荷花殷攀荷坐更迟拂石影相并爱此精舍闲留连日将暝日暝未足愁浮云蔽崇邱雷声惊客听急櫂回孤舟
　　吴山望浙江
　　一髙出万松寒磴道虚疑十八盘近海鱼龙吹宿雾中天日月转浮澜风帆岸压明珠舶仙树花浓白石坛旧是锦衣行乐地江山真作霸图防
　　湖上赠兰陵陈生
　　西泠桥下水清拟惠山流笑问兰陵客能来酿酒不寒夜集灯公房听韩七山人【畕】弹琴兼送屈五还罗浮
　　韩生燕市来夜向招提宿本是悲歌击筑人援琴为鼔清商曲安操缦夜三更良久徘徊不出声坐使闲心逺方闻逸响生商风泠泠七遍天马空山忽不见石上争流三峡泉平沙乱落潇湘鴈闻道清商固最悲不如清角更凄其一弹试奏思归引再转重愁双燕离此时晨钟犹未撞月露霜华满深巷四座无言叹息频篝灯欲灭风升降罗浮道士思幡然忽忆朱明旧洞天种得梅花凡几树泥成丹灶已千年云山告归从此始四百三十二里入海能驯海客鸥携琴便驾琴髙鲤
　　夜过曹侍郎【溶】倦圃二首
　　水泛鸱夷宅沙沉檇李亭昏钟藏古寺修竹乱明星转信披衣惯仍防上马醒山翁余兴在擧手笑重经初筵月已上半醉榻频移罢奏飞龙引长謡猛虎词【时以虎齧城乐府见示】朱清庙瑟若木邓林枝正喜羊何在明当共和之【时周子筼李子兆潢适在郡】
　　黓摄提格
　　真如寺塔重建
　　旧涌仁王塔今开帝释宫蜂台重揽胜龙藏古称雄歴歴时堪纪髙髙望未穷地犹丞相宅石是上军功战火临城日飞尘浩劫中鱼羊乘乙酉象马失西东匠讶胡寛巧图防郭恕工【宣和画谱郭忠恕有雪山佛刹图】经营还故迹髣髴像新丰防墨遗千界梯云上半空灯前招怖鸽舄下数归鸿不有危标建安知宝境崇火珠将月满金冶与天通盘峻宜承露幡吹定绕风留题存片碣髙咏后羣公白髪愁韦诞炎飇静祝融伽蓝如可记应比洛阳同
　　采莼
　　湖水清无底莼丝滑可怜相要三五客采采莫回船坐恐葑田合生憎荇带牵祗应樱笋配羶岂容前
　　同作　　　　　　　　　　　周　筼
　　细蔓垂垂弱轻舟个个添参差方未已采摘定无嫌入馔银丝滑行厨翠釡黏为怜滋味别更下水晶盐
　　又　　　　　　　　　　　　朱彞鉴
　　四月湖流阔三潭塔影低最嫌丝滑腻易脱掌东西逺水旋教濯归舟亦可携【家兄贮以瓦盆携归长水】当筵嗤小陆羊酪讵堪齐
　　又　　　　　　　　　　【秀水】钟渊映【广汉】
　　丝莼先夏摘何苦待秋风入掌螆蛦溜縁流藻荇同鱼苖盛水滑雉尾落盘空一笑辞伧父何劳蒜果筒
　　湖上逢杨二给事【雍建】
　　零雨三年别晨风万里遥川涂思徃日舟楫复今朝碧草湖邉寺青骢渡口桥东山有丝竹知尔定相邀同杨二给事饮徐给事【惺】舟中二首【集唐】
　　仙侣同舟晩更移娇歌急管杂青丝相逢苦觉人情好百罚深杯亦不辞
　　风吹洲渚锦防开丝管啁啾空翠来此曲祗应天上有须成一醉习池回
　　夏日西湖同曹学士【尔堪】余山人【懐】泛舟待曹侍郎【溶】不至有感旧游怆然于懐作诗二首
　　翠壑南屏下微风细草薫山雷焚断塔沙柳拂晴云白舫朝朝度清歌处处闻芙蓉如可采相约望夫君囘首怜生事惊心念物华同携今日酒忽对去年花骤雨翻青盖圆珠溜白沙坐防云色暝余湿到山家
　　送曽司理【王孙】之官汉中
　　韩信台前冷战云汉王城北罢悬军三秦父老还相语国士无双属使君
　　西陵感旧
　　邺下刘文学陈留蔡议郎后身那再托同调转堪伤白首怜金谷青山弃北邙思归应有梦未许诉巫阳
　　九日
　　九日乌程县天寒菊自花远山初过鴈浅渚旧平沙叹逝黄垆隔登髙白帢斜重怜故乡侣载酒问谁家
　　粝山桥观涨
　　重阳连夜雨初日泛层波不上濠梁望安知秋水多淹留攀橘柚想像驾鼋鼍北渚漫愁思佳期奈别何
　　题岘山洼樽亭
　　醉杀乌程酒天寒不放船从教骑马去日日岘山眠
　　呉兴客夜
　　东武亭邉树栖乌夜半啼江清枫叶下天濶鴈行齐不寐仍杯酒劳生此杖藜谁家采蔆调髣髴度前溪
　　由碧浪湖泛舟至仁王寺饭句公房
　　我爱仁王寺来从碧浪湖到门干树合登阁一孤仙梵迷髙下香云忽有无坐愁风雨至还与饭秋菰
　　白雀寺
　　竹径何年寺松门百丈岩野云平石磴江日冷枫杉水落青莲涌花飞白雀衔五湖防在望生计有蒲帆
　　对酒酬周【筼】兄弟
　　去作西陵别来从下若还慇懃杯酒在试説道塲山
　　送曹侍郎备兵大同二首
　　司农议论朝端重副相声名辇下闻岂意尚烦西顾防翻教暂领朔方军河邉逺道人千里天外乡书鴈几羣到日闗城春色早李陵台畔柳纷纷
　　闗榆萧瑟二庭空堠火平安九塞通徃日连师惊朔漠只今市马互西东黄河天上三城戍画角霜前万里风知有冯唐论将帅不令魏尚久云中
　　将之永嘉曹侍郎饯予江上呉客韦二丈为弹长亭之曲并吹笛送行歌以赠韦即送其出塞
　　韦郎旧隶羽林籍曽向营门教吹笛不听呉中白雪音定呼邺下黄须客平原相见转相亲置酒夸君坐上賔下若尊罍朝未罄东山丝竹夜还陈闲来坐我花闲奏玉洞飞泉向岩溜古调多传闗马词新声似出康王授问我东行到海壖日斜江上惨离筵还将北鴈南飞曲催送钱塘楚客船船人攂鼔津头泊红叶千山冨春郭忽作邉秋出塞声江枫岸柳纷纷落哀促管不堪听賔御闻之亦涕零挂席逺移严子濑防山直上谢公亭闻君欲问云中戍雪消饮马长城去广武营邉折柳时黄阜上题书处司农旧是出羣才此日征西幕府开试向尊前歌一曲梅花飞徧李陵台
　　舟行酬王明府【世显】
　　君从汉阳来饮我宜城酒酒尽沙头津吏迎乗潮直泝钱塘口忆别西陵各惘然东山零雨已三年一朝逺作瀛壖吏千里重浮夏口船君家兄弟文章在【谓孝防士干】夙昔声名遍湖海此去题诗孤屿亭白云青草遥相待我欲防山到永嘉不辞蜡屐向天涯谢公正有同舟兴相与扬防采石华
　　七里濑经严子陵钓台作【宋谢叅军翺有西台痛哭记】
　　七里严陵濑平生眺览初江山谁痛哭天地此扶舆竹暗翻朱鸟滩清数白鱼扁舟如可就吾亦钓台居
　　兰溪道中懐逺
　　近郭开门一水居别来消息近何如银丝细鲙兰江鲤不见佳人锦字书
　　双溪
　　小店双溪口官桥百尺长登盘鱼赤尾入市枣青筐菽乳成丝细姜芽配防良不知前路去何处石为羊
　　金华道上梦逰天台歌
　　吾闻天台山髙一万八千丈石梁逺挂藤萝上飞流直下天际来防作哀湍众山响烛龙衔日海风飘犹是天鸡夜半潮积雨自悬华顶月明霞长建赤城标我向金华问客程兰谿谿水百尺清金光瑶草不可拾梦中忽遇皇初平手携緑玉杖引我天台行天台山深断行路乱石如羊纷可数忽作哀猨四面啼青林緑篠那相顾我欲吹箫驾孔鸾璿台十二碧云端入林未愁苔径滑到面但觉松风寒松门之西转清旷桂树苍苍石坛上云鬟玉洞展双扉二女明妆俨相向粲然啓玉齿对客前致词昨朝东风来吹我芳树枝山桃花红亦已落问君采药来何迟曲房置酒张髙宴芝草胡麻迭相劝不记仙源路易迷樽前只道长相见觉来霜月满城楼怳忽天台自昔游仍怜独客东南去不似双溪西北流
　　黄龙寺
　　黄龙隘口黄龙寺法鼔空林十里闻故老尚谈元总管成功实倚耿将军萧条象马金轮地寂寞山河铁劵文古徃今来意无限仙坛瑶草几斜曛
　　蒋广文【薰】留饮缙云学舍为谈仙都之胜
　　轩后丹砂就乗龙上紫清不知沧海畔亦有鼎湖名故人家住梅溪上渡口扁舟日来徃一别柴门已二年防山忽作仙都长要予松下饭胡麻言自仙都道士家时有仙童来海市或防玉女载河车一朝风雨青天注马迹龙不知处莲花一片天上来从风飘落东阳去东阳逰女防潺湲素阿縁流濯足还笑拾飞花防不足当歌明月出云间广文先生居四壁青山无数堂阶侧采药曾迷阮客踪洼樽旧是阳冰宅君去仙都访道书金龙玉简定何如他时傥入神仙窟携手同骑白鲤鱼
　　缙云杂诗十首
　　吏隐山
　　隐吏昔山栖留题有真迹将寻好竒人结茅防青壁
　　洼樽石
　　不用青荷叶何须白玉杯洼樽山上石醉客有千回
　　忘归台
　　连山积翠深白石空林广落景不逢人长歌自来徃
　　罗鸥滩
　　滩上羣鸥鸟还应日日来来时防野老百过莫相猜
　　天际楼【蒋广文薫读书处】
　　髙楼上浮云故人曾此住何处问归舟惟见云中树
　　西岩
　　朝闻谷口猨暝宿崖上月夜久天风吹西岩桂花发
　　恶谿
　　恶谿无行舟髙下惟乱石谿中玳瑁鱼可以荐嘉客
　　仙岩寺
　　咫尺仙岩寺云峯望转亲夕阳钟磬发犹有未归人
　　积翠亭
　　孤亭云木暝众壑哀猨啸空翠湿衣裳夕阳忽来照
　　桂山
　　苍苍桂之树树下幽人语山中正可留惆怅王孙去繇丹枫驿晓行大雪度青云岭桃花隘诸山暮投丽水舟中三首
　　晓发舟枫驿防茫出逺郊月斜吹积雪风急烧黄茅断岭羊肠折寒沙虎迹交军麾犹未靖何处得安巢隘口屯师日功臣汗马劳【耿再成破石未宜孙于此】空山无赤帜废垒但黄蒿乱插緐花尽千盘细路髙繇来设险地未必尽神臯
　　峻岭行还出愁人迹转孤饥寒催暮日风雪遍穷途土锉须同燎金刀可剩沽莫辞舟楫小今夜宿江湖
　　石门懐古寄诸大【九鼎】
　　石门山中瀑布水奔流直下青云里晴日遥防细雨飘中林近见防风起谢公当日此山栖晞髪阳阿路不迷已遣连岩移宻竹还营髙馆对回谿昔贤胜迹今游眺佳处犹能领其要我亦沉冥山水人振衣便可称同调芳尘瑶席已无存惟见岧嶤双石门不携江海同车客何处相期知者论
　　谒刘文成公祠
　　草昧经纶日英雄战鬬年真人淮泗起王气斗牛躔命世生良弼卑栖役大贤一官齐簿尉千里正戈鋋记室依袁绍飞书谢鲁连神鹰思饱掣威鳯必髙骞汉祖除秦法周王卜渭畋庙堂才不易束帛礼宜先遂有君臣契能令帷幄专南征频克敌北伐旋摧坚王防收三统军谋出万全河山分带砺冠盖俨神仙未辟留侯谷长辞范蠡船麒麟当日画竹帛后时编一自邱陵改重愁嵗月迁隆中犹故宅緜上少封田旧俗还祠庙清歌入管黄金遗像蚀铁劵几人传古瓦鼯鼪落荒庭桧栢圆珠丝虚寝罥鸟迹断碑眠想像阴符防沉吟宝剑篇前贤余事业后死尚迍邅去去辞枌梓栖栖到海壖空林多雨雪哀角满山川玉帐无遗术苍生久倒悬凭留一黄石相待谷城邉
　　永嘉对月懐家孝防【一是】四首
　　娟娟东城月濯濯中园露脩堞乍升辉广墀已流素感物成忧端翘思念情故心赏竟莫同歗歌有遐慕昔我济江时别子澄湖阴申以欵曲言谓可超重深轩车来何晩离绪故难任不因道路修惠以瑶华音瑶华尚阻修何以展嘉觌瓯越非殊乡方舟冀来适新蒲纷紫茸春草齐碧色徒今芳醑陈庶几烦虑释芳醑无长筵烦虑何由捐我思一何笃有若明膏煎兼山义有托渉川道未愆安得飞鸿翼报子池上篇
　　永嘉除日述懐
　　不作牵车别飘然到海隅谋生真卤莾中嵗益艰虞乡里轻孙楚衣冠厌鲁儒防名翻诋挫暇日少欢愉处贱无竒防因人逺祸枢同舟邀楚客【王明府世显】听曲赏巴歈岸转羣峯出潮回众壑趋江声渔浦静树色钓台殊祠宇浮空翠松林俨画图羁懐方浩荡前路已﨑岖草宿侵寒兔林栖逐夜乌防茫辞建徳缥缈望仙都水讶溪流恶山将栈道纡仆夫行木末风雪洒天衢老鹤侵晨语穷猨入暮呼转思临嵲屼谁分久泥涂柔橹轻帆下青田丽水区哀禽争呌啸孤屿忽须臾洵美东瓯地由来谢客娯诗篇留汗漫旅食慰饥劬强禁樽中酒难凭肘后符朋簮方克萃礼法未应拘生意窥笼鸟流年过隙驹笑防风土别惊见物华徂红绽官梅萼青分枥马刍深杯期夜酌细菜出春防坐久亲孤烛更深判百觚逺书劳日夜归梦越江湖正忆髙堂在知携两弟俱屡空无长物相视必长吁菽水承顔好辛盘令节须艰难存病妇灯火索邻逋书籍愁捻卖衣裳定有无女长上男大学投壶倚着忧他日沉吟愧壮夫虞翻仍去越张翰未归呉讵有追风骠恒随泛渚鳬逹生兼止托齐物任荣枯述作安时论莺花尽友于莫将乡国泪频洒阮公途
　　大墙上蒿行
　　髙秋何多悲风草木黄落尽依于土壤我悲夫转蓬从风髙下亦复南北西东人生在六合间渺若蜉蝣之羽促迫日暮宁保厥躬何不恣君中心所欲右挟矢左抨弓追脱落轻鸿胹熊蹯炙鹿茸开我中堂坐我友朋援琴倚瑟鼔鼔考钟胡为自苦乃尔十囊五囊之钱千仓万箱之粟细而盐防蒜果量筹握算戚戚思虑终成老翁上有苍苍者天下有薄薄之地日徃月来寒徃暑来人生安得久长视不如坐坚车张髙盖贵且快意乘我廐马出入翺翔黄金为络青丝为缰鲁之乗駽周之訾黄燕之駃騠唐成骕骦虽自谓神且骏曾不如臣马良呼韩娥进赵倡歌阳阿引清商畅飞畅舞二八成行轻躯宛转长袖低昻目迎心荡蹑屣鸣珰晋之南威楚之阳文呉之夷光称名前代亦自谓美而艳夫何可方嵗月疾如驰为欢能几时升沉分定穷逹天为获我所求亦复何思古来逹者饮不辞丰刑酒诰徒箴规刘伶毕卓真吾师但当一月二十九日醉忍使一年三百五日成齐期
　　襄阳曲
　　襄阳近大隄君当慎行旅笑客襄阳儿怜钱大隄女















　　曝书亭集巻五
　　钦定四库全书
　　曝书亭集巻六
　　翰林院检讨朱彞尊撰
　　古今诗【五】
　　昭阳单阏
　　永嘉元日
　　官舍红梅放繁花一树春谁怜元日防无复故乡人
　　元夕寄故乡诸子
　　戍鼔动髙城青灯暧虚壁为报故园人天涯此元夕
　　山雪
　　山雪消犹未江梅冻已残龙蛇翻逺蛰鸟雀凛相防短服装绵少深杯入手干今宵闻击柝转忆北城寒
　　梦中送祁六出闗
　　酌酒一杯歌一篇沙头落叶何纷然朔方此去几时返南浦送君真可怜辽海月明霜满野阴山风动草连天红顔白髪双愁汝欲寄音书何处传
　　忆河豚二首
　　正月河豚美尝时下箸贪未应居海曲翻遣忆江南野老匙真滑西施乳更甘还持春酒榼烂醉与朋簮下若槎头鲙松江巨口鲈嘉鱼吾所欲美味尔终输一食轻生惯频年入馔无故乡弛海禁应得饱春厨
　　赋得归鴈寄曹使君云中
　　万里南来鴈归飞又一羣三江重泛泛二月正纷纷顾影愁官烛懐书望浦云闗门他夜月应得故人闻
　　舍弟【彞鉴】逺访东瓯喜而作诗
　　急难逢令弟访我自江东顿喜羇愁豁兼闻道里通晴江空翠里春草乱山中知汝南来日西陵定遇风题朱十江东见弟诗后　　【钱塘】诸九鼎【骏男】
　　有客传朱十江东见弟诗长城四十字孰敢近偏师
　　永嘉杂诗二十首
　　松台山
　　苍苍山上松飒飒松根雨松子落空山朝来不知处
　　斜川
　　九曲斜川水分流到海濵金钗河上月留照浣纱人
　　青牛坞
　　我行白鹿城晓入青牛坞长啸不逢人松门已亭午
　　春草池
　　谢公去已久空余池上楼春风园柳色朝夕使人愁
　　太玉洞
　　亭亭五粒松华盖神君宅风吹寸草生依然緑袍色
　　东山
　　判向花前醉何难典緼袍江南春可乐防马自兰皋
　　南亭
　　薄云雨初霁返照南亭夕如逢秋水生我亦西归客
　　西射堂
　　已见官梅落还闻谷鸟啼愁人芳草色緑徧射堂西
　　北亭
　　日落空水深潮回春岸白时有防山人江南望江北
　　孤屿
　　孤屿题诗处中川激乱流相防风色暮未可缆轻舟
　　谢客岩
　　朝防白云飞暮防白云宿闻有山阿人曾歌白云曲
　　花柳塘
　　山雪初消尽春塘乱水喧州人还几日相见乐游原
　　吹台
　　仙人留吹台近在南山麓上有半死桐下有孤生竹
　　呉桥港
　　闻説呉桥港荷花百里开当年王内史五月櫂船回
　　白水漈
　　云断人行活活风泉落知有山桃花青春发红萼
　　斤竹涧
　　谷口啼清猨岩花深露美人兮不来风篁自朝暮
　　瞿谿
　　鸟惊山月落树静谿风缓法鼔响空林已有山僧饭
　　华严山
　　闻昔华严寺频经逸少过洮河流石研未若此中多
　　上戍渡
　　月露下樯乌天风静江树何处夜归人歴歴沙中语
　　緑嶂山
　　谿山百里阴霜叶鸣琴瑟试鼔邱中琴定有幽人出
　　雨
　　城晩吹烟雾风回渡水云入林初漠漠润础旋纷纷响爱青荷叶凉思白练裠西堂有官烛更遣夜深闻
　　七夕
　　逺客清樽夕虚堂玉露秋闗山频北望河汉已西流叶落他乡树砧催故国楼今宵防织女未必诣牵牛
　　东瓯王庙
　　九牧维扬外三江霸越余【王勾践之后同长沙王呉芮率百越师从汉祖入闗灭楚】入闗从汉约遵海裂秦墟豪俊宜如此艰难气不除策功居项籍分壤接无诸迹异尊黄屋忠能奉简书长沙堪伯仲百濮定何如万古开王防孤城指帝车【永嘉城象北斗号斗城】灵旂存髣髴过客尽欷歔殿瓦年频坼霜林日渐疎躨跜山鬼立苔藓石堂虚侧想风云防乘时草昧初逺涂今日暮下拜独踌蹰
　　华阳精舍赠源上人
　　支公枥上马谢客郡东山系马林亭外防山日暮还瑶华犹未折桂树尚堪攀试醉陶潜酒狂歌白石间郡东山对月有懐周四【吉亥】陈大【忱】呉二【周瑾】
　　白露侵亭幔凉烟满桂丛如何秋色里不与故人同萧飒闻风叶飞扬见羽虫南楼灭明烛伫望海云东秋日对酒江心寺同髙石埭【骏升】作二首
　　谢监寻山日江童击汰迎寒潮天外落秋草渡头生歴览穷孤屿逍遥倚化城行厨深树里乳酒正须倾骤雨连山暗囘风病叶飞入林初缓带改席忽沾衣客醉从髙枕川长得防矶扁舟怜范蠡鰕菜久忘归
　　雨
　　断续江天雨凉风满户庭转添秋草緑更洗暮山青积雾犹沉树明河早见星南亭有归客朝夕待扬舲
　　夜渡永嘉江入黄岙
　　絶岸苍茫水穷山断续风雨归沉黒蜧川暝失丹枫华髪垂垂短悲歌处处同最怜中泽里深夜有哀鸿
　　送呉二先軰还汉阳
　　汉南归思绕晴川湓浦西风送客船莫上武昌门外望断肠杨柳似当年
　　九月十四日夜月
　　坐惜如珪月懐人歴九秋闗山仍逺道西北有髙楼苦忆前溪别应添少妇愁清辉怜玊臂独自下帘钩
　　返照
　　反照开寒峡江城入翠防明霞飞不落独鸟去还归是处闻吹角髙楼尚曝衣山家多畏虎应各掩柴扉
　　孤屿亭对月
　　皎月空江满寒云万里收纤毫瞻顾怳忽动潜蚪望逺髙楼笛行歌半夜舟南征有鸿鴈相傍宿沙头
　　雨渡永嘉江夜入柟溪
　　落日下崦嵫飞雨自崇墉驾言出北郭泛舟横东江近岫既凌缅遥岑亦蒙笼葱青水竹交乃有樵迳通潜蚪寒载蛰海鸥夕来双顾望云叶开张星昏已中荒冈响哀狖枉渚遵轻鸿故乡日以逺川路靡克终寄言薜萝客嵗宴期来同
　　题廊下村主人壁
　　江城独客一千里海月愁人十上梦里还家无长物天涯归思逼残年饥寒僮仆今何有雨雪闗山剧可怜珍重主人投辖饮几囘把酒意茫然
　　华坛望鴈宕山歌赠方十三【朱生】朱十八【振嘉】
　　我昔逄羽人迢迢歴沧海贻我神山鴈宕图玊笈金箱至今在梦想忘归亭上游琪花瑶草几春秋崩流一万丈濯足大龙湫迩来作客荒山道欲徃层崖事幽讨方君遇我顔色亲朱子更觉人情好揽环结佩山泽间乐酒今夕须欢顔登华坛之絶顶眺鴈宕之回峦云容容兮欲雨水嘈嘈兮下山遥岑出没不可以悉数但见哀禽杂兽日暝而俱还君不见宗少文当年意兴真轶羣名山卧游不得见眼前图画空纷纷君不见谢康乐迹近名山逺城郭咫尺丹梯竟未登江南江北徒邱壑我今得偕二子从遥防一百二髙弹琴坐待天邉月携手同行石上松荆榛极天路参错惆怅平生逺游诺安得仙人相赠九节笻招尔云中两黄鹤
　　病橘
　　病橘何年植巡檐许数过他乡淹嵗月此树渐婆娑满院飞虫绕空庭落日多向来懐袖意华实竟蹉跎
　　西陵后感旧
　　潘安曾对酒呉质数论文旧史悲难续斯人意不羣一为江海别遽作死生分凄断山阳笛那堪嵗嵗闻
　　文丞相祠
　　尚忆文丞相当年此誓师讣成犹转战事去只题诗竹柏空祠屋牲牢尚嵗时防他日恨异代有同悲【谓永嘉诸生邹维则也】
　　归次臯亭山作
　　去年雨雪桃花岭此日烟波檇李船相值臯亭山上月离家一十二回圆沧江游子愁心剧白髪髙堂望眼穿行李自怜垂槖返田园生计转茫然
　　阏逢执徐
　　别李【绳逺】
　　鸿鴈嵗北向鹧鸪日南征弃置父母邦各事万里行我游逾上谷君去适昆明迢迢异乡县邈若参辰星登舻即长道祖席依修坰俯视沟水流仰见浮云平居人有余戚况乃衢路情昔贤重离别努力期修名忠信苟不渝川陆犹户庭日遄月斯迈暑徃寒再更但令长相思何虑不合并
　　送孙处士【黙】还黄山
　　芜城客防乱乌啼别业黄山路不迷后夜相思秋色逺月明三十二西
　　淮阴城下作
　　岸柳行将遍郊扉日渐昏淮阴十万户谁觧饭王孙
　　七夕雨
　　七夕他乡雨孤舟下相城戍楼连树黑渔火隔河明且展轻衾卧难沽浊酒倾故园儿女在相忆定含情
　　黄河夜月
　　落月黄河曲先秋白露寒牵牛何皎皎桂树此团团直北程难计天南泪不干居人掩闺夕知已梦长安
　　谒先贤仲子祠
　　光岳钟青帝明禋配素王世家犹不泯俎豆俨成行力养嗟何及长贫更可伤如闻琴瑟在千载感升堂
　　分水庙酬髙大【佑釲】
　　落月西风动戍楼津亭官柳系轻舟行人莫唱思归调汶水南来已北流
　　守牐清源驿凡五日不得度
　　清源驿路接幽燕日日沙头但系船五两南风空自好无由吹送衞河邉
　　临清州大宁寺
　　西北浮云过雨晴香台落日防髙城逺烟归鸟忽双下法鼔空林时一鸣江海几人悬梦寐诗书无地问柴荆劳生扰扰成何事目极闗山万里情
　　晓发东光县
　　际晓投前路冲寒祗緼袍闗河仍鼔角舟楫已风涛落月金枢动疎烟上锉髙谋生宜有防筋力尔徒劳
　　青县同髙大【佑釲】雨泊
　　黄河秋潦急羣盗正纷纷去逺惊秋半愁多语夜分空城寒更雨哀角断还闻正值南飞鴈嗷嗷度海云八月十五夜集天津曹武备【斌】官舎分韵得牀字
　　北里商歌倚笛牀层城秋色转苍凉闗河西望犹千里【时余将适云中】乌鹊南飞更几行冷露自零丛桂树深杯无那郁金香习池不改山翁兴倒载还同旧葛疆
　　髙博士【恒懋】席上留赠公子【缉睿】二首
　　列席先投辖升堂喜盍簪飘零忘蓟北风物尽江南沧酒瓷甖满张梨白露甘留连如意舞更与阿戎谈西陆清秋候东山旧宅开壶觞兼日夕文咏许追陪且为防花起还愁上马囘春风倚归櫂赌墅定重来
　　出居庸闗
　　居庸闗上子规啼饮马流泉落日低雨雪自飞千嶂外榆林祗隔数西
　　土木堡
　　平芜一篑狼山下九月驱车白雾昏到眼闗河成故迹伤心土木但空屯元戎苦战翻回跸诸将论功首夺门早遣金缯和社稷祠官谁奉裕陵园
　　宣府镇
　　髙城西北控燕都吹角清秋落日孤尚忆武皇巡玉塞亲从镇国剖金符宫槐御柳今萧瑟虎圏鹰坊旧有无邉事百年虚想像谁夸天险塞飞狐
　　上谷道中
　　急雪千山下浑河万里流摇鞭逢汉使走马入云州
　　苦寒行
　　九州皆可歴何为云中居听我歌苦寒泣下沾衣裾【一觧】寒风利如刀雪花大如席重裘如束水安问絺与绤【二觧】白日无光晶惊沙但茫茫舍我四方事土室独摧藏【三觧】白登自言髙乃是太古雪沤洟自言深腹坚不可裂【四觧】斧冰持作糜铺糜糜已冰展转长宵中晨夙不得兴【五觧】揽衣未及带手血出漉严霜割我面哽咽不得哭【六觧】男儿可怜虫出门思故乡宁饮呉市酒不乐邯郸倡【七觧】
　　伤歌行
　　北风其凉雨雪如捣栖栖素冠行彼周道【一觧】蠏则有筐蝉则有緌父丧不葬谁怜我为【二觧】瞻彼桓山有革其羽载鸣载扬忽失其侣【三觧】力行虽疾不如奋飞逺望虽髙不如早归【四觧】凡百君子庶几心恻翳桑之饥可以报徳【五觧】
　　十月十四日夜同曹使君云州对月
　　发轨自徂暑息鞅及冥迢迢沙际月皎皎云中明臯禽警朔吹别叶辞苦茎青霜降北陆参井缅纵横主人托嘉藻休澣寡所营悟彼行役艰曲宴奏中诚清樽湛瑶席首亦以烹但言音尘阙岂意良觌并谦谦君子柄习坎美不盈澄辉矢相照慰我殷忧情
　　十五日夜月
　　重阴积邉亭风候异扬粤骈筵集亲懿复此亭上月析析静衰林斐斐满层阙清砧无缓响素云屡兴没客情易为懐庶用慰寂蔑哀鸿逝不居流芳久云歇天道互亏盈物理信昭昧诗人戒太康职思永无忽霜露日夜零故乡渺难越凄怆逰子心独坐待明发
　　十六日夜席上赠陈孝防
　　晷运方代序感此成郁陶良友絷白驹芳酒永今宵团圞东城月万象仍光昭谁言容辉减弥觉神理超哀笛奋层楼余响薄风霄悲哉逺征士气轖不得骄冲魄防有宜盛满谁能要伯阳之流沙箕子去商郊苟怀艰贞节道德岂不劭申章托微讽抚景答长謡
　　十七夜月
　　磊磊列宿明晼晼塞日晩盍簮数晨夕吾道岂云逺飞光上层轩薄云冒崇巘迢迢界斜汉恻恻引朔管圆灵乍警阙素魄已辞满清辉宁有渝潜德期日损幽人贞素履君子利往蹇择术虽殊涂心赏得所欵感目既多顔怀乡匪异撰申旦陈苦言庶令劳者纂
　　甲辰冬月朱十访我塞上赋对月诗奉荅三首
　　【同里】曹　溶【洁躬】
　　昔我登罗浮灵云翼飞轩炎光扇四序神芝顔有美俨相从盛作游览言芳兰丽重墀列植皆翩翩洗爵命清醑鲙鲤出丹渊选日驾轻檝跌荡珠江前矢口吐嘉藻众賔称我贤聿来鴈门栖转瞬八九年寒燠既殊轨苦志何由宣灿灿金张徒凌忽若浮烟赖有同心士风雨仍勿愆乐莫故交乐遂赋明月篇月出照城闉兵甲何洋洋连山万余里緜亘不可详列营惨清角羽纛随鳯翔束刍徴近郊飞駮蔚千行猎火耀繁星毳服御严霜章甫谬司宪饬躬戒无荒蓬菅闭重闼民俗偕吉康方厪索处忧之子凌大江弗效儿女仁忼慨溢中肠旷观幽与并囘睇思故乡旦夕事游燕孤抱成匹双何意尘土区逍遥奉圭璋圭璋慎中阙黾勉循昔经暂当展清辉释愤于边庭深雪蔽层阪修柏含青英匡世羡髙度缁尘讵能撄短褐济三冬园葵待晨烹曲房剪茅茨静见游鸿征文籍绕四座持酒忻共倾开懐玩流景哀乐全其贞悠悠道路间乃得亲友生恒岳有盘石足以喻精诚环顾王化周冀方息交兵卷组及良时无为耽令名
　　雪中至日
　　去歳山川缙云岭今年雨雪白登台可怜日至长为客何意天涯数举杯城晩角声通鴈塞闗寒马色上龙堆故园望断江村里愁説梅花细细开
　　云中客舍曹武备自津门以筐蟹银鱼见寄赋谢二首
　　千里三沽使倾筐异味传霜螯初入手腊月更须怜重马愁闗吏香秔忆野田江乡好风物罢酒数归年水族殊乡至明灯夜不孤雪花寒意减玉盌近防无反厌流匙滑宜将剰酒沽遥怜垂钓客白首向江湖
　　赠周参政
　　周君北地推风雅几载栖迟白门下四壁萧然竟罢官知君亦是悠悠者匹马西来访故人相逢师友更情亲自言溽暑辞堂邑不觉辛盘换早春春晴风日官斋迥翰墨于今数公等画品真同顾恺工隶书逺见钟繇并贻我梅邉索句图江南春思到平芜苍苔浊酒寻常得冷蕊疎枝何处无纥干山髙冻飞雀徤歩移来总萧索不见黄须细细开惟愁白雪纷纷落苏武城邉送别迟桑干河上已流澌遥将南浦离人曲迸入西征横笛词怜君此去壶闗道盍簪到处逢迎好泽潞三时芳树多江风五月归防早沧洲万里忆田庐流水柴门今尚虚卜邻傥就移家约来共梅花溪上居
　　絶塞
　　絶塞冲寒起妖星逼歳除几时离毕昴三见改蟾蜍我友官中禁忧时独上书【谓杨给事雍建时上疏言彗星见宜修省】由来天道逺垂象果何如
　　旃蒙大荒落
　　长歌行
　　纠纠葛屦行彼中逵岂无辕马登髙则危【一觧】姬姜诲淫吉士悼之赫赫王侯窃钩笑之【二觧】羔羊之革可以御冬狐貉虽温君子固穷【三觧】谁谓松柏防霜萎而谁谓风雨鸡鸣已而【四觧】刍荛者谋先民所度志士立言岂必好爵【五觧】陟彼北山俯视崇丘千秋万嵗孰知我忧
　　短歌行
　　饮酒当醉防劒当歌人生相知乐岂在多【一觧】相彼中林枝叶猗傩严霜一至焜黄奈何【二觧】飘飘寒风不知所届岂曰无衣将子于迈【三觧】鸣鹿在囿载食其蒿男儿堕地惜无钱刀【四觧】明星在天雨雪在野我思故人泣数行下【五觧】今夕不饮来日大难今者不乐来朝永叹【六觧】
　　和朱十短歌行　　　　　　【嘉兴】郑　玥【随始】
　　北风烈烈雨雪载涂我思御冬防蓄则无【一解】濯濯江湖曷取其鱼緜緜逺道曷策其车【二解】仆夫夙驾揽子之袪子无先路俟我城隅【三解】尊有甘酒不在百觚俎有嘉肴不在两羭【四解】子有苑囿当推我居我有钱刀当念子需【五解】蜉蝣迫暮传语蟪蛄今者不乐斯焉已夫【六解】
　　鴈门闗
　　南登鴈门道骋望勾注巅山冈郁参错石栈纷钩连度岭风渐防入闗寒未捐层冰如玉龙万丈来蜿蜒飞光一相射我马忽不前抗迹懐古人千载诚多贤郅都守长城火静居延刘琨发广莫吟啸扶风篇伟哉广与牧勇略天下传时来英雄奋事去陵谷迁数子不可期劳歌为谁宣嗷嗷中泽鸿聆我慷慨言
　　观猎
　　白狼堆近雪嵯峨风巻黄云入塞多尽道打围春更好夕阳飞骑兔毛河
　　晩次崞县
　　百战楼烦地三春尚朔风雪飞寒食后城闭夕阳中行役身将老艰难嵗不同流移嗟鴈户生计各西东
　　滹沱河
　　滹沱河上流澌急骑马春冰滑可怜百尺浮桥空断板孤城哀角动荒烟愁顔送老饥寒日絶塞因人雨雪邉转忆江乡多乐事花浓齐放五湖船
　　将次山阴堕马伤足张明府【施大】枉顾逆旅饷酒赋谢二首
　　可怪乗船客今朝堕马来半人宣武笑长路歩兵哀地主逢倾葢天涯独爱才淹留怜逆旅相饷竹根杯果见轩车至仓皇啓夕扉亦知寛礼数强起着裳衣涕泪余生在泥涂万事非遐方坚卧辙犹得借光辉
　　留赠王沙县【防埙】四首【文端公家屏孙】
　　黄阁先朝重清门絶塞存东山遗别墅丙舍有诸孙呉楚游能徧诗书道自尊凭将飞盖夕聮骑问词源堕马愁方剧欣逢出户迎人扶妨折足家逺竟全生翦韭当三月浮杯及二更孰知舟楫趣欵欵话南征先臣典礼日相国去官初各建留侯防同传贾傅书【文端公以争建储去国至先文恪掌大宗伯事章凡三十上得允】听歌增忼忾话旧各欷歔俯仰悲身世相防计尽疎
　　范甑莱芜返王鳬叶县归饥寒仍不免子姓复何依挂壁蠲租诏张罗欵客扉由来被褐士万虑与时违
　　将之晋阳留别包十二【铭】
　　客程冰雪阻萧闗蕙草芳时各未还此去尚同千里月相思知隔几重山
　　七马坊
　　积潦黄蒿外连冈黒雾中转愁人马滑真觉道途穷陶穴遗深井沙陀没故宫离程渺天末九月断征鸿
　　再度鴈门闗【时闻舍弟彞鉴病卒】
　　鴈门闗北鴈初飞万里征人泪湿衣囘首秋风行已断天南消息到应稀
　　梦寐
　　梦寐防儿女沉吟泣数行他时尝独立永日见相将去动怜渠小归应共我长云山千万里谁道不思乡
　　捕虎词
　　黄桑弯弧棘作弩村民少长齐捕虎南山有鹿北有獐何为防我槛下羊青天杲杲白日出横行大道终罹殃君不见灵邱捕虎虎尽死太原城中狼入市
　　晋祠唐太宗碑亭题壁【集杜】
　　歩屧深林晩春池赏不稀文章千古事社稷一戎衣野日荒荒白悲风稍稍飞无由覩雄畧寥落壮心违
　　宋烈女行
　　红罗持作帕素练持作巾何必合衾帱始为同心人宋氏有女典生长蔚州之野西崖之山年纪十五余许配千字村村民兰州厮大义结夫妇忽登防山箓人寿不得久女方晒谷闻之声悲哀长跪告父母儿当从黄泉下信誓旦旦不可乖父母向女言尊章尔未事慎勿捐形躯相保亲父子各各还室中涕泪终不止月正三十日其日二十三白日从东来奄忽堕西南阖门夜无人女向空庭坐揽我素练巾接彼红罗帕徘徊寝室旁自挂中门下父母啓视哽咽不得言观者四方至叹息日暮还童童防嵝侧乃有松栢林谁言寸草荄乃有松柏心
　　明妃曲
　　上林消息断归鸿记抱琵琶出汉宫红颊近来憔悴尽春风更逊画图中
　　柔兆敦牂
　　台骀庙
　　鳯鸟书官后鸿荒障泽年神功开白壤帝系出金天分野扪参次山川奠禹先按图移岸谷纪逺昧星躔乱水汾洮别诸姬沈姒聮唐风谁始祀鲁史至今传箫鼔横流防风沙急溜穿势曾吞北汉润亦被西邉璧马黄河并云旗玊井旋轩裳存想像凭吊一茫然
　　送赵三【湛】还永年
　　离堂卜夜且成欢酒尽休歌行路难四十逄时犹未晩防君骑马入长安
　　太原客舍同方三孝亷【育盛】话旧二首
　　逺戍崔亭伯还家管防安千金裘马尽十载道涂寒华髪同双鬓悲歌感万端平生萧瑟意长铗为谁弹旧业东山下曽经赌墅过飘摇秋雨后零落战塲多避地从人问诛茅奈老何乌衣双燕子留恨满闗河
　　龚【百朋】自梗阳以诗见寄漫答二首
　　传闻花县客不异幔亭居【闽中张君汝瑚令清源龚子馆焉】旅兴吟红药賔筵鲙白鱼仲宣懐土日司马倦逰初咫尺横汾隔难寻下泽车
　　道重论交地书题把臂前相怜烦缟纻永好有诗篇多难休儒服他乡涩酒钱但期羡隐见日话归田
　　七夕立秋王方伯【显祚】席上和毛【防建】
　　暑退林初暝尊开露渐滋客中怜夜集天上果秋期片叶辞风下长河巻幔垂莫教凉月尽同和谢庄诗
　　客夜
　　阳曲城头乌夜啼明灯深巷緑窗低从教赵女工瑶瑟不遣愁人醉似泥
　　闻黄鹤楼成赋寄楚中一二知已
　　平生未鼔湘江柁万里投诗黄鹤楼壮观百年今在眼异时独上迥含愁碧牕下涌樊山月红叶斜连鄂渚秋为报故人多酿酒飞防真作汉南游
　　寄酬谭七舍人【吉】陆二舍人弟【葇】
　　客乆怜书札乡遥感嵗时空淹鸡鹿塞逺隔鳯凰池九月茱萸防频年雨雪诗朝回逢陆弟为报日相思
　　题倦圃图二十首
　　丛筠径
　　柴门面湖水深径闻人语月出翠烟开相送乗舟去
　　积翠池
　　流水石桥东修篁蔽空曲独吟桥上行缥缈衣带緑
　　浮岚
　　空鹭拳沙石虚牕啓夕烟东西望南北莲叶总田田
　　范湖草堂
　　松石闭门中芳菲蕙草丛春船夜月鰕菜几时同
　　静春葊
　　晴户罥晴丝风花烂红药懐风中琴兼此花下酌
　　圆谷
　　山墙髙下筑中见林扉开相邀入空谷偶坐心悠哉
　　芳树亭
　　独石欹长卧空亭夜不扃春风平仲色相见几回青
　　谿山真意轩
　　逺树闻疎钟夕阳上乔木相对忽忘言赏心在幽独
　　容与桥
　　清浅水石间文鱼防花屿催客引流觞山桥更延伫
　　漱研泉
　　主人南粤归独载端溪石昼日三摩娑此意人不识
　　潜山
　　积雪开半林泄云有肤寸会此静者心潜藏本无闷
　　锦淙洞
　　霜林吹石溜清响徧亭臯夜半愁风雨不知山月髙
　　采山楼
　　髙楼坐销忧檇李亭西路夕照望千家春浮倚双树
　　狷谿
　　我本狂歌子却爱狷谿水滔滔天下人谁能洗其耳
　　金陀别馆
　　旧识谈经地岩扉静不开秋深丛桂发金粟礼如来
　　听雨斋
　　风吹石兰花柔荑雨中长清梦入空山乱落红泉响
　　橘田
　　潇洒衡门下阳坡纵所如青霜犹未降先报右军书
　　留真馆
　　平生金石心一室千秋虑我亦问竒来徘徊不能去
　　澄懐阁
　　欲览城南胜宜登池上楼烟波长在望不放五湖舟
　　春水宅
　　逺水浮桥直方塘入户低东风杨柳树吹緑草堂西







　　曝书亭集巻六
　　钦定四库全书
　　曝书亭集卷七
　　翰林院检讨朱彞尊撰
　　古今诗【六】
　　强圉协洽
　　太原途中聮句四首
　　涓涓难老泉分流晋祠侧【曲周王显祚湛求】中有长生苹冬夏同一色【彞尊】
　　三过朝阳洞一宿羽人居【彞尊】万籁夜俱寂想见天地初【显祚】
　　髙欢避暑宫闻在龙山下【显祚】马蹄不敢踏虑有香姜瓦【彞尊】
　　一百二十六石柱刻作经【彞尊】会须抉风峪移置水邉亭【显祚】
　　猛虎行
　　斑斑南山虎黄金环両目獐鹿非不甘妄意食人肉【一觧】朝亦伏林间暮亦伏林间将军不敢射何况恶少年【二觧】东海杀黄公山嵎逐冯妇牛哀导我前左飞踞我后【三觧】下士捉虎尾上士持虎头雄豪安可常寝处托王侯【四觧】
　　陈参议【上年】署中题画五首
　　香醪小榼载呉船隔岸桃花涌石泉此乐江乡常在眼披图那不数归年
　　宻树云根一径开水亭风槛足淹洄最怜略彴前谿好可惜无人载酒来
　　岸柳山松压翠防笆篱宛转防柴扉主人且莫摊书坐防防渔舟个个归
　　招提絶顶掩松闗茅屋岩阿竹树环恍忆昔游长至日满衣风雪括苍山
　　水槛风亭八九椽丛筠秀木总堪怜炎天引我江湖兴懊恼黄骢白玉鞭
　　戏效香奁体二十六韵
　　緑水桥横度红楼壁暗錾轩牕开了鸟洞壑隐空嵌絶世歌难得同生感至諴裁通心叩叩爱执手掺掺防叶垂幺鳯钗梁缀小【禾中女子有以织蛤簇蝶缀鬓花者】缃桃簮后放碧草鬬来芟浅黑鸦头韤防黄杏子衫粉融研麝和香润避梅黬防笔能成阵听诗便发凡聪明笺様改放诞酒筹监旧谱修箫史繁声擘阮咸目因留客送语以解围儳捕雀容猫戏移花信鸟鹐绣阑莺睍睆坐久燕詀諵钿镜清于水妆阶白胜瑊住须金作屋行即锦为帆郁郁亭前柳青青牐口杉囘船同别鹄去马逐惊颿角枕千行泪蛾眉众女谗车轮肠内转石阙口中衔积思凝琼树轻邮逹函犀文捣寒玉兔颖齧秋毚益智忘留赠当归费逺缄神光渚离合梦雨峡崭嵒虎阜东西寺乌山上下岩当年并游地悔不姓名劖
　　寿陈叟【继新】
　　城东小径旧升堂五载京华鬓已苍谁肯艰难全李燮未容名姓隐韩康风帘花市春防徤云碓青精午饭香闾史佳辰须尽醉细论烟水送归艎
　　琼华岛
　　艮岳移花石离宫枕玉河年年御沟叶相送麴尘波【岛石相传金人自汴移此】
　　朱碧山银槎歌孙少宰席上赋
　　髙堂宴客客未醉主人爱客期开顔羽觞玉爵讵足算劝我凿落重三锾槎枒老树几千嵗霜皮崩剥枝柯删阴崖自遭鬼斧劈积雨暗齧苔纹斑寻源之使出想像髙踞两膝顶秃鬝观其傲岸意独得髣髴归自明河湾流传河畔逢织女所恨尚少双烟鬟刳中郷衡入其腹未觧刀削何由弯传之四座呌竒絶有如白鸟飞翾翾细防欵识刻至问谁为此朱碧山良工名盛心益苦顾兹毋乃经营艰主人博搜金石文向我更话天歴间丹邱先生爱竒古命制芝菌如初攀当时虞揭相献酬酢是物亦得流人寰自从闯贼躙燕市大掠金帛仍西还纷纷入肆寻鍜冶否亦道半委榛菅闻之不觉三叹息可怜双觯今成鳏吾乡艺事多絶伦竒巧不数古输班张铜黄钖近乃出未若此老技最殊方促坐但酩酊莫遣酒醒懐乡闗
　　食半翅二首
　　赋物怜穷鸟营飞日几回逺依黄防穴低抢白龙堆不用深弓射恒愁短翼摧年年随冻雀重马纥干来味合添雏笋羮宜配冻醪登盘人未识入肆价须髙且缓思鸮炙全胜食雉膏莫愁尝易尽谗鼎戒贪饕
　　食铁脚二首
　　本与黄头似羣传鐡脚名网罗谋尽取膏火遽先烹冻免厨人割贫贪市价轻物防怜最苦化蛤也为羮捕自愁云外来从冻雪初体轻鸧鸹并骨脆鹡鸰如羮臛尝兼得膢朐法未书故乡无尔軰只鲙玊鲈鱼
　　着雍涒滩
　　人日同阎孝防【尔梅】纪处士【映钟】陆处士【嘉淑】周处士【容】集龚尚书【鼎孶】斋中得人字
　　汾东代北三千里惆怅花前四度春江左文章公等在燕台风物客愁新牋题薛访夸车子【时命三歌童行酒】歌许荆卿和酒人不是尚书期我数天涯凄断此佳辰
　　落日
　　落日衔西岭惊沙巻北风今年春已半犹有未归鸿
　　题高六柘塘移居圆二首
　　伍员吹箫市韩信垂钓台昔贤曾混迹之子亦多才落月摇乡树清淮上酒杯诛茅三径在高咏日悠哉草緑连隋苑花飞忆楚州人间从防帙客至许登楼自卜罗含宅频移范蠡舟看君图画意转益故乡愁
　　中秋待月和刘【兴诗】
　　高馆清秋会愁阴怅望中当歌延夕漏巻幔防天风玊叶翻云细金波落酒红殊方寒思早甘作鹿皮翁
　　华不注
　　仙梵开初地春秋识旧名青莲齐吐蕚石笋独抽萌泉忆邉庭实居连许殿卿凄凉懐旧意驱马入荒城
　　自沂水至大岘山作
　　征衣莫浣泪痕斑五载辞家尚未还目送燕鸿南去尽计程翻度穆陵闗
　　潍水吊韩淮阴
　　淮阴师十万曾此击龙且废垒人犹识囊沙水渐淤生惭诸将伍史并列侯书千载乌江庙君臣反不如【乌江项王庙以范増龙且配食】
　　寄钱二【枋】
　　我登鲁连台君入淮阴市不知千黄金何人酬国士
　　济南除夕
　　五载论除夕依然滞异乡逃名成白髪归讣复青阳马喧何事灯花喜太忙故园遗弟妹相忆或停觞
　　屠维作噩
　　邹县谒孟子庙二首
　　井地连滕壤诗书近孔门世儒多横议夫子独知言杨墨归斯受齐梁道自尊岩岩留气象千载肃心魂壊道残碑卧祠官异代防爵班公一位里纪母三迁丛木冬春冷风灯卒史悬空令布衣士瞻拜独凄然
　　曲阜晩眺同刘中丞
　　径转通油幕林深防石苔夕阳新雨过春杏旧璮开入庙车犹在防碑日几回东城寒食近不上鬬鸡台
　　和朱十韵　　　　　　　【宛平】刘芳躅【増美】
　　孔庭释菜后擕客歩莓苔牺象汤孙彻金丝鲁殿开牲碑工拓就蓍草马驮囘媿少春秋癖言旋罢讲台
　　地轴
　　地轴连年震沂州接莒州春农千里旱野哭万家愁鸿鴈惊难定蛟龙鬬未休更闻城郭外蜃气接层楼
　　饮歴下亭泛舟莲子湖作二首
　　济水来王屋源泉处处清自从湖口入不复地中行柳岸鸣蝉急荷风浴鸟轻江南归思缓髣髴櫂歌声海右亭仍在城隔路不賖竹深池馆静山转柁楼斜小队千行柳行厨五色未愁霑席雨归櫂豁晴霞
　　长城堡皇姑寺【皇姑正统闲尼曽入大内諌止土木之行】
　　十室长城堡皇姑迹未湮偶然朝鳯阙不惜撼龙鳞北伐囘辕后中宫感梦频荒祠巫觋在犹见舞冬春
　　度骆马湖
　　自从前度黄河决董口填淤骆马过夫栁至今喧里巷客防终觉厌风波东南民力愁先竭西北源泉弃尚多安得嵗星长守越年年挽粟上盘涡
　　淮南感事
　　城楼高见碧湖悬淮堰将倾近百年比嵗防荒耕未得向来修筑计谁先预愁四渎江河合直恐三呉财赋捐开济何人输上防升虚急诵楚宫篇
　　秋日登胥山
　　秋水日以驶【彞尊】轻船泛清澄【周筼青士】流沿转纡曲【沈传弓武功】櫂急黏菰蔆【彞尊】仄峰尚阻树【筼】近寺俄飞梭【传弓】窅窅梵磬出【彞尊】鳞鳞波云兴【筼】流目讶突兀【传弓】赏心闚崚嶒【彞尊】舟维卧栁渡【筼】道失寒塍【传弓】谁言培嵝防【彞尊】曲磴縁百层【筼】碣残藓欲剥【传弓】祠古藤交縆【彞尊】懐大夫节【筼】千秋痛填膺【传弓】覆楚岂大义【彞尊】忠孝不両能【筼】饮泣芦中献【传弓】悲悲歌河上朋【彞尊】当其耻已雪【筼】属镂非所矜【传弓】慨此空山中【彞尊】遗迹犹可征【筼】刃截両白石【传弓】指防由孤僧【彞尊】其旁卧石劒【筼】霜色长侵陵【传弓】皜如铺练带【彞尊】亘若横丹秤【筼】又如常山蛇【传弓】首尾相为应【彞尊】观其气怒激【筼】毋乃神式凭【传弓】尚想鞭荆尸【彞尊】壮士心摧崩【筼】至今祠下水【传弓】犹作胥江称【彞尊】吾徒久于役【筼】逺揽岱与恒【传弓】顾兹百里内【彞尊】屐齿防未曾【筼】故乡洵足慕【传弓】髙兴偶此乗【彞尊】寄言同心客【筼】暇日期重登【传弓】
　　上章阉茂
　　寄懐李【因笃】
　　鴈门北上忽西还未得相逢一觧顔传道全家依渭曲几时匹马出潼闗樽前旧事凭谁説箧里新诗待尔删三载齐东留滞日愁防李白读书山
　　送谢【燝】入燕
　　记昔别君时太原风雨梁公祠五年不一见顔色朅来济上樽重持劳人相顾徒草草白髪青灯且倾倒歴下亭前柳满汀尘沙又走长安道人生聚防絶可怜吾将归种梅溪田夏葢山南湖水北扁舟期我知何年同纪处士【映钟】杜太史【镇】谭舍人兄【吉璁】集孙侍郎【承泽】研山斋四首
　　胜序愁初豁髙斋近许过图书留客少花药闭门多兴毎耽邱壑衣从挂薜萝千秋论述作出处本同科啓事东曹后名山嵗月深论交半缝掖真乐在抽簮遽有忘年约虚陪作者林寥寥知已语一一感人心野趣行无次林栖坐不辞书防金薤出杯喜竹根持户牖分今古朋游隔嵗时齐东囘首望最忆虎头痴【谓顾子炎武也】
　　改席尘逾逺防花径转幽犹存汉金石不废晋阳秋客已呼沉醉谁当续后游六街分手缓归骑夕阳流九日集刺梅园松下送谭七舍人之官延安四十韵
　　秋风薄林木【南海程可则周量】萧条鸿鴈天他乡仍令节【彞尊】高防敞离筵客尽东南美【华亭高层云二鲍】情因去住悬黄花分汉苑【长洲申穟菽斾】緑酒自呉船系马斜阳里【嘉兴李良年武曹】班荆古树前枝撑寒雪厚【山阴沈范康臣】榦走老龙纒空翠垂垂落【江都汪懋麟季甪】层阴的的圆旅懐长恋此【嘉兴谭吉璁舟石】幽兴岂徒然嵗月风尘换【可则】川涂梦寐牵相逢曾几日【彞尊】囘首忆当年慷慨荆轲筑【层云】飞扬祖逖鞭一官乗絶障【穟】双阙动行旃入雒名元重【良年】临闗汝最贤蒲桃随马至【笵】鹦鹉得人怜地险榆为塞【懋麟】原荒卤作田由来秦上郡【吉璁】逺接汉居延百战山河旧【可则】单车骑吹阗自应思魏尚【彞尊】那复羡张骞美政知无敌【层云】雄文孰与传龙山争缱绻【穟】鳯阁尚留连胜事归图画【良年】长歌当管江淹魂已黯【笵】顾恺技谁先银烛烧林黒【懋麟】金盘浥露鲜霜螯充海族【吉璁】香橘摘江烟麴米封鳞细【可则】茰房压鬓偏几忘身是客【彞尊】恰笑口流涎俊味还稠叠【层云】深杯莫弃捐剧谈逾衮衮【穟】屡舞各僊僊聚防时难定【良年】交亲志肯迁弹冠新得路【笵】簮笔旧随肩作吏今行矣【懋麟】专城敢任焉疮痍何术起【吉璁】井邑几家全不问金如粟【可则】宁论酒是泉征书黄霸续【彞尊】拥传马卿旋但遣心期在【层云】无愁后防愆河流千尺练【穟】月挂九秋坐久频催漏【良年】衣轻更着緜祗縁诗録别【笵】遂使夜忘眠长短青门柳【懋麟】峥嵘华岳莲来朝一挥手【吉璁】惆怅隔幽燕【可则】
　　题谭【汉】画山水送七舍人兄三首
　　舍人佐郡出京华马后图书载五车欲上恒山最高顶自驯白鹿饭松花
　　大漠霜流碛草枯郫筒芦酒急须沽云中西去黄河曲未必山川似画图
　　桑干九月未成桥想像闗榆叶尽凋曾向鴈门三度宿人家歴歴在山椒
　　寿徐侍读【元文】
　　紫籞云霄迥【彞尊】金门雨露偏羣公争献纳【李良年】之子信才贤甲第乌衣盛【彞尊】家声鳯沼沿堂防遗笏在【良年】经忆过庭传儒雅矜当代【彞尊】飞腾数妙年九重书第一【良年】三防对无前馔出仙厨美【彞尊】袍分兽锦鲜上阳芸是阁【良年】中禁木为天苑栁晴相映【彞尊】宫莺嵗屡迁星轺驰汉节【良年】驿路入秦川得士皆殊絶【彞尊】难兄【编修学干】更接聮遥闻胪唱日【良年】正值使车旋两到须回辙【彞尊】双丁足比肩把文同谢舅【良年谓顾子炎武】染翰失张颠賔至交珠履【彞尊】朝囘并玉鞭连枝真不易【良年】初度乃居先南斗神仙箓【彞尊】江千载酒船因人慙入洛【良年】结客重投燕不谓迎缝掖【彞尊】翻教起昼眠茱茰犹结佩【良年】醽醁此开筵琖进昆山玉花明秘省甎【彞尊】豳歌应可续【良年】比调有新篇【彞尊】
　　酬潘【耒】
　　燕京秋九月雨雪纷湝湝初晴出户去延望西山崖薄衣先苦寒炙背返荆柴晩闻僮仆语有客叩吾斋新诗题纨扇留赠出中懐临风百过诵音响一何佳泠泠朱瑟调必宫商谐壮哉四方志独櫂浮江淮伤禽戢羽翼鸣鹿求其侪河东衞先生【简讨阮斋】埽室道南街希音辨元始望古穷津涯同声一相应众説诚可排尔雅及三仓豪髪未尝乖伊余去乡国万里敝青鞵媿乏洛生咏徒观防山柴戛玉闻琳琅披云豁尘霾譬彼同岑草所惜在根荄愿贞嵗寒期簦笠行相偕
　　赠朱十　　　　　　　　【呉江】潘　耒【次耕】
　　天台防羣峰东壁辉列宿南州盛衣冠之子为领袖杰然云霄姿大厦资结构匏悲天悬井渫恻寒甃间为苏门啸善作伶伦奏大雅还初元风骚独驰骤峨峨春明门英贤毕来辏髙斋扫晴雪玉山惊邂逅闻游泰岱还应宿天门岫日轮涌扶桑防时割昬昼仆本同岑人折麻欣有旧才非士龙竒齿是公明幼偶然吊燕昭金台暂停留方办五岳装青精煮粮糗何日相提携莲峰掇三秀
　　寿申检讨【涵昐】
　　东山零雨别不见忽三年再作京华客重逢献寿筵嵗星方朔并午夜望舒圆满把黄花酒豳歌九月篇慈仁寺夜归同李十九【良年】对雪兼有结邻之约
　　暝色辞沙界蓬门更埽除数钱灯下酒入馔雪前鱼逺作比隣约相连水竹居扁舟当此夜来徃意如何
　　孙少宰蛰室观呉季子劒四十韵
　　穷冬蛰室寒重扃昼飞雪【嘉兴李良年武曽】役车虽已休客子逺相挈【彞尊】萧然主人意示我太古铁【呉江潘耒次耕】黯淡四座光糢糊百夫血【上海蔡湘竹涛】精气所结聚入手讵敢防【良年】摩挲读遗铭千春字不湼【彞尊】始知延陵佩曽挂徐君碣【耒】金碧争毫芒雨风助呜咽【湘】嵗久蜡就頽中作黍米缺【良年】叚冶难为良青白气先竭【彞尊】首广信参分身重裁七锊【耒】丸瓦初茎长衍衍渐后设【湘】制类铜虎符质并苍水玦【艮年】其文杂虫鱼其体蔓瓞【彞尊】蜿蜒蛟螭纒错落星宿列【耒】当其铸始成见者皆骨裂【湘】洪钟无声拂坚玊应手切【良年】拭用华土良淬以江水洌【彞尊】一充君子服遂使雌雄别【耒】神灵相防持鬼物尽蹩【湘】试宜借诸离相必经欧薛【艮年】适楚羞湛卢制越定姑蔑【彞尊】神物不虚归抗首想前哲【耒】纷纭春秋季推刃相簒窃【湘】何为藐千乗脱屣意不屑【良年】逺继让王风近慕子臧节【彞尊】投分寄缟带逹音在乐阕【耒】寸心义所要存没伤中诀【湘】留赠物则防高谊泉壤彻【良年】古树风萧萧下为狐兔穴【彞尊】何期陵谷变土花未云齧【耒】依然出人间百代共传阅【湘】题字勘孔碑装炭谈越絶【良年】接末惊穷猨千霄饮雌蜺【彞尊】雄思崆峒倚利想犀兕截【耒】是物洵希有宁许膜眼别【湘】博物頼张华造书辨臣颉【良年】岂为冯生弹聊效庄臾吷【彞尊】感我壮士懐慷慨中肠热【耒】持之祓不祥可以当桃列【湘】
　　雪牕
　　寒威凌夹牕夜色不可揜【彞尊】初疑月驻载惊邻烛焰【蔡湘】漏鼔冻欲沉荒鸡号已渐【彞尊】揽衣讶手皲出户怯风飐【湘】朔气何棱棱同云犹淰淰【彞尊】饥鹰距未击啅雀羽齐敛【湘】老树压更高遥岑明复睒【彞尊】洒壑遏冰泉浮空露仄厂【湘】僧闲梵未放磴滑樵愈险【彞尊】怳若玊井莲花冠郊陜【湘】中田从射兔北园宜载猃【彞尊】挫冷生湿烟草枯覆丛蔪【湘】近须炉火围逺爱酒旗闪【彞尊】就市沽芳馨传杯防潋滟【湘】元叔囊垂空平仲豆犹掩【彞尊】旅思话归呉扁舟懐入剡【湘】束薪砚初炙棐翰斯染【彞尊】形兼洛阳卧迹异昌黎贬【湘】撒盐拟讵工授简赋何謟【彞尊】郢曲有和歌殊乡聊自慊【湘】雪中过程五仓部同李十九蔡大赋二首
　　长安风雪后歌舞闭门重客子谁能记仓曹独许逄牕寒留炙砚日暝坐闻钟更约寻香阁西山对晓令子趋庭早深杯劝客挥爱防如意舞判倒接防归易酒行无算呉盐撒渐稀凭将红烛泪试作鳯凰飞
　　寿何侍御【元英】
　　东阁寒梅放西山霁色澄骚人日初度朋酒嵗相仍颂鲁期难老歌豳信有征名先柱下史官亚殿中丞礼自犹龙擅謡听避马曾城南瞻斗极蓟北凛霜棱敢谏虞箴在筹时国宝增文宜蠲琐细力埽榛艿水旱谋诚切征输法可承庙廊需至理驵驓必深惩畴昔双龙阙逶迤四牡乘桂林衔羽节勾漏问丹秤岭外收区册舟中慕李膺含香持国计聚米佐军兴允矣资喉舌良哉寄股肱人伦谁比似意气益飞腾八顾三君并千金一诺凭聮诗过沈范爱客迈春陵胜日交珠履高斋冒紫藤对门深径转开阁小山层画得沧洲趣书传草圣能连蜷师衞虿妙丽夺曹蝇签怢纵横列炉烟逺近蒸庭闲防玉树道重比朱绳谬喜枌榆托相亲色笑恒一行来献兕万里此籯縢月尚今年满觞同旧里称颂椒春序近懐核舞筵登青眼人人识朱顔嵗嵗凝不辞五云里长对九枝灯












　　曝书亭集巻七
　　钦定四库全书
　　曝书亭集巻八
　　翰林院检讨朱彞尊撰
　　古今诗
　　重光大渊献
　　立春日同李十九饮孙少宰蛰室有怀曹侍郎在里
　　七度辛盘防他乡嵗嵗殊未知今夕防得与故人俱舞鹤喧庭榭飞花洒画图因懐鉏菜叟万里隔春芜
　　西山书所见
　　斜阳犹未鎻松筠雪后风清石路尘莫笑防人今嵗早马头山店已烧春
　　同作　　　　　　　　　　【上海】蔡湘【竹涛】
　　中官坟墓碧云齐樵客东风饮恨啼故向黄茅遗防火乱山烧过夕阳西
　　卧佛寺
　　路入晴云北山欹卧佛前津梁疲已甚土木意能传夜续林中磬春流枕外泉长安车马客输尔只髙眠
　　题退谷
　　退翁爱退谷未老先抽簪行药乱峰路筑亭双树林闲中春酒榼静里山泉音满目市朝贵何人期此心
　　来青轩
　　天书稠叠此山亭徃事犹传翠辇经莫倚危栏频北望十三陵树防曽青
　　鲍家寺白松歌
　　鲍家寺中九白松扶踈宛似桂之树密叶隂连古殿寒霜皮昼偃盘根互我来系马风泠然入门四顾喜欲颠巢攲迥见鹳鹤坐榦老不数蛟龙纒长廊饭僧僧未至松子松花飘满地半岭平衔夕照曛双林逺胜春浮翠其余四株皆可娯矫矫离立空墙隅枝柯虽殊无异色知是嵗寒霜雪俱山僧怪我摩挱久茗盌帘前一招手此树今来二百年问余嵗月能知否
　　同作　　　　　　　　　　蔡　湘
　　岩下石门苔藓重早春已发花茸茸晩风吹堕一黄鹤栖在月明何处松
　　玉泉山下别瞻公
　　石桥风泠泠夕曛防崖口回指翠微深山僧此分手
　　赠歌者陈【怜】二首
　　乐府新传夜度娘呉衫白纻越罗裳愁看玉面灯前出笑问银钩若个藏
　　千钟已分醉如泥授色留賔曲转低想像天河犹未落长鸣不聼汝南鸡
　　赠冒【嘉穗】二首
　　我昔齐东住君来歴下游客亭无奈别樽酒未言愁暑雨城西寺髙林枣外楼醉歌今始得同调日相求尽説移居好投诗给事庄松筠深不见丘壑兴何长夜烛摊书坐春醪并马尝追随吾更数知爱接舆狂何侍御【元英】招同髙上舍【层云士奇】缪处士【永谋】赵舍人【随】郑舍人【宣】饮刺梅园松下四首
　　禁烟髙咏遍龙潭未得同游祗自惭小榼春风擕最好又骑骢马到城南
　　客来随意但围棊细草空园席履移忆过松隂三度醉未知此防恰花时
　　吾家池上双槐好此树连蜷想像间最喜诸公尽呉语一时把酒话乡闗
　　离筵九日记曾开送客西征上郡隈正向樽前论徃事不知天外一书来【庚戌九日集此送谭士郡丞兄是日适得榆林来札】
　　周郡丞【令树】迁太原守诗以送之兼懐傅处士【山】
　　五马西归日铜符领晋阳川临溹涫近山转崛长童子争骖篠邦人尚咏棠凭君寻傅叟暇即过松庄将出都门曹舍人【贞吉】黄舍人【仍绪】沈舍人【范】乔舍人【莱】曹舍人【禾】汪舍人【懋麟】招同髙上舍【层云】李秀才【良年】赋诗赠行口占留别
　　鳯池才子各翩翩客城南醵酒钱满眼莺花无奈别河梁愁思复今年
　　和程【防】龙尾砚歌为方侍御【亨咸】作即送其入粤【砚有辛夘米芾四字印旧藏黄公道周家】
　　龙眠柱史饶砚癖箧藏龙尾开深洼雀台古瓦讵比数石末未许青州夸黝如纯漆久欲脱粹若水玉坚新中央私印尚可识流传乃自元章家骚人生年记辛夘初度肇钖名何嘉十桴彚开见八八两已相背无狐邪当其片石始入手重之岂易黄金车云峰糢糊泼急雨雪茧夭矫腾修蛇东都沦后内库发重寳散失同纷麻赤瑚玉英半缺折物理所贵韬其华流传迄今六百载山骨完好无纤瑕黄公昔年在漳浦以此注易纬苍牙呜呼聚散势所必精灵呵防靡幽遐房融有砚译梵字遗迹尚尔矜僧伽平公巨璞本光滑少陵野老犹咨嗟况兹贞质世鲜两宜为有识羣髙奢前归大涤后厐谷颠人地下应唅呀黄海布衣嗜奇最吟成古调敺滛哇盘空硬语难骤读诗胆直欲淩刘叉谓余吾歌子当和荅云四座且莫哗我昔南游度大庾羚羊峡口戈船划手披烟液入岩穴碅磳磈硊围周遮石纹蕴秀各异状就中最美数青花有时精气凝作眼碧者鸜鹆黄者鸦火轮奔处界微白宛似蕉叶抽春芽其余琐细尽当辨黄龙翠羽兼丹砂争如此石铁色古棱角渐去成碨防柱史闻之忽狂呌便欲五岭探云霞隋隄三月送君去桞丝藤蔓何毵防黯然消魂万里别长言不觉肆滂葩
　　赋得官栁送人自济入燕
　　官路垂杨栁春风处处青遥怜烟雨色何限短长亭送子燕台去还从歴下经七桥明月夜系防有荷汀
　　红桥
　　春芜小雨满城隈茅屋疎篱两岸开行到红桥转深曲緑杨如荠酒船来
　　题何氏书楼
　　屡醉齐东酒曽开蓟北书林泉寻旧好潇洒胜吾庐帘额仍通燕堂坳亦有鱼兰成擅词赋宜作小园居
　　旱
　　水潦江淮久今年复旱荒翻风无石燕蔽野有飞蝗桎梏惩屠钓橧巢廹死亡虚烦乗传使曽发海陵仓
　　送越孝亷【闿】入楚蒹作庐山之游
　　芜城相见惜蹉跎又送云防楚泽过九叠屏风何处好三湘芳草至今多寻山应得逢匡俗作赋还看压景瑳准拟归来秋月满樽前同聼大堤歌
　　逢周侍郎【亮工】二首
　　怅别西湖曲重逢又十年艰难增旅话倾倒共诗篇春逺仍题扇江寒未放船甘棠留召伯聼取旧歌【侍郎曽观察扬州】
　　阿戎频问讯【公子在浚】燕晋两乡俱道已甘三黜家从泛五湖豋临山屐在存没酒人殊【感王猷定胡介诸旧游也】白髪明灯里飞扬不可无
　　酬彭【师度】三首
　　燕郊春雨洒尘轻我唱骊驹子送行回忆酒人天外隔不知舟楫下芜城
　　艾家桥北论交日回首星霜十九年祗向天涯相送老新诗读罢一凄然
　　竹西酒市接平山灯下妖姬十八鬟留取霜纨调锦瑟红桥一曲送君还
　　送柯大【崇朴】还里兼寄周【筼】
　　渡淮三月滞江都送尔归寻旧酒徒十幅蒲防乡树杪夜船聼雨到南湖
　　送叶上舍【舒崇】之睢阳
　　昔游同鼔山阴櫂我年方壮君尚少红妆隔座送藏防君醉宵眠我狂呌江湖转眼遽离羣东寻百越西三云几回落拓来燕市秋草金台共夕曛君今三十犹贫贱呉楚山川逺游遍天涯聚散二十年乡里何曾一相见酒人燕市爱君诗置酒邀君必我期城东城西夜漏午呼僮襆被恒相随谓当同醉椒花酒夜雨新年剪新韭岂意骊驹忽在门赠行不待春杨栁黄尘千里卢沟桥朔云惨淡风萧条短衣匹马睢阳去正值梁园雨雪飘平台满目皆狐兔对雪相如可重赋若见当垆劝酒人也应忆我长安路
　　谭孝亷十一兄【瑄】归自楚粤访予维扬喜成三首兼怀郡丞七兄【吉璁】在榆林
　　乡园十载隔相对总殊方髪短愁先镊杯深喜益狂寒梅探庾岭秋草下涔阳未暇归三径明灯话射堂栁岸舟同泛芜城草乍班望衡曾九面梦雨得双鬟车骑将休汝榆林欲度闗雕虫何足尚辛苦羡名山十月边城路曾传上郡鸿弟兄三嵗别梦寐防人同望逺平山隔懐归旧业空回思童穉日谁料各西东
　　雪霁同周仪部【襄绪】对酒康山二首
　　一篑城隅出千家雪后匀江湖谈往事丝竹老斯人【谓对山也】不厌寻幽晩惟应对酒频寒梅意萧瑟想见武功春樽前横蜀岭舄下起呉歌系马从星使凭轩览漕河雪深花尚发风急鴈翻多有约江春到行厨次第过
　　黓困敦
　　题竹垞壁
　　买防竹垞将四载园林新笋未经尝今来散帙时初夏忽见抽稍喜欲狂背市有人酤浊酒南邻许我借匡牀江村卧穏真堪乐愁説燕云射猎埸
　　雨度仙霞岭三首
　　缥缈江郎石朝来竟不分客愁偏暑雨祠古但寒云小市兵戈尽飞泉下上闻泥涂虽自苦暂喜逺人羣岸缺人犹度桥廻径转偏古苔縁树上密竹聚峰圆白袷晴还湿青鞵暮屡穿笑看茅屋近编筏渡溪烟仙霞髙不极半岭一云平倚杖惊吾老攀崖羡客行经心苍藓滑照眼白花明回首枫林暮先秋叶自鸣
　　题福州林秀才竹亭
　　道南移宅后萧瑟草堂赀尚有孤亭在堪歌伐木诗翠兼梧下竹黄坼圃中葵最爱凉风满无烦羽扇持
　　泰安道中晓雾
　　苦雾滴成雨平林翳作峰不知岩际寺恰送马头钟汶水已争渡泰山犹未逢忽惊初日跃逺近碧芙蓉重阳前一日沈【曍日】鲍【防生】载酒柯氏园亭同诸子分赋兼感旧游成十二韵
　　水竹通三径星霜隔防年悲歌同调续秋色异乡先叶落交檐树云寒欲雨天解鞍嘶骑拥载酒麴车连席向西南上杯行少长前从容寛礼数倾倒迭诗篇楚舞何相似秦风亦有焉呤看呉防并交取性情便二子真同好相期幸未愆临池良不厌舍坐屡教迁破帽垂垂落疎帘处处悬篱花平缀锦沙鴈小如拳薄暝争投辖提壶更数钱风灯升降影茅屋去来烟衰借囊萸早宵因説饼延尘埃惊老大身世益迍邅尚忆班荆地曾开送别筵旧游惟沈【岸豋】郑【培】逺梦各山川榆塞横汾曲【谭七郡丞兄吉璁潘二耒】蚕丛桂竹偏【髙层云李良年】中郎遗防笛【蔡湘】叹逝转凄然
　　柯将军园亭即席分韵送柯三【维桢】还嘉善
　　匹马嵩阳返曽探玉女崖征衣犹雨雪归櫂复江淮客有悲歌独文传别赋皆葛疆池上月后夜不胜懐
　　送计孝亷【东】还呉江
　　三年归计总蹉跎日见轻舟下潞河君去登髙谁对酒空怜秋色异乡多
　　送陈【釴】之青浦
　　忆同九日豋髙防益信陈琳最善文易水自来长送客词人且免学从军防飞薛淀连乡树鹤下华亭划海云吾老思归犹未得天涯嵗月总离羣
　　送汪户部【琬】还长洲
　　殊方动惜故人违聼唱骊歌涙暗挥白下乍传星使返江东忽见歩兵归苕华径曲藏书屋莲叶舟轻上钓矶不独文章今日少谁能未老念荷衣
　　送陈叟南归
　　军都闗口朔云凝羡尔临行匹马登归向髙阳逢旧侣衔杯试话十三陵
　　昭阳赤奋若
　　人日谒景皇陵
　　重湖裂帛已流澌岸栁三眠又一时尚有寝园开夕照每逢人日抚残碑童童独树栖禽少冉冉长途下马谁回首昌平山近逺裕陵松柏总凄其
　　同刘侍【芳躅】入大房山时刘编修【芳喆】养疴山中八首
　　羣峰廻合静飞尘野杏山桃各自春不共南阳刘子骥花源一望已迷津
　　丹梯直上与天连铁鎻垂垂百尺悬安得山中十日雨石门一道迸飞泉
　　帝城回望隔峰霞兰若松门自嵗华剰有红罗宫监在香台犹礼九莲花
　　上方层阁少经过犹有樵人树杪歌试乞山僧老藤杖天风扶上摘星陀
　　解道刘伶善闭闗田衣竹杖此跻攀长安车马纷无数谁肯髙居六聘山
　　春风依旧野棠红麦饭僧厨饷客同不用三车频问法白头试话玉熈宫
　　定公八十猨猱防峻岭何曾策杖游邀我逺登龙虎峪翠岩天半结飞楼
　　羊何此日和歌成梦草池塘句更清刻取谿亭双栎树千春长识谢公名
　　过何侍御丹台书屋二首
　　一饭长安地先生许数来牕虚同画舫径尽出丹台风幔宜斜巻庭花独早开但令施枕簟日日此衔杯宛在山下层阴羃小亭花移大房茜石帖太湖青笔防何妨续琴歌亦可聼闲来须赌墅一为写黄庭
　　送乔舍人【莱】还寳应
　　今秋甲子雨不絶小池残暑风凄凄栈车难行瘦马滑终朝兀坐愁云低有客上书临欲去折简招我斜街西房山香醪贮一石浮以斛角暹罗犀定州瓷盌白如雪津门紫蠏团霜脐坐中曹【舍人禾】汪【舍人懋麟】意气古杜诗韩笔名相跻草堂图画凡防幅酒酣并起争留题龙竿寺旁射陂曲中分一水名柘溪君家严君【侍御可聘】此游息翠烟缭绕含晴霓王官谷深城府隔武陵花发时人迷只今八十尚健饭过桥不用扶青藜邮籖此去秋未晩篱边圆菊黄花齐连江峭帆槛外落一双老鹤阶前栖衡门啓后防衣入定使眼膜开金箆桓山四鸟虽折翼【时舍人有兄防】循陔庶免心酸嘶兼珍之膳娯永日静观节物移暄萋嗟余旅食尚淹滞懐乡未得瞻秦稽送君沉呤数长路寸心千里随轮蹄维扬稉稻羙自昔迩来厥土仍涂泥湾头清水闻更决上流未筑归仁隄千村庐舍总昏垫可知鴈户犹悲啼漕船万斛挽不上荒冈防岸何繇梯大仓红粟渐已贵曷归长水亲鉏犂期君嵗暮白田上班草城南手重
　　和韵送徐编修【干学】还昆山
　　潞河临发动晨飔惜别重歌折栁辞前席定来宣室召蹇驴仍借杜陵骑秋深准续登髙约月出应懐对酒时賔从玉山知不少相思定寄草堂诗
　　蓝秀才见示刘松年风雪运粮图
　　潞河十月橹声絶连樯如荠啼饥乌层檐炙背苦岑寂有客示我运粮图遥峰隐隐露积雪村原髙下纷盘纡千年老树风怒黒寒叶尽脱无纎枮人家左右仅茅屋傍有水碓临山厨秕穅旣伤力输税安有甔石存桑枢大车槛槛四黄犊疾驰下坂寻修涂嗟尔农人嵗已暮妇子不得相欢愉披图恍见南渡日北征甲士连戈殳当年诸将犹四出转粟未乏军中需同仇大义动畎亩输将岂畏胥吏呼始知绘事非漫与堪与无逸豳风俱古来工执艺事谏斯人画院良所无呜呼斯人画院良所无不见宋之君臣定和议笙歌晨夕游西湖
　　席上赠陆生三首
　　江东陆弟擅风流负笈今为万里游画取燕台山近逺黄云白雪一时愁
　　芳筵鲑菜故乡同刻烛藏钩漏未终闭户须为十日饮衔杯最爱百分空
　　风雪寒凝老树枝蟹螯深夜且同持前身定是周邦彦醉里能歌片玉词
　　梦砚歌为汪舍人【懋麟】作
　　我怪汪舍人卧疴嬾朝叅眼前富贵非所好惟于载籍偏沉酣无钱可籴太仓米僮仆入市心懐惭舍人舒膝方昼寝如虫食蓼翻知甘忽然梦入无人区广庭巨室何防防中罗石砚十有二一一就视烟云含鼍矶若坚龙尾滑洮河水玉徒防防讵若羚羊峡中质青花白叶波亭涵良璞得一亦已足十二尽取母乃贪觉来伏枕赋长句中心惆怅真难堪为语舍人且莫贪髙峡路吾能谙昔年着屐入岩穴亲斲山骨施斧錾黄金尽散要不惜一百八石岩前担自从轻舟发大庾篷牕一日摩挱三榜人潜窥窃其九余归见者争来挦眼看羙好尽已去何况梦寐侈空谭舍人翻然释惆怅留余浊酒开新壜紞如漏鼔犹未起起时月落天西南
　　王尚书挽诗八首
　　坤维初震后元老忽沦亡【九日地震越三日公没】已定春防计翻教夜壑藏把杯人未散恋阙意堪伤盛德今徂谢悲看大鸟翔
　　西掖存封事南天返使车位仍三独坐职半六尚书典礼真无忝论文尽不如最怜羣弟子入揖共欷歔九日龙潭防招寻自此休【公每嵗九日防客赋诗于黒龙谭】迟归因酒债垂死及山游【九月七日公扶病游万夀寺】别防何曽把【时余赴通州】诗篇总未酬重来清涙迸风急繐帷秋
　　京华留滞久恒苦出无车记忆惟公切过从聴我疎顿忘何日别急简旧时书剰有雷塘句临岐褉饮初【辛亥上已余从京师至扬州公以诗赠行】
　　墨自临池妙诗先过岭工换鵞何太苦刻烛未教终匹练题长遍联篇思转雄要知作者意肯与古人同别有新词丽樽前赋物华歌翻旧桃叶笛按小梅花檀板栁三变金荃温八叉江南肠防句回首向谁夸【公最赏余阻风湖口词】
　　含玉遗孤在招魂上客存天边丁令鹤梦里谢公墩笳吹将归路田庐何处村应同钟太傅丙舍寄诸孙已辍青门饯空怜白马留九京应万里百口但孤舟逝矣名须易伤哉涕莫收寄声缝掖贱休作帝京游
　　送龚孝亷【宜生】掌教涿州
　　图经雄涿鹿璧沼亚桥门锦里仙人水楼桑帝子村诗传颐尽解官冷道弥尊不逺房山麓相期泛竹根
　　九言题田员外【雯】秋泛图
　　田郎与我相识令十年新诗日下万舌争流传黄尘扑面三伏火云热每诵子作今我心爽然开轩示我秋泛图五丈鸭头画出宛似吴中船大通桥北官舍最湫隘箕筥斗斛囊橐羣喧阗他人对此束缚不得去田郎掉头一笑浮轻涟疎花防笼两岸渡头发蹇驴防躠百丈风中牵五里十里长亭短亭出千丝万丝杨枝栁枝眠当其快意何啻天上坐酒杯入手兴至吟尤颠庆丰牐口自有此渠水未知经过谁子曾洄沿仓曹题柱名姓不可数似子飞扬跌宕真无前长安酒人一时赋长句我亦对客防笔银光牋篷牕寂寞不妨添画我从子日日髙咏秋水篇
　　寄悬公
　　竹外绳桥渡口钟别来消息五春冬南湖虚有煮茶约下若防曽归櫂逢去鴈书成难问讯愁猿路险怯过从衰年愿得精庐近须卜横山第一峰





　　曝书亭集巻八
　　钦定四库全书
　　曝书亭集巻九
　　翰林院检讨朱彝尊撰
　　古今诗【八】
　　阏逢摄提格
　　春雪二首
　　腊去初无雪春来尽日飘披离侵栁陌取次及花朝入夜飞何急因风巻未消携钱思纵饮不用酒旗招客久催苍鬓师行冷铁衣渐看回鴈近只共早梅飞闗塞愁无极乡园信转稀空怜儿女在遥计放船归
　　送龚大之淮阳
　　潞河迟日送征骖禁雪初晴栁尚含一路青山到淮浦照人明月已江南
　　汪舍人【懋麟】以丁娘子布见赠赋寄
　　丁娘子尔何人织成细布光如银舍人笥中刚一疋赠我为衣御冬日感君恋恋情莫逾重之不异貂襜褕携归量幅二尺阔未数星纨与荃葛晒却浑如飞瀑悬看来只讶神云活为想鸣梭傍碧牕掺掺女手定无双浣时应值溅裙水漂处除非濯锦江长安城中盛衣马此物沈思六街寡剪作轻衫春更宜期君再醉天坛下天坛三月踏青时领边短鬓风吹丝试寻油壁香车路追逐红裈锦髻儿
　　寄高【层云】
　　万里归舟兴有余蜀姜召客鲙鲈鱼酒边可忆朱龄石深夜明灯勘羽书
　　王尚书【崇简】招同钱【澄之】毛【防建】陆【元辅】陈【祚明】严【绳孙】计【东】防集丰台药圃四首
　　上苑寻幽少东山载酒行发函初病起出郭始心清一老风流独羣贤少长并甘从布衣饮真得古人情水浅孤村外亭开万栁中流觞过上已巻幔已南风旅话江湖别幽期出处同接防共倒举手对山公山田围辋水左右出丰台是日孤亭坐繁花四面开蚁浮倾更满蝶舞去翻来即事多高咏天涯不易哉丽草攒缃蕊晴风卷綘云井华宜近汲衣桁忽斜曛兴自抽簪发人因赌墅分重过知不厌归骑且纷纷
　　送郑【培】南还
　　长安似尔客最久自别旧乡今八年五里亭边倾蓟酒一帆风末挂呉船承顔正好趋庭日生计须谋负郭田莫以故人归未遂卜居不与竹垞连
　　鸳鸯湖櫂歌一百首【有序】
　　甲寅嵗暮旅食潞河言归未遂爰忆土风成絶句百首语无诠次以其多言舟楫之事题曰鸳鸯湖櫂歌聊比竹枝浪陶沙之调冀同里诸君子见而和之云尔蟹舍渔村两岸平蔆花十里櫂歌声侬家放鹤洲前水夜半真如塔火明【宋朱希真避地嘉禾放鹤洲其园亭遗址也余伯贵阳守治别业于上真如塔峙其西】
　　沙头宿鹭傍船栖栁外惊乌隔岸啼为爱秋来好明月湖东不住住湖西
　　春城处处起呉歌夹岸疎帘影翠蛾一叶舟穿妆阁底倾脂河畔落花多【倾脂河在楞严寺东人家多跨水为阁】
　　宝带河连锦带斜精严寺古黯金沙墙隂一迳游人少开遍年年梓树花【宝带锦带俱水名精严寺多梓树】
　　西埏里接韭谿流一篑缾山古木秋惯是争枝鸟未宿夜深啼破月波楼【西埏里载干宝搜神在嘉兴县治西韭谿之水经其下缾山宋时酒务月波秀州酒名载张能臣天下名酒记楼系令狐挺所建宋人集题咏诗词甚多】
　　和韵　　　　　　　　　【嘉兴】谭吉【舟石】
　　苏小坟前水北流苕花梧叶满园秋月华不与高城隔飞上星湖第一楼
　　檇李亭荒蔓草存金陀坊冷寺钟昏湖天夜上高楼望月出东南白苎村【檇李亭址在金铭寺北宋岳珂为劝农使居金陀坊着金陀粹编寺南有楼名湖天海月】
　　和韵　　　　　　　　　　　谭吉
　　胥江不逺小山存犹有遗祠翠木昏挂席西风乘兴去白莲秋水夕阳村
　　百尺红楼四面牎石梁一道锁晴江自从湖有鸳鸯目水鸟飞来定自双
　　和韵　　　　　　　　　　　谭吉
　　水市花船一様牎龙渊学绣一条江凭谁移个龙渊塔学绣村边也作双
　　倅廨偏宜置酒过亭前花月至今多不知三影吟成后可载兠娘此地歌【陆游入蜀日记倅廨花月亭有小碑乃张先云破月来花弄影乐章云得句于此亭也张子野云往嵗呉兴守滕子京席上见小伎兠娘后十年再见于京口】
　　女墙官栁遍啼鸦小阁临风巻幔斜笑指孩儿桥下水雨晴漂出满城花【孩儿桥在天宁寺东石阑尽刻作孩儿载鲁应龙括异志】
　　樯燕樯乌绕楫师树头树底挽船丝村边处处围桑叶水上家家养鸭儿【乐府阿子歌注嘉兴人养鸭儿作此歌】
　　桃花新水涌呉艚十五渔娃橹自操网得钱塘一双鲤不知鱼腹有刀【钱塘杜子恭就人借刀其主求之曰当即相还耳既而刀主衍至嘉兴有鱼跃入船中破鱼腹得刀见搜神后记】
　　穆湖莲叶小于钱卧栁虽多不碍船两岸新苗才过雨夕阳沟水响谿田
　　和韵　　　　　　　　　　　谭吉
　　春来河蚬不论钱竹扇茶炉载满船沽得梅花三白酒轻衫醉卧紫荷田
　　金衣楚雀白鸡不住裴公岛上啼白马未嘶云屋外红船先度板桥西【裴岛即放鹤洲相传裴休别业】
　　隄外湖光隄内池露荷珠缀夜凉时阿谁月底修箫谱更按东堂旧日词【毛滂在秀州赋月波楼中秋词云露荷珠缀照见鸳鸯睡月底修箫谱乐府调名东堂滂集名也】
　　鸭馄饨小漉微盐雪后垆头酒价廉听説河鲀新入市蒌蒿荻笋急须拈【方回题竹杖诗跳上岸头须记取秀州门外鸭馄饨】
　　城北城南尽水乡红薇径外是回塘千家晓阁纱牎拓二月东风蕙草香
　　和韵　　　　　　　　　　　谭吉
　　江村复礼旧名乡竹作笆篱石作塘到处十家三酒店春波系缆岸花香
　　西水驿前津鼓声原田角角野鸡鸣薹心菜甲桃花里未到天明櫂入城【西水驿在城西桃花里人多种菜为业】
　　和韵　　　　　　　　　　　谭吉
　　楝子花踈过雨声扎山看火树头鸣邻船两桨买桑叶南抵余城北渚城
　　姑恶飞鸣触晓烟红蚕四月已三眠白花满把蒸成露紫葚盈筐不取钱【姑恶鸟名蚕月最多野蔷薇开白花田家篱落闲处处有之蒸成香露可以泽髪】
　　村中桑斧响初停溪上丛麻色渐青郡阁南风才几日荷花开满镜香亭【府城西北有麻溪镜香亭在慈恩寺南今废】
　　徐园青李核何纎未比僧庐味更甜听説西施曽一掐至今颗颗爪痕添【徐园李核小如豆丝悬其中僧庐谓净相寺产檇李毎颗有西施爪防】借袈桥上水松牌白石登登鴈齿阶曽记小时明月夜踏歌连臂竹邻街【竹邻里元陈秀民所居借袈桥在其东北】
　　谷水由来出水湖渚城壁塞总春芜战塲呉楚看犹在折防沙中定有无【水经注引呉记谷水出呉小湖迳由拳县渚城在今城北十五里水经注又云浙江又东迳柴辟南旧呉楚战地偹候于此故谓之辟塞】
　　金鱼院外即通津转粟千艘压水滨年少女墙随意望缝衣恰对柁楼人【舆地纪胜金鱼院在嘉兴县西北】
　　怀家亭馆相家湖雪艇风防近已芜犹有白苹香十里生来黄蚬蛤蜊麁【懐悦居相湖南辟栁庄有水亭名雪艇湖中产蚬甚肥】
　　学绣女儿行水浔遥看三塔小如鍼并头菡萏双飞翼记取挑丝色浅深【城西学绣里俗传西子入呉刺绣于此三塔龙渊寺前塔也】梅花小阁两重阶屈戍屏风六扇排不及张铜炉在地三冬长暖牡丹鞵【里有张鸣岐制铜为薰炉闻于时】
　　鹤湖东去水茫茫一面风泾接魏塘看取松江布帆至鲈鱼切玉劝郎尝【鹤湖在魏塘清风泾即白牛泾】
　　莲花细步散香尘金粟山门礼佛频一种少年齐目断不知谁是比肩人【金粟寺在海盐西南林坤诚斋杂记海盐陆东美妻有容止夫妇相重寸步不离时号比肩人孙权封其里】
　　织成锦衾碧间红缭以呉绵四五通锦上鸳鸯三十六双栖夜夜水纹中【里出善锦】
　　和韵　　　　　　　　　　　　谭吉
　　巷西古塔画防红阁老防门一径通犹记北楼骖篠地蔷薇一丈晓庭中
　　天宁佛阁早春开鸟语风铃次第催怪道回船湿罗韤严将军墓踏青来【天宁寺在秀水县治东北后有严助墓】
　　和韵　　　　　　　　　　【秀水】陈　忱【用亶】
　　东林禅宇白莲开鱼版才停午复催坐久双谿明夕照布帆一半鹉湖来
　　长水风荷叶叶香斜塘惯宿野鸳鸯郎舟爱向斜塘去妾意终怜长水长【长水秦时所凿斜塘地名】
　　踠地垂杨絮未飘兰舟上已祓除遥射襄城北南风起直到呉江第四桥【城北王江泾有射襄桥俗譌为寿香桥即射襄城故址】
　　宣公桥南画鼔挝酒船风幔拄鸦义碧山银盌劝郎醉櫂入南湖秋月斜【陆宣公桥在城东朱碧山元时嘉禾银工宋闻人滋南湖草堂记檇李泽国也东南皆陂湖而南湖尤大】
　　木犀花落捣成泥霜后新橙配作韲犹恐夜深妨酒渴教添玉乳御儿梨【御儿玉乳梨见汉书注】
　　画眉墨是沈珪丸水滴蟾砚未干休恨图经山色少与郎终日逺峰看【沈珪禾人善制墨谚云沈珪对胶十年如石载何防春渚纪闻郡城四望无山宋郑毅夫月波楼诗野色更无山隔断是也】
　　和韵　　　　　　　　　　　谭吉
　　碧瓦珠光火一丸绿杨丝挂防幡干泥孩纵説郦延好不及曹王庙上看
　　三姑庙南豆叶黄马王塘北稻花香秋衣薄处宜思妾春酒熟时须饷郎【三姑事见括异志今长水有庙马王塘在其北】
　　小妇春风楼下眠与论家计最堪怜劝移百福坊南住多买千金圩上田【石门有春风楼钱塘应才为嘉兴学正婢曰陆小莲百福坊人贝琼元末避地千金圩】
　　小舫中流播燕梢一螺青水练塘坳随郎尽日盐官去莫漫将侬半逻抛【燕梢小船名长水东有练浦一螺青浦水名刘长卿诗半逻莺满树今譌为半路】
　　鎗金砚匣衍波牋日坐春风小阁前镂管簪花书小字把郎诗学鲁訔编【鎗去声斜塘杨汇髹工鎗金鎗银法以黒漆为地鍼刻山水树石花竹翎毛亭台屋宇人物调雌黄韶粉以金银箔傅之见陶宗仪辍耕录杜诗编年自禾人鲁訔始】
　　雨近黄梅动浃旬舟回顾渚鬬茶新问郎紫笋谁家焙莫是前溪读曲人
　　秋灯无焰剪刀停冷露浓浓桂树青怕解罗衣种鸎粟月明如水浸中庭【禾中产鸎粟相传八月十五夜俾女郎解衣播种则花倍緐】绣线图存陆晃遥唐家花鸟棘鍼描只愁玉面无人画须是传神盛子昭【陆晃禾人有绣线图载宣和画谱唐希雅及孙宿皆善画花鸟墨作棘鍼子昭魏塘人尝画崔莺莺像】
　　去郭西南桂树林五亩之园一半隂笑插枝头最深蕊两鬟如粟辟寒金【城西屠氏园有桂二本垂防逾亩每嵗两树迭开金蕊一枝】榆钱阵阵麦纎纎野菜花黄蜨易黏记送郎船溪水曲平芜一防甑山尖【甑山在桐乡今为钱大理贡墓】
　　比翼鸳鸯举櫂回双飞蝴蝶遇风开生憎湖上鸬鷀鸟百遍鱼梁晒翅来【鸬鷀湖在海盐县西南】
　　龙香小柄琵琶弯切玉珑约指环试按花深深一曲海棠开后望郎还【南宋太学服膺斋上舍郑文秀州人妻孙氏寄秦楼月词一时传播酒楼伎馆皆歌之载古杭杂记花深深海棠开后词中语也琵字唐人多作仄音读】
　　酒市茶寮緫看场金风亭子入春凉俊游改作乌篷小蔡十郎桥低不妨【晏殊类要嘉兴县有金风亭蔡十郎桥载至元嘉禾志】
　　落花三月葬西施寂寞城隅范蠡祠水底尽传螺五色湖边空挂网千丝【城西南金铭寺有范蠡祠旧并塑西子像湖中产螺皆五色】苏小墓前秋草平苏小墓上秋生同心绾结不知处日墓野塘空水声【唐徐凝嘉兴逢寒食诗惟有县前苏小墓王禹偁诗县前苏小有荒坟今县南有贤倡巷】
　　和韵　　　　　　　　　　　谭吉
　　参旗横照郡楼平塔火初沈渔火生郭外城中十三寺一时落月尽钟声
　　风樯水槛尽飞花一曲春波潋滟斜北斗防干郎记取七星桥下是儿家【春波七星二桥名】
　　天心湖口好花枝便过三春采未迟蝴蜨双飞如可遂教郎乞梦冷仙祠【天星湖在嘉兴县治东湖北有协律郎冷谦祠祷梦者有竒验】江楼人日酒初浓一一红妆水面逢不待上元灯火夜徐王庙下鼔咚咚【徐王庙在府城东北毎嵗人日谷日挐舟击鼓士女往观】
　　河头时有浣衣人处处春流漾白苹桥下轻舟来往疾南经娯老北蹲宾【娯老桥在城南蹲宾桥在府治西】
　　芳草城隅绿映衫凤池坊北好抽帆徐恬旧宅芹泥暖过雨斜阳燕子衔【凤池坊娄机故宅今郡学之前徐恬宅见陆广微呉地记】
　　秋泾极望水平隄歴歴杉青古闸西夜半呕哑柔橹拨亭前灯火落帆齐【秋泾桥在城北杉青闸名落帆亭名】
　　和韵　　　　　　　　　　　谭吉
　　青白鹭浴湖隄飞向罗潭庙口西竹伞椶鞵尘不到秋风且看稻花齐
　　屋上鸠鸣谷雨开横塘游女荡舟回桃花落后蚕齐浴竹笋抽时燕便来【横塘在城东俗名笋之早者曰燕来】
　　漏泽寺西估客多楼前官道后官河正值喧阗日中市杨花小伎抱筝过【呉船女郎入市唱曲号唱杨花】
　　五月新丝满市防缲车鸣彻斗门边沿流直下羔羊堰双橹迎来贩客船【羔羊堰在石门县斗门在石门北】
　　鱼梁沙浅鹭争淘处处村田响桔槔一夜城西苕水下酒船直并小楼高
　　和韵　　　　　　　　　　　谭吉
　　槐叶青时和冷淘槐叶浓时转桔槔槐叶黄时香稻熟登场禾稼比墙高
　　九里桥西落照衔樱桃初熟鸟争鹐须知美酒乌程到遥见新塍一片帆【宋曽鲁公监秀州新塍酒税今作新城误】
　　马场渔溆几沙汀宿雨初消树更青最好南园丛桂发画桡长泊煮荼亭【彪湖一名马场湖宋潘师旦以南坞渔溆水十一处防于春波门外建防景亭南园余叔宜春令别业有桂树四本高俱五丈苏子瞻煮茶亭在水北】
　　青粉墙低望里遥红泥亭子栁千条郎船但逐东流水西丽桥来北丽桥
　　伍胥山头花满林石佛寺下水深深妾似胥山长在眼郎如石佛本无心【胥山在城东十八里石佛寺唐刹】
　　花船新造水中央晓发当湖泝汉塘听尽钟声十八里平林小市入新坊【甪里东为汉魏二塘徳藏寺钟初成工戒以勿击俟行百里击之工行至新坊十八里遽击之由是不能逺闻载括异志】
　　蒲山草与荠山齐澉浦潮来乍浦西白沃庙南看白马巫言风雨夜长嘶【蒲山菜荠山俱在平湖白沃庙祀汉史君】
　　绿烟初洗华秋片片鱼云静不流山月池边看未足移船买酒弄珠楼【山月池在平湖徳藏寺城东有弄珠楼】
　　鹦鹉湖流碧几湾白龙湫水落陈山游人秦小娘祠过社鼓声边醉酒还【鹦鹉湖即柘湖陈山有白龙湫见括异志秦小娘晋时人祠在平湖东南二十里】
　　阿侬家住秦溪头日长爱櫂横湖舟霑云寺东花已放义妇堰南春可游【横湖霑云寺俱在半逻东义妇堰汉许升妻吕荣冡死黄巾之难糜府君敛钱葬之今譌为吕防冡】
　　巫子峰晴返景开传闻秦女葬山隈闲听野老沙中语曽有毛民海上来【乐资九州志盐官县有秦驻山始皇迳此美人死葬于山下山之东海口有巫子山水经注光熙元年有毛民三人集于县葢泛于风也】
　　横浦东连白塔云下方钟鼓落潮闻结成海气楼相似煮就呉盐雪不分【白塔山在海中盐官亦有蜃市】
　　劝郎莫饮黄支犀劝郎莫听花冠鸡闻琴桥东海月上乌夜村边乌未啼【闻琴桥在海盐城东乌夜村何准宅旧址】
　　和韵　　　　　　　　　　　谭吉
　　三条玉带两条犀争访金鸡梦白鸡高冡累累羊虎尽塘南塘北乱乌啼
　　鹰窠絶顶海风晴乌兔秋残夜并生铁镇石塘三百里惊涛齧尽寄奴城【鹰窠顶在澉浦山椒毎十月朔日月并出海中晋安帝隆安五年孙恩犯海盐刘裕拒之筑城于海盐故治】
　　招宝塘倾水浅深防骸山古冢销沈都缘世上钱神贵地下刘伶改姓金【招寳塘在海盐西南九州要记古有金牛入山臯伯通兄弟凿山取牛山崩二人同死穴中因曰防骸山郡有刘伶墓土人避钱镠讳改呼金伶墓】
　　曲律昆山最后时海盐高调教坊知至今十棒元宵鼓絶倒棃园弟子师
　　春绢秋罗软胜緜折枝花小様争传舟移濮九娘桥宿夜半鸣梭搅客眠【濮院元濮乐闲所居濮九娘桥在焉】
　　郎牵百丈上官塘客倚篷牎晩饭香黄口近前休卖眼船头已入语儿乡
　　轻船三板过南亭蚕女提笼两岸经曲罢残阳人不见隂隂桑柘石门青【崇徳古南亭石门春秋时呉垒石以拒越】
　　和韵　　　　　　　　　　　　谭吉
　　宅西狷石旧名亭曽侍先人説五经梦想故园犹在眼椶榈一树假山青
　　走马冈长夕照中塘连沙渚路西东不知呉防谁分地生遍茱萸一色红【走马冈在石门永新乡地有官窑相传呉越分疆处语儿中泾一名沙渚塘呉防分地纪书名见太平御览呉茱萸禾郡土产】
　　移家只合甓川居酿就新浆雪不如留客最怜乡味好屠坟秋鸟马嘷鱼【闽人卓成大元末侨居甓川马嘷城殆即水经注所云马睾城也鱼可为腊】郎家湖北妾湖南两桨缘流路旧诸却似钓鼇矶畔鹭往来凉月影毵毵【钓鼇矶在南湖中龚太守勉所筑】
　　野王台废只空墩翁子坟荒有墓门舍宅尚传裴相国移家曽住赵王孙【白莲寺隔水有顾野王读书台址朱买臣墓在角里街北真如寺相传裴休宅赵王孙谓孟坚也居广陈里】
　　秋晩东林落木疎白莲僧寺水中居昏钟不隔渔庄火古殿犹存日本书【白莲寺即东林施水院渔庄在其北寺壁有日木国人题名二处】蕲王战舰已无踪娄相高坟启旧封曽见朋游南渡日北山堂外九株松【县东三十里一冡甚高传是娄机墓中有石室为盗所发北山草堂沈氏宅其石垒自南宋】
　　仲圭旧里足淹徊曲径横桥一水隈小榼春风谁酹酒佛香长和墓门梅【呉镇墓在嘉善县治北梅花庵】
　　懐苏亭子草成蹊六鹤空堂旧迹迷惟有清香楼上月夜深长照子城西【懐苏亭在府治六鹤堂宋知州邓根建府廨有清香楼见异闻緫录子城载闲緫括异志今日为子墙脚】
　　稗花枫叶宋坡湖路转潮鸣山翠无百里盐田相望白至今人説小长芦【宋坡湖即贲湖呉郡记海滨广斥盐田相望檇李旧号小长芦见周必大呉郡诸山录】
　　桑边禾黍水重围时有秋虫上客衣三过堂东开夕照满村黄叶一僧归【三过堂苏子瞻遗迹黄叶庵释智舷所筑】
　　百花庄口水沄沄中是吾家太傅坟当暑黄鹂鸣灌木经冬红叶映斜曛【百花庄在城北十五里先文恪公赐莹在焉】
　　鸭觜小船浅水通荻花门巷萧萧风荆南豫北鬬新酿不比吾乡清若空【清若空亦秀州酒名见武林遗事】
　　秋水寻常没钓矶秋林随意敞柴扉八月田中黄雀啅九月盘中黄雀肥【黄雀味甚腴产陶庄马疃】
　　和韵　　　　　　　　　　　谭吉
　　菜花泾上半渔矶薝卜林中尽竹扉寒水看同春水阔高田比似下田肥
　　江市鱼同海市鲜南湖蔆胜北湖偏四更枕上歌声起泊遍冬堰外船【唐张祜曽领嘉兴冬堰税】
　　妾家城南望虎墩郎家城北白牛村白牛不见郎骑至望虎何由过郭门【陈舜俞居秀州尝跨白牛往来自号白牛居士】
　　百步桥南解缆初香醪五木隔年储不须合路寻鱼鲊但向分湖问蟹胥【去郡城东北三里有百步桥马永卿嬾真子苏秀道中有地名五木出佳酒陆游日记合路卖鲊者甚众一统志分湖产蟹】
　　石尤风急驻苏湾逢着邻船贩橘还只道夜过平望驿不知朝发洞庭山【苏湾近呉江境上陈舜俞墓在焉】
　　父老禾兴旧馆前香秔熟后话丰年楼头沽酒楼外泊半是江淮贩米船【望云门北旧有禾兴馆唐李濣嘉兴屯田政绩记嘉禾一穰江淮为之康嘉禾一歉江淮为之俭】
　　茅屋东溪兴可乗竹篱随意挂鱼罾三冬雪压千年树四月花繁百尺藤【东谿从叔子蓉别业】
　　舍南舍北绕春流花外初莺啭未休毕竟林塘输甪里爱携宾客醉仙楼【山楼从叔子葆所居四方宾客至者必集于此】
　　谿上梅花舍后开市南新酒酦新醅寻山近有殳基宅看雪遥登顾况台【余近移家长水之梅谿及山在西横山在其南皆可望见焉顾况读书台在横山顶】
　　和韵　　　　　　　　　　　谭吉
　　木樨开后菊花开黄雀霜螯载酒醅九日登高东塔寺风沙终胜赫连台
　　归人万里望丘为白酒黄壶瓠作巵来往櫂歌无不可西溪东泖任吾之【丘为郡人王维送之诗云五湖三亩宅万里一归人里中黄元吉冶锡为壶极精致近日乡人多用匏樽西溪在府城西三里鲍恂所居东泖在平湖】
　　槛边花外尽重湖到处悲伤兴不孤安得家家寻画手谿堂遍写读书图【黄子久有由拳读书图】
　　和韵　　　　　　　　　　　谭吉
　　櫂歌欸乃胜西湖风景尊前调不孤只少松陵朱处士屏风八尺写新图
　　旃防单阏
　　题画竹二首
　　疎筠个个倚风轻忽忆乡园宿雨晴三亩宅西桐树北此时新笋乂应生
　　雪禽未染唐希雅怪石须添赵大年兴发欲寻潭柘寺春流决决响山泉【燕京无竹惟潭柘寺东院一林】
　　懐上方山二首
　　不到上方三嵗久茅茨长想结山隈尽移细石教泉下乱插繁花把径开倦客春深归未得故人书寄约重来水筒云碓安排易只欠江南绕屋梅
　　百丈霞梯涧户扃层崖依旧入天青花源未有秦人住屐齿曽同谢客经殷地昏钟催夜月过桥春水续寒汀精蓝近结支纎侣准拟松根煮茯苓
　　送顾【乃西】还枫泾
　　客游五载莫凄然元夕天涯我十年为羡王孙归去路岸花江草送呉船
　　严侍郎招同呉明府【山涛】龚观察【佳育】陈处士【晋明】高上舍【层云】集呉氏园亭时公子【曽】到任
　　八驺晓出郭门东避暑闲园河朔同山简宾寮携沼上谢家裠屐满亭中微凉高栁虚檐日过雨新苗隔岸风四坐传杯那不醉主人先已百分空
　　赠呉明府【山涛】
　　诗人吾爱塞翁好风格西陵别擅场嗜酒淹千里驾罢官为起七歌堂云山画出无前辈暑雨灯残话故乡甪里菜畦犹未卖归时休只恋余杭
　　潞河遥送汤【駉】南还四首
　　惜别无从倒玉壶俶装遥发短亭孤荆高旧侣分携尽燕市何人送酒徒
　　青齐南下即扁舟一片云帆故国楼此去向平婚娶了明年五岳试同游
　　生计归时且掩门还怜旧业已无存全家欲傍西溪住最爱梅花第几村
　　竹垞三径也萧然归梦天涯又隔年傥结邻长水市开门同对小池莲
　　怀乡口号八首
　　醧舫西偏尽竹梧紫微山石尽教铺儿孙乡里堪娯日不用千金买佛奴【醧舫余斋名元濮乐闲以中统钞一千锭买歌儿汪佛奴】
　　先人旧宅北门栖舍后斜阳塔影低门迳伤心难再问梦魂犹绕旧沙堤
　　碧漪坊里谭公宅鸭脚清隂半亩余最忆儿时好兄弟树根同读五车书【五经进士谭公宅在府治东北碧漪坊舟石郡丞左羽孝廉孝山太守次友典籍及亡兄舍人夏士皆读书于是余亦与焉庭有鸭脚树三本】
　　旧日园林半已荒惟余曲水绕芳塘少年最忆春游好曽向顔家看海棠【顔家园海棠花最盛今已摧折】
　　墨林遗宅道南存词客留题尚在门天籁图书今已尽紫茄白苋种诸孙【项处士元汴有天籁阁蓄古书画甲天下其阁下有皇甫子循屠纬真诸公题诗尚存】
　　旧游余缪日过从三李衔杯兴最浓明月绿牎期沈约白盐赤米问周颙【忆右吉天自斯年武曽分虎山子青士也】
　　司农泉石向来耽徐穉同游饮必酣梦想谿山真意好戛天修竹水亭南【曹侍郎秋岳倦圃有谿山真意轩徐穉指敬可也】
　　方外能诗数复公结茅初地虎谿同词人寂寞宜过此一舸月明湖水东【复公字文可住初地庵诗格最老】


　　曝书亭集巻九
　　钦定四库全书
　　曝书亭集巻十
　　翰林院检讨朱彞尊撰
　　古今诗【九】
　　柔兆执徐
　　读叶司城【封】嵩游草赋赠
　　客居通潞春复冬有如饥鸟仍投笼平生梦寐在五岳垂老未覩嵩阳峯峯头玉女定笑我那不控鹤鞭痴龙琼浆勿饮良可惜白髪满镜徒愁容叶君昔年宰登封莓苔洗字寻石淙霞梯高高八千丈笋鞵踏遍青芙蓉庐岩瀑飞一疋布铁梁峡偃千年松仙人十六时相逢闲吹鵞管向明月有时髻插三花秾渐川俞叟与君往来熟言君爱竒恒未足开筵为蒸玉面貍行药曽骑雪色鹿测景还登测景台逍遥宛在逍遥谷偶然长啸百里闻毎遇残碑三日读不见囊中金石编何殊集古欧阳録崇文门西车毂击十里黄尘眯人目下马寻君道名姓一笑情亲为乡曲投我嵩阳咏百篇胜听哀丝与豪竹近来海内工诗格新城王君最雄独一见君诗许絶伦同调由来赏心速君今司城名借甚栗果少年齐足局入门防事半栽花插架图书尚连屋作吏如君良不俗闲从巷北期王君更许高斋醉醁金箱图画恣卧游岂必卢鸿草堂宿
　　春暮何少卿招同故乡诸子集古藤花下送谭十一孝亷兄之舒州
　　古藤二本高刺檐毵防乱挂骊龙髯主人筑堂二十载客到尽巻堂中帘肥香徐来翠隂动晴丝欲堕朱光炎今年经过物候早三月已见繁花黏河豚未罢直沽市牡丹定緑房山尖春风不饮最可惜急收笔架移书签相期乡党十数子同时走送谭孝亷一觞一咏少长集脱畧礼法无纤嫌悬灯直教猛烛并有酒但向深杯添移时留髠尽送客三人密坐清宵严北城漏鼔听渐数下残月光磨鎌捉卧瓮人选新格主犹鲸吸宾鱼噞人生离多合亦易有泪肯对花前沾舒州地胜山水兼孤城皖口跳波渐芙蓉之池泛永日讼庭无事恒虚恬鲟鱼凝脂切黄玉翠螺如画围苍蒹乃知下第去亦得絶胜六街衣马尘容黔
　　题元张子正林亭秋晓图同髙层云赋
　　一峰画品最致密逾三百载流传稀今人摹仿目未睹但取率畧屏纡威残山剰水不数防岂惟神异貌亦非当时艺事许入室华亭张中称庶防即如此图乃学井西王生笔林亭晓色开熹微焜黄老緑下掩百竿竹是谁竹下结屋关荆扉桥无一人行树无一鸟飞斜川折溜凡防转古寺突兀楼松围凉云蒙蒙不可极悬泉直下春林霏人家碛歴更高处水榭八九相因依武陵桃花笑卑湿兹山避地堪茹薇当知作者意独得能使留题数子传声徽客中三伏正苦热对此羽扇都停挥安得天风扶我缥缈度絶磴与君携手同振千仞冈头衣
　　赠郑【簠】
　　金陵郑簠隠作医八分入妙堪吾师朅来卖药长安市诸公衮衮多莫知伊余闻名二十载今始邂逅嗟何迟自从鸿都石经后工者疎密无定姿任城学官阙里庙罗列不少汉人碑簠也幽寻遍摹搨羲娥星宿摭无遗郃阳酸枣法尤备心之所慕手辄追黄初以来尚行草此道不絶真如丝开元君臣虽具体邉幅渐整趋肥痴寥寥知解八百防尽失古法成今斯迩来孟津数王铎流传恨少无人披太原傅山最竒崛鱼颃鹰跱势不羁临清周之恒委曲也得冝勾吴顾苓粤谭汉暨歙程邃名相持未若簠也下笔兼经竒緜如烟云飞欲去屹如柱础立不移或如鸟惊堕羽翮或如龙怒撑之而箕张昴萃各异状屏幛大小从所施平山堂成蜀冈涌百里照耀连云榱工师斲扁一丈六众宾叹息相瞠眙须臾望见簠来至井水一斗研隃糜由来能事在独得笔纵字大随手为观者但妒不敢訾五加皮酒浮千鸱我闻此事足快意目虽未覩心已怡安得留之数晨夕醉时窃柎醒肩随卢沟桥北风已厉子今南去生凌澌骊驹在路留未得歳聿其暮云谁思钟山草堂定好在放溜且任吴中儿华阳瘗鹤字刻露邓尉遗树花参差无锡城邉见严四示我长歌一和之
　　送顾【瀛】之沂州
　　官亭把袂惜离居南指临沂歳未除行过防隂山叶响马头青壤雪消初
　　寿何少卿【元英】
　　冷卿宴客已无钱犹有南牀许醉眠清镜看来容四十练裙书秃管三千日邉初度春尤近雪后今宵月最圆弟子麴车来不少相留判饮到新年
　　寿刘编修【芳喆】二首
　　金钱衮衮考堂输今日通阶昨日殊谁似编修甘寂寞七年不见集贤趋
　　人日梅花一月前骚人初度枣弧悬萧然赋就防羣从絶胜徴歌玳瑁筵
　　强圉大荒落
　　河豚歌
　　天津之水连北溟七十二沽漩回汀渔师乗春漾极浦防防叶叶轻于萍河豚此时举网得活东小大同赋形卖不直钱弃可惜堆置更比凡鱼腥南人见之莞尔笑是物足胜通侯鲭苇蒲束取十百辈马防车载兼手拎晨兴主人食指动忽覩两缚陈吾庭客来疾呼莫莫莫亟当投畀烦丁寜食熊者肥食鼃瘦豆令人重榆则瞑彼犹无伤此独甚犯之不异冲铃钉主人语客且安坐吾言物理君试听人生一死各有候韭英枣华木叶零即如饮啄亦分定鼎腹岂必坚关扃虽云甘脆腐肠药不闻茹藿长延龄兹鱼信毒种乃别膢朐有法食有经或如燕子尾涎涎或如束带腰黄鞓今之馈者皆不尔安用荷插薶邱冥抉精刮膜漉出血如鼈去丑鱼乙丁磨刀霍霍切作片井华水沃双铜缾姜芽调辛橄榄醡荻笋抽白蒌蒿青日长风和灶觚浄纤尘不到晴牎櫺重罗之麫生酱和凝视滓汁仍清泠吾生年命匪在卯奚为舌缩箸蠲停西施乳滑恣教齧索郎酒酽未愿醒入唇美味纵快意累客坐久心方寜起防墙东杏花放横参七防昏中星
　　送董孝廉【恺】游五台
　　军都关外朔云屯过尽龙堆入鴈门一路金光瑶草色青天直上五峯尊
　　兕觥歌【觥为许文穆公饯赵太史定宇物为何少卿赋】
　　覆玉盌屏香螺彻银凿落金叵罗黄支之犀尘尽辟主人持觥客前席请防觥上铭为君陈夙昔定陵冲年资相臣元老夺情众怒嗔朝阳一凤午门伏折槛寜辞逆鳞触归时饯者满都亭珍重临岐许文穆神羊一角讵有双流传既久归娄江张公以之遗弟子敢谏吾公赵公似更兼爱客无倦容平原十日恒过从朝衣典尽且不顾快意但写鳬花浓我浮此觥亦已数尊前岂惜狂歌重吾公迩年徙卿寺西掖南牀谁鹗视汉殿今无白兽尊满饮黄流莫轻寘
　　周郎中自闽囘赋赠二首
　　万里孤臣去三年别馆囚遥怜天北望不异海西头曲罢红蔷老园荒紫蓼秋空堂今夜烛谁分话离愁入夜羝同宿经秋鴈不飞归迎双眼泪去陷防重围揽镜顔都改趋庭计已非辛勤完节意冬月尚絺衣同里李【符】游于滇遇碧鸡山道士谓曰子前身庐山行脚僧也后十年当仍归庐山【符】乃画庐山行脚图俾予题诗二首
　　画里分明庐岳僧云峰有约十年登江湖到处勾留住防尔入山能不能
　　桃郷一望水挼蓝拟结邻居共钓潭休信碧鸡狂道士闲抛老屋在花南
　　春浮阁
　　春浮本佛树之子爱逃禅小阁道南市清流牐口泉摊书官栁近对酒女墙偏尽笑张思曼能牵岸上船
　　题董尚书墨迹
　　三真六草董尚书北米东邢縂不如试诵容台好诗句一缣肯换百砗磲
　　彭城道中咏古二首
　　旧社枌榆改寒云芒砀收山风吹野火飞渡斩蛇沟博浪飞椎后圮桥进履年无人知偶语况有素书传
　　清流关
　　清流关厜防设险古来尚细路縁秋毫石角竦殊状舍我一两车拄此九节杖初行井臼中俄出松果上回睇众山卑连峰走頽浪入关少礓砾客意始萧放平冈响枫叶防壁偃花当南滁暑未销西涧水新涨眺逺懐昔人儒衣谒戎帐君臣既深契一言判兴防偏师越死地于此蹶上将遗迹虽已湮过者心所向山高而水清独立但怊怅
　　题顾夫人画兰
　　眉楼人去笔牀空往事西州説谢公犹有秦淮芳草色轻纨匀染夕阳红【兰名见金漳赵氏谱】
　　着雍敦牂
　　鄚州题壁
　　积水渔村渡新凉酒斾风河间多姹女若个数钱工
　　得龚【百朋】岭南书却寄
　　别鴈横汾信去留何时漂转入端州天边消息初逾岭战后江山独上楼草檄砚开鸜鹆润归帆云暝鹧鸪愁囘怜十载相逢地晋府街东并马游
　　为徐徴士题画
　　买断西蒙港湖田二顷余应同尹都尉暇便着农书王尚书招同陆【元辅】邓【汉仪】毛【竒龄】陈【维崧】周【之道】李【良年】诸徴士防集怡园周览亭阁之胜率赋六首
　　北斗依城近南陔选地偏防衣逢暇日珠履托羣贤山拥墙初亚林疎径屡穿身随沙际鹤饮啄到平泉石自吴人垒梯悬汉栈牢白榆星歴歴苍藓路高高宛得栖林趣浑忘歩屧劳下山无定所随意各分曺涧白泉初徙篱金菊未枯夕曛含略彴乱石防樗蒲密坐千人许迷途八阵俱不因爨烟细何处覔行厨风磴双亭外疎藤蔓十寻龙蛇寒自蛰鸟雀暮长吟待结千花坠应同万桞深隔林催未起独坐想浓隂屦满西南户堂临上下洄落成凡几日胜引喜先陪监史新图格壶觞旧酦醅谢公能赌墅防见捷书来小阁檐端起虚窗树杪凭忽惊黄屋近更绕翠微层九日今年悔诸公逸兴能尚书期可再雪后转须登
　　题周恭肃公画牛二首
　　白川画龙兼画牛绕村急雨菰蒲秋百年纸墨黯无色云气溟蒙犹未收
　　牧童横笛吹不得背面却防溪上山记得滥溪西去路荻花枫叶浅沙湾
　　沈烈女诗
　　吴趋沈氏女许嫁黄小同墨车虽未迎媒妁言已通黄童抱羸疾十九年命终沈氏得凶问泪落如泉江布总箭筓髽防服治衣工上楼不下楼顦顇緜春冬含辛桂枝蠧食苦蓼叶虫父母劝之嫁女恚经楼中须臾救复活自誓永不双独居三十年兵革俄乘墉全家尽逃匿女仍守楼牎结我裳与衣辍彼飱与饔一笑归黄垆之死何从容层层虎邱塔下临松柏桐两家谋合筮咸相从小字书新铭白石沙磨砻双飞花蝴蜨并蔕生芙蓉春水鸭头緑秋草鸡冠红花船恣来徃爱泊山西东吾愿游冶女视此马鬛封
　　题腰鼔图
　　细腰急捧鼓参挝水调兼歌穆防沙料得翻身夸絶技只嫌插鬓少葵花
　　邱汉阳夀诗二首
　　自从江汉櫂归舟云壑栖迟三十秋占得钓矶临海宇至今八十转风流
　　图经七十二福地其二乃在东楚问先生林居盋池近长年不改芙蓉顔
　　屠维协洽
　　元日同孙【枝蔚】毛【竒龄】陈【维崧】吴【雯】汪【揖】诸徴士乔【莱】舎人汤【右曽】上舎集曺舎人【禾】书斋迟李【良年】潘【耒】不至即席限韵二首
　　胜引期元日虚斋束五经客来衣半白杯至眼俱青密坐更番改清言次第聆烛花髙不落嘶骑且回停乐极修箫谱觞行罢酒监同声歌郢曲异味转吴帆东阁花须放西山翠可镵还期共潘李并马试春衫
　　古意投高舎人【士竒】
　　奕奕九层台泠泠五弦琴威鳯刷其羽歌舞乐帝心朝仪灵沼上夕息高梧隂览辉千仞余求友及遐深爰居本海处亦复辞烟浔东门一戾止游目嘉树林和风动闾阖百鸟啾啁吟独无笙簧舌臆对难为音主人轸物微饲花若黄金食之非不甘愧莫报以琛寄言鸾鳯侣释此归飞禽
　　酬阎【若璩】
　　烈火燔帝竹秦镜忽以沦番番济南叟后死耄而勤腹笥传少女齿落余空龈掌故颖川来何由聴其真所怪张欧阳疑义黙不申金丝鲁宫响科斗蟠轮囷俄遭巫蛊发竹简迹久湮梅生千载后一一纷罗陈其余航头字捃摭亦有因譬若完衣裳安用重补纫文从义艰晦体殊絶踪尘孔书既咸在谟诰恒鲜新何不正今譌去险归温纯此义诚难知疑者颇相循阎生并州彦徙宅清淮漘昨年应诏至旅食春明春小心对缝掖余勇刺古人示我一编书其言狂且醇诸家援王吴百氏搜墨荀幽室决窔奥希音辨韶钧虽为见者骇犹胜徒呫呻吾生嬾述作老矣潜悲辛君非汉井丹经义何纷纶况有纨扇咏赠我情弥亲客子寓招提不出动盈旬春氷玉河裂草暖波粼粼红杏舒繁条翠岚压重闉相期出郭游西山恣回巡并马骋剧谈九皇八伯民醒即坐松石醉即卧花茵
　　御试省耕诗二十韵
　　长乐虬钟启端门羽杖排良辰元已近暄景暮春佳帝念勤民切羣情望幸皆苹风吹近远兰泽洗氛霾衔尾中流鹢拳毛内廐騧农舆沾雨露俞骑束鞞靫沙栁津亭岸山松驿路牌西畴一以望东作此时偕于耜分原上提筐馌水涯杏花殷似火菖叶小于钗巷静饧箫市烟澄土锉柴仓庚飞习习布谷语喈喈乐事纡干顾丰年协
　　睿怀歌时成夏谚行处即尧阶帐殿开黄屋人家绕翠厓定知先稼穑力为减徭差吉日宣王祷空同轩后斋星躔齐北拱声教已南谐曲渚冝浮洛芳尊迥胜淮宸游多悦豫振旅入天街
　　送张大理【云翼】省亲臯兰结婚作
　　才投缟纻慰临岐别酒翻悭雪后持聴棘暂辞归觐日桐为谱述昏诗咸阳紫凤秦台迥京兆青螺汉殿知此去心悬清禁月重逢应及桞如丝
　　为姜【宸英】题画
　　潞水秋风上短槎日湖南望水云赊空教
　　天子知名字不赋长杨赋白华
　　送施【盐范】令什邡
　　早绾铜章去严程莫滞留连云仍旧栈到日恰髙秋讼向泉边聴书从鸟外邮毋嫌山郭小汉将此封侯
　　寄酬张五处士兄【彦之】
　　五茸多富室筭缗苦烦挐兄也虽屡空家居能晏如糠籺恒不饱寄诗饶鴈鱼何哉园册不钞货殖书
　　和田郎中【雯】移居韵
　　道南道北书一车田郎与我齐移家月俸虽分五斗粟相呼野性同麏麚浊醪盈杯注涞水暖汤濯足歌彭衙风帘无额星炯碎短墙纵葺仍夭斜前喜有两枣树凝想满眼他时花诵子山姜诗句爽有若暝坐翻金鸦盘空硬语和未穏月黑漏鼓咚咚挝布衾不睡我亦尔牵牛独处嗤防娲
　　题李检讨【澄中】所蔵明月芦鴈图二首
　　吾家水阁傍江斜风荻侵檐一丈花连鴈低飞浑不见只聴拍拍响圆沙
　　远岸风微宿雨残天边忽涌烂银盘卢河桥畔秋容好比似南湖一曲看
　　净业寺看荷花同严四检讨【绳孙】作
　　香刹縁隄转官桥信水流緑云千万顷不见采莲舟
　　李检讨【澄中】惠鲜鳆鱼赋诗
　　海岱惟青州水族不可筭有鱼其名鳆托命白石矸孔如螺者九体具蚌之半浮沉信潮汐出没昧昏旦湲湲逐崩涛汨汨临骇岸渔师三五辈利刃挟新锻迎寒解衣裈燎薪杂石炭俄而投冲波若勇士赴难滑苔裹犷壳自恃两坚悍彼石陷死地嗟汝岂得窜杀机伺巧发一割乃中断党附安可常徒令见者叹是物昔所珍不数鹄鸮胖彦回三十枚曽鄙万钱换李君家诸城古台琅琊畔封书敇官奴乡味来岁晏荒途犯风雪羸马走顚汗以之贻故人腥涎尚未澣疑有蠙珠存无复朽索贯馔法失严食经忘马琬庖防异羮臛南北互讥于焉出新意滓汁借糟灌杂杂筠筐排一一桂火煅虽殊马甲脆足胜羊胃烂观颐匪自养比邻呼酒伴馋扠了陶盘不食真钝汉
　　送耿副使之官陇右
　　双旌晓发动征尘犹见黄花驿路新树屏莫辞朱圉远封侯须与玉闗邻鱼龙积水褰帷近马鹿晴山绕幕春到日西堂留牍少尺书须寄倦游人
　　佛手柑二首
　　柰女环初脱金仙露最甘万重来水市一笑启筠篮味岂逾淮变香仍隔嵗含回思珠海住千树岭云南宛是只林得宜从汉殿传浮江螺女外置驿橘官先白截鵞肪嫩黄堆琖圆尚嫌香气远分傍枕函边
　　上章涒滩
　　平蜀诗十三章【并序】
　　【臣】伏见
　　皇上即阼以来仁声溥洽凡在海外重译来格迩者巴蜀负固蕞尔叛冦神人交愤六师所向何坚不摧皇上先之以徳化未即咸刘乃凶渠既殒余孽罔悛天威赫怒爰命虎臣五道分军罙入其阻日未浃旬保守成都防定正月丁巳防书上闻诞集文武臣工宣于阙下佥曰蜀冦之不靖于今六稔
　　皇上休养民力湛静不絿金镜在握朗照万里之远山川险易了若掌中
　　庙算恢宏指授方畧以师则武以时则利以将相则和调用能不日成功
　　圣武布昭远迈隆古臣以布衣被蒙
　　恩泽拔置史馆粤稽曩昔刘辟既擒韩愈进元和圣徳诗明之平蜀刘基亦作颂以献【臣】虽蒙滞躬逢盛际于以颂扬丕烈其何敢后乃拜手稽首而献诗曰
　　皇帝圣哲靡逺勿瞻南谐北燮西被东渐蠢尔不庭凭阻滇黔爰居巴蜀以逞戈铦
　　皇帝曰咨元戎是敇欲宣武功诞敷文徳冦众来挑我坚垒壁匪久其师恤民之力
　　民力既恤士气孔扬我车我牛我仓我箱刍茭菽粟在巘在冈万夫豫附万马腾骧
　　魁渠肆殄枭谋日阻
　　帝曰可哉命整云旅分镳以驰扬旌负羽或搤其吭或击其膂
　　赫赫奋威师度七盘既下葭萌入阆中闗桓桓勇略鸟道钩援緜井既收遂复锦官
　　如彼东瀛用注萤爝如彼冲风用巻秋箨昧雉斯经穷兽乃缚彻其帜竿清我堠柝
　　蜀之黄髪植杖以遨蜀之黄口聨臂而谣壶则有浆箪则有醪或徯于野或迓于郊
　　乃疆乃理桤林棘路尔宅尔田轻尔徭赋巴贡其牋賨输其布栈谷梯山千里褰沂
　　防书夜奏彻于
　　宸聪午门斯啓宣示臣工小大稽首蹈舞攸同庭燎晢晢光如日中
　　我出我师正月初吉至于益部曽不旬日矫矫虎臣殆罕其匹
　　帝心是嘉首用迁秩
　　人亦有言师克在和惟此成功
　　庙筭实多贰者勿族降者勿苛
　　皇仁之溥四国是吪
　　井络既平坤垠式奠防诏牂牁载归赤县
　　皇帝神武俾修组练亦有昆池于焉习战
　　圣有恒训儆戒无虞凡百有位职思其居勿谓外宁官守或渝小臣作诗以赞訏谟
　　题李检讨【柟】梅花图和韵
　　乐饮髙斋胜都亭不易哉客从元夕暇花拟故园开未雨莓苔润冲寒雀豹来若为方法便分乞小牎栽
　　刺梅园饯别陆【进】游汝阳
　　刺梅园里青松树笑我频来竟白头避暑暂辞褦襶客停杯又起别离愁村烟断续阳人聚山色东西郏县楼余事机云时唱和莫忘日下置轻邮
　　题汤上舍【自牧】潜籁轩
　　香草芹城外幽居虎峪隈缁尘吹不到白鸟有时来万籁入门寂羣花绕屋开家僮闻剥啄知得异书回
　　七月晦日　赐藕恭纪二首
　　宸游西苑念词曺踏藕连船出鹭涛白蒻金门教遍及青泥玉井讶新淘欲添素节秋迎闰【是歳闰八月】看漉花砖日渐髙赐果自来闻曲礼不图　异数小臣叨
　　分载箯舆路未赊氷条玉笋净无瑕蒸来须实麞牙稻雪后宁论虎掌瓜故事繙书前代少归田对客异时夸余根试傍柯亭种验取薫风红白花
　　送慕主事关杭州
　　江涨桥边路星随使者来须知持国计端借轶伦才书幌晴湖巻茶樯夜火开西谿春信早谁并咏官梅
　　题吴徴君【雯】诗巻一首
　　籍甚吴郎大雅材赋诗不上柏梁台翻飞却似横汾鴈几度秋风上苑来
　　送赵主事【吉士】闗扬州
　　珠帘十里江都市铁鹿连船估客樯持节自来星使重筭缗须比水衡强桥边扬子仍开驿桞外平山旧有堂到及梅花官阁绽好携宾从促飞觞
　　赠别梅【庚】三首
　　宛陵才子数都官似尔清诗和者难犹记春游潭柘寺下方防笔到层栏
　　东田西曲我曽居拟向茅山读道书此意沈吟三歳久送君南去转踌躇
　　谿山重叠细泉分画手由来最轶羣输与田郎团扇好秋牕看写敬亭云【谓学使雯也】
　　奉酬相国冯夫子问病之作
　　月闰延秋序樽空病酒徒黄杨生易厄乌几凭逾孤夫子胜龙树奉钱资药炉清风兼有作宛使蛰虫苏
　　送十一叔还里即作豫章之游二首
　　沙隄棘树路依然再到京华四十年客里鬓丝惊并老愁中药裹迭相怜觥筹尚记投宾辖姜蔗都无负郭田此去南湖仍暂住未容髙枕竹林眠
　　大江西上縂风湍犹胜惊沙老据鞍拟共故人登快阁便浮小艇泝层滩竹鸡格磔云根语兰草青葱镜里看南道逢迎应不少莫轻留滞等长安





　　曝书亭集巻十
　　钦定四库全书
　　曝书亭集巻十一
　　翰林院检讨朱彞尊撰
　　古今诗【十】
　　重光作噩
　　送陆参议【光旭】督储江北兼讯龚方伯【佳育】金司臬【镇】田学使【雯】
　　春盘细菜散觥筹暇许招寻醉肯留迟日最难花下别轻尘却向雨余收熟知官阁三山近预想灯船五月游骖竹黄童应笑语石城岳牧縂风流
　　题李检讨【澄中】濯足图
　　我昔左海游曽为东武客夕阳一骑人不知马耳晴峰照金碧梦想青莲五朶开雩泉百折流潆洄当时濯足若逢尔笋鞵桐帽忘归来携手日上超然台
　　夏日　瀛台侍直纪事六首
　　暗水三桥出明星万戸开玉堂铃索动宣唤入　瀛台宿苇多于荠凉沙白似氷胧胧深树里忽露九枝灯丽草云根润风花舄下香蓬莱今始到真在水中央太液新莲菂金盘曲宴初
　　君恩念蠲渇先赐马相如
　　螭首濡毫罢蛾眉散直归炉烟香未歇荷气复侵衣紫籞千花露金塘万栁条牵罾容左史徐度赤防桥五月丙子侍宴　保和殿恭纪二十四韵
　　柱下随周史琴邉听舜歌
　　庙谟神防胜荒服逺人过葱岭车书接条攴部落多邮籖防重译贡使百明驼黄帕开封速花甎视日趖九賔齐脱剑一士许鸣珂乍槖螭头笔还衣鳯尾罗逶迤縁幔阁踧踖歩銮坡天半闻
　　清跸尘中隔绛河班聫小侯近礼异叔孙苛粔籹官庖出葡萄塞马防壶冰淘紫苣山叶裹琼禾割肉容臣朔倾心到尉佗上云留丽曲深雍舞蛮鞾喜溢
　　龙顔甚衰惭鹤髪何见知真特逹矢报尚蹉跎懐核披香案分酮太液波自然蠲暍暑直觉去沈疴烟净高城栁风传别殿荷景犹长北至序正秩南讹
　　帝治原无外
　　皇居信有那万方皆属国六诏敢横戈洱海兵将洗苴兰石可磨宣功宜作颂
　　圣徳迈元和
　　题王舍人【嗣槐】西山游记三首
　　三年索米住长安咫尺云峰欲上难读罢高文但西笑开帘试隔女墙防
　　卢师説法己千霜石上松犹四尺强我亦曽寻二龙子夕隂防笔在莓墙
　　上方絶磴最崭岩花药春丛静不芟六聘山中三日住输君秉烛入空嵌
　　临淮口号
　　鲜鲫临淮美传闻尺半强秪供津吏索不放老夫尝秋杪同周【筼】王【翚】李【符】龚【翔麟】邵【璸】舍弟【玠】从子【建子】游摄山是夕包【铭】曺【彦枢】适至际晓周览山曲信宿乃还【翚】图为行防子各纪以诗予得四首
　　一峰立如繖众峰韬隂霞有时众峰露一一青莲花我来秋己深白露零苍葭同调五六人志在穷幽遐出郭屏傔从取径入防岈高坟何王墓但有麟辟邪犬吠疎篱根鸟栖枯树桠毎因青谿曲遂使略彴斜山僧逺迎客拄杖披袈裟坐我青豆房汲泉烹紫茶
　　槭槭霜叶鸣皎皎霜月白岂期深山中乃有不速客将无御风行吹落大小翮手持竹如意并坐万古石举杯斟酌之酒户笑连擘东林钟鱼声相答永今夕
　　凌晨取微径栗杖叩精庐病叶脱鸭脚斜门束林箊秋尽涧泉涸防窟徙潜狙谿桥凡屡渡径草多未除西上天开岩纵观石壁书大江流舃下日午风舒舒急桨撶卢舟有若逆水鱼不知跻絶顶苍茫复何如
　　山游逾信宿未能极深窈我仆迎路隅掲步出丛篠比邱指双松纪年千歳少何人植此树毋乃明僧绍摩挲舍宅碑风迹尚未杳王郎妙山水能事擅江表试画偕游朋烟液信昏晓经营殚意匠改月庶能了
　　晩登燕子矶同周布衣【筼】柯舍人【崇朴】各赋三韵
　　舞燕寒不出危矶浄无尘夕阳射亭柱逺渚移钓防应从长芦畔指防登高人
　　鲁太守超席上赋
　　海内词流防派分尽夸皇甫士安文【太守作今词选序】正愁缟带交期晩蚤有瑶华驿使闻归路亭臯飞木叶放船薛淀冷湖云十年梦寐西堂烛今日题襟得共君
　　赠徐丈
　　石帆先生海岳姿盛年解组栖山茨耕渔轩竹长千个上下崦梅开防枝有客问年书亥字闭门轰饮过申时只今介雅多新句好续金兰旧日诗
　　黓阉茂
　　送徐中允【秉义】假还昆山六首
　　紫陌春晴匹马归清江南下一帆飞人生半百且适意未见朝衫胜芰衣
　　经义纷纶致异同谁能闭户软尘中著书终让名山好输与周南太史公
　　旧侣荆高对酒频香螺画榼五冬春独醒客去无坚坐卧瓮凭谁捉醉人
　　石湖居士范成大金粟山人顾阿瑛归向东吴无个事留宾题徧草堂名
　　烂漫防烟煑野蔬菘根秋末韭春初到家一事差堪惜不食松江巨口鱼【中允性不食鱼】
　　渌波碧草望中遥刘井柯亭转寂寥他日归帆下吴苑先防竹杖访平桥
　　送张【劭】之平遥
　　彼汾沮洳吾旧游送尔匹马逾徐沟人行芳草碧于水日出杏花红满楼榼中酒味苦桑落帘外鸟声黄栗留客居适意逺亦得摇笔赋诗何所求
　　送编修孙【卓】使安南
　　词臣衔
　　命自螭坳亲捧　天书出汉郊万里骖鸾经北户百夫骑象迓南交蕉花红压桄榔杖兰叶青连翡翠巢知有清文氷雪并能令瘴雨洗黄茅
　　李检讨【澄中】绀园杂咏六首
　　荷陂
　　风过莲叶香日出钓船去不闻鸡犬声但有防防语
　　栁浪
　　防岸緑杨齐浓隂覆水低东风吹太急扶起过桥西
　　緑水轩
　　轩中独木几槛外独木桥际夜沙月明芦荻风萧萧
　　防心亭
　　杂卉秋尚开浅莎晴可坐于此独寤言浮荣等糠莝
　　镜香楼
　　吾里镜香亭君家镜香楼满池鸳鸯浴四面芙蓉秋
　　松风台
　　山月无片云夜半松风起欲写入瑶琴风声吹不己上巳万栁堂防集同诸君和相国冯夫子韵二首
　　不到闲园己隔年緑杨高映女墙连无妨并马横桥渡更许深杯曲水传径仄易侵苹叶小日晴况有杏花妍舞雩幸忝从游列澹沲春光过禁烟
　　小径升堂步屧偕隄沙遥筑避尘霾歌翻骤雨新荷好地比崇山峻岭佳露井有华滋药甲春衣无桁挂松钗永和防后斯游最禊饮蓬池未许侪
　　送陈四处士【晋明】再入楚二首
　　燕山雪后送君行茸帽驼裘马上轻一片晴川万杨栁春风重入武昌城
　　官清幕府足栖迟汉上题襟定有诗凿井便为王粲宅行歌随处葛疆池
　　沈詹尹【荃】崔少詹【蔚林】招同汤侍读【斌】施侍讲【闰章】潘检讨【耒】饮限灯字
　　九月秋阳气尚蒸晩来欲雨薄寒増黄花插帽经三宿白苎裁衣试几层小鸟飞翻檐外树微风升降酒边灯相期偶值趋　朝暇起问咚咚鼔未曾
　　同作【时重阳后三日】　　　　　　　　潘　耒
　　西峯镇日翠崚嶒儤直无因得共登九陌年华银箭水千秋心事玉壶冰惟因緑酒亲元亮莫遣黄花笑季鹰却忆升平多故事醉骑官马簇红灯
　　送查上舍【升】之湖口
　　尔去彭湖口香炉对客牕潮痕灌婴井果否应浔江
　　除日　保和殿侍宴
　　佩结绯鱼后樽开白兽先呈能勾乐队密坐润炉烟紫路频除夕青灯异往年谁当颂椒防犹侍
　　圣人前
　　昭阳大渊献
　　元日　赐宴太和门
　　垂衣逢盛际辑玉尽来庭白醖三光酒青归一叶蓂新年
　　恩较渥昨日醉初醒九奏钧天曲风飘次第听
　　十三日　乾清宫　赐宴
　　诏许　宫门入人随　陛防移江梅低压帽火树密交枝既醉盈觞酒无疆万寿诗梦游真不到今夕奉恩私
　　是夜　赐内纻表二里一
　　元老传
　　天语殊恩及侍臣礼优加束纺价重抵双银笑荅妻孥问争寻剪尺频光风今嵗早春服最宜人
　　十五日　保和殿侍食
　　露草诗歌雅云天易象需不图大酺乐独许小臣俱注盌茶膏滑堆盘菜甲殊嵗除曽几日四度饫　尧厨
　　是日再入　保和殿侍宴
　　乍　赐晨餐出仍容午宴陪一夫驰秉翟七校下传杯妙舞娑盘歇华钟取次催分明衣上月携自九霄回
　　二十日　召入南书房供奉
　　本作渔樵侣翻聨侍从臣迂疎人事减出入
　　主恩频短袂红尘少晴牕緑字匀愿为温室树相映上林春
　　恩赐　禁中骑马
　　鱼钥千门启龙楼一道通趋翔人不易行步马偏工鞭拂宫鸦影衣香苑柳风薄游思贱日足茧万山中
　　三十日
　　上自南苑回　赐所射
　　壹发歌文囿三驱入汉郊乍肥浅草窟宜入早春庖赐向灯前出归从马后捎食经繙未得方法试燔炰
　　二月初二日　赐居　禁垣
　　讲直华光殿居移履道坊经营倚将作宛转绕宫墙对酒非无月摊书亦有牀承
　　恩还自哂报国祗文章
　　驾幸五台山恭纪三首
　　图经曽识五台名想见云从　帐殿生节物乍分春恰半登临最好雪初晴林香紫鸽翻风上月黒金莲照地明定有山灵呼万岁不徒龙象下方迎
　　花宫髙下绕台怀铁鏁层层鴈齿阶代郡云山连朔郡北街星斗划南街千夫试转清凉石二月如燔泰岱祡望秩百王曽不到天教
　　宸藻首磨崖
　　紫府仙居岳镇同削成太古想神功地传竺法兰栖处山入勾龙爽画中曲磴溪流频度马晴云舄下数归鸿省方岂为寻沙界特采天花寿
　　两宫
　　驾自五台回　赐金莲花
　　紫府蕃神草金花近
　　御牀献非縁鹿女
　　恩许载牙箱一束叨
　　殊数千金补禁方丁宁须什袭或恐夜生光
　　银盘菇
　　细菌多无算银盘大一围未殊榆肉脆更较树鸡肥御墨题犹湿嘉蔬物岂微流传文馆记盛事景龙稀赐纻纪事
　　上阑初日映帘犀
　　天语听传紫阁西织自珠宫加熨贴擎来黄纸验封题折枝花讶临风并掉尾鲸看戏水齐端绮入春
　　恩再洽称诗弥媿在梁鹈
　　赐御衣帽恭纪
　　鹤纹初启尚衣封藤帽朱丝自　九重日角乍辞宫样稳冰纨不散
　　御香浓玉堂掌故传他日清镜衰顔话旧踪回忆沧江六年事笋皮荷叶钓船缝
　　醍醐饭
　　絶品醍醐饭人间总不知素餐臣节媿推食
　　主心慈九糳长腰米兼金六寸匙青精徒自滑较此驻顔迟
　　赐鲥鱼
　　京口鲥鱼尺半肥黄梅小雨水平矶无烦越网千丝结早见燕山一骑飞翠釡鸣姜才　敇进玉河穿柳旋携归乡园纵与长干近四月吴船贩尚稀
　　憎蝇
　　晓梦晨光里羣飞戸尚扄惯能移白黒非止慕羶腥曲几思投笔轻巾屡拂屏北牕眠未稳孤坐忆江亭
　　憎防
　　尺二田间鼠何来广厦中须看缚笔易声比数钱工未肯肠三易须知技五穷衔蝉如可聘灭烛卧宵终
　　送杜少宰【臻】视海闽粤二首
　　汉将楼船逺受降重臣疆理到南邦山程越岭复见岭水驿下泷还上泷榕叶清阴交露辋梅花疎影入吟牕不知五色罗浮雀玉节前头日几双
　　暂辍山公启事书周廵闽海自扶胥廿年己失鱼盐利百战犹存荡析余鴈戸沙邉寻旧宅鲛人渡口趁新墟恩言却似平淮后相度来宣走传车
　　早秋西华潭
　　残暑秋逾炽凉风午乍催微波莲叶巻新雨豆花开宛转通桥影清泠傍水隈夕阳山更好金碧涌楼台
　　夜起
　　银浦悬宫月金风动井榦鱼云吹不去虬箭滴初残木落南楼早山连北口寒秋来无别梦夜夜望回　銮
　　送宋佥事【荦】之官通潞四首
　　十里莺花露辋前庆丰牐水得渔船莫嫌一出春明逺犹是城东尺五天
　　中盘曽听佛楼钟按部重登紫葢峯料得使君吟兴发塞门百道走红龙
　　渔阳松繖宝坻鱼浭酒吴船味不如更忆昔年移柳在浓阴输尔昼帘余
　　白马银鞍紫络缨引弓曽傍　属车行为郎未老单车出射虎重过右北平
　　次韵赠沈上舍
　　沈郎诗格瑚钩曽题八咏之高楼著书应过习凿齿论事不数贾长头桥门鼔箧又三载社酒治聋须几秋爱子斋居花满眼疎帘清簟坐销愁
　　题高侍读江村图二首
　　菊磵疎寮旧迹存画图髣髴见江村双桥尽许通舟楫他日柳阴来叩门
　　杜甫南邻有朱老吾将徙宅问东家水边沙际闲田阔添种鸭桃千树花
　　题画罗汉
　　梅生小十六罗汉笔力逺胜卢楞伽我题此幅更竒絶人影痩于枯木查
　　题雪中垂钓图
　　九十九淀畿南水五三六防塞北鸿雪花溟蒙湿柳絮人影瑟缩枯莲蓬易酒涞酒村罋白东家西家炉火红此时坚坐不归去一笑无乃天随翁
　　为王祭酒【士祯】题画册二首
　　浒山泺口水糢糊穉柳夭桃何处无他日雪堂留客迳不难疏凿拟西湖
　　寒江窠石早梅舒此地仙居也不如但恐瀑泉侵案湿小牕催徙读残书
　　法酒
　　敇自宫门下香从内库来绿瓷双罋满黄纸一封开灯火将除夜屠苏最后杯沉吟
　　主恩重入手且先催
　　官羊
　　考牧传周雅炰羔忆楚骚肥应速诸父瘦敢让聨曹家祭占丁己毛牀铰圏牢赐生臣必畜讵忍授屠刀【少牢馈食礼日用丁巳齐民要术养羊法三月毛牀动则铰之五月毛牀将落铰取之八月又铰之】
　　鹿尾
　　东丹王子画移刺楚材诗【鹿尾浆始见楚材集】凥截浆尤美肴蒸味最竒须停射工脯不数果园貍烧尾闻唐日今朝宴亦宜
　　梭鱼
　　雉关东最梭鱼味更良刺方青鲫少鲙比玉鲈香赐出春初早携归尺半长罟师题字在【鱼鳞有字识获时系十月十日】宁分小臣尝
　　除日侍宴　乾清宫夜归赋
　　千门除日己春融两度椒盘侍　禁中坐听钧天仙乐后起看珠斗上阑东归鞍笑逐三騣马守岁欢迎五尺童不是云浆浮凿落衰顔那傍烛花红




　　曝书亭集巻十一
　　钦定四库全书
　　曝书亭集巻十二
　　翰林院检讨朱彞尊撰
　　古今诗【十一】
　　阏逢困敦
　　元日　南书房宴归
　　上复以肴果二席　赐及家人恭纪
　　才承　曲防侍仙闱又撒琼筵到北扉岁酒更番移席劝王恩一念感心微比邻漏下惊窥户儿女灯前笑揽衣闲向金坡説遗事全家赐食古来稀
　　自　禁垣徙居宣武门外
　　诏许携家具书难定客踪谁怜春梦防犹听隔城钟
　　送张先生巡抚山东二首
　　十二山河大小东中丞持节镇繁雄循良久数张京兆副相依然汉上公井税蠲来青帝壤　属车迎及素王宫防花秋色看逾好秀泽单椒俨画中
　　泰云堂上酒曽酣种竹开亭径旧谙山涌高城双防外池分新水七桥南要知政简无留牍可许朋来赋盍簪凖拟春风陪杖屦重游细酌濋泉甘【濋泉予客济南时所凿】同黄【虞稷】周【在浚】彭【桂】饮刘学正【中柱】斋
　　国子先生屋数椽晴牕齐拓衍波牋诗题史籀岐阳鼓书载泛光湖水船百罚深杯初度夜十年旧雨一灯前不嫌卧瓮人来数日日牀头醵酒钱
　　副相徐公庭中种蕉结实禹鸿胪为作图因题絶句三首
　　己爱清隂防緑纱更看秋蕊绽灵芽丰宜门外园官老能得防人逢此花
　　日南曽记一丛丛合荐冰盘荔子红谁料尘沙燕市满露珠凉缀小亭中
　　十年青简待封题官烛长分太乙藜正值闲庭花放日便应焚稾　禁园西【故事国史编成于西苑蕉园焚稾】
　　题汪賛善【霦】读书秋树根图
　　千官仗下列蛾眉东马严徐献赋时安得斯人坐云壑披图真笑虎头痴
　　同陆处士查上舍兄弟寓斋小集分韵得逢字
　　金水桥南杨栁西华潭外芙蓉衰年杯兴未减隔歳词人又逢尔汝何甥谢舅飞扬季虎头龙夕曛恋客未落留听西林暮钟
　　送益都冯先生集万栁堂次韵二首
　　十里沙堤万树杨秋容犹未防新霜小车稷下将归日上巳城东旧醉乡坐立部歌聴总好田园乐事话方长千秋祖帐嬴疏傅録别樽前有和章
　　白头许　赐冶源闲青史难将谏録删此去耕渔寻旧侣且凭丝竹解离顔开帘浴鸟阶前水过雨斜阳槛外山他日从游期莫定强留嘶骑玉河湾
　　送张逺之桂林二首
　　濯枝新雨玉河隄送客遥寻五筦西自是骖鸾逐仙侣缁尘不上锦障泥
　　星邮南指伏波岩路转衡山九面帆吟到相思江更好緑榕树厎紫蕉衫
　　题王叔楚墨竹为家上舍【载宸】赋
　　画家画竹专用墨李波文同己难得后来能事吴仲圭横斜曲直无端倪谁为此图王叔楚意象岂必全师古竹枝大者一尺强其余琐细抽风篁山泉泠泠走石罅可惜无人坐销夏潜江主人购得之索我防笔题新诗吾家长水一茅屋北垞南垞都是竹毎忆园林烧笋时不恋树鸡及榆肉海陵曺岳为我画作图药炉茗椀书签防年来松菊成榛芜对此临风一惆怅归与归与范蠡湖
　　送冯遵【祖】宰平陆
　　著书独有五亭好作吏无如三晋闲醉里襄陵官瓮酒到来厎柱郭门山耕余让畔田千顷吟对浮查水一湾白鴈年年度汾曲相思烟月防弯环
　　送周防军【在浚】之官太原
　　曩客晋阳城逢君馆香界羣公方爱士列席邀旅话君时一逄掖血气自矜迈高坐噉彘肩勇若舞阳哙百壶恣倾倒寸心无虿介此防二十年平生意所快川涂屡漂泊第宅改湫隘谋生术愈疎汲古心匪懈诗图审正变乐章别流派博稽皇象碑耽读向平卦以兹河汉才金门足迁拜一官趋幕府诺仕吁可怪衣垢马足尘气短酒垆债所幸山水区辙迹旧曽屇琤琮难老泉分流注蒲稗中有长生苹葱青俨图画峪藏千佛经遗迹久未壊吾初见之喜力欲抉幽砦徙置叔虞祠琳琅等金薤事惟虑始难谋以蓄疑败【风峪洞中有北齐天保时刻佛经石柱一百二十六予客太原谋于王方伯显祚曺副使溶将启而徙于晋祠筑亭贮之有方使君持不可乃止】好竒君过我试往破天械筑亭古柏交移石秋阳晒广搨九万牋流转都市卖即事良可传居卑莫深喟行春狐突山翫月鲍昭廨适意亦由人慎勿形神瘵
　　送田少防【雯】之楚分韵得江字
　　前年白下君送我临当解缆抜栁椿劳劳亭子惜分袂津吏伐鼓声逢逢今年燕市我送君西山积雪连崆防夕阳欲落犹未落返景倒射红油牕人生防难别苦易君又乗传熊渠邦川涂迢递四千里计程涉济河淮江翻飞苍鴈且莫致揽环结佩何时双深杯当前冝纵饮满贮兽火倾羊羫坐中曺【贞吉】谢【重辉】鬭竒句掉险类舞都卢橦譬诸宫商迭相奏竽瑟椌楬纷琤摐君亦録别留新诗偏师一出长城降古来文人志开济岂必翰墨惊冥憃迩者七泽罢兵革烧畬买犊齐耕防刍茭米粟待输挽筥防稯秅争牵扛有时清暇集参佐赤防湖口浮艂艭雄风飒然苹末至怒涛直指台根撞武昌鱼泔十千尾冝城酒醖二百缸维藩树屏昔所重快意不在张牙幢吾今谪官一无事思从楚客搴兰茳题襟汉上许酬和他日抽帆偃画杠
　　送曺郡丞【贞吉】之官徽州
　　胜絶新安郡高秋拥传行江流清见底山色翠当楹万壑云为海三都石作城漆林分井社松盖辨隂晴墨爱麋丸渍茶先谷雨烹由来风土美见説讼庭清之子齐东彦才华邺下并词源白石叟诗法玉谿生鳯诏趋晨久鸾台典籍荣后来薪愈积老去骥长鸣岂厌承明出遥思廏吏迎名山谢康乐隠吏许宣平晩饭桃花米春防竹笋萌麦光题素纸龙尾涤金坑暇有懐人作知同惜别情十年呼蓟酒双调谱秦筝忽漫登长道沉吟数去程迹犹淹旅食心己定归耕七里严陵濑千秋黟帅营相寻试酬和编筏采红蘅
　　赠别孟【楷】二首
　　老夫卧穏谢浮名罗雀闲门少送迎一事近来差快意箧中诗得孟云卿
　　碧山学士王圣与鉴曲诗人陆务观五百清词才过眼最愁花外送归鞍
　　咏柿
　　累累八棱柿托根西山阳一株一亩隂虫鸟莫敢藏乌稗秋迸实赤叶新翻霜团酥酿甘露冰齿流寒浆回忆三伏时毒热难周防永日无片云焦烟起连冈行人经树厎岂异氷壑凉此时傥结子瓜果安足方奈何风凄其摘来始盈筐嗟尔生非时难夸受命强况值蟹膏肥配尔虑见殃憧憧往来人掉臂不一尝空烦黄口儿灯火市道傍南邻煨竽栗北舍鸣椒姜炎凉迭相代敛退分所当幸有林居人爱之终勿忘
　　题东浦学耕图二首
　　上书空敝黒貂归卖赋年来计渐非争似为农东浦畔醉吟独速舞蓑衣
　　老我青緺嬾束腰薄田枕水傍湾桥明年准拟全家返也买乌犍种楚苗
　　题汪检讨【楫】乗风破浪图
　　汪君才地何峥嵘直与东马严徐并一朝衔
　　命使絶域濒行封事上　九闳乞降
　　御笔示海外永使荒服输其诚佥曰不可
　　帝曰可浓墨大字摇光晶
　　天子临轩赐顔色容台谏院那得争琅函锦题国门出车前驺唱扬三旌麒麟之袍绣织成青丝络马双鞶缨被以重罽红猩猩南浮江淮达闽越长风五月沙雨晴天妃庙前酾酒行柁楼语笑潮己生梅花洋东天水黒但见日月星辰明一夫危樯赤脚撑防如山木腾鼯鼪百夫仰望目尽瞠峭帆风饱弓在檠又如张翼鸷鸟征有时吟啸讶缾笙千人同舟一心力不比吴越交相倾巨鱼长似金背鲸扬鬐前导莫敢撄满空霜禽飞且鸣黄衣蝶翅方鹂庚昏波忽抜虎蛟穴静夜或睒骊龙睛潮鸡报晓鼍报更三日竟指中山城中山君长搓手迎道旁张乐声瑽琤倾城士女堵墙立笋皮笠重蕉衫轻丛筠夹岸烟梢平佛桑花开白紫赪日长使馆坐无事围棊隔院闻楸枰银光砑纸百幅呈诗篇或与沙门赓爱君临池用笔精草书不减张伯英八分逺过梁升卿宣尼新宫碑一丈高文摹勒傍两楹更闻岛中田少耕宾筵日日罗香秔佳酥之鱼翠釡烹香螺劝酒黏緑饧糢糊深椀山藷羮遐风土正不恶亦有花药同扬荆归艎仍以针计程往还七见蟾蜍盈君来诣　阙因陈情请假读礼旋书棚却金复荷
　　主恩赐投牒翻来迁秩荣忆昨送君秋气清才逾一暑入
　　帝京金门咫尺我顚蹶君乃万里来蓬瀛披图雪浪防尚惊眼花欲心怦怦耳中髣髴波涛声粉精墨妙谁经营恍疑博望星槎横我歌长句挥散卓青云敢附千秋名
　　题侯【开国】鳯阿山房图三首
　　四先生里读书庄也经营兴不忘张笔孙诗陆经义孰居南北孰中央【谓张上舎云章孙孝亷致弥陆徴君元辅】
　　吾家亦有三亩宅千个筼筜两树桐输与勾吴归客健满头白髪　帝城中
　　练江风物最牵懐药布筠筒市满街他日堂成须报我便拖竹杖覔吴鞵
　　沈上舎【季友】南还诗以送之
　　有客辞我行席帽白罗袷自言不得意归当荷松锸小园柘湖漘流水似清霅离黄舞花梢静緑照帘柙青苍风筠竿紫茜露药甲都篮茶具列月波酒槽压恒许二仲寻寜嫌三径狭年丰鰕蚬贱市逺渔樵洽櫂歌夜尚闻香稻晓仍臿暇便操土风先民有遗劄【上舍辑檇李诗】乐郊续私语雅制洵不乏忆昨担簦来燕台雪飞恰高咏箧中诗得句竒且法灯火拥上元酒人齐赏狎阳春讵寡和轰饮恣深呷雅材一百五珠槃借尔歃骈词妙徐庾经义析邹夹谓当抟扶摇青云在俄霎岂意威鳯姿先鸣譲鹎鵊新霜危叶堕逺渚羁鸿唼别筵逾九日寒水响五牐竹节鞭乍持萸房鬓犹插倦游怜归人有若剑离匣改岁誓言旋比隣数鵞鸭
　　和韵题惠【周惕】红豆书庄图五首
　　离离红豆映空亭袅袅牵牛上短屏最爱舍南风幔巻高城不隔逺山青
　　粥鱼茶板近松门夕照双浮塔影存一入画图看便好城居僻似沈尤村
　　全家拟泛酒城东已分生涯钓叟同他日招邀葑田北一帆风饱似张弓
　　羣雅之材一百五説诗匡鼎未应过老夫也拟删笺注防墨研朱奈嬾何
　　吴船归及早梅春浄洗东华防褐尘我亦潞沙旋放溜来寻北郭十诗人
　　嘉禾篇颂张先生
　　康熈二十三年冬
　　天子将登日观峰十行　诏下轸三农薄徭放税寛租庸南徐夫子小队从天廏　赐马绣纒鬉先时水旱频告凶北逹河泲东潍灉晨炊不举夜不舂夫子下车忧请发仓粟救鞠讻郷师为粥吏佐饔饥者得食皆欢悰有如鴈唼鱼噞喁土鼓赛社声咚咚服田力穑不敢慵麰麦既登种稑穜泠风时至甘雨浓生我嘉谷黒白彤一茎乃见抽三穁露苗珠缀花惺忪照以澹月凉溶溶下有沟水鸣琤淙耕夫馌妇齐动容襁负稚子行蟨蛩百年野老讶未逢载筐及筥包以来告节使献九重般般者兽宛宛龙连理之木蟠枝松玉芝紫脱青芙蓉未若兹禾和气钟灵苗驿驿芒茸茸八月其获崇如墉输之　天庾惟正供我闻乐事舒心胷大贤美政孰比踪不贪为寳民吏宗
　　主圣臣良时乃雍五风十雨殊干封
　　简宋观察【荦】
　　今年燕台数雨雪雪晴九陌吹回风欲鸣不鸣曷旦鸟得过且过寒号虫茸裘已敝库尚典浊酒苦贵樽长空故人念我傥分赠蓟门白炭盘山松
　　题陈【履端】词稾
　　尺书频寄慰衰迟裠屐风流又一时珠玉连篇歌乍阕么弦别谱小山词
　　题洪生对酒图
　　酒库京坊六度开近无月奉市官醅荆高旧侣多零落赖尔南邻日往来
　　再题高学士江村图二首
　　荒茅结屋短墙垣不似金坡学士园只合年年借侬住渔竿渔网插溪门
　　勾吴严四画难得比似菰村境复殊想像江郷冝有此蛤蜊菰叶贺家湖
　　为毕【大生】题扇
　　今年十月尚暄和雨后流泉响玉河竹扇未应收画箧絮衣犹可着香罗篱根细菊冬逾媚砌下吟虫夜转多得沧洲载新酒亭前捉卧瓮人过
　　雨过刘学正兼隠斋观石鼔文拓本
　　今秋最多雨【陆嘉淑】昧谷藏乌蟾【彞尊】枉书丙丁帖【魏坤】果符甲子占【刘中柱】夙兴愁霞赪【朱载震】余溜消突黔【查慎行】折简四门至【嘉淑】卜昼得所忺【彞尊】各各冲涂泥【坤】纷纷汚鞾襜【中柱】入门老莎滑【载震】绕屋细菊黏【慎行】焜黄己摵摵【嘉淑】晩翠方【彞尊】湿径乍一取【坤】油云俄重淹【中柱】侧耳听淅沥【载震】深坐防濡霑慎【行】际此霾雺并【嘉淑】犹未霰雪兼【彞尊】腊酿清五加【坤】兽火红半锨【中柱】安肃菜翦甲【载震】直沽蟹撑箝【愼行】海物罗琐碎【嘉淑】山果咀酸甜【彞尊】捉卧瓮人醉【坤】觊不速客添【中柱】中筵乐方毕【载震】主人发经奁【慎行】猎碣自陈仓【嘉淑】甲乙分排签【彞尊】其辞俪雅颂【坤】其法妙钩铦【中柱】选徒悉左右【载震】体物穷游潜【慎行】秀弓既云调【嘉淑】麋豕罔不歼【彞尊】君子爰逌乐【坤】笾豆充炰燖【中柱】诗疑吉甫作【载震】书命臣籀佥【慎行】车攻与吉日【嘉淑】比拟意交厌【彞尊】奈何马郑徒【坤】纷纶起诐譣【中柱】年殊成宣狩【载震】谱异姬嬴锓【慎行】缺画费咿嚘【嘉淑】密义烦顾瞻【彞尊】修藤蔓防【坤】劲草萌勾尖【中柱】簪花女姚冶【载震】带甲士凝严【慎行】作龙之而鳞【嘉淑】掀玃于思【彞尊】往在岐阳时【坤】旷野孰窥觇【中柱】受辛相夜杵【载震】敲火磨霜鎌【慎行】宣和忽移致【嘉淑】皇庆乃覆苫【彞尊】切磋留太学【坤】爱惜盖深檐【中柱】钩金纵剜剔【载震】节角仍安恬【慎行】诅楚文久泐【嘉淑】亡秦碑或熸【彞尊】借兹典刑存【坤】一字直一缣【中柱】述书诵古赋【载震】改席褰疎帘【慎行】车辖投亦得【嘉淑】接防倒奚嫌【彞尊】吏暇笑兼隠【坤】官冷慵趋炎【中柱】有酒倾玉缾【载震】无酒指青帘【慎行】六街鼔咚咚【嘉淑】两头月纤纤【彞尊】欲行复被肘【坤】烛至还提椠【中柱】谓客毋庸归【载震】险韵尚可拈【慎行】
　　旃防赤奋若
　　秋泾行示吴秀才【周瑾】
　　秋泾水上有落帆短亭子渡头横跨百尺桥蟹舍渔村合成市吴郎门对泾水流花南有堂北有楼吾来襆被过信宿三日五日常淹留泔鱼倒腊瓮量酒倾新篘君诗老苍赋温丽有才如此翻不第芦帘纸阁歴歳年穉子蓬头妇椎髻妇为吾妹子吾甥薄田泾上麄可耕埽除肯作一室计汗漫寜为千里行相怜童穉情亲早旅食京华吾潦倒昨者有客来武阳传説容顔君不老人生六十犹未衰樽前只合开懐抱何况骚人届初度灯火上元时最好歌长歌书草书知君发函伸纸还轩渠吾今妻子返里闾明年归乗觳觫车君还秋泾定何日相期近结比邻居
　　送王賛善【掞】视浙江学政二十韵
　　京国沙隄旧娄江甲第临世家唐宰相经术汉儒林早射匡时策先鸣正始音才华王轹谢诗笔沈兼任偶出辞温树重来翫薛禽瑶山开四照丹地防千寻　朶殿新篸管　储端每献箴询谋公望最眷顾
　　主恩深持节廵江介观风采防吟色丝能辨石爨火定收琴洞壑包三九【道书洞天福地在浙江共二十有七】图书足古今湖光仙櫂叠岚翠防门侵紫笋茶教瀹乌巾酒待斟词塲输藻镜交谊重苔岑十载逢青眼相于惬素心别筵愁衮衮嘶骑去骎骎苑雪花犹积官桥栁未隂懐归贪倚着投分忘升沉送送情何极劳劳思不禁还期承盖处郷曲共题襟
　　社日二首
　　防日社公雨芹泥香满汀生憎飞燕至不放海东青【海东青畏燕子见欧阳原功词】
　　药甲何曽碧花枝亦未红治聋有方法只恨酒钱空栁巷杏花歌同严中允【绳孙】钱编修【中谐】作
　　频年住　帝里一山一水何曽经有若蜗负殻又若鸟翦翎疾风扬沙巻花去眼看春事如流星迩来罢官居肆意寻郊坰朝从潞河还犯卯酒未醒【晨过宋使君荦留饮漫堂】双桥东偏栁巷北小寒食后微雨零偕行者二子各各驻舆丁杏梢含苞犹未白栁条踠地今渐青晴丝冉冉香细细卑枝嬝嬝高亭亭村童灌畦爱防客辘轳井架双铜缾种花此地己难得那不更缚香茅亭江郷尔时春愈好西神山下泉泠泠阊门游人连臂出筠车十里塡支硎只如南湖亦不恶桑鸠谷犬声可听紫荷花草杂坐卧燕来竹笋生竛竮人生还家贫亦足何苦晨夕劳其形吾侪田庐况不逺峭帆柔橹淩汀都篮兼防茶酒具闷拓小眼红牕櫺吴歈越吟相继和五日十日恣留停念此令人反惆怅夕阳四顾愁冥冥
　　寄胡少参【介祉】
　　使君丽句过西昆赋格诗图许细论转粟年年先社燕抽帆处处市河豚吟防上客题襟满书想高斋揷架存孤负连船载沧酒故人未得下津门
　　送陈舍人【大章】归黄冈
　　君姿玉山并君诗白雪高岂意采风人力不及楚骚策马去京国却佩腰间刀深雍虎文鞾短后茶色袍但愁别须臾何用心郁陶素业在黄冈潮田满江臯乌犍三百尾种秫持作醪暇搜耆旧文笔秃猩猩毛少年能著书此事亦足豪何时渉夏澳共尔浮金舠
　　赠耿都尉二首
　　承　恩骖乗入明光　赐第仍居履道坊日昃尚趋三殿直月正恒捧
　　万年觞长楸走马先归埒小苑飞花近拂墙自有囊中餐玉诀无烦菊水饷南阳
　　萸房竹叶劝深杯月底箫声次第催才子不妨如意舞酒徒倒接防回开帘最爱亭前瀑改席宜登树杪台笑问琴山一青鹤可能天际忽飞来【谓周郎中襄绪也】
　　纳腊侍卫【性徳】挽诗六首
　　骤听黄鸡唱惊随白马来百年嗟辍瑟五日尚衔杯泉下知安往人间信可哀退朝怜相国封箧忍重开通籍题氊笔承　恩改鹖冠射乌天一笑走马路千盘禁直昏钟入廊餐午箭残伤心倚闾望东第少归鞍出塞同都防论功过贰师华堂属纩日絶域受降时凄恻传　天语艰难定月氏敛防犹未散消息九京知屈指论交地星终十二年斯人不可作知己更谁怜翠渐深门栁红仍腻渚莲旧游存益少凄防小亭前主客披图得云烟过眼谙吟花成絶笔听雨罢深潭画里韶顔在樽前绮语耽凭将肠防句流转到江南别悔从前易途伤此日穷回肠歌哭外搔首寂寥中迹埽孤生竹枝催半死桐自今观物化不诋释门空
　　送姚先生廵抚全蜀二首
　　汉庭折槛旧知名节使畴咨副相行曲防午辞珠镜殿单车春莅锦官城山川想像　王师入父老扶防益部迎井络坤维资重镇遥将筹防賛升平
　　清时文轨万方同将作经营五柞宫雅雨黎风吟木客竽田芸鼔辍巴童亟须元老经纶及不使遐陬杼轴空天眷自来西顾切昌言早为达　宸聪
　　高处士【兆】方处士【中徳】陈上舍【治】将归过集古藤书屋同陆处士【嘉淑】魏上舍【坤】分韵赋长歌送别得要字
　　我防家具海波寺九月未槁青藤苗夕阳倒景射柽栁此时孤坐不自聊故人逺别齐过我谓言分手当来朝或还东江陆瑁宅或渡南浦江淹桥龙眠一叟幡然回斧柯无恙中山樵金台酒伴难悉数随意牵拂相招要林衣满地席帽脱画不絶笔书能超吴船恰到麴车响瓮头乍坼轻尘摇匏樽屡空鴈壶覆岂必柴汝官哥窑南中风物试细论归值稻米蒸长腰披绵黄雀切玉鲙差胜北地肥羊烧我今已解腰下组羸马且免晨趋朝夜如何其判促膝秋牕须尽烛一条人生合并苦不易后防久速谁能料明年吾亦掉头去石田茅屋姿逍遥傥能访我长水曲相留浮白还炊雕
　　重九后一日雨中集长椿寺
　　九日倐己过【姜宸英】湿云漫四郊森森长雨垂【彞尊】飒飒虚檐捎病叶恋冷枝【梁佩兰】惊乌盘空巢晨兴践夙约【陆嘉淑】揽袂皆贫交胜引双树林【魏坤】宛若深山坳藤绾三秋蛇【张云章】槐舞千歳蛟赭柿迸露实【朱载震】金英坼霜苞红的的吴茰【陈曽藙】碧丛丛秦芁瓦沟窜鼯鼪【汤右曽】戸网除蟏蛸藓深赑屃伏【查慎行】篆古蒲牢哮粥鱼昼浩浩【俞兆曽】墙鸡午嘐嘐光景歘明晦【宸英】眺览穷橧樔新酎緑满斚【彞尊】晩菘黄充庖岂意青豆房【佩兰】俄顷罗嘉肴鸣姜賸紫蟹【嘉淑】题餻余彩猫子鵞新韭配【坤】鲜鲫枯荷包己见雉膏登【云章】况有兔首炰分曺玉钩射【载震】角力骰盘抛急觞易沈顿【曽藙】缓帯便爬抓一饮动一石【右曽】载号或载呶同声唱者和【愼行】含意漆在胶五言乍妥帖【兆曽】十手争传钞虽乏韶濩音【宸英】肯使下里殽合幷洵匪易【彞尊】顾我中心怓归帆舣防防【佩兰】别骑笼秋鞘逦迤陟荒冈【嘉淑】邪许搴长筊免泣卞和璞【坤】且诛宋玉茅草缚不借履【云章】泉酌呺然匏槟榔蕉椰茘【载震】都蔗菱菰茭鸡头祖竹萌【曽藙】翠羽官梅梢熟知江郷乐【右曽】莫厌潮田硗招隠邱中琴【慎行】励志贲上爻岂必马足尘【兆曽】逐逐营斗筲【宸英】
　　送梁孝亷【佩兰】还南海
　　合昏花开暑雨微故人留君解骖騑【谓纳腊侍卫性徳也】合昏花谢故人死燕市酒徒防渐稀秋林巻箨百卉腓篱根细菊圆如玑北风萧萧南鴈飞蛰虫穷鸟相因依此时欲别不忍别马行踡局循郊圻把杯劝君君莫挥执手语君君莫违男儿贫贱亦常事故郷得归姑且归吾今捐佩也当去免使同学翻攅讥逺游汗漫计亦得他年访尔白板扉旧交虽少况无恙相与散防探林霏尽脱苛礼消尘机龙泷下上濯我足石楼小大振我衣乳蕉子黄茘子绯马甲柱脆红螺肥榕隂一亩竹十围南园可以恣酬和诗巻无人论是非
　　古藤书屋再饯梁孝亷
　　露萚倦未飘云鸿逺相引【彞尊】星埃感蓬勃物候变凄【汤右曽】慅慅八达衢有客驾修轸【查慎行】仆夫在郊坰稌黍被隰畛【梁佩兰】柅车浮沦澜舍櫂度嶙【彞尊】雷殷风息飓海大鱼见鳘【右曽】峡猨有时归南雪终不霣【慎行】九十月之交六千里而近【佩兰】懐居兴虽洽判袂情讵忍【彞尊】置酒青藤隂入门走蛇蚓【右曽】飕飕凉飔动滟滟纤月隠【慎行】山杯深洼匏野蔌脆嚼菌【佩兰】迎寒笳巻叶戒夜鼓鸣算【彞尊】谭锋摧趫雄诗械破诘窘【右曽】毫毛秋兔脱墨光古香吮【慎行】临当黯然别且复莞尔哂【佩兰】炎瘴旧所便眠食勗惟谨【彞尊】行逢早梅垫到及蛰虫蠢【右曽】前期久莫忘郷梦今始准【慎行】穆如清风篇袖以示恭尹【佩兰】
　　寄周参军【在浚】
　　初闻歇马台骀庙近説防花狐突山爱客易倾冬醖美著书难得昼帘闲加餐道逺弥相忆倦旅秋深尚未还风峪石经无恙否何时徙置剔苔斑
　　喜周【筼】至
　　耆旧西吴大雅材白头才一到金台最愁马上乗船似不道天邉犯雪来酒盏四年方得共烛花昨夜记曽开郊扉晩计何时遂十里殳山日往回
　　曺先生【溶】挽诗六十四韵
　　徇禄经时别加餐万里教报书人未返凶问客来防竟辍椅桐瑟虚藏稷黍苞肠回真似结语咽不禁倄投分懐衿契忘年比漆胶纵横才不世经纬学能包壮日膺干顾亨衢协泰交皇华在原隰骢马避鞭鞘卿月青霄上台星紫极梢
　　主恩中外重物议爱憎殽岭外资分辖云中借建铙军兴还转饷战胜屡登轈未覩勲书防翻令祝代庖清时卧安石竒计老居鄛种树邻初地为园傍乐郊金陀坊最曲锦带水难淆曲解偷声谱扉从问字敲説诗穷五际布易得三爻东马文无敌南狐史共钞近游师束晳高论折尸佼昔歳投荒徼芳筵恣叫呶晴窗虫蜡翦晩饭鹧鸪炰饮罢题连轴谭深坐转胞砚怜鸜鹆润笔肯防蛉抛小市船撑蜑轻衣杼织鲛茘支团火繖兰茁挂风髾蝶翅仙裠曳柑香佛手抓潮来鸡喔喔日出鸟咬咬震瓦长鸣飓奔雷易激飑离愁珠海濶归计石田硗鱼最怜鸎脰泉常激虎跑避兵居共井获稻泽分樔舫为莼丝泊厨看芡实铇闲寻百法寺闷解五湖筊枫岸拈红叶茶枪试緑筲探梅熨斗柄射鸭竹弓弰缆系苏堤逺垆逢卓女姣过头齐杖栗婪尾数浮瓟山后津仍逮樽前意更防池清移塞栁花翠绕秦艽拥被陶为穴炊粱釡防防白榆贪食耳黄鼠厌充肴糖躁三沽蟹餻黏九日猫浑河流苦急碛石面多防猎骑掀茸帽筝人叠舞防停轩听赛鼔并辔指飞髇画壁重重拭苔碑处处迎寒吹篥欲雪巻旍旓我去重游蓟公归亦渡洨往来频聚散契濶少讙譊小草无端出冥鸿忽见罺尽嫌中散癖难免北山嘲反教猱升木那容鹊定巢身犹依　鳯阙官久罢　螭坳阒寂门罗雀淹留迹系匏正思耕作偶何意影同泡磨灭频年札凄凉一束茭赋成栖舍鵩梦断入懐蛟遗草知盈箧悬车定覆防空牀吟蟋蟀暗牖网蟏蛸签帙无由借人琴自此掊茫茫千古恨惙惙寸心怓愧后兼金赙惟将渍酒平生知己泪亟欲反衡茅
　　送曽【灿】之南海
　　白髪游燕旧酒人椶鞵重踏六街尘来辜邓尉寻山约到及长安卧雪旬鴈厎云帆郷树绕马头星驿岭梅春南园词客多无恙暇日争扶大雅轮
　　徐公【元文】小像二首
　　缁尘十丈罨东华快马明驼觳觫车谁似先生销夏处水亭风幔俯云沙
　　一编青竹万蟫鱼东马南狐縂不如官烛两条人半臂笑他红杏宋尚书










　　曝书亭集巻十二
　　钦定四库全书
　　曝书亭集巻十三
　　翰林院检讨朱彞尊撰
　　古今诗【十二】
　　柔兆摄提格
　　騘马行送任御史【玥】视鹾长芦
　　春明门东騘马嘶奚官新凿碧玉蹄紫茸秋鞘锦障泥使者衣绣行长隄寒花露草烟萋萋千树万树杨柳低津门此去三百里来朝定指西沽西长芦盐防通青齐君今乗騘按左海章绶不殊还会稽我歌騘马行君骑騘马去明年防马来春明应记今朝送行处
　　送顾进士【永年】南归
　　曲江游防罢转眼一年春此日书驴劵仍同下第人
　　赠魏【世效】
　　每忆金精天外峰易堂书巻閟春冬竹林旧侣嗟零落喜见青云阮仲容
　　送周二之海阳
　　檐花对酒五蟾蜍此去邮籖万里余湖水东西仙令宅帆樯来往海人墟炎洲雨过香蕉子夜枕潮回徙鳄鱼后会竹林期莫定相思天末意何如
　　送刘郎中守思南
　　刘郎别我玉河湾笑绾铜符领百蛮千骑上头殊不恶峒花犵鸟满溪山
　　紫藤花下作
　　首夏花信终月闰又开朔【彞尊】湿云来逺岑密雨溜斜桷【周筼】虽违登览兴且喜氛垢濯【彞尊】轴帘纳余清叩戸尠重较【筼】瓯香碾新团滴古濡散卓【彞尊】虚斋憺无事晩霁意萧邈【筼】高萝何年植老榦惜崩剥【彞尊】杪春发新条青翠才一搦【筼】有如茘含苞又若鸟破防【彞尊】笼隂忽盖瓦落格渐成幄【筼】五髻璎珞垂羣玉玲珑琢【彞尊】荣悴迭后先土膏异丰确【筼】幽赏人未齐暖游蜂已觉【彞尊】将寻绦铃护毋使雀豹啄【筼】写生画史为配馔食经学【彞尊】故乡南湖南风景别燕涿【筼】浓隂压两岸虺蔓埽船角【彞尊】鸥鳬杂坐卧鰕蚬恣捞捉【筼】何为久滞淫来往昧鸠鸴【彞尊】酒罢花亦残拥衾归梦数【筼】
　　送张【嵋】宰淄川
　　般阳城下记曽过负郭分流左阜河相送履鳬仙令去恣听骖篠短童歌帘衣昼静花应满书带春来草最多暇坐西堂官烛夜吟情可忆旧羊何
　　往事沉吟十九年潞沙津鼓解连船河豚荻笋丁沽市海燕芹泥趵突泉岐路东西频逺隔故人意气剧相怜青藤络格繁花紫凉月纷纷话别筵
　　迟汤上舍【右曽】不至
　　柽叶绿如繖藤花紫满檐望君君不至惆怅下防帘
　　题贾院判【鉝】画荷二首
　　亭亭红艳立清波杀粉调铅不在多却笑崔徐思憔悴鹭鸶汀畔写枯荷
　　黄尘六月倦鸣鞭苦忆中吴鸭觜船梦入篷牎听夜雨半江风叶枕函边
　　竹炉联句【并序】
　　锡山听松庵僧人性海制竹火炉王舍人过而爱之为作山水横幅并题以诗岁久炉壊盛太常因而更制流传都下羣公多为吟咏图既失诗犹散见于西涯篁墩诸老集中梁汾典籍仿其遗式制炉恒叹息旧图不可复得及来京师忽见之容若侍卫所容若遂以赠焉未几容若逝矣丙寅之秋梁汾携炉及巻过予海波寺寓适西溟青士恺似三子亦至坐青藤下烧炉试武尼茶相与聨句成四十韵明年梁汾将归用书于册以示好事之君子
　　西神峰连延龙角汍泉歕【孙致弥】桑苎次水经第较中泠逊【姜宸英】山僧寡营役谷饮遂夙愿【朱彞尊】跏趺长松根风来耳垂鬗【周筼】都篮选茶具一一细莎顿【张祜慧山诗重街顾贞观夹细莎】舍彼陶冶工截竹等辫韏【致弥】附以红泥团其修仅扶寸【宸英】坎上离于中下乃利用防【彞尊】微飃飕飕入活火焰焰焌【筼】初聆桧雨喧渐见鱼眼睔【贞观】紫笋舒萌尖乍防汤色嫩【致弥】王郎穿竹过爱接支许论【宸英】解带磐石间素瓷迭相劝【彞尊】欣然惬所遇伸纸随染渲【筼】蒙蒙岩亭瀑厯厯水田畈【贞观】短短茅覆屋茸茸荻抽虇【致弥】桥攲乃有路门辟或无楗【宸英】林壑虽未深埃颇已逺【彞尊】流传盛新咏羣雅足彞宪【筼】或为篆籀隶若盉鬲敦鬳【贞观】或为真行草若繇靖羲献【致弥】穆如清风作举一可当万【宸英】呜呼百年来精庐窟防防【彞尊】曩时所珍物零落委荆蔓【筼】吾家纑塘侧想兹恒缱绻【贞观】形模授巧匠高下仿遗楥【致弥】所惜七尺图虑为尘土坌【宸英】开箧逢故人辍赠得右劵【彞尊】羊脂镂躞玉兽锦束腰絭【筼】譬诸延平津劒合始无恨【贞观】俄惊邻笛悲永叹壑舟遁【致弥】萧条黄公垆歌哭与俗溷【宸英】是物覩者希五都絶市贩【彞尊】今年吴船来载自潞沙堰【筼】徙置青藤隂旅话破幽闷【贞观】质比莲芍轻形嗤石鼎钝【致弥】小勺分宫时头纲试瓯建【宸英】忽忆秋水生乗此风力健【彞尊】逝将挂席归耦耕师下潠【筼】毋令石牀空兼使夜鹤怨【贞观】
　　送吴【濩】入太原三首
　　娘子关西朩叶残烟霜回首井陉寒马头不改团团月絶壁韩诗拂藓看
　　并州山绕崛苍桐叶祠前柏几行苹号长生水难老凭君抄入箧中方
　　周郎【在浚】近在莲花幕防笔题诗兴不孤暇日经过烦问讯硬黄曽搨石经无
　　送毛检讨【竒龄】还越
　　一舸全家去层闉别袂分孤生倚知已衰老感离羣晓雨千门散新泉五牐闻花光晴澹沱峰翠逺氤氲祖席愁防影回塘蹙水纹语多兼往事觞罢判斜曛少日偕簦笠遗书索典坟扇邀王内史舞起谢将军梦笔桥头月扪萝磴口云徴歌依赵瑟渍墨洒羊裙午防柯亭竹秋眠蕙帐蚊俄惊邻笛弄顿使酒船焚失路栖淮浦逃名适汝濆易穿东郭履惭勒北山文烧尾同华防传甘并紫帉四声研沈陆六义续河汾防药园官送朝衫小妇熏香匳词怅怅锦瑟泪纷纷为折章台栁翻辞秘省芸空林忆猨鹤旧社返榆枌到及湘莼美闲看越鸟耘朋笺存笥满麴米注牀醺宰相陶景神仙郑巨君行藏应自料不用问灵氛
　　题乔侍读侍直图
　　朶殿簪毫入千门露未晞臣心勤夙夜
　　天意慎几微【慎几微本房御书扁也】细细香生幄曈曈日满衣非君谙掌故奏事直前稀
　　题项秀才【奎】水墨小山丛桂
　　少年席研项生同每到秋行桂树丛今日天涯展图画忽惊身是白头翁
　　程侍郎江山卧游图
　　啓祯之际南北派书有董米画崔陈青溪先生起夺席二者并妙称絶伦一水一石弗漫与尺幅价值双乌银今观此图着色老笔与黄鹤山樵亲苍茫又类井西作林霏晻霭泉洄沦近来仿古求貌似叠石细碎添苔匀先生画意不画象驱使二子穷其神云霞石淙开四面一一鼠尾丁头皴山根木阁看最好安得买断居河漘四门博士重手泽请我跋尾岁在寅其冬偷儿凿我壁室无泉布牀无茵惟存文史五千巻手摩插架擨频此图几失幸不失留置爱玩緜冬春朝来洒墨赋长句书报博士迟无嗔
　　送陈上舍【曽藙】还杭州三首
　　门外骊驹莫便催红防亭子上行杯谁能北地三年住不忆西湖一舸回
　　猫头新笋长林扉雉尾香莼碍钓矶船到水仙祠下泊更无尘涴藕苗衣
　　官阁垂杨水寺灯城隅处处结鱼罾旧游白发几人在应笑归迟张季鹰
　　顾编修【藻】以橄榄见遗赋谢二首
　　叠果青于枣嵇含状最工红盐齐落子翠竹逺开筒爱惜教频数欢娱忘屡空要知君子意独许岁寒同絶胜余甘树来从茘子村玉盘盛最好青箬裹犹温酒后酸浆别茶中俊味存清香留改岁试配煮河豚
　　饮遂安毛检讨寓斋
　　城隅烧尾宴曽同六载重来就菊丛珍重故人今夕会招寻犹念一渔翁
　　题蔡修撰早朝图
　　遮莫咚咚画鼓频披帷风定烛如银绣墪只许貍奴卧辛苦妆台拢髻人
　　周上舍【篁】夜过
　　浭酒冻春碧莱鸡蒸栗黄醉眠无不可西舍有绳牀
　　鲈鱼同魏【坤】作四首
　　水面罾排赤马船纤鳞巨口笑争牵吴娘不怕香裙湿切作银花鲙可怜
　　微霜一夜泖湖东杨柳丝黄两岸风不信轻舟往来疾筠篮验取四鳃红
　　已脱朝衫分卜耕剧怜乡味算归程秋风弹指今年误输与江东老步兵
　　翠网千丝白玉跳蜀姜镂切韭新苗背篷圆笠平生惯准拟抽帆第四桥
　　强圉单阏
　　宝晋斋研山
　　有石产京岘近在龙目湾【周筼】外史火正后爱好怡情顔【彞尊】棱分岩穴岫垢洗黄朱斑【筼】俄看千仞峰势拔方寸间【彞尊】亭亭华盖倚隠隠却月弯【筼】冈峦各殊状一一相回环【彞尊】其下陷深洼髣髴龙所寰【筼】有时风雨至大小青来还【彞尊】玩物不在多对此形神娴【筼】以之易园庐胜絶临江关【彞尊】观其赋诗意犹自心偏悭【筼】年深异显晦幸未委榛菅【彞尊】君家藏四叶冷光古益黫【筼】且以娱寂寞岂复论铢锾【彞尊】举世重黄白孰营几上山【筼】好语玉蟾蜍勿用清泪澘【彞尊】
　　【附】米海岳研山歌为朱竹垞翰林赋
　　【济南】王士祯
　　海岳研山不可见人间空说研山图研山之图亦遭燬云烟过眼徒嗟吁宣和艮岳已尘劫矧乃片石轻锱铢永嘉流落几百载昭陵玉匣今亦无讵知神物有呵护星芒夜陨三天都太平宰相盛文物宝此何啻千璠璵【石初藏许文穆家后归朱文恪】古藤书屋花未放主人爱客招吾徒眼中突兀忽见此乍疑几席罗衡巫壶中九华那足拟仇池枉用夸苏三茅地肺互钩带二华云气相萦纡蛟龙屈蟠待雷雨仙灵髣髴回軿车华盖一峰独秀拔宛插玉笏翘犀株翠峦玉笋左右列脽尻股脚相攲扶上洞下洞閟曲折潜通小有涵空虚龙池幽窈验雨颇疑中有骊龙珠峰独者蜀属者峄上泉有埒下有澞座客摩挱三叹息苍然古色生睂须海岳之庵书画舫几伴此老浮江湖巧偷豪夺厯千劫阅尽春秋如蟪蛄翰林好事过颠米日餐蛾绿忘饥劬沧江夜夜虹贯月莫令光怪惊菰芦
　　懐汪进士【煜】
　　人日梅花落懐君过岭时安牀红豆底日日坐相思乔侍读【莱】一峰草堂看花歌同陆【嘉淑】周【筼】姜【宸英】钱【金甫】孙【致弥】查【慎行】汤【右曽】陈【曽藙】赋
　　疾风经旬不出戸独客嬾过三眠蚕今朝风定尘减女墙翠涌西山岚修门池馆缀金碧鏁栅未许停羸骖主人新拓百弓地中园卉木吾旧谙夭桃浓杏虽已落海棠乍坼丁香含初疑径辟过者少早有胜侣齐幽探新松四尺挂席帽炙具一束携荆篮丝头毯展午隂直婪尾杯泛冬醪甘今年春较去年晩花信十犹余二三长红小白枝尚亚雄蜂雌蝶飞相参酒防回忆壮年事于此晨夕朋盍簪烧瓷罋头卧毕卓蜡板曲子歌何戡满墀明月露濯濯绕屋垂栁丝毵毵十余年来五易主鱼牀潦尽成枯潭茅亭崩剥泥暗裂有若燕子留空龛仙源重过岂易得惜花老去心逾贪韶光三月忽已尽牡丹将吐房山南绿囊红襆水精域鹿女微笑貍奴酣相期双屐着谢客更借一鹤骑卢躭诸君偕游恐不遂试与二老评花担【谓周陆二子】
　　同作　　　　　　　　　　【嘉兴】周筼【青士】
　　九十日春不可驻玉河穉栁青渐浓官沟涤秽难垫足何处得看林壑重客言侍读新筑好紫丁香结千枝秾辛斋竹垞吾老友不嫌防骑参支笻查生【慎行】叩扉汤生【右曽】起顾我一笑偕过从是日天朗惠风细晴丝冉冉烟茸茸莎亭拥肿攲四柱花气逺接檐前峰缚树老藤更夭矫如割左耳奔乖龙缥囊欲坼尚未坼已见小尾游黄蜂主人朝回趿草履揖我得觏冰雪容食单借地任箕踞脱略礼法便疎慵腾觚冻醪賸百末饤盘杂果储三冬吾家长水塘一曲白鹅绣鸭纷游溶油菜花香蚕豆熟猫头笋迸芹泥防殳基山东审山北麴尘波暖浮方抚琴久已谢宗炳凿穴今复输台佟自从骑驴入燕市鲂鲤去沼鹇闭笼得闲旷论厠坐末一洗胶固从来胸银丝切鲙韭登俎更留午饭餐冬舂何当清暑复来集醉看夜合花惺忪
　　枣花聨句
　　枣花香细细乱结春风防【孙致弥】既免纤手摘寜邀上客看【周筼】燕郊得千树吾将老园官【彞尊】
　　王【翚】画三首
　　王郎手摹一峰画宛似张颠作草书鼠尾皴山鸦防树只今能事有谁如
　　帝城日日足风霾眯眼黄尘涨六街对此溪山最清絶便思冲雨踏椶鞵
　　王翚老去画尤工横幅吴装仿惠崇曽记北高峰上望村村风景似图中
　　柽聨句
　　有木生庭隅入夏翠隂发【周筼】卑枝易妨帽密防恰承韤【孙致弥】重露一以晞微风久不歇【彞尊】皮干皵殷赭花琐补秃缺【筼】色笼澹泞天影漏惺忪月【致弥】遮门肖水松验雨促耕垡【彞尊】茎小舞蝶翻脂香行蚁窟【筼】其身异枞柏其产徧扬越【致弥】岂惟敌雪霜兼可蠲宛暍【彞尊】疢疾崽子除桮槃匠人劂【筼】是物锡嘉名肇诗皇矣曰【致弥】尔雅配虫鱼图经绘苗发【彞尊】过从每淹留爱护勿翦伐【筼】森森埽庭草浅浅露鸎骨【致弥】清谈自亭午离坐到日没【彞尊】虽非郊野居且免土蓬勃【筼】况有易酿沽把琖恣百罚【致弥】箕踞独树根狂哉酒梼杌【彞尊】
　　万柳堂同沈秀才【蕙纕】对酒作
　　亭彻沙逾拥桥攲路转回自从疎傅去懒逐葛疆来穉栁春重徙新荷暑未开故人留旅话仍劝竹根杯毕上舍【大生】止酒经年冬夜枉过劝之复饮赋三十韵
　　毕生本酒徒系沿鲖阳卓长筵惯分曹专与大戸较倾壶满觥船鬬力出卷握选格抛牙骰射覆探雀□勇哉气如虎可夺力士矟初愁鼓鼟鼟俄至鸡喔喔一朝忽不饮客劝辄惊逴人或强之坐竦身等山岳甘令涴衫袖不复顾謡诼自从断酒来月改十晦朔问之何以然其志在困学僧寮止容膝居若蜗负殻一盂黄韲酸一灯青豆爆当其夜分倦欲睡乃翻觉漆鬓添初星丹顔损旧渥入秋试不利泣抱楚和璞羣饮徒揶揄背面肆评駮独醒亦何苦羌不如醉浊北地酿法多沧易通蓟涿兹非禁酒国况弛官务胡然守枯槁血脉久淫濯生来恒郁郁我见尤懪懪是夕风最寒冰簪挂斜桷西市买山麋东市买海鳆此时浮一琖亦足忘蹇剥生也闻我言相视忽而嚗有如鱼含钩又如鹤受鋜红文螺曲房黄支犀斛角沛然决江河岂能塞一墣诘朝客来寻仍向罋边捉
　　毕子饮二十杯而腹痛复欲止酒再以诗示之
　　我歌劝生饮生醉我亦眠绳牀一墙隔闻若呻吟然残灯拨余焰夜半衣重褰问之卧攲侧欲语哽在咽手摩腹与肚抱痛青两颧厯鹿车毂转往来梭肠穿良乆始起坐絮被遮寒肩荅云我禄薄福过灾则延缄之苦不易一夕败终年饮啄各分定造物信有权譬诸再嫁妇羞涩涂脂铅譬诸黄面僧破斋烹肥鲜旁人笑且侮瑟缩难自前麴蘖伐性斧自此仍弃捐主人忽大噱物理生未研八尺士皮肉以腰分地天藏府应音律经络贯源泉江河漳漯流夫岂可涸焉古圣作醪醴服之斯万全后来止酒徒托辞匪真诠奈何屏杯杓委腹为枯田数升下防咙反若汤沸煎陷河涌越巂谷水沦由拳此如囊裹浆暴下乃得痊及其润既燥百骸自安便金平水静顺岂复重崩骞来朝生且住剰有叉头钱再为生解酲清圣浊亦贤不闻朔风号雪虐层冰坚地炉拥终日与我常周旋
　　送叶参议【映榴】督储楚中
　　国家嵗漕粟千里连舳舻上给
　　宫府用下军国需以之实
　　天庾寜曰此缓图先生富才术文与东马俱道山槖笔入粉署含香趋单车采秦风奉席盛羣儒
　　天子眷南顾特借司转输荆襄汉沔间土沃田膏腴嵗或一不登天下皆饥吁吾贤开济防足使民困苏暇日登南楼俯瞰赤栏湖武昌栁百万翠色兼蘅芜临风兴不浅高咏无时无嵗晏一相送欲别愁须防南鱼北有鴈冀慰心烦纡表弟查二【嗣瑮】至都过古藤书屋留宿作诗二首依韵奉酬
　　盐官人到逼残年赠我呉兴十两緜肌粟顿消生暖后鬓丝相视入愁边醉把琖循环饮倦便安牀曲尺眠玉桂国中来底事开春同缚送穷船
　　别时花药发春坛五载离居感百端一泝武溪行僰道两浮炎海狎珠官蛮中土俗请王范箧里云山夺范寛此夜剧谈高烛换北风频送漏声寒
　　冬日陪徐副相【元文】姜著作【宸英】游大房山出郊雨雪马上作
　　蓬勃东华尘窈窕西山容二者各有宜强之心不从徐公脱朝簿姜子淹旅踪期我大房游扪葛攀长松兹山我旧厯不惮寒飇冲车中三升榼马后九节笻谁能先花时蜡屐乗清冬雨霰虽载涂相顾多欢悰雪色妙渲染一峰殊一峰明当踏霁日遍览金芙蓉
　　止孤山普济寺
　　晓辞卢沟河暮逾韩姞砦荒榛取线路乱塔涌香界峰回削峘岋水涸失涔派哑哑饥乌集簌簌病叶败返景寒易收隂厓暝逾怪俄而樵歌歇近寺响僧呗言投水晶域栖止得所届山缾温冻酿冬窖出秋菜坐久霜月高起行犹未惫逍遥青松隂于心岂不快
　　入上方山
　　山心夜不寐冻雀喧前牎香厨卯饭熟杰阁晨钟撞柅车束枥马各雇舆丁双弯环柳棬椅夹以枣木杠舍村入坡陀百折循崆防万古此积石山农絶耕防短松走长根老树撑空腔径尽缘仄磴险过梯云杠置身缥缈间若掉都卢橦层轩坐僧榻喘定心犹
　　一斗泉
　　昔寻一斗泉俯睨千花塔壮岁不知疲三日行两帀重来筋力倦十五换僧腊已百骸困犹幸半踵纳崖倾旋曲蜗石扁镂文蛤雨旸迭晦明龙虎互乖合忽焉松门在茅屋向斜搭短绠汲澄微风吹飒沓精庐憺忘归惜未携酒榼向下招游朋仰视笑不荅
　　兜率院
　　幽燕古奥室兜率居中岩花宫七十二下上东西嵌六时响鱼鼓四面围筠杉沙泉细流续石壁遗经劖欲探乳穴胜改着短后衫其中路窈纠其外云封缄百千羊须珠往往乖龙衔所嗟脚力弱畏此高崭崭山僧饭我腹朴野言多儳嗣岁期重过同把黄独镵
　　望摘星陀
　　梯头厯上方崖内平侹侹其西丛木杪樵路乃荒迥蜿蜒众山伏崱屴一峰挺谁烧隂阳炭铸出火风鼎既絶鹳鹊栖兼少麋鹿何年运鬼工于此置屋并遥想层云巅六月亦清冷况当密雪零夙宵断杯酩天逼寒棱棱星压光炯炯自非铁头陀安敢居絶顶【铁头陀金时高僧居此山】
　　中院
　　天开寺中院旧在沙河南应公昔来栖曽立水硙三河流今已徙乱石堆枯潭孤碣当麦垅頽基迷萝龛同游各下马考古性所耽划苔读遗文其体国俗参纪年称虎儿草昧典未谙采之入旧闻亦足资客谈攅笔抄乍终日隐西峰岚添我防茸裘寒色齐回骖
　　东峪寺
　　孤山指题马力苦颠跋荛夫云一舍五十里始达不知深山中地志谁所括亭午入东峪仆饥主亦渇寺门依白杨风叶满头脱墙西五墩古阶下一水活竹炉拾坠巢茗盌收弃盋萧然此时意百累皆可割修涂验短景挥手谢禅闼回听星星钟流响在林末
　　西峪寺
　　层层金仙塔宛宛白带山西峪在其下梵刻扃重关经始齐隋代断手金元间千春閟不发为计诚隂奸九经勒咸阳响搨流人寰乃知慈氏隘未若儒者娴土花填石阙铅汁灌戸□有时野火燎岂得恃坚顽我瞻云居寺磴险不可攀翠微未及上已足舒心顔
　　甘池
　　涿水鱼重唇甘池鱼一目防防六七窦罗注满陂谷浅漾苔衣斑深含荇带绿清泠下浴鸟逺近来饮犊河北将军祠膢腊走巫祝不知何名姓遗像犹在屋秋晴秔稻香日至麰麦熟匪因水泉利何以具饘粥东度白石桥沙行背山麓村醅解留人风幔青半幅
　　六聘山中吊晋处士霍原
　　昔有霍处士居涿西山阳弟子半千人大小开黉堂六聘节愈坚义不干侯王无端豆田謡乃受彭祖殃纷纭永嘉末铁骑搂武乡伏尸出藏戸系之如驱羊杀机本倚伏善人安可戕我来后千载览古心防伤祠基久摧没末由酹椒浆緤马白杨树旋马黄茅冈
　　瓦井
　　瓦井社北东中田卵塔七丛丛蒺藜中高下如卓笔傍有石钟幢各志嵗月日比丘守司徒荣禄大夫秩当时崇国师此辈尽骄佚非惟混释儒兼亦乱名实奈何茶毗后公然肆刋述粤汉两燕王改葬迹遂失乐毅及霍原遗冢莫可悉彼亡兹乃存物理信难必
　　欲寻孔水洞不果
　　晩投故砦宿晨别羽士家欲寻孔水洞村路迷三叉传闻迹最胜自昔图经夸怒冲防确石晴响霹雳车层层落暗穴湛湛渟深洼每当三春时流出夭桃花仙鼠舞白日文鳞漾银沙我思穷其源惜哉无古槎仆痛促归数未得探幽遐立马长店冈心仍恋峰霞
　　咏古二首
　　汉皇将将屈羣雄心许淮隂国士风不分后来输绛灌名高一十八元功
　　海内词章有定称南来庾信北徐陵谁知著作修文殿物论翻归祖孝徴
　　寒夜集古藤书屋分赋得火箸
　　我昔诵茶经其具得火防圆直无葱台修长过铜錜是物最末微寻常付灶妾偶为桑苎诠讵録香山帖自来京城居七度脱林叶穷隂朔风号聚沙眯楼堞南人气柔脆土炕意不惬墐戸类蛰虫曲身苦跧折握火置甎炉聊以熨胸胁燕俗饶栗薪市者病逺涉虚传红螺产罕致白炭□爆急燎窜须烟腾泪栖睫箸也诚要需取用便指捻制以偶胜竒力惟同乃协出入炎焰中身手洵趫捷有若赴敌场擒馘恣所挟峙立必双耸倒卧亦并接须防不相离无以异鹣鲽留之载都篮配以纸黏箑持喻同心人嵗寒入吟箧
　　题乔侍读小像
　　宛转溪桥浴野鳬城隅潇洒得重湖少年背面休相笑憔悴何曽似左徒
　　食采玉山药
　　穷冬防蓄尽客至我心痗【彞尊】打门门者譍担仆走汗背【查慎行】周遭解村绹磊落倒伧帒【浦越乔】土藷二尺强爱惜烦防对【吴卜雄】冰须截柔腻井渫洗麁秽【朱昆田】未许缾盆藏亟勒釡鬵溉【查嗣瑮】酸咸百无功水火两不悖【彞尊】炎炎力通透勃勃气洸溃【慎行】中筵出佐酒扶寸陶盘内越【乔】纹皴蛇跗断衣滑兔褐退【卜雄】软嚼便牛饲馋扠鬭乌喙【昆田】是物种实繁厥产徧阳昧【嗣瑮】其叶不足怜其花不可佩【彞尊】孔林殷而瘦禹穴白而僓【慎行】或如佛手擘或如龙卵碎【越乔】方经炎帝收药录桐君载【卜雄】讵若采玉本品格压俦辈【昆田】水芋山慈姑味劣逺难配【嗣瑮】
　　宋佥事【荦】园亭杂咏六首
　　渌波村
　　照碧堂前水分流防防村筑场移碌碡系艇到篱门
　　芰梁
　　背郭十畞园满陂种水栗浴鸟游清泠人语忽飞出
　　钓家
　　芙蓉以为裳女萝以为带钓鱼师得鱼沽酒夕阳外
　　和松庵
　　微风起中林调我松下琴黯黯太古色泠泠太古音
　　放鸭亭
　　渚荇抽新碧园桃吐小红莎亭长日坐不引竹枝弓
　　纬萧草堂
　　草堂何所营志蟹谱渔具夜分汀火红防防出深树






　　曝书亭集巻十三
　　钦定四库全书
　　曝书亭集巻十四
　　翰林院检讨朱彞尊撰
　　古今诗【十三】
　　着雍执徐
　　次查上舍韵送杨侍郎【雍建】还里四首
　　吾爱吾乡少司马乞归躬养太夫人
　　圣朝孝治容将母元老功成合引身箧里诗篇行处有道傍叹息见来亲计程一舸盐官水到及陔兰满眼春夜舫朋笺昼赌棊昔游岭表共栖迟频过韦幔传经地尚记潘舆置酒期南北几回分手路升沉相对满头丝今朝遇我欢心剧不异蛮天捧檄时
　　横浦先生旧里居为园郭外尽堪娯人家戸戸通舟楫药草村村尽画图坐久春禽啼满树朋来腊酿劝倾壶更饶入馔江鱼美添买临平半顷湖
　　偻指东华九载过罢官归计尚蹉跎最怜老友怱怱别不惜衰顔夜夜酡酒倒三缾犹恨少梦随千里自今多早春也拟轻防下更嬾金台独放歌
　　任孝廉【坪】以家酿苦酒见贻赋诗志谢效孟东野体即送其还高密三首
　　步兵游竹林左徒吟江潭思古憔悴人舍酒何所耽东海任公子遗家醖一甔味苦炎上作色黝封中涵一酌我顔赭再酌我身酣三爵矧多又醉枕南牎南自哂同蓼虫食苦翻知甘
　　竹苦四味齐莲苦寸心拨苦斯有敦草苦亦可捋周原美堇荼越女采蕺葛以蒿渍冬醅香味胜百末自来颂酒人岂为甘防夺
　　于越百花露味重杯慵衔维扬五加皮饮之渐作咸讵若胶西酿可以解清馋君今马首东读书归旧岩暇看糟牀注饮略手自芟傥遗一尺书方法试我缄
　　送吏部侍郎张先生假旋京口六首
　　衮衮诸公岁九迁先生何事赋归田不愁关吏馋如虎一叶官河放溜船
　　便门东去栁依依一路垂丝埽石矶青眼年年长送客几人生拥八驺归
　　汶济分流照画舲中丞问俗向来经山东父老应传语双鬓依然旧日青
　　清淮泛滥浊河淤鴈戸飘摇少定居厝火积薪曽上防至今太息雒阳书
　　真州柁转即金山晓挂蒲帆十幅还緫是当年钓游地诗牌细拂藓衣斑
　　墓田丙舍钟繇帖京口谿山米芾居十丈红尘吹不到江楼日日倚南徐
　　偶成
　　三月东风何太狂尘沙黯黯天茫茫主人十日不出戸空园花落无丁香老年逢春须爱惜悔不走马看花忙无事独坐宣武坊吾家茅屋长水旁舍南有池舍北塘荷花草紫油菜黄鲈鱼上钩四寸强矮猫笋肥锦防脱新蚕豆熟青荚长客何为不归故乡好约比邻沈十二【进】蔷薇架厎醉壶觞
　　杭州水利不治者累百年矣巡抚赵公考城河故道悉濬治之乡人来述喜而作诗凡二十四韵
　　武林古泽国十八涧九溪当年宋宫阙沟水流东西陈迹渐已湮深谷皆成蹊民居日湫隘编竹兼芘莉猛火一燎原悲焰百室迷涂彻大小屋繘井愁难跻女丁配夫壬相顾但怆凄吏治徇目前孰能防祸梯中丞溢世才利器剸水犀下车命丞倅故道资考稽率钱具畚锸曽不烦鉏犂经始厎告成嵗序尚未暌坐令阛阓间无异苏白隄红防鴈齿列赤石羊肝刲呕哑小航船蹀躞快马蹄停鞭市莲藕倚槛来鳬鹥栁隂谷犬鸣露脚莎鸡啼祝融回其驭妇子方安栖乃知济时防不在拯颠隮公之治水术岂独过白圭泉清原隰平名与召伯齐我家由拳城闾巷多蒿藜愿公袪墨吏如决浊水泥上以荅
　　天子下以寜羣黎
　　送柯孝廉【维桢】之芜湖
　　刘蕡下第原风汉王粲依人复逺游旧屐尚存寻赤铸残书又抱去卢沟春槽酒熟沙门店夜栅樯平估客舟傥得黄金休易散归时须筑小丹丘
　　紫藤花下醉歌同查上舍弟【嗣瑮】赋
　　客舍紫藤长数寻镺蔓年多半枯槁往嵗丰茸茎太密花事去春翻草草今年二月呼园丁三百铜钱费除埽虽然芟后花较迟渐见含苞同蕨脑檐牙朽株换棚格井牀新汲传栲栳□低垂香细细游丝不动日杲杲钩帘忽惊啅雀去仰面生憎土蠭抱越州老酒吴船来小榼偏提恣倾倒头衔久矣脱朝簿那问咚咚鼔昏早惜哉筋力日已疲惟有花前不知老停杯还忆故乡路乱水穿沙入裴岛千章古木藤纒身飘落緐英满衫袄明年期尔横涨桥【上舍所居】柔橹呕哑拨萍藻绿隂共听黄栗留醉卧橛头船更好
　　为钱给事【晋锡】题王给事【原祁】富春大岭图二首
　　记得山城水阁添画眉声里昼垂帘还凭同省王郎笔暖翠浮岚五尺缣
　　富春江上雨溟蒙两岸花开踯躅红髣髴旧游如画里一防曽转钓坛东
　　吴徴士还蒲东魏上舍还嘉善集古藤书屋话别聨句
　　握手古藤下秋深旅愁积归来西溪傍犹及种春麦【吴雯】我亦袖轻鞭明发辞紫陌倦鸟不同飞各自张旅翮【魏坤】二子澹雅才肯为时俗役英辞迭相应如以桐叩石【陆嘉淑】栁塘水潨潨蒲坂山驿驿改嵗君到时古藤花满格【查慎行】大防一斗泉酿酒冰雪白酒熟君不来落花良可惜【彞尊】
　　送杨侍御【燝】还东湖
　　一谪金门住五年羡君容易早归田他时愿结香山社八口先浮潞水船秋鸟炙来乡味好月波酿就禁方传桃枝况有仙人母同注真灵位业篇
　　秋日万栁堂同谭十一给事【瑄】沈秀才【蕙纕】龚主事【翔麟】同赋三首
　　乱水秋无路箯舆入壊垣粉销题壁字菭浸插篱门虫网捎衣桁鱼牀齧树根频来曽不厌觞咏旧游存扑枣过头杖装緜短后衫沙平携小榼径逺罢长镵古塔疎林出遥峰夕照衔荡舟无不可只少布为防积潦沉官栁回流限女墙白鸥来款款黄蝶舞伥伥乡曲情无改行歌醉不妨城南咫尺地想见野云堂冯检讨招诸同年集六枳园对菊即席分赋得顔字
　　可南邻冯检讨酒钱肯为谪官悭尽除帘额虚牎白乱插篱根细菊斑新雨不来那在眼故人相对且开顔近年同脱趋
　　朝籍漏鼓频催独后还
　　赠许【容】
　　今之官印古玺节汉制斗检封略同周秦以来铸私印往往拨蜡销金铜会稽王冕易以石细切花乳桃皮红青田山根冻玉斸稷下里石旧穴空羊求休嫩大松老其余麁恶不可砻往时长洲文博士刻石颇有松雪风墨林天籁阁书画以别真伪钤始终吾生好竒颇嗜此砗磲犀象罗笥中徐贞木亡郑埴夭尚有程邃留江东故人衰病逺莫致纵饶玉石何人攻如臯许容近过我手出图谱重锦防古文离离杂钟鼎尔雅一一诠鱼虫乃知六书得其故大小缪篆能兼通相斯史籀各具体左蟠右屈何妍工合肥尚书【龚端毅公】最赏击纷纷朝士倾诗筒吁嗟万里十年别一官不达翻途穷低眉强随抱关吏失足几陷鲛人宫重来叹息旧游尽酒钱燕市何由充容今发白我耳聋牛舍近地百弓日长莫学打睡翁相邀硬笔写猎碣夫岂不如薛尚功
　　题画送徐检讨【釚】还吴江二首
　　三高祠下水溟蒙红蓼花香一笛风惊起沙鸥定相笑黒头未称作渔翁
　　不贪台阁送行诗索我尊前折柳词合唤蔆舟付蔆女更吹渔笛教渔儿
　　屠维大荒落
　　二月自古藤书屋移寓槐市斜街赋诗四首
　　觳觫车轻簸两轮残书秃管杂劳薪移居絶似村夫子写入图中尽笑人
　　莎衫桐帽海椶鞵随分琴书占小斋老去逢春心倍惜为贪花市住斜街
　　阿镠秋去又春残逺信封题万里难不道衰翁无倚着藤花又让别人看
　　屠门菜市费羸骖地僻长稀过客谭一事新来差胜旧昊天寺近井泉甘
　　上已集南城祝氏园聨句
　　六年人海中禊饮恒不果尚书忽相期折简起疎惰【彞尊】并辔城南隅地僻少尘堁入门爱团瓢登阁见馺娑【昆山徐干学原一】山横雉堞上水泄龙湫左隄栁金乍含防药红未妥【昆山徐元文公肃】虽乏三径幽恣携十榼可北酒杂蓟沧南烹屏蒜蓏【彞尊】日迟宜赌奕场阔纵飞笴吟或叉手吟坐便铛脚坐【干学】初筵已脱略带缓头不裹既醉席屡移三影照碧沱【元文】夕曛苦催人马鸣车炙輠莫愁风扬沙定有雨泼火【彞尊】
　　奉题徐副相祝园修禊卷三首
　　右军但草兰亭序不及羣贤袚禊诗输与先生鼠须笔春风一一写乌丝
　　一时裙屐最风流擘纸花前防笔收我若当年参末坐便应罚酒似羊刘
　　滴珠方胜杵头新痩本看来妙入神真迹祗愁容易赚莫将缸面酒留人
　　社日登黒窑厰聨句
　　隗台久芜没蓟丘不可梯【济南王士祯贻上】虽有千里目将何共攀跻【徐干学原一】佳辰趁新社膏雨融冻畦【彞尊】早抽红药萌渐见碧草萋【姜宸英】层坡簇五骑两壶提一奚【泽州陈廷敬子端】陟彼积土冈同驻削玉蹄【士祯】安房隐曲几借地分疎荑【干学】泉樽酌用匏饭黍先以鸡【彞尊】既沥甘蔗浆复堆苦荬齑【宸英】微酣恣坦步遐览穷端倪【廷敬】南有松柏林其北桃李蹊【士祯】亭午风华香疑是麝脱脐【干学】居人半陶旊门窦皆衡圭【彞尊】浓薫树杪烟浊漉水中泥【宸英】童娃亦娟劳面目成黧【廷敬】何时得颒濯胜眼刮神箆【士祯】不见九陌尘奔车日冥迷【干学】吾侪处其中形殊境则齐【彞尊】相期泛裂帛莹拂湖上隄【宸英】子为逸少序我续兴公题【廷敬】
　　题画二首
　　宣和旧谱识徐熙犹记都官画里诗三月江南看不足【宛陵句也】湖塘花鸭影参差
　　数株枯栁倚苔矶话别沙头客未归多事钱唐戴文进钓师渲染着红衣
　　朴公书来招游盘山却寄
　　三盘胜地称絶众岭何峰最尊别后时劳梦寐书来兴转飞翻青松十里岩磴红杏千株寺门好雇犊车一两软尘碾到山根
　　题龚主事【翔麟】西湖雨泛图二首
　　茶樯酒幔静无邻镜面平波碾湿银回忆少年歌舞误乌篷不作独吟人
　　莼丝蔆叶浸鱼天十里湖山思悄然疎雨夜眠听亦好莫因月黒便回船
　　徐尚书载酒虎坊南园聨句
　　夜市灯荧荧晨衙鼓紞紞试瞻十二衢何人事游览【姜宸英】吾党脱朝簿甘与世味淡初疑谏果食渐似都蔗噉【彞尊】驾言适丘园尘虑益澹澉取径衣乍褰入门首先顉【陈廷敬】循廊无坦步引縆得危揽高下屋四隅其中乃习坎【徐干学】穿池注嵚嵌搆草当蕰菼非无鹤在沙亦有鱼聚槮【宸英】移情欣鸟音侧足避花莟层楼牎面面逺目水黕黕【彞尊】际此日载阳可以释愁黪矧饶冻春醪因之沥诗胆【廷敬】满酌金屈卮并坐绿头毯行厨少新烹饭有遗糁【干学】司宼珍庖盈尚虑客顑颔説礼何鉴铿升车必抱椠【宸英　上司冦】冢宰论春秋凡例屏赵啖观其竖一义坚鋭不可撼【彞尊上冢宰】太史述旧闻意欲阐幽闇羣书拥戸栋散纸满箱防【廷敬　答太史】姜生老不遇其气颇虓阚譬之珠在渊光彩讵能揜【干学　答著作】趋陪固所愿赏誉夫岂敢将毋餍燔炰嚼及菖蒲歜【宸英】论议或异同片言耻阿□共此千秋心方寸黙相感【彝尊】坐久归反慵临分袪再擥起视天坛烟如云出封防【廷敬】堂坳虽一杯五月有菡萏相期避暑游复此安灶□【干学】
　　题倪高士画
　　房山泼墨太糢糊那似倪迂意匠殊一片湖光几株树分明秋色小长芦
　　苦热聨句
　　苦热今年甚幽州亦蕴蒸【朱茂晭】久无甘雨降惟见火云升【姜宸英】际夜焦烟合经天杲日恒【张逺】高林枮白带浅沜露丹棱【王原】最怕冲灰洞何须堰戾陵【徐善】河流金口腻山翠画眉层【彞尊】黒蜧潜难见商羊舞莫凭【万斯同】新畬荒稷黍遗种虑蟊螣【朱俨】雩队分行缀祠官典故徴【谭瑄】力难驱旱魃咒乃试番僧【查慎行】童女双丫髻旂竿五色缯【李澄中】新妆朱箔巻杂戏绿衣能【魏坤】虹霓羣情望尘埃万目瞪【黄虞稷】疾雷无影响长毂但輷輘【释净宪】销夏愁无策聨吟喜得朋【龚翔麟】尽谙微径入不待小僮譍【汤右曽】席帽人人脱亭栏处处凭【郑觐衮】剧谈多野趣苛礼必深惩【钱光防】旅迹频年共乡心触绪増【宸英】小航思划桨精舍忆担簦【茂晭】白剥乌头芡青牵紫角蔆【原】夕风嘶麦蚻横港没鱼鹰【右曽】竹树浓于画笆篱密似罾千家花满屋六月稻交塍【彞尊】自失江村乐翻怜毒暑仍【善】黄沙随扇集白汗比浆凝【逺】易渍牀牀簟空支院院棚担稀珠市果价倍玉河冰【慎行】槁落含香蕊挛拳袅格藤【斯同】暗窥蛛网缩干坼燕泥崩【翔麟】戸撤垂帘额缾添汲井绳【俨】慵寻温水浴只想冷硎登【瑄】三葛衣犹重双丝履不胜拨书嫌走蠧悬拂倦驱蝇【坤】秪觉娑拖便谁甘褦襶称【觐衮】到门防客刺无地曲吾肱【彞尊】亟买泉浇圃同贪草借艿【宸英】酒河朔饮茶爱武夷秤【澄中】返照斜初敛微凉暮可乗【原】分曹争射覆四座百觚腾【慎行】
　　曹賛善【鉴伦】移居二首
　　家具先生有几车朝来移傍古城洼澄泥小砚题诗处开遍茙葵一丈花
　　后园虚阁压城濠溅瀑跳波牐口牢正欲凭防看洗象玉河新水一时高
　　椶鞵聨句
　　五两来江市千毛结海椶【彞尊】泽蒲材较贱楚笋制徒工【魏坤】健许踏层碧疎难入软红【坤】老夫还称此桐帽伴山中【彞尊】
　　藤枕
　　翦就蛮藤细方花织浅深【坤】香兼沉水木凉胜辟寒金【彞尊】只合青奴配何曾白汗侵坤一函容茉莉短发不须簪【彞尊】
　　竹簟
　　六尺蕲春簟绳牀卧最便【彞尊】纹同麴尘水滑比砑光笺【坤】摊饮宜三伏看棊判一年【彞尊】物微休弃置归载潞沙船【坤】
　　风灯
　　暑爱当风坐移灯趁晩凉【坤】纱绷扶寸阔烛减一分长【彞尊】紫鳯垂垂结飞蛾面面障【坤】更宜单舸去留照露荷香【彞尊】
　　响竹
　　巧划千丝竹仍留一尺筒【彞尊】劲捎椶拂畔密置笋厨中【坤】摇翅潜形速先声逐队空【彞尊】莫因余防墨触损画屏风【坤】
　　冷布
　　秋月沤池罢炎风入市初【坤】暗牎尘茧换方格画屏余【彞尊】贱岂妍娥织凉宜倦客居【坤】应逢麻纸笑三葛更麁疎【彞尊】
　　油纸扇
　　本自钱唐制犹存蜀府名【彞尊】虽殊白羽洁却比素纨轻【坤】蓬勃尘难汚清凉风易生【彞尊】翻嗤王内史题字费真行【坤】
　　瓦歕壶
　　旧制惟煎锡新来器上陶【坤】最愁芳草歇频课短僮操【彞尊】病叶分疎雨珍珠迸小槽【坤】连筒虽自苦不比汉隂劳【彞尊】
　　凉篷
　　平铺一面席高出四边墙【查慎行】雨似撑船听风疑露顶凉【坤】片隂停卓午仄景入斜阳【彞尊】忽忆临溪宅松毛透屋香【慎行】
　　竹帘
　　吴船初解缚燕市喜重编【彞尊】一线条条直双钉戸戸悬慎【行】钩时教燕去疎处恐蝇穿【坤】布幔旋催换秋风又一年【彞尊】
　　送苏郡伯守杭州
　　新凉才报上林秋五马双旌发蓟丘方镇表存唐国史【郡伯尊人镇抚闽中】左符秩等汉诸侯江湖水气城隂合吴越山光防外收自是前身苏玉局黄州领郡又杭州
　　送张【世济】之官楚中
　　酌春堂上劝觥船偻指分携又八年偶寄一官江汉去风流少府胜蓝田
　　宋中丞【荦】镇抚江西诗以寄之
　　防华秋色济阳行送别燕郊空复情十月乍迁吴子苑六幢今指豫章城樽移南浦仙舟近防巻西堂幕府清宰相史家书世系代兴谁得似先生
　　再简朴公
　　谢家木屐无完齿陶令篮舆怕朔风黄叶满山来未得幽寻也待杏花红
　　送胡参议分守河东四首
　　周北张南夹巷居传钞互借一瓻书使君好事谁能及马后巾箱载满车
　　朔风千里动幽燕欲醉垆头费酒钱君到襄陵官醖熟可能遗我蒲萄煎
　　天际河流防外黄桃花春水涨鱼梁衔杯不改陵州乐鲙取银鳞尺半长
　　歴井扪参俨画图到来官阁一尘无十年汉上题襟客不数诗人郑鹧鸪【时郑上舍培偕行】
　　和韵送金检讨【徳嘉】还黄州
　　谪居人海我未还君亦捐佩蛾眉班忽携红藤杖七尺归卧黄篾楼三间鳊肥笋香酒戸大月明风熟渔舟闲有时横江逐孤鹤一声长笛开心顔
　　同诸君圣安寺饯曹检讨【宜溥】
　　载酒入古寺栁林东湖头将以送逺人岂惟恣防游精庐金源旧香乳涂白牛二帝一宸妃遗像堂中留更闻王万石辞荣返故丘倾城出祖饯于此聚行辀古来离别地草木常先秋火雷焚怪柏霜叶鸣老楸虽乏断碣存陈迹尚可求曹子酒大戸十榼饮不休一朝忽言去无以申绸缪列席庭槐隂日午风修修洼匏截竹节主客互劝酬未知临岐语逺合古人不坐久林鵶集斜照忽已流并马归道南明发期登舟一帆挂楚泽百尺卧竹楼川涂日以邈何以写我愁梦为黄衣蝶飞绕峥嵘洲
　　晩过崇效寺同李检讨【澄中】李中允【铠】厐舍人【垲】曹检讨【宜溥】赋
　　缭垣途转曲入寺淖初干尚有残僧在同寻断碣看白花秋细细红枣晩攅攅更上荒台望遥山五髻盘
　　白马寺
　　仁寿千年寺今存半畆宫菭钟横道北瓦塔限墙东客至愁嘷犬僧寒似蛰虫夕阳留未去双树鸟呼风
　　挽钱进士【廷铨】
　　曲江防后放归艎岂谓才人禄命妨差胜孤魂追及第最怜无子奉高堂门前载麴车难得梦里生池草未荒不待山阳闻笛罢西风老泪寄千行
　　寓居天寜僧舍同魏【坤】作四首
　　青豆房容借经旬且闭关日邉连右辅树杪豁西山六井泉相似千花塔易攀不应朝市客翻羡旅人闲万古光林寺相传拓跋宫著书非柱下留客即淹中味坼园蔬甲香携市酒筒波涛人海阔安坐作渔翁到此栖迟惯都无应接劳借书僮入市莝荐马腾槽塔射层层火松鸣夜夜涛惟嫌重九会风雨罢登高故人分月米言自玉田来黄雀兼乡味金澜劝客杯【徐尚书所遗也】醉便寻茗盌行即绕香台要踏西峰雪狂歌未拟回
　　为魏上舍【坤】题水村图二首
　　鸥波亭子赵王孙曽为钱郎画水村过眼云烟难再覩披图髣髴笔踪存
　　斜插鱼标飏酒旗栁隂小犬吠笆篱归田最是分湖好我亦相期作钓师
　　九月八日天寜寺观塔灯聨句
　　秋风鸣枯槐斜日薄西崦【徐善】并马入寺门客衣罥稀蔹【朱茂晭】于焉展嘉觌一笑辍铅椠【高佑釲】巡廊礼绀塔卓立大且俨【彞尊】陈丹和暗粉古色剰渲染【魏坤】迹仍开皇旧函并舍利埯【查慎行】一十三重檐檐檐风铎飐【善】蟠楹蛟跜负础鬼瘠贬【茂晭】飞梯截阶级白石夺琬琰【佑釲】镕金范为灯设砌架成厂【彞尊】累累仄蜂房歴歴覆蟹厣【坤】怖鸽栖未安一夫突走险【慎行】绠缶牵膏油豆火发星焰【善】初如萤尾炫忽若兽目睒【茂晭】或如炉锨炭或如灶炊栝【佑釲】须防环扶防散作四百防【彞尊】虚堂鉴纤毫老树失掩冉【坤】氛烟看直上楼阁时一闪【慎行】置身圆镜中交光不可掩【善】鼓钟声逺闻来者纷【茂晭】提携及童婴罗拜杂寺阉【佑釲】营营各有挟邀福毋乃谄【彞尊】礼义苟不愆寸心又何慊【坤】玩物随所遭谁能束崖检【慎行】宵分梵放歇漏转人散渐【善】茗盌坐屡迁松关啓还扂【茂晭】衰年疲倚徙禅榻拥衾簟【佑釲】月随侧轮湿云俄淰淰【彞尊】骤惊山雨来昏梦豁呓魇【坤】晨兴瞩林端余爝尚未敛【慎行】
　　九日雨阻天寜寺聨句
　　仁王塔祗树林客九日期登临【彞尊】风萧萧雨淫淫泥滑滑愁人心【慎行】马毛缩鱼潦深行踯躅坐沉吟【坤】日月逝衰迟侵去者昔来者今【善】别苦易思难任尊有酒且酌斟【佑釲】脱我帽披我襟折黄花试共簪【茂晭】同钱【光防】王【原】严【虞惇】魏【坤】查【慎行】吴【卜雄】过白云观分韵二首
　　爱见晴山出郊西万木疎偶寻樵子径因访羽人居活脱存遗像苍凉感废墟惟余防旛字髣髴鹤头书世祖兴元日真人独召丘片言能止杀万里不虚游羽蜕长春观池枯太液流谁裁释老传乃与帝师俦
　　送高【佑釲】之安邑和魏【坤】韵
　　骊驹九日郭门催问子西征几月来最好河东苦桑落懐人一倍引深杯
　　夜宿天寜寺大风和徐四处士【善】韵
　　槛外开皇塔三千六百铃天风吹不定一夜枕函听砌咽寒虫语牎摇独树形故人眠未稳吟傍佛灯青
　　晓起风未止复赋
　　已涌高城日犹号昨夜风六年凋佛树乙字数邉鸿催粥桐鱼响薫衣桂火笼薄寒须摒挡仍作鹿皮翁
　　送樊明府【咸修】之嘉兴
　　仙鳬南发指江关到及梅花防地斑倚郭千家齐傍水登楼百里更无山郊坰近日园亭少旱潦频年稼穑艰凭仗贤侯妙为政不难风景旧时还
　　芦塘放鸭图为查大弟【慎行】题二首
　　横涨桥东宿雨残尽驱鸭鸭出红防芦花两岸冷如雪十里秋容倚桨看
　　鸭头老绿鸭脚黄十十五五沿斜塘不劳蜀郡滕昌祐勾染一枝红拒霜
　　冬夜同诸子集杜尚书斋中分韵得波字
　　司空爱客埽东第十里杜曲齐来过扬眉且作吴下语婪尾笑巻樽中波吾老谪官久当去人生良会安能多街头咚咚漏鼓急不醉奈此明灯何
　　给事弟【云】宅席上观倒刺四首
　　雪后风灯焰焰寒云韶旧部走伶官一双手技从容入胜舞银貂小契丹
　　洞庭橘酒注双缾老去繁不厌听为语参军休打鹘冲筵唤出李青青
　　杯槃畅舞踏红绡高下冰瓷烛一条不是羊家张静婉如何贴地转纤腰
　　琵琶铁拨自西凉十四筝三足牀街鼔咚咚催不去更翻一曲玉娥郎














　　曝书亭集卷十四
　　钦定四库全书
　　曝书亭集巻十五
　　翰林院检讨朱彞尊撰
　　古今诗【十四】
　　上章敦牂
　　同郭三【徴】满井访仑公即事二首
　　郊行方泽外路转古城洼小雨乍泼火轻风无聚沙青莲过桥寺红杏隔墙花一笑逺公在催停觳觫车故人方外侣【谓周处士筼也】往往説支纤帝里冲风雪僧厨共米盐招魂迷去路挂壁有残缣不待山阳笛同游泪各霑
　　送史馆姜君【宸英】赴包山书局二首
　　白蜡明经亦可怜强吟诗巻放归船告身许领郎官轴不借题名鴈塔前
　　莫厘峰下著书台十道图经一室开破腊梅花绕清梦胜骑官马踏霜埃
　　送徐处士【善】南还
　　玉河新栁已堪攀二月交亭送客还十度洞庭游未足今番真住石公山
　　送禹鸿胪之洞庭
　　谪官拟就洞庭居此意沉吟六载余君去西峰先相宅小楼容架满船书
　　送刘进士【凡】知孟县
　　百里雷封古孟州铜章出宰最风流一湾清济通王屋千树秾花绕县楼别后酒鎗携伴去到来诗巻许吾酬三年报最寻常事腰折眉摧不用愁
　　送人宰顺徳
　　铜章再绾出都亭天末郎官映一星南海潮连沙屿白西樵山压县楼青题诗定遍簩竹判牍凭移孔翠屏此地不难先奏最因风为报逺人听
　　赠张叟【弨】
　　笋箨为冠大布裠爱从金石拓遗文吾生癖似刘原父当代杨南仲是君
　　裂帛湖
　　裂帛湖流两岸平栁隂风暖燕飞轻年光冷笑长安客开遍山桃不出城
　　查上舍【慎行】弟将南还过寓舍话别同魏二【坤】小饮赋六言
　　江郎南浦欲别小谢西陵未来【谓嗣瑮弟也】细草巴沟乍绿坚冰潞水寜开骰翻李郃新格酒泻乌巾旧醅款语且留十日看花同上丰台
　　积雨寄贺秀才
　　堂坳阶面蔟青莎鸠妇呼来又出窠说与江南贺梅子今年暑雨者邉多
　　倪博士【我端】读书城西雨中寄之二首
　　黒龙潭口水云腥黄纸无劳画丙丁料得林扉昏掩处高荷大芋枕邉听
　　雨气西山黯未开更闻小暑一声雷不烦走马冲泥苦便可乗船入市回
　　牵牛花十二韵
　　小草无心蔓疎篱到处延凉分银汉水晓映碧罗天绊地三秋早含苞七夕先风吹长袅袅露洗更姢姢冷翠蕉林外新黄豆叶邉日高翻自敛夜久愈生妍月影销衣后虫声搅梦前捎沟香驿路堕雨滴罾船萤火黏常湿蛛丝密易缘子多抛药臼根不费花钱旧入桐君录宜篸织女钿凭谁描竹尾幽思转翛然
　　同李中允【澄中】钱中允【金甫】李谕徳【铠】重过万栁堂有懐相国冯公二首
　　岸栁经秋卧檐花过雨摧应门人已换并马客重来板屋分熊槛莎亭扰雉媒昔年觞咏日不记暮笳催树改平泉谱堂仍右相名路回逢石坐心怯过桥行稚子喧棊局园官却酒鎗惟余沙面水犹似冶源清
　　题汪祭酒【霦】诗巻三首
　　金马纷纷著作家缁尘日日走箯车谁如国子先生暇吟到棠棃日影斜
　　西陵十子流派别南宋诸公体制殊絶似韦郎浣花集竒章丽则近来无
　　庭闱眷恋赋归难酒伴相逢强自寛只合宅西添小阁秋山且当故园看【祭酒诗巻中有记得年时重九日全家登阁看秋山之句】
　　秋日集冯检讨斋分韵得南字
　　毕卓能轰饮康骈爱剧谭长筵遮砚北小径辟花南榼酽三升酒齑香二寸柑余酣留未去采菊入茶篮题周编修【金然】云松雪瀑图【编修与予有结邻洞庭山之约】
　　越缣八尺谁所画雪瀑乱洒长松梢中有科头人独坐盘石坳注目一疋练舀泉一勺瓟斯人岂宜在岩壑或者避俗憎喧譊我生山水性夙嗜十年误把田园抛移家欲果洞庭约拟先缚屋三重茅毛公坛高踏月上灵威洞古探书钞杨梅满村鹤顶贱橘柚落树筠笼包兹山从无蛇虎雉但有鱼蟹鰕登庖雨前茶牙舌比雀篱下竹笋头如猫闲房恣意任选择乐土不用分肥硗先生方充记言史朶殿直入穿云旓曰归正恐归未得磨钱枉费占羲爻耕田定须沮溺耦开径可少求羊交终当乞取鉴湖曲庶免怨鹤惊猨嘲
　　皇仁绥逺诗八首【并序】
　　【臣】闻柔逺人则四方归有常徳而六师整舞两阶之干羽至諴感神受百禄于共球敷奏其勇周官分职合方训方懐方王会开图比服要服荒服唐着归忠之传汉歌乐徳之诗矧夫百王之所未臣重译于焉来附于疆于理无贰无虞宜有颂声用扬盛美钦惟我
　　皇上轶尧包舜扬武觐文陟禹迹而方行合轩符而在握泰阶协正被四表以光华上治咸和跻八纮于仁寿建中立极无外恢图天地之大徳曰生靡一物不懐帝徳神人之所助者顺允率土莫非王臣画谋造化之先制胜霄旻之上乃喀尔喀虽修职贡反侧靡常与厄鲁特妄搆兵端阨穷已甚
　　皇上湛恩溥博克全仁濡义育之中
　　睿虑周详不遗曲成范围之内谓外藩之豫附必亲定其机宜緫七萃于黄图勒五营于紫徼硎水潮河以北照耀戈鋋空同祝栗之间扶携老幼百重陛防瞻帐殿而倾心千列周庐觐
　　天顔而稽首
　　宸衷用豫
　　圣度诚载扬正正之旗徐布堂堂之阵有爵有阶有秩推亡固存
　　赐衣赐防赐金式歌且舞申以河山之誓亲同禁卫之军而又
　　躬莅营门特宣诰诫用赏用罚是训是行永为不侵不叛之臣无异实畞实籍之地于是扬葭啓路緫驷回銮百千万人皆感
　　恩而泣下四十九部益慕义而欢腾苍龙摇斾斾之旂朱鹭叠渊渊之鼔嵗旱而雨师洒道日长而风伯清尘曜干文阐坤珍调玉烛辉金镜既膺
　　宝箓宜荐
　　鸿称惟
　　至徳之弥谦而覃厚者多益万年有道千古未闻【臣】幸际昌辰式观
　　醲化自惭弇陋仰沭
　　崇深恭赋短章奉扬
　　骏烈
　　紫禁开鱼钥青郊建羽旄受降资
　　庙略载笔忝词曹塞拓渔阳逺山盘虎北高羣臣归燕息转念
　　圣躬劳
　　鴈路缘沙碛鱼云接幔城鸣
　　銮七校从吹笛六军行俗本通鞮译人今息战争纷纷携老穉遥望
　　属车迎
　　纳欵陈千帐班朝式九围不图瞻
　　日角转自慑
　　天威重马防金槖茸裘换锦衣早知
　　恩赉渥慕义久先归
　　锡宴原殊礼官庖出尚方自来盐谷少初得防甘尝位近周青马诗呈汉白狼逺人何以报齐奉万年觞羽卫三千士龙媒十二闲载旌平似水布阵屹如山胆已寒蕃部懽仍啓
　　圣顔始知师以律悔恃七旗孱
　　继絶新典疏荣表外藩河山申信誓谟训有
　　恩言入视金吾仗来随白虎旛自今同尉不敢更懐谖
　　鳯盖将旋日重携所部来感深翻泣涕送逺愈徘徊星野瞻箕足
　　云旓戴斗魁
　　神功一万禩
　　驻跸起层台
　　左阙千门晓南风五月薫崇牙铙吹曲
　　仙仗羽林军行健同
　　天徳鸣谦集
　　帝勲小臣逢盛际献颂愧无文
　　为魏上舍题水村第二图二首
　　江乡最好是分湖紫蟹红鰕雪色鲈眯眼尘沙归未得倩人重写水村图
　　绿苹不碍板桥桩红叶空堆老树腔异日相过任风雨抽防直到读书牎
　　燕京郊西杂咏同诸君分赋
　　十八盘
　　香山十八盘盘盘种松栢惟见独行僧稀逢采樵客
　　高梁河
　　高梁寒食时昔年盛游冶隔水百重花长堤两走马
　　钓台
　　鯈鱼千百头湖水二三尺有时溪云生不见钓台石
　　君子城
　　吾石季龙尔何知好士罗致山城中哀哉数君子
　　芙蓉殿
　　雕宫委礓砾暗粉剥莓菭想见明昌日芙蓉殿脚开
　　黄牛冈
　　乱石侵花当奔沙拥树根黄牛冈上月横笛过前村
　　香水院
　　壊磴接云根流泉来树底宛转入僧厨淙淙鸣不已
　　夹山寺
　　禅枝啼谷鸟忍草防松闗偶入樵人径桃花又一山
　　罋山
　　石罋久已徙青山仍旧名去都无一舍已觉旅尘清
　　重光协洽
　　送呉御史【震方】还里二首
　　去年兮上书拜手兮青蒲今春兮未暮乗白驹兮下通潞酌酒兮临风揽子袪兮城东申之兮款曲客无为兮怱怱泛牐河兮千里不如子之车兮莫或敢柅望江闗兮两旗不如子之马兮莫或敢维囊无一物兮旋故土将津吏兮无怒
　　瞻衡宇兮欣欣数乡树兮歴歴慰慈母兮倚闾御轻轩兮布席妾埽蚕兮臂筐童呼牛兮腰笛麦秋兮梅暑烟舟兮雨屐罢逺游兮屈平师近游兮束晳逝将归兮由拳乐与子兮晨夕
　　雨中酬王先生【士祯】早春见过韵
　　架插图书即是家忍令丘壑废京华故人积雨能来否堂下罗生十様花
　　【附】正月上旬过朱竹垞太史斋中诸花盛开赋絶句
　　【济南】王士祯
　　马塍曽説野人家每先【去声】东皇管物华今嵗长安霜雪少试灯风里见唐花
　　团谿歌寄题黄赞善【与坚】书屋
　　团谿水绕舍北流团谿花发墙东稠先生归去著书便日坐团溪溪上楼
　　九日万桞堂同谭十一表兄【瑄】作三首
　　百尺金台近可攀城西积翠冷孱顔自缘筋力新来倦九日聊寻一篑山
　　防防扑鹿起晴沙路转平冈日已斜较是今年篱菊晩秋深犹腻水葓花
　　改席疎林脱帽多半酣犹望麴车过休嘲酒户年来减劝客还能巻白波
　　秋水十韵
　　郭外湖新涨天边暑乍归牵罾移荻岸系缆到柴扉桥影中流小人烟极浦稀家家采蔆角处处落莲衣渡口迷村店潮痕验钓矶鱼标林际短蟹火夜深微桞近浮萍埽枫兼断苇飞避矰鸿鴈下侵垄稻粱肥梦穏扁舟在乡遥旧雨非殷勤报鸥鸟伴我共忘机
　　送蔡中允假还省亲
　　记听句胪已十年词头草罢擘宫笺不知才子循陔后锁院何人下水船
　　寄题张学士【英】前辈赐金园二首
　　金海桥西小苑湾偶辞
　　赐第放船还仙居絶胜闾丘逺割取龙眠一半山越溪渔客东归后千载无人乞鉴湖输与先生赐金换君恩嵗嵗荅鱼租
　　毛封公寿诗集唐人句十韵
　　自知清浄好名利本来疎嗜酒晋山简通经汉仲舒高斋征学问教子但诗书庭养冲天鹤香消蠧字鱼寜知武陵趣还傍钓台居散帙至栖鸟鸣榔闻夜渔古苔生迮地时菊覆清渠洞有仙人箓门停长者车桐江秋信早勾漏药成初自有延年术何人更得如
　　寄题新城王上舍【啓深】园居十二首
　　绿萝书屋
　　女萝青袅袅压君一丈墙有时风巻幔琐碎凉月光留照牀上书签帙生微黄
　　啸台
　　山月出渐高山泉鸣不已登台一舒啸四面林风起公子鸾鹤羣形神两无累
　　春草池
　　春水既已绿春桞亦已青此时池上草日暖飞蜻蜒游丝堕复起墙外花冥冥
　　石丈
　　种橘号作奴种花呼作后山矾以为兄海棠以为友罗置石丈前丈应开口
　　大椿轩
　　大椿本无树取以名其轩不随蕿草雕长爱藻景暄因思漆园叟十九皆寓言
　　小华子冈
　　小水波沦涟小山石偃仄月明携客上竹树风不息比似辋川图但着浅绛色
　　石防亭
　　我昔镜湖曲曽对石防山婀娜层云外迢迢不可攀何如一片影移置戸庭间
　　三峰
　　一峰竦中央两峰旁夹侍共此一篑山各具千仞势要知主人心方蓬有遐寄
　　双松书坞
　　我愿身为鹤巢君庭际松清风吹我衣明月照我容与君嵗寒约寤语緜春冬
　　樵唱轩
　　樵风逺更闻樵唱行无次郭东郭西樵审音非一致写入丘中琴泠泠有余思
　　小善巻
　　洞戸虽言小翻胜阳羡里初无盐米堆惟有木石几不知经几年石髓滴为水
　　半偈阁
　　小梯上横阁胜境同精庐宴坐维摩椅纤尘都埽除观心黙无语想见天地初
　　题沈上舍洞庭移居图六首
　　沈郎归兴及秋风拟学烟波笠泽翁不恋湖庄收紫茜爱他千树洞庭红
　　销夏湾头五月凉堂成面面纳湖光杨梅线紫批杷白买断闲园自在尝
　　才微嵗晩畏讥弹井社年来欲住难只合全家太湖去免教小吏侮乡官
　　洞府曽传第九天况闻里足良田烦君竢我鮎鱼口并载吴江赤马船
　　湿银三万六千顷两防青螺髻子浓生怕东山鵞鸭闹轻防径度莫厘峰
　　橘田姜棱散租符西舍东邻兴不孤他日相逢王泼墨也矾生绢索横图

　　曝书亭集卷十五
　　钦定四库全书
　　曝书亭集巻十六
　　翰林院检讨朱彞尊撰
　　古今诗【十五】
　　黓涒滩
　　出都王山人【翚】画山水送别
　　王郎五载一相逢写出云峦别思重髣髴摄山风月夜秋牎同听六朝松
　　白草屯
　　白草屯空似战场昬鸦防防入斜阳舟依茅屋三间泊风动枣花四月香去国不禁频徙倚得归寜复倦津梁丛祠何处喧村社有厎纷纷士女忙
　　入汴过胡司臬【介祉】
　　吴船千里载冬醅避暑长筵日日开却喜讼庭留牍少时看官马借书来
　　步留赠张同知
　　柴车一出白头还过嬾偏宜应接闲犹有故人能好事隔江留看六朝山
　　寄陆侍御【陇其】
　　主恩先后逐臣还羡尔幽栖泖一湾想得著书风幔厎桂花如霰落秋山
　　洞霄宫题壁
　　天柱峰髙倚晩晴琳宫消歇断碑横砂牀竹下搜难得卧听山禽捣药声
　　江行三首
　　潮落江平宿富阳船头新月下微霜晓看乌臼红千树树杪半山鸭脚黄
　　絶壁苔纹防尾皴滩光昼静白镕银分明江上孤篷客黄鹤山樵画里人
　　环溪亭下水流东野碓飞轮到面风返景松岩红未敛隔江人语漆林中
　　冬日同鹿明府【祐】钱广文【瑞徴】游烂柯山二十韵
　　道书诠洞天青霞居第八流传负薪翁披榛入坱圠中有两青童棊声暗相戛俄惊斧柯烂逝节等奔鹘此事知有无特书在琳札我来太末墟十月方纳秸晓出通仙门缘溪碎石滑拂林风骚骚鸣碓水防防明府政不烦广文俗能拔于焉齐唤渡次第柅车辖飞梁忽在望相视且呾灵境兹最竒造物亦太黠疑经百虫焚或受五丁揠连蜷虹霓偃垢腻神鬼刮倾崖穿一线断塔盘秃鬝丹枫露已雕瑶草霜未杀剜苔读遗碑汲井恣拭刷昔贤鬬茶地昧者莫之察日斜洗行厨得食鸟嘎嘎徘徊双松隂惆怅别香刹
　　鹿鸣山晩眺二首
　　一篑山平逺双林迳暗通不愁筋力倦且喜言同借草荒冈上疏泉碎石中新晴尤可恋移席愤王宫近郭兹山好禅扉镇日扃江光寒转白峰色逺逾青亟种千松树宜添一草亭他时放归櫂歌鸟试重听
　　玉山
　　三衢山歴尽桥影跨通波十室居城少千家负郭多啓顔津市酒随意榜人歌且免书驴券邮签次第过
　　广信
　　信州风物好倦旅亦开顔滩响层层石林疎面面山狎鸥飞不去放犊饮初还夜火浮桥外连船当戸
　　铅山
　　不逺江城路舟师指防迟穴山巢鹳鹊编竹坐鸬鷀晩饭惟三板朝酲借一瓻鹅湖酬和地百世起人思
　　弋阳
　　城小斜依壁门开近面江陂仍仙令迹歌换楚人腔辣阘山无树峥嵘石满泷多情甎塔影十里逐篷牎
　　贵溪
　　亭榭均干越封圻析上饶连山齐覆釡独石忽成桥想见黄梅发何曽碧树雕降丘谁宅此鸡犬已寥寥
　　安仁
　　画角冲寒动明星际晓行水回沙市曲山到郭门平野碓哑哑转渔榔沓沓鸣谁与分百里洵美得嘉名
　　瑞洪
　　余干江路永回首失崭嵒市酒难为醉罾鱼乍解馋【自玉山至安仁捕鱼多用乌鬼鱼皆无味至此始用罾】湖寛舟愈小峰逺日初衘渐识宫亭近分风及布帆
　　自贑州至南安滩行口号二首
　　郁孤台下水嘈嘈南去轻舟未易操滩响逆流三百六篙师那得万张篙
　　且挂风帆溯急流船人劝客莫深愁只应预想归程乐柔橹呕哑下吉州
　　昭阳作噩
　　夜泊珠江
　　潮涌牛栏【城门名】外舟停蜑戸旁月高人不寐隔浦是歌堂
　　光孝寺观贯休画罗汉
　　贯休手写一十六罗汉其二乃在南海诃子林昔游真迹未得见念之三十五载萦人心白头重作岭南客故人期我虞翻宅僧廊乱后花木犹珑蕹菜春生满池碧循廊转入精庐深一幅居然挂东壁古绡尚白石转青恰于石罅安疎櫺一僧俛首力写经自准以下秪半形芬陀利花贝多叶椶榈笔管毛猩猩不知金天之西何处得石砚毋乃昆吾玉切新出硎一僧却立侍巾缾静如沙鹭翘凉汀牎灯不翦信明灭桫椤树厎风泠泠牎前千岁老猨拱双臂平扠两肩耸笋鞵桐帽木叶衣想见霜浓寒到踵精诚能令感金石何况羣生知怖恐禅月师流传三絶画书诗诗编巨岳集书有姜体逺本周之史籀秦相斯未若画品更崛竒即如此幅逺出意匠表或疑入定真容髣髴亲见之不然调铅杀粉能尔为诃林僧神物借汝能世守不见宣和旧谱遗迹久云亡豫章西山云堂院中亦何有我欲赚汝去莫饮我缸面酒我欲夺汝归玉鸦叉不在手世间岂少瑚铁网珍珠船自今贮之伏梁闇槛庶可全
　　岭外归舟杂诗十五首
　　黄木湾西庙鼓挝春潮漾漾没蒲芽翻嫌二月归程早一路攀枝未作花
　　蛮江豆一丛丛牡蛎墙围半畞宫贪看河头采珠女轻防不趁酒旗风
　　枕外潮鸡报二更胧胧月厎暗潮生客心最喜舟师健贪趁朝霞半日晴
　　船头酾酒佛山过七尺乌篷疾似梭行到西南旧时驿惊心榕树已无多
　　三水城楼照落霞渔村处处见捞鰕夜来欵乃听新曲不是渔家是笛家
　　飞来寺脚束江涛径入双林磴转高怪道褰帘蝴蝶至军持新插紫山桃
　　櫂郎乡里面都黔撑尽筠篙秃指尖水饭干鱼乌榄豉生来不食广州盐
　　紫楝花香映水牎舟从大庙出奔泷晩来欲雨犹未雨峡里鹧鸪啼一双
　　新开花县压层峦羣盗停探赤白丸不是郃阳王给事【又旦】浈阳行旅至今难
　　山坳一水忽分流两岸多停楚客舟夜半东风齐语月明打鼓上连州
　　弹子矶高高插天篷牎未许客安眠寻常一色四更月独有此山啼杜鹃
　　曲江门外趁新墟采石英州画不如买得六峯懐袖里携归好伴玉蟾蜍
　　修仁渡接始兴江半挂魔幢半佛幢记得三枫旧曽泊更无风雨打船牎
　　青簩竹尾鳯毛纤银箸滩头石角尖五里一泷成十里虚劳估客记邮签
　　雄州郭外万人家小店临流大道斜才是野蔷薇落后白花开遍苦丁茶
　　梁吉士以罗浮蝴蝶茧二枚赠行曲江道中一蝶先出篷厎聨句成三十韵
　　故人赠我行方物当所选【彝尊】笥发诧骈罗中有蝴蝶茧【沈名荪】两两折枝挂一一槁叶巻【昆田】动摇槌悬风妥贴纩缀冕【彝尊】厥包同米囊其文比竹篆【名荪】末如蝉翼轻齐女鬓垂鬋【昆田】诗朋争爱惜寘之黄篾【彝尊】薄寒巾密覆迟日牎始展【名荪】隔笼频摩挱并棹迭窥覸【昆田】形随秋燕蛰早春蛹蝡【彝尊】我梦为庄周栩栩兴匪浅【名荪】俄然一茧破有若子初娩【昆田】停桡疾招呼急走忘足跣【彝尊】斒斓五采错的皪九光防【名荪】层层金泥涂屑屑云母碾【昆田】丝丝春江濯幅幅朝霞翦【彝尊】孔鸾一毛截瑇瑁片甲輭【名荪】眉过粉蛾长翅类仙防扁【昆田】縓纁变周官绘绣备虞典【彝尊】曽闻朱明洞大者如轮转【名荪】悠扬千花丛下上百丈巘【昆田】或云麻姑裙裂之在苍藓【彝尊】或云葛翁衣贮之在丹甗【名荪】纷纶辞各异无乃传者舛【昆田】梦想四百峰有约末由践【彝尊】未逢采雀灵徒説哑虎善【名荪】名山应见竦诮岂能免【昆田】覩兹鳯凰子髣髴列仙遣【彝尊】入山夫何难归与面有腼【名荪】明当放汝还华首恣游衍【昆田】
　　沈【霖】据石图
　　差山高士隠织帘千金一致医方兼餐花黒蛱蝶衣润丸药碧梧桐子黏无弦之琴石上卧有洌者水沙中潜张生【逺】传写陆生【嘉淑】赞题罢玉蟾蜍泪霑
　　秦吉了聨句
　　珍禽产邕管自呼秦吉了【武进邵长蘅子湘】翛翛羽仪泽炯炯眸子了【彝尊】丹咮漫多智黄距一何蹻【长蘅】尾输山鹧长形陋幺鳯小【商丘宋荦牧仲】批肉花冠敧垂耳蜡光皎【彝尊】好语镇间闗余音或缭绕【荦】虽殊鴂舌蛮偶类雉鸣鷕【彝尊】宣和谱乃遗尔雅释未表屡奋跃不停独立声忽悄【荦】羁栖恣饮啄帘幕信昬晓寄身在笼中结思仍木杪【长蘅】禀质洵云微即物嘅讵少所以韩退之作赋感二鸟【彝尊】
　　阏逢阉茂
　　晓行图
　　树杪星星塔火收月残衣上冷霜浮郎当风铎穿林去莫是晓行人姓刘【宋刘一止赋晓行词得名人号为刘晓行】
　　白阳山人陈【括】折枝花
　　饼桃花仿呉公器风牡丹摹崔子西雨防露团犹在眼惜无好鸟尽情啼
　　昆山谒宋刘处士【过】墓
　　荒榛断碣小山陲词客当年亦可悲芦叶汀洲系船夜彘肩风雨渡江时槖中青兕千金散马后焦桐一辆随辛苦东呉顾文学【湄】邀人嵗嵗此题诗
　　积雨八首
　　自从甲子春来雨四月从无三日晴薄暮东风吹转急泊舟小水看潮生
　　水木隂隂夏尚寒桑枝风戾几曽干莫愁着屐冲泥逺小舫撑过绣鸭滩
　　没尽荷花紫草田茭池新水芋陂连畏寒不独衰翁甚年少冬衣未拆緜
　　猫头笋夹白版扉麂眼篱绽黄蔷薇绿隂门巷午风起吹遍杨花緫不飞
　　乌篷夜拄钓船坊晓起水添三尺强欲觅园花查上舍【嗣瑮】但愁横涨板桥妨
　　荷叶新抽一丈茎柴门防涨到矶平黄鹂粉蝶不相见唯听鹁鸠逐妇声
　　芍药酴醿不到缾园荒六枳户常扃呉蚕已是三眠桑叶依然陌上青
　　楝花信后犹凝紫梅子枝头尚未黄枉费祈晴丙丁帖杀风雨至转颠狂
　　池上编篱偶成二首
　　槐沜茭池水一洼好编六枳作篱笆客来与乞平安竹老去思栽顷刻花农丈人唯知避俗村夫子更嬾移家试添隔岸香茅屋眼见南垞胜北垞
　　清时特地许闲身厎用湫嚻傍市尘著录九经堪送老拥书万巻不言贫为农也解量晴雨置酒浑忘是主賔寄语岩栖谭给事【瑄】何妨近作耦耕人
　　题画
　　第四桥头枫叶丹诗翁露顶不知寒停车镇日树根坐闲看鹭鸶飞过滩
　　为高上舍题其尊人太常【层云】山水轴
　　太常三絶画书诗尺幅溪山付虎儿断楮零绡何处觅秋牎惆怅巻还时
　　李秀才【琪枝】墨竹
　　小阁炉香洗砚初数竿墨竹最清疎前身定是梅花衲仍占春波桥外居
　　送郑【公培】入粤
　　入闽闽有滩度岭岭有闗劝君舍仙霞劝君逾常山一防余干漾三板茶磨盘曲江水沄沄大庙峡攒攒秋深高凉郡郡守【郑君梁】当之官英英玉堂彦防舍有余闲好贤若缁衣为子具馆餐况有王大令【原】儒雅足盘桓蕉椰实堪饱橄榄浆不酸一丈孔雀尾双丫公孙兰青青簩竹恒覆屋数间此乡洵可乐何时方来还暇过五羊城越台尤壮观番番三老友为我报平安
　　招陈秀才【忱】山游之作
　　洗药殳基井读书顾况台溪行十里近风便一防开野饭香新栗山园露早梅相邀好兄弟及此共深杯
　　旃防大渊献
　　二月二十日
　　湾头新桞碧遥遥犹记停舟旧板桥一自花时西子年年风雨是今朝
　　论画和宋中丞十二首
　　阿侬旧住韭溪北天籁阁中曽数过记得千金纨扇册童时一日几摩挲【项氏家藏千金帖有三一为唐双钩万嵗通天帖一为淳化阁帖初拓本一为唐宋人画纨扇居多】
　　界画楼台胆未豩棘鍼花鸟亦难昔贤往往妙游戯不了树枝没骨山
　　狡侩纷纷伪乱真巧匀楮墨傅灰尘谁知神物归藏弆千载依然色斩新
　　谈艺何人公道存每因憎爱昧昭昏不应唐沈同时在呉伟翻呼画状元
　　隠君赵左僧珂雪每替容台应接忙泾渭淄渑终有别漫因题字槩收藏【董文敏疲于应酬毎倩赵文度及雪公代笔亲为书款】
　　胥山樵叟画亦殊得钱多寡分精麁少年身后休嗤防不见长江万里图【项叟圣谟子京之孙自号胥山樵曹侍郎溶领藩东粤叟作长江万里图送行深得古人笔法】
　　崔【子忠】陈【洪绶】人物最竒仕女天然窈窕姿弟子描摹失师法尽调铅粉画东施
　　王五【崇节】谿山擅平逺周郎【之恒】窠石亦清真两君人物兼臻妙未许南人北人【王宛平人周临清人】
　　巨幅鸾凰细草虫长留风露湿花丛时人罕覩藕渔笔止说王郎【武】恽老【寿平】工【王长洲人恽武进人】
　　先子韶年写云壑当时心折董尚书后来舍弟亦能画可惜都无片纸储【先母唐孺人董文敏之甥也文敏见先人画谓人曰不出十年可以乱吾真矣舍弟彞鉴能诗画早卒】
　　白下钱唐画作林残山剰水树无隂若令此辈流传逺不合良工苦用心
　　退翁【孙侍郎承泽】倦叟【曹侍郎溶】嗟沦没呉客雌黄讵可慿妙鉴谁能别苗髪一时难得两中丞【谓宋公暨闽抚卞公也】
　　荅徐舍人【永寜】上舍【永宣】五十韵
　　罢官卧荒村户外可罗雀秋风搅庭梧意况剧萧索凌晨屋山头争噪两干鹊须防名刺来有客款门披衣出迎客矫若云中鹤南州名父子文采何照灼往偕副都公同听清禁钥神羊冠独峩虎仆毫载槖正色立朝端吐论謇而谔但为鳯回翔不事鹯击搏循陔请终养忠孝两无怍俄焉梁木壊吾党失矩矱佥云令嗣贤翰墨丽金臒兹焉接丰采心路快一瀹索文表墓道于义无可郤昔人重碑版论文不论爵后来世俗愚但取官显烁纵然头衔长往往词冗弱钜公即能之亦复多伪托谁欤辨真赝止解速镌凿遂令贤达人罕载金石畧稽古墓铭工昌黎最淩逴桞李扬余波屹立鼎鎗脚穆修衍流派十子表东洛文公成公后轨范渐刋落【姑苏王止仲作墓铭举例于唐取三家韩桞暨李习之于汴宋取十家欧阳永叔尹师鲁曽子固苏子瞻王介甫陈无已黄鲁直晁无咎陈了翁于南渡取二家朱仲晦吕伯恭也】黄钟屏弗考细响赏牛铎几聋互标榜羊豹聨一鞟举世逐声闻孰肯叩寂寞君家好兄弟蓄意勤且恪别来再致书邀我践宿诺各赋诗一章体制极雄博纒緜思无尽绎绎丝在籰参差琼树枝烂漫棠棣萼神鹰乍脱韝天马初卸络书踪逼褚薛句法压卢骆珍物贻频仍一一刮眼膜香秔包绿蒲岕片裹青箬驼毼软胜緜翠织暖逾貉异锦掉鲸鱼明灯缀珠箔愧乏英琼瑶何以报金错缅惟副都公九京不可作吾衰笔力短兼苦文思涸盛美岂胜书经月槀乃削虽非黄绢辞陈言务埽掠以之勒丰碑观者或摹拓采摭入琬琰异日上史阁庶几身后名借以慰冥漠春山采茶风烟想一壑当浮太湖船直抵洮滆泊一登君子堂欢言共弦酌
　　乔孝廉【崇烈】居父丧每泣则庭乌尽下禹鸿胪为画饷乌图率题三首
　　乌乌哑哑东西树子得食兮哺其父于思于思泪如注惜乌尚有反哺时块独防防守丘墓
　　乌乌哑哑树东西回翔下上不得栖饥来肯啄庭中泥日食孝子一溢米垩庐共尔长悲啼
　　乌乌哑哑尾毕逋谁其传写禹鸿胪张徐王赵世所无天哀孝子降黄玉留此作配雌雄图
　　雨舟聨句
　　山行未淹旬曰归嵗已晏【呉江徐釚电发】晨发东西疾风吹四面【彝尊】俄顷云溟蒙急雨杂飞霰【釚】寒木声怒号冲波势撇旋【彞尊】舟师划柔橹迸力与水战【釚】有如士先登贾勇色不变【彝尊】重湖乍超越小舫乃利便【釚】回看浒山桥亭亭树葱蒨【彝尊】沿流泝木渎峰顶豁僧院【釚】铃传越来溪屧响呉别殿【彝尊】陈迹且莫悲执友情所眷【釚】将寻二弃堂【叶宝应燮营别业横塘二弃其斋名也】庶几共游衍【彝尊】讵期冬潦收水浅石尽见【釚】舟胶不能前我躁子烦悁【彝尊】聨吟倚篷牎翦烛炙冰砚【釚】安得胥口潮盘椒及家宴【彝尊】









　　曝书亭集巻十六
　　钦定四库全书
　　曝书亭集卷十七
　　翰林院检讨朱彞尊撰
　　古今诗【十六】
　　柔兆困敦
　　耳疾示王周二上舍
　　我齿未七十恒苦两耳充患此已三年入秋辄内讧始焉轮湿湿既乃气爞爞牀下骇鬬牛门前失吠狨有如两豆塞难使五药攻因之日静坐物理究初终是非始听闻襃贬将安穷属垣第自苦察察尔何功谗柄变白黒治道淆汚隆君子天地闭小人地天通世事付一聩葆我以太冲免慴丧匕雷免惊攧鹞风人劳我则逸美疢丁我躬相法十七家不容麦者丰况若封丸泥寜非富家翁比邻有二子相怜病适同褎如顾我子论讵发防耳者心之其穴名听宫其神字幽田其用在司空子今勤著书不异五经筒有时议纷纶讲席相磨砻说诗匡丞相解经戴侍中无人为画字子将焉折衷主人作而叹何术返我聦客云古方法社酒能治聋来朝海燕归陌上赛社公伐鼓声渊渊割肉饱蓬蓬吾侪试往祈泥饮等渴虹按节舞丽姢安歌走明童三人共顾曲其乐也融融
　　初夏重经龙洲道人墓三十二韵
　　亭亭马鞍山产石光莹莹其东势防礐竹柏翠相映刘生昔栖迟于焉日吟咏生耽岩壑幽死爱水木净要知贤达心义不陷俗穽一棺抱山阿胜夹两婢媵倾崖屏荆榛老树絶鸮鸋既鲜荛竖侵亦免菜畦蝗乃知斯丘乐匪借青乌订我思南渡后思陵失其政谋夫多去国魏公执兵柄幕府盛賔僚子弟谈性命弃师累十万三败无一胜肆将功罪淆第许心术正猛将反先诛岂惟一桧横哀哉小朝廷自此和议定金缯括脂膏臣妾费辞令忍忘君父雠寜计苍生病过也大布衣慨慷本天性好游或渡江嗜酒数中圣议论辛陈间耻与余子并歌诗存十卷巻巻气雄劲静夜思中原往往血泪迸厥后诣阙书何减诤臣诤庶几国士风合古之儒行我来百世下适墓必生敬三年两经过凉燠感时兴番番玉山叟【顾湄】文史广援证思复东斋祠暇日便眺听奠以椒桂浆辟此鼯鼪径谁与能好事率钱表名姓遗文并雕锼足以播遥夐
　　曝书亭偶然作九首
　　拓得园基一百弓闲来树厎逐鸡虫埽除蝗菜下鸎粟亟命畦丁修水筒
　　垞南宜得翠筠看上番移来近百竿昨夜疾风吹拔木老夫差喜竹平安
　　蜻蜒翅丹蝴蝶黄白露满园秋草长静听桑斧斫丛棘忽露一株岩桂香
　　蒲萄煎浓注酒缾酒防荷叶香满汀新凉枕簟不妨设时有北风吹我亭
　　槿花本与佛桑同也向篱边吐白红试待来年根尽活编成著色短屏风
　　雨里芭蕉风外杨水中菡萏岸筼筜衰翁爱植易生物不愿七年栽豫章
　　移橙种橘计蹉一个茅亭草蔓多输与城隅谭给事花时处处有行窝
　　缩版诛茅事偶然修门见说此亭偏须知庾信园虽小诗赋江关独易传
　　平泉花木逺争移金谷繁华盛咏诗沦落栖迟杜陵叟何人尚寄草堂赀
　　斑鱼三十韵
　　吾衰薄滋味意不在粱肉第苦藜苋羮精力易消缩以兹盘中馔往往供水族持螯疑蟛蜞握鳣近蜪蝮可怪鼋脂垂生憎鲎尾矗所欲庶其鱼又无取干鱐河豚昔最嗜恒用井华漉尘逺烹于庭血去抉其目刈楚然豆萁务汤火熟琼乳捋西施但恨不盈匊谁能罢馋扠对此食指搐自从十年来不敢恣口腹酖毒安可懐灾生虑薄禄斑鱼乃具体秋深出洄洑小大虽云殊一气同化育其形亦彭亨其性齐忿慉此时钓鱼师香饵素所畜籊籊三竹竿编坐跧伏垂纶韧且弱沉钩曲而复有时十数辈戢戢归罜防安砧剖刀汲水浮柹木于焉敇中厨慎勿覆我餗排泥剔其羽起肝淘以麴法使甘不噮莹白类新沐和之以蟹胥其汁转浓郁既异齿镆铘兼免愁惨黩因思膳夫经珍未穷水陆设鲙姜侯曽思鲈张翰独俊味耻自饕有客至不速亟须问前村侑以酒一斛
　　题汪上舍读书图
　　朝看牧豕助边储暮见为郎拥传车劝尔须抛兔园册世间风汉乃耽书
　　山隂客舍题髙布衣莼乡钓师图二首
　　蛤蜊菰叶横塘曲细雨斜风西塞山争似莼乡好秋色轻舟容与水云间
　　爱餐花港鸡头芡更采湘湖雉尾莼踏浪缘流无不可只休惊起浣纱人
　　顾明府【培元】载酒邀观三江闸
　　一舍三江闸轻舟度几湾萧疎何限树平逺不多山小管声声急深杯戸戸豩贤侯有高兴未许夕阳还
　　夀孟叟
　　最爱鉴湖好秋山百里青君家秋山下绕屋泉泠泠黄菊树百本翠涛开几缾玉顔长可驻不借蕊珠经
　　赠牧上人
　　我客柘湖曲上人来叩关欲浮清淮浦直渡黄河湾霁雪乱塔寺夕阳平坡山五茸春草绿一舸望南还
　　强圉赤奋若
　　万年藤杖歌赠尤检讨【侗】
　　我有天台万年藤持赠吴下遂初翁想当李明柏硕迹未到此藤久已生山中偶然拾自金庭宫携归晓夜但拂拭重之不异长生桐翁昔史馆文最雄南狐东马卓有前贤风即如诗篇也压萧范陆长城笑把偏师攻欧阳黄九桞秦七新词往往传歌童翁今归来双耳聦厯头六十更二十顔貌却如四十同况有才子籍早通兼珍之膳洁且丰人生快意亦已足岂必入海求方蓬西堂日暖花满栊杨梅渐紫樱桃红翁来期我花下酌清晨扶技葑门东茧纸戢戢抽诗筒看翁游览兴未穷水循练渎山穹窿长松树厎芝草丛四方上下与翁逐杖兮杖兮借汝功
　　寄兰溪葛广文
　　飞茭挽粟各喧阗散吏何如葛稚川百斛金华新酒熟醉寻桐栢观中眠
　　雨过冯检讨葑水园四首
　　兰成小园在束晳近游频夹巷千花续编篱六枳匀叶低斜曵杖石碍曲勾身正值黄梅雨蹒跚着屐人又见衡门改新看小阁添海榴横湿戸楚雀近窥帘曲直分沙溜参差露塔尖重过转潇洒村郭意能兼高桞微风末新荷骤雨中竹扉经嵗别茶月一尊同尽得齐民术何殊避俗翁茭田知可拓小舫后时通我亦归田久开门近水湾纵移花百本并少屋三间对此増惆怅何缘数往还烦君暇相过看积一房山
　　仙游茅笔歌酬徐检讨【釚】
　　君不用铁梳梳秋毫亦不用束青羊毛别搜凡材逞妙技防防虎仆非尔曹吾闻仙游郭外山最高仙人九鲤云中遨紫鳞三百二十四白虾蟆吠黄鸡号有时悬厓忽题科斗字是岂不律人闲操茅田深深野火烧未尽樵夫荛竖赤脚腾硗嶅拔茅连茹缚作将指节六寸之体兼头凥桃枝竹罢火熨帖鹿角菜免膏煎熬谁与智者剏此物将毋九何一范授以刻髓之芦刀垂虹亭长嗜竒癖一牀载得还呉艚分我一管已足豪当其运腕大称意笔头公喜长坚牢人生知已随所遭良工对之但骇遌足使李展汗走屠希逃
　　醧舫即事二首
　　破牎风雨湿书籖睡起明星忽在檐最喜蛛丝捎竹尾牵牛花翠晓来添
　　秋老梧桐叶叶黄夜来风雨太颠狂分明了鸟牎深闭一片何缘堕笔牀
　　九月八日沧浪亭懐古二十四韵
　　沧浪有遗亭胜迹今始到疎篱六枳楗小径一僧导古墙耸寺楼暗水接官漕怪石长差肩平林或妨帽因而诣北碕歴歴见房奥石枰虽无存【宋毛珝沧浪亭诗濯缨人去水空寒事属明时欲问难日暮客归园馆闭鹭鸶飞上石棊盘自注子美故物惟石秤存】草庵犹可造中丞我老友山水敦夙好于焉翦榛艿复此濬潭隩暇日携賔僚曽不拥牌纛春留露辋驻暑便接防倒畬田课耕稼浦禽恣啄菢游观民胥悦岂弟神所劳湖州谪司马赋才本雄骜诗逼梅欧阳文亦师训诰贤相所馆甥孔壬生嫉媢举事偶不慎众口逞狂噪故纸钱区区乃诬名士盗兹事近千年识者尚愤懊哲人贵自胜林泉遂遐蹈南阳招不去止用尺书报杂花修竹间风月任嘲傲斯人洵可懐旷世我心悼朅来谒祠屋思以渚苹芼落景溪桥还商飇逺吹涝
　　九日宋中丞招集沧浪亭观韩【滉】五牛图复成二十四韵
　　中丞埽亭馆邀我百花洲遂度宛转桥罢绕屈曲流缘溪寻石磴九日升崇丘层层楼堞敞面面禾黍稠编篱钉圆菊密坐轩牎幽同调二三子清言答绸缪乐饮贵适意岂必量觥筹邦人许看客风帽盈墙头移时官马至画巻载其尤示客五牛图真气豁我眸晋公诸燮理体物固能优郭椒丁栎辈饮降各自由宣和购遗迹已诧不可求何期白石烂此图翻得留鸥波赵王孙重之若琳球再三跋巻尾小字工银钩画已经千春尚足藏千秋吾闻五羖言养民如养牛善牧卧其背穏驾百斛舟驱使但排促安用施鞅鞧昧者费三棰剔嬲恒不休吾公务亷静化理臻六州里仁知斯宅不处古所羞逝将歌硕防乐郊可遨游
　　得张舍人【霔】皖口书却寄
　　六年不见张右史忽诵秦游一巻诗韩孟元刘无定格尤萧范陆有余师归逢滦鲫堆盘日到及江花夹岸时试计合并何地好须慿来鴈慰相思
　　寄贾黄州【鉝】
　　近闻南纪贾黄州到日题诗满竹楼昼永清香凝列防月明赤壁爱停舟棘针花鸟真无敌水墨云山不易求别后相思意何限可能尺幅寄轻邮
　　题禹鸿胪虢国夫人下马图
　　貌出风姿胜太真无劳粉翠费千缗如何南内淋铃雨不忆当街下马人
　　又题
　　当风带缓舞衣寛无复宫门骤晓鞍一事差赢杜陵叟画图恣得近前看
　　乍浦
　　乍浦逼瀛壖孤城小于瓮居民八九家仅足逭饥冻迩来弛海禁伐木运堂栋排空驾橧巢近水压茭葑陶旊器本窳橘柚包匪贡偶然资贸迁是岂足民用因而估舶多僻地乃喧閧増灶遂成郛葺墙巧羃空囝随郎罢载行歌杂啰唝我行汤山椒比丘治蔬供为言正间绀塔翔铁鳯苦海迷津人逺望得无恐愿乞长者文胜迹复营综我口黙不言我心有余痛昔者嘉靖中狡倭肆狂纵实瞻宝相轮一针乱防送几曽弓仗放但操兵刃弄离乱凡几年室家始同梦坐起谢上人吾文未足重于时櫂舟还特为令长讽【谓知县事王君玮也】此事不果行吾机偶先洞
　　题呉上舍菜根香图
　　齐东老圃吾不如走马却返长山居誓辞肥肉大酒社手握鹤头鸦觜鉏园官日日送菜把野客时时夸菊葅闲来插架散籖帙惟有秦余种树书
　　赠缪篆顾生
　　秦碑换枣木传刻或失真讵若汉摹印小大皆可珍铸金用拨蜡琢玉同运斤其文虽参差离合各有伦后人昧遗制惟取字画匀钟鼎杂款识古法渐以湮顾生习缪篆颇见精力勤博采诸家体览者多所欣一艺期至工必也醇乎醇请君薄流俗専一师古人
　　题崔【慤】画鸠
　　我爱临蒙崔子中轻绡画出鸴鸠工枝头淡染春晴色不着山花一防红
　　漕船
　　国家嵗转漕每船六百石官舱计所储为斛千二百其初由海运险越虎蛟脊波涛恒簸荡日月互跳掷所以造舟时不复算寻尺入明改从河水次尽置驿不见真州估浮江贩豆麦缩之仅得半满载未为窄安用万斛寛邪许百夫役过牐逆上鱼迎风退飞鹢腊开徂暑到久而虫防咋惟以便挽丁夫妇得泛宅南去挟枲丝北来收果核谁为迂缓图因循匪朝夕吾闻琴瑟敝者必更易国计在鼎司何时建良防
　　御风图为魏【坤】题扇
　　渡海天王太崛竒出闗老子苦驱驰未如拔地乗风好万里云山恣所之
　　题蔡征君【方炳】著书图
　　先生忠孝门早嵗力埋照逃名名愈随祗缘笔舌妙中年巾柴车起应鹤书召人多留嚣尘君乃返蓬藋立意在千秋肯贻北陇渊源订伊雒图书衍周邵其言明且清削繁领其要今已七十余行不借藜篠请观息闗图钩膝但坐啸淙淙石罅泉丸丸松顶峤山宜题六聘洞可亚三诏著书早晩成先以语同调
　　题李秀才【琪枝】画梅
　　平生冷林君复活剥江为两句诗画到影疎香暗处始知一字可称师
　　赠王叟【巘】二首
　　近来山水尚元人南渡诸公法渐沦惟有王郎嗜竒古将无马逺是前身
　　画家平逺最难工三板轻船片席风不数当年宋员外潇湘烟雨满图中
　　张处士钓风图
　　渔师蟹舍近西泠露苇风杨岸岸青我亦年来撑钓艇秋花却少研头缾
　　青浦道中
　　不识三高士松门第几峰潮回黄歇浦草满陆机茸细雨春归鴈深山日暮钟坐看城郭近犹是水云浓
　　五杂组九首
　　五杂组刺绣文往复还金车轮不得已见贵人
　　五杂组染布帛往复还度阡陌不得已逢热客
　　五杂组神鬼面往复还翻飞燕不得已交情变
　　五杂组霜林叶往复还围棊劫不得已零丁帖
　　五杂组鳯尾罗往复还机中梭不得已劳者歌
　　五杂组裳衣袴往复还钱刀布不得已付质库
　　五杂组车中果往复还江上舸不得已杭城火
　　五杂组徐州土往复还真州估不得已宿淮浦
　　五杂组装潢手往复还媒妁口不得已饮甘酒














　　曝书亭集巻十七
　　钦定四库全书
　　曝书亭集巻十八
　　翰林院检讨朱彞尊撰
　　古今诗【十七】
　　着雍摄提格
　　偕查孝廉入闽初发江干
　　清江自西来海水逆流合我帆挂东风遥指富春塔
　　自渔浦挂席至富阳二首
　　艑郎唱橹雨初消【查慎行】突起东风送客百里晴山低似屋【彞尊】一江新水健于潮【舟人谓江暴涨时海潮不得上】得携老伴无拘束【慎行】纵是贫游未寂寥况有月波春罋在【彞尊】隔船不乏酒人招【慎行】
　　江山小船急浪冲【彞尊】疾若鸷鸟凌霜冬【慎行】湾环忽转赤亭岸【彞尊】俄顷不见南高峰【慎行】鲥鱼出网白尾尾【彞尊】乌桕夹路青茸茸【慎行】井西道人画不得【彞尊】暖翠浮岚如此浓【慎行】
　　桐庐雨泊
　　桐江生薄寒急雨晩淋漉炊烟起山家化作云覆屋居人寂无喧一气沉岭腹白鹭忽飞翻让我沙际宿
　　七里濑
　　七里濑急鸣哀湍严陵于此留钓坛两崖怪石青攅攅雨来欲上不得上竹篙撑过鸬鷀滩
　　泷中吟
　　泷中行不知逺雨初消云乍巻药苗长蒲叶短一夫牵船九折坂缆逾急舟逾缓前峰合后峰开一曲转一曲回密树重重暗飞泉处处来人家三五居泷里半是樵夫半渔子叉白鱼捕乌鬼钓车钓轮满沙觜黄白花开照泷水未必他乡能有此泷中吟子歌不足我嗣音
　　晩次汝步乗月抵兰溪城下
　　松科万树落花天擘岸江风晩防然直到兰溪看明月浮桥不鎻待吟船
　　雨发东峰亭和查孝廉
　　岩岩东峰亭其下百尺潭我来凡五泊未果游精蓝兹晨复前路解缆亭西南溪云散成雨水木纷参覃平生嬾驰骛进拙退所甘惟有利涉心翻较估客贪一帆饱风力并坐篷底谭夫君有高唱令我叹息三
　　水碓四十韵
　　百滩趋渐江昏旦鸣不息【彝尊】大波恣奔放小波回汨【查慎行】居人擅水利审曲引使直【彞尊】其长走蛟蛇其广纳沟淢【慎行】遏防激之怒径隘流转急【彞尊】夫岂水性然适来遭势逼【慎行】于焉扼其吭垒石添橛杙【彞尊】掾茅架小屋度地随偃仄【慎行】斵木为巨轮当冲立枢极【彞尊】旁安三十辐辐辐辏斤墨【慎行】文交两兆鼈甲支九肋【彞尊】括张等虞机璇运就圜则【慎行】江心镜欲跃海厎月半蚀【彞尊】灭顶泅人腾升陑壮士踣【慎行】凥高首或下后涌前乃匿【彞尊】团团牛旋磨匝匝鸦翻翼【慎行】枣轴贯中央有如蓍在扐【彞尊】循环触牙动扬者必先抑【慎行】石臼质本顽甘为杵所贼【彞尊】昂然马腾槽俛若鹤啄食【慎行】砯砰应关棙次第符漏刻【彞尊】捣纸十万笺取禾三百亿【慎行】穅秕除未尽藤竹需孔棘【彞尊】一为机事牵焉得休汝力【慎行】先王昔制器取象配卦徳【彞尊】舟楫涉大川耒耜徂畛域【慎行】养生务佃渔分壤别动植【彞尊】邻歌荅舂相作苦爰稼穑【慎行】俾习四体勤羣黎无懈忒【彞尊】后世技巧繁淫竒难忖测【慎行】桔橰辘轳作便利成典式【彞尊】纷纷凿浑沌一一逞胸臆【慎行】能令蠢者灵通者忽以塞【彞尊】即此水碓论用意略可识【慎行】居然役造化安坐无怍色【彞尊】乃知天生民若苗之有螣【慎行】夜来山雨骤防涨澷泽国【彞尊】沙崩岸漂沉有械施不得【慎行】物成久则毁兹理复何惑【彞尊】逸豫安可贪民劳宜率职【慎行】
　　篁步【去衢州二十里地产柑橘】
　　江臯有篁步地似果园坊渐逺鱼鰕市真成橘柚乡株株当暑绿颗颗入秋黄输与村夫子经冬自在尝
　　常山山行
　　常山玉山相去百里许山行十人九商贾肩舆步担走不休四月温风汗如雨劝客何不安坐湖口船船容万斛稳昼眠荅云此间苦亦乐且免关吏横索钱
　　入舟
　　水穷甫登山山尽复入舟渐老惜筋力得安且同偷【查慎行】舠子【船名】五尺狭三浆划两头来朝放溜去胜坐青竹兜【彞尊】
　　沙谿铺记所见
　　十丈椶绳夜截流朝来渔子掌中收不知方法何从得三寸白鱼齐上钩【玉山村人施数十钩于椶绳之上晓起收之钩必有鱼】
　　自焦石塘抵铅山河口两岸石山狞劣上无寸土尺木查孝廉作诗嘲之赋以解嘲
　　铅山山肩排一一赴湖口鹘囵象覆釡巨石坚不剖跻攀断僧蹊左右絶林薮岂惟质钝闷兼亦状麁丑画师皴法穷相对俱束手道书纪名山藏之大小酉每因洞壑深必使列仙守兹为百灵弃动植无一有乃知造化心下视等刍狗宜取见者憎献嘲自我友吾试为解嘲赋形良亦偶美石多自残斧斤或先受高者砻作碑下者洼作臼汝以顽得全庸庸福反厚喻物材不材此理本庄叟
　　铅山城中有古樟三每岁四月白鹭来巢其间伏雏乃去亦一异也
　　县楼高树半空腔宿鹭飞来什佰双说与画师翻旧谱不须横幅写秋江
　　发铅山
　　昨憎山石钝今爱山石灵譬若汉宫女去尹来者邢譬若秦地水汲渭汰者泾何期百里内峦壑殊姿形古樟百围绿幽桂十丈青东西唤野渡长短罗溪亭沄沄舄下水浴鸟梳其翎人语山响荅忽焉清泠岩花名莫辨一一抽钗葶我欲蹑飞梁深入紫翠屏仆夫不解事舍车邑外坰前涂定胜絶明发宜侵星
　　紫溪道中二首
　　笋皮盖屋类团焦留客依然酒斾招只恐夜来风雨至杖藜扶过紫溪桥
　　新添十亩种荷田也向山根吐细泉料得村娃无櫂曲秋来不用采香船
　　度紫溪岭
　　征夫就炊烟我亦治草具一饭免饥劬亭午复前路隔溪辨微径千年树根渡不知身渐高下视千年树我行方霁心我仆已窘步登顿力苦疲岩椒且小驻开襟纳凉风植杖一反顾却指来处村茫茫堕云雾
　　车盘驿题逆旅主人壁
　　曲涧层层响丛篁个个齐前山行更好不信鹧鸪啼
　　观造竹纸五十韵
　　信州入建州篁竹冗于篠【彞尊】居人取作纸用穉不用老【查慎行】遑惜箫笛材缘坡一例倒【彞尊】束缚沉清渊杀青特存缟【慎行】五行递相贼伐性力揉矫【彞尊】出诸鼎镬中复受杵臼捣【慎行】不辞身糜烂素质终自保【彞尊】汲井加汰淘盈箱费旋搅【慎行】层层细帘掲焰焰活火【彞尊】舍麁乃得精去湿忽就燥【慎行】擘来风舒舒暴之日杲杲【彞尊】箬笼走南北适用各言好【慎行】缅维邃古初书契始苍皡【彞尊】自从史记烦方防布丰镐【慎行】中经祖龙燔孰敢扑原燎【彞尊】漆简及韦编残灰迹同埽【慎行】当时祸得脱赖尔生不早【彞尊】汉代崇师儒家各一经抱【慎行】截缉蒲栁姿刀削讵云巧【彞尊】如何剏物智乃出寺人造【慎行】麻头鱼网布弃物收岂少【彞尊】后来逾争竒新制越意表【慎行】山苗割藤芨水澨采苔藻【彞尊】桑根斧以斯蚕茧机不绞【慎行】澄心光致致镜面波皛皛【彞尊】砑宜金粉膏绘作龙鸾爪【慎行】桃花注轻红松花染深缥【彞尊】鸦青密香色一一随浣澡【慎行】十様益部笺万番传癖稾【彞尊】纷然输馆阁逖矣来海岛【慎行】要为日用需若黍稷粱稻【彞尊】惜哉俗暴殄涂抹太草草【慎行】俗诗鼃蝈鸣俗书蛇蚓绕【彞尊】俗学调必俳俗文説多勦【慎行】流传人有集刷印方未了【彞尊】积秽堆土苴余殃毒棃枣【慎行】或污牛涎或供蠧鱼饱【彞尊】或为肉马踏或被饥防齩【慎行】糊牎信儿童覆瓿付翁媪【彞尊】遭逢幸不幸所系岂纤杪【慎行】平生嗜竒古巻帙事研讨【彞尊】秘笈借尔钞籯金匪我宝【慎行】响搨溯籀斯断碑拓洪赵【彞尊】提携白刺史著录庶可考【慎行】由拳法失传将乐槽苦小彞【尊】楚产肌理疎晋产肤泽槁【慎行】物情相倍蓰美恶心洞晓【彞尊】非无云霞腻爱此霜雪皎【慎行】小叠熨帖平捆载赴逵道【彞尊】预恐压归装又滋征榷扰【慎行】
　　乌石村
　　乌石村深一水湾家家吠蛤闭柴关此时惜少洋州笔恣写风篁十里山
　　分水关
　　关门一道石参差三戸人家两戍旗此去都篮休便弃头纲正及贡茶时
　　崇安孔明府招饮县斋池上赋赠二首
　　宛转桥当戸玲珑竹引泉官斋如此少地主况能贤白鸟巢琴阁红鳞动酒船尽驱胥史往清话得纒緜一县皆山水尤竒是幔亭从君乞小艇导我入回汀羽蜕黄心木苔皴白石铭遗文当不少归日补图经
　　武夷冲祐宫
　　武夷君异哉世所传或云钱之二子或云是魏王子骞当时结侣高宴幔亭前此挹衣袖彼拍肩坎铃鼓急管賔云妙曲左右仙一从彩云散虹桥断絶上无缘琳宫建何时传是天宝年后王因之祷水旱金龙玉简投深渊我来谒祠下取径芝术田入门髙树雄且妍藤蔓曲似蛟龙纒殿古石罅仙防穿陈丹暗粉蜗吐涎十二栗主配君像中间名字或已湮干鱼祭后祀典歇但有村翁膢腊率社钱缚草为轮翦纸为船不知仙人倏而来兮忽而逝云车风马电作鞭胡用是物东西悬长廊曲曲通回旋旁有道士馆房房戸戸相错连甘蕉绿摇漾修竹青便娟竹鸡声中摘茶叶石榴树厎交茶烟吾思此地洵胜絶道书名之曰洞天阿谁屈置一十六何山可以居其先昔年禹平水土名山川至今岳渎垂虞编不闻议者纠其偏若兹次第逞胸臆毋乃伪托非真诠试质武夷君吾言然不然
　　宿虞道士山房
　　老树藏云壑闲房割洞天茶烘丹灶火鹿饮鉴池泉药酒供人醉绳牀借客眠山深风早四月已闻蝉
　　幔亭
　　白石留遗板红云失旧裀要知幔亭会亦是避秦人
　　坐竹入九曲
　　连峰六六收苍霾【查慎行】雨余滑防碎石街【彞尊】挈我栗杖椶毛鞵【慎行】兰汤渡口上竹彞【尊】篙工指防一曲涯【慎行】题名几处争磨崖【彞尊】娉婷玉女峰最佳【慎行】野花簇髻松摇钗【彞尊】当年武夷集神娲【慎行】歌鼓板金管龤【彞尊】高张雅奏无淫哇【慎行】子禽小娥定尔侪【彞尊】羣仙一散后会乖【慎行】黄心老木委蜕薶【彞尊】尔独对镜留形骸【慎行】千寻铁障镕顽锴【彞尊】大藏小藏肩背挨【慎行】山魈一脚帝所差彞【尊】洞门石扇呀然防【慎行】壑舟力负何劥防【彞尊】其中瑰木如积稭【慎行】又类羽镞抽鞞靫【彞尊】水光汃汃声湝湝【慎行】冥冥微径不可阶【彞尊】欲往金井迷鬼芆【慎行】深潭龙卧波溛懐【彞尊】谁欤钓者贪鲕鲑【慎行】茶园新芽茁旧荄【彞尊】僧篮道笈采摘皆【慎行】可惜不逢红粉娃【彞尊】题诗古岩平不防【慎行】精庐小于负防蜗【彞尊】岂若大隠屏之厓【慎行】祠宇百世人模楷【彞尊】大书照耀银泥牌【慎行】学达性天
　　圣徳谐【彞尊】屹然天柱高嵗防【慎行】势如拱揖趋庭堦【彞尊】须防路回仙掌排【慎行】神臯下上车輫【彞尊】竹窠桃磵杂树槐【慎行】浮獭控形防膗【彞尊】白云葊前双眼揩【慎行】俯视九曲潆青緺【彞尊】星村村落尤可懐【慎行】新苗活水通荆柴【彞尊】谷犬跳聒鸡胶喈【慎行】况无蛇虎猨猱豺【彞尊】何时买地营茅斋【慎行】耕防渔弋与子偕【彞尊】
　　虹桥板歌【板为崇安潘秀才在东所赠】
　　虹桥板可望不可即絶壁深藏太古色日炙不黄雨淋不黒洪流不漂土不蚀百虫将军焚不得吾欲梯长林梢恐堕鹳鹤巢吾欲驾澄潭坳恐拔千岁蛟鼪鼯倒悬蝙蝠坠惟有怪鸟独立时爬抓潘郎嗜竒每置青玉案锯赠一条长尺半为言曩者避兵接笋峰一夕急雨飞寒空雨狂更起攧鹞风虹桥板自天半落斜拖下压黄冠宫尔时青童白叟悚息不出戸亟持此板归山中吾闻兹言吁可怪石泐金销此不壊既非桐与橿又非梗楠杞梓枫豫章縠纹水波蹙中央沈思是物岂无用何况获自仙居洵堪重当时宣和好古秘殿无尔曹吾今藏弆足以豪试令刻作黄神越章印山行蛇虎应潜逃
　　仙蜕岩
　　鱼家姊妹赵家儿杂坐歌师间板师莫唱人间可哀曲山阿遗蜕也堪悲
　　御茶园歌
　　御茶园在武夷第四曲元于此剏焙局安茶槽五亭参差一井洌中央台殿结构牢每当啓蛰百夫山下喊【事见武夷志】枞金伐鼓声喧嘈岁签二百五十戸须知一路皆驿骚山灵丁此亦太苦又岂有意贪牲醪封题贡入紫檀殿角盘瘿枕怯薛操小团硬饼捣为雪牛潼马乳倾成膏君臣第取一时快讵知山农摘此田不毛先春一闻省帖下樵丁荛竖纷逋逃入明官场始尽革厚利特许民搜掏残碑断臼满林麓西臯茅屋连东臯自来物性各有殊佳者必先占地高云窝竹窠擅絶品其居大抵皆岩嶅兹园卑下乃在隰安得竒茗生周遭但令废置无足惜留待过客闲游遨古人试茶昧方法椎钤罗磨何其劳误疑爽味碾乃出真气已耗若醴餔其糟沙溪松黄建蜡面楚蜀投以姜盐熬杂之沉脑尤可憾陆羽见此且咷前丁后蔡虽著录未免得失存讥裦我今携鎗石上坐箬笼一一解绳縚冰芽雨甲恣品第务与粟粒分锱毫
　　仙掌峰瀑布
　　仰瞻兮山陉悬瀑布兮翠屏忽循兮山后泉涓涓兮鸣石窦石窦兮中开激冲风兮轰豗一丘兮一憩忘吾道兮邅回菖蒲葅兮乌麻饭青松隂兮白日缓思移家兮驻顔年七十兮未晩
　　天游观万峰亭
　　大山相排连小山补其阙羣峰罕异向危亭乃孤揭适当地敞闲不在势突兀虚明彻戸牖豁达埽烟防荡空激飇轮照夜涌日軏有时雾着巾忽焉云触韤凭栏恣眺听灵境信超越俨同乔岳尊逺迩尽朝谒纷纷扬旌旜穆穆秉圭笏又疑三海图神物互出没足或跷防魑背或负蛩蟨前平讶象耕后陷类狐搰隐屏翕而张接笋断不蹶长松偃荠菜细竹披苗发溪流乍隐见祠屋半雕歇岿然此独存坐久兴逾发虽云冠山椒何异在岩窟石房一道士清癯老鹤骨延我﨑岖丘静埽苔径滑苦无青精饭力为煮葵蕨高田岁未荒四月草先垡分种及胡麻安碓响深樾相对生隐心欲归恨仓卒何当裹糇粮留住一百月
　　樟滩
　　建溪饶惊潨樟滩最巉险颠波势欲下乱石故磨飐洼坳碾作涡刻露圭就琰我衰忧患多过此容色敛篙师凝睛立尺水巧回闪铿然矢投壶狎恰不误防轻舟恣一掷纵若鸟脱罨以兹推物理遇境适夷险人或发祸机忌者思尽掩扬澜沸平地凿空架崖厂由来人背噂未必鬼神贬济盈轨易濡忠信幸无忝习坎入坎凶既出夫何玷浮海桴可乗舟楫况刳剡
　　建阳
　　徽公旧是建阳居竹树清疎画不如讲席至今留未改人情大抵好相于得观云谷山头水恣读麻沙里下书此意残年仍莫遂扁舟欲去转踌躇
　　延平晩宿
　　两两浮桥趁浦斜居人分占臼鸥沙瓤豆荚迎船卖只欠南乡泽泻花【建寜产泽泻花可噉昨过未及买南乡桥名】
　　雨中过黯淡滩
　　滩光黯淡雨连坑一船师劝客行三叠跳波两摇手櫂歌十里下延平
　　水口
　　岸阔滩平漾白沙船人出险鼓停挝为贪放溜风头坐不觉蜻蜓上桨牙
　　竹﨑关
　　溪鱼树厎输税关吏津头算缗纵有僧楼药院日长吟眺何人
　　食茘支寄查上舍弟【嗣瑮】时在秦中
　　茘子浆酸价未高风前试解绛罗袍当筵忽忆西征客马乳凉州也自豪
　　噉福州茘
　　噉茘如噉蔗佳境须渐入必待蓝红江绿熟始尝何异渇人禁之饮米汁粤洲火山四月丹也胜卢橘杨梅酸我来福州日北至投我只合齐堆盘端明谱中三十有二品大槩绡衣雪作衽粤人夸粤闽夸闽次第胸中我能审
　　林叟【伟】携二子载酒过
　　酿比官醪酽肴看水族分老年思旧雨深话到斜曛契独存侨札交须合纪羣不妨留秉烛作赋共诛蟁
　　甘泉汉瓦歌为官林【侗】赋
　　西京无书家但有急就凡将篇其后阙里辟乃得五鳯二年甎滕公石室闭已久文体倜诡乖自然芝英鹤头书嵗逺俱沉堙孰能抉渊奥索崔张先官林侗媕苍雅袖中忽出甘泉瓦长生未央字当中逸态横生恣涂写定州汉庙不足珍铜雀香姜尽流亚吾闻甘泉本是祖龙之所遗武帝因而恢拓之非无益夀延寿字今已荡尽蠲锱厘金铜仙人去渭水掾桷自毁化作龙鳞而当知是瓦定有鬼神护不然安得团圞如镜勿使纤毫亏伊谁擅此隶法古毋乃史邈丞相斯下至元封人物能尔为侗也耽竒莫与并手搨硬黄墨一挺装池作册索客题重之不异焦山鼎吾生亦好金石文南逾五岭西三云手披丛篁斩榛棘残碑断碣搜秋坟携归蓬屋少香芸壁鱼散走饥鼠啮虫涎粉蛀徒纷纷侗兮侗兮真好事殿阙遗墟靡不至短衣匹马寻昭陵陪葬诸臣表衔位旁及降王一十四右先咄毖左什毖殿以那顺范头利旧史缺漏新史删侗也为之考其次试入储藏兰话堂长物何论佥一笥君家严君政不苛至今秦地犹讴歌年过八十尚健饭丹砂不饵朱顔酡兼珍之养乐事多长生瓦兆本为此请君一日三摩挲
　　长庆寺噉茘支一首
　　鱼网船船漉【土人伐茘子木浸水以漉鱼网】樵柯嵗嵗残连根移上苑重马走麁官再至双林少【寺中茘子旧有五百株今只百余】他时一饱难山僧会客意临别更堆盘
　　又聨句
　　热客辞三伏精庐访一龛园开小暑后径尽侧生南【彞尊】僧腊嗟频改禅房亦旧谙茶宜屏却梯阁缓登探【石门呉震方幼超】剧喜青猿防先除石贝贪【茘蠧也】层层堆玉案各各满筠篮【查慎行】露比三霄冷浆同十酒甘倒囊元止渇勿药定袪痰【彞尊】谱就全胜画评时恣倚担泸川知不敌珠海较无惭【震方】镕蜡思封蔕磨铅欲代甔载归乡曲好终赛一筒柑【慎行】
　　汪学使【薇】饷枫亭茘
　　香茘夸竒絶枫亭古驿中色虽殊挂绿品已压轻红一种生偏侧千房味不同重烦故人意分减及衰翁
　　林封君招饮榕庵
　　细泉危石响峥潺避暑筵开接款顔祖竹杖多供客借佛桑花放许吾攀入门爱坐千年树对酒平临一朶山珍重主人投辖意留看七塔夜灯还
　　龚运使招饮园亭
　　乌衣子弟列通官逸兴东山老谢安六月开筵花事好百分劝客酒杯寛闲输沼上鯈鱼乐醉任堦前海鹤看已是晩凉收羽扇更排高栋俯层栏
　　饮张舍人【岩】斋
　　门才风貌阮何间官簿重题右史班三伏尚能留客坐一瓻相劝借书还浓隂古壁垂镺蔓骤雨新苔滑小山我醉已逃席去更烦香瓮出屏弯
　　江瑶柱
　　异味传方域嘉名注食经连江谁布网独漉忽登铏递自三山速风来五月腥羚羊羸见角蟙防敛同形鋭比盆花锸圆同钿带鞓【粤呼为角带子】探肠先去甲刮膜止存丁浄洗膏犹沃新烹火莫停冰檐初挂铎雪菌乍抽钉白嚼河豚乳红餐茘子防谁言分鼎足试倚灶觚听
　　闽中海物杂咏七首
　　西施舌【一名沙蛤俗呼西施舌】
　　呉人输一钱思覩西子颊何如得网中宵分齧其舌
　　香螺
　　鳆鱼虽言美祗供汉贼餐【莽操俱嗜此】讵若香螺洁日上先生盘
　　蟳【闽小记一名蝤蛑】
　　绿蒲包海蟳味胜蟹胥滑一笑过江人呕心为蜞蚏
　　鲎鱼【腹下有十二足雌雄常相负取之辄作双】
　　尾插茨菇叶脐攒螃蟹箝南庖惊束手非止北人嫌
　　花蛤
　　略识味似螯寜知化非雀谁加水族恩特与绣衣着
　　黄螺
　　肉缩等蜗角涎腥过蛎房怜渠一破防也有九回肠
　　珠蚶
　　海物多充庖珠蚶亦配酒取祸自有胎不在深闭口
　　题让竹亭修褉图巻
　　今年褉饮负花时让竹亭前到恨迟比似永和应更胜坐无一客不成诗
　　饮陈孝亷【学洙】乌石山房
　　旅馆苦毒热若鸟困樊忽聆折简招柅车道山阿此身离沃焦冰雪投岷峩主人颇善病賔至移药箩预储楚笋鞵易客深雍鞾岩壑不在僻位置因坡陀层栏万井上三面云遮罗俄看鱼鳞收一峰青一螺日永风舒舒巻防吹渐多亭幽倚翠壁曲磴交荆莎防防细泉流石注阳坡谁滋径寸泥乃吐双茎荷木桃缀华实扶茘捞鲜波浏览随所欣乐饮日已趖既无形骸拘且免监史苛杯防见题句小陆此寤歌髣髴书防存【陈子出雅坪之门】岂忍轻垩磨吾防物外心从兹数娑拖肯于三伏时礼法绳愆讹作诗继小陆观者任谐诃
　　题汪方伯小像三首
　　滮湖小别五年余消息频传过岭书一笑相逢还看画故人潇洒只如初
　　薇堂绷子出花前野老来逢汤饼筵料得牵衣添阿囝肯客郎罢赋林泉
　　乳毛五鬛拂龙鳞痩石多成雨防皴此景并为君占取更留何地属闲人
　　高【斯亿】为余画竹以三絶句报之
　　故人有才子【斯亿为老友云客之子】为我埽丛筠长帽眉山老看来足乱真
　　细似杨无咎疎于顾定之清风爱相对赤日最高时旧种南垞竹图中胜百分归装无长物得此即封君
　　以蜜渍生茘支戏成一律
　　省得红尘一骑忙轻邮试验指迷方亟教炉火煎铅液更犯巢蜂割蜜房沃水预愁担仆困开筵试共酒人尝到家翻惹儿童笑那不圆笼寄海航






　　曝书亭集卷十八
　　钦定四库全书
　　曝书亭集巻十九
　　翰林院检讨朱彞尊撰
　　古今诗【十八】
　　屠维单阏
　　罗浮蝴蝶歌
　　尔雅释虫名蝴蝶置不录之虫岂无知小大各有族小者挞末产江东大者乃在朱明曜真之天岩洞中当其物化初天与形不同蛮云华首紫海日榑桑红游禽五色讵敢啄满身香雾花蒙蒙仙之人兮拍手笑爱尔翩翩特姢妙或云葛翁衣或云麻姑裙二者传説徒纷纷入秋倦飞丝乍罥叶厎风摇满山茧垂虹亭长手拄即栗条去年逾岭寻铁桥归来雪滩才卸驮分我蝶茧刚一个留之十旬鳯子生曲腰短足相搪撑竖双眉张两翅轻于吴绡薄于纸对神光之陆离骇赋质之倜诡我思此蝶放之四百三十二峰前餐英嚼蕊恣欢妍何难大似车轮然我今纵之出帘柙可惜不谙饲花法云母扇丹霞衣嗟尔万里安得归文章枉使负竒色不及灰黄粉墨野蛾高下东西飞
　　又近体四首
　　携来桕叶缀莎虫【蝶茧多悬乌桕叶厎】物初温五月风【蝶以五月朔破茧出】么鳯忽然看倒挂仙蚕深恨不同功粉香弄玉匀涂后裙色麻姑想像中离合神光终莫定画图谁信小滕工【蛱蝶图滕王元婴子湛然所画】
　　藤笈初开且试飞桨牙墙角见应稀轻狂忍把霜纨扑爱惜须加绣幕围万里风花香入梦六朝金粉画成衣吴娘正要湘裙様分付流黄第一机【宋乐府有九张机自一至九】篱边野外舞春驹认得罗浮种独殊众里自应呼鳯子生来只解抱花须铅华水净分初日金缕衣轻飏五铢比似吴人看西子未贪市上一钱输【孟子疏西施至吴市观者各输钱一丈】犹记归装岭外赍炎天二月展金泥衰年再见真难得异物初生也不齐偶落人间休怅望但留花厎莫东西寄声为报垂虹长好配新蛾与并栖【虹亭笥中尚存三茧】
　　题瞻园旧雨图二首
　　壮年踪迹任西东老去诸余念渐空醉地至今犹恋惜大功坊厎小园中
　　花南孔雀翠屏张共倚新声八宝装谁向井边歌旧曲淳熙半隶几斜阳【园有井阑刻淳熙年字】
　　长水晓行
　　月暗千重树风微一叶舟残星高太白重露滴牵牛菽乳新浆熟鱼标小市收不知葭菼岸吠蛤尔何求
　　荷花
　　梁间巢燕几曽来灶下貍奴去不回犹有荷花怜旧雨年年一为主人开
　　七月八日张孝廉【大受】招高上舍【不骞】载酒过百花洲索予父子吟稾率赋
　　七夕已过犹蕴蒸厨船逺发太湖棱携来果嚼复嚼尽此壶餐能不能旧日诗篇忘甲子老年书法误丁朋烦君并向狂儿索病剧知渠起未曽
　　李高士【延昰】墓下作
　　慷慨松江别凄凉桂水还担花尝郭外卖药遍人间野史何由续遗书尚未删空余懐旧泪一洒柘湖湾十月二十一日丧子老友梅君【文鼎】归自闽中扁舟过慰携别后所著书见示部帙甚富余亦以经义考相质并出亡儿摭韵遗稾观之成诗百韵次日送之还宣城兼寄孝廉【庚】
　　老夫初失子痛若遭鞭刑骚骚理丧具裂布帷两楹本为共命鸟卒然翦其翎天乎独何罪此祸丁我躬【姑切】有叟裼裘来扶杖叩我扃袖中出诔辞书之鹄纹绫既以悼逝者且用慰頽龄申言贤圣阨难免造化憎西河授诗义不闻子在黉尼父成春秋不闻鲤趋庭遗恨古则尔所以尚达生叟言我瞿然旋收泪一升延之西牎坐试话暌离情与叟别八霜踪迹如蓬萍或淹津门居或栖皖口城北书鴈翮苍南书鱼尾頳兹从闽江至始获遂合并青猨长五尺一袱书手拎持筹计长歴制器窥圎灵削木验日晷绘圗准方程我思古帝治七政齐玑衡下及周女士咸知列宿名束楚抱衾裯观象乃宵征毕雨箕风扬武人解辨形后世秘其术张眼同晦盲琐琐灵台郎曷能测穹冥下学理帖括怠弃夏小正百翻兔园册足致公孤卿昏昏轸盖中莫辨一防星居然燮隂阳上应中台明三才昧其一庶绩何由凝叟书析微茫该洽纯粹精惜乎时不用岁月老笠簦我亦志述作缅懐三代英流俗是末师立心壊先型埽除诗书序区别羲文经客或立异义党附纷讥评恨不汉晋儒驱纳咸阳坑以兹经义废勦説徒相承于焉考史籍旁综墓碑铭下及稗官説也复掇华菁百川趋四渎导之入沧溟百谷播三农获之聚坻京先民可不死身后留名称书成五鳯子来集轩牎櫺莲有并蔕实兰有同心茎按之瑞应图佥谓斯祥祯况记洗儿初热汤盆中盛有文在其背曰寿似可征云何凶短折我心滋不平儿兮洵聦慧闾防夸寜馨九龄善学书楷法工拨镫十五娴词赋下笔人皆惊视不邪色听不惑奸声清心薄嗜欲生产絶勿营性亦勤著书席研希留停请看所排韵力欲辟榛艿凉花带风露哀玉明珑玲又如食俊味尽洗官庖腥比于回溪讽猎史尤纵横【宋日乡人钱讽篹回溪史韵】忆当病少间黏纸连门屏储书八万巻剔蠧捎干萤陈言委时夫秀句罗元兢良由深意苦甘使定命倾先犹木支厦俄而绠脱缾恒干不久留所惜目未瞑吾家太傅公清徳逾冰凌王父守滇郡得归赖赠行【先祖知楚雄府事闻曽祖妣何太夫人讣奔防囊无贯钱巡按御史赠行乃得归】先人失旧业耻为尘垢撄负郭无遗田八口一豆羮虽尝役婢仆五世罢笞搒人言积善家降殃顾匪轻念此肠九回孤愤气填膺俗传老妇祭不修祸所婴我贫无黄羊何以媚灶陉或者童男女防口上告天【他经切灶神有铏童骄孙六女】又闻道士言夜必守三彭我嬾动坚卧尸虫释拘囹或者请于帝夺我才子年【奴京切】魂筮掌巫阳鬼律着女青寜期意所向务俾才者惩将无太山箓明神未式凭第假鬼伯权好恶初无恒修短虽有定我心终怦怦叟也騐歴数消息可立成试为穷九厄因之推八纮山何戴断鼇地何震死鲸枫何以胶折栗何以芽萌蓂荚何以落桐叶何以増律何吹黍转钟何应霜鸣此何亡也忽彼何勃焉兴邻里皆多男我何独孤惸叟宜指我迷唤我梦魇醒荅云万品殊二气互陶蒸舒惨物不齐五曹算未能呼童开瓷葅饮叟酒一觥冬舂煮饭寒烛烧短檠卓午讵忍去徘徊曝书亭吴船阔三板送之还宛陵我诗傥垂和兼语犹子庚
　　怪鸱行
　　曩时怪鸱吟啸池上栁丧我南村诗人李十九五年不闻汝恶声东邻西舍贺太平今秋胡然忽而至见之不异眼中刺吾家阿镠衾枕间叹息鸱来命将逝初犹逺林深处夜半鸣既乃横飞不待日晦盲摇头鼓翼坐屋角后咷先笑窥檐楹始知是物本为鬼伯使如伥导虎山蹊行训狐贼人枭食母汝与同辈尤隂狞唤人魂魄亦何苦况择善者戕其生呜呼吾子今死矣欲不迁怒及汝非人情闻之周官建有庭氏翨氏硩蔟氏射以救日之弓救月矢必覆其巢攻其翅先王有害务尽除岂若今人昧兹理吾将断竹续竹弹以丸毋俾恶鸟来林端月辰二六星四七方书去汝夫何难
　　除日二首
　　感念亡儿苦难收泪两行梦中犹定省岁杪益凄凉秃笔堪成冢遗书尚满牀多情酒垆伴作赋比山阳【上舍顾仲清咸三文学金介复俊民戴锳淑章李宣景濂俱有挽章】
　　典祀先人腊萧然鱼菽存荐时烦寡妇拜后止童孙老分欢娱少闻将甲子论知无颂花客未暝阖蓬门
　　上章执徐
　　送穷日作
　　吾家五穷鬼四世推不去今晨防车船送往河隄住水萍风中絮防作千百身勿使天壤间乃有石季伦
　　君平遗镜歌为家上舍【思賛】赋
　　古铜一片汉所治冷光溶漾符月仪其背有文缭绕之由中及外皆铭诗文或中断字横施读之百过犹嗫唲聱牙龃齿摧髯而良久始获通其辞乃是君平之所持惜乎未覩书年支成都卜肆新雨时若榴花分槎上枝手挽织女机中丝以之自鉴鸾鹤姿轴帘布卦营神蓍百钱挂杖足自怡酒家戸戸招青旗从游弟子侯芭师暇日长定肩相随识此竒字当解颐千年土蚀苔髬髵绣成碧绿丹黄缁阿谁磨刮无纤疵吾宗子仲性爱竒裹以重锦导长緌大笑俗尚蟠蛟螭开奁一照冰雪肌木魅却走山精驰吾闻仙人镜四规澂心定志有所思方来之事罔弗知是物度亦神所司慎莫使近粉浆胰华山精舍春日迟长廊急溜鸣堦墀落梅满地药甲滋主人劝饮墨玉卮相与考古恣遨嬉古来金石各有宜其人已往文在兹金尤易铄质易亏昔贤嗜好情不移钱志小大印官私家有款识宋传贻七钟九卣廿鼎彞镫槃刀尺别等差何哉镜铭独见遗啸堂旧篆曽取斯挂一漏百人交嗤吾今对此兴不衰思搨茧纸研隃糜亟令巧匠为装池镜兮镜兮尔勿悲神物遇合信有期
　　春日南垞杂诗六首
　　入春风雨太连緜着屐扶笻越陌阡乡里儿童莫嘲笑已过七十杖朝年【七十杖于朝本祭义】
　　十年手种池南树今嵗才分花白红尚有旧游三叟在【谓缪泳郑玥钱枋】不知更醉几春风
　　舍外青鸠解唤晴篱根玉版渐抽萌无儿可遣修鸡栅客至生憎腷膊鸣
　　头水绿树根流早有活东池上游只少故人携酒榼醉来新月送行舟【懐徐上舍】
　　社公小雨不黏沙瞥见迎风燕子斜料是东家巢已定但来花厎啄芹芽
　　移种盆松六尺强欲当车盖蔽斜阳不知黛色成隂日此地何人结草堂
　　巡抚宋公以新雕苏诗施注见贻赋谢
　　元祐罪人编年诗【东坡自写背面像题曰元祐罪人】谁其注者施元之中丞访得嘉泰本上客为补由仪辞梅谿旧笺付酱瓿傅穉遗楷传漕司【嘉泰木刻之淮东仓漕司呉兴傅穉汉孺所书也】衰龄拨书反覆读笑比黠鼠衔姜时
　　饮顾孝亷【嗣立】秀野堂同周吉士【彞】赋
　　秀野堂深曲径通巡檐始信画图工【王给事原祁写】小山窠石屋高下清露戎葵花白红已许糟丘成酒伴不妨蠧简借邮筒入秋准践登舻约吟遍江桥两岸枫
　　偕陈同知【昻】毕上舍【大生】李孝亷【大中】从孙【丕戭】登淀山寺谒秦女祠分得合字成三十韵
　　二百里淀湖夙与团合兹丘峙其隅麽眇等蠃蛤想当在中流川气互蓊匌渔商恒惴恐波浪恣磕爱此一篑山表以千花塔风防走四面乌鹊绕三帀传闻秦女神于焉沉锦蹹大姑鹤背骑仲姑蟾背踏季也鞭青虬履用五丝靸力能役鬼工地戸信捭阖忽怳灵旗翻飞雨响修飒物换改桑田祠宇俨兰閤月檐摇防幡烟帐熏紫蜡至今千岁蛟不犯青苔榻其西凿井泉与湖暗呵欱绠缾都弃寘犹幸防未塌循径入寺门虚廊屛嚣杂土灰掩法王无复辨鱼鸽一童啓荒扉一老补败衲既免礼数烦且喜朋簪盍岩幽足眺听舄下乃潜廅言是龙子蟠黒云时出纳何年涌山根若颐咯噬嗑鸭脚树两株不知几僧腊柯条神所护孰敢肆摧拉试验纵横隂谁与量玉铪南有修竹林冷翠压帘防疎篱野蔷薇绿刺见斜搭坐久山鸟鸣惜哉少酒榼何处星星钟隔浦逺相荅
　　徐检讨【釚】纸扇读修上人诗爱其清逸上人时访余放鹤洲余留吴不值却寄以诗
　　少年上人足佳句清似玉壶一段冰絶倒垂虹旧亭长来寻放鹤老诗朋迂辛短李许谁和癞可痩权知不能何日扁舟携白簏聨吟竹屋夜牎灯
　　淀湖陈氏书斋观吴仲圭为陶九成画竹居图册
　　吾乡梅花衲画竹如箭稾但留烟雨丛不必定姢好一叟南村来林泉互幽讨为写径尺图篱落皆意造两书至正年其体近章草题句十一翁一一尽遗老我友淀湖漘竹居等邻保真迹储箧巾啓示借文缫孟夏风始薫新篁小亭抱髣髴秋声闻可以除热恼【道人述松雪诗有归听秋声之句故及之】
　　题纳凉图
　　爱伴云根坐还留羽扇挥休添一星烛便惹麦蛾飞陈君缄寄普光王寺二碑索余游记复成三十韵兼寄钱上舍【柏龄】高处士【不骞】
　　我闻千佛名载在三车书惟兹普光王梵夹乃忽诸【佛説无普光王经唐中宗时僧伽建寺请名普照王寺中宗以照字是天后讳乃改为普光王寺亲书其额赐焉兹寺盖袭其名】流传南渡日有僧栖山岨危榜兆吉梦初地开精庐要知法王子信者意所如偶然占高座即事传方舆当其始经营入定走魅魖结成多宝塔倒景浴修渠庄严水晶域潇洒青豆居有若烂银盘中涌翠芙蕖过者停画桡清辞琢雕璵【四明呉文英过此题满江红词】陈迹嵗三百鼓箫歇巫胥花宫纵芜没临眺兴有余波潮息广泽禾麦交平畬导水固有术泄之以尾闾忽念淮泗冲浊河苦填淤諠諠祷璧马折桞沉薪樗
　　至尊日焦劳羣公但踌躇千艘未得转何以实仓储刍荛效末喻西北水易疏沽有七十二可以通沮洳淀有九十九可以兴耰鉏俾之纳秷亦得收蒲鱼
　　天庾既以充河患不待袪焉用万斛舟牐口纷牵挐谁能急先务草莽徒欷歔良辰且游衍藻景方舒徐悔不抽防樯悉留心相于左拍高生肩右揽钱叟袪诛茅此山麓耦耕睎溺沮
　　近来二首
　　近来文人爱标榜不虑旁观嘲笑工但架庐陵屋下屋瓣香谁解就南丰
　　近来论诗専序爵不及归田七品官直待书坊有陈起江湖诸集庶齐刋
　　陆秀才【竞烈】南田书屋图
　　近郭一丘一壑到门有桥有船主人著书檐下不入城市经年
　　送李司训【琇】之括州
　　我闻括州洞天福地有其四近在缙云丽水青田间广文先生此去主郡学芙蕖面面峰回环毋嫌签程逺毋惮行旅囏扬帆七里濑舍櫂双溪湾我昔逢雨雪冰胶磴滑不易攀子今乗清秋一日可以超重关恶溪亦不恶终年水潺潺隘口亦不隘终日车班班青衿冑子载酒至往往剥啄鸣枢龙泉碧盌蛛丝斑香菇菉笋饭赤防全家志在洁白养三簠之禄足以怡慈顔况闻此地僻且闲有腰免使陶潜弯热官何如冷官好宴坐但看门前山新诗相忆肯相寄老夫为子方便删【鬭词方便删元微之句也】
　　东湖曲八首
　　弄珠楼外月轮明九派寒潮一夜生怪道渔榔争入市白鰕青鲫满东城
　　十里湖光一叶舟五层塔火浴中流晓来寺寺霜钟急惊起啼乌掠渡头
　　吴娃荡浆湿轻纨西浦菱歌听未残路入板桥舟去逺游人尚拥赤防干
　　博陆祠东画舫开两头箫管劝交杯城门缓锁铜鱼钥坐待三更月出回
　　黄雀披绵出苇苕花鸡剖腹露红椒不烦芦沥晶盐糁米汁船娘手自调
　　鲈乡蟹舍说丰年秔稻当湖熟最先一雨新晴才几日家家门外送租船
　　化城香刹袅幡竿五髻如来石作坛乍浦南风潮两信新黄柚子满堆盘
　　夹岸笆篱麂眼麁近船花草锦茵铺湖边渐少闲田地隄上宜添卖酒垆
　　题赵方伯劝农图
　　三农播百谷原隰各有宜匪特因地利又必循天时民生务在勤岂可惰四肢耘耨一不力苗莠豆为萁炎暑尤可怜秧马苦蹲跠晨螾夕飞蟁一一噆顽肌及其登场圃手足尽皴胝磨砻且簸扬然后供一炊云何不爱惜等之荑稗为盈仓饱雀鼠百斛饭僧尼国奢当示俭先务宜在兹我
　　后省耕敛蠲租起疮痍作绘耕织图
　　赐予先保厘公复篹质言【劝农书也】镂版下有司逺迩七十城戸诵比书诗齐民谙要术风俗公所移吾衰受一防僻在长水湄披图媿善颂对此豁双眉
　　南浦归舟图为李上舍【宗渭】作
　　已别东湖夜月将挐南浦归舟好占日色风色直泝饶州信州
　　西湖
　　十三亭子景平分银牓昭回天汉文破除水墨马一角【马逺有水墨西湖十景册画不满幅人称为马一角姚云东诗宋家内院马一角是也】界画金碧王孤云里湖外湖烟树接断竹续竹山泉闻承
　　恩父老衣黄绢芸鼓鼟鼟报夕曛
　　临平道中是日立春
　　老矣孤踪尚栖泊小除日近始来还且沽市中缸面酒卧看云后矾头山谿雨移时泥滑滑舟人上岸腰环环安平泉源一丛树早有春鸟鸣其间
　　虎山桥夜泊
　　薛家车子十四白傅歌童一双风定虎山桥水月明蠡殻船牎



　　曝书亭集巻十九
　　钦定四库全书
　　曝书亭集巻二十
　　翰林院检讨朱彞尊撰
　　古今诗【十九】
　　重光大荒落
　　二月朔查山探梅集六浮阁分韵得覃字
　　查山一巻石太湖汇西南梅花几百万乱插如蓍簮我来微雨后尽坼霜苞含横披谷锦绣倒映天蔚蓝高临铜官井下者菖蒲潭麂眼编疎篱鹿胎糁空防卑枝或压帽痩蔕恒飘粉蜨羽翻飞白龙须防鬖曩时李先辈丘壑性所耽过之不能去思结小圆庵防笔写为圗买山付虚谈清河有一老于此开径三诗垒黄篾楼生圹金粟龛偶占絶胜地戸戸围重岚渔洋峙厥左层波激防防其右浮者六一一同眠蚕所憾溆浦隔未得穷幽探徒羡渔子艇扬帆捉蠃蚶张郎敬爱客托契来侨郯园蔬进香饭家酿发新坩蟛鲕列琐细橙橘分酸甘主賔迭相劝力饮忘身酣是夕隂复晴净洗雪昙昙花光暝逾蒸四坐闻馣牵吟共韵语笑吴越参酬和继沈范少长齐罗耼礼从野人野嗜比贪夫贪昴参横醉后各各犹研覃回忆平生游斯集乐且湛拟留信宿居懒上白竹篮
　　初二夜月聨句
　　二月哉生明【华亭高不骞查客】厯象古无易【长洲顾嗣协迂客】云何期未届【吴江徐釚电发】忽露一钩白【嘉定张大受日容】纤纤玦两头【彞尊】逺逺眉半额【长洲顾绍敏嗣宗】骤剖老蜯胎【吴县徐葆光亮直】乍吐妖蟇魄【秀水朱甫田袭逺】拉折金臂环【昆山徐昂发大临】屈曲玉牙尺【长洲顾嗣立侠君】仄痕浸湖波【长洲张士俊吁三】初辉澹林隙【长洲郑鉽季雅】趁霞射东【长洲蒋深树存】逐景度西碛【嘉定张士琦天申】偃蹇桂树枝【不骞】踡局仙人迹【嗣协】帀看越鸟将【釚】喘笑吴牛亦【大受】于焉拓风帘【彞尊】恰喜映瑶席【绍敏】玲珑阁外梅【葆光】净若曳霜帛【甫田】暗水流其间【昂发】积素影活碧【嗣立】广寒八万戸【士俊】料爱惜花客【鉽】预使千里光【深】冷沁冻蛟脊【士琦】亟催箫谱修【不骞】恣把缾泥坼【嗣协】或举深杯邀【釚】或持绀法测【大受】维衡运疾迟【彞尊】犹人命通厄【绍敏】先时天不违【葆光】翕者砉焉辟【甫田】胜引乐自今【昂发】庶征考畴昔【嗣立】多耀由政平【士俊】寖和騐寒革【鉽】金枢落不知【深】烂醉参横夕【士琦】
　　云溪草堂图为徐进士【永宣】题二首
　　蔆叶荷花蓼草矶鹤巢深树客来稀主人且莫贪高卧合试新凉栁汁衣
　　江城过雨不开云百里洮湖一曲分比似玉河隄上望柯亭刘井緫输君
　　上已后三日顾孝廉【之珽】招同诸公泛舟西湖即事分韵得交字
　　独櫂花隂入重湖柳色交断桥亭盖瓦曲院水通坳楚雀簧犹涩江莲叶尚包
　　宸游留翠墨车马隘春郊
　　吴越武肃王祠观表忠观碑得潜字
　　一王三节返龙徳半飞潜尚有丰碑在能摹活笔锓花开仍陌上庙古逼城尖霸业余陈迹思繙旧史添【予注欧阳子五代史未就】
　　八日汪上舍【阙】　招同诸公夜泛五首
　　青騘斜日尽回鞭锦瑟中流罢合谁似汪郎苦留客夜深犹放緫宜船
　　湘湖遗老【毛叟竒龄】旧清狂白发相逢笋蕨乡已分今宵共沉顿不妨跋扈少年场
　　西泠桥外栁娟娟宿雾迷蒙月一陌上花钿如可拾安知老子定无缘
　　蜡灯何处送归艎一道萍开燕尾香寄语红牎休度曲隔船回顾有周郎
　　湖心亭子静无尘更上层楼算酒巡好趁三潭凉月色白银盘里采香莼
　　十日周上舍【崧】招饮晨过昭庆僧舍雨霁偕诸君登舟循孤山沿苏公隄至定香桥寻杖防歴大小南屏观磨崖家人卦舟回席上赋六十韵
　　山行有前期晨起风雨恶周郎冲泥过促赴开沽约车从酒库来航近寺门泊同调六七人毕来践宿诺俄顷湿云收周遭露岩防紞如津鼓动解我青丝防隄缘水仙祠柁转巢居阁已枯宅边梅何况墓上鹤【徐集孙谒林和靖墓诗高风留塑鹤残雨暗荒碑】舍之度西泠椒壁乍圬垩长廊面积水华搆织新箔云何丹粉外团焦用绹索得毋法尧阶茅茨罢翦削循此溯上洄寻复步蘅薄双树缭檐楹层楼敞栌欂倒影碧重峦残英红一萼抽梭白鱼跳拂镜翠羽掠十亭此为最竒岂缘栈壑同游兴未阑我心亦有托思访磨崖书剔藓试摹拓篙师檥舟误失道堕萧藿俄闻南屏钟扶杖强趠防到院风满林松栝杂杨柞客过僧不迎去疾走矍矍此辈废耕畬安坐享斋镬何不勒归农驱使荷铫镈夕曛断塔明仰见飞鸟靃起行十畞间柔桑已沃若修修绿筠竿湿粉脱鲜箨曲木横为桥中以石填廓苔磴侧未安赖有藤娄络頽龄苦足茧十步九引却贾勇始一登履险渐寛绰石经早沦亡余者日销铄家人卦六爻何年此錾凿曩偕鉏菜翁【曹侍郎溶】相携共盘礴弹指四十春重过感今昨流传迂叟题所喜未阙落威鳯臆腾鶱乖龙爪拏攫亟宜响搨回悔失携竹膜字仿娄机笺手学蔡邕摸坐久暝色催出谷下危彴平湖水悠悠逺岫山漠漠唤渡无缓声举醻有逸爵厨勅江庖烹盘饤海物错纷纶算觥筹稠叠进羮臛吾衰仅两齿笑比牛软嚼于礼去烦苛既醉忘嗢噱迩来数近游今日乐上乐虽殊梓泽叙合继兰渚作于焉迭觞咏诗排硬语各且当柅我车入市趁樱酪主人洵好竒语客君且莫兹游纵可娱所见但涂雘讵足契真情要必逺城郭须为裹饭交选胜穷寂寞两峰蹑晨梯九鎻开夜钥行逢鹿衔花卧听禽捣药暇看樵子棊雄对仙人博子言我独哂其奈筋力弱后游傥可陪闭戸养腰脚
　　顾十一孝廉【嗣立】载酒寓楼遂同夜泛三首
　　近郭新晴谷雨故人载酒僧楼商略今宵月色一艘小舫中流
　　白鹭鸶拳一足绿杨栁散千条谁唱弯弯月子赤防干第四桥
　　苏学士隄芳草水仙王庙寒泉正好当头明月莫缘半醉回船
　　偕诸君过灵隐寺雨宿松霭山房限韵二首
　　湖云乍合山雨微平冈细路风吹衣过桥几处甎塔涌到寺一道岩泉飞斩新白花蕊照眼依旧青竹园开扉攀萝扪葛信公等我与僧弥暂息机
　　正喜余霞射东谷何期檐溜滴阶频且贪是夕翦灯话判作来朝着屐人慧逺酒邉能发兴周颙肉罢讵生嗔猫头之笋一饱足况有青青鸭脚芹
　　松霭山房六咏
　　四松径
　　松子落五粒松钗横十寻我来凡几宿夜夜警臯禽
　　山茶院
　　二十四春风一百五寒食自开雪中花至今好顔色
　　清籁居
　　一夜雨鸣树不知云几重推牎看晓色对面北高峰
　　西磵
　　山僧斸茯苓洗此西磵水宛转流树根防防鸣不已
　　栗园
　　布叶密如栎结实小于榛时有刍尼至翻飞不露身
　　竹笕
　　流泉半岭来续以青竹管穿过白花篱忽注僧厨满
　　吴氏山庄牡丹歌
　　牡丹三本异凡骨紫囊红襆争暄新山家种此有方法陈根净洗无纤尘徐量浅土压深墢旋摘芹芽除苔茵要令植物生意足不因得地长于人我来恰值谷雨后爱三百朶浓香匀朱竿卓立张翠防游蜂舞蜨皆逡巡日长貍奴惯痴坐有时抱子来侁侁分明横幅赵昌画对此豁眼开心神庐陵谱就种渐伙或自曹亳移吴闉夭红浅白仅盈尺安得有此一丈身我思来朝未必风不起亟呼酒伴浇以罋头春
　　三潭采莼聨句
　　明湖一镜平际晓光汃汃【彞尊】三月抽香莼纤纤裹柔茁【冯念祖】吴侬恋乡味少小能识察【顾嗣立】拟荷钱未圆比荇带尤滑【周敬】差逊雉尾长颇类蚕丝轧【吴陈琰】燕钗股夭斜鳬葵茎澡刷【周崧】入掌溜螆蛦逆毛掩鸧鸹【马翌賛】当其采摘时得一走七八【彞尊】几畨诫渔童百过回橹窡【念祖】匪直手拮据更在眼明黠【嗣立】贮之老瓦盆戢戢小鱼颉【敬】亟须下盐豉曽不费椒榝【陈琰】即此足解酲馋扠恣交戛【崧】却笑张季鹰苦待秋风刮【翌賛】
　　雨宿大仁院
　　径转双林下牎分半壁隈筑墙防虎穴登阁俨蠭台宿鸟翻风去惊雷触石回明当凌絶顶导我一僧来
　　石屋
　　大仁院北岩洼中若庐旅倾崖滴石防白日掠仙鼠凿佛大小躯莓苔色黯沮置身井谷中窥天可倚杵剔藓辨留题各自命俦侣试观咸淳书笔纵字尤巨白鴈虽未来邉烽已先举奈何平章贾志不在疆圉贪领狎客游子弟共容与嫉恶性所同见者费熏煮不覩眉山翁拂石埽鸡距爱惜争摩挲响搨硬黄楮洞门石扇开幽探少桦炬虑拔千岁蛟嶷然不敢语山南殷其靁骤雨没沙渚偶坐賛公房夕阳满平楚
　　南山杂咏十七首
　　水乐洞
　　苍山入夏寒一泉自温谷其流浸兰蕙其音喻琴筑砉然石扇开飞出白蝙蝠
　　虎跑泉
　　山泉可用汲酌以长颈匏虎迹久已湮深穴犹庨窌松隂转三面未肯回秋鞘
　　烟霞寺
　　涩磴上招提不知几十级入厨笕泉枯过雨佛身湿石乳滴空嵌髣髴龙象泣
　　风篁岭
　　断崖横一岭穉竹何姢姢时有山禽拂新粉堕我前欲寻岩下寺挥我风中
　　过溪亭
　　一亭四无邻栋壊柱已折山僧惯迎賔不忍过溪别偶语莎草间夕曛信明灭
　　杨梅坞
　　我行杨梅坞惜是孟夏初是时果未熟但见柯叶舒思包绿荷饭五月来精庐
　　龙井
　　一渟山坳过者不敢唾虽然龙窟宅亦许鬭茶坐起摹襄阳碑惜为僧所涴
　　片云石
　　峰头石缥缈岂异一片云有时风雨过独立云中君安得五丁手移置长水濆
　　萨埵石
　　朅来给孤园玩此萨埵石石上生莓苔千年晕浓碧不见飤虎人且铺苮草席
　　纳翠山房
　　溪回凡几折早已涤尘虑静看三树松深隂且箕踞客去鹤飞来客来鹤飞去
　　九溪
　　寻遍十五寺九溪鸣淙淙下无一寸鱼上有百尺松缘流思濯足奈此菖蒲茸
　　十八涧
　　暮经南山南曲涧一十八山桥往而复山路坱兮圠夕曛渐催人延首望香刹
　　玉钩桥
　　句曲一道士爱住山之幽褰裳虑深涉卖彼白玉钩筑桥访诗侣兹事宜千秋
　　翁家山
　　岧岧翁家山松花满深坞村民高下居少长齐捕虎但夸弓弩强不识耕防苦
　　桂隖
　　桂树花不实何年种山椒良由山中人嵗暮不自聊殷勤与我期秋日来逍遥
　　理安寺
　　三家村里人静独木桥邉路叉竹响惊囘鼬鼠泉香流出松花
　　冬花丆
　　我爱僧房乱石堆短篱笆护妙香台不贪夏果杨梅熟恣看冬花卢橘开
　　冯孝廉【念祖】招饮北园分韵即送其同周【崧】入呉
　　故人襆被下呉淞且复官泥坼酒封主客不知何者是登临未觉老夫慵池边灌木隂千尺郭外晴山翠几重有约谿亭宜避暑回船试共采芙蓉
　　题春郊浴马图
　　两头纤纤骍角弓半白半黒浮云騘酒垆未醉莫归去最好春郊杨栁风
　　题初白庵主小像
　　玉台旧镜已尘昏何处惊看雪鬓痕颇似琅山查长老新凉可有副衣存
　　题丁明府秋江垂钓图
　　秋原兮萧条秋雨兮漂摇西风悴兮梧叶南山落兮豆苗园无枣兮纂纂田有莠兮骄骄之子兮移家寄情兮云壑爰理兮钓纶蔽之兮渔箔衣独速兮青蓑笠天斜兮黄箬一艘兮虽小亦足兮载书采风兮媕雅暇得酒兮鱼信斯图兮可乐惜榛芜兮西湖之居
　　寄乐平石明府【为崧】
　　天开彭蠡潴南邦石墨峰连羊角双近说循声过朔郡【明府旧宰灵丘】定知诗派压西江昼帘茗荚香闻灶夜阁琴丝月满牎望眼侧身非一度相思聊复采兰茳
　　题李上舍骑牛图
　　骑牛恣所适不在郭椒与丁栎试看图中人出郊穏踏芳草春春风暖拂堤上栁栁外青旗定应有可惜偏提不在手南邻朱老傥见寻劝尔沙头一壶酒
　　黓敦牂
　　小宛堂
　　小宛堂阶梅两枝疎花防防映清池分明马逺图中见只少杨家妹子诗
　　题洪上舍传竒
　　十日黄梅雨未消破牎残烛影芭蕉还君曲谱难终读莫付尊前沈阿翘
　　送张【士琦】令永新
　　春草乌斯道长洲陆子余由来循吏传频见永新书送尔之官去牵丝制锦初秋山日苍翠诗巻共清疎
　　为宋巡抚【荦】题李营丘古柏图
　　毘陵董哑子不画山画水淮隂龚高士不画人画鬼乃知负絶艺落笔恒自矜独立万古意耻与时争能试观营丘画中柏宛似青牛道士井边植一株足敌一百株数尺看成数千尺树根有泉亦有石树旁有草亦有棘当时画柏不画松桧叶枞身更竒特商丘副相宝之久是日从容出娯客满堂观者齐动色浓香亟就棐几熏韦偃毕宏画不得此树不知凡几年童童有若车盖然吟窝东北池西偏玉鸦叉挂逾清妍期我体物赋长篇往年文康公晩作
　　孝陵辅君臣相悦迈曩古和调文武致太平
　　赐予图书出内府郭熈范寛真迹存犹载香厨旧时谱公今鉴赏多逾精暗中以手摸绢可辨宋元明闲来论诗兼论画过庭才子迭品评三呉开府近一纪尽收江表诗人作弟子只如防也亦是诗中豪【家石泉明府载震】惜我和歌今老矣
　　何孝亷噉茘图
　　呉中才子过闽中扶茘园开曲曲通小榼都篮餐不尽惜无人为擘轻红
　　观剧四首
　　四照亭开桂树丛夜凉风细蜡灯红人间亦有霓裳曲絶倒呉趋老乐工
　　三径秋花裛露新重携酒伴过城闉只应夜夜西江月留照筵前旧舞人
　　烛下清歌杨叛儿手中团扇谢芳姿胜他幅幅纒头锦赚得张郎拜月词【谓孝亷大受也】
　　歴歴羊灯树杪楼恣修箫谱散觥筹龙钟莫怪尊前客弟子棃园也白头
　　题家广文【端】邓尉寻梅图
　　村村梅厎閙壶餐莫笑先生苜蓿盘桃李漫山都不恋冷香合让冷官看
　　慧庆僧房雪中聨句三首
　　柏
　　寺门柏二株【华亭高不骞槎客】老榦等铁石我来七月留【彞尊】苍翠隂日夕今晨启牎牖【武进徐永宣学人】忽讶冷光射漫天云万里到地雪一尺【不骞】庶物齐痴肥【彞尊】此树独寒瘠叠叶剩镂青【永宣】交枝巧剔白盘坳挺鸦叉【不骞】瑟缩偃蛟脊根封雪窖银【彞尊】身曵全匹帛夫岂本性然【永宣】偶为造化役空廊立移时【不骞】目肌瘆牀头倒余醖【彞尊】相对且酣适扁舟泛未能【永宣】怅望逺行客【不骞　是日汪份张大受汪钧公车北上欲送未果】
　　玉兰
　　雪后玉兰树【彞尊】二本何匀停居然华林辟【不骞】卑鉢罗满庭虽无裂鼻香【永宣】照眼光珑玲重重傅璚粉【彞尊】寸寸排银钉有时风吹堕【不骞】素影逾娉婷交枝露线霤【永宣】千苞压绳棂色殽辛夷紫【彞尊】体变瑚青因忆虎丘北【不骞】斜柯倚岩扃嵗久呺其腹【永宣】吐萼犹丰馨此时更竒絶【彞】尊乗兴思开舲惟愁冻涂滑【不骞】况复密霰零不知双树厎【永宣】淡坐怜忪惺【彞尊】
　　山茶
　　海红亦嘉树【永宣】恰与小牎对十月已试花【不骞】娟娟良可爱孤根托招提【彞尊】冷艳免簮佩晓起雪渐深【永宣】我心始焉痗既虑苞蘖摧【不骞】兼恐顔色退孰知嵗寒姿【彞尊】凛冽性所耐譬防缟素衣【永宣】嫣然逞余态画师贪此景【不骞】往往入图绘或描江梅并【彞尊】或取水仙配分明黄赵笔【永宣】只少鹑雀队写生貌逊真【不骞】比调朔继晦芳菲正有时【彞尊】改嵗游可再【永宣】
　　聨句题王处士画折枝红豆图【并序】
　　东禅寺红豆一本结为连理枝高至三丈花时沈啓南文征仲唐子畏汤子重诸君恒修文酒之会后为疾风所拔王处士武以水墨渲染作图妙夺天真适有饷束笋者并绘之树厎图今归张孝亷挂之桥下小轩孝亷属题兴到聨句兼忆亡友惠吉士周惕成十二韵康熙壬午涂月秀水朱【彞尊】锡鬯识
　　吴赤乌年寺【嘉定张大受日容】相思子一丛叶参双塔外【华亭高不骞查客】花艳八门东照影清溪水【彞尊寺旧有清溪堂】题诗白石翁瓯香茶灶熟【昆山徐昻发大临】径转麴车通结实收新雨【大受】调禽付短童经行消昼日【不骞】开谢几春风惠子居相近【彞尊】王郎画最工偶然濡淡墨【昻发】率尔变轻红破萼夭桃似【大受】披图束笋同已无枯树在【不骞】长恨旧垆空赖有淋漓笔【彞尊】能移造化功祗应悬素壁【昻发】吟赏小轩中【大受】
　　杂诗十五首
　　淮隂一登坛风云色寥阔囊沙齐遂破立帜赵斯拔羽也纵英雄气尽岂得活大统归赤帝鸿沟因罢割何哉云梦游一旦真王夺始焉将百万目中无布越既与哙等伍国士已羞杀寜知论元功后乃及虫达
　　焚香户庭中逐臭者在外彼自海畔行于我尚无害所嗟兰蕙鉏盈要服萧艾荀扬世所贱孔孟乃饥退无盐入齐宫明妃去汉塞物理固自殊时运寜有待爱者终莫憎憎者不复爱
　　红亦不复花白亦不复花堂前双梅树但有枝杈枒春风吹戸外好鸟鸣邻家嗟我寂寞人故里同天涯淮王升天日对帝称寡人始焉帝心眷既乃帝怒嗔谪归小山中桂树枝轮囷居然盗帝书意欲垂千春河间礼最古楚元诗亦醇区区服食方咄汝非其伦九师招不至且与鸡犬亲
　　夷羿射十日其九落高穹如何此神术乃以授逢防支左与诎右于技无不通一朝突反射人鲜克有终呜呼在三义有若日在中六经各有师不及断梡工昔贤服心丧期与生我同薄者无不薄奚事鸣鼓攻
　　秋蓬本在下吹嘘送上天回风崇朝至过我门梁边假令一者来何妨暂周旋奈何舍我去转向斜径穿不如杨桞花相近犹纒緜凉燠有定冰炭毋乃偏
　　昔有池仲鱼移居城门下城门设重闗际夜上银锁既无穿窬患兼有击柝逻自谓智虑周乃藏杀身祸烈焰已具扬扑灭势不果吁嗟骨用朽前事资验左处世多危机冲波少安柁桑海讵难干天亦可堕宋郑四国灾咸秦三月火达人殷逺忧朝市足恒裹逍遥十畆间为乐无不可
　　华山有小鸟自名寒号虫翻飞必自卑毛羽恒不丰物微免弋获幸得过凛冬一朝条风至自诩时命通洗头玉女盆鼔翼白羊峯谓鳯不如我听者谁汝容鳯兮翔千仞览辉下梧桐一鸣音节节再鸣声嗈嗈虽言徳之衰物理岂终穷
　　千佛各有经翻译满禅闼山花木叶文繁重苦难括自从达磨来一苇当津筏聦明主妙悟指授在呵喝不读一字书猊坐立可夺奈何君子儒语录效缁褐读古喻玩物斯言太拘阂圣人述六艺反正乱可拨岂惟身独善言动必迂阔张口云雾中昏曀何由豁庶几经济才冦虐乃能遏
　　有酒斯鼓缶吹壎必和篪同调定见怜一心不相离古人重久要隙末非所宜谷风思小怨大徳反弃遗新交不如故君子当三思请看苏子卿岂絶李骞期
　　苏秦六国印主父五鼎食积金已成穴多方犹采获人寿无百年子岂神仙籍蜉蝣语蟪蛅我今日将夕春秋尔易迈不乐良可惜
　　衡必锱铢争钱必子母权佳李鑚及核曲防遏其泉不屑一毛拔而况千金捐举世皆杨朱方思墨翟贤飞虫扬其羽乃为蛛网得白鹿游上林难免射工食居子慎所趋毋以贪自贼不见冥冥鸿寜受弋者弋佛法西域来道里实辽逺其徒祗比丘马防经数巻至晋始有尼入梁俗莫挽此辈僧易狎为态亦婉娩一入富家门内言出于梱挟伴湖山游积金寺塔建精舍累百区有司岂能限宣淫青豆房饱食香积饭因之壊风俗讵可偕息偃妇人有妇功蚕织乃其本如何水田衣娑拖出只苑跪拜学男儿对客不自忖谁修凤楼识絶此毋往返
　　男儿一堕地弧矢射四方家有骥千里岂恋苗藿场威鳯鸣啾啾千仞肆翺翔览辉一以下百鸟生仪光圏牢有养物毛鬛分柔刚留以施刀俎逸欲终见殃驶景洵易驰安乐不可常奈何当盛年白昼处帷房









　　曝书亭集巻二十
　　钦定四库全书
　　曝书亭集巻二十一
　　翰林院检讨朱彞尊撰
　　古今诗【二十】
　　昭阳协洽
　　盛秀才书斋观文【嘉】水墨杏花新燕
　　宣和谱花鸟独有燕子画者少后来小屏山多写白燕棃花间大都画粉不画墨又或画双不画只吴中才子文休承艺事三絶人共称冰纹之茧恣留额新燕图来刚一尺其余尽写石田诗不许观者旁题辞梅湖盛生雅好事少长羣贤并邀致晴轩挂壁纵客看叹息满堂声不寘图中乌衣甫出巢杏林过雨含香苞拂羽试飞力尚怯风前未遽踏花梢自来写生手往往守窠臼惟有石田真轶伦同时絶品数唐寅两君画意不画似嘉也此图亦逼真吾衰应酬诗嬾作【去声】只爱看画题长句坐中妙绘六七公那不临摹遗我茅堂中摇头鼓翼尾涎涎令我日日长相见
　　春暮看花木渎夜过上沙连雨不止信宿还慧庆僧寺左足病躄自慰二十韵
　　春游抵木渎对酒爱晩晴际夜泛上沙俄顷风雨生屋东西沟水防防阶除鸣绳牀承漏瓦三徙仍攲倾淫潦昼不已疾雷暮砰訇有蚓蟠青泥有菌抽黄茎置身云光中湿气易满盈老夫留信宿卧起足疾婴其左顿成躄其右安得推牎览朝霞散作鱼尾赪言辞主人去净域返水精兼旬罢看花累月不入城父母生我来日月斯迈征红尘早插脚重茧万里程虽经侍班聮曽不伺公卿既嬾着朝鞾兼耻邪径行一从罢官后谁复驱使令不妨日蹒跚坚坐无所营吾自着吾书吾自怡吾情不有习凿齿足蹇春秋成
　　苦热和梅都官韵
　　于垤鹳不鸣涉波豕濳逃不有肤寸云焉得隂雨膏徒封蜥蜴瓮未毨鸟兽毛既乏招凉珠讵有含风袍良苗日以槁莫抽分寸毫夏畦病莫治秋乃亡其曹老翁愁旅食疾首虚爬搔广厦尚苦热何况层楼高
　　夏日病足留慧庆寺张顾二孝亷孙范二上舍徐陈范汪顾五文学载酒至席上谭艺率赋一首
　　一人半尔习凿齿三乐具焉荣启期老矣闗心无俗事相于把酒判深巵风多尽巻桔橰水旱甚将枯蔗芋陂已办冲泥油竹伞当筵频起祝云师
　　初秋宋五进士【聚业】载酒过张三孝亷【大受】潮生阁送魏二孝亷【坤】之西江即席分赋得九言
　　今年六月不雨至七月小轩桥下恒苦水气腥昨宵高荷大芋听枕畔歴头检防白露今朝零武塘魏二舍我豫章去鸭觜小艇蚤系菰蒲汀此时揽袪欲别不忍别却喜南园酒载双玉缾匠门羣从同调三五客长歌短咏摇笔无留停此时秋之为气感宋玉碧梧桐犹未落蘼芜青潮生阁梯从一初桄上八牎尽拓四面风泠泠灌婴城中本吾旧游地中有古井浪动连宫亭珠帘画栋亦有帝子阁目极西山南浦无潜形人生快意岂必致通显文章一技可以垂千龄桓山石椁纵使九泉锢讵若闭闗颂酒生刘伶他时写取水村图第七容我拄杖剥啄叩门扃
　　桥下小轩对菊效陶
　　商风拂昧谷翳日浮云移晩节菊有芳不随萧艾萎黄白爱并列朱紫或间之虽乏有晥实沃沃呈其姿主人治席砚弟子前摛辞抗论孔壁书兼咏伐檀诗吾亦扶杖至逍遥循阶墀良久发清讴妙舞堂中施三爵客多又一觞我同持人生如噩梦境适且自怡今者若不乐将为四座嗤
　　题乔孝亷【崇烈】书离骚
　　伯时图九歌和伸书九辨昔贤爱楚辞重之若笙典舍人工楷书法在去肥輭三真六草间用意带章篆年来日临池真迹满巾衍离骚思所寄一写一百巻吾思屈子才妙语恣抽演美人与芳草发兴义微显灵修美始合改路忽他践艺兰磐石阿终憾托根浅一旦化为茅遂为荛竖翦冶容非不工其奈出辞謇扬蛾众女前謡诼讵能免水流岂复回石烂不可转斯人久沉湘心事尔能阐想当懐伯庸以兹费藤茧纸长三过读今我亟称善冷笑书洛神取义毋乃舛
　　题梅生【庚】诗槀
　　吾门著录多梅生文载道昨朝寄来诗弥觉风格老清琴一高张鼓罢勿考羣雅百五篇足以豁懐抱
　　阏逢涒滩
　　斋中读书十二首
　　周官掌三易以通天下志卦名或不齐旅占本一致岂有先后天离异方位斯言伪且坚足以乱神智演为方圆图申以河洛义仪象卦已陈相错六十四图中迭相生十六三十二请问安乐翁正名名焉寄
　　太极非有象一元气浑沦隂阳至精数义由道士伸列图自下上三五理具陈【陈子昂诗太极生天地三元更废兴至精亮斯在三五谁能征义见道家洞真元妙经】番□希夷叟以此勒贞珉元公一丁倒遂为席上珍【陈抟无极图倒易即为周子太极图】后来费朱陆往复辞纷纶仲尼不可作谁与别伪真
　　书名达四方掌之周外史曷言乎书名毋乃小序是马郑注漆经大义已及此古文虽未见序先畅厥防云何宋诸儒深文共排毁【书序非孔子作其説始林之竒】吾闻国史言序书自孔子哀哉秦火后未亡亦仅尔苟属圣人言亦当存其似不见小戴文礼家以取士何独诗书序攻者后先起
　　九畴一五行洪范义先具伯鲧一汨陈维帝乃震怒启贤能继禹天罚行有扈桑门易地风其说本舛互奈何洛下儒侮圣不知惧用三革其二变一成百牾既与洪范殊寜免彞伦斁百世而可欺君子亦有恶
　　孔门善说诗子云商起予流传大小毛授受大小序纵有齐鲁韩见之色斯沮夹漈一后生攻以烈火炬先儒误听信凿枘生龃龉微言忽中絶大义不复举闻人左丘明著书秦相吕其言虽近诬其事颇足取国侨赋褰裳晋为退师旅木美齐桓情岂系男女诗教厚人伦诲淫何独许可怪上蔡师【鲁斋王氏为上蔡书院师】为力亦太钜芟弃郑卫篇窜改雅颂所【王氏擅删郑卫诸篇又退召南野有死麕入王风而以谭大夫卫武公诗改入国风】谁为辨异同复遵笺传语
　　男女一相恱情迫莫自持不闻桑中契先以定情诗国史明得失輶轩别醇疵如何歴郑卫专录淫人辞鸡鸣风雨夜奔者亦可危执袪遵大路岂不畏人知丘中有麻麦两雄共一雌双双李树下寜免相诟訾立言讵可训説者宜再思无邪尼父教用告童子师
　　诗亡王迹熄百国有春秋鲁叟乃笔削宝书肆旁搜晋乗楚梼杌郑志亦见收斯为天子事邦国合九州大书王正月恐疑于孟陬胡氏逞私智谓以夏冠周岂其一布衣斧钺威诸侯美恶同其辞此言尤谬悠当其在讲幄君臣意绸缪经义月经进讽諌同转辀是时十将存可复二帝雠奈何戒黩武惟知安是偷得毋桧所荐知已士当酬流传误后学乖舛难悉纠曷不废其书述事准左丘
　　素王六经外论语其緫纪者六十四义取春秋辞同门有不善一一具书之由求予亢寮言失不可追揆诸朋友义情得徇其私寜形弟子短但以尊先师试观孟子徒克丑亦若斯后儒不晓事吹毛务求疵倡论辍从祀平反者为谁不若郷愿人非刺无可施瞽宗祀此辈众口庶不訾吾思屋上乌爱由丈人推云何七十子一眚罢其祠何年复旧典俎豆勅有司
　　汉士守一经其义或駮蹖真儒起北海卓哉郑司农博综六艺防叩之等木钟于时内外学罔不罗心胸用以释仪象明堂暨辟雍初非尚怪异专一谭鱼龙【纬书河图鱼龙最怪】至于五帝名亦惟祀典从徳业既日尊弟子争扳逢黄巾拜车下后儒翻不容一朝辍栗主俎豆何由供嗟彼黎丘鬼【谓王通也】乃以祀瞽宗
　　秦延君说书敷文太支蔓尧典仅一篇为言且三万博士卖骑驴亦费三纸券吾思吉人辞终与躁人逺辞苟足以达其义自缱绻勿狥买菜求第抒心所愿不见陆士衡才多反为患
　　诗篇虽小技其源本经史必也万巻储始足供驱使别材非关学严叟不晓事顾令空疎人著录多弟子开口效杨陆唐音緫不齿吾观赵宋来诸家匪一体东都导其源南渡逸其轨纷纷流派别往往近粗鄙羣公皆贤豪岂尽昧厥防良由陈言众蹈袭乃深耻云何今也愚惟践形迹似譬诸艻蔗甘舍浆噉渣滓斯言勿用笑庶无乖义始
　　羣雅日凋谢后起靡有涯竒觚累百人各自名其家吾衰尚有志道古闲诐邪有明三百禩揽秀披春华青田与青丘二美洵无瑕吾郷数程贝双珠握灵蛇自从永宣来其辞正且葩洎乎嘉靖季七子言何夸钩金纵可拣莫披黄河沙一咻众楚和是后尤卑哇先公闻鴃舌顿生亡国嗟【先太傅初闻袁中郎钟伯敬论诗叹曰安得此亡国之音惨然不怿】吾欲返正始助我者谁邪
　　雨中从销夏湾泛舟泊石公山麓
　　缥缈峰头雨飞来销夏湾舟停给孤寺路转石公山吹浪神鼋老迎人吠犬豩七樯帆百幅最乐是鱼蛮
　　林屋洞二首
　　洞天传第九林屋是吴根地戸真官守涂泥太古存杂花春琐细仙鼠昼飞翻二客思深入囊衣换犊禈【谓冯孝廉念祖胡上舍期真】
　　出谷衣争曝盘坳炬已灰仙居无路到石扇几时开题壁思前事【洞口有亡友周筼题名】穷源诫后来不如神景观松下且徘徊【时携沈生翼徐生惇复息道院中】
　　太湖罛船竹枝词十首
　　村外村连滩外滩舟居翻比陆居安平江鱼艇皮小谁信罛船万斛寛
　　具区万顷汇三州防防青螺水上浮到得石尤风四面罛船打鼔发中流
　　黄梅白雨太湖棱锦鬛银刀牵满罾盼取湖东贩船至量鱼论斗不论秤
　　几日湖心防趠风朝霞初敛雨蒙蒙小姑腕露金跳脱帆脚能收白浪中
　　湾头茱茰红十分湖中鹭鸶白一羣侬船纵入采蔆队不湿青青荷叶裙
　　十嵗痴儿两髻梳渔娃不放柁楼居新年判费金三镒聘取村夫子说书
　　櫂郎野饭饱青菰自唱吴歈入太湖但得罛船为赘壻千金不羡陆家姑
　　东溟大艑也嵯峩灭渡桥头衔尾过一様风波湖海别黄鱼争比白鱼多
　　船头腥气漉鱼篮船尾女儿十二三染就纤纤红指爪新霜爱擘洞庭柑
　　莫厘峰下鳯舟回望见高帆六道开传语羽林郎莫射渔翁元为进鲜来
　　题杨【賔】浮瓠图
　　栁条邉兮不知几千里有懐二人兮游子戾止松花江兮不可方思浮以五石之瓠兮胜一苇之杭之嗟世兮崄巇投吾足兮安施仰瞻兮厜防惮赤豹兮文貍遐眺兮崇期车或殆兮马隤遵陆匪安兮溯流匪危竹杖乍释兮羽扇斯麾我览四方兮孰是周才若济巨川其防也哉
　　题文处士【防】山水
　　去年金侃亡今年文防逝谁修遗民传念彼宰相系旧游章君存早结侨札契示我水墨踪岩壑最清丽髣髴黄鹤樵浮岚转澄霁僧楼架木杪想见旧所憩下有宛转桥得非寒山澨陶陶永夕话叹息何由继竺坞瑟既辍山阳垆已闭对此神黙伤寸心实凄戾题诗巻还君藏之永勿替君自挂君图吾亦制吾泪
　　同徐吉士【昂发】陆上舍【稹】沈秀才【翼】过普贤僧房
　　茶坞山根寺经营景定年尚存行在牒未改梵王筵竹覆空池冷松排老树圆天平知不逺留酌白云泉
　　谒韩蕲王墓
　　蕲王墓近古梧宫暨六夫人祔同尚有石羝眠宿草更无宰木动悲风朝端弹事慿汪藻身后碑文付赵雄输与丧师张魏国史家具状得徽公
　　明瑟园杂咏三首
　　黒云堕地晩风号赖得山栖置屋牢不特高梧新乳落吹残皁荚认刀
　　石桥夜夜雨倾盆茶坞云多不露根检防牛宫与豚栅莫教新涨入蓬门
　　竹外秋葵黄浅浅池南夏木绿隂隂日斜爱客桐至翻恨山蝉处处吟
　　八月十五夜陆上舍【稹】招同张孝廉【大受】徐吉士【昻发】顾孝廉【嗣立】徐上舍【惇复】沈秀才【翼】翫月石湖席上作
　　海涌东西寺笙歌闹梵台陆郎呼小艇且喜石湖来七十二桥月流光上酒杯浦禽鸣不去劝客莫先回
　　逢庐州守张【纯修】四首
　　州东廨彻离筵并坐空江赤马船君去我归京口牐春鹒秋蟀十三年
　　潭柘山游旧侣稀每逢邻笛一沾衣懐君千骑庐江郡日对东南孔雀飞
　　伍胥门外泊斋舲话旧纒緜客共聴几度相逢秋水曲黄花篱落白莲泾
　　四百南朝寺错连借君一榻坐萧然龛中弥勒应微笑太守输他布帒钱
　　同曹叟话旧三首
　　斜街深树早凉生树厎娑拖伴我行犹记书堂酒醒后月中吹笛到天明
　　长定花时鬬酒筹周郎三爵足风流纵然红藕红蔷在【二人皆周郎中侍儿叟授曲女弟子也】谁复孀居燕子楼
　　防府沙隄路渺茫十年踪迹寄沧浪白头再过僧庐坐共话中山猎后狼
　　旃防作噩
　　咏白杜鹃花应　东宫教
　　银牓璇题一道通仙花移植冠芳丛色殊李白宣城见状比嵇含岭外工照水影齐红踯躅巻帘香动玉玲珑梯航万里来何幸采入瑶山　睿藻中
　　方干木莲花图为铁夫上人作
　　少日诵九歌芙蓉搴木末得非三闾大夫本寓言岂有江花树头掇壮年草木多识之乃知黄心之树产自西北陲母丘道士曽作画醉吟先生亦有诗传闻虽久虚増羡腻粉轻红几人见黄山山后铁头陀示我生绡图一巻叶如青桂身青杨花开朶朶青莲香天都方干染初就拒霜不数滕昌祐我思此图更百年定有好事争流传老夫为题诗一篇卷还头陀须爱惜慎勿轻汚飞蝇防墨牛涎
　　题黄山铁公小像
　　铁公黄海至曽占最高峰山后一茅屋阶前万壑松禅心离怖畏诗卷阅春冬不信岩居乐君看冰雪容
　　戏题汪上舍【缺】　拓盋小像二首
　　世无乞食僧天女随其后莫是摩登伽巧把阿难呪欢喜阿罗汉精蓝舍卫城山僧少拘束恣意蹋花行
　　焦山剔铭图为王副使【煐】作
　　华阳真逸昔瘗鹤井穴乃在焦山根铭文不省谁氏作纪年第有干支存审视要非唐后勒昔年曽与张弨论兹山不与浮玉伍其地僻左稀攀援旋涡转湍奔溜急沐日浴月惊涛翻峰坳集海舶浪齧藏江豚铭辞汨没露日少谁抉地戸开天门丈人守灵威真官降赵尊若非神人防遗迹安可扪芦台王君信好事躬自荷锸操犊裈剜苔剔藓竟深入先以前趾次凥臀手摸其文无阙失一纸价已当瑶琨西江道士为传写衣袂尚带寒潮痕惜哉辕马且北去山游未遂栝与温何年金石共搜讨疑义相析穷其源
　　题宋中丞迎
　　銮集二首
　　鱼水君臣古不如玉音问荅【宋胡忠简公撰】驻乗舆近来官阁无留牍更
　　勅香厨挍秘书
　　西陂水比石湖清云汉天章照夜明且莫平泉疏草木试看马乳后园生
　　七夕词六首
　　箕南斗北火西流万里明河一夕收难得纤纤两头月夜凉犹挂曝衣楼
　　照面微亏半月轮经年别绪暂相亲奔龙控鹤缘何事天路翻多褦襶人
　　中庭儿女上驼钩夏果秋列案头若使天孙有余巧只应先乞自痴牛
　　清浅河流次第看桥成犹费立津盘来朝试弹林梢鹊验取修翎干未干
　　旧事虚传摩防罗家家秋思问谁多儿童免戴青荷叶借我连筒卷白波
　　马乳蒲萄哈蜜吴侬一倍鬭繁华街头不复簮楸叶但买山塘茉莉花
　　曹通政【寅】自真州寄雪花饼
　　旧谷芽揉末重罗麫屑尘粉量云母细糁和雪餻匀一笑开盘槅何愁冰齿龈转思方法秘夜冷说呉均
　　题朱【显祖】梅花手卷
　　空里疎花淡更香瑚水厎尺难量只应翠羽三更月卧看横枝如许长
　　赠卓处士【尔堪】
　　忠贞公后族蝉聨一代遗民借尔传辛苦辽阳存过所【其先世入关过所尚存】篝灯重话革除年
　　初冬北郭防集分赋
　　诗朋期不违胜引情乍惬潦看楚泽收檐与蜀冈接栾栾敛余花燮燮下凉叶短景犹恋人深杯转稠叠
　　饮方【觐】园亭即送其入都
　　隋苑频移桞呉歌罢采蔆平山窥戸入逺水出郊澄劵尾驴三纸霜羣鴈一绳金台行在望乐剧许同登【时义兴储子执礼同行】
　　玉带生歌【并序】
　　玉带生文信国所遗砚也予见之呉下既摹其铭而装池之且为之歌曰
　　玉带生吾语汝汝产自端州汝来自横浦幸免事降表佥名谢道清亦不识大都承防赵孟頫能令信公喜辟汝置幕府当年文墨賔代汝一一数参军谁谢皋羽寮佐谁邓中甫弟子谁王炎午独汝形躯短小风貌朴古步不能趋口不能语既无鸜之鹆之活眼睛兼少犀纹彪纹好睂妩赖有忠信存波涛孰敢侮是时丞相气尚豪可怜一舟之外无尺土共汝草檄飞书意良苦四十四字铭厥背爱汝心坚刚不吐自从转战屡丧师天之所壊不可支惊心柴市日慷慨且诵临终诗疾风蓬勃扬沙时传有十义士表以石塔藏公尸生也亡命何所之或云西台上晞发一叟涕涟洏手击竹如意生时亦相随冬青成隂陵骨朽百年踪迹人莫知会稽张思亷逢生赋长句抱遗老人阁笔看七客寮中敢防怒吾今遇汝沧浪亭漆匣初开紫衣露海桑陵谷又经三百秋以手摩挱尚如故洗汝池上之寒泉漂汝林端之霏雾俾汝长留天地间墨花恣洒鹅毛素
　　柔兆阉茂
　　春日读春秋左氏传心非胡氏夏时冠周正之说偶忆草庐呉氏读尚书絶句【原诗前汉今文古后晋古文今若论伏胜功遗像当铸金】因用其韵
　　鲁史王正月羣疑积至今丘明一周字直可抵千金
　　题徐检讨【釚】丰草亭六首
　　青竹枪篱白竹门西蒙不异旧时村暮年庾信文章老只合江关赋小园
　　蓄意诛茅缚作亭中央四角总虚櫺客来不用愁鰕菜渔弟渔兄满洞庭
　　一篑平山一曲池猫头生笋菟抽丝新来长得金光草试问主人知不知
　　春泥就燥雨初晴百草千花一夜生为报亭中宜对酒不成送客反留行
　　暇日娑拖一杖支养生方法讲多时不应尚恋闲钗钏枣木流传本事诗【检讨方镂板行续本事诗】
　　登盘黄雀箭头鱼谁道天随子不如近日欲传糖蟹法更来笠泽借丛书
　　东禅寺林酒仙祠【仙长洲林氏子幼失水至嘉兴为比丘祥符五年卒于寺僧居简北磵集为作铭龚明之中吴纪间述其事仙遗诗有门前緑树无啼鸟之句】
　　独破珠林戒惟贪米汁甘醉乡仍此地古佛与同龛北磵遗铭在中呉旧事谙门前留绿树过客每停骖
　　忆高征士【不骞】三首
　　苦忆莼乡一钓师捉将官里去多时匠门自闭潮生阁寂寞张为主客诗【潮生阁在张孝亷大受园中徴士至呉长泊桥下主客时酬唱】西华东望禁垣重鞾厎霜花晓更浓料得簪毫趋朶殿惊心怕后丑时钟
　　蓟丘风雪最夭斜何处停车问酒家此日聨吟遗一老僧房独对海红花
　　谒泰伯庙四十韵
　　沮漆寻源合江蛮相土古公遗哲嗣内传有明征肇迹贻谋逺先几脱屣能帝心惟季度祖武得昌绳句曲诛茅始衡山采药曽屈伸等龙蠖游息喻鹪鹏三让声何忝羣黎爱莫惩稻田占乐嵗【泰伯围田城内】瓞啓新塍洌井深堪汲高墉近可乗讴歌顿洋溢狱讼省侵陵化被仁风厚经传至徳称【宋徐侨请更论语名鲁经】玉舆初弗顾黄屋讵难胜【陆云碑狱讼载归讴歌屡请能舍玉舆之贵永袭皮冠之迹】自镐宗盟重维南庶绩凝命圭还作伯端委岂无朋节孰千秋并名将万代矜【符子太伯将让国语其傅曰王欲吾嗣一国之事吾其羞之吾闻至人不贵一代而万世以之贵】世家伦序定人表上中应【汉书古今人表泰伯仲雍均居第二等】地纪呉甄胄【见陆广微呉地记】祠沿汉永兴到门帆叶卸【陆防诗让王门外开帆叶】倚郭殿檐层行潦苹长荐平墟墓未崩友于同一庙【皮日休诗一庙争祠两让君】栖止必双凭熟食均笾豆文身判股肱独存冠黼冔不散发鬅鬙【史记索隠引世本文雍是熟食故字熟哉攷文身被发止雍一人】逊位翻追王浮家乃诞登典仪咸秩久斋宿有司恒芭舞经春演灵旗练日升官桥行坦坦【近庙有至徳桥】社鼓奏鼟鼟霸业诸孙歇丰碑异代増斗牛含气象乌兔信环縆议礼邦人懈弥文俗吏憎渐疎胞与翟下遣簿兼丞画绘添竒鬼【潘凯记祠两庑下土妖木魅诡形罔象编氓匄福膜拜乞灵】牲醪减旧秤但令巫史祝罕覩蕙肴蒸断础方花湿空廊蔓草艿青虫晴挂树苍鼠暗窥灯迩者
　　鸣銮至恭惟嘉惠承为章倬云汉题扁照觚棱过客争趋谒其谁免战兢杏梁浮震泽栗主配延陵坠典勤分掌【同时范文正程明道宗忠简诸祠降　御书扁额】恩言尽服膺法施民矢报终古洁铏防
　　山塘纪事二首
　　寒食山塘路游人队队偕桁杨充辠隶箫鼓导神牌红粉齐当牖银花有堕钗殷勤短主簿端笏立阼【类篇丛租切】阶【呉俗迎城隍神至虎丘道士以王珣地主袍笏立阼阶延至厉坛】
　　神来官道拥祝祭厉坛仍活脱青袍引纵横绣幰乗巫风书具训奢俗礼宜惩手版纷纷集吾怜张季鹰【呉俗土谷神城内外各十多以手版迎城隍张翰祠葑门外亦与焉】
　　夏日杂兴二首
　　五月新苗绿上衣农人占雨荆扉墨云合处斜光露无赖蜻蜓千百飞
　　桐隂细细白花攒吾爱吾庐暑亦寒纵少围棊消永日也应骑马胜麁官
　　题装潢顾生【勤】卷二首
　　梅边亭子竹边风添种梁园一捻红不独装池称絶艺画图兼似虎头工
　　过眼云烟记未曽香厨争借理签幐残山剰水成完幅想像张龙树不能
　　得三十五弟【彞爵】杭州书
　　司训吾家弟封书忽见招红荷花十里开到定香桥
　　寄讯龚御史【翔麟】
　　江桥卜筑意麁安闻道田居十亩寛不使车尘喧戸外尽容山色到檐端灯前绿酒双鱼洗雪后红衣一钓竿料得
　　时巡春有信种花应许上楼看【近年毎逢车驾巡幸一至杭州】
　　送高【佑釲】之江寜二首
　　尘衫破帽独支笻重向金陵寄客踪试上风香层阁望至今犹剰几株松
　　青衿文字国门编暇话姚翁结客年【翁字北若念祖友壻】快意黄金随手尽秦淮一道拥灯船
　　汪侍郎【霦】携仲子【阙】　夜过二首
　　解缆童儿塔【侍郎从海寜至】抽帆长水村剧谈无夜禁密坐觉冬温雀鲊披緜重鱼头漉酒浑回思燕市饮凋谢几人存
　　十载疎芳讯崇朝去考堂楚歌休懭悢呉语自清狂旧雨西牎在空林朔吹长阿戎飞动意离席倒诗囊









　　曝书亭集巻二十一
　　钦定四库全书
　　曝书亭集巻二十二
　　翰林院检讨朱彞尊撰
　　古今诗【二十一】
　　强圉大渊献
　　宿陆上舍【稹】听雨楼
　　客鬓已星星小楼听夜雨昨日海棠花飘落知几许早有私虾蟇聒聒草根语
　　天平山谒范文正公祠
　　范公祠屋此山中石笋抽萌万笏同遗像依然穷塞主义田不改旧家风归来散绢三千匹没后题碑四五通近覩
　　天书银牓在年年秋色照丹枫【康熙四十四年御书济时良相扁悬诸南檐祠有老枫三十本】
　　由上沙登灵岩山寺有感书壁
　　溪桥烟栁晓参覃莹拂才过三月三人自雨中来雨外路从山北转山南遗民老结莲花社开士高居燕子龛茶板粥鱼消歇后空余井谷上方甘
　　胥口
　　胥口如绳直吴船比屋高往来陵雨雪歌笑涉波涛浅碧摇新栁夭红露小桃近年浮宅惯未觉此身劳防集张上舍【士俊】水周林同诸君分韵得人字
　　岸上牵船思曼水中筑室灵均客来何者是客客去此中有人
　　石湖
　　吴下长为客舟行不计程过桥湖水阔隔岸野云生寒食谁温酒深村亦卖饧农人占甲子最喜上方晴
　　高丽蓡歌赋谢纳兰院长【揆叙】
　　若稽古帝伊耆穿九井御六螭百谷既播雨露滋蒸民乃粒无阻饥维帝念人寿之不永稽首再拜就泰壹小子而问之小子前致辞养生固有道曷不施赭鞭鞭百草尝其平毒审其寒燠【乌皓切】别君臣异湿燥或冬而萌或夏而槁丰者茀蔓者抱鼎用饪臼用捣防咀三百六十五味着为本草经授诸医师俾雠讨山娟娟兮树蒙蒙爰有紫衣童子歌宵中瑶光之宿帝车尾散为仙卉三桠五叶各一丛人衔鬼盖海腴名不同是为土地精肩股各具体有时黄口儿土中啼不已高高羊头冈深深虎穴厎立苗团紫云结子堕红米晋上党赵邯郸逺而新罗百济根结蟠我昔于高丽图经曽览观胥余启宇后朝鲜世世称外藩森罗三千七百岛四至八到提封寛域中生蓡类羊角其上椴树清隂攅春州产尤嘉坚白少垢瘢闻诸辽阳土木搰地先以热汤野炉煮何异都蔗去汁方登盘此邦之人日炙风戾乾元气不损形神完珍药岂易得恒愁致者难纳兰学士相于久忆别重逢嵗在酉三面山临一面江【学士游韬光句也】诵君清诗不去口今春鳯舰复时巡扈从依然八十一车后朝来帐殿喜合并悯我形枯貌黧丑分我神草凡百茎投之几案铿有声五加一把安足道爱玩不异懐中琼服之洗忧恚定心气益神智还精髓失笑颇类西域之骆驼口不能嚼左右齹老眼秤星浑不辨刀圭约略付锉作诗报学士竒觚急就有媿卢仝马异刘义何
　　过龚御史【翔麟】田居留饮即席赋
　　兰台有柱史敢谏名不虚奋舌弹将相收身还里闾性不爱肥腻筑室田中居田中何所有活水清不淤竹依上番种撰辰日鉏十枝五枝花一寸二寸鱼篱下舴艋舟门前觳觫车虽然在城市俗务已渐疎交谪无孺人著录付小胥晓督芸鼓芸宵从渔父渔我来适孟夏乍见莲叶舒芦藩打桨入直前上阶除是日新雨后决决鸣沟渠一孙扶藜杖【桂孙】二客停笋舆【查编修嗣瑮家上舍思賛】主人略礼法小摘园中蔬山庖逺羶腥俊味颇有余日长语杂乱要勿及除书学稼既有懐老农岂不如清诗唐宋间流传相叹誉幽栖洵可乐竒服遂厥初试观褦襶子有若穷相驴团圞日旋磨进退皆牵挐对此淡荡人物外心相于躬耕许我耦愿言期溺沮
　　初夏湖上同佟学士【法海】贾编修【国维】查编修【慎行嗣瑮】泛舟学士纪之以诗遂和其韵
　　新晴最可娯天朗片云孤莼腻鱼王墖莺娇桞浪湖水亭施步障风幔结流苏今夜弄明月千金此一壶
　　玛瑙寺陈阁老行馆
　　宝胜湖边刹峰连葛岭青过桥
　　行殿近散直小车停野饭移厨速山泉入笕听只愁宣唤至容易别岩扃
　　武林逢郑高州【梁】
　　高凉太守鬓成丝青眼看人似旧时桐树半生无改色蟹螯一手尚坚持后来领袖归才子老去云烟胜画师别久重逢转倾倒七言三复晓行诗【太守右体不仁左手犹能作画其晓行诗云野水无桥牵马渡晓星如月照人行赋景最工公子性有才名】
　　饮查编修【慎行】寓楼二首
　　颠毛初白与僧同【编修取苏学士僧卧一庵初白头之句自号初白庵主人】逐队仍趋朶殿东恰喜行厨樱笋熟系鞵且对一渔翁【唐学士系鞵坐玉堂】高馆江湖左右开三缾防酒倒官醅十年旧事篝灯话此夜方舟泊钓台【戊寅四月同编修入闽】
　　杉青牐别佟学士【法海】
　　跁跒题纨扇湾洄住防舲合并曽几日相送落防亭
　　曝书亭得孙学士【致弥】都下札
　　杖藜还借短童扶暇觅筠牀雀粪洿典籍曝余翻散乱田园归后转荒芜病蔬几见连筒灌薄酒生憎入市沽差喜故人遥记忆八行书肯报潜夫
　　苦旱茗饮乏水戴秀才【锳】以所蓄天泉见惠率尔赋诗
　　浮玉山曤两目荆溪桥断百渎吾家长水口夏至不没狗村农鸣钲踏水车有如赴壑之修蛇青天无云赤日午相与结队捞鱼鰕忽焉长水涸水车无声泥上阁东臯种禾禾渐焦南山种豆枯豆苗紫茄黄半灰朽安得旧井寒泉浇朝来约童子越阡度陌汲湖水昨行五里今十里斯时老夫出亦愁入亦愁躁类楚沐防喘似呉耕牛既不能喝三江五湖倏倒流又不能使龙跳蛟舞拔老湫升斗之水何从求戴生前一言家有泉两罋须防担仆来打门遽相送乐莫乐且先尝何减三危之露九醖浆竹火炉氷瓷盌鹰觜长雀舌短饮罢北牎眠月轮又新满仰面问金波那不丽天毕雨滂沱何辜今之人忍令秃发女妭市也来防娑【生自柘湖还言半妭见乍浦】
　　寄郑秀才【元庆】
　　郑生五亭住四面白苹香竹树旱无恙湖田低不妨图书宜后定天气欲新凉近得苕溪集【南渡刘一止诗文】期君读草堂
　　更舞蛟石为蛇蟠石纪之以诗【并序】
　　府治东徐少卿祠有苔石竒古土人目曰舞蛟传是花石纲所遗然至元嘉禾志明栁琰邹衡赵瀛三志均不载未析所从来按元慈谿黄玠弁山小隠吟录有为濮乐闲司令作蛇蟠石歌乐闲家濮院意明初产入官后好事者移置此地尔妄拟李白更九子山例书之禾录石以舞蛟名未若蛇蟠古试诵弁山吟图经犹可补吴甥【振武】用指头作画花竹翎毛草虫山水毕肖异而赋长歌
　　轩皇曽列素女图虞帝欲观古人像禹铸神奸贡牧金康模酗酒丰侯相周官设色之工五画绘由来有専尚彼时防恬笔未制安得中山管城様不知渲染用何物藻火山龙授师匠指头作画旧谱希巧者未述知者剙吾家贤甥罢官久玉桂国中少倚仗林泉高致颇轶伦往往得钱埽屏幛入春放溜始归来啜粟承欢北堂养田园松菊纵荒芜且免折腰走俗状萧晨访我梅会里小艇恰乗新水涨开顔并对竹垞竹一技尤精难比伉先施淡墨后浓墨食指兼需巨擘将有时爪痕抽药苖有时指节成花当雪禽不数唐希雅风蝶何殊秦友谅少焉涤砚写山水茅屋苔矶雅清旷斯须涌出八九峰瀑布飞流树穿浪钉头鼠尾信手皴程奕屠希见惆怅漆园以指喻非指天地一指巧相况觏尔新图扪指成使我衰年一神王移家思避消夏湾嵗旱湖田定无恙角里棃容客至尝毛公坛许人扶上橙黄橘绿及是时十幅蒲帆趋所向甥能从我赋近游共醉山家隔年酿
　　南垞晩歩同王生【浤】
　　荷风刚罢浴兰畹已新凉高树下归鸟小牎明夕阳蛇牀秋草徧鱼尾暮霞长老圃论生计才收一棱姜
　　过李上舍村居
　　偕行十亩桑外并坐千年树根猗玕子无恶客武夷君有曽孙【元结自号猗玕子以不饮酒者为恶客上舍六十已得曽孙】
　　五毒篇效曹通政【寅】用其首句
　　南虫毒头北虫尾以类名防緫为虫五者濳行疾如鬼谁与防笔绘作图一一狞劣殊形模五月五日张戸枢呜呼之虫螫人遇所触谋及乃心祸斯酷世间无如倮虫毒
　　送筳占杨叟还庐江
　　桐帽椶鞵氷雪容山茨归卧枣香浓琼茅欲就灵氛卜知近浮槎第几峰
　　雨集平山送查编修【嗣瑮】蔡舍人【防】方上舍【世举】唐明府【绍祖】入都二十韵
　　金飇敛行潦绛叶鸣凛秋晓雨原上来枯桑落荒沟筠车北冈路径尽知所投平山表遗迹经始欧九修手移新堂栁绠汲洌井流至今防槛曲诗版存王刘吾来堂未建再至乃登楼未知百年内绀塔能复不一萧【旸】二卞子【恒乆澍】载酒罗庶羞征鸿适来賔鸣鹿迭相求翩翩羣雅才簦笠偕燕游江光涌平楚草色连遥洲淮南十一郡千里极望收同人齐所愿于野获良谋查蔡金闺彦方唐才士尤将从畿南驿直抵山后州岂曰无裳衣客子在道周感彼蟋蟀唱役车何时休燕南赵北际慎勿久滞留且复饮沉顿率意成狂讴
　　纪梦作
　　北山叟卜南山宅言归北山人不识山家黒犬两耳黄独木桥边吠行客柴门之下水淙淙枳篱以外花茸茸偶然鞭犬失青竹化作羊须一白龙
　　送程秀才【元愈】还宣城【梅孝廉庚女壻也】
　　花飞春水都官句山抹微云女壻诗送子羊头车一两满林柿叶正红时
　　嵗暮送张生【星】还吴
　　四野同云淰淰寒只应小住共春盘懐归潘岳真多事遗挂重思面壁看
　　着雍困敦
　　五言赋鸭馄饨
　　禾俗养鸭儿乐府歌阿子一雄挟五雌累百唼长水方春鷇将出生意不可止要术啄菢宜帀月雏定起浅夫计欲速火攻迭运徙半体形已呈忽焉混沌死他邦尽弃掷吾党独见喜【乡人目曰喜弹】铏童屑椒桂灶妾洗毛髓色淆黄白斑敛浆汁滓鸭签哂东京鸭防屏南史既免治刀砧兼弗齼牙齿以之号馄饨莫审所自始得非饮食人桐江方万里记取秀州门竹杖扶入市【万里竹杖诗跳上岸来须记取秀州门外鸭馄饨】至今七十坊【至元嘉禾志载坊巷七十】馔法传伍氏物微爱憎殊留賔姑舍是二子下箸贪【桐城方世举嘉兴李宗渭】谓足胜羊豕作诗赏逸味虚谷同一揆不知天地间何者真好美试问厨烟生曽否动食指
　　送李上舍之济南谒新城王尚书
　　海右惟济南具饶山水趣侧坎趵突泉单椒华不注汇为莲子湖七桥从坦步尚书宅新城道重东山傅丝竹匪所耽骚雅乃先务林端有啸台池北但书库著录几千人片言等坟素李生辞菰芦高山动遐慕譬诸骥騄姿孙阳宜一顾莫因签程迂直趋九河渡送行吟短章心飞蚕尾树【蚕尾山房尚书著书室也】
　　九日篱菊未放桂有余花里中诸子过出金华酒小饮分韵得小字
　　丛桂落余花双缾出清醥我客不速来毋论户大小冷笑登高人牵拂风林杪
　　潘检讨【耒】以方竹杖见赠赋谢
　　天台方竹杖絶胜万年藤九节仙人斸兼程衲子能免寻篮轝坐且喜石桥登准拟池南岸晨朝相菊塍
　　徳藏寺咏古迹五首
　　双塔
　　寺门双塔并夕照挂林西影落东湖曲参差终不齐
　　梓径
　　入寺一径分文梓昔无数想见独吟人赤脚踏红雨【赵王孙孟坚有诗】
　　浦花堂
　　百里鲁公浦风荷岸岸香金沙谁布地传是道宣房
　　松风台
　　松树已无榦松风旧有台华亭初不逺定有鹤飞来
　　山月池
　　海山一片月终古照池水当年人定钟声闻十八里【事见鲁应龙闲牎括异志】
　　天游观歌寄赠崇安王明府【梓】
　　昔我登武胜絶天游观诸峰罗舄下一亭表天半水纹断续流石骨隂阳判药罏茗盌不外求谷鸟林猨迭相唤老夫高寻豁两眸坐久嬾下﨑岖丘夕阳满树岚翠浮白云忽起山之幽须防逢逢涨岩壑仰视昴车井钺参旗收怳如置我不系之虚舟蓬莱方丈海外州天鸡乍唱旭日旦依旧列岫仍环周回思此地神物怪疑讵可测愿为道士骖驾白鹿骑青牛年今八十行叹复坐愁安得九节竹杖扶我重上仙掌之峰头闲吹铁篴弄明月干鱼饭长勾留郃阳王子今为宰诗思潘江文陆海仙才自合治仙山一鹤一琴恒并载櫂歌九曲和元音逸韵清锵音欸乃书院琳宫次第新陈丹暗粉更番改昼帘暇日考图经祠禄题名旧章在骚人初度先春期玉梅早发瑚枝邑人跻堂齐介睂颂侯戬谷无不宜三浆十酒斟满巵亦有鼔板兼歌师当筵漫奏賔云曲明府自有白雪阳春辞
　　查二编修弟【嗣瑮】煎锡为洗头盆注水扶寸江行恒自随乃以脱赠赋五言诗纪事
　　查仲华山顶曽窥玉女牎洗头无俗具注水爱深缸巧匠工煎锡骚人利涉江尘容许三沐赠我载归艭
　　题盛叟生圹
　　宜山居士抱诗癖老傍南湖度幽宅莫嫌丙舍少儿孙且免他时卖松柏
　　题张平山水墨明妃出塞图
　　画师徧写春风面杀粉研朱緫未娴似此澹描翻絶世按图谁复诋平山







　　曝书亭集巻二十二
　　钦定四库全书
　　曝书亭集巻二十三
　　翰林院编修朱彞尊撰
　　古今诗【二十二】
　　屠维赤奋若
　　寄查山张上舍二首
　　昔访查山麓梅花香满头筠车三日坐日日醉层楼八载负前诺今年春可游老夫无那嬾风雨返孤舟传说幽栖好经营与旧殊立碑先墓侧注水小山嵎路近通香海帆轻截太湖不知熨斗柄更插几千株
　　送施生重游武三首
　　止止庵深旧下帷焙茶捣纸逺如期春山一路无啼鸟涧水声中到武
　　度岭虹桥架壑舟无妨仙侣暇重游修琴载酒途非逺谁道山中不可留
　　隐屏峰后石苍黔百丈传闻挂水帘好事畊渔曽不到图经借尔后游添【呉人徐达左洪武中游武绘九曲之胜不及水帘洞畊渔子达左自号也】
　　野老
　　学易村夫子劳劳六寸心卜钱求汉铸新得火珠林
　　题曹通政【寅】思仲轩诗巻
　　芜城鲍明逺古调李骞期眷念同懐子因题思仲诗春塘宜入梦柔木易生枝更放过墙竹浓隂使院垂【公弟居此植杜仲一本于庭故以名轩】
　　真州客舍对雨
　　夏日北风起殷雷闻再三黒云奔万马俄顷徧天南骤雨散银竹乖龙回碧潭何来双白鸟犹自舞毵毵
　　魏谕徳【学诚】调鹤图
　　蔚州才子嗣清尘藻鉴持衡识曲真画里归装无长物一双舞鹤比长人
　　项叟小像
　　花开一百五日月明二十四桥君家大好山水偏爱蒲团寂寥
　　五月晦曹通政【寅】招同李大理【煦】李都运【斯佺】纳凉天池水榭即席送大理还苏州
　　天池南有楼天池北有楼纳言北楼下招我池上游轩牎拓四面地洁无瘢疣解衣挂短桁舍坐临清流绿杨万千丝花鸭六七头徐闻水车响少待鱼罾收须防二李至各各情绸缪小胥摇大扇四座风修修兰肴屏肥腻苦露获所求古来避暑饮岂必量觥筹东园久不雨老树焦烟浮青虫高下堕吐丝若缀旒斯时墨云升或跃在渊蚪因之鸣垤鹳且免喘呉牛有渰虽不作气已如凉秋大理起避席叠櫂还武丘主人不忍别小舫尾中洲峭帆十八幅破浪同飞鳅榜人有常程歧路难久留分手文山祠日暝回孤舟
　　守风步示沈秀才【翼】二首
　　连樯水沉铁鹿四面风吹石尤东泽曽留绮语请看月上洲
　　朝霞欲雨不雨归路愁水愁风长江广轮寻尺此事何关钓翁
　　丹阳道中
　　丹阳三里城两桨一舟行鸡犬家家静菰蒲岸岸生过桥斜照敛出郭小车鸣不比洲渡波潮信宿惊
　　蛓
　　化益作将军百虫各率职周官去防黾庶蛊攻必力苟或害田功恶其伤稼穑食苗心曰螟食苗叶曰食苗根曰蟊食苗节曰蠈秉畀炎火焚田祖首罚殛嗟蛓本末微坏户易潜匿花儿匠太慵埽除失记忆主人五亩园曝书亭在北树之桃李梅三面少柴棘履道坦且幽穿径曲而仄薫风来自南绿隂浄如拭睍睆黄鸟音缤翻翠禽翼藻景爱静观悠然意独得不意蛰者苏鬭生累千皕缥碧黄朱斑文采假缘饰依倚族类繁党附蛅蟴防诵诗三百人其名或未识上树少却行缘裳无惧色一毛散空际中者立受厄小儿女至顽敢怒不敢即传闻官虾蟇嘘气出胸臆之虫在林梢蠢动自颠踣又闻小花鹰飞掠来海国惯伺之虫尝不避弋人弋二者均莫致俾尔横暴极桑柘以飤蚕村姑有定则赋芧自狙公朝暮禀部勒岂若是物贪叶叶乃尽蚀有若人秃鬝又如鸟希革歧枝结棼丝遗矢类深墨大哉造化工生物固不测巨或肆饕餮小亦具凶徳荀卿原性恶斯言信刚直嵗序迭环周时运互通塞商飇一以凉流毒自然息
　　赠呉下张生【星】
　　一道莲泾直到门粥鱼茶版共晨昬郎官石柱书无敌甘白先生里尚存五载匡庐曽结社全家昙壤近成村看君用笔形交让足比西京缪篆痕
　　檇李
　　佳果先秋熟来禽也不如瑶光珠斗散青简素王书痩地翻宜嫁柔条亦易舒最防黄雾塞务使绿隂疎暑暍浆偏润风吹粉未除丰肌须小摘纎核乃中虚销夏吾乡好分甘佛寺初曽留西子搯当食转怜渠
　　查编修弟【嗣瑮】家上舍【思赞】书来许以七夕见过愆期不至漫赋
　　星期逾七夕露坐判三更河汉夜无影梧桐秋有声愁嫌桦烛短凉觉苎衣轻可是乌巾酒连船载不成
　　蟋蟀二首
　　暑退隂虫健无端处处吟起看河射角坐久院横参易入羇人耳潜惊嬾妇心物微甘在野何用苦追寻已被村童拾寜容古础藏呈能矜小勇作气恃方刚寸草心挑战千钱注看塲冷盆宫様巧制器自宣皇
　　送徐甥【焞】之豫章三首
　　涪翁诗派授诸甥中有师川调更清我亦南州矜宅相雁池赋雪早知名【西江诗派山谷甥居其四】
　　绣鸭滩头水满矶豫章西去一防飞心伤慈母停鍼线临发谁缝九月衣
　　南浦停舟雾雨迷登临两度倦留题风流输尔秋屏阁帘幙看山尽卷西
　　社日送燕和查编修【嗣瑮】
　　好去炎州燕高秋别翠櫺旧巢非不恋社鼓最愁听寄讯谁书札翻飞几驿亭自今诸怯薛恣放海东青
　　村夜
　　山昬月未明木落霜初降何处夜归人一犬吠深巷顾孝亷【嗣立】过访村居即席懐汪【泰来】郭【元釪】二征士二首
　　鉴曲归狂客高阳命酒徒披緜黄雀腻入手紫螯麁道逺资双屐【孝亷将逾庾岭】宵长判百觚新诗喜同调端可傲江湖
　　歙郡汪文学江都郭秀才圭璋宜特达时命乃邅回丧子怜东野留賔少上台合并愁未得与子且衔杯



　　曝书亭集巻二十三
　　钦定四库全书
　　曝书亭集巻二十四
　　翰林院检讨朱彛尊撰
　　词【一】
　　江湖载酒集【上】
　　霜天晓角【早秋放鹤洲池上作】
　　青桐垂乳容易凝珠露一缕金风飘落添防防豆花雨帘户翦灯语草虫飞不去坐爱水亭香气是藕叶最
　　多处
　　髙阳台【并序】
　　呉江叶元礼少日过流虹桥有女子在楼上见而慕之竟至病死气方絶适元礼复过其门女之母以女临终之言告叶叶入哭女目始暝友人为作传余记以词桥影流虹湖光映雪翠帘不巻春深一寸横波断肠人在楼阴游丝不系羊车住倩何人传语青禽最难禁倚徧雕防夣徧罗衾　重来已是朝云散怅眀珠佩冷紫玉烟沈前度桃花依然开满江浔钟情怕到相思路盼长隄草尽红心动愁吟碧落黄泉两处谁寻
　　栁梢青【和沈山子西湖后游之作】
　　障羞罗扇花时犹记者边曾见曲录阑干玲珑牕户也都寻徧　两峰依旧青青但不比眉梢平逺第一难忘重来崔防去年人面
　　原作　　　　　　　　　【嘉兴】沈　进【山子】
　　十二重楼是谁珠箔双掩银钩桃叶春潮杨花暮雨一段闲愁　飞来沙际轻鸥芳草外春风旧游团扇歌残罗衣试罢人上兰舟
　　清平乐【秋雨宿灯公山房】
　　秋林风绛钟乳霜初降应有愁猿来聴讲吠犬寥寥深巷　眀星无数茅檐披衣转觉寒添不是山中无酒何妨一醉陶潜
　　忆王孙
　　黄芦红蓼白苹洲一水东西南北流旧日秋娘尚在不石桥头栁外斜阳花外楼
　　又【夜泛鉴湖】
　　天边新月两头纎镜里晴山万防尖小櫂乌篷不用帘夜厌厌渐觉微风衣上添
　　生查子
　　双眉澹逺山一髻簮寒玉铅粉防曽施最好新妆束江月去茫茫不照春船宿空有酒如泉难聴琵琶曲醉太平【题姜开先赠歌者李郎秦楼月词】
　　支郎眼黄何郎粉香尊前一曲肠爱秦楼月凉　公羊谷梁【郑清之送新姜诗公羊谷梁并出一人之手其姓则姜葢四字反切皆姜字】鄱昜括苍词人试数诸姜算尧章擅塲【梅山姜特立括苍人】
　　附原作秦楼月词　　　　　【防稽】姜啓
　　天下李一般柯叶分仙李分仙李东西南祖故家苗裔　汉时有个延年李唐时有个年李年李崔九堂前岐王宅里
　　女冠子
　　莺篁软语小店槐阴无暑索寒浆一笑千金值双蛾半额长　爱他黄竹子织就女儿箱那得银釭下巻衣裳
　　望湘人
　　爱兰风两岸梅月半墙浣纱溪上曽住歩障教移烛花渐灺依约斜窥帘户虎仆毫尖麋丸墨淡倩题诗句记恁时卓女含情比我相如词赋　愁思孤帆朝暮奈双鱼消息未传幽素到香径重寻祗有碧桃千树晩緜扑栁晴丝巻燕尽自飞来飞去浑不见人面重门虚忆画中睂妩
　　思越人
　　小门关深径转昔年曽醉秦楼笑撚画裙青案底教擡纤手藏钩　临行指我相寻路镜湖一曲西去绕遍湖塘乌桕树知他门掩何处
　　探春令
　　雈苻夜火那年屋角伴人惊走对银湾脉脉含情乆不道是相逢骤　露华如雨凝髙栁滴单衣凉透到归来始悔轻分手已许我携罗袖
　　桂殿秋
　　思往事渡江干青蛾低映越山看共眠一舸聴秋雨小簟轻衾各自寒
　　更漏子【呉江秋泛】
　　橛头菱叶港十里冷枫门巷江八测栁千条赤阑第四桥　煮鲈香聴鸭语莫恨舟师催去空翠淡夕阳孤飞帆度石湖
　　采桑子【梧宫咏古】
　　何年越客千丝网网住西施看杀呉儿贮馆娃宫得防时　离筵白纻歌才罢抛了西施逺去黄池冷笑夫夫真个痴
　　满江红【金山寺】
　　巨石孤根作【去声】弄出寒潮呜咽映焦山逺树蒜山晴雪水品中泠谁载取钟声两岸何曽歇试层层路转妙髙台帘齐揭　哀笛响风鸣叶楼静沙沉铁望扬州一片海云明灭浪里江豚空自舞天边塞鴈飞相接把题诗张祜问山僧犹能说
　　又【呉大帝庙】
　　玉座苔衣拜遗像紫髯如乍想当日周郎陆弟一时声价乞食肯从张子布举杯但属甘兴覇看寻常谈笑敌曹刘分区夏　南北限长江跨楼橹动降旗诈叹六朝割据后来谁亚原庙尚存龙虎地春秋未辍鸡豚社剩山围衰草女墙空寒潮打
　　风蝶令【石城怀古】
　　青葢三杯酒黄旗一片帆空余神谶断碑镵借问横江铁锁是谁监　花雨髙台冷胭脂辱并缄夕阳留与蒋山衔犹恋风香阁畔旧松杉
　　卖花声【雨花台】
　　衰栁白门湾潮打城还小长干接大长干歌板酒旗零落尽剩有渔竿　秋草六朝寒花雨空坛更无人处一凴防燕子斜阳来又去如此江山
　　喝火令
　　豆防熏香匼防榔润小唇丫兰斜插晕妆新输与金钱多少看取浣纱人　无意曽窥宋多愁易感甄画楼蛮蜡射南邻那不当牕那不巻帘频那不收灯时候月底踏芳尘
　　菩萨蛮【东筦书所见】
　　佛桑花谢蕉心重墙阴浪蹙沙文拥何处采珠还素馨添两鬟　生香藏肘后琐细兼红豆一唱摸鱼声都来月下聴
　　东坡引
　　纤罗轻似葛遥山横似抺樽前祗见银河阔何人花底活　云鬟愁軃玉钗休拔更纤手檀槽拨月斜聴到歌声滑六幺花十八六幺花十八
　　酷相思【阻风湖口】
　　社鼔神鸦天外树见渺渺江流去向晩来石尤君莫渡大姑也留人住小姑也留人住　杜字催归朝复暮转把归期误尽灯火孤篷愁防许风急也声声雨风定也声声雨
　　好事近【效朱希真渔父词】
　　新月下洲重露渐成涓滴尾渔灯红逗映萧萧芦荻　偶然鼓枻度金山夜乆梵钟寂一缕朝痕催送报隔江风笛
　　前题　　　　　　　　　　　李　符
　　辟塞旧时湾留得橛头小数徧生涯安穏只浮家去好　鸳鸯湖水尽寛闲容我翠纶钓荡入菰芦不见有何人寻到
　　洞仙歌【呉江晓发】
　　澄湖淡月响渔榔无数一霎通波拨柔橹过垂虹亭畔语鸭桥边篱根绽防防牵牛花吐　红楼思此际谢女檀郎防处残灯在牕户随分且攲眠枕上呉歌声未了夣轻重作【去声】也尽胜鞭丝乱山中聴风铎郎当马头冲雾
　　有有令【计甫草索赠呉僮时来】
　　樽前须记记取小名儿时来方见你年便周三五看秀靥依然媚是天生付与骚人苦吟不足添他憔悴　南北相携万里且缓作五湖归计镇日牋裁藤角洗砚收龙尾钞诗更防人意问伊故里可有个延年女弟
　　南楼令
　　春水到门长春芜绕径香好花枝未隔东墙来往花阴仙犬熟已无意吠刘郎　旧事费肠支机片石旁便金梭投也何妨暗悔当时真个错无一语但形相
　　眀月引
　　小红楼上有红妆是萧娘是韦娘闻说他家惯自画眉长扇又逺遮帘又下暗尘起紫骝嘶向夕阳　夕阳夕阳断人肠柳半塘花半墙数也数也数不尽塘上鸳鸯偏我相思人到独眠牀若遣个人偷嫁我两桨打春潮送故乡
　　蝶恋花
　　碧浪湖寛天水接郭外晴岚佛髻三云叠才见黄花开穏贴一般也有悠扬蝶　何处飞来江上楫妹是桃根姊定名桃叶赋就闲情添口业砑罗却羡湘裙褶
　　玉楼春
　　旧游聴说临卭路垆畔烧春夸卓女不同新寡更风流断续巫山朝暮雨　遥峰眉样应如故只有琴心难寄与从前翻恨是相逢刚道胜常看又去
　　殢人娇【赠女郎细细】
　　絶小唇朱无多眉翠算舞腰楚宫有防犀心一线栁条通体比燕燕虫虫也还纎媚　易露帘前最宜怀里借片石迷藏花底一分难减千丝得系待社日归来与伊相对【用东方生细君语也】
　　似娘儿
　　镜约总难谐十年事雨絶云乖苎萝未嫁西施日兰桡曽并画楼曽共香径曽谐　眀白逗春怀纤纤歩引上重阶小屏风对鸳鸯浴无言半晌替他整髻翻溜金钗
　　玉抱肚
　　桥头官渡沙头烟树放归船碧浪湖中短篷同聴疎雨恨参差朔鴈何苦又惨澹江天呌秋暮城隅渐近隠隠梵鼓临当去重【去声】分付　少别经年相逢地单衫伫立知谁画眉妩好春儿过了都无绪好夣儿作【去声】成都无据限仙源百尺红墙翠禽小小不度断魂难诉　从今忆旧事凄凉尚堪赋但只怕你朱顔在也非故水又遥山又阻便成都染就牋十样也写不尽相思苦
　　梅花引【苏小小墓】
　　小溪澄小桥横小小坟前松柏声碧云停碧云停凝想往时香车油壁轻　溪流飞徧红襟鸟桥头生徧红心草雨初晴雨初晴寒食落花青骢不忍行
　　沙塞子
　　白头无頼到西泠浮小艇爱问南屏依旧是风荷十里浴鸟沙汀　酒徒一半已凋零重过处酒幔犹青有多少酒罏旧事诉与谁聴
　　惜分钗
　　云鬟腻眉峰细小唇秀靥天然媚比红儿更风姿一捻何人得似腰支师师　李波妹桃根姊横波微露千金意玉交巵乍同持漏鼔无声未是归时迟迟
　　百字令【富春道中】
　　柁楼侵晓望樟亭木末雾收川净谁把钱塘犀弩射冲落惊涛千顷覇业孙郎髙风严子毕竞论谁胜西台寂寞更何人埽岩磴　最爱踯躅花繁画眉啼处髙下穿红影十载重来头已白愁对清江如镜沙际鸬鷀门前乌桕引我移家兴罛师渔父结邻尽许相并
　　秋霁【严子陵钓台】
　　七里滩光见拥树归云石壁衔照渔火犹存羊裘未敝只合此中垂钓客星曽老算来无过烟波好况有个偕隠市门仙女定娟妙　当此更想去国叅军白杨悲风应化朱鸟翠微深鸬鷀飞处半林茅屋掩秋草歴歴柁楼人影小水逺山逺君看满眼江山防人流涕把莓苔埽【子陵梅福女壻叅军谓谢臯羽西台恸哭记有化为朱乌兮将安居之歌】
　　祝英台近【任城登李太白酒楼】
　　女墙低官栁暮俯首眺齐鲁冷缀苔钱断碣眠方础最怜酒酽花浓好春闲度更谁解金鱼换取　啓尘户遥见十里帆樯催人动津鼓翠杓多情容我醉方去待他眀月髙时临风歌处也未许此翁千古
　　百字令【度居庸关】
　　崇墉积翠望关门一线似悬檐溜痩马登登愁径滑何况新霜时候画鼓无声朱旗巻尽惟剩萧萧栁薄寒渐甚征袍眀日添又　谁放十万黄巾丸泥不闭直入车箱口十二园陵风雨暗响徧哀鸿离兽旧事惊心长涂望眼寂寞闲亭堠当年锁钥董龙真是鸡狗
　　又【为曹使君题江南春思图】
　　平林缥缈望江南春色依依堪恋二水三山愁未了犹有参差宫殿十四楼空斜阳细栁系马谁家院伤心王谢旧来惟剩双燕　最忆一曲秦淮浮桥断板巻飞花如霰目极寒云千万里吹起惊沙人面记取扁舟挂帆归去料得长相见新愁防许六朝芳草吟徧
　　菩萨蛮【登云中清朔楼】
　　夕阳一半樽前落月眀又上防干角边马尽归心郷思深不深　小楼家万里也有愁人倚望断尺书传雁飞秋满天
　　栁梢青【应州客感】
　　金鳯城偏沙攅细草栁擘晴緜九十春来连宵鴈底防日花前　禁他塞北风烟虚想像湖南扣舷梦里频归愁边易醉不似当年
　　多丽【送王懐仁谪官西安经歴】
　　满长亭落叶西风残日绾青丝劝斟别酒一杯知共何夕且踟蹰路岐执手莫愁他急管横笛五斗犹分双鳬自在此行千里更湏努力到防事药囊丹灶清昼甚闲适争夸道参军未老幕府长揖　有髙捧金人露掌削成玉女峰色好清秋乐游原上逺胜沙南战云黒北斗秦城西京汉苑登楼王粲防殊昔防桥外也应寻徧风雪定相忆看来嵗芳树陇头寄我消息
　　上行杯
　　朝雨渭城歌罢栁烟深杏花开乍细草无边青满野又早夕阳西下南浦送君斟玉斝驻马珍重意莫辞把
　　清平乐【马邑道中】
　　客何为者日月风尘惹燕子春来秋又社万事不如归也　家书字字行行秋深只道还郷不信行人更逺黄沙白草茫茫
　　采桑子【云州书感】
　　去年一丈天山雪冻鹊枝头畅好春游到得春来祗是愁　炎风匹马黄尘里又盼清秋凉月南楼到得秋来总是愁
　　消息【度雁门关】
　　千里重关凭谁踏徧雁衔芦处乱水滹沱层霄氷雪鸟道连勾注画角吹愁黄沙拂面犹有行人来去问长涂斜阳痩马又穿入离亭树　猨臂将军鸦儿节度说尽英雄难据窃国真王论功醉尉世事都如许有限春衣无多山店酹酒徒成虚语垂杨老东风不管雨丝烟絮
　　满庭芳【李晋王墓下作】
　　独眼龙飞鸦儿军至百战真是英雄沙陀去后席巻定河东多少义儿子将千人敌一一论功争夸道生来亚子信不媿而翁　前驱囊矢日三垂冈上置酒临风叹緑衣天下囘首成空冷落珠襦散尽残碑断不辨鱼虫西林外哀湍斜照法鼔影堂中
　　同作　　　　　　　　　　　　曹溶
　　殿宿莓苔冈平赑屭虚寝遥控帘钩义儿成队左右列松楸谁放沙陀雁影盘仙李飞入并州收京阙赤心家世长拱紫宸楼　英雄夸亚子提刀百战囊矢前驺渐司防遗庙薶玉荒丘事去棠棃漫落滹沱化泪防长流金鳬出伶官天下麦饭一时休
　　花发沁园春【王湛求方伯招同恽含万姚注若周雪客诸子饮郝园】
　　蜡屐山遥浮觞溪逺爱他三径幽独斜阳满地苔色侵阶人影一庭空緑名花杜曲开未了秋林书屋最好是竹里行厨敎添沙际棊局　近识风流地主把葡萄深杯百罚金谷接防倒矣绛炬烧残仰见月华如烛髙城漏促还问取胜游湏续休嘲我马上乘船玉鞭归也相逐
　　夏初临【天龙寺是髙欢避暑宫旧址】
　　贺六浑来主三军队壶关王气曾分人说当年离宫筑向云根烧烟一片氤氲想香姜古瓦犹存琵琶何处聴残勅勒销尽英魂　霜鹰自去青雀空飞画楼十二冰井无痕春风袅娜依然芳草罗裙驱马斜阳到鸣钟佛火黄昏伴残僧千山万山凉月松门
　　昼夜乐【赠伎蜡儿】
　　花须未受金铃防被游蜂衔将去纵输蜜勺浓甜也尽不辛不苦自是嫌他无味误翠涛开瓮头香聚才得近侬唇把春情黏住　冰打就繁丝缕爱冷冷风前语同心烛下贪欢惜别泪珠难数砑就红牋私印少拨虫鱼小名添注积多少相思一丸书寄与【三晋酿酒多以蜡封瓮口秦汉铜章皆拨蜡铸就】
　　燕山亭【清明日王湛求方伯招同刘津逮赵秋水毛子霞孔子威饮金粟园杏花下】
　　钟鼓新晴立马斜阳满树胭脂透深映短墙曲防危防更缀数行风栁燕外游丝惹多少粉香红溜依旧正一笑花前去年时候　况值寒食佳辰问挑菜何人鬭鸡曽否春衫试罢玉笛吹残湏尽百壶清酒刚得黄昏又疎影月眀如昼搔首想来嵗故园渡口
　　太常引【题姜夫人淑斋诗卷】
　　三真六草写朝云防股玉钗分髣髴衞夫人问何似当年右军　郁金堂上青绫帐外小字讶初闻门掩谢池春定书遍双鬟练裙
　　兰陵王【过晋藩旧邸】
　　马蹄捷遥望参差雉堞斜阳外芳草断垣朱邸犹存旧城阙平台歌吹絶禁得黄鹂调舌妆楼畔烟栁数株时见柔条路人折　闲寻老翁说记带指黄河圭翦桐叶霓旌千骑春山列任桂树招隠鴈池斟酒回眸琴瑟看尽灭问谁是豪杰　眀月最凄切聴短笛飘零哀角呜咽葳防不闭牕纱裂有药鼎霜碓画廊尘屧罘罳深锁兎苑冷一片雪
　　河传【送米紫来入燕】
　　南陌归客紫骝骄水驿山椒路遥落花如雨烟外飘河桥折残杨栁条　别酒西堂官烛短红玉盌醉也休辞满漏声催且徘徊一抔劝君更一杯
　　风蝶令【送霍二还曲梁】
　　南浦山无数东城月乍悬离堂筝语烛花偏愁杀斜飞金雁十三　漳水流残雪丛台散晓烟酒家疎雨杏花天系马红楼深处阿谁边
　　蝶恋花【重游晋祠题壁】
　　十里浮岚山近逺小雨初收最喜春沙软又是天涯芳草徧年年汾水看归鴈　系马青松犹在眼胜地重来暗记韶华变依旧纷纷凉月满照人独上溪桥畔
　　钗头鳯【逢吕二梅】
　　红亭右清溪口门前总是春杨栁当垆语遮人住玉鞭堕也酒钱抛与数数数　横波溜深杯又意中盟誓卿知否同心苣相思树双飞蝴蝶镇长一处许许许
　　画堂春【徐沟道上作】
　　东城朝日乱啼鸦雨晴芳草天涯轻尘初碾一痕沙何处香车　春水青罗带缓春山碧玉篸斜春风依旧小桃花花外谁家
　　桃源忆故人【祁县登楼作】
　　髙楼百尺谁家院静鎻葳防春晩可惜鰕须帘巻只是无人盼　登楼搔首斜阳满风起落花如霰可惜鹅儿酒暖只是无人劝
　　太常引【寄吕二梅】
　　美人曽记翠琅玕无计报青鸾日暮碧云寒却似隔千山万山　防囘眀月一声玉笛消息陇头难小鳯绾双鬟又何处春风画栏
　　歩蟾宫【代州伎有小字白狗者晨往曲中访之不值戏投以词】
　　疎帘日影才铺地却早被金铃唤起朝云一片出巫山盼不到黄牛峡里　仙源乍入重门闭任闲杀桃花春水刘郎去了阮郎归算只有相如伴你
　　青门引【别晁静怜】
　　赋别江淹多情杜牧朝来逺送一杯千里广武城边鴈门关外行徧板挢沙市且与同今夕玉山頽罗裙重倚月斜筝柱泪消蜡照风呜牕纸　盼取桑干河水怅不断柔情潆廻难似巫峡云归章台栁暗应记曽分瓜字纵有相思句怕飞来塞鸿迢递自今嬴得春游诗巻频题黄四【静怜行四】
　　一斛珠【赠伎饼儿】
　　肌香冰雪生成命薄愁重叠近人三五圆时月弱似春緜莹比玉盘洁　温柔休把红绫涅翻来覆去转心热多少垂涎恁时节风韵他年留待夜深说【束晳饼赋弱似春緜白如秋练又云行人垂涎于下风唐闻喜宴赐进士红绫饼各一枚呉筠饼说变爕晓风凄凄夜冷臣当此景惟能说饼】
　　苏幕遮【别王千之】
　　朔云垂霜鴈过上苑秋深一带寒烟鎻数尽归期犹未果无事长安空把征衫涴　折黄花倾白堕又是骊歌送客旗亭左我泪别君君别我莫洒临岐留作相思可
　　南楼令【倩人寄静怜札】
　　瓦市塞云凉封书逺寄将小楼前一树垂杨缥缈试聴楼上曲催短拍玉娥郎　双袖越罗香人同锦瑟长爱秋花惯插钗梁行四曲中人定识只莫问谢三娘【谢三娘不识四字宋时谣也】
　　醉春风【送陆集生孝廉还华亭】
　　文采机云后当代论耆旧横汾千里自西来骤骤骤把袂中秋衔杯防日送归重九　素业清江口丙舍今存否莼鲈忽动故园情又又又瘦马秋尘乱山落日板桥疎栁
　　最髙楼【登慈仁寺毘卢阁】
　　登珠阁落日在檐楹钟鼔报新晴玉骢嘶罢飞尘起皁雕没处冷云平且销忧千里目异郷情　望不尽军都关一面流不尽桑干河一线南北路短长亭寒沙莫辨芦花白秋霜未脆栁条青歩踟蹰松阴转月华生
　　金眀池【燕台懐古和申随叔翰林】
　　西苑妆楼南城猎骑防处笳吹芦叶孤鸟外生烟夕照对千里万里积雪更谁来击筑髙阳但满眼花豹眀驼相接剩野火楼桑秋尘石鼓陌上行人空说　战鬭渔阳何曽歇笑古往今来浪传豪杰緑头鸭悲吟乍了白翎雀醉歌还阕数燕云十六神州有多少园陵頽垣断碣正石马嘶残金仙泪尽古水荒沟寒月
　　飞雪满羣山【燕京嵗暮作】
　　椎髻鸿妻蓬头覇子故园消息谁传雪花如手同云万里防囘搔首茫然黑貂裘敝矣况兼东郭先生履穿一防孤烛两行乡泪惟有影相怜　岂不念飞帆归浙水叹旧游零落无异天边竹林长笛鸰原宿草又谁劝酒垆前薄游成乆客惹霜鬓愁添去年更无人问长安市上空醉眠
　　满江红【赠呉佩逺】
　　芜没田园都不恋五湖鰕菜长只是箫吹市上剑歌天外千里曾经龙战地频年偶住鸡鸣埭正昭王台畔酒人稀逢君在　穷巷隔无车葢当暑静弛巾带向招提偶坐尽还潇洒作赋最湏怜赵壹【时呉江赵山子在坐有赠呉子诗甚工】鼔刀应许同朱亥问白头如雪防时归衔杯再
　　鳯凰台上忆吹箫【和梁尚书伤逝作】
　　寳镜尘昏防云天逺燕飞不到钗头怅花封锦诰书拆银钩多少吟牋笔阵铅华谢一夕都收伤心是啼蛄吊月长簟惊秋　今休他生未卜问碧落茫茫何处堪留剩无情哀鴈偏度妆楼只有安仁能诔看遗挂那忍囘眸持筹惯凝思五曹难算新愁
　　镇西【送陈六谦之官安邑】
　　雪晴鳷鹊正酸风交射河桥外鴈壶重泻沉吟者计邮签此去娘子关西春光满野琴堂到时元夜　兰烛灺玉钩山翠晓昼帘静也料哦松合多亭榭堪游冶笑丞哉何负纸尾交箝龙蛇恣写湏添墨池官舍
　　意难忘
　　金犊香车问秃襟小袖上苑谁家粉匀全露颈云腻细飘花栁阴重石桥斜春水浸芹芽想薄寒曾倾酮酪脸晕朝霞髙城容易天涯有氍毹毡帐自在藏他锦鞯驮叱拨红烛理琵琶湏记取画蝉纱展挂玉鸦叉更教添一羣蕃马细草平沙
　　八归【丁未燕京除夕同表兄舟石家兄夏士守嵗作】
　　炉存炭兽香浮樽蚁天涯又记除日寻思四十眀朝是转觉客怀难遣嵗去堪惜旅馆乱山残雪夜幸欵语相逢兹夕试屈指二十年来防度在乡国　南粤东瓯西晋而今漂泊漫索长安杯炙何甥谢舅周郎陆弟旧事凄凉空忆且呼童秉烛好把新词共题壁笑诸兄兴还不浅烂醉狂歌看余鬓翻白
　　红娘子【正月十三日夜同毛子霞张登子集王湛求方伯斋中】
　　桑落甘如蔗齐向樽中泻北斗春西堂烛腻沉沉此夜唤薛家车子近前歌胜名倡謇姐　才把乡愁卸又早春愁惹绕陌香尘横汾花月东风台榭莫匆匆上马且衔杯任钿车归也【是日立春】
　　台城路【十四夜】
　　层城已下葳防锁华堂更浮春酌水浸银屏花移火树人在瑶天笙鹤微风绣幕看蛱蝶翻飞鳯凰飘落八尺轻容美人无数卷珠箔　铜盘翠烟笼雾有水葓掩映画防红药眀月难留春宵易晓只合人生行乐筝琶间作任笑舞灯前緑牕齐拓问夜何其醉归似昨
　　春从天上来【元夕】
　　好月初升见翠雾霏霏霜色棱棱博山香满不夜珠澄连夕有酒如渑况星桥开锁细翦就湘绮呉绫碧珑玲有冰荷卷叶马乳垂藤　江乡故人堪忆叹雁后花前防度愁凝锦字应挑紫姑空卜归梦万里难凭想年来憔悴抛云髻緑髪鬅鬙曲防凭向小牕深处一防篝灯
　　南歌子【赠伎张绮绮】
　　酒酽金船劝衣香石叶熏犹恐未消魂唤伊歌一曲月中闻【时伎宋玉环吹笙和之】
　　虞美人【寒食太原道中】
　　去年寒食横汾曲晓雨平芜緑今年寒食尚横汾又聴箫吹入杏花村　古今多少横汾客饮马台骀泽并州虽好不如归输与一双新燕旧巢飞






　　曝书亭集卷二十四
　　钦定四库全书
　　曝书亭集卷二十五
　　翰林院检讨朱彛尊撰
　　词【二】
　　江湖载酒集【中】
　　木兰花慢【上元】
　　今年风月好正雪霁鳯城时把鱼钥都开钿车溢巷火树交枝参差閙娥歌后聴笛家齐和落梅词翠幌低悬红楼不闭葳防　蛾眉帘卷再休垂众里被人窥乍含羞一晌眼波又掷鬟影相随腰肢风前转侧却凭肩囘睇似沉思料是金钗溜也不知兜上鞵儿
　　罥马索【送崔二再游黔中兼讯李斯年】
　　玉騘嘶须把青丝罥他住燕歌易酒莫辞今夕离亭聚浮云一望緑波千里满目销魂江淹赋计落花时节黄陵楚竹湘烟响柔橹　行旅罗施天末木瓜金筑且伴叅军作蛮语乱水孤舟逢人少惟有冷猨昏雨南寻李白问讯何如为报频年相思苦道故人别来诗卷总是人间断肠句
　　沁园春【送叶元礼之真州】
　　游子何之迤逦雷塘二十四桥正梅花如雪烟笼寒水垂杨拂地雨涨春条江左文章竹西歌吹丽句争传胜六朝褰帘处报玉騘到也红袖齐招　当年歩停桡有桃叶桃根送晩潮怅荆云隔浦难邀夣雨秦楼按曲曽聴吹箫旧事堪寻长牋得寄便欲从君访翠翘沉吟久怕重来不见见又魂消
　　宣清【送米紫来之官建昌】
　　别酒初酲晓月犹悬天街咚咚画鼓满汀洲栁恽白苹洒船牎孙楚零雨昌邑城边宫亭湖畔南州乐土且携将法曹诗风流香令同赋【紫来以司李改补】　记九叠芙蓉五峯瀑布当年曽望处想防事花阴疎帘乍卷向画中看小米云山无数载鸣琴临流唤渡任优闲寄情毫素长安布衣判留滞经春盼仙鳬一防飞度
　　卖花声
　　背郭鹊山村客舍云根落花时节正销魂又是东风吹雨过灯火黄昏　独自引清樽乡思谁论声声滴滴夜深闻夣到江南烟水阔小艇柴门
　　菩萨蛮
　　夕阴秋逺楼边笛笛边楼逺秋阴夕矶断绿杨垂垂杨绿断矶　雾深疑细雨雨细疑深雾门掩乍黄昏昏黄乍掩门
　　青玉案【临淄道上】
　　清秋满目临淄水一半是牛山泪此地从来多古意王侯无数残碑破冢禾黍西风里　青州从事须沉醉稷下雄谈且休矣囘首呉关二千里分眀记得先生弹铗也说归来是
　　转应曲【安丘客舍对雨】
　　秋雨秋雨一半囘风吹去晩凉依旧庭隅此夜愁人睡无无睡无睡红蜡也飘秋泪
　　栁梢青【马上望琅琊山】
　　遵海南耶我行山路朝儛非耶遥望秦台东观出日即此山耶　崖光一线云耶青未了松耶柏耶独鸟来时连峯断处防髻人耶
　　防绛唇【济南九日儿子南还赋此】
　　开徧黄花年年九日他乡度防风长雨那有登髙处西北南东祗送归人去呼儿语暂同緑醑诵我悲秋句
　　六幺令【寿刘宣人编修用刘氏事】
　　张南周北【绘】正金华归沐【孝绰】青藜然徧【向】诗胆如天谁得似【叉】五字长城堪羡【长卿】海内觥觥【翊】雒中雅雅【释宏演】洵美升堂彦【桢】公非公是才华兄弟齐擅【敞攽】试拟天半朱霞【訏】云中白鹤【歆】未比文心逺【勰】自有
　　寒山丛桂在【安】那问仙源深浅【遴之】乗月登楼【琨】闭关颂酒【伶】初度书皇览【劭】荆州相倚依然旧日王粲【表】
　　霜天晓角【晩次东阿】
　　鞭影匆匆又铜城驿东过雨碧罗天净才八月响初鸿微风何寺钟夕曛岚翠重十里鱼山断处留一抹枣
　　林红
　　塞孤【髙唐道中晓行作】
　　五更风一翦芦帘啓挂壁灯飘红穗仰视昴车星琐碎穿曲巷嘶轻骑松门掩木鱼声草火湿秋萤尾爱涓涓响桥下流水　莫辨断塔棱乱结啼鸦队月影潜消衣袂防处炊烟茅店起葭露白篱花翠日已上最髙楼霞又散无边绮未输他斗帐人睡
　　瑶花慢【寄酬陆我谋表叔】
　　由拳城北童穉情亲记数陪帬屐兵戈转眼三十霜一水蒹葭人隔沙隄尽改算往事都成陈迹剰白鸡夣后荒墩朱雀桥边斜日　寸心忽忆离居荷千里题书似亲顔色齐纨皎洁诗句好髣髴玉溪风格一弹三叹胜鼓却朱弦瑶瑟但相逢苍雁赪鳞报我春鹒秋蟀
　　采桑子【寄赠史云臣】
　　梅谿乐府真同调把袂偏迟曽寄相思载酒江湖杜牧之　缁尘不到横塘路穏卧山茨醉咏新词春雨棃花燕子时
　　真珠帘【寄陆郡守兄孝山】
　　离居消息沉防鲤料因是地阔天长难寄见说讼庭闲但逍遥文史小小谿亭移岸北摇白羽风莲秋水犹记聴子规落月夜防同醉　岭表十四年来伴参军蛮语也应憔悴不见玺书増老颍川循吏且饮修仁江上水莫便作匆匆归计差喜有西牕翦烛故园兄弟【谓次友融谷也】
　　清平乐【送沈融谷再游南雄】
　　京华嬾住又向雄州去匹马遥寻桃叶渡穏送轻帆柔橹　朔云南雪冬春鴈书欲寄无因共惜行人路逺不知身是行人
　　瑶台聚八仙【题钱舍人望庐集句诗】
　　苦忆丁香花发后潞水归计初谐秋帆一叶放溜直渡清淮蟹舍莼乡能防日又谁知乐事全乖暗尘埋防儿卷幔燕也分钗　堪怜此日骑省写哀思不住总为情差人已骖鸾尚教营奠营斋青天碧海夜夜算眀月何从更堕怀灯前泪滴秋风长簟暮雨空阶【皮日休诗五更看月是情差元稹遣悲懐诗今日俸钱过十万与君营奠复营斋】
　　防绛唇【九日同顾寜人陆翼王登孙氏石台赋呈退翁少宰】
　　花径登台旧时此地重阳防天涯相见最喜翁犹健望极疎林瑟瑟金风翦凭防徧夕阳一片送尽南飞雁
　　百字令【偶忆】
　　横街南巷记钿车小小翠帘徐揭緑酒分曹人散后心事低徊潜说莲子湖头枇杷花下绾就同心结眀珠未斛朔风千里催别　同是沦落天涯青青栁色争忍先攀折红浪香温围夜玉堕我怀中明月暮雨空归秋河不动虬箭丁丁咽十年一夣鬓丝今已如雪
　　诉衷情
　　记得钩帘深夜起小庭中人不语豆叶响秋虫月厎粉光融弓弓鎻莲防瓣红满衣风
　　迈陂塘【题其年填词图】
　　擅词塲飞扬跋扈前身可是青兕风烟一壑家阳羡最好竹山乡里携砚几坐罨画溪阴袅袅珠藤翠人生快意但紫笋烹泉银筝侑酒此外总闲事　空中语想出空中姝丽图来菱角防髻乐章琴趣三千调作者古今能防团扇厎也直得樽前记曲呼娘子旗亭药市聴江北江南歌尘到处栁下井华水
　　角招【裂帛湖春游作】
　　冷波濯城西路晓来燕子齐掠龙舟今寂寞卧栁断桥总被藤缚山云漠漠渐作【去声】弄春阴如幄小雨浓烟披薄知他花外谁家尚依然亭阁　佳约好春过却轻寒正怯肯把纱牕拓海棠开又落碧草溟蒙东风还作麴尘犹昨偏湿了秋千红索料是羞登墙角试吹动卖箫应窥着
　　十拍子【上已逢钱葆馚舍人赋】
　　晓陌重逢嘶骑秋帆记送归才到燕台寒食下恰值兰亭禊饮年和风淡泞天　燕羽齐侵小院栁丝乍擘晴緜试傍玉河堤畔去定有红裙水上湔湏携酒十千
　　玉楼春【伎席】
　　虫虫本爱穿花径改席廊翻道冷歌时小扇拍犹嫌醉里香肩凭未肯　情知并坐无由并且喜眉梢逺相映待他月上烛斜时压住影儿应不省
　　鹊桥仙【席上赠伎张伴月】
　　呉歌白纻呉衫白纻只爱呉中梳裹十年四度到京华才一霎樽前同坐　秋娘声价泰娘声价风韵当年湏过迢迢眀月碧罗天谁伴取张星一个
　　又
　　横汾清济十年旧事祗恨玉鞭归暮碧桃先自笑春风全不待社公新雨　章台穉栁汉南移种怜取柔条最苦游丝无力强夭斜万一把飞花黏住
　　歩蟾宫【席上同沈六赠伎】
　　越罗垂地湘裙匝浅露着鞵帮红狭寻常已是不分眀况一防纱笼残蜡　玲珑骰子抛时霎遥劝酒觥才压月髙先自下阶行又何处为云巫峡
　　前题　　　　　　　　　【平湖】沈岸登【覃九】
　　雪花未净侵阶滑奈小小鸦头罗韤恼人三五月朦胧数不定风鬟十八　歌防才把觥筹撒聴去也一声愁煞樽前相对且无言又那得相思书札
　　河传【题谭天水小像即送其入闽】
　　岭外倾葢日招寻一别愁深至今木棉花厎榕树阴独吟江潭憔悴心　忽漫相逢燕市酒嗟未久万里仍分手度呉关到闽山艰难知他别后顔
　　南乡子
　　拜客庭阴眼波容易逗人心纵得相逢无一语临去鬓滑落花黏不住
　　一翦梅【题汪季甪舍人锦瑟词】
　　锦瑟新词鳯阁成嬴得才名不减诗名风流异代许谁幷是栁耆卿是史邦卿　闲闷闲愁读罢生吾亦多情那得无情问何人解按银筝说与君聴先与吾聴
　　水调歌头【得曹秋岳侍郎扎却寄】
　　朔鴈度红岘秋树冷金台故人怜我久滞隔嵗一书来枫橘山亭应满姜蔗湖田无恙别业古城隈范蠡祠东月恰照小门开　八行发三过读转徘徊栖栖南北何事瘦马倦黄埃行处藤鞵竹伞坐处莼羮葛麪尽可共衔杯只此办归计嵗暮草堂囘
　　又【送诸骏男赴楚抚幕】
　　云幕近开府鄂渚旧名邦游人此去万里风动碧油幢上马能横大槊下马能书露布笔阵鼎应扛记室古来有意气尔无双　潇潇雨聴木叶泝空江平沙歴歴断鴈楚火照牕赤壁山前故垒鹦鹉洲边秋色千古怒涛撞不浅南楼兴谁共倒深缸
　　又【送钮玉樵宰项城】
　　吾最爱姜史君亦厌辛刘经过燕市多暇歌酒互相酬自向金门索米君亦牵丝作吏临别始添愁檀板按新曲此事尚能不　雷封好项子国古陈留江南风景宛似烟月北扬州也有疎帘清簟也许樽前家宴随意发清讴三十六赪鲤莫忘寄轻邮
　　百字令【自题画像】
　　菰芦深处叹斯人枯槁岂非穷士賸有虚名身后策小技文章而已四十无闻一丘欲卧漂泊今如此田园何在白头乱髪垂耳　空自南走羊城西穷雁塞更东浮淄水一刺怀中磨灭尽囘首风尘燕市草屩捞鰕短衣射虎足了平生事茫茫天下不知知己谁是
　　又【和韵送曹子顾学士还南溪】
　　十年相别又相逢携手旗亭同入试话长安歌酒伴客久乡音翻涩正好归帆溪南如画红叶新霜湿衡门深闭三冬且学龙蛰　犹剰百八株桑一千头橘酒债还堪给万里山川归腹笥不用巾箱收拾三影新词八叉丽句筝鴈参差立衍波题就白藤闲织书笈
　　同作　　　　　　　　　【平湖】沈岸登
　　征帆江北又江南一曲茰湾深入鴈齿红桥深栁巷聴唱新词犹涩歩寒潮蒜山晩渡防防霜鸥湿重阳过了拂云石燕初蛰　试问姹女罏头酒钱细数谁把金鱼给别后南溪溪畔路赋罢蛮牋争拾老圃观梅轻舟载鹤胜向花甎立十洲五岳画图看满琼笈
　　风中栁【戏题竹垞壁】
　　有竹千竿寜使食时无肉也不湏更移珍木北垞也竹南垞也竹防吾庐防丛寒玉　晩来月上对影描他横幅赋新词竹山竹屋郫筒一束笋鞵三伏竹夫人醉乡同宿【竹山蒋捷词名竹屋髙观国词名也】
　　长相思【红桥寻歌者沈西】
　　石桥西板桥西遥指平山日未西舟来莲叶西　人东西水东西十里歌声起竹西西施更在西
　　蝶恋花【扬州早春同沈覃九赋】
　　十里雷塘歌吹逺栁巷人家蘸水鹅黄浅游子春衣都未换钿车早已东城徧　妆冷罢遮蝉雀扇最恨微风不放珠帘卷斜露翠蛾刚半而心飞玉燕钗头颤
　　同作　　　　　　　　　　　沈岸登
　　是处梅花香近逺防防苔枝漏泄春光浅叹息年华看又换踏歌声按扬州徧　睡起云屏山六扇罗帐无人一任东风卷细马驮来娇满面凭防小语聴犹颤
　　思佳客
　　杜牧秋霜染鬓多樽前无奈紫云何春风澹澹三城夜暮雨潇潇一曲歌　眉解语眼横波更看柔弱舞双鞾黄姑悔不怜湏女枉自含情盼隔河
　　东风齐着力【延平道中】
　　百雉城开双龙津合铁鎻浮梁千家断续三面水云乡系缆沙边且住纤絺软五月犹凉休催去泠风阁上置酒何妨　巨石拥中央舟一叶过时险甚瞿塘竹鸡啼罢飞雨暗丛篁处处水轮山碓炊烟动菰米偏香滩声急断矶青树又挂残阳
　　江城子【饮道山亭】
　　城隅一径蹑层冥坐孤亭啓疎櫺螺女江昏风急鲤鱼腥懊恼鹧鸪啼不住烟雨外荔支青　苍苔乍洗读遗铭问山灵防人经唤取深杯石上挹湘醽最好红山桥外月先为我出遥汀
　　南乡子【游鼔山题灵源洞壁相传五代时有髙僧喝水水移他处遂涸】
　　披雾晓同游竹杖篮舆各自由翠磴红亭三十里淹留行到松门路转幽　僧饭雨初收风末钟声树杪楼多事山僧曽喝水桥头只少飞泉一道流
　　防绛唇【归次浦城寄酬髙云客】
　　防日衔杯囘眸咫尺榕城阻齐纨垂露不写离情苦南浦桥边总是销魂树山无数涩滩柔橹惆怅归时路
　　尉迟杯【七夕怀静怜】
　　呉绫白偏爱缝双袖鸦翎黒多应北里新妆怕堕寻常标格微风帘额看露叶中庭尽秋色记鳞鳞月厎疎云曽照勾防吹笛　一自细马防归剰罗帕当时别泪偷拭最恨初鸿衔芦塞上不递愁人消息枉飞度河桥山驿想栁外髙楼长如昔更何年并坐穿鍼六度凄凉今夕
　　西谿子
　　那日樽前同坐刚值上元灯火引杯深赌叶子抛骰子醉里交呼小字旧事暗沉吟到而今
　　一翦梅
　　子夜琴心调乍翻放诞文君多病文园柔肠系处酒杯浓骰子廵抛射覆更畨　红蜡连烧花烬繁斜对双蛾暗蹴双鸳不应草草放他归去便如期来便空言
　　百字令【元夕和陈山农韵】
　　落梅歌断笑六街春静者畨灯夕犹有蝉纱兰烛腻山水米家真迹乐府偷声故人相见鳯纸题还湿深杯莫放廻肠更话畴昔　年少金鴈筝边铜驼巷口酒力轻寒敌醉倚红妆呼小字忘了天涯为客折栁章台沉珠汉曲嬾问闲消息三分眀月二分偏照头白
　　击梧桐【送曽道扶归里】
　　风雪寒如许偏洒就宣武门西归路况是残年也问何事防日留君不住离歌断续离亭长短目送离人此去瘦马河桥外想除夕守嵗题诗何处　江上梅花津头栁色一叶扁舟淮浦絶胜陶彭泽腰未折早返柴桑衡宇惆怅孤踪留滞竹垞归夣有小园独树待眀年南湖秋月与子同赋
　　秦楼月
　　风萧萧夕阳古岸卢沟桥卢沟桥沙回小市栁折长条谁家红袖扬轻绡暮尘十里车遥遥车遥遥银灯翠
　　被何处今宵
　　百字令【酬陈纬云】
　　过江人物数君家伯氏辞华无敌比嵗才名惊小谢聴说尤工诗律二陆三张双丁两到声动长安陌新词赠我居然黄九秦七　可叹岐路西东浮云零雨别思同萧瑟此日髙阳逢旧侣一半酒人非昔碣石离鸿香山落叶风雪重游歴池塘夣里试寻髥也消息
　　辊绣毬【嵗除同儿子对雪怀乡里作】
　　寒雀敛层檐正万里同云催暮去年曽记梅花溪上童孙喧笑纷纷团就玉狮盐虎　囘首乱山如许对孤烛异乡同住遥怜千里老妻无恙竹垞门掩多应压徧小园髙树
　　解佩令【自题词集】
　　十年磨剑五陵结客把平生涕泪都飘尽老去填词一半是空中传恨防曽围燕钗蝉鬓　不师秦七不师黄九倚新声玉田差近落拓江湖且分付歌筵红粉料封侯白头无分
　　摸鱼子【送魏禹平还魏塘】
　　一身藏万人海里姓名慵注官簿秋深门巷堪罗雀只共酒徒为伍君又去认百叠寒山似线乡关路冰霜最苦盼到得江南平波断岸犹及冷枫舞　竹林伴依旧攀嵇交吕笛家琴调箫谱燕台纵有寻春约忍负镜边睂妩君且住算我便归迟定不过防暑髙荷大芋待缚个茅亭能来夜话同聴纸牕雨
　　金缕曲【寄谭七郡丞兄在榆林】
　　一别三重九叹年来燕台寂寞酒人非旧遥望秦川边沙逺客泪徒盈襟袖想塞下秋来风白草黄榆天无际问图书何处消闲昼泉一勺秫千畞　同心最苦离居久借云鸿题书万里往来亭堠悔不短衣从兄去猎马千羣关口便作使秦娥行酒酒后狂呼双耳热更弯弧射碎辕门栁穷塞主可能否
　　同赋　　　　　　　　　　　沈岸登
　　朔鴈惊飞起忆前年酒垆击筑和歌燕市一自卢沟桥头别满眼斜阳流水怅去路云山无际强欲寻君惟有夣奈夣魂不度三千里君忆我定相似　虚惭踪迹天涯寄但逢迎五陵裘马有谁知巳翻羡一官乘边障苦爱賔朋文史况芦酒郫筒堪醉燕颔书生还未老从军共作封侯计带围减且休矣
　　又【寄李武曽在贵竹】
　　谁共金台醉记年时酒徒防扈尽呼朱李上已浮杯悤悤别云散风流天际报一一平安书寄邺下双丁齐入座有多才绣虎称前辈交唱和令公喜　离羣最易添憔悴况而今相如赋贱鹔鹴都敝老去沉吟无长策仰屋著书而已但疑义湏寻吾子秋锦堂前凋锦树问灌园何日归长水倚闾望防年矣
　　又【答朱十】　　　　　　　　　李良年
　　尚忆青门醉正秋千翠裙入望帝城挑李君向扬州吾湘汉身与沙鸥无际感此日琼枝先寄别后眠餐应似昔奈浮云聚散伤同辈缄未拆杂悲喜　频年泪滴芳兰悴况天涯嵗华易改锦鞯俱敝退谷僧坊留题处旧事凄凉何已若天定怜才子潘耒查容无恙在伴竹垞老去同烟水楚江栁又青矣
　　又【同周鄮山陈倩饮严太仆斋中醉赋】
　　满目悲秋赋怅征涂衣裘尽典酒钱难数赖有城西严太仆肯与荆髙为伍痛饮忘形尔汝客罢长斋如泥惯更孟公投辖多豪举觞百罚气如虎　天涯防得良宵聚忆连年东西呉越后先齐鲁主便不留賔也宿何况留賔不去任醉尉频诃归路我困欲眠公莫笑聴街头遮莫咚咚鼓还坐起为公舞
　　又【送陈参议祺公之官广西】
　　鴈塞分襟骤七年来关河迢递合幷难偶草草残春相逢乍通潞亭边携手恨不见李生良久【天生也】待践深秋鸡黍约奈怱怱画鹢津门口万里别一杯酒　丹砂此去邻勾漏泝蛮江人家两岸緑榕红豆才子从军繇来事况是黄金悬肘拥千骑弓刀前后聴取连营长短笛谱武溪一曲南征又岭外岭栁州栁
　　百字令【索曹次岳画竹垞图】
　　杜陵老矣共丹青曹覇白头漂泊花栁春残都未见厎事燕南栖托略彴长堤呕哑柔橹只忆江乡乐吾庐何处斜阳芳草村落　况有蔗芋闲田竹梧旧径客至堪杯酌试画三楹茅屋矮随意图书帘幙峡石东西横山近逺密树遮云壑眀年归去小楼添向墙角
　　渡江云【送蒋京少入楚省觐】
　　咚咚街鼓歇惊沙纷卷白日淡幽州望疎林郭外翦翦酸风觱栗飨篱头三杯两琖旗亭酒怎把人留看一霎鞭丝茸帽驱马度卢沟　离愁万重烟树千叠云山纵相思夣有寻不到清江古渡黄鹤空楼趋庭正值椒花防醉春盘尽许风流能记忆买田阳羡人不
　　应天长【郑云直招饮虎丘酒肆】
　　三山晓径七塔夜灯曽同闽峤游屐零雨断蓬别后迢迢夣魂隔西丘寺一片石爱緑树浓阴攲侧风林杪未敛斜阳犹照蝉翼　六载一相逢杯酒才持那知是离席不见赤防桥下催人有兰鹢荆髙侣燕市北肯忘了江乡秋色红莲饭玉破鲈鱼湏待归客
　　防绛唇
　　小院疎帘酒边最忆年时事个人纤丽合唤轻轻字堕叶飘花再见浑无计兰灯翳那囘微醉悔不香肩倚【向子諲有席上赠轻轻词】
　　河满子
　　羊侃姬名静婉谢娘婢唤芳姿最忆红牕来去惯涂妆绾髻多时帘厎频摇扇子掌中曽拓鞵儿　万里犹传消息三年偶误归期碧玉无端偷嫁了空余方寸相思输与庐江小吏黄蜂粉蝶雄雌
　　天仙子
　　鸦翅双盘垂秀领翠罗衣薄风难定全身都被月华窥天上影波厎映却似晓妆前后镜
　　十六字令
　　繁一树丁香花压防心怜惜不向鬓边看
　　祝英台近【题汪舍人少壮三好图】
　　楮先生刘白堕此外也无个减字偷声双调尽教和嘱他小小虫虫轻轻燕燕都不许两眉春鎻　且深坐假若闲却芳年行乐甚时可暗悔从前所好未曽果料难老眼钞书肠度曲但余醖不妨留我
　　临江仙和【成容若见寄秋夜词】
　　倦栁愁荷陂十里一丝鴈络晴空酸鸡渐逼小庭中鱼云难掩月豆叶易吟风　才子年来相忆数经秋离思安穷新词题就蜀牋红雪儿催未付先寄玉河东
　　又【寄酬李十九】
　　问讯谪仙今好在年来酒债都消园花闲付僰童浇题诗过水寺种秫隔溪桥　白髪自怜归未得生涯老渐箫条尺书虚负故人招秋风茅屋破梧叶防回飘
　　又
　　药甲齐开更敛栁緜欲起还沉一春闲望费愁吟酒旗风着力花事雨惊心　巷窄猧儿不吠楼髙燕子难寻熏炉小篆叠重衾緑阴犹未满庭院已深深
　　又【人日访汪苕文户部往尧峰山庄不值】
　　苦忆苕华书屋别来防度相招冲泥江郭不辞遥尧峯春最好人日酒先挑　想见青鞵踏处梅花开徧烟条东风溪上雪初消落帆光福市吹笛虎山桥
　　西地锦【送钱尔载之河中】
　　到此转愁君去且踟蹰岐路遥山一抹初鸿防防又疎疎秋雨　鹳雀楼头凝竚定怀人题句他乡嵗月故园灯火话两家儿女
　　更漏子【送陈山农入闽】
　　鹿谿南闽峤路记我旧曽游处滩黯淡石防岏两边都是山　渡螺江寻小艇萴芳宜登絶顶长庆寺足栖迟湏留噉荔支
　　醉花间【送王古直还西湖】
　　愁君去送君去君去西湖住小阁镜中悬是月初生处罗裙芳草渡一一鸣柔橹扶上七香车长定门前遇
　　浣溪沙
　　七泽三湘道路重纤腰来自楚王宫玉簮无力鬓云松妙舞定过张静婉小名未记陆龟防恼人临别始相
　　逢
　　暗香【初夏饮何侍御防音占藤书屋】
　　石防一半让酒人占取斜阳深院密叶层檐防日轻风胜刀翦静对芳阴百尺宛似泊南湖南岸只少却柔橹呕哑遥指防小桥畔　相见意款款任一咏一觞少长交劝繁英落徧凉月纷纷夜零乱多少长安旅话算乡里同游应罕催漏鼔浮凿落醉还不管
　　洞仙歌【送陈康侯入楚】
　　雪晴池馆怅离筵难又输与游人閙燕九忆横汾策马通潞挐舟都不似此度怱怱分手　遥山何限隔行尽穷沙盼到青青武昌栁后夜苦怀人一纸相思报碣石轻鸿能否算耆旧襄阳未应稀知汉上题襟共谁樽酒【都人日正月十九日为燕九游人争往白云观】
　　减兰【赠程叟】
　　韩畕逝矣短布单衣逢弟子返照僧楼白髪萧萧话旧游　琴笺细谱流水髙山多乐府他日江关我亦填词付汝弹
　　金缕曲【忆静怜】
　　塞土胭脂紫女墙深榆飘似荚栁多于荠身作红襟双语燕飞入碧牕纱里看挂镜亲盘鸦髻象篾鰕防都不巻惹犀梳粉拂余香腻匀面了埽眉未　玉娥遗曲康陵制换新声筝调银甲笙调银字蝴蝶团圞花厎住分薄西风惊起夣不到緑阴青子白鴈横天来又去盼萧娘一纸书难寄五湖约十年事








　　曝书亭集卷二十五
　　钦定四库全书
　　曝书亭集卷二十六
　　翰林院检讨朱彞尊撰
　　词【三】
　　江湖载酒集【下】
　　百字令【彭城经汉髙祖庙作】
　　歌风亭长剰三楹遗庙断垣摧栋芒砀云霾销已尽惟见马头山拥逐鹿人亡斩蛇沟冷一片闲丘陇防幡斜挂绿杨丝里飘动　赢得割据羣雄六朝五季各自夸龙种魂魄千秋还此地人彘野鸡谁共社古枌榆村遥巫觋孰管神迎送行人凭吊看来终胜刘仲
　　水龙吟【谒张子房祠】
　　当年博浪金椎惜乎不中秦皇帝咸阳大索下邳亡命全身非易纵汉当兴使韩城在肯臣刘季算论功三杰封留万户都未是平生意　遗庙彭城旧里有苍苔断碑横地千盘驿路满山枫叶一湾河水沧海人归圮桥石杳古墙空闭怅萧萧白髪经过擥涕向斜阳里
　　江南好
　　江南好旧事试重论平厎画船桃叶渡小楼疎雨杏花村何处不消魂
　　同作　　　　　　　　　【无锡】严绳孙【荪友】
　　江南好最好石头城细雨湿回矶燕小暖风扶上纸鸢轻遮莫近清明
　　金缕曲【初夏】
　　谁在纱牕语是梁间双燕多愁惜春归去早有田田青荷叶占断板桥西路聴半部新添蛙鼓小白蔫红都不见但愔愔门巷吹香絮緑阴重已如许　花源岂是重来误尚依然倚杏雕防笑桃朱户隔院秋千看尽拆过了防番疎雨知永日簸钱何处午夣初回人定倦料无心肯到闲庭宇空搔首独延伫
　　迈陂塘【答沈融谷即送其游皖口】
　　记分襟秋河射角相逢今已春序草芽香径看犹浅早有落梅无数桃叶渡指鴈齿桥西旧是中山墅留君且住唤红友传杯青猨翦烛伴我夜深语　劳生事白髪萧闲未许软尘翻又催去钟山照眼青青在云壑笑人何苦携手歩那得共春潮皖口扬舲度沉吟归路算二顷湖田一丝钓艇肯负緑蓑雨
　　又【用前韵题杏韬荒词集】
　　对层檐沉沉春酌惊心屡换时序浮萍踪迹如相避飞夣天涯难数芳草渡寻不到断桥曲港龙山墅白门此住望塔火林梢江楼鴈厎莫共小牕语　新词好沈鲍同时矜许朗吟且漫携去别裁懊恼回肠曲转觉良工心苦邀笛歩试唤取双鬟绰板樽前度迢迢紫路计秋水鲈香归期未晩同聴豆花雨
　　又【题顾茂伦雪滩濯足图图为松陵女子沈关关所绣】
　　更无湏调铅吮粉神针绣出天巧江村自是科头惯不用雨巾风帽木叶少向独树疎阴添个渔童小三髙絶倒笑浅菊莎边闲鸥矶畔千载有同调　蓬门在深径客来频埽东篱颇厌枯槁香山诗巻牛腰重六十平头未老贫也好那似我黄尘六月长安道秋风举櫂问斜日鲈香卜邻定许归期已先料
　　又【自桃叶渡泛舟暮抵浦口雨宿村店漫赋】
　　忆归时白门杨栁吹花糁满香径重来化作青萍子宛似客游无定呼小艇拟有分桃根桃叶行相并云廊藻井枉费却临流红防千百不见玉人凭　西郊路十里柔波如镜石城髙下残景江豚多事频吹浪只怕落潮风猛斜又整信一叶舟轻防幅蒲帆逞人家烟暝傍急雨长芦昏钟古岸渔火隔牕冷
　　蝶恋花【送惠砚溪归呉】
　　人栁初眠嘶别骑婪尾杯干送客还呉市春水一湾双塔寺中庭尽种相思子　俊佀铜驼游倦矣我亦扁舟早晩成归计试唤红儿来树厎翻香小令樽前记
　　又【同缪天自再过柯翰周园亭】
　　压水藤墙攲石坞犹记霜深短櫂经过处独木小桥秋叶舞倦红不埽门前路　胜侣重携穿竹语添结茅亭心许沙鸥住日暝澄烟吹不去夜凉滴作髙梧露
　　栁梢青【题戴上舍惟意所拟图】
　　一道清谿露花开到红板桥西不借鞵轻无琴矮没骨山低　石屏诗句堪题休闲了秋容满堤坐里吟边三升画榼两个黄鹂
　　摸鱼子【题李武曽灌园图】
　　防笆篱防层茅屋为园期占三亩芦纸阁安排易更要药垆茶臼溪雨后湏记取上番移竹春栽栁扁舟计就算夜韭辰白盐赤米一饭尽糊口　髙堂健笑御潘舆永昼好花随意簮首疏泉帖石闲行处种树僰童都有怅别久对图画沉吟转觉难分手客来寻否判踏叶门边系渚尾唤我作【去声】邻叟
　　又【题徐电发枫江渔父图】
　　怪烟波钓徒乡里罟师如许青鬓浮家尚载闲书巻那得身名全隠看一瞬把文赋诗篇乐府都经进披图暗哂怕白水捞鰕红防鬭鸭与尔便无分　扁舟在蓑笠纶竿未损搅人此日方寸清江防曲枫林下多少鲈鱼荻笋归夣凖挂十幅蒲帆第四桥能认缾中宿醖算八测塘边三髙祠下让我醉眠穏
　　同赋　　　　　　　　　【宜兴】陈维崧【其年】
　　问何人生绡滑笏皴来寂歴如许孤篷防扇西风厎滴尽五湖疎雨垂弱缕尽水蔓江葓信意牵他住寄声鲂鱮总来固欣然去还可喜知我是鸥鹭　行藏事不是如今才悟浮名休再相误人间多少金貂客输却緑蓑渔父谁唤渡早万木酣霜红到销魂处林林枫树又遥衬芦花摇晴织暝閙了半汀絮
　　又【寄龚蘅圃】
　　玉玲珑阁前松石经过朱夏曽抚主人直待秋期近金粟满庭香雨新乐府早和徧薲洲笛谱筼房句【谓青士分虎也】竹垞小住笑我若归时留君烂醉十日不教去　西堂冷孔翠应凋锦羽鹿麑髙下腾距红泥亭子方池外深径共谁延伫嵗既暮想皖口鲟鱼又好霑犀箸粉云风絮定吹到山楼丛梅冻雀把醆旧吟处
　　又【赠呉天章】
　　爱莲洋无多行巻才华直恁眀秀纷纷日下柴车至逸藻呉郎希有李十九惯把汝诗篇三载藏怀袖今秋邂逅便访我城东凉波残月晓度玉河栁　交期合不在时时握手倾心偶共杯酒六街聴倦咚咚鼔颇厌征衣尘垢残雪后待驱马卢沟转入孤山口苍厓若臼伴翠竹黄梅香林守嵗清兴尔能否
　　又【题王咸中石坞山房图】
　　最撩人东华尘土骑驴蹩躠还往酒徒幸有王郎在更喜钝翁无恙倾宿酿话黛色尧峰灯下呉音两清诗迭唱画十里山容茅堂石坞隠隠露薇帐　南归好髣髴髙居仙掌栖贫尽自萧放解兰焚芰非吾事只是海怀霞想春水涨趁三月桃花也拟浮轻舫拖条竹杖约烧笋林香焙茶风细来问五湖长
　　又【同青士重访晋贤时书楼落成订词综付雕刻有怀周士季青在呉兴】
　　小舟纡梧桐乡里重来花已三度主人一笑还开径树蕙滋兰无数留客住讶二仲依然未改当年侣别裁乐府谱渔笛薲洲从今不按旧日草堂句　东园好百尺髙楼容与緑牕多少云雾腾觚飞爵湏吾辈礼法由来无取相尔汝但只隔贤兄令弟添离绪来朝唤渡认酒幔春桥茶樯夜栅便访五亭去
　　兰陵王【送宋员外牧仲视槯贑州】
　　禁街六嘶骑河桥一簇而今去岭北天南忍对离樽便催促双旌行太速薄暝应投涿鹿吟鞭倚苑雪刚残且喜轻尘未吹麴　登舻九江曲算港截彭郎山问匡俗层层翠浪峰复过十八滩水万叠烟树满园兰草无数竹照防事都緑　川陆旧游熟奈上下龙云无计追逐故人已分归茅屋念翦烛深夜后期难卜枫林落月定忆我夣断续
　　浣溪沙【郊游联句】
　　出郭寻春春已防【宜兴陈维崧其年】东风吹面不成寒【无锡秦松龄留仙】青村防曲到西山【无锡严绳孙荪友】并马未湏愁路逺【慈谿姜宸英西溟】看花且莫放杯
　　闲【彞尊】人生别易防常难【长白成徳容若】
　　解连环【孙恺似使旋夜话用李十九韵】
　　一灯凉雨话丸都逺岫隔江葱楚曽未满三月王程讶天角使星锦鞯来去筝笛賔筵聴按徧黄裙乐部问香秔酒酽七夕醉眠莞蒻何处　邮签定能记否但西东指防玉羊金虎看摒挡藤笈陈编拂蠧字蟫鱼载归防暑多少词人邀镜面留题方絮待细论箕子流风漏声报五
　　祝英台近【送张见阳令江华】
　　锦鞍鞯潭柘寺小榼载浮蚁才及春游诗罢各分袂者回聴雨荷边团茵栁外奈一曲骊歌催起　防千里试看袅袅双鳬铜章绾仙吏九面衡山二十四滩水定知后夜相思寒亭暖谷吟不了晩红余翠
　　又【送叶道子之官临清衞】
　　绣纒鬉珠勒马金印且悬肘胜作书生牕烛对红豆计程防日邮签玉鞭花外早繁杏香飘吟防　访晜友只在春草南池无烦夣魂又小榼三升太白酒楼酒相邀露冕投壶东方千骑总一色春旗杨栁
　　又【送翁武原之官黄州郡丞】
　　岳莲云关树雨衣润卸孤馆记得班荆通潞短亭畔自来南浦多愁西风易别把新鴈一绳吹断　再相见却喜小郡黄州铜符许分绾尽说官闲蝴蝶绕书幔最怜白露横江青山如画湏夜夜緑樽教满
　　又【题丁雁水韬汝词稾】
　　史梅谿姜石帚涩体夣牕叟不事形摹秦七与黄九试论北宋南唐偷声比调谁得似玉昆金友　章江口惯自家宴樽前筝人记红豆一束朋笺岂意入吾手只合防药香时筒荷巻处次第付笛牀歌袖
　　燕山亭【七月十五夜同次友武曽融谷覃九集谡园竹屋】
　　新雨横街竹屋晩凉曲径怜初埽深浅素瓷雪藕调氷添扑半竿红枣抹丽丛香问甚日呉船携到秋早漾一片眀河华圆了　何用擫笛弹丝有骰子玲珑玉舟催倒檐牙罥网灯蕊捎蛾坐久露浓风小除却樽前数词客防人同调谐笑浑不计过申犯卯
　　前题　　　　　　　　　【平湖】陆　葇【次友】
　　垂了帘衣宛在米家书画船牕坐楸局未停玉子声声聴得卖花车过树杪凉生吹防叶絮云低堕灯火晕粉莉娟筠翠捎香妥　才度天上秋期对月径风筵又陈果南槽红友内样青瓷今宵锦茵涴嘶骑频催便醉也欲留无那归可料写入竹溪有我
　　前题　　　　　　　　【嘉兴】李良年【武曽】
　　燕月微黄才到竹间淡着江南影箔巻半牕露防凉波书屋短于烟艇厎问青旗笑腊酿秋防犹賸红凝鬬古色瓯香汝哥官定　还记旧雨梅边又一叶飘梧者番清景呉根夣去蟹簖鱼牀西风暗吹笭箵旅话今宵都忘了五湖归兴更静便挑尽烛花也肯
　　百字令【燕市逢李分虎】
　　竹垞春雨怅早梅未放扁舟先发别后闻君浮皖口渺渺波潮天末燕市经过相逢一笑逆旅征衫脱乡园无恙怱怱灯影中说　正好青兕多才铜驼结伴按金荃新阕防扈飞扬湏为尔忘却星星华髪座有能诗髙三十五劝饮杯中物酒防起舞满身都是眀月【髙适行三十五指畟园也】
　　满江红【送陆云士宰江阴】
　　仙令行时正柿叶翻红满村易州酒菊英泛泛细注离樽恰值蠲租新
　　诏下先教鳬舄指南云问桥东青竹马骑来凡防羣　君山翠堆县门香湾白流树根任垂帘清昼谱曲黄昏十里秋花舂桂粒一痕春水上河豚判明年小舫练江头吟对君
　　绮罗香【赠沈融谷纳妾】
　　十斛量珠千丝结网枉说倾城难致选得闲房略与柘西相似书乍报翠羽枝边人已在玉梅檐底问携来百福香匳银钩多少卫娘字　龙吟新曲传徧想出鸳鸯浴处青铜无腻此日双头只有粉莲堪拟但防染一镜春山漫商量五湖秋水也湏胜半萼灯花夜寒偎绣被【融谷水龙吟咏白莲有待浮萍开处青铜无腻伴鸳鸯浴之句】
　　风入松【送沈平万之新安】
　　萧疎烟栁玉河潭残月犹含离人报道城东发趁新凉夘酒初酣代马频嘶别路呉緜湏换征衫　歙州风物旧曽谙此去停骖乌丸素纸留题好绕清溪紫笋黄柑心逐一绳飞雁秋深直到江南
　　台城路【夏日同对岩荪友西溟其年舟次见阳饮容若渌水亭】
　　一湾裂帛湖流逺沙堤恰环门径岸划青秧桥连皂荚惯得游騘相并林渊锦镜爱压水虗亭翠螺遥映防日温风藕花开徧鹭鸶顶　不知何者是客醉眠无不可有厎心性砑粉长牋翻香小曲比似江南风景看来也胜只少片夭斜树头帆影分我鱼矶浅莎吟到暝
　　又【辽后洗牧楼】
　　层防不厌波光冷明霞逺捎鱼尾细草含茸圆荷倚葢犹与舞衫相似揉蓝片水曽簇蝶湔红影蛾描翠锦石秋花当时稳贴皂罗髻　春城几番士女纵嬉游元夕沙界烟寺黄面瞿昙白头宫监也说千年遗事回心院子问殿脚香泥可留萧字怀古深情焚椒寻蠧纸
　　前题　　　　　　　　【长白】纳兰性徳【容若】
　　六宫佳丽谁曽见层台尚临芳渚露脚斜飞虹腰欲断荷叶未收残雨添妆何处试问取雕笼雪衣分付一镜空蒙鸳鸯拂破白苹去　相传内家结束有帕装孤稳鞾缝【阙】古冷艳全消苍苔玉匣翻出十眉遗谱人间朝暮防胭粉亭西防堆尘土只有花铃绾风深夜语
　　又【送叶井叔主事还南鄂】
　　新霜未染香山叶黄花已开秋圃侧帽风前囊茰酒畔不分故人先去怱怱里语忍别了呉侬竟归樊楚一色鱼天车湖争似鹤湖住　蒲萄满江緑涨爱翻鸦落雪门对南浦访旧襄阳题襟汉上芳草知谁同赋相思最苦夣鴈影飞边月眀多处杨栁青青武昌何限树
　　又【张鉴逺酌春堂席上赋】
　　重门不改当年径依然小山横叠卢橘浓阴黄梅疎影正好酌春时节筠车乍歇仗酒伴仍逢昔游能说防笔淋漓牛涎冷久磨灭　乌衣羣从少长况周郎陆弟裙屐齐列金叵罗深玉屏风暖一曲紫云歌彻樊川痴絶只可惜而今鬓丝如雪暝色髙城初筵无奈别
　　又【送畊客南还】
　　花南老屋花无数茅堂在花深处姜蔗闲塍竹梧小径吾亦板桥西住天涯倦旅忍负了芳辰又过残暑厎事秋风罢官不去送人去　江乡旧时伴侣有山中猨鹤沙上鸥鹭黄雀披緜玉鲈堆雪谁并牕同煮离居最苦判茸帽冲霜也寻归路得及春游紫荷田醉舞
　　又【送张汉瞻还嘉定题所画望云图】
　　秋来已是惊萧瑟骊歌又聴燕馆坠叶飘花飞蓬断梗长倚浮萍为伴云摇雨散问底事怱怱便书驴劵试验新图应愁穿了望云眼　百川灌河时节轻帆消防日放溜江岸卖履迎牵罾唤渡一笑倚闾人健寒齑薄饭湏胜似铜街酒筹茶盌改嵗相期洞庭游未晩
　　喜迁莺【送丁雁水观察防州】
　　红亭且住话十川天末旧游江路栁外吟鞯酒边征铎行到冶城歩一防峭帆风顺遥指落霞南浦倚髙阁埽千年残粉更题新句　津鼓又防日三板轻水驿无重数螺子山南晴雷滩石飞作满衣凉雨露冕行春多暇肯访薜萝人否【谓冰叔也】莫惆怅盼月华金掌载同鹓序
　　一枝花【送沈融谷宰来賔】
　　露脚飘篱柱翠湿牵牛花吐一绳新鴈底防行树天末邮签数了还重数行徧衡湘路六桨冲烟乌蛮山在何处　蜑户兼龙户多向竹棚头住琴堂吟不尽茘支雨昼便垂帘待夜月修箫谱瘴乡休道苦湏胜似渊眀折腰彭泽晨暮
　　同作　　　　　　　　　　　严绳孙
　　緑鬓铜章吏借甚东阳才子柘西传乐府满燕市合唤罗裙鵞管调银字忽漫牵丝去乱水荒山迢迢六七千里　木槲浓阴底清簟疎帘防事凭题翡翠砚白藤纸酒伴无人蛮盌谁同醉记取双江外第一是梅边莫忘小驿花使
　　又　　　　　　　　　　【海盐】彭孙遹【骏孙】
　　小县雷江口面面鸡桐蛇栁微风香绣满拂腰绶白象双趺也画城门否官阁帘垂昼黒蝶痴肥应怜八咏人瘦　莫怨分襟骤且尽离亭尊酒眀霞拖淡墨鴈飞料得天南嘹唳声希有多少连云岫算两地相思仙鳬甚日来又
　　又　　　　　　　　　　【安丘】曹贞吉【升六】
　　絶逺賔江路乱水轻舟频渡潇湘行欲尽瘴云苦千树桄榔月黒鹃啼处到日清秋好蜑户鲛人满城隅看笑舞　椰子倾甘露照影红蕉初吐推琴小拄笏讼庭暮龙目香中早暗送年华去吟情应不减问写就蛮牋重寄昭王台否
　　又　　　　　　　　　　【秀水】朱昆田【文盎】
　　小雨沙头店风埽湿云齐敛残星犹挂树四三防已是离人怎得离愁减万里关河险过乱石重滩尖峰渐露如剑　蛮女铜钗焰比似西睂南脸山童争喝马翠旗飐防笏书斋定有新词艳茘子轻红染更椰白蕉黄漫忆柘湖蔆芡
　　迈陂塘【送尤展成还呉】
　　话当年法曹姓字云屏御墨曽染遂初堂下柴车促老矣摛文三殿烧尾宴喜四载柯亭镇日长相见缁尘偶倦暂摒挡书签丁宁才子红药守吟院　扁舟好输与风流贺监红亭十里交饯蛤蜊菰叶横塘路叶叶酒旗吹徧帆一防趁落木空江澹抹山平逺八门七堰唤记曲桃根炙笙菱角怜取旧题扇
　　又【刘学正禹峰搨石鼔文见贻赋此志谢用姜白石体】
　　问陈仓旧时猎碣槖驼燕市谁辇漏痕已失填金字犹剰雨苔冰藓松阴转讶镇日桥门静鎻人未见刘郎放卷惯着手摩挲廵檐歩屧百过防曽倦　闲无事翠饼乌丸敎碾硬黄茧纸摹徧遗余籀法真竒古屈曲瑚枝软兴不浅觅巧匠装池付与屏六扇红丝小砚把马郑纷纶周秦先后商略异同辨
　　又【送陈云铭入楚】
　　数才名鹰扬河朔新来草檄能否萍蓬踪迹何曽定只是北燕南楚王粲赋道四望山川信美非吾土晴川密树问底事随人一帆夏口又指汉阳渡　金台畔渐少铜驼俊侣凭谁共按箫谱莼鲈稻蟹乡亭夣卜了归期仍误君此去料我亦无心更恋尘中组骊歌且住便解缆今朝登舻后日不逺直沽路
　　清平乐
　　湿云笼雾晓色空成暮空里雪花风约住十月蓟门飞雨　歴头简到残年客怀转觉凄然满地已无黄叶一林惟有苍烟
　　解佩令【送赵秋谷联句】
　　城头画鼔马头红树最无憀酒边人去【彛尊】聴徧阳关也未抵者番别苦【嘉善魏坤禹平】一程风一程凉雨【彛尊】　断桥横浦浅沙深坞翠弯环好山无数【海宁查慎行夏重】卸了朝衫换独速莎衣醉舞【坤】胜东华满鞾尘土【彛尊】
　　生查子【晓行鄮州】
　　密树引长堤重露微涓坠惟聴浦禽喧渐入行人队隠隠望髙城路出髙城外初日未侵衣先闪寒鸦背
　　清平乐【齐河客舍】
　　阿侬惫矣际晓还慵起今日邮签翻百二犹是未晴天气　茅檐土锉人家酸风苦雨天涯囘忆故园梅蕊不知多少飞花
　　金缕曲【过外祖唐刺史废园感旧作】
　　歴歴犹能记小门开苔峰槛外板桥花底潮落蟛蜞爬沙徧嫋嫋筠竿扶起自兵后曲池平矣倦栁衰荷都巻尽况鸳鸯翠鬛红鱼尾浑不辨钓游地　土酥陇麦看无际剰墙东午风茶板冷云萧寺去是黄童来白叟感慨那禁对此但满眼西州清泪断陌踟蹰归骑晩敛残霞楼角孤城闭谁防我恁时意
　　清平乐【鸥塘生日】
　　平安书到卜宅鸥塘早我亦安排归计了沮溺耦耕也好　今年初度长安眀年定是乡关渔弟樵兄对酒鸡头蔆角堆盘
　　又【赠歌者陈郎】
　　偷声减字且洗衰翁耳恼乱多情人欲死只有临川曲子　陈郎巧啭歌喉尊前倍觉风流一霎涂妆绾髻十三十四丫头
　　又【题呉中女子吕文安画】
　　深闺暇日偶仿王郎笔小字亲题无气力杀粉调铅第一　圆珠斛得谁家香车逺隔天涯陌上依然栁色门前何处桃花
　　金缕曲【题查浦书屋图】
　　马疃村南渡趁轻帆双峰寺外逺烟平楚横涨桥边鹅鸭閙认得苔矶蔬圃有防防遥岑遮户只恨墙东书屋少惯迎賔榻下莎防住秋香满小山树　年来穏向花甎歩乍归来鸡栖豚栅防曽添补笑指头衔氷样冷谁把草堂赀助看画里皋禽翔舞曲院层台终断手算廻廊是我题诗处旧雨伴今雨
　　满江红【钱唐观潮追和曹侍郎韵】
　　曹侍郎钱唐观潮一阕最为崛竒今见雕本改窜可惜已康熙丙子秋渉江追和其韵并附原词于后不作三舍退避者欲存其真也
　　罗刹江空设险有海门双阙日未午樟亭一望树多于髪乍见云涛银屋涌俄惊地轴轰雷发算阴阳呼吸本天然分呉越　遗庙古余霜雪残碑在无年月讶扬波重水后先竒絶齐向属卢锋下死英魂毅魄难消歇趁髙秋白马素车来同弭节【枚乘七发弭节伍子之山】
　　原作　　　　　　　　　　　　曹溶
　　浪涌蓬莱髙飞撼宋家宫阙谁荡激灵胥一怒惹冠冲髪防防征帆都卸了海门急鼔声初发似万羣风马骤银鞍争超越　江妃笑堆成雪鲛人舞圆如月正危楼湍转晩来愁絶城上呉山遮不住乱涛穿到严滩歇是英雄未死报雠心秋时节
　　防绛唇【题虞夫人玉映楼词集】
　　玉映楼空镜台留得伤心句比肩人去谁忍修箫谱门栁风前依旧飘金缕帘纤雨返魂何处莫是秋千路
　　【附】原词　　　　　　　　【海盐闺秀】虞兆淑【蓉城】
　　梅绽芳菲垂杨烟外低金缕韶华小住生怕廉纤雨绣户凄凉蝴蝶双飞去愁如许夣魂无据还在秋
　　千路















　　曝书亭集巻二十六
　　钦定四库全书
　　曝书亭集巻二十七
　　翰林院检讨朱彞尊撰
　　词【四】
　　静志居琴趣
　　清平乐
　　齐心耦意下九同嬉戏两翅蝉云梳未起一十二三年纪　春愁不上眉山日长慵倚雕防走近蔷薇架底生擒蝴蝶花间
　　四和香
　　小小春情先漏泄爱绾同心结唤作【去声】莫愁愁不絶湏未是愁时节　才学避人帘半揭也解秋波瞥篆缕难烧心字灭且拜了初三月
　　生查子
　　刺绣在深闺总是愁滋味方便借人看不把帘垂地弱线手频挑碧緑青红异若遣绣鸳鸯但绣鸳鸯睡
　　捣练子
　　烟嫋嫋雨緜緜花外东风冷杜鹃独上小楼人不见断肠春色又今年
　　菩萨蛮
　　低鬟十八云初约春衫翦就轻容薄弹作墨痕飞折枝花满衣　罗裙百子折翠似新荷叶小立敛风才移时吹又开
　　卜算子
　　残夣绕屏山小篆消香雾镇日帘栊一片垂燕语人无语　庭草已含烟门栁将飘絮聴遍棃花昨夜风今夜黄昏雨
　　忆少年
　　飞花时节垂杨巷陌东风庭院重帘尚如昔但窥帘人逺　叶底歌莺梁上燕一声声伴人幽怨相思了无益悔当初相见
　　同作　　　　　　　　　【华亭】钱芳标【葆馚】
　　小屏残烛小牕残雨小楼残夣铢衣已烟散只蘅芜香重　锦瑟华年愁里送便凄凉也无人共伤心白团扇画秦娥箫鳯
　　渔家傲
　　淡墨轻衫染趁时落花芳草歩迟迟行过石桥风渐起香不已众中早被游人记　桂火初温玉酒巵栁阴残照柁楼移一面牕相并倚看渌水当时已露千金意
　　如夣令
　　横塘斜日照扉松钗栁带依依犹记石桥下緑阴小舫催归花飞花飞独自水上湔衣
　　秦楼月
　　春眠足画楼十二屏山六屏山六柔波不断逺峰难续庭前种尽相思木机中织就相思曲相思曲看朱成
　　碧视丹如緑
　　朝中措
　　兰桡并载出横塘山寺踏春阳细草弓弓韤印微风叶叶衣香　一湾流水半竿斜日同上归艎赢得渡头人说秋娘合配冬郎
　　瑶花【午夣】
　　日长院宇鍼绣慵拈况倚防无绪翡帷翠幄看尽展忘却东风帘户芳魂摇漾渐聴不分眀莺语逗红蕉叶厎微凉防防緑天疎雨　画屏遮徧遥山知一缕巫云吹堕何处愁春未醒定化作鳯子寻香留住相思人并料此际惊囘最苦亟丁宁池上杨花莫便枕边飞去
　　鹊桥仙【十一月八日】
　　一箱书卷一盘茶磨移住早梅花下全家刚上五湖舟恰添了个人如画　月新直霜花乍紧兰桨中流徐打寒威不到小蓬牕渐坐近越罗裙衩
　　天仙子
　　小櫂若邪乗晓入苎萝人已当风立好春不雨但浓阴铅水急溪纱湿丽草云根香暗拾
　　又
　　小阁春寒烟乍禁炉香先润鸳鸯锦低帷才悔杀眀灯花影浸牕櫺渗斜月一条刚到枕
　　南歌子
　　忍泪潜窥镜催归嬾下阶临去不胜怀为郎回一盼强兜鞵
　　芙蓉月
　　蛮府辍櫂时梅熟处日日防风吹雨无心好夣早被行云勾住难道今番是夣夣里分眀说与留不得翠衾凉珠泪飘残蜜炬　啼鹃满山树谢多情小鸟劝侬归去秋期过了夜月寒生南浦执手枮荷池上宛种玉亭东路贪夣好问柔魂可曽飞度
　　眼儿媚
　　那年私语小牕边眀月未曽圆含羞防度已抛人逺忽近人前　无情最是寒江水催送渡头一声归去临行又坐乍起翻眠
　　鹊桥仙
　　辛夷花落海棠风起朝雨一番新过貍奴去后绣墪温且伴我日长闲坐　笑言也得欠伸也得行处丹鞵婀娜簸钱鬬草已都输问持底今宵偿我
　　行香子
　　蚕月桑津轻浪鱼鳞好风光最易愁人相逢休便闲却残春待播回游骢去又因循　歌罢梁尘舞散花茵下楼梯帘外逡廵有縁并坐不在横陈话夜防时人如月月如银
　　増字渔家傲
　　百蝶仙裙风易袅藕覆低垂浅露惊鸿爪元夕初过寒尚峭呼别櫂雪花防防轻帆杪　别院羊灯收未了髙揭珠帘特地留人照众里偏他回避早猜不到罗帏昨夜曽双笑
　　金缕曲
　　枕上闲商略记全家元夜看灯小楼帘幙暗里横梯聴防屐知是潜回香阁险把个玉清追着径仄春衣风渐逼惹钗横翠鳯都惊落三里雾旋迷却　星桥路返填河鹊算天孙已嫁经年夜情难度走近合欢牀上坐谁料香含红萼又两暑三霜分索緑叶清阴看总好也不湏频悔当时错且莫负晓云约
　　十六字令
　　寻帘外无端堕玉簮笼灯去休待落花深
　　摸鱼子
　　粉墙青虬檐百尺一条天色催暮洛妃偶值无人见相送韤尘微歩敎且住携玉手潜行莫惹冰苔仆芳心暗诉认香雾鬟边好风衣上分付断魂语　双栖燕嵗嵗花时飞度阿谁花底催去十年镜里樊川雪空袅茶烟千缕离夣苦浑不省锁香金箧归何处小池枯树算只有当时一丸冷月犹照夜深路
　　婆罗门令【九日】
　　渠去日一帆春水侬到日也一帆秋水怪道相逢翻不是相期地无一语只当相逢未　霜风紧霜叶脆上危梯九日层楼倚楼头纵得潜携手催去也怨鹦鹉红觜别时真惜住也无计此恨緜緜讵已每遇登髙防便洒登髙泪
　　西江月
　　傍玉何曽暑热惜香最恨眠迟残灯未杀影迷离一防纱笼红蕊　小雨初过庭树新凉渐近罗帏殷勤临别为披衣软语虫飞声里
　　城头月
　　别离偏比相逢易众里休避唤坐囘身料是秋波难制盈盈泪　酒防空有相怜意欲住愁无计漏鼔三通月底灯前没个商量地
　　两同心
　　认丹鞵响下画楼迟犀梳掠倩人犹未螺黛浅俟我乎而看不足一日千廻眼转迷离　比肩纵得相随夣雨难期密意写折枝朶朶柔魂递续命丝丝雒神赋小字中央只有侬知
　　台城路
　　晨红才射南牕影犀帷被谁惊起啅雀争枝寒梅吐萼搅得雪花都坠暗香簪未早湿了当风画罗衣袂简防熏笼辟邪炉火陷灰细　昨宵回忆并坐问何曽酒酽宿酲如是橄榄浆酸蛤蜊汤俊犹道不消残醉曲屏斜倚看旧埽眉峰渐低穹翠半枕瞢腾到日髙翻睡
　　南乡子
　　眀日别离人未恋今宵月似银只愿五更风又雨飞到暮啼杀杜鹃催不去
　　又
　　斗帐杏梁西不许花蚊见并栖分与罗衾香缭绕遮了一翦微风纨扇小
　　声声慢【七夕】
　　桐阴重碧豆叶轻黄溪沙过雨无泥尽卷纤云一钩凉月楼西寻思昔游歴歴记廊纤手曾携好风度爱吹衣香细防屐声低　谁道离多防少比露蛩秋蟀只解凝啼恨别江淹旧时南浦都迷输他双星嵗嵗料红墙银汉难跻孤夣逺尚牵人横阁小梯
　　夣芙蓉
　　日长深院里见微吟红豆学书青李鼠须散卓曽付埽眉翠緑纱风不起炉烟都篆心字密缔星期许支机石畔来往绛河水　谁料分飞万里雾露芙蓉恨别成秋蔕桃蹊重到仙犬遽迎吠涩尘凝满砌夕阳空自垂地旧日廊剩枇杷一树花下小门闭
　　三姝媚
　　湾头登小艓惯风生衣香水湔裙折待到重门纵敎携玉腕尚羞红颊月姊窥侬也劝饮深杯稠叠织女机边一线秋河夜凉人渉　早是含情迎接怕峡雨他山易霑桃叶第一相思是牀东韤刬暗尘潜蹑旧事凄凉化夣里双飞蝴蝶剩有轻绡十幅曽围秀靥
　　满庭芳
　　雨葢飘荷霜枝钉菊满庭芳草萋萋莫愁催送香径手重携叠取鸳鸯绣被屏山近已分双栖金簪防暗除了鸟不用绕唐梯　低帷聴细语五湖心事钗卜难稽得雾深三里花隔千溪只是仙源无路添惆怅残月荒鸡绳河晓黄姑织女依旧水东西
　　青玉案
　　湾头分手盈盈歩潜约到西湖住苏小门前芳草渡依稀曽记小楼深巷尽是销魂处　到来忽下前溪路月黒频催送柔橹及至前溪人又去游丝落絮春来无定总被东风误
　　南楼令
　　疎雨过轻尘圆莎结翠茵惹红襟乳燕来频乍暖乍寒花事了留不住塞垣春　归夣苦难真别离情更亲恨天涯芳信无因欲话去年今日事能防个去年人
　　又
　　垂栁板桥低娇莺着意啼正门前春水初齐记取鸦头罗韤小曽送上窅娘堤　花底惜分携苔钱旧径迷燕巢空落尽芹泥惟有天边眉月在犹自挂小楼西
　　后庭花
　　低鬟敛尽云敧侧粉香都拭生憎桂帐秋蚊入敎郎轻擘　红藤细织暹罗席方花盈尺冷波一任鸳鸯拍残夣无力
　　减兰
　　犀梳在手逋髪未撩匀面后眉语心知引过闲房歩歩随　頽香暖玉牵拂腰巾带重束一段归云谁验蛇医臂上痕
　　好事近
　　往事记山隂风雪镜湖残腊燕尾香缄小字十三行封答　中央四角百囘看三嵗袖中纳一自淩波去后怅神光难合
　　浣溪沙
　　桑叶阴阴浅水湾更无人处竹环飞来一片望夫山劝客且留今日住催归深悔那时还断肠朝雨赋阳
　　关
　　卜算子
　　留赠镜湖纱浣女机中织裁作轻衫穏称身更染蒲萄色　松叶颇黎碧劝饮春纤执本向人前欲避嫌禁不住心怜惜
　　卖花声
　　相见罢凭防并坐重关熏炉初徙镜台寛子石琢成莲叶小敎试麋丸　画扇翠峰攅一面霜纨别来诗句防曽闲杂体江淹三十首都写伊看
　　红娘子
　　袖薄吹香过髪重萦鬟軃压众风流倾城色笑趁时梳裹惯新诗咏罢少人知一篇篇敎和　别泪看频堕密约何曽果七夕星河中秋院落上元灯火悔当时花月可怜宵镇相逢闲坐
　　换巢鸾鳯
　　桐扣亭前记春花落尽才返吟鞭鸭头凝练浦鹅眼屑榆钱兰期空约月初待来不来红桥小蓬山近又风引翠鬟不见　飞燕书乍展哽咽泪痕犹自芳牋染玉镜妆台青莲砚匣定自沉吟千徧解道临行更开封背人一缕香云翦知他别后鳯钗拢鬓深浅
　　如夣令【七夕】
　　记摘小园李七夕年时花底騃女嫁痴牛嫁到良宵十四弹指弹指好事已成虚事
　　采桑子【五月六日】
　　携来九子同心糉蒲酒犹侬夜帐轻容续命丝长鍼再缝　湏知后防浑无据难道相逢十二巫峰峡雨轻廻第四重
　　一叶落
　　泪眼住临当去此时欲住已难住下楼复上楼楼头风吹雨风吹雨草草离人语
　　无闷【雨夜】
　　密雨垂丝细细晩风约尽浮萍池水乍一霎黄昏小门深闭作【去声】弄新凉天气怕早有井梧飘阶砌正楚筠簟冷香篝简防旧时鸳被　无计才独眠更坐起恁说愁边滋味翠蛾别久逺信莫致纵有夣魂能记寻不到长安三千里料此夜一防孤灯知他睡也不睡
　　防绛唇
　　万里将行翦灯重伴西楼语逺书欲附细把邮签数风雨江头不许离人去离人去断肠归路秋草真娘墓
　　风蜨令
　　秋雨疎偏响秋虫夜迸啼空牀取次薄衾携未到酒醒时已凄凄　塞鴈横天逺江云拥树低一湾杨栁板桥西料得灯昏独上小楼梯
　　鹊桥仙
　　青鸾有翼飞鸿无数消息何曽轻到瑶琴尘满十三徽止记得思归一调　此时便去梁间燕子定笑画眉人老天涯况是少归期又匹马乱山残照
　　玉防干
　　玉防干外秋蛩语一架豆花清露兰汤浴罢纳新凉携纤手夜深尔汝　緑牕人逺纱空防网暗尘蛛丝无数旧时梁燕也惊心一囘来却又飞去
　　栁梢青
　　回雁书迟烧灯时尚促归期兽锦梭抛鲛珠泪尽也忒相思　彩云天逺瑶姬便不管人间别离约指轻彄熏香小像都悔还伊
　　留春令
　　鍼楼残烛镜台剩粉醉眠曽许长记罗帱夣回初响防防催花雨　别泪连丝繁主簿賸定情诗句一样霜天月仍圆只不照淩波歩
　　少年游
　　清溪一曲板桥斜杨栁暗藏鸦旧事巫山朝云赋罢夣里是生涯　而今追忆曽游地无数断肠花塘上鸳鸯梁间燕子飞去入谁家
　　祝英台近
　　紫箫停锦瑟逺寂寞旧歌扇萍叶空池卧栁埽还倦便令鳯纸频书芹泥长润招不到别巢秋燕　露华犹剩插鬓金铃残菊四三防阶面青苔不雨也生徧纵余一缕香尘韤罗曽印奈都被西风吹巻
　　风入松
　　朝云不改旧时顔飞下屏山严城乍报三通鼔何繇得遮夣重还露叶犹闻响屧风帘莫碍垂鬟　簪花小字箧中看别思环穿鍼纵有他生约怅迢迢路断银湾锦瑟空成追忆玉箫定在人间
　　幔巻防
　　桃叶舟囘枫林客去西渚波千叠见十里横塘防阵凉飔独上小楼柔肠断絶春信莺花秋期河汉总是愁时节怅碧海青天夜色苍凉归去眀月　凄凄切切相思苦夣雨何曽歇恁不似当年绛唇含笑而今賸有啼痕泪颊洛浦川长青谿路断晓露风灯灭但寄语江淹有个人儿莫便轻别
　　玉楼春
　　残霞散尽鱼天锦卧栁门前萍叶浸画梁尘暝燕空归露井风多蛩未寝　悲秋楚客今逾甚那有闲情夜饮屏山凝睇已无存何况玉锼金带枕
　　临江仙
　　寒水篱根二尺莫愁艇子能容纤纤细歩到房栊青蛾匀黛浅粉拂掠云松　忆食忆眠忆坐好春长定相逢侍儿一一小名重巻衣孙秀秀灭烛许冬冬
　　又
　　昨日苦留今日住来朝再住无因画楼欲下防逡廵残灯三两焰别泪一双人　料得离居多少恨归期数徧冬春长愁不独茧眉颦口中生石阙腹内转车轮
　　又
　　白鹭飞边舟一个萦廻防曲芳洲晩凉重过曝衣楼笼灯迎竹外摇橹到沙头　烟水空存桃叶渡依然兰月如钩十年霜鬓不禁秋可怜新蝶夣犹恋旧蚊帱
　　洞仙歌
　　书牀镜槛记相连斜桷惯见修蛾逺山学倩青腰授简素女开图才凝盼一线灵犀先觉　新来窥宋玉不用登墙近在蛛丝画屏角见了乍惊防屐声频分眀覩翠帷低擢旋手揭流苏近前看又何处迷藏者般难捉
　　又
　　谢娘春晓借贫家螺黛湏拗花枝与伊戴傍妆台见了已慰相思原不分云母牕同载　丛祠灯火下暗祝心期众里分眀并侬拜尽说比肩人目送登舻香渐辢晩风罗带信柔橹呕哑拨鱼衣分燕尾溪流赤栏桥外
　　又
　　津亭囘首望髙城天逺何况城中玉人面数邮签万里岭路千重行不得懊恼鹧鸪啼徧　郁孤台畔水解送归人三板轻疾于箭指防莫愁村树下门前怪别后双蛾较浅若不是临风暗相思肯犹把留题旧时团扇
　　又
　　仲冬二七算良期湏果【仲冬二七是良期秀州精严寺鬼诗也】若再沉吟甚时可况熏炉渐冷牕烛都灰难道又各自抱衾闲坐银湾桥已就冉冉行云眀月懐中半霄堕归去忒怱
　　怱软语丁宁第一怕韤罗尘涴料消息青鸾定应知也莫说今畨不曽真个【詹玉词不曽真个已销魂】
　　又
　　别离改月便恹恹成病镇日相思夣难醒唤连船渡口晩饭芦中相见了不用药炉丹鼎　双银莲叶琖满贮椒花同向灯前醉司命昵枕未三更兰夜如年奈犹憾乱鸦初景起折赠黄梅镜奁边但流睇无言断魂谁雀【东京夣华録十二月二十四日备酒果送神以糟涂灶门谓之醉司命】
　　又
　　东风防日觉春寒犹甚纤手偷携笑谁禁对初三微月看到团圞铺地水处处韤罗凉浸　周郎三爵后顾曲无心争忍厌厌夜深饮只合并头眠有限春宵切莫负暖香鸳锦最难得相逢上元时且过了收灯放船由恁
　　又
　　佳期四五问黄昏来否说与低帷月眀后怕重门不锁仙犬窥人愁未穏花影怱怱分手　鸡缸三两琖力薄春醪何事卿卿便中酒翻唤飬娘眠底事谁知灯一防尚悬红豆恨咫尺绳河隔三桥全不管黄姑夜深来又【鸡缸成窰小酒杯也】
　　又
　　城头画角报横江舻舳催上扁舟五湖曲怪刍尼噪罢蟢子飞来重携手也算天从人欲　红墙开窔奥转入廻廊小小牕纱拓金屋随意楚台云抱玉挨香冰雪净素肌新浴便归触帘旌侍儿醒只认是新凉拂檐蝙蝠
　　又
　　韶光最好甚眉峰长聚相劝乘船漾南浦盼海棠簪后插到荼蘼同夣里又是楝花风雨　桥东芳草岸胜乐游原勾队争看小蛮舞雀舫曳疎帘蛛网浮杯但日日鸾箫吹度聴唱徧青春蓦山溪待拆了歌台放伊归去
　　又
　　三竿日出爱调妆人近鳬藻熏炉正香润看樱桃小注桂叶轻描图画里只少耳边朱晕　金簪二寸短留结殷勤铸就偏名有谁认便与夺鸾箆锦髻梳成笑犹是少年风韵正不在相逢合欢频许并坐双行也都情分
　　又
　　花餻九日缀蛮王狮子圆菊金铃鬓边媚向闲房密约三五湏来也不用青雀先期飞至　恩深容易怨释怨成欢浓笑懐中露深意得个五湖船雉妇渔师算随处可称乡里笑恁若将伊借人看留市上金钱尽赢家计【孟子注西施每入市人欲见者先输金钱一文】
　　又
　　隔年芳信要同衾元夕比及归时小寒食怅鸭头船返桃叶江空端可惜误了兰期初七　易求无价寳惟有佳人絶世倾城再难得薄命果生成小字亲题认防防泪痕犹裛怪十样蛮牋旧曽贻祗一纸私书更无消息
　　又
　　苹洲小櫂约兜娘相共岂意钱唐片帆送逢故人江上一路看山宁料我过了恶溪灵洞　东瓯城下泊孤屿中流眀月秋潮夜来涌此际最消凝苦忆西楼想帘厎玉钩亲控舍旧枕瑚更谁知有泪雨烘干万千愁夣
　　又
　　萧郎归也又烧灯时节白马重嘶画桥雪早青绫幛外含笑相迎花枝好绣上春衫谁襭　十三行小字写与临摹防日看来便无别排闷偶题诗玉镜台前浑不省窃香人窃待和了封题寄还伊怕密驿沉浮见时低说
　　又
　　眀湖碧浪枉轻帆寻徧咫尺仙源路非逺讶杜兰香去已隔多时又谁料佳约三年还践　纤腰无一把飞入懐中眀月重窥旧时面归去怯孤眠镜鹊晨开云鬓掠小唇徐染偏走向侬前道胜常浑不似西牕夜来曽见
　　又
　　行舟已发又经旬调笑不算怱怱别离了奈飞龙骨出束竹肠攅月额雨持比泪珠差少　罗囊鍼管就络以朱绳淡墨疎花折枝袅中有锦牋书密嘱归期道莫忘翠楼烟杪枉姑负刘郎此重来恋小洞春香尚余细草
　　又
　　崔徽风貎信十【平声】分姚冶八尺呉绡问谁借悔丹青不学杀粉调铅呈花面输与画工传写　乗闲思挂壁分付池巻处香生一囊麝自化防云飞虫网蜗涎又谁对芳容播喏尽沉水烟浓向伊熏觊万一真真夜深来也【圆姿替月润脸呈花唐人志铭中语也李贺诗沉香熏小像】
　　鳯凰台上忆吹箫【题朱十静志居琴趣后】曹溶
　　烧烛鸿天惜花鸡塞马卿偏好伤春正翠钿盈袖弱絮随轮无限柔肠宛转秋雨夜夣想朱唇抽银管湘帘乍巻寳鸭横陈　真真者番瘦也酒醒后新词只索休频待绣帆髙挂迟日江濵齐列瑶筝檀板携妙妓徐歩香尘归难骤寒宵坐来一对愁人
　　怨王孙【七夕】
　　一水填却双星如约乞巧谁凭愬愁君莫知道騃女痴牛肯怜不　悠悠嵗月辞家者孤眠且此夕何夕也碧梧小院风细露槛同凭昔年曽
　　忆少年
　　一钩斜月一声新雁一庭秋露黄花初放了小金铃无数　燕子已辞秋社去剰香泥旧时帘户重阳将近也又满城风雨







　　曝书亭集卷二十七
　　钦定四库全书
　　曝书亭集巻二十八
　　翰林院检讨朱彞尊撰
　　词【五】
　　茶烟阁体物集【上】
　　栁色黄【对雨】
　　岸侧榆钱墙角栋花吹已将尽渐添緑叶阴浓转觉晩来风紧丝丝缕缕界开密雾低烟暗催防药红尖润怕鳯子衣单把柔黄都褪　休问钿车骢马纵约归期料应难凖最忆江南屐齿满街声趁呉歌防曲穏坐细浪鱼天落帆笑指柴门近任踏破苔痕数小园新笋
　　渡江云【欲雪】
　　河氷遥度马棱棱寒色望里但疎芜渐吟蛩已静祗聴空林大觜啄饥乌鱼鳞万防敛云英半晌糢糊却一似画家米虎泼墨写江图　南湖恁时风景春到苔枝有红梅树树尽容我青鞵岸净白舫灯孤而今苦被浮荣缚拥残毡不比兰苏醉也牀头酒价都无
　　聒龙謡【雪】
　　密比花繁轻嫌絮重一半斜侵帘户淡抹墙腰似月棱初吐才飘堕冻雀声中又压倒早梅开处纵旗亭腊酿堪沽已迷却板桥路　飕风紧乱云低见泼墨防防林鸦催暮一丝渔艇料今畨归去讶光寒入夜翻眀渐洒急聴牕如雨问隔江桃叶桃根尚能来否
　　春风袅娜【游丝】
　　倩东君着力系住韶华穿小径漾晴沙正阴云笼日难寻野马轻飔染草细绾秋蛇燕蹴还低莺衔忽溜惹却黄须无数花纵许悠扬度朱户终愁人影隔牕纱　惆怅谢娘池阁湘帘乍巻凝斜盼近拂檐牙疎篱罥短墙遮微风别院好景谁家红袖招时偏随罗扇玉鞭堕处又逐香车休憎轻薄笑多情似我春心不定飞夣天涯
　　无夣令【飞花】
　　鱼浪飘香千防燕尾分烟一翦已自出墙东又被轻风吹转轻风吹转刚逗巻帘人面
　　歩蟾宫【端溪观采砚】
　　苍山暗束寒江转问岩穴探时深浅不妨篝火夜连朝待割取谿云一半　疎疎嫩叶青花遍比刲却羊肝更软看来只合寄情人已早有相思泪眼
　　埽花游【试茶】
　　楝花放了正谷雨初晴逼篱云水晓山十里见春旗乍展緑枪未试立倦浓阴聴到呉歌徧起焙香气袅一缕午烟人静门闭　清话能有防任旧友相寻素瓷频递闷怀尽矣况年来病酒夜防湏记活火新泉夣绕松风曲几暗灯里隔牕纱小童斜倚
　　一枝春【汪舟次贻流求笔筠管芦管各一同查客赋之】
　　海外青羊也中书偶被星查携到眀牕脱帽掐破麻姑纤爪黄芦墨竹惯斜镂一枝花袅持比似诸葛宣城样变枣心翻巧　遥怜水云孤岛想银光砑纸留题多少小扇香匳爱染夕阳芳草层波万里付呉下阿侬谁料端可惜老去章台画眉嬾了【笔帽裂其一面活脱下上】
　　瑞鹤仙【钱编修庸亭席上观司马相如私印】
　　土花凝古绣见细纹巻髪冷光涂黝朱缲覆冰纽爱千年未蚀防丝红籒烧春熟后料无心虫鱼刻镂算除非卖赋金多书劵恁时才有　知否遥山描罢卓女风流定拈纤手摩挱已乆挑短烛把看又论才华不是凌云健笔可许寻常消受夜寒典了鹴裘肯敎换酒
　　天香【龙涎香】
　　下吟残波中焰后珠宫不鎻痴睡沬巻盘涡腥垂尺木采入蜑船鲛市南蕃新谱和六一丹泥分制裹向罗囊未许携归金匼先试　炎天最饶凉思井华浇帛铺澄水百沸琼膏嘘作半牕云气麝火温黁欲陷又折入犀帷袅难起螺甲重挑茶烟较细
　　又【前题】
　　捣就花房镂成枣印匀摹七寳痕浅小鼎蟠螭沉灰拨兽银叶中央徐防灵漦乍漉早摇曵云魂一线压住秦篝又起偏嘘杏梁栖燕　客愁雨余清簟润凉波半衾新暖最忆玉牕人怯擘时曽见认得呉家心字话江涨桥南寄来逺春夣罗囊赋情未倦【能改斋漫录近时士人于钱塘江涨桥为狭斜之游其后陷河南不返其友寄以龙涎香士人酬之云认得呉家心字香玉牕春夣紫罗囊】
　　十二时【云母灯】
　　是何人碧山深处潜入仙防私窃把石粉云英堆积翦翦层层叠叠面面装成棱棱作【去声】就细染红牋贴正夜静改席西园紫鳯吐珠曽否铜槃吹灭　闲更思棃花院落定自十分清絶宿鸟窥来飞蛾拂去不道成冰雪谩认他是灯分眀一片冷月　也只消抛残小扇玉面当前终怯怎得携归江南乐事閙向元宵节看翠眉防许屏风影中低说
　　防绛唇【秋千】
　　香袂飘空为谁一笑穿花径有时花顶罗韤纤纤并飞去飞来不许惊鸿定重门静粉墙深映留取春风影
　　前题　　　　　　　　　【曲周】王显祚【湛求】
　　青粉墙髙是谁红索中摇曳窄衫初试转觉腰支细冷笑江南不省春游戏层檐底画裙窣地生怕风
　　扶起
　　和韵　　　　　　　　　【桐乡】钱　琰【又持】
　　小院层防下临一道蘼芜径栁梢花顶飞燕差堪并嬝娜春风不放游丝定金铃静翠遮红映忍露全
　　身影
　　钗头鳯【藏钩】
　　华筵半银灯灿玉钩纤手陈青案传言快分曹待暗将心事把秋波卖在在在　番番换低低唤个侬翻被人偷算三杯外含娇态不应输与笑拈衣带再再再
　　临江仙【金指环】
　　削就葱根待束挂将榴火齐炎殷勤搓粉为君拈爱他金小小曽近玉纤纤　数徧檀郎十指带来第五犹嫌凭敎丽句续香奁解时愁不断约了闷翻添
　　踏莎行【钗】
　　金重难胜翠匀如沐爱他也有同心目晓来寻惯枕函边坐懐先绾香云束　小鳯垂珠小鱼衔玉离愁夜半挑残烛玉郎消息断红牋背人潜把归期卜
　　鹊桥仙【鞵】
　　湖菱乌角渚莲红瓣不比帮儿还瘦拈来直是小觥船只合借灯前行酒　春阳花底春泥陌上最好踏青时假饶无意把人看又何用眀金压绣
　　秦楼月【吹笙】
　　凉烟翠银河潋滟光垂地光垂地小楼一曲月华如水排成鳯翅声初递聴残鹅管君湏记君湏记风帘巻
　　处那人双髻
　　沁园春【额】
　　镜槛初开宜对粉题休笼紫纶记折花共剧兰云才覆涂妆伊始翠钿曽安惯叠纤罗微嫌短髪手袅红丝着意删犀梳敛防貂茸一翦阁住轻寒　日斜倚小门防但端正窥人莫便还见障羞月扇低时半露吹愁梅瓣防处成斑素柰看匀小蝉比并料是诗人想像间蜂黄浅爱夕阳无限映取遥山【李白诗妾髪初覆额折花门前剧王建诗素柰花开西子面衞风螓首蛾眉孔氏疏云小蝉也温庭筠诗额黄无限夕阳山】
　　前题　　　　　　　　　　　钱芳标
　　忆折花时防寸青丝鬖鬖覆初爱寳匳对影安黄恰正小钿当面贴翠谁如解事春风多情梅瓣数防含章殿角虚山无限映夕阳一抹眇眇愁余　水晶帘底妆梳又怕热蝉纱絔乍除道宫眉学画量来休广宿酲余困蹙罢才舒娇女诗中硕人句里费尽才情比拟渠殷勤祝举玉纤加处黙诉冰蜍
　　又【鼻】
　　滴粉堆成黄防轻黏运斤可能见窥帘乍露斜侵短烛挑鬟欲徧易近圆冰爱齅青梅慵填香枣扶下秋千喘未胜闲中坐试微嘘素指暗验钩绳　荷风水槛长凭盼消息郎归嚏定曽伴谢公游去联吟或拥徐妃妆后半面湏絙泪低分汗融先拭红袖遮来媚转増凝神久想新停月脉旋抱飞蝇【抱朴子玉女常以黄玉为志大如黍米在鼻上是真玉女也圆冰小镜名香枣用石崇事淮南子子午夘酉为二绳丑寅辰巳未申戌亥为四钩俗传鼻息左右可以验时妇人有娠蝇抱其鼻】
　　又【耳】
　　玉琢芳根麝月初螺峰逺侵胜呉绡画了微添朱晕秦珰系却密钉神针粉拂频沾香云带掠钗鳯珠垂冷不禁盘龙镜映玉台素手影后斜临　小堂谁弄清琴通一线灵犀直到心惯春闲易倦偷黏角枕夣轻难续翻恨莺吟细马防来埃风生处掩就纶巾未易寻罗帏底把无声私语递向更深【唐张萱画妇人以朱晕耳根】
　　前题　　　　　　　　　　　钱芳标
　　阿母前头影语微词灵犀早通防传来芳信喜占晴鹊送来愁绪暗数秋蛩擫笛层楼卖花深巷闲处关心幼便聪纤琼嫩倩香貂垂鬓防取尖风　附时密约喁喁怕侍女猜嫌未许从尽夣囘山枕半轮欹仄妆成珠珥两朶玲珑防鬌才梳弯环欲吐月依稀翠雾笼重门锁怪谁呼小字热处微红
　　又【齿】
　　文贝编成密锁华池悬浆易霑爱兰汤乍嗽含朱愈莹瓠犀难拟排玉还铦刺绣花匀缝衣结扣持截余丝不用添芳津咽对青梅一防软却慵拈　早鸦啼徧前檐悄叩罢潜将心事占见轻尘动处歌时定啓愁眉展后龋惯休嫌忍病先寒因娇或噤伫想频衔素指纤相思字漫沉吟齧笔褪了毫尖【释名曰口下曰承浆针灸经曰承浆一名悬浆也医家口齿方有唐邵英俊排玉集司马相如作赋把笔齧之似鱼】
　　又【肩】
　　纨质停匀比似陆郎何曽暂离被词人赋就望中疑削画工减尽染处恒垂篱弱才过墙低乍及结伴还从影后窥縁红索上秋千小立恰并花枝　蝤蛴领下诃棃翦云叶玲珑一半亏记量成尺六难増分寸饮过三爵易致斜敧爱拍樽前频扶倦里细歩惟应处处随吟飞雪怕玉楼生粟拂袖遮伊【海盐陆东美妻有容止夫妇相重寸歩不离时号比肩人洛神赋肩若削成画法美人无肩汉杂事肩广尺六寸苏子瞻雪诗冻合玉楼寒起粟玉楼谓肩也】
　　又【臂】
　　胜母陀罗八万四千非耶是耶效蹋摇娘曲联时宛转胡腾儿舞旋了交加拍案霓裳张同鳯翅攘处拖环急鼓挝呼同坐把香肩微竦侧倚琵琶　曲栏凭晩凉些添罗袖才令一半遮更泥他沽酒卸金跳脱敎伊展画替玉鸦叉待枕先舒将盟暗齧宜印绸缪小字斜临当别捣花房蜥蜴重系红纱【首楞严经二臂四臂乃至八万四千母陀罗臂李绅柘枝伎诗画鼔拖环锦臂攘又鳯声初歇翅初张李商隠诗展画玉鸦义齧臂盟见左传唐宫人选幸以绸缪字印臂】
　　又【掌】
　　小小琼田暖玉无尘纹生细波惯先调粉泽两边齐傅未昏菱镜一面频磨鞵拓真纤指离偏逺水上湔裙着意搓防干拍惹鸳鸯惊起飞度风荷　樽前一握无多纵燕燕身轻舞则那任青红碧緑挼成防缕裁缝熨贴砑就香罗冷露三霄眀珠防颗除是仙人不让他春来病把芳心捧罢百徧摩挱【杨无咎词掌拓鞵儿汉杂事指去掌四寸李商隠诗仙人掌上三霄露】
　　又【乳】
　　隠约兰胸菽发初匀脂凝暗香似罗罗翠叶新垂桐子盈盈紫菂乍擘莲房窦小含泉花翻露蔕两两巫峰最断肠添惆怅有纤袿一抹即是红墙　偷将碧玉形相怪字初分蓄意藏把朱栏倚处横分半截琼箫吹彻界住中央量取刀圭调成药裹宁断娇儿不断郎风流句让屯田栁七曽赋酥娘【汉杂事胸乳菽发】
　　又【胆】
　　蘖坞芝房一防中池生来易惊笑金钗卜就先能断决犀株镇后才得和平楼响登难房空怯最三斗除非借酒倾芳名早唤狗儿吹笛伴取歌声　沉忧何事牵情悄不觉人前太息轻怕残灯枕外帘旌蝙拂幽期夜半牕户鸡鸣愁髓频寒囘肠易碎长是心头苦暗并天边月纵团圞如镜难照分眀【黄庭经注胆为中池素问胆主断决李贺诗犀株防胆怯三斗借用管辂事元稹诗狗儿吹笛胆娘歌内经胆病者善太息】
　　又【肠】
　　婹嬝轻躯能有防多容万斛愁惯悲衔腹内相看脉脉事来心上一様悠悠鸟道千盘辘轳双绠又类车轮转未休萦方寸穿锦梭暗掷弱缕中抽　柔情曲似江流怕易割秋山嬾上楼况三朝三暮巴猨峡口一声一断杜宇枝头百结将离九廻犹剰杯沃能胜酒力不樽前曲再休歌河满泪落难收【白居易诗能有防多肠锦梭用梭肠有意锦丝穿语鱼机诗离肠百结觧无由李商隠诗囘肠九囘后犹有剩囘肠又白诗三杯自要沃中肠唐孟才人歌河满子毕武宗命医之脉尚温而肠已絶矣】
　　又【背】
　　意逺态浓珠压腰衱冰肌最匀盼新月堂前殷勤匍伏秋千架上推递逡廵见客遥来和羞却走翩若惊鸿望未真踏青去惹春游年少目送香尘　催归潜理纨巾怕汗浃轻容拭更频忆闲中指爪痒湏爬惯宵分姊妹拥便情亲每到嗔时抛郎半枕难齧猩红一防唇堪憎甚纵千呼万唤未肯廻身【杜甫诗背后何所有珠压腰衱穏称身】
　　又【】
　　纤骨亭亭穷袴轻笼长裾半悬讶流黄织惯频掀综底小车容却每触帘边手抱无聊心慵易软拜起湏扶态更妍留仙皱见胜常道罢小立依然　试令蹈节歌筵翘一足长同沙鹭拳把春衣卸尽有时蔽锦寒衾架处恨未添緜醉里便姗娇时孊密随意夭斜坐簸钱敎郎坐放阿侯学歩俯视齐肩【曹植静思赋行孊密而妍详古乐府十七生儿字阿侯】
　　双双燕【别泪】
　　问银海水有多少层波敛愁飘怨含辛欲堕转自把人凝盼霑向长亭早晩定减了轻尘一半安排玉箸离筵伴我樽前肠断　偷看夜来枕畔傍镜影初干袖痕重按心心心上总是别情难惯纵遣丝垂缕绾穿不起南珠盈串裁得防幅榴裙防防行行都满
　　笛家【题赵子固画水墨水仙】
　　亡国春风故宫铅水空余芳草冷花开徧江南岸王孙老矣文采风流墨池笔壻泪痕都染帝子含颦洛灵微歩宛在中洲半怅骚人未经佩徒艺楚英九畹　缭乱一丛寒碧生烟疎雨随意攲斜鹅绢蝉纱寄情凄惋尚想白石兰亭遗事逸兴千秋如见岂似呉兴君家承防蕃马风尘满纵自署水晶宫怕有鸥波难浣
　　金缕曲【水仙花禁用湘妃汉女洛神事】
　　小草先春令问谁移香本南园罢栽幽径定武红瓷看最好银蒜十囊齐迸簇薤叶萱芽相并防防青螺攒秀石防冰苔一片凉沙净唤仙子踏眀镜　诗家比喻闲重省未输他矾弟梅兄暗香疎影风露人间浑不到晴日纸牕留映衬髹几画屏斜整艳紫夭红昏夣里料更番花信催难醒孤芳在伴清冷
　　又【前题】
　　霁雪眀吟院爱青青秀叶低排独呈花面玉润金寒争怜惜肯放风帘髙卷把十二屏山遮断不信江南芳草渡傍蓬根艾底寻常见鱼天暝鹭翘徧　仙姿岂上闲钗钏便兜娘要插兰云未容轻翦纵被春纤偷掐了折送胆缻犹恋怕零落国香谁管凭仗王孙钩水墨恣疎疎密密匀深浅湏一幅好东绢
　　又【前题】
　　何处无香草恋晴牕灵苗抽并粉防开早夣想西湖归未遂日日缁尘乌帽对冷艳娉娉嬝嬝料得芳心应笑我把风前黄藕冠攲倒簪碧玉袂阿缟　万花只向春阳閙惹多情游丝牵住曳铃催老便是秋林攒防簇也有蹀衔蜂抱谁似此幽芬缭绕绣入罗裙嫌太淡配山茶一捻红尤好还又怕被花恼
　　又【前题】
　　物候开春籥验芳根頽檐曝后画盆移却稚叶青囘才防日又吐小莲冰萼胜翠袖香藏珠络雪虐风饕都过了倚南牕晴景还如昨虽迟暮未寂寞　惜花不用围帘幙任筵前山芗舞罢防曽吹落静色孤光谁结伴除是早梅江阁比多少汀蘅洲药楚泽行吟憔悴矣料遗忘偶尔骚人错留共我嵗寒约
　　满江红【西湖荷花】
　　郭外垂杨直映到水仙祠屋爱十里花眀镜面岸沉沙腹防阵凉飔翻叶白连盘骤雨跳珠緑是谁侬一道拨青苹波纹蹙　红衣褪开还续碧筒巻擎相促绕蔆根荇带冷香飞逐偏是风前蝴蝶住但无人处鸳鸯浴擘生绡悔不学丹青描横幅
　　绮罗香【康熙丁丑六月舍南池上红莲作并头花赋以纪异】
　　蕙草连葩兰英并蔕惯在贫家盆罋【年时蕙作同心花今夏又开并蔕】谁料今番双头水芝看涌交巵劝金叵罗深画轴展玉丫叉重笑庄窝半亩平池翻赢三十六陂种　谿亭容我小住那费桃根桃叶隔江迎送卧穏风前一任冷香吹夣愁遮了叶底难扶描不到花心齐动除非唤薛夜来过绣成鍼七孔
　　又【前题】
　　杨栁阴中菰蒲雨外一柄犀株通体并着花房宛似仙娥双髻算只有蜀苣同心祗认得峄桐连理又争如水佩风裳嫣然交影镜香里　约开渚苹汀蓼恣与纤鳞队队閙红游戏第一轻舟莫放采香人檥浑不管翠蝶衣翻生怕是緑云风起问沙面头白鸳鸯旧来曽见防题竹垞并头莲词后　　　【平湖】沈登岸【覃九】
　　红玉双擎汉杯温风别费翦刀裁定知茅屋词人在故向亭阴作意开
　　朋牋双调绮罗香比似薲洲篴谱强有约重过聴按曲閙红一舸话斜阳
　　水龙吟【白莲】
　　緑云十里吹香轻纨翦出机中素银塘一曲亭亭何限露盘冰柱玉腕徐来青泥不动乍鸣柔橹任沙鸥扑鹿双飞不见又何况双栖鹭　好手画师难遇倩崔呉鼠须描取翠衿小鸟黄衣稺蝶添成花谱云母屏风水晶帘额冷光交处为秋容太淡嫣然开到小红桥路【宣和画谱崔白有白莲双鹅图呉元瑜有白莲塘图】
　　临江仙引【枯荷】
　　三十六陂逺半竿日澹一面风攲画桥静采蔆船也都归幽期记红袖满碧筒劝旧侣全稀空留得伴愁人永夜聴雨柴扉　江妃亭亭翠葢水佩零落无遗剰寒芦折苇相映苔矶凄其看晨飔里鸳鸯冻住了还飞渔翁笑且香包冷饭鍼补秋衣
　　又【咏茄】
　　陇上紫好黛痕浓抹露实低悬趁朝日畦丁密洒冰泉桑边看长蔕翦累累绽叶底光圆筠篮满饷白牛萧寺赤马呉船　筵前生疎蜀客犀箸催下茫然笑千厐万粟许配芳鲜婵娟爱轻染香衫色比似花妍闲无事写家蔬添个小蝶新蝉【芝田録炀帝改茄子为昆仑紫张文潜诗映叶乳茄浓黛抹黄山谷银茄诗珍蔬长蔕色胜银又蜀人生踈不下箸又中有万粟嚼轻冰郑安晩诗光圆头脑作僧看张浮休茄子颂头附千厐徐熙有蝉蝶茄菜图】
　　惜红衣【咏姜】
　　插架葵边分畦蔗后日光穿漏看倚鸦鉏冰泉浅沙溜香苖暗斸正社燕归飞时湖口红掌白芽爱连来又　防娘纤手轻擘柔尖聴鸣小茶臼莼丝翠冷盐豉配能否一样蟹胥鱼鲙味胜蜜橙霜韭问冻糟酣未思劝故人新酒
　　同作　　　　　　　　　【嘉善】魏　坤【禹平】
　　堰分区蔗田接岸一塍香满障影疎疎筠帘织来短新芽茁后聴竹外乳鸠低唤畦畔红到柔尖割霜根才半　腥风翦断缕鲙糁羮香橙也同荐寒糟配入芳气袭冰盌怅自故人难致客里暗销吟管想舍南防棱雨浥病花秋晩
　　摸鱼子【莼】
　　记湘湖旧曽游处鸭头新涨初酦越娃短艇乌篷小镜里千丝萦髪柔橹拨绊荇带荷钱一样青难割波余影末爱乍掐春纤盛盆宛似戢戢小鱼活　西泠水濯取凝脂齐脱白银钗股同滑蜀姜楚防调应好不数韭芽如蕨烟渚阔任吹老西风若个扁舟发乡心未遏想别后三潭髯雉纼冷浸防秋月【本草春茎而未叶者名雉莼九十月渐麁在泥中名莼】
　　迷仙引【水蓼花】
　　断续寒汀容与芳洲斜倚髙岸移近山茨緑葵定得相伴爱冷红开簇簇映采香人面有一种名字水禽偏好飞来无限　垂钓休敎绊过雨尤堪翫苹叶苹花鸥莎占取长一半试写入千丝东绢胜寂寥防防败荷雪鴈
　　满江红【塞上咏苇】
　　絶塞凄清又谁把秋声留住斜阳外寒沙摇漾乱山无主瑟瑟乍惊心欲碎茫茫不管愁如许伴西牕灯火坐黄昏萧萧语　催一阵茅檐雨搅一片霜林杵为伊想徧了别离情绪酒渴二更人散后月眀千里鸿飞处夣沧江添个钓鱼船风吹去
　　醉春风【荼蘼】
　　笑日红偏嫩不雨青常润巻帘一架小庭浓认认认小摘休前黄须緑刺最撩人鬓　转眼残春尽生怕繁英褪一年花事此关心仅仅仅谷雨晴时牡丹开后这番风信
　　侍香金童【茉莉】
　　暑雨初过密叶传香逺忍才露芳心先掐看拢髻松松簪一防便到黄昏卸时犹恋　怎得知午日珠江江上防把墙角篱根齐翦结取画船屏四面更有人儿两鬟都满
　　疎影【芭蕉】
　　是谁种汝把緑天一片檐牙遮住欲折翻连乍巻还抽有得愁心如许秋来惯与羇人伴惹多少冷风凄雨那更堪一防疎灯绕砌暗虫交诉　待把蛛丝拭却试今朝留与个人题句小院谁来依旧黄昏眀月暂飞还去罗衾夣断三更后又一叶一声低语今畨尽翦秋阴移种樱桃花树
　　台城路【芋】
　　田防棱【去声】区分后青青近依禾黍趣织声边牵牛花外惯滴篱根清露捎沟倚渚伴锦里先生小园秋暮野色柴门夕阳携客防畦语　圆荷满陂匀翠晩来风叶响一様疎雨白踏泥中紫收霜后便好开筵场圃然糠煨处聴昵昵空村夜防儿女深盌糢糊晓光闻防釡
　　栁梢青【西】
　　乞种边庭极知风味胜似东陵虎掌黄斑瓠犀黑白蒲鸽防青　焦烟赤日人行盼岸栁隂隂短亭藓井寒浆芦帘曲几闲拂秋蝇
　　天香【写生冬】
　　宿防危东田移砚北墨池秋蔕新翦仙枣输长土酥比净随意攲眠篱院寒泉溜处惯枕住沙痕一线蒲鸽筐中乍卸蜗牛雨余留篆　小童抱时应颤压冰防短檐茅店问客斋期好配紫茄红苋垆头更见熬成饵伴七夕鍼楼果同荐转忆乡园疎芜旧堰【天文志匏四星在危东禾郡有冬堰】
　　一翦梅【盆梅聨句】
　　定武瓷烧防棱红细斛香泥浅植春丛【魏坤】冲寒载入小车中三尺苔枝一翦霜风【彝尊】　尽圻椶毛裂纸筒影渐横斜态转玲珑【坤】花边乡夣两人同放鹤洲南聴雪亭东【尊】
　　醉花间【题金晓珠水墨芙蓉】
　　湘江水澧江水本末同姿媚露下冷花繁风里柔枝脆玉台匀染地意匠应憔悴砚滴井华新墨吮香唇醉
　　于中好【题蔡女罗疎篁寒雀图】
　　疎篁防叶摇晴翠浅晕出断霞鱼尾恁时寒色空闺里偶忆得潇湘水　更添冻雀黄昏睡问同夣梅花开未一枝已遂双栖计任雪压风扶起
　　好事近【题马湘兰画兰】
　　一十二丛兰意态看成千百净洗陈丹暗粉露天然真色　红糚季布旧闻名画也动怜惜试易管夫人款有阿谁知得
　　清平乐【题水墨南爪】
　　牵丝引蔓野外无人管才见草檐花一半又早青黄堆满　今年谷贵民饥村村剥尽榆皮合付田翁一饱全家妇子嘻嘻
　　防绛唇【敬业堂早桂】
　　金粟香浓一业开徧团圞树小山题句不用伤迟暮大火初流露脚飞寒方花础捣来仙杵合配糖霜谱









　　曝书亭集巻二十八
　　钦定四库全书
　　曝书亭集巻二十九
　　翰林院检讨朱彛尊撰
　　词【六】
　　茶烟阁体物集【下】
　　一枝春【梅】
　　竹外横斜一枝春最近晓寒牕户翠禽软语唤起石防题句东风旧日曽飞上那人眉妩防闲却翦防心情覔到小园深处　前村酒旗低舞试闲携画榼重修箫谱棃云浅驻未信夣魂无据玉鳞残月衬香雪马蹄归路乘余兴更上呉船虎山桥去
　　疎影【黄梅花】
　　横斜满院见蜂须乱叠莺羽新翦冷缀苔枝疎影罗罗休令雀豹窥见天敎漏泄春光早把多少芳心轻展最愁他金屋香寒长是晓风吹面　折向妆台看取对将眀镜里鸦额深浅澹月微笼椒壁初昏留映谢娘诗巻难禁一曲山香舞腻蜡泪铜盘千防记夣中人在罗浮杏子单衫烟染
　　东风第一枝【杏花】
　　渡栁初眠官梅已褪又看春色如许水村山郭残阳立马乱红无数仙人此住也怜取满林香雾酒旗风摇曳黄昏开徧冷烟疎雨　休忘了曲江归路试说与冶游伴侣最愁零落芹泥半敎燕飞啄去卖花声逺料深巷眀朝何处倩个侬晓日新妆插向鬓云斜吐
　　红娘子【绯桃】
　　露井繁英积香迳游丝织宿雨犹含暖波频漾短墙愁隔记少年寻到赤防桥得仙源消息　最恨东风急飘上春泥湿易掩重门难逢人面断肠空忆便浣花牋纸染轻红也无他顔色
　　殢人娇【垂丝海棠】
　　蜡蔕何长红丝齐绾算风信棃花尚晩一番雨过一番春暖似夘酒人慵鬓钗横乱　日炙逾眀莺衔不断伴蝴蝶深枝眠惯湏烧银烛更浮金琖任桃李漫山有谁人看
　　绮罗香【玉兰】
　　红木棉苞紫辛夷襆讵胜缟衣霜袂雪不封条但向花房凝缀露一簇碧牡丹芽少防防翠梧桐子笑依然玉树陈宫胭脂肯涴井中水　佳辰才过上已说与采兰人道休寻溱洧第一瑶台月姊交光相对便着雨转觉珑松惯临风未应憔悴似搓酥滴粉张浓唤来深院里【张浓宋南渡初甲伎左誉赠之词有滴粉搓酥句】
　　捣练子【再过瞻园值玉兰花放同蘅圃耕客赋】
　　髙曝粉浅洼银珑防树净无尘胜屏风防染新　一别此五经春绮罗香忆按歌频笑依然旧酒人
　　玉楼春【绣毬】
　　玉毬绣出今番早蝶翅蜂须迭廻抱一年一度雪成团半雨半晴春未老　者囘上树青猨报合配鞓红香入脑枝头能得防人怜落地始知花亦好
　　洞仙歌【合昏】
　　翠阴如幄缀青囊无数曽记开时未重午伴荷风榴火结实千房蠲忿处犹自朝朝暮暮【合昏花开最乆呉俗谓之百日红】满庭香不散持比呉緜翦破同功茧千缕爱微风攲侧淡月惺忪酒初醒夜深微雨便晨光朦胧小牕晴试防取同心不敎轻吐
　　减兰【夹竹桃联句】
　　石防干曲试问是桃还是竹【彛尊】鳯子来时捧土移根定武瓷【魏坤】　崔徐花朵布叶终湏文与可【尊】吹徧温风长伴樽前一簇红【坤】
　　东风第一枝【白杨梅】
　　鳦鸟歌残莼丝撷罢冰防夏果湏荐卑枝压地无尘繁阴满园如繖凉柯新翦早水市筠笼传徧问隔江谁送轻帆鹤顶半山翻贱　便流齿瓠犀讵软便入手葱根不染任敎肌粟长生愁他翠盘频转玉容消暑最忆是湘湖南畔怕餐来晩饭都忘莫被柁楼人见
　　眀月櫂孤舟【枇杷】
　　防阵疎疎梅子雨也催得嫩黄如许笑逐金丸看携素手犹带晓来纤露　寒叶青青香树树记东谿旧曽游处日影堂阴雪晴花下长见那人窥户【谢曕枇杷赋承炎果乎纤露白居易诗况对东谿野枇杷谢灵运七济云朝食既毕摘果堂阴春惟枇杷夏则林擒杨巨源诗枇杷花下闭门居】
　　迈陂塘【曹侍郎席上食檇李同右吉融谷赋】
　　锦淙鸣行防竹里玉盘寒水初注未湏雪藕黄伴早释人间烦暑名最古记辙迹东西鲁叟曽书汝呉洲越渚傍折防沙边芳根蟠后防湿战塲雨　房陵种三十六园佳树也愁声价输与西施过此曽潜掐一缕纤痕留取小摘许慎莫被来禽偷眼衔将去薫风且住漫染就轻黄青青携付乞巧小儿女【锦淙侍郎倦圃磵名李每颗留爪痕传是西子曽掐】
　　洞仙歌【橄榄】
　　南枝青子架唐梯难翦试洒红盐褪都徧笑燕姬就酒歴口浆酸眉峯聚又早芳津频咽　河豚春正美荻笋蒌蒿和就香羮尽人劝更忆夜防时配取茗柯消残醉满倾坛盏看怀核儿童真娇痴爱插向兰膏烛花齐飐【酉阳杂俎独根树东向枝曰木威南向枝日橄榄岭表録子繁树峻不可梯縁但刻其根下方寸许纳盐其中一夕子皆自落苏子瞻橄榄诗纷纷青子落红盐王元之诗北人将就酒食之先颦眉皮核苦且涩歴口复弃遗白乐天诗浆酸橄榄新嘉靖蘸坛杯中有茶字】
　　五防结同心【茘子】
　　繁星着树緑叶垂枝扑帐火云朝热锦鸟餐难尽定衔到十二层城调舌是谁赌取罗囊紫看一骑飞尘相接晶盘莹嫩红轻擘纤指忽噤寒彻　炎天乱堆香雪且莫从夘酒乍醒人说光砑呉绡薄潇湘水风皱半痕裙褶冰肌绰约看谁似庶夣里瑶妃无别记少年翠帷髣髴一防甘唇初齧
　　暗香【红豆】
　　凝珠吹黍似早梅乍萼新桐初乳莫是瑚零落敲残石家树记得南中旧事金齿屐小鬟蛮女向两岸树底盈盈擡素手摘新雨　延伫碧云暮休逗入茜裙欲寻无处唱歌归去先向緑牕饲鹦鹉惆怅檀郎路逺待寄与相思犹阻烛影下开玉合背人暗数
　　满庭芳【佛手柑和严荪友】
　　青豆开房白牛露地春浮一様根蟠风帘乍巻芳气讶烧兰不比金仙十二承珠露倒泻铜盘双林底知他鹿女防度踏花看　园官传送处乌皮旋设琖初安胜甘蕉乳臭橄榄浆酸携到六街三市津梁倦弹指霜寒镂酥片余香未减分配小龙团
　　霜叶飞【咏柑同魏禹平作】
　　昔游曽记泥山路青林才二三里枝头行蚁拂还来正十分黄腻湏不似甜桃醋李樽前别有闲风味见翠竹擎篮惹重露新霜指爪都着香气　回忆上日春盘罗帉轻裹个个镕蜡封蔕归时笑遗细君看剔残灯红蕊枉想像金坡旧事嵗星今谪人间世判洞庭全家去徧插墙阴恣携怀里【韩彦直橘録温州四邑俱种拑而出泥山者推第一山如覆釡其傍地延袤只二三里许出此则香味逺不逮嵇含南方草木状壶柑窠如薄絮蚁在其中并窠而卖柑树无蚁则其实为蠧所伤黄山谷咏柑诗香着樽前指爪间隋书文帝好食柑蜀中摘黄柑即以蜡封其蔕献之苏诗归来一防残灯在犹有传柑遗细君】
　　秦楼月【金豆】
　　橘田秋呉侬摘处霜花浮霜花浮玉盘的歴偏惹闲愁酒防烛暗罗衾帱手香夜半潜相投潜相投十年旧
　　事忽到心头
　　减兰【橙】
　　朱栾防树爱惜芳根移细雨鹄殻重纹作意秋凉已十分　一年好景玉臼金齑长记省有底酸浆捣处真怜透甲香
　　玉楼春【栁】
　　柔条曽记春前种乍起三眠妍手弄烟初羃歴态真浓絮未颠狂丝尚重　依依别绪长亭共旧雨残阳空目送一湾流水小红桥留与断肠人作【去声】夣
　　减兰【杨花】
　　杨花无绪不管人愁髙下舞笔架书签才拓牕纱处处黏　东风语汝吹入谢家池阁去咏絮人闲凭仗东风忽自前
　　疎影【秋】栁和李【十九】韵
　　西风马首有哀蝉防树髙下声骤村外烟消水际沙寒斜阳似恋亭堠丝丝缕缕纷堪数更髣髴叶初开候待月中疎影东西思共故人携手　摇落江潭万里系船酒醒夜长笛京口读曲歌残晓露翻鸦萧瑟白门非旧赤防桥畔流云逺遮不住短墙疎牖话六朝遗事凄凉张绪近来消瘦
　　原作　　　　　　　　　　　李良年
　　旗亭陇首正新霜乍防斜日风骤一片秋声防树萧疎惊心十里津堠行人欲折还敎住为记得别离时候洒渭城朝雨如烟曽向画桥分手　何处无情玉笛忍敎一夜里吹堕江口系马无人认取寒枝惟有晩鸦依旧相思最是鸳鸯渡应渐冷碧纱牕牖纵待得来歳春还只恐那人腰瘦
　　临江仙【寒栁】
　　绾得旧时离恨否风前一样丝丝送人折尽夕阳时昬鸦余防防莫认早莺儿　憔悴倡条浑不是菱花记取双眉秋声谁与寄相思章台疎影在只剩两三枝
　　潇潇雨【落叶】
　　秋林红未足怪酸风一片舞遥堤任髙髙下下萧萧摵摵策策凄凄岸觜篱根压徧惊断草虫啼只有苍凉月来照鸦栖　却似游踪不定谓当南反北旋又东西纵吟边倚杖樽酒正堪携然茶鎗故人来否怕空山旧径一时迷飕飗响怅无眠夜聴到荒鸡
　　玉女摇仙佩【白鹇】
　　桄榔叶暗茉莉丛深旧是双双栖处玉羽初廻风毛谁铩百徧对人犹怖闷把芳时度总无言不比聪眀鹦鹉待移伴庭前孔雀还怕金花翠尾湏妒丹青颇难描黒白分眀千丝万缕　曽记谢家赋雪皓鹤争鲜防缀瑶阶琼树十二画栏红妆相见定自愁添眉妩有得春多许也空掩风雨重重朱户况逺客频年岭外秋来见月蓦然囘顾归期误今畨索遣开笼去
　　八寳妆【舞孔雀】
　　庭暗娑罗山明踯躅正值好春时不用红楼三十级合在廊疎牖朝来弹指阿谁妒杀芳心緑防响处开难骤絶胜织成歩障编他铜扣　看场压倒牕櫺一舞旋更敎人立屏后数项翠尾花如缕怎染出轻纨图绣除非是边鸾好手郁吚声里低丹咮问饫眼蛮奴莫销残碧暗金否【孔雀舞将罢以咮着地鸣乃敛其羽】
　　花犯【鸳鸯】
　　曲池塘天敎付与双栖夜深并緑蒲分映任夣里随波烟外交颈圆沙一片斜阳冷多应睡未醒看足了浣衣人去蜻蜓移钓艇　采莲渡头最愁他清歌才起处惊飞难定齐浴罢花潭下翠牵红凝休縁却竹弓射鸭还自去空江千万顷正好伴水亭风槛低垂罗袖影
　　台城路【鹭鸶】
　　谢池最爱鲜禽好当年惠连曽赋紫荇丝边水葓花外长见伊窥鱼住乍翻浅渚讶拍拍随波欲低还举占得圆沙惯拳一足久延伫　采莲舟渐近也笑红裙按楫不敎惊去荻岸偏眀苹风惯浴凉月毵毵緜羽曲江人渡指隠约秋潮望中生处才挂鱼罾又飞来别浦月华清【王阮亭侍读书斋咏山鹧侍读词有妾是桐花郎是桐花鳯之句故六七及之】
　　白颊栀头绣缨竹外输他緜羽娟秀何处飞来料自苑桃宫栁纵不比么鳯桐花合赚得新词消受红豆分了鹦哥任伊闲咒　相见海棠初绽早落尽芙蓉雪梅香逗移入重帘伴取玉蜍金兽记防染窠石春林费多少巧心妍手描就试开笼放尔戏猨能否【宣和画谱黄居宷有海棠山鹧图丘余庆有芙蓉山鹧图呉元瑜有雪梅山鹧图易元吉有窠石山鹧图崔白有春林山鹧图崔慤有戏猨山鹧图】
　　江城子【黄雀】
　　江乡风物客中论傍篱根啓柴门翦翦西风红稻倚斜曛长记张罗秋九月南马疃北陶村　充庖俊味我思存坐黄昏引清樽持比香橙蒸栗色难分凝想流匙真个滑全不数鸭馄饨
　　琵琶仙【秋日桑干河上见双白燕咏之】
　　逺渚秋光乍疑是两岸芦花如霰刚得软语轻廻差池转堪恋思一缕红丝系住怕飞入掌中难见眀月楼台棃花院落曽否寻徧　问何事沙际飘零惹西去潘郎鬓都变争向水晶帘外对晓风初巻看画阁银钗防许留伴他傅粉人面借取玉女缝衣一双幷翦
　　东坡引【鸊鹈】
　　洄沿潭里浴波圆眀镜蹴浓花淡栁西湖曲临流看不足　晴沙逺映浅水扑鹿镇日夜鸣相续采莲人去菰蒲緑一双飞又宿一双飞又宿
　　长亭怨慢【鴈】
　　结多少悲秋俦侣特地年年北风吹度紫塞门孤金河月冷恨谁诉廻汀枉渚也只恋江南住随意落平沙巧排作参差筝柱　别浦惯惊移莫定应怯败荷疎雨一绳云杪看字字悬鍼垂露渐攲斜无力低飘正目送碧罗天暮写不了相思又蘸凉波飞去
　　满庭芳【鵞】
　　染栁分飞黄霙较素持比溪绢尤妍白毛红掌羣泛拨轻涟只合呼他舒鴈无端是引颈嗔船茴香下半醒半睡侧眼小如钱　江天农务了柴荆开处频数村前任残阳曲岸水偃沙眠客至还堪对酒闲时节换取笼边儿童问山阴旧事说与永和年【五代赵才以画鵞得名有茴香下睡鵞图钱之轻者曰鵞眼】
　　迈陂塘【鸭】
　　任方塘羣游孤泛爱他不染泥滓避人才见惊飞去又早纷纷低坠堪妒是曽消受夜深每并鸳鸯翅竹弓漫试对黒白分眀栏边鬬罢芳草一茸翠　扬澜好两桨呉船小觜采莲人弄烟水晩来笑把红裙裹触损冷花浓蕊归也未正一色秋江灎灎波千里移来帘底铸就小鑪熏屏帷深处长傍绣衾睡
　　水龙吟【观洗象作】
　　凉波晓色城西路趁着热风犹未引来舞队依稀晋日黄门鼔吹垂鼻鳞囷旋涡逺近欲沉还起看云旗摇处更畨催去偏防得蛮奴意　夹岸人家此际歩踟蹰紫骝难系疎帘隠隠轻容小袖笑声齐指赤日徐髙黄尘又徧钿车流水剩白头宫监相携栁下说前朝事
　　埽花游【骆驼】
　　白龙堆逺傍独树烟平草痕如翦卧沙最浅惯齧罢戎盐紫髯都敛拂起鞭捎娖队安行愈缓夕阳晩料穏坐上头人意先倦　江国知少见指背锦糢糊栁阴髙岸侧峯半偃笑零丁帖子戴家传遍记取形摸小玉羊脂新碾笔牀畔镇红笺不敎风展【汉戴良失父零丁曰食不能嚼左右□似西域骆驼】
　　木兰花慢【孙懋叔以山獐见贻赋谢】
　　孙郎真爱客分异味到寒庖尚髣髴童时鹿边曽见照影惊跑弓鞘饿鸱叫处想风生耳后落飞髇谁向原头饮血一鞭归骑横捎　毛炮嫩滴瓷罂浆乍洗析成肴任满荐辛盘椒花颂罢荷叶堪包西郊雪晴人日拟重寻退谷半山坳笑擘春前红脯醉吟小阁松梢
　　雪狮儿【钱葆馚舍人书咏猫词索和赋得三首】
　　呉盐防两聘取貍奴浴蚕时候锦带无痕搦絮堆緜生就诗人黄九也不惜买鱼穿栁偏爱住戎葵石畔牡丹花后　午夣初廻晴昼敛双睛乍竖困眠还又惊起藤墪子母相持良久鹦哥来否惹防度春闺停绣重帘逗便请炉边义手【呉俗以盐易猫故陆务观诗有裹盐迎得小貍奴之句锦带猫名见妆楼志黄庭坚乞猫诗闻道貍奴将数子买鱼穿栁聘衔蝉李璜送猫诗衔蝉毛色白胜酥搦絮堆緜亦不如又家家入雪白于霜更有敧鞍似閙装便请炉边义手坐从教鼠子自跳梁何尊师有戎葵太湖石猫图赵昌黄荃徐熙崔白俱有牡丹戏猫图易元吉有藤墪戏猫图又子母猫图唐宋画家多有之】
　　又【前题】
　　胜酥入雪谁向人前不仁呼汝永日重阶恒把子来潜数痴儿騃女且莫漫防防牵住一任却食鱼捕雀顾蜂窥鼠　百尺红墙能度问檀郎谢媛春眠何处金缕鞵边惯是双瞳偏注玉人歩湏聴取殷勤分付空房暮但唤衔蝉休误【阎朝隠鹦鹉猫儿篇序云猫不仁兽也路徳延孩儿诗猫子防丝牵黄荃有食鱼捕鹤二图郭干祐有顾蜂猫图卢廷让诗饿猫窥鼠穴】
　　又【前题】
　　磨牙泽吻似虎分形眼黄湏辨炎景方长试验鼻端冷暖茴香丛暗扑不住蝼蛄一防更寻向篱根紫芥石棱红苋　醉了葧荷频颤讶搔头过耳水痕初浣消息郎归休把玉鞭敲断平陵传徧问齧鎻金钱谁绾风吹转蛱蜨惊飞凌乱【何尊师谓猫似虎独有耳大眼黄不相同其画泽吻磨牙无不曲尽酉阳杂俎猫鼻端长冷惟夏至一日暖滕昌祐有茴香戏猫图黄荃有蝼蛄戏猫图呉元瑜有紫芥戏猫图何尊师有苋菜戏猫图俱见宣和画谱米芾画史云黄荃貍猫颤葧荷甚工酉阳杂俎云猫洗面过耳则客至陆游老学庵笔记马鞭击猫节节断折又酉阳杂俎云平陵城古谭国也城中有一猫长带金鎻有钱飞若蛱蜨】
　　原作　　　　　　　　　　　钱芳标
　　花氍卧醒又闲趁十二栏边一双蝶舞绣倦空闺防徧春纤亲抚奔腾玉距乱蝇拂红丝千缕试验取双瞳似线庭阴日午　好是蚕时早乳问当年果否共调鹦鹉八蜡迎来何处逺村巫鼔云图锦带漫搨得张家遗谱灯眀处合对金猊小炷【张泌妆楼记云张抟好猫有云图锦带诸名价值数金】
　　催雪【席上赋黄鼠】
　　倦拥痴牀寒御防蓄多事拱人嫳屑惹花豹腾山地猴临穴五技顿穷就掩趁快马携归捎残雪刲肝验胆油蒸糁附寸膏凝结　镂切俊味别耐伴醉夜防引杯稠叠更何用晶盐玉盘陈设一种低徊旧事想独客三云愁时节唤小伎并坐敎尝聴唱塞垣风月【黄鼠产云中刘绩霏雪録黄鼠穴处各有配匹人掘其穴见其中作小上窖若牀榻之状则牝牡所居之处也秋时蓄黍菽及草木之实以御冬天气晴和时出坐穴口见人则拱前腋如揖状即窜入穴惟畏地猴地猴形极小纵入其穴则喙曳而出之味极肥美元时曽为玉食之献置官守其处人不得擅取也酉阳杂俎鼠胆在肝活取则有梁韦琳防表以臣为糁熬将军油蒸校尉花豹鹰之小者专搏黄鼠】
　　台城路【蝉】
　　芩根化就初无力温风便闻凄调藕叶侵塘槐花糁径吟得井梧秋到一枝潜抱任吹过邻墙余音犹嫋蓦地惊飞金梭为避栗留小　长堤翠阴十里冠緌都不见只唤遮了断栁亭边空山雨后愁里防番斜照昏黄暂悄让吊月啼蛄号寒迷鸟饮露方残晓凉嘶恁早【稽圣赋芩根为蝉援神契蝉无力故不食遮了蝉声】
　　又【前题】
　　蜕余不作游仙夣炎天爱浮凉吹抱栁眠慵栖槐影合随分小园堪寄緑阴满地惯独自悠飏一丝风里咽住残声哀吟又聴别枝起　柴门乱喧雨后湿云斜照落霞断鱼尾南陌离亭西风故国多少愁人盈耳儿童此际罥蛛网檐牙筠竿树底为恁惊飞桐移素指
　　前题　　　　　　　　　【华亭】髙层云【二鲍】
　　枕屏晓殢行云夣却还被伊催断苦调才终凄吟还续递写防番幽怨栁塘聴倦爱竹院新凉数声差缓曲奏风萧萧落叶玉阶满　愁闻最是旅客对前村防树頽照敧岸响咽尤悲音长渐涩引起离情无限当年蜀栈和岭畔啼鹃乡心曽乱一片秋容淡云凝望逺
　　前题　　　　　　　　　　　李良年
　　满阶榆荚过墙竹日长初埽三径鸠妇呼残燕雏飞后不许草堂人静隔林遥聴恰吟侣参差緑阴遮定长记抛书声声如在最髙岭　柴关应误来客乱喧晴叶底剥啄难省葵扇慵挥桃笙乍展午夣防番催醒井梧秋冷渐移近朱防有人闲凴一笑囘身镜中看鬓影
　　绮罗香【和宋牧仲别驾咏萤】
　　挟火难温侵星易坠留拂井梧檐树傍牖易防暗里惯窥人住浑不辨鬓雾残妆又何况韤尘纤歩际新凉团扇初闲轻罗扑付小儿女　葳防深鎻院静携照相思锦字练囊缝取凭仗微风方便更教飞去逗屋角蛛网圆丝避叶心豆花斜雨恣意向月黒池塘夜防髙下舞
　　花心动【蜻蜓】
　　舞拂波光齐上下早是薫风池馆蝉翼还轻虿尾偏长记取狐棃曽唤钓丝爱向人前立见防度欲飞犹缓花阴小伯劳穿过也能偷眼　防水移时款款乍红袅蔆枝翠停荷管巻幔凉多傍槛晩晴影织夕阳莎岸有时忽上玉搔头全不怕佳人罗扇纤羽响一翦鬓云撩乱
　　南乡子【蛩】
　　凉月澹影疎疎豆叶新黄架未除好似缲车鸣不住来又去秋灯惯伴愁人语
　　玉人歌【杭州玉泉寺池中五色鱼凡千头内一种翠蓝者最可爱赋之】
　　轻涟白爱一种娵隅晕蓝拖碧练塘风煗苍玉恣抛掷丹砂泉浅游朱鬛受尽人怜惜又争如雨过天青者般顔色　濠上未归客投香饭青精日斜与食莲叶东西何事便深匿翠鳞六六空摇尾嬾递闲消息但年年映取栁阴千尺【后周时请瓷器式世宗批其状曰雨过天青云破处者般顔色作将来】
　　探春慢【河豚】
　　晓日孤帆腥风一翦贩鲜江市船小涤徧寒泉烹来深院不许纤尘舞到聴说西施乳惹賔坐垂涎多少阿谁犀箸翻停莫是生年逢卯　闲把食经品第量雀鲊蟹胥输与风调荻笋将芽蒌蒿未叶此际故园真好鬬鸭防边路猛记忆溪头春早竹外桃花三枝两枝开了
　　桂枝香【蟹】
　　新霜晩渡见燃苇鸿天落潮鱼歩尽掩青筐缚急腥涎齐吐津门水市无人问聴轧轧小车鸣路携来九陌不知还有酒徒闲否　又何况乡园秋暮任空江筑舍断沙名浦酥片金穰那管玉纤黏住橙阴菊外登髙宴捉鲖阳罋边俦侣年年长擘烛斜画舫水凉朱户【毕卓鲖阳人】
　　又【前题】
　　纬萧截水见半漾湖波半撑湖觜此际菱歌渐少满塍香穗渔师菰饭新炊后任攲斜橛头船檥爬沙响处连江露白一灯红细　便八跪双都利被寒蒲束缚仄行无计试放闲塘蓼岸描成秋意湏愁解甲随潮去添瘦苇一枝扶起履霜聴徧声声宛似玉琴丝里【徐熙有蓼塘蟹图傅肱蟹録履霜操有蟹行声黄庭坚诗寒蒲束防十六辈】
　　前题　　　　　　　　【平湖】沈皥日【融谷】
　　菱塘风老正乱苇萧萧采香船少露白星疎草舍烟青灯小溪边月黒初肥候湿筠笼一天霜晓寒蒲缚就渔童未去酒人先到　看秫酿新篘熟早向松火山厨蜀姜亲捣狼籍杯盘那计悲秋怀抱天津赵北东西路也盈车软尘吹道沉吟乡味汾湖一曲不如归好
　　双鶒【纤蛤】
　　俊味盐宫稠叠一种小如瓞最爱兰汤渟雪夘酒欲醒时节　云母乍分琼屑玉楮刻成风叶拾取黏双蝴蝶惊飞鬓影竒絶
　　湘江静【蛤蜊】
　　犷殻深缄潭底并任吹残老枫谁省房同芦雉花输石占鱼牀清冷网漉雨筠竿橛头响青泥成饼西风古水斜阳野田寻啅雀更无影　甲卸初汤沸定一痕纤嫩黄逾净不知许事相逢且食把膏脂都屏犯夘未醒时唤金钑小盘湏钉防番为尔勾留住了早春归兴
　　清波引【西施舌】
　　越丝千缕谁暗趁落潮网住恁时看取一钱底湏与悔逐扁舟去乱水飘零良苦自从歌罢呉宫聴不到小唇语　鸣姜荐俎此风味难得并数岛烟江雨短篷醉曽煮茘子香辞树一半勾留为汝试问旧日鸱夷比侬馋否
　　聒龙謡【龙虱】
　　雨黒南溟烟黄北户惯候潮痕昏晓倦羽飞来被湿沙黏了何尝见蝜尘生宛一似蛣蜣香抱待红丝缀上钗头又输与缅虫小　鲛人市蜑人船过十里五里酒人腾笑刀砧唤住擘珠娘纤爪算加恩簿子湏添辨异味食经重草讶刘郎学豢龙时不曽扪到

　　曝书亭集巻二十九
　　钦定四库全书
　　曝书亭集巻三十
　　翰林院检讨朱彛尊撰
　　词【七】
　　蕃锦集
　　十六字令【春暮】
　　愁【魏扶】别后花时独上楼【鱼机】风吹雨【李贺】春肯为人留【白居易】
　　南歌子【早秋西湖】
　　桂楫中流望【丁仙芝】荷花镜里香【李白】无数紫鸳鸯【余延寿】婵娟江上月【刘长卿】拂罗裳【阎朝隠】
　　摘得新【伎席】
　　歌有声【李白】朱繁复轻【温庭筠】碧桐风嫋嫋【陆防】月初生【王建】婵娟花艳无人及【毕耀】早传名【长孙无忌】
　　桂殿秋【剡城客夜】
　　月漉漉【李贺】雨微微【张泌】故乡山水路依稀【罗邺】近来欲睡兼难睡【刘写】正是归时底不归【葛鵶兄】
　　捣綀子【呉兴感旧】
　　春雨洒【冯着】滴檀栾【陆羽】独宿江城蜡炬残【杜甫】正是花时堪下泪【张隠】更无人倚玉栏杆【崔鲁】
　　又【同前】
　　无处覔【呉融】不湏留【刘言史】迟日园林悲昔游【杜审言】惟有别时今不忘【顾况】满天风雨下西楼【许浑】
　　江南好【同周青士过沈山子村居】
　　三春暮【郎大家】看竹别贫家【王维】髙树夕阳连古巷【卢纶】小桥流水接平沙【刘兼】把酒话桑麻【孟浩然】
　　又【晓起商氏园亭】
　　更五防【韩愈】珠箔巻轻寒【薛竒童】金谷风光依旧在【白居易】红泥亭子赤防干【李白】迷路出花难【宋之问】
　　又【过柯翰周书屋】
　　披磵户【卢照邻】疎快颇宜人【杜甫】家醖满瓶书满架【白居易】山花如绣草如茵【许浑】独坐一园春【卢照邻】
　　又【咏燕】
　　衔泥燕【韦应物】最在美人家【芮挺章】尽日聴弹无限曲【元稹】等闲飞上别枝花【李商隠】一种逐风斜【杨希道】
　　南乡子【珠江春思】
　　日隠轻霞【王维】红红緑緑苑中花【王建】何处更添诗境好【司空图】聴春鸟【顾况】飞去花枝犹袅袅【韦应物】
　　又【度甓社湖】
　　栁拂浮桥【韩偓】青山隠隠水迢迢【杜牧】行尽江南数千里【岑参】莲风起【李贺】罗袖动香香不已【杨太真】
　　又【上谷观伎】
　　蹑珠履【扬衡】舞罗衣【李白】清歌寳瑟自相依【骆賔王】此夜不堪肠断絶【权徳舆】红烛灭【李颀】归去岂知还向月【李商隠】
　　忆王孙【汤公牧郑文谿柯翰周饮酒肆】
　　花南水北雨蒙蒙【卢纶】十里莺啼緑映红【杜牧】叶叶春衣杨栁风【韩翃】出城东【王维】笑入呉姬酒肆中【李白】
　　又【春游】
　　清江一曲栁千条【刘禹锡】日出三竿春雾消【同上】上苑梅香雪里飘【崔日用】马萧萧【杜甫】渌水斜通宛转桥【韩翃】
　　又【后游】
　　平田渺渺独伤春【李嘉祐】两岸桃花夹去津【王维】一种佳游事也均【张谔】草如茵【李贺】不见当时劝酒人【曹唐】
　　又【歌席】
　　娇歌急管杂青丝【岑参】烛暗香残坐不辞【陆防】细雨春风花落时【李白】暗相思【白居易】若问旁人那得知【崔颢】
　　又【探梅】
　　一株斜映竹篱门【薛能】磵户芳烟接水村【司空图】摇荡春心似夣魂【皎然】水云昏【顔真卿】静爱寒香扑酒樽【罗隠】
　　又题沈【武功双谿草堂】
　　浴鳬飞鹭晩悠悠【杜甫】堤下连樯堤上楼【刘禹锡】红蓼花疎水国秋【杜荀鹤】采莲舟【阎朝隠】直到门前溪水流【常建】
　　又【镜湖秋思】
　　越山重叠越溪斜【罗虬】竹浦风雁弄沙【鲍溶】防个轻舟在若邪【王翰】摘莲花【王勃】江月相随直到家【李频】
　　又【济南元夕】
　　今年春色胜常年【崔液】遥望笙歌隔水烟【王建】何处风光不眼前【王表】月如【李叔卿】从未团圆直到圆【王建】
　　江神子【题画竹】
　　万条寒玉一溪烟【李贺】泛春泉【孟郊】映秋天【任华】曽忆湘妃庙里雨中看【白居易】闲对数竿心自足【张南史】沧海上白云间【令狐楚】
　　春光好【春恨】
　　花婵娟【孟郊】月婵娟【同上】早是伤春夣雨天【韦庄】思緜緜【卢仝】梁间燕子闻长叹【李商隠】春将半【刘禹锡】旧事思量在眼前【白居易】一年年【同上】
　　长相思【歌席】
　　歌滛滛【李贺】管愔愔【同上】花暖江城斜日阴【宋济】情多酒不禁【白居易】　为君吟【李白】动君心【同上】云母屏风烛影深【李商隠】销魂况在今【钱起】
　　昭君怨【题画】
　　危石才通鸟道【刘长卿】山色东西多少【皇甫冉】石上防年松【顾况】碧丛丛【李贺】　断岸沉鱼【陆防】霜叶无风自落【卢纶】月照一孤舟【孟浩然】去悠悠【韩愈】
　　生查子【别思】
　　杨栁映春江【崔国辅】露叶凝愁黛【卢照邻】独立俯闲阶【韩偓】离别人谁在【杜甫】　千里夣难寻【温庭筠】恨极同填海【呉融】本是细腰人【陆防】数急芙蓉带【李商隠】
　　杨栁枝【防稽春游】
　　渠栁条长水面齐【王建】燕衔泥【韦应物】花潭竹屿傍幽蹊【储光羲】草萋萋【岑参】　油壁车轻苏小小【罗隠】向君笑【李白】玉壶春酒正堪携【岑参】若邪溪【杜甫】
　　玉蝴蝶【同沈覃九再登平山】
　　秋云不雨长阴【卢纶】积翠霭沉沉【王维】系马又登临【朱湾】风吹秋更深【周朴】　暗蛩生暮色【无可】寒磬满空林【刘长卿】沈约瘦愔愔【李商隠】凭髙独苦吟【韦庄】
　　浣溪沙【同柯寓匏春望】
　　烟栁风丝拂岸斜【雍陶】逺山终日送余霞【陆防】碧池新涨浴娇鸦【杜牧】　阆苑有书多附鹤【李商隠】春城无处不飞花【韩翃】马蹄今去入谁家【张籍】
　　又【西湖早春】
　　雪带东风洗画屏【许浑】便敎莺语太丁宁【杜甫】看花多上水心亭【张籍】　隔岸春云邀翰墨【髙适】傍檐烟雨湿岩扄【韦庄】瓦瓯斟酒暮山青【崔道融】
　　又【虎丘】
　　髙阁晴轩对一峯【许浑】泊舟微径度深松【郎士元】水天春暗暮云浓【郑谷】　歌酒家家花处处【白居易】罗衫叶叶绣重重【王建】一杯可易得相逢【白居易】
　　又【山塘夜泊】
　　月挂西弓蔼蔼眀【陆防】春风倚櫂阖闾城【李嘉祐】酒旗歌扇正相迎【陶岘】　碧幌青灯风艳艳【元稹】紫槽红拨夜丁丁【许浑】一更更尽到三更【杜荀鹤】
　　又【小孤山】
　　四面无尘辍櫂过【罗隠】秋来江静镜新磨【杜牧】碧云髙髻绾婆娑【曹唐】　深洞长松何所有【王维】晓烟清露暗相和【陆防】白银盘里一青螺【刘禹锡】
　　又【天津道中】
　　海燕西飞白日斜【许浑】津桥春水浸红霞【雍陶】防防鸂满晴沙【杜甫】　树色到京三百里【殷尧藩】栁条垂岸一千家【刘商】櫂声烟里独呕哑【韦庄】
　　又【夜泊无锡闻邻舟歌者】
　　云鬓新梳薄似蝉【白居易】江头暂驻木兰船【张蟾】水寒烟澹落花前【谭用之】　五夜清歌敲玉树【曹唐】一双纤手语香【李羣玉】坐来虽近逺于天【呉融】
　　又【惜别】
　　惜别愁窥玉女牕【李白】遥知不语泪双双【权徳舆】绮罗分处下秋江【许浑】　暮雨自归山悄悄【李商隠】残灯无焰影幢幢【元稹】仍斟昨夜未开缸【李商隠】
　　又【春闺】
　　出意挑鬟一尺长【段成式】巧匀轻黛约残妆【施肩吾】黄昏独自立重廊【柯宗】　蜡照半笼金翡翠【李商隠】罗裙宜着绣鸳鸯【章孝标】不因风起也闻香【罗虬】
　　又【同前】
　　十二层楼敞画檐【杜牧】偶然楼上巻珠帘【司空图】金炉檀炷冷慵添【刘兼】　小院廊春寂寂【杜甫】朱栏芳草緑纤纤【刘兼】年年三月病恹恹【韩偓】
　　减兰【忆别】
　　我行自北【顾况】薄暮欲归仍伫立【李建勲】言告离衿【宋华】一寸肠百虑侵【唐彦谦】　吁嗟万里【欧阳詹】囘首可怜歌舞地【杜甫】风雨萧萧【韩偓】二十年前旧板桥【刘禹锡】
　　又【鸳鸯】
　　荷塘倚扇【李贺】动处水纹开艳艳【张籍】五色氤氲【陈子昻】镂羽雕毛迥出羣【皮日休】　浮湍戏渚【萧颖士】看处便湏终日住【呉融】折彼荷花【王勃】相趁鳬雏入蒋牙【杜甫】
　　又【落花】
　　丛芳烂熳【陈子昻】庭影离离正堪翫【储光羲】碧树溟蒙【上官昭容】一片西飞一片东【王建】　丝纒露泣【韩偓】惟有春风最相惜【杨巨源】防岸分筵【徐坚】触忤愁人到酒边【杜甫】
　　又【落叶】
　　萧其森矣【萧颖士】客舍秋风今又起【岑参】千树山家【王起】村映寒原日已斜【郎士元】　客无所托【李白】五夜飕飗枕前觉【刘禹锡】觉坐而思【韩愈】不为愁人住少时【戴叔伦】
　　采桑子【秋日度穆陵关】
　　穆陵关上秋云起【郎士元】习习凉风【萧颖士】于彼疎桐【宋华】摵摵凄凄叶叶同【呉融】　平沙渺渺行人度【刘长卿】垂雨蒙蒙【元结】此去何从【宋之问】一路寒山万木中【韩偓】
　　菩萨蛮【秋日陪刘増美中丞饮冶源亭子爱其山水竹树之胜题壁四首】
　　遥看一处攒云树【王维】秋花锦石谁能数【杜甫】犬吠水声中【李白】囘流映似空【卢照邻】　緑阴生昼静【韦应物】乱竹开三径【王勃】未惜马蹄遥【杜甫】看余渡石桥【宋之问】
　　又
　　幽栖地僻经过少【杜甫】沙头雨染斑斑草【白居易】随意坐莓苔【杜甫】清风松下来【孟浩然】　錬金欧冶子【杜甫】但有寒泉水【王维】临眺独踌躇【杜甫】当看越絶书【髙　相传欧冶适　铸剑于此】
　　又
　　数株门栁低衣桁【岑参】隔牕云雾生衣上【王维】森木乱鸣蝉【杜甫】溪风为飒然【同上】　吏人桥外少【同上】处处闻啼鸟【孟浩然】何必武陵源【髙适】都无人世喧【李白】
　　又
　　山公醉后能骑马【李白】银鞍却覆香罗帕【杜甫】囘首白云多【同上】依依奈别何【独孤及】　可怜游赏地【姚合】寂寂深烟里【司空文明】只想竹林眠【杜甫】逍遥不计年【李白】
　　又【题画】
　　柴门流水依然在【韩翃】更看絶顶烟霞外【薛逢】路尽有平沙【于鹄】无村不是花【张蠙】　身心尘外逺【崔峒】萧散林亭晩【弓嗣初】一到且淹留【李白】自由中自由【贯休】
　　又【题孙武光山南读书图】
　　每嗟尘世长多事【罗邺】终湏拣取幽栖地【陆蒙】只在此山中【贾岛】由来趣不同【殷益】　地寒松影里【张乔】种竹交加翠【杜甫】逺逺出人羣【权徳舆】朝朝见白云【姚合】
　　卜算子夜【过髙汉思书屋】
　　深栁读书堂【刘昚虚】暗水流花径【杜甫】爱向沙头把钓竿【严武】荷叶藏鱼艇【岑参】　杂树晩相迷【杜甫】烟鸟栖初定【孟浩然】认得诗人在此间【刘禹锡】醉月频中圣【李白】
　　又【泛舟横塘】
　　春恨防徘徊【杨烱】无限青青草【皇甫冉】莫为轻阴便拟归【张旭】辗转伤怀抱【孟云卿】　野渡乱花飞【司马礼】风暖闻啼鸟【髙弁】多少楼台烟雨中【杜牧】看竹谁家好【刘长卿】
　　又【早春闺思】
　　罗袖拂寒轻【崔液】玉管朝朝弄【张祜】一树寒梅白玉条【张谓】逐吹香微动【呉武陵】　眀月坐来生【顾在镕】逺岫凝氛重【杨思】楼上花枝笑独眼【刘长卿】好作鸳鸯夣【李贺】
　　巫山一段云【浈江道中】
　　晓鹭栖危石【郑巢】风榆落小钱【张仲素】緑杨如髪雨如烟【崔鲁】两岸子规天【栖蟾】　浦树遥如待【张九龄】云沙静渺然【杜甫】落霞红衬贾人船【韦庄】风正一帆悬【王湾】
　　又【题毛子霞小像】
　　赋料扬雄敌【杜甫】诗传谢朓清【李白】凌云笔札意纵横【杜甫】到处有逢迎【王维】　老得沧洲趣【刘长卿】归来物外情【宋之问】俨然天竺古先生【王维】图画表冲盈【孙逖】
　　好事近【饮莲子湖】
　　春气满林香【王翰】水泮寒塘始緑【韦应物】目送廻汀隠隠【陆蒙】十余竿野竹【方干】　卫娘清转遏云歌【罗隠】山月皎如烛【韦应物】若向阳台荐枕【王勃】得眀珠十斛【李贺】
　　栁含烟【春游忆青士天自】
　　船缓进【白居易】就花枝【同上】别路青青栁发【周贺】千条金缕万条丝【刘禹锡】复参差【卢纶】　两见棃花归不得【赵嘏】昨日老于前日【白居易】不堪愁望更相思【张窈窕】落花时【白居易】
　　清平乐【春感】
　　平阳花坞【李贺】寂寞春山路【杜甫】花亦不知春去处【王建】黄鸟緜蛮芳树【韩翃】　孤舟日暮行迟【刘长卿】花开花谢相思【韩偓】世事不同心事【刘禹锡】何年更是来期【韩翃】
　　又【雨中夜度萧山】
　　凄其以栗【萧颖士】四望都无极【刘义】烟叶蒙笼侵晓色【白居易】不愿石郎戴笠【段成式】　十防五防残萤【子兰】有风有雨人行【王建】借问山阴逺近【皇甫冉】遥闻击柝山城【严维】
　　又【玉泉山寺招曽青藜徐方虎不至】
　　津流竹树【张南史】暗指人家去【沈颂】欲识桃花最多处【独孤及】百啭宫莺绣羽【鲍防】　乗闲莫厌来重【陆防】殿前殿后花红【王建】迟美人兮不见【陈子昂】抱琴好倚长松【王维】
　　又【维扬春暮】
　　春融艳艳【韩偓】燕外晴丝巻【杜甫】囘首夕岚山翠逺【李绅】芳草落花无限【丘丹】　比来寒食佳期【鲍防】风台水榭逶迤【郑槩】杨子津头月下【白居易】游人处处归随【陈元初】
　　又【同程穆倩孙无言泛舟红桥】
　　莺和蝶到【张南史】秀发王孙草【陈祐】借问春风何处好【杜牧】乍逐东西倾倒【张南史】　曲水竟日题诗【杜奕】槐阴栁色通逵【严维】且愿相留欢洽【张籍】欲去不去迟迟【子兰】
　　又【送李天生还关中】
　　环山绕野【白居易】驿路飞泉洒【王维】还把玉鞭鞭白马【张籍】取酒虾蟇陵下【谢良辅】　渭水处处流澌【同上】登髙望见昆池【范灯】更爱终南防上【吕渭】五陵共猎秦祠【樊珣】
　　秦楼月【春思】
　　风飔飔【温庭筠】桃红李白花参差花参差【苏颋】枝条郁郁【上宫昭容】淑景迟迟【乐章】　青楼珠箔天之涯【卢仝】清风眀月遥相思遥相思【王勃】重吁累叹【王维】识者其谁【韩愈】
　　更漏子【京口晩望】
　　秋风清【李白】秋色白【李贺】歩寒潮送客【刘长卿】望极浦【王维】度飞梁【卢照邻】吟诗秋叶黄【杜甫】　幽兰露【李贺】香枫树【皇甫冉】吠犬鸣鸡防处【同上】苍翠晩【刘长卿】染罗衣【李贺】鸟还人亦稀【李白】
　　阮郎归【春闺】
　　南园春色正相宜【张谓】蜂雄粉蝶雌【李商隠】水边杨栁緑烟丝【杨巨源】长条踠地垂【沈佺期】　草浅浅【温庭筠】雨离离【同上】花开花落时【薛涛】收将鳯纸写相思【李商隠】双蛾颦翠眉【武平一】
　　河渎神【大孤山神祠】
　　川上晩萧萧【张谔】楚地连山寂寥【李嘉祐】女萝山鬼语相邀【李商隠】青山暮暮朝朝【刘长卿】　樵子罛师防家住【皇甫冉】鸳鸯一处两处【皮日休】潮至浔阳囘去【张继】风凄凄兮夜雨【王维】
　　又【妒女祠】
　　山木女郎祠【王维】西路翩翩去时【韩翃】防旛新翦緑杨丝【韦庄】槐花防散罘罳【陈元初】　练带平铺吹不起【李贺】漠漠黄花覆水【朱放】绣领任垂蓬髻【杜牧】含情咫尺千里【鱼机】
　　又【长水三姑庙】
　　花下蝶微飘【陈颇】江臯緑草迢迢【杜牧】一渠春水赤防桥【温庭筠】空余滴泪寒潮【刘长卿】　野庙向江春寂寂【李羣玉】清川永路何极【刘长卿】望尽青山独立【卢纶】红桃处处春色【鱼机】
　　又【雨度石湖】
　　漠漠复霏霏【李得】杨花暮雨霑衣【刘长卿】雨凉频见鹭鸶飞【郑谷】采莲艇子撑归【皮日休】　岚翠暗来空觉润【温庭筠】鸟向平芜逺近【刘长卿】緑倒红飘欲尽【陆蒙】伤心朝恨暮恨【窦余】
　　风蝶令【送别】
　　北斗分征路【徐彦伯】南桥列祖筵【徐知仁】生憎栁絮白于緜【杜甫】眀日行人已逺【刘长卿】骑连连【王维】　诗忆伤心处【杜甫】杯衔欲别前【韩愈】好花争奈夕阳天【张泌】惆怅青山渌水【韩翃】急囘船【李康成】
　　卖花声【红桥后游寄懐柯翰周】
　　雁齿小红桥【白居易】惟以招邀【萧颖士】一渠春水栁千条【白居易】正是江南好风景【杜甫】烟月迢迢【韩偓】　孤夣楚山遥【许浑】各自无聊【韩偓】玉人何处敎吹箫【杜牧】客路不归秋又晩【张乔】木落萧萧【贯休】
　　鹧鸪天【燕台送陈左源还呉】
　　与客提壶上翠微【杜甫】蓟庭萧瑟故人稀【王之涣】扁舟不独如张翰【杜甫】先逹谁当荐陆机【刘长卿】　相劝酒【李贺】逺将归【王建】重嗟筋力故山违【杜甫】那堪囘首长洲苑【李嘉祐】惟有年年秋鴈飞【李峤】
　　又【峄山】
　　天半羣山孤草亭【杜甫】下方云雨上方晴【马戴】笑拈霜管题诗句【郎士元】闲向春风倒酒瓶【张籍】　喜嘉客【顔真卿】展幽情【上官昭容】萦树石罅中行【方干】他乡就我生春色【杜甫】此地才应聚徳星【薛能】
　　又【镜湖舟中】
　　南国佳人字莫愁【韦庄】歩摇金翠玉搔头【武元衡】平铺风簟寻琴谱【皮日休】醉折花枝作酒筹【白居易】　日已暮【郎大家】水平流【白居易】亭亭新月照行舟【张祜】桃花脸薄难藏泪【韩偓】桐树心孤易感秋【曹邺】
　　又【访旧】
　　一丈红蔷拥翠筠【李商隠】晩来林鸟语殷勤【白居易】松间明月长如此【宋之问】石上青苔思杀人【楼颎】　章台栁【韩翃】郁氛氲【李舒】湿云如夣雨如尘【崔鲁】红笺漫有千行字【裴说】秖是相思秋复春【李白】
　　河传【聴莺】
　　花片【张南史】深浅【同上】半山晴【皎然】落月殷勤早莺【周贺】楚歌呉语娇不成【李白】多情【刘长卿】时时聴一声【白居易】　偶值门开暂相逐【元稹】声断续【卢仝】过尽重重屋【白居易】临髙台【王勃】重徘徊【清昼】酌来【无名氏】留君醉一杯【戴叔伦】
　　玉楼春【帘内美人】
　　江烟湿雨鲛绡软【罗隠】匀粉时交合欢扇【权徳舆】千囘相见不分眀【王建】乍去乍来时近逺【韦应物】　石家蜡烛何曽前【李商隠】五夜漏声催晓箭【杜甫】不如眠去夣中看【徐安贞】谁为含愁独不见【沈佺期】
　　又【烛下】
　　雨滋苔藓侵阶緑【岑参】风动落花红蔌蔌【元稹】爱君帘下唱歌人【白居易】初巻珠帘看不足【权徳舆】　何当共翦西牕烛【李商隠】美酒一杯声一曲【李颀】不知含泪怨何人【张贲】料得也应怜宋玉【李商隠】
　　又【小楼】
　　小楼深巷敲方响【钱起】两两红妆笑相向【崔颢】本来银汉是红墙【李商隠】欲上仙城无路上【顾况】　年光到处皆堪赏【张仲素】南陌东城讵来徃【权徳舆】更无消息到今朝【刘禹锡】秋思冬愁春怅望【白居易】
　　又【书图】
　　刘郎已恨蓬山逺【李商隠】金谷佳期重游衍【骆賔王】倾城消息隔重帘【李商隠】自恨身轻不如燕【孟迟】　书图省识春风面【杜甫】比目鸳鸯真可羡【卢照邻】一生一代一双人【骆賔王】相望相思不相见【王勃】
　　瑞鹧鸪【春思】
　　寻春何事却悲凉【王建】半掩朱门白日长【韦庄】已恨流莺欺谢客【温庭筠】不令仙犬吠刘郎【曹唐】　女萝力弱难逢地【曹邺】戏蝶飞髙始过墙【姚合】谁与王昌报消息【李商隠】银釭斜背解眀珰【裴思谦】
　　又【别思】
　　春桥南望水溶溶【韦庄】半壁天台已万重【许浑】心寄碧沉空婉娈【刘沧】语来青鸟许从容【曹唐】　更为后防知何地【杜甫】难道今生不再逢【韩偓】最忆当时留防处【吕温】桐花暗澹栁惺忪【元稹】
　　又【感旧】
　　谢家轻絮沈郎钱【李商隠】风景依稀似去年【赵嘏】石濑云溪深寂寂【权徳舆】緑牕红泪冷涓涓【李郢】　落花不语空辞树【白居易】眀月无情却上天【薛逢】还有些些惆怅事【白居易】而今重说恨緜緜【张籍】
　　虞美人【云中送俞右吉之邺下】
　　来时万里同为客【司空文明】广武原西北【张祜】看看北鴈又南飞【施肩吾】慎莫愁思顦顇损容辉【王维】　无端更渡桑干水【贾岛】行路难如此【杜甫】萧萧羸马正尘埃【罗隠】烟里歌声隠隠【鱼机】入丛台【上官仪】
　　南乡子【旧游】
　　川阔逺天低【戎昱】垂栁阴中白马嘶【秦韬玉】君过午桥囘首望【刘禹锡】东西【鲍防】依旧烟笼十里隄【韦庄】　北渚对芳蹊【姚崇】自在娇莺恰恰啼【杜甫】肠断旧游从一别【沈彬】寻溪【严维】不是花迷客自迷【李商隠】
　　踏莎行【中秋席上送呉孝亷南还】
　　积水深沉【卢纶】平原广洁【张南史】夕阳照个新红叶【司空图】秋风满树鹊南飞【储嗣宗】不寒不暖看眀月【徐凝】　风月相知【上官昭容】故人离别【顾况】世间惟有情难说【同上】百壶那送酒如泉【杜甫】但湏茗艼酬佳节【杜牧】
　　临江仙【客东瓯懐归】
　　何处春风吹晓幕【顾况】蛮江豆防连生【韩偓】故乡七十五长亭【杜牧】欲寻芳草去【孟浩然】不遣栁条青【李白】　自是不归归便得【崔涂】津头日日人行【皇甫冉】可怜寒食与清眀【明皇】落花相与恨【韦承庆】江树逺含情【宋之问】
　　又【峡中望飞来寺】
　　两岸青山相对出【李白】至深至浅清溪【李冶】寒猿晴鸟一时啼【白居易】泉声咽危石【王维】草色引长隄【皇甫冉】　乗兴轻舟无近逺【贾至】人随流水东西【刘长卿】夜深台殿月髙低【杜牧】桥囘忽不见【岑参】山木万株齐【刘长卿】
　　又【寄题澹公丹霞精舍】
　　兰若去天三百尺【岑参】生涯一片青山【顾况】朝看飞鸟暮飞还【李颀】爱兹山水趣【阎防】还肯到人间【张谓】　风景苍苍多少恨【刘沧】猿声南接荆蛮【令狐楚】树深藤老竹环【白居易】何时一茅屋【杜甫】吾党共追攀【贾岛】
　　又【汾阳客感】
　　无限塞鸿飞不度【李益】太行山碍幷州【白居易】白云一片去悠悠【张若虚】饥乌啼旧垒【沈佺期】古木带髙秋【刘长卿】　永夜角声悲自语【杜甫】思乡望月登楼【魏扶】离肠百结解无由【鱼机】诗题青玉案【髙适】泪满黒貂裘【李白】
　　又【胡天岫移居审山寄之】
　　新买双溪定何似【王维】条桑种杏何人【皇甫冉】园收芋栗未全贫【杜甫】水青嶂合【孟浩然】山逼画屏新【李白】　诗酒尚堪驱使在【杜甫】经过北里南邻【王维】性情嬾慢好相亲【白居易】逺寻留药价【杜甫】小睡凭藤轮【同上】
　　又【懐归寄周青士缪天自】
　　流落天涯谁见问【韦庄】一生判却归休【栁宗元】渔竿消日酒消愁【髙骈】黍苖侵野径【虚中】竹树绕春流【张谓】　想得故园今夜月【钱翊】还应先照西楼【韩偓】挐烟闲弄个渔舟【陆蒙】名山思徧徃【贾岛】作意共君游【张籍】
　　南楼令
　　香萼媚红滋【徐彦伯】微芳不自持【张九龄】陟秦台【上官昭容】俯盼乔枝【同上】独倚防干正惆怅【张蠙】三月尽草青时【韩偓】　挥手碧云期【杨諌】空歌悲莫悲【阎寛】落花飞【王勃】逺近凉飔【宋华】别恨最深何处写【李端】两不见但相思【李白】
　　又【春愁】
　　细草緑汀洲【李嘉祐】斜阳下小楼【杜牧】一囘来【白居易】使我生忧【韩愈】记得玉人春病后【薛能】生枕上起眉头【魏扶】　此意重悠悠【杨巨源】此情非自由【戴司顔】笑春风【李白】胡不为留【韩愈】欲寄相思千里月【杜牧】君不见曲如钩【齐已】
　　蝶恋花【春暮】
　　满眼流光随日度【元稹】晨往东臯【王维】花杂重重树【杜甫】最是一年春好处【韩愈】王孙不耐如丝雨【髙蟾】　欲访桃源入溪路【王昌龄】临水鸣琴【宋华】不觉芳洲暮【郑愔】落日已将春色去【李昌符】生憎燕子千般语【骆賔王】
　　又【钱塘观潮】
　　枫浦客来烟未散【许浑】如诉如言【罗隠】渐落分行鴈【李屿】解道澄江净如綀【李白】风翻白浪花千片【白居易】　细雨湿衣看不见【刘长卿】浩汗连緜【张希复】地阔平沙岸【杜甫】信宿渔人还泛泛【同上】富阳山底樟亭畔【白居易】
　　又【闲适】
　　帐里炉香春夣晓【韩翃】雀噪荒村【王维】花落知多少【孟浩然】寂寞柴门人不到【王维】桥边日日看芳草【皇甫冉】　小舫一艘新造了【白居易】有竹千竿【同上】水叶分莲沼【髙正臣】行处便吟君莫笑【薛能】一生饮酒花前老【张籍】
　　又【咏春雨】
　　江海茫茫春欲徧【刘长卿】草细堪梳【李贺】野色寒来浅【罗隠】向晩因风一川满【薛竒童】兰闺栁市芳尘断【骆賔王】　越女含情已无限【羊士谔】杉篠萋萋【萧颖士】天畔登楼眼【杜甫】此夜断肠人不见【顾况】纱牕只有灯相伴【裴恱】
　　渔家傲【赠别】
　　花面鸦头十三四【刘禹锡】调筝夜坐灯光里【王諲】行到阶前知未睡【无名氏】挥玉指【阎朝隠】掩抑声声思【白居易】　防得离人无限意【郑谷】杯倾别岸应湏醉【罗隠】曽向五湖期范蠡【韦庄】防千里【卢仝】如何遂得心中事【刘言史】
　　十拍子【同李武曽潘次耕蔡竹涛过玉泉山寺】
　　上苑离离莺度【刘方平】前溪漠漠花生【周贺】溪畔数鸥闲不起【殷文圭】马上吟诗巻已成【法振】千山冰雪晴【卢纶】　鱼网平铺荇叶【李嘉祐】板桥人渡泉声【顾况】行殿有基荒荠合【许浑】竹坞无尘水槛清【李商隠】偏伤逺客情【陶翰】
　　天仙子【惜春】
　　何许相逢緑杨路【刘禹锡】万叠春波起南浦【张泌】碧云芳草雨依依【韦庄】君莫诉【无名氏】相思苦【王勃】况是青春日将暮【李贺】昨夜东风还入户【郎士元】燕子不归花着雨【韩偓】今朝谁
　　是拗花人【李贺】春已去【王建】留不住【李萼】此地独来空绕树【张籍】
　　又【乔柱史寿词】
　　秋水才深四五尺【杜甫】湖馆翛然无俗客【裴夷直】种松皆老作龙鳞【王维】防一只【白居易】鹤一只【呉融】周歩一池消半日【皮日休】　顔貎只如三二十【徐凝】年来渐觉頾须黒【刘商】人间岂不是神仙【刘真】紫毫笔【白居易】瑚席【顾况】滴露研朱防周易【髙骈】
　　风入松【忆别】
　　楚腰纤细掌中轻【杜牧】出水旧知名【李商隠】数声风笛离亭晩【郑谷】犹宛转【陆士修】久住云骈【乐章】独望天边初月【窦余】殷勤逺别深情【严维】　流年堪惜又堪惊【赵嘏】秋水緑痕生【杨巨源】魂销事去无寻处【李中】西陵下【李贺】萧飒松声【上官昭容】惆怅空教夣见【韩偓】如何作得双成【鱼机】
　　满江红【春日懐归】
　　燕燕于巢【顾况】巻翠幕【李萼】花张锦织【鲍溶】芳菲节【栁姬】光风转蕙【乐章】漏添迟日【韩偓】世事浮云何足问【王维】帘前春色应湏惜【岑参】劝少年【李绅】放意且狂歌【翁承赞】陈瑶席【王维】　春向晩【刘禹锡】日西夕【李白】闲徙倚【呉融】长思忆【韩偓】只将琴作伴【白居易】东西南北【贯休】乡信渐稀人渐老【许浑】流光易去欢难得【鲍防】早归来【杜甫】已是十年游【张乔】江南客【鲍溶】
　　水调歌头【暮春山居】
　　返景照疎雨【李白】层阁有余清【苏颋】浮云巻霭【卢照邻】独树花发自分眀【杜甫】池北池南草緑【王建】共握手而相顾【徐坚】逺近聴泉声【王勃】野果新成子【岑参】山鸟自呼名【宋之问】　人寂寞【卢仝】山坱圠【卢照邻】水澄【顾况】有竿斯竹【萧颖士】无数春笋满林生【杜甫】酌酒防临泉水【王维】求寿藤与蟠木【元结】扶汝醉初醒【杜甫】宛是野人也【王维】无事亦无营【张九龄】
　　又【送孙无言归黄山】
　　溪水碧于草【岑参】轻枻理还【贺知章】故山南望何处【李嘉祐】三十二莲峯【李白】怀宇宙以伤逺【陈子昂】送飞鸟以极目【李白】长揖古人风【骆賔王】意气百年内【贺遂亮】心事一杯中【髙适】碧烟上【沈佺期】观瀑布【任华】舞蛟龙【李贺】白云千里万里【刘长卿】日色冷青松【王维】攀石壁而无据【卢照邻】抚桂枝以凝想【徐贤妃】鱼鸟去来逢【李峤】谁识巢居子【陈子昂】但讶鹿皮翁【杜甫】
　　满庭芳【春暮入云门山赠月公】
　　迸笋穿溪【成用】阴槐翳栁【萧颖士】年华近过清眀【韩翃】蒿深叶暖【贯休】路入乱山行【刘长卿】天下只应我爱【白居易】云门寺【杜甫】薄地躬耕【王维】杳容与【顾况】深林倚策【耿湋】髙兴小蓬瀛【姚崇】吾师无一事【李颀】松门石磴【白居易】绣涩苔生【李白】喜无多屋宇【杜甫】自足怡情【上宫昭容】夜后邀陪眀月【元稹】龛灯敛【段成式】印火荧荧【张希复】闲中好【郑符】緑樽翠杓【夷陵女子】何忍独为醒【王续】归田歌【柯翰周见过村舍夜话即归朝欢】
　　寂寞江天云雾里【杜甫】破屋数间而已矣【韩愈】风光便是武陵春【方干】逍遥自有蒙庄子【赵彦昭】起来花满地【于渍】清溪一道穿桃李【王维】辟前轩【顔真卿】田风拂拂【李贺】得酒且欢喜【韩愈】盘餐市逺无兼味【杜甫】客到但知留一醉【李白】浊醪粗饭
　　任吾年【杜甫】凭君莫话封侯事【曹松】外物非本意【李颀】世情付与东流水【髙适】为君题【岑参】洞天石扇【李白】丘壑趣如此【钱起】
　　沁园春【送曹子顾学士还南溪】
　　草堂去来【白居易】有桥有【同上】有莼有鱼【萧颖士】又不劳朝谒【白居易】趣侔江海【独孤及】纵心放志【白居易】丈室安居【释升】眀月清风【陵女子】绣林锦野【贯休】秋水浮阶溜决渠【杜甫】人来去【刘长卿】问家何所有【李颀】吾亦无余【白居易】　夜归读古人书【韩愈】一日日【白居易】钞诗付小胥【杜甫】任头生白髪【白居易】物兮无累【罗隠】歌齐曲韵【王勃】道着清虚【范尧佐】松桂为邻【上官昭容】烟霞问讯【同上】声利从来解破除【陆防】鸬鷀杓【李白】傥有人送否【王维】每驻行车【张籍】


　　曝书亭集巻三十
　　钦定四库全书
　　曝书亭集巻三十一
　　翰林院检讨朱彞尊撰
　　书【一】
　　与李武曽论文书
　　仆自季夏与武曽别舟行无事每诵武曾送行之文虽未即方驾乎古人其于今之为古文辞者固已不侔矣日月逾迈易夏而冬知武曾近所造就当有十倍曩昔者然仆窃感古之君子徃徃以离羣索居为过盖切劘者寡则怠心乗之又恐武曾以仆之去复置古文于不讲也故辄陈近日所得冀武曾垂听焉仆之将游大同也筮之得明夷之既济文曰箕子之明夷利贞私念昔之圣贤文明柔顺防难而克正其志以之用晦而明天殆欲啬我遇以昌我文未可知也既至大同闭戸两月深原古作者所由得与今之所由失嘿然以疑憬然以悔然后知进学之必有本而文章不离乎经术也西京之文惟董仲舒刘向经术最纯故其文最尔雅彼扬雄之徒品行自诡于圣人务掇竒字以自矜尚安知所谓文哉魏晋以降学者不本经术惟浮夸是务文运之厄数百年赖昌黎韩氏始倡圣贤之学而欧阳氏王氏曽氏继之二刘氏三苏氏羽翼之莫不原本经术故能横絶一世盖文章之坏至唐始反其正至宋而始醇宋人之文亦犹唐人之诗学者舍是不能得师也北宋之文惟苏明允襍出乎纵横之说故其文在诸家中为最下南宋之文惟朱元晦以穷理尽性之学出之故其文在诸家中最醇学者于此可以得其槩矣以武曾之才正不必博搜元和以前之文但取有宋诸家合以元之郝氏经虞氏集揭氏傒斯戴氏表元陈氏旅呉氏师道黄氏溍呉氏莱明之宁海方氏孝孺余姚王氏守仁晋江王氏慎中武进唐氏顺之昆山归氏有光诸家之文游泳而防绎之而又稽之六经以正其源考之史以正其事本之性命之理俾不惑于百家二氏之说以正其学如是而文犹不工有是理哉惟怠心乗之役于妻子衣食而辍置不讲则其害有不可言者然吾党处贫贱不堪之境尤当以艰贞自励不可自夷其明此箕子所以处明夷之道也武曾闻之以为然邪否邪相去四千里信问实难人旋之日幸赐报命并示近制以补区区之不及幸甚幸甚
　　与查韬荒弟书
　　与韬荒别六月矣前行至长洲时曾寓书左右以古文辞相勗不审别后进德修业能直诣古人堂奥否文章之难古今不数仆频年以来驰驱道途幸不后君子之敎然自商丘侯朝宗南昌王于一二子之外其合于作者盖寡二子又未尽其蕴以死仆诚痛之比来京师五方之人操翰管而髙视者何啻百计求其若二子者已不多得况夫与古人方驾者哉既又自念天之所以与我者未尝有靳已则自弃而厚望于人非大惑欤由是日取六经诸史及唐宋元明诸家之文读之惘然若有所遗亡而恍乎其有得也虽未敢遽附乎作者其于二子之文盖或庶几焉及之所可憾者与韬荒相去四千里无从讨论得失不知是非果有当于作者否也记曰时过然后学则勤苦而难成独学而无友则孤陋而寡闻今韬荒方在壮年又乐于取友吾党之士可语者不乏相观而善以防于成则惟韬荒是赖夫天之生才非必千里一贤百里一士棊布而星罗之盖尝聚于一境之内孔门四科逺者惟言子一人其余类皆齐鲁宋卫之士而庐陵南丰临川近在数百里之内至眉山苏氏乃萃于一门韬荒在吾党试与二三子相勉无倦士贵立志志既立而业不成未之闻也然后各出其言务勿戾于圣贤而有裨世敎使吾党之文振起一境之内岂不盛哉其言之不怍恃韬荒之助我也
　　与髙念祖论诗书
　　京师苦寒念祖无恙伏承手敎再四谆谆以诗律下问念祖年齐于仆而谦以自牧若此又处客途穷乏之时饥寒奔走无一足以动其心惟风雅之是务是岂当世之士所能冀及者故辄陈万一之得于左右惟高明择之仆之于诗非有良师执友为之指诲也盖尝反覆求之其始若瞽之无相伥伥乎坠于渊谷而不知如是者十年不敢自逸然后古人若引我于周行而作者之意庶几其遇之矣书曰诗言志记曰志之所至诗亦至焉古之君子其欢愉悲愤之思感于中发之为诗今所存三百五篇有美有刺皆诗之不可已者也夫惟出于不可已故好色而不淫怨悱而不乱言之者无罪闻之者足以戒后之君子诵之世治之污隆政事之得失皆可考见故不学者比之墙面学者斯授之以政使于四方盖诗之为敎如此魏晋而下指诗为縁情之作专以绮靡为事一出乎闺房儿女子之思而无恭俭好礼廉静疏达之遗恶在其为诗也唐之世二百年诗称极盛然其间作者类多长于赋景而畧于言志其状草木鸟兽甚工顾于事父事君之际或阙焉不讲惟杜子美之诗其出之也有本无一不关乎纲常伦纪之目而写时状景之妙自有不期工而工者然则善学诗者舍子美其谁师也欤明诗之盛无过正德而李献吉郑继之二子深得子美之防论者或诋其时非天宝事异唐代而强效子美之忧时嗟乎武宗之时何时哉使二子安于耽乐而不知忧患则其诗虽不作可也今世之为诗者或漫无所感于中惟用之徃来酬酢之际仆尝病之以为有赋而无比兴有颂而无风雅其长篇排律声愈高而曲愈下辞未终而意已尽四始六义阙焉而犹谓之诗此则仆之所不识也而念祖以未能工此为虑是何足道哉比得念祖所为述祖德诗讽咏数过深有合乎古人恭俭好礼廉静疏达之义此非有本者不能为也而又谦以自牧无一足以动其心其进于古也不难耳仆自至大同未尝为诗辱索新诗无以报命谨録襍文六首冀念祖敎其不及幸甚幸甚广平之行何日与念祖同舟而来中忽相失不禁悢悢也
　　报李天生书
　　辱惠书以古文辞相勗足下负高世之才所为歌诗皆必传之业而手敎谆挚抑何其自处之恭而称许之过也文章之本期于载道而已道无不同则文亦何殊之有足下乃云南北分镳各行其志岂非以于鳞为北而道思应德熙甫数子为南乎仆少时为文好规仿古人字句颇类于鳞之体既而大悔以为文章之作期尽我所欲言而已我言之不工必取古人之字句始可无憾则字句工拙古人任之我何预焉乃深有契乎韩欧阳曾氏之文不自知其近于道思应德熙甫数子也足下学博而才富英敏果锐之气直欲轶秦汉而上之视仆之所为出唐宋之下宜其分镳疾驰去之惟恐不速若仆之所期于足下则不惟不以唐宋之文强足下以所不为亦且不以秦汉之文为足下劝勉盖足下之所尚者文而仆之所期于足下者载道之谓也孔子曰辞达而已矣礼曰辞苟足以达义之至也诗曰人之好我示我周行夫适万里者必于周行始之有人焉以为周行人所共由不若转而之层崖峻岭虽极于嵩华恒岱之巅我未见其能达也己文之不能载道何以异此仆之深契夫韩欧阳曾氏之文者以其折衷六艺多近道之言非谓其文之过于秦汉也足下试取古人而神明之勿规仿其字句抗言持论期大裨于世道人心而不为虚发将足下所谓分者未始不合也道一而己何南北之殊涂哉慺慺之诚忘其愚蒙而辨说于左右冀足下亮之而己
　　与顾宁人书
　　太原客馆两辱赐书赠以长律二百言久未得报去夏过代州遇萧山天生道足下盛称仆古文辞谓出朝宗于一之上仆之于文譬犹秋蝉蛩仅能逺去秽滓以自鸣其风露焉尔夫人所尚不同则文亦异焉足下谓仆之文异乎二子可也而岂遂过之与亟欲就见足下自讼其短既至京师而足下已去见所撰诗本音谓三百篇无叶韵自仆思之圣人复起岂有易于足下之所云乎继见足下与武子书论苓字音义之譌证以简兮采苓之诗且广引定之方中卢令车辚诸篇凡零令等字悉当读若邻足下之用心可谓勤矣然仆窃有疑焉采苓之诗曰采苓采苓首阳之颠释者谓苓蘦也今甘草是也而枚乗曰蔓草芳苓李善注文选以为苓古莲字仆因是悟向者笺释之误盖苓之为莲犹夫茄之为荷尔莲水花也而采于山巅五沃之土产莲而首阳至瘠之地正以喻人言之不足信也而郑氏以为首阳山之上信有苓矣岂不谬哉扬雄之颂赵充国也曰明灵维宣戎有先零而汉书金城有令居郡则零令等字古之人类读若怜而非邻矣夫邻之与怜其音虽通然亦不可不辨闻足下将携是书刻之淮上故以是闻于左右仆之言本无足采足下试因其言而详绎焉亦未必无小补也
　　报汪苕文戸部书
　　彞尊不敏言行不足取重乡里北来京师平生交游恶其姓名之贱至有患难相援懿亲相目者登其堂或避匿不出而执事无一言之介揖诸坐客之右有请必见规我以道德绳我以文章此昔人所谓知己也遂忘其势分之隔而遽以所生之墓铭为请执事不拒纚纚数百言述先人之行义甚备且以子厚永叔二子为喻彞尊受而读之始而惭既以感然不知涕洟之被面也古之葬者书赗于方书遣于防后乃纳之以铭铭之作必其文辞之工卓然可传于后庶足遗其子孙而信之百世近代不然徃徃就爵位相次者列其名以为荣不复计辞之工否故公孤之葬不乞铭于卿大夫卿大夫之葬不乞铭于士则夫士之不得志以殁欲求卿大夫一言以志其墓抑又难矣徃先曾祖赐葬日其神道碑例当请之宰辅是时阉寺擅政正人皆已去国在位者率非其人由是神道之碑阙焉至先大父卒亦未克表其墓自执事铭及先人而上及于先曾祖先大父幽潜之德廉慎之节皆于执事之文信之是则执事一援笔而推赐及于数世向之所谓难者请之执事而遂得焉信夫道德文章之交其异乎流俗者相万也辱谕书法敬闻命矣窃更有请者先母唐家本华亭考讳允恭官石屏知州生平毅然不惑神鬼佛老之说有君子之守祖文恪公万厯十四年赐进士第一人以礼部侍郎掌翰林院事卒赠尚书予谥匪特朝有正人之目所着家训东南巨室以为圭臬其地阀官世例得书顾执事略焉愿得附书之不胜幸甚
　　报周青士书
　　久不得足下书客自京师邮致一通发函诵之喜溢顔面至及交道之薄抑何言之悲也足下平居急人患难至称贷益之自仆里居时已有窃笑足下之愚者今坐困若是恒人之情方益诮讪之不置又谁援足下于阨者耶虽然足下其无患孔子曰富而能及人者欲贫而不可得也矧足下昔未尝富而皇皇以及人为念天虽欲长贫足下得乎足下但肆力文章勿以贫贱戚戚来敎云吾党数人漂转四方天自韬荒武曾类皆有所遇合而听闻之谬谓仆以古文辞倾动一时比之不手之药其业则均而洴澼絖封侯有异则仆诚有所未安仆频年以来驰逐万里厯游贵人之幕岂非饥渴害之哉每一念及志已降矣尚得谓身不辱哉昔之翰墨自娯苟非其道义不敢出今则徇人之指为之惟恐不疾夫人境遇不同情性自异乃代人之悲喜而强效其歌哭其有肖焉否邪古之工于此者莫若陈琳阮瑀工而多者莫若刘穆之然传于今者特少则以当时虽叹其工而之三人者终未慊于心以为不足传而弃之者多也至徐干怀文抱质有箕山之志自出其文为中论传世最久儒者取焉然则欲文之工未若家居肆志者之独得矣足下方登古人之坛场而左右之于以裂土封侯盖无不可若仆者乃所谓洴澼絖焉尔与足下别六年未得归闻足下困阨不能救私心负疚无已束脩之入聊分铢两为卒岁之需传天自已归足下试取酒饮之告以鄙言则不特为足下勉之而已
　　答孙侍郎书
　　昨酒间以玉劒相示彞尊疑不能决归而中夜辗转思古经籍所载未之或闻疑古琰圭之属因作释圭一篇以献先生不罪其妄赐之手敎甚温殆孔子有取狂简之遗且赧且悚欲黙而不言虑无以答循诱之盛心故敢复奏记于左右来敎云圭下不应有一孔考郑康成注周礼谓以组穿联六玉沟瑑之中以敛尸贾公彦疏其义则云六玉两头皆有孔又于两孔之间为沟渠于沟之两畔稍高为眉瑑而圭亦在六玉之中则其有孔不足异也来敎又云元人大朝防陈玉斧于酒海前斧亦殷时物斧可玉则劒亦可玉夫彞尊之致辨非劒者以玉劒之未见于经也若玉斧则记有之矣明堂位曰朱干玉戚注以为戚斧也春秋传曰鏚钺秬鬯诗曰干戈戚扬释者以戚为斧以扬为钺盖其大小异名则元人所陈正记之所云玉戚是已彞尊不学狃于章句六经之所无者不敢遽定其有伏惟先生深思好古当世博物之君子无以逾焉愿更闻玉劒之义俾小子知所裁勿令释圭之言贻笑于世斯幸甚矣
　　与越辰六书
　　七发广陵之曲江即浙江曲与折义均也故其词曰弭节伍子之山通厉骨母之场注以为骨母胥母之譌也水经注浙江水流两山之间江川急濬兼涛水昼夜再来至二月八月最高潮水之前扬波者伍子胥后重水者大夫种是以枚乗曰海水上潮江水逆流似神而非于是处焉其诠释最确曾巩序鉴湖图有所谓广陵斗门者在今山隂县西六十里去浙江不逺而钱塘郭外有广陵侯庙迄今犹存至若江都之更名广陵在元狩三年时乗已卒不应先见之于文是七发之广陵非江都也明矣又元至正元年省试罗刹江赋试者三千人独钱惟善以钱塘江为曲江遂闻于时号曲江居士载记歴歴可证顾世人以广陵二字遂诬曲江在扬州指城东小水以实之可笑也比见足下榜门书广陵涛字流俗相沿无足怪特不宜误自足下故以奉闻惟垂察
　　与魏善伯书
　　叔子至述足下甚赏鄙文贻以刻集为仆序集唐词襃誉太过不敢当仆延跂足下久意得把手扬州不谓泝江径返然古人相知有交深谋面之前者不在合并之速也方今作者寥寥可数足下弟晜父子各出其文相雄长盛矣而足下才多无所不有虽然名之所指毁易归焉故立言尤不可不慎伏读集中正韵窃取一巻仆不能无规于足下声韵之书自魏晋已有之李登之声类吕静之韵集是已外此周研张谅段王该李槩夏侯咏等各有成书少者三四巻多至四十余巻惟沈约所撰四声谱见于隋志仅一巻其非全韵可知至唐四库书目不载则已亡之唐初奉为章程者陆法言切韵其后孙愐刋正为唐韵宋陈彭年再修广韵丁度定集韵景祐以还行礼部韵畧绍兴间毛晃之增韵出广韵久而渐废盖韵凡数更己非法言之旧然分韵二百有六部未之有易也淳祐中平水刘渊始并为一百七韵曰壬子新刋礼部韵略足下所见今世所存特刘氏之韵尔顾目为沈氏书加以诟诋其毋乃重诬古人矣乎仆以为韵之失不在分而在合足下怪门存呑恩不应在元韵而文韵内有勤斤殷欣等字谓分之无所分夫自二百六部未合门存归于魂吞恩归于痕未尝在元韵而勤斤等字则自属殷部足下试取杜甫诗诵之凡勤斤字宁与真同用无有与文同用者然古人分韵虽严通用甚广如真至仙为部十四皆得相通盖严则于韵之本位豪厘不爽通则临文不至牵率而乖其性情乱之自刘氏始乃后之人于此取古诗书篇什悉以己意紊之或见而恚遂力诋伏生毛公之非可不可也且韵书之作自李登以下南人盖寡沈氏书既无存传者陆氏切韵尔法言家魏郡临漳同时纂韵八人惟萧该家兰陵其余或家范阳【虑思道】或家狄道【辛德源】或家河东【薛道衡】或家顿丘【李若】或家临沂【顔之推】及沛【刘臻】类北方之学者黄公绍失考谓韵书始自江左本是呉音者妄也至正韵成乐【韶鳯】宋【濂】诸君子则皆南人矣足下诋北人之书为鴃舌蛮音既不足服其罪意欲力崇正韵而反诟厉南人何哉仆非敢好为排击也以足下爱我无以报愿附诤友之义望足下亟改正孔子曰过而不改是谓过矣
　　寄谭十一兄左羽书
　　江生自昌平至述十一兄比来颇有不豫之色叩其故则以贤主人好音乐延呉下歌板师所进食单恒倍主客之奉思辞之归弟以为不足介意也昔者孔子以燔肉不至行穆生以醴酒不设去则以先至后不至先设后不设是谓礼貌衰则去之去之固宜已在易同人之象曰君子以类族辨物盖物各有族在人类而辨之君子惟自审其分处焉斯无不自得矣不观夫昏者乎娶妻而纳采俪皮纯帛可也至于买妾有费百金者若欲落营妓之籍非千金不可其流愈下其直益高礼固有以少为贵者且歌板师之敎曲在兄未适馆以前主人既置之别馆不与共席每食但与兄偕则能类族辨物矣食单之丰譬诸以鱼饲貍以肉喂犬于兄何损焉孟子有言饮食之人则人贱之兄若引去不知者将以兄为饮食之人其可哉故特附书左右惟垂听焉








　　曝书亭集巻三十一
　　钦定四库全书
　　曝书亭集巻三十二
　　翰林院检讨朱彞尊撰
　　书【二】
　　史馆上总裁第一书
　　彞尊来自田间学无师法一旦入著作之庭备员纂史受
　　命以来憢憢惴惴伏念史尚三长而不有其一何以克副厥任犹幸有阁下总率之可以无恐今开局逾月矣顾未见体例颁示窃有所陈造门者再未值归沐之暇敢奏记于左右歴代之史时事不齐体例因之有异班固书无世家而有后戚传已不同于司马氏矣范蔚宗书无表志后人因取司马彪续汉书志以为志又不同于班氏矣盖体例本乎时宜不相沿袭故汉之光武唐之孝明宋之真宗皆尝行封禅之礼作史者不必效史迁而述封禅之书也德星庆云醴泉甘露器车龙马嘉禾瑞麦一角之兽连理之木九茎之芝不絶于世作史者不必效北魏南齐而述符瑞之志也此志之不相沿袭也班史第古今人表上及于皇初欧阳子纪宰相世系下逮于子姓辽之游幸金之交聘他史无同焉者此表之不相沿袭也史记列传有滑稽日者五代有家人义儿伶官宋有道学他史无之此传之不相沿袭也至若皇后一也尊之则附于帝纪抑之则冠于臣传公主一也或为之传或为之表释老一也或为之志或为之传余如天文五行或分为二职官氏族或合为一然则史盖因时而变其例矣明三百年事有创见者建文之逊国革除长陵之靖难裕陵之夺门宜何以书跻兴献王于庙存之则为无统去之则没其实宜何以书志河渠者前史第载通塞利害而已明则必兼漕运言之而又有江防海防御倭之术宜何以书志刑法者前史第陈律令格式而已明则必兼厰卫诏狱廷杖晰之宜何以书若夫志地理则安南之郡县朶顔之三卫曾入图版旋复弃之又藩封之建置卫所之参错宜何以书至于土司之承袭顺者有勤王之举反侧者兴征讨之师入之地志则不能详其事入之官制则不能着其人宜何以书凡此皆体例之当先定者也又魏定黔成英临淮诸国衍圣一公咸与明相终始则世家不可不立惟是张道陵之后腼顔受世禄奉朝请于义何居然竟置不録难乎免于阙漏宜何以书此亦体例之宜审量者也盖作史者必先定其例发其凡而后一代之事可无纰谬彞尊不敏麤举大纲伏希阁下不遗葑菲之末而垂采焉示之体例俾秉笔者有典式譬诸大匠作室必先诲以规矩然后引绳运斤经营揆度崇庳修广始可无失尺寸也矣惟阁下垂察幸甚幸甚
　　史馆上总裁第二书
　　日者上书籖室以作史宜先示体例阁下不罪其戅阙门相见有晬其容语以史馆先务无妨尽言阁下之量可谓以虚受人矣彞尊嘿而不陈何以答阁下之慰诲乃复破墨伸纸载布腹心冀阁下垂采史馆急务莫先聚书汉之陈农唐之李嘉祐明之欧阳佑黄盅危于幰吕复前代率命采书之官括图籍于天下矧明史一代之典三百年之事迹讵可止据实録一书遂成信史也邪明之藏书玉牒宝训贮皇史宬四方上于朝者贮文渊阁故事刑部恤刑行人奉使还必纳书于库以是各有书目而万厯中辅臣谕大理寺副孙能传中书舍人张萱等校理遗籍阁中故书十亡六七然地志具存着于録者尚三千余册阁下试访之所司请于
　　朝未必不可得又同馆六十人类皆勤学洽闻之士必能记忆所阅之书凡可资采获者俾各疏所有捆载入都储于邸舍互相考索然后开列馆中所未有文集奏议图经传记以及碑铭志碣之属编为一目或仿汉唐明之遣使或牒京尹守道十四布政使司力为搜集上之史馆其文其事皎然可寻于以采撰编次本末具备成一代之完书不大愉快哉昔者元修宋辽金史袁桷列状请搜访遗书自实録正史而外襍编野纪可资证援参考者一一分疏其目具有条理语有之前事之不忘后事之师也阁下其留意焉
　　史馆上总裁第三书
　　采书之议阁下既信鄙言行之将来史馆不患无书考证矣独是体例犹未见颁而同馆诸君纷纷呈列传藁于掌记馆中供事遂相促迫且将阁下之命谓元史纂修不过六七月告成具藁宜速此则彞尊之所不识也昔干宝勒晋纪先立凡例凡例既立然后纪传表志相符贞观撰晋书体例出于敬播于是李淳风于志宁等则授之以志孔頴达等则授之以纪传治平撰通鉴先编丛目草巻草巻责之范梦得积至四丈截为一巻于是两汉则授之刘攽三国六朝隋则授之刘恕唐五代十国则授之范祖禹以故事无阙漏而文不繁复是史家之遗法也司马迁续其父谈之书以为史记班固续其父彪之传以为汉书李百药续其父德林之纪传以为北齐书皆再世而就至姚思廉梁陈书曾巩谓其厯三世传父子数十岁而乃成隋书始于王劭次以顔师古次以魏征等其十志成于高宗时岁月更久盖史之难成如此若夫元史其先开局纂修一十六人其后续纂一十五人合计其成仅十三月尔其文芜其体散其人重复既有苏布特矣而又别出雪不台既有鄂勒哲图矣而又别出鄂勒哲巴图尔既有舒穆噜额森矣而又别出舒穆噜阿实克以及阿都齐呼喇珠两人既附书于哈噶斯齐都尔之传矣而又为立传至于作佛事则本纪必书游皇城入之礼乐志皆乖谬之甚者以宋濂王袆一代之名儒佐以汪克寛赵汸陈基胡翰贝琼高啓王彞诸君子之文学经术宜其陵轶前人顾反居诸史之下无他迫于时日故也伏惟阁下幸勿萌欲速之念当以五年为期亟止同馆诸君勿遽呈藁先就馆中所有羣书俾纂修官条分而缕析区而芋畴事各一门人各一册俟四方书至以类相从续之少者扶寸多者盈丈立为草巻而后妙选馆中之才运以文笔删削巻成一篇呈之阁下择其善者用之或事有未信文有未工则阁下防定斯可以无憾矣不然朝呈一藁焉夕当更此呈一藁焉彼或异若筑室于道聚讼于庭糠防襍揉嵌罅分裂记述失序编次不伦阁下且不胜其劳虽欲速而汗青反无日也新唐书之成厯十有七年而纪表志传书出两手呉缜犹起而纠其缪况体例莫定草巻未编而以六十人之藁错陈于左右其何以诠择而防于一刘知几曰书彼竹帛事非容易阁下勿易视之幸少寛其期毋或如元史之牵率必改图焉仿贞观治平之遗法而后可尔
　　史馆上总裁第四书
　　伏承阁下委撰明文皇帝纪彞尊本之实録参之野纪削繁证谬屏诬善之辞拟藁三巻业上之史馆矣昨暏同馆所纂建文帝纪具书燕王来朝一事合之鄙藁书法相违彞尊愚闇匪敢露才扬己暴人之短惟是史当取信百世讵可以无为有故敢述其所闻复上书于阁下明太祖之崩在洪武三十一年五月遗诏诸王各于本国哭临不必赴京逾月而讣至燕燕王抵淮安敇令归国斯太祖实録史臣曲笔谓用事者矫诏却还当在是年之秋也时方执周王橚废为庶人是冬齐王槫有罪召入京留之燕王方虑祸及归国恐后因简壮士为护卫迨齐王之入燕且益惧焉肯以次年来朝身犯危地而且傲慢无礼由皇道入登陛不拜致监察御史曾鳯韶戸部侍郎卓敬一劾王大不敬一请徙封南昌建文帝不报而燕世子及弟髙煦适以三月至京师譬诸虎离其穴尽将虎子深入坎窞陷穽之中缚之一二猎夫力尔虽至愚者勿为而谓智虑絶人之燕王为之乎且燕世子之来在三月则是时燕王犹未反国野史称文皇遣之来谁实遣之姜清秘史据南京锦衣卫百戸潘暄贴黄册内载校尉潘安二十三日钦拨随侍燕王还北平以为来朝之验似若可征然稽之实録靖难师驻龙潭帝顾望钟山怆然下泪诸将请曰祸难垂定何以悲为帝曰吾异日渡江即入京见吾亲比为奸恶所祸不渡此江数年今至此吾亲安在瞻仰孝陵是以悲尔然则太祖崩后燕王未尝入朝可知已盖革除年事多不足信即燕王来朝不足信者一也金川门之变实録称建文帝阖宫自焚中使出其尸于火越七日备礼葬之遣官致祭辍朝三日野记则云松阳王景请以天子之礼葬文皇从之夫既葬以天子未有不为之置陵守冢者而钟山左右无之则备礼云者亦史臣欺人耳目焉尔矧孝陵渴葬文皇责建文以庶人之礼葬其祖又岂肯以天子礼葬建文乎不足信二也北京金山口景陵之北相传有天下大师之塔谓是建文帝坟此尤无据彞尊尝登房山山隅有乱塔寺瘗僧骨不可数计绕山村落田中亦多僧塔或题司空或题司徒或题帝师国师盖辽金元旧制则然所称天下大师不足为异而乃诬为建文帝墓既云不封不树矣其谁复立石为表不足信三也从亡随笔称太祖预贮红箧于奉先殿侧四围以铁锢之锁二亦灌以铁汁程济破之得三度牒济为帝祝发既扶帝出聚宝门矣不应复折而至神乐观不足信四也致身録帝至鬼门从者八人牛景先用铁棒啓之而出考是日乙丑文皇一入金川门即分命诸将守京城及皇城鬼门非无人之境为景先者持铁棒啓门守城将士岂无一人见者不足信五也建文帝既自焚方先生孝孺衰杖哭阙下语文皇曰成王安在此事之所有也至文皇谓曰独不顾九族邪答曰便十族奈何因并其弟子友朋为一族戮之此则三家邨夫子之说矣欧阳夏侯尚书虽云九族者父族四母族三妻族二而马郑俱云九族上自髙祖下至孙九峯蔡氏从之故世之言九族者名为九其实本宗一族尔迨秦汉诛及三族则兼逮母妻之党邨夫子不知九族尚轻三族为最酷而造为是说使文皇果用是刑无舍母妻之族而遽株及于弟子友朋者且正学之友最莫逆者无如宋仲珩王孟緼仲缙郑叔度林公辅诸人故叔度之弟叔美叔端仲缙之子叔丰皆为及门高弟诸君惟仲缙先卒其余当日咸不及于难缉其遗文以传足以破野史之谬不足信六也实録文皇既入即收孝孺旋执泰子澄至阙同磔于市所牓奸党二十五人郑赐黄福尹昌隆在其列不闻伏法又靖难师起北平所司州县官弃职逺避朱宁等二百一十九人亦未尝悉诛独大理少卿胡闰野史谓抄提男女二百一十七人俱死外遣戍者又一百一十四人而奉天刑赏録载茅大芳妻死上命饲狗不应若是之酷不足信七也万厯初以建文帝所遗三诗宣付史馆窃疑是防窜元之故臣忆庚申君之作若天命潜移四海心一语岂出之帝口乎不足信八也铁铉二女没入敎坊世传七言二诗乃呉人范寛题老妓巻而作载皇明珠玉集中好事者巧为傅防不足信九也河西佣川中补锅匠雪庵僧东湖樵夫洁其身隐其名姓据传闻以书奚而不可乃慿转轮殿防啮余册一一实之不足信十也文皇实録载壬午岁七月命前工部尚书严震直戸部致仕尚书王钝应天府尹薛正言分徃山西山东陜西巡视俾奏利弊震直受诏至山西九月病卒于泽州公廨初不闻震直督饷山东为北兵缚置布囊夹以两马舁至京后使安南囘滇遇建文帝惭愤呑金死也况震直之卒忠诚伯茹瑺撰神道碑可证吞金之事不足信十一也至若因杨行祥事而移之杨应能王元美辨之矣不足信十二也因史仲彬之名而造为致身録久而附益之或又有駮之者不足信十三也世之论者以革除靖难之事载诸实録者皆曲笔无宁取之野史然实録之失患在是非之不公然人物可稽岁月无舛后人不难论定至逊国诸书徃徃以黎丘之鬼人观听以虚为实以伪乱真其不滋惑焉者寡矣阁下宜辨去其惑晓然开谕同馆毋相矛盾作史之贵乎有识者此也故因燕王来朝一事而兼及之惟阁下澄鉴不宣
　　史馆上总裁第五书
　　昨过髙斋值阁下他出阍者延客坐案有阁下手疏史目盖体例初藁取而诵之有儒林传又有道学传阁下讲明正学探洛闽之渊源欲为道学立传固宜然彞尊窃以为不必也传儒林者自司马氏班氏以来史家循而不改逮宋王偁撰东都事畧更名儒学而以周张二程子入之元修宋史始以儒林道学析而为两言经术者入之儒林言性理者别之为道学又以同乎洛闽者进之道学异者置之儒林其意若以经术为麄而性理为密朱子为正学而杨陆为岐涂黙寓轩轾进退予夺之权比于春秋之义然六经者治世之大法致君尧舜之术不外是焉学者从而修明之传心之要防极之理范围曲成之道未尝不备故儒林足以包道学道学不可以统儒林夫多文之谓儒特立之谓儒以道得民之谓儒区别古今之谓儒通天地人之谓儒儒之为义大矣非有逊让于道学也且明之诸儒讲洛闽之学者河东薛文清公而外寥寥数人薛公立传当在宰辅之列今取余子标为道学上不足拟周程张朱下不敌儒林之盛则莫若合而为一于篇中详叙源流所自览者可以意得此彞尊前书所云体例不必沿袭者也狂简之言不知所裁惟阁下审择之
　　史馆上总裁第六书
　　尊自入史馆受阁下知己之言忘其梼昧屡奏记于三席顾念同馆诸君授之以简初无质难而独一新进防防于左右难乎免于躁人之讥然有不容己于言者敢再陈之国史者公天下之书也使有一毫私意梗避其间非信史矣明自万厯间顾髙诸君子讲学东林书院士大夫向风景从主持清议久而渐成门戸不得其门入者分镳而驰迁染之涂既殊相争如水火当是时中立不倚者寡矣究之东林多君子而不皆君子异乎东林者亦不皆小人作史者当就一人立朝行已之初终本末定其是非别其白黑不可先存门戸于胷中而以同异分邪正贤不肖也大扺小人之交无所不比而君子或有所不同方宋盛时晏殊为相范仲淹参知政事杜衍为枢密使韩琦富弼副之可云同心辅政者矣及赵元昊叛仲淹主调发弼不主调发衍是弼议殊是仲淹议若不相能者然既而退朝语笑无间唯其是非同异一出于公故能成庆厯之治东林之君子则不然一言之合则以为同道而信之终身一言之乖则斥为匪人怀恶而不复亲比居田间者遥制朝柄而庠序之士立文社应之转相慕袭胶结而不可解异议者一发而不胜乃树援以为敌久而假宦寺之权以祸君子未始不由君子之疾恶过激也使克如晏范杜韩诸老和而不同羣而不党宁有是哉毎见近时之论其人而东林也虽晩而从逆必为之曲解攻东林者殉国之难人所共知终以为伪执门戸以论人是非之不公其弊有不可胜道者已彞尊先曾祖太傅文恪公廉节自励中立无党以礼部左侍郎摄本部尚书事请册立东宫公私疏凡七十上流传者二十余篇存之史馆其言最切直者劾郑国防大指谓明外戚不预政事册立匪国泰所宜言当时贵妃亲懿咸为侧目其后册立防下仪注皆先公预定出诸袖中且上言国朝册立东宫无谒谢贵妃四拜之礼宣德嘉靖旧仪与今有别故实録特书是年礼臣悉从裁革不敢援故事以请而郭文毅公遗先公书以先公议礼疏訚訚侃侃百折不囘比之中流砥柱顾先公诸疏世或移置他人姓名若呉人文秉撰先拨志始一书凡涉册立事纤悉具録独于先公劾国泰暨裁革贵妃四拜礼皆削而不书无他以先公名不入东林党籍也秉为文肃公子文肃中天啓壬戌进士第一人是年先公实主防试文肃固先公所取士也虽渊源有自而秉一字不以假人其待中立者且然况与东林树敌者乎即此一家一事言之党人之是非公乎不公阁下可以审察矣彞尊非不知是言出必有唾其面者然而国史天下之至公不得以一毫私意梗避其间者也区区之诚以南董望阁下冀裁择焉
　　史馆上总裁第七书
　　明史成书莫难于万厯之后稗官踳駮是非易以惑人至崇祯一朝无实録依据尤难措手日者阁下选同馆六人先纂长编可谓得其要矣长编成于李焘其防宁失于繁毋失于畧故国史官文书而外家録野纪靡不钩索质验旁互而参审焉无妨众说并陈草创讨论而防于一今则止据十七年邸报缀其月日是非何以明同异何以别挂一而漏万失焘之体例矣家録野纪虽未足尽慿然亦当错综诠次而后是非不可揜本末具见阁下奚不取诸史馆四方所上之书凡涉崇祯朝事俾纂修者一一穿联之又是时朝中朋党坚不可化封疆将帅率以爱憎废置而贤不肖无分焉若袁崇焕之死钱龙锡之获罪负天下之至冤而党人恨不食其肉非覩
　　太宗实録何由知计出于反间乎盖以
　　本朝档子合之崇祯邸报逺不相蒙是必兼听并观而后可审其功罪至于甲申冦难朝野相传谓懿安皇后不死然
　　世祖实録大书元年五月葬明天啓皇后张氏于昌平州足以洗其冤矣他若庄烈愍皇帝之諡定自
　　本朝而野纪纷纭或书思宗烈皇帝或书毅宗烈皇帝或书威宗烈皇帝或书怀宗端皇帝宜以后定之谥大书简端者也又甲申殉难诸臣俱经
　　锡谥应特书于传后而内官从死者或云王之臣或云王之心或云王之俊其实则王承恩
　　章皇帝有谕祭文此明征矣又莆田王公家彦以兵部右侍郎协理戎政亦死甲申之难见闻者无异辞乃顺治九年
　　章皇帝轸念殉国诸臣
　　特命礼部锡谥易名二十五人而典礼者独遗王公不与谥岂非阙典也与侧闻顺治二三年各省巡抚题报崇祯闲死事诸臣方之野纪当得其实亦宜分年书之阁下奚不请于
　　朝暂假
　　文皇帝
　　章皇帝两朝实録亟令史馆监生誊一副本庶纂修者得以参详同异而不失之偏此非小补也不然以宜书者不书是编出览者将谓识大识小无一具焉可不深虑也哉







　　曝书亭集巻三十二
　　钦定四库全书
　　曝书亭集巻三十三
　　翰林院检讨朱彞尊撰
　　书【三】
　　上山东巡抚张公书
　　彞尊闻之古者立学必释奠于先圣先师周公孔子是已孔頴达曰周公孔子皆为先圣近周公处祭周公近孔子处祭孔子盖古之语道统者必兼周公孔子东汉永平二年命辟雍郡县学并祀周公孔子唐武德二年亦诏国子学并立周公孔子庙至永徽中以周公为先圣孔子为先师逮显庆二年依羣臣议以周公配享武王始专祀孔子宋真宗大中祥符元年諡孔子曰文宣王諡周公曰文宪王追崇之典并垂国史夫尧舜禹汤之道自周公传之文武之德周公成之诗书礼乐易自周公制作而缵述之有周公继徃开来于前斯孔子集大成于后皆功在万世者也孔子之裔自汉以后或为大夫或为君或为侯或为公其支子为五经博士或知仙源曲阜县事代有显爵独周公子孙唐髙祖虽博求其后究未爵以官祥符幸鲁仅一表其门闾而已彞尊昔谒孔林望见周公有庙在曲阜县治东北三里询其子孙犹聚族而居盖自伯禽少子鱼封于东野有田一成因以为氏其谱牒有东野志世次可考及伏谒庙下丰草不除檐栋悉壊惟垣墙尚蔽行路而已因言之巡抚刘公【芳躅】请立博士公即属彞尊代为作奏将闻于朝矣吏言前巡抚周公【有德】曾请而不
　　允刘公不为夺也防柯给事【耸】疏请以方孝孺从祀孔子之庑为部臣駮诘幕客以此阻公公乃不果彞尊至今有余憾焉伏覩孔氏弟子顔曾仲孟皆立五经博士下至宋儒二程子朱子亦皆有博士世袭而先圣周公反不得下同于有宋诸儒于义有未安者兹遇
　　翠华东巡襃崇先圣之日执事试以上请度无不允择东野氏之宗子授以五经博士世袭其爵以奉祀周公俾千载之下大书特书曰立周公后为五经博士自康熙二十三年始百王未行之典自执事请之皇上允而行之岂非不朽盛事哉然专愚之见窃虑复有阻执事者鲁经曰见义不为无勇也执事曩居言路知无不言天下之大勇无过执事故敢以是言进惟留意焉
　　【是年昆田在张公廨中公得书即草奏置行笈中乗间欲上而东野氏裔沛然迎】
　　【驾直前天语甚温公谓】
　　【殊恩宜出自上遂焚其草男昆田谨识】
　　与胡解元书
　　秋试得足下巻时文尔而不苟如是信足下能道古者比相见有恂其容有蔼其言益喜心赏之不谬既退足下遇仆熟客于涂告以仆对门下士不当呼兄又足下自称门生而仆不应以是致疑仆过矣从乎俗也昔者孔子于其徒曰蒧曰由曰求曰雍曰囘曰柴曰赐曰偃曰赤曰商曰须曰参曰师曰予曰枨皆直呼其名至孟子则不然乐正子高子公都子万章公孙丑陈代彭更第称曰子孔孟相去仅百年尔而习俗之移人已若是虽圣贤不得而反古也至若门生弟子之称盖有别矣欧阳子曰受业者为弟子受业于弟子者为门人论语为孔子而作所云门人皆受业于弟子者也顔渊死门人厚葬之此顔子之弟子也子出门人问此曾子之弟子也子疾病子路使门人为臣又门人不敬子路此子路之弟子也子夏之门人问交于子张此子夏之弟子也孟子门人治任将归入揖于子贡此子贡之弟子也孔子曰自吾得囘门人日亲囘无繇之子本门人也而列为弟子此门人所以日亲也孔子既卒门人疑所以服礼弟子之于师心丧三年无可疑也疑所以服者门人之服也东汉孔伷碑隂有门生复有弟子此门生弟子之别也仆年少日见师于弟子无称兄者习俗之移人仅三十年事尔仆未尝不忾叹其非而不能力行古之道甚惭于足下因次所闻聊以解嘲亦以见仆之匪得已也
　　报徐敬可处士书
　　辱示春秋地名考采择羣书援据精确尝惜郑樵之谱张洽之表徐得之之记未寓于目足下书成可以无憾矣以仆蒙滞安能有所是正惟于召公封国注从帝王世纪以为文王庶子鄙意不能无疑文王之昭一十六国富辰言之详矣召公初不与其列谷梁传谓周之分子谯周谓周之支族司马迁但云与周同姓其于公旦叔鲜叔度皆特书弟以别之孔頴达亦云召公必非文王之子独皇甫谧异是既以召公为文王子乃欲并原丰为一頴达已斥其谬然则宜存皇甫之说而駮正之者也至足下谓燕初封未得蓟以仆考之燕之始封本都于蓟故班固曰蓟故燕国召公所封逸斋诗补传云蓟后改为燕犹唐之为晋荆之为楚惟因记有封黄帝后于蓟之文而史记既封帝尧之后于蓟又封召公奭于燕燕之于蓟若分二国于是张守节则云召公始封在北平无终县以燕山为名后渐强盛乃并蓟徙居之王伯厚则疑黄帝之后封于蓟者已絶成王乃更封召公于蓟之二说者仆益疑之惟陆德明有云黄帝姓姬君奭其后观于是而仆之疑始释也盖公既为周同姓则称分子也可称支族也可轩辕二十五宗尧之后亦黄帝之后于襃封先圣王之后则称魝于封功臣谋士则称燕以采邑言则称召蓟与北燕本一而已足下以为然乎否乎惟再示之
　　答胡司臬书
　　读执事之文其辞闳以达其体变而不穷乃来敎慺慺抑何其语之谦也古文之学不讲久矣近时欲以此自鸣者或摹仿司马氏之形模或拾欧阳子之余唾或局守归熙甫之绪论未得古人之百一辄高自位置标榜以为大家然终不足以天下之目而塞其口集成而诋諆随之矣仆之于文不先立格惟抒己之所欲言辞苟足以达而止恒自笑曰平生无大过人处惟诗词不入名家文不入大家庶几可以传于后耳虽然仆之为此非名是务也实也其于文也非作伪也诚也来敎谓法乎秦汉不失为唐法乎唐不失为宋于理诚然若仆之所见秦汉唐宋虽代有升降要文之流委而非其源也顔之推曰文章者原出五经而栁子厚论文亦曰本之书以求其质本之诗以求其恒本之礼以求其宜本之春秋以求其断本之易以求其动王禹偁曰为文而舍六经又何法焉李涂曰经虽非为作文设而千万代文章从是出是则六经者文之源也足以尽天下之情之辞之政之心不入于虚伪而归于有用执事诚欲以古文名家则取法者莫若经焉尔矣经之为敎不一六艺异科众说之郛大道之管得其机神而阐明之则为秦为汉为六朝为唐宋为元明靡所不有亦靡所不合此谓取之左右而逢其原也至于体制必极其洁于题必择其正每见南宋而后士人文集徃徃多颂德政上寿之言览之令人作恶此固执事之所不屑为而仆恐有嬲执事为之者冀执事力为淘汰斯谷园之编足以不朽矣
　　答阎征君书
　　曩在都亭与足下遇卒然问仆以阙里之名所始仆无以对也盖不自知汗之流于背矣兹得手缄以四书释地一编见寄发函读之其诠石门谓鲁城七门次南第二门者是抑何详且核也继以阙里一条谓始于鲁恭王宫有双阙故名仆窃疑之记亡友顾宁人撰肇域志引史记鲁世家炀公筑茅阙门之文足下证以春秋雉门两观外朝之地士庶所不敢居遂指宁人之误足下之持论龂龂不可夺矣仆考之世本炀公徙鲁又考之竹书炀公筑茅阙门实康王二十一年之事自炀公至定哀五百岁矣春秋二百四十二年事尔御廪灾矣西宫新宫桓宫僖宫亦灾矣雉门两观灾而复作矣中城西郛城之者再矣鲜有久而不毁者独茅阙门之作厯五百岁不改且阙以茅名其取材也未必固其为地也未必宻迩公宫雉门两观未必即其遗址窃疑鲁之春秋内事必书其不见于经传者由其岁久逺而废置故也然阙虽废而里则以为名故孔子得居之论语阙党刘向新序谓是孔子所居越絶书本事篇曰圣人敎授六艺删定五经七十二子养徒三千讲习学问鲁之阙门是则由宁人所引推之亦未为误矣夫炀公恭王先后并有阙门名里之始则不能臆定足下之书与宁人肇域志可两存而引伸其义未可因朱子于今本家语删去阙里字遂执古之家语不得有阙里字也传有之矣审问之明辨之仆非敢与足下辨也夫亦审问之足下而已惟鉴察
　　小司马索隐以茅为苐字之譌窃谓作如字读亦未害于义也自识
　　答萧山毛检讨书
　　日者王百朋秀才过梅防里语及书今古文本末既行虑答之未晰乃遗以书中及魏博士髙堂隆所称曰若稽古帝舜曰重华建皇授政改朔一十五字证重华以上九字不始于大航头鄙见思移此文置在璿玑玉衡之前为舜典之首然不敢自信即属秀才质之左右随接足下书亹亹数百言援孟子史记前后汉晋书谓尧典当至四海遏密八音而止自此而下则为舜典足下之言是也仆已悔前言之失矣来书亦云姚方兴本二十八字不始于大航头苐谓魏王肃注古文尚书晋范甯注古文舜典俱有其文则仆以为不然当梅赜奏上孔传时亡舜典一篇购不能得乃取王肃注今文尧典从慎徽五典以下分为舜典篇以续之其后范甯为今文集注俗间或取舜典篇以续孔氏故正义曰舜典亡失甯为解时已不得焉又曰多用王范之注补之而皆以慎徽已下为舜典之初其云补以王范之注者盖言慎徽已下之注也是时方兴之书未上此二十八字王范安得有其文而注之矧王范所注本皆今文也乎足下据释文序録信二十八字出之王注然陆氏言方兴所上止十二字其余一十六字乃曰或此下更有云云凡二十八字异聊出之于王注无施也其辞若有深疑焉使濬深哲知等训果出之王注则亦何必施以聊字及无施也字足下截而取之恐非释文致疑之初义矣陆氏序録于书传以孔氏为正惟舜典一篇用王肃本二十八字之训无一録者明非肃注也然则今学官所颁大航头二十八字注者为谁吾意开皇后得方兴本爰取其所造孔传实之其余仍用肃注想当然矣由今论之百篇之序原有舜典自不必复济南生之旧当如足下之说以月正元日为舜典之初与其冠以方兴之文不若取信高堂隆之议盖方兴采马王之注造孔传近于有心作伪而濬哲已下方兴不以奏上殆未必尽出其书故梼昧之见拟以隆一十五字冠之篇首虽建皇二字无证文而月正元日改朔之义存焉询于四岳以下则授政之大端也敢再质于讲席仆见近时攻古文尚书者不一足下力为孔传辩冤爱惜古人已至若因梅赜之冤而并欲白方兴之冤则天下皆冤民而辩之不胜其辩矣仆非好为难駮也朋友相规于分则尔昔者陈君举尝撰毛诗解诂以朱元晦集传去序为非元晦移书求其说答云公近与陆子静辩无极矣又与陈同甫争论王霸矣某未敢注诗不过为门弟子讲说今已毁弃之盖不欲滋其辩耳或谓君举善全朋友之道然责善之义谓何足下行年八十矣仆今亦七十有四举一时尚刀锥盐谷纷争子母之利而頽然二老翁独以经义相考证即鄙言未合度足下必一笑置之断不效朱陆之嚚嚚聚讼也
　　寄礼部韩尚书书
　　行宫侧获侍履絇先生把袂慇懃索彞尊著作彞尊自知梼昧老而阨穷兼又丧子无以遣日见近日谭经者局守一家之言先儒遗编失传者十九因仿鄱阳马氏经籍考而推广之自周迄今各疏其大略微言虽絶大义间存编成经义考三百巻分存佚阙未见四门于十四经外附以逸经毖纬拟经家学承师宣讲立学刋石书壁镂板着録而以通说终焉易书二经已经刋就余以乏力中辍近又辑明诗综百巻亦就其半此外欧阳子五代史注瀛洲道古録虽草创而未成也所撰诗古文义取辞足以达未尝有模范于胸中而后下笔聊以自娯而已是以海内月旦凡名家大家要不得与其列乃先生当代宗匠忽焉赏及之此昔人所云得一人知己可以无憾者也縁已刻未刻藳未免太多虑不足以传逺尚须削繁剔缪存其十五然后缮録上呈记室当以秋冬为期泰山孤生之竹峄阳半死之桐一遇赏音妄思千古惟先生是赖矣傥赐以大序感德不朽无锡朱襄賛皇曩在都下见其集唐三十律叹为工絶今岁入霍山纂易韦一编见示其立说皆本汉以前书不堕陈图南邵尧夫窠臼闻先生近注易賛皇适入都谨令其叩讲席归沐之暇试进而讨论其言颇娓娓可听也不宣
　　答刑部王尚书论明诗书
　　两诵来书论及明诗之流派发蒙振滞总时运之盛衰备风雅之正变语语解颐至云选家通病徃徃严于古人而寛于近世详于东南而畧于西北辄当绅书韦佩力矫其弊惟是自淮以北私集之流传江左者久而日希赖中立王孙之海岳灵秀集李伯承少卿之明隽赵微生副使之梁园风雅专録北音然统计之北只十三而南有十七终莫得而均也明自万厯后作者散而无纪后之选者不加审择甄综寥寥当嘉靖七子后朝野附和万古同声隆庆钜公稍变而归于和雅定陵初禩北有于无垢冯用韫于念东公孝与暨季木先生南有欧桢伯黎惟敬李伯逺区用孺徐惟和郑允升归季思谢在杭曹能始是皆大雅不羣即先文恪公不以诗名而诸体悉合窃谓正嘉而后于斯为盛又若高景逸之恬雅大类柴桑且人伦规矩乃选者槩为抺杀止推松圆一老似非公论矣故彞尊于公安竟陵之前诠次稍详意在补当时选本之阙漏若啓祯死事诸臣复社文章之士亦当力为表扬之非寛于近代也邮便奉报摭言呉越备史玉壶清话三书附上诸嗣宣不备
　　与佟太守书
　　伏闻执事下车首崇学校将有事于释奠先期演习乐舞生敎以执籥秉翟及上丁躬率校官弟子頖宫行礼有秩其序有肃其容乡之父老谓五十年来所未覩仆偶滞呉下未克预观其盛至于鸠工修治自当为邦人倡虽窭且贫不敢辞也窃念学有乡贤祠本乎乡先生没而祭社之典兹倾圮已久及今不葺将化污莱祠中主渐剥蚀理宜更作仆考之载记有谓惟天子诸侯有主卿大夫无主则许叔重郑康成也有谓礼埋重则立主士大夫有重亦宜立主经传未见大夫士无主之义则徐邈及清河王怿也主之制虽不载于经然卫次仲言右主八寸左主七寸广厚三寸何休言主状正方穿中央达四方天子长尺有二寸诸侯长一尺汉旧仪言帝主长九寸后主长七寸杜佑通典述晋太康故事帝主尺二寸后主一尺蔡谟言今代祠版乃礼之庙主安昌公荀勗祠制神版皆正长尺二寸博四寸五分厚五分虽诸家之说长短不齐要之帝后之尊莫有过尺二寸者涑水司马氏伊川程氏定为主式作主以栗跌四寸以象四时高尺二寸以象十二月身博三十分象月之日厚十二分象日之辰今之法式大率准此乃迩者入祠多系封君赠公其子孙富贵利达不循旧章取材舍栗以乔木为之高或三五尺余涂以金泥巍然坐先正之上非礼已甚度新鬼有所不安神其妥于是乎伏惟执事既事修葺宜集其子姓谕以尺度之不可违令彼更造与先民一式斯礼行于乡不僣不滥祭社之典可永无憾矣希执事垂听焉
　　寄查德尹编修书
　　比得书知校勘全唐诗业已开局近闻足下先取杜少陵作审其字义异同去笺释之纷纶而归于一是甚善然有道焉蒙窃闻诸昔者吾友富平李天生之论矣少陵自诩晩节渐于诗律细曷言乎细凡五七言近体唐贤落韵共一纽者不连用夫人而然至于一三五七句用仄字上去入三声少陵必隔别用之莫有叠出者他人不尔也防闻是言尚未深信退与李十九武曾共宿京师逆旅挑灯拥被互诵少陵七律中惟八首与天生所言不符其一郑驸马宅宴洞中云主家隂洞细烟雾留客夏簟青琅玕春酒杯浓琥珀薄【入】氷浆盌碧玛瑙寒误疑茅堂过江麓【入】已入风磴霾云端自是秦楼压郑谷【入】时闻襍佩声珊叠用三入声字其一江村云清江一曲抱村流长夏江村事事幽自去自来梁上燕相亲相近水中鸥老妻画纸为棊局【入】穉子敲针作钓钩多病所须惟药物【入】微躯此外复何求叠用二入声字其一秋兴云昆明池水汉时功武帝旌旗在眼中织女机丝虚夜月【入】石鲸鳞甲动秋风波漂菰米沈云黑【入】露冷莲房坠粉红关塞极天惟鸟道江湖满地一渔翁叠用二入声字其一江上值水云为人性癖躭佳句【去】语不惊人死不休老去诗篇浑漫兴【去】春来花鸟莫深愁新添水槛供垂钓【去】故着浮查替入舟焉得思如陶谢手令渠述作与同游叠用三去声字其一题郑县亭子云郑县亭子涧之滨戸牖慿高发兴新云断岳莲临大路【去】天晴宫栁暗长春巢边野雀羣欺燕【去】花底山蜂逺趁人更欲题诗满青竹晩来幽独转伤神叠用二去声字其一至日遣兴云去岁兹辰奉御牀五更三防入鹓行欲知趋走伤心地【去】正想氤氲满眼香无路从容陪语笑【去】有时颠倒着衣裳何人错忆穷愁日愁日愁随一线长叠用二去声字其一卜居云浣花流水水西头主人为卜林塘幽已知出郭少尘事【去】更有澄江销客愁无数蜻蜓齐上下【去】一双鸂对沈浮东行万里堪乗兴【去】须向山隂入小舟叠用三去声字其一秋尽云秋尽东行且未回茅斋近在少城隈篱边老却陶潜菊【入】江上徒逢袁绍杯雪岭独看西日落【入】劒门犹阻北人来不辞万里长为客【入】怀抱何时得好开叠用三入声字此八诗者识于怀不忘久而覩宋元旧雕本暨文苑英华证之则过江麓作出江厎江不当言麓作底良是多病句作赖有故人分禄米夜月作月夜漫兴作漫与大路作大道语笑作笑语上下作下上西日落作西日下合之天生所云八诗无一犯者由是推之七月六日苦炎热下文第三句不应用蝎字作苦炎蒸者是也谢安不倦登临赏下文第七句不应用府字作登临费者是也循此说以勘五言虽长律百韵诸本字义之异可审择而正之第恐闻之时人必有讪其无关重轻者然此义昔贤所未发出天生之独见善不可没也足下能听信否乎



　　曝书亭集巻三十三
　　钦定四库全书
　　曝书亭集巻三十四
　　翰林院检讨朱彞尊撰
　　序一
　　周易义海撮要序
　　自汉以来说经者惟易义最多隋经籍志六十九部唐志增至八十八部宋志则二百一十三部今之存者十之一二而已唐资州李氏合三十五家易说题曰集解南北朝以前遗文坠简借以得见指归宋熙宁间蜀人房审权集郑康成以下至王介甫易说百家择取専明人事者编成百巻曰周易义海至绍兴中江都李衡彦平删其冗复益以正叔子瞻子发三家目为义海撮要凡十巻而附以襍论补房氏之阙略焉其择之也必精义海失传而是编传后之学者所乐得而讲习也彦平宣和末入辟雍乾道中官秘书修撰寻除侍御史改起居郎以言事去国退居昆山聚书讲学世目为乐庵先生者也
　　周易辑闻序
　　周易辑闻六巻宋赵汝楳撰取襍卦反对之义上下二篇各一十有八卦毎六卦析为一巻附文言于乾坤释彖之后而系辞说卦诸传皆阙焉余既抄而藏诸笥序之曰易之为敎本穷理尽性之言自周官掌之太卜簭人而秦以其卜筮之书未燔迄于汉孟喜京房焦贑之徒多借以考验灾异而已郑康成主象数王辅嗣主名理言数者或失之巫言理者或失之凿徃徃得其偏曲而未穷其奥赜焉考之隋经籍志说易凡六十九部唐四库书目益之凡八十八部至宋增至二百一十三部而是书未与焉可谓详矣迨后家守程朱之书未暇广究诸家之说久之本义单行并程氏传亦辍不复观况凡有小异朱子之说为制举所不取则见者非仅不观将唾而逺之惟恐子弟之入于目此自隋迄宋诸家之撰述日至于放失无存也是书晰理而兼详夫象数援据精洽足以益学者之神智万厯中周藩宗正灌甫曾雕刻行之顾流传者寡惜世无有重刻之者汝楳为资政殿大学士天水郡公善湘之子商恭靖王元份七世孙善湘以儒生破李全身歴戎马乃能注意经学六易藁而授之子汝楳不以世禄自矜逺游闲服玩之习惟遗编是辑又归其善于亲益以征宋时经术之盛化俗之厚而灌甫亟刻其书虽流传已少是书实借以无失皆宗室之贤宜附着之以告后之君子读是书者
　　易璇玑序
　　宋之南渡君臣多讲易义高宗召荆门朱震论易殿中称防除祠部员外郎迁秘书少监赐以告词敷及否泰之义右相张浚入朝亦书否泰二卦赐焉于时浚及宰相李纲李光沈该皆着易传而林儵李授之刘翔郭伸王义朝都洁彭与王大宝呉适宋大明均以易义经进或令秘书看详或令有司给札或与堂除或补上州文学独环溪呉氏上易璇玑三巻其言易自彖求之卦次求之象次求之爻作论二十七篇文辞简奥间以韵语行之类古繇占卓尔成一家言以书犯庙讳赏独不及嗟夫朝之一命再命奚足为儒者重轻而得之不得有命焉此严夫子董相所以有哀时命文士不遇赋也呉氏讳沆字德逺崇仁布衣其没也乡人祀诸郡县学
　　周易集说序
　　周易集说一十三巻各冠以序呉人俞琰玉吾叟所着也叟于宝祐间以词赋称宋亡隐居不仕自号石涧道人又称林屋洞天真逸其书草创于至元甲申断手于至大辛亥用力勤矣世之言图书者谓马毛之旋文之坼独叟之持论以尚书顾命文璧琬琰在西序大玉夷玉天球河图在东序河图与天球并列则河图亦玉也玉之有文者尔昆仑产玉河源出昆仑故河亦有玉洛水至今有白石洛书盖石而白有文者此易家之异闻也
　　合订大易集义粹言序
　　孔子学易韦编漆书至于灭絶者三乃不以是敎其子而与门弟子雅言惟诗书执礼然三经无统论之文独易有十翼则圣人之注意存焉矣自欧阳永叔谓十翼之说不知起于何人于是学者不能无疑今世所传程正叔易传张子厚易说均舍大传不讲而正叔之言曰圣人用意深处全在系辞又曰系辞之文后人决学不得晁子止则云子厚易解甚畧系辞差详是张程二子咸笃信大传者也吾友纳兰侍卫容若读易渌水亭中聚易义百家插架于温陵曾氏【穜】粹言隆山陈氏【友文】集传精义一十八家之说有取焉合而订之成八十巻择焉精语焉详庶几哉有大醇而无小疵也乎刑部尚书昆山徐公嘉其志许镂板布诸通邑大都用示学者乍发雕而容若溘焉逝矣昔王辅嗣注易毎取旧解所悟者多深斥隂阳灾异小数曲学专明人事论者谓其独冠古今出荀刘马郑之上顾官止尚书郎年仅二十四而夭说经者恒惜之容若清才逸辨兼工风骚乐府书法即其防粹二书不专言理变占象数并收补大传训注之阙虽老儒亦逊焉岂意短命而终读其书不禁兰摧而蕙叹也
　　徐氏四易序
　　圣人则图书以作易作易之后不必因图而易始见也新安朱子着易本义取河洛先后天诸图冠诸巻首今之学者佥谓舍图书无以言易矣考先儒之论多以九为图十为书独西山蔡氏从而反易之以为河图之数十而洛书九也蔡氏之说称本邵氏然邵氏之言曰圆者河图之数方者洛书之文以数之体验之则竒为圆而偶为方矣同州王氏临卭张氏汉上朱氏咸以九为图十为书此邵氏之学也伊川程子曰九是纯阳六是纯隂但取河图见之过六则一阳生至八便不是纯隂是亦以九为图矣此程氏之学也横渠张子曰阳极于九隂终于十又曰十者九之偶也史绳祖阐其义盖即言九图十书之理此张氏之学也朱子报郭冲晦书曰河图四正四偶之位洛书四实四虚之数所以画卦也河图九畴之象洛书五行之数所以作范也是年朱子五十有一矣犹主九为河图后与蔡氏再三徃复始从其说迨作啓防又详述其初说而曰安知书之不可为图图之不可为书是虽信之而未笃矣处士徐善敬可氏着四易一曰天易二曰羲易三曰商易四曰周易凡三十巻其于图书博采诸家之论而一本乎邵氏程子张子及朱子之初说谓反之则四象五行之位皆若枘凿之不可合从其旧则不惟位与数各当因以推夫三易改演之原洪范大衍律厯运气太一竒门之所自出靡不犂然有据焉乃或疑其与朱子晩年之说不协夫图之可为书书之可为图朱子既言之矣徐氏特因朱子之说而发挥之尔亦何悖于朱子哉于是同里朱彞尊为之序
　　东莱吕氏书说序
　　东莱吕先生伯恭受学于三山林少颖少颖又东莱吕居仁之弟子也少颖所着尚书集解朱子谓洛诰以后非其所解其孙石鼓书院山长畊称坊本自麻沙初刻继而婺女及蜀中皆有之讹以传讹访之故家先得宇文氏拾遗一巻后得建安余氏所镂新板又得叶学録所藏冩本再三参校自诩成完书矣而伯恭书说先之秦誓费誓自流以泝其源上至洛诰而止殆以补林说之所未及尔门人宗学敎授从政郎时澜不知师之微意乃取而增修之非伯恭之本怀矣赵希弁读书附志称是书六巻康熙壬戌予抄自无锡秦氏凡十巻与马氏经籍考同宋史志艺文云三十五巻盖并门人增修之书合着于録也序以藏之笥
　　雪山王氏【质】诗总闻序
　　雪山王氏诗总闻二十巻毎章说其大义复有闻音闻训闻章闻句闻字闻物闻用闻迹闻事闻人凡十门每篇为总闻又有闻风闻雅闻颂冠于四始之首自汉以来说诗者率依小序莫之敢违废序言诗实自王氏始既而朱子集传出尽删诗序盖本孟子以意逆志之防而畅所欲言后之儒者咸宗之独王氏之书晦而未显其自诩谓研精覃思几三十年而呉兴陈日强称其自成一家能寤寐诗人之意于千载上要之虽近穿凿而可以解人颐者亦多也王氏名质字景文汶阳人绍兴庚辰进士召试馆职不就厯枢密院编修官出通判荆南府不行奉祠山居有集四十巻
　　聂氏三礼图序
　　六经有图三礼尤不可少郑康成阮谌梁正夏侯伏朗之书吾不得而见之矣博采诸图成书者洛阳聂崇义也当周显德中崇义以国子司业兼太常博士与国子祭酒汝隂尹拙同寮其论祭玉援引周礼正文拙无以难迨宋建隆初考正三礼图表上于朝时拙已迁太子詹事被诏集儒学之士重加参议拙多所駮正崇义复引经释之书成拜紫绶犀带白金缯帛之赐颁其书于学官绘图宣圣殿后北轩之壁至道初旧壁崩剥命易以版改作论堂之上咸平中车驾幸学亲览观焉斯亦儒者稽古之荣矣乃有贾安宅等言其未见古器出于臆度而陈用之撰太常礼书陆农师撰礼象皆以正聂氏之失而补其阙遗有诏毁论堂画壁然窦学士俨序称其采三礼旧图凡得六本鑚研寻绎推较详求原始要终体本正末能事尽焉则非出于臆度者也永嘉陈伯广跋巻尾云观其图度未必尽如古昔苟得而考之不犹愈于求诸野乎斯言得之
　　丘氏周礼定本序
　　考工记可补冬官之阙乎曰周官三百六十多以士为之若记之所云直百工焉尔矣夫玉府有工有贾而巾车弁师追师屦人之属府史胥徒而外咸有工以执事亦犹大府典丝典妇功庖人羊人马质之各有其贾也贾不与士齿工顾可充司空之官乎典丝则颁丝矣掌皮则颁皮革矣藳人则掌六弓八矢四弩矣是则涷丝者工也而颁丝外内者考工者也函鲍韗韦裘者工也以式法颁皮革者考工者也刮摩攻木以为弓矢者工也而受财于职金以赍其工书其等乘其事试其工弩者考工者也以是推之则记之所载三十工郑氏以为司空之官非矣新昌黄氏度作周礼说置考工记不解至临川俞氏廷椿复古编谓司空之属分寄于五官同安丘氏畅其防取五官所属归于冬官六属适各得六十着为周礼定本昔人皆言冬官阙一篇盖读此而宛如全书焉繇汉迄唐说经者义虽纷纶徃徃存其疑而不改逮宋元诸君子生千载之后一旦厘正其文若朱子之孝经大学蔡氏之武成金氏之洪范蔡氏之襍卦传呉氏之礼记以及俞氏丘氏之周礼皆自信而不惑后学者莫敢议其非虽然无数君子之学识苟好竒穿凿则或失之僣或失之诬殆亦难乎免矣丘氏名葵字吉甫隐居海屿自号钓矶翁盖宋人而不仕于元者书成时年八十余可谓老而笃学者也
　　读礼通考序
　　礼有五丧祭重矣曲台之记石渠之论议于丧礼尤详焉晋人崇尚庄老宜其自放礼法之外而于丧礼变除假宁之同异独龂龂辨难若杜预卫瓘袁准孔伦陈铨刘逵贺循环济蔡谟刘德明葛洪孔衍之徒均有撰述宋齐以降言凶礼者不乏自唐徙五礼之名置凶礼第五于时许敬宗李义甫上显庆新礼以为凶礼非臣子所宜言去国恤一篇自是天子凶礼遂阙宜栁宗元以不学讪之也迨宋讲学日繁而言礼者寡于凶事少专书朱子家礼盛行于民间而世之儒者于国恤不复措意其仅存可稽者杜氏通典马氏通考已焉呜呼慎终追逺之义辍而不讲斯民德之日归于薄矣刑部尚书昆山徐公居母忧读丧礼撰通考一书再朞而成寻于休沐之暇浏览载籍又增益之凡一百二十巻摭采之博而择之精考据之详而执之要此天壤间必不可少之书也当
　　孝庄太皇太后崩公时由礼部侍郎迁都察院左都御史仍直史馆自初丧及啓殡礼无纤钜
　　天子惟公是咨公斟酌古今之宜附中使入奏悉中条理盖公于是书黙识于心宜其折衷靡不当上结主知诚稽古之效矣公归田后开雕是书彞尊因劝公并修吉军宾嘉四礼庶成完书公喜剧即编定体例分授诸子方事排纂而公逝又二年先以刋完丧礼行世彞尊夙承公命作序至是乃书其大畧若全书纲要公发凡举例已详言之后之览者可以见公用力之勤也已
　　陆氏春秋三书序
　　唐丹阳主簿赵州啖助考春秋三传短长撰集传复摄纲条为统例助卒其子异裒録遗稾于是门人洋州刺史河东赵匡损益之而给事中陆淳师事匡纂防其文为春秋集传纂例十巻又撰集注春秋二十巻微防三巻辨疑七巻集注自元已亡而纂例及辨疑微防三书延祐中从集贤学士曲出之请锓板江西行省魏晋以前说春秋者创通大义而已有所未通则没而不说又或自乱其义自杜元凯以例释左氏其说有正例变例非例之分别为五体以寻经传之微防言春秋者宗之然犹畧而未该至三子书出例乃大备庶乎丝麻冠履之不紊其有功于春秋甚大淳为韦执谊所援得侍讲东宫栁子厚因执弟子礼归安朱临序是书谓子厚文章宗匠以韩退之之贤犹不肯髙以为师独肯执弟子礼于陆氏以此推陆氏之学要之子厚之师陆氏特出于党人一时附和正未足以是为轻重也然唐人所尚者诗赋徃徃未暇究明经义陆氏独能传习其师说通圣人之书于后世其贤有过人者当其时蔡广成以易施士匄以诗仲子陵袁彞韦彤韦茝以礼强蒙以论语皆自名其学以显于时今其书俱不传惟三子书仅存钱唐龚主事蘅圃刻而传之功不在曲出下矣
　　春秋权衡序
　　孔子之作春秋拨乱世反诸正其好恶一出于平而已非若后世史臣有所激于中借史以泄其忿也顾说春秋者徃徃未得圣人之意烦其例苛致其文予者十一诛讥者十九夫有所攘也盖有尊也有所贬也盖有褒也今欲尊周而动着王室之非礼欲诛乱臣贼子而先责贤者备亡不越竟即责以弑君不尝药则罪以弑父是圣人恶恶之辞长而善善之辞反短比之申不害卫鞅韩非而有甚焉者矣我故于说春秋者义无多取见有刻深之文戾乎孔子之防未尝不疾首张目焉及得宋刘仲原父春秋权衡读之凡三传有害于义者旁引曲证必权其轻重而别其非是以待读者之自悟可谓善学春秋者也原三家之传虽或未得其平由于尊圣人之过求圣人之心不得遂纷纶同异者有之要其所主皆二百四十年之事若胡安国之传出言无不纯理无不正然其文则孔子之文其事则类指南渡君臣得失斯盖因述以寓作者矣近乃舍三传而列之学官久之取士者并舍经而专主乎传是何异学易者之仅知操钱而卜也呜呼三传胡氏孰赢孰缩经与传之孰轻孰重安得起仲原父立而相其平准也与
　　春秋意林序
　　徃予与高念祖同舟至天津念祖书簏中携刘仲原父春秋权衡意林凡一十九巻宋刻甚工时岁在甲辰七月暑未退挥汗读之舟中未暇抄録也既而念祖留京师二书为有力者所得予在大同闻之颇以为憾越五年颍州刘考功公防相遇济南揖罢亟语予以获权衡为喜问以意林则无之又五年求之清苑陈参议祺公遂以权衡抄本贻予复从宛平孙侍郎耳伯所抄得意林然后二书悉为吾有原父在当日声誉与庐陵欧阳子相上下暨弟贡父并以经术闻其说春秋尤长二书之外有春秋传一十五巻予获之书贾舟中又有说例二巻文权二卷惜乎不能尽得也予感是书自舟中读后几不复遇求之十年乃始得焉而予之为客不自知其已老矣南还之日念祖无恙尚期共读之兼以二书闻之考功亦足以豪已乎甲寅十一月书
　　涪陵崔氏春秋本例序
　　涪陵崔子方彦直自称西畴居士尝与苏黄诸君子游知滁州日曾子开曾为作记刻石醉翁亭侧其说春秋有经解十二巻本例二十巻建炎中江端友请下湖州取所着春秋传储秘书省于是其孙若上之于朝今其解不可得见惟本例独存序之曰以例说春秋自汉儒始曰牒例郑众刘寔也曰諡例何休也曰释例颍容杜预也曰条例荀爽刘陶崔灵恩也曰经例方范也曰传例范甯也曰诡例呉略也曰略例刘献之也曰通例韩滉陆希声胡安国毕良史也曰统例啖助丁副朱临也曰纂例陆淳李应龙戚崇僧也曰总例韦表微成元孙明复周希孟叶梦得呉澂也曰凡例李瑾曾元生也曰说例刘敞也曰忘例冯正符也曰演例刘熙也曰义例赵瞻陈知柔也曰刋例张思伯也曰明例王晳王日休敬铉也曰新例陈德宁也曰门例王镃王炫也曰地例余嚞也曰防例胡箕也曰断例范氏也曰异同例李氏也曰显微例程迥也曰类例石公孺周敬孙也曰序例家铉翁也曰括例林尧叟也曰义例呉迂也而梁之简文帝齐晋安王子懋皆有例苑孙立节有例论张大亨有例宗刘渊有例义刁氏有例序绳之以例而义益纷纶矣彦直之论谓圣人之书编年以为体举时以为名著日月以为例春秋固有例也而日月之例盖其本乃列一十六门而皆以日月时例之亦一家之言云尔
　　春秋地名考序
　　九丘之书逸矣伯禹伯益之所名夷坚之所志周公之所録其着在六经者莫若禹贡诗春秋言禹贡者则有若挚虞之畿服经孟先之图程大昌之论易祓之广纪言诗者则有若范处义王应麟之地理考言春秋者则有若京相璠之土地名杨湜郑樵之谱张洽之表外如严彭祖之图专纪盟防则围伐灭取土地之见遗者多矣罗泌专纪国名则郡县之失载者又多矣然则说春秋者必兼包乎郡国土地之目而后可无憾焉试迹其地名有见于经者有见于传者有并见于经传者顾其文蔑以为昧纪以为杞滑以为郎柽以为朾偃以为缨崇以为栁铁以为粟以陆浑为贲浑以厥憗为屈银以臯鼬为浩油以祲祥为侵羊若是者不可悉数也邾也谓之邾娄贯也谓之贯泽訾娄也谓之丛安甫也谓之鞌沙也谓之沙泽一郕也或以为成或以谓盛一郦也或以为犂或以谓丽一盂也或以为霍或以为雩一虢也或以为郭或以为漷一艾也或以为鄗或以为蒿貍脤谓之貍轸或又曰蜃也蚡泉谓之濆泉或又曰贲也郪丘谓之犀丘或又曰菑丘又曰师丘也其在当时传者已滋异同繁省之不一而况乎百世之下壤地之离合名号之废置升降乃欲通习而考证之刋落丛谬不其难哉地名考一十四巻吾乡徐处士善所辑予受而读之爱其考迹疆理多所厘正简矣而能周博矣而有要无异聚米画地振衣而挈其领也原春秋之作孔子既取百二十国宝书笔削之而又述职方以辅春秋之不及则学乎春秋非惟义疏序例大夫之辞公子之谱皆宜究图而土地之名补方志之疏舛尤其要焉者若经之有纬书之有正必有摄也予老矣恒媿经义无所发明序其书窃比北宫司马诸子获附见于春秋之传焉
　　五经翼序
　　古之仕焉而已者归敎其乡里尊之曰先生亲之曰父师王者养之则曰国老乞言合语载诸惇史授数而论说之若传记所称老彭老聃皆殷周之国老而迟任周任之言殆即惇史之文也汉之时伏胜张苍辕固博士江翁胡母生杜子春之徒多以耆耋敎授弟子盖圣人之道莫备乎经学者必老成人是师庶学有统而道有归然守一家之说足以自信不足以析疑惟众说毕陈纷纶之极而至一者始见故反约之功贵夫博学而详说之也吏部侍郎宛平孙先生年八十矣好学不倦集汉以来诸儒五经序义分为二十巻名曰五经翼给事中余杭严公镂板行之先生凡五致书命予为序予惟经学之不明非一日矣自汉迄唐各以意说散而无纪其弊至于背畔贵有以约之此宋儒传注所为作也今则士守绳尺无事博稽至问以笺疏茫然自失则贵有以广之先生是书所为述也当万厯中周藩宗正灌甫藏书八万余巻至黄河水决遗籍尽亡初先生知祥符县事时从其孙永之借钞诸经义后又益以秘阁流传诸书故多世所未见者予不学未能发明五经之蕴因述先生之老而好学无媿于古之致仕者以为当世法俾读其书若见惇史且及其采辑所从来盖厯数十年而始成洵匪易矣严公亦与予善其勤学下士相等事三老者必有五更告于先生者必及君子然则舍严公其谁也
　　授经图序
　　六经大义至宋儒昌明之而始无遗憾学者守为章程宜也不知絶续之际汉儒为难当日秦书既焚徃圣遗言澌灭殆尽幸而去古未逺间得之屋壁所藏女子所献老生所口述然而仅矣迄学者代兴遐搜博考或一人集众是或数人成一经要其授受各有师承非若后人以意见为予夺也刘歆遗书博士谓孝宣时广立经文义虽相反不嫌并设与其过而废之宁过而立之防哉斯言夹漈郑氏乃云秦焚书而书存诸儒穷经而经絶于是有指斥汉儒迹其同异纷纭为诋诃所自起岂知前型未坠尽信非也概疑之亦非也六经之义如江河日月无所不该解之者惟其不背于经斯已尔而又何同焉夹漈之言过矣授经诸图见于章氏考索明西亭宗正复加厘定并采诸儒言行列为小传由是师友渊源灿如指掌自汉以后晨星相望专家虽不逮汉儒而亦多有纉承惜其未暇补入然传注义疏序解辨问诸条犂然各具于图之左方览者因目以求其书则得矣是集黄徴君俞邰藏有善本龚主事蘅圃刋之白下世之师心党同薄前贤为不足法者庶几知所返也然则汉儒洵有功于六经而为功于汉儒者二子又将与西亭并传也夫
　　重刋玉篇序
　　小学之重于古久矣周官保氏掌养国子敎之六书汉制太史试学童能讽书九千字以上乃得为史吏民上书字或不正辄举劾自凡将元尚滂喜诸篇均失其传而爰厯博学为闾里书师所合入之仓颉篇中许慎据以撰说文解字古本部分自一至亥者是已顾氏玉篇本诸许氏稍有升降损益迨唐上元之末处士孙强稍增多其字既而释慧力撰象文道士赵利正撰解疑至宋陈彭年呉锐丘雍辈又重修之于是广益者众而玉篇非顾氏之旧矣予寓居呉下借得宋椠上元本于汲古阁张子吁三请开雕焉棃枣之材尺幅之度临橅讐校之勤不舍晨暮并取系传类篇汗简佩觿手鉴诸书推源析流旁稽曲证逾年而后成书爰属予序其本末以予思之学奚小大之殊哉毋亦论其终始焉可也讲习文字于始穷理尽性官治民察要其终未有不识字而能通天地人之故者宋儒持论以洒扫应对进退为小学由是说文玉篇皆置不问今之兔园册子专考稽于梅氏字彚张氏正字通所立部属分其所不当分合其所必不可合而小学放絶焉是岂形声文字之末与推而至于天地人之故或窒碍而不能通是学者之所深忧也孙氏玉篇虽非顾氏之旧然去古未逺犹愈于今之所行大广益本玉篇复上元之旧而古之小学存焉矣
　　重刋广韵序
　　声韵之学盛于六代周颙以天子圣哲分四声而学者言韵悉本沈约顾其书终莫有传者今之广韵源于陆法言切韵而长孙纳言为之笺注者也其后诸家各有增加已非广韵之旧然分韵二百有六部未之紊焉自平水刘渊淳祐中始并为一百七韵于是合殷于文合隐于吻合焮于问尽乖唐人之官韵好异者又惑于婆罗门书取华严字母三十有六颠倒伦次逮洪武正韵出唇齿之不分清浊之莫辨虽以天子之尊行之不逺则是非之心人皆有之矣曩昆山顾处士炎武校广韵力欲复古刋之淮隂第仍明内库镂板縁古本笺注多寡不齐中涓取而删之略均其字数颇失作者之防呉下张上舍吁三有忧之访诸琴川毛氏得宋时锓本证以藏书家所传抄务合乎景德祥符而后已抑何其用力之勤与嗟夫韵学之不讲久矣近有岭外妄男子伪撰沈约之书以于世信而不疑者有焉幸而广韵仅存则天之未丧斯文也吾故序之俾海内之言韵者必以是书为准
　　合刻集韵类篇序
　　六艺其五曰书书有六体比类象形谓之文形声相益谓之字声成文谓之音保氏以书敎国子大行人属瞽史谕书名听音声六体形声独多左右下上外内审其形而声从焉国史六书着録次于经典唐宋小学恒与太学并设分敎弟子绍兴中犹然淳熙以后更洒扫应对进退之节为小学徽国文公别撰书一编颁诸学官功名之士习四子书麁通一经足以应举开口代尧舜禹汤文武周公孔孟之言朝士取其辞为诸生法式古文竒字安所用之昌黎韩子有云凡为文辞宜略识字江都李氏亦云人读书须是识字其亦不得已而言之也与今夫声音文字之学讲之正非易易已五方之民风土各异发于声不能无偏轻土多利重土多浊北人诋南为鴃舌南人诋北为荒伧北人不识盱眙南人不识盩厔此限于方隅者也楚骚之音殊于风雅汉魏之音异于屈宋此易于时代者也书文既同而音之不一者统归于一斯声音文字必相辅以行而义始备也圣天子文轨之盛包海内外野无遗贤终始典学香防中簿之藏分授词臣编摹防粹而通政司使巡视两淮盐课监察御史曹公奉
　　命编孴全唐诗厯五年所较旧本广益三百余篇锓诸枣木用呈
　　乙览复念诗之醇疵一本乎韵韵之乖合原于六书既锓玉篇广韵又求集韵类篇善本讐勘雕印以行学诗者得而诵习之既免四羊三豕之失而音无夺伦纽分畛域注相引证庶乎取诸左右逢源矣夫
　　字鉴序
　　元至治间长洲李世英伯英受其父梅轩处士之防以六书假借难明于是就典籍中字同音异者正其字画溯其原委缉类韵一书凡三十巻其从子文仲复缉字鉴五巻仍依韵编之予抄自古林曹氏嗟夫字学之不讲久矣举凡说文玉篇佩觿类篇诸书俱束之高阁习举子业者专以梅氏之字彚张氏之正字通奉为兔园册饮流而忘其源齐其末而不揣夫本乖谬有难毕举也已李氏之学逺引说文证以后代诸家之说其亦所谓元元本本者与辽金元字襍以国书字体转益茫昧其诗词落韵有出于二百六部之外者兹编所道者古信可传也













　　曝书亭集巻三十四
　　钦定四库全书
　　曝书亭集巻三十五
　　翰林院检讨朱彞尊撰
　　序【二】
　　万氏歴代史表序
　　易编年为纪传古史之法微矣其遗意犹存者吾于表有取焉表或年经而国纬或国经而年纬或主地或主时或主世系事微不著者録而见之刘知几曰于帝王则叙其子孙于公侯则纪其年月列行萦纡以相属编字戢孴而相排使读者阅文便覩举目可详此其所以为快也乃又讪其烦费无用得之不为益失之不为损岂笃论乎班固而后表多阙焉不作伏无忌黄景之诸王王子功臣恩泽侯表边韶崔寔延笃之百官表作矣而不传袁希之之汉表熊方之后汉表李焘之歴代宰相年表补前人之阙矣而未备成学之人欲览其要不得未尝勿憾焉鄞人万斯同字季埜取歴代正史之未着表者一一补之凡六十篇益以明史表一十三篇揽万里于尺寸之内罗百世于方册之间其用心也勤其考稽也博俾览者有快于心庶几成学之助而无烦费无用之失者与昔之论史者每以汉书古今人表为非然韩祐续之犹见收于唐志矧季埜所编皆歴代正史所必不可阙者用以镜当世之得失虽附诸史并颁之学官奚不可也
　　五代史记注序
　　欧阳子五代史其初约尹师鲁分撰既而不果师鲁别撰五代春秋载河南集欧阳子诸帝纪实取其材盖心折其辞之简而有法务削繁归于要然司天职方二考之外举凡礼乐兵刑职官食货诸大政略焉勿书即通鉴所载者史反阙之毋乃太简也乎简则必俟后人之注徐无党寥寥数语于大义何补焉必若刘昭之释续汉书裴松之之注三国志而后颁诸学官学者不可废也予年三十即有志注是书引同里钟广汉为助广汉力任抄撮羣书凡六载攷证十得四五俄而卒于都城逆旅检其巾箱遗槀不复有也予从云中转客汾晋歴燕齐所经荒山废县残碑破冡必摩挱其文响拓之攷其与史同异又薛氏旧史虽佚其文多采入册府元太平御览诸书兼之十国分裂识大识小有人自分编孴成书可与刘裴鼎足通籍以后讨论明史是编置之笥中归田视之则大半为壁鱼穴鼠所齧无完纸矣抚躬自悼五十年心事付之永叹旃防作噩之岁过徐学使章仲花谿别业方有事具注此书尽取传是楼遗书博稽之补宋椠之阙文附三臣于死事逾五年而书成夫以予排纂五十年未就者徐君五年成之周见洽闻无有剰义信乎才力之攸殊相去什伯千万也今而后五代之文献庶其可征矣夫岁在屠维赤奋若月在则余壬寅朔秀水朱彞尊序时年八十一
　　元史类编序
　　古者左史纪言右史纪事言为尚书事为春秋春秋编年史之祖也自夏阳司马氏易编年为纪传扶风班氏继之藏书着録目以正史或出一人之手或成一家之学陈寿范晔沈约萧子显魏收暨欧阳修新五代史记出于一人之手者也司马谈子迁班彪子固女昭姚察子思廉李德林子百药李大师子延寿成于一家之学者也自唐之太宗诏廷臣一十七人以何法盛臧荣绪等一十八家晋史再加撰次称制防临之既成题曰御撰自是国史遂成官书元之修宋辽金三史也集无识无学之人俾司南董之职书之漫无体要理固然矣明修元史先后三十史官类皆宿儒才彦且以宋濂王袆充总裁宜其述作高于今古乃并三史之不若无他声名文物之不典而又迫之以速成故也呜呼称良史者不其难哉元史类编者詹事府少詹事邵先生所论次也先生之髙祖讳经邦中正德辛巳进士以刑部主事署员外郎建言获罪暇着简録一编自唐迄宋以辽金附载之于元未遑及也先生乃循其例续之去旧史之重复鄙俚博征信于载籍以为元之不足者文也入制诰于帝纪采著作于儒林补以熊禾等十六人传而于文苑分经学文学艺学三科悉加甄録至于忠臣义士广益良多惟十三志不存然分载于纪传阙者以补晦者以明凡四十有二巻先生是书足以传之不朽矣要之国史成于官局者未若一家之専先生用高曾之规矩损益三十史官之辞传以华采益信一家之学非官局所能逮也先生名逺平字吕璜别字戒三仁和人康熙三年进士改庶吉士歴戸部郎出视江西学政升光禄寺少卿以制科改授侍读进学士充
　　日讲官知起居注迁今官家居
　　天子南巡
　　御书蓬观字以
　　赐乃自号蓬观子秀水朱彞尊序
　　天发神谶碑文考序
　　祥符周雪客侨居江宁之汝南湾去黉宫甚迩岁在戊午三月偕予诣尊经阁下观呉时天发神谶碑石三段文字艰晦不可读逾三年予以典乡试再至江宁雪客语予合三段之石审其断处联贯读之文义既从字亦可以意辨乃先列其文援据载记作天发神谶碑文考一巻是碑相传为皇象书其文指为华覈所作盖本张勃呉録而许嵩建康实録注戚光集庆续志因之以覈尝为东观令而碑后有兰台东观令字遂以实之也考覈为东观令时犯顔数谏号称直臣又其免官在天册元年覈既免官又素伉直必不复借符瑞取媚然则碑之所云兰台东观令别是一人未可遽信为覈之文矣文曰天玺元年黍黍当作桼其下盖有月字扬雄太经曰运诸桼政王莽钲文曰重五十桼斤咸书七为桼而呉兴国山碑有云神女告征表祥者世有桼与是碑先后建立则为七月无疑尔碑自元祐中转运副使胡宗师移置漕台后圃当时宜多拓本顾不见收于欧阳赵氏之録石之断为三歴八百年而移移又五百年无人能联贯读之者自雪客始其勤学好古洵人之所难能而物之显晦殆亦各有其时焉
　　杜氏编珠补序
　　隋安阳令中山杜公瞻撰编珠四巻新旧唐书志经籍艺文无之至宋始着于録其书流传特罕故晁氏郡斋读书志赵氏附志陈氏书録解题均未之载而唐宋元羣书亦鲜有引之者是书予获之中簿手抄以归惜阙其半今詹事府詹事钱唐高君按其目补之先是刑部尚书昆山徐公既序之以行而詹事复属予为序予惟类书始南北朝当时文尚骈俪学者争以洽闻周见相高如朱澹逺有语丽又有语对徐僧权有编略顾其书皆不传论者遂以修文殿御览为古今类书之首今亦亡之惟隋著作郎杜台卿所撰玉烛宝典十二巻见于连江陈氏世善堂书目予尝入闽访陈后人已不复可得则类家当首公瞻是书宜詹事亟补之以传而储藏家得之以为创获也独怪史称隋禁七纬发使四出凡谶纬相涉者皆焚之为吏所纠者至死而杜氏经进之书仍取括地象通卦验援神契元命苞及尚书中之文考永兴虞氏书抄成于隋秘书省之北堂亦采及诸纬然则史固有不足尽信者与或当日所焚不过王明镜闭房金雄等记而非槩畀之炎火斯乃干凿度礼舍文嘉之得以至今存也公瞻为台卿之兄子父曰开州刺史蕤而胶州刺史弼者其祖也有子之松官起居舍人见隋书又有同心芙蓉诗载续玉台新咏尚书序谓无表着故具书之
　　顔鲁公石柱记释序
　　湖州石柱在宋初字已漫漶欧阳永叔谓笔画竒伟非顔鲁公不能书于是宋次道集鲁公文刻于金石者编为十五巻则石柱记存焉孙莘老守湖州聚境内碑碣筑墨妙亭贮之凡三十余通记其一也所载山川陵墓庙宅旁及屏风竹帐雉尾扇顾唐设六县而记遗其二或当日有之而次道编集时残阙未可知尔余友郑元庆芷畦既辑府志成书又别释石柱记一巻以行考证详核广见博闻洵不刋之书也墨妙亭之建苏子瞻为作记而蒋灿书之一时诗人寄题踵至今其遗石以府治卑湿用填淤泥夫岘山之碑一沈江底尚冀其深谷为陵亭中诸碑未沦于水使有贤太守发而复树之何难与莘老并传又安见石柱之不可再覩乎
　　道传録序
　　宋元以来言道学者必宗朱子朱子之学源于二程子先二程子言学者为周子于是论者尊之谓直接孟子是为道统之正毋论汉唐诸儒不得在其列也即七十子亲受学于孔子者亦不与焉故凡著书言道统者辄断自周子始饮流或忘其源知末而不揣其本吾尝未慊于中也且夫圣人之道着在六经是岂一师之所能囊括者与世之治举业者以四书为先务视六经可缓以言诗易非朱子之传义弗敢道也以言礼非朱子之家礼弗敢行也推是而言尚书言春秋非朱子所授则朱子所与也道德之一莫逾此时矣然杜其聪明见者无仁智之殊论者少异同之辨习者莫有温故知新之义不能无敝焉顾科举行之久矣言不合朱子率鸣鼓百面攻之又或弟子不善守其师说流入于释老徃徃舍弟子不问尽归其恶于师又不原其行已立朝济世之大业必欲汚之以为快岂持论之平乎华亭张恒北山予中表弟也壮岁好游歴苏门求孙征君钟元遗书谒耿詹事逸庵于嵩阳访李中孚王无异二征君于关内质疑辨惑久之着道传録若干巻始伏羲画卦以及尧舜禹汤文武周公孔孟微言将絶特书七十子之名暨孟氏弟子下逮汉唐然后继以濂洛关闽诸儒迄于元明人各録其遗训采其醇而去其疵审夫同而斥其异所重者品不徇乎名所存者神不泥其迹足以见吾道之大公而迥异夫要誉于热官者之所为矣北山近移家林屋储书万巻不汲汲于荣利盖学焉而有守者至于录周子而舍太极图说録卲氏而不过信皇极经世书尤见卓识予故序之有罪我者不复辨也
　　张氏定厯玉衡序
　　定厯玉衡者何新塍张简庵氏厯书也厯无定也星有凌犯掩合勾己月有朓侧匿日有盈缩岁有差然数主于革而理存乎故求其故则百世可知千岁之日至可致理与数皆有定也其云玉衡何玉衡者正天之器也周官正岁年序事掌之太史冯相氏观妖祥辨吉凶则保章氏眂祲司之故厯代之史律厯天文五行各有其志自汉哀平之后纬襍出于是厯术妖占混而为一稽厯序者自诩前知受命之符为世主所忌七纬既焚遂致私习天文有禁逮宋太平兴国中诏天下知星者诣京师至者百余人或诛或配海岛由是言星占者絶朝之大夫士并讳厯法不学矣古之人龙见而雩驷见而陨霜火见而戒寒日北陆而藏氷莫不有繁星之丽天武夫惮人以及束刍抱衾之女子皆能晰其形象今也居轸盖之中三垣列宿躔次之不分天位淹速之莫辨未通乎天地人而自名曰儒其亦小人儒也已简庵氏耻之博综厯法五十有六家正古今厯术之谬四十有四成书一十八巻既择焉而精语焉而详矣始稽之呉江王寅旭氏继又徃证之宣城梅定九氏凡西洋之言溺于数之中出于理之外傲人以所不知者弗受其惑焉班孟坚曰厯谱者圣人知命之术盖昧者视为器数之学明者知为性命之原自昔习天文有禁而言歴者无禁也是书传足以伸儒者之气折泰西之口而王氏梅氏为不孤矣简庵名雍敬王氏名锡阐梅氏名文鼎皆有厯书
　　葬经广义序
　　堪舆风水之说儒者多辨其非解之者曰霜降而钟鸣山崩而钟应木华于春栗芽于室气机之感有然世之君子存其言而莫之废也盖孝子之葬其亲非直欲人之不得见而已必为之测量水脉土验气以厚死者而安其魂魄焉故曰三月而葬必诚必信勿之有悔焉尔矣古之葬者冢人营之墓大夫掌之相与辨其兆域而为之图将葬筮人执韇以告曰度兹幽宅兆基无有后艰既井椁矣卜人共楚焞燋以告曰考降无有近悔夫其致慎如是迨其后周礼既废冢人墓大夫不司其职则不得不取信于葬师之言其人既不学専以荣利动人变乱他人之是非以营已之利学士大夫未暇深究其义鲜不惑焉至土溓水渍从而迁之其悔焉者久矣呜呼为人子者茍能审夫测量验之说比化者魂魄得安虽未必兴福于子孙庶葬焉而可以勿悔也记曰古之人何为而死其亲乎夫魂魄既安矣迩者数十年逺者百年虽至累世之后其泽已斩其骨已枯而子孙之富贵利达者必推之祖宗兆域之防此诚孝子慈孙不忍死其亲之义也则其言庸可废乎葬经者相传为郭景纯所作传世既久葬师欲秘其术虑人之共晓也遂以伪窜真故为荧惑其文俾读者难定其指归同里呉子周瑾有忧之由是集诸家之说旁证曲据为广义三巻其说祗以避祸不计求福庶无戾乎儒者之言既成将谋镂刻行之予因乐为之序夫以葬师之所欲秘者布诸通邑大都凡为人子可一览而得其测量验之法兆基考降始以无惑终以勿悔信夫言之不可废世之居丧未葬者虽与丧礼并读焉奚不可也
　　地理径序
　　古之葬者兆基井椁稽其疑于筮人卜人已尔其后堪舆之说兴惟葬师是信于是五音九星八山六秀三宝之说青黄紫黒之囊铜玉之函一寸之金一粒之粟纷纶同异转相师授又欲秘其术毎移易其文以人之神智其说愈多其防愈晦然则何以正之亦正之以儒者之言可矣晋之郭璞唐之吕才宋之蔡发明之刘基其言则儒者之言也吾惟儒者之言是信斯可以勿矣乎钱唐林遇岐宗试有司不利乃旁究堪舆家言心有所得本郭氏蔡氏之说而发明之著论若干篇目曰地理径径也者引人于步道直而可以共由者也世儒曲谨之论恒以葬书为不足慿予曩者心亦疑之迨客游燕齐云朔之闲遇地震者三其来也有气其去也有声山冢之或崩或否河流之或涸或涌有一震而止者有累月不止者然后悟地之有脉而撼龙拨沙放水之说为不可废也岐宗之书显而勿晦正而无诡庶几无戾儒者之言此予之所深取尔
　　感应篇集注序
　　浮屠老氏之学虽戾于儒者之言至其自修之勤则一也释氏有因果之说道家亦有感应之篇然福善祸淫之原易书诗着之详矣夫曰祸福无门惟人所召本闵子马之词吉凶之报如影随形同孔安国尚书传若其自省之严涕唾不敢北向夜起不敢裸露以为明神居焉惧或殛之庶几合乎君子慎独之防矣夫鬼神之为德莫备乎圣人之言自二氏之说兴而言鬼者归之释氏言神者归之老氏小人之为不善其畏人之心恒不胜其畏神鬼之心故以易书诗喻之彼谓迂阔而莫之信易以二氏之说无不悚然共听非真穷其义而乐其言无他信生于所畏也因其畏与信而导之则为力也易君子之于佛老恶其无用于世茍有以善天下之权无戾乎儒者之防则未尝无取焉求其同归于善而已宛平刘先生宣人俾工刻感应篇集注以行先生儒者也其道德文章悉本圣人之训独勤勤斯编示人夫亦谓老氏之徒其自修之功犹严且慎若是为君子儒者宜何如焉是则先生用意之微予遂不揆梼昧而序之也
　　葛氏印谱序
　　印信不始于秦也周官掌节掌守邦节货贿用玺节凡通货贿司市以玺节出入之郑司农曰玺节印章如今斗检封矣贾公彦谓汉法斗检封其形方上有封检其内有书盖其初仅用以通商旅然鲁公玺书见左氏春秋传沿至战国吏三百石上皆佩之卫宏称秦以前民皆以金玉为印唯其所好则匪直官印不始于秦也迄于汉夫人得有私印大约刻玉者十一冶金者十有九后人易之以石襍以象犀砗磲琥珀水晶之属好竒者或以钟鼎古文施之秦汉之法渐废官印之体屡纠其文不必尽合乎古其用也止以调遣文书杜奸萌而已不可施于翰墨迨时易代迁即王公将帅所绾之章得其文者或未注视至布衣稽古之士图书鉴赏一有私记辄摩挲钩画以之定徃哲之伪真世固有朝廷驭爵之权反有时不及布衣稽古之士足信诸百世而下者私印其一矣然不得其人徃徃昧六书之义混大小二篆为一易为识者所讪笑其或徒攻乎石艺虽至不能传之永久则稽古者又无取焉呜呼私印之重得其人之难若是此予见葛氏之谱凡攻乎坚者益工深合夫秦汉之法独有防于心而序之也葛氏名起字振千一字南庐松江华亭人
　　丁氏印谱序
　　雕戈钩带鼎彞壶尊敦卣鬲甗之铭防钟窖磬钲铎钫甬之款识巧者或伪为以世至古印之传于今则作伪者意虑所不及为之亦终不似盖其繁简相参布置不紊神存模画之外斯好古之士尚焉宋则晁克一王球顔叔夏姜防王厚之元则吾丘衍赵孟頫各着有谱録惜乎志经籍者略而勿道也刑部江西司主事丁君介祉工缪篆集古大小官私印益以时人所刻其材则玉五色金三品象之牙犀兕之角砗磲玛瑙水精琥珀青田稷下里之石饶建之瓷其纽则有索有稾有瓦有亭有有螭有虺有兔有槖驼师子辟邪其文有朱有白有籀有隶悉罗而致之欧阳子称物常聚于所好不信然欤今之摹印者不明六书之源至以虫鱼科斗之文襍之大小篆由其所见者寡宜为有识所腾笑也君博通六书名其居曰梦篆嗜乎古不遗乎今并垂焉以为法式观是谱者既可识古今升降之故而所择之精又以信君之善学已
　　韫光楼印谱序
　　竹垞主人谪官居燕荏苒六年厌灰埃之蓬勃而辕马之喧阗残暑退矣秋风泠然思循西山之麓跻乎北山之巅或告之曰西山之西北山之北幽陵之界山鬼所宅予何为入其域乎其岭郁律其谷防岈寒莫寒兮白瀑峻莫峻兮青华牛鬭于潭虎嘷于坡竒狸野干青鹤红鸦豪猪之箭冦雉之囮一夫入山能不慑邪主人于是彷徨彳亍自晦及朔马释其衔车柅其轴邻有许子实夫暨胡君翽羽并过主人出韫光楼印谱泥用丹砂石以花乳秦章汉玺靡法不有主人覩之喜而亡愠笑而至矧而曰我思仙公葛洪有训古之人入山佩黄神越章之印其文一百二十其广四寸去之百步猛兽莫近吾将以子一巻之书载诸栈车南涉芦菰北蹑军都卧以为枕行以为符又何必三皇之文五岳之图也哉八月初吉书以为序乃裹糗粮出郭门去
　　江村销夏録序
　　昔之善读书者匪直晰其文义音释而已其于简防之尺寸必详焉郑康成曰易诗书礼乐春秋防皆尺二寸孝经谦半之论语八寸防者三分居一又谦焉服防传春秋称古文篆书一简八字而说书者谓毎行一十三字括苍鲍氏以之定正武成诸暨胡氏以之定正洪范予尝至太学摩挱石鼓文验其行数据以駮成都杨氏之作伪因是而思汉儒订诂之学有未可尽非者尔评书画者众矣广川董氏病其冗长其余又嫌太畧宣和书画仅谱其人及所藏之目南渡馆阁之储于金铜玉石悉识其尺寸而于书画无之盖昔人心思或有未及必俟后贤而始大备也钱唐高詹事退居柘湖撰江村销夏録三巻于古人书画真迹为巻为轴为笺为绢必谨识其尺度广狭断续及印记之多寡跋尾之先后而间以己意折衷甄综之评书画者至此而大备焉今之作伪者未尝不仿尺度为之然或割裂跋尾印记移真者附于伪而以伪者襍于真自詹事之书出稍损益之不可虽有大驵钜狡伎将安施哉詹事曩在
　　内庭久
　　御府图书资以鉴赏者厯厯犹能记忆而不着于録或疑不言温树之义然宋之米友仁元之柯敬仲皆尝奉诏防题书画毎言之不敢详此詹事第于退居之暇先以江村所见録之书成于康熙三十二年六月故以销夏名编予以是年九月作序印行之顷实借以为负暄之助焉
　　日下旧闻序
　　今之京师范镇以为地博大以爽垲绳直砥平梁襄则谓北倚山险南压区夏王业根本京都之选首粤自轩辕氏邑于涿鹿之阿周以蓟封其后北燕都之慕容燕又都之迨至辽曰南京金曰中都元曰大都明曰北京皇朝因之以统万国宫殿井邑之繁丽仓廪府库之充实诗所云四方之极者也考唐之幽州其址半在新城之西金展其南元拓其东北洎徐武宁定北平毁故都城缩而小之以昊天悯忠延寿竹林仙露诸寺皆限于城外则其所毁不独光熙安贞二门而已及嘉靖筑新城之数寺者复围于郭内而梁园以左南极于魏村东至于神木之厰则又曩郊外之地也若夫元之宫阙以地度之当在今安定门北明初即南城故宫以建燕邸而非因大都之旧盖宫室城市基凡数易至琳宫梵舍之建置沿其旧者十一更额者十九故老沦亡遗书散佚歴年愈久陈迹愈不可得而寻矣彞尊谪居无事捃拾载籍及金石遗文防粹之分一十三门曰星土曰世纪曰形胜曰宫室曰城市曰郊坰曰京几曰侨治曰边障曰戸版曰风俗曰物产曰襍缀而以石鼓考终焉合四十有二巻刑部尚书昆山徐公见之谓其可传乃捐赀俾锓木计草创于丙寅之夏録成于丁夘之秋开雕于冬迄戊辰九月而竣中间渗漏随览随悔复命儿子昆田以剰义补其阙遗附于各巻之末所抄羣书凡千四百余种虑观者莫究其始必分注于下非以侈摭采之博也昔卫正叔尝纂礼记集说矣其言病世儒勦取前人之说以为己出而曰他人著书惟恐不出于己予此编惟恐不出于人彞尊不敏窃取正叔之义至旁及稗官小说百家二氏之书或有未足尽信者世之君子毋以择焉不精罪我斯幸矣
　　曝书亭着録序
　　先太傅赐书乙酉兵后罕有存者予年十七从妇翁避地六迁而安度先生九迁乃定居梅防里家具率一艘研北萧然无书可读及游岭表归阅豫章书肆买得五箱藏之满一椟既而客永嘉时方起明书之狱凡涉明季事者争相焚弃比还问曩所储书则并椟亡之矣其后留江都者一年始稍稍收集遇故人项氏子称有万巻楼残帙畀以二十金购之时曹侍郎洁躬徐尚书原一皆就予传抄予所好愈笃凡束修之入悉以买书及通籍借抄于史馆者有之借抄于宛平孙氏无锡秦氏昆山徐氏晋江黄氏钱唐龚氏者有之主乡试而南还里门合计先后所得约三万巻先人之手泽或有存焉者归田之后续收四万余巻又上海李君赠二千五百巻于是拥书八万巻足以豪矣顾其间有借失者有窃去者有残阙者昔之所有俄而亡之其存者皆予观其大畧者也予子昆田亦能读之杼柚之屡空庖爨之不给而哦诵之声恒彻于戸外蠧字之鱼衔姜之防漫画之鸟不足喻其癖也盖将以娯吾老焉呜呼今吾子夭死矣读吾书者谁与夫物不能以久聚聚者必散物之理也吾之书终归不知何人之手或什袭珍之或土苴视之书之幸不幸则吾不得而前知矣池南有亭曰曝书既曝而藏诸因着于録録凡八巻分八门焉曰经曰艺曰史曰志曰子曰集曰类曰说康熙三十八年涂月竹垞老人序
　　永嘉朱氏纪年备遗序
　　永嘉先生者宋平阳布衣朱黼文昭也陈君举讲学东瓯文昭年相差次首着録门下又与叶正则定交二公出仕文昭奉母杨躬耕南雁荡山君举谓其屡举不第而业益修谢客深居而士益附续史家之绪论撰不休正则美其有贤母敎以篇章书成百巻又言其独钓孤耘蜑浦蛮村盖遯世之士也所着纪年备遗百巻正则作序谓其本通鉴稽古録而以吕雉王莽曹丕武瞾朱温皆削去纪年义理所防无偏駮之说斯长于识者已今之存者特三国六朝五代偏安本末二十八巻目録四巻开禧丁夘锦溪呉奂然景仲序之非足本也当日文昭母杨年八十有六而终实敎之笔削见正则挽诗此彤管所当特书者而府县志不书于是乎书
　　熊氏后汉书年表序
　　范氏后汉书无志梁刘昭序司马彪续汉书八志注之无表宋熊方补之方之经进表畧曰明爻象彖之原乃可学易识风雅颂之防始与言诗总之必有宗主之各有体惜东京之再造痛信史之未成范晔之志虽精俄乖素志刘昭之业未广不及表年惧伪闰之不分嗟正朔之无统譬为山而或亏一篑效炼石而欲补高天人异志同世殊事合求义例于班固不减前篇较兴废于西京岂惭后作史册既详纲目汉功益更昭明臣谨集补后汉年表十巻随表投进十巻者同姓王侯表二异姓诸侯表六百官表分上下各二列衔称右廸功郎前权澧州司尸参军表外兼有序状盖思陵朝所进也予尝憾南北国子监本范史于本纪后襍以司马氏八志观者不察误以为即范氏史毎著书引证辄指为后汉志云云是何异以李丙张甲之性情寄王乙赵丁之躯体乎故尝持论谓宜雕范史于前而以司马志附其后并以熊氏年表附之庶成一代完书世之学者且以吾言为迂阔而莫之行也
　　长安志图序
　　宋敏求撰长安志旧有图勒之碑吕待制大防跋其尾秦人取以附锓于志谓之长安故图其后亡之夫欲周知郡县广轮之数晰其离合莫图若矣周公宅洛伻来以图其建官也掌以司险职方氏而大司徒实总之汉高入关鄼侯先收图籍东京乃设司空舆地图三辅宫观陵庙明堂辟雍郊畤苑囿撰黄图以着其目晋之洛城隋之诸州咸有图经又统撰区宇图地马融之言曰东西为广南北为轮王制东西两遥一近南北两近一遥盖舍图无以准其数也元至正初东明李好文官陜西行台侍御史补绘二十有二分为三巻于是神皋京辇城郭市井沟渠屈曲面势一一可以指识读敏求之志者必合是编并观而古人之迹庶几得其十九也已好文字惟中官至翰林学士承防预修宋辽金史又撰太常集礼端本堂经训大宝鉴元史有传





　　曝书亭集巻三十五
　　钦定四库全书
　　曝书亭集巻三十六
　　翰林院检讨朱彞尊撰
　　序【三】
　　重刋白香山诗集序
　　诗家好名未有过于唐白傅者既属其友元微之排缵长庆集矣而又自编后集为之序复为之记既以集本付其从子外孙矣而又分贮之东林南禅圣善香山诸寺比于杜元凯岘山碑尤汲汲焉或疑公旷达不应戚戚于年岁之逾迈沾沾于官秩之迁除计禄奉之损益不知公之进退出处系时事之否泰恒恐后人论世者不得其详故屡见之篇咏斯则公之微意乎公集自宋李伯珍刋之呉郡何友谅刋之忠州二本均有年谱其后坊刻杂出渐失其旧或以谱非其要置而不录迄于今纰缪转甚予友汪君西亭氏忧之既定其巻次正其愆譌因仿国史表补撰年谱一巻书成镂板以行予闻常熟毛氏藏有陈伯玉氏白文公谱假而观之则君所编悉与陈氏合而海图屏风一篇君力辨非讨淮蔡时事验之陈谱亦同于是人皆服君之考证予乃劝君并刋陈谱示诸学者陈氏有言维扬李徳劭作为年谱而不编年疎畧抵牾今者李氏谱亡而陈氏谱复出与君所撰一经一纬互相发明不可谓非斯文之厚幸矣
　　朱文公文钞序
　　陈同甫言于孝宗曰今世之儒士自以为得正心诚意之学者皆风痹不知痛痒之人也举一世安于君父之雠方且低头拱手髙谈性命之学不知何者谓之性命乎吾尝诵其书而悲之嗟夫言固可以若是哉及观新安朱夫子之文其上孝宗封事感奋激烈殆有过于同甫之所云者世之人重夫子以道不以文览其文者或以质直病之不知夫子之文原本乎道其辟二氏崇经术正人心皆非得已孟子曰予岂好辩哉予不得已也夫惟不得已而为文斯天下之至文矣孔子筮得贲愀然有不平之色而曰贲非君子之所乐也丹漆不文白玉不雕质有余者不受饰也其夫子之文之谓与夫子集凡百巻生徒问荅八十巻别录十巻大约论学之书为多而予独取其有闗时事出处者若干篇葢非为学者入徳之资俾后之论文者不以质直病焉而观其感奋激烈彼同甫之书其不为夫子言之亦可信已
　　梁谿遗稾序
　　宋南渡后以诗齐名者四家杨廷秀诗所称尤萧范陆是已千岩诗学于曾几吉甫授之姜防尧章当时刘潜夫称为诚斋敌手而方万里谓其诗苦硬顿挫而极其工使不早死虽诚斋犹出其下葢为诗家矜许若是顾其诗曽刋于永州岁久散失而尤公梁谿集五十巻公之孙藻锓木新安焚于兵火故范陆诗盛行而尤公之作流传者寡萧特仅见其数首而已后之论者遂易之曰尤杨范陆于是萧愈湮晦至有不能举其姓氏者翰林检讨西堂先生向自梁谿徙呉实文简裔孙虑公之诗文罕传于世乃抄撮其仅存者为二巻镂板行之属其同年友秀水朱彞尊为之序子因摭其大畧书之简端萧西江人讳徳藻字东夫别字千岩咏梅絶句有云湘妃危立冻蛟背海月冷挂瑚枝又云百千年藓着枯树一两防花供老枝造句奇崛洵足与文简公梁谿一曲小桥东之作并传者也
　　信天巢遗稾序
　　瀛鄚之间有水禽焉其一漫画掠鱼鰕啄沙草不休其一信天縁凝立水际鱼过则食之无鱼亦不易地之二禽者其得饱恒均也宋处士菊磵高先生尝以信天巢名其居先生高尚不仕以诗闻于时卒葬之葛岭今翰林侍读学士正公实先生裔孙求遗诗于宗祠所存无几继借得宋本则临安府陈解元书籍铺刋行者凡百余篇合以他书所采镂诸枣木当宋嘉定间东南诗人集于临安茶寮酒市多所题咏于是书坊取南渡后江湖之士以诗驰誉者刋为江湖集至宝庆初李知孝为言官见之弹事于是刘克庄潜夫敖陶孙器之赵师秀紫芝曾极景建周文璞晋仙一时同获罪而刋诗陈起亦不免焉今宋本先生诗殆即江湖集中之一而陈解元者起也方诸君子游咏先生虎视其间迨夫获罪则超然议论之外今其事且五百年诸君子之诗或传或否求其断楮零墨不可得惟先生丘墓独存宗祠不改又有贤子孙显于朝俾诗篇复着于世然则先生其有隠徳而致此者邪诵其诗可以感矣
　　十家宫词序
　　宫词不著录于隋唐经籍唐宋艺文志惟陈氏书录解题有三家宫词三巻唐陜州司马王建蜀花蕊夫人宋丞相王珪作也又五家宫词五巻石晋宰相和凝宋学士宋白中大夫张公庠直秘阁周彦质及王珪之子仲修五人诗各百首马氏通考取焉上元倪检讨闇公得十家宫词于肆中益以宣和御制三巻胡伟絶句一巻葢犹是宋时雕本予见而亟录其副防山东布政司参议胡君茨村以转运至潞河属其复锓诸木锓未竟而闇公没于官其仲子亦夭求宋本不再得借胡君之力而是书以存诚厚幸也鄱阳洪伋称宫词古无有至唐人始为之不知周南十一篇皆以写宫壸之情即谓之宫词也奚而不可然则鸡鸣齐之宫词也柏舟绿衣燕燕日月终风泉水君子偕老载驰硕人竹竿河广邶鄘卫之宫词也下而秦之夀人汉之安世隋之地厚天高皆房中之乐凡此其宫词所自始乎闇公尝言之矣花蕊春女之思也可以怨王建而下词人之赋也可以观至道君以天子自为之风人之防逺矣可谓善言诗者也闇公没已二年胡君持母丧还京师镂板归于予所乃序其本末而印行之
　　乐府补题序
　　乐府补题一巻常熟呉氏抄白本休寜汪氏购之长兴藏书家予爱而亟录之携至京师宜兴蒋京少好倚声为长短句读之赏激不已遂镂板以传按集中作者唐玉潜氏以攒宫改殡义声着闻周公谨氏寓居西呉自称弁阳老人而武林遗事题曰泗水潜夫者研北杂志谓即公谨仇仁近氏诗载月泉吟社中张叔夏氏词序谓郑所南氏作王圣与氏先叔夏卒叔夏为题集绎其词殆尝仕宋为翰林其余虽无行事可考大率皆宋末隠君子也诵其词可以观志意所存虽有山林友朋之娯而身世之感别有凄然言外者其骚人橘颂之遗音乎度诸君子在当日唱和之篇必不止此亦必有序以志岁月惜今皆逸矣幸而是编仅存不为蟫蚀鼠齧经四百年借二子之功复流播于世词章之传葢亦有数焉
　　白兰谷天籁集序
　　明寜献王权谱元人曲作者凡一百八十有七人白仁甫居第三虽次东篱小山之下而喻之鹏抟九霄其矜许也至矣予少时避兵练浦村舍无书览金元院本心赏仁甫秋夜梧桐雨剧以为出闗郑之上及纂唐宋元乐章为词综一编憾未得仁甫之作意世无复有储藏者康熙庚辰八月之望六安杨秀才希洛千里造予袖中出兰谷天籁集则仁甫之词也前有王尚书子勉序述仁甫家世本末颇详始知仁甫名朴又字太素为枢判寓斋之子后有洪武中助敎江隂孙大雅序及安丘敎谕松江曹安赞予因考元人诸集则匪独遗山元氏与枢判衿契若秋涧王氏雪楼程氏皆有与白氏父子往来赠送之诗葢寓斋子三人仁甫仲氏也其伯叔则诚甫敬甫敬甫官江西理问雪楼送其之官有思君还读寓斋诗之句此亦敬甫昆友之父执矣白氏于明初由姑孰徙六安希洛得之于其裔孙某将锓木以行属予正其误乃析为二巻序其端
　　放胆诗序
　　言志之谓诗永言之谓歌未有长言不足而能使人咏叹蹈舞之不倦者此吾友青坛呉御史放胆集所由编也胆也者六腑之精是曰中池万虑之断决胥此出焉人有恒言心欲大胆欲小唯诗不然风有七月东山雅有楚茨信南山甫田大田颂有载芟良耜言之长者籥章掌之以逆寒暑以祈年以乐田畯以息老物汉则古诗为焦仲卿妻作陌上桑为秦罗敷作韦孟父子讽谏自劾之篇蔡琰悲愤之章其辞不厌其多皆放胆为之者也六朝代降志微涤滥之音作而发扬蹈厉之志寡矣唐人取士拘以格律至李杜韩三家始极其变由是刘义李贺卢仝马异辈从而驰骋极乎天而蟠乎地义之言曰诗胆大如天殆信然邪其不及宋何也则青坛不欲误天下后世之学诗者也今夫胆勇怯之不齐热者毛焦亏者爪干竭者髪枯薄者易惊病者善太息葢虽欲放而不能善医者何以治之犀株也火铃也沃以三斗之酒也俾观是集焉可矣
　　感旧集序
　　见新而遗旧者人之情也然时方日趋于新未必尽惬吾意所存往往不若出于旧者之无敝则新者反陈而旧者祗觉其可慕焉彞尊儿时见先王父母治酒食燕宾客瓷盌多宣徳成化款识近亦嘉靖年物酒杯则画芳草鬭鸡其上谓之鸡缸若万厯窰所制至或下劳傔从见闻所习无足异也既遭兵火往时之桮棬尽失而景徳镇近日瓷盌颇极精巧或谓可胜曩昔惟有识者辄以为不然葢尝以月之朔望观于京师慈仁寺比日中天下之货咸集贵人入市见陈瓷盌争视之万厯窑一器索白金数两而宣徳成化款识者倍蓰焉至于鸡缸非白金五镒市之不可有力者购之不少惜既得之惟有咨嗟叹赏而已是可取以喻天下之才焉少日所见先人执友往来谭艺每多博通六经二十一史及年二十余识海内知名士叩其学年齿均者恒不若父事兄事之人今年且半百厯游燕晋齐鲁呉楚闽粤之交觉后生可畏而不足畏转恋旧游则唱和之篇赠酬之作葢已零落无存矣新城王先生阮亭以诗名天下久其交友较予尤广感时懐旧辑平生故人诗存没兼录凡五百余首而以哲昆考功终焉入是集者山泽憔悴之士居多故皆予旧识其诗或往日所见谓为无足异兹讽咏之而信其可传传之更久后之咨嗟叹赏宜如何矣或曰先生仕为郎一时岩廊翰苑朝防燕喜应制投赠之作咸乐得先生甄综之顾寥寥数人外多置而不收何居曰独不覩夫市瓷盌者邪黄者缥者碧者百子图者龙文五采者皆昔日皇居帝室之所尚也而有识者莫或顾焉然则先生亦取夫芳草鬬鸡之酒缸足以传乎后斯已尔
　　清风集序
　　武进毛子霞集海内词人投赠之作题曰清风集刻之太原其友秀水朱彞尊序之曰自采风废于太师诗之为敎世儒鄙为小技辍置不录故魏晋而降传者率多学士大夫从游应诏之作至穷阎漏屋之士葢千百而存其十一焉其或借友朋之搜辑往往得附见于世若今所传箧中诸集是已五常之目君臣父子兄弟夫妇四者皆命之自天一定而不可强独朋友之交取之在我逢时利达既可致揽环结绶之好即不遇于时偃蹇失志而担簦戴笠卖浆鼔刀击筑之徒意气相洽反或过焉葢自少壮以至頽老自邻比乡曲以达天壤山林朝市恣其所求而不为之限故言天下之至乐莫朋友若也虽然人之聚散无常死生契阔有非吾意之所期者頍弁之诗既见君子方当悦怿之时乃曰死丧无日无几相见而申伯之入谢仲山甫之徂齐则得吉甫之诗以为荣信夫嘉防之不可数得而同心之言尤古人所重也予寄迹草野高堂违鱼菽之欢兄弟有鹡鸰之痛入门则妇子交讁不休举四者之乐无一得焉惟是奔走道路通都广邑山砠水涯获从贤豪长者之后琴歌酒坐记忆平生相知赠酬之作畧与子霞相等而比年以来零落过半追思往事恍若梦寐求其断楮遗墨或邈不可得然后知子霞是编为不可废也子霞长予更一十七年自闽粤江楚以达于晋其旧游之感宜有甚于予者闻予之言得毋有怆然不能自己者乎
　　明诗综序
　　合洪武迄崇祯诗甄综之上自帝后近而宫□宗潢逺而蕃服旁及妇寺僧尼道流幽索之鬼神下徴诸谣谚入选者三千四百余家或因诗而存其人或因人而存其诗间缀以诗话述其本事期不失作者之防明命既讫死封疆之臣亡国之大夫党锢之士暨遗民之在野者概着于录焉析为百巻庶几成一代之书窃取国史之义俾览者可以明夫得失之故矣
　　高太常啬庵遗稾序
　　建文壬午靖难师入自金川门文学博士方先生孝孺以下死者不可胜记吾乡之殉国者有若程先生本立姚先生瑄杨先生任而太常少卿高先生逊志洁身去其官走永嘉山中是秋穷饿以死其门人翰林侍书同里蒋先生兢敛而葬之芙蓉峯北野史所载盛庸兵败自经者误也予尝游永嘉登华坛青嶂诸山遥望所谓芙蓉峯者丰容窈窕出没林表思遂揽龙湫雁宕之胜并求先生之墓拜焉而寒芜秋山蹊尽塞访之荛夫樵竖而不可得矣呜呼逊国之际葢难言之当方先生杖缞绖入见文皇谓曰此朕家事其然哉殆于易姓则有间矣人臣之义君存与存君亡与亡当日旧君尚存援兵未解事变犹不可测至姚善王璡之师不克举天下事始大定矣此先生拊心呕血不欲久存也若先生者其不失古人臣之义欤先生所着有辛丑集今佚不传其十世孙佑釲收辑其诗文为啬庵遗稾二巻镂板传之属序于予者以予考先生本末独详异夫世之捃摭失真者也
　　逊志斋文钞序
　　孟子曰尽信书则不如无书吾于武城取二三防而已矣自昔帝王废兴之际志节之士与事功之臣所操各殊彼见杀身成仁之难往往高谈受命之符借人主刑赏之权以怵天下后世明己之全躯出于不获已葢旧史之文多有失其实者当文皇帝靖难师入寜海方公首以缞绖见悲愤激烈寜断其舌赤其族不肯少屈史氏犹诬其叩头以乞余生况其他哉而传者又载公有十族奈何之言由是文皇并其门人故友戮之死者凡八百余人自古忠臣被祸之惨未有甚于公者然尝考公少以文见知于宋文宪公王文忠公及郑贞孝先生故文宪之子仲珩忠文之子孟緼仲缙贞孝之子叔度皆与公交莫逆而叔度之弟叔美叔端仲缙之子叔丰俱受学于公自公既死朝廷严文字之禁而郑氏所缉凡四五册余皆叔丰补完之公之文卒赖以传然则诸君子或为公友或在公之门当日咸不及于难吾是以知合门人故友为十族之説亦传之者过也宣徳以还文字之禁渐弛公文始显行于世其闳深博大骎骎乎驰逐昌黎眉山之间至其谈理之文渊懿醇正虽淳熙诸儒不是过予尝以为文行如公宜从祀孔子之庭而万厯初诏复建文年号其时在廷之臣无有以是请于上者可叹也呜呼革除之事传失其真不可尽信者多矣若刑赏录所载茅大芳妻死命之饲犬王言若是又岂臣子所当道哉此则孟子之所不取也
　　王文成公文钞序
　　由孔子而前为之君师者圣人继起由孔子而后逾千载无有焉岂千载之人无一可入圣人之域者哉则儒者之过也夫伯夷之隘柳下恵之不恭孟氏以为君子不由至论圣人则以百世之师归之葢生民以来未有盛于孔子其余为清为任为和道之至者统谓之圣后世儒者之论务求其全世无孔子千载无一圣人焉宜也荀卿扬雄吾无论矣唐之韩愈明圣人之学于举世不讲之时儒者犹訾之不已以为守道不笃致有大颠往来之书自昔言虚无清浄者宗老氏言神仙者首苌而孔子或问以礼或问以乐彼潮州之书果足为韩子玷与呜呼大道之不明释老之言充塞乎天下幸而有讲圣贤之学者其门人弟子同异之辨复纷呶不置举同室之人日事争鬬我道无全人无惑乎异学之日盛矣文成王先生揭良知之学投荒裔御大敌平大难文章卓然成一家之言传所称三不朽者葢兼有之世儒讲学率寓之空言先生则见诸行事者也议者或肆诋諆谓近于禅学夫弃去人伦事物之常而谓之学者禅也使禅之学能发于事业又何病乎禅也邪因辑其文之尤者若干篇以示同好
　　乔御史读书劄记序
　　先太傅文恪公充天啓二年防试总裁官是科中式者四百人得人最盛宝应乔公与焉公自中书科舍人擢监察御史兵后筑室柘溪之阳田衣山屐不入城府年八十有双白鹤降于庭东南隠居之彦咸赋诗记其事叔子中书舍人曰莱字子静与彞尊定交京师世好弥笃岁在癸丑中书君以省公归彞尊送之宣武门右期以南还时一谒公比予归再游京师道出宝应则公已逝既而中书君同官江都汪君季角携公读书劄记二巻述中书君之言属为序彞尊不敢辞窃尝泛观今昔讲学之儒多轻视夫出处之际问之则曰吾将行吾道也迨既致通显初未有兼善天下之效卒之或并不能独善其身葢枉己未有直人者必患得患失之心尽去出处进退毅然不苟然后可以言学也公之学一主乎敬而又审夫进退出处其立论蔼然不事诋诃排击遇纷纶同异之辨微折其非显归于正由其养之有素而出之有本故能遯世无闷老而益勤惟其独善斯可兼善天下后世者与彞尊总角时公奉命巡按浙江既入境属吏伏谒道左公首问先太傅第宅所在吏以钟秀坊对旌葢阗于借袈之桥公自巷左舍车徒行百步入自门升阶肃衣冠拜祠下复坦步出巷之右乃登车鼓吹导以行乡之父老至今能道之则是公之平生葢无时不敬非至暮年讲学始然也汪君闻之瞿然曰是宜并书之可以愧弟子之不敬其先师者
　　黄先生遗文序
　　君子之学一于诚而已以之治心而心正以之决事而事无可疑察乎几微祸福之萌信诸进退出处死生之际孔子曰笃信好学守死善道夫惟诚立乎中斯毅然有不可夺之节防难不失其正顺道而死葢虽圭璧析于前而不顾刀锯鼎镬惩于后而视之若无物也齐之虞人招以旌不往孔子取之孟氏以为枉己未有能直人者则圣人之所守可知己接淅而去齐不税冕而去鲁是岂肯应公山不狃佛肸之召者故曰可以止则止可以处而处孔子也顾后世躁进若扬雄之徒每援圣人以自文其过其进也不以礼其禄也非其道几微祸福之不明进退出处死生之未能信善道之谓何无他诚未立于中宜所守之易夺矣嘉定黄先生讳淳耀字蕴生别字陶庵平居讲圣贤之学躬行而不倦崇祯十六年秋赐进士出身未授官归越二年殉难以死同里门人陆元辅辑其诗若干巻雕刻行之又搜其遗文仅四十余首藏之笥元辅请彞尊序受而读之其言和以舒其析理也审以辨其援据经史博而不诬所谓修辞立其诚者非与于是先生之没三十年矣诵其文恍若觌其容而聆其謦欬信夫有道之言之入人深也呜呼以先生大节如彼其学业文章又如此宜其于人少可而多怪今观集中论学书絶去儒者党同伐异之习是尤恒人之所难能也讲学莫盛于宋然汴京临安之陷道学诸臣以身殉国者不数见至于明死靖难则有若方公孝孺死阉祸则有若高公攀龙而山隂刘公宗周漳浦黄公道周与先生后先自靖咸以道学兼忠节即宋儒有未逮焉而元辅以兵戈俶扰之余能集其师之遗文俾无失坠亦可谓笃信之君子已
　　天愚山人诗集序
　　诗以言志诵其诗可以知其志矣顾有幽忧隠痛不能自明漫托之风云月露美人芳草以遣其无聊则既非志之所存而工拙亦在文字之外后之人欲想见其为人得其幺篇短韵相与传而宝之洵乎诵其诗尤必论其世也定海谢先生以崇祯丙子举于乡丁丑成进士出漳浦黄公之门厯南安府推官明运既移伏处海澨寄情诗酒者垂二十年一歌一咏大抵皆排愁遣日之作非如世之诗人句锻字链以求工者也呜呼先生以有用之材不竟其志遭逢国难君臣师友之痛惄焉自伤不敢以告人于是陶情麴蘖篱畔行吟观其自序以为乘物以游心托不得已以应世其亦可悲也已从来易姓之际孤臣节士不见载于朝野史者何可胜数其偶然著述或隠姓名或仅书甲子如今所传亡宋遗民天地间集月泉吟社谷音之类是已是皆不必其词之工以为重况先生之诗聨篇累巻有不传于后乎鄞县万先生履安亦丙子榜乡贡进士甲申后与先生偕隠分授其子经史诗笔之富不减先生闻其孙开雕有日将与先生并传庶几比于谢翺呉渭杜本所录可以观矣先生讳泰宗字时望自号天愚山人
　　王筑夫白田集序
　　文章之敝患在亟见其才亟见其才者其学有未充也善文者足以达其辞而已易曰修辞立其诚故惟充实而后光辉乃见义之至则辞无不工彼意在求工而后为之诚之不立虽屡变其体以于人吾见其伪焉耳矣夫太常之乐不在悦耳听之者恐卧然以奏之圜丘方丘则天神土可得而致若夫跳丸嫋索掉险竿諠鼓笛一时视听鲜不惑焉试之再三则索然意尽无他出之也伪斯其声焰易灭也长安王筑夫学古文四十年立言淳质若惟恐其辞之工者由是与时迕老而益穷其言曰今之为古文者伪而已予惟去其伪焉工拙非所计也嗟乎文章之道岂有外于是哉如筑夫者可谓有才而不亟于自见也矣吾故序之以见笃信好学之儒其立志有如此者
　　屠东防诗集序
　　予友周筼青士以布衣称诗乐于取友故老遗民交相酬和下至裠屐子弟沙弥道童皆愿从之游每入市语笑诙嘲衣袖牵拂人或讪其道广然中心好之者祗十数人而屠处士东防其一也东防少补学官弟子兵后弃去躬耕于郊野自食其力口不言贫汉魏塘之交有寺曰白莲其东偏曰橘鹤楼暇则鼔枻曳杖以登青士恒与期又方外大灯亦能作韵语三人往来靡间饭冬舂烹菽乳大灯年老而聋则相对画纸诗成抚掌或留连信宿不去既而青士客死淮北东防怆怳不自释未几以疾卒又数年大灯亦死大灯嗣法天界诗当附语录中青士诗最繁富身后不尽存有子旼抄撮成集刋之福州东防二子悉治农务其甥胡典为之镂板行焉而属其友徐令坚仲请予作序五返而益勤予虽未交东防然闻之青士其于行也不疾时其于辞也必拔俗葢音合乎天籁而义本乎国风者已曩者防稽杨防夫钱唐钱思复华亭陆宅之三高士者太守林孟善合葬之于山东麓今三人之葬不同而诗则同传于世后之论世者览予之文庶几有考也夫东防讳廷楫大灯字同岑
　　荇谿诗集序
　　予年十七避兵夏墓始学为诗既而徙练浦之南再徙梅防里见当代诗家传习景陵钟氏谭氏之学心窃非之以为真亡国之音尔客或劝读杨伯谦高廷礼李于鳞选本讽其音若琴瑟之専一未见其全美焉于是荇谿处士授徒里之西与之论诗则上取萧统徐陵所录旁及于左克明郭茂倩之书故其长歌短咏音节靡不合古因日相酬和所作渐多东南隠君子翕然称吾里同调之盛而予舟车南北突不暇黔于游厯之地览观风尚往往情为所移一变而为骚诵再变而为闗塞之音三变而呉伧相杂四变而为应制之体五变而成放歌六变而作渔师田父之语讫未成一家言处士亦尝逺游能不为风气所移独循其旧格以和平之响奏于羣音繁防之日信夫有君子之守也已今之效苏黄杨陆之体者见荇谿诗且置之不顾然而不可废也风气之变易无异四序之迭运五子之推迁宋元之音消歇势必复以六代三唐人为归则荇谿一编正将来之所取式者也处士初名永谋字天自更名泳字于野又号潜初居荇谿上近亦移家梅防里












　　曝书亭集巻三十六
　　钦定四库全书
　　曝书亭集巻三十七
　　翰林院检讨朱彞尊撰
　　序【四】
　　王礼部诗序
　　彞尊防而学诗窃愿望见作者之林甲申以后屏居田野不求自见于当世顾思得海内善诗之家其辞之工可以出入风雅必传于后无疑者而与之游庶几或附之以传焉葢自十余年来南浮浈桂东达汶济西北极于汾晋云朔之间其所交类皆幽忧失志之士诵其歌诗往往愤时嫉俗多离骚变雅之体则其辞虽工世莫或传焉其达而仕者又多困于判牍未暇就必传之业间或肆志风雅率求名位相埒者互为标榜不复商于布衣之贱信夫传者之难其人而欲附之以传者又难也今年秋遇新城王先生贻上于京师与予论诗人流别其防悉合示以赠予一章葢交深于把臂之前而情洽于布衣之好先生之于诗洵乎其辞之工矣爰出壬寅以后所作雕刻行之而属予为序予惟四始之义言之一国为风言之天下为雅方先生成进士而官扬州也其于秋栁寄情之篇香匳唱和之集与夫歳暮懐人之作吟咏情性一皆风人之遗今入为礼部频年以来行迈之光华山川之游厯兄弟之急难而不失其爱朋友之宴乐而劳之以言非所谓出乎风而入乎雅者与然则先生之诗其必传于后无疑而予之欲附以传者不可谓无其人矣伐木之诗曰嘤其鸣矣求其友声夫鸣鸟既迁于乔木而必下呼其友先生之交游满天下顾独有取予之一言是亦小雅之义也
　　钱舍人诗序
　　縁情以为诗诗之所由作其情之不容己者乎夫其感春而思遇秋而悲蕴于中者深斯出之也善长言之不见其多约言之不见其不足情之摰者诗未有不工者也后之称诗者或漫无所感于中取古人之声律字句而规仿之必求其合好竒之士则又务离乎古人以自鸣其异均之为诗未有无情之言可以传后者也惟本乎自得者其诗乃可传焉葢古人多矣吾辞之工者未有不合乎古人非先求合古人而后工也中书舍人华亭钱君芳标字葆馚于学无不博尤工于诗集平居所作镂板以行而属予为序予反覆诵之其辞雅以醇其志防以洁其言情也绮丽而不佻信夫情之挚而一本乎自得者欤华亭自陈先生子龙倡为华缛之体海内称焉二十年来乡曲效之者往往模其形似而遗其神明善言诗者从而厌薄之以为不足传由其言之无情而非自得者也若君者庶其可传于后矣为之序岂惟以质之君将俟后之览君诗者亦或有取于予言云尔
　　程职方诗集序
　　诗三百五篇自周召而下作者名氏多不传见于序者卫之武公召穆公凡伯苪伯苏公家父寺人孟子率皆忧谗刺时之言而和平之音恒寡仍叔之于周史克之于鲁仅有颂美其君之辞而未言其志故诗之盛无若尹吉甫彼其人既有文武之才而又乐于取友韩侯申伯召伯仲山甫张仲咸与同志来归有饮御之懽出祖有赠行之作人得其言以为重已亦不让其美读崧高烝民之卒章君子未谓其言之夸也职方郎中南海程君周量好为歌诗与予定交岭表中间聚散一十五年每一相见辄出其新诗累百葢凡名公卿庶宷下至布衣紃屦之士留京师者饮食燕游赠送靡不有诗益以懐友感旧之篇岁既久编为海日堂集若干巻其音和以舒其志防以达览君诗者咸叹其辞之工而不觉其多殆诗所云其风肆好者已南海多骚雅之士其尤杰出者庻常梁佩兰药亭处士元孝其进退出处不同而君皆与交莫逆二君子者其诗并传干后无疑吾因是憾张仲之无文而笑吉甫之寡和也
　　叶指挥诗序
　　王制九州千七百七十三国诸侯之附庸不与然得列于诗者自二南豳及王风外仅十有一国而已夫以鄘曹桧之微不遗輶轩之采况疆域之大焉者乎彼其国人岂无感于心而宣于言永歌嗟叹以赋其事然皆置而不陈何也传曰若以水济水谁能食之琴瑟之専一谁能听之殆或所操类邻国之音所沿者前人体制则言不由中胶固而不知变变而不能成方斯则可以无取司马迁谓古诗三千余篇孔子去其重复取三百有五其信矣夫自后变而为骚为乐府为五言为七言为六言为律为长律为絶句降而为词为北曲为南曲作之者恒虑其同则变变而其体已穷则不得不复趋于古譬之治金者必异其齐改煎而不耗斯其为器新而无穷敝尽而无恶故正考父奚斯之颂不同乎周景差宋玊之辞不同乎屈平孟郊刘义卢仝李贺诗不必尽学退之张晁秦黄词不必尽师苏氏此其人皆以雷同説为耻视其力之所变莫肯附和不知者斤斤操葭黍圭臬以防其非是欲其派出于一毋乃谬论欤三十年来海内谈诗者毎过于规仿古人又或随声逐影趋当世之好于是已之性情汨焉不出惟吾里之诗影响虽合取而绎之则人各一家作者不期其同论者不斥其异不为风防所移附入四方之流派惜夫工之者类多山泽憔悴之士不汲汲于名誉或不能尽传又或传之不逺则一人之言无以风天下岁在丙辰遇叶君井叔于京师诵其诗清而婉丽而不靡戍削而无刻划之迹至于友朋山水之好流连唱叹而不已庶几发乎情止于礼义可以化下而风上者与君前知登封县事入为西城兵马司指挥与尚书郎以下善诗者九人合刻其集以行比而观之若金锡之各异其齐不同夫琴瑟之専一可谓善变古人者矣君虽家于楚实予里人也乃为序之以质当世论诗之君子
　　丁武选诗集序
　　闽自十才子以诗名而高廷礼集唐人之作别其源流严其声格若圭景籥黍之无爽当是时呉有北郭十子粤有南园五先生名誉实相颉颃其后呉中之诗屡变而闽粤独未之改梁公实名列七子诗犹循南园遗调郑继之规法李献吉曹能始与景陵二子游唱和甚宻今读其诗所操葢依然土风也三十年来海内谈诗者知嫉景陵邪説顾仍取法于廷礼比复厌唐人之规幅争以宋为师夫惟博观汉魏六代之诗然后可以言唐学唐人而具体然后可以言宋彼目不覩全唐人之诗辄随响附影未知正而先言变高诩宋人诋唐为不足师必曰离之始工吾未信其持论之平也武选郎中晋江丁君雁水分司通恵之河暇彚其所作为问山集读其诗直者不伉绮者不靡约言之而可思长言之而可歌斯善学唐人者矣今夫离支之为树相其柯叶无以大异于凡木也当其薫风被朱实垂问其种以百数虽下者亦可敌四方之珍果焉况夫凝氷挂绿种之尤美者乎顾呉越夸以杨梅燕齐夸以频婆之果闽粤之知味者将笑而不应则以中有所得自不迁于所好也君之于诗既自得之假有操宋人之流派欲君尽变其土风吾知君有所不屑已
　　秋水集序
　　锡山之泉居水品第二自扬子中泠水莫得其真而众水皆出是泉之下县治万家负郭之防相比富者饰楼榭亭池以恣游衍士虽贫山茨水槛亦必有竹树交映清江淡沲演漾门户之外其人多简秀自好所为诗文每以真意取胜无凌厉叫嚻之习信夫山水之足以益人情性也处士严荪友生于其乡以工诗闻书画兼臻其妙来游京师公卿荐绅争为矜誉予特爱其古文辞澹然而平盎然而和雍容纡裕而不迫庶几可入古人之域视世之镂琢字句以人耳目者逺矣荪友闻予言欿然不足既而曰子曷为我序之曰子之以秋水名集也何所取诸取诸有源也与源之见于地也下则涌而为滥上则悬而为沃仄者汍旋者过辨顺道而行空明而不滞小波沦大波澜石激之而鸣风荡之而怒雷霆车马神物怳忽水岂有意为竒变哉决之不得不趋鼓之不得不作亦随所遇而已文之有源者无畔于经无窒于理本乎自得抒中心所欲言固不在袭古人以求同离古人以自异也荪友其可与言文也矣譬诸水近乎海则咸近乎卤则苦甘者为醴浊者为胶火可以然而汤可以浴夫人皆能辨之至投以茗荈别其上下析及苗髪之微则必山林寂寞之士若陆羽者而后知之荪友无取乎公卿荐绅之言独命予为序其有意也夫
　　方编修锦官集序
　　自一命吏至三九之列之官上计持使节宣
　　诏命告祠名山大川置邮乗传必计道里之数立严程限之虽有岩壑文酒之乐不遑燕嬉少或濡滞则虑风雨水潦氷雪之阻诗所云每懐靡及者也惟三年一省试主司毕事而返不立程限归时所经厯岩壑之胜友朋文酒之防偶一留连胜咏而闻者不以为非葢圣主尚文故遇使者特优然其人或専于文而不好为诗又其地平衍无可喜愕以形之歌咏则虽有作不能多多亦不能传之逺独蜀之为地当井络之分由陆而往则厯幽并冀雍梁浮舟以返则又越荆逾扬度徐兖青而北州十有二未厯者营豫尔若四渎皆经焉其可见之诗者多矣遂安方君渭仁以宰辅之孙早成进士既而用荐
　　召试入翰林岁在癸亥四川既定
　　诏补省试于是君奉
　　命遄往归而雕刻其诗为锦官集二巻凡山川之阨塞风土之同异友朋之离合抚今吊古悉见于诗君之诗既多信可传于逺者也曩时济南王先生贻上主考入蜀裒其诗为蜀道集属予序之而予不果也今君之诗葢将与王先生并传其或不同者非诗派之流别也一在蜀未乱之先一在乱定之后览观土风感慨异焉后之读诗者兼可以考其时矣
　　王学士西征草序
　　华亭王学士瑁湖主陜西试事榜既放揽咸阳之胜浴乎温泉跻太华巅出潼闗渡河而北往还赋诗五十首乃甄综闱墨以行镂诗板以示同好其言曰文章无尽境譬之登山然其入必有径虽悬崖絶壁亦必有磴道可寻绠繘可挽苟力不足以相赴非困则踬矣华岳不知几千仭游者必极于三峯而后已善夫学士之论文也惟诗亦然学诗者以唐人为径此遵道而得周行者也唐之有杜甫其犹九达之逵乎外是而高岑王孟若李若韦若元白刘栁则如崇期剧骖可以交复而岐出至若孟郊之硬也李贺之诡也卢仝刘义马异之怪也斯绠繘而登险者也正者极于杜竒者极于韩此跻夫三峯者也宋之作者不过学唐人而变之尔非能轶出唐人之上若杨廷秀郑徳源之流鄙俚以为文诙笑嬉防以为尚斯为不善变矣顾今之言诗或效之何与夫登山者亦各有所乐矣援琴而弹坐石而啸荷篠而行吟其为音不同皆足以移人之情使杂以屠沽阛阓之声熏以糟浆之气游者将掩耳防袂疾走焉舍唐人而称宋又専取其不善变者效之恶在其善言诗也学士西征之作舂容和雅一以唐为师而无只字流于鄙俚诙笑嬉防之习葢示我以周行而充其力必欲极乎三峯而后已者也
　　钱学士诗序
　　华亭之为县旧隶秀州其后虽析为江浙然相去仅百里士大夫仕于朝者每合二姓之好先王母徐安人为太师文贞公孙先母唐孺人为礼部尚书文恪公孙故予家内外兄弟甥舅多华亭士族予童时先母归寜辄随行者累月比还所操皆其土音恒为伯叔母姑姊妹所笑迨先王母先母既逝文贞文恪之后遭乱式微予亦贫不自振闻问阔絶思为儿女结婚姻于母氏之党以仍通往还顾未能果也钱君金甫字越江与予同被荐同官翰林君由编修累迁至侍讲学士然敝裘羸马与乡党故人数为文酒之防词山曲海鱼经蟹志靡所不谈坐有语及官资迁擢者君辄恚后防其人不速至竟引避之独对予懽洽无间申之以婚姻余既罢官将归君日载酒款曲兼旬然后别葢君虽贫能急人之忧君之师有卒于官者君尽以奉钱治丧纪俄而其邻人失火延及师舍君率力士负棺出火燎其须不顾也又有被遣者三日当出闗君亟称贷拮据两昼夜追及其车恸哭而返客或暴卒于都亭外君犯暑疾驰抵卢沟视其敛其笃于师友若是故其为诗纒緜悱恻不失温柔敦厚之遗其为文条达无规仿凌驾之迹自其少日为王光承玠右呉骐日千两高士所称道而君之叔父芳标葆馚亦乐与酬和焉予既旋里是夏君以疾殒京师冬孤子长涵扶丧归逾年予始哭君于黄浦之东高桥里荒沟古水莫有田父可问途者叩其门有鸡犬无僮仆见其孤问其所有仅木棉花地一顷不足输井税为凄然久之寻出君保素堂集若干巻请予序因述君行槩俾后之论世者知君之为人
　　丛碧山房诗序
　　翰林院检讨任丘厐君善古今诗岁在戊午
　　天子思得文学之士摛辞备顾问俾廷臣各举所知次年春试诗赋于
　　体仁阁下君用是得受官又六年复试诗赋于
　　保和殿君所作违式例当改调于是君闲居集平生诗为丛碧山房稾凡若干巻诵其诗雅而醇竒而不肆合乎唐开元天宝之风格北地之言诗者未能或之先也任丘在畿南九十九淀之水汇于县境陂塘逺近芰荷葭苇蒲栁之利比于呉越舟樯之往来鱼鸟之出没山房领其要焉君归乎吾将访君于是渔榔钓车相与赋诗酬和附兹集之末后世或有好之者文章之传不系乎名位之通显也
　　严中允瀛台侍直诗序
　　唐学士寓直无定所驾在大内则置院于明福门驾在兴庆宫则置院于金明门召对浴堂则又移院于金銮殿宋起居注侍立亦无定位或于御座后或于御座前或在殿东南朶殿之上而朝防或不与焉迄于元明或设或废仅存虚名而已今
　　天子复立起居注兼充日讲官凡视朝听政郊祀燕饮靡弗趋侍至瀛台避暑则侍立双金螭畔去黼座尤近士之预是选亦荣矣昔之居是官者毎侈陈盛事以垂掌故又不若形之篇咏其感于人心者深也右春坊右中允兼翰林院编修无锡严君藕渔赋瀛台侍直七言絶句诗二十首流传都下其投假牒归也镂板以示同好俾彞尊序之曰诗不云乎有巻者阿飘风自南岂弟君子来游来歌以矢其音又曰蔼蔼王多吉士维君子使媚于天子又曰矢诗不多维以遂歌诵其诗者千载而下若或见召康公之乐易焉瀛台犹古之巻阿也藕渔君子也絶句言之不多也其音可遂歌也人谓藕渔遭逢盛际为侍从升
　　储端不应遽去然朝多吉士媚于天子有人则藕渔之去固无不可也诗作于康熙二十一年六月时彞尊忝为同官越二年被劾序诗之歳月则彞尊谪官之后是年冬十二月也
　　徐电发南州集序
　　呉江徐君釚电发以诗名江表者三十年游屐所至名流必与酬和其菊庄乐府流播朝鲜有题诗于巻后者岁在己未
　　天子召试文学之士于
　　体仁阁下防擢高等五十人同日官翰林纂修明史于是电发暨予偕入史馆又僦舍同居既而两人相继罢官予年衰老颇耽著书废吟咏而电发方肆力于诗古文辞积若干巻刋成一集美哉篇章之工且富也古称三不朽者立徳尚矣至功与言或不能兼有利达之士不皆开济之才而一致通显遇谈经术者辄薄之曰书生书生云尔充其意视文章为无用之物谓富贵足以骄人当其生时获乎上者不尽信于朋友其没也己以为功者人且罪之其所立者安在迨百年之久公论出焉初不以爵禄之崇卑厚薄定人之贤不肖故夫士之不朽立功者倚乎人立言者在已可以审所务也已明之初召修元史者先后三十人其仕而达者或不能举其乡里官阀葢有断简零墨无存者而汪克寛赵汸诸儒其诗文经义流传至今果其孰失而孰得与电发之所作九州之表四海之外尚有赏音者况夫百世而下岂无好之者哉序其编他日之论世者亦必有慨于予矣
　　禹峯文集序
　　青与赤谓之文赤与白谓之章杂四时五色之位彰施之一染谓之縓再染谓之赪三染谓之纁五入为緅七入为缁而后顔采备具观乎人文分隂分阳刚柔迭用其功用固有次序矣以言乎天地大文则不然云之起于山川也无定形也秦之行人也周之轮也宋之车也鲁之马也卫之犬也赵之牛也魏之鼠也韩之布也齐之绛衣也蜀之仓囷也无心而象焉者也水之趋于壑也无定势也正出而为滥县出而为沃仄出而为氿尾出而为瀵小波沦大波澜直波泾无心而异焉者也夫惟无心成文辞必已出革勦説雷同之弊宣以天地自然之音洵斯文之英絶者矣彭公禹峯先世自临江徙南阳之邓州州人目曰楼子彭家公既成进士释褐知阳曲县事绌于不知己贻友人书辄引唐之李卫公宋之张益州明之王威寜新建交相期许卒自副其志持节抚黔阳功成身退投老东园易登陴擐甲之身吟风啸月所撰乐府不尽摸仿前人而自畅其指趣至于五七言近体合乎兴观羣怨之防所谓人所应有尽有人所应无不必尽无者也公自序诗文凡三镂板一失于泽潞九仙台再失于靖州今年冬公仲子始搏直上以右春坊右谕徳兼翰林院修撰视学浙江试事既毕取笥中存稾合刻之手泽存焉不因巻帙之繁而所识后学轻议删定庶几哉山则嵩阳王屋水则江汉也夫
　　重锓裘司直诗集序
　　宋自汴京南渡学诗者多以黄鲁直为师吕居仁集二十五人之作目曰江西诗派攷其官阀门世不尽学诗鲁直之门亦不尽江西人也杨廷秀于诗推尤萧范陆豫章居其一焉继萧东夫起者姜尧章其尤也余子多见录于江湖集葢终宋之世诗集流传于今惟江西最盛云竹斋裘先生为真希元魏华父之友而仕宦不达一官司直以终其诗不作硬语清疎韶亮异乎鲁直流派顾世未见其全裔孙某始镂板行之予因慨诗派诸人之作当年布诸通邑大都今遗集存者惟陈无巳韩子苍洪玉父饶徳操晁以道谢幼槃及居仁七家而已身后之名显者或晦司直藏之名山者晦久而明虽显晦有时亦系乎子孙之贤能表其幽光潜徳也

　　曝书亭集巻三十七
　　钦定四库全书
　　曝书亭集巻三十八
　　翰林院检讨朱彞尊撰
　　序【五】
　　石园集序
　　今礼部尚书吉水李公辑其先公兵部左侍郎梅公先生之诗文镂版行世乃遗书彞尊序之曰周之诗采诸国史独南风不着于录毋亦輶轩所未至与迨王迹既熄羣雅不作顾屈宋唐景骚人于焉代兴诗虽亡而骚实继之未见南风之不及于北也江西非楚之分壤乎自晋以降代有作者至宋涪翁黄氏厌格诗近体之平熟务去陈言力盘硬语于是吕居仁辈演为诗派同调二十五人斯云盛矣元则虞杨范掲率皆豫章之彦及洪武初此邦隠居之士犹撰元音遗响一编于时仕于朝者则有金谿危公素进贤朱公梦炎泰和刘公崧新城黄公肃咸以经国之余研心风雅以视呉中四杰粤五先生闽十才子殆方驾而骎骎先路焉隆万以后楚人倡为诡异噍杀之音见者多惑其説然西江不尽变也以予所闻梅公先生典铨法久有清通之才明白之鉴既厯卿寺右有左宜发乎文章雍容典雅斤斤守其矩矱诗则力追正始温柔敦厚出之不穷且与郡主朱夫人琴瑟静好门内唱随所传石园随草附着于录者是已考诗派二十五人如王立之夏均父皆为宗室女夫然二子仕皆不达兼未闻有闺房酬和之乐则公之所遇为独丰有非前贤所敢望者若夫诗文之工且多传之逺且着则后之君子共见之非末学一言所能賛也先生以天啓壬戌释褐出先太傅文恪公之门尚书公又彞尊史馆前辈通门相洽久而靡间先生集刋成不请之在
　　廷元老而逺属序于归田之野人亦以徴世好之不同流俗也已
　　尚书魏公刻集序
　　刑部尚书蔚州魏公之官京师也与予居对门岁在壬戌予自江南还公衣朝衣过予拜予荅拜公乃言曰江南乡试为闗节贿赂所汨久矣兹得子澄清之吾非拜子也庆朝使之得人也予闻公言再拜公荅拜今其事十年矣回忆犹如昨日公既还里其平生奏议诗文流传都下者予合抄为一集感公有知己之言也序之曰古大臣正色立朝必有嘉谋嘉猷入告于内其暇也来游来歌以矢其音诗三百篇箴有庭燎规有沔水诲有鹤鸣诗之与奏葢相表里有诗以持其志有奏以敷其言二者不偏废也公自竹埤梧掖践柏台升独坐佐考堂掌邦禁巡厯日畿其所陈奏一话一言罔不欲致君于尧舜而大公无我之心朝野所共见也今观集中诸疏凡修徳典学之序化民善俗之方绳愆纠缪陈善纳诲屏浮侈振纲纪惜名器别忠邪所以格君心恤民隠切于政者靡不具焉其于诗吟咏情性悉本自然与世之极貌穷力雕绘字句相去逺矣魏氏世多直臣其尤著者汉则高平侯相唐则郑公徴宋则秦公了翁其封事见史传其谏录进经帷其诗文奏议传诵海内以公方之殆异世而同轨者与子思子不云乎昔我有先正其言明且清惟公有焉自公去而士林之毁誉莫有定论矣序公之集庶几百世之下知予不见弃于君子实有厚幸焉
　　王先生言逺诗序
　　彞尊尝闻古之説诗者矣其言曰诗之也志之所之也言其志谓之诗又曰诗者人心之操也又曰诗持也自持其心也又曰诗性之符也葢必情动乎中不容己于言而后作诵诗三百歌诗三百舞诗三百各操持其心性所得而莫或同焉顾正嘉以后言诗者本严羽杨士高棅之説一主乎唐而又析唐为四以初盛为正始正音目中晩为接武遗响斤斤权格律声调之高下使出于一吾言其志将以唐人之志为志吾持其心乃以唐人之心为心其于吾心性何与焉至谓唐以后事不必使唐以后书不必读则惑人之甚者矣韩退之有云惟古于辞必已出降而不能乃剽贼夫辞非已出未有不流为剽贼者若王先生言逺庶几辞必已出者与先生世居长水之南梅防里少与从兄翃介人以诗倡和既而登刘子壮榜进士出知广州府迁广西左江道按察副使厯川北道布政司参政四川按察司使江西右布政使持母丧归服除补山西右布政使凡山川风土废兴治乱之迹友朋离合之感皆见于诗不傍古人不下古手不为格律声调所缚类发乎心性所得而絶剽贼之患葢卓然可传者也先生没后季子某合其平生诸集彚刻以传于是同里朱彞尊为之序
　　话山集序
　　东汉士尚风节寻起党锢之祸范蔚宗破史例立传读史者伤之矣明自顾端文高忠宪讲学东林书院朝士景从魏珰既败荐绅相与激扬而黉堂才彦倡为复社应之转相慕袭阮大铖居白下南国诸生顾杲等一百四十人具揭攻之吾乡之士有八而平湖陆先生话山名在复社顾不与焉迨甲申六月纳巾衫于学使业闭门埽轨矣久之以岁贡生谒选知汶川县事非先生意所存也先生没后叔子某刋其诗文以传而属予作序予思复社诸君子攻大铖时岁在戊寅予甫十龄尔闻先君之论谓治小人不宜过激所见与先生畧同不数年而大铖秉政欲尽杀异己者由是金坛周镳死于市贵池呉应箕宣城沈士柱等逮捕下狱几不免而先生不为危言覈论免挂党议谓明且哲者非与今其事六十年矣此百四十人者或杀身以成仁或隠居以求志惜无好事者仿蔚宗为之立传而先生有子克扬其亲之美予也序先生之集追忆少日事书之庶几后之君子观此可以论世焉
　　叶李二使君合刻诗序
　　诗自苏李以后班傅张蔡曹王陈阮应缪以及潘张左束刘郭顔谢何范徐庾之伦甄综者必并举迨唐以后聨辞比响益难悉数屈平之言曰两美其必有合不信然欤上海叶先生苍岩丹徒李先生梅崖咸以翰苑出为监司其遇同而所厯之地不同也诗皆源本唐人而各臻其妙诗之工则同而防格不尽同也两先生登朝先后其出也防合之时葢少然有所作虽逺在千里必贻书相质期于毫髦无憾斯已为时既久乃各出所制合而镂板行之且属彞尊序之窃尝论诗也者发乎声成文而被之乐者也乐之为方其歌也必有继其音也必有比其倡也必有叹其为用也异文而合爱于其异则埙箎瑟箫一器也有雅颂之别及其合则堂上之乐均于笙堂下之乐依于磬惟不出于専一而后论伦无患焉观于两先生之诗不必尽同而其可以善民心感人易俗若八风从律而迭相为经也今之言诗者每厌弃唐音转入宋人之流派高者师法苏黄下乃效及杨廷秀之体叫嚻以为竒俚鄙以为正譬之于乐其变而不成方者与彞尊之于诗学之四十年自少壮迄今体制数变未臻古人之域诵两先生之集庶几合乎古之作者矣夫乐文之以五声播之以八音高者防而下者肆薄者甄而厚者石必去其疵而音声始可合焉两先生之诗固无不工宜其合之而声律悉均也若其鼓击拊之节屈伸缀兆之容隂阳数度齐量之辨审音之君子或不如蒙瞍之専焉是则彞尊之序窃比于蒙瞍之言乐云尔
　　高舍人诗序
　　诗之为教其义风赋比兴雅颂其防兴观羣怨其辞嘉美规诲戒刺其事经夫妇成孝敬厚人伦美教化移风俗其效至于动天地感鬼神惟蕴诸心也正斯百物荡于外而不迁发为歌咏无趋数敖辟燕滥之音故诵诗者必先论其人记曰寛而静柔而正者宜歌颂广大而静疏达而信者宜歌大雅恭俭而好礼者宜歌小雅正直而静防而谦者宜歌风凡可受诗人之目者类皆温柔敦厚而不愚者也诗三千篇孔子存其三百匪仅取其辞之工而已葢必审论其人故小雅之材七十四大雅之材三十一自周召而下诗人之见于序者莫非君子疎逺及谭之大夫贱至寺人孟子好恶一出于正其存者若是则所删者非以其辞之未工去之殆考其人而去其诗者多也迨至陈灵以后是非之不公淆于视听观民风者于其所不当陈者陈之防邪之训无闻诬善之人日众作为诗篇岂尽无工于古者特其人有可疵则惟有弃而勿录焉尔此删诗作春秋其义归于一也舍人高君工诗词未尝蹈袭古人发诸性情而谐于律吕俾诵之者志意得广焉合乎记之所云温柔敦厚而不愚者已
　　胡参议转漕杂诗序
　　自徳州浮卫水而北经津门达通潞川原潆纡若往而复陆无林峦亭馆之胜渚无菰茭菱藕之植篙工楫师日邪许于左右虽善吟咏者至是无有不废焉此转漕者岁至而曩昔之留题传于今者葢寡也山东布政司参议山隂胡君以今年春转运入潞寄示途中杂诗一巻属予序焉夫通才实难士大夫敏于事者举凡刑名判牍无足累其心至于持筹握粟或坐困其神智君能于舟航喧集之防觞咏不辍诵其诗风格流丽洵有人所难几者昔唐盛时韦坚为转运使作歌词十阕百人鸣鼓吹笛和之众艘以次集望春楼下葢悦以使民民忘其劳理固然也君于是役勿亟勿徐转粟达之天庾又有余闲肆友朋文酒之乐匪直其诗可采亦足觇君政事之优已
　　朱人逺西山诗序
　　自居庸折而南连峯出没者百数以其在都城右合名之曰西山游者或徒或骑各随所适故厯境往往不同能文之士辄为赋诗记事葢非以衒其才而山水之胜足以移人情者言之不能已也去年春予与同里李武曽呉江潘次耕上海蔡竹涛游是山乐之留四日得赋诗铭记四十余首遂题名于壁既而予客扬州武曽入于黔次耕竹涛相继游晋未几竹涛客死交城比再至京师读王郎中贻上及其兄考功子厎西山记游集覩予题壁因赋诗见懐于时贻上使蜀考功去官向之同游死丧暌隔既不得见即后予游若两王君者风流云散于四方回忆壁间题字日漶没于沙尘石溜渐不可辨识游人且视为陈迹予亦不自知衰老之相寻也已海寜朱人逺以岁之八月游西山命予序所作诗其厯境先后不同而诗之工则与向时同游三子无以别也人逺善游尝自汉江泝荆门入蜀往还数万里猿猱之所栖蛮獠之宅山川险塞靡不登览其视兹山无异部娄而长言咏叹之不置岂非山水之情有独深者欤序其诗告以往事俾思吾防防合之难且使两王君暨潘李闻之知予与人逺暂时相聚之乐也
　　王鹤尹诗序
　　古今门才之盛莫过王氏唐重门第而王氏入相者一十三人明重资格而王氏之中甲科者一千六百四十有六人虽然此世俗之所谓盛未足为王氏夸也惟其姓名列于作者之林而克媕羣雅若司空昶子浑从子沈浑子济从孙述述子坦之坦之子恺忱忱孙度又若丞相导子洽从子羲之洽子珣珉珣子昙首珉子谧羲之子徽之献之肃之子锡锡子僧达僧达子融弟子微逺逺子僧祐昙首子僧绰僧绰子俭俭子暕族孙筠皆累世有集著录于国史于戏斯为盛矣沈约有言开辟以来未有爵位文才相继如王氏之盛者其信矣乎太仓王君鹤尹为文肃公曽孙诸昆羣从多以制举业取科第致位通显而君独澹然于荣利好为山水游诗瓢酒榼肆志娱衍与海内名流继和间倚声度曲识者比之东篱小山无怍也今年春邮所作松巢集属予序之予受而讽诵爱其境生象外意在言表渊然若五达之井百汲而盈科由其才之多故长言之而不能已也太仓才士之薮曩时王元美兄弟以诗名奔走海内标榜同调有五子后五子广五子续五子末五子之目文肃公登第在元美后而元美以兄事之与敬美埒呼为二友方公在储端元美寄诗则云委蛇谈经术竹素良所欣以祭酒归则云两都新赋谁堪续燕饮花下则云文酒竟成吾党事葢以著作相期初不以名位为公重至缑山先生秀才时元美进之四十子之列而曰太原人中龙有子汗必血防跋艺苑塲歘尔电同掣其矜许也至矣百年之久向之先后所谓五子四十子者往往家学凌替独文肃公后仕者盈
　　朝多托文墨之职诗篇流播庶几复覩乌衣雀桁之盛而君以不仕宦好之也笃为之也専宜其诗之独多且工矣筠常论家门谓崔氏雕龙不过父子两三世非有七叶之中人人有集如吾门者考筠所撰文章以一官为一集然官阶之迁擢有数惟山水之厯览无穷君好游筋力尚强健试取平生所厯各为一集当有过于筠之所撰者孰谓今人之不及于古也
　　太守佟公述徳诗序
　　嘉兴在呉越号开元府更为秀州者百余年宋庆元中卒升为府以地则海环其东南具区浸其西北受苕霅诸水分注百川陆有蚕桑麻麦秔稻之利水有菱藕鱼蟹之租行者乘船户外居者织机绞宵中葢终岁勤动而忘其劳也乡之大夫士好读书虽三家之邨必储经籍耻为胥吏罕习武事其俗少隂狡讼者始躁而终柔有辜恩而不滋怨毒故易与为治明之季也游民薄夫农胥吏荣于大夫士武人杂之子衿比丘尼多于蚕织妇侨居者夺土著之利仆讦其主女怼其夫婚姻非其耦且也竒赢之利不逮呉阊十之二三而亩税几与相埒冠婚丧祭燕享效其靡丽惟恐不及民贫而奢苟非课农桑以足本富崇学校以明礼教将见风俗日敝而莫之救已以言为治之要不其难哉沈阳佟公来守斯土化民以诚不亟亟于市徳而在宇下者帖然如赤子之依慈父母焉防上下释奠于庠公亲诣庙下斋宿五鼓既毕衣朝衣正冠束带乐备升阶执爵奉帛于先师而教授钱唐屠君率弟子骏奔襄事裸酒割牲祗祗肃肃数十年所未覩也而又进诸生童子试之拔其尤者资以奉钱蚕月舍于郊劝民织农月造于野劝民耕勤者劳以酒脯公之重民事也至矣夫农桑者国之本计本计修而佐以鱼盐窳果则民可使富学校者士习所出士习端而下及百工商贾则俗可使移奢示之以俭俭示之以礼然则公之为政其知所先务者与于是舆人之颂公者连章累牍屠君防粹其诗成若干巻镂板传之请予为序予闻古之为治者厯三年而政成惟仲尼有以自信谓期月而可然其用鲁鲁人鹥诵之至云投之无戾若是其不易也公下车甫九月尔而邦人之述徳者千舌一口言者心之声此非可以力致者也诗言之矣乐只君子邦家之基序以为得贤则能为家邦立太平之基也良二千石共治天下者也公其始基之矣由是而政教日明则邦家之光由是而言之不足长言之则徳音不已将太平之基上以賛
　　天子之治自我公始予旧史氏也愿操邦国之志特书之
　　张君诗序
　　昔之采风者不遗鄘曹桧而呉楚大邦不见录于輶轩之使后百六十年屈宋唐景楚风代兴若夫吴以延州来季子之知乐子言子之文学宜其有诗而无诗岂非山川清淑之气以时而发后先固不可强邪汉之五噫晋之呉声十曲迨宋而益以新歌三十六当时至为之语曰江南音一唱直千金葢非列国之所能拟矣汴宋南渡莲社之集江湖之编传诵于士林其后顾瑛偶桓徐庸所采大半呉人之作至于北郭十友中呉四杰以能诗雄视一世降而徐迪功颉颃于何李四皇甫借甚七子之前海内之言诗者于呉独盛焉曩予少壮时获交圣野叶氏长孺朱氏孝章金氏寜人顾氏祯起徐氏鹤客陈氏无殊俞氏茂伦顾氏恒与往还酬和而张君善诗予未及知君既没而嗣子某将刻其遗诗属予作序予诵之终巻温柔敦厚孝友之风溢于言表观其唱和知为无殊茂伦之友宜其诗之风格相似也韩退之有言思元宾而不见见元宾之所与则如元宾焉今诸子之作或传或不传而君有子克镌其父遗稾庶几流播日广又安知不有顾瑛偶桓徐庸其人合诸君子之作甄综行之则予之所厚望也已
　　陈叟诗集序
　　诗以言志者也中有欲言纵吾意言之连章累牍而不厌其多无可言则经年逾月置勿作焉也可诗三百有五为嘉为美为规为刺为诲为戒皆出乎人心有不容己于言者言之非有强之者而后言也后世君臣燕游辄命赋诗记事于心本无欲言但迫于制诏为之故其辞多近于强勉若学士大夫用之赠酬饯送则以代仪物而已甚至以之置科目取士限之以韵其所言者初未尝出乎中心所欲而又衡得失于中冀逢迎人之所好以是而称之曰诗未见其可矣故夫作诗者必先纒緜悱恻于中然后寄之吟咏以宣其心志言之工可以示同好垂来世即有未工亦足为怡悦性情之助不以人之爱恶而移不因人之驱使而出则学士大夫或不若布衣之自适游览之顷纵吾意之所如而言之不倦此咏歌之乐至于足之蹈之手之舞之而未己也钱唐陈叟游于燕集舟行所作诗多至百首诵其辞莫不有欣然自得之趣不为风格所限葢言发乎中故志之所至诗亦至焉其视世之驱使而出者逺矣予故序之而语以古诗人之防若此
　　冯君诗序
　　吾于诗而无取乎人之言派也吕伯恭曰诗者人之性情而已吾言其性情人乃引以为流派善诗者不乐居也温李之作派流为西昆试取杨刘诸诗诵之未见其毕肖于温李也黄陈之作派流为江西试取三洪二谢二林诸诗诵之未见其悉合于黄陈也譬诸水然河出乎昆仑虚本白也所渠并千七百一川斯黄矣泉源于马邑本清也流而为桑干跃为卢朐斯浊矣瀑悬乎庐山之北本直也导双石经三峡迤逦入于宫亭之湖斯曲矣派之不同乎源非可区而芋畴之也桐乡冯君好为诗直抒己意见世之言派者辄笑之查田查浦昆弟吾乡之善诗者也称君诗不置予因取而诵之问其所学曰吾何学吾特言吾性情焉尔噫君其可与言诗也已桐乡为县虽小其山有殳史其壤有千金之圩清江贝廷臣之所居西溪鲍仲孚防稽杨防夫之所游衍往往见于题咏三百年来音尘歇矣君起而嗣之不惑于流派之説进而不已必有过于前贤之制述者君纵不言派焉知来者之不以君为派吾老矣尚思见之
　　高户部诗序
　　诗也者非夫人而能为之者也或失则愚矣或失则辟矣虽为之不工也有溺志者矣有奸声感人者矣有狄成涤滥之音作者矣虽工不传也语其难则有终身为之不合者语其易或偶为之而辄工焉予年二十始学为诗起居饮食梦寐惟诗是务六经诸史百氏之説惟诗材是资席研之所施友朋之所讲习未尝须防去诗也高君子修恒与予酬和君不以诗名心知其工者予焉而已及君成进士出知内乡县事迁知安州所宰皆敝攰之地吏牍实烦窃意君无暇为诗矣迨入官户部新城王先生阮亭为侍郎见君所赋诗亟称之君既卒于官其子进士君大立检遗笥得若干首归里镂之于板属予为序昔建昌包宏父尝序戴石屏之诗矣其言曰诗主乎理而石屏自理中得诗尚乎志而石屏自志中来诗贵乎真而石屏自真中发若君之诗实兼有其长人或疑君不数作诗怪其骤为之辄工而不知君之于诗学之也専用力也久宜其为王先生所称世固有一二人言之足信于天下后世者赏音不在多也大立将入都携君刻集以行试更质之王先生庶几以予言弗戾于宏父之序石屏矣
　　沈明府不羁集序
　　吾言吾志之谓诗言之工足以伸吾志言之不工亦不失吾志之所存乃旁有人焉必欲进之古人之域曰诗有格也有式也于是别世代之升降权声律之高下分体制之正变范围之勿使逸出矩矱绳尺之外于古人则合矣是岂吾言志之初心哉且诗亦何常格之有豳之诗不同乎二南郑卫之诗不同乎唐魏周颂简而鲁颂繁大雅多乐而小雅多怨亦各言其志焉而已唐以赋诗取士作者期见收于有司若射之志于彀故于诗有格有式有例有宻防有秘术有主客之图无异揣摹捭阖之学今也不然仕乎
　　朝者赓飏盛际归乎田者歌咏太平既无得失之患存于中而何格式之限此呉江沈明府不羁集之所由作也君壮年举进士出宰西陲不屑治簿书折腰屈膝于大吏遂引归所居背郭渔村蟹舍相望予尝过焉白花红蓼水及于读书之牀而君吟咏不辍久之辑其前后诗稾属予序而传之同好君之诗好盘硬语耻蹈摹仿之迹时而纵横时而渊奥一畅其志之所欲言今海内之士方以南宋杨范陆诸人为师流入纤缛滑利之习君独以涩体孤行其间虽众非之而不顾可谓有志者也
　　刘徳章诗序
　　宛平刘徳章年未三十以廕仕上林苑监丞坐事系狱既而得免徙家易水之上南浮江沔转客燕齐间徳章幼能诗然性嗜饮酒结宾客为之未工也既以罪废遂肆力于是好排硬语不为格律所缚欲成一家之言可谓有志者也以徳章之才谁之不如试以事奚而不可乃甫入仕遽颠蹶是有命焉非人之所能为也且夫懐才而不得毕试见弃于时宜发之于诗其声麤以厉其辞怨而怒今观徳章所作声足乐而不流文足论而不息葢合乎雅颂之防徳章年方刚学日以进必有更遒于今者孟郊之诗曰恶诗皆得官好诗空抱山夫徳章既不屑为恶诗殆无意于得官也已
　　王考功遗集序
　　诗自删后亡其辞六篇惜也南陔白华孝子之诗居其二也既又思之子之获侍庭闱定省之文晨羞夕膳之节丰啬虽殊承志则一斯其言为人之所同二诗虽亡其义可以意得若夫色养有违斯境以人殊由是陟岵则嗟其逺汝坟则迫于近鸨羽悲于下四牡谂于上北山思养四月思祭已为人世可矜之事至于亲亡不得见则天下之惨莫甚于是此蓼莪之痛以为不如死之久也当其已返于家而哀思益甚故曰出则衔恤入则靡至又曰民莫不谷我独不卒此其时尚贪食息以自全哉乃或泥毁瘠而病君子勿为之説以绳当世之执亲丧者嗟乎使蓼莪之孝子作诗之后而死则孔子必不以灭性非之而仍录其诗可信也新城王先生子厎以吏部考功郎中被谪喜溢顔面将归养其亲而母夫人逝先生擗踊而哭水浆不入口三日既归血渍于縿幕之上夜不解绖虮虱尽生葢未练而卒于是乡人私諡之曰节孝先生既没四年其弟户部君阮亭辑其所遗诗文编为若干巻属尊序之先生诗空明超逺初诵之若浅易讽咏数过而防愈深其文条畅芊蔚羽翼经传葢言出乎肺腑而辞无雕绘至告母文三篇哀动顽艳尤卓然可传无疑也彞尊以贫故游四方先舍人之丧逾月而奔未祥而复出舍垩庐而逆旅绳屦要绖仆仆于逵道而靡所止息彞尊之不孝是岂足以序先生之文哉惟是行役而丧其亲所遭之惨则与先生同之有感蓼莪作诗者之义乃因户部君所请论次之如此
　　钟广汉遗诗序
　　秀水朱彞尊序其亡友钟渊映广汉之诗曰呜呼广汉之亡才者释所忌不才者去所怨而予心之悲不自知其然流涕之无已也广汉在吾党年最少所为诗文横絶时人其论駮援据古昔虽老儒钜公莫能难居恒遇人胜己者执礼法甚恭至不如己者或相对终日不与语以是乡曲之士嫉之如雠然如予者去广汉不及逺甚而与之交十年未见其倨祗见其恭也自予归自永嘉广汉已病犹力购文史昼夜编纂期予共注五代史记既而予游大同转客太原广汉遗子书数百言谓五代之主其三皆起晋阳最后刘旻三世固守其地思览其废墟考其遗迹未几游京师出居庸之闗病复作比予至自京师则广汉没已三月其归丧且旬余矣广汉丧既归其平生与广汉无忤者先刻其诗以行予留京师与谭七舍人兄舟石复集其古今诗得二巻较之先刻者去取畧异葢其存者未必皆其称意之作而是集则卓然可传虽忌者怨者见之亦从而称善也呜呼后有作者取广汉之诗诵之其和平醇雅可想见其为人益以信予言之足悲也已




　　曝书亭集巻三十八
　　钦定四库全书
　　曝书亭集巻三十九
　　翰林院检讨朱彞尊撰
　　序【六】
　　钱教谕忘忧草序
　　有升斗之禄足以糊口衣有逢掖出有车入有官舍束修之敬有弟子无法令束湿之苦而有诗书讲习之乐故今之仕者惟司教一官可以适其志焉然月奉既薄或以之僦舍坐客无毡弟子载贽者少则并日而食盖或不给不给则忧忧则其来无方不可断絶虽欲忘之勿能也是有道焉吾惟获吾中心之所求则情为吾移不为境夺衡门之君子亦至贫矣其诗曰泌之洋洋可以乐饥夫饥至于可乐则天下安有不足之境欤西安县儒学教谕海盐钱君之官六年僦舍以居不以苛礼责问业之弟子饎防不继而君充然自得莳百卉于庭种松于盆暇輙赋诗画松石乆而所作日多遂出以示同好名之曰忘忧草属予序之予每见今之富贵利逹者位愈髙禄愈丰则其忧贫也愈甚无他心不游道徳之林则中无眞乐外诱挠之其长戚戚焉宜己钱君居下位不以阨穷自悯而吟咏自适其诗无镂肝鉥肾之苦一畅其所欲言俾诵之者欣然防于心不知忧之何以释而况乎作诗者哉
　　忆雪楼诗集序
　　寳坻王君煐子千耽诗嗜山水尝游田盘之山琳宫梵舍题句殆徧顾不以示人以是都下言诗者或未之及也独青州赵中允秋谷识之秋谷于人少许可其于诗尤不轻以誉人者也既而由刑部郎出知惠州府事至则揽罗浮泉源之胜追和苏学士诸诗于是梁吉士芝五陈处士元孝辈交相评论诸君子者岭南诗人之冠其持议或不同而美君之诗无以异则君诗之工可信已君示予忆雪楼诗若干巻自汉魏六朝唐之初盛中晩下及宋元明人体制靡所不合予每怪世之称诗者习乎唐则谓唐以后书不必读习乎宋则谓唐人不足师一心专事规摹则发乎性情也浅惟夫善诗者畅吾意所欲言为之不已必有出于古人意虑之表者且夫诗也者縁情以为言而可通之于政者也君于蔬果之微不忘其亲山水之游惟氓是恤而又笃于朋友居者思其来来者留之不去懐旧之感溢于言表其用情也挚斯温柔敦厚之教生焉宜乎通之于政而政举施之于民而民乐其恺悌也君属予为序予之言初无异于秋谷及岭外诸君子之言也而原君之所以工则予有独信者尔
　　张趾肇诗序
　　娄县张趾肇别十年矣挐舟小长芦请业于予诵其诗犹操唐人之音不蹈宋元麁厉软熟之习可谓媕羣雅之长者也曩趾肇留国门当日钜公延揽后进好引浮薄之士而趾肇独耻干谒其不遇固宜今复蹑屩而北众方拾苏黄杨陆之余唾而去其菁华或见以为工趾肇仍循唐人之风格毋乃龃龉而难入乎虽然学宋元诗于今日无异琴瑟之专一或为聴者厌弃文之髙下吾自得之吾言之工安知不有赏音其人者李习之有言人之穷逹所遇各有时何独至于贤丈夫而反无其时哉趾肇行乎今户部尚书泽州陈先生左都御史新城王先生其诗未甞不操唐音者试以质之当必有所遇矣
　　成周卜诗集序
　　吾于畿辅友鸡泽殷伯子岳焉伯子之论曰诗言夫志也自唐人以之取士而格而律抽黄俪白专尚比偶之工言志之防微矣故伯子于诗不作近体尤不喜作七言近体人怪之不顾也予覧观唐人惟杜陵香山多作七律然集中所存终不及诸体之半逮苏子瞻陆务观杨廷秀多以斯体见长至郝天挺之鼓吹许中丽之光岳英华专收七律余皆舍而不録其后瞿佑朱绍胡琰之徒踵其故智各事采获古风渐衰宜诗教之日下矣予近録明三百年诗阅集不下四千部集中凡古风多者其诗必工开巻即七言律者其诗必下盖以此自信并以信伯子之言虽矫枉而得其正焉大名成子文昭字周卜相遇虎丘风度之雍容辞气之和雅望而知为王谢崔卢之子姓酒间论诗以不善七律自慙予索其诗诵之则斯体未尝不工特不好焉尔夫人心之动音起而声应之九歌八风七音六律要以为言志之助自四声既画而律诗之韵止取其一五言以试士七言以应制乆而邦国天下悉用之焉而又唱酬之作必次韵以见才所言者志而所尚者韵其于义也何居成子曰然斯则文昭助先生张目者也四月维夏成子告归遂述之以当诗序
　　南湖居士诗序
　　今之诗家大半厌唐人而趋于宋元矣或谓文不如宋诗不如元赤城许廷慎非之以为宋诗非元人所及要亦一偏之见也大都宋人务离唐人以为髙而元人求合唐人以为法究之离者不能终离而合者岂能悉合乎武陵胡子好学博闻其为诗不专师一家用已法神明之兼综乎天寳元和长庆诸体下及苏梅黄陈范陆虞杨离之而愈合可谓能得师者也若其长篇诸诸便便涵以一气长矣而不觉其冗多矣而益见其遒胡子年未三十充之以学不已何难与屈宋唐景嗣响吾知审音者罢歌北风而歌南风矣
　　小方壶存槀序
　　休宁汪晋贤氏徙居梧桐乡营碧巢当吟窝筑华及之堂以燕兄弟賔客建裘杼楼以藏典籍其曰小方壶者郡城东角里之书屋也晋贤少工韵语吾友周布衣青士好论诗毎切劘同学文字为人所憎晋贤特虚己下之不以为忤继又交沈秀才山子均延之賔坐鸡鸣风雨不辍其音海内名士闻声相求舟车接于逵道晋贤出缟纻订侨札之分时名借甚二子既逝晋贤仕为桂林通判调太平迁知郑州事未赴居母忧服除谒选人不果铨归取平生古今体诗裒为一十八巻题曰存稾问序于予予思古来友朋酬和之乐无如元人安阳许氏则有圭塘欸乃集昆山顾氏则有玊山名胜雅集二编吴县徐氏则有金兰集上虞魏氏则有敦交集浦江郑氏则有麟谿集流播至今然仲瑛雅集之外嵗编已诗目曰玊山璞十止传抄一二而已岂若晋贤先后所赋裒而为一汰其沙砾采其菁华丁敬礼有云文之佳恶吾自得之后世谁相知定吾文者杜子美亦云论文笑自知又云得失寸心知晋贤既得之于心审择焉足以自信斯可信于天下也夫
　　顾侠君噉荔集序
　　入闽者语以游武夷噉荔支必曰诺及泝渐江而上多取道于渔梁发舟南浦放溜逹乎无诸之城去武夷也逺荔园开以小暑或不能俟其得遂志者寡也予尝入闽者再一弭楫于江郎山北一自铅山湖口登陆度分水之闗柅车崇安则去武夷三十里而近小舫一艘一日而臻九曲乃信宿冲祐之宫谒徽国公祠登天游观众山罗列其下若秉圭笏然云霞之明晦水木之参覃观乎此胜絶矣既至福州适逢荔支熟时故人知予之好之也率从枫亭邮致又身诣西禅寺树下堆盘恣餐按旧谱品其髙下此二乐者恒识之于心口不能宣也今年春长洲顾孝亷侠君将游乎闽来别予往还四月出道中所作诗百有余首其材也博其志也专如弦在桐拊之而益永如金在冶约之而弥坚予为删五之一劝其镂板以传诸好事者今夫名山之目洞天福地神仙所治本于道书以武夷之胜屈居第一十六恐不能无谬意者山取其深而九曲易尽与然游人免步石梁之滑手援鐡锁之劳三十六津可以逮山游之易莫或过焉诵孝亷诗继之游者必击汰而争前矣集不以武夷名而曰噉荔者纪时也
　　鹊华山人诗集序
　　匠氏营国必先庀其材匪直椅桐梓漆松柏而已虽瘿肿魁瘣勾曲之木亦莫废焉第相其宜以为之用取材之贵夫博也予少而学诗非汉魏六朝三唐人语勿道选材也良以精稍不中绳墨则屏而逺之中年好钞书通籍以后集史馆所储京师学士大夫所藏弆必借録之归田以后钞书愈力暇辄浏览恒资以为诗材于是縁情体物不复若少时之隘惟自喻于心焉防华山人善诗其钞书之癖颇与予同官舍之暇席溷咸为钞书之所山人自歙再徙而莅宁波天一阁藏书具在故所钞书比予更富其取材也愈博宜其诗之雅以醇闳而不肆合宋元来作者之长仍无戾于汉魏六朝三唐人之作也今之言诗者目不闚曹刘之墙足不履潘左陶谢之国顾厌弃唐人以为平熟下取苏黄杨陆之体制而又遗其神明独拾沈滓此犹杭人之结屋伐荻芦以为筄编竹以为簃削板以为防见者幸其成之之速且易一旦燎以火其不化为烟尘土砾者罕矣予故论诗必以取材博者为尚而山人吾臭味也遂书以为序
　　刘介于诗集序
　　郑陈曹桧之风比于大国而吴独无诗言游在孔门以文学着顾未有篇什传者一延州来季子观六代之乐能审其音曲畅其防言之不足而长言之咏叹之遂为千古说诗之祖信夫善诗者莫吴人若也今夫言志之谓诗持其志之谓诗故士必先尚其志而后可与言诗唐人之作中正而和平其变者率能成方迨宋而麁厉噍杀之音起好滥者其志淫燕女者其志溺趋数者其志烦敖辟者其志乔由是被之于声髙者防而下者肆陂者散而险者敛侈者筰而弇者郁斯未可以道古也南渡以后尤延之范致能为杨廷秀所服膺而不入其流派元季髙季廸徐幼文为杨亷夫后进而不惑其裦讥斯善于诗者矣刘君石龄字介于孝子之子以髙才不试于有司销声割迹恒以吟咏自娱多师以为师能反情以和其志顾世之以闻誉标榜者不及焉然吴虽多才莫或先之者也予家吴中四姓之一先世自吴移秀水以吴防分地纪考之县在辟塞之东初非越境洪武造邦亦尝附于直而先太傅为长洲何氏赘壻遗宅近临顿里门西向临河有隙地曰朱衙场吴中故老犹识其处比年侨寓白莲花泾五载酷爱洞庭消夏湾山水之胜风俗之厚思携家以老介于将薄游曷归乎来卜邻于是仿松陵之唱和彼袭羙楚产得附甫里以传矧予族望本自吴者乎度介于之不吾弃也已
　　胡永叔诗序
　　世之论者恒言尼父删诗不録吴楚吴则无闻若楚于二南録南有乔木而江汉存于大雅不可云楚无诗也迨王迹熄列国之诗尽亡惟楚有材屈宋唐景交作是诗之后亡者莫如楚矣自明万歴以来公安袁无学兄弟矫嘉靖七子之弊意主香山睂山降而杨陆其辞与志未大有害也景陵钟氏谭氏从而甚之专以空疎浅薄诡谲是尚便于新学小生操竒觚者不必读书识字斯害有不可言者已于时秦有文天瑞越有王季重闽有蔡敬夫争相效尤变而益下无惑乎世之言诗者以楚相诫矣有人焉生乎楚而不为楚俗所移吾友黄冈杜于皇是也于皇侨居白下者也今楚风既渐返而淳又永叔昆友移家无锡所食者西神之禾所饮者慧泉之水相往还酬和者率吴越大夫卿士宜其诗之不类于楚遗派也虽然学诗者当进于古师三百篇庶近于汉师魏晋乃几于唐未有师宋元而翻合乎羣雅者譬彼泛舟然泝洄者不若泝游之便必欲逆流以上吾知鼓柁之匪易矣书以为序
　　汪司城诗序
　　曩因周布衣青士友汪君晋贤既又识君哲昆周士令弟季青季青方年少结交皆老苍品骘风雅气足夺人嗣是海内称诗者相与订揽环结佩之好予留京师不相见乆比归而季青通籍除北城兵马司指挥尘沙之蓬勃干谒之奔忙判牍之繁冗对簿诘察者率栗果之恶少年黔面之逃丁探丸之宼宄意其无暇作诗人矣而吟咏愈多既而坐吏议归则道途之作益多且工其过吴江盛泽诗云夜灯千匹练秋雨半湖菱匪仅开宋元之窔奥直欲造唐人之堂而哜其胾者也昔襄阳孟六杜子羙称其清诗句句尽堪传而王士源为作传独赏其微云澹河汉疎雨滴梧桐一聫任华倾倒李白则爱海风吹不断江月照还空两句是诗之絶唱正不在多惟赏音者举其一二而全集之堪传作者可无怍矣今之诗家不事博览专以宋杨陆为师庸熟之语令人作恶季青昆友各聚书万巻分贮于楼季青摭韩杜韵语以为诗材正正竒竒各得其所宜其诗之日进于格也已
　　李上舍瓦缶集序
　　同里李上舍秦川出其吟藳问序于小长芦钓鱼师鱼师曰子之以瓦缶名集也何所取诸荅曰淮南子有言穷鄙之社叩盆拊瓴相和而歌自以为乐防取以喻其弇陋云尔鱼师曰谦矣子之自喻也八音之用唯土独寡伊耆氏之鼓尧民之壤乐方失传周官之所展埙焉而已大者谓之嘂外无闻焉若夫缶见于易见于诗见于尔雅王肃云是下民质素之器许慎诠之则云瓦器所以盛酒浆秦人鼓之以节歌盖匪乐之噐而有乐之用焉然坎其击缶宛丘之道载之陈风匪仅秦人鼓之风又云值其鹭翿则不独以之节歌而兼可会舞者已逸诗不云乎君子有酒鄙人鼓缶虽不见好亦不见丑今上舍之诗丽者不恌髙者不抗古诗多于近体五言遒于七言是诚能道古者其风肆好非大雅之材与尝谓诗人之病在亟于见好亟于见好或反形其丑焉上舍务以汉魏六代三唐为师勿堕宋人流派优游涵泳日进不已譬之于缶髺垦薜暴之毕除音声乃出中乎律吕试奏之鹭翿之侧与雅乐奚殊哉
　　王崇安诗序
　　予求友于闗中先后得五人焉富平李因笃子徳三原孙枝蔚豹人泾阳李念兹屺瞻华隂王撰无异郃阳王又旦幼华五人者其诗歌平险或殊然予与论议未尝不合也子徳髙视流軰独兄事予毎过辄坐主人下尝用十六蒸十七登韵赋长律四百言赠予及同入史馆亟上书陈情请归飬其母予饯之慈仁寺挥涕而别二十年来五人相继摧折而予之同调日以孤矣今年冬知崇安县事郃阳王侯琴伯以槐防堂集惠寄发函伸纸诵之格诗近体各有其长当夫冥搜而出泠然以风飒然以雨及其既霁春阳秋月明媚于千花百草之间由其兴防之髙逺不专工字句之末故五人所应有者有之所应无者无之也子徳曩语予曰吾秦周之旧也小雅之材七十四大雅之材三十一非产于周者乎降而秦风于车邻侈车马侍御之好于驷鐡有田狩园囿之乐于小戎无衣美甲兵矛防之备若似乎成周之遗俗一变而为无道之秦不知蒹葭白露之三章其云水一方者盖言洛也所谓伊人则东迁之主也溯洄溯游纒緜悱恻本情深故主之思此延州来季子叹其为夏声焉悉乎哉子徳之善言诗也侯集中之作其原率准五人尤能畅子徳之旨今宰山水之邑昼帘多暇有桥有池娑拖以咏跁跒而书且也去十六洞天一舍而近升天游之观云物之恠竒峦之向背岩泉谷鸟之鸣戛其取材也不穷以絶胜之地毕收之吟巻之中将见耸髙之格日进而不止毋谓秦无人侯其代兴矣夫
　　楝亭诗序
　　杜子美言诗语不惊人死不休韩退之言诗横空盘硬语妥帖力排奡而白傅期于老妪都觧张子厚云致心平易始知诗陆务观云诗到无人爱处工羣贤之论若枘凿之不相入者然其义两是亦就体制分殊尔今之诗家空疎浅薄皆由严仪卿诗有别才匪关学一语啓之天下岂有舍学言诗之理通政司使栋亭曹公吟稾体必生涩语必斩新盖欲抉破籓篱直开古人窔奥当其称意不顾时人之大恠也公于学博综练习掌故胸中具有武库浏览全唐诗派多师以为师宜其日进不已譬诸骝骥騄郭椒丁栎腾山超涧驰骋既熟下而纵送剧骖之区其乐有不可喻者已
　　和鸳鸯湖櫂歌序
　　吾乡旧事吴防分地纪既轶不传而张元成志今亦不可复覩予于甲寅之嵗掎摭遗闻作鸳鸯湖櫂歌百首示同里诸子属而和者仅中表兄谭舟石一人而已舟石取材皆予所未及道故新城王少詹最称之回思往事又十二年矣魏塘曹次典相遇京师复徧和予韵事不必异而辞则必工假令功名之士读之犹深故乡山水之慕矧予之侘傺无聊者乎昔张尧同成嘉禾百咏不闻有和者予之诗既有舟石和于前又有次典继其后安见今人之不古若也次典其锓诸木试以质少詹可哉
　　橡村诗序
　　诗犹夫射也栖鹄于侯有参有干貍以为歩龙首蛇交以为福虽为物不同其志于中则一尔彼其搢三而挟一支左而诎右此夫人而能之也举旌以宫偃旌以商三耦八算负侯而唱获射之必有节也武夫之赳赳有终身射而不知节者矣或留焉或扬焉或出于方焉善射者则异是燕角之弧朔蓬之矢决拾并夹必选其良此犹诗家之取材也六弓四弩八矢之法参均而九和角与干权筋三侔胶三锊丝三邸漆三斞水之以辨其隂阳夹其隂阳以设比设羽设刃此犹诗家之链句也鹄有逺近有髙下则审之在我而已今之言诗者多主于宋黄鲁直吾见其太生陆务观吾见其太缛范致能吾见其弱九僧四灵吾见其拘杨廷秀郑徳源吾见其俚刘潜夫方巨山万里吾见其意之无余而言之太尽此皆不成乎鹄者也尤而效之是何异越人之学逺射参天而发适在五歩之内也乎吾家橡村弟善古今诗其取材必良其链句必极精致陈言务去而夕秀啓焉譬诸射者持弓矢审固动而不括必志于彀诗所云终日射侯而不出正者矣橡村贻书索予序书至是日适观射于市之南遂取以为喻
　　东浦诗钞序
　　朱氏望在沛其后避地丹阳望又在吴居张顾陆三姓之上其于楚则荆门襄阳零陵郴安陆聚族居者多以名位显悔人家潜江以文学着乡里贡入国子监视取功名甚易及留京师五年凡三举乡会试开院日朱氏无一人中式者以悔人之才亦沦落不遇考五行家言若萧氏之宅经郭氏之墓图五姓各有禁忌当其不利悔人文虽工无益也夫士不遇于时则思见称于后世悔人舍帖括而专工于诗宜矣诗之为教与时文异必其不雷同于众人而后可传悔人之诗其初诵之或郁轖而不舒徐而绎之则温厚悱恻皆合乎古人之榘矱使浮薄之气不得接焉以是新城王先生贻上称之郃阳王君幼华又称之宜阳杨公退庵商丘宋公牧仲又称之然则悔人于诗不若时文之蹭蹬不必竢之后世已为羣公之所许又何虑其不传也乎诗言之矣岂无他人不如我同姓悔人归乎东浦之堂愈肆力于古则其诗当更进于是庻几论门才者吾以潜江为望焉
　　腾笑集序
　　竹垞主人少无宦情耕长水之南年五十矣
　　天子下诏征文学之士备顾问著作之选有荐于朝
　　召试体仁阁下
　　天子擢居一等除翰林检讨充明史纂修官故事翰林非进士及第与改庻吉士者不居是职而主人以布衣通籍洵异数矣越二年
　　天子增置日讲记注官则主人亦与焉是秋出典江南省试拜
　　命之日屏客不见将渡江誓于神入闱矢言益厉闻者以为恠迂公事毕地主问遗辄以分故旧携其妻入京师无家具仅载书两大簏而已盗劫其居发所藏止餐钱二千白金不及一镒也明年正月
　　天子召入南书房
　　赐宅景山之北黄瓦门东南居一年名挂弹事吏议当落职
　　天子宥之左谪其官复僦宅宣武门外遣其妻归独处一室庭有藤二本柽栁一株旁帖湖石三五可以坐客赋诗于是酒人稍稍来游或有过而问业者爰出通籍以来所作镂示同好其曰腾笑集者取诸孔稚圭北山移文之语也噫主人以诗文流传湖海四十年一旦致身清美入侍
　　禁近赋命诚非薄矣卒无益于时人方齿冷宜其焚弃笔砚勿复为顾仍为之不已则笑之者亦不已也项平父有言世之人无贵贱皆畏人笑独滑稽者不畏人笑非独不畏且甚欲之然则主人所为毋乃近于滑稽也乎时康熙二十有五年歳在柔兆摄提格月在终寎丁巳朏竹垞主人朱尊自序














　　曝书亭集卷三十九
　　钦定四库全书
　　曝书亭集巻四十
　　翰林院检讨朱彞尊撰
　　序【七】
　　宋院判词序
　　商丘宋之南京也东都盛时由汴水浮舟逹通津门三百里而近车徒之轚互冠盖之络绎妖童光妓自露台瓦市而至乐府之流传朝倚声而夕勾队于照碧堂上盖流风虽逺遗响宜有传者故言词于汴宋若燕函秦庐夫人而能之者也然自金源变而为曲中州言韵者四声乃去其一按以大晟之律吕不能无误生于是土者又必游览四方交友之往来审音于南北清浊之辨用心专一而后可无憾焉理藩院判宋君牧仲倜傥好结客其谈论古今衮衮不倦至为长短句虚懐讨论一字未安辄歴繙古人体制按其声之清浊必尽善乃已故其所作咸可上拟北宋虽东南以词名者或有逊焉不观夫函乎必先为容乃以制革权其上下旅衣之始可无齘至于庐摩防矣又置而摇之使其无蜎炙诸墙以眡其桡之均横而摇之以眡其劲盖专且审如是然后谓之国工则非燕秦夫人之所能善矣君之词殆类是与
　　陈纬云红盐词序
　　宜兴陈其年诗余妙絶天下今之作者虽多莫有过焉者也其弟纬云继之撰红盐词三卷含宫咀商骎骎乎小大迭奏而不失其伦噫盛矣其年与予别二十年往来梁宋间尝再至京师一过长水谓当相见矣竟不值而纬云留滞京师乆予至辄相见极谭燕赠酬之乐因得询其年近时情状三人者坎坷畧相似也方予与其年定交日予未觧作词其年亦未以词鸣不数年而乌丝词出迟之又乆予所作亦渐多然世无好之者独其年兄弟称善人情爱其所近大抵然矣词虽小技昔之通儒钜公往往为之盖有诗所难言者委曲倚之于声其辞愈微而其防益逺善言词者假闺房儿女子之言通之于离骚变雅之义此尤不得志于时者所宜寄情焉耳纬云之词原本花间一洗草堂之习其于京师风土人物之胜咸载集中而予糊口四方多与筝人酒徒相狎情见乎词后之览者且以为快意之作而孰知短衣尘垢栖栖北风雨雪之间其羇愁潦倒未有甚于今日者邪
　　黒蝶斋诗余序
　　词莫善于姜防宗之者张辑卢祖臯史逹祖吴文英蒋防王沂孙张炎周密陈允平张翥杨基皆具防之一体基之后得其门者寡矣其惟吾友沈覃九乎覃九鲜交游故无先逹之誉又所作词不多人或见其一二辄忽之然其黒蝶斋词一卷可谓学姜氏而得其神明者矣白石词凡五卷世已无传传者惟中兴絶妙词选所録仅数十首耳今覃九年方壮为之日乆其篇章必数倍于姜氏尽出以示人人未有不好之者序其端窃自喜属和之有人并以见予赏音之独早也
　　蒋京少梧月词序
　　宜兴山有小兰大兰碧云紫云之峰白鹤之洞泽有荆阳罨画百渎之水茶樯酒幔与朱藤翠竹交映陶旊之器走他县自昔逺骛之流咸思栖伏杜牧之留营水榭苏子瞻思种橘三百本买田以居岂非林麓之胜有发人吟咏性情者与彛尊家长水四望无山滥泉飞瀑之音不入于耳近宅田硗遇嵗旱辄不登比年客白下思入茅山为道士著书以老愿未果翻防柴车入京师风尘蓬勃懐山水之乐盖有梦寐不能释者吾友陈其年偕里人蒋京少访予僧舍其年别乆出其词多至三千余而京少所刻梧月词凡二百四十余阕秾而不靡直而不俚婉曲而不晦庶几可嗣古人之逸响京少年甫二十耳为之不已必至于三千无疑也当牧之子瞻时不闻阳羡有賔朋之娯犹思卜筑于是假令遇才若二子者唱酬和荅于其间则其移家之谋更不俟终日焉可信也京少归为我度百亩之田隂崖可植藤竹阳坡可以种橘开门山可望沿溪舟可挐游可以亭憇可以阁茶有铫而羮有勺三弦之筝防髻之伎相与按四声二十八调于酒边花外京少其许我乎河氷待泮放溜而南姑置茅山道士勿为己
　　紫云词序
　　词者诗之余然其流既分不可复合有以乐章语入诗者人交讪之矣虽然良医之主药藏金石草木燥湿寒热之宜采营各别而后处方合散不乱其部要其术则一而已自唐以后工诗者毎兼工于词宋之元老若韩范司马理学若朱仲晦真希元亦皆为之由是乐章卷帙几与诗争冨昌黎子曰懽愉之言难工愁苦之言易好斯亦善言诗矣至于词或不然大都懽愉之辞工者十九而言愁苦者十一焉耳故诗际兵戈俶扰流离琐尾而作者愈工词则宜于宴嬉逸乐以歌咏太平此学士大夫并存焉而不废也晋江丁君雁水以按察司佥事分廵贑南道构甓园于官廨且于层波之阁八景之台携賔客倚声酬和所成紫云词流播南北盖兼宋元人之长将与诗并传无疑已贑州控百粤三楚七闽之隘曩时兵戈未息士之栖于山泽者见之吟卷毎多幽忧凄戾之音海内言诗者称焉今则兵戈尽偃又得君抚循而煦育之诵其乐章有歌咏太平之乐孰谓词之可偏废与于是其友朱彞尊审定焉而书其言以为序
　　柯寓匏振雅堂词序
　　宋元诗人无不兼工乐章者明之初亦然自李献吉论诗谓唐以后书可勿读唐以后事可勿使学者笃信其说见宋人诗集辄屏置不观诗既屏置词亦在所勿道焦氏编经籍志其于二氏百家搜采勿遗独乐章不见録宜作者之日寥寥矣崇祯之季江左渐有工之者吾乡魏塘诸子和之前軰曹学士子顾雄视其间守其派者无异豫章诗人之宗涪翁也柯子寓匏学士馆甥其于词盖幼而习焉既而助予编次宋元人之词又同周布衣青士博采词人体制探其源流为乐章考索一书其用心也勤其倚声也敏其于诗也兼工而日进于作者殆习伏众神而臻于巧者与往岁在戊午寓匏兄弟与予同以荐留京师明年二月以父丧去又二年访予江南遇于燕子矶又二年至京师毎见辄出其词槀久而盈卷乃雕刻行之今之工于词者大都昔曽与学士游读寓匏词当有以山抺微云女壻见目者然而寓匏之词之派之工不必尽合乎学士盖由取材于宋元之人者多也
　　孟彦林词序
　　宋以词名家者浙东西为多钱唐之周邦彦孙惟信张炎仇逺秀州之吕渭老吴兴之张先此浙西之最著者也三衢之毛滂天台之左誉永嘉之卢祖臯东阳之黄机四明之吴文英陈允平皆以词名浙东而越州才尤盛陆游髙观国尹焕倚声于前王沂孙軰继和于后今所传乐府补题大都越人制作也自元以后词人之赋合乎古者盖寡三十年来作者奋起浙之西家嫺而戸习顾渐江以东鲜好之者防稽孟彦林访予京师出所着浣花词凡五百余阕其好之也笃其为之也勤宜其多且工也词虽小道为之亦有术矣去花庵草堂之陈言不为所役俾滓窳涤濯以孤技自防于流俗绮靡矣而不戾乎情镂琢矣而不伤夫气夫然后足与古人方驾焉彦林归矣为之不辍其辞必愈工他日相见当更序之
　　鱼计庄词序
　　曩予与同里李十九武曽论词于京师之南泉僧舍谓小令宜师北宋慢词宜师南宋武曽深然予言是时僧舍所作颇多钱唐龚蘅圃遂以吾两人所着刻入浙西六家词夫浙之词岂得以六家限哉十年以来其年容若畟园相继奄逝同调日寡偶一间作亦不能如向者之专且勤矣休宁戴生锜侨居长水从予游其为词务去陈言谢朝华而啓夕秀盖兼夫南北宋而擅塲者也在昔鄱阳姜石帚张东泽弁阳周草牎西秦张玉田咸非浙产然言浙词者必称焉是则浙词之盛亦由侨居者为之助犹夫豫章诗派不必皆江西人亦取其同调焉尔矣
　　水村琴趣序
　　凝土以为器有虞氏尚之矣至周而陶旊有工曰甗曰盆曰甑曰鬲曰庾曰簋中县中膊辨及髺垦薜暴之微宜其废鼐鼎以利其用然必歴千年而柴汝官哥定始行焉刋石以为碑夏后氏先之矣至周而岐阳有鼓至汉而鸿都有经宜其推石而镌之木然必俟张参书壁之后又乆而镂板方兴焉其于文也亦然南风之诗五子之歌此长短句之所由昉也汉铙歌郊祀之章其体尚质迨晋宋齐梁江南采菱诸调去填词一间尔诗不即变为词殆时未至焉既而萌于唐流演于十国盛于宋予尝持论谓小令当法汴京以前慢词则取诸南渡锡山顾典籍不以为然也魏塘魏孝防独信予说频与予唱和词成掩其名示人见者或疑予所作予既归田考经义存亡着为一书不复倚声按谱而孝防好之不倦所填词日多里之人疲于传写乃刋行之水村者孝亷之居因以为字元赵子昂氏尝为钱处士以水墨写为图者也琴趣者取诸涪翁词集名也夫词自宋元以后明三百年无擅塲者排之以硬语毎与调乖窜之以新腔难与谱合至于崇祯之末始具其体今则家有其集盖时至而风防使然特工如孝防者不可多得然则孝防之词力追南渡作者虽由其才亦遇其时夫然而后工也孝亷将为岭表之游豆防之花桄榔之树蕉耶扶荔之果青鸡白鹇孔翠之鸟蝴蝶之茧凡以资琴趣材者一惟孝亷驱使之予耄矣君归尚思歌以侑酒
　　羣雅集序
　　用长短句制乐府歌辞由汉迄南北朝皆然唐初以诗被乐填词入调则自开元天寳始逮五代十国作者渐多遗有花间尊前家宴等集宋之初太宗洞晓音律制大小曲及因旧曲造新声施之教坊舞队曲凡三百九十又琵琶一噐有八十四调仁宗于禁中度曲时则有若栁永徽宗以大晟名乐时则有若周邦彦曹组辛次膺万俟雅言皆明于宫调无相夺伦者也洎乎南渡家各有词虽道学如朱仲晦真希元亦能倚声中律吕而姜防审音尤精终宋之世乐章大备四声二十八调多至千余曲有引有序有令有慢有近有犯有赚有歌头有促拍有摊破有摘遍有大遍有小遍有转踏有转调有増减字有偷声惟因刘昺所编宴乐新书失传而八十四调图谱不见于世虽有歌师板师无从知当日之琴趣箫篴谱矣姚江楼上舍俨若工于词曩留京师辑词鹄一书业开雕搨行既而悔之告于予曰诗变而为词词变而为曲歴世久逺声律之分合均奏之髙下音节之缓急过度既不得尽知至若作者才思之浅深初不系文字之多寡顾世之作谱者类从归字謡铢累寸积及于莺啼序而止中有调名则一而字之长短分殊安能各得其所莫如论宫调之可知者叙于前余以时代先后为次序斯世运之升降可以观焉予曰防哉子之言词乎上舍请易书名予名之曰羣雅集盖昔贤论词必出于雅正是故曽慥録雅词鲖阳居士辑复雅也谱既成以段安节乐府杂録王灼碧鸡漫志及宋元髙丽诸史所载调存词佚者具载之并以张炎沈伯时乐府指迷冠于卷首学者覩此何异过涉大水之获舟梁焉是为序
　　髙侍讲扈从东廵日録序
　　翰林院侍讲钱唐髙君以康熙二十一年春扈从天子东廵告成功于
　　三陵归成日録二卷其友朱彞尊受而读之作而曰古者君出史载笔士载言盖必有文学之臣从周之搜于岐阳也时则有若史籀为之诗汉之狩于方岳也时则有若班固有若崔骃有若马融为之颂不惟是也昔惟叔之寳鬲鼎铭曰唯叔从王南征叔邦父之簠铭曰用征用行用从君王凡获与扈从者至铭之彞器以永厥世期以铺扬盛美于无穷自古然矣君侍
　　禁闼久亲见
　　圣天子命将四出诛鉏不庭授方畧于万里之外宵衣晩膳不自暇逸君亦未尝息偃休沐一旦弛威弧戢天戈疆宇悉定辰旗星防有事
　　山陵从容豹尾之后赓
　　天章荅顾问惟君日侍左右君之遇荣矣虽然逾山海而北极乎松花之江荒涂深淖车溓而马瘏羽林材武之士盖有不胜疲乏者君以一书生执鞭靮日夜随侍帐殿不少后又以余力拜飏赋咏考山川之阨塞览战争之迹访金源宫阙所在证以旧史至残碑断碣靡不摩挲读之非有倍万人之才者能之乎
　　天子命君侍从允为得人君之所记方之古铭诗可无怍矣
　　刘氏族谱序
　　姓以别生分类也顾后世乃反合之合之自汉赐娄敬项伯为刘氏始自汉以后帝王将相惟刘氏为独多斯縁附者日众而谱系益繁其最著者七房彭城尉氏临淮南阳广平丹阳南华而北魏凌江将军之后由襄平徙河南者不与焉谱刘氏者有汉氏帝王谱宋谱余若几若晏若舆若沆若复礼各着有宗谱虽不尽传隋唐以前所重者门望大率皆逺引往牒尊之为祖源逺则支易棼族繁则难合于九族则忽之于所不可知者强附而亲之惑已辽阳刘氏其先传自太保秉忠之后至正末有讳显者仕为通州安抚司副使洪武中授都指挥佥事封明威将军予世袭其子通以军功进指挥使封懐逺将军赐鐡券免三死作镇开原世居东宁衞惜木城十一传而徙大兴裔孙某忼慨有志行述其先人之训撰族谱上下卷自明威将军始谱系坟墓灼然可信京师士大夫见者莫不嘉叹盖本支近斯宗族易敦家诫约斯子孙可守某之为是书岂惟传之于家殆吾党所宜效法者也
　　姚氏族谱序
　　吾乡族望在宋有吕氏钱氏朱氏沈氏鲁氏衞氏常氏焦氏莫氏娄氏终宋之世以科名显以家法传莫若闻人氏闻人氏族谱一册先君购而藏之约二百翻朝之诰勅家之诗文略备其逺裔请借録匿不肯还是书遂失见于至元嘉禾志者仅登科一十二人而已姚氏在吾乡有讳倬者登大观三年贾安宅榜进士明之初曰瑄以尚书中洪武庚午举人仕为监察御史死建文之难曰绶以书画诗知名于时曰谟仕至吏部左侍郎兼翰林院学士赠礼部尚书其弟谊精音律撰乐府统宗所称青莲居士者也余若文若俊若鹏若汝舟若体信皆中甲科若文通若凤若篚若□若楫皆中乙科然其家世或显或隠未详其流派万歴初光禄大夫柱国太子太傅工部尚书善长公登先文恪公榜进士由行人改御史廵视长芦盐课按山东河南回翔京尹卿士歴今官年七十余致政归九十一而终是时诸姚半消歇而公之族日大公之孙澣北若乃撰有家乗刋行又五十年其子姓愈繁衍于是公从孙澍我士复为纂辑成书而属予为序忆予八龄时犹及见公公时尚健步里居乐善好施病者给以药寒者给以衣死者给以棺槥今所传菉竹堂医方皆公手自抄又尝注律以律文简而易晦乃用小字释其下顺治初颁行大清律实依公所注本也先文恪公赐第日嘉兴同榜九人姚氏与吾家独敦丗好两姓互为婚姻而我士又予友壻也方予避兵练浦我士实与予共学其为人愿而谨不苟訾笑克持其家教三子读书又经理先世墓田以供祭祀而又奠系世族坟墓别昭穆贤者表其徳不肖者没其名俾览者忠厚悱恻之念油然而生庶几为法于乡党比于宋闻人氏也已
　　云氏族谱序
　　氏族之紊古病其分而今病其合一范也虞夏殷周异焉一桂也昋炅炔殊焉在下者得以私意纷更而上之人复以好恶变易宜其若棼丝之难理而卒易辨者则以官有簿状选举者可攷也家有谱系婚姻者有别也自簿状既废附势者以异派为同宗而亡国之裔诡姓氏以逺祸每择其最著者彼夫张王刘李赵氏族半天下岂果其枝叶独蕃与盖混而合者众矣此其谱系之传多不可尽信惟姓之希者通谱亦鲜其人序而为谱足以征信于世然或生长广邑大都往往舍己趋附去鱼而为郑去胡而为令狐稽之又难也云氏之族有三其一出缙云氏而悉云宥连魏孝文帝皆改从云文昌之云祖元行省参政从龙其子緫管海居于菟湾累丗谱系可攷裔孙生贠某集以为谱致书万里请为序呜呼氏族之紊久矣以唐之盛撰述衣冠房从齿序者不下数十家而国姓迄无定论元和姓纂作自林寳而不知己姓所由来若是其难也某生海外僻左之乡乃能攷据姓源所自有条而不紊其可征信矣夫
　　李氏族谱序
　　李氏望陇西其次赵郡陇西之系兴唐本支日蕃定着房三十有九而赵郡亦有南东西三祖之别定着六房族最大出张王刘赵之上太白诗云我李百万叶柯条徧中州其言大而非夸者邪梅防李氏其先有千四提举者元至正中自江隂州徙嘉兴六世之后始有仕宦登甲乙科者相继位虽不大显而一门羣从多有诗笔流传至吾友武曽才名为
　　天子所知征诣阙下归与兄绳逺斯年弟符分虎谭艺一时言诗者称三李焉既而取科名登仕版者踵接李氏之门才且日盛佥谓不可无谱于是斯年讨论芟综之支分派别于得姓之根源族数之逺近爵位之崇卑坟墓之阡原宗庶之继嗣妻妾之外氏适女之出处莫不一一详书之凡七卷古者睦族之道必先修谱以聮之是以有小史以奠系世有族师以书其孝弟睦婣有学者惟宗族之序明夫然故不善者同恶而无所比善者同好而无所蔽使之相保相爱各安本俗咸期于徳行道艺之归此百世之计也今之治家者惟生产是营其于睦族之典或弃而不省谱牒之不明长幼尊卑乖其分至相凌相诟侪于路人先王维世持民之道衰矣夫天下之俗固非一家之所能变然易称一正家而国定使有家者咸克明其谱牒礼文之相纠酒食之相洽有无之相通毋挟富而轹其贫毋先疏而后其亲庶几可以收族人之心长保其室家而不乖乎先王以族教安之义矣若李氏之谱有伦有要有条不紊后之君子其可以取则者欤
　　商丘宋氏家乗序
　　夹漈郑樵志氏族以国为氏者二百三十有三宋之先殷王元子名列三恪诗所云有客有客亦白其马者也其都商丘本陶唐火正阏伯之壤是曰大辰之墟厥后望在西河广平炖煌扶风利人而商丘之族防古之三坟尚存服先畴守桮棬至今犹保阏伯之故土姓源之逺莫之与京以视过江之王谢袁萧吴之朱张顾陆山东之王崔卢郑关西之韦裴柳薛杨杜皆其后焉者矣谱系之学源于世本由晋以降或撰家传或撰家纪或撰世传或撰序训或撰家世编用扬其先世之徳善功烈斯则孝子慈孙之用心补邦国之志所未备俾先正之旧典时式长以不坠别亲疎族坟墓序婚姻一书成而众善备焉都察院右副都御史宋公填抚大江左右一十七年国奢示之以俭事烦行之以简月要岁防久而案无留牍
　　天子嘉公清徳倚毗日隆公精白一心益以澹泊自持公府无事恒与賔客参考典籍扬扢风雅审定图书又有余力撰家乗若干巻予受而观之不书逺祖而书近代先王言而后国史终以文翰其述庄敏文康二公遗行辞简而事详合乎古传纪之体维宋氏门才日盛公之诸公子一官侍从一列藩屏一登贤书诸孙咸自奋功名之路公族之蕃衍何福不除继自今论宋氏之望不于西河广平而在商丘斯其为微子世家百世不迁之宗也夫
　　具区徐氏族谱序
　　徐氏之望十有北祖焉有南祖焉居吴洞庭之西山者背缥缈之临销夏之湾岩可以耕泽可以渔枫林橘田墙屋相望自元泰定间国子正字澄生子圻官平江学正爱山水之胜因卜居焉久而析为东西二房或移家湖州或居常熟或徙沔阳华容湘潭要皆祖正字明宣徳二年府学生善始撰家谱陈尚书山为作序其后诸生谅欲重缉之未果也上舍惇复从予学今年三月朔以赤马船载予渡太湖登角头于时棃花盛开迤逦二十里如积雪下上以绯桃縁之偕行者叹殊絶既而檥船于湾投上舍之故居村民散处或八九家或五六家或四三家庶人在官者无有也质库罔利者无有也垂白之叟未尝至讼庭少年不谙博塞之戏歌板之音女子足不逾门枢其风俗淳朴乃与府治相反而徐氏一门羣从布衣紃履见客恂恂然处士三级出其所撰族谱有要有伦可征可信其或一本而分支出乡而死徙宁略不详洵愼之至矣予家距洞庭祗百有余里风便一日可达顾年逾七十始津逮焉信夫胜游之难也今海宇太平人皆懐其故土然游人过此末有不生避地之想者矧予览观四方习俗之靡日甚念风土清嘉莫兹山若安得从徐氏结比邻以终老即寄居庑下所忻慕焉书以序其端








　　曝书亭集巻四十
　　钦定四库全书
　　曝书亭集卷四十一
　　翰林院检讨朱彞尊撰
　　序【八】
　　送汤潜庵先生廵抚江南序
　　统百城之吏而表率之画圻广则闻见难以悉周然则曷以劝曷以惩曷以化民成俗此其道不外察吏而已大江之南职四民之业者十仅得五而游民居其半焉安歌便舞褕衣甘食山遨而水嬉经过者指为繁华佳丽之地不知四民敝攰有穅不充者逋赋之日増宼宄之窃发有司不自救其过何能善其俗顾察吏者束于令甲举其合格者不必尽贤贤者又不得举或贤而当劾者有焉故曩之为督抚者举措一不当民心涣而不能骤合若是其难哉使居是职者却赂遗谢賔客躬亲判牍正己以率其属斯亦可矣然贤士大夫忠告之不闻小民疾苦之未悉不得不以耳目寄之属吏夫以士民之所陈或有未足尽信者矧属吏之爱憎乎以此守官可也将以劝惩其下化民成俗则必有道焉内阁学士兼礼部侍郎睢州汤先生以讲幄侍从受知天子特简廵抚江南先生之学最醇而不事异同之辨先生之节最清而不为崭絶之行信义之有根而徳之有源者已吾知先生为政遇下以仁则赂遗必不至接贤士大夫以礼而广其询谋则賔客不必谢刑平其冤者而归于简也害去其甚者而不用亟也夫条教不烦则移俗也易察吏有术则民心举安吾特言其麁者若先生之学盖挹之而不穷施之而各有当也于其行规以言先生其何以处我
　　送周郎中还琴山序
　　山阴周君官郎署十年七闽之乱奉
　　天子诏冒锋镝行万里执词不屈拘别馆卒不辱命而还持父丧除服补官京师人或讦大臣子壻辞连君君不置辨遂挂吏议落职将归朝之大夫士靡不叹息各赋诗赠行惜其平生不苟訾笑而以言获谴也古昔贤人见逐能文之士或代写其心志所欲言被之声诗乐府所传放歌行是也三代人才之盛莫过周宣王时内则虢文公樊仲山甫张仲尹吉甫外则申伯韩侯蹶父召虎方叔皇父程伯休父一贤人去国若无所损益而诗人之赋白驹一曰以永今朝再曰以永今夕当其未去思絷维其驹食以苖藿而不惜及其既去则冀其贲然来思冀其来而不得则曰无金玉尔音其萦思之切若是其谴绻也君今归乎琴山之麓江可以钓林可以游窟山宅水之楼依竹之堂可以寄傲殆诗之所云逸豫者非欤虽然君年才五十齿髪未衰
　　天子知君久终且见用必不滞于空谷宜诸朝士交望其来匪止效放歌以代写君之心志而已
　　送汪检讨使琉球序
　　古之儒者诵诗执礼非徒学为仕达邦国之政而已必以使于四方不能专对为虑故皇皇者华四牡所以劳使臣之诗于乡饮酒则歌焉于燕饮则歌焉君以此勗其臣父兄以此教其子弟惟不辱君命始谓之士而君将有大问则与卿图事择其可使者既谋其人然后命之戒宰夫官具问所宜赍夕币乃行其或聘而误主君勿亲飨食以媿厉之盖使臣之重若是然则使絶域者得与可为将相同科夫岂过防康熙二十有一年春有诏命公卿择廷臣之可使琉球者众以翰林院检讨江都汪君对
　　天子曰俞命既下君诣
　　阙上言七事其一谓迩者方颁
　　御书于封疆大吏宜并及海外属国礼部以无故事持不可
　　天子复集公卿议于廷终允君所请秋八月
　　亲洒宸翰缥囊钿函俾君赍以往盖尝稽之宋端拱咸平祥符之际其于西夏高丽交阯咸出御书赐焉是役也
　　天子命使必咨于廷君请于朝必言所宜赍者可谓合乎古而从其宜矣吾闻琉球自隋始通道至唐无闻载诸宋元史者略焉不详明之初析而为三其后山南山北复合于中山为一其所以分合之故中土之士多不能言之君史官也职修明史记宜考其本末归上诸史馆是则吾党私心属望于君者虽然驰驱而咨诹询度其亦使者所有事欤于其别序以送之且作歌以道行迈之光华焉歌曰
　　君之选兮彤庭鹤斯立兮鸾斯停乃上言兮七事帝心用嘉兮特可其四
　　宸藻兮秀霄虎卧兮龙跳受书兮北阙载旜兮东郊八驺兮道左摇三旌兮婀娜白泽袍兮猩茵邮签便兮娱亲截江流兮逾浙诞登舻兮闽越仰瞻兮天星无分野兮可经旁睇兮三老指一髪兮彭湖岛岛之树兮青青鸟了帅兮纷来迎小大兮奉酒跪防膝兮搓两手陈宝章兮殿中祝
　　皇帝兮万夀神灵兮天妃媵蛱蝶兮黄衣微飇兮七日景南至兮送君归数归年兮甲子春载阳兮来止帝益眷兮信臣被新渥兮今始
　　送张检讨还郁洲山序
　　郁洲在东海中相传山自苍梧徙此上多炎方草木仙士石室存焉崔琰述初赋所云吾夕济于郁洲者也翰林院检讨山阳张君以上疏谪官归将徙宅于洲之上行有日矣惜君之去者咸赋诗为别或谓翰林非言事之官郁洲非可居之地君所为近于好异君之言曰郁洲者吾先子考功恒思卜筑于是而未果也吾居焉以成先子之志云尔朱彛尊曰予尝好游道出淮阴者数矣其初过之植柳盈隄水下于隄三尺再过之则隄与水平又过之则水泛滥隄上聚土以为防久之如堵墙焉背郭之氓面墙而市不知墙外之皆水也城居者不知湖流之髙于雉堞也予经过惴惴焉去之惟恐不速噫淮堰之筑千年矣其幸而不溃者天也微君之言固将劝君徙宅焉诗有之矣适彼乐土爰得我所夫郁洲非淮海之乐土欤抑闻之家之始造也匪特营祭器养器而已其度幽宅也无有后艰则可郁洲之山后磊前磊延广八百里可度幽宅者不少也乐哉斯丘考功先生所欲葬焉夫水潦而改葬者古也去危而即安者人情也申之以忠告者朋友之道也君曰然吾还当聚族而谋诸遂书以为序
　　送悔人宰石泉诗序
　　吾宗悔人负拔俗之才十试有司不遇以贡士谒选得龙南之石泉县由防通河越黄河清淮溯江以上八千里而遥道步力不能具舟楫遂访故人于吴又不值则大困然不以介意琴歌酒防吟咏自得吴中旧交乐其旷达也争赋诗赠行而予为之序思夫士君子得百里之地宰之亦视其才何如耳岂悉限于地哉考唐制别县为六曰望曰赤曰紧曰上中下迨乎明验身言书判亦以上中下分授初仕者今则比而同之文选郎置签于筒听人掣之天安门外似出乎至公矣然文人才命恒两相妨石泉荒逺之地宜为悔人所掣也虽然今之所谓善地者乡曲之近物产之羙赋额之多戸口之庶置邮之便如是而已究之乡曲近则应接烦物产美则征求众赋额多则簿书积戸口庶则狱讼滋置邮便则折腰屈膝仆仆伺候于道左以有用之岁月徒结上官之懽民未受吾惠而书生之意气尽矣石泉之为县事简而俗淳民吾子也士吾门生也山水吾朋友也布可以衣药可以服食何妥之所治赵防李白杜甫之所游有著书览古之娱而无冻馁之患安见集于枯者之不胜夫菀邪今
　　天子留心民事一命之吏有荐于
　　朝辄移试繁剧之地悔人广交游岂无荐其名者予翻为悔人虑之不若安居石泉之为愉快也
　　赠顾铭序
　　写真之肖者自闽中曽鲸外吾得四人焉钱唐谢彬华亭沈韶山阴徐易海盐张逺往予尽识之今此四人者皆已老矣昔唐之丹青首曹将军霸杜甫赠之诗有曰必逢佳士亦写真其老也干戈漂泊至寻常行路之人皆貌之夫岂得已哉乡人顾子兼师乎谢氏沈氏挟艺以游于京师与予相遇于天津为予写影惟肖由吾乡至天津舟车之程潆纡三千里自吴楚齐鲁以达于燕其间相遇之人何限而顾子独肯貌予其不以寻常行路之人视予可知也今海内画手类师曽氏向之所游四人者学曽氏而有得焉者也方其未得若有所胶于中而不释及其既得于心若飞鸟之过目其形之去我愈疾而神愈全矣盖吾之所闻于四人者如此顾子试由吾说而绎焉其何必不如曽鲸氏哉
　　赠笔工钱叟序
　　砚得一可以一生墨得一可以一岁故惟笔工为难吾尝诵黄鲁直之言而是之不惟尔也羽阳铜雀香姜之瓦先吾数千岁陶之墨之寿亦百年为之者不期同时足为吾用至于笔其人必与吾书法相习缓急肥瘠先入其意中然后拔颖斩干纵吾腕之所如而无憾故必熟识其人而后可工之择豪匪一羊鼠之防山鸡雀雉丰狐虎仆猩猩防蛉狸獭麝鸭马鹿之毛各呈其能自宣城诸葛氏以散卓得名苏子瞻亟称之而弋阳李展舒城张真嘉阳严永钱唐程奕歴阳柳材广陵吴政呉说以及侍其瑛张通郎竒呉无至徐偃张耕老之徒往往因苏黄诸君子之言垂名于后洵夫一技之善有深入人心而不可没焉者已归安近多笔工钱叟所制羊毛笔最为得法予识叟且二十年每出游辄槖置叟笔百余自随恒恐其尽持以作字蕴借之妙不知有笔在吾手中而法度生焉至易以西北人及他工所为则心不相谋豪与手拒为笔所役不胜狞劣之苦无他拔颖斩干之失其宜其人又不与吾书法相习故也若叟庶几可进乎古笔工之列矣昔子瞻还自海外用诸葛氏笔至于惊叹以为北归喜事又言往还中呉说以笔工独耐久予之赠叟以言岂惟叹其一技之善殆亦犹苏子之于说也夫
　　赠汪叟序
　　汤武周孔古之大圣人也而嵇康非之薄之韩愈之文至矣而刘昫讪之天下以为贤一乡之人曰否听者从而疑之矣同调以为工异乎巳者以为拙昧者从而信之矣是则毁誉之至无定者末世之文行也因思艺事之微有一定而不可淆者宜莫如弈方其胜败决乎前某也一品某也二三品较然论定有非毁誉之所能移既极其诣则其人虽吾所恶但可诟及其人终不得诟其艺之未至孔子曰不有博弈者乎为之犹贤乎已故夫奕虽小数亦有可学者焉然艺之至者恒仅专心于是未暇究文章道徳之业则士君子虽与游未尝不厌薄之噫使其言行之际一如学弈者之心而审其得失焉不可因其人而益重其艺乎歙人汪叟善弈者第一品观其貌睟然可亲察其言蔼然可听所为小诗详雅而中律出其写真画卷当世之钜公才士莫不嘉奬若出一口将不特以艺重者欤予尝疾丗之伪为君子而勦说以为文者思力反之于古而毁者之中予虽好予者不能夺也辄悼平生知己未若叟所遇之多复自笑不能学进乎奕徒以无定之毁誉听之习俗爱憎之口而已题其卷遂因所感以告之
　　黄征君夀序
　　康熙十九年监修明史昆山徐公立斋举梨洲黄先生入史馆编纂先生辞不赴以经义教授乡里聚书万巻从游弟子数百人岁在己巳八月先生县弧之辰年八十矣其子百家游学京师请予文归为先生夀先生长予且二十年予童穉时即知先生名方忠端公与六君子同时为魏忠贤所害思陵即阼先生诣阙讼寃手鐡椎椎许显纯又揕崔呈秀之胸拔其防归而焚之告于忠端公墓勇哉先生之复父讐也既而偕两弟读书谭艺合名士衿契转徙兵戈俶扰之中不忤俗以为髙不妄交以干祸先生之明哲又有不可及者回思曩昔讼冤之日除恶难于拔山迨忠贤虽僇而其党散处四方洎乎南渡若厝火之复灼盖至十余年以来始消歇无复存者而先生犹康彊无恙忠端公特祠春秋膢腊率子姓奉祀目击其先公之大节具书于国史先生之心足以自慰于介夀日宜浮一大瓟者也予之出有愧于先生顾性好聚书传钞不辍则与先生有瓷芥之合明年归矣将访先生之居而借书焉百家其述予言冀先生之不我拒也
　　刘髙士夀序
　　于越古多志节之士逮宋之季髙尚其事者益多篁墩程氏撰宋遗民録书其什一而已以予所闻唐珏玉潜而外如王沂孙圣与王易简理得练恕可行之皆是也明之初王冕元章杨维桢廉夫张宪思防咸蜚遯离俗志不可夺外若刘涣之子绩绩子师邵罗纮之子周周子颀则丗有隠徳尤所难已自是而后越中隠君子偻指难数最髙者二人余宝应若水刘舍人伯绳一耕于山一栖于市不与世接热官就见之者遁入牀帷中披其帷则从后出两君行谊略同而刘君为念台先生子先生就义之后闭戸辑其遗书孜孜不倦忆庚子冬予偕南昌王猷定访之蕺山下入其门无门焉者升其堂阶草不除堂之左列先生顺天府尹时头踏垂苏半脱然尚存主人前揖年未艾顔色枯槁问先生遗书出三礼草稾见示明年再访之不复得见矣当天啓中逆奄用事流毒缙绅余姚白安黄公被逮念台先生送之行临别订婚姻之约时两家各未有孙也既而刘君得子是为愓庵髙士黄征君太冲得女为髙士之配黄孺人髙士继前人之志絶意功名肆力于诗古文攷次祖父所撰礼书以世儒偏用小戴记废大戴记不録此非通论乃附入焉博采诸家之说折衷归于至当辑成正集一十四卷分集四巻而两世未就之书得传晩又作吾屯子微言内外二编阐明性理经术之防于是髙士年七十矣予交征君子主一言髙士有子蕺香力学有文行因延以诲穉孙恒述过庭时家诫蕺香虽贫乎能尽洁白之养辛巳涂月归夀其亲由是东南名士咸歌诗介雅而予为之序
　　朱翁六十寿序
　　愚闻之矣古有养老之礼无献寿之文当其时若生子书于闾史闾献诸州州献诸伯伯命藏诸州府闾胥岁时数其众寡辨其施舍以年则五六七八九十之异其制以弧则梧柳桑棘枣之异其用以杖则家乡国朝之异其地以豆则三四五六之异其仪乡有耆老州有司鲜不知之而养之于学谋于賔介辅以僎相以司正告于先生君子瑟何之工俎授之弟子乐以南陔白华华黍歌以鱼丽南有嘉鱼南山有台笙以由庚崇丘由仪不可谓非献寿之词矣夫惟接之以仁制之以道敬其父而子恱油然生孝弟之心尽尊让之节故无事家燕以夸其乡曲也后丗礼废名不书于闾史齿不尚于有司异粻宿肉告存赐秩就见之典不行为人子者欲夀其亲将以致洗腆之欢乃谋于乡之大夫士乞言以祝纯嘏不失告于先生君子之义亦犹行古之礼也夫宗人某世居休宁之伦堂迁呉江之盛泽性淳厚有徳量好义重然诺轻施予不以辞章自见教其子逢源敦尚古学俾问业于予里多栗果少年禁勿往来葺紫阳书院以祠徽国文公俾肄业祠中四方名士至则设馆授餐无倦色家储秘笈古琴法书名画以供清鉴而又训其子曰人生世上寸阴可惜岂可晷刻偷安邪盖翁虽隠于市而敦崇古道有笃行君子之风其治家具有条理不察察于细务睦婣任恤恒苦不及所谓一国之善士非与朱氏之先源于小邾子其后望在沛亦在呉既而丹阳钱唐义阳永城太康各以望着自文公崛起新安于是茶院一支独盛翁系出茶院后实婺源之宗子也予家自盛泽三家村徙居秀水翁之居吾先世之桮棬存焉逢源请予为文寿其亲虽不敢附先生君子之列然诗言之岂无他人不如我同姓然则知翁者莫予若也以予言进一觞可乎
　　孙逸人寿序
　　万钟之养三簠之禄兼珍之饍啜粟饮水之欢子之娯其亲者不同要以洁白为尚笙雅所以奏白华之诗也民有四终身不去父母之侧者惟农则然通物而为商牵车牛而服贾晨昏定省先后扶持之节子职不能无违至于士生而弧矢以射四方十龄即就外傅既长负笈从师担簦戴笠以求友惟夫所游有方所习有业本乎诗礼之训克兼乎古今小大之学坚磨之而不磷腻污之而不染束修之入可以代耕广誉之闻胜于儋爵游也足以扬亲之名居也足以乐亲之志则洗腆用酒称觥上夀此贵不如贱富不如贫向平憬然而悟吾因之益信也已菊人孙翁居吴之干将里以孝友称教其子上舍起范博通九经六书结侨札之契徧南北馆谷所入悉以奉亲所云洁白之养非与今年十月届揽揆之辰上舍方归自濠上其戚懿咸奉觞于翁夫十月获稻正春酒介睂寿之期而翁身其康彊顔貌如三四十颂所云令徳寿恺者也人或惜上舍之才壮而未遇莫显其亲是非克知上舍之心者方幸其身为父母之身或游或处爵禄之不縻要防之不及朋友兄弟之具迩有歌有诗有酬有酢吾知海内封君必有闻而致羡于翁者书以为序
　　顾叟寿序
　　古之跻堂介夀不于诞日于元辰故王公上寿之歌曰百福四象初万夀三元始又曰四气新元旦万寿初今朝凡臣之祝其君賔朋之燕交友多以岁之始行之崧髙之美申甫止及其地生民之称后稷不书其时閟宫之颂鲁亦然独三闾大夫有曰摄提贞于孟陬惟庚寅吾以降举揽揆初度以示人世之读骚者莫不识其闾史之辰焉中吴顾叟幼茹古长而摩挲古人书画别其伪真晩益臻于神妙由是海内卿大夫士交重之延之上賔席舟车络绎于道比于周公谨陆友仁叟之甥陆生从予游每过潬上园居辄与叟遇闲登其堂书一牀画一幅艺花数本肃客而坐酒旨且多膳精而腆其容蔼蔼其言谆谆不及人过失有问必以直对长者也陆生语予叟年七十里人将赋诗介寿请予序之问其初度则元日也因思昔贤之嗜竒古者莫如屈子其言曰幼余好此竒服年既老而不衰观其带长铗冠切云被明月佩宝璐食玉英要勿徇世俗所好至其自信则曰善不由外来名不可以虚作澹无为而自得与泰初而为邻则其养生也固有道矣叟善善而不攻人之恶方诸屈子攸殊然善不外来名不虚作则叟之行己有焉若夫玉色脕顔精醇粹而始壮则后先一揆也桐弧既悬盘有生菜酒有屠酥自孙而子自甥而舅介雅征歌叟其可以陶然一醉也夫
　　胡母杨太君八十寿序
　　胡母杨太君年十七而嫁嫁逾十年而寡育三岁孤视其婚训之义方以母道兼父道持门戸者且六十年年八十矣乡党赋诗书诸屏请予作序予邑人也邑有贤母为之祝嘏而不善乎古者闾必有史斯一乡之善人知所劝而女子之徳亦必有女史纪之诗言彤管有炜是已周南一十一篇言女徳者十召南一十四篇言女徳者九申人之女蔡人之妻周南大夫之室息君之夫人黎庄夫人衞庄姜之傅母其诗得嫓羣雅至于小雅之材七十四大雅之材三十一美壸行者不少惟易亦然恒之六五也观之六二也家人之彖也皆以言乎其贞也盖正家之道必自内始明乎内者家自齐家也者天下之则也天下之定系于一家之正一家之正必自女始此谓家人利女贞也且夫天之报施为善者不必皆福为不善者不必皆祸往往有出于儒生论议之表者独贞节之妇定有贤子孙之报斯理也稽诸史册盖千古不爽焉今太君有子遂洁白之养设帨之辰子拜于前孙拜于后济济邦族称兕于堂太君亦荣矣哉回忆新寡之日懐抱绷子小儿蒿蓍以为簮藜苋以为食篝灯灶觚之上恒夜作理軖车唯自喻其苦而不以告人者愿太君子若孙之无忘之也岁之九月篱菊方舒有肴有蔌有黍有稌十酒十榼两壶两羭寿觞举防衣趋太君顔色长敷愉吾操赤管于是书
　　叔母贺太君八十寿序
　　嵗强圉赤奋若畅月甲午叔母贺太君设帨于闱于是年八十矣吾宗人献寿者百余有觥有壶有爵有觚或防或腒溢于庭除第十五弟彞政初
　　命授内阁中书舍人垂鱼绣鶒偕其妇拜于前孙曽孙外孙离孙归孙拜于后闾防戚懿莫不为太君荣从子彛尊进曰女有四行吾叔母克全之女有七诫十二训吾叔母克副之叔母生长富贵幼随父孝延公徧歴济南建南左江岭北诸官舍不以父钟爱而女职有阙及嫁侍君舅君姑于京邸从祖母赵淑人以命妇屡朝后宫每赐食懐归必先及叔母不以姑钟爱而妇道有阙也既年二十四而寡旋遭乱从祖尚书公旧第燬于火避兵深村乱定乃依兄公山楼以居楼东廊庑数楹内治严肃乳媪灶婢之声弗逹于外三徙而就旧第之基筑小屋以栖荻帘纸阁未尝出视门戸呉越之俗佞佛比丘尼特多恒出入闺闼尤好与孀者交结叔母独峻拒之曰此軰一与往还内言必出于梱矣以是庭无尼氏之迹居恒被服虽华盛日不好珠翠之饰其后产日落练衣布裳盥浣必洁饎防或不能继处之怡然盖自十五弟八龄教之读书通賔客食饩廪歌鹿鸣数十年如一日迨十五弟歴试礼部未第思奉檄以娯老亲叔母辄以书诫曰慎毋以赀进其甘贫守约有士君子所难几者吾家太傅文恪公以宰辅归里遗丙舍之田七十亩尚书公仅五倍之每自叹曰吾甚慙于叔父斯浙西言清徳者必数朱氏彛尊通籍将二十稔恒产祗及太傅之半而十五弟虽登仕版亦无负郭之田叔母甘贫如饴有自得之色由其持久之道恒存乎敬顺举凡纷华荣丽靡足以撄其心宜其视菽水过于肥甘也夫人生难得者夀而叔母八十如五六十时康彊善饭诸孙裙屐绕膝前居虽陋尚书之井巷犹守而勿失且有学使者题扁以旌焉朋酒既称叔母其可以辴然而进一觞矣是为序
　　蒋母沈太君七十夀序
　　吾读易而悟家人之义矣易之传曰家人有严君焉父母之谓也严也者正家之要然为人父而过于严教不行继以怒则母不得不济之以慈母一于慈将曲庇子之过使其父罔闻知父有省察且力为子讳至于夫妻反目而子反怼其父矣故父道宁慈而母道不可不严惟其严而后能正位乎内家人之所以利女贞也每见寡妇之子长多克家由其母克兼义方之训严与慈交相济焉魏塘沈太君者蒋处士正言继室正言风流儒雅乐于取友所居莲谿在县治之北后移家郡南门之外水周其堂敦槃缟纻之交往还者数太君孝养其姑为酒食防賔客下逮傔从得餍饫先是舅瞻云公崇祯初以苏松兵备副使家居有子六人女一十四人及太君来主中馈兄公女妹外内无间言既而以寡妇持门戸孱弱之躯防咀药物综理庶务力课二子诵诗读书饭以粝之餐衣以寛博之褐目不覩嬉戱之具耳不闻緐哇之音长而业成称士林领袖太君之于妻道母道靡不当矣今年夏届太君设帨之辰于是太君年七十比少壮时精神日益强健邻里乡党姻亚之戚咸思献夀隮堂而征序于余余族父东溪先生太君女公夫也侧闻太君之苦节久矣回思正言存日其治家不尚严厉宁逺兄弟乐父之慈而太君克以严教其子有嗃嗃之吉而无譆譆之吝闲有家而家正效非小矣诗曰彤管有炜若太君者洵足昭我管彤者与敬献一觞以为夀

　　曝书亭集巻四十一
　　钦定四库全书
　　曝书亭集卷四十二
　　翰林院检讨朱彞尊撰
　　跋【一】
　　李氏周易集解跋
　　唐著作郎资州李鼎祚集子夏以来易説三十二家又引张氏伦朱氏仰之蔡氏景君三家注及干凿度合三十六家题曰周易集解自序称一十卷斯为完书晁氏志惜其失七巻盖误信新唐书艺文志目録也或以其书宗康成排辅嗣然绎其序有云王氏略例得失相参仍附经末是未尝全排辅嗣论者未之察尔由唐以前易义多轶不传借此犹存百一宜西亭宗正获之亟以开雕近则流播者多海盐胡氏常熟毛氏皆有刋本矣唐史论经学易有蔡广成诗有施士丐礼有袁彞仲子陵韦彤韦春秋有啖助赵匡陆淳论语有强蒙独未及鼎祚唯宋史礼志追赠赞皇子而元四明袁桷集谓资州有鼎祚读书台今未审故迹尚存焉否也
　　书周易本义后
　　朱子易本义析为十二巻以存汉志篇目之旧较之程子易传依王辅嗣本原不相同惟因临海董氏楷辑周易传义附録一书乃强合之移易本义次序以就程传明初兼用以取士故不复分其后习举子业者专主本义渐置程传不讲于是乡贡进士吴人成矩叔度署奉化儒学教谕削去程传乃不从本义原本更正其义则朱子之辞其文则仍依程传次序此何说哉沿至于今科举试题爻象并发其亦悖乎朱子之防矣予初求原书不得今覩此本附东莱吕氏音训末有朱子后序是为完书宜亟开雕颁诸学官第恐下士见之翻大笑尔
　　书林氏周易经传集解后
　　福清林黄中金华唐与政两人皆博通经学而一纠朱子一为朱子所纠举动不慎遂自絶于君子苏平仲为与政乡曲后学虽盛称其经术然与政之遗书无一存者黄中周易经传集解三十六巻淳熙十二年四月经进付秘书省有勅襃美谓其备绎始终兼该表里防稡编图之富包罗象数之全观其书卷帙繁重传抄者难昆山徐尚书原一为其弟子纳兰容若彚刻经解黄中是书业开雕矣客或语尚书曰黄中获罪朱子若刋其书是亦朱子之罪人矣乃斧以斯之当日朱子既有违言门人多言黄中文字可毁然黄中逝后勉斋黄氏为文祭之其略曰嗟哉吾公受天劲气为时直臣玩羲经之爻象究笔削于获麟至其立朝正色苟拂吾意虽当世大儒或见排斥著书立言苟异吾趣虽前贤笃论亦不乐于因循观公之过而公之近仁者抑可见矣论者固不可以一眚而掩其大醇也勉斋为文公髙弟而推许黄中若是殆记所云憎而知其美者与
　　龙氏易集传跋
　　周易集传十八卷元湖广儒学提举龙仁夫撰仁夫字观复庐陵人学者称麟洲先生经文主朱子本义每卦爻下各分变象辞占谓杂卦为古筮辞春秋传所引屯固比入坤安震动皆以一字断卦义此类是也孔子録之以羽翼经初非剙觧今书止存八卷尔通志堂集经解以阙书未开雕写以藏诸笥
　　王氏大易缉説跋
　　大易缉说十卷元武昌路南阳书院山长邛州王申子防卿撰康熙庚申借无锡秦氏本録而藏之书其末曰易十二篇为费氏所紊经传之移易图书之异同纷纶乖合王氏之说雪楼程氏草庐呉氏或赏其平正稳当或以为确然粲然成一家之言者也易于秦火后独完似无可议而欧阳永叔王景山疑及系辞张芸叟疑爻辞窃以为非是若夫李邦直朱新仲疑序卦传防卿亦然斯先得吾心者矣
　　跋鲁斋王氏书疑
　　鲁斋王氏书疑九卷宋史艺文志着于録按汉儒于经文遇有错简斤斤守其师传不敢更易次第至宋二程子始更定大学篇而朱子遂分为经传又取孝经考定继是有更定杂卦传者有更定武成洪范者余亦不数见也鲁斋王氏于诗书皆疑之多有更易书则于舜典舜让于徳弗嗣下补入论语尧【作帝】曰咨尔舜天之歴数在尔躬允执其中四海困穷天禄永终二十四字于敬敷五教在寛下补入孟子劳之来之匡之直之辅之翼之使自得之又从而振徳之二十二字余若臯陶谟益稷武成洪范多方多士立政皆更易经文先后而次第之观者叹其用心之巧然亦知者之过也
　　尚书纂言跋
　　草庐先生今文尚书纂言四卷嘉靖中长兴顾少保应祥官云南布政使镂板以传万里遗书海盐郑端简公以草庐序文商端简为疏其是非识之简端其来书犹置巻中未及报也公以尚书义名家然夙疑古文非孔壁书与草庐意合特伏生所授二十八篇核其实二十九篇此则公本诸司马班氏之说尔草庐心非古文所云晋世晩出之书别见于后考四卷而外不闻别有所撰殆出于权辞其后梅鷟郑瑗郝敬罗敦仁诸家纷纶辨駮学者终莫之信是则草庐之识髙矣
　　书传防选跋
　　书传防选六巻明孝陵命儒臣考正九峰蔡氏集传成书稽今所存实録纪载不详按其本末自洪武十年春帝与翰林应奉傅藻典籍黄隣考功监丞郭传论及天体左旋日月五星右旋隣传咸主蔡氏之说帝乃作七曜天体循环论喻之二十四年冬礼部右侍郎张智奉命同学士刘三吾等会议改定蔡传二十七年夏四月诏征致仕编修张美和国子监博士钱宰等二十七人既至开局翰林院命三吾緫其事朝士偕入书局者国子祭酒胡季安左右賛善门克新王俊华修撰许观张信编修马京卢原质齐麟张显宗景清戴徳彞国子助教髙耀王英定公静次年春正月书成以予所传闻若是实録书法凡著书开局必具书纂修官姓名以垂后世而明祖实録其初修自建文即位之初领其事者太常少卿髙逊志佥都御史程本立等假是编在则开国之政治必粲然可观迨永乐中再修三修要不外杨士竒一手所改削避祸益巧逢君愈工而是非之心无复存焉矣迹其于考正书传诸儒仅先期书征召姓名若朝士入选者槩从削去原其故则许卢景戴四公先后咸死于难去之惟恐不尽遂并入局之朝士悉削之也呜呼为之君者革除建文四年之事置天下于无何有之乡而其臣乃并洪武三十一年之治迹变易其白黒挠乱其浊清实録既没其实由是志詹事府太学者题名多所阙遗文献不足伊谁之咎与若夫胡广等修五经四书大全专攘宋元人成书以欺其主顾髙皇帝攷正之书传反不采择以颁诸学官广等不足责然洪武君臣之用心固读书论世者所深取也
　　读武成篇书后
　　召诰顾命皆今文也其书日之法同召诰三月丙午朏越三日戊申越三日庚戌越五日甲寅若翼日乙卯越三日丁巳越翼日戊午越七日甲子顾命丁卯命作册度越七日癸酉其云越三日者中止间一日越五日者止间三日越七日者止间五日若武成则不然丁未祀于周庙之下乃云越三日庚戌律以召诰顾命书法则当云越四日矣史臣系日一代不应互异若此吾不能不疑于武成也
　　读蔡仲之命篇书后
　　成王之命蔡仲王若曰胡无若尔考之违王命也见于春秋左氏传而梅赜书増益其文云率乃祖文王之遗训异哉斯言也盘庚曰古我先王暨乃祖乃父又曰我先后绥乃祖乃父此诰臣民之辞则然若武王命康叔则曰惟乃丕显考文王又曰乃穆考文王周公告成王则曰承保乃文祖受命民越乃光烈考武王若是其庄重也而成王命仲曰率乃祖文王乃祖者伊谁之祖与吾不能不疑于蔡仲之命也
　　跋王氏诗疑
　　诗疑二卷一作诗辨说亦鲁斋王氏书按诗有南有风有雅有颂用之乡人邦国秩然一定而不可紊故一豳也有豳诗有豳雅有豳颂鼓钟之诗曰以雅以南论语雅颂各得其所南之不可移于风犹风之不可杂于雅颂也自朱子专主去序言诗而郑衞之风皆指为淫奔之作数传而鲁斋王氏遂删去其三十二篇且于二南删去野有死麕一篇而退何彼秾矣甘棠于王风夫以孔子之所不敢删者鲁斋毅然削之孔子之所不敢变易者鲁斋毅然移之噫亦甚矣丗之儒者以其渊源出于朱子而不敢议则亦无是非之心者也
　　跋毛诗李氏句解
　　毛诗句解二十卷宜春李公凯仲容撰宋自淳熙而后说诗者率遵朱子之传去序言经仲容独取吕氏之书櫽括以淑后进其亦异乎勦说雷同者矣是编购之呉兴书贾舟中原序失去稽诸袁州府志竟没而不书无从考其官阀门世惜也
　　丰氏鲁诗丗学跋
　　丰氏坊鲁诗世学三十六卷列伪子贡诗传于前而更小雅为小正大雅为大正尽反子夏之序谓之世学者以正音归之逺祖稷以续音归之庆以补音归之耘以正说归之其父熙而已为之考补其实皆坊一手所制也坊恃其能书以篆隶体伪为正始石经一时钜公若泰和郭子章京山李维桢軰皆信之而又为此书以欺世不知鲁诗亡于西晋自晋以后孰得见之其仅存可证者洪丞相适隶释所载蔡邕残碑数版如河水清且涟漪作兮不稼不穑作啬坎坎伐轮兮作欿欿三岁贯女作宦女山有枢作蓲此外素衣朱薄作绡见仪礼注伤如之何作阳见尔雅注艳妻煽方处作阎妻中冓之言作中防见汉书注而丰氏本则仍同毛传之文是未覩鲁诗之文也楚元王受诗于浮丘伯刘向元王之后故新序说苑列女传说诗皆依鲁故其义与毛传不同而丰氏本无与诸书合是未详鲁诗之义也至于定之方中为楚宫移入鲁颂又移逸诗唐棣之华四句于东门之墠二章之前而更篇名为唐棣又増益渐渐之石之辞曰马鸣萧萧陟彼崖矣月丽于箕风扬沙矣武人东征不遑家矣肆逞其臆见狎侮圣人之言且虑己之作伪未能取信于人则又假托黄文裕佐作序中间欲申鲁说而改易毛郑者皆托诸文裕之言排斥先儒不遗余力其如文裕自有诗传通解行世其自序略云汉兴鲁齐韩三家列于学官史称鲁最为近之其后三家废而毛诗独行世或泥于鲁最为近一语必欲宗之然鲁诗今可攷者有曰佩玉晏鸣关雎叹之以为刺康王而作固已异于孔子之言矣又曰驺虞掌鸟兽官古有梁驺天子之田也文王事殷岂可以天子言哉其为周南召南首尾已谬至此以是观之则文裕言诗不主于鲁明矣又四明杨文懿着诗私抄改编诗之定次文裕罪其师心僣妄是岂肯尽弃其学而甘心助丰氏之邪说乎至于党丰氏者不知石经为坊伪撰乃诬文裕得之中秘今文渊阁之书目録具在使果有魏时石经目中岂不登载洵无稽之言稍有知识者当不为所惑也
　　读豳诗书后
　　吾读豳诗于东山之四章见作者之深思焉诗以美周公何难铺扬其出师之盛奏凯之容顾慺慺及于室家儿女子之思若是乎言之近于防者何与盖师不以律往往恣其淫掠而在行间者室家之思反缓室家之思旣缓则其妇子自分其身为夫之所弃置不复切于懐思即归矣而男女之相恱其情终未必挚若东山之归士当其勿士行枚可谓暇矣而独宿甘在车下迨三年之久初无子女动其心比及还而男女始有及时之乐则师行之秋毫无犯可信已然则大夫之作是诗其思深其情婉而至洵善于美周公者也
　　呉氏周礼经传跋
　　草庐吴氏诸经皆有纂言惟诗及周礼未就周礼则其孙当伯尚补之今世所传三礼考注非公书盖晏壁所为也康熙丁丑五月西呉书贾以抄本周礼经传十卷求售纸墨甚旧题曰呉澄着中间多有改削又有黏签其议论序次均不同于考注疑是其孙伯尚之书然无先公字样但有闻之师曰之文不审为谁所撰也
　　钱氏冬官补亡跋
　　冬官补亡三巻钱氏所撰按说周礼者言冬官不亡散见五官中故自临川俞氏而后多以意取五官之属强补冬官独钱氏据尚书大小戴记春秋内外传补亡凡二十有一曰司空曰后稷曰农正曰农师曰司商曰甸人曰火师曰水师曰舌人曰工人曰舟虞曰匠师则本诸国语曰寄曰象曰狄鞮曰译则本诸王制曰野虞曰工师曰舟牧则本诸月令曰工正曰圬人则本诸左氏传不袭前人之言可谓温故知新者矣初名士馨字穉拙平湖人
　　跋陆氏仪礼释文
　　陆氏释文序録载注解传述人于仪礼有郑康成注此外马融王肃孔伦陈铨裴松之雷次宗蔡超田儁之刘道拔周续之凡十家云自马融以下并注丧服考隋经籍志十家之中惟载王肃仪礼注十七巻其余未尝有全书注也旧唐书经籍志于马融丧服纪下云又一巻郑注又一巻袁准注又一卷陈铨注又二卷蔡超宗注又二巻田僧绍注亦未载诸家有全书注至新唐书艺文志始载袁准注仪礼一巻孔伦注一巻陈铨注一巻蔡超宗注二卷田僧绍注二卷并不着其注丧服则误以丧服注为仪礼全书注也下至郑氏通志略既于仪礼全书注载袁准孔伦陈铨蔡超宗田僧绍姓名而又于丧服传注五家复出由是西亭王孙授经图焦氏经籍志皆沿其误当以陆氏序録为正也
　　仪礼逸经跋
　　临川草庐呉氏所辑仪礼逸经八篇投壶也奔丧也公冠也诸侯迁庙也诸侯衅庙也中霤也禘于太庙也王居明堂也传十篇冠义昏义士相见义乡饮酒义乡射义燕义大射义聘义公食大夫义朝士义元时太学虽有刋本而流传者少杨东里搜访十余年无所得后乃得之传闻沅州刘有年洪武中为监察御史忤防去官建文初起知太平府事曽上仪礼逸经十八篇或云是永乐间事成都杨用修上元焦弱侯惜当日庙堂诸公未加表章旋就湮没吾意有年所进即草庐本尔故八经十传适合其数彼时东里诸公知为草庐书无足表章者窃笑经生之少见多怪也
　　读聘礼书后
　　记曰久无事则聘焉盖诸侯之邦交岁相问也为之賔介者亦得私面私觌于君卿大夫其于币宰书之宰夫具之史展之于玉贾人啓之宰执之使者受之张旜于竟迎者士郊劳者大夫贾人拭圭有司展币觌用束锦贿用束纺无不以告诸人者近丗讳赂之名相问者惟恐人知有闻则法吏必按以法岂今之禁令固有善于古者与夫无事而不相问此有事之所以载宝而求也呜呼聘礼之废苞苴所由行乎
　　跋大戴礼记
　　大戴礼记本无甚蹖駮自小戴之书单行而大戴记遂束之髙阁丗儒明知月令为吕不韦作乃甘弃夏小正篇不用殊不可解学斋史氏绳祖其论说亦不取大戴然由其说推之则大戴记在宋日曽列之于经故有十四经之目此亦学者所当知也
　　石经月令跋
　　诸经垂世礼记间杂秦汉之文然一入小戴记中羣儒恪守其说虽以天子之尊大防讲殿议有异同文无更易月令自汉以来篇居第五本在王制之后唐明皇乃命李林甫等刊定冠诸四十九篇之首既乱其篇次又増益其文每月节分中气当不韦作吕览时悬之国门人莫敢増损一字岂意数百年后有弄麞杖杜不识字之李哥奴逢君之恶肆行改窜可谓无忌惮之尤者也至十月中气分小雪后天气上腾地气下降为一候以闭塞而成冬为一候更属可笑沿及宋元说经者逞其私智移易尚书离析大学笔削孝经变置周官出入风雅皆唐之君臣为之作俑已
　　吕氏春秋集解跋
　　春秋集解三十卷赵希弁读书附志第云东莱先生所着长沙陈邕和父为之序而不书其名盖吕氏自右丞好问徙金华成公述家传称为东莱公而居仁为右丞子学山谷为诗作西江宗派图学者亦称为东莱先生然则吕氏三世皆以东莱为目成公特最著者耳陈氏书録解题撮居仁集解大防谓自三传而下集诸儒之说不过陆氏两孙氏两刘氏苏氏程氏许氏胡氏数家合之今书良然而宋史艺文志于春秋集解三十卷直书成公姓名世遂因之考成公年谱凡有著述必书独春秋集解不书疑世所传三十卷即居仁所撰惟因陈和父之序无存此学者之疑未能释尔同里徐亭从予学春秋书以示之
　　严氏春秋传注跋
　　春秋传注三十六卷乌程县学生严啓隆尔泰撰尔泰名注复社甲申后遁迹自称巅軨子始为是书示生徒以胡氏为非不敢尽纠其缪或劝其改作乃复防窜旧稾成之绎其辞庶几针膏肓而起废疾矣康熙戊子二月竹垞老人书时年八十
　　六经奥论跋
　　世传六经奥论六卷成化中盱江危邦辅藏本黎温序而行之云是郑渔仲所着荆川唐氏辑稗编从之今观其书议论与通志略不合渔仲尝上书曰十年为经防之学以其所得者作书考作书辨譌作诗传作诗辨妄作春秋考作诸经序作刋谬正俗跋五六年为天文地理虫鱼草木之学所得者作春秋列国图作尔雅注作诗名物志而奥论曽未之及则非渔仲所着审矣
　　石药尔雅跋
　　唐元和中西蜀人梅彪撰石药尔雅医方以药石并称尔雅止释草木石不及焉宜彪取其隐名而显著之也自序言众石异名象尔雅辞句凡六篇勒为一卷而白云霁道藏目録作二卷疑后人附益之唐代遗书传世者罕矣乃抄而入诸经部










　　曝书亭集巻四十二
　　钦定四库全书
　　曝书亭集卷四十三
　　翰林院检讨朱彞尊撰
　　跋【二】
　　大唐开元礼跋
　　开元礼序例三卷吉礼七十五卷賔礼二卷军礼十卷嘉礼四十巻凶礼二十卷合一百五十卷草创讨论诸臣则徐坚李锐贾登张垣施敬本陆善经洪孝昌也于时王舍人嵒请删礼记旧文益以今事集贤学士张说上言礼记不刋之书不可改易宜取贞观显庆礼书折衷异同以为唐礼久而论定者萧学士嵩王舍人仲丘也迹其降凶礼于五礼之末盖贞观已然至显庆成书出于许敬宗李义甫之手削去国恤一篇开元儒臣终不能厘正以复旧典可惜已攷是书既颁寻以设科取士习者先授太常官以备讲讨遂为士子出身捷径究之登榜者无多何欤韩退之尝苦仪礼难读而熟开元礼文更难也周益公序曰朝廷有大疑稽是书而可定国家有盛举即是书而可行然则是书而存虽百世率由焉奚不可之有
　　政和五礼新仪跋
　　宋之初仍沿唐制用开元礼取士礼器则准聂崇义图绘于论堂之上既而开寳有通礼景祐有太常新礼嘉祐有太常因革礼先后不无损益议者或诮其书繁简失中不合古制苏明允之言曰今特编集故事使后世无忘焉尔非曰制为典礼遂使遵而行之也至崇宁二年有诏令讲议司官详求歴代礼乐沿革修典训以贻永世大观初元乃设议礼局以知枢密院事郑居中刑部尚书白时中慕容彦逢学士强渊明等一十四人主之疑义许具劄子上请祐陵叠赐御笔指挥亲定冠礼十卷盖阅七载而成书于是铸九鼎于汴京勒丰碑于河朔将谓礼乐与天地同流曽几何时而金源百万之师盟于城下徙之氷天雪窖中自古亡国之君所遭惨黩未有甚于帝者观于是书稽古之勤自非庸主所能断决然则帝之亡天实亡之后之君子当念旧章之不可忘无拘成败之迹以论世从而诟之庶乎其可已
　　书大明集礼卷后
　　明太祖草昧之际征羣儒修礼乐书实録系之洪武二年八月以予考之乃呉元年六月事也梁寅孟敬有赠徐一防大章序云呉元年丁未岁诏征至都大章亦见征是时上方置三局一律局二礼局三诰局予备员礼局而大章撰诰文又撰张翼翔南梓宇记云君以明经举于乡今天子将即大位寅与君同受诏稽古礼文其云将即位者洪武戊申之前也又上陶学士凯书云六月八日伏奉中书省劄付以王命之重郡府督迫之严即日就道亦指吴元年事此亲于其身编纂礼书者其言断不诬矣实録第载吴元年八月征江西儒士刘于等至京欲官之俱以老病辞各赐帛遣还则于亦以吴元年被征也且刘宗弼者丞直之字丞直于吴元年十月官国子司业不应又同遗逸之士至洪武二年就征也是则礼局开设本丁未岁逮己酉杨维桢续至修饰润色之庚戌九月书成命名大明集礼其本末如是实録经永乐初两次改修渐失其实尔是编五十卷万歴中先太傅文恪公以礼部右侍郎掌本部尚书事拜定陵之赐简端有内府图书先公亦以私印识卷尾兵火之后予家赐书之存仅此而已
　　郑世子乐律全书跋
　　律吕精义内外编各十卷正论四卷乐律算学新说各一卷此外图谱一十三部又审定诸家乐书八部合名之曰乐律全书郑恭王厚焥世子载堉所撰也恭王于嘉靖二十七年建言时政获罪降为庶人发髙墙禁锢世子席藁门外具槖饘者二十载庄皇帝践位初赦过复爵由是世子以孝称又髙延陵子臧之节让国于兄尤人所难能也恭王雅善言乐世子又何文定瑭外孙学有元本按律审音察及铢黍歴辨刘歆何妥李照范镇陈旸蔡元定之失近代若李文利李文察刘濓张敔诸家皆駮其非河间献王之后言礼乐者莫有过焉者也
　　书花间集后
　　花间集十卷蜀衞尉少卿赵祚编作者凡一十七人蜀之士大夫外有仕石晋者有仕南唐南汉者方兵戈俶扰之防道路梗塞而词章乃得逺播选者不以境外为嫌人亦不之罪可以见当日文网之疎矣坊板譌字最多至不能句读此旧刻稍善爰藏之而书其后
　　书尊前集后
　　尊前集二巻不着编次人姓氏万歴十年嘉兴顾梧芳镂板以行佥以谓顾氏书也康熙辛酉冬予留呉下有持吴文定公手抄本告售书法精楷卷首识以私印书肆索直三十金取顾氏本勘之词人之先后乐章之次第靡有不同始知是集为宋初人编辑较之花间集音调不相逺也既还其书因识于顾氏本后
　　乐府雅词跋
　　吴兴陈伯玉书録解题载曽端伯所编乐府雅词十二卷拾遗二卷予从藏书家徧访之未获也既而抄自上元焦氏则仅上中下三卷及拾遗二卷而已绎其自序称三十有四家合三卷词人止有此数信为足本无疑卷首冠以调笑絶句云是九重传出此大晟乐之遗音矣转踏之义碧鸡漫志所未详九张机词仅见于此而髙丽史乐志文宗二十七年十一月教坊女弟子楚英奏新传九张机用弟子十人则其节度犹具所谓礼失而求诸野也道宫薄媚西子词排徧之后有入破虗催衮徧催拍歇拍煞衮其音义不传拾遗则以调编次第曩见鸡泽殷伯岩曲周王湛求永年申和孟随叔言作长短句必曰雅词盖词以雅为尚得是编草堂诗余可废矣
　　跋典雅词
　　典雅词不知凡几十册予未通籍时得一册于慈仁寺集牋皆罗纹惟书法潦草盖宋日胥史所抄南渡以后诸公词也后予分纂一统志昆山徐尚书请于
　　朝权发明文渊阁书用资考证大学士令中书舍人六员编所存书目中亦有典雅词一册予亟借抄其副以原书还库始知是编为中秘所储也既而工部郎灵夀傅君以家藏抄本词四册贻予则尺度题牋与予曩所购无异攷正统中文渊阁书目止着诸家词三十九册而无典雅之名疑即是书着録者未之详尔予所得不及十之二然合离聚散之故可以感已
　　书絶妙好词后
　　词人之作自草堂诗余盛行屏去激楚阳阿而巴人之唱齐进矣周公谨絶妙好词选本虽未全醇然中多俊语方诸草堂所録雅俗殊分顾流布者少后乃于藏书家抄得嘉善柯孝亷南陔重锓之作者百三十有二人第七巻仇仁近词残阙目亦无存可惜也公谨自有薲洲渔笛谱其词足与陈衡仲王圣与张叔夏方驾
　　书沈氏古今词谱后
　　呉江沈光禄伯英审音律罢官归撰啸余谱歌南曲者奉为圭臬乡人目曰词隐先生论者惜其未谱诗余康熙丁亥春过徐检讨丰草亭见有古今词谱二十卷检讨思付开雕予借归雠勘始而信既而不能无疑焉夫四声二十八调言乐章者所共知也宫声七曰正宫曰髙宫曰中吕宫曰道宫曰南吕宫曰仙吕宫曰黄钟宫商声七曰大石调曰髙大石调曰双调曰小石调曰歇指调曰林钟商曰越调羽声七曰般涉调曰髙般涉调曰中吕调曰正平调曰南吕调曰仙吕调曰黄钟调角声七曰大石角曰髙大石角曰双角曰小石角曰歇指角曰商角曰越角惟变征不见收按其序固不可紊也沈氏谱首黄钟乃不分宫羽存正宫道宫而去髙宫由是生于黄钟者混矣存大石去髙大石由是生于太蔟者阙矣中吕仙吕不分宫调又删去髙般涉南吕黄钟三调由是生于南吕者混且阙矣至于角声生于应钟则全略之吾未得其解也若夫宫调未详者凡二百七十余阕沈氏裒为一卷附于末征诸宋史乐志帝赐羣臣酒皆就坐宰相饮教坊奏倾杯乐百官饮奏三台盖倾杯乐惟林钟商无之三台有十三调此诸曲所以不同也至若破阵子正宫也朝中措黄钟宫也小重山双调也万年欢杏园春菩萨蛮中吕也石州慢越调也六州歌头大石调也太平时小石调也此当分注于诸调者也又如正宫有破阵乐双调有抛毬乐不专林钟商也大石调有清平乐不专越调也歇指调有洞仙歌不专中吕仙吕调也中吕调有瑞鹧鸪不专般涉调也仙吕调有齐天乐不专正宫也有彩云归不专中吕调也林钟商有风入松不专双调也此百世之下尤难臆断者也检讨工于词所辑词苑丛谭流布已久试取词谱更正之母使四声二十八调之序棼丝不治然后出而镂板传于世不亦可乎遂书卷后归之
　　回溪史韵跋
　　回溪钱讽字正初吾乡人也所撰史韵四十九卷予尝见宋时锓本于京师仅存七册嫌其残阙未之録也归田之后始大悔之从琴川毛氏长洲何氏访其所藏合之才十七卷亟写而存之笥宋人园册类摘双字编四声以便简阅回溪独采成语有多至三四句者未尝割裂原文信著书之良法矣天下之宝离者防有合时安知后来所求不适少此十七卷邪
　　礼部韵略释疑跋
　　韵书自陆法言孙愐后经丁度等审定韵略礼部以之颁行惟其略也故孙谔毛晃黄啓宗黄积厚张贵谟等代有广益景定间庐陵进士欧阳徳隆辑释疑五卷以便塲屋之士隋唐以来之分部未尝紊也契丹僧行均撰龙龛手鉴三卷本之华严三十六字母蒲传正帅浙西首刋是书而郑樵六书略以为声经音纬韵学始备由是韩道昭之五音集韵黄公绍之韵防举要东冠以公洽冠以夹而淳祐中刘渊又并二百六部为一百七部举隋唐以来之分部舍先民之章程颠倒其伦次羣变而入浮屠氏之学可乎不可乎是编犹未改韵书分部之旧训必有征字必有纽何尝不精且密学者守之以当圭臬作为诗赋无害于辞勿戾于义斯可矣若必专心四声七音之微妙然后可以言诗此六一居士所云儒释不两能者已万歴中重编内阁书目云是编嘉熈间四明余天柱曽雕于嘉禾郡斋
　　书韵府羣玉后
　　杜工部集有漫与五言絶句九首又七言云老去诗篇浑漫与春来花鸟莫深愁浑漫与者言即景口占率意而作也其后苏子瞻黄鲁直杨廷秀诸公皆袭用之押入上声语韵姜尧章蟋蟀词云豳诗漫与笑篱落呼灯世间儿女段复之词云诗句一春浑漫与纷纷红紫俱尘土阴时夫辑韵府羣玉亦采入语字韵中盖自元以前无有读作漫兴者迨杨亷夫作漫兴七首妄谓学杜者先得其情性语言必自漫兴始而其弟子呉复从而傅会之注云漫兴者老杜在浣花溪之所作也漫兴之为言盖即眼前之景以为漫成之辞其言语似村而未始不俊此杜体之最难学者自亷夫诗出而世之人遂尽改杜集之旧易与为兴矣时夫韵府学者每笑其弇陋然犹识字乃知勤于学者虽园册子正未可废尔
　　汗简跋
　　汗简六卷略叙目録一卷周宗正丞书学博士洛阳郭忠恕集七十一家篆法鸟迹科斗毕具其书目多后世罕见忠恕别撰佩觿宋史艺文志并着于録佩觿有雕本而是编无之予偶得旧抄一册爱其竒古又一依説文始一终亥次序后附宋虞部员外郎李直方髙士郑思肖跋尾钱唐汪主事立名坚请发雕遂锓诸枣木呜呼小学之不讲俗书繁兴三家村夫子挟梅膺祚之字彚张自烈之正字通以为园册问奇字者归焉可为齿冷目张也予也侨吴五载力賛毛上舍扆刊说文解字张上舍士俊刋玉篇广韵曹通政寅刋丁度集韵司马光类篇将来徐锴之说文系传欧阳徳隆之韵略释疑必有好事之君子镂板行之者庻几学者免为俗学所惑也夫
　　类篇跋
　　类篇十四卷卷分上中下凡四十二卷附目録三卷于后先是丁学士度奉诏修集韵奏乞委修韵官别为类篇与集韵相副施行于是王检讨洙胡学士宿掌光禄禹锡张大理次立范学士镇司马学士光先后排纂成书草创于宝元二年十一月至治平四年十二月上之朝洵非易也自秦丞相斯作仓颉篇七章汉闾里书师合中车府令髙爰歴太史令敬博学并为一篇扬雄班固顺续之杜林注之永元间汝南许慎说文解字行分别部居凡十四篇始于一终于亥由是梁顾野王撰玉篇宋徐锴作系传咸发明说文之防治平中类篇书出推源析流而轻重浅深清浊之变迭用旁求犹不改仓颉篇部居之旧先民之规矩略存焉后此而始一终亥之序莫有讲习者矣书成于范氏而进于司马氏篇首冠以序系睂山苏辙之文为范学士作
　　书淳化阁帖夹雪本后
　　淳化阁帖十卷摹自王着等董逌诋之谓决磔钩剔更无前人意然当时珍惜特甚藏板御书院惟大臣进登二府者赐以一本耳所谓官法帖是也欧阳永叔时板已被焚称旧本为难得况后此又数百年乎夹雪本旧藏顾大理家后归蒋氏宛平刘大夫知镇江府日购得之其公子携之济上岁在庚戌观焉中多阙文补以文氏唐氏所藏本皆逺逊原帖其以夹雪名者螙食其墨以素纸装之若六花之散于几席也盖自枣材既裂后遂以银铤世多以此验其伪真是本裂处以木补之殆在银铤未之先赐本之仅存于今者矣法帖之传于世各有源流可考而吴中黠工每割裂跋尾图书以人耳目虽善鉴者或致疑焉若是帖之见蚀于螙其文宛转纠纒字画无损巧过漏痕钗股鱼虫鸟柳薤之篆即至黠者不能仿其万一宜有力者所共宝也观于是而知古人未可轻诋永叔谓其难得是诚知言
　　题江都王氏家藏阁帖
　　阁帖枣木传刻易失其真而世宝之吾乡天籁阁藏有初搨足本题以千金后经乱失去以予所见函山刘氏夹雪本已阙三卷补以别纸退谷孙氏则仅存二卷而已是本首尾完好获覩银铤未时生面宜为鹤臯主人真赏也
　　石刻铺叙跋
　　石刻铺叙二卷宋建昌曽宏父撰卷末有后序书字季卿其叙孟蜀九经及思陵御书石经本末特详又南渡以后秘阁帖亦诠订有序按宏父本名惇绍兴十三年以右朝散郎知台州府事其以字称者避光宗讳也临安书肆陈思辑宝刻丛编援据颇广顾不及是编予从射渎就堂上人抄而藏之不啻象犀珠玉之外网得瑚木难然
　　绛帖平跋
　　鄱阳姜尧章撰绛帖平二十卷予捜访四十年始抄得之仅存六卷尔记在都下于孙侍郎耳伯所获观宋搨绛帖二册光采焕发令人动魄惊心过眼云烟至今搅我心也尧章于书法最称精鉴其言曰小学既废流为法书法书又废唯存法帖帖虽小技上下千载关涉史传为多故于是编条疏而考证之一一别其伪真察及苖髪其余若续书谱禊帖偏旁考保母墓甎皆能伐其皮毛啜其精髓比诸黄长睿王顺伯为优抑绛帖摹自刘次庄着有释文二卷外有黄庭坚跋一卷荣芑释文并说一卷无名子字鉴二卷而今要不可见矣惜哉
　　隶续跋
　　隶续二十一卷范氏天一阁曹氏古林徐氏传是楼含经堂所藏仅七卷而已近客呉关访得琴川毛氏旧抄本虽残阙过半而七卷之外増多一百一十七翻末有乾道三年弟迈后序绎其辞尚有隶韵隶图而今不得见矣又淳熙六年添差通判绍兴军府事喻良能亦有跋尾称隶释二十七卷隶续十卷既墨于版复冥捜旁取又得九卷则当时刊本亦止一十九卷将毋余二卷为隶韵隶图邪要之阙文难以复完合依娄氏汉隶字源目録次序取陈氏宝刻丛编所有补之庻几十得其四五矣
　　书兰亭续考后
　　兰亭续考二卷钱唐俞松续桑世昌考而着録也卷中载檇李沈虞卿氏跋五考之宋史无传至元嘉禾志第书沈揆梁克家榜进士注云侍从顾不书其字金史交聘表大定二十九年閠五月宋遣沈揆韩侂胄来贺登位又不书其官今观五跋其一云上即大位之初揆以国子祭酒召入都越旬日被命使燕过定武得此本后三年来守呉郡装为一卷所云上即大位者光宗也按中兴馆阁续録题名揆字虞卿嘉兴人绍兴三十年进士淳熙十年七月以秘书少监兼国史院编修官十一年十一月进秘书监十四年五月为秘阁修撰江东运副绍熙四年以权吏部侍郎兼实録院同修撰而正徳姑苏志守令表揆以中大夫秘阁修撰绍熙二年六月任四年二月除司农卿合虞卿跋及诸书勘之虞卿之歴官本末略具矣续考又载鲁长卿氏藏有兰亭防妙卷伊孙之茂字伯秀别字雪村跋其尾称儿时侍先祖龙舒府君坐膝上观此今已七十年不觉感怆按周益公必大撰朝请大夫海盐鲁詧墓碑伯秀得附书名跋言龙舒府君者大夫长子承议郎通判舒州可简也虞卿好古鲁氏会妙卷后亦归之此伯秀有感怆之言要之两公跋语皆条畅不类董逌軰之晦涩诗所云昔我有先正其言明且清者非与吾乡张元成嘉禾志不传至元所修失之太简其后柳琰邹衡赵瀛刘应钶排纂旧闻日就放失文献无征尚论者徒深浩叹而已因览俞氏书有感识于卷末
　　宝刻丛编跋
　　宋史艺文志载宋敏求有宝刻丛章三十卷拾遗三十卷度南渡后已失传临安书肆人陈思所撰宝刻丛编二十卷颇中条理金石文跋借其会稡卷中隶续诸条予尝取以补原书二十一卷之阙当南渡之后君臣无意复雠编地志者若祝穆王象之潘自牧之徒河淮以北陷蕃州郡志不复载思独博采九域图经所遗一一识之其识髙于朝士一等矣
　　盛熈明法书考跋
　　法书考八卷元盛熙明撰虞揭欧阳三钜公序之熙明兹人家豫章尝游四明着补陀洛迦山考诗言沧洲到处即为家是已以近臣荐备宿衞为夏官属斯编创于至顺二年进于元统二年其文约其防该不意九州之外乃有此人
　　跋名迹録
　　昆山朱珪精于篆刻一时碑版多出其摹勒因取平生所刻文字一一志之曰名迹録凡六卷附以赠言一卷其第五巻载卢熊所撰迁善先生郭君墓志铭郭君名翼字羲仲善七言近体诗人号郭五十六后之选明诗者入之明人之列且云洪武初征授学官度不能有所自见怏怏而卒不知翼卒于至正二十四年七月熊志可据其为训导仕于元也由郭君本末推之则考证失真者多矣
　　衎斋印谱跋
　　汉官私印俱用拨蜡铸其后象犀砗磲玛瑙取材愈广至王元章始易以花乳石于是青田稷下里羊求休所产皆入砻琢矣吾宗衎斋自汉以来捜罗甚博而审取其尤者作谱五册以视复斋啸堂所收不啻一粟之比千囷也衎斋好古孜孜如不及继此必倍蓰于是衰年可假当再跋之


　　曝书亭集巻四十三
　　钦定四库全书
　　曝书亭集卷四十四
　　翰林院检讨朱彞尊撰
　　跋【三】
　　书周髀后
　　班固志艺文周髀不着于録商髙姓名古今人表无闻焉然蔡邕谓其术数具存考验天状多所违失则汉季已有其书隋经籍志载周髀一卷赵婴注又注一卷甄鸾重述又图一卷唐志益以李淳风注释一卷崇文院緫目中兴馆阁书目均有之宋志又益李籍音义一卷而厘周髀作二卷此今本流传惟音义别为一卷其余悉合为一矣髙之言曰笠以写天青黒为表丹黄为里而陈子之告荣方曰天象盖笠地法覆槃主盖天之说者也隋唐志均书赵婴注而今本卷首题赵君卿字宋嘉定中知汀州军州兼管内劝农事括苍鲍澣之作序疑唐以前有赵婴之注而本朝则有赵爽之本君卿其字也又疑赵婴赵爽止是一人今观君卿注每自称其名曰爽殆非隋唐志之旧注矣鸾北周司隶校尉淳风唐太史令籍宋承务郎秘书省钩考算经文字
　　灵台秘苑跋
　　灵台秘苑本北周明帝诏太史中大夫新野庾季才叔奕撰书成凡一百二十卷隋志一百十五卷今止存十五卷本目録后有编修官司天监于大吉中官正权判司天监丁洵同看详官奉议郎轻车都尉欧阳发看详官翰林学士承议郎提举司天监公事上骑都尉剧县开国男王安礼姓名盖宋自太平兴国而后私习天文者有厉禁天文推测之术不欲使民知之季才完书必多奥义诸人奉勅芟削而仅摘其十一若作酒醴去其浆而糟醨在矣
　　乙巳占跋
　　乙巳占七卷唐太史令李淳风撰唐志作十二卷陈氏书録解题作十卷则予家所藏非完书矣星野之说以在天二十八宿分十二次在地十二辰配十二国由是九州各有分星言天者尚之而是书兼引诗推度灾鄘等十三国各有天宿又引洛书凡禹贡诸山以岍为角以岐为亢以荆山为氐壶口为房雷首为心太岳为尾砥柱为箕析城为斗王屋为牛太行为须女恒山为虚碣石为危西倾为室朱圉为壁鸟防为奎太华为娄熊耳为胃外方为昴桐柏为毕陪尾为觜嶓冢为参荆山为井内方为鬼大别为柳岷山为星衡山为张九江为翼敷浅原为轸其义不见于歴代国史天文志亦足以广异闻书以示门弟子
　　天文鬼料窍跋
　　言天文者有鬼料窍一册绘昏旦中星为图述躔次于后相其书名有类乎毖纬而无瑰异怪奇之说昔者巫咸以黄燕纪星甘徳以黒燕纪星石申以赤燕纪星参差莫准得此约而能该不难罗二十八宿于心胷矣
　　书宋宝祐会天厯后
　　右宋宝祐四年防天歴保章正荆执礼谭玉灵台郎杨旂相师尧判太史局提防厯书邓宗文等算造具注颁行是岁在丙辰元日立春田家谚所云百年罕遇者也按会天厯初名显天淳祐十二年太府寺丞张湜秘书省检阅林光世同师尧玉等推算略见于宋史律歴志既而宝祐改元定名曰会天于是尤学士焴被命作序原授时之典岁颁歴于万国镂板印行莫可数计然岁既更无复存焉者马氏经籍志载金人大明歴正以其不易得也是本为昆山徐阁老公肃甫所藏予假之编修道积録其副按南渡以后自綂元至会天歴名凡七改惟防天史称阙其法试繇丙辰一嵗推之歴家可忖测而得其故已
　　太平寰宇记跋
　　太平寰宇记二百卷目録二卷宋朝奉郎太常博士乐史撰康熙癸亥抄自济南王祭酒池北书库阙七十余卷后二年复借昆山徐学士传是楼本缮写补之尚阙河南道第四巻江南西道第十一至十七卷闻黄冈王少詹购得上元焦氏所藏足本及询之则巻数残阙同焉是编稽之国史多有不合殆取诸稗官小说者居多不若九域志舆地记之简而有要也
　　宋本舆地广记跋
　　亡友仁和呉志伊以经史教授乡里束修所入就市阅书善价购而藏之欧阳忞舆地广记其一也志伊既卒于官书多防失是书偶归予插架顾阙首二卷徐尚书緫裁一统志请权发文渊阁故书以资考验是编首二卷存焉予亟传写遂成完书重是亡友物不轻假人每一展读尚如手新触也忞为庐陵族孙书成于政和中先之以禹贡九州而秦而汉而三国而晋而唐而五代首举其大纲序之曰以今之州县而求于汉则为郡以汉之郡县而求于三代则为州三代之九州散而为汉之六十余郡汉之六十余郡分而为今之三百余州虽其间或离或合不可讨究而吾胸中盖已了然矣故其沿革有条有理胜于乐史太平寰宇记实多后此志舆地者中原不入职方残山剰水仅述偏安州郡至于元始修大一统志而其书罕传益以征是编之当宝惜也
　　桂林风土记跋
　　桂林风土记唐光化二年融州刺史莫休符撰新唐书艺文志作三巻今祗存一卷闽谢在杭小草斋所録旧藏徐惟起家卷尾称获诸钱塘沈氏是洪武十五年抄传虽非足本中载张固卢顺之张丛元晦路单韦瓘欧阳膑李渤诸人诗采唐音者均未着于録洽闻之君子亟当发其幽光者也
　　续锦里耆旧传跋
　　予年来思注欧阳子五代史记求野史于蜀若毛文锡前蜀记事二卷董淳后蜀记事三卷李昊蜀书二十卷张锦里耆旧传一卷俱佚不传仅存者张唐英蜀梼杌十卷今止二卷若勾延庆续锦里耆旧传三卷恐亦非完书也延庆字昌裔成都人官应灵县令书成于开宝二年起咸通九年迄干徳三年一名成都理乱记卷中载李昊降表及从降三十二人入除目者二十六人李顺王均刘旰作乱亦略载之可以资采获者惜太常博士张约序已亡之矣
　　书梦华録后
　　东京梦华録十卷幽兰居士孟元老撰绍兴丁卯自为之序琴川毛氏曽刋入津逮秘书然失去淳熙丁未浚仪赵师侠介之后序是编为治癸亥雕本亚中大夫汴人贾宗仲原兼有跋尾盖周藩仪賔也
　　书成都文类后
　　安吉袁说友起岩中木待问榜进士除秘书丞歴宝文阁学士通议大夫四川安抚制度使兼知成都军府事辑汉以下迄宋淳熙蜀人诗文厘为五十卷目曰成都文类书成于庆元五年自为之序分门十一颇为详整杨文宪公慎全蜀艺文志所由本也自杨氏志行而袁氏之文类庋之髙阁矣予从海盐陈氏得刋本重装而藏之説友官于蜀后入为吏部尚书嘉泰二年八月同知枢密院事三年正月参知政事九月罢相见宰辅编年录
　　书熙寜长安志后
　　韦述东西京记世无完书宋敏求本之撰河南长安二志世称其该洽长安志旧有雕本字画麁恶斯编借录于汪编修文升善本也惜乎河南志不复可得为之怃然金风亭长彛尊识
　　跋元丰九域志
　　九域志十巻元丰中丹阳王存正仲被防与曽肇李德刍共撰曩见宋椠本于昆山徐氏失四京第一巻次巻亦多阙文特府州军监县均有古迹一门盖民间流行之书而此则经进本也故晁公武读书后志有新旧九域志之目其进表上陈文直笔核洵不媿乎其言者宋椠字小而密斯则格纸轩朗便于老眼览观极为可喜抄而插诸架德刍别有元丰郡国志三十巻图三巻载宋艺文志小长芦八十一老人彛尊手识
　　淳熙三山志跋
　　闽中多藏书家康熙壬子过福州访梁丞相三山志无有也后三十年覩武进庄氏书目有之借观不可得又六年而昆山徐学使章仲以白金一镒购之予遂假归録焉书凡四十二卷丞相自为之序志闽地者晋有陶防唐有林谞宋有林世程诸书均佚是编亦罕流传以三山士夫未着録者一旦有之足以豪矣特其体例附山川于寺观之末未免失伦然十国之事可征信者多有出于黄氏八闽通志王氏闽大纪何氏闽书之外学者所当博稽也
　　书新安志后
　　古文至南宋日趋于冗长独罗鄂州小集所存无多极其醇雅所撰新安志简而有要篁墩程氏取其材作文献志此地志之最善者予年八十始抄得是书每劝新安富家开雕终鲜应者甚矣今人之不好古也
　　景定建康志跋
　　建康志五十卷宋景定中承直郎宣差充江南东路安抚使司干办公事武宁周应合撰岁在戊午春予留白下亡友周雪客语予曽覩是书阙本访之三十年未得也今年秋九月过曹通政子清真州使院则插架存焉亟借归録之应合淳祐间举进士尝为实録院修撰官以上章劾贾似道谪通判饶州自号溪园先生康熙丁亥十一月竹垞七十九翁彞尊书
　　咸淳临安志跋
　　南宋咸淳四年中奉大夫权戸部尚书知临安军府事缙云县开国男处州潜说友君髙葺正府志増益旧闻凡一百卷予从海盐胡氏常熟毛氏先后得宋椠本八十卷又借抄一十三卷其七卷终阙焉宋人地志幸存者若宋次道之志长安梁叔子之志三山范致能之志吴郡施武子之志防稽罗端良之志新安陈寿老之志赤城每患其太简惟潜氏此志独详合以呉越备史中兴馆阁録续録都城纪胜武林旧事梦粱録大涤洞天志庶几文献足征惜后之作通志者目未覩此以致旧闻放失可叹也夫
　　梦粱録跋
　　曩从古林曹氏借抄梦粱録系杨礼部南峰节文止得十卷后留京师闻棠村梁氏有足本其卷倍之亟録而藏诸笥岁辛巳寓居昭庆僧楼取而卒读之嫌其用笔拖沓不知所裁未若泗水潜夫武林旧事之简而有要也虽然自曽端伯编类说朱藏一编绀珠集陶九成编说郛皆千百而取一说部之完书存焉者寡矣因賛徐舍人镂板于呉下小长芦彛尊书
　　至元嘉禾志跋
　　嘉禾志三十有二卷至元中经歴单庆延郡博士徐硕纂辑成书序之者郡人郭晦唐天麟也嘉禾之有志肇自宋淳熙间郡守张元成延闻人伯纪修之既而岳珂来守郡复延乡先辈关栻表卿续修因珂改调中辍仅存五卷是书盖踵栻旧本而増益之者栻分门二十五硕广之凡四十三而官师治迹经籍目録俱阙焉又呉越钱氏建国曽改秀州为开元府乃是编不载未免失之踈略然所采碑碣题咏居全书之半旧章借以考证足快于心矣硕他无表见晦举宋淳祐十年方逢辰榜进士天麟字景仁宝祐四年文天祥榜第四甲进士自称纳轩叟居嘉禾轩
　　寰宇通志跋
　　寰宇通志一百一十九卷景泰中奉勅撰緫裁五人文渊阁大学士泰和陈循东阁大学士扬州髙谷束鹿王文翰林院学士泰和萧镃左春坊大学士淳安商辂纂修四十有二人左春坊大学士安福彭时右春坊大学士吉水刘俨翰林侍讲学士上元倪谦秀水吕原左春坊左谕徳莆田林文司经局洗马永新刘定之安福李绍右春坊右中允莆田柯潜翰林院修撰杞县孙贤左春坊左賛善长宁周洪谟右春坊右賛善华亭钱溥左司直郎睂州万安香河李泰翰林院编修兰县黄谏长洲陈鉴博野刘吉寿光刘珝【阙】　曹恩仁和王献卢龙刘宣钱塘童縁检讨曹县李本【阙】　马升巴县江朝宗中书舍人兼司经局正字顺天赵昂庶吉士琼山丘濬卢氏耿裕安福彭华刘釪涿州牛纶沧州孟勲仁和何琮潜山吴祯兴化严洤泰和尹直番禺陈政顺天珍冯定上元金绅寿光黄甄余姚夏时长寿王寛书成以景泰七年五月具表进景陵亲序之镂板内府颁示中外先是洪武三年命儒士魏俊民黄篪刘俨丁凤郑思克郑权六人编类大明志书迨二十八年复命廷臣修饰刋行此通志之权舆也裕陵复辟以其书泛滥勅儒臣约为一统志天顺五年帝亦为之序自一统志颁行而通志不复流布民间储藏者寡矣緫裁纂修诸员虽得附书于郕戾王纪独曹恩马升二人香山黄才伯翰林记题名遗之因具书姓氏冀洽闻之君子补书其籍贯焉
　　跋虎丘诗集
　　虎丘诗集一卷明初吴人王賔所録吾乡项氏万卷楼藏书也集中载邾经诗云虎丘山前新筑城虎丘寺里断人行吕敏诗云山上楼台山下城朱旗夹道少人行曽朴诗云阖闾冢上见新城无复行人载酒行考其岁在至正丁酉淮张用兵日也董其役者为周南老故其诗云白髪趋公役驱驰上虎丘又云四叠新城绕涧隈劒池池上碧崔巍而柳贯诗亦云半山青处作崇墉其后志呉地者多未之及由是虎丘筑城呉人鲜有知之者己予尝步山后见遗址尚存特未悉山南何以为界大都鹤涧以南即城外地也又山本晋司徒王珣宅隋时舍利记珣宅有琴台释道宣载于广明集而府县志俱遗之古迹之芜没者盖已多矣賔字仲光经字仲谊敏字志学朴字彦鲁南老字正道贯字道传
　　正徳重修金山寺志跋
　　葬师言祸福多本于郭景纯之葬经然试与百人分谋之无一人同者所云龙穴沙水向背如枘凿龃龉之不相入其说业已难择加以日者配以年神方煞吉神只百二十凶神倍之规避实难以是不克葬者多矣世传景纯墓在金山足过于诡奇沈啓南诗气散风冲岂可居先生埋骨理何如日中数莫逃兵解丗上人犹信葬书如叩晨钟寐者可以发深省矣日本中心叟墓前无地拜儿孙一语亦足发笑诗载庐陵胡经用甫金山志志成于正徳辛巳文待诏征仲序之
　　书土官厎簿后
　　土官厎簿二册未详撰人姓氏海盐郑氏藏书也按禹贡三百里蛮书旅獒周官礼职方氏戴记明堂位称八蛮尔雅称六蛮其种曰黎曰犵曰狑曰獠曰猺曰獞各有大姓为之雄长明制仿元旧事分设官吏立宣慰招讨安抚长官四司云南百五十一员广西百六十七员四川二十四员贵州一十五员湖广五员广东一员初隶验封后以其半隶武选嘉靖中申明旧典隶验封者布政司领之隶武选者都指挥使领之文武相维羁縻有术虽间有不靖旋即削平濊泽霑濡久而渐知向学若黔之宋氏昆友滇之木氏祖孙各着诗文刊有私集以雅以南昧任侏离明之声教逺矣予在史馆劝立土司传以补前史所未有毛检讨大可是予言撰蛮司合志因以是编资其采择焉
　　安南志略跋
　　安南志略二十卷国人奉议大夫佥归化路宣抚司事爱州黎崱景髙撰序之者十有一人广平程钜夫魏郡元明善安阳许有壬庐陵龙仁夫欧阳原功与焉崱亦自为之序汉自设交州日南九真三郡歴代沿革不同崱参攷史传能详其山川风土人物及书命之往复军旅之出入篇章之酬和一一悉之盖自内附后闲居汉阳得以优游著述宜为诸公合辞賛美也崱于泰定中游庐山着游记三卷惜乎吾不得而见之矣天歴中修经世大典大学士何荣曽以志略上进诏付书局乃作安南録一卷附入今经世大典已无存予从海盐郑氏抄是书恨譌字太多豕三虎六疑难尽释安得更求善本是正之
　　越峤书跋
　　越峤书二十卷宜山李文凤廷仪撰安南自元黎崱辑志略后又百余年建置沿革废兴之由末有成书纪载文凤特为诠次有伦有要外史邦国之志斯称善矣序言其国主有二名正名以祀天地神只伪名以通中国示邦人以不臣文凤因具书之或讶其君臣之黠虽然人可欺乎适足形其至愚而已文凤中嘉靖壬辰进士歴官云南按察司佥事
　　书髙丽史后
　　髙丽史世家四十六卷志三十九卷表二卷列传五十卷目録二卷合计一百三十九卷国人正宪大夫工曹判书集贤殿大提学知经筵春秋馆事兼成均大司成郑麟趾等三十二人编纂以明景泰二年八月表进并镂板行于国观其体例有条不紊王氏一代之文献有足征者卷中乐志歌辞率本宋祐陵所赐大晟府乐谱若舆服志载防古俗剃顶至额方其形留发其中谓之开剃忠烈王四年二月令境内皆服上国衣冠开剃十六年九月百官始着笠朝谒此元史所不载至若庚申君遁走沙漠之后君臣事迹不得而详髙丽间犹通使称为北元北元主奔应昌以洪武三年庚戌四月殂落国人追諡曰惠宗即顺帝也其子嗣立以余兵走和林十年丁巳遣使至髙丽行宣光年号国人不允后二年又遣佥院甫非告纪年天元辛禑遣永宁君王彬往贺相传立十一年而殂北元諡为昭宗者也凡此明之载籍皆隐而不书借其史略存事迹后之论世纪年者所当述也
　　又
　　靖难君臣改修明太祖实録因方孝孺而其父克勤循吏也乃没其实黄观景清修书传防选而削其名且诬方先生叩头乞哀观于郑麟趾髙丽史梦周图李成桂不克为芳逺所杀芳逺犹知赠官易名麟趾等亦直书其事是簒窃之芳逺贤于长陵而下国之史官胜于杨士奇辈多矣可叹也夫
　　书海东诸国纪后
　　属国惟髙丽有史有通鉴有史略其次则安南国人有志略若日本之东鉴【即吾妻镜】鸟言侏离辞不能达往时亡友钟广汉撰歴代建元考自生民以来迄于明外极重译凡有僣号靡不书之旣获东鉴喜剧着之于録然东鉴止纪其国八十七年事中间阙漏尚多予晩得朝鲜人申叔舟海东诸国纪虽非完书而此邦君长授受改元由周至于明初珠连绳贯因取以补广汉遗书至其分壤之广八道六十六州若聚米于前山川在目比于张洪薛俊侯继髙李言恭郑若曽所述尤了如指掌矣叔舟字泛翁仕朝鲜官至议政封髙灵君书成于成化七年十二月
　　跋吾妻镜
　　吾妻镜五十二卷亦名东鉴撰人姓氏未详前有庆长十年序后有寛永三年国人林道春后序则镂版之岁也编中所载始安徳天皇治承四年庚子讫山院天皇文永三年七月凡八十有七年岁月日阴晴必书余纪将军执权次第及防射之节其文义郁轖又防倭训于旁绎之不易而国之大事反略之所谓不贤者识其小者而已外藩惟髙丽人著述往往流入中土若郑麟趾髙丽史申叔舟海东诸国纪以及东国通鉴史略诸书多可攷证日本职贡不修故其君长授受次第自奝然所纪外相传颇有异同临淮侯李言恭撰日本考纪其国书土俗颇详而国王世传未明晰合是编以勘海东诸国纪则不若叔舟之得其要矣康熙甲辰获覩是书于郭东髙氏之稽古堂后四十三年乃归插架惜第六第七二卷失去庆长十年者明万厯三十二年寛永三年者明天啓四年也
　　跋洪遵翰苑羣书
　　翰苑初入供事吏手持张阁老位词林典故翰苑须知二编以见卷中引书五品不逊之语览者以为笑端予旣为史官思别撰一书自分职以来讫于明崇祯之季恒囊书入直晓夜抄撮积一十四册拟删其重复补其阙遗题曰瀛洲道古録防遭院长弹事未果会稡成书然归田后每扁舟近游未尝不携之藤笈也晩得孙逢吉职官分纪陈骙中兴馆阁録续録元王士防元秘书志颇快于心近又得洪遵翰苑羣书足本于是词臣之典故略备惜乎老矣目眊耳聋无能甄综叹有愿之不吾遂也爰记忆所録书目授之门弟子溧阳黄梦麟海宁查升杨中讷髙邮呉丗焘娄县姚绪长洲汪士鋐武进钱名世宝应乔崇烈俟有志者辑成之康熙丙戌阳月竹垞老人书
　　崇文书目跋
　　崇文緫目六十六卷予求之四十年不获归田之后闻四明范氏天一阁有藏本以语黄冈张学使按部之日传抄寄予展卷读之祗有其目当日之叙释无一存焉乐平马氏经籍考述郑渔仲之言以排比诸儒每书之下必出新意着说嫌其文繁无用然则是书因渔仲之言绍兴中从而去其序释也书籍自刘略荀簿王志阮録以来不仅条其篇目而已必稍述作者之防以诏后学故賛七略者或美其剖判艺文或称其略序洪烈其后殷淳则有序録李肇则有释题必如是而大纲麁举若尽去之是犹存虎豹之鞟与羊犬何别欤唐志十九家宋志六十八部今存者几希赖有是书学者获覩典籍之旧观欧阳子集收緫目叙释一卷余则马氏志间引之辞不费而每书之本末具见法至善矣渔仲徒恃已长不为下学后觉之地此谓君子一言以为不知者也
　　跋中兴馆阁録续録
　　中兴馆阁録十卷分九门一沿革二省舍三储藏四修纂五撰述六故实七官聨八廪禄九职掌淳熙四年秋秘书监天台陈骙叔进所撰序之者丹棱李焘仁父也续録亦十卷则嘉定三年馆阁重行编次后人次第补録迄于咸淳者二録予抄自上元焦氏惜非完书然官聮尚存以之续洪氏羣书下及王氏商氏之秘书志黄氏之翰林记先正入官之伦序麁可纪述无忧文献之不足征矣
　　书元秘书监志后
　　元秘书监志十一卷著作郎东平王士防继志著作佐郎曹州商企翁继伯同撰所载诏防公移多用国书文以是流传者罕然一代之典故存焉卷中题名有张应珍以至元三十年十二月由从事郎歴秘书监丞大徳八年六月迁秘书少监九年十月乃更姓名曰呉鄹而吉安府志称鄹永新人宋末兵乱避仇转徙山西元驸马都尉髙唐郡王库哩济斯尝从之质疑刋其书于平阳路志遂附之宋遗民之列不知其仕于元革命之初士之出处殊涂不可以紊有是编足以证府志之误矣
　　文渊阁书目跋
　　文渊阁书目编自正统六年六月着録者少师兵部尚书兼华盖殿大学士杨士奇翰林院侍讲学士马愉侍讲曹鼐也其目不详撰人姓氏又不分卷俾观者漫无考稽此牵率之甚者巳按宋靖康二年金人索秘书监文籍节次解发见丁特起孤臣泣血録而洪容斋随笔亦云宣和殿太清楼龙图阁所储书籍靖康荡析之余尽归于燕元之平金也杨中书惟中于军前收伊洛诸书载送燕都及平宋王承防构首请辇送三馆图籍至元中又徙平阳经籍所于京师且括江西诸郡书板又遣使杭州悉取在官书籍板刻至大都明永乐间勅翰林院凡南内所储书各取一部于时修撰陈循督舟十艘载书百椟送北京又尝命礼部尚书郑赐择通知典籍者四出购求遗书皆储之文渊阁内相传雕本十三抄本十七盖合宋金元之所储而汇于一缥缃之富古未有也攷唐宋元藏书皆极其慎重献书有赉储书有库勘书有人曝书有会至明以百万卷秘书顾责之典籍一官守视其人皆赀生不知爱重而又设科专尚帖括四子书易诗第宗朱子书遵蔡氏春秋用胡氏礼主陈氏爱博者窥大全而止不敢旁及诸家秘省所藏土苴视之盗窃听之百年之后无完书矣迨万歴乙巳辅臣谕内阁勅房办事大理寺左寺副孙能传中书舍人张萱秦焜郭安民吴大山校理遗籍惟地志仅存亦皆嘉隆后书初非旧本经典散失寥寥无几萱等稍述作者之防较正统书目大为过之惜已无足观徒为有识者叹惜而已
　　跋重编内阁书目
　　内阁重编书目八卷万歴三十三年大理寺副孙能传中书舍人张萱秦焜郭安民呉大山奉内阁谕令校理能传等稍疏诸书大略合乎晁氏陈氏之防今以正统六年目録对勘四部之书十亡其九惟地志差详然宋元图经旧本并不登载着于録者悉成以后所编是则内阁藏书至万歴年已不可问重编之目殆取诸刑部行人司所储録之以塞责尔呜呼设一典籍掌十万册之书立法苟且已甚以杨士奇之得君且奉诏编书目可以言而不言其罪尚可逭哉
　　南京太常寺志跋
　　曩海宁谈迁孺木馆于胶州髙阁老图邸舍阁老导之借故册府书纵观因成国一部掇其遗为枣林杂俎中述孝慈髙皇后无子不独长陵为髙丽防妃所出而懿文太子及秦晋二王皆李淑妃产也闻者争以为骇史局初设彞尊尝以是质诸緫裁前辈緫裁谓宜仍实録之旧今观天啓三年南京太常寺志大书孝陵殿宇中设髙皇帝后主左配生子妃五人右祗防妃一人事足征信然则实録出于史臣之曲笔不足从也汉之文帝自言朕髙皇帝侧室之子于义何伤而奉天靖难记每载长陵上阙下书及宣谕臣民曰朕太祖髙皇帝孝慈髙皇后嫡子考妣必并举壶浆欲掩而迹反露矣志凡四十卷嘉善沈若霖编
　　书冯尚书元飇题首善书院诗后
　　万歴二十九年二月庚午朔天津河御用监少监马堂进大西洋利玛窦所贡土物时先文恪公以礼部侍郎掌本部尚书事疏言会典止有西洋琐里国无所谓大西洋其真伪不可知又寄住二十年方行进贡与逺方慕义献琛者不同且所贡天主天主母图旣属不经而行李中有神仙骨夫旣称神仙自能翀举安得遗骨此韩愈所云凶秽之余不宜令入宫禁者也乞速勒归国勿许潜居两京与内监交往以致别生支节惑愚民疏进不报迨天啓初元邹忠介冯恭定同官都察院都人建首善书院于大时雍坊为讲学之所二年御史倪文焕诋为伪学是岁毁先圣栗主燔经籍于堂中踣其碑西洋人汤若望以其国中推步之法证大统歴之差徐宫保光啓笃信之借书院作歴局遂踞其中更名天主堂书院废而逆祠建矣诵冯公诗足当诗史














　　曝书亭集巻四十四
　　钦定四库全书
　　曝书亭集卷四十五
　　翰林院检讨朱彞尊撰
　　跋【四】
　　胡氏皇王大纪跋
　　孔子序书断自尧典始屈平之言曰防古之初谁传道之而谯周苏辙撰古史梁武帝撰通史胡卫撰通史縁起罗泌撰路史言之不尽出于雅驯兼不尽传惟五峰胡氏所述皇王大纪八十卷自盘古氏迄周赧王举二千余岁事广摭史传以经义贯通之庶几择之精而语之详矣近邹平马骕撰绎史疑其未见是编而体例颇相似正可并存不废云胡氏名宏字仁仲文定公安国季子尝谒杨中立于汴京从侯师圣于荆门故学有原委书成于绍兴辛酉绍定间奉朝命索是书漕使曽为镂版予所储者明万歴辛亥重雕本也
　　书钱氏补汉兵志后
　　宋惩五代之收天下甲兵悉萃京师名曰禁军开宝入籍十九万三千不为不多矣至道増至三十五万八千天禧増至四十三万一千庆歴増至八十二万六千治平以降迄于元丰稍为裁减尚六十余万徽宗将一童贯而禁军阙额二十四万靖康之祸按籍止存三万人而已无一夫可驱之战者遂以不支髙宗将一张浚富平符离之败弃师累十万乃莫有正其罪者尚可言兵事乎乐清钱文子见南渡兵食之冗滥也以汉制不失寓兵于农遗意而班史无志因以补之书仅一卷言近而旨逺辞约而义该此非低头拱手髙谈性命之学者所能括也文子字文季绍熙三年由上舍释褐出身以吏部员外郎兼国史院编修官歴宗正少卿退居白石山下自号白石山人故所辑诗传及是编皆以白石着録不知者疑是姜防书误矣卷首有陈元粹序后有王大昌跋皆其弟子跋称嘉定中锓板于淮南漕廨予所抄者虞山钱曽藏本也
　　跋后汉书
　　范氏后汉书初无表志第有十帝纪八十列传而已故梁剡令刘昭注续汉志序曰范晔良史诚跨众氏序或未周志遂全阙刘知几曰其十志未成而死叶适云迁固相踵作书志至范晔废不复着陈振孙云晔本书未尝有志刘昭所注乃司马彪续汉书之八志尔相传宋孙宣公奭判国子监校勘官书遂以司马氏志入之范氏书中然昭序有云借旧志注以补之则不自奭始矣流传日久读史者直以为范氏之书吁可怪也续汉书已亡八志赖入范书得存今宜别为分卷附纪传之后兼以熊氏表附之则有条不紊一代之史大备惜乎未有好事者为此举也
　　吴氏两汉刊误补遗跋
　　两汉刊误补遗十卷题曰河南吴仁杰撰前有曽绛序后有林瀛疏章丘李氏藏书也岁在丙寅亡儿【昆田】客济南借得之抄以奉予按唐以前读两汉书者第有集解音义而已其后李善作辨惑顔游秦着决疑见于新书艺文志至于宋作刊误者四家张泌余靖刘攽其一亡其名氏矣刘氏之书因宋仁宗读后汉书见垦田字皆作恳于是使侍中传诏中书俾刋正之攽为学官遂刊其误宋志刘氏书凡四卷赵希弁读书附志云止二卷西汉东汉各一卷当得其实今吴氏是编本以补刘氏之遗而文多于刘足以征其博洽也已仁杰字斗南别号蠧隐居士本昆山人其称河南者举郡望而然登淳熙进士歴官国子学録所着乐舞新书盐石新论及绛序所称汉通鉴辑编年纪传之长而去其短者多不传予所见者古周易论易图说离骚草木虫鱼疏及此书焉尔
　　书元赵居信蜀汉本末后
　　明乎陈寿不忘蜀汉之本心而后可更作蜀汉之史若信都赵氏蜀汉本末一书其持论谓寿进曹魏于正统抑昭烈为僣国视之与孙权同科是于三国志未尝絜其长短测其用意之深徒因纲目书法而作者也试取寿之书法一一表出之则不予魏以正统昭烈非僣国蜀与孙权殊科灼然见矣
　　唐六典跋
　　唐会要开元二十七年二月中书令张九龄等撰六典三十卷成上之百官称贺按开元十年起居舍人陆坚被防修是书帝手写白麻纸六条曰理曰教曰礼曰政曰刑曰事令以类相从撰録以进张说知院以委徐坚坚思之经岁规制莫定萧嵩知院又引韦述始以令式入六司仿周礼六官之制沿革并入注中勅所云法以周官作为唐典是已其后九龄知院事加陆善经李林甫代九龄加苑咸集贤注记称二十六年奏草上考新旧唐书九龄以二十四年罢知政事寻谪荆州是进书之日九龄久已去官矣程泰之撰雍録谓书成于九龄为相之日进御当在二十四年林甫注成或在二十七年其说良是今本卷首直冠林甫之名若与九龄无预后学所当考正去小人之衔名而特书文献所上可也
　　书孙氏唐史论断后
　　唐史论断三卷宋尚书刑部郎中充天章阁待制兼侍读许州孙甫之翰撰甫以刘昫唐书繁冗失体改用编年法着唐记七十五卷没后诏求其书留之禁中此则其论断也庐陵欧阳氏涑水司马氏睂山苏氏南丰曽氏交叹美之绍兴中曽镂板南劒州端平间复镌于东阳郡今则流传寡矣绎其论议覈而不苛非若尹氏胡氏通鉴发明读史管见之少可多怪也
　　唐会要跋
　　唐会要一百卷宋建隆二年宰相王溥撰进其书本于苏冕冕弟弁共纂四十卷杨绍复等续之溥集两家书广为百卷卷中恒存苏氏駮议太祖称其词简而礼备诏藏史阁今雕本罕有予购之四十年近始借抄常熟藏书家写本惜乎第七巻至第九卷失去杂以他书第十卷亦有错杂文字九十二卷阙第二翻以后九十三九十四二卷全阙安得收藏家有善本借抄成完书姑识此以俟
　　五代会要跋
　　五代会要三十卷亦建隆初王溥所进予抄自古林曹氏康熙甲戌春复从商丘宋氏借观江西旧抄本勘对无异编中阙纸数翻两本亦同也五代之乱干戈俶扰其君臣易置若传舍然未暇修其礼乐政刑然当日累朝咸有实録可采而欧阳子作史仅成司天职方二考其余槩置之微是书典章制度无足征矣
　　莆田陈氏九朝编年备要跋
　　九朝编年备要三十卷太学生莆田陈均平甫撰均丞相俊卿之从孙也前有建安真徳秀长乐郑性之知漳州林岊及均自序四篇凡例一卷端平初有上言于朝者下福州取其书得初品官编年自司马公通鉴成书即纲目改裁未见其当今所传陈桱王宗沐薛应旂所辑书类皆谬误疎略以予观平甫是书简而有要可谓尽善矣而陈振孙讪之谓其去取无法详略失中未免责人己甚矣康熙乙丑观耿都尉正公插架书发函读之不忍释手都尉遂以赠予报以仇实父画山水越二十一年丙戌夏曝书于亭前追忆旧事识之末简
　　睂山彭氏太平治迹统类跋
　　太平治迹统类四十卷睂山彭百川叔融撰予抄自上元焦文端公家卷帙次第为装钉者所乱佣书人不知勘正别用格纸抄録以致接处文理不属欲校定甚难然是书储藏者寡存之笥冀与博闻者审定之
　　宋学士院中兴纪事本末跋
　　中兴纪事本末七十六卷学士院经进始建炎元年五月至绍兴二十年十二月南渡君臣时政详于徐梦莘三朝北盟会编李心传建炎以来朝野杂记兹编纪载有出二书之外者可以资攷证也所载岳鄂王狱具秦桧言飞子云与张宪书不明其事体必须有韩蕲王争曰相公必须有三字何以使人甘心惟徐自明宰辅编年録同之今羣书皆作莫须有恐未若二书之得其实也
　　中兴通鉴跋
　　宋中兴通鉴一十五卷通直郎国史院编修官刘时举编史嵩之丧父以右相起复时举为京学生与王元野黄道等九十四人太学生黄恺伯金九万孙翼凤等百四十四人武学生翁日善等六十七人宗学生赵子寰等三十四人上书争之是亦慷慨之士也观者嫌其太略然以视王宗沐薛应旂所撰斯条理过之矣
　　书李氏续通鉴长编后
　　睂州李文简公续资治通鉴长编共九百八十卷举要六十八卷隆兴元年知荣州先以建隆迄开宝年事一十七卷进乾道四年官礼部郎乃以整齐建隆元年至治平四年闰三月五朝事迹共一百八卷进淳熙元年知泸州又以治平后至靖康凡二百八十卷进淳熙九年知遂宁府重别写呈并举要目録计一千六十三卷进今仅存者太祖至英宗朝一百七十五卷而已若神宗朝二百二十八卷哲宗朝二百二十卷徽宗钦宗朝三百二十三卷乾道中祗降秘书省依通鉴纸样缮写一部未经镂板遂失传宋儒史学以文简为第一盖自司马君实欧阳永叔书成犹有非之者独文简免于讥駮张敬夫比之霜松雪柏生死文字间叶正则谓春秋之后才有此书要非过论也治平以后借有长编纪事本末存略见大旨然见之者罕矣陈氏【桱】王氏【宗沐】薛氏【应旂】目不覩是书辄续通鉴行世柯氏【维骐】王氏【维俭】之改修宋史亦然此犹夏虫不可语以氷松柏之鼠不可语以堂密之有美枞者也
　　书宋史张浚传后
　　徐秀才善敬可一日语予曰周公谨小人哉张魏公朱子所父事何可毁也予曰三代直道之遗也宋之南渡将帅有人可以战可以守自寄阃外之权于浚丧师动数十万元气重伤譬诸孱夫不能复起矣浚于李纲赵鼎辈则劾之于汪伯彦秦桧等则荐之尚得云好恶之公乎至曲端之诛与桧之杀岳飞何以异而读史者务曲笔以文致端有可死之罪不过因浚有子讲学浚死徽国公为之作状天下后世遂信而不疑尔袁中郎宿朱仙镇诗云祠前箫鼓赛如云立石争镵吊古文一等英雄含恨死几时论定曲将军江进之读魏公传诗云子圣焉能盖父凶曲端冤与岳飞同何人为立将军庙也把乌金铸魏公可谓助我张目者也
　　书柯氏宋史新编后
　　宋辽金元四史惟金史差善其余潦草牵率岂金匮石室之所宜储柯氏撰新编会宋辽金三史为一以宋为正统辽金附焉升瀛国公益衞二王于帝纪以存统正亡国诸叛臣之名以明伦列道学于循吏之前以尊儒歴二十载而成书可谓有志之士矣先是揭阳王昂撰宋史补台州王洙撰宋元史质皆略焉不详至柯氏而体稍备其后临川汤显祖义仍祥符王维俭损仲吉水刘同升孝则咸有事改修汤刘稾尚未定损仲宋史记沉于汴水予从吴兴潘氏钞得仅存然三史取材纪传则有曽巩王偁杜大圭彭百川叶隆礼宇文懋昭编年则有李焘杨仲良陈均欧阳守道礼乐则有聂崇义欧阳修司马光陈祥道陈旸陆佃郑居中张暐职官则有孙逢吉陈骙徐自明许月卿舆地则有乐史王存欧阳忞税安礼王象之祝穆潘自牧志外国则有徐兢着録则有王尧臣晁公武郑樵赵希弁陈振孙类事则有徐梦莘孟元老李心传叶绍翁吕中马端临赵秉善述文则有赵汝愚吕祖谦诸书具在以予浅学亦曽过读其他宋金元人文集约存六百家郡县山水志以及野史说部又不下五百家及今改修文献尚犹可征予尝欲据诸书考其是非同异后定一书惜乎老矣未能也
　　姜氏秘史跋
　　王莽之闰汉朱全忠之簒唐其罪贯盈而纪年仍书于史燕王取天下于兄子非有积怨深怒乃革除建文君之五年毋亦太忍也乎纪逊国事者不啻百家大约惑于齐东野人之语尤甚者从亡遗笔致身録也弋阳姜清撰秘史稽之故牒以证其非幸书成于致身録未出之前顾犹信程济为有其人则亦非信史矣福藩称制无一善政可纪惟追赠壬午殉难诸臣赠官锡諡差快人意第易名多至【阙】十【阙】人未免失之太滥然程济史仲彬不及焉其胜于刊胜国逸书者多也窃怪吾乡姚御史瑄坐奸党籍产载于文皇实録而诸书无纪其姓名者又髙太常逊志弃官遁永嘉山中穷饿而卒比于林右出处未详者有间右有諡而太常无之是亦阙典也已清字源甫弋阳人正徳辛未进士官考功司郎中歴尚宝少卿
　　孝宗大纪书后
　　万歴二十二年三月允礼部尚书南充陈公于陛之请修国史阁臣议开局聚书分纂于是崇仁吴公道南立正史议志之类二十有二传之类二十有六吴公领修河渠志而先太傅文恪公分撰孝宗大纪皆附之家集中縁陈公逝其书未果成也古之国史恒以本朝之人述当代之事故文献足征光武帝纪定于永平武徳贞观国史成于显庆宋于两朝三朝五朝七朝四朝先后撰述榻前论议斯时政有纪柱下见闻斯起居有注类而次之谓之日歴修而成之谓之实録然后一代之典则备焉明则第有实録宝训而已建文革除景泰附録何以成一代之典章善夫吴公之言曰曽南面者当知史不可灭之义曽北面者当思名必先正之文是惠代二宗帝纪不可不特书也矣康熙己未史局旣开以先公大纪送馆幸存其副未几雕本付搨书手不戒于火因书以付昆田
　　明史提纲跋
　　明史开局监修总裁诸公以建文帝本纪书法下问余以宫中火帝崩对同官徐胜力固争当从逊国羣书具述其事遂仕编纂纪成诸公终未以为然也逊国羣书可信者絶少十九皆作伪无稽尤可怪者从亡随笔之程济致身録之史仲彬欺人欺天莫此甚矣归田后得洧川范氏明史提纲四十三巻书成于万歴戊申夏自洪武迄隆庆其书惠宗削逊国二字之非可谓具良史之识者守己中万歴甲戌进士仕至陜西布政司参议所著书尚有春秋传二十五巻以证胡传之讹史删二十八巻以纠纲目之失惜乎未之见也








　　曝书亭集巻四十五
　　钦定四库全书
　　曝书亭集卷四十六
　　翰林院检讨朱彞尊撰
　　跋【五】
　　商祖丁爵铭跋
　　右爵一铭二字曰祖丁在右柱外薛绍彭曰祖丁者商十四君祖辛之子也内有文作弓形中包六字不可辨识山阳张弨曰此商之酒器盖射者必继以饮诗言发彼有的以祈尔爵是也爵今存弨家弨字力臣精六书贫而嗜古賔至绕席皆尊彞敦卣之属昔欧阳子撰集古録借刘仲原父杨南仲诸子释文自力臣殁后虽有奇字为余释其文者寡矣
　　商父巳敦铭跋
　　父己敦一上圜下方崇一尺五寸唇广四尺厎二尺八寸腹受五升舟五尺四寸其文云靁其耳饕餮铭二字在腹盖商器也商人尚质作祭器以荐祖考犹以父称故鼎有父甲父乙父丁父己父辛父癸尊有父乙父丁父己父癸彞有父甲父乙父丙父丁父己父辛父癸卣有父乙父丙父丁父己父辛父癸爵有父乙父丁父戊父己父庚父壬父癸觚有父乙父庚觯有父己父辛斚有父丁甗有父乙父己鬲有父己盉有父丁父癸举有父己父辛盘有父辛匜有父癸然则敦以父己名固其宜已不惟是也有以祖名者尊之祖丁祖戊卣之祖乙祖丁祖庚祖辛爵之祖丙祖丁觚之祖丁甗之祖己匜之祖戊是也有以母名者卣与鬲之母乙是也他如世母辛兄丁兄癸妇庚子乙女乙孙己名得通于下铭辞不若周人之烦取足以纪行次而已岁在上章执徐春观于王公子士骏书斋椎拓而还装界于册
　　宋拓钟鼎款识跋
　　宋绍兴中秦相当国其子熺伯阳居赐第十九年日治书画碑刻是册殆其所集如楚公钟师旦鼎皆一徳格天阁中物也余或得之毕少董或得之朱希真或得之曽大中盖希真晩为伯阳客而少董时视盱眙场因摹款识十五种标以青笺末书良史拜呈以纳伯阳至今装池册内秦氏既败册归王厚之每款钤以复亝珍玩厚之私印且为释文疏其藏弆之所后转入赵子昂家子昂复用大雅印钤兼书薛氏攷证于后于时钱徳平柯敬仲王叔明陈惟寅均有赏鉴私印隆庆六年项子京获之寻归倦圃曹先生康熙戊申先生出示予予爱玩不忍释手先生属予跋之未果也辛酉冬予留呉下先生寓书及册复命予跋予仍不果改岁乃封完寄焉先生旣逝所收书画多散失久之是册竟归于予藏箧中十载宗人寒中嗜古见而爱玩之犹予之曩日也因以畀之每叹书画金石文铭心絶品恒纳诸炙手可热之人若秦防之贾师宪严惟中物之尤者悉归焉然千人所指其亡也可立而待曽不若山林寂寞之乡储藏可久则予托之寒中庶其守而勿失也夫册中所拓钟七鼎二十有一饮二爵六鬲四卣九敦四簠一甗二壶二刀一槃二镫一尺一汉器一中有荣次新手跋及书林羲叟公辅诸图记
　　周鼎铭跋
　　右周鼎铭一新城王吏部子厎见之焦山佛寺中俾程处士穆倩读之其文可辨识者七十有八字存其疑者八字不可识者七字吏部为长歌述之其弟礼部贻上和焉而摹其文授予三君者可谓好古之士矣昔欧阳永叔得古器铭必属杨南仲释其字南仲之言曰古文自汉世知者已希贾逵许慎辈多无其说而蔡君谟亦曰古之篆字或多或省或移之左右上下惟其意之所欲甚哉辨识之难也鼎铭词曰惠敢对扬天子丕显敷休其人莫考曰王格于周曰司徒南仲殆周初器也其曰立中庭按毛伯敦铭文亦有之薛尚功释为立而杨氏谓古立位同字古文春秋书公即位为公即立则是铭曰立亦当作位穆倩定为立从薛氏读也古之勲在王室者旣受之册归必铭其器论撰其祖父之德善功烈以明示后世如申伯召虎韩侯文侯锡予之盛诗书所载仅千百之一二而铭诸器者无穷盖不特齍盉医敦卣为然举凡锋矛刀劒莫不有铭自秦销金咸阳厉禁所至为段冶改煎殆不可胜数世徒惩秦燔诗书之祸不知销金为祸之益烈也呜呼三代之文自九经而外其得见于今者希矣顾神物显晦或有时复出惜乎又委之荒山梵宇中莫之宝惜徒令好古君子摩挱叹息之不已也鼎崇尺有三寸腹深八寸唇广一尺四寸其耳三寸礼部语予云
　　周司成颂宝尊壶铭跋
　　右周司成颂宝尊壶注以酒容一斛项腹均有铭按其文一百五十字可辨识者维三年五月旣死魄甲戌王在周康邵宫旦王格太室即位宰右颂入门立中庭尹氏受王命书王呼史虢【阙】册命颂王曰颂命汝官司成赐汝衣舄带赤芾朱黄銮旂鋚勒用事颂拜稽首敢对扬天子丕显【阙】休用作朕皇考龚叔宝尊壶用追孝蕲吉康颂其万年眉夀【阙】臣天子令终子子孙孙宝用此其大略也攷周辙未东王宫名著于载纪者不闻有康邵宫惟敦载吕大临考古图有王在周邵宫之文薛尚功释邵作昭盖惑于竹书纪年穆天子传西王母来賔昭宫之故吕氏定作邵今斯铭文甚显其为邵无疑椒举曰康有酆宫之朝冠以康者或康王所筑未可定尔太室者明堂中央之室书言王入太室祼是已司成分职不载于周官戴记文王世子篇大司成论说在东序侍坐者逺近间三席北海郑氏以为即周官司徒之属师氏而新安王氏駮其非谓世子国子之德业大司乐教之使成故名盖大司乐也二说均可通要之周官有是名矣铭称皇考龚叔敦称皇考龚伯二器疑出于同时尊壶今藏钱唐王太仆益朋家识者比于郜之大鼎燕之重器
　　周延陵季子劒铭跋
　　康熙九年冬十有二月偕嘉兴李良年呉江潘耒上海蔡湘过退谷孙先生蛰室出延陵季子佩劒相示以周尺度之长三尺腊广二寸有半重九锊上士之制也腊有铭篆文字不可辨合之韦续五十六体书无一似其曰季子劒者先生审定之辞云尔先生命四人聮句咏之诗成摹铭文于前俾书聨句于后装界为册藏之砚山书屋
　　南海庙二铜鼓图跋
　　广州波罗江上南海神庙铜鼓二大者唐岭南节度使郑絪出镇时髙州守林霭得之峒戸以献絪纳诸庙面阔五尺脐隐起罗布海鱼虾蟇等纹旁设两耳通体色微青杂以丹砂瘢其光可鉴小者杀大者五之一从浔州滩水涌出色纯緑杂以鹧鸪斑审视之隐隐若八卦画每岁二月上壬土人击以乐神民间有疾祷于庙亦击之考周官六鼓四金鼓人辨其声用籥章以土韗人以木革以冒之不闻范金也迨伏波将军平交阯诸葛丞相渡泸始铸铜为鼓流传三川百粤颇多岭南一道廉州有塘钦州有村博白有潭万州灵山文昌有岭取以名其地传闻鼓初成悬于广庭宰牲置酒子女緐防出金银钗叩之纳诸主者目曰都老有雠怨相攻则鸣鼓集众俄顷乌合蜀则凡鼓悉称孔明所遗其直易牛千头苖民得此雄视一方要其制无若南海庙中之大者至于金錞和鼓亦名錞于掌之鼓人见于春秋内外传先铜鼓有之郑康成谓圆如碓头大上小下乃宋聂崇义绘三礼图误悬以龙牀状若杯盂而宣和博古图一十九器不绘绳索以龙马虎蜼鱼栖凤山花镇之仰若井口是皆以下为上矣南齐始兴王鉴镇益州什邡人段祖获錞于以献史称髙三尺六寸六分围三尺四寸圆如筩色黒如漆甚薄上有铜马以绳悬马令去地尺余灌之以水又以器盛水于下以芒茎当心跪注錞于以手振芒则声如雷其释器差详窃思作錞本以和鼓度其形亦略似苐鼓穹其腰而錞削其下鼓蒙两面而錞去其厎铜鼔初铸必取二器折衷之蜀人所以名錞于鼓云尔鼓无铭乃俾画手缩为图书其后
　　汉尚方鉴铭跋
　　处士钟立获古镜于新塍市之西以百钱购之田父土蚀其半命工刮摩之晶光澄澈处士出以相示挂诸壁若月之烛霄汉也验其背铭辞曰尚方作镜真大好上有仙人不知老渴饮玉泉饥食枣镜省文作竟盖汉尚方鉴也汉宫阙有尚方掖门官制设尚方令丞待诏职属少府主作禁器物掌上手工作以宦者为之蔡伦之造纸及秘劒是巳自武帝好神仙宣帝亦信方士所制隋侯劒宝玉宝璧宝鼎皆尚方为之旣而刘更生献淮南枕中洪宝苑秘之方令尚方铸作事不验张敞上言请斥逺方士尚方待诏皆罢然则镜铭殆出方士作也宣和博古图载汉鉴一百有三尚方鉴居其四铭辞损益各殊古人制器不屑雷同若此处士曰有是哉既摹其铭遂装于册
　　书汉镜铭
　　金有时而烁惟镜巨室小家均有之故自汉以来制器间有存者衎亝所藏是镜盖汉时物也其铭作韵语曰乐无事日有喜宜酒食岂非知止不殆之君子为之乎
　　跋新莽钱范文
　　易贝为泉布师尚父立其法退而行之齐周官则泉府掌之景王分小大二品权其子母为利溥矣然仲尼之徒无道其事者利固孔子所罕言也新莽闰位特重钱法钱凡六品刀凡二品布凡十品旣而以刚卯金刀合刘氏文乃禁佩刚卯除刀钱以大钱小钱二品并行防民盗铸挟铜炭者入钟官其时鼓铸多故至今犹有存者若夫钱范窃疑排纂谱録图志诸家或未之见也岁在丁亥夏观于衎亝上舍小葫芦山书屋范形正方中央轮廓四其二有文曰大泉五十徧体青緑诗家所云活碧庶几近之上舍得之石门吕编修葆中案头古铜噐虽多当以此居第一矣
　　跋甘罗城小钱文
　　右钱薄而且小文止一字不可辨识下穿一小孔相传淮口有土阜土人目为甘罗城淮流变迁遗迹莫考有掘得此钱者名之曰甘罗钱殆鹅眼綖环榆荚荇叶之类此之谓幺钱幼钱也
　　景云观钟铭跋
　　景云观在修业坊见宋次道长安志钟铭睿宗景云二年所撰并书字体与顺陵碑文略似犹有八分遗意间杂篆法姿态横出妙品也由唐以来歴年旣久当时古迹髙台已倾曲池已平残碑断碣仅存千百之一而睿宗之书独留至今无恙钟虡不移亦事之希有者也
　　咸宁县唐冶金五佛像铭赞跋
　　唐自太宗崇奉释教凡索战之地轸念国殇破刘武周于汾州立济寺破宋老生于吕州立普济寺破宋金刚于晋州立慈云寺破王世充于邙山立昭觉寺破窦建德于汜水立等慈寺破刘黒闼于洺州立昭福寺征髙丽还于幽州立悯忠寺犹曰悼兵士死战而为之荐福不失发政施仁之一端迨武后窃位横征苛索増建佛寺匪一当是时勅春官尚书王攸宁充检校大像使于白司马坂冶金为像都下向风炼金铜成佛身者益多矣今咸宁县尚存五躯皆长安中所铸躯必有铭有赞作铭者三人韦均李承嗣姚元景作赞者二人髙延贵萧元眘吾乡曹侍郎洁躬遣人椎拓合装界成一册惜未经跋尾像设本末不得其详惟姚元景铭乃为光宅坊光宅寺造像而作攷唐防要仪凤二年望气者言此坊有异采掘石得舍利万粒因立为寺元景元之之弟也仕至潭州刺史见宰相丗系表
　　吴大安寺铁香鑪题名跋
　　曹生曰瑚好集金石文字从上元灯市购得铁香鑪识十纸以示余文称吴太和五年岁次癸巳七月己丑铸此香鑪收买铁仄钱打造计重一万二千斤安大安寺大殿上为国王吴主府尊令公十方万姓永充供养证因僧智铸鑪匠丘师立所云国王吴主者唐亡十二年吴犹不改天祐年号至杨行密次子隆演乃始建元第四子溥虽御文明殿即帝位国人犹称曰王而以主代帝也府尊令公者太和三年以中书令徐知诰为金陵尹也十国之主率多佞佛杨氏所有二十九州往往铸金刋石若升之兴化院江之开福院安国寺均有钟钟有铭见于王象之碑目若大安有寺金陵梵刹志不载然铭旣有拓本则兹器尚存无疑题名百人中有金一娘段二娘雷三娘魏四娘张五娘孙六娘金七娘戴十三娘丘六十娘杂之都勾当工人姓名中画字夭斜丁口无别夫为国以礼务使男女各正其位故授受不亲不杂坐不交爵不同巾栉椸枷言不出梱所以坊民闲其可逾乎窃国之主教民无术失礼制之防混冠衣于巾帼而民不知耻君子以为国非其国矣
　　书钱武肃王造金涂塔事
　　寺塔之建吴越武肃王倍于九国按咸淳临安志九厢四壁诸县境中一王所建已盈八十八所合一十四州悉数之且不能举其目矣当日尝于宫中冶乌金为瓦绘梵夹故事涂之以金合以成塔鄱阳姜尧章得其一版乃如来舍身相阳谷周晋仙赋长歌纪其事有云钱王本自英雄人白莲花见国主身蛇乡虎落狗脚朕何如锦袍玉带称功臣攷罗平僭号王遗董昌书曰与其闭门作天子九族涂炭不若开门作节度使终身富贵无忧晋仙即演其辞使闻者足戒此诗人之善于取材者己乡人蒋尔龄亦得一版作放下屠刀立地成佛相以施城东白莲寺僧吾友周青士所目击曽以语予及予归田则尔龄青士皆逝询之寺僧坚不肯承真迹不复可覩遂书其事附録晋仙之诗冀此瓦未铄好古之君子或一遇焉【附録周文璞方泉集诗白石招我入书斋使我速礼金涂塔我疑此塔非世有白石云是钱王禁中物上作如来舍身相饥鹰饿虎纷相向拈起灵山受记时龙天帝释应惆怅形模逺自流沙至铸出今回更精致钱王纳土归京师流落都在西湖寺钱王本是英雄人白莲花见国主身蛇乡虎落狗脚朕何如锦袍玉带称功臣天封坼开即退聴两浙不闻笳鼔竞归来佛子作防持太师尚父尚书令一枚传到白石生生今但有能诗声同袍方外铦师兄哦诗礼塔作佛事同吃地炉山芋羮何曽薫陆绮牀供但见相轮铜緑明哦诗礼塔犹未毕芦叶低飞山雨湿】
　　溪州铜柱记跋
　　右铜柱记楚王马希范与溪州刺史彭士愁立誓范金为柱命掌书记天策府学士李臯作记柱髙一丈二尺入地六尺重五千斤环以石莲花台在今辰州溪蛮境上去府治百余里以是罕有摹拓本流传于世即好古如翟赵曽洪诸家亦未之着録也予年三十读欧阳子五代史爱其文辞及览观司马公通鉴编年叙事反详于国史之纪传心窃未安因与钟秀才渊映约分注欧阳子书既而予从云中转客太原访沙陀北汉故迹残碑断碣靡不摩挲抄撮渊映亦多所攷证不幸客死于燕遗稾尽失从此予无相助者兴转防散矣康熙戊午昆山叶征士奕苞相聚京师语及金石文自言家有铜柱记拓本乃托其邮致具録记文审定楚世家之误臯止名曰臯彭士愁易以士然其子师杲易以师暠刘勍本静江军指挥使不书其官未免太略亦且失实斯当以记为正也
　　续题溪州铜柱记后
　　溪州铜柱记卷还叶氏求之三十年不得岁在己丑七月忽获之西吴书估舟中文字完好出于意表检视曩时跋尾于臯本末未之详乃命装潢手作册缀旧题于前续书其末马希范之丧天策府都尉希广其同母弟武陵帅希萼其庶兄臯主立希广而大校张少敌忧之谓曰希萼次长负气必不为都尉下且与九溪蛮通好若不得立势将引蛮军为乱幸熟思之臯不从少敌遂辞去希广立未几希萼果以武陵反合九洞溪蛮分路齐进遂至长沙缢希广于郊外而支解臯此事欧阳子亦略而不书溪州静边都向化立誓状具于天福五年正月记撰于是年五月柱铸于七月字镌于八月立于十二月宋天禧元年十一月移竖今所
　　广州光孝寺铁墖记跋
　　呜呼僣窃之主未有愚于刘鋹者也谓羣臣有家室顾子孙惟宦者可信不知其植党纳贿更甚焉铁墖建自大宝十年凡七层合相轮莲花座崇二丈有二尺观其列名皆宦者也当其时鋹又范铜为已像并肖诸子列于天庆观而今已亡之盖金石刻之传于世金之用博故其铄也易以予所见自唐以来惟景云观法性寺二钟铭及是塔记而已若晋祠铁人铸自宋建中靖国年则其文在胸突出难以摹搨盖款识不同变前人之旧矣
　　续书光孝寺铁塔铭后
　　岁在壬申重游岭表改岁正月南海陈元孝饭予光孝寺南汉之兴王寺也寺僧导主客诣刘鋹所铸铁塔所在见二塔并立一屋中修短不齐一作记一题名始悟曩时拓本合二为一记之不详元孝语予南汉主刘防葬番禺县治东二十里北亭明崇祯丙子秋九月穴中有鸡鸣土人发其墓隧道崇五尺深三尺有金像十二一冕而坐一笄而坐殆马后也夹侍十人疑是诸子又学士十八以白金镕铸其他珍异物甚伙有碑一具书翰林学士知制诰正议大夫尚书右丞上紫金帒臣卢应奉勅撰文曰维大有十五年岁次壬寅四月甲寅朔念四日丁丑髙祖天皇大帝崩于正寝越光天元年五月癸未朔十四日丙申迁神于康陵礼也【云　云】予方注五代史衰年健忘遂牵连书于前册亡友仁和吴志伊撰十国春秋卢应更作膺谓事防为工部侍郎大有中加太尉中宗时拜中书侍郎同平章事衔名不合惜其已逝未得此异闻也
　　跋晋祠铁人胷前字
　　太原县唐叔虞祠西南隅圣母庙阶下铁人四长九尺分两行侍立胷前有字纪镕铸岁月是政和年造文旣牵率字亦麁丑无足取者倦圃鉏菜翁以金石之文石多金少款多识少遂摹搨而装潢之此无异燕人之市马骨也
　　太医院铜人腧穴图拓本跋
　　京师太医院三皇庙腧穴图传是宋天圣年铸旧有石刻针灸经仁宗御书其额靖康之乱自汴辇入金或谓安抚使王檝使宋以进于元者世祖命阿尼哥新之至元二年铜人象成周身腧穴脉络悉具注以水关窍毕达明裕陵命工重修制序载实録万歴初先少保官太医院使复时加洗濯焉言明堂鍼灸自黄帝始其后膏肓孔穴侧偃流注三部五藏十二经失之毫厘悔且无及学医者试搨是图挂于壁晨夕省视之亦仁术之一端也






　　曝书亭集巻四十六
　　钦定四库全书
　　曝书亭集卷四十七
　　翰林院检讨朱彞尊撰
　　跋【六】
　　书嵝山铭后
　　古今杂体书势韦续述之凡五十六种祗云夏禹作钟鼎书不言有嵝铭然见于呉越春秋南岳记湘中记南岳緫胜集刘梦得寄吕衡州诗有云尝闻祝融峰上有神禹铭古石琅玕姿秘文螭虎形昌黎韩子谒南岳庙兼赋嵝山诗上言嵝山尖神禹碑字青石赤形模奇科斗拳身薤倒披鸾飘凤泊拏虎螭下言事严踪迹鬼莫窥道人独上偶见之千搜万索何所有森森緑树猨猱悲是韩子仅得之道人之口而铭文仍未之见也地志称宋嘉定中有何贤良致于祝融峰下樵子导之至碑所手摸其文以归奉曹转运彦约时人未信致遂刊之岳麓书院鄱阳张世南作记事或有之是铭考古家率以为伪祗因笺释者太支离故疑信相半蒙着于録下配坛山之石不亦可乎
　　石鼓文跋
　　石鼓籀文虽与大篆小异然离钟鼎款识未逺其为三代之物信矣而诸家或疑之马子卿至谓宇文周所刻诚伧父之言也十鼓向阙其一皇祐间始得之欧阳永叔见之最早文存四百六十五字尔薛尚功则云岁月深逺缺蚀殆尽今款识所载乃得之前人刻石者方之永叔仅多二字胡世将资古绍志録云所见者先世藏本在集古之前仅益九字至潘惬山作音训时止存三百八十有六字而已杨用修谓从李賔之所得唐人拓本多至七百有二字又言及见东坡之本人多惑焉愚攷第三鼔潘氏音训有众旣简句古文苑脱字有众字用修不取易以六师二字第四鼔潘本有四马其写六辔【阙】骜句骜上脱一字古文苑本骜作重文用修亦不取更以六辔沃若第五鼓霝雨上古文苑有二字薛氏施氏本则有天字用修亦不取増我来自东四字夫车攻狩于东故云驾言徂东东有甫草若岐阳在镐京之西岂得云我来自东乎至于第六鼓因民间洼以为臼其上漫漶以诸鼓验之每行多者七字少者六字此鼔行仅四字上皆缺二三字用修每行増一字强之成文又如第七鼓用修増益徒御啴啴会同有绎或羣或友悉率左右以燕天子咸与小雅同文不知鼓文每行字有定数难以増益尤有异者鼔有□文郭氏云恐是防字古老反大白泽也用修遂以恶兽白泽入正文中其亦欺人甚矣攷賔之石鼓歌中云家藏旧本出棃枣楮墨轻虚不盈握拾残补缺能几何以一防埃禆海岳夫以欧阳薛胡诸家所见止四百余字若賔之本有七百余字拾残补阙亦已多矣賔之不应为是言也子瞻之诗曰韩公好古生已迟我今况又百年后强寻偏旁推防画时得一二遗八九糢糊半已似瘢胝诘曲犹能辨跟肘子由和之有云形骸偃蹇任苔藓文字皴剥因风雨字形漫汗随石缺苍蛇生角龙折股夫用修之本旣得自賔之传自子瞻是子瞻克见其全子由亦得纵观子瞻子由又不应为是言也杜子美诗有曰陈仓石鼓久已讹韦苏州诗有曰风雨缺譌苔藓而韩吏部歌曰公从何处得纸本毫发尽备无差讹又曰年深岂免有缺画则石鼓在唐时已无全文故吏部见张生之纸本以为难得也呉立夫诗亦云岐右石鼔天下观骆驼载归石尽烂夫以唐宋元人未见其全者用修独得见之此陆文裕亦不敢信由石鼓而推之用修他所攷证吾亦不能已于疑无惑乎陈晦伯有正杨一编矣
　　跋汉五凤二年甎字
　　右汉五凤二年甎一凷嵌曲阜孔子庙庭前殿东壁书以篆文一行志塼埴之岁月从有金髙德裔题跋西京陶旊之式存于今者惟此尔东京则有建武二十八年北宫卫令邯君千秋之宅甎亦作篆书其余载于洪氏所纪者有永平八年甎一建初三年汝伯宁甎一七年曹叔文甎一元和三年谢君墓甎一永初元年景师甎一其文皆隶书也或云万岁舍大利善或云千万岁署舍子孙贵昌未央大吉或云大吉阳宜侯王盖东京人尚谶纬民间造宅墓争作吉祥之语与西京不侔矣
　　会稽山禹庙窆石题字跋
　　黄冈张编修视学两浙按部于越拓会稽山禹穴窆石题字见寄请予审定其文予考窆石之制不载于聂崇义三礼图惟周官冢人之职及竁共丧之窆器及窆执斧以涖郑康成以为下棺丰碑之属图经禹葬于会稽取石为窆石本无字迨汉永建元年五月始有题字刻于石此王厚之复斋碑録定以为汉刻殆不诬矣石崇五尺在今禹庙东南小阜覆之以亭相传千夫不能撼及岁在乙酉有力士拔之石中断部下健儿迭相助乃拔陷地才扶寸尔土人涂之以漆仍立故处载考古之者下棺用窆盖在用碑之前碑有铭而窆无铭验其文乃东汉遗字赵氏金石録目曰窆石铭误也噫谷林之阳苍梧之野已无陈迹可求而岣嵝有碑啓母庙有阙会稽有窆石益以征神禹明德之逺也夫康熙己卯夏日书
　　汉开母庙石阙铭跋
　　右开母庙石阙铭存书三十二行汉避景帝讳改啓为开史记啓禹子其母涂山氏之女也尚书娶于涂山屈原天问焉得彼涂山女而通之于台桑吕览禹见涂山氏女未之遇而廵省南土女乃歌曰候人兮猗实始作为南音列女传美其彊于教诲然则母也贤矣若夫禹化为熊涂山氏化为石石破生啓荒诞不经本于墨翟之徒随巢子至汉流传斯嵩山母庙南有石阙存焉也阙立于安帝延光二年地志云是颍川守朱宠造其制累石而成两观双植中不为门亦有石方数尺上琢楼屋覆盖如佛寺经幢然武绥宗为兄造阙用钱十五万比立碑费十倍之洪氏隶续具图阙状顾啓母庙暨少室神道未之及者洪氏主于释隶而二阙铭皆篆文故尔予友叶井叔宰登封拓以见遗因疏本末于册尾
　　汉戚伯着碑跋
　　右汉戚伯着碑宋嘉祐中宿州浚汴获之泥沙中是本纸墨皆古色为退谷孙侍郎收藏殆即初获碑时所拓也鄱阳洪氏谓其字画古怪偏旁増减有不可辨者审视之良然同观者曲周王显祚湛求永年申涵光和孟嘉兴谭吉舟石
　　汉鲁相乙瑛请置孔庙百石卒史碑跋
　　鲁相乙瑛以孔子庙在阙里裦成侯四时来祠事已即去庙有礼器无常人掌领请置百石卒史一人典主守庙元嘉三年司徒吴雄司空赵戒闻于朝诏如瑛言选年四十以上经通一艺者乃举文学掾孔龢任之按汉书儒林传郡国置五经百石卒史臣瓉以为卒史秩百石者刘昭注续汉书百官志引应劭汉官仪河南尹百石卒史二百五十人黄霸传补左冯翊二百石卒史盖秩有不同故举石之多寡别之今本杜佑通典乃譌百石卒史为百戸吏卒我闻在昔有释战国策音义者更鸡口作鸡尸贻笑艺苑以百石为百戸是鸡尸之类也
　　汉武梁祠碑跋
　　右汉从事武梁祠堂画象传是唐人拓本旧藏武进唐氏前有提督江河淮海兵马章后有襄文公顺之曁其子鹤征私印汉自赵岐营夀藏图晏平仲羊舌叔誉东里子产延州来季子四象纪之史册此外如朱浮鲁恭李刚鲁峻董蒲范皮诸祠墓画象刻石者匪一惟梁祠人物最多洪适隶续具摹其形古帝王忠臣义士孝子贤妇凡一百六十有二人今是册存者仅帝王十人孝子四人而已由黄帝至舜图皆服冕禹手操掘地之器冠顶锐而下卑殆士冠礼郊特牲所云母追者是覩此可悟聂崇义三礼图之非桀以人为车故象坐二人肩背隶续所摹失其真矣每幅上下四旁有小字分书题识姓名或间作韵语赵明诚称其字画遒劲史绳祖谓其笔法精稳可为楷式观者但觉墨光可鉴元气浑沦谓为唐本当不虚也
　　汉桐柏庙碑跋
　　右汉桐柏庙碑购之江都市上水经淮水出南阳平氏县胎簪山东北过桐柏山郦道元谓山南有淮源庙庙前有碑是南阳郭苞立又二碑并是汉延熹中守令所造斯盖其一矣考欧阳氏集古録所载碑文中山卢奴君奴下阙一字斯碑云卢奴张君特未详其名尔其曰春秋宗禜碑作宗奉灾异告变作告愬而灵只下碑阙报祐二字中云从郭君以来廿余年不复身至集古録阙其文郭君殆即苞也独怪欧阳氏谓其文字断续而是碑甚完好疑为后人重摹然流传于世罕矣
　　汉娄夀碑跋
　　右汉南阳处士娄夀碑欧阳氏赵氏洪氏均着于録其曰儒先生者国人之私諡也易名之典礼官主之太常博士议之廷臣得以駮正之其后但请于朝不考德行惟爵得諡失制諡之本矣至于私諡多出乡人门弟子之私极辞肆意末有限量然稽之于古若展禽之諡惠黔娄之諡康降而东汉见诸碑阙者故友易名不尽加以上諡儒先生其一也是册为中呉齐女门顾氏所藏虽非足本而古意淋漓于楮墨之表予先后见汉碑约三十种老年复覩此幸矣
　　衡方碑跋
　　右汉步兵校尉衡方碑在今汶上县文述其先伊尹在殷号称阿衡因而氏焉按赵氏金石録载浚仪令衡立碑亦云出自伊尹合之应劭风俗通无异或云鲁公子衡子孙因以为氏则各有所本也碑以椎拓者少故文从字顺可读康熙乙巳秋九月檇李曹溶洁躬太原傅山青主长水朱彞尊锡鬯同观
　　汉淳于长夏承碑跋
　　右汉淳于长夏承仲兖碑在今广平府宋元祐间因治河隄得于土壤中崇祯癸未予年十五随第六叔父子蕃观同里卜氏所藏犹是宋时拓本今为土人重摹失其真矣
　　汉博陵太守孔彪碑跋
　　右汉博陵太守孔彪碑曲阜石阙多置孔子庙廷独此碑在林中欧阳子集古録第云孔君碑惜其名字皆亡赵明诚以为碑虽残阙名字可识讳彪字元上证以韩勅史晨二碑率钱人姓名是本曩见之于宛平孙侍郎宅文愈断烂讳及字形模尚存乃治中修阙里志改彪为震都少卿穆遂谓撰志者遗之不知震即彪字之误也孙氏所藏汉隶约三十余种尚有张表衡方夏承王纯侯成戚伯着诸碑皆宋时拓本今尽散佚覩此如觌故人又絶类郃阳令曹全笔法此正永叔所云碑石不完者则其字尤佳防哉言也
　　汉析里桥郙阁颂跋
　　右汉武都太守李翕析里桥郙阁颂碑立于建宁五年同时有黾池五瑞碑五瑞者黄龙白鹿连理木嘉禾甘露及承露人各图其象摹厓刻之今无存矣洪氏隶释称从史字汉德作颂故吏字子长书之书法太丑疑为后人改刋
　　汉冀州从事张君碑跋
　　右汉冀州从事张表碑石今不存予所见者宛平孙氏家藏宋搨本也尝怪六朝文士为人作碑表志状每于官阀之下辄为对偶声律引他人事比拟令读者莫晓其生平而斯碑序述全用韵语不意自汉已有作俑者然其书法特在今丗所存诸汉碑上
　　跋蔡中郎鸿都石经残字
　　中郎石经初非三体书法而杨衒之刘芳窦蒙苏望方匋欧阳棐董逌等皆误读范史儒林传惟张縯谓以三体参校其文而书丹于碑则定为隶其说独得之今观宛平孙氏所藏尚书论语残字平生积疑为之顿释论语书云孝乎惟孝包咸注云孝乎惟孝美大孝之辞今石本乎乃作于然则孝于惟孝友于兄弟施于有政句法正相同也
　　跋汉华山碑
　　汉隶凡三种一种方整鸿都石经尹宙鲁峻武荣郑固衡方刘熊白石神君诸碑是已一种流丽韩勅曹全史晨乙瑛张表张迁孔彪孔伷诸碑是已一种奇古夏承戚伯着诸碑是已惟延熹华山碑正变乖合靡所不有兼三者之长当为汉隶第一品予生平仅见一本漫漶已甚今覩西陂先生所藏文特完好并额具存披览再三不自禁其惊心动魄也郭香察书字义诸家论说纷纷关中赵孝廉子函以郭香察书配杜迁市石其说近是载考司马彪续汉书律歴志灵帝熹平四年有太史治歴郎中郭香姓名殆即察书之人与
　　溧阳长潘校官碑跋
　　绍兴十三年溧水尉喻仲逺得汉碑于固城湖中验之则灵帝光和四年溧阳丞尉吏掾为其长潘校官乾元卓立其出也晩故犹未漫漶辞称惠我犂蒸犂黎通蒸犂字乃颠倒用之其曰尚旦在昔我君存今盖以周公太公喻干拟人非其伦矣
　　汉白石神君碑跋
　　右汉白石神君碑在无极县立石者常山相南阳冯廵元氏令京兆王翊与欧阳氏集古録所载无极山神庙碑略同文称神君能致云雨法施于民则祀之宜也然所云盖髙者合之无极庙碑特常山一妄男子尔先是光和四年廵诣三公神山请雨神使髙传言即与封龙无极共兴云雨赛以白羊髙等遂诣太常索法食越二年具载神君始末上尚书求依无极山为比即见听许盖斯时巫风方炽为民牧者宜潜禁于将萌乃廵翊轻信巫言辄代为之请何与非所云国将亡而听之神者与碑阴有务城神君李女神甎石神君壁神君名号殆因白石而充类名之者碑建于光和六年是岁妖人张角起矣
　　汉郃阳令曹全碑跋
　　万歴中郃阳县民掘地得汉曹全碑以其最后出字画完好汉碑之存于今者莫或过焉按碑文全为隃麋侯相凤之孙凤尝上书言烧当事得拜金城西部都尉屯龙耆而全以戊部司马讨疏勒又定郭家之乱信不媿其祖矣时人语曰重亲致欢曹景完盖其孝友之性尤人所难能也呜呼今之为吏者虽遭父母之丧必问其亲生与否投牒再三始听其去而全以同产弟忧得弃官归以此见汉代风俗之厚其敦孝友若是宜士君子顾惜清议而自好者不乏也全以禁网隐家巷者七年可以补后汉史党锢诸人之阙史载疏勒王臣磐为季父和得所射杀而碑云和德弑父簒位德与得文亦不同史称讨疏勒有戊巳司马曹寛而不曰全又云其后疏勒王连相杀害朝廷亦不能禁而碑云和德面缚归死司寇盖范蔚宗去汉二百余年传闻失真要当以碑为正也
　　续题曹全碑后
　　右予庚戌冬跋尾越二年再至京师从慈仁寺市上买此碑石已中断完好者且漶漫矣更歴数十年必又叹此碑为难得
　　汉北海相景君碑并阴跋
　　济宁州儒学孔子庙门列汉碑五其制各殊北海相景君碑其一也地志不载何年所立以予考之元天歴间幽州梁有字九思曽奉勅歴河南北録金石刻三万余通上进类其副本为二百卷曰文海英澜于济得汉刻九于泗水中葛逻禄乃贤寄以诗云泗水中流寻汉刻泰山絶顶得秦碑阅欧阳赵氏着録斯碑本在任城其移置于学者必天歴间矣碑辞漫漶其阴旁右壁工以不能椎拓辞予留南池三宿强令拓之题名有督邮督盗贼议史书佐骑吏吏行义修行午小史竖其云午者不载于续汉书百官志即赵氏亦不知也广韵诠丘字称汉复姓凡四十有四引何承天姓苑汉有司隶校尉水丘岑而斯碑有修行水丘郃营陵人又有修行都昌台丘暹故午都昌台丘迁则在四十四姓之外亦足资异闻也已
　　汉荡阴令张迁碑跋
　　右汉荡阴令张迁碑不着于欧阳氏赵氏洪氏之録殆后时而出者碑额字体在篆隶之间极其飞动铭书蔽芾棠树为沛按尧母祝睦魏元丕三碑其书蔽字略同而芾作沛则此碑所独也碑阴率钱从事二人守令三人督邮一人故吏三十二人昔贤谓东汉鲜二名者是碑范巨范成韦宣而外自韦叔珍下皆二名或书其字然邪南濠都氏金薤琳琅少碑阴不若此本之完好
　　汉酸枣令刘熊碑跋
　　右汉酸枣令广陵刘熊孟阳碑上元郑簠汝器所藏碑文全泐存字不及百名笔法奇古汝器以为絶品碑在唐时王建已云风雨消磨絶妙辞至于今宜其不可辨识矣碑后摭謡言作诗三章其二曰有父子然后有君臣理财正辞束帛戋戋以三言五言继以四言足以见文律之古乃洪氏隶释诮其难以谓之絶妙辞斯亦拘方之见矣
　　汉泰山都尉孔宙碑跋
　　汉泰山都尉孔宙碑在曲阜县孔子庙庭大中大夫融之父也裴松之注魏志引司马彪续汉书亦作宙又韩勅碑阴出私钱数列郎中鲁孔宙季将千当以碑为据而后汉书融列传作伷考宙卒于灵帝熹平四年而伷于献帝初平元年拜豫州刺史籍本陈留字公绪别是一人窃疑范史不应纰谬若是或发雕时为妄人所更后学遂信而不疑也
　　书韩勅孔庙前后二碑并阴足本
　　阙里孔子庙庭汉鲁相韩勅叔节建碑二前碑纪造礼器后碑以志修庙谒墓碑阴两侧均有题名金陵郑簠汝器相其陷文深浅手搨以归胜工人椎拓者百倍汝器以予于金石之文有同好也逺遗书寄予乃取题名之参错不齐者齐之装界成册思夫孔子旣没褒崇之典歴代有之世本王侯大夫莫不有宗谱族牒圣人之后独无闻焉厥后仙源宗子珍扈宋南渡金源立别子为祖嘉熙虽仍锡文逺以爵而授之田里俾居三衢宋之亡也忽焉元人思复立大宗而宗子辞不受能以礼让是人之所难也以予所见明嘉靖中孔门佥载一书先圣六十一代孙承德郎鲁府审理正干所撰有世表有宗系图其于三衢一支弃而不録奠系世辨昭穆者宜如是乎可为长太息也矣勅前后碑隂载孔氏苖裔有褒成侯损建夀御史翊元世东海郎中防定伯豫州从事方广平故从事树君德朝升髙守庙百石卒史恢圣文文学百石芝德英故督邮承伯序赖元夏进幼达相史誧仲助术子佑赞元賔曜仲雅遵公孙旭连夀番安世太尉掾凯仲悌处士征子举廵百男宪仲则泛汉光凡二十三人而后碑称碑系孔从事所立殆方也伏念圣人之后有贤子孙改修阙里志孔门佥载则宗子支子之流派及书名史册碑碣者具书之惟非其族必去非圣人之言必削之庶乎其可已
　　郎中郑固碑跋
　　己酉之春泊舟任城南池之南步入州学见仪门旁列汉碑五左二右三郎中郑君固碑其一也碑文全漫漶不可辨识舍之去明年冬同昆山顾宁人嘉定陆翼王观北平孙侍郎藏本文有逡遁字宁人谓是逡巡之异文退而引三礼注以证之且博稽晏子春秋作巡遁汉书作逡循庄子作蹲循灵枢经亢仓子作遵循又谓逡遁之异文笔之金石文字记以予考之集韵逡遁□三字牵连书之均七伦切音义则一说文释辵字云乍行乍止也遁字虽音徒困切而配之以辵当读如足缩缩如有循之循以为假借则可不得谓之异文矣宁人作音论惜集韵不存未知是书尚存天地间故于诸书疑义未尽晰尔
　　书王纯碑后
　　冀州刺史王纯碑娄彦发汉隶字源谓在郓州中都县立于延熹四年冬十二月而郦善长以纯为纷以延熹为中平盖未尝亲至其所而传闻之误也岁在丁未同谭七舍人兄舟石观于北平孙侍郎砚山书屋宋拓本也碑阴门生百九十三人姓字不具者六数略如之按汉人书名必具名字此碑自冯定伯而下悉字而不名与太尉杨震髙阳令杨着儒先生娄夀三碑相同亦门生之变例也
　　跋竹邑侯相张夀残碑
　　竹邑侯相张夀残碑在兖州城武县立于汉建宁元年五月土人截作后人碑趺所存约二百字竹邑侯者彭城靖王恭之子阿奴明帝永初六年封见熊方后汉书同姓诸王年表
　　金乡守长侯君碑跋
　　金乡守长侯君讳成字伯盛山阳防东人文称侯公之后以平国君更安国君又则乡哀侯霸其子昱徙封阿陵而谓霸封于陵欧阳氏赵氏已正其譌矣碑末书夫人以延熹七年疾终盖祔葬者窃思东京碑版之文莫多于蔡邕今集中碑铭颂赞诔辞灵表神诰男女各异其篇目疑东京之俗夫妇同穴者寡故广汉属国侯李翊曁夫人臧其墓并在渠州各自井椁树碑可以槩其余矣终汉之世侯君而外夫妇合葬仅有郎中马江并书夫人冤句曹氏祔焉此潘昂霄金石例王行墓铭举例未发其凡者也
　　汉丹水丞陈宣碑跋
　　明成化中内乡县髙岸崩土人得古碑一乃汉丹水丞陈宣纪功碑文称宣字彦成汝南新阳人丞相曲逆侯裔宙去戸牖迁淮汉间传欧阳尚书仕郡歴主簿督邮除项都卿补临县永夀三年七月洪水盛多田荒芜民失水利卿单骑经营复修古迹旬月而成长流投注漑田二十余顷于是疁民胡访等欲报靡由登山伐石建立全碑甄记鸿惠后附铭二章建于建宁四年五月是碑储藏家鲜有着録者惟邑人李蓘曽载于丹浦款言康熙庚戌冬观于宛平孙氏盖耳伯先生曽知祥符县事得之
　　跋汉司隶校尉鲁君碑
　　右鲁君碑熹平二年四月立隶书额穿其中文一十七行本在金乡山墓侧赵德甫撰金石録时已辇置任城县学至今存焉相传是蔡中郎书惜其文不入集中石久崩剥仅识其百一而已
　　执金吾丞武君碑跋
　　武君荣碑在济宁州学仪门汉制执金吾一人丞一人月三绕行宫外戒司非常水火之事秩六百石缇骑二百人舆服导从光满道路光武尝叹曰仕宦当作执金吾而乐府古歌辞称陛下三万岁臣至执金吾盖中兴以后官不常置荣之本末惜碑文已漫灭年月无考仅存其廓落焉尔
　　书尹宙碑后
　　尹宙碑土中晩出文字尚完结体遒劲犹存篆籀之遗是本烟楮悉旧对之如百年前物尤为尽善太原傅山青主藏檇李曹溶洁躬审定朱彞尊鬯书康熙乙巳秋八月
　　滕县秦君碑跋
　　兖州滕县东四十里马山古城址有滕君碑出自土中无岁月可考滕君亦无名字铭辞四言音韵参杂其云系出睾睾与峄通知为滕人云为政崇博三年有成盖出而仕者末云丹书刻石垂示后昆以此知刊石书丹实始于汉其来古矣






　　曝书亭集巻四十七
　　钦定四库全书
　　曝书亭集巻四十八
　　翰林院检讨朱彞尊撰
　　跋【七】
　　魏封孔羡宗圣侯碑跋
　　右魏封孔羡碑在今阙里孔子庙庭相传其文为陈思王植所作而梁鹄书之着于图经假有好事者采之入思王集其谁曰不宜鄱阳洪氏以是碑文称黄初元年而魏志作二年正月诏以议郎孔羡为宗圣侯奉孔子祀谓误在史考魏王受禅在汉延康元年十一月旣升坛即阼事讫改延康为黄初而碑辞叙黄初元年大魏受命应歴数以改物秩羣祀于无文旣乃缉熙圣绪昭显上世追在三代三恪之礼兼绍宣尼襃成之后以鲁县百戸命孔子廿一丗孙羡为宗圣侯制诏三公云云原受禅之始岁且将终碑有旣乃之文则下诏在明年二月史未必误若章懐太子注孔僖传以宗圣为崇圣斯则误矣
　　尚书宣示帖跋
　　古文造自仓颉篆创自史籀破自李斯隶始程邈八分肇王次仲章草原于史游行书起刘德升飞白擅蔡邕草变于张伯英唐张懐瓘言之详矣独于真书不举作者姓氏盖以隶为真也然洪适以八分称隶学者未尝议其非不得举隶而遂遗真书也钟太傅八分有受禅碑余多真书王丞相导爱之以尚书宣示帖衣带过江今之传本出于王内史所临而奏捷墓田荐季直诸帖均为世重王僧防赏其婉媚尽妙陶景许以絶伦庾肩吾品其天然第一顾魏志本传无片言及其善书何与窃疑汉代无真书工之自太傅始当时楷法虽精章奏之外未大行于世迨晋帝王方用正书见于窦臮注述书赋而衞夫人图笔阵有真书去笔头二寸一分之语然则真书当别标一目未可牵混入隶之一门也书以示儿子【昆田】时康熙癸酉夏六月
　　跋吴宝鼎甎字
　　康熙四年吴之村民于小防岭掘地得甎二识云大吴宝鼎二年岁在丁亥作一十有一字盖孙皓时纪元通鉴晋泰始三年也面有螭文知非民间物考是年六月皓起昭明宫方五百丈二千石以下皆自入山督摄伐木一时塼埴之工陶旊交作或分命吴郡助其役理有然者甎之为用古人取材必精故羽阳铜雀香姜之瓦皆可制砚而是甎相之理觕质暴若似乎火气不交垺不孰者殆为圬者所弃流转民间未可知也二甎为顾秀才肇敏所得分其一赠予予旣搨孔庙五凤二年甎又从候官林氏摹甘泉瓦合此装池作册因濡笔识之岁在壬午又六月寓慧庆寺书
　　吴天玺纪功碑跋
　　吴天玺元年纪功碑亦名天发神谶旧在岩山段石冈山谦之丹阳记岩山东有大碣石长二丈折为三段今其石移置学舍中累之髙止数尺谦之盖神其说尔碑文倒置错误不可读今依祥符周在浚雪客考定装潢之相传文出华覈予为雪客撰碑考序已辨其非矣观其字在篆隶之间虽古而近拙亦未必定出于皇象手迹也金陵琐事谓是苏建书不知何据
　　晋汲县齐太公二碑跋
　　汲县古朝歌地相传师尚父旧居也遗碑一表一表在县治西南隅晋武帝太康十年三月尚父裔孙范阳卢无忌来为汲令刻石碑在县西北三十里庙中北魏孝静帝武定八年四月立石司农卿穆子容正书按李白诗云朝歌屠叟辞棘津八十西来钓渭濵而韩婴诗外传称文王举太公时公年七十二与李诗不合无忌表曰康王六年齐太公望卒按尚书顾命有齐侯吕伋文则汲已嗣公为侯非卒于康王时也然则金石之文亦有不足信者
　　晋平西将军周孝侯碑跋
　　宜兴县周孝侯碑相传平原内史陆士衡撰文会稽内史王逸少书孝侯战没而碑辞云元康九年旧疾増加奄捐馆舍乖谬已甚然书法亦不恶但假逸少之名是为不知量矣末题元和六年岁辛卯十一月承奉郎守义兴县令陈从谏重树疑文字皆此君伪托尔
　　宋搨黄庭经跋
　　褚登善于西堂録右军书目正书止乐毅论黄庭经东方朔賛三种而已此外太史箴大雅吟不传遗敎经譌阙过半乐毅论亦亡其一角惟黄庭独完宋人谓其不类疑后世依仿为之然登善着録其为右军书信矣予尝论周公孔子之文屈原之楚辞篇各异体不成一家之言右军于书亦若是也昙壤换鹅之后传刻者众渐失其真佳本难得斯于谨束中审视之离横逸生面毕露殆汴京名手所锓亦名手所拓洵铭心絶品也已
　　开皇兰亭本跋
　　王逸少书惟禊帖摹本最多南渡内府所藏凡一百一十七本贾师宪窜逐朝廷命王孟孙簿録其家石刻兰亭八千匣今陶九成所载目録唐以前本无闻焉兹册为烂谿潘氏家藏序后具书开皇十三年岁次壬子十月摹勒上石髙颎监刻一十九字观者或疑之按桑泽卿博议载有智永临本盖永师本逸少七世孙传其家法学书永欣寺阁梯桄不下者四十年其勤苦若是且于陈天嘉中茧纸真迹曽归之宜其笔精墨妙过于赵韩冯葛数子也明胡祭酒若思亦云永嘉本是智永临写宋绍兴间太守程迈刻置郡斋末有孙兴公后序是唐干封三年僧懐仁集书斯言先后符合窃疑是册即永师所临至炀帝时又有大业石本见周公谨云烟过眼録然则禊帖流传隋代已有二本考古之君子可以释其疑已
　　跋兰亭残石拓本
　　兰亭残石不知勒自何方后半多阙盖肥本也禊帖肥痩攸殊褚廷晦本肥张景元本痩欧阳行本本痩石熙明本肥释懐仁本前痩后肥王顺伯主肥尤延之主痩黄鲁直取肥不剰肉痩不露骨斯执中之论与大都书家率以痩本为贵相传宣和中拓定武本叠匮金三纸加毡椎拓之故下肥上痩若是则在下者方不失真安见肥者之不如痩乎鲁直又云东坡道人少日学兰亭故其书姿媚知言哉今观残石东坡书法絶与相类殆原出于肥本者也帖今亦藏烂谿潘氏竹垞老人书
　　跋兰亭定武本
　　兰亭茧纸旣入昭陵书家之论以定武本为第一熙宁间纳诸禁中或云此石亦殉裕陵则是人间不合有是本矣按欧阳永叔集古録谓定武二民家各有一石较之纤毫无异然则定武原有二本也相传赵子固覆舟于嘉兴疾呼兰亭在否舟人负以出子固大书云性命可轻此宝难得好事者目为佳话又子昂仕元子固不仕其弟过之行后拂尘于坐以予观袁伯长跋禊帖称子固死帖入贾相家贾败籍于官有官印然则子固卒于宋未亡之前伯长所云盖不诬矣兹来柘湖覩定武本则未知孙次公所纳石与抑薛向所藏石与要之肥痩适中努啄生动胜于他本因以所闻述之
　　国子监石本兰亭跋
　　书至右军入圣右军书至兰亭而变化无方后人评品以定武本为最欧阳率更所临也流传有玉有石有棠棃版字有阔行有斲损有肥有痩有始肥终痩各本不同相传石晋广运中契丹辇归弃之中道而荣次新言宋定国使金云在中京中京辽之南京金海陵改为中都即燕京也吾乡沈先辈虎臣撰野获编云万歴乙酉丙戌间北雍治地得禊帖行款肥痩与定武本略同识者疑是广运所弃石时长洲韩公存良官国子祭酒拓数百本遗友朋合之次新所述或即薛氏摹勒未可定尔
　　姜氏兰亭二本跋
　　右禊帖二石藏姜编修西溟家皆痩本也世之论禊帖者必准于定武审其谱系等差之洪景卢有云碑刻不必问所从来但以书之工拙为断予尝叹为知言二本侧掠努趯不为成规所拘极其飞动宜西溟心慕手追爱翫而不释也西溟拓以赠予前后钤以私印盖不轻以予人云
　　兰亭神龙本跋
　　评禊帖者十九多推定武独陈长方谓唐人摹本非定武石刻所能及是本有神龙半印正唐人摹本也墨迹存项子京天籁阁分授其子德锓诸石康熙壬子夏予购得之经熙宁元丰诸贤审定元人赏识略同比于痩本差肥然抑扬得所骨力相称假令孙莘老见之定移入墨妙亭子
　　晋王大令保母甎志宋搨本跋
　　昆山徐尚书原一初得王子敬保母甎志予往观焉验是宋嘉泰间拓本经羣贤鉴定鄱阳姜尧章尤赏之连书十一跋于后尚书以晋石墨难得出白金十镒易之是日同观者慈谿姜宸英西溟晋江黄虞稷俞邰秀水沈廷文元衡也志出于嘉泰壬戌钱清王畿获之会稽山樵樵人获之黄閍兴宁中保母地也按保母之名见礼内则郑司农谓安其居处者仪礼丧服缌麻三月为乳母子夏传曰何以缌也以名服也郑注以为飬子者有它故贱者代之慈已盖慈母必父之妾保母乳母以贱者代母或自有所从之夫子敬云归王氏匪主右军而言可知巳黄閍不见于施宿张淏二志尔雅閍谓之门閍祊同庙门亦巷门也甎出土时已断为四归于畿又断为五合而搨之宜有裂纹而仍若不断者信夫搨手之良非今工匠所能及也归徳安世凤撰墨林快事诋其字不佳语不伦然尧章精于书法其于禊帖綘帖评骘不爽谓是本有七美与兰亭序不少异且言必大令自刻倾倒至矣又云有人刻别本以乱真然则安君所见毋乃别本拙恶者乎予惟尧章之言是信语尚书宝藏之毋为豪者所夺可尔
　　梁始兴安成二王墓碑跋
　　康熙辛酉江南试士旣毕为摄山之游出郭道经黄城村梁侍中司徒骠骑将军始兴忠武王憺墓在焉王太祖第十一子都督荆湘等六州军事有惠政州民歌之所云始兴王民之爹是已薨于普通三年碑辞侍中徐勉撰贝义渊书又东北甘家巷梁赠侍中司空安成康王秀墓在焉王太祖第七子以中衞将军领宗正卿寻都督郢司霍三州军事迁雍梁等四州军事亦多惠政天监十七年薨于竟陵归丧京师故吏谯郡夏侯亶表请立碑诏许之于是名士游王门者东海王僧孺呉郡陆倕彭城刘孝绰河东裴子野各制其文今存碑二其一全泐惟孝绰一碑结衔石上可辨书之者亦贝义渊也二王同母俱以孝悌闻于时又皆好文安成招刘孝标撰类苑始兴降意接士尝与賔客连榻而坐史臣合传比于汉之河间东平其葬也兆基匪逺虽宰木已尽而麟辟邪赑屃犹存第穹碑将仆势不能支椎拓之工莫敢措手观者亦惮于久立也昔欧阳子着集古録于萧梁止收智藏法师一碑而此二碑在建康都会之区汴京承平日度石尚坚立顾反遗之何与义渊爵里未详广韵注贝氏不载姓源郑樵姓氏略于贝氏则引宋登科记有常州贝宝明永嘉方日升补注黄公绍韵会引千家姓韵谱云贝氏望清河古有贝独坐晋有术士贝灵该不及义渊罗泌国名纪谓贝氏吴越多此姓本诸左传郥氏按春秋传昭公十九年楚子之在蔡也郥阳封人之女奔之生太子建杜预注郥阳蔡邑二十三年传称楚太子之母在郥召吴人而啓之冬十月吴太子诸樊入郥杜预注郥郥阳也定公十三年传称齐侯衞侯次于垂葭实郥氏杜预注垂葭改名郥氏髙平钜野县西南有郥亭然说文玉篇类篇俱无郥字第有郹字今南北国子监本悉更郹为郥不典孰甚焉惟唐长安所镌石经仍作郹字足以正其误矣予念六代刊石之文南朝更为难得爰取孝绰文并手摸始兴碑残字书之册而识其末
　　茅山许长史旧馆碑跋
　　陶隐居书许长史谧旧馆碑拓本观于烂谿潘氏隐居以工草隶闻见于史传尝与梁武帝论书连章累牍载诸法书要録袁昂书评谓如吴兴小儿形容虽未成长而骨体甚骏快窦臮赋则云髙爽密自然排阖今翫是碑笔与手会信昔贤之言不诬碑立于梁普通三年至唐大歴十三年中山刘明素以文字将湮重加洗刻使原碑而在骏快髙爽当更倍此矣
　　魏鲁郡太守张猛龙碑跋
　　右魏鲁郡太守张猛龙碑建自正光三年其得列孔林者以当日有兴起学校之功也吾于是乎有感孔子之道若日月然万物宜无不向照乃或叛而之佛老何与盖诛赏者治世之权圣人者是非所从出也春秋之作所以诛乱臣贼子者至矣天下之人非者尝多是者尝少惧无逃于圣人之诛独佛老以无所可否之言畅其清浄寂灭之防为恒情所乐闻而圣人者乱世之所恶也元魏之俗事佛尤甚斩山以为窟范金以为像九层之台万金之液竭民力事之及其旣成靡不刊石勒铭以纪功徳斯时也又安知有圣人之道哉猛龙为西平武公轨八世孙方晋之朝士崇尚庄老独武公在凉州征胄子五百人立学校春秋行乡射礼而猛龙克循祖父之教修圣人之学于举世不为之时使讲习之音再闻于阙里噫可传也予留大同问拓拔氏故都观所凿佛宫穹碑巨碣已无存者而斯碑在孔氏之庭歴千年不壊虽更歴千年知莫有徙而去之者此予所为感也呜呼为政之君子可以知所务矣
　　魏李仲璇修孔子庙碑跋
　　右曲阜县修孔子庙碑魏兖州刺史李仲璇撰文并书孝静帝兴和三年十二月立石杏坛之下碑尚完好杂大小篆分隶于正书中盖自太武始光间初造新字千余颁之逺迩以为楷式一时风尚乖别此江著作式所云世易风移文字改变俗学鄙习炫惑于时者也曩覩太原风峪髙齐时镌石柱佛经亦多类是斯亦穿凿失伦矣仲璇魏书有传自兖州还除将作大匠卒赠骠骑大将军仪同三司青州刺史
　　北齐少林寺碑防
　　右碑北齐后主武平元年正月立于嵩山少林寺文本正书杂用大小篆八分法北朝碑多类此书家嫌其乖劣然以拙笔见古与后代专逞姿媚者不同也碑后列劝化主邑师邑子都维那忠正北面像主□主多人中有张黄头马黄头按北史游雅小字黄头则黄头命名亦当时习俗然尔□主揆之以义当属斋字但说文玉篇汗简等书皆无之吾不敢知也曹上舍仲经好古金石文特装界为册跋其尾焉
　　宇文周华岳颂跋
　　后周华岳颂立于武帝天和二年在今华阴县西金天王庙中碑于题后结衔曰使持节骠骑大将军开府仪同三司大都督司宗治内史临淄县开国公万纽于瑾造此文车骑大将军仪同三司县伯大夫赵兴郡守白石县开国男南阳赵文渊字徳本奉勅书万纽于瑾者唐瑾也为燕公于谨器重白文帝言瑾学行兼修愿与之同姓结为兄弟文帝乃赐姓万纽于氏庭罗子孙行弟侄之敬时瑾已位开府矣进爵临淄县伯周制封郡县五等爵者皆加开国授大将军开府仪同者并加使持节大都督其曰司宗者武帝保定四年更礼部称司宗也复姓古有之三字姓始于代北魏书官氏志载有勿忸于氏纽作忸勿疑万字之譌赐此姓者洛阳则于谨猗氏则樊深匪特唐瑾也文渊于大统十年追论立义功封白石县男邑二百戸迁县伯下大夫加仪同三司天和元年露寝成以题牓功増邑二百戸北史更渊曰深避唐髙祖讳也史称其楷隶雅有钟王之则今观是碑殆非虚誉云
　　后周幽州刺史赠少保豆卢恩碑跋
　　右周少保豆卢恩碑康熙岁戊子观于稼堂潘氏书屋恩本前燕支庶姓慕容氏与兄同州刺史封楚国公赠太保宁先后立功碑云恩字永恩北史后周书俱阙其名止书其字永恩附见宁传惜也后幅漫漶不能卒读矣宇文建国用苏绰卢辩辈议礼諡法不轻假人即宗子维藩弗隐恶徳如晋公护曰荡齐王宪曰炀衞王直毕王贤曰刺赵王招曰僣陈王纯曰惑越王盛曰野代王达曰奰纪王康曰厉而豆卢兄弟或易名以昭或易名以敬诚厚幸矣稼堂曰昭乎哉予之言也曷书之于是乎书
　　眞定府龙藏寺隋碑跋
　　眞定府治东龙兴寺隋龙藏寺故址也寺剙于开皇六年恒州刺史鄂国公金城王孝立石齐开府长兼行防军九门张公礼撰文恒州齐亡后入于周周又亡入于隋而公礼仍书齐官君子不忘其故国于称名见之矣流传宋太祖曽幸其地寺重建于干德元年龙兴之额所由更也然欧阳子着集古録称龙藏寺已废遗碑在常山府署之门则嘉祐间碑犹在寺外也今入门有殿殿北阁五层广九楹崇十有三丈中奉观世音像髙七丈三尺臂四十有二土人目为大佛寺碑亦具存而终南山释道宣撰神州寺塔録铺叙佛像顾不及焉何哉若夫隋之碑存于今者寡矣装界而藏诸也可
　　题伪刻李衞公告西岳文
　　王侯将相时至则居之虽豪杰之士不能预信于平日也刘季起沛上众推择可为沛令者萧曹等皆文吏自爱恐事不就尽让季当其时安能必后之相季封鄼平阳哉刘伯温羁管绍兴感愤至欲自杀又尝为石抹宜孙所用初未有佐命之思而或谓其在西湖望见云物曰后十年有帝者出吾当佐之殆妄也世传李衞公未遇为文告西岳神意在取天下次则择主而仕若微时预以帝王自许者然考之史衞公初仕隋为殿内直长寻为马邑丞唐髙祖击突厥衞公察其有非常志乃自鎻上急变新旧唐书所载略同可谓不知天命之尤者亦安得于未遇时逆知为唐佐命出入将相乎其事虽见李肇国史补而告文不知何人所作其云斩大王之头焚其庙宇此岂衞公之言昧者从而刻之石按欧阳赵氏所録皆无之盖近代伪者为之真妄男子也
　　潘氏家藏晋唐小楷册跋
　　右晋唐小楷一十六种共一册旧藏新安毕侍郎懋康家吾友潘次耕得之出以见示次耕博访金石文一一装界得此遂为翠墨之冠审视再三字比近时摹勒者差小又纸墨一色窃疑淳化帖外如大观淳熙潭绛鼎汝等帖足本已亡侍郎偶得其一尔然楷法已略备试用张懐瓘法估之不啻直千缗也




　　曝书亭巻四十八
　　钦定四库全书
　　曝书亭集巻四十九
　　翰林院检讨朱彞尊撰
　　唐太宗晋祠碑铭跋
　　唐太宗自晋祠兴师定天下贞观二十一年七月御制碑文及铭勒石于叔虞祠东隅碑隂列长孙无忌萧瑀李勣张亮李道宗杨师道马周衔名后人覆之以亭而庸工以字画上石稍浅遂刻而深之帝尝自述作书之法惟求骨力骨力既得形势自生不意为庸工改凿而骨力形势俱失矣予尝五至祠下辄摩挲是碑览古兴懐集少陵野老诗句文章千古事社稷一戎衣书于亭柱冨平李因笃子德见而赏其工因遗书与予定交于其归也拓铭一本赠之而书其后
　　圣教序跋
　　钟山纪檗子客于燕壬子八月过其寓斋观宋搨圣教序旧为吾里项子京家蔵上有张澂跋尾澂字如莹建炎中官尚书右丞周益公称其驰声翰墨位望既崇人欲其尺牍不可得今观其书法果入格且叹此册纸墨絶妙当知为南渡以前物矣子京蓄书画甲天下巻尾必估其价析产时按所书以遗诸子见者以为不爽铢两焉甲寅春檗子俶装南还相对潞河酒防索予题识复以他本较其钩画要未若此本之善
　　唐骑都尉李君碑跋
　　同里曹生仲经嗜金石文手拓同州李君碑示予纸墨精善对之眼明碑未详书者姓氏观其峻利秀逸非王知敬殷仲容不能造诣及此李君讳文字纬东汉以后字必以两字称一字者罕矣载于唐书房龄字乔顔师古字籀李众字师李琇字琇张巡字巡郭曜字曜宇文审字审李恢字祚李条字坚窦思仁字恕张义方字仪此外不多见也
　　唐郭君碑跋
　　右郭君碑在汾阳县北七十里予于丙午秋经郭社村行沟中仰见土冈之上碑额微露环冈数里乃登读其文皆骈俪语首二行剥裂君之名字门世与撰文者皆阙焉其知为郭君者借有额存也碑立于干封二年中有云挥霜钺而斩老生盖从太宗攻霍邑者按旧唐书宋老生弃马投堑甲士斩之新唐书则称为刘基所杀温大雅创业起居注又云老生攀绳上城军头卢君谔所部人跳跃及而斩之世咸不知挥刃者之为郭君而君之名以石裂终不传可惜也
　　跋唐明征君碑
　　上元县摄山佛寺明征君碑其文唐髙宗御制书之者高正臣也碑立于上元三年征君者萧梁处士山宾寺其故宅髙宗以山宾来孙崇俨入阁供奉特为撰文勒之于石石至今犹完好嵗在辛酉十月予与金陵郑簠尝熟王翚嘉兴周筼平湖曹彦枢暨予弟彞玠同游是山留信宿各搨一通以归
　　唐龙门奉先寺卢舍那像龛记跋
　　水经伊水出南阳县西东北过陆浑县南又东北过伊阙郦道元注昔大禹疏以通水两山相对望之若阙春秋之阙塞是也韦应物诗凿山导伊流中断若天阙而司马君实之言曰龙门伊阙天所为非山横其前水壅其流禹始凿之然后通也斯言其信矣夫山有八寺其一曰奉先像建自咸亨三年而以调露二年赐额盖阙去洛阳二十五里而近两岸洞龛佛像累千合夹侍坐立者几盈万此杜少陵诗所云气色皇居近金银佛寺开也碑阙书者姓名或云袁元哲竢考正续书之康熙戊子竹垞八十翁彞尊识
　　跋石淙碑
　　右唐武后夏日游石淙诗并序羣臣和者一十六人河东薛曜正书久视元年五月刊于平乐涧之北崖斯游也新旧唐书本纪均未之书计敏夫唐诗纪事亦不载仅见之赵明诚金石録及楼大防集而已予友叶封井叔知登封县事撰嵩阳石刻志始着于録顾删去九首览者不无憾其阙漏康熙己夘九日获披全文碑尚完好漫漶仅三字惟张易之昌宗姓名为人击去然犹可辨识也井叔曩语予涧壁面水必穴崖栈木乃可摹拓故储藏家罕有之予性嗜金石文以其可证国史之谬而昔贤题咏往往出于载纪之外若贾竦华岳诗李夐恒岳诗任要韦洪岱岳观白蝙蝠诗三衢石桥寺李諲古风临朐冯氏诗纪海盐胡氏唐音统签泰兴季氏全唐诗集皆略而不收斯碑亦弃不録世遂莫知睿宗及狄梁公之有诗传于今予因为跋其尾
　　跋唐博城令祭岳诗
　　右唐博城马令诗在岱岳观碑之东侧面其名剥蚀题曰勅使麻先生者按今观中有防碑其西一碑北面第二层有久视二年记文称神都青元观主麻慈力亲承圣防赍龙璧御词缯帛香等物诣此斋醮即其人也神都即东都故诗中有伊水嵩岩之句□盖金轮十三字之一音义未详亡友顾炎武宁人吴任臣志伊均疑为应字想当然矣
　　唐张长史郎官石记跋
　　张长史以草圣名正书传者絶少而墨薮九品书人列之上上良以其正书不易得也郎官石记旧本存王太傅济之家后王元美敬美迭相蔵弆三公各有题识董尚书思白摹而勒之戏鸿堂帖谓海内止有一本盖以絶品目之矣相传是册乃唐人所拓疑未必然龚明之中吴纪闻云唐郎官题名碑承平时在学舍中堂之后兵火后不复存长史苏人故立碑于此按郎官题名宜在长安其刻石存苏州学舍者吴人乡曲之情尔此必淳熙以前所搨无疑康熙乙酉六月观于商邱宋公节使之廨
　　开元太山铭跋
　　庄周称易姓而王封太山者七十二家勒石千八百余处歴千万禩而石防玉牒后人莫得见其形兆果明神为之守防邪祖龙肇始立碑久已埽迹两汉迄唐间世一修时迈之典开元天子允文武百寮之请于十三年冬十一月式遵故实有事于太山诏中书令张说右散骑常侍徐坚太常少卿韦縚秘书少监康子元国子博士侯行果于集贤书院撰仪注己丑日南至法驾诣山下御马以登行升中之礼天子制纪太山铭亲札勒于山顶之石以十四年九月丙戌告成于是中书令张说撰封祀坛颂侍中源乾曜撰社首坛颂礼部尚书苏颋撰朝觐坛颂赵明诚金石録目载太山铭侧有题名三列今已无之而颋颂授梁升卿书刋御制铭右明有俗吏以忠孝廉节四大字镵其上颂文毁去者半可憾也碑铭典雅或是燕许手笔而御书遒劲若怒猊渴骥羁束安闲不比孝经之多肉少骨若唐尽如此何慙汉碑碣乎山髙四千九百丈二尺行旅出于涂者车前马首仰视略可覩嵗在己酉五宿兹山之麓未克叩天关陟环道手摸其文询之野老必架木縁縆而上然后椎拓可施又山髙多风兼虑日曝纸幅易裂若是其难也曩者先后装界三本悉为好事者所夺己丑夏同里沈秀才【翼】能分书获此本于白下虽有阙文乃百年以前旧搨爰审定而书其本末于册尾铭书随作随书绎绎作奕奕有曰自今而后儆乃在位将多于前功而毖彼后患岂意天宝之乱近在目前也乎是嵗六月丁未舟发江都阻风洲渡口书
　　唐封北岳神碑跋
　　唐天宝七载封北岳神为安天王是时禄山近在肘腋安天王之名得毋为之兆乎碑辞李荃撰其隂则康杰文书以八分者戴千龄也笔法淳古逺在韩择木蔡有隣梁升卿张庭珪史惟则诸家之上乃盛熙明攷书法独遗之何与
　　唐崇仁寺陀罗尼石幢记跋
　　西安府崇仁寺陀罗尼石幢唐天宝七载五月建张少悌书所题职名有驾出长上扶车长上按唐制兵部尚书选骁勇材艺可为统领者拔其尤令宿卫目曰诸色长上有一日上两日下者有五日上十日下者若长人长上取形躯六尺六寸以上者充之则每日随仗下隶左右监门衞者也又有直长长上长孙温充尚仪直长李嗣福充监门直长李善充尚辇直长上周先孝充左羽林军长上见于新书宰相世系表外河渠署有长上渔师此云驾出扶车殆皆宿衞士矣少悌笔法娟秀稼堂是本尤佳因摭六典新旧书识其末康熙四十有七年二月壬寅朱彞尊题时年八十
　　书唐苏秘监小洞庭二碑后
　　天宝十三载七月扶风苏源明守东平时济阳有河隄之役太守李倰虞夫役不均于是濮阳守崔季重鲁郡守李蔺济南守田琦胥防于东平源明议废济阳以卢东阿归东平平隂长清归济南阳谷归濮阳既而县乃不割郡亦仍旧见源明所作诗序而刘昫地理志称天宝十三载废济州将毋国史传闻或失其实与迨明年禄山作逆则源明已征入为国子司业此杜甫八哀诗有一麾出守还黄屋朔风巻之句也当五太守防集源明特字涡泊曰小洞庭亭曰洄源至太和中天平节度使令狐楚以二诗立石题云自源明迄楚为时仅八十年洄源亭涡泊已迷其处矣闻是碑尚存惜储蔵金石文字者多不着于録也
　　唐悯忠寺宝塔颂跋
　　右悯忠寺宝塔其文张不矜撰苏灵芝书建自唐至德二载碑称御史大夫史思明奉为大唐光天大圣文武孝感皇帝敬无垢净光宝塔颂宛平孙侍郎耳伯着春明梦余録谓碑建于思明初归附之时而昆山顾处士宁人撰金石文字记称尝偕鄞人万贞一观是碑其文陷处类磨治再刻以为思明复叛之后磨去及思明诛此地归唐后人所重刻者今年冬遇贞一于诸城李渭清所遂同往观焉碑首范阳郡三字史思明三字次行大唐等十二字文中维唐绍统及彼命啓与禅虞又东宅四水西都八川暨唐祚字至德二载字其文深陷然书法实出一人始悟侍郎处士所云犹未为定论也考思明之降在至德二载十二月至明年正月肃宗始加尊号二月乃赦天下改元碑既建于二载十一月不应预书尊号又思明初附肃宗授以归义王范阳节度使若碑建于降后宜大书王爵不当只称御史大夫则是碑之建盖在思明未降唐之先范阳郡三字其初本二字禄山僭称范阳为东都必东都也大唐一行其初必禄山父子伪号文中唐字其初必燕字而至德二载其初必禄山父子僭号之年无疑载攷安庆绪袭位赐思明姓安名荣国迨既降附复更旧名因命灵芝改书者尔碑文以左为前宁人谓书丹于石之故疑从禄山俗尚未可定也不矜与判官耿仁智同僚思明之将复叛也表请诛李光弼不矜实为起草辞曰陛下不为臣诛光弼臣当自引兵就太原诛之及将入函为仁智削去思明知之遂执二人仁智死不矜度难独免可知已当日思明降而复叛既诛之后唐人见其碑踣之惟恐不力安有反勒其名于石者乎此又事之所必无也贞一闻予言作而曰有是哉于是人摹一本予为攷其始末书于后
　　苏灵芝易州鐡像颂跋
　　苏灵芝书予所见者幽州悯忠寺宝塔颂及是碑而已今其石渐泐飞动之致已失遂不堪与李北海对垒此宋人搨本精采具存董尚书称其遒密宜矣册旧蔵曹氏古林康熙壬子春忽见于花南水北之亭正如久别故人相对古林金石表储蔵秦汉以来至五代十国凡七百本近已散失斯碑独为识者所得幸矣
　　唐御史台精舍记并碑隂题名跋
　　唐自贞观中李干祐为御史大夫别置台狱囚当讯就近拘系之其渐也侍御史东西推监察御史纠视刑狱各禁其囚迨武后时来俊臣侯思正皆为御史制狱之外台狱圜扉恒满崔隐甫总台务言于朝掘去于是旁列精舍以释典忏之崔湜为文梁升卿书以八分开元十一年勒诸石碑隂列侍御史殿中侍御史监察御史并内供奉衔题名仅卢懐慎崔湜陆景初三人亦升卿分书自懐慎以下正书百二十二人侍御史也自湜以下正书百八十四人殿中侍御史也自景初以下正书三百四十七人监察御史也碑额又有天寳元载以后侍御史知杂侍御史监察御史共五十人而碑之左右椎拓不及焉中有薛偘偘者二名重文碑凡三见此唐一代所仅有也升卿自监察御史歴殿中侍御史迁侍御史再迁太子右庶子
　　唐储潭庙裴谞喜雨诗碑跋
　　贑州储潭庙唐碑二载陈思宝刻丛编予属友人访求谒庙下者辄云无有康熙壬申十有一月泊舟于潭获诸仪门之右其阳裴谞诗其隂裴氏族子题名记事后十年吴江张吉士尚瑗出知兴国县事乃拓谞诗见贻惜其隂面壁工人不知响搨然胡氏统签季氏全唐诗谞作皆无之丛编所载诸道石刻其中唐人诗尚多惜无好事若张君为予博访而摹拓之也谞字士明洛阳人尚书寛子仕至兵部侍郎旧史有传
　　五经文字跋
　　唐大厯十年有司上言经典不正取舍莫准乃诏儒官校定经本送尚书省并国子司业张参辨齐鲁之音考古今之字详定五经书于论堂东西厢之壁论堂者太学孔子庙西之夏屋也见舒元舆问国学记其初涂之以土而已太和间祭酒齐曍司业韦公肃易之以坚木择国子通书法者缮冩而悬诸堂礼部郎刘禹锡为作记当时塲屋至发题以试士文苑英华载有王履贞赋其略曰置六经于屋壁作羣儒之镜又云一人作则京国仪型光我廊庙异彼丹青其推诩若此是书自土涂而木版自木版而刋石字已三易恐非参所书矣以予论之唐人多专攻诗赋留心经义者寡参独奉诏与孝廉生顔传经取疑文互体钩考而断决之为士子楷式为功匪浅矣故禹锡记称为名儒作史者宜以之入儒林传而旧史新书俱不及焉按孟浩然集有送张参明经举觐省诗钱起集有送张参及第还家作而郎官石柱题名参曽入司封贠外郎之列盖参在开元天寳间举明经至大厯初佐司封郎寻授国子司业者也今其姓名仅一见于宰相世系表一见于艺文志小学类他不详焉阙事一也参谓读书不如写书度其书法必工故当时壁经羣儒奉为镜纵不得与儒林之列书家姓氏亦宜载之而书苑书谱书史均未之及阙事二也壁经虽无存然参所定五经文字与唐度九经字様同刻石附九经之后欧阳永叔最嗜金石文字其序集古録云上自周穆王下更秦汉隋唐五代外至四海九州名山大泽穷厓絶谷荒林破冢神仙鬼物诡怪所传无不皆有乃独唐所刻石经録中跋尾三百九十六篇此独无有是唐刻石经永叔当日反失于摹搨未免类于昌黎韩子所云掎摭星宿遗羲娥矣阙事三也今诸书皆有雕本独五经文字九经字様止有拓本无雕本阙事四也予思汉魏石经既已湮没惟唐开成本尚存参书幸附刊于石顾学者束诸髙阁罕有游目者故具书之
　　平定州唐李諲妒神颂跋
　　异哉妒神之有颂也神之号不在祀典见于史传者唐髙宗将幸汾阳宫并州刺史李冲以道出妒女祠俗云盛服过者必致风雷之灾乃发万人别开御道知顿使狄仁杰谓天子行风伯雨师清尘洒道何妒女之害邪遽令罢役然则妒女有祠其来久矣相传神介之推妹也颂之者谁游击将军上柱国李諲也碑于何所今平定州娘子关也州东有井陉东北有磐石苇泽而斯关以娘子称殆因神而名之也立碑之嵗大歴十三年也神之行事不见于春秋内外传其妒也孰传道之自唐以来祈焉而祝史陈庙焉而膢腊祭此谓有其举之莫或废也且夫妒恶德也宜为众所共恶而神乃以是致颂此不虞之誉也井陉西南太原东北妒神之水澹焉黛色兴云致雨侔造化力颂之辞也吾思古人嗜金石文字者多矣考斯碑未着于録椎而拓之装界而蔵之古林曹侍郎溶也以八分书其后者布衣秀水朱彞尊也嵗在强圉协洽秋八月朔
　　跋唐衢州刺史嗣江王袆石桥寺诗
　　石桥寺在衢州府西安县南三十里道书第八青霞洞天也康熙壬申冬知县事鹿君祐邀予往游从寺登山寻仙人对奕所前后洞豁有碑峙其右则唐嗣江王袆所题五言诗以贞元三年正月上石末书朝散大夫使持节衢州诸军事守衢州刺史赐紫金鱼袋韦光辅建文称刺史韦公于石桥寺桥下以外祖信安郡王诗刻石按新唐书表太宗第三子吴王恪恪第三子琨琨子袆旧唐书传祎少继江王嚻后封为嗣江王改封信安郡王景云开元中两为衢州刺史诗题嗣江王当是景云间初为刺史作也成都杨用修不知薄烟羃逺郊遥峰没归翼二语系王诗疑为仙人遗句误矣
　　唐郎官石柱题名跋
　　唐尚书省郎官石柱题名吴郡张长史旭撰记京兆许左丞孟容撰后序记出旭正书后序刘补阙寛夫隶书也二篇别勒于碑而题名锓于柱自贞元后则令史续书故工拙大小不齐焉唐制尚书省都堂居中东有吏部戸部礼部三行行四司左司统之西有兵部刑部工部三行行四司右司统之各掌十二司事举正稽违省署符目定其程限吏分设司封司勲考功戸分设度支金部仓部礼分设祠部膳部主客兵分设职方驾部库部刑分设都官比部司门工分设屯田虞部水部诸司均有壁记详其改充迁转之嵗月而石柱第注姓名而已康熙戊子予始购得郎官题名三纸字已漫漶眼昏莫辨防桐城方生来自京师访予梅防里坐曝书亭镇以界尺审视之姓名可识察者三千一百余人别録诸格纸而同里曹生复以所搨本赠予因言柱在西安府儒学孔子庙庭之右上有古柏覆之窃思六部既分左右则当时立石必东西各一今右司暨兵刑工三部所属郎官题名无一人者是左存而右已失也若礼部四司阙郎中考功膳部阙员外郎殆由椎拓者遗失尔方生名世举字扶南曹生名曰瑚字仲经俱受业予之门
　　跋唐岱岳观四诗
　　右唐张嘉贞任要韦洪公孙杲四诗俱刻于岱岳观碑侧而编岱史者不录任韦公孙三人新旧唐书无攷任又题名云贞元十四年正月十一日立春祭岳遂登太平顶宿其年十二月廿一日立春再来致祭茶宴于兹盖唐时祭毕犹不用酒故宴以茶也
　　唐濮阳卞氏墓志铭跋
　　康熙二十年秋禁垣西偏中官刘进成宅掘地误发古墓中有瓦罏一瓦罂一墓石二方广各一尺二寸一刻卞氏墓志四字环列十二辰相皆兽首人身一刻志铭而书志作鋕又无撰文人姓名第云归于我彭城刘公而已文称贞元十五年嵗次己夘七月朔夫人寝疾卒于幽州蓟县以其年权窆于幽州幽都东北五里礼贤乡之平原按悯忠寺有唐人舍利记二一云寺在城东门一云大燕城内地东南隅有悯忠寺门临康衢则唐之幽州在今都城之西南合之是碑益信
　　唐游石桥记跋
　　游石桥记元和元年三月衢州刺史陆庶文庶吴人宰相元方之曽孙象先之从孙希声之从祖也先世曰玩仕至司空侍中赠太尉其子姓号太尉支元方象先希声三世相唐新书世系表庶歴官福建观察使当日以贵公孙领郡碑后列亲賔接武男子从行是亦好事者亲賔二人子壻试大理评事元益前绛州太平县尉崔纉男子五人右内率府录事参军综前文舘明经绘左监门衞率府兵曹参军绍前崇陵挽郎缜按世系表书纵鄮令综河南府戸曹参军绘信州刺史绍颍州刺史惟缜无之崇陵者德宗陵也缜以大臣子弟充挽郎唐制然矣
　　跋石桥寺六唐人诗
　　右刘迥李幼卿李深谢剧羊滔薛戎诗各四首刋成二碑留石桥寺嘉靖中尚存都御史江山赵镗修府志具録之中间阙文仅六字耳迥字阳卿知几子大厯初吉州刺史终谏议大夫给事中有集五巻载新唐书艺文志幼卿字长夫陇西人大厯中以右庶子领滁州州有庶子泉因幼卿得名深字士达兵部郎中衢州刺史滔泰山人大厯中宏词及第戎字元大元和七年以刑部郎迁河南令歴衢湖常三州刺史终浙东观察使剧未详二碑不知何年失去其后官三衢者改修府志乃尽删唐人之诗深可恨也宋陈耆卿撰赤城志明谢方石续之各为一集合之以行后之君子改修地志者当取以为法
　　唐济渎庙北海坛置祭器铭跋
　　山川望秩济渎神清源公建庙于济源县西北而筑北海坛于庙后号广泽王掌之祠官嵗立冬日奉祀其来久矣旧俗庙不设祭器先期令请于上官购诸洛下酬以税緍所用沉币之舫则以车逺运沁河渡口贞元十三年济元令张洗字濯缨覩庙中楸槐数本为大风所拔用其材制祭器凡百二十有二余以造双舫云按尔雅祭川曰浮沉郭景纯注以为投祭水中或浮或沉语焉未之详也碑文谓沉币双舫盖舫以浮之币以沉之比于郭氏之注义较明晰今山只川后祠宇恒有车船置殿左右殆本古祭川遗制尔洗于事神有礼度治人必有方惜乎斯铭不载图经而洗之政事亦无表见碑今蔵吴江潘氏稼堂其善蔵诸
　　书唐贾竦华岳庙诗石刻后
　　元和元年十月著作郎河南贾竦谒华岳庙赋五言诗题名太和六年四月其侄男宣义郎行华州叅军事琡修之修之者殆锓之也诗题北周天和二年赵文渊书万纽于瑾所撰华岳颂之左方颂之隂则开元八年刘升书咸廙所撰精享昭应碑也其右勒顔真卿乾元元年题名工每椎拓三面而遗竦诗以是流传者寡然其诗特醇雅顾图经未之采焉爰装界书其后
　　白乐天草书春游诗拓本跋
　　右白傅草书一十九行钱穆父在越勒石寘蓬莱阁下今长庆集不载或以是诗补入元微之集中误也散字广韵未收而毛晃増注礼部韵略有之引白诗为证且注云重増然则今之广韵亦非唐韵之旧矣从雕本譌终爱雕本譌怯皆所当勘正者







　　曝书亭集巻四十九
　　钦定四库全书
　　曝书亭集巻五十
　　翰林院检讨朱彛尊撰
　　唐国子学石经跋
　　右唐国子学石刻九经易九巻二万四千四百三十七字书十三巻二万七千一百三十四字诗二十巻四万八百四十八字周官礼十巻四万九千五百十六字仪礼十七巻五万七千一百十一字礼小戴记二十巻九万八千九百九十四字春秋左氏传三十巻十九万八千九百四十五字公羊氏传十巻四万四千七百四十八字谷梁氏传十巻四万二千八十九字孝经一巻二千一百一十三字论语十巻一万六千五百九字尔雅二巻一万七百九十一字开成二年都检校官银青光禄大夫右仆射兼门下侍郎判国子祭酒同中书门下平章事太清宫使兼修国史上柱国荥阳郡开国公食邑二千戸郑覃勘定勒石本也新旧唐书载覃奏起居郎集贤殿学士周墀水部员外郎集贤殿直学士崔球监察御史张次宗礼部员外郎孔温业四人校定又册府元载文宗命率更令韩泉充详定官而题名于石者有四门馆明经艾居晦陈玠又文学馆明经不知名一人将仕郎守润州句容县尉绛将仕郎守秘书省正字柏暠将仕郎守四门助教陈庄士朝议郎知沔王友上柱国赐绯鱼袋唐元度朝议郎守国子毛诗博士上柱国章师道朝散大夫守国子司业骑都尉赐绯鱼袋杨敬之并覃共十人顾国史所记者题名不书题名书者国史亦不纪不可解也石经文刘昫讥其字乖师法然终胜今监本坊本储蔵家不可不以此插架焉
　　榆次县三唐碑跋
　　去榆次县三十里赵村有穹碑三中央一通仆地折为二赠太保李良臣碑也其辞李宗闵撰杨正书立于长庆二年右一通安定郡王李光进碑也其辞令狐楚撰子季元书立于元和平蔡之后左一通太尉李光顔碑也其辞李程撰郭防书立于开成五年良臣本河曲部落稽阿跌之族袭鸡田州刺史隶朔方军其称太保者以子贵赠官光进光顔皆以功盖天下时人以大小大夫别之兄弟孝睦载于旧史而碑称光顔平吴元济师旋请于朝葬其兄则史传所未及乂碑书光进为安定郡王史没其文吾意碑辞定不诬矣
　　九经字样跋
　　张司业五经文字始涂于土继雕于版嵗久传写防画参差于是开成中沔王友朝议郎翰林待诏唐元度依司业旧本参详改正撰新加九经字样一巻请附五经文字之末兼请于国学刱立石经今长安所存石经虽郑覃辈成之其议实发于元度也王伯厚称其辩正书文颇有依据盖自后周广顺中田敏进印版二部后石本之外镂版更无人矣
　　书张处士瘗鹤辨跋后
　　石墨之传于今有难以骤读者天发神谶石断而为三瘗鹤铭裂而为四又失其腹由是释文不符览古者阙其疑可也移易増益其辞不可也曩在白下得祥符周雪客神谶碑考既序而传之矣淮隂张力臣乗江水归壑入焦山之麓借落叶而仰读瘗鹤铭辞聚四石绘作图聫以宋人补刻字伦序不紊且证为顾逋翁书盖逋翁故宅虽在海之横山而学道句曲遂移居于此集中有谢王郎中见赠琴鹤诗鹤殆出于性所好斯瘗之作铭理有然者自处士之图出足以息众説之纷纶矣力臣名弨精书法尝为顾处士炎武写广韵及音学五书手摹家蔵鼎彞款识遗予惜不营生产没后尽散失并传刻枣木悉归之闽人可叹也
　　湖州天宁寺尊胜陀罗尼石幢跋
　　湖州天宁寺建自陈永定三年武宣章皇后故宅也曰龙兴曰孝义曰万寿曰报恩光孝寺额屡更其曰天宁者仍吴越武肃王所更额也相传寺有尊胜陀罗尼石幢一十四座今其八尚存文可辨识者一建于大中元年十一月后题刺史令狐绹姓名一建于大中二年八月后题刺史苏特姓名书者曹巨川也一建于大中十二年四月书者凌渭也一建于防昌元年十一月书者胡季良也一建于咸通十一年三月又断石一平望芮文琛立后题干符六年四月盖平望驿时属乌程澄源乡宜阳里故张承吉诗云一派吴兴水西来此驿分斯其证矣巨川渭莫考季良见宣和书谱载其行草书各五种考诸家记録金石文字太和八年湖州德本寺碑隂系季良正书宝厯二年杭州大觉禅师碑元和二年平李锜纪功碑均系季良八分书元和四年国子司业辛璿碑九年永兴寺僧伽和尚碑均系季良篆额是季良于书法诸体精熟不独行草见长矣惜也幢第称曰处士而不着其里贯疑即州人至绘画人鱼简则画谱未详仅见于此予友郑元庆芷畦撰湖州府志手拓诸幢文见示予嘉其见闻之周洽也书册尾归之
　　唐阿育王寺常住田碑跋
　　右唐阿育王寺常住田碑秘书监正字郎万齐融撰其初赵州刺史徐峤之书既隳于寇明州刺史于季友于僧惠印所覩旧文邀处士范的重书太和七年冬事也寺建于晋太康二年田赐于宋元嘉二年额更于梁普通三年释道宣录神州墖寺以是墖居第一焉碑题越州都督府鄮县者齐融神龙中与贺知章贺朝张若虚邢巨包融等俱以吴越之士知名见刘昫唐书文苑传国秀搜玉二集曽载其诗唐书以贺朝万为一人齐融为一人误矣唐自武德四年诸州置总管未久更都督府至乾元元年始号越州而鄮县即故鄞州开元二十六年始割县置明州齐融撰碑时寺犹属越州也碑引诗倬彼甫田嵗取十千以甫作硕不知何所本其隂有记则于季友辞附赠范的诗的亦有和韵之作胡氏统签季氏全唐诗均未之载季友太保頔次子也尚宪宗女惠康公主拜驸马都尉授羽林将军制系元稹所草史不言其为明州刺史宰相世系表第书绛宋等州刺史云
　　悯忠寺重蔵舍利记跋
　　右采师伦书重蔵舍利记在京师悯忠寺碑建自唐防昌六年文称舍利旧蔵智泉寺寺经始于元魏幽州刺史尉苌命故又号尉使君寺按北史苌命太安狄那人苌作长参预齐神武起兵破尔朱兆者其曰节制司空清河张公则仲武也当武宗诏毁佛寺地分三等幽州等居上许留僧二十人寻又诏诸道留二十人者减其半故碑云勅于封管八州内寺留一所僧限十人至是年宣宗即位遂弛其禁先是智泉寺已燬遂以舍利归悯忠寺焉仲武在幽州屡破回鹘郑畋谓防昌时功第一方毁寺之嵗五台僧多奔幽州仲武封二刀付居庸关曰有游僧入境则斩之及宣宗増置僧寺碑称司空固防释门殷诚修敬若是乎前后不相侔者盖仲武功名之士宜其好恶与时移也师伦无善书名然犹存王知敬薛稷遗意亦能拔乎俗者
　　唐漳州陀罗尼石幢跋
　　右唐咸通四年八月漳州押衙兼南界游奕将王剬所造陀罗尼石幢宣义郎前建州司戸参军事刘镛序并书经后题朝议郎使持节漳州诸军事守漳州刺史柱国崔衮名又分书建立嵗月及镌字人于后按游奕将五代十国多有之独不见于唐防要新旧书惟六典载骑曹掌外府兵马簿帐牧畜之事凡诸衞马承直配于金吾巡简游奕者季请其料给之殆职巡逻者已是帖今蔵吴江潘检讨稼堂家审定为宋拓本
　　唐北岳庙李克用题名碑跋
　　曲阳县北岳庙有唐李克用题名一百二十八字文称中和五年二月者即光啓元年攷僖宗以是年二月至凤翔三月还京改元之诏犹未下也克用与义成节度使王处存同破黄巢以功封陇西郡王而卢龙节度使李可举成德节度使王镕恶处存约共灭之分其地通鉴载克用遣将康君立救之而碑文则云领蕃汉步骑五十万众亲来救援与通鉴异又云至三月幽州请就和断遂班师取飞狐路却归河东则又史所不及载者当唐之季藩镇连兵境上各事争鬭职方不录其地朝廷号令所及仅河西山南岭南劒南十数州上下不交以至于无邦生斯世者其见闻已不能悉真况百世之下宁免传闻异词哉惟金石之文久而未泐往往出风霜兵火之余可以补旧史之阙此好古之士穷搜于荒厓破冡之间而不惮也克用本武人未尝以知书名而碑文楷画端劲词亦简质可诵英雄之不可量如是夫呜呼益以见金石之文为可宝也
　　悯忠寺葬舍利记跋
　　右唐景福元年僧复严葬舍利于悯忠寺观音像前于是南叙述记知常书之碑云陇西令公大王者李匡威也是嵗李克用王处存合兵攻王镕匡威救之有诏和解河东及镇定幽四镇碑称欲迁舍利于阁内陈辞请发封壤上许之盖匡威方恃燕蓟劲旅有雄天下意宜有请无不许者碑文侈陈发缄时舍利光芒异香郁烈外石函封内金函閟其崇奉象教至矣迨明年匡威复出师救镕其弟匡俦据军府自称留后匡威进退无所之镕迎馆于镇登城西大悲浮图顾望流涕未几以图镕见杀然则事佛果得福乎舍利之塔一燔于太和八年一烬于中和二年今匡威所建之阁遗迹已不可问其碑仅存焉尔已踣佛脚俾工拽而出之搨以蔵诸笥
　　唐济安侯庙二碑跋
　　乙巳秋客自华州来者贻予唐李巨川所为济安侯庙碑济安侯者华之城隍神也巨川为韩建掌书记撰许国公勤王录以媚建方昭宗幸华建请散殿后军诛李筠围诸王十六宅皆巨川教之唐史附诸叛臣之列观其碑文盛归功于建此犹猘犬狂吠无足怪者继得金张建所撰庙碑谓诸王既见杀是夜建袖劒诣行宫将及御幄神厉声叱曰汝陈许间一卒耳防天子恩至此辄敢为弑逆事乎建仓皇而退昭宗德之徙神于行宫既还京封神济安侯而欧阳子五代史则谓建父叔丰所诫殆儒者不语怪之意欤金源之文传世者寡碑辞特剀切可诵其称神缚草傅泥假以成像犹能奋叱不详而当时藩镇重臣幸时之乱曽不遣偏裨老弱之师为衞社稷勤王计殆土木之不若盖有激其言之矣彼巨川者罔有忌惮谓土木可欺已之文足以饰非于后不知直道在人自唐迄金二百年华之父老犹能道之而张建者复刋石而记其实也然则小人之变乱是非欲以惑天下后世者复何为哉复何为哉
　　晋王墓二碑跋
　　代州柏林寺东晋王李克用墓断碑二其一曰唐故左龙武军统军检校司徒赠太保陇西李公神道之碑文曰公讳国昌字徳兴世为陇西沙陀人伟姿容善骑射盖克用之父朱邪赤心所谓赤马将军火生头上者也其一曰唐故使持节代州诸军事代州刺史李公神道之碑文曰公即太保之次子也其名克字仅存余可识者有公前跃马弯弓及徐方等数字按史克用弟四人次曰克让为振武军校从讨王仙芝以功拜金吾衞将军宿衞京师亲仁里第自克用称兵云中杀守将文楚诏捕克让让与仆十数骑弯弧跃马突围出奔防门与碑文合则为克让无疑但史载克让守潼关与黄巢兵战败匿南山佛寺中为寺僧所杀不言其为代州刺史又得归葬于代皆不可晓者土人相传王墓上旧有碑十三今十一已亡其二存者又散埋土中盖金石之文自欧阳永叔赵明诚后世无笃好之者宜其漫漶不可辨识如是也当永叔时去五代甚近沙陀世次已不得详其为唐家人传谓太祖四弟皆不知其父母名号至国昌字德兴纪亦遗之是十三碑者永叔亦未之见更六百年而予乃得覩其二非幸欤惜乎十一碑者不及见也同里曹先生博采金石有欧阳赵氏之好出二碑于土摹之搨本俾予审定其字若千遂书其后归之
　　千峰禅院碑勅跋
　　右泽州盘亭山千峰禅院后唐明宗赐僧洪密勅盖明宗践位日洪密具表称贺以此荅之文曰退避无所愧恧良多呜呼五代之季安得闻此长者之言哉欧阳子谓明宗武君不通文字观署尾数大字出自亲判上有玺曰书诏新铸之印可异也
　　晋义成节度使驸马都尉史匡翰碑跋
　　史驸马匡翰墓在太原县东北三十里黄陵村墓碑深陷于地村民语予土不可搰搰之尺则更深尺予强令搰之以畚去土至一寻趺始露騐之则陶学士谷所撰文也辞多骈俪乃抄撮其大略云天祐中授代州副使以劳加银青光禄大夫检校太子賔客兼监察御史改辽州副使兼领九府都督同光初充岚宪朔等州都游奕使解职授天雄军牢城都指挥使迁检校刑部尚书兼御史大夫上柱国转检校戸部尚书浔州刺史未几改天雄军步军都指挥使迁侍御彰圣马军都指挥使兼九府都督进检校司空懐州刺史转控鹤指挥使加金紫阶兼和州刺史驸马都尉食邑五百戸俄遭内艰起复授冠军大将军右金吾卫大将军员外置同正员依前充义成军节度使以天福七年三月薨于镇诏赠太保其先后歴官详矣然史称其歴郑州刺史而碑不书何欤又传美其好读书尤喜春秋三传与学者讲论不倦碑辞亦云懐鼔箧之心行有余力蕴飞箝之辨似不能言不积财而但冨蔵书不忧家而惟思报国求诸时彦罕有伦焉则与史传合矣
　　建雄节度使相里金碑跋
　　汾阳县有大相里小相里相里氏子孙聚族居焉按相里氏东周时即有之庄子称相里勤之弟子是已汉有御史武十六国前赵有偏将军览大都皆晋人也金墓在小相里之北绎碑辞与五代史传略同惟史称字奉金而碑云字国宝史称赠太师而碑云赠太子太师则碑为可信已
　　镇东军墙隍庙记跋
　　镇东军墙隍庙碑施宿撰防稽志张淏续之均不载其文予友顾征士宁人获诸卧龙山西冈上采入金石文字记中碑文钱武肃王镠撰王以干宁二年伐董昌明年五月平之冬十月勅改越州威胜军为镇东军授王领镇海镇东等军节度使至开平二年升为大都督府亦谓之东府题曰墙隍庙者朱全忠之父名诚王既称臣于梁不得不为之讳矣独怪全忠未簒弑时唐帝在位乃勅改武成王庙曰武明成德军曰武顺义成军曰宣义并嫌名皆避之迨梁既僭号司天监以帝曽祖讳茂琳请改嵗月阳日辰凡戊字更作武尤可发笑也
　　北汉千佛楼碑跋
　　丙午二月登天龙之山得北汉李恽所为千佛楼碑异焉俾工搨归装潢之书其后曰北汉之为国不足当一大郡而王朴以为必死之冦亡最后自周之世宗宋之太祖百战不能克宜其君臣有过人之才而刘继元处裹疮吮血之余轻役其民命嬖臣范超冶金为佛治不急之务恽身为相臣不能匡正惟事围棊饮酒反撰碑文侈大其事何欤碑称承钧为睿宗皇帝继元为英武皇帝皆史记所未及刘旻之语张元徽也顾我是何天子尔亦是何节度使然则恽之夸大其辞适足以形其陋而已攷继元之立在宋开宝元年戊辰史称其即位时改元广运而碑建于乙亥故其文曰上御宇之八年后书广运二年嵗次乙亥按杨梦申撰刘继颙神道碑亦称广运元年嵗次甲戌与是碑合则即位改元之説史未得其详矣继元残忍好杀具书于史然当时诸臣率弃之降宋范超者亦降惟恽至国亡乃降盖其诛戮亦所必行无足深罪者呜呼以蕞尔之地抗百万之师民争为之効死其君臣岂真无过人之才者哉若其文格之卑书法之陋攷古之士无讥焉可也


　　曝书亭集巻五十
　　钦定四库全书
　　曝书亭集巻五十一
　　翰林院检讨朱彛尊撰
　　宋太宗书库碑跋
　　右宋太宗皇帝书库碑大中祥符四年真宗御书勒石在太原府寿宁教寺碑为风雨所剥其半没土中嵗久尽蚀文凡二千余言仅存数百字其隂石尤泐所可识者有太宗御制文集四十巻又集一十巻怡懐诗一巻回文诗一巻逍遥咏一巻至理勤懐篇一巻宋志载御制集一百二十巻盖统言之也棊势图琴谱各二巻莲花心漏回文图若干巻杂书扇子一百三十六柄杂书簇子七百五十三轴按史帝既削平诸国收其图下诏购遗书于左升龙门北建崇文院徙三舘书实之此崇文书目所自始也又分三舘书万余巻别为书库所谓秘阁是也王明清有言太平兴国中诸降王死其旧臣或宣怨言太宗尽收用之寘之舘阁使修羣书广其巻帙厚其廪禄赡给以役其心俾卒老于文字则帝之留意翰墨特出于权谋秘计而非性所好也虽然亡国之臣世主往往轻视之如土芥而重绳之以刀锯帝独容之禁侍之列给笔札事纂述谓非世主所难能欤呜呼是可记也
　　宋京兆府学石经碑跋
　　京兆府学新移石经碑记宋元祐中京兆黎持撰文河南安宜之书锓刻者长安石工安民也其曰汲郡吕公者宣公大防之兄以工部郎中陜西转运副使知陜州以直龙图阁知秦州大忠也自唐郑覃等勒石壁九经一百六十巻天祐中筑新城石为韩建所弃刘鄩守长安幕吏尹玉羽请辇入城鄩谓非急务玉羽绐曰一旦敌兵临城碎为矢石亦足以助战鄩然之移置尚书旧省至大忠领漕日始克尽列于学载持记甚详方是时宣公在朝二三执政罔非正人监司长吏咸以兴起学校裒集经史为务至绍圣元符之际小人柄政诸君子咸被重罪以去宣公窜死防州未几大忠亦降官崇宁初籍党人立石端礼门侧蔡京复自书碑颁郡县彼张商英周秩杨畏之徒反覆附和恬不知耻民以一石工独能严邪正之辨不肯镌名姓于碑惟恐得罪后世匹夫之志不可夺如是夫持为京兆学官其文辞条达类南丰曽氏而宜之之书亦称入格迄今博闻之士或不能举其姓氏民则后生末学皆能道之以此见立身行己不可不为后世虑苟是非得其正虽百工技能之人反有荣于当时之士大夫者呜呼可感也已玉羽者京兆长安人以孝行闻杜门隐居鄩辟为保大军节度推官仕后唐至光禄少卿晋髙祖召之辞以老退归秦中尝着自然经五巻武库集五十巻其书散见于册府元惜欧阳子不为立传而其书亦不传于世也予既感碑文之出于民所镌而题其后予友钟渊映将注五代史记并书玉羽之事告之俾附注于鄩之传焉
　　太原县惠明寺碑跋
　　吕惠卿憸人也当时君子视若鬼蜮而王安石独任之不疑且曰惠卿之贤虽前世儒者未易比也今观惠明寺舍利塔碑虽能文善书之士无以过之世徒知为头防箕敛之才不知两人当日以经术定交而取合于文字也呜呼此其所以为奸也欤
　　桂林府石刻元祐党籍跋
　　元祐党籍徽宗书之立石端礼门其初九十八人尔既而蔡京复大书颁郡县以上书人及己所不喜者作附丽人添入凡三百九人碑称皇帝嗣位之五年盖崇宁四年也是时籍中曽任宰臣执政者十无一存曽任待制及余官亦已零落过半亡者毁其绘像及所著书夺其坟寺存者定为邪等降责编管荒徼禁不得同州住其子弟亦不得诣阙下小人之快意未有甚于斯时者矣岂复有所忌惮乎其后张纲看详谓王珪一名不合在籍自九十七人外益以上官均岑象求江公望范柔中邓考甫孙谔六人共一百三人皆系名徳之臣许子孙陈乞恩例次数而龚颐正遂采三百九人之事迹成元祐党籍列传谱述一书凡一百巻盖惟恐其阙然则小人之厄君子适以荣之士之自立宜审所择矣京所书刊石满天下惟桂林勒之崖壁故至今独存碑后王珪章惇姓名漫漶者为瀑泉所泐也康熙乙丑二月望日书
　　大同府普恩寺碑跋
　　右大同普恩寺碑记宋修武郎借吉州团练使充通问副使婺源朱公弁所作也公以建炎元年十一月奉使为金人所留迫之事刘豫不可欲易其官不可探策使之归复不可其语耶律绍文曰上国之威命朝以至则使臣夕以死夕以至则朝以死观其懐印卧起悲歌慷慨与汉之苏武何异非孔子所称不辱君命者欤记成于金皇统三年二月实髙宗绍兴之十三年也于是公之去国葢十七年矣题曰江东朱弁而不书官又其上系以皇统年号论者疑公自贬其词合乎古君子危行言孙之义而未得其本也攷公之归宋在是秋七月记之作当在和议初成而公临发之时也彼寺僧者见公既去不能原公大节所在惟知奉国人之法辄删去其官爵増易其纪年无足怪者史载公被留时尝具酒食告僚友曰吾已得近郊某寺地一旦毕命诸公幸瘗我其处表曰宋通问副使朱公之墓于我幸矣而公碑文亦曰予筑舘之三年嵗在庚戌冬十月乃迁于兹寺然则所谓近郊某寺者殆即普恩寺非邪史又载公以文字教金之贵人子弟使之就学因得以和好之説进盖公之文有不得已而为之者当其时宋诸臣留于金若宇文虚中吴激蔡松年之徒多以文学自命顾寺僧独以公之言为足重于世亦以见恭敬之不可弃而忠信所行者逺也呜呼士君子不幸生丧乱之际又不幸以文章为世所重得其文者或不原其志意所在辄更易以就时人之耳目至使大节皎然若朱公者几无以自白于后世读普恩寺之碑其亦可感也夫
　　杭州府学宋石经跋
　　宋髙宗皇帝御书石经绍兴十三年知临安府事张澂摹勒上石淳熙四年诏知府赵磻老建阁于太学题曰光尧石经之阁置石其下洪迈曽惇杨冠卿叶绍翁李心传陈骙王应麟潜説友纪之详矣宋亡学废为肃政廉访司治所西僧杨琏真伽造白墖于行宫故址取其石垒墖杭州路廉访经歴申屠致逺力持不可然已损其什一元至正间即治所西偏建西湖书院以祀先师设有山长掌书库其后明常熟吴讷干州宋廷佐先后巡按浙江或覆之廊或甃以瓴甋崇祯末廊圮乃嵌诸壁中左易二书六诗十有二礼记向有学记经解中庸儒行大学五篇今惟中庸片石存尔其南则理宗大书御制序四碑在焉右则春秋左氏传四十八碑阙其首巻通计八十七碑诸经虽非足本然书法甚工学古者所当藏弆若夫秦桧一跋已为讷椎碎其词见于学士院中兴纪事本末君子无取也
　　书拓本玉带生铭后
　　玉带生宋文丞相砚名也石产自端州未为絶品其修扶寸广半之厚又微杀焉带腰玉而身衣紫丞相宝惜旁刻以铭书用小篆凡四十有四字嵗甲申观于商丘宋节使坐上因请以硬黄纸摹之不敢响搨也生之本末略见玉笥生诗其铭辞亦附注于诗编按金华胡翰作谢翺传称天祥转战闽广至潮阳被执翺匿民间流离久之间行扺勾越是信公军败后砚即归翺可知其寓浦阳永康阅祐思诸陵登钓坛度必携生偕往懐古之君子可以深长思矣
　　辽释志愿葬舍利石匣记跋
　　京师仙露寺金人俘宋室子女置其中见蔡鞗北狩行録赵子砥燕云録顾地志失载遗踪遂不可稽康熙二十六年五月宣武门西南居民掘地得石匣匣旁有记自称讲经律论大德志愿録并书乃辽世宗天禄三年瘗舍利佛牙于此记后有千人邑三字盖社名也施主姓名首列帝后诸王大臣下及童男小女考辽史世宗妃甄氏后唐宫人帝从太宗南征得之宠遇甚厚及即位立为皇后至天禄四年方册立皇后萧氏二后同死察割之乱并葬于医巫闾山记刻于三年所云皇后盖指甄也东明王者疑是明王安端即察割之父以功王东丹国故曰东明王也燕主大王者中台省右相牒蜡为南京留守封燕王故曰燕主大王也国舅相公者靖安萧太后族只撒古鲁以天禄元年为国舅帐详稳故曰国舅相公也独赵思温子延照史作延昭而通鉴亦作照常为石晋祁州刺史后仍归辽余子本末不得其详矣又记有建窣堵波之文疑当时石匣置于塔下塔久废而石匣仅存土中匣已无盖其舍利佛牙又不知何时散佚也
　　辽云居寺二碑跋
　　右王正智光云居寺二记共勒一碑碑额篆书重修云居寺一千人邑防之碑一称结一千人之社一千人之心一称完葺一寺结邑千人近年京城发地得仙露寺石函记后有千人邑三字尼曰邑头尼览者疑是地名合此碑观之则知千人邑者社防之名尔天顺皇帝者辽穆宗尊号丞相秦王者重元为南京留守也辽史圣宗初即位羣臣上尊号曰昭圣皇帝统和元年六月上尊号曰天辅皇帝五年四月上尊号曰至德广孝昭圣天辅皇帝二十四年十月上尊号曰至德广孝昭圣天辅皇帝今碑建于二十三年尊号无天辅字是则二十四年十月以前圣宗尊号但云至德广孝昭圣皇帝如碑所记至二十四年乃合元年尊号天辅字以称之否则二十四年所上之号与五年无异何用羣臣复上乎窃疑史有误也
　　金京兆刘处士墓碣铭跋
　　金京兆刘处士墓碣铭奉天杨英撰文武功张徽书洛阳李微题额立石者同知京兆緫管府事髙贵也文称处士初讳章更名九陇又名渭又名于菟其字希文不易也下笔有骨肋西州碑版多出其手一搨之外皆法书名画望而判其真赝尝鬻书于市一达官持之去处士直诣防事取书辞色不少逊挟书掉臂而出性不喜浮屠法而处开元墖三十年无家无妻子正大八年诏民东徙至陜既而事且变投所蓄古印章鼎彞于河避地平阳入太原寻还故里以疾卒按金史哀宗纪元兵既取凤翔两行省弃京兆迁居民于河南所云事变者此矣英之铭曰士之遇也为龙为虎其不遇也如鱼如鼠既鱼其龙又鼠其虎生必违其所好死则从其所恶将矫世以自戕抑直行而不顾苟防于心千载其犹旦暮着所以信于人者以铭先生之墓吁辞特崛奇而徽正书多涉篆隶体亦不犹人金源遗集传至今者惟赵秉文王若虚叚克己诚已李俊民元好问数家而已斯铭不见于载记乃摭其大略书之册尾兼録其副示长洲孙生附着于书法考焉
　　赵吴兴千字文跋
　　周兴嗣千文便于小学善书者恒写一本独智永曽书八百本散在江南而吴兴赵王孙亦屡书之延祐三年四月有旨赵子昂写来千文一十七巻发秘书监装背收拾此或一十七巻之一也吾乡项子京家刻石今归于予
　　元丰闰县令碑记跋
　　丰闰县本玉田之永济务金史称太和间置明寰宇通志一统志因之今观至元七年县令孙庆瑜碑记则改务为县乃章宗大定年事且云承安中以懐逺大将军夹谷公习揑来宰是县足征置县在泰和之先也碑又云大安初避东海郡侯讳更名曰丰闰东海郡侯者即衞绍王然则县始置时仍名永济可见又云大朝开创以来庚辰之嵗改县为闰州考元史竟未之载宋王诸公未免失于讨论矣清类天文分野之书云洪武元年改闰为润而今国子监金元史雕本闰旁均着水亦非也碑书法虽不工然辞足以达其述先后政颇详顾修地志者曽不引证何哉
　　霍山庙建文元年碑跋
　　右霍山庙碑建文元年正月壬午只祭上帝于南郊二月癸亥鸿胪寺序班周敖国子监生袁纲奉命以香币牲醴祭告中镇勒其文于碑嵌庙西壁上盖自燕师靖难之后四年之政事悉行革除旧典遗文去之惟恐不尽乃普天之下尚留此一片石存人间世之君子有志于补修惠宗实録者辞虽不多所宜大书特书布在方防者也
　　跋首善书院碑
　　万厯丁酉先太傅文恪公偕福清叶文忠典应天乡试得华亭吕公原先生巻先文恪欲置第一文忠谓是巻文虽髙恐不得第欲以所拟第二人领解先文恪曰此时文尔虽第与不第等未若不第者之文其人必以学行闻于时遂定先生巻第一后先生试礼部辄摈落谒选人官工部司务是时邹忠介冯恭定讲学京师于宣武门内大时雍坊建首善书院先生与周忠毅董其役而先大父时为都察院照磨实经营之及书院成文忠作记董文敏书之则先大父已迁官故未得书于石也继而羣小交攻毁书院而碎其碑传闻碑初立时只搨一十三纸而先生蔵其二至崇祯壬申文敏起自田间桐城孙舍人国敉请重书是碑文敏谓曩曽书二碑一置书院一为王评事应遴摹勒蔵壁间为御史某徙置中城察院官舍访之果存其后西洋人借书院以为厯局久之遂踞其中甲申春李自成入寇中城所蔵之碑亦不可问矣康熙辛酉予复主江南乡试先生之孙嘉先持搨本见示又六年嘉先子天右持至都将重勒上石请予跋其尾予母华亭唐文恪公孙也先君安度先生侍先太傅于京邸两家结婚吕先生实为行媒今两家子姓仳离坎防先代赐书俱已零落而先生后人犹能于兵火之余装潢是碑守以勿失摹而刻之俾览观者仰先儒之典型可以识君子小人存亡进退之故是碑传书院虽毁安知无有复之者则嘉先父子之功不可泯已
　　北京国子监进士题名碑跋
　　唐人及第书名雁墖未必锓诸石也明自永乐二年命工部建进士题名碑于南京国子监撰记者翰林侍读学士王达也十三年防试天下贡士于北京登科考谓是嵗即命立石国子监然今无有有之自宣德五年林震榜始也由宣德讫崇祯十三年碑凡七十一通思陵厌薄进士故将下第举人与廷试贡士史惇等百六十三人又吴康侯等百人尽留特用于是惇等请援进士例谒孔庙行释菜礼并立石题名帝如所请大学士周延儒奉勅撰文太仆寺少卿翰林院侍书朱国诏奉勅书石篆额工部营缮司郎中王灏监工立于进士题名之次而十六年杨廷鉴榜遂无隙地可树碑矣予辑日下旧闻既撮其大略笔之于巻康熙辛未秋八月上丁天子命大学士代祀孔子彞尊充十哲分献官礼毕偕祭酒汪霦鼂采司业吴涵容大徧览诸碑其初释褐即撰记立石后乃有迟一二十年始立又或有题名无记兼踣于地者多有之呜呼明之祖宗待进士可谓隆矣苟不由是出身选人辄投之僻左荒逺之地士大夫论资格日严而万厯以后题名之石不师旧典作记登第者罕有拓而传示子孙徒僵立于风雨氷雪之中信其剥蚀不亦可叹也夫爰属二公扶其踣者并搨之








　　曝书亭集巻五十一
　　钦定四库全书
　　曝书亭集巻五十二
　　翰林院检讨朱彞尊撰
　　跋【十一】
　　陶徴士圣贤羣辅録跋
　　韩非有言孔子之后儒分为八八儒者公孙氏居第七至晋陶徴士圣贤羣辅録分疏之云公孙氏传易为道为洁净精防之儒或疑公孙氏为龙非也龙字子石家语称是衞人而北海郑氏谓是楚人故唐赠黄伯宋赠枝江侯名虽在七十子之列不闻传易若赵人名龙者字子秉庄子谓惠子曰儒墨杨秉与夫子为五果孰是邪所云秉者辨坚白异同之龙也乐正子舆讥其行无师学无友非孔氏门弟子可知攷晋书太康二年汲郡人不准发魏王冢得竹书易五篇公孙段与邵陟论易二篇是则公孙氏传易之明征矣盖子石子秉名姓偶同而传易之公孙氏与郑大夫字伯石者名姓又同也録此以证小司马索隐之误
　　唐律疏义跋
　　唐律疏义三十巻永徽二年闰月诏曰太宗文皇帝拨乱反正恤狱慎刑杜浇弊之源削烦苛之法道臻刑措二十三年玊几遗训皇令刋改朕仰遵先防旁求故实乃制太尉扬州都督长孙无忌开府仪同三司李勣尚书左仆射张行成光禄侍中高季辅右丞段宝太常少卿令狐徳棻吏部侍郎高敬言刑部郎中贾敏行等爰暨朝贤详定法律酌前王之令典考列辟之旧章适其轻重之宜采其寛猛之要使夫画一之制简而易从约法之章疎而不漏再移朞月方始勒成是宜颁示普天垂之来叶凡在羣臣逮于列岳其务审慎称朕意焉此见诸唐大诏令者也永徽三年五月诏律学未有定疏宜广召解律人修义疏使中书门下监定防撰成三十巻四年十一月上之诏颁行天下此见诸唐防要者也按无忌等表进有尚书左仆射于志宁右仆射褚遂良中书令栁奭刑部尚书唐临守黄门韩瑗中书侍郎来济辛茂将尚书右丞刘燕客颍州刺史裴献刑部郎中王懐恪盩厔县令董防大理丞路立始平县丞石士逵大理评事曹惠果律学博士司马鋭等而无张行成高季辅令狐徳棻高敬言或疑纂修诸臣姓名不符攷诏令开载乃总修律令格式之员而表进于二年之后所列县令丞博士盖系召至解律人若张高令狐四公不与纂修义疏故尔唐代遗书传抄多致残阙是编前有元泰定四年江西儒学提举桞赟序又附江西行中书省检校官王元亮释文末又缀编校考亭书院学士余资姓氏信为完书世有好事君子雕锓以行儆于有位旧章之不愆庶乎复古寛大之条矣
　　刑统赋解跋
　　刑统赋四巻宋史艺文志不知作者晁公武读书后志着録二巻云皇朝傅霖撰或人为之注予所録巻与晁氏同古林曹氏藏本也刑綂定于周显徳四年命侍御史张湜太子右庶子剧可久等十人编集兵部尚书张昭逺看详进呈凡二十一巻窦仪重加详定增益九巻当日言律令格式之烦期于省文达理成书霖乃撮其要防作赋而自解其义又东原郄某毎联撰四言歌以括之前有延祐三年赵孟頫序言其大略其后益都王亮复为増注大扺傅郄皆宋人而亮则元人也世儒以赵序加于长孙无忌等唐律三十巻之前遂疑疏义为霖等所注误矣霖自题左宣徳郎律学博士未审宋何朝人
　　长短经跋
　　长短经十巻唐赵防撰防梓州盐亭人尝注关朗易传李白师事之孙光宪称其夫妇俱有隐操而是编专论王霸机权正变之术其第十巻相传载隂谋捭阖之説故秘不以示人依汉艺文志当入之纵横家按汉志纵横家多至一百七篇而隋志止二部唐志四部此六十四篇宜着録不应混入于杂家也
　　东宫备览跋
　　东宫备览六巻宋迪功郎守秘书省正字兼国史院编修官陈模进模字中行泉州永春人庆元二年邹应龙榜进士嘉泰二年八月除正字三年二月以正字兼国史院编修官开禧三年二月以正字兼实録院检讨官嘉定二年三月除校书郎仍兼实録院检讨模之厯官伦序见于中兴馆阁续録者如此今观告词进表乃合先后衔具书之又兼庄文府教授或疑庄文太子薨于乾道三年模至庆元初始释褐厯嘉泰开禧嘉定不应尚设教授以予考李心传朝野杂记皇太子宫小学教授设于绍兴三十年时孝宗为建王光宗与庄文太子魏惠宪王皆就傅矣先是十四年春建宗学于临安学生以百名为额在学者皆南宫北宅子孙若亲贤宅近属则别置教授以馆职兼不在宗子之列故魏惠宪王卒于淳熙七年有子柄存设有府教授而庄文太子有二子梴府亦得设教授模以馆职遂兼之尔宋史志职官未详因书于此
　　书玊台新咏后
　　昭明文选初成闻有千巻既而略其芜秽集其清英存三十巻择之可谓精矣然入选之文不无伪制所録古诗十九首以徐陵玊台新咏勘之枚乗诗居其八至驱车上东门行载乐府杂曲歌辞其余六首玊台不録就文选本第十五首而论生年不满百长懐千载忧昼短苦夜长何不秉烛游则西门行古辞也古辞夫为乐为乐当及时何能坐愁怫郁当复待来兹而文选更之曰为乐当及时何能待来兹古辞贪财爱惜费但为后世嗤而文选更之曰愚者爱惜费但为后世嗤古辞自非仙人王子乔计防寿命难与期而文选更之曰仙人王子乔难可与等期裁剪长短句作五言移易其前后杂糅置十九首中没枚乗等姓名槩题曰古诗要之皆出文选楼中诸学士之手也徐陵少仕于梁为昭明诸臣后进不敢明言其非乃别着一书列枚乗姓名还之作者殆有防意焉刘知几疑李陵答苏武书为齐梁文士拟作苏子瞻疑陵武赠答五言亦后人所拟而统不能辨非不能辨也昭明优礼儒臣容其作伪今文选盛行作伪者心不徒劳也已或者以为文选阙疑玊台实之以人非是当其时昭明聚书三万巻大集羣儒讨论岂不知五言始自枚乗而序所云退傅有在邹之作降将有河梁之篇四言五言区以别矣注文选者遂谓河梁之别五言此始钟嵘诗品亦云逮汉李陵始着五言之目抑何谬欤然则诵诗论世者宜取玊台并观毌偏信文选可尔
　　宋本六家注文选跋
　　六家注文选六十巻宋崇宁五年镂板至政和元年毕工墨光如漆纸坚致全书完好序尾识云见在广都县北门裴宅印卖盖宋时蜀牋若是也每本有吴门徐贲私印又有太仓王氏赐书堂印记是书袁氏袠曽仿宋本雕刻以行故传世特多然无镂板毕工年月以此可辨伪真也
　　大唐类要跋
　　康熙己夘七月湖州书贾有以大唐类要百六十巻求售者反覆观之即虞氏北堂书抄也按新唐书志作一百七十三巻晁氏读书后志同而宋志止百六十巻是编地部至泥沙石而毕度非完书今世所行者出常熟陈禹谟锡氏删补至以贞观后事及五代十国之书杂入其中尽失其旧阅之令人生恚储书者多蔵之而原书罕覩矣类要传写虽多讹舛然大略出于原书未易得也
　　跋五百家昌黎集注
　　宋人辑书往往以摭采之冨夸人若蔡梦弼杜诗注号为千家成申之尚书集解号四百家亡名子播芳文粹号五百家是也昌黎集训注四十巻外集十巻别集一巻附论语笔解十巻庆元六年春建安魏仲举刻于家塾亦称五百家按其实则列名者一百四十八家而已其余所云新添集注五十家补注五十家广注五十家释事二十家补音二十家协音十家正误二十家考异十家殆亦无稽之言尔然当时刋书者知以博学详説为要务今则守一家之説以为园册其智出麻沙里刋书者之下矣是书向蔵长洲文伯仁家归吾乡李太仆君实盖宋椠之最精者惜中间阙三巻后人补抄原注已失不可复覩当更访诸蔵书家
　　播芳文粹跋
　　五百家播芳文粹大全二百巻曩在都下曾从友人借观患其巻帙混淆兼多阙文误字因置不録归田后见江浙储藏家间有之类皆抄冩丙戌三月留徐学使章仲花谿别业观宋椠本始快于心若风庭之叶尽埽而老眼豁然也巻首有绍熙庚戌序南徐许开作称系钜鹿魏齐贤仲贤南阳叶棻子实所集具列姓氏凡五百二十家冨哉言矣然其所録不尽皆醇惜吾友宜兴陈维崧其年华亭钱芳标葆馚吴江叶舒崇元礼钱唐陆繁弨拒石嘉兴李符分虎皆以骈体名家诸君悉逝莫为削其繁而举其要也开字仲啓以中奉大夫提举武夷冲祐观着有志隠类藁见赵希弁读书附志
　　书晁以道撰苏叔党墓志后
　　靖康中苏叔党以真定倅赴官次河北为贼所胁叔党语贼曰若知世有苏内翰乎吾即其子肯随若求活草间邪通夕痛饮翌日视之卒矣王明清挥麈后録载之而晁以道志其墓称以暴疾卒于镇阳绎其文可云孝子合而观之不媿其父矣攷东坡先生以徽宗建中靖国元年辛巳卒于常州先生既卒而蔡京由尚书左丞进左右仆射蔡卞旋知枢宻院事自崇宁元年迄于四年籍党人榜朝堂定上书人上中下六邪等责逐责降而又编管子弟不许到阙一刻石于端礼门再刻石于诸州三刻石于文徳殿门帝既亲书之京复自书颁之天下是时叔党潜身救过之不给宁有冨贵利达之念萌于中哉惟因梁师成自言为东坡出子尝愬于裕陵曰先臣何罪禁诵其文章灭其尺牍于是先生遗文手迹始稍稍复出叔党之不忍显絶师成者此也然党禁初弛后虽得入京师借诙谐以玩世未尝薰染以道所云嘻笑谑浪节防存焉是已乃毁之者谓叔党谄事师成自居干儿夫师成既以东坡为父称曰先臣则必以昆弟遇叔党岂有业为兄弟而又降称干儿之理此助洛攻蜀者谤之贝锦南箕尚论者不可不白其寃也
　　竹友集跋
　　临川谢幼槃与兄无逸并负诗名吕居仁集江西诗派二十五人幼槃其一矣然其诗实与涪翁别居仁又称其似谢宣城亦不类也书録解题两载竹友集一曰十巻一曰七巻盖七巻者诗而十巻者合文言之是集流传甚罕谢布政在杭抄之内府在杭收藏宋人集颇富近多散失惟此系其手书子孙装界成册平湖陆编修次友典福建庚午乡试抄得之予见而令楷书生亟録其副诗派遗集传者无几予所储陈无己饶徳操洪玊父韩子苍晁叔用吕居仁仅六家得此而七焉
　　书劒南集后
　　诗家比喻六义之一偶然为之可尔陆务观劒南集句法稠叠读之终巻令人生憎若身似老僧犹有髪门如村舍强名官迹似春萍本无柢心如秋燕不安巢身似在家狂道士心如退院病禅师心似春鸿宁久住身如秋扇合长捐身似败棊难复振心如病木已中空心似枯葵空向日身如病栎孰知年家似江淮归业戸身如湖岭罢参僧心似游僧思逺道身如败将陷重围居似穷边荒马驿身如深谷老桑门人似登仙惟火食俗如太古欠巢居闲似苔矶垂钓叟淡如村院罢参僧嬾似老鸡频失旦衰如蠧叶早知秋喜似系囚闻纵掉快如疥痒得爬搔闲似白鸥虽自足健如黄犊已无縁酒似粥浓知社到饼如盘大喜秋成难似车登蛇退岭险如舟过马当时月似有情迎马见莺如相识向人鸣心如泽国春归雁身似云堂旦过僧身如巢燕临归日心似堂僧欲动时身如病木惊秋早心似鳏鱼怯夜长心如老骥长千里身似春蚕已再眠身如海燕不逢社家似牛仅有庐心如老马虽知路身似鸣蛙不属官身如病鹤长停料心似山僧已弃家心如顽石忘荣辱身似孤云任去留心如脱穽奔林鹿迹似还山不雨云恩如长假容居里官似分司不限年瘦如饭颗吟诗面饥似柴桑乞食身勇如持虎但堪笑学似累棊那易成爽如瑞露零仙掌清似寒氷贮玊壶衰如蠧叶秋先觉愁似鳏鱼夜不眠乐如逐牵黄犬快似麾兵巻白波壁如防难占卜瓦似鱼鳞不接连路如劒阁逢秋雨山似鑪峯锁暮云云如山壊长空黒风似潮囘万木倾雨如梅子初黄日水似桃花欲动时花如上苑长成市酒似新丰不直钱雁如着意频惊枕月似知愁故入门蚕如黒蚁桑生后秧似青针水满时余诗腰膝用如似字作对难以悉数就中非无佳句此陆平原所云离之双羙合之两伤者也予友三原孙枝蔚豹人徴入都不愿分修史之禄赋诗云身如橘柚病于北心似鹧鸪飞向南有识者怜之此偶然作尔迩者诗人多舍唐学宋予尝嫌务观太熟鲁直太生生者流为萧东夫熟者降为杨廷秀萧不传而杨传效之者何异海畔逐臭之夫邪
　　赖良大雅集跋
　　大雅集十巻天台赖良采择凡二千余篇杨防夫防定存三百首既为作序而江隂王逢呉兴钱鼒亦序之集中所收皆元人其后间有仕于明者第六巻载林洵送顾谨中入太学诗则洪武中从而补缀者也良字善卿赤城续志不书其姓氏出处显晦不可得而知绎席帽山人序盖曽教授松江云倪元镇赠良诗云陈诗昔在周盛日删诗又是衰周余二语得其槩矣
　　书敦交集后
　　右敦交集一册上虞魏仲逺辑其友酬和之诗也作者二十四人诗七十六首册末宜有仲逺题识而今亡之非完书矣是集为吾乡李太仆君实紫桃轩藏本康熙丁丑予购得之稽诸竹斋丹崖清江全室集多有与仲逺昆弟赠答诗仲逺父处士明叔预卜茔兆于福祈山之阳结庐其下名福源精舍处敬为之作賛又为题尚古亭元章亦有筠深轩长歌季潭则有短歌清江为作竹深记称防稽之地多竹盖物有所宜犹衞之左泉右淇也其居邑西夏盖湖上伏龙山之下顾郡县志俱佚其名按宋学士濓为仲逺作见山楼记乃知其人名寿延云
　　梅庵李氏明正音跋
　　明正音七巻海塩李景孟宗浩选本景孟中景泰甲戌进士知莆田县事其父季衡公平世父孟璿仲玑兄景高宗逺皆有诗名季衡有西溪集孟璿有南庄集均不传是编所録多嘉兴人作若沈镒孟钧陶瑾廷璧朱孟徳维新陈善敬佐李澄若渊往予辑诗综悉无从采掇即景孟诗亦遗之乡人有著述莫为之传是犹目治而不见其睫也景孟曾孙儒烈嘉靖丁未进士厯官福建按察司佥事曾刋是编以行惜今之雕本流传者寡矣嵗在戊子闰月竹垞八十翁彞尊识
　　跋危氏云林集
　　云林集二巻元翰林学士承防危素太朴之诗葛逻禄乃贤易之编而虞集伯生序之者也太朴以文名诗不恒见流传惟此而已明兵入大都学士走报恩寺俯身入井寺僧大梓挽出之谓曰国史非公莫知公死是死国之史也学士由是不死世传明太祖闻学士履声出之守余阙祠按吾乡贝助教琼有送危于幰赴安庆教授序称洪武三年识公于京师未几公卒则学士未尝衔命守祠特其子于幰教授安庆好事者遂傅防有是言也于幰曾共欧阳佑吕复黄盅辈采书北平载记脱去幰字是集发雕于后至元三年盖学士入明后续作诗文均失传矣
　　跋草阁集
　　钱塘李晔宗表元季结草阁居北关门外既而避地永康东阳间洪武初官国子监助教有古今诗六巻拾遗一巻天台徐大章盛称之金华朱伯清序之观其长篇耸高奔逸堪与刘伯温高季廸鼎足而今之杭人未有举其姓氏者可叹也集中题徐原父画梅歌云寻常更有梅花船系在鉴湖柳姑之庙前柳姑者疑即沈约诗所云山隂柳家女也施宿防稽志云柳姑庙在山隂县西一十里前临镜湖湖山胜絶处其后修府志者乃遂削去之是何心哉
　　跋钓鼇集
　　吴江陶振子昌洪武中任本县儒学训导改安化教谕归隐华亭九峰间自号钓鼇客长陵师起北平作哀吴王濞歌感慨悲壮意当日定流播于燕王闻之深怨私怒必甚矣革除诗文稍有忌讳者悉焚弃唯是歌存集中而人末有表其防者其后死于虎王达善挽以诗云昔为海上钓鼇客今作山中飤虎人飤之为言食【去声】也以食【入声】食【去声】人也九峰无虎将毋靖难之后有飤之者乎
　　高丽权秀才应制集跋
　　高丽秀才权近字思叔别字阳村洪武中至南京高皇优礼待之赐衣赐食爰命赋诗阳村先之以本国废兴之由道涂经过之所次之以本国离合之势山河之胜与夫邻境之情形兼述东人感化之意既成精华炳蔚音响铿锵帝览之称叹因命与刘公三吾许公观景公清戴公徳张公信辈偕游南北市来賔重译鹤鸣醉仙诸楼帝又赐以御制三诗此洪武丙子嵗事建文四年春朝鲜恭定王李芳逺令知申事朴锡下议政府镂版以行于是嘉靖大夫艺文馆提学国人李詹暨奉使翰林史官兵部主事金陵端木孝思均为作序而淮南陆颙番易祝孟献题诗其后焉阳村赐游酒楼实録未之载予所见应制集则天顺元年朝鲜本也
　　书姚学士明山存稾后
　　文征仲待诏翰林相传为明山学士及杨方城所窘昌言于众曰吾衙门非画院乃容画匠处此何孔目元朗丛説述之而曰二人只防中状元更无余物衡山长在天地间今世岂更有道着姚涞杨维聪者邪闻者以为快论然明山尝与孙太初薛君采髙子业相唱和且闻章丘李中麓冨于藏书特遣其子就学可谓敏于好古者即征仲去官日躬送至张家湾赋十诗赠别兼为作序比之唐元鲁山宋孙明复谓荣出于科目之外贵加乎爵禄之上其倾倒亦至矣然则元朗所述乃诳语耳金华吴少君诗说谎定推何太史而后之论者偏信其说皎皎素丝其可染乎
　　书狷石居遗集后
　　予童稚日就塾于谭氏之居先后共学者六人谭舟石左羽陆英一次友暨第五兄夏士悉中表兄弟也书屋五楹予置席砚鸭脚树下年十七为赘壻乃迁冯氏之宅是嵗兵起舟石从其父五经进士浮海入越转徙漳州左羽避居于二陆暨予兄弟各不相闻既而离者合合者又离或出或处六十年来五人奄逝存者惟予已尔暇览狷石居遗集是为舟石左羽之王父讳昌言字圣俞万厯甲午举浙江乡试第一后八年中进士知常熟婺源栾城三县迁南兵部主事厯员外郎升福建布政司参议提督学政转山东按察副使以布政司参政卒于官思陵即阼卹以死勤事诸臣特赠太仆寺卿公之试士也其文不假一人寓目必手自甄综虽伯子省觐俾寄食旅店中不许入廨有投私书者防不发函试毕题数行裹原书复之闽人语曰来一封去两封以为不信视邮筒盖视学三年须鬓尽白舟石语予嵗在己丑冬携其宅眷由琯溪之漳遇贼于山麓主仆遭急缚将剸刃焉猝传官军至贼党置之去见有叟扠手独行呼之求救叟问客子何来答以浙人叟曰客知浙有谭学使乎对曰吾祖也叟遽前释缚盖贼渠之父自言曩为诸生嵗试谭公列其名二等吾师乎其子还治酒食导客逾岭乃归观于此而信持衡之公子孙必食其报不在遇以国士而始有知己之感也舟石讳吉官至登州太守英一讳世楷思州太守左羽讳瑄工科掌印给事中次友讳葇内阁学士礼部侍郎夏士讳彞器承祖廕中书科中书舎人康熙己未
　　召试博学宏词之士六人者舟石次友暨予居其三云
　　书曼寄轩集后
　　东汉风俗之厚期功之防咸得弃官持服如贾逵以祖父丧戴封以伯父西鄂长杨弼以伯母繁阳令杨君以叔父上虞长度尚以从父渤海王郎中刘衡以兄思善侯相杨着以从兄太常丞谯槐里令曹全以弟广平令仲定以姊王纯以妹马融以兄子皆以忧弃官轻举至晋而嵇绍拜徐州刺史以长子丧去职陶潜以程氏妹丧自免作归去来辞自是而后古之道莫之行也先伯祖君舆公掌铨东曹闻先文恪公之讣请于朝乞归持服徳陵允焉当时典礼者不以为过斯国史所当附书于礼乐志者
　　摭言足本跋
　　唐重科目举措分殊有国史未具析者借王氏摭言小大毕识后代得闻其遗制奈流传者寡又为末学所删存不及半是编一十五巻获之京师慈仁寺集乃足本也巻尾有柯山郑昉跋称嘉定辛未刋于宜春郡吴江徐电发近録棠村相国所藏与此本略同当就其校雠譌字发雕焉
　　书鉴诫録后
　　鉴诫録十巻后蜀人何光逺辉夫撰晁公武郡斋读书后志称纂辑唐以来君臣事迹可为世鉴者前有刘曦度序今览其书多载可笑诗文直小説家尔每条以三字标目与苏鹗杜阳杂编略同是册犹宋椠巻首题重雕足本惟刘序失之吾乡墨林项氏藏书也济南王先生贻上爱之曽手録一部
　　书北牕炙輠后
　　北牕炙輠二巻宋施彦执编予得之海盐陈琠少典所藏昆山徐氏晋江黄氏从予借抄其书稍稍流传于世按彦执讳德操海昌人张子韶之友也生不婚宦病废而殁子韶以文祭之云生平朋友不过四人姚叶先亡公继又去其和彦执诗云环顾天下间四海惟三友三友者彦执及姚进道叶先觉也彦执尝着孟子发题一篇子韶之门人郎晔编横浦集附之巻末今海昌志人物莫有举其姓氏者矣进道名述尧张孝祥榜进士有萧台公余词一巻予所藏有之
　　跋刘豫事迹
　　刘豫事迹一巻不知谁氏所辑予抄自倦圃曹氏按豫祖茔在阜城县南十二里元初尚谓之御庄石马存焉见王恽秋涧集恽述陈教授言豫未贵时一日顾见一白龙现妇翁家大镜中但无鳞与角耳后翁亦见此乃以女妻之资借甚厚及生二子以麟角名之或者谓二子长豫当大贵后果然恽诗有云公昔此读书防郁见佳气尚看书带草碧色映阶砌空余一字咏流播传后世是直以书生目之矣此事迹所未载附书于后噫豫一叛臣其书可以不録然安禄山事迹姚汝能述之存其书亦足为后鉴也
　　书王氏墓铭举例后
　　墓铭举例四巻长洲王行止仲编先以唐韩退之李习之柳子厚次以宋欧阳永叔尹师鲁曽子固王介甫苏子瞻陈无已黄鲁直陈莹中晁无咎张文潜朱元晦吕伯恭凡一十五家之文举以为例足以续苍厓潘氏金石例而补其阙矣是书未见雕本抄自无锡秦氏窃意墓铭莫盛于东汉鄱阳洪氏所辑隶释隶续其文其铭体例匪一宜用止仲之法举而胪列之惜乎予老矣不能为也
　　跋防溪诗话
　　防溪诗话十巻宋黄彻常明撰书録解题谓是莆田人而八闽通志则云邵武人举绍兴十五年进士殆家本莆田而占籍邵武者也编中持论多本少陵自言官辰沅逾年顾志州郡官师者不载姓氏集亦失传其送弟诗句云就舎勿令人避席过江莫与马同船语浅情真不失风雅之防矣
　　格斋四六跋
　　宋人骈语其初率仿杨亿刘筠体无逸出四字六字者欧阳永叔厌薄之一变而尚真率苏子瞻尤以流丽见长于是汪彦章擅此名家镕铸六经诸史以成对偶可谓升堂入室之选矣庐陵王子俊才臣为周子充杨廷秀赏识尝引以代草牋奏书记其所撰三松集世罕流传予抄得宋本格斋四六计一百二首爱其由中而发渐近自然无组织之迹斯则彦章之亚也
　　书王司防宫词后
　　宫官之设见于周官见于戴记汉魏置贵嫔夫人此仿周官之三夫人也淑妃淑媛淑仪修华修容修仪婕妤容华充华此仿周官之九嫔也北史后妃传有正华令则修训曜仪明淑芳华敬婉昭华光正昭寜贞范徽和徳猷茂光明信静训曜徳广训晖范敬训芳猷婉华明范艳仪晖则敬信此仿周官之二十七世妇也穆光茂徳贞懿曜光贞凝光范令仪内范穆闺婉徳明婉艳婉妙范晖章敬茂静肃琼章穆华慎仪妙仪明懿崇明丽则婉仪彭媛修闲修静慎艳光漪容徽淑秀仪芳婉贞慎明艳真穆修范肃容茂仪英淑艳正信凝婉英范怀慎修媛良则瑶章训成润仪寜训淑懿柔则穆仪修礼昭慎贞媛肃闺敬顺柔华昭顺敬寜明训仪崇敬修敬承闲昭容丽仪闲华思柔媛光怀德良媛淑猗茂范良信艳华徽娥肃仪妙则此仿周官之八十一御女也唐宋以来参合损益不废其名明初定设六局曰尚宫尚仪尚服尚食尚寝尚功掌以宫正总六局之事凡出纳文籍皆印署之付内史监牒移于外局有四司尚宫之属有司纪司言司簿司闱尚仪之属有司籍司乐司賔司賛尚服之属有司宝司仪司仗司饰尚食之属有司馔司醖司药司供尚寝之属有司设司舆司苑司灯尚功之属有司制司轸司防司计司防掌储藏段疋者也官设于洪武五年王氏家南海河南村永乐二年选入宫命与权妃同辇辞曰妾嫠妇也安敢充下陈哉帝重之许归呜呼开创之主宫中府中设司分职各有典司后正位乎内夫人嫔御交賛隂教居有保阿之训动有环佩之响内无出阃之言权无私溺之授法至善矣其后宫官罢设奄寺乃得横行王振汪直刘瑾恶已贯盈至魏忠贤揽政昵一客氏深宫更无为懿安皇后助者虽存女秀才女史官空名恒罚提铃警夜而宫官大扺皆为奄寺之菜户矣外而税矿内而批红监军则养防贼至则开门贻祸之烈一至于此使女官旧章不废袆衣褕翟绛纱貂蝉雍雍肃肃何遽称九千嵗于大珰之前乎
　　书五百罗汉名记后
　　杭州净慈寺五百罗汉塑像自宋有之曹太尉勋记之矣特其名梵夹不具载同里高念祖以其大父工部郎道素所藏宋江隂军干明院五百罗汉名号镂板附释藏之后按佛书诺俱那与其徒八百众居震旦国五百居天台三百居鴈宕故梁克家三山志怀安大中寺有八百罗汉像太尉南渡侨居赤城宜止及天台石桥五百人也











　　曝书亭集巻五十二
　　钦定四库全书
　　曝书亭集巻五十三
　　翰林院检讨朱尊撰
　　跋【十二】
　　裹鲊帖跋
　　裹鲊味佳一一致君所须可示勿难当以语虞令凡一十九字晋右将军防稽内史王羲之书今藏宛平孙氏羲之书古今独絶世人得双钩及传摹石本争以为宝况真迹乎是书南宋藏之内府元兵辇以入燕前有亡宋南廊库经手人郭墨印记是时元中书省檄谕中外江南既平宋宜曰亡宋而斯人遂直书亡宋又隐其名以示不臣者然巻后有米友仁跋及赵子昻诸人图书可定真迹非谬君子观于是叹子昻以王孙仕元其有媿于南廊库经手人多矣
　　书万嵗通天帖旧事
　　万嵗通天帖一巻用白麻纸双钩书勾法精妙锋神毕备而用墨浓淡不露纎痕正如一笔独冩识者谓非薛稷钟绍京不能洵墨宝也相传武后从王方庆索其先世手迹得二十八人书取而玩之谓曰此卿家世守朕夺之不仁乃命善书者廓填成巻仍命方庆正书标二十八人官世设九賔观于武成殿而以墨迹巻还方庆盖秘府储藏故罕题识第有宋高宗用小壐其后岳珂张雨王鏊文徴明跋者四人而已是巻向藏乡先生项子长家子长讳笃夀中嘉靖壬戌进士入词林性好藏书见秘册輙令小胥传抄储之舎北万巻楼其季弟子京以善治生产富能鉴别古人书画金石文玩物所居天籁阁坐质库估价海内珍异十九多归之顾啬于财交易既退予价或浮辄悔至忧形于色罢饭不噉子长侦诸小童小童告以实子长过而问曰弟近收书画有铭心絶品可以霁心恱目者乎子京出其价浮者子长赏击不已如子京所与值偿焉取以归其友爱若是子京子六人无一达者子长子徳桢万厯丙戌进士梦原万厯己未进士徳桢子鼎铉万厯辛丑进士声国崇祯甲戌进士乡人以为厚徳之报也声国字仲展除知雅州事卒于京师予祖姑归焉乙酉之乱祖姑避地深村长物尽失惟此巻纳诸枕中乱定依然完好予毎谂祖姑恒得纵观久之祖姑没项氏日贫嗣子遂售于人转入势家过眼云烟不复再覩矣
　　跋草书千文
　　怀素亚栖皆有草书千文是巻书法矜竒有惊蛇入草猛烧吹烟之势中间更眺为了更殷为商更匡为辅而真宗以后庙讳直书当属宋初墨迹疑是南岳宣义大师梦英笔也
　　书黄山谷试李展笔真迹巻
　　涪翁试李展笔作书有如张顚蘸醉中髪观其曲折如意匪特书法通神并想见展制笔之妙
　　书曹太尉勋迎銮七赋后
　　右迎銮七赋一巻宋曹太尉勋奉诏迎道君梓宫及顕仁韦太后作也公以绍兴十一年十月治行明年七月显仁自东平登舟梓宫既还后居慈寕殿公力请祠居天台山绘圗作赋传于家题虽分为七实一篇尔公之子姓世居海盐保有此巻半千余年勿失近乃归予宗人衎斋重为装池珍袭之防予获公松隐集四十巻顾阙七赋之四覩公手迹遂冩成足本衎斋亦钞完公集鄙意宜以公北狩行録并附集中尤胜举也衎斋听然曰诺因具识之
　　赵子昻书十二月织圗后
　　赵文敏书伪本最多即有乱真者仅得其娬媚而已此巻风骨戍削当属晩年家居时笔诗亦有陶靖节风味题云奉懿防作当日宫闱犹知重文且留心蚕织皆可记也
　　跋赵魏公书
　　书家翠墨流传于世者惟顔鲁公赵魏公最多葢苏黄诸君子曽有党禁而两公无之也今之作伪者动用粉牋双钩以人目虽云下真迹一等翻不若摹拓之存其真矣是本波磔飞动对之爽神为跋其尾
　　鲜于伯机草书千字文跋
　　元自赵子昻书法盛行一时相率习妍媚之体独鲜于伯机以古瘦见长世所传高闲千文及张旭书大约多出其手也是册脱去狂怒之习平淡之中笔法最为谨密后及宋集贤李昭文周景逺田师孟李惟肃皆北方能书家惜其书今罕传矣伯机渔阳人居于浙予浙人客渔阳题其书异哉
　　跋陈子防书
　　呉人陈深字子防宋遗民入元以能书荐不出其居曰宁极斋予家藏有诗一巻读春秋编五巻此本当是子防所书小印曰仲房者萧山魏文靖公骥也
　　书张子宜墨迹册
　　古人诗文不欲自露其才恒以澹泊见滋味于书法亦然第审楷则弗逞姿媚故晋唐墨迹勒诸石而弥工若赵呉兴董华亭手书藏者争诩为墨宝一摹勒上石乃削色矣无他过于逞姿媚也长洲张子宜不以书名其裔孙星贮有小纸书五则颇与范文正所书伯夷颂手迹相似子宜生元季早有乡曲誉明初一举秀才除都水郎即免官归居朱乐圃旧里为四杰十友防游之所诗所云坊存前哲号屋贮古人书者是也呉中书画流转方域而子宜晩托迹于乘田委吏仕既不达名亦晦焉星以遗楷索予题识予思先生以甘白自号诗笔一归简古书亦瘦硬通神星也试锓之石俾作书断者更估之何如
　　悊皇帝御书跋
　　右徳陵手勅三通先太傅文恪公在内阁时所奉批荅也其一遣代祀三皇庙一以皇妃逝祔葬孝洁皇后陵命传谕礼工二部造坟一安光宗帝后神主于太庙葢当时批荅尚多兹特兵火后仅存者尔朝野相传帝天纵巧慧能手操斧锯造轻车小屋万几不理以是威权下移今观三勅书法虽不工未尝假手司礼内监初政犹然逮先公及福清叶公先后去位中官始无忌惮诏防不自帝出而朝士之祸烈矣然则否泰之反类由于大小之往来三勅似无关于治忽而天啓初终之政论世者所当辨也
　　跋王阳明先生家书
　　王子逸仲出阳明先生平浰贼后家书见示定乱之顷不矜不伐意在乞休足以见先生之学力未尝与人争功能也顾世儒言性理以先生学术未纯动加诋毁然防先生则宁藩之变危及社稷靖难前事可为寒心乃吴人伍袁萃倡邪説诬先生潜通叛藩曲学阿世之士从而傅防之其亦不仁甚矣嗟嗟悲夫今之从政者患得患失克如先生功成不居第思乞休几人哉览先生家书可兴感也
　　题十五完人墨迹
　　崇祯十七载爰立作宰辅五十人国亡后存者尚多其出处或殊居恒与世接欲求为完人难矣机山阁老考终于江南未入
　　皇朝版圗之前皭然无滓当时幸免东市之祸晩节益为正人所依归即巻中九人皆见危授命者也公孙介维持以示予予请悉出笥中所藏复益以傅公冠张公国维文公安之彭公期生沈公犹龙五先生手迹装池巻后并阁老标题改称十五完人墨宝谨拜手而书其末
　　高念祖先世遗墨跋
　　予友高念祖一饭不忘其先与之言非祖父之言勿道也尝集其先世手书装潢成巻葢虽南游舒越西北入于燕齐梯涉数千里必载以行其用心勤矣昔江左诸王氏多工书至唐则天后索诸其裔方庆方庆集其先二十八人之书以献后命善书者钩画设九賔观之武成殿上其遗迹流传世以为宝今高氏数公虽不尽以能书着俾传诸子孙克尽如念祖之用心守以勿失焉知不为后时所宝念祖请予书其尾其以予言为可徴也夫
　　鉏菜翁梦记跋
　　周礼占防有六曰正曰噩曰思曰寤曰喜曰惧若曹先生所述三防殆噩防而不失其正者欤先生穷究儒者之学其于佛氏之书非其专好乃频有感于观世音菩萨者何欤岂昼之云为固尝思道之而忽感于中欤易曰神以知来知以藏往惟先生于佛氏之説寂然无动于心斯能感而遂通其故其于鬼神之情状宜无不知也盖诚之不可揜信有若记之所云者图而传焉可以明吉凶忧患之故矣原佛氏之入中国其初感于汉明帝一梦而百千年来师其説不敢异彼能入人梦寐而诱之以善吁亦神矣哉
　　书沈文恪公行书巻
　　顺治初云间几社诸子多有存者后进领袖诗称吴懋谦六益书称计南阳子山公起相抗而能倾心下之既贵延之下榻与之分财簦笠之盟无间也
　　天子重公书恒
　　召入禁廷冩屏幛碑版
　　朝囘乡防韦布入都谋席研之地者公为作荐牍动费百番纸无厌倦色在邸舎御下以慈童仆或不受约子山于公前执而挞之公笑谢曰朋友之道当如是矣都人传以为佳话是巻大半公手札虽非生平絶品而真气溢于纸墨间不易得也嵗壬戌夏五月
　　驾在瀛台予时知
　　起居注侍班天久不雨
　　天子谕辅臣谓嵗旱时政必有阙失可同九卿詹事科道防议以闻因随大学士后罗坐武英殿东南盈庭佥曰
　　衮职无阙公独昌言三事一山海关满洲差员当彻一湖口关江湖之冲非商估停泊之所舟易覆溺宜仍徙九江为便一有司盗案处分过严以是讳盗者众反为民害于时合班大臣齐怒视公杂以诙讪而公不顾也大学士转奏事虽不果行退与同僚言交叹仁者之勇为不可及迨公没后晋陵士子有代朝贵撰公墓碑者挈其纲云公以能书闻海内者四十年是以沈度兄弟目公矣巻为同知辰州府事平湖沈暭日融谷所藏公以族子遇之者故装界日题以文恪公遗迹而不着姓迩年以来廷臣以文恪易名者匪一人予虑后之览者或致疑非公书也遂着姓以表之
　　书姜编修手书帖子后
　　吾友慈溪姜西溟以古文辞驰誉江表书法亦通神老而不遇用荐入史馆食七品俸赠厥考为郎妣孺人予尝劝其罢试乡闱西溟怒不荅也生平不食豕兼恶人食豕一日予戏语之曰假有人注乡贡进士榜蒸豕一柈曰食之则以淡墨书子名子其食之乎西溟笑曰非马肝也年七十果以第三人及第楚辞所云年既老而不衰者矣江都程子蒿亭夙爱其书法查浦编修因以笥中册赠之观其浓纎痩硬靡不合度蒿亭幸无饮缸面酒轻为人所赚也小长芦八十翁朱彞尊书
　　书东田词巻后
　　予少日不喜作词中年始为之为之不已且好之因而浏览宋元词集几二百家窃谓南唐北宋惟小令为工若慢词至南宋始极其变以是语人人辄非笑独宜兴陈其年谓为笃论信夫同调之难也其年没后予词亦不复多作及读东田小令慢词克兼南北宋之长与予意合予尝衍土风为鸳鸯湖櫂歌百首东田亦以吴苑风景作望江南六十阕予诗修地志者见之槩寘不録而东田乐章有井水处无不歌之者惜其年早逝不获同赏击也
　　书先太傅奏疏尺牍巻后
　　先太傅通籍后未尝引书记相助故生平疏牍皆自具草彞尊少日覩有容堂西庑留有四椟经乱尽失之既而搜访掇拾五十年装界成六册书其后曰先公万厯中以礼部左侍郎掌本部尚书事清徳着闻是时朋党纷争先公中立不倚惟力持谠议抗疏建储迨册立防下出仪注于袖信宿而大典行他若劾郑国泰外戚不当预国事利玛窦宜勒其归国琉球遣使当仍依防典差给事行人不可失信外蕃在政府日救邹公元标王公纪皆存朝廷大体即如尺牍草藁十九多与封疆大臣论边防絶不及私也留此六册贻我子孙庶几他日有览彞尊跋尾知不诬其祖稍见先公立朝之大节焉书先文恪公覆杨通政劾罗近溪疏后
　　明自正徳以后讲学者多师王伯安伯安诸弟子渐流于禅至万厯初南城罗维徳拾禅宗之余唾惑世诬民益无忌惮狂澜不可遏矣杨公官南通政使上疏纠之先公掌礼部尚书事覆疏千言要以去邪説正人心为先务实録未之载者殆史臣惮伪学之虚声曲防其短讳之云尔杨公上饶人讳时乔嘉靖乙丑进士仕至吏部左侍郎赠尚书諡端洁
　　书忠贞服劳録后
　　忠贞服劳録一巻彞尊第八叔父芾园先生述先大父忱予府君治迹而作也先大父以万厯四十七年由官生除都察院照磨厯都事署经歴司天啓初授阶修职郎覃恩勅曰先帝旧学于乃父诒辅予冲人兹尔勾稽故牍劳于其官朕甚嘉焉时吉水邹公元标长安冯公从吾同掌院事辟首善书院退朝讲学府君训工抡材与吴江周公宗建协力营造防转后军都督府经厯司都事进阶文林郎寻升太仆寺丞迁工部营缮清吏司主事奔太傅文恪公丧回籍嵗丁卯魏忠贤擅权久三殿工未竣罗织不附已者坐赃钜万以济将作于是御史梁梦环阿其意章劾数十人诬府君协理马政边饷亏额宜下法司提问府君服除入都逆党将逮府君入狱乃封章自讼事得解补官进阶承徳郎崇祯二年都城被围府君分守西直门破帽敝衣登陴与将士巡逻庄烈皇帝御下聪察不时遣左右诇诸臣之疎懈杖阙下革职者有之府君午饭门楼中使持令箭突至知府君贵公子将肆诛求及见所进止赤仓米臭鱼而已叹息去自是诇者相传不更诃责府君居京师善测北地隂晴一日市苇蓆千条铲帚各数百夜半雨霰交集八门守者皆哗独西直埽除盖蔽宴如也明年转员外郎又明年出知云南楚防府事一介不取诸民招流民平谷价恤狱囚絶争讼寛马戸之逋责释僰妇之棰楚甫八月而楚雄无枹鼓之警防闻母何太夫人讣遂解印绶力不能具舟楫巡按御史姜公思睿语寮宷曰朱守可谓身处脂膏不能自润今万里长路岂能步还乃各率私钱赠行府治百姓拒轮于道争赋歌诗謡辞以述徳取陆续故事绘图题曰郁林石其谣曰清平太守一世难百鸟有凤凤有鸾郁林石所载也寒家自文恪公以宰辅归里袍带尝寄质库中所遗府君止墓田七十亩故徳陵谕葬文曰生且无居没焉能葬至府君而贫尤甚然防不沽名以是未显于世彞尊仕不达幸遵祖父之遗训归守墓田奉祭祀读先生所着録因取録中未详者书之授诸桂孙稻孙焉
　　先君子五言诗书后
　　右五言诗一篇明崇祯戊辰先子于杭州西湖上观毁魏忠贤生祠作也凡四十有六韵先是河南道御史广州梁梦环罗织朝士之不附忠贤者先大夫曽官工部营缮司主事以先太傅文恪公丧奔回籍尚未起复梦环诬奏下法司提问防思陵御极先大夫入都上疏自讼获免西湖毁祠之日正先子忧患之余也逆祠之建始浙江巡抚桐城潘汝桢择地于关壮缪岳忠武双庙之间祠成闻于朝赐额曰普徳由是封疆大吏尤而效之清苑阎永泰巡抚顺天总督蓟辽保定等处军务于所部建魏珰祠七所天津则巡抚永城黄运泰长芦则御史合肥龚萃肃蓟州则巡抚杞县刘诏保定则巡抚代州张凤翼房山则部曹何宗圣卢沟桥则工部主事临川曽国桢宣府则巡抚防隂秦士文南直隶苏州则巡抚遂安毛一鹭巡按蕲州王瑛扬州则巡盐御史藁城许其孝巡按莆田宋桢汉淮安则总督漕运户部尚书潍县郭尚友徽州则知府祁县颉鹏应天则指挥李之才山东济宁则总督河道工部尚书南乐李从心徳州则巡抚颍川李精白登州则巡抚荣河李嵩山西大同则巡抚魏县王防代州五防山则总督阆中张朴巡抚兴州曹尔桢巡按临邑刘宏光河东则巡盐御史缙云李灿然河南开封则巡抚大名郭增光巡按余姚鲍竒谟参政海宁周锵祥符知县泰兴季寓庸陜西延绥则巡抚莱芜朱童防固原则巡抚武定史永安湖广武昌则巡抚慈豁姚宗文巡按东莞温臯谟至都城内外建祠尤多勲臣则保定侯梁世勋博平侯郭振明武清侯李诚铭词臣则庻吉士大兴李若琳台臣则日照李蕃庐陵黄宪卿夀张王大年旌徳汪若极平定张枢河间智铤府尹则阳城李春茂余若主事张化愚上林监丞张永祚争先营建六街九衢祠宇相望有建于内城东街者于时工部郎余姚叶宪祖私语人曰此天子幸辟雍驰道也驾出土偶岂能起立乎侦者以告忠贤即日削其籍祠以宏丽相尚瓦用琉璃像加冕服有沉檀塑者眼耳口鼻手足宛转一如生人肠腑则以金玊珠宝充之髻空一穴簪以四时花朶其襃颂之辞有曰至圣至神中乾坤而立极乃文乃武同日月以长明毎建一祠必以上闻阁臣辄以骈语襃答尤悖逆者国子监生陆万龄以忠贤颁要典比于孔子作春秋忠贤杀杨左周魏诸公比于孔子诛少正卯请建祠国学之右扁额曰配圣防悊皇帝宴驾乃止而江西巡抚益都杨邦宪毁周程朱子祠兼夺澹防子羽祠碎其像时思陵已即阼矣仍疏请建逆祠及忠贤诛诸祠悉为士民所毁凡建祠者尽入逆案额名可记者有永恩感恩祝恩瞻恩隆恩洽恩沾恩广恩留恩湛恩怀徳昭徳懋徳戴徳瞻徳普徳彰徳显徳崇徳隆徳成徳萃徳仰徳襃勋崇勋茂勋表勋鸿勋隆勋崇功元功报功旌功懐仁崇仁隆仁存仁广仁景仁【缺】仁嘉猷懋猷徳馨徳芳留敬鸿惠隆禧永爱着爱余难以悉数矣康熙己未五月史局既开与同馆诸君徴及旧事退而书于先子诗后小雅十月之交篇曰四国无政不用其良爰列皇父家伯仲允暨番棸蹶楀字爵俾闻者足以戒彞尊职在国史敢引小雅之义具书之未可因佞人之有后而隐其恶也先子万厯末补秀水县学生天啓五年九月承先太傅廕授中书科中书舎人名注复社初集是嵗八月初吉彞尊敬书
　　题亡儿书陶靖节文
　　康熙己卯三月从呉门借钞雪山王氏绍陶録归示亡儿伏枕读一过作而曰少陵野老讥陶公未必能达道非笃论也病少间为嵉书此册自后不复能作书盖絶笔也昔防嘉賔死其父方回哭之恸嘉賔门人出其所遗小箱皆与桓宣武往返密计方回乃不哭今见亡儿遗纸非古不道老泪何由得干邪涂月八日竹垞防独叟书
　　书罗浮蝴蝶歌巻后
　　尔雅不释蝶名六朝文士不作蝶赋蝶亦不幸矣其后滕王湛然画蝶下及菜花子村里来皆为调铅杀粉临川谢无逸咏蝶多至三百首蝶又未尝无知己也崇祯间长山王君防生知如臯县事酷爱蝶县民有犯者笼蝶输君辄免暇登廨舎高处放之以为笑乐惜其未见罗浮凤子使知增城博罗二县致罗浮蝶茧千百纵之万花谷中不更愉快乎里中戴君索予父子书罗浮蝶歌漫缀于后
　　书戴贞女事
　　国子监生桐乡金梁聘同县戴氏女昬有期矣梁以疾卒女告父母斩衰而哭请于舅姑抚叔之子为嗣誓死不嫁由是邻里戚懿交称其贤闻于校官谂于县其兄公行人司行人樟请为文昭诸彤管或告朱叟曰礼有三殇丧服传年十九至十六为长殇丧未成人者其文不缛今梁年十七而夭则犹未成人也应之曰记不云乎丈夫冠而不为殇妇人笄而不为殇袁准曰男子十六而成童国君十五而生子然则十五十六可以为成人矣准之言是也或又曰吊也者賔之礼也未昬而女死壻齐衰吊焉夫死女斩衰吊焉所行者吊礼所服者吊服不以主道予之明矣今戴氏之女犹未成妇赴哀而见其舅姑则妇道也居其庐则妻道也抚其孤则母道也非过于礼者与应之曰女未昬而丧其夫礼有往吊之文凡吊者出即释其服而女以斩衰乃妻之本服又必葬而后除之则与賔不侔矣且汉制妇人不贰斩既服之以吊嫁而为后夫服是二斩也贞女义勿敢出也或又曰仪曹职掌民间寡妇五十以后不改节者旌表门闾葢虑贞不字者十年字也今戴女年甫十七尔试思人之境遇靡常焉知必遂其愿应之曰士以志为尚女子亦然志既先定鬼神其依天且不违故欲恒其徳在定其志而已卫之共姜赋柏舟自誓其辞曰之死矢靡它又云之死矢靡慝卒践其言非前事可师也与或又曰礼女未庙见而死归葬于母氏之党周官媒氏禁迁葬与嫁殇者故邴原女没不从魏武之命与仓舒合葬今戴氏女未昬而哭其夫留事舅姑抚叔之子为子将终身焉死可以合葬否与应之曰诗言之矣谷则异室死则同穴以言未共牢而食者也戴女既殡于金则舅姑得葬其妇嗣既立则子职得葬其母事虽近于嫁殇议礼者似宜通其变焉叟耄矣不能俟贞女坊表之年信其立志之专而特书其事






　　曝书亭集巻五十三
　　钦定四库全书
　　曝书亭集巻五十四
　　翰林院检讨朱彞尊撰
　　跋【十三】
　　顾长康女史箴图跋
　　虎头画谢太傅谓自生人以来未有今世鲜有存者矣康熙壬子春观女史箴于江都汪氏绢虽剥落气韵絶伦惜止留其半男女老防共二十八人象各异迹所谓意存笔先画尽意在者非与题识小字尤佳颇似大令十三行出虎头已书也昔王世将书画皆居第一故语右军云画吾自画书吾自书而虎头亦克兼之益信工画者多善书昔贤之言不吾迋耳因劝汪翁舍画而双钩其字勒诸石
　　王维伏生图跋
　　右王维所画伏生上有宋思陵题字庚戌十月观于退谷孙侍郎斋生济南人也予游济南于长白山之隂拜生墓见其祠宇庳隘至不容筵几有司牲醪嵗时之飨或阙焉不修因叹世人无知重生者葢经学之不明久矣思秦之时诸生讼言封禅至有坑儒之祸生为秦博士得免其明哲有过人者及汉兴隐士负一时之望莫若商山四皓初未闻讲习经义传之弟子则其年虽八十余衣冠甚伟与土木何异生独能于防言既絶之时教学齐鲁老而益勤卒传之鼂错斯文未丧天若有意于生而锡之年者百世之后宜师其人而识其貎焉维之所画特想像为之而已然艺事既神其精思所感如或见之观是图者不问知其为生此思陵所以寳惜而亲题之也世之法书善画多秘之内府人既未得观间复流传于世藏之者非其人则观者亦取非其人此书画之厄也是图之得归孙氏非至幸与先生今年七十有八犹治尚书不辍所注禹贡洪范其发明经义甚详对先生之容益悟维之貌生能入神也同观者谭七舎人兄吉舟石李十九秀才良年武曽
　　再题王维伏生图
　　是图庚戌冬观于北平孙侍郎蛰室因跋其尾既而归于棠村梁相国今为漫堂宋公所藏主虽三易不堕秦防之贾师宪严惟中之手济南生亦幸矣按中兴馆阁续録维所画济南伏生图曾归秘阁储藏故宋元以来题跋独少宋公定为真迹知孙梁二公赏鉴略同也
　　光武帝燎衣图跋
　　汉光武帝燎衣圗唐吴道子画道子开元中尝召入宫禁为内教博士非有诏不得画论者谓其下笔有神然多施之门版屋壁嵗久易毁至仙佛鬼怪世虽流传又非儒者所取故是圗最为难得图之作未详何年意开元初明皇勤政圗治思古帝王肇造之艰万几余暇道子奉诏作此其后司马承祯张果叶法善相继被召而浮屠之营建亦盛由是东都老子庙壁与地狱变相之图交出一艺之防亦随世运升降可叹哉图今归程穆倩氏穆倩得之僧渐江渐江购之歙吴氏
　　跋钓鼇图
　　钓鼇图一巻新安故家所藏签题郭忠恕名巻中第有水阁一斜百随而无钓者之具亦无钓人观者多未析按晁子止郡斋读书志有钓鼇图一巻与捉卧瓮人格并列当是唐时酒令子止谓分四十类类各一诗今其书不传虽智者有所不知矣刘道醇称恕先屋木楼观一时之絶覩其界画洵无可疵圗有察司横印葢内府物也惜其下截破碎安得好手李仙丹复装之
　　李龙眠九歌图巻跋
　　李伯时九歌图用澄心堂纸作毎图书三闾大夫辞于后笔法娟妙匪特画居絶品也题识残阙止存年七月望日臣李公麟画十字上有宣和大小印玺巻末元人题咏甚多康熙庚戌秋九月九日偕昆山顾炎武寕人嘉定陆元辅翼王永年申涵光鳬孟嘉兴谭吉舟石观于宛平孙氏研山斋
　　八景图跋
　　宋度支员外郎宋迪工画平逺山水其平生得意者为景凡八今人所仿潇湘八景是也然当时作者意取平逺而已不专冩潇湘风土迨元人形之歌咏其后自京国以及州县志靡不有八景存焉固哉世俗之可笑也是册不知谁氏之笔而意主平逺不失员外之防见者勿定作潇湘观斯得之矣
　　题李唐长夏江寺图
　　康熙乙丑三月纳兰侍卫容若购得李唐着色山水巻邀予题签唐字睎古河阳人宣和中曽直画院南渡后入临安年已八十授待诏观其画法古雅深厚宜为思陵所赏巷首题曰长夏江寺巻尾题曰李唐可比李思训按宋人着色山水多以思训为宗葢春山薄而秋山疎惟夏山利用丹墨思陵比之思训可谓知言也已
　　题杨补之墨梅
　　朱三十五梅词横枝清痩只如无但空里疎花数防梅花有魂二语摄之此唯逃禅杨叟能冩出若煮石山农兴酣落笔便与少陵乱挿繁花照晴昊句相似愁眼虽冲要非逃禅叟意中景矣嵗在丁未冬坐孙侍郎退翁蛰室斲氷试谢道韫研书
　　书彞斋赵氏水仙花巻
　　赵子固水仙横幅观于北平孙侍郎砚山斋记先子恒言世多赝本其真迹有九十三茎者最佳今数之果然侍郎所蓄有杨补之墨梅顾定之墨竹与是巻称嵗寒三友梅竹无多花叶而水仙独繁然对之不异神仙氷雪之容正乐府诗所云寂寥抱冬心者也
　　钱舜举鼠图跋
　　天下最堪憎者莫鼠若矣画家惟边鸾图石榴猴防易元吉图青菜防狼此外流传葢寡康熙甲申畅月偶集小沧浪亭西陂放鸭翁出钱舜举鼠图见示叹其工絶翁属书苏和仲赋于后乙酉夏始以八分书而归之兼欲题诗其上未果也
　　题赵子昻鹊华秋色图
　　鹊华秋色图巻元贞元年呉兴赵王孙罢守齐州归为周公谨作用丹墨淡着色防合王右丞董北苑法华不注一峰特立而防山附之对此益信郦善长单椒秀泽一语之善形容也巻有杨仲范徳机虞伯生三公跋华亭董尚书爱而屡题之予尝闻画家论文徴仲画谓其原出于松雪把玩是巻良然康熙甲子冬观于纳兰侍卫容若之渌水亭
　　题赵子昻水村图
　　赵王孙画山水用绢素设色者多独水村图横幅以纸冩之且用水墨洵神品也题云大徳六年十一月望日为钱徳钧作又自识云后一月徳钧持此图见示则已装成轴矣一时信手涂抹乃过辱珍重如此极令人惭媿巻末题咏者四十八人嵗在乙丑三月纳兰容若属予题签留之匝月巻还未几容若奄逝真迹不复可覩矣水村即今之分湖明宣徳中析嘉兴一府为县七遂隶嘉善后之修地志者不载此事因撮其大略书之
　　题王孤云蒲萄庭榭小幅
　　永嘉王振鹏朋梅以画受知元仁宗赐号孤云处士其界画最工恒缀花篱架果于台榭之下是幅虽小葢其真迹世惟见图绘寳鉴称其官漕运千户不知延祐初曾为秘书监典簿也
　　题江山伟观图
　　元防稽董旭遂初江山伟观图以金焦二山画之纸背题长歌于圗后书法亦工用董旭私印印诗之简端遂初私印印诗之尾同时题识者三十一人忆嵗在辛巳予留昭庆僧寺此巻为姚氏收藏物予爱旭长歌高耸奔逸借抄寄顾孝廉侠君选入元诗今年春我宗衎斋上舎见而不忍释手姚氏之子谓曰子欲得之跋者人各一金遂以白金二斤易之亦称好事也已巻首江山伟观四篆字钩画竒古不识何人所书
　　题元四学士画像
　　四学士经术文章冠于元代百世而下瞻其画像如闻謦咳矣苏昌龄书法入妙通神品在宋仲温朱孟辩之上跋称怅然有存殁之感者至正甲午呉虞掲三公俱逝惟欧阳原功卒于丁酉故云按画家绘象存者止图半体没者乃写全身然则欧阳原功亦殁后续绘者也巻内有凌晏如私印晏如湖州人以书受知长陵官至佥都御史是巻向藏南阳村庄吕氏今无防以授子壻寳灵通
　　书顾定之墨竹
　　顾定之墨竹一本下无土石抽梢直上对之若新雨乍洗娟娟媚人同时画竹羣推吴仲圭然尺幅中交柯接叶或失则繁又杂以草书题识觉少者未始不贵也定之名安淮东人元统间仕为龙岩都巡转毗陵录判厯泉州路判官自号石屋老人郯九成诗吴下几人能画竹风流只数顾防军心赏不谬矣是轴藏李太仆写山楼以非肉食者所好故子姓犹保之
　　跋李紫筼画巻
　　画家好手元时特多略见图绘寳鉴紫筼生李弁其一也生濠梁人善冩竹石兼工平逺山水斯巻送冲真观主蔡霞外而作松竹清疎峰岚渲以焦墨澹抹蠃青作遥山识者谓其原出王维也今藏孙上舎洪九家意当日必有诸公赠言跋尾惜为人割去然郑人买椟还珠珠固在庸何伤丁亥夏五日北至小长芦朱彞尊书
　　又
　　紫筼晩居淀山湖畔故吴郡尤存以仁赠以诗云积玊谿头水拍天草堂只在淀山前云间钱元方彦直赠以诗云谪仙今住五葺西大泖当门鲈正肥其居有白云牕东维子赋诗赠之今其遗迹无存矣慈谿黄玠伯成题其墨本竹枝云刻雕妙入神余情寄乀丿殆时人重其墨竹以之雕刻屏风云尔洪九方排纂书画谱复题此归之俾采入巻中八十翁尊又跋
　　黄子久浮岚暖翠图
　　顺治十有七年冬十一月朔寓山隂之箪醪河饮于莱阳宋公之廨斟隗嚻宫緑瓷琖劝客蒸莱鸡为馔客以醉辞公出黄子久浮岚暖翠图示客以当解酲图高六尺广三尺树木之秀挺山石之诡异恍如坐我富春江上浑忘身之在官舎也画额题识子久时年八十有三而局法严整神韵深厚反胜少壮时此全乎天者已是日南昌王猷定于一长洲宋实颖既庭金坛蒋超虎臣仁和陈晋明康侯吴江叶燮星期同观秀水朱彞尊锡鬯书
　　书王叔明画旧事
　　京师故家有藏黄鹤山樵画者俾缝人持以售诸市予适见之许以钱三十缗挂于寓居之壁观其勾皴之法若下笔作草书全不修饰而结束入细华亭董尚书大书其额云天下第一王叔明画其装防亦精用粉緑色官窰轴子坚栗如玊留之旬日囊空羞涩终无以应俄而棠村梁尚书以白金五镒购之神物化去见之魂梦不可弭忘也尚书以宰相归里闻其身后墨宝防失偶忆旧事书之
　　跋师子林书画册
　　嵗在甲辰九月从京师入云中同里曹公官山西按察副使舍予万物同春亭暇出徐贲幼文师子林画册见示师子林者元至正二年僧维则之门人凿池垒石筑兰若以居其师者也峰曰师子曰含晖曰吐月桥曰小飞虹窝曰禅窝谷曰竹谷堂曰立雪室曰卧云阁曰问梅轩曰指柏池曰玊鉴井曰氷壶当时留题八子高啓季廸张适子宜王行止仲谢徽懿申屠衡仲权张简仲简陶琛彦行僧道衍斯道而兹册惟斯道用小楷书其诗诸公不与焉考师林初建朱徳润泽民图之赵元善长倪瓉元镇商防续图之幼文写此册在洪武七年三月自言用图冩意初不较其形似葢欲别开生面不同乎朱赵倪三子尔
　　书孙氏同爨防图后
　　吾乡孙简肃公治家以严子弟侍立暑不去衣然其教初学饭后必散步歌诗以吟咏性情故其子六人皆善诗家居为同爨防三日一集集必有诗列图于前聚诗其后装池为巻孝友之语充溢丈幅之中可谓天伦乐事矣公尝诫诸子曰家人暌离必起于妇人但得兄弟时时相聚谗何由生今裠屐子弟往往昼居于内兄弟无几相见此谗柄所由阶也若尽如孙氏六公饮酒之饫而不愆其仪防集之频而勿伤于侈贤子孙循而行之虽百世可已公裔孙某出示予因跋其后归之并着于禾録焉
　　项子京画巻跋
　　予家与项氏世为婚姻所谓天籁阁者少日屡登焉乙酉以后书画未烬者尽防人间近日士大夫好古其家辄贫或旋购旋去之大率归非其人矣噫非其人而厚藏书画之厄终归于烬而已黄山程穆倩家最贫嗜古尤癖书画归之幸矣惜乎价盈千百者力又不能购也子京之画世人知之者罕程子独加珍惜俾予跋尾夫程子且然况生同里而数过其庐如予者邪
　　题薛素素画册
　　嘉兴妓薛素素小字润娘行五人称其有十能诗书琴弈箫而驰马走索射弹尤絶技也予见其手冩水墨大士甚工董尚书未第日授书禾中见而爱之为作小楷心经兼题以跋至山水兰竹下笔迅埽无不意态入神闻在京师挟弹走马能以两弹丸先后发使后弹击前弹碎于空中又置一弹于地以左手持弓向后以右手从背上反引其弓以击地下之弹百不失一尝置弹于小婢额上弹去而婢不知江都陆无从歌云酒酣请为挟弹戏结束单衫聊一试防纒红袖袒半韝侧度云鬟引双臂侍儿拈丸着髲端回身中之丸并坠言迟更疾却应手欲发未停偏有致范夫人赠诗云重开别院贮文君宝络千金换翠裙非雨非云香满路前身应是薛灵芸寻为李征蛮所嬖又尝侍沈孝亷景倩巾栉其画象传入蛮洞酉阳彭宣慰深慕之费金钱无算致之不得也
　　许旌阳移居图跋
　　许旌阳移居图宛平崔秀才道母所画横幅丈余图中移家具散走者防鬟臂指各异情状怪疑皆鬼也自吴道子朱繇传地狱变相其后貎鬼子鬼母钟馗小妹不一其人至宋龚高士开专以鬼物见长观其骨象狞劣令人不欢兹图为神仙移居故口无哆张目无很视较开所状略殊然先民后贤寄托之情一也诗言之莫赤匪狐莫黒匪乌高士葢有深慨于中寄之笔墨者崇祯之季有鬼白昼入市用纸钱交易死者魂未离散叩人门戸买棺彼时思陵命将出师辇下臣民无一足供驱使者翻不若旌阳令之使鬼鬼忘其劳焉道母绘此得毋寄托在是与道母初名丹晩更名子忠别字青蚓国亡走入土窟中死图今藏莱阳宋氏顺治庚子冬观于云门舟中
　　题赵淑人宫门待漏图
　　右宫门待漏图先伯祖妣赵淑人朝孝节烈皇后孝哀悊皇后因而传写者也按命妇朝女君见于周礼其服鞠衣防衣縁衣素纱其笄纚其屦黄汉制则服蚕衣唐外命妇入朝或于光顺门或于肃章门宋元节序庆贺咸许外命妇入内明元旦冬至后御坤宁殿中使引命妇各服其服行礼其后改于仁智殿崇祯七年三月甲寅【二十八日】孝节皇后生辰诏命妇入贺旧典久不行矣多称疾不至诣大内者仅五十有三人步入西华门拜于殿下懿防传赐鲜果帝诘责礼部以人寡不成礼迨七年十月己丑孝哀皇后生辰朝于慈宁宫步入东华门就位者一百六十有八人十年三月丁夘【二十八日】复朝中宫于隆道阁仍自西华门步入就位行礼者一百八十人嘉定伯周奎夫人亦与焉拜毕周夫人进宫行家人礼后语周夫人曰诸命妇骨相多福薄惟朱侍郎妻容貌庄称象服尔随赐银豆鲜果经别殿神宗皇贵妃刘复赐茶于思善门于是淑人朝女君者三矣其初先伯祖方任大理寺卿再入时迁刑部右侍郎三入转左侍郎既卒赠尚书十七年春京师陷思陵传防后宫令自裁太监王永夀奔告于帝曰懿安皇后业自经矣帝乃起赴煤山殉社稷孝节皇后亦殂是嵗五月孝哀皇后祔德陵孝节皇后祔思陵大书于
　　世祖章皇帝实録越二年淑人以病终将敛得手书于臂曰老妇五膺封诰三朝中宫甲申之后先后賔天未克相随泉下兹含媿而死尔子孙丧务从俭毋受贵人之吊斯老妇之魂魄宁矣乡党传之谓可入女诫图今为兄之子建子所藏嵗久将复装潢彞尊乃撮其大略书后庶子子孙孙永保而勿失焉




　　曝书亭集巻五十四
　　钦定四库全书
　　曝书亭集巻五十五
　　翰林院检讨朱彛尊撰
　　跋【十四】
　　书隋巢元方诸病源论后
　　右诸病源论五十巻隋太医博士巢元方奉勅与诸医共论疢疾所起之源及九之要大业六年书成进于朝论凡一千七百二十篇言之详矣隋唐经籍志不着于录而宋志有之葢太平兴国中命王懐隐王祐陈昭遇等集圣惠方每部取元方之论冠其首神宗以之课试医士是编始大显于时书録解题谓千金方诸论多本此书考宋制医以巢氏论与千金翼方同目为小经而千金方不与然则今所传孙真人书殆未足深信矣
　　书太平惠民和剂局方后
　　太平惠民和剂局方十巻载晁氏读书后志陈氏书录解题宋艺文志作五巻按宋大观中诏通医刋正药局方于是库部郎中陈师文等校正类分二十一门録方二百九十有七然则是书成于汴都也今考王氏玊海置药局四所其一曰和剂局在绍兴六年正月至若改熟药所为太平惠民局在绍兴十八年又八月葢师文等校正本实止五巻其后添补绍兴寳庆淳祐诸方暨吴直阁方诸局方故増益至十巻尔予家所藏乃元时雕本后附太医助教许洪指南三巻系建安髙氏日新堂板行
　　本草衍义跋
　　本草衍义一十七巻冠以序例三巻合二十巻宋承直郎澧州司户曹事冦宗奭撰政和六年太医学博士李康等防详申尚书省有防转一官通直郎添差充收买药材所辨验药石宣和元年其兄子宣教郎解县丞约校勘镂版印造颁行本草经撰自神农隋志已列其目皇甫谧帝王世纪黄帝使岐伯定本草经荀勗中经簿有子仪本草经一巻郑康成注周礼疾医谓治合之齐存乎神农子仪之术贾公彦疏云是周末时人而陈骙中兴馆阁书目引汉书元始五年举天下通知方术本草者遣诣京师又楼护传称少诵医经本草方谓书名始见于此误矣陶隐居而后参核加详至宗奭考诸家之説援引辨证文简者证其义讳避者原其名斯六根五华九实二冬三建之形性毕具矣是书白云子采入道藏曩从吴检讨志伊观于京师之灵佑宫近始得元人故牍因书于后
　　书是斋百一选方后
　　百一选方不书撰人名氏题曰是斋按陈氏书录解题云是山隂王璆孟欲所辑凡三十巻宋史艺文志作二十八巻予家所藏乃元人锓本按其目仅二十巻尔殆经后人选择者欤
　　书宋本晞范子脉诀集解后
　　咸淳二年临川李駉子野撰脉诀集解一十二巻邑人何桂发序之谓得于诵诗读书之余葢儒者也窃谓人之赋形修短强弱肥瘠之不同则脉亦异焉今之医者止凭切脉而王叔和之诀葢有不甚解者庸医一嵗之杀人比于法司之决囚数且倍之矣駉自号晞范子其书引证周洽当时板行必多传习者而宋艺文志不载何欤
　　跋济生拔萃方
　　济生拔萃方六巻延祐二年铜鞮杜思敬辑自为之序其言曰医不专于药而舍药无以全医药不必于方而舍方无以为药斯明乎炊汤脉神之术者宜其能采拾众善以成书也元史不作艺文志典籍无徴予尝思补之于医书类知其目者金有纪天钖张元素刘元素李庆嗣张从正五家二十四部凡八十八巻元有李杲窦黙王好古钱近之罗天益戴起宗滑夀李希范王镜潭鲍同仁朱震亨邓焱王中阳李鹏飞葛应雷葛干孙朱防赵良陈直邹铉胡仕可吴湍尚从善熊景元申屠致逺危亦林萨德弥实李中南陆仲达尧允恭吴以宁齐德之曽世荣冯道孙允贤殷震三十六家七十三部内十八部巻亡四百七巻兹又得杜氏此书然则待访者宁有穷乎思敬自号寳善老人书成时年八十有一予今年齿亦均虽耄矣尚思践宿诺焉
　　医家四书跋
　　南浔布衣许兆祯培元精医术著录于先少保之门先公取其所撰诊翼药准方纪医镜四部合名之曰医家四书世父贵阳太守镂版行之当书成时申文定李文节朱文肃均为作序先公亦题其简端培元之名海内无不知之者已先公亦御医直圣济殿官至院使尝被召入乾清宫西暖阁诊定陵脉奏曰圣体病在肝肾宜寛平以养气安静以益精上喜立命太监陆敬书之屛所纂立命圭经乱失惟太医院志仅存
　　大观证类本草跋
　　经史证类本草三十一巻目录一巻大观初唐慎微撰通仕郎行杭州仁和县尉管勾学事艾晟序之谓传书者失其邑里不知何许人阙其疑可也或以蜀人实之何所据乎本草自神农子仪而后代有广益旧经止三百六十五味尔今按其目录实一千七百四十八种比之唐本蜀本掌禹锡之补注苏颂之图经所増已多绍兴中曽诏王继先校定附释音一巻付国子监镂板以行其后大德壬寅一刋于宗文书院明万厯丁丑再刋于宣城民家并以冦氏衍义附于各条之下虽于义无损然非唐氏之旧毋亦类于覩臯禽而续鳬之颈者欤
　　跋张氏医説
　　医说十巻嘉靖中雕本不题撰人姓氏观乎书录解题始知为宋新安张景季明所撰也喜剧而书诸巻尾
　　跋孙子算经
　　孙子算经三巻汉志不着于录而隋唐经籍志有之首言度量所起合乎兵法地生度度生量量生数之文次言乗除之法设为之数十三篇中所云廓地分利委积逺输贵卖兵役分数比之九章方田粟米差分商功均输盈不足之目往往相符而其要在得算多多算胜以是知此编非伪托也唐立算学命李淳风注解颁之学官今其书算博士知者罕矣
　　九章算经跋
　　九章即周官之九数保氏以教国子者也方田一粟米二差分三少广四商功五均输六方程七盈不足八旁要九皆周公所作汉易差分曰重差去旁要而易以勾股又夕桀一篇其义无闻葢周公既问数于商髙定此九数算术之古莫尚于此矣于是刘徽注之序之徐岳甄鸾等述之李遵义疏之逺而日月周天行度之数近而田畴米廪积羃隐杂广斜正员之幽微靡不着焉斯秦火之未燔而唐明算科取士之第一书仅存于今者可寳也
　　五曹算经跋
　　右五曹算经五巻唐太史令李淳风注而博士梁述助教王真儒等校定之书也地利生人之本故首田曹田畴必资人功故次兵曹人家必用食饮故次集曹会集必务储蓄故次仓曹仓廪必资贸易故以金曹终焉相传其法出于孙武然孙子别有算经考古者存其説可尔
　　跋鄱阳洪氏南朝史精语
　　康熙辛酉冬购得宋椠经史法语四册不足艺文志二十四巻之数既而亡之从故家抄南朝史精语宋四卷齐三巻梁三巻陈一巻宋史作六巻盖一代合为一卷故也志开法语有左氏传六巻史记八巻汉书二十巻精语有后汉书十六巻三国志六巻晋书五巻唐书一巻惜均未之见所云南朝史者盖指沈约萧子显姚思廉所撰而言非李延夀之南史志失书朝字误矣
　　书杨太真外传后
　　宫闱之事外人罕知所见或异辞矧出于传闻者乎太真外传宋乐史所撰称妃以开元二十二年十一月归于夀邸二十八年十月宗幸温泉宫使髙力士取于夀邸度为女道士住内太真宫此传闻之谬也按唐大诏令载开元二十三年十二月二十四日遣户部尚书同中书门下李林甫副以黄门侍郎陈希烈册河南府士曹防军杨璬长女为夀王妃考之开元礼皇太子纳妃将行纳采皇帝临轩命使降而亲王礼仪有杀命使则同由纳采而问名而纳吉而纳徴而请期然后亲迎同牢备礼动需卜日无纳采受册即归夀邸之礼也越明年武惠妃薨后宫无当帝意者或奏妃姿色冠代乃度为女道士勅曰夀王瑁妃杨氏素以端毅作嫔藩国虽居荣贵每在清修属太后忌辰永懐追福以兹求度雅志难违用敦道之风特遂由衷之请宜度为女道士盖帝先注意于妃顾难夺之朱邸思纳诸禁中乃言出自妃意所云作嫔藩国者据妃曽受册云然其曰太后忌辰者昭成窦后以长夀二年正月二日受害则天后以建子月为嵗首中宗虽复旧用夏正即正月行香废务直至顺宗永贞元年方改正以十一月二日为忌辰开元中犹循中宗行香之旧是妃入道之期当在开元二十五年正月二日也妃既入道衣道士服入见号曰太真史称不朞嵗礼遇如惠妃然则妃由道院入宫不由夀邸陈鸿长恨传谓髙力士潜搜外宫得妃于夀邸与外传同其谬张俞骊山记谓妃以处子入宫似得其实而李商隐碧城三首一咏妃入道一咏妃未归夀邸一咏帝与妃定情系七月十六日证以武皇内传分明在莫道人间总不知是足当诗史矣新唐书宰相世系表妃之祖志谦三子长琰次珪次璬琰子铦珪子锜璬子鉴若国忠则妃再从兄也妃本璬长女大书册夀王妃父乃天寳四载立为贵妃帝欲掩天下之耳目而箝其口遂令妃不父其父而移作琰少女于是赠琰太尉齐国公母封凉国夫人珪工部尚书铦鸿胪寺卿锜侍御史尚太华公主姊三人大姨韩国三姨虢国八姨秦国璬独未闻加恩焉子鉴官湖州刺史后虽尚主册贵妃日恩泽亦未之及葢推而逺之也且铦系琰子而刘昫唐书以为妃再从兄则当时业有识其非者矣明皇英主开元之政称全盛时惑一妃子至沦亡社稷作伪心劳迹愈晦而言之益丑诗不云乎乱匪降自天生自妇人又云鼓钟于宫声闻于外国史无识误落帝度内谓妃少孤养于叔父璬而以琰为妃父予故验之载纪辨外传之诬特发其微焉至于玊谿生诗笺之别幅







　　曝书亭集巻五十五
　　钦定四库全书
　　曝书亭集巻五十六
　　翰林院检讨朱尊撰
　　考
　　孔子弟子考
　　序曰孔氏之徒三千人身通六艺者七十子其云三千不取盈于三千也其云七十不限止以七十也自孔子徒人法既亡而文翁石室象在显晦之间世儒据以考定弟子之籍惟史记之传家语之解而已议配祀之典先横七十之目于心胷虑溢七十二人之外于是论者纷纶以臆断为进退举凡论语春秋传礼记漫不知省或又于复姓者改姓一字书之栗主自国学下至府州县学皆然是尚得为知礼也乎归田之暇爰作孔子弟子考下及门人暨孟子弟子窃思杏坛设教必先长幼之序斯史记家语咸纪弟子之年兹先书三十二人而莱芜侯无年嵗次于卫公者依侍坐四子伦序书之不可以郕公先之也余从羣书采获具列焉
　　鲁秦子商字丕兹【家语作不慈史记作子丕】少孔子四嵗唐开元二十七年追赠上洛伯宋大观四年赠冯翊侯
　　按髙邮夏氏孔门弟子记略及阙里广志皆云商少孔子四十嵗然秦子父堇父偪阳之役与叔梁纥俱以力闻宜与孔子生年相近今据家语旧闻暨史记索隠苏氏古史文正之又宋大中祥符元年赠孔门弟子侯爵商未得与至大观四年礼局上言遂补赠冯翊侯阙里志误以秦祖鄄城之封移之商非也
　　鲁顔子无繇【家语少无字繇作由】字季路少孔子六嵗唐追赠杞伯宋赠曲阜侯元进杞国公諡文裕
　　蒲大夫卞仲子由字子由【子亦作季】少孔子九嵗唐追赠卫侯宋赠河内侯进卫公
　　鲁南武曽子蒧【亦作防】字子晳唐追赠宿伯宋赠莱芜侯蔡漆雕子开字子若【史记作子开】少孔子十一嵗习尚书唐追赠滕伯宋赠平舆侯
　　汉艺文志漆雕子十二篇
　　郑康成曰鲁人
　　按山杨氏先圣大训以开为凭恐误
　　鲁闵子损字子骞少孔子十五嵗唐追赠费侯宋赠琅琊公改费公
　　按闵子少孔子十五嵗史记家语文同小司马索隠可证今本家语多譌作五十嵗夏氏从之非也
　　鲁冉子雍字仲弓少孔子二十九嵗唐追赠薛侯宋赠下邳公改薛公
　　按今本家语仲弓无年嵗而史记索隠文有之
　　鲁冉子求字子有【家语仲弓之宗族】少孔子二十九嵗唐追赠徐侯宋赠彭城公改徐公
　　鲁商子瞿字子木少孔子二十九嵗唐赠蒙伯宋赠须昌侯
　　齐梁子鳣【或作鲤】字叔鱼少孔子二十九嵗【家语作三十九嵗】唐赠赵伯宋赠千乘侯
　　鲁顔子回字子渊少孔子三十嵗唐追赠兖国公宋因之元至顺中赠复圣公
　　卫士师齐髙子柴字子羔【左传作季羔檀弓韩非子作子皋】少孔子三十嵗【家语作四十嵗】唐赠共伯宋赠共城侯
　　郑康成曰卫人
　　王应麟曰卫髙柴为孔子弟子后居于鲁
　　单父宰陈巫马子施字子期【史记作旗】少孔子三十嵗唐赠鄫伯宋赠东阿侯
　　郑康成曰鲁人
　　鲁卫相卫端木子赐字子贡少孔子三十一嵗唐赠黎侯宋赠黎阳公进黎公
　　鲁有子若字子有【或作子若】少孔子三十三嵗唐赠卞伯宋赠平隂侯
　　按小司马据家语文云少三十三嵗今本家语作三十六嵗殆误也
　　武城宰呉言子偃字子游少孔子三十五嵗【史记作四十五】唐赠呉侯宋赠丹阳公改吴公【许慎説文偃作于象旌旗之游字子游】鲁樊子须字子迟少孔子三十六嵗【家语作四十六】唐赠凡伯宋赠益都侯
　　郑康成曰齐人
　　宋原子宪【檀弓称仲宪】字子思少孔子三十六嵗唐赠原伯宋赠任城侯
　　郑康成曰鲁人
　　鲁大夫武城澹台子灭明字子羽少孔子三十九嵗唐赠江伯宋赠金乡侯
　　单父宰鲁宓子不齐字子贱少孔子三十九嵗唐赠单伯宋赠单父侯
　　按史记索隠引家语云少孔子四十九嵗而今本家语无九字索隠又引史记文三十而今本史记作四十流传既久均失其故矣
　　陈陈子亢【説文作伉】字子禽少孔子四十嵗唐赠颍伯宋赠南顿侯
　　按班固古今人表其载孔门弟子甚略独陈子三见一陈亢一陈子禽居中中一陈子亢居中下不得其解
　　鲁公西子赤字子华少孔子四十二嵗唐赠郜伯宋赠钜野侯
　　莒父宰卫卜子商字子夏少孔子四十四嵗晩为卫文侯师唐赠魏侯宋赠东阿公【或作河东公】改魏公
　　郑康成曰温国人
　　南武城曽子参字子舆少孔子四十六嵗初仕于莒其后齐迎以相楚迎以令尹晋迎以上卿唐开元中追赠郕伯宋大中祥符二年进郕侯政和元年改赠武城侯咸淳三年进郕国公元至顺中赠宗圣公
　　汉艺文志曽子十八篇
　　王应麟曰参与弟子公明仪乐正子春单居离曾元曾华之徒论述立身孝行之要天地万物之理
　　鲁顔子幸【通典作栁咸淳临安志作韦或作辛】字子栁少孔子四十六嵗唐赠蕃伯宋赠阳谷侯
　　陈颛孙子师字子张少孔子四十八嵗唐赠陈伯宋赠宛丘侯改陈公
　　鲁冉子孺字子鲁【或作曽】少孔子五十嵗唐赠纪伯宋赠临沂侯
　　蔡曹子防字子循少孔子五十嵗唐赠曹伯宋赠上蔡
　　鲁伯子防【家语作处】字子析【家语作晳】少孔子五十嵗唐赠聊伯宋赠沐阳侯
　　按伯防史记家语不着何地人考咸淳临安志云是鲁人宋思陵賛曰有防子析全鲁之彦当必有所本也聊伯志作骈伯
　　鲁顔子髙【史记索隠云家语名产今本家语作顔刻】字子骄少孔子五十嵗唐赠琅琊伯宋赠雷泽侯
　　鲁叔仲子会字子期少孔子五十嵗【鲁嵈石壁画像云】唐赠瑕丘伯宋赠博平侯
　　郑康成曰晋人
　　楚公孙子龙字子石少孔子五十三嵗唐赠黄伯宋赠枝江侯
　　按家语称龙卫人然唐宋追封皆楚地盖从北海郑氏之説若为坚白异同之论者乃赵人乐正子舆谓其行无师学无友非孔子弟子可知
　　右有年嵗着于家语史记隶续者三十有一人并曾蒧共三十二人内顔渊年数王肃疑其错误
　　中都宰鲁冉子耕字伯牛唐赠郓侯宋赠东平侯改郓公
　　按圣门志阙里广志称伯牛少孔子七嵗不审何据
　　临淄大夫鲁宰子予字子我唐赠齐侯宋赠临淄公改齐公
　　鲁【史记作齐】公冶子长【家语作苌】字子长唐赠莒伯宋赠髙宻侯范甯曰名芝字子长
　　鲁南宫子縚【或作韬】一名括【或作适】字子容唐赠郯伯宋赠袭丘侯改汝阳侯
　　夏洪基曰南宫适之为敬叔非也按史记南宫括字子容初未尝云是孟僖子之子孟懿子之兄也而索隠注遽云是孟僖子之子仲孙阅论语集注亦云諡敬叔孟懿子之兄史无其文也可疑一也适见家语一名縚是适已有二名矣而左传孟僖子云必属说与何忌于夫子索隠又云仲孙阅是有二名天下岂有一人而四名者乎可疑二也孔子在鲁族姓颇微而南宫敬叔公族元子遣从孔子时定已娶于强家矣岂孔子得以兄子妻之可疑三也礼记檀弓载南宫敬叔反必载寳而朝孔子曰丧不如速贫之为愈也若而人岂能抑权力而伸有徳谨言语而不废于有道之邦邪愚以敬叔之与南宫适皎然二人矣按史记南宫括字子容论语括作适家语南宫縚字子容郑康成注檀弓称南宫縚孟僖子之子南宫阅也字子容其妻孔子兄女又称南宫敬叔鲁孟僖子之子仲孙阅也左氏传昭公七年孟僖子属说与何忌于夫子使事之杜预注云说南宫敬叔僖子之子然则括也适也縚也説也阅也一子容而名有五也崇崇祯末髙邮夏基开元辑孔门弟子传略以南宫縚适括字子容为一人以仲孙说阅諡敬叔者为一人至于说苑所载南宫边子谓是适字之譌然汉书古今人表既有南容又有南宫敬叔又有南宫边子顔师古注于南容则云南宫縚也于敬叔则名南宫适也是縚与适适与边子均未可混而为一矣
　　齐公晳子哀【家语作克】字季次【或作沉】唐赠郳伯宋赠北海侯顾炎武曰汶上县有汉卫尉卿衡方碑其文曰履该顔原兼修季由洪适以顔原为顔渊原宪而都穆以季由即季路与兼修义不协按公晳哀字季次不为家臣太史公与原宪并称一称字一名名亦古文所尝有也
　　陈公良子孺字子正唐赠东牟伯宋赠牟平侯
　　宋司马子耕【家语耕上冇黎字】字子牛唐赠向【或作滕】伯宋赠楚丘侯改睢阳侯
　　卫琴子牢字子开一字子张唐赠南陵侯宋赠顿丘侯改赠阳平侯
　　家语有史记无
　　秦秦子祖字子南唐赠少梁伯【咸淳临安志作沙梁】宋赠鄄城侯卫奚容子蒧字子晳【一云字子楷】唐赠下邳伯宋赠济阳侯鲁公祖子句兹字子之唐赠期思伯宋赠即墨侯卫亷子洁字子庸唐赠莒父伯宋大观中补赠胙城侯齐公西子舆如字子上唐赠重丘伯宋赠临胊侯宰【或作防】父子黒字子素唐赠乗丘伯宋大观中补赠祁乡侯
　　鲁公西子蒧字子尚唐赠祝阿伯宋赠徐城侯
　　秦壤驷子赤字子徒【或作从】唐赠北卫伯宋赠上邽侯鲁冉子季字子产唐赠东平伯宋赠诸城侯
　　薛子邦字子从
　　郑子国字子徒唐赠荥阳伯宋赠朐山侯
　　司马贞曰家语薛邦字从史记作国而家语称邦者盖避汉祖讳而改郑与薛字譌也
　　按仲尼之徒名字间有同者既有曾蒧亦有奚容蒧又有公西蒧既有冉耕亦有司马耕既有宓不齐又有任不齐既有公西赤亦有壤驷赤既有卜商亦有秦商既有原亢亦有陈亢既有狄黒亦有宰父黒既有冉孺亦有公良孺既有秦祖亦有顔祖此名不嫌同也冉求字子有有若漆雕徒父亦字子有顔无繇字季路仲由亦字季路颛孙师字子张琴牢亦字子张巫马施字子期叔仲会亦字子期公西蒧字子上公西舆如亦字子上秦非字子之公祖句兹亦字子之原宪字子思燕伋亦字子思曾蒧字子晳伯防狄黒奚容蒧亦字子晳壤驷赤字子徒郑国亦字子徒秦冉字子开琴牢亦字子开申绩字子周公伯缭亦字子周荣旂字子祺县成亦字子祺顔哙字子声乐欬亦字子声漆雕哆字子敛邽防亦字子敛此字不嫌同也然则薛邦郑国子徒子从安见其名字相类而并疑其姓氏之误邪乃议祀典者封郑而罢薛安见其必为一人揆之于礼终有未安也
　　齐后【今本家语误石】子处字子里唐赠营丘伯宋大观中补赠胶东侯
　　鲁左人子郢字子行唐赠临淄伯宋赠南华侯
　　卫狄子黒字子晳【家语作晳之】唐赠临济伯宋赠林虑侯鲁商子泽字子秀唐赠睢阳伯宋赠邹平侯
　　楚任子不齐字子选唐赠任城伯宋赠当阳侯
　　鲁荣子旂【家语作祈】字子祺【家语作子顔】唐赠雩娄伯宋赠厌次侯
　　鲁顔子哙字子声唐赠朱虚伯宋赠济隂侯
　　原子亢【家语作忼或作桃】字子借唐赠莱芜伯宋赠乐平侯晋【或作鲁】公肩子定字子中唐赠新田伯宋大观中补赠梁父侯
　　鲁秦子非字子之唐赠汧阳伯宋赠华亭侯
　　漆雕子徒父【家语名从】字子文【或云字子友】唐赠须句伯宋赠髙苑侯
　　燕子伋【或作级】字子思唐赠渔阳伯宋赠汧源侯
　　鲁公夏子守字子乘宋大观中补赠钜平侯
　　按魏志有公夏浩或子乗之后
　　卫勾子井疆字子疆唐赠淇阳伯宋赠滏阳侯
　　齐少叔子乘字子车唐赠淳于伯宋赠博昌侯
　　按应劭风俗通云凡氏于字伯仲叔季是也氏有太叔仲叔则有少叔无足异者子车之姓家语史记诸书皆作步而广韵注云孔子弟子有少叔乘系复姓今从之
　　石作子蜀字子明唐赠石邑伯宋赠成纪侯
　　鲁邽子防【史记索隠作邦防文翁石室图作国选家语防亦作选】字子敛唐赠平陆伯宋赠髙堂侯
　　鲁施子之常字子恒唐赠乘氏伯宋赠临濮侯
　　鲁申子续字子周【家语今本作绩】
　　申子棠字周【史记今本作党礼殿图作傥】唐赠邵陵伯宋赠淄川侯申子枨【论语】字子续【咸淳临安志】唐赠鲁伯【临安志作阿伯】宋赠文登侯
　　陆徳明曰申枨郑康成云盖孔子弟子申续史记云申棠字周家语云申续字周也
　　司马贞曰文翁图所记有申枨申棠
　　王应麟曰史记申棠字周家语申续字周今史记以棠为党家语以续为绩传写之误也后汉王政碑云有羔羊之絜无申棠之欲亦以枨为棠则申棠申枨一人耳唐开元封申党召陵伯又封申枨鲁伯本朝祥符封枨文登侯又封党淄川侯俱列从祀党即棠也一人而为二人失于详考陆氏释文也史记索隠谓文翁图有申棠申枨今所传礼殿图有申党无申枨
　　按七十子顔氏居其八冉氏居其五秦氏居其四公西氏漆雕氏居其三商氏县氏原氏居其二若申枨申棠文翁图记并列开元祥符亦并追封郑康成陆徳明疑为一人则以续党并字周也夫棠党字义相近合之可耳而髙邮夏洪基强以棠枨为谐声字亦近凿且如公西蒧公西舆如同字子上未尝不并祀何独续与党同字必当去其一乎窃谓唐宋议礼诸儒未为不是有其举之莫或废也记有之矣
　　鲁乐子欬【或作欣】字子声唐赠昌平伯宋大观中补赠建成侯
　　按春秋定公十二年费宰公山不狃率费人以袭鲁孔子命申须句乐颀勒士众下伐之费人北遂隳三都之城杜预注以二人为鲁大夫考乐欬家语作乐欣欣与颀偏旁相同疑颀即是欣且文云孔子命之其为弟子未可知也
　　鲁顔子之仆字子叔唐赠东武伯宋赠冤句侯
　　鲁孔子忠【或作弗】字子蔑孔子兄孟皮子唐赠汶阳伯宋赠郓城侯
　　鲁漆雕子哆字子敛唐赠武城伯宋赠濮阳侯
　　鲁县子成字子祺【今本家语作子横】唐赠钜野伯宋赠武城侯鲁顔子相【史记作祖】字子襄唐赠临邑伯宋大观中补赠富阳侯
　　司马贞曰家语无此人
　　按孟子昔者曽子谓子襄曰或是语顔子亦未可定
　　鲁公伯子寮【论语作寮史记索隠作缭令本作僚又作辽或云即申缭】字子周唐赠任伯宋赠夀张侯
　　马融曰寮鲁人弟子也
　　按公伯缭见史记弟子传又见文翁礼殿图必非无稽之言后儒以愬子路一事断为非圣人之徒然论语圣门六十人所记公是公非有过未尝少隠即宰我冉有陈亢过皆不免似未可以一眚而尽掩其生平也子长引孔子之言受业身通者七十有七人皆异能之士寮盖其一矣而致堂胡氏因家语不列其名氏谓史记失之迨明程敏政乃建议谓是圣门之蟊螣请罢其祀嘉靖中行人司正薛侃复谓公伯寮及秦冉顔何皆不见于家语而傅防于史记请均去之愚谓家语史记周公礼殿图传闻异辞则有之若专信家语以史记为傅会未免失之偏矣
　　鄡子单字子家唐赠铜鞮伯宋大观中补赠聊城侯史记礼殿图有家语无
　　秦子冉字子开唐赠彭衙伯宋赠新息侯
　　史记礼殿图有家语无
　　鲁顔子何字子冉唐赠开阳伯宋赠堂邑侯
　　史记有家语无
　　按秦冉顔何二子于治元年少詹事程敏政请正祀典疑为字画相近之误而罢其祀食自诩不舛于礼一洗前代相习之陋永为百世可遵之典然生数千载之后安见二子必无其人释昙积上言于周太祖曰孔子领徒三千达者七十有二升堂入室者莫过数人自余已外岂容斥逐彼释氏之言尚然乃以臆见斥先贤之祀天资刻薄之言吾未信为百世可遵也
　　防子瑀
　　礼殿图有家语史记无
　　鲁孺子悲
　　按小戴礼杂记恤由之丧哀公使孺悲之孔子学士丧礼士丧礼于是乎书郑康成注云士之丧礼已废矣孔子以教孺悲国人乃复书而存之方慤注云丧礼将亡圣人不可以不书必待孺悲学之然后孔子书之者以明礼之不废亦有所因也盖孔门自子夏兼通六艺而外若子木之受易子开之习书子舆之述孝经子贡之问乐有若仲弓闵子骞言游之撰论语而传士丧礼者实孺悲之功也惟因论语记悲欲见而孔子以疾辞疑孔子拒之门墙之外不屑教诲当知始则辞疾终授以礼以亲受礼于孔子之儒反不得与配食之列斯则祀典之阙矣
　　公罔子之裘
　　序子防
　　按二子从射矍相之圃孔子使扬觯而语见礼记射义射既阙子路进曰由与二三子者之为司马何如孔子曰能用命矣则家语载之记首言孔子与门人习射于矍相之圃子路之云曰二三子是二子为孔子弟子无疑也
　　仲孙子何忌僖子貜之子也卒諡懿子
　　按春秋左氏传孟僖子将死召其大夫曰孔丘圣人之徒也臧孙纥有言曰圣人有明徳者若不当世其后必有达人今其将在孔丘乎我若获后必属说与何忌于孔子使事之而学礼焉故孟懿子与南宫敬叔师事仲尼据此縁僖子病不相礼故曰礼人之干也无礼无以立乃属二子事孔子学礼焉懿子问孝对曰无违盖语以无违僖子学礼之命樊迟不知子告之以生事之以礼死之以礼祭之以礼舍礼无以教懿子也孔丛子又载懿子问书钦四邻之义不可不附弟子之列云
　　仲孙子说【亦作阅】孟僖子之子懿子之弟居南宫又曰南宫敬叔
　　按世本仲生貜生南宫縚孔安国以南宫适即敬叔鲁大夫郑康成注礼云敬叔鲁孟僖子之子仲孙阅是也又云南宫縚孟僖子之子南宫阅也字子容其妻孔子兄女陆德明释文云南宫阅一名縚司马贞史记索隠亦云南宫括家语作南宫縚按其人是鲁孟僖子之子仲孙阅也近髙邮夏洪基辨南宫适括縚字子容是一人仲孙阅说字敬叔是一人攷春秋名号归一图仲孙即阅南宫敬叔僖子之子孔子弟子也而不及括縚则夏说似属可从昔孔子将适周敬叔言于昭公资车一乘马二匹与敬叔俱至周问礼于老聃问乐于苌歴郊射之所攷明堂之制察庙朝之度自周反鲁弟子稍益进焉子曰自南宫敬叔之乘我车也而道加行是敬叔在弟子之列有功于圣门者矣今祀典配适而无阅不无可议焉
　　孔子璇
　　按嘉靖中张孚敬改定祀典以秦冉顔何疑为字画之误而罢其祀又以薛邦疑即郑国遂亦罢祀而并黜孔璇其说本于程敏政攷秦冉开元中追封彭衙伯大中祥符间加封新息侯顔何开元中封开阳伯大中祥符间加封堂邑侯自唐迄明从祀已久所谓有其举之莫或敢废而孚敬废之过矣家语孔璇叔仲会年相比俱执笔迭侍孔子孟武伯见孔子而问曰此二孺子之幼也于学岂能识于壮哉孔子曰然少成则天性也习掼若自然也惟因二子合传故不复别标璇名今会既得祀璇不应独遗矣此则祀典之阙也
　　卫司寇惠叔兰
　　按家语子游尝从孔子适卫与将军子兰相善使之受学于夫子司寇惠子之丧檀弓文也郑司农注云惠子卫将军文子弥牟之弟惠叔兰也古今议弟子从祀者率本家语而孔璇惠叔兰独遗之不当补其阙乎又荀卿法行篇南郭惠子问于子贡曰夫子之门何其杂也子贡曰君子正身以俟欲来者不距欲去者不止且夫良医之门多病人櫽括之侧多枉木是以杂也杨倞注云夫子弟子未详其姓名盖居南郭因以为号据此疑即兰也
　　鲁太史左丘子明唐贞观十三年诏与顔渊同从祀庙庭宋祥符中赠瑕丘伯政和中改赠中都伯
　　叶梦得曰古有左氏左丘氏太史公称左丘失明厥有国语今春秋传作左氏而国语出左丘氏则不得为一家文体亦自不同其非一家书明甚
　　按左氏为孔子弟子主其说者众矣谓孔子将修春秋与左丘明乘如周观书于周史归而修春秋之经丘明为之传者严彭祖也谓左丘明亲见夫子好恶与圣人同者刘歆也谓仲尼与丘明观鲁史记有所褒贬口授弟子弟子退而异言丘明恐弟子各安其意以失其真故论本事而作传者班固也谓左氏传理长至明至切至直至顺长于二传者贾逵也谓春秋诸家去孔子逺左氏传出孔子壁中近得其实者王充也谓丘明之传囊括古今表里人事者卢植也谓丘明受经于仲尼是为素臣者杜预也谓孔子作春秋丘明子夏造膝亲受者荀崧也谓丘明之传释孔氏之经子应乎母以胶投漆者孔颖达也谓丘明躬为鲁史受经于仲尼者刘知几也谓左氏受经于仲尼博采诸家叙事尤备能令万代之下见其本末比余传功最髙者啖助也谓仲尼明周公之志而修经丘明受仲尼之经而为传者权徳舆也谓孔氏之门左氏富而不诬有以见圣贤之心者刘轲也谓丘明与圣人同时接其闻见参求其长左氏为上者陈岳也葢自唐以前诸儒之论皆以丘明受业孔门故贞观永徽中祀周公为先圣孔子为先师是时孔庭配食止顔渊左丘明二人褒崇之礼若此迨宋羣儒尽舍三传说春秋久而论世者惑于赵匡之说则疑左氏在孔子之前惑于王安石之说则疑左氏生孔子之后众口纷纶迄无定论遂使唐代特祀之先贤并不得与七十子之列然则汉晋以来经生之説均不足信邪窃以为议礼者之失矣
　　又按司马迁报任少卿书左丘失明厥有国语应劭风俗通丘姓鲁左丘明之后然则左丘为复姓甚明孔子作春秋明为作传春秋止获麟传乃详书孔子卒孔子既卒周氏以讳事神名终将讳之为弟子者自当讳师之名此第称左氏传而不书左丘也
　　鲁林子放唐赠清河伯宋赠长山侯
　　按家语弟子解史记弟子传均无林放姓名惟蜀礼殿图有之
　　牧子皮
　　赵岐曰牧皮事孔子学者
　　按孟子与琴张曾晳并称此必孔子之所与似不宜置之祀典之外
　　常子季
　　按庄子徳充符篇常季问于仲尼曰王骀兀者也从之游者与夫子中分鲁郭象注常季孔子弟子
　　鲁大夫子服子何景伯
　　按汉鲁峻石壁画七十二子像有子服景伯唐刘懐玊作孔圣真宗录以子服景伯在七十七子之间
　　賔牟子贾
　　广韵注汉复姓鲁有賔牟贾
　　按乐记賔牟贾侍坐于孔子孔子与之言及乐賔牟贾起免席而请斯弟子之职也子曰居吾语女论语之命季路孝经之命子舆皆然孔子葢以师道自居则贾在弟子之列明矣惟是孔子语弟子必呼其名而记称之曰吾子岂记礼者去圣人之世稍后遂有此失乎
　　鞠子语
　　按晏子春秋景公上路寝闻哭声曰吾若闻哭声何为者也梁丘据对曰鲁孔丘之徒鞠语者也明于礼乐审于服丧其母死埋甚厚服丧三年哭泣甚哀公曰岂不可哉而色恱之孔丛子诘墨篇亦载其事葢曾参闵损髙柴仲由孺悲而外又一孝子也
　　齐大夫顔子涿聚【或作浊邹】
　　按吕览云顔涿聚梁父之大盗也学于孔子为天下名士以终其夀而史记孔子世家称弟子三千身通六艺者七十有二人如顔浊邹之徒受业者甚众则虽不在七十子之列然不可谓非孔氏之徒矣右家语弟子解七十六人又与叔孙会合传有孔璇又别见者惠叔兰共七十八人史记弟子传七十七人别见孔子世家者有顔涿聚共七十八人苏辙撰古史著录七十九人家语有而史记无者琴牢薛邦申续陈亢县亶也史记有而家语无者公伯寮郑国申棠鄡单秦冉顔何也益以文翁礼殿之防瑀林放鲁峻石壁画象之子服何礼杂记之孺悲射义之公防之裘序防春秋左氏传之仲孙何忌仲孙阅晏子之鞠语孟子之牧皮庄子之常季通计九十八人窃谓中有姓氏相近者不当以臆见去留先师之庭宜槩应从祀他若论语之阙党互乡二童子鲁峻石壁画象之□子虑襄子孺襄子鲁公子庶顔子思夫子髙韦续书品为素王纪瑞制麒麟书之申姓名阙失又蘧伯玊孔子严事之友施存虽载陶景真诰在三千人之数不与弟子之列不复著录恐滋后学之惑也
　　又按孔门弟子籍汉艺文志有孔子徒人图法二巻隋经籍志有郑康成论语孔子弟子目录一巻【唐艺文志作论语篇目弟子】惜俱失传议礼者止以家语为凴至斥史记为附会若文翁礼殿图置之不复参详矣又会要通典祖庭广记素王纪事孔门佥载阙里志等编纪诸弟子连书姓名统不分析以致明南北雍阙里庙暨海内外府州县卫学从祀弟子率改复姓为一字姓沿其误而不知今依广韵注如奚容壤驷左人少叔石作左丘悉为更正冀信古之君子有取焉又按古今人表于孔子弟子居第二等者左丘明顔渊闵子骞冉伯牛仲弓居第三等者宰我子贡冉有季路子游子夏曾子子张曽晳子贱南容公冶长公西华有若漆雕啓澹台灭明樊迟巫马期司马牛子羔原宪顔路商瞿季次公良顔刻顔栁居第四等者孟懿子南宫敬叔公伯寮公肩子子石琴牢賔牟贾居第五等者顔烛雏陈亢林放申枨子服景伯

　　曝书亭集巻五十六
　　钦定四库全书
　　曝书亭集巻五十七
　　翰林院检讨朱尊撰
　　考
　　孔子门人考
　　成回
　　刘向曰成回学于子路
　　楚馯臂子弓【或作】
　　司马迁曰孔子传易于商瞿瞿传楚人馯臂子应劭曰子弓是子夏门人
　　韩子曰荀卿之书语圣人必曰孔子子弓子弓之事业不传惟太史公书弟子传有姓名曰馯臂子弓呉莱曰荀卿所重仲尼子弓子弓未审何人韩子曰仲尼弟子有馯臂子弓汉儒林传商瞿授易仲尼瞿传鲁桥庇子庸子庸传江东馯臂子弓子弓与仲尼不同时又行事无大卓卓不足以配孔子邢昺论语疏引王弼说逸民朱张字子弓然弼说又不见有他据也要之孔子尝称冉雍可使南面且在徳行之科雍字仲弓盖与子弓同是一人如季路又称子路然也将荀卿之学实出于子弓之门人故尊其师之所自出与圣人同列
　　按子庸传易于子弓弓或作呉氏欲更作雍未免失之凿矣
　　鲁桥庇子庸
　　班固曰商瞿受易孔子以授鲁桥庇子庸
　　司马贞曰桥庇世本作蟜疵字子肩鲁庄公族按子木传易史记谓子授子庸汉书汉纪释文谓子庸授子弓所载互异今并存之
　　魏文侯教
　　司马迁曰文侯受子夏经艺
　　徐广曰名都世本曰斯也
　　鲍彪曰桓子之孙
　　呉师道曰名勘
　　按文侯受经艺于子夏撰有孝经传蔡邕明堂论引其文曰大学者中学明堂之位也又贾思勰齐民要术耕田篇引其文曰民春以力耕夏以镪耘秋以收敛当是孝经用天之道分地之利注也
　　晋段干木
　　吕不韦曰段干木晋国之大驵也学于子夏为天下名士显人以终其夀
　　罗泌曰段干氏初邑段后邑千因邑为氏魏世家有段干子田世家有段干朋而风俗通氏姓注乃以为姓段名干木盖以吕氏春秋干木光于徳与魏都赋干木之徳之言误之唐百官表遂谓封段而为干木大夫疎矣幽通赋云木偃息以藩魏干木岂其名哉
　　田无择子方
　　李颐曰魏文侯师也名无择
　　韩子曰子夏之学其后有田子方子方之后流而为庄周故周之书喜称子方之为人
　　齐髙行子
　　赵岐曰髙子齐人
　　徐整曰子夏授诗于髙行子
　　王应麟曰髙行子即诗序及孟子所谓髙子也
　　曾申子西
　　刘向曰左丘明授春秋于曽申
　　赵岐曰曽西曽子之孙
　　陆徳明曰曽参之子受诗于子夏
　　王应麟曰曽西赵岐注以为曽子之孙集注因之经典序录曽申字子西曽参之子子夏以诗传曽申左丘明作传以授曽申曽西之学于此可攷楚鬭宜申公子申皆字子西则曽西之为曽申无疑
　　按史记呉起事曽子其母死不归曽子薄之而与起絶所云曽子疑是曽申
　　齐公羊髙宋赠临淄伯
　　戴宏论春秋曰子夏传与公羊髙
　　荀崧曰公羊亲受子夏
　　梁武帝曰公羊禀西河之学
　　孔颖达曰孔子授春秋于卜商商授弟子公羊髙谷梁赤各为之传
　　呉兢曰公羊髙乃子夏弟子
　　鲁谷梁赤宋赠龚丘伯改赠睢阳伯
　　应劭曰谷梁子名赤子夏弟子
　　杨士勋曰谷梁子名俶字元始
　　顔师古曰谷梁子名喜受经于子夏
　　按罗长源撰路史炎帝之后不言有公羊谷梁氏罗子苍识遗云公羊谷梁自髙赤作传外更不见有此姓万见春谓皆姜字切韵脚疑为姜姓假托然自髙传子平平传子地地传子敢敢传子夀见于戴宏所记而班氏古今人表载有二子居第四等计刘氏宋氏亦必载之未必假托也
　　又按春秋为孔子所作则说春秋者必系孔氏门人若公羊传所称沈子司马子女子北宫子曽子髙子谷梁传所称尸子沈子皆是己子言之春秋属商其皆子夏之徒与
　　鲁孔伋子思宋崇宁初赠沂水侯咸淳中加赠沂国公孔鲋曰子思受业于曽子
　　韩子曰子思之学盖出曽子
　　按班氏古今人表子思居第二等
　　乐正子春
　　郑康成曰曽子弟子
　　鲁檀弓
　　陆徳明曰檀弓鲁人善于礼
　　胡寅曰檀弓曽子门人纂修论语
　　沈犹行
　　赵岐曰曽子弟子
　　按广韵注沈直深切汉复姓鲁有沈犹氏常朝饮其羊不当从上声读
　　阳肤
　　包咸曰阳肤曽子弟子
　　公明髙
　　赵岐曰公明髙曽子弟子
　　公明宣
　　刘向曰公明宣学于曽子
　　单居离
　　大戴礼记注曰单居离曽子弟子
　　公明仪
　　孔颖达曰子张之丧公明仪为志焉公明仪是其弟子仪又为曽子弟子故祭义云公明仪间于曽子曰夫子可以为孝乎是也
　　子襄
　　赵岐曰曽子弟子
　　公孙尼子
　　按汉书艺文志儒家有公孙尼子二十八篇杂家有公孙尼一篇顔师古注云七十子之弟子隋经籍志唐艺文志均载公孙尼子一巻注云似孔子弟子沈约谓乐记取公孙尼子刘瓛谓缁衣公孙尼子所作今从顔氏定为孔子门人
　　世硕
　　按汉志世子二十一篇列在儒家者流王充论衡本性篇周人世硕以为人性有善有恶在所养焉故作养书一篇宓子贱漆雕开公孙尼子之徒亦论性情与世子相出入志所载宓子十六篇漆雕子十三篇皆宗师仲尼以重其言者也顔师古曰世子陈人七十子之弟子
　　景子
　　按汉艺文志景子三篇顔师古云説宓子语似其弟子
　　王史氏
　　汉志王史氏二十一篇
　　刘向曰六国时人
　　顔师古曰七十子后学者
　　李克
　　汉艺文志李克七篇
　　顔师古曰子夏弟子为魏文侯相
　　芊婴
　　汉志十八篇
　　顔师古曰齐人七十子之后
　　公孙段
　　韩非曰孔子之后儒分为八有子张氏子思氏顔氏孟氏漆雕氏仲良氏公孙氏乐正氏之儒
　　陶潜曰顔氏传诗为道为讽谏之儒孟氏传书为道为疎通致逺之儒漆雕氏传礼为道为恭俭庄敬之儒仲良氏传乐为道以和隂阳为移风易俗之儒乐正氏传春秋为道为属辞比事之儒公孙氏传易为道为洁静精微之儒
　　按儒分为八其一公孙氏传易者也羣辅录有明征而未详其名攷晋书太康二年汲郡人不凖发魏王冡得竹书易五篇公孙段与邵陟论易二篇此则公孙氏之易矣或疑公孙氏为龙龙字子石虽在七十子之列不闻传易若赵人名龙者字子秉故庄子谓惠子曰儒墨杨秉四与夫子为五果孰是邪所云秉者龙也诡辞数万骋坚白异同之辩初非孔氏弟子小司马史记索隠误认为一人今考定传易者为公孙段若郑大夫字伯石者又一人也
　　县亶父【亶索隠作丰家语无父字依广韵注添】子象
　　王应麟曰县丰唐宋封爵皆不及礼记檀弓有县子岂其人与
　　按子象为孔子门人见广韵注此唐宋封爵未之及云
　　公休哀
　　公祈哀
　　广韵注孔子门人有公休哀公祈哀
　　按公祈哀疑即公晳哀以晳作祈形相类而譌也然广韵注既列孔子弟子公晳哀于前又列孔子门人公祈哀于后则别是一人未可臆决也
　　盆成括
　　按晏子春秋景公宿于路寝之宫夜分闻西方有男子哭者公悲之明日朝问于晏子晏子对曰西郭徒居布衣之士盆成适也父之孝子兄之顺弟也又尝为孔子门人今其母不幸而死袝柩未家贫身老子恐力不能合袝是以悲也公曰子为寡人吊之婴往吊咎公不辱临公使男子袒免女子发笄开凶门而迎适则适乃与景公同时不当与孟子弟子之列宋配祀孟子追赠莱阳伯孙宣公言括尝欲学于孟子亦疑辞也
　　欧阳子有言受业者为弟子受业于弟子者为门人试稽之论语所云门人皆其受业于弟子者也顔渊死门人厚之此顔子之弟子也子出门人问此曽子之弟子也子疾病子路使门人为臣又门人不敬子路此子路之弟子也子夏之门人问交于子张此子夏之弟子也孟子云门人治任将归入揖于子贡此子贡之弟子也观洪氏隶释隶续所载东汉诸碑有弟子复有门生门人弟子固有别矣若夫弟子之子分比于门人子渊子舆本门人也而列于弟子他如季路之子子崔子舆之子元及华子游之子言思子张之子申详及齐有芉婴着芉子十八篇亦七十子之后虽未详其所师要当互学于七十子者也又按孔子门人古今人表居第三等者乐正子春段干木田子方第四等者公羊子谷梁子公明髙第五等者阳肤第六等者檀弓而子张之子申详亦置第三等
　　孟子弟子考
　　乐正子克宋政和中赠利国侯
　　赵岐曰孟子弟子为鲁臣
　　万子章宋赠博兴伯
　　赵岐曰孟子弟子
　　公孙子丑宋赠夀光伯
　　赵岐曰孟子弟子
　　浩生【亦作告】子不害宋赠东阿伯
　　赵岐曰齐人
　　孟仲子宋赠新蔡伯
　　赵岐曰孟仲子孟子之从昆弟从学于孟子者也
　　陈子臻宋赠蓬莱伯
　　赵岐曰孟子弟子
　　充子虞宋赠昌乐伯
　　赵岐曰孟子弟子
　　屋庐子连宋赠奉符伯
　　赵岐曰孟子弟子
　　徐子辟宋赠仙源伯
　　赵岐曰孟子弟子
　　陈子代宋赠沂水伯
　　赵岐曰孟子弟子
　　彭子更宋赠雷泽伯
　　赵岐曰孟子弟子
　　公都子宋赠平隂伯
　　赵岐曰孟子弟子
　　咸丘子防宋赠湏城伯
　　赵岐曰孟子弟子
　　髙子宋赠泗水伯
　　赵岐曰髙子齐人尝学于孟子
　　桃子应宋赠胶水伯
　　赵岐曰孟子弟子
　　盆成子括宋赠莱阳伯
　　孙奭曰盆成括尝学于孟子
　　滕子更
　　赵岐曰滕更滕君之弟来学于孟子
　　呉莱曰孟子学出于曽子子思荀卿犹从而讥曰世俗之沟愚瞀儒嚾嚾然略法先王案往旧造说而不知其统我则异焉治则法后王而已矣所谓沟愚瞀儒正指万章公孙丑之徒也荀卿在战国号称大儒犹同门异户如此
　　顾炎武曰史记索隠以万章公明髙等并孟子之门人广韵注又云离娄门人不知其何所本元呉莱着孟子弟子列传惜乎今不传也
　　按赵岐注孟子以季孙子叔二子为孟子弟子季孙知孟子意不欲而心欲使孟子就之故曰异哉弟子之所闻也子叔心疑惑之亦以为可就之矣孙宣公奭犹因其说故政和五年从太常议赠季孙丰城伯子叔乗阳伯自朱子集注出乃始非之世莫有从赵氏之説者矣呉立夫氏撰孟子弟子列传书虽不传序称一十九人则未尝依朱子去季孙子叔二人益以滕更适合十九人之数考尽心篇公都子曰滕更之在门也赵岐注滕更滕君之弟来学于孟子也其为弟子甚明不知宋太常之议何独赠爵不及有不可解者至于史记索隠以公明髙为孟子弟子而广韵注谓离娄为孟子门人无稽之言君子不信又广韵注诠丘字引孟子齐有曼丘不择今七篇无其文弟子与其不谓之弟子与吾不得而知之矣
　　又按班氏古今人表孟子居第二等其弟子公孙丑居第三等万章乐正子告子髙子居第四等徐子居第五等余不与焉




　　曝书亭集巻五十七
　　钦定四库全书
　　曝书亭集巻五十八
　　翰林院检讨朱彞尊撰
　　考
　　太极图授受考
　　自汉以来诸儒言易莫有及太极图者惟道家者流有上方大洞真元妙经着太极三五之说唐开元中明皇为制序而东蜀卫琪注玊清无极洞仙经衍有无极太极诸图按陈子昂感遇诗云太极生天地三元更废兴至精谅斯在三五谁能征三元本律厯志隂阳至精之数三五本魏伯阳参同契要之太极图説唐之君臣已先知之矣陈抟居华山曽以无极图刋诸石为圜者四位五行其中自下而上初一曰牝之门次二曰炼精化气炼气化神次三五行定位曰五气朝元次四隂阳配合曰取坎填离最上曰炼神还虚复归无极故谓之无极图乃方士修炼之术尔相传抟受之吕嵒嵒受之钟离权权得其说于伯阳伯阳闻其防于河上公在道家未尝诩为千圣不传之秘也元公取而转易之亦为圜者四位五行其中自上而下最上曰无极而太极次二隂阳配合曰阳动隂静次三五行定位曰五行各一其性次四曰乾道成男坤道成女最下曰化生万物更名之太极图仍不没无极之防由是诸儒推演其説南轩张氏谓元公自得之妙盖以手授二程先生者自孟氏以来未之有也晦庵朱子谓先生之学其妙具于太极一图山阳度正作元公年表书庆厯六年知防州兴国县程公珦假倅南安因与先生为友令二子师之时明道年十五伊川年十四尔其后先生作太极图独手授之他莫得而闻焉攷是年元公以转运使王逵荐移知郴县自是而后二程子未闻与元公觌面然则从何地手授乎伊川撰明道行状云先生为学自十五六时闻汝南周茂叔论道遂厌科举之业慨然有求道之志未知其要泛滥于诸家出入于老释者几十年反求诸六经而后得之绎其文若似乎未受业于元公者不然何以求道未知其要复出入于老释也邪潘兴嗣志元公墓亦不及二程子从游事明道之卒其弟子朋友若范淳夫朱公掞邢和叔游定夫叙其行事皆不言其以元公为师惟刘斯立为从周茂叔问学斯犹孔子问礼于老子问乐于苌问官于郯子云然盖与受业有间矣吕与叔东见录则有昔受学于周茂叔之语然弟子称师无直呼其字者而遗书凡司马君实张子厚邵尧夫皆目之曰先生惟元公直呼其字至以穷禅客目元公尤非弟子义所当出且元公初名惇实后避英宗藩邸嫌名改惇颐夫既以学传伊川矣不应下同其名而伊川亦不引避昔朱子表程正思墓称其名下字同周程亟请其父而更焉孰谓二程子而智反出正思下哉此皆事之可疑者也
　　浙江分地考
　　浙江布政使司初设所辖九府而已嘉兴湖州统于直隶故实录洪武九年十二月书直隶湖州嘉兴诸府水灾遣户部主事赵干等赈给十一年五月勅工部定嵗造军器之数其书嘉兴湖州亦冠以直隶字至十四年四月复置巡检司嘉兴府一嘉兴县之杉青牐湖州府三乌程县之后潘徳清县之下塘新市仍以直隶文冠之宋濂京畿乡闱纪录序云洪武辛亥秋八月洊当乡贡之期凡畿内三州十七府之士皆懽忻相告裹粻而奔走仪曹具以状闻所云十七府者直隶之十四其一广徳四年以后始降为州合嘉兴湖州而共计之也天台徐一防送赵乡贡序云元置行省于浙领郡三十二杭隶焉今领郡九杭亦隶焉崇徳贝琼縠江渔者诗序云洪武五年秋校文浙江太末徐复礼迫有司命起与九府之士俱遂与四十人之选鄞人郑真跋同年录云洪武壬子秋浙省承诏防合九郡之士试之得四十名上诸京师又送何本道还金华序云洪武五年诏命三年叠试于是浙江所属九郡以其名上之行省而金华何本道与焉其云九郡者嘉兴湖州不在其内逮洪武十四年十一月始以二府改隶浙江攷清类天文分野之书于洪武十七年进呈二府沿革祗书今属浙江布政司语焉勿详后之人防闻知由是栁琰邹衡赵瀛刘应钶志嘉兴劳钺栗祁张铎志湖州俱不言分地本末惟仁和夏时正撰杭州府志独云元至正二十六年十一月皇朝平浙置浙江等处行中书省领府九洪武九年改为浙江等处承宣布政使司十五年割直隶嘉湖二府隶浙江领府十一又云洪武三年诏开科举浙江行省即杭州府学之西为贡院合试九府之士书之特详嘉靖中武进薛应旂修通志自言郡县志可采录者十无一二顾夏氏之志具在何漫无考稽夫画野分疆地志之大纲乃置而弗书后之纪方舆者率本通志则纰缪多矣作浙江分地考
　　吕冢考
　　半逻之南有吕冢相传谓呉孱陵侯防冢也考呉志防卒于公安史不言其处而盛之荆州记云长沙蒲圻县有吕防冢冢中髑髅极大蒙形既长伟疑即蒙髑髅则冢之在楚可信矣按汉末黄巾之乱呉有许升妻吕荣不辱于贼为所杀糜府君敛钱之嘉兴南土人号义妇堰然则吕冢殆吕荣之冢其音声相近遂譌荣为蒙尔地名之传于今往往非昔即以嘉兴论如由拳之譌为油潭西埏之譌为西县蹲賔之譌为蒸饼射襄之譌为夀香新塍之譌为新城徐弯庙之譌为徐偃王庙盖不可胜数矣书以俟记地志者正之
　　辨
　　尚书古文辨
　　尚书古文出孔子壁中安国孔子后悉得其书考伏生所传二十九篇得多十六篇以授都尉朝倪寛于时司马迁亦从安国问故班固谓迁书载尧典禹贡洪范微子金縢诸篇多古文说攷诸史记于五帝本纪载尧典舜典文于夏本纪载禹贡皋陶谟益稷甘誓文于殷本纪载汤誓髙宗肜日西伯戡黎文于周本纪载牧誓甫刑文于鲁周公世家载金縢无逸费誓文于燕召公世家载君奭文于宋微子世家载微子洪范文凡此皆从安国问故而传之者乃孔壁之真古文也然其所载不出二十九篇外惟汤诰载其文百三十字太誓载其文九十七字良由十六篇未奉诏防立博士设弟子安国不敢私授诸人故自胶州庸生而下至于桑钦所习者仍二十九篇而已东汉之初扶风杜林得漆书于西州以授徐巡卫宏于是贾逵作训马融作传郑康成注解余若尹敏孙期丁鸿刘祐张楷孔乔周磐类从漆书之学初不本于安国而孔颖达正义谬称孔所传者贾逵马融等皆是又言郑意师祖孔学而贱夏侯欧阳等由颖达不察见古文字即以为安国所传亦觕疎甚矣漆书古文虽不详其篇数而马郑所注实依是书陆氏释文采马氏注甚多然惟今文暨小序有注亦无一语及増多篇文是贾马郑诸家未覩孔氏古文者也后汉书孔僖传自安国以下世传古文尚书连丛子亦载孔大夫与僖子季彦问荅大夫曰今朝廷以下四海以内皆为章句内学而君独治古义盍固己乎季彦荅曰先圣遗训壁出古文临淮传义可谓妙矣而不在科防之例世人固莫识其竒赖吾家世世独修之若是则壁中之书僖家具存矣独怪肃宗幸鲁遇孔氏子孙备具恩礼僖家既有临淮传义其时上无挟书之律下无偶语之之禁何不于讲论之顷一进之至尊上之东观乃秘不以示人乎窃意僖家古义亦无异博士所传之篇目是僖亦未覩孔氏増多之古文也赵岐注孟子髙诱注吕览杜预注左传遇孔氏増多篇内文皆曰逸书惟许慎説文序谓易称孟氏书孔氏诗毛氏夫以贾马郑诸儒均未之见许氏何由独得之其撰五经异义于舜典禋于六宗一云六宗者上不谓天下不谓地旁不谓四方居中恍惚助隂阳变化此欧阳生大小夏侯氏説也一云古尚书説六宗者谓天宗三地宗三天宗日月北辰也地宗岱山河海也日月为隂阳宗北辰为星宗岱山为山宗湖海为水宗所谓古尚书说者贾逵之说本之漆书者也使许氏称孔氏书则四时寒暑日月星水旱之气亦必举之矣乃仅述欧阳夏侯贾氏之说则慎实未见孔氏古文者也谯周五经然否论援古文书説以证成王冠期攷今孔传无之则周亦未见孔氏古文者也正义谓王肃注书始似窃见孔传故注乱其纪纲为夏太康时然攷陆氏释文所引王注不一并无及于増多篇内只字则肃亦未见孔氏古文者也正义又云古文尚书郑冲所授冲在髙贵乡公时业拜司空髙贵乡公讲尚书冲执经亲授与郑小同俱被赐使得孔氏増多之书何难上进其后官至太傅禄比郡公几杖安车备极荣遇其与孔邕曹羲荀顗何晏共集论语训注奏之于朝何独孔书止以授蘓愉秘而不进又论语解虽列何晏之名冲实主之若孔书既得则或谓孔子章引书即应证以君陈之句不当复用包咸之训谓孝乎惟孝美大孝之辞矣窃疑冲亦未见孔氏古文者也正义又引晋书皇甫諡从姑子外弟梁栁得古文尚书故作帝王世纪往往载孔传五十八篇之书夫士安既得五十八篇之书笃信之宜于世纪均用其说乃孔传谓尧年十六即位七十载求禅试舜三载自正月上日至尧殂二十八载尧死夀一百一十七嵗而世纪则云尧年百一十八嵗孔传谓舜三十始见试用歴试二年摄位二十八年即位五十年升道南方巡守死于苍梧之野而焉夀百一十二嵗而世纪则云舜年八十一即真八十三而荐禹九十五而使禹摄政摄五年有苗氏叛南征卒于鸣条年百嵗孔传释文命谓外布文徳教命而世纪则云足文履己故名文命字髙宻孔传释伯禹谓禹代鲧为崇伯而世纪则云尧封为夏伯故谓之伯禹孔传释吕刑云吕侯为天子司寇而世纪则云吕侯为相所述多不相符窃疑諡亦未见孔氏古文者也然则増多十六篇自汉迄西晋蔑有见者一旦东晋之初古文五十九篇俱出而并得孔氏受诏所作之传学者有不踊跃称快者乎于焉诸儒或说大义或成义疏或释音义越唐及汴宋莫敢轻加拟议南渡以后新安朱子始疑之伸其说者呉棫赵汝谈陈振孙诸家犹未甚也迨元之呉澄明之赵汸梅鷟郑瑗归有光罗敦仁则攻之不遗余力矣盖自徐邈注尚书逸篇三巻晋人因而缀辑若拾遗秉滞穗以作饭集雉头腋以为裘于大义无乖而遗言足取似可以无攻也论其大略传文之可疑者安国尝注论语矣尧曰篇予小子履十句注云是代桀告天之文墨子引汤誓若此而传以释汤诰在克夏之后虽有周亲二句注云亲而不贤则诛之管蔡是也仁人谓箕子微子来则用之而传则云纣至亲虽多不如周家之多仁人传注出自一人之手而异其辞何与史记殷本纪殷之太师少师持其祭器奔周周本纪纣杀比干囚箕子太师疵少师强抱其乐器奔周宋世家微子数諌纣纣弗听及去未能自决乃问于太师少师太师少师劝微子去遂行则今文微子篇所云父师少师自有其人史迁受书于安国其説必本于安国也乃今孔传云父师少师三公箕子也少师孤卿比干也夫三仁皆殷王子父师若系箕子殷人尚质其语兄之子必呼其名惟出于疵之口故称微子曰王子也班氏古今人表亦书太师疵少师强姓名流传有自而伪托孔传者不知也至于贿肃慎之命注云东海驹骊夫余馯貃之属武王克商皆通道焉攷周书王会篇北有稷慎东则濊良而已此时未必即有驹骊扶余之名且主骊主朱防以汉元帝建昭二年始建国号载东国史略安国承诏作书传时恐驹骊扶余尚未通于上国况武王克商之日乎序文之可疑者三坟言大道五典言常道遯辞易穷分之无可分也赞易道以黜八索述职方以除九丘无稽勿听刺之无可刺也古文之存于今者惟岣嵝禹碑竒古难识其诸坛山石岐阳猎碣以及夏殷周鼎钟鬴鬲敦卣盘匜之属并不作科斗文何独孔壁所藏书独用之殆不过张皇其辞以欺惑后世焉尔文言以所闻伏生之书攷论文义定其可知者此金华王柏所云古文之书初无补于今文反赖今文而成书者已且如司马氏问故于安国载入史记诸篇字句多别今四十九篇中凡今文所有悉与伏生所授无异辞则作序者初不见孔壁古文仅増多二十五篇而已且班固汉志刘歆移太常博士书荀恱汉纪顔师古注汉书増多祗十六篇而安国承诏为五十九篇作传若是则诸家所云翻不足信也史记孔子世家称安国为今皇帝博士至临淮太守早卒自序有云予述皇帝以来至太初而讫又云卒述陶唐以来至于麟趾是安国之卒本在太初以前若巫蛊事发乃征和二年距安国之没当已久矣汉纪孝成帝三年刘向典校经传考集异同于古文尚书云武帝时孔安国家献之则知安国已没而其家献之汉书文选锓本流传偶脱去家字尔若班氏云遭巫蛊仓卒之难未及施行乃史家追述古文所以不列学官之故而序言会国有巫蛊事经籍道息乃出自安国口中不亦剌缪甚乎自髙斋十学士登之文选后之学者遂不敢非是不可以不辨
　　五羖辨
　　孟子百里奚自鬻于秦养牲者五羊之皮食牛赵岐注人言百里奚自卖五羖羊皮为人养牛自卖句截五羖羊皮为人养牛盖言衣此食牛也朱子集注云人言其自卖于秦养牲者之家得五羊之皮而为之食牛殆言因自鬻得五羊之皮解者遂疑鬻身止得五羊皮非已扊扅歌云百里奚初娶我时五羊皮又曰西入秦五羖皮然则奚盖服五羊之皮入秦者纫五羊为裘毛之最丰而贱者所服也曩客代州言之李孔徳孔徳不以为然偶读范处义诗补传释羔羊之诗云素丝必以五言盖合五羊之皮为一裘循其合处以素丝为英饰也百里奚衣五羊之皮为秦养牲盖仿古制古之羔裘其制甚精养牲者被五羊之皮盖贱者之服而召南在位之君子亦服之非节俭而何其説竟与予合按史记百里奚亡秦走宛楚鄙人执之缪公闻百里奚贤欲重赎之恐楚人不与乃使人谓楚曰吾媵臣百里奚在焉请以五羖羊皮赎之楚楚遂许与之盖百里奚在秦五羖其素所被服缪公虑楚不信故以奚所衣之服与之不然则五羖微物楚人岂贪之乎太原阎百史好较正注疏之失作孟子劄记书此质焉并以寄孔徳
　　原
　　原教
　　始为三教之説者谁与其小人而无忌惮者与生民之初草衣而血食露处而野合圣人者出教之田里教之树畜养生之本既具然后修道以明之其理身心性命其治家国天下其端礼乐刑政其文易诗书礼春秋盖自庖牺氏作而伊耆轩辕尧舜禹汤文武周公孔子以数圣人损益之而教已大备初未尝有所不足必待佛老之説以济之也佛老者持过髙之论行不近人情之事不耕则无食不蚕则无衣无男女则生人之道息无上下则纷争之渐起以彼其説行之中国盖有时而穷则相率聚于国中食人之食居人之庐阳叛圣人之言而隂收圣人之教之利愚者不察遂惑其説至等圣人之教三之呜呼彼之所奉者一而我之所奉者三曽彼之勿若矣天下之理出乎刚则入乎柔出乎阳则入乎隂出乎君子则入乎小人未有两是者也惟内无所主则死生祸福战于中其初守道不笃持论两端其究归于无所忌惮而获罪名教当是非可否之际倡为调停之説者未有不流为小人者也且所谓教者何哉君臣父子兄弟夫妇朋友之教而已矣舜命契曰敬敷五教孟子曰使契为司徒教以人伦故曰教以孝所以敬天下之为人父者也教以弟所以敬天下为人兄者也教以臣所以敬天下之为人君者也彼二氏者既以弃絶其人伦事物之常将何以副教之名哉子路问为政夫子告之以正名谓名之不正至使民无所措其手足若是其甚也世之儒者诵圣人之言而安于三教之目其亦罪人矣夫
　　原刑
　　墨劓剕宫大辟非舜之五刑也舜以命皋陶者流也鞭也扑也赎也贼也象以典刑五者是已甫刑曰苗民勿用灵制以刑惟作五虐之刑曰法斯则劓刵防黥之谓肉刑之始矣刑者一成而不变圣人之所甚不忍也故就典刑命士流者宥之鞭扑者赎之若夫怙终不悛则法在必诛贼之为言杀也春秋传晋侯使鉏麑贼赵盾是也相古有虞之世画象而民知禁赭衣墨幪别其冠服使触罪者知耻悔过得以自新自五虐之刑作残其形毁其体肤断者不可复续终其身不敢与士民齿将无用耻焉彼夫劓刵防黥在苗民发闻惟腥舜方哀矜庶戮之不辜务遏絶之岂反效尤而以至仁用至不仁之法乎荀卿有云治古无肉刑而有象刑斯言是也乃班固汉志援俗説著论以为禹承尧舜之后自以徳衰而制肉刑昔者郑子产铸刑书叔向非之其言曰夏有乱政而作禹刑商有乱政而作汤刑其云禹刑汤刑者初未尝指为肉刑而班氏实之孔氏书传称吕侯以穆王命作书训畅夏禹赎刑之法夏刑大辟二百膑辟三百宫辟五百劓墨各千不知何所据依殆无稽之言尔愚考肉刑夏莫之用商亦无明征伊训臣下不匡其刑墨出古文尚书未足深信迨周官分职乃掌之司刑墨者守门劓者守闗宫者守内刖者守囿然则肉刑其昉于周与穆王阅实其罪许罚以锾是亦不忍人之政矣盖至汉而文帝始除之仁人哉俾五虐之刑絶于世可谓尽心焉已顾腐儒之论尚谓肉刑当复岂不谬哉作原刑告后之君子治书者兼可明孔传之伪焉
　　原贞
　　表贞妇之里而旌其门自后世始也然则古人未之重与曰在易恒之大过曰恒其徳贞妇人吉古之人以为从一而终者出乎义之宜无足异也曰女子未嫁而夫死终身不嫁焉可谓异矣顾经传亦莫之详何与曰先王制礼用以防民之所不足期合乎人事之宜而已未昏而夫死既而除服服除而嫁人事之常也其或终身不嫁盖礼之过焉者也此经传之所未详也呜呼自昏姻之礼废而夫妇之道苦民至有自献其身者矣蒙之蛊曰见金夫不有躬贞也者后世之所难虽过于礼焉苟合乎从一之义是则君子之所深取耳曰古者女未庙见而死不迁于祖不袝于皇姑归于女氏之党示未成妇也而况其未昏者乎谓之从可乎曰夫妇之道守之以恒而始之以感夫男女异室无异火泽之相暌自将之以行媒之言信之以父母之命委之以禽纳之以纯帛则犹山泽之通气其感与之理已深故曰男女暌而其志通也因其所感不以死生异其志乃所谓恒其徳也春秋僖公九年书伯姬卒文公十有二年书子叔姬卒公羊谷梁二子传曰许嫁矣字而笄之死则以成人之丧治之礼女子未许嫁而笄燕则鬈首许嫁笄而字则为之缨盖至嫁而后主人亲脱之凡此者明系属于人所以养贞一也则从之之义也曰趋丧而哭礼与曰记有之取女有吉日而女死壻齐衰而吊既而除之夫死亦如之斩衰而吊焉郑康成范甯皆主其説其谁曰不可也曰然则死可以合与曰周官媒氏掌万民之判禁迁与嫁殇者未昏而合是嫁殇也曰生不得结其褵死不得同其是人事之最可悯者矣旌表焉不可以已也曰此有司之事也彼女子之贞惟知一其志以恒夫妇之道而已又岂乐有闻于乡里而为之者乎山阳髙于云其兄之子昂聘大河卫蒋氏之女未娶而夭女趋丧而哭甚哀自誓不嫁每嵗寒食必往祭昂之墓年五十余矣而有司莫知也世儒拘牵之见谓女尚未嫁不当辄诣夫家抚棺而哭而乡里悯其守者谓死即可以合于昂之墓皆非也髙子习于礼而克明贞女之志故不请于有司乞予文述其事予遂原贞女之志行合乎经义者告之而载之世史者不复详焉














　　曝书亭集巻五十八
　　钦定四库全书
　　曝书亭集卷五十九
　　翰林院编修朱彞尊撰
　　论
　　书论【一】
　　书何以终费誓秦誓也説经者曰周之衰孔子有望于鲁矣鲁之衰孔子有望于秦矣圣人念焚书之酷虽知不免犹不能废人事焉噫是非儒者之言也周官外史掌三皇五帝之书达书名于四方郑氏谓若尧典禹贡达此名使知之盖书之名既达矣又虑其久而昧其义也乃命大行人九嵗则谕书名然则百篇之书皆掌之外史而谕之行人非孔子所得而芟夷翦截黜除之也谓芟夷翦截黜除之者孔安国之序之文之伪也司马迁称孔子序书传上纪唐虞之际下至秦缪编次其事而班固亦云序书则断尧典书也者孔子非有损益于其间特序之而已夏之书终以征周之书终以费誓秦誓无以异也周公作多士载于周书鲁公作费誓亦得载于周书无以异也且夫平淮徐一也召穆公程伯休父江汉常武之篇录于诗安在费誓之不可录于书悔过一也卫武公賔之初筵列于小雅安在秦誓之不可列于周书以无足异之事而必谓圣人有心于望周望鲁毋乃类于谶纬之説乎秦师之袭郑也过周北门左右免胄而下超乘者三百人王孙满讥其轻而无礼缪公盖闻之矣其作誓曰仡仡勇夫射御不违我尚不欲则悔之之深匪徒以违蹇叔为憾也意其封殽尸而还必告捷于天子而陈其誓辞遂得掌于史而达之四方虽末由得其详而要非孔子有意以秦誓终周书则可信已
　　书论【二】
　　説书序者不一谓作自孔子者刘歆班固马融郑康成王肃魏征程颢董铢诸儒是也谓歴代史官转相授受者林光朝马廷鸾也谓齐鲁诸儒次第附会而作者金履祥也至朱子持论谓决非夫子之言孔门之旧由是九峰蔡氏作书传从而去之按古者书序自为一篇列于全书之后故陆徳明称马郑之徒百篇之序緫为一巻至孔安国之传出始引小序分冠各篇之首后人习而不察遂谓伏生今文无序序与孔氏传并出不知汉孝武时即有之此史迁据以作夏殷周本纪而马氏于书小序有注见于陆氏释文又郑氏注周官引书序文以证保傅故许谦云郑氏不见古文而见百篇之序攷马郑传注本漆书古文是孔传未上之时百篇之序先着于汉代初不与安国之书同时而出也自愚论之周官外史之职掌达书名于四方此书必有序而今百篇之序即外史所以达四方者其由来也古矣
　　诗论【一】
　　孔子删诗之説倡自司马子长歴代儒生莫敢异议惟朱子谓经孔子重新整理未见得删与不删又谓孔子不曽删去只是刋定而已水心叶氏亦谓诗不因孔子而删诚千古卓见也窃以诗者掌之王朝班之侯服小学大学之所讽诵冬夏之所教莫之有异故盟会聘问燕享列国之大夫赋诗见志不尽操其土风使孔子以一人之见取而删之王朝列国之臣其孰信而从之者且如行以肆夏趋以采齐乐师所教之乐仪也何不可施于礼义而孔子必删之俾堂上有仪而门外无仪何也凡射王以驺虞为节诸侯以貍首为节大夫以采蘩为节士以采苹为节今大小戴记载有貍首之辞未尝与礼义悖而孔子于驺虞采蘩采苹则存之于貍首独去之俾王与大夫士有节而诸侯无节又何也燕礼升歌鹿鸣下管新宫大射仪乃歌鹿鸣三终乃管新宫三终而孔子于鹿鸣则存之于新宫则去之俾歌有诗而管无诗又何也肆夏繁遏渠天子所以享元侯者故九夏掌于钟师而大司乐王出入奏王夏尸出入奏肆夏牲出出入奏昭夏乡饮酒之礼賔出奏陔乡射之礼賔兴奏陔大射之仪公升即席奏陔賔醉奏陔公入骜此又何不可施于礼义而孔子必删之俾礼废而乐缺又何也正考父校商之名颂十二篇于周太师归以祀其先王孔子殷人乃反以先世之所校归祀其祖者删其七篇而止存其五又何也穆王欲肆其心周行天下祭公谋父作祁招之诗以止王心诗之合乎礼义者莫此若矣孔子既善其义而又删之又何也且诗至于三千篇则輶轩之所采定不止于十三国矣而季札观乐于鲁所歌风诗无出十三国之外者又子所雅言一则曰诗三百再则曰诵诗三百未必定属删后之言况多至三千乐师蒙叟安能徧为讽诵窃疑当时掌之王朝班之侯服者亦止于三百余篇而已至欧阳子谓删诗云者非止全篇删去或篇删其章或章删其句或句删其字此又不然诗云唐棣之华偏其反而岂不尔思室是逺而惟其诗孔子未尝删故为弟子雅言之也诗曰衣锦尚防文之着也惟其诗孔子亦未尝删故子思子举而述之也诗云谁能秉国成今本无能字犹夫殷鉴不逺在于夏后之世今本无于字非孔子去之也流传既久偶脱去尔昔者子夏亲受诗于孔子矣其称诗曰巧笑倩兮美目盼兮素以为绚兮惟其句孔子亦未尝删故子夏所受之诗存其辞以相质而孔子亟许其可与言诗初未以素絇之语有害于义而斥之也由是观之诗之逸也非孔子删之可信已然则诗何以逸也曰一则秦火之后竹帛无存而日诵者偶遗忘也一则作者章句长短不齐而后之为章句之学者必比而齐之于句之从出者去之故也一则乐师蒙叟止记其音节而亡其辞窦公之于乐惟记周官大司乐一篇而其余不知制氏则仅记其铿锵鼓舞而不能言其义此乐章之所阙独多也且夫六诗之序自周官鲁之次周商之次鲁不自孔子始也而后之论者若似乎私其宗国存其先祖而然尤剌缪之甚矣王制变礼易乐者为不从不从者君流今以太师之所陈大司乐之所教瞽蒙之所讽诵辄取篇章句字而删去之是变礼易乐也若移秦于魏唐之后桧后于陈豳后于桧其亦何所取义而孔子必更之噫衰周之际礼不期于失而失乐不期于缺而缺孔子方忧其放失考求之不暇而岂其删之以自取不从之罪哉
　　诗论【二】
　　诗之有序不特毛传为然説韩诗鲁诗者亦莫不有序如关睢刺时也芣苡伤夫有恶疾也汉广悦人也汝坟辞家也蝃蝀刺奔女也黍离伯封作也鸡鸣谗【一作悦】人也雨无极正大夫刺幽王也賔之初筵卫武公饮酒悔过也此韩诗之序也楚元王受诗于浮丘伯刘向元王之孙实为鲁诗其所撰新序以二子乘舟为伋之傅母作黍离为夀闵其兄作列女传以芣苡作蔡人妻作汝坟为周南大夫妻作行露为申人女作柏舟为卫宣夫人作燕燕为定姜送妇作式微为黎庄公夫人及其傅母作大车为息夫人作此皆本于鲁诗之序也齐诗虽亡度当日经师亦必有序惟毛诗之序本乎子夏子夏习诗而明其义又能推原国史明乎得失之故试稽之尚书仪礼左氏内外传孟子其説无不合毛诗出学者舍齐鲁韩三家而从之以其有子夏之序不同乎三家也惟其序作于子夏子夏授诗于髙行子此丝衣序有髙子之言又子夏授曽申申授李克克授孟仲子此维天之命注有孟仲子之言皆以补师説之未及毛公因而存之不废若夫南陔六诗有其义而亡其辞则出自毛公足成之所谓有其义者据子夏之序也而论者多谓序作于卫宏夫毛诗虽后出亦在汉武时诗必有序而后可授受韩鲁皆有序毛诗岂独无序直至东汉之世俟宏之序以为序乎
　　春秋论【一】
　　春秋之义莫大乎正名何以正之正之以天子之命而已列爵有五公侯伯子男天子所命也其进也惟天子得进之其黜也惟天子得黜之孔子特据之以大书于防以明天子之命故邾附庸也而进为子滕薛来朝侯也其后滕降为子薛降为伯州虞郭小国也而称公杞本公也而或降为侯或降为伯或降为子或复为伯他若于葵丘宋以公而称子于温于召陵陈以侯而称子传者见称名之有异因之据例发义于宋于陈则云在丧未也于州于虞于郭则云非爵也于祀则云用礼也夫曰未称子则桓公十有三年卫之宣公未而书卫侯成公三年宋之文公卫之穆公皆未而书宋公卫侯僖公二十五年卫文公既矣而盟于洮书卫子是称子不系乎不也夫谓舍国灭国被执虽生齐之于死故称公则纪侯大去其国不当复书侯谭子子温子防子沈子胡子不当复书子小邾子执于宋徐子执于楚卫侯郑伯曹伯莒子邾子执于晋皆不得复书爵也其曰杞成公之卒贱之终其身也文公之来盟既已贱之矣其卒复书伯其义何也成公文公之书子也以其用礼虽大曰子也其先公降而侯侯降而伯其义何也之众説者皆由尊圣人之过谓圣人可以意予夺之进以示褒黜以示贬测之愈深而离之益逺矣方周未衰诸侯不享觐者一贬其爵再削其地至于不朝者三则六师移之迨后战于繻葛败绩于贸戎而成周之禾温之麦可芟而践六师既不能移土地又不能削惟爵号之存犹可操其柄则因其罪贬之当日之诸侯未肯降心以从天子之命其盟会庆吊来告于宗国必仍其旧而莫之改孔子则因其时而考其事书其爵以正其名凡王之未尝黜者虽州虞之细犹得称公其既黜者虽二王之后迭降为子俾知王命之不可犯僣称之不足恃以取信后世而当时之乱臣强国知所惧焉故曰春秋天子之事也曰然则宋陈称子不以在丧未欤曰诸侯即位必命之天子既而称子未受命于王也受命矣则虽未可以书爵宋公卫侯是也子言之矣惟器与名不可以假人君之所司也夫以君之所司而在下之权得以进退予夺之则孔子先自处于无王何以使乱臣强国知惧而示信于后世乎顾羣儒之説犹纷纷附会之不一此乃孔子所云罪我者也
　　春秋论【二】
　　春秋隠公元年天王使宰喧来归惠公仲子之赗三年三月天王崩秋武氏子来求赙僖公三十三年十有二月公薨于小寝文公元年春天王使叔服来会夏天王使毛伯来锡公命四年十有一月夫人风氏薨五年春王正月王使荣叔归含及赗三月我小君成风王使召伯来会八年秋八月天王崩九年春毛伯来求金传者曰非礼也丧事无求求之非正也鲁虽不归周不可以求之曰此失孔子之意矣周自东迁以后其君非有幽厉之行其臣非有荣暴之残其号令政教以晋楚之彊请隧问鼎折以王章天命之不可犯未尝坠文武成康之训而于同姓异姓之国结好谕志交福賛喜致禬其礼未之有废顾诸侯之事天子礼反阙焉孔子从而书之苟失礼于王室鲁虽父母之国不少为尊者讳俾后之览者因年以考事则是非自见焉耳夫平王之与隠公既赗及其先公矣又推及其先公之母襄王之与文公既使叔服会其先公矣又使召伯会其先公之母其生者被锡命之荣其死者复有含赗之赠周之于鲁其礼不为不备矣礼诸侯五月而僖公之薨在十二月而荣叔以正月至其也在三月而召伯即以是月至未尝后期也鲁之于周则不然平王之防三月来告至秋而未之赙襄王之防八月来告至改嵗及春而货未之归夫人有徳于己犹不可忘况施及其亲又其事在数嵗之内朋友之义无施不报况出天子之赐而一旦忘之是鲁之无礼为已甚矣周之嗣王若置不问以宗国不共吊四方诸侯将从而效之何以号令于上而奔走天下故其初以武氏子来求及襄王之鲁使非其人吊又不至于是毛伯以上大夫即前锡命之使临之书曰来求云者犹夫齐桓之责包茅不入于楚也昔孔子从祭于鲁膰肉不至而行孟子曰不知者以为为肉也其知者以为为无礼也周虽贫岂借鲁之金以襄大事哉孔子之作春秋志在尊王而已尊王故于王室之文有美而无刺羣儒未究其义于宰咺讥其缓于荣叔讥其兼之非礼于召伯讥其不及事至谓来聘锡命皆非礼之正是周之备礼无一而是也石尚之来归脤也曰久矣周之不行礼于鲁也夫不以久不行礼致讥而反责备礼之非是信羣儒之説则春秋徒周之谤史尔安在其为圣人尊王而作乎曰求金与赙非讥子言则然矣求车何为者曰古者诸侯以其国之所有时献于天子义也桓公八年天王尝使家父来聘矣至十五年求车仍以家父为使鲁或前此者许而未之献故即以奉使之人责其失信史盖讳之而没其文也
　　春秋论【三】
　　所以定天下之疑而彰信百世莫善乎春秋昔者鲁之文姜通乎齐襄遂启彭生之祸而且孙于齐享于祝丘会于禚于防于谷甚至如京师其游敖也无节当时国人传闻桓公有同非吾子之言防不疑庄公为齐侯之子将使主鲁祀者莫信为周公之后国恶孰大于是孔子有忧之从而辩焉不可也讳之则疑者益甚乃为着其事于春秋桓公六年九月书曰子同生是已先是桓三年文姜归鲁齐侯出疆送其女桓会于讙而亲受之昏礼之始不为不重矣逾三年而生庄公庄公生十二年而桓公始会齐侯于泺为之特书曰公与夫人姜氏遂如齐足信会泺以前文姜未尝一至齐而庄公之生在文姜来归后三嵗其为鲁君之子不待辞説而显可以彰诸百世无惑此世子之生前乎此者不书后乎此者不书惟于子同生书之噫易芊以黄易嬴以吕易司马以牛其事或未足深信惟无圣人之书法可以袪惑史没其文斯人之疑者益甚然后知春秋之为功世道者大也
　　春秋论【四】
　　以春秋为春秋述也而谓之作何与古者列国各立之史鲁之克也卫之鱼也虢之嚚也晋之苏也黯也赵也狐也墨也咸书国中之事以达于天子晋之乘也宋郑之志也楚之书也梼杌也燕齐鲁之春秋也孔子既得百二十国寳书非不欲成东周一代之史有柱下之老聃在不敢専也盖尝读春秋于老聃之前矣聃也踞灶觚而听之又得丘明为之传于是作春秋之志乃定原鲁史旧文不过所述者一国之事尔周官邦国之志小史掌之四方之志外史掌之莫有删裁会粹而合于一者合之自孔子始前乎此者无之故言作也譬诸后世纪舆地者一县之志有焉一州一郡一路之志有焉其分十三布政司撰者谓之通志是与百二十国寳书同也十道九域大一统之志则窃取孔子春秋之例者也合百国之春秋以奉君天下一人之垂法礼乐征伐虽出自诸侯大夫而书天王以正其名书王正月以谨其始无异出自天子斯则天子之事矣乃或者以书爵书人书名书字书月书时进退予夺之权孔子悉得而主之凡此亦何预重轻不过就旧史之文仍之已尔或又以为春秋孔氏之刑书不知王迹熄诗亡然后春秋作孔子特存其温柔敦厚之遗意非过为刻深之文也噫之人也之説也岂深于春秋者哉
　　秦始皇论
　　法制禁令所以防民之奸而非化民成俗之具也惟秦之为国不本于道徳而一任乎法卫鞅曰法之不行自上始也刑则加于太子之师傅而范睢为相弃逐君之母弟秦之君以为法在焉师傅可刑母弟可逐而法不可易也其甚者荆轲以匕首劫始皇几揕其胸环柱而走人情孰不急其君左右之臣至宁视其君之死不敢操尺寸之兵上殿其与冦雠何异自当时视之以为于法宜然无足怪也嗟夫方其初用事之臣惟知任法积之既久虽万乘之尊为法所制宁以身殉法而不敢易上下相残甘为众恶之所归以至于亡岂不哀哉盖吾观于始皇之焚诗书而深有感于其际也当周之衰圣王不作处士横议孟氏以为邪説诬民近于禽兽更数十年歴秦必有甚于孟氏所见者又从人之徒素以摈秦为快不曰嫚秦则曰防秦不曰虎狼秦则曰无道秦所以诟詈之者靡不至六国既灭秦方以为伤心之怨隠忍未发而诸儒复以事不师古交讪其非祸机一动李斯上言百家之説燔而诗书亦与之俱烬矣嗟乎李斯者荀卿之徒亦常习闻仁义之説岂必以焚诗书为快哉彼之所深恶者百家之邪説而非圣人之言彼之所坑者乱道之儒而非圣人之徒也特以为诗书不燔则百家有所附会而儒生之纷纶不止势使法不能出于画一其忿然焚之不顾者惧黔首之议其法也彼始皇之初心岂若是其忍哉盖其所重者法激而治之甘为众恶之所归而不悔也呜呼邪説之祸其存也无父无君使人陷于禽兽其发也至合圣人之书烬焉然则非秦焚之处士横议者焚之也后之儒者不本乎圣贤之防文其私説杂出乎浮屠老氏之学以于世天下任法之君多有使激而治之可不深虑也哉
　　韩信论
　　或曰韩信之反信乎曰信不反也何以知之于信之报漂母知之也方信在淮隂一市咸笑其怯母独为进食宜其有知己之感千金之报不为重也迨于楚为郎中投汉为都尉至此而天下遂无一人知己者此信所由亡也当其时豪杰并起可与就天下者惟楚汉信之亡将安徃哉盖惟有穷饥于深山以没世焉尔何也彼其视郎中都尉之遇甚于胯下之辱也乃髙帝一闻萧何之言不特赦其罪且以为大将又设坛场具礼召居上座自古君臣相遇之隆未有若髙帝之于信也其知己之感虽葅醢其身不惜彼武陟蒯通之言曽何足以动心哉天下已定信未尝有纤毫之过而陈平倡伪游之邪説无故贬爵使与绛灌并列其与郎中都尉之遇何异欲禁其无怨望之言难矣彼吕后者包藏祸心以为信不死必不为所用由是文致其辞戮之钟室史遂附会其説谓与陈豨有执手之言呜呼以信用兵之神众寡莫测欲反则反耳何借豨为信之视豨犹绛灌之属不屑与之言者也然则信悔不用蒯通之心非二心何曰信之言曰衣人之衣者怀人之忧食人之食者死人之事信为髙帝所杀则虽葅醢无憾其为是言者深憾为女子所卖也不然以漂母一饭之不忘忍负解衣推食之髙帝哉豫让之死也曰中行众人畜我我故众人报之智伯国士遇我我故国士报之贾生以让行同狗彘而能抗节若是孰谓信也行乃出豫让下哉
　　杨雄论
　　以言取人伪之所从出也昔者太公诛任矞华仕于齐子产诛邓析于郑孔子诛少正夘于鲁圣贤所以彰刑罚大权者岂好为已甚哉无他深恶其言之不实而伪学之足以欺世也扬雄之书诵法孔子自周秦以降折衷圣人而纯于道徳者莫有过焉者也抑知其尽出于伪哉王莽将簒汉恭俭以下士雄之澹泊自守若无荣利动其中其初盖欲悦莽之心及久未见用躁不能禁乃为剧秦美新之文以献媚前之所为唐尊之柴车瓦器也后之所为哀章刘秀之符命也其独不得柄用者莽尝与雄同为郎莽之伪雄知之雄之伪莽亦习知之也莽作金縢大诰以自拟于周公雄作太法言以自比周易论语相率而为伪焉尔矣投阁之事已为当世所笑后之君子顾或有取于雄者徒以其言之不诡于圣人也夫安居而诵习周孔乡曲之士能之迨事变猝至临难而不失其正者希矣世之儒者幸生太平无事之日饱食暖衣无纤毫之忧患匡坐而谈性命之学及其既没门人弟子矜其迂阔腐烂之説岿然配食于孔氏之庭非是则俎豆不与焉噫吾能必其言之不出于伪也邪
　　王弼论
　　毁誉者天下之公未可以一人之是非偏听而附和之也孔颖达有言传易者更相祖述惟魏世王辅嗣之注独冠古今盖汉儒言易或流入隂阳灾异之説弼始畅以义理此伊川程子语其徒学易先看王弼注也惟因范甯一言诋其罪深桀纣出辞太激学者过信之读其书者先横髙谈理数祖尚清虗八字于胸中谓其以老庄解易然弼既注易别注老子义不相防未尝以老庄解易也吾见横渠张子之易説矣开巻诠干四徳即引迎之不见其首随之不见其后二语中间如谷神刍狗三十輹为一毂髙以下为基皆老子之言在宋之大儒何尝不以老庄言易然则弼之罪亦何至深于桀纣邪
　　陈夀论
　　陈夀良史也世误信晋书之文谓索米丁氏之子不获竟不与立传又轻诸葛亮将略非长无应敌之才以此讪夀至宋尹起莘从而甚之其言曰自陈夀志三国全以天子之志予魏而以列国待汉收天下三分之二司马氏继之于时作史者王沉则有魏书鱼豢则有魏略孔衍则有魏尚书孙盛则有魏春秋郭颁则有魏晋世语之数子者苐知有魏而已夀独齐魏于呉蜀正其名曰三国以明魏不得为正统其识迥拔乎流俗之表且夫魏之受禅也刘廙辛毗华歆刘若辈颂功徳李伏许芝上符瑞先后动百余人其文见裴松之注至今遗碑在许大书深刻而夀尽削之不以登载至先主王汉中即帝位武担蜀之羣臣请封之辞劝进之表告祀皇天后土之文大书特书明着昭烈之绍汉统予蜀以天子之制足以见良史用心之苦矣街亭之败夀直书马谡违亮节度举动失宜为张郃所破初未尝以父参谡军被罪借私隙咎亮至谓亮应变将略非其所长则张俨袁准之论皆然非夀一人之私言也夀于魏文士惟为王粲衞觊五人等立传粲取其兴造制度觊取其多识典故若徐干陈琳阮瑀应玚刘桢仅于粲传附书彼丁仪丁廙何独当立传乎造此谤者亦未明夀作史之大凡矣噫纲目纪年以章武接建安而后得统之正然百世之下可尔其在当时蜀入于魏魏禅于晋夀既仕晋安能显尊蜀以干大戮乎书曰责人斯无难尹氏之责夀予窃以为未得其平也












　　曝书亭集巻五十九
　　钦定四库全书
　　曝书亭集巻六十
　　翰林院检讨朱尊撰
　　议
　　孔庙礼乐议
　　被孔子以王者之服冕十二旒衣十二章秉镇圭而坐门列防二十有四襃崇之典古有行之者矣稽于礼可乎曰不可孔子作春秋者也春秋之法僭忒者必诛人臣而被服等于王者僭也曰然则享用十二笾舞用八佾殆不可乎曰是奚不可周官大胥春入学舍菜合舞月令仲春之月上丁命乐正习舞释菜天子乃帅三公九卿诸侯大夫亲往视之夫释奠有乐而释菜无乐者也惟以天子亲往视学则合舞以重之汉章帝元和二年幸鲁祠孔子于阙里作六代之乐唐开元中二京祭孔子牲太牢乐宫县舞八佾明之初国学之祭笾豆用十府州县学之祭笾豆用八夏寅曰十二笾豆惟太学可行若十三布政司各府行之则僭矣然则礼乐之隆杀由于主祭者不系乎所祭神祗之爵位崇卑也夫社祭土稷祭谷耕耤祭先农其神不必皆王者而天子祭之未尝因神祗之大小而杀其礼乐祭先师也亦宜若是焉己记曰君子太牢而祭谓之礼匹士太牢而祭谓之攘是则府州县学之祭孔子笾豆用八可也用六可也乐舞用轩架可也用判架可也至于太学则天子主之以天子之学行天子之礼奏天子之乐享以十二笾舞以八佾何为而不可哉
　　曲阜设官议
　　孔氏子孙知仙源县事自宋之初已然今循而不改知曲阜县事者必孔氏后也然其有二居其位法难行宗党之间其人贤久不得迁其人不肖上官以孔子之裔劾而去之恐人之议其后则顾忌而不敢出将益无所畏惮而民受其害一也知县事者不必孔氏宗族之长族人有罪或其伯兄或其世父叔父或其从祖或无服而居祖父之行少者坐而挞其长卑者谳而屈其尊干犯焉而不顾二也夫既封上公之爵一人录五经博士二人不借知县事者以为光荣矣或谓襃崇之典行之久而不可易或又谓孔子之里不可使他人临之然则曲阜设官当何如曰曲阜鲁之故都也周公鲁公者鲁之先君也伯禽之少子食邑于东野曰东野氏孔氏着而周公之后微居于曲阜物莫能两大理固然尔今之咸阳周公之墓在焉使徙其裔孙给之土田嵗时洒埽无废三年有司择子弟之通晓文义者贡之朝俾知曲阜县事秩满得迁替以周公之子孙治孔氏之里其于分也不紊其于吏治也无似亦策之可行者也
　　孺悲当従祀议
　　孔子之道着乎六经传其业者自子夏兼通而外若子木之受易子开之习书传礼子舆之述孝经子贡之问乐有若仲弓闵子骞言游之撰论语发明大义不越数子而已杂记曰恤由之丧哀公使孺悲之孔子学士丧礼士丧礼于是乎书则孺悲实传经之一人也惟因论语纪悲欲见而孔子以疾辞疑孔子拒之门墙之外不屑敎诲于焉孔氏家语司马迁史记皆摈而不书以亲受礼于孔子之儒不获附一无表见之邽鄡燕狄防乐诸子反得与配食之列斯则祀典之阙矣且夫互乡阙党之童子未尝无诲何独悲之学礼以君命临之反絶之已甚乎故夫礼有丧服纲也既授子夏作传矣士丧礼目也以授悲目言其常而曽子问尽其变然后丧礼备矣噫悲一学礼而士丧礼之书传其功岂小也哉且既授之礼则为弟子礼六艺之一悲身通之学者毋徒泥论语之文谓悲不在弟子之列必合杂记论之而悲当配食于孔子之庑可信已
　　郑康成不当罢从祀议
　　西汉学士大都专治一经兼经者自韩婴申培后苍孟卿胶东庸生瑕丘江翁而外盖寥寥也至东汉而兼者渐多郑康成出凡易书诗周官仪礼礼记论语孝经无不为之注释而又六艺七政有论毛诗有谱禘祫有议许慎五经异议有駮临孝存周礼有难何休之墨守膏肓废疾或发或鍼或起可谓集诸儒之大成而大有功于经学者万嵗通天初州刺史史承节撰铭曰公之挺生大雅之懿囊括坟典精通奥袐六艺殊科五经通义小无不尽大无不备此天下之公言也惟其意主博通故于三统九章大传中候以及易书礼纬靡不有述然其笺传经自为经纬自为纬初不相杂第如七曜四游之晷度八能九锡之弥文三雍九室之遗制经师所未详者则取诸纬候以明之盖纬候亦有醇駮之不同康成所取特其醇者耳灾祥神异之説未尝滥及也或疑五帝之名近于怪然此在汉时着之祀典者君子居是邦不非其大夫矧朝廷之典礼乎乃宋儒极口诋之沿及元朝随声附和至有以此罪之竟黜其従祀者其亦不仁甚矣不观九峰蔡氏之书传乎周天三百六十五度四分度之一此洛书甄曜度尚书考灵之文也黑道二去黄道北赤道二去黄道南白道二去黄道西青道二去黄道东此河图帝览嬉之文也而蔡氏引之于蔡氏乎何伤不观新安文公之注楚辞乎昆仑者地之中也地下有八柱互相牵制名山大川孔穴相通此河图括地象之文也三足乌者阳精也此春秋元命苞之文而文公引之于文公乎何损乃一偏之论在汉儒则有罪在宋儒则无诛斯后学之心窃有未平矣况郑氏之功文公成公未有异议乃一程敏政罢之非万世之公论也窃谓宜复其从祀孔庙不当罢
　　经书取士议
　　五经垂世昔贤方之于海比之日月久而长新挹而不竭盖合羲农轩尧舜禹汤文武周公孔子数圣人而成非一人一家之言也朱子注论语从礼记中摘出中庸大学为之章句配以孟子题曰四书谆谆诲人以读书之法先从四子始由是淳熙而后诸家解释四书渐多于説经者矣元皇庆二年定为考试程式凡汉人南人第一场试经疑二问于大学论语孟子中庸内出题并用朱子章句集注经义一道各治一经若防古色目人第一塲试经问五条以大学论语孟子中庸内设问亦用朱氏章句则舍五经而专治四书矣明代因之学使者校士以及府州县试专以四书发题惟乡防试有经义四道然亦先四书而后经沿习既久士子于经义仅涉略而已至于习礼者恒删去经文之大半习春秋者置左氏传不观问以事之本末茫然不知经学于是乎日微海其可枯乎日月其可晦乎此学者之所深惧也梼昧之见斟今酌古谓试士之法宜仿洪武四年防试之例发题先五经而后四书学使府州县卫宜经书并试亦先经后书盖书所同而经所独专精其所独而同焉者不肯后于人则经义书义庶几并治矣若夫元人之试经义诗以朱氏为主尚书以蔡氏为主周易以程氏朱氏为主三经兼用古注疏春秋许用三传及胡氏传礼记用古注疏迨明洪武中损益之春秋得兼用张洽集注礼记则用陈澔集説要仍不废古注疏而永乐诸臣纂修大全类攘窃一家之书以为书废注疏不采先与取士程式不协何得谓之大全乎所当覈诸书所本各还著书之人别事纂修可也
　　释
　　释圭
　　圭之为制不同而用之亦异天子大圭长至三尺土圭尺有五寸镇圭裸圭四圭尺有二寸琬琰九寸郑康成谓琰大者度尺二寸谷圭七寸两圭五寸而命圭则自九寸以下尔雅圭大尺二寸谓之玠诗云锡尔介圭以作尔寳説者曰非诸侯之圭故以为寳也是凡尺有二寸以上皆天子之圭矣记赞大行曰圭博三寸厚半寸剡上左右各寸半而琰圭以易行除慝郑众谓其有锋芒则其厚且杀之又王所搢圭插于绅带之间盖其鋭与劒相类所谓终葵首也考工记曰天子圭中必郑氏谓以组约其中央以备失坠而典瑞驵圭璋璧琮琥璜之渠睂则以组穿联六玉是凡为圭宜凿好于肉然后可以组穿联之也宛平孙先生藏古玉一相传盗发成汤墓得之传世已久先生出以示予其光黝然若山而水苍长尺有二寸博二寸中凿以孔可以穿组剡其上若芒刃殆古琰圭之属而尺寸过之疑即康成所云大琰者也昔汤既伐三朡俘厥寳玊谊伯仲伯作典寳而考父之颂曰受小球大球又曰受小共大共释之者曰小玊尺二寸圭由此观之是玊也焉知非诗书所云而成汤既没纳诸其墓者乎客有先予观者为赋玉劒歌予考桃氏为劒未闻攻玊玉劒之载于六经者无之遂定以为圭作释圭
　　释斋
　　今人多以茹蔬不肉食为斋稽之古不尔也周礼膳夫掌王之食饮膳羞王日一举王斋日三举杀牲盛馔曰举盖周制王日食供一太牢遇朔加日食一等当两太牢而散斋致斋斋必变食故加牲体至三太牢是斋日仍肉食反有加矣论语斋必变食以下至不多食邢氏疏云此以上皆蒙斋文凡言不食者皆为不利人斋必严敬食之或致困病故不食其凡常不必然而孔子惟酒无量则斋日并酒亦饮之矣不饮酒不茹荤出荘子文似未足据
　　释棠
　　诗蔽芾甘棠毛公传甘棠杜也郑康成注北人谓之杜棃南人谓之棠棃尔雅杜赤棠郭璞曰今之杜棃也樊光曰赤者为杜白者为棠陆玑曰赤棠与白杜同但子有赤白美恶子白色为白棠甘棠也少酢滑美赤棠子涩而酢无味通志甘棠谓之棠棃又有沙棠广志云如棠味如李无核窃疑今之苹婆果即诗所云甘棠而俗呼沙果即沙棠呼槟子者乃赤棠也其曰棠棃者以花似棠实似棃合而称之尔
　　释杬
　　尔雅杬鱼毒郭璞注云杬大木子似栗生南方皮厚汁赤中【去声】藏卵果陆徳明释文云杬音元又作芫郑樵注云今南人谓之杬木其皮可煎汁藏梅三家之释尔雅若是盖杬之用在子沈莹临海异物志云杬味似楮用其皮汁和盐渍鸭子裴渊广州记云杬殻似栗赤色子大如栗散有棘刺破其外皮肉白如脂肪着核不离贾思勰齐民要术作杬子法云杬木皮净洗细茎剉煮取汁率二斗及熟下盐一升和之汁极冷内罋中浸鸭子一月煮而食之广韵注杬木名出豫章煎汁蔵果不坏钱易南部新书云湖州嵗贡黄杬子连蔕木故李景先戏苏特曰使君贵部有三黄杬子五蔕木左文质呉兴统纪云大厯元年进单黄杬子谈钥呉兴志云唐嵗贡单杬子一千三百五十颗重黄杬子一千三百颗乐史寰宇记湖州土产单杬子予尝问之州人莫有识者洪迈容斋随笔云杬如苍耳益母茎榦不纯渍以藏鸭子则染其外陶宗仪辍耕录云今人以米汤和入盐草灰以团鸭卵谓曰咸杬子按今无锡土俗犹然坊本尔雅乃譌杬为杭于是凡诠杬者皆以杭义释之考诸顾野王玉篇于杬则注木名于杭则注州名二义固秩然不紊也若单黄重黄三黄则造杬子法有不同尔至若卞彬下酒以杬皮为肴则又专用皮己
　　説
　　名孙説二首
　　昆田生子三龄矣命之曰桐孙为之説曰天下之木莫良乎梓桐也者梓之属也荣木也易生而速长者也凡木本实者末虚桐则枝之小者益坚孙枝所以贵也清明而始华未后时也当暑而防炎热之不附也鳯皇之羣游非桐不集琴瑟之中吕非桐不宣日月之正闰非桐不辨产乎荒冈穷谷未尝有偃蹇憔悴之色及其自拔于百尺之表櫜鄂之垂柯叶之润望之者愈见其可亲也是非不材之木也矣诗曰其桐其椅其实离离庶其蕃衍吾后乎
　　百谷之见于六经者秬秠麇芑荏菽麻麦秫蕡苽稰穛穜稑而黍稷稻粱尤嘉谷之最也诗言穑事多先稷黍然颂丰年者必及稌又酿者则以稻酒为上而食稻比之衣锦稻之重于时久矣吴田之宜莫良乎稻取以名次孙也可豳诗云十月获稻为此春酒吾将以娯吾老焉
　　説砚
　　端州于今为肇庆府山石多可制砚惟水岩最上水经郁溪东至髙要县为大水盖苍梧至是五百里有羚羊峡以束之峡势将尽其左折而北趋有峰曰朝天岩端溪之水出其隂溪长一里许广不盈丈自水口北行三十歩有穴窥之止容一人俛伏扪而入积水灌其中凡取石必先以瓠汲水自内而外若传杯然水既涸熬豚膏然纸为灯由穴而入中渐广分三涂穿洞半里抵岩壁岩髙三尺下上皆刓石不可凿也凿石之工多黄冈村民日役不过四十人坐卧偃侧其内得石自内传之外一如汲水法岩三尺石分三品焉上岩者质纯而艳微紫中岩者质润而凝色渐青下岩者质淡而细色近白有眼沉水观之若有苹藻浮动其中者是曰青花试以墨若熬釜涂蜡者然斯为美矣其余纹不同紫气奔而回礴谓之火捺聚而为轮谓之金钱紫气既竭白气次之谓之蕉叶白凝绿若洒汁谓之翡翠白凝于绿纤而长者谓之玉带黄气亘其上若虹谓之黄龙若缕谓之金线防墨瘢相比谓之雀斑丹若粟者谓之硃砂斑剥蚀如虫啮谓之虫蛀旁色赭者谓之防血边其为眼不同有鸜鹆眼有鸦眼有象眼黄谓之鸦碧谓之鸜鹆眼不贵黄也员者为鸜鹆为鸦长者为象眼不贵长也或三五其晕或七九其晕晕有竒而无偶者也辨水岩者必于是验之思过半矣朝天岩在水岩之南产石易与水岩混亦有虫蛀有玉带有金线若翡翠似矣恨微黄黄龙似矣恨燥蕉叶白火捺似矣恨糢糊硃砂斑似矣恨大眂其眼四旁若渍晴翳不明此泪眼也形体略备光采全无此死眼也自此而外则屏风山背有石西坑有石北岭有石大抵拒墨者多向日视之见有若繁星者有若金银气者其理麤其质燥其声坚响其色深紫或如猪肝或如黛緑或如败锦或间道如松木纹皆石之下者也宣徳岩在屏风山半开自宣徳年品在朝天岩之上山多虎患故嵗久无采者要之得水岩而诸山之石可废得青花兼鸜鹆眼者而诸品又可废矣典水梅花坑去端溪四十里在三水县境产石亦有鸜鹆眼方之水岩无异也然径尺之石眼或多至百数光滑而易裂不知砚者惟眼是求挟之以为希世之寳特宋人之燕石耳予游岭表正值采砚时购水岩石百余久尽散去海盐周生从予学诗以端石砚为贽乃追忆旧日所得为説示之俾审所择焉
　　説舟示戴生锳
　　西湖船制不一以色名者有明玉鎗金金胜寳胜大緑间緑游红申屠仲权诗红船撑入柳隂去释道原诗水口红船是妾家是也以形名者有龙头白乐天诗小航船亦画龙头是也有鹿头杨防夫诗鹿头湖船唱赧郎是也有燕尾张思防诗斜日轻风燕尾船是也形色杂者有百花十様锦钱复亨诗谁家楼外停歌舞又上西湖十锦船是也以姓名者有黄船董船刘船见呉自牧梦粱録盖大者谓之头船尤大者贾秋壑所造车船也车船棚上无人撑驾但用车轮脚蹋而行其速如飞小者谓之皮船防夫诗小小渡船如缺欧阳彦珍诗皮船子送琵琶张大本诗皮小船歌竹枝周正道诗皮船小水中央是也又有总宜船取东坡居士澹妆浓抹緫相宜之句名焉李宗表诗緫宜船中载酒波凌彦翀诗防度涌金门外望居民犹説緫宜船是也泗水潜夫述武林旧事值探春竞渡日画桡栉比如鱼鳞无行舟之路杨谨思诗大船檛鼓银酒缸小船吹篴红绣牎今则败舫数艘无复征歌按舞者矣
　　説纬
　　纬谶之书相传始于西汉哀平之际而小黄门谯敏碑称其先故国师谯赣深明典奥谶録圗纬能精微天意传道与京君明则是纬谶逺本于谯氏京氏也徴之于史如亡秦者胡明年祖龙死楚虽三户亡秦必楚已为纬谶兆其端矣迨新莽之簒丹书白石金匮铜符海内四出于是刘京谢嚣臧洪哀章甄寻西门君惠等争言符命遂遣五威将军王竒等乗干文车驾坤六马将军持节称天一之使帅持幢称五帝之使颁符命四十二篇于天下不过借以愚一时之耳目尔乃光武笃信不疑至读之庑下终东汉之世以通七纬者为内学通五经者为外学盖自桓谭张衡而外鲜不为所惑焉其见于范史者无论谢承后汉书称姚浚尤明图纬袐奥又称姜肱博通五经兼明星纬载稽之碑碣于有道先生郭泰则云考览六经探综图纬于太傅胡广则云探孔子之房奥于琅邪王傅蔡朗则云包洞典籍刋摘沉秘于中郎周勰则云緫六经之要括河洛之机于大鸿胪李休则云既综七籍又精羣纬于国三老袁良则云亲执经纬櫽括在手于太尉杨震则云明河洛纬度穷神知变于山阳太守祝睦则云七典并立又云该洞七典探赜穷神于成阳令唐扶则云综纬河洛咀嚼七经于酸枣令刘熊则云敦五经之纬图兼古业覈其妙七业勃然而兴于髙阳令杨着则云穷七道之奥于郃阳令曹全则云甄极毖纬靡文不综于藁长蔡湛则云少耽七典于从事武梁则云兼通河洛于冀州从事张表则云该览羣纬靡不究穷于广汉属国都尉丁鲂则云兼究袐纬于广汉属国侯李翊则云通经综纬至于颂孔子之圣称其钩河摘洛盖当时之论咸以内学为重及昭烈即位羣臣劝进广引洛书孝经纬文萧绮所云谶辞烦于汉末不诬也然郑康成注周官目孝经纬为説贾公彦疏以汉时禁纬故则又未始不禁之矣自晋以降其学寖微然释慧皎作髙僧传称法护博览六经游心七籍沈约作宋书于天文五行符瑞亦备引纬候之説萧子显南齐书志亦然而周续之兼通五经五纬号为十经直至隋焚禁之后流传渐罕乃孔氏【颖达】贾氏【公彦】徐氏【彦】犹援以释经杜氏【公瞻】欧阳氏【询】虞氏【世南】徐氏【坚】编辑类书间亦引证今则樊英传注所载隋唐经籍志所録太平御览所采学士大夫能举其名者寡矣
　　策问
　　康熙二十年江南乡试策问三首
　　问圣人之学莫备乎经汉世专一经者立博士而兼长经义者莫若郑康成然多以汉法解经又采谶纬之説为后儒所憎唐孔颖达等撰五经正义仪礼周礼则贾公彦成之至宋邢昺疏其未备而经义始完欧阳修谓所载既博所择不精异乎正义之名请悉删谶纬之文使无駮杂今五经取士一本宋儒之传注可谓醇矣考之明洪武中科举程式春秋不遗三传书主蔡传而不遗注疏礼则专主注疏是汉唐诸儒之説仍多兼习今注疏虽颁学官而士之肄业者鲜矣或如欧阳氏之説删其駮杂饬经师讲习而兼通之不更愈与余若易初主程朱传义其后本义单行而习程传者渐寡春秋初主胡传及张洽集注其后胡氏传单行而治张注者无闻亦宜酌其旧俾两家互为发明可与且宋元之説经者多矣孰同孰异孰繁孰简孰无悖于传注孰能发明传注所不及其槩可得而言与五经大全论者谓惟春秋最善盖本于汪克寛之纂疏其余诸经所采羣儒之説果其大备而一无剰义与抑尚有待于补缉与我皇上圣学懋勤蚤夜孜孜与儒臣讲绎羣经既以四书尚书讲义颁示天下文武大臣兹者易义又将刋布其于诗礼春秋当次第编纂夫儒生诵习经义其首务也探其渊源必能举其条目其详言之毋隠
　　问江南田赋较他省独多赋额既多逋课不少下江诸郡积欠动盈万亿説者谓害酿于贾似道经界推排之法或谓明太祖憾呉民为张士诚固守籍没豪族田按私入之簿以为额徴故赋特重其后因巡抚周忱之请苏松等府官田准民田起科行之二百余年矣今旧额未増而民力日敝何与意者有司之催科未尽善与往时嵗额不完疑为巨室豪右抗缓不纳自奏销处分一案所以惩创者至矣江南绅士惟恐输将之后而嵗额不完如故何与或谓西北大郡赋额不过数万而江南一邑有多至四十余万者宜其日事催徴不足夫松江之华亭不尝析为娄县乎既析之后未见徴输之如额则又何也比者旱溢频仍不得不以荒嵗之逋赋请带徴于嗣嵗然田壤之收获止有此数嗣岁未必屡丰则旧逋未完而新课又欠矣将何术而使
　　国用民力交无绌与至若火江以北邳徐凤泗蒿莱弥望隶之军而军不屯归之民而民不垦招徕开垦之法又何策而可稍防于江以南诸郡与多士见闻所习利必洞然于心盍具陈之是筹时者所欲亟闻也问黄河之患前代山东河南或时有冲决今则江南独被其害矣明永乐中陈瑄转漕东南欲避遮洋之险凿清河县南之淮与河防而淮黄遂为运道之咽喉国家漕运仍明之旧而频年河患倾堤溃防嵗费帑金累数百万明代河溢于淮则病在运河溢于泗则患在陵今治河者无陵寝之虞惟运是亟则力所专施宜其事半功倍矣顾工力之烦嵗月之久反有艰于昔者何与隆万间潘季驯凡四治河河无不治惟守固隄束水借水刷沙之法今其説具在惟是河挟沁汴泗沂诸水其势易强而淮水源独流长其势易弱然则借淮刷河之説诚不足恃欲河之治必循季驯故智而后可与抑分黄导淮别自有策与往时盗决河防者罪止杖与徒而已后以法轻易犯改从充军今之法较昔愈严矣乃冲溃日告且新堤方筑而故堤旋决绸缪何法而使新旧交固与淮扬之田半为波臣所汩此江南之大患也淮流何以遏归仁髙堰何以护云梯之闗何以通河之害何以去诸生其悉陈利害以为
　　当宁献














　　曝书亭集巻六十
　　钦定四库全书
　　曝书亭集巻六十一
　　翰林院检讨朱尊撰
　　颂
　　御书大字兰亭颂【并序】
　　臣闻邃古之初首传羲画结绳而后丕焕尧文河则龙防告期山则螺书徧刻禹功甫奏爰题岣嵝之碑周道方兴厥有岐阳之鼓写晋祠之记树碣修廊磨岱宗之崖琢铭絶壁颁镂文之红管赐飞白于玉堂间有工书莫由造极我
　　皇上日新盛徳天縦多能四海同文治轶唐虞之上万防余暇心游翰墨之中
　　睿藻光华曜六文而首出
　　奎章景铄包八体以髙鶱翠珉表阙里之庭银牓徧名山之宇允矣帝王第一卓哉今古无双盖自仓颉沮涌以来洎乎钟繇张芝而外六郗三谢非无典午名流一字万殊祗有防稽内史冠书家而独立集字学之大成永和九年暮春三月循洛师之旧典防江左之羣贤列坐流觞畅幽情于褉事兴酣落笔传醉本之兰亭逮至再书终焉莫及赚来御史宜酬金缕之缾携自率更足比支机之石冯汤赵葛各有临摹褚薛顔杨终难髣髴且偏旁之互异或肥瘦之失中要皆径寸之书罕覩非常之迹
　　皇上御帝鸿之墨海掞汉殿之璇跗用襞宫牋
　　特书褉序作擘窠之字悉中准绳挥垂露之毫不逾规矩得心应手入化穷神虽曰临书实超真迹昔桑世昌著录四十五家攷陶宗仪所陈百十七本自瞻
　　御墨尽在下风使右军更生亦当阁笔假常侍而在难免登牀爰遴画省之员俾刻崇山之麓光同五纬丽并三辰于是相彼名区斲林屋青琼之版载来巨浸驾呉江赤马之船神鱼吹浪以通波健犦服襄而转毂遂厯樵风之境诞经昙之村钩摹不爽夫纤微镌勒无差乎苗髪防之华栋承以丰趺庇厥良材用新古迹文石之墙百堵融丘之土再成修竹扶疎髙岭千寻林以外清流左右太平万嵗字当中方阆苑之池台矞云长护胜鸿都之车马遐壤来观臣近瞩荣光欣逢盛际对昭囘之灵汉俨咫尺之
　　天顔敬缀芜辞用扬懿美敢颂曰
　　圣矣我
　　后万防维勤一有余暇翰墨必亲乃
　　握干符乃阐坤珍倬彼云汉丽矣星辰金壶墨薮靡书不甄谓晋禊序遗法可循手追心慕入妙通神拓为大字天矩一新螭盘虎踞凤翥龙伸昔贤列宿我
　　后羲轮昔贤百谷我
　　后沧津爰即胜地勒以丰珉鵞墨之沼浮沬成沦有丹有雘有徛有陈有荃有蕙有松有筠有苹有藻有羽有鳞有赫
　　宸书镇兹海垠三光轇轕七采璘彬吉云环衞元气弥纶如稽山夀于千万春
　　赞
　　御书赞为李都运使作【并序】
　　圣天子经干纬坤精一之心形诸笔墨寳题银牓若云汉之章于天在下者莫不覩矣然羣臣拜
　　赐虽多恒出
　　万防余暇临仿法书至于専重其人
　　特书襃美则
　　异数也粤以屠维单阏之春
　　銮辂幸浙金壶墨海肆笔成书爰
　　赐节镇方岳以下有差于时都转运使臣涛获
　　颁惠爱二字臣涛侍从旧员今职在司鹾膏脂不润宜乎天奨及之也臣恭览之余谨拜手稽首而作賛曰维天有汉丽于秋旻我
　　后宸画昭回式钧湛露之施丰草先被
　　殊锡襃嘉必于廉吏
　　帝观于河来浙豫游言为尚书事则春秋
　　帝曰咨涛汝
　　予侍从试郡股肱克绥有众
　　命汝转运天产汝司能惠而爱
　　朕心是毘涛拜稽首起舞而蹈捧此
　　奎文介圭匪寳装之玊躞琢以贞珉钦于世世贻万子孙小臣述賛实惟旧史占泰之交道长君子
　　退谷先生像賛
　　藤以为屋芥以为舟秋水是观退谷是游娯老县车之所藏书万卷之楼画图四壁金石千秋咸以为陶情之助而非玩物之求盖翁所志者纂微言于既坠黜异学于横流故穷年席研仰屋梁而著书不休其从翁游者讶传神之微肖其未登翁之堂者千里之表百世之下覩兹虬须鹤发庶防乎方诸乎藏史之在周
　　谢柔则像賛
　　子乎谁乎嶷然不语其有所思乎游乎太行勾注之巅息乎始宁山东之墅或耕于岩或钓于渚意其射的之仙人江东之巢父乎
　　题吴处士于庭小像
　　先生聚书不分今古先生写书必辨鱼虎先生著书靡间寒暑説春秋则踞灶觚而聴论甲子则书亥字而数籍题钩党之名家本珪璋之府人见以为善病之维摩我谓是延龄之桂父
　　烟雨归耕图自賛
　　馌有妇子居有环堵舍尔征衣荷蓑而走为力虽微其志则坚粒食既足不期逢年咄防斯人谁为徒者人或尔知百世之下
　　箴
　　敬恱斋箴
　　同岑之木柯叶相樛同林之鸟鸣戛相求矧伊兄弟同居寝食当念尔祖敬恱是式人有毁誉诬善则那式敬吾长其乐如何有忿必惩有欲思窒务去骄矜毋易嘲叱一言快意四坐伤心睚眦之怨祸乃相寻动容斯和出辞勿悖敬以入懐恱以结爱昔在尼父行在孝经敬兄弟悦我言汝聆
　　醧舫箴
　　吾斋之中有客萃止能饮饮之不能者已奕屏楸枰搏捐卢雉岂无乐方令以经史賔有端言主无苛礼罔称人恶罔谀人喜第话桑麻勿论朝市勿湎勿沉朂哉君子
　　铭
　　南唐砚铭
　　罗纹之石长短睂谁与琢者李少微
　　古林哥窑砚铭
　　丛台澄泥邺宫瓦未若哥窑古而雅绿如春波渟不泻以石为之出其下
　　城砚铭【并序】
　　城砚不知何城之甎修五尺广二尺洼其顶以为池水周四面洼中有城砚二字旁列心正笔正心邪笔邪八字皆篆书相传平江慧庆寺中物大学士文文肃公未第日读书僧舍见而心赏之寺僧出长牋请公书巻以砚易焉乙酉兵后流转人间休寜吴于庭购得之晩以赠予乃作铭曰
　　心正笔正出辞安定勿纳于邪先民所命如见大賔一主乎敬
　　先舍人太极图砚铭
　　城隅故居舍诸香防蠹鱼弃如【以上二字句】斯则先子和墨伸纸草复社广交之书者也
　　史馆砚铭
　　入岩幽割地肺润云油屏滓秽置史席长相须法东马睎南狐言必信辞毋费勒之铭嵗已未
　　记注砚铭
　　事春秋言尚书史臣载笔宁南董之不如
　　贡院砚铭
　　大道之公吾是之背公为私吾耻之
　　南书房砚铭
　　正尔容毋足恭扪尔舌毋勦説礼义之不愆弱豪乃宣
　　松化石砚铭
　　截松肪守苍精夀且贞保百龄
　　石城甎砚铭【秦对岩前辈所赠】
　　石城甎古所陶以制砚利挥豪嵗困敦月在毕故人遗我事刋述勒休铭守勿失
　　翡翠砚铭
　　翠羽之惉惉石墨相着而黏贮之经匳小言詹詹大言炎炎
　　梁吉士水岩砚铭
　　鸜之鹆之眸子了焉中有菁藻溶漾于渊比徳于玉子居其先
　　靳熊封蕉叶砚铭
　　友石者君君我友澹若水斯可久
　　万孝防水岩砚铭
　　翡翠之如鹧鸪之斑如黄龙之宛宛如
　　松花江石砚铭
　　东北之美珣玕琪緑如陇右鹦防衣琢为平田水注兹三真六草无不宜
　　歙砚铭
　　星源搰龙尾活胜石末
　　又
　　以为涩笔不留以为燥墨不收温其如玉获我所求
　　井田砚铭
　　画井地犂耕牛服田力穑乃有秋
　　又
　　井尔井田尔田宜丰年
　　方砚铭
　　而徳之温而理之醇而守之坚虽磨之不磷以葆其贞
　　风字砚铭
　　动万物莫若风我行四方惟汝从
　　沈覃九片云砚铭
　　质虽薄气则润千秋名视方寸
　　周琴山鸜鹆砚铭
　　鸜鹆鸜鹆看不足再三浴
　　曹彞士澄泥砚铭
　　相古先民仓与沮手抟吉土书虫鱼山水苍玉不如
　　汪叟砚铭
　　行则涣养则井君子之徳庶防可并
　　大耳砚铭
　　刵耼之耳灭释之闻宣孔之旨
　　防血边砚铭
　　边幅不修吾岂汝尤
　　凤尾砚铭付昆田
　　众鸟有托尔安所栖凤兮凤兮
　　砚铭付桂孙
　　有石若兹何以玉为
　　半月砚铭付稻孙
　　如月之恒君子之光以莫不増
　　白石砚铭
　　守其白毋近墨
　　绍泰甎砚铭【并序】
　　呉兴释子穿池山中得墓甎数凷上有绍泰纪年萧梁敬帝时物也寒中琢以为砚竹垞老人铭之曰
　　秦羽阳汉未央魏之铜雀齐香姜制为砚质最良此绍泰甎更宜墨其背有黄龙不异端溪石
　　徐虹亭端溪砚铭
　　羚羊峡中如此石虽百砗磲不可易
　　陶砚铭
　　陶之始浑浑尔
　　防血砚铭
　　采诸深渊防血在边前估百后估千
　　斧砚铭
　　斧虽缺曽琢月
　　张敏求员砚铭
　　是为张伯之璧且怀其一
　　方端砚铭
　　玉以为徳君子之式
　　沃村砚铭
　　离烟三里山骨异石墨相着汁先腻笔纵字大且快意
　　徐七来索绹砚铭
　　九经之潭深若井子欲汲之有修绠
　　鼍矶石砚铭
　　灵鼍矶左海围沐日浴月众水归我懐斯石置棐几金星繁倍龙尾
　　著书砚铭【背锓写照】
　　北垞南南垞北中有曝书亭空明无四壁八万巻家所储鼠衔姜獭祭鱼壮而不学老著书一端州石晨夕心相于审厥象授孙子千秋名身后事
　　珣叔砚铭
　　坎不盈兑为泽维心亨利讲习
　　稻孙小砚铭【砚修二寸】
　　青玉在案得矩之半
　　蜯坑砚铭
　　壮不学老而勤徒苦辛经小通仕不达罢朝谒投史笔归田庐日著书逺人徕石遗我蜯坑者炎洲翠防滴深界当心假我年长对此石曰唯
　　灵璧石砚山铭
　　隂阳分白黒均置书案昌我文
　　求休石章铭
　　求休石不易方神或守之祠以羊彞有六尊有六勒嘉名长寿谷
　　图书匣铭
　　我言之不信人惟汝信尔体之克全我名斯全噫是其为先生之执友而相保以百年者乎
　　子母印筒铭
　　子母印纳诸腹其文中央周四角
　　新莽钱范铭
　　赤帝劒素王履莽头秃均亡矣钱有范器独存二千嵗弗改煎砂牀斑土花绿出巾箱翫不足
　　梅定九造日晷见赠书之以铭
　　日出汤谷次防汜自明及晦奔车不知防万里以寸度之摄其晷鼎也制器巧如是
　　笔筒铭
　　笔之在案或侧或颇犹人之无仪筒以束之如客得家闲彼放心归于无邪
　　铜水盂铭
　　方寸之金一勺之水惟静恒存惟亷知止
　　锡书灯铭
　　人之有精犹膏之在檠养之既固溢为聪明未闻膏竭而灯犹有光者也戒之防
　　乌丝笔格铭
　　毋侧颇僻毋过不及
　　檀界尺铭
　　其径直其徳方以镇物罔不臧
　　磬铭
　　人定初鼓鼜余一击再拊有心防夫
　　朱碧山鼠齧田觥铭
　　蔓生蔕结相鼠有齿上齧碧山一老技称絶鱼钥收兽锦裹沽之防曰不可
　　官窑花浇铭
　　赪兮若鱼尾之散余霞润兮若海棠之过朝雨哥邪定邪宁足比数亦何惭于柴汝
　　桃核酒器铭
　　桃有核当焦百毋或如丰侯之醉乱酣其身而亡其国巢孝亷手制匏尊铭【孝亷讳鸣盛嘉兴人名注复社崇祯丙子举于乡乙酉后屏迹不入城市】
　　巢五孝亷焚公车绕屋苐种青葫芦截为杯杓与俗殊叵罗凿落吾舍诸物微奚足贵难得髙人制
　　杖铭
　　危我持颠尔扶遇坎则止见利勿趋
　　方竹杖铭
　　何者扶吾老藤亦好竹亦好一茎斸中园直方以为寳
　　弩铭
　　唐也刚克夹也柔克不刚不柔兹器维则
　　古铜铳铭
　　虽有韩白烂其额虽有孙呉熸其肤谁销兹器改煎尊壶
　　辞
　　醉司命辞【并序】
　　醉司命者宋汴京故事也以涂月二十四日贴灶神于灶上用酒醩涂灶门谓之醉司命【见幽兰居士孟元老梦华录】盖自南渡后废不行矣家居逼嵗除覩妇子祀灶乃作醉司命辞其文曰
　　腊鼓送寒明灯射牖月穷则涂其日在丑巫言是夕司命上天指掌翕舌谴告下人尔不神媚眚及厥身于是主人整衣前揖而祝惴惴兢兢憴憴肃肃大夫都尉硎童是告神乃降而言曰子亦知子之过乎凡子所为吾闚其萌反愬于帝何患无名子如不信据觚而聼昔者二气既分节运推斥上丽三辰下立四极百神缤纷如影投隙靡有小大各司其职颛顼之虚吾攸用宅帝临在上下土是防曰庖曰灶徃防汝监孰为有罪告予非谗吾轪云轮吾驭风马下视崇墉于斗分野防门二八翔子之舍子之先世秩祀孔防户门井霤吾居一焉牲醴肥香有柶有筵有祝有相有籥有言及子之身流离琐尾自牧徂坰舍城而市栗主数迁诛茅长水无恒安息逺近游遨持取吾土不思故巢朔云东岱西济汾洮南瓯闽粤抗石凌涛归视其突未黔而跑子之比闾吾得欵睇西家主妇有媵有娣裛粉游红玉瑱象揥镜聼而兮狄香在袂维子之室有妪无嬖簪嵩于蓬卓椎于髻炊彼扊扅不可瞻谛瘠子羸孙愁苦终嵗东有云屋穴金十囊割蜡而防刲腴以尝左鼎右盉楚苗呉秔酿用酘酒荐我黄羊嗟子终窭脱粟糁羮并日而食或絶其粮劳薪不继然之以穅烟反于宅鼻嚏目南邻北舍审音识曲越调呉歈哀丝豪竹回肠荡气娯我心目维子之家诗书是读井臼晨喧机绞夜续尺口牙牙寒号饥哭搅我夙宵蒙耳骇瞩寒向不塞热扇不通蛙鸣础下雪洒于牎无冬无夏上雨旁风嗟此局促栖我其中责子之过宁有终穷主人闻言小大稽首翁谢于前姥拜于后尔乃链香以烧翦纸而焚饧餻粉荔杂遝上陈注缾以酒盛食于盆借醩漉滓涂之灶门神遂陶然延霄奋举前导娇孙后随六女帝召司命询其所主凡有过愆尔其悉数司命入觐行步偊旅防两目醉不能语
　　零丁
　　零丁为陆士寅作【并序】
　　钱唐陆先生圻字丽京一字景宣髙尚之士也甲申后卖药海宁之长安市防湖州有私撰明书者为人告讦辞连先生既而论释游岭南一夕梦至琳宫丹梯碧瓦中有神建蛇之旐寤对寺僧言状僧楚人谓曰此太和山也先生乃易道士衣往访竟不知所终其子寅举进士既释褐拟微服往求予早嵗以诗古文辞受知先生遂定忘年之款自辛丑夏一别水尚知归先生独乆不返爰效东汉戴良体代作零丁一篇授寅持以入楚云寅也敬白零丁尺半纸敢告行路诸君子有父有父一去故乡不知防千里日月逾迈二十五年矣请説躯体顔面皮轩眉广颡丰两颐口辅鬑鬑微有頿去时牡齿尚未落肩脾颇亦肥平生不怒多笑嬉目无邪视头无倛周尺一寻长过之请説裳衣少新制大布寛袍泪长渍带断续绳衫裹臂孙孙子子虮虱萃有时扪之掷在地两裆敝袴双足扉寒肌生粟暑生疿婆留乡语聼易分问以经术辞纷纶至若説易尤専门方州蔀家味义根囊中口谱可等金匮文方不自袐恒活人不昧财不逐祸缁衣黄冠无不可惠而能以消息闻为徳者君报者我
　　募疏
　　重修嘉兴府儒学募疏
　　盖闻文翁之化益部礼殿斯开何武之按扬州学官先即良以郡校三雍之外释奠攸均宫墙数仞之防鸠工必固欲贤关之克振宜横舎之聿新况乎檇李名区特书鲁史嘉禾美号肇纪呉年祖龙长水之乡驷马开元之府呉防于焉分地斗牛从此占星户户读书入井西之图画人人谭理擅江左之风流朱翁子在汉廷嫓文名于东马干令升之晋纪允典午之南狐过寳花之仓百世犹怀陆贽访灵芝之宅五湖尚想丘为而乃代降淳熙家传正学林徳乆之言易辅傅贻之説诗各继微言共明经术皆由学校开设故能人文化成第自开元大厯以来屡兴揆日景山之役近则陈丹暗粉渐就倾隳兼之土雨旁风交愁漏湿盖少双鸳之瓦甃虚五凤之甎一木既所难支百堵允宜皆作乃敢谋于多士告之通都爰及官僚共襄盛事或出史晨之家谷或率乙瑛之王钱聚粒米而成山截钩金而输库庶得授全模于梓匠度巨室之几筵既作泮宫当成史克之颂有严新庙重勒韩勅之碑谨疏







　　曝书亭集卷六十一
　　钦定四库全书
　　曝书亭集巻六十二
　　翰林院检讨朱尊撰
　　传
　　汪克寛传
　　汪克寛字仲裕一字徳辅徽州祁门人幼而知礼晨必省父母长者在侍立不敢坐就塾晓行者过之书帷烛未灭也长従学胡炳文呉仲迃泰定三年秋举江浙乡试出邓文原之门明年下第叹曰道不行曷著书立言以诒后世乃与金华许谦鄱阳朱公迁建康彭炳讲论道学弟子著录者日盛所居山谷环绕学者称之曰环谷先生陈友谅闻其名欲迎之遂由黟山避地太平之歌镇洪武元年有荐于朝者辞不就二年正月以币聘入史局史成不愿仕赉金帛赐归五年冬以疾卒克寛邃于经学易有传义音考诗有集传音义防通礼有周官类要经礼补逸春秋有纂疏提要左传分纪诸书惟春秋礼刋行其后永乐中胡广等奉勅编纂大全攘纂疏以为官书罔上而不之察也
　　贝琼传
　　贝琼一名阙字仲居一字廷琚一字廷臣崇徳人年四十八始领乡荐张士诚据呉累征不就洪武三年召修元史六年除国子监助敎先是宋濂为司业主建安熊氏之説谓伏羲为道统之宗神农黄帝尧舜禹汤文武咸宜秩祀于天子之学议虽不行士大夫多有疑其説者琼乃作释奠解曰或欲祀三皇于学以孔子配之可乎曰不可按周礼有道有徳者使敎焉死则以为乐祖祭于瞽宗故文王世子篇曰凡学春官释奠于其先师秋冬亦如之若礼有髙堂生乐有制氏诗有毛公书有伏生皆先师也又凡始立学者释奠于先圣先师释者曰先圣若周公孔子下云释奠者必有合也有国故则否盖谓国无先圣先师则所释奠者当与邻国合若唐虞有防伯益周有周公鲁有孔子则各奠之不同也是唐虞与周所主先圣先师固无定名未有及于三皇也载稽之史汉魏之主取舍各异周孔迭为先圣孔顔互为先师若周公制礼作乐宜享王者之祀于是罢周公升孔子配以顔子唐永徽中复武徳旧制显庆二年以长孙无忌言正孔子为先圣仍以周公配武王厯宋迄今释奠孔子定为不易之典是唐所主先圣先师已有定名未有及于三皇也夫三皇宜祀而不得祀之于学也学始无孔子庙惟鲁有庙然其敎被于天下非一国所得专者故天下通祀之学之有庙由孔子而建则宜以孔子为先圣顔子为先师而三皇不预也今欲崇三皇为先圣使居孔子之上不足以襃其功降孔子为先师使混于髙堂生之列适所以贬其徳故吾的然以为不可也或曰古者祀舜于虞庠祀禹于夏学祀汤于殷学祀文王于东胶舜禹汤文并得祀于学何独于三皇之祀非之曰周立四代之学故祀舜禹汤文今祀三皇将于何学与虽然三皇之功及于人者逺矣而领之于医特主神农尝药之一事理固有未尽者宜定其制设官主之以丰其祀可也识者服其持论之正琼又慨古乐不作徒有成均之名为大韶赋见志九年改中都国子监助敎勲臣子弟交惮之十一年九月致仕明年卒琼与余姚宋禧皆从学杨维桢之门琼之论曰立言不在崭絶刻峭而平衍为可观不在荒唐险怪而丰腴为可乐盖学于维桢而不污所好者也禧初名元禧字无逸元至正十年乡贡除繁昌敎谕之官一十九日即弃归遭乱授徒自给洪武二年徴修元史分撰外国传事毕还
　　王彞传
　　王彞字常宗其先蜀人本姓陈氏父事元为昆山州儒学敎授遂迁嘉定洪武三年以布衣召修元史书成赐金币遣还又荐入翰林以母老乞归筑归养堂自号妫蜼子闲居考求古制制冠巾衫裳带屦以服或谓之曰今人而不服今之服是得罪有司也天子尝赐之织币而不制为服是隠君之赐也答曰彞初未入仕布衣也而服斯服将以入麋鹿之羣焉君之赐其可防乎盖以自便也然古之意则存焉尔矣以今之人而服之其可不自古其人与尝游天台従学于孟梦恂故其文特醇雅时杨维桢以文雄于东南从游者甚众彞作文妖一篇诋之辞曰天下所谓妖者狐而已矣然而文有妖焉殆有过于狐者夫狐也俄而为女妇世之男子不幸而惑焉者莫不谓为女妇则固见其黛绿朱白柔曼倾衍之容所以妖者无乎不至故谓之真女妇也虽然以为人也则非人以为女妇也则非女妇由其狡狯幻化为之此狐之所以妖也文者道之所在曷为而妖哉浙之东西言文者必曰杨先生予观其文以淫辞谲语裂仁义反名实浊乱先圣之道顾乃柔曼倾衍黛緑朱白狡狯幻化奄焉以自媚是狐而女妇者也宜乎世之男子之惑之也予故曰防稽杨维桢之文狐也文妖也噫狐之妖止于杀人之身若文之妖往往使后生小子羣趋而竞习焉其足以为斯文祸匪浅小也文而可妖哉然妖固非文也世盖有男子而弗惑者何忧焉魏观知苏州府事修孔子庙学作南门嵗行乡饮酒礼必请彞为文观诛彞与髙启俱伏法彞之被召续修元史也乡人杜寅张简与之俱寅字彦正青城人侨居呉县洪武八年为岐宁卫知事与经歴熊鼎并赐狐裘官至兵部侍郎简字仲简呉县人初师张雨为道士元季兵乱以母老归养遂返巾服临川饶介分守呉中自号醉樵延诸文士作歌简诗擅塲居首坐其次髙启其次杨基介赠简黄金一饼启白金三觔基一镒简自称白羊山樵
　　赵壎传
　　赵壎字伯友新喻人元至正中贡于乡官上犹敎谕人目为南郭先生洪武元年帝既平定朔方冬十一月诏发袐府所藏元十三朝实录以宋濂王袆充总裁官征山林遗逸之士纂修元史凡一十六人汪克寛胡翰宋禧陶凯陈基赵汸张文海徐尊生黄篪傅恕王锜傅着谢徽髙启曽鲁壎与焉明年二月开局天界寺秋八月史成为本纪三十有七巻志五十有三巻表六巻传六十有三巻中书左丞相兼太子少师宣国公李善长奉表以进人赐白金文绮而顺帝三十六年事无实录可考于是翰林学士宋濂礼部尚书崔亮主事黄肃发凡举例奏遣使吕复欧阳佑黄盅等一十二人徧行天下凡涉史事者悉送上官复至北平遣儒生危于等分行燕南北开局于故国子监凡诏令章疏拜罢奏请以及野史碑碣靡不采访有涉防古书者译而成文舁至行中书请官印封识达京师三年二月仍命宋濂王祎充总裁官续成元史纂修一十五人朱右贝琼朱世廉王廉王张孟兼髙逊志李懋李汶张宣张简杜寅俞寅殷弼壎仍与焉秋七月史成进上以巻计之纪十志五表二传三十有六其前书未备者补完之有诏刋行仍人赐白金文绮张宣等得授官壎还田里六年秋九月诏编大明日厯以詹同宋濂充总裁官乐韶鳯充催纂官纂修凡七人呉伯宗朱右朱防徐一防孙作徐尊生壎复与其列十二月授翰林院编修七年夏五月朔日厯成既而帝以韵书比类失伦命儒臣十一人重加刋定翰林院侍讲学士乐韶鳯宋濂待制王僎修撰李叔允编修朱右朱防典簿瞿庄邹孟达典籍孙蕡答禄与权壎又与焉八年九月迁靖江王府长史壎以宿学自布衣厯史官朝廷凡有撰述辄与选尝进甘露颂为太祖所称髙丽使臣来朝赐之燕乐作使臣以下国有丧辞壎曰小国之丧不废大国之礼帝是之及为长史俾与宋濂等议定王国礼乐王游中都讲武事有诏令壎从继因诣阙奏事行中左门监察御史吉昌劾其非人臣礼宜下法司治罪帝特宥之
　　陈基传
　　陈基字敬初临海人従学黄溍游京师授经筵检讨既而归里奉其母入呉敎授诸生起行枢宻府都事张士信镇淮安基以江浙左右司员外郎参其军事改参张士诚军士诚称王基谏止不从士诚欲杀之既而超授内史迁学士院学士洪武二年召入预修元史还卒于常熟县河阳里基有文誉最为戴良所称谓元之能文者虞揭黄柳继之则莆田陈旅新安程文临川危素其后则基而已
　　髙启传
　　髙启字季迪长洲人张士诚据平江承制以淮南行省参政饶介为谘议参军事介见启诗惊异延为上客啓谢去隠于呉淞江之青丘自号青丘子洪武元年冬诏修元史啓与里人谢徽傅着同被召徽字懿着字则明既至分科修纂史成著还启徽皆以布衣入内府敎胄子时太子賔客梁贞兼祭酒事三年正月启梦偕徽晨候午门贞在焉有揖之者曰二子当迁矣又顾贞曰诸生尽以属公启曰得无逺调乎曰烦傅开平王尔既寤以告徽越三日率诸生立右顺门俄而梁贞至传帝命曰勅诸生出受业国子监随悉引去明旦将朝中使宣启徽甚急曰有诏命开平王二子侍东宫学俾尔二人授之经果如所梦逾月徽梦启同被召至帝所帝持告身一纸窃视之其文有翰林院三字以授徽徽受之忘拜继授启启拜而受之及寤亦以告启越六日帝御奉天门中书右丞汪广洋侍命中使召启升帝曰诸儒在学久以布衣游吾门可乎顾广洋曰汝亟以翰林职处之因趋谢而徽以他事出不得拜明日启徽皆除翰林编修又如所梦是年秋徽母呉梦中使舁二椟以授徽以其一授启发之各有白金徽又以告启既而帝御阙楼命中使召二人既至擢启戸部侍郎徽迁吏部郎中启以年少未习握算辞徽亦辞帝允之各赐帑金命左丞相李善长给牒放还启乃与徽连船归于呉梦复验方启在史馆最为国史院侍讲学士魏观所知防观出知苏州府为启徙居城中夏侯里交接甚密观改修府治启为作上梁文观得罪诛启连坐腰斩于市年三十有九徽复起国子监助敎卒于官着归为常熟敎谕魏观行乡饮酒礼长洲敎谕周敏侍其父南老着侍其父玉皆降而北面立观礼者以为盛事厯仕山西潞安知州最后独存启善文尤工于诗徽称其清逺缛丽纵横百出若八骏追风而驰于时蜀人杨基徐贲浔阳张羽皆流寓于呉与启齐名号呉中四杰
　　傅恕传
　　傅恕字如心鄞县人洪武二年以布衣诣阙陈治平十二策其一请罢盐茶曰煮海为盐采茶于山穷民以救冻馁非有所损于人而后世急功利之臣导其主设重典禁之罪乃与盗贼埒非先王之政也帝览之喜命入史馆同修元史史成出知博野县事恕少日善饮及壮以三爵自限且为文以戒曰小人哉傅恕也尔负学者之名何为乎沉湎于酒颠覆厥徳上有垂白之亲下有孩提之子疢中乃身虽悔曷及惟于古人是效是则限以三爵罔敢少益厯观载籍饮酒之失君嗜之而丧邦臣耽之而溺职而今而后纵鼎镬在前刀锯在侧毋逾此限戒之必力庶防不为狂药所移而甘入小人之域博野兵革甫定恕为立学宫广储蓄招徕离析以劳卒于官既敛惟遗残书数巻贫不能归葬百姓哀之敛钱瘗之于县城之北
　　朱右传
　　朱右字伯贤临海人元至正末司敎萧山遂徙居上虞之五大夫市问学该洽尤长书礼春秋其文深醇精确简而有度尝曰学文不本诸经其犹翫培塿者忽嵩华之髙矣乎故其所作一以经为本刘仁本驻师余姚州作雩咏亭于龙泉左麓集名士四十有二人修禊赋诗右与焉洪武三年以宋濂荐召修元史史成乞还田里六年召修日厯除翰林院编修七年与修洪武正韵八年擢晋相府长史寻奉命同宋濂定议王国礼乐晋王随太子游中都讲武事右实从九年以疾卒葬兰风乡右尝编性理本原揭河图洛书于首次太极图説次西东铭附以通书以正蒙为未纯不录其严于论学若是又以深衣之制世代沿革袭以成俗无复古意乃援礼经及先儒之説求合古制使宜于今作深衣考学者称焉
　　王廉传
　　王防字希阳青田人侨居上虞洪武二年用学士危素荐授翰林编修明年与修元史又明年偕典簿牛谅使安南还改工部员外郎固辞出为渑池县丞十四年擢陜西左布政使廉穷研经史所着迂论多阐先儒所未发其论金縢曰金縢非古书也使周公而然非周公也夫公既面却二公穆卜以为未可戚我先王乃私告三王自以为功此憸人佞子之所为也死生有命乃欲以身代武王之死则为不知命且人子有事于先王而可以圭璧要之乎则非达孝至于卜册之书既曰公别为坛墠则不于宗庙之中明矣不于宗庙乃私告也周公人臣也何得以私告之册而藏于宗庙又私启之即使金縢在庙武王疾瘳四年而崩周公居东二年乃复凡六年之久周人尚卜恶有朝廷六年无事而不启金縢者即此五端反复详究颇疑金縢非古书也其论大夫士立庙略曰天子诸侯宗庙之制中庸或问详矣惟大夫士之制则不能无疑焉王制曰大夫三庙适士二庙官师一庙官师升适士适士升大夫以次増立其庙因其理也适若先大夫既立三庙矣其子孙乃无为大夫者而为适士为官师不当祭其庙将毁其主乎抑存之乎毁之非礼也存之其谁宜哉存之而主于宗子与礼支子不祭故支子之为大夫者有事于庙以上牲祭于宗子之家祝曰孝子某为介子某荐其常事然则支子之为大夫者不得立庙矣宗子为大夫支子之大夫则固可因其三庙而祭设宗子为适士为官师或一庙或二庙所当祭者不过祖与祢也支子之大夫所当祭之曾祖宗子既不当祭支子之大夫又不敢祭将阙之乎将遂以支子之大夫所当祭而祭之乎阙之非礼也祭之又非适士官师之宗子所宜祭也礼大夫欲祭髙祖则省于君谓之干祫今欲祭于曽亦将请于君与又宗子为大夫其支子与之同行者亦为大夫因之而祭三庙则固宜也苟宗子与支子其行不同等所祭之曽祖祢亦不同等则如之何窃意各随见为大夫者所宜祭之三庙而祭之宗子但为之主祭耳主祭者惟宗子初不论其行之不同等也君子谓之善言礼防无子卒杭州之西山
　　朱廉传
　　朱廉一名世濂字伯清义乌人父同善学于许衡防学于黄溍李文忠镇严州荐授钓台书院山长洪武三年以续修元史召史成与徐尊生赵壎朱右乞还田里六年与修日厯授翰林院编修八年秋擢楚相府长史従楚王讲武事于中都继因奏事行中左门监察御史吉昌劾之诏勿问十一年三月以耳聩赐致仕防尝扈从至鳯阳中涂作纪行诗以献帝览之嘉叹遂和其诗徐尊生字大年淳安人先廉召议礼与修元史日厯授以官辞洪武十年复以秀才举宋濂将归帝问曰卿归孰可代卿者濂以尊生对遂授翰林应奉












　　曝书亭集巻六十二
　　钦定四库全书
　　曝书亭集巻六十三
　　翰林院检讨朱彞尊撰
　　传【二】
　　戴良传
　　戴良字叔能浦江人父暄与柳贯交命良受业于贯并从黄溍呉莱游又学诗于余阙旁及天文地理医卜佛老之书贯卒良持心丧三年元末以荐授淮南江北等处行中书省儒学提举时太祖兵已定浙东良乃避地呉中久之挈家浮海至胶州欲投扩廓军前不得达侨居昌乐洪武六年还变姓名隠四明山十五年徴入京试文词留防同馆命光禄给膳欲官之以老疾固辞忤旨明年四月卒于狱良世居金华九灵山下自号九灵山人元亡后不忘故君旧国所为诗文悲凉感慨其自赞曰处荣辱而不二齐出处于一致歌黍离麦秀之诗咏剰水残山之句则于二子庶防无媿同时江隂王逢字原吉至正中台臣荐其才称疾辞避乱青龙江旋徙上海筑艸堂以居自号最闲园丁张士诚据呉逢为画防使降元拒太祖士诚辟之不就元亡后赋诗激昻甚于良洪武十五年以文字录用有司敦迫上道子掖任通事司令以父老叩头乞请太祖命吏部符止之逢年七十元日自制圹铭是嵗卒
　　唐肃传
　　唐肃字处敬先世家杭州新城迁于山隂博通经史旁究隂阳医卜书数之学兼工篆楷书元至正十九年中浙江乡试授杭州路黄冈书院山长转嘉兴路儒学正华云龙定嘉兴肃内附例徙濠洪武三年召修礼乐书擢应奉翰林文字兼国史院编修旋以疾失朝免官谪佃濠之瞿相山自号丹崖居士嵗余卒年四十有四子愚士名之淳以字行尝为韩国公李善长草露布太祖异之问起草者谁也善长以实对帝令飞骑召之使者未喻帝意械系至京师愚士惧度不得免道经其姑之门告使者止促其姑出曰善为敛尸愚士泣姑亦泣行至东华门已曛黒入见帝明灯坐便殿问曰汝曾艸露布耶对曰然俄而中官以短几置愚士前帝令坐授以封诸王册曰汝其润色之对曰臣万死不敢当帝曰姑旁注之愚士乃奉命注毕仰视烛影中帝色喜良久乃出至姑家姑为具酒食相庆焉愚士性孝友父死函骨归于赤土山求父遗文虽荒邮败壁髙厓防石靡不搜访纂录时时伏读声泪凄咽闻者为之掩涕其留京师李景隆延以敎其子方孝孺荐之于朝建文二年授翰林院侍读明年病卒肃之未徙濠也与上虞谢肃齐名时号防稽二肃而愚士暨同里镏绩毛铉蔡庸皆以善诗闻越人呼曰唐镏毛蔡谢肃者字原功举明经厯官福建按察司佥事出按漳泉有虎患肃移文告于神虎遁去坐事被逮太祖御文华殿亲鞫之肃大呼曰文华非拷掠之地陛下非问刑之官请下法司乃下狱狱吏以布囊压之死绩三茅书院山长涣之子敎授乡里不干仕进所居西江草堂榜于门以卖文为活有得辄市酒娯賔客尝有客至呼其字久不出窥之则其妻方拾破纸以代爇薪一笑而已其子师邵亦能诗铉字鼎臣従唐肃授毛诗用荐官国子学录
　　钱宰传
　　钱宰字子予又字伯均防稽人呉越王镠十四世孙元至正间中甲科以亲老教授乡里洪武初征修礼乐书寻以病还六年授国子监助教十年三月以年老告归帝许之勅曰朕戡定四方即开学校延师儒俾勋贤子弟凡民俊秀莫不从学教以经史六艺助教宰在学数年绰有成效朕方喜诸生有所矜式而年满七十恳辞还乡特授文林郎国子博士致仕尔尚师表一乡训诱后进庶防不媿古乡大夫之教则朕犹有望焉二十三年召为防试考官二十七年有诏征儒臣定正尚书蔡氏传宰暨翰林编修张美和儒士揭轨等二十六人皆被召既至帝语之曰尔等亦知天象乎奎壁之次黒气凝焉久矣奎壁文章之府也今年春气始除文运其当兴乎命开局翰林院赐宰等绮缯衣被入朝班侍卫之首防坐殿中时帝以海内太平思与民偕乐建酒楼十于城门外继又増建五楼令民沽酒接四方宾旅楼成其一曰醉仙命宰等饮其上并给以钞宰等各献诗称谢帝命礼部尚书任亨泰谕旨诸儒有年耄思归者先遣之佥对曰愿留帝大悦书成宰寻告归帝命驰传还里年九十六乃卒张美和名九韶清江人用荐为县学教谕升国子监助教擢翰林院编修致仕时年八十三帝谕之曰尔以衰暮之年日侍朕左右今去矣朕将谁従其倚眷如此揭轨临川人字孟同以明经授清河主簿升知县归教授生徒时临川许中丽字仲孚录唐元二代诗兼采时人所作题曰光岳英华集轨序之谓诗自汉魏而下莫盛于唐唐之后莫盛于元盖于宋金之诗无取焉
　　徐贲传
　　徐贲字幼文自常州徙呉善画山水工诗张士诚辟之遂偕张羽入呉兴羽居菁山贲蜀山筑精舍于山麓洪武七年用荐起命防访山西归检其槖惟纪行诗一巻而已除给事中改监察御史按广东寻改刑部主事出为河南布政司左参政进左布政使大将军师出洮岷次河南以所司犒劳不时愬于帝竟下狱死贲留呉时家望齐门外与髙启王彞王行宋克闾巷相接日流连于文酒故以北郭名其诗集时张羽杨基亦来呉四方士闻之多卜邻于是号北郭十友十友者长洲宋克字仲温工章草书击剑走马弹下飞鸟自号南宫生张士诚欲致之不能得洪武初征为侍书出同知凤翔府事昆山陈则字文度洪武六年以秀才举任应天府治中擢户部侍郎寻谪大同府同知迁知府永嘉余尧臣字唐卿吕珍保越尧臣居其幕下已而入呉洪武初官新郑县丞无锡吕敏字志学不肯服元时服深衣幅巾为道士洪武初掌其县教谕其一则释道衍也
　　袁凯传
　　袁凯字景文松江华亭人幼孤力学能诗常熟岑大本赋白燕诗为杨维桢所称凯见笑曰未见体物之工也更赋一首维桢亟赏之一时流播人呼袁白燕洪武三年以布衣拜监察御史上疏曰国家戡定四方固资将帅之力今天下既平将士多在京师精悍有余其于君臣之礼尚未悉究臣请于都督府延致通经学古之士朔望朝罢诸将赴都堂聴讲经史庶防忠君爱国之心全身保家之道油然日生而不自知也又曰小人犯罪固不可赦若老成长者或有过误宜加矜恕养其廉耻以收他日之功帝嘉纳焉遂勅省台聘儒士于午门番直与诸将士説书一日帝虑囚毕命凯送皇太子覆审太子递减之凯还报帝问曰朕与太子孰是凯顿首曰陛下法之正东宫心之慈帝以凯持两端心不怿凯惧托疾归帝使人诇之徉狂得免凯貌癯而长身有才辩善谑归田后恒背戴方巾倒骑乌犍往来泖水上登九峰好事者图以入画凯诗絶去雕饰论者推为明初诗人之冠同时华亭以诗名者蜀府教授顾禄字谨中尝过鄱阳湖赋诗太祖闻之命尽进所作披之便殿遂以经进名集楚府左长史管讷字时敏从楚王破铜鼓蛮诸将欲殄其余党讷固争得免王曰管长史一言活万人必有后已而生子名延枝楚王育之宫中长为府纪善两人者方之凯其诗逺不逮也
　　孙蕡传
　　孙蕡字仲衍广州顺徳人何真保南海征南将军廖永忠兵至蕡为真作书归附永忠遂征蕡教授广州洪武三年举乡试授工部织染局使迁虹县主薄选入为翰林院典籍同修洪武正韵应制赋醉学士歌称帝意既而复外补平原主簿坐事逮系被旨输左校版筑萧墙蕡望城门讴吟为粤声督工者以闻召至帝前陈所歌诗皆忠爱语释之十五年授苏州府经厯凉国公蓝玉尝索蕡题画玉诛蕡坐党人伏法蕡以诗雄岭表与河东王佐彦举番禺黄哲庸之李徳仲修赵介伯贞结社南园开抗风轩延一时名士所谓南园五先生也佐以父宦南雄占籍南海何真聘掌书记洪武初征授给事中帝赐学士宋濂黄马亲为作歌命诸臣和佐诗成帝览之特喜赐钞一锭佐性不乐仕进居官二载恒曰早朝何如晏起章服讵胜蓑衣乃告归帝复赐以钞佐笃于行父殁贫不能殓有廖元正者为治丧事厝其棺于南雄之五里山佐事元正如父元正死哀慕终其身哲好山水徧寻岭表诸名山既而北游止秦淮李善长汪广洋交荐于太祖呉元年除翰林待制侍太子读书寻兼典籖洪武初使青徐寻出知东阿县迁东平府通判上疏言时务帝怒放归寻召回山东以他事诖误寘于法哲北游时倚篷聴雪诧曰天下自然之竒音也归搆轩名聴雪篷学者称雪篷先生徳为诗效李白李贺孙蕡嘲之曰子真混元皇帝云孙也以荐除洛阳典史迁济南府经厯自陈年老改就汉阳教谕秩满改义宁县教谕介屡荐不起坐累被逮道经南昌卒以子纯贵赠监察御史蕡之被戮也其弟子新防黎贞抱持其尸裹之以衣殡于安山之阳贞字彦晦尝署县学训导事辞去筑钓鱼台于宅南寻坐累戍辽东比释归将抵家已暮取舟中酒先登所筑台对月独饮久之始叩门入贞嗜酒自号陶陶生一曰秫坡居士又唐豫者字用之亦蕡之弟子有孝行家居定乡约以属邻里冠昬丧祭必准古人父在子虽老不得坐毋博奕毋饮酒输公赋必先乡人化之称曰乐澹先生
　　王蒙传
　　王蒙字叔明湖州人赵孟頫之甥也敏于文不尚榘度工画山水兼善人物少日赋宫词仁和俞友仁见之曰此唐人佳句也遂以妹妻焉元末官理问遇乱隠居黄鹤山自称黄鹤山樵洪武初知泰安州事蒙尝谒胡惟庸于私第与防稽郭传僧知聪观画惟庸伏法蒙坐是被逮瘐死狱中郭传一名正传字文逺洪武七年帝御武楼赐学士宋濂坐谓曰天下既定朕方垂意宿学之士卿知其人乎对曰防稽有郭传者其学有渊源其文雄赡新丽其议论根据六经异才也既而濂持其文以进帝召见于谨身殿授翰林应奉直起居注迁兵部主事再迁考功监丞进监令出署湖广布政司右参政
　　林鸿传
　　林鸿字子羽福清人洪武初以人材荐授将乐县儒学训导厯礼部员外郎性脱落不善仕年未四十自免归闽中善诗者数十才子鸿为之冠十才子者闽郑定候官王褒唐泰长乐髙棅王恭陈亮永福王偁及鸿弟子周黄时人目为二者也鸿之论诗大指谓汉魏骨气虽雄而菁华不足晋祖虚宋尚条畅齐梁以下但务春华少秋实惟唐作者可谓大成然贞观尚习故陋神龙渐变常调开元天寳间声律大备学者当以是为楷式闽人言诗者率本之鸿晋府引礼舍人无锡浦源字长源慕鸿名逾岭访之造其门二请诵所作曰吾家诗也以告鸿鸿延之入社郑定字孟宣尝为陈友定记室友定败浮海亡交广间久之还居长乐洪武中徴授延平府儒学训导厯齐府纪善迁国子助敎王褒字中美鸿之兄子壻也长沙学官迁知永丰县永乐中召入预修大典擢汉府纪善唐泰字亨仲洪武二十七年进士除行人厯陜西按察司副使王恭字安中隠居七岩山自称皆山樵者永乐初以儒士荐起待诏翰林年六十余矣王偁谓曰君得毋以防稽章绶故来邪对曰山中斧柯幸无恙也与修大典书成授翰林院典籍陈亮字景明自以故元儒生明兴累诏不出作陈抟传以见志结草屋沧洲中与三山耆彦为九老防终其身独不仕黄字之将乐人闻鸿弃官归遂携妻子居闽县以嵗贡官泉州儒学训导周字微之闽县人永乐中以文学征拜礼部员外郎尝挟书千巻止髙棅家读十年辞去尽弃其书曰在吾腹笥矣同时赵迪林敏陈仲宏郑闗林伯璟张友谦亦以能诗闻皆鸿之弟子
　　王偁传
　　王偁字孟扬父翰仕元为潮州路总管元亡浮海入闽留永福山中为道士者十年太祖闻其贤诏有司强起之翰义不仕二姓自刎死偁中洪武二十三年乡试例当入国子监乞归养母母殁庐墓六年太宗即位以近臣荐召至京授国史院检讨防修永乐大典命充总裁官久之坐罪谪交阯英国公张辅辟居幕下偁诗文最为解缙所喜缙出为参议督饷化州言偁于辅携之入广东纵游山水文皇帝闻之逮缙下狱并及偁在狱数年竟瘐死其自述诔曰日者以干支推定人祸福生死谓吾年日皆庚迨于丙嵗在阏逢丽于鹑火其弗延矣孟子曰桎梏死者非正命也昼夜之理吾曷念之述其系用自诔极以呼天之辞俾后之为蝼蚁为乌鸢为阳侯所汩为回禄所焚或返其体或招其魂或藏其衣冠庶令有考悯其志而哀之焉呜呼孟扬古之人怙才者恒困于勿施志大者颠顿之屡跻尔乏古人之才而尚其志焉得不竒于时而诿于戾而负而君而负而亲呜呼谁其白之悠悠苍天读者为之陨涕
　　孙作传
　　孙作字大雅后以字行更字曰次知江隂人至正末挈家避兵于呉尽弃他物惟载敝书两簏而已张士诚闻而廪禄之以母病谢去居松江洪武六年用礼部尚书牛谅荐召修日厯书成当授翰林院编修作以老病乞外遂除太平府儒学教授八年春选天下学官内任作与焉廷对第一授国子监助教寻命分教中都召还擢国子监司业十三年坐罪废为民十七年起翰林待诏终长乐县儒学教谕作为文醇正谨严动有据依弗苟异同或数年不获一字及遇得意穷日夜笔砚不辍家人让之则曰吾生丁乱离复忧饥寒既无益于时又无闻于后是岂天所以生我意哉着东家子十二篇宋濂比之法言通书其座右铭曰多言欺之蔽也多思欲之累也潜静以养其心强毅以笃其志去恶于人所不知之时诚善于已所独知之地毋贱彼以贵我毋重物以轻身毋徇俗以移守毋矫伪以丧真能忍所不能忍则胜物能容所不能容则过人其自賛画像曰贫至于屡空而心富如万钟千驷长不逾中人而志可夺三军之帅此何得而然哉盖庶防乎自返而无媿门人称之曰清尚先生作同县人张宣初名瑄字藻仲洪武初以考礼征寻入史局修元史时同馆皆老成耆儒宣年独少帝亲书其名召至殿廷授翰林编修呼为小秀才奉诏归娶其妻松江府儒学训导邵亨贞女也宣后坐事谪濠道卒
　　叶子竒传
　　叶子竒字世杰龙泉人用荐授巴陵主簿尝作太本旨究通衍皇极之説儒者称之洪武十一年春有司祭城隍神羣吏窃饮猪脑酒县学生发其事子竒适至以株连就逮狱中用瓦磨墨有得辄书事释家居续成之号草木子其书稽上下之仪星躔之轨律厯推步之验隂阳五行生尅之运海岳浸渎戎貊希有之物神鬼伸屈之理土石之变鱼龙之怪旁及释老之书而归于六籍兼记时事失得兵荒菑异曰草木子者以草计时以木计嵗以自况其生也里人王毅者字刚叔従许谦游受理一分殊之旨子竒学于毅叹曰圣贤之学不贵多闻以静为主因自号曰静斋
　　王洪传
　　王洪字希范钱唐人八嵗能文从胡粹中授春秋洪武三十年中进士除行人迁吏科给事中改翰林院检讨防修永乐大典充副总裁官厯修撰侍讲寻左迁礼部仪制司主事尚书吕震奉命巡行陜西部务多决于洪帝竒其才诏作佛曲序洪难之为同官所挤不进用得末疾以卒洪敏于才在翰林时帝方怀柔逺人属国以方物贡者不絶麒麟白泽驺虞芝草醴泉凡有歌颂以命洪辄立就与解缙王偁王璡王达号东南五才子偁最自负独推重洪不敢与齿洪尝与常熟张洪论诗自诵所作比于汉魏张哂之未答复曰终不作六代语答曰子诗傍李白门墙尚未窥其奥也洪始屈服病亟时帝赐之药物及卒赐以棺且给舟楫归其丧达字达善无锡人洪武中以人才举除大同府学训导入为国子监助教文皇帝即位用姚广孝荐擢翰林院编修帝问建文君过失对曰可与为善但辅导非其人尔与修髙皇帝实录迁侍读学士修大典充总裁官帝视太学坐□伦堂行养老之礼达因献视学颂永乐三年秋与王景同为应天考试官四年春防试天下士复为考试官五年夏以疾卒达性恭慎不饮酒薄滋味晩自号耐轩又曰天游道者居大同着笔畴三十二篇意主柔伏退逊颇近老氏之旨洪虽抗节立朝志甚卑逊其后缙偁璡三人皆获罪死达与洪独考终焉张洪字宗海擅经学洪武中坐事戍云南以荐为靖江王府教授永乐初以行人使日本还奉诏谕缅甸那罗塔六往始聴命仁宗即位召入为翰林修撰年七十致仕
　　髙棅传
　　髙棅字彦恢长乐人永乐初自布衣召入翰林为待诏更名廷礼别号漫士久之迁典籍性善饮喜谈谑工书画尤专于诗尝为唐人所作以体类从依世次定品目初唐为正始盛唐为正宗为大家为名家为羽翼中唐为接武晩唐为正变为余响方外异人等为傍流书成曰唐诗品彚凡九十巻拾遗十巻又择其尤合格者为唐诗正声十二巻论者谓其诗音节可观神理未足然棅之言曰余夙躭诗恒欲窥唐人之籓篱首踵其域如堕终南万叠间茫然弗知其所往然后左攀右渉晨跻夕览下上登顿进退周旋厯数十年厥中僻蹊通荘髙门邃室厯厯可指数盖其学之专如是终明之世馆阁宗之
　　王绂传
　　王绂字孟端无锡人博学工歌诗能书写山水竹石妙絶一时洪武中坐累戍朔州永乐初用荐以善书供事文渊阁久之除中书舍人绂未仕时与呉人韩奕为友隠居九龙山遂自号九龙山人于书法动以古人自期画不苟作游览之顷酒酣握管遇长廊素壁淋漓霑洒有投金帛购片楮者辄拂袖起或闭门不纳甚至诟厉勿顾也人有谏之者绂曰丈夫宜审所处轻者如此重者将何以哉在京师月下闻吹箫声喜甚乗兴写竹石图明旦访其人赠之则估客也客以红氍毹为餽请再冩一枝为配绂笑曰我为箫声访汝以箫材报汝汝俗子也索前画裂之还其餽一日退朝黔国公沐晟从后呼其字绂不应同列语之曰此黔公也绂曰我非不闻之是必与我索画尔晟走及之果以画请绂颔之而已逾数年晟复以书来绂始为作画既而曰我画直遗黔公不可黔公客平仲微者我友也以此寄之俟黔公与求则可耳其髙介絶俗如此昆山夏防者亦善画竹石亚于绂画竹一枝比之金一铤然人多以餽遗得之识者勿予也防字仲昭永乐十三年进士改庶吉士寻除中书舍人转吏部考功主事出知瑞州府入为太常寺少卿进太常寺卿防与上元张益同中进士同以文名同善画竹其后防见益石渠阁赋自谓不如遂不复作赋益见防所画竹石絶伦亦遂不复画竹益死土木之难仲微名显钱唐人尝知滕县事谪戍云南其诗颇豪放自喜云南诗人称平居陈郭显其一也
　　沈度传
　　沈度字民则弟粲字民望松江华亭人兄弟皆善书度以婉丽胜粲以遒逸胜各臻其妙度博涉经史为文章尚平澹絶去浮靡洪武中举文学弗就坐累谪云南岷王具礼币聘之数进谏未防辞去都督瞿能延之教子弟遂与偕入京师时文皇帝初即位诏吏部简士之能书者入翰林给廪禄度与呉县滕用亨长乐陈登同与选于时解缙胡广梁潜王璡皆工书度至最为帝所赏名出朝士右日侍便殿凡金版玉册用之庙庭藏袐府颁属国必命之书遂由翰林典籍擢检讨厯修撰迁侍讲学士粲自翰林待诏迁中书舍人擢侍读进阶大理寺少卿兄弟并赐织金衣镂姓名于象简泥之以金赠父母如其官驰驿传归告于墓昆山夏昺者字孟与其弟防以善书画闻同官中书舍人时号大小中书而度粲号大小学士度性敦实谦以下人严取与有训导介其友求书请识姓氏于上度沉思曰得非曩讦奏有司者邪遽却之其友固请终不肯书姓字在内廷备顾问必以正对粲笃于事兄已有赐辄归奉其兄度子藻官中书舍人用亨初名权字用衡精篆书被荐时年七十矣召见大书麟凤龟龙四字以进又献祯符诗三篇授翰林待诏与修永乐大典用亨善鉴古尝侍帝观画巻未竟众目为赵伯驹用亨曰此王诜笔也至巻尾果然登字思孝初仕罗田县丞改兰谿再改浮梁选入仍给县丞禄厯十年始授中书舍人登之入也用亨自诩篆籀视天下无逾之者且恃年髙数于人前面折登登勿与校至三日犹不已从容进曰登幸辱在此愿有所质乃就用亨言戾于説文者十数事援许氏説证之用亨乃屈服登于六书本原博考详究用力甚勤自周秦以来残碑防碣必穷搜摩搨审度而辨定之得其传者太常卿南城程南云也
　　刘溥传
　　刘溥字原博长洲人祖彦敬以医事文皇帝溥八嵗能赋诗长随祖父游学两京宣徳初授惠民局副使其诗初效西昆体久益竒纵里人刘珏字廷美仕为山西按察司佥事工唐律人目为刘八句尤善鉴古书画藏有终南山进士图际嵗除溥题长句其上珏悬之于堂明日賔客贺正者争裂门籍纸写之而去珏笑曰此耗纸鬼也于时海寜苏平字秉衡平弟正字秉贞昆山沈愚字通理蜀人晏铎字振之慈谿王淮字柏仪真蒋忠字主忠同里邹亮字克明中都汤勣字公让淮安王贞庆字善甫皆以能诗闻勣最豪伉不可一世亮毎以气凌之淮与之辨论或移日不相下及见溥辄俛首服溥精天文律厯之学正统十二年京师产牛五足一足生于领蹏反向上溥占之曰小人在上戎狄横越二年帝自将北征溥从羣臣拜伏道左见日旁气中黒外赤溥愈忧之乃赋送驾诗见志俄有土木之变于是言者交荐不报久之调太医院吏目勣东瓯襄武王和之曽孙贞庆驸马都尉永春侯寜之子铎亮皆官监察御史余俱不仕时号十才子








　　曝书亭集巻六十三
　　钦定四库全书
　　曝书亭集巻六十四
　　翰林院检讨朱彞尊撰
　　传【三】
　　王冕传
　　王冕字元章诸暨田家子也父命牧牛冕放牛陇上潜入塾听村童诵书暮亡其牛父怒挞之他日依僧寺夜坐佛膝映长明灯读书安阳韩性异而致之遂从性学通春秋尝一试进士举不第焚所为文读古兵法恒着髙檐帽衣绿蓑衣蹑长齿屐击木劒或骑牛行市中人或疾其狂同里王艮特爱重之为拜其母艮为江浙检校冕往谒履敝不完足指践地艮遗之草履一两讽使就吏禄冕笑不言置其履而去归迎其母至防稽驾以白牛车冕被古冠服随车后郷里小儿皆讪笑冕不顾也所居倚土壁庋釜执防养母教授弟子以为常髙邮申屠駉任绍兴理官过钱塘问交于王艮艮曰里有王元章者其志行不求于俗君欲与语非就见不可駉至即遣吏自通冕曰吾不识申屠君谢不见駉乃造其庐执礼甚恭冕始见之居嵗余投书谢駉东游呉浮江上潜岳遂北至燕泰不华荐以馆职冕曰公愚人哉不十年此中狐兔游矣何以禄为翰林学士危素冕不识也居钟楼街冕知之一日素骑过冕冕揖之坐不问名姓忽曰公非住钟楼街者邪曰然冕更不与语素出或问客为谁笑曰此必危太朴也吾尝诵其文有诡气今覩其人举止亦然冕善诗通篆籀始用花乳石刻私印尤长画梅以胭脂作没骨体燕京贵人争求画乃以一幅张壁间题诗其上语含讽刺人欲执之冕觉乃亟归谓友曰黄河北流天下且大乱矣携妻孥隐防稽之九里山号煮石山农命其居曰竹斋题其舟曰浮萍轩自放鉴湖之曲太祖既取婺州遣胡大海攻绍兴屯兵九里山居人奔窜冕不为动兵执之与俱见大海大海延问防冕曰越人秉义不可以犯若为义谁敢不服若为非义谁则非敌太祖闻其名授以谘议防军而冕死矣朱彞尊曰当元之季多逸民冕其一也自宋文宪传出世皆以参军目之冕亦何尝一日参军事哉读徐显稗史集传冕盖不降其志以死者也因别为传上之史馆冀编纂者择焉
　　杨维桢传
　　杨维桢字廉夫防稽人家鐡厓山下父宏筑层楼俾读书其上里人谓曰书楼杨泰定四年以春秋登进士第除天台县尹元进士授县尹盖自维桢始改钱清场盐司令乆不调偕道士张雨纵游西湖至正初修辽金宋三史史成正统迄无定论维桢着三史统论谓元之大一统在平宋不在平辽与金统宜接宋不当接辽欧阳见之曰百年公论定于此矣迁江西儒学提举道梗不行避地富春山徙钱塘张士诚闻其名招之不往报以书曰阁下乗乱起兵奬王室淮呉之人万口一辞以阁下所为有不可及者四兵不嗜杀一也闻善言则拜二也俭于自奉三也厚给吏禄奸贪必诛四也此东南豪杰望阁下之足与有为也虽然为阁下将帅者有生之心无死之志矣为阁下守令者有奉上之道无恤下之政矣为阁下宗族婣党者无制禄之法有奸位之权矣假佞以为忠托诈以为直饰贪虐以为亷最可畏者动民力以揺邦本用吏术以括田租铨放私人不承制出纳国廪不上输受降人不疑任忠臣而复贰六者有一足以丧邦阁下不可不省也夫当可为之时有可乗之势迄无成效其故何与为阁下计者少而自谋者多也维桢老且病爵禄不以干阁下幸采其言小可以为钱镠大可以为晋重耳齐小白否则身犯六畏不有内变必有外祸始忆维祯言呜呼晩矣士诚得书不能用亦不罪也继忤丞相达实特穆尔乃徙松江周游山水获断劒链为笛冠鐡叶冠衣褐吹之作廽波引遂号鐡笛老人或自呼老铁亦曰抱遗老人又曰东维子其为诗奡兀自喜不蹈袭前人性不嗜饮颇溺于音乐行辄以歌伎随好汲引人物尝曰吾门能诗者南北逾百人求若山隂张宪吴下袁华辈不能十人又曰吾求诗于东南永嘉李孝光钱唐张雨天台丁复项炯毘陵吴恭倪瓉可谓有本者矣近复得永嘉张天英郑东姑苏陈谦郭翼而吴兴得郯韶也洪武二年编纂礼乐书别征儒士修元史帝遣翰林院侍读学士詹同奉币诣其门召之辞不赴明年有诏敦促赐安车诣阙廷留四月礼书条目毕史统亦定遂以白衣乞骸骨帝许之仍给安车还抵家而卒维桢徙松江与钱唐钱惟善里人陆居仁相倡和惟善字思复至正元年省试罗刹江赋时鎻院三千人独惟善据枚乗七发辨钱唐江为曲江由是得名号曲江居士官副提举张士诚据吴遂不仕居仁字宅之中泰定三年乡试隐居敎授自号云松野褐两人既殁知府事林公庆舁其棺与维桢同干山之东麓人目为三髙士墓
　　徐一防传
　　徐一防字大章天台人以文见知危素授以建寜教授牒吴元年六月诏儒臣纂礼书勅中书省举素志髙洁博古通今士非深知经术者勿遣于是一夔首被征开局于天界寺草创既就而还防元史成而元统后无事迹可征将有事续修王祎以一夔荐一夔报以书曰执事自漳州被召纂修元史与金华宋公同领总裁之命置局以来未满一嵗自元太祖至寜宗一十三朝悉本据实录修成上进局中秉笔之士或授官或还山去独顺帝三十六年事无实录可据分遣使搜访故都圗籍列郡文移有关政体者俱收并录以备采择足成一代之书迩者县吏踵门传致浙省官僚之命云朝廷以史事见征且云执事以仆为善叙事荐之当路夫为总裁荐人此固其职然何为而及区区不材且病之人也窃尝思之近世论史者谓莫切于日歴日歴史之根柢也自唐长夀中史官姚璹奏请撰时政记元和中韦执谊又奏史官撰日歴日歴之设其法以事系日以日系月以月系时以时系年犹有春秋遗法而起居注亦专以甲子起例盖记事之法无逾此也往宋极重史事日歴之修必诸司关白如诏诰政令则三省必録兵机邉事枢庭必报百官之拜罢刑赏之与夺台谏之论列给舍之缴駮经筵之论荅臣僚之转对侍从之直前故事中外之囊封匦奏下至钱谷甲兵狱讼造作凢有关政体者必随日以录又虑其出于吏牍未免讹谬或一日之差则后难考定一事之失则后难増补此欧阳子所以虑日歴或至遗失奏请嵗终监修宰相防检修撰官日所録事有隳官失职者罚之其于日歴愼重如此日歴不至遗失则后日会要之修取于此他年实録之修取于此百年之后纪志列传取于此此宋氏之史所以为精确也元朝制度文为务从简便不置日歴不置起居注独中书置时政科一文学掾掌之以事付史馆及一帝崩则国史院据所付修实録而已尚幸天歴间诏修经世大典虞公集依六典为之一代之典章文物稍备其书止于天歴而其事则可备十三朝之未备前局之史既有实録可据又有经世大典可以参稽一时纂修之士其成此十三朝史不难矣若夫顺帝三十六年中事既无实録又无参稽之书惟慿采访以足成之窃恐其事未必覈其言未必驯其首尾未必贯虽职事髙材卓识提纲挈领有条而不紊向之诸公或受官或还山既各散去而欲不材且病如仆者承乏于后诚恐不能副执事之意有司不容见辞逼上道舟至嘉兴驿贱疾大作行步不前谨奉状左右乞赐矜察别求有史材者成此盛典幸甚一夔复至京师洪武三年九月大明集礼成五年试职杭州府儒学教授六年复就职命编纂日歴成得实授官并赐文绮缯各三装钱六缗十六年帝以灵谷寺初建勅一夔自杭州撰碑文以进称防赐蟒衣采币一夔工于文深而不刻质而不俚其言曰理足而言畅斯天下至文也临文而后索理理恶乎粹惟夫求诸经而有得于尧舜禹汤文武周公孔子立言之防融而摄之方寸之间而吐之觚翰则其为言自不患其不醇矣彼以才驱气驾为髙者坐于造理不深故尔君子以为笃论礼局共编纂者新喻梁寅孟敬永丰刘于允恭贑州刘承直宗弼庐陵周子谅子谅清江刘永之仲修淳安鲁渊道源钱塘刘俨敬思防稽钱宰子予胡行简董彞蔡深滕公琰当元之季一夔自天台徙嘉兴于时嘉兴人鲍恂居郡城之西溪贝琼居千金圩郁遵居商陈村朱克恭居澄林王镛及弟钧居梅溪濮仲温父子居濮市丰于资集一时名士为聚桂文防以文卷赴者五百余人请杨维桢评其优劣四方避地者桐庐姚桐夀居海之峨溪昆山顾徳辉居合溪温州陈秀民居竹邻巷闽卓成大居甓川江隂孙作居南湖而东平牛谅河南髙逊志江都丘民钱塘陈世昌防稽唐肃江汉皆来侨居一夔卜宅于春波门外白苎里四明周棐以陆宣公书院山长留棃林城秦约教授崇徳日以文酒相酬和桐夀称曰乐郊云
　　刘永之传
　　刘永之字仲修清江人家饶于赀既冠未知学过妇翁家新淦练髙者早有才誉永之友壻也翁异视髙而庸众人遇永之永之归发愤就学寒暑昼夜不懈数年学大进尤长春秋与梁寅往复辩论经义寅投以书永之报曰日以春秋本防序呈之左右及奉还示词累数百言若有取于愚瞽之作而教其所弗逮然蒙固之见有未尽白而眀谕有不可不复者敢略布之执事之言曰诸如或日或不日称爵称人名之字之王之称天与否诸侯之列序与否大夫之登名与否皆因史之旧非圣人之意之所存执事所论度越老生宿师万万无疑其曰夫子言知我惟春秋罪我惟春秋知之者知其眀王者之法也罪之者罪其彰乱逆之迹也夫春秋之为春秋明王法彰乱逆诚圣人之防然谓因鲁史之文而笔之传之修之完之使观者有所劝沮王法由之而明乱逆由之而彰则可也若谓损益乎鲁史而明之彰之则弗可夫圣人者岂尽异于人哉其徳则圣人也其不幸而不得其位则犹夫人之子也时无明王谁知宗予待之者曰季孟之间则犹夫人之臣也犹夫人之臣子而私损益其国之信史明王法而彰乱逆无乃弗可乎今之与古逺矣而其理弗异也设使有一孔子生乎今之世立乎今之朝非君之命与其职守而取今之国史而损益焉予夺焉褒讥焉而公示之人其不为僇民者鲜矣圣人对阳货则谨诺过宋而微服居其邦不非其大夫其自称曰述而不作信而好古夫岂以其圣而傲当世哉盖方是时各国之史亦莫不有人焉其立辞也亦莫不有法焉赵穿之弑逆也书曰赵盾弑其君则晋史之良也崔杼之弑逆也太史死者三人卒书曰崔杼弑其君则齐史之良也之二国者有二良焉况于鲁有秉礼之臣者乎是故法之谨严莫过于鲁史其属辞比事可以为训莫过于鲁史具当世之治乱盛衰可以上接乎诗书之迹莫过于鲁史是以圣人有取焉谨録而传焉以寓其伤周之志焉其知者曰是不得已焉耳其不知者曰是匹夫也而暴其君大夫之恶于天下后世故曰知我者将在是罪我者将在是亦圣人之谦辞云耳夫岂曰改周制寓王法而托二百四十二年南面之权之谓哉其曰言之重辞之复必有大美恶焉此先儒之说也执事取之故曰首止之防盟葵丘之防盟皆再书焉是美之大而详其辞也稷之防曰成宋乱刘单以王猛居于皇尹氏立子朝而先之以王室乱皆复言焉是恶之大而详其辞也抑尝考之盖史防之实录而其纪载之体异焉耳其凢有五有据其事之离合而书之者有重其终而録其始者有重其始而録其终者有承赴告之辞而书之者有非承赴告之辞闻而知之而书之者此五者其凡也而皆所以纪实也或防而盟盟而同日是防之与盟离而二事矣合而一事则同书离而二事则异书固当然也夫首止之与葵丘也皆夏之防而秋之盟是离而为二事矣故再书焉此据其事之离合而书之者也践土之防美矣而盟不异书同日也平丘之防无美焉而盟则异书异日也皆实之纪也非美之大而详其辞也将书其取鼎也于稷之防则始之以成宋乱此重其终而録其始也既书曰宋灾伯姬卒也于澶渊之防则终之宋灾故此重其始而録其终也防未有言其故者于之二者而言之特以明其所重也他如书实来则先言州公如曹书齐侯伐北燕则遂书暨齐平皆是物也子朝之乱叔鞅至自京师而言之未知其孰是焉故曰王室乱此非承赴告之辞闻而知之而书之者也刘单以王猛居于皇则来告矣敬王居翟泉而尹氏立子朝则来告矣此承赴告之辞而书之者也他如程子之传例有曰将卑师少例书人此承赴告者也不知将帅名氏多寡亦书人此闻而知之者也皆寔之纪也非恶之而详其辞也程子曰春秋大义数十炳如日星乃易见也其微辞隐义时措得宜者为难知也夫所谓易见则然矣其曰隐微难知果何谓哉圣人将昭大辨于万世顾乃有隐微难知之义是未免蹈前儒之失也仆之愚不敢以为然也虽然程子之传有舎乎褒贬予夺而立言者则非先儒之所及也若胡康侯之学术正矣其论议辨而严矣其失则承乎前儒而甚之者也朱子尝曰有程子之易可自为一书谓其言理之精而非经之本防也若胡氏之春秋自为一书焉可也夫时有逺近则史有详略则辞有同异此甚易暁也若自文以上日食有不书日者文以下悉书日焉自文以前君行八十书至者十七文以后君行九十书至者六十四是也执事所谓随时而观经此诚善也而公羊子曰所见异词所闻异词所传闻异词何休曰所见之世其君父尤厚故多微词焉所闻之世思王父少杀故讳亦少杀焉所传闻之世思髙曽又少杀故弗之讳焉甚乎其陋矣陈傅良曰隐桓庄闵一书法也僖文宣成一书法也昭襄定哀一书法也夫不曰史之有详略而曰圣人随其时而异其书焉其贤于公羊何氏者几希大较说者之失有三尊经之过也信传之笃也不以诗书视春秋也其尊之也过则曰圣人之作也其信之也笃则曰其必有所受也其视之异乎诗书也则曰此见诸行事也此刑书也夫以为圣人之作而传者有所受则宜其求之益详而傅合之益凿也以以为见诸行事以为刑书则宜其言之益刻而煅链之益深也以为美则强求诸辞曰此予也此襃也圣人之微辞也或曰圣人之变文也一说弗通焉又为一说以护之一论少窒焉又为一论以饰之使圣人若后世法吏深文而巧诋蔑乎寛厚之意此其失非细故也今仆之愚曰其文则鲁史其义则彰善而瘅恶冀述而传于后则以删诗定书赞易同其狂僭而为传也则直释其义其善者曰如是而善其恶者曰如是而恶夫襃讥予夺之说其区别凡例则主程子其纲领大意则主朱子其三传则主左氏以杜预说时覈其缪妄诸家则无适主取其合者去其弗合者如是而已寅得书无以难也永之与南昌刘崧万石大梁辛敬襄城杨士江宁周浈泰和王佑及髙为诗友文誉逺出髙右兼工书法篆楷行草皆有师承轻于财货施连郡县已独泊然布素日静处一室以翰墨自适客至不具盛馔酒数行论文赋诗焚香鼔琴而已尝一至京师宋濓亟称其文欲留之以耳聋辞归后以子奉获罪籍其家奉死永之当徙莱州行至桃源病卒
　　赵防谦传
　　赵防谦名古则更名谦余姚人宋秦悼惠王之裔幼孤贫寄食山寺与学佛者同学长游四方乐取友人有一善一能辄往访隆寒溽暑恒徒步百余里与朱右谢肃徐一夔辈定文字交天台郑四表善易则从之受易定海乐良鄞郑真眀春秋山隂赵俶长于说诗迮雨善乐府广陵张昱工歌诗无为吴志淳华亭朱芾工草书篆防谦悉与为友博究六经百氏之学尤精六书其言曰水火之生人不可一日无之而不汲汲者以其随取随足故众人昧焉惟圣人于易坎离始终明之字书之为用亦若水火人顾不察尔又曰士人为学必先穷理穷理必本读书读书必本识字六书明然后六经如指诸掌矣隐居隖山万书阁筑考古台取诸家论著证其得失作六书本义继成声音文字通约之以造化经纶圗又作学范共著书三百余卷时目为考古先生洪武十二年命词臣修正韵防谦年二十有八应聘入京师众以年少易之防谦亦自信其说不为贵显者所夺以是不见録授中都国子监典簿宋濓独遣其子璲从游叹以为不及久之以吏部侍郎侯庸荐召为琼山县学敎谕二十八年卒于番禺将终以书别琼山弟子曰太虚之中不能不聚而为人物人物又不能不散而还太虚其聚其散皆理数相推不能自已岂有所为而为者予身在太虚中如氷在水而今将为水矣氷与水时为之何所留亦何足恋听其自然可矣防谦卒时年四十有五其后门人柴钦以庶吉士与修永乐大典进言其师所撰声音文字通当采録遂奉命驰传即其家取之
　　荅禄与权传
　　荅禄与权其先乃蛮部主也与权博学强记善谐谑中元进士官秘书郎歴河北道防访司佥事居河南之永寜洪武六年春授秦王府纪善改监察御史帝赐以羊酒并赐其妻罗衣纻衣各一袭盱眙县民进瑞麦一茎二穗凡十六本与权上言此君臣异体同心之象又产于盱眙帝郷里也宜荐宗庙帝是之秋与权上言伏羲神农黄帝号称三皇盛徳大业被万世功莫大焉其在祀典法施于民则祀之今天下社稷宗庙山川百神皆得享其祭顾躬祀三皇之礼阙焉宜于春秋躬行祀事上纳其言下廷臣议于是礼部尚书牛谅议曰三皇开天极有大功徳于民京都有庙宜令太常掌之伏羲以勾芒配神农以祝融配黄帝以风后力牧配春秋享祀三皇以太牢配以少牢帝乃命建歴代帝王庙于皇城之西为室五中一室以居三皇焉七年夏出为广西按察司佥事未行仍复任监察御史秋与权复上言古之王者既立始祖之庙又推始祖所自出之帝祀之于始祖之庙而以始祖配之曰禘禘也者大也王者之大祭也故周祭太王为始祖推本后稷以为所自出之帝今陛下受命七年矣禘祭未举宜命羣臣参考酌古今而行之帝复下廷臣议佥曰虞夏殷周其始所从出可得而推故禘可行自汉唐以来莫能名其始祖所自出当时所谓禘不过祫已祧之主序昭穆祭之乃古之大祫非禘也宋之神宗尝曰禘者所以审禘祖之所自出是则莫知祖所自出禘不可行矣今国家既追尊四庙而始祖所自出未有所考则禘难举行遂止未几擢翰林院修撰寻降典籍九年迁应奉十一年春以年老致仕自称洛上翁
　　文渊阁大学士钱公传
　　钱龙锡字稚文别字机山松江华亭人万厯三十五年进士改翰林院庶吉士授编修迁春坊谕德歴詹事府少詹事掌南院礼部侍郎魏忠贤乱政削夺去官庄烈愍皇帝即位以礼部尚书东阁大学士召既至进太子太保文渊阁大学士帝命定附逆诸臣案谓曰忠贤一竖何能为皆外廷力为谄附至此指黄罗囊示之曰此皆媚奄人实迹也龙锡遂取囊中章疏分罪重轻凡六等又虑获罪者不眀所罪之实或滋吁辩因请于诸臣姓名下各注所犯服其心逆案乃定袁崇焕之经略辽东也入见帝大言期以五年奏功龙锡疑焉退而诣之曰子方略宜何如崇焕曰不外东江闗宁两路进兵尔东江者岛帅毛文龙也曰舎闗寜实地而问海道何也崇焕对曰譬如奕然局有四子东江其一也可则用之不可则有以处之二年五月崇焕行邉至双岛诱文龙至以饷金十万犒其师自与文龙登舟相视山海形势即舟中斩之上疏数其十二罪当死且云入其军斩其帅古人之事臣饶为之臣出京时曾语阁臣龙锡矣当是时文龙拥兵自擅有跋扈声崇焕一旦除之帝不之罪龙锡亦不置辩也其冬大安口失事京师被围或言崇焕之杀文龙隂为主欵地者会崇焕援师至求入见帝愈疑之寻有旨缒城以入下狱讯叛状于是御史髙防劾龙锡与崇焕同谋龙锡疏请避位遂致仕去明年八月崇焕既诛御史史论龙锡罪逮入诏狱论斩有司设厰于西市将用夏言故事既而缓决四年正月左中允黄道周起自田间为白其冤疏曰陛下御极以来辅臣负重谴者九人矣古者宰相有犯坐请室不过数日自非大逆或裁或原人主未尝不为引痛比者逮系旧辅臣龙锡锒铛桎梏对簿法庭抢首狱吏此书传以来所未之见也凡疆埸事最难言矣一彼一此胜负何常阁臣坐纶扉遥度邉计不知能否成败一旦坐诛后之阁臣必踟蹰顾盼不敢以邉事自任且令邉帅得以罪诿阁臣后之邉帅有事必摭阁臣单词只语为口实今巷议谬悠谓杀龙锡为文龙报仇物情如此则邉将必骄邉将志骄则阁臣权绌为政府异日开陷阱不可也当尧盛时岳牧举鲧贻祸滔天然放殛之余未闻岳牧系累烦臯陶之聴也陛下即欲威柄独运亦何忍公孤就戮令四方传者谓天朝狱吏甚贵士绅甚贱乎奏入帝切责之谪其官至五月天旱给事中刘斯崃又以请始释龙锡于狱戍定海卫戍九年得防归里崇祯十七年九月廵抚都察院右佥都御史祁彪佳上言于福王曰伏见旧辅臣钱龙锡削夺为民正值崔魏乱政之时迨先帝嗣服起自废籍进参机务着公忠之誉继因袁崇焕斩帅一事为史等所诬众论无不冤之夫以辅弼大臣于督抚陛辞之日体访谘询亦其职尔若阃外生杀转移呼吸先期岂能遥制如以一时问荅之单辞指为罪案将来帷幄之臣谁敢为国家谘访一官肩任一事者此先帝解网于始减罪于终也至其屏居戍所絶无怨尤居乡之日门庭肃清尤大臣所不多见者宜勅有司具礼存问以优先帝簮履之遗者也旋以病卒于家所着有兢余存稾
　　论曰当崇祯初戸部再疏请裁岛饷龙锡独言毛文龙以本折百万之饷递减至三十五万不可更裁请如数与之则龙锡未尝排抑文龙可见也惟是逆案一定党人之怨刺骨祸机一发几杀其身可畏哉观乎黄道周祁彪佳之所陈亦可信其无罪矣
　　崔子忠陈洪绶合传
　　崔子忠字开予一名丹字道母别字青蚓先世莱阳人居京师补顺天府学生员通五经能诗尤善畵华亭董尚书其昌异之谓非近代所有子忠益自重有以金帛请者概不应也友人有官吏部者属选人以千金为子忠夀子忠投之地曰若念我贫不以廪粟与我乃以选人金汚我邪卒不受史公可法家居过子忠舍见子忠方絶食乃留所骑马徒歩归子忠牵马于市卖之遂呼其友饮曰此酒自史道邻来非盗泉也一日而卖马之金尽絶食如初李自成陷京师子忠出奔郁郁不自得防人有触其意者走入土室中匿不出遂饿而死陈洪绶字章侯浙江诸暨人年四嵗就塾妇翁家翁方治室以粉垩壁既出诫童子曰毋汚我壁洪绶入视良乆绐童子曰若不往晨食乎童子去累案登其上画汉前将军关侯像长十尺余拱而立童子至惶惧号哭闻于翁翁见侯像惊下拜遂以室奉侯既长师事刘公宗周讲性命之学已而纵酒狎妓自放头面或经月不沐客有求画者虽罄折至恭勿与至酒间召妓辄自索笔墨小夫稚子无勿应也尝留杭州其友召之饮期于西湖上洪绶往遇他舟径登其席坐上坐饮主人徐察之知为洪绶也亟称其画洪绶大骇曰子与我不相识也拂袖去崇祯壬午入赀为国子监生明年还里既遭乱混迹浮屠自称老迟亦称悔迟亦称老莲纵酒狎妓如故醉后语及身世离乱辄恸哭不已后数年以疾卒朱彞尊曰予少时得洪绶画辄惊喜及观子忠所作其人物怪伟略同二子癖亦相似也崇祯之季京师号南陈北崔若二子者非孔子所称狂简者与惜乎仅以其画传也予友孙如铨常师事子忠道子忠二女皆善畵而洪绶妾胡净鬘亦能畵花草云
　　李无垢传
　　李无垢钱塘人年少日曾入南京太医院为医士顺治十三年春以二童子自随负药囊至梅防里榜其门曰太医院李无垢总理内外大小十三科方脉里中医嫉其大言谤者起乃移寓萍桥僧舍予间访之方注本草经多发新义与予论吉贝子不宜乆服娓娓数百言予心韪其说是夏予妻冯孺人病热七日不汗后七日又不汗逾二旬矣势转剧诸医皆云伤寒不可治请办丧具予乃要君徒步登阁诊视无垢笑曰君夫人所居阁四面俱木围之木生火触暑脉伏尔脏腑无他恙也亟以甘井水投之可不药愈从其言越宿而餔糜再宿主中馈如故既而予游岭表比归询之则无垢客死吾里匶为二童子载去所注书无存
　　朱彞尊曰予少日先舎人广交游复社诸君子舟车相接于道是时海内多故江湖豪杰思以功名自见挟方术遁迹人间一时诙竒怪迂之士往往识之迨长游学益多识四方竒士所未觏者良医尔今耄矣囘思往事李君庶其人与惜乎未尽其术以死而所著书人莫之传也且夫医难矣医妇人尤匪易目不辨病者之色耳不审病者之音止慿方寸之脉分隂阳决生死虽和缓且不能而庸医乃敢自信吁可怪也述君一事虽未足槩平生然于切脉精矣为之传毋使姓名泯没焉








　　曝书亭集卷六十四
　　钦定四库全书
　　曝书亭集巻六十五
　　翰林院检讨朱尊撰
　　记【一】
　　文水县卜子祠堂记
　　孔氏之徒身通六艺者七十子子贡以夫子之言性与天道不可得闻而曾子以鲁得之至论文学必曰子游子夏孔子既没曾子之学羣弟子或未之笃信独以有若为似圣人而子夏居西河西河之人亦疑之于孔子若二子者将不得为具体者与徐防之言曰诗书礼乐定自孔子发明章句始于子夏盖自六经删述之后诗易俱传自子夏夫子又称其可与言诗仪礼则有防服传一篇又尝与魏文侯言乐郑康成谓论语为仲弓子夏所撰特春秋之作不賛一辞夫子则曰春秋属商其后公羊谷梁二子皆子夏之门人盖文章可得闻者子夏无不传之文章传性与天道亦传也是则子夏之功大矣而戴氏礼载曽子之言以疑于夫子罪子夏夫曰有子之言似夫子曽子闻之子游未之怪也其不从羣弟子彊者特以事之不可耳后世拘儒疑其说于庙庭之祀黜有若而进子张又或谓西河不当专祀子夏由其过信曽子之言而未之绎也抑何其刺谬与文水固当日西河之境也隐泉山之麓旧有子夏祠嵗在丙午秋八月予获拜祠下纵观昔人碑记往往仅志土木废兴及歴代封秩而已至其发明章句传孔氏之学为西河文教所自始顾不及焉私心窃以为憾夫山水亭防之胜卉木之华其有歴乆不废者游人过之尚或览物而赋诗或题名镵石其处况夫瞻先贤之祠宇卒无一言畅其防其何以祛世儒之惑则后死者之过也爰缀旧闻为记亦以见戴记所载殆非曽子之言而六经之传子夏之功尤多报祀之义盖非独西河之人宜然矣
　　大同府威逺衞重修学记
　　庠序学校之设非王政之本与三代盛时其地自党遂达国都莫不有学其人自天子之元子以及士庶人子莫不入于学其典礼政令则自释奠释菜习郷习射执酱执酳以至献馘献囚莫不备举于学又择君子之儒仁义忠信乐善不倦者以为之师士之入乎学者俎豆筐篚象勺千籥有其器鞉鼓椌楬笙镛琴瑟有其音屈伸俯仰盘躃缀兆有其度藏修息游有其所而师氏以三徳三行教国子司徒以六徳六行六艺賔兴之上无私师下无私学此三代之学所以盛美而大备也后世学日以弛典礼政令听州郡吏专制之于上不必尽举于学其仅存不废者春秋上丁庙祀孔子释奠释菜而已为之师者未必尽择君子之儒徒块然自处学宫使之不由其诚敎之不尽其才士亦隐其学而疾其师视学校为不急之务由是学宫坐以倾圮至有终嵗不游于学者呜呼学校王政之本至视为不急之务而听其倾圯此君子之儒为人师者所甚忧也威逺卫当大同关塞之冲士之习于文事者盖寡自邉隅晏安士始以诵相励而敎谕王君复能以仁义忠信之説善谕之卫故有学嵗乆将圮王君率诸生某等新之诸生咸乐趋事堂庑寝筵欂栌榱桷防门璧池莫不具饰不侈不陋工既竣向予请记呜呼三代之学其得存于今者仅矣自夫师之不严而道不尊士于是失端本之学不知顺行以事师长则无良师为之也若王君者乐善不倦可谓知本之君子矣昔鲁侯既作泮宫诗人颂之有曰无小无大从公于迈又曰济济多士克广徳心至学校之废郑人刺之则曰纵我不往子寜不来诸生能广王君之心日相与藏修息游于是讲其徳行习其文艺孰谓三代之学不可几于今日也哉
　　衢州府西安县重建学记
　　古者立学自辟雍頖宫下至术序党庠家塾所称先圣先师初无一定之位故释奠有合而无尸自汉庙祀孔子阙里迨唐武徳后建庙于国子监又定称周公曰先圣孔子曰先师开元以降郡邑通有孔子庙祀然庙与学亦未均合为一也其后学必立庙由太学及府州县率有定制太学之堂或曰伦或曰明徳余皆以明伦为扁旁立社学射圃暨启圣之祠后峙尊经之阁庙则三门六防殿设栗主更先圣曰至圣而仍先师之名専祀孔子配以四子十哲而祀七十子先儒于两庑薄海内外莫有异焉者葢天下不可一日无教学不可一日废于天下舍未师而専主孔子庶防道徳出于一古今之立学虽殊而所以教则同也西安县学旧在礼贤门外嘉庆乡制锦坊元未燬于兵明洪武初一徙于城北废斗室法院为之正徳间再徙于宋贡院遗址嘉靖中复徙于大中祥符寺继是规制差备自兵燹之后县学墙屋薪木皆毁惟文庙仅存梁栋亦圮其来守是土者视学舍为不急之务嵗久不治会进士颍州鹿侯【祐】来知县事下车谒孔子庙顾瞻太息而曰学校如此其何以造士且教何以兴而政何以举是守土者之责也侯乃预为规画俾山农之产竹木陶旊之治瓦甓段冶之攻钉铰者咸得输井税储之以待兴筑而以月俸补其额政尚简易不事鞭朴逾年而逋赋悉完于是鸠工庀材侯首捐钱若干缗县之大夫士学官暨其弟子咸率私钱为助首葺庙宇次营两庑各九楹次建明伦堂次设先贤先儒木主然后缭垣墙涂丹粉濬泮池之水种树庙庭及堂之前后凡百本经始于辛未之秋今年春二月堂成侯兴器用币释奠于庙牲酒豆笾秩秩有仪观者交悦具颂侯之功伐石以进侯曰未也堂虽成祠与阁未备且曩时赐书未有存者经以载道而学舍无之其可哉乃购羣经疏义凡百余家将纳之庙鼓箧以示学者噫侯之用心勤矣夫三衢固仕国也昔之言经术者若郑灼之三礼刘牧徐庸柴翼之易徐晋卿王宏之春秋是皆西安产也西安之俗其君子敏于事士之志于学者不少而居无黉舍市无书肆其何所资以讲习焉得侯所购之书贮于学有不相观而善相説以解辨其同异而博喻之者乎吾知教之所由兴必自西安始予视侯忝一日之长与侯别三年入其境贾安于防农歌于野游乎学校则昔之废者具举葢中心怡怿有不能自已于言者而县学教谕海盐钱君瑞征乐襄其役与予同乡里述侯立学之功集事之敏皆过人计虑之表爰摭其本未而书之于石
　　重修严州府桐庐县儒学记
　　师儒之官道德之归政治之本也汉郡置文学掾唐校立经师庠立孝经师宋元书院各设有山长所以教士者専矣
　　皇朝因明之制县立儒学教谕训导各一人掌士子之版铨法凡贡于礼部屡试不第及学生食饩廪者既老而后用之虽不失古选择耆儒之意然往往精锐已挫頽惰衰慵讲舍之不修生徒之日散师严道尊之谓何圣天子立贤无方妙年英俊之士亦得铨授由是桐乡汪君教谕桐庐既至谒先师覩祠宇圮败陈丹暗粉久已不治于焉出私钱命工匠楣椳楔柣栭桷杗廇有筄有簃或榩或垩鸠工于某年月日告竣于某年月日计费白金十镒尔而堂斋门庑百废具举春秋上丁释奠庙下莘莘俎豆小大骏奔暇课诸生于碧梧书屋而又汲有井渡有船蹊有桃李县之士子乐羣亲师庆行礼之有其地焉君乃贻书与予请为文纪之石予尝往来四方见府州县衞学倾者十之六七上官诿之有司有司以催科聴讼之繁每视为不急之务至于肄教者禄既薄而权轻朝日之盘恒苦不饱安有余力葺治墙屋其能免于风雨鸟鼠之侵蚀乎君能不私其财不费乎帑不病夫民力以兴废自任可谓能也已矣桐庐之学旧在西防一徙于戴家桥北再徙于县治东北之小山宣和中燬于寇绍兴以降知县事赵公侃赵汝惮赵汝骧胡太古先后修建元末复燬于兵洪武再建则知县事毛道主之正统初重葺则知县事汪荣主之成化以后安庆李琛东莞卢勗黄冈曹珪云南杨汉四会何经南海吴宗汤清江李绍贤来知县事咸克修庙学此有司之职也以校官独任之则自君始
　　扬州府仪真县重修儒学记
　　古之造士立学士之志于道者必于郷校事其师记曰礼闻来学不闻往教当其盛时无小无大从公于迈及其废则曰纵我不往子宁不来而又继之曰一日不见如三月兮是故博习者必亲其师论学者必取友学者有失教者知之长其善而救其失藏焉修焉息焉游焉安于所居之地夫然后师严道尊民知敬学也已学之制匪一虞庠上下夏序东西殷胶左右周保傅所纪为学有五汉立三雍晋兴两学至于唐分学为七三品以上子孙国子学教之五品以上子孙太学教之曰广文以领国子生之业进士者曰四门以授七品之子及庶人之俊异子弟律学以讲律令格式书学以考篆籀分真草章行算学以明亿兆京垓秭壤沟涧正载斯成德达材各有其选教之亦多术矣自宋而后虽于州郡县学之外兼设山长然书数之学辍勿讲科目之繁既省士子分治五经専习四子家各有师不必问业于乡校而仪真县治当江介之冲旧为江淮发运之所邦人多居盐防之利其子弟注籍于学束修之礼通名于校官岁一再至而已防门之攲倾泮水之淟浊文庙之瀸漏讲堂横舍之榛芜守土司教者第有坐愁行叹已焉通政司使巡视两淮盐课监察御史曹公恤商以仁待士以礼每因秤掣至县布寛大之条舳舻衔接枻鼓榜歌于是公年五十矣商纲亭户咸思进酒于公醵白金二十镒称寿公却之再三适公乗幰过市遮马拒轮以请公乃召汪训导【谷诒】语之曰县学之不修久矣吾无私财可以训工也曷若以众所率之钱新多士肄业之地庶几邑子享人爵之报乎于焉众皆恱颂公之无私而克广德心也歳之【缺】月诞治泮宫工匠陶旊各程其材自西徂东百废具举由是诸生问业有所来亲其师人知敬学尔乃伐石以志重修之嵗月曹公名寅字子清一字茘轩满洲人为文者谁
　　南书房旧史秀水朱彞尊也
　　杭州洞霄宫提举题名记
　　宫观之设其初本崇奉道士之教玊清昭应宫使赵安仁王旦丁谓领之景灵宫使冦准冯拯领之会灵观使王钦若李迪领之真宗尝以命王曾曾辞不居仍以让钦若得毋耻以宰臣主道院事与仁宗手诏有云老臣朕之所眷礼也故于引年辞疾者従其请増其秩给其奉加恩及其子孙遇大礼许缀旧班失仪勿劾宋之敬大臣体羣臣可谓至矣旧制在京曰内祠以前宰执留京师及见任使相充使次充提举下此提点主管判官都监各有分职元丰再定官制縁祖宗所设不废居是位者食有奉衣有绫绢罗緜傔有餐钱相循为佚老优贤之典焉抗州洞霄宫自熙宁初设有提举髙宗南渡特改内祠崇其体貌以提举受祠禄嵗有其人稽之国史合之野纪其先后伦序爵里姓名犹可得而考也康熙癸酉九月予寻大涤洞天阅邓牧心所撰志建炎以后主是祠者前言往行均未之载并爵里姓名亡之堂中止设昭武李公新安朱子二主因语道纪司遗献不宜湮没许为补录书之壁嵗华荏苒一十四年乃始具録寄之自建炎迄咸淳凡一百一十五人呜乎汉之丞相遇日蚀星变辄行策免或以微罪下狱致自杀其得安车驷马赐金归里者防人哉南宋诸公获退保祠禄不可谓非厚幸然迹其避贤者路未必皆安于义命有再出而偾师辱国者百世而下公非公是之心人皆有之安能箝天下之口而淆乱其功罪易之传曰穷大者必失其居升而不已必困君子所贵乎知进退存亡而不失其正也若夫赵防胡交修李正民以徽猷阎待制季陵以右文殿修撰衞肤敏沈晦以集英殿修撰法原以显谟阁待制纪传概书曰提举窃疑所充乃提点主管之职与提举葢有别矣至于文公当日第主管崇道冲祐云台崇福太乙诸祠提举鸿庆一宫未尝主此地事从其实故不书康熙四十六年秋七月前翰林院检讨充
　　日讲官知
　　起居注入直
　　南书房纂修明史一统志秀水朱尊记
　　龙圗阁直学士将乐杨时中立
　　观文殿学士开封耿南仲晞道【建炎元年】
　　述古殿直学士上蔡谢克家任伯
　　资政殿学士开封吕好问舜徒
　　观文殿大学士邵武李纲伯纪
　　资政殿学士襄邑许翰崧老
　　资政殿学士宋城路允廸公弼【二年】
　　延康殿学士【阙】　董耘【阙】
　　资政殿学士瑞安许景衡少伊
　　徽猷阁学士缙云詹乂持国【三年】
　　资政殿学士任城李邴汉老
　　资政殿学士曲阜顔岐夷仲
　　资政殿学士真州吴敏元中【绍兴元年】
　　观文殿大学士邓城范宗尹觉民
　　资政殿学士滁州张守子固
　　观文殿学士祁门汪伯彦廷俊
　　端明殿学士河南富直柔季申
　　资政殿学士吴兴叶梦得少蕴【二年】
　　显谟阁学士丹阳翟汝文公防
　　端明殿大学士齐州吕颐浩元直【三年】
　　端明殿学士安阳韩肖胄似夫
　　资政殿大学士緜竹张浚徳逺【四年】
　　资政殿学士分宁徐俯师川
　　观文殿大学士姑苏朱胜非藏一【五年】
　　端明殿学士解梁赵鼎元镇
　　端明殿学士海州胡松年茂老
　　资政殿学士徳清沈与求必先【六年】
　　端明殿学士云州折彦质仲古
　　资政殿学士仪真刘大中立道【七年】
　　资政殿学士上虞李光泰发【九年】
　　资政殿学士毘陵孙近叔诣【十一年】
　　端明殿学士余杭何铸伯夀【十二年】
　　资政殿学士济南王次翁庆曽【十三年】
　　端明殿学士浮梁程克俊元吁
　　资政殿学士上饶余尧弼致勋【二十一年】
　　端明殿学士宁国章复季常【二十二年】
　　端明殿学士【阙】　宋朴【阙　二十三年】
　　端明殿学士鄞史才徳夫【二十四年】
　　资政殿学士金坛汤鹏举致逺【二十七年】
　　观文殿大学士吴兴沈该守约【二十九年】
　　资政殿大学士建康王纶徳言【三十年】
　　资政殿大学士浮梁汪澈明逺【隆兴元年　乾道元年再任】资政殿学士莱州辛次膺起季
　　资政殿学士夀昌叶义问审言
　　资政殿学士宜兴周葵立义【二年】
　　观文殿学士宜兴蒋芾子礼【七年】
　　资政殿学士仙游叶颙子昂【乾道二年】
　　观文殿学士兴化陈俊卿应求【四年】
　　观文殿学士夀春魏杞南夫【八年】
　　观文殿学士婺源王炎晦叔【九年】
　　资政殿学士鄱阳洪遵景严
　　观文殿大学士四明史浩直翁【淳熙元年】
　　资政殿学士鄱阳洪适景伯
　　端明殿学士金华叶衡梦锡
　　观文殿大学士温陵曽怀钦道
　　资政殿大学士温陵梁克家叔子【六年】
　　资政殿学士徳清李彦颖秀叔【九年】
　　资政殿学士吴郡范成大致能【十年】
　　观文殿大学士金华王淮季海【十五年】
　　资政殿大学士华亭钱良臣师魏
　　资政殿学士临江萧燧照邻【十六年】
　　资政殿大学士官黄洽徳润【绍熙元年】
　　端明殿大学士永春留正仲志【五年】
　　观文殿大学士吴兴葛邲楚辅
　　端明殿学士邵武任希夷伯起
　　资政殿大学士上饶施师防圣与
　　观文殿学士庐江王蔺谦仲
　　观文殿大学士余干赵汝愚子直【庆元元年】观文殿大学士龙防余端礼处恭【二年】
　　观文殿学士临海陈骙叔进
　　端明殿学士泉州傅伯夀景仁【嘉泰三年】
　　端明殿学士江隂丘崈宗卿【开禧三年】
　　端明殿学士昆山卫泾清叔
　　观文殿大学士临海钱象祖伯同【嘉定元年】资政殿学士嘉兴娄机彦发【二年】
　　端明殿学士南丰曽从龙君锡
　　资政殿大学士天水赵善湘清臣【绍定五年】资政殿学士东阳葛洪容父【端平二年】
　　观文殿大学士鄞郑清之徳源
　　资政殿大学士庆元宣缯宗禹【三年】
　　资政殿学士邛州魏了翁华父
　　端明殿大学士邵武邹应龙景初【嘉熙元年】观文殿大学士増城崔与之正子【三年】
　　资政殿学士浦城徐荣叟茂翁【淳祐二年】
　　端明殿学士永嘉林略孔英【三年】
　　资政殿学士余干刘伯正直卿【四年】
　　资政殿学士黄岩杜范成已
　　观文殿大学士兰溪范钟仲和【六年】
　　观文殿学士官陈韡子华【九年】
　　资政殿学士庆元应防之道【十年】
　　资政殿大学士嘉兴李曽伯长孺【十二年】
　　资政殿学士隆州李性传成之
　　端明殿学士金华王埜子文【寳祐三年】
　　资政殿大学士浦城徐清叟直翁
　　观文殿大学士威州谢方叔徳方
　　观文殿大学士濠州董槐庭植【四年】
　　端明殿学士建寜蔡抗仲节
　　端明殿学士龙游马天骥徳夫【五年】
　　观文殿学士新安程元鳯申甫【六年】
　　资政殿学士闽林存以道【开庆元年】
　　端明殿学士蒲江髙定子瞻叔
　　资政殿学士宁国饶虎臣伯武【景定元年】
　　端明殿学士金华厉文翁【阙】
　　观文殿大学士溧水吴潜毅夫
　　资政殿学士嘉兴沈炎若晦【二年】
　　端明殿学士闽许应龙恭甫
　　端明殿学士都昌江万里子逺【咸淳十年再任】资政殿大学士醴陵皮龙荣起霖【三年】
　　观文殿学士金华马光祖庄父【咸淳五年再任】资政殿学士睂州杨栋元极
　　观文殿大学士天水赵与□德渊
　　资政殿学士潼川姚希得逢原【咸淳二年】
　　观文殿大学士叙州程公许季与
　　资政殿大学士溧水吴渊道父
　　观文殿大学士乐平马廷鸾翔仲【八年】
　　余既作记具书南渡后提举姓氏爵里百一十四人犹未锓诸壁也嵗在戊子冬览李弥逊竹谿集有翟汝文落致仕提举临安府洞霄宫制弥逊行词中云其还神武之衣冠勉奉洞霄之香火宋史虽不书不可没其名矣汝文执政仅三月以伉直忤秦桧殿庭相争至斥桧乃金人之奸细赵甡中兴遗史载之宰相例以殿阁学士予祠题曰显谟阁学士史没其文取汝文靖康原职书之也彞尊又识













　　曝书亭集卷六十五
　　钦定四库全书
　　曝书亭集巻六十六
　　翰林院检讨朱彞尊撰
　　记【二】
　　尚书杜公疆理记
　　皇帝受寳命一十九年海波不扬金门厦门以次列戍于时总督福建军务都御史臣啓圣上言今投诚之众率前迁徙界外之民勒归农则无田可给势将复去为盗莫若以界外田地按籍给还并弛海禁收鱼盐之利给军食疏下廷臣议佥持不可二十二年夏靖海将军臣琅克彭湖岛秋台湾平防书至
　　皇帝嘉悦解衣赐琅并制诗褎美焉诞诹吉日告祀孝陵冬十月戊寅
　　皇帝若曰海壖之弗靖权画地以民迁民之荡析朕防伤于心久矣兹海澨永清界外田亩宜给还耕垡咨汝工部侍郎世鉴副都御史呀思哈偕往江浙吏部侍郎臻内阁学士石柱偕往闽粤钦防其善体朕意定军之制图民之艰于是杜公拜
　　命出是月己丑发京师明年正月逾大庾岭
　　皇帝申命进公工部尚书公乃诹日展界自钦州之防城始遵海以东歴府七州三县二十九衞六所一十七巡检司一十六台城堡砦二十一给还民地二万八千一百九十二顷复业丁口三万一千三百定悬军之营二十八而广东之疆理复矣自福宁州西分水关始遵海以东歴府四州一县二十四衞四所五巡检司三关城镇砦五十五给还民地二万一千一十八顷复业丁口四万八百定悬军之营三十三而福建之疆理复矣是役也公往还岭海舟车之跋涉不啻三万里蛮烟瘴雨毒雾之交侵蛇蛟之屡舞公与傔仆六七卧起油幕虎触其藩不慑鬼啸于林不惊佥谓公之大勇贲莫及行则射麋以为粻缝蕉以被体安于恶衣食而不求温饱忘一身之辛劬劳来安集俾氓反其宅商趂其墟苗秀于田水归于壑牛宫豕圏鸡栖鸭防各得其所甫终歳告成于
　　阙下公虽不自言功而功已盖于南国矣当周盛时召康公以重臣克亲民事诗人怀之曰昔先王受命有如召公日辟国百里其后穆公继之诗人又咏之曰式辟四方彻我疆土于疆于理至于南海夫以二公奏绩于先后者公以一人兼之宜为
　　至尊注意而六卿掌其四也公既归田考终特未邀易名之典尊公之里人也虑公巡视本末未上诸国史因追忆闻于公者麁举大纲作记焉
　　包山蔡氏宗祠记
　　包山蔡氏其始祖源宋秘书郎从高宗南渡居杭州子维孟奉母徙呉与弟继孟分宅居洞庭号东西蔡而西房子姓尤蕃衍自维孟十二传为乌程儒学训导旭中永乐庚子乡试土人为建遗庆坊陈检讨继作记称其好义乐善有世徳旭弟升昭皆善诗呉人徐庸采入湖海耆英集升孙羽仕为翰林孔目诗家称之曰林屋先生羽从弟范号曲岩王尚书世贞赠诗云家在五湖人世外身安六帝太平中者是已叙其族则五支计其传则二十一世善不必施四海而积于一乡仕不必登九列而受一命再命学不必博通七略四部授诸弟子而各守一经家有私集者二十有三人呉中自范氏外论氏族之蕃世徳之乆莫蔡氏若也于是有撰宗谱以奠世系者有置田以供祭祀者而秘书十八世孙某于缥缈峰之阳建立宗祠中为堂五楹连以屋二十间旁有楼可逺眺望三歳而后落成走书币请予作记予惟古祀先之礼自祢而祖自祖而推之及始祖此王者报本追逺之义也而诸侯之支子为卿大夫或自他国来者俱谓之别子起自民庶致位卿大夫者亦从别子之义得立为宗宗得立祠以饮食之礼亲兄弟宗族穷者收养之不知学者收而教之则自王者通于庶人王政之存于今教民亲睦宗祠其本务矣包山在太湖中不与城府接无邮传辕马之扰春秋享祀牲酒靡阙里逺而能仁俗俭而可乆予老矣惜未克谒祠下纪之以文匪独美蔡氏之能合其族庶防三呉之士族闻者兴起焉
　　履素先生祠堂记
　　先王之敎民匪直乡遂大夫闾师党正之职也凡仕而已者归教其里没则祀之瞽宗汉晋经师设黉堂缮精舍至于宋府州县学外分建书院择耆儒为山长或与博士弟子争多焉明初山长废而书院尚存讲学者得以专席其后朋党盛而学术殊时文工而经义晦科名重进取亟而力田孝弟无人必借乡有善士导以亲亲敬长之节离经辨志之方故夫师逸而功倍化民成俗而有司莫知斯则儒者之效矣曩予泊舟匠门闻岸有读书声询之则顺治甲午乡贡进士张先生曾余之学舍后四十年获交先生之叔子大受大受识达而才敏洽闻周见自举于乡名日盛弟子著录者数百人席砚不能容则广其宅斋曰拙斋亭曰读书之亭轩曰活碧之轩又于衡宇之阳筑堂曰孝亷之船不忘厥考所自也逾年负笈者益众爰拓地于水南立轩于桥下轩东曰潮生阁用纪落成之候阁东建祠奉栗主以祀先生焉于时巡抚都御史商丘宋公过而题其扁曰履素里之父老佥曰先生居家以孝友遇人以诚持己以介士之百行备焉宜有私諡易名乆矣宋公所题则公也非私也今而后吾党合以是称先生于是携榼酒陈百果爇瓣香长幼胥拜祠下大受请于予曰是不可无记因书其本木于壁先生讳庆孙先世嘉定人徙郡治县学生讳慎徳之子嵗贡生讳应文之孙福建按察司副使讳情之曽孙遗书有尚书集要侣蛩斋集
　　真赏楼记
　　平山之堂既成越明年中书舍人汪君季甪拓堂后地为楼五楹设栗主以祀欧阳永叔刘仲原父苏子瞻诸君子名曰真赏之楼盖取诸永叔寄仲原父诗中语也君既为文勒堂隅识落成之嵗月请予作斯楼记于是楼成又逾年矣方山隂金公将知扬州府事实期予适馆既而予不果徃及闻堂成之日四方知名士会者百人多予旧好咸赋诗纪其事顾予独客二千里外不获与私心窃悔且憾回忆曩时客扬州登堂之故址草深数尺求颓垣断砌所在不能辨识忾然长謡谓兹堂之胜殆不可复覩曽几何时而晴阑画槛忽涌三城之表且有飞楼峙其后既感废兴之相寻复叹贤者之必有其助也当永叔筑堂时特出一时兴会所寄然春风杨柳盖别久而不忘子瞻三过其下怅仙翁之不见至题词快哉亭尚吟思此堂未已即永叔亦感仲原父能留其游赏之地赋诗逺寄是当时诸君子未尝一日忘兹堂可知已肇祀焉庶其冯依而不去者与堂之废自世人视为游观之所可以有无守是邦者或不为葺治至于日圮理固然也试登是楼见永叔以下凡官此土有泽于民者皆得置主以祀后之君子必能师金公之遗意克修前贤之迹则是斯楼成而平山之堂始可厯久不废足以见汪君之用意深且逺也予虽不获观堂落成与诸名士赋诗之末犹幸勒名楼下附汪君之文并传于后亦可以勿憾矣夫
　　万栁堂记
　　度隙地广三十畆为园京城东南隅聚土以为山不必帖以石也捎沟以为池不必甃以甎也短垣以缭之骑者可望即其中境转而益深园无杂树迤逦下上皆栁故其堂曰万栁之堂今文华殿大学士益都冯公取元野云亷公防游旧地以名之也古大臣秉国政往往治园囿于都下盖身任天下之重则虑无不周虑周则劳劳则宜有以佚之缓其心葆其力以应事机之无穷非仅资游览燕嬉之适而已方元之初亷公定陇蜀还进拜中书平章政事赐宅一区暇同卢赵诸君子出郊置酒所谓万栁堂者故老相传在今丰台左右当其饮酣赋诗命歌者进骤雨新荷之曲风流儒雅百世之下犹想见之今公弼谐盛际谋谟内賛坐致太平其勲业与亷公等然亷公宣抚陇蜀荆南威望着于方隅而公泽洽天下亷公在廷日少公自翰苑登政府立朝且三十年亷公畏讥忧谗而公一徳孚于上下所遇之隆有过于昔贤者要之勤学好士孜孜恒若不及则异代同揆宜其旷世有契于心也彞尊客山东时道经临朐观乎熏治之源清泉白沙沦涟侧坎之下丛竹百万询之则公之别业循阶以登径之翳者当辟石之戴土者当剔亭之圮者当葺公辍不治顾専力于是则以冶源公所独乐而京师与天下人同其乐也入其门门者勿禁升其堂堂焉者勿问庶防物我俱忘者与堂成后适四方人士应召至京师公倾心下交贫者为致馆病馈以药防者赙以金一时抒情述徳咸歌诗颂公难老又虑公舍斯堂而请归里也争赋咏公前期公乐之而不去彞尊椎鄙无文独未获游公之门其为斯堂记者譬犹山禽楚雀啁啾翠隂之交公之聼之未必不欣然悦于耳焉
　　池北书库记
　　池北书库者今少詹事新城王先生聚书之室也新城王氏门望甲齐东先世遗书不少矣然兵火后散佚者半先生自始仕迄今目耕肘书借观辄録其副每以月之朔望翫慈仁寺日中集奉钱所入悉以购书盖三十年而书库尚未充也自唐以前书多藏之于官刘歆之七略郑黙荀朂之中经新簿其后四部七録代有消长民间所藏赐书之外无多焉耳自雕本盛行而书籍易得民间镂版未贡天府者且十之九由是官书反不若民间之多古之拥万卷者自诩比南面百城今则操一囊金入江浙之市万巻可立致然自博览者观之若无所覩也夫宋元雕本日就泯灭幸而仅存于水火劫夺之余借钞本流传顾士之勤于钞冩百人之中一二人而已习举子业者诵四子书治一经不过四五十卷可立取科第而贾人牟利亦惟近乎举子业者是求非是则不顾至以覆醤裹面糊蚕箔古之人竭心力为之者今人全不之惜任其湮没此士君子防伤于心而先生书库之设藏之惟恐不亟也尊经乱先世之遗书莫有存者及壮糊口四方经过都市残编防帙至典衣予直积之二十年矣以验藏书家目録则仅有其十之二三焉然未尝无出于藏书家目録之外者譬之于海九川四渎无不趋焉而滮池瀱汋之水聚而勿涸乌见之饮啄鱼得之泳游亦可自乐其乐而忘其身世之穷焉明年归矣将寻先生之书库借钞所未有者奉先生之命遂为先生记之
　　传经堂记
　　经之学温其故则新义愈出觧之而其蕴不穷古之士惟经术是务士能通经始可友天下士而富贵利达非所论也经学莫盛于汉一经説至百余万言大师众至千余人然班孟坚讥之谓禄利之路然至韦贤父子以经术相时人语曰遗子黄金满籝不如一经盖亦慕其名位通显云尔扬子云有言大人之学为道也小人之学为利也传经者须以发策决科是何异孔子读而仪秦行者与仁和卓火传氏立宗祠于舍东榜其堂曰传经奉祖考之遗书教授子弟又乐与朋友讲习东南之士以为伦魁焉卓氏居塘西门才特盛以经学闻者五世然试多不利或荐于乡矣而试于礼部辄下第或于省中试矣仅列副榜是岂卓氏于经术反未工与由其所学者非专事发策决科而务合乎古之学者故也堂之成且二十年吉凶欢戚歌哭于斯者匪一火传心力交瘁克守其先人之绪诵读勿辍诚有人所未易及者而火传为作传经堂记
　　愿学堂记
　　户部郎新安程君视公筑堂于宅之右其地爽以垲开帘而山翠入过雨而涧泉分观者咸曰君当补官堂将成席未防而仕于
　　朝焉君乃名之曰愿学属其兄子道原请记于予予思儒者言学率本乎孔子孔子五十以学易韦编三截铁摘三折漆书三灭若是其勤也君年适五十矣姑与言易可乎八卦相错其别六十有四象言君子之徳五十有三皆以为学者劝也合之礼记以言离经辨志则以同而异也以言敬业乐羣则果行育徳自彊不息也以言博习亲师则多识前言往行虚以受人也以言论学取友则朋友讲习见善则迁有过则改也以言知类通达彊立而不反则类族辨物自昭明徳立不易方也夫然安其学而亲其师乐其友而信其道时行则行教思无穷容保民无彊也时止则止思不出其位不可荣以禄也孟子之愿学孔子者此也君早仕为郎所谓官先事者业试之而效矣乃所愿岂非志为先与古之亲师取友莫若郑康成游学周秦之都往来幽并兖豫之域然后反乎北海程伯子十五六时问学周元公慨然有求道之志未知其要泛滥于诸家出入于老释者防十年返求诸六经而后得之噫其难也已今君居新安新安之俗人守程朱之学不出家而前言往行多识之而不穷以今知古以近知逺以所见知所不见古病其劳者君处其逸居是堂也寒暑相催而嵗成焉足以决进退之机悟损益之义安有愿乎其外者防予老矣盖尝终始于学然勤苦而难成内自反而益见其不足窃喜君之同所愿也在履之初曰素履往无咎象有之素履之往独行愿也顾人有愿而不获遂者君独行之又何咎之有
　　乐俭堂记
　　太原刘炳请名其所居之堂予名之曰乐俭而为文记之曰俭之为徳匪直以撙节日用饮食而已君子将收其放心必自此始夫象犀琛贝绡纨锦绮台池仆御之盛人咸慕而趋焉及危机既触纷华尽去悔尤随之往往退而防其所处未有百年不易者然后知俭之能乆惟其可乆而乐存焉盖我既闲其侈心天下无不足之境食之糠而充然置之膏脂而不润宜其无戚戚之容而乐于中者有不能自已者已太原唐叔之遗墟也俭唐风也请为子歌唐蟋蟀之诗曰蟋蟀在堂嵗聿其暮今我不乐日月其除忧时之易去思行乐之方也既而曰无已太康又曰好乐无荒因为乐之一言申诫至再则仍未尝乐也其二章曰职思其外其思可谓深矣犹未免蹶蹶也其三章曰职思其忧夫至于思其忧则其可忧者已去而袛见其可乐焉夫然后曰良士休休也此乐俭之説也今太原之俗所不足者非俭也俭而能乐者鲜矣知其乐者子试以予言告之
　　道珍堂记
　　康熙三十有六年冬太守广宁黄公来知嘉兴府事入郛则瓦砾塞乎渠及堂涂则榛艿接于径爰与邦人士谋思营葺而疏瀹之念民力未遑也明年夏案无留牍黠者畏懦者怀公乃庀材鸠工先治其廨斵榩垩镘子来恐后于是彞尊方居长水之南池中芙蕖一花并蔕红衣绽绿房垂缃螺实以公嘉绩之所召也以奉公公适诹是日立柱础架杗廇遂贻书请名其堂兼纪之石且归德于
　　天子肃清邉徼祯祥是致彞尊欲以不文辞非礼也敢窃自幸生于尧舜之世获覩
　　圣德神功靡逺勿届又有贤太守拊循闾防于焉咏歌太平烛于玊烛饮于醴泉畅于永风芙蕖虽小草曹植赋之则曰览百卉之英茂无斯华之独灵傅亮赋之则曰考庶卉之珍丽实緫美于芙蕖而江淹之辞则又进焉而曰一为道珍二为世瑞至于并蔕则尤代所罕覩故魏收志灵征令禽竒兽嘉谷靡不登载而斯独无之益见致之匪易也稽之至元嘉禾志郡治防事后有清香堂宋知秀州俞淛更扁曰敬信节爱盖理防据子城之内而轩其后为穿堂为后堂其来久矣堂之废且百年鲜克有治之者迨公至而始考旧址复新之吁今之守土者屏賔客省谘度则见以为能矣公府之不饰则见以为亷矣虽然儒者之为政则有道焉居之必广也莅之必庄也芜者治之塞者通之废者举之道存焉矣堂之建讵足为公重而政事之暇豫多士庶民之胥附僚属吏之交孚于此觇公治术之先务焉宜其始建而珍果适应其瑞也
　　天子之徳亦我公之徳也公既命我请以道珍名堂可乎公曰可哉遂为文以纪落成之嵗月纳之于壁用示后之君子公名某字某康熙癸夘举人
　　十二砚斋记
　　中书舍人江都汪君季甪僦宅宣武门之右穷巷萧然饎防不继君久病卧梦入广庭得石砚一十二枚寤而作歌其友和之君因名其斋俾秀水朱尊作记记曰聚五方之人于京师各有所营昼之云为夜形诸梦寐寤而询之其可告人者寡矣古昔盛时以牛羊之牧其梦可献于天子其降也得位梦棺得钱梦秽仅自喻于心已焉举平生无不可以告人而梦寐则有难言者吾未见其可也君子之学贵夫内得于心而不外玩夫物罗十二石于前不见其多无之不见其不足君岂惑于是与顾一身之盈虚消息通于天地感于事物盖所好者存虽梦有难遽忘者恱之故言之而长言之歌且和之至以名其室焉列御防曰西极有人不食不衣以梦中所为者为实十二砚之有斋斋之有记君子以为无不可也
　　匏斋记
　　匏之为物其叶苦其蔓弱其形呺然非若瓠可以燔可以菹世遂以无用目之然制为器可以象天地虗其中可以受物截之则蠡洼之则樽以为笙大者巢小者和挈竽而吹则为众音之长匏非无用也审矣当其秋霜既降呺然者坚水出其前略彴之不施防防之不设掲者涉者厉者泝洄上者泝游下者潜行而泳者正絶流而乱者咸濡首灭顶是惧试腰以浮诸水则虽江湖可以无没其有济于人为功甚钜今刑部主事德州谢君方山取以名其斋焉君质直好学所为歌诗无懦响金清玉振若笙竽之恱耳悉中法度饮酒百觚不醉君之所以自托非以是与虽然殆有济物之思焉夫二尺四寸之律取象于坎民之陷于法也如溺于渊覆育者虚其中以服念则深者可以绠出漏者可以袽塞譬置匏于河随所溺而拯之车有时而溓舟有时而覆充匏之用无过涉之患而有共济之功则凡经义之纷纶賔坐之论说得之一室而施之万事者何莫非君之匏也于是其友秀水朱彞尊释匏之义广之作记书诸壁
　　秀埜堂记
　　长洲顾侠君筑堂于宅之北闾丘坊之南导以回廊穿以径垒石为山望之平逺也捎沟为池即之蕴沦也登者免攀陟之劳居者无尘之患晓则竹鸡鸣焉昼则佛桑放焉于是插架以储书叉竿以立画置酒以娱賔客极朋友晜弟之乐暇取元一代之诗甄综之得百家焉业布之通都矣侠君乃梦有客愉愉有客瞿瞿一一十十容色则殊或俛而拜或立而盱觉而曰是其为元人之徒与将林有遗材而渊有遗珠与乃借钞于藏书者复得百家焉未已也博观乎书画旁搜乎碑碣真文梵夹靡勿考稽又不下百家而元人之诗乃大备矣予留吴下数过君之堂侠君请于予作记思夫园林丘壑之美恒为有力者所占通賔客者盖寡所狎或匪其人明童妙妓充于前平头长鬛之奴奔走左右舞歌既阕荆棘生焉惟学人才士著作之地往往长留天壤间若文选之楼尔雅之台是已吴多名园然芜没者何限而沧浪之亭乐圃之居玉山之堂耕渔之轩至今名存不废则以当日有敬业乐羣之助留题尚存也侠君筑斯堂媕羣雅将自元而宋而唐而南北朝而汉悉取以论定焉吾姑记于壁用示海内之诵元诗者
　　六浮阁记
　　六浮阁在查山之阳具区浸其右六浮者一曰长浮二曰白浮三曰篛浮四曰苎浮五曰茅浮六曰箭浮其崇卑小大形殊或断或续迤逦隈隩之外方阁之未成也嘉定李流芳长蘅过而乐之思以十千钱构草阁踞梅林之上写图以告其友兼题长句觊其经营而终不果也后八十年长洲张翁买此山始为建阁且治生圹背阜面湖周树石楠栝柏以为籓阁峙其南当春梅放拓西牎俯视繁花百万若密雪之被原隰游人诧胜絶焉未几翁没翁子士俊从而补葺之有径有堂有庖有湢于是四方名士牵拂相招来会歳在辛巳二月己未朔予登是阁覩渔帆出没浦树清疎山鸟拂帘鸣旦暮爱之不忍去遂留信宿士俊以记为请将刻之坐隅予惟三命之说术者恒以动人然儒生不以为非盖夭夀通塞莫不有命焉至于山水之縁尤未易得处乎阛阓有终身不知丘壑之趣者翁生居吴北郭即元时师子林而井椁于山得无后艰之幽宅且建阁以表其胜则李君所愿而不获遂者翁克有之士俊善继其志冀扬翁名于百世是翁之享于天者孔厚不可谓时命之不达也翁讳某字某自号松园老人其行义详今礼部尚书同里韩公菼所为志铭及处士睢州田君兰芳墓表
　　西陂记
　　宋之故城其门名见于载记者阳也卢也防也桐也横也桑林也垤泽也垤泽云者垤以言阏伯之丘泽睢水也其地有蒲鱼萑苇之利渔有村蟹有舍商丘宋公怀童时钓游之所思筑圃于是以其在郭之西名曰西陂顾未遑经始先定池馆之目曰渌波村曰钓家曰纬萧草堂曰和松庵曰芰梁曰放鸭亭各系以诗都人士属而和焉图之横幅者王山人翚也乆而公之怀故土益甚则命禹鸿胪之鼎写照作西陂鱼麦图取元结诗句冀归老于江湖记之以文者卲上舍长蘅也公巡抚江南久简以驭吏俭以示民
　　天子嘉其清徳
　　藻舟所及每见益亲嵗在昭阳协洽
　　驻跸江天寺公入见请曰昔宋臣范成大居呉之石湖臣尝履其地见淳熙十五年赐书刋石尚存臣家有西陂别墅敢乞
　　御书二字赐臣不令石湖胜迹独存千古
　　天子笑而书之今嵗旃防作噩
　　天子复书鱼麦堂以赐至是公拜
　　宸翰先后难悉数矣公乃命子弟立石西陂之上属其友秀水朱彞尊纪之思夫爵位之崇高林泉之逸豫人生恒不能兼致惟石湖一老入而参知政事退而偃息范村女挈菜篮儿修鸡栅种斜桥之杨栁播乐府于村田此姜防谱越调以介夀号曰石湖仙也今
　　天子称公治迹不去口顾十四年所而迟迟未膺内召岂非以江南重地代公者实难其人与抑闻之公尝引年以请矣
　　天子给以禁苑葡萄一本曰是果结实然后请老今赐果之园马乳且垂垂于架公念
　　主恩愈渥不敢上陈近复申以
　　天语双雕于堂柱曰儿孙歌舞诗书内乡党优游礼让中则仍未尝许公之归也公虽欲舍政事之贤劳享西陂鱼麦之乐利愿岂得遽遂乎虎丘之山可以对月沧浪之亭可以赋诗吾且随中吴父老期公游衍于斯焉若夫西陂之胜姑听公之乡党优游礼让中可矣
　　五舫记
　　利济莫若舟小者为艖为艓为防为艒防为舴艋大者为舸为艅艎为艂艭为舶为艑为艞为艡为艛艇也者小而长也艜也者长而薄也狭而长者谓之艨短者谓之艟短而广者谓之亦谓之舠深者谓之防亦谓之防小而深者舼亦谓之也其制则有椳有柁有舳有舻有艢有板曰覆牎曰牀以荐物曰笭突上下重牀曰舰重室曰飞庐其具则橹也浆也桡也篙也笮也戨也橹柔倍之以梢篙折辅之以戙笮弱引之以百丈崩沙怪石恶浪之喧豗盘涡之撇防盖有一夫之力不能挽一船者求其济夫岂易哉思古之人取诸涣以制舟楫顾易之卦言利渉大川者六而无片言取象于舟则终以乗船为危非安栖之具也虽然大江以南百谷所会内隩而外隈葭菼竹树之交敷苹藻之溶漾隄梁之逶迤非舟无以领其胜而又无风波之虞有燕嬉之乐则惟舫为宜溧阳狄亿立人以庶常吉士请假还里造五舫于洮湖或以载花或以燕客可以合可以分有琴有书有歌有酒短箫长篴往来容与于郊园望之者不啻水仙也今夫至静者地然曩尝留燕齐云朔之间六遇地震思之至今犹悸是则安危亦何定之有推之以理其人安其心安则其境亦安矣苟心不得其正而入于邪陷于险未有不蹈危机者安危视人所择尔藏身万人之海放情百斛之舟孰危孰安立人之自处也审矣于是秀水朱彞尊为之作记时康熙三十有八年阳月之望也
　　倦圃图记
　　倦圃距嘉兴府治西南一里在范蠡湖之濵宋管内劝农使岳珂倦翁尝留此著书所谓金陀坊是已地故有废园户部侍郎曹先生洁躬治之以为别业聚文史其中暇则与賔客浮觞乐饮其以倦圃名者盖取倦翁之字以自寄予尝数游焉乐之而不能去于怀也歳癸卯先生左迁山西按察副使治大同逾明年予谒先生于塞上时方九月层氷在川积雪照耀岩谷弥望千里勾萌尽枯无方寸之木相与语及倦圃山泉之深沉鱼鸟之游泳蔬果花药之蓊郁情景歴歴如目前事先生抱膝低徊者久之嗟夫故乡之乐人之梦寐在焉以予暂游者犹不能释于怀况先生之寝处笑语其中者哉先生之门人周君月如工绘事为先生图之为景二十于是三人各系以诗先生复命予记其事予尝览前代园亭山水之胜往往借人以传又必图绘之工而后传之可乆若王维之辋川顾瑛之玉山百世而下观其画图不独想见两人之髙而其所与游如丘为裴迪崔兴宗下至袁华于立卢熊郯韶之徒览者亦希慕之不已然则图绘之作顾可少哉今先生方欲任天下之重援斯民于饥溺虽欲遗章组之荣息影江湖之上以遂其所好盖难防矣是倦圃之所有山泉鱼鸟蔬果花药之乐先生且不得而私而予与周君翻得借圃之图以传为可乐也周君名之恒山东临清人尝为江西参政罢官后遂移家江浦云
　　看竹图记
　　宁都魏叔子与予定交江都时歳在辛亥明年予将返秀水钱塘戴苍为画烟雨归耕图叔子适至题其巻于是叔子亦返金精之山苍为传写作看竹图俾予作记予性癖好竹甲申后避兵田舍凡十余徙必择有竹之地以居其后客游大同邉障苦寒乃艺苇以代竹既而留山东见冶源修竹数百万狂喜不忍去归买宅长水上曰竹垞叔子过予言金精之峰十有二其一曰翠微易堂在其上梧桐桃李橘柚皆植独竹不生种之自叔子始近乃连冈下上无非竹者盖予两人嗜好适同也珍木之产由两叶至寻尺歳久而林始成又或萎于霜或厄于闰若夫竹苟防其本则末乃直上匪特有君子之守而已其勃然兴起突怒无畏类夫豪杰之士拔泥涂而立加万夫之上叔子居易堂读书且二十年天下无知叔子者一旦乗扁舟下吴越海内论文者交推其能若竹之解于箨而骤干夫烟霄也文章之为道亦犹种竹然务去其陈根疏而壅之其生也柯叶必异然则叔子毋徒恃其已学者而可矣
　　芷闾记
　　宗人琪从予学所居道南舂同杵臼饮同井兼珍以养母集众说以通经断金伐木以求友而又乐善不倦为鬻于路诛茅编竹以栖饿人自我得琪庶几同其臭味焉芷闾者琪读书之舍也予既书扁且为文记诸壁记曰芷小草也名义不着于诗尔雅内则以茝佩悦仅见之小戴记而已说文解字无芷文盖与茝同义申之曰楚谓之蓠晋谓之虈齐谓之茝而玉篇诠药字云芷叶即虈也当知音虽有四其义则一矣屈平楚辞篇二十五言虈暨药者各一言芷暨茝者各五言江蓠者三由其志洁行芳斯取喻必及焉尔乎荀况有云兰槐之根是为芷其渐之滫君子不近庶人不服质非不美也所渐者然也琪年方壮不自恃其质之美乐与友朋相切劘虚己以下之是以见善则迁有过则改得敬业乐羣之助而无芳臭杂糅之患宜其有取夫芷以自托也闾居堂五之一纵横十余步坐客可六七人插架数百巻分列左右置酒肴以娱賔客为诗歌以道性情与夫羣雅之论说百氏之览观胥于是焉则凡谢其朝华而啓其夕秀何独非芷之义与诗不云乎维其有之是以似之未有有之而不似者也琪亦庶乎可以自信已

　　曝书亭集巻六十六
　　钦定四库全书
　　曝书亭集巻六十七
　　翰林院检讨朱尊撰
　　记【三】
　　天津衞稽古寺重修藏经阁记
　　佛之书入于中国其初四十二章耳其后盛于姚秦炽于梁大备于唐代兴日繁几与儒者之书相等缙绅学士靡然舍己所学从之而其徒复侈大其事鸠土木以为之宫饰朱丹为之桷诵焉则有拜跪坐起之容梵焉则有抑扬髙下之节而又縚绳以袭之钟鼓以宣之其所以崇奉之者靡不至自孝定皇后笃信其教命中使颁经藏于梵刹其徒犹虑未广更梵夹为篇籍自是经藏薄海内外所在多有呜呼使遇汉明梁武又可知矣天津卫属京畿之冲城之西门有稽古寺藏经之阁峙焉地近海多风飞沙晦冥歳未久阁圮浮屠含光者新之予檥舟道此登焉夕阳在衣风铃铮然翔鸟上下为之目旷心怡含光语予曰凡吾材之所需井税之入升盎之储积之累年始成焉惮阁之頽而经藏将失也今缙绅学士诵法周孔其于六经百氏之书旧闻放失往往置勿问而府州县学或倾废不治不有媿于佛氏之徒也哉浮屠之言虽非圣人所与而能崇奉其教以兴废自任若含光者殆亦圣人之徒之所进也遂为文以记之
　　大悲院记
　　孔子殁百氏之学兴其最盛者杨朱墨翟治墨氏之学者至分为三其师说之不传岂非孟氏辟之也与浮屠之言近乎墨者也墨之教摩顶放踵利天下为之而独于治丧也以薄为其道为浮屠者术主乎慈其始去父母昆弟捐妻子而不顾讵非忍哉昔孔子不遇于时驰驱四方若微生畆接舆荷蒉之徒交讪其后而曰吾非斯人之徒与而谁与痛哉其言也盖吾观于佛独善彼所称观世音菩萨者推其愿所至欲尽斯人而登之善其去孔氏之防不远而大悲菩萨者彼所谓观世音之化身也其手目之数多至八万四千目必有所运手必有所执俾匠人一一肖之佛氏之教则然禅人世髙结茅天津之衢夏以水冬以茗果施往来之人而予友曹君实司武备兹土捐俸钱继之程工庀材筑室三楹题曰大悲禅院而请记于予嗟夫举斯世之人其可恻然悲者众矣惟泯于无所睹闻则已试游目而观其迷途陷溺目不能周手不能援者何限此菩萨之以大悲名也而况圣人之心哉曹君勇而好文驭兵以严而养民也惠殆所谓可使治赋者也夫浮图之言儒者疾之以其无预于世天下饥溺而不思所以救也世髙用其师之说独以大悲菩萨自托则岂尽无意于斯人者哉宜曹君之乐其人而信其道也
　　云冈石佛记
　　云冈之寺有十建自拓跋氏今之存者特其一耳石佛大者髙七十余尺小至径尺斩山为窟数十凿佛数千躯架以飞阁凡客大同者必游于是予尝再往游焉覩石像之怪伟退而作记按魏志世祖用崔浩之言毁佛像造泥人铜人者门诛土木宫塔莫不毕毁及浩既戮兴光和平之际争立石像太和中四方诸寺凡六千四百七十有八延昌之季僧尼所居积至一万三千七百二十有七剥穷而反理数然也释氏之说如蛊之中人卒不可愈良医者择其可治治之有疾之者见方药不効遂刳患者之肠胃必尽杀其虫乃止患者既死其同病之人未有不剚刃于医者崔浩是已方诏遣立像其徒惟恐再毁谓木有时朽土有时崩金有时烁至覆石以室可永无泐又虑像小可凿而去径尺不已至数尺数尺不已必穷其力至数十尺累数百千而佛乃久存不坏使见者因像生感自谓极天下之智虑不知其陷于至愚也呜呼周公仲尼之道感人千载之下者岂以其像哉虽然拓跋之俗习闻释氏之说其敬信固宜非若汉明梁武生周公仲尼之乡而沈溺异端者比也彼十六国之君杀人若刲羊豕而佛氏倡好生断杀之防世主信之往往少回其残忍之习是佛像之有益于当日亦事理所有也然则君子之排击异端尤当揆世之理乱彼持论过激岂吾道之幸与防州李先生者好为古文辞素摈佛又与予同游云冈者也遂书一通寄之
　　应州木塔记
　　轩楹台榭广墀复宇游观之胜苟作非其时侈过其制则春秋书之太史纪之故虽王公之尊不敢轻役其民至浮屠之宫竭天下之民力奔走恐后世莫有议其非者吾不知其故也彼其师以虚无寂灭为教视支骸爪肤为不足惜而崇奉其教者顾必范金以像之筑宫室以栖之非大惑与然山川城郭必有升望降观之地惟浮图之制崇髙累级出轩楹台榭之表足以旷览形胜所在登髙明而逺眺望感时赋诗则又君子之所不废也去应州治西北百步有释迦佛塔建自辽清宁二年上下以木为之其高三百六十尺州居絶塞之冲土风苦寒无良材珍木之产一木之运百车牛乃达盖辽之君臣恃甲兵之武责献纳于宋金缯所入动亿万计宜当日成此不难也辽史载道宗即位初诏求直言亦尝有志经国者迨乎晩节崇尚异教一歳饭僧至三十六万人一日祝髪至三千人呜呼侈心有渐皆是塔啓之也已土人指予檐端大字凡八系长康二陵驻跸时所书其一时游豫犹可想像得之然则登是塔者不独尽览山川城郭之胜而盛衰之故又可感也遂相与赋诗记之同游者三人山西按察司副使前戸部侍郎同里曹公溶江西布政司参政临清周君之恒汾州推官大兴孙君如铨而镵予文于壁者知州事盖州傅君登荣也
　　南泉寺新建惜字林记
　　古之典籍方册焉而已不及百名者书于方百名以上书于册编用韦摘用铁书用漆有燔烬之虞而无遗弃之患逮后易以茧纸隃麋书以不律杵头轴子人知爱惜自长兴镂九经于板学者无笔札之劳获观古圣贤书诚厚幸矣既而史记两汉书文选皆付雕造诸子百家次第皆有官则储之国学民间则吴蜀越闽悉能摹印而闽之麻沙崇化二坊翻刻流传日多士子得书易而怠心生又科塲定制经书各有专门程子朱子胡氏蔡氏陈氏诸家而外帖括罔敢逸出于是经书义稍有异于诸家者多束而不观至于士子揣摹时文是习坊间选本盈屋充栋人之意见各别非所好者土苴视之或覆酱瓿或糊蚕箔至若京师五方所聚一有委弃辄溷于粪壤中士大夫既未克捃之车尘马足之下而往来行子计虑所不遑及故必借萧闲寂寞之人昕夕司之庶事不费而收之也博宜莫如沙门氏南泉寺在三里河桥之东康熙十有七年夏予防柴车应
　　召舍于僧庐有禅上人者衣禞持顷筐拾字纸于道月之朔望辄焚之越三载结数椽于文昌阁下扁曰惜字林贮之有库焚之有炉来请予作记噫自宗乗分为五叶参者期于顿悟汉晋以来所译梵夹且委之虫鼠不顾而何有于废纸则上人之捃拾非専代儒家为之亦所以自为也虽然吾观上人之勤钟鸣必起偕其徒陈梵夹于堂展縚绳而宣之以鱼鼓若是乎主于敬焉由一寺推之则西域古先生之言其徒储藏犹谨而上人所捃拾终代儒家而劳其心力也已因记落成歳月于壁
　　唐朱邪府君墓铭石盖记
　　丁未之秋自代州复至大同将次应州避雨马神祠下前有施食台刻石列八卦于旁又书二十八宿字心异焉俾从者覆而观之上有篆文曰唐故汾州刺史朱邪府君墓志铭盖沙陀之俗死焚其骨盛以石函此则其盖也考后唐家人传无官汾州者惟明宗之父电尝赠汾州刺史见册府元又葬于应州其为电墓铭无疑也史称明宗无姓氏太祖养以为子不知其父冒姓朱邪者久矣后明宗即位諡其考曰孝成庙号德祖当其时祠官之守春秋之祭山陵之封土必崇孰意为人所发千载之下并石函亡之而仅存其盖也乃言于按察副使曹公徙之于州学而为文记之
　　游晋祠记
　　晋祠者唐叔虞之祠也在太原县西南八里其曰汾东王曰兴安王者歴代之封号也祠南向其西崇山蔽亏山下有圣母庙东向水从堂下出经祠前又西南有泉曰难老合流分注于沟浍之下溉田千顷山海经所云悬瓮之山晋水出焉是也水下流防于汾地卑于祠数丈诗言彼汾沮洳是也圣母庙不知所自始土人遇歳旱有祷辄应故庙特巍奕而唐叔祠反若居其偏者隋将王威髙君雅因祷雨晋祠以图髙祖是也庙南有台骀祠子产所云汾神是也祠之东有唐太宗晋祠之铭又东五十步有宋太平兴国碑环祠古木数本皆千年物郦道元谓水侧有凉堂结飞梁于水上左右杂树交防希见曦景是也自智伯决此水以灌晋阳而宋太祖太宗卒用其法定北汉盖汾水势与太原平而晋水髙出汾水之上决汾之水不足以拔城惟合二水而后城可灌也歳在丙午二月予游天龙之山道经祠下息焉逍遥石桥之上草香泉冽灌木森沉鯈鱼羣游鸣鸟不已故乡山水之胜若或睹之盖予之为客久矣自云中歴太原七百里而遥黄沙从风眼眯不辨川谷桑干滹沱乱水如沸汤无浮桥舟楫可渡马行深淖左右不相顾雁门勾注坡陀阨隘向之所谓山水之胜者适足以増其忧愁怫郁悲愤无聊之思已焉既至祠下乃始欣然乐其乐也由唐叔迄今三千年而台骀者金天氏之裔歴歳更远盖山川清淑之境匪直游人过而乐之虽神灵窟宅亦冯依焉而不去岂非理有固然者与为之记不独志来游之歳月且以为后之游者告也
　　风峪石刻佛经记
　　太原县之西五里有山曰风峪风穴存焉相传神至则穴中肃然有声风之所从出也愚者捧土塞穴建石佛于内环列所刻佛经凡石柱一百二十有六积歳既久虺蝎居之虽好游者勿敢入焉丙午三月予率土人燎薪以入审视书法非近代所及惜皆掩其三面未纵观其全也由唐以前书巻必事传写甚者编韦续竹截蒲辑柳而浮屠之言亦惟山花贝叶缀集成文学者于时穷年笔札不能聚其百一难矣石经肇自蔡邕歳久沦缺至唐郑覃周墀复勒于京兆后唐长兴中始更传写为雕印舍至难而就至易由是书籍日以盛顾世之学者忽其易反或束而不观何与岂其所谓日盛者乃其所以衰与北朝之君臣崇奉释氏故石刻经像在处多有予友太原傅山行平定山中误坠崖谷见洞口石经林列与风峪等皆北齐天宝间字而房山石经刻之自隋甚矣其法之蕃炽也今佛宫所栖少者百人多至数千人然通其防者率以语言文字为无用见讲说佛经者往往鄙置不屑呜呼佛之说虽戾于圣人之言要皆彼国中之先生长者也既用其法尽弃其先生长者之言果何如哉九经之文在西安府学儒者虽不能尽观而得之者咸知爱惜至风峪所藏其徒虽繁莫有顾焉者矣是则释氏之无人不尤甚于吾道之衰也夫傅山闻之曰然遂书以为记
　　西山碧云寺记
　　西山佛寺百数多建自内官其最闳丽者曰碧云寺因山下上筑台殿金碧露松栝之表其北内官坟墓数十镌石为阑穷极纤巧翁仲羊虎夹侍墓碑林列其文俱宰辅所制中立穹碑二具书緫督东厰官旗魏忠贤爵秩游人每画灰于壁作愤詈语寺僧辄涂去洒埽惟谨过者徒有叹息而已方忠贤擅政建生祠立碑者徧天下固无足责迨刑书既定执童子问之鲜不以党逆为耻见其姓名踣石破碎之惟恐不速地僻逺无存者而兹山近在辇毂顾秉谦魏广微之文大书深刻独得不去则以忠贤虽败而阉寺力防其类至其尸已戮其族已徙复树碑立冢有非法禁之所能惩者然后知小人流祸未有酷于阉寺者也易曰君子以逺小人不恶而严夫身为宰辅其地不为不峻必先假之以顔色而后小人得邀其文章秉谦辈不足数顾中人以上亦为之谀墓何与浮屠之教背弃父母殄絶宗祀内官乐其相近捐无用之金钱显为邀福于佛隂令其徒守冢寺僧借以衣食遂甘为所愚而洒埽无废可悯也呜呼士君子立朝务明周易之义毋为小人所狎而轻假以文章要在严之于始斯可矣
　　登峄山记
　　峄山上下皆积石间不容趾小若拳大若堂房若鬼工所运而惊涛骇兽之突于前也山逺近草木不殖然峄阳孤桐载在禹贡岂以其生之不易故贵之与石质麤恶游者镵姓名于壁未及百年辄漶漫磨泐不可辨识李斯篆其不存于今宜也按诗言保有鳬绎释者谓绎与峄同鳬山在今峄县县虽以峄名山去县二百里在邹县之南杜预以为在邹县北盖县治之徙久矣山径坱圠无燕憩之所以是游者特少然升髙逺望风樯烟浦出没百里之外于以览神禹之迹笑亡秦之愚足以増怀慨慷岂必林木郁葱台馆髙下然后为名山也邪同予登是山者四人巡抚山东工部侍郎兼右副都御史宛平刘公芳躅増美公弟芳永大年河间府推官大兴牛裕范式之歙人汪之鲂于鳞登其巅者公与之鲂暨予也
　　濋泉记
　　宛平刘公巡抚山东之明年于防事西北掘土深二尺有泉涓涓出自穴从而濬之又二尺其广倍焉甃以甎养鱼百头清可鉴髪公顾而乐之语其友朱彞尊曰是宜何名曰尔雅水自济出为濋其濋泉乎记之曰天下之水源澂者流必清源浊者流亦浊然河出昆仑虚色白所渠并千七百一川色黄则众水混之也航于下流者见其浊以为河之性然彼徒窥其末而未穷其本则谓之浊也固宜为政之道亦若是而已吏至亷也为之賔客者苟萌营利之心惑于视听则混之者日至源之清浊流亦异焉今公既能洁已于上賔客咸以公之心为心若泉之在甃纤尘有所不纳虽极而至于大小清河而入于海无非清者矣公曰防哉子其书之以告后之居是邦者
　　重建屯溪石桥记
　　浙江之源是名率水由武溪东北流合渔亭榔木二水经齐云之麓夹溪入焉东过珠里越隆阜至屯溪其西南五城之水注月潭度闵口纳髙枧之流达黎阳黎阳者南朝之废县治也东北之屯溪汇于率口或曰孙吴时毛甘屯兵万户于是故溪以屯名或曰程忠壮王灵洗之所保也故其子姓多率口居盖自率水东至于淛为濑四十有七滩三百有六十濬流惊急至屯溪而平土人乃筑石为桥以通行路创始于明嘉靖十五年歴百有余歳民安其利康熈丙辰桥圮率口程翁子谦出私钱独任之先后费钱六百七十万阅二年桥成又十七年再圮翁曰桥之不固是吾过也遂以丁丑之秋复事兴建仍独任之桥未成而翁没其子户部广西清吏司员外郎岳继翁成之匠石之费几倍工既竣介珠里陈君防请予为记予尝考之周官礼城郭沟池树渠之固掌固以时修之而遂人以土地之图经田野夫间有遂遂上有径十夫有沟沟上有畛百夫有洫洫上有涂千夫有浍浍上有道万夫有川川上有路以达于畿其不及桥梁者非义有所遗也盖五沟五涂莫不有梁焉故尔雅曰隄谓之梁春秋传曰九月除道十月成梁孟氏亦曰歳十一月徒杠成十二月舆梁成凡西北之水其势奔迅一失故道则陵谷变迁石桥之利无从兴民之病涉者众迨氷始合乃克斩木成梁春氷既泮辄复漂去如孟氏所云必每歳更作之若新安江水其清见底流泠溶漾可洄可游然谿流既广梁非石不久兰舟竹筏齐出其下陆则车徒之轚互茶纲纸户交于五达之衢易之以木则易坏易坏则行者病岁事更作则居者劳城郭沟池树渠之固将失其险然后知翁济人之功经画之计为逺且周也今朝野之士往往守杨氏为我之学君臣父子兄弟之间事辄相诿其于处世之术则工矣任重之谓何使居其乡者皆克如翁之用心不私其财恒以济人为念推而邦国天下何利之不可兴而害之不可去昔之人所以贵夫任天下之重者盖由是矣翁以子岳贵封朝议大夫户部江西清吏司主事尝捐金置府县儒学田葺明伦堂筑率口上流沿溪石堤建宗祠修族谱乐善不倦其为徳邻里匪止两建石桥而已
　　古南禅院重建方丈记
　　方丈道家之山也而释子以名其居本诸维摩诘也大江以南僧寺宏丽者必有方丈歴阶而升设师子座于中植杖其右凡宰官之参禅诸弟子之问法必于是焉书其言以为语録锓诸木以衍宗传犹儒家之有山长书院之有讲堂也明自万歴而后五灯似续各有其人临济一支尤盛牧云禅师者舍宏丽之地来居嘉兴县梅会里之古南院安禅赋诗所居方丈不盈一丈止水一稚竹数挺足以濯巾缾挂麈拂雪霁扶杖以观月明挐舟以翫恒萧然物外焉师既逝师之弟子悬厓亦逝而主是院者无力鸠工院日以圮悬厓弟子岷源居武康采茶烧笋集山资以自给里人迎之主院事不数年辟松门广菜圃举凡房廊庖湢靡不毕治又伐木于山取方丈之址恢拓之南牕北戸丹粉一新四方之打包持盋至者咸叹息服其干略工既毕而岷源之力殚矣竟以疾谢世歳在屠维赤奋若年饥予偕里人为粥于路以活饿者日坐方丈布施因其徒之请作壁记嗟夫人生居可为之地或有所不为至于力不足以有为事有不得不为者则有志者尽心力为之终以勿悔斯恒情之所难君子有取焉用告后之居是院者牧云讳通门常熟人悬厓讳行筏岷源讳超濬俱梅会里人
　　白玉盌记
　　予自大同转客太原留布政司王公官廨时岁在丙午客有述定陵遗事者云吴中有贵公子周姓逸其名家有美玉俾工治作杯玉色粹白旁有赤文九工琢之为盘螭既成装以重锦盛之椟将自郊关以入周氏子虑城闉甎石之或坠也緪布于木由女墙升降张燕会賔客或进曰人不目子为周九痴乎今玉工乃刻盘螭九是以子为戏也周氏子大恚太监孙隆闻而购以五百金进之御显皇帝爱玩焉每夕必举以饮及李自成陷京师杯流传人间今失其处矣公曰我所藏虽逊之然其佳者亦未相逺也予请观之公乃越日具酒肴发箱笥若敦者一若者二若癸彞者一彞者一若卣者三用以合者四若匜者六杯巵各五强予一一饮之予曰是乌足以拟客之所云公曰未也于是别发所藏玉爵一色白以周尺度之其崇九寸赵康王所以燕賔者也玉杯一色白黄螭抱其耳以唇下饮尾贯于足公之王父为兵部尚书定陵之所赐也曰玉盌一崇五寸深四寸六分径七寸举以映膏烛皎若氷雪有黄防如粟凡十余缀焉获之晋恭王府者也予狂喜连引满遂大醉盌及于石案有声颓然隐几卧坐客色骇亟持盌奉公公笑曰子诚小人盌为好友所赏即碎庸何伤先时公同官有愿以千金易之者公不可至是以予之爱之也俾留书屋且命防人月致桑落酒二瓮逾明年有督府总制山陜西军务与公议不合遂以公过为所劾落职归后三年予遇之京师询之则玊盌杯爵皆鬻之大贾又五年予奔丧经广平公出郭相慰唁时公已病又三年予复至京师传闻公已殁冨平李子德尝访予太原其后数从公饮会亦以应召至相对南泉僧寺翦灯话旧事感知己之不再不禁然之出涕也遂书以为记焉公讳显祚字湛求先世枣阳人其为兵部尚书讳一鹗者始徙家广平之曲周云


　　曝书亭集卷六十七
　　钦定四库全书
　　曝书亭集卷六十八
　　翰林院检讨朱尊撰
　　题名
　　横山题名
　　自梅花溪达横山十五里而近予徙居溪上凡七年始一至焉上有顾逋翁读书台翁诗所云遥向双峰礼磬声者是已同游者周筼青士缪永谋于野郑玥随始沈进山子也山虽小有冈有岫有章有隆有堂有密有厜防有潭有埒塞者可辟为径高者可升为台其下多民居守望可以相助乃与四子谋结邻于是而皆无其赀也登舟怅然聊书于壁姑以俟之异日焉顺治十有二年嵗在乙未十月既望秀水朱彞尊记
　　题柯山寺壁
　　佛生乎西域犹夫人尔乃其徒以汉明帝梦见丈六金人遂谓佛身丈六入诸本行经暨阿育王传若柯山石像长更倍之此圣敎序所云四八之相也盖自象敎既东浮屠专人耳目范金雕木虑有时而烁争斵山骨肖之以予所闻石象高一丈六尺者北凉沮渠防逊所造也高一丈八尺者长安普贤寺凉州瑞象寺晋州灵石寺彭城宋王寺也高三丈者宜州北山寺也坐躯五丈立形十丈者新昌石城寺也至于并州童子寺高一百七十丈北谷开化寺高二百尺汉嘉之象千尺黎阳又加大焉尤可诧异者矣梵夹因而傅会其辞称毗防尸佛长六十由旬尸弃佛长四十由旬毗舍防佛长三十二由旬拘留孙佛拘那舍牟尼佛俱长二十五由旬迦叶长一十六丈君子可欺以其方难罔以非其道也唐咸淳中高宗于上都龙门山阳塑佛像高八十五尺武后助脂粉钱二万贯大足初后于白司马阪造大象费钱一十七万余贯特出愚妇人之见而新昌石象钱武肃镠赐钱八千万贯造阁三层其孙俶增凿二菩萨夹侍亦崇七丈昔贤有言此呉越五十五万家之膏血不亦可伤也夫是日偕游者山阴祁理孙奕庆班孙奕喜敷奕仪诚孙奕明顺治乙未畅月布衣秀水朱彞尊书
　　杨歴岩题名
　　杨歴岩去南雄府治二十里嵌龙祠于崖半瀑短而流长石黝而沙白有灌木无浓花以是游人罕有过者顺治戊戌予归自南海将逾岭太守平湖陆兄世楷咸一留予廨北西爽亭积雨翻盆三旬不止五月朏晓起覩日出乃聨骑入山循梯磴入祠凭阑眺听俄而酒榼至相与下坡摽吏人林外踞石而坐杯行久不知日之西驰也当太守兄之官日杨明府自西知高要县事期予同往两舟共泊蒜山之麓太守语予五千里长路必有山水絶胜吾党足以留连酬和是晩北风甚烈扬帆拔矴两舟齐发次日行八百里或先或后槩不相及迨抵南安驿始相值焉盖合并之难若是今者获探山水览清和之霁色聆飞瀑之清音且坐无恶客可以赋诗小雅言之矣尔酒既防尔肴既嘉岂伊异人兄弟匪他于焉相顾而笑各成古风一篇并书嵗月姓名于龙祠之壁
　　乌江谒项王祠题名
　　顺治十五年夏归自岭表江行望见采石将近矣为疾风引去泊舟乌江口讯之土人项王祠所在答云三里而近遂与同舟魏子登岸半涂潦水限之因褰裳并渉遥睇平冈灌木知是王祠入门则殿已被焚徙神像栗主于庑下王之塑像东向面深赤范增龙且左右夹侍且亦面深赤拜讫过亭基瞻王石刻遗像圆袍短帻广颡丰颐宋人所摹勒也道士出延客问以古碑答向有唐姚辟李德裕暨南唐保大年碑今已无存因言金海陵师渡江卜珓神前不许海陵怒将纵火燔庙俄有大蛇出梁栋间庙后林中防防闻戈甲声乃止迨崇祯乙亥流冦陷和州掠乌江忽隂霾昼晦四野若列屏障冦不敢犯而退盖王之英爽塞天地间理固然耳道士又言去此祠三十里即阴陵故道有虞姬墓墓前有祠村氓祈子者率祷祠下必挿花以识之惜日已晡不果往乃还六月防望秀水朱彞尊书
　　重游晋祠褉饮题名
　　康熙丁未三月三日永年赵湛秋水秀水朱彞尊锡鬯桐乡孔兴儁子威修禊祠下酌难老之泉采长生之苹网鱼于渊沽桑落于市相与聚饮溪亭之上留宿朝阳之宫既旦感后防之难期重念此乐之不可泯也乃緤马于林纪同游姓氏于壁彞尊记湛书
　　卦山题名记
　　卦山去交城县西北五里连峰夹涧若卦画之相错阴阳乖合不可端倪山以是名陋者増益其文曰万卦山而卦之义反以数穷矣丙午之秋予与同里包铭登是山观唐支高李穆所撰碑记及贞元元和中陀罗尼石幢日将暮风雨骤作乃留宿僧舍晓起登峰以望白云逢逢弥涨柏谷下视城郭出没雾中若方舰之浮于海午霁下山因书来游之嵗月于壁包子歌曰絷予马于城隅兮揽子袪于山幽微子之书兮后之来者夫孰知予之偕游予不复和也
　　崛寺题名
　　崛寺在太原府治西三十里乱山中闻其地与窦鸣犊祠相接思览其故迹丁未二月望王公子千之期予偕游时河冰始泮舆梁尚存相与并马入山寺寺久圮不治荒榛丛棘充塞于隤崖卧石间钟鱼寂然惟一二病头陀补衲檐霤下询之则去鸣犊祠尚远遂不果往日亭午僧防乏稻米炊黍以饭千之命童子沽酒行五里得烧春乃还注之僧盋两人对酌千之问崛字义予谓其初必无偏旁疑村夫子强加之郭忠恕有言飞禽即须安鸟水族便应着鱼俗书滋谬二语尽之矣饮半酣题名寺壁而返冀后之游者观焉
　　防山访碑题名
　　山西按察副使整饬阳和道同里曹公溶以公事留太原借予枥马俾访金石刻文字因出郭抵晋祠夕宿朝阳观晨起道士引一躄叟至谓善搨碑乃携之行取道风谷尝考北齐书段韶传突厥从北结阵而前东距汾河西被风谷又唐创业起居注炀帝于楼烦置宫因过太原取龙山风谷又通鉴载后唐刘后与李存渥奔晋阳李彦超不纳存渥走至风谷为其下所杀是则风谷之名著于载纪久矣胡三省注唐长安三年分宜芳县置岚谷县属岚州谓风谷当作岚谷谚云南人不识盩厔其类是与躄叟语予防山多石刻乃往求之马行碎石中将至见厓岸多以断碣垒砌大率比丘塔铭及陀罗尼幢也入开化寺有穹碑戴额乃苏禹珪撰宝严阁记碑后具书开运二年兴邦佐命忠力保定功臣北京留守河东节度使管内观察处置等使北面行营都统开府仪同三司检校太师兼中书令行太原尹上柱国北平王食邑一万三千户实食封二千二百户刘知远立石合之五代史帝纪相符按乐史寰宇记防山上有杨忠墓碑隋文帝追諡武元皇帝今已亡之或垒入厓岸中未可定尔是日也由风谷登天龙山转入防山题名寺壁拓北齐碑二五代十国碑各一还以赠曹公
　　胥山题壁
　　嘉禾四望无山近府治者胥山一篑而已嵗在己酉孟冬偕同里周筼青士沈傅弓武功泛舟魏塘闻钟声取径以入有僧舍栖石壁下天将雨非无肤寸之云焉予谓二子曰尔雅释山文小山岌大山峘言乎小者高过大者也大山宫小山霍言乎大者围绕小者也小山别大山鲜言与大山不相连属然则兹山也其别之谓与至元嘉禾志称一名张山则胥山之名未必出于古而山有磨劒石传是夫差遗迹又有石凝望泾水有赴壑之势或见其潜行命工凿伤一目殆村氓傅防不足信也宋隆兴中山为李氏所有既而或请于朝隶诸郡学其后乡人陈氏结书屋于此今为巨室葬地所存僧舍殆即书堂故址尔二子语予山不在高当以少为贵吾子行万里难得故乡之山游焉是不可不留题也因相与联句为诗兼书以示后游之君子
　　题歴下亭
　　康熙庚戌五月既望泛舟莲子湖眺北极台时菡萏始舒热风未甚循湖而行求七桥故址俄而雨骤至复乘舟登歴下亭与客纵饮既霁泉泠泠注亭下有鱼自溅泳跃入阶除童子烹以侑酒盖客济南二年矣乃得一醉兹亭焉
　　西山秘魔崖题名
　　秀水朱彞尊锡鬯嘉兴李良年武曾吴江潘耒次耕上海蔡湘竹涛自翠微山来登是日疾风扬沙夕阳在岭仆马惫甚相与摩挱故碣览二龙子遗事徘徊久之后日入乃返时嵗在辛亥正月九日也导予游者退谷僧瞻西
　　京师西山敎寺题壁
　　都城西山敎寺传是正德间中贵晏忠所造寺前有涧过涧垒石为门题曰道统门石殿三楹上琢三皇五帝三王像左凿周召孔孟诸圣贤右凿周程张朱诸儒像别一石龛以藏五经殿外一石亭壁列钟虡干戚钱镈弁裳之属左龙马马毛旋五十五数如河图右甲四十五数如洛书东堂三楹壁立忠臣龙比以下孝子曽闵以下若干人按元史泰定二年中书省言养给军民必借地利世祖建大宣文敎寺寺赐永业当时已号虚费【云云】今遗迹已无可考观晏忠祠石像礼器制度浑朴不类明时工匠所凿且元于儒释初无分别疑寺即宣文敎之遗址晏忠特从而修饰之尔金华姜应申诗云空山石祠堂落穆跨深壑肖象古圣贤高下坐渊漠殿墀列龙如出自河洛煌煌先儒语所为忠孝作性理累百卷题壁见大略歴览感吾心人传晏公凿厥志在尼山高邈得所托媿哉彼檀施衅血涂丹雘慈谿冯元舒诗云呜呼晏常侍石室存道统上象皇帝王其左周召孔宋之四大儒一一接其踵峩峩殿三楹象皆刻石奉四壁龛者五分标五经緫古人所未闻此是我作俑猗彼何人斯卓哉儒者勇两君竟以是为忠所凿矣祠堂列圣贤象始于文翁踵于赵岐若司校尉鲁恭荆州刺史李刚从事掾武梁祠皆有之不得云作俑也
　　题福州长庆寺壁
　　长庆寺在荔支林中树高五六丈者四百余本壬子六月偕歙人郑珵晓行城下远望初日浮林端青红如覆重锦既至土人方缘树采摘纳之于筐坐僧舍俟之人各啖百颗亭午饭僧防日晡乃去世之品荔支者不一或谓闽为上蜀次之粤又次之或谓粤次于闽蜀最下以予论之粤中所产挂绿斯其最矣福州佳者尚未敌岭南之黒叶而蔡君谟谱乃云广南州郡所出精好者仅比东阁之下等是亦乡曲之论也书之壁用质之知味者
　　鼓山题名
　　鼔山去福州府治东三十里康熙壬子六月偕歙人郑珵乘竹轿往游晨曦射人面扇以障之手指皆流汗既而行松阴三里达涌泉寺寺剏自梁开平二年闽王审知所建延国师神晏居之入门山僧迎客饭香积防寻挟之出探灵源洞下岩磴数十级中裂一涧跨以石梁下视乏水山僧语予此喝水岩也国师安禅于是恶涧水之喧喝之水乃倒流遂涸予为怅然旁多宋人题字有徐锡之者刋诗于石云重峦复岭鎻松关只欠泉声入座间我若当年侍师侧不敎喝水过他山辞颇清拔先得吾心言之矣郑子登崱屴峰予纳凉僧廊日既暮留憩廊下爱青松架壑信宿乃还用苕帚拂尘题名于壁
　　房山北砦题名
　　康熙癸丑二月之望自上方山麓策马折而西至北砦双崖如门琳宫梵舍对峙左右老树攲斜交防涧谷寒叶盈尺人行簌簌有声流泉三叠鸣空山中注而为池土人诫勿濯手濯则龙怒雷电且至缘仄径而上饭于僧寮遂埽壁题来游嵗月同游者宛平二刘先生芳躅増美芳喆宣人涿州冯源漳子湛华亭钱柏龄介维
　　洞霄宫题壁
　　由余杭县郭坐笋舆歴九鏁山三十里而近又十里至大涤洞天洞有绍兴中游人题名路转皆礐石舆丁言是归云洞也要无径可入乃诣洞霄宫宿焉是夜有虎卧宫前松树下道士见之问心悸否答云此虎仙人郭文骑以买药不咥人晓闻捣药鸟啼灌木起洗面寻石斋黄公书院午饭道士山房观邓牧心所撰大涤洞天志南渡以后提举宫观诸大臣槩未之载予以为阙典道士固请予具书姓名予老矣假我数年思稽旧史以补邓志之阙遂应之曰诺康熙癸酉九月
　　灵隐寺题名
　　灵隐寺晋咸和初沙门慧理建前有飞来峰理公岩冷泉经其下西出合涧桥分流入僧房丛篠中岩上下多镌佛象土俗相传谓是元僧杨琏真伽所凿盖本于夏时正府志非也象敎自汉孝明帝时流入中国终汉之世凡宇内墓门石阙刻镂先圣贤孝子列女未有镌及佛像者至晋始有之潜説友撰临安志在宋咸淳年此时杨琏真伽未至江浙行省志中载寺有梁简文帝石像记又据陆羽灵隐寺记称理公岩慧理宴息其下后有僧于岩上周回镌小罗汉佛菩萨像然则飞来峰石佛唐以前已有之审视厥状戍削竒古望而知为六代遗迹今烟霞洞罗汉六石屋罗汉一百一十六要非呉越以后工人所凿土俗流传之谬由未见咸淳志尔康熙辛巳三月同游七人长洲顾嗣立侠君秀水朱彝尊锡鬯杭州冯念祖文子呉陈琰宝厓顾之挺搢玉周崧层岩汪日祺无已期而不至者萧山毛竒龄大可也
　　南屏题名
　　小长芦叟檥舟雷峰之下自塔同杖藜诣壑庵同里戴生锜从循磴道跻丘岑览观磨厓书家人卦语生曰此南屏也咸淳志南屏山在兴敎寺后上有石壁若屏障然此山之所由名也自开宝五年呉越王建寺曰善庆太平兴国更额兴教寺有齐云亭清旷楼琴台杨廷秀诗所云清旷楼中夕眺间是巳又有鱼池故东坡居士访南屏臻师诗我识南屏金鲫鱼重来抚槛散斋余今壑庵前池尚存疑即种金鱼旧迹又谦师妙茶事居士亦赠之诗有道人晓出南屏山来施防茶三昧手之句迨宋季亭楼俱废而南屏晩钟犹列西湖十景之目焉考叶绍翁四朝闻见录呉自牧梦粱录皆云石壁刋字出司马温公笔独周密谓是唐人遗迹后人于石旁刋右司马温公书六字其实非也家有宋鉴称绍兴六年十一月庚辰上谕大臣曰司马光隶字真似汉人朕有五巻日夕置座右所书乃中庸与家人卦皆修身治国之道不特玩其字而已今磨崖所刋家人卦后杂以乐记篇礼乐不可斯须去身至举而措之百九十二言中庸道不远人至无入而不得焉百九十七言合乎宋鉴所载当是诸大臣闻思陵面谕请刋于石者此王参洧诗有云洓水崖碑半绿苔春游谁向此山来也又张榘应天长慢词其咏南屏晩钟云翠屏对晩乌榜占隄钟声又敛春色防度半空敲月山南应山北皆指兴敎寺钟云然而今人多以浄慈寺后峰目为南屏误矣戴生曰夫子曷纪之乃具书本末于壁
　　羊石山题壁
　　竹垞叟留山阴舍莫氏之居客有道羊石山之胜者莫君乃治酒榼挐舟以行达乎山麓偕游六人升高丘以望求呉越王镠遣游奕使崔则防守故迹而土人莫有识者矣山有石如羊故名村民以斧斤开凿不审自何年始今者为宫为霍为岌为峘靡有不遭斵伐者于是洼以为洞潴以为潭象佛形躯辟径以导游人之入览观既周相与把琖山神之祠叟乃言曰天生民而因地之利三壤则后耒耜所及天下无不耕之土不耨之期矣自堪舆选日之术兴而方位嵗月始多禁忌谓有神焉司之吉神百有二十凶神二百有二十数且倍之以凶配吉故夫吉日鲜矣兼以司天者颁厯首图年神方位于前又注不宜动土于甲子之下然则土必选日而后可动邪试观兹山之左右前后结屋以居者百数而伐石之工不休相其村落室家胥庆未尝有余殃焉是青乌铁帚之説均不足信也已佥曰然叟乃浓墨大字书其辞于新砻之石壁时康熙丙子九月既望
　　殳山题壁
　　予避地梅防距殳山一十三里居未定南至于端州西北穷乎云朔东放琅琊兹山在户牖之外歴四十九载未之游焉嵗在丁丑九月九日期谭十一给事兄践登高之约舍舟而陆杖藜偕行山高仅二丈逶迤七百步上有铜棺冢道士殳基尸解葬焉遗井尚存传是基所凿也石皆赭土人伐以缭垣嵗既久山失其半惟一僧舍独存拓北牕灌木一林叶未黄落寺僧防新栗以进犹带芒猬取其实尝之味若岩桂之始花然当元之季贝助敎琼来居千金之圩暇与比邻诸子燕饮于是其后入为史官分敎中都胄子恒思此乐之不易得见诸吟咏今给事暨予已脱朝簿归田敝车小舫纵吾意所如而莫为之限且天假以年老而不学分寸之阴皆可惜曷不各载书卷留寓兹山相与辨析古今疑义别其是非用示后学此亦事机不可失者也给事曰弟之言然乃分书于寺壁下山
　　包山寺题名
　　康熙甲申三月朔暨同里沈秀才自林屋洞门扶杖步至神景观坐笨车寻包山寺将至行新松林下约千余本径尽而寺门见石梁覆涧水流涓涓不絶门左有唐防昌二年僧契元书碑契元名不着于书史而楷法端丽在顔栁之间记成都雍博士陶有送契上人南游诗即其人也读未毕山僧出迎乃齐入方丈汲沙泉烹野茗良久出寺载读防昌碑思以硬黄搨之不得也包山之寺相传建自梁大同年兹碑立寺门嵗月已久顾欧阳赵曽诸家博搜金石文未着于录则以地僻在太湖中故闻见有所不及然自兹碑既立之后祠部奏括天下寺四千六百兰若四万僧尼二十六万五百有诏山野招提先毁五年七月浙西东道止各留僧二十人乃兹碑不踣则亦以地僻存焉尔独怪王文恪辑震泽编削而不载后之修具区志者遂遗之不可不补其阙焉偕游六人钱唐冯念祖武陵胡期真秀水沈翼导予游者吴县徐上舍惇孝惇复及弟天秩也







　　曝书亭集卷六十八
　　钦定四库全书
　　曝书亭集卷六十九
　　翰林院检讨朱彞尊撰
　　碑【一】
　　东瓯王庙碑
　　豪杰之士往往起破家亡国之余流离尾极人情所不堪卒自奋于当世论者徒矜其勲伐之隆至心迹之微隐而不彰者多矣张良之于韩田横之于齐卒从诸侯灭秦要其志期于报雠雪耻而已若夫封留王齐岂以是为荣哉予读史至秦楚之际有感东海王之事其报雠雪耻无异良横之所为而终王其故土守越之宗祀以不废则又良与横衔悲饮恨而不能致者王克致之可不谓难焉惜未有推明其心者而仅以赵佗梅鋗之属视之也嵗在癸卯予游永嘉乃得谒王之庙于县治之东华盖山之下庙久不治言之知县事汉阳王君世显修葺之王君许诺以予之将归也先事请予文纪之石按史王勾践之后国覆于楚至秦郡县天下废为君长及诸侯畔秦王率越从鄱君入关灭秦汉击楚王率越佐汉灭楚高帝封王于越以奉越后惠帝二年举高帝时越功曰闽君摇功多其民便附乃立为东海王都东瓯世俗号东瓯王庙之所由名也汉制非刘氏不王其初异姓王者八国卒就诛灭王与长沙王芮闽越王无诸独终始得全非以忠谨然与司马迁谓王入关时项籍主命弗王故王不附楚是亦未推王之心者盖王之国楚实覆之项氏虽非楚后而世为楚将安知覆越者之非项氏也然则王之不附楚而佐汉也明矣方其丧国于楚废于秦版图入丞相府越人终保而不散以疮痍未起之众驰数千里犯强虎狼秦及汉军垓下黥布信越期防不进而王之用命若蹈汤火盖国耻未雪王之心有不忍一日怀安者是可谓豪杰之士矣夫其流离琐尾英毅果鋭之气百折而不囘殁为明神庙食于千载宜也爰从王君之请缀以诗俾迎神送神者得以歌焉辞曰
　　芒芒禹迹无远弗届兮维此东瓯九牧外兮夫余封越少康之支兮至于勾践遂霸江淮兮鼫与不寿世载更兮翁翳之侯及无疆兮师覆于今其亡忽兮或君或长海滨是窟兮七世维王既诎乃伸兮地虽秦郡人越人兮函关既入拯嬴酷兮复防于垓歼楚族兮国耻既雪白马刑兮敬鬼而寿百六十龄兮维瓯之乡王所涖兮秩祀孔防民有事兮何以迎之尊有罍兮枇杷橘栗桃李梅兮维王之来树两旗兮何以送之工用讴兮琴瑟笙竽筑坎侯兮维王之去亦莫我尤兮我歌倡兮我舞洋洋兮黍稷维馨笾豆大房兮千秋万嵗俾乐康兮
　　开化寺碑
　　抟土以为神傅以彩饰绿衣乌帻两童子夹侍絷白马于前曰文昌之像者古有之乎吾不得而知也筑室以为宫刻桷丹楹旁三门门三涂若王者之居以栖文章之神号为帝君者古有之乎吾不得而知也然则文昌之祀非与曰何可非也司马迁天官书斗魁戴筐六星为文昌一曰上将二曰次将三曰贵相四曰司命五曰司中六曰司禄班固汉志谓五曰司禄六曰司灾晋志则谓四曰司禄五曰司命六曰司冦此文昌之名也书曰禋于六宗孟康以为星辰风伯雨师司中司命周礼大宗伯以槱燎祀司中司命小宗伯兆四类于郊月令季冬之月毕祀天之神只郑康成谓司中司命与焉汉律曰祠防司命此祀文昌之见于传记者也若今帝君之名特出于道士之説谓士之以文进者其姓字悉书之帝君得以进退其柄由是海内争祠之至徙其像学官与孔子并居噫亦甚矣道书称帝君之神屡降于世必为王侯将相其可知者在周为张仲在晋为凉王吕光五代为蜀主孟昶予尝怪其说以为帝君既能以文化成天下其降生之人宜有迥异下土之才阐天地之大文以垂敎于世乃张仲者世远勿论若昶之所能仅闻打毬走马而已至吕光者史讥其不好读书则于义何居焉吾知之矣古之祀文昌者司中司命而今之号为帝君者盖司禄也世之享厚禄者不皆善文之人则司禄亦无事于文矣使夫天下之士才者不必禄禄者不必其才则帝君进退之权不已重乎虽然其祀于学官则舛也原道士之説所以夸大帝君者不过欲撼我孔子焉尔彼谓诗书虽孔子之敎若富贵利达则皆帝君司之孔子不与焉陋儒不察于理遂徙而祠之学官神之灵岂妥于是哉开化寺者大同之士人别筑以奉所谓帝君者也其堂室之制不庳不侈视世之崇祀者不改于度宜神之妥于是焉予悲夫世之人徇道士之説未暇究文昌之名义又感流俗并祀学官之非而大同之人独得也既为之文复缀以诗曰
　　倬彼文昌帝车之次观象于天戴筐是似稽古肇祀司命司中维今之人司禄是崇有严頖宫释奠孔子杂祭于祊匪国之纪懿彼塞垣诞啓大扃为堂为戺殖殖其庭祀典既一牲醪孔时佑我髦士受禄于斯先民有言礼失在野我作此诗敢告来者
　　按武陵太守星传三台一曰司命二曰司中三曰司禄星经又云司命二星在虚北司禄二星在司命北司危二星在司禄北司中二星在司危北盖四司鬼官之长祭法王为羣姓立七祀诸侯五祀其一曰司命郑康成以为小神居人之间司察小过作谴告者熊安生亦曰非天之司命故祭于宫中也汉制掌之荆巫应劭云刻木长尺二寸为人像行者置箧中居者别作小屋祠以春秋之月而屈平作九歌分司命为二疑所谓少司命者即星经所云故其辞多近山鬼而大司命之辞曰广开乎天门又曰乘清气兮御阴阳斯则文昌之第四星也【自识】
　　大同府三皇庙新建财神祠碑
　　财神之职不稽于祀典其得祠而祀之者前户部右侍郎今山西按察司副使曹公从民志也古昔盛时君卿大夫所以养民水火金木土谷之时正德利用厚生之节修和于上阜成于下盖惟善人是富又董其不善而劝之以善故其祝史之文下有纯嘏保艾之辞上所期于下者仓箱坻京黍稷稻粱之外必曰谷我士女未有以货宝致祈于神者迨世既降先王养民之善政尽失君卿大夫不能操财用之权而刀锥子母之利贪者或以富善者或以空乏天下之人求其故不得以为必有神焉司之则财神之祀民其亦有不得已者与大同之隶山西在鴈门以北其地沙碛其泉其山童其居土屋其人日再食无田桑之饶陶埴之利又多凶旱水溢之苦民贫特甚惧神之不飨于是也相与率私钱治其祠于南关之内三皇庙之旁僧徒之寮钟鼔之楼无不毕治工既成宜叙其本末公顾予曰子曷为我记之予惟先王所以敎民美报者山川谷林丘陵下至坊庸邮表畷与夫马蚕猫虎之属苟利于民有其举之莫敢或废况夫效财用于天地者哉若夫生财之道未有不本乎勤者故曰民生在勤勤则不匮苟至于勤则室家妇子罔不勤而财之用舒苟安于惰则室家妇子罔不惰而财之用日以绌鬼神之依筮之从在民先定其志而已往时三云之俗兵师札疠之后民之攰已极今年既顺成民乐其业商旅之往来各得其所非神之所绥乎洪范之三曰农用八政先之以食货者财也次之以祀者盖言报也然则财神之得祀又安可诬哉公曰善夫子之言爰勒于石诹吉日拜祠下作神弦之曲俾工歌以乐神曰
　　我牲之陈兮我醴之将维神司职兮毕昴之疆黄金为车兮瑶象为驾风与云其离合兮纷总总而来下使尔多财兮及此下民自今伊始兮罔或不勤嵗功必成兮昆虫毋作诏我后之人兮报祀有恪
　　虸蚄庙碑
　　天子之大蜡八其祭坊与水庸之辞曰昆虫毋作诗曰去其螟螣及其蟊贼无害我田穉故以方以社报祀于田祖祈年于天宗先王之勤农事可谓备矣予考之周官凡夭鸟蛰兽貍虫水神蠧物为民厉者莫不掌之以官牡蘜牡橭象齿蜃炭方书灵鼔其攻禜之术必详顾昆虫害稼者不及焉何与岂其有所未详者与非然也盖鸟兽庶蛊之妖世不恒见则攻禜之术罕传不有司之无以袪民之惑若昆虫害稼农人咸知所以敺之农之所不能敺者官亦不能去也故特责其事于田畯致其祈于田祖为之秉畀炎火而害可去先王治人事神之道盖无不宜也虸蚄庙去汾州府治一十五里嵗丙午八月予谒神之宇观廊庑所树碑率鄙俚不文里有隐君子胡庭者请予曰子盍为文纪之予惟神之名号未显于前代而主民穑事近乎古之田祖至虸蚄者害稼之物陆玑以为螟之属也神以是名犹翨氏蝈氏之命其官尔矣呜呼自浮屠道士之説兴先王祀典所载神示物鬽之号往往潜为所变易世之祈报者久而不复察焉往予儿童时江南飞蝗蔽野见所禳神皆出二氏无稽之説蝗亦卒不去既心知其非尝有慨乎儒者之不能师古辄为二氏所惑也若神之名号则犹循古之遗而土人之载牲击鼔致赛于是者去祈年方社之祀不远微庭之言固将以是告世之君子其或不幸而罹凶旱螽蝝之灾则当以此邦之人事神为法以无戾先王报祀之义而不为浮屠道士之説所惑庶乎其可已系之以诗曰
　　彼汾之阳其原膴膴曰虸曰蚄痒于而嫁神司厥职名用不惩大田既臧蠲之豆豋农夫之祈维黍及稌农夫之报自陬越涂我从籥章载歌豳雅辨神之号告诸方夏
　　重修泰安州东岳庙碑
　　礼山川之祀以望其既祭也则以牲玉而县之于林沉于水未有升高祀者其后易坛壝为庙而五岳皆于山下恒山祠上曲阳远在数百里外犹不失古望祀之义焉东岳庙在泰安州治西北隅实岳之南麓前三门门三涂楼峙其前神之居在五重端冕秉圭一如帝者之仪议者谓五岳秩视三公然周礼有兆五帝之文宰五行配五色后盖分祀五方而青帝得祀于岱章服之盛非僭也书嵗二月东廵狩至于岱宗尔雅释山曰河东岱应劭曰岱始也宗长也万物之始阴阳交代故谓五岳之长相传神掌死生之籍故曰齐度游四方各登泰山箓盖自九皇六十四民以来秩祀不改彼嵩华恒霍特庙祀一方而已神则祠宇徧天下生民之奔走威福者疑神崇标峻极是处由是山椒岳顶各饰神祠金碧焜煌于松栝之表至州城之庙载诸祀典所报者或未之过焉惟朝廷有大典礼特命使臣祠告外则州之有司春秋致祭一洒扫而已庙以是久不治呜呼抑知百神受
　　天子职必祠官祀典所载乃其所以凭依也与
　　皇帝践位之六年躬揽大政告于海内名山大川爰命秘书院学士宛平刘公修岱宗之祀使旋寻奉
　　命抚东土既至檄知州事林君修治于是三司以下靡不率钱为助采大木于江淮由运河辇于庙明年竣事城之雉堞殿之垣墉户之枨枢土者为台木者为榭鼓钟之楼齐湢之所杗廇楶槉瓴甋罘罳莫不毕治穹碑断碣踣者复立鬼物青红夹门左右州之男女远方之人咸来览观小大稽首爰礲贞石以书嵗月公授简彞尊曰斯文也非子不可彞尊伏念岱宗为先王省方之地观民设敎于是乎在有孚颙若惟神是依治神人以和上下建神示以保邦国观化之理一也万物出乎震妙万物者莫如神天地之盛德仁气备焉神之灵爽既妥百物以谐四时以序协乎先王望祀之义将遐迩之祈报者不于彼而于此焉庶无戾于古矣乃作诗曰
　　万彚之生孰秉其权阴阳相代有化必迁岩岩乔岳善气所宣降娄之躔天柱左海羣山是宗莫之与等惟神司职克配真宰陈书于虞攷礼于周鲁公三望纪于春秋百王之祀岂其崇丘嗟世之人不稽祀典键此重扃峦磴是践神房寖地覆之苔藓穆穆
　　天子既亲万几使告于岱诞及海沂亲臣代祀叩神之扉
　　帝有恩言爰抚青社小东大东绥此劳瘅有淑者旂有鞶者马乃巡于野乃舍于郊乃诹司牧爰暨庶寮浮木于江斵石于嶅公来奉符五宿山麓新门有伉四阿重屋亦有寝宫陈其牲玉有苍者璧帝睟其容百灵来防尔侯尔公奕奕者庙神罔时恫郁郁唐槐丸丸汉柏树以丰碑昭神之德使山如砺报祀不忒
　　邹县重修亚圣孟子庙碑
　　尧舜禹汤文武周公之道传之孔子孔子传之孟子昌黎韩子之言天下之公言也当其时孔子汲微言絶七十子没而大义乖曽子之徒有吴起子夏之徒流为庄周周再传而为孙卿盖有以鬬问于墨翟者而孟子受业子思之门人舍冉闵游夏愿学孔子其言醇乎醇其色粹然见于面盎于背施于四体其气塞乎天地之间而毋馁于滕世子道以性善于齐王先攻其邪心于梁去利而先仁义春秋弟子不能赞而孟子发其微性与天道弟子不得闻而孟子畅其防此之谓名世此之谓大丈夫此之谓豪杰之士自韩子功不在禹下一言百世之论定矣乃世儒以其矫枉过直有不知而续其书者或刺之或非之或删之或诋之或疑之至或比于忍人辩士仪秦之流几于侮圣人之言也已明之太祖颁其书于学官当呉元年即谕许存仁曰孟子专言仁义使当时有贤君用其言天下岂不定于一乎又勅文学之士曰朕闻孔孟于世利济之心虑恐不及谕桂彦良曰孔孟一圣一贤自汉唐以来称之谕赵晋曰孔孟之道卿幼学壮履大哉王言必孔孟并举其命刘三吾节文者为发题试士恐啓诸生讪上之端尔乃无稽之言谓帝欲废孟子钱唐进谏以腹受箭野史近诬不足信邹县为亚圣故里庙在县南门外由来已久其初褎崇之典未及宋元丰六年从吏部尚书曽孝寛之请诏追封邹国公政和五年太常议以弟子十八人配其后季孙子叔罢祀配者堂上一人庑下一十五人彞尊三谒庙见栋宇摧頽久圯不治心焉负疚若疢疾之入于怀也嵗在乙丑丹徒张公以右副都御史巡抚山东始庀材以葺庙明年工毕遗彞尊书大旨谓子之论文六籍之外七篇是宗庙成宜有碑曷操竒觚以志嵗月彞尊不敢让谨以闻于师者具书于石兼取外书遗意括为歌诗其辞曰
　　大人藐之白羽之白轻兮杨墨距之白玉之白贞兮万钟去之白雪之白清兮源泉混混盈科后进泰山岩岩云天是参昔先王肇祀三迁之里春秋俎豆邹峄之趾遗像在屋坐以千年林有灌木井洌寒泉懿矣张公抚兹东土维正学是崇靡废勿举生民以来盛于尼父圣克亚之秩祀斯所
　　通州西仓増福神祠碑
　　漕天下之粟达京师储四之一于通州设西南中三仓贮之列厫二百五十有竒计纳米二百万斛领以户部分司四员而西仓所贮居半爰立庙其处以祀神云按汉书天文志胃为天仓其南众星曰廥积石氏星经天仓六星在娄南仓谷所藏南四星天庾积防粟之所天囷十三星主御粮晋志天囷十三星在胃南为仓廪之属天廪四星在昴南一曰天廥春秋所谓御廪也仓庾之象上丽乎天天之垂象非一宿斯王者之廥积亦非一区粟入之藏用以备九年之储六军百职匪颁赒赐稍食于是焉给出纳之有其数车筥米粟之有其辨匪特借人事之谨而已相因而不红腐长满而无耗实惟神焉相之神之号未详乎祀典攷春秋佐助期天廪仓神明均名然则今之所祀将毋是与曰増福者从其旧也盖自明永乐中通政使李暹请于朝始建令甲太仓之神每嵗二八月诹吉日遣户部官致祭则分司之在通州者得祭于神礼也庙自万厯十一年修葺之后嵗久不治分司丁君偕同官兹土者共率私钱治之落时枨柣瓴甋杗廇神像几筵一新其旧工既毕请予文纪其嵗月予惟今之仕者恒汲汲目前之务至于展礼事神可以垂之久远或反哂其迂濶而莫之助君独能于文法寻尺之外庀工以治神庙非果于从政者与而诸君子又能协恭一心以襄其成凡此皆其可书者也用刋之石兼为歌诗以妥侑焉辞曰
　　通潞之亭兮万斛之舟大车槛槛兮服以两牛如坻如京兮屹如山立我仓既盈兮度支是给神之舍兮降娄之南邻丽胃兮天街式临赞之丰功兮积以不涸下无窜鼠兮上无啅雀神之来兮委蛇带禾九穗兮擥麦两岐神之去兮惚怳播八谷兮云之上我祈兮仓箱我报兮酒浆效牲兮荐腯陈鼓笛兮满牀颂神之庥兮饱神之德降福孔多兮绥我环极
　　重修江都县旌忠庙碑
　　旌忠庙建自宋隆兴二年以祀左军綂制魏侯俊后军綂制王侯方两侯均死于战者也绍兴三十一年金炀王渝盟括三十二緫管之师合蕃汉步骑二十七万自将以南艅艎防防分据津隘直趋维扬宋之猛将为张浚秦桧诛鉏殆尽恃以扞牧圉仅存病笃之刘锜尔乃用金字牌彻之甘以半壁天下九百万金钱委之叶义问一懦夫夺锜招讨印授之李横此诸军解体而不敢言者当其时王权既败韩林杨抗龚寿陆亷崔邦弼赵不悔先后弃城遁两侯非不知主客之兵难以相当顾目击大帅輭懦措置失宜搰沙为沟围以鹿角潮囘漂去一时传为笑端势且日蹙寜奋勇一战以拙速胜持久之兵斯亦前事之所有志未遂并丧其元盖首虽离心不惩也幸而采石之捷事定策功赠魏侯中衞大夫邕州观察使王侯拱衞大夫蕲州防御使立庙故里祀之一堂绘部曲于庑左右记所云以死勤事则祀之者欤相传神尝感梦于明孝陵故载诸祀典嵗以三月三日致祭歴年久远庙圯不治今通政司使巡视两淮盐课监察御史曹公谒庙下语守者曰斯境内之神吾民祈报于是旌忠故典修举不可缓也乃稽谋干众攻金攻木给以饩廪取陈丹暗粉一新之属其友秀水朱彞尊考两侯之遗事撰碑文勒诸石兼作歌以侑神焉辞曰迎神兮丹衢新庙兮故都维暮之春兮月出之初神之树兮庭隅灵风拂兮舒舒将朋酒兮两羭神来格兮乐胥觋前兮巫后折山花兮盈手纷传芭兮翔走神之留兮不留缚车船于庙口送神兮柳林王侯毅魄兮载浮载沉送神兮湖中魏侯死所兮无怨无恫小朝廷兮不武国无人兮御侮持弱荷兮作柱客为狸兮主鼠罢挥戈兮彀弩苐鸣金兮息鼔左军后军兮战独鏖千夫一志兮不可挠诞先登兮伐櫜为国殇兮亦足以豪生不封侯兮死当庙食稽故典于祠官兮享祀不忒
　　重修张仙祠碑
　　吴越之俗祈子者必祷乎张仙之祠或曰文昌星所化也或曰孟昶既亡蜀宫人费氏所谓花蕊夫人者入掖庭私画昶像以祀宋太宗问之诡以张仙可祈子为对之二説皆非是按神讳恶子生于越嶲姚苌至蜀憩梓潼岭神衣布衣道旁语苌曰秦人将无主康济其在君乎宜亟还秦请其氏曰吾张恶子也苌既称帝长安命使入蜀求之勿获遂立庙梓潼岭上唐僖宗幸蜀神自庙出十里余白雾中髣髴见列伏状僖宗脱佩劒赐之王铎萧遇咸赋诗刋石而李商隐诗亦载神以铁如意赠苌事蜀人俎豆不絶比之射洪灌口号为三神是则蜀之人无不祀仙者花蕊夫人所画实仙非昶象也攷仙即梓潼神世乃分而为二又以梓潼神为文昌星神号于是乎失辨矣月令仲春之月鸟至以太牢祠于高禖王居明堂礼曰带以弓韣礼之禖下今世俗祀仙多于二月之朏仙之象手弓而立殆取高禖授弓矢之义高禖废而仙之祠举焉其亦未远乎礼者也里有祠将圮道士募钱修之工既毕宜有记乃摭仙遗事刻于石歌以侑焉辞曰
　　神之降兮嶲县陷卭池兮震电神之游兮梓潼佩如意兮山中玉騘兮婀娜迎翠旍兮道左解龙劒兮贻之助威棱兮旋彼六师蜀之人兮颂神之庥诞昭灵惠兮九州差池兮燕羽至之日兮孚乳带弓韣兮士女无害兮无菑生子兮天材巫言兮嘉告俪报祀兮高禖防萧兮交鼔陈诗兮合舞牲酒洁兮春复春播神兮终古











　　曝书亭集卷六十九
　　钦定四库全书
　　曝书亭集卷七十
　　翰林院检讨朱尊撰
　　碑【二】
　　中奉大夫分守岭北道江西右布政使贺公祠堂碑
　　公姓贺氏讳万祚字孝延浙江秀水人万厯三十八年进士除南京刑部江西司主事改礼部仪制司主事持父丧归服除补兵部武选司主事歴郎中出为山东按察司佥事提督学政迁福建按察司副使分巡建南道徙广西布政司参政分守左江道转江西布政使右布政使分守岭北道年六十三以没公之在山东也妖贼徐鸿儒倡白莲花敎远近煽惑公佐巡抚指画卒以决胜其在广西土冦胡扶记为乱官兵败绩路将蔡人龙战殁诏集大师征讨防监军参政潘应龙知浔州府事张嵩相继卒于师环两江州县咸震惊公疾驰上官以方略获扶记父子兄弟皆就戮招降莫敬龙所部千人置之内地别部帅黎扶三以兵出掠敬龙生擒以献公斩之于市羣蛮慑伏境内盗贼悉平镇安土司岑继祥与归顺土司岑大伦为仇力不胜潜通安南莫敬寛密以骑象掩杀大伦劫官男州印去当事者欲徼功谋讨安南公曰镇安土司世受冠带一旦甘为祸首舍此不问问安南非计也宜治镇安以汉法诘责安南听其服罪当事者从公言敬寛果输服送还官男州印其在江西流贼方肆焚劫围定安破安远公至相视羊角石背诸营堡贼闻有备引去呜呼士大夫当承平日久人不知兵洎夫启祯之际一夫搆患监司长吏辄束手无策羣盗四起天子赫怒命宰辅督师无不立见摧败卒之蠭屯乌合长驱入居庸之关盖自陜及京师仅五旬尔向使若公等十数人落落然分置要害地则冦焰何难扑灭惜乎试之穷山絶徼虽事功屡奏无补天下之大势而公则尽瘁死矣公所着有礼曹条议兵曹疏略大业斋文集其平生未尝谈兵所至辄以兵事显卒之后无子以兄子侃修嗣侃修中崇祯六年举人未几亦卒无后彞尊之再从父弟彞政于公为外孙惧公名姓不得书于国史久而湮灭乃具状请处士俞汝言表公之墓又葺其丙舍为祠藏主以祀属子记公行事于石并作诗以颂焉辞曰
　　公之考祖盐官是处后迁于府居城东兮既举于乡遂扬于庭其文有章誉斯崇兮为郎勅法克正五罚不爽苗髪刑德双兮礼乐攸司章服是宜昭德甄微宣国容兮爰佐司马九边之野洞若观火赞戎功兮诞出抡文去疵而醇归夫义根发滞防兮闽瓯寜地有严无比失贵人意违此邦兮度岭而南桂水之浔蛮獠所侵屡奋庸兮逾岭而北冦贼未息以战则克保陴墉兮世尽愉愉公也饥劬恒集于枯命之穷兮辕攀轮拒公去不顾死于道路众所恫兮有崇者丘左右泉流植以松楸马鬛封兮公虽无祀女子有子状公行事其可徴兮有觉其楹丙舍未倾祠我先正方瞽宗兮
　　提督浙江学政翰林院检讨顔君清德碑
　　翰林院检讨曲阜顔君光斆学山为复圣顔子六十七世孙中康熙二十七年进士改庶吉士除今官三十二年秋典浙江乡试还
　　天子命提督浙江学政近例学院以翰苑兼坊局衔者充之君以史官
　　特简异数也士三年大比浙东西就试者至万余人主司之不公士且攒讥竦诮有裂牓纸而以瓦砾击其后者矣君来牓既放虽见抑者无怨及闻君再至交以手加额君亦杜絶干请惟真才拔擢克循祖父忠孝之门风入禀太夫人之训焚膏防笔靡间晨暮席门瓮牖韦带紃履之士悉甄综无遗才饭粝茹藿甘之如饴士皆鼔舞自奋而君斯瘁矣今年春君当复
　　命全浙之士惜君之去而不能留也乃谋述君之德于贞石以传诸不朽而嘉兴为君驻节之地砻石居先焉碑当勒文佥以请于予予惟君之试士去勦説明正学拔寒微百千人誉之不以喜百千人毁之不为动是岂借碑之辞以为重哉虽然碑以述德抒情其来古矣尤莫盛于东汉之世当时诸生服义处士好学门生门童弟子故吏故民议民及门下佐往往率私钱共表其德善功烈若杨震陈球刘寛冯绲度尚孔伷之徒史传所未具详者每赖碑存用补史氏之阙焉君年方壮又遭遇
　　圣主入且论思爰立将来国史所纪特书其大者则于视学本末或反略焉不详此碑之不可以已也昔者复圣躬克已复礼之学至于拳拳服膺欲罢不能而征其所得则存乎箪瓢陋巷不改其乐是公之洁以自持诚以造士正复圣之所得者然周子曰志伊尹之志学顔子之学程叔子曰学孔子者学顔子而已君之学即顔子之学诸生既得顔子而师之言顔子之言行顔子之行是公去而服其教者长存虽百世可矣
　　太保孟忠毅公神道碑铭
　　太保孟忠毅公薨归葬于京西蔡公庄之东嵗在庚午其子熊弼请予撰碑立石于神道于是公薨三十有七年矣公之德善功烈纪诸史册无俟碑铭后显乃予读公奏疏窃恐史氏未载其详而訏谟伟略不尽传于天下不可以不铭也公讳乔芳字心亭永平人诰授光禄大夫总督陜西三边四川军务少保兼太子太保兵部尚书兼都察院右副都御史世袭阿思哈宜哈番加赠太保諡忠毅其先世某徐州人以靖难立功世袭东胜衞指挥同知祖某考某皆赠如公官祖妣张氏刘氏王氏妣马氏冯氏杜氏皆赠一品夫人公幼负大志不羁伟岸善骑射能以一矢堕双雁
　　太宗文皇帝兵入关公杖策谒军门
　　太宗壮其貎与语竒之引置左右官刑部承政兼梅勒章京管牛彔事使定律例从征大淩河锦州松山寜远朝鲜屡着战功顺治元年李自成自山海关战败西遁世祖章皇帝定鼎燕京命公帅师追之由畿南下河北逾太行定汾潞拔太原遂渡河入关下延安略定庆阳平凉所至秋毫无犯
　　世祖嘉其绩命以兵部右侍郎兼都察院右副都御史总督三边军务当是时自成弃关中走张献忠尚据蜀民情未定妖贼胡守龙自号圣公称元清光谋为变叛冦贺珍连兵十万攻西安李鹞子陷同州武大定踞固原孙守法啸聚兴安刘二虎出没汉中胡向宸负固黒水峪关以西羣盗塞路马徳贺器李明义米国轸折自明诸贼叛服不常各拥众数万为害公广招徕布恩信散奸党峙糗粮简将帅分道出竒掩击枭守龙于市追珍及于永寿蹴之汉中击走二虎大定诛向宸于板桥南山斩守法于药箭砦戮德于河儿平降自明于青觜砦擒器于安家川俘明义缚国轸前后百余战斩馘无算降者一十七万余人又陜西多种河西尤甚五年夏四月羣煽惑米喇印丁国栋聚众反陷甘肃破凉州庄浪兰岷临洮所至响应关中大震而巩昌攻城未克公疾驰救援贼败走乘胜遣张勇复临洮马寜由上路趋内官营破之赵光瑞由南路至梅川贼迎敌奔溃而梅川去岷州五里左山右河道险隘贼据守坚甚光瑞诱之出战大破之遂复岷州张勇由中路一败之官堡再败之马韩山三败之二崖洞于是喇印国栋合兵守兰州公督满汉精鋭径薄兰州俾协户部侍郎额色暨张勇为前锋贼出大战良久公令勇袭破其城贼大败焚浮桥遁而王久马寜亦破贼金县防兵兰州时朝议大出师防勦公上奏曰叛为徒虽繁然乌合易散臣已大败之临巩城堡尽复其伎已穷进取河西甘镇计日可复且秦民力已竭大兵复临供应难复支又西寜祁廷谏李天俞庄浪鲁典皆未肯为贼下今廷谏子兴周赴臣军已令其纠各族协捕乘破竹之势鼔行而西必能奏绩若旷延时日以俟大军不惟坐縻粮刍且使贼得合余烬自备而廷谏等亦懈失机长冦非计也
　　朝廷乃止遂督兵渡河游击张三耀斩喇印于古城窊逐北至甘州时夜二鼓公曰贼必出袭我乃设伏以待而张灯弹琵琶酣饮歌声彻栅外贼果出遇伏悉擒之遂围城月余平之丁国栋窜肃州立土伦太为王哈宻纒头畏兀红帽哈喇五番附之据城固守而山西大同降将姜瓖反逺近震慑其党虞印韩昭宣陷平阳号二十八万此六年秋七月也
　　世祖遣兵进攻大同命公引兵赴援公留马宁围肃驰赴潼关贼兵拒河守公佯置巨舰于上流伐鼔扬旗作欲渡状而夜率师从下流径渡急击之贼势披靡战且走四十余里比明抵蒲州贼出城迎敌公督将士力战杀贼七千余人贼弃城遁遣将复临晋荥河猗氏解州共斩首二万有竒乃合兵围运城城破贼党殱焉遂定平阳而马宁以十一月破肃州杀土伦太国栋就擒河西亦平七年进兵部尚书八年定河南何柴山之乱又擒延庆巨盗刘宏才于是全陜盗贼叛孽俱尽陜西自罹冦祸户口消耗荆棘弥望乃荒田之粮尽责之未亡之户百姓苦之公力陈其害请蠲蠲其絶户而有主荒田仍自七年起征公复奏曰所云有主者皆贫氓耳佣作糊口以延旦夕欲其开垦纳赋断不能也且未有六年不能垦七年即能者若欲借此为兵饷责有司追呼防防孑遗力不能支必至相率逃徙诚恐有主之田转为无主将来饷缺愈多矣时有司考成急催科公又请以户之増减田之荒辟为殿最使知爱养抚绥其惓惓民瘼如此先是二年公至秦即以竒兵入龙安为图张献忠取蜀之计后
　　朝廷以重兵屯汉中秦民转输艰苦九年取成都即请屯田而廷议退兵汉中乃力请驻保宁为汉中籓篱屯田广元昭化间战可制胜守可固圉兵食有赖不苦转输则规取全蜀无难从之于是秦运始抒而蜀地以次就平既又上疏曰秦省自明季冦变以来田亩荒芜今虽屡诏开垦而雁户未集耕耨无人饷仰给于大农非久逺计也惟屯田可足食强兵而弭盗安民亦于是乎在
　　上嘉纳之因举白士麟郭之培领其事而以高应选等八人分理于是兵屯民屯并兴歳得谷数万斛十年复荡平紫阳孙守金自此民渐复业而关中宴然矣公为人精敏沉毅善料敌诸将禀方略辄致胜又知人善用爽豁无嫌猜人人乐为之効死其章疏皆剀切条贯千里外如面陈故有请必从当蜀未定上言曰四川一日未复臣心一日未安
　　世祖喜曰若封疆大臣尽皆如此朕复何虑盖君臣交孚若是是以所向奏功初公累疏入朝
　　优诏不允九年复请许之陛见慰劳备至
　　赐内厩马二命从驰道出以宠异之又赐帽鞾弓刀加太子太保
　　命还秦既又命兼督四川而公以积劳成疾乞休慰留不许疾笃复乞骸骨乃加少保驰驿还未至而公薨十一年正月元日子时也
　　世祖闻之震悼柩至遣大臣酹酒
　　谕祭三坛存问其妻子赐第一区白金千两公生于明万厯乙未二月五日年六十配卜氏艾氏王氏赠封一品夫人子三熊臣知汀州府事熊飞监察御史熊弼袭世职阿思哈尼哈番予告光禄大夫孙九人曾孙五人呜呼公督秦十年外诘戎兵内定经制抚循百姓广收名将为腹心以二十余年盗贼充斥荒残流莩之乡复使升平乐业屹然为中原保障
　　朝廷无西顾忧人皆知公之功在秦不知河东之乱非公不能定收蜀之策非公不能有成然则公不徒出秦民于汤火而已晋与蜀咸受其赐焉公之功顾不伟欤铭曰
　　神龙之奋云则从之诞作霖雨以蒸有黎桓桓孟公万夫之特早事
　　太宗宣劳肇域
　　世祖受命师入隃关公蹑残冦渡河而西
　　帝哀秦民仳离疾苦俾公建牙节制文武凶渠在蜀倡乱孔多潜狙乳兽争磨其牙公遇将士披豁心曲昧者必攻降者弗戮如带斯结解之以觿如髪斯逋理之用箆荡冦河东有战必克蒲坂既收解梁乃服曩者秦俗壤地荒芜吏患追呼民囷转输征徭克缓屯务毕举有畎有沟有禾有黍既防王功载懋民庸君子来朝谒帝于宫何以予之衣裳在笥又何予之弓刀是佩天马既秣
　　帝曰汝骑出从驰道异数则希我作此辞纪公之实片石既刋百世有述
　　诰封朝议大夫国子监祭酒新城王公墓碑
　　詹事府少詹事兼翰林院侍讲学士新城王先生士祯其在太学教胄子会云南平推
　　恩封其父为朝议大夫国子监祭酒祭酒公殁先生哀慕不已既井椁矣谋伐石表诸墓古之葬令曰五品以上立碑降五品立碣祭酒秩四品得立碑螭首蛈崇九尺乃属秀水朱彞尊为之辞公讳与敕字钦文别字匡庐自其始祖贵从诸城徙新城曾祖考重光贵州布政司参议赠太仆寺少卿再赠少师兼太子太保兵部尚书祖考之垣户部左侍郎赠户部尚书再赠少师兼太子太师兵部尚书考象晋浙江布政使司右布政使妣张淑人公事亲孝从兄敬合族人以睦训子以严其为学博而有要其为文骈而丽其为诗取自写怀抱而巴有作未尝编录曰吾诗如弦之有音停音斯寂矣留此何为故其诗流传盖寡王氏之先世植槐于门梦神人以冠簪笏囊分布枝上其后族繁以大公之祖父世父叔父仲兄暨族晜弟子姓举乡防试者数十人皆有名位公少有文誉独屡试不遇仅贡入太学未谒选人而归然平生不有坎坷之叹怨天尤人之语及敎其四子三成进士公里居益退然自下歳修曽祖王父忠勤祠主祀事惟谨命工绘厥考平生事迹为图二十有四并作家诫以示诸孙朂以俭勤为本既防耦室无侍妾暇同隐君子徐夜游见者目为老经生不知其封秩大夫也公卒时子吏部考功清吏司员外郎士禄进士士祜已先殁惟仲子贡生士禧及詹事先生存女四人壻刘倬张玺毕盛肩赵作肃孙男女各一十二人曾孙男七人女一十一人元孙二人公之葬也在新城县某乡某原系之诗曰
　　孔氏之门有顔子渊子曰庶乎胥附日亲在汉黄宪隤然处顺道周性全见者交赞公生海右二贤同科言论风防传不在多观其事亲孝乎惟孝则友其兄乡党是效凡今之人门内嘻嘻公之治家肃且有仪贵则易交贱不我觏惟公谭防勿遗故旧若考作室而子以堂若考敷菑子乃坻仓既扬其名终显其秩养不为俭年不为啬彻帷于室卜葬于原无有近悔无有后艰有栝有松有枌有槚铭藏诸幽碑示观者
　　通议大夫都察院左副都御史徐公神道碑
　　康熙二十六年冬十二月
　　孝庄文皇后崩公卿在籍者同轨毕赴于时通议大夫都察院左副都御史徐公见星而奔明年二月哭临宫门之外旋寝疾三月日卒于邸舍年六十
　　天子谓公尽瘁可悯许驰驿送归
　　遣江南布政司官谕祭及是年十有一月卜幽宅于滆湖之濆既葬公子永宁永宣以碑文为请彞尊曩与公同
　　朝知公徳善行义不敢以不文辞公江南人先世自江隂徙武进曾祖某不仕祖秉忠同知防州事赠通议大夫通政司左通政考旸充乡饮酒大宾封通议大夫通政使司左通政妣白太淑人公讳元珙字辑五荆山其别字也年二十补学官弟子以明经贡入太学顺治十一年举顺天乡试明年会试中式
　　赐进士出身除刑部主事歴员外郎郎中庶狱明允典广西乡试士服其识照还以福建按察司佥事分巡建宁除闽海未靖土人或依山为砦反侧不安公侦得其实诛凶渠尽释余党众乃散寻移山西布政司参议分守潞安丁母忧服除以原官分守口北道时宣镇未立府县止同知府事一人治事兵民一相哄则戴甲而哗公至和调将士严斥增亭障葺城垣修学舍边境晏然防云贵变起
　　王师讨不庭军中需马急公出家所有田租钱首买马资骑战
　　天子嘉奨命从优议叙逾年擢光禄寺少卿牲牷粢盛防享犒劳躬视涤濯勾稽惟谨迁太仆寺少卿马政毕修进通政使出纳惟允转太常寺卿遇大飨祀奉香执帛行步中规矩升都察院左副都御史夙夜在公振纲肃纪祀典岳渎之祭北海广泽王望瘗之礼唐于洺州宋于孟州公上言东西南北当以天子建都之地为凖北海之祀宜于山海关迤北近海之地疏入报可寻念亲老陈情乞归归而父先卒居防尽哀毁且瘠盖公性至孝爱慕父母不异孺子友同产兄弟通家财治防纪敎子姓有家法里居遇懿亲邻比谦恭和易未尝以贵骄人检束傔仆不与户外事而能分人之忧为善日不足服官三十余年不喜躐进以谨慎自励故始终结主知凡
　　覃恩者三加级者五侍
　　防乾清宫从游
　　西苑拜白金文绮之
　　赐而又祭葬以礼可谓生荣死哀也已公娶白氏太保康敏公六世孙赠淑人继娶潘氏封淑人子永宁康熙二十年举人侯补中行评博永定国子监生永宣歳贡生永定早卒永宁永宣均好学有文女五俱嫁士族呜呼御史台于古为副相三独坐百寮之师阙然后补之否然后明之不专以言责为务也后世居是官者往往借绳纠之权以报恩怨党其同焉者而伐其异私以为公讦以为直又或伺君相之爱憎附之以毁誉诤臣若是岂社稷之福哉公于廷议侃侃无隐及条奏辄焚其草庶防合乎小雅所云靖共尔位者与是难能也乃作诗曰
　　徐望十门业高楚兰陵产誉髦举南宫领西曹内回翔外歴屏瓯闽翰潞泽藩上谷无震仄卿士月洊升华主禄勲牧马驘作纳言允柔嘉陟奉常典三礼副副相长柱史秉吉直肃纲纪惟北海百谷王济同祀神何飨公建议徙冀方进有循退以义孝于亲友晜弟用推仁及戚懿公之度其有容责人薄少诋攻持大体异小忠公之才洵卓荦消乱萌人罔觉澂其清激者浊公而在吾得朋公也逝孰典型御灵輀归林坰滆湖濆筮得宅望鹅墩表鹤石宜子孙逺泉脉树松柏榆梓枌百世下碑长存思公徳视此文
　　光禄大夫工部左侍郎顾公神道碑铭
　　康熙三十有八年冬
　　天子念河淮未乂歳漕后期既任都御史总其务又分命廷臣往鸠厥工于是工部左侍郎长洲顾公出视高家堰时河流日淤淮泗水无所趋洪泽泛滥堰易溃公相度悁劳不避寒暑风雨疏陈事宜未底绩而病矣旋奉
　　诏还京师犹力疾治事
　　天子班朝见公羸弱不支
　　天语垂问公对以实退乃请假且言臣早孤惟母是依敎臣力学甫通籍母故窀穸卑湿骨肉未安伏请放还迁葬
　　天子许焉归改卜宅兆于官山坞祖墓之旁疾发卒于里第
　　天子闻公逝
　　命礼臣给防典
　　谕祭一坛
　　予治葬银两朝野叹息以公克全臣子始终之义可谓忠且孝矣公讳藻字懿朴号观庐先世自无锡迁县之翰泾曾祖某不仕祖某考某皆学官弟子三世以公贵诰赠光禄大夫妣一品太夫人宋氏公自康熙十四年举于乡明年防试中式
　　赐进士出身改庶吉士闻母防回籍二十一年服除授翰林院编修防试充同考官二十六年任
　　日官知起居注二十八年以右春坊右赞善兼翰林院检讨洊陞侍讲明年秋出典江西乡试冬提督顺天等处学政寻迁兵部督捕右理事官再擢内阁学士兼礼部侍郎仍提督学政三十六年
　　勅使陜西祭告轩辕陵明年冬陞工部右侍郎寻转左侍郎累加三级
　　覃恩进阶光禄大夫公于
　　朝守厥职必诚必敬纂修
　　两朝圣训
　　玉牒领方略馆副总裁充
　　殿试收巻读卷官
　　皇太子大防册封使人咸逊其勤敏及司
　　记注译国书尤详且确先是儒臣提督学政设公廨于京师嵗时得与
　　朝防其后人皆自便一出按部多留畿辅公试士有间亟还邸第
　　上有召立至
　　阙下备
　　顾问以是
　　主眷日隆
　　禁中语虽家人不得闻在内阁参预机务者六年奏对进退不失尺寸尝侍
　　保和殿
　　御试经史论赋应制诗又尝
　　召入
　　瀛台试理学真伪论丰泽园赋悉称
　　上防公书法尤精在米芾赵孟頫间尝奉
　　命书
　　御屏金牋又书泉林碑
　　福陵
　　昭陵神功圣徳碑
　　上览公书辄称善
　　寳章宸翰上尊珍果宫花之赐便蕃优渥公当之愈谦抑一言一事必曰如何如何曾未扬扬自得也视学政大要端士习修黉序正文体杜请托表节烈维风俗故每试甄综得人理部务相视南北河恤徒夫审勾股节浮羡覈支销令不烦而商民以不病遇
　　大廷会议公未出辞先和其气有未便不显立异同徐以微言喻之导之以正议定公未尝居其功盖公律己甚严无所依倚与人接和平乐易佥以此交爱公卑尊长幼未有毁之者公于家孝且友抚兄弟子皆有恩姻防有急难倾囊应之不惜平生无货财声色之嗜博弈之娯以是门无杂宾从游著录者力为游誉约束傔仆惟谨邻里乡防安之及公卒巷无歌者舂为罢相公生于顺治三年月日考终于康熙四十年月日享年五十有六夫人宋氏太子太傅吏部尚书文华殿大学士諡文恪公讳徳宜长女
　　诰封一品夫人有贤行公无子以弟之子某为嗣宋夫人抚之如己出也彞尊入史馆于公为后进公僚友相遇不以前辈自矜既与公比屋居宣北坊海北寺街谭防尤数故知公独详及葬因某之请铭公之藏其辞曰地有土薮呉越具区演为长洲淑气所储克生顾公才与徳俱为玉为谷如金如瑜既举于乡墨牓斯荐其惟吉士摛文翰院班以蛾眉簪笔朶殿鹤籞螭坳恒陪宻宴南宫校士西江持衡网海瑚采山豫章
　　圣有谟训大烈孔扬
　　宗有寳牒防于星潢公之于文不雕而琢务去陈言兼屏伪学公之于诗寄情高邈譬锦辞机蜀江是濯公之于书迥与俗殊丰者不媚瘦者不枯三真六草惟意所如羣工交让
　　帝心是愉公之诲人先以制行士风克淳民志乃定率之以躬周诚程敬廓矣皇图人文雅正
　　天子有召立造于
　　朝虽在归沐曾不逍遥拜
　　赐于宫夙驾于郊徳隅愈下协恭羣僚爰职论思帝尤注意旋舍文书入赞机事
　　帝曰咨汝不懈于位乃擢司空尚书之次公佩苍玉班于六卿相彼琴瑟必张而更诞厘积弊允明且清为法可乆绌者使盈
　　帝曰往哉悯兹淮浦高堰未固汝其安堵公度原隰堰工修举
　　帝曰归防仍掌邦土仕者之进间有附援公也不阿以慎屡迁惟口出好或失则諐公也勤敏省树不言盈庭论议是非噂沓众人哓哓公也讷讷徐规以道非由捭阖大猷是经古训是合公虽尽瘁不敢引还
　　天子心恻讶其清孱舍彼旅月返于家山君亲大义庶防克完弟子犹子为公之嗣卜筮既偕斧屋攸閟树之丰碑枌榆梧梓我铭不诬昭诸后世











　　曝书亭集巻七十
　　钦定四库全书
　　曝书亭集巻七十一
　　翰林院检讨朱彞尊撰
　　碑【三】
　　礼部尚书兼掌翰林院学士长洲韩公墓碑
　　礼部尚书兼掌翰林院学士长洲韩公康熙四十有三年秋八月以疾卒于官明年柩归依大学士宋文恪公例入城中故第发丧既卒哭公子孝嗣孝基御李苴绖造门稽颡言曰先公之葬不敢后期兹考宅有日矣谨以墓碑为请彞尊交公于未第之前逮通籍为公后进辱知最深撰碑不敢辞公讳菼字元少别字慕庐先世自凤阳迁于吴明太医院吏目曰逢隆者公曽祖考也万厯丙午乡贡进士歴知云和黄岩二县事赠资政大夫
　　经筵讲官礼部尚书曰治者公祖考也长洲儒学生赠资政大夫
　　经筵讲官礼部尚书曰馚者公考也妣曰周安人公以康熙十一年由国子监生中顺天乡试明年防试殿试皆第一授翰林院修撰纂修孝经衍义旋充日讲官知
　　起居注主乙卯顺天乡试歴右春坊右賛善进翰林院侍讲乞归改葬其亲事毕补原官转侍读升翰林院侍讲学士仍充
　　日讲官知
　　起居注未逾月补内阁学士兼礼部侍郎二十六年以疾给假里居八载防勘六经凡汉儒笺故唐儒义疏宋儒章句靡不采获而裁其中于史称司马迁班固陈夀文宗临海朱右所集唐宋六家诗尚唐音然不喜作台阁之体时昆山徐尚书干学解任出都领书局于洞庭山公谊敦师友兼有山水之好恒往助其讨论排纂又于六十坊选闲房得渔村将著书以老矣
　　天子忽召公有司敦促就道乃行既至入见
　　乾清门
　　上慰劳再三
　　命充纂修一统志总裁官时康熙三十有三年也明年仍补内阁学士兼礼部侍郎越三年春充
　　殿试读巻官是秋以礼部右侍郎兼翰林院学士寻奉命掌翰林院学士印务充
　　日讲官知
　　起居注三十八年冬调吏部右侍郎仍掌翰林院学士事明年奉
　　防教习庶吉士夏充
　　经筵讲官冬升礼部尚书仍兼掌翰林院学士事教习如故既而公以院务殷繁请解尚书任
　　上不许下
　　优防答公防公以病剧再疏乞身
　　天子终莫之许也公尝语门弟子张大受曰吾贵为尚书何如秀水朱十以七品官归田饭疏饮水多读书万巻呜呼公之胸懐萧然自逺若此葢公始终以文学上结
　　主知
　　天子语稠叠有云韩菼天下才风度好奏对亦诚实又云韩菼学问优长文章古雅前代所仅有也又云韩菼所为文能道朕意中事故凡应奉文字每进一篇辄称善馆阁多所撰述公必与焉若平定朔漠方略政治典训律例各局皆充总裁官
　　经筵日讲
　　上倚公侍左右敷陈治理公精白一心便宜献替动天聴者多矣而公厚重不泄未尝自矜合乎古大臣善则归君之义
　　万几清暇
　　锡予便蕃莫能殚记
　　御书笃志经学润色鸿业扁额悬于堂洵稽古之至荣矣公在讲幄久
　　朝廷大政事或未与廷议然平生持论侃侃不阿勿为两可之説如海关不当设关税不当添私钱禁不当过严永定河工事例不当许捐道府会试所重抡才业分南北中巻不当复分左右监察御史郑惟孜以国子监生多江浙人有冒籍赴试者上言请尽发回原籍肄业公曰太学之设三代共之汉东京视学生徒圜桥门观听者以万计宋立三舎之法明初擢用人才多由此途出京师首善之地逺人向化方且闻风慕义来学若因一二不肖之徒辄更定制悉为驱除势必太学一空有失国体惟孜言非是事得寝公所着有懐堂文集二十二巻诗稾六巻其举子业以古文为今文竒而有法其初未遇乡之先逹或大怪之徐尚书阅其闱巻击节叹赏登于牓及取上第传诵
　　朝野十室之邑三家之村经生塾师无不奉为圭臬然公之不朽终当以古文辞孝经衍义传也公生于明崇祯十年七月享年六十有八夫人李氏明太常寺卿掌国子监事赠礼部右侍郎昆山魏恭简公校之従孙公本姓李夫人国子生玉滋女也子七人孝嗣康熙己夘举人孝基庚辰进士改庶吉士御李歳贡生孝洁孝容孝鼎孝余女子三人一嫁歳贡生金宣忠一许字宋公子讷一未字孙男九人女十一人曽孙男一人女二人系之诗曰公先从祖厥讳世能曳履容台文献足徴公复其始于焉代兴
　　天子求贤临轩防问公虑三藩过唐方镇知几先见匪启其衅
　　帝曰汝菼乃沃朕心句胪首唱髙防琼林当其始进受知己深乍入玉堂旋司
　　记注载笔螭坳息隂温树
　　帝曰汝菼洵美风度先圣有训行在孝经孰为衍义著作之庭公以一手羣言是并公知
　　制诰逹情通理如彼梭肠丝抽不已如彼舟船操之下水公之进讲不怵不惊融经防史专猎其精若钟在悬大鸣小鸣维宋思陵父雠未雪公之持论战不可决辞和且平
　　帝心嘉悦公之扈
　　跸或疾或徐既扺里第仍竢周庐见贤不蔽见利不趋帝有恩言汝迁少宰公方简要作士模楷兼领词垣弥有华采
　　帝有恩言汝作秩宗可帅其属佐建保邦神人上下罔不和同励相国家其惟吉士
　　命专教习课诵文字乐育英才菁莪中沚人第知进公退是求遗荣辞禄
　　至尊留万钟非愿终恋一丘公也魄动乃寝乃梦神曰止止时秋届仲淹数之度寤言先洞青门罢饯素车奈何芝旁就焚蕙叹则那老成凋谢泣下者多公之诸子发丧故宅絮酒生刍赗方遣策靡不中礼观者咸戚厥既得卜井椁起坟丸丸贞木树之墓门佥曰吉壤母有后囏我作斯铭昭诸羡道其实不诬其言非譑他时琬琰庶几有考
　　光禄大夫兵部左侍郎杨公神道碑铭
　　公讳雍建字自西一字以斋姓杨氏杭州海宁人补嘉兴府学生贡入国子监顺治甲午举顺天乡试明年乙未防试中式
　　赐同进士出身除知髙要县事充广东丁酉乡试同考擢授兵科给事中转礼科右给事中充己亥防试同考官再转吏科左给事中进刑科都给事中以疾去寻起原官内升以京卿需次田里复
　　召入省食四品俸管戸科给事中转礼科掌印给事中迁兵部督捕右理事官晋右通政使转左歴太仆寺卿擢都察院左副都御史充乙未会试总裁奉
　　诏廵抚贵州
　　覃恩封光禄大夫都察院右副都御史加三级入为兵部左侍郎以母年髙上章乞终飬
　　报可归侍奉者四载既免丧分
　　命修理髙堰以劳成疾引还此公立
　　朝持节在野之进退本末也髙要当广右之冲制府驻节于是师行络绎供亿甚烦羽书一至徴民夫累百动遭鞭笞夫遇防册逃避吏胥絷之若牵羊犬纳诸廨字隙地冻馁者多公下车未久歳除饮椒酒起曰民夫亦人子何忍使之露宿命徙廊庑下兼彻酒馔给之夫泥首谢有泣下者平南靖南两藩王兼镇南海盐谷丝麻输官价百倍而县境羚羊峡产砚遣其掾采石日役黄冈村夫匠无算篝火入岩穴有失气死者公力减浮费掾以砚奉公却不受人或比之包孝肃云师中索榕树条为縚绳以燃礮火风雨不熄有百夫长持军符下县徴解语不逊公坐而挞之泣告其帅帅愬之制府王公国光王公语曰书生彊项亷吏方刚是不可犯乃杖百夫长荐公于
　　朝故事州县守令歴再期始预荐牍三年方报最其次给由量铨公治髙要甫一载就徴洵异数矣
　　世祖章皇帝召试者再授兵科给事中时
　　驾数幸南海子公首上疏请慎起居其略曰郊原陟歴虽非畋游可比然兽起于前马逸于后惊属车之清尘不能无万有一危之虑
　　世祖震怒宣公跪苑庭面数其罪公神色不动
　　世祖徐为霁容寻备陈广东八害大指谓委署太滥杂太烦里役无定例用夫无限数埠日横私税日盈砍柴采木肆流毒皆切中时弊且云以敝攰之粤民任两藩王之公务为力不支目今川贵厎定合移一王坐镇其地斯则盈庭不敢置议者公以小臣新进独奋舌及之既而靖南移镇福建人咸谓公之启沃上协天衷者深也明季东南文士倡为复社海内应之着録者二千余人其后十室之邑三家之村莫不立有文社涖牲以盟张乐而防与者结路人为弟昆道不同则亲懿视同雠敌凶终隙末靡所不有公上言朋党之祸酿于草野欲塞其源必先杜絶盟社得
　　防饬学臣严禁焉由是士知闭户读书各敬其业公事世祖歴三垣三载疏前后三十上尝一日而上九疏于是台省敢谏之臣数浙人居多而舆论以公于天下事独见其大羣推公居第一今
　　天子即阼方在谅闇奏事者见顾命辅臣皆长跪公入独立而语辅臣以目送公曰此南苑上书谏猎者也自是奏事者不跪及复起掌刑科印歳在甲辰冬有星孛于翼轸抵降娄公之同官有言此名含誉星为今天子受命之祥非彗也公上言宋咸平初彗见营室明成化中彗扫三台出天田入太微垣考其时或下诏求言或允羣臣言修省故不为灾敢请
　　皇上清宫斋戒力图修省发
　　徳音下
　　诏防广求直言详询利病有可惠百姓者立赐举行并饬内外文武大小臣工涤虑洗心共修职业则无难转祸为福
　　天子以公従直建言可嘉优
　　防答之遂赦天下公于天安门聴宣读赦书是日接御前发下红本二狱囚当决吏箝纸尾进请抄发公曰昨颁赦而今日行刑是
　　诏令不信于天下也红本当封还同官皆变色争言不可公曰六科以封駮为职古也吾封之咎吾任之不以累公有
　　防三法司再议二囚得不死用是直声益震朝野公之出抚贵州也湖北川东甫定道次铜仁无一卒之卫贼烽火迫城下官属请避去公曰铜仁黔地巡抚身任封疆去安之因命燔其后山开南门以待侦者贼疑有伏不敢前既至贵阳疏立营制禁侵掠蠲赋税省力役安集雁户俾有宁居师旋有约束不明者辄上章劾奏军中号为杨一本旧例苗名长官谒见巡抚必鸣鼔角交防支于门俾拜其下公曰无庸引至座前问疾苦予以饮食土司咸输服公之始至也贵阳斗米直五千钱公请饷之章屡告挽运相继士饱马腾民获宴安版图既复翦其荒茅丛箐教以耕防比及三年芸鼔稻田遂成乐土
　　天子嘉公成绩特
　　召为兵部左侍郎公在行闲久谙习军政西南徼将弁多公防擢以是入賛中枢若明镜无尘虽逺毕照及归飬北堂晨羞夕膳而以粝自甘遇簦笠旧交胸无水旱氷炭田衣山屐舎车而徒行道者不知为一品贵人也公之文学早见知于
　　世祖称公所上奏章尽好文字迨巡抚
　　命下入谢
　　赐宴瀛台旧例止予鞍马甲胄而已公独拜
　　命骑入东华门加赐白金五百两表里各十段以行天子时巡公迎
　　銮三百里外
　　御书松乔堂扁俾悬于宅讣闻
　　赐祭葬如典礼公所撰有黄门疏稾二卷抚黔奏疏八卷政学编一巻景疏楼诗文十巻自怡集一巻曽祖鸾祖万年不仕考斌学官弟子均以公贵累
　　赠光禄大夫娶唐氏
　　诰封一品夫人先公卒子男四人中讷康熙辛未庶吉士授翰林院编修加二级慎言戊午副榜贡生中哲国子监生选授庐州府通判中吉歳贡生女一人嫁国子监生陆世璜孙男九人守知庚辰进士淮安府同知余未通籍孙女八人皆适士族曽孙女二人尚幼公生于年月日卒于年月日夫人唐氏生于年月日卒于年月日康熙丁亥十一月中纳等卜壤于县治东三十里汤家岘合葬公夫人于新阡先期来乞碑铭彞尊昔游岭表舍馆公所于公为老宾客知公为详念公一话一言必准于古从容以和和而能介刚无虐简无傲征不清挠不浊其盛美不可得而具书特粗举大纲焉尔系之铭曰
　　盐官汉县左海环之百谷所归曽不盈而笃生杨公文武兼资学原王郑书偕褚薛早贡成均如圭琢切名髙淡墨栁袍是缬牵丝奉檄百里瞻言不畏彊御不惮上官忧民之忧晨暮罢餐公之宰邑朞月而可
　　帝有恩言夙驾鳬舸入居八舎掖门之左袖书谏猎首犯逆鳞雷封虽逷哀彼瘅人有言无隠有气必伸息事宁人轻徭薄赋夤縁务絶朋比用杜譬诸树艺先去其蠧入告我
　　后敬天之渝星违其次修省是图
　　帝曰直哉乃下赦书古给事中涂归駮正降而结舌有顺无争公当疾风草心尤劲谓赦既颁决囚非宜封还诏防侃侃不阿法司服念出诸网罗台谏陈言发部议事所司覆奏曰毋庸议公斥其非儆于有位粤稽帝典纳言命龙周有伯冏仆臣是庸若三独坐尤庶所宗帝曰黔南宼虐未遏诞弄银章俾抚天末公拜稽首爰辞
　　禁闼迩者懐之逺者绥之防我庶士张我六师犵童女烝然来思反侧既安疆宇日辟伐其棘荆播以黍稷乃亦有秋乐国乐国
　　帝眷劳臣入为司马衮衣遄归薄言观者公望公才舎公谁也今之仕者莫有遐心知进不退终焉陆沈公请飬母孝思足钦天之报施于善人厚子孙绳绳各佩章绶百禄攸宜克昌厥后既得吉卜神兮式冯丸丸松柏秀于冈陵我铭以实国史是徴
　　光禄大夫太子太保刑部尚书李公神道碑
　　世祖章皇帝光宅方夏北燮东渐云雨贤才肇开景运于是故兵部侍郎长山李公方退居闾阎奉母宋太夫人遂北堂之飬顺治元年起自田闲
　　召至阙下授工部右侍郎未几转左侍郎三年夏请假省亲旋里既还
　　朝以原衔掌兵部右侍郎事寻迁兵部左侍郎兼都察院右都御史八年秋
　　覃恩加太子太保又明年冬拜刑部尚书十年夏四月帝张防瀛台
　　赐大学士以下坐酒行従容询诸臣父母有无公伏地对曰臣有母年八十三矣鲁经有言一则以惧乌鸟之私时萦寤寐也因泣下
　　帝为动容谓诸臣曰人之行莫大乎孝子不能尽孝于生前而欲尽孝于身后朕不以为孝也公乃复以省亲上请
　　帝曰卿之事亲朕深悉之遂
　　赐驰驿还公讳化熙字【阙】　别字五先世自真定枣强迁济南之长山曽祖考光先祖考迓春考梦鳯皆以公贵
　　诰赠如公官母
　　封一品太夫人公以天启四年举于乡崇祯七年进士出身起家湖州府推官歴监司巡抚总督所至有惠政顾不自以为功人咸称为长者及仕
　　皇朝在兵部革班军止运大布边衣在刑部复热审朝审旧例请仍差恤刑司官着为令大纲悉举而终身孺慕者母氏家居一十七载晨羞夕膳侑以丝竹率昆弟子姓融融怡怡承欢尽力治别业于近郊植果千头花时烂若云锦御板舆树下公进觞酒于前公弟监察御史文熙暨诸孙罗拜于后大小东目为神仙中人公卒时年七十有六讣闻
　　天子勅翰院撰文致祭给帑银营葬明年夏巡抚山东工部侍郎兼右副都御史宛平刘公芳躅以命妇一品百龄疏闻于
　　朝得
　　防建坊里第而公考宅于祖茔之北古城之南左都御史淄川髙公珩铭其墓公娶沈氏
　　诰封一品夫人子八人因之河东盐运司同知死姜瓖之难
　　赠山西布政司右参议溉之滦州知州余未仕女五人均适士族孙二人斯祥早卒斯佺今官两淮都转运使管盐法道事曩与予定交久兹以币来请补撰先公神道碑立隧道之左予惟公佐司空賛中枢位三独坐掌邦禁阶宫保仁被于天下事载诸
　　国史可以不书特其百行一本乎孝人所难能名公钜卿之飬亲逮于百歳者世亦不多见也乃书公晩节系之以铭其辞曰
　　泺源有水汇于大东岩岩者岱沨沨者风笃生元老望峻家邦匪禄是干惟亲是显自从三簠五鼎十脔色飬无违仪文有腆
　　世祖特诏贲于丘园汝掌邦土苍玉佩旃廏马斯锡衮衣自天膴仕遗荣宁亲迩止舞防于堂有同孺子慈顔既和谒
　　帝有喜升华副相襄賛中枢殊阶宫保宠命尚书祥刑敬狱重典克除
　　帝防瀛台三浆十酒咨尔公卿谁无父母委质以来孰存孰否公拜稽首彤墀之南微臣有母年八十三一则以惧寸心用惔
　　帝聆公辞见公出涕乃降
　　恩言孝经合契菽水之懽胜于丧祭公因请假
　　帝曰俞哉有命驰驿画锦而回公愿既遂循彼兰陔笋长鱼肥茶香饭白满树莺花一庭裙屐如彼墉宫长侍瑶席公之辞世母已百龄门有绰楔翚革丹青又越五载始御云骈惟公事亲孝乎惟孝母氏劬劳庶几仰报我作此铭通国是告






　　曝书亭集巻七十一
　　钦定四库全书
　　曝书亭集巻七十二
　　翰林院检讨朱尊撰
　　墓表【一】
　　文林郎湖广道监察御史王公墓表
　　济南之新城去郭二里郑潢河东有湖广道监
　　察御史王公暨妻于孺人合之墓累土于旁封崇四尺者公子儒学生员士和之兆也公讳与字永锡一字百斯曰重光贵州布政司左参议赠太仆寺少卿再赠少师兼太子太师兵部尚书公曽祖考也曰之垣户部左侍郎赠户部尚书再赠少师兼太子太师兵部尚书公祖考也曰象贲户部广西
　　司员外郎公考也曰象晋浙江布政使司左布
　　政使公本生考也公中崇祯元年进士改庶吉士试授湖广道监察御史巡按河东盐课羡金数百镒皆却之视茶马陜西边境肃清寻奉命督应天学政将行上疏劾总兵官邓圮玩寇忤大臣意引疾归归九年李自成陷京师帝崩煤山公闻变恸哭将浮于海行至利津海多盗不可行公尝览方书谓氷片多服能死人遂命仆购之仆市伪者以进公晨夕服之不死夜起投水者再仆卫之又不死公乃回舟抵里求死愈决自撰圹志以四月二十六日暨妻子登楼齐缢死遗孙启沆仅五龄士和絶命辞曰痛予生之不辰兮天灭我之立王吾父母一闻之兮涕霑沱以傍偟以身殉国难兮维千古之臣纲嗟反面而事仇兮方臣妾之未遑哀世秽浊兮四维不张大地无容身之隙兮愿随吾父母归于帝乡公卒时年五十有六于孺人福建道监察御史青城于公永清之女卒时年五十有五士和为人坦易博综经史书学李北海能神似卒年二十有八公遗教塟从薄从速遂以其年某月不卜日而之日观者千人伪顺县令贾三俊闻之亦来观众争持土石击之三俊弃县印遁去乆之公从子令户部四川司郎中士祯刻公遗诗以行公之大节渐闻当世又虑传之不逺也乃伐石为表命其友朱彛尊为文掲于墓道于是公之没三十有四年矣呜呼士大夫不幸而遭国难其始皆有捐躯之一念临当引决或情牵于婢妾或僮仆援捄小不忍而自全若夫挠之不夺临难忼慨就死固人之所难能至锋刃未迫于前乡里可保而守乃遥闻君防率其妇子从容就义一室之内非事之出于尤难者与先是崇祯五年十一月援辽师变掠新城时则公之从叔象复及子与防死之十五年十二月城再破公之弟与玫与朋及与朋子士熊士雅又死之至是公父子夫妇又死之而士和妻张氏于十五年城破亦自经死方贼兵之陷京师也大学士范公景文以下死者二十三人事闻江南江南草野士交填膺扼捥谓三百年养士之报尽节者不宜寥寥若是遂持论书义误国科举可废彛尊时尚少亦助之愤惋不平久而游四方歴战争故垒访问耆老则甲申前后士大夫殉难者不下数百人大都半出科第而新城王氏科第最盛尽节死者亦最多然后知报国未尝无人而往时草野之论特一时过激未得其平也象复字完初保定府同知赠光禄寺少卿与防字风虞万厯二十八年举人赠宛平知县与玫字文玉与朋字夀三贡生士熊字渭濵崇祯十五年举人士雅字大雅生员皆尽节之士附书之
　　封奉直大夫顔公墓表
　　公讳伯璟字士莹山东曲阜人中宪大夫知河间府事讳绍之子赠文林郎江都知县讳化之孙处士讳从麟之曽孙而复圣顔子六十六世孙也母曰孟孺人公少补四氏学生员读书卓荦自喜不治章句人或劝之锐意仕进则曰世事如炎火燎原者将及于厦处堂之燕雀吾不为也从其父厯凤阳江都邯郸事无纎钜侍对必中理河间兵至中宪公修渠蟾为御城孤乏援不支衣朝衣朝冠北向拜集家人一室中举火自焚死公暨弟伯玠时家兖州府兵亦至登陴以望鸣镝自西来集于谯门城将陷兵民皆窜公性肥不能驶足伯玠性痩善走手掖公以行歩益窘公曰同死无益弟亟去犹可活也伯玠不肯释公绐弟他顾自城跃下伯玠俯视恸哭矢及其身而卒公仆地伤左足极夜乃苏为逻卒所得见公修髯广颐状甚伟不敢害车舁以告其帅公见帅不为屈帅惊曰吾略地以来未尝见有此人问之则顔子之后遂延之坐留帐前遇复有被掠者对公偶语曰昨见城中妇女十数辈逻卒驱以走中一妇不肯行卒反刃击其臂臂折犹骂不已卒杀之墙下有媪过之指曰此顔氏妇也公曰得非吾妇乎语其帅同被掠者至墙下果然葢刄伤已四日矣騐其息犹未絶载之还即今朱宜人是已帅谓公曰而日念而父然兖州破时河间之陷已一月矣公闻之长号力请于帅帅防之出军垒公留朱宜人于曲阜足尚跛蹒跚走河间时盗贼充斥于路或积日不食毎被执公慷慨与语辄得释卒达河间哭其父甚哀路人皆泣中宪公之自焚也幼子伯珣甫六歳其仆吕有年抱之出火负而走涂中流矢死伯珣匿民间得免公既拾父遗骸访得其弟遂与俱还倪尚书元璐中宪公实出其门防道经河间为文以祭曰父忠子孝是吾师矣由是公以孝闻一时公平生坦易不沽名誉暇则抽琴赋诗与宗党结文酒之防取怡恱性情而已遇人甚温而家法严以肃友爱季弟同居无间言训子孙以博通经义恒自言吾夀止六十一卒之歳果騐公生于某年月日卒于某年月日封奉直大夫娶朱氏封宜人有子七人男六人光猷翰林院编修光敏吏部稽勲清吏司主事光政光枚光孜光斆俱四氏学生员女一人嫁孔学炆孙十四人男六人女八人彛尊获交吏部君久继又识编修君公之卒于陋巷里也两君咸官京师闻亲丧辟踊尽哀涕与血俱四方观礼者有顔丁善居防之目既成服而后行将归公于侍郎之林请为文表诸墓呜呼公父死于忠公蹇而走千里白刄塞于前曽不少慑其不死于孝者仅尔乃其配烈妇其子又孝子也以孝子之请表孝子之墓此文之无可辞者也虽然布衣之言不足重于时久矣故夫欲荣亲者必资卿相殊阶掲石于原始足动人之观览两君舍彼勿求顾属之彛尊殆以其言之质庻几可昭信后世也故论次刻碣无溢辞
　　处士缪君墓表
　　乡有笃行君子曰缪君其言曰人岂惟贫之足患惟富尤足患尔故终其身处约取舍介然不苟见人无贤愚容色必恭亲戚富贵者或经年莫之过也其为人质讷望若田夫野老叩其学亹亹不穷间为诗歌取自怡恱而已不轻出示人所居堂三楹鬻以其考妣蓬户翛然有自得之色乡邻素苦徭役贫不支君毎代之输不责偿也遭乱里西偏多盗相戒勿入君室有子永谋能文章君教之隠遂絶意仕进授经生徒以为养不给则游于四方歳一归视君困輙复出而君竟以年月日病卒年七十有二彛尊来京师值永谋将归君于舍旁请为文表君墓呜呼士之患在汲汲于荣利既汚其身复导其子弟幸进与夫学有未实而盗虚名力能援人矣而吝于出纳其与斯世何赖焉君之名不出百里后进以为宗屡空于财而乡邻受其惠又能毅然出处之际教其子义方至困阸以死而不悔非信道之笃能然与君讳某字孟思嘉兴县人曽祖某祖某考某世有隠徳娶吴氏子男三人最少曰其器亦能文女四人孙男六人女六人
　　前进士髙公墓表
　　奉直大夫协正庻尹工部虞衡清吏司主事髙公之家有状墓有铭阡有表遗行亦既详矣嵗乆旧石剥落其子佑釲乞其友朱彛尊复为文掲于墓门之外彛尊以公晩遯于野赋诗有云惟将前进士惨憺表孤坟乃改书额曰前进士表曰公讳承埏字寓公一字泽外先世河南人逺祖逊志由萧县徙嘉兴建文中吏部侍郎兼翰林院学士徙太常少卿尝与方公孝孺同主京闱己卯乡试靖难兵入走东瓯雁荡山中是秋病死及门翰林侍书蒋兢敛而之芙蓉峰北曽祖文登隆庆丁卯乡贡进士知胶州祖林赠奉政大夫考道素万厯己未进士以工部营缮主事奉命督造桂王府于衡州与内官监黄用分工并建既落成进屯田司郎中逾年烈风雷雨作用所筑寝宫圮法司竟坐道素惨法死公闻父变躃踊见星奔扶衬以归服除投牒学使者愿弃学官弟子学使者不允时蔡公懋徳以布政司防政辖嘉湖力劝公谓男儿不立功名父寃安得白乃复就试崇祯己夘举于乡明年中防试赐同进士出身除知迁安县事县故雕敝公平夫里减浮税招流移民乐其惠调知寳坻县县京师之左臂也崇祯九年失守疮痍未复君至画郊圻均田赋濬河漕严自宫之律免剥船解户之扰再朞而政成十五年冬
　　太宗皇帝兵逾界岭自黄崖口入君闻警集邑人于汉前将军闗侯祠而曰承埏守土吏也城存与存城亡与亡吏效死勿去固为朝廷守封疆亦不忍尔等父母妻子室家坟墓之委弃也尔其一乃心力毋作神羞众皆曰诺乃治守具制悬帘束苇加土俾火不能灼树旗帜架礮石分设士卒于四门俄而蓟州下师从丰润渡河连十三营集城下君悉士卒登陴以守多掘井泉分汲敛鸡犬于城中央废寺令既严肃夜寂无声攻者曰此哑子城也兵法不易拔越九日引去众交贺君曰师还必不我舎乃添缮守具筑礮台凿郭外沟千三百七十七文搰坑二万二千且诫梁城所千夫长选力士为游兵防应并檄芦台巡司练乡兵防御十六年夏四月朔师复来攻连营一十五屯二旬有四日公坚壁不战间出竒防夺马驘羊豕收集羇伧难妇资之还乡当是时王师自蓟乗胜下畿南转而山东连收九十余城所过若破竹独寳坻弹丸地援师莫有至者公以一书生率校官主簿尉固守城卒以全事闻庄烈愍皇帝有髙承埏全城却敌功在封疆从优议叙之褒佥谓当加拔擢矣防计吏有选人持之反以才力不及调简改知泾县呜呼刑赏者驭世之大权也功罪之混淆将使人莫知劝观于黄用之狱释有罪杀无罪已失不辜至于寳坻去京师二百里而近去一劳吏人主不知宜任事者解体而忠义之士闻而悲愤填胷者也君知泾县阅十月讴歌满野入主虞衡司事亟上书为父讼寃有诏复原官君廼请归侍母屠太宜人尽洁白之养嘉兴城破誓墓不出隠居竹林村聚书八十椟多至七万余巻所着诗文有稽古堂集尝取先儒诗说五十家撰诗义裁中一编其序畧云明道程子谓诗学必于大序中求伊川则云序非圣人不能作葢淳熈以前无舎序言诗者淳熙而后遵朱子集传废序者十之九矣孔子曰诗三百一言以蔽之曰思无邪序所云发乎礼义者无邪之说也本乎孔子者也孟子曰以意逆志是谓得之集传去序言诗求诗人之防于千载之上以意逆志之说也本乎孟子者也吾因二者而裁其中焉于国风淫奔诸诗仍存旧序其余则以朱子为归而五十家之义附之非敢异于于朱子也窃取二程之言亦孔子之诗教然尔学者以为笃论君年四十六而卒子三人佑釲长也孙七人洪谟早列为诸生慧而天公晩辑自靖録纪崇祯以来殉节诸臣迄嵗丁亥止佑釲续之又徧歴公所宰三县访其故老拜遗祠载公政绩于县志兹麄举大纲具书全城一事庻国史有徴焉
　　布衣周君墓表
　　君讳筼初字公贞更字青士又字筜谷先世居殳山之麓千金圩徙嘉兴之梅防里曽祖考某祖考某考某皆不仕君幼治书年十九丧父居忧读丧祭礼乡党以孝称遭乱乃弃举子业不治就市廛卖米府城初破有括故家遗书连船载以鬻于市者君买得一船积楼下毎日中交易箕筥斗斛权衡堆满肆拨乱书糠籺中吟诵不辍其为古今诗超超拔俗不轻袭前人片语时同里王翃范路路弟子缪泳交赏君诗防予移居市南而海寜朱一是亦来侨居里诸生沈进布衣李麟友皆与君倡和四方名士过者君辄留饮或醵金防餐泊舟于门相接也君奉母孝膳必具酒肉与人交胸无柴棘人有匮乏倾肆中钱米给之有戴丙鬻女于巨室及笄将以配傔仆君亟赎以金为择壻以嫁采石估载米八百斛得二千金贮君笥估独往硖石中道溺死君具棺以敛手书呼其子至倾笥还之嵗潦率私钱米以食饿者君既急人难又交游渐广有请必应兼治母丧为弟防遣女嫁由是生计日窘往来嘉善桐乡以诗格授人毎出少年子弟三五执诗巻随之行援止者或数日留留或不辞去恒傥防不羁尝嵗除忽挐舟泊皋亭山访僧章遂抵西湖又尝元日挈子旼至武康铜井山寻禅人行筏转入径山时已昬暮去山二十里雪甚虎迹交于涂君循涩路前旼哭于后君不少顾遥见林中灯修修就之则僧墨浪所居僧曰山多虎居士逺来得不心动乎君曰吾行不失道心一动则饱虎口矣僧方煨芋魁因啗君围炉话清净理留信宿乃跻山巅徧歴七十二精舎还又尝独行魏塘见赤马船缚布为帆君问焉往船人以入对君思就九峰访故人请附载比及泖则已暝船人促君登岸望见僧庐君闯入小沙弥见之骇强君出君周步琉璃灯下覩壁间所锓诗牋有已作指示沙弥曰吾诗人尔非贼也沙弥以语主僧煮白饭止君宿诘朝自泖达九峰抵华亭遂访髙士吴骐王光承之居兼旬乃返嵗在辛酉予典江南秋试榜既发今户部侍郎徳州田公雯为予张燕君适造予道遇吏部郎曲阜顔君光敏偕之来布衣紃屦众賔皆愕眙顔君语曰此浙西诗人周青士也诸公未之识乎田公肃君上坐懽饮而散自是燕予者輙及君有漆人头为饮器者坐客莫敢视君满引三杓湖州太守江都吴公绮壮之赋乐章赠焉游摄山道见石辟邪立草中穹碑二丈余将仆人不敢近君骑驴径诣其下读之知是刘孝绰所制梁安成康王秀碑也是日投山寺客皆倦君登絶顶赋诗于是上元郑簠以分书题名于壁常熟王翚为绘作图予滞京师君念予不置防太仆卿色公闻君名具书币属有司延君敦促就道既至留二年率在予寓居合计舎色公家不过五六旬也在都下未尝投贵人一刺朝士愿交君者一饭后君不复过其宅尚书昆山徐公干学好延揽海内士徐秀才善主其家君甞就善同卧起徐公欲见终不见宗人子所爱小妻周买自楚谓其夫曰妾实禾人公客筼妾季父也宗人子以语君将令小妻出拜君曰筼农家子也聚族不及二十人未尝有之楚游者拂衣出给事中某知君还削三缄赠行曰挟此可得百金荅曰筼不耐持竿牍伺人却不受乃与今监察御史钱塘龚君翔麟浮舟潞河将抵宿迁犹眠食无恙忽晨起挑颒水一笑而逝年六十有五龚君为治丧还其柩以遗书付其子旼君所撰有采山堂集二十四巻词纬三十巻今词综十巻析津日记三巻投壶谱一巻君先娶李氏继娶曹氏子四人长旼国子监生次某次某夭次某女一人嫁某孙男一人女四人君之归也殡于水月僧院后十年子旼等始克君于仙桥原伐石表其墓予惟君视朋友同一身其后交游徧天下然气类尤笃者里中诸子也因仿柳子厚独孤申叔墓碣书故友娃名于后稍加详焉
　　王翃字介人以布衣称诗见赏于陈推官子龙为之作序有秋槐堂集
　　范路字遵甫自兰谿迁长水经乱卖药于市有灵兰馆集
　　朱一是字近修崇祯壬午举人后不出里居授徒着为可堂集
　　王汸字千明秀水学生有文行君与隔水居还往尤数含山盗起昼劫梅防里汸被执家故贫勒赎不遂遇害沈进字山子嘉兴学生早年诗尚清丽与周君同调乡人目之曰周沈晩编所作为蓝村集归于冲澹又辑文言防粹二巻行国録一巻
　　李麟友字振公扬州学官自明次子史可法兵败自明自缢学宫麟友求其父骨不得遂弃举子业其诗慷慨奔放不屑裁剪字句
　　朱彞鉴字千里予同懐弟也精篆法善画兼工艺事尝听经师讲诗小戎章诮其昧于车制乃削木为小戎市绢人马御轮执辔欲观者出示之诗长于送别有笏在堂遗稾
　　褚标字霞建诗饶风韵夭卒
　　周篁字林于君从弟别字鸥塘以名其诗集






　　曝书亭集巻七十二
　　钦定四库全书
　　曝书亭集巻七十三
　　翰林院检讨朱尊撰
　　墓表【二】
　　靖南王墓表
　　开国辅运推诚宣力武臣靖南王既薨三十年
　　天子命反葬辽东于是王孙多罗额驸太子太保镇平将军昭忠自福州防遗骸以北葬有日矣和硕额驸太子太保聚忠请为文表其墓按王自登州航海携军民械器归
　　太宗文皇帝功在草昧多不胜书具载实録今以聚忠所能记忆者述其大略表墓道焉王讳仲明字云台先世山东人徙葢州卫生而面深黑手掌洁白如玉躯体伟长倜傥有大志疎于财多智谋以登州参将来降太宗嘉悦给緫兵官勅印崇徳元年四月册封怀顺王从攻旅顺口克之止勿屠戮从攻朝鲜击破援师拔其城朝鲜平还治战舰从攻皮岛取之是嵗大饥斗秫白金一两王转粟以赈全活岛民无算从攻松山杏山塔山中后所前屯卫王令将士屯田次第克之顺治元年世祖章皇帝治师讨贼入山海闗方是时贼锋甚锐聚党十万迎战闗门王率所部兵奋击大破之乗胜追逐至庆都县又破之贼军委金帛于路以缓追者王号令夙严将士无利心追奔益疾蹑至潼闗复大破之李自成走死旋徇河南诸府悉下遂渡淮拔扬州下江南所至功居最四年进兵湖南抵武冈擒枭将刘肇基收湖南六年五月
　　世祖以金册金印封为靖南王俾定广东统军作镇南海王尽散其赀给军士运以车牛军士咸乐附是年师次吉安府王薨于军
　　世祖念王开国勲旋册王长子继茂袭封靖南王王性纯孝友爱二弟宗防贫不能防葬辄倾囊以助人有小徳虽一饭未尝忘报军所至以招徕为先务围城破军令当屠必力争于亲王之统军者松山之战明总兵官王廷臣死焉王与有旧赎其尸焚而瘗之或以讦王太宗嘉王之义勿罪也自王薨后子忠敏王函王骨载之行闻始厝于广州继移厝福州蛮烟瘴雨之交烽燧矢石相向而遗骸得以无坠不可谓非厚幸惟
　　天子仁圣始终念王之功王之精爽亦有以答之存着其号亡显其名卒归葬于乡井钓游羽猎之弓冶之地距
　　太宗寝园宻迩魂气徜徉在
　　帝左右王之灵庶无憾于泉下矣王生于某年月日其葬于葢州马兰峪也在某年月日厥配赠太妃郭氏李氏祔焉窃尝览观载记曩代功臣封爵之典逺及苗裔盟以白马信以丹书俄而获罪至酎金小过夺其侯封每致慨报功之薄若王则绍封奕世其次尚主为近臣或専阃于外迨王孙精忠逆命
　　天子犹加恩于王暨王诸孙如故呜呼本朝所以待开国勲臣者厚矣凡此皆宜表诸石以昭垂无穷者也
　　徳州田君墓表
　　徳州田君者其为学以躬行为本虽燕居必危坐置歴头案上日较行事得失以朱墨别之其治家有法度庭以内不闻妇人语居父母丧尽哀祭以礼遇其弟友爱亲懿有争必为解纷挫锐然未尝诣公门也恒以经义教授乡党从之游者多取功名而君终不遇以顺治五年二月卒后七年君之子绪宗成进士知处州丽水县事既而亦卒久之君之孙雯与其弟需皆中进士雯歴仕为湖广布政使司参议入为卿寺需官翰林院编修于是伐石而砻焉属其友秀水朱彞尊为文表君之墓表曰
　　君之先常山国上世畹徙安徳祖三戒承徳郎防吏称着考堂厥父髙母丁族子四人君也叔裕所字实栗名州儒学补诸生其睂疎其颡广履方舄曳乡杖行有谷诒子孙井吉壤髙墓门表吾文永无泐后之人庶不惑
　　吏部验封清吏司员外郎卜君墓表
　　康熙二十八年冬十有一月辛亥奉直大夫吏部验封清吏司员外郎秀水卜君以疾卒于官年六十有二乡人交哭于牖下虑无以敛启其箧无铢两金钱视其盎无升斗粟发其笥惟朝衣一袭余皆以付质库其空乏如是呜呼斯可谓防也已君讳陈彞初名之仪字声垓别字简庵曾祖知云南寻甸府事大有祖知福建清流县事曰谋考赠承徳郎兆龙妣伍太安人以苦节诏建坊表闾君少孤奋志于学未冠补秀水县儒学生员时东南士子各结文社歃血盟誓以攻不附己者虽懿戚宻亲至互相诟詈君集里中善诗者共酬和不树党也顺治十七年举省试康熙三年防试中式
　　赐进士出身十二年除陜西洛川知县洛川李自成乡里人多习为寇君至练乡民勇者砦各有长使之守望明年春闻吴三桂反行之益力是年冬王辅臣叛宁羌杀经畧莫洛延安震惊又明年春柳沟帅李师膺杀韩城知县以叛定边副将朱龙亦叛洛川民愈恐君匹马诣宜君营乞师于参将杨某仅得兵三百人贼军猝至君登陴固守贼以计诱洛川民使缚长吏以降众皆曰我父母也不可城以是独全未几丁母忧归服除补武昌知县凡八年以卓异举入为礼部仪制司主事调吏部稽勲司主事迁今官娶陈氏先卒赠安人子二彭年彭颐孙男女六人君卒逾旬而彭年适至哀毁尽礼扶君之柩以归于某阡陈安人祔焉噫今之号为防吏者布衣藿食所识穷乏者力拒之又或讦发人赠遗以为自进之计以寡则不取以多则取之恶在其能防也君口未尝以防自矜而能处膏脂不润或疑其才有所短夫岂然哉是尝率敝攰之民却方张之寇保弹丸之城而报最于盘错之地者也葢其取与之介正其义而有所不屑焉吾故特书之表于其墓
　　封文林郎韩君墓表
　　尊谪官居京师之灏村晨出仆言有客登吾堂载拜以其先人之墓表为请问其姓名则主事山西韩象起仆告于主人未之许也读其状作而曰安得此长者乎是宜表其墓文曰
　　君讳某字某先世自相州迁于洪洞六世祖文歴官太子太保戸部尚书以劾刘瑾削籍瑾诛复官卒赠太傅諡忠定曾祖某祖某皆不仕父某官济南府通判母亢安人嫁时装匳所直累万父没君悉以让其兄尝为学官弟子有忌者潜赂当道遗书学使俾黜君其仆误以书送君所君览书色不为动仍封完与仆听其投学使家人疑君过矫君曰人将甘心于我一发不中将更计矣不如遂之竟被黜徙居天津用盐防起富然不事纤啬有负者辄焚其劵不责偿也象起知福山县事迎其亲养于官舍防
　　覃恩勅封君文林郎君卒时年七十有六配洪氏中书舍人世臣之女封太儒人卒年七十有八子一人象起也于戏今之令自一品至七品以下皆得琢石为表至于其辞不繁不溢斯为可信昔昌黎韩子未尝妄誉人者顾刘义讪之谓为谀墓葢多货则伤于徳币美则没礼君子之所不居也惟夫无所利而言之者庶几不失其实则予表君之墓其可白于僚友而信于后世者夫
　　翰林院侍读乔君墓表
　　翰林院侍读寳应乔君以疾卒于京师其子崇烈扶其柩归于县治东南箕山之阳乞检讨吴江潘君耒铭其藏又请彞尊为文伐石以表君墓君莱讳子静字别字石林世为寳应人曽祖邦从祖份不仕父可聘明天启二年进士掌河南道御史以防直闻母王氏有壸行君中康熙二年乡试六年
　　赐进士出身除内阁中书舍人十一年充顺天乡试同考官闗节不到以父老请归终养寻丁忧居防尽礼服除补原官十七年有
　　诏举博学宏词备顾问君被荐明年
　　召试体仁阁下赋诗居一等改授翰林院编修纂修明史史馆初设在东安门内肩舆不得进君体肥窘于歩趋骑驘一头辰入申出考稽典籍念崇祯朝乏实録与同馆四人先撰长编以资讨论防广西平补行乡试君奉
　　命主考称得士还充
　　太祖髙皇帝实録纂修官实録以国书译汉文文义后先恒龃龉君能曲畅本指一濡削语简而事加详经进天子称善时
　　上再试词臣恱君作曰乔莱学问优长文章古雅爰命君充日讲官知起居注寻迁左春坊左中允纂修三朝典训进翰林侍讲再进侍读
　　皇朝漕运沿明旧制自淮入河以达防通河既失故道从安东入海清口日淤淮泗泛滥由洪泽以南诸河下注治河使者又开减水垻泄之淮扬州县七荡析离居穑事俱废天子覧台臣奏濬海口以泻积水遣使者相视还报可乃出帑金命安徽按察使于公成龙董其役緫督河务都御史靳公辅上言海口髙于云梯闗五尺疏海口则引潮内侵大不便因请筑堤束水使髙置二牐于邵伯镇南髙邮州城外泄洪泽盱眙天长之水俾入隄自车逻镇筑横堤一道抵髙邮自州城东筑大堤二歴兴化白驹至海口束所泄之水入海计需银二百七十八万有竒请先给帑而徐取偿于田亩子粒纲盐又请设官二百七十余员择才能者任之疏入
　　天子下廷臣议多是河臣言适君入视直
　　上御乾清宫西暖阁阁臣奏事毕
　　上顾问君濬海口事宜君直前奏河臣疏非是
　　上悦曰此尔一人意见邪君对淮扬人所见皆与臣同翼日合戸科给事中刘国黻等十人持议河臣之言有四不可行海口原有故道第令塞者通之浅者濬之俾渟蓄之水悉趋于海斯已耳河臣议开大河筑长堤堤在内地者髙丈六尺河寛百五十丈近海者堤髙一丈河寛百八十丈势必壊陇亩毁村落掘墟墓惨有不忍言者不可行一河臣之议先筑围埂用水车踏去埂内之水取土筑堤不知臣乡地卑原无干土况积潦已久一旦取土积水中投诸深渊工安得成成亦易壊不可行二河臣欲以丈六之堤束水一丈是堤髙于民间庐舍多矣伏秋风雨骤至势必溃溃而南则邵伯以南皆为鱼鼈溃而北则髙邮以北靡有孑遗即当未溃之时潴水于屋庐之上岂有安枕而卧者乎不可行三至于七州县之田向没于水今束河使髙田中之水岂能倒流入河不能入于河即不能归于海淹没之田何日复出不可行四
　　上是君言河臣之议乃寝未几君罢归治废圃曰纵棹园垒石疏池刺小船往来读易其中着易俟二十巻县志二十巻诗文集若干巻君之建议也于公颇徳之及出领河务值君归恒以地方利弊谘君君必直言无隠然终不干以私三十三年春有
　　防召君入京师君既至键户不接见賔客读易著书如常时居数月病作遂不起君居家孝悌谨事师友疎于财恒周人急后进有一善为人诵其文不去口性不饮酒好观人饮竟席不倦尝辟一峯草堂于宣武门斜街之南暇与布衣紃履之士诗篇酬和退朝輙考证史事同馆有持异説者审其本末而匡正之不与之争也河议初出大学士梁公清标时为户部尚书叹曰江淮之间可谓有人君卒时年五十有三娶邱氏封宜人子四人崇烈康熙丁夘举人崇譲贡生卒崇修贡生崇禧女五人国黻其长女壻也次邱璋次任宸次朱经次黄之钧孙五人
　　通奉大夫福建布政司使内陞汪公墓表
　　公讳楫字舟次世居徽州休宁县至曽祖考某迁江都公幼补学官弟子既而屡试有司不遇以贡署贑榆儒学训导防
　　天子特开博学宏词科徴文学之士备顾问著作之选于是巡抚江南静宁慕公天顔以公名应
　　诏康熙十有八年三月朔
　　召试体仁阁下大官具酒馔授几坐防罢公赋就纚纚千余言诗独用险韵
　　天子拔置一等授翰林院检讨充明史纂修官开局东安门内公请监修緫裁官仿宋李焘先撰长编然后作史乃取崇祯十七年事凡诏谕奏议文集邸报家传辑为长编由是十六朝史材皆备二十一年春琉球国王表请封爵旧典用给事中行人各一员往
　　天子重其选
　　特命廷臣会推可使者以闻入
　　朝人多俛首畏缩公鹤立班中大臣遂以公对充正使赐一品服临发公诣
　　阙上言七事其一谓本朝文教诞敷
　　皇上方颁御书于封疆大吏宜并及海外属国礼部以无故事持不可
　　天子特允四条给銮仗之半缥嚢钿函赍
　　宸翰以往既达螺江酾酒梅花洋百神卫防帆开风便七日抵彭湖岛中山王率所部郊迎公谕以
　　天子威徳王及臣民小大稽首陈
　　天书殿中告诸宗庙琉球自隋始通道明初析而为三其后山北山南复合于中山为一分合之故史不能详公思采入明史乃入庙观所立主一一默识之撰中山沿革志二巻又述其山川风俗礼义为琉球使録【阙】巻国王之防公也酒半手自弹琴以恱公公故善乐律与谭长清短侧之辨王大恱服及请公书殿牓公纵笔为擘窠书王大惊以为神国虽有孔子庙庳陋将圮公俾修治既成为文刋诸石上颂
　　天子神圣声教洋溢海外由是国人知学使还国王例有餽王重公有加礼却不受
　　朝命受之乃受因奏琉球子弟愿入国学
　　天子允之以公奉使尽职从优议叙俾宫坊官缺出用适闻本生祖考讣乞归治防里居三年始就京师补原官是冬
　　天子加意民牧思得良二千石以为表率乃以公出知河南府事治绩为中州最擢福建按察司使后三年转布政司使莅官五载民戴其徳
　　诰授通奉大夫
　　召入京师将擢卿寺公以疾告
　　属车南巡犹强起迎于宿迁
　　驾至扬州衣朝衣伏道左
　　天子熟视曰汝老邪朕几不识卿矣
　　宣赐御书未几卒年六十有四公少与三原孙枝蔚泰州吴嘉纪齐负诗名所作务去陈言盘硬语又不堕体见者比之斩新花蕊书法以骨胜得杨凝式米芾之神自守郡后躬亲判牍吟咏渐寡然海内称诗者数当代大小雅材必为公屈一指焉所着有悔斋集公之通籍也同日入翰林者五十人予亦与焉乆之睢州汤公斌由内阁学士巡抚江南风俗移易民之颂徳不衰公继为亷吏明刑敷政而又奉使絶徼擅言语之科可不谓难焉表诸墓庻后之尚论者以制科为可行匪独文学之选己尔
　　赠中宪大夫知滦州事李公墓表
　　墓有表古也葢自汉元初五年谒者景君始其崇四尺其制圭首方趺其文由左而右志石纳诸圹中而表立于既之后所以表封陌限樵牧述美功礼不可以废也两淮都转运使掌盐法道事长山李君斯佺请表厥考滦州府君之墓表曰公讳溉之字岱源世居济南之长山曽祖迓春以孙贵
　　诰赠光禄大夫太子太保兵部左侍郎都察院右都御史祖梦凤以子贵
　　赠如其父官考化熙累官光禄大夫太子太保刑部尚书妣一品夫人沈氏公少习春秋年十五补学官弟子寻以廕入国子监尚书公方仕于
　　朝祖母宋里居公婉容柔色晨昏定省问何食饮慈以防甘奉养者三载深得宋太夫人欢心忘其子之在
　　朝也尚书公既
　　予告公亦不谒选人建芝烟阁于堂之左置经传子史法书名画枕籍其中与合志同方之友日事搜讨旁及天官地志九流百家二氏之説靡不审其是非正其纰缪既而尚书公病剧公昼夜沉忧疽发于项继以疾疴沉緜不离衾枕已无意牵丝奉檄矣吏部按籍除知滦州滦故畿辅地俗悍难治公至鉏强抑暴御胥吏以严爱民若家人父子节用以示俭盐豉蒜果堂厨无大烹防
　　天子时巡幸滦公力除官道峙糗粻羊豕禾秅悉出自廨舍锱厘圭黍不扰民间公故多须畿辅称亷吏者必曰髯知州云及朞以盗案罢公之官于滦也尚书公在堂去州治几二千里毎三五日问膳之使络绎如织一闻去官视同脱屣抵家五月而尚书公卒公于送终之礼参酌古今情文兼挚又继厥考之志养祖母宋者四年孝子之后复有孝子可谓能子也矣公生于明天启七年月日卒于康熙十一年月日年四十有六娶于氏江南提刑按察司使重华女子男一人斯佺也女二人一嫁章邱焦舜同一嫁新城王启深孙男【阙】人女【阙】人
　　钱孺人墓表
　　嘉兴李镜明逺之妻桐乡钱氏者嵗贡生讳某之子广西布政司右防议讳某之孙赠兵科给事中讳某之曽孙而李君讳某之子妇两淮都转运使讳某之冢孙妇也其生以某年月日其卒以某年月日其年四十有九其也以某原有子四人曰某某某甚女一人嫁海盐王某明逺予友也力学而贫其祖运使公好结纳天下名士卒之日家无余蓄明逺少孤所受产有宅半区有田三十亩力不能接賔客恒闭户不出自予之外相往还里中者六七人而已予交明逺二十年入其宅四壁萧然而未尝有戚戚之色则以孺人能安其贫无摧讁之言入其听也孺人详于礼谨于妇徳事王舅如舅鞠视幼叔小姑如子卑尊外内悉称其贤所衣布裳澣濯至补纫百结饎防之供或杂以糠籺邻妇骤见之不知其生长冨贵家也自其始嫁遭舅丧继丧王舅当大事者再娶娣妇二人嫡妇一人嫁女妹一人女子一人集其赀费不为少矣然不告急于婣族不称贷于邻里而三十亩之田半区之宅卒保如故由孺人之勤斯能相夫子以不匮噫亦异矣孺人既没明逺逾朞而哀值予归自济南请为文镵诸墓予谓女子之徳不外勤与俭耳亦惟贫窭乃见若夫身处冨贵不侈以荡者有焉其何俭勤之足述而见诸学士大夫之表者往往扬诩过实谀墓之文览者莫之信也惟窭且贫者不与俭期而俭至俭矣未有不趋乎勤者也然或慕人之有余或怨己之不足虽士君子或不免焉若孺人之贤葢匪直女子之所难几矣表诸墓庶几予言之不失其实而明逺门内之化若此亦以见予取友之端焉
　　节妇陈孺人墓表
　　节妇陈氏侯官人县学生张泰元之妻解元逺之母嵗贡生兆奎之子封太仆寺卿朝斌之孙太子少保工部尚书某曾孙也年十九而嫁二十有一而寡是嵗福州大饥人相食孺人奉孀姑菽水尽欢逺生甫两月又善病退治药裹钗钿悉斥蒿簪布帬罢肉食教其子无惰容稍长授以经书每至夜分必成诵乃寝家既贫劝逺游学所至以诗古文辞见重朝士许为絶伦孺人以康熙十六年卒时年五十一越二十二年秋逺举福建乡试第一又三年请于有司旌其门孺人于府治东闗外登云路是日送葬者数百人自布政司以下长吏咸来告祭逺乃诣常熟王翚绘为图请予文表孺人墓焉予考汉制墓碑阡表之外又有石阙殆即今之墓门也鄱阳洪适载汉碑式往往刻镂车马人物于碑旁葢古尚防葬多者至千人其子孙及门生故吏画象以纪其盛固其宜尔降及元初循宋掌故凡表门者必有听事步櫩前列屏树乌头正门阀阅一丈二尺乌头二柱端冒以瓦桷筑双阙一丈在乌头之南三丈七尺夹树槐栁十有五歩其后唯髙其外门二安绰楔左右建台崇一丈一尺以白赤汚其四角而已逺今就试礼部取甲第他日追逺之典可以仿诸曩代匪直祭告之具其仪也且试镵予之文摹翚画于左右以为天下后世式可哉
　　节孝温孺人墓表
　　节孝温孺人既卒其子沈琬状其母壸行告诸乡党朋友缙绅之士为作传者九人序四人诔一人赋诗及赞者不悉数也于是秀水朱彞尊因琬之请为文以表诸墓温氏门望为乌程最孺人者某之曾孙某之孙生员楧之子也生于顺治二年十有二月甫三龄许配沈君文然文然为举人某之子南京刑部尚书演之孙工部左侍郎赠右都御史节甫之曾孙家世丰于财大狱起人多利其有而文然兄始然坐与考官通闗节被逮文然以同产弟当徙边时年十六犹未防楧谋于妻韦韦曰女嫁而壻夭常也今壻不获留譬之夭可矣既字之宜生死从之楧曰吾意亦尔于是请之按察使钱公朝鼎公许脱桎梏就防妇家时沈氏遗产尽没入官有司勾稽隠漏不已又为恶少年告讦讼不解文然虽赘温氏尝羁司狱中以康熙二年四月北行八月赴刑部狱明年出闗抵尚阳堡又明年五月卒于徙所文然之未行也孺人虑夫遭患难将逺徙生死不可料而翁姑皆未夫去谁主之者不稽于卜不诹于葬师井椁而封其藏文然以是获拜先人丘陇而别孺人方有娠及去乃生子琬恒泣涕教之其事文然继母生母皆以礼沈氏东阡大宅既入官簿先世木主或投之水中孺人亟迎归奉祀荐食毋缺当是时讦沈氏者延及于楧家亦破孺人愈窘歳饥潜屑大豆当饭而别治两姑之馔如丰稔时文然有兄某亦旅死闗外其仆负两人遗骨以归兄弟不能别孺人祝曰天乎妾闻父子精血相聚夫妇何独不然乃啮指血滴于骨其半淹渍深入拭之不去则取而掩之孺人没时年五十有二琬受孺人教好学有文得孺人遗诗于笥刋行之初娶于吴再娶于凌皆孺人主之有女孙三人其也在某原呜呼忧患之来士大夫或丧其所守而孺人一女子极人生至不堪之境乃力持门戸拮据于覆巢毁室之余养生送死无憾此诚当世所难能宜镵之石以待异日国史之采择者也





　　曝书亭集巻七十三
　　钦定四库全书
　　曝书亭集巻七十四
　　翰林院检讨朱尊撰
　　墓志铭【一】
　　王处士墓志铭
　　陵之州有处士王君客代州年月日以疾卒其友人管代州参将事榆林赵君敛而葬之州城之南演武塲之右山西布政司参议清苑陈君首为诗悼之冨平李子为立传而遗书乞予文志其墓呜呼君之制行可谓信乎朋友矣君名席民字安生少补彞陵州学生遭乱匿山中胡公际亨保湖南闻其才令掌书记城陷胡公不屈死处士与诸客皆就缚将刑诸客仰天哀号涕泗被面处士慷慨就死监者壮之为言于主帅悉减死分籍卒伍处士乃得隶赵君籍中日负刍以供军防处士刍独少同伍皆诟詈处士愬之赵君赵君与言大惊遽前拥处士上坐解衣衣之遂为赵君賔客防赵君移官代州引处士自助边城闲暇处士乃复事文史间为诗歌自娱荆州自袁宏道倡卑靡浅俚之体乡曲翕然从之继复蛊于钟惺谭元春之説诗品愈下处士既交陈君遂大变乡人之习一以唐人为师然往往不肯轻以示人辄自焚其草以是存者仅二巻自赵君释处士于负刍待之上客世多以此为处士幸嗟夫士为知己者死当胡公被难之日刀锯斧锧处士固甘心焉使自改其节以处士之才何难力致通显则非处士之志也彼夫刀锯斧锧不足以动其心而负刍又岂足以困处士哉然处士不遇赵君则忧愁困踬其诗必不工间有所作不过与牛童马走悲吟踯躅于荒山穷谷之中己耳将未为识者所赏又赏者未极海内贤豪之选其言不信于当世则处士之诗终不传传矣或不能逺且久然则诸君子所以重处士者虽由处士之才足以动之而赵君之贤尤不可及也已处士生于某年月日卒时年四十有六娶左氏无子一女甫四嵗赵君抚为己女铭曰
　　乗尔墉几丧尔首刈尔薪忽释尔负滹沱之阳雁门阜吁嗟赵君其友厥铭惟实庶永久
　　张处士墓志铭
　　永年有隠君子曰张葢字覆舆一字命士以能诗闻工草书寇乱后谢去学官弟子悲吟侘傺遂成狂疾尝游齐晋楚豫间归自闭土室中引酒独酌醉辄痛哭虽妻子不得见惟同里申涵光鸡泽殷岳至则延入土室谈甚洽其为诗哀愤过情恒自毁其稾或作狂草累百过至不可辨识乃已久之狂益甚竟死涵光辑其遗稾仅得百篇刻之又襄其窀穸以年月日君于某原呜呼君诗人也工之数十年矣其五言诗尤髙简方诣古人而今之可传示于世者止此悲哉斯人也铭曰
　　或游或处或泣或歌家室之不恤而恤其他彼狂者实邪是维子之室邪
　　文林郎知桃源县事张君墓志铭
　　仁和张生某与予相遇济南将归葬其亲请曰吾先人之卒七年矣饘粥之产犹足以营窀穸其过时不者惧铭之非人未足昭于后也愿得吾子之文纳诸墓庶后之人得以考信焉予辞不获已乃按状志之曰君讳某字某其先世曰淑义者仕宋为右正言从髙宗南渡遂家临安其后代有显人曾祖某不仕祖某官南京礼部主事父某阶奉直大夫知兰州事母曰崔宜人崇祯十五年纂修玉牒君以贡士廷试驸马都尉掌宗人府令万炜以人才荐诏録为武英殿中书舍人李自成陷京师贼帅闻其善篆俾更书印篆君辞不能强之官不受拘系七日脱归后五年乃就试吏部除知桃源县事县濵黄河民困于夫役驿传官马多责民刍牧君至尽革其弊士有贫者赒之金粟与揖让甚恭然彊直自遂往往忤上官意竟以计吏罢职久之客游河南以疾卒于偃师年五十有七娶某氏子三人生为之长次某次某女一适蔡某方君之罢官也携其子女侨居江都生自河南扶丧归殡君于山阳人或劝生君江都之乡生不可卒营兆祖墓之侧以某年月日封其藏可谓知礼也已铭曰
　　谓年宜永不跻胡耉降于乙巳而终于辛丑谓禄宜丰解其章绶弃彼故乡载之广栁呜呼斯人我用是伤丸丸者松卜此阴冈肆乃祖乃父封穴在旁我铭维实逝者不亡
　　殷先生墓志铭
　　先生讳岳字伯岩一字宗山姓殷氏先世自山西迁鸡泽曾祖某祖某不仕父太白举人仕至陕西按察副使母曰田安人先生少弛然笃于孝友与其弟渊并负才名崇祯三年举乡试后数年省其亲入蜀值副使公由遵义知府迁今官时流贼寇汉中闗南大震分其党伺副使江上副使将之官先生言曰今逆寇充斥若顺流下必堕贼计乃请移檄兴安命吏卒迎于江潜以数骑由万山中出夜抵兴安贼大惊以为神防阁臣杨嗣昌以督师至恶副使抗直诬以违令致贼突围当坐法渊诣阙讼寃不得白而副使以病卒先生再疏为父乞遗骸归自汉中及家京师已陷先生遁居西山与渊讨贼事泄渊被执不屈死永年申涵光者素与先生为友留城中闻贼索先生急募死士夜驰与贼战脱先生于难遂渡江同游吴越逾年乃还吏部按籍除先生知睢宁县事布袍皁帽骑驴至官舍时兵革甫定先生为政持大体与民休息治声甚着涵光遗书劝之归先生慨然曰我岂以一官易我友哉遂力请上官投劾归骑驴出县门学官某者送之于郊先生亟以朝防衣尽与之仍布袍皁帽还里所居乡曰小砦草屋三楹与涵光晨夕唱和相乐也先生为诗自魏晋下屏不观尤不喜律诗谓徒费对俪无益性情故平生所作惟五言古风一体莽莽然肖其为人遇佳山水辄留连不去游河南爱大騩风土思携家往强涵光为邻涵光不果乃己钜鹿杨思圣以病留轵闗语先生曰疾革矣得傅青主药我庶其瘳乎青主者先生之友太原傅山也时六月霖雨疾驰水石中五昼夜挟之并至葢其重交游趋人之急多类此先生外和而内介遇田夫野老陶然杂处至见俗士面斥之未尝假以色笑读书必穷义理其拒异端邪説尤力知睢宁日有僧用鐡钉木室坐其内募金钱男女往膜拜先生怒欲焚之僧叩头乞哀卒与之杖里居有祠曰三教堂塑释迦佛像于中而孔子末坐先生过之恚甚鬻所有田改塑孔子于中俾释迦隅坐伛偻若奉教状既成为义学以教乡之子弟先生产虽破欣然意自得也予客太原与先生定交每索予为弟渊作传予未果今年春先生游福建次桃源犹寄予书比予至京师而先生凶问至以六月日病死福州距生万厯年月日亨年六十有八娶康氏无子一女嫁松江府通判曲周张某既归丧涵光立其族孙某主祭祀卜日之副使之兆且具状来告呜呼予未为渊立传于先生之是不可以无铭铭曰
　　之者其友铭之者其友无子奚伤有族孙以为后
　　诸处士墓志铭
　　处士钱塘诸君既卒及乡之人共谋所以易其名者曰士之有私諡也古也君潜徳未显宜有諡以昭来世则曰君年二十遭父丧三十六而妻死竟不复娶事母三十七年未尝晨昬去左右母语人曰是儿五十余发颁白矣乃恋我如五六嵗者諡法能养能恭曰孝君有焉众皆曰可则又曰君之弃诸生也年未四十日以文酒自娱闭户不出者二十载先是崇祯间嵗大祲民饥死相借君家无盎斗储为粥觉苑寺以食饿夫瘗族人死者一十六匶又上救荒三策开米禁行改折设义仓监察御史从之全活甚众其后兵相持江上白骨满道人不敢收君出私钱悉掩之六和墖下南贑巡抚某移官浙江与君有旧君卒不往见諡法好防自克曰节君有焉众皆曰可遂諡君孝节先生于是君之子九鼎以状来请志朱彞尊曰是足以志君墓矣君讳振字以黙一字麐倩生而有文在手曰丰故又自号丰山曾祖某祖某考某俱有文行母张孺人配程氏生子男二人九鼎匡鼎皆知名女一人嫁王某孙男三人辛发壬发酉发女五人君生某年月日其卒也以某年月日年五十七孺人程氏后君十月生先君二十一年卒年三十六年月日合于灵隠山之阳实先世之兆铭曰
　　是惟诸氏之阡永吉无咎鼎也藏孝节先生之匶妣附其右于戏
　　归安县儒学教谕冯君墓志铭
　　年月日归安县儒学教谕冯君以疾卒于官舍年七十有四其子金濚举柩归贫不克后若干年于某原冯氏世为嘉兴人君之曾祖某祖某父某皆不仕君少好读书有孝行父病医言割股可疗君遂如其言母疾亟亦如之补秀水县学生工时文兼善韵语与松江王廷宰慈溪刘绳之同里项真同学真推缾山大宅舍君序其排辑无事编雕刻行之顾省试辄不利年六十五以嵗贡试京师又二年铨授绍兴府儒学训导厯七年迁于归安未朞而卒君平居好为善言以劝乡里徙宅者八之官者再所至乡之缙绅耆老门生弟子闻其言辄目为善人无异词尝村居过邻人饮邻有怨家为盗率其党来报仇盗先至闚邻人户见君方持酒数以善言劝其邻出戒其党勿入君归及舍盗杀邻人妻女火其庐而去呜呼自世日降躬行之君子吾不得而见之矣苟出其善言以导人为善抑其次也夫盗至不仁犹感君言之善相戒勿入况夫吴越之士闻其言有不迁于善者哉则君之所施逺矣君讳镇鼎字子晋初名亮嫌与古同名乃更焉娶俞氏早卒再娶胡氏贤而无子君有子一人金濚也女五人其一归于我铭曰
　　言之善行乃践遇则蹇施诸逺谁为铭其女夫尊名姓者朱
　　朱开仲墓志铭
　　君姓朱氏讳扉浙江嘉兴县人曾祖某祖某考某俱不仕君少有文自以多病不娶好览方书知医旁通释氏防屏去肉食遇防防强之乃至进杯酒而已方予避兵练浦君居南村予村北每相值览予诗欣然肯和予病为治药裹留终日不去忧见于色屋三楹井灶之外薪数束粟一盎篝灯布被无余物晨起淘米躬执防恒留予共饭去则键戸凝坐以为常予既徙宅梅花溪渐与君逺既而游四方归辄出及访君则已死年若干嵗防其邻欲瘗君乃铭以纳其圹呜呼君虽学于佛视饮食男女无足动其心然与之言及父母存亡辄欷歔不止见人有疾若已疾葢笃于行而有所不为者也铭曰有男子曰韩畕生北平旅江乡访吾长水登吾堂援琴操缦弹清商终身不娶难意量扉也方之殆晜友絶嗜欲宜老夀胡二人止卢首我铭扉藏表畕名开仲扉字畕石畊
　　徐先生墓志铭
　　崇祯三年秋漳浦黄公道周来典浙江乡试榜既放以力学朂门弟子久之公以言事获罪出至杭州爱大涤山治精舍著书门弟子皆从讲学甲申以后忠节则慈溪刘振之而强钱塘姚竒有仆经术则海宁朱朝瑛美之仁和孟应春长民余姚何瑞图羲兆书法则嘉兴汪挺无上而徐先生柏龄节之以诗画颉颃其间黄公赠以五言曰节之贻我诗十章大清脱其赏誉若是先生五试礼部不利署永嘉县儒学教谕嵗乙酉兵部尚书张公国维督师于浙黄公乞其师诛马士英阮大铖以谢天下计不就先生遇之金华相对泣下防南京破黄公旋死于难先生自瓯间道入闽一官转徙出入江海中寻匿罗阳之天阙山乱定始归里或劝先生仍与计吏偕先生笑不应也先生于学务博经史之外旁及三乗九籥以及方书命诀穴法靡不研究黄公戒之曰神仙我道之仆隶释典大学之灰尘先生乃反约焉迨身罹祸难冲波潮蹈锋刃幸而获免乃复参禅家宗防深自晦迹葢忧患之余有托然矣徐氏之先太宰讳徳夫从宋髙宗南渡传至志善眀洪武中举贤良方正其裔孙曰廷瑞者先生曾祖考也曰修职郎恭城丞霑者祖考也曰嵗贡生源者考也曰处士泽者本身考也配潘氏先生卒时年七十有三子三人灿心某某孙男六人女二人自处士以诗画名万歴中与李少卿日华陈徴士继儒声相埒传有竹浪斋集先生继之至灿心三世皆善诗画论者以为难先生之也灿心来乞铭呜呼士君子生革命之时守硁硁之义流离困阨其官阀行事不多表见则惟乡党后死者知之然语焉而终不详也宋文信公死柴市当时守义不为元屈者皆其弟子賔客作史者讳不书儒生懐古逺辑旧闻为遗民录犹憾其湮没不传者多也黄公殉国与信公无异而先生实出其门秉师之训终始不渝其节安知后之论世者不于国史之外録及遗民则先生其一矣是不可以无铭铭曰
　　仕有版官无廨守师传遯靡悔
　　孝子长洲刘君墓志铭
　　君讳龙光字蓼萧逺祖曰徳基自汴从宋髙宗南渡官黄州统领居建康其后曰顺之仕元为平江路茶提举遂家焉曰政中明建文元年乡试第一方公孝孺之所拔也金川门之变痛哭不食死追諡靖节先生嗣子曰歴官詹事府少詹事卒諡文恭其曰璥者君之曾祖也祖曰衟父曰廷谔以宜黄县丞迁益王府长史遭乱挈家人避兵白石岭下依其友姚肃甫以居寻卒君初以省试还里兵后不知父母存殁日夕涕泣家故贫徒步至建昌访益府故旧无存者祷于张令公祠夜宿庑下梦神告曰寄居石漈觉而询之土人蔑有知其处者君持零丁帖彷徨道左有一尼谓曰是在闽粤之交官路方构兵道梗塞由僻径以往七日可达君如其言越藤峡通仙岭一线天皆崇山防谷潜狙虓虎所出入末度白石岭路尤险恶岭万仞蚁旋而上下临絶壑又万仞得微径棘荆蔽之血渍足踝力尽乃登俯视山下有村村中板屋三楹流泉决决鸣石上君心动以为石漈也叩其户则母管孺人出焉喜剧而哭问父所在则亡逾年矣又大哭问殡何地则在板屋中又哭村民闻哭皆来观曰吾乡宋时有孝子王龙山者于此见其母故堡以见母名今子复见母此地是亦孝子矣于是君谋归丧肃甫首以白金为助村甿咸乐用力藤束其棺以百夫舁之逾岭而下遂浮江以达于里监察御史李森先巡按江南欲闻之于
　　朝君曰常事耳不可乃止君归十年母卒丧尽礼平居好读书研精小学旁通医术以及风角地辰截壬遁甲之説靡不考索康熙十一年元日筮得大过之蹇叹曰过涉灭顶吾其不免乎是年十一月果卒年六十有四娶沈氏继娶呉氏子男二人椿龄石龄女一人壻愈同珩孙男女各一人石龄与予善君之葬也来请铭铭曰孝之至通神明身虽隠名则光吾友其子铭其蔵卜兹幽宅斯永臧
　　文学沈君墓志铭
　　君姓沈氏讳进字山子初名驭补学官弟子更焉先世有仕元官提举讳福一者自湖州徙嘉兴居城南放鹤湖其子晶一避杨完者兵始迁梅防里曾祖考术祖考文煇考福基世有隠徳君年十七工时文要非所好既交予日以诗篇酬和乡人目曰朱沈钱塘陆圻过予书屋遇君将揖问何人予称字以对圻大声曰得非梅花高馆落春草断垣生之沈山子乎曰是也遂留饮尽欢而散未几予南度庾岭君乃结同里周筼赋古今诗合成一帙乡人复以周沈目之筼好周人急独君一介弗取惟招之饮不拒然坐有恶客闻恶言愤不能平张目变色使酒面诋諆勿顾也平居不忧贫见筼贫则忧之语人曰谷风之诗忘我大徳思我小怨夫人受恩于人本无可怨思之思之而怨生焉祗见其小而已或曰君葢有感于中言之君为文先民是则故每试不利同学故人有以举子业致位通显者虽遗君书置勿报一旦访予京师数过予旅话俄而骑驴一头蹩返归自号知退叟所居蓝村力圃屋三楹主人毁其一力不能补因目曰半巢居教子翼读书手自抄録陶然自乐也所着有文言防粹行国録东园诗蓝村稾半巢居稾退叟行吟力圃萧闲词袁溪文稾共三十余巻君晩适馆于桐乡汪氏并坐饮当杯入手无疾一笑而逝年六十有四先娶朱氏再娶章氏继又娶郑氏海盐人有俭徳事必先为之备君没后持门戸一十五年毕君未竟之志其舅姑课子娶妇嫁女皆以礼卒年六十有六子男一人翼也居丧尽哀甘露降于垩庐藤蔓者三人称其孝女四人一嫁陈丹雘一嫁李某一嫁缪啓武一嫁朱丕戭予从孙也孙男三人女一人年月日翼奉二人匶生字圩之盛家桥铭曰
　　鲁经取人必也狂狷有所不为斯择之善思我故人庶几可入作者之林独行之传者乎
　　处士文君墓志铭
　　康熙四十有三年夏四月处士长洲文君防以疾卒于郊西之竺坞其子赤病不能擗踊涕洟被面医言心已伤不可疗逾月亦卒所居丙舍三楹遗孙永泰张帷堂于中左虚其右坐賔客四方来吊者咸称其善居丧克尽礼云文氏之先自庐陵徙衡州载徙徐州复自徐徙杭居吴自社学教读惠始惠子涞水儒学教谕洪洪子中顺大夫知温州府事林林仲子翰林院待诏徴明徴明子国子监博士赠文林郎彭海内所称三桥先生是已是为君髙祖曾祖元发朝列大夫同知衞辉府事祖震孟累官嘉议大夫礼部左侍郎兼东阁大学士赠尚书諡文肃考秉承廕官生经乱隠居不仕妣申孺人广西布政司右参政用嘉之女君幼能诗从长者泛石湖有长桥连月涌逺水隔山分之句坐客交叹赏年十二寇陷京师君泣曰国破矣奚以家为既而仲父乗授命产果破乃依墓田以居尽屏时文肆力诗古文辞兼纵笔为山水人物善鉴者以为不失髙曾规矩也执亲丧三年止酒彻肉昼夜居于外服除祀事惟谨朔望肃衣冠拜宗祠遇忌日虽风雨必返祭兄然为逋赋所累君转贷亲懿输之官兄子作客还不以言也年四十涉江淮溯河洛薄游京师京师贵人或告君曰子之先世多以荐授官子曷仕乎当以国子博士荐君君谢曰士各有志行将老矣公何忍强防以所不能乎遂引去君素无恒产暇尝舍莲泾慧庆僧寺卖书画自给有富人子具兼金求画期以三日走取君恚曰仆非画工何得以此促迫我掷金于地其人再请不顾至常熟画家请观笥中画君曰若以卖画者目我邪何观为倒巾箱示之无尺幅也巡抚汤公斌屏车骑入寺问为政之要君曰爱民先务在去其害如虎邱采茶府县吏络绎徴办积有年公能除之即善政矣汤公乃伐其树公尝语君曰闻先生止存田三亩何以为饘粥计君对曰贫者士之幸也菜羹蔬食足以安人性情坚人操行少或有余将移所守负先世家诫矣公称善一亭户拥厚赀以千金为君夀请通姓名于汤公君曰汤公以道义交我我岂可以利干公纵我有请公不应也若无故以货餽人伤惠我无故受货伤防二者交失毋败吾名亭戸慙而退君内和而外严口不道人过其为善孜孜若不及乡贤杨礼部循吉墓在洞泾桥南久为刍牧场君与其友伐石为表植以松楸寒食则携酒榼以祭又请建三讲官祠于虎邱之右以祀厥祖其二人则陈文庄仁锡姚文毅希孟也君为学熟习典故与人谈娓娓不倦独不喜世儒讲学谓书生上不能致君尧舜下不能施徳于民载道无文退而讲説性命所行所为事虚文而寡实行借以文饰其自私自利之心亦何取焉君子谓切中俗儒欺世盗名之病晩修文氏族谱本温州守之训谓人立身自有本末出处自有据依何必附丞相信公以为重故自苏州分派始一世二世至十一世族谱甫成而明年君逝矣悲夫君字与也晩自号云南山樵所着文集四卷诗集十巻娶邱氏先君八年卒子二坚早夭赤字周舄有石室山人集五巻读史记疑二十巻孙二永泰永丰君之将卒也遗命永泰属予铭其藏当天啓二年先文恪充防试緫裁文肃公试礼部名在弟子之列两家缔世好君与予交尤笃分不敢辞君尝好予五言诗按潘昂霄金石例王行墓铭举例铭辞无作五言者然洪适隶释所载自汉世已有之爰作铭曰
　　崇祯十七载宰辅五十人文公宣麻日朝士气一伸五旬拂衣去人亡国胥沦有如陶公侃宜有泉明孙防也式祖训不以富易贫潇洒防翰墨澹泊栖松筠虽曾客京洛素衣屏缁尘伊人洵难得可宗亦可因谁搜遗民传庶其考吾文




　　曝书亭集巻七十四
　　钦定四库全书
　　曝书亭集卷七十五
　　翰林院检讨朱尊撰
　　墓志铭【二】
　　奉政大夫提督福建学政按察司佥事山阳陆公墓志铭
　　公姓陆氏淮安山阳人讳求可字咸一别字宻庵又字月湄曽祖考某祖考某考某妣某氏顺治五年以礼记举江南乡试后七年登史大成榜
　　赐进士出身明年除知裕州三载报最入为刑部员外郎厯郎中以按察司佥事提督福建学政任满称职应迁布政司参议需次还年六十有三康熙十八年七月以疾卒两遇覃恩初授奉直大夫再授奉政大夫配某氏某官某子某官某孙某官某曽孙封宜人后公十六年卒又四年与公合于某原公于事亲主爱敬其身谓身诚而事亲之道可尽身也者父母之身子孙所从出也能爱敬其身而后能勤学能勤学而后所交皆敬身之士矣于择交谓朋友之义贵恕以处之不当自居于薄夫墙薄则壊缯薄则裂器薄则毁酒薄则酸未有薄而可久者于居官谓君子所养要令暴慢之气不设于身体必操切击断之意少而平易中和之政多理为事之本事为理之用临事不为私意所动所借平日有居敬穷理之学然矣于学术以主敬为先务而本乎治心言必述六经多师以为师而所宗者朱子余録其长去其蔽上自象山下至阳明诸弟子未尝槩事排击持论甚平要其大防在兼善天下故施之于政而政举观之于文而文化成自裕州以后恤邮丁减盐引辟汚莱清寃狱正文体絶请托端士习修祀典力行教化孜孜不少倦葢儒者讲学之效见诸行事者公有焉公着宻庵诗集十巻文稾一十六巻词选六巻语録四巻子五男三人志谨嵗贡生选国子监学正志寛太学生志黙亦嵗贡生女二人孙男六人女七人公之也未刻铭于幽宅志谨请于彞尊遂为文志公墓镵之丙舍之壁铭曰舜跖之分差以毫厘有恒斯善惟圣是睎苟或舍旃取径则岐平旦之气反覆牿之陷于禽兽其几孔危公列以图善利从违性根于心四端匪昧若火始然若泉始霈由兹生色睟面盎背苟或不然形体交顇曷不由圣混浊是汰公列以图所养者大世之学者执一不通伸宋抑汉伐异党同公探理窟六经是宗濬源濓洛达之湖江人善我取人恶防攻一话一言振惑发防岂惟空言施诸实用有鉴毕照有虑必中简彼征徭逭其疾痛严乃不苛寛以毋纵君子所莅式歌且诵洎乎归田着録弥众既称循吏亦曰真儒实也久充名亦不虚有子有孙克守其初井此吉壤树以枌榆既安既固庆则有余我铭公藏勿防勿谀
　　奉政大夫吏部考功清吏司郎中顔君墓志铭
　　顔氏望曲阜自路回父子事孔子孔子弟子受业身通者七十有七人顔居其八回虽夭其子孙特蕃由汉迄今多以忠孝文学着路传六十六世曰绍崇祯中知河间府事城破自焚其子伯璟乡人私諡孝靖先生尊尝表其墓者也伯璟娶朱氏镇国中尉某之女兖州破日为逻卒所驱以刃劫之不前及刃击臂臂折骂不已乃杀之墙下歴四日复活君朱出也生崇祯十三年正月甫三嵗亦陷乱军中乳母孙抱之得出九龄工行草书十三娴诗赋旋补四氏学生员以副榜入国子监康熙二年举乡试六年成进士除国史院中书舍人防天子幸太学加恩四氏子弟之仕于朝者迁君礼部仪制清吏司主事明年充防试同考官出监督龙江闗税既还京师寻调吏部稽勲清吏司主事奔父丧归服除补验封清吏司主事加一级歴本司员外郎迁验封司郎中封奉政大夫未几转考功司郎中充一统志纂修官康熙二十五年九月晦以疾卒年止四十有七君长身广颡早慧好读书折衷羣儒言自出新义其于大学章句持论尤龂龂诗媕汉魏南北朝唐宋元明诸家之长有集若干巻又述音正音变训防文释家训若干巻独不信浮屠星命之説尝曰躯体犹炭也神气火也火傅于炭然后能为功顾其势渐消而不可止则生气之鼓荡也夫炭当风则易烬扇之则立烬置之宻室覆以灰则后烬要未有不烬者然则谓人可长生者妄也谓死有时不可先不可后者亦妄也君子以为笃论雅善鼔琴精骑射蹋鞠旁通勾股诀尤耽山水西登太华循伊阙南浮江淮观涛钱唐泝三衢凡所游歴必命画手为图得金石文恒悬之屋壁性孝友勤于睦族居乡以礼让人立朝遇政事侃侃不阿有一善未尝自矜也君讳光敏字逊甫更字修来别字乐圃妻孔氏封宜人子肇雍国子监生女子四人俱配士族君卒之明年肇雍以君之丧归卜于曲阜将发叩彞尊之门杖苴请铭彞尊与君交二十年矣君之铭何敢辞系曰
　　生乎陋巷之里殁乎宣武之坊乎侍郎之林祭乎复圣之堂年逾强仕不为夭也秩以大夫不为小也吾铭君藏乆而有考也
　　儒林郎户科给事中郃阳王君墓志铭
　　儒林郎户科给事中郃阳王君以官卒其弟又维闻君丧重趼至京师将扶君之柩以行抱其遗孤鸠凶服立于门请秀水朱彞尊铭君之墓彞尊不敢辞序曰君讳又旦字幼华别字黄湄自曾祖结以上为农百良村祖必昌始读书补学官弟子多善行乡人私諡为孝惠先生者也考图南以君仕封文林郎君少学于仲父斗南博通六经顺治十四年以易举于乡明年防试中式又明年殿试赐进士出身当授推官未除改知安陆潜江县事潜江居汉下流长隄逶迤百里水防一决禾黍尽没君躬巡隄上先事预治又田亩租赋徭役多苦不均君以乡规田以田均亩以亩定赋于是无田者得免役逃移悉复其居期年百废具举乃建传经书院以课士筑説诗台葺操缦轩以燕賔客防军兴县当逵道羽骑络绎君峙糗粮刍茭无后期旋以治行徴诣阙下需次除给事中俄闻父丧奔归里读书中条山之隂芝川之上服除补吏科给事中转户科掌印给事中典广东乡试岭南物产繁富珠香象犀满城市游者踵接于道君以奉使闱事毕入罗浮山既出岭复登匡庐比还
　　朝诗巻外无长物也花山接峒人壤土寇结连出没劫商旅君疏请建县治设官吏广州四县交赖以安君性纯孝执亲丧尽礼与诸弟同居未甞析爨奉钱所入悉以委之性嗜书诗义尤所好尝录李樗黄诗觧累万言又博求宋元人说诗善本将辑成一家言未果惟诗集十巻传于时其诗兼综唐宋人之长独不取黄庭坚人有佳句輙赏击不已江都郝士仪善诗隠于贾君与为友士仪死哭以诗甚悲又歙人呉周赋杜鹃行君见之惊叹周死君序其诗镂板传焉卒之前十日语其弟子朱载震曰吾年五十一尔精力早衰虑不乆人世人亦何苦卒于官吾将假归已营祠堂于宅居之东祀吾祖考拟以仲父配焉请秀水朱十考礼以为之记记成吾其归哉葢君疾止七日而死矣呜呼悕矣娶范氏继娶张氏俱封孺人子二人长鹩殇存者鸠也女三人一嫁潼闗卫杨楫一许韩城贾缔芳未嫁卒一尚幼铭曰
　　勿将者年未达者官惟其诗足传名以不刋
　　掌京畿道监察御史任君墓志铭
　　君讳玥字少玉别字希庵姓任氏其先家大梁宋世有知髙宻县事者留居焉名其里曰梁尹社曽祖某山西太原府通判祖某县儒学生员考某赠承徳郎监察御史妣鹿安人君中顺治十四年乡试明年防试中式闻父疾亟归父没治防尽礼十八年服除补殿试
　　赐同进士出身知汾州石楼县事六年多惠政擢浙江道监察御史巡视西城京仓长芦盐法回掌京畿道事京师坊市贾人多以私钱牟重息有印子坠子转子之目贫民称贷者不胜其苦君告示禁之广西乱初定钱粮帯徴未完逃亡者相逐君疏请蠲之又言桃源以北河无支流祠堂邸家诸湖旧以潴水今多淤塞宜乗水患未至挑濬庻河流不致溃决又言滇黔既平各营镇冗兵议裁裁之不得其道则为患日深宜消其迹于无形不可使旷久生奸宄之念论者皆服君之逺见也君善书朝回輙摹仿晋唐人书法语人曰吾以收其放心尔其巡视长芦都人士赋騘马行送之君独赏予作既还朝以所购懐素草书千文赵孟頫时苗留犊图属予审定跋其尾其冬盗入予室窃之以去君闻之勿恚也遇予慈仁寺谓曰物之得失亦有定数是巻流传数百年藏者岂吾一人哉因请更跋他巻葢其达观如是君以明崇祯五年六月日生康熙二十六年四月日卒享年五十有六娶阎氏赠安人继娶丁氏封安人子男三人筠歳贡生埙县学生坪康熙二十年举人知名于时女三人壻某某某君之归丧也伻来凶服立于门请铭君墓及葬乃为铭曰
　　生乎齐而视鹾乎齐乡党以为光荣也守其官而遽卒于官亲懿之所屏营也城曰介根水曰潍胶卜兹幽宅千龄不朝
　　知伏羌县事蒋君墓志铭
　　文林郎知伏羌县事蒋君之秀水朱彞尊因其子之请志其墓曰君杭州海宁人早慧十龄赴童子试未冠补学官弟子崇祯九年举乡试出建昌新城黄公端伯之门三试礼部不利归辟一亩园于南村盖无意于仕矣吏部按籍授缙云儒学教谕县经乱无学舎乃僦居樊氏宅宅故延平训导阜所遗有天际楼羣山罗列案前阜诗所云乌桕防我墙白茅覆我屋者也君乃讲学防文拔麻成璋郑载飏于诸生中后先取科第有李华者获罪知县事汪宗鲁欲申上官黜之君请于汪不听泪成行下汪问故君曰华孝子也曩遇寇伏草中其父负大母逃寇将杀母父请代华乃跃出求代父死寇并释之愿明府毋黜华以教孝汪为感动裂其牍君性耽山水涉恶溪梯谷周览桃花之隘芙蓉之嶂县境诸山旁及于天台孤屿迨迁知伏羌县考稽禹迹积石朱圉所至题名于壁逾年落职归自称南村退叟布衣席帽徒步塍麦陇间终年不入城府日以诗文自课合少壮所作多至万篇手自汰除犹存五千余首其言曰作诗大义以言志为本六朝诗不必学汉唐不必学六朝宋不必学唐元不必学宋今人亦何必宋元是学乎君之歌鹿鸣也一榜诗人最盛仕而达者曹公溶鍳躬王公庭言逺而鄞有万泰履安周齐曽唯一杭有徐之瑞兰生禾有巢鸣盛端明君既退归诸君酬酢靡间又与曹王两公居相近琴歌酒坐应和不乏特不与驰骛浮名者相接故其诗文不甚传于时第取自怡恱而已君年八十有四而卒娶姜氏子男二人名世歳贡生名表国子监生女五人壻褚蔚文殷光逺呉源达周文焜沈朝英孙男六人女三人葬某县某原铭曰
　　学焉而为经师仕焉而称循吏文达夫辞诗言其志呜呼先生惟不务名而名自至吾言不诬信于百世
　　工部主事席君墓志铭
　　君姓席氏先世望安定逺祖武卫将军温避黄巢乱渡江徙于吴居洞庭之东山曽祖洙祖端攀皆不仕以孙子本桢贵推恩均赠太仆寺少卿崇祯之季寇贼搆患嵗旱蝗人相食本桢饶赀财发其槖白金八千两籴米于襄樊挽之以舟顺流下东赈青兖南给吴越全活者无算而又请毁家以佐军储巡抚应天都御史分宜黄希宪闻于朝特授文华殿中书寻加太仆寺少卿阶亚中大夫君本桢之季子讳启防字文夏以国子监生援例补工部虞衡清吏司主事
　　皇朝设六部职掌多凖明代工部四司虞衡掌山泽之禁鼓铸之局騐试之防盔甲之厰除道捎沟之役事最繁琐君遇人以和与物无忤甫涖官兼摄营缮屯田二司庻务悉理旋吏议镌级留任寻加二级
　　覃恩勅授文林郎赠厥考如其官封母延太孺人既而请假养母以所居僻左独学无友乃徙居常熟春秋佳日板舆奉母往来题其圃中居曰娱晖之堂滋兰树蕙周览湖山之胜歳己卯
　　御舟渡太湖亲幸其圃君拜伏阶下
　　天子顾问曰尔年方壮何以不来供职巡抚都御史宋公荦对曰是以终养其母请回籍者
　　天子为之霁容手摘盆中蕙兰花登舟明年延太孺人卒君居防尽礼终三年未尝去衰麻齿肥甘也服除甫七月而君卒享年五十有三君家居以孝友敦睦闻乡里及在京师遭季父防解官持服归修族谱置祭田立义学人有称贷者未尝权子母质库不计锱厘人咸乐其寛厚少问业于华亭叶生有馨生固几社名流也予友平湖陆君陇其学以躬行为本既释褐知嘉定灵夀二县事循行居天下第一徴入试四川道御史落职归君夙与订侨札之分具书币聘之至家教其二子永珣前席陆君没君厚赙其防申以防姻集其遗书悉为开雕行世暇又辑唐人诗百家亦镂版行之
　　天子幸第时曽进
　　乙览一时言诗者返之正音焉永恂前席俱歳贡生亦从予游君之也两生来请铭呜呼躬行之君子吾见罕矣以言乎论学则以正以言乎取友则必端以言乎仕进则知止葢得夫陆君讲习之益者多也是不可无铭辞曰
　　古之者窆用石赗书方遣书防后乃纳铭于丘阿辞苟达不在多席君新阡顶山麓治茧室封斧屋乐哉斯丘无后艰宜尔子宜尔孙孰铭其蔵小邾氏匪异人陆君友




　　曝书亭集巻七十五
　　钦定四库全书
　　曝书亭集巻七十六
　　翰林院检讨朱尊撰
　　墓志铭【三】
　　孝洁姜先生墓志铭
　　慈谿姜君宸英诗文倾折海内士
　　天子知其姓字然屡赴乡试不见録也既而用荐入史馆支正七品俸纂修明史又分撰一统志月给餐钱衣儒生衣杂坐公卿之次防
　　覃恩敇授文林郎赠考妣如其阶岁在己巳冬刑部尚书总裁官昆山徐公干学告归
　　诏许以书局自随公上言引君自助于是君将还葬其考孝洁先生于夏家岙华盆山之阳妣孙孺人祔焉持状请尊志其墓志曰先生讳晋珪字桐侯别字卓庵先世自蜀迁于越居嵊县再徙余姚复徙慈谿曾祖国华丁士美榜进士累官陜西布政使司右参议阶朝列大夫赠太仆寺少卿祖应麟中先文恪公榜进士以户科给事中抗疏争郑贵妃册封谪典史后厯太仆寺少卿阶中宪大夫赠太常寺卿父司简官户部司务母向孺人妻孙孺人先生少补儒学生员贡于乡年三十七不复应举研精理学工诗兼通六书辨其源流又娴经世之略性至孝友爱诸弟与人交恺易然取与必以义虽势力不能夺也太常公以防节自励遗产仅百畆司务君晜弟分受之先生晜弟又三分之力不能给饘粥兵后家计益窘无以为亲养乃防学北至燕赵东浮洛西游秦蜀束修所入归以养父母孙孺人曲成其孝一味不以自甘必先进舅姑晓问寝安否庭闱燕衎靡以异先生在家也先生既逺亲舍岁时恒望乡遥拜发为歌诗多幽忧悱恻之言音甚酸楚今所传泛鳬吟稾是已迨向孺人殁先生适在旅次讣至呕血数升遂中失血症服除将之瑞州道出常山疾发卒于草坪旅舍时康熙十一年五月日也年六十三宸英扶其柩归先生之执友张能信林三锡等交泣下佥曰君之事亲可谓孝矣君之髙蹈可谓洁矣遂諡曰孝洁先生先生殁后七年孙孺人亦卒孺人国子监生之之女朝列大夫知徳州事森之孙赠朝列大夫某之曾孙子男二人宸英宸芝女一人嫁儒学生员凌玿孙男三人女六人呜呼自先王制产之法废士之贫者无以养其亲于是陟岵鸨羽北山蓼莪四月之诗作焉虽不能养与祭君子必以孝子目之葢惜其遇而悯其志之不得已也先生之孝终食不遗其亲顾以贫故适四方资僚友缟纻之贻以供菽水是亦洁白之养矣子职未尽者孙孺人以妇道成之宸英又克继其志然则先生可无憾于泉下而因行受名庶几克副其实者乎于其也宜铭铭曰学焉而弗措也才焉而不遇也劳人之赋也孺子之慕也有贤妻为之助也有令子为之嗣【存故反】也子未服官而赠及其亲遭遇之异数也考卜于原有毚者檀有菀者枌葬先生于是嫔也祔此幽宅既安斯蕃衍而孙子赠日讲官起居注翰林院检讨徴仕郎贞靖潘先生墓志铭
　　康熙十有七年春
　　天子有诏徴文学之士吴江潘君耒被荐明年
　　召试体仁阁下赋最工以布衣除翰林院检讨越二年充
　　日讲官知
　　起居注其冬云南平
　　天子推恩及臣下于是君之考处士贞靖先生得赠日讲官
　　起居注翰林院检讨徴仕郎君之妣章氏赠孺人母吴氏封太孺人又明年防试天下士君与分校得人最盛又明年遭劾谪官吴太孺人归卒于里君闻讣奔还旋卜地鸎脰湖之南以康熙二十五年闰月辛酉合葬焉先生讳凯字仲和一字岂凡别字贻令世居吴江平望市曾祖云隠居不仕祖志伊中嘉靖四十四年进士仕至广西布政使司右参政父锡祚湖广布政司理问母吴孺人先生事亲孝事兄最恭其为学殚心经世之略其文见称于太仓张采与同县吴允夏包捷吴防文章行谊相切劘补县学生员连试第一当是时在朝之君子多自附东林而海内名士以声气应和曰复社先生与焉周之夔者与诸君子搆难摭君过作复社或问而无锡马公世竒太仓张公溥并力争之徳清章君日炌爱君文以女归先生既而知吴江县事先生深自退匿未甞干以私惟于清赋额疏水道事闗民利害则建白行之先生为诗典雅尤工尺牍虽怱遽不作草书遭乱破家遂屏弃时文纂平望志及本草类方合文集凡数十巻子三人柽章桢吴存者耒也女三人一嫁周抚辰一许嫁顔祁未行卒一嫁陈鋐孙四人吴太孺人在室以孝闻甞刲股疗母病为先生继妻抚前妻子女如己出既寡家酷贫手纺绩延名师训耒以通经博古及耒为侍从臣太孺人未甞美衣食君既谪官太孺人无几微不自得之色曰穷达有命安之可矣贞靖先生卒时年四十有九章孺人卒年三十有二吴太孺人年六十有六尊与君定交也乆同年被荐同以布衣授官同知
　　起居注其谪也又同时熟闻君家世于君请铭不敢辞铭曰
　　相彼贞木其实有蕡或碎于地或登于槃而终以勿餐呜呼先生既昌而文以诒后昆阨穷奚怨
　　赠翰林院检讨徴仕郎徐先生墓志铭
　　翰林院检讨吴江徐君釚请假还里葬其考妣于光字圩逾年矣既而谪官去属同年友朱彞尊为文表诸墓铭曰
　　君之先人韫竒讳其曰季华冠而字上世本居魏塘界迁于吴江自硕始西蒙之港面积水以耕以耨治农事先生为儒试不利仰屋著书抽腹笥遯世无闷穷勿悔兄当餽运渡江介是时淮北人为胾先生爱兄心孔悸以金三百输诸吏兄得不行方用慰兄子曰鑛结壮士以保乡党计不遂亡命西吴全匪易先生诣吏慷慨对产虽破碎祸则解甞懐白金步入肆人压看集如猬舄前蹵囊遗在地诚以语人人作伪探懐乃悟己所坠发之铢两皆黙识人慙欲以半相畀先生怡然笑勿视衡门之下可乐志酿秫种花性所嗜孺人王韩先生配有子克家孙克类伯也不仕仲委质扬名显亲光有位赠徴仕郎逼通贵揭石于原表风义猗嗟千秋永无毁
　　小谭大夫墓志铭
　　小谭大夫吉讳舟石字嘉兴人以祖父甞为大夫既仕以小谭大夫自别大夫之祖讳昌言山东布政司参政赠太仆寺卿父则五经进士讳贞良也母宜人朱氏是为彝尊之姑大夫年十四通五经旋补学官弟子弱岁以文贡入国子监南京不守大夫从父母携弟妹妻子浮海至防稽复自台州抵福州转徙漳州道遇寇父被伤大夫力以身蔽寇拔刄睨之不动鐏击其背不去寇曰孝子也舍之父病殁家人三十口留乱军中斗米三千钱卒全活扶父柩还寻以贫游学四方客汝宁闻母病疾归则己葢棺大夫号踊以头触棺棺钉破其颅血濡缕既絶而苏母丧除入京师以国子监生试第一授文院撰文中书舍人晨出敝裘羸马入院还坐一室勘经史有以诗文请者立使者于户外削稾与之仕九年乃迁同知延安府事治榆林至则修学建尊经阁以十三经注疏贮阁中纵士子览观又采仪礼参以本朝制度行乡饮酒礼又援据史传旁及载纪小説家兼从宿将故老询流寇始末成延绥镇志二十四巻康熙十二年吴三桂叛明年大夫运闗中饟十万入四川至宁羌州兵变杀经略莫洛于是巡抚杭爱移驻汉中追还所运饟十二月汉中食尽
　　王师退保西安栈道絶乃从黒水峪间道七昼夜达盩厔既抵榆林定边副将朱龙反逼波罗堡去榆林百里而近大夫集士民于汉前将军闗侯庙为文誓侯前愿以死守士民咸感奋乃编什伍明号令制幡帜严斥堠夜自宿城上众借以安未几西川人周继明聚众千人与神木叛将孙崇雅合陷延安绥徳势张甚榆林兵迎战不利运道塞环城三十里皆贼垒城中刮木皮采蒿以食大夫谋于上官率私钱命勇士取径渡黄河买粟于山西之保徳河曲突围以入当是时延安一府县十九城堡三十六相继沦陷惟榆林城独完围既解余寇据响水清平镇罗诸堡大夫骑匹马喻以祸福及神木崇雅继眀皆降事平论功加一级十七年
　　诏举博学宏词之士有以大夫荐者徴诣
　　阙既至迁知登州府事防大夫子有镃己纳妇矣而夭大夫悲不自胜疾发遂卒谭氏之居在香花桥东其坊曰碧漪堂之左有鸭脚树三本彞尊童子时与大夫兄弟读书其下一日语尊曰诗书莫不有序子知周礼亦有序乎答曰不知也曰尚书周官一篇即周礼之序矣其读书善悟类是大夫好撰述游昌平着肃松録二巻又甞着尔雅纲目一百二十巻所为诗古文辞有嘉树堂集二十巻鸳鸯湖櫂歌一巻卒之岁年五十有七娶李氏女子二人一嫁陆大勲一嫁沈以机皆国子监生其也在某原铭曰
　　生而逸后乃劳陆走丛箐川波潮文不遇学则优终为右史雄词曹长榆林塞土硗疏泉种稻成乐郊寇宄起如牛毛登陴以守气不挠绾左符亦足豪屈首置下凥居髙嗟善人夀宜多生子夭折命安逃相斧屋度隰臯伐石书铭镵诸幽
　　徴士徐君墓志铭
　　唐制博学宏词有科废不行久矣康熙十七年
　　天子法古爰
　　命内外大小臣工各举所知徴入都于是浙江巡抚以海宁徐君林鸿应
　　诏明年春
　　召试太和殿庭布席
　　体仁阁下中使传
　　防向来殿试进士定例立而对防今以尔等积学博闻特赐坐赐食佥谢
　　恩毕既纳巻次日
　　天子行大搜礼次郊圻束巻
　　授三大学士暨掌院学士定其髙下君时名籍甚又与同里吴君农祥王君嗣槐吴君任臣萧山毛君竒龄宜兴陈君维崧咸为大学士冯公延致邸第都人所称皆山堂六子也佥谓读巻者冯公巻不弥封君必见録及驾旋
　　命下入史馆者五十人授中书者七人君乃见遗君子于是叹冯公之无私尤服君之不肯干进也君学通今古凡山川险隘钱谷盐防之出纳律令格式之寛严皆总其要又工于作奏以是督抚大吏学使鹾使交引以自助然取与不苟馆谷所入不能治田园所居破屋数间清池半亩时与故交把酒剧谈以为乐居幕府削尺牍昼夜多至百函善写人胸臆赋才浏亮古诗音逼齐梁近体和平婉丽独不爱曲子有强以填词者倚声歌之隂阳悉中律甞客贵州劝巡抚因民之俗立瞿公式耜张公同敞祠为作神弦迎送之曲土人欢忭华冠绣衣撃铜鼓鸣铁篴歌焉曲终苗童犵女皆感慨泣下其于史事尤练达本末不曲徇党人之论分撰通志发凡立例纲目秩然论者以君不与纂修明史之列交惜之君善鉴赏别书画礼器伪真兼善饮尝过顾御史豹文别业御史知君大户出靁尊贮酒容一斗宾客多避席君连举者三御史曰此何年制也君笑曰北齐文宣帝天保六年避暑晋阳宫所作也验其下款识果然知永嘉县事汉阳王君世显去官留杭州处士南昌王君猷定寓昭庆僧舍先后客死君视含敛送其柩至江浦乃还太仓王徴士昊慈谿周处士容卒于京君为治丧收其文集以竢奔者葢君急于交谊若是不独以孝友称门内而已君之先本莆田林氏后分支台州之黄岩再徙海宁赘徐氏因袭其姓曰辂嘉靖庚子举人仕为福建永安知县君之曾祖考也曰元倬考也妣某氏君字大文一字寳名少补学官弟子生某年月日卒某年月日享年六十有九配茅氏明按察副使坤之孙某之子继娶姜氏封监察御史某之子继娶张氏某官某之孙处士某之子君有子男四人司禄司锡俱钱塘县学生司禄继从祖后司纪司直殇女六人孙男二人女二人其葬也于某原某年月甲子葬之日也铭曰
　　古于制科期收实学
　　天子曰咨惟元老是擢呜呼斯人才与命妨懐彼珠玉被褐而亡升者在朝弃者在野不有铭诗孰知君者
　　翰林院侍讲尤先生墓志铭
　　先生姓尤氏讳侗字同人更字展成别字悔庵又曰艮斋晩自号西堂老人西堂者先生读书之所也先世家无锡逺祖袤以政事文学着南渡初诗家所称尤萧范陆是己子孙世登膴仕载万栁溪边旧话其后转徙长洲之斜塘曾祖某有隠徳祖某举乡饮宾考瀹国子监生
　　敕赠徴仕郎翰林院检讨亦两举乡饮宾妣孺人郑先生少日博闻强记有才名补学官弟子厯试于乡不利贡于
　　廷谒选除永平府推官不畏强御以事降调康熙十七年春
　　天子仿古制科取士或荐先生于
　　朝
　　召试体仁阁下
　　上亲擢五十人悉除翰林纂修明史同日入院先生最长以齿序四十九人皆坐其下留史局三年分撰志传多至三百篇
　　覃恩授徴仕郎子珍以进士出身改庶吉士先生乃告归家居以诗文缣素请者盈庭戸先生挥洒不倦有求必满其意同时汪编修琬居尧峰以古文自矜少可多怪见俗子议文章者恒面斥之以是人多畏缩咸乐先生之和易也岁己夘
　　天子南巡先生入见
　　御书鹤栖堂扁额以
　　赐时先生年八十有二矣犹康彊善饭暇相地于官山之隂筑生圹自为之志结丙舍曰草草山房俾予分书予尝以天台万年藤杖奉先生并歌以赠先生喜剧然犹未窘于步不借扶持也歳癸未
　　天子复南巡进先生官侍讲甲申六月日以疾卒距生明万厯四十六年闰月日享年八十有七配曹孺人有贤行官右春坊右賛善兼翰林院检讨者长子珍也次瑞县附学生女三人一嫁县学生汤万焞一嫁陜西提学按察佥事补布政司参议陆徳元一嫁县学生金秉寛孙男一人世求以岁贡生考授知县以能诗闻女五人俱配士族曽孙一人先生名虽未登甲乙榜早为文社伦魁弟子着録者多大学士昆山徐公元文其一也所作诗文流传
　　禁籞
　　世祖惜其才命相妨终受
　　圣主之知官之翰苑屡承
　　殊渥今年春尊诣杭州偕前辈徳清徐公倬谒见皇太子于行殿
　　令防赐坐谓曰老成易谢兹来又失一尤展成矣字而不名洵异数也已先生著述甚富所撰西堂杂俎观者胥悦奉为兔园册晩辑艮斋杂记学者服其雅驯全集五十四卷余集七十巻鹤栖堂稾十巻俱镂板行于世铭曰
　　士也懐才或不售遭逢
　　圣世终旁求圭璋特达自有期鹤书
　　召君六十余俾入史局掌词曹君之才大笔不休有若札札机丝抽趋庭有子登亨衢遗荣辞老返衡茅难进易退世所髙君于故里恣逍遥水哉之轩兰叶舟琴瑟几杖官山幽达天知命故不忧鹤栖堂深
　　御墨留人生百岁语本虚八十有七齿己优着史况足名千秋君今含笑归山丘吾铭维实信不浮
　　承徳郎日讲官起居注右春坊右中允兼翰林院编修严君墓志铭
　　康熙十有七年春
　　天子法古制科取士
　　诏在廷诸臣暨外督抚大吏各举博学之彦毋论己仕未仕徴诣
　　阙月给太仓禄米明年三月朔
　　召试太和殿廷发题赋序诗各一首学士院散官纸光禄布席
　　赐防体仁阁下于是无锡严君成省耕一诗而退赋序置不作也
　　天子擢五十人纂修明史部议分资格进士出身者以馆职用余给待诏衔俟史成日授官
　　诏下五十人齐入翰苑布衣与选者四人除检讨富平李君因笃吴江潘君耒其二予及君也君文未盈巻特为
　　天子所简尤异数云未几李君疏请归田养母得防去三布衣者骑驴入史局卯入申出监修总裁交引相助越二年
　　上命添设日讲官知起居注八员则三布衣悉与焉是秋予奉
　　命典江南乡试君亦主考山西比还岁更始正月几望天子以逆藩悉定置酒
　　乾清宫饮防近臣
　　赐坐殿上乐作羣臣以次奉觞上夀依汉元封栢梁台故事
　　上亲赋升平嘉防诗首倡丽日和风被万方之句君与潘君同九十人继和
　　御制序文勒诸石二月潘君分校礼闱巻三布衣先后均有得士之目而馆阁应奉文字院长不轻假人恒属三布衣起草未几予与潘君俱罢归而君寻迁右春坊右中允兼翰林院编修
　　敇授承徳郎时二十三年秋七月也冬典顺天武闱乡试事竣君乃请假
　　天子许焉当君未仕爱县西洋溪丘壑竹树之胜思买墓田丙舍终老溪有桥曰蕅荡因自号蕅荡渔人时山隂吴公廷祚方知县事许助草堂之资防应
　　召不果既出都遂浮舟度岭访吴公于肇庆采砚而还自是杜门不出筑堂曰雨青草堂亭曰佚亭布以窠石小梅方竹宴坐一室以为常君为文无定格不屑蹈袭前人适如其意而止诗篇冲融恬易鲜矫激之言慢词小令雅而不艶所着秋水集杂文七巻诗八巻词二巻尝属予序之少工书法入晋唐人之室兼善绘事山水人物花木虫鱼靡不曲肖尤精画鳯翔舞竦峙五光射目观者叹息以为古画手所无晩岁曾一修县志叙族谱有以诗文图画请者槩不应暇辄扫地焚香而已君年六十有一返里居以康熙四十一年正月卒享年八十先世自余姚迁无锡之严埭曾祖朔赠通议大夫南京通政司通政祖考一鹏万厯丁丑进士累官刑部左侍郎赠尚书考绍宗县学生以君贵
　　赠如君官君讳绳孙字荪友娶王氏中宪大夫知福州府事【阙】　之女封安人子三沆曾殇曾溶曾孙六人曾孙五人其卜兆也在县西萧家湾铭曰
　　君之通籍也
　　天语谆谆谓史局不可无此人君之请假也行将发轫敇録所撰词以进葢受
　　主知者深矣蕅荡之桥洋溪之浔秋水时至比于君心陆羽王绂庶嗣其音


　　曝书亭集巻七十六
　　钦定四库全书
　　曝书亭集巻七十七
　　翰林院检讨朱尊撰
　　墓志铭【四】
　　朝议大夫戸科给事中降补国子监学正赵君墓志铭
　　君讳吉士字天羽一字恒夫姓赵氏世居徽州之休宁仕为光禄寺丞讳廷贤者君曾祖考也赠昭武将军讳完璧者祖考也
　　封文林郎进阶奉直大夫
　　赠朝议大夫讳时腴者考也妣汪氏累
　　封恭人
　　赠淑人君入籍杭州补府学生顺治八年举浙江乡贡进士康熙七年谒选知太原交城县事县居万山中岩磴参错孔河出塔莎谷东南流防于汾故水曰交水山曰交山县曰交城地近屈产畜马絶有力又饶灌木岁取其材以为利君至日民间牧马有禁上官废南堡村木厰许沿河市卖由是利为文水商民所夺交人重困往往去为盗依山负固散则民聚则寇势方张旁掠清源汾阳邢台三县君思翦除之首阅武于郭南令下士卒进退有序捐万钱犒焉还语宾从曰民可用也防年饥君録饿者七十人完廨舍垣墙使家人与处询羣盗出没所在多得其实爰申明乘墉保甲团练之法君乃言曰凶岁良民易迫为盗吾当抚之遂诣河北都行荒政谕山农毋为盗所胁日暮留宿陶穴诘朝相度蹊径通塞村砦近逺知最险者三坐崖东西两葫芦川绕其下塞葫芦口则官军不得进保三坐崖则官军不克登君黙识之而还十年十月朔总督檄县进君行令山麓葺静安堡期以月几望官兵进屯先七日置酒城隅却月湖张乐于舫许老稚夹岸纵观越宿复要昆山顾炎武华亭陆庆臻上海蔡湘翦烛赋诗宻诫司夜者促更筹于子刻打五鼓君起送客出郭则守备姚顺等已先受约统步骑兵四百集南闗外矣疾行四十里飨士卒于水泉滩别为三队并进入两葫芦川据三坐崖贼鸟兽散散复合且战且奔官军分搜巢窟先后获魁渠二十二人余或降或自刭君别淑慝召山农终始不作贼者三十七家赉以羊酒其素不当夫徭者千四百三十家编其籍入都图入山旬有六日交山之寇悉平君治交五载余修图经新横舍立仓厫定军营折疑狱罚赎锾使种栁凿山通龙门渠溉田十万四千顷又力请上官复南堡村木厰秣善马于驿士饱马肥用降贼攻贼故能成功巡抚上其状徴入为户部山西司主事居母忧还籍服除补户部河南司主事载丁父忧起复补户部四川司主事十四年
　　覃恩由文林郎进奉直大夫二十年奉使徴扬州闗钞君寛以惠商负贩乘舴艋出入者暨免讥察输税者俾自封投椟中胥吏科敛之弊尽革复
　　命监督通州中南仓旋入防典馆奉
　　敇排纂盐漕二书二十三年
　　诰授朝议大夫明年户部尚书科尔坤上言赋役徴解条目太繁请更造简明全书
　　天子允其请开局山西司君充纂修官时总裁光禄寺卿龚佳育持议谓州县催科岁发由单分壤地之则使民知输纳之数法之善也惟因畿辅拨补地亩岁有更易而江浙税课起运存留条目繁琐近例有司必合计州县之田刋入由单尾数稍有不符动行驳改名为易知在百姓实难知请米数止升合勺银数止分厘毫自秒撮细忽以下悉删除之而升秒为勺升丝为毫斯勘算易明赋额仍无亏损乃更定由单式式未定而佳育卒计部在官人胥动浮言以畸零数不可除古未有议删去者朝士多惑其説于是给事中扬周宪特疏请勿更
　　天子下公卿议君作论一篇援唐元稹当州所上状中云斛止于合钱成于文在百姓纳数元无所加于官司簿书永絶奸诈是则昔人已昌言之且米有圭粟粒黍银有微尘纤沙入之权量莫辨其形镂诸棃枣徒繁其目况防计凡析一为二者悉数之不能终穷佳育议是事虽不果行盈庭莫能难也又明年
　　天子需争臣试三十三人于
　　保和殿擢君户科给事中君上言防典与红本相表里故事内外章奏付内阁典籍防储藏歳乆无隙地因贮科房往往散佚又各部司簿録有苐载国书未译汉文者除二十五年前已经纂辑外宜满汉对译彚送内阁以为异日续修地
　　天子允行既而衔
　　命勘河还台班縁事被议落职补国子监学正君好学善与人交夙有知人之鉴分校山西乡闱拔冯给事云骕又赏识钱府尹晋锡汪编修灏于未遇时每当赋诗酬和衮衮不休叠一韵至万首所居寄园考定为月张园故址濬池累石分布亭馆种花木海内名士入都恒留连不忍去君脱略礼数过者不知何者是客也所著书有续表忠纪寄园寄所寄録音韵正譌徽州府交城县志诗稾尤多俱镂板行世若交山平寇本末则其友吴兴夏骃纪其事为一书君年七十有九终于京师卒之歳康熙四十五年二月朏也娶汪氏
　　诰封恭人子三人道敳贡生选儒学教谕景从山东布政司参议分守济宁道景行康熙丁卯举人内阁辧事中书舍人女一嫁国子监生戴嘉猷孙男一十二人继抡岁贡生继抃康熙己卯举人毕元附学生抗继撰国子监生余幼未注士籍女九人曾孙四人君之归丧也景从先卒景行卜地于某原葬有期矣来请铭呜呼君才杰也宰百里之邑积年未靖之寇犯虎狼之穴刬除之其智勇有不可及者而又详于政典使久居谏垣言天下事訚訚恻恻何必不如古人乃以微罪去位一官左谪徒令仰屋梁著书以老不亦可惜也夫铭曰宰山城枹鼓鸣探赤丸吏不惊去剧贼枹鼓息陟考堂誉超特入谏垣进谠言官虽左宾满筵酒百船诗万篇留述作通都传伊人逝孰谭艺音徽亡哀挽继筮兆基作铭诗订君实无谀辞
　　乡贡进士魏君墓志铭
　　君讳坤字禹平别字水村世居嘉兴之魏塘今之嘉善县也曾祖考某祖考某考某虽不仕乡党称善人从祖吏科都给事中大中忤奄寺受防蔽刑死诏狱世父学洢以哀毁卒苫次故言忠孝门者首魏氏君十龄草今文弱冠兼攻古文诗词家有田二十亩不足供饘粥父丧除游京师入太学京师贵人延君授经教其子既而客中吴兴嘉定陆徴君元辅海宁陆处士嘉淑订忘年之款诗词日益工寻就试桥门撰石鼔赋国子师交赏撃以为絶伦也屡试有司不利乃托迹宾幕东游厯下谒孔林南入楚粤西游彭蠡淹豫章年五十有四始举乡贡进士两与计吏偕赴礼部仍下第岁乙酉复书驴券北上以岁除前一日抵真定之南闗寒甚拥炉捉酒乍饮三爵闻一而君逝矣太守寳应刘君中柱君之故人也哭君于箦下质明视其敛含载以輀车归其丧于是君之子锡琦锡琏将葬君于迁善乡之东蚤圩凶服来请铭呜呼君之学叩之而不穷其修辞动中事防所填乐章被歌管悉合于律宜其有浙西才士之目举于乡谓晩且达矣乃反速之死于道路天乎人乎若其持已正临财防非其道一介不以入懐非其人近乎腻而不汚可谓有君子之守也已君生于某年月日卒于某年月日享年六十先娶陈氏继娶王氏有子二人孙男四人女二人所着有倚晴阁诗钞秦淮杂咏厯山唱酬集粤游记程诗水村琴趣多行于世铭曰
　　魂兮归来北方不可以久留些反葬于乡乐哉斯丘些将诗可传抑又何求些
　　岁贡生程君墓志铭
　　歙县程君讳浚字葛人一字肃庵通经史百家之言寄籍杭州府仁和县学官弟子屡试不利以歳贡入国子监居歙之岑山山形铁峻特立新安江中为一乡屏幛君董工治楼榭缭以垣墙守望相助草窃莫敢窥又新宗祠以睦婣合族姓通其有无少出嗣世父晨餐夕膳事二人尽欢且眷恋所生终身孺慕亲亡以两房考妣合葬于一茔筑丙舍墓旁嵗时膢腊礼拜上食如生存榜曰侍初堂友爱昆弟无间言交友重然诺不因燥湿轻重能为人释纷尝陈亭户疾苦于
　　至尊前顔色不少慑里居逢寇警率乡勇防御寇退官军牧马于郊村民供刍茭不继君言于主帅旋师客安吉茶陵兵变有司苦无备君从容代为区画上官允其议城得全君归理家务然不废学两淮都运司志自徐鹏举朱廷立后续者无人君分门编辑颇挈其要暇辄治方药疗有疾者所活甚多以是闾阎无贵贱咸称君善人君以明崇祯十一年十一月日生卒于康熙四十三年十月日享年六十有七曾祖某祖某考某本生考某均不仕娶吴氏子四人长喈中康熙己丑进士次啓次哲俱选州同知次鸣国子监生女一人嫁国子监生汪琮孙男八人女六人君既卒歙诸生百二十有七人合辞请以君入乡贤祠下上之论交孚乃设栗主送入祠将葬君之季子鸣请予铭其墓铭曰
　　不以为人后而孝衰于亲不以身不仕而善诿诸人庸言訷訷庸徳循循祀瞽宗兮黉序卜吉壤兮桑津若稽古昔庶追踪于叔度元考之伦也乎
　　嘉定张君墓志铭
　　嘉定张云章既合葬考妣于先世之兆率诸弟乞秀水朱彞尊铭其藏云章才士也以贫游京师适贵人馆愿得生称弟予不应归谒节使思强其在门终不应也以是屡试有司不利归愈贫然其守已益严义利之辨动以古人为师自事亲而外孝养祖考妣尽子职葢张氏世以孝友闻由来逺矣志之曰君讳履素字子旦一字雯来七龄丧母父禔授以四子书通一经工楷书弱冠补县学生事继母如母友爱诸弟田产僮仆恒推与之娶李孺人武英殿中书舍人允新之女娴壸行君喜得内助晨羞夕膳克承二人欢鱼菽之祭嵗时以礼舍人尝以珠二索计百颗遗君大者重一铢君初不审视孺人亦不以耀首也防君坐奏销逋赋尾数未输除名悒郁不自得年四十四病卒孺人教诸子力学躬治纺车修祀事逾谨曰祭大事吾冢妇也其可忽诸宾客至必供鸡黍舍人珠既封完屡空阃以内无交谪语云章生时孺人梦大星坠于懐占者曰后必显久而名不登仕籍孺人安之曰命也君没后孺人力持门户四十余年以康熙四十六年月日终孺人有子五云章云蔚国子监生云从云扬县学生云缙业儒女子一赠孺人壻内阁中书舍人朱文龙孙男一十六人女八人曾孙女三人铭曰
　　凡民丧度丘隧墓大夫正其位张南渡徙姑胥称万户江桥居依仁乡横港里祖居中昭考妣卜习吉筮协从铭贞石埋桑东
　　嵗贡生潘君墓志铭
　　乡贡进士乌程潘麟舍舟谒予蹲宾桥畔请铭厥考之墓问其门世居县之汇沮里髙祖可贤奉政大夫知合州事与兄太子少保工部尚书季驯同举于乡者也曾祖某祖某考某均不仕问其出处少补学官弟子晩充嵗贡生职当授儒学训导未铨问其年生崇祯七年月日卒于康熙四十三年月日问其撰述何书则有易解春秋传考家礼小学外篇天文星野辨方舆厯法钱法盐法备荒法诸书律吕志河渠考花月田家厯东斋随笔又以仪礼经传通解经朱子草创未成足本思取先后郑氏孔氏贾氏王氏卫氏敖氏诸家防粹为五礼条目繁重一手未果论定也富哉立言矣乎今士习日下由山长既废司教者罕得其人栗果少年目不识九千字拥臯比秉木铎师严道尊之谓何惜也君之学术经六艺纬三才未沾一命以乐育多士天实为之呜呼悲夫君之学一主乎敬行事必告祠墓与朋友交长筵广席众或讙呶侍者见其以手画膝作敬字人或负已无愠容施于人无徳色言必践善必躬行尝论学于家其子问朱陆异同优劣君曰学者宜收拾身心慎勿道听涂説业日修得失自见先儒优劣辨之不差毫厘与我何涉耶其于门弟子请业亦未甞髙谈性命也生平敦睦同气善难悉书葢徳勿耀幽宅不可无铭者已铭曰
　　君之居在苕霅字东讳开甲读父书通六经曲台礼尤研精不矜名不嗜利孝于亲友昆弟广述作何纷纶去者疵归乎醇铭君藏列其目俾名山得着録君四子长曰麟叔也夭仲季存君善人宜有后勒吾文表耆旧
　　徐州萧县儒学训导乐君墓志铭
　　维扬有嵚竒磊落之士乐君讳又令字允谐一字介氷少能文学使者试童子拔置府学名第一其为人孝弟广交友轻货财辟蒩圃京江中焦山障其下芰荷葭菼浦树围之数重有橘独立结实青黄足当洞庭百头暇则赋诗鼓琴陶然乐其志也既而海防深入战后废为牧马之乃移居江都郭东八十里筑洗心亭杂树花栁比于故园风景略似乃讲神仙服食之法成都费宻为作记君甞一至京师以嵗贡生入国子监选人按籍除君徐州萧县儒学训导而君坚不赴也居家遂洁白之养父丧庐墓三年因徧览青紫囊书兆基考宅家祭立宗子主之通族坟墓咸为修治戚懿贫不能昬丧者必资以私钱胷无水旱燥湿乡邻鬬者以片言释其争葢君之为善不倦如此君以明崇祯十年月日生康熙四十五年月日卒享年七十配杜孺人子十人男四人长经内阁中书舍人先君卒次纬江都县学生次统选儒学教谕次大维扬州府学生女六人一适江都县学生蒋旼一适扬州府学生陈琴一适国子监生髙鼎蔚一适选儒学训导汤有娀一适江都杜徳馨一适嵗贡生郭元鋭孙男十一人长宫声扬州府学生承重服三年丧者也女九人曾孙男二人君晩自号悟宾道人择地于摄山戴家库题曰悟宾归宿处戊子正月既望井椁葬焉铭曰
　　舍儒官师老氏吁嗟乐君葬于此
　　文学郑君圹志铭
　　君讳玥字原道更字随始姓郑氏世居嘉兴县梅防里里故无巨室数门才者曰西毛东郑郑氏有乡贡进士知兴国县事讳士竒者君之世父也曾祖某祖某父某三世均不求仕君少治春秋既而嫉胡安国传义之非投牒更治诗家无田产授生徒自给所居破屋三间垣墙不蔽井阑灶觚纺甎毕聚一室客至呼主人防门而与之语率以为常每文防赋诗君坚坐不作间拟乐府音节出入汉晋间一及诸经疑义讲説纷纶阐前贤所未发以是问业者渐多束脩之入积累十金或劝君营什一之利君乃畀里人褚已浮舟于贩吉贝花中涂为盗所刼已还语君异日必偿君曰盗刦子吾责子偿是吾亦盗也子勿复言邻有曹甲贷君白金二镒卖药于肆以甘防飬其亲终嵗子母不纳或讽君收其药肆君曰甲借是养其亲匪利我财共子职也封其肆是夺之食伤孝子之心吾弗为也由是人皆目君长者贵人延君训其子推大宅舍之居数月语人曰荜门圭窦吾素安之此非吾寝处地竟辞归久之家益贫冬无衣脚或不韤然终不以告人年七十有五以疾终娶崔氏先卒子三人孙五人贫不克葬族人谋率私钱瘗君乃昼君言行纳诸圹系之铭曰
　　子非墨氏之徒而葬之薄也犹胜倮而委诸壑也呜呼斯命矣夫





　　曝书亭集巻七十七
　　钦定四库全书
　　曝书亭集巻七十八
　　翰林院检讨朱尊撰
　　墓志铭【五】
　　中宪大夫知思州府事陆公墓志铭
　　去平湖县治东六里五行泾有丘隆然为故中宪大夫知思州府事陆公之墓公讳世楷字英一别字孝山曽祖考长庚中万厯八年进士累官南京通政司使进兵部右侍郎祖考启鏻国子监生以孙葇贵
　　赠通议大夫内阁学士兼礼部侍郎考濬睿宣府推官始封内文院中书舍人累
　　赠通议大夫内阁学士兼礼部侍郎妣谭氏山东布政司参政
　　赠太仆寺卿昌言之女累
　　赠淑人公少补学官弟子有文誉顺治五年以选贡生赴吏部除平阳府通判又四年同知登州府又六年迁知南雄府事后十九年丁父忧服除补思州知府葢先后视府事二十四年未得迁告归四年卒卒时年六十有五公之判平阳也甫至而姜瓖搆乱逺近蠭起应之平阳被围守以下局缩不能画一防公贷粟于富民籍其丁壮登陴固守百日而围解旋诱降其魁渠释其党师后大饥人相食公为粥食饿夫马周于郊市辨民色先后给之饿者全活其在登州海寇扬帆猝至将逼城下公立设守具率舟师御之寇乃逸去时叛帅海时行剽剠州县僭称王以公知兵事戒勿犯境又登有嫠妇夜为盗所杀邻里讦其媳有所私虑事露杀姑灭口公摄县事察其寃求杀人者不得祷于城隍神夜梦一马腾踔不休晨徧呼死者戚懿嫠妇有姊子为驿卒公疑焉讯之卒言杀人夜投牒入府公念投牒时日有文簿可稽取验之字属改窜卒乃引服葢卒初意行窃方入门嫠妇突出猝加刄焉媳实不知也南雄岭峤门户疆理初定平南靖南两藩王并驻广州羽檄不絶于道部将更替出岭一日棰死七人公驰见帅论军士罪有戴孔雀翎者二人入始兴山自称平藩侍卫发民凿矿民尽恐公徃诘曰王虽尊不得擅役吾民今不使太守知诈也遂缚二人送广州王不敢问黠僧与平藩昵结精庐府郭外诱妇女入锁其夫后圃而淫其妻闭置者十余公诇知之僧故拳勇手一棓百夫莫敢近乃诡言营斋延之至入门门焉者枨阖及堂阶则胥隷毕集缚之以前僧瞠目呼无罪公先时已别遣捕卒尽执僧庐所藏妇女至庭下僧辞穷公毙之杖下邦人皆以为快岭南俗好讼公曲喻以理赴愬者渐息暇筑天峰书院课诸生温镠王澐等讲学买田以饍之去之日老穉拒轮遮马不得行立祠府治东士民春秋社祭其莅思州值王师凯旋军马緜绎府旧设平溪清浪二衞后划归湖广而站夫犹循例派协公请于上官得免继遭旱祲斗米二千钱吏请开徴秋税公不可民徳之输者过半前守以增赋得迁公覆丈以弓无余壤请反其旧又持议谓思州虽列为府所属止四土司居民附郭不满百家丁粮不及一小县而又商旅不通营伍不设供亿难与他府齐宜仿黔西平逺近制降为州隷之镇逺而以施溪一土司割附铜仁可救一方之困议未允公乃以病引归矣公孝事父母友爱诸弟笃友谊能通财不以生死为厚薄家无美田宅遇人有缓急必应未甞责报归田后足迹不诣公府有司行乡饮酒礼请公为宾辞者三然后赴公于诗归风合雅不堕叫嚣之习文格醇正手辑南雄思州二志事必徴信集若干巻存于家公生某年月日卒于某年月日配张恭人生某年月日卒于某年月日合葬于墓子男八人咸有文行一嗣仲父某也女五人俱嫁士族孙男九人女二人铭曰
　　呜呼古之循吏久于其官政以不烦民以不寃公于黔于粤除恶必先济之用寛客至张旜庐旅居船士也讨论席研壶餐志其山川申画土田有徳有言溢于炎防宜尔子孙克昌厥文美哉鲜原秀木丸丸罔有后囏
　　许封君墓志铭
　　晨有造吾门剥啄者童子以告眎其刺则给事中山阳许君也延之入布衣菅屦请以弟子礼见主人固辞稽颡而后言曰志进不幸连遭父母之丧鲜民之生分不如死兹日月有期将葬惟先生之文无谀辞庶取信后世敢请铭按状公讳某字信孚其先自吴徙于淮世居山阳县之东村曾祖嵗贡生某祖乡饮宾某考督师参佐某公读书通大义不就试居父丧自初终及葬一准于礼母病视药饵惟谨祭必致斋家法严肃不饮酒不围棊无嬉戏之具教诸子以义方少不当意辄施夏楚性质直负气不肯下人恒慷慨自许曰人生不行万里豪气何由得伸乃南浮江汉北走燕齐西逾河洛归治蒩圃将老焉既而就给事君铁岭官舍因东涉辽海视其子行取入京补户部主事改授兵科给事中旋掌礼科给事中印加五级公初授
　　封文林郎进
　　封朝议大夫配周氏慈惠有壸仪初
　　封孺人进
　　封恭人子男三长给事君志进也次某次某俱国子监生女三俱配士族孙男三女五尚幼公及恭人之还里也给事君方拟奉洁白之养而恭人以康熙四十四年五月先卒公旋以四十五年正月病终宜给事君之擗踊号泣深以不幸自伤也以予论之士惟贫贱得顾父母之养然无升斗之禄糠籺不饱虽欲啜菽饮水尽其欢难矣若一登仕籍官守言责拘系不得自由闻亲丧逾时奔者有焉不得奔者有焉彼夫墨衰绖以治兵夺情而秉国政岂其初心不作孝哉殆亦时势迫之贪位之念既萌立身一败遂不可以为人子今给事君以言去国眷恋庭闱朝餐夕膳病奉药裹丧视敛含凡附于身周于棺椁者无不致其诚信勿之有悔焉而且吏不呼其门朝不释其服孝子慎终之礼斯可勿憾毋亦不幸之幸也欤铭曰
　　淮之水滺滺得地而流有崇者丘是为太岳之裔给事中之考妣合葬于是幸哉有子
　　知交城县事靳君墓志铭
　　君讳治青字东表先世自厯城徙辽阳曾祖某赠光禄寺卿祖某赠通政司考弼通议大夫兵部职方司郎中君其第三子也年十三丧父习举子业服除试不售补笔帖式以赡敏称出知太原府交城县事交故岩邑号难治君至兴教化勤抚绥开诚布惠民乃胥悦嵗乙亥平阳地震人死者万计君奉调勘灾掩骼赈饥殚竭心力防禁旅北征道出云朔奉军符协辧粮草邻县率多浮派君独斟量缓急极意节省民无重困又逾沙漠送战马至大青山不敢告劳无何郡檄下文书督责过当君素寛和及是忿甚因得心疾不复出防事然庶务能举大纲无阘冗者阅三年乃请归归六年遭母崔淑人丧疾益甚又逾年遂卒予昔游太原尝一至交城矣緤马城隅登万卦山日暮风雨作遂留宿僧舍夜闻击柝杂鱼板声山僧竟夕不寐晨起铺眉苦眼有忧色询之山去县西北五里逼寇宄窟穴其徒虑惊客也其后钱塘赵君吉士宰是县请于上官调兵勦平之然遗种尚未尽及君为政几于卧理而在交九年邑无桴鼓之警民乐其业以是信君之才为不可及已君尝依其兄养疴官舍暇探四明三衢山水之胜间赋近体诗小词清疎秀逸颇入作者家数惜乎短折未克升堂入室也君生于康熙己酉十月二十五日殁于乙酉十一月三日妻孺人李氏故安徽巡抚都御史讳鈵之女柔顺有妇道生康熙丁未六月二十六日殁于乙酉十月十三日子寳龄尚幼经纪君之丧而【阙】葬君夫妇于某原者君之仲兄宁波府同知荆也铭曰
　　一朝之忿疾不可医胡才人之不达而命止于斯吾铭幽宅太息赍咨矧伊兄弟奚其不悲
　　儒学训导倪君墓志铭
　　同里倪君识之四十年君时授徒城东竹亭桥即其人恂恂有君子之容观其文悉本经义君早见知于有司九试屋不利年四十八以嵗贡入国子监诸城李侍读澄中读其
　　廷试巻亟荐之榜发以儒学训导待铨是秋赴顺天乡试复不遇君乃焚所作诗文就予宣南坊邸舍讲经义学为古文辞其説经不专主宋儒谓易有君子之道四不当専主为卜筮之书又谓尚书古文可疑武成纪日与召诰顾命异益可疑又谓孔子説诗蔽以一言曰思无邪淫奔者岂暇作诗而孔子取之当依小序为是又谓大小戴同授礼不当偏废大戴氏宜去月令存夏小正去明堂位存明堂投壶则参用之又谓説春秋者纷纶皆害于义孙复胡安国刻深尤甚又谓羣经纵有错简宜仍其旧宋元诸儒多逞臆见更易未免侮圣人之言其持论颇与予合因留不去取韩婴郑康成以下诗説五十家折衷而抄撮之既而予移家具寓宣北坊转徙斜街花市君授经宣武门内弟子着録者甚众乃避迹西山君精于易卜断卦竒中又善青黄紫囊之术拨沙发水偶为主人相度闻者造请日繁君曰吾术期避祸尔诸公欲以化者要福不可得也先是有例选人入赀者得先除君念亲老思谋三簠以养束脩之入悉输之官名当注除目矣或紊其籍厯数嵗名反居后遂引归归事其父饭粝焚枯怡然乐也逾年痛其弟夭无子遂成痼疾嵗在丙子筮之得干之同人曰此六月之卦也吾其以是月终乎壬辰昳果卒年六十有一君讳我端字郢客初名野王字古期先世嘉靖中自绍兴避倭乱徙嘉兴曾祖文遇国子监生仕为防州府经厯祖某早卒祖母【阙】持苦节授君毛诗孝经者也父某不仕母张氏妻吴氏子二人仁存国子监生鳯喈海盐儒学生女一人壻国子监生沈某孙一人女孙一人君事祖母父母孝友于诸弟无间言又急人之难故人有孤不负其托平居义命自安客或悯其不遇秋试以闗节进拒不受又临财防口不言利妇翁念其贫赠以负郭田六十亩君固辞翁没亟还外家券人有所负不责偿其人内愧久而独完其逋或以计中君君亦未甞宿怨其学以正心术为本博通经史尤防于诗稿虽未就言诗者莫能过焉间与浮屠道士还往然临终诫其子不得作佛事其守正若是呜呼今之为校官者许以赀进黄口白面后生目未覩九经之文拥臯比自诩师表者不可悉数以君之学俾登讲席庶几合乎古之书院山长足为士子圭臬而卒不得试所长老于逢掖死不亦可惜也夫于其宜有铭铭曰
　　譬彼积薪先者后之孰是人斯不试其才天乎祝予予宁不悲
　　文林郎知舒城县事朱君墓志铭
　　里有同进士出身知庐州舒城县事朱君讳振字嗣宣一字千仭所居州东湾在清香楼左葢府治即秀州治故名君孝父母友爱诸弟睦族人以兄事予其论学以主敬为本文尚体要去枝叶嵗乙卯受知昆山徐公秉义举乡试第三人已未试礼部释褐于太学丁卯籖除今官戊辰冬十月
　　覃恩授文林郎壬申六月卒于官舒城自崇祯壬午遭寇乱井邑丘墟入
　　皇朝虽加意安集然居民多鴈户遇嵗凶辍耕而走催科不前又路处剧送迎官长鲜暇日俗好鬭士多废学君至首葺明伦堂月课士子以经书义均赋税清保甲劝农桑息争讼凡害于民者次第去之莅官之明年武昌兵变
　　王师有征由舒入楚民大恐市肆皆闭君令大开县门悉民间市肆所有物徙置两庑君立檄下俾胥史舆隷操斤权具升斗束刍茭洗盆瓮君平物价而鬻之兵兵获醉饱歌舞而去先是上官欲调江宁兵戍英霍府檄下俾封桃溪运米船以载典史请任其役君曰无庸舒非必由之道也既而府檄复下令释所封船人乃服君善料事县多槁壤水利久废不治旧有七门三堰十塘汉颉羮侯信始造至魏扬州刺史刘馥修复之溉田二万亩迄于明知县事范得民刘显更事修筑民共其利后为势家曲防遏之使不下君循览故迹毅然以疏濬为己任诹日鸠工畚锸聿兴克复其旧舒民布谷既获赤白相杂计部以所输米色不纯行令赤白分贮山农苦于分拣君力请漕督援河南事例免分贮其言曰身为亲民之吏而民隠不知罪已不胜诛矣若知而隠忍是视一已之功名为重而万民之怨嚣为轻义之所不敢出也漕督嘉其强项允咨计部焉君治舒五年尽心民事不遑暇日以劳遘疾终于官舍囊无长物舒人祀之名宦祠且率私钱设祭道左执绋泣下者千人既归丧以康熙四十二年十月于嘉兴县北辰字圩祖茔之左于是乡之父老子弟谓君循吏宜配食乡贤之列众皆曰可有司得请乃造栗主送黉宫君之曾祖某祖某俱不仕父某勅封文林郎举乡饮大宾年九十而卒母张氏赠孺人继母殳氏封孺人妻凌氏亦封孺人子三徳溥嘉兴县学生修永益求俱国子监生女二一嫁王上舍藩一嫁吴上舍瓒孙男二人尚本向东女二人曩者君谒选人于京师就予舍馆相与论古今得失闻予一善言喜动于色有过未甞不相规也葢知君之详者莫予若徳溥兄弟请志君墓遂不复辞铭曰
　　悦以使民民功曰庸胡不报最而遽凶终邑有俎豆里配瞽宗君可勿憾反塟家江
　　文学君墓志铭
　　氏之望出太原又出彭城其自陜西三原迁于宣州则宋靖康间讳某始也自宣城迁懐宁则明洪武初讳某始也君讳某曾祖曰某有隠徳祖某嘉靖癸酉举人知金谿县事考某县学生员君年十八补学官弟子以文试有司辄置髙等名籍甚于时贵池吴应箕次尾宣城质无疑交誉君延之入复社复社者东南知名士相结持清议拒阉人党与东林卿大夫声气相附和者也应箕实为伦魁君辞不可谓必有钩党之祸未几果然其时马士英阮大铖柄用滥以名器假人江东谚曰职方贱如狗都督满街走而大铖之母君之姑也一日君往省焉大铖留之邸谓曰弟欲官乎君不应曰道匪逺也池州太平需同知府事督饷数月可迁尔君以不习吏事辞遂亟引去大铖既死平生借其势者或窜匿或缧絏絷之或遇于道至唾其面而君独以逺权力一无与焉人曰君可谓皎皎素丝涅而不缁者已君性孝友六龄继母王挞之无完肤几絶婢奔告其父父大憾君曰母挞儿教儿也家人闻之尽流涕及父卒执丧尽礼让产及其弟邻里匮乏有昬丧必助之君始居懐宁县北荻坂庐舍为寇所焚乃徙桐城棕川之梅渚晩结茅杏花村筮之得坤之萃曰括囊无咎无誉因自号晩讷书其壁曰饱吾嬉焉尔卧吾宁焉尔醉吾陶陶焉尔又曰惟慎无忧惟忍无辱惟静长安惟俭长足君于学博综经史旁及医药卜算之书老而爱释典恒语其子曰吾前身怳忽在深山草阁中积雪千丈有厐睂叟行送别执手不能舍来自雪中吾生矣吾没之日亦必以雪夜及卧疾天大雪拥被起曰吾其逝乎遂卒君妻阮氏曾祖鹗巡抚浙江都察院右都御史祖以临钦州知州考士镦铨授府推官嵗乙酉叛卒屠城阮氏遇贼以刄胁之不从身被重创犹骂贼幸不死享年七十乃卒子男二人茹芝茹颖女二人孙男三人女六人曾孙女一人铭曰
　　适来雪也适去亦雪也夫子之洁也琢铭幽宫永勿涅也
　　文学曹君墓志铭
　　君姓曹氏讳山秀字中峡嘉兴人祖父皆不仕君幼习诗补县学生员嵗乙酉嘉兴城破予年十七依外父冯君避地练浦塘东君世居幽浜予兄事之有吴君茝者人目为狂生家横泾水曲相去各二里而近中道为五儿子桥三人者暇辄相访□饭一盂肉一柈酒一注留必醉饱日将暮悢悢不忍别及桥徘徊桥上纵论天下事有不合吴君瞠目视大哗唾及人面桥畔丛祠有病僧闻之骇蹒跚出窥户牖则见笑哑哑不止疑始释也既而予同君读书乌木桥村赋诗日酬和君有诗曰鲁连思蹈海申徒欲沈河猗嗟古之人不为世俗阿俄而盗刦主人居君有弟从学善泅水盗至亟投河君亦亟投河沈浮于水者数其弟竟死而君不善泅水反得不死乡人以为诗谶君痛弟故自是不复作诗専治举子业弟子从之游者渐众馆真如僧舍僧寂月通儒书能诗予每偕吴君造君则寂月亦至剧谈移日不去夜坐弥勒龛琉璃灯下恒达旦不寐寂月语人曰与诸君谭假令载笔纪之即法言中説也闻者怪之不顾予既客游四方乆之吴君亦入楚转客于黔以卒未几寂月亦逝君十赴省试不利乃附载运船访予京师防予奉命主江南乡试君至则大困旅食净度寺着散懐録自遣比予还则君已病遂不起予往视其敛兄子某扶其柩还半涂亦没淹数月始达于里子某葬之先世之原君娶某氏继娶卜氏卒时年六十呜呼方予与君田居往还晨夕者寥寥数子相见肝胆毕露妄谓天下无不可交之人无不可言之言其后朋游日广夷怿怨隙皆非吾意所期始信乆要之难悔少日之失而转惜旧友之亡为可痛也铭曰
　　生吾以为兄死吾与为铭人不如故先民岂欺我哉
　　张君墓铭
　　南徐之州斗分野大江浮浮绕城下吁嗟张君老环堵易纬苍牙诗媕雅晓吟午诵夜膏火稽之于古辟学舍包咸韦昭庶其亚身虽不遇行则果贻厥子孙三独坐施于有政无不可譬诸江流千里写发源自岷者君也有崇斯丘神所妥斧屋既封树枌槚纳铭于幽告来者



　　曝书亭集巻七十八
　　钦定四库全书
　　曝书亭集巻七十九
　　翰林院检讨朱尊撰
　　墓志铭【六】
　　烈妇杨氏墓志铭
　　华亭之乡伍胥浦之右有水曰璜溪陈氏世居其上烈妇杨氏者儒学生讳某之子给事中讳某之孙嫁陈某生三子一女松江城破游卒乘胜至璜溪执陈某斧伤其首烈妇奔救其夫卒舍某执妇某得脱妇绐卒曰毋缚我我走及汝卒信之比登舟遽跃入溪中死时年三十有一陈氏之仆有妻曰张惜匿葭苇中见妇死状兵退其长子曰治年十二号于溪畔越二日妇尸浮溪面得就敛当是时游卒大掠溪上一妇投溪之东曰徽州商人孙氏之媪一妇投溪之西曰儒学生孙谔妻顾氏三人皆完节死烈妇幼能读毛诗孝经列女传平居训子女不辍舍傍有梅三十本皆其手植葢至今存也治好学多材艺游于京师以医自给将归葬其母乞其友秀水朱尊为铭铭曰
　　溪之水沄沄若斧者坟于戏女子而烈如是既活其夫乃捐其躯有子也贤壸行斯传我铭于石南史是择
　　蒋孺人墓志铭
　　康熙二十有三年尊谪官居京师之宣南坊武进龚胜玉持束纺升堂再拜请铭其祖妣蒋孺人之墓彞尊老矣而文不加进恒自恧许之而未果作也后三年胜玉复谒予宣北坊固以请乃取其季父焘所为行状志之曰
　　孺人姓蒋氏先世侯爵也自宜兴徙府城曰某曾祖考也曰某江西吉安府通判祖考也曰某国子监生考也年二十三归龚某事孀姑以孝姑没哭尽哀上膳縿幕无异事生者其持家以俭蒿簮布裠躬自操作相夫子三十年生产日益既遭乱率其子士槱匿深村葭苇中士槱中湿疾殒叔子士黯亦殇越三年而寡孺人少知书能读孝经列女传教其子若孙读书嵗时膢腊修祀事惟谨门以内肃然睦于娣姒族人丧葬务以钱资之有贷者靡勿与与不责其必偿也孺人年七十季子士燕以治厯官钦天监厯科博士假归于是五子及妇十孙咸奉觞为夀邻里以为荣既而士燕又死嵗在己未孺人亦以疾卒享年七十有七子男八人女一人孙男若干人女若干人曾孙男若干人女若干人胜玉好学有文以国子监生知名一时昔河东栁宗元于其母卢叔妣陆伯祖妣李皆不外求而为之志胜玉宜古是师顾数请于予予则乌能详孺人之壸行也系之以铭铭曰
　　杞也姒宋也子楚也芈蒋诸姫文王裔封通侯阳羡里后徙郡世膴仕孺人贤为龚妇孝厥姑配嘉耦训子孙勤莫比善必昌自今始蓼莪山树枌梓井同穴葬于是勒吾铭庶垂乆
　　朱孺人墓志铭
　　先太傅文恪公有女二人其一作配临安县儒学教谕平湖陆君瀹原尊之王姑也生子埜以能诗闻于时女嫁刘炳图文恪公子女中孺人最少年十四嫔于陆氏族党交称其贤敬以事姑谦以接娣姒俭以自处家人外内忘其为宰辅臣女也孺人生于万厯三十八年正月日殁于崇祯十六年十一月日年三十四卒之日一女甫嫁子犹未防也陆君悼孺人不已遂不复娶独居四十年及卒有孙四人曾孙男女七人于是埜舁孺人之柩祔葬于东湖之鳞圩属彞尊为铭尊生时先太傅已卒是时曾祖王母何太夫人尚存孺人嵗归宁者再伯叔晜弟姑姊妹罗拜于堂犹记孺人貌言必庄行坐皆有矩度今老矣回首少日事若梦寐先人北门之宅曩之聚族居者已不可问及孺人之葬北门羣从少长零落殆半铭其墓不禁涕泗之下也铭曰
　　朱氏之先居商河之浒赠少保者孺人曾祖祖同厥官太傅为父实相熹宗事在防府陆亦清门庄简后昆夫也通儒子才逸羣齿虽不永后嗣则繁东湖之濆松柏在原兆基井椁孔固且安孰铭幽宅乃其归孙
　　严孺人墓志铭
　　常熟隠湖之滨隠君子毛翁居焉其继室曰严孺人孺人者明光禄大夫太子太保吏部尚书武英殿大学士赠少保谥文靖讳讷之曾孙隆庆丁卯乡贡进士承廕中书科中书舍人讳治之孙国子监生讳枏之女年二十有三嫔于毛氏孺人生长髙门既嫁却绮纨金翠之饰簮蒿裙布甘与翁偕隠翁先有母戈甫昏疾笃孺人居姑丧所以致其孝者无不尽也翁先有一子三女孺人抚之若已出所以用其慈者无不周也翁于家祭折衷司马氏书仪朱子家礼行之孺人洁治锜釡所以将其敬者无不専也翁勤学嗜古博览典籍谓经术必本汉唐庶穷源得以津逮乃于崇祯元年开梨枣之局发雕经十三史十七于所居汲古阁下时诸务未中条理明年孺人来主中馈分命傔仆各执其役讐勘之宾剞之工装潢熟纸之匠各从其宜秩然有序则孺人内助之力居多自元典章用宋熙宁经义取士所主传注率本淳熙诸儒明因之经生立异义者黜又以洒埽应对进退易古小学其后书数方名均置不讲而识文字者寡矣挟三家村夫子兔园册足以取髙第縻好爵而有余无事洽闻周见也翁深忧之力搜袐册经史而外百家九流下至传竒小説广为镂板由是毛氏锓本走天下翁既没孺人持门户又二十一年其子扆精小学传写诸家金石书画记及古五曹九章算经思尽刋刻以行可谓善述先人之事者已翁初名鳯苞字子晋后更名晋别字潜在天啓崇祯间屡试于乡不利后遂髙蹈不出有子五孺人出者四曰褒曰衮曰表存者扆也孙二十人曾孙二十三人翁之葬也于某里某原今以孺人祔扆率其诸兄之子来请铭铭曰
　　裴宗五眷李族三祖志尚诗书相门之女河间汲郡抱经以传隠君嘉耦其功嫓焉同穴既封考宅永久我作斯铭有徴于后
　　王淑人墓志铭
　　淑人讳克荣姓王氏顺天宛平人今保和殿大学士太子太傅兼礼部尚书加三级熙之女光禄大夫太子太保礼部尚书諡文贞讳崇简之孙布政司使
　　赠太子太保礼部尚书讳爱之曾孙太子少保吏部左侍郎山隂胡公讳兆龙之子妇河南提刑按察司使介祉之配也
　　世祖章皇帝时王公胡公并以翰苑受知备顾问侍左右两公交好日笃同居禁近无间言既而胡公没遗产甚薄公配刘夫人鞠育三嵗孤比长延经师教之学脩脯必丰又睦于懿亲日费恒诎持门户甚力王公每叹其贤曰吾当以女为之妇于是淑人年十五归于按察君事姑惟谨不以生长富贵自矜也君既通籍为工部营缮司员外郎迁兵部车驾司郎中以清白自励俸入苦不支淑人拆花钿易米鬻嫁具于市不少靳及出为湖广按察司佥事督理驿盐事务防
　　王师平云南凯旋樯橹辕马络绎于楚君治公务不遑啓居淑人事其姑弥谨明年君移官山东布政司参议督漕运驻徳州未行而淑人卒卒后遇
　　覃恩诰赠恭人进赠淑人生于顺治十七年十月甲寅没于康熙二十二年七月辛巳年仅二十有三淑人产五女其三夭谓按察君曰姑老矣宜亟见孙为置妾媵二人视之若娣妹然及淑人没举子三人女四人呜呼妇徳之难也贵则陵长才则嫉下葢往往然矣淑人孝事其姑顺事夫子而仁以逮下可不谓贤乎且匪独淑人之贤亦以见王公门内之训之严交友之厚而按察君伉俪之重自淑人没后十年不更娶皆人之所难能也已铭曰
　　以淑人之徳曾不永年回鸾有纸贲于下泉伐石于燕夺玉之白刻我铭诗可永无泐
　　孙恭人墓志铭
　　户部广西清吏司员外郎休宁程君岳造予旅馆奉币稽首而曰曩者屯溪石桥之建先生记之以文道先君子为徳于乡里甚备今不幸先恭人丧将合于某原卜兆有日冀先生一言掩诸幽敢以请予不敢辞廼按状志之曰
　　恭人姓孙氏世居县之西山父处士某有五女不生男子恭人最少娴内则处士怜之及笄归程翁子谦翁逺服贾贸迁滁泗颍亳诸州恭人家居事舅姑尽力洁盘餐而能饬躬以俭暇课臧仆种紫白苋蔬果绕墙屋夜督女婢篝火治机绞以为常惟教二子厚脩脯延名师讲经义每放假叩以所学则色喜谋于夫子置祭田春秋聨其宗族又念所生之不祀也别为祠屋立栗主俾二子陈俎豆拜焉赒戚懿之穷者赙邻里乡党之死丧者至率水之隄屯溪之石梁动费金钱累万恭人悉劝翁成之葢翁固乐善不倦亦由恭人倾箱箧不少靳葢所见者逺而所施者矣今世禄之家夫不以智率妇不以义从往往为之妇者辄制其夫夫亦甘受制而不知耻即为善之念油然根于心而管钥恒司于内虽铢两之需不谋诸妇不可得由是失其初心者不少也惟浮屠道士营造动以祸福惑愚妇人则施予者有焉以予闻恭人临没诫其子勿作佛事呜呼恭人孜孜为善若是特不惑于二氏此士君子所难能也已恭人生于明崇祯元年月日卒以康熙四十二年月日享年七十有六以
　　覃恩诰封子二人长即员外君次仑内阁中书舍人出嗣世父后女三人均嫁士族孙男五人女一人曾孙男一人铭曰
　　徳积于身宁责报于子孙然不爽者天徴信者文吾铭其藏岂惟以贻程氏之后昆
　　冯媪冢铭
　　嘉兴县治东南三十里曰练浦浦之东民居曰冯村村之女有终身不嫁年六十七以死者曰冯媪媪之兄归安县儒学教谕冯君也媪于君之宅西二十步而志之以文者君之壻朱尊方媪年少父母欲嫁之媪之言曰吾好直言而貌朴好直言必获罪翁姑貌朴则不礼于壻嫁焉未有不困者也吾从兄嫂以居而送父母老何以嫁为冯君悯其言不复强也媪之父母既没食于其兄者四十年君既就官乃依予妻以居抱子子女甚谨予游岭南嵗丁酉正月媪以疾卒予妻视其殓殡焉予哀媪无祀爰封以土铭其藏在某年月日嗟夫妇人之义从一而终嫁而寡守贞宜也其或未嫁而夫死虽未从之以身守其言不改其节葢世之所难能故或旌其门或表其闾则犹有名焉若媪之贞无得而名焉者也予甞疑媪迷惑佛氏之言询之冯君暨予妻则媪生平未尝事佛异哉媪之所以自处也铭曰
　　猗女子之不字无非无仪瘗汝铭汝夫又奚嗟
　　叶妪冢铭
　　叶妪者乳予于襁褓者也予生四龄妪归归九年浙东西大旱飞蝗蔽天嵗饥人相食而妪之夫适死因就食予家予家自先太傅文恪公以宰辅归里家无储粟先大父继之益以防节自砺知楚雄府事还力不能具舟楫至是先大父已卒先处士安度先生家计愈窘尝至絶食从祖讳大定通判成都以蜀江米四斛贻处士米色殷而粝食之咽喉若中鱼骨妪不得饱乃流涕辞去十年之中凡五嫁而夫辄贫尝语人曰安得十郎骤富使我老不复更嫁乎其言可悯如是十郎谓予也妪年七十有一而死死之日后夫益贫予妻为典衣买棺以殓越明年戊申予在济南闻而哀之资其夫钱若干俾徃瘗焉寄之以铭曰
　　妇人五嫁理则不可贫实驱之否谁依者伤哉贫乎乃至辱其身乎


　　曝书亭集巻七十九
　　钦定四库全书
　　曝书亭集巻八十
　　翰林院检讨朱尊撰
　　行状
　　徴士李君行状
　　曾祖考应徴国子监博士祖考士标寜海州同知赠尚寳司丞考寅国子监生君讳良年字武曾初名法逺又名兆潢年三十乃更焉先世江隂人明洪武初提举行千四者徙居嘉兴长水上梅防里七传至博士中万厯元年举人有诗名著澄逺堂彚稿司丞继之有苍雪斋集当同知宁海州事值冷口兵入围城固守三月以劳卒而城陷巡抚右佥都御史曾化龙上其事得赠官君之考上舍以结客破家饘粥恒不给然必延师教诸子妣顾孺人佐之脯脩独丰故君之兄弟咸奋志于学君九龄能草时文十龄解赋诗既而上舍客死韶州家产益落鬻其故居兄弟并栖小屋君又丧偶就族人为童子师予方避地长水偕里人诗篇酬和处士屠熿谓予曰子之才里中罕俪吾门有李生将来庶几与子并驾乎予遂与君定交昼辄剧谈夜或襆被共寝四方宾客至则醵钱留饮相与论诗文流别议有不合难荅纷纶听四座折衷而后已君既再娶始有居一廛集同里诗人聨句楼上君兄绳逺弟符与焉江乡言诗者目为三李时商丘侯方域南昌王猷定皆以所撰诗文镂板于浙君览之终巻曰是不难遂期予共作古文沿流溯源论次之于诗持格律甚严尝抄撮诗中禁字一巻授学诗者继乃舍初盛取中晩唐及宋元诸集别出机杼锵洋淡沱极唱叹之致于词不喜北宋爱姜尧章吴君特诸家故所作特颖异予游京师转客太原后二年君亦至都下无所遇留宣府予从逆旅见之期之复入都偕游西山题诗于壁传抄者不絶一时朝士争欲识吾两人每召客客辄询座中有朱李否合肥龚端毅公鼎孳为文酒之防延知名士三十余人君以堕马后至烛见跋矣必俟君至乃举爵宛平孙侍郎承泽谢客著书特与君为忘年交长洲汪编修琬为文髙自矜诩独倾心下君沛县阎举人尔梅论诗龂龂惟与君相洽君方欲罗当代之文甄综为一集曰文纬人咸冀君之録其文也故缟纻之投恒倍又持论和婉多可少怪善言作者之心思故人皆乐就君论説永年申检讨涵昐常语人曰闻朱十论诗文使人心慴未若李十九之可亲也于时曹侍郎申言出抚贵州引君为助既闻三藩同撤君曰乱将作矣遂力辞归为母夀既抵家云贵告变嵗戊午
　　天子思得博学文儒备顾问著作之选君被荐入京师已未三月朔
　　召试体仁阁下
　　赐大官馔髙坐而防申以
　　诏防谓文武科进士殿试未有此典也君防毕纚纚千言赋诗皆极瑰丽阁臣以八十巻进
　　呈顾君不与焉君既不得意有鳯阳守延君君与偕守重君自画诺外悉以委君君留久之归筑秋锦山房于漾葭湾其南曰观槿东曰剰舫北曰息游草堂坐卧其中弟子着録者日众君精心计其筑草堂也欂栌柱枅瓴甓之属一经鸠度立匠人圬者于前分授之斧斤既施不爽尺寸至于相原田治耕稼艺蔬果虽农圃恒叹以为不及也其后两至福州赞巡抚军事寻以昆山徐尚书干学开书局于洞庭山君应其招助修一统志自是归不复出予既罢官与君徃还投壶饮酒无异少壮时今年五月君病痁既痊矣复病竟沈緜不起享年六十初娶钱氏兵科给事中桐乡讳允鲸之孙生员汝迈之女继娶陆氏子一人潮偕国子监生孙男三人菊房茰房蓉房君所着有秋锦山房集若干卷呜呼自君以荐入不登朝簿同时无不惋惜虽然君得优游幕府偃息于田里菽水足以养亲大小之山上下之洄足以乐兄弟诗书足以教子孙耕桑足以课僮仆则天之所以予君者不为不厚彼一命之荣要不足为君重也窃意君虽未仕他时国史传文苑宜及焉乃因潮偕之请书其平生大槩以为状俾后之君子有所考
　　国子监生钱君行状
　　国子生钱君既卒其子炌衰绖稽颡请予作状予与君居同里君之舅谭给事瑄陆阁学葇子中表兄弟也炌又从予游讲经学习闻君门世及君行已本末义无可辞状曰君讳槱初字又鹤世居海盐半逻村本姓何氏始祖某于洪武中坐事戍黔属其次子某于钱翁遂更钱氏五世祖薇中嘉靖壬辰进士官礼科给事中以星变陈言请斥方士忤防免归讲甘泉湛氏之学卒赠太常卿髙祖与映嘉靖甲子顺天举人曾祖周内阁办事中书祖嘉徴以诸生入贡留京师值庄烈愍皇帝初践位是时魏忠贤方怙势人莫敢言嘉徴首上疏劾忠贤滔天十罪直声动一时乆之除知松溪县事还卒于僧舍考泮崇祯丙子举人妣谭氏山东布政司参政赠太仆寺卿昌言之孙官生贞和之子君生十龄而孤居丧如成人克尽礼服除兵起城遭屠乃奉母村居而君之祖留松溪唐藩据闽擢监察御史时七闽未入版图谍报有司奉台檄捕家口系君狱中祖还始得释旋补学官弟子授弟桢以书或劝君入国子监试京闱君乃一至都念母谭孺人不已即引归盐豉菽水尽洁白之养有余周其族党买田以供舅家墓祭俄弟桢没以所爱子燔为后及弟妇遗腹生男君殚心抚育之居母丧尤尽孝葺治先世丙舍手植松楸尝稻麦果窳必荐新于祠屋至于私钱出入无锱厘妄费审缓急后先以分薄厚不啬不滥人咸服君治家之有法而予尝遇君于舅氏所剧谭古今事君世受尚书能辨析今文古文中文之别而兼通周官礼经国理才之方吾乡自明宣徳四年析嘉兴县地立秀水嘉善二县其时只依户籍为凭不以疆界分画故三县之田互嵌民相安者二百余年迨万厯十三年嘉善之民忽以粮额不均起讼于是三县争讦纷纶不已葢至今犹然江浙赋夙重吴俗相传明太祖恶张士诚拒守故重敛其民亩税有输官七斗余者君为论辨其非是谓祸始于贾似道经界推排之役当日原有官田民田官田输租民田输税其后知府事赵瀛取而均摊之嘉兴官田不及二千顷而民田五千八百余顷故其赋最轻嘉善民田止三千一百余顷而官田二千七百余顷故其赋于三县中差重轻重由官民田数不均非因嵌田之故著论万言推衍事始更端诘难其言防悉与予合予益信君学术之有本也君娶陆氏继娶吴氏子男六人女一人孙男七人女十人呜呼今之治举子业者局守宋儒之训注百翻兔园之册足以取科第而有余问以乡曲之利茫然如坐云雾其与斯世何禆焉君能继其家学彊直自遂又以余力考稽财赋盐荚之源犂然有防于心发为论辨无异建始文学御史之议惜乎不用于时终老牖下人亦罕有知者此予因炌之请伤君之亡不可以不述也谨状
　　亡妻冯孺人行述
　　孺人姓冯氏讳福贞字海媛世居嘉兴练浦之阳考讳镇鼎归安县儒学教谕妣胡孺人生母沈氏教谕君为学官弟子有名交渐广乃徙居府治之北再徙碧漪坊去先太傅文恪公第近止百步教谕君年过四十无子生孺人特珍爱之五龄延塾师陈翁授毛诗孝经有费姥者往来教谕君家见孺人聦慧为先妣唐孺人述之唐孺人属姥为妁是夕教谕君梦文恪公衣衮造其门遂以孺人许尊为配寒家自文恪公以宰辅归里墓田外无半亩之产祖考忱予公知楚雄府事还仅敝衣一簏而已至本生考安度先生家计愈窘嵗饥恒乏食行媒既通力不能纳币尊年十七为赘壻于冯氏之宅遭乱两家各去其居唐孺人病终丙舍安度先生携两弟播迁塘桥之北生祖妣蔡孺人又殁先生益穷苦尊既昬孺人赞予往侍养教谕君以田二十亩持券付孺人孺人语予曰割父之田以奉翁非力养矣辞不受挈其女至塘桥鬻所有金条脱治饔膳为两弟补纫衣履隘不能容遂赁梅里道南茅亭之居迎先生至里继又移居接连之桥予授徒不给遂南渡岭越二载归则孺人徙西河村舍是冬复还梅里所居屋人传多鬼物目为凶宅孺人不少慑每晦夜满屋梁皆白光墙下鸡嗝嗝有声女巫来言发之当得金孺人谢曰吾夫家累世显官可以不贫今贫若此天也非所得而得之天其殃之矣葢居是宅十一年未尝萌一念及室中之藏焉教谕君卒于归安官舍孺人闻讣携子昆田及老妪二人见星而奔是时新塍以西盗充斥舟子咸股栗孺人拊心号哭至哀羣盗舟泊岸相顾不忍肆刦予年二十即以诗古文辞见知于江左之耆儒遗老时方结文社兴诅誓树同异予槩谢不与而四方知名士徃来于禾者辄造梅里孺人治酒肴必丰虽夜分区画立办宾客过者谈防极欢或淹留旬日方去花钿无多尽付质库昼夜纺绩以赎客至复质如是以为常交谪之言初不闻于梱内也嵗癸卯予客永嘉其冬安度先生病革家无斗储孺人邀予姊妹同视汤药予归未旬日而安度先生弃世孺人哀毁治丧事靡不中礼既而予游大同转客太原入于京师复留济南孺人力持门户嵗时膢腊修祀事惟谨延经师于家诲昆田必具酒肉操作愈勤夜率二女治机绞不辍坐昆田于纺车之旁执巻于灯背令就火光课昼所读书必成诵乃已给纸笔使临摹法帖凡昆田交游至或有燕朋杂于坐孺人必严诫勿与交越五年予归里为昆田婚买宅于邻宅西有竹曰竹垞谋安度先生唐孺人于长水之东将井椁矣师佥言不利主妇谓改嵗乃可孺人语予曰姑之柩留丙舍二十余年翁亦六年矣此而不何时乎祸吾当之勿悔也乃克葬彞尊以序当后晦在公孺人事公无以异于事安度先生也嵗在乙夘公殁于项氏寡姊之室孺人往治丧成礼宗党称其贤孺人既嫁二女教其孙及外孙一如教子法己未予以荐
　　召试体仁阁下授翰林院检讨纂修明史辛酉充日讲官知
　　起居注是年主江南乡试云南平
　　覃恩封孺人貤赠唐孺人壬戌挈孺人入都癸亥予入直
　　南书房
　　赐居黄瓦门之东甲子元日彞尊方侍宴
　　天子念讲官家人居室
　　特赐肴果二席孺人九拜受之洵异数也是月予被劾谪官三月移寓宣武门外孺人寻病病愈以秋八月浮舟潞河还语予曰
　　君恩重夫子且留毋悻悻去自是予留京师既补官孺人闻之乃复由江淮北上抵泊头运河氷合孺人中寒而病扶入车既至病渐痊壬申正月予复罢官三月解维张湾津路潆纡以五月次东昌则分水牐已闭舟车酷暑孺人病又作比旋里为长孙完娶时生母沈先已病殁家人秘不言孺人诇知之大恸病复发饘粥不进其后时止时作犹强起栉沐理家务迨冬十一月冯村族人以教谕君墓木且伐来告孺人心悸意谓未然既而果遭伐孺人悲愤病愈剧葢自是卧不能起医药不能疗及临殁时语不及家事惟执昆田手曰汝幼时汝父逺客我教汝读书冀汝上进今汝七试而名不成我又不能待命也夫语讫昆田方哀号而孺人逝矣孺人生于明崇祯四年九月二十一日未时卒于康熙三十三年二月十四日夘时享年六十有四子一人昆田礼部注籍监生娶沈氏女二人一嫁吴江周能察一嫁桐乡儒学生员钱琰又从弟彞性没二女无所归孺人抚为已女一携至京师嫁国子监生秀水徐雍一嫁吴江贡生吴南龄孙二人桂孙稻孙孺人归予将五十年少日遭乱恒与予夜避丛篁宻篠中流离颠跻凡徙宅者十一始克宁居为两叔一子四女一孙昏嫁治两翁及母胡丧备诸辛苦又津涂往来莫或遑处葢终身忧患未尝一日自安平居慈爱肯周人之急所至邻里戚懿无不欢洽虽渔娃灶妾食必推与之以是孺人之殁闻者无不叹息呜呼悲夫谨摭其遗行以告立言之君子诔
　　故都察院右副都御史緫督浙闽军务朱公诔
　　呜呼邾娄之后望沛及吴其在于齐东郡是居枝分叶布本一根株公之哲晜谠言无隠抚浙制畿中法而殒纪于太常易名惟允公也继起早歌鹿鸣牵丝作宰视草为郎黄图树屏俪于薇堂
　　天子是葵殊渥超拜红籀碧幢填抚岭外入奏嘉谟出承大赉公既莅止纲举目治薄赋惠商吏畏民懐人不敢者公乃有为盗先杀人后收货贿旧染汚俗积不能改公捕获之悉沈诸海江则有沱船则有戈商行千里划桨而歌颂公之徳久而不磨既迁于闽治与粤闽兵易哗教之以整闽俗易嚣镇之以静公于仕已喜愠不形扁舟归第对客一枰宣劳河曲疢疾乃婴公疎礼法胷无水旱防传虽盈浊醪麁饭不知公者谓公为嫚公率僚属见必分曹肺腑之语辞不在多不知公者谓公为骄公今逝矣还丧厯下我瞻大东老成徂谢舍彼华堂衔悲长夜公之清忠当代共知吾思他日国史纪之无徴不信视此诔辞
　　哀辞
　　沈武功哀辞
　　嵗在己酉冬予将往济南友人沈武功送予落帆亭畔越二年归里武功偕予登胥山赋聨句诗未几别去予留江都武功寄予书将其父处士君世涵具状来请铭铭未就乡人自南来则武功以正月癸丑死矣武功幼遭乱失学九龄始自读书日记诵万言长工于诗性恬澹不乐仕进居父丧尽礼事母至孝卒时年三十沈氏自南京大理寺卿华以防慎闻其子文琦博洽负时誉人谓必相继取科名卒不遇再传至处士君省试将见録矣复摈而武功亦困穷死呜呼生才实难顾武功以上世多文采疑天于沈氏独厚然皆终其身不得志以死至死且夭此人事之最悲者爰为辞以哀之武功讳传弓秀水人辞曰
　　处贱以为荣遇不诡也丰实而藏华行勿毁也孰是人斯夀止此也妻亡矣遗其穉女亲老矣鞠及童孙菽水伊何况甘防也嗟行之人悲未已也矧在同游识君乆也呜呼欲铭其父而先哭其子也
　　祭文
　　吊李陵文【并序】
　　朱子登乎采掠之巅览大漠之野见有雪山峙乎西北若出若没若庐若旅回睇从者忽失其处从者曰是所谓天山也李陵之台在焉朱子曰噫嘻有是哉窃尝论陵本文士顾以家世为将欲立功殊域方其召见武台耻隷贰师军请得步卒五千自当一队其才诚有过人者及兵尽矢穷以身降敌短衣椎结对苏武泣下霑襟抑何陋也其身辱名隤亦足为负才喜功者之戒然陵方降敌陇西士大夫咸以为愧而司马迁犹力争以为国士虽大节如武终不以卫律遇之交好尤笃则其情有可矜者也河梁之诗为五言所自始使得一鸣铙歌郊祀之盛庶几史克正考父之美复见于汉乃委之漠北幸而武奉使倡和之诗得复流传于世迨武既归其悲惋无聊之思必有甚于平昔者登台而望岂乏感时懐友之作惜乎不传者葢己多矣自古爱才之主宜莫如汉武然其所好特司马相如靡曼之词枚臯东方朔俳谐之体以迁之文陵与武之诗独未闻有称焉至栢梁既成赋诗髙防当极一世之选乃所与赓歌飏言则卫青辈一二麄豪武人及大官上林丞刀笔俗吏八九而已此何为者耶贾生之才文帝不善用之为世所惜若武帝之于陵用违其才殆又甚焉呜呼才士之不遇于世自古然矣爰命从者酹之以酒而为文吊之其辞曰入云中而四望兮路百折以登危眄絶漠之惊尘兮悼失身于骞期嗟平城之搆患兮三十万其莫支曾不念祖父之数竒兮丕大贤于武台以五千当万骑兮固宜心一而不离何女子载于行间兮将在军而不知儒生不可使即戎兮妬人不可与谋无援师以委敌兮何百口之足讐死既愧成安兮生复惭乎浞野憾因杼之妄言兮遂投杆于谍者前奚侯使上坐兮后丁灵之嘲我杀身既难能兮宁归国之不可斧氷以为糒兮续带以绳瞻毕于南街兮望天汉之东倾朝忽忽其就暮兮夜迢迢而独兴虽永絶于君亲兮尚见思于友朋刀镮既违愿兮何故乡之足慕驱槖驼于牦牛兮猎霜禽与秋兔登荒台之夐絶兮送故人于长路舞短服于樽前兮听悲歌其如诉身虽陷沙漠兮盟未忘乎曹柯叹形迹之长乖兮岂忠信之可讹居殊域而心故都兮夫孰眀子之无他彼河梁之髙倡兮丽五字而为诗感杜甫之遗言兮谓二子其吾师斯人不可作兮大雅其衰才士自古而失职兮奚吾生之足悲
　　告江神文
　　年月日具官某谨以刚鬛柔毛香帛之仪致祭于大江之神曰某钦承
　　上命主试江南自誓此心澄同江水惟神昭察济以安澜如其寸衷有昧徇人贿托废弃真才神灵有知允当罚殛复
　　命渡江甘鱼腹以为后鉴谨告
　　贡院誓神文
　　年月日具官某等敢告于天地神只先师孔子之前曰某备官禁近
　　皇上拔于众中俾典试事
　　主恩深重惟有同事一心揽真才以佐盛治
　　命下之日师友亲懿一概屏絶今入棘闱用白于神如或心存暧昧遏抑真才徇一人之情面受一言之贿托通一字之闗节神夺其算鬼禠其魄五刑备其体三木囊其头刀斧分其尸乌鸢攫其肉矢言之出百神共闻谨告
　　祭孙侍郎文
　　公之厯仕记则有史公之生平藏则有铭我姑略焉详公交情往嵗丁未我未公觌公获我诗宾座赏击庚戌八月谒公之堂我袪公揽偕步于廊款语未已旋罗酒浆自是过从月必三四公召我趋我归公至嗟世论交不乐草茅虽在丘园以位自髙谁肯忘年防谦用劳公以先觉自称同学题扁见贻竹垞之楣我归二载公顔未改仰屋著书一本程朱河淮之议水田之利舍彼荐绅刍荛是询公学不泛攷古能鉴示宾琰玉佥目为剑曰不然作释圭一篇公书报我谓云可传嵗且更始祠考亭夫子执棜视壶废彻而餔公言子去嵗必来助我考之丧见星而奔公命哲嗣驰赙国门书言卧疴未克躬唁期子重来虑不尔见我时临发对书载咷朔南攸隔嵗月其慆既达于京公果逝矣不覩公容覩公孙子回忆公言声悲益吞仅一人知已而又不存觞酒在筵挺烛在几我涕有尽我哀何厎
　　祭纳兰侍卫文
　　呜呼往嵗癸丑我客潞河君年最少登进士科伐木求友心期切磋投我素书懿好实多改嵗月正积雪初霁紃履布衣访君于第君情欢剧款以酒剂命我题扇炙砚而睇是时多暇暇辄填词我按乐章缀以歌诗翦绡补衲他人则嗤君为絶倒百过诵之迨我通籍簪笔朶殿君侍羽林鲛函雉扇或从豫游或陪曲宴虽则同朝无几相见我官既谪我性转迂老雪添鬓新霜在须君见而愕谓我太臞执手相勗易忧以愉言不在多感心倾耳自我交君今逾一纪领契披襟敷文析理若苔在岑若兰在沚君于儒术繁学博通文咏书法靡有不工喀尔库库富珠哩翀暨萨都拉未知孰雄君之勇略侍
　　帝左右骑则籋云射必穿栁出师絶漠不惮虎口乃眷帝心倚毗良厚当其奋武不知善文及为文辞不知能军允矣君子才实逸羣随陆绛灌异于前闻和气婉容承顔以孝友于昆弟古昔是效谦谦者守温温者貌逆之勿恚顺之无傲花间草堂渌水之亭有文有史有图有经炎炎者进或键而扃缝掖之来君眼则青浮醪于觚盛仓以笔夜合惺忪花散籖帙聨吟比调曾未旬日诗朋尚在忽焉辍瑟尊月朔谓君尚生问疾而止入巷心怦复者在屋升自东荣魂招不来踯躅屏营寝门既哭容车将骋大泉一枚蜡烛一挺侑以荒辞泣下如绠灵兮有知痛无不省呜呼尚飨
　　祭刘太夫人文
　　呜呼太君其徳斯柔色斯愉也孝以为妇而顺以承夫也以严则母慈则姑也卑尊长幼咸克有孚也乐善之勤靡终初也相少保公之起家县令而跻尚书也太君于时挽鹿车也千里之行奉板舆也在汾之阳在浚之都也锦军之城白门之廨往必俱也总师于边賛中枢也耆徳既隆壸范益摅也九伐司马五教司徒也三典司冦进三孤也褕翟之荣锦韬象轴贲于闾也公沙六龙皆民誉也其三同懐二入翰苑女封夫人则鳯雏也孙曾则百诜诜揖揖螽斯如也爰自侍郎公之填抚兖青徐也河山十二极海隅也沈寃之狱减其辜也敝攰之民缓其逋也灾伤之地蠲其租也赈者累万必及其孥也是乃奉太君之教以成公之訏谟也葢太君之仁匪特下及家人子姓而已凡宾客之至问所须也及馔遗所无也贷者无不输也恵心淑问难悉敷也呜呼太君贵矣富矣昌矣大矣夀矣康矣荣矣哀矣稽之于古殆莫与之符也某等从侍郎公游厯下获拜太君于堂而忽闻长逝诚不禁涕泗之霑裾也牲之羭也酒之醹也盘有果而俎有腒也跽陈于筵几之前念徳容之如昨而不可覩矣为文告哀冀灵之式鉴而享此肴蔬也
　　祭黄母周孺人文
　　呜呼孺人嫁不必乡里寓公是归产不必多男有子而才当其相夫子而仕也六馆四门教冑子也监丞之贤孺人为之耦也及其殒所天而孀也慈闱之训兼义方也徴君之贤孺人成其名也嗟世营营声利是求维孺人之徳安贫勿忧餐以菽水不事鼎饪服以缟绨不事玉锦古圣微言载在六经有图有史百氏纵横香防袐阁易散难并监丞躭读广为探篹徴君益之凡八万巻朝哦夜诵孺人佐之机绞之声彻于书帷嵗着雍敦牂闰月修寎我辞白门言归柴辟徴君邂逅周在浚之宅时鹤书初下有司敦迫人为君喜君蹙其额匪荣名是逃念母氏兮劬劳商秋乃发达于燕郊陈情之语仅彻东曹哀讣忽至杖桐而号见星斯奔过市则哭观者道旁屏营踯躅矧在尊犹子情亲帷堂未拜渍酒遥陈临风涕泗愧告哀之不文呜呼尚飨




　　曝书亭集巻八十
　　钦定四库全书
　　曝书亭集附録
　　翰林院检讨朱尊撰
　　叶儿乐府
　　折桂令【正宫】
　　閙红尘衮衮公侯白璧黄金肥马轻裘蚁阵蜂衙防肝虫臂蜗角蝇头神仙侣淮王鸡狗衣队楚国猕猴归去来休选个溪亭作伴沙鸥
　　又
　　故乡人千里书投渔弟樵兄盼我回舟老仆长防侍儿赤脚穉子蓬头新雨过时插桞拣緑阴深处骑牛归去来休二顷秫田一篑糟丘
　　又
　　挂轻帆潞水春流夹路烟花直下扬州第二泉边第三船里第四桥头唤十五女青蛾对酒防两三条红蜡藏钩归去来休老子尊前最爱歌防
　　又
　　近南湖结个书楼桥影前溪塔火中流梅蕊冲寒荷香销夏枫叶鸣秋松树底一壸村酒桞阴中几只渔舟归去来休典我春衣日日郊游
　　又
　　问先生老矣何求一片西山几载勾留献赋长杨挂冠神武捐佩瀛洲也曽簪笔跕螭坳右手也曽移家住鼇禁东头归去来休闲把君恩説与朋防
　　天净沙
　　一行白鴈清秋数声渔笛薲洲几防昏鸦断桞夕阳时曝衣人在髙楼
　　水仙子【双调】
　　昏钟百八戍楼□旅梦三千乡路饶平头六十今年老算不如归去好得逍遥且自逍遥闲摘朶山花簪防随身村沽满瓢醉拖条竹杖过桥
　　又
　　半湖山上采樵夫百歩桥边垂钓徒三家村里耕田父这生涯都不若要归与只便归与锦屏风苍厓红树白雪滩金韲玉鲈緑杨湾赤米青菰
　　又【为毛大可挽姬人曼殊丰台花匠女也】
　　玉堂传説小名儿檀板能歌絶妙词银钩防写相思字记人扶拜客时胜丰台一捻花枝留客住豪端染纸想夫怜筝柱调今日个长恨题诗
　　沉醉东风
　　香茅屋青枫树底小蓬门红板桥西虽无蔗芋田也有桑麻地野蔷薇结个笆篱更添种山茶緑萼梅这便是先生锦里
　　又【题周编修渔隠图】
　　橛头船茶垆酒盏藕苖衣笋笠筠竿捞鰕栁树阴放鸭芦花岸画图中尽自消闲纵使君恩未许还终不学铺睂苦眼
　　清江引
　　西风古寺攀杨桞落日低衔岫山行万里程水次双江口雁儿不求鱼定有
　　普天乐【中吕】
　　小楼前疎林外殳基丹井顾况书台湾湾緑水深防防青山倭钓侣诗朋看都在把封泥酒罋齐开鸡头竹胎谷芽饼餤油菜花薹
　　又
　　到清秋开家宴生渔切玉野雀披緜村村簖蟹肥日日湖菱贱对竹千竿书千巻闷来时划个花船白莲寺前青阳桥外金粟山边
　　朝天子【送分虎南还】
　　驴车慢些小住长亭者疎林不隔逺山遮几防新黄叶云脚夭斜雁书横写趁归人南去也离别漫嗟只可惜中秋月
　　又
　　鱼标稻苖争似南湖好月寒沙桞夜萧萧帆影防三姑庙暗水横桥矮屋香茅看黄花都放了丝縧布袍再不想长安道
　　又【送融谷宰来宾】
　　筝酒船且缓坐红亭劝仙鳬飞度鹧鸪天种栁滨江县木槲花边柑子堂前算轻邮道六千凉烟暮蝉话十里河桥逺
　　又
　　花时荔支日日堆江市石牙山翠雨丝丝榕叶交防事万里相思六六鱼儿盼双双新燕子清诗小词带几个平安字
　　同作　　　　　　　　　　　洪　升
　　鼪鼯鹧鸪啼徧桄榔树郁金香散雨如酥村社敲铜鼓退食公余岸帻升车向青山闲吊古男巫女巫酹酒拜刘因户
　　前题　　　　　　　　　　　徐　善
　　极逺穷边飞不到衡阳雁牂牁江上伏波船遥把才人饯桂叶青圆蕉实黄鲜荔支林红万防葛仙鲍仙天付与丹砂县
　　前题　　　　　　　　　　　龚翔麟
　　雷江瘴乡到日官梅放讼庭无事画帘张沉水烟初飏醒酒茴香消食防榔缓平湖菱芡想琴堂笛状咏不了蛮花様
　　落梅风【查山探梅】
　　十里青苔路三更翠羽啼泛轻船太湖边檥等南枝北枝花放齐也未必明朝起风
　　又
　　细细香茴绽泠泠浅水流趁快雪乍晴时把短箫横笛催上楼对七十二峯行酒
　　金字经【忆辰娘作】
　　蝴蝶难分队鸳鸯拟作双行近秋花六扇牕刚廻身避乳新霜降红叶湿鞵帮
　　又
　　碧浪湖边树白苹江上舟风雨萧萧不耐秋愁归帆郭外抽从别后无计再勾留
　　山坡羊【双林庵】
　　凉云池靣残阳台殿緑槐不吐青虫线闸河浅寺门偏蹇驴斜背风中縴可惜马蹄归路逺船桥那边莲红一翦
　　又【饮池上】
　　昏鸦初定凉蝉都静丝丝鱼尾残霞剰渚烟泠露华凝香筩笑巻青荷柄我醉欲眠君又醒筝帘内声灯花外影
　　醉太平
　　野狐涎笑口蜜蜂尾甜头人生何苦鬭机谋得抽身便抽散文章敌不过时髦手钝舌根念不出摩登咒穷骨相封不到富民老先生去休
　　一半儿【西溪商调】
　　满林残雪碧山拗人日春风金剪刀孤棹野塘红板桥玉梅梢一半儿开迟一半儿早
　　又【灵隠】
　　冷泉亭子靣山崖萧九娘家沽酒牌垆畔碧桃花乱开到重来一半儿依他一半儿改
　　又【浄慈】
　　冷云山寺画屏秋断塔雷封残照留孤汊酒村风帆收载归舟一半儿莲蓬一半儿藕
　　又【西湖】
　　三潭新月浸鱼天十里长堤飞栁緜寻到水仙王庙边里湖船一半儿刚来一半儿转
　　又【浙江】
　　鲤鱼风起鳯山根白鹭潮来鳖子门黄雀雨晴鱼浦村乱帆分一半儿夭斜一半儿穏
　　又【钓台】
　　渚苹山木古祠秋渔子罛师檥小舟争道客星天上留契相投一半儿君臣一半儿友
　　又【长山泷】
　　鸬鷀滩冷渚风清谢豹花繁春雨晴乌桕树翻秋叶鸣挽船行一半儿山腰一半儿岭
　　又【九峰】
　　一峰低映一峰髙十里沙连十里桥曽记小船迎晩潮冷萧萧一半儿芦花一半儿草
　　又【虎丘】
　　生公台上鬬茶中短簿祠前罗酒樽真娘墓傍凝舞尘款游人一半儿樱桃一半儿笋
　　又【山】
　　锡山泉近笋舆稀竹火罏轻松叶肥兰草岸回花舫齐恣携归一半儿香醪一半儿水
　　又【金山】
　　城头残角戍楼开天际征鸿丁字排携手试登山上台暮潮来一半儿江声一半儿海
　　又【淮浦】
　　行来沙际栁阴疎望里村边酒幔孤听得渡头人语无逺糢糊一半儿呉音一半儿楚
　　小桃红【题王元章墨梅】
　　斜飞蝴蝶朴枝圆不怕游丝罥疎影依然水清浅嫩寒天墨痕澹处瑚软似曽相见稽山风霰一树小牕前
　　又【送徳尹还里】
　　扬州桦子小于龛粉额朱红槛一路垂杨系船缆水拖蓝初鸿几防秋容澹梅花酒酣芦花风糁梦穏到江南
　　又【前题】
　　谢家兄弟旧田庐好续春池句儿女团圞纸牎户尽劝娯闲寻捍海塘邉去村醪逺沽罾船横渡山似小葫芦
　　叨叨令
　　一年一梦空愁思六张五角难成事千呼万唤无由至姑负了烧春酒美文君市闷杀人也麽哥笑杀人也麽哥相见了只胜常两个消魂字
　　又
　　乌巾敛了烦遮护缟衣借了亲分付画船檥了愁行路有一日踏花鹿女花间步行不得也麽哥留不住也麽哥算后防他生未卜今生误
　　黄莺儿
　　碧玉小人家两睂弯双髻丫春风爱立疎帘下佳期最佳阳差不差心知消息今年嫁翦秋纱纱帬合画画取并头花








　　曝书亭集附録
