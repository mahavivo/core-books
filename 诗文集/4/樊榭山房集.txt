　　钦定四库全书　　　　　集部七
　　樊榭山房集　　　　　　别集类六　【国朝】提要
　　【臣】等谨案樊榭山房集十巻续集十巻
　　国朝厉鹗撰鹗字太鸿钱塘人康熙庚子举人乾隆元年尝荐举博学鸿词所居取唐皮日休句题曰樊榭山房因以名集生平博洽羣书尤熟于宋事尝撰宋诗纪事一百巻南宋院画録八巻东城杂记二巻又与同社作南宋杂事诗七巻皆考证详明足以传后其诗则吐属嫺雅有修洁自喜之致絶不染南宋江湖末派虽才力富健尚未能与朱彞尊等抗行而恬吟密咏绰有余思视
　　国初西泠十子则翛然逺矣是书前集诗分甲乙丙丁戊巳庚辛八巻词分甲乙二巻为康熙甲午至乾隆已未之作续集亦诗八巻而以北乐府一巻小令一巻附焉则已未至辛未作也乾隆四十四年十一月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀












　　樊榭山房集原序
　　昔唐杨绾为文耻于自白非知巳不可得而见而魏丁敬礼尝求人定其文夫耻于自白者自珍其文者也求定其文者自疑其文者也仆少好篇咏晚颇知难三十年以来所作随手弃斥存箧中者仅十之二三暇日编次古今体诗为八巻长短句二巻譬之山謡村笛虽无当于钟吕之响而向来所阅闲居羇旅怡愉忧悴歴歴在目每一开视聊以省忆生平窃亦自珍自疑愿与审音者共定之外有杂文若干卷丛缀若干卷将次第排缵焉得毋蹈詅痴符之诮耶乾隆四年三月朔钱塘厉鹗自序




　　樊榭山房集原序
　　钦定四库全书
　　樊榭山房集巻一
　　钱塘厉鹗撰
　　诗甲
　　金寿门见示所藏唐景龙观钟铭拓本【以下甲午】
　　嗜古金夫子贪若笼百货墨本烂古色不受寒具涴便续金石录明诚不是过钟铭最后得斑驳岂敢唾照眼三百字字字蟠螭大抚迹思景云往事去无那初翦桑条韦柘袍受朝贺笵钟崇玉清搆炭飞防佐九乳器未亡雄词压寒饿装比李仙丹徴句迭倡和虚无奚足称懋绩于此堕吾思景钟铭天笔滥传播
　　游无门洞
　　隂窦絶曦景石雨垂痴龙白云嬾不收缭绕东嵒松定僧涌壁像海众惊灵踪藤花拂又落暝闻烟际钟
　　拟古二首
　　峩峩昆仑山郁郁环刚树仙人散緑髪正阳无风雨弹我白雪琴髙邱哀无女茍得一心人聊以结衷素美人生南国纎手工织纴或为绕梁歌当窗扬清音色丽夺华烛情緜闲锦衾戒旦上兰皋亭午眺青林采葛知心苦激漂能自沈不为怀春意谁识空闺心
　　花坞二首
　　法华山西山翠深松篁防密自成隂团瓢更在云深处惟有樵风引磬音
　　白练鸟从深竹飞春泉净緑上人衣分明孟尉投金濑吟到日斜犹未归
　　牧童词拟张司业
　　主人授我乌牸牛为言主人百不忧朝逐水草暮归宿不使飞防伤牛目牵牛且向南陂嬉不知牛腹饱与饥一朝牛病逃鞭笞主人自能问牛医
　　观汪青渠所藏嵩山诸碑版拓本六首
　　汉啓母庙石阙铭
　　开母化为石其事本荒诞何年六六峰石阙字漫漶
　　东魏嵩阳寺碑
　　运归贺六浑悲吟后汉书可怜嵩阳寺赑屭劫灰余
　　秦王赐少林寺主敎
　　逆防徳充符一干思驱羊当时歼除力何以资空王
　　天后夏日游石淙诗
　　金轮昔垂衣逭暑平乐涧仙岩类削成几人侍游防
　　唐裴漼少林寺碑
　　传闻三花树香雨徧诸天何日持苕帚心空初祖禅
　　唐尉迟汾嵩山灵胜诗
　　名岳镇中畿灵异纷不一欲从刘根游吾其采芝术
　　秋夜宿葛岭涵青精舍二首
　　笑看圆月上前峰塔影微澜卧玉龙林际窥人太无梦好风吹送隔湖钟
　　书灯佛火影清凉夜上层楼看海光蕉飐暗廊虫吊月无人知是半闲堂
　　晚秋寄杨杨山
　　半篱柿叶拥堦除又见臯兰即渐疎水减旧痕鱼上后霜传新信雁来初云山不用遮方麴灯火惟应照佛书写寄寂寥君定防宅南难觅柳郎居
　　读水经注寄金寿门
　　霜橘耀西林木叶滞寒雨流观桑钦书静检道元注峰濑奔几案恬目非一趣玉笥若境接香炉定神遇或时谈幽怪细儒謌缪误不知天地大安识隂阳铸持问苍水使秘简傥可覩弱龄耽览涉苦乏济胜具不如从韩终服食生毛羽君有禽尚心告我怀所寓
　　西溪道中
　　连野看峰秀晴云忽有无寒田吹防防清渚乱鸥凫意谓前林近谁知细路迂人家炊过午空翠集山厨
　　由牛滑岭至龙门坑
　　山腰多农家茅茨暎山色暝烟归樵人溪光带禅客树遗鹤毳鲜泉泻龙漦白爱此欲移居惆怅振轻策宿龙门山巢云上人房【山在钱塘之西俗名小和山】
　　山楼出树杪夜宿万山中虎啸不惊定钟声疑在空背窗栖鸟影灭烛聴松风明日寻阶水应添十二筒
　　冬日杂诗二首
　　霜酣槲叶一村明茅屋髙低烟火生多事墙头乌臼鸟夜阑相答纺车声
　　水边僧屋刹竿双饥鸟窥人上石幢解向西风吟落叶黄金合铸贾长江
　　蜡梅
　　匀掠宫黄鬓朵鲜斜门疎竹暎便娟年年分饷铜街处正是城南小雪天
　　月夜自草堂步至永寿寺望东臯余雪
　　微月在门前泠然发清兴衣棱入风举屐齿共冰竞遂寻桑竹间苍凉得古径鳞鳞见残雪遥山莹而净隂地销还凝老屋冻稍劲却顾所来路始知原野夐寒钟逺更响到寺栖禽定霜阔星芒大天清树影正决眦无纎翳观心极明暎悠然林臯意即事寄謡咏
　　人日游南湖慧云寺七首【以下乙未】
　　南湖春水绿温暾老柳生稊竹有孙头白僧闲能引路斜阳挂处指三门
　　钟鱼寥落入新年玉照堂空賸水田今日不成煎饼防粉围香阵忆诗仙【张功甫赏心乐事有人日煎饼会粉围香阵拥诗仙张梅词也】禅房鸭脚脱层隂定破闗门芋火深至竟繁华归梦幻最无人处叫春禽
　　莲茎茭叶卧攲斜水外经寮记鬭茶劫火南朝四百寺一袈裟地属张家
　　舍宅裴休事亦勤披缁王旦谤须分淳熙年往碑隂在细读龙华发愿文【寺碑史浩撰楼钥书碑隂功甫自作舍宅发愿疏最工首二句即櫽括其语】
　　朱崖南去鸟呼风草木平泉笑卫公何似试香城北墅残僧礼拜冷烟中
　　登髙何处可忘归古寺梅风动客衣渐有放生团社约鱼苗如蚁水初肥
　　过丁茜园斋观陈洪绶合乐图
　　春隂泥杀人如醉不得醒东风勒花房未破小桃杏朅来过萧斋语乐闲静先生澹荡姿爱客具佳茗那用嘲水厄颇足胜酩酊自起展褾池射目惊秀颖一女亸两鬟轻红掩斜领掺手擪长笛将吹绛唇冷一女脸如莲黛色自修整襳褵飘回风轻容曳烟影半扶琵琶肩指拨试俄顷复有两女奴鸦鬟遮颈腰身十三四背面若相请或是梁绿珠生自双角井弟子得宋袆吹笛入清迥或是杨阿环合乐最机警凤纹逻逤槽只有阿蛮省先生木石肠伐性久已憬翻然持此幅傥足娱老境列屋闭蛾眉便娟笑齐瘿无须五斛螺帘衣兼可屏
　　沙河
　　澄明日影射鱼罩淡冶风光上鸭陂齐浸篱根三尺水小桃正是试花时
　　寄倪子珍读书仁王寺
　　闻君髙卧洛生咏遥望吴山病目揩居士旧传十笏地幽人新学八闗斋野云带雨飞入戸林鸟闻钟时下堦更忆清吟独绕寺撚髭不觉落松钗
　　北郭
　　北郭夕阳外人家住水西藤花当戸落荷叶并桥齐沙碧鸟双下树凉蝉独嘶轻絺来往熟幽兴坐堪携
　　早秋夜坐怀蒋丈静山
　　夜轩杀明灯秋虫啼四壁人静月复清云疎雨犹滴怀君竹间径况此风中笛幽意其如何堦草自寂歴
　　络纬
　　络纬亦应候身潜叶底攲刁骚风激响断续雨兼悲破屋灯青色柴门夜黑时哀声感寒女能得几絇丝
　　送梅耦长先生罢泰顺令还宛陵
　　归去宣州七月初萧然行李意何如官身已谢潘怀县真散应同陶隠居稍待西风看雪稻更闻春网荐琴鱼修船謡似舂陵作此日云山不负渠【先生在东瓯时作修船謡恤民役也】
　　题画松防
　　闲挐五粒戏睒目烟霄外不须叹仓中久已误上蔡
　　汪青渠送砑光牋
　　萧然注毗昙长物亦何有夜吟蹋壁卧朝吟但袖手故人造云蓝輙遣五十枚莹然女儿肤心目为之开一笑磨乌丸欲试复惆怅剡藤遭夭阏此语定非妄既无连緜书亦无播掿词时展白萍文报君长相思
　　月夜怀金绘卣游湖南三首
　　徘徊去烛房延伫啓虚牖白露凄未零众星惟见斗清辉在衣裳忆昔同携手无由折琼枝纡轸一搔首搔首那可期逺在沅湘麋青枫泊船处竹外湘娥悲闻歌两东门秋髪飘如丝隠隠女嬃砧千里长相思相思共明月复此清商节迢迢苍梧云芳草殊未歇羇人常念归谁能忘离别惊蜩过树飞斜汉亦已没
　　九月三日池上
　　片段残云都巻尽水边秋思渺无涯西风吹过徐熙鸭丁倒莲房摇箭靫
　　湖上拟游龙井不果寄汪大舆
　　平生湖山邻幽梦阻龙井辨才跏趺处结思令人瘿毕景来北山清樾鸣禽冷下见澄波生鳞甲蹙百顷窈袅前林烟相戛两峰影樵径横翠微莫辨风篁岭遥知清泠渊梵放相与永何时同君游佳处得细领
　　西溪月夜怀大涤山二首
　　天柱峰头见晴雪瑶坛玉洞暗相连石林夙具看山癖也负知宫三十年【叶石林提举洞霄宫尝曰吾知宫三十年未暇一至孰谓吾为爱山者乎】云根际夕抱冬心溪曲沿縁不可寻遥想郭文栖隠处夜泉孤月万松深
　　金绘卣自湖南游桂林归赋赠
　　西南山水敌清都天与诗人纵目殊郡有顔公称二始溪经元子署三吾钓藤酒美能携否桂布衣轻得浣无笑我平生寡游歴相逢子细问娵隅
　　读五代史二首
　　五季方龙战浊乱失昏晓士有茍禄者倾身以营饱遐哉郑先生防心栖灵颢松脂去三尸独立尘壒表吾爱张监军心为巨唐有不知鬬鸡儿自取竟相负刑余诚何伤报韩同不朽区区六臣軰画日但顔厚江上访金寿门出观顔鲁公麻姑山仙坛记米海岳顔鲁公祠堂碑拓本
　　云沙绕村南小筑如鹿柴【去声】埽地焚香人相见一潇洒论书近攟拾勿事征倒薤侧闻麻姑坛名迹兴先迈余髪时垂腰丹砂亦狡狯有无海扬尘故地今神界堂堂小顔公颇喜究奇怪波澜缩遒丽接侍记仙话陶八碧霞丹入咽若沆瀣汝州死大节竟等蛇蝉解颠人述其事穹碑字如虿缅彼天宝季艳煽金镜坏二十四郡中义士抱耿介独抗阿荦山声振哥舒败晩令使贼庭谗口足防齘即云归罗浮乘风固可快灵均为水仙理有説非诖持此语故人相顾发长喟落落青瑶镌当见百灵拜坐深地炉灰浩歌共决眦
　　同南畹二兄游河渚饮沈晴川书斋【以下丙申】
　　到来知不易逺近引渔讴野水中开阁交芦外倚舟峰隂含古色梅冻得清愁漫比平原酌髙人肻见留
　　宝莲山是韩平原故宅
　　雾阁云窗付渺茫平原事往径全荒居人不识太师竹风叶几枝摇夕阳
　　题沈其章秋林积雨图
　　黯黕秋郊隂淋漉愁霖晦作此雨点皴浓如五斛黛堆阜互起伏径术迷向背目穷中林深却滴梧叶大数间尖头屋湿云垂霮防润疑生青苔漏欲添白盖勿谓炊迟此中有人在
　　观吴耕民所藏唐泰山摩崖碑拓本同绘卣作
　　羡君少年癖好古曽临日观登天门穹崖彩翠忽明灭鸡号下见扶桑暾开元天子勒铭在苔滑不惮两手扪为寻墨本完好寡过客求索民胥冤梯空縁壑歴至险实惜钜费哀惊魂野火烧裂风雨碎连纸珍似收璵璠兼金购此得旧拓坐客竦视息众喧八分飞动六百字鸾飘凤泊神明存当年东封有本末燕公为相开其原谁与异议独乾曜庙堂那念供顿烦惟侈海宇巳殷富思以大典夸黎元金泥石防事非古万乘帐殿劳云屯天章震耀复严谧御墨挥洒如飞鶱未闻虞舜昔封禅大书深刻留岩根况兼本命礼西岳金天位号何雄尊述圣颂得吕补阙丰碑离立蛟龙蹲岱宗事盛过太华遗制逺与干封论须防时世易天宝两京澒洞风尘昏青骡蜀道播迁日百神不效前驱奔乃知用事睹符瑞史公载笔皆微言北里之禾鄗上黍秦汉故辙徒纷繁即如此碑亦炯鉴延秋门外哀王孙濡纸脱文一感槩排翮思作摩霄鹍
　　感秋
　　炎景忽已往素节来有期西池日夕凉风雨飘无时髙树易为响离蝉如自悲谁能慰緜思非无酒盈巵秋日同王菊存汪青渠杨开绪渡湖至壑庵由幽居洞上看摩崖家人卦登慧日精舍访亦谙上人际晩下山寻明昌化伯墓不得泛舟而还得诗四首
　　延縁镜面一湖殊隂晴西南三五峰云气缕缕生孤櫂即前浦翘鹭凉不惊朱甍林表灿緑树崇冈缨遥闻微钟响旁见孤塔明南屏忽觌面苍翠纷相迎水天寂于夜到岸菰蒲声
　　注目望山坳静侣若孤往隠见草间泉时有脩蛇想清风散木鱼佛屋藏篠簜度桥潭镜皎入洞嵒楹敞防窱中复穿微径折屡上快观涑水碑义取风火象摩崖擅八分遗迹成俯仰秋气松际来吹作居巢响
　　絶顶露扶阑悬崖庋禅榻为访赞公来不惮芒履踏入室憺忘言风树自相答四角铃铎鸣众緑何猎飒俯见北峰云奄与南峰合雨脚渡湖至惊起两栖鸽一气中迷蒙天镜互开阖稍霁烟鬟靓日射黄妃塔了然清净界幻象无不纳同游五六人看雪期深腊
　　取径下仄磴秋草自作花山风袭人衣叫噪白项鸦饱闻外戚墓厚崇骄奢当时议礼者恩先丁傅家吁嗟百年后变化如虫沙大儒椎控颐金枣出隧斜欲往吊兴亡觅路迷三义暝色起前林唤渡艓子挐晚湖波皴鳞众岫兴隂霞归时想清景漏鼔忘频挝
　　池上
　　髙栁初髠倚晚汀几时来此补鱼经昨宵知有稀疎雨滴破一方青白萍
　　佛屋闲题
　　梵夹意萧然安居不离禅人依净縁水地輭妬罗緜已菊将梅候初霜欲雪天何妨臂鹰手自送佛前钱【白香山水月观音赞云净緑水上虚白光中地触柔輭似妬罗緜见法苑珠林】
　　九里松至西山道中同金寿门周少穆王雪子作
　　不负幽寻出郭门木緜裘暖趁朝暾山遮坏塔可十里树袅孤烟自一村髙冢多风松落子空田无雪稻生孙须知岁晏人游少正要诸公细讨论
　　过宋通问副使朱公少章墓
　　突兀残碑立古阡行人犹记绍兴年青衣已见君王辱白发何期使节旋老泪冰天佗日恨遗闻曲洧至今传一抔筑并花宫地夕呗晨钟更惘然
　　冷泉亭
　　众壑孤亭合泉声出翠微静闻兼逺梵独立悟清晖木落残僧定山寒归鸟稀迟迟松外月为我照田衣
　　灵隠寺月夜
　　夜寒香界白涧曲寺门通月在众峰顶泉流乱叶中一灯羣动息孤磬四天空归路畏逢虎况闻岩下风
　　晓登韬光絶顶
　　入山已三日登顿遂真赏霜磴滑难践阳崖曦乍晃穿漏深竹光冷翠引孤往防捜灭众闻百泉同一响蔽谷境尽幽跻颠瞩始爽小阁俯江湖目极但莽苍坐深香出院青霭落池上永怀白侍郎愿言脱尘鞅
　　莲居
　　宛似游虚落疎篱曲绕门僧房倚树腹梵板响城根犬吠惊风叶鸦归识水村流传李先軰硬小碑存【中有李长蘅书碑絶佳】
　　西溪泛舟遇雪【以下丁酉】
　　孤櫂不觉逺窈然流水深春烟沈大岭密雪响疎林白社何年约青蓑旧隠心推篷起寒色双屐阻幽寻
　　题陈子健所藏宋人画太真按舞图
　　柳芽将吐菜甲新西堂小雨愁青春有来此画传院体调铅冩黛知何人三郎深宫常晏起独爱霓裳谱风水太真能舞作舞诗罗褏动香香不已念奴按拍寂不喧罢敇杂乐呼梨园至今看画尚有恨韈尘未歇烟尘昏良工好手诚难遇周昉张萱具生趣劝君装潢藏弆牢佗时好待添丁付
　　西溪归访王既咸
　　墙东君公清且贤留客缆我西溪船霍山庙前看残雪溜水桥下添新泉梅开香破缸面酒日出暖射牀头氊春浓更当挈伴过菜花绣徧村村田
　　三月十三日游法华山
　　连山背湖西地脉聚而凝婆留霸气余峰岭尚雄胜嘉我同游人穿榛得荒径阳坡鼈帬披隂崖龙腹亘天风鼓蓬勃白云若沸甑置身万松颠心旷肃观聴纡回下前阪翠樾出僧磬入篱泉偶枯方井鉴亦滢绣田尽杂花烟中笑羣媵茶戸竞物利衣短不掩胫采摘晨露山謡颇相应酌酒墟墓间作达榼随罄刍狗本幻诞石马久光莹神弦走村氓缥缈事愚佞洞箫袅林木篝火绕岩磴因之日夕还岚彩难定此境天所遗庶以忘蹭蹬望中青帘曳犹似携余兴
　　北郭纪游四首
　　散花滩
　　当年张外史此地有行窝乔木居人少苍烟废圃多道心遗外物身事托樵歌最好滩前水春来似熨罗
　　江涨桥
　　长虹偃郭外胜日记偷游帘巻桥南树花飞水上楼客行津鼔动天逺峭帆收俯仰悲人代茫茫对碧流
　　妙行寺
　　栋宇何年缔规模压一城烟霄鶱铁凤风雨吼华鲸临水春船集巡廊午日明喻弥陀画佛不见断碑横【余尝见元郭天锡客杭日记云出北闗门妙行寺中有碑石数本云喻弥陀神笔所画佛像次礼古观音像相传唐朝塑者今则俱无之矣】
　　西马塍
　　行徧马塍曲春风无处无酒堪浇白石墓巳没黄垆接树看邻媪传芭走里巫移栽入朱戸旧事续潜夫【宋姜尧章西马塍苏石挽之云幸是小红方嫁了不然啼损马塍花小红范石湖所赠青衣也见陆友仁砚北杂志】
　　晚步
　　斜景忽巳暝流莺时一鸣水光知月出花落见风行僻地非遗世新畦欲耦耕孤吟少俦侣发兴自江城
　　园居和蒋丈静山
　　市尘抛后称闲居好结南隣分有余迮径相过惟碍竹小畦旋往欲删蔬不离板阁池光动自下芦帘暑气疎寄语轮蹄驰逐客清名持较定何如
　　秋分日呈陈楞山兼寄亦谙上人
　　拉瑟西风故故催江鸿社燕共裵回那知极浦水花老又接绕篱嵒桂开隔岁相思同浊酒几旬尘土挽纯灰权更在髙寒顶清露翻经坐石台
　　题水居逭暑图
　　峭壁插天下无地万荷喧雨境翛然适来披画当秋爽尚想风亭散发眠
　　友人贻频婆果赋谢十韵
　　是物幽燕贵雕盘独荐时芳华存梵夹蔽芾补风诗【朱竹垞太史日下旧闻云疑即甘棠】楚楫名空得唐梯摘易为乍随笼压骑还想雨低枝澹白腮轻柰匀红颊肖梨灵根吴客少俊味细娘知齿冰临卭渴香迷下蔡疑枕函闻逆鼻【采防杂志频婆果夜置枕边微有香气】瑶席齅支颐坠地谁工冩【宣和画谱画坠地果易于折枝果】倾筐肎见遗玉窗春梦里好好寄相思
　　雨夜述怀十三韵
　　痴云催暝早坐觉防幽淙院静无来雁天隂絶吠尨薄寒初淅淅孤烛自幢幢触迕愁难断【音短】峥嵘意未降畏途同歴阪残岁类奔泷入世憎髙髻浇胷漫满缸前尘青豆舍旧梦碧油窗曲踊何烦百吹篪信少双浮沈仍蠧简浩荡想渔艭虚冒栖迟好须安里俗哤朋欢违尺素诗敌束空杠倦枕攲还醒清钟逺更撞几时深卜筑绕戸种鸡腔
　　无尽意斋寒夜用觉范送元老住清脩韵
　　竹雪欠清声缾笙有余韵西斋拥炉坐灯火耿幽暎微绪独茧缫长謡适真性朱门貂襜褕夜游付一哂生平号迂疎【厉归真自号锦溪迂疎子】窘步逺防径寒林聴脱叶濩落固不愠何妨戒香熏诗格与僧近聊以文字禅解此尘土恨折齅黄梅花是名意无尽
　　岁暮答王既咸
　　北郭幽栖一水涯松毛盖屋藓侵堦诗来慰我不称意岁晏怜君独寡谐腊鼓无端喧委巷春灯取次翦闲街疎梅半树展书卷賸欲此中寻好怀
　　春寒【以下戊戌】
　　初月已既鱼上冰峭寒陡作相凭陵浓隂黭黮天地凝欲见白日何时升红舒翠坼力未胜有如志士坎防仍空斋枯坐粥饭僧噤防谁送半臂绫夜聴街鼔睡不能纸窗升降风中灯侵晨更觉被有棱所遭偶尔吾何憎只思布韈游马塍花气一片丹霞蒸
　　春日逢施谓伊话旧
　　十年坠雨惜相违朋軰如君偻指稀鸡肋只今殊少味虎头何用尽能飞秋湖忆共青油舫晚寺曽寻白竹扉回首昔游都在眼杏花风外一霑衣
　　二月二十七日臯亭山下看桃花二首
　　登船出郭即通津不负佳游及此辰骀荡年光挑菜渚支离身事看花人戏鹅语鸭渔庄静烟暖天清水寺春当境底须频恡酒铣溪如许已成尘
　　臯亭山下集游船半载尊罍半管弦并岸斜看花影倒落英乱防水文圆东风不信将三月往事无多又四年只有吴娘知可惜折枝绣满秃襟前
　　首夏雨中即事
　　不断迎梅雨散丝水村谁与共心期昼眠有味低回久残客无情报谒迟乍暖乍寒开苦楝澹红澹白到戎葵平生闲郤笼鹰手自试隃麋写小诗
　　病目戏成
　　微病何来解相恼焚香扫地一闲身且输名士夸岩电欲共髙僧究眼尘细字难抛工作祟好花饱看已过春皁罗为障非吾事养就疎慵学避人
　　月夜舟出北闗同寿门作
　　出门轻百里犹喜共君行雅爱闻吴语谁能计水程野桥迎月直断岸见烟生凉蛤尔何意喧眠到五更
　　菱湖
　　到眼忽成市千家匳鉴开鱼多论斗卖菱好及时栽歴歴帆斜过沄沄水倒回有人葭菼外铜笛或吹来
　　碧浪湖
　　白塔红亭宿雾收放船港口足销忧芦分山色离披去水接云容淡沲浮风物三吴何处最陂塘五月已如秋樊川可是诗情减不为探春也合游
　　同寿门访长兴鲍西冈明府留宿县斋即事
　　闻道吴西俗最佳扁舟聊复散幽怀诗人来作长城宰客子如停小谢斋落魄自怜仍楚制荒唐多分续齐谐【梁吴均邑人着续齐谐记】凌晨忽起游仙兴震泽包山讵有涯督牛犂我田欧阳圭斋句也寿门为图因题其后
　　髙人思食力所寄在扶犂自足一生事何知四体疲乌犍行水浅白鹭下田迟缓缓逢邻叟香秔问可宜同寿门游若溪广惠寺是陈武帝故宅【寺中有井相传帝初生时取水以浴忽涌起数尺明归熙甫作令时刻铭其上】
　　若溪走玉龙连山抱千层水风引到寺老树青鬅鬠上巢大觜乌下络交枝藤王气久死灰隂怪争来凭陈帝起里中樵牧犹相矜捣青一旅奋驱贼如秋蝇悲哉萧老公不得顾僧跛奴亦何为大命归吴兴此地即丰沛精爽依禅灯长爪携淑俪雉山望云蒸我来潄井眉铭辞义峻嶒传是洗儿日寒流汤泉腾更作辱井戒不觉欷歔増可怜马上郎义愤尤足称成败有天定隙为英雄乘煌煌江左业从此期恢身后那可料暴骨攎讐膺古愁起暮色闲话同诗朋循廊土花碧铃语摇觚棱
　　苹洲曲十首和鲍明府
　　日落采苹去江南春色明不因洞庭客那识是闺情【邱光庭兼明书解柳恽江南曲云是乐府闺情之遗】
　　晓过婴兰堂逢见婴兰妇为采黄藤桑方出掺素手【董斯张吹景集云吴越备史钱镠有婴兰堂诗古乐府柔桑感阳风阿那婴兰妇唐人采此为名耳谈钥吴兴志乡土有黄藤桑】
　　郎羡合罗丝水湅色更鲜侬羡同功茧一生作纒緜【谢肇淛西吴枝乘湖蚕最上者曰合罗丝緜以两蚕共作茧者号同功緜】
　　新梳茴香髻试约春游伴莫上栖贤山怕人呼作管【西吴枝乘云吴兴里语呼谁为管管夫人栖贤山人见松雪志项臯谟笔记云吴中有韦娘髻后更譌为茴香髻也】网得车溪鱼归来摇短楫为郎持作鲙最爱对翻蝶【山谦之吴兴记车溪出美鱼明苕上祝翁家藏唐人斫鲙书一编有舞梨花柳叶缕对翻蛱蝶等名】
　　行经蒲帆塘塘水碧洄洄想当初开日的是见欢来【新唐书乌程县北二里有蒲帆塘刺史杨汉公开而得蒲帆因名周密齐东野语唐乐府云蒲帆犹未织争得一欢成舟子呼造帆曰欢】
　　朝乘采菱艇荡出湖趺罗帬十二折折折似青蒲【宋章渊伯深居若溪有槁简赘笔云罗帬十二折吴中下里之曲也谈钥志湖趺菱色红而大】
　　豹脚猛于鹰轻绡围夜玉安得邀欢来江子汇边宿【吴兴多蟁豹脚者尤毒东坡诗风定轩窗飞豹脚是也惟江子汇无之】
　　梅子雨初过侬家水浸扉淋灰应有禁不出浣春衣【张稚通苕纪湖俗夏至日断梅立时半月内禁淋灰浣衣】
　　霅溪水四合飞英塔两重住近坠钗桥早晚郎相逢【太平寰宇记霅溪在乌程县东南二里凡四水合为一溪李诩戒巷漫笔湖州飞英寺塔中空复有一小塔甚奇巧坠钗桥见劳钺湖州府志】
　　吴兴归舟作
　　风俗家多具画船苕山浮碧在门前自牵贱事怱怱去不为苹花住一年
　　七夕宿涧西微上人房
　　入寺松栎深幽凉苏暑病崖上飞雨收林中微月暎窗灯翦复翳经声出萝径空山落秋河无人同眺聴
　　秋夜雨中集汪抱朴斋
　　爱君池上好不厌夜来频微雨宜幽鸟初凉健酒人萧萧添白袷防防到青苹共有悲秋意商歌激四邻
　　雨
　　翣翣中宵雨声繁遂达晨长风吹不已幽草洗俱新闭戸耽幽思褰帷起病身惟添上池水煮药更应神
　　八月十五夜对酒作歌
　　院宇霁夕气圆镜初徘徊纷纷流汞泻青桂颢颢白露凝苍苔既佳光景惜芳夜何用丝竹鸣相催眼前无二豪即时有一杯天上愁浪寄地下忧空埋倚门抗脏亦徒尔置身或在才不才淋浪剧饮自起舞寒辉滉侵衣来妖蟇决吻吾且待仍看向晓无纤埃【是夜月食】
　　秋园
　　瓠架初除摇落时人间秋士漫生悲墙东小隠宁非计灶北清狂枉自竒露白稻香闻吉语天青蛬咽动幽思朝来郭外山容爽为报闲居取次知
　　獭
　　穴居水游不可测鹈鹕何事濡其翼祭鱼黠冒知礼名祭罢春江觅鱼食捕时尔莫诉烦冤画板为鲻衔主恩丹砂不惜和取髓好补吴姬如意痕
　　三径草堂晩桂
　　阳春桃李花缀枝趁妍暖偃蹇青桂丛花中亦中散随时有不堪养生遂成嬾结根幽人屋枳防俗喧断髙秋月余闰疎香吹始满分无乐天曲新调按银管聊学晦堂禅微言对偏袒寄语主林神知希我自防
　　随意
　　随意三条径斜通十畞塘闲非行散得乐岂注书妨水碧全涵日林红半带霜何须鄙夫有寓目一相羊
　　夜雨薄寒
　　阁迥窗虚最寂寥卧聴摵摵叶辞条寒初骤入蟁帱薄雨滞旋看蜡照销一石饮余聊善谑四愁情在自长謡若为学得头陀法忘尽前心坐彻宵【白香山夜雨诗不学头陀法前心安可忘】
　　初寒
　　尘务经人心思如眢井涸双毂转不停凄飙陡然作古人期立名噉尽畏貒貉千秋万岁后遗迹付寂寞何当携酒瓢东郊看黄落直追斜川游不羡爽鸠乐
　　城西读书杂兴二首
　　乌几麡牀位置便此身暂寄亦随縁且疎应对如髙坐未有神仙学稚川世路淹回鱼上竹岁华飘忽鸟惊时时梦到曾游处溪畔苕花压钓船
　　萧然无客似离羣都防边书忽遣闻计日止戈应送喜何人磨盾欲从军湖通旧引穿沟水城隔犹屯过岭云谁向寿安坊里问庐陵风调有遗文【寿安坊一名花市元张光弼故居】
　　于潜王柘村明府招饮寓斋
　　古屋通津外官闲客复来危樯依水立疎树向门开坐少于潜绢香余下若杯明年天目约饱看白云回
　　晓至湖上
　　出郭晓色微临水人意静水上寒雾生弥漫与天永折苇动有声遥山淡无影稍见初日开三两列舴艋安能学野凫泛泛逐清景
　　十二月十二日大雪用东坡聚星堂雪韵
　　寒空似墨吹云叶今年真见头番雪炰羔酾酒任豪奢拥褐摊书助清絶渚田饥雁迹欲迷深雾踆乌足愁折积盈暗隙晓光早洒急初更众声灭风饕旋作怒虎吼腊残已似脩蛇掣细填佛刹妙庄严静检诗材弃华缬防参老宿问当机【中峯雪诗谁解当机作水看】安得清言纷锯屑有人铃防犯凌兢输我芦帘看飘瞥一篇语竒万口传【东坡诗序云于艰难中特出奇丽】明年饼大千村说江干往事更回首帆饱长淮思老铁【往与杨山雪中游江干今杨山客淮故及】
　　次韵酬石贞石雪后过访
　　安得孤清一破除近来交旧颇雕疎竹窗正在闻风处雪径惟君着屐初仆射乐犹输饮酒诸生业转困慵书江干想见寒林好亦欲时时过隠居
　　于潜王明府寄白术
　　市中何处觅灵踪满把云腴手自封药重一丸慙魏帝葠夸五叶谢神农尘区有借能蠲疾福地于今可链容为向小窗抄序罢几时飞舄得相从【皮日休诗白月半窗抄术序术序紫微王夫人作也】
　　腊月二十四日风霰交作
　　涂灶传兹日东京俗尚存祭犹名老妇灵欲乞娇孙微霰侵攲枕凄风助闭门久耽萧寂味宁与子方论


　　樊榭山房集巻一
　　钦定四库全书
　　樊榭山房集巻二
　　钱塘厉鹗撰
　　诗乙
　　雨中耕民寄新诗兼贶丸药奉荅二首【以下已亥】
　　抱疴卧旬日春物遂已深流光惜晼晼天色空沈沈密雨苔径轻云冒花林花飞憺世虑苔积娱冲襟开缄有佳约霁景犹可寻
　　若士思逺游达人谢拘束身如腰鼔颡四尘自奔触岂无上药草病求恒不足惠而思好我更征桐君録顾我寡裨益拜命亦良辱
　　三月十五日晚泊东新闗
　　解缆细雨吹烟昏丛芦髙柳摇空村晚泊沙汀见灯火田家笑语生春温我生泛梗遽如许难得扁舟同旧侣休憎一夜风打头明发青山堪与语
　　虎阜即事
　　塔迥廊回燕燕飞送春人去恋斜晖似嫌荦确侵罗袜却要残红作地衣
　　同青渠抱朴游惠山
　　梁梠日出宿雨捐主人急唤沿溪船清尊在船兴已发剡剡麦秀翻平田游人爱游较我早争入柳港吹香緜名园在眼昔梦到红桥翠栈相钩连九龙山色满屋上妙有流水岩根穿瑽琤下赴照轩槛木隂防郁堪暑眠寻源且复入古寺泉头小阁浮茶烟百甔汲贮转甘冷逺道拆洗烦烹煎【拆洗惠山泉见清波杂志】南泠庐阜味奚似屈居第二吾犹怜平生饮水具真癖烟包雨笠同枯禅千羡万羡竟陵子顿爽尘吻宁无縁道人鹘眼照泉碧松声为拂膝上弦罢琴落日我径去塔影送客东峯巅
　　题对山开卷楼壁
　　僧楼恰对惠峯开寒玉泠泠步屧回待与山灵话畴昔杜鹃红处我曽来
　　游蕃厘观
　　淮甸何年祀媪神云阶月地锁青春隔江逺见山凝黛斜日初来雨洗尘髣髴韦郎情是幻凄凉花史怨如新无双亭下青苔色阅尽闲游多少人
　　同程友声红桥夜泛
　　月黑水深荷叶路凉萤无数绕船飞与君今夜红桥酒不负扬州白苎衣
　　登平山堂
　　落日堪销暑疎蝉唤客游析酲尝蜀井过眼叹迷楼天净山容出堂空树影浮昔贤遗胜地抚槛小迟留
　　初秋冩怀
　　风雨轩窗枕手吟乍凉晓觉满西林年光又共草色变秋思有如云影深坐对画叉添寂寂闲寻茗盌试森森第三桥畔莼香滑欲动归桡一夕心
　　题陈楞山秋林读书图
　　桥隠回溪树隠櫺人间有此小林坰西风日日翻书叶吹得数峯如许青
　　西溪福清竹院
　　溪行兴不已竹中得安居斜日入深碧泠然风更疎牀下解脱履几上干竺书山僧不出户情灭心晏如
　　十一月一日自西溪泛舟之余杭
　　性拙见山喜匹如故疾失余杭有胜践梭艇冒凄飃疎林翼霜岸破屋列烟术摇兀溪光中煜煜上初日平野皆令姿疎澹状非一况逢载获后田水涸已毕旷望惬所宜渐进丛篠密喧雀迎舟前幽讨自拥膝稍稍居人稠佛刹林外出西峯若有期消摇聊短述
　　南湖晚望
　　清絶苕南境晚来归鸟翻草枯羣溆出烟起乱峯昏僻邑无驱马闲农早闭门丛祠望灯影神力至今存【汉令陈浑开南湖捍水有功湖旁庙祀甚盛】
　　游洞霄宫
　　大涤元盖洞天夙所慕时时飞梦凌孱颜兹辰奋足遂跻讨芒屩岂惮山行艰初从南湖歴四井霜清日出羣峯静纡回路转金线潭鉴匳不动澄岚影偶逢捀子为指迷深入櫕林竦壁得异境青山九锁势更殊千寻拔地秀不孤松栝湿翠交撑扶石桥流水声可娱道旁碓响云母粉岩隙乳滴羊须珠传闻旧有无骨箬可等罗浮古积竹叶符帝留琼馆此奥区圆殿髙峙凝尘无其余廊庑虽湮芜苍筤万个为笙竽寒风噫窍洗毛骨白云上下如飞凫我思郭文举无情木石相尔汝何时月底骑虎归泠泠涧上闻仙语我思邓牧心黄冠遗世来烟岑幽泉涤砚作山志俗士未许窥清襟自从貛郎作相年祠官往例縻诸贤提举惟有李忠定栗主塑像永永无祧迁尚余御笔观虎卧【洞天福地额宋理宗御书】寂歴闲阶少人过真茶啜比换骨膏半日盘旋杂行坐天柱峯大涤洞瑶房玉宇恍如梦太息天寒日短不得游留与他时策杖寻清秋
　　喜雪
　　试雪连朝雪已成弯跧板阁冷光生斜飞堦面偏多态白胶池心大有情炙砚可无今日兴打窗仍作去年声水仙已萼黄梅破共领人间第一清
　　雪晴
　　积雪色固佳消雪无留痕南荣闻余滴东暾暧微温既霁风渐柔浅绿含陈根苕颖行有时静念造物恩余拙谢百事抱影寄空村净名经巻在昔诵尚黙存婆娑一室间妙香领无言
　　次韵答绘卣春日见访不值【以下庚子】
　　东郭半春色能来破藓痕隔林机蹑响比舍井泥浑行药非过市看花乏应门栖迟如可托重肎顾荒园
　　原作　　　　　　　　　【钱塘】金志章【绘卣】
　　雨后春泥輭行吟认屐痕菜畦迷逺近池水涨清浑看竹过隣舍闻钟憩寺门诗人不可见惆怅出东园四月十日湖上作
　　爱来湖上作浮家艇子波一道斜日晚水仙祠下去青山影里采苹花
　　九月五日南山纪游三首
　　石屋
　　秋晴风满山破寺娱清昼石作鬼面皴树比佛胛天横寻丈碧幽幽坐云构摩挲辨题名苔蚀半脱漏
　　水乐洞
　　径折穿羊肠复洞空响接清游宛前事七稔等交睫裂石出怪杉黏竹见寒蝶乞此流水声洗我双荷叶
　　理安寺
　　老禅伏虎处遗迹在涧西岩翠多冷光竹禽无惊啼僧楼满落叶幽思穷扳跻穿林日堕规泉咽风凄凄
　　萧山
　　唤艇晚来急天隂云欲凝树红迎北干江白隔西兴卖橘山家贱歌菱越女能东游兴不浅篷雨响疎灯【北干山名】
　　山隂舟中四首
　　寒雨欺晴晓未歇故添湿翠到船窗西风并作销防思新雁一声飞渡江
　　白塔湖边孤櫂开风回忽巻乱云堆越山絶似西施髻朵朵翠翘浮水来
　　幽泉细细叶萧萧白石清沙旧板桥最好晚山堪画处一帆风里送归樵
　　镜水稽山照眼清吴儿未肎寡诗情爱闲欲向天公乞采若笼鹅足一生
　　夏盖湖
　　几曲芦漪外如梭艇子过驾风波忽大到海地无多茫昧思前古悲凉发慕歌【事见晋书夏统传】寒更何处泊髣髴聴鸣鼍
　　义石謡【并序】
　　慈谿县长溪岭下有石翁仲明故宦某墓上物也后嗣衰落将鬻于他姓夜梦翁仲告曰吾事君先人久义不可去明日集众牵挽之重不可移强舁至数武遂折焉乡人竒其事为亭覆之顔曰义石予过而作是謡武担有石镜祗照妖魄啼昭陵有石马但解中宵嘶长溪岭下松楸地石人将移宁陨坠无数青萤照漆灯忆君长是垂铅泪溪风飒飒石人语吁嗟得新毋捐故
　　展先大父墓感赋
　　吾祖墓头柏先亲昔泪斑生迟违抚抱侨籍隔家山遗徳耕防内栖神恬漠间酸辛才一到酹草想音顔
　　莺脰湖
　　帆影挽不留依依掠沙渚豁然晚湖开平逺迷处所病柳隠渔屋孤烟识炊黍单舸若泛凫得鱼网自举嗟予纷尘营冲寒久延竚同在一水间寸心肎相许西风不见待吹断芦中语
　　姑苏旅舍夜雨
　　他乡今夕雨漂泊暂停桡不滴无愁地偏闻少睡宵风传街柝冷云湿寺镜遥多谢残灯火留人乌鹊桥
　　欲游沧浪亭因雨不果怅然有作
　　喧阗海涌峯岑寂姑苏台仰止濯缨人两度仍空来水竹不寓目吴船还独开想见破窗下雨防寒莓苔【野蔓盘青入破窗苏子美句也】
　　新丰
　　百里丹阳路炊烟聚一区有霜侵旅鬓计日改川涂水落塘犹在天寒酒可酤诗人例辛苦踪迹满江湖【晋书张闿为晋陵内史立曲阿新丰塘溉田八百顷葛洪为颂陆放翁入蜀记云太白诗南国新丰酒即指丹阳之新丰】
　　广陵寓楼雪中感懐
　　北风凛削肌柳花湿而坠小楼更添寂薄酒不成醉入夜短烛孤羸僮已先睡何人煗寒防隔院喧鼓吹沈湎居者心浩荡游子意平生澹泊怀荣利非所嗜西笑讵云乐明发难自弃兹来扪空囊翻为故交累【谓程友声】因思在家贫忀徉尚髙致束书细遮眼疎花香破鼻纸阁无多寛迥隔飞尘至因之问故园南鸿烦寄字
　　宝应舟中月夜
　　芦根渺渺望无涯雁落圆沙几防排明月堕烟霜着水行人今夜宿清淮
　　渡河
　　北来始作泛槎游晚色苍苍望里收一线黄流奔禹甸两涯残雪接徐州古今沈璧知无限天地浮萍各有谋明日轻装又驴背风前慙媿白沙鸥
　　骡车口号
　　轣辘双轮尽日颠黄尘一队逐芦鞭柳丝未吐梅将蕚梦到西湖罨画船
　　宿迁
　　渐逺江南地难禁朔气威樯乌河上集塞雁驿边飞冰劲妨行辙尘轻袭客衣明灯投野店草草亦如归
　　郯城
　　下邑古郯子寒朝脂我车亭犹倾盖旧俗是问官余烟舍凝微雪风餐芼冻蔬饥时聊慰藉行役意何如
　　过沂水
　　征辕指沂水惊沙落如雨禹贡诸大川北来数凡五【震泽江淮河沂】灵源自艾山其乂始敷土逺防陪尾流东向沧溟吐穷冬方凝冰文漪静不舞居人凿用汲色莹白如乳匪云川无梁横板劣接武悬车借众舁索钱难餍取喧豗久乃过偪侧良亦苦何时舆梁成神明载县谱从此隔岸山快展两眉妩
　　半城
　　雪消半露翠孱顔萦尽征涂荦确间画看最佳行最险将车初上大弁山【弁作平声】
　　防隂
　　冲风苦爱帽檐斜厯尾无多感岁华却向东蒙看霁雪青天乱插玉莲花
　　羊流店拜羊太傅祠
　　茅屋疎林杂晚炊羊公祠下独来迟探环已失前生树坠泪犹存故里碑盛徳在人如昨日清谈误世讵同时雍容裘带瞻遗像深媿无才进些辞
　　泰安道中望岳作歌
　　平生五岳愿未从真形突兀蟠心胷东游齐鲁首瞻岱百里逺见岚光浓半天明灭千芙蓉羣山如水皆朝宗盘车五汶豁双目元气回薄开春容青帝所宅神秀钟富媪孕碧櫕诸峯位当出震徳在木天乔万状敷葱茏尊如端冕秉璧琮严如闟防羽葆重隂阳阖辟百灵集鱼雅想见乘苍龙荒荒辇路人不逢一枝安得扶笻堆梨散枣无觅处白云犹防秦时松维神惠泽霑三农只今苦旱方穷冬献岁二麦望成熟玉戏快雪除灾凶【时山东雪未霑足】我来欲访安期踪八渟海外洪涛舂天之五岳有东岳矫首遥眄心怔忪征途鞭影何怱怱孤烟一抹归乌冲不知气象尔何物但聴木末敲疎钟【谢道蕴泰山诗气象尔何物遂令我屡迁】
　　晚次齐河
　　白日没长林风埃满客襟山趋野寺断烟入戍楼深饮水防齐瘿怀乡类越吟憩装寒更酿雪未成隂
　　除夕宿徳州
　　客里休寻饯岁筵河干聊尔息吟鞭荒村已是裁春帖茅店犹闻索酒钱烛为留人迟见跋鸡防失旦故争先郎当逺铎仍催起回首东风又一年
　　河间怀古【以下辛丑】
　　瀛海盘回地势雄古情客思共无穷钱工数处囊偏涩钩欲藏时酒易空三日开年歌吹寂一城飞辙徃来通独怜大雅今销歇谁向苔花问故宫
　　都下春雪怀里中诸友
　　春来旅思极瞢腾枯坐窗间类冻蝇扑絮乍逢燕市雪摇风不见米家灯地炉勤拨聊添火砚滴难融可奈冰为问孤山梅息耗几人游舫得闲凭
　　南归次琉璃河
　　一昔都亭路归装只似初耻为主父谒休上退之书柳拂差池燕河惊拨刺鱼不须悲楚玉息影忆吾庐
　　苦水铺
　　苦水名初识何年续水经髙榆齐剥白【时山东苦饥】细草逺连青墙上驱鸡过溪边饮马停劳人歌一曲顦顇有谁聴
　　任城夜雨
　　城上隂云覆酒楼城边行客苦车休乡心已逐残春雨一夜平添汶泗流
　　东臯闲居
　　白袷成新隠青苔徧旧蹊水明村里外树罨屋东西菜把官羊敌茶香佛粥齐慨焉思静侣安得手同携
　　李森劫鉢图吴耕民索赋
　　般罗迦妇色最姝噉食人子充饥劬彼鬼亦复爱其子賔伽双髻玉雪肤山云为衣女萝带抚摩不忍离须臾佛以慧眼照恶趣知具佛性无差殊定力摄入水精鉢宛转求出啼呱呱尔时鬼嗔逞余技鸣笳连鼔相啸呼两甄八阵聚什伍头角巀嶪雄牙须拔河絙麤挽万石云车风马来张弧掷刀作雨满空际吐气为火縁都卢岂知是鉢屹不动纵有藕孔难亡逋母慈泪等大海水五体投地称南膜琉璃喉出微妙谛汝噉人子无时无汝子五百盛种类云何结念徒区区羯肌王女过去是不持戒故沦凶愚能于我法修净业还汝大宝光明珠母喜礼足向调御本无有鉢携其雏画师何者善狡狯细意渲染为之图人言可憎定不妄説鬼聊尔相欢娱书生亦有誓愿愿勿濒海生虎防【是日闻台湾有寇警】
　　五月晦日作
　　孤行但寂寂流光恒冉冉岂乏奔竞途厠足畏嘲贬屋余古人书髙逸迹可检食力慕徐穉通隠羡何防苦无上水田二者附亦忝归来倏初暑荆扉白日掩耽此绿隂闲养性惟以俭林风吹葛衣池影翻筠簟少焉西山云屋角生有渰翣翣雨气来沈沈夕阳敛向夜黙无言草际孤萤闪
　　夏至前一日同少穆耕民泛湖
　　雨后看山緑绕城镜裀初巻半湖明荷边鱼在香中戏桥上人从画里行料理酒杯无俗物销除席帽足闲情水风忽送凉如许摇曳新蝉一两声
　　西湖竹枝词三首
　　杨柳作花湖水香湖上楼髙不见郎西山恼杀冷泉冷南山爱杀长桥长
　　新隄桃李能白红画船来往只湖中郎怕伤春复伤别侬怕愁水又愁风
　　侬住西村暮又朝折尽画帬金线条女儿山头新月上照侬自埽双眉娇
　　昼卧
　　妄心澡雪尽敎空长日闗门一枕中跂脚飞尘难我涴支颐清梦许谁同黑惊燕子翻堦影凉受槐花洒地风慙媿夕阳如有意醒来毎到小窗东
　　题文五峯兰亭图
　　江东禊事晋羣贤内史风流老笔传水色曲如兰上里山光青似永和年一亭云日供觞咏四面松篁替管弦展巻好留陈迹在莫随醉本散飞烟
　　七月十七夜对月时将之婺州
　　绳河斜影落风林独掩柴闗露气深好月不嫌迟照坐已凉何恨早摊衾事过唐肆空求马迹类寒枝未稳禽为报东阳山水道安排烟翠待清吟
　　湖上秋隂同陈楞山符幼鲁施竹田张东扶作
　　秋气在兰舫澹然谐素心萧云翳空水灭景堕遥岑欲写尤难状将留不可任絶怜归渡晚踈蓼一丛深
　　晩发江干
　　落日挂帆去背人飞鹳鹅风烟秋半净江水晩来波渔浦山争出樟亭树忽过寻源意飘荡一聴越乡歌
　　富春
　　富春县前江势奔危楼如画俯山根林林人影向沙市叶叶风防下海门秋入遥空无寸翳旱经焦土有千村田家正堕忧时泪安得新酤倒瓦盆
　　江行晓望
　　胶角逺村鸡江行俄已旦推篷贪清景凉露半天散逺洲信逶迆尽处如玦断连山耸苍翠縁流竞秀粲水际烟轻明忽抹山之半徐引青枫端漫靡不知岸阿那几幅帆日华相凌乱渔商互通语来去乘泛澜微微递遥钟隠隠见樾馆悟此趋向岐层波媚独翫
　　夜泊桐庐
　　弭楫桐君山欲谒桐君祠桐君不可见月黑山参差是时秋江明逺近生寒漪村深犬吠客夜静鹊绕枝卧聴戍角声悲杂松风吹作客山水乡尘土何由缁
　　七里濑钓台下作
　　山入严滩合沓遮滩声尽日走云沙禽鱼不解留行客乡里惟闻重钓家嫋嫋凉风帆影转层层僧舍竹光斜补唇晞髪诗魂在搜徧枯肠自煮茶
　　石塘洪阻浅
　　甘雨一匊悭秋水落涯涘舟喧积石横月在行客起褰裳涉微流寒碧亦可喜寄谢嵩髙人毋忧伤玉趾
　　望金华山出云俄而大雨
　　斋心访名山驾言入金华金华迢迢不可到但见翻风撼石树色何槎枒篮舆径穿城外去一桁遥青乱铺絮森然三十六洞天正在白云离合处忽如饙馏炊乍浓又讶奔马来何峯其间坌涌墨翻汁俄顷变化随飞龙不辨山巅没山腹山与云旋湿淋漉冰壶洞中水帘倒卷珠琲垂散作秋霖落云族云中髣髴悬霓旌神仙得者黄初平石羊叱作雨工起奋髯抵角跪且鸣喷洒林壑天瓢倾山邪云邪两竒絶衣湿松明还可爇何当聴雨鹿田寺暗瀑吹窗灯晕结但愿打钟埽地老此山结屋青崖坐防云生灭
　　自金华至永康道中作
　　笋舆悬度翠嶙峋连日看山态转新磵仄泉疑翻白鹭雨深松欲化青人秋衾梦落前龛磬晩饭诗题破壁尘不是平生多逺意寂寥无侣恐伤神
　　永康懐古四首
　　方技用前民利在不诡俗赵侯善越方秘怪骇羣瞩梧鼎爨屋茅张盖坐溪緑徒婴贤令法逸翮谢髙躅吾欲毁其祠勿奏神弦曲【事见后汉书方技传】
　　穹龟大如笠不随风雨飞有人入山去徒步担之归缆船夜着岸老桑灼祸机以谂诸葛恪物类感甚微析薪使其烂同尽知谁非览既靡漏保身宜不违如何石子冈芦苇为单衣【事见吴均续齐谐记】
　　天宝观前松峨峨三千年一旦化为石礧砢节目坚匹如托劔解识者惟神仙赏此松石意安得凌紫烟【事见沈汾续仙传】
　　云岩髙参云巉絶无与偶竒哉壑藏舟不可负之走舟尾如虿垂巨钉坠谁取野僧洗铁花遂落孟兼手【张丁】治为剸犀刀佩以期不朽奈何非其人异物或为咎神锋忌太铦藏用古来有【事见徐尊生怀归稾】
　　将返武林留别张梁友先生
　　十日琴堂住天凉抱病归偶游索米临别感传衣社鼔闻茅店谿舂隔竹扉心期还不负久薄世轻肥
　　九日同东扶游栖霞岭诸兰若六首
　　净业庵
　　城中厌喧卑寻山事幽屏旁舍启树隂叶下秋更静刹那悟尘縁香寒对僧影
　　白莲庵
　　安禅最髙巅南峯俯突兀萧条白芙蕖池荒香不发微谛亦已忘疎磬散清樾
　　法螺庵
　　同游皆净侣契此林下居翳翳半峯影空院生寒初迷方未云指尘迹遂来疎
　　帆庵
　　石路转防茏何处寻梵放帆庵始知名髙阁时可望竹风起夕隂萧瑟难具状
　　近溪庵
　　隔溪巳延伫入门山幽幽暗泉不闻响窈然林壑秋何时期支公巾缾复兹游
　　嬾云窝
　　残阳在檐间空翠落如雨道人摧贡髙留客尝法乳向夜依禅闗惟有云几缕
　　东园
　　麂眼篱边豆叶零机丝一半掩荒扃旧游惯识东门菜秋露秋风十里青【宋时东门絶无民居弥望皆菜圃故土人有东门菜之谚见周必大二老堂杂志至今俗犹然也】
　　晚秋斋居
　　一夜霜风撼竹门年年秋事在邱樊贫怜圆菊仍分艳静觉凉蛬自减喧干世策堪黄口笑背时诗待素心论中年不负萧闲味落叶池边钓石温
　　试天目茶歌同蒋丈雪樵徐丈紫山作
　　陆鸿渐作陶偶人茶事往往传失真四十三种列髙下天目品与舒州邻东西顶池湛双镜竒峯秀崿排青旻许迈宫连道陵宅灵根迸石无纎尘含滋云雾灌泉脉抽芽一一留余春山僧采焙趁谷雨纸囊箬裹封题新肉食贵人未知重例取武夷罗岕空纷纶雪樵子心似天目山头两水独识茗柯有至理市隠近在吴山坊坐我三脚之木牀空庭昼静啼寒螀为我手瀹鱼眼汤须臾越盌发妙香微参鼻观风悠飏名山秀液入肺肠怳然置身天目顶青神凤集树下同相羊【李徳裕平泉草木记木之竒者天目之青神凤集】雪樵子邀我与徐丈同作试茶之长歌两篇传示句清语硬肩相摩我无笔力奈尔何天目茶可拍天目笋可挑安得茶笋佳时一赴山灵招勿使尘中立望空迢迢
　　腊月二十四日探梅孤山题壁
　　屈曲红防绕几巡冷云先作一分春梅花半树倒临水便与逋仙写小身
　　人日雪【以下壬寅】
　　巧将薄雪破春妍便有幽禽到酒边料峭余寒作人日寂寥情味逼中年梅花何处巳堪折柳絮无端早放颠恶客不来尘事絶蒙头乞我醉时眠
　　耕民斋中看梅
　　几树疑在水参差帘影空苔皴微冒雪花侧半吹风闲思灯初落春懐酒正中妙香须管领况复与君同
　　题亦谙山人黄山图
　　忆昔观此图南屏倚髙阁松云荡心魂有句不能作冉冉七阳秋南北缚双屩去年东阿城逢师瘦于如闻化人心积苏故可托停车通一语游戏除六凿我归师亦归昨梦风扫箨尘纒最惭媿咫尺迹如削入春独掩闗窗疎迟景落此图忽寄示逋句云当索旧观已复还慰眼暂为乐似证飞行仙层层度林壑惟闻木莲花香气满寥廓真幻两无住黄山被师攫借师画中禅聊尔资嗢噱
　　清明日宗阳宫浴
　　昨雨今已霁朝旭开人眉不知此何日檐栁青垂枝徐步叩蘂宫消摇忘所为道人悯尘垢俾我洒濯之宛颈上善水【道家沐浴七益一者口上善水出云笈七签女】凫拍涟漪宿滞散百脉余润融三池起咏内景经胜食斋房芝风篁拂苔石肃肃灵箫吹被髪游物初老子吾其师
　　游龙井
　　惠逺住虎溪辨才住龙井坡老独见访送过风篁岭亦如虎溪边三笑趣自永遂令龙井名逺与虎溪并惜哉过溪亭迹灭苍烟冷而我果斯游多年愿力猛穿村拂女桑度磴落山杏何时毗岚风吹堕石云影【片云石己仆】安得巨灵手重扶使之整寺门万竹中脩脩翳光景幽云拥殿角诸佛同一静僧朴状野鹿问事不复省导我窥井防浅可勿用绠传闻金鳗鲡或见游藻荇岂其青泥蟠时出应祈请前年秋大雨水立势欲骋神物终敛形取足供瓢瘿【是日僧所述如此】摩挲秦郎碑陈义臻奥境泉徳类有道片语黙己领酌泉为裵回残阳闪鸦颈羡彼樵牧流终身事幽屏
　　题金绘卣江声草堂图【时将入都】
　　江声主人江上住范村西去縁江路草堂髣髴木香村竹屿依稀铁炉步门前江色晴黏天屋角岚霏昼摇树栁絮着水鱼正肥花片入帘燕新乳主人急装将逺游风光似此盍少留尘中知己苦寂寂邹生枚叜徒沈浮为言频年役衣食人生识字宁无忧有田十双我将老息壤在彼盟诸鸥华君【秋岳】墨戏今倪瓒下笔烟云互凌乱归来旧径在眼中隔浦低桥青不断贫无送子双玉缾展画吟诗反覆看他时相约力著书钓石犹堪置柔翰
　　城东落花
　　富景园中万树斜深红萦草浅萦沙今年病酒无人事才得工夫送落花
　　怀徐丈紫山客金陵二首
　　中秋过后重阳未澄碧天光裂叶风浊酒一杯歌一曲久无此兴欠徐公
　　春分弹指又秋分记写新词笃耨熏今日秦淮歌板絶僧楼应梦马湘君【今年春分同紫山赋绮罗香一阕】
　　和蒋丈静山九月八日登吴山
　　闻道城南载酒游清江如画逺峯稠不愁红叶明朝雨先借黄花一日秋老去情怀无检束兴来风物即淹留登髙难得鲜新句搔首真慙赵倚楼
　　题吴丈志上小像
　　我识石仓叜长身比鹤癯青衫旧名士白发老潜夫城市看花入溪山载笔俱襄阳习凿齿著述近来无【吴丈近葺武林耆旧集搜讨最为该洽】
　　东臯晚秋
　　东臯土闲旷薄暮行踪絶因思古隠者于焉衡宇结【元末范思贤居钱塘城东地平衍有草木禽鱼之乐赋诗鼔琴为娱自号东臯隠者见徐一防始丰类稾】近市既无求浩歌气弥烈令我怀斯人鱼鸟转亲切翛翛林水间遗躅犹未灭得风枯条鸣将霜逺天防怅矣不同时谁慰授衣节



　　樊榭山房集巻二
　　钦定四库全书
　　樊榭山房集巻三
　　钱塘厉鹗撰
　　诗丙
　　相国寺访亦谙上人【以下癸卯】
　　吾师诸行苦白足辞南屏洗盋入城市破寺风泠泠昏旦尘一聚不见芙蓉青闭戸即邱壑自性非殊形许由未闻道弃瓢徒内荧耳非驻声器无耳宁无聴晚树下落日龛灯冷于萤孤情出秀句勿事重翻经
　　春雨夜坐
　　春怀憺无豫多雨境亦适平生逺游心中岁但荒寂卧闻檐间溜时作幽泉滴影事讵可追新愁何用觅正复念梅花髙楼一声笛
　　雨中同符幼鲁圣几泛舟河渚看梅暮至西溪
　　春山始可游逢雨成竒瞩乱水添鱼梁奔云出幽谷低篷何所诣荡漾转深曲回瞻云峯逺前与花林逐寒姿媚荒筠一一事膏沐因依逺人境摇动沦漪绿客有解清琴雨深音断续暝色入孤弦风灯湿茅屋去舟尚踌躇花光看不足
　　宿永兴寺徳公山楼
　　昏黑山雨歇一径松烟蒙微闻梅花气吹落疎磬中讵惜衣履湿宿处投支公凭楼荅人语迥与云际同少选沈霭敛俯聴幽林风明星忽三五挂在殿角东短烛照春绿夜静山逾空观河悟众象拂石期防鸿神清了无梦乱壑流何穷焚香以达曙兹焉悦微躬
　　同作　　　　　　　　　【钱唐】符　曾【幼鲁】
　　空山行晚云褐衣湿春雨昏际人渐希杳霭入深路曲磵伏潜流丛篠纷交防到寺僧相迎把火话曩素雨止钟亦残星光出幽树境异心顿开魂清迹偕赴夜窗觅山影影忽落如雾乱耳百松声锵然奏韶濩清极本无寐有梦亦同趣至晓重儃佪烟华想流注永兴寺二雪堂晓起看緑萼梅是冯具区先生手种
　　幽人先鸟起林磵正寂然是时春空霁山翠争便娟的的花间雨澹澹花上烟烟雨为合离花态亦变迁祭酒昔游此手种犹生前傲兀根倚石欹倒枝暎泉微馨委陈迹髙格同枯禅儒官罢亦得不废招隠篇攀花久延伫世己无其贤
　　溪上巢泉上作
　　翫溪遂穷源东峯屡向背朝日上我衣春泉净可爱不知泉落处潺潺竹篱内喧闻两叠泻静见一潭汇松风飏纤碧花影蓄深黛名言犹有相幻照乃无悔悠然巢居心颇欲终年对
　　秋雪庵【庵在水中四面皆芦深秋花时弥望如雪故名】
　　夙知秋雪佳契阔三岁周今来际春初还有秋雪不曲港迷进艇花源信回流稍深天影展四顾云水幽弱未拆土髠栁空依洲息心归净域弹指开香楼所得殊寂寂无营谅悠悠此日乐莫乐观生侣轻鯈
　　栢家园行三四里皆竹树梅花中
　　遵涂抱町畦縁林窥嵽嵲古屋气始暄闲园地常洁梅竹素所饶衣食理未缺既得长子孙还以资妍悦丛丛緑云外斜阳照花雪烟影望自深风香渺难説行吟觌归禽安居务新节暂游如久栖怅与清景别
　　晚入石人坞还永兴寺
　　拨萝寻微径山意黯将暮幽讨忘体疲窈窕入深坞激濑不通人踏石凡屡渡返景忽难留苍苍目争赴万竹皆为风千花幷成雾去鸟有遗音归樵讵同趣夕梵怀信宿春溪延缓步入门不生月仍倚檐际树
　　春日泛舟北郭
　　出郭逢初霁篷窗任意凭气新如有获兴到亦无朋逺水浮春寺青山落晚罾为怜桃李色归待月东升
　　春寒
　　漫脱春衣浣酒红江南三月最多风梨花雪后酴醿雪人在重帘浅梦中
　　緑隂
　　幽人与时鸟共喜緑隂成一径千林暗斜阳片雨晴临池想康乐绕屋咏渊明即此忘春去悠然悟达生
　　雨后坐孤山
　　林峦幽处好亭台上下天光雨洗开小艇净分山影去生衣凉约树声来能耽清景须知足若逐浮名媿不才谁见石防频徙倚斜阳满地照青苔
　　夏日闲居
　　畏景何堪出风前卧簟斜树隂连别径草色入隣家旧业闲来废禅心病后賖今年饥似朔不拟上公车
　　湖心亭大风快凉得絶句二首
　　西北云多失栁隂快风特地埽烦襟不成飞雨阑干外凉杀沙边两睡禽
　　湖上青山深几重纷然幽緑舞长松何人为唤昭华手横笛吹惊水底龙
　　清平山精舍纳凉
　　崖上縁修竹城南界小天几人来亦偶六月兴尤偏江逺平看鸟窗虚俯聴蝉清风惜不得借与客堂眠
　　七月六日立秋送陈授衣之广陵
　　作客畏逢秋君今讵不愁五湖飞一叶七夕在孤舟残暑过江少凉萤逐暝流欧公堂外栁为讯旧同游
　　金以宁斋中观苏汉臣埽象图
　　西域乘象利战攻南越贡象趋华风赵家山河已幅裂欲图王防谁能同当年明禋敎车象象院驱来列成两【吴自牧梦梁録明禋年敎习车象车后大象二头观者如堵】开封苏郎设色殊写出突过阎令上贝多树底风泠泠蛮奴驭象惟使令黏香似是孔雀帚泻水但用频伽缾髙僧侍者状竒诡作礼蕃王喻微防蹴踏能将大力驯埽除不使纤尘累西域之象南越无六牙四足莲花敷画院良工具深意调服强敌如斯夫君家此图传自昔仍在钱唐睹竒迹裁诗复共小低头香断空斋山月白
　　中秋对月怀都下故人
　　玉宇无穷望眼寛不辞清露湿杯盘秋来南国宜髙卧月傍东城得早看豆叶响回三径静桂花风入二毛寒谁招遮日长安手直到天明共倚阑
　　秋夜聴潮歌寄吴尺凫
　　城东夜月悬羣木汹汹涛声欲崩屋披衣起坐心茫然秋来此声年复年壮心一和小海唱二毛不觉盈吾颠胷中云梦吞八九要挽天河北斗倏忽晴空风雨来杳冥水府神灵走时哉会见沧溟立自是乾坤有呼吸轩辕张乐万耳聋洞庭天逺鱼龙泣须臾声从静里消一蛬独语星萧萧天明作歌寄吴子想子中宵亦聴潮
　　张东扶移居瑞石山麓
　　昔君买宅时城西数相见药阑碧逶迆书窗净于练意复厌喧卑择隣犹未善栗果多博徒出入须障面爱此城南山翠逐深巷转张南与周北戸戸事笔砚髙枫红一林竒石青数片留云罢香炉賔月横琴荐语我色忻忻邀我意眷眷我赁东皋居有若营垒燕差得水三分无山让君先里鲜可语人闭门俗自遣过存近亦稀颇不费茶串连墙恨未能来往共岁晏
　　初寒着敝羊裘戏作
　　一领尨茸歴十霜西风重见出空箱忍寒贳酒无多直穿袖吟诗定几章败絮何惭拥王霸险衣今笑裹周郎渐看不隐山肩瘦万丈虚言盖洛阳
　　冬日同东扶游鳯凰山
　　故宫何足问佛宇亦摧残本以尘縁幻来将道眼看江山迎小雪竹树逼清寒双雀寻苔啄飞飞下井阑
　　杨贞女诗
　　杨氏有贞女窈窕年初笄英英司马孙乔木无卑枝明心兼秀质説礼复敦诗行媒得快壻许嫁亦不迟何郎蓟门死女闻涕涟洏上堂告父母聴女前致词女幼习诗礼大义或少窥古称未亡人鲜有不结褵若女而不妇佗适无相訾此语众茍同女心难自欺许身等珪璧亲命讵易移匹如壻贫落夙诺无参差贫且不可背死乃忍背之女心抱微尚奚取乡国知当归何郎家再拜从此辞父母闻之泣咄咄事大竒汝有松柏心吾亦不汝乖桂楫青丝防相送于河麋吴阊三百里云水天一涯本意曲顾归竟为同穴期入门拜尊章毁容披素帷身是女贞木泪作寡女丝死当化王睢生当号长离
　　雨后写望
　　风敲病叶入疎櫺云破寒山数笔青十日鼔琴晴始出夕阳依旧满回汀
　　赠韩丈自为
　　金粟风流久絶羣弁阳今复见夫君梨花万树营生圹自説佗时白云
　　严朗屋写小像为杜子春事索题四首
　　长安游戏倦风埃论到钱愚剧可哀脱手紫标三百万杜郎侠骨本仙才
　　云台峯顶约骖鸾杞犬芝童觅最难上界曽闻足官府囊空不賸一钱看
　　丹砂成土发成丝月下空封六一泥毕竟求仙因药误被纨饮酒是男儿
　　君如夷甫不言钱却采虞初入简编归去但寻梅尉女挑灯细话小游仙
　　闲居和丁敬身
　　径有青芜石有衣不嫌萧瑟与心违隣灯明处先穿树山雨来时自打扉营室差能学刘峻养疴多为拟王微灾年杞菊收犹薄且辨【蒲苋切】晨兴小忍饥
　　寄徐丈紫山岭南
　　此别惊垂老初鸿有信传勤收驻颜药俭用卖文钱乡梦过梅岭吟情寄竹田归装定何日目极浙江船【汉书南越处篁竹之中师古注篁竹田也】
　　雨夜闻雁
　　灯花不向雨中开拥被愁闻雁叫哀深黑云天筝柱落昏黄庭院防声来谁家闗塞书难寄到处江湖羽易摧甚欲孤篷南浦宿残芦滴响梦惊回
　　哭王源村丁茜园二首
　　平生师友十年间雪月花时记往还原季长贫成白首应刘俱逝托青山箧多遗稾从人取室少孤儿信命悭北郭西桥同此恨笛中先后泪潺湲
　　贾生赋里叹浮休欲再为欢挽不留练日人间谁会伤春地下必相酬谷音寂寂云无色神理緜緜水自流两地明年作寒食棠梨零落一般愁
　　金寿门过访以诗卷索拙序茶话良久殊慰寒寂
　　尔我相看己壮夫恒河照影昔游徂江山兴好朋尊隔罗绮年来一字无折脚铛边残叶冷缺唇缾里瘦梅孤只应絶调艰为序巻巻淹留类贾胡
　　缾菊和丁敬身
　　翦供寒花霜露余琴牀笔格暎森疎径松荒后为缾隠山杞持归伴水居影画铭心灯耿耿梦香养鼻蝶蘧蘧幽人服食宜清苦留得风标一起予
　　怀亦谙上人游邓尉
　　城中数觅不相遇阿师始是心出家写经坐沈木渎雨负杖吟过铜坑花天寒正觉五湖逺岁去那用双手遮窗前旧竹亦可念一两三茎曲复斜
　　东扶送水仙花五本时腊月七日雨中
　　春思于花亦太防一花一叶一愁添肉人不合寻常见灯影娟娟雨半帘
　　题沈栾城歌诗图
　　戍削春衫瘦更妍故持乐句近君前玉溪比日风情减难拟清歌沈下贤
　　汪青渠营土桥精舍去予居二里许雪中过之不值题壁二首
　　近得林中侣堪为雪里行玉川双破屋东郭两先生积素微封径寒云半入城白鸥吾与汝一笑眼俱明竟日空亭坐迟君开板扉幽禽啄冻雪风竹发清机孤趣忽自悦逺言相与违昔人翻兴尽容易剡中归寒夜同沈栾城杭大宗集赵功千二林吟屋分咏岁除节物二首
　　胶牙饧
　　节物闗人意残年一楪添蓼花分防缀粉茧共黐黏俗嗜难颐解微甘使口箝不妨吾舌在蜜味得相兼【陆放翁诗新煠饧枝缀蓼花】
　　籸盆【籸盆宋时亦呼生盆见刘昌诗芦浦笔记】
　　屈指开炉后生盆即渐催红飞松叶火白压豆防灰列屋明通夕深防聒一回儿童应未觉扶暖上檐梅同栾城耕民游艮山山在城东北髙可二丈许盖土阜也旁列古松三四晩风肃然残雪在地卧残碑巳中断读之不甚了了乃元艮山土神庙碑大徳己亥绍兴路儒学録古杭沈徳章记并书庙不知毁于何时作诗纪之
　　皋亭雪未消数峯粲可数城隂艮其背有此山戴土牵拂无事朋共探风物古晩零闭渔村斜阳入蔬圃疎松时一响似喜我辈抚徘徊去仍留断碑记祠宇惟存猪儿年髣髴辨某甫斯人今安在阅世如过羽社翁一尊酒寂寞罢歌舞明年梨花时再寻比韦杜沙河春水生看客曳柔防
　　岁除日同王雪子吴耕民放舟湖上入南山作
　　路入南屏葑草荒冷云闲鹭两相将岸痕倒树生新水塔影留人恋夕阳春八九分来鼎鼎年三十二去堂堂青山似欲偿诗债着意湖边列雁行【白乐天诗何况才中年又过三十二】
　　春来【以下甲辰】
　　忽忽灯期过春来只惘然花开贫酒户草长旧情田小槛抛书坐幽窗背月眠无人知此意语鸟漫相怜
　　题盛啸厓樵秋图
　　秋碧有声霜红有色山寒不欺径仄不惑一耒而耕一船而渔行吟负薪孰云非夫如囷之石亦介其守予肩则頳予顔则否篱延于菊门隠于莎曷归乎来劳者遂歌
　　溪上巢懐去年与幼鲁同游
　　山行有常期即事感今昨春杂暄凄人心异所托独为泉上吟坐聴鸟声落镜我尘土颜竹木影参错我友支许流往者共斯乐去矣川原懐哉怅猿鹤几人京华游能不废邱壑拟宿賛公房梦寻煮茶约
　　石佛庵赠敏上人
　　释子吾宗秀新诗似白云开门一花落绕屋百泉分定老烟萝色悲同鱼鸟羣尘中漫回首清话几时闻【元诗僧白云英上人唐侍御元之后也】
　　沈大匡先生华山草堂
　　心迹竟沈沦空山閟古春亭留唐野史名在宋逋臣破壁全题字双松一作薪惟应千载上媿杀瘦腰人西溪梅花己残永兴寺緑萼二株正盛开
　　春风十日怒于虎香雪纷纷落成土我来恨与花愆期嬾逐闲云入花坞一笑逢此萼緑华冷寺空庭相媚妩林端初日开烟霏皜曜鲜姸世希睹花虽无言酬以意为待幽人来作主幽人与世实寡营捷足纎儿每工侮目成色授不嫌迟却月临风更须谱空香入磬韵微茫枝格横苔影交午为花不惜三日留隔竹一声啼翠羽二月十七日重游洞霄宫探大涤洞天
　　振衣浴罢体更轻竹杖投石声彭觥空山昨夜龙洗窟雨过万壑泉纵横山灵知我有黙祷故遣松风作前导一峯隂见一峯晴天柱中央翠于埽元同先生昔隠居洞天长锁琅函书前游日夕未曽到恨身不得乘飙车穿尽幽篁履苔石惊见谽谺洞门坼童子曾为捣药禽桃花解笑题诗客此中日月停两丸想像九夏尤清寒微明秉炬触暗壁古灵题字来寻看【洞中题刻多漫灭但见一处云陈襄述古来癸巳夏】玲珑乳窦隔凡处路接华阳不归去有人问我洞中来为説浮云如栁絮
　　功千见示刘松年溪山楼阁图用坡公集中韵
　　淳熙小字藏石边绢素微裂凝尘烟暗门刘郎呼欲出鹤归城郭应凄然刘郎自具擘山手断续飞下云中泉重楼面势各相背地非辋口非樊川蔽亏緑树露小阁水纹山影阑干前消摇白日不待遣倚枰二叟全其天寻诗一老独有意目送去鸟穷幽姸尤工逺势写村落背崦或有桑麻田丹青不让李晞古金碧直压赵大年画史笔力在盘礴无取小景争便娟闗门聴雨品字坐焚香埽地曲尺眠落花将春作昨梦主人与客俱列仙只愁青壁太斗絶画里欲学猿猱縁莫言此画非我有他日想见哦长篇
　　同张东扶石贞石游云居寺礼中峯和尚髪塔
　　幽磴无人行露藓緑相待倚山为女墙春物见爽垲丛深鸟嘤嘤沙崩石磊磊长廊据寺胜酌泉散忧痗恭闻大导师嵒畔藏落彩【唐净业法师塔铭髙宗忌辰方阶落彩】作礼向闲房真风故常在选树坐移隂仰看云意改游云忽东南遐心渺江海
　　同作　　　　　　　　　【上虞】石　文【贞石】
　　春雨回荒姿余寒晴复隂逶迆步石径禅室来幽寻众山巳秀发緑浅未满林绕寺雉堞壮入门台殿森阿师久西去遗履犹至今妙相渺难睹黙契情更深合十向云际恍闻净土吟四体岂无爱诸妄惟灭心缅彼绀螺色香土岁月沈但余烟草碧如丝縁塔侵平生慕禅意苦为饥火燖焉知此僻境修廊静愔愔闲闲湖上景悠悠南山岑鉏声徧芳野微风忽钟音暂憩殊有防虚寂归冲襟
　　题沈启南冷泉亭图次韵
　　石润林香下夕晖风中似有磬声微好山招隠贫难买妙画通灵久亦飞题字尚留前辈在聴泉今见解人稀频年不踏松隂路卧以游之恰忘归【图向为灵隠僧房物后归龚田居侍御今归赵君功千上有吾杭刘邦彦吴江汝其通并启南自题诗】
　　同作　　　　　　　　　【钱塘】沈嘉辙【栾城】
　　为看诗画揽清晖遐想当年结思微古木千章隂乍合寒泉一道雪横飞风流己往谁能续墨沈犹香知者稀曾忆晩来成醉后一亭烟霭见僧归
　　又　　　　　　　　　　【钱塘】吴　焯【尺凫】
　　晨坐髙斋竟落晖祗因读画悟幽微聴来毕静水生响看到出神峯欲飞往事重题增感慨旧游如梦记依稀回思帬屐经行处空恼耕烟阁笔归【田居侍御曾属王石谷临摹】
　　同沈栾城吴尺凫赵功千登六和塔
　　江行安微风回泊龙山下羣峯势蜿蜒兹塔独凌跨何年劫烧余突兀入窗赭同游三数人緑隂爱僧夏层梯入大幽初级见颇寡身盘空云江色向我泻三折之字流随山动平野东瞩穷剡源西眺思汐社帆樯阅兴衰鱼鸟被风雅万古一斜阳欲玩不堪把塔中有金仙讵是无情者
　　洗心亭看竹
　　遮檐万玉翠森森回合空潭倒影深若似此君何用洗多生无垢亦无心
　　宿云栖寺
　　入林人语忽寻烟来共堂头此夜禅本色住山深有味清诗呈佛岂无縁竹龙行水风回后栗鼠窥星月出前不待诸天诃放逸心清坐聴晓钟传【本色住山见惠洪林闲録贯休诗云得句先呈佛】
　　次韵答石贞石雨中见怀
　　便作神仙亦号顽日长无客共萧闲郁洲家似邴根矩退谷铭如元次山水鸟求鱼冲苇外幽花縁竹出墙间城东若役髙人梦带雨篱门未上闗【来诗有梦落城东水竹间之句】
　　梅雨经旬得遣怀絶句六首
　　小楼髙处看云奔银竹千条挂昼昏不道去年池水竭碎萍犹未浸篱根
　　欲出并无下泽车此生难得是三余棼丝不断檐前瀑如在匡山读故书
　　龙公一匊破悭多即渐空原展緑波十角吴牛三尺棰楝花防防响烟蓑
　　久将唇舌薄君卿深掩柴荆罢送迎穉竹髙槐皆雨立忽然放出夕阳明
　　旧种垂杨緑埽矶北风将雨上渔扉前村半入空蒙里云带炊烟湿不飞
　　手疎名士离骚酒眼避髙僧竞渡船一笑茅堂作重午自鉏昌本煮清泉
　　立秋日同马丈碧沧汪青渠松泉上人游惠山舟中口占
　　绿杨深似雨港曲覆移舟停扇聴僧语西神山正秋惠山聴松庵观王孟端竹炉诗画巻次吴文定公韵
　　舍人雅尚寄名泉为爱山僧手自煎缾响风中无雨外水评陆后更张前空寮只许茶人住一榻翻同竹祖眠三百年来留寳墨箫材无恙是天全
　　广陵秋夜闻络纬
　　清月出三更重露零百卉空堂风骚骚卧聴虫恤纬不能成我衣尔虫焉足贵
　　题余葭白青灯雪屋图
　　贱子客广陵尘土感骚屑白帝初执矩赤熛未弭节何方解炎歊嘘以庾郎雪移我堕寒林短纸开凹凸销余复待伴入夜气严防琤然落风枝梦醒觉衾铁灯光与雪光争此破窗穴直身凛自持孤吟惨不辍琴弦为一心虽冻讵肎折起视江外山玉立正清絶寤言期斯人岁晩袪内热
　　公路浦即目
　　僛僛水柳细成行荷叶无花亦自香行过江淮恶风浪幽情忽到小池塘
　　桃源县雨泊寄舍弟子山
　　带雨河声大维舟暮色虚虫喧堤外草烛暎枕边书瘦弟入魂梦衰亲问起居天明仍捩柁逺道信来疎
　　峄县道中
　　苍翠连凫峄秋原望更深仆夫通马语行客抱山心沙雨才霑路凉蟾忽到襟豆花门巷小何处似家林
　　宿邹县谒孟子庙毕看峄山夜月
　　庙貌抠衣拜机丝俨若新月来邾子国人宿孟家隣翠峄森侵汉残碑逺失秦松风吹夜气壁立四无尘【庙有断机堂】
　　富庄驿遇潦
　　野水秋无次能为涂辙妨枣林明四望黍垅白中央马足行云影车轮陷镜光空村烟火絶竟日苦饥肠
　　任邱道中寄汪祓江
　　雨挟云隂天四垂孤城萦防况凄其绿杨风起狐狸淀细草烟荒扁鹊祠劔客于今谁忼慨马羣自昔重权竒燕南赵北明朝是秋水茫茫有所思
　　赵北口
　　齧尽长隄碧玉平唤船人集午相争偶然束马悬车渡亦似浮家泛宅行鱼栅低围芦作界酒帘斜挂柳为城眼前便减风埃色何用临流更濯缨
　　都下寓舍偶作
　　即次便幽窄窗深雪纸明棘墙愁露索尘市畏风行自摄安眠食无求少送迎瓦缾钿菊小伴我一枝清入洛谁相问深居等系匏唐碑从寺勘秦译借僧抄风雨新圆梦云山广絶交时时期二妙携手看烟郊【谓金绘卣符幼鲁】
　　风氏园古松相传金源时物近为人所伐幼鲁有诗惜之邀余同作
　　昔游长安岁辛丑城南欲谒支离叟雪云连日成春隂人事逡巡愿终负鹄袍乌帽感秋气首问支离无恙否故人三叹为我言长身摧折名不朽偃葢争看前辈句清隂屡入游人酒不随风雨飞夜半苍鳞剥落根如臼我闻名与身孰亲此理天壤谁为剖藤纒攲壑云雾障长得千年养灵寿轮蹄人海叟何心占此区区地盈亩岂无匠石议斧斤竟使樵苏疑怪丑榆承露盘不自畏楮録医经最顔厚但读南华齐物篇世间变化无不有
　　寄内
　　炎风记上郭门船回首髙城更黯然徐淑初还因善病厐公欲隠坐无田梦回竹月摊书地人道风潮损稼天行巻赁居成左计心闗桂玉路三千
　　南归夜行赵北口同范希声作
　　归人千里指故乡三更霜雾霑衣裳有如小儿卧车箱摇则成梦醒己忘寒星在水森有芒仰视毕昴纷低昻逺烟蒙密隄影长西风防防吹枯杨参差人语知异方作事五角与六张我识此趣如潇湘菰蒲明灭灯火光惊起栖雁飞一行胡不飞去江湖旁
　　九月晦日晓行阜城道中大风雨午间飞雪宿漫河作
　　野旷云乱生天黑月正死登车偃破帽寒门开万里风从何方来汹汹鸣不己大声东海涛小声空林鬼浩荡达士胷自诧无此耳中间零雨集觅路复迷咫柅车天曙兀兀行泥水天公善娱客吹作玉花委饥雀喧茅檐劝我可以止湿薪燎故衣冰韲铿老齿江南孟冬天妍暖梅弄蘂谁遣北地游北地寒至此
　　东阿逆旅壁有无名氏絶句云霜树微茫月半环解鞍茅店且偷闲行人过尽严更发一盏寒灯满屋山次韵一首
　　断岫层峦似玦环客亭挂策夕阳闲重来柳髪疎于我满眼寒云话故山
　　过东平懐苏源明五太守防集之诗城外山际积水空明疑是小洞庭也即效其体
　　夕税驾兮宿东阿思东注兮若流波朝秣马兮望东平霜空皛兮初日生澹平林兮逺如一寒涨落兮洲溆出巡中湖兮眄而南山防防兮形眠蚕轻桡去兮思夫君大藩理兮防以文嗟茧丝兮人或扰怀风流兮散云鸟命元气兮为余舟野荒忽兮期同游【元气为舟仲长统语】
　　徐州舟行纪事
　　樯为舟中权帆势若悬纛有时牵挽劳竹索相缀属我舟顺流下彼舟适遭束絙急不可弛磨戛鸣数数两舟掣而离其势不转瞩篙师失声呼疾似捩空鹄髙樯忽中折观者肤尽粟我舟播荡余幸免鬼伯促性命亦匪轻造化戏何酷有如争防河一跌聊自赎又如放风鸢线断偶然续神意怜迂踈字饱饭不足书寄破冡出事过虚船触是时冬上旬冷月光于烛漕河下牐牢函水严监督三暮复三朝何时峡离蜀悁脰望南云临深古所朂
　　葺屋
　　倦游今亦厌飞扬始葺城隅破草堂检校豳诗小经济蹉蛇寒事旧林塘晴天免缩参军首雨夜休移杜老牀更乞山僧安隠法净名图畔自烧香
　　开湖寄徐丈紫山义兴
　　君昔闭门湖上初葑云万丈复开蔬谁其云者两黄鹄我欲遗之双鲤鱼明镜拭平西子面翠绡展尽水仙裾待回罨画溪边櫂酒舫随风纵所如
　　雪后同耕民泛舟北郭游一僧舍颇尽幽趣
　　腊尾能为寂寞游恰经野渡有渔舟过桥溪水斜风急带雪僧房落日幽世外话销商陆火林中春在木緜裘平臯鹤叟今何处吟望寒山空防头【元张仲举在杭日有一私印文曰平臯鹤叟盖取北郭三山名临平臯亭黄鹤也见朱珪名迹録】
　　春雪密香斋拥炉同少穆耕民作
　　春寒春雪剧相仍小坐林峦白几层冷淡交情宜岁晩清严况味在晨兴同依品字柴头火老作梅花树下僧门巷泥深君莫去纸窗犹有照书灯








　　樊榭山房集巻三
　　钦定四库全书
　　樊榭山房集巻四
　　钱塘厉鹗撰
　　诗丁
　　人日同陈授衣丁敬身石贞石登吴山用石壁上东坡先生释迦院看牡丹韵【以下乙巳】
　　红妆小队行春时江山着色供吾诗坡公健句入苔石花残石泐公应知登髙今日情难己不约还成七人矣嬉游大好同队鱼何必飞腾千万里
　　西湖感旧和贞石
　　少年落惜春寒花外层楼烛影残一片湖光浑似旧雨声不到曲阑干
　　原作　　　　　　　　　　　石　文
　　碧桃犹绕旧池台吹徧东风尚未开游客重来人不见帘前细草短于苔
　　和余葭白题唐子畏画韩熙载夜宴图
　　韩郎自是江北人避地去作江南臣更从江南到江北便道江南有人忆归来笑拥名花丛疎眉小面居当中千枝银烛照舞影满堂賔客看惊鸿门生解事执乐句燕支拍碎声穿空酣嬉跌宕君莫笑一半桃李无春风宫中唱念家山破烧槽哀怨传何穷聊将羣婢污名检此意未必闻重瞳六如居士不并时何由户外三更窥笔底故有嫱与施我不见画但见诗诗工直疑画逊之眼饱铅黛嘲贫儿从来裴休説法为人愿不妨衲衣乞食随歌姬
　　扬州清明有感
　　游丝堕地花斑斑客如颠当长闭闗芹芽入市刀鮆上非我无酒开心顔翻书偶记柳州柳千言寄友经忧患【平声】捧奠孑立拜扫阻举首北望啼痕潸回肠掁触事虽异阿父浅土情尤艰敢求范氏上吉冢【事见真诰】但得雍伯无终山不官免学右军誓有约直待厐公还西山地燥一抔足云衣水乐相回环其旁种竹置丙舍牋天乞得清且闲年供麦饭作寒食祀罢松鸟鸣呜呼此愿果何日新烟旅食茱萸湾
　　夏五闲居八首
　　始春游广陵仲夏返敝庐出如谋食鸟归似止泺鱼江湖巳相忘三叹无定居开窗延众绿检我牀头书防防雨响池戎葵卧无次南史展一编萧条有余思冶中好贵囚正以簪绂累鸣蛙亦复佳何必当鼓吹书生赋分薄一饱走他郡淮南米贵贱曽致杜老问泛舟及吾乡是役恤民隠隣商或不前曷以周逺近钱唐古城东幽澹水木趣故人能朂予写寄灌园赋【至正间潘时雍隠居杭城东自号灌园生贝清江琼为作灌园赋陈楞山在真州曽书一通见贻】莳蔬利于鬻荷鉏迹尤慕西山隔城青白气半为雨
　　借书出北郭篮舆白莲风俯仰蓬藋下诗细复史通鼓琴赏山雨不送双飞鸿冲晦去我逺皓首见此翁【吴文志上】小山好兄弟伻来问消息正值卸担初相见吐胷臆冷泉观雨诗崩崖与笔力想见坐闻钟竹云暗灯色【赵功干意林】
　　沈身鹤立居心乃淳静去作长沙游幸不卑湿病风健湖口帆霞送滕阁兴料君垂橐归世故巳先定【沈栾城】今日理生衣快风收郁蒸飞蟁强多喙逐去栖荒塍茗和月露煮盘剥青腰菱试效采菱歌乡味得未曽
　　梁溪舟中苦热寄汪青渠
　　频年奔走厌川陆六月浮舟信更难苹末不传凉吹起峯尖空逼火云看只愁嘲客徐常侍讵肎因人梁伯鸾记得松隂对挥麈掬泉龙吻酌清寒
　　荅蒋丈静山蠡墅见寄
　　相望经年阙报书江闗复此感离居我贫为客交亲絶君老辞家齿髪疎踪迹前身三事衲英雄晚计百金鱼萍流匏系俱难遣浊酒何时过敝庐
　　题马佩兮所藏马麟摹黄筌春波鸂鷘图
　　江南别岸风兰密宛颈文禽水中出回眸不异锦城春内家最赏臣麟笔沈浮一对常相见汉宫应有颛房燕可怜未得辟寒金夜夜羇雌怨秋扇
　　楚中有刻近人诗者谬收鄙作其间姓旁误増力字戏成俳体寄吴尺凫
　　展巻风前睡眼醒何人未辨六书形萧生有系知非鄼温尉如存笑带令旅食欲添双鬓白乡书只説两峯青多年不得诗书力早晚烟波买钓舲
　　秋雨杂述四首
　　吴江澹秋水云气垂太湖我时趁风雨身作归舟图风横雨亦斜帆攲不可扶船舷帖波走猎猎吹青芦抚枕那得睡快意翻惊呼舟人小摇手笑客一何愚明朝中元近武林酒堪沽
　　忆昔游永康乱山趋小邑竹舆两日行行行雨如织千松万松中声与飞泉集纸伞但盖头肩胛己尽湿野庙聊暂休青草无壁立荒凉此何神香火久不及岂能司隂晴土偶亦垂泣秋气衣裳单雨势暮尤急宿处隔山腰穿云更深入
　　欺客雨洒灯骄风马腾皁长安望迢遥蓨县苦流潦同行功名人甘寝固自好而我悲秋徒百念集如捣候窗聴鸡鸣结束出门早隂云暗车盖深泥没车道大野回清商凄红染林枣积水解照顔一夜顿成老
　　农饥望时雨雨足愿无违士饥在逺行逺行不救饥今年淮南秋有梦先书归觉来聴急霤枕簟凉霏霏旧事忽上心充斥何由挥挑灯歌此曲愁絶聴者稀
　　八月四日晚雨极凉
　　急雨淮上来沈沈暗楼堞须臾风引去秋星照凉叶孤客坐悄然愁思纷重叠谁与话流光熟衣先在箧
　　授衣续婚广陵戏赠长句
　　陈郎三载芜城住不复寒衾梦秋雨人生防合何可量壻乡山色空蒙处美如孺子岂长贫才是丁仪当与女却扇宁无故劔思写韵依然玉台侣吾乡昔者吴安中【宋钱唐吴师礼广陵王逢原之壻子傅朋俱工书】陈郎盛礼将无同只愁埽眉笔矜慎求书不肎面发红扁舟共载须怱怱吴山晴翠开帘栊生儿未学游丝帖一笑堂前慰乃翁
　　九日雨中集葭白斋
　　年年秋禊在天涯伏雨阑风亦复佳梦语蝉连同短榻乡心鹤望绕闲堦醉依菊墢攲斜坐静检书签次第排不是故人齐臭味登髙无地可开怀
　　吴中有书贾来广陵出古钱三百余见示刀布正伪诸品皆备汪君祓江拓其文凡四以遗予一曰千秋万岁面有龙凤形一曰长生保命面有北斗及男女对立状一曰斩妖伏邪面有立神一蹲虎一符篆一一曰龟鹤齐寿面无文盖古厌胜钱也暇日装潢成册为诗题后并邀祓江同作
　　翠墨手拓圜轮文空斋寳气歊浮云我有萧愚子和癖嗜好与世殊犹薰雪茧留迹聊饫眼造自何代谁云云千秋万岁仅着録景严好事资前闻【千秋万岁钱见洪遵泉志】其三吉语擅苍雅自借神力通殷勤下土虮臣但稽首长生大帝保命君于缾解祟光景絶【宋周希稷诗谁家解祟吐于缾】缟衣青纯年平分反观阳幕得竒质【储华谷云钱以有字处为隂无字处为阳】龙凤腾霄虎轮乙斗匡首戴声回环揄袂交帬永为匹世间儿女例心忪雨冷重屏梦萧瑟乞将后魏五男钱逺胜淮南万毕术撒之未足慰寒人佩此端能已愁疾壮夫也复爱虚名叩齿清思坐幽室装成一日百回看探囊尚有雕虫笔
　　汪为山亦赠予厌胜钱拓本文曰金玉满堂篆书面有双龙绕之上有柄作片云形大径二寸续装于册更为赋诗
　　金玉满堂语见之老氏书所贵在能守盈缩相乘除胃脯或连骑舐痔乃得车夤縁走权要极意为佃渔转瞬领军屋锁涩集夔魖得失郑人梦此足发轩渠钱环篆四字字偃披薤如善祝兼寓规陈义难龃龉片云抱廓外山气郁不舒日冠月有珥隂嘼纷腾挐水衡骇未睹诗客何由储纸劳脱轻影一再结相于故人意不浅缅想剏物初不贪永为宝无悔亦无誉
　　芜城小春
　　十月江天未陨霜阿师桥畔善和坊早梅门巷如人白残柳旗亭胜酒黄公案此时参闭目风光何地不回肠莫言新雁无才思小草伤春句一行
　　十月十八日同余葭白陈授衣闵廉风游禅智寺
　　适闻古寺名荒逺黙有防牵率聫臂游新勇剧动旝平畴栖余粮疎篱择寒菜年登缓乡思乐事且人外坡陀掉尾冈气压全楚大因知岷峨灵小住踞其最枳闗罗髙松落落十数辈尘耳迷聴莹为我发空籁逺烟老濞城低帆召伯埭指防虚无中晴出山影碎隋宫宿佛躯清净掩侈汰土木非昔时昼灯黄叶内亦列千便娟风竹见舞态井谷窥深泉匳镜寒不晦了知起灭想无用劳感槩何来宝志公跣足入残绘吴装仅形模石剥损风带壁陷眉山书传刻但茫昧新苗老叶句未受诗案劾【寺有石刻吴道子志公像东坡和苏伯固游蜀冈送李孝博使岭表诗】迹疑岁月驶刼换名字在鬭螘俛人羣放眼寄大块胡为云萍身物役自拘阂暂托贤友生林坰得佳赉彼哉稗沙门慢幢乏应对此邦重贾雄余习被香界一笑下頽阳丛雁破霜霭
　　冬日移寓葭白斋中二首
　　城边乌尾排樯竿楚天尽处吴天寛南商北使津鼓竞岁晩谁道川涂寒客牀髙坐自偃蹇束书不观目空睅簁簁尚阻西上鱼体中何如强眠饭
　　闲门清寂如野亭四壁铅椠栖余馨诸余盆盎殊碌碌古罍洗蚀铜花青销寒絶唱谁能和斗柄阑干雁声堕对牀无雨也可怜君能馆我支颐卧【葭白近作销寒杂咏数十首】画松歌送沈丈樗崖归宣城【明徴君眉生先生之孙】
　　耕岩先生冠社籍儒衣欻受思陵辟飞章首论武陵杨闭口曹蜍动顔色昭亭仙去无消息今代名孙古遗直轮囷壮气无所施老腕生松万钧力苍龙郁律蟠胷臆昨夜山南梦吞得天寒张鬛不作雨驱向剡藤但僵立仰聴倾崖清响入俯窥冻壑圆隂逼坐我石梁布水侧岂识松身元是墨北风客舍逢君揖白髪满头面黧黑欲持劲质赠时人金错刀囊悭反涩槎枒忽压俗眼惊丑怪能怖娇婴泣爱君幅幅有题句何异前朝述祖徳襆衾箧画乘归航与松偃卧江路长到日柴门宛溪上旧种手掇丝苓香君其行矣慎雪霜
　　雨中过锡山
　　寒塘淼淼风聒聒冻耳惟闻防牀拨九龙头角半入云只有东峯塔颖脱隔岸人家倚衰柳带湿炊烟青一抹帆迟目短望渐遥颇羡安居对疎豁秦余杭山次第迎为乞红萍照裘褐
　　归来
　　归来抖擞布衣尘竹几藜牀意最真坐爱阳光通一室卧闻冰霤落比隣淮南书内题春女扬子经中説夜人我有心情狎寒昼九逵不着自由身
　　正月八日城南纪游二首【以下丙午】
　　梵天寺
　　废寺不鸣磬林乌散夕阳山曽识坡老塔尚记钱王初地藤纒瓦三门竹补墙人间重陈迹留坐看江光
　　崇圣院
　　春早禅扉静长廊得恣行小诗同胜事前辈复髙情松密窗窗碧泉多步步清吾师谢无逸埽地过平生【壁间石刻米仲诏闻子将姚有仆李长蘅严无敇诸公诗胜事如要言烦多损精防无敇句也】
　　十二日同圣几泛西溪暮宿姚氏庄
　　溪风吹小艇竹色过桥昏幽子赏此意欲与山鸟言鸟飞向烟暝縁流到柴门丁男解迎客中妇罗酒尊莫笑浊酒酸古道赖以存烛至月已上散步长松根空山霭微白春夜云遂繁是知岁事初物渐可论余生困栖泊稍得依田园溪源接天目一夜清心魂
　　新市道中
　　擘岸风多损昼眠荻芽短短不生烟水村无避春寒处来觅酒家门系船
　　晓发乌戌大风过平望
　　落月瞰低篷睡思纷以积隔树鸡乱号己辞休文宅披衣起盥靧到眼尽前迹谁令数往还自诡非物役正赖吴壤佳闗心太湖白水黯云兼风聊阔不为窄輭浪大于鵞艓子坐受拍银鱼渐上市防酒香可坼春初人行少芳意伫遥客梦寻铜井梅簪花去腰笛
　　泊垂虹桥谒三髙祠叠前韵寄陈楞山
　　吴淞洵可居烟水古所积王郎庵诗佳处肎买宅桥縆玉防蝀渔樵见行迹篙师颇解事万景入驱役落手钓雪滩凫阵际波白苍茫逺帆归天影与寛窄兴豪惊吴儿阑干有时拍荒祠最庳隘苔甃碣己坼【范石湖三髙祠记碑仅存半陷于墙下殊可惜也】移置谅匪艰谂此后来客酌水酹三髙雨卧夜船笛
　　太鸿放舟垂虹桥谒三髙祠有诗见寄依韵奉答
　　【鄞县】陈　撰【楞山】
　　细雨闻归鸿相思夜来积忽传连纸诗佳兴如泛宅吴淞我熟游此段失踪迹要须期新凉偕子更于役扁舟凌万顷揽尽玉华白纵心触遥遇盈目开偪窄深杯计较足相与共浮拍长吟激水面寸寸秋翦坼便可呼三髙奚暇问主客此乐五百年黄楼风月笛双桥
　　不复縁故道迟迟望水闗双桥舟楫减十里浦云闲陆子逃名早梁生避地艰渔郎无所恨日夕和歌还
　　二月一日丹阳舟中初晴
　　故国隂弥月江程晴一朝流年供浪迹极目咏离骚陂暖初青麦沙明上信潮熟知春事近更觉旅情遥
　　忆笋
　　三月春风老乡园未得书平安问修竹甘脆忆家蔬雨緑盈山市泥香送佛庐清馋有如此血味愿敎除
　　缾中桃花
　　不拟花遮眼欲知春未阑暎窗怜晓色注水养余寒怅望无言甚殷勤命笑难皋亭红万树让与别人看
　　四月吴淞好二首
　　四月吴淞好天低树压桥青芦界湖尾白鸟防山腰踏水女初嫁搦鱼童尚髫令人慙寄食客思转萧萧四月吴淞好商船发更稀城隂水杨栁港馥野蔷薇村熟知尝酒凉多不减衣垂虹亭上望队队晩渔归
　　五月二日生日有感
　　又是江南梅雨天此生逾壮思悠然矜张久厌宣明面草泽谁知正礼年【上句宋谢晦下句梁顾协俱三十五岁事】情类疲牛踏陈迹身如社燕寄修椽【两年薄游扬州】佳时毕竟推吾土树外云峯对榻眠
　　题陈惟允采菱图
　　水村并青山丛灌无重数曲渚藏幽轩片云过飞雨彼美学操舟摇溶出前浦相期采芳伴弱腕搴翠缕长歌渌水调知音心独苦垂纶者谁子习静看沈羽髙士谅贞心明妆若无睹日落渡头波风吹湖上树
　　次韵　　　　　　　　　【仁和】赵　信【意林】
　　采菱复采菱菱香不知数緑叶出波平刺船响于雨佳人重芳鲜三五沿南浦清歌唱满湖余音嫋如缕荡桨山之隂竟日忘炎苦照影惜朱顔惊飞双翠羽此中把钓翁时闻更亲睹爱住水乡寛晚峯窥倒树坐圣几秋声馆作
　　吴水抽帆乍到来梧桐髙馆共迟回屋头大叶自吟雨衣上绿隂如染苔五柳先生虽寂寞双楠居士不尘埃明朝知有书船至珍重荆扉手为开
　　午日湖上同少穆耕民观竞渡
　　乡园五日何所为相与牵挽趋湖湄湖波帖妥平似席波上忽有羣龙嬉龙头昻昻尾幰幰伐鼔摐金闻近逺青山几防彩帜飞万人拍手回桡健吴儿踏浪雨足霜镜心越女开红妆大船小船更旁午此岂有意哀沈湘谁家放鸭争欢谑不用金丸羽毛落分曹齐赴鹳鹅军凌波竞捉鲻鰞跃须臾细雨东南来水仙鸣佩琉璃堆天公不令兴易尽菰蒲斜日明深杯人生即事有今古回首平烟空极浦金明池上夺标图当年盛事亦巳无独醒不醉胡为乎
　　圣几饷龙井新茗一器
　　松风出竹炉梦成水火战新芽适开封昏睡不待遣为子手瀹尝三嗅复三咽中有参寥禅风味得正见吴丈志上七十生日即次其病起韵为寿
　　巨手词场老斵轮天留黄髪在衡门情深濠濮常观物学邃河汾更有孙应筑闲坊题大隠漫论朝士记贞元【谓宋牧仲太宰】长年不用枚乗发宴坐三田黙自温
　　五月十八夜偷儿涉水入室家具顿空戏成集杜
　　喧卑方避俗有迹负前贤幸喜囊中净翻令室倒悬莫须惊白鹭遥忆旧青氊反朴时难遇何如稳昼眠
　　秋半苦雨
　　秋宇何时爽江云不肎轻蛤潮伤楚稻鱼淰贱吴羮客梦偏多绪农愁非一声曽无补天漏满眼急流横
　　烘虱和葭白
　　微虫尔何知善齧称其职回臭性所甘跖香独不即求伯夷种粟向仁祖索食试诘玉溪生此理定无惑弃瘠而涵腴是为虱之贼故人耸山肩寒几灯影侧语我怒虱辈往往见于色但丛败絮缯那縁好要襋饕如供帐行暴或梦枕逼口中妨吟情爪底费书力汞驱羞空囊草辟谢多识安能学猕猴择之终日昃早起筮得离当付女丁殛燎原固足快歼类似犹恻龙性称难驯鹤仪颇孤特虱于二者间殊形尚潜匿用以成君髙有怨始见徳为君回束缊一防星影赩上烂田中螟下照水中蜮
　　原作　　　　　　　　　【江都】余元甲【葭白】
　　百蛰潜冬房尔独袭寒育絪缊忽迸逸肘腋失蒸郁幺麽难搪撑猥琐任挫朒隠蓄啑血心细挟中人镞商子二十九有言颇笑僇五蠹作强援三官婪弱肉泛滥狂不制日己削其朴而尚恣林据不耻贱碌碌贫者即噉嚼富者便踖踧就顔转跖避絶香翻臭逐遂令志士怀莫不夺翦扑我贫在笥空身惰少湔浴致尔固有因何至日相蹙聚白塞裈缝变黑升帽屋亦思出手捕尔众我乃独惟借司烜威一炬赤其族颅焦细黠殒脐然老奸缩骤枯是烈祸宿饕讵净福众秽荡为烬瞥眼顿清肃始知策火攻絶胜具汤沐姑息即滋蔓焚如岂虐酷斥惟士蔚赋破学柯古録更作烘虱咏为彼职齧告
　　十二月六日大雪初霁同耕民着屐登吴山归检乡先辈凌柘轩集有同瞿存斋吴山对雪诗因次其韵
　　天翁戏作冷飞白一夜钱唐风浪拍晓来亟上吴山巅横倚玉阑三百尺好竒走唤南隣翁失却江上诸青峯片云不到尘不到素华倒射扶桑红此时酒尽兴未尽孤屿重湖迷逺近垂竿想像茜衣人欲觅良工戴文进曲磴背接乌龙潭翳松埋石窥茅庵楼台一色围缟带耳静己隔交衢谈岩冰重结阳光暮枫岭嵯峩凛难度竛竮屐齿折髙寒惊起饥禽屡回顾岁华炊黍来堂堂须琢好句题幽篁古今清赏递相属十指肎学悬槌僵山中老仙观众妙遗蜕如蝉耻常调洞门不夜鹤无眂看雪人归定腾笑
　　祓江在越州以竹火笼二枚见寄
　　织筠莹节光于玉围就家江水盈幅此君面目含清风解与人间作旸谷中函红泥炉子小如缾可挈藤蹙束乌篷一宿固陵闗伴书遣送长须仆上言稽山大好雪霤挂玉龙风折木裁诗坐念穷东野致此令成手翻覆一笑感君故意长如玉有双衣有复锨火微温生褏底澼絖知无功可録姜芽不敛蹲鸱舒恶札纵横顔有恧奉之髙堂遗细君堪助中防调茗粥寒宵不怯金十奴更为游子宜春服



　　樊榭山房集巻四
　　钦定四库全书
　　樊榭山房集巻五
　　钱塘厉鹗撰
　　诗戊
　　正月晦日同姚玉裁念慈游道场山【以下丁未】
　　苕山多有名彩翠尽延眺道场独争长孤塔屹自表出城荡扁舟櫂声破烟晓路折循麓登湖色浮木杪是时春不喧羣岫寒悄悄荅响入空堂接武出丛篠山僧导客至清炯窥碧沼焚香诵坡诗作礼共围绕二君天机深取暎心镜皎岩际送飞云楼隂望归鸟尘縁一以忘净义庶能了
　　归云庵拜孙太初墓
　　山风穿竹径仍署挂瓢堂生不贩云壑梦犹依佛香雨昏苔石字僧防鹤田粮怅望空归去明朝问钓航【庵有挂瓢堂额郑少谷书太初旧物也】
　　西湖春雨四首
　　防防苦雾湿堤沙店舍无人酒帜斜己是祠山生日过小梅犹滞雨中花【杭俗以二月八日为祠山张真君生日必有风雨】
　　价低易上郭门船冲破西林一抹烟游屐不来三竺寺乞晴劳动白衣仙
　　无赖东风转柳条雨从月额到花朝少年记得嬉春事斜日衣香第四桥
　　遥峯隠见黛眉櫕怪底春来无此寒朋比熏炉风味浅有人楼上泥阑干
　　二月二十九日同耕民闲步东郊晚眺沙河二首
　　雨多常禁足及此出郊看风力暄犹劲天容霁始寛波神青栎庙田祖白茅坛讵学怀甎俗班春话好官村舍留人眼鱼梁枕水低林长共澄暎云细得端倪山影鸣榔逺芦根下栫齐闲心分物色坐待日平西三月一日同杭大宗符圣几汪西颢游皋园园在城东为岩颢亭少司农所筑得诗二首
　　侍郎遗别业幽絶擅城隅风雅今何有荒凉感不无莎亭通客僦花径割隣租只共闲人到寻诗向日晡似得春愁遣因延野色来垂杨埽慢水丛棘出残梅学圃容身隠题名恐俗猜休将雍门泪霑洒旧髙台
　　是日春社晚归坐雨寄诸君
　　霏霏社公雨一片叫苍鸠劝影灯前酒摇情江上舟句无刘夜坐兴比薛春游烂漫期仍践更阑檐滴休清明后一日同大宗敬身西颢圣几游城东顾氏庄
　　节去有余兴行吟不自料汀花烟色旧墓草酒痕消蚕理今时始茶香见客邀回头迷万緑何处认溪桥暮春马佩兮来游湖上用去年泊垂虹桥谒三髙祠韵
　　多君济胜情重叠如襞积昨来勇渡江稳泛春水宅【杨廉夫舟名见东维子集】谁为释幽忧达生寄浪迹笑谢夸子汲汲事行役相逢古城西花下眉最白平湖葑初卷放眼开塞窄鱼槛叩堂堂凫浪飞拍拍此间着君语弥使氛壒坼裵回僧楼上为迟白苹客【时祓江在吴兴未至】相与寻清音聒耳屏筝笛
　　和佩兮游冷泉寺
　　春物已芳柔西山果始游泉喧石头雨亭压树身秋鱼板诸天午香灯古洞幽吟成谁与赏猿鹤此淹留
　　原作　　　　　　　　　【祁门】马曰璐【佩兮】
　　钟音一星星幽寻独此亭山从入寺好泉欲过时聴冷气怯春服清晖隠翠屏我来岩下坐刻石记曾经独游沧浪亭五首
　　桃萼飘红上菜薹荡湖艇子转城隈春隂不惮盘阊逺为谒湖州长史来
　　略彴难通步屧縁三驺意气拥林泉人生是事俱闗分他日重游亦偶然【是日有达官寓此不得入隔水遥望而己】
　　彷佛南园筑北碕鸭毛小涨碧参差行人羞照风尘鬓手弄垂杨立少时
　　世波宦辙等羁衔水竹因依最不凡祠屋如闻神爽在未应蕉萃旧襴衫
　　回首疎篱带緑莎归来犹唱濯缨歌城南一路供怊怅老木平田古意多
　　同祓江佩兮游支硎山
　　叹息买山无此君松声犹遣世间闻笋舆穿过石门坼笻杖拨开泉架分正始风流余马迹琅邪人物散乌羣吴娃娇小何知许賸把春妆防白云
　　寒山寻赵凡夫隠处有法螺庵千尺雪诸胜
　　寒山寒气贮春余入谷风烟更翳如崖接扶阑疑蜀栈树悬飞雨想匡庐缁流尚记人偕隠青竹今无客著书胜絶未能千日住枫桥渔火暗村墟
　　夏至日雨中得金寿门泽州书
　　昨夜雷驱雨柴门碧涨平送梅帘额润改水井眉清怀友无髙翮函书自逺程怜君太行险难减独诗情【夏至浚井改水见后汉书】
　　雨中江上六言四首
　　树外雨随风至塘边水入田流帆低庙子沙口人语龙山渡头
　　橘蠹化双飞蝶桑芽饲再熟蚕隔岸云屯黑白近城岫洗青蓝
　　村娃向井提瓮田父冲烟曳柴老我三家竹墅宜人一緉椶鞵
　　梅不便北客波官多赛南朝江平观涨小艇雨歇迎神洞箫
　　寄题姚玉裁莲花庄图
　　苕溪之水不可唾苹洲之风正堪卧月河西面莲花庄忆我春寒摇艇过炎蒸那得对絶境世事参差每成左故人住此写成图为诗卷尾邀朋和解维碧浪恐寒盟涤笔冰瓯方夏课流闻昔是松雪居画髓琴心已传播山泽何妨子固讥风雅犹忻道升佐翰林承防七司戸插脚红尘应谪堕池亭芜废苍烟空沙觜防防为侦逻悠悠今古等传舍宋宅谢墩宁受涴清才异代遥相望举杯酹与林塘贺遥山隔城天镜倒白雨环桥水荭破染书浓緑浮四面收钓凉萤飞一个秋风鼔櫂拟再来鲭鲊斫成莲叶裹
　　六月十日同丁敬身石贞石游龙兴寺观唐开成二年陀罗尼石幢为处士胡季良书【寺为梁发心院唐改龙兴宋改祥符在杭州城西旧基广衮九里后渐没入民舍石幢在夹墙空壍中明季忽放异光居人舍宅重建去今祥符寺里许矣】
　　凉飔洗河桥斜景笋鞵踏青豆垂墙匡古寺门半阖千年十宝地【王巩随手杂録钱王有外国颇伽宝方尺余状如水晶置龙兴寺佛髻中皇朝改为太平祥符寺自唐至皇朝凡有十宝此其一也】湫隘屋庐杂九曲何处寻【东坡有祥符九曲观灯诗】废堑产鸣蛤石幢妙章草下有舍利纳立神捧莲趺光气夜歕欱遂令妇子栖俨化栴檀塔吾侪好奇癖往往臭味合丁君尤勇鋭辩证纷馺遝乍睹増双明久读绕三帀濡纸脱其文可供硬黄问年值唐季逾歴几膢腊城中易黑灰此独未摧拉莹无苍藓生古色对磨衲许醉声闻酒乘月再提榼
　　圣几送漳兰二枝二首
　　垣侵薜荔径蓬蒿零落幽丛梦想劳忽见微波小翘楚胜歌二十五离骚【孔行素至正直记明雪窗画兰法有大翘楚小翘楚诸形】
　　全枝明玉最清妍香气常随过岭船只合诗人熏几席翠壶回施小乘禅
　　月夜渡江
　　露荻风林隠戍楼宵分月上动行舟凌云髣髴三山意濯足空明万里流北府兵厨谁与载南朝词客肎同游人间竒絶成孤赏唤起鱼龙一笛秋【北府兵厨宋时镇江酒名】
　　葭白病疟初起招饮月下作
　　金柔火老争混茫中人腠理搜膏肪水帝之子何披猖芙蓉旗弄明月光乗时复出烦厌禳窃据四体为强梁将军亦病颤帝旁呼桓石防勇可当横楣齧缺悬蟹匡阁下力士逃且僵隔日杜陵腼鲜妆曷不拾句诵子璋乖厓夜谈撼隣墙潞公花押笔势刚梦回便娟授蔗浆博士冢土低枕囊子有道气通中黄小苦不肎偃在牀室无倾视骨节强血味久絶藿食常如蚁决孔坚隄防辟邪亦有魏迄唐汝不去者后为粮纤云四卷月照廊酒气拂拂十指香我饮不尽醒而狂仰吸沆瀣斗低昻为子七发歌此章矫如鹭涛翩下翔
　　扬州客舍夜雨
　　十日秋来九风雨田家客子同煎烦莎鸡湿语此时壁水鹤夜啼何处村石曼卿已卜亲窆许元度将为弟婚依依顾影在千里想得家人灯下论
　　赵饮谷买得乐安长公主小玉印出以相示予定其为明光宗女熹宗时所称皇八妹者因赋长歌
　　扬州尘土日纷纷玉气市中为白云前朝贵主风流逺认得蓝田小篆文瑶华栽向瑶陛底母性便娟本秾李泪洒龙髯一月余移宫仓卒惊罗绮忠臣岂肎为身图帝姬入井知羣诬亟封康妃托遗训谁令国柄归阉奴云鬟扒角年犹小【刘若愚酌中志皇女十余龄留髪打扒角至选婚始择吉上头】亲见乾清尊赵娆须臾委鬼共销亡信王握玺瞻天表初下银河织女机盈盈十五已胜衣粉侯才习胶宫礼便许吹箫出禁闱贤声戚畹流传寡江斆无劳让婚者赐花更得日兄怜投琼特敇行杯斚爱学江南浅淡妆脂田水碓厌豪强刻成小印柔荑抚钤记居然宝绘堂钟漏相催岁华掷一枝红坠悲秦客朱缲冷落桥纽昏不共金箱殉梅额万年诔徳未足哀贼骑蹴踏都城摧壮哉都尉又死国碧血滴到珠襦灰青匳玩物今犹在无用摩挱博人爱为君试续学古编惆怅虫镂非千年【公主以愍帝元年下嫁驸马巩永固十六年薨甲申巩死难】
　　题周兼南唐小周后写真四首
　　未合双鬟最小身秦淮明月白门春汉宫莫话昭阳事更有人间返卧人
　　已识君王尚待年新词侧艳外边传销魂貌出提鞵様压倒南朝步步莲
　　羣花偃亚小亭孤卯酒朝酣倦欲扶可记画堂南畔见背人无语问流珠
　　命妇随朝掩泪光虚闻龙衮纪兴亡画师自有春风笔不写伤心入汴梁【龙衮江南野史今所传不全载小周后事见王铚黙记】
　　吴山咏古诗二首
　　麻曷葛刺佛【幷序】
　　麻曷葛刺佛在吴山宝成寺石壁上覆之以屋元至治二年骠骑卫上将军左卫亲军都指挥使伯家奴所凿案元史泰定帝元年塑马合吃刺佛像于延春阁之徽清亭下辍耕录亦称马吃刺佛盖梵音无定字故也元时最敬西僧此其像设狞恶可怖志乘不载观者多昧其所自故诗以着之
　　寺古释迦院青滑石如饴何年施斧凿幻作梵相竒五采与涂饰黯惨犹淋漓一躯俨箕踞努目雪两眉赤脚踏魔女二婢相夹持玉颅捧在手岂是饮月支有来左右侍骑白象青狮狮背匪锦幪荐坐用人皮髑髅乱系颈珠贯何累累其余不尽者复置防与铍旁纪至治岁喜舍庄严资求福不唐捐宰官多佞辞我闻刘元塑妙比元伽儿搏换入紫闼秘密无人知此像琢山骨要使千年垂徧翻诸佛名难解姚秦师游人迹防到破殿虫网丝来观尽毛戴香火谁其尸隂苔久凝立想见初成时髙昌畏吾族奔走倾城姿施以观音钞百定鸦青披题以朴笔译写蟠虬螭照以驼酥灯深盌明流离供以刲羊心洁于大祀牺红兜交膜拜白伞纷葳蕤琅琅组铃语逢逢扇鼔驰到今数百禩惑生凄其但受孔子戒【元世祖命廉希宪受成于国师廉对曰臣已受孔子戒】漫书胆巴碑【赵子昂延祐二年奉命书胆巴帝师碑胆巴华言秘密】访古为此作聊释怪谍疑
　　铁四太尉【并序】
　　铁四太尉在吴山东岳庙庑下宋名中兴观像凡四躯擎拳瞠目丑怪骇人相传江中浮来郡人有忿争凶隙者则迎而诅之案凌彦翀柘轩集有吴山东岳庙化铁四太尉疏云吴山东岳庙铁四太尉一曰灵应侯二曰福祐侯三曰忠正侯四曰顺祐侯以御灾危以铁肖像非一日矣因军器造作有欲假为用者一夕托梦于王子澄曰吾欲助国将作吾新像以离于此已而果为国用子澄识其语不忘果蒙神祐动止协吉欲求众力圆成庶见神功昭著彦翀为至正末人像当重铸于此时不知何年复增铸一躯譌为五方之神俗名铁哥而敝俗不可息矣
　　岱宗长五岳秩祀百代举仙释争傅防幽竟难距临安宋行都寓祭亦名旅四尉知何神封号侯爵序冶官巧笵铁面目黑如秬譌传泛涛江风掀出沙渚奇事神防莘里俗文诅楚慎匪金人铭诞将木甲侣【泰山上有木甲汉武帝时神也见应劭汉官仪】唯有避俗翁皎皎载玉楮当年着灵功志在捍疆圉不为钱可耕不为釡可煮愿铸为五兵廓如埽烽炬报贶重肖形争传梦中语斯事略足徴诺臯傥见许冲寒过琳宫虚廊窜松防
　　春雨有怀徐丈紫山湖上【以下戊申】
　　老大逢春最殢春又经多雨洗芳尘官梅开后野梅落湖水满时河水新无事长如秏磨日几年不作踏灯人相思只有师川在安得冲泥过比隣
　　同敬身东扶过云居寺伤贞石下世
　　春色悲人事松门澹夕晖昔游同礼塔今望各霑衣一病惊才尽三生向佛归伤心堦草合行迹尚依稀
　　春日湖上
　　闭戸皆无事贪游似不闲闺人看禁树词客入空山湖渌浅深际花催寒暖间春衣如可典拌与饮循环二月十六日吴尺凫招同袁舒雯沈栾城符幼鲁赵谷林意林杭大宗丁敬身包家山看桃花
　　天公爱花真不错轻隂为花张帟幕城南火急三日游矗矗青山花绕郭符融喜接如云谈辛苦京尘乍抽脚【谓幼鲁】折简邀賔吴季子能使故人共斟酌饧箫帬幄柏下集【游人竞就顾氏坟】放眼终嫌少恢廓提壶取道梵天寺石塔双标耸莲萼冈盘径复趾造顶一上江天忽呈跃共借草茵胜氍毹古号桃闗无锁钥【包家山宋时名桃花闗榜曰蒸霞】堪矜佳处人不知我取众遗争大噱緑杨围屋菜绣畦千树万树红约略峭风横起野色暗恐荡繁英被圻堮阳侯娱客更有意酒酣巻地春潮作分明石家锦障外摇动輭流离一箔烟中越岫俨彼姝晚倚娇寒更梳掠我生穷悴何足嗟造物供人殊不薄景倩空为步屧至林宗漫有同舟约岂如我辈诗胆顽解使长云雨还阁黄鹂三请花不语散作春愁纷漠漠
　　清明日出东郊至江上
　　江上人家緑满林残花无处避蹄涔清明时节孤帆雨想见天涯倦客心
　　送春日同沈栾城赵功千游南屏四首
　　过雨山烟薄似纱湖小艇逺闻蛙绿隂谁见春归路借问僧家与钓家
　　竹篱苔磴摘青梅倒影风潭石面开不见故人汪十六【青渠】倚阑无与试茶杯
　　邵家髙冡窜香貍皁荚花中石兽危一种沧桑山鬼泣奉香犹记永陵时【明昌化伯邵林墓在山下】
　　短长桥外去怱怱瘦尽莺花莫恼公明日重来看杨柳烟条万一忆东风
　　答西冈明府见怀
　　罢举我偏嬾去官君亦贫娱书清静客多病爱闲人花落郊园晚诗题京洛尘相思劳逺道已歴几冬春
　　怀樊榭孝廉　　　　　　【云中】鲍　鉁【西冈】
　　湖山春色早幽事闭门多且免书驴劵何妨置雀罗青云容俯仰白日任蹉跎官阁联吟处于今迹未磨题大宗松吹书堂图
　　阅世翛然涤烦矶著书种松皆十围居士散髪兼散衣疎钗满地开林扉羃翠蒙烟漏朝晖须臾动影飒欲飞风驭适从何处归披薄纎末无停机缾笙幽咽泉语防聴匪縁耳悟者希此中黙喻理不违但将画本付韦偃勿用谈柄持张讥
　　四月十五日同施自朂吴尺凫游西山入龙洞
　　浅夏宜寻山幽深最灵鹫言瞻理公塔浓緑暗晴昼行幐已十里地奥峯转秀石牀不暇坐窈窕入云窦乳泉排蜂房其下若悬霤絶疑秋雨时溅扑到襟褏圆穴居上头晃晃天影漏照见壁间书亡国有余诟【洞刻咸淳丁卯贾似道同客俞昕等题名】苍然留后鉴反似神所守媻姗出别洞冷袭裌衣透恨不装轻緜佛国殊气
　　由永福寺左上白衲庵
　　羣峯围岚气此长锁花宫隠丛篁龙瀃在其左山禽时惊飞髙下新箨堕白足导我前细路殊砐硪萧森不见天连冈接松果何年置圆庵栋宇平帖妥入门忽破禅猩纨照榴朵山中欲知时结夏乃大可吾侪称爱闲永日销宴坐香余青蚓袅将断犹婀娜寄语风埃人微言堪已瘅
　　石笋峯
　　西山下夕阳隂翳凄我神拾级愈斗絶苔滑除荒榛涧泉幽脩语回头又无人樀樀叩竹戸童子知迎賔僧房如旋螺一上一境陈登楼望东岭彩翠相鲜新林梢断崖口杯水浮湖漘请客参石笋樵路随防麕十丈未折防包孕太古春昔闻祖龙学结庵此嶙峋名僧贶幽趣遗础今埋湮太息后来者何幸为州民
　　冷泉亭月夜
　　望月迎峯庵已吐鹫岭背林间炯积雪摇影纷琐碎出门路渐低步步入幽霭过桥松露滴茅屋一犬吠层峦凹复凸月尚隠其内招要坐空亭万木郁垂盖泉光动深池翻疑夜当晦闻声弥觉静涧韵杂隂籁微于交枝隙忽见鲜云挂此时各无语翘首翠屏对飒然古精灵髣髴妙景防烟中客儿句风外宝公呗欲留凛生寒将去如有待今宵单牀梦犹绕琉璃界
　　迎峯庵晓起冒雾出山
　　敧枕鸟唤客晓望意必佳开窗堕茫茫怅与始愿乖遂辞已公屋勇缚双青鞵前村十重障不见沽酒牌近寺湿红隠孤塔空翠埋霏林渐成雨覆磵疑无厓霑衣不足惜前进如推排须臾清风至湖水镜面揩夷犹纵一櫂安坐相谈谐人生本何兾俯仰殊所怀
　　雨中集秋声馆观唐于府君墓志铭甎
　　梅雨澌澌守环堵书客无悰逺相聚比隣唐甎未成土呼童盥手为迎取纵广盈尺制朴古厚径三寸半蚀腐于君昌峤字光宇贞元朝士谁比数场有小铺司泻卤奉公夕惕亦矜许井桑缺一嗟薄祜四十字并韵所谱【四十作册先立切本唐韵】终于家堂臯某甫之大墓厥子五小犹角语凄苦【总作亦唐韵】文简而该较繁愈剥如蟾翳复吐新亭山阳几风雨近人掘自青枝坞湖影防蒙失封树千年见日辟幽户阿紫元驹郁余怒织乌西飞谁作主发邱中郎当贷汝峩峩秦亭名可补【吾杭无新亭山青枝坞正在秦亭山之南则秦亭古名新亭也】图经续者势墨响手拓好藏弆逺胜金台寻石鼔
　　移居
　　生涯仍往日俗累复今年半宅从人典【方万里桐江续集有典半宅诗余适同之】全家冒雨迁栽花无隙地汲井有新泉差喜东城近萧疎野趣便
　　六月一日午睡梦程友声醒时见壁上悬垂虹檥櫂图乃友声为余作者
　　守穷故乡居畏暑蓬戸闭风幔小眠斋借作凉云翳故人千里驾良觌已隔岁落落知无营不问别来计茶果俄欲陈惊起厌蝉嘒睨壁得新画一角题字细帆色入渺茫峯逺秀于髻写我泛春寒长桥望云霁烟墨闗性灵絶境得精诣始悟梦为因匪直思发
　　苦热夜坐
　　晴电忽穿树好风微动萍移牀池上坐相识有流萤
　　雨后
　　返照残云敛柴门似水清芦梢分渚响蔓过墙生在昔三驺饮传闻五鼎烹野夫欣雨足米价及时平
　　初秋同圣几坐皋园二首
　　秋水今何似平添碧半篙澄隂交翳树风色曲通壕莲飐无多叶鸥翻有落毛为驱残暑去扇影已辞劳三径频过后烟芜更胜初难消热客爱合借野人居黑蝶秋棠睡青虫败叶书不知何所得归意屡踌躇
　　秋霁同蒋丈静山东皋散歩
　　雨收惏露水平池疎豁何妨步屧迟淡日青门菘叶圃凉风白屋槿花篱闲寻坏衲安禅处记捕鸣蛬下学时秋思蹉跎吾已惯先生莫怪鬓边丝【费衮梁溪漫志吴中以八月露下而雨为惏露雨】
　　秋夜有怀葭白祓江秋玉佩兮
　　淮南三载住追忆忽今宵旧句开还掩秋灯短更挑烟明念佛巷叶下捣衣桥多少闲踪迹相思逐暗潮八月十八日同丁敬身游龙华寺寻石壁上宋人题名登慈云岭观永寿院宋仁宗佛牙讃吴越摩崖篆字
　　城南丁隠君嗜古有神契山心本清虚诗骨不柔脃约我縁江行骄阳竹伞蔽逦迆峯覆釡参错树排荠斜径通烟萝仰见岩壑丽双林昔傅公全身此中瘗渔竿亦通禅萧散久顺世入门松影转殿址秋草翳释子茅盖头供客馥丛桂举似藕丝灯莫辨萧氏制【蔡绦铁围山丛谈钱塘龙华寺有傅大士真身塔及敲门椎诵金刚经拍板藕丝灯三物藕丝乃梁武帝时物也所织纹实华严防説法相有天人鬼神龙象宫殿之属政和后索入九禁】惟闻苍壁下古字徧深锲惊喜极逾量线路怵子细披荆复拜竹习勇我能继下窥临伏槛上覰攀埤堄向无剜苔人堙没八分弓韣祠髙禖牲玉祀上帝卦塍遗圜坛仁祠想礼蕝其佗纪游者北南宋更递完好十得五姓名屈指计汗简不可磨沈碑反为赘犹令后来辈抉剔认书势【纪游题名有司马池周骙潜説友徐理等南郊斋宿题名有京镗袁说友李壁陈自强钱象祖谢深甫何澹张岩等缺落尚多】体劳坐少休拭汗翠霑袂岭路近见招余气鼓尤鋭江色悬虚寮泉花滴螺髻仁皇颂金骨排儒説滋弊大书摩云根作伪殆如防【永寿院石上刻宋仁宗佛牙讃七律一首考宋僧法云翻译名义释舍利下亦引此讃其词鄙陋葢假托为之】伟哉武肃勲伐山行旅惠不独筑塘木爻合既未济森然垂玉箸尚纪卯申岁英雄肎臣贼图霸聊自卫首题砀山朱如裂昭谏眦【慈云岭崖上篆刻云梁单阏之岁兴建龙山至涒滩之年开慈云岭便建西闗城宇台殿水阁今勒贞珉用纪年月甲申岁六月十五日吴越国王记共四十九字田氏西湖志止载首十八字考单阏为梁朱温开平元年涒滩为干化二年甲申则后唐庄宗同光二年盖吴越武肃王所题】所得俱不訾何啻三品币重来携匹纸氊椎拓次第当作天龙游穷搜发幽滞九日以为期勿怅岩扉闭
　　舟泊西林桥同吴尺凫作
　　里湖凉思不胜飘路转青林接野桥游女能来秋照影篙师解事小停桡风过残苇疎还响云衬晴峯淡欲消却为流连忘日暮醉中翻觉水天遥
　　九月一日同丁敬身张希亮金以宁符圣几游天龙寺石壁上有太平兴国六年心经门外八卦田即宋郊坛故迹次登天真寺灵化洞侧刻字云梁龙徳元年岁次辛巳十一月壬午朔一日天下都元帅吴越国王镠建置钱王拜郊台也此寺登眺最为江山胜处
　　山势龙飞防佛场后游佳处未渠央写经某甲存荒壁迎客单丁到上方满眼云涛看起灭接天草树管兴亡萧然欲下催诗雨相送沿村稻半黄
　　秋寒
　　前日骄阳尚满林天机转冷光侵萧森已识闲中味凄紧初闗别后心【时送栾城幼鲁北行】四壁图书温破帽千家帘幕促疎砧多情那得如韩偓洒背微霜拥鼻吟
　　上冢
　　十月乡山上冢天晴光尽趁过湖船鹃啼鹤返空千载宿草寒松又一年胡叜携尊成黯淡厐公挈伴故流连愁来宝石峯头望城里人家自夕烟
　　十一月十二夜月同黄松石张情田散花滩闲步用句曲外史马塍新居韵
　　林影滩光静自如向寒人意转清疎真疑落木临皋路更忆浮晖霅上居烟外有山浑入梦月中着句未曽书归来短髪飘萧甚敲火石桥闻夜渔【淮南子云月之光可以逺望而不可以细书】
　　同尺凫敬身过湖登慈云岭观废石龙净胜院崖上北宋僧冲羽书唐右补阙梁肃心印铭下方家峪寻刘娘子寺已废惟凤凰泉犹存饭于观音洞僧舍而归得诗三首
　　招手湖南畔平芜净可亲雾窥山半面水照鹤双身野艇容茶具长桥响钓轮慈云三度谒也胜埽门人畏险须扶掖上头云倒飞寒林正摇落幽趣得因依龙蜕莓崖积狐踪莽径微劖铭辨温媪弹指昔游非禅栖谁再搆妃子有前踪竹影思遗帔泉根没废钟饭余香印断樵罢漆灯逢賸得啼乌在年年怨此峯赵谷林以泛湖看梅诗见示意林复以诗送梅枝次韵奉答共四首
　　今年司冬大妍暖梅树已发腊前枝一梢正透竹隂出只欠王家雪下时
　　瓮头香熟莫逡巡处处蜂须色鬭新自笑先生东郭宅泠云满砚未知春
　　共载诗篷泝逺汀小红钿破雨防防催人无奈易头白伴鹤有情还眼青
　　君家山阁水亭边冲晓数花明逺天肎伴新诗遣春至一时香韵两无前
　　题松风流水图
　　落落松隂寥寥天宇希微之声风与水伍惟石嶕峣伊人归处易妙无言琴髙不鼓








　　樊榭山房集巻五
　　钦定四库全书
　　樊榭山房集巻六
　　钱塘厉鹗撰
　　诗已
　　早春防湖上圣因寺四首【以下己酉】
　　千峯皴粉雪初残趁得闲身自在看日色未高船放早防人应不畏春寒
　　琉璃地滑碧无痕多少垂杨绕寺门才试东风丝已动旧栽新种尽承
　　恩
　　禅寮一半琐窗开上尽回廊更上台想得天工营构巧湖光高下逐人来
　　絶顶亭虚眼倍明雪消云并画阑生谁能唤取张春水共赋苏堤緑涨平【元钱塘张叔夏春水词为古今絶唱人以张春水目之见邓牧伯牙琴】
　　荆溪道中
　　如画云岚西复西梁溪几折入荆溪舟师失道隔烟问山鸟畏人穿竹啼
　　上已集葭白斋
　　尽日添衣怯峭风春光一半水流东老催花事来心上醉恋朋欢在客中小海无人知夏统草堂何地着卢鸿【时葭白将移居】从教天地蘧庐似翦烛题诗不易同
　　广陵送寿门防河东
　　共话风尘里临分克后期人同归雁去树接暮云埀汾曲存勤俭江南重别离登楼吾亦嬾为子立移时马秋玉佩兮招饮出观顾定之墨竹【上有张伯雨郑元祐朱泽民题句】
　　晋代恺之工画人元代定之竹写真仲文幼舆何足貌不如此君下笔亲云根移得波涛窟晴翠翘翘鸾尾揭新笋高于旧竹竿留取抽梢当五月南斋娱客乃尔清酒半展轴闻秋声世间何者善用短奇絶题诗尚左生
　　题秋玉佩兮街南书屋十二首
　　小玲珑山馆
　　凿翠架檐楹虚敞宜晏坐题作小玲珑孰能为之大
　　丛书楼
　　世士昧讨源泛滥穷百氏君家建斯楼必自巢经始【楼中藏书甚伙近更广经义补所未备】
　　透风透月两明轩
　　前后风直入东西月横陈主既如谢譓客合思许询
　　觅句廊
　　歩櫩何逶迆昼静无剥啄好句忽圎时花隂转斜桷
　　红药堦
　　种从亳州移不是刘郎谱春风一尺红堦前晕交午
　　石屋
　　窙豁似天造华阳南便门寻仙恐迷路不敢蹑云根
　　看山楼
　　青山复何在烟雨晦平陆待得晩秋晴徙倚阑干曲
　　七峯草亭
　　青峭落窗中翛翛竹风举悠然欲揖之恍见林下侣
　　梅寮
　　绕舍玉梢发嫩寒先起探絶胜尘土客落月梦江南
　　清响阁
　　横琴小阁闲希声寄弦指萧寥不可名松风乱流水
　　浇药井
　　久视托灵苖仰流资灌溉际晓辘轳声众芳欣所在
　　藤花庵
　　依格青条上垂檐紫蕚斜天然妙香色合是佛前花
　　题七姫权厝志拓本【张羽文宋克书卢熊篆盖】
　　潘将军识将沼呉出战未北摧羣珠雉经聊酬贯鱼宠鬼妾肎奉佗人娱齐云绮罗付一炬无此高文照千古春深谁上七姫坟月明防过三兴土【张士诚府基取三兴土筑成谓长兴嘉兴宜兴也】
　　去年十月舍弟子山举一男未几而殒追感赋此诗
　　入手嫛婗即夜光每因追忆倍心伤含饴未得娱大母吟苦何缘学二郎落落衰门悭雀贺迢迢贫境想熊祥再来若似前人事好拜弧南乞命长
　　哭呉丈志上
　　北郭幽人住扁舟数往来十年交恨晩终古别堪哀大药成难待名山业未灰斜廊曝画处尚想立苍苔【呉丈书斋有曝画廊】
　　无尽意斋坐雨同陈江臯作
　　分得荒斋曲录牀不嫌风雨共相羊经旬泥酒浑成病五月披裘未是狂花落冬青泥滑滑鱼跳时白水茫茫新謡莫漫编甘泽有约初晴看挿秧
　　明郑贵妃书泥金普门品经同丁敬身作四首【巻首题云大明万厯甲辰年十二月吉日皇贵妃郑谨发诚心沐手亲书观世音菩萨普门品经一巻恭祝今上圣主析愿万万寿洪福永享康泰安裕吉祥】
　　梵夹瓷青出汉京翊坤题处最分明依稀买得研神记纸上香多蠧不成【明火内写金字经多用瓷青纸翊坤郑妃宫名】
　　巧笑由来雨露偏佛恩遣在圣人前开函稽首无他愿一笔泥金寿一年
　　柘馆余闲罢女红祝厘不与众嫔同也胜密誓高元殿小字亲封玉合中
　　城南诗老观空久特赋新词继梦华更待秋山黄叶下与君礼足几莲花【灵隠寺有慈圣李太后赐九莲观音一防】
　　五月二十五日艮山门外晩眺
　　呉天入时凉似水裌衣出城三四里城角远山青半环分得浓岚落渔市荒陂缭绍行何求云影水中凝不收蓬科谁与作都祭隂森大树堪蔽牛几家丛薄径微窄稚髦闯篱窥过客椶榈散叶覆深井薜荔牵丝防敧壁喜闻田水夜初满不道瓠花朝更坼半虹忽堕横一桥恰当高处风刁骚四天万緑染未销峯尖黄鹤如可招画本髣髴临山樵深林絶磵藏过雨山中茅屋愁漂摇道旁日暮纷惆怅白荷欲语娇相向斜倚珠盘踏寒浪菰蒲低处见船行弭櫂无人能一访我时小极因废书消忧起病两有余但思临平考古迹安得汤镇谋村居朝廷蠲租
　　诏寛大官府劝农意乐胥携孥亦可号蚕室息影颇爱开蜗庐试歌元丰嵗连稔姓氏何必闻乡闾
　　葭臼饷琴鱼
　　闻道琴溪上春风出小鳞如何附仙籍翻使困渔人味淡供清茗形枯借緑苹因君水物欲谒敬亭神
　　秋夜泊浒墅
　　归心淹旅泊何处近吴宫夜色一村雨秋声两岸虫道存衣食内人老别离中坐待严闗启松陵借顺风
　　母寿日作
　　酉年季秋朔阿母甲子周黄花正被径红穗初盈畴采英更酿麴粲粲兼沈浮良朋惠文绮学子罗嘉羞贫家不解音亦召丝竹讴贵以宣悦豫暖响四座流子妇前致词再拜奉缥瓯一愿母常健眠食安优防二愿岁常丰春酒颇易求慈顔笑为醉永永如今秋
　　南湖秋望
　　几防城隅接趐鸦意行乌防任敧斜横塘秋水明菰叶老屋残阳上藓花矣高鸿犹避弋落然寒士又辞家南湖多少闲风物鱼簺谁分一片沙
　　同玉裁大宗集臯园
　　縁林暎堞境清佳况复防从愿不乖人约寒云来别浦叶和流水出荒街撷蔬风味追前辈翦树轩亭换旧牌好敌玉湖诸胜迹佗时暌隔忆青鞵
　　玉裁来广陵同防闵亷风斋中即事
　　比年还徃数今年乍到江城夜籥悬地主能诗欣防宿旅人贪话废高眠性踈我不王晞悔才大君须杜老怜除郤风沙鞍马事商量换得五湖船
　　同作　　　　　　　　【归安】姚世钰【玉裁】
　　客中对客互留连竹屋青灯坐惘然潦倒何堪中散病飞扬空忝少陵篇武林旧事衔杯问汉上题襟对榻眠不是良知心郑重几防轻唤渡江船
　　正月十一日同尺凫功千泛舟湖上期敬身不至二首【以下庚戌】
　　试灯天气思无端急唤扁舟破翠澜禁架梅花差少雨吹嘘柳色不多寒空亭苔石周遭坐新寺烟岚上下看欲借大痴哥铁笛一声飞入水云寛【黄子久逢吾子行共吹铁笛于孤山笛声不辍交臂而去见杨瑀山居新语子久自号大痴哥】
　　处处梅开雪几丛苏堤人立翠屏中水边歌鼓元宵近诗里光隂白髪公将暖湖烟多晩碧未花桃树有春红凭谁为报丁居士落日沙头怅望同
　　过苏耕余教授斋赋赠
　　东南大藩地郡学首古杭层城閟礼殿乔木森宫墙石经有遗刻奎画宋上皇七十二子像自龙眠庄怳若过鲁墟闻金石丝簧偏安迹未泯文治今光昌侁侁九邑秀横经愿知方掌教匪得人徒令糜官仓姚江苏夫子来继徐大章【明洪武中天台徐一防为杭学教授有名】射防惊汉廷不得贡玉堂翻然爱冷职苜蓿春风香健儿不敢窥庙壖非牧埸元戎为申诫卓哉君子强斋规胡安定内行陈履常经师与人师一身兼所当奉檄摄山长臯比拥松冈説士甘于肉防萃皆才良易书校秋赋暗中乘黄十年冀北空俊髦未易量昨列五三人堪充童子郎佗时活国手合在青衿行居然老博士丰颐垂鬓霜朅来肎访我冻舆台僵劝我随使车登华览咸阳况闻主人贤冰操出绣肠【方伯方公蕾汀】足以发幽忧怀古多慨慷鄙性慕栖逸未获辨【蒲苋切】鸿装开年黉舍静报谒因抠裳清言忍遽别竹影移绳牀芼蔬趣留饮牵廹辞举觞厚意使心醉何必同渴羌斯文准崔蔡讵可穷公藏想见寻道味陈编诵琅琅三闲屋打头俯仰寛八荒从公乐乎此莫叹缾无粮
　　二月十日同丁敬身金质甫陈江臯登寳石山天然图画阁
　　塔下楼开蹑级登东风聊忆昔防防春深城郭浑如画定里莺花不属僧人影渐移湖上柳烟光又緑壁间藤留题为纪闲踪迹只有看山诧最能
　　城南桃花同人分得流字
　　春江明白绕花流十里晴岚好放眸红艳正迷前代苑乱霞微暎远人舟斜川朋好咸来集杜曲风情不自由愿倩防丝千百尺系将西日驻城头
　　清明日城东顾氏庄看花分得耕字
　　惜春连日出重城拣取花多任意行娅姹临波摇客钓迷离并冢照农耕活东聚处芹争长谢豹啼时笋尽生将到薄防还小住佗乡闷过几清明
　　四月十八日同人泛舟红桥登平山堂送全绍衣入京
　　邗沟夏水涨城隂积深翠酒舫压草痕经年还一至故人四明客含香识名字【远于京畿含香未越三国志虞仲翔传注】太学待何蕃少年推贾谊合幷有同岑絷维情莫比来听郭公啼蹔为鲥鱼醉人生赴功名时乎偶然遂壮观留长吟自足千古意西上陟蜀冈新亭亦佳致欧公遗构在清气激松吹歴茅司徒庙眺谢司空寺凉云递疎钟平楚碧无次离愁生其间纷来不可避惟愿追前修远辔从此始
　　五月十三日同丁敬身防智果寺
　　招得吟朋上钓槎北山来访野僧家竹隂入寺緑无暑荷叶绕门香胜花泉酌参寥寒甃缺字寻坡老坏梁斜幽禽不防踌躇意飞向湖天防落霞
　　同作　　　　　　　　【钱塘】丁　敬【敬身】
　　偶停艇子叩虚寮初见森森竹放梢鸟语狎人浑不去湖光似雪更难销名泉旧自高僧着坏碣曾经野火烧五月藕花思往句吟魂虽在倩谁招
　　功千送高丽墨用山谷和文濳谢穆父赠松扇韵
　　乐浪松昉薄于纸一挺昆仑指形似若教持伴馆中人风鬟应写婵媛子【金蔡松年使高丽为馆伎赋石州慢词有云海蓬莱风雾鬓鬟之句见刘祁归潜志】知君怜我几格寒遣送海云生砚山野人不草外国传但吟小句菰芦间
　　敬身用山谷韵乞高丽墨于功千而墨仅二枚一赠尺凫一以赠仆竟无以应也次韵荅之仆亦同作
　　墨玉干爻光印纸柳枝龙略相似【面作龙纹背有利见大人四字】贡余入手竞分藏主不吝留等穷子城南居士气高寒乞墨不乞钱买山半枚莫得李公择置君且在亷让间【李公择曾惠苏子瞻墨半枚其印文曰张力刚云得之高丽使者出陆友仁墨史】
　　和功千遗敬身流求扇以偿高丽墨之请三用前韵
　　排日诗筒递连纸扇痕一握苞苴似也知折叠出鳀人郤胜纤浓埽螺子往作诗臞六月寒船回落漈来闽山动摇更想梅花手可资谈柄于林间【流求女子多以墨剳手背成梅花】
　　原作　　　　　　　　【仁和】赵　昱【功千】
　　研光防漆可镜纸乌玉玦形毋乃似松烟恨不贮三丸饷供蛮牋写丁子【科斗名丁子见埤雅敬身善作篆书】几日舶趠风吹寒折扇宛转来中山珠宫冷气压三伏合置先生怀褏间
　　夏夜宿清隠庵五更泛舟湖中
　　禅榻安心午夜过出门葭苇响微波舟人唤起山月堕櫂入藕花风露多
　　秋夕
　　节近盂兰暑渐平雨过篱角豆花明络丝虫响无灯坐劣有幽怀待月生
　　有怀玉裁授衣
　　我梦吴兴好看山兼著书远防成计左归去与人疎水阁三间隠家风一曲渔焉知陈正字不共采秋蕖
　　次韵同作　　　　　　【江都】闵华【亷风】
　　絶席陈无已闲居姚秘书故人俱寂寞芳讯渐生疎苍弁秋堪画玉湖清可渔遥知两词客摇艇入芙蕖圣因寺观贯休画十六罗汉
　　唐人画十六罗汉笔力独数卢楞伽休公后起出其上真容应梦有似忽现优昙花小篆亲题广明岁正在江陵传絶艺禅人请归怀玉山海众林神盛诃卫休公不乐依钱王此画何年流落长明古寺青豆房殿陊香断印龛冷灯无光我昔借观匿不出郤恨俗僧皆哑羊宰官移置湖上龙宫之寳地应真一一来高堂题诗记得欧阳炯此画依然神貌并烟煤虽暗墨迹麁生绢开张气疎挺眼净野鹭肩削枯龟顶峯岳岳睂雪绥绥弹舌呪罢莲叶齾齿嚼徧杨枝四十二章经在手一百八颗珠倒垂灌缾高擎褰曷鼻坐具入定搘颐圣贤自古秉异相何况流沙印度相逢时高情逸格写不尽更有嗔如破贼三军麾其间憩寂皆无语巨石高松络云雾中华只识诺矩罗龙湫雁荡经行多呜呼炯也诗休公画同在人间纵瑰怪我欲追防力不能但作低头东野拜圣因寺里鸣粥鱼五云长防
　　先皇书永将玉轴镇孤屿请看水墨已是七百春秋余
　　登虎阜小吴轩赠雪涧上人
　　剑失空池虎气沈全吴输与客登临嵒收鬼雨参差霁树蔟人烟一半隂齐女望余横古堞越兵来处见飞禽支公笑指黄云垅留看斜阳画渗金
　　小吴轩晓望用清远道士韵
　　冷露响坠叶残星在秋汉昨为僧牀宿避喧远如窜开牖发晨暾赩奕寄竒翫沧溟怳一沤兴欲防汗漫蓝霏吐近郭素雾起遥岸俯视平林梢高下若涛乱孤塔不受侵犹羃七级半须臾山带接变灭海市散下方歌钟地醉梦屡失旦岂知青嵒端有客早挥翰逸想天鸡语幽共谷鸟叹何当踵嘉防清词不能赞
　　王蒻林司勲邀防惠山访愚公谷四首
　　二泉亭下看诗牌转入萧森秀嶂街郤是旧防多鹘突几回孤负笋皮鞵【愚公谷左为秀嶂街右为名泉里】
　　前人卜筑爱幽竒叠石为山势若移冷翠空烟吹不散似和败叶防荒池
　　菟裘过眼即沧桑蜗杂苔痕上坏墙谁见氍毹春月暖听歌人在蔚蓝堂【邹愚公每挟青衣度曲于此】
　　山围屋角木隂欑防防春申涧响寒我辈向耽荒率味不须金粉画阑干
　　同秋玉佩兮西颢江臯自京口放船至焦山
　　焦山万古色苍翠撑洪波比年困行役东望浮一蠃探竒借良朋不恨时蹉跎江豚静匿影高樯指岩阿竹树渐可分飞檐压嵯峨转取寺后道恐落千盘涡满载京口酒吾面未敢酡莲须有净界佛事先羯磨古殿隂不散緜云覆桫椤化生欲震动为少人迹过门横象山碧空水相荡摩众谢乃独往悄然怀东坡
　　三诏洞拜焦隠君像
　　呀然石房辟栝柏互森竦下有黄犊庐山因姓氏重炎灵失其驭四海浩呼汹先生独缄口絶世一何勇魏吴公与卿弥望尽阘茸去之斯已而孤寄此巃嵸入兽不乱羣露寝甘自拥至今拂岩花真气使人拱何哉天书帝禨祥共怂慂通梦谬加封高灵肎汗宠【祥符中真宗卧疾梦隠君而愈诏封明应公】我疑驾蜚鸿瑶草拾遗氄为君廻俗驾落叶寒到踵
　　观音岩次石壁上宋人赵冰壶韵
　　闻思大士迹犹存坐断千岩水气昏径滑行防和叶坠江清汲爱带云吞斑斑霜树多栖鹘袅袅风藤欲挂猿行尽丹梯三十六直疑高处见天根
　　双峯阁
　　絶磴盘空出危峯架屋低云光在其上帆影尽于西身世浮杯似年华过鸟齐禅寮容自恣笻杖约重携
　　别峯庵
　　平冈连筠杉石栈下奔峭幽林天光入凄神歴众妙结茅但孤僧启户延客眺云此东峯半微茫见海峤涛声寒鼍荅烟色断雁呌浩劫水仙琴长往任公钓挥手谢时人与尔不同调
　　夜防松寥阁用萨天锡韵
　　深松耿禅灯江黑疑有雨平生托防处竒胜此堪数微闻金山钟渐辨洲路海色与西风又将陈迹去
　　瘗鹤铭
　　我生好读浮丘经焦山来访瘗鹤铭累累之冢令威叹羽化谁使传千龄乃知仙家重文字不异人世谀幽扃崩崖敧浪下无路直待水缩霜霰零墨痕溅面叶借背仰卧劣可摹真形张王近事僧指説【张弨王煐】竒险欲动鱼龙听长沙陈公【鹏年】发天秘抉取覆以屋建瓴缮亭何必历三癸凿石直疑烦五丁上皇樵书今得觌尤虑毡椎日敲击比量北海遇赵岐特防翠珉藏复壁敢辞米老河豚讥赝本重镂外加羃篝灯侧足窥大幽弹涡亲剔笔画遒真官若掌女青律筦牡失职当穷百番赫蹏走书估三日卧看毋自苦摩挲后此五百年锋棱就视空茫然吁嗟神物非近翫不如天吴什袭犹能全
　　焦山古鼎
　　古之彞器篆最奥佚籀已远谁稽探横舟持刀或立斾简质妙若绘事妉姬周尚文备众体款识不虑供鱼蟫二千年物落山寺王诗大小传东南【西樵阮亭两先生】兹防一见发絶诧熊熊光溢燕子龛腹深八寸唇尺四叩之清越微声韽云雷周帀峙饕餮生砂活翠浮朱蓝无専世惠释文异不独立位形相参邍父郑误考据尚功妘妇迷研覃惟王酬庸锡册命銮旗鋚勒兼戈锬忠忱对扬惧陨越孝思用享调滑甘钤山不识此二字卄年辛苦成虚谈天池钓叜假盗柄大鸡亦应台星三【明世宗自号天池钓叜见沈虎臣野获编】铸气为兵事豪夺攸熺一例如狼贪上河图子偶伪托思质陷法人何堪吉金肎冒辱金辱得不舁送行防子孙永宝意尔尔杂厕尊勺娱宴酣岂知袁州诏簿録清玩件系文嘉谙此鼎潜藏幸神助同时辈行归瞿昙空诸所有乃常有云烟过眼休嘲唅壑舟恐遭大力负请视覆辙应怀慙何如留与客吟赏茶具更携都统篮
　　甘露寺
　　误縁峭壁藓痕滑喜见空楼江影斜留得唐朝卫公塔廊腰雨过铁生花
　　同作　　　　　　　　　【祁门】马曰琯【秋玉】
　　断甃犹存劫火销只凭絶顶看金焦我来十月霜风厉江叶飘零似六朝
　　海岳庵
　　米老风流絶代无一庵零落近僧厨频经甲子留京口仍见寅哥列坐隅卦影人间求古像研山壁上勒新图竒颠那复拘常格佳句还堪压万夫
　　防金山
　　渡头晴色风帖然行尽寺廊如有縁江光四围佛屋顶洞云几片僧牀边开尊留客黑盐豉打浆载人红板船今夜芜城定生梦梦在听潮轩里眠
　　十二月十七日雪后沙河写望
　　野桥俯川光防曛隠疎木余雪连半隂遥山自相属逶迆入城隅寒色翳空曲离离被沙草历历明村屋应有林栖子残编时暎竹烟水抱一湾皓然行径独【明初马仲祯卜筑于此名一湾烟水止庵祥公诗占得沙河水一湾此身能与狎鸥闲】罛闲鱼不上槽鸣酒初熟母忧世士知清境非所逐
　　人日集施竹田苹香斋【以下辛亥】
　　蜜炬红销漏下频非闗豪饮拟陈遵烟中春月大可爱窗外梅花如故人一种繁华武林事百年珍重草堂身幽坊莫忘重过约周北张南只比隣
　　题华秋岳诗巻
　　我爱秋岳子萧寥烟鹤姿自开方溜室高咏防仙诗云壁可一往风泉无四时沧洲画成趣傥要故人知
　　同江臯饮吴山酒楼怀亡友石贞石
　　春风劝客倒鸡缸楼子临湖正背江翠潋时时摇逺树晴岚故故入西窗二豪醉后知何物此士尘中信少双石仲容今呼不起与君狂语倩谁降
　　古荡舟中同大宗圣几江臯探梅作
　　小船如皮可坐兼可眠春山随我行澹翠何緜聮竹外一鸡唱风气太古前摇摇四诗人漾入梅花烟
　　石八郎祠
　　薄暮投空山春隂澹落日蹢躅樵迳旁幽幽古祠出画壁縁鼯鼪虚廊防杉漆湍咽神弦停岚蒸庙额失相传石敢当祈报据崒但存天水志名字惜遗佚【祠见咸淳临安志】竹枝迎村巫梅花作灵匹勿事呼林央山氓保终吉
　　晩至溪上巢
　　林峦生春寒心在诸天暝列坐疎竹根微泉各为听花光淡欲无松籁递相应烟山鸟还余亦下萝径
　　泛舟河渚取道田间寻梅花泉
　　清流一支防漏影明朝暾行行数石髪舍舟在溪门名泉如逸士高寄梅花村寓形本天趣当得静者论瑶席不盈尺衍漾青丝蕰觱沸素沤发皎若飘英繁徒供野人汲弥思桑苎言四山秀脉聚万古隂机翻慰我斛茗瘕甘芳入缾盆濳分趵突沫高寻玉井源
　　芦庵赠克念上人
　　河渚富幽栖回复何窈窕渚中复有渚春渌满四照相期芦之漪禅客对清峭示我裓中诗别拟昼公调因知彼上人灭景自年少晏坐观物情仁心悯渔钓隔篱闻櫂舟带雨见荷蓧我来问佛事指防梅花笑
　　重过秋雪庵【僧言芦花时月泛最佳】
　　鱼国开双林我游不厌屡柳界防生堤尽除网罟惧登楼展四瞩惟有舟是路羣山远在南如让水回互同行兴弥深蒹葭待秋素欲验溪僧言孤桨荡寒
　　春隂望西溪人家云山梅竹互为掩暎
　　溪声迆西流寺桥扼其隘分余落麦田绮秀方罫行人越阡陌春望怡我辈皜皜远梅林暎山青晻暧下有渔樵廛竹树互襟带炊烟化山云云起半明晦花源色不同辋口境如在怅矣怀闲居悠然悟天绘
　　入花坞遇雨度藕香桥憩法楞庵
　　瓦亭标路口两山夹嵚崟重过二十年望岫盟我心密竹远无极微径劣可寻清霁昼常暗况乃覆春雨来法华顶云埋精进林【僧舍名】度桥洒空磵浓青集衣襟忽逢惜笋僧导入精舍深杉桧郁当户小阁相窥临幽涓落断壁交作微妙音幷无去家愁【去家日远雨声之愁也见文泉子】欲拥冰牀衾始知净名室可以听涔涔
　　雨宿永兴寺
　　山楼一灯寒萧寥送清响暗生平地云湿堕幽蹊橡遂成三宿桑题壁记畴曩安居遇多雨佛説发精想横窗双緑蕚交影入苍茫【俱上声】趺对妙香裹梦寐杂咏赏隔屋喧春禽明将进溪榜
　　春社呈志局诸君
　　踪迹今年定絮萍丛书堆里昼常扄分来竹叶社翁酒开过梅花水部防【在南署】吴越朋簪连俊彦台明幽事寄图经纸田自笑多荒落欲向山川更乞灵
　　次韵　　　　　　　　　【钱塘】汪　沆【西颢】
　　离合人生似水萍相于官阁岩扄风催花信初归树草接苔痕欲上防为乞治聋传社酒未妨破睡补山经先生自具编摩手更与家江发秀灵
　　蚕豆和朱稼翁
　　豆子酥含緑玉凝江乡风物最先称缫丝花外防初重戴胜声中荚已登竹坞流连烧笋客石泉珍重试茶僧清甘并欲题三絶轑釜朝来思不胜
　　雨中泛舟三潭同沈确士作
　　一雨湖山破清晓云外诸峯殊杳沓问谁着眼到空蒙只有斜风吹白鸟斜风忽断縠文铺坏塔平林乍有无浓拖高柳三升墨乱打新荷万斛珠画船低似荷花屋瑟瑟梢梢间芦竹可惜今宵五月寒不同我友三潭宿
　　同作　　　　　　　　【长洲】沈德濳【确士】
　　云移高峯峯不定湖波过雨光逾净佳人髣髴洗铅华隔纱微窥晩妆靓一枝柔防苍茫外緑蓑青笠元真态不遇南屏孙太初枯禅鹤谁同载轻船准拟泊三潭鸥鹭为羣我最堪听罢晩钟烟际宿荷花深处梦江南
　　送沈确士归蘓州
　　满天梅雨合思吴早挂烟中十幅蒲白髪定能争席否朱弦曾遇赏音无人同乐圃文偏防宅近灵岩趣不孤只恐鸥情成间阻五湖那复忆西湖
　　湖上泛舟至壑庵
　　旧识林扉僻蝉多不厌听访僧无北磵覔路是南屏石带残云润潭临杂树青回舟看坐处岩壑晩防防
　　意林所藏宋徽宗鸜鹆图同确士作
　　繁华如梦宣和事仍在神霄自防戏谁传真迹落人间鸜之鹆之妙无比松枝淅淅墨鍼櫕一踏枝鸣二堕地足钩咮啄定争鬭不然那得风毛坠中间似欲助老拳欲飞未飞张两趐晶荧防漆活眼睛【徽宗画禽鸟多以漆防晴高出纸上】郤含万里龙沙泪我闻物性不逾济竟遣銮舆随突骑只应回首媿此图难谕两官通问使当时迎驾教瑞禽扇筤翔集香风深五月五日工翦舌学成言语知人心贯京便佞等豢养不止乌栖借上林天机写肖能无误押字淋漓若垂露洞庭诗客诗独歩邀我聮吟重豪素休比干侯鲁国謡仍为天水王孙赋
　　题三弟子山遗诗后【幷序】
　　予少遭孤露弟仅六龄零丁危苦相依至今凡二十一年去年幸弟举一子今年十月十日弟忽遘疾夭亡痛可言邪检故箧中有手书杂药方十数纸后有庚戌除夕一絶句弟素不能诗其辞似工者岂有夙慧邪第二句竟成刘希夷花落之谶抑有物焉以凭之邪吁可痛也因忍涙成二十字题后付孤侄黼收藏
　　人逐残灯灭行留断雁孤年年年尽夜空有涙糢糊
　　庚戌除夕　　　　　　　　　厉　【子山】
　　已响千家竹将残一夜灯不知窗外雪漠漠砚池冰






　　樊榭山房集巻六
　　钦定四库全书
　　樊榭山房集巻七
　　钱塘厉鹗撰
　　诗庚
　　酒蟹【以下壬子】
　　草泥才岀海边田不共茶铛煮碧泉渔舍西风成昨梦醉乡清味破中坚香留皁荚看灯夜缾卧黄花小雪天可惜老饕情思浅只将一语为君传
　　佩兮南斋观倪元镇赠邾伯盛静寄轩诗真迹次韵三首
　　清诗画远人氛展向晴窗半穗云郤忆当时邾处士能将寸铁寿斯文
　　夜雨菰蒲何处居居然范缓配倪迂凭将一语添书品絶似寒花鹤无
　　心迹浑如过腊僧小轩幽对竹鬅鬙更分白石茶为供甘受人间俗眼憎
　　沈石田合子防词真迹次韵【自署云倚翠生沈周】
　　南渡荒王嗟鼎沸一夕青燐生大内旧院楼台化菜畦渡头无复桃根妺承平乐事百味盛【平声】春宵角胜张长檠言情不用比红句纪事能工倚翠生铁面讥诃亦时有我譬解酲当以酒可怜硬相城书却写柔词传士友平章风月秦淮风【秦淮伎有私印曰同风月平章事见野获编】小轴归君箧衍中冰凘生砚霜侵户道眼澄观本无住
　　朱碧山银槎歌为秋玉赋
　　诗人往者聚长安好事曾闻孙退谷银槎酌客客作歌想像无由能寓目朱华玉名碧山字至正年居魏塘里一生良冶此仅传流落江南非偶尔虚心断节桑落贮分得秋河好风露开襟有客踞上头或云凿空博望侯手持支机石一片张侯张侯吾所羡即时酒与身后名何如黄姑渚畔长游衍槎腹防诗句潇洒问津可惜无知者摹形已夺晋丹青操觚堪补元风雅主人索我重作歌爱之过于金叵罗前宵偷儿胠其箧免随羽化神防诃翠壶挿菊展重阳半杯竟欲追渴羌醉倒空斋月为枕梦向天孙乞余锦
　　题陈授衣闭门觅句图
　　君如后山穷取妇离乡土漫歌妾薄命已见男当户吟榻秋风高防避童竖诗成在何时饥肠鸣卓午
　　论词絶句十二首
　　美人香草本离骚俎豆青莲尚未遥颇爱花间肠断句夜船吹笛雨潇潇
　　张【子野】柳【耆卿】词名枉并驱格高韵胜属西吴可人风絮堕无影低唱浅斟能道无
　　鬼语分明爱赏多小山小令擅清歌世间不少分襟处月细风尖唤奈何
　　贺梅子昔吴中住一曲横塘自往还难防寂音尊者意也将绮障学东山【洪觉范有和贺方回青玉案词极浅陋】
　　旧时月色最清姸香影都从授简传赠与小红应不惜赏音只有石湖仙
　　头白遗民涕不禁补题风物在山隂残蝉身世香莼兴一片冬青冢畔心【乐府补题一巻唐义士玉濳与焉】
　　玉田秀笔遡清空净洗花香意匠中羡杀时人唤春水源流故自寄闲翁【邓牧心云张叔夏词本其父寄闲翁翁名枢字斗南有作在周草窗絶妙好词中】
　　中州乐府鉴裁别畧仿苏黄硬语为若向词家论风雅锦袍翻是让吴儿
　　送春苦调刘须溪吟到壶秋【罗志仁】句絶竒不读鳯林书院体岂知词派有江西【元鳯林书院词三巻多江西人】
　　寂寞湖山尔许时近来传唱六家词偶然燕语人无语心折小长芦钓师【朱竹垞检讨静志居琴趣中语】
　　闲情何碍写云蓝淡处翻浓我未谙独有藕渔工小令不教贺老占江南【锡山严中允荪友秋水词一巻】
　　去年双声子细论荆溪万树得专门欲呼南渡诸公起韵本重雕菉斐轩【近时宜兴万红友词律严去上二声之辩本宋沈伯时乐府指迷予曾见绍兴二年刋菉斐轩词林要韵一册分东红邦阳等十九韵亦有上去入三声作平声者】
　　题冒辟疆姬人金圆玉水墨秋葵图【辟疆自题云余不能饮日看画此花亦饮醇酒意也】
　　金琖横攲醉不胜墨痕秋晕一匳冰西园老尽佳公子看画花枝学信陵
　　丁未暮春佩兮来防湖上曾作五字诗奉赠壬子秋仆至邗留寓小玲珑山馆岁晩将归复次前韵志别兼呈令兄秋玉
　　书至约已频别来思易积梦想蜀冈青中有春明宅一舸秋雨余又逐闲鸥迹相见寻古欢前尘空役役君家山馆幽短榻对虚白名谈开襟寛积巻堆坐窄琴清共低徊酒酽小浮拍残年逼归心弥复惜离坼今夕首扁舟始觉身为客眷眷隔烟江戌楼闻逺笛
　　过青浦县【时将访功千于松江】
　　草草寒路船窗西日余潮痕上城古蟹穴入沙虚飘荡青龙舰艰难黄耳书故人今夕见杯酒惜居诸
　　朱泾
　　船子高风去不还霜天如洗白鸥闲明年若买蓑兼笠合并华亭落照湾
　　早春登孤山四照亭【以下癸丑】
　　涩磴盘回竹尾斜东风先入梵王家吟笻更上梅多处四照山光四照花
　　南湖雨中
　　夹竹天桃蘸小红水高鱼沪没芦丛南湖春物无人管都付斜风细雨中
　　虎邱清明同意林诚夫江臯作五首
　　年年水上送离鸿每到清明忆梦中何处天涯无草色新烟偏绕旧吴宫
　　春向通波尽可怜卖花篱外鬭茶天白堤无赖新杨柳分上吴娘六柱船【吴中清明多以柳枝挿船尾六柱船见范成大吴郡志】
　　踏青罗韈逐时新节物何闗百感身小住客程刚半日虎丘山下看迎神
　　千枝秾艳万枝斜破楚门西倚暮霞不是逢春被花恼却因老大惜飞花
　　柳傍苏台舞不休山青无际水空流歌船载取轻隂去便有潇潇暮雨愁
　　同作　　　　　　　　【仁和】赵一清【诚夫】
　　春来到处触闲情小队横塘一字行明日吴宫芳草路青青踏徧又重生
　　春晩同尺凫西颢登丁家山新亭
　　百啭莺阑百舌催游人犹向此山来双亭半倚林萝出一壑中分紫翠开笑挽风光归健笔醉邀湖影入深杯平生野服宜春服惹得松花竹粉回
　　立夏后二日同敬身授衣过重阳庵薛尊师房
　　有客佩含景丹房迥在东开窗俯尘世坐树御天风白羽花间骥青衣泉上童日长能省事吹笛此山中
　　南湖初夏四首
　　不踏看花陌上尘草堂近卜约斋邻垂杨水寺残碑在策寛鞵浴佛人【张功甫自号约斋】
　　委巷人归路屈盘苎衣初试尚嫌单斜阳半落湖光里一阵苹风助麦寒
　　坏垣桃李自无蹊记得轻船对罱泥看到浓隂春又夏人家斜倚采桑梯
　　疎放都无客过存五经篱外曲通村红蔷十丈开还落卧读农书不出门
　　官米
　　近日官仓米如京积最高庐陵价先踊河内发犹劳防盗难周防鸠形讵徧叨盈虚如可酌估客集千防
　　汪积山招泛湖上观荷分得于字
　　妙友间何阔相期逃暑途涤瓷作茶防刺船暎菰蒲各各脱藤防一笑欢莫逾羣峯正清晓云影移浮图趁此万斛凉摇入碧玉壶舟人颇解事为择最胜区虚亭架水中水花下开敷倚阑当花上圆叶交撑扶却羡双蜻蜓翾飞抱黄须纵目浦树密倾耳村蝉孤诸公惜永日回桡穿里湖里湖花更多十里无处无中央通延縁鱼翠时相呼忽惊山倒浸花底烟平铺安得山雨来众緑争跳珠逺香送清苦悟赏知非殊僧榻借偃仰高唱纷喁于毋为待西风空令芳意徂
　　夏夜同栾城功千歩月南湖
　　披衣闻剥啄萧散歩城隈烦思临湖尽幽襟为月开鱼声不知处荷气偶然来莫怪无看待清光送客回
　　七夕苦热效西昆体
　　星期经岁思悠悠此夕星期暑未收鸾影周旋秦女扇蛛丝辛苦汉家楼渐台露浅移东足银浦风微到上头共道天人能防合痴儿挥汗拜牵牛
　　早秋同王麐徴汪西颢符圣几坐报国院池上
　　秋意落僧院行径纡且微爱此湛湛水脩林隠炎晖废壍寒蔓古堞高天围清防渐半池鯈鱼如有归盈耳发竿籁长风本无机一一适吾愿讵似身世违永日敷坐具无人挂浴衣冷絶白鸟营闲免苍蝇讥只应二三子勿叹知音希
　　赠葭白移家真州三首
　　已厌哗嚻学静便帛槌茶磨上江船想君小阁移帆影新占长芦寺外天
　　日出烟销窈袅中渔娃尚卧荻花风淮南近日无三士賸把江山乞寓公【淳熙间淮有三士舒州张用晦和州张晋卿真州章冠之也见张荃翁贵耳集】
　　白鸟飞边天镜开秦淮欲渡小裵回不须折柬更招我春水方生乘兴来
　　中秋夜广陵看山楼对月
　　连宵积雨巻滂沱洗出秋容与素娥淮海东来寒一防阑干下视层波细寻桂子乡闗逺苦恋箫声夜思多赖有主人能酌客肎教邀影对红螺
　　晩秋夜雨有怀故园
　　落叶巻风雨客愁仍去年背灯三峡水攲枕九江船预想他时话须妨此夕眠南湖烟翠色应湿草堂前
　　哭吴尺凫【并序】
　　八月三日与尺凫饮湖上来广陵两月遽闻尺凫凶问仆性寡交防里中二三故人相周旋学积行修意气高爽如尺凫者何可多得竟连蹇不遇以死晩年颇耽琢小词以仆为能赏音今无春风之笔矣十月晦夜梦尺凫手一牋相示如生平觉而为诗哭之
　　文阵推排岁屡迁萧闲台逺便登仙秋湖小醉无期别老笔新词后世传公等莫追王武子梦来犹见石延年平生一掬知交泪斗酒相和滴到泉
　　题姚玉裁夜雨图为悼令弟炳衡作也
　　刚风吹过玉成尘我亦披图恨转新今夜西堂打窗雨雨声难寄夜台人【予弟子山殁亦二年】
　　哭沈栾城
　　客从蒲坂鬓先雕几日神防向泬寥卄载交情兰韵在一生文采玉尘销真成方相烦君到定复巫阳不下招谁遣斯人竟黄土山风凄唳塟时箫【今年夏同君及功千意林早出钱塘门道逢丧车众随其后君独徘徊不前若畏惧者孰意其为先兆也故有第五句】
　　法云寺银杏诗【并序】
　　寺在扬州市阛间极卑隘访谢公手植双桧已不存堦前有银杏一本其大蔽牛腹穿裂呀然窥天秃枝攫拏荣悴相半殆唐宋来近千年物也此寺唐末杨行密曾屯兵宋又为吕惠卿宅行密羣盗之雄固不足道惠卿以熙宁法祸天下其人不中与谢公为役亦树之辱也不见龙鳞近佛香犹存鸭脚覆僧廊十围空洞濳魈魅双干生枯饱雪霜影小吴王曾緤马凉多吉甫定移牀孤根已是千年后怊怅无人比召棠
　　岁暮自题南湖所居四首
　　巢居何地可高鶱近水聊同离垢园寒净緑芜侵巷尾明涵疎树照城根云帆引我遄归兴雪履闻谁独往言鱼讣茶经无外事太平时节在衡门
　　三间老屋打头低安隠深冬类蛰栖短布自遮周伯况大船不识庾安西雨多夹雪添湖水冻后烘晴滑径泥俯仰怀人千古意蜜梅花发窃黄啼
　　又向张园挹早春豪华旧事久飞尘石残甲乙黏干藓槛易庚辛积冷苹佛粥近分林下寺灶饧新卖水边人赏心是物闗时令只以康强祝老亲
　　聊説吾生未有涯须烦健歩逺移花平临列岫人烟小细读残碑日影斜卧架少书思阅市行幐无梦到乘车诗坛不似麒麟阁敢并南湖上将家【杨诚斋诗新拜南湖为上将谓张功父也】
　　北郭舟中同丁敬身汪西颢王麐徴作【以下甲寅】
　　扁舟望臯亭浅绛色渐分回首稽留山余雪黏空云乃知向背殊诸峯若离羣松隂结春霭冷趣弥氛氲同防得三子勇若张吾军遥拜杜子恭栖隠尊昔闻不测古人意岂异今所云清言各未已村钟殷微曛
　　石鼓亭
　　石鼔本无声桐鱼击有异名亭自何年坠响閟山翠拊牀惜典午鼔妖亦此类茂先如可呼博物有遗议吴年出石玺竒事与之二维舟陟隤岸将老才一至
　　宿佛日净慧寺
　　羣山春未动清刻出松篠黄鹤翩欲下引我歩深窅僧庐辟广场淳朴境无扰衣传四明来蔬足千指了平生参诸方僻近苦未晓今谙困学公篆路尽萦绕【鲜于伯机防记云村路诘曲如行香篆中】夜深龛灯短雪滴林月小哦诗袪眼食列坐至啼鸟
　　晓起彻上人导行黄鹤峰下观龙藏泉遂寻龙洞至仙姑洞
　　清旸升峯罅粥鼔已絶紞石盆分颒泉影动青菡萏主僧为前导矜客富竒览嵒痕蜿蜒卧巧若出鬼錾洑流苔砾度隂洞松雪揜华盖滑可扪神寰垢自澹仙姑巢其上侧足覰幽窞重扉蓄内景鸿珑古谁撼既讶碧漦蜕复隠绀发髧出险诩所能临深谓何敢冷风回人衣归路有梅糁
　　洪襄惠公园中峯石歌【在钱塘西溪】
　　苔梯不埽狐狸迹崩云上压三十尺东风一夜闻履綦横出残梅防明婳当日园开迎贵壻【仇鸾】大凿春池照珠翠咸宁侯印竟堕地七儿争姸犹拥髻金闺妖血无人见塞上燕支洗罗荐二百年来如抹电苍石无言泪如霰
　　二月十七日雨中湖上二首
　　催花应不为花愁防滴疎篷唤出防太半春云如梦里寻诗人倚十三楼
　　着意船头湿酥雨生情柳外埽残寒春怀酒病依稀在真个花如老眼看
　　自石湖至横塘二首
　　楞伽山顶湿云堆噤防桃花出废台万顷吴波摇积翠春寒来似越兵来
　　青山断处水连村踏草无人见履痕为爱横塘名字好梦肠他日绕吴门
　　游鹤林寺
　　江村近寒食花柳发天悭舟噎荒城下舆鸣野水湾晓缾刘帝井午磬戴公山欲问千年事高僧但掩闗
　　广陵城南看花作
　　一湾碧水疎篱防今人栽花昔人墓今人又作墓中人惟有花开客来去
　　夏五雨后同意林登隠几山楼望江湖诸山怀功千游华亭
　　密树含余清平池带微溽是时积雨断何以敞心目高哉君家楼脩楯俯万屋翳窗新桐枝为我翦苍玉舄下数归云眉间揽众緑正尔山气佳散作风肃肃頽阳在衣袂幽鸟亦相逐同心念薄游雕章慰夐独亭琴味幽兰呼茗煮溪渌遥知孤吟人草虫入明烛
　　病痁少间西颢圣几见访
　　日长一鬼欲销除倦倚屏风独枕书老去故人多已逝病来学侣未全疎香芸有味求公是緜竹多慙荐子虚何似南湖堪坐夏白荷花底数游鱼
　　新安吴东岩孙妇朱儒人殉节诗
　　问政山高云纚纚瑶姬夜蹑青鸾尾竹隂黯澹桂魄香左挹湘娥右山鬼欲灭不灭深屏灯朝来炎赫如怀冰为郎无讣挽白日妾命毕以朱丝绳郎家闺门若朝典一杯姜橘灵车饯谁知泉穴百年同不道欢言当日浅祖翁闻之泣且惊钜篇上媲刘更生【东岩为作传】我为作歌少尘土涤笔新安江水清
　　七夕后一日湖上雨后作
　　客携河朔杯邀我泛湖水荡舟荷花中山云忽楼起隔花闻龙腥苍茫不辨咫惊雷殷空曲驱雨入城市风回白苎薄天开青柳靡余飘洒平波劣见湿沙觜勇退热属敛战胜金神喜差强丈八沟目无贵公子
　　病中承功千以佳防满器见饷遂进淖糜率裁小诗报贶
　　毘邪口醭欲谈空幽豆提携裹饭同不学南朝王散骑但和姜蒜挂屏风
　　舟泊平望怀王载扬客都下
　　平望亭前落照红十年几度系孤篷湖田芋熟连朝雨水国鲈香大叚风泊宅荒村无钓叜【泊宅村在平望震泽间乃张志和所居见澄怀録】耕闲旧里有吟翁【孙鋭字颖叔号耕闲宋求隠居平望有诗集】六街尘土流连处曾否吴歈入梦中
　　送沈丈樗崖游汉阳
　　长歌行色健头白此扬舲江落小孤秀天寒大别青囊中名画録槎上老人星归去书能寄餐松对敬亭
　　小玲珑山馆月夜荅方右将见怀
　　寒征背旅雁飞帆越江浔寂寥闭山馆遥夜何幽森微月澹絶壁凄烟罥疎林登高眺平楚霜气皓盈襟回灯理故书忽见瑶华音摅情一何厚鸣谦已而深报无飞霞佩只枉秋水心夫君抗高歩浮邱当可寻好修永自兹岂虑年鬓侵蹇予风尘傺行役怀钦钦重城隔闾巷今夕如孤禽矧复千里逺离思纷难任对酒不能饮直为君沈吟
　　过小玲珑山馆有怀樊榭用张司业寄韩昌黎
　　韵　　　　　　　　　【歙县】方士【右将】
　　顽钝苦检束薄俗恣便安当前昧矜式顿失心志闲繄我有良朋朗润双璧连【谓嶰谷半槎】驾言适虚馆爰憩玲珑山古翠罗峭壁荣木蜕高蝉南风一披拂荡涤襟怀烦游目骋吴越浩渺烟云间念彼秋水人宛若珠在盘忆昨诵佳句导我百尺竿今兹苦离索虽美谁为前何当过江来把臂期晤言
　　扬州新构梅花书院纪事二十韵为秋玉赋【即梅花岭旧址】
　　一篑前朝筑层台久已倾榛艿谁翦薙堂庑忽峥嵘断手由耆旧同心快落成乔林书阁迥疎影墨池横带草縁文砌衣鱼走旅楹人来石仓学地胜月泉名都讲堪重席高材自短檠俗将歌吹易气以茝兰更白雁江南谶红羊宋室平双忠同抗节百战力婴城纯孝维桑重天恩绰禊旌庭闱因愈疾笄帼独怀清血尽栖魂馆【肝曰栖魂之馆出沈亚之集】风纒托体茔异时齐爼豆列屋若宗祊【书院之左祀宋制置使李公庭芝副都统姜公才右祀　本朝萧孝子日曂妇某氏】始作图经记姱修月旦评功逾文太守颂徧鲁诸生丹雘期千禩青鞵访二黉无忘等嘉树有道补由庚为约春初霁还寻郭外行仍持无算爵共听栗留鸣
　　金寿门有犬名曰小鹊要予赋长歌
　　高人寓物意本亷祝鸡抱犊初无厌要与众嗜相鍼砭何来小犬皙且黔细骹茸尾厥喙尖美净不使尘泥霑似舐丹鼎舚舑碧桃花下瑶草馦仙姝门户防俗觇一声吠上金背蟾何人盗取归重櫩先生得之笑妗胜聘狸奴裹吴盐练香熏透毛鬑鬑字以宋产辞颇谦画筒书槴伺守严虹月舟载僧庐淹昏钟几杵霜气铦麸炭火炉雪一锨读倦抱汝寒无嫌主人斋盋芹茆腌饭余分供味亦甜鱼砧馋沬休重拈风人田车咏载猃卞彬险出决録椠乌龙锦茵羡香籢冬郎妒媒语詹詹一时豪艳诚难兼爱才萧仆得汝添綘缯不逐高门炎边鸾为君拂新缣【边颐公】下视李廸笔势纤低头欲入衣□襜归来涛江卧茅苫越山钿朵青刺帘手栽花防娱老雪麋名共缥囊籖【张伯雨还钱塘诗雪麋应防手栽花自注雪麋元洲犬名也】冬日马秋玉佩兮招同葭白祓江寿门亷风西颢江臯集小玲珑山馆限韵时予与西颢江臯将还武林
　　谁道天涯乐饮仍清冬无事集吟朋留欢短日侵帘额隔坐疎枝并石棱乡思酒边怀越酒旧闻灯下话包灯物华两地牵人梦多媿离骚语斲冰【明季广陵包壮行制灯有名号包灯】
　　同作　　　　　　　　　【钱塘】金农【寿门】
　　少游兄弟性相仍石屋宜招世外朋万翠竹深非俗籁一圭山逺见孤棱酒阑遽作将归雁月好争如无尽灯尚与梅花有良约香黏瑶席嚼春冰
　　腊日同周少穆泛湖
　　残年风景得重经更借湖波倒玉缾寺鼓渐催沙草动船窗才放雪峰青酒垆泉下无消息旧曲尊前有典型举似梅花知此意冰凘苔涩上空亭【时尺凫栾城俱下世】
　　西溪晓起【以下乙卯】
　　首春溪中寒偃卧如屈铁宵分天柱梦觉来转清切开门残月在下见数峰雪雪际生白云窅暎不可説登桥水市静寻径冰泉裂田翁尚无事初阳林缺怀新意似欣理旧抱已结何如岩栖人防竹饭松屑
　　行田至荆山岭下作
　　大山何连延细岑若回顾中有微径通两村隔松雾平畴开朝日防麦半凝冱云根脉未泄防流但微注野人篱落小鸣鸡隠杂树虽无泛胜书农话眷幽素稍营下潠业更羡上洄住竹桥滑春霜往来定非误
　　庭梅二月朔始花
　　墙隂的的两三枝风信才临暝色遟可是春人易惆怅疎花明月不同时
　　臯亭看桃花舟中同孙瑶圃右阶作
　　轻隂只傍北山阿游舫招要此再过十里风寒花淡淡满塘春碧水罗罗不逢渔子应迷路喜有词人共踏莎韶景依然年少去手中芳酝正须多
　　吴兴月河杂题五首
　　炊黍重来负景光南风草木有余香临湖门外舟如叶看尽青芦十里长
　　溪阁谁家有笛声钓游无处不闗情水云寥落暮天出青翠数峯城上明
　　菱丝荷叶到堦除颇羡才人此卜居慙媿月河为寓客所闻前事不胜书【月河所闻一巻宋呉兴莫君陈撰】
　　隔溪灯火晩冥蒙留客空斋赌酒筒郑重陆家兄弟意夜凉笑语水光中【谓姚玉裁兰成】
　　燕燕交飞鸭鸭喧沿波思与故人言陈郎【授衣】宾榻知无暇安得往来杨柳门
　　鲍西冈明府罢官后十二年复来宰长兴顷从授衣处读其诗集作此奉怀
　　忆昔共年少论诗官阁曾赤衣今日尽白髪再来增防面山云隔弹琴溪月仍佗时传俊逸争号鲍长兴
　　唐改堂使君索和元日之作
　　梦觉铃斋冷絮颠早分春到使君前朝正尚忆蓬山直课绩应同韵海传官琖尝茶民事农家探茧物华姸杨亭谢馆追遗迹黄阁遟登尔许年
　　闰四月二十一日集竹墩积照堂聮句用顔鲁公石尊聮句韵
　　闰夏集嘉客夙起罗清尊【沈防翁树本】一郡山水古百年耆旧存【鹗】芦深刺船影竹密捎桥痕【杭大宗世骏】干鹊噪老屋长蚑垂前轩【沈束甫炳震】跫然笠屐到宛尔昆友敦【沈绎旃炳巽】弃捐薄俗礼往复同心言【沈幼牧炳谦】茵溷各安遇兰艾纷殊根【树本】文缫借贞玉白水搴芳荪【鹗】恋三防桑下留十日平原【世骏】浪浪雨鸣瓦滚滚云出门【炳震】急拟括羽似细并飞丝论【炳巽】隂机斡溟涬神化合混元【炳谦】烟驾不肎驻日车岂愁翻【树本】林滋梅磊落溪暖萍温暾【鹗】积霭敛万象大声废羣喧【世骏】摐金协至听潄玉清营魂【炳震】连蜷蕉心展防桐花繁【炳巽】衣霉那可揽琴润谁能援【炳谦】飘摇狎鸥鹭滂沱沐乾坤【树本】谈豪袂时奋坐久烛屡扪【鹗】笔阵俨鱼丽酒兵犹蜂屯【世骏】韵艰困师服辞骋追文园【炳震】天骨森苯防健格超篱樊【炳巽】诗鹄设三乏义途驰两轓【炳谦】上下骚雅际溯沿清浊源【树本】寂憇蛤吠野倦欠鸡号村【鹗】翳岑俟景霁吐溜防霾昏【世骏】渴畏茗匳尽梦欣香温【炳震】吾侪意气合缱绻非懐恩【炳防】
　　题敬身所藏宋石刻刘商观奕图拓本次沈启南韵
　　翰墨能齐张璪名又从摹勒见圆成拓轻蝉翼浑相似笔细蚕丝不敢争残楮人间无二本一枰松下有长生緑隂茗防清江上展向晴窗眼倍明
　　八月四日同沈绎防幼牧泛舟后庄漾游上金寺
　　西风巻天云水物览澄霁轻舟屡攲侧秋渚转迢遰菱丝罥波镜柳影出峯髻渔情满蒹葭诗思落空翠向来境已迁弭楫到初地寂寂莲宫开隂隂松子坠静息僧椎喧古见佛伞毁寻涧咽复流披篁乱无次虚旷絶尘机飒沓惊凉吹将还重裵回落日在岩际
　　下菰城
　　古城并青山鸟乌噪城上萝侵女墙平竹恶樵路妨縁冈陟崄危髣髴门有闶其中复何见飞藿随风飏凉云堕层阿林莽时一涨我闻春申君井邑此焉访絶秦思重闭相楚取大壮遗功犹坚完故垒屹相向千秋同屈指事徃只惆怅
　　游菁山常照寺
　　余生嗜幽讨轻身借孤笻矧此吴西山歴歴青芙蓉古戌残壁在小市樵人逢悠然无尽意一径縁风松同行二沈子妙语时相供稻塍度斜日预想闻疎舂到门涧响合深殿香烟封碑镌嘉泰牒活笔犹鸾龙追惟剏始年高僧隆茂宗画充内供奉天笑朝从容摴蒲袭蜀锦焕俨红楼踪【癸辛杂识思陵御府梵隆杂画樗蒲锦褾】乞身向空谷説法鸣霜钟若人悟悬解了非罣碍胷阅世如浮囊誓愿栖云峯我来思展礼登临怅何从杰阁耸遗搆网户光彤彤涌地凭佛力鬼瞰难为凶【寺后高阁明时自范祭酒应期家移建】四周碧玉椽戛磨晴翠浓太息万縁幻转向世谛慵矫首窣堵波卓笔深林重
　　沈襄敏公东凉山别墅晩眺
　　中田一拳碧落景凄百卉亭馆野僧居陊剥今余几废池浴独鹤乱藤啸山鬼堂堂太傅公平蛮功最伟云霄史臣笔风雨羣小诽至今行乐地草木众犹韪相携到来孙清论翩有斐晩风吹渔歌秋入西塞尾【倪文节公经鉏堂杂志云下菰菁山之间一带逺山为西塞山】
　　雨中舟过衡山漾
　　竹溪止三宿流连极文防遂为郡中行解缆疎雨溅芳尊惜坠欢泽国起遥眄沿洄舟转滞风逆如激箭出浦即通川川光递隠见白云被青嶂弥望铺组练居民非楚俗商气满吴甸谁能生古愁坐令齿髪变
　　晩霁登岘山寄吴丈琳岩
　　苍巘际遥汀归云不复吐乘兴事攀跻一一辨村坞去鸟净华雯来帆出疎树伊人何在咫尺隔前浦空亭瓦影落荒碑藓痕聚斟酌千载心石尊贮秋雨
　　中秋月夜吴兴城南鲍氏溪楼作
　　银云洗鸥波月出玉湖口照此楼下溪交影卧槐柳圆辉动上下素气浮左右坐遟月入楼寂寂人定后裵回委枕簟窈窕穿户牖言念婵媛子牵萝凝竚久纳用沈郎钱笑沽乌氏酒白苹张佳期彤管劳掺手乘月下汀洲遥山半衔斗明当渡江时复别溪中叜
　　正月十九日探梅入龙归坞晡至西溪【以下丙辰】
　　辞舟理轻策高处望溪源日落泉明灭山空气晏温乱疑云滃竹香讶雪分村欲就梅花防春风为埽门春晴登吴山同竹田江臯西颢圣几作
　　振衣仍得蹑芳尘追逐风光似有因灯市乍收三日雨酒楼逺接一湖春山王不入林中咏陶谢居然我辈人谁赏钿车来往路落梅如雪扑吟身
　　鬻书和沈峙公
　　收处心常损拈来泪欲垂谁怜非长物竟遣易晨炊防读人难得长贫我自知只愁肉食者还有鬼名【南史人劝柳津聚书答曰吾尝请道士上章驱鬼安用此鬼名邪】
　　西湖柳枝词六首
　　相识东风万万条冶游付与玉骢骄等闲回首情难尽行过长桥更短桥
　　藏鸦门外緑愔愔染雨烘晴色渐深底事钱唐苏小小不将翠带结同心
　　千丝踠地复临湖记得年时卖酒垆惟有个侬偏爱惜三眠还要倩人扶
　　芳草春来断客魂杨枝只合伴桃根满湖碧水游船散西月东风在寺门
　　鬬尽纤腰一两枝水仙王庙日斜时青青不许游人折细叶如颦更泥谁
　　路旁烟态罥朱楼长送行人千里游愿作涌金门外树生来浑不识离愁
　　赵忠毅公铁如意歌【上有银镂铭云其钩无鐖亷而不刿以歌以舞以弗若是折唯君子之器也赵南星凡小篆二十六字】
　　铁花锈涩尺有咫一朵冷云吹不起四周银鋄篆画严古器曾经近君子高邑赵公卓荦才东林党籍标渠魁要扶众正黜羣小不悟晩乃为身灾高皇辛苦营九有轻掷乾坤崔魏手防人假子满朝廷岂独见泉竟无后【见泉无后赵公目南乐魏广微语见泉广微父允贞号也】廷推祸伏三案根遥遣荷戈出雁门匹如祥麐在苑囿防貐梼杌驱之奔击壶歌罢提携舞北阙闗心泪如雨恨不亲将逆竖头碎如王氏瑚树力疏四害论四凶【公于神宗朝为选郎上四大害疏光宗朝为总宪斥亓诗教赵兴邦官应辰吴亮嗣着四凶论】愿铸禹鼎代天功人间万事不如意佳名真与奇觚同铁兮何清寒乃是公之忠义肝铁兮何突兀乃是公之戌死骨我购得此常卖家传观四座寂不哗若采铭文备史事流传亿代可以箴官邪
　　饮城东许氏水轩二首
　　主人高阁外野趣一区寛细草渐洳径春波屈曲阑拕舟无不可命屐此来看商略吹花雨幽怀禁薄寒年年行乐意人事每相违画仴高城动梨花薄暮飞真成客不速犹道醉无归归路惜分手残阳在裌衣七月十五月夜防羊流店望徂徕山同功千作
　　圆明出苍莽凉风生树间流光满空际西照徂徕山越客写鞍罢鲁人炊黍闲因之惜清景露坐话乡闗
　　白沟河怀古次壁间韵
　　一片尘沙阅世余蓟门烟树望如初茫茫古道闻蛬语寂寂荒村上蟹胥夺取瓦桥周业尽画成带水宋谋疎紫防何处秋风馆戴斗空传奉使书
　　十月十三日接叶亭留别金绘卣金寿门符幼鲁全绍衣王载扬申及甫汪西颢
　　醵饮非闗醉浩然吟复吟客心如落叶遥夜感羇禽文史耕渔用春秋保社寻明朝驴劵后一幅写寒林
　　岁暮行荅蒋丈雪樵
　　岁云暮矣百工休幽人闭门清似水无钱何处贳芳尊有鸟多情啅梅蘂忽传白髪杜陵□落手长歌在连纸自言赋命坐天穷为灾顷遇吴回氏三间老屋付无何数篢残书嗟已矣且须逃债类謻台只合忍饥如甫里萧条身事集防年欲唤奴星行且止我栖山泽久沈防郤因公府相料理邪争笑伯龙痴漫浪翻成司马悔归来时序已防跌宕依然向文史良辰相与撰逍遥刚卯旋看书防□叜今有道能不忧药卖伯休聊尔耳明朝三径转春风连襼追游从此始










　　樊榭山房集巻七
　　钦定四库全书
　　樊榭山房集巻八
　　钱塘厉鹗撰
　　诗辛
　　施竹田移居【以下丁巳】
　　后洋街畔城西隅客来爱君屋上乌清凉居士跨驴处君今写入移居图妻孥絶类杨通老板舆况有白髪扶人生乡里聊自足胜彼蓬转无根株东风吹换几甲第玉川破屋天壤俱石香咏室是新署有待花药流芬敷青山一桁出埤堄数歩即瞰钱塘湖开年残腊景相接大篇小句如聮珠祭灶请邻亦不恶载迎富诚何须【迎富事见广川画防】春宵得酒更招我墙腰淡月吟糢糊
　　二月一日泛舟西溪
　　孤游避妍晴入艇极凄冷满空春云生防防垂半岭花村下微霰历乱不复整夤縁出溪口始见一峯影犬吠暮烟中似防武陵境怀我同心人灯青曙耿耿
　　入河渚泊古梅花下
　　春水何缓缓入浦挐音徐隔林度山雪隂云晦潭虚摇飏不逢人几曲心悄如着船梅花根厓冷苔痕余脩篁暎寒色纷然月生初粼粼影欲流旷望通前渠忘言寄物外独往仍相于日夕风更起髣髴揽我裾
　　新霁自安乐山至秦亭山道中作
　　肩舆虽劳人幽寻息吾趾还如履白云横度青嶂里一里一裵回林鸟哢遟晷稍稍数家村劙桑课春事尘网幸见疎吾土兼信美野风香落梅深竹照流水昨来忽晴隂浮生正如此犹持入山心逦迆向城市
　　同授衣话吴兴旧游
　　昔年曾记共清欢水国楼台入夏寒好事故人分茗供高情太守借山看过桥树色浓如画掠艇溪光染未干安得与君常泊宅更无尘土污毫端
　　同作　　　　　　　　【钱塘】陈章【授衣】
　　春风陈迹已漫漫为话苹香忆碧澜四月桑隂门巷緑半城溪色市桥寒老渔举网银刀出少妇缲丝雪茧残果有心期不相负三间水阁未应难
　　四月十一日客广陵秋玉佩兮招予同为京口之游晩雨泊舟入高旻寺
　　龙宫晩沈沈天人卫庭户清泠七叶林几防摩罗雨门前为通津方袍自安处孤塔倒池深定禽隠花聚采真具扁舟信歩皆净土晬容睇如空心叩寂寞取
　　晓霁出江口望五州山
　　夷犹方舟发晓色江上微初识五州山向来知是非泄云独未敛沦波若无依连林翳更吐秀岑觌复违徐闻风荻偃氛净浮阳晖淹留惜去櫂赏此忘朝饥褰裳愿既谬寻烟迹亦希偕我渔钓侣眷言翦荷衣
　　重游焦山信防石壁庵二首
　　神山何许欲往不可求焦公栖隠处溯沿成后游众木生夏寒絶壁衔僧楼緑隂下无地江影如雕防移来天外帆淼皛胡豆洲一窗纳万里波逺斜阳收禁足花幢古摄衣篠坞幽他时风雨至或见飞龙秋
　　成连去我久清兴窈如昨来逢海月明遂践携琴约淙淙水鸣弦心手两无着余音入风林坐使衣裳薄夜分江婓悲古调久不作行将徧名山逺梦接衡霍
　　登甘露寺多景楼
　　绀殿压山脊细路蟠云根重摩卫公塔岁月何崩奔名迹久飞灰很石无留痕英雄气已尽回向寂灭言江天风色凉晏坐开北轩羇情尚隋苑归思过吴门四月南纪緑布谷啼千村遥知舟中望楚客多伤魂
　　招隠寺
　　戴公遗青山松门限畦畛清风入仙梵云壑流不泯空香层构出密叶长廊引西窥鹿跑泉林影写镜锦故人李约辈借草共瓢饮微聆得至音寒潄有余凛荒台传萧梁乱石如插笋读书今已无耳学予自哂古事满禅闗追寻恐难尽【山上有昭明太子读书台】
　　重游鹤林寺
　　昼长爱清隂竹舆穿野田寺门对峻岭标致余千年尘网米老像香冷马祖禅空院何所闻啄木声琅然頽垣敛古色剥藓出残镌高吟亦云苦后代谁为传老僧修故事补植红杜鹃可惜无客赏流艳照山烟朅来迹宛宛久坐风翩翩共证不坏性且就虚堂眠
　　题禹尚基画白桃花
　　乐府争传渡口歌淡妆奈此折枝何冶春合就云为梦笑月应怜玉作涡卢女后时铅粉薄刘郎重到鬓丝多亭亭付与徐黄手轻着宫衣衬碧罗
　　曲阿道中偶成寄秋玉佩兮
　　吟罢江山助发挥沙鸥相与共忘机天随杜野小辛去帆傍凉风深树飞浪迹只今堪寄傲逺行苦爱不如归故人知我宜销夏遣制湖边白葛衣【太平御览引吴志岑昏凿丹徒至云阳杜野小辛间皆崭陵袭施力艰辛杜野属丹徒小辛属曲阿】
　　幼鲁第五女生命名曰郤盗为赋诗
　　为盗不过五女门鄙谚得之陈仲举女能贫家自古然云何生女哺用脯近来名女取于斯钱塘有客符幼鲁大者笄总已选壻小者扶牀或索乳双鬟又复弄呕哑谁言耳耳非佳语偷儿昨夜徒手归正坐诗穷由阿父几年乌防走京华数升红粟分天庾聊将孩稚作解嘲置酒倒箱情太苦【江浙人生女多者毕嫁作倒箱防见庄绰鸡肋编】佗年牵犬亦足辨【蒲苋切】防见归宁拜翁姥我闻女不贵胜人兴门之男衰门女慰情目前虽可喜缓带心期终不沮为君试诵兰伟房若比徐卿神所予
　　答沈申培见访之作
　　雨入南湖动小波造缁有客肎经过阶荒只是蛙难禁门静兼无雀可罗沈约旧吟雌霓好陈陶漫着癖书多人间回首皆尘土始觉相期在磵阿
　　雨后南湖晩眺
　　新涨夜来平钓矶田家桥外凉浽溦湖云倒破山一角水叶乱摇风四围六月披緜气候变扁舟弄笛行人归吴兴城南我旧识小水晶宫知者稀【南湖杭人名白洋池叶绍翁四朝闻见録云白洋池在田家桥侧号小水晶宫】
　　夏秋之交卧疾南湖草堂辱竹溪沈六幼牧以佳句三首见寄如数奉答
　　经旬外户不轻窥当暑怀冰病亦竒雨久蠙衣生壁早夜凉萤火入帘遟毁茶恐被高人笑【时以肺寒禁茗饮】称药宁烦妙友为洒洒心清无睡处几回落月有余思
　　溪堂十畞竹中居数朵当门峯俨如十字水分菱叶外三家墅绕豆花初珠聮羣从皆能咏玉立诸郎尽解书记得緑隂移櫂去开尊听雨即吾庐
　　夹山碧浪共萦回佳处劳君忆不才安得元真蓑笠载先须摩诘画图开鸥边信誓明如日菊候风流欠此杯直待岁寒深雪里短蓬安稳觅诗来
　　寄调大宗纳姬京邸
　　才子西清近接聮钿车初驾正华年由来燕玉多能暖何况张星本在天学拜牀婆先锁院预脩眉史有如椽故人逺在江湖外未得亲逢却扇筵
　　八月二十五日病起吴敦复邀同宣城沈丈樗崖符幼鲁施竹田王麐徴赵诚夫泛湖
　　八月杭州好天气病余来上泛湖船西风为我健诗骨鸥鸟狎人如水仙白髪交游几辈在秋隂酬倡十年前【辛丑秋日与楞山幼鲁竹田诸君赋湖上秋隂诗忽忽十七年矣】四山凉翠滴杯底看敛斜阳雉堞边
　　题贞松慈竹图为归安陈节母作凡五章【申培之母】
　　竹兮无心荣悴忘只松兮有心饱雪霜只
　　南荣竹雨北牗松飔有嫠者母听而凄其
　　维竹之慈子母钩带母也似之训育罔怠
　　维松之贞柯叶不改母也似之衔辛卅载
　　子贤而文母寿而康何以娱之松竹在堂又何侑之歌吟锵锵
　　侍读徐坛长先生八十致仕书来索诗赋寄四首
　　风华江左流传别道脉闽南似续余大好玉堂挥翰手庐陵文字鲁公书
　　特起孤臣出薜萝抽簪旋许
　　主恩多乡人尚惜悬车早已是悬车十载过
　　曲台集礼聚诸生逺压高斋学士名头白成书犹有待儒林依旧属遵明
　　杖履萧闲楚水旁岿然海内鲁灵光自从酝得诗书味别具天人一种粮
　　秋日同高西唐游铁佛寺【寺在扬州北郭为五代杨行密故宅】
　　树压平冈碧殿孤我来何处吊杨吴佛从劫火销时见秋到遥天尽际无草乱难寻朱瑾墓鸦归犹学黑云都淮流不洗当年恨谁与英雄酹一壶
　　闰九日客广陵同金寿门陈授衣闵亷风江宾谷集吴氏城东水槛
　　百年难遇此佳辰料理残秋发兴新小户仍修送酒事薄游先约试香人钩帘鹤柴凉移影俯槛鱼牀净洗尘为谢红桥儿女道不将歌舫汚青苹【张约斋赏心乐事十月诗禅堂试香】
　　秋玉游洞庭回以橘茶见饷
　　若士爱逺游逸翮不可攀朝乘一掌风夕至洞庭山胷吞三万六千顷大圆镜里八九罗烟鬟竒文秘句满藤笈山中清味携俱还饷我洞庭橘赤如莫厘峯头日白傅拣贡余右军封题毕翦从平蔕间折枝逆鼻香霏甘齿溢缄藏归待献老亲不数湘湖杨梅顶山栗饷我洞庭茶鹰爪颗颗先春芽虎丘近无种剔目名可嘉功能彻视比龙树金鎞不怕轻翳遮瀹以龚春壶子色最白啜以吴十九琖浮云花翩翩风腋乘兴到左神幽墟列仙之所家告诉我生困识字素书探得何足夸许我紫泉白芝链毛骨大胜尘土蹩躠于天涯
　　题秋玉洞庭诗巻后
　　自古浮天两洞庭千年词客几扬舲爱君淡着有声画收拾秋光补水经
　　长至日雪次圣几韵
　　荒径人如埽叶稀归来畏影掩双扉故乡自异佗乡节三白今看一白飞积处但添梅格古烹时更助玉池肥岁寒与子成来往大好湖山付落晖
　　荅沈东甫病中见寄
　　寒卧湖村听雁声来诗力疾见君情天公应是怜清饶吃年年一箸羮
　　小雪初晴访敬身于城南同游梵天讲寺延揽江山之胜裵徊久之敬身得五字古体一章予次其韵媿不称也
　　平生重心朋造访起寒早坐对屋外山无丑只见好遂果古寺游雪后风力小防素在岩防插翠出树杪露槃双蹲蹲檀越谁戴纛【用梁沙门法云答周舍语】愿服埽塔衣顶礼向云表故人诗格健饥鹰独竒矫指示干德年备史借稽考井泥堕军持野火飞佛爪叹息殿翼空闲房叩幽窅影壁矗焕俨经函閟微重过历十霜弥觉竹石老试问防伽蓝江月几回晓卓哉眉山翁心地久泛埽白防借余温一听妙声鸟
　　原作　　　　　　　　　　丁　敬
　　朝来幽事动良友过我早清游敦防昔一雪晴正好逦迆城之南几度略彴小蹋冻干藓坡徙倚疎林杪礀风划松雪残玉落翠纛钱王此缔搆突兀双塔表劫火虽皴勾勒犹夭矫金容归浩空追蠡翳勿考依稀景泰字剔辨劳指爪灵鳗应就蛰寒甃慑深窅裵回日亭午古意益緜高僧句通禅心折玉局老月履疑往来烟钟寂昏晓久立肌骨森烦虑脱如埽江光莹不摇极目防云鸟
　　至后暖雨复雪旬浃不止得诗三首
　　水泉冬不枯檐雨何浪浪夜半防磹明谁发天地房化匠有回斡风霰凌朝光煦燠不可恃君子履其常王氊既落毛谢屐亦败齿雪片剧银箭急响扑窗堆堆山字坐寒烬挑未已欲唤李书生携巻向星子快雪如故人岁寒輙复来皎然照篱落一白无嫌猜朔吹为防留十日相裵回眼中昨暮儿扰扰真浮埃
　　雪中圣几招饮秋声馆用前韵
　　高闲今似伟明稀遟我寒款竹扉笑伴近来云易散吟情豪甚雪争飞力将陶谢追风雅耻共张何较肥【三辅决録何氏肥张氏瘦二族以此知贵贱】玉茗花前一尊酒病顔先为发春晖
　　南湖残雪追和句曲外史山居雪霁韵
　　隐居佳处南湖上雪后年年逺目凝转巷山光犹涴粉入楼柳意半销冰平分幽事晴沙鹭老我心情故纸蝇絶胜萧疎范寛笔内家休背鹄纹绫
　　次韵　　　　　　　　　【钱塘】符之恒【圣几】
　　先生阖户坐十日隔城山雪逺销凝南湖几树老临水东郭有人来踏冰静翫蘧庐散野马微吟石鼎笑苍蝇病怀近爱梅花衲不分香寒半臂绫
　　立春后一日集吴敦复缾花斋次竹田韵
　　净几单牀月上初主人对客似僧庐春来预作看花约贫去宜求种树书隔巷旧游成结托十年豪气早销除依然不坠风流处五畞园开手翦蔬
　　原作　　　　　　　　　【钱塘】施　安【竹田】
　　一防东风雪尽初青鞵三五过林庐深宵且对故人酒净眼同看善本书饭颗中年吟易梅花老屋岁将除春来自笑生涯俭拟伴园官斸冻蔬
　　次韵　　　　　　　　　【仁和】王曾祥【麐徴】
　　眼看时序又春初枯坐经年此屋庐客至殷勤留半榻酒阑珍重説遗书荒街共听更三防残雪犹分月满除好事主人情转剧辛盘还约试嘉蔬【时予下榻□中】徐丈紫山今年八十三矣居清波门外湖滨病足不出户日事吟咏寄示近作赋此仰酬
　　两年不见紫山翁闻道婴顔尚旧红脚疾偶然徐道度诗名合继鲍清风【宋鲍当居清波门外有诗编曰清风自号鲍清风】支离一榻惟观化珍重双缾但饷空有约严城苦相限柳洲乍可系低篷
　　题敬身所藏崔子忠伏生授经图
　　树底危坐秦博士头童背偻须眉苍彼姝侍侧两鬟妥启唇似有声微飏一人炯视面若削高冠褒衣意则庄刻深颇似见顔色颍川掌故称智囊据石作几俛首听手操不律书几行登来化我本齐语岂至难辨如公羊此时未有蔡侯纸非是策应缣缃嬴灰既冷孔壁匿圣权独赖生扶将二十五篇复继出微言大义难低昻后儒徃徃疑作伪欲与百两俱沦亡典午清谈那辨【蒲苋切】此地下齿冷梅豫章操矛入室真卤莽安得生也相撑搪北平崔丹古节士布袍草履神扬扬贵人乞画怒不与槁死土室甘饥尫龙馆主得小轴晨夕坐对斋屋张遗经独抱溯姚姒朴学正可传诸郎犹胜济南一女子宛转膝下青袿裳
　　拟冬堂赠辞【并序】
　　乾隆丁巳夏五予抱上气之疾历秋乃瘳家人以为有妖沴焉岁除前四日命巫歌乐牲醴送之周礼所云冬堂赠无方无算者此其遗意欤因拟为其辞兼用杜子春后郑二説以俟采诗者
　　节嘉平修望祀屑琼糜香猗靡兰肴芬椒醑防青蜺旌兮旖旎陈丝簧兮众技送将归兮水帝子媵游光兮从宜攘残隂兮除旧皇穹甚仁兮灾不可又女娭游兮防防之野桃为弧兮茅为马召灵氛兮占太人五穷遁藏兮壹气孔神倚东风兮祝苍华区陬兮密清梅枝兮横斜
　　郑筠谷宫赞姑孰书来兼以歙墨八枚见贶赋此代札
　　故人校文在江介十年间阔讯平安素书忽照春坊字漆防全分墨务官旧史发凡凭缀述【筠谷甞预修明史】小诗何意助波澜风流转忆今来少欲往青山道路难
　　除夕意林送糟藏松江鲈鱼戏报以二絶句
　　今夕椒盘兴不孤一坩添得四腮鲈钓公近有松江信满眼烟波陆瑁湖【皮袭美诗钓公来信自松江】
　　衡门一任岁华流老矣何知事五楼忽觉头衔兼两地鲈乡亭长醉乡侯
　　正月九日夜同人集饮绣谷亭限灯字【以下戊午】
　　招寻芳夜兴堪乘四面垣衣一架藤亭角夷犹新月上春心牵率曲阑凭渐生白髪惟耽酒为祝东风莫恼灯从此乐方须次第好将倡和拟松陵
　　同吴西林泛舟西溪看梅
　　缓櫂纵遥目心与春流平邀侣以事解得朋因寡营峯色烟上霁竹风沙外清一夜丛梅发几处山窗明香中林鸟语引我沿溪行积翠防残雪隂淡寒自生西崦未云夕东畬方可耕稚子肎迎客花间启柴荆
　　寻泉源入西木防
　　西峯偶通人萝茑极幽蔚峥潺历磵泉徙迆殊未既穨阳明乱流春田相经纬逺处落空林数家住云气竹根潄潭隩汲饮有真味将寻阿对居乐饥岂无谓
　　晓过福清竹院
　　探幽勇晨兴静院钟未歇晴烟暎竹澄残月转花没地僻养灵姿氛润防玉骨有如列仙儒初日晞藓髪深山留古春凡艳想易竭老僧空色相折取供白佛防此无尽灯常依妙香窟坐听篱落间緜羽啭清越
　　放舟河渚至蒹葭里
　　梅花界北渚流水与花俱随花入水源单泛同轻凫白云何方来亭童过艖防芳洲始弥漫倒暎如攲湖与子濠梁意久脱尘事拘持颐得静观短楫画菰蒲际防见山影尚隐残黄芦湾洄转多态中沚浮覆盂梵放知有人渔歌忆吾徒翻然掠波去淡淡春烟无
　　始游木桥是梅花最盛处【地近高氏竹窗】
　　略彴旧通舟幽径縁溪回青山似遟客一一花上来迷蒙始难辨的皪惊已开髣髴合江路五分春信催此地感兴废豪贵荒池台不改蚕渔户并花分水隈晴昊少风雨古树多莓苔愿就余杭姥吟翫倾深杯
　　拟游横山不果回舟有作
　　市尽松声孤野旷山势逺横山不可到深秀纷挂眼永怀江居士高眠絶异患静笑泉出谿冷爱云在巘穿翠若飞梭嘉名锡防蹇伊余有同心未惬结庐愿谁云惜早芳惆怅回桡晩【明江元祚邦玉筑横山草堂携家隐焉有驴名曰梭翠除夕山居诗云静隐空山无个事只怜溪水一年忙高致可想也】
　　哭沈东甫
　　曲曲溪云抱隐居晩年问叶结相于缁尘别后山河隔白社生前笑语疎高允谁为微士颂嵇康久作絶交书箧中紏谬存唐史尚有儿孙检蠧鱼【吴兴诸沈问叶不问房出范摅云溪友议君所着有新旧唐书合钞若干巻】
　　晩过奔牛堰闻杜宇有怀汪西颢在析津
　　古堰经由处蜀禽啼暮云风多声易失林静语初分归客尚为感居人如不闻萍漂南北路因尔惜离羣
　　小舫次姚茶山韵
　　波平风定去犹遟低拂藤枝与柳枝长短桥通新雨后两三客坐夕阳时红窗旋学苏州样白版闲题杜牧诗略载些些脆弦管看君不似钓鱼师
　　南湖中元夜
　　秋逼空街响暗蛬烟波馆外觅行踪入怀骤觉风声薄出海偏惊月气浓野寺酸文招薜荔水楼隐语托芙蓉伥伥悄悄年年事凉着疎帘第一重
　　施北亭携酒湖上
　　满意扁舟拂晓催凉云逺岫自萦回诗从青箬笠前得秋在白荷花上来老色漫随时序改好怀多为故人开鸡头菱角香无限除却江南无此杯
　　秋日过吴西林郊居有作次韵二首
　　相对吴居士清风自满襟迢迢黄巻事寂寂白云心瑶瑟一以泛素尘无复侵谁传寡女怨弥使古情深【时西林鼔自制瑟作黄鹄歌】
　　幽意纷无数起行平野间秋隂在深树风气似空山寺古寻僧去村遥冐雨还君家饶鸟雀能赏此时闲
　　原作　　　　　　　　　【仁和】吴颖芳【西林】
　　客意适林野柴扉聚素襟饭迟花饱眼谈浅瑟传心荒逺秋先得纷埃事不侵飘萧门外叶余兴緑萝深迎暮咽寒蝉穿松入竹间访秋吟过寺拚雨坐看山深树罦车接长汀撩网还不离城市逺随意水云闲同张妙峯探梅西溪留防永兴寺【以下己未】
　　张侯崇清真名理似禅伯可与溪中游献岁事幽适扁舟掠云林侧防望青壁寒逗花信迟丛篠缀疎白微香闭空崖隂曀久未释凄凄烟雪零黯黯羣峯夕言造独园古唯有定水碧西风转澄廓霁色上鸟翮纷吾怀故人存殁感在昔【昔年同游诸人唯圣几已殁】惆怅依佛灯孤光照泉石
　　新晴泛舟河渚过曲水庵
　　春宇得风霁景气亭午佳微霄动川影夹岸吹寒花舟行不觉逺来访释子家闻磬尚隔浦登阁如浮查当境寂为乐徧知生有涯愿于绳坐参幽踪寄菱葭长者号流水童子能聚沙佗时记此防竹外青峯斜
　　法华山下诣太虚上人云栖别室
　　闲门向深山山翠莾回互上人龙眠秀萧然挂巾屦自言少年时几为世网误辞家二纪余空有捐万虑见客久杜口契我若雅素不随云出溪惟学藤倚树如闻竹林僧复论岩壑趣后期指庭梅裵回不能去
　　回舟经深潭口至秦亭山下作
　　平生尘累少隔年微意申及兹共沿越谢彼风波民穷幽闲藤竹值旷迷涯津春潭易为緑兼之山气新青山时近逺乘流凡几转不见花闲人惟闻桑下犬飘飖时气舒平皛天容浅篙舟入翠微枉渚何知返
　　同西林樱桃花下作
　　飘零梅雪一堦平又见樱桃照眼明春色相催无俚甚酒人散尽可怜生施朱施粉妆难就非雾非花画不成只有南朝宫体在与君相约赋闲情
　　同吴西林城东看花遇大风戏为长歌
　　城南看花谁作羣好事竞造丁隐君城东看花寂寥耳相待独有吴居士新花破萼初满丛沙河浩浩扬天风已看野渚动平碧更觉连林摇乱红提携町疃羡骥子【时西林令子象干同行】出没葭薍多渔翁过桥人似六鹢退沽酒樽传三雅空风光如此肎虚掷闭户先生真可惜浇花拟向卞公坟弹丝亦就周家柏渊明子晳两达人天地宁非百年客有足爱踏三家村有裾不撇七贵门糢糊落日望未已遥山渲出胭脂痕今朝风起花鞴扇莫使迟来花似霰好将健句当青旛日日花前一相见
　　玉泉寺题壁
　　春来古寺聚辎軿鱼乐鱼惊镜里悬去尽游人寒食雨和花流出鲍家田
　　寒食前一日同竹田曦亮诸君泛湖
　　春隂一望黯迢迢山渌湖光自动摇过眼年时百五日闗心节物第三桥香飞花片来杯面寒送东风入防腰油壁车轻归路逺雨声留与可怜宵
　　哭长城王立夫
　　酒杯曾记共秋堂卄载流年抺电忙敬礼小文谁可托着明凶问转难详圜扉梦噩犹回首泉穴愁多亦断肠何日水花风叶路艺香山下吊王郎【君以事累逮系得释归六年而卒】三月十八日同麐徴瑶圃右阶苏门游南屏山
　　南山三月暮幽暎此林阿僧寂房犹在潭空客再过洗松看塔小坐石见湖多卦剔孱顔字吾今悟刹那【昔访亦谙上人于此已二十四年上人化去久矣】
　　同作　　　　　　　　【仁和】孙庭兰【瑶圃】
　　杖履陪清暇凭高上翠微崖碑随径转樵语出林稀众緑接湖水残隂带夕晖休嗟春事晩流翫竟忘归湖心寺见柳花作
　　亭亭酒舫着三潭杨柳飞花水染蓝却讶春衣风力紧一天晴雪过湖南
　　同作　　　　　　　　　【仁和】孙廷槐【右阶】
　　杨柳千条拂钓矶苦将飘荡劝春归水心寺里长廊外不见花开只见飞
　　题汪近人移居图
　　买屋古城下闻君喜客寻图书初检校邻曲共幽深埽壁除蛛网开窗纳树隂自怜流转意对此一沈吟五月二十八日渡太湖至吴江作二首
　　千古繁华地茫茫浸逺空犹传澹台墓不见吴王宫一鸟堕寒镜众山移钓篷如闻习流战零落藕花红孤城绕江色深觉此生浮云木秀田舍水风清客舟凭阑还放鸭吹笛更驱牛许我将家具林塘卜最幽大雨泊塘栖稍霁行二十里复雨二更余达杭州仍防闗外
　　娇雷挟雨来顿失溪光明缚船并溪阁看尽琼瑰倾逺山秀蠃见近山頽髻呈澹碧那可画洮沐纷逢迎山云敛复吐櫂入青芦雨林鸦未起时翻疑防淮楚
　　夏夜同茨檐北亭饮章绪南轩以布囊春醉酒钱麤为韵予得第二字
　　快风何由决土囊开轩此夕迎微凉南花破暝开且落北斗挂林低复昻愁里著书准虞氏酒边暴谑如鄱阳坐无拘忌可作达篱外灯青归路长
　　北亭分得麤字诗未就戏为促之
　　緑隂园馆昨经过洪饮分明似卷波賸韵已闻拈竞病清吟定见和羊何迟留十手传钞兴停待双鬟画壁歌诗将自来多整暇其如劘垒致师多
　　重过秋声馆追悼圣几
　　斜日生衣更一来竹边门户讶风开展书误字曾亲勘抚树新隂尚近栽已是披帷无处所何因化鹤再飞回牙弦一絶千行泪山水清音为冩哀
　　秋晓过敬身幽居
　　萧晨出南郭云气拂衣流兰发空林雨客来江馆秋邻鸡明复晦梁燕去仍留好在青阳巷题诗语最遒
　　次韵西林和徐申来无酒
　　我生少食酒所赋有定命眼虽识杯铛濡唇盖天性往爱同醉醒近颇鬬豪横五斗昔称贤千钟古云圣沈当戒丰侯嗜或败齐庆此中得失林覼缕岂易更达人饮无何不讳一日病徐公高士孙【申来为徐世臣先生孙先生注名复社后为僧名净侹】酒德颇雅正空抱瘿木瓢乃似僧盋净种黍思东臯挹浆指西柄长吟君试和滑稽漫嘲评絶倒禁酿语倚阁招手令乞疑申酉虚呼肎庚癸并君着北山经乐胜奉朝请奚烦末啐勤但举先酌敬初筵若参我微酣破幽夐一壶送泛濳入咽如去鲠
　　七月二十五日作
　　颂酒无能合闭闗小庭幽事讵全删树留晩雨兼檐滴阑卧秋花亚石斑凉暑未平怜属疾梦醒同趣忆看山何时竟得消摩力六尺乌篷自往还
　　予赁居南湖上八年矣其主将鬻它氏复谋栖止瑞石山下有屋数楹东扶导予相度颇爱其有林壑之趣以价贵未遂也因用癸卯赠东扶移居韵寄之并邀城南吟社诸君共和焉
　　性僻爱高栖依山静闻见怀此已有年五藏待洒练夙契西谿西花深地颇善近便城北隅风漪展湖面庑下终借人弹指信流转素交张长公谋为置破砚林扉并南麓江影白成片峯攲翠坌入岩裂泉自荐消摇隔市声聊可寄幽眷老大役生理来去如社燕谁营草堂赀坐使襄阳先洛中见山钱囊空复何遣胡顔谢岚霞缄口向亲串瑞室颂有时秖恐年鬓晏











　　樊榭山房集巻八
　　钦定四库全书
　　樊榭山房集巻九
　　钱塘厉鹗撰
　　词甲
　　国香慢
　　素兰
　　路逺三湘记幽崖冷谷采徧瑶房仙人链顔如洗尚带铅霜窈嫋东风摇翠返魂处佳珥成行飘零遇张硕已堕红尘还舞霓裳　月中何限怨念王孙草緑孤负空香冰丝初弄清夜应诉悲凉玉斲相思一防算除是连理唐昌闲堦澹成梦白鳯梳翎冩影云窗
　　齐天乐
　　吴山望隔江霁雪
　　笻如唤登临去江平雪晴风小湿粉楼台酽寒城阙不见春红吹到微茫越峤但半沍云根半销沙草为问鸥边而今可有晋时櫂　清愁几番自遣故人稀笑语相忆多少寂寂寥寥朝朝暮暮吟得梅花俱恼将花插防向第一峯头倚空长啸忽展斜阳玉龙天际绕
　　百字令
　　丁酉清明
　　春光老去恨年年心事春能拘管永日空园双燕语折尽柳条长短白眼看天青袍似草最觉当歌嬾愔愔门巷落花早又吹满　凝想烟月当时饧箫旧市惯逐嬉春伴一自笑桃人去后几叶碧云深浅乱掷榆钱细桐乳尚惹游丝转望中何处那堪天逺山逺
　　西江月
　　静极翻如有待眠多未是无憀柳花毬转碧窗绡不信东风才到　闭月三三小径藏莺六六弯桥香囊蝉锦嬾重挑乞取春愁闲了
　　疎影
　　湖上见柳影因赋此阕
　　轻隂冉冉正嫩苔弄碧庭宇深掩千缕柔魂摇荡如烟无端忽度阑槛章台路暗人归去看足了斜阳浓淡又几痕水际低窥近日楚腰全减　依约匀梳月底乱云铺满径笼住文簟欲结同心空试荑苖作【去声】就三分销黯寒添白袷清明后埽不尽随风微敛最镜中再冩秋疎记得踏枝鸦防
　　桃源忆故人
　　萤
　　夜凉那更秋情独冷焰雨余轻扑坠处湿黏帘竹瞥见因风逐　穿烟照水犹难足小簟窥人新浴残月刚移桐屋一个墙隂緑
　　惜余春慢
　　戊戌三月二十二日泛湖用清真韵
　　緑徧山腰青回沙尾花信几风吹断屏间鸟度镜里舟移乍试苎衫绡扇常把禅机破除难负春妍流光如箭正蘅臯税驾韈尘不动黛明波逺　看渐是弱絮萦烟新荷铸水丽景一番熏染初啼鴂后将噪蝉前池阁嫩晴千变谁道凭阑有人暗忆年华自怜幽倩且停桡浅酌霏雨霑衣数防
　　摸鱼儿
　　得汪舍亭婺州晩春见怀诗用蜕岩韵答之
　　又腾腾一番春晩无情潮落江浦故人犹忆春前别不肎载愁流去窗暝处展淡墨吴牋忽见殷勤语客怀定苦在縠水双流沈楼一角日日独看雨　凄凉意不数淋铃督防风流那减张绪平生我亦多情者更掐酒边遗谱还问取问青子緑隂可记城南路休歌尔汝待再觅邮筒余花晩笋刻意为君赋
　　台城路
　　蚕
　　青萍叶大桐花落村村又鸣鸠妇细雨如尘余寒若水蚁动吴匳时候狸奴聘否怪生客偏憎闭门长昼守定芦帘三眠三起似人柳　深窗几回罢绣挽笼钩陌上亲费掺手夜屋灯边晓墙烟外最怕银筐饥后心情渐逗记瓦卦曾占蔟山将就待冩双蛾更呼隣女耦
　　梦芙蓉
　　戊戌五月十八日泛舟碧浪湖作
　　晓天鱼板响趁青苹风起碧鸥波涨一枝塔影斜袅打双浆道埸山在望仲姬犹賸眉样划碎玻瓈占芦湾柳汊新雨欲沈网　何处纹帘卷上白纻歌轻去也终怊怅双鬟可买应作五湖长水云连浩荡杜郎元是疎放有日重来愿身为鹊镜妆脸镇相傍
　　永遇乐
　　戊戌闰中秋
　　恨海填平情天补就月共秋驻秋半偏双月圆却再减了闲风雨井梧知信又开一叶罗荐较凉前度想沈沈青防万里此情此夜尤苦　殷勤露下把杯重问也算平生希遇蚪箭声添鸾箫约爽不少伤心处干卿何事清辉依旧更按桂花新谱便鸦啼纹窗影转忍教睡去
　　浣溪纱
　　数到湘琴未满弦春残过了摘樱天芳时卯饮最思眠八字眉痕刚半画二分月影恰重圆第三桥外见飞
　　仙
　　蝶恋花
　　一片东风吹艳雪锦瑟如人忍使华年歇梦去青溪溪畔月洛神休冩王家帖　非雾非花疑刬韈楚客多愁鳯新来絶落叶依枝飞又怯秋匳空羡泥金蝶
　　霓裳中序第一
　　宋德寿宫芙蓉石在南署
　　墙隂拥翠浪搔首繁华成俯仰藤络苔皴草长是亲见光尧蓬莱无恙香销玉葬怕夜深山鬼来往凄凉处奉华旧阁记否卷帘赏　惆怅疎蛬藏响雨洗净嶙峋十丈芙蓉孤倚月幌问防额宫梅已归天上冷衙蜂乍放不照到铜沟腻涨青芜里宣和金字也是此情况【宋梅已枯】
　　菩萨蛮
　　题呵手梅妆图
　　斜红不暖凝酥面春来未许春莺见小凭侍儿肩花寒人可怜　无言空拥袖兰气熏花透髻压一枝斜前身蕚緑华
　　摸鱼儿
　　己亥初春过太湖次李秋堂韵
　　尚悤悤虹春早残芦风里如语愁隂不散烟汀阔一叶輭波翔舞扶柁去望练绕呉城几防青旗字鲈乡社树想雾鬓风鬟也怜寒峭浅翠照眠鹭　千年事零落荒台别墅乾坤元是孤旅漫临匳鉴惊清影客子何堪尘土须小住看重叠云衣裹就湖天暮低眠旧浦续渔具因縁茶人滋味休冩断肠句
　　满庭芳
　　寄畅园在惠山下梁溪胜地也引第二泉穿垣而入汇为大池有声幽潺池中多磐石上芘乔木皆数百年物轩楹倒影与波澹荡己亥暮春十有三日汪青渠邀予来游坐防弄水顾而乐之同行虞山沈生弹筝作秦声以佐酒因成此调青渠近买吴姬自杭来家梁溪故戏及之
　　屋借峯围径随泉改过桥别是深清阑干十二真在镜中行不道黄衫去久风前树犹带茶声江南好莬裘似此何用买倾城　携朋春已谢梅丸缄怨蕉纸书情任隂隂隔叶啼老吴莺明日片帆催发幽崖畔正有云生句留住簟纹设否容我听调筝
　　浣溪纱
　　奔牛道中初晴
　　莎雨前宵打布帆柳花今日扑征衫催春杜宇怨春酣天有心情云破碧风无气力水捼蓝销魂时节在江
　　南
　　扬州慢
　　广陵芍药
　　疎雨催妍穉寒凝态天涯相见魂销问春归几日未尽减春韶算亭北新妆老去不多风露暗展轻绡送杯中婪尾香心欲话无聊　鸦黄初试记当年曾识烟苖奈月幌低笼云堦斜倚梦到迢迢除却谢郎俊句无人与浅晕深描想难禁携赠离情都在红桥
　　卖花声
　　徐翩翩书扇自称金陵荡子妇
　　花月秣陵秋十四妆楼青溪回抱板桥头旧日徐娘无觅处芳草生愁　金粉一时休团扇谁留殢人只有小银钩句尾可怜书荡妇似诉漂流
　　玲珑四犯
　　恽正叔西湖泛月图为陈玉几赋
　　寒玉砌澜脩蛾横緑青天明月初涌人间今夕好柳外凉隂重沈沈两堤跨蝀问何人曲声吹送酒面邀秋船头照影吟思欲飞动　烟空逺眸堪纵想菱飔乱起荷气深拥清欢惊易晓光景随尘鞚南田词客今仙去賸沙鸟来成幽梦谁与共裵回写闲情数种
　　水龙吟
　　用丁宏庵韵
　　客怀偏恨秋隂故遮一半阑干影蛬欺人独鹊欺书滞何曾惯听叠叠吴云迢迢楚水悠悠醒枕漫寻思那日门前银浦不抵似闗山永　凝立风帘露井可能拌参差簧冷飘零愁髪萧条长铗无言自领楼月斜初篝烟清后旧家标韵又新凉陡起添衣时候作【去声】西窗暝
　　采桑子
　　晩秋同程松门泛舟红桥登平山堂
　　重阳过也成虚负赖有诗仙肎作延縁人与黄花共一船　沿堤转尽垂杨路水影桥边山影樽前画出伤秋雨后天
　　高阳台
　　题华秋岳横琴小像
　　劒气横秋诗肠涤雪风尘湖海年年三径归来慵将身事牋天草堂不着樱桃梦寄疎狂菊磵梅边想清游如此须眉如此山川　枯桐在膝冰徽冷纵一弦虽设亦似无弦世外音希更求何处成连几时与子苏堤去采苹花小艇冲烟笑平生忘了机心合伴鸥眠
　　尾犯
　　坐赵谷林西池泊花槛看新种青芦悠然动江湖之兴
　　水空云净见菰蒲丛外数枝交暎梢梢瑟瑟无人处被荷风吹醒摇波十里逺界破青山影作【去声】秋声不到秋来要君倚槛闲听　最是淡烟低暝逗渔灯前浦冷便移栽荡户添个根边鸭雏游泳卷叶鸣笳揉花装被尚迟清兴又何似折取横江相思还踏三径
　　清平乐
　　风梭织雨萍叶篱根聚水满兰桡应断渡昨夜梦魂来去　春衫起样休寛偷描一一轻鸾将息酿花天气凭他料理余寒
　　曲游春
　　郊外探春作
　　一水仙源曲被柳条遮断千缕婀娜有约湔帬怪逢
　　伊还向重帘单舸出意新梳裹看飏鬓蘂黄防涴纵近来逺似天涯谁倩玉顔初破　禁火心情偏妥伴钱藕偷分钿荇轻堕容易斜阳恐穿烟鳯子尚寻珠唾波面虹桥卧任怨咽玉箫吹过无奈澹月笼灯翠扉恨锁
　　一枝春
　　城东许氏水轩临流梨花一株妍净可念主人命酒邀赏已半落矣感而赋之
　　缥蔕无多过清明几度东阑愁凭飘摇素羽涨晓乍迷天镜垂杨倦眼似相见雪融酥凝拌早趁深琖沽春防惜梦云轻冷　声声鹁鸪催暝忆初笼香雨烟绡娟靓清蟾坠小减玉儿妆影凭谁看取好留向绣牀低暎还带叶偷缀琼丝晩风未肎
　　感皇恩
　　已是杀釭花月笼深閤何处行云到巫峡一湾流水只有浮萍开阖依稀亲记鬭池边鸭　明日暖风兰纱裁夹玉翦多情度帘押蜜犀蠲忿定带露痕偷掐几时频见也纤红甲
　　丁香结
　　暮春初霁用清真韵
　　吹落娇云展开平碧枝上雨残犹陨恨流光偏迅数景物賸得莺憨蜂润小红曾记否朝酲殢薄寒自忍可怜游舫散后定是芜菁开尽　相引早饾饤隂晴花信催过几阵曲巷幽坊柳緜竹粉翠楼生晕谢家飘荡紫额翦趜尘盈寸凭阑干那曲冶叶何人摘损
　　高阳台
　　成窑九十九子瓷合金寿门索赋云是宫中妆具也
　　秘翠分峯凝花出土依稀粉滴脂函钿合前尘宫罗冷却荑尖浮梁犹有当时月向夜深孤照秋匳怨长门梦断苍龙字渍眠蚕　戏婴图子谁描得恰临妆试仿黛笔重添数比螽斯未曾盈百休嫌从今旧价卑哥汝宛青娥红泪偷淹莫销防汉苑瑶箱久落江南【明时瓷器进御者皆出浮梁之景德镇】
　　眼儿媚
　　一寸横波惹春留何止最宜秋妆残粉薄矜严消尽只有温柔　当时底事怱怱去悔不载扁舟分明记得吹花小径听雨高楼
　　西江月
　　春浅初匀细黛寒轻不上仙肌玉梅花下见来迟夜月深屏无睡　心倚红牋能説情除青镜难知试香天气惜香时人静街痕如水
　　三姝媚
　　樱桃花
　　娇莺含得未正眠灯风收繁心低缀薄晕微頳学玉窗匀面粉淹脂泪悄探芳期先占了沿溪桃李无语销魂偷折斜枝下堦游戏　休触蜂须飞坠到细数圆珠好春流水翠沼深深照一庭胧月暖香吹碎记挽单衫相送嬾难醒残醉隔着重帘花下普腾唤起
　　凄凉犯
　　庚子十二月二十四日防济南敖阳店寒甚有怀故园节物凄然作此解
　　疎林防鸟柴门里凝尘半榻谁扫倦程系马风刀裂酒雪花欺防何时古道看长倚敖山翠小又灯昏寒星照户不使客愁少　攲枕寻思处画句炉闲印梅窗杳歳残气味叹诗人在家贫好底事飘蓬竟输与蛾儿夜閙恐明朝渐看鬓影似暗老
　　庆清朝慢
　　辛丑长安元夕同王雪子金绘卣集汪西亭水部寓斋赋
　　埽雪灯楼障风酒幕千门春散京华闲情似梦小欢深醉销佗莫趁走桥人去故园伴侣在天涯当杯有一般好月烛影初斜　箫鼔隔墙未厌况水曹诗俊淡墨栖鸦疎香共忆窗外应少梅花从此满城鬭草细娘催上卓金车心期逺莺边古寺雁外晴沙
　　玉漏迟
　　永康病中夜雨感怀
　　薄游成小倦惊风梦雨意长牋短病与秋争叶叶碧梧声颤湿鼓山城暗数更穿入溪云千片灯晕翦似曾认我茂陵心眼　少年不负吟边几熨帛光隂试香池馆欢境消磨尽付砌虫微叹客子闗情药裹觅何地烟林疎散怀正逺胥涛晓喧枫
　　岸
　　百字令
　　月夜过七里滩光景竒絶歌此调几令众山皆响
　　秋光今夜向桐江为冩当年高躅风露皆非人世有自坐船头吹竹万籁生山一星在水鹤梦疑重续挐音遥去西岩渔父初防　心忆汐社沈埋清狂不见使我形容独寂寂冷萤三四防穿破前湾茅屋林净藏烟峯危限月帆影摇空緑随流飘荡白云还卧深谷
　　忆旧游
　　辛丑九月既望风日清霁唤艇自西堰桥沿秦亭法华湾洄以达于河渚时秋芦作花逺近缟目回望诸峯苍然如出晴雪之上庵以秋雪名不虚也乃假僧榻偃仰终日唯闻櫂声掠波往来使人絶去世俗营竞所在向晩防西溪田舍以长短句纪之
　　遡溪流云去树约风来山翦秋眉一片寻秋意是凉花载雪人在芦漪楚天旧愁多少飘作鬓边丝正浦溆苍茫闲随野色行到禅扉　忘机悄无语坐雁底焚香蛬外弦诗又送萧萧响尽平沙霜信吹上僧衣凭高一声弹指天地入斜晖已隔断尘喧门前弄月渔艇归
　　声声慢
　　题符幼鲁风雪归舟图
　　征衫换色客枕催寒川涂自古酸辛楚尾吴头风雪独自归人低迷冻鸥片影恐吟魂搅乱江云逺望外有败芦断竹何处孤村　莫怪苍山白首看凄清到此愁也如君湿重帆迟赢得画里闲身滩空梦回犬吠正鸿妻相候柴门待岁晩酌椒花全未是贫
　　长相思
　　緑蕚梅
　　生九疑住九疑自小山光染玉姿碧罗天上飞　春到时雪到时独向花中咏緑衣断魂烟月知
　　沁园春
　　心
　　一寸通犀脉脉难窥含无限情记鍼才棘刺捧时尤媚镇余银液扪罢偏惊小恰容怜芳能飏恨莫近弹棊最不平罗襟掩叹几曾灰尽半为琴声　覆莲状未分明爱慧性玲珑在目成乍欢娱着处怦如危柱别离催就乱若悬旌门里轻挑秋来暗合闲闷闲愁特地生花前见算除非换得方表深盟【子华子心状如覆莲黄庭坚词争知我门里挑心吴文英词何处合成愁离人心上秋顾夐词换我心为你心始知相忆深】
　　齐天乐
　　秋声馆赋秋声
　　簟凄灯暗眠还起清商几处催发碎竹虚廊枯莲浅渚不辨声来何叶桐飙又接尽吹入潘郎一簪愁髪已是难听中宵无用怨离别　隂虫还更切切玉窗挑锦倦惊响檐铁漏断高城钟疎野寺遥送凉潮鸣咽微吟渐怯讶篱豆花间雨筛时节独自开门满庭都是月
　　卖花声
　　壬寅立春日作
　　春信一畨新春水生鳞春花春鸟尚逡廵翦就钗头春胜也添个春人　准拟踏春尘春色初匀春风困着小腰身制就春词知几首帖冩宜春
　　西湖月
　　明慈圣李太后赐画九莲观音像在灵隐寺借秋阁
　　悤悤梦了华胥早鹫岭窗前贮将图画翠璎长带铢衣细叠冷绡光砑岩居瞻瑞相展一防松风尘外挂任水际苦入秋心依旧九莲开也　署年髣髴神宗説侍养深宫白头闲话月轮圆里山河小影似惊飘瓦兴亡多少事便指与枯禅应泪洒已零落阿监当时奉香黄帊
　　绮罗香
　　壬寅春分约徐丈紫山同赋
　　水榭收灯虹梁待燕判断韶华如许九十芳辰一半自今堪数娇意绪欲暖翻寒嬾心性乍晴还雨已飘残梅雪鳞鳞井桃花信未迟暮　箫楼应惜冶思谁在生香径里和莺低语约畧东风好似破眉妩刚防露蝶梦搀匀更惹烟柳丝偷取怅年时一掬春愁试分知解否
　　皁罗特髻
　　赋包头
　　胶鬟拢罢称滑笏吴绡折成如水浅縆素额更斜遮蝉翅重窥镜非闗怕冷上头初爱道随时世最宜淡泞恁畧施珠翠　还把一痕緜擘衬微微红起春愁困莫教半卸到残妆秀晕分明是碧烟抹断看两蛾尤细
　　夏初临
　　初夏雨中同将丈静山泛湖
　　蘸就鱼天搓成鸥雨空蒙拨櫂迟迟无数苹花轻香防破涟漪逺风沿岸斜吹湿青篷谁弄参差湖心亭柳千条暎波才是愁时　可怜春去追送今朝破除酒病更鬭枪旗帘钉窗眼曲游俊侣都非那不凄迷放残阳緑过桥西记苏堤衣香后船柔防枝枝
　　喜迁莺
　　初夏
　　竹香新引渐緑到岸东荼防吹尽描绣心慵行棊声歇长日琐窗清润闲临小风挥扇凉思先归松鬓为谁瘦亸单衫尙束春前幽恨　芳信缄密意蝇字玉钗待搯榴巾问鬭茗楼前澡兰屏底犹记那回眉印几丝麝煤飞度山枕天涯翻近梦催破听迎梅雨防敲檐初
　　八归
　　隐几山楼赋夕阳
　　初翻雁背旋催鸦翼高树半挂防晕销凝最是登楼意常对乱波红蘸逺山青衬不管长亭歌欲断渐照去鞭痕将隐想故苑燕麦离离满地弄金粉　何况春游乍歇花愁多少只恼黄昏偏近冷和帆落惨连笳起更帯孤烟斜引误雕阑倚徧霁色明朝也应准无言处望中容易下却西墙相思人老尽
　　大圣乐
　　东园饯春追和草窗韵
　　空苑游丝旧池飞燕薄隂千树正小阑人意厌厌细数乱花翻怨锦鸠呼雨皱得緑波新如倦似无奈啼绡临别浦春何在在南陌麴尘西窗烟缕　闲思古今事苦有紫曲青楼千万语且寄愁彩笔横塘重见杨枝应许尚恋浅寒罗衾晓记门掩红香深院宇伤飘泊是谁倚疎帘吹絮
　　雪狮儿
　　华亭钱葆馚以此调咏猫竹垞翁属和得三阕徴事无一同者予与吴绣谷约戏效其体凡二家所有勿重引焉昔徐铉与弟锴共策猫事铉得二十事锴得七十事作此狡狯殆非词家清空婉约之防观者幸毋以梦窗质实为诮也
　　雪姑迎后房栊防得黄睛明闰扑罢蝉蛾更弄飞花成阵穿篱逺近未肎傍茸氊安稳念寒夜偎衾暖处梦寻灯晕　绕膝声声低问似无鱼分诉怜伊娇困展防屏前髣髴三生犹认怀春最恨渐取次归来难准琼籖尽上案晴蟾铺粉【白雪姑猫名见清异録宋叶绍翁猫诗醉薄荷扑蝉蛾见随隐漫録张良臣山房惠猫诗从来怜汝丈人乌端正衘蝉雪不如江海归来声绕膝定知分诉食无鱼又祝猫诗江上孤篷雪压时毎怀寒夜暖相依从今休惯穿篱落取次怀春屡不归呉仲孚猫诗弄花扑蝶悔当年吃到残糜味却鲜不肎春风留业种破氊寻梦佛灯前名画评何尊师猫有展防者金王良臣猫诗三生白老与乌圆徐集孙诗乱叶打窗猫上案】
　　又
　　前题
　　花毛褐染炎天尚记荷塘争浴鼠卜闲时画损砌苔幽緑阑干几曲任侧辊横眠初熟恰又敛翛翛金尾蝶衣偷蹴　忽起惊跳风竹听蝇鸣茶鼎何曾轻触暮眼才圆香绮丛边看足檐声断续休吃尽草芽盈掬娱幽独胜了狻猊镂玉【酉阳杂爼楚州射阳出猫有褐花者埤雅猫亦如虎画地卜食俗谓之鼠卜元好问猫诗侧辊横眠却自如钱惟善猫诗秋花石上玉狻貎金尾翛翛敛四蹄唐卢延逊诗猫跳触鼎翻埤雅猫早暮则眼圆宋张至龙诗猫卧香绮丛田家杂占猫吃青草主雨】
　　又
　　前题
　　妆楼镇卧底须诘取于莬痴小解事吴娃戏学鳯仙亲捣红丝缭绕便万贯呼来还少防失却褭蹄重铸闲坊寻到　蟋蟀吟中醒悄正无声四壁立残斜照不捕依然堦药粉披藏好携儿乳饱坐榻畔微温相恼春回早八九墙隂新埽【诘猫诗刘后村作柳贯猫诗花隂闲卧小于莬癸辛杂识回回国妇女以鳯仙花染猫为戏秦氏女孙失猫下临安府访之不得赂以金猫乃已袁桷醉猫诗醒来独立阑干畔四壁无声蟋蟀吟李霭之画猫在药苖间程钜夫猫诗金丝色輭坐常温饱食深宫锦作墩古谚云八九七十二猫犬寻隂地张抟家猫名万贯见记事珠】
　　又
　　前题
　　称伊虎舅斑斑瑇瑁身边频覻食有溪鲜又上小庭高树如邱拗怒想唤汁多应回顾何事费峨眉画手穴中空怖　延颈盘旋争赴笑緑纱帏底深怜羣聚销得侯封也算北门长防青钱百数买双耳微痕添锯窥鹦鹉月季花前亭午【陆游诗自注俗谓猫为虎舅教虎百为惟不教虎上树杀鼠如邱甪柳文白珽湛渊静语唇音汁汁可以致猫声类鼠也宋僧道峨眉人往人家画猫则无鼠南部新书连山张大夫抟好猫每视事退入中门数十头曵尾延颈接入以緑纱为帏聚其中以为戏金李之纯猫饮酒诗只向北门长卧防也应销得醉乡侯説苑骐骥騄駬使之捕鼠不如百钱之貍尔雅翼猫耳经捕鼠之后有缺如锯邱余庆画有月季猫】
　　思佳客
　　吴中作和绣谷
　　窄窄纹窗小小舟空波一片漾难收满天细雨曾成梦压水凉隂半倚楼　深玉琖暖香篝夹纱衣薄不曾秋呉中旧事君知否晩泊荷花为洗头
　　原作　　　　　　　　　　吴　焯
　　江上凉云江上舟阊门晩市未曾收银丝灯暎东西水栀子花香上下楼　分半臂理双篝河风萧瑟夜如秋琴台一防西施月犹照吴王城上头










　　樊榭山房集巻九
　　钦定四库全书
　　樊榭山房集巻十
　　钱塘厉鹗撰
　　词乙
　　东风第一枝
　　癸卯元夕雪晴
　　拂柳蛾消妆梅鹤玉烟吹散无影放教明月初圆最怜倚篝漏永街泥不断已减郤灯边游兴料粟肌笼袖香留笑里有人偷并　占响卜紫姑谁证思旧约素娥暗省一番花信添寒十分草痕洗净凝情买夜漫再认飞鸾窥镜悔少年争逐轻尘得似煮茶风景
　　浣溪纱
　　磬折春波吹婢鱼粉塘烟竹迥萧疎此中堪注水经无兰语疑莺谷近柳情慵觉燕帘孤晩风休减玉肌
　　肤
　　高阳台
　　落梅
　　缟月啼香青禽警遗环与恨俱飘雪没鞵痕何人为埽溪桥东风欲避层台逺御风归第一春销恼相思枝北枝南冷梦迢迢　山空记得吟疎影拾参差片脑自裹冰绡湖水无声流残旧怨新娇余酸已在浓隂里怕重屏半萼难描更堪他消息经年雨暮烟朝
　　木兰花慢
　　城西开元宫本宋周汉国公主府元时句曲外史张伯雨入道于此外史开元宫得月轩词有环堵隘花狼藉沟水涨云充斥似石鱼湖小酒船寛窄之句今阑入军营中仅矮屋数楹奉高真像旁有隙地积水纵横犹是当日陈迹也雍正癸卯二月十九日过之书此以贻访古者
　　自吹箫伴去还再住列仙儒想瑶草呼龙梅花待鹤诗鬓慵梳平生爱寻先隐冷襟怀要与俗人疎可惜风骚零落而今才到清都　漫郎曾赋石鱼湖流水绕堦除賸一片涓涓断云新柳照影荒渠宫匳已销余艳觅彩毫何处写黄图説与游人记得羽觞泛也应无
　　防綘唇
　　次韵答紫山见寄
　　节近清明一池春緑蛙催雨凭阑无绪目送年芳去拟翦湘天不供牋愁句相思苦花无重数红认斜阳暮
　　原作　　　　　　　　　【钱塘】徐逢吉【紫山】
　　似箭流光梅花雪后樱桃雨怱怱离绪春要平分去记得年时共赋销魂句今何苦落花无数人隔春城暮
　　思佳客
　　柳
　　自琢新腔唱柳枝叚家桥外水仙祠丝轻最在无眠处腰弱尤看不舞时莺一啭笛孤吹碧波澹澹影依依春风若为长条惜应遣情人少别离
　　少年游
　　春日访紫山同坐学士桥望湖
　　南屏新画西泠小隐动即到君家船载湖光桥分野色一鸟落云沙　十年无限伤春意説与小桃花结客金空游仙枕在风外祝苍华
　　綘都春
　　清明风雨
　　乌衣过客约孤注赛春春还轻掷润被换香低几留灯愁通夕余寒犹是连寒食强偷眄清明天色傍檐携手茸茸柳眼泪防频滴　攲侧前年旧旅寄单枕闷把卧枝花摘水外澹红帘底纤琼游踪隔文园多病何人惜有鬓影参差知得便教晴蝶敲风岸隂翠织
　　瑞鹤仙
　　赋圣几斋中牡丹名藕丝霓裳种来自亳州
　　海天霞未巻和晓岫空青付谁裁翦花师戏成幻约娇春千里翠深红浅回头意嬾但微认崔徽背面暎衫防一色惺憁误道藕丝秋半　曾见梦中彩笔歌畔檀唇醉余罗扇云窗月馆湖山在旧情逺便听风听水霓裳谱得自对珍丛夜怨问寻芳人如何细看带眼
　　念奴娇
　　甲辰六月八日予将北游东扶圣几饯予湖上泊舟柳影荷香中日落而归殊觉黄尘席防难为怀抱矣因用白石道人韵歌以志别
　　孤舟入画怪人间谁写渔朋鸥侣起坐不离云鸟外倒影山无重数柳寺移隂葑田拕碧花气凉于雨诗成犹未逺蝉吟破秋句　忽记身是行人劳君把酒蹔揖湖光去共惜风亭今夜笛月逗离声前浦千里幽襟一堤野思终拟将家住甚时携手水葓摇曵烟路
　　好事近
　　吴江月夜
　　夹岸响青芦瑟瑟吴波摇碧天借一帆风势看垂虹秋色　满船明月照无眠今夕是何夕应被素娥笑我太疎狂踪迹
　　防綘唇
　　题授衣读书稻田隅图
　　片雨斜阳柳隂濯足看行水世间良计识字耕夫耳风约云萍又向芜城防推书起酒阑无味为我言田意
　　菩萨蛮
　　马佩兮梅花巻子寓骑省之戚徴予赋此
　　微波冷托湘筠色高枝早信寻难得玉骨不为泥轻于云一丝　镜花留半影最薄东风命楚角莫飞声人间无此情
　　蝶恋花
　　长安秋雨夜赋
　　曲巷低窗云色暮节近黄花又下凄凉雨长记江南杨柳渡孤篷翦烛曾听处　悔别翻将书信误雁落吴天已是愁难诉今夜长安千万户相思不为砧声苦
　　定风波
　　甲辰冬杪南归过邗城祓江见留酒间款语忘暮月黑江寒行五六里送至舟中而别到家旬余祓江书来作此寄之
　　记来时傍柳维舟归人一寸心折岁晩高鸿天寒修竹欲下山隂雪砚香凝酒鳞热语短情长不成别凄咽悔秋灯种了星星僧髪　野桥路滑听江声送客愁如结又空林门掩疎帘梦阻低共梅花説杜陵荒浩歌发犹有诗传布衾铁天末几时同看芜城明月
　　疎影
　　菊影和祓江
　　幽姿欲舞见棱棱几叶空际微吐半枕游仙飞作轻云不怕满城风雨琉璃屏上秋多少也澹到痕无描处记昨宵洒背新霜翠袖翦烛窗户　尚有篱根浅醉攲斜簪防底曾费回顾笑问尊前人如花花可怜如许东西活脱残枝畔合赚得闲情词赋待醒来重觅横陈低卷小帘寒曙
　　解语花
　　春日见闺人挝鼓
　　帘遮昼影钗翦春痕香度深深院玉嬉莺婉无愁处小坐钉花牀畔飞空碎逺看一朵翠翘难颤惊梦回声落高唐白雨随酥腕　长记柑筵饮散遇红兰潮靥青柳垂眼唾霏休溅飘鸾袖应是细敲肠断微音弄钏料无此渔阳娇怨生晩寒灯晕妆楼攲被池人倦
　　琵琶仙
　　乙巳早春过吴门作
　　帆色新年又轻约水枕春寒同载堤上沽酒人家湘梅已先卖斜照傍红楼未启惜犹防一层芳霭趁燕帬归调鹦槛逺尘梦都改　悄弹指闲立平沙更吹緑吴波缓衣带堪笑天涯踪迹有垂杨相待人意与东风是客洗輭香雨际烟外且听钟度枫桥旧情如在
　　又
　　康山在扬州辇土为之以康对山寓此得名今属吴氏乙巳二月四日祓江招饮其上四顾旷然俯仰今昔同集者尺凫授衣各赋一解
　　休恨无山小阑外略借江南睂色何况山在人家梯青唤双屐吹不断风前笑语怕惊起退红帘隙古堞飞帆平林指塔春望无力　旧知己觞送花迎画歌舞屛间未头白谁道琵琶才搯賸康家陈迹豪气被萧萧草树甚曵裾有此狂客为问天畔归鸿逺愁衔得
　　摸鱼儿
　　芜城清明
　　杏饧香閙花门巷家家风外晴稳来时犹道江程短定不短如愁鬓飞絮近作【去声】酒恶寒轻只是无人问红丝砚润便杜老伤春江郎赋别难写此时恨　西湖路最爱山聮睂晕游船曾记归尽緑杨阑角听莺坐知我平生疎俊情一寸回首处云容水态还相引天涯自哂绕九里街中三分月底谁与寄芳信
　　埽花游
　　乙巳三月二十三日客扬州空斋积雨孤愁特甚问人始知是春尽日也黯然于怀赋寄尺凫
　　折花泛舸又夜浅灯孤緑隂如许旧游闲阻听檐声压酒醉醒无据落魄多愁尚记罗帬雁柱向南浦讶杨柳今朝腰慵舞　行徧深院宇已负了春来忍教春去笑人易误似山中枕石顿忘时序小榼樱桃更忆西园胜聚寄情处画当年满湖烟雨
　　摸鱼儿
　　首夏归杭过吴淞景物清旷有防而作
　　緑隂隂江南干树重来桃叶依旧十年不负烟波兴付与殢人杯酒船唤否度一片凉云最恋河桥柳凭阑望久趁萤影高低渔歌断续摇过五湖口　归非偶正是清和时候深村乐事多有焙茶煮茧梅风里换得霜鳞盈斗诗思待小草湘兰已入骚人手西泠永昼泛五日轻桡独醒何事散髪醉还又
　　喜迁莺
　　赋赵谷林三十六鸥亭
　　风蒲低暑见白羽带波翻翻还住阑影摇人簟文生梦梦入藕花深处闲笑泛湖伯越闲笑啼湘怀楚晩凉外动忘机一曲悠然琴趣　休去寻钓艇重理旧盟草合垂虹路倚扇开襟调冰脍玉不问是谁宾主三十六梯明月三十六陂秋雨戏招手认青天片雪飞来诗句
　　鬬婵娟
　　题赵饮谷采香词居近沧浪亭自榜曰小吴船
　　中吴烟水微茫地吟边何限清感夜深腰笛伴渔讴冷玉花千防翦秀骨香霏露染娃宫风景教长占错羡舟居好几雁齿桥头解缆回首销黯　仍是载酒年时蓦然低忆蕙炉丝袅菱鉴断肠重唱小横塘粉字开还掩纵贺老心情未减无端世味如云淡好约我垂竿手斜雨梅黄凭君画槛
　　探春
　　次赵饮谷韵
　　冷砚敲秋枯笻倚晩西风斜掠平楚芋熟湖田枫明水巷先放烟鸿飞去还似春时节埽不尽闲愁吹絮暖红院落谁家迎寒犹试箫鼔　此际青门防住记晓碾霜轮未教离阻老大才华凄凉身事销得箜篌知遇三五回圆月怕静夜窥人良苦待问梅花何时香拂衫缕
　　一萼红
　　丁未始春客吴兴郡治后圃有爱山台南宋时建盖取东坡尚爱此山看不足之句日与客登其巅苍弁清苕奔赴襟舄情味洒然如遇白石草窗诸名胜于五百载上乃歌此曲以寄予怀
　　乍寒轻被邻园翠羽唤起爱山情烟草残碑风榛断笛千载谁记经行想春在楼防几曲破晓霁妆镜见飞英欲雪消时无人知处峩髻青青　飘瞥少年前梦便移舟弄水有若平生西塞鱼肥东林酒熟滋味何似浮名待传与苹香暖信醉吟地常忆柳边城回首家江非逺十四长亭
　　水龙吟
　　梅雨初霁湖上山水浮动凉气沁人肌骨尺凫买舟约予辈数人縁孤山掠苏堤入西林桥以泊于里湖时意林鼓琴敬身作小篆数幅栾城觞碧筩劝客予与尺凫各赋此曲极暮乃罢去丁未五月二十五日也
　　蜻蜓偷眼凉多飞随小舫摇空翠西泠五月碧罗初染冰壶乍洗多丽香车闲情椒壁梦尘空徙载荷心酒苦桐枝弦澹看一阵风漪细　更谱玲珑散水战长林叶闲疎吹高寒更忆回峯隐舍鸣泉僧寺易得惊秋菰芦深处此歌堪倚渐钟催人散平波坠露防青萤尾
　　清平乐
　　题饮谷説劒图
　　仙源风雅不恨知音寡艇子采香归去也袖有骊珠无价　天涯共话秋窗吹箫载酒何妨莫把吴钩再看灯前化作柔肠
　　意难忘
　　丁未冬杪客芜城将归次饮谷送别韵
　　旧苑荒湾正悤悤别袂草草欢筵放歌销白日转枕梦青天风力紧折吴緜寒色渐苍然话倦游不如归去如此湖山　津头已买篷船尚樵歌共谱琴趣闲编沙河春拊马灯市夜飞蝉花倚担菜登盘节物又增年问几时掀一笑追逐吟仙
　　原作　　　　　　　　【嘉定】赵　虹【饮谷】
　　堠火沙湾听戍楼擪笛人罢离筵雁声寒堕地霜色白弥天思结托奉纒緜小别转凄然对断魂月摇津树雪罨寒山　载将书画归船有东城别録南渡遗编睂添京兆柳衣画孟家蝉翦防胜蔟春盘转盼入新年待与君寻梅问鹤共访逋仙
　　蝶恋花
　　戊申春暮城东周氏小园池上作
　　三月风颠吹断柳何况蔷薇落处依苔厚折得一枝花在手戴花人尚平安否　行徧回塘销永昼水影苹香只是侵襟袖杜宇数声春欲斜阳艳艳醺如酒
　　忆王孙
　　怀红桥旧游
　　小秦淮暎小红桥兰舫重来酒未销秋雨多从蝉鬓飘梦迢迢防倚阑干弄柳条
　　谒金门
　　七月既望湖上雨后作
　　凭画槛雨洗秋浓人淡隔水残霞明冉冉小山三四防艇子几时同泛待折荷花临鉴日日緑盘疎粉艳西
　　风无处减
　　水龙吟
　　春晩倚楼见海棠叶底余花同谷林赋
　　残春能几番风猩云一朵藏深翠嫣然最小窥人阑角怜伊睡起羞见当时天衣涴藓宫鬟垂地叹宣华旧色鸟声啼尽迟开处伶俜矣　尚恐朱顔易老倩蔷薇殷勤钩袂楼高十二妆轻粉绡痕寄泪雨雨风风铃儿未掣蜂儿先退待解愁知道前身记得晩花流水
　　国香慢
　　壬子冬至后三日过马半槎南斋炙甜香以供客风味幽絶前明宣宗时禁中制也坐上索予谱斯阕成半槎谓予云昔熊讷斋请詹天游赋輭香庆清朝慢云愿埽陈言君于此题当与天游竞爽矣明日以緑牋请予书之装成小轴高西唐篆其首曰甜香新唱
　　雨浥芳尘爱花瓷宝屑百种芬氲谁将蜜脾滋味散作浓春颤袅微烟犹未写兰韵如幻如真轻翻小银叶舌本先参鼻观徐闻　汉宫遗事逺叹寻方难和按谱偷分茗瓯初啜依约搀了余熏缥缈华胥一枕蝶飞来犹恋梨云回思殢人处寄与当时浣罢罗巾
　　澡兰香
　　癸丑淮南重午用吴梦窗韵
　　荷声碧槛蒜影纹帘诗在枕根梦觉钗边缀虎扇底弹蝇输与彩舟佳约记琵琶初见湾头才舒新睂半萼立尽梅隂晩雨犹鸣青蒻　赢得星星短鬓羞照江心一规铜魄凉生楚簟怨入宫砂多少玉窗罗幕想南湖十顷菱波闲了微吟浅酌还认取天际归帆飞凫阑角
　　西江月
　　秋晩同嶰谷登烟雨楼
　　浮玉塔前风色销金锅畔晴澜都来收拾一楼闲只少青山数防　望眼苍黄越树醉魂清冷吴天柳边犹系五湖船西子烟中去逺
　　摸鱼儿
　　尘梅追和元人顔吟竹
　　怪朝来凝芳盈席一枝幻出清纷纭不用将犀辟付与散花掺手无乍有想漠漠轻寒昨夜穿窗透纱笼防否恐疎朵横陈探春多误更与洒冰溜　偷描处漫比脂妆玉镂寓形休汚吟袖鹿胎几防闲踪迹惊觉輭红回首延望久恍翳月吹烟正是开时候高情似旧笑学字萧郎低徊未拂香影写难就
　　同作　　　　　　　　【钱塘】陈　臯【江臯】
　　绮窗前埃凝髹几春葱闲镂疎影园林半树移来幻似雾似烟还暝看未定想京洛余情唤起南枝醒冰姿乍认向匣镜开边歌梁落处忽动灞桥兴　婵娟面正似轻绡掩映恨无半防香賸莫教瑟瑟翻飞去吹落芳英难整空里景偷堕处前身水底还堪证风沙漫竞好模上苔牋依然离垢心在玉壶冷
　　踏莎行
　　嘉禾道中和江臯
　　鸭鸭随波莺莺坐树天涯芳草疑无路恼人只有燕梢船浓春又向船中度　鬭酒香留题襟墨聚菜花黄了忘归去韦娘髻子晓妆成今朝定出湔帬否【项臯谟笔记云嘉靖中禾妓杜韦作实心髻低小尖巧至晩常如晓妆时人效之号韦娘髻也】
　　露华
　　玉簪秋海棠同置小缾词以写之
　　楚云梦逺觅鬓底瑶肪悄在秋苑素蕚乍敧遮住青鸾轻扇最怜付与红儿只隔幔纱遥见凉飔度嫣然笑拈閙扫初绾　明河坠露分半称香浸铜缾胭粉零乱几防唾壶情泪翠襟吹溅倚妆静看搔头又恐一枝敲断丹白想亭亭夜深自遣
　　浣溪纱
　　乙卯冬日同抱朴载酒过湖酹耕民殡宫作
　　一櫂迎霜拂晓开非闗乗兴访疎梅断云呌彻玉龙哀鸡酒有情应恋此湖山如梦可重来陇泉幽咽语初
　　回
　　南乡子
　　题挥扇士女图
　　思梦髻慵梳鹦鹉惊回倚井梧扇影似人人似月圆初十六盈盈十五余　并蔕防红蕖更有闗心好句书不用近前频掩面生疎水院云廊见也无
　　蕙兰芳引
　　乾隆丙辰秋七月十日行郯城道上残暑犹炽夹道杨柳依依蹔有慰于倦旅予自庚子冬经此已十七年尔时树犹未种也江潭憔悴之感在人更有甚于树者赋此阕书旗亭壁
　　尘沁短衣话前事倦途亭午向畏景新秋官柳自垂万缕系人旧感问翠黛那时何处等再来瞥见付与骡纲铃语　粉絮吹帘柔枝萦扇拥髻防诉念好个江南争似路旁低舞少年容易鬓霜早聚顦顇多长梦画桥烟浦
　　一络索
　　风走叶声帘底夜长灯细秋尘不肎洗征衫有前日分携泪　暗忆余香残醉几层烟水分明新梦到伊行但道得相思字
　　惜奴娇
　　深院无人看分月纹疏小闲情约青奴漫恼藕惹冰丝悄一似红衣拗曾道赋微凉单栖悟早　露箑烟襟可暗忆凌波櫂垂杨髻幽花玉照梦绕香璎又唤醒烦尘埽秋到休更怨西风草草
　　天香
　　烟草神农经不载出于明季自闽海外之吕宋国移种中土名淡巴菰又名金丝薰见姚旅露书食之之法细切如缕灼以管而吸之令人如醉袪寒破寂风味在麴生之外今日伟男髫女无人不嗜而予好之尤至恨题咏者少令异卉之湮郁也暇日斐然命笔传诸好事
　　瀛屿沙空星槎翠翦耕龙罢种瑶草秋叶频翻春丝细吐寄与绣囊函小荷筩漫试正一防温黁相恼才近朱樱破处堪怜蕙风初袅　娇寒战回料峭胜槟榔为销残饱旅枕半攲熏透梦阑人悄几缕巫云尚在溅唾袖余花未忘了唤剔春灯暗萦醉抱
　　虞美人
　　游丝不惹东风住和闷闲吹絮嫩寒犹防小窗纱试比去年今日些些　飞红只在回塘里塘下差差水水边杜宇尽情啼唤得春归何似唤郎归
　　杏花天影
　　丁巳秋日舟过荷叶浦作
　　苹花才报西风信早添得清愁上鬓短蓑开合雨蒙蒙借问小平桥断戍近　沿明镜红疎翠晕听依约菱歌去尽已凉天气别人时未稳倩行云为寄恨
　　醉太平
　　戊午暮春泛舟红桥同授衣亷风聮句
　　杨花满天榆钱满船【太鸿】緑隂湖上年年问谁寻翠钿【授衣】桥边酒边楼前眼前【亷风】夕阳一角阑干对春风可怜
　　【太鸿】
　　减字木兰花
　　过张无夜花龛
　　竹垣花架四面隂隂堪结夏手捉松枝君是前身鹤阿师　楞伽堆案欲话无生谁是伴久断知闻一缕茶烟袅作云
　　水龙吟
　　半竿残日江城平芜寒色新来浅旧游似梦闲身如叶阑干凭徧老去刘郎芳温一念最难消遣况雨声不管愁人厌听更长处和啼雁　无计凭他酒琖奈依然酒醒天逺丝占蟢子香盟心字闗情在眼碧镜春酥青绫秋梦紫箫幽怨待佗时絮语西窗今夜把兰灯翦
　　湘月
　　扬州胜处惟红桥为最春秋佳日苦为游氛所杂俗以大舟载酒穹篷而六柱旁翼阑槛如亭榭然每数防竝集或衔尾以进则烟水之趣希矣戊午十月十七日风日清美煦然如春亷风萸亭宾谷葑田招予与授衣于湘唤舟出镇淮门历诸家园馆小泊红桥延縁至法海寺极芦湾尽处而止萧寥无人谈饮间作亦一时之乐也悬灯归櫂吟兴各不能已相约赋念奴娇鬲指声一阕而属予序之
　　客游未嬾记名园水钥谁与重叩淡写霜防爱到处吹尽寻常歌酒断溆通烟疎篱借暖尚挂微黄柳移船遥去照人都为诗　何地更着功名天教老子付垂纶闲手细数阑干问徃事春共横波争秀乱影风灯催归晩笛眷此情依旧城头生月作【去声】成乡思时候
　　风入松
　　忆茶
　　陆家休更説遗经负了雨前盟当时风月花瓷畔余甘潄几许看承戏语从佗欧九困人不止春醒　为茶作病病皆清闗鬲有凝冰而今却费闲姜桂开芳焙可是忘情一琖微闻兰气半帘时梦松声
　　角招
　　予与赵谷林长安别三年矣戊午初冬谷林自北归相见于防城尘衣风防同话旧游凄然掁触予怀也家山渐近又复薄遽分手予归杭当在冬杪谷林家西池梅花下谈防之乐计日可待因用白石老仙自度曲所云黄钟清角调者制一阕寄之
　　话离索相逢又是江天雁影寥廓近来偏忆着并马去程茅店山郭情怀最恶向旧日淮南栖托看尽人间迎送似官道柳垂垂任西风梳掠　休莫琴移别调尘销古怨此意真如疟梦归烟漠漠题扇书帬三年前约吴船乍泊早问取疎梅池阁为怕寒香削想翻笑我归迟延春酌
　　歩月
　　己未歳吴山灯市甚盛用史梅溪韵
　　瞰月峯高看街帘逺物华取次如归夜深寒浅春在六铢衣望来处纱笼万防见背后钗燕双飞疎梅下星移汉转胜似拜安妃　尘霏行不断踏歌伴輭舞随地成围天教晴稳乐事往年稀念游侣余醒尚在问殢人香梦谁知匆匆里饧箫又晓透罗帏















　　樊榭山房集巻十
　　钦定四库全书
　　樊榭山房续集巻一
　　钱塘厉鹗撰
　　诗甲
　　纶长敬身东扶次韵见和有招予卜居城南之意仍用前韵奉答
　　千万云买邻附势别有见缅彼南村人素心皎秋练吾乡古城南取友洵多善何论天尺五不隔旬浃面戴君罢微官生事尚流转长吟肆滂葩令我欲焚砚丁君老被褐圃懐玉片文雅终见疵杨意岂能荐张君清粹姿药树托深眷妙语发哀弹未数空梁燕殷勤招隐篇如以乘韦先东野若移家借车百事遣同巷古所敦谊更重游串秋灯分读书槭槭叶声晏
　　三君招予九日六和塔登髙风雨不果仍用前韵奉寄
　　昔诵登髙文天随感所见何如采黄花闭戸顔自练选台非骑危趋山若登善浮图插江浒越絶识真面攀縁夙有约旋若蚁九转拟学岑杜辈慈恩鬭诗砚零雨阻游屐想见青一片茫茫招海贾曷月申藻荐枅栱丽新营层壁绘天眷当愿年谷丰风涛复清燕收获如冦至忍使屏翳先坐念班掾言抑塞不自遣湿歌待窓眀愁吟炙香串遐览分既违湫隘甘侣晏
　　赵意林添构隐几山楼爲三层赋诗纪事属予次韵
　　经义注上宫明禋制重屋楼居自古然层构择嘉木乃有列仙儒思展千里目静稽喻浩经一过不再读般倕恣麾斥重见四檐扑俯槛恣窥临拔地献蛾緑有如驾飞鸾倒景互奔逐予生苦栖篱壁常局束手攓大涤云忆昔纵髙躅十年堕尘土掬水难浣俗丹梯上更上碧阑曲复曲飞翠落襟前翛然谢五欲看山不下楼有酒愿颇足何减南湖主羣仙夸绘幅【宋张功甫南湖园中有羣仙绘幅楼尽见江湖诸山】危台休宜三名园乐非独爲语阮家咸继声写丽瞩【谓令侄诚夫】
　　东坡先生墨妙亭诗残刻十七字石斋黄公得之琢其背以受墨名曰断碑砚今归桐溪汪氏拓其文装于册来索诗
　　吴兴太守珠湖客缮亭搜碑聚名迹谁其诗者长帽翁钩勒溪藤上乐石后来乌台有追勘蔡奴之兄未攟摭众碑零落一碑存又复缺断真可惜谁知此碑爲此砚世间物化等儿剧漳浦黄公署名在箕尾中天映奎壁文章气节两不亏汪子寳之永无斁
　　题汪近人煎茶图
　　巢林先生爱梅兼爱茶啜茶日日写梅花要将胸中清苦味吐作纸上冰霜桠敲门走送古梅枝索我煎茶图子诗此图乃是西唐山人所作之横幅窠石苔皴安矮屋石边修竹不受厄合和茶烟上空緑石兄竹弟玉川居山屐田衣野态疎素瓷传处四三客尽让先生七椀余先生一目盲似杜子夏不事王侯恣潇洒尚畱一目着花梢铁线圏成春染惹春风过后发茶香放笔横眠梦蜨牀南船北马喧如沸肯出城隂旧草堂
　　赋诗牌和嶰谷
　　谁将平水韵刻竹纵横呈集韵以爲诗诗牌所由成如彼伯玉妻盘中辨形声其难各一字【韩诗六字常语一字难】其数逾百名【仪礼百名以上书于策注名书文也今谓之字】区分忽阵合星列俄云行束缚窘意匠凌乱鬭心兵韩豪不得逞李捷那可并谛视经营始落落疑残枰脱简类酒诰补亡待由庚耐险剧登栈须满呀填阬得隽亦偶尔取閙真无情顷之目光到手敏縁思精弃取判防玉虚实归权衡音通柳丣读意协猗那赓涩体篠骖亚余韵瘀絮争泥涂弄明月枯枿擢芝英君家诗神王笔掉横海鲸勺涔出变化一一敌皆勍分曹破往例递送同践更复制诗牌诗用以坚齐盟我媿才力薄壁上观峥嵘身世等格五科第任投琼惟此文字戏见猎心犹倾和诗传故事奚事钟嵘评
　　西颢归自津门过访小饮草堂有作
　　薄薄江云正防霜客来踏破径苔荒剧谈往事同吹网小唤村醪可过墙俗眼举肥愁有例归心破腊喜难当直沽冰雪三年住酿得诗豪百丈强【吹网出林间録】
　　十二月十七日夜坐
　　流光忽忽意腾腾顾影真如罢讲僧行夜坊隅微有月泼寒时节竟无冰向来朋旧空吟巻闲里溪山付瘦藤坐对梅花不成语十年孤负短檠灯
　　同麐征西颢瑶圃放舟孤山探梅分得低字
　　先春水波动碧潋明颇黎羣山尽倒影延縁葛岭西岁晏竞锥刀瓮天乱醯鸡梅花冷笑人谁踏苍苔梯风遏船尾住日薄林影翳斜窥冰匳色渐上寒梢低亭空抚陈迹事往多触同来看花客半作泉下泥我辈幸身强浊酒勿厌携吟袖讶染香醉墨争题鹥严城自难越催归乌择栖湖烟晩横黛囘首境已迷
　　除夕南湖草堂作
　　除夕今番景色饶轻隂门巷渐微潮出篱水影梅烟动隔屋春声烛焰销慈母行年开八秩太平生世见三朝野夫不记身名贱料理杯盘菜甲挑【白乐天诗行开第八秩自注时俗以七十以上爲开第八秩芥隐笔记礼八十日有秩故以八十爲八秩】
　　正月三日南湖大雪用东坡先生清虚堂雪韵【以下庚申】
　　去冬晴暖草茁沙青蝇丑扇蜂放衙天公与物压疵疠预储万斛空中花除夕隂隂星斗晦籸盆桦烛明千家元化回旋谨岁始先驱风伯摇栖鸦竒寒特地作清莹一雪三日何纷葩楼台髙下若界画林薄杂糅谁梳爬老夫兴发呌竒絶径往古寺寻僧茶绕湖蹢躅看不足出郭底须劳马檛一峰竹外炯难写籖排冻指徒兴嗟不如归拥地炉坐内景一气含朝霞
　　人日立春用壬寅年人日雪韵
　　佳节翩翩故作姸新词祝向酒尊边钗头人胜兼春胜镜里今年健去年大有城南刺船兴行爲江上看花颠苔痕尚积墙隂雪且殢重衾一醉眠
　　同麐征敦复西颢曦亮北亭游西溪进舟西堰桥望秦亭法华诸山晴雪
　　素色望不穷连峯出横彴懿此春霁初尚果泛雪诺寒光到天净日影穿林薄峦过首屡囘滩浅舟时阁忆昔探疎梅未逢飞霙落及兹剡中兴冻损万千萼【去年竒温梅花尽放今春爲冰雪所萎】胜事讵易兼清游聊可托下舂对玉屏相暖有芳酌
　　暮至西溪写望
　　縁源遂辍櫂地冷人事幽翳竹见雪屋隔溪倚渔舟行歌互相答平衍开闲畴林壑逺缭白贯以青瑶流落日照东坞悄然思旧游童稚今始衰鬋茅不自谋有媿扶犁子将事叱春牛
　　夜宿溪上巢翫月
　　卧具寄闲房溪响无时空童子香自焚幽夕起禅讽门开微月色潺湲正堪弄月午山风来萧萧松影动鸟栖磵戸春雪防峰腰冻此时共林僧忘言亦无梦
　　晓入石人坞至粟山下看泉
　　初日照深竹微霜湿如喣东山气稍和嵓防此回阻石人不可即石杵杳何许【太平寰宇记钱塘粟山下有吴大帝石杵题刻尚存】惟有空林泉锵鸣自终古飞萝溅轻烟湾碕漂翠雨惜逺写激激复新吐能令耳目清相与爲宾主
　　游张氏溪庄是邹孝直河渚草堂旧址
　　萧散悦事外鼓枻转囘源偶沿松下楥遂叩花里门万花尽萎香落粉空苔痕今晨山雪疎阑坐微暄藤格穿窈窕莎径销尘烦水流过北牖岫列开南轩昔人隐蒙茏寂寞道自尊时预缁素防偶随樵牧言悁然抚遗躅吹楼匪思存
　　晩过秋雪庵
　　斜景雪峰青容与来沚中春田无际碧流漫交通拥楫忽生寒峭风吹自东鳞云漾天影落日明复隂钟梵此时歇空香出浦深香门渡桥入鱼鸟皆相识更上小楼看澄心延暝色欲留苦不得轻波送客还村围何限树溪口转多湾晩契真如理期水又期山
　　信宿溪上巢夜复大雪晓望有作
　　清寒山梦惊晓色上佛幌披衣俯髙牖的皪带林莽乱迷荒涂踪深罨春流响稍稍杂雰霭冥冥失诸嶂昨来渚上游复此邱中赏缾盂有妍净松竹同偃仰窙寥观太空花本无象一庭虚白光湛寂生妙想
　　雪中西溪归舟
　　兴尽归亦好野艇仅容膝推篷山趣多肆目愁易失云雪相糢糊粉墨一萧瑟桥危积未平篁深飘更密中间五六人把酒兼散帙范寛与赵干正复难下笔
　　题张情田种图
　　北垞南邻路未賖荷锄深隐不须夸鹤飞犹认孙钟里饮罢同寻步隲家十亩青山新戸口一牀斑管小生涯画图只有长安许解写纵横五色瓜【图爲许江门笔】
　　红桥春游曲祝茘亭席上西唐授衣同作
　　客愁当春乱如丝挂在红桥新桺枝主人官小肯爱客载酒唤船波拍拍孟婆跋扈作余寒玉箫吹过曲阑干东陵飞下三青鸟女儿破顔钿窝小繁华瞥眼徒纷纭牛羊踏穿阿坟隔江山映残梅晩招之不来殊偃蹇主人劝客爲乐方陈郎叩舷发老狂髙子哦诗妙五字游鱼出听灯在水风花上已连清明有约更赋丽人行
　　杭堇浦编修以诗寄越香次韵奉谢
　　云窓风味极深严逺致余熏妙语兼詹事可容评甲煎鲁公未许续香籢春宵几阁劳相忆微雨房栊好细添因有辟寒燕玉在温黁肯爲故人拈
　　以越香寄樊榭征君　　　【仁和】杭世骏【大宗】
　　南湖雪月剧清严特寄名香百和兼拂去定应萦玉枕屑残犹得压金籢重衾隔雨微微润小榭因风续续添知有闲情工缱绻苕娘纤手喜初拈【君侍姬苕人】四月十九日药山招同敬身西林集湖舫分得人字
　　平湖清霁碧无尘来作遨头也快人试挈樱桃蛮榼小更烹槐火石泉新鬓丝似我追今昔山色如君忘主宾尚惜三潭凉月好不教回櫂采香莼
　　韩晋公五牛图【药山携示书画二种】
　　一牛胡襜隂虹属其头随意龁枯棘转噍不肯休一牛徐步得自由弯弯双角二尺修考工有语牛戴牛一牛植立不见尾黄钟满脰鸣声牟一牛日髙陇上昼耕罢囘顾舚舑吐舌欲饮陂塘流惟有一牛施穿络得非王鞅兼裵鞧触墙那解成八字奔驰不息知何求有唐韩晋公名迹今传畱集贤官画偶失收济南别驾跋尾遒晋公功业在节镇转输万斛江淮舟尔时助国遏狂冦首重力穑乃有秋乌白牯禁出境图此无异听田讴广桑山中悟夙世臣节终守绘事优幕客戴嵩早入室遗笔不见令人愁君今百里携示我故物知出宋商邱竹垞诗妙瑚钩我欲蹑步非匹俦但当学取荥阳褚氏相牛法烟蓑雨笠追逐碌碡村中游
　　贾秋壑玉枕兰亭
　　元相胡椒八百斛贾相兰亭八百匣权幸虽同嗜好殊簿録当时有常法褚书缩本三摩挲名以玉枕珍无过援兵不救吕文焕武爵翻酬王用和犹传石刻风流在蟋蟀堂空长秋菜眼见神龙第一匳与此沧桑阅人代【宋理宗下嫁周汉国公主于杨镇以神龙兰亭爲第一奁见袁桷清容居士集】
　　移居四首
　　南湖结隐八年余又向东城赋卜居颇爱平桥通小市也多乔木映清渠杜陵突兀见此屋韩子辛勤始有庐笑我天慵俱未遂不妨随地狎耕渔
　　华髪萧萧渐满颠可无清境着闲仙安排桑苎新茶阁位置樵青赝钓船细雨连畦容缓步凉风动树足幽眠麋公祠宇今相并且逐邻翁掠社钱【里有古社祀蜀汉麋公子仲】莎径梅坪密复斜百弓堪作小园夸绕墙细数迟生笋缚架亲扶已卧花丛杂琴樽临顿宅清贫眷属伏川家从人画出村夫子旧事它时一笑哗
　　封轺前日断知闻月渚烟林合策勲仰屋著书聊尔尔闭门种菜漫云云验时巢燕方新乳迎客昏鸦欲作羣稍待芟除荒秽了一轩风景任支分
　　烂溪舟中爲吴南礀题赏雨茅屋图
　　赏雨古今无表圣乃其独诗品二十四此语最娱目潇潇感旧襟防防量愁斛人言长安道不及王官谷君家吴山阳亦有香茅屋清声触岩阿幽籁破林竹起携玉壶春引满看檐瀑逺笑自雨亭天械已潜伏束书走淮海图经事攅録故交施【竹田】与张【南漪】归梦对牀卜一帘清净水佳趣难顿复何如雨美膳安居果吾腹【华严经云防世城中雨美膳阎浮提雨清净水】我初营新巢牵船过堰速逮此冥蒙天溪上梅子熟行与君周旋学舍苦偪防展图生戃怳篷背听撒菽云波尚苍茫且就鸥边宿
　　甲寅秋杪有过平望懐王载扬诗丙辰同被征相见于都下今年夏五重防于邗城僧舎载扬用前韵见赠再次奉答
　　几年分手輭尘红重见江城檥钓篷贺老清狂尚吴语杜郎雅丽是唐风朱门冷炙三生梦禅榻茶烟一秃翁爲话旧游姚与鲍【玉裁文学西冈明府】玉湖逺隔水云中
　　原作　　　　　　　　【吴江】王　藻【载扬】
　　幽兰初吐夕阳红喜値吟仙驻短篷京洛飞尘同昔梦江湖听雨见清风一声铁笛东维子几阕香词白石翁更诵移居新制好几时倾倒草堂中
　　秋江行
　　秋隂如墨渲尚轻秋江如练熨始平秋风遭之鳞甲生隔水婉婉秋山横秋蛾凝碧怨已盈秋帆一片破空去下有秋士与目成日向天涯饱尘土何如赏此峥萧瑟之秋情君不见秋江行
　　七月十七日病起小园作【是日白露田家忌雨】
　　青林曲渚回塘卧起西风竹牀小雨不妨白露髙云忽转残阳销除肺病无暑昵就心情已凉正有余闲弄墨篱葵浥浥新黄
　　白秋海棠
　　琼姿不着一分肥如此幽闲絶世稀当户金星开晓靥下堦凉月曳秋衣望来甘后风神似愁到班姬笑语非只有流萤信孤洁夜深常傍短丛飞
　　偶出
　　偶出天隂淡城隅地静便凉云竹枝外秋水槿花边陡觉衣棱薄囘看笠影偏无人见行迹幽意若爲传
　　秋爽
　　古堞连秋爽迢迢入逺空年光伏枕后人事杜门中桂气熏残日梧声坠晩风同时荣落意吾欲问天公南邻桑屯田甫见访兼和移居诗辄赋五言用酬雅贶
　　穷居蔽泥水车迹过从稀避俗翁今是栖仁里可归【沈约郊居赋侨栖仁于东里】墙低闻雒诵门静接深衣自此陶嘉月联吟愿莫违
　　晓望
　　徙倚东臯上微寒欲衣【去声】緜遥山着秋瘦小沼得风涟半落鸣机月连晴晒谷天病身仍健在一饱颂丰年
　　西林招看菊小饮分得开字
　　子有东田屋西风几度来看云穿径逺縁水到城回紫蟹依方钓黄花爲客开醉醒无不可肯学俗喧【沙河蟹以钓获之】
　　九月十三夜月
　　夜静楼隂直萧寥犬吠阑江声喧岁稔霜信压秋残桃叶经教诵巴童药遣丸无眠五更转隙月近人寒【杭俗以潮大爲有年之兆】
　　冬日同友人集倬云禅师方丈
　　故林初起疾谢寺复相逢落叶徧深院寒云过断钟净蔬充一食乡思在诸峰别去经龛闭安禅御凛冬
　　同西林游水陆寺追和东坡先生韵
　　笑指东坡宿处村卅年重打老僧门诗中修竹还依旧劫外疎花又返魂龙攫何年香殿壊乌啼向夕石幢昬岁残真有幽居味喜得厐居士共论
　　郑筠谷招饮书帯草堂同张南漪作
　　焚鱼郤赋遂初衣卜筑东臯愿不违湖上青山如有约京华白髪几人归举杯中散情偏洽抚足梅公叹亦非【时以足疾得告】犹有旧时耕钓伴迟君西崦笋牙肥
　　集小山堂食熊掌作呈谷林
　　熊肥压蛙瘦长吉语难两髙斋集吟朋云此自逺饷骈指含浅臕舐痕隐其上厨娘缕切余无复攫拏状平生所忌者持付食肴将芼以笋菌甜调之用重酿馨逸魁羹材箸起未肯放遐思深山中是物最神王倾崕恣咆嘷丰草供跌踼拗树有余怒擘人定非妄导气通仙经善蛰隐寒嶂屈伸义或备肘腋疎周防是何鸡狗辈碌碌齐得丧雄姿堕鼎鬲罢食爲惆怅
　　新正五日将赴西林臯亭探梅之约晩晴志喜【以下辛酉】
　　已见雪爲雨天教五日晴闲惟觅禅伴老更勇山程晩色钩帘净春泥曳履轻花风吹第一明发摘船行
　　沈家塘舟中望臯亭作
　　饱闻臯亭幽梅花若香海弥年扁舟意故人肯相待况多古来迹出郭兴已倍密竹沈崧家长川伯顔垒萧散且同羣兴亡渺千载纷吾愁霡霂旭影一峰在顷之风褰霁好事烦真宰鸟下翠微明林开宿云改去作咏花人庶无后时悔
　　繇金家堰入臯亭西麓至崇先寺寺爲宋显仁韦太后功德院
　　石路风轻逗嫩寒繁花逺近几千攅花明正要微隂衬路转多从隔竹看春似合江堪载酒朅来古寺记迎銮谁知当日龙沙恨不见吹香到地残【太后北归曹勋作迎銮七赋】
　　过横山饭伏虎禅院
　　榔栗横拖去登临不用扶寒香接天影岚色上花须馔净僧分供庭空客与娱平生到难处结习付圆蒲入桃花坞至山半观龙潭中有蜥蜴数头咸淳临安志所云水瓮也
　　盋里何年咒蜿蜒入厨剖竹走涓涓痴儿不识神龙宅只道山中一斗泉
　　中塔院礼真歇禅师塔
　　静院无人迹看碑拜蜀僧过墙禽动竹开戸鼠翻藤寂灭超诸相安闲得上乘依然蕉叶塔谁更续心灯
　　访桐坞安庐爲明慧文法师隐处
　　不见臯亭慧法师【李先辈长蘅句】孤峰幽涧若相期前身明月今应是修到梅花定几时半百已知逢世拙十年真悔入山迟试参金粟堂中影待我重来照鬓丝
　　暮投徧福寺宿楚水禅师方丈
　　西峰日落东峰昏游人迆逦沿山村烟中问路得樵叟青萝一径穿頽垣怪禽啼处明佛火新月照地如无痕跳岑左右出林表参旗井钺歴可扪千年废殿作蔬圃把茅盖顶三间存厐眉长老我旧识道韵简淡顔清温草鞵峭紧久不用舌挂屋壁空无言绳牀畱客意颇厚泉瀹性海通真源睡蛇此夕自逺去前尘何足劳梦魂千花玉雪亦可念坐待窓纸烘朝暾
　　人日泛舟至龙居湾遵山径入永庆禅院用韦苏州蓝岭精舎韵
　　船子俟前湾路縁松色上复岭始成误偶遂登髙赏一公昔经营流水如在掌【院爲明一濓上人所剏】层层苍翠中梵宇开虚敞前人旧游处我辈自来往门闲花气深山空禽语响遣俗暂徘徊懐贤成俯仰【李长蘅有宿永庆步月诗】
　　同郑筠谷河渚看梅宿郑雪崕北渚草堂
　　迢迢小篮轝直至木桥旁晴雪一溪影白云千嶂香偶逢谷口隐如过蓝田庄沿月櫂歌去梅花梦不忘同筠谷太虚上人游花坞诸精舎十首
　　精进林
　　敷坐是何处苍雪围青霞禅心如定水中满七净华
　　法楞庵
　　当年避雨至白写经寮门外翠隂合泉声飞出桥
　　□斋
　　幽篁不见天月出影穿漏照见斋榜题三防无新旧
　　在涧庵
　　在磵复在阿香阁横空起磵水落天光时明疎竹底
　　憩锡庵
　　泠泠金策声挂在春浮树应被树神畱不复更飞去
　　眠云室
　　风磴折而上云深年复年佛屋春寒峭覆以兜罗緜
　　树雪林
　　涧东清磬发随风过涧西离离覆涧梅已落开未齐
　　谿饮庵
　　斸苔傍溪居春来泉脉动喧寂两俱忘风瓢聊可用
　　云巢
　　经台烟箨翻定石风枝扫一片緑天中消摇除热恼
　　实相庵
　　结茅在峰心杉竹蔽如舫茶烟去复还复飏孤藤上
　　小圃手植红梅始花赏以长句
　　青羊宫路绛霄春入骨阳和信息真只合移根从小市不知何处有双身【二句皆红梅事】砂丸竹外纷谁掷丹的风前染乍匀一防微酸如可托不辞花下酒杯巡
　　筠谷见和移居诗有听雨并宜东郭住看云各就北窓眠之句筠谷新宅亦在东城再用前韵奉赠四首
　　燕鸿踪迹十霜余谁道今来慰索居蒸术烟深虽隔巷浇蔬水逺亦同渠嚣尘以外偏离市亷让之间稳结庐何事报章频往返不过文史当佃渔
　　置身曽在阆风颠得请人称是散仙拓地醉乡新立戸掀天宦海早囘船忘机鸥似添佳侣无事鸡难唤熟眠闻道髙楼收逺翠几曾轻费见山钱
　　萦纡古堞路横斜卭竹轻扶健可夸旧日掌痕惊梦草老来脚疾爱寻花食单不用门生议步屧常过野老家每坐草堂谈娓娓隔篱人在寂无哗
　　蛮触纷争百不闻陶日日共余勲玉堂故事归田録委巷丛谈灌圃云慧业君参无上法衰顔我避少年羣敢言二老成来往听雨听风或可分
　　杏花下感春作
　　新暖残寒薄绮栊花枝刺眼寂寥中初来燕子窥妆面不动参星照小红已倩含桃作房老何须芍药号崖公只消春雨江南意手把霜丝对晩风
　　题芮衣亭观察望云图
　　芮公秉渊粹吏治饰儒雅理剧无全牛抚循去害马自从迕上官未得归白社辨铜如令丞奔走靡九夏海滨两黄髪久缺献春斚安舆迎莫致悁脰意聊写望云与叱驭知无二心也
　　邻墙杏花和桑甫
　　韩公谪江陵见花忆京辇我从学圃余种杏遮老眼一枝颇横出风味极娇輭却窥邻翁墙晕脸本同产匹如大小乔东风嫁各遣脉脉抱单愁盈盈欠双撚故人过题句语妙不容选豪家玉阑空苔没争春楄美物讵同归妄心聊爲翦小立斜阳里诗成一笑莞【来诗有豪家玉阑空过眼成小劫之句】
　　二月十三日雨中书事
　　僻巷无人到荒沟绕舎分雨多春半过鼃怒夜深闻径草全侵屐林花乱入云谁云作诗苦终愧织帘勤
　　湖上效嬉春体次南磵韵二首
　　经时未识西湖面况复胜侣招春游行云不碍梅花屿新水初生兰叶舟玉局风流那可见铁崖故事谁当修山睂波眼故常在过却嬉春也逗畱【孤山梅花屿明张望湖副使别业也今酒楼仍其名】
　　今年好春半风雨緑匀红湿动湖光听歌缓缓懐遗俗屡舞僛僛恕老狂两髙峰头人上冢三天竺国女焚香更话前朝夜游乐花上烛龙波底翔
　　同家人辈奉老母小饮桃花下作
　　园林云霁晓风髙扶掖童孙不觉劳百叶花宜娱白髪三升酒易典青袍上书久谢东方朔结网深怜北郭骚惟愿年年小寒食绮霞围醉坐周遭
　　杭郡庠掘地得蘓文忠公表忠观碑宋刻二片
　　唐政不纲四海淆朱三作贼过于巢鬭鸡牧马尽黄屋羣雄并起争咆哮钱王两浙爲保障职贡世守橘柚包百年运去识真主自携图籍归汴郊欧九思公幕下客何事作史相讥嘲窃观私志簸钱谤酬以尺喙非呶呶表忠赖有坡公笔文如月表楚汉交大书突兀扶屋极余力入石蟠生蛟谁知杨琏筑白塔塔材搜索填深坳淮南张氏又拆毁新城摩云防冦钞是时四石仅存二有人寳惜埋东胶灵芝荒苑矗祠宇伐山置栋豁且庨墨本重摹失遒劲匹如蹇足追蒲梢【今碑爲明嘉靖中太守陈柯重刻】忽惊故物仍出土园丁奔告鸦觜抛学官弟子共太息苔痕横卧邻斋庖千金已免柱下辱野火幸无牧竖敲报功复古有位责移贮祠庑搴长筊岂弟君子神所劳春秋享祀和匏
　　三月五日小园偶成
　　三月五日新雨晴爱向闲园树底行不知春水夜来长但见落花风外轻紫笋参差看作竹青梅磊落欲搀樱道人坐阅韶光老嬾与尘中岁序争
　　题东坡先生雪浪石盆铭拓本即用雪浪石诗韵
　　中山竒石犹云屯蘓公笔阵书林尊囘环属读有竒趣如月照壁难霾昬当年礟材久摧落雨淋日炙眠沙村偶然寓意在乡土便如雪浪争门九华明窓未能买一颦眉緑偕销魂人间贪着尽幻妄要须禅喜穷荄根不见宣和筑艮岳峰峦万态金填痕汴围日急取作礟世事变化安可论【靖康围城时取艮岳诸石爲礟见三朝北盟会编】摩挲已似铜狄话拄杖谁窥玉女盆如公伟人不可见只有文字千年存
　　嶰谷以曲竹杖见赠
　　九节仙人杖铿然脱赠竒曲能存直体莹可刻新诗添得闲家具畱爲老防持尘中不肯用台宕有前期夏日卧疾诚夫惠杏酪一器作此谢之
　　鹅王乳色白胜酥仙杏爲浆雅称无寒食和传故事鼎娥火费工夫口香三日惊犹在肺气兼旬觉顿蘓珍重携来情不浅食经端爲起诗癯
　　六月十五夜纳凉作
　　停待江城暑气清钟疎漏断欲三更月明不见星河影梦醒微闻梧竹声爽处身疑作寒玉慵来心未忆秋檠空帘小院无人到起看盆荷帯露倾
　　立秋日苦热
　　闲居节序任推迁无奈炎歊尚有权鬓畔一年秋又到望中六月雨空传呼雩故事烦官长病渴心情梦石泉幸甚发狂非束帯桐隂赤脚故萧然
　　以香橼送西林系以长句
　　不羡龙涎出峤南香林作状补嵇含橘官浅俗难同调桂子芳辛许共参络斗帐中醒夕梦供横幅畔对朝岚西风入手微黄处写寄新诗海岳庵
　　送奕闻计偕北上兼简令兄堇浦
　　北风吹雁度黄河南客偏教席防驮都讲才名吾久识文场秀句子偏多听鸡晓牓开蕡烛走马春关试杏罗棣萼故人如问我邱园近日自成科
　　岁暮二咏
　　典衣
　　青镜流年始觉衰今年避债更无台可知子敬家中物新付长生库里来半爲闺人偿药券【时朱姬病甚危】不愁老子乏诗材敝裘无恙还畱在好待春温腊底囘
　　借书
　　岁阑百事不挂眼惟有借书聊自怡灯灺风宵亲勘处篝香霜晓手抄时里中今得小万巻【东都事畧朱昻笃学人目爲小万巻谓赵子诚夫】贫甚我惭无一瓻旧史临潢新注就不知谁肯比松之【时注辽史成】
　　沈椒园侍御寄和移居诗用韵奉答四首
　　当年挹袂早春余曾访臯园水竹居竚听归鸿过别馆闲随芳草绕通渠赠予朱老枕中秘却返白牛泾上庐【癸丑春晤椒园于杭以朱性父珊瑚木难爲贶】从此浮踪忽南北恭闻尺一起樵渔
　　长安秋述欲华颠囘首羣公尽列仙八月星河虚卖卜三山风浪枉乘船修门又是携书别东郭堪容抱瓮眠自向鉏问消息不须篱落望飞钱
　　传来佳句字攲斜诗室东阳尽意夸药树班行依晓日茶防滋味泛轻花几人动色观封事四韵搴香压作家应是本师查长老令严壁垒寂无哗【谓初白先生】
　　书题辽濶念相闻隔岁方酬子墨勲卧上下牀豪气在住东西屋古人云【谓令兄房仲】梅花溪月萦清梦白鹭汀舟有故羣直待许身公事毕数椽渔舎与君分【君有卜居西溪之意】


　　樊榭山房续集巻一
　　钦定四库全书
　　樊榭山房续集巻二
　　钱唐厉鹗撰
　　诗乙
　　悼亡姬十二首【并序　以下壬戌】
　　姬人朱氏乌程人姿性明秀生十有七年矣雍正乙卯予薄游吴兴竹溪沈征士幼牧为予作縁以中秋之夕舟迎于碧浪湖口同载而归予取净名居士女字之曰月上姬人鍼管之外喜近笔砚影搨书格畧有楷法从予授唐人絶句二百余首背诵皆上口颇识其意每当幽忧无俚命姬人缓声循讽未尝不如吹竹弹丝之悦耳也余素善病姬人事予甚谨辛酉初秋忽婴危疾为庸医所误沈緜半载至壬戌正月三日泊然而化年仅二十有四竟无子悲逝者之不作伤老境之无悰爰写长謡以摅幽恨
　　无端风信到梅边谁道蛾眉不复全双桨来时人似玉一匳空去月如烟第三自比青溪妺最小相逢白石仙十二碧防重倚徧那堪肠断数华年
　　门外鸥波色染蓝旧家曽记住城南客游落托思寻藕生小纒緜学养蚕失母可怜心耿耿背人初见发鬖鬖而今好事成弹指犹賸莲花插戴簮
　　怅怅无言卧小窓又经春雪扑寒釭定情顾兔秋三五破梦天鸡泪一双重问杨枝非昔伴漫歌桃叶不成腔妄縁了却俱如幻居士前身合姓厐
　　东风重哭秀英君寂寞空房响不闻梵夹呼名翻满字新诗和恨写回文虚将后夜笼鸳被留得前春蔟蝶帬犹是踏青湖畔路殡宫芳草对斜曛【姬人权厝西湖之南】
　　病来倚枕坐秋宵听彻江城漏防遥薄命已知因药误残妆不惜带愁描闷凭盲女弹词话危托尼姏祝梦妖几度气丝先诀别涙痕兼雨洒芭蕉
　　一场短梦七年过往事分明触绪多搦管自称诗弟子散花相伴病维摩半屏凉影頽低髻幽径春风曳薄罗今日书堂覔行迹不禁双鬓为伊皤
　　零落遗香委暗尘更防绣佛懴前因永安钱小空宜子续命丝长不系人再世韦郎嗟已老重寻杜牧奈何春故家姊妹应肠断齐向洲前泣白苹
　　郎主年年耐薄游片帆望尽海西头将归预想迎门笑欲别俄成满镜愁消渴频烦供茗椀怕寒重与理熏篝春来憔悴看如此一卧枫根尚忆不
　　何限伤心付阿灰人间天上两难猜形非通替无由覩泪少方诸寄不来嫩萼忽闻判猛雨春酥忍説化黄埃重三下九嬉游处无复蟾钩印碧苔
　　除夕家筵已暗惊春醪谁分不同倾衔悲忍死留三日爱洁躭香了一生难忘年华柑尚剖瞥过石火药空擎秖余陆展星星髪费尽愁霜染得成【人殁之前一夕索予擘温柑尚食其半】
　　约畧流光事事同去年天气落梅风思乗荻港扁舟返肯信妆楼一夕空吴语似来窓眼里楚魂无定雨声中此生只有兰衾梦其奈春寒梦不通
　　旧隠南湖渌水旁穏双栖处转思量收灯门巷忺微雨汲井帘栊泥早凉故扇也应尘漠漠遗钿何在月苍苍当时见惯惊鸿影才隔重泉便渺茫
　　小园杏花一株去年颇盛今春月上亡后叶发而絶无一花因用旧韵志感
　　乍晴时节旧房栊寻徧交枝曲迳中燕识帘空全不语花知人去故藏红香销梦断真怜汝酒冷灯昏故恼公为怕易开还易落休将怪事怨东风
　　清明日过朱姬湖上权厝
　　怕近城南路扁舟又暂停落花知别恨荒草酹幽灵往迹六如偈纒哀百悔经瑶情兼玉色为待拾遗铭【陈子昂馆陶郭公姬薛氏墓志铭云姬人幼有玉色发于秾华闻赢台有孔雀凤皇之事瑶情悦之】
　　二哀诗
　　汪青渠
　　文酒极流连论交三十年毁家因任侠失意托婵娟竟傍要离冢难归范蠡船只鸡何日奠春树隔吴烟
　　余葭白
　　淮海无双士风流见未曽诗中语盘硬醉后兴飞腾雪屋贫留客秋房晩类僧闻归襄汉艇老病失心朋
　　雨夜旧房二首
　　夜半残春雨空楼逺响哀因成合衣寝梦索寓钱来惑溺通人诮凄凉宿世该去年当此夕正把诉离杯犹似昔离居夜雨空帷处淅淅不同听沈沈隔何许柔乡谢慧男退相惊天女茹恨待平明残膏出饥防午节贫甚弢甫冒雨以白金十两假我赋此奉谢
　　风蒲烟篠翳茅堂着屐谁知水部郎三日雨来愁不絶一流银外义偏长授经力养分华黍裹饭深情过子桑重比木何以报但将轻薄笑人忙
　　题姜学在画松为鲍西冈运判作
　　莱阳姜仲子矫矫清节后独持桑海身画松只画痩矮纸气屈蟠疎影漏喦窦勿矜干霄意乃为般尔宥题字不满幅笔势若篆籀对之神魄惊惨澹见寒秀装堂没骨花逺笑荃熈陋
　　题西冈小蔟园图十二首【在长兴县署】
　　坐樾轩
　　密林古城隅退食风萧瑟美防愿有同崇情宁自逸
　　兼山磴
　　登山闻古言徐行则不困山上复有山拾级取诸艮
　　博山台
　　林端出延槛四面皆云山遥见夕阳迳茶人顾渚还
　　凿坏洞
　　通明肖月窟只在垣一方清时非嘉遯吏隠何相羊
　　俊逸亭
　　秀微诗品惜竒矫诗评许君家亭子楣只署杜陵语【钟嵘云鲍明逺才秀人微故取淹当代敖陶孙云鲍明逺如饥鹰独出竒矫无前】
　　前度轩
　　阅人非传舍观我得安居依旧桃花笑春风未肯疎
　　刘郎泊
　　轩标前度号泊用刘郎名焰水如有意重来渌更生
　　宛宛邱
　　人语落空波游鯈自环绕彷佛石鱼湖歴歴坐洲岛
　　萍牀【舟名】
　　小有江湖乐舟居如屋里偃卧看萍星个个生九子
　　停桡馆
　　吹笛出菰蒲延縁思小住水北望花南自有留人处
　　梯槎
　　浮槎半卧水春至叶青青倒浸明河影纵横犯柳星
　　木偶峯
　　水沈旖旎山十步懐芬馥试参枯木禅臭味亦自足
　　晓行里湖作
　　湖中妙清夏拂晓破林霏十里露荷影四山凉翠围篮舆度空輭白袷透风微过尽西村路初阳射钓矶
　　过集庆寺吊阎妃冢
　　香门零落水松牌一种承恩事已乖犹胜鸾绡燕地去莲花国里葬金钗
　　灵隠寺访巨涛禅师次沈丈樗崖韵二首
　　不爽西山约双幐此朅来髙林行障日隂洞坐侵苔地似蜂歌接禅参鹙子回千年翠微里又涌几楼台漫学谈天客同寻出世人茶除热恼水石见清真忆旧翻如梦哦诗捷若神肩随伐薪后可许悟身因
　　寻呼猿洞
　　荒涂转风榛竒势出重甗秋涨磵善崩石剥去年藓梧竹散凉隂不惮双足茧何处问山公洞深草谁剪
　　新庵
　　小院竹声合僧雏进茗时壁间鐼子挂闲覔故人诗【泉脉通牀下竹声清夜分予友马四佩兮宿新庵句也】
　　借秋阁
　　槛俯峯前堆蓝曳烟山灵事古竹密秋先一坐倾晷重游判年旁行写叶圣画开莲【阁中有贝叶经一函明慈圣太后赐九莲观音像一轴】
　　松霭山房
　　垂萝絶壁明昼灯我来亭午无炎蒸上方佛面如满月平地松影疑层冰八分门牓百金直【松霭二字扁朱竹垞太史八分书】六时茶板诸天称白公有语即吾语他生愿作此山僧
　　初秋有感
　　一室呼童净埽除流尘深锁半年余履綦声已销闲砌粉指痕犹印故书命似凉蝉偏易断情如暮雨肯教疎惊心掁触伤心正是苕姬秋病初
　　次前韵
　　闲情悲思总难除已是行年半百余花上露伤黄子句石间字感结之书风帘旧爱通头爽月地今疑入梦疎肠断曲防行立处道妆不见厌禳初【宋黄子思哭爱妾宜哥诗恩同花上露留得不多时见能改斋漫録白香山诗太湖石上鑴三字十五年前陈结之结之香山妾桃叶字也】
　　食鲻鱼
　　一尺银鲻美东河亦水乡跃时过暑雨肥处近秋光收得西施网调成介象姜吴船通酒市风味付厨娘
　　题姚敬直西塞山居图
　　吴兴多胜游谦之未排纉【山谦之有吴兴记】城西西塞山地僻趣萧散失笑经鉏翁标举迷町疃【倪文节公经鉏堂杂志以菱湖一帯逺山为西塞误】羡君好家居青竹扉可欵渔湾占风月小住有佳伴【宋钱叔谦别墅在湖州西门外地名张钓鱼湾即张志和钓游处水亭三间名渔湾风月见韦居安梅磵诗话】双明遥睇外一碧春水缓参伍峯尖圆影出葭菼短至今白鹭飞桃花忽遮断喆兄莲庄图我昔题句满平逺与此同妙处欲两袒元真凌波去事往年莫纂适意贵当前兴发不容嬾云山韶濩音非君和者防防须共扁舟任世怪疎诞
　　答姚玉裁庚申秋日入黄鹤山见懐
　　十里秋松泻暗泉参差游事又三年著书未遂名山志才説幽栖一怅然
　　原作　　　　　　　　　　姚世钰
　　游记曽披画不如笋舆香篆路迂徐与君同有幽栖志黄鹤山中好著书
　　秋晓入西山访沈丈樗崖于灵隠同游冷泉亭观水兼呈巨公
　　秋山雨后风凄凄山云开合无端倪横冲桥下乱泉发笋舆径度寻幽蹊宣城老人腰脚健约我茶器相提携此时岩树交冷碧帝青宝网窥天低一亭静观水石怒声闻证果醒尘迷倒流巻雪那可画起诵三峡坡公题山僧小疾示止观椶鞵不下安禅栖隂沈雨意又复作欲别未别愁霑泥安得仙人缩地术移取潺湲置我西墙西
　　和吴敦复题重得先人旧藏宋刻丁卯集后
　　今人号知书事简效颇速揣摩盈尺编姓氏春官録翩然羾天门髙步嘲宿读我友绣谷翁种学耻征逐尽出槖中金万巻购连屋述作资见闻校勘穷反覆同心有数子牵连乃到仆渠成亦秦利借写夸眼福剪韭论深宵对榻就家塾每叹津逮难散亡思并蓄翁俄为飞仙墓拱十年木有子能继之衣食自节缩搜罗及丛残更续西斋目【唐吴兢有西斋书目】昨去长安游阅市泪满匊诗题丁卯桥手泽喜重复纷纷纨绔儿膏粱果痴腹谅哉坡公言如倚几折足【东坡诗世家不可恃如倚折足几】插架本无多易炊只供鬻凌云当一笑知勿恨雌伏
　　中秋夜感旧
　　疎帘髣髴见明姿碧浪湖头月出时正泬寥天无处覔最团圆夜似来迟钟陵甲帐沦前谪鱼岭遗衫断后期折得秋花香在手鬓云犹记一枝垂
　　九月三日晓行西马塍作
　　行过马塍庙背湖西复西天清山色近晓冷叶声齐秋水苕川似荒烟菌阁迷幽偏诗易得不尽古今题【南宋苕川宋伯仁寓居西马塍有西塍稾元张伯雨有菌阁在西马塍】
　　重过南湖有感
　　路近南湖已怕行旧游无处不伤情翫梅小院疑前梦听雨闲房似隔生衰鬓照来秋水碧愁心敲破晩钟清空王应念迷家子一缕天香即化城
　　书沈约宋书后
　　门外常停贵客车一生缾鉢托京华黒衣宰相人间少著论翻教毁释迦
　　寄题蔡效清竹寒沙碧山庄二首【在武康余英溪上永安山之麓】
　　携得琴书住翠微不闗人事为无机禽声似听前溪曲云影堪裁大布衣生圹预题当乐死浮家翻笑竟忘归竹寒沙碧幽深处添种梅花雪四围
　　清溪逸士地行仙抺月批风不记年爱选好峯撑屋角别穿流水入阶前少霞字重新铭在东野居荒古井传想见啸台髙几许待将诗句问青天
　　抱云峯【并序】
　　敬身得灵壁石髙五寸许数小峯环峙其下中洼如壑最髙一峯上有白脉萦绕而达于背髣髴云气也叩之声清越良久乃已予为名曰抱云峯时敬身小疾初起又得宋髙孝两朝赐杨和王御札墨本所衬纸是至正间海运册子皆希代之玩也好事而具鉴识往时里中前辈人无如敬身者敬身索予诗乃用元遗山赋武伯英云岩诗韵以遗之
　　幽人病起学链顔江村寒寂鸦影还帝遣灵文传十赉先以泗濵之砚山似听松声吹壑底森然却立丁香鬼洞天一品未足竒剑倚千寻令公喜【朱元章有洞天一品石】玉女衣披巫峡雨胡桃文浃青泥髓客儿有句写幽抱笑杀巴音歌下里片帆欲往搜湖嵌君今绕案浮烟岚吴兴风篁响清絶漫费琴丝窽碧岩【赵子昂以丝弦系太湖石两窍立之斋前风过有声如琴名风篁石】我媿心魂未斋祓螺子应为赐汤沐故家好事谱空青无此玲珑袖中物【五代李賛华有竒石一峯目曰空青府】闭户看山道自尊出岫已嬾如幽人云根莫道悭肤寸望拜三峯礼七真
　　鲍贞女挽诗
　　地下仍归妹人闲免嫁殇仙娥宗鲍靓竒节迈共姜置簉因君舅劳心抚小郎休言儜弱女生气凛如霜
　　湖楼题壁
　　水落山寒处盈盈记踏春朱防今已朽何况倚防人
　　种芦次赵谷林韵
　　诗人寄兴屋三间移植芦根为破顔底用评花十户赋偶然弄水一冬闲笋抽春味无过淡叶战秋声只守孱攲枕便成孤艇梦梢梢瑟瑟暝忘还
　　菽乳和许初观
　　巷南有髯许髙情薄侯鲭袖出菽乳篇不异月旦评覼缕众馔法语妙朱丝铿吾闻古纬书豆为灵殖精溲之尘垢净防之风雨并囊压粗滓去勺搅流膏澄炊若马酒熟凝以卤汁赪余泔满匽弃素质盈箱盛日中咄嗟办用佐蔬笋烹淮南好道术方士趋虚名黄金不可铸遗误刘更生但传服玉方千载犹施行【虞伯生豆腐三德賛云肘后服玉旧有方】瞿昙全其慈莱芜益其清惜哉柱下相齿落无坚城当时未噉此致烦诸劳嫇我老滋味薄杯案焉取赢才媿东家子无能发芳声泚笔聊继咏口福徒营营
　　题王麐徴义桥村斋图四首
　　攻文惟汲古羣笑不逢时屡罢三年举翻为一巻师书声穿树响人影过桥知潇洒吾庐似斜阳入砚池闭户焚香坐深凭地主贤课余看藕荡饭饱步秧田里社碑能作村斋句必传图中小平逺风物忆斜川【蔡邕有库上里社碑村斋遣事诗金人党懐英作也】
　　小学今多废闲居世可逃虫鱼笺尔雅草木注离骚有暇谈农事无人见緼袍相寻应不逺河水劣容刀腹便君自得影质久相忘婉婉诸童子清清此草堂缸开问字酒牢卧束脩羊嵗晩归期近眉间色正黄津门查莲坡和予移居诗四首逺寄次韵奉酬
　　风烟迢递两乡余逺道何由接起居寄讯但凭双鲤腹将诗好敌百车渠宵来半面通清梦海内词人问敝庐强比成都一区宅那知身拟老为渔
　　神妙秋毫欲到颠水西庄畔有吟仙襟题柯古初编集琴访成连賸刺船丁字沽分帆歴乱角飞城对草芊眠讨春冲冻相思句传唱江南直万钱【君家水西庄有数帆台揽翠轩枕谿廊诸胜冲冻每寻孤屿寺讨春时上暗门船来诗句也】
　　我住城东小径斜知君也入昔游夸当时失把林中臂幻境如飘席上花变姓不随齐范蠡旧人谁是鲁朱家新来见説耽禅味手写楞严浣俗哗
　　扰扰轮蹄已习闻达人自着百年勲飞觞坐上知无数拜爵田间不复云骤雨新荷催度曲青天明月惜同羣为君倾尽金壶汁他日蛮牋更待分
　　谷林和予菽乳诗令子诚夫亦继作两篇并示词义兼妙用前韵为答二首
　　通肠仅脱粟醒酒需佳鲭美恶舌三寸过此奚烦评儒生例説食金石侑鸣铿防豆与熬豆经术俱研精谁令为此乳淋漉原泉并肪白未喻挹浆甘而澄持饷衞霍室几逢薄怒赪彭亨盗囊腹讵肯半菽盛天水贤父子句法妙煎烹朋牋遣伻递澹泊如自名野夫久习嬾著论师养生榆瞑豆则重复恐妨游行爱兹玉液链毛骨资轻清经年抱愁疾寒影依江城调羮忆葱指零落伤闺嫇尘满旧屏障悼亡诗最赢往寻锻磨斋梦觉香梵声一洗绮语债净馔先经营
　　有梁刘孝仪食爱具溪鲭五侯与九伯匕箸供闲评量腹节所受年可齐彭铿奈何蜀黎祁不预膳品精仲殊禅林秀每令蠭糖并谷神濯垢腻胷似水月澄或防菘叶碧或糁姜芽赪当其入市初合伴筠篮盛此族徧燕朔不止夸南烹固宜儒者餐而独以腐名雍雍魏三士踽踽鲁两生风味与之肖迂缓难偕行时乎遇寒冻乃抱氷棱清端居喜博物匡坐拥书城豆花号腐婢小圃垂嫣嫇丰年百谷遂瓦缶缩且赢流传胜酥作唱和如同声【陆放翁诗新压黎祁輭胜酥】岐亭凛杀戒刀机无异营
　　意林更出新语和予菽乳诗伴黄梅花见遗仍叠前韵为报
　　叩户送诗急有如裹芳鲭一门萃三俊正用臞翁评叔也压强韵灰里拨隂铿吾观服食类以乳名最精石乳夸丑座侈与金钗并茗乳泼南唐破睡心神澄若将菽乳比俭薄应羞赪不闻郊庙祀嘉栗先粢盛已熟豆子雨何减函牛烹汉窦实豪宗同出多异名【明洪武中慈溪时铭季照梦墨稾有窦腐传】熏胥竟自荐酒国方全生或袭鸱夷号亦冒人衔行虽非他偪处终逊玉雪清君诗独后劲偏师欲乗城娆之蜡花枝佛妆缀燕嫇我亦怯穿缟敢恃突骑赢谁言谱蔬食却似闻军声齅花且啜菽二事堪兼营【宋陈达叟蔬食谱豆腐条淡煮蘸以五味为啜菽】
　　冒寒肺疾复作偶误食肉委顿数日意不如菽乳之佳也四叠前韵寄敬身髙士索和
　　邹平链珍厨惟数脍与鲭我辈酸寒句俗子休嘲评物小义斯大春丽兼鲸铿食时持五观无如菽乳精往苦徐家肺不饮疾亦并得风辄呀呷晏坐妨幽澄烧猪偶在御鼓颊如梨赪比日废中飡药盌琉璃盛何惜三钱握买取片玉烹似择水中乳法味难强名淡成等良友美疢违伤生况复诗家景每工説晓行釡摇壁灯短店开山月清异彼老饼师有暇唱渭城执防雾中花力作助吴嫇因思售者劳胜贫匪期赢【力胜贫出论衡】而我晩失学久负荒鸡声投箸起三叹媿此空屏营
　　十二月十五日雪中同敬身集谷林南华堂观蜀广政石经残本宋廖莹中世防堂刻韩集作
　　园林萧瑟云糢糊防角相与寻清娱南华堂前好水竹梅枝横出争盘纡六花髙下舞岩岫似听蟹爪行残芦顷之洒粉渐照坐驼裘乌帽主客俱分茶説饼解寒色天生一重屏图凋年似此颇不恶况观宝刻开香厨孟蜀石经仅一巻张绍文笔严形模周南疑误辨輖字【惄如调饥石本作輖即古朝字】月令注释亡哥奴【毛诗仪礼礼记俱校书郎张绍文书礼记用唐明皇删定本以月令为第一李林甫奉勅注见晁氏读书志】秋壑翘材有首选特筑世防临西湖雕防韩集称善本纸墨精好久不渝降王狎客两寂寞等为亡国夫何殊流传幸有经籍在千秋差免諡至愚武林城中十万户纎儿绮榻围温炉雪中那得二游合冷淡生活笑异趋诗成唤起鹿门子任徐今不居东吴
　　奉题旌门桑孝子文侯先生抱铛图【先生名天显】
　　君不见陈遗铛底焦饭母是饴何如桑孝子父病铛底煮肉糜父病噎胃神干燥食渐不得下肉糜滑甘何如羊脂入嗌易化久之疾革欲进羊脂亦不可得人命一何促难夺鬼伯手唯有抱铛哭霜气穿破屋风声吼乔木铛有耳不闻此悲哉抱铛桑孝子






　　樊榭山房续集巻二
　　钦定四库金书
　　樊榭山房续集巻三
　　钱塘厉鹗撰
　　诗丙
　　新正试笔次许初观韵二首【以下癸亥】
　　春来光景尽依然少壮心情可似前渐茁霜髭明镜里自回青眼野鸥边弦歌漫欲营三径书巻犹应悔十年留得梅花冰雪后南邻北里任熏天
　　结习分明着意删置身逋客定僧间无方医俗诚堪恨遇事称佳亦强顔郁垒我才劳纸墨醉乡君且小尘寰闲中检校闗心处除却哦诗不复闗
　　八日集施北亭斋中
　　一櫂河桥践防盟新年转见旧交情诗过人日隂犹在帘受东风雨易生魁陆羮材闗节物巻波酒令入春声尊残又送苹洲别无数青山逐夜行【时敦复之湖州】
　　携侄黼登呉山西爽阁望湖上齐雪
　　十日鸿雪天乍醒金鸦展翅光昽昤春寒留此幻玉在急携阿买行伶俜风扶两腋上絶磴堕檐冰柱来殊庭庭中蕚绿华已破童子辍诵灵飞经西偏为我开小戸翻身跳入申徒缾全湖只在几席下峰围银浪摇窓櫺颇黎盆盛新水满中有璇馆浮如萍城隂练练铺万瓦盖尽尘界浊且腥林梢阳焰动未动太素境欲还始青眼前梨云尚就梦画里竹叶看扬舲恐教归去洞天闭追摹戃怳忘真形笑渠序白乏奇语诗成唱与羣仙听
　　顾丈月田遗罗浮丹灶泥
　　寻真髙步向罗浮曽向冲虚观里游九转已成仙嵗月一丸犹带晋阳秋虹光几度岩头现赤埴今从掌上留学取方回封戸法也堪独往谢凡俦
　　次韵顾丈首春卧病遣懐四首
　　无奈春寒劲折緜剧谈全似破枯禅泥干乆积庭隂雪日薄迟生水际烟臭味相怜同故疾心期取次得佳眠扁舟双屐须料理肯把风光让少年
　　熏炉未忍别奇温谁识先生冷意存不用书防子公力何曽裾撇季长门秦闗跋马峯形壮粤峤褰裳海若尊一笑枕中春梦醒秖如鸿爪了无痕
　　新年凖拟暂开顔有约晴街散痹顽老境那能三好具春光常是二旬悭【昔人言一春好天气不过二十日】荼勲药福销除病选佛期仙占断闲拚却穷隂过买夜尚留梅月照屏山覔句无妨一字贫萧然砚北自由身眼空寓物非留物齿冷逢人更阅人雨水已来芳草动麴尘渐放栁丝春髙车近见多倾覆不但长途畏独轮
　　落梅二首用二宋落花韵
　　曲折疎篱亚字墙春风顚倒月荒凉吹来笛里无穷恨飞坠楼头第一香漠漠烟中疑玉面鳞鳞苔畔即黄肠绿隂青子差堪念不道空枝更可伤
　　老眼逢春益自伤花光写貌最难忘随风罢索巡檐笑着地回思照水妆几防鹿胎余旧迹一痕獭髓浣残香参横为乞相思梦云影依稀防石房
　　和沈房仲论印十二首
　　白玉摩挲卫青篆虞家题咏陆家收姓名偶尔存天壤骑从何知是列侯【陆友仁有方寸小玉印文曰卫青虞伯生诗云将军骑从公主时岂意刻玉为文章】
　　葫芦宫井访斜曛官印浓摹宣德军阅过土花钱又赵絶无屈曲少人闻【康熙壬寅予同呉尺凫赵功千丁敬身凤凰山访古过葫芦井畔老媪家出观铜印一钮纵广二寸许小篆文曰宣德军节度使之印云淘井时所得欲买之坚不肯墨摹其迹以归明年重过老妪已亡印不知流落何地矣按周显德六年从呉越王俶之请升湖州为宣德军以王弟偡为节度使吾子行云凡摹印屈曲盘回唐始如此今观此印殆不尽然也】
　　兵象轻将汉印论谁言好古是云门行间别署军司马狂草淋漓诧醉髠【云门张绅云天下皆用汉印于名字之闲隂文属兵象大唐传载云永州龙兴寺乃呉军司马防之故宅怀素尝浚井得军师马印每草书用此为志】
　　四屧争夸白石藏纷纷钟鼎费评量好奇更有王都尉卍字回环吐佛光【姜尧章有白石生四屧印王晋卿有小印文曰晋卿珍玩于卍字中回环刻之】
　　珍秘永存虚语耳明昌七印继宣和世间名迹俱尘劫不见袁荆簿録多【唐王涯有永存珍秘印金章宗明昌七印一曰内府葫芦印二曰羣玉珍秘三曰明昌珍玩四曰明昌御览五曰御府寳绘六曰明昌中秘七曰明昌御府严分宜书画被籍入内府穆宗时出以充武官世禄成国公朱希忠以善价得之后以饷江陵张败又遭籍没掌库宦官盗出售之其入严氏时有袁州司籍官半印入张氏时有荆州司籍官半印】
　　一自山农铁画工休和红沫寄方铜从兹伐尽灯明石仅了生涯百嵗中【王元章始用花乳石刻私印见镏绩霏雪録处州灯明石可刻图书印见郎瑛七修类稾】
　　故瓦苔皴出未央曽传金粟道人章时时韦带穿为佩真乐无如吾竹房【顾阿瑛偶得未央宫故瓦头朱伯盛为刻金粟道人印吾子行有竹素山房我最嬾怀真乐飞丹霄数印印鼻小韦带尝在手弄之欲和其四角令有古意】
　　闭闗颂酒属蛾睂匕首夫人擅巧思不见雉臯双窈窕书中有女画中诗【宋奉华刘妃有闭闗颂酒之裔印予尝见明妓徐惊鸿书扇印文曰徐夫人皆以妇人用男子事徐更巧合又尝见冐辟疆姬人金玥蔡含合笔画红梅玉茗小印文曰书中有女画中有诗】
　　追仿虫鱼枉用猜底须猎碣辨纤埃秖宜规矩斯冰体好为偏旁正误来
　　何震密疎能结构文彭精巧更纡余许【初】徐【霖】归【文休】李【流芳】风流在善谑应推孙太初【太白山人孙太初印多自制时有方唯一者一目而善谑孙为制一印唯一每书辄用之李献吉戏题其上曰方唯一目印制甚曲信是盲人罔觉其俗唯一知而亟毁之印制乃朱文三字相连而横界其中寓目字也见徐元懋古今印史】
　　贵主当年重品题劫灰澒洞賸悬黎皜臣死后良工歇切玉何人更似泥【予友赵饮谷曽得明乐安长公主小玉印篆刻极精子为作歌周栎园侍郎云自江皜臣死无复能刻玉者矣】
　　絶艺吾乡岂识真布衣前数顾山臣城南诗老推能事肯刻龟螭与贵人【谓丁敬身】
　　同许初观游城北兴福寺【寺为宋薛左丞昻舍花圃地建】
　　新晴无伴与经行度能消世外情邻叟谁知左丞圃野僧不避太师名疎疎緑竹穿空地澹澹青山见隔城漫道贤愚同是梦党碑千佛至今荣【朱弁曲洧旧闻云国子监无名氏题元祐党籍碑曰千佛名经】
　　三月三日同许初观访鲁秋塍山长于敷文书院即事有作二首
　　万松难觅昔人栽胜地天教讲席开岭上白云闲不出湖中空翠逺还来先生正值成春服都养犹能治酒杯醉向层巅问兰渚越山如髪隔江隈
　　长风不断送雄谈上已毋忘此盍簪诗国芳情花作骨儒门淡味水回甘曲江名噪同秋赋禹穴书奇约晩探乗兴重来寒食近十分蒨绚看晴岚
　　同少穆竹田敦复南漪饮呉山酒楼时桃始花薄暮泛月归诸君送予至西桥别去
　　青山绕郭宛游龙对酒烟光分外浓春入花枝烧客眼望穷云海荡吾胷懐人袖有三年字倚健身辞九节笻归艇市桥穿月影一时笑语最从容【时闻西颢将南归】
　　徐丈紫山没三年矣闻湖上故居名黄雪山房者已拆卖于人雪樵有诗吊之予亦次韵
　　逸气凌霄一劒飞眼中人物似翁稀百年无地悲华屋万古空山陨少微春雨如闻吟屐响夕阳不见钓船归门前鸭脚青青在为访遗踪泪满衣
　　题沈石田蹇驴觅雪图
　　两崖对矗寒空峭霁色云端迥相照瀑冰挂折板桥低千丈玉龙尾不掉山腰居人下无路狐迒迷窅窱疎林欹倒深磵埋独凭危阑展孤眺长耳冲风前为谁袖里鞭梢若垂钓后者据鞍自呵手涕冻鼻中强为笑乾坤清气入诗脾口不能言领其妙君不见歇后郑五作相时心肠冷落无人知风雪灞桥驴子上何如二十四考居台司又不见黄山先生句得髓圭璧絮盐良可已诗名世号赵蹇驴何如头鹅献罢吟春水昔年眯眼輭尘红凿冰不到河伯宫寒风密雪郭熙画张之秋暑销爞爞【丙辰秋日在长安观郭熙寒风密雪图于徐亮直太史席上】此图物色将毋同眼明今见石田翁安得人间五六月移置宻雪图当中我当为文防拜庐山公
　　寒食同少穆初观城南看花用东坡上已日携酒出游韵
　　熟食例多泼火雨江吐微云徧村坞三防五防欲霑衣见惯山童不我侮雨收沙路輭且平斜上层冈势交午林中百舌哢春声似与游人相尔汝遗民那记白雁来近岫犹看青凤舞东风吹返美人魂杨妹刘妃心独苦丛丛幻出淡燕支似倚墙头懐故主微闻流水响佩环邀取新蟾鬬眉妩意行复入古梵宫础断方花卧黄土西番佛塔灭遗踪废井桔橰灌蔬圃黒龙饮器閟金陵真帖兰亭迷处所木波不见老讲师画壁烟销执炉女一十六年追昔游存殁闗心首为俯呉【尺凫】袁【舒雯】沈【栾城】子已泉下泉下伤春寂无语杭子【大宗】上书方待罪丁【敬身】赵【功千意林】栖迟掩衡宇荒祠依旧祈蚕官漠漠轻隂咽箫鼔重来白髪映花红只有尊前周与许平生不数蔡充儿送抱推襟两无阻凭君妙句发天悭嵗既晏兮孰华予
　　次韵顾丈月田以罗浮竹叶符见赠
　　我生探奇心未暇歴幽窈侧闻罗与浮合离冠海峤刘仙有古坛解种不秋草【金人马天来赋竹句云人天解种不秋草】亭亭挺琅玕主人后天老夜吸沆瀣杯挥毫向翠葆淋漓太平符纠缪龙蛇绕至今留灵踪叶叶出意表虫锼并蜗篆屈曲叠微可遇不可求讵屑钗头袅闲居穷山经类不遗细小晩逢丈人厚诗格倍精好先以丹灶泥圆如芡堪齩次第赠数翻片碧覻天巧书痴笑识字学媿蟫鱼饱何况云雷文多怪縁见少更闻玉局翁洒墨亭山晓竹间叶防斑感物岂异道安得手摘之与此为二寳【东坡过瑞昌亭子山题字石壁防墨竹叶上至今环山之竹叶上皆有墨防出僧道璨桞塘外集】愿寻绛囊佩同试鹿卢蹻虎豹迹俱潜鸿防首初掉翺翔双髻峰名岳恣搜讨问年将书亥禁饮休犯夘斋心访隠诀一御箨龙矫再乞安期蒲坐令白髪扫
　　原作　　　　　　　　　【仁和】顾之珽【搢玉】
　　罗浮耀南离巗崿深且窈玉乳与金膏隠现半霞峤阳崖产肉芝隂涧生朱草遇之一采茹换骨能不老所嗟尘世人入目等蓬葆常闻十三峯笼万竿绕围径二十尺其长矗云表作篾环无端节目穷要叶大如芭蕉风来緑袅袅更有刘仙坛符竹却琐小髙秪数尺强单复各佼好一叶两叶中篆籀若虫齩枯腴自区别纹画甚儇巧余昔展衰步探歴未曽饱今以转赠君博物理难晓云可辟不祥符箓有至道稚川载登涉引据按灵宝【抱朴子登涉符引灵寳经以保日义日为吉】入山宜佩之举足任蹻蹻精鬼俱遁藏虎狼皆震掉留俟五岳游幽竒遂徧讨毋须择天禽【书符以天禽日宜入山】不待覔刚夘诺臯及太隂秘祝多伪矫惟有携此符诸术尽可扫清明后一日鲁秋塍招同顾丈月田许初观看花山中分韵
　　城南约在许再攀风磴直上矾头山故人喜作此山主看花不用开门縁坡蜿蜿得细路长红小白争妖娴玉壶台边富奇石一花一石相回环花梢湖影展晓镜诸峰浮渲梳新鬟风光如此可不饮酒脯更破先生悭兴酣花下或成梦梦作蝴蝶飞翩翾我辈幸无世网防豪气岂受名流谩笑看修竹有弹事合羡野鹭多清闲芳时晴景古难得处处拜埽呈膏糫只愁明日风雨骤碧翁善幻如黎靬呉牋襞就字草草醉语请君方便删次日顾丈载酒邀同少穆初观就饮秋塍于山中同用昌黎山石韵
　　宿云岩际光熹微昨日花好今日飞初飞几片花尚好莫待緑叶枝头肥人云虎头最痴絶迎繁送谢世所稀挈壶携榼到故处爱花汲汲忘朝饥空山寂寞二百载但有诵闗林扉天賖胜事在今日红防素蕚吹霏霏狂歌豪句裂崖石轰饮一解酸寒围酒痕未洗此又涴莫惜白苎裁春衣长恨古人不见我六龙羲御无停鞿请君试听陌上曲斜阳自逐香车归
　　西颢自都下归里数日即有闽中之行诗以送之
　　一尊三载得相同过岭轻装趁晓风旧雨能来今雨外归程并在客程中举氊书好才称捷横槊诗成气自雄【时客将军幕府】春尽到逢丹荔熟平安先报海天东
　　题周少穆所藏马和之小景二首【画上有杨妹子题云雨洗东坡月色清市人行罢野人行莫嫌荦确坡头路自爱铿然曳杖声东坡黄州作也】
　　六飞当日驻钱塘曽画毛诗马侍郎五百年来遗墨尽秋林曵杖见呉装
　　便娟小楷媚多姿似见杨家弄笔时南渡已无文字禁宫闱也爱写苏诗
　　诸公诗来兼咏山石予诗似有未尽再用前韵赋一首
　　画水最数孙知微崩滩骇浪势欲飞画石最数毕京兆深坳浅凸瘦不肥谁知石亦有水势万松岭上见者稀突如滟滪数闲屋险如盘涡掉蛟饥轩然大波逼檐际谛视始觉居岩扉山中之人以为玩饱此朝晖与夕霏今辰分取更供客青鞵同闯书城围看花酌酒枕石卧白云冉冉生我衣山空昼寂众禽响嘲客徒步无金鞿金鞿不若徒步穏醉踏花影敧斜归
　　谷雨前一日同顾丈月田周少穆金寿门丁敬身施竹田呉敦复张南漪泛湖二首
　　落花片片防衣斑湖上佳游尚未闲人影不离春水舫诗愁都在夕阳山渔庄欵乃烹莼去僧院留连试茗还为谢垂杨如旧识白头惯见舞弓弯
　　年时春思尽销沉老去湖山兴不禁拟拜东风侯万户谁遮西日价千金梨花酒熟江城晩杏子衫轻水寺深容易隄边各分背数峰平逺又成隂
　　同作　　　　　　　　【钱塘】呉　城【敦复】
　　三分春色渐成空犹有残花烂漫红病酒不嫌新户减看山更喜旧游同雨前槐火催煎茗扇底香尘暗度风如此晴湖应见惯尊前大半白头翁
　　同寿门敬身登寳石山天然图画阁予不游此已十四年矣用前韵题壁
　　山楼孤絶少人登妙友同凭记昔曽林气暖时蒙似雨湖光空里淡于僧画寻白石无残墨【沈启南曽寓此】榜賸樗寮有痩藤【湖山胜槩扁张即之书】十四年来筋力减峰头直上笑犹能
　　桑弢甫水部买得元人百家诗后有小牋黏陈氏坤维诗盖故家才妇以贫鬻书者惜不知其里居颠末尔读之有感次韵一首并征好事者和焉
　　姓字深闺岂易知偶传纸尾卖书诗难追冩韵仙家事应共牵萝絶代悲彤管更添髙士传墨卿别注有情痴廻肠似共缣缃往惆怅令人展巻时
　　原作　　　　　　　　　　　陈坤维
　　典及琴书事可知又从案上检元诗先人手泽飘零尽世族生涯落魄悲此去鸡林求易得他年邺架借应痴亦知长别无由见珍重寒闺伴我时【丁巳又九月九日厨下乏米手检元人百家诗付卖以供饘粥之费手不忍释因赋一律媵之陈氏坤维题】
　　讯筠谷足疾
　　杜门计好合逡巡谢遣庸医病未真宗少文为卧游客白居士作坐禅人【香山诗足輭妨行便坐禅】枕边书巻欹翻午楼上花枝逺望春犹有不妨谈笑处祝君将防长年身足疾卧床已阅一春谷雨日防樊榭枉存并慰
　　以佳什次韵率和　　　　【钱塘】郑　江【玑尺】
　　无复浇愁酒数巡科头偃卧任天真读书未必窥全豹阅世谁怜号半人重惜莺花三月暮空辜平逺一楼春劝君努力追懽赏领畧风光现在身
　　广陵同人招集花畦看芍药四首
　　三三径在艳香中窗户玲珑一水通尚有江南寒意思留人四月赏芳丛
　　又是扬州樱笋时三年前事费寻思重来也拟修花谱不道刘郎鬓有丝
　　分畦结屋祀花姑金剪甘泉雅称无为向惜花人说道晓来风露不禁扶
　　风吹笑语隔帘波画航轻移此处过我与王郎【载扬】同是客玉杯情重主人多
　　汉铜雁足镫歌为半槎赋【槃下铭云竟宁元年防为内者造铜雁足镫重四斤十二两防武啬夫霸掾广汉主石丞赏守令麋防工衣史不禁首山宫内者弟卄五受内者】
　　蒲阪首山青逶迆黄帝鼎成龙胡垂战且学仙事絶奇茂陵刘郎始祝厘流传奕叶敦书诗犹崇祀典敞云楣妍蛾无姅夕侍祠金釭如虹掺手携望灵之来月出时神光下属风披帷翩然而逝不可期劳心悄兮煎蚖脂隂精沙麓祚始衰效祥安得斋房芝后代蛤彩莹琼肌不照緑绨方底儿此镫行第人见之细数瑶瑟弹冰丝铭字俨如沙画锥内者啬夫掾丞令年是竟宁嗟已竟制器尚象古示儆随阳有序亦天性铜花涵碧秋水净雅胜羊头与凤柄夜凉可亲宜放郑千年瓠史寄闲评君家自发短檠咏
　　五月二日集小玲珑山馆观李遵道古木幽篁图【欵云至治癸亥十一月卄有五日蓟邱李士行遵道制】
　　溽暑集林亭轩窻喜垲爽黯惨尺幅中风枝互偃仰此君近醉日晩笋穿幽壤因依青铜柯挺挺絶无党要之气味同讵作荣枯想蓟邱名家子画法不可两笔传金错刀格肖瑚纲盘根积溜痕密叶分泉响题字正癸亥事与年籥往驶雨送微凉偏宜今日赏
　　同人携茗集张渔川斋中试惠山泉用涪翁韵
　　呉客逺来好风俱扁舟载泉兼载书梅龙贪睡鞭不起分得数斗纑塘珠鬭茗须鬭芳而腴羣贤列坐铛脚如嗟予微疾不能饮湖目但思莲子湖【予以病戒茗煎莲子代之】
　　同作　　　　　　　　【临潼】张四科【渔川】
　　平泉饮水置驿俱好事应得牵聨书瓦罂遗我作茗防旗枪鬭试汤翻珠舌本小啜甘露腴米老称兄我亦如当前一任伧父诮渇吻直欲无江湖
　　汉铜龙虎鹿卢镫歌为敬身作【铭四字曰宜子孙吉】
　　今年曽咏雁足镫新诗传唱满广陵归来江上访髙士又见一镫奇可称镫似舟形本无足亦非锭中堪置烛【吕静韵集无足曰镫有足曰锭徐铉云锭中置烛谓之镫】偃则为盖仰为盂盂乃有咮中有轴鹿卢一转一惆怅心在两京千载上焚兰照影复何人可怜漆炬迎幽圹盂底镂文出良手青雕素威分左右【后汉书张衡传左青雕以揵芝右素威以司钲注青龙白虎也】铭衔三字宜子孙子孙今日知谁某庐江李氏昔得一独少羲文片辞吉江淹漫叹庶人镫充庭艳帐何堪述与君莫师无眼禅顶礼白石莲花前灯传无尽诗无尽试与佳儿诵此篇
　　曲阳孙晴崖明府寄唐北岳庙李克用题名碑拓本
　　咸通以后唐运徂黄家日月夸休符狂童犯顺据帝座天子下殿奔成都淮南节度静如死荥阳相国愤不苏易定将军哭随驾号召大帅行天诛雁门九郎勇盖代义儿奋迅生马驹望春宫前蹴踏处沙飞瓦震相呑屠都都统论功第一收城建义应无殊翠华自此亟返正王公封赏悬非诬英雄不殒上源驿力为姻旧亲援枹胆落幽镇两凶竖讲和解甲归飞狐犹恨汴雠未遽灭矫首东望郁以纡是时道出安天庙同申祈报凭灵巫谁知光岳已分裂惟有正直神所羭银钩铁画陇西字多年风雨龟埋趺我友牵丝政优暇命工构屋看重扶一番拓寄正炎夏凛凛劲气生眉须
　　秋斋夜宿
　　新秋未徂暑夜气先侵簟空馆心悄然求梦翻成魇醒闻竹声喧播荡仍掩敛秪有故时帘因风时一飐
　　次韵敦复秋夜有懐堇浦
　　秋夜懐人百不宜怜君去国意迟迟上书北阙身无补祖道东门鬓有丝鹤睡已知更几转蛩吟渐觉嵗将移归来仍是南村伴酒酽灯明共赋诗
　　题友人读书图
　　人言明山賔读书何堪官君胡读不辍岂乐在考槃不见当路子百年但笑端臧谷等亡羊我自惜跳丸仲任苦阅市令狐常借看况此籖帙富津逮知非难是身椰子大万巻何处安憎人异郗公中有渤澥寛
　　秋夜不寐
　　萧然欹枕有余清疑是千林诉不平一室青灯和月暗满空凉雨挟潮鸣心依故处偏多感秋入衰年最易惊只恐明朝揽圆镜白须新见两三茎
　　七月五日满月精舍同汪旭瞻坐雨用东坡韵二首
　　人生违乡闾胶扰徇所务念子歙浦来寂寞早秋度相从问字余香饭青蔬煑坐听窗前竹雨脚喧万缕风驱云行西一席天影露起祝盋底龙四野待倾注杂树响城隅蔓草城上此间夜色幽想见佛灯亮既霁行归休野水有微涨缅昔白驹张畚筑事一饷【杭城为张士信重筑东城拓地三里至今旷如郊外】阅人宁足计望古吾何怆长歌敌秋气放士老更放
　　西林过满月精舍
　　不见幽人乆香林兴独乗学多先识字年长欲依僧竹影扫空壁虫声栖壊塍秋蟾圆几夕灵鹫约同登
　　齿痛
　　齿刚每先折古语良非虚病因从口入致此溯厥初吾生歴荼苦嗜甘廼其疎见饴若养老得蜜如癊除遂令龈腭内有妖为安居齾似蛀蚛石动比车秋来忽作楚呻吟废翻书五十又过二早衰惜居诸世味已饱谙长此安龃龉但忧即渐堕齳然无复余少留了残齑丹朱许我欤【龙鱼河图云齿神名丹朱】
　　雨中金灯花
　　尽日凄凉雨丛花照素秋碧檠看最痩红艳欲俱流有泪长门夜无人小院幽更怜湖畔路翠烛冷飕飗秋晓同旭瞻涌金门外渡湖至金沙港
　　山游屡有期人事每牵绁昨因林僧约蓐食兴始决适兹积雨余天水共澄澈宿云脱诸峯秋镜眉影列我舟其中秀色饱揽撷俯窥鱼乗空乐意两无别环洲渺荷芰楼台互明灭去去最宜人凉蛬鸣不辍
　　行春桥道中
　　石桥横涧晓登登临水时逢洗鉢僧踏破秋光入松影不辞路滑访南能
　　游灵隠寺巨公饭予于面壁轩
　　去年秋雨声萧飒面壁轩中寄禅榻晓起推窗失四山白云正滃神尼墖今年秋霁风洒然镢头重举旧因縁随时吃饭看山坐不是诸方五味禅
　　巨公重建春淙亭于清绕桥诗以落之
　　髙僧能复古结构树隂间倚槛宜听水登桥好看山鱼随落花出龙带晩云还只在斯亭下来春賸占闲
　　下天竺寺后寻三生石
　　秋满空山草树平泽公遗迹此经行风篁解笑有真意苍石能言非俗情浮世无端伤往事故人何处话三生裵回欲问林间笛桂子峯头待月明
　　书柘湖张龙威长短句后二首
　　踪迹江湖燕尾船一回相见一流连新词合付兜娘唱可惜红牙久寂然
　　乐笑翁今不可回补题五阕属清才薛家镜子尘昏后凄絶何人唤夜来【龙威有和予续乐府补题五阕其天香赋薛镜云粉洁休磨尘轻不染识取夜来名字深有感于予懐也】
　　堇浦归里同诸君过报国禅院池上分得时字
　　故人罢官归水月同襟期秋声了不闻如僧退院时坐石鸟下树叩槛鱼出池夕阳没荒城归去无人知
　　夕次石门
　　望望石门县秋烟路欲迷村深忘逺近月出辨东西桑影过桥密虫声傍水低吾衰怯风露敢后暝鸦栖
　　过嘉兴
　　不到禾兴郡于今又八年尖头学绣塔平底载花船波冷鸭羣语风髙鹭独拳只除须鬓改何处不依然
　　晓登虎邱别戴纶长
　　风吹青桂枝石径何嫋嫋言登千人坐放眼阅清晓片月尚楼角初阳已塔杪香殿上盘旋飞梁俯幽窅两崖裂秋碧椷剑天影了直卧古树深倒听坠叶小地胜忘羇游心清絶魔娆故人此为别益我回肠绕遥知陟层颠云帆在缥缈
　　晩过梁溪有感
　　九龙之山山九峰峰峰晩秀凝云松我见青山辄心喜青山见我如为容卄年来往梁溪道可怜不见青山老茧纸题诗此际同竹炉煮茗当时好三面看山暝色催旧游零落使人哀【昔年惠山主人汪上舍青渠王吏部蒻林俱已物故】依稀第二泉边路半在苍烟落叶堆
　　嶰谷以栖霞僧所送木见赠
　　昨日繖山山有信秋黄新摘满林烟气含酸味偏宜客形借癃名合近禅一种苞苴足幽事十分熏习伴无眠裁诗为忆明居士更拟抽帆上寺前
　　九日半槎招集行庵以仇英画渊明像为供分得归字
　　天公惜重九昨雨今朝晖出郭有成约小筑傍禅扉兰一弹指密林翠四围刁调无罢风将作焜黄飞抚时共清欢几榻含幽微慨然想陶公妙画犹依稀如诗枯而腴相者空举肥采菊荐一巵愿为公白衣俯仰千载下人事多纆徽此中有真意非公谁与归
　　同授衣廉风游建隆寺用沈傅师游道林岳麓寺韵【在扬州城北宋太祖征李重进驻跸于此勅建为寺】
　　淮南访古难尽论出郭坦迆马可奔忽闻寺擅大宋号一林黄叶开祗园当时李氏此重镇雕青天子宅相尊病龙上升帝命改战功犹忆超何樊【樊爱能何徽】比肩事主赵防检肯为泥首延朝昬亲征致烦黄屋驾禅枝更阅七萃屯残碑卧地字暗摸頽垣掘断无三门山僧去后佛火灭余愤夜照荒燐防欧史不书韩瞠眼议论谁复能归根圭斋别立三臣传大快人意釂满樽房陵半防瞥眼见陈桥一诏随风翻圆通寮中袒背字重围何术能腾轩【賛宁续传载云开寳末江州圆通寺旦过寮中有客僧将寂灭袒背以示其徒有雕青李重进三字】莫言幻境等空寂纲常足以扶黎元



　　樊榭山房续集巻三
　　钦定四库全书
　　樊榭山房续集巻四
　　钱塘厉鹗撰
　　诗丁
　　同方西畴闵玉井陆渟川自纱帽洲江行至青山作
　　万顷琉璃一色铺天教晴意上残芦乾坤双眼人将老风景千年世不殊建业水从全楚下佛貍祠近暮山孤明朝期我萧齐寺还有金焦脚力无【予于庚戌晩秋游京口三山已十四年矣】
　　泊龙潭联句
　　渡江已一舎【鹗】入港逢三叉树隐塔突兀【玉井闵华】帆转山谽谺鹭影过秋水【鹗】鸡声隔芦花斜阳半峯色【华】小泊依人家【鹗】
　　宿摄山渡
　　沿流望繖山亭亭行舻首疎云其巓零落古渡口清月出复翳风灯照衰柳平生江乗梦三叹未曾有人语潮生时鸡鸣霜落否辗转候天明披烟偕胜耦
　　游摄山栖霞寺畱止三宿得诗三首
　　诸峯围圆天青苍不容罅广涂入香门正殿俨云架有懐明徴君髙躅久代谢山灵收积雨松风本无价东岭鸟道通一一嵌精舎涧泉杖底鸣苔龛石面亚遐哉齐帝子佛事壮堪诧维时秋冬交黄叶满衣下似曾识前生肯负双不借
　　初为栖霞宿孤月似畱客裵囘出东峯已觉林际白共坐疎松隂满地横画格山深风早寒诸天去咫尺倚杖闻微钟瘦影写岩石黙数清境最迥与下界隔长啸猨鸟惊今夕是何夕
　　朝光蔽深竹隂生西谷西细路仅一线旁有百尺谿岌岌石相倚其色苍而黳岁晏水脉断不见下饮霓高巗藓蚀字漫灭二徐题谁为噉名者更凿青云梯取道中峯半俯视众岫低峯腋松雨来江光忽凄迷讵敢惜霑湿明晦态不齐策勋木上座絶险相提携
　　摄山杂咏十二首
　　明征君碑【唐髙宗御撰相王府侍书髙正臣奉敕书】
　　居士八辞徴异代动帝王侍书笔有神磊落载天章商略拓翠墨用实归时装
　　舎利墖
　　隋文遗浮图石函瘗云峤下镌佛湼槃绘事顾陆肖奈何完顔军缺落付劫烧
　　品外泉
　　引杖试灵源暗笕通积仰出石莲花珍池似阿耨我来爲品题清寒不可潄
　　千佛岭
　　偃松列如幢层累得殊胜二分趾外垂伛偻上危磴初日照金容髙下难定
　　翠微庵
　　霜风放严晴堕叶雨无极隔篱礼磬声不改翠微色揖客登僧楼转觉岚隂逼
　　中峯涧
　　蔓壑一枝水逺自中峯吐隔竹鸣佩环絶忆栁州语僧房静夜闻月来风起处
　　试茶亭
　　言寻白乳泉臯卢未携至不见试茶亭空畱试茶字犹胜徐十郎山前设茶肆
　　般若台
　　精庐黄叶中间以修筠裹般若本非台蒲团销七个乞我佛前灯中宵吉祥卧
　　天开岩
　　絶径上厜防劖削无坚顽一橙横舄下南宗着色山髙空指飞鸟逺自蒋陵还
　　白鹿泉【泉上有明李言恭篆书三字】
　　澄浸山腹天影露半珪传闻初开日雪色饮伊尼谁知临淮侯兴与桑苎齐
　　靳尚祠
　　楚臣佩菉葹林表曽现形自受度师戒不食江鱼腥我非离忧客坦步半山亭
　　白云庵
　　林深老屋斜日落山风大一僧拾橡归延客听虚籁爲忆曾游人迢迢白云外【谓嶰谷半查两君】
　　畱别栖霞寺久林禅师
　　幽寻不惜路岐遥冷淡家风久寂寥洞上禅灯今再续山中浴鼔早相招髪分艾色知同岁手指松根话六朝别后茫茫隔烟水寄书何处附归樵【师与予同壬申生】
　　次韵樊榭居士山中畱别　　　释界清【久林】
　　白云红叶隔城遥日掩禅关卧寂寥苔迳偶因髙士埽幽人不待野僧招欣登峻岭参千佛笑看苍松问六朝此去金陵多胜迹新诗惠我寄山樵
　　自栖霞至金陵道中有梁始兴王憺安成王秀吴平忠侯景墓石麒麟墓碑犹存蒋王庙在钟山之麓太平门外城下即后湖也得四絶句
　　巢乌送客又飞还霜树参差古路间偷得定林诗里景蹇驴满意看钟山
　　梁朝遗迹未销磨运去王侯可若何突兀田间牛砺角阅人谁似石麟多
　　蹔憩吟鞍拜蒋王云旗髣髴防重冈不教庙额仍称帝岂爲流闻望子香
　　薄日残云黯欲晡避人渔艇占枯蒲城根断续明流水不问心知是后湖
　　登清凉寺【寺爲李后主避暑宫】
　　石城山上寺云是李王宫路折三休至江横万里通呉帆如鸟白楚树入云红竟日同吟眺秋衣不耐风
　　秦淮懐古四首
　　佳丽江山入暮秋秦淮从古擅风流残阳半隔乌衣巷緑水斜通白鹭洲事去兴平空拜爵天亡归命不成侯当年大有伤时语一曲清歌在漏舟
　　囘首中原接战尘但夸天堑渡无因阿谁肯堕新亭泪有客犹寻旧院春防冠莲台王学士名喧桃叶顾夫人蛾眉前后皆竒絶莫怪羣公欠致身
　　南都近事鬬妍华北里妆成胜若耶妙妓新帬吟蛱蝶君王特敕问虾蟆匆匆时节争钩党草草兵戈散内家赢得渡头残栁在瘦腰无力倚风斜
　　女墙东畔足流连只少刘郎好句传长板桥空余旧月囘光寺古賸寒烟荒畦尽种瓢儿菜乐府新停燕子笺闻道樵童闲换酒井中淘得坠金钿
　　宿长干寺僧房
　　闲房晏坐处幽絶到何曾小防因耽静清谈嬾对僧香焚石上月墖礼树间灯此地秋堪饯吟成秋巻棱
　　归舟江行望燕子矶作
　　石势浑如掠水飞渔罾絶壁挂清晖俯江亭上何人坐看我扁舟望翠微
　　洪熙古刺水歌同全谢山作【铜罐上刻云洪熙元年熬造古刺水一罐净重八两罐重三觔】
　　哀牢九隆汉所开唐代六诏争喧豗玉斧画河段氏立阿殉节梁王摧濠梁真人设郡县炎徼西南俱革面分司古刺始羁縻【永乐四年大古刺土酋泼地那浪入贡立宣慰司又立小古刺长官司】贡琛莽怕旋来见【洪熙元年底马撒宣慰司署古刺司妹壻跌倒莽怕入贡】取寳船囘恤逺夷万方辐辏仁宗时此香不减芬陀味此水应超苏合池甲煎百和花盈缶六一泥封篝火后斑衣染麝鐻耳酋珠络挈缾马郎妇熬成细字镌青铜进入春风生六宫一洒罗衣长不灭氤氲愿与君恩终可怜债帅如香尉购得朱门媚权贵分宜遗臭塞两仪当时压倒龙涎气【籍没严氏有洪熙宣德古刺水十三罐】枕顶余芳世庙修御衣小炷纯皇畱南都谱记春桥顾勋戚方传恭顺侯华胥旧事无人识流落江南并江北金仙铅泪一函中梦破香销弹不得
　　浮山禹庙观山海经塑像三十韵
　　淮海皆平壤隆然片石支中央居混沌明德镇阽危不共罗山合还同息壤遗媪神唐日观江水汉家祠永永尊文命汤汤罢怨咨霉形犹带瘦髙栋反如卑柏翳承虚寝狂章侍玉墀风云生怳惚土木出恢竒忆昔鸿荒逺宁安妇子熙神奸浑不辨人兽互相欺枯步穷干奥方只骇地维蛇操何蚴蟉鼇抃更躨跜林出刑天舞岩藏贰负尸应龙飞有翼精卫溺堪悲博物推中垒传芭望少姨儿坪终古诧母石至今垂经可百虫证功堪四载追解裳嗤适裸铸鼎讶逢魑定括河图象徒闻太史疑规摹非近事指防立多时六月当初降千村走祷祈笙镛应间作巫觋尚讴思蔓前年决鱼头万室爲空纡谒者策屡费大农资呵壁吾将问搴茭且补痍牙须雄此辈秘怪孰攸司落照明低塔寒飚响女陴惠之前有塑靖节后无诗沃野居难卜丹邱到未迟如听赤縧使歴歴话幽姿
　　集方环山斋题明宁献王画
　　寒斋延明曦壁讶数峯接其下松桧隂鬬水穿石折岩扉中有人停琴展幽牒侍立双玉童衫袖空翠裛我疑卢鸿一期仙磴可蹑谛观出宁藩珍重墨林笈髙皇十七子龙种何蹀躞晩年慕冲举自抑金川捷幸非七国败思与八公揖此图寓意耳深萝神隐惬浑如匡庐云尚褭草堂颊太息南昌城空宫填落叶
　　金陵移梅歌爲嶰谷半查赋
　　小玲珑山馆隙地髙髙下下多种梅主人性癖爱竒古更令逺访江之隈蒋陵气暖首灵谷花匠家多住凤台根蟠数世仍防墢萼防十月先含肧殷勤拣取六七本乘涛东下将春囘江神岂是妬花者鱼龙鼓鬛扬其颏封姨拗怒得无恙园丁上番工移栽南枝记取解束缚凡卉见之皆舆儓清泉百道足生意微阳潜伏扶新荄西畴居士称好事行防招客衔深杯酒阑客起寒月上疎影一一堪疑猜挨石鬅鬙锁水怪循墙屈曲藏冻虺预想他时雪满眼髣髴此际香横苔不须健步烦杜老芳心更用狂吟催
　　冬日同人游广陵北郊作
　　出郭少尘事短晷殊清嘉轻冰犯孤艇败栁何鬖髿舍之度蜀冈一径萦修蛇环溪有小筑宛似甫里家不放能言鸭但种凌风花新舂饱香稻余力穷幽遐偕行陶谢手画意看盘车人影残阳里轣辘谁能遮纡囘堡城曲髙下新塘洼往者李铁枪于此纷攫挐临安运未毕红袄归泥沙晩入铁佛寺竹间见余霞老僧指废殿犹以杨吴夸英雄三十六寂莫盘昬鸦何况墟墓间陈人去如麻茫茫识谁氏既朽同浮苴吾侪称达者野饮兴倍加吟作随意诗醉墨风中斜
　　十一月十三日广陵纪事戏答诸同人作二首
　　岂是风懐尚未衰鬓丝禅榻已心灰恐教人种年来失又遣香车客里催名士肯分闲馆贮【谓嶰谷半查】词流许借聘钱来【谓恬斋西畴南圻渔川】居然添得诗家事不比金钗二十枚【用南史周盘龙事】
　　廿年书劒两无成赢得江淮作达名盛德何伤笑安石闲情不碍赋渊明占香梦验消寒夜爲客心酬旧雨声归到故园春正早玉梅花映绮窓横【纬畧引梦书云梦得香物妇人归也】
　　防沟庙
　　防溟一道到江回遗构何年亦壮哉越国已将藏甲贺晋人曽见好冠来祭余稻蟹犹风俗梦断梧桐有劫灰枕墣早知从直谏中原牛耳得追陪
　　题汪旭瞻芦溪书隐图【以下甲子】
　　汪子有书癖长懐万古情与人殊嗜好无地着功名老屋碧芦绕故溪春水平青灯耿遥夜乡梦画中生试灯前一日同人集赵谷林小山堂观流求国官工松元泰新刻墨谱用山谷松扇韵
　　疎梅刺檐蠭扑纸潋滟春杯岁相似酒半娱宾更絶竒一帙欢斯副墨子佛帐煤新翠饼寒是中望若三神山我疑徐市逸书本只在东溟支岛间【流求去日本甚近故用欧公日本刀诗意】
　　元夕雨中集吴敦复缾花斋分得何字
　　佳节悤悤偻指过故人有约共婆娑杯中酒劝迂辛似席上诗如小庾何【唐人有上元夜效小庾体诗】听雨帘栊灯影飐冲泥巷陌屐声多翻思旧日经行处看徧交枝万眼罗首春连雨兼旬借阅谷林新购宋椠僧智圆闲居编用前韵
　　薄无痕知宋纸髙人获之球璧似开椷处处见西湖玛瑙院僧中庸子闲泉幽径迹荒寒湖波依旧绕孤山春来懊恼连天雨开落梅花湿翠间
　　初晴晓行湖上
　　一年难得是春晴落尽梅花始出城半白烟横山淡冶初黄栁照水空明自披絮帽寒犹峭才上篮舆趣便生底事不教浮艇去寻僧又过乱泉行
　　春夜访巨公于云林宿面壁轩
　　昨与林僧有夙期明灯定板话移时重修灵隐千年志更续西湖八社诗钟学龙吟春磵响松和猿梵夜堂知渐看海色梅梢上消受轻寒拜本师【明嘉靖间西湖有诗社八曰紫阳社曰湖心社曰玉岑社曰玉岩社曰南屏社曰紫云社曰洞霄社曰飞来社社友祝九山时泰髙颍湖应冕王十岳寅刘望湖子伯方十洲九叙童南衡汉臣沈青门仕分主之】
　　二月三日同少穆竹田诸君集湖上题酒楼壁
　　湖上羣山列画屏探芳齐上上船亭春光更比去年早诗鬓不如前日青正满水应争淡荡未开花似惜飘零鱼羮宋嫂犹遗俗何事尊中限醉醒
　　次韵堇浦春日书懐四首
　　里社追游每拍肩投簪又是入新年移家幸有琴书共卜筑欣看树石连不守庚申縁道在偶占甲子得春偏始知上界多官府今向人间见斥仙
　　六街堀堁梦才醒草色何妨满戸庭洛下忆曽修禊事淹中怅未了遗经当帘山月钩帘见傍枕春潮转枕听此是城南招隐处新诗暇日上重屏
　　独坐杉亭蔟绛趺看花折简不烦呼从无长物称名士雅有闲情属固姑酒畔俳谐编作集墓堂文字积成逋与君共喜慈顔奉未敢人前号老夫
　　端居风物际升平不觉吴霜防鬓生上冡年光潜委巷趁朝清梦入严城噉齑元是儒林味焚草无劳后世名有约出郊真兴剧栁花如雪爱初晴
　　二月十四夜同周少穆胡又干施竹田吴敦复汪旭瞻施北亭西湖泛月共赋四絶句
　　满湖云水湿如灰直爲桃花冒雨来已寻僧寺中宿峭寒忽见晩隂开
　　湖上鸣鼃尽属官青红亭馆亚层峦东风也似撩诗思栁外吹来月一丸
　　水静初镕百顷银游船归尽闭重闉莫辞蘸甲十分饮月地花天只七人
　　月下看花不肯红沿隄花影压孤篷春烟夜半生波面髣髴青山似梦中
　　晓行蘓隄作二首
　　乍披衣起晓鸦前月落春空栁映船半醉半醒行药客不晴不雨养花天尧时甲子今重见唐世清明此尚传偷得湖边成信宿向人夸道是顽仙
　　破晓招寻不待呼山烟水雾敛还无楼头栁眼如窥宋隄上花枝总姓苏价重十千春易买才髙八斗景难摹惠崇小有丹青手肯爲佳游写作图【圣因寺大恒长老爲作春湖月泛图】
　　呉山卖卜行爲许初观作
　　吴山新雨道少人石巷古无风尘开帘忽与许子遇白须萧飒谈龈龈许子才笔清而醇五经纷纶井大春屡干春卿不得进马磨岂疗文休贫去年束装爲客游一言不合东诸侯著书自比习凿齿卖卜定齐顔恶头我闻四千九十有六卦孤虚飞伏分成败何妨俗子握粟求自见名流摄衣拜入戸空占衔笔蛇夜深背痒无人爬老夫如应枯杨象不羡长安择壻车【时初观有再娶意因以戏之】
　　陈居中蛮王入贡图
　　开缄绢素凝烟霜笔迹纎妙穷豪芒七国人物在右方嘉泰待诏蕃马长丹邱博士官天章八分题识俗颇详顾瑛私印谨所藏职贡一一来梯航婵媛四骑君袂良非畀弥呼名女王侍儿手捧沈水香鉴井而孕何荒唐持衰渡海不得望真腊风土文豹将蛮奴对舁乘阮囊前导猎猎旗飞扬占城浡泥耳垂珰锦罽包裹百寳箱负箱峩峩狒狇装扇饰毦随侍旁臣獒防髵献西洋象齿如雪阇婆乡三佛齐致两骕骦一匹顿尘一腾骧此皆鬈髪深目眶向化慕义恭趋跄复有释子偕雁行得非奝然与颉颃九译之及古越裳宋德如日出扶桑愿难任人无怠荒画史再拜陈明堂
　　次韵答竹田雨中见寄
　　一春常贯酒家钱寻壑经邱到处便闲病只凭花着莫清愁每共雨连绵平生自信无媒径世事从他上水船屈指故园樱笋防与君行乐又今年
　　苏文忠公雪浪石盆铭拓本向见于马君嶰谷斋中曽和公雪浪石诗韵今年春曲阳孙明府以一通逺寄复用前韵赋一篇
　　竒章聚石甲乙屯嗜好未若荥阳尊苏公岂与二子类往往手剔苔花昏定州雪浪亦何有官斋岑寂如山村黒质白脉献瑰状彷佛国士登公门天风吹公落南海谁持此石为招魂浮休居士【张舜民】继公后力搜故物頽垣根玉井芙蓉尽牵复铭字争看屋漏痕【事见墨庄漫録】我居东南梦西北喜得墨本堪重论机泉飘洒今已矣想见白帝朝翻盆故人惠我意不浅一纸奚啻千金存
　　觉范画梅为敬身作
　　古来画梅谁最好僧中独数花光老花光衣鉢付何人石门释子得其真曽闻花光能画影墨晕寒苞偏耐冷石门画梅兼画月比校烘云尤幻絶只圈花瓣不安须看去胧胧月如泼画月之外更画烟烟笼玉质难为传斜枝一抹忽中断似倚孤山向晩船流落南屏定几时君今幸得收藏之写作春风十分态举似湘西痩阿师个是浪子无声诗
　　过张聚五斋观王叔明为陶九成作南村图次巻中全思诚韵
　　陶公至正末养素栖田园自号小栗里旷然脱尘樊文敏之外孙画迹可晤言檐端机山秀篱下谷水源著书自抱瓮爲农常叩盆修修疎竹里欲徃造其门
　　倪穟畴给谏庚申夏日在京师曾作城东访友图并系以二絶句寄金江声副使于上谷盖追写丙申春同访余不値事也江声亦题二絶句装潢成册穟畴癸亥奉使江南殁于太和今春江声归里始得见之感叹不足如数题后
　　存殁人间感有余黄门诗画最清疎长贫孺子今犹是当日偏多长者车
　　流光勿勿去难囘访友图成事可哀水竹城东无恙在喜君头白早归来
　　原作　　　　　　　　　【杭州】倪国琏【子珍】
　　枳篱门迳菜花初最爱城东水竹居人立板桥吟兴逺隔林何处响缫车
　　诗人髙隐断幽蹊菜圃三义路欲迷看竹平生縁不浅叩门随处踏春泥
　　又　　　　　　　　　　　　金志章
　　桑村藕荡接城隈乱竹遮门昼不开一曲板桥烟水隔缓寻芳草更裵囘
　　十年郤埽谢公车卜筑城东称隐居知与俗人行迹断菜花香里自抄书
　　春尽日小园木香蔷薇盛开时予将有广陵之行
　　老逢花信颇流连红素春余特放妍一桁重隂如爱防千枝柔蔓太狂颠郁然舶上香山子竒絶宫中锦洞天明日扁舟吴苑路晩风犹爲舞僊僊
　　陆南圻招同人集行庵分咏广陵古迹得秋声馆
　　铁牛入宋初【陶谷小字铁牛】头衔秖翰苑奉使下南天芦碧汀洲晩水村何人居风叶梢梢偃声翻六月秋江吞万里逺榜题亦雅士竟与渔兄混奈何谕强藩不尽王臣蹇情昵社娘歌【任社娘传见沈辽云巢编】语隐公厨饭金銮否人在【谷自号金銮否人】空画葫芦本不如此栖迟宾鸿识肥遯
　　五月二日嶰谷半槎招同人集小玲珑山馆题五毒图
　　壁上钩摇长尾虿【服防通俗文虿长尾曰蝎】守宫善縁供一嘬之二虫者岂睚眦以气相制理莫解爬沙脚手钝不快皤腹睅目观成败漫上青冥作妖怪空使臣仝下阶拜其旁甘带有即且蚿虽似汝齧不如防人须皮待汝屠【岭表録异蜈蚣大者皮可鞔鼓】戾虫耽耽中央居风林夜啸百兽祛乃与羣小爲相于得非以人充饵欤是名五毒图画俱命俦连类隂生初疎帘髙馆无沮洳象形随俗当祓除演雅聊尔同轩渠
　　五月十四夜红桥王氏园看月同玉井梅沜南圻作
　　王家楼子不多寛五月添衣怯晩寒树底明蟾树头雨酒人泥杀曲阑干
　　同作　　　　　　　　　【江都】陆钟辉【渟川】
　　携得清尊上小舟满园梅子雨初收月斜人醉不归去白纻凉生水面秋
　　送施檗斋之官余姚二首【愚山先生曾孙】
　　江城初识面又送片帆过汉县图经古姚墟山水多装轻知砥节名重异催科好与蛮荒政同赓里俗歌【君前宰电白以循吏荐】
　　籍甚髙贤后称诗有典型清新娴格调孤峭萃英灵行幰穿时雨专祠拜客星东游应践约准拟续兰亭【元至正庚子春刘仁本集瓯越之士四十二人于余姚秘图湖北作续兰亭防诗】
　　顾丈月田招同人南屏让师房避暑分得叶字
　　僧房有嘉招销夏幽事惬一艇溯空明风漪平帖帖宿云晓未收湖南秋已浃入港低水花穿林响露叶骄阳似避人经楼旷可蹑断塔兀当窓连山逺于堞径转岩隂侵堂开泉气摄休公苦爱客蔬果纷稠叠瘦仿岛可诗澹续宗刘业何当爲后游更步松间屧
　　周少穆招同人游玛瑙寺访后仆夫泉分得无字
　　何计足销暑幽泉时所须同诣北山寺况有方袍俱摇兀荡云水萧瑟鸣茭芦入门气象古松径临平湖芳公遗甃在寒碧窥墙隅当年续前哲用敢告仆夫虽非孤山旧法乳应不殊至今四百载充满于僧防日汲忘其名流俗良可吁主人尚敬客一斗爲我烹珠兼链雪顿使渴吻蘓惜哉张贞居小碣今已无凄然想清音难觅石上枯【芳洲琴名】我亦山中人行当斸甘腴杨家买阿对杜老唤獠奴此策成有日不假调水符一笑且置之相与追诗逋
　　初秋雨中泛湖
　　湖上经旬两度过乱云顿暗髙荷北峯半没南峯出日脚斜明雨脚多岂有吴儿愁荡桨漫从渔父听鸣蓑谁临泼墨屏风様坐看秋风起白波
　　青溪叹
　　七月三日天沈沈海风吹作三日霖黟山妖蛟最得意夜拔潭穴漂嵚崟水来青溪十丈许鼓怒直使胥涛瘖胥涛气短退三舎人如白苹蔽江下屋材家具满江呜呼青溪之人何辜于苍穹人人尽在秋梦中不知魂游龙伯宫
　　中秋日陆芸轩招同人游南屏观米南宫摩崖琴台字分韵
　　南山秋争髙弥望翠屏展陆子柘湖来招寻兴不浅入林导白足幽径逾偃蹇斗折攀寿藤仄行仆积藓逶迆穿风穴潭岛凡几转湖光似明蟾屈曲浸苍巘举俗重宵游我辈及昼衍侧闻米漫士题字剔蜗篆琴台爲谁书健笔犹可辨清音自有余佳名非枉践古人去已遥得酒聊共遣
　　赠茅湘客七十时寓湖上昭庆寺
　　秋赋同时几辈存茅君元是列仙昆百年遗事钟山献一巻新诗白下门【时以金陆游草见贻中多述尊从髙祖止生先生事先生姬人杨宛有诗集名钟山献】寿骨自临湖水照闲愁不傍佛灯昏相逢初地无尘事应觉清言胜酒尊
　　秋晩自臯亭至临平二首
　　不减看山兴吾行及杪秋斜阳半郭外晴翠满船头林晩开黄叶波明见白鸥前峰烟际寺歴歴记曾游将近临平道临平暝色连逺风灯照牵【去声】微月簖鸣船山忆邱丹隐泉题玉局仙不知松子落谁咏夜凉天
　　过硖石登西山广福院三首
　　鱼廛菱市閙秋深山似蛾眉俯碧浔我是杭民重遗爱舎人行处一登临【西山曰紫微以白公登此故名公尝云杭民呼余爲白舎人】千畦防防望中收海日初生爽气浮二十六年弹指过白头才得倚僧楼
　　顾逋翁有读书台白塔青林相对开佳处不教容易尽东山留待后游来
　　月夜渡石湖
　　斗柄倒插吴江滨三万顷外秋无垠楞伽山影混空碧胥口月光流水银十幅帆从天上渡一星火识芦中人世间呓梦那得到寒塘露下添衣频
　　朱泽州鹿田招同人游寳奎寺分韵【寺爲宋相乔行简舍宅有理宗摩崖见沧二字】
　　招携惜短晷吟兴近山发斜照巷中巷深感幽人殁【昔吴丈志上每入城必寓此寺有句云幽人深住巷中巷好鸟逺归山外山】兹来盛朋游登髙见城阙鳞鳞逺峯际江影露一髪见沧阁不存崖石尚突兀闲寻穆陵书黄叶径凹凸僧龛文惠像练达具风骨褏中秉鱼须便殿曾备忽如闻三京收深论八陵谒树国先治内陛下莫仓卒胡爲复雠举竟使南渡蹶无儿似香山舍宅作禅窟斯人真旷懐华屋已销歇裵囘久言旋霜空摩健鹘
　　新安呉长公与予有卜邻之约将以明春携家武林索赠四首用旧韵
　　一区河曲地还余同巷初欣有定居自比晏婴知近市非关王播羡临渠名泉秀嶂兼幽躅【时长公寓家锡山】落叶髙窓似故庐爲说西湖好烟景长竿移得昉溪渔
　　豪华不慕柘枝颠脱郤朝衫便是仙求友寒寻烟外驿携家春上渡头船拟删碧草通新径待构髙斋署小眠我亦年来爱幽隐买山未辨道林钱
　　入春风色最夭斜摒挡琴书颇足夸带藓旋移天竺石和泥须买马塍花每听通德闲中话相伴清娱到处家只此净名方丈室翛然已逺輭尘哗
　　残年犹遣报章闻酒国诗坛即旧勲水竹遮村无万数鸡豚结社再三云搜罗更续城东记【予旧有城东杂记三巻】讨论应添砚北羣他日灌园征轶事雨苗烟甲几家分
　　除夕雪中读唐摭言四首
　　白衣滥窜惜温岐五十成名未是迟何事少师戎幕客居然两个阿孩儿
　　贵人莫怪事多忘索妇畱官也不妨记得泠然书内语卖浆今又値天凉
　　裴头黄尾姓名殊怊怅长风过宋都寄语词人休自许花钿曽及半妆无
　　年年今夕倍情亲吃果看书剪烛频一事差赢随计者雪中不作鬻驴人











　　樊榭山房续集巻四
　　钦定四库全书
　　樊榭山房续集巻五
　　钱塘厉鹗撰
　　诗戊
　　正月四日雪霁游天竺寺归访巨公于灵隐寺出观宋天圣四年免赐田税牒至晡并湖而还得诗三首【以下乙丑】
　　大雪囘春姿奇寒故宿留驾言遵湖漘参差缟众皱初阳一照曜飞光满岩岫松门限西南咽咽幽磵潄禅栖冰霤悬卵塔竹阴覆窅然泯垢净莹若增深秀焚香礼普门合沓羣峯凑眼中银色界可觌不可究
　　林峦削玉转两磵束一桥此中雪逾深午景停虚豂饥乌啄冻石回飇撼封条泉影鍳更白崖溜垂未消自非能寒人难逐猿父跳主僧方外契茶话相招要示我免税牒重是全盛朝何如署曰贞押字集羣僚【牒有王曾薛奎陈尧佐吕夷简押字】迹存人已往不异空花飘迟迟出山路觅酒同归樵
　　山村九里行融冱趾交错松闲见积霙皎然若栖鹤湖平碧流净延眺清防防囘首所歴境冷色晦烟壑斜日半南山璀璨数楼阁近城气犹凝向晩风大作微吟平肩舆尚恨衣裘薄
　　元夕呉敦复招同人集瓶花斋分韵
　　寒气犹迟屋角梅快晴似此亦佳哉童心忽觉灯前在客兴多从月下来旧雨沈沈思剪韭【忆去年元夕雨中之集】新诗蔼蔼续传杯看街帘外天如水归去谁家笑语催
　　汪西颢招集湖舫分赋
　　此日春寒扑面浓桞丝犹未试丰茸鸥凫不动偎前浦烟雪相和画数峯乆别诗成新雅集乍来船问旧游踪郭家车子斜阳外似惜芳菲特地逢
　　河渚探梅同南漪旭瞻莳庭笠人作五首千斤池
　　遥指秦亭翠舟轻纵所如风流非踏土浩荡想观鱼芳草生遗庙寒梅笑废墟侯芭能载酒幽兴未全疎
　　宿芦庵
　　投止芦中宿前山澹夕阴春风花渚响夜火佛堂深饥獭窥禅定惊乌助客吟何人偏早起牀下有挐音
　　同作　　　　　　　　【仁和】许　松【莳庭】
　　舟到交芦舍春禽送夕阳青山当佛座流水绕禅房篱外丛篁密庭前绿萼苍夜来风过处幽梦带寒香
　　晓过曲水庵
　　水北与花南精庐近可探渔舟出清旭邻磬接空潭坏榜犹存字晴山渐有岚檐梅亚红雪幸得供瞿昙
　　同作　　　　　　　　　许　松
　　乌噪披衣起幽期次第寻低头穿竹径清话叩香林梅古檐前亚山眀屋角侵开扉尤可羡曲水涤尘心
　　同作　　　　　　　　【歙县】汪还仁【笠人】
　　侵晨寻梵放隔竹启僧扉岸曲溪痕见林疎山气微茶香来坐具梅影上行衣漫作重游计髙闲不拟归
　　秋雪庵赠与耆上人
　　老僧年八十自小住汀洲与客谈秋水开窗照白头五年花事改四壁藓防留太息南湖废空门亦隐忧
　　同作　　　　　　　　【歙县】汪日焕【旭瞻】
　　偶系春风艇难寻秋雪诗千峯遥供养一衲古须眉野竹遮横彴疎花出短篱客来闲指防空阔鹭飞时
　　月夜泛舟至西溪山庄
　　溪流凡几曲曲曲月随船别浦春寒浅名园夜色偏鸟惊千树雪人语数峯烟不待参横后临行一惘然
　　西湖采莼曲
　　湖波春深碧于苔游鱼布影三潭隈三潭倒浸三塔小中有莼根不用栽莼根歴乱莼丝滑半卷么荷萦石髪晓光荡漾腻山烟夜色微茫水月大姑采采皮舟小姑荡浆歌中流指纤为怕龙涎失腕弱尤怜雉尾柔春风采莼莼正好秋风采莼莼已老愿如莼好系郎思归来同拜水仙祠
　　三月六日顾丈月田招同人鳯皇山看桃花至包家山分韵二首
　　乳鳯不飞去日斜林翠髙山行夸勃窣野饮鬬清豪社火眀神树宫花冷佛袍今年少风雨春事属吾曹三一庵重过江天望最佳竹疎摇客梦泉冷入幽怀红雨寻归路青山着小斋他年团社约应不负呉鞵钱舜举摹周昉内人双陆图为梁蔎林作
　　深宫晏起花阴午尚觉春寒入眉妩只将握槊当嬉游不乱窗前白鹦鹉两人对局如有思宝钗半堕云鬟敧旁观一人凭小婢骰子欲下春葱迟蛮鞾踏地红鹄觜金缾力挽蔷薇水女官未敢促朝妆宿粉残黄忆浓睡睡浓曾梦双陆输唐家社稷湏人扶柘袍又出防筹手乐事可怜同妇姑画师着眼非穷相曲眉丰颊当时尚钱郎摹古能逼真写出徒令意怊怅岂知絶代佳人住茅屋寒机轧轧无膏沐
　　晩春闲居二首
　　人闲如有待春晩尚余芳细路通邻堑长天覆女墙青梅闲青杏垂桞复垂杨坐钓行吟外浑疑与世忘寂寂柴荆掩幽偏似我私抱疴忻白发习嬾负清时迸笋从穿砌狂花漫出篱一春书不读园小日来窥
　　舟泊毘陵同呉长公游青山庄四首
　　入门先见水宛似在濠梁林影横烟艇流文照画廊清华従此始崩剥势难忘客路偏佳境尤宜胜侣将縦歩平桥上空凉得最多俯窥开弱藻交语出乔柯尚记横塘梦如闻子夜歌何当逢急雨来看飐新荷升降疑无极冈峦望更寛頽阳一枝塔飞翠几层阑树杪呉天尽窗中春事残米囊花满眼应是劝加餐前朝邱壑擅人説两愚公【锡山邹彦吉为园名愚公谷此庄初主呉服于亦号愚公】物力为山尽经营易主同客归书阁闭鸟下石枰空游兴兼离绪分襟向晩风
　　次韵同作　　　　　　　【歙县】呉震生【长公】
　　毘陵共游眺遗事满齐梁只少山环郭谁家树绕廊爱他园内景令我意难忘榜户招诗侣杯铛且莫将【主人榜门有诗酒可共语】
　　神仙疑有宅富贵得为多碧水延长阜红楼隐古柯金张天上族管月中歌行乐宜邱壑朝衣早翦荷昔者东牀重延陵俛仰寛烟云邀对酒花月入凭阑紫玉空留主香魂怳未残若知人代感冷食亦愁飡【庄故主吴氏宜兴相妇翁也吴又有季女死于此时时形见虽屡易姓皆祠其木主云】
　　胜境遭鸿笔千秋几钜公不随陵谷变莫谓雪泥同塔庙凉阴集亭桥夕照空菟裘那得此惆怅一临风
　　海烈妇祠迎送神曲二首
　　抚湘瑟荐江蓠灵望夫其来迟夫愚弱疑可饵矢従夫靡有贰夫来迟逄獝狂纫上服连下裳系朱丝犹在领号于帝已得请乘白鳯游清都下鉴观芬椒涂灵安坐士女愉
　　酌眀水灵少留灵怀土我心忧逐云龙无处所悬水村灵乃下乘桂舟西蠡河灵不留涕滂沱
　　叶物斋雅集赋一字至七字诗分得禅
　　禅无住忘筌随静坐得安眠不离文字已满中边话堕霑泥絮心空透水莲世出世间超絶想非想处悠然何湏更乞云山衲钏动花飞结净缘
　　马嶰谷半槎招集行庵食笋限笋字
　　我生呉越乡连山富簵箘前身天目僧托命惟在笋【宋僧賛宁笋谱载天目僧诗云我本无根株只将笋为命】每从破冻初一洗几案窘胸中凌云气欲吐谢不敏孤帆卸淮甸清樾表春尽故人有嘉约斜径竹香引轩窗爱疎豁新境拓畦畛供客用意勤箨龙屠最忍颇疑匡庐游甜苦未可哂物以少为贵食经侈堪悯扪腹又诗成茶声鼎鸣蚓
　　觅句廊晩歩二首
　　近日幽寻屡出郊朅来山馆燕新巢斜阳一抹风廊影葵写圆花竹写梢
　　返照深深入竹根青鞋踏徧旧苔防好诗只在微茫里付与栖禽自在喧
　　程洴江编修招集篠园水亭分韵
　　虚亭俯烟渚客到眼初眀沙柳侵天影风蒲学水声醉宜摇櫂去诗向倚阑成地主饶幽兴流连待月生
　　题嶰谷半槎南庄七首
　　青畬书屋
　　平逺眺林坰肥仁绕江水人云读书声时出豆田里
　　卸帆楼
　　空楼晴亦雨桐竹风披薄飞来北固云帆影窗中落
　　庚辛槛
　　水气入虚櫺幽澹心自领鱼行无所依旁穿髙栁影
　　春江梅信
　　我来过花时纸阁绿阴碎惊鸟蹴梅丸忽堕小山背
　　君子林
　　彷佛西溪路风吹绿玉香入林深似许新粉满衣裳
　　小桐庐
　　零露响闲砌凉阴翳微霄我欲揖桐君独唱怀仙谣
　　鸥滩
　　小构傍云沙岷流通溔渺待君秋雨余同盟三品鸟宣徳窑青花脂粉箱歌次毛西河太史韵为汪伯子作
　　我闻列仙宝玩碧瑶箱惟有旊人秘色可比方絶无髺垦但精莹花壶茗琖犹家常前朝妆具今尚在函藏帖妥楕两旁方池圆窞各位置泄窦似挹华清汤春风惯见闭上苑晓月每看低缭墙晓月春风等闲掷芳姿谁侍君王侧铅华狼藉秣陵秋脂流萦涨秦川色几为倾城失家弄黄金不惜蛾眉用太平天子説宣皇求贤时发胥靡梦三杨枋国老能堪声教曾闻暨朔南万几多暇偶燕息尚宫司饰呼当直小衩芙蓉十队红亦有朝鲜女侍中御笔描来折叠扇熏炉赐与合欢铜广寒殿影玲珑树晨兴湏奉宸游去囘眸笑语并房人旧是萧娘梳埽处巻帘对镜复开箱酥滴檀心自研注傅成雪和丹霞映就飞花黏落絮青瓷可爱还可亲饶州烧出真超伦依稀玉鳯亲承宠彷佛金匳乍作嫔眀明逝水恩叵测眉萼连娟吹不拆画堂涿馆得咿哑椒寝长门翻咫尺咫尺梧桐坠井洗妆只着羽衣寒宫中决絶皆如此故物何人想象闲慢学龙眠图古器呉趋李子工为记【向为姜学在物李子客山有记】前姜后汪相乘除嗜好如以蚓投鱼毛公长歌剧哀丽我欲继和应嗟歔黄巾蠭起坤灵覆掠尽昭阳慨陵谷寻常儿女岂能销合赠轻盈助朝沐底处重将脂粉调呉王苑内买娙媌只今细看交枝样压倒官哥汝定窑
　　题汪贞女巻
　　贤雄未匹鳯先徂侍疾初归矢莫渝五日为期同穴定十年不字毕生孤何妨笲菜称来妇自信钗荆胜丈夫伫看旌门辉里巷冬青花影雪纷敷
　　夏日巨公以白沙泉龙井雨前茶为贶赋诗以谢
　　悠悠林卧昼偏长畏暑都无却暑方老去参军多吻渴朅来禅伯与心凉泉分晓甔和云送茗裹春旗待月尝今日因师聊破戒松风手泻一瓯汤【予近不饮茶故云】
　　碧山草堂椽笔歌
　　古来何人能大书官奴俊爽力有余淋漓只用埽泥帚埽出不怕春霑淤化城额传裴相休以袖揾墨蛟龙遒何如汪家碧山草堂里酒酣脱帽看尖头睡庵老人气倜傥青管髙提盈一丈至今森然挂东壁故物不与人俱往藤韬漆护椶丝牢中山徒秃千兔毫想见盘旋跳荡发絶叫惊电破砚翻云涛长枪大劒莫相笑毛锥如此亦足豪君不见天竺红墙似霞起发地扶椽看五字【天竺寺墙观自在菩萨五大字睡庵书】犹存手泽供摩挲后代良孙解驱使后代良孙解驱使翻身使臂不使指何当直上天柱峯千尺一波一磔当空掷山魈木客皆辟易
　　初秋同旭瞻莳庭有兰游西山作四首
　　坐韬光飞雨轩作
　　一雨暑解严始践西山约初日翳复吐秋气满岩壑兴来歴磵阿藓磴宛如昨入门翠阴积翻觉凉云薄石龙卧空池泉根此焉托坐听丁东音终古娯寂寞颔珠不自惜天乐然疑作禅老洗声尘为客幽茗瀹
　　同作　　　　　　　　　　许　松
　　撰杖入净域尘垢无纤毫竹隂翳残暑佛香逺烦嚣石龙喷泠泠中蓄万斛涛乍听疑秋霤乆聆讶春槽邂逅逢胜侣款言兴更豪濯缨可终老媿未解天弢入龙洞中有小穴僧云是昔人采钟乳处今不可进【事出刘道真钱塘记】
　　微飔贯岩腹生衣凛不胜短策探龙窟呀然走怪藤刳中梦天压扪壁疑云崩尽处涌佛座指防来残僧阴窦不可测鼈行谁复能彷佛千载前言采鹅管冰度险入九地江底穿几层防声在头上隔石唤欲譍此事道真记秘籍如足凭奇添好事癖冷结耽诗症九逵弥似隘跬歩愁难仍不比游大涤飞鼠侵明灯
　　春淙亭遇雨
　　山行非防径因雨亦窘歩前峯日尚明飞洒空磵树同心二三子复兹不期遇【谓闻石诚叔】桥亭憩华构目尽岩洞趣苔滴佛螺秋云归客衣暮淙潺石上水导我寻微路
　　夜宿松霭山房
　　闲房驶雨过林杪挂星汉凉深欲添衣不但残暑逭蔬盂供细食花巾奉清盥相偕静者流共待疎钟断夜阑空山黑月吐翠微半澄辉漾庭户秋影互凌乱露虫鸣始急坐觉歳时换人生非学佛讵免迟暮叹感此不能眠裵囘以申旦
　　秋日同少穆竹田敦复过报国院
　　释子禅栖处城隅一径分风池时动树秋宇欲销云施食游鱼出吟诗野鸟闻何年谈小品结社共诸君
　　题朱丈鹿田苏门灌畦图
　　人生穹壤间栖止无定境宦学便择居何必恋闾井往者欧阳公终日苦思颍况兹百门泉名与淇水永太行从东来出没几峯岭清泠满山腹汇作跳珠猛分流入绮塍不待汲脩绠所以乐土游仲平有深幸【许鲁齐诗我来苏门居遨游成乐土】先生诗家流出守厌造请三公付孙刘一官罢张邴偶然泉上行光景爱妍靓遂买泉上田犂评手自秉暇即挈茗杯乐在泛舴艋何如西子湖明镜涵藻荇今年故乡归菟裘嘿焉憬生平钓游侣讵忍弃如梗寄公付佳儿耆旧得自领画手想像为苍翠善写影梦绕啸台烟秋灯照耿耿
　　八月一日让山上人招集南屏山楼看雨分韵
　　俯视僧楼但云气满林飞雨搅秋怀平沈逺岫墨初泼净洗明湖镜乍揩凉向松窗分白衲湿愁萝径阻青鞵黄妃塔畔空蒙里记取炊香共午斋
　　采菱词二首
　　青山影里逺闻歌蔓牵丝满镜多侬比菱花偏背日郎如菱叶惯随波
　　鲜于莲子冷鸿头船尾炊来趁晩秋一百里中香不断直从鳯口下湖州
　　秋阴集汪抱朴城北水房分韵
　　一片荒云乍有无此闲亭馆压菰蒲淡如人意不可画凉到句边浑欲逋老桞沿隄烟影重残荷覆沼墨防枯为凭横玉吹教裂明日西风渡镜湖【时予将越防】
　　题北岭将军庙二首【并序】
　　庙在萧山北干山上按施宿会稽志云武佑庙旧号北岭将军庙方腊陷钱塘欲东犯会稽见将军擐金甲陈兵于西兴旗有北岭字贼不敢渡郡守刘韐上其事赐今额陶宗仪辍耕录云至正丙申大旱方士陈希微祷雨于北岭将军庙俄降笔云吾秦人厉狄也与项羽起事山阴功不竟而死父老不忘我者俾血食于此尔来几千五百年世代云变遂湮我姓名故以相告二书所述如此予以干乙丑秋八月同新安呉长公同里丁敬身为越中之游过谒庙下见壁上有刘伯温庙记不载神姓名事迹问之居民俱云厉将军也陶南村之言似信而有征作诗以记其实云
　　北山栋宇自秦余防劒英姿尚凛如逐鹿似闻遗恨事止麟应有补亡书灵旗往往惊樵牧社酒年年福里闾三户到头仍一蹶英雄无命足欷歔
　　摩挲古碣郁离文未着当年汗马勲松响忽吹空际语山光乍巻阵前云不湏白石题神号解使青溪靖寇氛路归班荆逢野老至今犹説厉将军
　　舟过觉苑寺【在萧山城中齐江淹宅舍为寺门有梦笔桥】
　　越游无他营合志事幽讨初程歴萧然环堞碧秋草江郎有故居斜日市渠抱维舟试来寻鸦鹊闹浩浩墙隅石幢一相对杂佣媪依稀辨垂拱阿武时所造入门两甎塔经始已无考犹资象教力鬼手拄倾倒睿达与温夫署楄尚完好【敕觉苑寺扁治平四年沈辽书三门江寺扁张即之书】扪壁读残碑元明奚足道独有梦笔桥记者呉中老【重建梦笔桥记天圣四年叶清臣撰文最工】似惧地主嘲其文特摛藻中述会昌年花宫迹如扫僧徒尽乌巾雁齿废行潦宣宗即牵复未琢白石皓茂宰曰李君成梁十月早我媿词囿荒吉梦敢私祷华髪谢貂蝉消摇破诸恼几时买防居名蓝作邻保
　　舟出偏门至禹陵遇雨
　　出郭逢秋晦菱丝櫂几湾幽云生窆石灵雨下稽山屐染重重翠衣霑浅浅斑藏书犹有穴杳霭不容攀
　　雨宿卧龙山僧舍分韵
　　越国此山古听松占小楼清钟不散雨破寺共吟秋漫阻青鞵兴如添白发愁邪溪风日好试上采菱舟雨后游蕺山戒珠寺遂至怪山宝林寺
　　越城四面清流涵轻防小楫如浮骖秋霖乍歇叶初下发兴便欲穷幽探城中八山首采蕺君王辛苦谁能堪桥边不遇题扇媪右军弥勒偏同龛栋挠瓦堕豆房破病僧霜髪垂防鬖告诉频年困水厄物力讵足营伽蓝墨池深黝覆石穴时见邻叟汲满甔逡巡太息下山去龟形岫转城东南势若飞来尚浮动湿云懵懂萦槠柟登阶礼拜彦公像屋底鳗井深潭潭盘回折磴苔滑汰絶顶扑眼来烟岚浓青冷碧渐褰露什十伍五兼参三余霞忽抹天尽处倒射塔杪殷红酣同游相与话旧事许掾再世梁王谙太清以后乱既甚七官兄弟寻戈锬岳阳仅存頼黑獭江陵蕞尔古子男称尊践阼崇庙祀蜡鹅稍洗维摩慙居然辍御闻妇臰都讲一现仍优昙前因不昧相轮建波旬劫内愿力担次律松下发书瓮乐全梁上开经函世间贵仕无可语吐丝往往缠春蚕凄然归袂薄寒袭明日更上林中篮秦稽佳处难悉数安得随地留茅庵
　　晓霁入若邪溪中逢暴涨不得至云门而返
　　霁华荡轻舟乱流争东西千峯碧于洗片月林外低今朝可怜处真在若邪溪溪光几曲动沓嶂相迎送云防一香炉苔侵三石瓮不见浣纱人了非校书梦宛在画中行秋髙景弥清素湍天际下激溜筏间鸣儿童竹里看知我泝沿情泝沿停两桨樵风吹不上岩中子敬宅松下弥陀像落日见归禽闲心与之往
　　次日再泛若邪溪至平水肩舆游云门寺二首
　　一作溪中吟再作溪中吟溪中有空翠日日娯人心伊余结胜侣恋赏盈冲襟峯回近忽逺湍减昨成今云松窥倒影水竹澄幽阴村市渡口炊烟出树深仙源三十六【放翁云自秦望山而北合三十六溪水为若邪溪】迢递不可寻风鸣滩泻碧日射潭摇金以兹厉揭意舟师力何任迟囘忆昔贤髙唱谁嗣音
　　系舟在枫根石路穿畦棱秋水溢沟塍潏潏入清听野旷羣峯趋蓝烟自包孕逺势引台明连延接嶀嵊秦望独孤撑香刹倚絶胜多生结净业来礼云门磬辨才残塔断思陵钜碑賸松堂寂无人幽花坠苔径惟有溪桥风吹我尘梦醒
　　游兰亭
　　兰渚桥边爽气新骑驴石路净纤尘青山不改名常在修竹翻怜迹未陈金谷只愁无好致选楼何必识斯人红墙碧涧瞻
　　奎画应觉清秋胜暮春御　　【亭有书兰亭序碑】
　　泛舟鉴湖四首
　　秋波渺渺碧无泥云树参差望不齐唤得乌篷新艇子好山都在鉴湖西
　　放翁宅外贺家庄时有游船系桞桩莫学三山但成只阿侬最爱住湖双【湖桑埭一名湖双以有东南两鉴湖也】
　　桞姑庙俯蓼花洲独处无郎俗误愁烟缕乍消渔市防一峯临镜学梳头【栁姑庙向只女像今俗误偶以男】
　　露冷红衣已卸香镜心何处出新妆菱歌未断西风起八月凉于五月凉
　　顾丈月田挽诗二首
　　如此湖山要主盟才从晩歳识先生为官落魄人皆笑好客风流世尽倾小别何堪成永诀长留应是有诗名一杯酹向帷堂影伤逝悲秋无限情
　　几年吟赏得追陪谁道风霜两鬓催出郭看花无一老寻山冒雨岂重来室中灵照悲犹小门外羊昙恸不囘闻道弥留有佳句可知地下乏仙才【顾丈殁之前三日尚作秋阴小集诗有句云菰蒲水气池塘外只恋君家十畆园】
　　寄和东湖吟社鬬蟋蟀用韩孟鬬鸡聫句韵
　　阴虫感杀机居壁乆已待为物虽争雄于野善潜彩冷语催纬经天时此其殆早多好胜徒搜括邱垅在寻声复敛歩负锸似前镦灌穴晋阳沈跳身齐国垲罗致殊矜奇笼中各清磊粒饱腰膂强秋深霜露改分曹小翼轻娆敌前茅皠勇逾螳孤撑怒比鼃三倍鋭气竞磨牙英心甘覆醢敢云飞将骁漫讶交绥馁穷追始为慑先鸣特相绐罢鬬晷过申来观市逢亥黄须竟大奇黒衣将焉罪坐令金注昏笑看骍顔浼或羞见妻孥或喜迁货贿人生天壤间一粟置沧海裸虫惟此贵力学戒无怠胡为昆虫嬉大事几败乃昔闻玉照张亭台饰金防又闻明宣宗奏捷胜归凯重之足一夔爱如获二隗豪家有固然辅导责元宰倡和蟋蟀篇陈义或可采
　　原倡　　　　　　　　【平湖】张云锦【铁】
　　秋气感而生养鋭早相待物性本善争人心借得彩灯下鸣偶然墙边攫殊殆谁信风露中而有王孙在奋髯坚既防鼓翅利于镦初焉贮冷盆旋即更爽垲不嫌状微陋先觉气碨磊两雄忽相遇一战约难改额广横金丝齿粲掀玉皠搏击力无余冲突势逾倍髙足善超距弱肉将付醢巻甲趋未甘逾垣避先馁种类颇称繁轻重讵受绐捷如刺傀政神若椎鄙亥将为知已死负亦非其罪横草何人功登台汗欲浼所嗟好胜心不惜购重贿游手教搜罗客船到濒海四忌犯何曽再角兴宁怠杀气动无端机心暗启乃旌之以三花杂之以五防同类反见戕作歌奚献凯仰关罢攻秦丸泥类封隗孕此属多事吾欲问真宰卢赋与贾经虽存讵足采
　　同作　　　　　　　　　【平湖】鲍　询【咸吉】
　　促织性喜争纷纷设坛待石产质孕刚苇化色流彩练牙与巻须一犯防三殆【语见促织经】呼灯敢厌窥闻声早识在鸣寒股摐金迎阳甲张镦托迹近疎篱选地得幽垲灌以水泠泠搜从石磊磊牙笼旧式藏瓦盆新样改异种赤疑斑凡品白逊皠冷暖分后先优劣判亿倍同类如仇讐甘心相葅醢置偶使不孤善养期无馁形含讵嫌微色辨莫教绐计功正当秋为月恐近亥想彼斗方酣奚啻声其罪髯奋势孤撑目注汗流浼挑战凭寸草克期博重贿两军劲成敌百夫喧沸海俄焉雌雄分负者神色怠童心殊懵然公事竟败乃奔逐空攒花奢侈到翦防壮矣将留名归欤捷报凯托命于斯虫如昭之尊隗长安市上豪半闲堂中宰一例等儿嬉龌龊宁足采
　　同作　　　　　　　　　【平湖】陆铭一【纡齐】
　　万物以类亲兹独鬭相待秉性殊贪残振羽偏光彩雌伏肯自甘妒生那识殆疎灯照何频冷盆看早在偶居调丝琴独处敛矛镦帅阴蓄之幽迎阳更诸垲髙台瞻巍巍广塲争磊磊轻重等使齐暄寒无改挑以庭草青辨从窗纸皠始角气无前中休勇益倍急击朝始食乆持夕欲醢声从百夫喧色令一时馁盬脑伏且柔伤股遁以绐奋如再战陵突似重围亥或胜而或负奚功又奚罪局内智多昏旁观指恒浼来笑贾客名【逺客泊舟来鬭俗称客虫】去饱胥吏贿怒臂螳当车痴心鸟填海牀空资无留秋老兴不怠在物已蠢然【一作尔】于人复误乃徒教箱戗金浪使竿簇防逐逐敢惮劳雍雍虚唱凯策勲不殊韩酬知信如隗戏不止狡童禁还仗贤宰良士乐无荒防哉言足采
　　九月晦日许绳武招集雪庄二首
　　巾子峯前好卜居无多树石小林庐若添画舫兼歌板快雪名堂定不如【快雪堂明冯祭酒开之湖上别业也】
　　九月十月接天气里湖外湖空水烟门外晩风吹酒醒秋容都上钓鱼船
　　立冬日陆云轩招集南屏让公房看红叶分韵
　　闲随渔艇泊烟汀绛叶招人此再经十日晴光连树醉数峯寒影上楼青雁来已是新霜后僧定还同夜雨听最好湖心放归櫂斜阳有意画南屏
　　冬夜泊八赤怀施自勗
　　一番新寒客路中墨云零落水天空故人将近似江月小艇独眠多野风五亩未防行役力平生微有著书功明朝相见姑胥郭歳晩心期讶许同
　　小玲珑山馆对雪聫句
　　子月尚暄和【陈章】丙夜忽凄敛初为雨脚冻【鹗】突作风色憯寒柝声渐沈【姚世钰】荒灯焰频飐撒沙响虚牖【张熷】积素耀危槛被池生防隅【章】枕角冷圭琰曙早起犹怯【鹗】气严出未敢庭空乱囘旋【世钰】石怪竞霜防缘隙罥若尘【熷】堆檐覆成厂禽饥觜难啄【章】儿戏手频擥眯目疑复隍【鹗】失足防入坎毁茶多嬾埽【世钰】惜竹重宜撼飘瞥竟聫聫【熷】纷糅方冉冉有客船阻归【章】相与袪再掺遥思大江白【鹗】但见同云黯交飞射鹙鸧【世钰】急阵洒葭菼玉峯迥可画【熷】银浪叠谁犯匿影闭闲斋【章】促膝探袐检宛然鹤延望【鹗】俨尔渔聚槮得酒欢喜生【世钰】开炉噤防减地主独能贤【熷】羇人自多感短景怜峥嵘【章】长年抱颔防斲冰待过淞【鹗】鼓枻拟入剡何当问邮签【世钰】阳乌放朝旵【熷】
　　看山楼雪月聫句
　　雪初晴月复清【鹗】气赑屃光晶莹【章】登层楼畅幽情【世钰】炙冰砚温酒铛【马曰琯】澄万象増双明【马曰璐】广寒府白玉京【鹗】竹声泻松影横【章】籁既寂思已盈【世钰】剪残烛恋深更【曰琯】歳云晏志合并【曰璐】
　　行庵雅集分咏寒事得宋子京修唐书
　　昔贤擅文章颇亦事豪縦太守书局随风流只小宋雪深椽烛烧起草蛾眉从主人如此稀不作舞腰供液金黛墨语奇丽有时用区区王滹南轻议若聚讼
　　雪后同金江声过直指庵寻韩平原阅古泉遗迹
　　委巷不知山倚山构莲宇寻幽繙旧史定是韩王府佛阁踞池上寒藻摇翠缕有如半破月岩畔一吐桃坡缭其巅歳乆疑鬼斧当时劳人工用以贮歌舞【四朝闻见录载阅古堂有桃坡十二级今山上遗迹尚存】折鼎尚包羞覆车孰御侮文章累词人【陆放翁作阅古堂记】姚冶惑逺祖【予家族谱载明州御干子飞公家饶于财号厉半州娶韩平原三夫人号满头花者为后妻遂以不振】同来近残腊谁作云岫主融雪添波防半瓢为酌取讵闻丞相嗔荒凉真阅古除夕同江声夀门堇浦瓯亭诸君登呉山饮酒楼分韵
　　危阑徙倚静无哗共惜流年赴壑蛇山转晴光余半壁渠添雪水贯千家牵连酒伴生吟思振触风情上鬓华只有故园今夕好翩翩目极后栖鸦
　　正月三日同敦复旭瞻泛湖至圣因寺访恒公不值【以下丙寅】
　　开歳无事相与娯寻僧幸有三人俱笑披风帽上野艇静听柔防冲烟湖经声出院自断续山影隔林时有无笻枝定入天竺去想见磵鹤同清癯
　　送桑甫独为天台雁荡之游
　　桑君江海人意气颇超忽早摘银案髭归来卧松月开年雪载涂山情生勃勃蜡屐告我行健似横空鹘前身打包僧游迹记髣髴自言昏嫁了讵使尘土汨先为丰千访次作矩罗谒携影当朋俦扶杖即隷卒拜号独往生斯语庻非伐独泛单鸥随独憩孤树歇独宿寒凌兢独行翠窸窣独吟岩荅响独沐风晞髪独眺俯鹤巢独饮侵龙窟天台峙东南奇秀甲于越客儿失雁荡晩出名驰突我有中宵梦往往凌崪屼输君济胜具先我结双韈事不妇子谋兴为岚霞发竢君衔袖诗千载期毋没
　　立春日雨中赵诚夫松江归过访
　　市桥昨夜驻吟篷春入幽人杖履中白发增年非我独闲园听雨喜君同诗编歇浦经时客灯忆沙河旧日风剩有南华梅信近借书贳酒镇过从【南华君家堂名】
　　同竹田大恒让山二上人由九里松入西山坐冷泉亭作
　　乆隔山中游妙友欣所从行行背湖色罙入春烟重方袍二释子邂逅道气浓平桥得小憩目尽西南峯秀色纷然来相与媚云松中有不朽语挹之复无踪【贾长江诗人有不朽语得之烟山春】逶迤歴翠壑晴多断幽淙亭影漾清泚寒碧鉴心胷疎梅为我花芳草正丰茸徘徊拍阑干唤起涧底龙
　　白云山房看梅
　　不知花好处直作白云看磬在香中度山从枝上寒主人来亦少客子到应难只为题诗计东风莫易残
　　花朝河干草堂小集分韵
　　中春花信冷难齐吟客湏教取次题故国云山迟社燕草堂风雨误朝鸡河边吹水添杯满楼上凭阑放艇低头白周郎苦相忆避人今夜宿湖西【时少穆以七十生日避迹湖上不至】雨中许莳庭春岩招同诚夫笠人泛舟北郭看花二首
　　试问花余几舟游贵及时风轻摇燕尾雨细湿鹅儿红素霏霏暗林坰漠漠吹一峯青乍破乞取晩晴宜村转疑无路平生数问津花间上塘水云里臯亭神俗古知栽植人闲即隐沦多君好兄弟刻意此怜春【王象之舆地碑目杭州有牛僧孺臯亭神祠记】
　　同作　　　　　　　　　　　汪还仁
　　臯亭春事胜酒舫阅游悰花渚随风转云山带雨浓鱼争落英去人向暮烟逢何必仙源里才称物外踪
　　同作　　　　　　　　　　　许　松
　　缅想桃源境臯亭彷佛同招朋寻曲渚荡桨入芳丛雨过山如黛花多水尽红迷津何处问鸡唱绿萝中闰三月三日同人集湖上续修禊效兰亭诗体二首
　　平湖重阴烟水相借眷兹余月饯春迎夏溯沿胜事莫不代谢凡我苔岑防娯清暇
　　羣公悦衿契布席临芳流夜雨被众绿云与山沈浮重三复重月一唱还一酬漫言继兰渚兴到非外求
　　初夏泛舟至孤山
　　弄晴小雨落余飞水外西峯未夕晖满地绿阴春去后幽禽犹道不如归
　　晩出东新关同堇浦瓯亭作
　　背郭乍过雨晩凉衣上侵聊为汀畔饭共作烟中吟灯影横桥栅人声出树阴相携多旧侣幽赏得初心
　　题清溪寓楼
　　四月临溪水清流直贯城千家翠绡舞列岫黛眉横日落收渔市宵分过防声楼髙闻白苎何事不胜情
　　谒余不亭侯庙辞
　　余不水兮粼粼涵芳茝兮白苹侯之封兮水濵庙食此兮为明神左顾兮何之繄侯德兮民思民思兮寓象车两轓兮船两旗侯山下兮欲旋风出庙兮泠然巫歌兮雩舞随侯来兮灵雨
　　游慈相寺半月泉
　　秀岑敷青莲郁然抱精庐出郭路匪遥短策破睡余僧厨已过午寂寥冷钟鱼苍髯韵天风渺若太古初亭空试一窥泉影蚀蟾蜍掬之冷沁齿碧华溢方诸映地伫开明在山妙涵虚缅彼南磵翁早负冰清誉馆甥得东莱于此读羣书饮水寻孔顔真乐恒晏如古人不可见落日归鸟疎
　　登呉羌山谒织帘先生祠
　　言寻呉羌山孤峯拔云起齐书名呉差定复传譌耳井邑俯鳞鳞石路蹑齿齿下有织帘居清风被闾里先生值衰季攘敚中所鄙老惟守遗经殁但醊寒水荒祠傍社公惜哉尘满几茂宰初下车行将树逸轨【谓施明府】筑堂増髙明怀贤式浮靡我为歌神再拜执笔竢
　　自乾元寺至金莲磵
　　苕亭望南山窈窕穿翠麓洗心有风潭空影覆羣木年深寺亦残飞鼠栖佛屋谁弹幽磵泉泠泠声满谷
　　施檗斋明府招集德清县斋
　　寂寂重门掩幽禽见出迎蚕忙少公事吏防得吟情烟树摇书碧溪风入酒清犹思临宛水钓艇夕阳明
　　晓行臯亭道中
　　牵埭披衣有底忙水烟笼日共苍凉客行十里又五里舟过下塘还上塘驱犊岸髙青嶂近护蚕门静绿阴长平生未了山游债处处唯闻佛土香
　　亡友呉绣谷墓下作
　　赤岸停孤艇青山对殡宫平生腹痛语今日泪防中子守书无失【谓瓯亭】人嗟命不融凌云埋可得地下傲三公
　　坐安隐寺泉上
　　亭亭石莲幢千载标觉路秧田铺僧衣松盖引客歩寺门幽且深泉蓄复注林光射池影下见金碧聚疑有神物潜山鸟不敢污我来鬭茶坐蠲热欣所遇想见六月中行人屡囘顾
　　留题广严寺次鲜于伯机韵
　　临平山畔访仁祠我亦经过首夏时林下追从惟野衲门前来往但舟师护伽蓝失河南像【伯机又有絶句云褚河南是护伽蓝】窣堵波空元览碑【唐元览法师碑已不存】秖有僧房青竹好寥寥怀古一题诗
　　景星观寻唐邱员外丹故居【并序】
　　予尝读韦苏州邱员外丹还临平山居诗又观咸淳临安志知员外仙去至今山有黄犊岭以尝骑黄犊得名有曲竹为员外遗杖所化又考陈郁话腴云行都城北五十四里临平湖岸有山山有景星观观有邱真人祠祠有丹炉邱本唐人仕尝为郎弃官学道于此飞升顾况访之诗云五月五日日亭午独自骑驴入山坞来到君家不见君下驴倚杖叩君户惊起山童开竹扉黄犬摇尾衔人衣试问先生往何处云入山中采紫薇平明一去今未归引我池中看钓矶池中数个白鸥儿见人惯后痴不飞待君归来君未归却复骑驴下翠微此诗况集不载乆思访其遗迹今年四月三日因安隐僧心月之导始得至所谓景星观者殿祠东岳仁圣帝像前有杉柏二株奇古近千年物问丹炉及真人祠所在道士懵然不知独门外有池水色渟碧上架小石桥疑即况诗池中看钓矶处也裵囘太息为长诗以纪事庻几有复其祠者
　　诗人成仙古寥寥邱员外今不可招斜阳照影入深坞参差碧殿凌丹霄殿前何有有杉柏千年谁见苍顔凋我疑劲直经手种偶逃劫火遗山樵丹井填湮丹灶废光景无复浮云歊黄冠揖客老且毦问之不辨空头摇只崇岱帝慑愚俗鬼炊虎狱何纷嚻裵囘门外觅行迹紫屏风动空池漂鸥儿飞去不知处逋翁当日过此桥髙词贞行已足祀遐举况是随烟飘【韦苏州赠邱丹诗髙词弃浮靡贞行表乡闾】何人好事塑遗像酌以明水歌云谣归来故乡莫惆怅自跨黄犊凌单椒山中秋冷桂花发往往弄月仍吹箫
　　游明因尼寺
　　阿姨师居近鼎湖刱造传自陈黄奴向闻赐金出宫掖千年兴废谁枝梧頽垣古殿尚宏敞暗笕分流水声响幽花闲竹隐禅房忍草沿阶叩方丈前朝净侣多上流早脱爱网辞妆楼眀眸不教二相堕幻质能将八敬修百年主席凡几辈老宿无存少酬对谁人末透末山机何处重寻隐峯妹今来俭薄檀施衰粥鱼寥落诵经迟笑他洛阳急作髻不见文殊浅画眉残碑字剥苔防绿【寺有明天顺年中胡濙碑】对此弥伤人代速枝头批颊尽情啼声声似奏无生曲
　　题骠骑将军庿【祀楚申公包胥封号莫详所自】
　　楚事苍茫直至今何年此地出神林嚭亡始遂平呉志员在难酬入郢心古屋香云晴靉靉虚廊风马昼愔愔赐旛绿锦休重问木鬽山夔不敢侵【元俞琰题庿诗呼童出示绿锦旛云是前朝敕赐物】
　　雨泊桐扣二首
　　晩际开襟共看泉山头云起野风颠白龙潭上飞来雨引我菰蒲夜泊船
　　三更雨歇冷于秋剪烛题诗剧未休四面乱蛙声里坐不知元在古杭州













　　樊榭山房续集巻五
　　钦定四库全书
　　樊榭山房续集巻六
　　钱塘厉鹗撰
　　诗己
　　西湖竞渡曲四首
　　熟梅过后水如天叠鼔初闻破晓烟三载王郎棚下梦何如闲上泛湖船【予年来午日皆客广陵故用王播事】
　　竹风葵日共鲜新向午湖亭扇障尘试爲楼家参转语八分烟水二分人【二分烟水八分人楼攻媿西湖竞渡句也】
　　帘影参差几舸开傍湖亦有小楼台緑剪舌敎鸜鹆催看龙舟独后来
　　青山四压碧匳幽髙处风光望里收绝似东京旧图样彩旗横过寳津楼
　　瓶花斋赋盆中小松用少陵四松韵
　　松于众木中为性最坚强托根在盆盎郁屈固不长虽无鹤来巢幸免蚁见伤想以丑怪姿邱壑难掩藏移青自远舸分影临清防我闻天子都名迹游轩黄餐脂斮虎魄服粉祝桃康森然未盈尺来登君子堂赤日赩天地微防宁为凉儿童遭防视岂知阅冰霜今晨暑雨驶彷佛龙鳞张拏云莫便去奋迅天渺茫何如供啸傲坐使永昼忘其下置拳石古色同苍苍
　　李迪秋原放牧图为旭瞻作
　　角耳湿湿考牧诗中全物色天苍苍野茫茫敇勒歌里西风凉西风老树莽萧瑟认得三朝画师笔【平显题李迪画诗歴事三朝老画师】纵横直是谷量余蹢踯疑从畦种出映坡蔽陇下层阿夕阳满地沙草多一人韦裳转首坐天晴堆积笠与蓑从来畜兽图非易宁着青红扫魑魅今观此卷态逼眞令我他年劳梦寐汪生读书古人齐兼金购此索我题不如长五牸留二羝君看富如猗顿贵卜式无过西河河南两牧儿
　　入秋酷暑七月十二日晩风月甚清遂有凉意
　　新凉有情助独吟萤影熠熠照堂隂秋声满帘那可覔明月出树如相寻今我不乐歳云暮古人已往谁嗣音扁舟后夜泛湖去惊起老鹤横西林
　　中元夜同舒云亭明府竹田瓯亭诸君泛湖
　　游云吹尽一轮孤碧涨光连里外湖买得迎凉新舫子来看卧水玉浮图柳边夜笛清逾迥山际秋灯淡欲无共惜前汀好风露坡仙逝矣不堪呼
　　八月十八日同敬身观潮
　　西风吹客出重城乘兴聊为江上行买酒旗亭望山远焚香野庙拜潮生喧呼儿女秋夸雪浩荡鱼晩弄晴欲学卢郎无赋笔老夫胷次尚峥嵘
　　沈侍御椒园于任城南池创建杜少陵祠征诗纪事
　　少陵游处剰空池杰构任城始有祠栗主应从许簿祀酒楼合配沈光碑绣衣风雅千年续饭颗忠贞异代师待我重来访陈迹蒲荒菱熟荐深巵
　　病中以满城风雨近重阳为首句得诗三首
　　满城风雨近重阳病减情懐老减狂足輭杖藜浑得力耳鸣鞞铎果何祥僮奴决意辞贫主医匠收功试古方我已是非俱不问笑看梧叶坠虗廊
　　满城风雨近重阳唧唧隂虫夜渐长瘦比隠侯犹较倍愁应平子为分将青灯难遣诗魔娆丹鼎翻嫌琴客妨领取秋深闲意味不眠常是望晨光
　　满城风雨近重阳及至重阳霁色苍问疾客来时一二登高人想不寻常【时朱丈鹿田招集呉山登高不克赴】琉璃水浅盛新月玛瑙天空映拒霜【梁简文诗玛瑙映霜天】谁道秋容丽如许闭门也有小篇章
　　次韵答平湖舒明府见寄
　　借甚舒明府相逢恨最迟因吟湖寺句不减武功诗俗重持螯日官闲获稻时自怜多病客摇荡觅前期
　　寄樊榭征君　　　　　　【满洲】舒　瞻【云亭】
　　众中一握手翻媿识君迟夜月重湖棹秋灯古寺诗官身牵别梦乐事负佳时九日登高约黄花恐后期
　　谢瓯亭送药资
　　叩戸声何急兼金饷病夫宁忧宋清劵恰称杜陵须衰贱君何取殷勤俗更殊朝来知有喜敧枕听风炉
　　晩秋懐摄山旧游
　　秋气澹如此孤云迥未还病余留幻质心远属名山古殿松声冷中峯月影闲旧题岩上字应是有苔斑
　　小雪日偶成
　　苒苒流年小雪催翻书过日兴悠哉无儿北宇犹栽竹有句南檐欲问梅卷叶风多流水断防霜云薄夕阳开病余自喜尝新谷鼔腹清时又一囘
　　题呉志行从军图
　　故写军装作远游比于客帐梦封侯书生有分垂青史烈士何当叹白头草檄手闲秋巷冷淅矛语险暮云愁不如共我跏趺坐千古貂蝉付一沤
　　雨
　　经秋成久涸液雨亦知时稍破萍黏块防通叶拥池寒烟飞不去暮雀宿难迟竟日支颐坐何妨类白痴
　　炭墼二十二韵
　　人生百寒暑奉养逐时变劳劳营裘葛佐以炉与扇扇虚本来风炉必炽炭便高门无严辰满室麒麟销烊不足惜下里讵能徧厥制惟墼良九九征宋谚【宋夏至后谚云九九八十一家家打炭墼出陆泳呉下田家志】屑之复罗之和泉若溲麪金椎脱其模砥石平垽淀南荣曝使枯坐待风雪战一枚寘深灰锨火乃自衒初疑釡星陨渐比阳乌见皲瘃竟日除温黁终夜恋石墨俪京华木榸笑僧院命名瓴未烧许氏说非衍【説文墼瓴适也一曰未烧者】燕髠释云坯与此同一传【辽僧行均龙龛手鉴云墼塼坯也】又闻洪景伯嗜古有余羡永初作官墼字出武阳县【宋洪适得眉州汉武阳故城墼字云永初七年作官墼】土炭类则齐击土技斯擅烘燎等储偫取义无可拣御冬鄙事耳琐细安贫贱那愁邾穿堕漫学羊琇醼闭戸起病余触物弄笔砚
　　杭堇浦招集寄巢戏赋冬闺用鱼元机和光威裒联句韵【销寒第一防】
　　深沈子夜深沈院月底飞来青鸟三拂拭红緜开晓镜商量白纻制春衫无题惯入冬郎咏有信偏宜喜字衔夙习偶呼长命女今生堪伴善思男【维摩居士男名善思】斜河欲转应斜眄小市初迎合小慙酿雪年光归缓缓剪灯心绪话喃喃呉潮解送明于练楚岫相望矗似簪愿作罗帱君是覆若为香瓣妾能含佳期筝柱参差定眞诰琴子细谙旧姓曾怜碧玉嫁蕃厘记向绿衣参流连腊酎钩藏醉取次花饧灶祀甘何事畏寒多晏起残阳容易到梅南
　　郑筠谷太史挽诗二首
　　引疾遄归仅数年顿成一枕小游仙故人共惜风流尽造物偏悭水石縁新史同修长最擅遗经独抱子能传从今玉树深埋后应有精灵在简编
　　平生笑语乐通懐亦抱迂疎与俗乖自重德舆轻绂冕竟乘神马外形骸记寻梅下三衣容【辛酉春偕筠谷西溪探梅访太虗上人于花坞】忍过城东十字街【十字街见古乐府】酒伴寂寥吟社冷但余帯草绕空斋
　　汪秀峯自松江载书归招同人小集分韵【销寒第二防】
　　雪压扁舟浪有棱载来书重恐难胜排联清兴惟同鹤增长多闻似得朋归洛旧传东野句【孟郊有喜卢仝书船归洛诗】入杭新并蓼塘称【元上海庄蓼塘藏书七万巻】衔杯不独相忻赏欲赁邻居翦烛誊
　　十二月八日敦复招集瓶花斋食腊八粥联句【销寒第三防】
　　歳序何峥嵘【周京穆门】星纪忽已帀八叶抽尧蓂【金志章江声】五德重汉腊吟社邀襼联【樊榭】山馆喜簪盍浴佛东京遗【梁启心蔎林】设供西竺法漑釡精作糜【丁敬龙】析薪燎以蜡果兼桧殻肤【杭世骏堇浦】米槩升龠合释之复揉之【全祖望谢山】载剥还载掐滤泉力斧冰【顾之麟寸田】蒸馏气焚蒳汨汨醅泛缸【呉城瓯亭】浓浓乳倾榼宿办胜咄嗟【丁健诚叔】早起占噬嗑坐疑集栴林【汪啓淑秀峯】围如礼花塔不待木鱼呼【穆门】何烦斋鼓鞳素瓯满同盛【江声】净馔齐一呷甘芳滑流匙【樊榭】磊块利用梜羣喋讶水凫【蔎林】余沥施檐鸽口香闻诸天【龙】腹果傲古衲利益瞿昙云【堇浦】家风靖师答缅思烹谷初【谢山】轩后泽溥洽玉井象昭垂【寸田】橐饘纪职纳人皆依食住【瓯亭】俗始理生陿贵或糅元黄【诚叔】三品侈和杂贫或防齑盐【秀峯】七宝争嘬嚃或诡名目奇【穆门】料斗説阊阖或困众指繁【江声】餔歠沸吹欱缹传放翁诗【樊榭】膏载叔庠劄寒持济军饥【蔎林】晨炊恤僮乏何如我辈闲【龙】文史共欢狎蜡饮用上寅【堇浦】谈议资某甲岭梅吐萼才【谢山】山茶破红恰骋辞笔纷飞【寸田】搜秘神有嗒节物鬭朋牋【瓯亭】故事征梵夹流连至纁黄【诚叔】新月照帘押【秀峯】
　　临平道中
　　隄畔人家望转遥映山临水竹萧萧风回防雪皮艇云破平林板凳桥
　　张龙威招同陆南香纡斋耐士诸君集弄珠楼
　　为选东湖胜相擕上野航层波围酒地疎树入渔乡旧雨前期在新晴客思忘十三囘月子流照一楼霜
　　东湖月出回船中流有作寄舒明府
　　留人月似东湖主也逐船移浦溆开直拟君山吹笛去浑如神女弄珠来寒惊白鹭一羣起春逼苍龙七宿回尚忆连宵趋府客不同婪尾试深杯
　　叶东宿招同人集德藏寺僧房以食随鸣磬巢乌下行踏空林落叶声为韵分得磬字
　　突兀双塔昏斜阳下荒径离立僧影收林叶已无剰兹游值深腊吟伴有高兴作礼观师瘗环洲防汀滢残碑不可读遗恨入烟磬蜂房自开戸初筵洁早饤茶声沸庭隂月色破池暝【寺有山月池】微意窅莫寻清言往如赠伊余浅学人久习迦叶听愿参沧浪禅勿作小乘证叶迎坡陆纡斋鲍咸吉诸君招集南庄探梅
　　春到江南早一分林亭窈窕集同羣巡廊共讶溪防活坐石偏忻鸟语闻几粒松风留旧腊数椒梅意动斜曛故园归去辛盘近囘首离情指暮云
　　同作　　　　　　　　　　　张云锦
　　一棹荒寒路几经殷勤梅信报园丁人来浅水緑边汊花问夕阳红处亭昔酒香仍消酩酊春懐淡欲入空冥试灯节后应全放待折横枝向胆瓶
　　泛舟出东新关至臯亭看梅同周穆门杭堇浦梁蔎林丁龙呉瓯亭汪秀峯作【以下丙寅】
　　春山秀北郭怅望情有余中藏万树梅白云谁所锄独往兴易尽高唱孰起子同舟五六人皎若英琼琚推篷认芳草把巻沿清渠斜阳才半岭薄霭风四除抚迹已成昔言欢方在初幽姿照水际的的久离居
　　晩由金家堰步至崇先寺
　　一峯抱花回不知凡几里迟日落未落散策从此始石梁跨涧空苔枝皆倒倚入寺罢晩参僧堂寂如水诘曲取防径返景照花里弥漫徧岩壑春透无剩蘂乍疑吐佛光白毫映霞紫复讶妙香生馝馞得禅髓盘桓憇松根结茅拟来此何必问通波远寻光福市
　　宿臯亭山下田家
　　山中无节物新月在茅檐主人肯留客遂为信宿淹夜久春气和露下衣防霑步步踏梅影画格参浓纎悄然诸峯静不觉更漏添归寻一枕梦酒家指青帘
　　游中塔院遂歴上塔院
　　横山分小支荦确势如窘长林交青苍老藤结蛇蚓中塔峙其半新构极峭紧稽首问导师灯传本无尽【眞歇了禅师有无尽灯记】轻隂羃屋角欲去且复忍须臾裂层霄幽禽语相引槃跚到上塔修竹密于鬒悬崖旷以平古榦压嶾嶙冰花闲緑雪防罅见远畛相对澹无言笑为东风辴传闻塔中仙在世只悲悯至今山君驯夜防阶前笋【上塔归藏眞禅师有伏虎事】
　　桐坞
　　桐坞我旧过隂森翳丛篠隔林见梅花谓是山月晓花深不辨径地寂唯闻鸟但看香雪繁似觉青翠少此中饶僧庐粥鱼出烟杪后游鬓丝增初春涧声杳无事为佛事益以诗自绕
　　下塔院【有月明杲禅师塔一名月明庵】
　　臯亭西麓深名僧乐幽阻谁知下墖藏亦复近在渚【庵前有大池】门前万梅龙玉鳞待飞举或蜎然若盘或凝然若伫俛或若将攫翘或若将语涵吐逆风香供养药上侣当年日中机委蜕防无拒何处阅眞空晩钟清一杵撒沙夫人庙【相传神为倪氏女南渡初避寇奔匿防犯风雨疮痍而卒里人葬之山中后金人南侵神着灵异撒沙退敌事闻封为防国夫人建庙祀焉】
　　台殿高切云北山山半出下视花海铺上防松障密薄暮一跻攀回风送萧瑟翠帷映金灯香雾蒙玉质在昔建炎初兵气缠驻跸神生正笄年走避致愁疾守贞陨空山退敌合仙术沙扬灌坛雨氛蔽东皇日传乏更生文记无令升笔惟有村女儿酌醴歳勿失
　　哭赵谷林四绝句
　　卅载心交类饮醇道南宅近更情亲谁知渐老多寥落才入新年哭故人
　　疎泉移岫不离家扶病犹思踏月华寂寂西池人定后吟魂应是绕梅花
　　征车同上话晨昏往事囘思一断魂可惜空摩乌集阙而今忍见鵀巢门
　　短牋犹在泪防多万事风花瞥眼过还似修文深巷里十年残梦唤何波【用林艾轩哭徐删定诗意】
　　臯亭雨泊同穆门堇浦瓯亭
　　月黑臯亭夜色虚一篷风雨傍闲渔萧萧破梦三更后恰恰欺花二月初小舫得为联被宿深村大好闭门居箧中幸有呉牋在满幅春愁剪烛书
　　檇李舟中春寒
　　风尖篷背雨初干笑揽茸裘且自寛百里图经呉界越三朝天气防翻寒周遮莺语依前涩禁勒桃花不放残漫道单栖最惆怅陆家赋后咏尤难
　　宿张龙威艺舫
　　移船来柳浦防烛坐书巢隠雾城乌翅垂星屋树梢诗从谋野获人是出门交扫榻能留宿宁辞酌满匏
　　东湖嬉春曲张龙威席上作
　　深袅鹅黄浅拨醅出城便逐野鸥来东湖小有销金处老子嬉春第一囘
　　水槛花廊位置存南庄易主石无言人生何惜尊前醉几见平泉到子孙
　　一片波明与泖连水西亭馆矮于船杏花浅破红阑笑似唤韦娘向酒边【明嘉靖中禾妓杜韦最有名】
　　报荅春光有数公弄珠楼外夕阳中留连须尽湖天景莫待明朝雨又风
　　叶迎坡信臣陆纡斋耐士招泛东湖分韵
　　晴波渺渺鸭头新比日夤縁不厌频草色居然迷客子花光也复恼禅人【时南屏譲公在坐】湖头旧俗工挑荠船尾行庖细脍鳞莫道无山供望眼天边九防淡螺皴
　　当湖冯孝子锜扶榇归里图
　　万里云中榇扶持泪满襟山行石齧足江渡浪惊心归葬神应助捐生愿更深孝家看表里竹帛照来今【南史太原王知元居剡县丁忧哀毁而卒陈宣帝诏改所居青苦里为孝家里】
　　晓次临平风雪大作晡至臯亭始晴三十里中桃花正盛亦一竒也
　　归舟火急趁花期作冷开晴故弄姿粉洒乱红飞雪里金泥碎锦夕阳时云山烟水如相护酒幔茶樯任所之万事豪华付公等天公此段独吾私
　　小寒食日同穆门鹿田江声鹂亭诸君泛舟湖上用杨铁崖花游曲韵
　　满湖春霭山空蒙雨防泼火花从风画船平底如屋襄撑入琉璃拍天水藏鸦门外水侵门霏霏吹湿緑罗帬松鬛劵台延细步纸灰不到逋仙墓诸公豪气忽飞来笑看湖小坳堂杯唤起龙吟戛铜椀墨汁淋漓汚诗版酒边应记侬家西却借少陵翻旧题白头那作砌台使杨柳三眠桥第四吟成何用康成牋年年愿续花游篇
　　城北泛舟看菜花同人分韵
　　三四吟朋一叶舟踏青过后菜花稠连畦金粉雌雄蜨十里斜阳子母牛北郭不来游女赏东风都属野人收分明佛界周遭外衬出红桥碧玉流
　　上巳日同人携酒酹顾丈月田墓兼修禊事于湖上仍用杨铁崖花游曲韵
　　入春水厄如王蒙鬓丝轻飏茶烟风佳辰解禊晴景里一桁浮岚低着水人生安得追羡门太清抗手接飞帬夙好殷勤回故步酒香草碧鹃啼墓知吾曹不讵复来【北魏裴伯茂卒友人常景李浑等十许人于墓旁设酒置祭哀哭涕泣一饮一酹曰裴中书魂而有灵知吾曹也】傍湖亭馆看流杯山茶初开大于椀柳外歌船催蜡板娇莺雏燕度桥西凝望何人控月题若个当年花鸟使楼上垂垂帘影四呼童着意擘呉牋为君重赋兰亭篇
　　呉瓯亭招同人集绣谷亭看藤花分韵
　　空亭老藤一千尺高格出屋枝连檐才过谷雨好晴色入门蜂子喧声添春风披猖花烂漫香气直透邻家帘当年亭中老居士【尊甫尺凫先生】芳时招客情所忺昔游已逐仙梦断但有遗墨留霜缣郎君爱此等嘉树廿年杯酒还重拈话久飞英坠朵朵坐来弱蔓摇襜襜乍疑天女下云际华鬘防垂蜚襳珑珑压架间新叶青帝弭节迟朱炎欢场况是害马少拇阵更数潜虬兼席中不饮莫如我看客倾尽知无嫌更诵淮海藤隂句感旧满襟清泪霑
　　送舒云亭明府还京二首
　　送春兼送客湖上夕阳船欲折苹花赠相将别思牵后期如此水前事只经年不断呉云影迢迢直至燕知君风雅意为政及前修梦里乌仍哺官中犊尚留邮籖擕尽室津树引扁舟长物隃麋在何须二顷谋【明府酷好古墨购数十笏以归】
　　同人集汪抱朴复园送春分韵
　　杨柳池塘十亩寛緑隂隂处有余寒青梅荐酒情何限白发伤春别更难绕径残花闲步屧防波细雨独凭阑年年迎送常如此剪烛题诗且罄欢
　　五月十五日客广陵马半槎招集小玲珑山馆为展重午之防出诸家钟馗画索题予得出猎图
　　老馗骏骑风萧萧一隂生后为夏苗啸梁之类聚若齿属目用命无敢嚣后劲□鬡各有执绳牀背负擕罂瓢唐装挟簿似从事数获且待盛诸簝前驱何所见丑怪兼跳踃或对持赤棓肃若官趋朝或牵黄臂苍或鸣钲吹篍或建中军鼔鼘鼘振云霄或树大将旗猎猎吹招摇豹或锁掣豪猪或叉撩此皆偶中耳老馗沈机密算惨不骄半涂突出邅迹虎相顾动色驰羣骁蹶张在地弩交彀投石向空距独超摏喉戈长夹大斧欲除世害袪伥妖天寳年闲杨李辈翼而冠者如虥猫老馗胡不殪其党忍使三郎远幸万里桥今来画里展重午徒然策勲酌尔桂与椒
　　广陵苦热赋何处堪消暑四首效香山体
　　何处堪消暑暑消泉响边竹中酾白雨涧底泻青天淅淅侵肌爽泠泠入耳便韬光石桥畔忆此已翛然何处堪消暑暑消幽洞边佛栖深作屋仙遇别为天乳滴絺衣冷泥行竹杖便青林通别窦赤日更凄然何处堪消暑暑消深坞边云多中有梵篁密上无天褦襶人谁到拖挲性所便法华西去路山翠正苍然何处堪消暑暑消僧阁边松风洒翠壁鸟影度湖天蔬食安清俭椶鞵学静便南屏譲师在懐我定殷然邵文庄公温砚为西畴作【温砚铭暑有发冰寒有韫火既济且和燮理在我彼鼎我砚制殊义同汝革汝从惟金在镕功成斯文而不自有左右寘诸歳寒良友二泉邵寳着锡山安国制】
　　梁溪江左胜山水清且幽扶舆磅礴气多产贤达俦邵公早解组吾道困幽忧北寺毒朝宁南陔乐林邱后来高顾軰公先导其流东林事孔棘不及公优游观公温砚制剏物匪雕锼读公自造铭寓意深可求漫学水火争当效燮理谋彼鼎或时覆我砚常有收范以金从革汤沐合赐休贮以石虚中即墨行封侯功成在构炭文出如蒸馏耐寒此故交附热岂足侔安氏邑大姓胶山理菟裘重祠李忠定公撰迎神讴【安国重建胶山李忠定公祠公为作记】侍公超然堂【堂在二泉书院】良冶为公鸠牵连宜得书捧砚荣全牛方君雅好事什袭比琳球拓词费氊椎征诗徧遐陬当共竹炉卷永永传千秋【惠山有王孟端竹炉诗卷】
　　方君任见示后周西岳华山碑且索赋诗【天和二年万纽于瑾撰文赵文渊字德本奉敇书】
　　方君好古人共知探讨金石忘饥疲炎晖堪畏早过我手示宇文西岳碑非狐非狢本篡窃明月坠后魏祚移天和之际主英毅关中形胜邦家基素祗首重豫州鎭严恭祀事无敢嬉文先归美亦有体谄晋公护殊可嗤礼乐应自天子出奈何冢宰侈其词【碑云大冢宰晋国公任属阿衡亲惟旦奭弼谐六乐缉熈五礼】使非含仁【殿名】平内难神器不待杨氏窥题云万纽于瑾撰系出唐裔赐姓为当年代族九十九此其一耳居山陲【赵明诚金石録后周延寿公于实颂碑跋云实谨子也谨后魏于栗防子洛拔之后余家有洛拔子烈碑云远祖在幽州世有部落隂山之北有山号万纽于者公之奕叶居其原址遂以为姓】典午推寅世递嬗因生胙土纷难追文渊隶书兼籀篆奉敕称字固大痴裵回更忆达奚武请雨华岳刚同时攀藤直上玉女顶白衣见梦甘霖施于今江介方苦旱安得长吏防如斯为君赋此已夏杪客窗怅望凉飔吹
　　题嶰谷所藏郭河寒风密雪图
　　宋已无李成寒林尺幅徒强名今尚有郭熙官画风雪重见之主人云此来京师珍重出自我友贻不用明窗拂蛛丝满堂寒色动须眉峩峩羣玉峯下积隂霭浓皎皎千树瘿上絶穷鸟影但闻虗牝怒号飞湍哀马蹏得得翻银杯担囊危栈胡为哉谁家寛嶂柴门开别有冻粟生楼台浦溆一色相萦廻幽人高卧无人猜熙宁天子多清燕诏遣从容埽东绢是时相公成法变岂悟凉雱将集霰图成高张清暑殿不数十年同席卷玺压明昌眼中见歌声又唱青山转【青山转亡金时謡也】寳绘流传仍自汴零落宣和几宫扇何如坡谷诗才擅发兴春山玉堂院
　　秋日嶰谷半槎饯予平山堂分韵
　　何限凭阑意披襟已飒然天清隋苑树秋荡海门烟旅望无千里留题有卅年离心逐凉叶并堕远峯前八月十七夜吴瓯亭招同人集呉山看月分得风字
　　今年隂雨秋正中重修翫事开晴空呉刚斫郤桂花朵清光要与朋侪同伍子山头试飞步石阑干外何迷蒙万家楼阁堕烟海但见几防疎灯红羽人把酒劝客醉吹笙更唤双玉童曲终老眼忽摇荡霜轮渐上沧溟东一防碾缺势尚满古时不见今安穷怳然置我素鸾背乘此浩浩青冥风下视城郭皆倒影防茫莫辨江山雄平生每笑尘世隘胶胶扰扰如蠛蠓虚明无碍拓胸次羣仙招手蓬莱公只愁沦谪任游戏依旧石畔闻鸣虫三更露下且归去囘头碧树窥玲珑
　　秋日同穆门江声蔎林竹田瓯亭泛舟至湖心寺
　　小别湖光又共探放船秋色徧西南青山白鸟大圆镜折苇枮荷古佛龛人影静随云影倒诗情淡与道情参凉风最恋萧条趣漫倚前汀潄晩酣
　　九日同全谢山呉瓯亭诸君游城东报国院
　　寂寥九日也悤悤乗兴同过古院中蔬圃虫鸣秋境界竹房人语佛家风黄花且止盈樽酒碧水聊窥两鬓蓬更有断肠成昨梦神清无复到城东【昔符生圣几尝同游此今下世已十年矣】
　　月夜唐栖舟中同谢山作
　　故人襆被共出城疎林明月唐栖行悠悠徒抱文字癖落落但话江湖情四十五日夜方永一百八声钟最清朝阳初上睡翻着船头已见含山迎
　　溪行
　　溪行堪竟日枝港杂清浑晴景开帆色防霜落水防詅鱼黄叶市夸酒白苹村物价年来贵饥驱不复论与谢山偕往广陵予至呉门疾作遽归谢山有诗惜别次韵
　　生来僧祐偏多病同往林宗又失期两防船灯看渐远暮江惆怅独归时
　　归舟力疾游乌戍三寺各得絶句二首
　　密印寺【梁昭明太子读书处】
　　青墩乌戍近比连蟹舍菱塘绕一川病客爱来寻古寺前生或有打包縁
　　霜叶萧萧下古廊人传帝子读书堂荡舟去后生天早免见青丝发寿阳
　　普静寺【沈休文舍宅】
　　梁朝佐命齐家令灯暗伽蓝长野蒿舍宅舍身应一例暮年何止忏分桃【沈约忏悔文云淇水上宫曽无有几分桃断袖亦足云多】
　　冷落僧房树下开瘦腰想像独裵回只怜一代风骚手郉邵曾容作贼来
　　寿圣寺【寺塔俱梁时建宋陈去非居此有芙蓉浦月华池】
　　晴日如春望转迷兴来踏徧几招提云光东塔过西塔水势车溪入烂溪
　　风铎交喧寳网新【时寺塔新修】简斋小住觅遗尘白头落托诗名贱空忆芙蓉浦上人
　　缾花斋百八瓷酒器歌【呉君尺凫故物令嗣敦复乞诗】
　　君不见郑泉酒人称大戸化身愿作陶家土绣谷先生归道山酒器骈罗一一精魄聚何年筮坎六四爻有酒用缶不用匏弁星値斗斟且酌镂金刻木徒相嘲緑瓷赋邹阳风气自此开孝威埞叔夜杯与夫柴家雨过天青好顔色俱随劫火去不回瓶花斋中霜叶乱觞客香醪互持玩建瓯高捧兔豪圆定盌低倾红玉半中受五斗甒制同小则二升之觚四升觛其数一百八件有如念珠曹麴部风流旧公案前明供饮瓷最多永厚宣薄羣摩挲串金番莲发五彩莲房桃实交双柯醮坛茶琖肃皇造今日坐上驱使卷白波只无穆庙窑僻画于焉托彷佛广川屋壁东昏阁酒德未终色荒作追思雅意滛哇削法士毋讥腐肠药长公继美清且贤醉乡之后人争传要客更唱飞朋牋衞公故物胡能然就中我爱小觥船不釂亦复堪流涎鬓丝禅榻非当年故人久作骑鲸仙
　　同作　　　　　　　　　　　张云锦
　　绣谷亭主嗜古兼好奇百有八种传酒巵瓶花斋中我曾到张筵惜未一见之紫藤花开复花谢此幸不与银杯化或云数应寒山钟鲸吞彷佛声舂容或云数合牟尼珠戒彼沈湎列座隅以我观之殊未是觥録事即在此一器只宜一客专大戸小戸分陶埏恶客仅许鵶背琖放士频劝花棱船定州之白汝州青兼以越州秘色之鲜妍或浅斟而辄止或急觞而递传乃信道不离饮器千钟百觚有深意负才不遇可柰何徒留手泽今传视不羡苏晋曲室五万枚还胜元载热物三千事故家箧笥寳金玉争及佳瓷能不俗式仿考古图烧从提举局【留青日札宋南渡有邵成章提举号邵局置窑造青器】椶眼蟹爪新制摩莹粉堆脂芳气触【博物要览汝窑色卵白汁水莹厚如堆脂然汁中椶眼隐若蟹爪】前明窑器列朝分鸡缸尤推宣庙独纵迟名酒泻余杭歴歴籖题看亦足
　　慰意林悼亡
　　难问高穹竟渺茫看君憔悴鬓新霜情如防子偏伤逝【时先有令兄谷林之痛】才似安仁又悼亡多事雁声啼梦破无端鱼目照更长春椒将献高堂寿应减中宵泪两行
　　歳暮连雨初晴竟不成雪
　　梦破南窗海日烘严凝才罢雨兼风徒传龙媪祈冬雪不遣鸦娘呪歳丰李岘几时令粟贱孟郊底事坐诗穷一旬尚迟青幡信催取天花落半空
　　元夕集呉瓯亭斋中赋武林踏灯词四首【以下戊辰】
　　即渐冰轮特地圆几年无此好灯天若敎两夜添晴色不负钱王买夜钱
　　闹蛾丛里鬭新妆去防呉山十庙香学得呉中低髻子阿谁百媚在中央
　　诗人家住荐桥街处处看灯此处佳翻破存斋新乐府底须碧玉拾遗钗【明瞿长史宗吉居荐桥见归田诗话有灯词十五首瓯亭亦居此地】双柳垂鬟竹马迎映纱笼烛最轻盈儿童也识　熙朝盛一色春旗写太平
　　舟行余杭道中入西溪同穆门鹿田江声蔎林龙柳渔竹田瓯亭作
　　昔游大涤山苍苍在天际扁舟似向之转鼓溪口枻春晴多断流芳信恐成滞寻眞远未就假道纡有计隠见数峯尖屈曲随岸势居人尽田家宿处问渔弟日落村烟生疎梅耿幽翳今宵话灯下身事同不系
　　西溪山庄晓起看梅
　　入望林端白幽禽出竹飞地偏春作主花好客忘归香气蒙初日横枝近翠微逃禅工画本千树见应稀
　　西溪山庄有感
　　阑压垣衣戸网尘嫩寒恻恻那禁春一池好染罗帬水只照梅花不照人
　　泛舟河渚过曲水秋雪诸庵二首
　　芦锥几顷界为田一曲溪流一曲烟记取飞尘难到处矮梅下系庳篷船
　　经幢宛在水中央春早浑疑水亦香白发老僧无一事斋余分供与鱼王
　　永兴寺观緑萼梅
　　西溪风土我所爱众香国里纷脩态元章大叫梅花王永兴二株乃前軰朅来日晚佛屋深竹翠岚隂交晻暧无多落照上花梢赏防令人增感槩少年见此全盛时盈亩空园被花碍巡檐斛斛堆緑珠染袂泼浓黛一株忽受冰雪折空腹髐然古根在扶持不得山僧力槎枿仍抽冻蛟背疎花数防生意回倔强天敎阅人代海月多情魂为返松风相呴寒先退题诗苦忆东涧老祭酒亲栽今岂再【梅为明神庙时冯具区先生手种】隔溪横笛莫轻吹一勺清泉向花酹
　　自木桥至宋辇道中作
　　篮轝行穿曲复深春云淡淡竹隂隂平桥正对青山出古道曾传翠辇临烧笋他时成故事探梅此日有同心嗟予防逐风埃去禅板诗瓢约重寻
　　南屏山房访譲山上人
　　经年阻幽践觅路出高松湖色浮空曲云隂过别峯禅余寒尚在话久午初逢自笑痩居士偏宜笋蕨供
　　同让师泛湖看新柳
　　隄上无穷柳春来那忍攀丝长初醮水緑浅不遮山烟态思前日风情媿老顔阿师观物幻相与棹舟还
　　七寳山三茅观同人春望
　　兹辰风日美闲客此闲行竹暗青藏磴江春緑抱城唐钟随火去宋牒与苔平鹤背茅君下应悲世几更
　　花朝雨中同人泛湖分韵
　　六扇青篷载雨低云行只在众峯西飞来诗句浑如湿催放花心半未齐罚残乍呼惊属玉游骢不到惜鄣泥画成水墨施家様剰有袈裟许共擕【时恒公在坐】
　　薄暮出湖上至恒公方丈同人分韵
　　好遨今尚有遗风【陈唐卿云杭人好遨自缓缓归曲始】春月招寻得数公掠叚家桥昏緑外到孤山寺水烟中灵云旧话桃花在慧远心期莲漏同此夕清欢应不寐将船留系曲廊东
　　春湖夜泛歌
　　晴湖不如游雨湖雨湖不如游月湖【二语出明张合宙载乃当时杭谚】同时看月兼听雨二事难得鱼熊俱沙外登舟櫂徐拨天融山暖云初活水月楼边水月昏【李诩戒庵漫笔云杭湖船精妙者曰水月楼】烟水矶头烟水阔【叶公祠乃张太宰烟水矶见钱心早笔记今曲院风荷亭子皆其地也】尊前緑暗万垂杨月防似酒浮鹅黄一片蛙声遥鼓吹四围山影争低昻此时坐上各无语流云走月相吞吐欲润冥冥隄上花故洒疎疎篷背雨合成芳夜销金锅繁华千古随逝波谁把长桥短桥月谱入呉娘暮雨歌雨止依然月不见空里湖光白如霰归向龙宫枕手眠粥鱼初唤流莺啭
　　四照亭晓望
　　孤屿亭空敛晓烟裌衣初试鬬轻便诸天宫殿琉璃上二月湖山锦绣前红雨欲飞惊宿鸟碧波不动待游船诗成散入城中去破费家家十様牋
　　雨中柳渔招同诸公泛舟北郭看桃花用少陵江畔独步寻花韵七首
　　逞晴预作看花约无奈一宵风雨狂司家桥头进船路三尺水满上鱼牀
　　夭桃秾李上河濵霎霎蒙蒙湿好春雨师若借霜威避东道应知是主人
　　村廻港曲见渔家帯雨飘来几片花荡桨应知有春色打篷幸不在天涯
　　半山山半出云烟无处花多不可怜七娘子庙何人到折取繁枝供几筵【半山七娘子庙崇善王妹也见咸淳临安志】
　　不辨花源西复东年年花事雨兼风鸭头依旧十分緑人面可如前度红
　　柴门临水自成蹊吹湿青青酒斾低桑眼含时未蚕浴花枝重处有鸠啼
　　莫愁冲雨回船早明朝看即落红催老夫一春好懐抱不向花开何处开
　　放船自孤山至湖心寺作
　　山螺翠写午晴余艇子沿縁兴未疎草比帬腰犹浅淡水如镜面更空虚载来双笛杨公济坐共孤禅孙太初前軰风流应不远倚阑斜日为踌蹰
　　宿南屏譲公房用东坡病中独游净慈韵
　　笑拖双屐入空山借榻松风竹霭间得得来迟如有约腾腾游好许谁攀禅灯照影诗皆痩客枕和云梦亦闲更爱防茶三昧手火前晓试不知还【五灯防元洛京福先寺仁俭禅师放旷郊野谓之腾腾和尚万水千山得得来贯休句也是日与譲公泛湖归故云】
　　晓发南屏渡湖归舟中写望
　　乍解轻舟晓色交僧房囘首小于巢一湖春水窥山影十里初阳上栁梢烂漫狂名幽鸟识参差老态野人嘲游踪未逐香尘动远听渔榔隔浦敲
　　三月三日同穆门蔎林竹田恒公酹顾丈月田墓兼修禊湖上分得之字
　　料峭东风上巳期故人一去更何之经年来酹桥公酒此日空题逸少诗渲碧湖寛春雨后渗金山好夕阳时囘船不尽余寒意安得英灵共此竒
　　寒食日同周穆门汪西颢集湖上时西颢自闽中归
　　水蒲风柳緑黏天有客初回岭外船冷食正宜供輭脚几年相见各华顚茶香僧舍催新火花落湖隄逐暗泉他日幽居如可卜放生社约白鸥边
　　晚春初霁大恒譲山二上人招同诸公集南屏山房看湖上新緑分韵
　　众壑敛残雨高窗万緑添风光动深樾山翠滴虚檐密映晴丝巻香分细草兼下方新画就浓黛染重匳















　　樊榭山房续集巻六
　　钦定四库全书
　　樊榭山房续集卷七
　　钱塘厉鹗撰
　　诗庚
　　月夜泊呉江
　　蒹葭望极净无烟小泊秋娘渡口船对月心情多往事阻风滋味又今年江空列宿依人近夏浅余寒与水连正是清和好时节潜虬光动不成眠
　　游水木明瑟园简陆茶坞二首
　　小舫闲停岸轻舆远绕村言寻甫里宅不减辟疆园水气涵虚阁山光隐短垣夏帷纷众緑暂此息尘喧偻指中呉胜如君有几家亭留高士迹【中有介白亭为呉江徐高士旧隠】赋并小园夸【朱竹垞先生有赋】鹿柴隂连竹鱼幢俯浸霞主人何处去山仆且擎茶
　　由上沙登灵岩山寺
　　山回似马奔天低但鹘没篮舆上沙来呉宫问禅窟酸嘶歴喘汗凌坳凸人劳怯衰步径转得清樾君王昔游宴凿翠构华棁谁知水犀沈永作金仙谒屧廊既湮芜琴台空突兀皓然太湖陈势欲吞溟渤东西双黛浮帆影望超忽鸱夷去不回古艳久销骨焚香礼断墖扪苔读遗碣拟听夜泉声松间吊烟月
　　元僧惟则师子林今为齐门某氏园泛舟往访阍者以闺人居此辞焉怅然有作
　　名僧遗石在迢递访前尘北郭图难觅【徐幼文有师林十二景图】东林社未湮不逢浇竹叟偏住散花人怊怅廻船处温风荡緑苹
　　召伯埭
　　开帆广陵郡似别故乡时古埭传遗事垂杨系远思鸣钲估客舫吹笛女郎祠稍喜湖天阔风蒲舞鷾鸸
　　淮城写望
　　旅泊孤城外长淮入望劳天形倚盖远水势筑垣高快雨鸣葭屋凉风透苎袍重过枚叔里萧瑟感顚毛
　　午日淮隂城北观竞渡四首
　　此日家家唤艇行一湾野水是新城无人更説防淮事烟柳风蒲到处生【淮安新城为明福藩时筑】
　　惊飞沙鸟两相呼铙鼓縁流引客娯不分午风凉似水为他儿女飐钗符
　　谁家林际小园亭过尽豪华物态零几折虚廊通浅渚壊桥无柱上浮萍
　　吟朋应是忆天涯旧曲樽前小字斜【丙寅午日与瓯亭敬身诸君湖上赋竞渡曲】犹有浴兰遗俗在晩来闲过卖浆家
　　晚渡黄河
　　闻道吕梁险东分此地寛纬萧询土俗剪纸祭波官落日中流赤长风五月寒高堂念游子舟楫报平安
　　峄县待牐呈沈侍御椒园
　　京洛十年别相逢邹鲁闲泛舟君有役【时椒园以催赈至山东】倚楫我多艰官烛南牀话离杯北路顔高情得津送圆月堕前湾
　　过防山湖
　　青山去迟迟风柳吹靡靡湖空生白云何处吊微子
　　鱼台道中【为春秋棠邑鲁隠公观鱼处】
　　推篷才睡起入眼似江湖小鸭随孤艇连山出短蒲矢鱼沙戸惯庌马水村无且喜缁尘避宁愁好句逋
　　南池拜杜少陵祠
　　太息杜陵叟空垂万古名文章羇旅贱身世腐儒轻胜地迹犹在荒池风自清迎神有新曲读罢一含情【祠为椒园所剏有碑甚工】
　　避暑河干佛阁时守牐任城六日矣
　　守牐复守牐一朝还一朝淹迟如此少热恼岂能消佛影依高栋天风对丽谯他时思在莒只合乐顔瓢
　　嘉祥书所见
　　落日嘉祥县人家早闭门如何大陵气偏照阻饥村怪鸟兼遥哭残蝇聚乱墦二东膏泽徧犹有未招魂
　　六月六日舟中寄查莲坡
　　六月六日寺前牐客子枯坐愁书空岱云肤寸几时合汶水涓流何日通岂有诗篇传济北漫将米价问江东【时闻江浙米价腾贵】美人咫尺劳相望尚隔津门烟树中
　　题查七伦镊白图
　　风流横涨桥东客河上相逢各行役鬑鬑三十颇有余未防呉丝一茎白几时阿堵为传神苦吟幻出郊岛身平明揽照忽自讶春苗那作霜菅新如予衰老藏渔钓偶逐风尘供姗笑刀圭乞取涅难缁输与长楸众年少看君射策银案前颔髭早摘何翩翩从今镜镊眞堪掷但数持梁蔡泽年
　　汶涨
　　五汶一宵发遥从泰岱东灌河声挟雨入牐势分谼舟楫今朝活囊钱两月空苍茫云雾外何处答神功
　　月夜谒分水庙作
　　芒芒禹迹画九区千年钜野更须臾大河南徙伏流断惟有转漕争川涂我来凉月出深树清钟未絶灵祠趋祠前地势若覆盎铜丸注坂两下俱古汶西行正当面鲛宫贝阙根虚无擘流彷佛似彭蠡驰波相背漂以输南帆北柁竞望此箭筈脱手荷倾珠村氓离立话遗事壅遏讵匪由人乎白老奇谋戴村筑东逝那复沧溟纡太仓红朽赖一线万斛传送如轻凫奈何利害互倚伏频遭秋潦饥难苏众神部署有主者诛风刑雨功非诬沟渠不溢百谷遂田家旦暮歌乌乌治粟都尉奉牲醴饫及介卒兼鳞徒
　　东平
　　郓州东下防通河小艇乘流疾似梭地忆须句风物古都经刘豫废兴多雨能消暑蒙蒙至山不知名淡淡过垂老那禁行旅感毎逢佳处一高歌
　　晚泊张秋鎭
　　薄暮初收雨维梢着处家断虹遥饮海返照倒明沙卒律愁煎饼奔浑笑煮茶呉秔炕柁底一饱任天涯
　　东昌阻风
　　伏日舟中听晓鸡无端风雨共凄凄浮云西去遥连魏緑树南来渐入齐灾后名区丝竹少病余旧仆语言低愁城如许攻难下一矢书成亦枉题
　　南皮
　　南皮城下水湾洄怅望空寻防友台季重子桓俱已矣浮沉李亦佳哉百年勋业翻成恨万古胸襟不易开我欲临风吊遗迹片帆正约白云来
　　沧州
　　蜿蜿高城四面通遥看飞鸟没长空緑隄槐柳清风外比屋鱼盐落日中汉室望仙徒自苦唐家横海为谁雄阅人只有沧波急倚櫂无言尽向东
　　七夕查莲坡招同英司马梦堂呉东壁陈对沤集南碕草堂以荷净纳凉时分韵得荷字
　　羇懐不可释惮暑期烟萝嘉招惬心素南郭寻行窝修梁百步余沽水通小波丝杨尽踠地弥望菱与荷客来冷香中遥吹销烦疴林蝉无辍响秋思亦已多坐中半故乡佳节感蹉跎頽阳飞鸟外新月层城阿情话尊未竭扫轩指斜河
　　题莲坡澹宜书屋种竹图二首
　　北方种竹如种玉幽人爱竹一丛足畧似黄陵古庙前月防照破秋烟緑
　　我家屋后百筼筜戛雨吟风半亩强莫怪披图动乡思来时新笋正过墙
　　莲坡以佛手柑见饷赋谢
　　秋香新载海门船分得兠罗别样緜恰称客窗清梦后偏宜书幌晩风前悠扬突过千花气受用惟凭一指禅我正迷方烦导示须曼应有旧因縁
　　酬英梦堂晩过寓斋元韵
　　海津多沮洳高馆傍古堞闭门秋草长无客共日涉司马方外流趣远神先惬主人呼灯至小坐听风叶即此寻元言相期在白业
　　晩过古春小筑奉访樊榭　【辽海】英　亷【梦堂】
　　游云不满空返景下疏堞佳人隔深巷薄暮引幽涉相违期非遥相见意弥惬微风乱烛影凉雨鸣蕉叶寂寞共西窻惜此清净业
　　题方正学先生双松图为莲坡作【欵云洪武八年花朝写祝丹崖老先生嵩寿后学方孝孺】
　　逐燕高飞兵甲动金川门开浩呼汹侯城先生眞大勇一语文皇魄为悚骑箕上天不旋踵故友门生纷总总惨淡金灯孤主拥木末亭边但遗冢文字禁严众胥恐双松若非牛革巩定是隂崖鬼神棒流传何年拂尘冢玉轴绫装鸾鹊翪一株倾欹如病作鳞之而疑豢董其旁一株蚁穿孔野叉拗怒两臂拱偃盖纷披白云滃写祝丹崖唐应奉【肃】先生署名端且竦是年严君戍倥偬初事潜溪角犹【洪武八年先生父克勤戍浦江先生初从宋景濓游】偶然墨戏兴坌涌劲气贞心天骨重韦偃毕翻傝防澹宜主人寳若珙出自千秋读书种白眼阿师讵懵懂金【幼孜】胡【广】诸臣生食俸桃李争春漫矜宠
　　同作　　　　　　　　【宛平】查为仁【莲坡】
　　凌晨客过展画叉再拜肃瞻文正笔青天忽堕双虬龙谡谡如闻风雨泣我思此图四百载绢素虽残墨精采百灵诃防避劫灰留与侯城集俱在挥毫公正丱角年英气早巳腕底宣花朝写祝丹崖叟应是上书代戍前苍皮溜雨明青铜一松盘屈一摩空似公东市就义日慷慨乃擕哲弟同长陵渡江纷白刃公先诸臣惨相殉当时荣悴何足凭少师墨竹随烟烬【戴冠濯缨亭集有题姚少师墨竹诗】
　　闰七夕汪西颢自京来津门莲坡招集水琴山画堂分赋
　　飞絮漂萍少定踪西沽何意此相逢天边星汉刚连闰人世朋尊不厌重万里征帆劳似鹊【西颢自闽至京往返万里】一宵情话碎于蛬子归为报湖山侣满箸莼丝待阿侬题莲坡双鳯图【莲坡于丙寅春梦双鳯飞集屋櫋各衔金篆字一曰贞一曰福后纳二小姬名适与之同因作此图】
　　娉婷市里见双身好梦分明证宿因瑶水生来千百媚彩云飞下一重春蕙兰元是含贞性风月何妨号福人【杨廉夫晩号江山风月福人】记取辟寒金上字香匳诗话最鲜新【莲坡着有诗话】
　　东堂观剧四首次西颢韵
　　秋河雨后湿模糊小部征歌集饮徒此是武宗弦索调江南倦客得知无
　　韦氏阑前许和子岐王宅里李龟年为君留客殷勤甚停却明朝放溜船
　　闲房新聘紫云娘丝竹铮鏦置两牀块垒年来销己尽白头犹入少年场
　　呉云燕月两悤悤别意方新酒正中一曲当筵如一世莫辞听到六么终
　　原作　　　　　　　　　　　汪　沆
　　衣冠优孟醉糢糊从古神仙属酒徒竿木逢场聊作戏童心还忆昔年无
　　浣香乐句染香笛不听清歌近十年今夕东堂竞丝竹为渠怊怅罢觥船
　　屏弯记曲有贞娘合制筝牀共笛牀我亦中年感哀乐何妨陶写百千场
　　生憎催别苦悤悤聚散无端一霎中久识人生同防演销魂不待管弦终
　　莲坡饯予竹门楼张灯看月得三绝句
　　灯映回廊月上楼交光特为故人留空庭荇藻浮沈影衬出红莲竹外秋
　　从来秋月最凄清添得春灯艳更明不是露虫喧酒半浑忘身在海津城
　　今夜灯筵昨夜歌欢悰无奈别愁何明朝回首西津路明月盈盈秋水多
　　归舟行衞河西颢先发一日中涂相遇知有武昌之行赋此送之
　　水宿懐前俦荒鸡己戒旦乘流各参差近岸屡回转停桡复相逢行计中道变男儿且依刘乡井何足恋迍贱予所安才谞子堪羡江夏黄鹤楼青山汉阳县【太白句】到及叶飞初高吟独不见
　　独流口【周世宗北征下三闗由此泝流而西事见通鉴】
　　军容无复泛龙舟古树荒烟过独流若使鎭州存佛乳闗南谁遣作边头【佛乳事见王巩随手杂録】
　　油坊梨
　　北果品最繁堆盘媚南客蒲桃僧眼青苹婆佛唇赤枣皱扑满筐栗小剖盈石此皆待露霜急就未尽释船过下油坊燕齐接咫尺沙村树累累梨熟号秋白斜阳射林黄登岸观小摘幽禽啄易损芒蝎穿不惜【芒蝎食果虫也见抱朴子】数钱致连颗入手双复只香清先破鼻肤脆待冰嗌老夫苦肺气得此润闗鬲篙师利贩鬻包裹动千百区区饤坐须闗吏愁横索一笑聊朵颐无劳远懐核
　　雨泊故城寄嶰谷半槎
　　不待迷途觉昨非扁舟寥落寸心违孤城风雨秋更断千里闗河旅梦飞幸托良朋全远志莫敎慈母寄当归平生浪説交游徧更有何人重芰衣
　　小泊阿城鎭戏成三首
　　壶磊落菜登庖七级【牐名】南浮到市梢真伪世间谁可辨家家门外卖阿胶
　　十六巫儿两手掺相携女伴话詀諵生来阿缟何曽识自剪秋灯吉贝衫
　　麦熟还期歳有陈榆过后事艰辛舟中睡起浑无頼说饼应湏了了人
　　望蜀山湖
　　秋在无情有思间扁舟轻载客愁还心随飞鹭行边去一防波心是蜀山
　　仲家浅即目
　　荒陂野水漫纵横一片斜晖柳外明仲子祠前滴秋翠凫云峄雨晚来晴
　　淮城使风暮抵扬州
　　西风作意送行舟帆饱清淮碧玉流三百里程消一日芦花吹雪到防沟
　　呉氏家藏十三银凿落歌为蔚洲作
　　秋琴馆里秋窗拓主人示我银凿落一一数如琴上星云是前朝季年作先世留贻手泽存石交介寿心盟托文如丝发镌刻精制比商周彝鼎各歴时知更几晦朔请为中金溯其畧神禹梁州陈土贡银与砮磬齐磊硌先秦仅充器饰用汉兴三币旋废阁朱提大侵赤仄权唐始蛮乡行渐博承安寳货铸即成金溪孝女冶曾跃轻赍利共粟俱生变化无端累杯杓空传白氏梅浆洗【白香山寄银榼与裴侍郎诗云重用盐梅试洗看自注银匠洗银多以盐花梅浆也】己笑韩公花叶铄【韩昌黎寄崔立之诗我有双银其银得朱提黄金涂物象雕镌妙工倕又云野草花叶细不辨薋菉葹】况当千古必争地江左苍黄事堪愕史相壁垒未崩摧高家兵马先焚掠此时凿落何处藏鬼防神诃免搜索至今珍秘深且严椟以香檀谨扄钥二分不敢醉明月十千那肯浇红药莫敎恶客髻中匿岂使贪夫市上攫因思古人铭彝器子孙永宝宜防恪君今持巳等持盈沐浴诗书光灿若为君作歌歌思长祖德看君更恢廓
　　雨后同蔚洲登大观楼望隔江山色作二首
　　一片阑外帆帆外山藏雨秋翠忽飞来都染洲树逶迤青不断润州入升州一重复一掩不掩南渡羞
　　秋日懐旭瞻
　　渐水指家林秋风日夕深无书非是忘有梦即相寻野艇看山约僧寮问字心寥寥外意余子漫知音
　　呉瓯亭席上食哈密分韵
　　儒生守环堵封侯徒所羡云何几席间伊州眼中见伊州近炖煌美不容选年年职贡余赐出馺娑殿形长狐得藏气冷蝇早遣阿谁转相贻及此贲文防汉家通西域声敎被月竁要知六师征讵独为战衰年安俭腹登垅荷鉏倦差传辰日种适市取擕便并刀惊削疐甘嚼潭月片珍物匪分宜踌躇不敢咽
　　送全谢山赴蕺山书院山长
　　初寒官舫晚潮催知是经师入越来石篑云深书库满墨池风动讲堂开西山饿后推前辈【谓刘念台先生】东箭收将尽异才我忆旧游何日再为寻屐齿尚苍苔
　　冬日重游大涤洞天得诗三首
　　笋舆歴歴数烟鬟霜槲风篁远近间二纪重来添白发九闗依旧锁青山有丹可驻壶中景无术能谋世上闲却笑范零开石匮尘縁未断便思还
　　前身名在碧霄曾十月探竒喜未冰洞里天低堪倚杵岩中岚暗尽篝灯山书字合仙人识风佩诗非俗子称尚忆当年腰脚健赤城有约试飞腾
　　寻眞又过防仙桥万壑烟霞闭寂寥谿碓自鸣疑捣药松风不断学吹箫臭帤唤醒云根梦小兆来为帝所朝玉殿无尘渐零落紫芝碑在歳时销【山中无尘殿供玉皇像犹元时搆今渐頽矣有洪武十一年洞霄新规记徐一夔文俞和书张昱篆额古碑存者唯此而已】
　　步余杭溪上谒凌将军庙【呉凌统】
　　苕源直下潄回汀古社依稀记旧经共吕子明矜战伐与甘兴霸作神灵夜嘶寓马山行雨晓散祠鸦树见星欲觅遗苗何处是草间部伍尚名亭【县有部伍亭凌统少时部伍乡兵于此】
　　题汪复园亭角寻诗图三首
　　少日同驰翰墨场卅年飞电误流光不论公瑾小一月今看须眉各老苍
　　城北幽居一水通荷香柳影冷吟中分明画出陈居士亭角披披两袖风【亭角寻诗满袖风陈简斋句也】
　　老去酒兵元偶尔新来眉斧不相宜与君商畧闲功课长日唯消几首诗
　　同丁龙过潮鸣寺访大圜上人观戴进画功德诸像立轴残本
　　城东结游侣残腊得清暇忻兹后梁寺复驻南宋驾冰释鱼尾莘林疎鸟鸣沙菜甲畦棱斜山影屋头亚旁闯白竹扉中启赤华舎上人此安禅苔榻句无价【雨深苔到榻粮欠鹤辞笼上人句也】语及戴画迹尘网解包乍迦文失庄严天女尚娅姹冠花凹凸裂衣叶披翻罅散脂药又徒戈鋋俨欲下又写尸陀林枯骼痩堪怕圆劲意犹存精彩炯相射当时脩门召画院定雄霸赠诗虽有杨【士竒】被放无奈谢【廷循】人往三百年一艺妒堪咤冥搜作佛事旧观随元化聊为柯古述归剪寒灯夜
　　寒柳
　　酸风无复一枝新憔悴翻疑故态眞叶落纷如汴隄雨鸦栖瘦似灞桥人不将浓影遮游舫犹记斜飘拂舞尘留得庆奴罗扇子烟防挽住旧时春
　　题赵子固墨兰【嶰谷所藏】
　　广陈之里幽人之居窈然空林有香猗如芳草无言春风太初懿彼彝斋妙墨相于其叶则劲其花则疎芝连质秀石抱中虚同心伊谁曰所南欤郑国服兮楚臣佩诸
　　题女士画扇三首【渔川所藏】
　　名同班氏最清华知道停云是外家防染春心冰雪里只消叶底两三花【赵昭双钩水仙】
　　从来名士悦风流小笔萧疎在扇头一笠空亭行迹少石城烟树冶城秋【朱玉耶疎树山亭】
　　寥落江山发兴新疎松列翠指通津闺中也自伤秋旅写出双帆不见人【黄媛介江中秋帆】
　　嶰谷半槎昆弟招游焦山取道霍家桥次竹町韵
　　问讯城南路还同辋口寻江天远不极云日澹相侵牛嬾仍眠垄鸦寒后出林重来水竹地情话惬幽深
　　夜宿南庄
　　平生苦爱竹与梅西溪有约鉏苍苔我行北地少二友衣尘湔罢空归来归来复向韩江寓出郭云隂风色暮招要帬屐南庄游旧是梅多竹深处疎林四面开茅堂卜夜须卜子夜长竹摇万个酒灯緑梅放数花诗砚香彷佛西溪十八里月防浮动追春始江雨无端竹里鸣不敎梅影横窗纸
　　焦山观音岩晚望再用赵冰壶韵
　　手剔摩厓旧迹存江风为扫冻云昏山当落日如争渡帆向遥天欲倒吞絶顶僧栖同怖鸽空庐人去有惊猿廿年三到縁非浅好掬清波洗眼根【时予方病目】
　　同作　　　　　　　　　　马曰璐
　　云磴依稀屐齿存茅亭登歴海光昏音兼呉楚人重到气压曹刘句早吞万里奔流浮落日十年清景问栖猿江山佳处归长望啸倚天风坐石根
　　焦山看月分得声字
　　焦山寺里钟始鸣焦山寺前江月生此时月上潮复上风水相薄为奇声余音瑟瑟猎枯荻磔然飞起栖禽惊长波万里入杳霭中流一道驰空明数星莫辨北固火几防不送南徐更羣峯隔岸悄如睡何事贾舶贪宵行呉头楚尾兼越角我辈聚若九子萍【同游者九人】珉石兴来吊鹤瘗琼田望去呼龙耕坐久起踏松影碎满地窸窣霜华横琉璃宫殿水精域佛界尽在寒而清良朋伟观那易得天敎今夕二者并高咏坡公赤壁句一尊酹月还同倾
　　同作分得月字　　　　　　马曰琯
　　十年不到浮玉山梦里时时幽兴发琴声忆着冷侵肌诗思寻来清入骨天公从古妒佳游未必重登还见月今朝贾勇挂帆过正値晴冬寒不冽夜深云净五三星浪涌潮翻逼银阙望处澄江彻底明吟成远岫排空没黄芦苦竹舞平沙惊起香林定巢鹘同行有客气最豪把酒披裘坐岩窟广寒八万四千戸要与江山助奇突人生此境岂常遭拾得莫敎随手撇经窗且复嗅梅花海风吹我萧萧发
　　登双峯阁分得翠字
　　香阁如危巢细路盘折至颇觉筋力衰不辨旧题字炉烟浮江光帆影移竹翠此间坐永日自尔绝人事将为禽尚游未免周何累归欤复裵回短策耐寒吹
　　同作分得山字
　　凌虚结遐览一庵翠微间石磴穿鸟道痩策同跻攀了了脩眉蜷遂见江南山喧涛舄下过白云窗中还清景迫短晷后游恐縁悭霜钟发深省镌铭留孱顔
　　焦山归宿南庄二首
　　江山奇绝足盘桓归向梅花説夜寒一片水精庵外月随人小倚曲阑干
　　多少长安车马尘故园空锁一园春板桥修竹风灯里始觉林亭有主人
　　洪曲溪延清斋雅集分题得炙砚炉
　　一夜陶有冻泉故敎移置暖炉边清霜古怨辞宫瓦茅屋春风梦石田勋策华林非跃冶句回枯木不离禅先生笑着寒斋谱休比矮桑磨欲穿
　　开平王孙种菜歌【并序】
　　常延龄字乔若号苍谷开平王遇春十二世孙袭封懐远侯官南京锦衣衞指挥使有贤行曾疏劾马阮鼎革后与夫人徐氏中山上公之爱女种菜于金陵湖墅裔孙执桓乞诗
　　高皇初定江南日采石矶头功第一横行十万常将军帯砺河山永无失沧桑抱节有贤孙钟阜秋青入涙防飘零大树不复见顦顇故侯安足论中山同志深闺妇曲折天呉移旧绣谁知偕隠灌园人俱为异姓分茅后几棱荒畦非赐田晩菘早韭资寒泉可怜一纸锄奸疏却裹长街卖菜钱归来偃仰栖衡宇犹胜貂蝉舆皁伍凤台园里鬼迷花鸡鸣庙前狐啸雨漫向金陵吊夕曛百年寂寂但孤坟篱边尚发东风菜一任空原野火焚
　　张渔川春草堂雅集同赋盆梅
　　船唇欲发未发梅意全舒半舒但觉室中香满不知池上冰初斜枝马远结法痩格章泉课余归去西湖千树为君落月踟蹰【是夕予归杭】
　　次韵答呉苇村见懐
　　年来善病巳衰防无寸长如薙髪僧多谢良朋逺相念试吟佳句恐难胜云间雁迥何人弋冰下蛟寒未可罾触拨孤懐当永夜为君挑尽一窗灯
　　奉懐樊榭先生　　　　　【溪南】呉凤华【蔚洲】
　　脱屣浮荣嬾就征前身应是写经僧痩如饭颗吟尤苦清似冰壶冷不胜行绕梅花随鹤迹坐看山影落鱼罾相思风雪湖隂路定对摊书竹屋灯
　　立春前一日作
　　残年不出戸试起绕阶行上番梅开色斜阳雪滴声春回偏耐冷腊去有余清辛苦西川戍兜零事远征十二月二十五日同穆门瓯亭泛舟至圣因寺访大恒上人用东坡腊月游孤山访惠勤惠思二僧韵
　　间何阔高士湖【孙太初号西湖为高士湖】歳云暮矣一事无出郭见山巳如笑登舟招鹤若可呼兴来奚暇谋诸孥白头相觅尘外娯延縁到寺不十里爱此水曲兼林纡沈沈千柱释子庐阿师晏坐秀且孤清修凛凛对雪竹妙句往往传风蒲出家洵是大丈夫【径山钦禅师语】绳牀茶话午至晡复从絶顶望烟景洪谷有手应难图几防绿萼破冻余绕树愿为蜨栩蘧挐音同访邻翁通暗香疎影休重摹孤山探梅用东坡松风亭下梅花盛开韵
　　扁舟唤渡寻西村【董嗣果西湖百咏注云西林桥为古西村唤渡处】残梅寥落谁招魂水邉尚有数枝在三花两蘂苔斑昏高吟为拜处士墓旧游只认孤山园江南春事亦太早石阑坐觉生防温空亭远照一峯雪花须落日如初暾平湖鳞鳞峭风起城头吹角愁闗门作诗清绝洗绮障举似老宿知忘言探芳寄语后来者明朝尚及携匏尊
　　歳除日同江声东壁瓯亭游紫阳庵
　　趁闲同过羽人居怪石玲珑玉不如江影一窗开洞壑松声满耳接空虚钟鸣尘界知春换棊罢仙家忘歳除我巳行年何子季比来百念转萧疎【南史何子季云吾年五十有七月食四斗米不尽何容复有宦情予年正与之同也】
　　元日试笔【以下己巳】
　　手搔短鬓感流年起向东方未白前后饮酒巡烦杜举少成文字笑唐捐寿亲无量须依佛【老母今年八十】贫我何私莫问天跬歩出门春浩荡好诗都在柳梅邉
　　北郭归舟即事二首同江声作
　　沙尾防渐没芹芽己可挑不见青山郭舟行雨潇潇似出新林浦逶迆向板桥
　　同舟得我友笑语烟际落人家闭暮色灯影穿丛薄归路喜非遥漫畏东风作
　　春饼
　　新年今夕好入手爱团圞笥底禁风卷灯前映字看园丁供生菜灶妾饤春盘不道来牟贵偏宜老齿残【近时麦价之昻前此未有】
　　元夕大雪集汪秀峯真砚斋看灯分韵
　　落落城中几弟兄春宵又作放歌行残梅亭角灯初上飞絮墙腰月自明甲子晴悭多望歳【是日为春甲子】鬼方天远伫休兵老夫把酒殷勤祝到处丰年有笑声
　　春雪初霁同穆门蔎林恒公泛湖得岫字
　　湖上四时佳最佳早春候况逢晴雪初招要讵容逗天公唤滕神巧在阿香后【十四夜雷十五夜雪】风力峭能留阳光消不骤故作冷淡观少缓芳菲斗花房鹦破觜柳色鹅脱鷇幻玉刻楼台湿粉皴林岫中央开碧镜西子妆更秀心为尤物移短句咏难就非因侵晓来安得此邂逅
　　口占待得诗成雪巳消足成一律
　　待得诗成雪已消满湖新水动兰桡夕阳红送僧归寺山色青随客度桥一笑闲名花市酒百年乐意竹房箫繁华说尽前朝事分付高枝鸟语娇
　　春雨斋居遣兴
　　枯坐空斋听雨声春来景物似凄清苔縁古砌多幽思草长闲门不世情尚子卦中知损益昭文琴外悟亏成萧然止足身无事骠骑宁高第五名
　　春分后三日初晴雪轩招同穆门兰垞堇浦泛湖分韵
　　载酒邀朋有范云四山岚影坐间分放懐且喜同鸥侣洗琖何烦对马军乐过中年天所借晴无三日古来闻夭桃正照清波影好拣繁枝插防帬
　　堇浦招同诸公凤凰山看桃花作
　　春情垂老春醅浓又被城南花恼公青山无赖涴红粉小雨野莺啼故宫看花人去愁难寄一笛花前何限泪来访西天寺里钟碧藓蚀残蒙古字【乙丑三月六日顾丈月田招看花于此觞咏乌龙古庙中今下世已五年为之然庙有元西天元兴寺钟一口上有江浙行省平章达实特穆尔题字并蒙古字经】
　　穆门招同诸公泛舟甘村看花分韵二首
　　出郭烟光暖擕尊客意和花深随水曲舟缓得春多红外山连屋青边竹映坡何须话前度不厌屡经过并岸寻村径游从兴不孤繁枝侧防避落片倩风扶美景难为别【时柳渔将入都】村农也自娯主人称老健倾倒玉双壶
　　大圜上人惠紫菜补陀茶用山谷集中食笋韵
　　平生嗜读书枵腹但贮菜劳劳求益心屡问市儿卖上人空味尘不羡万羊宰挂席割海云衣色共难壊归来包倭纸偿我清净债香山供高禅诗中费姜芥取用及斋盂毋乃已伤介雷鸣候石鼎隽永堪一嘬伴以梅岑春松涛洗余噫景纯赋己收鸿渐经未采【紫菜见郭璞江赋】二月十五夜泛月三潭同穆门柳渔竹田恒公作
　　三潭人静烟冲融兹游奇绝我辈同千金不买湖月白一杯独吸春山空柳边花外有今夕银烛清歌无此风赞公房里续前梦黄鸡莫漫啼悤悤
　　晚入灵隐寺【次日呉君瓯亭来遂同穆门竹田入山柳渔归去】
　　遂果西山诺来寻猿鸟羣斜阳隠春树梵唱出香云佛坐莓岩徧人行乳洞分如何憩寂地众籁一时闻
　　坐月冷泉亭赠巨公
　　经年不入山山月喜幽诣遂随芒履行出没峯岭际清光倒泉心琐碎见松桂一轮澄孤圆倚阑胜仰睇夜深春气和防风扇明霁龙宫疎钟断涧响续迢递林僧爱迎客茶瓯暗芳细何处杂花开石路杖频曳
　　寒食湖上冶春絶句七首
　　三日湖山烂漫游汀花沙鸟为勾留今年寒食闲踪迹半在僧坊半酒楼
　　清绕桥回涧壑长春淙亭下踏春阳越溪一尺西家髻压倒呉中时世妆
　　猛雨豪风不奈何谁敎龙忌得晴多桃花薄命成侥幸肠断佳人爱爱歌
　　头白周郎发兴眞【穆门】呉家乐府剧清新【瓯亭】肩吾诗句神仙裔【竹田】尽与西湖判断春
　　山满楼空鹭浴翎行窝大好在湖亭凭阑斜日不归去吟尽浮岚泼眼青【山满楼明高深甫别业在跨虹桥东今废】
　　新寺海棠烘脸霞两株合得好诗夸老夫朝暮看不足一任人嘲命属花
　　踏花鹿女茜帬低二月苏隄似大隄只有道人清净眼观心久作絮霑泥【谓恒公】
　　题穆门虎邱中秋夜泛诗画巻三首【画为华秋岳笔】
　　抹月批风老更狂殢人灯火是山塘呉中胜事君知否写在周家十一章
　　老我呉船易感秋秋灯秋月几曾游夜来多少行云影不梦闾邱梦虎邱
　　如此中秋天下无船船银烛度歌珠风林烟塔迷离处除却倪迂那解图
　　寄沈椒园观察莱州
　　河畔相逢迹未遥使车闻又出中朝戸盈左海齐三服政洽东隅汉六条痩格几回凭落月高吟何处托归潮故人依旧耕渔侣时望音书问寂寥
　　次韵奉答樊榭见寄　　　【仁和】沈廷芳【椒园】
　　帀嵗相思碧海遥先生南返我辞朝梦回梁月闻鸡唱香满湖花发藕条贫里预筹游岳屐老来纵笔浙江潮耦耕行践秋莼约无尽意斋吟泬寥
　　舟过横里懐平松雨先生故居【并序】
　　平显字仲微杭州人洪武中官广西藤县令谪戍滇南沐国公英延为西席故居在北关外之横里地有仲墅洛山水名十二里漾松雨轩集中有句云万顷水云横里北百年邱陇洛山阳又云藕花官漾十二里桑防邻村数百家又云水竹空思仲墅村至今过之风景宛然惜乎先生之不能终老于是也
　　出门天宇晴暖风吹我衣片帆一何驶沙燕相随飞不断故乡山新緑初生肥谢村已回首仲墅望依依寛漾十二里中有诗人扉幽栖如此少远戍竟尔违桑隂看浴蚕草舍闻呼豨当从田父饮莫叹季女饥
　　雨中过莺脰湖
　　钓徒何处访元眞来往江湖浪迹频青草緑波如送客斜风细雨欲留春
　　冶坊浜与竹田别
　　晓别一声啼鴂春愁几处人家记取緑隂流水石楠似雪初花
　　赋得未到晓钟犹是春【韩江雅集】
　　春归何处更相留且酌余花药玉舟明烛心还惜芳夜晓钟声莫动离愁低回元相惊猧句停待景阳梳髻楼漫道千金酬一刻千金多恐未能酬
　　听嶰谷半查谈泰山之胜
　　天孙迥出名山羣奇游歴歴今始闻红尘远谢日下客白石高揖云中君古来禽尚几人共雨后秦呉一发分老我曾吟望岱句胸中空翠犹氤氲
　　题张渔川所藏周昉宫姬调琴图
　　天寳宫中尚歌舞三郎天纵工羯鼓广平留下朋肯声宁王抄得龟兹谱小部筝琶竞追逐雅乐当时弃如土赵州长史用意良貌出娇嫱素琴抚淡妆相对花下听低鬟背面尤娉婷一时何处有三粲雾阁云窗深杳冥闗雎本是房中曲不比等闲操泛祝好将解秽谢君王愿君解愠四海康
　　雨中泛舟过篠园三首
　　三日防沟雨能添打浆声红荷如欲语白鸟故相迎水亭布砚席初蝉流碧树菰芦积无边不辨来时路防雨或时作乡心何处消垂杨拍新涨烟艇第三桥
　　夏日田园杂兴【韩江雅集】
　　緑隂门外乱鸣蜩畏景偏于此地消秧动风畦初足雨荷翻露港慢通潮声高与客听芸鼓味苦呼童种酒瓢无事牵牛着凉处輭红十丈自然遥
　　立秋日作和陈授衣
　　春残一舸到扬州歳序无端已半周安隠鉢单僧过夏萧条风雨客迎秋病余称药烦贤主伏后尝忆故邱柳巷南头诗老在全家住久尚乡愁【授衣杭人家扬州之柳巷】
　　哭查莲坡
　　燕南耆旧久相推防面俄成万古哀漫浪虚充选人去淹留直为访君来【序去年事】乾坤刘尹谁知我湖海陈登未易才老泪临风何处寄手书犹在忍重开【莲坡于殁之前八日犹以手书远寄未几而凶问随至矣哀哉】
　　萧照中兴瑞应图【曹勋赞并书明吾杭陈瓠庵故物今在广陵呉氏】
　　赵家九叶承平业乾坤初换红羊劫銮舆哀痛尘再蒙自此中原满兵甲肃王巳去康王留神人助顺先磁州即眞当念衣中诏避敌翻为海上游艰难百战英雄死小朝廷在临安矣迎得慈宁阿毋归不负黄罗卜棊子太平功就称翁翁【绍兴间禁中呼秦桧为太平翁翁见賔退録】西湖歌舞骄春风倦勤竟受天下养瑞应图呈德寿宫萧郎曾画延祥壁【萧照奉勅画四圣延祥观壁见四朝闻见録】六百年来抚眞迹中间李固渡头冰彷佛扶持光武厄臣勋书赞官职俱北狩见闻非贡谀【曹勋有北狩见闻録】何如元叟浯溪颂漫比简子常山符
　　魏景初帐构铜歌【状圆如筩径一寸长四寸许中空而底方旁出歧枝有孔上有字云景初元年五月十日中尚方造长一丈广六尺泽漆平坐帐上广构铜重二斤十两凡三十二字八分书防上方西畴所藏】
　　霸城月照仙人泪不逐魏宫翁仲二铜驼久作劫灰飞帐构犹存景初字洛灵儿爱芳林好夺得蛾眉供洒扫弸彋想像薄罗风传与千年尚方造流苏翠羽光零乱土上出金妖谶换【见王子年拾遗记】文成石马大讨曹水吐玉蜍才效汉碧筩平坐朱竿密八分应认仲将笔【魏明帝宫舘寳器皆韦仲将书见太平广记】摩挲彷佛陵云台小缩波防劲无匹更闻昭烈能自贬御用都归销鋊焰【南史雀祖思传刘备取帐构铜铸钱以充国用帐构铜之名仅见于此】一枚古色出重缄留向人间鉴奢俭
　　秋懐
　　落魄江湖鬓有华秋风又入小窗纱无官张祜诗名贱多病休文药力赊慈母耄年忻善饭阿宜弱冠解涂鸦新来只有团圞想犹及中秋可到家
　　次韵张啸斋同舟渡江之作
　　依依老柳拂汀洲我赋将归君始游风月西湖如有待烟波东道若为谋乌丝剡纸蚕头字白纻呉歌鸭觜舟自是高人情调逸笛声吹过一江秋
　　同啸斋西畴暮游惠山至泉上
　　落帆杨柳湾暮色黯巳动信步入幽翠山影正如梦重来非昔俦光景不可控沈沈泉涵甃漠漠云栖栋岩桂何处开妙香时一送不逢片月生风为谁弄
　　惠山下与西畴别
　　人生客路惜离羣笑语连朝得共君须记并船分袂处僧钟茶火隔秋云
　　哭周穆门
　　如君行谊友兼师一恸秋风草木衰征士东冈有周燮称兄南国只袁丝莼鲈不返松江櫂山水空留汐社期偻指交情三十载九原无路説相思
　　大理石屏歌徐陶尊索赋【石屏二一为山高月小一为水落石出葢天成景也】
　　坡公曾赋后赤壁妙语排空江月白多年无人更收拾幻入防苍山下石公之远游唯儋耳异域未逾大渡水山灵岂亦爱公语不似纷纷舒与李徐公清溪结草堂【尊公象求少尹】琢屏双插堂中央有时高枕卧其下梦作孤鹤横江翔前身怳忽居临臯絶境高唱争清豪五郎押韵斜川曹【陶尊行五】寒光一防袭吟嶣嶤欲踏三山鼇雅胜巫峡翻云涛不用抱遗撰志金粟咏【元松陵谢氏有巫峡云涛石屏杨亷夫为作志顾仲瑛为作诗】我为长歌聊贺兹石遭
　　题陶尊緑杉野屋图
　　手种丝杉百本余舍亭山下闭门居南州高节浑相似北路风流笑不如清籁含霜朝几静翠幢承月夜窗虚主人只恐栖难稳早晩讐书向石渠
　　九日送西颢之武昌二首
　　今日一樽酒壮君行色无登高何地是送远更心孤樊口波涛落怡亭木叶枯应添感秋句重叠付奚奴明时身不试军府惜蹉跎月尚南楼好人逢上客过飞牋流翠墨开防倒金荷应念衡门下西风独养疴
　　初冬命园丁修剪花木有作
　　平生只合闭门居寒事于今亦有初荒秽顿芟聊复尔芳菲可待且姑徐斸苔预为移梅地扫叶堪充煮茗储老去庾郎最萧瑟小园赋就欲何如
　　朱母陆氏旌节卷
　　青灯络纬动悲吟抚榇提孩两不禁邻火灭时饥火忍乌头全是表冰心
　　全谢山喜饮苦酒诗以嘲之
　　大戸饮嗜辛小戸甘是取君戸大小间奈何好饮苦前身天酒星匏乃为辅生成东野肠【孟郊诗食荠肠亦苦】百觚堪一赌剉檗供酿材咀苓付麴部【説文大苦苓也】醉中不櫕眉起作鸲鹆舞其味尽入心驱向笔端吐诗苦与俗违文苦致身窭五行性有偏恶防讵劳禹秖应独酌謡添入窦苹谱
　　月夜
　　乍霁初冬月团团出女墙明收一旬雨清醸五更霜入竹禽惊梦侵莎蛰闭房今年余两度深惜此流光
　　同堇浦谢山北郭闲泛
　　人生难得是冬晴随意河桥拨棹声纵不成游偏有伴偶然欲出岂无名因看黄叶商行止为爱青山当送迎归去只愁僧舍客把诗吟向佛灯清【谢山时寓僧舍】
　　南浔田烈女诗
　　侬住浔溪上郎家共里闳掌珠祥入梦冠玉弱知名半面期幽壌双飞誓隔生朱丝曾约髻毕命托精诚长至前一日得沈椒园莱州书并惠防段阿胶即次去年峄县舟次见赠韵奉答二首
　　髯奴书到一阳时千里冰霜接梦思宦况知君清似水穷愁泥我乱如丝冬堂赠疾烦村觋晓寺安禅礼导师只此便应为近状疎芜笔砚报章迟
　　山林钟鼎不同时谁为殷勤系远思海内朋交存臭味巻中诗句叶金丝井胶旧在郦家注毛布曾传孔氏师【阿胶见水经注孔传织皮毛布】肺气寒天须底物感深不道寄来迟
　　雨中过安隠寺寄呉瓯亭
　　寒雨跧篷底经过古道场云连山懵懂松罨殿荒凉旧酌名泉冷追思去日忙何当约双屐重与试旗枪
　　同张龙威访陆南香北墅
　　北墅幽栖处闲寻野鸟知风廊行落叶烟阁俯空池官罢天敎逸诗成客诧奇此中多乐地漫白几茎丝
　　集南香斋观窗上树影联句
　　日晷近西南照此窗上树【鹗】同心集二三斗室坐和煦【陆震光芳谷】疎枝幻自交虚櫺晃如赴【陆锡周澹予】斜看乌渐移空想雀难驻【张元叔华峯】浓淡染匪眞动摇画亦误【鹗】借问何因縁兼以寒飇故【陆培南香】
　　题冯绩囦无波艇
　　规制分明六扇篷窗开蠯防小阑红长依茶灶笔牀畔时泊疎花瘦石中大地四游俱在水人间万斛那禁风争如安稳家园乐只把诗筒当钓筒
　　奉答当湖吟社诸君折梅赠行之作
　　客身似叶东湖濵北风十日吹倒人明窗深炉作诗供一枝烘蜡争鲜新歳寒之交味禅悦赠我幽香媚冰雪诸公送者自崖返相对篷笼如未别
　　送樊榭先生载梅归杭　　　　鲍　询
　　先生兴欲乘归帆寒宵共聚深杯衔殷勤何物可为赠花字磬口春风缄春风未转交三九月落篷窗香在手西溪别有雪千林一枝还肯寄侬否
　　冬日同云亭江声瓯亭竹田集呉山延庆道院分韵
　　丹房重到路依稀共倚阑干客思防半郭楼台横杳霭一湖林岫入烟霏天将雪意供诗本梅送寒香上道衣安得凭虚吹铁笛坐看人世玉尘飞






　　樊榭山房续集巻七
　　钦定四库全书
　　樊榭山房续集卷八
　　钱塘厉鹗撰
　　诗辛
　　新正三日同东壁瓯亭竹田集呉山延庆道院分韵【以下庚午】
　　始春事登临丽瞩与前别窈窕开岩楹自擅山水窟一镜瞰澄明千峯俯环列浮岚氲欲动迟晖耿难灭驰心为轻舟孤屿转沿越乃知仙家事灵境坐超忽茗余幽鸟哢吟次闲梅发相要问黄宁予将链华发
　　早春同人集让公南屏山房分韵
　　空山春事早幽思集虗櫺梅萼分湖緑茶烟出竹青林暄宜晒衲石润罢翻经爱接支纎语眞忘物外形新晴探梅南屏山中同江声龙譲公作
　　为问梅花信高僧领客探笛声吹不到鸟语静相参春竹孤香抱晴湖一碧涵翻思前夜雪无路向山南
　　题华秋岳浴鹅图
　　昙村中我旧过嗔船无力困沧波近来颇厌书生幻不爱笼鹅爱浴鹅
　　题友人北墅耕读图
　　人生良计无如耕子眞谷口垂高名人生至乐无如读庄叟曾云学为福【好学为福出逸庄子】从来二事合并难耕兮求富读求官何如九年之耕十年读悦心果腹相盘桓君家归锦桥西住北墅连延夹城路白荡波通柳外村秦亭翠见烟中树颇闻卜宅先诛茅买田绕屋书成巢自资地利鄙悝鞅毎探古义穷娲庖文度佳儿美无匹膝下承欢堪永日闲将耕读作贻谋辍耒荒经俱有失几时泛艇过幽居拟趁红荷销夏初圩菱港经行徧蚕书蟹畧钞誊余吟声未断农歌起怳忽置身图画里比邻近喜有同心我诗请示茨檐子
　　过南华堂追悼谷林
　　故人不见已三年重到池亭更惘然怅望残梅防残雪空余新柳舞新烟尘凝石畔藏书库雨损隄边送酒船何处风流未消歇幽禽留客语清圆
　　金江声呉山志成诗以落之
　　穷塞驰驱返故林烟霞兴在老逾深埽除问舍求田计校检模山范水心强至里中添故事【宋强至呉山里人君居同之】伍胥庙下续新吟春来雨阻同登约手把青编子细寻
　　为堇浦悼亡姬
　　知君急泪制无因客舍惊闻玉化尘梦断画帘防有雨归来锦瑟但如人碧桃落尽空留子白发生多最苦春想到金台定情夜残灯向壁唤眞眞
　　二月十五日同人展周兄穆门墓于湖上之青芝防用皮袭美过张承吉处士丹阳故居韵
　　何方清佩逐飞霞埋玉空山重可嗟墓下驴鸣犹有客松隂鹤返定思家百年大雅存吟草二月东风滴酒花猛忆去春同夜泛短篷曾系水西涯【去年此夕同泛月三潭各有诗】
　　泛湖归舟遇雨用前韵
　　隂晴无定验朝霞零落还因故友嗟社燕来时初上冡林鸠啼处各归家山容正媚偏逢雨酒价初高只为花老向太平行乐地一枝柔防是生涯
　　寄呉鸣臯
　　同岑渺天末梦去春芳歇江通步云树隔芜城月之子神何清相望空复情二十拟文赋半千期令名姱修宁有巳餐胜方今始三叹北游诗不负琅玕纸
　　次韵奉酬樊榭先生　　　【溪南】呉凤翔【鸣臯】
　　幽涧鸣春泉泠音殊未歇忽枉瑶华篇若对松际月月明风复清鹤望含遥情麈尾不辍讲钓竿难避名云山莽未已攀陟何时始吟成且寄懐自写松花纸
　　同江声东壁瓯亭登呉山西爽阁
　　楼倚呉山好新晴一笑佳春湖留远眺名岳贮奇懐日隐双峯晦风喧万树霾呼童扫苔石题字记曾偕
　　西爽阁听施链师弹石上流泉
　　天风吹春沙眯目阻遥望道人山下返如鹤息青嶂手拂落霞琴为我谱幽贶一弹初滴沥再弹复跳荡淙潺七条水直泻磐石上中间呜咽处防有松声飏近疑双磵流远接三峡浪涤尘耳更清破睡神觉王从今雅弄名不数柳文畅
　　赵氏西池看海棠同施自勗作三绝句
　　花中戚里此称奇淑态秾姿想见之莫笑杜陵穷相眼丽人行即海棠诗【邱濬牡丹荣辱志以海棠为花戚里】
　　亦复奇顚拟放翁名园可惜锁东风与君临水偷看处定爱深红爱浅红
　　白头那更有风情撚断吟髭太痩生何意一枝禅榻畔宿妆残醉伴清明
　　陋巷
　　陋巷无来徃深栖几歳华犬能憎俗客燕肯恋贫家遣日书从借经春药尚赊晓风偏解事吹放一林花
　　大风
　　已惜花将尽飘风似少恩兼闻屋瓦振直使钓船翻病骨应难敌春愁孰与论防明声稍止堕雀尚余喧
　　城曲
　　城曲村非远春深草正薰池萍生谷雨墙竹翳桑云鸟散斋钟罢风来戏鼔闻地偏神贶古童稚亦欣欣呉长公自梁溪移家来杭用沈陶庵题石田有竹庄韵奉简
　　高人雅爱城东住与我栖迟共一川相望无多春树外经过只隔野桥边栽花更辟三三径煮茗休寻二二泉为话越游吟兴在凉秋重泛镜湖烟【鹤林玉露周益公访杨诚斋于南溪诗云回环自辟三三径尤玘万柳溪邉旧话兵侍公棐于许舍山中凿地得泉不异二泉名之曰二二泉泉盖在梁溪也】
　　晚春感兴
　　水外茅檐竹里扉闲窗人静试单衣压枝梅子多难数帖地杨花弱更飞白日如年娯我老緑阴似水送春归如何尚着齑盐累又理云帆别旧矶
　　题新市映碧亭
　　白鱼买就午炊迟映碧亭前小泊时闲却东风一溪水惜无人解弄涟漪
　　琏市
　　东去含山远西来尽水乡藤穿桥脚古溪绕市心长白发逢挑笋青裠出采桑人家浓緑里应笑客舟忙
　　晚次陵口【齐梁陵墓所在】
　　緑徧千村叫杜鹃余寒犹未脱呉緜暮云青草夹冈埭春水小风陵口船旧事六朝残梦外客程十载夜灯前白头不奈闲愁搅拟向空门问老禅
　　题文待诏石湖诗画巻二首同嶰谷半查作
　　呉中佳处我曽知十里青山塔一枝泼眼湖光飞鹭外无声写出范村诗
　　桂花香里此夷犹细雨平桥负好秋瞥见停云小平远依然还我旧扁舟【丁卯仲秋过石湖欲作一诗未果】
　　茅司徒庙迎送神辞【并序】
　　广陵蜀冈平山堂畔有茅司徒庙相传神五人茅许蒋祝呉其姓也茅名胜异姓约为兄弟过谿旁见一妪共母事之妪为虎食五人奋力杀虎地自是绝虎患予案南史梁王琳为陈将呉明彻所杀故吏朱玚等请于陈徐陵还其首葬八公山侧寻有扬州茅智胜等五人宻送防柩达于邺通鉴扬州作寿阳是时以寿阳为扬州也琳举兵平侯景遭时多故间关异国欲以存梁而卒死于战五人非亲故能送其防柩还齐诚义士哉当时江淮间思而祀之隋封司徒广陵之庙最著者以宋绍定中有隂歼李全功也母妪事近不经驱虎之説或有之韩江雅集同人为迎送神辞分得此题因为辨证如左使事神者有考焉
　　縆兮鼓笼铜飞雨兮江岫东戈彗野兮旗焰空神之从兮建宁公青林兮望篝火于菟兮弭道左八公山侧兮三台下云车未来兮我心苦
　　斗野平兮烟羃羃伫连蜷兮夜吹笛殪新塘兮鋭头儿回风飒兮降毅姿福我氓兮大有曷报之兮昔酒神醉止兮归无方淮月升兮明古柳
　　赋得满天梅雨是苏州送梅沜自京师归里
　　浓隂风雨湿糢糊五月抽帆返旧呉驿路三千行巳到画桥四百望如无凉生白纻虎邱寺响入緑蓑莺脰湖此景较量燕地少不妨贺铸老菰芦
　　哭汪祓江
　　自失芜城友于君计已三【谓余葭白程松门先殁】论交存重诺经世付空谈衰白公荣酒悲黄成式函寂寥那可见挥泪满江潭
　　京口闻蝉【五月二十六日】
　　两月乡心不自聊雨丝初歇早乗潮一声知了来何处正在诗人丁卯桥
　　六月二十二日云亭明府招同鹿田江声诸君集复园分韵
　　郁郁连朝不可任得来池馆洗烦襟隔城山雨到荷叶度槛野蝉嘶柳隂早疟已随纨扇减晚凉应共茗杯深清风携自兰亭长只有闲鸥识此心
　　秋暑同陆纡斋张龙威叶迎坡孙剡岙集譲公南屏山房分韵
　　八月生衣未放闲城中无处散疎顽同来此地眞逃暑自笑多时不入山佛坐苔龛疑雨过僧归竹戸倩风闗扁舟载得凉多少更与秋荷约往还
　　九日望亭舟中
　　辛苦隂霖歇苍茫野色秋百年浑作客九日又扁舟多病黄花避长歌白鸟留从来望亭驿烟树迥含愁
　　大风渡江望金山
　　风雨翦江去渔帆恐不禁涛声俄上下山势若浮沈金碧疑神力虚空见佛心回头惊定处画里记登临入州城爱其多水竹之趣忻然成咏
　　收港芦分界城隅进艇初平生苦行旅随地爱幽居潮水侵篱满江云入竹疎谁家开草阁借我着丛书
　　次韵答呉梅查见寄
　　水国初寒雁叫霜诗来便是接清光五塘野色归秋巻千里离情寄夜航淮海风流君未老湖山隠兴我偏长若为更约林中侣【谓苇村兄弟】缸面同倾话草堂
　　奉懐樊榭先生　　　　　【溪南】呉　均【梅查】
　　山叶丹黄乍染霜高栖遥忆对湖光兴来纳翠开虚牖病起探梅上野航曾把新诗冰雪净为寻幽梦水云长何时得挂轻帆去问字闲过旧草堂
　　腊月十一日同人集堇浦桂堂为恒公四十寿【时恒公住持上天竺寺是日为堇浦作山水小幅】
　　西池雪后渐春融香饭初炊祝远公乳窦云堂新法席竹针麻线旧家风画分山色来湖上杖帯泉声入座中知有大千归掌握长年应与辨才同
　　庚午除夕
　　散材寂寞又逢春六十明朝是幸人犹子麤完尚平愿余年喜作老莱身薄云淡日商量雪翠栢黄梅防缀贫夜半无眠听爆竹诗情除旧要从新
　　元日对雪【以下辛未】
　　闭戸焚香宴坐中旧寒着意恋东风无人可造眞闲日有雪相娯此老翁竹色低迷三径白松明张王一炉红朝来冻笔呵初试学写宜春帖未工
　　同江声可堂龙游呉山分得开字
　　游人争上最高台吟赏还输我辈来白髪登山犹却杖青春入手莫辞杯梦中鼓吹元宵过烟外江湖望眼开为避香尘寻曲径洞天寒防一林梅
　　雪晴寄可堂龙
　　冥夺春三日雪雪晴日出寒逾严炉温覆手未忍别裘敝裹身无可添玉立数峯在北戸泉垂几滴当南檐西溪梅信行复动野艇料理诗瓢兼
　　同呉可堂河渚探梅
　　渚中有渚吾旧句三年重问梅花渡人不看花花看人郑老周郎已泉路【筠谷穆门皆昔看花侣也】同行诗客比水曹情与梅花如胏附初过石函三两株旋转法华千万树远蔟渔汀未销雪近遮山屋才开雾香来竹外逆风闻枝压桥边舍舟步繁花乱插天作纸疎影横眠池是谱纵饶画手有汤杨那比春工多活趣平生万事苦蹉跌花趁晴看亦遭遇防吟西日为予迟游踪又逐寒蜂去
　　西溪山庄重有感
　　长生何药试红炉拣尽溪山住得无芳草不知人事改寒梅半逐世情枯洗妆阁圮辞春燕吹笛廊空有夜乌剰取曲池堪照影几囘闲绕更踌蹰
　　夜宿云溪庵【明仁和徐继恩字世臣崇祯壬午副榜注名复社鼎革后为僧号俍亭庵其所剏也】
　　行尽梅花曲曲溪溪深何处辨东西入门初见佛灯上高枕不知林月低逸士染衣曾结社幽人疥壁漫留题春来颇爱参禅味晓起呼童劚笋泥
　　雨中肩舆至永兴寺看緑萼而返
　　篮舆轧轧傍溪隈野寺看梅又一来旧壁诗憎山雨败危楼花遣午钟催两朝双干江南少碧藓青须竹外开折取尚愁添口业夸人载得緑珠囘
　　同纡斋龙威登寳石山麓望湖复集昭庆寺僧房分赋
　　轻隂无雨亦冥蒙出郭招寻一望中桥外人归山罨画柳梢船度水浮空年光防计春将半笑语留连迹偶同莫忘僧坊幽事在酌泉烧笋落梅风
　　圣驾驻跸西湖恭纪一律以当衢歌
　　化日嬉游鬓己斑野臣何幸仰
　　天顔因遵
　　祖训巡方举为奉
　　慈闱赐粟颁羽卫参差依弱柳箫韶和协绕春山君王要与民同乐特许三门夜不闗【三门钱塘涌金清波也】防上逢张浦山即送其重游大梁兼寄桑弢甫
　　秀州城下张居士握手防江语不休画里看山殊傲兀诗中説饼亦风流【时以与弢甫説饼长歌见示】马卿谢病谁知已杜老登台岂壮游若见故人相问讯为言忆远雪盈头
　　六十生日答呉苇村见贻之作
　　我生少孤露力学恨不早孱躯复多病肤理久枯槁干进嬾无术退耕苦难饱怅下第温岐归敝庐孟浩风尘耻作吏山水事幽讨结托贤友生耽吟忘潦倒流光去若驰年境已至老【礼六十曰耆贺玚云至也言至老境也】赠言感君意璜琮借文缫生辰与我同壮盛君自好君如初阳升积渐满晴昊我如炳烛防余光近衰草荣名无足凭里曲岂堪寳三复诵君诗慙汗满懐抱
　　寿樊榭先生六十　　　　　　呉凤华
　　先生闾史辰五月蓂吐二余生较大晚亦此日堕地闻今周甲子贺客接迹至为重富文辞胷中七经醉品格如孤松有劲直无媚　盛世右文儒笙典堪鼓吹献赋声摩空一发偶不遂飘泊孝亷船道腴岂憔悴灵运游山诗字字湿寒翠可以傲神仙何必有名位伊余困尘缚妄欲窥金匮悬殊实径庭生朝枉相类一笑甲辰雌足以征古事惟祝享脩龄庶得蝇附骥
　　嶰谷寄鹤天宁僧舍有作同人和之
　　剪翎轻别阆风巅复恐翻飞计未全也识长身非近玩且敎仙质伴枯禅三花树下容听偈九杞山中伫买田【孙太初养鹤南屏许相卿为买田于九杞山有鹤田劵】此段高情消得否一声叫破石堂烟
　　爲商寳意悼亡妾环娘次韵四首
　　茫茫爱水正无边曾説佳名玉字连解后那堪成夜恨循来犹记困春眠依稀朱鸟窗中事短折霓裳曲里年倒泻天河作平地人间终不罢相怜
　　笄年拜壻定无差谁道开花早落花今日烟波司马泪当年风月翰林家鬊云翠减伤琼树臂玉香消失緑华可惜寳陁勤礼处不求共命作频伽
　　骑去青鸾入杳冥檀郎从此号商星草名懐梦眞成幻衣可招魂岂有灵弟子尚留吹了笛侍儿忍捧诵残经扁舟共泛寻常事肠断东风檇李亭
　　从来薄命是佳人槿艳珠沤莫认眞归葬稽山终化土前生瑶岛本无尘可能消领诗中意何限低回画里身官路多辛头白早知君不复更寻春
　　挽方环山
　　别时君善饭惊见素帷陈水逝悲同甲松摧失俊人文章秋巻冷粉墨夜台新旧赠营邱笔今逾什袭珍【曾作临平藕花图及仿云林小景见贻】
　　早秋同近人授衣于湘集天宁寺具公方丈同用东坡病中游祖塔院韵
　　漠漠空林散佛香断云吹雨一天凉客临流水心都净僧自乡山话更长解夏有期思本寺打包笑我倦诸方食时五观今参得慙媿秋蔬此饱尝
　　集易松滋半厂书屋送蒋秋泾还檇李
　　同作芜城客离情忽不任浮云三塔远落日大江隂主礼秋菘剪賔筵夜烛侵归桡予亦近相趁早潮深
　　汪巢林八分书歌
　　少陵论书得其眞曾云书贵痩硬方通神昌黎论书有深意苦道羲之俗书趁姿媚由来八法壊六书二篆防茫竟谁嗣八分元从二篆生强被欧阳呼隶字汉人近古无差讹流传后代巳不多郭香察书久埋没武梁畵像今销磨任城五碑虫蚀藓泗水九刻龙腾梭巢林居士老好事典衣不惜穷搜罗手摹心追笔成冡坐卧三日难同科腕悬仍似蚕头篆笔磔稍存隼尾波只余痩硬乏姿媚毎受俗眼相讥诃兴来为我书数幅奴视唐朝韩择水豪家屏障岂相宜挂我翛翛竹间屋






　　樊榭山房续集巻八
　　钦定四库全书
　　樊榭山房续集卷九
　　钱塘厉鹗撰
　　词甲
　　梅子黄时雨
　　梅雨
　　枯坐幽窗赚轻梦破时惊响荷扇正浓緑墙头金九堪荐想到一犁江上暝愁将入呉云远淙潺徧吹笛夜船灯影遥颤　深院残寒犹恋漫妨他燕乳帘暗慵巻柰扫壁看题蜗偷银篆依约红绡香润句韈罗应竚沿阶藓风防便楼前镜波深浅
　　摸鱼儿
　　和葑田病耳
　　甚年时楚江寒早病懐偏恼孤旅悠然自唤空闲字痩影几番回顾难寐处也省听敲窗暗叶穿阶雨残更漫数总付与醒眸青灯素被浑未减愁绪　人间世几个知音伴侣幽兰渌水休谱秖应不了枯禅味闻性卷荷犹贮凝思苦问隔屋钗声可是忘情句因君小住向无想山中飞尘浣断相约枕流去
　　琐窗寒
　　初夏同葑田松泉过深柳草堂
　　戸小闗云城高缒碧嫩阴摇瓦何年种柳正忆汉南游冶想依依香绵褪时绣鸳不到闲庭榭付余花倦蜨桥防帘影伴人情话　疎野连渔汊听笛弄沧浪悄然歌罢离踪似寄顿冷故溪吟社笑输他桃根渡头载来翠峯偏淡写看篱根艇子萦回任取浮萍惹
　　天香
　　薛镜
　　蓝浪浮花青铜淬彩空明大好无翳样巧裁菱面平揩粉不数尚方新制呉船载取萦绣帯疑回鸾翅低挂苏潭片月如描弁峯晴翠　华年误人似此杜郎看鬓丝难避几对浅涡犁晕笑临秋水勋业平生付与最爱是长宜旧铭字聴罢懐中窥余睡起
　　水龙吟
　　漳兰
　　海帆吹送琼姿一番又拆秋前信云衣嫋嫋冰心的的髙情占尽着意扶持青瓷架小素瓯茶嫩向风亭水槛炎光不到搴香梦今才凖　可惜幽芳易近有谁知楚天闲恨逢迎只许灵均水佩湘娥烟鬒驿荔程遥蛮花种杳不堪重问试山空露下瑶琴独按写深林韵
　　摸鱼儿
　　芡
　　趁平湖采芳艇小荷盘初沸烟雨钗茎静照凉波影不比脆丝纒露花防注看倾尽斜阳幽意凭谁诉西洲倩女讶碧臆才翻青吭渐满脉脉水天曙　明珠剖谁道暗投无误鲛人何事相妒擕来菱市塍畔犹着宫黄深护论斗煑算风味亲尝只有涪翁语轻圆荐俎早萦系心期春葱腻雪巧夕剪灯处
　　齐天乐
　　络纬
　　夕阳才作【去声】防凉意幽窗便闻秋纺怨绪回风情丝曳雨交戛依然摇飏离悰记往在枫叶横塘豆花深巷翠股斜敧萧萧又送去年响　何人听时较早旧啼银烛背寒素无恙染黛形轻翻车韵急偏隔秦楼朱幌余絇漫想怕短发难搔助愁千丈夜色柴门几声天更爽
　　桂枝香
　　银鱼
　　平桥永昼惯柔浪寸鳞来问春后长是船横鸭觜派流莺脰高人不见眞子但烟波到今依旧苇汀花岸千丝作网笑伊还漏　更比似针锋细痩好分付呉娘柂楼烹就翠釡芹芽菽乳入瓯芳溜鸥乡占取闲滋味任年年阻风中酒几分纤輭堪人断肠忆鲈能否
　　木兰花慢
　　赋木犀香数珠
　　讶熏炉未烬分秋宇染铅丹正露重铜盘风摇钿粟暗和沈檀佩璎零乱捣花房声共晓钟闲一串胸垂圆相双心臂纒清寒　窗间待洗尘烦斜挂处藕丝单认现住冰轮前身香国不算縁悭更番秋期细数胜纤防畱印在雕阑宛转仍酬密愿氤氲难解连环
　　庆宫春
　　冬夜泊舟鸳湖有忆
　　倦柳惊鸦澄湖低月坠霜初度篷罅摇落心情交加魂梦水天离思难写赋笺词笔忆相见秋娘淡雅凄凉只在学绣村边晓钟敲罢　可能负郤西风两桨来时暮云凝乍啼红唾碧衫防犹涴尚记那回帘下怨人轻别是才识香嚢分麝孤鸿遥去説与敎知酒醒今夜
　　换巢鸾凤
　　张东园送洋鸡一双赋此报之
　　一讯槎风有双栖锦羽携取筠笼菢时春屿里啼处晓波东洪桃花下几回逢乍呼小名朱朱未通瑶窗远想误郤泛人同梦　珍重谁乞种持比汝南噤神偏耸帻染蛮砂尾捎蜃雨特地移窠分送我已无心舞秋宵负雏看啄苔阶缝凭丹青唤梅家写伊飞动
　　清平乐
　　元夕悼亡姬
　　春衫泪浣谁问春寒浅依旧去年正月半锦瑟华年未满　重来径曲苔荒一屏梅影凄凉疑在小楼前后不知何处迷藏
　　沁园春
　　声
　　隔院飞来巧啭如簧初闻可怜正金经学诵生成柔輭珠歌敎唱分外清圆花下泠泠帘中呖呖小玉频呼宻意传吟郎句惯临流对月韵更悠然　道将双字聨翩比相见春风一笑嫣记靧桃幽思呪余茸舌折杨离恨噎在香咽细语欢浓娇啼梦浅时送吹兰到耳邉闗情甚聴莺雏燕乳仍是笄年
　　影
　　赋就闲情愿逐娉婷朝朝整随恰花隂行过费他回顾柳丝遮住暂尔相离悄照春波偷窥晓镜只道无双更有伊研丹粉爱自描活脱小样崔徽　何妨坐起轻携怪几度抛人欲睡时又低鬟月底问来不语凝眸灯下抱处如痴蹴踘幽坊秋千旧径看未分明捉搦迟重逢后羡香肩斜倚共映屏帏
　　水龙吟
　　题呉东壁大洋泛月图
　　凭谁画就沧溟影连南极摇空碧茫茫何在云帆吹送高秋今夕蛇种城遥鳀人国杳水天无迹正银涛上涌冰丸倒射应笑岸临风帻　为问乗槎此客挹长庚几经沦谪一官寄耳乾坤奇处肯教轻掷身到清虗胸吞云梦旧闻嫌窄看蛮童起舞澄辉零乱泻莲花白
　　清平乐
　　春游士女图
　　胶鬟新拭正是停针日小扇扑余无气力风里杨花吹急　销凝石畔兜鞵不知偎防苍苔欲就浓香一梦翩翩胡蜨飞来
　　台城路
　　题周雪舫运判万夫人八分遗墨
　　使君高防词人处霜风正凋疎柳白雪征歌青猿授简不惜连车沽酒高情感旧展翠阁遗函玉台嘉偶错落蛟龙光和体格最清痩　人间谪来未久怅芝田路杳鸾驭难又伏氏经传呉家韵写空絶才华前后红丝小籀合长供铃斋异香熏透梦井凄凉一编时在手
　　行香子
　　忆焦山旧游
　　落托华颠栖泊频年展心胸都付山川名区壮观胜友奇縁约吊坡公访纶老谒焦仙　鼍吼更传龙抱寒眠记霜崖佛阁灯悬诗囊防检莫怪萧然但贮江风贮江月贮江烟
　　沁园春
　　腕
　　十二楼高隐约轻云全遮玉容正帘衣半卷斜支雪藕香罗一握乍敛春葱肤薄防揎节圆渐露独倚霞顋想像中凉侵处有退红衫袖浅防西风　欠伸在画屏东见背后凝酥两欲融更朱绳力怯秋千齐挽防丝防紧端午深笼对脉慵擡伤心小搤笑学簪花运未工新来痩问那人知不跳脱旋松
　　声声慢
　　题停琴士女图
　　帘垂有影院静无声谁家待月阑干两防深颦分付次第眉山薄妆乍侻便低鬟更自幽妍心事远看转将瑶轸尚怯春寒　只有梅花知得爱香生弦外韵在丝前小立徘徊肯敎流响空烟人间尚留粉本不愁他轻误华年凝望处想参横依约未眠
　　台城路
　　当湖喜晤张今涪别去以词见寄依韵奉酬
　　柘西尚有词人在梅边爱听呉语明镜慵窥青山欠买赢得吟情如缕高阳伴侣约小醉围炉孟婆能阻斜日归鸦一羣寒影向村坞　残年犹是逆旅津亭仍解防离恨难谱横泖莼鲈东湖烟水输与渔儿渔女心期暗许在第六桥头酒旗茶鼓一片春光快敎胸臆吐留宿张龙威艺舫同话丁卯旧游有感用前韵
　　重来君有搀先卜灯唇昨宵如语问讯东湖年时柳色犹賸烟中残缕英游俊侣叹范蠡船遥黄公垆阻一曲南庄更无人过白云坞　乾坤总成逆旅化儿多戏剧顚倒谁谱风掩闲门冰凘老砚絶代空吟贫女淹留未许早歳晚天寒又催津鼓别梦依依小楼日吐
　　沁园春
　　己巳除夕偶读杨南峯循吉诗云买饧迎灶帝酌水祀牀公呉盖同杭俗也予老嬾无事所须者饱食安眠而己因赋沁园春二阕以当乐神之词
　　天上归来司命醉余家人合迎讶防庄书幻神原号髻诺臯志怪童亦名铏难觅黄羊只斟緑螘小市箫声唤买饧寒宵尽早踞觚语好黔突春生　瓣香脉脉通灵诉口腹寻常累不轻叹火需朋举常如僧饭釡非□轑那羡侯鲭避炀何人先炊有典一饱无求掩竹扄吾侪事向山空歳晩稍理遗经
　　又
　　安稳闲房仗尔平生寝兴载司记窗横窥月情柔似水屏遮听雨鬓改成丝金尽低顔玉存暖老渐近横陈嚼蜡时吾衰矣但摸棱不管趺坐偏宜　一杯酌尔休辞想此夕殷勤也合知笑放懐物外年年梦蜨求官何处日日搘龟早起虽慵春来更健睡法希夷好防持宁湏羡设沈香八尺花下频移
　　疎影
　　小玲珑山馆赋絮影
　　飞緜近远又绿隂弄日吹过隋苑比雪还轻度水无防东风下上低卷成团作队冥蒙甚眞共幻总迷心眼倚绣帘误却吹时明灭个人庭院　尚忆张郎好句正朦胧淡月坠处初防漫缀征衣防鬓休惊欲捉儿童仍嬾悠飏梦入离亭路写不尽楚江春晩笑雨余一种霑泥付与老禅为伴
　　一剪梅
　　立夏后一日同人集晚清轩补作送春之防
　　吟鬓萧疎客梦轻春尽忘情春去闗情问春去了几何程鸠作双声燕作双声　樱笋盘筵理旧盟芳夜心争凉夜心争緑隂便是短长亭歌防春行酒驻春行
　　摸鱼儿
　　透风透月两明轩赋新荷
　　扫千红己随流去緑云南浦偷换钱钱防防田田样浮动镜心才满青盖輭想早畏朱曦为覆双鸳伴全舒尚巻似龙女牋缄鲛人帕束含忆又含怨　西湖好何处罗帬玉腕采香休道来晚粉红未逐薫风嫁扇底且藏娇面珠倒溅听骤雨声声谱入歌喉啭吟骚意嬾任细袅冰丝低摇翠柄衣小那堪剪
　　柳梢青
　　效许圭塘体
　　鬓防呉盐十年来去苎剪征衫千里莺花几重烟水一片云帆　乡园试话情忺有黛染明湖镜匳佛土茶香渔村莼滑好个江南
　　又
　　佳处曾探量泉惠麓踏藓灵岩多少呉娃明妆倚舫玉面乗篮　秧田竹屋芦帘指归路垂虹旧谙瑟瑟波摇弯弯月唱好个江南
　　义
　　腊尾春缄枫霞徧缀梅雪相兼新緑初成輭红不到水国无炎　女湖儿店程添记苕霅秋风挂帆洲渚神仙楼台烟雨好个江南
　　又
　　湖傲山酣緑蓑白雨紫笋黄柑蚕戸新封鸥乡近署当了头衔　兴来浪迹犹堪访酒社诗朋快谈焦洞潮声摄山月色好个江南
　　齐天乐
　　庚午夏五将归湖上留别韩江吟社诸公
　　平生惯向芜城客呉丝暗斑双鬓雪岭才高青楼句好那比前人疎俊吟朋胜引爱款竹寻题占花分韵忽觉归心一灯摇梦野鸥近　湖山此时旧隐玉壶凉万斛红腻莲晕江雨鸣篷林风解防离绪满于潮信流连未尽谢送我多情熟梅芳醖弹指秋清重逢期定凖
　　送樊榭归西湖　　　　　　马曰琯
　　亷纤细雨侵衣袂梅天最难调摄苦笋过墙青苔上砌客里光隂飘忽懐归念切拟暂瀹茶铛少留吟箧只恐红衣待君香散半湖月　吹箫何处濯发浸空明一片消尽炎热唤艇邀凉凭阑觅句沙际白鸥凝雪那堪间阔定蓦忆山斋几般萦结莫负秋满林蝉乱咽
　　又　　　　　　　　　　　马曰璐
　　片帆约共云隂远相看己萦愁绪淡景邀诗遥情入画緑暗前时来路汀荷苑树有花底鱼经柳边箫谱水梦山魂朗吟飞向镜匳去　湖头应忆旧侣正疎篁露滴如对幽语病渴文园躭佳饭颗算是襟分几度离杯漫举待潮落江天片时延伫只到凉秋剪灯同听雨





　　樊榭山房续集巻九
　　钦定四库全书
　　樊榭山房续集巻十
　　钱塘厉鹗撰
　　词乙【北乐府小令附】
　　人月圆【黄钟宫】
　　甘露寺懐古
　　夕阳江上呉朝寺曾记昔留题火焚松径尘埋莲镬雨洗苔碑　楼空多景钟声今古帆影东西花开花谢潮生潮落物是人非
　　长安某氏废园
　　行人指防城南路往事半糢糊乌衣门巷平泉树石金谷笙竽　当时深贮娘名御史妾号尚书而今但有空池飞燕破瓦奔狐
　　叨叨令【正宫】
　　碧浪湖感旧
　　月圆波静苏湾暮一船两浆横塘渡秋灯红袖曾偷护晓妆青镜初囘顾忆杀人也麽哥忆杀人也麽哥重来都是伤心处
　　醉太平【正宫】
　　看梅宿西溪山庄
　　掩筼笆野桥护莎砌田坳梅花雪拥阁如巢供吾侪睡饱溪深溪浅随春笑窗明窗暗疑人到钟初钟绝帯诗敲剰香吟半瓢
　　东郊小隠
　　小人哉学圃诸生耳佣书门前緑柳防清渠东风菜吐游仙枕外分朝暮牵丝棚外看来去选官图外论赢输闲中乐乎
　　题村学堂图
　　村夫子面孔渴睡汉形容周遭三五劣儿童正抛书兴浓探雏趁蜨受朋侪哄参军苍鹘把先生弄甘罗项橐笑古人聪不乐如菜佣
　　春雨
　　湿东风燕剪洒芳树秋千扫晴娘拜惜花天对珠帘暮卷蒙蒙遮住宜春院丝丝吹上伤春面潇潇唱出送春筵好春光去远
　　初夏园居
　　野荼防葢瓦水杨柳穿笆翠畦深护小人家看童儿戏耍种不长东陵价赐樱不羡长安话浇蔬不减汉隂佳任东风过马
　　后庭花【仙吕宫】
　　冬日同江声登呉山
　　仙山回磴重酒楼空翠中霜落千门树风清十庙钟夕阳东越王何在鸦翻江上峯
　　次韵　　　　　　　　　　金志章
　　林疎翠霭重山围闾井中辇道穿危磴丛祠响午钟酒楼东天开图画烟江千万峯
　　醉中天【仙吕宫】
　　张龙威送醉蟹
　　无复爬沙样风味付厨娘纎手红椒擘绣匡只合糟邱葬春雨潇潇夜窗背灯情况画眉人肯分将【事见张敞集】
　　一半儿【仙吕宫】
　　金华寳婺观
　　云衣月面佩夜驾天风下古坛响入赤松山外山篆烟残一半皃浮空一半儿散
　　呉瓯亭瓶花斋剪橙小集
　　移从夜雨记亲栽剪向西风入手才剖雾莫辞倾翠醅輭金杯一半儿诗成一半儿改
　　上虞百官江口舜庙
　　重曈此地有遗苗野庙空江玉座销无复百官趋早朝话渔樵一半儿龙工一半儿鸟
　　浮山禹庙和嶰谷
　　云根不出庙庭隅神怪当年岂尽诬塑壁尚存山海图看糢糊一半儿蜗涎一半儿雨
　　呉山伍公庙
　　青山遥对海门斜时见灵旗湿浪花夜夜夜潮惊万家闪栖鸦一半儿声囘一半儿打
　　鹤林寺米襄阳祠
　　仙花僧竹认松龛遗像依稀海岳庵野防有时须被衔护伽蓝一半儿尘添一半儿减
　　淮隂漂毋祠
　　淮流日夜走青芦老屋烟煤一饭余亭长有妻曾媿无汉规模一半儿韩侯一半儿母
　　松江超果寺一览楼写望
　　潮回黄歇浦边春天界秦皇道上曛山冷陆机茸内云画难分一半儿丹青一半儿粉
　　题呉抱村闲居消夏图
　　緑杨风里掩茅茨红藕香中收钓丝翠竹影边吟小诗日长时一半儿横经一半儿史
　　青歌　【仙吕宫】
　　悼呉中歌者
　　花前偷回娇盼赏知音舞袖弓弯何处秋坟唱夜阑抛郤青团扇儿闲风流旦【元夏雪蓑青楼集李娇元人目为风流旦】
　　四块玉【南吕宫】
　　题大涤贝链师房
　　种药鉏分茶筅苍桧空堂隠臞仙碧桃幽径闲寻徧一柱烟五洞天九鎻泉
　　沈归愚侍郎天台归过访
　　霜满鞾尘侵马白首诸公恋东华相逢爱説天台话蹑峤霞饭涧麻吟瀑花
　　阅金经【南吕宫】
　　同吴可堂游潮鸣寺
　　竹外青莲座水边黄面僧扫叶烹茶折脚铛迎罢翻金字经苍苔径看碑廊下行
　　浇药井
　　抱瓮忘机事栽花消俗縁中有桐君上品传泉飞流当暑天云浆咽主人平地仙
　　朝天子【中吕宫】
　　送楼于湘归呉门
　　稻齐鲙肥久忆呉中味乗秋帆影去如飞嫋嫋菱歌起鹤市谁依鸿庑单栖算归时仍客里得归且归吟不了烟波意
　　同作　　　　　　　　　　马曰璐
　　拟行未行猛赋得归期定木犀香里晚云晴盼杀臯桥影秋五湖清月二分明写相思两地情酒城鸭城莫忘了盟鸥等
　　红桥纳凉
　　藕湖柳渠亭馆风多处十年隋苑旧诗逋团扇招凉句茉莉鬟酥蔷薇衣露隔船窗闻笑语不须醉扶月上红桥去
　　春烟
　　远林翠侵煗处迷离甚夜来轻抹画廊深和月梨花浸褭上罗襟飞上瑶簪似幽期一缕心再寻至今春有禁情难禁
　　满庭芳【中吕宫】
　　残秋湖上有懐月田筠谷穆门三君之殁
　　湖山宴娯景留年去社散人徂画桥烟艇风蒲路极目愁予梦己隔黄公酒垆写难穷白傅诗图秋光暮碧云红树泉下得知无
　　题王茨檐北郭移居图二曲
　　生涯自遣嫌居市井喜近田园酸寒东野唯诗巻家具萧然钝榜上高题状元醉乡中旧署神仙寻君便林莺乍啭即此贺新迁
　　邻家大有东屯鸡栅北郭渔舟铛中煮字今能句饱矣何求羊角埂看花慢走兔儿泉裹茗闲游归来遥山满眸紫翠一笻收
　　辛未重午嶰谷半查招集行庵分韵
　　篱闲六枳阶苔更扫径竹新孳觞蒲有客过三四荆楚佳时王播去功名似此孟尝生富贵何之开胸次须行乐耳不用读骚辞
　　红绣鞵【中吕宫】
　　正月十六日同江声可堂龙游呉山分得开字
　　三五夜将钱更买第一楼有酒初开士女烧香坠金钗春潮和月上暮霭送诗来灯街人似海
　　春晚
　　情黯黯花前侧防路茫茫月底吹箫花月江南忆新妖诗匳吟芍药梦枕坠樱桃人随春共老
　　普天乐【中吕宫】
　　题行庵为马嶰谷半槎两君觞咏地在扬州北郭天宁寺西
　　碧萝垣苍筤径檐花月明庭树秋声棊分谢墅幽榻下萧斋静大小山名堪移赠卜行窝招友经行行厨醉醒行衣露冷行箧诗清
　　春水
　　雪初消波防溜鹅肫荡口莺脰湖头蓝拖打桨人绿染湔帬何事干卿吹频皱笑东风直恁风流情如此柔残红漾久还绕妆楼
　　喜春来【中吕宫】
　　春柳
　　初过元夜新黄蘸刚近清明嫩緑搀小红楼外拂毵毵黏画衫飞絮满江南
　　山坡羊【中吕宫】
　　秋雨初霁嶰谷半槎招同人集看山楼塡此曲予以病不起
　　瓷青天逗绡红霞漏井梧缺处山新痩雨初收酒新篘鲤风试弄凭阑袖自笑文园多病后秋嬾上楼愁还独讴
　　春日郊行
　　春山如笑春流堪照桃花红出疎篱靠醉村醪听神箫社公雨洒潮王庙云影弄晴归尚早桥鱼散苗郊燕定巢
　　梧叶儿【商调】
　　春山
　　窗中岫天外峯雪净远连空淡冶河阳重浮岚北苑工暖翠井西同遥念着眉梢更浓
　　小桃红【越调】
　　横波夫人画兰扇敬身索赋
　　秦淮不见翠双颦折扇香防润往事眉楼有谁问墨花春灵均旧怨都销尽南朝艳粉才人风韵题咏到湘帬【龚宗伯有题画兰帬子如梦令为横波作也】
　　呉江道中
　　一篷风色一桡云诗有江湖分第四泉边緑隂衬夏寒新凭谁寄个松陵信杨花浥褪楝花飞近金鸭暖梅魂
　　柳营曲【越调】
　　寻秦淮旧院遗址
　　支痩笻访城东板桥夕阳依旧红名士词工狎客歌终醉卧锦胭丛闲愁埋向其中温柔老却呉侬香销南国尽花落后庭空风吹梦去无踪
　　春夜泛湖
　　停漏籖展冰匳春湖可人花月兼蜨梦厌厌柳影纎纎山隔夜明帘呼灯重问青帘叩舷同唱乌盐泝流光三塔动冲香雾六桥黏尖风起索衣添
　　渔家
　　渔事多奈渔何渔心太平谁似我春雨渔蓑落日渔艖渔舍水云窝约渔兄渔弟经过聚渔儿渔女婆娑渔竿连月浸渔网带烟拖歌渔笛定风波
　　漫作效康沜东体
　　回敝车守空庐贫中自怜贫有余鸟识亲疎花验荣枯笑读古人书扁舟不逐陶朱布衣空羡丹徒英雄重俯仰事业一欷初只合老樵渔
　　春思效张小山体
　　红渐稀绿初肥暖风一团香絮飞春入长眉春着单衣无处问相宜乍开帘芳草东西倦凭阑粉蜨高低鸟听秦吉了花发蜀当归伊误了牡丹期
　　沈醉东风【双调】
　　春日西湖
　　谒东阁平生未肯典西湖此事休云约酒朋探芳信卖饧天柳娇花嫩老作承平快活人看镜里春山似哂【元刘致中醉中天自注云宋谚有典卖西湖之语台谏谓之卖了西湖既卖则不可复省院谓之典了西湖犹可赎也无官守无言责此古人所以轻视轩冕欤】
　　红桥水亭看荷
　　移舫子云隂半掩倒阑干鱼影深潜池分九曲凉花比重湖艳看娉婷不隔湘帘疎雨催诗意未忺但叶上声来数防
　　折桂令【双调】
　　金陵朝天宫秋寓
　　笑平生诗卷生涯偶寄云房似到仙家镜照山精钟敲夜斗鼎链秋霞申地园不留破瓦卞公坟谁种残花莫羡豪华六代兴亡衰柳啼鸦
　　赋得客帐梦封侯
　　傍幽窗斗帐凄凉何许儒冠忽拥油幢虎士趋风蛾眉环坐珠履成行班祭酒须轻故乡李将军得遇高皇万里名扬万戸勲偿一枕邯郸总是荒唐
　　题殿画乞巧图
　　剰前朝一□丹青长信昭阳无限秋情金合藏蛛防桥度鹊防扇飞萤听玉漏迟迟五更拜银湾脉脉双星梧影闲庭不卜他生但祝今生
　　低髻
　　理香丝样减菱铜紧绾螺尖不放鸦松翠叶斜安金钗短插罗帕轻笼行云穏防防楚峯堕花悭小小呉宫传徧城中压倒韦娘见惯司空
　　述懐
　　问先生底事穷愁放浪形骸笑傲王侯不隠终南不官彭泽不访丹邱搔白发三千丈在手算明年六十歳平头天许奇游弄月蛟门看雨龙湫
　　西湖次赵文寳韵
　　比西湖西子争夸西子看来尚逊秾华不尽云山无穷烟柳可惜风花斜阳在黄妃旧塔醉乡眠苏小谁家流水残霞新月如牙油壁香车归去呉娃
　　浩然巾
　　展鲛绡一幅裁云素颈遮寒翠鬓藏春踏雪风流寻梅窈窕照镜温存分明是江妃后尘又猜疑孟浩前身诗客知恩刚近香肩冻粟无防
　　题徐安生桂花湖石小幅为丁龙作
　　是何人染出秋光石拟闻蛬树讶悬香纤手皴苔柔毫晕碧娇额分黄权当作如来供养也应敎才子收藏肠断呉阊漂泊多情老去徐娘
　　懐嶰谷游金陵效叠韵体
　　溯空行小艇风轻万顷潮平清兴堪乗山迥云生林青雨映一金陵景阳井苔崩旧京石头城烟冷新亭茶鼎禅灯竹径江声酒圣诗盟少摒尘缨缓定归程
　　杨妃病齿延清斋分赋
　　宴华清何限欢娯底事朝来粉悴香癯柳叶微颦瓠犀小冷棠萼愁吁没乱煞开天帝主敕离支休进中厨塞上思酥突骑长驱活玉巢中且忍湏臾
　　清江引【双调】
　　苏堤春晓
　　谁家总宜船玩景落月长隄映柳烟舒翠屛花露揩明镜西施帐中春梦醒
　　花港观鱼
　　东风倚阑花似云小汊分鳞鬣鱼将花吐吞花逐鱼明灭人生不如鱼乐也
　　柳浪闻莺
　　小莺掷梭风柳靡翠线波防细双柑酒便携两豆尘休闭百单八声春去矣
　　麴院风荷
　　风漪四围深院宇荷气销炎处斜明柳外虹乱飐萍闲鹭来看翠盘高下舞
　　两峯插云
　　南北两高青对耸气湿云飞动牛头缥缈齐马耳防蒙共僧归雨来龙瀃涌
　　平湖秋月
　　月明满湖刚着我不搅鱼龙卧碧澜寸寸秋桂子纷纷堕星河醉惊都绕舸
　　三潭印月
　　鱼王国中看月上三塔遥相望浮珠白一丸沈壁寒千丈夜深老禅心一样
　　雷峯夕照
　　黄妃塔頽如醉叟大好残阳逗浑疑劫烧余忽讶飞光渔村网收人唤酒
　　南屏晚钟
　　鲸铿一声山鸟骇响彻青松外云遮五百间月上三千界归舟几听头渐白
　　断桥残雪
　　水南数峯皴粉少玉蝀澄余照鸥边草欲苏驴背梅初笑林逋宅荒犹未扫
　　菜贵戏作
　　晩菘一筐堪适口莫笑贫家陋求添转不能问价高于旧宜州老人空肚久
　　落梅风【双调】
　　华秋岳为予写西溪卜居图因题其上
　　横斜影清浅溪翠蒙蒙嫩寒山气梅花见招深处栖草堂资故人谁寄
　　孤山访梅
　　蜂须朶鹤滕枝背湖隂杳无人至逋仙墓前春若此痩吟肩耸成山字
　　歳除得沈椒园山东书
　　琴工欠药劵迟逼残年有台难避门前雁行谁解围沈三兄俸钱遥寄【张説谓沈佺期曰沈三兄诗须还他第一椒园行三故云】
　　邻墙杏花
　　高楼雨深巷风惜花人作诗无用红香笑窥墙角东笑先生白头非宋
　　嶰谷送漳兰
　　心占易佩拟骚两三茎送秋先到吐幽香暗将炎昼消雪窗僧写来难肖
　　原作　　　　　　　　　　马曰琯
　　清风洒凉露滋痩亭亭自怜幽致伴同心玉琴调七丝小窗中畧添秋思
　　水仙子【双调】
　　虎邱书所见
　　玉珣宅畔晓钟催朱勔花边午店开仇英画里春妆赛趁清明冷食来施山僧那惜金钗低润脸男儿拜整新帬侍婢擡恨无端落日船回
　　竹下水仙
　　翠云影掠玉钿柔苍雪声摇金琖流天寒正倚佳人袖是何年雅蒜收傍琅玕鹅管花抽墨胎子生来痩楚湘娥分外愁合就清幽
　　齐琼台侍郎雪中过访
　　十年握手意偏深千里言懐喜不禁三公折臂君尤甚卧天台琪树隂惹苍生望到而今剡雪凄清兴江云缥缈心有约联吟
　　谢马嶰谷半槎惠人葠
　　灵苗合在阮生家香蘂应须温尉夸连根便是边鸾画价兼金难赛他起沈疴何必丹砂秋寄逢江雨晨煎汲井花此意无涯
　　殿前欢【双调】
　　秋思用张小山春思韵
　　写秋思芭蕉叶叶竹枝枝南湖风雨凉何自潘鬓成丝虫声唱鬼诗雁影排人字鳯纸书仙事余香灭后幽梦回时
　　春草
　　烧防春无端唤起踏青人青青有尽愁无尽不入侯门浓将落日薰媚借飞花衬色作罗帬认小卿墓上西子湖濵
　　拨不断【双调】
　　晚秋田家
　　倚霜根望前村西风渐掠归鸦阵稻熟租分斛面匀菊香醉枕鉏头穏是非休问
　　枳郎儿【双调】
　　月夜过呉梅查青棠馆
　　趁防凉访书堂淡月正昏黄卍字阑干亚字墙新词同唱合欢花影转东廊



　　樊榭山房续集卷十
