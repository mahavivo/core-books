　　钦定四库全书　　　　　集部五
　　桐江续集　　　　　　　别集类四【元】
　　提要
　　【臣】等谨案桐江续集三十六卷元方囘撰回字万里号虚谷歙县人宋景定壬戌别省登第提领池阳茶盐累迁知严州宋亡降元即以为建徳路总管寻亦废弃回所撰有虚谷集今未见此桐江续集皆其元时罢官后作集中有自序称二十巻而千顷堂书目作五十巻今观集中四巻末题从事郎宁国路儒学教授同舍生曹祐编次五卷末题云方存心正心刋行六巻末题勅授徽州路儒学教授冯梦林一桂等刋九卷末题表侄刘秉懿谨编刋行十巻末题甥侄汪庭芝谨编二十五巻末题古杭徐芝石宅沧浪山房刋行二十七巻末题学生徐编次而佚其名则后人所増益非其旧也此本犹元时旧刻有玉兰堂印又有季沧苇藏书印盖文征明所藏复归防兴季振宜者诗集阙一巻二巻三巻二十一巻二十三巻二十四巻二十六巻三十二巻三十四巻三十六巻三十九巻四十巻四十一巻仅存二十九巻文集惟第一巻目次可辨余皆初刋稿本巻字但有墨台不知首尾以数计之尚存八巻盖佚其十三巻矣中间尚颇有缺页无别本可校今亦仍之观吴之振重刻瀛奎律髓疑书首一序非回所作今集中载此文在送王俊甫序后知其未见此集则亦希觏之本不以残缺废矣回人品卑汚见于周宻癸辛杂识者殆无人理其初以梅花百咏媚贾似道后似道势败即迎合时局上似道十可斩之疏得知严州元兵将至倡为死封疆之说甚壮既而不知所在则巳迎降于三十里外矣其居心尤巧诈可鄙【按明都穆南濠诗话尝为回辨白然穆别无所据但云梦中见回自辨然则欲颠倒前史是非者皆可托之于梦矣故今不用其说谨附识于此】然观其集中诸文学问议论一尊朱子崇正辟邪不遗余力置其行而论其言则可采者多未可竟以人废其诗耑主江西平生宗防悉见所编瀛奎律髓中虽不免以粗率生硬为老境而当其合作实出宋末诸人上就文论文亦编唐人集者不废沈宋之意也乾隆四十四年二月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀




　　钦定四库全书
　　桐江续集巻一　　　　　　元　方回　撰仲夏书事十首
　　园林夏宜晓叶叶溜晴光此地吾能浄非天独肯凉汲泉防马饮刬草免蛇藏似亦为形役终无市井忙南风吹宻树古屋隠林隈卷画防梅雨镌诗惜石苔医书邻叟借庵记野僧催细省仍微笑犹胜走俗埃幽居少四隣长日属闲人石气常蒸雾莺声不改春子钱偿未已夘酒醉何频説与耘畦者无锥未是贫闲身何所事诗外别无心但见独危坐焉知长苦吟兵戈生长老梦幻去来今感慨亦徒尔賔来酒且斟息担秋云季扶犂夏欲中园林初畏日里巷只雌风饼粥悭鱐脯醯盐劣韭葱藕丝冰水旧谁识少陵翁菜梜朝酲后茶瓯午困前入帘禽避弹升灶蚁求羶观物因多感谋生各务全蚕登新麦贱田叟荷皇天劲瘦元博凄酸忽壮豪为诗兼众体此事属吾曺俗学三书虎雄心六钓鼇兰枯菊犹短不羡蜀葵髙弃置乾坤事归休水竹居不因徴急债尽可读残书虀糁畬田粟姜羮石涧鱼论文同小酌未觉故人疎细酌浮菖酒闲吟树蕙文卖符羞米贼采药按桐君壬日近梅溽午风生草薫湖航三纪梦荷盖石榴裙暑月忆寒月老身兼病身簟谁分长物酒并缺贤人山市氷难致家园蒜自珍黄芽冷香饮廻首叹扬尘【予向客从魏静斋夏秋之间服黄芽煎附子木香冷饮然仅年五十一今没十五年】
　　赠地理齐君龙吉
　　积善出公侯今于葬地求樊崇如叵测郭璞殆徒谋折臂终难验控頥自可忧未抛金锁甲焉问土馒头
　　独逰塘头五首
　　予有小塘园屋在歙县左数十步傍问政山先世坟墓所由之路癸未五月初十日晚避俗往防独坐乆之所得坌集非城市所能有也出东门入南门转深坞瞰大溪而归后当数数如此矣灯下遂成五诗又当思所以名是塘者
　　纳谒心全嬾防书眼倍昏偶思行药圃独往叩柴门湿岸鳬梳羽頽塍枣露根元来好诗句只在数家村诗必城之外胡为不出城渐逢人少处初听水流声异卉栀香酽纎梢笋粉明是中亦堪隠浪出误平生蒲藕上塘种养鱼于下塘积泥春粪树储水嵗浇秧未借知章敕堪浮逸少觞扫松须憩此繋马古垂杨宻树窥青果方塘数绿荷乆晴田水细向晚野烟多兀坐防忘起成诗费屡哦归鞍犹觉早再欲叩烟萝雊雉古原侧归牛荒潦濵炊烟已昏野花气更留人剰欲培幽筑端容买近邻向来惟有梦今此岂非真
　　五月十一日早问政山房三首
　　道士携壶酒相迎劝瓦巵野葩芳杖屦林霭润须眉自説夜频醉不知朝有饥问曽辟谷否擘树嚼松芝【老松身青芝生焉道士谓为仙茶手掌熟揉咀咽有味嫩松芽嚼食微酸亦佳】
　　四十里苍翠中环万屈盘望城藏谷底覔路上云端笋出一春醉樵深三伏寒山翁无将相只是敬黄冠【山中人六十户皆以笋为生经春卖笋得钱举家日在醉乡】
　　纵不烧丹汞村人总是仙今朝才酒债明日有柴钱指草能医病争棊每譲先活龙肯相赠竹杖掘深鞭【是日野人掘竹拄杖二枝甚古妙】
　　赠送李显之【世荣】
　　君居予昔至古郓泰山隈钓地卢泉羙帆天钜野开覇思齐相竞道感鲁儒培厯世传微学随时产异才稍穷南土胜端为北堂来金错倾求砚斑衣戏捧杯三春芍药国六代凤凰台搜览心应惬题评句必瑰暑风初绿稻霖雨正黄梅江路宜珍防鹏程积渐催
　　梅雨连日五首
　　蓑笠千村外乾坤五月中若无梅子雨焉得稻花风深贮陂塘满交流畎浍通还知周廪积敢叹阮途穷草树加蒙宻波涛计渺冥似宜穿野屩直与眺江亭薪湿防烟重泥浑井汲腥虚堂坐昏黑时见一流萤雨应犹不止终夕汗如湍胡蝶魂才返蒲牢韵巳残身今栖歙谷家尚寄严滩江涨忽如许乗流未觉难骤骇寒成暑难求簟换氊通身都是痒彻晓竟无眠鼠侮猫犹幼蚊邀蚤共儇顺流日千里便合上江船岂不苦于雨江昏水廹城市民扃暗户军妇哭空营萤外无灯影蛬邉有柝声百忧余一喜晓望稻畦平
　　雨后
　　荒园绿草长无客到书堂百尺辘轳冷一林薝卜香杭书归蜡屐睦艇致藤牀闲步复闲卧身凉心更凉
　　次韵谢平心胡秘监见惠生日五首
　　晚生何敢跂前贤夫子宫墙赐及肩忆枉朝车十官宅喜成邻舍万山巅尚堪湖学生徒齿恰少汾阳考第年【予少先生二十三嵗今年八十】想得囊中有仙诀形容枯槁但神全五朝遗老冠时贤家祭犹无掩豆肩文采春花洛阳苑精神秋隼华峰巅难兄共对三千字晚境今开九十年富贵朱门百杂碎先生归卧故庐全
　　势途勇退似差贤焉用鸿门切盾肩早赐輼辌埋厚夜宁扶楖栗走荒巅泥不羡鹍鹏路粪菌徒输栝栢年我谓是身如尺璧深藏短褐庶能全
　　酒可吾中孰圣贤定开愁眼耸吟肩共怜雪鬓双垂叟时到花屏万仞巅暂借松隂消永日敢求药诀觊长年风惊尘愕奔车跌醒者苍黄醉者全
　　风追电逐角材贤我独从公息担肩野旷杖藜临絶景山寒采梠度层巅淡汤煮饭身无病小秤收租嵗有年臭槖腐仓死兵火何如清节保生全
　　出马家坞
　　野逈夏无暑坞深朝更凉路随流水转山背古城荒县宇欹红阁僧庵缺粉墙暗惊兵乱后犹有数莲塘
　　白水寺
　　壁画暗金刚无人犬吠堂翠苔千古润玉水一寻方尘路云蒸火隂林石凝霜仙凡元不逺咫尺异炎凉
　　坐白水寺门亭
　　百病今朝愈城南野寺濵石崖隂欲冻沙路莹无尘松老枝垂地溪清水见人僧瓶送煎茗泉冽味尤新
　　次韵汪翔甫读予诗藁见寄二首
　　我诗蒯侯劒玉具谢华装老矣三荒迳悠哉一瓣香漫垂船子钓嬾下赵州牀忽忆髙轩过仙巾戴华阳十年兵甲梦投老卸戎装有药医诗病无花恼梦香书明萤度几簟冷竹遮牀属与公携酒蹉跎换嵗阳次韵汪翔甫和西城吕全州见过四首
　　想见花间路篮舁草草装叩门驯犬喜入室蠧鱼香蹑石苔粘屐眠松露滴牀焉知人世事积甲又宜阳闻道过从地衣冠异俗装小孙迎劝酒后院出行香贾客珠量斗侯家笏满牀未如耆旧辈厐马隠襄阳五鼎封君食千金奉使装傥来皆外物不朽有真香满酌圣贤酒虚争上下牀细思诸葛事只合卧南阳骤见累侯印遄闻趣相装相期终古事未用暂时香清论玉霏麈髙眠雷撼牀前鱼又堪笑红袖泣龙阳
　　七月初一日晚大恶风而雨
　　焦原沸泽火云红忽变煤炲漆暮空定谪毒龙移旧穴并驱竒鬼助狂风落泥朱实争残果劈瓦青株惜半桐审雨堂中知是梦未须豪横诧衰翁【予门大桐木防劈去少半桃实纷堕泥中】
　　寄题佛智忠禅师实庵【并序】
　　佛智大师法忠俗姓徐江西隆兴人本号收庵端平间习庵陈埙和仲为改曰实庵自吴抵歙説法四十余年至元癸未年七十二矣预作宅兆于葛塘而以实庵扁其屋虚谷居士方回为説偈曰
　　皴皮槁项换儿童依旧恒河见性同作蠒蚕宁长恋叶蜕形蝉待别嘶风双趺可逐茶毗尽只履谁知窣堵空设土馒头诳人眼新罗鹞子过天东
　　实翁大笑笑虚翁自辟新庵地防弓万事我俱捐堕甑百年公巳办幽宫恢张逺筭遗身后跳脱迷魂出梦中智了愚防莫分别乾坤黄落一秋风
　　暑中闲咏六首
　　解辔去秋杪墙垣翳藋蒿荷锄今夏半篱落熟瓜桃道左门常掩兵余井未淘向来手亲种唯喜一桐髙惊奔万马屯岂料此身存长日唯三饭闲时或一樽泉深添井索果熟闭园门老病更炎热收心此避喧能静何忧暑惟悭足御贫每圆欹枕梦不记剖符身僧熟频求字僮顽自澣巾林间坐磐石山畔驻行人谓我无忧者其谁防此心乾坤今古事嵗月短长吟井冷増味轩晴表树隂樽中适有酒聊与客同斟叹息归来晚园林亦自都疎篁新茁笋乳燕倍添雏喜雨诗成轴防山画作图酱醯资豆麦伏近笑无储篱门矮复斜乌桕发枯槎曽守诸侯土还同百姓家葛囊悬苣子梅卤渍栀花臧获修时事分衣缺布纱
　　六月雨
　　六月今年雨千山每日云稻登全可望树宻最宜闻预免忧饥色先收破暑勲稍容骄蛤黾且为屏蝇蚊
　　又雨
　　霞红疑太早果不是晴天市涨危侵户村流喜入田昏昏邻寺鼓滃滃晚防烟明日应犹雨宵甜一枕眠
　　急雨
　　极热方亭午浓隂忽半空众蝉瘖急雨独鹞攧髙风过湿蔬争绿矜晴果骤红树凉宜就饮残滴入樽中
　　六月半屡雨
　　甘雨作丰年尤宜近伏天水无过大海旱不救良田六月茅檐滴千村饭灶烟山城秋意早新粒市香籼
　　六月二十日雨
　　天怜野老饥初不待人祈雷与奔腾骤烟兼映带微已泥弊屣更喜滴单衣暗想田塍上禾秋蚱蜢飞
　　雨后
　　重湿抖筠笼追凉涤瓦钟乏香嫌婢索得酒頼儿供纸润剪弥钝墨胶书不浓幽斋雨中咏寄逺意还慵
　　次韵程以忠同饮
　　饮湿自嫌无圣酒摘鲜犹幸有真茶艰危昔偶分侯竹老病今还龁庶已约社鸥盟水石尚惊征马困风沙醉人不管傍人笑瘦影伶俜乱鬓髿
　　风云变化世常有丘壑盘旋谁与同驾驭孟嘉真得势滑稽方朔浪言工律严诗友何妨少租薄秋田亦幸丰两手搔头指欲秃犹堪举酒吸长虹
　　三十年重到紫阳观
　　石路﨑岖唤渡船松萝穿尽望中烟缪为白髪二千石轻别紫阳三十年洞冷敛心归酒地阁虚携眼上诗天丹砂九转犹多事解饮能吟即是仙
　　次韵张文焕慵庵万山堂即事二首【鐩】
　　张侯诗思涌如泉吟榻横陈翠麓巅十雨五风今乐国千村万落防人烟赏心眺览知何筭转首音尘竟弗传句勒口碑天共逺不虚佳月佐觥船
　　新晴钟鼔暮楼台人与清空两不埃日已顿无宣子畏云应全为退之开夜凉河汉牛初渡秋爽闗山鴈欲来好向丰年作张主未须松鼎煮丹胎
　　次韵张慵庵立秋有懐
　　西风一叶未为稠积雨寒添客思秋试以物情观燕垒可无心事寄菟裘砚何堪办三钱水竹岂能逾十稔楼真是先生有归兴不应如我雪盈头
　　次韵张慵庵言别就送
　　屡陪幽话探闗虚往无何已实还逺眺每穷千里外佳吟时见一聮间致身霄汉名方起回首林泉意欲闲闻説姑溪卜新筑防须容访郭青山
　　送慵庵不及用韵奉寄
　　东城追迹过西闗桥上纷纷送客还擕酒踟蹰才水次鸣珂躞蹀已云间摘茶贸食民尤窭掘蕨烧畬土不闲细为明时问疲俗往来亦足当防山
　　送李杍黟县
　　黟县小桃川年来异昔年民间何所苦兵后最堪怜石墨湮深井秋秔斸废田喜闻新令尹清白有家传邑贫风俗俭君去共歌持已心宜肃临民色要和寒儒尤可念巨室已无多好与诸耆旧商量细抚摩
　　送张慵庵
　　南望闽淛北望淮山水江东此郡佳眼有一尘辜眺览腹无千古费安排剪刀锋快云裁句练带溪长月繋懐独见张侯富才思不同余子醉金钗
　　次韵谢李寅之鄂渚见寄【名直清号南麓江陵府人丙子生今年六十八】
　　龙沙象徼各行役【予极北至松漠君极南逾桂岭】汉树江云频寄诗政尔一天心不隔其如两地梦相思投簪得谢今无事命驾寻盟防有时未爱镜湖矜敕赐更能宣室对神厘叩户惊传千里使开缄快覩七言诗古希年廹公犹健不仕风髙我所思儿大知书聊慰意家贫食粥亦随时迩来稍喜休兵革赛社秋场醊祭厘
　　八月初一日
　　秋风防日尚无诗政坐炎歊转赫曦闲被贫为魔搅挠病须凉当药医治薄田董获收新粟老圃开包献巨梨顾此亦差胜穷宦廻头何啻十年迟
　　八月初二日
　　蝉声渐渐怯西风闲撚青枝翫菊丛老去一身都是病寤来万梦总成空喜分果饵小儿女浪费薪蔬顽仆僮严瀬家人报船至更营樽酒恼衰翁
　　次韵汪以南教授美康使君新政因及贱迹四首
　　吾州今嵗得儒臣坐镇浮浇力万钧月榭风台寻古迹烟畦雨陇劳遗民长庚往往诗无敌子美云云笔有神老嬾未遑致三请低回秪欲老垂纶
　　溃蚁狂澜拔地来日多事变少人才鼎钟古篆肓谁识布素轻缣拙易裁夷甫风流空自命子山词赋有余哀邦侯博雅难酬对且向筵前覆酒杯
　　汉廷乆已推三杰鲁国终难致两生云雨蛟龙真有势风霜草木易无情小迟玉玺徴黄霸定许青门老邵平勇据臯比作歌颂依稀駉駜似难赓
　　石壁峰前旧泮林新培槐市緑成隂川流决溃终归海木徳廻环防守心夷轨得朋殊未艾长謡懐感抑何深矧伊色笑逢民则好续当年蹻蹻吟
　　八月十二夜对月
　　胡牀正面紫阳山浄扫晴阶掩夜闗金气渐寒风露下冰轮欲满斗牛间衰懐突兀来千感暮齿逍遥保一闲天役万形仍自役何为西堕又东还
　　八月十五夜对月
　　散发披襟一再窥未甘兀兀守书痴月圎照尽天圎处秋半凉当夜半时人世无灯方作梦山翁有酒更能诗此心除却嫦娥外惟许崚嶒瘦影知
　　次韵僧自文见赠四首
　　去思无徳政岂有吏民碑家乏千头橘官羞七尺蓍樵蹊谈野史茗榻和僧诗是事山中好归来始得知【诸侯蓍七尺】
　　浪説扬州鹤居多荐福碑听师无孔笛弃我不灵蓍冷阅人间事闲题物外诗修行真有力肯被鬼神知【蓍嵗乆则不灵古之筮者嵗易之】
　　空庭风卷叶壊庑雨淋碑起废须成厦占孚预撃蓍红楼追曩集碧落待谁诗非有钩牵【原缺三字】亦未知【古将筮撃蓍韥以发其神红楼集唐僧广宣诗碧落元厚之少防荆州读书龙安寺后为帅创此堂题诗】
　　莫诧横磨劒宁为没字碑问花惊兔麦赋药护羊蓍今我都无事非公不作诗夜窓各坚坐两地月明知【羊蓍麦门冬也谢灵运山居赋五华九实二冬三建二冬谓天门冬麦门冬】
　　次韵康庆之见过醉归读予鄙作【郡总管名天锡】
　　饭颗山头老面瘦沈香亭北醉顔醒二豪诗骨已沦渊谁能汲古出深井康侯天笔雕风骚一蹴已过庐山髙大鹏运海翔六翮我岂能为腹背毛
　　次韵康庆之秋雨喜凉书懐五首
　　躁求欲火炽寂守徳宇凉斯人老世故秋雨锄骄阳季郈鸡浪鬭臧谷羊俱亡矢诗写髙懐耸如见清扬少年健如虎不信发齿落风雨凄其秋众叶失所托深潜泉自滋猛锻石亦铄细思陶元亮大胜王镇恶补衮据鼎鼐赐履铭旂常流汗每浃背孰知北窓凉协力诛楚新见忌于髙光商山与富春采钓庸何伤防子悲天涯志士栖山阿少防一欵段何必减伏波矍铄岂不伟末路终蹉跎催科拙下考当如阳城何雨陇秋告稔风庭夜饶清疲庶感幽念未用思神京矧兹九日近亦足醉菊英公暇一出野细询田父情
　　次韵康庆之题予桐江诗巻
　　每愧诗无古风调背山楼阁晒花裈稍知海若吞河伯敢蹄涔一勺浑
　　小儒百窘似贫户薪及扊扅襦作裈梓泽瑚许窥否未多玉璞与金浑
　　寄题冯君宁国梦堂
　　六如第一伽陀字堂扁剰传弹铗冯肖象谓当求弼伤麟无复见姬公发棺义已叅坡老札闼嘲犹忆醉翁栩栩侯王热人眼渠知身落大槐宫
　　次韵康庆之秋夜客懐自述
　　遯肥乆已逺罝罗独慨流年老易过宦学向来千龃龉功言竟复两蹉跎是山可隠在人耳今雨不来如彼何羣蛰闭闗廹揺落未须轻奋怒蝇戈
　　次韵康庆之催借所着及谢见过
　　闻道公家所著书担囊荷箧喘肩夫定应未肯轻传借良贾深藏有若无
　　胸涵太古恐无邻面着微埃讵许亲顾肯城南访穷巷松风时煑一瓯春
　　次韵康总管庆之和碑字韵二首
　　周颂岐阳皷秦铭防岳碑览观明古镜推测妙神蓍真复登三事何如赋万诗江湖频作郡棠防有人知山防灵运屐寺乞简栖碑嵗计多栽菜流年嬾问蓍醉眠书当枕禅戏偈成诗鬓白非今日何劳晓镜知
　　送张录事诚二首
　　歙州江见底录事亦如之休吏早封印访僧闲着棋旧鞍羸马出矮屋破帘垂行处与住处官清人不知虽然精吏道不肯失民心但饮邻墙井犹偿月俸金举家惟菜味附邑更棠隂乆弄周昌印临文勿太深
　　九月初一日
　　满城风雨夜初长晓径衣单野圃荒秋着此寒欺老我诗将何句待重阳山容竞爽穿疎树菊意髙骞迓早霜人事日非物良是悲来谁办铁为肠
　　次韵寄川无竭并送所撰旃檀林记二首
　　彭门不记旧楼黄吟社参寥未肯忘更着雪添双短鬓早惊秋隔两重阳遥知剰种旃檀树便拟同焚艾纳香勉为蚨驱颖愧无雄健亢三长
　　多生曽结短檠縁埋没书蟫不记年左郁右邻窥奥藏南浯北峄问竒镌更饶曼倩三冬学未抵天龙一指禅丝尽蠒成终有日与公同作老蚕眠
　　次韵张耕道喜雨见懐兼呈赵賔旸【追和】
　　疲氓多菜色去守乏棠隂属虑千峰旱俄闻六月霖麫滩船欲澁茗务井还深香润廻圃声酣起蔗林炎官初恣肆道暍稍侵寻畏日方焦野油云忽冒岑此凉苏万病厥价倍千金解郡虽逾嵗留家尚至今田登欣米贱屋老惧书淋遥念儿衣醭兼虞妇灶沈凄清传古调忧闷豁烦襟拭汗纰綀帨搔头断玉簪却思穿石罅共坐听泉音韭脆鲜鳞缕梅芳煮醖斟一江同照影两地隔论心疑雪佳公子输君日对吟【睦有近城滩民以船载磨治麫城中茶场大井汲者众故有麫滩船茗务井之句赵賔旸和予雨夜诗儿童疑有雪频起穴窓防故有疑雪佳公子之句】







　　桐江续集巻一
　　钦定四库全书
　　桐江续集巻二　　　　　　元　方回　撰重阳吟五首【并序】
　　兴有不同而皆极天下之感君子以之防心焉陶渊明曰闲居爱重九之名此闲寂之极感也苏长翁曰菊花开时即重阳此旷达之极感也潘邠老曰满城风雨近重阳此衰谢之极感也吕居仁曰乱山深处过重阳此覊旅之极感也予不肖何足以跂前人尝有诗曰干戈丛里见重阳此亦乱离之极感也世人徒赏邠老之句窃意其未必得斯句之意姑随声附和耳予癸未之嵗适遇闲居重九私念平生五感俱集遂吟为五解而吊影以歌之重九前五日方回序
　　射虵戱马老刘郎不为乾坤减战场三径寒华空怅望闲居无酒对重阳
　　心炎何处不南荒瘴海烟深有玉堂随地着身无得防菊花开日即重阳
　　此身生死国兴亡揺落年年本是常无奈潘郎解凄怨满城风雨近重阳
　　衣冠南渡紫微郎流落天涯事可伤不是诗人终不防乱山深处过重阳
　　战尘漠漠草荒荒兵过村空菊自黄死尽亲知身偶在干戈丛里见重阳
　　哭肯堂赵公拟老杜八哀体【与防】
　　飞鸿离鱼网玉石有俱焚冥冥岂无志鬼物妬璵璠今代赵广汉谁欤哀王孙粹然东南禀顽薄推防敦悠悠桐江水父老至今言听讼古楠下审克恭且温郡将不解事祸变生军屯婺米给湿腐营垒朝无飱出甲火府库僚吏争溃偾黄堂坐者谁微服逾缺垣公急叩府寺众涅忽自蹲大呼好知县肩舆坐和辕卒辈匪怙乱猾刻专饕惛各欲赡老幼等死有本原公急斥私槖致米诸乡村稍抚以金帛汝饱可无喧顷刻事底定阖城免屠燔声名由此起褒语来天阍就擢半刺史遄又典大藩东西淛河节祥刑谨平反芟乱保乡郡馘殱盗根我时守马目邻疆约相援天地既翻覆气数难预论箕子歌麦秀邵平灌园展转落闽峤劲翮终弗骞燕赵朔风路饮马滹沱浑据鞍始识面鸡羣见丹鹓乍聚忽骤散嵗月流沄沄不谓桑梓地辱公弭朱幡草堂屈大尹惊农压篱樊屡接月下尘稍醉花前樽近之若氷雪三伏无歊袢一朝怪事作传闻声为吞奴告主者斩贞观法令存况乃肆诬蔑奸人执仇寃众知无是事避嫌口若鞬衢州之驵胥移文恣澜飜至欲加钳绁责以徒步奔意公即自裁足快私排拫扁舟载公去戈防围其门面对事即白大明掲覆盆受辱固已甚何待加囚圏析爵地千里如古诸侯尊飞语一防染视若砧上饨二子縻讥禁逺睨惊弟昆竟尔病疽背不得旋车轩彼凶甚枭獍俗薄徒实繁非人类则已心愧当自扪呜呼古明哲岂不忧元元沮溺隠季叔唐虞有由拳与其青蝇矢狼藉污瑶琨孰与逃閴寂忍饥撷兰荪我贱无力气淖曾不能掀贫亦靡赙赗奠酹无鸡豚激烈拟八哀些歌招公魂万古万万古遗恨凄乾坤
　　癸未九日
　　芙蓉一雨烂枝繁篱落纷披菊满园嵗月少恩寒事廹乾坤多难老身存酒逢我辈何拘节山在吾家不出门髙可常登亦常醉独能此日与销魂
　　九日有感再书
　　荒山过雨薄寒新洗尽西风扇底尘萍梗江湖今故国干戈天地防遗民向来佳节都如梦不谓衰年剰此身草草儿曺一杯酒谁欤可与话酸辛
　　秋晚杂书三十首
　　煌煌鸡冠花飞昂丽前轩异物尚贵少焉用此卉繁翰音赋首饰鸣将雄其羣植物复肖之天巧讵可原细视足诡怪恶多谓宜芟嗟哉近霜草十九已不蕃独兹峙荣艳岂不胜枯樊留以伴嘉菊亦足华我园
　　屈子悼芙蓉胡于木末采谁欤变秋树水花俨髙垲本非莲藕类稍稍具姿彩厥植亦匪贞朝泽暮巳痗叔世尚浮卉貌取实故萎吾庐百昌戕一二此根在无奈儿女曹爱之若芳茝曾不如荞穄足用拯疲馁
　　酒为万有神菊实百卉仙敢问神谓何我肠苦愁煎此味一濡唇倐忽千忧捐仙説又何谓南阳有其泉昔人饮芳润槁项足引年闲居爱重九二物心懐旃秋热寒华迟家贫时醪悭屯乖勿深叹古亦有斯贤
　　畴昔夏之夜百虫无不鸣侵寻廹秋杪惟有蟋蟀声微物乏巨喙寒翅厉酸清露将化为霜欲鸣声不成瓦石有深缝缄黙逃汝生不然且立死焉问嬾妇惊天地布肃令讵别物重轻岂惟蝼蚁蛰神龙亦潜形
　　我观满囷粟一粟之所充海鱼千百亿孕卵与粟同春菊寸许芽霜华秋丛丛误耘或失溉槁死厥壤童万物生必成塞天曽不容殀阏尽屯厄宇宙将无空忍哉鋭头辈不恤地上虫汉网非少寛六合无人踪
　　思诗夜无寐佳句招不来不思忽有得清晨视空阶昨日所未有红叶初可枚小雨过庭菊一夕粲然开饥雀噪檐隙纺车响林隈百动各有为此复挂我懐秋意美初寒经营一衔杯炊仆告薪尽空庖风卷埃
　　去年归我庐移菊于邻家今年灌我畦百本余秋华阅时十二朔暄凉更韭逋债之所丛诋诟纷交加燃头复割肠笑口仍呀呀低价弃薄产未办充馋拏忧端如箭来惟有醉可遮买酒卖书籍匹如死天涯
　　今年初发春主人饮我酒借问主人谁是邦之太守座中有上客俨然八十叟优伎何纷喧观者拄肱肘于时梅始华菊荣倐秋九此主愤仆诬逮对以疽踣此客抱老病亦复正丘首人生防皆尔曷不覆大斗【正月初二日府尹赵肯堂与防防客前知台州胡平心崇年八十居上座八月二十五日赵以公事对衢州卒九月十二日胡亦卒】何以知秋深衾薄无浓梦梦断复不眠寒气夜巳纵幻虚成诸有谁实神其用积惨以消之化工似好弄东家生育喜西舎哭泣痛鸿荒考妣初万代防賔送释氏寂灭乐此理未必中浩然思无涯雨鸣鼓钟动
　　有金当报恩有劒勿报雠忘雠不过辱忘恩禽兽俦雏乌哺其母豺獭知献羞岂伊具人面曽不畜产侔鲁叟造化心笔底天春秋如彼货与魋何足私怨尤千里忽命驾【缺】予将焉求为言笃故谊一饭敢不酬
　　周诰恶沈湎礼设萍氏禁愚夫或败徳贤者故克敬上有朝廷燕下有乡党饮倍食与无筭岂闻起酗竞但此忘忧物过嗜足致病汤剂所不攻朝窓卧若暝虽然极困羸亦未害性命百病皆不可病酒差独胜
　　世运日巳季帝王降而霸人品亦复然穷极事狙诈孟坚列九等三三以相亚圣有生而知愚至不可化吾谓上上人老死守田舍逺迹牛豕间胼胝事耕稼彼昏慕鼎食厥价下之下何待临伏锧然后发悲咤
　　昔闻有烈士哀歌缺唾壶衰暮心不巳徇名殆忘躯我老讵复尔一壑不愿余外物百无嗜惟喜读我书空樽已絶沥寒庖仅微蔬儿啼得非馁尘编聊自娱弊庐匪无山犹兹寄城隅车马不至处愿言迁林居
　　吾年志学初故已嗜为诗三霜当六十无复一黒髭生事置堕甑世故愕败棋独喜五栁作时时一哦之【原缺二字】其犹龙隠见不可覊道人结浄社刺史遗酒赀亲狎【原缺三字】亦不作岸涯永言想遐防终老茅檐栖
　　赋诗学渊明诗固未易及饮酒慕渊明酒复罕所得荒凉数畆园卜筑未成宅此或类陶家秋菊亦可摘古称士希贤将无肖厥徳如我于柴桑往往似其迹储粟既以缾子尤不胜责有时醉欲吟坌集索逋客
　　三嵗出瘴岭弱冠厯吴楚晚涉大漠寒逺吊长城古失【缺】得谤讟少乐多辛苦侵寻四十年复此守环堵松楸仅有存骨肉化为土岂不登一名贫甚于父祖行行荒篱间寒华粲可数惟酒足解愁钱尽不得酤
　　堂堂陈去非中兴以诗鸣吕曽两从槖残月配长庚尤萧范陆杨复振干淳声尔后顿寂寥草虫何薨薨永嘉有四灵词工格乃平上饶有二泉防淡骨独清学子孰取舍吾非私重轻极虽有集岂得如渊明
　　吾家一何竒竒峰照南窓是为紫阳山万木青摐摐上有出岫云下有见底江江清云无心伴此眉宇厖诗思忽飞来时有白鸟双落日澹秋色寒沟度枯杠归欤书屋夜昏灯剔幽釭懐人良未逺遯翁生是邦
　　窃尝评少陵使生太宗时岂独魏郑公论谏垂至兹天寳得一官主昏事已危脱命走行在穷老拜拾遗卒坐鲠直去漂落西南陲处处苦战鬬言言悲乱离其间至痛者莫若八哀诗我无此笔力懐抱颇似之
　　人言太白豪其诗丽以富乐府信皆尔一扫梁隋腐余编细读之要自有朴处最于赠荅篇肺腑露情愫何至昌谷生一一雕丽句亦焉用玉溪纂组失天趣沈宋非不工子建独髙步画肉不画骨乃以帝闲故
　　六经天日月诸子如四时史自班以上语竒文亦竒踵武蔚宗辈语有文无之小宋刋新唐不悟宵寐规以艺传李杜待之无乃卑他人有遗集一览不再窥惟此与韩栁咀嚼无厌期侪彼枫落生吾欲镌此疵
　　道自汉魏降裂为文与诗工诗或拙文文髙诗或卑香瓯假山序不妨自一竒鲥橘多骨核乃至肆诋訾恭惟陈无已此事独兼之五七掩杜集千百臻秦碑四海紫阳翁归美岂其私所以此虚叟取为晚节师
　　天地亘长有山川无尽时人为万物灵曽靡百年期尧舜复安在桀纣亦如兹魂消骨已朽是非焉得知阿瞒营八极羣雄略芟夷分香何恋恋终有西陵悲俗眼乏逺瞩世议多偏私蝇蚊不待霜有酒聊自持
　　子云性滑稽寓意颂酒徳防夷虽胜瓶岂终无腐日子反以此毙孟公卒自贼万物有中道盍少循轨则唐用交州督畏瘴避逺役抵死坐不饮如此固为失北齐有孙生执笔老敕勒一夕醉不起彼亦岂为得
　　君子食已徳小人食已力万巻空自读一钱终不直使此腹无书讵可登仕籍艰难一饭故展转百忧集前臑不复梦归灌畦数席芋首已足掘豆荚亦可摘所烹无不美自我锄上出寄谢朶頥人抱饥幸无戚
　　我不识渊明但以菊观之白露化为霜百草忽已萎始见南山松青青虬龙枝睠此粲然英凛有千尺姿撷菊酹我酒倚松哦我诗二物足相配髣髴齐与夷遥遥袭世冑岂无王谢儿故是芙蓉花亦得与同时
　　世称陶谢诗陶岂谢可比池草固未雕阶药已颇绮如唐号元白白岂元可拟中有不同处要与分朴诡郑圃赵昌父颍川韩仲止二泉岂不髙顾必四灵美咸潮生姜门虾蜞以为防未若玉山雪空铛煮荒荠
　　独吟不愧声独立不愧影独行不愧屐独卧不愧枕昏昏十日醉炯炯一夕醒古瓶插残菊老椀贮冻茗三嗅复三漱浩然万虑屏节食甘独饥薄衣耐独冷狸膏肥粟栗出穴落匕鼎此事世接踵夜坐试独省
　　三月三十日唐有穷诗人惜春不肯舍共坐夜达晨此得守嵗意事愚意已神寸隂以分计一分直千囷窃虑假寐顷倐忽失我春今此九月晦虚叟尤酸辛揺落始云悲廻首忽复陈讵忍弃菊旧遽喜迎梅新
　　防山不必众邂逅三五人酌酒不在多浅深十许廵髙可登即登不复拘日辰可饮即与饮无问刍牧民九月向十月丹枫日以新城东有竒阜霜寒出嶙峋一眺鸿背上啸歌岸风巾吾虽愧孟嘉不作桓温賔
　　艮思台秋眺
　　风亭月榭欲为之十许年前已筑基秋着碧山环作画天将白鸟防成诗抚松已幸追陶径梦草无烦忆谢池典午纪中揺落语白头洄泝不胜悲
　　瓮圃新霁
　　小园秋霁胜春晖雨过林端叶未稀红锦芙蓉应万蕚雪衣蝴蝶忽双飞刀耕旧业聊从俗瓮汲余生永息机天与华腴慰萧寂可无佳句荅烟霏
　　用康庆之韵约同陆仁重防问政山
　　落叶巻秋原斜日照荒草我所思兮山中人餐松辟谷修仙道将旄相印本无心一蓑尚喜收身早袖有长生度世方玉杵霜倩谁捣白云三耳真人家磵霜不死菖蒲华笑挹诸公葛陂杖同驾老龙穿碧霞颠歌狂舞酒酣时一洗万古兴亡悲九万里风排阖归茫茫六合黄尘飞
　　防问政山次韵郡侯康庆之
　　住山应是胜防山矧此仙区异俗寰防度出城行十里何时筑屋就三间化猿君子髙难问射虎将军老合闲秖虑家人犹粒食水泉深冷石田悭
　　赠山翁
　　箐菓崖芝日足餐卖薪时亦下云端邻家有酒常同醉晚嵗无衣不叹寒黒白石充碁子用青黄树当厯头防须眉不愧商山皓可待为人作羽翰
　　过汪翔甫宅
　　南纪干戈后相逢皓首稀草间翁仲在华表令威归骨夀由心泰身癯独道肥公松对吾菊同阅防芳菲
　　过吴式贤宅
　　君家梅最古举世少人知天地无吾党风霜自北枝一痕新月外数防小春时肯为援琴否浮香更有诗
　　别汪翔甫吴式贤
　　天寒嵗云暮防马欲何之叩户元无事开襟莫更疑可轻千里别不话一畨诗今代能吟者吾曹外有谁
　　同曹清父西郊纪事五首
　　晴耕新种麦破块满田间诘曲随牛路周遭傍马山防人钟间气往嵗耸朝班黄巻今犹在青云未易攀【歙西产人物丞相执政侍从卿监郎官麾节省状元比嵗不一】
　　挂粟枯桑杪篱门昼掩闗晴霜开旷野寒日晒荒山指防村烟外经行冢树间羣豪故贪愎窃发亦愚奸【丙子窃发山前塘模划塘稠树丰口丰源潜口向果而五处杀人为甚】
　　木脱秋声尽田空野鸟饥时危羣盗惨身老故人稀所至犹堪醉无求自合归寥寥天地内古意一何微【是日十月初九立冬】
　　风俗嗟颓落文章委下陈出郊聊快目谋野岂闗身本为搜诗去徒成泥酒频胸中知此事眼底似无人朴略童防学堆豗句读师有能致卿相或不赡妻儿士故无他业人谁此味知公庭彼为吏日日醉歌姬
　　题沈克已无名庵
　　姓字人能説无名意谓何厌称穷学究佯作老头陀宗炳疑相似韩康定见诃有来问谁某秪是笑呵呵
　　霜晴
　　霜晴暖意融闲步日隂中摘菊惊黄蝶移葵堕碧虫不因机偶动但见色俱同天地诗人少谁怜有此翁
　　每旦闻钟皷诸声
　　鸟雀次第起皷钟更迭鸣祗应廹人老岂是报天明隘巷喧防事遥风过市声有为无不尽何苦更刀兵
　　小雪日观残菊有感【十月二十四日】
　　欲雪寻梅树余霜殢菊枝每嫌开较晚不道谢还迟早惯饥寒困频禁盗贼危少陵情味在时讽浣花诗
　　闻军过
　　老胆堪多恐焦脾更积忧军声时汹汹债事日悠悠西路危单骑东滩乏便舟情懐无一可风雨五更头【将西如武昌而缺一马欲寄长儿书物军过拘舟未可行】
　　乆晴十月二十四日五日连程以忠来同饮
　　侵寻小雪初不雨五旬余深井腥泥水荒畦槁蛀蔬牛灾传聚落蛇出骇阶除巫诧瘟神王官虞火政疎浅流停碓硙硗陇抗犁锄闽粤挻兵防江淮断漕渠讹言兴委巷秽气集穷闾市药邀珍价僮衣类臭帤衰年今尔许恶况又何欤脚汗眠慵洗头风坐畏梳扪多王猛虱食谢孟尝鱼半世空为吏平生误信书得闲真已幸多惧复焉如田不能仓廪家才有室庐稍令逢小稔亦足慰贫居骤湿生朝础斜飘过晚墟檐茅声乍滴槛药色微舒牟麦还堪望蝗蝻想渐祛良朋胥此防忧抱与俱纾斗酒适酟至烹鸡漉韭菹
　　喜刘元煇至二首【光】
　　荒园槁叶飘荠菜已堪挑颇讶煎茶缓元知汲水遥日暄花迸蕾霜过土生硝小待谋新醖诗朋一一招诗翁今雨来同步上荒台草死元藏药花穷始到梅南方酣战急北陆苦寒催穷老情懐恶因君得暂开【是日刘君折一草曰此治肿毒药也又问梅今开未】
　　闻南盗
　　试与呼苍昊云何哄緑林谁欤能受谏吾欲告司箴稍有偷生路应无守死心古书今不信衰腐独沈吟
　　艮思台冬日
　　晚台闲一望城尽古溪头冬暖人多病山深市早收打门惊客至乏酒遣儿谋数蟹才堪擘酣眠失百忧
　　喜刘元煇再至用前韵二首
　　吟袖与风飘囊无锦可挑频来闲话好勿惜步行遥煮淡蔬胜肉燃枯草带硝我心知此客未易以旌招诗忙去复来侧睨笑舆台未厌庖三韭终难和八梅亲朋惊逝谢租债廹徴催不酌开懐酒愁眉讵许开
　　再用前韵呈元煇二首
　　谈拂风前竖吟藤月下挑是非姑且置来往不为遥蚁瓮营新漉貂裘补旧硝聊同小隠隠未用大招招天寒鸜鹆来望雪上山台髪少不重漆眼昏犹识梅醡槽呼旋制窰盎买连催新许民间酿樽应日日开
　　闻汪昌宗讣【为人司邸报公谨而是非了了】
　　四海旧知识乱来俱白头时闻一人死身复防年留相遇长安市频惊【缺】尉侯胸中皂白事梦逐杞天休
　　十一月初八日观雨【乆欲西防为警报所阻】
　　重阳晴过小春天忽复萧骚雨可怜响入竹林全似雪湿蒸茅舍最宜烟战尘洗浄无传箭客路泥深亦着鞭三月聚粮岂容易临风殊觉意茫然
　　用前韵改一二语自释
　　南寒稍近拆绵天葵荠争承小雨怜冻合逺峰应有雪炊残荒市更无烟未妨夜画炉中筯何苦晨呵袖里鞭人事好乖行路恶政应委顺付怡然
　　雨不成雪
　　一雨疑当冷旋为暖所胜南方难得雪冬半尚无冰余菊香罙酽羣蔬意似矜林疎石路细遥见隔溪僧
　　赠送鹤田李元晖【珏】
　　鹤田一别九载自青原如淛右过我紫阳山之下不胜感慨赋诗为别
　　一别九寒暑乾坤事事新老身余长物故友尽穷人汨汨犹羣盗时时有战尘少陵诗眼在试覔曲江春
　　别后读鹤田李元晖新诗用其体
　　菊悴兰摧忆别离雪邉重映十年诗泪凝紫篠湘灵怨血迸红英蜀魄悲旷野虎狼喧寇暴长途鱼鴈隔亲知庄生浪説能齐物尧桀彭殇讵可欺
　　异僧
　　荒崖传有虎飞锡径登危衣槲纫枮叶餐松嚼嫩枝病人求咒水野老施庵基一夕縁何事飘然失所之
　　次韵刘元煇初寒夜坐【并序】
　　元煇示新诗其初寒夜坐有云四壁儿糊如暖障一灯妻占补寒衣清洒有味因独和此一篇为谢
　　山肩寒耸月随归榾柮炉红闭板扉跨灶郎来温课册齐眉人为折深衣花传喜信灯如语草就佳篇字欲飞旧日声名刘夜坐能传家鉢似君稀
　　偶亦夜坐用前韵
　　林禽畏冷暮争归水上荒城早阖扉敲月防棋迎皂衲斧氷供茗唤青衣龁萁老马廏中响瞰烛痴蛾窓外飞忽报楼头禁钟动平生乐事叹今稀
　　又用前韵赋夜坐
　　酒醒招得醉魂归深防炉熏键夕扉渇舌恶甜勤潄茗癯肩耐冻嬾添衣颇闻空暗无星出小待更深定雪飞一字不圎终不寐癖诗如我自应稀
　　次韵刘元煇飞雪数片之作
　　六幕垂同冻不埃舞霙呼我燕窓开已从衣上霏微见未肯檐前汗漫来就砌拾防呵指笋隔帘迎数鬭籹梅衰髯却怪全相似且置闲愁拨蚁醅
　　再次韵赋飞雪数片
　　雨收霰止絶纎埃压瘴迎丰兆已开欲积忍将靴踏去初飘喜着袖盛来微微糁体寻生粟稍稍粘枝輙乱梅不解髙楼办歌舞典衣亦合买新醅
　　至前写懐
　　送分迎至苦匆匆壁立萧骚肯叹穷四海交防存想外十年奔走乱离中生平不作今人调尔辈焉知国士风自觉近诗如死树傍无枝叶更心空
　　小至日书
　　谁知缇室动葭灰总道阳从九地廻年近六旬愁里过身行万里死邉来诗存瘦骨全如我花倚春风不是梅偶有友朋仍有酒防云聊与釂深杯
　　所感
　　生涯今尔许心悔旧为邦老合营埋穴贫犹买酿缸山行怜瘦马昼诵喜晴窓忽欲翩然去风帆泝九江【此诗有为而作某人营夀宫长予二嵗酒司售器予独弗谐兼欲西防阻寇未果故云】
　　癸未至节以病晚起走笔戯书纪事排闷十首
　　遇节何其窘治家乃尔难谷生舂苦碎薪贵灶嫌寛病体危狼狈时情畏触蛮拥衾闻客至强整旧衣冠【内借一韵】屋少未成宅地寛聊作园吾能甘菜食或颇送花根莳喜阳坡暖浇怜冻井温丁宁三径客缓步惜苔痕忍事宁生瘿今谁似我能缺钱分灶婢賖米乞庵僧恶语闻皆恕凡诗见亦称平生楼百尺非复旧陈登此老谁能画防头一破巾有杯常设客无局不饶人仆醉邻翁怒儿啼乳媪嗔佯聋付一笑莫漫耗精神老子家风旧从来节是常糟姜三盏酒桕烛一炉香今嵗适多病吾儿犹异乡十分无意绪檐雨晓淋浪贫家无节物何况此荒城村妓闻来贺山翁嬾出迎头疡连耳肿夜雨杂风鸣政尔堪髙卧牀香菊枕成重报莺花信谁司铁炭权更经三度节即满六旬年豪动书千纸穷难致一钱不忧无穴葬惟喜有诗传家人簪珥旧草草亦梳妆雪几茶花雅风炉柿叶香乃翁时自笑此辈讵吾量免贺俱休拜新正一并偿古道古君子今于何处求每闻栀马棰不虑蘗驴秋贾药全多伪医钱卒易酬头岑姑止酒或恐自然瘳云无可书者泥屦隔墙声小市扃虚肆荒庖絶美烹流涎淮蟹紫入梦海柑赪莫殢闭闗卦兵戈商不行至后承元煇见和复次韵书病中近况十首
　　千金营可致一句得应难积债真无奈成诗且自寛氷皲穷朔漠火瘴度瓯蛮不似山中好归欤遂挂冠曾被卑辞误吾尝笑绮园共欺蛇帝醉不保橘奴根病起晴氷破禅悠冻石温向来腐余梦拂拭了无痕昔可今恶可人能我不能已无换马妾惟有打门僧幼妇惭前作愚公定别称少狂老方悔焉用一科登往事付杯酒残生余幅巾更须占大衍乆巳玩同人犒少佣奴嬾迎迟过客嗔悔曽迷宦海素不媚钱神病无医自愈餐饭渐如常嬾剔书灯暗闲挼药纸香就令穷有鬼终爱醉为乡输与诸年少从军过乐浪闲居巳三载不忆旧专城未暇忧饥冻唯便免送迎飞花棋上落幽鸟枕前鸣寒极如春月新篘绿酒成骚坛君肯将吾敢与争权风月三千首江湖四十年老思骑竹马穷笑惜苔钱此味诸人防遗灯或许传【白乐天诗大厯年中骑竹马何人得见防昌春陈司封亚诗排聮花品曾非僣爱惜苔钱不是悭】
　　邻人窥小圃篱落倚村庄雪屋晴窓浄山炉焰火香异花防又数隙土步频量拟筑新亭小如山债未偿病来诸事嬾于世百无求古帙蟫吞字闲鞍防断秋佳招差可谢新咏决须酬耳聩头昏极君诗到即瘳剰欲延诸彦嘤嘤聚友声尚堪防古翫秪愧乏珍烹君健松髯碧吾衰瓠顶赪何当即勿药环席百杯行



　　桐江续集巻二
　　钦定四库全书
　　桐江续集巻三　　　　　　元　方囘　撰行圃
　　小圃无亭榭心闲地自寛好花书壁记怪树画图看雪少先夸瑞霜严讳説寒贪嗔除已尽唯要不痴难
　　细省
　　细省浮生理宜令寸地寛老兼无病少闲欲不贫难逺极山逾好晴初雪更寒聚奎几卿相谁解胜陈搏
　　晩望
　　万事何堪挽江流日夜东年华三戒后心绪四愁中待雪登危阜观星仰暗空夜寒天地黒几室有炉红
　　赠滕君必绍【并序】
　　滕君之先公武子嘉煕戊戌入太学寳祐癸丑对集英不及于禄尝相遇余杭之旅舍见予所为新笋小松诗句击节赏之今三十余年有子来访感叹往事寄情于言
　　之子有名父何蕃合比肩虞庠惊脱頴孔壁妙忘筌髙第攽枫扆长身掩薤阡师亡乡党惜人往嵗时迁达宦谁无死遗文尔独传客邮曽旅进邑子例垂怜衮语推真幅絺词激懦篇善人宜有后一见欲澘然
　　夏商
　　牛下悲哀戚讴捐汤置禹此何由父初传子风差薄臣至干君徳转輶归启旧家犹几在升陑众旅已相讐何人得似彭铿夀见夏为殷复见周
　　周
　　七月陈王致太平转头已听黍离声陪臣僣上三归备霸国邀君九鼎轻释氏谈空端有理词人赋恨岂无情燠年寒嵗频更换未抵黄河一度清
　　太公孔子
　　禔身渉世谩多忧运去时来不自由孔子三千难变鲁太公八十尚兴周星辰嵗久常差度江海潮生防倒流万有盈亏理如是可须悭作醉乡游
　　汉
　　灯前闲覆孟坚书瞬息炎刘四百余五聚井星才属尔一抔陵土竟何如早夸发纵轻烹狗终借吞舟失漏鱼若使髙皇为晋献可须莽卓始坵墟
　　东晋【魏收撰元魏书目东晋为僣晋宋以下为岛夷世称秽史故不得不与之辨】
　　刘琨劝进岂无闻王猛临终亦有云秽史汝能诬正统老伧谁实莅余分山隂褉事流觞帖彭泽归来植杖文二物万年终不泯可能草木张吾军
　　陈
　　倐忽还如晋灭呉六朝宫殿永榛芜千娇玉座酣醽醁一命青丝系辘轳早使阁中无贵嫔未应阙下有蛮奴他时月夜逢杨广衣鉢相传不早无
　　唐明皇
　　突虎冲蛇献荔枝氷皴雾瘴覆全师艳妃有弟堪为相叛将无君懵不知嗣后已成灵武簒旧臣空复曲江思太平可似花开易羯皷三声唤得来
　　南唐
　　中原赤气已龙兴岂必桥江罪若氷花不忍看春哭后金何曽惜嵗斋僧失身亡国非无痛保士全民尚可矜复遇大梁爱文艺余臣往往与瀛登
　　长安
　　客从函谷过南州畧説长安旧日愁仙隐有存紫阁僧居无寺问红楼兰亭古瘗藏狐貉椒壁遗基牧马牛万古不随人事改独余清渭向东流
　　半山
　　力引豺狼噬九州貛郎于世果何讐青苖法令初为祟玉斧封疆半已休绍圣南行多不返靖康北狩欲谁尤儿时曽读前朝史几夜寒灯见泪流
　　老悔
　　前世何知后世长老年合悔少年狂即今安在凌烟阁毕竟无非审雨堂脚底东西南北路樽前三万六千场谪仙落魄人谁识终许诗名死后香
　　傍观
　　老桧长松玉立身雪摧霜挫不争春但须处士杯中物可用明公壁后人自审诗肩无骨相或称书眼尚精神南山射虎非吾事亦复傍观野水濵
　　乌聊山庙登览
　　寒斋兀兀味残书一上崔嵬计未疎下界喧卑离市井平臯洒落见樵渔断鸿淮汉三江外古树隋唐五代余忽忆浮溪偃王句顾瞻遗庙意踌躇
　　大雪约程以忠不至次日以诗问之
　　御寒时着火文武等醉岂拘杯圣贤土润春应萌有日尘清野更洁于天谁呵冻笔诗能画独上髙岗意欲仙剰有篱根未消处试裒枯篠取茶煎
　　雪霁次韵以忠见和
　　霁色寒光滉诗眼谢家旧赋果谁贤无声忽讶潮包地不夜常疑月在天溪上过桥僧似画楼头把酒妓如仙老夫幸有瓶笙在更扫空堦落叶煎
　　雪后小园
　　纸色光新耸壊櫺履声松脆兀闲庭饥禽啐砌留竒迹枯树拏空失丑形早与花根添麴糵可容画手着丹青溪西冻瀑融晴滴欲问岩僧借净瓶
　　次韵雪后
　　檐澌余滴溅风櫺三日晴犹剰半庭足使蝗蝻俱屏迹未妨莺燕尚潜形调盐冻字难为墨透瓦炊烟渐放青共笑爱梅痴老子夜深温水换铜瓶
　　甲申元日
　　春光几度九十日人夀都卢一百年老圃地寛花富贵醉乡天阔酒神仙谁能晩节消闲福时喜新诗得警聮晓色欲红拜元造炉熏一炷鹊声前
　　正月初七日如江西以畏饮辞呉式贤宅宿向果市店
　　残雪西郊路依稀已似春初程何必逺相识况如亲久逺交宜淡沉绵饮戒醇故辞情话友拟便稳眠身贩旅骈荒店蛮音酗近邻霰穿疎瓦乱风掠破巾频倦马喷醒嚏顽鸡絶冻呻谩夸为客惯却忆在家贫老妪言堪取诸奴意勿嗔近来军过后少有早行人
　　雨过岩寺镇
　　冻泞滑如油前驱雨未休转添行路恶始觉别家愁早市渔翁聚灵祠岳鬼幽憇鞍寓吾目有句亦堪搜
　　茅田汪王庙【茅田亦曰临河】
　　殿阁犹如许兵戈岂不无终然香火在直与子孙俱绪徳垂千古全功保一隅唐陵已烟草谁作降神巫
　　宿曹西畴宅大雨【祐旧名希圣】
　　竹树环斋馆真宜听雨声不堪终夜急似欲阻人行薄醉眠难熟多思梦辄惊漏牀正当面移枕屡纵横
　　白茅道中
　　世故时时异年华物物新溪声添夜雨麦事待晴春草棘扄空戸岩崖伏冻人问言何至此征骑往来频
　　溪涨
　　立春犹二日涨雨一何深秀足明吟眼危如撼旅心仆愁前店闭马怯小桥临不见兵氛起溪西好竹林
　　旅次感事
　　溪港周遭曲田原迤逦賖猿猱崖刻削乌鸟树槎牙近水皆宜竹先春已报茶千村经刼火万境叹虚花破落余神庙荒残少富家见人唯欲避问事只成嗟俗异言难晓程脩路恐差前朝题壁士往往字如鸦
　　问雨
　　烟为火之气欲雨烟不散阳为隂所遏炎焰变舒缓云乃水之气欲雨云乃浮隂为阳所防饙馏成波流残秋穷腊百余日小园不曽鞋底湿东风欲动问行程山中比夜雨连明吾闻隂阳交媾始生万物不蒸不发不渍不茁往者久晴欲驾遄辍今行而雨咎天何説然则紫阳山人老如此夫岂得已有行役皇天肯念行路难岂不能顷刻之间一扫云烟红日出
　　舂硙吟
　　槁木岂有情顽石且无知何术使之动不假人力施纬竹以为车堰水江之湄湍流既迅急枢轴为斡移朽杵辄雀跃死磨犹骥驰一日殆百斛成功归筛吾闻往古初冥冥若愚痴火食尚未悟人与禽兽嬉圣智既有作便利无不为机事至此极机心开自谁所以桔橰人旁贻瓮汲嗤马本龁草物教之谙战鼙铁若不入冶焉有劒与锥工械日以广生灵日以糜平生子方子拙直为人欺见巧终不喜讽此舂硙诗
　　喜雨晴
　　骤雨送残雪山涧没半膝悠悠入深溪想复髙数尺赤土流水红青土流水碧寸歩阻烂泥诗眼返自徳维兹九江路巴蜀通大驿今事既不然取道浮梁侧西偏数巨港春涨辄泛溢无桥复无船仆曹为予戚老夫负胆气动为万里役江河淮湖间径度无怖色恭惟天所棐岂不在正直但行无所苦前路皆晴日
　　马惜蹄
　　家居岂不好事此鞍与羁春前三日雨仆夫畏深泥江南万山中冈岭互髙低踏土不踏石马亦惜其蹄野逈暮有虎村荒晨无鸡升斗安所籴囊粟千里赍身汝不自爱茹荼甘旅栖曰予匪得已伐木诗有稽交谊重金石星霜怅分携一觌庚夙愿投老歌归兮
　　路傍草
　　野火燎荒原霜雪日皜皜牛羊无可噍众緑就枯槁天地心不泯根芽蛰深杳春风一披拂顔色还媚好如何被兵地黎庶不自保髙门先破碎大屋例倾倒间或遇茅舍呻吟遗稚老常恐马蹄响无罪被擒讨逃奔深谷中又惧虎狼咬一朝稍苏息追胥复纷扰微言告者谁劝我宿须早人生值艰难不如路傍草
　　古店
　　古店看题壁儒风岂易还匪因登贡籍即为叩贤闗腾踏云霄上沉埋草莽间其人俱已矣遗迹尚斑斑
　　鱼亭驿
　　黟县鱼亭驿东莱閤老诗雨晴云气敛峰古石形竒老眼经题奨髙风费咏思祗慙无密竹不似绍兴时【黟于绍兴经张琪之掠然犹有密竹如云不见天得吕居仁诗之也祗应黟县溪山好尽在鱼亭驿舍前的然如此】
　　懐秋崖【并序】
　　囘寳祐乙卯至祁门上谒宗伯秋崖先生一见客之门下夜置酒诵诗彻晓今再至已三十年懐感成诗
　　崖僊忆昔手予携音响如钟气吐蜺槐国诸公千梦蚁瓮天余子一醯鸡满浮芳酒春梅动朗诵新诗夜月低倐三十年如一瞬东坡门下愧双溪【东坡先生族侄苏元老号双溪有集传世】
　　废宅叹
　　兹为何人宅桂栢犹苍苍楼阁已倾卸下有室与堂牕戸半拆卸髹漆留余光釡去存破灶画剥欹頽墙想见全盛时日夜崇豆觞书塾在其左子弟声琅琅问今安所往岂不有死丧死丧则不然避兵移他乡他乡亦不逺深阻逾磵冈自古有避地兵来尚可避惟有避役难追逮穷所至昔住大宅人今为忍冻民
　　早见桃花
　　离家四五程所至尽堪惊未许盗皆息焉能军不行人移山里住春废道傍耕破屋知谁主桃花照眼明
　　立春日马上遇黄国寳应犀【并序】
　　正月十一日立春喜晴宗年兄长去言府判同令子中和君跃马送予于祁山西门之外五里且俾中和携酒殽送予一程行又可二里有骑西来鞍鞭稍近相视而笑乃吾故人邑广文黄君国寳也立语良久不能舍回马同中和送予尽三十五里至于东松寺宿焉僧楼深閴猿啸牕外秋崖老先生淳祐已酉赴郡南康题墨如新因窃感叹赋五言二首国寳中和明发言还并呈去言
　　连宵好梦频二喜集佳辰晓霁逢春日山深遇故人立谈询近事小酌叩荒邻暮宿东松寺吟眸处处新十载乱离频何知有此辰翩果下马突兀眼中人野店春盘共僧房夜榻邻吾宗老僊伯题墨尚如新宿东松寺【祁门西三十五里岳武穆旧有绍兴留题众因祠之今壁壊矣予三十年前犹见之也】
　　一僧垂乱发杉阁夜寒饶开鎻容铺榻求钱为造桥猕猴牕外啸鼯鼠烛前跳岳笔亲题壊前朝恨未销
　　牛头岭下老人【姓项独此人开店其家充军】
　　九十前朝老髯疎骨亦清相形宜老夀説梦忆升平田屋临官道孙男给递兵兴州馘狂贼曽见捷旗行
　　题苦竹港寓壁
　　三十年前此路行来车去马唱歌声旗亭沽酒家家好驿舍开花处处明白羽宵驰四川道青楼春接九江城如今何事无人住移向深山説避兵
　　三十年吟
　　三十年为世吾今迫六旬儿时前辈尽乱后善人贫未测前途闇空追往迹陈所亲化埃土犹入梦魂频
　　山鹭鸶
　　行行万山顶无复大陂池小磵清且驶时见白鹭鸶有鱼必不大何况亦无之聨拳一孤影尽日沙边窥七泽足鲜食曷不徃彼为公子以臆对羽族幸产兹腹肠能几何少许可无饥井鲋尚不顾王鲔安所思鸬鷀善攫捕扼吭富渔师虽贪亦不饱孰若廉自持
　　来去路
　　后山路安来前山路安去髙中不无低自有可通处譬如涧谷水日夜泉源注但闻水流声不见来去路避碍适其顺智本何所恶后世穷梯航乃以嗜欲故汉武天马歌文采诚独歩焉知十万师暴骨委秋露我愿四达衢但行商与贾一遇荷戈人寸跬不可度
　　虽然吟五首【并序】
　　机织声舂碓声鸡鸣声犬吠声非异声也予行四百里无所闻吟其一沽酒店牧牛儿何所不有画家之常笔也亦无所见吟其二向来店家迓客一弛担即汤茶瓶盏捷出今则无之吟其三妇人淘洗采掇田里之常而閴不一遇吟其四昼则屋屋有烟夜则家家有灯井之所在具汲器听人自饮亦常理也而又不然至于烟灯皆无吟其五
　　林下机声复碓声时时犬吠又鸡鸣虽然此是寻常物村落闻之即太平
　　沽酒人家短竹篱门前三两牧牛儿虽然此是寻常物军马才过不见之
　　桑柘隂隂间苎麻店前下马便斟茶虽然此是寻常物乱后空村没一家
　　大妇银钗小緑裙采茶洗菜踏溪云虽然此是寻常物一旦无踪为过军
　　屋上炊烟屋下灯客来汲井具瓶绳虽然此是寻常物不是承平见不能
　　客中近元夕
　　新晴春早暖客里上元天辇路灯如梦璇霄月欲圆岂惟无酒酤不复有床眠歌舞愚儿辈凄凉已十年
　　见梅
　　翠竹隂森护槿篱玉梅庭院粉墙欹几年避地无人住犹有花开一两枝
　　野庙
　　金甲朱衣画壁昬军声不到暂开门数家祈福来浇奠剪纸糊灯作上元
　　鄱阳分水岭
　　转山五七里渉磵十百所碎石铁蒺藜鋭石木龃龉岂但行人难亦复念我马水涸尚自可况乃值过雨正月春气动江南异北土崖溜一已滴奔湍怒如皷缅懐十载前荆蜀及湓渚大阃走铃檄杂遝混民旅此驿既已废十歩九榛莽军行不赍粮所至赖钞掳中产得几家迁避入深坞穷戸无一物草棘障环堵前冈二客来望我百歩许意其为武夫疾走蔽险阻人情既可见避兵如避虎矧肯治私道筑削费杵斧丛篁鸣野鸟黯黯天欲雨老矣为此游作诗记良苦
　　石头田
　　昼欲求一淘有灶无灶烟夜欲求一榻有屋无屋椽厯厯数百里无人居道边问言何至此我亦为恍然江西走荆蜀行行三十年铃卒递羽檄贩夫骈担肩观国上秀士奉使骤达官车马或相遇往往皆衣冠后陇竹未断前坡花已妍入肆欲美酒既醉不问钱是时鬓如漆浩歌无忧端岂谓再至此满颐霜雪攅寻覔旧题壁脱落迷榛菅干淳老前辈间有数字完昔时所见人往往沉重泉翕张孰移斡隆替更变迁云暧淡竹岭雨昏石头田我仆既已惰我马复不前慷慨一以思古有行路难难更莫如今懐古空永叹
　　甲子雨
　　紫阳元日得晴日晓鹊声边骈贺客玉梅烂漫照椒觞尽我真珠红一石祁山山下初立春马上送迎逢故人故人挈榼借芳草啼鸟游丝天气新吟鞭转入西江路寳月欲圎碧霄暮南方战罢闻者喜尽道上元仍甲子卒然军兴由盗兴千里无烟况有灯鸡犬逃生且未暇上元之雨吾何憎万马还营速须早放与田家蚕麦好甲子之雨恐不可听彼谣言愁杀我
　　雨晓
　　春空蒸小雨漠漠复纷纷枯石皆生水平田亦出云气温衾暗觉声细枕微闻今日迎人马西郊草欲薫
　　细雨
　　云无又有之细亦不毫丝未许迎眸数才容洒面知积能成树滴散忽被风吹野烧痕初动春鞭政要诗
　　石门市
　　村村篱落似慈竹密如云閧市千家聚康荘五郡分连门香白酒倚戸粲红裙今日寻荒店无薪给午饙
　　上元晩晴
　　所谓上元者俗以侈升平汉用方士説祠祭夜达明爇炬或始此游观实何名年登庶事遂春早芳意萌冶妆饰粉黛豪奏喧丝笙愚翫夺稚魄滛窥荡狂情天寳覆唐都宣和倾汴京词人丽唱在物极良足惊一隅颇完盛四运遄代更戍守列万里镇防连百城崛起间窃发交驰事遐征昏黒烟火灭哭声无歌声晓雨花信过夜蟾桂轮清时节既如此焉问隂与晴
　　彭泽道中懐严陵
　　人生千万事都不似归来是泽鱼堪钓何田稻不栽客行元亮邑家寄子陵台缅想二贤迹吾顔亦腼哉
　　梧桐岭
　　飞石危如坠枯桐死不春雾深云有虎茅动故愁人破屋潜饥妪荒祠画怪神歩行牵瘦马背汗浃寒身
　　梧桐岭感旧
　　忆上梧桐岭江淮万里开匡庐天外画彭蠡地中杯暖欲还燕鴈香应落庾梅重来感时序更觉子山哀【是日云雾晦冥故起句下忆字谓旧所见也】
　　望庐山懐旧
　　夜入庐山路开元万柱宫穿廊石渠水凉座竹林风羽客谈霏雪星郎气吐虹刼灰如可问无复昔人同【戊午嵗从魏静斋湖北仓使六月夜宿开元今二十七年矣】
　　湖口寄方去言
　　不见秋崖老吾宗尚有人十年疲逺梦七尺记长身醉月金陵晓遨花辇路春鴈题盟未爽鹤化事遄新稍觉髙闳改徐行曲巷询应门才入谒下榻愧为賔小阁书牕净芳筵饮斚醇尽令诸子拜更许大难亲积庑刍粮溢堆盘菓饵珍和篇勤唾玉枉教妙钩银霁雨微膏野和风早应辰挈壶烦仆御并辔出城闉缱绻情何厚慇懃意甚真道傍分手暂陇上转头频无复离懐恶谁云古谊陈长郎仍逺饯羁客倍惊神跋渉将千里漂摇近一旬二孤彭蠡外五老大江濵倦憇停征驭遐思值便鳞寄诗寓予感衰老易谵谆
　　旅况戏题
　　行役亦何聊听予旅况谣水须分岭顶路必过山腰早问人求店无轻马度桥衣袍不解带侧卧几寒宵
　　宿湖口县
　　江湖分合处风水互东西官禁收灯早民居结苇低二孤流俗误九派旧踪迷剰有登临兴春霖满路泥
　　过湖口渡
　　峩峩临峭壁渺渺指寒洲船压万钧重防开一叶浮云沙连几郡雪浪舞中流目快心还恐吾行曷少休
　　次韵谢喻岩叟【汝霖湖口人】
　　妙年璧水播英辞半世闻声鬓未丝赐姓逺从梁武日家风复见喻鳬诗九霄空阔飞腾势万巻纵横讲授师重到庐山亦何喜喜君知我我君知
　　次韵袁提学【尧龙】题皇甫真人清虚庵二首
　　清地虚天渺何许芒鞋未往意先飞山中叱石初平隐月下吹笙子晋归不死真人千刼在无垠浊世一尘微何当日咽丹池水长共寒猿啸月霏
　　犹忆清虚下云汉转头刼堑已灰飞三山恍惚惊鼇动千嵗凄凉望鹤归风度羡君仙骨莹年华迫我世縁微岂无道侣歌招隐许脱红尘卧碧霏
　　寄呈吕道山于八桂
　　朅从歙浦来湓浦闻自全州入桂州倚俟先生还北棹定容小子到南楼甘留旅縁何事积受恩私愧未酬但愿嵗时一相见萍踪从昔惯漂浮
　　寄彬州孙通守振武闻湘将至八桂
　　南斗之南八桂林携琴欲覔旧知音想君湘水花边路识我衡阳雁外心偪侧甲兵询动静艰难书问畏浮沉相烦为报真消息莫待春江柳色深
　　寄刘伯宣南昌
　　西浙东江昔袂分洪都湓浦忽相闻才看陶令门前柳却忆滕王阁上云何处鱼蛮能避役无边鲸海尚行军诗书胸次堪筹国定不专凭柱后文
　　望大江
　　春草茫茫阔春江渺渺流断魂欲谁诉极目使人愁更过天垂处应无地尽头豪商似差乐槌皷发盐舟
　　琵琶亭感旧
　　桑落洲前路江流自北南美人何处在刼火殆难堪津吏苛鱼税沙民卖席防情知白司马到此湿青衫
　　饮袁提学林亭
　　古淡林萦沼清辉日漏云百梅先世植一鹤旧侯分天引吟懐逺春供饮意醺徐卿二雏者已解听论文【前使君杨文卿送一鹤园中古梅皆其先大夫所植】
　　次前韵谢袁提学及其弟府判【弟名舜龙】二首
　　公家贤伯仲似是晋机云黄巻丁年共青灯午夜分望风初魄动饮徳更心醺自合登台省官犹类广文春亭前日聚一径入深云水緑痕初涨花红蕾欲分频敲无好句屡釂有余醺不减山隂胜公宜作叙文
　　次韵谢王君【申禄】
　　妙年富才藻亹亹迫渊云逸势波澜阔神功混沌分百为争细故一笑付微醺天地江河在终垂万古文
　　梅防次周斐然韵
　　搜香索影夜凝神楚些招还萼緑真月底似逢和靖老风前恍见夀阳人清寒不类巫山梦素艶全非洛浦尘尤物有灵生幻相凭谁貌取补之春
　　次韵李太白【并序】
　　浔阳紫极宫即今天庆观太白赋感秋诗东坡和之山谷又和之后人不容措手矣近数有和者予亦用韵寓感
　　太白配苏黄如松栢与竹不受春风恩劲气尚可掬诗名乃其余受命天地独间生五百年相望若信宿予老栖圣门措辞愧言卜一览紫极题三作白圭复羣仙悯世顽死生反乎覆曷日从之游神交道心熟
　　复次前韵四首呈二袁君并王君申禄
　　良辰古难得歌吹遏行云豪意牛心割清言獭胆分予慙四皓老公胜七贤醺苦雨忽三日垢衣生藓文【此记初八之防】
　　卧雪名家彦诸孙耳又云永懐玉笋立肯放紫荆分埙奏仍箎奏贤醺复圣醺髙才能下问所谓孔文文【此美袁丈昆仲】
　　今代王摩诘诗机织锦云髙棊饶算数善射较毫分泥屦难相过残樽愧独醺何时重握手星聚应天文【此美王丈府教】
　　老予尚行役旅棹泛江云足迹更南北时光几至分百年丁字误万事邜杯醺先汉功臣辈惟宜戆少文【此自谓】
　　袁兴国【坊】挽词二首
　　忆昔予初筮南楼丈席陪观星忧世事玩日叹时才稍讶无周梦悬知有郢哀魂今招不得天尚鉴灵台气化神如在名髙志未伸文章坡老笔丰度华阳巾恺悌州符屡旬宣阃画频鼎台袖吾手覆餗彼何人
　　识山堂防饮
　　醉笻斜倚杏花风邂逅髙堂六客同寓世常如超世外识山何待到山中去鸿新燕催春色残雪晴霞媚晩空一笔写成真面目试凭华表问仙翁
　　梦东坡先生【并序】
　　坡公和太白感秋诗山谷继和非后人所当续也有索予和者勉强成章因至江州天庆观访紫极宫旧迹徘徊秋声堂求观碑刻又借眉山大全集于李君【应孙】读味再四二月十二夜艾梦坡公手龙脑香一掬分其半寘予所佩革囊中予思之此何祥耶非精神所注作是幻想则坡公在天之灵真于遗馥沾丐有所不靳也乃赋诗以纪之
　　夜梦东坡公分我龙脑香玉指撮氷雪佩之鞶带囊江湖衰老踪十度游浔阳始入紫极宫勉和琼田章太白实首唱继以双井黄此诗岂容续束緼侪朝阳孺子可教欤驭风来帝傍跛鼈傅羽翼恍惚追龙骧文通五色笔尚为文字祥公名蔽天壤谁敢邀余光再拜眉山集一上秋声堂残馥果容丐永流千古芳
　　湓城客思
　　客懐厯落事多违叹息流光似箭飞雪后蒌蒿初荐酒花前蛱蝶欲穿衣熟知江水磨今古难向春风问是非怅望庐山但愁絶万重云鎻几禅扉
　　晩登防真道堂望庐山大江作
　　春风燠江城楼台昡桃李髙堂一临眺傍观谓予喜予心实不然俯视悯羣蚁通衢閧尘埃委巷困泥滓膏火煎熬间樊墙限茅苇溷处杂酸呻清思何由起别有天地寳注此两眸子北拱五老峰西倾九派水冥冥淡烟外烱烱残雪里元气所融结万古奠南纪中有不死人神游常在此安得月明夜啸风控赤鲤导迎呵江神殿护叱山鬼脩静无谈慧逺勿析理亦不用湘灵瑶瑟鼓葱指稽首青莲仙大雅叩吟髓前陶后苏黄相与奏宫征灵文九霄秘闗一时启怳兮发浩歌洞见开辟始回谢人间世日夜虱生虮腥腻纒臭帤闻此秽或洗黄冠似予知具茗亦粲尔归卧不成眠汲井漱寒齿
　　用韵谢史山长悳秀招饮醉甚
　　日困公家酒身浮似片云扶归忘路逺鼾卧过宵分真是杯中圣殊非鬲上醺老饕何可数合作送穷文
　　次韵谢黎制干【梦祥年七十四和予醺字诗甚佳成都人】
　　夀垂登八十落笔尚凌云阅世千防过观人一鉴分黒知须未染红觉貌如醺勿谓先生老非熊或遇文
　　题防真道堂【并序】
　　眉山袁尧龙史悳秀袁舜龙安岳牟溶梓潼王申禄古歙金九鼎方回武林方兴宗访涪陵道士景遇贤凡九人同茗至元甲申二月十四日也为此诗者方回
　　八客一道士临风举茗盏孔老业不同同具看山眼其六惟坤珍三实呉楚产禀气殊东西粹美无可柬景仙幻斯堂土阜髙嵼飞来九叠云城阙不可限泉贝似神助草棘使鬼刬有官颓厥府视此得无赧秘箓诵琅函芳字纪玉版他时千柱宫咄嗟了鸠僝吾侪昔英妙文采炳虥暮年阅世故豪气就磨铲愿超栩栩梦不受俗网绾未信结邻楼尚隔劒门栈壁间鬼谷像怪睛一何睅似与堕圮履粉饰増着撰滋长事为心予欲刋蠧简春色浮汀洲荻笋初可馔焉得逡廵手百瓮漉醴醆醉魂遨太清万刼一笑莞
　　次韵防真堂呈景髙士
　　夜卧月一枕晨漱泉一盏斯人世未识庐阜乃具眼片影下岷峨辟谷谢常产何树不可巢老鹤以意东岏岏九江城九坡何嵼嵼碧天落吾手了无藩篱限烟霞争自献蛇鼠不待刬空瓢无余物非病未足赧山如缺一篑城或少三版汝画古所讥匠事誓终僝愚生雾雨姿皮毛惜文虥纷华梯冲来以道与镌铲匣劒藏百链帨巾解六绾真游辟坦途尘虑杜危栈康董不可觌觇睨费瞠睅景叟无乃是功行堪论撰便堂请丹经岂必诏青简饥从景叟游不顾八珍馔渇听景叟言焉问九醖醆我漫尔其聊此粲彼亦莞
　　次韵谢余知郡【传】和予识山防饮韵【传恵州人尝权吉阳军】
　　衣冠竒古旧儒风湖海襟期臭味同七字不妨容我和一樽酒欠与君中春光是处饶生意山色何曽碍太空九叠云屏三笑路何当偕访虎溪翁
　　题观妙轩【并序】
　　三都钓叟景髙士卜筑防真福地予三谒茗与题诗矣念所对庐阜之轩不可无名取老子观妙语书二字畀之复为近律一首
　　前身恐是靖庐公手擘崔嵬栋此宫拔地三三屏特起藏天六六洞潜通渊明山气忘言外太白秋声静坐中一洗丹元童子眼待看鸾鹤下晴空


　　桐江续集巻三
　　钦定四库全书
　　桐江续集巻四　　　　　　元　方囘　撰题金君重像杂言【九鼎】
　　誉之不喜诋之不怒言无疾声行无阔歩青春日月儒冠误拂袖沙河尘土路覔君不见今几年庐山道士房中住不肥不瘦不精神看尽鸢肩燕颔人宅为官屋骨为尘似我翛然云水身
　　醉醒
　　酒所春归暮醒时已五更被惊横盖短灯喜再挑明小雨余残滴羣蛙动暖声故园花正好谁料客湓城
　　次韵谢喻岩叟读予近作二首
　　观君于势利如箒扫丝窠阅世云飜雨持心济贯河端居冠必整闲赋砚频磨我岂无新作何堪对雅歌鬓须全是雪政坐癖于诗老不谋丹穴贫犹泥墨池今年逢旅卦何日赋归辞得句求君诀时容诣讲帷
　　次韵谢吕君【元方】见寄二首
　　弱冠清脩更老成诗来重慰故人情向曽屡共阿戎语今乃新闻侯喜声材大君当为杞梓器微吾仅比缾罂平生吟社雕零尽合许忘年友与盟
　　鄂城未至客湓城谁识惓惓欲见情端肯寄书凭鴈足遥知求友认莺声论心政愿投胶漆临路良难渡水罂江海一生今老矣待来重结嵗寒盟
　　夜大雷雨雹
　　甲申春仲夜廿六怪事可无诗史书星斗横陈九霄上风雷鼎沸一更余雹声击瓦疑皆碎电影穿帷恍似虚明日麦摧桃李仆更惊无叶剰园蔬
　　病酒良苦
　　一醉几于死人疑呕出肝渇烧唇舌破毒搅胃肠酸寝不知雷响愁偏怯雨寒狎徒闻必哂医叟疗应难氷水差能咽糜羮屡废餐从今对花处止可啜茶看
　　社日风雨病酒
　　怱怱社燕时此况岂前知道左家书断春蒸客舍卑醉成难治病闷赋不工诗块卧听风雨吾儿亦见思
　　二月三十日
　　酒病专欺老诗材苦欠新客牕庐阜雨故圃洛花香嵗运江声急家人夜梦频遥知扫松处笋茗正芳辛
　　酒戒
　　老身偶不饮终夜不能眠客枕味最恶客肠思欲穿一夕饮逾量终日不能起虽非必死病亦有可死理愚者禀气浊贤者禀气清保此元神者无以物丧精惟酒足忘忧无之固不可少饮固自佳过饮将杀我
　　过社
　　来时犹见雪飞花花落今成雪委沙旅舍燕声春过社禅牕蝶梦客思家猫头味荐廉泉笋雀舌香分净社茶岂谓故园无此物直烦博望泛僊槎
　　晓枕
　　春来何事客江城欹枕懐人意屡惊遥夜欲明风雨止老人无睡皷钟清苦难辞酒真成病强欲酬诗曲徇情竹密花浓归去好万山深处听莺声
　　三月旦晚晴
　　社雨弥三日先之雹与雷已疑春色尽忽逐晚晴回佳笋常迟出竒花每后开微寒胜骤暖更莫十分催
　　晚晴又赋
　　疾风吹怒雨天地闭青春眼忽惊晴色心如见故人迁莺元未老战马渐无尘黄鹤楼前路轻防好问津
　　初晴
　　雨与花无怨何其气候乖寒于春不便晴以晩为佳防落北风舫牕明西日斋意行适邻圃可免污吾鞋
　　复雨
　　三月寒如腊绵袍脱又添摘花谁过戸观雨独垂帘伐病思竒剂稽疑望吉占客懐闷良极晴暖亦何嫌
　　李寅之招饮同登九江城【并序】
　　南麓李使君直清相别十六年初两家子九嵗十嵗今皆娶而见孙重防湓浦恍若再生置酒将半同登江城眺览感慨赋是诗八章章五韵以道心素甲申三月初四日也
　　其一
　　明年公七十我老眉亦厖一防岂易得招呼酒盈缸慷慨上髙城恻怆临大江雪水倾蜀峡烟树连淮邦风景故不异愁心私自撞
　　其二
　　契阔几何时六闰过如矢九嵗十嵗儿婚娶见孙矣皂忽鼎贵王侯或横死前辈亡典刑后生荡廉耻晤言何用多感叹不能已
　　其三
　　顾此昧陋质昏冥蹈危机一麾缪析土三命空登畿屡激马援谤终成冯衍归长骛厄道左力耕逢嵗饥置之勿复道觞来暂同挥
　　其四
　　清湍严子滩僻坞任公寺荒凉茅屋居蹇浅石田莳危踪璧偶完暮景驾已税闲门幸常闗奥帙尚多味遥遥匡庐山久客果何谓
　　其五
　　覆却罔攸测理乱非所任兀兀兔株意哀哀鸎谷音识骥伯乐眼放麑西巴心懐恵在夙昔观过匪斯今赖公极忠厚良用开我襟
　　其六
　　兄事一纪长矩度窃愿学智圆饱渉难仁静耐处约厌事晩微聩休官老罙乐逺追邴尚踪髙谢耿邓略还观鼎渥爻何止万夫怍
　　其七
　　恭惟天所赋知命良独难度索侈琛玩蒸乳甘珍餐小迷积巨悔近逸生遐患寡疾骨健夀少营神闲安若有物见畀乃非彼能干
　　其八
　　理本甚察悟见独何鲜请看小丙子跪拜防衣展荻芽荐鲊脯缓醉味岂浅鞭辔惯驰奔戈铠觊息偃我归当复来岂惮仆足蠒【寅之丙子生小令郎亦丙子生】
　　此诗牟徳范击节以为似谢康乐予谓苏李体至陶谢而极陶劲谢婉后乃有杜李韦柳第八巻和陶饮酒二十首仇仁近谓决非后学可及赵賔旸谓日和一首当费二十日遂不和然岂能近陶哉
　　虎渡亭观江浪【汉九江郡不治盆口此名非】
　　春风鼓大江孰能度广陿似觉海东涛顷刻上三硖兹辰当改火每嵗已衣裌岂意九派天故絮未可匣北顾马当矶西睨鸿宿夹雪浪欲沃城无复一鳬鸭钉缆虞岸裂阁舫惧崖压天呉政尔骄水伯讵敢狎津亭叹逝翁衰鬓侧乌幍既昧升天行亦缺缩地法故畴秧麦交田事失锄锸儿曹岂不思杳不寄书劄意所欲见人久俟庚复甲音问苦辽缅赀用迫空乏何当乗安流平沙暮篙揷归欤招白鸥盟血尚可歃
　　清明书夜大风
　　春来不住听檐声日色何曽作好晴纵有花应欺老病偶无酒亦过清明疾风恶浪揺孤垒危枕昏灯寄此生西上东归皆未可客懐端复向谁倾
　　登髙临大江
　　客思忽不乐登髙临大江风湍睇遥席云岫思幽牕淮蒌昔未茁庐瀑今已淙我本休官人曷为栖是邦中肠有所思所思渺天末戎徼融古雪波浪日以阔西从巴硖下南与洞庭合身无黄鹄翅九疑不可越宿负子钱急嵗收南亩稀儿女望我还岂不歌式微髣髴汉阳树突兀呉王矶佳音或跫然未忍轻言归邻墙善蓍翁盍往决咎吉鬼神素所昧忠信讵云忒聚粮别里门业已掉臂出小俟麦风凉马蹄患不疾
　　客舍读书
　　客舍何所为流光坐飞腾出游足风雨对晤乏友朋书鸱幸舆致懽言启缄縢拂拭蛛与蟫曲此几上肱暗眼阅细字未觉如蚊蝇刮土辨古鼎理丝梳乱绳领防划有得意色若自矜芸香入汉室竹简发魏陵勺饮一以醉焉事夸如渑幽牕巻且舒倦榻卧复兴匪欲备顾问讵将干召征济物刬稚念治生颓俗能惟学足娯老贤哲梯可升忍穷定力见返照浩气増童子未识察招邀荒陇登江之水浩浩楚山何层层归思忽搅扰肠肺攅锋棱行止分已定大方无滞凝一旦决云汉谁识天池鹏且复挟我册掩闗明孤灯
　　送吕才甫之官合肥【元恺】
　　妙年半五十分刺合肥城楚俗虽尊武淮乡已息兵草霜校秋猎花雨课春耕退食应多暇书灯夜夜明
　　春江多大风
　　春江多大风每盛肯遽微吹人虽不寒崩浪良足唏嗔读掲几帙妬梦摇斋扉况乃驾舻栧敢与争狂威郁郁羁思倦寥寥遨侣稀危陟据隄阜遐眺穷湾圻引雏鹊始大长笋荻已肥草逺安所极絮残犹自飞睠此惜暮景感怆将畴依去国候屡改懐人事多违袍弊苦肤汗药覂惧脉痱岂无一杯酒脯茹与同挥道契讵易致心赏何可几天地身一蚁举动有是非汹涌复汹涌四顾吾安归
　　晩春客愁五絶
　　江外芦芽老城中柳絮飞春风犹几日谁与濯征衣春老鱼苖动江肥雪水来大孤山下路何日泛舟回想归归未得悔醉醉还频不料湓江上题诗送晩春十载干戈后辛勤莳牡丹岂知身是客借与别人看老身何可病客舍只宜晴晓鼎催煎药牕间又雨声
　　薄游叹
　　薄游庾公楼俛仰三十载触目昔人非惟有庐山在巴峡挟洞庭彭蠡注沧海奔涛何时休故道终不改扁舟事如昨缁鬓忽已皠俗隘路方棘体病气未餧春尽困旅此意果谁待欲见湘南人问之以兰茝川途恐冦暴徒御鲜资贿危肠日九回山茹且归采
　　防真吟
　　俗縁罥区中幽意傒方外兹坡一褰裳万事忽蝉蜕心与江流逺眼逐天宇大小轩纳空明坐觉众真防独树表髙原遥峰淡微霭倦喜牀座稳渇赏茗味最道人有神丹一撮似可丐愧我屋宅老朽壁讵堪绘思归僮仆嗔忍饥儿女嘅云卧殊未可当且还钓濑
　　四月一日早闻莺
　　客里花都尽初闻晓树莺莺声虽已老毕竟是莺声
　　江望
　　晴江望不极滉漾照愁人黄鸟声初动青梅味已新越乡慙古节乐事负良辰独立髙原上霜毛飒垫巾
　　春残归思
　　春残江水匝江城尚忆初来雪未晴菓菜芳辛频代谢禽鱼孕育各生成昼长独坐拍棊子夜静不眠欹柝声南望湘漓杳无耗黟峰桐岘最闗情
　　四月十三日立夏
　　百年春一年四月月将圆客邸淹长日归途逼暑天莺声时一啭蚕事欲三眠节物还如旧情懐自可怜
　　牟徳范题范石湖墨迹次韵
　　亨衢进补华虫衮暮景归调姹女炉此老笔端今或有干淳蹉了后来无
　　赠髙相士【饶】二首
　　武安何谓鋭头将贞观才无福手民世上封侯人不少封侯人是杀人人
　　贩商公事名才吏钞掠平人号战多相貌竒厖心惨刻天生此辈欲如何
　　为牟徳范题石湖遗墨意有未尽复赋五首
　　青春日月羁尘鞅朱夏乾坤炽暑炉略对风檐防古巻闲愁吹得一星无
　　汉陵往事余金椀湘歩空名尚铁炉地下中郎今不作典刑真属虎贲无
　　不寻蓬岛求仙药肯羡铜山侈赐炉独有平生嗜古癖谁知东郭履全无
　　传道府中浇茗椀灵坚陇畔炷薫炉银钩蠒纸闲舒巻锥也无时未是无
　　日长饥雀窥铛釡雨过跳蛙上灶炉莫笑晒书亡玉轴荆州还识半人无
　　梦觉闻舂
　　湖海余生在桑榆暮景闲祗堪娯老圃焉用访名山邻屋晓舂急客床乡梦还江天啼鴂处残月几回弯
　　饮商氏普安堂【大震】
　　仙家天地在壶中谁到壷中识此翁一念人人皆上夀四时日日是春风偶开古画惊神品频换佳花翫化工玉醑金钗香梦断归来晴月挂梧桐【三四以供桃符之用】
　　四月二十二日别江州谢送者
　　出城烦送客童稚亦相随貌比初来老行因共语迟桥边分手后马上转头时欲识阳闗曲唯须诵此诗
　　唁织簔翁
　　系马篱边树春初此叩扉行人求茗饮老父售簔衣忽已空无物云何去不归杵亡石臼破残麦化蛾飞
　　湖口阻风
　　涛江白雪喷苍旻晩日红金縁翠云天着此竒刮诗眼畧须掇实张吾军
　　过湖口望庐山
　　江行初见雪中梅梅雨霏微棹始回莫道无人肯相送庐山犹自过湖来
　　缫丝吟
　　行役过桑野适值丝事成缫者无劳色缫车无怨声彼美冶容子髙楼吹玉笙一夕缺俪偶愤切含离情被绮食珍鼎迭欲生骄盈蚕妇虽防缕君子未可轻所以不可轻能保秋霜贞
　　彭湖道中杂书五首
　　一夜大雷电神喧复鬼哗横冈风折树涨路雨颓沙小小闲篱落依然自野花
　　近传羣盗息稍免大军兴闭戸闻村学挑包遇野僧篱间犬见客狂吠极堪憎
　　隂风号乱树薄日照荒原古堠泥埋字空庐棘障门无人天欲暮谁谓不销魂
　　四月农家雨新晴冷似秋炊烟笼屋润田水破塍流老父携孙子牵耕教小牛
　　每逢田野老定胜市防人虽复语言拙终然懐抱真如何官府吏専欲困农民
　　泥行叹
　　一彀十石弩一吸三斗醋叵堪宁可耐莫行烂泥路江皋一夜雨田水纵横注深泥三尺余浅泥没草屦大似叱犂耙溅靣涴袍袴今年命大乖十事九谬误昨日湖口西欲渡不得渡今日湖口东一歩成十歩最念荷担夫马上屡回顾我马亦虺隤临危更多怖谁使汝为客可叹不可怒
　　陈家冈
　　倦马鞍鞯破佣奴糗茹陈不为终老计犹作逺行身惶惑逢岐路迟留俟过人经时无可问极目尽荆榛
　　鄱阳道中
　　舟楫仍鞍马年年事逺征长禁波浪恶罕见道途平诗酒唯疎放乾坤尚甲兵吾衰甘已矣正尔负平生
　　淡竹岭农家
　　茅坞石巉嵒无云亦有岚纸材槌稚竹泉笕穴枯杉跣足何曽袜赪肩或不衫邻家石茶磨妇借自能担
　　牛触马
　　谁家一大树系者水牯牛我马过其侧道狭还无由牛辄奋双角直前舂马喉伤马已不可伤人吾何仇鼻绳忽迸决惊堕荒泥陬我急防马去牛尚瞠怒眸事有出不意君子焉所尤古来行路难曷不偃旧丘归欤偃旧丘无为牛所楼
　　店绐叹
　　均为横目民贤否天壤异苟懐长者心必徇君子义道途分两岐书木立标识行人免颠迷岂不亦一恵大泽陷项王亡楚固天意柰何效田父动以绐为智军旅比骚动所至尽迁避有屋空无人有人门亦闭隔篱缪云云前有佳店肆荒榛狼虎间日暮竟无诣嘻其孰使然险薄乃至是试尝评往册匪敢立怪议友或失之初絶交宜早计临危乃卖之吾终罪郦寄呜呼今之人此辈殆满世
　　祁门界
　　辛苦营花圃他乡过一春马兼人并老仆笑主何贫尚忆桃符改俄惊麦饭新吾州才入望山色碧无尘
　　大北早行
　　重雾须髯湿深林草树香山中人未起马上晓偏凉晴屋悬新麦寒田莳晩秧近来兵事息烟火渐微茫
　　早过牛头岭
　　吾行十余里未有一人行不见炊烟起唯闻野水鸣日轮山罅出露防草头明处处防豺虎田家晏始耕
　　鱼亭观山
　　人间第一歙州山絶妙鱼亭古道间描取此竒入诗句西游端的不虚还
　　鱼亭再赋
　　山好如斯极吾归亦可迟人间好吟者马上细看之莫讶回头数端能具眼谁不随时事改三叹紫微诗
　　五月旦抵旧隐
　　柳萌整征鞍杏熟卸归防风防辍湘游云屋返黟卧天暑室人瘦地荒园叟惰长男近弄瓦累重讵足贺次男久投笔学废不堪课阿髙兄子之性刚未少剉阿明垂四龄语迟无可柰一事独慰意添竹逾百个碧玉韵凉飔我倡此君和邻友各有携野僧亦见过陶门故常关孔客复满座微言订近役何苦触尘堁筋骸已衰老踪迹尚奔播八字马交驰一生蚁旋磨晩节休官心悼猛就新愞岂其尚有求未甘忍寒饿神魂倘可收焉俟赋招些
　　甲申生日
　　劬劳永感正闗情厚意慇懃荷友生隔日移庖成剧醉终朝欹枕困余醒略加芎煑香苏饮少着盐庖苦荬羮数首诗词懒酬和杜门止酒始神清
　　生日戏歌【并序】
　　予生以丁亥前五月十一其日己未今阏逢涒滩之嵗年五十八良遇家兄来言是日亦适值已未又适有闰五月乃戏作此歌纪之
　　予生寳庆之三嵗五月十一日己未五十有八甲申年其日己未亦复然天支地干标六秀四柱得一文且夀阳火在天为太阳隂火为月受日光将望之前四日夕十分圎光已八七常闻人生不满百何幸七十且八十文章学问七八分亦胜愚夫老无闻古之五月而生者后有胡广前田文予贱不敢望汉相贫亦不能孟尝君借使时人不比数自有诗名照千古垂弧之月至于今适逢前五仍后五稚女簪榴花小儿着艾虎宿酲困不解依旧醉起舞不妨一年两度作生朝更造菖蒲酒饮过闰端午
　　虚谷志归十首
　　闻我解征鞍相看喜复叹主贫奴仆傲兵起道途难药许求钟乳花先问牡丹亲朋聊共醉老幼幸俱安足欲周寰宇心终喜故乡溪居晨漱洁山卧暑絺凉村酒时时醉园花日日香髙曾先垅在死即葬其傍奔走真何谓衰颓恐不应炙瘢疼怕雨渇卧梦思氷端午宜觞客生辰欲饭僧乍归两皆省自笑一无能浪走千山外干忙四月余隔篱分浊蚁共座擘枯鱼婢瘦慵施粉儿顽失寄书少陵亦曽尔来往浣花居园林百种花更着竹交加迳别君臣药畦连子母老夫元是我长息最怜他拟卖严州宅归来共一家【他字借一韵】
　　共道归何晩犹能喜欲狂幼儿初拜揖痴女仅梳妆有笔修花谱无钱辟草堂新添竹逾百风迳细寻香餽篚承先问吟牋辱暗投驷车端肯顾贰缶尚能谋官妓呼难至家姬出似羞但令賔客喜吾亦可忘忧一出春连夏新诗几首成多因书土俗稍亦记途程删削犹无暇传抄未可轻近来多少俊何敢与争名月旦须终定阳秋岂易评麈毛空自落牛耳可谁盟好恶不相似是非无太明客来倦酬对坚坐听松声衰晚真当戒疎慵竟未能病专从酒得谤辄为诗兴每悔居城市常思絶友朋谁来敲竹戸又见醉吟僧
　　次韵志归十首
　　逺望舒长啸幽跧发永叹能诗今不少得句古云难渉世颠毛白希贤寸腑丹他乡仍故国何处可求安老不任时栋穷犹宅士乡端能甘澹泊未觉厌荒凉古井深泉冷闲庭异草香田翁来问字略为説偏傍痴与狂皆有贫兼病亦应屡尝三斗醋不梦一条氷买药凭船贾分茶谢塜僧短衣射猛虎老矣竟无能还家五月初倐忽又旬余凉剂医羸马尘编磔蠧鱼小迟延客饮作急报儿书歙睦频来往何时永定居添竹复添花清隂一倍加病身思灼艾暑节近浮晩景今如许初心岂有他甘贫仍守拙肯羡五侯家解语莺能巧交飞蝶许狂苔纹深碧毯榴靥竞红妆粗已成幽圃犹当筑小堂未妨无暑药熟水紫苏香楸局堪谁对铜壶拟共投髙轩能坐致浊酒岂难谋林鸟供歌吹园蔬当馔羞谓无忧不可聊以此消忧谯国资深入彭门纳晩成至今为癖习自幼有常程朽老宁孤瘦飞扬勿剽轻悬知千载士肯竞一时名书盍多多读诗须细细评后生才染指半道遽寒盟直取珊瑚出宁争熠燿明伯牙弦已絶举世喜筝声近城一耕叟仅有使牛能人似愚偏夀家由俭故兴不知求仕宦未省结交朋笑我儒冠误今如退院僧
　　次韵谢俞山长【希圣】见赠
　　年衰才尽懒挥毫定有移文责鲁臯学到紫阳今欲絶诗如清老子能髙栖迟矮屋官犹冷傲睨芳樽气自豪试遣俚音辱聪听未应堪比郁轮袍
　　贺陈正之得男【忠】
　　初喜明珠入掌中良由善念与天通吉祥预报长庚梦福徳应临长子宫急写贺书端不错滥叨佳集顾何功此诗特为髙门庆大似麟经记鲁同
　　复如严陵就省先墓
　　暮景能几何行役复行役薄命不由人岂不愿休息江鄂访知旧不遇悔浪出子舍寓严濑逋负日夜迫老夫匪亲往未易纾此急买舟更东下赀粮费捃拾是时梅雨已巨浪百谷集深江水气凉古岸树隂密壮观足忘忧飞泉落竒石晩拜先子墓旧庐化榛砾恶邻肆焚燎用意甚冦贼大木幸俱全不至损茔域其人偶遇赦罚不毫毛一予亦持恕心讵敢太刻覈村民陆续至樵茗弛担笠杯酒先癃耄幼稚与菓核一僧独霑醉座间具纸笔索诗苦不已佳句岂易得松风杂滩声睡醒残月白明发鼓征棹矫首望青壁山川信佳哉纡余绕崷崒何当即归来于此筑书室
　　出歙港入睦界
　　岚气湿征衣千滩落翠微悬崖樵屋小破庙祭人稀岸犬看船立溪禽贴水飞乡心与客思向晚重依依
　　舟中观马目乌龙山
　　一从为郡后来往十年间自笑成何事犹容看此山旧人多粗给老子愿常闲今晩归书屋溪僧定叩闗
　　将至严陵
　　汀洲渺渺长野牧纵牛羊岛寺林间塔溪船郭外樯得诗真是画闻酒忽能香新屋谁家者髙楼四靣凉





　　桐江续集巻四
　　钦定四库全书
　　桐江续集巻五　　　　　　元　方囘　撰送赵仁则官满西归三首【崇荣】
　　稼轩贤帅有甥氏梅埜伦魁之里人春水江湖寛度量秋天霜月瘦精神三年郡政弥缝密四海诗朋燕笑频题浣花牋当折栁预愁船鼓转东津
　　妙年意气日方中致有前贤长者风言未始轻常简洁饮虽甚醉愈温恭此邦小屈为通守吾老相逢已秃翁自笑全家归未得怅然寥廓羡防鸿
　　宇宙今年气数新不愁无地着闲身西成稼穑占鱼梦南纪干戈息马尘随分田园胜仕宦及时儿女了婚姻细思便合从君去龙虎山中作道人【唐人诗用胜常之胜为平声】
　　移具饮賔旸宅次韵二首
　　垂门老栁系青骢梦里先曾访此翁谢朓逺牕分絶景郝隆幽腹对晴空偕来众客无官位拱立诸郎有父风我寓秀山十年矣草堂始得一樽同【严武诗腹中书籍幽时晒】六桥花絮骤嘶骢岂料如今两鬓翁痛饮竹林真得计望尘金谷总成空吾庐寂静专云岫公屋寛凉傲暑风东下西还俱未定不妨时许笑言同
　　次韵谢夏自然见寄四首【希贤】
　　与子俱逢掖寒瓢共碧流歙今全似鲁睦亦盛于邹竹屋南溪外风帆古渡头相寻欠相遇遄复堕音邮门人浮小艇不比旧专城自愧频来往何烦数送迎病身縁畏饮去路似贪程别后君诗进他时定有名通经闻大道余事始为诗初或无人识终须有已知真能深造否孰谓晩成迟小袖朱手何忧乏子期士气兼文脉湮微复几年浅肤专徇俗髙亢类谈禅春动霆声起云开月体全古人方册在达者以心传
　　次韵谢魏公辅二首【天祐】
　　之子如天马终归十二闲相期作名士不厌坐穷山师席抠趋际亲庭定省间鹤仙门户冷今喜一珠还男儿初嗜学如日晓行天意气无余子诗书有夙縁果能知此道深欲吾船梦心常在孤灯可不传
　　登秀山至半而还有懐賔旸
　　拥书终日汗如浆试上崔嵬覔晩凉忽喜孤烟支拄杖偶逢平石寘绳床十年世事头须白六月江城草树苍莫尽山颠且山半待携诗友共清觞
　　賔旸来饮秀山予醉小跌次韵为吴体
　　无冰为水柘为浆深入醉乡心自凉微官误身鱼中饵俗士防礼榰床未妨卖书笑杜甫宁能食乳羡张苍颠崖仆树幸无损当复与君浮万觞
　　次韵谢董君【敬义】读予诗藁
　　少年客洛走缁尘自倚诗才敌万人岳耸河奔争气势霜严月朗借精神镜中顔状惊非昔笔底工夫苦不新辜负桐江好山水花开叶落十秋春
　　宇宙茫茫战马尘中原文献不无人诗裁防笔天公妬书拥青灯夜气神簁雨簸风六月冷磔云裂雾千峯新何当君病早勿药共倒松隂百瓮春
　　夏夜闻雨
　　可以逃袢暑征徒盍少休病多全为老醉极暂无愁雨气昏灯夜蛬声古屋秋钱塘湖上路到日与谁游
　　读书遇难字
　　痴癖好防搜忘忧亦解愁划逢难字窘遍取韵书求忠恕闻何博昌朝辨亦优孚尹能进业燠休勿包羞【郭忠恕佩觿书贾昌朝羣经音辨皆不可忽玉徳孚尹音浮筠燠于喻切休音煦】
　　雨凉晓思
　　一榻凉如水空山夜雨声病身筋骨在往事梦魂惊老寿知何益忧危半此生吾穷终不怨稍巳窃诗名
　　立秋乆无诗
　　三伏厌厌病欲萎可能秋后尚无诗连宵急雨凉如洗贪衰翁醉不知药饵谁精寸关尺文章空说斗牛箕西斋池上堪逃暑木落吾将信所之
　　典秀山宅半
　　半宅分僚友门开别向西送书人未识归舍犬犹疑老喜吟窄廉从典价低余山兼剰沼亦足杖吾藜
　　再赋典半宅
　　屋以多为贵思之亦太愚灯膏徒重费庖膳卒难呼榻外知何用杯中不可无质钱分客住得醉且频沽七月三日朱用和罗道同访南山无竭师【用和名道名祖宏】
　　振骑出喧阓搒舟浮广川冠盖二三子谓我扬先鞭翳翳杉漆坞膴膴禾黍田篱闯拥稚髻担观骈旅肩是日告秋朔暑絺稍轻便瞩逺喜野旷讨幽忘道绵维南孤崒嵂中有西方仙铁干万树古金界千柱坚湿藓滑侧磴密荔凉深泉道人瘦如腊不见今三年翠琰壁竒刻丹涂架穹椽脩竹洗人心焉知红尘天谑剧酒若失机捷诗易圆致爽潇洒阁俯视乌龙颠过帆倐灭没聚市常熬煎临轩十八公老寿藤萝纒与语若未对风至忽粲然斗牛之所莅吴越封疆连自泰伯勾践以至衣锦钱成败亦屡矣变化若浮烟嗟哉声利徒羣蚁争微羶吾侪方寸中皎月澄寒渊少迷逐众嗜晚悟羞前愆防当摆俗鞅来此禅牕眠
　　朱用和用予南山旧韵次韵谢并呈罗道
　　妙论剧谈逢大敌深林防樾尾清逰柳州先记知非偶陆相荒庄愧不秋似舅逺寻昆弟好老生猥与介賔谋凄其廿载龙门梦垫角曾登李尹舟【用和先公参枢宣抚讳禩孙尝以江淮提领所改官状举予道乃用和姑之子尝为掌故任荆阃内幕乡饮酒礼主人见先生而谋賔介】
　　送罗架阁道【并序】
　　诗之音安以乐吾侪之所愿也不得巳而至于哀以思岂诗人之所愿哉盖成败兴替天也而人不能无情予尝因是想夫商周之间以拟乎今之人其以大恶殛者飞廉恶来之徒也其隆盛者或已不啻夫微子箕子之封其次则祼京之士也又其次则亦不能无南冠越吟之仪舄焉懐昔悼今其音哀以思哀而伤亦人情之所不能巳也故荆蜀宣抚大使参预机宻朱公殁于燕之四年予始识其甥架阁罗君道于严陵君比尝为澧阳教代去弗调公之子通守此郡而予以前守退休于此相与把酒论文君出近诗相磋切如长沙过公第以生存华屋处零落归山丘赋五言五韵诗十首明公之心事以吿夫后之不知者其音不得不哀以思至于哀而伤深得诗人之防夫哀以思哀而伤非诗人之罪也可以哀而哀可以伤而伤也予送君于江之濵书是说且为诗以别云
　　六籍讨雅奥百家穷怪竒江沱马尘合毛厘无所施不自我后先逢此泽火时固巳殛来恶尚乃存微箕黼哻祼于京越吟亦凄其冠冕垂缨紞履屦饰纯綦褒博士服制揖让公食仪前辈略巳尽后进渐不知老夫愧每生骨立双鬓丝十年日夜醉万里南北驰休官此山中可与语者谁堂堂朱荆州遗恨浮防夷有甥何其贤酷似刘牢之贞元旧朝士顾肯文学为出蜀赋八阵游吴歌五噫酹月客星阁吟风桐川湄湖海有此士始见诗人诗惜往节谊鲜叹今文献衰论议吐一二已觉余子卑宇宙不一姓牛山空涟洏后周庾子山北齐顔之推斯文天未泯终古清名垂年可里社老行足乡党师书痴俗所哂各且教其儿虎头诧肉食宁当朶吾颐路棘齿髪暮语离不能悲
　　送周府尹【克敬】三首
　　潇洒名州吏事门公余应已尽跻攀钟鱼寺寺藏深树楼阁家家见好山几许烟云藜杖外无边风月锦囊间俸钱节缩余多少只买竒书数种还
　　乐土丰年旧观还使君心事最相关秖因标致清于水便有声名重若山一室炉香书史畔万家杯酒管弦间汉庭选表虚公府白玉鸣珂未许攀
　　诗家周贺与方干三载同吟七里滩晩节我惟甘豹隠妙年公合快鹏抟昔叨旧尹迎新尹今愧前官送后官朔野炎陬天地阔寄书会面两应难
　　西斋秋日杂书五首
　　居城近城门前市后山郊质明沸柩鼔彻夜喧僧铙暑病人死多当此秋夏交盐米哄贾贩杖绖酸哀号倐忽异存殁所争常毫毛
　　高树夕影疎老荷秋气馥雨余绚斜照寓此池上目鸣蝉一何厉坐叹白日速东家失其儿忽骇邻妇哭归兮空山中幽啸抱吾独
　　闲闲闭园门黙黙坐书室幽幽絶来人寂寂度长日苦桃何累累秋颗压枝密桃苦不可食熟烂未忍摘时闻落地声诗思若有得
　　百间以买屋万巻以买书书多读不既屋寛住有余彼索子钱者日夜号庭除勇锐割此物煎迫姑少纾老勿费眼力村墟亦可居
　　对奕不如观观不如聴声独坐无来客小轩秋雨晴思之有百忧不思了无情万有皆外物世重我所轻黙数前死者愧兹今独生
　　存心具饮
　　朝雨复暮雨暑气日已微凉轩水【字阙】爽幽坐延秋晖孤抱无一惬前事有百非可读书本少能言士尤稀积倦蠧帙飜乆辍犀柄挥吾儿忽具饮山茹姜葖肥青甆古茗器十觞聨若飞此生老且死所幸嵗不饥似闻吴中潦米价良足唏东游岂不快何如且言归一醉未易得家贫今典衣典衣亦常事防心甘息机
　　释临卭记方物戏作【并序】
　　甲申七月十九日偶读宇文绍奕临卭记所书方物多用雅名竒字予因取经史尔雅本书字书诸杂小说为训释凡三日乃巳
　　昔人注尔雅大儒以为诮学诗贵多识圣言厥有诏下慱梯上约后进曷克劭矧于防间懵弗省体要俗喙仅能【字阙】古吭略未剽四声故防拘六书本幻妙嘑姓骇厍暨辩义谑笃笑往讹足可戒夙是政宜肖郊霓纵劣约窻岫宁蹈眺鮿也缺兹析寸抱踏探架获尘帙偶幸脱斯燎壁蟫蚀心胷不受俞扁疗粝食忘调饥微膏恋残照幽暗发防篰乖刺合劵约稍免杖杜辱敢倚陬隅俏虚空了无味强作吴牯噍税驾如还乡舍爵欲告庿一方笔千名拟谟贮深峤桑榆老秃翁廊肆付用召讵思玉豉饵岂羡金盐釂庶异速朽子霜原委荒烧眼前黄口儿曲踊诧壮少但喜觥醽醁靡肯囊熠燿吾衰【原阙二字】苦汝徤骋轻趬布糓会有时焉得常鹯鹞【玉防者地榆金盐者五加皮见本草】
　　池亭秋思
　　忆昨困炎蒸衣单犹欲羸秋气【原阙二字】凉饮可读亦可稍乆罄瓶罂猝难致肴果亦欲理蠧巻未易启澁锁刚肠恶充饫病骨嗜慵惰饥渴已两忘岂较立与坐前除水满池有亭窄如舸颓然一钓翁照影媿巾裹鱼负密萍行蛙升侧荷堕蛬蚻韵凄锵螽蜢跳细琐函灵各肖形品物一何伙气动不自由孰非大专播沮洳伏污湿粪壤孕么麽诏以南面王岂复知忖揣【亦作挅度也】私独念横目识性异螟蠃何谓等逍遥弗更诹坎轲市斛陡翔踊旅邮欠贴妥门楗敬逋篱岸阁子美柂钧天奏万舞遑恤下民瘅排阊宜一叩有客答曰叵腐儒丛百忧曷不自忧我
　　次韵寄题堪上人云外轩
　　万重云外一蘧庐想见降龙长者居溪上过桥谁覔路峯头飞锡已凌虚汉台列像焉知许陶岫吟归孰起予傥憩夜炉煨芋处可能更读邺侯书【唐李泌事衡岳瓉禅师瓉云欲学者当将笔砚来碎泌遂出碎之】
　　冰崖杨明府徳藻携红酒殽果来饮归舟独坐熊皮索笔作字且出示箧中书为赋吴体
　　有美一人升秋堂木犀花中清言香熊皮端坐雪衣洁兔颖疾挥葱指长琥珀味浓酒溢【原阙三字】价重书盈箱炰羔剪韭儿辈问此岂拜石米元章
　　三日【字阙】陪杨明府饮次前韵
　　閴其禅老居西堂岂有门人拈瓣香葛巾漉酒笑元亮石室防书输子长勿嫌临卭家四壁犹堪樊川月一箱寄书麒麟阁上客我自蓑衣君金章【近人专学许浑乃为此老杜山谷变体以矫之】
　　八月二十日晓起
　　夜防不能寐鸡鸣垂欲三起步秋月影寒髪何斗柄落山北参旗挂庭南三五忽四五蛙蚓众喙缄独有络纬声催织何喃喃禄仕心已息愧未任桑蚕昨暮缺薪米质以衾及缣七年为此郡忍人所难堪焉知窘至此不给石与甔独坐老树下暗撚霜须髯墙外行人动丧事箫鼔酣生之必有死如嵗代凉炎但颇讶薄俗不复甄亷贪鄙诮采芝馁歆羡脍肝馋想见攫夺子枥马已就衔岂识有幽人茹苦如饴甘念虽乏智计识度终不凡儿女亦可割深山建茅庵
　　是日天明复书
　　一夕不饮酒至晓不能眠无疮体自痒若有虫啮然黠防肆侮慢鸣鬬窥余饘书灯稍已暗一萤牕隙穿我兴视星斗行行空庭间【字阙】树寂无风斜月【字阙】缺环寓此百余日寒迫暑已还门有索逋客无日不烦【原阙二字】是穷骨徤兼亦苦节坚比所读何书髙堂十七篇最【原阙二字】服传纂抄续残编此物付儿子将来汝谨旃傥我寿【字阙】十不过十二年人岂有不死但有传不传
　　示长儿存心
　　我家歙山下不满五顷田捐弃巳过半岂不为子钱兵甲跨江海喧豗逾十年零落殆万巻荒凉余数椽借使尽售之事亦关诸天平生鄙货殖黄金散如烟孰知两鬓雪枯肠几不饘无忧恐难老故遣百虑煎乐者未必寿死返在我先属有客语我法当营冢阡儿曹勿过计穴自有縁只鸡可以祭故絮亦足纒但戒效俚俗佛事徒喧阗文公有家礼夙巳书诸篇父贫至累子能不心恻然揣量内无愧视世差独贤囊中了无物积藁诗三千讵敢望放翁至有万首传严陵所寓屋稍已割东偏邻翁覔菜地更当乞西壖今我欲裹粮一泛涛江船永谢麟阁梦宁垂鼋鼎涎故人傥相济匪伊归棹旋紫阳政自佳携汝追羣仙【杨华父问予穴予曰未也】
　　秀亭秋懐十五首
　　高台何巍巍逺眄千里道长夏絶游朋荒迳丰茂草菑翳一以翦秋意豁幽抱能赋昔为谁今死骨已槁魂兮果何之言语空媚好我欲有所酌适值樽中燥焉得瓢天浆伊人共倾倒【吕居仁有秀亭诗】
　　痴痴谁氏子昼夜安以偷其人一何乐惟我攅百忧忧者谓速朽顽骨病复瘳乐当必老寿顾巳归山丘饥生支牀饱死豺虎俦天道匪易测人事谅难筹生死吾不知及辰为兹游
　　天欲兴苍姬一家三圣人扶持用礼乐行苇于焉臻有国八百年终亦化为秦末俗夸神仙吐故以纳新彭门讫有冢瀛洲浩无津羽衣还缑山举家不得亲君幸有美酒何不频沾唇
　　秋风西北来一夕几万里湛湛长江枫落叶逝流水自非贞劲草顔色槁欲死时当蛰蛟龙么麽况蝼蚁塞墐非不可防蓄焉所恃空褚乏裳衣敝絮谁与理阳春何日还悲哉逺游子
　　一室局户牖古籍勤讨删郁郁忽不乐扶杖登东山莽苍何所极秋色天地间我欲出尘世黄鹤无由攀忧端从空来嵂矹未易宣意阔步武窄四顾尽险艰不如复我所陶此灵府闲
　　宣父老于行苦辛定六艺至今峩冕旒万国奉烝祭当时困在陈粒粟不能致宰割诸侯王重瞳气盖世烧纪不啻虱烹周仅若彘焉知千金首乃为马童利此口酒可浇是事可以置
　　一针落大海万古无还期纎纎刺绣女断肠终尔思物重干将去心愿精卫为邻妪适有此慇懃来献之铦锋贯防缕缝纫实所宜匪妾旧时物怆然双泪垂如何大丈夫忘恩忽如遗
　　积闷何可遣高峰上云端水南彼何所缥渺浮孤烟郁塞树木古深幽牕户妍一楫往从之岂无凌波船絶景未易写良朋求亦难独往或兴尽空叩林下关不若遥相望聊寄吾意焉
　　登高见佳句意防无非诗顾视不即收顷刻已失之老树踞崖石腹空犹有皮顾此有何好爱翫频嗟咨侍者一童子髧如枯髪垂从我仅一饱万事无所知岂不亦怪我徘徊将奚为
　　乐莫乐登髙亦复悲莫悲乐兮携佳人樽酒相追随惨惨古戍暮烟寒秋角吹悲从此中起孤游偶臻兹城南百尺楼前是未有之城外两三冢新复是谁往者已足鉴百世悬可知
　　家富敌万乗吾尝见其人生死握国柄不复如人臣自谓磐石安扫灭随埃尘岂不恃狙诈政用祸尔身尔身一腐防原野何足陈歌姬事别主画堂生荆榛我叹匪为此遗祸殃齐民
　　去年醉家山有菊余千本客中今亡是所至草□防凉风迫九月暇日上崖巚野芳一二卉亦足撷婉娩焉所得美酒慰此嵗年晩市荒苦贵籴庖凊强疏饭薄暮归空斋聊与蠧帙偃
　　茫茫六合间孰是身自由贫贱不遑安故迫口腹谋万事已云足心火炎不休朝服寒食散夜梦郁仪楼鄙哉齐公子泪下雍门周万世一陶叟浩歌归故丘有酒醉即眠无酒亦不求
　　薜荔络竒石芙蓉艶荒垣寓目信所之行行陟秋原南州八九月已凉仍复暄林树畧改色沙湍才减痕忆在朔漠日疲马风尘奔夜汲长城窟晓涉滦河源老身冻欲死其劳不可言
　　老懐幸无事何用知秋风团团乌桕树一叶垂殷红为此有所感长吟敲虚空城市了在目心隔云万重燕席鼓吹急游骑呵殿雄亦各适尔适扰扰尘堁中焉知天地外有此颓然翁
　　八月二十四日賔旸华父同登秀亭二首
　　垂垂三径晩香开二妙端能为我来老瓦尚堪沽浊酒破鞋何惜上高台十年心事霜髯短万【字阙】秋声画角哀海内诗人有公等悬崖待与斸苍苔
　　两公诗思欲飞扬颇似繁台俯大梁潇洒道装衣袖阔昻藏寿相耳毫长持身未惯全随俗玩世何嫌畧放狂我有平生八义手兴来举酒尚洋洋
　　九月八日賔旸携酒西斋晩登秀亭次前韵
　　深箝笑口似难开顿喜诗僊载酒来此道孰为今老笔吾庐适有古荒台焉知晚节逢陈厄忽聴高歌类郢哀倚石自怜吟不就频将拄杖划莓苔
　　楚调悠然抑更扬四愁平子五噫梁身同落叶常无定【字阙】比寒花似较长但喜有乡频得醉不知何药号为狂芬香臭腐俱尘土莫问桑田与海洋【是日賔旸歌楚辞】
　　九日北山寺二首
　　松隂佳处路宜迟裹袖寒鞭马上垂邂逅同倾九日酒凄凉暗诵十年诗试回白首思前事未觉青山减旧时节后骚英应好在煮茶更与野僧期
　　白云苍藓尚知心野径荒泉许重寻一马出城元近近万松藏寺巳深深同游似觉无先到半醉谁知政独吟十度重阳如瞬息足知往古与来今
　　秋晚感懐
　　脱絺着褐事如何啬暖饶寒嵗易过【阙】喜晚芳怜早谢细看园菊验塘荷风霜天地秋声急老病心情醉日多读破少年三万卷枉将身世堕南柯
　　和陶渊明饮酒二十首【并序】
　　和陶自苏长公始在扬州和饮酒二十诗又为和陶之始是二十诗者子由无咎文潜相继有和然长公典大藩子由居政府无咎通判扬州皆非贫闲之言惟文潜所和在绍圣丙子罢郡宣城奉祠明道闲居宛丘之时近世严陵滕元秀家贫嗜酒亦尝和焉予以严陵旧守复至秀山甲申九月九日屡饮之后因亦用韵赋此有文潜之闲而又有元秀之贫感兴言志冝也
　　生死乃常理兴亡殊似之火乌化王屋鼎迁亦有时骊山发金雁汉陵复如兹丹成云得僊虚冢令人疑杯酒幸到手无螯亦当持
　　康庐挿南斗其西柴桑山我往挹风竹如聴渊明言作歌以自挽于今垂千年有口可与饮公心谁其传【宋元嘉四年丁夘九月渊明卒其生晋兴宁三年乙丑至今甲申九百四十年】
　　立功亦云可于世能无情屈体丧厥节宁若埋我名极不过馁死馁死胜饱生是翁醉中语细味足叹惊寄奴复典午吾其无目成
　　黄雀啐野田见人辄惊飞飞飞一不早恐有虞罗悲眯目饕餮子缪谓得所依岂不知必尔甘往终无归志士馁欲死未觉劲气衰手口自斟酌勿令心事违
　　羊车一失驭天地兵甲喧中国不自正王业东南偏运甓有贻厥卧龙康庐山使处王谢位大物岂不还千载饮酒诗醉吻謡醒言
　　子云草太万言无一是唯有防夷篇千古不可毁太上立酒徳余事徒为尔酤尽捐我衣防缕胜缯绮九日戏马台二谢词翰英良辰各有句得无差过情元嘉事其子不救巢卵倾渊明东篱下焉识笳鼔鸣兀坐把寒菊竟亦了一生【义熙十四年九月九日宋公裕于戏马台置酒送尚书令孔靖休官南归谢宣逺诗曰圣心眷良辰谢灵运诗曰良辰感圣心裕果可以圣称之乎宣逺后虽避弟晦权势为豫章太守卒元嘉三年文帝诛晦兄弟子侄俱不免元嘉十年灵运亦坐诛渊明乃至闲居九日无酒也】华鬓极老态丑面乏妍姿挿花已不可可挿唯菊枝【原阙二字】偶有酒此事竟大竒连作数日饮诗亦未暇为忽思往日过何事马受羁
　　髙台翳榛棘荷锸冈路开振衣陟云端朗然豁秋懐言念半死树类我晩节乖风雷劈半腹叶落禽不栖幸不为薪槱烧之化尘泥谓可材为琴于调恐不谐醉抱作此感暝色南北迷下山不可急小僮扶我回
　　此邦最佳处乃在城北隅野田荞麦傍松下复问涂酷爱古石峙故缓羸骖驱一生能几许于兹十载余夜榻醉卧穏何殊故园居
　　明年五十九早嵗巳闻道忆昔初逺游岂信今遽老暇日一醉娱往事万念槁悬知身死后岂无数诗好心欲刋晋史罪匪一灵寳陶翁焉得作细与问江表
　　行乐忽有感当此穷秋时吾生会亦尔落叶与树辞田父屋颇寛生理仅存兹积逋既已迫悉售不复疑宁免世人笑且复相轻欺儿辈勿戚戚酒至姑饮之
　　士本不畏贫所畏迫老境百忧无一乐可醉不可醒寒风颇欲霜缝补阙袍领酒胆一何大和陶效坡頴诗成间亦佳未忍一炬炳
　　重五去未逺重九倐已至不论家与客遇节必烂醉前日朝未兴有谒入客次病酒不遑肃匪敢挟长贵知我【原阙二字】我草木故有味
　　秋风吹古城乱山绕荒宅树影日以疎沼落见萍迹客来觞我菊献酬殆至百斜照未云夕草端露已白迁化每如此不饮真可惜
　　早省防径恶荷锄宁带经岂不尝守郡生涯百无成一夕偶不饮鳏枕聴遥更残灯暗虚牖落叶锵空庭鼠囓叱不止呼奴效猫鸣孰与醉卧熟万事忘吾情
　　一日不举酒即患偏头风明日忽不患乃在酒一中人言饮致疾此理恐未通杯我自酌我壁间幸无弓三戒二已亡所戒惟在得大道辟我前幸无两岐惑谁歌返招隠口待秽袜塞身为葛天民宅在建徳国努力筑糟丘万感付一黙
　　气豪心未平三已复三仕毫髪志不伸所至但屈已屡触灸眉怒讵啻折腰耻七年困江国脱身走故里欲着藏山书实録立传纪往事邈难问毫简遽云止不如一杯酒此亦焉足恃
　　天命孰为之万有凝精真变气间厐杂未尝泯其淳风雨骤防晦旸乌出还新圣孔昔云没杨墨仍仪秦复生一辩孟扫之如游尘诸老自有宗鑚研患不勤彼以顿自诧所见特未亲月晦有死魄潦涸无迷津天定盍少俟屦【原阙二字】于巾不饮但多忧无乃真痴人
　　忆我二首各三十韵
　　忆我幼时事南归自番禺三边已洞内郡犹无虞故居山城间四面阛阓区东西万货集朝暮百贾趋诸父领賔客衣冠一何都觞豆日谈笑往往皆文儒比屋有髙楼其上娉婷姝侠少喜酒贱歌呼间笙竽无何郁攸作一夕化为墟朝廷易楮币百姓骈叹吁物价渐踊贵饥剽多流俘我家众长上生近干淳初曰此风俗降嵗嵗有不如老者迁化去少者分驰驱生理益艰窘口腹各自图书囊裹笔砚扁舟落江湖苟且禄仕齿荏苒嵗月徂乍得返乡里惊怛心若刳前辈尽黄壤小儿皆白须屡火不一火坊巷非旧闾上冢享亭仆访寺诗壁污向之红粉面蚁穴髑髅枯乃知宇宙内万有皆空虚我生逼六十偶幸全头颅身阅大兵革一思一欷歔懐旧梦恍惚吊往肠郁纡六十年间事厯厯尚可模我所见之人百万泉下俱神仙谓不死终乆归于无寄语肉食子无以智诮愚
　　忆我弱甫冠束书如钱塘中兴百廿载行都滋浩穰虽已劣干淳尚可云小康巴蜀骇破碎淮襄传扰攘腹心辇毂地按堵如故常于时数万士云集升上庠草茅起穷谷拭目观国光出门不识路天街何其长侠士剧燕赵佳人【字阙】姬姜五鼓夜灯烛万楼春丝簧吴米白如雪奚啻千斯仓缥缈湖山间画船娇红妆六桥杨栁岸荷花云水乡四时无不宜莫若僧夏凉小儒苦乏赀冷眼看豪强托迹朝士馆窃睨鹓鹭行台评或非是庙论有不臧相与读邸报愤闷填中肠侥幸江汉静奸凶殛炎荒礼闱采刍言始得伸名场岂谓边功相曽不监彼狂骄淫无比伦虐毒尤披猖未闻古天子买田自置庄羣小附鬼蜮国脉内已戕虱臣颇有胆四被言者章最后得拜疏逋诛逃维扬万古木绵庵不愧赵韩王草茂复古殿雨淋集贤堂青史孰可【字阙】念此心神伤焉得陆士衡复与作辨亡
　　次韵賔旸梅氏山居访茱茰
　　癖习嗜幽讨刚气负殊禀寂寥荒山中十载赋招隠偶逢梅尉孙汉事一暗省斯人纵非仙英槩故不泯是日秋【字阙】霁村坞足清景叶脱髙木疎云净逺岑逞田家竟收获岂复有遗秉芳茰摘并空戍卒亦太甚懐古兼叹今野老仅能茗此心谁当知应有月中影
　　次韵賔旸某氏坟庵
　　读君古墓作因之懐抱萦老夫九年前小雏怜宁馨一夕病弗起殇车出北城卜兆邻古寺守诃乏村氓去嵗罹发掘盗踪无由明跋马近往视壊垣环枳荆藏中本无物【字阙】至睨兹茔玉匣患不侈宜尔巢鼯猩杨生昔臝汉传留佳评世事可以鉴悲哉聊此吟
　　次韵賔旸桂枝塘
　　吴越兹上游一江贯千山山峻江更急力耕云雾间民穷实可悯俗俭无与班瓮灌既已拙斗籴弥足叹十日天不雨魃也肆厥奸吾昔忝长吏郡图朝夕看水源浅易涸无地施防关此陂筑千所嵗事或苟完幽人采荷衣隄岸穷跻攀更觉沧浪篇万顷吹波澜
　　次韵賔旸观陆右丞【佃】王葆真【升】二像
　　出城挟一儿策杖极幽邃村俗谂父老古迹按图志平生丘园心贲趾逺朝市行行墟墓间是亦有何味陆家三太守此邦荣世仕旧祠附学宫縁情颇应义奈何埤雅公像于王氏置君不平其然似欲删厥位俚舛聊举隅谄媚【字阙】触类一一口舌争何事如人意
　　次韵賔旸张氏山园红菊
　　惟菊可配松受命天地正吾家植千本朝耘暮灌润未言制頽龄且用乐野性严霜百草死后皇布肃令始知贞劲节老硬异脆嫰俗圃莳红卉赖君古道振斥谓非其类一洗灵均恨骚人昔所餐此辈何敢竞恶紫如恶莠鲁叟遯无闷世眼重脂粉君子故安命
　　次韵賔旸张考坞观茶花
　　头上漉酒巾吹风行欹斜野径政自穏世途殊未涯礼能致商皓势足屈孟嘉君身独自由时到山人家播植话禾稻绩纺询桑麻侧闻此一坞村酤亦易賖芙蓉万红萼锦綉纷交加掉头不肯顾特往观茗葩嗅芳摘苦叶咀嚼香齿牙利至此物谁为疲氓嗟
　　次韵賔旸龙泉
　　小国号瘠土根据千岩隈泉味天下最莫许他郡偕宁当饮此清饥肠鸣如雷广斥岂不富咸浊良可咍谓兹大龙窟无乃由齐谐患不甘且冽榛莽能乆埋心恻或不食汲路荒苍苔防养内自充何嫌世好乖君子有本性勿问塞与开成功故偶耳隠徳弥佳哉
　　同杨明府华父夜宿鸬鷀源【并序】
　　桐庐前令杨君徳藻访予秀山同泛小舟下钓台夜扺鸬鷀源亦曰白云村即吾家唐英诗翁之故居也其宅乃英逺孙提干君秘之家登开禧乙丑毛榜今仅余一老年八十四卧病不出一僧年八十曰包妙融钓台寺之旧长老避地寓焉小酌留宿赋古诗二十韵
　　桐庐杨明府髙谊有缓急凌江每见访烂醉必旬日知我欲东游相拉过其宅城南登小舟仅阔六七尺岸人观不退莫知孰主客西风篙工喜布被当帆席青蔬煮豆乳滩转灶釜仄更觉气象古酌酒甆盏碧千山霜叶红绵绮天组织郊坰有此竒阛阓苦未识明府眼力髙心赏寄絶壁指似挂篰岩茅屋拟便葺老夫今十年往来钓台侧汗顔不敢登人品霄壤隔夜宿鸬鷀源荦确陟危石吾家三拜公晩唐老诗伯衣冠世不坠奕叶绍桂籍避地馆者谁一僧年八十呜呼穷谷中亦复有马迹纪事聊此吟续烛借纸笔
　　喜赵賔旸杨华父两儿两女互姻
　　十年役严陵心服赵賔旸絶口不言贫其气常扬扬一诵贯千古一醉举百觞俗士或近之白眼视昊苍包山何巍巍子云孙姓杨江海一扁舟倒屣倾侯王见人有疾病赐以药饵良朋友负防过责善尤谆详两翁我独识非狷亦非狂两家结姻好古道顔色光赵男与杨女年向十五强一朝驰聘币互写红笺长赵有五嵗女杨有五嵗郎是日并纳采酒雁填高堂两翁自为媒两家门戸当匪为门户当芝兰同一香不羡积金璧不受丰缣缃各喜所脔壻诵书声琅琅已能临法帖已解工诗章何惭昔羲之坦腹双东牀
　　题戚子云五云山图
　　不浓不淡烟中树如有如无雨外山尺素展看空想像何由身着画图间
　　赠小牕黄君
　　浑天星斗胷中转动地风雷舌上生想见少年读书夜短檠膏尽小牕明
　　三桥旅邸遇雪
　　醖云蒸雾暖如烘一夜南风变北风不似寻常响牕纸渐惊分寸压船篷粉籹已鬬佳人白酒面还输老子红记取今年呵冻笔三桥西岸小楼中















　　桐江续集巻五
　　钦定四库全书
　　桐江续集巻六　　　　　　元　方囘　撰十二月十五日晩宿余杭步
　　孰令牵率到钱塘朝暮随人作酒狂蜕殻喜离城市路发防惊见水云乡四方上下乾坤阔万里东西日月望向来楼居不得句此夕叶舟吟兴长
　　青山道中
　　挿天天目隠云中但见苕溪緑向东半折竹初经腊雪争妍麦巳春风飜飞水鸟偏饶白窄小村船亦画红闻说南塘赵书宅近来毁卖与琳宫
　　访唐师善山居【侯举】
　　苕溪南问旧长桥渡水穿云不作遥迂道征鞍何自苦隔林吟屋屡相邀晚晴浓淡烟俱好春近高低雪尽消尚觉麄材欠诗料政须余馥乞唐瓢
　　夜饮唐子云宅别后简师善【师善父名从龙】
　　幽居寻未得下马揖比邻指我道傍叟即君堂上亲仪刑全古雅谈笑极清真匕箸山殽美樽罍腊酿醇扁门称道院辟馆养诗人得句挥毫疾论文剪烛频乾坤百战定父子一家春地僻过从少谁欤此问津
　　昌化道中
　　县街长五里当路卧耕牛民户时常闭官征琐屑收永无灯火市况有管弦楼崖石偏欺马湍溪不受舟荤羶何可致蔬茹尚难求客籴珠同价村沽水杂篘采樵多遇虎防菓最防猴烟火销荒店茅茨溃废邮兵戈虽幸免赋役更深忧不是山堪赏行人步步愁
　　春前一日还家【十二月廿一日】
　　最险王干三岭路加之雨滑马行迟忽惊山客俱来迓谁报家人已预知饤菓待斟分嵗酒剪蔬先赋立春诗旧闻六十犹痴谚尚少一年焉不痴
　　虚谷志归后赋十首
　　夏五月初一自湓城还家赋虗谷志归十首冬十二月二十一日钱塘还家赵达夫见和前韵予续为志归后赋云
　　卦揲家人吉门迎稚子欢始知乡国好全胜道途难砌草陈根緑庭花冻蕾丹春园容日涉更敢上长安【和者易叹为欢今因之】
　　万事何时足不如归故乡真能主东道未爱博西凉雪后春台暖梅边夜枕香孰堪思旷友共隠剡溪傍涉世痴何甚休官老自应闲踪今野鹤荣念已春冰频报宣麻相新交辟谷僧微吟时得句此外别无能【僧宗一近赠予休粮药】
　　买宅严滩上幽栖十载余共怜翁失马独喜我知鱼賔客千钟酒儿郎万巻书须移歙州住縁此是乡居年将盈六袠礼尚记三加北阙昔分竹东陵今种闲吟聊复尔烂醉岂知他海内能诗者时来问我家【他韵从俗用】
　　四十载钱塘诗狂复酒狂湖山空御苑市井尚宫妆冶肆淆禅刹勲门卖节堂归来念前事朽骨果谁香艶冶千金笑喧呼六博投不因槐枕窹未暇草堂谋啖菜贫犹徤簪花老自羞五更山酒醒何乐亦何忧薄俗多端忤残生底事成千年惊鹤化万里厌鹏程能保中心定悬知外物轻秖嫌覔句苦四海有诗名倚楼赵公子可与共诗评道故无终极文须有主盟轰雷春蛰动贯月夜珠明髙作令吾愧销光更屏声乐天在知命行止岂人能元亮归庐阜延之牧始兴时才宜政柄老我只诗朋何日携君手西湖共访僧
　　春后喜晴
　　挈身归卧万山中多谢灯花夜夜红老病面顔开喜色雪霜天地转春风菜鲜菓脆深杯酌衾汗鞋泥慢火烘寛着心肠任时运一顽能御百忧攻
　　除夕前大雨雪立春已八日
　　行园似觉褐袍单防好梅枝子细看节近年年多雨雪客来草草治杯盘故知更事无如老岂谓交春便不寒气数已回终是好明朝红日上云端
　　除夕前一日记事
　　残腊先班隔嵗春忽忽五十九年人一朝一暮即除夜万是万非余病身老子附炉无奈痒小儿索纸卒难嗔仆衫婢粉犹闲事欠餽时官欠饮邻
　　钱塘人来
　　宿收家信醉佣开早报潮船泊岸隈钓濑儿将诗箧至钱塘人索酒钱来道途奔走动千里时节挨排聊一杯新嵗雪晴看吾圃歙城亦有马城梅
　　嵗除
　　亲情邻里喜归来依旧柴门僻处开纵是桃符无可笔未妨菜饼亦堪杯着寛毛褐观残雪洗古铜壶浸老梅贺客明朝有诗客踏青同与眺春台
　　郡送桃符戏书
　　狂颇如豪拙似痴人难忍者我能之六旬老境三椽屋四海虚名万首诗不惜黄金偿酒债犹将白髪缀花枝儿孙十辈谁家有心事唯应造物知
　　乙酉元日
　　摩挲老面受春风肯为吹将鬓雪融自合居乡充父老尚堪开学教儿童官身厯险元如梦诗律从寛渐不工有菜可羮花可赏未妨日日酒频中
　　次韵刘元煇元日
　　九十日春已十日清晨闲步小园中池痕欲涨去年水栁色渐回东畔风砥道歌游全似梦专槃生化本无穷隂晴寒暖频占相世事唯宜嵗事丰
　　正月十日始晴
　　穗厯桃符漫告新漆肌蓬鬓转成陈暮年多病全无頼积雨初晴略似春香火荒山犹古庙兵戈故国仅遗民承平旧俗吾能忆差胜如今一辈人
　　元夕晴
　　渐暖风烟添软媚新晴草木光晶天回地转春犹在物是人非意自惊晩辈未宜欺老病早年犹及见升平山城旧与钱塘似灯火笙歌彻五更
　　约客未至偶书
　　一半溪梅防緑苔妖红移向小桃开稍晴欲暖春犹嫩解赏能吟客肯来少顷焉知千万古吾曹难少两三杯嘶骢未到柴门静蛱蝶双飞去又回
　　葺圃
　　山水清音屡见招经丘寻壑尚逍遥宅门南北双桐木篱径髙低万菊苗特创小亭观藓石待穿枯沼架茒桥忽思万事皆虚幻何苦空将百虑焦
　　春晴
　　饕风虐雪到家林才喜春晴春已深花片纷纷飞蝶乱树隂渐渐早蝉吟贫宁不仕元知命老尚能诗懒用心忽喜客来对碁局旋沽村酒与同斟
　　一笑
　　棘为篱落板为扉堂上春山碧四围前后相承花百种往来自在燕双飞卖田不耻因偿债耽酒无厌更典衣人道家贫诗却富先生一笑乆忘机
　　频醉
　　红尘谪堕侍晨仙屈指明年六十年身后不营埋骨地春来频醉赏花天屡闻汉相诛东市深羡周农服下田烜赫岂如常寂静山中幸有酒如泉
　　春日俳体
　　气至时来物不违小园闲歩见天机荷钱欲出鸣蛙出栁絮才飞乳燕飞屋少地寛何不可家贫春好未全非莫欺白髪浑如雪杯到犹能疾手挥
　　二月十五晚吴江二亲携酒
　　今日山城好事新客来夸说齿生津喜晴郊外多游女归暮溪边尽醉人鲜笋紫泥开玉版嘉鱼碧栁贯金鳞一壶就请衰翁饮亦与花朝报答春
　　春日小园即事十首
　　闲园草草欠楼台一纪干戈梦里回尽失牡丹三百本新移初见一枝开
　　小亭新筑赏天香恍惚春风旧洛阳人道此翁畦菜手元来亦解种姚黄
　　长忆江湖看雨时挿天挂尾玉龙垂归来老手今无用养小鱼虾掘小池
　　摘花不恤种花难几日工夫一日残最是好花留不得不如只种菜花看
　　城中谁道有花村吟出园门醉入门共笑老人骑老马病身俱瘦壮心存
　　傍宅荒山几许长荛夫芸子纵牛羊何当尽与栽桃李叠石周遭筑短墙
　　頽然无用一憨痴虽老元来未可欺鼻涕垂頥病拥塞幽花香处最先知
　　莳药移花撰石名稍加心匠可经营天真不假人为力緑树啼莺一两声
　　四十九时初作郡帆风笠雨十余年野花山鸟应相笑依旧归来无一钱
　　身隠山中聊复尔诗传海外岂其然【字阙】间日有人携酒【字阙】恼如天亦醉眠
　　问政山拜墓
　　五十年前幼学时登山诸父许追随两人兄弟身俱老万古乾坤事可知守墓邻翁姑与酒传家后嗣孰能诗献花餽笋争欢醉风树茫茫意自悲
　　饮兴道观有感五首
　　十万长松五百年今其余几亦堪怜霓旌恍惚刚风外蘂殿崔嵬刼火前题墨八分吾独识藏丹九转后谁传山中是事皆非昔惟见新坟挂纸钱【观未火前有八分书絶句二首佳】仙洞春深长薜萝杜鹃花发蕙风和善门有后浇松早贫户无忧卖笋多万古销沈终冢墓二仪开辟几干戈情知来去皆非实醉后犹能作此歌
　　戍垒儿郎意气雄羣腰刀斧薄榛丛寻真亭仆长松少礼斗坛荒苦竹空菜色可怜穷道士樵歌不见旧邻翁存亡得丧知何极天地悠悠感慨中
　　山门藓兽石嶙峋三耳翁今去几春蝼蚁与谁频作梦茯苓应更长如人土馒头里无仙骨金仆姑边尚战尘焉得亦如酒家叟一茅庵住自由身
　　尔时儒者定应无问政胡为不问儒五代乱离千血阵万山深杳一丹炉能容隠遯犹难必遽谓飞升岂不诬我欲卜邻聊避俗未须跳入长房壶
　　送译学靳教授【大中】
　　鲁国多逢掖周官设象胥精言通九译博学本三余职冷冰相似心清水不如负才宜大用别有腹中书
　　酴醿盛开二絶
　　罗雀闲门未寂寥小园花事自春饶日葵霜菊逾千本更有酴醿十万条
　　雪色聨飞蝶过廊乌衣交语燕归梁酴醿花下午酲解春静人闲白日长
　　孚舟亭新成赋十絶
　　岸人胆落傍船看鼍吐鲸吞一叶寒鬼伯神官莫狂荡灵台无愧自平安
　　南北东西四面看舸轩虽窄自心寛永无金马门边梦岂有黄牛峡里滩
　　春浓面面透花香秋皎团团转月光牕户总空天是壁如吾肺腑没遮藏
　　六爻虚实相为用二位髙卑各有宜顺抚说随心不爽风漂罗刹有还时
　　傍石横陈八柱亭一篷撱矮似船形松声浪作风涛吼何处风涛不惯经
　　心许天知不媿天酣风醉月仰天眠自疑略似知章马人道还如太乙莲
　　不须有客问张凭且要无人覔庾冰好是夜寒风浪静月明空载一孤僧
　　人间踏地有风波归老山林莫问他身是我船心是柁早寻岸泊奈侬何
　　向来人唤老梢工解使帆樯八面风今日钓鱼亦无力劣能聴雨卧船篷
　　不待圆【原阙十一字】栖梁燕乳春声豫细玩天机坐此亭
　　谢张慵庵文焕见访
　　两年梦寐记冰姿再挹丰标胜旧时形秽自怜吾更老味同乃幸独相知幽花野竹频移座薄酒清茶共说诗晩色柴门挂新月玉骢欲上步犹迟
　　赠数学吴桂子
　　先天有数妙蓍诧鬼夸神满巻诗独一许翁可吾意预占晴色赏酴醿【许尧举诗如此】
　　春晩杂兴十二首
　　七年守郡罢三年卖尽山中五顷田书籍可捐衣可典犹能醉面仰看天
　　林下萧然一秃翁吟髭全白醉顔红米盐薪炭时时絶自古诗人例合穷
　　卖茶犹说有征讥蕨菜何为入市稀往往提篮采山者怕逢猛虎竟空归
　　午亭春醉耸吟肩终是风流不愧天屑麦调酥慢熬火牡丹花共菊芽煎
　　漫浪桐江一把麾往来今积十年诗次山自序舂陵集岂望防州杜二知
　　岂有耶溪父老钱无朝无暮在樽前樱桃豌豆分儿女草草春风又一年
　　随分栽蔬复种花逐时温酒又煎茶两儿能售严州屋便可归来共一家
　　尫羸老马尚堪骑象笏金章已属谁政使死时无一物清心壮胆有天知
　　溪鱼山笋佐新篘大胜长安上酒楼春老犹寒宿酲困酴醿花下拥绵裘
　　桐花落尽熟朱樱无数珍禽绕树鸣绣羽翠衿政堪玩伊谁轻着弹丸惊
　　城市尘埃不见诗西村东坞可寻谁夏前十日尝新麦政是江南最好时
　　芳草茸茸没屦深清和天气润园林霏微小雨初晴处暗数青梅立树隂
　　漫兴九首
　　索文僧送纸赌酒客争棋定要全无事何由更有诗老岂堪从仕穷应不为诗死生元有命病亦莫求医我欲培修竹新添笋几根徘徊看不已爱惜似儿孙半落酴醿雪微舒芍药丹薫风交割近特地更春寒静院幽花馥空庭皓月明春寒夜更好未有一虫鸣索菓娇儿怒胹羮老仆顽欲嗔仍复笑掩巻看南山袍絮无堪换柴钱乆未还有人来问字賖酒醉花间淡虀淘大麦甘酪荐含桃风调谁优劣田家似颇髙欲跨羸骖去江村访酒家杖头无阿堵肯聴锦囊賖
　　残春感事十首
　　寒暑元如故乾坤岂不寛时情工刻薄生理转艰难遑恤诸儿笑终凭后代看渊明咏贫士感慨异悲酸守郡艰危日还家老病时僮奴惊逝谢賔客聴分离耨草泥霑手煎茶火燎髭固穷终不怨百錬出新诗青简兴亡骤苍规代谢频悬知千古恨政似一年春甫换钟馗旧俄闻杜宇新梨花自寒食谁酹石麒麟登髙髙处望万嶂一溪横不满千家市今休十载兵训狐号永夜猛虎迫荒城此亦关人事忧端未易平学易何须博乾坤第一爻两仪能细察万象巳并包枯秸供羸马纎鳞喂乳猫吾衰有三韭端胜易牙庖菓熟携竿扑禽鸣挟弹窥自怜多病叟无奈近邻儿排闼宁容锁逾垣更问篱牡丹才半折摘去最红枝底用春风急诗肩暖亦寒儿曹如笋长吾事只梅酸后死犹容健余生愈觉难一瓢自穷巷何止此堪叹春雨溪桥断才晴又浅流端能操古节何至堕穷愁冯衍尝为郡田丰不愿侯吾儿犹未解余子复奚尤格磔禽穿户延縁蚁上衣雨来山气润花过树隂肥去去春如梦行行暮独归偶无賔友至自取一杯挥身起真寒士名成老腐儒暂时金马署终世石鱼湖旧种花犹有新畬粟已无傍人忧饿死吾自典衣酤
　　次韵送张文焕
　　廊庙端非岩壑姿慵庵未是可慵时浮荣故自无心向素抱其如有已知天上要途终一武江南絶景已千诗欲从逺祖赤松子小待功成亦未迟
　　深愧衰残蒲栁姿忽思同眺万山时各将谷雨崖烟写独许溪鸥野鹭知两载再逢怜我老五更不寐和公诗愿闻事业如房杜一曲清商自尉迟
　　芍药十丛近千蘂客饮散一夕而空
　　虽微风物似扬州蠒栗初红已遽休挿戴端宜谁粉面夺攘无奈众苍头未知相谑真何谓不许当阶略少留玉爵彩云谙往事可因尤物作闲愁
　　惜芍药再赋
　　元方除却牡丹兄俗紫凡红敢竞名天女散花虽不染道人养马岂无情一芽才动看承乆千蘂俱空断送轻三万巻书总零落匹如风雨未须惊
　　计桐江续藁九巻巻百首书其末
　　诗律中年悟嫌工更恐肥独行无与语每出又空归姜枣频煎药袍衫屡换衣病身自无赖犹忍泄天机













　　桐江续集巻六
　　钦定四库全书
　　桐江续集巻七　　　　　　元　方囬　撰先天易吟三十首【原缺第十九首】
　　不识第一书羲皇运腕初凭空说仪象枉着汗牛书舜禹昔禅位曽将易问蓍即知重八卦已自伏羲时髙下乾坤位东西日月门正身当午立一防认心源【方位图】
　　太极元无物群生性命根一竒仍一偶万象满乾坤【初画起】
　　四象冩老少两仪书偶竒四从两上判惟一邵翁知【二画分】
　　八卦各为八枝从榦上横厥初有何物万物一根生【三画加六画横图】
　　钟律及星厯军师兼井田方圎两图在万古立鼇天【内方图外圎图】
　　从来二生四谁谓二生三迷路求牝精微未许探【天地生物易象体之加一倍法二四四八老子谓二生三非也牝之门似谓太极亦非也故朱子曰一每生二】首言天地易次语賛羲皇系传谁精玩先看第一章【天尊地卑谓天地易乾坤定矣谓伏羲易卑髙以陈而下仿此第一章便合细玩也】
　　子半至午半南方旋北方徃来分逆顺治乱判隂阳【徃者顺自子而午震离兊干治之象知来者逆自午至子巽坎艮坤乱之象当背北面南观之即见顺逆康节先天图即此】
　　有画无言语斯文岂易知人心对天一更向画前窥【谓天向一中分造化人于心上起经纶】
　　天地有定位地天阳泰三更于通气处细认泽山咸乾坤坎离位元防运世篇三百六十嵗才似一周年【十二世象十二月北而南为治午而子反之】
　　瀛登唐治日奎聚宋兴年子午复南北一声啼杜鹃【唐至五代包六甲子半治半乱宋干徳迄今又六甲子中经南人用事南禽随气过北而乱】
　　圎象天仪转方侔地里分独超形器外寂感一灵君河图天地数五与十居中所拱中一防心为八位宗六爻六画后六位六虚中此处曽着眼哉无极翁【未有六画为爻先有六虚为位即无极也】
　　万世复万世人心无改时此理本非古伏羲先得之先觉欲觉后三峰列四图求精由蕴入言说本来无【周子语圣人之精画卦以示谓先天也圣人之蕴因卦以发谓后天也由蕴求精精至于无则不画亦可也】心法先天易盍于离位求傥非明出地长夜使人愁【八卦皆心法也干徤坤顺为心之仁义离明其尤心之赫然而光者乎天地月星非日无光日之出也旦气清明乃心之全体也离外明坎内明坎水根阳又所以为心之本体】
　　天地囿于气圣贤脩此心范围非有许生聚尚斯今水旱尧汤有先天数可推圣君得贤相飜是太平时神农尝毒药轩后设难经认取卦中意仁心救未形【人未必皆有此病而豫定伐病之药制治病之方本草素问难经亦先天易也】
　　水平民不溺谷播世无饥气数如寒暑能无理转移谁识归竒意専为御患谋将寒储纩絮未暮贮膏油两重三画卦半束百茎蓍避就殊防吉元无巧与竒画处本天地占时通鬼神自然大道理丝髪不由人嗜欲损为益荣华降是升圎图观起处生意伏隂凝独妙先天学恭惟击壤翁返观心是易万化出胷中
　　后天易吟三十首
　　万古未来事先天逆已知卦中无不有却要后天推位须分对待气即验流行羲体兼文用俱由造化生世治常无乱民安永不危尚须西伯演羲画可无之易名缘变易周义取周流出震始终艮当于此处求【周流变易义与归藏双字同谓为周家之易先儒似未攷也】
　　震位东方木胡为以帝言一芽观出处主宰见天根万物皆相见文明午日中圣人南面立品彚各亨通兊泽何言说秋成看水田黄云万万顷滋润作丰年【兊止水田亦然】
　　天一实生水冬藏坎次干精神要休养醖酿出春天万物天为大中间地次之成功付诸子父母似无为【康节以退干西北退坤西南为不用之地而谓六子代父母程子不甚然之回谓天运行于上地发生于下日夜不息非无为也六子乃天地之妙用天地不自以为功而付诸六子则似乎无为耳已成功者君逸而臣劳然君岂可逸哉】
　　雷风火泽水独艮不言山朔易指方位万形消息间【易卦所言不同文王易以六子为用动桡燥说润言气也艮不言山而言终始指其方位而言也物有终复有始藏于坎方终于艮位而始则又起乎此然后于震而出焉形气道理各有所为而言】
　　君知已似嗣音义古来同万物生相续南薫鼓巽风役物至未极分明土王时嗣火孕金气秋成方在兹阳生在十月亥谓之天门战乎干者物干实战于坤八列方隅位四周分至时画疆兴庶务地矩囿天规宗庙烝尝礼朝廷觐见仪无穷天下事不过似农时细玩文王卦如何法地方田从一井起乡遂及要荒观身不见背动体悉由心向阳负隂处离坎细推寻次谦终以巽九卦至三陈圣人有忧患何况是凡人元亨犹利正始可用纯干未了一贞字何由保性天亨到离时见贞从坎处来归根培养熟方解鼔风雷背于身不见亦不见庭人物我俱无与方知止处真乾坤始开辟六坎首经纶士不知忧患焉能免世氛始屯终未济世故信多艰维坎刚中吉周旋险难间彖辞六十四三十四言贞榦事匪正固难求心外亨亨嘉谁不愿贞固士之常干体充刚徤坤爻认直方祖考精神散子孙能聚之滛祠祭非鬼萃涣义何居卦之凶者五否剥未济三如姤与归妺深防女败男【姤一女五阳归妺少女说老阳】
　　易经之下巻何以始咸贞女家人利如诗有二南二五时难遇沈沦下位多干潜与坤履退谨养天和学者欲学易当观羑里时如何是敬字恐惧畏忧危【学易当从敬入敬之训恐也惧也畏也忧也危也如戒慎如贞固如惴惴栗栗战战兢兢皆是也易所以处患难穷困者也】
　　大衍易吟四十首
　　卦下观一彖卦中求六爻今人仅知此着眼未为髙【今人读易只解得六十四彖三百八十四爻大纲领全不通悟即将易作四百四十八事看而已】
　　太极元无极先天异后天今人不识此读易岂其然谓今三画卦不自偶竒生便指三为八徒劳口舌争【伏羲画卦自一奇一偶始是为两仪而后生四象生八卦惟卲康节识之朱文公申明之诸儒皆谓一下手便画成八个三画卦所以解太极仪象全不通了如叶水心习学记言强辨盖全无识也】
　　乾坤用九六义例析为三朱子申欧说开编请细探【周易用九六不用七八一也凡用九不可为首凡用六须永贞二也占得干六爻俱变则用此无首之说即干之坤也坤卦仿此诸儒不晓惟欧阳公知之朱子申明之吕与叔亦晓也】
　　阳爻极六位进退贵因时德则何忧亢神而不可知六隂升已极坤下战乎干建亥阳生处居然复卦前【文王易所谓战乎干曰隂阳相薄者盖剥于上则复于下剥卦至十月半方尽十月半则阳已生矣故日战而坤之上六亦有龙战之象至十一月半复卦成后天易处干于亥日天门而居坤之位乃坤中伏干也十月之日阳月亦本乎此】
　　用九不为首阳画位屯初百八十五变刚爻可舍诸【屯下第一爻以刚阳应四之柔是谓以贵下贱即用九无首之义圣人于此发一百八十六阳爻之例也】十年女乃字守节以胜情凡诸卦用六观兹利永贞【屯六二乃一百八十六隂爻之首圣人于此又以女之贞发用六永贞之例】
　　屯初康险难防上觉昬童开辟乾坤后君师大有功【屯初君道防上师道大象经纶果育亦然所以继乾坤也】
　　德盛时逢险干刚坎在前谚云姑少待乐饮岂徒然讼吉观西伯师中验太公得人师不战反已讼无终小畜过无坎胡为以雨云互观藏兊泽止水亦兴云【此言互体小畜小过无坎而小畜二刚乘兊小过但当兊口皆为云雨之象暌九之雨一刚乘坎然其内自有正兊体上应三也】
　　履若蹈虎尾五刚亨厥躬干三独柔变是以咥人防盛夏靡草死嵗寒松栢贞防须防陂复否有大人亨大有同人盛离柔寓戒辞无威斯近弱不广即为私谦卑六位得豫乐四爻非庄敬与安肆冥防祸福防【豫二四吉外自乐之爻皆失之】
　　泰变即为蛊否变仅为随元祐绍圣事至今心骨悲俯下知临吉其如仰观何相孚不待荐一盥已为多【以上俯下谓之临五知柔中有应可矣以下仰上谓之观五刚中而孚如祭祀燕享不待荐爵爼而后为敬一盥手之顷民已知其为敬之至矣言化之速也】
　　离明用狱四噬嗑贲旅丰中孚夹离卦两画玩虚中【易道无穷五卦言狱事其四取离中孚二画虚中乃夹离卦也】
　　剥三与复四皆处五隂中自拔弃其类吾推道是从仁道成已极体元干长人独休不逺复当且学回仁【四独复二休复所谓从道下仁从乎初下乎初也初顔子也】
　　午月至子复书云七日来六日七分说观天何隘哉【午至子七月而为复子至午七月而为姤圣人书复之七日不书姤喜阳来也京房卦气六日七分之说甚巧歴家一事不足以尽易之理】
　　无妄均所与大畜患不多性岂无知者心如未尽何艮上戒舌驷震初羞指鼋细观頥内外口是祸之门大过本末弱厄运逢瞒奴文举有死耳渊明其归乎习坎德天险重离文日新明内始照外亨心方发身【水内明火外明】
　　咸取男下女言妇事夫始感终当【字缺】君臣其谨诸姤隂进不已吾遯其奚言阳壮过于泰【字缺】虞羝触藩夜闇勿遽戚画光无疾行自昭惟进德用晦岂伤明一女卦反对不同而后同始知天下事苟合最为凶【家人暌皆二女嗃嗃吉嘻嘻防豕鬼之怪遇雨而亡故云】
　　在险惟反已出险即及人让夷急病者蹇解二忠臣损其不善者惟善则益之自然获天祐可受十朋五王复唐祚不杀武三思苋陆察爻义惜哉张柬之六籍火未熄龙兴芒砀云呼韩朝渭上已纳王政君【谓复姤】
　　原筮而后比无疑方可升不食匪井患有言奚困亨【四卦皆自守之意】
　　震动对艮止革故继鼎新饮啐随时义天机信屈伸屡厄未济旅难逢既济丰巽谦能自降蹇困讵为穷易乃一量秤铢铢分重轻百千亿万事义理是权衡全卦定防吉逐爻殊否臧顷刻有变易纵横无典常凶人凶其吉吉人吉其凶曳轮能自信揲防勿求通




　　桐江续集巻七
　　钦定四库全书
　　桐江续集巻八　　　　　　元　方回　撰醉翁亭图引为赵达夫作
　　识本色人须本色臭味论心不论迹青莲居士浣花老画像有人能画得非陈无已黄鲁直看画题诗难落笔醉翁万代文章伯中年偶堕滁阳谪琅琊山亭酿泉酒翁心不醉醉宾客庆歴朝廷天清明谁张党论摇升平禽鸣不知人之乐党论无乃犹禽鸣一时人乐从太守交错觥筹送杯酒乐其所乐翁来思宾客讙哗终不知既是宾客尚不知画工焉得而画之彼弈者弈射者射摇毫臆度丹青解醉翁醉态尚难摹翁心乐处如何画皆山一曲吾能歌童而习之今鬓皤翰墨世无苏老坡奈此图中风景何【陈后山字无已山谷集有字说谓无我而师道也】
　　读张功父南湖集【并序】
　　诗至于老杜而集大成陈子昂沈佺期宋之问律体防而下之丽之极莫如玉溪以至西昆工之极莫如唐季以至九僧三百五篇有丽者有工者初非有意于丽与工也风赋比兴情缘事起云耳而丽之极工之极非所以言诗也谓如老杜七言律诗鱼吹细浪摇歌扇燕蹴飞花落舞筵自去自来堂上燕相亲相近水中鸥林花着雨胭脂落水荇牵风翠带长风含翠篠娟娟静雨裛红蕖冉冉香学者能学此句未足为雄扑枣诗云不为困穷宁有此祗缘恐惧转须亲忆梅诗云幸不折来伤嵗暮若为看去乱乡愁春菜诗云巫峡寒江那对眼杜陵野老不胜悲送僧诗云念我能书数字至将诗不必万人传此等诗不丽不工瘦硬枯劲一斡万钧惟山谷后山简斋得此活法又各以其数万巻之心胷气力鼓舞跳荡初学晚生不深于诗而骤读之则不见奥妙不知隽永乃独喜许丁卯体作偶俪妩媚态予平生不然之而江湖友朋未易以口舌争也干淳以来称尤扬范陆而萧千岩东夫姜梅山邦杰张南湖功父亦相伯仲梁溪之槁淡细润诚斋之飞动驰掷石湖之典雅标致放翁之豪荡丰腴各擅一长千岩格髙而意苦梅山律熟而语新南湖生于绍兴癸酉循忠烈王之曽孙近得其前集二十五巻三千余首嘉定庚午自序盖所谓得活法于诚斋者生长于富贵之门辇毂之下而诗不尚丽亦不务工洪景卢谓功父深目而癯予谓其诗亦犹其为人也溪清花鸭聚岸绿草虫多燕子初归曽识靣牡丹未放已知名不知何人以朱笔加防专取此等句予亦谓不然且如人生守定梅花死此句殊佳何人辄用朱笔圏改予窃谓朱笔之人未得所谓正法眼藏也功父预谋诛韩而史忌之韩既诛即有桐川之谪后得归坐前憾谪死象台天下寃之言官程松尝论功父谓将家子强吟小诗此乃刻薄无忌惮之言不足与校其诗活法妙处予未能尽举当续书之今且题八句以寄予心
　　生长勲门富贵中粃糠将相以诗雄端能活法参诚叟更觉豪才类放翁举似今人谁肯信元来妙处不全工镂金组绣同时客合向南湖立下风
　　功父尽交一世名彦诗集可攷然南渡以来精于四六而显者诗辄凝滞不足观骈语横于胷中无活法故也然则绍圣词科误天下士多矣
　　夜吟
　　昔遇孙真人授我服气诀幼读先子书亦尝窥秘说受持苦不坚两鬓忽已雪谓当屏孥累兼复断荤血千息咽子夜顔色日腴恱奈何堕醉夣百病暗蟠结幽抱谁实知俗流每见防城市不可居去去之岩穴
　　刘元煇来三首
　　君宅蒲荷岸吾庐槿菊篱相望能防步不见动逾时老更甘清苦闲应笑拙痴门迎到花底衔袖有新诗浪出慙何益深居悔已迟积忧【原缺五字】定非痴暗事人能料幽懐世不知叩门有斯客急以酒浇之
　　闻筑船亭就能来共看花鮝枯庖海物豆乳买邻家稍可从容饮犹当委曲賖归途有底急不肯后昏鸦
　　万山堂饮归
　　追懐徃者数贤侯得得经营续续脩依旧夜栏低北斗防畨春絮委东流同逰尽道山能好半醉谁知我独愁乃后吾徒身亦死题诗更有昔人不【为太守饶公虎臣魏公克愚宇文公十朋】
　　立夏明日行园无客五首
　　衲朝裌暮午衫单始觉春归不再寒些子幽花三两亩霎时啼鸟百千般世情落落全相背诗律平平略放寛连日饮徒偶焉徃自炊香薤五盘餐
　　春来何啻酒千瓶百日醺醺一日醒朱笔防诗垂欲困黄鹂啼树急须聴霑沙不湿収防雨倚柱无言立小亭芒屦犒僮人一緉为耘恶草莫教青
　　尚欠佳篇与送春只缘醉卧动经旬偶无载酒相过客始是吟诗自在人喜见笋芽穿瓦石都忘雨防渍衣巾园林全頼东风力莫道南风便有神
　　爱栽竹树爱栽花新筑舡轩傍石斜古庙炷香知某客半山摇扇望吾家间看红袖穿林去可着氷纨作画夸说似渠侬应未信诗翁烦恼政如麻
　　葺圃防畦日荷锄六旬老叟尚何图卧床迫夏犹氊褥宴几经春只药炉羣窃花枝相侮易合擕竹杖与驱除千金万巻皆捐弃更有心情计较渠
　　初夏
　　忽复荒山唤子规来归已是腊残时人穷怕老吾何愧夏浅胜春古有诗草靸纻衫并竹扇石榴罂粟又戎葵猫生三子将逾月卧看跳嬉亦一竒
　　雨余早起五首
　　灯暗牕明暖又寒破鞋不待藓痕干惜花爱笋人谁解冒雨行来百匝看
　　枝枝红药蕊头偏应是难禁宿雨湔好物不扶扶恶物已耘死草更昂然
　　宻树隂隂小石台雨余更绿防痕苔蜗牛上到葵花顶日出如何下得来
　　浓绿园林晓雨新莺啼近树不疑人千枝罂粟红如锦谁谓侬家已送春
　　懒照青铜雨垫巾试将欹正问傍人含羞小婢无言去应笑髭须緫似银
　　园感
　　栽培逾一纪补苴又三年树倚根株在花凭种子传斡移随变幻颠倒恣颇偏纵不经兵革谁能保十全
　　早起
　　牕曙书灯暗闲居免报衙争鸣百舌鸟各占一枝花内儿犹睡厨中物未賖露寒衫袖湿倚遍石栏斜
　　感昔
　　古郡峯峦拥吾家望最竒水疑无去处树少不隂时岘首名犹在西州意自悲典刑与风景宁复后人知【此为旧知已】
　　回愚
　　人云回也乐愚亦定何如瘠产今无防荒园尚有余离骚香草木尔雅古虫鱼名数谁能记年来嬾著书
　　感叹三首
　　浪说千军战空登二纪名乾坤恩甚大毫髪事无成长日柴门掩闲人俗眼轻窃花无力护笑道近专城长歌归去来无乃已迟哉遇事佯如聩从人唤作獃胡僧需酒肉戍卒借亭台岂不二千石闲居自可咍孰识维摩病犹疑子夏肥少曽逢顺境动辄履危机奕局雨斜湿吟牋风急飞夜寒逢恶客酒尽未云归
　　观圃
　　行行观我圃物理析秋毫日夜新花发春秋老树髙力耕何所获瓮灌未为劳天地一樽酒螟蛉视尔曹
　　首夏二首
　　晒茧未缲丝晴天麦最宜树隂常独立禽语不吾疑苦笋烹胜肉新茶嗅醒脾薫风吹此句突过一春诗寒燠分时序生成续化工窃迟登麦日肯怨落花风春气何曽絶天机岂易穷谁云老圃淡早着石榴红
　　次韵齐君【渊】见过【近弃将印】
　　从容谈笑猎文场焉用椎锋更挽强政使成功能裂土未如闻道许登堂勇捐将印机心息深隐书帷古味长我亦暮年懒干禄肯来同醉简编香
　　次韵唐师善见寄
　　闻风足使鄙夫寛家世言诗自杏坛万巻古书侔藏室十年深谷隐王官大材益厚楩楠植至寳终垂琬琰刋媿我老衰已无力青云中道铩飞翰
　　归来数亩小园寛风有轩櫺月有坛总为才踈能忤俗兼缘兴尽合休官空山老死知无补徃代兴亡稍欲刋洛下寄书借黄犬莼鲈终恐愧张翰
　　次韵陈正之团扇画一鱼二首
　　莫想银丝脍氷盘一醉吞好为玉带佩朝谒九重门妙得濠梁趣任公犗肯吞【字缺】泉如有待头角上天门
　　送前歙黟【原缺三字】五首【思义】
　　歙山瘦露骨歙水【原缺三字】歙尹清瘦人意与山水淡居官俭以廉饭茹或不糁解官卒难去抱疾偃破毯冻僮仅缝补羸马缺灌啖客至碁一局无客书自览俗盲鬼神聋跖徒肆豪敢害盈殊不验君子例坎九闗今可排勿待雪生颔去去翺天衢离别何足惨
　　歙三万户多黟户减半少君才冝大用何乃易而小易邑不易心千江一月皎歙民时有谣夺堇茹我蓼黟产足筒布麄绤自纒绕黟之酒良佳樽中无清醥归来卧城东赁阁临木杪唯有一巻梅古色暗锦褾髙官跃大马皷吹日扰扰亷吏无人知酸吟夜连晓
　　吏方居官时美誉无不有及乎恶声出乃在解官后有势易为好无势易为丑万事要诸终公论飜覆手请看楚大夫得代数年久两邑父老言至今不改口予决未始私餽献无所受不为病留此热官已唾取鼎贵何足云人当论贤否黟歙君桐乡此亦足不朽
　　天王理万国势必委诸吏制字从一史执法不可二奈何雍也面胷臆伏私意两讼一求防两役一求避含糊卒未决徐徐较餽遗酒菓若羔鴈书画及弊器到官一物无去官百需偹此县与彼县大率不相异独有楚县尹不肯作此事无钱买归舟仆马亦顦顇
　　儒者书隐公昔持浙西节按一青溪令闻者胆为裂先声到江东庶亦有旌别似闻复留中骎骎管喉舌君可持我诗叩门细自列贪吏剧百巧亷吏抱一拙拙亷名弗彰巧贪位罙窃何啻万蚊防日咂生民血我老死已近分甘粮欲絶此公能荐君长鬛幸未雪
　　戏书
　　万有非真偶有之倐无合悟本无时伯夷季扎轻千乘肯着春风护柳枝
　　诗思
　　野眺荒山外诗愁细雨中肯令一字俗已百年穷病体皮肤皱寒庖糗饵空戎葵独何事故作向人红
　　百忧
　　病骨真如削耕畴己尽捐终随万形弊何用百忧煎常肯事如意恐无诗可传屈伸判成败吾亦听之天
　　解闷
　　苦吟成癖习多难迫衰年生理终无赖诗名似许专刚肠百链劲老笔万钧悬得失元相半乾坤本不偏
　　梦作
　　防年于此矣愁鬓雪垂垂已悟身为幻犹能梦作诗百骸谁不朽一念未全衰用尽平生力唯吾影自知
　　灰心
　　志大终痴拙年衰合老成口无谈世事身不要时名偶后诸人死犹余防日程灰心良已是拊髀未须惊【髀四纸五防十一荠皆上声】
　　谢康使君见访示诗观奕【天锡】庆之
　　妙年曽到凤凰池五马能临六枳篱量浅最难胜满酒着低何敢抗髙碁森严法度蚕头字瘦硬丰标鹤膝诗自笑书痴了无得文章太守是吾师
　　谢汪以南借书恵米
　　政是黄梅欲近时山城云滃雨垂垂断桥没碓惊新涨湿藁泥蔬续晚炊乞米已慙顔氏帖卖书还笑杜陵诗广文絶少充枵甑更肯芸籖借一鸱【一作瓻与鸱夷皆酒器以盛书】
　　三吊吟四首【并序】
　　近有陈印书一夕醉死有姚梢工以小舟下汝滩邻家僮浴马犯涨潦皆溺死予闻之为三吊吟其四则叹夫兵死者之众而世人莫之悯云
　　市有印书叟日印可千纸间得工墨钱苟足赡妻子近欲役其人告者谓己死醉歌夜彻晓熟卧呼不起人鬼顷刻分火葬骨骸燬岂不谓达生谁独能免此
　　险有不可测能有不可恃善泅狎波涛篙工死于水歙南百里许有滩一何驶昨日索我书辞我庭下跪明日沦小舟肤髪饫鳣鲔寄言得志者徼幸未必是
　　湍溪涨梅潦一夕十丈强愚哉浴马僮视之如寻常髙岸一失足马尚能腾骧僮尸不可得漂流落何乡握辔徒自谨堕穽已足伤人间平坦途中亦有海洋
　　偶闻一人死恻怛吁以惊千人万人死能不怆厥情长平防性命锐头付一坑亡者抱永痛胜喜功名成功名岂不成机心何时平人心苟若此谁谓天好生
　　夏日
　　多病情懐懒新晴草木光倦骸扶老瘦幽迳息隂凉家瘠盘餐俭村荒籴价昂岂无可忧者得句暂能忘
　　说诗
　　齿髪侵寻落风霜取次秋口须湔乳臭川合向东流沈宋中尝悔江湖晚更羞此声专老杜犹俟到防州
　　晨起二首
　　近市招医士空庖督防奴羶荤犹可絶药饵岂容无既欲营猫饭仍当续马刍晨兴百需缺独喜见吾雏蚊蚤宵为梗葵榴晓可观偶无酲待解自觉寝难安深癖穿防宻幽隂度屈盘忽惊一防露滴人髪间寒
　　日长三十韵寄赵賔
　　栗里渊明径桤林子美堂乱离容不死穷乏果何伤红粒炊籼饭青薹煮菜汤甲兵才偃息城市转荒凉最苦樵苏贵曽防药饵良频仍賖酒饮卒急卖书偿败絮熏还曝麄絺洗更浆炎蒸虽渐迫寒冷尚冝防瀹茗征甆盏包梨集纸嚢头昏修菊枕肤汗拭藤床困倦成衰懦踈慵欠激昂廐空需马藁碓净缺鸡糠思虑徒迃阔营求竟茫忆儿观燕乳懐友聴莺吭守分甘邱壑逢时付庙廊骨骸同朽腐名字孰芬香但握锄犁柄终逃鈇钺铓交逰多竖褐谈话止农桑应俗循中道頥生寳袐方邻僧营藏字侠士戏毬场角武焉能徃摛文或可当病稀摩诘问歌类接舆狂举世嘲痴叔何人识漫郎北辕回朔漠南棹辍沅湘谊气知犹壮頽龄惧不遑六旬过眼电万事满頥霜静乐非无动闲遨却似忙连苔移巨石带露数新篁天地诗人少山林夏日长此心无别路一武到羲黄【近隣寺僧求为撰藏殿防予家近山其上日有武士击毬】
　　次韵谢胡子游学正二首【泳】
　　瞻紫阳山日仰髙此翁暮景亦云劳一爻变卦逢初遯万古哀心寄续骚倬彼大贤犹蠖屈矧予小技仅蝉号竹林书在吾能读不厌千周更百遭
　　泮宫分席佐邦侯免使诗人讽不求九转定应能防铁一何可着吞舟稍知今是山林晚独奈吾衰嵗月流径欲为君赋招隐朝簮窃恐未容抽
　　读子游近诗复次前韵二首
　　江湖流辈互相髙刻楮抟沙漫自劳孰肯剖肠湔垢滓始能落笔近风骚通防障碍河东注剔抉幽防鬼夜号汉魏以来数人耳曲湏和寡始为遭
　　射至于侯又中侯盍求诸已勿人求欲升海底瑚树不籍沙边舴艋舟急要瑳磨删俚语可容藻鉴徇常流端能过我论兹事一聴盆缫轧轧抽
　　次韵汪以南闲居漫吟十首【并序】
　　以南广文见教十咏其一闲居观元工阅徃古而厌世故也其二太白真天才望黄山而懐谪仙也其三采采芙蓉花借芳卉以谕养心也其四大雅久不闻思古文而美昌黎也其五为诗必知道泝骚雅而叹近作也其六团团木兰树想甘露而咽华池也其七三才具方寸求诸内而养黄庭也其八圣门大于海言圣门之无弃人也其九仙都着两翁谓康使君为文章伯一翁可也以予并称两翁未也其十百川必归海悟夫运世变之代谢而从心以自适也
　　呈而意或有不能必同者焉
　　恭惟天地心物物息相禅诗人卜丰年生意寓雪霰彼但言其消譬梦幻泡电痴悯狙公赋忿斥蜗国战焉知徃圣作视世岂邮传向明賛化育司牧必南面寸丹对上穹退以学自练至其出为物遇暍忍不扇吾目故未瞽此道若有见自养非所养焉敢事荒燕
　　渴心望古人无井可不凿但勤驽马驾定胜屠门嚼长懐谪仙翁英爽谢冥漠兹山肯神游曷日旌落惚恍琴髙鱼飘揺子晋鹤空余泣鬼诗光焰耿如昨升天人有分换骨岂无药防鼎化鸡犬此语君勿噱读书三万巻太白亦可学
　　采芑采于田采芹采于水岂弟君子心作人岂异此神农昔尝药志在起人死百圣一乐育亦如尝药然医国得一士亿万性命悬诡诞王母桃幻虚太华莲孰为返魂草足扶天地颠嗟嗟燕昭王海上求神仙不务长尔国徒欲长尔年
　　何人不骸骨龙蚁共一朽圣贤独不死天若顾之厚太昊初画卦迄周兴井栁经制斯大偹中坠頼鲁叟立言栋纲常万古絶夷丑荀扬犹防疵晚出揭韩斗力御异端侮圣门俨先后末学能臻兹身泯誉常有
　　晋季有诗人忽如古伯夷其人果为谁请读渊明诗同时顔谢流望风悉披靡东阡西陌间黍稷何薿薿烹葵酌浊醪世味无复美百万呼卢公枉为寄奴死漫仕心未安托辞避邮史自挽何谓亡宇宙与终始眷言尘缨客试问沧浪水
　　夏葵时丹卉秋菊培金蕤曷不蓻菽粟犹足疗调饥曰予心不然求饱何党之倾日与傲霜志定节不移懐古睇此物聊足慰我思不见恩泽侯崇侈事台池失势一蹉跌书堂荆棘滋岂复有绯紫走趋列賔墀小圃异金谷应无坠楼悲
　　占易用九六初爻变乾坤时当退且慎复命归厥根浑天日夜转中星异旦昏北辰俨不动帝居华盖尊于人是为心君子严操存肯受外物汨澡扰揺精魂皇泽苏旱暵时雨飜天盆敢不俲微力先后风雷奔九关守虎豹崇墉方言言馁也自其分秉耒耕荒原江左瑜盖辈岂必贤虞翻汤网无厄羽文治无困麟一物有疾痛圣王视犹身如何杏坛上鸣鼔攻门人材有善不善大匠严选抡所以获麟笔有秋斯有春
　　鱼龙古仙翁诸人頼私淑五教绍虞敷六艺极周郁邦侯絶相知异君大雅姿胡欲撤臯比不愿为人师老我羽已铩栖此鹪鹩枝君当上青云阿阁巢长离
　　亿刼日月曜万古河江流惟有人寿短况不皆白头石火仅微吐草露已遽収下士惑齐物祖述逍遥游说梦悔蚁国悟空惊蜃楼实践我异是鑚仰师尼丘志学至从心絶笔于春秋相鲁故匪泰厄陈初何忧比彭十不一聘辙半九州中道叹不行尝欲乘桴浮顔子夭穷巷季路戕凶矛是亦各有命岂伊圣门羞人生苟闻道寒肌胜王侯脩身以俟死言行无悔尤寄语夜读子继晷崇膏油
　　力学
　　力学衰犹进治生晚不雠操心元自定忤俗果何由涂抹余千纸浮沉等一沤忍穷兼耐辱失笑未包羞
　　赠孙元京【嵩】近以诗见示二首
　　道岂与身穷相逢两秃翁髙懐真悃悃薄艺媿空空同谷吟山雪愚溪感候虫斯人何可作尚获见余风举世无髙见斯文有正音稍工仍要拙宁古不为今末俗难容喙空言苦用心未妨全瘦劲却恐太幽深
　　送陆君重【垕】五首
　　胥谓真英妙元来极老成诗书裁簿领忠厚胜聪明熟料乾坤事难穷九万程吾衰今已矣公等付苍生谓世无廉吏吾犹见此人政声口碑在隂徳【原缺二字】新薄俗难开眼亨途易致身一清当百浊端肯混光尘岂不亦分符圭田廨宅无一楼栖僦寓百费仰家租琴韵消长日诗盟许老夫用心自尘外未觉与同途四寳堂空后归舟有底珍唯将好山色可语故乡人他日公能忆吾邦俗尚淳信难臧否遽早觉是非真起伏难前定行藏喜自由足堪娱寿母幸不乏先畴酒具饶鱼蟹郊居少应酬两无慙事育何用到壶头
　　病因饮致
　　痰锁封喉管疮钉突齿龈猥勤无算爵肯顾不赀身未即容殂谢徒令受楚辛果能深避地何敢妄尤人
　　悔少作
　　崛强轮囷谓絶竒刮摩剔抉更多疑彭门峻步勤除道栗里髙风晚得师乃后容賖十年死定应全废一生诗根柯直待如铜石始是参天溜雨时
　　入五月病二七日
　　病已捐蒲酒寒犹拥絮衣形骸元自劣气候每相违人死朝朝有吾衰事事非尫羸存喘息聊复信天机
　　生日病中
　　偶复逢生旦何知迫死期老真难亸病贫实怕迎医自拟修埋志谁犹【字缺】寿诗不应六旬叟未减一分痴
　　病稍愈戱书三十韵
　　药滓弃盛鉢药贻堆满案药价殊不廉药效一何缓身昔未病时饮啖百无惮一病半月余食味等土炭昼睡反多夜夕呻每彻旦席硬骨加痛衾垢肤转汗三更渴吻急强起揭书幔灯晕大如盆故作红碧烂年今五十九溘死讵足叹先君抱幽愤较兹减三算杜梅两诗老声价百代冠享寿仅及此官职亦云漫又如同学生何止夭阏半中道或无成万事春凌泮老我幸己多苟脱兵火难剥肤极朘削糊口就退愞造物屡见赦得失互惊惋未容遽朽腐更遣足忧患假如即不起游魂去常榦殓具无可陈襄事孰与賛二儿寓邻州两月消息断何时捐别业理舟抵归岸人生良艰哉受此世缘绊抢榆及抟风各各慿羽翰至灵可不如外攻乏中捍自非有仙骨宁免寒暑鍜彭殇终同途顔跖匪殊贯形凝靡不销气聚防有散达者悟斯理卢胡一笑粲排闷冩心謡治命实非乱
　　次韵赵达夫问疾
　　烦君遣信问何如霖雨无人叩陋居孰信着绵当夏半自惊伏枕己旬余百年未办书传后一壑犹欣服返初处约得衰更多病从今誓与酒杯踈
　　次韵赵达夫过访
　　无限溪山画不如特寻花竹到贫居相迎具茗凉堂上独肯冲泥苦雨余伐病政思翻素问论诗徒觉过黄初脱然百脉俱苏醒药饵登时已可踈
　　次前韵赋隐居二首
　　昆冈玉火脱焚如万事灰心此定居今古真成一梦耳行藏略算十年余曽微实誉歌来暮岂可虚言赋遂初邂逅乘车还戴笠未妨多病故人踈
　　举世纷如自泊如荒园僻巷闭门居总干和鼎非吾事啖茹燃萁不愿余林下一声蝉噪处山间十日雨晴初空阶剰放苔痕长始信先生屐齿踈
　　断酒半月余
　　毒手遭风伯危机伏醉乡不成摩诘病未悔次公狂饮器质钱尽酤垆添价昂酒徒容改事瓦椀茗芽香
　　送陈正之三首
　　老笔文无害升堂指顾间才髙心每恕事遽色常闲碁局消长昼诗嚢括好山去时似来日添得令名还婉画循中道亷名集美誉直知能解事元为饱看书用法何庸尽颁条本自踈鄼侯端许继不问吐茵车昔在东原北髙唐一再行金书儒庙壮画壁驿亭清仕宦中年达亲知逺道迎江南何处好细话紫阳城
　　夜雨
　　树与山同黒声喧瓦欲飞雷行无蚓喙电起更萤辉小市収灯早荒城击柝稀平生聴雨意终恐壮心违
　　骤雨
　　道妙无生有神凝气孕形为谁膏草木何物起雷霆本质端能受元功岂独灵老夫已枯槁衰白肯新青
　　连雨
　　下潦多成疾荒墟或告饥夏寒防阅月昼晦动逾时坠果全无味新禾间欲萎可能留少许庚伏洒炎曦
　　复雨
　　鬰蒸终不解白昼忽昬迷树暗全如暮禽惊误欲栖银丝斜翠壁雪练堕青梯壮观何须数茫茫后土泥
　　怒雨
　　今嵗黄梅雨龙公剰作威雷抨山欲碎风掣树如飞患湿憎泥屦闻腥呕垢衣饥猫避谁屋竟夜不能归
　　淫雨
　　城撼涛声上山埋雾气中郊原成泽国舟楫羡鱼翁浙右田应没巴西雪更融斯民恐鱼鼈孰为诉苍穹
　　苦雨
　　苦雨何其久山乡化水乡月余沈碓硙天半起防樯孰不思神禹畴能饷子桑溺饥非已责愁絶望朝阳
　　久雨
　　肺病兼脾病葵花复槿花闲犹常不乐老欲更何加客讶添新犬童喧断小蛇穷居非得句持底谢年华

　　桐江续集巻八
　　钦定四库全书
　　桐江续集巻九　　　　　　元　方囬　撰始晴至城东别墅二首
　　逾月黄梅雨河流屡溢涯蚁宫危智伯萤烛困栾巴忽喜迎初日犹嫌见早霞淡晴城外路缓马过荷花不堪一月雨才得一朝晴涨水声犹悍初蝉语未成目专便旷野身偶出荒城无客仍无酒林塘觉更清
　　题牧牛小巻
　　一童纵牛眠桞隂一叟渡牛陂水深此眠定无南柯梦此渡不忧人鲊瓮蓑风笠雨开荒寒是谁幻化生毫端嘻其太平古天下不然人牛两奚暇
　　红云亭即事五首【并序】
　　歙邑之左屏山之下旧柯氏小墅前三十四年壬子予为名曰红云亭谷中有水三塘环以花卉后归之予旣经兵革非复畴曩而林泉映带之间每至不能无诗近数小憇故屡赋之
　　一行城外路事事胜城中是处稻争绿谁家莲忽红深篱幽户闭小水暗渠通独坐谋诗句何人识此翁游观不在大但取意踈恢积雨欣初霁闲人偶独来目随新句转萍殿去鳬开无酒胜于酒移时再茗杯三十余年事千纷复万纭战尘飞白羽花事梦红云园契更为主州符阅防君池声送今古犹似旧时闻江湖垂老死天地忽风尘岂不多华屋何曽属主人此亭聊着眼数口仅容身鸡犬桑麻里侯王愧小民池塘通磵水篱落防柴门昔在承平日谁知化育恩艰危多死徙侥幸或生存予亦间闗久频来憇此村
　　水亭待孙元京遇之归途
　　独向水亭坐未闻诗友来入城还偶遇下马与同回各已泥双屦终难致一杯菰蒲偃微雨忽见野莲开
　　屡至红云亭并苦无酒
　　小阁虚牕手自推碧池天净镜奁开深涵树影无风动骤唼鱼声似雨来六月今年全未热一诗吾辈易为才欲呼邻友相酬唱官禁何由致酒杯
　　小楼
　　乾坤今古事尽在倚栏间初上似登塔忽髙都见山醉眸天共逺吟思暮忘还城市如岩壑谁能共此闲
　　州学遇刘元煇胡子游二首
　　五十年前幼学儿读书窻下此从师前脩何限惊埋没徃事无踪隔乱离蝉挟晚风穿故阁蜗凭宿雨蛀残碑谁怜昔日垂髫友白首相逢共赋诗
　　小儿今忽六旬翁尚忆无人鬼啸风【学舍食已空斋而出】三歳棘闱悬造化两时饭鼓老英雄致身卿相谈何易责傋春秋论亦公磨灭山林心不愧岂无穷者胜于通
　　次韵感学事二首
　　风雩谁识旧童儿法令今惟柱后师刻枣谁书惊荡尽踏槐遗老叹崩离堂中授讲亡髙座庑下题名剰续碑奎壁不存斋舍改端能为泯少年诗
　　战鼙惊倒白头翁慨想青衿旧日风或厌三场争小技孰知一目网羣雄虀盐此地涵濡久藻鉴他时赏防公松老槐颠异畴昔定应穷极道还通
　　东山庙【在报恩寺之侧】
　　灵迹从来擅胜游兹山亦复甲吾州杉腰一殿悬金屋云脚千家耸画楼钟鼓邻僧新院宇桑麻平世旧田畴乾坤大数谁能问生者聊存死即休【用新旧字一聫极平平而意味似逺平生不肯如此作诗也】
　　送孙元京还讲舍
　　防有铦锋日夜磨刻雕宇宙柰君何俗谈世念神山隔人品诗评白眼多大似石宫元子咏更能铜斗孟生歌暮年我亦词华落欲卜溪邻买钓蓑
　　题孙元京近诗
　　后生如猬总能诗骨弱瞳昏俗不治忽似再生萧徳藻已应突过李之仪扫红紫阵观黄落悬万千钧系一丝精刮洁磨犹未已直须陶谢与同时
　　次韵赠道士汪庭芝二首【并序】
　　予先姊之子曰汪舜卿庶子庭芝始生嫡怒弗举再从叔父汉卿与族人共藏而乳之少长令着道士服栖歙之干明观年二十有三矣词翰已若老成亦知命隐迹以脩身可也赠诗盈巻多失初意予因用韵寓规焉
　　鸤鸠不遇岂非天鬬糓于菟亦偶全中野履霜宁怨命通宵煮石且随缘此身幸是无还有所学当令后胜前肯复杏坛闻木铎可能蓬岛问风船
　　七叶衣冠尺五天赤眉兵起竟谁全傋尝庶孽流离【原缺二字】防仙真接引缘身世万端艰苦后家门十载变更前操持正要看帆柂勿便夸为到岸船
　　次韵汪庭芝投赠
　　鱼龙仙派古来闻南渡枢臣七世孙幸不幸间身且隠之处道常尊惜闲剰读真书传入静时思旧户门送徃恤孤尚留意亦防公议恐无恩【庭芝去枢密勃七世丙子盗起汪氏死者仅三百人父舜卿善人也群仆不忍杀引避使活而掠焚其家皆　今夏始以病卒庭芝尚有二弟当留意意者也近见予神仙传欲借读内刘向列仙传非向所着有曰武之不达汉儒岂敢斥宗庙乎故欲其读真书也】
　　秋暑家多病者
　　酷暑端何物穷居值此辰交秋六七月连病两三人虚屈名医至深怜老子贫婢慵吾亦愧煮药缺乌新
　　早起煮药
　　五更钟已动起步望中庭东壁忽闻雨西牕犹见星【原缺二字】燃小灶汲水净空瓶儿子归来好年来乏使令
　　叹笑
　　意外无忧恼予心岂厌贫索钱纷债主賖药媿医人坐丧髙标尽时惊俗态新残书亦懒读满架付埃尘
　　七月十日有感
　　十年前此日视篆上严州借服初金佩峩冠尚黒头乾坤谁失驭江海已横流保土虽无恙忘家弗自谋寒门惊瓦裂痴子困萍浮追忆危阽急都忘屈辱羞众推真胆大孰察暗眉愁盗贼诛锄定租佣减阁优民功差稍稍已事太悠悠绵薄稀储峙贪婪恣取求防懐随命运失意起寃雠屡跋三闗马更乘四渎舟【谓江淮河济皆至今黄河入淮】长城青塜月大汉黒山秋甫息台卿担空余季子裘解官终欠早破产复奚尤酹柏悲先垅畦蔬偃故丘信书无一得负债有千忧倒箧衣俱典连床药未瘳不如穷百姓何谓古诸侯公论谁诗可莲花博士俦
　　送曹鼎臣君铸二首
　　上下房曹氏尝从谱系知科名凡防榜家世例能诗文献风流在才猷仕宦冝速须旁郡禄归慰老亲思气骨今年改除纶定不难勿言官职小足庇户门寒楚雨禾犹绿燕霜树已丹故人如见问家尚寄严滩
　　秋到
　　秋到山居僻贫无异味尝擘黄新栗嫩炊白早籼香渐减家人病徐添夜气凉慿谁理荒秽篱菊苖长
　　凉夜
　　挂屋星河淡环牕草树幽灯昏天欲雨簟冷夜初秋尚觉孤身健能忘满腹忧去年田事薄犹复有防収
　　无物
　　一屋无他物荒山此僻居小儿差类我老马最怜渠久絶樽中酒空堆架上书顽躯犹不死晚节竟何如
　　憇老
　　憇老千山里投闲五载余直令艰日籴何用恋郷居白傅欲卖宅虞卿空著书秋园菊篱好荒草欠人锄
　　观食叹
　　里巷有穷叟頽屋仅四壁晨出暮乃归升合赖筋力何能致大嚼所具但粝食上以饫老妻下以毓子息每饭焉得饱醯酱或弗给懽然咀啖间相对无戚色谁家粗禄仕梁肉颇丰殖至亲本不多辛苦养奴客雕盘割玉脂香甑淅珠粒精暇及美糗俊味岂易得大姬挟怨怒不举至日昃小婢亦仰面屏置若弃掷政尔万金重不作一钱直主人敢兴问翠眉愈烦啧乃知钟鼎门庖宰刀机赤不如【原缺二字】底破铛煮荞稷
　　老马行
　　十年何啻骑千马望风此马甘为下老夫与尔共艰难定非苟且相逢者忆昔专城鬓欲霜宇宙茫茫成战场指呼壮士斩羣贼蹀溅血霑靴裳廐中始与驽骀列夜夜向风嘶晓月咆哮跳踯不受鞍独我乘之心妥帖韩榦曹覇画图同耳小胷开蹄踣铁吴隄朝望海门潮蓟门暮踏燕山雪黄云衰草出长城碧眼虬髥逢者惊百人走驿落喘汗力追不及犹缓行痛饮烂醉仍宵征了无倾侧肩舆平髪雕齿钝两衰暮重到江南如隔生我闲解官甘寂寞尔病良医频灌烙去年西湖徃探梅雅称是翁俱矍铄陌上谁家年少郎千金美妾规紫光谨营刍豆尚努力永伴残年田子方
　　编续集戏书
　　朝衣已当酒家钱更卖山中二顷田尽聴小姬辞别院单留老马伴残年假令埋骨终无地断许知心独有天一事差强今晚辈桐江续集又千篇
　　隠者
　　土木形骸八尺身碧眸如电气如神笑拈草化烧金药狂折花簪漉酒巾百万生灵枯冡骨三千世界战场尘【原缺二字】生死闲中看闻说蓬莱浅又新
　　闲居
　　叠嶂层峦画不如虽贫未死比闲居旧移一纪桐初大重种三年竹尚踈定借厄穷延老寿敢禁桀黠笑痴愚邻家夜夜谁吹笛每辍灯前数叶书
　　登屋东山作
　　我生篾拘束萍梗堕游宦迟暮齿髪落归来嵗已晏【原缺二字】一纪前罢官避防讪故人为买地诛茅偃岩涧忍饥苦不坚浪出蹈忧患缪遭千骑拥动阅万甲擐亦尝排九阊稍纳小臣谏途穷事已去运尽泪空潸狼虎恣吞噬鬼蜮肆防嫚岂料全性命复此莳葵苋壊屋如敝衣随意补破绽北檐着马槽南墙葺羊栈东山一何髙癖习喜登覸荒蹊乏耘丁褰裳现骭百谷鎻宻雾秋阳一除铲聚落草树分耕畬冈陂间凄其寒事廹天意欲过鴈蕴隆兹可虑防蓄焉所办曰予本寠士枯淡少小惯但恐涸辙鱼生望絶罩汕赀用傥粗给终老寄衰慢不然弃去之七泽钓葭薍蛟龙无定宅麒麟不受豢眯目埃堁儿孰能判真赝
　　读放翁诗作
　　放翁六十二起家守严陵三稔即秪召礼闱直青绫虚翁四十九外补当兵兴七稔始受代万死脱怨憎放翁【原缺二字】豪决起天池鹏短章异大篇徃徃蛟龙腾虚翁亦嗜诗瘦骨枯崚嶒欲和郡中作百冗嗟弗能曩读劒南集防夜挑孤灯今兹一读愤气填我膺公昔承平日从容泥轼凭啸咏遍泉石醉乐多賔朋而我值变故祸患来相仍撚须意少暇晓夕惟战兢拙藁千取百秋暮号蝉蝇仰望子陆子絶意天阶升忽梦一老仙电眸齿如冰手执玉如意坐控琴髙鲮指麾若讲授揖我谓我譍大道有坛陛所【原缺二字】级登汝年故未耄亢健侔霜鹰乞汝九万牋但勤攻剡藤异日大罗天后车许汝乘西风萧萧凉桐江碧澄澄秘诀隐舟崖古刻刓苍棱万重云雾间徃问南山僧
　　得老
　　方腴前臑与同甘茄瓠朝朝满菜篮万马昔从行漠北一蓑今得老江南将军夜度弹筝峡处士秋栖挂篰岩予夺喜嗔两堪笑暮三何必胜朝三
　　次韵张慵庵观予奕棋
　　与牧猪奴可不同嗟予老矣尚心童戏拈玉子鸣飞雹良喜青裾驻织葱浪设机闗何所益仅存邉角未为雄小鬟有着能相恕冷被傍人笑此翁
　　秋风
　　剰喜秋风起空庭老树间夜凉瞻北斗晨爽对南山【原缺二字】黄花近今年白羽闲未妨缺耕敛尚觉老躯顽
　　寄康庆之钱塘二首
　　奕品深参古烂柯笔踪傍出旧临河诗成不觉千篇易书读曽逾万巻多壮士玉闗汗血马美人南国采莲歌俊游竒观平生事将相其如此老何
　　暮年生计乏从容六秩临头万事慵官酒河豚如有毒故姬秋燕已无踪徃来迎送犹多事俯仰炎凉竟少悰【原缺二字】己知心欲去西湖同赏木芙蓉
　　估客乐
　　为吏受赇婴木索汉相忽遭东市斮不如估客取邪赢居货罔人人不觉布素寒儒守郷学夜夜孤灯同寂寞不如估客醉名倡百万呼卢投六愽估客乐哉真复乐大舶飞山走城墎珊瑚未数绿珠楼家僮多似临卭卓十牛之车三百车雪象红牙水犀角养犬喂肉睡氊毯马廐驴槽亦丹雘生不羡凤凰池死不爱麒麟阁估客乐哉真复乐迩来六月钱塘潮一估传呼千估愕大风来自度朔山吹倒岷峨舞衡岳一江一日殒千艘四海五湖可隃度诸寳下输龙王宫鰕蟹鼋恣吞嚼人言估客乐估客有时也不乐百年计较千年心不禁一日风涛恶【近六月浙江风潮失舟六百艘】
　　六十吟五首
　　六十衰年万事尝西风回首战争场科名官职俱虚幻学问文章总废忘死见防人饶酷毒生怜此老尚昂藏故应许似篱边菊百种花残独傲霜
　　六十曰耆七十稀西山能有防【原缺二字】宾鸿蛰燕秋如故朗月清风事总非美酒难求周九鼎丽人多僣管三归衰荣颠倒知何意草上谁家露不晞【近来酒极难得而一人有娶数妻者】开嵗当为耳顺翁知非又过十秋风尚多儿女婚姻【原缺二字】使田园伏腊空迎菊作诗先自喜设茶当酒未为穷顽躯定不缘愁死纵死还如不死同
　　三十年将一世论缪悠两世见儿孙纷纭徃事皆如梦漫浪虚名独许存蚤遣候虫忧敝絮悬知寿客笑空樽径芜阶叶无人扫卧聴秋风昼掩门
　　昼暑微遒暮已凉中秋【原缺三字】重阳少时痛饮不胜乐老病积忧无此狂嵗六十翁扶药饵家三百指望裘裳空庭月侧荒山悄起望星河夜慨慷
　　览古五首
　　人有好与恶造化无颇偏种谷匪种稗稗实在谷先谓天不佑恶细察似不然麟凤世罕识蛇虎动百千泗水两师生万古大圣贤瓢饮短命死絶粮陈蔡间雍彻柄鲁政脍肝延天年气运苟如此周衰何足言
　　读书以脩身末惟利之渔夏侯诧拾芥桓荣陈其车初学眯训诂利心已炎如为吏未识字嗜贿不顾躯青青凌陂麦歌声何舒舒金椎勿造次恐伤口中珠岂不事诗礼所为乃凶渠用世率此辈生灵夫何辜
　　父子具曰圣相谓为仲尼独于春秋学盲心无能稽僻说竺老滓苛政斯鞅靡神天有弗察大柄斯人尸典午起九死众鬼宗魔师紫宫坐张楚赤县生刘齐镠帅岂办【原缺】阜实召之至今二百年遗祸殃蒸黎
　　贤者傥畏死世论终不公古若不置死何借诛妖凶荆舒底奸鬼庙食丘轲同举世知其非嗫嚅不敢攻著书斥日录独一陈了翁祸至裂宇宙板荡中原空笔削讨厥罪乃在干淳中我读四朝史方知天聴聪【四朝国史王安石传最佳文虽简而能尽其罪】
　　六经乐故亡三礼复不完名数颇舛刺或亦疑同官易诗书春秋论孟庸学篇弥缝救破断谁实心斯传始以营道翁终之紫阳僊堂堂七君子如日常在天有暮必有旦岂无来者贤大匠一朝作绳墨其舍旃【周王程张四人文公宣公成公三人为近世七君子】
　　北珠怨
　　北方有竒蚌产珠红晶荧天鹅腹中物万仞翔防防此贪孰能致俊鹰海东青钩防为喙利刀以为翎采之肃慎氏扶桑隔沧溟无厌耶律家苛取不暂停中夏得此珠艳餙生芳馨辽人贸此珠易寳衔【字缺】軿东夷此为恨耻罍嗟罄瓶渡兵鸭绿水犂扫黄龙庭夹山一以灭河朔无鎻扃幽燕及淮江赤地战血腥徒以一珠故百亿殃生灵两国失宗社万乗栖囚囹旅獒戒异物圣人存为经徒以一珠故天地生虫螟此事有本原防郎柄熙宁力行商君法诡勒燕然铭延致众奸鬼壊败先朝廷焉得致渠魁轘裂具五刑钟山有遗瘗漾之江中泠我作北珠怨哀歌谁忍聴
　　戏咏老农观稻以秋字为韵
　　扶杖行阡陌秔籼极望秋儿孙邀按视父宿聴分抽村佃同黄馘山妻对白头负禾难努力拾穗尚明眸粪薄嫌苖瘠耘迟讶草留后生无【字缺】懒今嵗更奚尤籴价先朝贱租期旧尹优迩来非昔比谁复为侬忧路逺筋骸倦风凉咳唾稠采壶炊破甑啖茹荐新篘一饭都能防三杯即告休堆场喧鸟雀隘巷集羊牛幼稚茅茨候驩呼菓栗求虽无玉鸠赐端胜富民侯
　　又七言
　　久无筋力荷鉏耰坐阅千畦防防秋又喜黄云今满眼不知白雪已盈头丁宁防稚频驱雀约敕比隣逺放牛及早儿孙了租税頽龄一饱更何忧
　　夜起有感
　　古人所愿为莫若言事官前后五百辈风节何索然士所甚荣者草诏登金銮缪妄或预选文章何足传又如相人国操秉中书权奸邪杂庸儒覆餗鼎实颠代天分百工设此三要职我虽幸登名三不践其一尝叨台谏命大臣隂见柅击搏非所能甘受一麾斥于时已溃乱竟不保宗祏论罪诛枯孰可付史笔星河夜西流看天徒叹息
　　闻笛叹
　　读书夜倦灯影暗屋外笛声何处来隣翁吹笛意本乐闻笛如我心何哀如说生离苦天涯海角无由廻又如诉死别委骨黄壤埋蒿莱失身覊妇过昭君塜偾军老将上李陵台东坡澹庵惠州新州更海外经义字说蛊场屋格天之阁髙崔嵬元祐太母地下负废立之谤昭慈再废入道冷屋扄荒苔济阳一去饮霅水不得其死二十七年老奸擅位污公台分明歴歴道此事使我顔色黯然如死灰岂止山阳向秀感徒为嵇吕二子空徘徊平生不识音与律但喜乐工奏曲作技倾金罍不谓今夕此何夕江淹别恨二赋尽到眼玉川子涕泗虾蟇食月万古不可开铁肠石肺百杂碎惊魇不顾闺中孩壁下偶有酒顾谓斟一杯一杯薄酒何足御此大愤怨不如愚无知者酣卧鼻息长如雷湏臾笛声寂无有出视空庭但星斗
　　令狐信芳招饮天庆呈张文焕
　　仲秋久不雨残暑气犹鬱昼梦化飞鸿青冥脱罗罻果有叩门者嘉招为湔祓林下见髙人杯中得佳物世故万不平如利劒一刜何况诗家流谈锋出竒倔味同本道合心敬匪貎屈维兹古琳宫岿然金碧屹生云石防岏防日树蓊蔚更有竹万竿风梢互披拂黄冠作何行享此傲簮绂吾侪许借景仙意亦髣髴其徒传异书升空白日歘腐儒早知命灵丹未甘乞座间亦有赋肠枯语言吃崖根茗泉深尚留一再掘
　　同张文焕过吴式贤二十六韵
　　退居乏晤语蒿莱翳荆扉闉阇一以出秋色饶清辉东鲁有名士勲庸厌常旂懽言拨簿领宿约寻郊圻小舆信自逸宁知劳者唏遐眺豁防蔽未若聫鞍鞿沦漪渉浅瀬杳窕穿晴霏西成禾稼熟南宾鸿鴈飞嵗晏苦不乐来日【字缺】己希懐人况有愿渴心奉容徽丘园隐君子结佩纫芳菲恬养足道气悟悦通禅机渠石转流水筑埭临弯﨑柽榉防书艇芰荷环钓矶复有芦苇丛江湖思依依起予一襟风万有浮埃防设礼古爼豆执事儒冠衣儿侄亦敬客走趋色无违缅懐十年前杰阁何巍巍幻境值革故髙踪甘遯肥利逹被鼎贵朝露终易晞孰能保令名百世无评讥庄叟适游濠曽生傲浴沂俛仰宇宙间此防应复稀防刹玩竒刻乔林媚余晖防防尘外心澹然暮忘归
　　访呉式贤归赋诗复以未用韵成篇如前数
　　秋仲已数晨残暑饕余威两旬赫斯旱嵗事将吿饥五谷既不熟百卉亦具腓白露辍救田巫祝絶祷祈泱漭原野间行行策征騑所至问父老最苦螟与蜚官府发令寛疲甿犹庶几柰何迫赋役有终无韦初筮或金紫不复先绿绯牛羊为求刍今乃如猎围戚吁良易察厥病不在厞适我故友家美奂思如翚谓言绿林辈秉畀灰炎煇别墅今尚佳细故未足欷明牕可教子辛苦出萤帏地出禁酒界煮鱼刲豪豨饤菓灿【字缺】枣芼羮芬藿薇老衰感嘉意满斟余十挥缪忝五年长一命先登畿三益夙好在万事危途非此来聴所谈字字侔珠玑终当簉凤沼否亦齿虎闱民瘼熟览采一一牋斧扆何乃懐其寳不受良工晞昔【字缺】更四稔泮水撷藻芹晚节岂倦游故托左臂痱
　　再简呉式贤
　　郊居纵复逺康庄如许诗名许遁藏有客逺来期识面不吾遐弃例登堂眼髙心逺乾坤窄树宻泉深上下凉谁与图成后三笑陶巾底用间缁黄
　　遇李尊师
　　东城焉所适有此松下风更有竹万计连山翠如葱长廊无人白日静古坛髙殿秋隂中云房鎻扄帘幔卷久乃忽遇星冠翁一笑呼茗茗立具坐对井边骧首龙五十余年阅此画偶许后死频过从畴昔共饮徒十不见八九升天岂其然冡骨今定朽老夫起立意欲去尊师顾谓已温酒人生一刻快意难何幸有酒浇此口屡劝不容遽上马上马出门却回首
　　秋日
　　尽日秋园掩竹扉小堂临砌坐斜晖有心覔句无心得【字缺】叟浇花蚱蜢飞
　　探菊二首
　　秋旱今年冷意乖将无断送老生涯山田百谷俱焦槁一雨何妨为菊花
　　心最怜渠旱菊苗蘂青如粟间如椒小劳汲井何妨事有酒吾当着酒浇
　　中秋前夕三首
　　中秋无酒定醒然清赏今宵月已圆喜我小儿才五嵗犹能倚户望髙天
　　稍穿踈树残光碎徐碾晴空素艳流交过子时是明日搀先半夜赏中秋
　　山头月到天心小林下秋生夜半寒不待明朝已三五四更仍续五更看
　　中秋夜有客携酒
　　中秋谓无酒忽有携酒者聫翩二三客柴门系嘶马膨脝两大瓮待月列堂下空庭碧天阔秋色极潇洒皓魄初未出稍觉云暗野须臾冰团挂细字可读冩琵琶拨旁行此曲岂和寡村伎杂南北焉有容色冶老夫但满饮不复记杯斝嘲诙颇恶剧罸筹不吾舍自从歴防乱万事付苟且应接日纷糅口耳似聋哑久旱百谷死心望时雨防虽逢芳醑溢更着纎指把丈夫忽有念外物皆土苴客去欲夜半一笑真醉也
　　社前一日用中秋夜未尽韵
　　清晨视园树槁叶脱梧槚邻家餽彘肉里巷作秋社报赛有故常民俗其敢罢勾龙得无羞土毛旱欲赭贫家节【字缺】常素不徼福嘏又况禁酒严罄室覆老瓦两男隔邻郡久未泛归槎小儿及二女嬉戏粗娅姹呌啼索棃栗短裳或露骻乃翁老钝极久困防口哆下体毒痔漏中脘痼症瘕舂秫裹青箬杵臼亦旋假意以娯防稚鲜欢类炙輠东墙掘小池南荣续前厦明旦宜鸠匠窘局笑穷排闷赋此作鄙俚媿不雅
　　八月十八社不雨得酒
　　近社当有雨至是终无之家贫久无酒忽有社酒持万事不可料人生难前知穷山旱已甚园草日就萎重九倐复近睠焉顾东篱稼穑不我与灌此青蘂枝幽赏心所寄曽不忧朝饥菓茹媿云鲜聊兹抚防儿扁舟欲有适矫首空遐思
　　社后巳未始雨酒边书
　　今年五月梅昼夜雨不止及兹七八月一旱乃如此古言了无騐社公饮旧水岂其世俗移难复论常理里门分内竟谁记戊与己诘朝始霡霂渐作霈然喜破靴行荒园沙泥濡足指蕉扇戴头归声类钓蓬底有田谷不登无田吾何耻荷锄莳蔬者告谓土润咫芙蓉一二开红蓼乱纷委木落楼阁出风物甚清美偶兹樽酒具小醉亦可尔土木愚顽姿頽然隐吟几天地万古悠微躯一稊蚁区区曷足云后当知此士
　　社后复晴
　　无租犹欲望丰年岂不差于酤籴便浪说嵗星守南斗略微社雨润秋田异哉古语俱难信老矣余生益自怜已近重阳更晴旱潘郎佳句亦虚传
　　小园
　　累土为台就浚池小园聊尔寄娯嬉栽花谁觉似贫户煮菜自量无厌时月下秋声长不寐水中树影最宜诗客来客去频欢喜只为能饶一着碁
　　拟咏贫士七首【并序】
　　渊明有咏贫士诗七首前二首自谓后五首引古贤士七人亦借以自谓也东坡迁惠州一年九日无酒乃追和渊明诗以寄意夫以侍从偃藩谪仅一年已云衣食渐窘樽爼萧然且有典衣作重九之句况予多歴患难休官五年者乎不敢如东坡和渊明韵姑以江淹杂拟体赋之非于贫有憾也以贫为悦而甘之者也乙酉九月八日方回序
　　陶渔起畎亩在野贤无遗世岂有贫士贫民且无之鳏寡不敢侮俊乂斯可知末季尚贪欲髙位多穷竒有如元恺者岂不寒与饥寒饥士之常苍生良足悲
　　生不逢尧舜夜歌齐国门短布适至骭顾此何足言得无慕反坫颇欲致饱温区区覇者佐治躬乏本原易地可禹稷独许陋巷顔管卑况彼寗人品当尔论
　　周公昔下士一饭不遑餐四海颂声作白屋无复寒三家柄鲁国阳虎盗屿璠曽原二三子忍饥依杏坛士当察时命固穷心所安何至挟长铗特为无鱼弹
　　昔在冯敬通晚节极穷困岂不尝专城肥遯故无闷如何彼江生赋此以为恨政坐不能隐揣谓意有怨与世一不合心迹当两逺岂容近市朝尚与俗物溷
　　堂堂孔北海不忧樽酒空一旦坐口语老瞒不见容危行言未逊难保明哲躬虞翻落日南管宁老辽东事至于此极岂愿飘孤蓬所以焦光者愧处蜗庐中
　　少陵走西蜀坡仙谪罗浮暗与渊明合九日无新篘儿曹处此境四顾定复愁惟此三老翁浩然无所忧作诗配日月万古长空流寄谢酩酊子讵识黄花秋
　　龚夬坐何罪持扇行覔钱唐意介之孙忍饿死空山我尝读史册怅望南渡前似兹良亦多晚辈未可姗此责有所归冠裳天地颠祸至崩杞国彼悔其奚言
　　九日无酒【并序】
　　尘爵耻虚罍寒华徒自荣渊明诗也如今九日至自觉酒湏賖少陵诗也典衣作重九徂嵗惨将寒无衣粟我肤无酒颦我顔东坡惠州诗亦然予乙酉九日前以衣袍典钱不能得遂成无酒诗瞠若乎三大老之后可笑也已
　　陶杜休官窘可知更怜坡老惠州时三人九日俱无酒一笑千年各有诗我辈固穷生事拙今秋悭雨菊花迟典衣不办杯中物空嗅青英有所思
　　九日烹二鸡终不得酒
　　长女近归宁念母省所患临别无可烹仅余一老鴈兹辰遂重九空庖絶刍豢伏雌劣足膳时醪靡由办平生万巻肠半世饫藜苋中尝长军府岂不防集惯晚年畏祸机弃官老林涧卖书辍架籖典衣解袍襻佳节无一钱终不羡朽贯瓶罄何耻为更用奴讪但甘顔乐瓢宜免周誓轘粲粲东篱英聊与嵗同晏
　　九日用渊明韵二首
　　穷山岂有节疲氓不聊生比户廹冻馁九日存空名旦视觜参中斗极南北明知我乏机杼促织亦销声昔健酒易得痛饮倚妙龄焉知齿髪暮壶尽无可倾寒英粲荒圃槁叶铿前荣坚忍騐学力乖离怅时情死也谅不磨可惜百无成
　　渊明谢督邮犹有金石交故人笃古谊未随霜叶雕把菊东篱下气与南山髙顔生忽至止双凤鸣青霄我誓死岩穴瓮灌讵云劳奈何今年秋一旱川原焦酒钱蔑由致拟坡聊和陶索寞世所贱由来非一朝
　　复记乙酉重九
　　无酒无钱不可賖穷居犹胜走天涯晴轩小圃篱门掩时有人来覔菊花
　　送汪以南教授
　　郡文学掾未冝卑四七元勲所愿为归兴忽如忆鲈鲙闲心肯复恋臯比郑防梁肉非无分薛令桑榆竟自竒想见田园有余乐时能寄我和陶诗
　　未至无氊坐客寒兴防自欲早休官新下泽车欵叚马旧逢掖衣章甫冠冷看群飞终可愕真能勇退岂为难人生底是门居好心穏神清梦亦安
　　独冷儒官亦独清前贤补处讵云轻后山三任入东观脩水七年留北京底用过多求美宦自应垂后保香名赠言我竟无堪说笑指篱边秋菊英
　　次韵汪以南归途见寄
　　身轻更觉马蹄轻倦聴昕堂讲皷声示病早能效摩诘赋归真复继渊明食租近郭膏腴足卜筑依山爽垲成疾寄新诗似怜我弃田捐宅不聊生






　　桐江续集巻九
　　钦定四库全书
　　桐江续集巻十　　　　　　元　方囘　撰村路有呼予老朝奉者
　　真公真相自难诬非相非公亦好谀谁忽谓予老朝奉心知不是赝称呼【予旧守郡阶官朝奉郎】
　　王干三岭
　　澄练平臯水屈盘青苍松栎拥峰峦霜晴村落全如画一见都忘上岭难
　　戏咏昌化县土风二首
　　阔衣男子荷薪樵瘿颈妇人昻髻髫巨石塞途饶荦确荒村扃户故萧条水风骚屑雨非雨溪涧复重桥复桥授粲割鲜何敢望尚无漓酒与侬浇
　　富有大山无广川积多冢树少炊烟絶竒车盘岭上石稍阔走马平东田竹筐晒谷争晴日瓦瓮淹虀及冻天未信苏湖万顷室数家荞穄树头悬
　　三贪叹【并序】
　　行昌化县西道见一死蛇一死防乆之村落颇喧猎户舁一死豹解县赋三贪篇
　　十月蛇当蛰锦文遨道边碎首毙农梃人蛇胡不然防窃不以夜腐尸供防鸢白昼自掇祸人防宜戒旃猛豹落槛穽割皮充席氊人中亦有豹勿恃多金钱虵防喻官吏豹以喻将焉三贪逭天诛听此三叹篇
　　村女
　　青荷叶伞茜裙红随母归宁省外翁莫笑梳装未京様兵余犹见太平风
　　下营晓行二首
　　霜锲駞裘耳欲冰谁家先我已宵兴道傍篱落遮丛篠隔火荧荧见一灯
　　月淡云浓弄晓晴草中白处路微明垂鞭缓辔十余里始听鸣鸡第一声
　　行于潜县南田中
　　曽蹑危桥入县行萧然无处覔诗情不如涉浅田南过天目山长一抹横
　　燥溪晓行
　　旅宿殊难穏宵征敢告劳三声鸡未动五丈月犹髙险路纡羸马寒飚宂敝袍枯林影中过恐或有梅梢
　　过画龙天始明
　　落月犹余彩荒村已几过店明灯透壁石响马升坡起早寒多嗽忘劳暗自歌老夫亦小憇霜重手频呵
　　丁桥晓行
　　苕水无声镜面光渔家孤艇泊中央十幅生绡谁画得一轮斜月一篷霜
　　赠地里周国祥
　　存卫府勲有是事下婢子品斯何心多少幽明不平处烦君端试指南针
　　再赠周国祥言相
　　纷纷世上少全人鹤睫分光照始真李相头颅君莫笑神仙犹现羽禽身【小说唐相李石入嵩山遇一病鹤损足呻吟人言谓石得人血五合傅之可愈石即欲刺血鹤谓汝亦非全人也拔一眼睫与石自照乃驴首耳石至洛阳天津桥以鹤睫照无全人者一卖薪翁乃全身人也石拜之以告得血入山傅鹤愈而飞去】
　　赠五星梅獬孙
　　运极螟蛉绍雀儿太平早有窦郎知市门屠贩规温饱何足烦君子细推
　　晚登涌金门城望湖
　　烟昏日落更谁知四十流年一饷时水次梅花应独笑城头老子尚能诗画船緑幕今如梦雪鬓苍顔只自悲淡抹浓妆有余态西施终是老西施【予二十一至杭倐四十年】
　　次韵酬郝润甫【彦泽】二首
　　与君山泽两臞僊浪走尘埃汨市防老貌相逢今又别余生更觉不如前孰追赤制春秋笔稍悟黄庭内外篇俯仰此心了无媿冷看举世售栀鞭
　　幸君三复甫田诗髀肉空消万里驰直与羣飞争勇往可能小退入深思古人未必成功昜智士宁无见事迟海阔天长一翘想搏鹏岂料竟低垂【谓南征而殁者】
　　喜赵賔旸至次韵舟行二首
　　别后生涯两更微褁粮东路是耶非我才疋马荒山出公亦轻帆下水飞市酤未成投辖饮闲枰聊解烂柯围防须一骋吴山目同上严家九陇矶
　　忆泛桐江水真成照胆清熟知渔父乐恨乏钓船轻身老不重少潮平还复生谁能似沙鸟兴废了无情
　　题陆君【传亨】鴈鹭图
　　菰米飘香白小肥汀鸿沙鹭狎晴晖太湖天接吴松阔莫近能言鸭畔飞
　　次韵賔旸令郎【瑱】见示二首
　　盛名从昔起寒微逆旅萧条未必非政可夜楼观月落不应晓枕叹霜飞妙年振鬛思千里他日干霄会百围通介随时有中道稍容衰老擅渔矶
　　老我泥涂乆郎君玉雪清百年双鬓谢一醉万縁轻孰肯延枚叟端难少贾生脩程未可料聊此慰诗情
　　涌金门城望五首
　　萧条垂栁映枯荷金碧楼空水鸟过畧剩繁华犹好在细看冷淡奈愁何遥知堤上游人少渐觉城中空地多回首太平三百载钱王纳土免干戈
　　左看城阙右看湖辗翠蹄红路欲芜君子颇闻梁上有丽人何至水边无他时公论谁良史往日虚名几腐儒地下西施应冷笑不縁红粉解亡吴
　　天回地转事云轮湖葑山榛色渐陈坠珥遗钿如隔世欹楼倾榭最愁人一钱物变千钱直十户民惊九户贫犹有沙河塘上路卖花声作旧时春
　　曽向西湖醉写诗衰年六十叹飚驰一毫无补承平世万事俱非老死时三竺禅牕猿已化八梅吟冢鹤应悲花秾月艳今如梦卧听长桥笛夜吹
　　风入松词万口传翻成余恨寄湖烟难寻旧梦花隂地剰放新愁雪意天战罢闲堤眠老马宴稀荒港泊空船此心拟欲为僧去政恐袈裟未惯穿
　　赵賔旸唐师善见和涌金城望次韵五首
　　犹存径菊已无荷城上霜风匹马过厮养前行疑叵可徼巡侧睨暗谁何感时诗客推敲苦逃俗编氓剃落多秖为湖山豢佳丽水犀十万竞投戈
　　頽城砖甓堕平湖禁籞雕残故苑芜戚畹换班言肯用边庭入相事应无福威玉食欺孤主诗礼金椎党盗儒丧乱谁怜杜陵老娇儿短褐倒天吴
　　玉斧难脩旧月轮凄凉沙鸟犯钩陈总因燕颔多庸将却误蛾眉事别人一纪于今兵粗定四民莫若士犹贫酒垆高李能同醉老眼昏花暂觉春
　　主人携妓我题诗三十年如一瞬驰尚想泊船行马处不殊冲雪探梅时相君已抱牺牛悔京兆空余鵩鸟悲谁会此懐同向秀夜邻横玉起孤吹【丙辰丁巳间魏公明已为丞郎所谓同探梅雪时也寻忤丁去国后尹京忤贾谪死严陵】
　　胪唱曽叨殿上传末班遥望御炉烟貂蝉公不施霖雨虮虱臣能补漏天羞见稗官成野史懒携草具问湖船【原阙二字】灯火元宵近无复遨头夜市穿
　　次韵谢曹之才见赠【良史】
　　崦嵫苒苒迫斜晖梦断铭功十二旂邻曲过从穿不借故乡书问寄当归固穷敢向中途悔小隠无令始愿违万境皆空心已死霑泥落絮肯重飞
　　寓楼小饮【并序】
　　十一月十二日赵賔旸仇仁近曹之才张仲实道士王子由会于方囘之寓楼以西湖客北海樽各赋五言一首賔旸子伯玉侍
　　六贤一道士邂逅及吾门借甚西湖客慙无北海樽雪堂副团练石鼎老轩辕歌杜诗竒絶谁能效许浑【賔旸歌大江东去词】
　　次韵仇仁近谢诗跋
　　羁角朋从饰帨觹成人可更戏桐圭万钧致力终能举一字争工未易题鲁颂向来晞考父雩风元自异公西长江破浪输君手肯学村船逆上溪
　　次韵权季玉枕上偶成
　　迩日屡闻亲药鼎客懐沈郁与谁论细参素问心无病勤剔青灯眼未昏九折政思为孝子七襄未用乞天孙察君诗味如枯淡中有无穷古意存
　　次韵胡正卿
　　长途疾足讵容休政是嘶风抹电秋小复低回从吏隠未应拘窘叹官囚声名甫逐涛江起魂梦空随沁水流一顾即看逢伯乐直须昼绣问刀头
　　次韵仇仁近至日
　　浪说春回地底阳駞裘正怯北风凉未来事甚云难测已老身无日再长紫逻招魂千里雪彤庭待漏五更霜闲人幸脱拘挛外客枕何庸早起忙
　　次韵仇仁近晴窻二首
　　涧毛足可继晨羞牕暗牕明日去留古道海深磐石坠时情风缓暖丝游天渊有间终何恨人我相违各不求四顾茫然欲焉往一寒端为效忠谋
　　往时淟涊玷蕃宣处士名闻积有年甚欲同倾彭泽酒未能略送始兴钱细看好句无疵处时出名言亦自然苦海爱河争没溺禅窻一榻篆茶烟
　　次韵仇仁近见赠
　　霜削风朘緼絮轻忍能吊古上頽城穷途我辈俱相似老态今年转可惊差喜有儿胜伯道故知无婢效康成紫阳溪上余茅屋终与沙鸥不负盟
　　次韵张仲实见赠
　　乆縻官务费爬梳一旦投闲得自如紫绶金章巳髙阁青鞋布袜是安车漫郎心事诗能说散圣禅流髪未除物我重轻中了了可能秤象待苍舒
　　至日后吴山城隍庙
　　磴石梯飚俯去鸿湖江左右海西东冥冥烟雾已难辨杳杳楼台犹未穷摇翠步莲来陌上褰红指笋出舆中谁知夜静狐狸吼粉黛还如旧六宫
　　会张仲实宅得天字
　　兵甲更多难桑榆迫暮年孰能容此老犹得并诸贤空阔瞻乔木推移叹逝川醉乡春有路暂觉异寒天
　　喜鹤田李元晖至
　　江海逾千里春秋近七旬盗兼兵塞路贫与病随身行李奔穷嵗生刍奠故人论文岂知许但喜酒杯亲【来吊赵总使孟奎】
　　次韵仇仁近用韵见示五首
　　时惊驿走听庭宣老朽于予孰使年鸣玉乆忘綪结佩穿花空忆锦连钱愧非今代王摩诘许识能诗孟浩然野服幅巾亦堪画丹青何必上凌烟
　　眼过登伽皱面羞湖山信美为谁留开通不办多王老下泽唯思侣少游行役自量非得巳食贫能忍复焉求余生至此当知命壮事虚抛更老谋
　　乆已休官卧紫阳故园稍复葺荒凉虽无厦屋千间广尚有书檠二尺长清赏五更花过雨珍烹十月菜经霜客游漫惹兴亡恨早觉归心晓夜忙
　　治任犹近旦中觿旅次今移日至圭恶况味逢佳节序懒情懐怯好诗题向来守黒元知白几辈平东复镇西定是仇仙知此意卜隣端欲共花溪
　　褒衣全觉近人轻击柝鸣鼙满万城士气欲如枯草死文声未见蛰雷惊绛侯岂识长沙传秦宓能非棘子成当复夜牕抱吟膝百年长与一灯盟
　　别后寄赵賔旸并杨华父二首
　　虚翁眼暗鲁翁聋聚散匆匆老病踪近已有人传我死何期此地与君逢两穷未必时流识一笑犹为造物容自觉平生豪故在能挥万字饮千钟
　　貌颠神定杨明府听聩思聪赵广文此老足成三钓叟相望各占一谿云賔旸客邸偶胥防华父家园谁共醺为报包山旧乔木欲来系马说新闻
　　次韵张仲实嵗晚
　　老穷胜殀达敢惜嵗时迁食玉多忧死披簑且醉眠西湖非昔者南雪尚春前稍足陶缾粟诸公不用怜送髙险崖一直翁二上人还扬州【来杭听西僧说】
　　嵗晩江湖尚此行从今一鉢老淮城闻闻见见元无法去去来来岂有情肯复餐针效罗什独能沽酒致渊明风吹云散各南北我亦归寻钓石盟
　　次韵酬刘彦直
　　稷下先生旧老成十年江表耸雄名观星南极孤槎逺赏月西湖独榻横笔底篇章追梦得樽前风味胜公荣酒楼一诵惊人句四座如闻霹雳声
　　十二月十三日三桥小雪
　　晓楼衾薄梦回频辟户寒光絶防尘各各一篷船未动差差万瓦屋如新高门定有丰醪饩下里畴能餽粲薪隣叟踏泥共煎茗早云多有望晴人
　　次韵张仲实读予近藁
　　平生穷到骨不受世人怜肠倒三江洗诗凭万口鑴旂常无可纪衣鉢尚堪传今日如斯者输君独妙年
　　十二月十五日去年以此日归
　　日月相望夕西归昔问途焉知穷嵗迫重寓客楼孤压雪弥河舫胶冰噤树乌遥怜万山里儿女乏寒襦
　　十六日
　　来往江复浙扰扰一年间有子犹相隔无官亦未闲病嫌真药少债凖旧书还霁雪楼前立依依忆故山
　　遇仇仁近出斋小饮次前韵五首
　　贫何所恶贱何羞寓物无心任去留尚有可人同臭味足相间处与交游衔杯痛饮真吾事挿架多书不外求颇欲买隣今已晩石田茅屋仗谁谋
　　万端【原阙三字】难宣此腹便便六十年宁作防夷长贮酒可能【原阙三字】名钱一瓢陋巷应常事驷马高车特偶然潦倒【原阙五字】犹胜苔骨卧荒烟
　　知君胷次蔼春阳与世多炎岂有凉书室相迎黄巻积羽人同坐白须长此翁乆客贫兼病今嵗竒寒雪更霜一饷清谈百忧絶故知退静胜奔忙
　　是日遇董静传道士
　　百斛明珠价尚轻新诗倍蓰几连城即今自愧才将尽如我初无语可惊涉世磨治良玉出刀圭防化大丹成岂徒丽习资朋友定霸须君主夏盟
　　我诗市匠制锥觿君集王朝粲璧圭竒语时常欹枕咏佳聨直欲遍窻题猥思驽驾能追骥终愧东颦敢效西赤甲白盐三峡路无人肯泝浣花溪【仁近谓人不肯学李杜】
　　嵗除日陈正之刘彦质来奕
　　明朝六十遂平头岂料耆年尚百忧逺忆儿孙兼婢仆欠賷褁饵与衣裘倩人賖酒聊堪醉看客枰碁卒未休旅【原阙一字】乡心记今夕北风吹雪满寒楼
　　大雪出三桥寓楼
　　冻雀愁鸢噤不哗漫天浩瀚逐风斜映楼横过三千丈接屋平铺十万家静夜有窻皆贮月寒空无树不开花诗成欲撚冰须断聊举深杯答嵗华
　　丙戍元日二首
　　犹忆儿时襁褓中天南跋涉到江东间关岭海三千里倐忽星霜六十翁追逺无涯心事苦苟生何益暮途穷雪消日薄寒尤力独倚危楼数过鸿
　　歙山严濑寄荆扉想见同时雪正飞栁动梅残惊嵗换儿寒女瘦望予归百年偏许诗名在双鬓能知世事非社友踏泥肯相顾酒钱更欲典春衣
　　正月三日立春
　　曾戴金幡胜如今有几人尚能容白髪屡得见青春定力忘寒燠冥懐任屈伸遥知残雪地即复化为尘
　　感旧
　　春暖莺簧絶宵寒鬼燐微美人应骨朽华屋已灰飞巷陌名空在毗隣事总非昔贤歌麦秀不必泪霑衣
　　杭正月十三夜
　　歌皷犹闻治世音逃喧爱寂自沈吟九衢翠防春【原阙二字】一室青灯夜独深岂不冻云开霁月其如老眼异童心【原阙二字】变幻凉州梦便觉繁华胜似今
　　杭正月十五夜用韵
　　随縁徇俗岂知音戏队遨朋舞间吟但信金鞍忘路逺不知玉漏早更深春光月色相为赐公子佳人别有心旧观依稀百分一十年兵甲到如今
　　杭正月十七夜用韵
　　歌词南北混乡音犹忆仙台万烛吟俗侈观优无不笑令严罚饮必须深未防晓阙落梅曲巳动春郊芳草心四十年前政如许白头凄怆忽斯今
　　访西湖郑高士【真一】
　　不为寻仙子吾能逺出湖水濵维舴艋屋角认防榈漉瓮分红酒挥毫写白须思诗看素壁待与再来书
　　喜賔旸再来三桥次旧韵二首
　　拟撩社瓮共治聋难向春泥覔鴈踪每叹寄书多不达孰知行役巧相逢道衣染褐惊新制醉鼻添皻失老容尽日携儿往何处归途灯暗夜鸣钟
　　城头霜树回春色楼下冰河动水纹聨步即堪同拾翠分携犹记欲书云祝摩肤髪终须尽【两日予左肩痛且髪疡祝音呪音注】质粥书衣尚可醺彼我相防两难判未知百世果谁闻
　　喜寓轩张梦符侍郎下访
　　事业更篇章从来例姓张茂先同晋轨【晋平吴张华赞之】子寿振唐纲【张九龄相开元】已树旂常绩仍专翰墨场云仍今接踵月旦早名扬神剑干将出高冠獬豸昻褰帷初鄂渚杖斧复钱塘士类星杓仰文声电泽滂四愁肩慷慨七命敌铿锵暖酹梅边塜春遨栁下航留题存感慨属和笑奔忙羸劣慙形秽含赖疾藏一离湖曲路五换嵗干阳诵句思诗伯除官说侍郎班聨参冢宰铨部佐文昌北壤蠙蛛割南邦翠荡翔雪寻浮玉渡月认涌金墙不鄙侨栖陋来同雅话长有书兼笔砚无酒但茶汤衰谢时维迈羁穷气尚刚斯人一青顾懐古视穹苍
　　清湖小酌得生字
　　泯黙抑幽抱低回挫高情肥遯夙果决羁旅犹牵萦华摭有旧习冷嗜无新营醲鲜世所竞褒愽日以轻小人徇流俗君子懐友生浮岂不浊澄渊元自清丹枫昔鴈落緑栁今莺鸣蛰潜脱寒语孳乳陶舒明推排故已顺会合讵易并燠景敞重屋芳物绵脩城愧乏丝竹奏劣奉殽蔌擎张子霏玉屑赵老宣金声予辩亦稍纵遑恤听瞩惊邂逅一兹醉逝之南山耕眯目迅辙刚心谢尘缨彼我跬步间奚翅重溟瀛
　　次韵賔旸池字
　　鸿鴈逐稻粱飞飞无定时槁草火不烬层冰风巳漪观化悟兹理乆甘鬓丝良愿息我影不复天之涯云何事行役黾勉营所私仰睇斗牛分俯观朝夕池王气忽澌尽侲子犹讙嬉酸感谅徒尔得酒竟大竒是日春雾霁西楼昼隂迟云落蠒楮墨雹响纹秋棋幸喜暂合聚宁忘倐乖离舟楫集津岸焉得长絷维前谢后花发东起西星移烂醉未失策螺螟彼何知防防失马福昧昧亡羊岐终当蜕阛阓秉耒依农师
　　次韵賔旸子瑱草字
　　平生挟壮心长剑倚晴昊岂意日歌高台化为沼沈蛟九渊底翔凤千仞表永言遯遐迹未觉郁孤抱良辰值佳友忽若咏鳬藻大胜新亭集洪流吟浩浩初筵客或讶酒资焉所讨曰予贷诸隣趁此风日好君看万金室一朝不自保何如酣中隠忘忧且娱老赵翁玉雪郎弄翰颉颃早誉儿未妨癖长松縁小草
　　次韵刘君鼎见赠二首【汝钧】
　　厌闻世态已如聋旧雨人来乆絶踪自笑云萍无定止不图针芥有竒逢侯门列鼎三牲奉田舍巾车一鹿容试问吟懐欲何向定应羞傍马医钟
　　真复多多穷传记端能亹亹着诗文名场早捷千军阵胪陛应符五色云乱后湖山今稍稍闲中賔主几醺醺衰迟亦欲陪赓唱未必当筵逮所闻
　　次韵连伯正见赠
　　古调于今底所寻麟胶忽嗣絶音骤观布置如平易徐认萦回极杳深露下九皋秋鹤唳月寒三峡夜猿吟宁为清絶更凄楚肯弄文君户外琴
　　断河酒楼得花字落字二首
　　忽此四十载弱冠来京华缪乗朝士马偶驾刺史车谤墨满禇笥战血腥千鎁良喜返初服草屩牧羜豭曷乃浪复出头雪眼已花市人幸不识徒步趋酒家惊倒道上客髙楼何讙哗醉卧忘解衣巷瓯朝鸣茶
　　六客三老翁范张雅善谑逆耳两能受傍观殊错愕当其未醉时容言极温恪美俗夸英多理探敷落罚弗少恕谈锋遂相斫傥非徳将之岂不咎狂药红尘都观玉树临春阁此感独嘅予黙然引深酌【范景文张性之】
　　次韵賔旸啼字犹字二首
　　醉眼看东误作西衣缁巾醭屦拖泥身无却少心徒壮花自重开草更萋信马旧痕今已灭干虹老气似宜低楼中是日喧呼甚闻说隣儿亦止啼
　　往年灯火醉樊楼月落吹箫未肯休不惜黄金追胜事肯回青眼顾时流燕来鸿去春光在死易生难病脉浮更问西池赏花约心虽欲往豫兮犹
　　次韵范景文莺字早字二首
　　醉眼无国色醉耳无霆声醉卧亦无梦一醉泯七情宿醉魂死矣谁欤奠孔楹酒醒魂忽还里巷无不惊决定一锸埋絶胜五鼎烹诗人张公子中年捐燕莺独肯从我辈共醉争筹觥果能再一醉勿爽游金明
　　深衣讲儒业羽衣学仙道变性欲变衣又谓田衣好三义路口人左右惑忧抱不如从我游一醉玉山倒美岂无苏小富亦有王老谁能一斗间百篇挺华藻范侯诗酒流观国声誉早睥睨蛉蜾豪百万可一扫
　　二月十六日夜独酌思归四首
　　闲忆山中一片云归欤莫待草风薫老身岂可为形役俗语何堪着耳闻乍醉乍醒终郁郁孰非孰是几纷纷颠寒踣饿男儿事已办渊明自祭文
　　聊复埋身麯糵昬倘来倘去肯销魂瓦犹幸有三间屋绢可全无二丈裈壮士笑谈跻将相寒儒衰老误儿孙社公雨作春灯暗独尽花前酒一樽
　　不谢车尘覔饷偎前行后指亦危哉一贫牵绊似绳缚百怪攻攒如箭来自倚此中惟拙直未知何故毎惊猜是尧非桀俱尘土且可深杯更浅杯
　　楼前春水欲生蛙楼上无眠夜忆家官道靴鸣知有雨故溪船去好移花耆年极荷神只借直性难禁世俗哗便可真归不须梦烂烹新笋煮新茶
　　二月十七日偕賔旸市饮二首
　　误着儒冠玷甲科休官重到旧沙河未妨缓步微行好犹恐傍观窃议多我辈相逢唯酒可桃花如许奈春何雪儿人物今难得一曲离骚醉自歌
　　无官岂畏犯金科饮量真能海纳河人老自于春色淡花开最恨雨声多向来伴侣今都尽乃后光隂复几何更挈残樽趋曲巷小姬摘阮和燕歌
　　雨中饮賔旸次前韵二首
　　早欲升堂学四科晩年万事已谈河花时气色晴明少海内交游老死多径醉不须商可否急归犹欲避谁何春衣难典黄金尽寻紫阳溪理櫂歌
　　胷中了了讵同科混合光尘济贯河割据市楼才斗大悬知官酒太灰多足相娱乐唯君耳不少盘旋谓我何勿笑诗成欠流丽予官采取可歌












　　桐江续集巻十
　　钦定四库全书
　　桐江续集巻十一　　　　　元　方囘　撰朱桥早行
　　田间夜打稻茅茨耿明灯客行过篱外吠犬似可憎放马囓露草小憇寒塘塍坐念今民间贪吏无与绳幸此嵗稍稔庶足供科征不然岂不窘况乃军旅兴往者孰柄国未谓杞遽崩伪心感咎证水旱常频仍兹独有年屡天仁良可凭缓辔忽得句数星陂水澄
　　杨村秋晓
　　今日定复热月落色亦红东方垂欲明忽被林雾浓已有牧牛儿出没黯淡中暗行三十里兀兀视马鬃天宇悉已白始见真秋容宿鹭起空际鸣雀出林丛何所最可喜稻熟嵗粗丰人世强食弱生生终不穷干戈汹海宇幸存兹老农古来几魏征死为田舍翁
　　富阳田家
　　自从丧乱来嬾复治生事行行过田家因之动幽意早稻青已黄晩稻亦垂穗霅霅割稻声自与割草异是时秋欲半蒲栁风日脆儿卧牛自行客熟犬不吠螃蟹出篱间茅茨临水际使吾劣有此亦足活老稚宦学四十年进退两不遂扶犁手尚可奈无可犁地
　　早发新城港
　　月晕竟无风亦复无社雨俗谚犹不验况乃古书语客子上桐江清晓发鸣防如何秋令半犹此苦剧暑爬肤垢满爪汗流如炊煮今年夏苦寒悬知当有许二僧昨同舟斗酒取无所竟夕卧复起饥渴相尔汝向背迷星辰囘环莽洲渚谁家火独明浩叹感今古
　　过杨华父宅与二僧同舟不及访
　　每喜佯狂叟穷途说共财忽辞酒仙市径上客星台鼔枻携支遁过门忆老莱恐劳鸡黍具或可致新醅
　　秋大热上七里滩【俗名漏港滩】
　　吾生所未见自古恐亦无秋半不肯凉赫日炎洪炉沸湍七里滩触热乗畏途坐船汗如浆况彼牵挽夫一樯合众力至数十辈俱踏竿气欲絶沙立僵且枯西足解渴割裂青瑶肤焉得大冰盘霑丐及此徒侥幸据势位极意求所娱愿回君子心畧念小人躯
　　大浪滩步至东馆
　　瞬息阅一纪作郡初此来小城虽寂寞尚复具舆台患难偶未死覂乏良可咍夜泊大浪滩沽酒登崔嵬随我别无物但有双破鞋破鞋足徒步何必车中栖质明日尚凉行行髙峯西秋暑草不露脚胫黏灰埃破屋一小憇老妪若见哀万事岂可测熙怡付齐谐
　　八月十五日二十日两至南山饮潇洒亭
　　悠悠桐江水寓庐十二年重来六日内两日登南山南山有何好髙阁西北偏隔江三千家一抺烟霭间阁槛一巨松挺出众木前野性所酷爱老藤相纠纒亦如我与僧相对谈幽禅稍遂物外性屡写酣中篇故侯复齐民鬒髪成华颠念当舍此去焉得长周旋
　　西斋不寐三首【八月二十二日夜五更】
　　夜卧户不闭夫岂无窥觎偷儿定知我空室一物无向来穷太守解官五载余小儿近挈累故乡已宁居弃屋竢买【原阙一字】竣事将届途囊中米几斗案上数帙书弊衣及破褐载之不盈车饥寒乆安命不寐何所谟欹枕背暗灯自笑如鳏鱼早知事乃尔曷不倾我壶
　　午醉稍就寝甜梦何翩翩晚醒潄茗饮终夕斯无眠初数一二鼓乃至三四迁草根沸蟋蟀防鸮号树颠众静汝独否谁实使之然聚萤车生愤饭牛子叹吾衰百念灰曷为不遑安天宇未肯白秋气令人酸孰是无忧者【原阙一字】然衾帷间鬼神知此心起盥书短篇
　　寒近衣犹单暑退扇已掷生世成何事卧念夜叹息四壁虫鸣不啻千且百其鸣果何谓霜【原阙一字】还复蛰大块【原阙二字】民生死互促迫嗷嗷食土毛灭去竟无迹髧髦昔何【原阙二字】今防六十于道粗有闻屡空未为厄意长嵗年短虑阔世俗窄欲为熟睡谋可无伯伦徳
　　与起来芳三上人游北山寺
　　癖性爱古寺郁郁乌龙山癖性爱古树万松拥禅关偶与二三僧共此一日闲索茗古寺里系马古树间树古生凉飚寺古殊尘寰古貌各清怪古心俱恬忽有古笛声牧儿度前湾古人谓不足古风斯已还
　　戏简杨华父
　　落笔知学力开口见心事吾尝持此说以阅天下士杨侯老病躯斗胆傲一世王公敢唾骂圣贤自位置贫至典深衣犹抱禹稷志立论无今人作诗有古意半夜起醉歌达旦不肯寐佯狂未为非贾祸亦可畏筑屋五百间誓言恢讲肄何如覔皁角浣濯暑服腻
　　南山寺潇洒阁呈川无竭二首
　　独骑瘦马破枯苔要与高僧共茗杯山阁云晴天【原阙三字】帆潮日边来藤隂树影东西缺野色秋光左【原阙四字】中间无障碍豁然宇宙一灵台
　　每从水际上山巅厯磴攀梯欲到天北岱南嵩前后阁东吴西楚去来船诗牌字没先朝藓梵磬声飘下界烟【原阙二字】登临定分首不知重防是何年
　　同川无竭观旃檀林东窻见婺州港定此为句
　　心欺劲竹傲长松铁面霜严舌有锋遥指水光来婺【原阙二字】听乡语半吴侬贴诗满壁夸佳句答话当机破【原阙四字】归来大风雨定知一鉢巳降龙
　　题魏公辅诗巻【天佑】
　　年少学诗歌悲欢忌太过未能全劲瘦已觉近平和嫩蘖随时摘微瑕极力磨成名待三十存藁不须多题徐子愚道悦堂二首【师顔继母年七十三分教信州归作是堂予为作记】
　　往年辞膝下侯頖领儒冠逺忆门闾望遄归涧谷盘即今惟教子不肯更求官何限公台贵亲顔未必欢高门可旌表潇洒郡城西沼有王祥鲤埘无郭泰鸡寒衣催妇织竒字课儿题堂上慈顔近家人语亦低
　　重至秀山售屋将归十首
　　无复黄金带空余白雪须满城惊再至一马与同癯意广轻余子时难老腐儒故园犹可灌终不叹穷途秀山山下榻欹枕肯重来醉任门无掩贫知盗【原阙四字】终夜听老树几年培归槖残书少舟轻亦快哉
　　髙下花千树东西屋百间一毫非昜得双手竟空还勇锐伤轻脱愚冥昧险艰全城保生齿终觉愧衰顔全家先去尽父老莫依依故是犹相爱其如自合归乱山囘醉眼急雨迫寒衣不用空惆怅初来计已非赁舟归亦易犹欠赁舟钱残阙书难售空寛宅尽捐俊【原阙一字】吾所惯幼稚自堪怜生世都能几严州十二年本谓驰亨轫焉知蹈骇机七年当郡寄一物不家归池【原阙一字】鱼犹聚庭看竹未稀后人低价得应免苦相讥百战黄尘里偷闲我亦能隔墙呼酒友过渡访诗僧谩说铜分虎宁防玉防蝇千金牍背事空复愤填膺虽曽为太守过似布衣贫未足肩前辈犹应胜近人苦吟常不寐得句忽如神玉食轘东市何如保幅巾离乱斯人致艰危我辈当浑沦俄破碎桀黠尽飞扬吐舌何能已扪心肯自量忍穷非左计天象看弧狼田园亡失后儿女长成时救急终无策纾忧漫有诗数年为去计今日是归期把酒东篱处黄花賸几枝
　　秋夜听雨
　　骚骚从何来髙树暗淅沥飒飒未云已虚檐微防滴【原阙二字】忽遽作稍踈仍骤密寒飚寻侑之浩汹阵马只【原阙四字】翻溅泻类朴击决渠落深沼鞺鞳激水石衾薄四体【原阙二字】灭百虑寂闭目观我身未觉白胜黑已而悄然静鸣声惟蟋蟀质明靸破鞋满砌落叶湿
　　八月晦甲子雨至九月二日懐同来二僧及两子【明孙生日】
　　今年夏潦甚秋暑亦云剧幽霜届授衣垢汗着单浴园渴困力灌井竭疲逺汲甲子似宜晴一雨竟三日【原阙四字】僧溪涨渡欲隔颇复念幼子饼蔬谁与摘此地非我家暂到犹是客归舟可上滩深湍没巨石赀费殊未办褐粟阙补籴空庭无来人爬痒看檐滴
　　九月三日晩登秀亭分韵得七字
　　登髙佳辰近暗数屈指七古郡拥乱山危亭低落日未堪摘嘉菊亦且醉新矢诗记同游是嵗实丙戌
　　分韵实得闲字再赋
　　一城最高处晩色引跻攀莽莽斗牛野重重吴越山秋将佳句画人共老僧闲聚首非容易何妨酩酊还
　　九月五日所乗小骢不起
　　瘦骨如山老病骢圉邕治药竟无功岂徒倜傥权竒惜曽与艰难险阻同万里风沙来往外十年賔旅送迎中【原阙二字】一失真难得宁少人间女颊红
　　再赋惜小骢二首
　　骏驶元竒崛驯良蔑等伦穷途曽尽力徒步始伤神未易营阿堵何由肖乞银佛书端可信当复转人身【元和郡国志乞银城北语骢马也】
　　骏骨直千金难求起死针虽云为马【原阙一字】却似有人心氊帐长城逺旗亭委巷深老身全赖此完璧到如今
　　九日南山寺
　　佳节携壶意全如杜牧之百年谁不死九日可【原阙四字】差能饮平生政坐痴胸中不酩酊未许野人知
　　九日归自南山
　　山寒小雨晴落叶献秋声酒可诸僧共诗须此老评钩帘脩竹净辟户逺江横相送依依意丹青画不成【四僧送至石桥】
　　寒士吟
　　小贪咂蚊蝇大贪噬豺狼此类殊不少毒虐纷披猖独彼寒士者自身无衣裳唧唧如蟋蟀与人忧雪霜平生谨绳墨丝铢较词章寒士苟无命低垂困名场风尘一以起盗贼腰金章寒士但忍饿顔色无晶光豹胎紫駞峯不到寒士肠斧碪斫将相寒士亦不忙
　　十一夜无寐懐九日南山之游
　　代步仅一马奄忽乏敝帷扶舆陟南山幸有渊明儿树隂玩苔藓稍读古板碑江湖岂无人不如僧能诗【原阙四字】杪窃虑髙必危穏坐勿竞险羲农端在兹欢伯偶就招引满奚容辞未饮觉秋寒既饮忘百为何以得渡江醉中初不知至今酒醒夜絶叹斯游竒
　　西斋秋感二十首【并序】
　　前辈有秋懐有感兴予将归紫阳留秀山寓居之西偏九月欲望合秋与感吟【阙】
　　少年妄有意与世扶危颠神游渺八极讵尝【原阙五字】覆天地鼎沸同熬煎勺水空自扬偶兹微命完贪夫遂【原阙一字】欲得所恬以安君子抱古见十事十不然观人眼难开不如返自观此心既巳了口亦何必言
　　尼父叹逝川匪惜嵗月流斯道未尝絶是身当自脩苍姬尚可为遽已云继周代谢理必尔天命夫何尤骚人痛楚亡哀怨悲凛秋汝能防青阳终不黄落不至人尽其心分外非吾忧所以牛山泪徒为晏子羞
　　寂静无所为宴坐观我天此心俨不动岂即非圣贤孰谓轲也死斯文遂无传凤麟有觜角煎胶寄遗编敛之入方寸可续千古弦世人不识察自良独难仲舒聊下帷子云姑草与世留医方良医其舍旃
　　血气少未定所见恨浅局百链至老成精力已不足【原阙二字】着法言纪事纂实録向来窃有志迟回未欲速【原阙四字】尽断简浩难续意长嵗月短雪髪忽已秃徳功两莫攀其次当自勗山中假余年不逺尚可复
　　蛇防必夜出防鸮以暗鸣有时亦不然白昼或纵横风俗昔忠厚文物当承平一夫负微慝不逃清议评古道【原阙二字】丧时危惊乱兵奸黠逞所为气骄货寳盈一有指与讥祸患可立生儒士菜色面仰天但吞声
　　老态夜乃见终无甜梦期西斋卧空壁适值残【原阙四字】寒雨来此声世谁知四更逺鸡鸣披衣起题诗舌根涎唾尽汲泉潄空颐聊写郁结心稍寄幽婉辞量近何所苦骛逺将焉思一夕漏鼓五不寐常四之
　　孤灯阅近史伤哉宣靖中起兵破中原不在鸭緑东乃在江之南临川一老翁文髙学本僻行急名骤穹性命了未谙物务藐弗通聚敛改法度开边兴兵戎祐符不坐党粘斡焉来攻朽骨谅巳尽遗祸犹无穷【治平丁未靖康丁未淳熙丁未淳祐丁未人四十年】
　　明年七袠开头白焉用悲佚乐或早死老穷君勿嗤幼小入学堂忆我十嵗时堂宇化为灰无复同学儿二十上京华生齿何熙熙千万骨巳朽世换朝市移夜枕念此事百感心自知飒飒落叶堕浩浩寒风吹
　　我家清溪上门临紫阳山有一不死人垂云遨其间【原阙二字】所著书只字不可删上言造化枢下述性命关【原阙四字】病再读开心顔读之三十年骑鹄超尘寰苍生苦无福朽竹秋苔斑浪求西王母八骏空回环
　　聴雨胜观雨观雨须高楼细雨或终日高楼令人愁不如空斋夜聴雨诗思幽雨作树声汹万叶鸣飕飗雨止檐声絶忽续一滴秋此时佳句来自得不待求暮年识此味【原阙一字】庐真宜休何如大醉眠红日生床头
　　钟动市声絶夜禁严鞭笞独许浮屠氏铙呗恣【原阙四字】有病死信巫不信医既死又信佛佛事殊不赀儿女数欢戏顿失哭泣悲一家不若是里巷讪笑之高堂十七篇岂不存丧仪世事无一古儒业偏独衰
　　灵连永嘉日晖宣城时池草既清唱窻岫亦妍辞郡胜山水媚心赏良足怡庙廊有顔沈味合深巳知桐濑较二【原阙一字】川岭信复竒拙陋方二谢岂不粗能诗兵革值迁变衣冠逢乱离巳矣莫我识怅焉归棹迟【池塘生春草窻中列逺岫二谢两郡絶唱时有顔延年沈休丈在庙堂】
　　木落雨淅沥灯昏防窥觎早卧定不寐鲁经略巻舒共姬一妇人与嫁之初四十三年间九见褒笔书传母夜阙一甘就焚如枯表此以愧彼有躯不如无西子沼人国改事遨五湖嗟嗟东昏侯犹不失玉奴【是夕读公羊传得阙】如仁故宜褒小器自当贬圣言存至公功罪岂相【原阙三字】微此人孰御匪茹玁归坫备大夫亦已越绳检末季饶梼餮妄自作崖广聘室至无筭食玉不云忝丝毫靡建立日夜煽虐熖攫啖知饱足曽不如猿嗛
　　里选出井田贤能贡王都亦有起农畔在官为胥徒河汾着中说明明析二途鞭筭尚察此废吏宁用儒顾义不顾利可与论唐虞识字不识理止合供走趋一日抱公牍千金肥尔躯槁项泥六籍嵗晏寒无襦
　　欲雨雨不堕谓晴晴无期秋隂白日暗黯淡寒云垂华盛不长保百卉忽已衰萧飒枯草中嘉菊遗妍姿渊明但熟醉不作骚人悲悲更盛于骚俗士焉得知感极每欲死唯酒能寛之幸有杯中物勿惜时一持
　　齐梁陈隋诗真可以不作至如晋宋间渊明可无学盲统集文选似以刖报璞后生今寒蝉焉识独唳鹤缅懐东篱间用意极邈笔势所到处足与二雅角心期重华并襟度大庭朴瓶空无酒斟肯受寄奴托
　　寒士足竒士贵人多俗人俗人尚自可盗贼乗风尘子美客长安悲歌惊鬼神柄国者谁子曲江近前嗔逆臣自此起强藩由是振乃至饿辈貂冕垂长绅狼狈老拾遗拾橡逃陇岷我每读其诗吞泪声酸辛
　　吾所学诗伯近世惟二陈稍换后山骨复写简【原阙四字】足活法亦复窥天珍妙年张文潜晩节吕居仁书名始画屋但疎勿与亲雍容曳绅裾彼为何等人去去白云外保此诗酒身我死或不死汝死为埃尘
　　江上枫已丹林中橘犹緑天寒百骸痛抱膝玩幽独生世六十年鲜荣足忧辱赋归弃空庐惜此数竿竹儿孙共十辈何计给饘粥万事不如人唯诗尚可读秋感二十篇夜断朝复续开樽寘前庭一杯歌一曲
　　喜賔旸归
　　鲁翁秀山归虚翁钱塘留虚翁秀山来鲁翁钱塘游中秋前三日西东各登舟及至中秋夕两翁空相求是夕亦无月欲饮无朋俦重九谓胥会独醉南山秋风雨更旬余掩关空室幽忽闻落叶响野屦穿林陬惊视乃鲁翁虚翁失百忧急呼一斗酒菓茹与儿谋俗态定难诘时事勿浪筹黙酌无一语世人知此不
　　送起上人【尝徒步游五台至松漠同予至严濑留南山两月还径山福唐人孙氏】
　　五台秋雪外一鉢几年归名刹今无数真僧似此稀万山供破屩九月耐单絺定忆穿南麓同听落叶飞
　　送来上人【台州人汪氏律行甚精】
　　同公游两月语少道懐深自了为僧事终无住院心【原阙二字】攀老树藓石上危岑萧阁题诗处何时肯重寻
　　次韵賔旸斋中独坐五首
　　舞燕歌莺子所无不无灯照短檠书酒来形影相酬酢诗就烟霞共巻舒八极渺茫供傲睨一襟空洞极恢疎世间底是英雄物未许曹瞒笑本初
　　诗来似诉屈原醒阿堵于公颇不庭白水真人从断絶丹元童子尚神灵秋眠簟未捐桃竹晚食韲应胜韭萍肯美张苍肥若瓠从来吟影只伶俜
　　蚁溃金隄薄俗頽圣门谁与嗣云来良难托讽追风雅只可微辞纪定哀有志向能穿虎石无疑今始悟蛇杯掀天气焰吾尝见转首空成一聚埃
　　谁欤载笔掌丝纶雾雨何伤隠豹文絶望都俞参稷契劣能损益记周殷蠧残书册犹堪觑草没堦除尽不耘郑老襟期少陵解从渠衮衮更纷纷
　　惯忍饥穷即圣贤松心玉质未贞坚苦无知己庸何憾断不逢人便乞怜鹤筭高终老死星辰位定有推迁味公独坐诗中意可惜侵寻绛县年
　　十月三日秀亭二首
　　天怜迟莫与清闲闲上高山看逺山世味已如元酒淡名场肯复左轮殷千争万竞尘埃里古恨今愁莽苍间【原阙二字】谁来问诗叟应输老树识苍顔
　　乱峯古垒一荒台自笑衰翁去复来石怪更宜添薜荔树枯犹许寄莓苔四天无壁供诗眼万古皆空付酒杯惆怅逺慙羊叔子秋隂欲暮角声哀
　　不寐
　　眇忽微茫一入思穿天匝地遍垓维残秋夜静山深处孤客灯昏酒醒时自寳此身方有寿不穷我辈更无诗少陵同谷七歌在每一歌之泪欲垂
　　十月六日小酌以自寳此身方有寿分韵得身字
　　一从鼙鼓沸烟尘十士相逢八九贫梦境谁能为达者醉乡犹幸属闲人剰留佳句传来世谨护风寒养病身归去吾家有何物岂无江水濯缁巾
　　次韵谢河内张明府【徳徽】来访
　　此老良高谊能来问故侯人清严濑水家住沁园州兀坐元无事闲谈幸少留重逢定何日归梦在畴
　　别秀亭五首
　　秀亭亭上果何似两水万山图画开霜入川原疎草木烟销城市出楼台半空鹭防客愁破何许笛吹诗句来异日梦魂应厯厯醉僧同此借莓苔
　　七载专城闲五载赖逢此地足娱賔高凭逺眺最佳【原阙二字】饮能吟凡几人晩辈渐催前辈老来时岂料去时贫是身朽腐心无愧他日谁能踵后尘
　　醉翁亭记四时乐我乐谓何宁不慙满地落花供妓席隔江残雪认僧庵邦人解学推敲势野叟时同尔汝谈盗贼猖狂兵革沸谁怜此老苦中甘
　　市人指防应怪讶拄杖倚空何所为戍角征鼙曽汹汹樵歌牧笛尚熙熙风流剰有登临兴摇落宁无代谢悲【原阙二字】翁诗吾解赋升平不似放翁时
　　作郡说贫人肯信屋今售矣亦无田囊中诗藁三千首案上书灯十二年马死尚难求别马船归不过驾空船秀亭手种花如锦回首春风一惘然【予徃来严陵十二年得诗三千余篇】
　　乳虎行
　　伏鸡防窠能搏貍人物一理谁无儿南山斑寅产三稚野人采樵遥见之萧萧落日黄茅坞睥睨田家窥水牯归穴中哺尔雏岂不此心慈父母射石没羽李将军两老于莵如有闻伥鬼夜报旦出猎遁逃逺入千重云纵火鸣鼙括原隰生擒二彪逸其一食肉寝皮勿遗患壮士挥戈血鲜滴滴血满地遗腥臊顽嚚昬暮来咆哮防沙齧土擦树木如哭如泣空哀号君不见楚灵投车痛子死尔杀人子亦多矣又不见禄山反噬逆天理逆雏先斮长安市渠魁未防妪与翁凶酋肆虐焉可容安得冯攘卞刺扫此辈假威之狐羣亦空
　　夜思
　　读书不见理作诗欲求名定非百世士苟且诳此生蹇予脱万死老气空峥嵘莫年识见进深夜精神清一灯何可暗防辈将肆行不惜三披衣续膏挑复明
　　邻饮
　　邻壁偶过从举杯相尔汝初筵供园蔬咸韭最为美稍【原阙一字】始进果干栗颇便齿数十至无筭醒已五鼓矣问言案酒何唯独螃蟹尔万事不称意此乃差可喜
　　余生
　　余生如涸鱼斗水足可活父子自相濡不望江湖阔使吾道当亨时平巳身达运往年嵗莫滋厌耳根聒与其强磬折孰若谨囊括心怜童穉饥此事亦已末
　　少戆
　　少戆不识事误以仕为生三已至四五赀用都不营儿累仅十辈捐田无可耕傍观不胜忧馁死谅亦轻肉食或色墨梦寐心胆惊田良寂寞当无走狗烹
　　夫容
　　粲粲夫容花昨日犹鲜妍顦顇忽乃尔霜实使之然南山有松柏初未见贞坚弱草一已萎独立众木前世不逮王覇天犹生圣贤君谅达兹理何用常忧煎
　　稚虎
　　槛车二稚虎舁者过墙外犬何自知之怖栗窜墙内万物各有气遥感不待对玉寳潜地底九霄露光怪一夫全其神山灵百妖退矧乃重华时济济防龙会
　　寒燠
　　仲秋帆【去声】清湍单衣滴垢汗曽不两朔望拥绵炽炉炭万古正如此寒燠顷刻换愁人苦夜长志士惜日晏何似酩酊翁懵不辨昬旦百年会有尽一朝非所患
　　十月十九日小酌分韵得里字
　　奠国荷隆栋扶世纳夷轨勲庸书盟府名氏垂信史画饼既无成坠甑亦云已幽哦陶倦情间读探理嗜古植雅正愤俗馘淫靡尚堪辈前哲未屑睨余子寒门车马絶良月风日美旁近东西邻邂逅二三士无钱焉能神有酒犹粗防炙脔割肥羊鲙材斫长鲤随分匪强致乗兴肯中止钩深出该洽砭疾伐鄙俚缩颈罚令苛抚掌戏语绮豪歌眇羣儿大笑惊数里一翁醉而踣两生掖不起心广穷亦乐气衰老且死生生天壤间知命者罕尔予将归万山后日当忆此【賔旸甚醉而仆】
　　读宣枢南山朱公【禩孙】遗集二首【呈朱用和】
　　疽根蟠阃内命也可由人蜀雪犹坚壁江风巳震邻功名拘气数文字见精神仰药临危日何曽爱此身【公为京湖四川宣抚使阳罗之失乃中流蜀犹至庚辰也】
　　廿年前一见池口卸帆亭老子髯初雪门生鬓未星汉衰诸葛死楚恨屈原醒恻怆观遗集犹欣有宁馨同年常簿吴次翁【雄飞】子万之【必大】万之子直卿【端孙】将为分水学官喜而赋之
　　一防书灯传不絶王侯卿相复何加追惟大父同科第喜见闻孙绍世家奥赜蚤能探理窟芳妍孰敢竞词华勿言小邑青衿少要使人人读五车
　　夏自然【希贤】惠五言古体乆之以律体和谢
　　古五言诗今罕见把看愈乆愈精神何能笔下有斯作似觉眼中无此人政用整严藏细润元从冷淡出清新着鞭更与追陶谢莫向齐梁踵后尘
　　赠徐可大【洪父】近旌表门闾
　　畬粟锄山稻田少嵗常平价发仓储鼎来官职诸公有特表门闾近世无甚至不乗果下马自应早获掌中珠端能赈施终如始定见阶除曳紫朱
　　十一月旦泊大浪滩下甚雨醉卧次日乃知
　　夜雨彻五更江水长三尺醉卧了不知开篷洒余沥萧瑟复未已北风阻行色篙师请祭神索我留半日牲酒岂敢靳望山头屡侧俯船势欲压樯顶立峭壁何物野人家奄有此竒石长安车马尘儿生初未识鸡犬巉岩间亦各适其适休官穷太守乆混渔樵席顾影叹须鬓向来无此白一瞬十二年梦过竟无迹
　　初二日甲子雨阻风自次韵
　　居民汲江水上下几千尺麴糵化为酒不肯賖一滴高林堕黄叶草树黯无色讵意阻风人于此费永日篷低首难擡薪重舟颇侧醉乡失乐土愁城遇坚壁呻吟得新句欲往题藓石岸滑不可登纵写复谁识故庐百滩西何事乃东适兀坐但黙然顺走阅健席豪举与时会汹涌浪头白及夫气势尽泡灭岂有迹
　　初三日水长二丈早行
　　夜闻舟人呼江水溢二丈岸薪随波流救者何扰攘亥子十月交地气不当上十日柱础汗蝇蚊哄帷幌此时肯为雪岂不兆丰穰积热化滂沱倾空泻盆盎前夕适醉卧不省船背响涛声撼醒枕于兹发孤想炎方节乖病叟体肤痒遑遑欲何之曷日中园仰星斗犹粲然晓征发双浆起视所泊处余灯煜莽苍
　　新晴过张村旧巡检寨
　　干戈逾一纪几度此江边近觉全无盗仍欣粗有年炊烟生古屋晴日照新船犹忆纷纭际偷生尽可怜
　　过钓台
　　真人飞白水屏迹独蒿莱汉祀无宗庙严家有钓台髙风真可仰逝水自堪哀扰扰俱澌尽千帆日往来
　　夜发长山豅
　　水面浮暗山沙头耿微火好竒引吭窥畏寒缩颈坐首取帛为袱体用衾自裹篙师喜风定半夜起劲柁平生江海耳最与橹声可诗从是中来孰谓此计左起视何茫茫未觉万有伙浩然天地间身世寄一舸恭惟百链心用世亦云颇早乖晩弥误迟莫困旅琐饕婪忌洁清软媚恶刚【原阙一字】残生信已矣古来岂独我
　　夜下富阳不寐二首
　　夜寒吟至晓独立思冥冥浪聒风兼水光摇火似星微劳何足叹大患累曾经更念行船者筋骸不暂停橹声戛鹅鹳风已为霜少假愁人寐焉知旅夜长天寒星煜江阔树微茫底用胥涛急吴亡越不亡














　　桐江续集巻十一
　　钦定四库全书
　　桐江续集巻十二　　　　　元　方囘　撰丙戌十一月二十八日南至寓杭
　　卧厌邻人聒晨兴亦喜晴心知云气好眼日华明吾事元无节南方暂偃兵新妆小儿女谁识旧承平
　　至后
　　三厯推周正今当七袠开不应嫌老迫更用着愁催酒竭倾浑滓炉残恋暖灰故园归去好移树及春栽寓杭乆无诗长至后偶赋懐归五首呈仁近仲实
　　严滩合问紫阳津误簉西湖寂寞濵老子通身唯是骨梅梢作意为谁春饱更世故全如梦惯忍霜寒最益人莫笑龙钟开七袠含珠何限已成尘
　　天应知我厌驱驰故遣虺隤掩敝帷【旧马仅存其一今秋亦失之】一纪穷愁严濑梦三年长至武林诗山深无事尚堪隠嵗暮不归何所为此世与身总非昔可能杯酒答深悲同云欲雪暮天隂浊酒楼头手自斟漫仕偶尝叨五马倦游何止丧千金尽捐寓宅偿逋负仅保残书伴啸吟从此日长夜应短未妨防耐晓寒侵
　　荒城夜悄不闻更小閤藏灯暗复明酒巳半消诗未就雪应欲下雨防鸣漫欣短晷回长至转觉前脩愧后生归与儿曹煑春荠故应有味胜鼋羮
　　酒朋诗友遍人寰大半雕零丧乱间野曝尚分黄道日春耕欲老紫阳山少年多病岂知寿晩节忍穷才得闲身隠乱云万重外谁能书札问柴关
　　饮归
　　防灔红深百盏浇醉归不觉路迢迢临分情味慇懃甚暗遣人扶过画桥
　　雪后楼望
　　健走看肥马饥号念冻乌聊须辟窻户何敢犯泥涂枯木痴如死遥山淡欲无寒天古城外谁共醉澄湖【丙辰静斋魏公克愚明已为司农寺丞雪中携小姝醇酎泛湖今忽三十一年魏公物故十八年矣】
　　送师好古归青社
　　姓字喧吟社吟须亦未生更能十年读讵止一时名政尔推英俊终然要老成闻韶问遗俗肯学饭牛声
　　雪霁冐寒
　　苦寒犹彊忍空阔倚楼前春欲囘江国人皆喜雪天病须攻此老穷已极今年乗兴吾何往西归问钓船
　　武林书事九首
　　明年老子六十一最忆只身三十时岂料衰迟脱离乱三孙三女四男儿
　　竹林七贤六有子何独无闻刘伯伦梦想先师授书处城东风雨卧荒坟【林下惟刘伶子无闻先叔父八府君瑑字元圭囘师也立后而絶歙邑东】
　　金石典古吕伯可风霜清耸方巨山尚见八音合韶乐早能九鼎象神奸【吾州左史竹坡吕公午文有朱晦庵风吏部秋崖方公岳早斥荆州牧者二老先生皆谓囘可教】
　　公田坐谪魏京兆一往不招江上魂天道无知善人哑全家死盗五孙存【府卿京尹魏公克愚】
　　狐狸夜号歌舞地荆棘非复向朱门有人政自不可测一斛防榔五百禈
　　嵗在戊午正月五代宰臣供万寿诗凤凰山下芙蓉阁龙础无踪世不知【寳祐丁巳冬代丞相讷斋程公元凤为明年天基节诗十首称防】论斤买虀遗俗在街头商贾问童儿不知此菜从何采指似深宫故殿基
　　兰阇兰阇一弹指髙鼻人人俱喜欢北客近知郎罢语南人许拜乞银官【乞银骢马出元和郡国志】
　　我有敝庐在何许南紫阳山北黄山烟耕雨钓付儿辈一榻髙枕松声间
　　次韵仁近见和懐归五首
　　诸公合沓据天津往事防茫问汉濵老病腐儒无可意雪霜死草有重春散花不复来天女中酒焉能致圣人谁且生尘赋罗袜吾家已恐甑生尘
　　轮蹄追想禁街驰尚有君平卖卜帷遁世乆忘三接卦懐人空赋八哀诗敛华就实嗟何及悟往知来尚可为归去井梧应好在白头江令自堪悲
　　日短晴窻顷刻隂乾坤万虑入孤斟故交剰见车逢笠初学谁羞屋画金菱镜岂堪朝幌觑茗炉聊伴夜瓶吟生平不倚心如铁似觉难禁世故侵
　　万险千艰厯厯更是非他日仗谁明著书何用心徒苦欹枕无眠耳自鸣刼火不虞逃厄运浮沤亦复任残生说与稗官应末减堂厨初未识鱼羮【简斋谓此书生便宜】
　　端能何地脱尘寰万壑松风梦寐间无限三槐仍九棘孰知东国与西山声名赫奕终非福滋味悠长莫若闲马足车轮不到处陶门惟有昼常关
　　送程侍御【文海】二首
　　乗传来江表观风遍斗南年丰仍物贵民瘠为官贪浩浩良难测元元恐弗堪二星奏天陛勿谓此常谈大门贤叔父共载曲江春谈笑今如梦东南有此人竹林犹小阮莲社已遗民老死看公等烟霄要路津
　　赠鲜于伯几【枢】
　　闻名今子骏所至见公诗数步元非逺相看岂可迟吟鞍霜跌后谈麈日闲时此客差同味萧斋许一窥
　　送赵子昻【孟頫】
　　文赋早知名君今陆士衡真能辨龙鲊未可忘莼羮剰喜脩途辟深防俗目惊时闻黄耳信缓步取公卿
　　送刘元鼎【铉】
　　髙密非逢世才堪学掾为稍容请禄米聊复隠书帷要路终多险清官未觉卑莼丝春正美早寄鉴湖诗【请平声】
　　次韵仁近讶约予不至
　　风尘矫防称寡孤疲甿暴骨纷痕瘏骤得如愿宫亭湖鬼妾色悲充尔娱老夫旅庖悭薪蔬爨仆揶揄朝连晡畴昔过君观异书谇语谓为饥所驱前二千石出无驴徒步亦无傍人扶忽往倐还元不拘休官解缚身自如有酒可再折简呼索诗即恐技如鼯归与归与巾柴车不用祖席歌骊驹青山白云落吾手春天梦断章台栁
　　丙戌除夕次韵仁近二首
　　嵗穷犹此客不早见几防岂易賖邻醖何慙典故衣余寒当有几小忍未为非野烧回青润春山饱蕨薇盆梅开欲尽翠榦已苔深物极容春蛰人穷自陆沈钟知浮世事灯识老儒心冶陌饶芳草衰迟肯重寻
　　除夕再用韵答仁近二首
　　多公二十嵗筋力早衰防弃物犹残厯童心更美衣春光终古在人事逐时非但愿干戈息无庸咏戍薇多公二十嵗此夕感尤深颇觉北风转不堪西日沈醉喧邻巷语愁动故乡心七袠从今始菟裘可缓寻
　　丁亥元日二首
　　丙戌元日亦寓杭有栁动梅残惊嵗换儿寒女瘦望予归之句春如越秋如睦今犹未能归有感赋此
　　元日如常日闲人更老人后杯真寿酒便服胜朝绅何物称三品今朝过六旬门怜稚子莫放杏梢春孰不闻钟起吾犹拥褐眠家人分两地客邸跨三年果蓏思携幼粢盛忆祀先故山归去好当及挂灯前
　　初三日甲子雨次日雪上元方立春
　　我比绛老今何如甲子三百六十余雨多晴少几水旱往往咎证符占书新正三日甲子雨残臈未春何所主通理三白妄自寛明旦寒檐雪寸许耳顺已过从心前平生目击真可怜兵戈屠斫骨骸拄疾疫埋墟墓连偶容脱遗鬼録内贫无人知窘无对至此岂可逢歉嵗夜枕梦惊心欲碎虽然慎勿尤天公迩年米价元不穹汝自不肯学贪吏攒眉耸肩甘诗穷
　　哭周子弌二首【绪入燕死邳徐间】
　　欲极云霄阔焉辞道路长早知当饭含宁肯尚赍装瘦马嘶荒廏残书阁故房絶怜闻讣日妻子哭空堂渡淮才几日道死近徐州药有何人进棺于底所求本期纡紫绶岂料殡黄楼穷者穷如此纷纷燕颔侯
　　或献髭药却之
　　行路乾坤半流年六十强不营埋骨穴更用染髭方政使飞升可犹难服食良养生或攻外曽否鉴嵇康正月初四后十余日病嗽不能出杂书十首
　　僦居背古城楼西耸乔木两年见黄落雪尽欲再緑往时春鹊雏理巢乳哺续不归视吾儿于此捧饥腹穷山况味等差胜客影独
　　献嵗亦未春骤暖似炮烙衣汗欲索扇一变雪霰作头岑万钧重喉棘痰屡殻旬日不能出如虎坐受缚脱或死客中何异纥干雀
　　西邻几老革六博喝雉卢倚楼俯长道饮豪语言麄东邻乃贩子遇夜召朋徒大皷恣考击吹弹更歌呼书室一灯暗笑此寒老儒
　　客乆已无味更苦赀用乏年迈欲不竞仍着疾病压相望五百年老杜卧夔硖疲瘵困蠒丝遐荒敝戈甲谁方拥倾城乐死有玉柙
　　夏日客此楼买冰敌炎暵沍寒不买冰辍费用买炭冰炭役浮生倐忽凉燠换故山饶甘泉落叶足炊爨曷不归去来作此琐屑叹
　　有马可代步无马徒步行有酒醉亦佳无酒神思清客楼卧病中日夜唯雨声此病尚可起当如雨复晴气尽死期至岂容强求生
　　炯炯君子心至死能忍贫炎炎小人胆为利宁杀身我年三纪后登朝忤权臣逮逾四五纪破家防战尘纵不当君子终当非小人
　　近代一人耳吾乡老朱先甲子如我今犹活十许年漳州复潭州说经入从班无何党祸作委顺不怨天余生几明日小子其勉旃【晦庵绍熙元年庚戌六十一嵗后为漳州潭州及入侍经筵六十五矣庆元遭学党之祸七十一卒以隆兴乾道淳熙之盛际二十八年间不能一立朝始终避逺近习甲寅内禅事未可知也七日而召不两月而至乃厄于侂冑而无所复伸出处之际岂非天哉朱先者谓朱先生也本汉书例】
　　无一日不醉未尝见有疾三日偶无酒咄咄怪病出肺壅鼻垂涕不饮逾十日醉死政自佳性命安足惜奈何官价贵典衣买灰汁
　　江皋残雪霁想见东风还可览不可拾春容有无间城市哄灯火强作元夕天乱离痛甫定物华非自然栖栖坐羁旅嘿嘿悲徂年
　　夜寒
　　夜寒眠不着吾道竟何如世事良多故身谋似太疎醉从添酒债病始爱医书雪霁寻僧去谁家借蹇驴
　　上元立春
　　华灯防胜两逢迎美景良辰未易并花信风初回肃杀栁梢月岂异承平神鼇观阙山何在旅鴈汀洲水复生可待紫姑问休咎买牛西崦课儿耕
　　题郭熙雪晴松石平逺图为张季野作是日同读杜诗
　　书贵瘦硬少陵语岂止评书端为诗五百年间会此意画师汾阳老阿熙嵬诗琐画世一轨肉腴骨弱精神痴明窻共读杜集竟两幅雪霁义横披前幅长松何所似铁干皴澁撑霜皮其下怪石卧狻兕突兀崷崪凝冰嘶后幅渐逺渐迤逦一往不知其几里目力已尽势未尽平者是沙流者水人物如指或如蚁戴笠骑驴者谁子顾此定是覔句翁羸仆缩首襆冻耳欲渡未渡溪坂间啐野寒乌忽惊起自非布置夺鬼神焉能挥扫到骨髓郭生此画出自古心胸亦如工部百世诗中龙清癯劲峭谢妩媚略无一防霑春风市门丹青纷俗工为人涂抹杏花红老夫神交此石与此松留眼雪天送飞鸿
　　次韵仁近客兴二首
　　阅世纷如起灭沤可须金羽较沈浮自知人老宜坚坐更为春寒倦薄游羌蹇尚能哦楚些仪邻不复梦唐楼载书归老黄山下待唤溪翁赁半舟
　　华年君欲隠山村如我弥当杜筚门落落筋骸余老病奄奄气息仅生存黄精满谷春苗嫩丹卝藏山石溜温足可无求度残嵗自编诗集教儿孙
　　寄伯宣尚书士常吏侍二首
　　林下休官已七年新闻偶到白云边一时人物归司命二老儒臣筦吏铨严子钓台跧旧隠山公启事玷羣贤【闻二公以囘保举】驱驰力尽心徒在聊信归鸿寄短篇
　　贫与身仇病作魔春来为况复如何梅花未了桃花动诗债犹稀酒债多剰喜故人跻要路稍令闲客借余波吏廉嵗稔兵氛寝是处江湖可一蓑
　　灵隠寺行呈伏虎岩
　　蓬莱水浅尘几扬厯刼不动此道场黄金何年佛氏土白云自古仙人乡吾故不能知鸿荒尝闻许由避陶唐南巡会稽忆夏后西渡浙水传秦皇欲鑴文字示万世想曾摩挲崖藓苍君臣岂不亦一到父老失记书传亡思莼人归乱聪勒衣锦军起诛宏昌教士四万虏吴友子弟八千从项梁锋攒镝飞沸如汤冷泉之冷常冰霜风涛汹地保恬静火云爇天饶清凉寺门竒石万鬼凿霹雳穿洞龙腾骧偃如未射李广虎突如乍叱初平羊漫山钜竹不知数百围防立松杉樟野猿攫菓就人手山客贸薪充日粮艶浮凡俗花卉絶毒螫狞恶虫豸藏竺峯飞来夜着翅桂子堕落秋飘香覩史陀宫足髣髴摩罗耶山非渺茫色究竟界扫蜃气给孤独园堪雁行游屐屡破壁疥落优波度筹千万强老树一株卧磵上向来未有如许长有能直上北髙塔一览弱水穷扶桑织女机边拂衫袖老人星外来帆樯金碧殿阁钟鱼廊饱饘衲丛蜂房毗卢遮那明正徧散脂脩摩森防防长明灯笼照十方胸中亦复作是光纎蝇么蚋不到处三千大千禅那床游戏伽陀只夜章岂无一人骆賔王摩诃师子今僧王一奋迅失千狐狼
　　仇仁近母邢夫人挽诗
　　慈顔才一识近获拜书楼忽化金棺火应添石室筹乡邻传阃范吊祭尽儒流令子今和靖诗名甲此州
　　闰二月十六日清明
　　日日楼头栁色浓年年为客负春风莺花时节兵还动诗酒生涯老更穷逆料未来犹有几悬知所过即成空故乡寒食浇松处亦想儿曹念乃翁
　　春思
　　枯树重看发刺桐似闻陌上已残红多端世故干戈后大好春光老病中万户独难侯李广两生宁肯圣孙通画楼着燕朱帘卷别有防防物外鸿
　　戏书
　　春天晴更好无奈恶情懐马死鞍空在花开酒欠佳邻医賖药饵侍婢典簪钗倚杖吟还喜新分孔墓楷【鲜于伯几分惠】
　　送【原阙一字】景文长兴丞【晞文】
　　太湖之岸环【原阙一字】县君所佐县为最雄其民无不挟利刃往往杀人白昼中荻浦盐丁更狞恶轻舠出没洪涛风迩来清霜冻天地一扫蚊蝱销昏雺承平难治乱后易况今官制权任同监尹丞簿设四职圜坐决事皆宰公三可一否或二否掀按掷砚纷相攻北人欺南恃气力但亦颇畏明与聪君才如此彼定服岂敢专辄关节通弊根安在在俸薄所至贪吏如蝗螽上征下取至民极何异大虫食小虫百姓把盏长官受饩牲器币廏宇充自古书传未之见具人眉目心防熊甚至唯恐盗不作诬谓叛逆兴兵戎村落雠杀小鬬防一室作过千室空君昔茌平鸢肩翁斗酒濯足游新丰略与常何草封事便应入侍丹墀枫昌黎调笑崔蓝田哦二松间何匆匆敇君就此岂不屈径欲一往苏疲癃僚友二三户七万照以胸次百链铜升堂熙怡一署字鼔舞父老歌儿童书画船过水晶宫杨栁正緑花正红且为老夫寄诗筒
　　全州吕农簿【沆】挽诗三首
　　谁实柄咸淳无君欲不臣举朝皆謟子此老独全人去国獒频嗾居村虎自驯伤心诸狎客容易竟亡陈公田怨已盈关币出尤轻稍欲输忠欵初非卖直声二千垂郡禄五百存台评旧日朝天路端门野草生先公与进时早诵小坡诗晩节遭多难耆年对耄期家贫从俗笑国破任身危后死元非福前途未可知
　　故太学徐君【应镳】哀辞【并序】
　　丙子二月二十八日迫太学生上道北行有日经徳斋徐君应镳字巨翁三衢人为文祭告土神携三子登楼纵火自焚不克乃自沈公厨之井长男琦二十一次男崧十一女元娘九嵗同溺死后十年丙戌三山刘汝钧君鼎连文凤伯正率同舍举四丧焚而于南山栖云兰若之原私谥曰正节先生
　　蹈海沈江合比踪子阳蛙坎可能容自闻门外韩擒虎岂乏云间陆士龙信矣百年谁不死哀哉三子亦相从烂为井底泥无恨肯顾区区马鬛封
　　家书
　　倚楼闲看雨已下又重登困入春深剧愁逢日暮增家书闻子病时事说兵兴流汗才挥扇风寒忽似冰
　　晚春
　　典尽寒衣未觉贫独留破砚伴顽身不堪苦雨思晴日肯为残花怨晩春驱逐忧愁如有道脱逃老死可无人悬知兴壊皆常理且喜朱樱又食新
　　次韵邓善之论诗【文原】
　　未极皮毛落端难颊舌传夔音谐柷敔岐脉按钩弦举目常如见关心或不眠江湖无正色龋齿亦嫣然
　　春尽
　　时时屈指春余几日日攒眉雨不晴邂逅三年为此客蹉一事竟何成牡丹花过劳乡梦石首鱼来聴市声自古忍穷尽豪杰囊无挑药未须惊
　　读素问十六首
　　昼夜雨不止旬余复旬余垢衣褁弊絮念已朱夏初逆旅何可处出门但泥涂属时乏美酒积闷无由除飜阅故箧中偶得黄帝书维昔世未季曰土牧田驹五运今未测飘骤将焉如大谷十二俞【音庶】孰砭斯民瘉【砭针也古以石为钋】
　　真人古不死变形能登天圣人乃其亚在宥亦长年尧舜寿逾百犹若腒腊然后世妄庸子多欲求神仙上古僦贷季色脉通神明人处禽兽间于物澹无情针石有不用祝由足移精世降尚毒药一误百祸生【祝由者王冰谓祝说病由而已周官音咒或音注谓傅药非是上古未有也酒醪汤液犹备而不用】
　　煌煌金兰室厯厯玉版文伏羲之所为传逮轩辕君妙测天人际岂徒针药云予实有左癖此岂非三坟素问虽医书读之患不精大可用人国小亦可用兵行所胜不胜逆从决死生勿待隂阳间关格不相营反治非反治缪刺岂缪刺不同将无同不异所以异寒热故殊途左右肯易位圣贤善用权初不失经意窭人冐杀气感寒多两伤贵者不其然所患由髙梁美石能发瘨芳草能发狂喜怒不中节邂逅身亦亡【高梁即膏粱】
　　方隅各有四明堂朝八风圣人以治世不受外邪攻方士祠太一贵神分九宫祸福初不验徒用欺盲聋病人有谷气面黄无不瘳黄不欲太明如缟裹括楼相工摭绪余喜色占眉头得非许负术亦从岐伯求尝富后乃贫其病名失精尝贵后忽贱病又名脱营区区得丧间性命系死生不有穷愁者著书如虞卿故贵或脱势封君有败伤良医所不治其人神已亡秦汉以至今此事纷披猖失侯可种奈何失国王凡火以水沃无不立销灭龙火行雨中沃水乃愈烈甚者则从之不以寒治热后主先所因神圣有秘诀三隂与三阳应天之六气五行加相火于地分六位羲画箕子畴恐亦出此意汉儒灾异学可择但勿泥用针取工巧用药称圣神伯高不尽言极艺未易臻针法今鲜传甚于药杀人与落庸医手寡欲全其身鬼防区所陈太始天元册后世言隂阳胥于此焉出九星首天蓬遁甲云古术要是秦汉间良医所祖述三品别贵贱四制定竒偶主病则用之上药或弗取得士寒畯可量才世胄否豕苓鸡壅言吾亦闻庄叟
　　辨渊明诗
　　渊明读山海经诗精卫衔微木将以填沧海形天无千嵗猛志故常在此四句皆以指精卫也谓此禽之寿焉有千年而报寃之意未尝泯耳若所谓形天兽名口中好衔干戚而舞者山海经信有之曽纮偶见此即改形天无千嵗为刑天舞干戚然辞意不相谐合盖近世读书校雠者好竒之过也予谓形天无千嵗为是不当轻改
　　微禽移木石欲以塞东洋赋寿何能逺衔寃未始忘起脾讹越婢澎浪转彭郎轻改刑天字于文恐未详
　　苦雨
　　拟勒移文问雨龙麦秋忍不念吾农黄云万顷成泥烂偏与闲檐活瓦松
　　蟏蛸
　　牕眼蟏蛸粟许微早能结网伺虫飞都来口腹容多少狼虎操心伏杀机
　　谢张师道广文见过二首【伯淳】
　　曩读登科记髙标我已惊名如程子字字是后山名可但于诗妙终当以道鸣将无嫌落殖亦许定交盟爽气横空阔清谈絶辈流嘶骢能枉顾漫刺肯轻投敢谓官无冷其如学更优荣途未须捷恐隔旧交游
　　题朱仲华百牛图【玉】
　　以栋梁成厦屋万牛不足以耒耜命巾车一牛有余画师幻此沮洳泽若牯防犊辈且百太平村落丰年秋只欠耳边闻晩笛老身元是牧牛儿慿谁写作刘凝之
　　约端午到家复不果赋吴体
　　畧无一防南来风日日褰裳泥雨中端午到家复失约良辰阙酒非真穷世情故宜俗眼白时事不改戎葵红三年为客可归矣亦念儿曹思乃翁
　　丁亥生日纪事五首
　　千世谋生百念捐穷空肯复受人怜九还未悟长生诀七袠初开本命年寡欲自来甘淡薄忘机时或放狂颠归丹已办赍粮絶犹欲经营买鹤钱
　　山路访僧规已定晓楼闻雨事还非今年生日无人识几度儿曹望我归清茗半瓯浮雪乳古香一剂炷烟霏割牲酾酒贫难办只待天晴浣虱衣
　　我生之日忆我父痛甚少游眠古藤忍见金汤今堕甑劣容诗礼尚传灯策名作郡了无益罔利肥家终不能决定归欤守先墓种聊得似东陵
　　先君俊誉早飚驰晚落蛮陬祸事竒六十年前生子日三千里外忆亲时霍光擅汉人皆恐侯景归梁国欲危埋骨瘴烟抱寃愤蓬莱水浅定前知【先君生囘之年始哭二亲谪临封之年在乙酉时逺相当国李全在边】
　　杯酒谁欤可共挥残年心事转多违颇闻铜柱征蛮急孰念葵丘遏籴非【连日市中絶米麺欲作汤饼亦无之】典质衣裳今已尽留连舟楫可无归故园堪共吾儿灌政恐淫霖嵗亦饥【重梅骤雨无晴日买归舟江浒已旬日矣】
　　次韵谢洞霄俞仲囦【君玉号竹所有倚竹吟集】
　　巻舒来巻彻初终物象惟君指呼中夜鹤一声醒閴寂晩霞千变绘虚空市朝往事惊阳焰林壑幽居胜阆风如许高流吾未识半生湖海浪萍蓬












　　桐江续集巻十二
　　钦定四库全书
　　桐江续集巻十三　　　　　元　方回　撰次韵仇仁近梅雨
　　客心何日渡桑干良难雨更难途潦家家逾户限檐声夜夜过更防归舟屡阻千滩涨暑簟频惊五月寒防许灯花报晴信书帷新照玉虫丹
　　苦雨行【并序】
　　丁亥五月初三日夏至雨已月余初四五六粗晴初七夜复大雨至十三日昼夜不止初六米价十二劵初十至十七劵十二至二十劵市絶籴民初争食面寻亦无之
　　泥汚后土逾月余四月雨至五月初七日七夜复不止钱王旧城市无米城中之民不饥死亦恐城外盗贼起东邻髙楼吹玊笙前呵大马方横行委巷比门絶朝飰酒垆日征七百万【十贯为万钱】
　　雨不已
　　空堦日夜梅霖滴滴碎人心未肯休山郡城沉遥可骇水乡田没更胜忧民饥盗起关时事米尽薪殚滞客楼燕玊谁家政微醉倚栏撩鬓插红榴【壬子年严陵水冐城予徃来十二年幸无水近闻梅涨入城深八尺】
　　后苦雨行
　　五月十四日为雨八昼夜三桥官河水溢登街予数日不下楼籴于市则无借于人不荅
　　七昼夜雨可已否五更屋角万马走击碎屋瓦如拳然三桥街中人乗船五斗陈米已万钱籴且无之矧借旃一檐十蛛不成网亿万万喙饥可想乗夜飞虫蚊愈多苏湖秀州秧奈何
　　续苦雨行二首
　　雨遂至九日得米一斗邻翁为告籴夜密致之恐群軰攘刼也
　　龙至六爻为亢龙三三为九其数穷三日为霖今九日便晴田事亦无及全吴冨庶推第一谁信杭州无米籴邻翁耳语某所有夜持布囊分一斗老夫但笑不敢嗔尧九年水无饥民
　　忆昔壬午杭火时焚户四万七千竒焮死暍死横道路所幸米平民不饥火灾而止犹自可大雨水灾甚于火海化桑田田复海龙妬倮虫规作醢定嗔网罟欲取偿稍借人充鱼鳖馁
　　再用雨不已韵答仁近
　　良苗所至已沈没寄语云师盍少休暮境岂堪逢嵗恶腐儒可但为身忧败墙蛇出频穿户湿柱蜗升欲上楼拟问邻酤破岑寂督邮闻说酢如榴【蛇出寓屋之主人家】
　　唐閤门【从龙】挽诗三首
　　除布何飘骤偾亡足败伤宁歌紫芝曲自老白云乡兵息潢池弄书全屋壁藏铭碑端不愧今代蔡中郎【文枢为铭】儿子与门生东篱忆送迎吾虽愧光禄独幸识渊明爱酒终成疾工诗早得名晁家鸡肋集已足继新城【予甲申尝访公】
　　异日烟霄梦终身水竹居早交天下士尽读世间书汉祚金刀末江流玉树余兴亡较功罪元不渉樵渔
　　次韵仇仁近暑中二首
　　初减官河防许深向来惟恐百城沈晴堦近喜収檐滴暑屋殊嫌乏树隂妾妇齿牙工鬬防比邻疟疠厌呻吟悬知壮士无顔色頼有同心可断金
　　瞬息凉炎代谢频沉冥自飬静中身读书快意如抓痒得句言懐当写真幸不与闻当世事可须常作半途人忽思秦汉干戈际商岭犹堪避战尘
　　鲜于伯防举近诗有一官屡厄黄杨闰之句忘其全聨因赋呈之
　　与世相违已背驰樽前各举近吟诗一官屡厄黄杨闰万巻难充画饼饥浪説炎蒸今可畏悬知揺落即堪悲山潜涧蛰吾当去自有髯侯奋迅时
　　种稗叹
　　农田插秧秧緑时稻中有稗农未知稻苗欲秀稗先出抜稗饲牛唯恐迟今年淛西田没水却向淛东籴稗子一斗稗子价防何已直去年三斗米天灾使然赝胜真焉得世间无稗人
　　湖上晩归
　　此身闲一日足使百忧忘城外天能大山中地许凉喧呼经妓舫寂静忆僧房薄暮归穷巷谁家正絶粮
　　立秋【六月十九日】
　　斗杓忽又指西楼我独何为此滞留多事心情人转老荒城风雨夜争秋一蓑屡费渔樵梦杯酒难湔宇宙愁好趂防凉便归去豆花篱落荻花洲
　　立秋病中再赋
　　乱蛬号蝉孰赏音汝吟岂似我能吟风声雨气凉秋夜世故时情病客心烂醉无求甘老死菊花有约合山林一庵异日归何处万叠寒云未觉深
　　旅闷十首【并序】
　　五月中旬至六月下旬籴絶物贵身病穷极然所感不止是而已为旅闷诗十首
　　病恐医难谢贫惊籴愈昻未甘频饵药只欲暂休粮暑殆无凉处饥容有熟乡归欤谋藿食不敢畏秋阳乆闲仍乆客焉敢罪奴僮灶下横蛇蜕门前积马通分衣犹恶敝彻馔即闻空儿子扶行好秋溪望乃翁旧观繁华絶余风巧伪滋人穷何不至俗薄故堪嗤敝帚犹艰借劳薪自暗炊扶揺九万里遥谢庶风雌彼姝复此粲人面外堪防鹦鹉虽能语芙蓉岂耐寒舌甜元可畏背毁更多端昵昵徒为耳云龙许控抟吟窗委巷间四顾尽尘阛屋角才孤树楼西仅逺山羣饥乌谩噪髙举鹄容攀夜静看星斗秋风喜渐还年饥身复病食尽药无良此老何其窘于诗自不妨暑牎从纸破晴井放绳长稍觉愁眉展初秋夜欲凉运啓奎占瑞途殚彗告危晚生违盛际后死值衰期何啻三归备宁虞九鼎移焉知专夜妾竟孕别人儿西湖西畔路死魅复游魂早作千年调能容一尺浑国刑修已怨王爵报私恩纵许留遗孽终无令子孙升沉元有命不在巧谋身政使魁廷彦兼能位谏臣一时侪恶党百世号憸人所得都能防风花瞬息春【予廷对为首贾相易之两除言路王相格之】
　　浩浩观今古憧憧角利名学如未闻道死似不曾生碎禽虫语芳鲜草树荣过时随变防歴代几公卿
　　望湖
　　涌金楼下路小艇尚堪呼衰疾吾如此湖山了不殊兴亡忽今昔红緑自莲蒲近説迁渔户穷鳞气稍苏【新禁纲钓旧渔户四百四十家寸鳞不留也】
　　读旅闷诗再赋
　　身心喜自如贲趾出无车官职休停后田园废荡余宁从若敖馁不奉子公书折槛今烟草朱云气未舒
　　题吴仲逺游淮送行诗巻【宏】
　　昔有大丈夫万里事逺游逺游何所极飘若孤云浮欧冶淬利劒造父翼华辀东睇薄瀛岛西顾羞昆邱长啸首阳巅悲歌湘水流九疑呌虞帝三川哀宗周世人不之识问之将焉求曰有吊古意聊以消幽忧之子方盛年菽水亦易谋朅从淛河滨言迈淮壖州儿女竞执掺亲朋相謡讴鸿鹄眇四海顾此焉足愁已矣勿复道朂哉企前脩
　　赠胡直内【方】并寄夏自然【希贤】
　　直内苦吟今贾孟自然近作欲韦陶【去年见寄古诗二十五韵良佳】曩时场屋犹无恙前辈科名许独髙诗句孰能传海内官衔仅足诧儿曺鴈门太守何为者为道深衣胜紫袍山中之乐三章送徐明叟胡直内苏徳翁归严瀬并寄夏自然
　　山中之乐兮乐可忘饥饮有菊水兮茹有芝辟谷孔易兮何涝何旱漱咽沆瀣兮曷其耘菑野粟稔兮酿酒醉而歌兮樵者和之分半桃食未既兮烂彼斧柯于局棋悯閧市之遏籴兮形或鹄而肠龟谁独有此山中兮我将焉追送子于归兮聊声我诗
　　山中之乐兮乐可忘忧草木春青兮黄为秋云出云还兮人世晴雨寒拾槲叶兮以以裘顾独影兮无媿意行小倦兮防樾以休天四壁以为家兮户无可闭其奚偷何两角之有国兮战尘红而血流谁独有此山中兮我将焉求送子于行兮聊赓我讴
　　山中之乐兮乐可忘老匪塩匪酪兮飬梨枣曾髙云仍兮动阅数世手树成栋兮鬓犹未槁一屈肘兮代谢一寤寐兮諌夷歌晧耿客星犹在天兮鄗坛洛庙余烟草将相岂不鼎贵兮曽腰领其未保子独有此山中兮作室已考去不我顾兮我将焉讨
　　暑退
　　逆旅朝难夕更生暑忽凉自能捐嗜欲足可看奔忙即恐来鸿鴈飜成畏雪霜去年防人健同与嗅秋香
　　市行
　　徒歩无车马頽然一秃翁早班朝士底还杂市人中所向都非旧焉能独不穷否臧元自在芳秽未俱空
　　喜刘伯宣尚书至五首【宣】
　　闻说尚书至欢声沸道傍饥民应复饱暑气顿成凉此老今能防吾徒尚有望畧容对谈麈小缓理归航湖濵文字饮一别五年余未死须重见将诗屡当书事元无可说意自不能踈近日知来信顽躯百病除所至无嚬蹙当今亦鲜哉名誉非易致恱服有从来汉令更泉币吴侬告水灾忽闻自天下何策可春回湖海襟期落山林骨相寒自慙知道晚未觉忍穷难缺米临炊籴逢花就担防尚能中酒圣肯讳作诗酸于世已无求公来特少留相期一防面动隔防年秋鼎贵曽何乐常饥亦不忧端能专凤沼未必胜渔舟七月二十三日闻城南火午至夜半懐归
　　月近参旗欲下倚楼半夜独防天故园入梦将千日朝服离身已七年汹汹火惊何不去嗸嗸籴贵更堪怜汉庭使者求民瘼汲黯应须识后先【伯宣将至】
　　倚楼二首
　　西风迎面晩凉新畧展青铜正幅巾独倚防干偶无事闲防楼下奕碁人
　　楼头独立到昏鸦尽日丝空小雨斜何补乾坤浪生死青青无数瓦松花
　　自勉
　　有路今平坦无心复怪竒尽尝艰苦后始到老成时细读惊前误精思决旧疑端能吾事了可用此曹知
　　八月初一日
　　吾生遽如此六十一衰翁功过差相掩时防大不同冥冥终日雨忽忽半秋风食尽囊无物今年始是穷
　　夜读
　　楼西落照炫新晴檐雨犹余防滴声信手取书开数叶秋凉初喜夜灯明
　　夜思
　　买菱沽酒意欣然中辍留为斗籴钱委巷屐声骈雨后破牕灯影飐风前在家儿女应饥瘦乆客衣裳尽穴穿忽忆厄陈如孔圣感麟犹过从心年【孔子年六十八始反鲁删诗定书七十一始作春秋前此厄陈蔡犹乆客宋卫予六十一不能即归盖亦无足叹云】
　　雨夜懐仁近二首
　　平生湖海气嵗晚可谁邻朋友非难得情懐未必真孤灯昬夜目破衲冷秋身明日天晴否过从仅此人料我今谁识交君日渐深相看如骨肉有志各山林佐酒无珍具成诗每痛箴昼逢常夜别雨阻定晴寻
　　所覩
　　形泰神劳极心非貌敬多甘从道左避肯羡马前呵雪屋听儿读花房顾妾歌同声不同调末后防如何
　　题唐师善洪崖圗【侯举】
　　其说谓洪崖者三皇时有道之士唐明皇时张氲召见即其人端明洪公舜俞集中有此诗予不敢信今俗画非止一本
　　太白尚不识洪崖焉肯来一蹇五獠奴奸人之所为得非成方遂独无隽不疑至今好仙者犹为圗画欺
　　冷泉亭
　　寺门不须入林磵莹清襟老树几前代冷泉如我心缒萝猿接菓龛石佛添金别有眞天趣月寒秋夜深【灵隠寺之胜不在寺内在寺门此亭耳猿就手取食崖凿佛饰金车马憧憧皆俗玩也絶胜其在月明夜静时乎】
　　木绵怨【并序】
　　故亡国权臣乙亥南窜犹携所谓王生沈生者自随他不止是此二生者天下絶色也漳州城南木绵庵既殂二生入乌衣枢使家丙子谢北行其年十月天台破清河万户得之挟以俱北庚辰正月张卒乆乃南还谓惯事贵人巧伎艺拙女功仍愿粥为人妾或竞闚垂涎惟健者是归故冩之古乐府以为世戒焉
　　湖山一笑乾坤破欺孤弱寡成迁播不念六宫将北行太师防拥婵姢卧甬东香艳到漳南争防并蔕芙蓉过天兵及颈幸全尸想见骈肩泪珠堕木绵花下痛犹新已向谁家踏舞茵长头未及死肉冷折齿遽专籹面春赤城战场夜避火万里又随燕塞尘肉食酪浆更苟活不慙金谷坠楼人万户郎君遄卒死却自金台还故里嗟尔薄命两佳人三为人妾亦可已巧画蛾眉拙针线空自纎纎长十指后堂执乐换小名更事少年贵公子忆昔军中入相时潜搜宻逻渔妖姬民间妻女凛不保何啻如花三五枝曲江近前少陵恐今日揔孕他人儿贱获淫婢何所知但为权臣深惜之
　　闻盗
　　全吴称富庶一水忽萧条稍辱君公察焉容盗贼骄浦荒櫜物谢田落介虫饶见说塘西路人家緫被烧【稻没矣莲芡亦鲜徒多螺蚌】
　　八月朔后雨昼夜不止
　　【原缺一字】蔑丝毫暑何庸一再霖秋隂酸病骨夜滳碎归心剧盗应旁睨余田或尽沉无灯黒如漆臆度近更深
　　小饮张季野宅分韵得张字【并序】
　　仇逺仁近屠约存博张埛季野方囬万里以姓为韵回分得张字是日访刘伯宣尚书遇史紫微参政言捄荒事而退故诗中及之
　　涂潦访逺客未免褰我裳同行二三子先后相扶将逹官肯忘势鳞次升髙堂具言大雨水民饥籴估昻西成已无望顔色俱恻怆斗升弃孩穉此事真可伤今年劣足支所虑明年荒肉食念沟瘠岂无筹策良有司执所见猾吏尤不臧老夫颇渉歴意欲输毫芒窃虞水投石徒用热中肠不如归去来涤闷寻杯觞平生济物心已防不复张尚于朋友间未减诗酒狂华屋旧公孙燕室书画香娱琴适情性悟碁知兴亡万事不挂口逍遥参蒙庄缪忝相如右终慙思旷傍淫霖苦未已积隂翳秋阳时艰近至此盗贼将披猖一醉岂易得悲歌成短章邂逅即分首相思云树长
　　丁戊行【八月己未朔初六甲子秋分初九丁卯释奠初十戊辰祀社雨不止凡十日】
　　丁日释奠集儒士戊日赛社驩农民四海干戈万事革独此髣髴殷周因古礼仅存吏治落农极憔悴儒尤贫章甫【原缺二字】笑骂众夫须服田科敛频今年五月大霖雨旧谷已【原缺一字】新【原缺二字】精凿有之敢靳价万钱不得五斗陈青衿生徒【原缺一字】困馁白首父老空嚬呻仲秋甲子雨益甚山懐河溢隂逾旬庭酹坛献想草草瘠牲酸酒羞明神一旦警急盗贼起生聚未保明年春钱塘儿女长市井书灯耕耒两不亲但知佚乐逐浮末岂料离乱遭风尘丁戊二祭实素昧竞诧潮过天凉新肯念道傍横死人芙蓉金菊迎佳辰
　　今秋行
　　八月十五夜赏月楼台丝管沸金穴百万珠帘卷嫩凉茉莉花防木犀发八月十八日观潮幕帟粉黛迎兰桡雪山沃天雷动地出没红旗争锦标此是钱塘旧风俗骄贵小儿生华屋四时有春无秋风常知歌笑不识哭一年不似一年秋渐衰渐老成白头去年之秋尚云乐今年之秋何其愁中户田租三万石水不容収一粒况从兵乱窘避地白璧黄金俱防失前朝后市旧冨人半作道傍蓝缕身委巷小民或絶食粥卖伉俪捐僮侲一切时节不复讲履长贺嵗犹卤莽淫雨连旬未必晴潮何人观月谁赏月缺月圎宵复宵潮落潮生朝又朝事与承平不异处唯有南来秋鴈飘
　　中秋
　　去年有酒苦无月今年有月却无酒睦斋杭邸两中秋依【原缺一字】懐人夜搔首有酒无月犹自可有月无酒愁杀我余生归老紫阳山无酒无月俱等闲
　　寒早
　　春闰秋寒早人穷物议多孰非愁里老聊且醉时歌轻防矜乗跨张皇侈殿呵老夫自髙卧风雨梦渔蓑
　　醉吟五首
　　积金至充栋量珠动论斗甚者爱玩具日夕不离手匪徳身不保徒为他人守吾尝蓄万书田亦殖数亩一旦忽破散此事悟已乆醉卧一衾外余皆非我有无钱不必忧有钱即沽酒
　　去年所见人今年忽无之何况六十年追忆童儿时三皇及五帝安在尧与羲谓古有不死学仙真愚痴崇髙易深拱防乱难前知气力傥可恃不歌隂陵骓吾手幸未废杯来何不持
　　有兴云不亡谓昼无夜时逹人悟兹理何用浪自悲姬周过八百再传嬴秦萎彭殇共一尽脩短何议为屋角鸭脚树开戸闲观之昨者见生叶丹实今离离老夫欲不饮奈何霜鬓催
　　窃评先民诗尚复有长短后进与兹事我意终不满语言岂不工良欠旨意逺音节混淫哇气习泥季晚顾于五栁公独左为刘袒异哉晋宋间有此昭华管日以酒酹之一【原缺一字】或百返
　　渊明年十九谢公破苻坚此时尚可为未及出仕年太傅一邱志永言负东山道子国寳辈日趣晋祚迁参军与百里黾勉一纪间典午竟已矣于兹遂归田至今防心人仰髙醉中言
　　次韵鲜于伯防秋懐长句
　　逾燕渉漠将十霜西风满眼榆林黄时逢北客话围场鞍马意气犹扬扬骆驼红乳蒲萄酒袒割一醉千百觞君今病痁卧南方掉头不顾尚书郎紫阳山人饿欲死江湖一壑秋田伤哀歌相和意惨怆夜视宇宙何茫茫
　　次韵鲜于伯防秋懐古体
　　斯人晚始识浪走天下半既将防为髯更用田作面大材异拱把劲翮谢笼绊去年主糟邱稍厌盆盎乱忸怩较毫厘踊跃凌汗漫今年灶产蛙田里足咨怨民穷如受围合遣老将援医王殊不灵疟鬼未即窜卧念为鱼者厄运孰与逭羸马仅刍秣稚子且葵苋大似周南留宁有东平恋或报御史除揺首亦弗愿防勘篆籕古掇拾简编断秋雨吟斋灯夜月邻砧练一醉洗抑鬰岂无爱酒伴蠖屈未可欺鹏抟讵能筭
　　旅穷中报生孙名曰守【八月初八日卯时存心子】
　　瘦面皴肌暗自扪薪殚粲尽复空樽浪言官至同三品且喜家生第四孙孰谓将军骓不逝其如处士菊犹存忍穷守道吾心定胙土専城莫更论【旧制节度州同三品】
　　俗叹
　　六十余年老病身少曽识破世间人俗碁幸胜元无着市药多夸摠不真傅粉涂脂何可近藏机伏穽未须嗔莲华岳顶防秋月莫向长安踏市尘
　　归兴
　　投老深知万事难骨骸熬暑又煎寒暗量已觉穷无敌退省犹须强自寛稚子能吟青玊案异人初付紫金丹先生归去山中好剰有闲云许细防
　　八月三十日晓晴
　　髙树号风始欲丹秋晴诗老试凭栏食贫破砚惊犹在身瘦寒衣觉渐寛家里儿孙音问好客中僮仆使令难雪前霜后归吾圃瘦菊踈梅尽耐防
　　独酌有感
　　破牕枯叶共秋声寒近贫人共喜晴守道故知终有命感时焉得便无情今年浙右全伤水何日天涯尽寝兵闻道街头卖黄雀且须沽酒作南烹
　　始寒
　　与客观碁日又晡佯狂落魄老江湖未妨行事诸儿笑敢谓知心举世无币竭并将空槖售衾寒兼着破氊铺还家烂醉东篱菊犹有儿能为我酤
　　自释休官之意
　　七载休官学老农间关垂死脱兵锋折腰早觉身难屈饶舌悬知世不容已幸栎阳归旧质可能稷嗣冀新封时清犹作茹芝老杜叟斯言我愿从
　　寄题赵髙士委顺山房
　　红尘囬首即蓬莱辛苦龙门枉曝鳃道与时行谁不愿心为形役自堪哀闲观刘项临棊局笑挹羲农入酒杯欲乞长年仗青鸟三危天逺肯重来
　　简郑髙士【真一】二首
　　忆昔西湖北闲寻隐士庐水濵维舴艋屋角认棕榈红出仙人酒黄披老氏书冩真元有约隔嵗定何如再见湖东岸迁居傍废城鹭群窥钓石荷气馥棊枰歉嵗难覊旅泥途厌歩行幽懐徯清话岂不向君倾
　　为陆元徳题防谦斋【彦若】
　　四体非槁木焉得常无为下士蔑轨则徳人慎容仪屈伸一时间良复关安危举手一不当尚难令童儿横目愚而神岂可易指防造次肆防慢合防来轻欺臂且有所使衘防未出时恂恂君子心于此先有思脱若役吾仆未容盛气施刚桀世讵乏受侮宁无辞画一发狗纵厥规曹也随年老益畏谨请苑犹召疑捉麈授生徒秉钺行军师一如执玊恭庶几无悔追
　　赠沈【复亨】雷阳【其父沈愚庵注易】
　　乃翁辛苦注周易曾梦神人谈太极清泉煑蔬啖粝饭醯塩醤姜俱不食迎霜猎猎緼袍青映日萧萧颔须白自云今代王辅嗣憔悴形容人不识有子有子狂非狂其名复亨字雷阳十五早学张道陵二十已成费长房篆符呪水逐鬼物朝游燕齐暮衡湘信竒喜异世不少指空说无饶衣粮读古人书识道理定复在陈饥欲死不如沈家跨灶郎恍兮惚兮行怪诡村惊郭骇争赠诗我亦徇俗书此纸万事宜假不宜真徃徃神仙亦如此
　　送周君【暕】之余姚讲授
　　绛帐飘然适海涯月明任意拣南枝腹中书不烦行李牀上琴堪当侍儿马队定无元亮句草堂宁有稚珪移他年防作安刘事且向深山茹紫芝
　　次韵仁近九日予病不出
　　炎凉飘忽叹如流乆客仍逢嵗不秋髙处未应堪着眼闷中惟可独搔头市酤太恶难霑醉晴色良佳竟倦游戱马龙山摠灰防儿曹焉悟此身浮
　　舟出东新桥
　　市声巷语哭还歌客舎喧啾奈汝何才出城闉愁眼豁适逢秋霁病身和力行古道于时背心感皇天所相多鸿鴈稻梁焉用足政须寥廓谢虞罗
　　泊臯亭山下
　　草草供行役奇奇就苦吟饭迟縁共灶舟窄仅容衾稍冷天须霁将明夜已深江湖四十载空负一生心
　　过临平镇
　　楼船载甲晓闻钲知是何营将校行百五十年兴废事韩家军马战临平
　　过长安市
　　筭橘租菱小市哗堰头桥尾约千家人家已尽无人处时见芙蓉一岸花
　　过崇徳县
　　枯栁无风影不揺败墙頺屋意萧萧忽然唤醒承平梦犹有红栏夹画桥
　　过石门
　　麦田下种稻田干秋尽江南亦未寒水净风微舡牵慢莼花蕰草尽堪防
　　泊皂林
　　破皷如敲板荒营野市边地平天四覆月望日防圎徂谢悲人物灾伤惜嵗年吾行为何事洛咏不成眠
　　听航歌十首【或节其私语为之】
　　北来南去鴈还飞四十年间万事非惟有航船歌不改夜深老泪欲霑衣
　　莫笑船家生事微新红米饭緑蓑衣一声欵和一声乃谁识人间有是非【欵音霭乃音袄】
　　家住斜塘大戸边时荒米贵欠他钱从此驾船归不得无钱且驾小航船
　　四千五百魏塘船结拆船牙觧半千一千修柁贯三米三日盘纒无一钱【予所雇船如此】
　　十千债要卄千偿债主仍须数倍强定是还家被官防且将贯百寄妻娘
　　南到杭州北楚州三江八堰水通流牵板船篙为饭椀不能辛苦把锄头【旧航船不过扬子江今直至淮河三江者钱塘江吴淞江扬子江八堰者杭州萧公闸北关堰常州犇牛堰吕城堰润州海鲜河堰扬州州闸而召伯堰小不与其一楚州北神镇堰】雇载钱轻载不轻阿郎拽牵阿奴撑五千斤蜡三千漆宁馨时年欲夜行【载音在】
　　南姚村打北姚村鬼哭谁怜枉死防争似梢工留口吃秀州城外鸭馄饨【秀之南门至海塩县古塘八十里人人带刀雠刼十二年间私杀官诛骸骨如邱】
　　赌钱输了阿侬哥黄草单衫破孔多相趂缩砂红豆客霜风九月上淮河
　　船头船尾唱歌声蘓秀湖杭总弟兄喝拢喝开不相照阿牛贼狗便无情【阿皆音押】
　　栅堰二叹
　　船行三五日不得不思家索米开桥栅徴钱运堰车于官何所补为客自堪嗟况复饥荒后群偷沸似麻



　　桐江续集巻十三
　　钦定四库全书
　　桐江续集巻十四　　　　　元　方回　撰过秀州城东
　　海邑防囚昔此过鸣榔未了又渔歌重来野色秋如许似觉人家旧更多晴日茅檐横晒布水田竹架倒扦禾吴侬苟且度饥岁焉得官廉吏不苛
　　将至魏塘镇
　　客路晴为最舟行稳似车天形环泽国秋色画田家未用怜霜草犹时见水花鴈过知已近鹊语故微哗
　　为魏塘王居士留三日二首【文政】
　　水乡熟处未全饥舟楫安行盗亦稀乗兴聊为三日客魏塘酒贱蟹螯肥
　　魏塘酒贱蟹螯肥乆要人情忍重违呼妓访僧俱不必醉三昼夜可言归
　　晓发秀州城南
　　较似苏湖郡无山四然近城先见塔出户即乗船晓泽升红日秋光际碧天稻粱无不足最忆旧丰年
　　渔家
　　全家居小艇面色总成黧何事偏多子平生仅一妻螺羮兼蚬肉稗粥和秔粞细省庄周语逍遥理未齐
　　复过临平
　　岸上频呼喝船中剧荡揺倒桅将过市落牵为逢桥蠏断非羲卦渔榔即舜韶客愁元厯厯诗思亦飘飘
　　过许村
　　长安才上堰风物似微饶野老能相认轻船不待招炊菱开甑热秤鲫满篮跳偶有樽中物何为靳一浇会鹤臞郑髙士【真一】庵为予冩神走笔赋杂言
　　我不羡渠乗大马食肥肉我不羡渠寝细氊居华屋冨贵两字输与渠奈渠未免一字俗我有诗膓如月朗三秋我有酒膓如海吞百渎西湖之水足供酒一杯西湖之山可作诗千幅羽客冩我醉吟意雪为长髯电为目岂知天上三台星焉用人间九州督仕防不达坐多言衰老未死縁寡欲眉毛及须尚如漆此为夀相万事足莫言不智又无福宁当忍穷勿受辱气豪未减天外鸿神清差似霜前菊有人指防问为谁云是紫阳方虚谷欲求我者南山之南北山之北
　　郑无贰和予杂言有縁督之句用韵谢之
　　可食不必驼峯肉可居不必鸱尾屋竹篱菜羮人得知此中有士定不俗东里先生癯似鹤闲门不受童防渎七弦琴外碁一枰七星冠上巾一幅忽然一日紫阳虚叟来暂肯朦胧开睡目朝闻客子代穰侯暮见河阳诛汧督居然鹏鷃自不齐孰谓熊鱼俱所欲平生此老世人嫉若雠至此方知防一足无心敢徼失马福勿用小荣包大辱冨儿贵公百花尽吾曹冷落如残菊君不见老氏故书教我云守雌守黒为谿谷会当访公更谋一大醉幕天席地鼾卧无南北
　　次韵赠仇仁近
　　如池之酒如林肉不与寒士作厦屋马畜弥山金满堂此但可以骇愚俗得时引类上云霄失势举族填沟渎曾不若仇翁方叟两穷交相与坦荡忘边幅知我无钱借书令我典至今市井小儿相指目嗟今之人我未识可鲁阳虎宋华督屈心抑志谅未能及物济人非不欲古人胷次一相知刘文叔忘其腹严子陵忘其足后之君子莫若自求福考槃遯肥逺匪辱檀道济号为万里之长城何似陶元亮醉卧一篱菊危途所至太行坂深坑莫测沃焦谷我将归老紫阳山尚恐乌大夫之马币聘温生洛之南聘石生洛之北
　　次前韵述将归
　　我虽无丝无竹亦无肉犹有杜子美万巻书犹有陆士衡三间屋作诗宁作郊岛之寒瘦终不屑元轻而白俗文章杂在众人中大似浊河横济渎平生浪费防吟牋何啻右军九万幅既甞注漆园之十九言又颇拟栗里之四八目道眼一照百皆妄未若奴耕婢织躬课督江湖落魄但欠一归耳休官已幸天从欲子男女七孙四人有菜共羮吾亦足过此更徼非妄福政恐招忧复招辱宅门夏防防髙桐园径秋香万丛菊于是自歌招隐歌歌曰鹤怨猿惊兮在空谷四十余年萍蓬将七十又何必越之南燕之北
　　十月初六日同仇仁近至王子由庵遂饮白云李居士宅书事
　　初上吴山北遂过吴山南茂树悉剪薙余石空巉岩向来华屋处十不存二三忽如入壶天偶得羽人庵阅画有逺意评诗无俗谈背湖万松岭靣江三茅观人烟向如织今者篁竹半猎士捕乳虎伏弩行者断野兽出城市白昼无忌惮昨仅获其一此事可三叹谁家有幽居下瞰烟云洲西极夕阳外东穷沧海头一覧不欲尽翠树蓄其楼主人雅好事置酒更献酬禹穴渺何许指视令人愁酒中泛酥椒酒味弥芳烈菓蔬无不佳霜螯风味絶卜夜意未防醉归步微月人生了一日世故剧屑穷逹不足云兴亡讵须说
　　见李提学【景安】所和诗次韵
　　南来借借已声先遥挹清扬意谓然果见新诗金掷地始知余子管窥天三书光范门前拜一斗长安市上眠旧日猖狂俱已矣输君衡鉴政髙悬
　　题仇仁近白驹诗图赵子昻画及书
　　至防不见取此责自有人絷维幸不及遯野醉自珍上下不相求于中歌者频歌者诚爱贤贤者亦爱身
　　次韵李景安提学同过伯防
　　万巻芸香拥燕居客来谈论汹淮湖精言琴律根前辈朗诵诗篇压老夫胥谓买隣迁爽垲祗应负郭欠膏腴真能隠处非难事恐有天边尺一呼
　　宦学因之当卜居定能骑舫遍林湖遗编早已探千古绪论何难夺万夫近日人才愁閴寂此君风味极芳腴香山老子闲无事张丈殷兄或许呼
　　同伯几过张子范子周兄弟园池【镕镐】
　　堂上琴书间鼎彛檐前金鲫映氷池园林花木初容见家世衣冠便可知熟识二难俱好事偶来两客各能诗一时触目多佳思烂醉如泥竟未竒
　　何处消除半日闲看朱成碧夜扶还定知此意风尘表能致吾曹水竹间孝友门防佳子弟承平人物旧湖山饮多过量成诗缓酒醒思之亦厚顔
　　留题槃隐髙士王子由书斋
　　万宇横陈碧瓦齐浓岚淡霭总诗题隔江烟树牕中细过海风樯槛外低琴仅可弦星半缺壁应欲畵雪新泥南华卧读两三巻犹喜晴檐日未西
　　次韵仇仁近题王子由隐居
　　凉牕暑却扇燠閤寒谢裘主人一不凡永无俗客游地髙山使然十倍百尺楼人品似更髙不识王公侯是中即洞天何所复昆邱灵府能自超关元不幽染腴匪道味渉累非仙流寂静保此室毫髪不外求有书亦时读一日逾千秋
　　频至子由书斋追记游事
　　行山稍已倦径作坦腹卧茗至即仰啜即复起端坐拓牕眼豁然如见天宇大金碧何太丽玉雪不受涴向来宴豢人魂兮复谁些积沙东西移怒潮日夜簸烟表越树细云端海鹊过人生仅如尺倐忽分寸挫万古一悲歌悲歌孰予和
　　仇仁近之姑苏别后奉寄
　　诗眼到姑苏今愁古恨俱台惊吴后鹿江问汉时鲈矫夺风应息懐襄气未苏梅边早回首飞鹤望林逋白云李处士于大樗下筑小庵用题王子田书斋韵赋之
　　天地元知一指齐樗庵小小架榱题故应懒散身常健孰谓昻藏意未低神气自调丹鼎火僊班不借紫芝泥落成此老来酣饮酬爵端容据席西
　　白云山房次韵马道士虚中三首
　　闲愁不断连天逺浊醪快似并州翦兴亡得防横胷中氷消雪释春风转我本不学抱朴翁何脩致此丹砂容服食呼吸能还童不如但饮瑠璃钟寳莲山南屡簮聚醉乡不省归来处东隣西舎姓名谁但记门前大樗树意所欲往路无逺暖韭早梅政堪剪相逢不少酒一杯大胜能成丹九转争席者谁斯薪翁何至帖奉鱼军容我一山仆君一童亦无娥眉间歌钟忽如云散倐萍聚无何有乡是归处寄声为谢黄面仙焉用七重围寳树霜净天空心共逺一缕游丝无可剪欲识人间真道人眼近红尘念头转歴歴落落一秃翁取数过多邴曼容从今教子为牧童岂复敢望铭鼎钟闲朋冷友时相聚方寸不无暗合处谷神牝要深知钓竿须拂瑚树
　　次前韵将归隐黄山
　　我家黄山百里逺两峰揷天翠如翦归心久落故溪云柁转不由船不转采茶斸药呼隣翁借草地寛何不容挟兎园册教儿童菜饱无异禄万钟底须太史占星聚世人寻覔无知处海内故人脱相思江东渭北空云树
　　追次仇仁近韵谩成三首
　　儒冠谁使着何至动言贫此事须吾党相期到古人衰顔犹可镜短髪仅堪巾举世无知者孤灯夜独亲卧思身世事无夜不更深脱难泅登岸逃名影就隂樽中醉鲁酒外自陶琴诗就谁能赏徒劳太古吟风云乗变化防贱忽公孤内足穷过达多求智返愚谈锋椎衍奭笔阵扫孙吴时彦当如此吾归钓雪鲈
　　送杜景齐归平阳二首
　　每忆东瓯郡柑花入梦香市人无素服田妇亦红妆鲎蠏丰渔户犀珠聚防商年登犹足乐何必殢钱塘君住平阳县无家不读书计偕今已废师授未应踈兵革崩腾后衣冠防荡余别懐似难写吾道竟何如
　　赠徐瓢翁【孚】二首
　　碧眸氷齿夀眉厖谁识前朝老雪江指下七今第一豪端行法更难双向来屡获观诗巻恨不相从倒酒缸深愧后期似圯下云间防度拓吟窻【君屡于李白云王磐隐山房予不至】
　　六十年前欲冠时江湖声价巳飚驰四灵在昔三曽识八袠于今百可期多难渐惊前辈尽老懐那许后人知何当琴酒灯牕夜莫説兴亡但説诗
　　丁亥十一月初八日南至二首
　　闲客何庸早起忙髙眠懒复问云祥宦情不作葭灰动吟笔寜争绣线长逆旅四年逢此节徒行六日可吾乡冲风踏雪须归去荠菜肥甜白酒香
　　渉险骑危一纪强四惊阳复寓钱塘山深黝歙生涯薄水溢苏湖嵗事荒暂遣归寜怜小婢尚迟絶少抚诸郎官壶岂似无灰酒有客携来亦尽觞
　　至后有感
　　秋来意欲过江东建子侵寻月已中晴日乆之今雪作老夫于此岂途穷未嫌江泌衣生虱尚许嵇康目送鸿可怪平生非一事无劳咄咄漫书空
　　喜雪
　　寒空雨止暂霏微积渐随风散乱飞夜气直能欺毯纩晨光不待启牕扉儿童踊跃欢声起鸟雀摧藏过翼稀想见竹稍亚梅处家人扫径望予归
　　雪中忆昔五首
　　丙辰雪天游湖歌晁无咎摸鱼儿今三十二年乃后亦往来不一所以兴懐
　　忆昔浮蛆醉玉醅天寒一日饮千杯危楼拥妓临晴雪聨马呼僧认野梅岂料暮年纫败絮尚容永夜畵残灰间关幸脱干戈死落魄佯狂自可哀
　　忆昔繁华侣俊游寜知后死挂闲愁无人复唱鱼儿曲何处重寻燕子楼张敞空思前汉尹邵平谁识故秦侯定应冥漠犹遗恨蔗节犀启夜邱【魏京尹墓亦为盗所发】忆昔华年气似云雪湖终日醉醺醺室家未有儿和女賔主相忘我与君岂信乱离生白髪犹思歌笑调红裙扁舟一问桃源路治乱当时自此分【予三十一嵗丁巳始生女时程相当国戊午相丁予从魏尹如武陵世事顿异】
　　忆昔凌晨泛雪湖明天浄地一尘无畧闻倩盻歌金缕尽耸清扬倒玉壶屡造庙朝终摈逐偶登名第自囚拘即今忍索梅花笑死徙流离足叹吁
　　忆昔湖天雪最竒画船朝出暮归迟忍寒赏竹怜髙节踏湿寻梅致好枝熟醉何尝知病酒狂吟所至动成诗防褷冻雀今相似心欲髙飞翅已垂
　　寒夜
　　薪薒常相迫衾裘本自单至分惊寠改去住觉俱难愁与思妨寐霜兼雪倍寒百年谁不尽一夕独堪叹
　　寒朝
　　甚欲常晴日何堪复暗云树寒禽缩项雨冻瓦成纹归路非嫌泞行庖岂厌荤独能知此意朝镜白纷纷十一月十四夜听雨为霰听霰为雪乆之雪复为骤雨自昏达旦无寐
　　雨声更霰雪昏听达清晨自笑能吟客常为不寐人絮寒勤拭涕箦响惧翻身苦语知谁防应堪泣鬼神
　　过李景安论诗为作长句
　　三百年来工五七追雅嫓骚谁第一独闻彭城冻正字向来得法金华伯终古不朽语言在以诗教人人不识善学少陵而不为殆如孟子不言易世人往往谈神僊便欲揷翅登青天邀寻道士学服饵朝呼暮吸夜炼煎换骨一语曽未悟未办黄庭脩内丹俗流无骨但有肉虾蟆敢竞骊龙先姚合许浑精俪偶青必对红花对栁儿童效之易不难形则肖矣神何有求之雕刻绘画间鹄乃类鹜虎胜狗由陈入黄据杜坛当知掬水月在手后生可畏尝闻之君友何人师者谁双井白门浣花脉实字用正虚用竒鬱轮袍曲异筝笛藐姑射姿无粉脂梯危磴絶不可近尚有简斋横一枝
　　十一月十五日
　　倐忽何庸诘参差未易齐树枯元不死雪尽竟为泥岂谓身才老从来意欲西一穷寜骨立九殒未头底
　　十一月十五夜
　　竟与鳏鱼似无由浊蚁持百为元有命一往复何疑残梦终难续深忧暗自知隣雏夜啼急吾亦忆吾儿
　　得存心书诉贫
　　务得终多惧图全敢叹穷懒能争口腹差觉负儿童客乆丛咨怨年衰絶变通云台少冯衍未必尽人雄
　　再读存心书
　　每报家书至心如喜惧何欲开疑有故已读幸无他典粥赀财罄寒饥幼稚多衰门真可叹两世误儒科
　　次韵景安提学谩成三首
　　敢着寻常白眼看壑氷峰雪照人寒言诗已是登坛将劝学聊为祭酒官士类相推无异论亲顔遥觉有余欢即今人物皆公等岂不忧时意稍寛
　　豪厘俗事不留情诗律峥嵘骨骼清初仅传闻心已服每当展玩眼尤明笑谈足使千军扫移斡真能九鼎轻焉得夜檠对吟影同听急雪打牕声
　　嵗晚江空野泬寥冲寒访我不辞遥褰裳却马从泥溅掬水烹茶待雪消百战奚为蜗左角一炊未辨米长腰寻梅端许忘车笠握手城西遍六桥
　　景安録示旧雪诗拟简斋走笔赋所感奉谢
　　名都十万户拥貂者为谁一二达官外絮纩或无之南雪压瘴疠此事不可迟寠人既云众速霁斯为宜天公作恶剧十日韬晴曦平地尺未巳塞门湮途岐少年未更事骇谓如此竒危登或深泛一酣倾百巵今年老更穷客炉拥尫羸稍稍穴牕隙缩首畧一窥未卜麰麦王但悯乌鸟饥大儿寄书来土冻菜本萎归家煮荒荠一饱亦肉糜寜当卧袁安何用访戴逵答云有故人贻我防妇词未妨三十韵一酬带间诗
　　次韵景安吴山观雪
　　尽洗眼底尘顿寛胷中忧此雪端为谁竒哉君之游平歩飞鸟背长啸孤峯头恍惚阆风苑嫖姚结隣楼了不异天上培塿视九州北方当此时如猬缩马牛南方幸不然但觉瑞彩浮晴日一以出壮观挽不留作急着妙句小费灵府谋老夫傥可从亦足祛穷愁凡骨絶仙分胜览输髙流乃后有佳集次第或见収氷解烧防青问梅孤山幽
　　雪中俞仲囦寄诗见懐次韵
　　客嚢单乏去途悠欲诣髙人未有由如许江山明霁雪与谁诗酒共危楼忽惊天外来双鲤自笑人间寄一鸥舟滞楫胶肯予相官河氷解即乗流
　　留杭近三年得去赋不可不出城
　　不可不出城顽躯百无病不可不出城老眼亦何净第一脱俗尘最便于野性第二井不咸所至水可饮第三鱼价贱第四酒味胜第五无火惊第六无灯禁第七航船歌欵乃亦可听尔曹居城中小屋如败甑臭秽之所蒸靣靣环厠圊五更闻防鼔骨肉付烟烬巧伪以为生语无一可信妇女狐媚繁商贾狙诈竞天下不皆然杭城为特甚我今才出城七美一朝并眺望心神清眠卧魂魄定空濶水云间孰谓雪风劲寄语城中人何时免闂穽不可不出城所以发兹咏
　　泊赤岸微晓
　　今年夏雨水浙右嵗事失五月客杭城市民防不粒逮乎书云前稍稍喜晴色转手又不然一雪二十日岂止闾巷穷大半缺衣食我穷尤自笑亦尝二千石今如故将军俗眼不见识下舟北关埭泥水何狼籍离披一破伞杌两败屐俗谚雨夹雪未易得休息大雪复大雨造物讵容诘柂师所见赁脩广仅数尺而我凡五人卧处殊太窄初过臯亭山垂近临平驿有酒二三壶聊以慰仆厮吁嗟嵗云暮何苦事行役马援壮志巳阮籍穷途迫永夜不复眠孤篷滴复滴天地岂不大一叶寄兹夕
　　下长安堰
　　已雪又复雨天寒行路难船中寒尚可未若堰头寒已雨又欲雪泥深行路迷岸边泥尚可未若堰头泥官船买船逾十丈终日牵攀仅能上小船不濶五尺者大船塞之不容下堰夫惯见甘途污轴胶缆断相号呼得钱赡家计未愚不惜身如牛与猪人生劣可足衣食何必来此堰头立
　　泊崇徳县晓作
　　岸上马蹄响县中更皷清篷背雨亦止意当明旦晴梦记所泊处乔木枯峥嵘天色果开否浩浩惟风声篙师夜先起船尾灯火明苦寒未可发妇为治飱烹咀嚼似有味宿昔余蔬羮人世如此耳役役一饭营负贩规货利干禄求荣名斯人以家浮止尔了一生大者据疆土以国相攻争至微若蝼蚁行阵有战征我卧思此事究竟终何成顽仆懵无知鼻息如雷鸣
　　过嘉兴道中接待寺丁丑十二月赴逮扬州遇雪留宿怆然有感
　　畴昔留此寺亦兹腊雪天天寒了不异俛仰十一年是时尚守郡赴逮趋淮壖不知坐何事自省无尤愆家有屋防间亦有数顷田书生未甚穷不忧无酒钱事白夏至秋然后得南旋即今身自由幸已不属官客贫一物无驾此如叶船四仆色常饥况望酣与羶家人九霄外何由致槖饘岂不亦念我逢麴流馋涎我非不欲仕危途畏隮颠势虽已窘迫心终无忧煎新嵗六十二白髪被两肩尚堪屈此膝跪起贵要前访旧非得已谁当佐腰纒尅日可以归小俟春牛鞭
　　永乐沽酒
　　大寒岂可无杯酒欲致多多恨未能楮币破悭捐一劵瓦壶絶少约三升村沽太薄全如水冻靣微温尚帯氷防仆篙工莫相讶向来曽有肉如陵
　　泊嘉兴城北门外
　　老病今如许江湖岂所宜未妨寜过计不是故多疑歉嵗真难度奸人或见窥移舟入城泊何敢强违时
　　闻舟人既畏寒复畏盗
　　缥缈凌空一叶船闭篷端类管窥天千林尽赭当寒月万室俱枵更俭年未必风饕真堕指其如草窃正垂涎瓶梅斗汲山斋夜曷不归欤枕石眠
　　观岸树
　　行舟观岸树意若有不足岂惟柽栁杨亦颇间篁竹猥匪大材谁谓真不曲北风稍向南南风稍向北弱质不自由随风作反覆我家有乔松似是千秋木下无藤萝纒上无禽鸟宿清隂防百畆毅然立于独八风吹不动矧肯变寒燠是可托吾庐隐居于此卜焉能江湖间浪与此辈逐
　　驿马叹
　　鐡阵突万人覂驾行九轨圣门称其徳成功亦云伟嗟尔驿骑者售身堕泥滓朝才南一程夕又北百里鞭走不暂停脊背作疮痏尔生既无知尔死然后已塩车未为甚敝帷无复拟惟人役万物致用斯为美用之失其所益此即损彼服牛利播种钻卜休征牛何不幸为人谋何矣释氏欲无生厥意殆见此奈何説轮廻俗滋谲诡人畜互相为万万无此理皮毛受困苦王侯享华侈谓皆前世事夙业之所使我独谓天性岂各私一已生囿形骸间死散虚空里性同质不同窜易乌有是爱人而爱物人当近仁耳使其一不爱何惜一马死我赋驿马篇哀歌有深防
　　大风寒防晴
　　穷旅寛愁思严寒作淡晴终须开日色何可欠风声地白犹含冻天青渐放明吴门稍和暖应有故人迎
　　大雪泊平望买酒戯书
　　天若不产绵世多冻死民世若不醸酒亦复愁杀人冻靣无人色泊舟下塘侧绵衣既云薄酒亦何可得妙絶少陵句舟重欲无闻袖手复缩脚意终思一醺试一问篙工酒自此间有奈何泥滑滑寸歩未易取不恨衣绵少但愁无酒钱能将钱致酒即似衣添绵忍冻至于此犹喜肆嘲弄此雪遂大作不冻复谁冻
　　书所见
　　春风元在眼雪定不难消冻杞垂红子晴麰动緑苖行人相呌唤旅鴈忽惊飘古柱镌年号承平旧石桥
　　小长桥书事
　　似觉晴光稍不同天成竒句与衰翁雪滋死草芽先緑氷浴新鵞掌倍红荏苒客途惊嵗暮凄凉家事忆江东小长桥畔谁知许一棹孤舟万籁风
　　太湖观雪
　　平生不信有升天今日临风似欲僊海内百年诗客眼雪中一叶太湖船绵绵草树渔汀逺续续茅茨野屋偏定是丹青不能画一浇殊欠酒如泉
　　歩雪过长桥
　　太湖三万八千顷物色分明为我饶风急落帆临古防雪深着屐渡长桥一蓑灭没渔家乐数字欹斜鴈路遥小立忍寒不能去百年壮观尽今朝
　　晴过常州
　　雪霜何太甚寒意极今年红早迎初日青还见旧天晴光明草屋暖力破氷田堰路应无碍频频问过船
　　洛社晓行
　　船揺不能卧起问夜如何煜煜明隣火遥遥起暗歌暖知残雪尽晴见大星多良喜前程稳无风水不波
　　丹阳道中大雪
　　轻船揺兀涕垂颐我见人船更谓竒细穿篷仍急舞迷漫渡水故斜吹孤村茅屋炊烟絶匹马氊衫冻仆随此是老夫有声画丹阳道上雪天诗
　　奔牛吕城过堰甚难
　　君不见奔牛吕城古堰头南人北人千百舟争车夺缆塞堰道但未杀人舂戈矛南人军行欺百姓北人官行气尤盛龙庭贵种西域贾更敢与渠争性命叱咤喑呜慿气力大挺长鞭肆鏖击水泥滑滑雪漫天欧人见血推人溺吴人愚痴极可怜买航赁客逃饥年航小伏岸不得进堰吏呌怒需堰钱人间官府全若无弱者殆为强者屠强愈得志弱惟死无州无县不如此
　　阻雪留丹阳苦寒
　　雪没无行路风吹欲倒人岂堪犹作客忍负不赀身似水惊衣被如金议炭薪从来无许冷此际岂宜贫
　　丹阳苦寒再赋
　　冻雪犹凝滞隂风欲怒号树稍栖鸟堕船底积氷胶孰匪焦光室谁能范叔袍竟无霑醉防足与苦寒鏖
　　留丹阳三日苦寒戯为短歌
　　自从书云入嘉平一月间无三日晴大雪二十五六日漫天塞地氷峥嵘吴江渡桥意颇快吕城争堰心还惊丹阳古县暮落牵冻人欲死无人行夜投孤店风更紧燃草不烟灯灭影北人下马惊相问自古江南无此冷求薪不可炭更难仆御告馁衾禂单我生南土六十二自古江南无此寒卧不脱衣袍带断湿靴破韈泥袴绽焉得闺人呵手缝可向谁家借针线船路不通驿路泥田家闭戸如鸡栖推车荷担唤不去寜煨藳秸烹糠粞可以我而返不如乾坤浩荡嵗云暮岂无拥炉画灰处焉用遑遑问征路
　　喜晴行
　　漂零踪迹客嚢空迅驶光隂嵗律穷野次忽惊三夜雪林端初住五更风斗杓南指天犹黒海气东升日已红稍借晴光动杨栁归心肯复后春鸿
　　白土道中
　　雪后江南路新晴野日浓车舆通旅客篱落聚村僮澌解波【原缺二字】泥干土未松吾家有春酒归斸故园菘
　　夜宿白土市
　　雪路冈泥滑无过亦缓行丹阳朝冐冻白土暮逢晴俗织纱为业村帘酒有名贩商非我事一醉客心惊
　　过句容县
　　王气金陵宅僊家句曲山兴衰频返掌寒燠互循环雪没陂塘里春生花树间颇闻糁羊美无酒破愁顔
　　建康道中
　　土入江东厚民方浙右醇踈松冈路雪晴麦野田春往事更离乱衰年厌苦辛兴亡不须叹请看石麒麟
　　次韵许大初见赠【种元】二首
　　相逢未觉道途难把酒论诗数夕间磊落胷襟开古谊从容色笑借和顔长年役役鱼千里末俗悠悠虎九关赖是同乡复同味一寒如此遽春还
　　风灯雪屋话艰难各喜诗成咳唾间早幸渊骞同阙里终当园季隐商山草执防空投阁枕麯叅军善闭关祗恐傍人足嘲讶如泥烂醉不知还
　　赠江东李提学【浩】
　　小难和气如三春大难色莹清无尘小难作诗到圣处大难更自髯絶伦天怜今年穷已极稍慰蒹葭霜露身恶风剧雪走千里一识顿有两玉人西冈李氏自五代彩棒作尉金沙津神尧之子太宗弟郑王枝叶元至亲衣冠不絶七百嵗至今寳藏唐告纶吾家秋崖与题防乐石刻玉髙嶙峋龙凖子孙鸿鴈行髣髴犹见青莲真江东浙右乔木国小却管领儒簮绅雅衰风息离骚降迩来此道尤荆榛少陵一老擅古今学所从入须黄陈后世口耳逐世好九苞一角谁凤麟君家兄弟名骤起传者惊叹笔有神门第既巳推第一人品学问俱不羣呜呼宇宙之大我辈未尝少髙歌一曲吾气其庶伸
　　寄许太初【并序】
　　十二月二十八日行七里八冈泥甚至句容县为店妪所詈夜宿无床二櫈一氊危坐终夕二十九日嵗除寄许太初一笑
　　忆昨与君同榻时竒温叠重狨豹皮醉卧呕吐汚茵帐君不诮责予不知一从建康出城去七里八冈泥渉路一歩一滑不可度始复思君寝处处幸有笋舆犹得乗其实不胜其战兢句容破店无卧榻一夜打坐如禅僧老顽穷健耐辛苦地角天涯迷处所客中知我何如人店妪无赖肆讥侮蹉跎六十二年身明日又见新年春祗应独坐思乡客犹胜孤征失路人
　　句容道中
　　陂满风初漾林明雪未残路泥尤觉逺野阁不胜寒军过开门少村稀覔店难忽逢新日色乆别喜相看
　　过白土市
　　椒颂无闻不见傩客途如此寂寥何丙寅小运流年换丁亥当生本命过白土市荒沽野醸紫阳山逺梦吟窝还家要及春犹早花满千山笋满坡
　　嵗除夜过白土市不宿夜防失道田家地卧四十韵
　　腊月廿九日丁亥之嵗除朝发句容县寒空晴色初初晴信可喜泥深犹尺余午憇白土市暮指丹阳湖未至四十里落彩沉金乌泥昼尚可渉泥夜何可逾况乃冈坂间十歩千盘纡积雪五十日冻块始半苏雪中间以雨野溜成沟渠埂塍或断缺下有不测淤江南旧行役两夫肩竹舆与其一跌三不若舍而徒芒鞋既已着岂复惜衣裾黒者为水潦白者为路途暗中相摸索前行后号呼右手拄我杖左手一仆扶逺村坎坎皷守嵗以自娱荆棘莽苍中焉从造其庐前导忽还迓道逺店亦无求宿一农家地卧用草铺于此得偃息岂敢过有图暖汤濯倦足浊酒斟浮蛆意色黙相贺天其念无辜幸无坑穽堕险不狼虎屠灯下见异物非马非骡驴藏牛于屋内云以避穿窬终夕噍草声去枕才咫且从者各僵仆不异犬与猪平生防今夕亦尝分郡符军府炽庭燎丽谯侈门符賔客兵卫儿童奉屠苏焉知穷且老狼狈逃村墟疮痏腰膂破痒痛皮肤枯大风皷天地啸鬼号鼪狐使其伏榛莽岂不戕厥躯遥遥乌聊山有竹有琴书我故念我家儿女亦念予目睫竟不交炯然如鳏鱼晓行付一笑终夕空嗟吁作诗纪此事异时示吾雏
　　戊子元日丹阳道中二首
　　夜卧田家牯犊傍晨兴籼饭煑葱汤阨穷未觉英豪耻清苦应容夀命长客路天晴聊可喜家园春动自难忘已欣旧嵗交新嵗却向丹阳忆紫阳
　　轧轧箯舆猎晓霜孤征无复共椒觞浮生物物身为累垂老年年节是常稍听村田喧皷笛遥怜儿女欠衣裳于潜西上王干路苦忆茅柴白酒香
　　戯书旅况
　　垢痒频搔虱欠烘泥行草宿叹匆匆欲纫衣苦无针线每煮羮难得菜葱险恶固宜防贼盗愚顽莫可恕奴僮闲人况是身为客是事难将昔日同
　　正月初二日晴过常州
　　客里三年问嵗除毗陵归路又正初自怜嚢澁难沽酒犹喜船寛可读书草比旧痕青已倍雪成陈迹白无余脱寒就暖真竒事差觉穷途意气舒
　　早风未顺喜晴
　　数星犹自耿寒空海气弥天晓日红没胫巳无当路雪打头不过暂时风乡情客思鸿飞外春色晴光鹊语中临酒对花犹健在谁云矍铄一衰翁


　　桐江续集巻十四
　　钦定四库全书
　　桐江续集卷十五　　　　　元　方囘　撰二月十一日晓发龙山风顺
　　繁华销歇市朝空此地何堪着固穷久似坎蛙居井底忽如野鹤出笼中宿酲夜解催花雨归棹春乗上水风及得清明到家否新芽茶緑牡丹红
　　泛浙江二首
　　不为潮从海上生元来水浅浪波平屈曲盘旋船百转始知从古浙江名
　　海门山到富春山碍石冲沙水几湾不是此江故盘屈雪涛何得诧吴蛮
　　晓发富阳县
　　长山礲石片帆斜小雨初晴日昡沙回首遥防富阳县青烟低罩一丛花
　　清江濯手
　　属镂愤气巳销平江入新安水至清浄洗长安遮日手更容尘土到冠缨
　　简赵賔旸
　　书生豪侠味终酸诗客颠狂骨本寒趋就坦夷非不欲屈蟠老硬亦良难故将军巳编民伍冷广文犹齿学官何处浊醪谋一斗能来相送上严滩
　　简张中白
　　畴昔兵兴岂料今朱幡犹忆对青衿棠郊自愧无遗爱芹泮遥知有好音练水招予归旧隠锦峯输子擅清吟岂无樽酒能娱客黄浦门头一再斟
　　黄浦门解防有懐川无竭
　　旧守烦人送酒钱江边五夜泊归船就中最忆南山好一老癯僧伴醉颠
　　始暖
　　垢汗熏蒸虮虱肥花前未洗雪泥衣到家儿女应相讶四载漂零仅一归
　　别后
　　朋簮连日醉如泥别后临流意自迷语燕驻空相尔汝飞花吹岸各东西
　　江行大雨水涨四首
　　客路由来但喜晴山深何况更舟行孤篷酒醒三更雨滴碎愁肠是此声
　　一夜水髙丈五六移舟稳傍渔家宿矶头浪急上滩难舟子索钱赛神福
　　踏竿倒挂似飞猱水长船行拂树梢忽讶平途成峻濑更怜危石没深涛
　　何处岸頽漂大树明朝水落阁平滩村民争翦为薪去万事従前预料难
　　舟行青谿道中入歙十二首【并序】
　　睦州青谿本歙州歙县之东乡吾逺祖东汉贤良方公储墓在焉泝流而上湍石竒怪沈约所谓新安江水至清是也睦改为严州歙州改为徽州青谿县改为淳安县而歙县独存汉时旧名
　　覆野春隂不肯晴舟中无酒亦无故教客子知寒食时有梨花一树明
　　立岸儿童防客过人烟近处放牛多万株漫自栽桑柘一缕何曾织绮罗
　　乗时盗贼起风尘战血苔防几度春古庙仅能存大树荒山犹自少行人
　　水杨梢上欲绵飞犹觉春寒未解围为怕江风吹客梦船篷缺处塞蓑衣
　　晚风微劲喜新晴夜半船窗漏月明卧防孤篷揺水影悠然枕上一诗成
　　夜寒如觉有猿吟积翠重苍万壑深下水轻舟脱箭盘山细路线穿针
　　刺桐花发草如蓝欲卸绵袍剪纻衫一夜春霜忽如雪江南天气不宜蚕
　　野桃篱落鹊双鸣春晓微寒放嫰晴汛扫松楸家巳近犹余七日是清明
　　花间预想到家时笋蕨堆盘荐酒巵防检儿童防小学招呼朋友説新诗
　　青谿元是歙东乡吾祖于时肯寳黄避地江南结庐处同时隣舎有严光【为方仙翁之祖曰纮避王莽乱】
　　蕨拳欲动茗抽芽节近清明路近家五日缓行三百里夹溪随处有桃花
　　歙州民与睦州民比似吴儿大较贫为问山中有何好山中剰有读书人
　　次韵刘元煇喜予还家擕酒见访三首
　　白纻乌纱巾乆不见此客眉长耳有毫眸子秋水碧惠然顾柴门坐对山气夕荒芜渊明径寂寞子云宅擕酒意殊厚细酌话宿昔袖中出新作关键有阖辟五十始学诗定复笑髙适繄予骨相屯年年困行役里社何幸还尾君杖屦迹苦辛厌奔驰忧患饱阅歴胷中万不平一笑春氷释双鸡古侯膳拜赐书之策顾无明月珠何以报私觌
　　我其方英君可刘賔客年皆七旬近相对诗眼碧向来每过从剧谈动至夕乆别坐何事蓬蒿翳荒宅归舟落孤帆曾未逾信昔空庭迟汛除野径缺锄辟便能致果馔共此片时适萍氏寛征讥章甫复力役尚可卜孟隣未至削孔迹飘芳渐纷纷晴巘正歴歴此酒不快饮忧抱何由释但愿长穷健縦无马可策徒歩顷刻间亦足奉良觌
　　死者巳无知生者暂为客三年归故庐松竹元自碧屡惊山中人永卧泉下夕一二老朋友何处卜兆宅【近许太空汪晞顔许尧举许豫立程以忠皆卒】独君有夀相气貌不异昔冷官故稍卑良畴焉従辟幽抱能自寛胜味各有适中守神旣全外物至莫役未悟如梦寐忽觉无防迹眼明逺堪眺脚健险可歴万重烟霞间不乏僊与释吾侪数老翁撰日散游策当有佳诗篇付与来者觌
　　三月初五日同诸友自城南游水西书事
　　歩出城南门衣袂飘和风风中有花香不问紫与红万山似无罅一水能自通插云石色古喷雪滩声雄夙闻长庚伯来访宣平翁想见巉巗间悠然支孤笻吾侪复此游啸歌渡船中未渡东望西旣渡西眺东东西互眺望所至随不同乃知佳山水变态焉可穷荦确陟层巘茂宻穿深丛仓卒未暇徃虚皇紫阳宫僧窓亦可人脩竹攅青空足用展极目遥天送归鸿更有真趣泉一磨精铜扁故自佳韵语亦大工【真趣二字司戸建安江畴书二絶句嘉定壬申推官李直节亦书皆佳】至寳识者少烟雨埋昬雺英气决不泯定复月贯虹万世永无极百年俱有终为问羊叔子何如王无功晚生未闻道邂逅华颠童酒酣诗不成归途竟匆匆但苦嘲诙剧谈锋森战攻达人当两忘一付亡是公
　　三月十一日问政山次刘元煇韵
　　禊节去未逺是日天更朗微寒护余芳春野緑渺莽爰従峻岭登岂殊茂林赏支策拄云汉举袖拂星象遐瞩两眸豁徐歩一足徃年迈忽臻兹时平犹忆曩誉竹谈亹亹吊松色怏怏青空鹳鹤唳碧甃蜗牛上龛金窥扁顔簮玉观塑像孰谓幽谷僻有此殊庭敞豪饮杯杯满清吟字字响佳儿奉亲老髙第事师长考击谢钟鼓倾写竭瓮盎自可作画图未易絶梦想吾家酴醿花髙架政堪仰能来一中之勿待南飚爽
　　次韵赠赵岂卿【应元】吟啸公【戣】之孙乃父亦能诗
　　大门祖父昔闻声交臂差池恨晚生欲与万山修郡志谁能三世擅诗名故知龙颔无鱼目更觉松心异舜英字稳句圆经几炼定应九转巳丹成
　　和陶咏二疏为郝梦卿画图卢处道题防作
　　彭泽五防米竟为督邮去动干寄奴诛孰识日渉趣汉元潜震宫广受忽髙举心巳料恭显定至杀萧傅事君义当死肯复问生路威福弗惟辟明哲有回顾渊明咏二疏寄意匪自誉丧元辱先体贪位综世务未若见几微政尔养髙素展画读瑰染公等各超悟风霜敛劲气泉石入幽虑足可休余年何用簉朝着
　　题孝猿图
　　鄂有养子母猿者母死子抱尸哀号不食至肉腐皮存犹抱其皮不食或绘为图郝梦卿俾赋之
　　攫果实饥嗛三声泪霑裳尼居曾子侍宁甘读此章不食痛所生乃能善居丧林端有返哺未敌乌衣郎面故可顔彪臂岂徒李广泣血同髙柴托音异原壤谓当葬其母山林縦之徃勿复绊诸笼充此儿女赏
　　次韵赠上饶郑圣予【沂并序】
　　上饶自南渡以来寓公曽茶山得吕紫微诗法传至嘉定中赵章泉韩涧泉正脉不絶今之学永嘉四灵者不复知此贵溪郑君【沂】圣予过我论诗所谓得正脉者也貌瘠而气腴年妙而词老令予求其声于徽弦之外岂借听之误欤于其行次韵送之曰
　　郑里茶山乃诗祖继之章涧两泉吟端能防疾追芳躅当复幽防入苦心力到光前还絶后事殊思古定伤今儿啼可止有新様黄叶元来不是金
　　宿西畴曹教授宅
　　宿羽同夜林天明各分飞人生尘土内别易防合稀我自钱塘来君从宣城归初喜望顔色昔癯今似肥细视久乃觉翛然不胜衣老至故当尔闲心厌尘鞿户门岂可忽仕宦未为非迩来三径荒园花减芳菲政坐行作吏耕稼始愿违子壻环我前设席灯烛煇防庑考画鼓崇盘荐琼蕤友道比衰丧闻客扃重扉独此意不然壶倒觞屡挥酒醒日巳出行行穿山围囘首重囘首晴川渺烟霏
　　行休宁县南山中
　　我非尘中人素心在尘外深谷行人稀幽赏与心防原畴苎苖肥岭坞杉木大女绩男斧斤生理于此赖稲畦无凶年山泉百道漑水满时自舂竒哉涧边碓惜我乏寸土把茅不容葢老矣徒空谈惘惘发深嘅
　　泝行回溪三十里入婺源县界
　　军马所不到大山夹长谷千载几离乱不知有杀戮鸡犬何晏然未羡鄠杜曲连林望不极春晚蓊以緑其大至如椽谓之猫头竹苦竹尤清严翠葆森矗矗厥土最宜杉弥岭亘冈麓种杉二十年儿女婚嫁足杉杪以樊圃杉皮以覆屋猪圏及牛栅无不用杉木聫筏下浙河善价不轻鬻山髙髙至天爇灰蓻畬粟又有茗荈利啇贩给南北忧旱不忧潦脱如嵗不熟蕨萁与葛粉槌捣代糜粥岂若水乡人动至售骨肉丑陋羞冶容健夀由寡欲定非私此邑大言夸美俗行脚遍海内乆乆寓辇毂万端堕奸欺徃事杯水覆曷不归乎来于此擅幽独﨑岖荦确间数歩一匍匐犹胜见贵公膝行受耻辱寒泉洗尘心怪石醒醉目野叟茅庐边买隣愿兹卜
　　上回岭
　　儿时度大庾未识险与艰劒阁天下壮老矣无由攀兹岭同我名穷源路如环一重复一掩千弯仍万弯怒石跃竒鬼淙流出其间髙处望来处井底忽升天为言上复上何如居庸闗
　　下囘岭
　　上岭何所苦一歩一气喘下岭何所苦一歩一脚软直视三千丈石梯落层巘终湏到平处尚作屈曲转彼犹可通车太行羊肠坂此乃不容歩险甚蜀道栈回首望木杪千里百里逺
　　留囘岭汪明府宅【元圭】
　　仇池非僊境商岭在人世讵必深且僻而后兵可避大物有转移戈甲满天地城郭非云逺马迹竟不至蓊蔚树木宻复重涧谷閟中有长者家累叶重名谊积德服里社故非一朝致园池旣显敞栋宇亦防文甃洛花红雕笼陇禽翠恍然壶中天逈与尘界异崇觞延老夫子侄尽擎跽岂惟授之粲抑且侑以币客来无不速各各满其意居多章甫冠宪宪洁衿佩如闻筑精舎徽国严祀事纪载傥予属庶用报嘉惠
　　婺源道中
　　盘山莫讶去程賖风俗真淳尚可嘉行客门前方下马主人店里巳烹茶百泉怒喷常疑雨万木隂森不见花倚杖苍崖忆何事白云深处晦翁家
　　次韵谢遯翁吴山长孔昭三首【觉】
　　笔追古作未云賖正始遗音到永嘉谏列合骑沙苑马従臣宜赐壑源茶吟边彭泽先生栁梦里长安进士花不朽故知非爵位文章海内旧名家
　　干淳一老去非賖里社游谈亦孔嘉僊驭不还缑氏鹤禅机空説赵州茶神农为我先尝药迦叶谁今又笑花欲向君侯问端的流风应谢鲁东家
　　降原陟巘敢嫌賖风物元従僻处嘉晴日缓行果下马春山初试雨前茶野桥潇洒泉如雪石壁巉巗藓自花剰欲移居此中住便依诗老作隣家
　　次韵谢徐賛府【辰起】
　　越燠燕寒万里賖相逢重接话言嘉乗车君不轻予笠缺酒吾惟啜子茶斯立官衘清似水叔原乐府丽于花内交傥许如元白各赋春深二十家
　　次韵谢吴太初【与　祖遇龙太学博士所生父觉】
　　落笔谁云古意賖四灵何得擅东嘉跨鸾未斫吴刚桂对鹤频烹魏野茶商略春词犀堕雪留连夜酌烛生花如君三世工文墨江左于今有几家
　　再次韵谢吴遯翁【有句云燕颔英姿宜食肉羊肠险韵且煎茶甚佳】
　　一自为农去国賖九天无路献忠嘉不争老杜广文饭且共仰山鹙子茶【君寓普济寺】字画故家元佑脚篇章时様鄂州花它山待刻钟楼作震撼烟霞十万家【近为普济作钟楼记见示】
　　复次韵吴遯翁
　　乾坤磔裂嵗年賖忽复中原庆获嘉雷焕竟能出神劒张华才许识真茶一身北去南来鴈万事朝开暮落花诗句辱公过相奬巳甘终老作田家【以紫薇花见许故云】
　　次韵王君【鼎龙】偕子同来访【住黄家坞俗呼相扑坞】
　　愧子初来坞路賖曾防酒防与殽嘉荅诗輙便拈枯笔接话才能供淡茶膝上佳儿如玉雪山中春事几风花良畴世世勤菑播终待明时遇宅家
　　次韵前广德赵教授【良钧】
　　脩程万里未为賖年少曾逢世运嘉早擢髙科题鴈塔合班迩列餍龙茶宦情划似云归岫时事惊如雨送花书林寳藏饶词藻肯羡青霄富贵家
　　次韵滕君賔日【嵎并序】
　　其先四人登科恺璘珙武子有四桂堂璘曰溪斋祖也父峄曰切斋至邑宰叔父堂长钧作晦翁亭于其家之朱塘文公尝偕蔡季通来逰之地云
　　数歩朱塘路匪賖晦翁亭创自端嘉遥闻古屋环脩竹拟汲寒泉荐苦茶万镒黄金何足寳四枝丹桂有余花诸孙风骨今犹别师友渊源自一家
　　遯翁赐诗不巳复次韵二首
　　登畿稍借隙隂賖告后谋猷岂不嘉未断周妻及何肉巳忘党酒与陶茶病躯度日惟凭药秃鬓经春不识花赖有公诗满归槖定成多寳骇贫家
　　极知旅酒难賖亦欠鱼如丙穴嘉稍向市工求旧砚更従山户覔新茶芙蓉欲度崔嵬岭芍药犹余烂漫花但恐归途别懐恶时湏回首故人家
　　题金明府平易堂【讷懐】
　　桑畴麦陇颂声欢竞说琴书政事寛方寸惟知存岂弟丝毫不肯作艰难爱民何啻如儿子行路休教避长官来徃星源凡几岭従今都作坦途防
　　题徐賛府不负堂【辰起】
　　哦松人与职俱清时见春郊雨又晴所学政应如陆九只消一语了平生
　　官无大小各分忧可但专为七尺谋説着此身便非是寄声多谢薛嘉州【薛能诗不负嘉州只负身】
　　为吴太初题初隣斋二首
　　此宅元无一物遮问君隔壁是谁家伏羲未画前头事篱落傍边靠得些
　　三两茅庐一径深略知住处未知心元来有物先天地难向君家屋畔寻
　　跋张明府独乐园图二首
　　熙宁相住半山寺元祐人宗独乐园早起庵中钓鱼手未应宣靖失中原
　　独乐人闻新法新定应翻作独愁人墓碑一仆党碑立巳觉园花埋战尘
　　题张明府清风堂【元佐】三首
　　麦陇初秋晓吹寒新篁揺动碧琅玕涤烦解愠谁相似父老人人说长官
　　素纨揺月坐髙堂病暍应无困道傍好倩丰隆吹火伞人间各受一襟凉
　　万叠春山积雨晴新茶处处煑车声不应独送月团片偏与卢仝两腋生
　　题江君天泽古脩堂【靁】三首
　　大虚空重片光悬何异初开混沌天能办辛勤磨玊斧不愁缺月不团圆
　　尧付诸冯药一丸养心谁续执中丹三千年后人能服圣处工夫似不难
　　文言当日演韦编夕惕爻观变兊干进徳立诚说方法定曾参到杏坛前
　　跋吴初隣山谷临风笛真迹
　　临风玉笛调孙郎百字尘昬纸尚香细认黄家元祐脚似人殊喜见他乡
　　跋徐蜚英四世祖神童事【祖名大成】
　　【阙】







　　军不复过前村
　　句圆字稳削陈言诗律吾曹合细论五藁端能压南岳后村死后有前村
　　赠刋工程礼
　　镂金镌石切瑶琨深入诗家不二门刻画工夫初亦苦终然芒角了无痕
　　赠砚工杨全
　　人间渐少老书生真赝谁能别旧坑磨墨挥毫自竒怪可湏一砚苦求精
　　再赠砚工杨全长句
　　谁凿山中龙尾石遍与人间供翰墨蛟螭妬嫉互盘踞鬼神守防勤呵叱苟非其人不轻出似觉天公深爱惜磨砚轻写俗文章岂不青蝇汚白璧砚工具眼如玉工千岩夜见月贯虹悬崖深渊致巨璞氊包蓆裹箱奁中深藏不敢防天赐胁取岂无王与公脱使捐金动至百卒未肯售宁固穷客行何来身突兀作字不媚诗有骨此翁谓是谪仙人开匣再拜献此物乃知杨翁亦竒崛气髙肯为势力屈劔与烈士得所归天下之寳不可忽
　　题黄君以发拟文公书院梁文及赋
　　滔天笔势百川东小待清霜万壑空能草子虚上林赋更湏收敛入檀弓
　　追和艮轩俞同年【君选】题程一甫【冕】诗卷
　　人物真髙絶何徒上下床转头异今古翻手变炎凉应禽虫语知时草树香吾曹能不朽宇宙与俱长
　　文公故居有懐
　　慷慨懐人独倚楼定应故国此神游共知道派传洙泗犹觉文星贯斗牛八佾舞移谁有鲁两楹梦断巳无周先生不遇闗何事更作离骚一叚愁
　　文公书院新创
　　新堂育士焕榱椽突起文公故宅边孟子向来推亚圣邹人谁不企先贤遗书防萃垂千古缺典因循近百年为问杏坛旧邻里顔曾以后岂无传
　　婺源邑中
　　天地初开孰结融一溪千折万山重县城似绕流觞水郡路多由对镜峯祠庙骏奔干竺防乡邦鸿硕兖邹封版图三万东南有二事无能可比踪
　　离婺源过古荐注口张村三渡遂登五岭
　　卧闻邻客晓先发亦束寝衣辞旅榻急雨防止风稍动空山微凉路不滑溪流向西吾适东舟渡者三更横縦人心最险天自易左路欲穷湏右通蚕放三眠大麦熟含桃烂红豌豆緑野次思之不可致七日菜食市无肉南山之北归去来摘菊翦韭手所栽説诗命酒花当开焉用舍是登崔嵬
　　过芙蓉岭对镜岭羊鬬岭新岭塔岭赋短歌五首
　　平生所闻芙蓉岭上如攀天下入井老乃来游殊不然褰裳顷刻升絶顶南逾大庾鹧鸪啼北度居庸朔风客行到彼例凄酸我巳恍惚梦中景视险如夷兮要深省君不见芙蓉一岭今巳过我但慢行君奈何
　　千钧巨石百十万乱堆横峙塞山涧故今流水作呜咽行人厌闻犹喜阚芙蓉非花镜非镜无可充君耳目玩第一岭望二三岭蜿蜒似作长蛇缓努力向前兮不湏叹君不见老夫足垠半天下临危岂是趦趄者
　　客谓老夫今老矣胡为尚落空山里千艰百难万不平上岭下岭不肯巳此岭第三未为险人靣兽心险于此乾坤一纪战旗红偶脱乱离身不死流可无行兮坎即止君不见羊化为石鬭即休两角蜗争何所求
　　第四岭头分两邑相背无情水流急淛河东下彭蠡西到海终湏合为一海东闻有沃焦石万国之水不供吸世故人心千百岐有生必死终无迹焉用皇皇兮仍汲汲君不见塔岭之塔焉在哉不如有酒斟一杯【塔岭顶分休宁婺源界】
　　混沌何年分宇宙天地日月常如旧如旧之中却常新何曾一防受尘垢谁凿此山为防径争利奔名足驰骤新岭终无可旧时燠不加肥寒不瘦行人自无兮百年夀君不见岭头日日吹征尘剰有新人无旧人
　　留吴田霜崖吴居士宅【梦龙】予仲女许其孙姻
　　众山环如规中有一川水山腴翠树圎水洁玉石峙居人近百家耕余习文史此翁独能诗早充賔贡士平生宦情薄一试仓庾氏中年厌兵革肥遯白云里时时吟一篇自教孙与子满屋读书声万事不到耳问途访幽居曲折十余里麦天小雨霁初夏风日美逺迓擕饮壶剧谈并宴几门帖句句佳字画亦劲伟尽出名画挂频共髙阁倚烹煎茗笋良饤饾蔬果防鼓吹防深夜酒酣未容起寒薄攀华盛两姓合嘉礼东床向志学骨相良可喜积徳贻后人方兴未云巳发禀济青黄垂绅曵朱紫天人幽显间施报有兹理畧窥宅边园培芳茂花卉黄莺殆无数白鸥不知几山茶及岩桂叶叶莹如洗间气钟人物吾故卜诸此老夫托姻好悠逺自此始定当继朱陈何但夸孔李
　　乍归呈许君公度【楫】号防泉
　　东南天地早闻名三载吾邦沸颂声山好更饶诗句好江清未抵使君清涓涓流水秧田足细细吹风麦陇晴客子归来问耕获故园似可养残生
　　同金汉臣徐蜚英小饮傍溪寺二首
　　万峰竒峭一川平四月清和十日晴蚕麦丰登宜把酒山城只欠艶歌声
　　髙凭逺眺酒频斟谁识风前快饮心州县长官胜隣境秧畴水满树林隂



　　桐江续集卷十五
　　钦定四库全书
　　桐江续集巻十六　　　　　元　方囘　撰送胡子游学正【泳】
　　俗徒纷云云章甫殊不竞不竞何以故无奈二氏横予曰实不然请各言其行开辟古至今儒道独也正柱史牡门专气保清浄末流诡长生妄欲夺天命灵山见作用误认气为性轮回岂有之怪缪莫究竟两俱可鄙者巫觋事禳禜愚氓惑幻说徃徃堕坑穽旣曰身出家粉黛侈婚娉岂不交鬼神酒肉厌羶醟此曹浪夸毗内衰外徒盛吾侪读何书尧舜至孔孟抢攘干戈后学校幸未屏穷者伏闾阎甘忍饥寒并仕或为冷官官冷亦何病寗戚半夜歌曽防暮春咏求巳胜求人自重岂容轻东家子朱子述作贯百圣遗言一一在足可雪几映省察中为和存养义由敬上泝周程张例不颛宰柄乃有功斯文如揭日月镜韶音一以还二氏噪卫郑榛蔓彼自迷我此松栢劲歴观史传间不学行国政丧亡窃威福依附渉巧令异端伺罅隙磨牙骋讥评前哲贵内脩韫匵宁待聘信有饭不足未羡庖欲清勉哉子此行始终抱渊靓万一际竒逢定作苍生庆不然归去来预戒菊径迎
　　次韵徐賛府蜚英八首【并序】
　　蔡季良从许公度使君行县倡和诗各四首婺源丞徐君辰起入郡城和以见示其出入阡陌陟降川岭可想见也予此和亦以纪吾乡州县官多贤者云耳
　　长官行县课农书耕叟治田贾趂虚上到岭头望应喜人烟今宻旧时踈
　　髙低田水入溪流溪岸闲横野渡舟麦饭家家甑中有永无犊佩起山头
　　树形万怪石千竒我亦曾行亦有诗焉得一官如长吏出郊长是防山时
　　悬崖复岭间冈坡如此天边逺碧何谁道此中曾得句道傍老树阅人多
　　骑入州城出县城不湏人送不湏迎连峯峻岭﨑岖极政自胷中掌様平
　　摩拊惸嫠达下情领州作县緫书生清诗要自清心出比自新安水更清
　　屏除呵殿少人知随马囊诗更有谁五百不来村落静自然生齿似螽斯
　　老农持底报君公十日甘霖五日风夜静山中看天象福星偏许照江东
　　次韵金汉臣喜雨
　　山髙田易旱巳过一旬晴岂止商饥饱真成决死生甘霖三尺透病体十分轻想见琴堂老催诗意倍清
　　夏日小园
　　山中岂不乐奈无田可耕傍宅莳荒圃长夏日闲行行倦即独坐时闻幽鸟鸣剪花汰葵冗防笋观竹成诗就意偶到事罕心无营忽复佳客至取酒相与倾熟醉径髙卧頽然忘送迎余龄能几何聊用遨此生
　　戊子生日
　　去年苦雨客西湖汤饼经营至午无穷老复能逢顺境归林聊得保残躯亲情饮食烦相问朋友歌诗似稍腴永感情懐更衰病可怜儿辈事庖防
　　生日病腹疾书事
　　今年六十二弃官八年矣生世业巳休来日凛无几孰谓尝作郡旦暮窘薪米少时颇豪宕晚乃穷如此此事非所忧所忧学业圯孤卧仅一榻疾读动千纸积迷如望洋顿悟不违咫深井朱夏寒自汲洗手水心更洁于手时以理趣洗平生大缪误岂不习经史搜覧浪该博著述堕浮靡诗虽稍得名徃徃语多绮夙愆奚庸追旧嗜差可止回车遵大路千圣同一轨兹晨记吾降益复感髪齿忽虚苦下泄乍实结中痞道在果何惧朝闻夕可死朋友挟壶酒卒爵强告旨敦笃谢亲姻辑睦赖邻里人情不容拒羔鴈间豆篚酢賔有故常勿药姑少俟清庖作汤饼霑丐儿女子菲馔彻馂余稍亦及仆使老夫且伏枕万事莫挂耳处约犹处乐可不省诸巳俗竞徒朶頥退脩宁贲趾幼者日以长衰迈斯可揣要令百禩后知有老居士
　　五月十四日梅雨始通走笔二十韵
　　迩日岂无雨东有西或无有亦仅鸣瓦不肯鸣庭除檐声尚难滴况望浮沟渠滂沱靡后继霹雳空先驱山田半未莳莳早青苖枯切虑旱势迫莫办暑气苏去嵗当此际浙乡渺为湖穷冬六十日所至雪塞途无乃天力竭有如酒家垆瓮盎夙倾倒遂絶来者沽或谓帝有赫岂忍氓毕屠乆蓄必大泄勿遽宜少湏邻寺钟鼓晦顿与常时殊果即骤倾注屋漏衣巾濡平明视荒园破鞋渉泥途讵惜葵卉仆但喜豆叶腴西溪报桥断渡舫若小纡遥想农出野蓑笠争奔趋吾虽乏良畴窘饥意巳纾天下免沟瘠敢叹瓶无储
　　五月二十八日塘头小集呈同游刘元煇杨复之
　　山中五日寒霖雨乆不止稍稍云意开骎骎日色美驾言出东城道傍翫流水胷次积滞闷一见似可洗问讯元方兄太息雍端子养性在知命制事当达理病乃老人常贫非志士耻时运縦衰谢见趣肯卑鄙荒野叩槿楥幽轩俯莲沚吾友跫然来君子有酒防青甘剖嘉碧脆摘新李加笾何必多真率故佳尔学道气臭合成文笑谈绮鸣禽窥林间跳鱼出波底惊见我辈人未有客如此良晤匪易得浅醉弥可喜防当时盍簪斯乐未云巳
　　六月初一日次韵酬元煇
　　吾不及渊明爱酒未能止不仕亦有禄赖此天之美年年搅饥肠忧旱复忧水迩来甘雨调恶况巳一洗【原缺二字】佳人葠古绵真附子服药焉用多寡欲即将理固穷岂无説屡空讵足耻彼以盗贼富乃兹所深鄙懐人渴仪刑秉芳在中沚心赏于焉臻酌水味亦防况有杯中物侑以来禽李清谈有余韵草木亦侧耳云霄自旦奭丘壑且园绮向来荣进念腐泥沉井底相与赓醉吟所乐不过此寄语亨衢人可吊不可喜猗嗟楚子文庸肯愠三巳
　　送严陵汪学正巽元并寄赵賔旸
　　子去桐江路诸生迓水濵为言前郡守独忆老诗人揖拜衣冠古歌游栋宇新故吾谁见念辛苦战塲尘
　　次韵元煇昨游
　　藕花茭叶忽明眼此地聊乗解愠风无酒尚堪翻作有苍顔终不变为红虗声浪漫盈天下急景奔腾过日中万事可容着心力迩来诗句亦怱怱
　　赠程山人【永昌】
　　青囊遗论究几深屋宅为阳墓宅隂元出易中后天卦更凭心上指南针故知形胜従来有难必荣华此处寻周洛秦函倐兴废岂虞山水唤之今【风水家之字水今字山】
　　五月六月雨寒二十余日
　　五月今年更索裘穷山积雨冷于秋斯湏变化真难料宿昔沉绵幸少瘳老强读书犹有益贫因知道故无忧葵花零落浑闲事且望田家早稲收
　　慵起
　　慵起披衣出戸迟今年最喜免招医粗容破灶炊云子可用芳筵佐雪児醉后作诗多不记梦中读易了无疑雨晴风爽园林宻独立清隂过午时
　　次韵金汉臣雨后病起见寄【故乡万里思亲逺客馆孤身度日长佳句也】
　　一自蒲杯吊楚湘倐成炎溽乍隂凉恨无枥上如飞马徃问斋中独宿牀病起精神如雨止懐归愁思与天长何时共【原缺二字】诗说直上髙峯防夕阳
　　暑天
　　暑天无暑荷天公似觉吾家亦未穷防傍汉朝名将树凉分楚泽大王风洛遗书订三焦误河负图观一防中忽借流萤足诗句黄昏熠起林丛【五格物六养心】
　　次韵金汉臣喜晴
　　雨足秧畴始放晴乡邻所至有欢声宰公明察无寃狱太守辛勤自劝耕我昔黄童成白首谁今赤子视苍生定知米价秋来减遍买村醪处处行
　　夜望
　　夕阳巳下月初生小暑才交雨渐晴南北斗杓双向直乾坤卦位八方明古人巳徃言犹在末俗何为路未平似觉草虫亦多事为予凄楚和吟声
　　早起
　　万事峥嵘入夜思稍欣无病且无饥山田望稔秋收近暑月乗凉早起宜暗撚须髯惊露湿倦爬疥癣喜风吹买薪汲水营蔬茹草草盘飡了一炊
　　次韵送胡教谕炳文如金陵二首
　　子有山中田何不力自耕曰予抱竒志犯軷为此行于兹匏系曷若凤凰鸣徒歩未可料一日秉国成老夫察时义不待易四营大物苦难运髙位防易倾苟且忝一命奔走疲送迎乡里政自佳归来训诸生
　　治郡愧坐啸归田服躬耕始觉少年误浪作万里行书传极古汲词艺争先鸣岂知老欲死一事终无成之子初游逺物务思经营北望中原濶东视长江倾金陵冠盖地岂无倒屣迎心赏少不至谨无负平生
　　送金汉臣明府徐蜚英赞府还婺源
　　星源长贰两贤者丰采精神玉不如诗外更工长短句腹中何限古今书平生事可心无愧我辈人常气有余记取孚舟亭上语定应时复寄鱼书
　　哭从兄良遇
　　先叔父九贡元琛字元献子也名【缺】年明毛郑诗两请漕举甲申生近六月十五日卒年六十五嵗长回三嵗
　　先祖五男子其下八男孙白首渉患难仅余二老存兄昔健如虎行歩疾飞奔长眉具夀相脩髯当风掀千丈耸巨栋一朝成枯根强者尚若此弱又其奚论惟兄负刚劲临事简不烦可否率正色臧否多直言谈笑无城府其实春和温憸壬有弗察平地生雠寃惟扬赴逮对乃用怨报恩十年归来乎下帷董生园此死幸无愧彼生非游防春官一再上科名合髙骞世事旣鼎革何如偃丘樊百里许起家性终不耐喧军马尘未巳朝夕常闭门劣弟解雕郡生理古井眢时复造兄室酾酒崇盘飱二月近生日烂漫倾芳樽岂谓三四月医药昧病源平生无妾侍寡欲培真元焉用艾与附内外加炮燔五月二十八了了语不昏为后取犹子愚哉真犬豚此事未称意似难它选抡委曲进寛譬且望进粥飦乃后宻探问不敢逾闼阍诸幼日传报精神稍昂轩奄忽季夏半长徃游厚坤走赴气巳絶号恸书灵幡【回书其灵几之幡曰全而归之殁吾宁也】忆兄旧论议亹亹防袖揎口齿未即闭饭含莫咽吞盖棺一何速迫此炎暑袢衰薾抱怛痛哀声嘶霜猿人生孰不尔屈伸手覆翻考终亦一福拱璧无瑕痕丘嫂抚孤穉匪伊将冠婚或者气质变培壅成兰荪寒宗弱一个缪居昭穆尊上当相宅兆安厝居髙原下当教贻厥敬恭奉苹蘩秋风几黄落我亦超昆仑焉得天地间长挂扶桑暾
　　坐防南山云二首
　　晨起无一事坐防南山云为雨殆可必盎然心自欣耕畴巳久捐稔嵗犹愿闻匪惟救阨馁兼足苏惔焚升降地天泰兊艮通氤氲髙能以虚受能下斯为君宇宙傥非尔函灵焉不偾吾生与草木幸兹同芳芬
　　幽林响欲滴夜色始欲分扶桑定巳红星象收其文尚复有飞防扑击空中蚊湏防两灭迹寂然藏纷纭邻烟气稍上谷禽声渐闻七月入伏末未减炎暑熏皇后漏雨意似闵黎庻勤此心谁予知坐防南山云
　　早起
　　调和风雨顺星辰幸是人间自有人老赖独眠无疾病闲能早起更精神胷中羲后先天易物外无懐太古民颇怪吾庐旧山色不随时世与俱新
　　野趣居士杨公逺令其子依竹似孙为予写真赠以长句
　　尔来画工工画花俗眼所识惟纷华牡丹百卉閧蜂蝶芙蓉鸳鸯相交加大为屏帐小巻轴堆红积緑供【缺】奢髙人瞥见付一笑妇女小儿争惊夸我爱杨君画山水要自胸中有妙理巴东巫峡猿夜鸣洞庭潇湘鴈秋起皓月明河万里天淡墨扫成顷刻耳旧与结交三十年今老而归识其子是父是子皆诗人每一相逢佳句新西风萧寺父谓子写此前朝朝士真自言画是作诗法状貌之外观精神忽似老夫对明镜翛然雪鬓乌纱巾野态愁容本难画问言何得此竒怪得诸苦心熟在手郢人斤斧由基射腰围不用黄金带象笏紫袍贫巳卖只消结束作樵翁防山独立长松下大杨居士醉曰然小杨居士呼来前眉间更着【缺】毫一缥缈诗仙仍酒仙汝不逢我作郡年此直当酬百万钱今旣无此无可言聊复赠之歌一篇
　　守孙满嵗【长子存心之子八月八日】
　　升沉荣瘁可湏论古镜当空了不昏莫笑今逾六旬叟颇欣巳有两男孙特牲与子羞家庙聨骑何人叩圃门急扫秋亭具殽果凉边烂漫倒清樽
　　赠刋印朱才俊
　　科斗何年变篆字至秦程邈翻为今人但习真草行谁防六书三耦意篆所最难柱与圈学打一圏费三年岂容臆决蔑师授汨没形象迷傍偏九江法帖钟鼎刻兵火以来犹可得人间亦有说文本臣翺反切臣锴释朱生赠我古印章奎躔璧度森开张自言少小嗜此艺意欲径上阳冰堂细观刀笔最佳处颇识传笺通训故苟焉糊口栖此身元来亦是知书人
　　不寐
　　孤灯独榻夜难晨秋气初寒展转频每怪未尝成梦寐自怜何苦费精神非闗世事兼身事欲学贤人与圣人更着氷霜当七十向来虚费几青春
　　中秋前一日雨送罂粟戎葵子与刘元煇
　　小雨翻锄土带沙戎葵罂粟送诗家敢争天上中秋月且种人间隔嵗花小稔米今犹未贱固穷酒可不湏賖乗闲傥肯来相过有水吾能自煮茶
　　次韵元煇中秋雨
　　良辰合与一樽酬有酒无朋也自愁万事只堪花老眼一年又过雨中秋鸣砧处处凄邻巷击柝相望起戍楼更着乱蛩环独榻平生天地付神游
　　题汪氏孝节堂【汪逢辰母张氏嫁五十三日寡时年二十二守志今三十一年矣有司表其门曰孝节张氏】
　　三从分定付之天捧案曾无月再圆莱子方同防衣舞风忽赋柏舟篇频年兵革经多难奕世门闾喜独全孝节从来足隂相儿孙衮衮夀眉前
　　喜冯伯田至【坦】
　　扁舟相送浙河濵又向苕溪住几春雨路逺来应跋渉雪眉闻说尚精神山城风物非他日诗社交朋不数人畧遣后生识前辈挥犀为洗庾郎尘
　　夜思
　　夜气侵寒薄寝衣回头六十二年非直能欹枕思时透始觉挑灯得处微百蛬渐侵床畔语一萤忽入帐前飞研朱防墨皆陈迹见道元来自有机
　　防韵伯田见酬四首
　　乆缺牋筒到霅濵相逢依旧气如春深藏尺璧元无价时击圆蓍尚有神桑梓兵戈三峡路衣冠文物五朝人片时略得陪清话一扫胷中万斛尘
　　世故吾其问水濵向来不合典班春一従去作沧浪客几度重题欝垒神垂死岂堪思徃事忍穷方欲作闲人喜公强健犹如故未有清樽可祓尘
　　半年洄泝越江濵每愧羊裘老富春归隐尚能聫比长出游复肯祭行神枯肠近饱三爻梦宿齿宜肩四豆人能顾寒斋共芳茗蠧编时为拂蛛尘
　　六桥乆客旧湖濵春日花开不似春游学顿无福建子科名更说梓潼神暗惊渊实丘夷事枉作书痴传癖人辛苦湘累辨兰艾庄生齐物等埃尘
　　次韵仇仁近有懐见寄十首
　　我能纳禄君辞聘大觉蓑衣胜衮衣有径弗行縁畏险无形可见要研几就令枵腹常亡赖尽胜枯骸永不归何限防门委荒草髙堂犹记旧巍巍
　　谁识虚翁此一虚归来不叹食无鱼早闻曾撰异三子近喜陶诗赋二疏但苦老身多疾痛时呼医士问方书君知湖海元龙否豪气年来巳尽除
　　老玩韦编尚可为复能吃口对期期离明偶剔书灯见坎止因斟砚水知岂厌微尘裨泰岳只愁残照近咸池儿曹未悟侯王梦不了邯郸黍一炊
　　身歴干戈百战尘休官仍似布衣贫每防事有难行处未见心无不愧人秋稔粥饘犹可继夜凉灯火巳堪亲闭门读易吾谋决莫用蓍问鬼神
　　寄来诗巻了无尘想见家贫道不贫真复逺追前辈味颇惊顿异去来人驱车荡荡行湏至破的遥遥见巳亲换骨得仙内丹熟可湏浮海望三神
　　少年忽作白头人慷慨悲歌岂为身屈子独醒天可问重华久去士常贫缾无储粟陶元亮马似乗船贺季真此味孰能相识察陨霜硕果有余春
　　汉廷簪绂簉金张初服逡廵返士乡勇退能为疏傅去过刚似胜次公狂庭梧陨叶元非死秋燕辞巢不待凉玩物察时逺灾咎不湏空热九回肠
　　守雌甘似不鸣将静防无庸手脚忙沮溺故难同孔子【孔子可沮溺则不可】绮园何独避髙皇【做不得不敢出】星移斗转光隂疾林宻山深气味长万事灰心如嚼蜡唯余杯酒未相忘犹喜防书懒作诗暮年自合省云为预知隂雨骨骸痛怯上好山筋力罢不寐有时忘数息无疑焉用扣归竒寄声为报仇香道近日交朋独尔思
　　相从汨没走泥涂忽又还家半载余把盏何由尝我酒典钱犹忆借君书儿孙十辈娱诗老梅竹千株防野庐东望懐人屡搔首能来相访定何如
　　访临川杨仲权于天庆
　　隠居何所为性懒絶造请驾言东城东恍兮异人境脩廊寂无声未忍践竹影独立味澹徐歩入深冷秋光照虚庭拱揖冠服整中有专气翁学道早脱頴诚极语谢饰几动意潜领煑茶杂椒榝案酒粲梨梬恱神良防稀遗物闲晷永休官陶元亮遯世陆脩静异代复同调霞外兹可骋研幽挹髙致探妙发遐省何言壶中天心逺尘自辟【音丙】
　　九日约冯伯田王俊甫刘元煇
　　山雨初开一望之似无筋力可登危每重九日例凄苦垂七十年更乱离今嵗江南犹有酒吾曹天下谓能诗肯来吊古酣歌否恰放黄花一两枝【两日前私忌】
　　次韵王俊甫山长九日登乌聊二首
　　山色初明小雨开可容无地拓襟懐荒寒试与登临去竒崛能随感慨来何限诗愁闗世故终凭烂醉了生涯风流二谢犹堪恨俛首刘郎戏马台
　　江边危阜俯江臯去马来牛细若毛古道向来元寂寂俗流何处不防防漫拈老笔雕空濶径命芳樽洗欝陶天地年年有揺落悲秋端谢楚人骚
　　次韵孙元京见过言诗
　　骚坛争长各称兵未卜谁欤覇业成欲疗左盲治谷废合除白俗扫元轻屡更落落心犹壮常恐空空气骤盈据险作难终未是赖公指示轨图平
　　眼底惊嗟见此流祗嫌接对未云稠苏门逸响追长啸湘浦余情续逺游新息今湏乗果下襄阳谁漫钓槎头吾衰乆矣公犹健好控飞车跨九州
　　九日诗冯伯田王俊甫刘元煇杨防之见和复次韵二首
　　空经虚纬费来之急常由瑟柱危壮似隂山歌敕勒悲于易水和渐离﨑岖万古无穷事酩酊重阳几句诗剰喜故人防吾意东篱何日酹残枝
　　归来誓墓学羲之政坐机张触处危乆巳光芒韬巨阙更能文采长离奏书方朔三千牍饮酒渊明二十诗索米长安饥欲死何如终保傲霜枝
　　寄还程道益【直谅】道大【直方】昆季诗巻
　　朱文公谓吾州山峭厉水清激故其人物亦然而文章亦然婺源之山尤其峭厉者也其髙为江东之脊而水之清激者分而为二东为扬之水由富春濑钱塘江入于海西歴彭蠡大小孤扬子江入于海予读程君直谅道益直方道大贤昆季诗殆犹水之出于是山也其二其归一其清激本于峭厉而其浑浩汪洋极于海则不见其迹矣因赋吴体寄之曰
　　山水吾州称絶竒间生杰出当如之不行天上五岭路焉识人间二程诗无逸幼槃金华似才翁子美欧阳知怒流汹涌各分派万折到海夫奚疑
　　为黄仲宣赋山中四章章四句
　　山中之朝有溪可瓢饮我之水亦逍以遥山中之暮岂不风雨心与一灯耿耿千古山中之人耘夫耕民鲭厥五侯其如子真于防于蹻朋来其学彼恶知兹山中之乐
　　承金汉臣寄诗将及一月次韵奉酬并呈徐蜚英
　　千里秋光一倚栏危楼四望碧云寛遥知对垒分诗将未觉同舟怯县滩九日与谁同把酒八年如我倦弹冠防难别易驹隂迅时展来篇细细防
　　张滁州【庭简】挽词二首【迪之号古崖年七十五令祖与先君同榜入上庠】
　　世变古来有人才时岂无已移甄井玺犹握酿泉符夀及周三老名成汉八厨彼哉武断者盗起欲全躯上庠同补处祖父昔通家书在灯俱续舟移劒共差故都箕子麦晚忆邵平五福公无恨吾生自可嗟汉臣明府与公度使君话吾州山水之胜有诗次韵二首
　　绣作羣峯玉作川笔端秋思浩无边赐金増秩从民借防费将军九万牋
　　秋容洗雨鴈浮空牛斗之南江以东是处皆为群玉府谁家不似水晶宫君侯总是文章伯文物差宜锦绣胷缓马倚楼随所适髙情长在醉吟中
　　次韵金汉臣五城道中
　　郊行胷次爽于秋嵗稔天寛百姓忧但有樵人歌陇上永无廷尉望山头最宜旷野开诗思未觉他乡动客愁想见霜林疎更好緑隂时节忆曾游
　　次韵汉臣闵口渡
　　嵗月匆匆鴈徃回马头西去又东来不知自有乾坤后几度芦花谢复开
　　九月三十日汉臣置酒次日有诗次韵
　　槁梧防防晚风秋始觉天边雨意休扫尽隂霾供一醉豁开空濶慰双眸青铜未至无王老红袖何嫌有莫愁我亦放颠插残菊不羞衰老雪盈头
　　赠夀昌墨客叶实甫
　　古人削竹以为笔木板为方竹为防其字科斗或鸟迹或篆或籕煤传漆未有今人所谓墨晋发汲冢尚可识地中间获钟鼎刻文为之具未为极何其妙哉善摹画束缚毫管备肸饰鹤眼凤咮凿湍石黟楮剡藤捣成足松烟鱼胞和坚宻夸精鬬巧不遗力真行草最后出万乃不能及古一有良弓矢无良射器利工拙缪绳尺风頽俗降叹近日四寳徃徃俱难得尤艰得者墨一物燃爇膏脂磔桐实非胶太燥则太溢髙价圭诡苍璧其实不直瓦与砾羲献不起欧禇毕亦无李杜大诗伯颠倒吏牍冐儒籍乳臭小儿仅甲乙苟且研磨暗窜易奚李縦生惧称屈夀昌叶老独竒劀陟阪渉涧负囊笈直笏圆丸动盈百病风手试铜蟾滴防灔龙光浮五色便觉砚中轰霹雳金钱亦不过求索但欲流名寄篇什噫嘻此一怪墨客作书转送三叹息物有当黒不肯黒事有当白不肯白
　　题吴山长文英野舟五首梦炎【并序】
　　江东祥刑使者卢处道取韦苏州七字防巴东十字为紫阳书院山长吴文英作野舟扁将为亭于其所居之溪上郡人方回万里咀二老诗下一转语仍以巳意续之成诗五首
　　春潮滞雨横舟晚成就苏州一叚竒向使有人争此渡韦郎眼底定无诗
　　下邽老子扶黄屋直上澶州城北楼辽阳铁骑惊相问旧日巴东野水舟【此诗谓宼公晚节大用成此大功其初乃巴东小邑耳】
　　我有孤舟自天地沙头问渡苦无人谁家贾舶浮溟渤脱命蛟龙亦损神
　　大才定复不求售至寳政湏能自珍一篙用着方知贵只恐悠悠懒问津
　　世多汉水昭王事谁辨乌江亭长心君知此处真堪托天卞无波可得深
　　喜程道大至【直方】约诸友二首
　　东篱残菊未成尘所见悠然意尚真玉瓉常闻歌旱麓白颠何得赋车邻欲遵饭颗山头路合问深明閤里人赖是吾徒不全弱能来尔汝话酸辛
　　攅眉抱膝一衰翁岂为区区口腹穷早向前朝阅诸老曾微晚辈绍遗风草堂诗到防州后竹马年思大厯中畧共清谈商此事未妨倾倒一樽同
　　次韵金汉臣见雪闻鴈二首
　　山城酒薄客愁浓卧厌秋霖万事慵九月十月忽飞雪北人南人俱笑容
　　月暗云迷度杳冥飞鸣未肯落寒汀得无田里声相似独此长官能细听
　　寄题汪君【若楫】秀山髙处
　　秀山髙处我未到想见斯人独啸歌静赏竒云临翠巘醉吞朗月上银河异香染笔花间写清影揺衣竹里过愧无健句凌空濶奈此天边絶景何
　　十月中澣酒熟客至分韵得菊字【采菊东篱下悠然见南山】
　　乱离脱此生真复类残菊严霜百草死愧我一影独乡邻豪夺儿岂不金满屋或乃盗贼起全家被屠戮贾祸由稔恶寡悔胜干禄聊保两鬓白时倒一樽緑客有可人至酒适今朝熟隔墙马蹄响呵殿盛驺仆天边夲无物眼若送鸿鹄
　　以采菊东篱下悠然见南山为韵赋十首
　　九日巳过一嘉菊无人采晴轩醉余芳赖有我辈在胷着酒斗许意濶浩如海谁能起九原共与推千载儿女较唇舌我岂尔能凂
　　生者不聊生死者巳鬼録死视生或优防黙谢耻辱侧闻田野间十人九饥腹奈何值狼贪尚欲肆荼毒客去醉眼冷独坐数残菊
　　我诗无所师意畧与古同豪士见之笑寒苦啼秋虫采菊忽见山不辨南与东竒句忽天来目断孤征鸿岂有学圣贤而不忍饥穷
　　移石甃缺路折竹樊踈篱檐间见一蛛悬身堕长丝随风有所罥罗络縦横施胷中宻经纬似不过一饥用意尔许恶何待网成时
　　平生天外心异乎诸子者着鞭无前途焉用取竹马乍争祖逖先肯出桓温下黄钟晚遭毁轰雷釜鸣瓦细玩郊沙爻可不举需疋【音雅韵畧三十五马】
　　不谓予坦率即谓予缪悠冷官尚难为热官何可求寂寂雀罗门无复车前驺但恐严光足终胜张禹头客来且一觞十觞未遽休
　　士衡怒鬼子仲氏不谓然云间对日下此语亦浅旃丈夫贵有立声名动万年青蝇能肆汚白璧讵改妍君但满酌我一笑吞青天
　　不见渊明面渊明心可见问何以见之老菊耐霜霰尚欲招祖谢岂不鄙湛羡市朝纷屠剥禄位甘苟贱髙举能免此学陶亦云善
　　正始有遗音衣冠落东南典午赖群贤歴年百有三吾闻运甓人功与王谢防晦俭佐宋齐卖国尔乃甘陶氏独有孙饥死终无慙
　　今日见此山明日见此山有时或不见乃在云雾间世事亦如此反覆多阻艰隂晦待其晴山色终当还俗诮勿与竞誓死保此间
　　赠相士李山屋
　　四十五万坑长平五十六万败彭城头小而锐重瞳子可谓善战能用兵杀人何得惨如此不知天亦还杀尔世间产一虎头相几阵生灵为渠死韩擒彭醢不足悲无辜性命供娱嬉汉家宗社计未定商山老人歌紫芝相人相穷不相达天道好生不好杀岂无袖手闲书生一着满盘死碁活
　　赠朱师裕【并序】
　　咸淳宰相大观文马先生【廷鸾】予春官座主也庚午去国未获再面戊子冬外孙霅川朱师裕乃父前池州教焕文实甫擕以过予感慨不巳因赋此诗
　　相府违离二十年弁兮突见外孙贤故因髙韵如袁粲岂但雄文似史迁兵甲喧豗征马地音书断阻去鸿天因君畧得平安信诸老无多重怆然
　　十一月二十日南至二首
　　风吹六十二年春又见阳和一夜新兴废亲更三国事死生暗易万城人种花縦好谁同赏置酒良难自惯贫今独身为本宗长思兄临节倍悲辛
　　至节今年始得归祀先牲酒亦无几儿孙长大衣装少婢仆顽慵廪饩微交阯虞翻犹不死荆州王粲竟何依玉筩巳想黄钟动只有心灰自懒飞







　　桐江续集卷十六
　　钦定四库全书
　　桐江续集巻十七　　　　　元　方回　撰马军自杭至雨少止【三月十五日】
　　春尽雨还雨山寒云更云昼常无日色夜不见星文蜂起此狂贼马来皆劲军尅期可平尽玉石恐难分
　　予甞治郡屡平贼叹今所见不然
　　昔在専城日吾甞破贼时土豪勤问探民戸感恩私公论必旁采下情须尽知骑军逺迎击孰识一先碁【贼巢穴深湏合军力一举必取乍进忽退徒掠平人则贼得志矣贼乏食必出巢四刼须土人谨探而先报我出马军迎击之逺郊不使近吾城必捷步兵难用惟马军可以少胜众一二箭可走万众也】
　　十九日斩贼十二人始明正典刑
　　兵兴欲两旬三载气初伸汝既甘从贼官非乐杀人早知膏白刃何忍效黄巾拙速无奇防登城悉市民
　　早大雾午大风冦销兵解之象
　　骤合公超雾俄飞御冦风大声千里动阴翳一时空逺睇烽楼外愁吟战鼓中所思何日见还得一樽同
　　二十一甲子晴
　　昨日大风声今朝甲子晴整襟衣防爽开匣镜偏明早就鲸鲵筑终全燕雀成清和旧时节新面入山城二十三日天气絶佳西军还二十四日东如绩溪
　　独坐绿阴下追思秋日春眠蚕方放大早麦欲甞新岂意贼生贼忍闻人食人何时兵遂解纵遣上城民四月初二日出兵恰满一月百姓未得下城
　　乆谓兵当解何知战未休属方甜笋蕨遽已艳葵榴【是日始见葵花红榴尤早】骨痛金疮作心烦火色浮满城俱闭戸不但一人愁【予甞于真州泛江大风跳船为桅竿之铁键伤腰骨将风雨则破而痛又尝他有所伤天阴则骨痛】
　　四月初四日闻绩溪凡十五都贼焚欲尽傍出焚歙县之南乡遂焚至昌化
　　昔日初闻冦诸人早出师焚烧宁太广收勦已无遗斧钺何曾钝雷霆岂肯迟迁延非决防那得更狐疑四月初九日清和絶佳闻贼焚歙南路蔓延五十余里
　　小园无客至独坐一绳床霁日千林净薫风四月凉禽鱼完孕育草木竞芬香姓命人难得何为有战场
　　四月初十日得蜂虿茧丝之句
　　深言惧忤时聊复一评之靡暇防蜂虿惟工竭茧丝因循终不恤平定岂无期麦赭秧田废人家半忍饥
　　闻移东兵勦南贼
　　破贼须先易行军要出奇霆轰当不测乌合本无知夏税催科日秧田挿莳时扫除如少缓两不便公私客谓榴花早而多竹笋少嵗旱【乃返大潦】
　　客忧今嵗旱事已见几微早早榴花宻迟迟竹笋稀即今防黠贼已若堕重围更使逢荒歉呜呼万事非【草贼作耗四十余日东北西南四面起断金陵钱塘路略计五大县被焚太平宣徽三郡城守如被围然也】四月二十日客言兵所不至麦有黒虫食之
　　望望遥峯外行行茂树中愁添诗鬓白旱觉战尘红已叹桑无茧何期麦有虫南薫元不改千古舜弦风
　　观蚁迁知雨
　　行行宻宻复踈踈衔子沿阶粟粒如几夜夏寒疑未雨槐安国有五行书
　　四月二十六日雨后添严军南击贼寨
　　端许忧差减宁容病寖侵添兵薅草防垂早降梅霖寨破山无险田髙水亦深著书垂不朽或可遂初心
　　四月二十七日梅雨甚骤
　　黄梅三日雨漏屋使人愁无饭不遑恤有书犹欲修绵延蜂虿贼震动犬牙州【冦在太平宣徽三州境而杭严池饶之接境皆警】兵甲从今洗民穷尚可忧【是日祁门水没县休宁江潭等处漂溺二三千人】
　　四月二十九日早起行园
　　白髪萧萧一秃翁披襟扶杖早凉中偶因不饮全无寐自笑能诗例得穷梅雨园林江橘绿竹风庭院海榴红若非守御孤城闭谁有幽居似此公【白发萧萧言老一秃翁言无版位江橘绿海榴红一作吴橘绿蜀榴红】
　　五月初二日闻祁门县四月二十七日大水没皷楼蛟龙鬬争溺死者多休宁县江潭等处亦多漂溺
　　今嵗知何处天刑亦惨哉潢池犹未静洚水复为灾民叛非无説官贪有自来祁门郑龙鬬此祸又谁胎
　　五月初三日雨寒痰嗽
　　门外葵花一丈髙讵期端午更绵袍佩符岂有玉刚卯挑药久无金错刀人老形骸宜瘦劣时危心肺倍焦劳柴门昼掩身多病聴雨寒牕首屡搔
　　五月十一日生朝三首
　　浊醪儿辈尚能谋且勿惊忧且勿愁不肯前朝峩豸角【乙亥年除监察御史右司牒皆不就】可于当世较蝇头永无紫绶金章梦甘与青鞋布袜休旦夕贼平嵗中熟茅柴杯外更何求本非髙蹈挂朝冠自是危途举足难世上十年人不识山中五月夜犹寒感风垂死骨骸痛止酒近旬杯杓干牵率亲朋致嘉惠时危敢作等闲看
　　强展愁睂进一杯年年红熟见杨梅至亲阻冦全无信时贵嫌贫近不来京兆旧游张敞马督亢遥望剧辛防华荣寂寞手翻覆好在徉狂老万回【予归自广南竹坡先生字以万里名则先君所命也故或以万回戯之】
　　五月二十一夜雨未止六昼夜水涨冦阻无人入城
　　昼夜雨滂沱平畴变海河地如随水去天岂厌人多讨叛犹输粟攻坚未掩戈积阴凝杀气造意如何五月二十三日甲子交六月节稍晴三四五复大雨贼寨未下
　　每日看天色今年厌雨声重新六甲换喜得一朝晴疲卒淹穷谷饥民守坏城竹深荷净处犹忆旧承平初二日许公度使君来自西坑贼寨见访
　　曰予视贼垒雨且二十日山行屡颠仆泥行马没膝火攻未可施诸军睨空碧小丑胆气麄亦有炮与石持榜以招之贷命续粮食彼谓一下山求活岂可得使君防且慈睂攅咽为塞未必皆凶徒胁从十有七暴露数月矣武将正愤悒合围焉肯退但欲事鏖击天意不肯晴讵不念寃抑渠魁谋遁逃所幸已就执焉得遂两解曲赦与抆拭
　　六月初七日雨始止初八日始晴
　　昨夕星初见兹晨雾亦披徯闻平贼报先赋喜晴诗【缺二字】犹如旧新蝉未觉迟皇天已悔祸小丑复奚为
　　六月十七日十八日大雨闻贼欲降
　　谁遣青天变漏天人闲无复有平田女娲链石端何物子产禜龙未必然死徙衔寃终不雪生存忍饿更堪怜腐儒自笑穷今极旬月曽无一醉眠
　　六月二十二日守陴百姓始下城
　　本不食官粟亦令登敌楼鸣桴木杪急传箭夜深愁暗蹑蛇纒膝尘搔虱满头传闻贼寨破今日得归休六月二十三日立秋喜闻贼平镇将凯回归府官俱还
　　乱起杏花落贼平梧叶飞顿忘三伏暑竟解万山围大将伤流矢诸军曳血衣先登不如此焉得凯歌归寄题婺源程氏得寓亭【羲叟年六十九子龙乙丑榜】
　　今醉翁遨古醉乡斯亭有路到羲皇九流人品杯中物万巻家书膝上郎山意相迎随步好花阴独立满身香临风诗思谁能畵想见津津喜色黄
　　送歙尉牛寳臣【璧】
　　身骑瘦马着练衣能俭谁云俸入微延礼老儒令子拜束钤蛮卒到村稀向来髯漆今成雪此去袍青合换绯爲报乡邻索南物锦囊惟有好诗归
　　孚舟亭独坐
　　荦确莳籼米浅清钓鯈鱼兹事不在多克俭即有余俛仰六十载山城八迁居【予前庚寅四嵗归乡祖居大街一先叔父上北市居二先人上北市居三紫阳门外居四东门外居五山脚下居六忠节营前居七最后买宋尚书家空地造居八】忆昔罢阃幕始有此屋庐鞠躬畚瓦砾流汗薅茅苴前后列花菓左右环圗书谁令厠朝士又驾太守车大兵革宇宙乗时沸猱狙斸掘坏畦迳抉偷夷庭除厨荒败炊爨室空移贮储归来问邻旧死徙徒欷歔募工淘秽井课仆通汚渠旋理短檠灯复荷长柄锄倐忽九寒暑出入无驴舆忍贫不肯仕人谓回也愚今嵗事大谬羣贼屠郊墟古树伐作薪野茹挑爲蔬淡食已数月穷乃至此欤筋力既衰劣鬓毛苦凋踈以今较畴昔百事皆弗如弗如又何嗟不系天命且柴荆永日闭池亭秋霁初朝看白云起暮对丹霞舒独坐心自赏是身如空虚
　　送郭伯川
　　皓首厖睂话昔游隙阴俛仰叹如流万山中遇驱骃辔十载前同上鹤楼洚水余氓犹粥饭潢池小丑更戈矛纷纷贪吏甚狼虎盍与驱除絶后忧
　　初凉
　　余民脱死初平冦歉嵗逢秋亦喜凉止水池边临树影逆风林下遡花香尚欣邻壁肯赊酒不管空庖无宿粮已往可惊来未测延缘聊得抚流光
　　懐慙
　　逃生何处可茅庵城市山林总不堪人莫我知姑用六今非昔比更缄三擘麟行酒海深浅系鴈传书天北南数月儿曹尽饥瘦无能衰叟但懐慙
　　望南山别峰见树闲烟出知有隠者
　　南山有别峰石树相因依兹晨偶流目遥见青烟微未知此林下谁家掩荆扉我亦欲一往结茅纫槲衣秋饭所种粟春羮自生薇今年四阅月孤城闭贼围当其薪粲絶无翅何由飞客谓郊闗外似觉事转非嵗俭剽夺急村荒游徼稀豺狼方磨牙择人以自肥市隠世态恶岩栖心事违四海岂不广惆怅将焉归
　　去萍草
　　童子携竹器摝去池中萍见鱼故已佳水底林峦青复呼荷锄者薙草汛我庭蛇蚓无留藏行径免露零刬秽致洁净拨翳生皛荧朗月明其抟古镜还精灵语寂理已会虑澹神自冥白髪一老翁兀然坐孤亭
　　送黟县学官江【浩】归上饶石湖精舎
　　小桃源住饭不足夜鹤传声趣驾还细嚼紫阳山色饱馋涎犹睨应天山
　　有感三首
　　仓皇得郡免朝辞十六年间老转痴一角未堪峩獬豸二螯敢笑食蟛蜞刋摩于寳搜神记啸咏陶潜责子诗格是世人无识者可能更索树神知
　　十年归把钓鱼竿万变惟凭冷眼看白髪相寻防鬼簿紫金焉得返魂丹渐惊老旧遗民尽欲问承平往事难秋日未湏畏残暑浙江潮退即天寒【闻故旧多死者】
　　今沿古泝醉眉攅堪转舆旋老眼寒昼静倚楹常独立夜深抚几忽长叹关张运去金刀絶王谢声沉玉树残欲淬笔锋刳鬼胆生寃死恨海漫漫
　　闻汪翔甫八月十日卒去曹元防五月三日之报仅三月余两翁皆年八十四
　　甫作诗为两翁夀岂虞相继骇予闻八旬已过太公望一旦俱为冥漠君场屋少时尝张王兵戈晚嵗忽纷纭全天所赋无遗憾端复真修地下文
　　悲歌五首
　　三十年前乐事饶闲身无事暑初销携琴岳寺延秋月吹笛江楼过夜潮自倚豪狂诗句疾岂虞离乱鬓毛凋故人死尽身犹在交道生涯两寂寥
　　更问公裳与幞头披襟散发十年秋郭郎鲍老元相【缺】张丈殷兄且自由善乐神仙惟有醉筭知天地本无愁奈何尚欲诛奸鬼亹亹寒牕笔不休
　　独立萧萧落叶风闲居已忍十年穷幸犹张籍不终瞎未必杜微真是聋琐事可容知较尽尘编敢谓读皆通骨骸欲朽心神在未害藏山待至公
　　忧惊喜愕夣纷纷了了谁能白黑分昼夜星辰常转换春秋草木互芳芬姬昌秦政今谁讳吕洞钟权近不闻气尽势穷终变灭世间万事总浮云
　　穷凶极诈肆淫贪宾主湖山昼夜酣世事可欺沙武口天诛难免木绵庵赀财已籍宫宜赭腰领犹全首欠函地下丽华应有语不因玉树失江南
　　赠黟县星学舒碧云【俊臣今俊民】
　　原夫官赋省题诗何乃甘心改业为场屋乆忘涂注乙星辰闲测斗牛箕细防肖貌殊清彻徐翫挥毫亦怪奇闻道天文脩晋志淳风防有立朝时
　　九月初五日
　　暮雨萧萧皷角风草枯木落鴈横空每逢九日不胜感垂近七旬无奈穷螃蠏今年犹未有茅柴我辈亦堪中篱边瘦菊青如粟已胜芙蓉万朶红
　　庚寅
　　江湖秋水事茫茫【是年大水】近县犹闻有战场多病多忧欺此老半醒半醉了重阳见山篱下无人至戏马头几客忙万事不同时节似感今怀古倍悲凉
　　美许孝子【幷序】
　　许公度使君悼亡后亦有疾第三东阁居母防侍父药饵极劳悴迎公度寓竹所道院当暑躬执爨治膳及秋凉父病遂愈府判孔公美之以诗韵险难赓以意和焉命题曰美许孝子云
　　圣善已云逺义方犹此亲湏甞许止药未老窦郎椿竹院深床穏烟庖垢面尘曽参养曾皙剩阅舞雩春孔府判埜耘甞宦云南今以余瘴多病意欲休官因读唐书南诏传爲此二诗问其风俗【璠邢州人】
　　万里蚕丛国西南出漏天吐蕃唐徼接越巂汉疆连参井星躔外岷峨雪界边防船元下粤劒栈忽朝燕骠信狂圗歇苴咩险要镌称元更号谓督爽革官聨慰谕开行府咨诹肃使权贝仍通一覔土尚锡双田饰齿金兼漆充衣卉与氊匏冬更实桃杏腊尤妍混壹良堪喜诛求或未悛霜威才莅止舆诵总驩然归槖无蛮货征袍有瘴烟【缺】曾甘鞅掌由此困沉绵柔逺华风浃同文译史传愿闻谈土俗王防纂周篇
　　汉代哀牢种泸南大渡河其都居善阐有水号牂柯丞相祠诸葛将军畏伏波石扶碑故在铜作柱难磨古但覊縻耳今如震慑何一戎平六诏万旅削三峩跣足遑机弩氊头敢荷戈鬼王牵骏驵冺国效文螺梵供花优鉢经传叶贝多异香燃笃耨硕果噉波罗碧钿悬珠珥银钩摘象防深秋如夏热穷腊亦春和雾毒飞鸢堕风腥巨蟒过已还生定逺犹类病维摩宦思轻髦梗闲心愿涧阿此乡非瘴土何幸小婆娑
　　丞相大观文马公先生【廷鸾】挽词三首【并跋】
　　四载咸淳相艰哉去国情极知几事宻或遂好谋成董卓徴荀爽陈桓免晏婴为公翻左汉尚觉寸丹明病笃辞台席明年遂失襄少容公展布岂遽国危亡此老为微子吾君类偃王欺孤木绵鬼寸斩亦何伤天地干戈阻门生合防防谓传和相鉢有腼陆公庄衰钝辜陶冶危疑去庙廊空怀精卫意无奈海茫茫晏平仲纳邑与政因陈桓子得请免于栾髙之难公之退似之矣然木绵老鬼私以爵禄饵士大夫人猫蜜劒朝膝暮渊人亦不感其恩荀慈明潜圗董氏岂特陈静观王脩斋留中斋王厚斋有是心哉顾时机未可耳回学官数除皆公委曲启拟扼于噬吠不能少效愚忠而公壬申之病彼老奸怵迫之危惧之无所不至一去不再起而陈桥之业为葛岭所扫矣甲戌乙亥丙子以来书问阻絶第从人问安否今闻葬又不能赴乃为是此三词以写无穷之哀云门生方回谨跋
　　上南行十二首【并序】
　　何以谓之上南行吾州城南有三路右曰上南路左曰下南路中曰水南路嵗庚寅十二月初五日甲戌予偕紫阳精舍王博士俊甫出上南路访吾友曹清父故曰上南行也平明出城即渡溪曰古航渡为诗一行五里曰分流岭为诗二行七里曰南山许宣平老仙故居在山上予癸丑从郡守魏公静斋来游今三十八年复过其下魏公所筑翠微亭近亦不存为诗三旧官酒出城十里始饮村醪双桥酒稍佳今无复有为诗四行十五里岑山渡渡旁有一山防立溪中为休宁县港之水口山上有道人庵老树葱菁颇可观为诗五行二十里杏村溪南北西有村名曰富登富代泽富而不见富人犹杏村未必有杏花也为诗六行二十五里牛屎岭岭之得名不知其故金陵王谢故居在马粪巷而予将访清父乃不免过牛屎岭乃以王谢马粪方之为诗七清父所居地名曰叶有莫详意义过一岭稍穹计行三十里矣亦曰叶有岭强为分别以为有根即有叶为诗八行三十五里至清父宅清父先尊公敬斋先生字元防乡邦老儒年八十有四近物故予同俊甫炷香奠拜几筵髙山景行有懐徳人曹氏世登科者九人清父咸淳戊辰进士其一也爲诗九终夜剧谈清父弟清叟与焉予偕俊甫对榻而清父襆被以来卧语至晓灯火明暗间不知身世之在斯深谷也为诗十初六日乙亥清父苦相留力辞得请还至吉林塝去岑山渡可二里俊甫曰此刘堂录子文宅也予下车于外子文适开戸于内惊相视留仆主饭俱餍饫为诗十一既渡岑山又有留饭者三酌而辞斯游多有谈谐嘲谑乐而忘劳入城适欲暮矣为诗十二各章八句或可相与赓和以识一时乗兴之适云清父名泾年五十七清叟名防年五十三子文名演年六十一俊甫名国杰年三十八予为方回字万里年六十四初七日丙子书于家之孚舟亭
　　初过城南门即过城下渡岂无小笋舆未若且徒步霜重船板滑水涸岸石露我老人不识小让樵者路
　　右过古航渡
　　歴险极可畏升髙宜少休岭水东西分终亦归同流臧获相尔汝借灶燃枯槱五里一酌酒聊以娱兹游
　　右分流岭
　　我不上南山垂近四十载山中花瓢翁尚与山俱在据髙瞰人世昔田今为海道傍魏公亭柱化础亦败
　　右过南山
　　七里南山边更作三里程十里旧界双桥酒有声身老友朋尽事殊时代更茅店迷处所饮徒眠九京
　　右过双桥
　　金焦大小孤号为天下奇繄此水中岑突兀颇似之千古几洚水蛟龙不能移寄言瓮牖士守道当如兹
　　右过岑山渡
　　溪北曰富登溪南曰富代其西曰泽富富固人所爱民贫今巳极名实殊不对此村名杏村杏花果安在
　　右过杏村
　　昔闻马粪巷今涉牛矢岭无牛亦无矢步步入佳境望我端人居时焉一引领亦如马粪边王谢芳更永
　　右过牛矢岭
　　叶有义谓何根有即叶有登岭问地名强辨果是否我观松栢竹青青黄落后叶有有此叶可以观此守
　　右登叶有岭
　　斯人近云亡华算八十四登堂拜畵像衣冠昂古制有子身不死科名今九世焉知三家村乃见万乗器
　　右拜敬斋先生曹元防画像
　　弃官逃世名居此深谷中谷深夜更深剧谈滋无穷照壁书灯青煨炉茶火红门外晓鸡鸣天地号霜风
　　右宿曹清父宅夜话
　　君子贵淡交不在杯炙间主人苦留客因辞乃得还中道逢故旧酒肉又如山半醉可以去岂不知时艰
　　右饭刘子文宅
　　谈笑复谈笑竟忘早与晩翩翻凌深波恍惚度层巘醉身但觉轻归路不知逺人生常如兹百年亦易遣
　　嵗尽即事三首
　　乆晴忽金疮作楚曩时真州江上遇大风因跃入舟为铁桅轴创其腰骨遇天阴欲作风雨即先肿后溃而天色始变必欲用金疮二字成句而数日不能成聨遍思用事属对如欧公玉顔自古为身累肉食何人为国谋此例也排奡帖妥得三诗以见无所用心之一癖云
　　闲门空宇日萧萧天地无情鬓转凋政使面顔成菜色未应官职爱冰条藏山竹简光阴短寄陇梅枝信息遥不寐夜牕聴风雪枯肠殊欠一樽浇
　　七里滩西更上滩十年生事一渔竿故人共骇霜毛短俗子犹嫌铁面寒雪屋五更天地独梅诗一句古今难虚名浪得真何用空使先生刻肺肝
　　干戈汹涌一年间酒债何时可尽还盗起屡煽邻县火军兴全赭近城山天阴体倦金疮痛嵗俭家寒藿食艰最苦梅开厌求索柴扉草舍不容关
　　倚梅观雪
　　空山浩浩朔风吹萧飒如蓬两鬓垂独倚寒梅看逺雪合呼美酒赋新诗剡舟地逈何由往陇驿天遥亦谩思忽忆立年湖上事金樽银笔永无期【剡舟因雪陇驿因梅有所思欲有所往也然所感有大于此丙辰年予三十魏静斋明已为司农寺丞嘉平湖上泛雪赏梅小姬年可十五六歌晁无咎买陂塘词乐甚今席上客及主人俱死朽乆矣独予仅存】
　　再赋倚梅观雪以前诗太哀故
　　清莫清哉亦壮哉茅庐何自致琼瑰江南胜赏无如雪天下难题最是梅剪水玉蛾能送瑞司花青帝想怜才老臣诗就天顔喜叩齿当空酹一杯
　　梅
　　玉楼仙去老逋坡天下诗人奈尔何茅舍一枝元不少水村千树未为多力排杀气回元造善保阳神养内和暗处寻香踈认影可容冶思羡凌波【和靖东坡千树一枝暗香踈影之句后无能追者予以一枝不少千树不多暗处寻香踈处认影与两公申明一畨五六一聨则自得之】
　　雪
　　老面临髙不畏风尘寰一变蘂珠宫骤难金碧茅茨别预喜蝗螟瘴疠空至防独凝羣物表太和元在极寒中絶怜诗骨能禁许惟有梅梢肖此翁
　　十二月二十八日立春次韵王山长俊甫
　　余生橄榄蠖求伸乆作屠酥最后人万事不关闲处眼三朝聊喜嵗前春草芽地已回生意雪霁天应念小民船活东游君决计何当同载自由身
　　辛卯元日三首
　　六十年前五嵗儿夣魂歴歴万艰危数声春雨微中酒絶好梅花大欠诗老病自应无世味退脩焉用要人知十兄弟行唯身在未可全狂且半痴
　　回首同庚五嵗孙老夫老矣尚何言一生酒债兼诗债数畆花园半菜园雨泞谓难来贺客马嘶谁忽顾闲门倐无骤有真天相径为茅柴覆瓦樽
　　十年争席聴渔樵办着心情耐寂寥老觉嵗华殊易迈愁嫌日晷似难消纵无诗句题桃板也有春光到柳条何限贵人近俱殀镇长穷健不逍遥
　　寄题九华苏君明甫夣牛亭【钱塘丞志亭记俞宗大徳邻作】
　　融融泄泄非烟雾金门玉堂严陛枑上帝髙居朝百灵神人真官俨无数九华种徳萱堂仙许傍红云聴韶頀琼林宴罢偃霓旌诏赐麒麟引归路似牛非牛斯何祥夣觉生此玉树郎渥洼汗马实非马洛洞髯珠谁谓羊天上真龙世莫测例晦头角韬晶光夣中之牛颇类此岂果噉刍甘服箱忠臣事君比蝼蚁慈父爱子号豚犬鸠雎夫妇鴈兄弟托物取象意微婉冉耕伯牛司马牛大贤名字何赫烜得非此母奇此儿他年负重能致逺绣舆羽卫归蓬莱奇徴异兆犹昭回作亭大刻夣牛记银黄上冢兼荣哀函关道士驾西迈万嵗树精焉在哉邂逅便当知止足拽转鼻头归去来
　　寄仇仁近白廷玉张仲实京口当涂江阴三学正兼述新嵗阴雨春寒有懐
　　同时纠正诸侯学铛脚相邻总钜邦足可养防三斛米未妨温故一灯牕有人北面求宗防无事东流送大江向道紫阳山色好何为不肯泝溪泷
　　六十五春寒吟七首
　　日日春寒昼掩扉惊嗟六十五年非未为白傅同州起犹胜坡翁海外归斗分军兴羣盗作浙乡水患细民饥忍穷苟活犹闲管痛惜残梅万防飞【白乐天六十五同州刺史不赴封冯翊县侯自此分司告老东坡六十五元符庚辰自儋耳北归】
　　当是平生取数多穷途无力战羣魔二千石滥知州事三十年羞进士科人老决难重少壮春寒毕竟渐晴和筹来算往终无益且傍残梅作醉歌
　　老眼闲中子细看天公作剧故多端雪占嵗稔何曽稔雨作春寒断是寒酒尽闷多欢笑少花开折易长成难暮年不喜金仙説到此心才悟六观
　　病骨春寒欠酒浇关山满眼鴈程遥有人恨过江淹赋何处魂堪宋玉招六十五翁来日短百千万事迅风飃平生知己惊俱尽一影穷山伴寂寥
　　清晓林禽百种鸣春寒渐暖变新声向阳死草青先茁解冻枯池绿再生太子四门何足怪麻姑三海自堪惊回头最念儿童辈不识灯宵旧太平【麻姑谓王逺曰接待以来见东海三为桑田】
　　性癖耽吟本不工平生竟复坐诗穷状头浪説三千字举手行为七十翁夜永自怜灯是伴春寒最苦酒难中王侯蝼蚁终同尽便出阳神也落空【予昔廷试初取为首举手谓五指为五嵗也】
　　知旧惊嗟踵防亡劣容此老据藜床六旬有五犹穷健百拙无双但醉狂莳菜连畦终嵗饱种梅匝屋满家香不须苦怨春寒恶榾柮炉边味最长
　　上元再题
　　梅残万防路傍雪桃露一班梢上红惆怅六鼇山已去了无情绪答春风
　　送紫阳王山长俊甫如武林五首【国杰】
　　干淳以后学无师嘉绍厌厌士气衰何等淫辞南岳藳不祥妖谶晚唐诗三风盍遣郑声放一日忽惊周鼎移欧九登庸柳七弃昭陵曽筑太平基【干淳以后叶水心倡率四灵为晩唐诗刘后村亦为之宋此时未为晚在今日观之乃晚宋诗也此诗谶之大不祥者其老妓寻风水僧诗大鄙俗】纷纷肉食笑儒冠頼有吾徒耐嵗寒心逺要期来哲共眼髙不受俗书瞒樽前笑语窥胷次灯下工夫见笔端好向故都求益友归时敢作去时看
　　战鼙征骑汹人寰此道烟昏雾晦间万世难磨朱氏学一官来管紫阳山穷冬硕果何曾食沧海明珠不再还能作春霆启幽蛰终身我亦巷瓢顔
　　儒风扫地久堪哀谁与前朝养祸胎真魏无年乔郑夀杜游不作董丁来游魂葛岭人方醉转眄陈桥业遽灰赖是紫阳书尚在不随迁鼎委蒿莱【真西山魏鹤山不寿而乔行简八十六郑清之七十六再相五年天下大壊其死也将再相游果山似而亦死于是董宋臣丁大全用事以讫似道】钱塘湖上试经过便似秦淮玉树歌突兀楼台新佛刹依稀灯火旧沙河士皆戎服骈鞍马女尚宫妆拂黛蛾我欲同君理轻棹苏堤呼酒酹东坡
　　寄赵宾旸二首
　　秀亭山下旧吾庐十二年邻长者居近别复经三换厯相踈不寄一行书诸郎已了婚姻未所至堪怜盗贼余老我种生事拙想君更苦食无鱼
　　才踈意广道难行深入穷山隠姓名自分一瓢终陋巷谁知五马昔専城去年是处兴兵甲此老无人问死生忽忆杜微今七十寄声聊见不忘情









　　桐江续集巻十七
　　钦定四库全书
　　桐江续集巻十八　　　　　元　方回　撰不寐十首
　　清寒雪夜天欹枕暗灯前总为多思虑常令少睡眠著书传后世讲学绍先贤老死将无日空闲十二年【辛巳休官今壬辰】
　　孤灯深夜半何乃抚床为道左时难料心方世岂知孰刋前代史肯作近人诗黠鬼应相笑乾坤一老痴暮年无寐意灯与影应知谁复名三叛空劳赋五噫今人难与语来世尚堪期准易扬雄业真成覆瓿为无寐复无寐自知仍自知少狂今始悔宿疾尚堪医雪水消残酒灯花送好诗元龙湖海气老矣复何施世间无限事总不属闲人必欲伸公论宁如爱老身武成难尽信泰誓尚非真衞府公闾语何哉彼鬼神夜眠才合眼即见此诸公骸骨已应朽精神犹自通老懐常忽忽暮景极怱怱知己恩难报皇天识寸衷【先七叔父珌元善八叔父瑑元圭魏府卿静斋克愚陈提刑自堂杰姊壻汪且斋济之马章二丞相深知己者皆卒今仅余道山吕公一人】
　　雪声兼雨声静聴到残更为底常无寐宁当有不平食多嫌气浊衾薄觉神清万古书灯眼心常与共明涉世形容悴违时嗜好偏偶犹身未死岂为已无眠道防文趋刻谈髙学类禅申生真毙犬望帝竟啼防竺国轮回説诬民断勿疑还知己死后即是未生时六道何凭攷三身故强推反终更原始不寐试深思细字昬难读孤灯冷独挑黄虀余口味白豆验心苗玉枕方春梦金门正早朝先生唯黙坐牕外雨萧萧
　　寄题桐君祠
　　余守桐江七年解官留居五年凡一纪而后去犹数往来桐君祠下然未甞一登所谓小金山致瓣香焉盖缺典也邑人盘峰居士孙君【潼发】君文甲科进士近郡职曹前朝京局不仕近二十年防稡桐君山题咏冠以攻媿楼公钥记文将刻梓传永久谓予以桐江名诗文之集而于桐君忘其所自可乎予于是亦题诗焉然则孙君之志可知矣其有所感慨也夫其有所健羡也夫夫不愿以姓名传于世者桐君也姓名晔然在戊辰登科记而卒能自晦其姓名不仕者孙君也焉知孙君不甞见桐君于山中而授其书乎壬辰嵗十二月前郡守紫阳方回
　　问姓云何但指桐桐孙终古与无穷遥知学出神农氏独欠书传太史公可用有名留世上定应不死在山中休官老守慙髙致政恐犹难立下风
　　徐制准挽辞【坦似之乃尊】
　　纷纭钟鼎误公卿孰与山林保令名不共鹄袍争举业早令熊辔绍诗声人间倐忽惊兴废物外从容了死生何限貂蝉无葬地一丘风月自佳城
　　十二月二十日立春系癸巳嵗予年已六十七白刘唱和有云共把十千沽一斗相看七十欠三年因此遣兴
　　客途穷极亦陶然自觉平生媿乐天能办十千沽一斗何知七十欠三年日晴雪路初行处春到椒盘未颂前好念故园小儿女团栾闻早醉花边
　　癸巳元日年六十七
　　生平矻矻短檠牕晩节灰心殢酒缸百嵗三分新过二十行一目无双又惊客枕聴春雨即合归舟上浙江未必樊迟劣顔子故应学稼胜为邦
　　元日小雨
　　红垂灯穂倍常眀缓缓晴须作好晴着柳春风微有色催花夜雨细无声炉香早起蹒跚拜杯酒朋来潋滟倾一日一诗旧年例新年一日两诗成
　　初六日过湖
　　长于花担看梅花不访山巅问水涯世换湖光无减少时来春色与增加荒榛徳祐权臣宅老树咸平处士家一醉第三桥畔酒佳蔬菜更美鱼虾
　　放夜
　　深夜楼前笑语哗禁街钟鼓暂停挝冶游谑浪非吾事富足懽娱有几家春酒可能融鬓雪书灯独自照梅花黄柑犹见升平物四十年前客永嘉【予甲寅年二十八往温州访魏静斋留郡塾见乙卯元宵因食黄柑痰疾今四十年矣】
　　观灯小酌十四夜半大风而雨
　　皓月微红映落霞试呼樽酒答年华柑为天下无双果梅是春前第一花自古良辰难得友暂时老子不思家夜深忽作大风雨乐事元来亦未奢
　　追怀甲戌清眀宇文信仲知郡大卿同尤张二倅过予小园赏花【十朋藻果】
　　甲戌清明鬓未翁【予时年四十八】邦君过我小园中牡丹初喜开千朶刼火何知付一空展转干戈春梦断凄凉风雨客途穷九原可作应垂涕今日前时事不同
　　数日项颊颧咽肿痛髪中有疮
　　有生必死理之常酒到何为不举觞未问刘伶坟上土何妨张咏鬓边疮叔和解诀行尸脉仲景工言越婢汤知命吾当谢医药服膺参也战兢章
　　春寒久病
　　似觉今年太坎轲春寒无策与降魔断支酒费贫如故细读医书病更多客梦乡关心破碎好花时节雨消磨时人岂识衣冠防清朗兰亭晋永和
　　送徐如心如婺源三十韵【恕】
　　之子成春服懽言驾出游残红三月路叠翠万山州夏后乗輴泽轩皇炼药丘旷平初渺莽屈曲渐深幽比县干戈偃诸村盗贼收室庐还旧贯邸店竞新修蚕月门多鐍秧田草尽耰畵龙沽肆古槛虎驿程脩天目蟠根逺王干设险遒径纡横巨石防洁见游鯈岳势攀衡霍星文摘斗牛桑麻敦本业笋蕨胜珍羞谷冷长杉密冈温早茗抽宣平何处在太白此中求仙墅丹池火僧庐野竹秋农谈通稗史骚咏入樵讴楚雨三江外吴云五岭头夕阳彭蠡浦潮水淛河流西望番君国东思越相州孰云民俗俭政尔士风优舆知周孔章缝盛鲁邹圣贤一道续天地四书留阙里瞻庠序师臣拜冕旒永怀枌梓故能奠藻芹不灵顺王封庙华光佛氏楼端能无鬼责焉所匪神庥矧是儒家彦初非贾客俦诗材工捃摭意匠极雕锼佳句垂千古浮荣等一沤吾家紫阳下肯作寄书邮
　　三月三日西湖第三桥四首
　　北曲南歌日日新红妆不逐落红春网鱼野老何曾觑岂是心肠木石人
　　正月桥西卖酒家柳初青眼草初芽重来红紫随风雨犹有野田黄菜花
　　尽道西湖久寂寥红栏干落但空桥细思未有苏隄日且把闲愁着酒浇
　　野防随宜酒半醺富儿盘馔拥红裠兰亭防上无丝竹芥蔕区区笑右军
　　寒热不调病一月余
　　不肯中和按故常膈痰鼻涕更头疡尘飞泥涴三春尽热熯寒僵一月强乍把酒杯嫌药气屡翻诗巻写医方年年忆得古人语端午绵衣未可藏
　　病后夏初杂书近况十首
　　含桃豌豆喜甞新罂粟花边已送春岂谓单衣挥扇手仍为败絮拥炉身唾壶甫换痰仍满药贴多夸料不真火热氷寒但絶欲世间疫疠本无神
　　怯寒重着旧绵裘已见盆栽坼绛榴自厌一春常服药忽惊半月不梳头画评懒与痴儿辨诗序难禁晚进求带砺有盟犹未保当时谁识种侯
　　骎骎七十保余龄鱼眼无眠夜夜醒魂梦不迷神女雨形容欲似老人星参同契注房中术归去来辞座右铭却笑空王太肤浅张皇浪説八师经【朱文公注参同契托曰邹防】客楼卧病过花时老态如狂复似痴甚欲不餐烟火食颇能时赋草茅诗余生自晓寸闗尺他日谁传髄骨皮少许青梅倾斗酒心醒貌醉尔焉知
　　初扫蚕今欲蠒时无朝无暮雨垂垂渔家长价蓑衣贵种戸流涎麦饭迟跬步过从难跋涉等闲脱着系安危肉芝石髄身中有可向山灵遽朶頥
　　六年三潦困余黎【丁亥庚寅壬辰】谁识他年旧浙西靡有孑遗何可忽不知归去果安之【出入韵】属方理屋又闻漏垂欲出门仍畏泥家在穷山乱云外自惭无策救儿饥今年春夏极穷忙日检医书校药方甫得木治膝肿又湏荆芥沐头疡一生辛苦身多病四至平和脉尚强夀及堂老睦守不难万首富诗囊【陆放翁又号堂平生诗万首尝守睦】
　　富儿肥马跃雕鞍同伴何由识木兰拄杖扶携元未老交床随逐本无官三义路口人心异百尺楼头客眼寒黠鬼老狐足妖恠架中闲摘旧书看
　　妙年刚谓世无愁汗漫猖狂万里游梦里讲经天竺国醉中横笛岳阳楼散花女已无踪矣老树精今尚在不咋舌噬脐更揺手顔瓢曽瑟外何求
　　一切牵纒断孟劳何金为带紫为袍老从杨柳樱桃去醉肯螟蛉蜾臝豪共庆龙从干五防谁工雉食鼎三膏折腰彭泽不归去未必东坡肯和陶
　　有感
　　玩透羲爻未画前今时天即古时天回空其庶亦其庶轲死不传焉不传积愤滛伤诗未削暗筹微婉史谁编继周百世民彜在岂为兴亡有变迁【原道曰轲之死不得其传然濂洛至朱文公七君子从祀孔庭乃得其传则文公之后未可知也顔子惟不仕大夫之家一瓢忍穷以得圣道未可谓来世无斯人夫子谓其或继周者百世可知当周之未亡而为此语有兴必有亡所不可讳也有物必有则岂以兴亡而改哉苟知乎此则近世不平之事文衰诗落淫防悲伤将不复变而雅乎一代未修之史弑夺専权之大恶权奸官侍戚里女谒相与亡国之大罪将终于不明乎以斯道之不传而复传者观之则有志之君相亦不必热中扼腕为是遑遑然也噫斯民也三代之所以直道而行也即此意】
　　呈阎子静防访翰学二首【复】
　　先生谁解与传神写向吾诗似亦亲文字老坡真学士丰姿太白谪仙人明庭瑞彩陈圭璧治世奇祥出鳯麟一道澄清非所凂湖山暂此岸纶巾
　　文星炯炯照勾吴草诏金銮旧老儒今【原缺二字】公髙北斗后身白傅到西湖要途未若闲官乐心服【原缺二字】貌敬殊臭味果能有投合及门岂在急抠趋
　　送医工郭耕道
　　上古三皇轩农羲天始有柱地有基腹虚与实疗民饥心塞与开植民彛保民性命専厥司握生杀权名曰医万事万物有偶奇一阴一阳之所为五运六气相参差流行百骸敷四肢河隄蚁窍如针锥荣卫微爽颠不治沉里浮表数及迟指下难明审毫厘能肉其骨扶其危神圣工巧古所推汴梁凯旋并门师代州之郭天下知半留中原半南移大方脉科三百朞黄金台边驿骑驰大树古巷传言丝趣装北上扬喜睂药囊香细温风吹肘后之秘神防持本草我亦一二窥素问难经手曾披但于一事似有疑左右心肝肾肺脾女人反此背看之叔和脉经无此辞托名为诀翻支离尺盛尺弱分两岐句拙语俗意有疵举世附和莫钳锤惟晁公武能辨兹欲攀易牙别渑淄郭侯去矣不可羁丹砂赤箭参术芝豕苓鸡壅败皷皮百发百中谨所施楼护侯鲭勿涎垂景当有还山期赠行聊效黄庭诗
　　四月十二日饮陆君用见山堂
　　砚几书床茂树间花深竹宻地寛闲绿阴正是浓时莭遮尽人家只见山
　　何仁甫作室日生男【国寳】
　　筑室肇闻开吉卜弄璋恰喜共良辰千间广厦连云起一颗明珠入掌新撰上梁文焉用我作汤饼客可无人门闾如此须髙大他日能容驷马轮
　　送徐似之归新城【近阎徐二公为诗赠之】
　　趂潮小缓转船头不枉湖山十日留喜得阎徐二学士为传佳句过中州
　　午节
　　年年节与物相符笋已成竿燕欲雏客里不知端午近卖花担上见菖蒲
　　送和仲寛夀阳尉【裕洺州人】
　　青衫淝水去亦足慰髙年县以州名夀官于尉号仙战场潜鬼火耕野起人烟防棒无劳设蒲轮下九天
　　五月初十日病体少苏
　　仙棊一局烂樵柯尘世纷纷梦幻多病起镜中非复我愁来酒外更无它逍遥悟解参庄叟矍铄形容谢伏波忽省明朝又生日暮年归计欲如何
　　是日大雨水涨
　　三桥北畔清湖水双塔西边晓日楼展转愈知吾事拙因循复作半年留海风石首随潮上梅雨航船入市浮时节不殊荣悴异腐儒杯酒暂忘忧
　　癸巳生日二首
　　夜来终日雨如倾晓起楼头喜渐晴血气衰微吾道胜欲心死絶此身生一区宅愧先人业万首诗垂后世名蚊喙收声蛙不吠忽闻邻栁送啼莺【道胜之胜用文公集血气集注心死则身生太平广记神仙语胡借溪举以敎学者】
　　倚楼歴歴算行藏囏阻颠危暗自伤垂近七旬天所借孰怜三嵗父云亡岭南蛊毒千山雾燕北毡寒六月霜殿牓郡符皆畵饼空余骨痛似金疮
　　生日再书
　　汤饼随缘和酱醯六年三潦念民饥重逢白发人生日愿见黄梅雨止时诗好逺过千嵗夀家贫深负五男儿许身稷契杜陵老岂谓残生乃至斯
　　用五男儿再赋
　　每于生日赋新诗似觉今年老更痴窃谓齐公千驷马岂如陶氏五男儿能拚久客常沉醉不念全家惯忍饥七十尚争三屈指挂冠一纪此差奇
　　赠医士清溪居士丘通甫【震亨乃父吕两府文徳客通甫为吕壻吴兵部日起客】
　　乃翁挟艺専淮乡使死者生危不亡逺如扁鹊师长桑又如近世庞安常所交者谁龙虎骧真李临淮郭汾阳军门出入一药囊精兵十万无金疮参苓硝石雄附姜补泻虚实调炎凉晚择所从遨真扬郄家太尉王东床有子有子跨灶郎半夜衣传肘后方清溪居士清名香心欲识面形参商迩来解后古余杭其言亹亹慨以慷七表八里谁能详三部九吾独臧八十一难声琅琅素问灵枢腹为箱望形察色起仆僵馘俘二防完膏肓伤寒足脉根膀胱过经七日妖灾禳度彼没溺君为航浅学不识空望洋若有人兮云锦裳饮君一剂夀而康【徐容斋真州服君一剂末疾愈】赠君诗篇金玉相贯月夜虹光焰长乾坤六合何茫茫生民性命孰翕张惟将惟相惟医良良将无人战卒戕良相无人贤士藏良医无人彭作殇焉得万笔千缣缃屈君著书肩岐黄
　　次韵徐容斋赠丘通甫
　　絶如山谷赠初君奇絶新诗妙絶文斥逐三彭精异术破除二竖奏元勲千茎白雪难重少一匕霜幸见分可惜向来缺参请按摩搬运漫辛勤
　　梅雨大水
　　积年梅雨动兼旬咎证源源殆有因狐假虎威饶此辈防穿牛角念吾民涎流白饭难侥幸汗滴青秧浪苦辛曲许乖龙啖梁燕何如饥溺拯穷人
　　五月九日甲子至月望庚午大雨水不已十首
　　夜半观天象无星定肯晴河流兼市没船势与楼平未杀漂揺意仍添飒洒声人膏饫鱼鼈真宰忍忘情波浪冒原田羣鱼不自全返常真足怪行险絶堪怜骤作乗时快遄成失势颠儿童拾鳗鳝争着柳枝穿陆走无非水楼居并是泥褰裳难跋涉执盖困扶携国虑白圭壑城危智伯堤旸乌果安在转觉漏天低江南梅子雨骚客古今愁岂意连年夏频妨庶事秋为鱼民自痛食肉尔何忧衰老那禁得看天独倚楼能免尧捐瘠端由稷播艰民生频不竞世故政相闗穴蚁移楼杪田蛙产灶间丰防卜檐溜半月响潺湲眼待稻花看青苖浸急湍万家应恸哭五月更恒寒政尔千仓足犹云一饭难防灾忽如此容易便平安蒸渍衣巾醭拘挛臂膝顽老身何足恤时事自多艰井满瓢堪汲船髙树可攀苍生百万亿性命雨旸间平地惊胥怒滔天类鲧湮稍低三板水不活百城人已过从絶徒工徙倚频鹄形无白粲蜂起有黄巾今日云霄客何人禹稷思树髙堪避溺稻尽防充饥苦口非吾事衰躯异昔时东溟容有限细读后山诗西湖湖外水汹涌入城流比戸升髙阁通衢塞大舟学泅儿辈喜絶爨老夫忧会见蹄涔涸鱼虾悔浪游
　　十六日水退雨不已次受益韵二首
　　暑雨民咨怨由来直匪今湿能蒸病骨滴欲碎归心积水连邨郭前途昧浅深雄风楚上谁且独披襟七年逢四潦苟活到于今每值月离毕难逢木守心江兼湖共满忧与恨俱深万顷青秧没田家泪湿襟
　　再用前韵
　　此事谁知我他年岂料今棊残才有眼灯暗欲无心衰老常为客山林故自深忘形侣猿鹤可待整冠襟
　　十七十八日犹雨
　　浮云几万里白日闷晴晖稍觉波涛缩犹闻防滴微两旬捐破扇五月着寒衣老病忧时事髙门马自肥
　　十九日始晴
　　今日檐仍滴何人胆不寒晒帆船尚湿扫市路才乾造化机转生灵死命完传闻睦东馆楼阁付惊湍
　　次韵受益苦雨二首
　　乃者黄梅近朝朝以雨书将无作人鲊孰不困河鱼近郡淹城郭连村浸室庐何当与奇术辟谷驾飞车甘泽闗民命随时不在多滴穿檐下石烂倒水中荷天有防荒嵗人无政事科诚心能抚字乖气转为和
　　湖上喜晴
　　人闲尘不到别是一清凉雨足千峰净风薫百草香阴森穿茂宻汨防泝深长想见吴中路连天尽绿秧
　　次韵受益喜晴二首
　　谁扶一轮日与扫万重云水已落数尺田犹收防分大钧回叶气踈网削深文尔饭堪糊口忍为梁上君髙楼晓气清钟鼔报新晴乍覩阳乌色频闻喜鹊声纵难期上熟差足慰深耕忍见民穷极唯宜嵗事成
　　次韵阎学士靖轩赠受益山居二首
　　十里方诸影绿鬟空蒙潋灔一窗间天河不洗读书眼未可同君上此山
　　八月涛江五月湖画图一见粟生肤君家奄有两奇观更觉天真胜畵圗
　　十九日甲戌晴己卯晚又雨二首
　　稍复桥痕旧俄惊础汗非岂宜真汹涌止可畧霏霺河伯毋流毒云师幸霁威劣能驱暑气即愿吐晴晖吴郡传犹庶严滩报可惊田中车水出城上驾船行旅屋仍簁漏穷櫩用盎盛幸而有雷电此雨不难晴
　　二十五日庚辰连作暴雨即霁
　　昨日占天色心知有异同甫能湖水绿不合晓霞红龙挟滂沱过蝇惊霹雳空斯湏即开霁共快楚防风
　　赠淳邑风水山人何君
　　谁保南阳百世阡控【平声】颐别頬每堪怜发丘郎将焉容御裸葬王孙幸获全何所不如围即墨厥今安在像祁连小诗更举樊崇事好与慈孙孝子传
　　题陈正之兰亭【晋穆帝永和九年癸丑至今癸巳适九百四十一年】
　　十六回更癸丑春兰亭临本尚如新学书良易人难学聊喜他乡见似人
　　病中夜思
　　垂及七旬叟行将三伏时归期秋未定病势夜尤危眼困终难寐心明尚可医阴寒伺阳燠间隙不容丝
　　次韵金直卿夏夜
　　楼髙夜独吟鉴古复筹今不竞当知命无瑕在养心人声钟后絶天影水中深风槛微凉处时时一正襟
　　题李提举心逺轩【夀卿】
　　心逺渊明拟问之悠然身世见山时强名真意元无物缘底忘言更有诗宇宙襟怀千斛酒王侯勲业一枰棊古来大隠在朝市可待休官办菊篱
　　题张长卿竹梅用苏黄各二句
　　西湖处士骨应槁不复龙蛇看挥扫是谁招此断肠魂竹外一枝斜更好
　　六月二十九夜
　　小阁微凉上闲人半醉中双明萤度水一向柳拖风委曲聊随俗艰难敢讳穷香山吾不逮犹胜杜陵翁
　　七月初一日早起
　　太白星初上参旗井钺连新秋知几日酷暑极今年足不能离地心常欲契天水乡差得稔亢旱念山田
　　楼夜
　　危栏空濶上牛斗转天心为底常无寐频来故独临船声终夜静楼影半河阴诗就忘工拙随宜莫苦吟
　　呈赵左丞【仁荣】
　　迩年士夫乏防称或以防称不称能兼防且能毅且嗟我有眼见未曾君侯妙年翔鲲鹏横击海宇无与朋孝事其亲行有恒移忠于君徳日升胷中朗彻水月澄笔端变化云雾蒸恵者懐之威者惩内作心膂外股肱浙右艰食何频仍六年三潦嵗不登劝分之意极哀矜坐使粒价不敢腾馁腹再果僵复兴今秋大稔稻没塍长吏于民无弋矰如寒与裘暑与氷老夫昔也霜后鹰即今仅似痴冻蝇一纪不仕闲如僧少陵日困籴五升犹此客牕吟孤灯往哉一见贤左丞
　　观防事
　　悠悠谁到百年身百万杭民一聚薪棺内棺前争几许挽郎自是白须人
　　中秋雨
　　瘴疠干戈脱此生一隅畧见旧承平上元灯火中秋月但苦人心不肯晴
　　代次韵闻砧
　　谁家秋夜捣衣声遥忆良人在戌营野宿貔貅天一角树移乌鹊月三更怨懐想像闺中切逸韵悠扬枕上清砧杵催成嵗迟暮抚时亦觉壮心惊
　　送临安洪行之【防学】次鲜于伯防韵
　　丈夫志四方出戸无万里焉能缩如蜗郁郁久居此于思今子骏落笔甫友美衮褒一字难何独赏之子勿谓貌甚尫力可防象齿隘哉招海柳讵识子路喜橄榄政复苦异彼道傍李岂其谏涂开可口不见纪峩峩黄金台梯飚凌太紫大川楫方舟明堂栋文梓新丰马周足斗酒可以洗
　　八月二十九日雨霁翫古兰
　　积雨不可出五日无盐醯纵复有雨具出门将告谁兹辰复何辰明窓漏晴曦我有古猗兰瓦斛以莳之举世无识者惟有秋蝶知紫穗密匼匝雪茸纷葳蕤国香袭衣袖坚坐神自怡微咏韩子操长歌湘累词空庖不遑省聊足忘调饥
　　九月初四日大风雨近重阳无酒夜成二首
　　怕见秋深秋又深青灯白发厌愁霖百年剩几重阳日万事都无一称心自揣老怀饶感慨可须佳节强登临在陈自刽哦韩句敢望空罍有浊斟
　　秋霖欲洗庾公尘不管楼头客恨新塞鴈又为江左客菊花曾识晋时人百年虚谷先生老一纪严州太守贫几向客中度重九苦无佳句荅良辰
　　猗兰秋思三首
　　猗兰奕叶晓防晴栩栩秋光小蝶轻皂翅綉花三五防庾郎无句畵难成
　　绿叶枝头紫粟丛素花抽雪细茸茸国香政要枯如腊旋买离骚置册中
　　老子今年忽不贫价方玉佩有兰纫一枝半朶悬衣带肯羡腰间大羽人
　　晩晴
　　油泥方滑道返照隔楼明年已如秋老心犹爱晚晴鼓刀宁异遇带索定徒行倚遍防干夜寒砧处处声九日汪元卿送酒亦有相拉者以病不出
　　紫兰黄菊园丁送亦有邻翁送酒来何忽于斯湏煮药不然夫岂怯衔杯登髙朋友空相覔抱病情怀未易开过了重阳更堪醉霜天螃蠏小春梅
　　九月十二日得蟹小酌
　　莫欺虚谷太凄凉短发频搔意自长万古江山宜晚景一畨宇宙更秋光东篱把菊非尘世左手持螯可醉乡二物于吾犹莫逆达人何日不重阳
　　赠相士王秀溪
　　不惜佳人国为倾髑髅头盖野狐精丈夫更有何郎粉老眼须君业镜明





　　桐江续集巻十八
　　钦定四库全书
　　桐江续集巻十九　　　　　元　方回　撰松江使君张周卿致泖口蟹四十辈
　　松江太守今贤侯喜有螃蠏无监州左手持螯右杯酒文章政事第一流吴田今年十分秋各执稻穗朝厥酋初生琐细类蟛既长魁巨肩蝤蛑渔父横江竹为断照夜纷纭灯火乱取之一蟹胜一蟹尖美于圑十月半怒目横行敢抗虎宜尔就擒堕烹爨黄堂不忍专俊味遣饷不减锦绣段老夫菜肠久雷鸣忽四十辈来峥嵘得公宰相三斗鼻吸之醋剉我坡仙一年好景之橙金脐雪脆手自擘何必牛炙兼羊羮馋拏涎攫快一醉焉待将糖而弥躁带糟而微生一诗往谢张夫子莫怪无厌犹未已内黄侯承津致矣但欠青州从事耳
　　次张鹏飞解官旧韵
　　聚敛臣应愧直臣暂闲身似胜官身险夷异路良难测进退忘懐直任真万国山河封域广九天日月照临新乌防凤沼登耆旧屈指如公几正人
　　平心胡秘监诞日【嘉泰四年甲子正月初十】
　　五朝遗老四専城年号凡经十四更八袠即今逾少壮七人从昔冠耆英冻牕映雪能坚坐泥屐看山只步行清健如公天下少平心心事十分平
　　次韵张中白元日
　　瓣香清晓肃冠绅戸外遥山展翠颦瘦影自怜耽醉叟欢声何限喜晴人怱怱节序梅花老衮衮尘埃世事新自有天来至今日不知芳草几畨春
　　正月初三日水西寺
　　不到水西久十年怀梦思重行兵后路暗覔壁间诗僧出房俱鐍人游榼自随隔溪望城郭未觉似春时次韵方去言用予喜归韵见寄三首【贡孙字去言壬戍别院同榜秋崖从子】
　　秋髙亲见老崖来险阻嵚防付一杯万古悬知名不夜九泉谁免骨为灰轻鸥熟与风波狎劲栢宁资粪壤栽却笑诸儿浪生死大都暮落枉朝开【此追懐秋崖先生】
　　笔法君追寳晋斋禅机我媿老蒲鞋甞僚防阃相知旧得友江山到处佳铁马尘髙频极目锦鳞音断岂忘懐亦思竹底陪溪逸人品终疑未易侪【此为去言金陵甞台阃分幕】野鸟呼风金粟堆曲江宫殿委荒苔是非谁办笔褒贬鸿燕屡惊春去来偃月人今奸骨朽浣花翁未醉睂开吟君诗罢登山崦立尽斜阳尚懒回
　　庆陆仁重举男四首【垕】
　　治郡年才半买臣青春天上送麒麟鼎来好事由阴徳曽活澄江十万人
　　相门佳气夜葱葱早已凭熊更梦熊二十此郎作文赋乃翁仍是黑头公【仁重年才二十六】
　　升平重见上元天箫鼓声中璧月圎惟有髙门更多喜金盘分送洗儿钱
　　积善悬知庆有余芝兰衮衮秀阶除紫阳一滴泉源逺早聘名儒授四书
　　赠相士戚淳祖
　　朝匹吴君暮越臣一颦何用訾东隣阿承丑女五噫妇似胜苎萝山下人
　　题前歙令楚君雪梅圗【思义】
　　洛雪一丈冻独鼾谁其排闼惊袁安千载神交两贤令寄意爱此英姿寒马缩龙埋万木折胷次阳和骨立铁纨袴儿曹东风花不耐春寒能耐雪
　　春寒
　　灯节萧条雷后雪花天料峭雨余霜经旬不出无情绪恰见鹅儿似酒黄
　　新晴
　　女伴新晴喜晒衣老人闲步览春晖隔篱一树桃花发初见今年粉蝶飞
　　赠相士雷月篷【应声】
　　肯着双瞳子来看一秃翁短篷君载月孤屋我吟风籛耳终遗骨松乔竟落空痴人喜甜舌谁悟大槐宫
　　春寒纪异
　　今年一何异人日苦连雨甲子复不晴【初九日】吾宻识诸簿烧灯前一夕轰然震雷皷醉卧初未闻遄骇雪霰舞乍暄汗肤烂倐冻尫脊偻造物谑百昌摩手遽斫斧侵寻二月初野桃半吞吐严霜甚腊天挫使顔色沮日昬荡黒子天暗堕黄土占谶或未习灾亦可覩有客言近县疠鬼肆虐侮槌撞体肢软骾棘喉咽楚一家朝团栾暮辄踣四五上丁祭孔庙儒冠列如堵鼻壅背肩缩咯唾满廊庑闲居乏薪炭畏风扃戸病轻勿辂医芎芷自煎煮横纵乱方书叠重着褐裋向来佳气和藜杖涉园渚扫涸诇新泉搜枯揽幽莽融澌跳鲋鯈润壤泄鼃鼁谓即挈蛮榼所至品村酤此意未获骋义防已见拒遥遥莺花饶惴惴蚕麦腐身患能有几时忧卒难数乾坤亦大矣一喙其何补小待春事深汛墓宴别墅
　　夜闻训狐
　　十载离乡邑言归理旧锄仅怜空宅在半骇近隣无古庙丛枯木寒宵吠训狐兵余有乖气春色亦荒芜
　　行园僧约同饮
　　晴向小园窥今朝忽有诗乳鹅殽菜叶跃鹊颤花枝春气寒终暖愁人老更衰醉僧约同饮徇俗未容辞樱桃花【自梅既谢久缺花诗今随小园所有花赋之非所有者不为前冬后夏者亦不为凡得二十四首】
　　浅浅花开料峭风苦无妖色画难工十分不肯精神露留与他时着子红
　　海棠花
　　锦城春色万人迷饭颗无心着品题实不如华谩秾艳秋霜谁觑海棠梨
　　荠菜花
　　鬬草吴王越娃终然输与老陶家雪挑霜煮春无尽不似吾园荠菜花
　　青菜花
　　只供寒士饱诗肠不伴佳人上绣床黄蝶似花花似蝶柴门春尽满田香
　　早桃花
　　刘郎异种出天台雪里夭夭解早开邻舍覔花聊折送只应遥认是红梅
　　千叶桃花
　　此亦桃花彼亦桃成蹊各各绽春苞一朝开出红千叶何啻髙才十倍曹
　　二色桃花
　　阮郎溪上醉腮融蓦忽深红又浅红料得金闺描绣样一花成换几针茸
　　碧桃花
　　一种都旧种花谁将缟雪换蒸霞羣仙醉啖瑶池菓况核曾封白玉砂
　　李花【世言桃李李予谓李当在桃之上花白胜红子沉胜浮也】
　　仙根判耦得无差春对夭桃夏对此岂轻浮闲果子白花亦复胜红花
　　梨花
　　仙姿白雪帔青霞月淡春浓意不邪天上嫦娥人未识料应清雅似梨花
　　雪条花
　　槁若丛蓍未见妍一条条雪半春天醉鞍把翫归来晚蒲市人惊玉马鞭
　　紫荆花
　　踈枝坚瘦骨为皮忽迸红英簇紫蕤娇女乍看齿生液分明茜糁缀饧枝
　　山茶花
　　石楠岩桂万年枝方驾分花占四时犀甲鹤头傲霜雪入春犹见嵗寒姿
　　月月红花
　　十二循环换律筒芳葩长是笑春风山家不识尧蓂荚日厯聊凭月月红
　　杨花
　　燕忙莺懒聴芳词忆醉西湖画舫时山墅不知春早晩隔墙数防堕书帷
　　桐花
　　怅惜年光怨子规王孙见事一何迟等闲春过三分二凭仗桐花报与知
　　兰花
　　雪尽深林出异芬枯松槁槲乱纷纷此中恐是兰花处未许行人着意闻
　　蕙花
　　药辨君臣医或误花旌王后俗徒奢早兰晩蕙真兄弟我与二难分等差
　　黄蔷薇花
　　春工借露染莺裳欲学东篱一様黄输与菊花在何处止禁晴暖不禁霜
　　红蔷薇花
　　月桂金沙各鬬春蔷薇红透更精神虽然面似佳人笑满体锋铓解刺人
　　酴醿花
　　未用炉薫燃笃耨何湏粉面佐娉婷通宵痛饮此花下露滴杯中酒更醒
　　木香花
　　海南药物木香重何似松髙架花春晩日长香满院天教富贵属诗家
　　衮绣毬花
　　舞姬初试薄罗衣趂蝶随蜂玩午晖各折一枝入深院懽声赢得绣毬归
　　芍药花
　　眼中不复见姚黄从古扬州亚洛阳何止中郎虎贲似政堪花相相花王
　　修石山
　　土山未甚正有石亦颇欹方矩一再度夙具锸与箕晨兴命工徒将一大治之扫砾斫枯枿拥泥护芳荑春雷已惊蛰犹以寒自疑蚯蚓缩未动虾防僵如痴此役彼不安慈悯其忍为复有蜈蚣蝎壤发难迅驰仆夫聴使去挺杵肯遽施至所谓蛇者众怒争剪夷赤练稍宛转碎首忽若糜人迹不至处掷出园外篱天地主生育乳孕无穷期何土草不茂何水鱼不滋毒堇及淫赋物曷至兹峥嵘不能畆蜗蚁千万斯凶恶如此辈均受亭毒私理有不可晓顔跖同世时闲居理花药娱心聊自怡小小事兴作虫豸闗安危何况大骚动疮痏良可知诛恶亦一快感慨因成诗
　　所闻
　　荷锸除园棘邻翁诵所闻花开争共折草长竟谁耘薪赭近郊树畬烧无主坟问言何至此军马日纷纷
　　治圃杂书二十首
　　天地一闲人园林数畆春认苗谙药性养菓护花身社友同疏饭邻儿笑野巾空庭维老马不出动经旬汲水洗青石寘之盛酒樽身闲宜独坐手冷喜时扪晓露黏花片春苔蚀浪痕从吾已安穏不复动云根闭戸全无事窥园颇自由不堪箝纸尾乍可把锄头避树斜开径邀泉曲放沟吾心元自直儿辈勿相尤林间一磐石壶酒玩春晖混沌本无窍桔橰焉用机乱花红雪舞逺岫翠屏围车马纷纷者能知此似稀灯花昨夜饶喜事集今朝新立蒲萄架初甞枸杞苗天清诗眼豁春暖酒痰消更复得奇石数峰昻碧霄胷中书万巻老去与谁论不善谋人国犹堪灌我园草长门昼掩鹊下土新飜物理闲推测天机未易言花有如罂粟能同橘不迁茄藤宜硬地豆荚恶肥田元勰齐民术夷吾土物篇园丁初未读口诀自相传【罂粟移即不活茄须于硬地穴以种羊角诸豆必瘦地乃结园丁见告如此它尚多】
　　十载前初种酴醿间木香对花犹绿发携酒有黄堂忽起风云阵几成鹿豕场少陵忆严尹非复旧春光万山山顶郡城郭欠陂池滩落动千丈井深非一施养鱼埋巨瓮浇菜缉脩縻蹇浅仍辛苦逍遥意自知【一施七尺事见管子地员】
　　新年雨雪频五戊又逾旬寒更过于腊晴犹不似春燕瘖甘再蛰花瘦黯无神卖树翁来説村多疫死人今日春才暖侵晨董莳耘禽声眠欲觉花气梦先闻树络蜘蛛缕泥锼防纹乾坤无昼夜生意自芸芸【音蠢防音忍蚯蚓也】
　　岑寂观羣动舂容领众香三椽容卧起一锸共行藏俗眼荣朝槿顽躯敌闰杨皮枯面黧黒心镜皎如霜真山焉用假山假意还真巨石起奇士幽兰延故人云生如望岳地僻不争春圗畵传京洛应多欲问津山甑饙籼米春瓶炙草茶无能赓喜起自爱押车斜老不贪仙药贫犹种好花人间十万戸难得一诗家猿鹤闲朋友知予近况无春逰靴露指夜读烛燃须醉苦邻僧强饥从小仆逋山农来卖笋与米当青蚨破袖通闲手危栏寄逺心品花严位置枚笋遴监临鼎鼐生无望戈鋋老不任唯应宰斯谷嵗嵗长清阴径防人踪杂墙颓地畍斜织篱呼野老烹茗谕邻家旧穴通羊豕新畦隔芋尚当分汝菓幸勿窃予花逺石疑堪取层崖试共登偶游梵王舎略话祖师灯怪象撑狞盼残碑榻壊棱世间何不有巢贼亦斋僧【予家乌聊山下因观山石过昭庆寺见碑文一轴乃干符七年率土大将军黄巢斋僧疏语言狂悖是年已改广明而巢犹称干符足见跋扈其曰舍银六定斋一千僧大可发笑予既憾装池此碑者之无识又窃叹夫世之勇为大贼而伪为小慈者盖不止一黄巢而巳也】
　　芍药抽红鋭荼防缒緑长防家蚕落纸比屋燕分梁谷雨深春近茶烟永日香诗成懒磨墨拄杖畵苔墙圃事亦儿嬉因成二十诗似防神物助堪作画圗披南面开书阁东偏浚墨池土功恐难极莫可且随宜
　　用韵送唐师善归九仙二首
　　杞菊先生误作州归来谁复与同游蓑衣正可眠牛背肉食终非相虎头欲起黄陈分宇宙能穿草树憇深幽相看不用多言説须向拈花笑处求
　　李长庚愿识荆州马伏波今愧少游古道直能胶凤觜官身焉取烂羊头苦心文字雕竒劂遁世林峦擅僻幽鹤竹蜂花有家法唐瓢更向外人求【君乃翁从龙字子云有题王氏小圃诗云山脉钟云气新晴散紫霞玉蔵云里石金落水中沙瘦鹤依疎竹饥蜂恋落花临池看洗砚知是右军家絶佳】
　　寄题九仙俞君竹屋
　　竹绕屋之外屋中人定贤戛风疑有客搅雨不妨禅勿起青奴想毋垂玉版涎新梢添秀色长日照吟编
　　初夏六首
　　衰懒新诗少芳菲急景过来牟初饼饵科斗已笙歌独幸闲扃戸谁方逺荷戈隔墙落金弹但避勿谁何梅熟枇杷肥山寒更衲衣爨童锄菜去饥雀入厨飞湖海归来晩亲朋乱后稀可容无定力事事与心违近午初防暑侵晨尚薄寒暗牕蚕绩响危栋燕泥干问价纤絺贵寻盟旧扇完野人言麦熟出郭好同看茂宻逾千树深幽仅一家新蝉初蜕殻穉菊始分桠润气青阴石晴光白湿沙晩凉督园叟添竹引篱牕皎日穿纸巾凉风透纱捕虫怜鬬雀蚀菓去馋蜗肠滑嫌灰酒脾虚已未茶暑天仍老境强饭庶无他霹雳疑天裂霶剧海飜势来能许怒事过了无痕朱已泥樱核青还茁韭根晚晴聴人説溪涨近城门
　　赠程君以忠杨君泰之【并序】
　　予归紫阳下半年余诗筒往来多年长或敌己未见后生之隽程君【恕】以忠杨君【复】泰之各年余三十和予治圃诗来访于斯文有悟入非忘耘助揠者比知予初学张宛丘晩慕陈后山求假二集观予批注良可嘉也因赋近体二首寓敬叹之意云
　　后生可畏古云然斗大荒城得两贤句眼端能敲一字吟肠何啻着千年淡中滋味参湏透圣处工夫语不传我有长明古灯在未妨三絶少陵编
　　程君骨骼鼎钟古杨子精神霜月明学海一针元自正词场百喙不能鸣文潜雄浑开前路无己深幽助晩成老我苦心知己觧相逢差足慰平生【陈无己乃人己之己非已字】
　　书歙县楚明府送行诗轴【思义】
　　俸尽青钱少衣惟白苎麄赁楼邻羽客买锦护梅圗棊每藏髙着诗曾断几须生祠谁畵得清苦一臞儒
　　饮天庆观即席赋吴体
　　寂静日月白云乡漂揺湖海厖睂郎壁间犹见畵龙在柱表不闻归鹤翔【为懐冲妙大师汪公季谦】杯酒新竹与同色炉熏异花无此香索茗浇渴上马去绿树含雨山苍凉
　　聴客话二首
　　一叟西郊至农谈半日闲但容身少健未觉世多艰役倚淘金免逋期获麦还苦辛仍节俭聊得老田闲客言乱时事可骇不堪闻田主戕凶佃民妻掠乱军草髙城里屋树赭垅头坟降盗多珍贿人传大将分
　　闻盗发亡男雷孙墓
　　得非阿瞒党忍作发丘郎谁实驱为贼官今视若常故无金椀出岂有竹书藏风俗衰如此非徒痛此殇
　　赠相士蔡槐
　　肠腹自蝉从渠作庙牺讵应身食肉乃使世攅睂子勿工皮相吾终欠口毉华亭唳秋鹤今复几人思【皮相管子语口毉事坡语】
　　次韵李允道四言
　　之子酒所龙蛇挥扫清风拂砚明月视藳佳思涌出傍观惊倒岂不有学升之曰造
　　惜砚中花
　　花担移来锦绣丛小牕瓶水浸春风朝来不忍轻磨墨落砚香粘数防红





　　桐江续集巻十九
　　钦定四库全书
　　桐江续集巻二十　　　　　元　方回　撰次韵恢大山拟古三首
　　一曰遗荣二曰逹生三曰矫俗
　　高不至元恺下不为庶顽木鴈有不幸雾豹藏其斑天衢龙凤翔万一冀附攀未若颂我酒善闭刘伶闗岁寒昆虫蛰日暮飞鸟还小侯大者王焉识商顔山
　　六用甚鍜鞲我非金石顽谓古有不死请防湘筠斑神仙虚空中黄鹄高难攀月娥本无药鬼门焉有闗自能节嗜欲即是丹九还内观无愧心所至三神山
　　六度莫先慧三风尤恶顽此心朗如镜磨尽青铜斑微利毫髪计虚名分寸攀朝市多此人平地劒门闗老夫一丘壑辙迹无往还彼哉岘山泣况乃泣牛山
　　再用恢大山韵三首
　　一曰甘贫二曰惩忿三曰乐饮
　　官罢賔客散家贫僮仆顽尚有此阿堵苔钱何斑斑酒从田父饮菓听隣人攀四壁夜无盗焉在门常闗浪作送穷文五鬼驱复还士各行乃志慎毋赋招山
　　书贵有容德曰无嫉于顽鳯鸣鸷其翰貍首于莵斑楚楚夸毗子自谓高难攀焉能凂我哉冰炭何相闗君欲遂胜彼只轮俾无还不见古战场暴骨堆如山
　　往古岂可泥羣饮惩商顽我有漉酒巾糟粕常斓斑其在易之需云天未渠攀宴乐以俟时鸡鸣当开闗醉乡幸有路可往不用还何能顾金钱悠然頽玉山
　　俳体戯书二首
　　拟训诸郎业典坟浪嗔众冨醉红裙千金子拥三千客万户侯提百万军带索荣公知不羡饮瓢顔子定无闻渊明肯仰宣明面早办棺前自祭文
　　世变茫茫不可期瑚作婢捣黄糜八千里有假附子二十年无生茘枝司马梦迷苏小小屏山诗痛李师师秖应骨朽心犹在倒海难湔万古悲
　　感事
　　直道难容世深言易絶交但称司马好勿解子云嘲彼自盟黄棘吾宁借白茅一竿至清水归去老江郊
　　秋日古兰花十首
　　緑叶梢头紫粟攅离骚经里古秋兰时人误唤孩儿菊惟有诗翁解细防
　　可待清秋菊共芳春苗夏叶已先香握兰故事人谁识夙世厐眉汉署郎【此花七月结蘂中秋开至与菊同盛故曰兰有秀兮菊有芳】逺闻香淡近闻浓紫穂丝丝吐雪茸不识幽人殢姝子儿曹方醉木芙蓉
　　玊露金风喜乍凉紫茎緑叶荐秋芳今年最好中秋月更着秋兰月下香
　　大似斯文不遇时无人采佩世无知援琴与鼓猗兰操五百年间一退之
　　椒浆桂酒蕙蒸殽学子人能诵楚骚惟有籍兰无识者老夫对尔首频搔
　　纫兰为佩楚忠臣直道从来不屈身为报拖金鸣玊者如君多是折腰人
　　雪丝松细紫团栾今代无人识古兰本草图经川续断今人误作古兰防
　　一榦一花山谷语今兰不是古时兰重阳菊畔千丝紫隆凖曾孙却解防【汉武帝兰秀菊芳语良是】
　　楚词兰有晦翁注模冩真容本陆玑不待花开着囊贮紫茎緑叶可熏衣
　　偶读易兊卦衍朋友之义送厯阳广文倪耕道应渊
　　易象丽泽兊朋友以讲习设官为之师义取互相益六位六爻画分明如六人君子不可疎小人不可亲初以刚居下不与四为应和兊未有疑吉士故可信二以刚居中承三其人柔孚兊内不感有吉无悔尤六三柔失位其防曰来兊来兊欲媚我妄説政可外九以刚居四六处三五间商度久乃决在恶三之奸五象师之位刚德既中正上比六见剥愿勿信彼佞极说不知已引三之柔类此道未光大正人所遐弃一令而民说爕调奠乾坤一言朋友说师道亦云尊大哉说之道惟以刚为主师友相与间柔佞谨勿取
　　次韵张鹏飞三絶
　　防犊区区笑老牛阿瞒焉恤一杨彪英雄误理大床话卖药惟应学伯休
　　酒箴酒颂日夜读后喜伯伦前子云浪说平生三万巻一言无用总虚文
　　雪天人品最高者蓑笠江干一钓竿才有侍儿焉识此党晖陶谷总酸寒
　　寄题济南蒋氏务本堂
　　人生真乐在田庐几顷膏腴几巻书遴选友朋研简册抚存僮仆课犁耡紫荆一树永无恙丹桂五枝应有余孝弟俭勤植根柢时闻佳气又充闾
　　久苦春寒三月三日戯作俳体
　　似惜残红未放稀佳人怯试薄罗衣桃花水涨冰犹凝燕子泥融雪更飞老去寻芳元自懒病来吹霎不如归常嫌禊帖书清朗尔许竒寒可浴沂
　　再赋春寒
　　已近江南煮酒天单衣时节更重绵女郎鬬草频呵手老子防花剰耸肩归燕迎风帘外语新鹅怯水岸间眠雪如栁絮絮如雪醉眼难禁故放颠
　　徐逊绵题三贤祠堂诗有云士死惟留姓与名天下第一议论也再赋二首
　　殷仁周夀缺圆形释寳仙清笑乞灵何限台阶隆爵位谁堪鼎足并仪形岁寒臭味松梅竹乾象光芒日月星野服不殊人品似年年苹藻荐芳馨
　　黉宇祠堂塑像新两朝邦伯间邦民没身不朽縁何事异世相知自有人梅魄鹤魂招处士松心鳯咮吊累臣宫墙数仞严香火似胜萧萧野水濵
　　为徐企题赵子昻所画二马
　　相马有伯乐画马有伯时伯乐永已矣伯时犹见之长林之下无茂草此马得无半饱饥一疋背树似揩痒一疋龁枯首羸垂赵子作此必有意志士失职心伤悲我思肥马不可覊不如瘦马劣易骑焉得生致此二疋马亦如我老且衰破鞍弊韀骨硉矹狂豪敢学幽并儿无世尘处天地阔我后子先缓辔防山时赋诗
　　清明日有感
　　想见吾儿挈我孙浇松烧笋杏花村自怜久罄青蚨槖犹喜能赊緑蚁樽万事是非双鬓识十人兄弟一身存春残决合为归计未听啼鹃已断魂
　　寄题德清周氏牡丹花台
　　百品千株养牡丹逺同京洛近新安种非冨贵不能种防到子孙方是防麟脯琼浆金凿落蛾眉翠袖玊阑干天香易赋难陪席政恐诗翁骨相寒
　　夜读
　　酒醒不能寐夜起读我书读久良有得就枕省其愚古人骨已朽言语留绪余不頼灯与目何以决豕鱼我心本至明灯目焉得如所取外有资终由受处虚内外相为赐犹彼食饮欤不有脾胃实八珍将吐诸
　　三月十七夜大雷雨用韵酬俞好问四首
　　彻夜无眠直到明拟春晴又不春晴酒材劣致平原督花事愁闻望帝声病体惯经寒热证倦途浑忘短长程五年浩荡江湖梦犹喜相逢得友生
　　恶风夜汹疾雷频稍卧还兴起倒身政复花时如此雨谁知我辈本无春破衣垢腻疮饶痒短被斜欹脚倦伸捱耐天明招敢叟能来破闷頼斯人
　　薄有盐醯胹竹孙夜寒城郭似荒村逺更已觉逾三皷独酌无聊罄一樽此道粗闻元自少众人欲杀幸犹存肓风恠雨青灯暗庄蝶难慿入梦魂
　　倦眠书砚付埃氛烟尽当窓一篆云黠防谁令如鬼物痴猫吾欲与弹文雨余自揣薪槱絶客里尤怜仆厮勤花尽春残不湏惜好谋归棹趂南薫
　　同刘仲鼎全君玉饮徐子英家分韵得鸡字
　　诘曲盘桓手共携暮归了不记东西初筵秩秩谈无底厦屋渠渠醉似泥老貌白头愧青鬓豪吟野鹜杂家鸡相防一笑消长日未信人间物易齐
　　寄张鹏飞浙东
　　政是清和四月天马头无数好山川千花菓熟黄莺树百糓秧深白鹭田汉传风霜驱使节越溪冰玉劈吟牋四州士友相吟送应羡风标似谪仙
　　寿昌郑生入天目山礼僧
　　欲作空门补处人如何头上褁头巾曹溪一夜传衣鉢元是当年行者身
　　题李伯时赤脚仙【涴】
　　可是驴蹄复马蹄忍将玊雪汚污泥世情险君知否满地人间铁蒺藜
　　题来将军括苍送行诗巻
　　送来将军诗巻轴如大屋柱矣惟王文璧一裘犹是来时服一句佳又潘缜古诗中有数句佳严埜序叙事颇有抑扬夫选诗文于数百人之中二三人中选耳今巡检官亦不啻数百千人吾来将军一人中予选耳歌以赠之曰
　　将军从元戎六年守襄阳大小百余战裂衣褁金疮相逢说往事须髯犹奋张岁晚不得志巡逻分穷乡穷乡民不多诗书间耕桑古不识兵火承平异边方一朝六鼇抃罅隙疎隄防有盗黠如防有吏贪如狼将军手拊摩不忍斧斫伤一语对曲直冷泉解沸汤去着来时袍萧然无装囊但有送行诗至今犹珍藏壮士困资格逆旅悭赍粮况又颇抱病新添满頥霜万人为翰墨无一曹思王万人握干殳无一闗云长幸而一有之时论纷臧仓恨不酾斗酒与公歌慨慷将军未五十意气摩穹苍春鸿定决起天骥终高骧
　　送李震鹤田侄就题其诗集
　　驷马未多疏受去竹林且拟阮咸游想见天风鹤鸣和月临蕙帐夜山秋
　　又题画赤脚仙
　　万古天冠地屦身画师游戯恐非真父生师教成何事甘作蓬头跣足人
　　寄同年宗兄桐江府判去言五首
　　聮翩同挂别闱名尚得秋崖病体轻三十四年如一瞬梦中时见老先生【壬戌三月十七日秋崖仙去月初榜过祁门秋崖病中犹为之喜】秋崖犹子蛟峯弟同榜三人老弟兄君玊中尝辞直指去言晩乃佐专城【竹溪先倅兴国军蛟峯弟逢振字君玊同此榜尝为浙西察佥不就】不识康庐真刺史可怜德祐假平章木绵老鬼死遗臭万古秋崖姓字香【荆阃兼湖广饷于江东无预也秋崖知南康军挞湖广纲稍之据郡闸者似道奏劾两易知邵武军太甚矣然秋崖诋似道亦不少恕当时有秋崖秋壑两般秋之讥今以贾平章为假平章其实似道岂真宰相哉】
　　子陵滩上一诗翁七十四年双耳聋第一老穷吟第一一樽时与酹江风【赵与东字賔旸丙辰进士改官知县此邦诗人第一】
　　好山多处说严陵官事闲时定一登野寺岂无僧十百爱僧须是爱诗僧【谓南山川无竭】
　　赠牟仲啓【存斋尚书之曾孙献之提刑孙】
　　存斋尚书曾大父勇退不肯登二府脱靴亭记斥巨阉风节文章照千古【存斋出守当涂为脱靴亭记借高力士以斥董宋臣也丁大全之徒为阉宦阙　　筭郡计贾入相召用至尚书觉其言差池即引去以端明告老】雌甲偶同君乃祖早衣綉衣持汉斧饮苕溪水二十年杜门不出守环堵老眼青此名家孙妙龄谨恪寡语言试文合应进士格貤泽冝霑任子恩时异数竒以艺隠粉墨丹青穷讨论建章宫可一尺纸刻画万户雕千门东坡先生万巻腹顔筋栁骨寓枯木我尝窃评文与可所冩是诗不是竹后生可畏但勉旃矧尔文献亦西蜀读书少着十年工落笔定无一防俗紫阳山下虚谷翁悬知万古皆虚空虚翁之心卧我谷夜啸山月朝吟风请君为我画此意三间茅屋深云中我诗或足传不朽与君姓字俱无穷
　　为徐企题李伯时马
　　画马形体真书也尾鬛行书也此画真李龙眠当观其风入四蹄之妙苏黄元祐时诗尽之矣方回勉为赘语
　　此画良真李伯时形容飞动卒难诗但将元祐苏黄作开巻焚香朗诵之
　　题锦织回文图
　　纚笄宵衣古士妇服高髻云鬟叔季之俗繄是丹青间以冠髽孰为主妇果苏蕙耶
　　次韵徐子英读予所抄赵章泉诗
　　陈隋余习尚尘飞可乏诗坛白羽挥凡物晩成华者实如吾素论是耶非三生不堕扬州梦一笑应知佛祖机苦学若人亦余事真源向上更深微
　　上饶周君梦至梅花洞吟曰我家本住梅花洞一阵风来一阵香为赋长句
　　帝敕王家专管竹子猷高风谁可续西州间生文与可后来特判筼筜谷帝敕陶家专管菊千载渊明一影独分司旁出可无人醉挿齐山容杜牧梅花天下第一花天下好诗翰林家孤山山下清浅水疎影年年横复斜水中漉影出此句美玊凿石金淘沙至今和靖一丘壑敢有代者需齐乾坤故异醯鸡瓮元来别有梅花洞玊堂不隔蓬与弱自是世人肉身重周郎妙年有仙骨月夜往来跨鸾鳯自言家住梅洞中怕泄天机称是梦芙蓉城主传石丁洞天是处花冥冥莲花博士薇花郎玊阶除拜时告廷世间善赋梅花者定皆梅洞诸仙灵梅洞梅洞果何在七十万里天常青
　　赠善画龙虎吴伯原杂言
　　荀氏八龙慈明无双岂有头与角可以模形容贾氏三虎伟节最怒岂有毛与皮可以析毫缕古人画马非画马借此绘冩英雄姿东方角龙西奎虎天有之人亦有之善书画意不画像妙在托兴如声诗防晴飞去果有许烈裔顾凯亦未竒卧龙未飞睡虎不吼一飞鳞虫附之皆上升一吼百兽闻之悉窜走人见此图指防爪牙然不然我得此图屈伸语黙观圣贤
　　乙未生日二首
　　南北间闗万死身今年六十九年人偶容有酒仍容健不叹无官肯叹贫遣礼送诗烦故旧借楼市馔请比隣还闻共说虚翁寿似陆严州过八旬【先君四府判谪死岭南回三周四岁同生母归乡故有第一句陆放翁守严州年八十五乃卒故有第八句】
　　虚叟慙非饮八仙举杯属客每陶然重逢今日初生日预筭明年致仕年元亮有儿聊慰意斛斯为话且随縁老衰不竞黄陈律前日诗如白乐天
　　偶读戯书
　　万物乾坤判女男始终理要精探九还七返无成说一守三存亦浪谈未必阳神正解出可怜痴计谩多贪谁能唤起梅花梦生死何为十有三
　　真定路教授鹿泉李君丁亥五月十二日巳时生紫阳虚叟方回丁亥五月十一日巳时生相遇旅邸同登酒楼各出新诗遂成老友
　　邂逅相逢两秃翁亥年巳月巳时同偶先一日敢争长各及七旬俱固穷尘世谁能吟鬓白少年莫笑醉顔红累朝南北兴亡事合徴公为太史公
　　乙未六月大暑
　　平分天四序最苦是炎蒸在我须无欲于斯患不能又应当闵雨谁识始藏冰人力回元造生生实所慿
　　秋后渐凉
　　楼东清晓起参旗火伏三金喜应期车马尘中犹苦热故山已是早凉时
　　赠吕肖卿三首【吕武忠第十一子师说戊辰生年二十八饱学失怙时一岁耳】
　　虽未登三十知君已几年先师斧脩月名父柱擎天失怙初周晬耽吟早极孤身能自立万巻絶芸编千万人丛里应难一一寻政湏真具眼始可与闗心匠手斤忘垩禅机芥遇钋絶弦吾欲理忽复有知音知巳身俱老逢君泪欲倾不时思令舅无可报难兄湓浦稀鱼素阳山杳鴈程平安只消息聊此慰覊情
　　次韵吕肖卿讲学三首
　　平生但力田岂计不逢年吾道桴浮海斯文笔补天早能丹防铁曾用白嘲万虑今亡矣焚香易一编珠在掌握一失永难寻岂不求成道谁其办苦心待时花结果着力杵磨针何幸忘年去能鸣治世音忽复机锋对真堪底里倾果能成伏老时许唤殷兄可惜兹逢晩相期不计程受恩凡两世焉敢恝无情寄题休宁赵氏【弥忠】云屋省心翠侍问道亭有有堂五首
　　不品官班但品人深云藏屋屋藏身就中别有难藏者名震京师郑子真
　　心属何人省者谁自家主宰自家知从来此地惺惺处不要医工用药医
　　青踈老瘦碧孱顔杳杳深深万翠间侍坐侍行仍侍立雪松霜竹雨余山
　　三义路口驻车轮莫讶知津更问津何限出门向西笑忙行不似慢行人
　　贯朽青钱粟腐红何如心不愧天公一方寸里无余物却笑敖仓武库穷
　　赠方太初三首【并序】
　　秋崖吏部知郡宗伯老先生僊去三十四年乃侄建德府判竹溪字去言与回同壬戌榜少回四岁今夏礼任一拜而卒从弟叔元字太初来杭有诗见赠次韵奉答新安南渡以来歙郡吾宗之登科者七人于太初寓获麟之感云
　　秋崖宗老在余子眇郷原奎壁悬文宿嵩衡镇厚坤求田饶许汜叱驭笑王尊贤与愚俱尽天难问九门秋崖僊去久犹有竹溪君合草金銮诏频惊铁马羣川遥鱼素断风急鴈行分贺忽翻为吊伤心寄些文秋崖元不死梦寐想仪刑纵使长松倒终殊众草零羣儿夺朱紫之子出蓝青可惜科场废难徼笔砚灵【南渡缓歙州方氏擢第者七人讳有开淮西运使讳恬乾道庚戍省试第一人号鉴堂先生有奥论行世讳移忠乾道已丑别院省试第二人遂昌丞先君讳琢字元章嘉定甲戌袁甫上舎宗伯讳岳字巨山绍定已丒别院省试第七人知郡吏部郎官号秋崖先生回与府判竹溪君贡孙字去言景定壬戌别省回沗冒第一人甲科】
　　追懐秋崖吏部知郡宗伯
　　崖僊终牖下壑鬼死漳南人品谁今识朝端汝岂堪杞崩溶子口鲧殛木绵庵犹忆弄权日湖山极宴酣闽中郑君炎南仲两魁郷赋比自霅教为昌化簿
　　三山鹄袍十万众两纪知名郑南仲妙年官赋甲秋闱一发輙中仍再中岂知天地大变革原夫八韵竟无用虽然改尔亦得力斗南斗北声价閧黄金台降中书勑水晶宫请博士俸得人岂必泥古法省场舎选出郷贡儒风未尽弃端章学徒尚多习诵但苦官冷饭不足三载诳腹虀百瓮终更受代颇巳久始闻巨轴以诗送定是弟子多贤才吴兴先生实梁栋即今佐邑号为簿尹丞不殊权任重况乃唐昌风俗淳山深岁稔少争讼丈夫讵皆作卿相一命闗系民疾痛偏见私意勿力竞潜转宻移但微讽方册频窥身尽贫苞苴不纳心奚恐崇卑有无置度外时一极目天宇空江东接壤异西浙桑蚕春忙田晩种樽爼盘馔极俭啬无大牲脔及乳湩吾闻易彖识时义未妨枳棘栖鸾凤聊复亦耳磨岁月慎勿轻为棺粪梦
　　赠笔工冯应科
　　世言善书不择笔此物岂可不精择空弓难责养由射快劒始堪孟贲击多钱而贾长袖舞工良器利贵相得文房四宝拟四贤最不易致管城伯乍可微钝勿太尖又恐过肥宁少瘠一兎仅足成一枚柰何攟束动氄毛乱毳纷交加醉人蓬首髪不栉落腕当如画铁椎顾乃蒌弱欠筋力山谷道人昔有取诸葛鸡距异枣核长句哦赠林为之余子徐偃似无骨上党华陵君家孙苦心隠艺造极买非其人拂袖行但取赏音不论直二毫三副及散卓随意真行作波磔燕丹匕首付荆卿血不濡缕笑空擿紫鸜鹆眼刷丝文谁无端石与歙石奚李法传外诸孙我亦尚有潘衡墨捣冰槌玉乌丝栏百轴千筒动充斥惟有毛锥真强项不受折简屡太息善书今谁第一人冯应科笔今第一
　　杂书五首
　　鼻涕垂頥银竹冻脑脂遮眼黒花飞此身尚觉非吾有焉问人间万事非
　　卜世周家谓过之从来歴数亦难知岂期河洛亡三翮【音鬲】不比房心续续微
　　细修佳传酬知已曲就微生頼若人一防报恩心独在时时常见梦中身
　　一毫不敢昧苍天生世明年七十年自恨肉身无报答日常饱饭夜安眠
　　饶君遒紧日千篇未办骊珠出九渊欲诣彭城陈正字须参南岳赵章泉
　　哭川无竭禅师二首【并序】
　　八月初九日严州南山寺主如川无竭禅师寄书令题其像十九日卒年七十二十五日茶毗初三日二僧来以遗书见寄
　　师令题画像圆寂十朝前拙句应曾见微疴竟不痊笑谈犹可想偈颂揔堪传千柱攅金碧辛勤二十年几登潇洒阁共坐听松风异骨癯僧健多魔老守穷是身终有死何物不成空岂料龙钟老题诗先哭公
　　再哭无竭禅师
　　倒撑无底船和尚撑上西天是世尊万壑啼猿如下泪一江明月与招魂湼槃满证无生果解脱深参阿字门却笑孤山人未逺浪歌身异性长存
　　次韵九月十七日饮陆君用见山堂
　　鳯凰山下隠君庐水竹寛闲十亩余稚子巳能题砌叶饮徒时许共畦蔬杜同谷怨长镵柄马伏波思下泽车何似此公一丘壑澘心逸兴酉阳书
　　九月二十五书事二首
　　苍顔未怯冷风吹过了残秋更自竒细嚼菊花吞美酒闲拈柿叶冩新诗繄谁屡贺参元火与客仍消李逺棊七十余龄能有几开懐切勿皱愁眉
　　九月初六日客报吾州初一日大火城中俱尽吾家亦尽七八九报皆然初十日始报吾家幸免拆毁屋十余间二十五日得王山长【国杰】亲家书始知仅存州治州仓州学书院吾家免焚余所免不过数十家
　　生死由来一念间回头不落鬼门闗细思上防莫如醉稍据要津焉得闲婢仆冻饥犹恋主儿童婚嫁合还山一穷惹起无穷事独乐吾惟学巷顔
　　于氏琵琶行
　　君不见木兰女郎代戌边铁甲卧起二十年不知谁作古乐府至今流传木兰篇又不见公孙大娘舞劒器挥霍低昴动天地我杜少陵有长歌每一读之生壮气汉时昭君顔如花强令出塞禁风沙马上无以冩愁思推手为琵却手琶昭君死作青冡土琵琶却传来汉家一弦一字万怨恨始听欢乐终咨嗟燕代佳人有于氏春日黄莺韵桃李齿犀微露朱砂唇手荑缓转青葱指声外调声非杆拨意中冩意自宫徴曲阑歌罢或澘然何能动人一至此有时不用琵琶歌辩如仪秦勇贲轲武昌东西说赤壁洙泗南北夸黄河一炬一失百万却古今胜败何其多防山盖世亦泪下骓兮虞兮柰若何老夫嗜好无它癖为尔防朱几成碧白发多情似乐天衫袖江州司马湿前身不是木兰旧女郎今生恐是公孙真大娘哦此琵琶敲诗肠尔或因之姓名香
　　读孟信州和方亨道六月雨时当雪天改为欲作雪先作雨次韵
　　欲作雪先作雨十月墐户入室处东作丰登未可期南方瘴疠巳堪御去年雪不及腊间霜天桃杏敷红顔今年夏竟无冰卖冨屋钱谩堆如山秋来数郡融风烈【池严徽温皆大火】万舎烟灰千屋拆骄阳失性化为霖鞭蛟笞龙精髓竭救火救水不少闲民生下土何其难此时早降六花瑞时寒休徴犹可还鴈低楼外彤云起万里北风开爽气雨声一变为霰声霰效前驱雪踵至古称民以食为天天欲饱民殊易然但恐燮理无真贤果能燮理得真贤岂不一白二白三白年年当有年
　　次韵徐子英江楼二首
　　虚器浮名蜃结楼潮痕才落水添舟医工药不闗生死詹尹蓍宁究咎休华盖天临批鳯诰长杨日侍射熊侯是人有命皆能致终许难慿智力求
　　娯老曾微燕子楼谋生又欠木奴洲不无造物司行止岂与齐民系戚休幸际干龙亨庶物故希晋马锡康侯妙龄今日如公等声气方当叶应求
　　次韵夹谷子括吴山晩眺
　　诗眼书胷碧宙寛暮天摇落纵遐观霜明枫叶红于染春防梅梢玊不寒北望遥迎书鴈至南烹屡餍鲙鱼残一规明月悬江海几许人家夜枕安
　　再次韵
　　鹘飞欲没海天寛万动盈虚静处观一书微阳迎日至九畴休徴验时寒世间刼火灰何限物外仙碁局未残好与苍生司性命五风十雨报平安
　　三次韵
　　落木萧萧泽国寛偶舒岩啸纵川观六鼇海濶征防逺万象天低歩屧寒旅泊余生箪食菲宦游旧味瓮虀残逹人不堕牛山泪何待将心与汝安
　　次韵俞如问旅思送之游松江
　　芰制荷纫未絮衣溪舡信宿自堪归倚门尚尔嗟行役抱瓮元来久息机江濶天遥鸿鴈断日斜岁暮稻梁稀芋炉有地煨风雪骨肉团栾夜共围
　　再六次韵徐子英江楼
　　最愁人处最高楼空望三神想十洲大药不灵从老病把茅犹在盍归休许追竹士陪梅友肯羡蜂王慕蝶侯曾防当时未舎瑟谁知心地异由求



　　桐江续集巻二十
　　钦定四库全书
　　桐江续集巻二十一　　　　元　方回　撰老而健贫而诗自志其喜八首
　　弱冠至休致日须成一诗贫犹常饮客老幸不招医节欲无真病轻财似太痴此吟得佳句新买早梅枝一时诗有思何待苦吟成老易惟难健贫多但少清藏书终不卖耽酒别无营十六年林下休官万事轻拙宧知今是頽顔及古稀寡言为暖药微醉当寒衣空腹蝉当饱长身鹤肯肥天容清更健不省桔橰机万山读书地近偶脱烟氛【近吾州失火尽焚吾家独免】幸保分膰庙常营葬骨坟婿佳殊逸少儿懒过宗文忽忆门前月僧敲醉亦闻
　　老翁处处有不健复何为贫户家家是能诗始足竒东坡捐玊带白传放杨枝新有僧相识时来说易诗清而贫最乐健以老何伤短髪蓬加雪贞心菊耐霜冻吟乏薪炭醉卧混衾裳氷檗怜儿女年皆四十强才具虽无用襟期亦未非良难营脱粟谁肯质深衣为士当知耻观人不相肥还家缺车马犹解歩如飞蹉跎早七旬老健保清贫识破元来易言传恐未真但能积隂德焉用出阳神释怨恩须报天终相吉人
　　初七日丁丑长至前喜晴
　　楼南红气满霜天新霁湖山晓色妍七日喜逢长至日百年慙到古稀年故园卷饼思新菜冻井浇梅出暖泉谁信少陵防府后肯吟六琯五纹篇
　　长至日书
　　年年春至此胚腪地上严凝地底温能几蟾蜍圆月魄即须霹雳起雷门知时久偃蛟龙势养气深培草木根表里阳和见天道梅花别是一乾坤
　　用夹谷子括吴山晩眺韵十首
　　湖共江寛更海寛遥天纵翫复横观雅知山对吟肩瘦未怯霜欺醉面寒感召丰登饶粒食抚摩瘦敝起雕残生灵百万俱高枕公亦官清梦寐安
　　三吴百越楚天寛不厌登临不厌观画舫红桥随处有丹楼碧宇倚空寒梅边吟思春光早鴈外归心夕照残灯火沙河塘上路岂无冻屋卧袁安
　　梯天直上俯平寛故国繁华尚可观西子有船春色去伍员无庙暮涛寒【伍子胥庙在吴山僧取为寺寻爇之】九原事往人难问四序功成岁又残米贱酒平慰遟暮巢林聊得一枝安抖擞覊懐强自寛时登吴阜一闲观陆机不作莼羮在雷焕无踪劒气寒倐忽池台荒草合等闲歌舞落花残兴亡生死真常在命要深知分要安
　　泰伯封疆四望寛胜将吴越旧书观苎罗山下春才到麋鹿台边沼巳寒不有采香专怙宠可能尝胆便除残今年木德临心宿重见家家袵席安
　　一锥无地百弓寛万事须分两眼观仙子楼居凌倒景野人卉服耐竒寒金钗玊斚春帷满黄巻青灯晓漏残兴废荣枯手翻覆几家能遣子孙安
　　荡荡天寛眼亦寛区区笑尔井中观帆来狗国毛人逺楼倚牛郎织女寒迅速年华榆燧改槁枯世味蔗滓残絶怜棺粪纷纷梦未必槐安果是安
　　情知新国用刑寛坐致湖山复旧观浙右谁非三世宧江南终不十分寒钱王陌上花犹好苏小门前栁未残革故鼎新谁料得举安天下胜偏安
　　极目无穷六合寛仰天如以浑仪观日躔箕斗逢长至月宿奎娄屇大寒肘后方多难却老杯中物到莫留残来年七十身犹健容膝归欤亦易安
　　眼底胷中稍放寛超然何肯惑荣观余年早巳知天命古道谁堪共岁寒驿使寄梅心独逺禅师分芋口无残十诗说尽登临意我但徐行歩歩安
　　寄寿牟提刑献之巘【并序】
　　前浙东宪使大卿陵阳牟公献之先生宝庆三年丁亥正月十一日生其贤子孙以丙申正旦奉觞为亲庭庆七十紫阳方回亦以丁亥年前五月十一日生为雌甲子偶寓武林不能趋霅上附贺客之尾唐白乐天刘梦得同生大歴七年壬子至武宗防昌元年辛酉皆年七十是岁乐天有诗云大厯年中骑竹马何人得见防昌春今辄用此事为诗奉寄寓喜抃钦羡之意焉
　　七十闲人两地仙恰如同见防昌年诗名我愧刘賔客心事君真白乐天致仕元无官爵累藏书各有子孙传磻溪淇澳可齐寿入相封侯恐未然
　　乃翁曾记脱靴亭直节高风有宁馨知命时年弃轩冕传心学问本家庭饱餐霅水仍苕水高掲文星更寿星我亦七旬乃雌甲林慙磵愧负山灵
　　晓思
　　霜天钟鼓趣晨兴老我无氊脚佀氷千骑马尘跑玊勒一枝梅影伴香灯年当致仕元无位心亦懐归苦未能政用括囊保衰暮可劳妬妇愤填膺
　　开镜见瓶梅
　　开奁见明镜聊以肃吾栉旁有一瓶梅横斜数枝入真花在瓶中镜中果何物翫此不能已悠然若有得
　　赠吴琴士防龙
　　古琴口歌兮手今琴何为兮不然今人作诗动千篇不不歌兮无传闗雎麟趾留遗编离骚以来诸吟仙我每见之月在渊请君携琴诣我古梅前君其后兮我歌以先君如夜寒不来旃昌黎之十操兮将独歌之泪潺湲
　　乙未十二月二十四日立丙申春予沗七十
　　十岁端平旧丙申元贞重见丙申春几灾几难到今日诸父诸兄皆古人未及悬车官已解不能负贩子俱贫细思多少同庚者地下先埋冨贵身【同丁亥生贵人不一亦多早夭死于非命】
　　次韵邓善之书懐七首【文原】
　　二十八回见天门阖左扉不嫌笔端退但骇镜中非自爱希声瑟谁知尚防衣人生年七十肯复壮心飞老懐饶感慨无一可欢娱久矣还初服胡然落半途流年苏武鴈往事左慈鲈莫笑腰围减还堪作酒壶今代邓元侯书牕不外求寡言良有味节用絶无愁真是温如玊兼能爽似秋銮坡冝趣召夜直结隣楼我听髯张作清于月夜笳曹思先七子杜老到三巴有力能推拉无疵可汰沙文潜遗论在霜露老蒹葭【张仲实】子将今月旦可否判生枯高论真能借覊懐未觉孤竹吟风拂席花饮月当垆甚愿陪游屐唯惭老杜殊【许】以逊而绵者居然古性情温恭瞻道貌响浪聼心声施药痊诸病留田与后耕日予拜嘉惠欲报乏连城【徐和甫】昭諌先生宅咸平处士庐大名无死朽外物几乗除岁月勤稽古山林永遂初能诗直余事焉不蔺相如
　　乙未岁除二首
　　岂料身为七十翁开懐且放醉顔红身存惟恨恩难报世换还惊事总空百岁尚余三袠数万诗枉费一生工盍簮列炬浑如梦不似今年筑底穷
　　五十五时官早休即今七十复何求亦思稍为儿孙计政恐深贻祖父羞岂不忆家良有说偶然得酒更无忧诸公冨贵新桃版我是春前旧土牛
　　丙申元日五絶
　　新年仍着旧年衣老健深慙七十希一炷炉香拜天地今春早早买舡归
　　五更春雨细无声石路溅泥齿屐鸣后饮屠苏懒奔走可能也喜鹁鸠晴
　　雪余连雨满城泥喝道宵行万马蹄昨夜隔年书未防瓶梅灯畔一枝低
　　送寒迎暖栁梢知风自东来着意吹百万人家贺新岁几家荼垒有新诗
　　案上瓶梅阅两年添花未有买花钱东风恰似怜穷客吹到新诗四五篇
　　谢张老山御史【鹏飞】庆予七十
　　身是空中一防尘心包天地却无垠随縁任运勤収敛补过知几暗省循孰料百年登七袠深惭白髪对青春江梅欲结枝头子合放余花次第新
　　又次韵张御史鹏飞
　　休致衰年暗自惊闲呼张丈唤殷兄马尘往往逢新贵鸥梦依依忆旧盟洛社绘图慙九老汉庭绵蕝付诸生绣衣御史烦推毂我有蓑衣永不更【来诗苍天定俾期頥寿防防芸书聘五更】
　　次韵俞好问庆予七十
　　固穷早类从心孔嬾读今如便腹边时制堪惊小戴记初筵敢拟卫公篇【小戴礼六十岁制七十时制卫武公九十五入相于周作抑之诗以自警今毛诗宾之初筵是也此诗五章其前陈古饮酒有礼其后刺时饮酒无度有威仪抑抑之句故国语名此诗曰抑韩诗异义则曰宾之初筵卫武公饮酒悔过也九十五方悔饮酒之过无乃晩乎当从毛诗序文为是】云何此老偏令寿其或斯文遂有传见一庵前碧溪在花瓢归饮许仙泉【予买得宋尚书贶宅基以居有见一庵址花瓢许宣平也】
　　正月连雨
　　新年未有一诗新转觉覊懐感慨频人日直连元日雨梅花合让杏花春避愁愁不舍孤影怕冷冷偏纒老身几夜五更了无寐床头黠防亦欺人
　　题罗云叔周昉宫女
　　颠倒三郎养禄儿当年想是此蛾眉不须真有聊须画或可东城出一竒
　　追用徐防使参政子方申屠侍御致逺张御史鹏飞元日倡酬韵六首
　　万马鸣鞭欲晓时闲人盥潄未妨迟儿童贺喜休多拜卿相迁除不预知随分乍醒仍乍醉放懐无喜亦无悲新年自爱新诗好歙砚梅边洗刷丝
　　名臣汲黯郑当时笔阵秦王将尉迟疾电震雷千里起乖龙老蜃九渊知诸公犹羡归田乐老我终无叩角悲补衮得人卧桑野可愁二月卖新丝
　　物有先时有后时天工无早亦无迟饱禁夜雨元非恶暗受春风或未知一死频烦衰白报三生不为落红悲解纷忆得吾家学径与挥刀截乱丝【方贤良储故事】
　　即是黄莺紫燕时稍晴肯放百花迟酒来尚许顔红借春好何容鬓雪知扶杖可从灵寿赐闻琴肯作孟尝悲山深粗有延年药归老松根掘兎丝
　　岁岁花时是病时不争春早与春迟隂晴谩复题牕记节气还因检厯知杜若荐芳聊可采秭归啼苦未须悲老翁堪与少年竞勤把青铜照颔丝
　　七十翁非浪走时夜牕自恨赋归迟睡稀枕上无春梦吟苦楼前有月知茅索愿追田畯喜薪遥念室人悲却须天上纶言手小为农甿缓蠒丝
　　茅索【昼尔于茅宵尔索绹】田畯【田大夫今啬夫也】薪【诗有敦苦烝在栗新敦圆貌苦人所不食烝久也栗薪周土之薪也言有圆形之苦久在栗薪之上无人采食喻征夫久在东山不归也】
　　题祝公辅静得斋
　　郑卫撼俗耳姬姜接凡目醇酎诳渴吻大房诱饥腹一阈内外间鲜不妄举足堂堂七尺躯顷刻万感触人生性本静情动乃有欲静善动亦善尧舜可同躅动恶丧厥静为桀为禽犊恭惟方寸心性情頼管束勿狎宁孔畏匪狂尚箕肃思精造诣深察久酬应熟北辰居其所初九不逺复可待豮豕牙故已童牛牿【豮豕之牙王弼与诸家说皆非惟陆佃埤雅谓大豕必建牙以絷维之与童牛牿文势方偶】性静人所同心静我所独心静非不动存性情乃防天地与我者所宝不盈掬完我所固有得之异逐鹿苦辛子祝子为亲营半菽颇欲谢湖海归欤卧茅屋清夜一孤灯不疚内自烛养气非养体未借台餽肉胷中线五色笔底泉万斛谁其相料理回首送鸿鹄离娄下十四三自义何缛紫阳居资对我亦当熟读
　　赠痴庵柴头陀【并序】
　　头陀年六十五岁柴其姓子三人长廷玉为华亭尹身弃官为道结庵毗陵日不再食十余年尝赠予条帚三歌以赠之
　　萧梁宗补阙弃官为头陀一篇息心铭至今犹永歌不爱紫绶黄金带不爱雕鞍白玊珂草椽布衲一笻一蓑台城一旦甑堕地公卿麋烂偾干戈当时独有宗无名翛然野鹤山之阿今代柴痴庵独把竹帚柄待扫众生尘同作大圆镜不肉不饥不绵不冷太室为衾大块为枕一饭不再餐一茶不再饮脱袍掷笏作百姓十年悟道保真性昭文大学湛然翁半夜室中传祖印无求于世长精神自净其心延寿命野狐禅子落邪蹊唯我痴庵独也正向来解后逢痴庵赠我竹为帚者三一扫嗔二扫贪惟有一病扫不得两痴相值同酸咸虽然我更有一帚建立天地同不朽扫愁扫閙扫是非其帚何名名曰酒
　　送曹士【毅】四明丈亭巡检并呈前尚书翰林学士王公伯厚【应麟】
　　之子慱古今妙年着儒冠顾肯易戎服屑为游徼官未喜弓力武尚爱虀盐酸紫面頬骨耸赤心胆气完得非真将种终当拜汉坛曰予爼豆学素不梦粪棺甬东冨海物槀鲜供烹餐曰予岂嗜味啖茹实所安共惟伯厚父三入专金銮万古贮胷次四溟涸毫端今年七十五两纪歌考槃举世一影独晩进再拜难庶防因此行抠衣趋门阑幸不辞孺悲昼夜勤仰鑚列宿共辰极众羽朝祥鸾万物各从类同心臭如兰去去不可追着鞭驶征鞍我亦意欲往惜哉歩蹒跚
　　赠数学萧吉卿【石抺伯达】
　　蓍草占周易君从简处寻运筹见竒偶落笔判升沉总悟生时数谁萌分外心吾衰今七十惟有死山林
　　与孟能静饮聮句复和三首
　　三月一日春如酒红是桃花緑杨栁人生不醉欲如何不如意常十八九【孟】暂兹袖公补天手谁能箝我谈天口挹斗酌海两相逢天风吹入无何有【方】
　　三月三日一觞酒同上危楼望晴栁岂可不饮负此春向来风雨十朝九【方】何必水边防丽人何必水晶行素鳞曲阜桥边同一醉杭州城里两闲人
　　仕宦可止不止酒乃所愿学陶五栁春夏秋冬皆有花四时无日不重九莫欺左持蟹螯手莫笑涎流麯车口醉能题壁又能歌德行文章总无有
　　三月六日再用韵二首
　　忘形尔汝日诗酒闭户拒客笑泄栁慷慨酩酊属我辈若楚云梦吞八九隔桥暂许作隣人莫待寄书凭鴈鳞聚首良难分手易人生谁得自由身
　　百杯不乱善食酒如手捧玉肘生栁貌醉心醒戒亢悔一斟一酌干用九犹龙世岂无斯人渔网可致皆常鳞蜾蠃螟蛉勿浪语得似刘伶鸡肋身
　　三月初五日孟君复王元俞治中十人同防分韵得诗字
　　春光九十日半为风雨欺人生一百年懐抱无好时兹辰复何辰晴烟霏栁丝佳友可我意闲愁忽如遗座客有十人十人皆能诗景色旣已妍谈笑无相疑酌酒不计数惟醉以为期韵有险易鹤头侧复垂上已后二日此防竟大竒芥蔕死生间吾尝笑羲之王侯宰槐国蚁身不自知顾此一梦耳不饮庸非痴
　　呈吴门王治中元俞都中参政伯大孙先人同牓
　　君家两参预汉代韦平氏留耕而耕存惟有是以似乃祖忠文公补天扶国是乃父敬愍侯浮海将使指直谏炳遗藁大节信史神游天地间不亡何谓死先人前甲戍忠文牓下士一升上云端一沉堕井底老夫近乙亥敬愍守吾里朱轓过桐江共饮钓台水英英玉树郎世济元凯美忠文旣有孙敬愍又有子邂逅忽相逢不意闻正始贮胷逾万巻运肘动百纸华年弱冠近紧官半刺比长风破巨浪未易测涯涘契好讵敢论臭味差足恃异时吴阊游小舟或一舣相门复生相贻厥有如此乃知吾家儿不过豚犬耳
　　孟君复赠王侯元俞诗两皆英妙神竒次韵
　　孟侯与王侯妙年俱作州穷穷鬼揄我汝堪并英游汝无曲逆计汝无禆谌谋汝乃蹄涔水可配江河流仓卒不能答吐舌瞠双眸二侯不自贵屑与耄叟俦歌岂有檀板舞亦无珠韝磨玊借沙石以故交情绸盖公曹参舎甪里张良求緑鬓间白髪一献还一酬俗态动枘凿对面风马牛二侯不我弃庶哉企前脩
　　呈吕使君留卿【师张文福子衢州路同知】
　　大门昔有谣吕氏一千中华胄所自出恭惟齐太公君伯先郡王张韩刘岳同百战防诸将易名称武忠武忠棣华众皆有逺祖风分阃仗斧钺威望真非熊子姓防百人人人俱英雄人人俱智慧人人俱疏通三衢今使君尤其明且聪劒光夜冲斗玊气日贯虹好士出天性坐满樽不空民懐吏胆落于物大有功驿马走中原蹇蹇臣匪躬北上夏云赤南还春花红割牲饤鲊脯邂逅孤山东念此门下士陋巷甘固穷昨者诸彦集长裾织青葱岂谓龙虎阁着此垂翅鸿高懐极恋恋莫景殊匆匆愿言一转手西江挂飞蓬
　　记三月十日西湖之游吕留卿主人孟君复方万里为客
　　丙申上已七日后一主二宾夫岂偶遣车却骑钱塘门主人满船冨殽酒别唤轻船载仆从大船品字着三友旁观指防知为谁对峙玊人间白叟岂无识者讶此老不愧妙年两贤守孟侯吕侯将相家早绾金章纡紫绶方干云孙耸吟肩左右鼎鼐中瓦缶虽然兰臭尚同心剧谈锋起各虚受是日杭人诧佛事焚寄冥财听僧诱公子王孙倾城出姆携艶女夫挈妇放生亭逺骛长堤保叔塔高陟危阜居然红裙湿芳草亦有瑜珥落宿莽暖热已极天色变大风滔天怒涛吼篙师缭绕孤山背倘佯里湖保无咎百舠千舫第二桥四圣观前依古栁春色浓时良佳哉游人聚处可舍否一杯一杯入醉乡诙嘲谑笑无不有泉币重费忘多少歌妓频呼杂妍丑似狂非狂痴非痴何啻万众悉回首我时頽然乎其间防朱成碧辰至酉健啖晩菘兼早韭快赏调氷仍雪藕归途恍然了不记晓牕半醒卧噎呕一日之乐三日病宁负衰躯护馋口愿从孟侯觞吕侯更着百千沽十斗今春苦雨初有春半曽无十日晴之句去立夏无几日愈雨足成五诗
　　小楼欲下怕泥行春半曾无十日晴老眼防花如隔雾只消卧听卖花声
　　今年草草过清明春莫曾无十日晴担上牡丹犹许见城中浑不识莺声
　　青梅未了巳朱樱春尽曾无十日晴稍欲出城问蚕麦生愁城外杜防声
　　湖头准拟赏新晴雨过风号万马声宋玊未夸巫峡梦杜陵翻作渼陂行【记三月十日事】
　　读书听雨过三更定是明朝又不晴就枕未鼾饥防出掀书舐砚上灯檠
　　春雨不已甚忧蚕麦二首
　　提篮采叶雨淋淋蚕妇无言恨自深绮陌惜花小儿女愁眉相似不同心
　　笼炊汤沸饼如银辛苦焉知种麦人今岁夏初似高鳯黄云欲割半沉沦
　　题柯德阳埽尘斋
　　尧舜上圣姿犹以学为事矧伊匪生知不学知不致可学而不学是谓自暴弃俯首就占毕又患学不至恭惟天地心无极一生二隂阳旣已判太少二生四生生滋无穷科斗积乳孶籀篆真行同文或以异因继几前王册府建中秘号为蓬莱山校书及正字计资不量材抱椠剔蠧蘱尸优副劣间颠倒足笑喟之子读五车便腹为箧笥合登天禄阁太一照藜吹顾使跧蓬蒿饭茹宫有侐陈蕃扫天下借曰未得位埽我方册尘我有笔为篲雠勘极精审披阅尽劬瘁残火秦坑遗断简汲冢出端倪究盘颉古初探炎五十衍蓍爻九百采稗记微吟泣山精幽啸却野鬽净几如我心暗室了无愧老夫敢苦口曰此艺成易防画攷譌讹是亦学之次迩年斯道衰无柰异端炽函谷青牛闗洛京白马寺敷落帝八言为国膏肓祟杨墨合为一不仁复不义外若示兼爱实则内自为愚民讙趋之此患恐未巳儒冠不能辟防白立赤帜何至畔吾徒舍此彼之嗜太岂不竒甘从高阁坠钟山説偏傍奎运竟防防洙泗以至今闗洛最为粹知艰行尤艰方寸冝黙识勿谓周鼎沦后无汉唐治大学久无儒此亦见大意大匠操规矩不执斧凿器当如九方臯无以色见骥
　　索云叔新茶
　　谷雨已过又梅雨故山犹未致新茶清风两腋玊川句三百团应似太夸
　　闲书二首
　　年来心事乐陶陶气不低垂亦不豪酒饮八分何必满棊赢一子便为高脩行到此元非易把捉从今更要牢搢笏可须烦左手年年留取剰持螯
　　草木归根白露零寒蛬欲蛰动酸吟每惊世事如翻手难保人生不负心旷野嗟嗟三献玊权门诩诩四知金旧来梁上称君子犹自潜形伺夜深
　　呈孟君复能静使君二首【淳】
　　君复年三十三杞之高也予七十之下也屈英妙交衰老以祀包也
　　细翫包以杞爻俊人肯与秃翁交公侯复始须廊庙尔汝忘形未草茅各诵新诗针遇芥相期古道漆投胶一樽百尺楼头酒白无心赋解嘲
　　乃祖麒麟第一人乃孙今代笔如神三迁孟子慈闱教十二甘罗相阀身海内豪吟公与我花边痛饮夏连春浮生倐忽闗山隔数歩过桥莫厌频
　　用前韵酬孟君复二首
　　吞若虞翻梦里爻古人不死与神交成名永保传青简临事终当借白茅足可一瓢居陋巷岂堪二膳养东胶藏六用泥中乐未信时人蝘蜓嘲
　　眼空敢谓世无人松莵相依似有神邂逅十洲三岛客﨑岖万死一生身深斟满酌堪同醉雪鬓霜髯媿不春别后诗筒恐难数何如聊尔倡酬频
　　送天台杨仲儒秀才如北【靖】
　　送君诗者悉豪雄男子身穷道不穷为问何凭游海内唯应所恃在胷中渡过淮水即河水路背南风多北风谁料褐衣抱珠璧九霄夜月贯长虹
　　赠綦大将军【晋叔达】
　　将军早学万人敌从父行军十六七上马如飞海东青大羽劲弓轰霹雳直欲生擒彼不庭天山之北北复北总兵王子设危穽防阵先锋沦异域时或偶违心转壮身可蹔縻膝不屈夜驱汗血还汉朝万里沙场如咫尺臣父以死报国家澡雪父寃见天日
　　先皇玊带亲解赐加侑金钱千百亿登时筑坛拜大将随意委禽聘贤室前茅出镇万貔貅东南五湖天半壁鳯凰山下忽相逢我旧闻名今面识精忠纯孝故无双武艺文材俱第一旣能高着国手棋又能穏赋作家诗旣能善战善骑射七书背诵无余遗又能双钩冩楷字顔筋栁骨妙画锥旣如诸葛渡泸水又如龚遂清潢池章亥六合半巳到象胥九译靡不知凉州蒲萄无复染交趾薏苡夫何疑踘场壮士阅劒舞铃阁骚人陪酒巵笑谈洒落意雅喜防宾主无厌时迩来宣城察事尤瑰竒明目张胆锄羣私去年稻田百圩没秋潦至今犹弥孰谓不潦罔省府公斥其人真奸欺百战将军古有之未闻将军亦肯念民饥
　　送杨刚中巽申嘉定州教
　　忽似登黄甲元来本白丁官清专学校恩重感朝廷侧听吴侬语讙传蜀产灵儒风嗣言偃子细为谈经
　　次韵赵云中饮呈孟君复二首【若飞】
　　旧业田荒百顷莱眉头长与醉懐开春愁忍共金钗诀夜禁偏嫌玊漏催聚散有情都是梦古今无物不成灰何时再覔狭邪路白骨谁非塌井苔
　　可遨昆阆歩瀛莱秪爱鑚腮笑靥开暮雨朝云元易散昏钟晓鼓故相催身如病鹤犹遗骨心似焦桐亦未灰纵使吾曹不排闼不应门阈上苍苔
　　读孟君复赠岳仲逺【浚】诗勉赋呈二公子
　　维岳武穆王复雠议不合老桧卖中原神龙困蚁噆维孟忠襄公缓兵防弗纳清之三京师万众死者憸党梗国论孰与噬而嗑世事可流涕循至虞不腊秦郑两奸驵百年棺已阖骨朽遗臭在厥后极茸阘岳氏家几传阳羡溪山帀故书三万巻金石烂模榻孟氏神童孙卜宅占苕霅诗声鸾鳯鸣众作扫蛙蛤猗欤先王公百战动摧拉身在国庶防心与天响答造物报勲裔纵未黄其閤各各神仙姿不受尘土杂臭味崇芝兰情谊笃鹣鲽着我珠玊间鬓蓬愧衰飒冷话暗灯火清宴倒壶榼时凭城边楼同望湖外塔二豪马蹄花春堤厌蹴踏而我枯如僧山肩一破衲未甘脱儒冠萧寺求挂搭终不望汉廷安车聘申盖顾独喜结交勿疑朋簮盍同道脗漆胶开诚去栀蜡将相棨防门六辔驾羣軜七十返初服无复韨韎韐岂其珠履中不许青鞋靸
　　送温州学正陈希静【云宗】
　　多士推温学耆儒佐冷官虽为綘帐亚似可锦衣防父老时枌社师生日杏坛在家书宦考三岁定朝端
　　送太平州张府判钞库官还任
　　判州垂阔歩筦库忽斜飞谈笑胷无物精神眼有威将门生贵种诗域悟机捉月江头路吟鞍几醉归
　　送汪庭芝高士如严州
　　四海无家只一身桐江西上访僊真七年太守吾聊尔况汝穷山管道人
　　书符呪水空多事辟谷熬鈆苦用心闲读异书痛饮酒佳时亦复一弹琴
　　我致仕年死期近汝出家时生理难沧海桑田何可料一防别酒莫留残
　　送冝兴张教授【壵】彦高
　　忆我南湖老循王又有孙新升阳羡郡改观大成门官异吏曹冗士知师道尊诸生果成服此事要深论前参政浙西防访徐子方得代送别三十韵【琰容斋】
　　往时参大政诸老扈先朝合执调元柄犹乗问俗轺登良爰改纪肃政各迁乔明甚奎文掲坚能泰岳摇吴山悬夜月浙水喷秋潮荐防皆竒士寅恭尽选僚重名三翮鼎古韵九成韶混合氛祲定因循习尚骄不扶儒学起焉革庶风浇周继言堪攷殷因世未遥西湖旧精舎南渡昔圜桥祠植三贤仆书重万巻雕武林増炳焕文庙郁岧嶤不朽垂声价无穷沸咏谣学肩游子夏谟过益臯陶鹏运三千日龙飞九五朝遐方驰币聘曲艺齿旌招共拟膺三锡何烦奉六条有心思緑野无意上青霄壮节甘恬退高风久寂寥一闲如我愿百病应时消佥谓衣当衮公冝馆有翘终须坐廊庙未许老渔樵世道存元气天时正斗杓围腰堪玊带画像早金貂庆防逢樛木恩荣侈蓼萧自怜耽杜酒谁肯顾顔瓢每辱高轩过无嫌閧市嚣七旬慙暮景三载傍清标再见知何日临风泪欲飘
　　丙申生一日七十自赋二首
　　先君无罪谪封川天畀遗孤出瘴烟忽到古希年七十犹思上大化三千苦吟足可编诗史狂醉真冝号谪仙五子传家无一物聊将书册当青氊
　　一尺光隂七寸余暗惊前路恐无余匹如月欠三分满又似蓂飘六片初学问文章俱废忘科名官职总空虚诸孙中有小丁亥十岁应能读我书
　　牟献之提刑来杭纳壻庆予七十次韵二首【巘】
　　论交未觉白头新闭户车成合辙轮自古云希七十老即今仅见两三人欲心久絶身冝健醉鼻常鼾梦不春嫁女婚男多少事忘懐任运莫伤神
　　扁舟一水接湖杭久别先生道德光名子我方思右咳隔隣公此选东床彭聃上寿终澌尽刘白同年各健强梅子黄时雨如许小留信宿共清觞
　　孟君复仲春来杭相聚三月余一日必三胥防忽焉告去直叙离懐为四言一首
　　九年三见昔踈未亲一日三见今也何频有来者马于霅之滨有栁未絮时维仲春岂无可交华屋朱轮接膝握手岂无他人睠焉陋巷总是累臣孟献忘势王翰愿隣嗟子之意孔厚且真揣我所有閴无一珍英英令节穆穆良辰泛彼清涟出其阇闉和风吹衣芳露滴巾载听其嘤载采其辛乃馔我鲜乃酌我醇我酣子谑子吟我呻我无子防子无我颦厥月三团百笑弗嗔积潦满道朝炊无薪系鞍于门致此嘉宾我窥子胷万巻横陈目电舌雷笔圣诗神鍜以一字衡之千钧吉甫史克防庄灵均出其下者诅楚过秦等而上之清庙生民子逾立年我登七旬顾影自怜髪秃肤皴衰顔槁悴老语谵谆送子此谣肝胆轮囷子之家世凌烟麒麟子之爵位曲逆平津我幸未死山林食贫两不相忘云鸿水鳞
　　次韵张师道庆予七十【伯淳翰林直学士予告】
　　斋沭披来巻焚香道主臣误防玊堂老垂顾草庐人帝所闻韶奏朝廷掌制纶属请【平声】长孺告肯逐子云贫公伫登翘馆吾惟钓冨春骨将埋塜墓心敢望陶钧百岁倒七指万形归一尘庄生真浪语岂有八千椿
　　送常德教赵君【与仁旧临安判官】
　　岳阳州城危楼前无地但有水与天一防之青惟君山四顾汹涌心茫然吾尝北风吹湖舩飞过洞庭一日间高桅一昂摩日边及其一低如沉渊灶不可炊薪不燃跃出釡水如盆翻神惊魄裭乾坤颠江豚出没蛟鼍掀小儿号啼大人眠猫呕狗吐流腥涎饥僵渇仆三不餐自晓至昏缩若拳始从武口入武川然后相贺性命完龙阳县西百丈牵古鼎大镇控羣蛮丹砂水银充市防千机织锦緑红鲜北上江陵通襄樊南接长沙衡岳连陶渊明记桃花源访寻遗迹扬吾鞭长松巨栢万且千近人不畏猨猱悬琴床药炉溅瀑泉白髪道士如神僊尺许大字铁屈盘吾诗颇竒留刋镌此事一往四十年至今夜犹梦湘沅隆凖云孙腹便便昔者金门班鹭鸳胡为近亦寒无氊屑往芹宫专冷官畧有廪粟有俸钱饭虽不足聊粥饘风雅之后闻屈原千古哀怨离骚传惟楚有材实多贤幸为人师何憾旃坎流叵测行止难或逆而泝顺而防可不随机信天縁竹枝歌声宫商宣木奴洲畔饶风烟三年当有诗千篇














　　桐江续集巻二十一
　　钦定四库全书
　　桐江续集巻二十二　　　　元　方回　撰送杨复之归吾里【复州学録】
　　四十青春七十翁客楼时得一樽同子将仕矣云霄上我合归欤涧谷中凉夜岁星守南斗丰年江国喜西风许追父老鸡豚社为说犹能醉颊红
　　题独鹿图
　　谁尝失之羣起竞逐不见泰山一得百覆文王之囿草羡泉足生逢兹辰呦呦攸伏
　　题九歌图
　　惟此楚骚能歌盖寡我醉友能老严滩者驾风骖云此谁其冩是常梦中与之游也
　　七十翁五言十首
　　岂谓真成老元来总堕虚它乡身似鴈永夜眼如鱼未觉知防早惟嫌料事疎纵无三阁馔犹有五车书愁与忧全异欢于乐尚遥百年元易度一日却难消玊叵圭中必桐犹防下焦襟懐殊郁郁纵目却飘飘五月炎歊早冰盘未荐客中如许热林下岂无家体炙巾缯火肤斑防铁砂一防庆七十汗滴暮楼霞瘴疠金蚕毒干戈铁马羣一生逃万死百歳仅三分遑恤恒饥子姑留自祭文醺醺人笑我方寸不醺醺七堠长亭路前程已不多最欺吾老者絶柰后生何去晩陶景迷凶马伏波幸逢黄菌耦且赋紫芝歌只影兼孤喙攅眉更结喉一生无大喜万种有闲愁冠豸羞言路凭熊齿郡侯休官十六载不报破家雠故人书见问近况复如何酒病沉绵剧诗愁感慨多胫枯全似鹤防小仅如螺更许十年活渔矶破几蓑父母嗟难报乾坤荷曲成居然生寿相颇亦窃诗名箕子九畴范太公三畧兵老身宁坎止时彦或流行诗家自有律高处在平中能使生为熟何愁拙不工严祠七里瀬汉鼎一丝风敢谓方虚叟还如陆放翁【陆务观六十二岁知严州后八十五卒平生诗万首予四十九领此郡七年今七十】
　　紫阳山下住问字足儒生鲜果枝头熟新醅瓮面清学师朱仲晦诗友许宣平焉得孟能静沧浪共濯缨
　　寄题吕常山平章锦绣香中
　　富贵归故乡犹衣锦绣昼行此古语也汉书项羽传曰衣锦朱买臣传曰衣绣二人所为不足多道五季钱王归临安以锦绣褁林木其父老偏覇无足取惟韩魏公相州堂欧阳公为之记谓非夸一时荣一郷者今平章政事常山吕公以将相归老金陵有之似之扁旧百花亭曰锦绣香中夫百花似锦绣无日不春所谓衣锦绣而昼行者也锦绣而又加之以香虽取义于花其实亦以譬夫香名之垂百世也斯乐也惟知止者能之故又有亭曰知止有赋长句十二韵者方回依次和曰
　　修善过如修亭舘种德高于种花木四时芳菲人不知蜂犹有鼻蝶有目公心一寸春万宇好事如麻不计斛将相富贵世不少钟鸣夜行鼎折足我公之游追张良我公之隠胜梅福犹忆妙年伐鬼国二师击宛骑斩郁独乐先生五亩园大庇寒士万间屋图形已上功臣阁投老未数王官谷千葩万卉春昼长范蠡西施着膏沐锦天绣地香中醉汉相政窘千金牍一品闲身释衮衣万古芳名垂汗竹红霞蒸处几东风防见瑶池三度熟
　　七十翁吟七言十首
　　莫笑衰頽七十翁老来柔外尚刚中评诗青眼时虽白借酒苍顔也自红轻薄交游翻手雨艰难仕宧打头风休官至此六逢閠能忍穷人不送穷
　　自笑衰頽七十翁全将拙钝易豪雄犹贤乎巳思诗苦不失其驰饮酒恭女嫁男婚俱失望廷胪殿对总书空倚楼夜夜防星斗未了昏钟又晓钟
　　一鸣场屋老书生晩节蹉跎百不成旧试巻忘涂注乙新吟藳漫草真行柄臣全似逢崔座主徒劳识李程第五阿房闗许事樊川终自有诗名【予别省侥幸第一廷对考官常挺赵曰起文天祥擢予第一宰臣贾似道降为二科之首升甲科】
　　饱观代谢四时成勿讶隂晴小变更何许三牲聊淡食向来五马亦徒行长哦王粲登楼作浪得朱云请劒名我死故应非短命彼饕谁果是长生
　　千古斯文未陆沉夏因周继太骎骎分缪主貛郎学灰烬隂传桧贼心江总不慙同北狩钟仪何限尚南音一龛花院伤前事犹胜棺穿蔓草深
　　幼孤何敢事儿嬉闻道惟慙性钝迟早尚虚文迷释老晩叅实学泝濂伊五更灯火芸千巻两世冠裳桂一枝梦幻无成吾不怨庾愁江恨鬓丝丝
　　神竒臭腐变穷通宇宙纷纭醉眼中邓禹第堪文学掾刘歆早作国师公干戈世故千岐异礼乐民彛万古同造化岂应全聩聩秋来依旧有西风
　　几夜楼东晓望时长庚缺月傍参旗江湖已满焉能久天地将秋更不疑暑渐变凉差可喜老难重少自堪悲年来辈行凋零尽诗巻中多赋挽诗
　　三十科名续父灯岂知七十老无能儿童半长余犹幼门户中衰久未兴南亩尽捐犹有宅白头垂秃巳如僧平生诗力秋尤健万里霜天击怒鹰
　　頽龄侥幸古来稀休致多年但欠归决不再思左顾幸犹免赋雉朝飞江山如旧几寒暑天地无情多是非能办东篱一杯酒可须疏傅有金挥
　　送李际可婺源州学正【良遇】
　　星源初建郡芹泮视诸侯前序聮官长公堂紏士流彦章陆贽作元晦孟轲俦遗帙三年饱畬租少莫忧
　　送张古心明道山长【复】
　　恭惟程伯子逺绍孔门真间气千年聚遗书万禩新金陵明道长草泽古人心坐席诸生侍春风迹未陈
　　送陈子振池州学正【铎平江人】
　　闻说池阳郡初能曲突虞学官如旧否文选尚存无鱼蟹江淮聚桑麻雨露腴物平仍酒贱时佩翠微壶
　　六月二十八日立秋
　　平生为客太怱怱已上西江又复东只信一朝飞舴艋何知五度落梧桐絶怜牛女常遭谤粗足莼鲈不叹穷世外世间异天壤政湏深谷卧秋风
　　七十翁吟五言古体十首
　　无妻牧犊子带索荣啓期予亦年七十幸犹未至兹颇亦似陶翁粗有五男儿乃父休官早致汝恒苦饥挂冠六七閠方当挂冠时治生了无防惟耽酒与诗室人愧交讁虽寿夫奚为后死信无益固穷谅何悲
　　昔闻老莱子希年奉慈亲佯作小儿啼斓斑防衣身事有异天壤予生何不辰三岁丧吾父万里南海滨先君四难弟今皆为古人五房伯仲十独予登七旬道路谩奔走灯火徒苦辛此诗比蓼莪一吟一伤神
　　先祖八十四卒予生之年【先祖绍兴十四年甲子生宝庆三年丁亥卒】先父五十六予甫三岁焉【先君淳熙四年甲午生绍定二年已丑卒】厥今七十叟万死偶获全过父岂不愧逮祖恐未然初学晩颇进粗亦窥圣贤常感知巳恩不报负我寃梦寐此心明暗室如青天无田与儿孙未为无所传
　　五男三女儿侥幸肖吾祖贤愚挂懐抱笑陶敢効杜长男近寄书长女化为土嗟予七十翁哭此四十女此女抱恨久嫁不得其所厥夫实鸱鸮厥舅乃狼虎谰讼欲杀予破家谢官府不禁毁璧痛何啻茹荼苦
　　诗人而寿者近有数老仙后有陆放翁前有曾茶山亦复有二赵南塘与章泉年皆八九十至今诗集传南岳五藁出岂无刘后村老妓风水僧两诗太不然三生感容堂晩节尤可怜虚叟年七十努力当勉旃【后村老妓诗却羡邻姬门户热隔楼灯烛到天明得罪名教赠风水僧诵得山经如念咒顶将禅笠去寻龙陋句甚拙容堂贾似道暮年自称后村七十以上造朝八座有诗云三生不可忘容堂】
　　后山与简斋仅年四十九诗少句句佳天地同不朽予幼初学诗一日赋一首頽龄忽七十诗果传后否侥幸擢儒科邂逅至郡守几死坐此耳诗于我何负寿长诗故多才短诗故丑苟活许作诗余生付诗酒
　　晦庵感兴诗本非得意作近人辄效尤以诗言理学志南冩栁吹曼卿咏禽乐我翁盛称之岂不物象托小巷旗夸酒大贾褐懐璧喝咄野狐禅未必实有得欧公不论文孟子不言易平生守所见弱冠至七十
　　幼尝习古诗生平不满百人生如蜗牛欲升一丈璧我幸七尺身燥土余三尺目此寸进难涎尽喙不湿平生修省心不啻震晩若蹈虎尾更甚履愬愬庶防其可免宁受冻饥厄徒歩胜安车亦勿乗下泽【愬愬色责切】今所以知古頼世有书史后所以信今岂不亦借此昔在韩魏公治平四载耳仁皇实録就贼贾独不尔窃位十六年不奏理庙纪咸淳至德祐抑又可知矣国亡邪正混衮挞笔孰泚衰翁抱丹心但恐将溘死
　　世短心徒长日暮道更逺偶荣匪运泰骤落非命蹇王侯死无葬将相谪不返贱穷齿秃缺尚许噉粝饭配享宣尼庙文学可商偃云何从祀庑传注王郑混平生三万巻晩节叶粪本外华巳焉哉袯襫谢公衮
　　七十翁吟七言十絶
　　自知酒量防逾矩敢诧诗才妙斵轮古圣贤心得丝许虽非尼扁异愚民
　　顿尔缪为象山学雕吾痛絶水心文潜夫诗格温夫字掩耳平生不愿闻【后村诗非不工但格卑】
　　诗备众体更湏熟文成一家仍不陈晩悔昨非思改纪规随养气省心人
　　郑三礼王弼易亦绘冕旒配孔庭虚耗中原实卫霍麒麟阁上也图形
　　一河緑水小楼前八十老翁犹驾船七十老翁幸静坐有书不读真可怜
　　恨子生不及晦翁撰杖鹅湖观异同岂减游扬侍程子未甘籍湜事韩公
　　脍炙鲸鹏吾不佞撮扪蚤虱尔徒劳泰山夜半见红日政要人生着脚高
　　后山卒仅四十九讳日崇宁一日前当时假使余七袠忍见中原丙午年【陈无已卒建中靖国元年岁除明日改元崇宁世事去矣】
　　周家八百年天下文武焉知有赧王老寿彭公亦余骨始知生死是兴亡
　　少陵诗诧古来希老病余生曷不归不信神仙不信佛死时惟褁破深衣
　　送刘都事五十韵【晦叔宻斋】
　　近人于仕宦如以韩卢猎泰山有不见得兽夸足防学问夫何如有书钥诸箧府史以为师仅能署吏牒雕鞍骤肥马画阁贮美妾万一至公相岂堪任调燮老友刘宻翁早周孔业大辂鸾和鸣大乐律吕恊南省据都曹不以贵自挟朋来多下交宾至必谦接解官寓城东座寒乏氊防高卧懒问选两落秋蓂荚积薪后居上彼勇哂吾怯为言耻孟晋如病夏畦胁有时酤我饮荒墅纵歩屧果核饤爼豆羮糁供匕防居然道懐孚冝尔情话接公才岂不知大川冝作楫顾于名利波未肯卜利渉人生惑外物种种意欲惬高睨官爵梯等级恨不躐愚窃窥此翁嗜欲穽巳敜宁为三省鲁不慕一诺侠经史入胷中邱陵堆重叠文词落笔下布泉极熨帖庄重异新锐详缓蔑虚詟谁欤心怏怏或者言喋喋气帅直其内义理为管摄归欤扫松楸试负都门笈中书多缺员闻早下堂帖不然肃政台冠豸羣小慑分司江之南亦足煦疲劣去当栁嘶还及杏飞蝶鲰生岭海梦尚忆鸢跕跕短随李广衣长弹冯驩铗万死脱一生粗免翳桑輙今年七十老鬓秃无可镊与人素寡合况又畏讼谍往往交游间平地生嶻嶪万里风枝殊一旦合鹣鲽挥麈许谙听曵履容追蹑公将北阙觐我终南亩馌甚欲饯逺郊扶杖尾蹀愧无一杯酒阳闗唱红頬他人侈别筵椎牛宰刚鬛而此何枵然穷极棊无刼顾视童子佩帨砺若觹韘持干富人肆讵肯出质贴吟兹送行篇终夜不交睫浩浩号西风索索雨木叶
　　张老山御史寄七夕诗今近中秋奉问
　　笼鹤囊琴驾短篷夏初言别又秋中一天遥共团圆月两地相忘矍铄翁朝廷还公黄阁相江湖乞我白苹风金台乍到朋簮盍肯系吟牋寄早鸿
　　方去言府判挽诗二首
　　诸老非前日吾宗有若人大圭全粹质劲栢挺长身仓卒完郷县艰难寝战尘深慙铭笔短未足永坚珉壬戍同登日秋崖尚见之王家子敬字谢氏恵连诗郷校六龙渡宗盟七桂枝残碑麟笔絶后死叹吾衰
　　呈吕使君二首【师召一山】
　　中川孤屿称诗才鴈荡龙湫遍赏来千骑君侯鸣竞病五年朋友共敲推旧题谢守池边草新寓逋僊屋角梅欲叩吟牕防竒句不应相遇只衘杯
　　纷纷衮衮笑儒酸独爱虀盐逺绮纨国手文章无敌手将坛家世上诗坛海艘荡冦鲸波静江寺除凶鬼胆寒才调极高心转小近时人物此尤难【江心寺僧滛良人妇厥缺移家避去屠杀其家缺缺口力争乃事主僧处死】
　　题画马
　　刍秣丰肥十二闲笔追韩干此图间谁描驴瘦更诗瘦首与双肩共一山
　　题宣和黄头画
　　石緑藤黄间麝煤半枯瘦篠羽毰毸一时艮岳天顔笑乞与宣和印押来
　　题陶介夫见山轩
　　湖上山如画何人解见山此心无一事尽日卷帘间湖上山如故湖边客总非容堂今不见凉夜草萤飞寄平江王元俞治中并呈孟君复总管
　　两玊人俱出相家一时顿有冨才华登楼赋咏追王粲落防风流致孟嘉未肯一茎生白髪相逢九日醉黄花苏台欲往何由得独立吴山眺晩霞
　　送缪鸣阳六言
　　陆象山文集二十八巻袁燮为序外集四巻杨慈湖所为行状孔熔所为谥议附与人书凡十七巻可议极多第十九巻记八篇王荆公祠堂记疵病为甚叶靖逸四朝闻见録记象山三事一为僧光拙庵所喝二谓危逢吉气粗三学子焚香欲下拜持其手曰未可此皆朱文公所谓陆子静分明是禅学者也鸣阳重刋象山集流布北方所至作诗盛称其学紫阳晩学方回未敢以为然赋六言八句送之
　　象山之学超诣水心之学刻画后村之诗卑陋樗寮之字怪癖举世随声雷同众哑哑我愬愬此四者皆不可尤不可第一癖
　　读陶集爱其致意于菊者八因作八首
　　一曰秋菊盈园而持醪靡由
　　陶公爱菊满园秋甚欲持醪竟靡由世事重华那复尔无钱更觉少陵愁
　　二曰空服九华
　　金英足可换君骨緑醑宁当腐我肠空服九华无九醖帝郷何似醉为郷【世短意恒多斯人乐久生佳句也九月而九日久之又久之义人生所乐故举俗爱重九之名】
　　三曰菊为制頽龄
　　自性不随黄落去始能为尔制颓龄涪翁具眼曾拈出我为重吟换鬼听
　　四曰尘爵耻虚罍寒华徒自荣
　　杯空无酒非瓶耻耻在虚罍敢怨嗟想见此翁不憔悴天寒犹自有荣花
　　五曰芳菊开林耀青松冠岩列懐此贞秀姿卓为霜下杰
　　人间红叶去无踪膏沐谁为百草容霜杰同时谥贞秀抗衡惟许老蟠龙
　　六曰采菊东篱下悠然见南山
　　采采东篱迹易寻悠然见处孰知心也曾目送飞鸿否谁不能挥叔夜琴
　　七曰秋菊有佳色裛露掇其英
　　饮酒成诗二十篇诗成多在菊花边秋英掇取枝头露想见朝朝起卯前
　　八曰松菊犹存
　　种松今世见松老种菊常年见菊开十一月霜花欲槁巾车岂可更迟回【渊明官彭泽八十余日仲秋出十一月归岁在乙巳】
　　丙申重九前后得今日都无病一句成十首
　　今日都无病清晨独倚楼端能常自遣孰谓不堪忧老谢人间事寒添雨后秋江天诗满眼可似贾胡留今日都无病康强百不忧近霜黄菊月过雨紫兰秋可醉岂容避欲归遄复休寒衣浆补办此外更何求今日都无病沉吟筭此生誓将全晩节懒复问脩程畏事防忧患収心入老成近时学康节更敢竞时名今日都无病今年粗慰心西风田畯喜南斗岁星临人老顔如雪家贫菊似金典衣作重九犹可一杯斟今日都无病移盆防菊花极知诗易脔唯苦酒难赊政用怱怱过何妨小小差重阳七十度大半在天涯今日都无病重阳酒满樽浅斟聊慰意高枕恐消魂杜老茰难得陶家菊尚存邻人送糕果遥忆小儿孙今日都无病黄花酒一觞登临怜老者风雨过重阳稔嵗真希有南天始欲凉余生容苟活不敢昩苍苍今日都无病重阳倐又过浊醪常醉好佳菊未开多岂必皆时节焉容不啸歌一樽二三友风雨柰予何今日都无病持杯得自如空行万里路枉读一生书可柰多魔障真当弃腐余休官十六载此计未全疎今日都无病闲将往事思不为一已计宁受百人欺老钝文章拙温恭礼数卑临风一杯酒此意未全衰
　　赵氏鄮山书院诗并序【必】
　　尝攷古学校庠序塾之制以国学教胄子自唐虞始三代以来天子诸侯皆有之而天子曰大学万二千五百家为郷郷置校自夏始故夏曰校二千五百家为州万二千五百家为遂遂置序州亦有序自殷始故殷曰序五百家为郷之党二千五百家为遂之县党置庠县亦有庠自周始故周曰庠天子六乡六遂诸侯三乡三遂学之可攷者如此惟都鄙之学无可攷国学者天子诸侯国中教士之所公卿大夫之子弟元士之嫡子在焉校庠序之学在卿遂六德六行六艺教其士以兴贤而士之子恒为士者在焉至于家有塾则二十五家门之左右致仕而归者为之师以教其子弟者是也是故周之教士为最详且宻今天下所至皆有学而东南书院尤多然风俗犹不及古何也有学之名而无教之实故也四明赵公伯崖父法从名门年六十余自称最乐翁不以世故萦懐而独有志斯文割大厦腴田创鄮山书院闻于有司设师弟子员以学以教以厚风俗之本紫阳晩学方回为赋四言诗二十韵纪之曰
　　国学在国郷校在郷在遂曰序在党曰庠虞夏殷周厥制弥详家亦有塾以脩以藏防而巳养长罔不臧下而为士上而侯王莫不有师扶纲植常生人之类頼此以生四海九州以治以平家德户行靡刑靡兵岂若后世丧实存名业岂无斋论亦有堂所习伊何止于词章剽窃掇拾青紫为荣高虚卑浅烛理弗明亦儒其冠亦公亦卿鄮山之塾谁实成之匪有所觊而斯营之一圣百贤厥庑煌煌晞之则是景行是行
　　呈李让臣就寄翰林阎学士
　　鞭霆来自紫皇宫天上纶言播德风为报玉堂真学士犹怜雪鬓老诗翁星明斗极璇霄北水注蓬莱碧海东身不能飞心独往承顔常在梦魂中
　　久过重阳菊英粲然即事十首
　　早伴茱茰挿防纱尚堪荐酒更堪茶花边行立花边坐不是闲花是菊花
　　种就株株攅万蘂摘多榦榦茁三桠此诗两句烦君听不是闲花是菊花
　　倐过重阳防一月菊花更觉有精神必重阳日始赏菊此是人间最俗人
　　紫阳山下园五亩一半教儿种菊花霜渐浓时花更好六年何事未还家
　　平生我解量人品元亮真成晋伯夷我欲招魂无别物剰将酒洒菊花枝
　　菊芳兰秀幸同时汾水刘郎语最悲谁果肖兰谁肖菊未知黄落又为谁
　　风霜无畏最耐久粪壤不资真自然正则夕餐骨巳换凌江端作跨鳌仙
　　把之手香嚼齿香饫之燕之香肺肠金英满泛日百盏何必帝郷姑醉郷
　　有酒泛菊嚼美酒无酒嗅菊倚阑干时人谁防先生意常把霜枝子细防
　　江南菊花差晩开把酒前兰复后梅天公何尝负此老天下腐儒臣方回
　　喜宗兄端叟再防武林还曁阳二首
　　我亦七旬老公为两岁兄共知吾辈拙各頼此心平江海逃簮绂乾坤寝甲兵喜逢又惜别久幸防宗盟兵间曾脱死不意各年高未觉才全尽犹能气颇豪有诗尝互防无酒可同遨吴越相思梦谁云隔夜涛
　　漫兴九首
　　吐纳谁能较故新更湏大药锻金银有诗传世书传子自是人间不死人
　　汹汹战场元不惧恓恓贫巷亦无忧千金浪费如泥土今日何人识故侯
　　才到黄花有酒倾今人动欲作渊明缾无储粟夜无被此事知君学未成
　　饿信黥英遇汉皇攀龙附鳯化侯王河豚鱼毒亡身耳何至身亡族亦亡
　　隂隂白昼似昏黄平地愁城万里长稻卧三秋常是雨菊残十月尚无霜
　　枕上半醒中酒病楼前时过卖花声千门万户俱更换惟此依稀旧太平
　　向人开口便言闲每一题诗便说山请俸坐曹食梁肉又闻满考转官班
　　兴赋雍容诵麦陂徐徐别颊用金椎通身都是藏汚罪揖让如仪解说诗
　　新莽穷奸卓极凶奸人更有阿瞒雄纷纷竪子成何事野火山林一烧空
　　记火
　　吾州斗大城辛丒爇于火予时年十五天地一蜾臝窜身城北门尚忆双髻鬌秋暑七月半汹涌沸炎堁日午饥无食枝头得梨果不谓心尚孩析薪未克荷先君儒起家负寃踣奔播赭垣获苟免小宅亦云颇先祖之旧居竟弗脱此祸二三叔父家赀产素不伙焚如旣巳酷生理各坎轲老者渐丧亡頼尝教勑我田屋悉破散江湖走一舸掇科敭歴久身幸青紫裹中年营一区稍于巳意可紫阳正面南乌聊在其左前荣艺花木后圃莳菜蓏军兴盗贼起万巻破甑堕乙未九月灾天特赦么麽岿然七十翁吾其理归柁














　　桐江续集巻二十二
　　钦定四库全书
　　桐江续集巻二十三　　　　元　方囘　撰襍兴十二首
　　生世六六载始获玷末科选官六六载仕少闲日多逆旅脱兵火専城免干戈中原久隔絶忽焉得经过水涸梁山泊淮流受黄河徃者故巳矣方来将若何开歳七十一聊拟自挽歌
　　十月菊半槁垂廹长至节炎州天气殊蛰户犹未闭【合也】北方当此时无雨有为雪呉霖百昼夜不见霜露结瘦马溅腐泥裸袒舟子热老子所居隘粪秽足呕泄西望万重山中有茅宇洁何当归去来独卧一榻设
　　渊明癸卯歳十二月中作用雪字凡十韵在十六屑十七薛内不出本韵则音切之分不始于陆德明矣惟和郭主簿节彻絶列诀六韵外月字一韵别在十月古诗不必拘也所以悠然见南山五联犯三韵
　　诗礼以发冢非独王莽然手不离珠玉世岂一桓昔在鲁闻人匪值孔圣旃焉得两观诛破彼辨与坚子陵湍石上元亮菊篱边夷齐不可跂頼有此二贤
　　风髙紫兰摧雪近黄菊槁物理有代谢焉得长美好古圣毓庶物必欲使夀老不幸凶短折岂若保终考庄生强齐物妄谓彭聃夭龟鹤动千龄难与蜉蝣道什袭夜光璧谁忍碎兹寳我评菊与兰终胜百凡草
　　古人谨庙萃后世重墓藏埋骨冀裕后其术传青囊富贵出葬穴此说何渺茫含襚富珠玉所见尤不长自从开辟来天地几战场祸乱遭发掘不免帝与王甚者有逆孙暴其先世防何由系彼颈巨刃挥天扬
　　呉中魏文靖公父子三防皆发建寜真文忠公盗有所得即复掩之朱文公深衣不损道貎俨然贼徒愤无所得所不忍言黟之汪氏孙发枢宻汪公勃之妻唐氏凢十四穴狱未竟绩溪西坑贼暴七军攻之四五十里墓皆发名曰取棺板为攻具
　　七十合致仕已闲十六年不谓得此夀念之岂非天固穷甘蔬饭窒欲省药钱脱遇人负我微愠遄释然岂无不朽句作诗垂万篇人品虽中中此心无媿焉
　　兹辰何太喜久雨见红日当其隂晦时日未尝不出有物苦障之云雾暗如漆谗夫蔽天明忽去巷伯嫉泥污后土干归路赁驴匹山中可酿酒自舂元亮秫预量小儿孙时索梨与栗茅檐得霜晴炙背阅书帙【质述节韵难押】稻熟苦淫雨九月尽十月已刈及未刈半芽半漂没饥饱系民命此变岂可忽云师如葛伯仇饷佚天罚死木生菌蕈化萤草未歇恒燠缪为恩乖气一何悖何如时寒风霜晴大明揭田父得舂枕一饭肉白骨【十月韵尤难押】人固有倒行天亦有逆施脍肝富且夀沴气乃至兹歳旱茂稊稗夜暗号鸮鸱正夘宜一律遇涂姑巽辞麟经没其名直以盗书之万古流恶声荣华能几时
　　势位髙于已謟子奴事之虎后狐前行假威将谁欺才艺卑于已苟且相追随庶几不见軏延誉借谀辞老夫久择交此心故异兹勿攀势位髙毋友才艺卑章惇招不徃丰谷以为师彭城陈正字贻我有良规【南丰山谷】请托或有求攀附谓可羡不羡复不求贵公何必见耻折元亮腰免向宣明面江淹所赋恨未必识冯衍甘从伯伦醉久忘子夏战白首尔同归自作岂天谴
　　三十三线韵亦难押五十五艳六防七酽虽险而易念占厌窆堑玷歉僣欠騐是也
　　鲁论安昌侯田至二百顷后堂罗曲旃女乐极妍靓晩爱肥牛亭僣上輙有请行内忧外家略不效忠鲠口张理义门胸裹利欲穽持国送与人独欲保首领焉知赤眉祸暴尸肉未冷寄言发冢儒厥报捷响影
　　送述明居士燕道觉归东林
　　君不见钱塘西湖三贤堂林苏宋人白傅唐三贤生本不相识死乃异代同烝尝又不见呉江垂虹三髙祠鸱夷一舸浮西施天随陆子真子求志逃名非一时何似庐山东林三大老生偶同时不同道道若不同同中心香炉峯下足幽讨鴈门法师禅非禅虎溪道士僊非僊栗里先生醉非醉三方寸地通一天妥灵犹想当时笑鼎立宇宙胆相照借问此笑笑者何别有丹青不传妙述明弃官归东林玉帝降敕荣冠簮羽衣似与儒释异所不异者胸中心我谓不须较同异亦勿强求笑中意天下至今知几晋法当忘言祖述渊明醉还醉
　　循分
　　闲与苍穹酹一杯誓将坦荡荅疎恢谁非身住蓬莱岛汝自心生灔滪堆事久终难逃定论运亨岂必借髙才堕肤裂指河冰合自有春风到早梅
　　挽分水栁溪何处士二首
　　太学师名士初逾志学年树蘐竭甘旨肯室擅林泉盗踵兵戈起家并里社全陈蕃旧悬榻惜未致斯贤厯数更端后英雄崛起间子真逃谷口甪里老商顔德共三槐逺名堪五栁攀知贤慙拙守论譔幸藏山【予铭墓】
　　日长至寓杭
　　闲身不想入鹓行家近何分客与乡所喜今年年最稔又逢此日日初长云容顿改不为雨雪意尚悭仍作霜岂意老翁开八袠朋来聊与共清觞
　　自从丱角至童颠是事无心总聴天今日喜逢长至日来年恰遇古希年一官三纪闲居半万马千军命偶全适有蜜蜂肯伴我晴香烂醉玉梅前
　　送张子敬湖南宣慰司都事【并序】
　　昔歳在戊午予生三十二周星矣年壮气盛视万里路如跬歩春夏自杭苏常润游轸翼之野金焦山下乘大风泝长江一日间过仪眞朱金沙至金陵龙湾而上雨花台未暮心大快之梅潦江涨采石濡须坞以上寸寸攀挽甚难且隆暑抑郁秋夜泛湓城驰小肩舆入九天采访使者宫万竹皆大如椽水曲折流其间凉彻骨髓心又大快之兴国大冶路渉泥泞良苦出夀昌抵武昌吟崔颢晴天树芳草之句心又大快之又久之始登岳阳楼东下君山僧迎饭古木隐映猿猱腾跃心亦以为大快非也盖行旅以迟滞为愁闷不惬意而山川林壑之竒邑屋人物之盛风涛云物变化之不同故国遗墟成败兴亡之所以异有感于外有发于中觞古咏今亦不能不无所快也时获从湖北常平使者魏公户部行尤莫快于洞庭四大舟发君山西雪浪际天惟遥见桅杪出没其间炊釜水跃出人卧不可起猫犬皆吐顷刻抵鼓楼山落防数盐客告曰防不可落今暮舟不能入武口则殆矣再挂防入武口大雨作风止日甫暮是日不饭不知饥窘廹艰险同行詈之心独以为大快既而自常武应举如长沙大郡壮邑甲于南邦尝至丞相张魏公府与潭府不殊西廊下面东屋三楹扁曰南轩宣公先生读书之所也今垂四十年如梦向之所谓大快者衰老钝怯不复萌此心矣独忆南轩先生之轩今兵后尚无恙否湖南宣慰使司都事张君子敬将之官烦问讯此轩幸因便风垂报以慰髙山仰止之思云元贞二年十二月紫阳山方囘序
　　湘水緑湘山青南衡岳北洞庭太微翼轸相纬经上直长沙老人星其下潭府甲南溟有芷弥岸兰弥汀骚人墨客纫芳馨丹砂黄金翡翠翎日中百贾喧雷霆艳舞皓歌酣旗亭王宫细腰夸娉婷如斗如蜜餐楚萍谁其能赋吊独醒厥今宣幕小朝廷如君人物犹典刑可振儒铎鸣道铃无使斯文沦晦冥南轩大名揭南斗南轩旧轩无恙否君能一出扶顚手亦足与之同不朽
　　追次郡君【宗伟】至节韵
　　天地育万物风霜非作威隂阳互阖辟造化潜机冻树根本固宿莽芽甲微外貎若槁死其中春已归志士甘隐处栖栖将畴依龙蛇蛰深窟肯叹寒无衣三变复为泰鬼神不能违雷霆行且起梅边玩晴晖
　　寄老山张鹏飞御史
　　通袖风霜手挥毫雅颂音柄臣曽见惮素士许同吟包括沧溟浅蜚腾岁月深一朝梦惟肖槁草仰商霖
　　寄集贤阎子静学士
　　新年七十一衰翁此道心知万折东名位集贤唐学士文章内相陆宣公两朝纶綍倾前古四海绅緌立下风手把一枝梅欲寄江南歳暮待春鸿
　　纸
　　梅水仙花插古铜纸通日不通风天香何假龙涎爇地暖无劳兽炭烘
　　闭户
　　闭户瓶梅满屋香小楼微醉月昏黄三更独坐犹无寐更欲移花近枕傍
　　题译学张提举乃尊开封府尹张彦亨所藏郭熈盘车图
　　车轣辘牛觳觫积雪皑皑飞雪防防前车上岭后车续老牛服箱顾寒犊髙雪弥山低雪满谷戴笠执鞭冻腰局曲畵师畵此何年事闗塞逺征挽刍粟莫道牛疲项领秃人疲于牛痛欲哭峻岭之下旧村落萧洒人烟知几簇莫道饷车过门外门内田家眠正熟百车千车过不巳敲门乞索何时足牛岂不需藁一束人岂不取一匙粥鸡犬不可保妻子或窜伏畵中水阁尔整齐焉知不是逃亡屋我闻造化心至公人间乃有两般风庶民雌风扇臭秽何独楚王之风雄天地山川同一雪眼见雪同心各别梁园才子简欲授栘监老臣氊自齧贫人闭户洛阳卧壮士衔枚蔡州灭红炉锦帐羔酒斟岂识盘车图中意愁絶春日陌上花同遨掷果车不尔鳏翁妇对花成咨嗟秋夜楼上月同醉生尘袜不尔覊臣逐客对月翻凄咽呜呼身在雪岭盘车图还知世有子猷访戴无
　　二十三日大雪弥甚
　　压船塞户路迷途絮防氊衣马缓驱一夜遽然三尺许万家欢谓几年无美观顿觉湖山改生意潜廻草木枯面贱米平来歳事饥民谁与续朝晡【予庚戌年二十四喜雪有云平明万人喜此雪几年无左史竹坡先生吕公取之为序美之今忽四十六年学不加进仍用前意为第二联云】回生丁亥方端叟【召乙】酉长二嵗其弟名万里庚寅少三嵗用予旧韵来订兄弟之盟依韵奉答二首
　　闻説庚寅弟兼思乙酉兄楼髙江树逺防去暮潮平药岂能延夀符焉可避兵各凭心事好共保歳寒盟越州兄弟好年与德俱髙未觉同宗吝寜须盖代豪雪炉称夜坐花墅接春遨何日成三老茶瓯瀹碧涛
　　二十七日又大雪凢半月
　　茂林枯树縂糢糊半月檐声乍有无天鼔北风神转王地穷南海瘴全苏战鼙戍角夜烽火旅棹征鞍朝道途辛苦一生亦竒絶暮年犹许画寒炉
　　二十八日残雪不消怀旧
　　老眼今犹见雪明几番絶景慰生平三髙祠畔呉江棹百战军前鄂汉城颠沛艰难垂欲死登临慷慨谩多情骆駞乳紫青貂暖老矣无由再玉京
　　二十九日歳除
　　六十年前幼学儿端平明日改嘉熈黟川亡妹来归日歙陇先君改葬时学问文章成画饼科名官爵着饶棋细思未觉家声坠能忍穷人不是痴
　　丁酉元日年七十一
　　晚节诗如白乐天每逢元日有新篇九胪唱第今三纪七袠开端又一年风雪五更怜过马儿孙百指望归船老身穷健无烦恼犹倚文章卖酒钱【去年防长女今有五男子二女子三男孙七女孙百指言大槩】
　　扶胥湾口铁山头汗漫空为万里游一第仅如晁济北万诗堪继陆严州可用老扶灵夀杖也曽亲到结隣楼余生无所求于世今世何人识故侯【晁无咎别省第陆放翁诗万首】
　　元日感事
　　羞将白髪见青春世事何闗虮虱臣去就时难千里梦是非论定百年身偶然不死由天地尚可无慙对鬼神敢问名垂汉唐史萧曹房杜本何人
　　赠方童子【燧去年歳暮诗】
　　我年五十九门弧子垂左我今年七十见子双髻鬌腹仅椰子大贮书一何伙疾读建瓴水响应炙车輠光怪蟠肺肠不啻珠万颗小松三尺许千丈气磊砢近笑韩氏子瑟僩了细琐逺笑陶翁儿但解覔梨果我年如子时记诵亦云颇举苕乃遗帚一懒万事堕愿子于心田及时勇耕播秋成敛精凿糠粃勤筛簸子之名曰燧此语本宰我舍旧新是图学问甚改火字之曰又新进业幸勿惰譬如万里途幸巳糇粮褁一旦辍于行骏马同鳖跛近世文字繁动輙百箧锁谁能发蠧鱼丹鈆拂埃堁手之而口之五夜孤灯坐林下时思之解衣盘薄嬴六经四书外一一与探揣鹏鲸大胾嘬余子或螟蠃又新有如此名世岂不可江之水汤汤念子驾归舸泝源寻紫阳子其正防柁
　　元夕前雨不巳二首
　　节届烧灯柰若何客楼三夜聴霶春风有意催花信小雨如酥不用多
　　兰膏畵炬出贫民寳马香车属贵人月姊雨师暗商确不须妆防上元春
　　清湖早春
　　晓初起望春云天色隂晴未十分小雨漫空浑不觉平湖防防见圆纹
　　岸边老树栁犹枯红入桃花果有无一夜緑从冰底起谁将蓝汁染晴湖
　　湖曲细嚼梅花咽酒
　　梅心微苦似梅仁细嚼香须酒入唇笑指逋仙坟上土一杯好与酹芳辛
　　饮孤山六一泉有感亭以太湖石为柱梁
　　解后犹存石柱梁周家九鼎尚沦亡此泉只是寻常水为有欧苏姓字香
　　两隣家一主人群姬歌饮至夜半一母妻哭官检魇死者
　　歌喉弦指粉红腮群拥山翁醉玉頽政恐真懽犹是假不如隣妇哭真哀
　　记正月二十五日西湖之逰十五首
　　来舆去马禁城空丰乐楼消一炬红説与呉侬莫惆怅龙墀犹化梵王宫
　　右丰乐楼
　　情知太乙巳西逰筑馆焉能强挽留此老平生让人者佛来我去尚何求
　　右旧西太乙宫改寺
　　一夜缁郎刬醮坛三清四圣化泥团也曽输与林灵素顶上曽缨德士冠
　　右旧四圣观改寺
　　千树梅花斫半无有人更欲涸西湖曽思愼勿近前日不看老彭观井图
　　右孤山梅多无枝
　　石梁石柱石为碑山防泉飞石可移两玉堂僊一髠叟自应名字万年垂
　　右六一泉存
　　空埋贞观兰亭字再出文城玉枕书想见八梅冢无物生前曽笑马相如【无封禅书之诗乃自为生坟诗】
　　右林和靖墓存
　　身为帝傅辩章公慎恤竒丸侈后宫更欲长生汲丹井山中笑倒葛仙翁
　　右葛岭名存
　　炎炎赫赫忽荒寒败瓦颓墙百顷寛谁识旧朝大丞相手携红妓倚防干
　　右旧贾府无
　　容堂何地可容人一语忠规坐杀身母死明年尔亦死盗名犹谓再庚申
　　右容堂无
　　一犁酥润万牛耕饭碗人间系死生公子楼头赏春雨杏花树上聴新莺
　　右春雨观存
　　千山斫入亚夫营佳墅名园怕近城頼是白公资佛力小留苍翠作秋声
　　右竹阁仅存
　　业巳通名敢退无小为性命忍须臾十年朝士知何限不许游湖许见湖
　　右夀星多寳玛瑙寺皆候谒旧台客次
　　相逢劒客曳长巾曽道西湖看尽人石屋雨来春树暗人琴两已作埃尘【予二十五歳饮此戚秋磵黄吟隐赏予絶句见旧集第一首劒客戚也】
　　右江湖伟观久无
　　六桥箫皷日喧天谁料年来渐索然兴废荣枯都不识一家活计一渔船
　　右孤山渔户
　　苏公堤畔水如天乂见侵疆筑葑田遥望横斜似碁局飞乌翘鹭自争先
　　右湖里葑田
　　清湖春早二首
　　半河楼影半河天未有行人趂早船闲聴卖花声自好可须多费买花钱
　　楼上春隂覆晓云一河天浄碧沄沄雨宜不骤风宜细闲倚防干看水纹
　　二月十五日赵君实南山别墅俟主客俱不至
　　篱落梅残野菜青田间闲看鹤梳翎主人不到客且去细雨南山暗畵屛
　　垂欲归主客皆至
　　荒林野冢古原头倚树何人识故侯幽僻閴寥变欢笑针锋芥子忽相投
　　三贤堂已无官卖其址
　　三贤无像亦无堂败栁犹垂赤土墙官卖神祠有前例熈寜丞相起坊场【江南卖酒谓之春场近日有买丰乐楼基者仓屋万间者民得买之】
　　三贤堂移入西湖新书院
　　湖边莫怪旧祠荒士女何曽炷瓣香頼是人心犹未泯深衣迎奉入书堂【徐亷访子方新作西湖书院祀三贤孔庙后甚盛徳也】
　　集贤堂已无
　　旧日三贤又集贤看人歌舞过湖船一时去取非公论到底终难昩老天
　　湖山堂再修仅有
　　飞鸟穿堂柱半欹春晴犹不似春时上梁文记临卭魏天目洪家却立碑【魏静斋所建权臣恶之乃勒碑为洪云岩所建】
　　南髙峯至其下不髙
　　逺望生愁陟降劳峥嵘窣堵据金鳌今朝身到南山下渐近元来总不髙
　　北髙峯屡欲登而辍
　　拟上髙峯最上头篮舆已赁又还休旧来诗眼如今别添与江南一段愁
　　左顾保叔塔右顾雷峯塔并南北髙峯塔为四
　　四山角立四浮屠絶似双林竞寳珠万古一丸拏不去夜深朗月浸澄湖
　　中望呉山下一汀是为杭州
　　秦皇系缆北山头一抺江边海变洲百万生人无葬处蜗争蚁战不如休
　　哭鲍景翔鲁斋【并序】
　　鲍景翔讳云龙歙县北乡人长囘一歳尝以易魁乡举着天原发微二十五篇首曰动静次曰静动深得周子所谓动静无始隂阳无端之奥周易乾卦从元起而元之前已有贞所谓诚之通诚之复盖如此归藏首坤亦此之谓丙申歳卒夀七十一提学郑君【昭祖】许刋其书传世
　　学从元字起贞实已先元宻玩坤干易精探宇宙根与公传后世有客践前言万古立鼇极惟思夜气存髙年开八袠细字尚亲抄已矣蝇头笔谁其凤觜胶能传言外意始识画前爻此老埋黄壤纷纷叹面交
　　送孙君文还桐庐二首【潼发戊辰甲科】
　　谈笑丁年取甲科一官淹倒鬓今皤飞腾尚觉声名在枯槁其如骨相何舌皷风雷无与敌胸吞海岳未为多向来一纪桐江上殊欠先生共切磨
　　时违运徃岂无才老气峥嵘隘九垓漫仕有声徐偃国赋归不愧子陵台相逢苦雨泥双屐可及晴湖泛一杯忽又趂潮上桐瀬山中春笋正堪煨
　　种花
　　平生无嗜好有地种花看万玉梅成列千金菊作团秋宜鸿后冷春惜燕前寒更喜薫风好青青笋上竿
　　买花
　　客中无玩好日喜买花看酒债千金易春晴一刻难担惊红杏过案惜玉梅残蜂蝶知何处犹应怯晓寒
　　题陈学正巨源万竹【涛遂安人并序】
　　或问种竹之法少为贵欤多为贵欤曰皆可也屋之外仅有隙地数竿可数百竿亦可其或长林巨麓流泉飞瀑间则千竿亦可万竿亦可犹若读书然紧切之书能消几巻不逺复为三字符一句亦足以终身矣然古之博洽之士或读至万巻不厌竹所以清世之尘俗书所以神人之智虑少有之不为少多有之不为多今之人家既有竹腹又有书者葢寡遂邑陈君【涛】巨源徙家睦城种竹至万予旧太守解郡十七年始再见之虽未尝造其竹所而窥其胸中多书足以称是云多竹故喜而赋之
　　种竹种竹种愈多愈不俗种至万竿犹不足读书读书读愈多愈不愚读过万巻非有余竹万竿环我屋书万巻遮我目书在竹中身书中竹风吹书沃心胸倚竹挟书送飞鸿不识人间有王公
　　题一家清雅集送植芸胡直内【方】
　　累朝科第总名臣四世能诗才二人参透雄深兼雅健锻成俊逸更清新马班翁季羞前躅王谢云仍踵后尘颇恨昔叨桐瀬守未能绣梓励儒绅
　　寄题云屋赵资敬啓防亭风雩亭二首【弥忠并序】囘为作翠侍题咏序矣又为题云屋省心亭翠侍亭问道亭有有堂五絶矣又为作问道有有二记矣诗文凡八首梓行士大夫观之丑形莫遁乎明镜拙手见嗤于巧斤者也尚有啓防风雩二亭未之赋輙再呈丑防拙奉一笑
　　坤三变艮山天一生坎泉注谷未浩浩滴石初涓涓君子观厥象有若童穉然更厯几险阻然后为巨川始教及龆龀成功从心年夫人可为圣徃圣敢自专果行誓必徃江海迷泝沿育德滋无穷昼夜鸣潺湲云屋有遗老凿渠玩清涟时时泛羽觞坐致兰亭贤曷时亦酌我同赋临流篇
　　右啓防亭
　　昔人筑雩坛群巫此歌舞骄阳煽蕴隆吁叹以降雨良辰歳时和遗迹林壑古枯枿换槁叶芳荑抽宿莽徜徉沂水上童冠七或五春袖风乎兹缋绣无火黼千载想佳人不仕东国鲁异彼三子撰圣师独予取吾友赵隐君笑唾卿相组猿鸟聴新咏防瑟时一鼔汉歌曽罔闻楚台未渠数冷冷列御冠肯尔哙等伍
　　右风雩亭
　　送郑君举宣城教谕
　　宣城畵虎遍天下叶公好龙龙之假百儒愿陶一真者红花木瓜银杏园年年包贡入中原何如兴贤起邱樊学徒尚有老梅否诗声千古捋欧九子其作人举荐口
　　送刘叔有还古鼎【三畏】
　　我尝飞过洞庭湖但有青天地欲无出峡蜀人趋鼎澧泝江荆阃救巴渝飘零诗酒全如梦流落兵戈剩此躯今日升平归去好泛洲应有橘千株
　　题诗曽到古桃川囘首惊嗟四十年画省郎官领賔客白须道士似神仙合城围解江流沸鄂渚兵豗广徼穿此处与公已相识时筹前事一茫然【予戊午从魏静斋户部湖北仓使至常武己未合围解鄂州急广西透岳间幸免今四十年】
　　题赵循老立斋
　　是身犹厦屋下栋乃上宇一旦贺燕雀千闗庇风雨轮奂易翚飞难致础上柱桓楹一以植次第万厥户尼父早志学更加歳十五生知幼至壮始以此自许父师宿培壅忍作籧篨俯贞固躯峙干幸不夷左股立斯以行斯万里在接武务本果焉頼肠书饱撑拄
　　题赵继孙拙斋
　　曽顔得圣传何谓鲁与愚外察若不足内朗实有余择树鹊巢髙罥防蛛网虚曲士挟小智岂不雄里闾之子息机心抱瓮灌园蔬晚食足当肉贲趾寜舍车九卿彼四至恶名垂简书天孙夜乞灵悔不伾文疎众人笑我拙囊萤披蠧鱼我亦笑尔巧技止黔之驴
　　午困
　　老人无所嗜惟书尚喜读矧又昼正长聊此展巻轴阅久困已极端坐闭我目稍稍收神明内观黙徃复谓可略欹枕童子致委曲心惧圣师责美材化朽木倦惫不可奈一偃寐輙熟何事忽惊觉客至义当速与语了无味退就一影独【原本缺五字】尚頼有脱粟朱墨工未竟防勘继以烛还将夜有余用补日不足行年过七十焉用强自朂起倒不由人曷不返空谷
　　三月二十日张君輗约饮王子由紫霞道院酒字为韵
　　城中残春未识春城外心赏无不有今年春寒晩乃暖尚余飞絮忘髙栁西湖孰谓西子老虽老絶胜登徒丑刺水乍见新荷翻衔泥莫辨乳燕耦儿曹恶陈争喜新好以鬓嘲白首遮莫少年自得志看人轻肥但袖手今朝天色适可意张丈殷兄总闲叟此一秃翁许追随琳宫菊花问开否主客十人人能诗冥搜逺讨心欲呕何如平易任天真索纸便作龙蛇走仇仙笑指臯亭山横塞武林当水口不尔歌舞百万家焉能奕世长保守我独睥睨夀星寺欺孤柄臣据其右一朝击死木棉庵头驴可朽臭不朽向来世故未深识折腰此人觊升斗追忆谢傅小忍语窃虞桓锡命九山河变幻泗鼎没脱身万死亦云偶升沉得防俱置之天地古今一杯酒乍聚忽散醉忽醒浮生邂逅理难久王侯皂浪分别顷刻白衣化苍狗
　　记游自次前韵
　　百歳十分过七分侥幸古来所希有寻壑经邱讵得知揣谓偷闲问花栁未暇扶杖支疲癃每羞照镜现老丑商洛隐遁似軰行幽并游侠岂朋耦朝哦雅什讽骚些夜玩易爻测首焚膏空余冰檗心补衮不到犁锄手惊思此生如掣电昨日黄童今白叟炙眉折肱了不悔爱评文字判是否包藏彼且城府深骾直我乃肺肝呕尔来何止师左次三十六防上防走况如韩子生之辰牛奋其角箕张口梯冲百道公输攻一黙不荅坚墨守城西俊游小不忍焉能轩左复轾右兰亭梓泽座有人足与德功叅不朽是日已尝谷雨茶是歳木星守南斗是集举杯各见釂浅量可能一敌九坐视喧哗醉愈恭不记俎竒忘豆偶麦熟在即麴蘖富更愿所至可赊酒情怀坦荡尚真率滋味淡薄保长久寜从散人盟狎鸥勿作功臣烹走狗
　　次韵全君玉和髙士马虚中道院【并序】
　　后生晚进不识文字见朱文公所注参同契即同美之本无识也其一环图言震至干防至坤与康节先天图合康节以此图穷易学之奥魏伯阳何人哉进火退火欲三年而成仙乃一己之私也囘以为浅之又浅非立之立者也诸人閧然见骂谓囘不识参同契背朱文公之说囘敢谓汝小子不识囘之说囘之说先天图心法学圣贤也伯阳道家学偷生逃死浅之浅者也世人读书不究义理哀哉
　　古人无欲非引年古无有欲之圣贤曰无欲者无私欲昊皇鲁叟画系传柱下木子知止足岂谓出神凌紫烟骖鸾驾鹤事恍惚别异道家分神仙浅之又浅伯阳契痴儿妄诧又内丹水火一升降髑髅立变童顔妍三载告成夺天地汝拖肠鼠能攀牵私欲如此大莫大破入寒狱赦倒悬遨昆登阆谓不死终然白骨埋黄泉腐儒一笑了万事何谓赤明龙汉前号召风师呼雨伯杖劒叱喝急急律四时饭噉百花香万间厦入一壶窄洞天有天魂兮来弱水元无跬歩隔拄杖化龙舄作鳬意所不求忽自得醉眼暂作如是观谁识咏归暮春瑟和同光尘亦一法岂敢訑訑见顔色为问今生贺知章孰两杜甫双李白【参同契五环图共似先天图而以求长年乃私心也学易为圣贤方是天地之公是】
　　冩心五首
　　见恶巷伯嫉闻善臯陶都空言非衮挞焉有赏与诛君子定相忘小人将见图口过信未免心过吾实无浪自作臧否了不闗生枯龟殻爱鑚灼何如伏泥途今日忽不愁脱然体无病糊饰櫺明整齐书册正生无快意事适此悦我性雨足明当晴更喜天宇靓世人好图画山水及动植墨煤与粉绘轴而挂之壁画岂有天趣识假真不识我有古盆瓶清晨井自汲时花簮数枝悠漾咏金鲫静坐玩生意黙然若有得此见亦浅狭抚几忽起立我家山水乡莺啼春草碧
　　我既不干世人故不我知我能自不轻人亦莫我欺夏潦江湖溢云雨翔蛟螭两涯一以涸岂无藏蛰时外冻内不死复雷潜地维何必慕荠菜窃借春风吹
　　此身脩至此尚恐玉有瑕自兹脩更脩庶几寛我涯不然轮生角岂不柅厥车故无熊虎卜亦未梦龙蛇学不取临川文不取永嘉诗不取晩唐有正寜无葩真魏吾所师未觉朱程赊此身脩至此馁死曽何嗟
　　题陈宗鲁东山书塾【登】名医
　　芳草谓发颠美石谓发狂自贤与自智岂必草石尝勿以夫子庙而欺赐也墙勿以圣人室而鄙由也堂楛庭有逺孙美玉深匵藏姓名似元龙家无上下床收敛河海气遁逃声利场众谓陟泰岳六合视茫茫我之鲁东山亦可小灵光不患见不穹但患行不强十驾日不已突过骐骥良美酒无深巷苦李遗道傍四益视乃叛苏合殊粪蜣
　　唐侯举摹刋诗巻牟献之文赵子昂字
　　金马文章坡頴氏玉堂字画献羲之得兼裒施枣此刻价倍湖州校正诗
　　孟浩然雪驴图
　　徃年一上岳阳楼西风倐忽四十秋诗牌髙挂诗两首他人有诗谁敢留其一孟浩然解道气吞云梦泽其一杜子美解道呉楚东南坼浩然诗不多句句尽堪传天下诗人推老杜老杜又专推浩然我亦尝遨江汉边梅花腊月犹年年一句新诗学不得谩饱槎头缩项鳊雪天谁冩诗穷状冻合吟肩神气王短褐长夜死不朽貂蝉何必凌烟上偶随故人直玉堂龙鳞不顾婴君王李太白贺知章三郎不识放归云水乡子美先生饿欲僵浩然先生不直内廐一疋马可是蜀栈骑驴山路长
　　丁酉生日二首
　　今年五月冷非常拥袖无聊一老尫应俗但宜司马好全生不必次公狂绛人甲子差相近皇考庚寅暗自伤病酒客楼聴泥屐愁边更用雨淋浪
　　未苏残醉茗频煨夙荷诸公载酒来照镜所存唯雪鬓典衣已尽况银杯色婴单豹偶然耳带索啓期焉怨哉弱水元无三万里此心安处是蓬莱
　　生日又二首
　　畏途偶许玩余生晩节尤难保令名一秃翁真韩长孺五男儿可晋渊明凄风开户绵重着漏雨溅床酒懒倾俗事防来败人意且须坚坐待天晴
　　岂料生逾七十年孩提脱死瘴乡烟未能汤饼觞朋友秪合炉香拜祖先养性有书知道理夺胎无药学神仙天都峯下旧茅屋消得严滩十日船















　　桐江续集巻二十三
　　钦定四库全书
　　桐江续集巻二十四　　　　　元　方囘　撰戊戌元日三首
　　班春逾半月献歳换新正马动人声喜星明晓意晴寒袪和气胜病愈老身轻七十二年事沉吟暗自惊炉香礼天地再过古来稀此日仍逢节何时定许归年髙还拜怯客窘久留非遥忆小儿女新春只故衣髣髴晓钟鸣家家起五更物宜春后暖人喜歳初晴衰老犹能饮虚空误得名题诗思旧日无此好新正
　　谁识
　　梅花香未已早是杏花时身老春游倦心恬夜梦知百杯圣俞酒万首放翁诗肉眼今谁识神仙世有之
　　不恨
　　鼔腹千年有平心一物无粗能全晩节不敢恨穷途岂少真君子何求老腐儒春风香百草千丈古松枯
　　题丁适之菊庄
　　令威旧主芙蓉城上帝谓此职未清敕赐别业非菽粟屈餐陶采余秋英菊庄先生拜新号掌管黄花躬播耕庄田庄屋几顷畆庄官庄佃无姓名只如天随自荷锄兼味佐以仙犬精乃糇乃粮不过许春苗夏叶俱可烹木兰坠露滋上池亦复樽酒东篱倾人爱热官我寜冷粗有菊谱传诸生南阳月输三十斛汝真粪土之朝荣
　　送林学正爱梅二首
　　早与梅花歃血盟歳寒同社保幽贞八诗共识林和靖一赋谁知宋广平邂逅老夫传此本慇懃今日送君行开元宰相和羮事鐡石心肠待晩成
　　平生自号爱梅人家住江南野水濵屋角暂辞千树雪马头犹带一枝春馨香事业终须在酸苦工夫盍少伸莫学君家旧处士西湖空老太平身
　　送邱子正以能书入都并呈徐容斋阎靖轩卢处道集贤翰林三学士
　　君不见古来九闗虎豹守入仕艰难无不有兴能一札秋槐黄芒鞋布裙天下走攀援龙鳞万万手咳唾骊珠万万口蓬莱无路弱水隔七上十上空白首邂逅登名岂不偶选坑沉沦十八九光范三书徒尔忙子公一纸焉所取书生身体纵着翅飞声未办廷臣右还知气至天地春花者必花栁必栁中庸末章八引诗三诗首言士所为衣锦尚防潜虽伏屋漏不髙天聴卑至隐至微至显见鬼神森列何可欺斗间有气射古劒石上无根生瑞芝快雨乍晴虹霓起蛰虫欲振雷霆驰静中根本动中发防处精神明处知禊帖昔秘永禅师不过纸上王羲之御史萧翼百计取公等乃有胸中竒胸中竒者五色笔可以补天可活国宗彛作绘衮作火可但能书梵王译此之所寳玉非石求而不藏卞和泣良贾韫匵什其袭藏而不求价倍百公等翰墨今第一谁云识字不得力借迳文艺以致身勲名政要无心得九万里迅扶摇风今日朝廷贞观同联翩房杜肩王魏试代常何草封事
　　送赵子昂提调冩金经
　　青藜夜照玉堂直外补已至二千石不合自以艺能累天下善书今第一魏晋力命王略帖摹临有过无不及真行草外工篆兼有与可伯时癖小者士庶携巻轴大者王侯掷缣帛门前踏断铁门限苦向王孙覔真迹有时乘兴扫龙蛇图画纸素动成疋有时厌俗三叹息何乃以此为人役如池如沟弃残墨如冢如陵堆败笔太湖西畔松雪斋七弦风清碧山碧桃花水肥钓鳜鱼春雨春风一蓑笠胡为舍此复尘埃鸣鞭更上金台驿白马四十二章来一大藏今五千帙订讹补譌重缮写金字琅函较甲乙考工记属冬官卿润文使专宰相职北门学士董此事一儒迥胜缁軰百精神如玉鬓如漆天上知已宻如栉省台要官俱可得还自管城子中出右军冩经博白鹅孰与明时见数多
　　送邓善之提调冩金经
　　二三十载乡闾师黄纸初除专讲帷溧阳虽小亦新郡学廪粗足晨昏炊曰事未然缺次逺槐宫尚需蝉再嘶士食天禄行或使暗中自有神扶持我昔识君初未髭犀角双盈方颡頥饱学武库富蓄贮粹行桓璧微瑕疵过市目不视左右何啻董生园不窥含章晦美抱素蕴修之于家朝廷知一室万里限户阈脚跟不动名四驰譬诸丰城瘗寳劒紫气贯斗当有时平生识字乃余事仓颉科斗扬雄竒饰翠泥金冩梵夹凡善书者能辨之至用儒流董厥役借此进贤培邦基晦翁岂止能诗者澹庵胡公荐以诗唐栁公权以笔谏忠鲠随事堪箴规去去行行勿复迟未至烹雌炊扊扅白玉之堂凤凰池不着君軰当着谁
　　送滕玉霄张元朴管押地理书入都
　　滕侯酒酣宇宙窄长啸诗成鬼神泣谪仙后身今李白一锦宫袍犹未得张侯乃翁官鼎轴芸香家藏百万牍朝夜檠吟不足政须天下书遍读四海万国天一家东尽蟠木西流沙贡珍未贵贵图籍卉服风穷岛涯玉堂众隽修国史搜书北方遣名士若欲讲知南地理亦合南州起才子所以滕侯暨张侯联翩同作中原游夜静长虹贯明月春风稳送江天舟张侯富贵素所有相门防见鲁拜后滕侯遭遇夫岂偶飘然掉臂奋空手金匮石室防瑶编大书特书笔如椽成就尧典禹贡篇不数班固司马迁
　　为合宻府判题赵子昂大字兰亭【并序】
　　人之身天地之一物耳而人之心包乎天地之外故曰方寸之中有六合君子之道可大可小唐太宗命禇遂良等临禊帖赐羣臣予尝见减小字本极精妙今见学士赵子昂疋纸大字兰亭本尤神竒而妙敛之可扩之亦可虽笔法亦心法也欤
　　神竒变化莫若龙屈蟠可藏螺殻中一声霹雳起头角金鳞万丈横苍空右军禊帖不盈咫善临摹者子赵子一觞一咏十九之方如带玉满匹纸小字古称黄庭经大字焦山瘗鹤铭小敛大纵出一手譬如冩真妙丹青冩真但要冩得似小纎大浓皆可喜小如眼中见瞳人大如镜中见全身
　　题画卢仝长须赤脚
　　玉川破屋数间洛城中一时际遇赤尹昌黎公赠以大篇意甚侈不数李渤温造兼石洪买羊沽酒分俸给时攀緑駬下虚空月天桃李醺春风岂惟百世之下知卢仝并使长须赤脚名无穷谁其画者善游戏不画卢仝画奴婢想见煎茶七碗时此曹颇亦霑余味
　　平章吕公挽词二首【文焕】
　　难兄捐阃寄无复救襄人半纪婴孤垒中朝扼柄臣秦非里奚智徐为偃王仁万事由天命乾坤厯数新燕颔逢荆鄂于今四十秋始闻降鬼国遄见防泸州庙议颛私意边围堕诡谋弃襄不令守铁锁靠江流
　　送金夀之江正冩金字经
　　碧落金仙蹑汉庭梵书翻冩过东溟宰官尝领润文使法帖尚传遗教经子敬比踪洛神赋率更嫓美醴泉铭梦中五色文章笔视草鳌扉趂妙龄
　　题庐山白莲社十八贤图【并序】
　　李伯时画六士十二僧共十八贤外有篮舆自随者陶渊明道冠者陆修静一人下马致敬向陶语其江州刺史将命之人乎渊明实未尝入社为题诗曰
　　六老臞儒十二僧柴桑醉士肯为朋葫芦自与葫芦纒更要闲人纒葛藤
　　题渊明像
　　慧逺无此冠修静无此巾此巾要亦有无此漉酒人
　　题徐仲彬达观亭【并序】
　　以上视下曰观【去声】以下视上曰观【平声】易观卦上二爻以上视下下四爻以下视上初六六二逺于九五而所观犹有所隔可进可退惟六四一爻最吉人臣之近君位而观国光者也九五以上视下乃尧舜禹汤文武之事上九无位而亦为下所观乃孔孟之事汉书贾谊传达人大观史记作通人大观索隐师古并无其音则平声去声读之皆可义与易不同而通达道理太史公以为同死生轻去就于此爽然自失后人所学未至贾传不可訾也兼此一达字非晋人放旷之达徐君仲彬利用賔于今日而有取于贾传之所观其旨逺矣予不揆輙用以圣贤之意广本旨为仲彬赋之
　　干涵坤毓万彚伙独得为人頼钧播八尺身为天地赘一寸心将天地褁道眼自应非肉眼以心观物无不可灵台光洁日月悬肯使一丝挂尘堁老夀龟鹤夭蠛蠓博大鹏鲲小蜾蠃王侯云霄纵翶翔奴泥涂淹坎轲雷霆起蛰春生儿霜露敛华秋结果防风九畆覇十围痿痹支离蹒跚跛二五之精形相禅彼胡魁梧此么麽天所赋予各有命女子岂羡弧矢左蝼蚁君臣鴈弟兄道理大处无细琐洪纎各遂逍遥游续鳬之颈尔其叵徐侯读书得玉匙圣人门户启闗锁用賔屡扬北上鞭大隐荐鼔南游柁筑室金陵割钟山临川僻学百义堕千古子在川上心想见解衣盘礴臝梧桐杨栁竹隂间菱荷叠重花婀娜防丸一巻经世书内篇外篇夜灯火静寂动感来无穷昭布森列俱帖妥通达居然今贾传岂容栖迟老江沱乘流止坎大厥观进退久速不预揣熏天富贵腊毒味涎讵肯流頥敢朶前草青鹿共眠槛外沙白鸥同坐忘机得意茅三间焉用陶朱西施舸况又义方延硕师乃父析薪子克荷此诗擿抉宇宙秘察君襟抱吾亦颇世问俗物未必识我知鱼乐子非我
　　淳熈甲午东阳郡斋兰亭
　　大唐天子绐孤僧转瞬人间几废兴一幅永和故蠒纸入昭陵又出昭陵【唐太宗以御史萧翼取永禅师禊帖已入昭陵温韬发之再出人间定武梅花本予旧有之今不易得此韩元吉摹本也】
　　淳熈癸卯钱伸东阳本
　　永和贞观晋沿唐奉诏临摹老遂良展转流传非一手虎贲犹得似中郎【太宗使起居郎禇遂良检校冯承素韩道政赵模诸葛贞之流摸赐王公见张彦逺法书要録苏才翁云】
　　淳熈戊申邱夀隽新昌石氏本
　　颇如畵手善传神絶喜他乡见似人俯仰之间已陈迹如何千载尚如新【江隂邱府此本甲于东南永和九年癸丑至今大徳戊戌九百四十六春矣】
　　张楧仲实见惠江隂邱本
　　絶喜他乡见似人颇如畵手善传神忽思今昔无穷事十五廻经癸丑春【永和九年癸丑东晋穆帝在位之九年元帝睿建武丁丑中兴之三十七年贞观八年甲午遂良摹本去修禊时二百八十一年修禊至今戊戌九百四十六年凡十五癸丑矣】
　　小本兰亭二种
　　子云可拟易论无颇似兰亭细字模始信圣经非小艺不羞依様畵葫芦【文武之道或识其大者或识其小者此禊帖巧矣太元法言亦周易鲁论之小者欤逸少字可拟也圣人之经不可拟也赵子昂衍匹纸兰亭囘曰此如冩真小如眼中见曈人大如镜中见全身】
　　北本兰亭
　　一千年想永和防十九之传贞观摹此本中原今第一真成一字一骊珠【近得此本乃中原本也虽定武本不可复得此亦近之】
　　朱字兰亭
　　倾城国色着胭脂红字兰亭又出竒比换鹅书更姿媚一杯卯酒醉西施【相传以为贾葛岭石本如书板覆印用硃为之临冩者颇放纵沓施以其异也姑存之】
　　题王春阳效王晋卿山水图
　　烟江叠嶂子能学都尉后身王姓同诗畵惊逢两竒丽赏音吾媿玉堂翁【东坡大全集第十七巻为王诜晋卿都尉赋烟江叠嶂图十四韵晋卿和之东坡赏其竒丽盖畵与诗俱竒丽也古杭东衢王君效晋卿着色山水翠峰碧涧丹楼粉墙极一时之美而自题之诗亦佳岂果晋卿后身欤惜乎所遇之老夫不能如玉堂苏公也】
　　题李仲賔竹二幅
　　可是笔端如与可亦须胸次有东坡自从举世夸崔白似觉无人识李颇【李颇五代时南昌人墨竹自此人始畵谱仅取十二人有文同无东坡禁元祐学也是时已有墨梅山谷花光诗亦不取陈简斋所和张规臣墨梅五诗见知徽庙擢登册府而畵谱不録墨梅何也】
　　次韵受益再题荆浩山水图当是洪谷子自冩所居
　　太行荆浩之乡里佳处立参仍坐倚崖树涧石皆冩真想见含毫吮沁水当年自号洪谷子畵成署名细如蚁此岂自图其所居屋上峯峦插天起栅门鸡犬锁寒林僮马盘山暮烟紫髙者佛寺平者川闗全范寛焉得比我少学畵中弃之时到古斋漫随喜好古人多识古希不意永嘉闻正始
　　戊戌端午
　　退休敢望赐宫衣破箧重寻旧暑絺梅子黄时端午又葵花红处故园非畵符焉用元无病标锦休争但合归頼有故人饷新煑一杯草草勒鱼肥
　　次韵文蔚约梅上人来访【越人能诗】
　　慙非好客郑当时猥荷髙人不见遗顿悟可能叅佛理淡交谁是喜僧诗过从未许泥行数属和多因险韵迟彼此缄縢各收拾他年开巻两相知
　　戊戌生日二首
　　贪得真迷境持平实悟门未妨人负我各要子生孙动輙闻谁死猗嗟幸独存荣华何足记衰悴不须论客舍逢生日隣家送夀星循彝须荅礼恃熟莫忘形把笔迟赓和开樽共醉醒五儿一随侍心窃愧椿庭
　　俞鉴山月歌
　　诗人诗向虚空攫平地望月不可摸或谓髙山去天近好登东岳陟西岳岳峰峻极未到天仰面难防兎臼药末由手挽月娥衣诗思肯从天上落不如斟月入杯中诗酒肠吸杯月空一杯一首百杯百天送佳句来长风仙人轻举跨飞鹤游子归思随征鸿扶摇直上九万里未办顶摩丹桂宫所以诗人世难得倚靠梯凳探月窟山头拏月月愈逺尘里抉诗诗不出大江汹涌波跳金谪仙捉月沦采石是为诗人善搜诗何知君非今李白
　　送家自昭【晋孙】慈湖山长【号白庵】
　　我身即此庵要识一个自自心为庵主太阳了不二太阳本常明天半隔以地朝红正昼白暮夜黄黒异其明未尝减西没复东出此心亦如此外物为之累去蔽实在我岂可自壅閟日能自用力疾鞭扶桑辔心可自用心明德永弗坠节饮自少醉寡欲自少寐自己有此寳碎璧肯自弃慈湖言本心似亦无可议未发缺存养所见恐未粹子徃拜其祠于焉设讲肆长短审取舍予夺谨废置天日揭义理慎勿狥私意厚土理金乌吾说可一篲大明晓常升难眯万目视老禅骂祖法不妨略一试
　　送天目呉君实馆越【鼎　黟汪绶外甥】
　　天目山人客鉴湖请言近世两鸿儒洪平斋集亲抄否陆放翁诗背诵无緑芡紫莼乘月采黄精白术入云锄土毛未负将军腹万巻撑肠定不枯
　　试问推潮鬼定知几呉几越几西施八千乂见隂陵十九终存曲水之我軰不当争外物如君可用要人诗勉哉徃学南山豹端复深藏雾雨姿
　　题布袋和尚丰干禅师寒山拾得畵巻【并跋】
　　丰干禅师降猛虎布袋和尚愚小儿老夫见畵未亲见唯喜寒山拾得诗
　　今有二异僧一虎随之入城市一拽布袋引群小儿民间不鼎沸喧閧乎以人情观之书本相传如此既未亲见不可信也惟寒山拾得有道之士实有其人有其事有其诗数十百篇如秦楼有美女杂佩何鹦鹉花间养琵琶月下弹长歌三月响短舞万人看未必常如此芙蓉不耐寒诗律精妙尾句有开有阖朱文公深赏之愚亦赏之故作如是题
　　题沈伯隽所藏赵子昂墨阑【并序】
　　今之墨兰山谷之所谓兰也一榦一花古之兰根枝叶花皆香一树而千万蕊离骚曰纫秋兰以为佩秋兰兮蘼芜汉武曰兰有秀兮菊有芳今八九月开与菊同时渊明诗曰幽兰生前庭含薰待清风清风脱然至见别萧艾中东坡诗曰幽兰如美人不采羞自献时闻风露香蓬艾深不见今之兰十二月正月开若萧若蓬若艾皆枯槁未芽陶苏诗指屈子之兰耳然山谷之兰盛行近世墨竹墨梅之外加以此品古畵谱亦所未有随时之义一可赋赵子多能善书二可赋沈子嗜学好事三可赋诗曰
　　今兰春秀异秋兰世事随时岂一端别有古人不死处陶诗晋字要人看
　　立秋
　　暑赦如闻降德音一凉欢喜万人心虽然未便梧桐落终是相将蟋蟀吟初夜银河正牛女诘朝红日尾觜参朝廷欲覔真子蟹舍渔蓑烟雨深
　　晓起
　　夜凉无寐起吟诗正是秋风欲动时百尺楼髙蟾独挂五更钟过马交驰道怀了了元无事世故纷纷总不知但欠山头埋骨穴归欤分付与诸儿
　　瑞云院大树林中二首
　　城中遥望万重云今日蝉声始一闻略计此山松竹数汉时应比百封君
　　万万松杉万竹枝人间应是少人知数僧潇洒相逢处一鹤昂藏独立时
　　三竺道中三首
　　武林风物异他乡三竺山行草亦香村落寻常绩麻处隔帘时复见红妆
　　少人行处路方佳半着僧鞋半草鞋直到全无马粪处山僮竹箒扫松钗
　　石溪清浅不容舟但有常常緑水流莫道江湖风浪濶此中涓滴是源头
　　断桥西人家三首
　　无数菰蒲间藕花万丝垂栁曳风斜竹篱茅舍浑如畵最爱桥西第一家
　　主人傥不粗能吟辜负湖天水竹林我若移家来此住诗人无数日相寻
　　望极苏堤欲尽头丛篁老栁水天秋船中遥看家家好却恐君来住亦愁
　　闻过
　　秋来火伞尚髙张心定还能热处凉自古及今谁不死寜人负我亦何伤缗钱琐碎争多少杯酒纷纭说短长旧管钓台时入梦人间未有两严光
　　自觉二首
　　还将短鬓受秋风倐忽炎凉事不同青史合居人品上白云肯到市声中蕙肴兰借何须饱芰制荷衣未觉穷驷马髙车足忧患五湖归作钓鱼翁
　　忍垢包羞混世尘胸中无物只天真平生我亦轻余子此日君当恕醉人钟乳金钗空防志鲈鱼莼菜尚知津中行独复虽差晚犹与初爻不逺隣
　　问西湖
　　谁将西子比西湖旧日繁华渐欲无始信坡仙诗是防捧心国色解亡呉
　　西湖荅
　　浓妆淡抹比蛾眉多谢苏仙内翰诗若使朝廷无宰嚭未妨宫掖有西施
　　送王宣慰中斋上温州【刚中兄积翁父伯大先君同甲戌袁榜】
　　两朝参预庆源长愧我蒹葭玉树傍先世幸联龙虎榜难兄复接鹭鹓行江东连帅迎前纛淛左侯藩饯去艎每愧淡交无以报愿闻所至有甘棠
　　梦草堂边下榻时隙驹四十五年驰东嘉太守真知己西里先生共赋诗前軰风流元不逺故家文献未全衰留耕相种书元帅好与儒坛建鼔旗
　　次韵酬呉僧一山行魁
　　为僧应胜我可惜堕禅林铸错剪须髪书痴雕肺心闻名梅止渴晤语旱逢霖一句诗传世猿边几夜吟
　　八月五日病中
　　于心敢自欺但恐不精思未觉扶颠易方惊悔过迟病堪长作客贫可荐招医观井如彭祖闻诸丱角时【先师八叔父元圭言有彭祖观井图】
　　送仇仁近持山村图求屋赀
　　浪多年二十是事弗如之老我初登第闻君早解诗风霜悬齿颊锦绣簇肝脾才是通漫刺谁非献屈巵贵人遗世患寒士扼时危道泰官犹冷身穷气未衰虽无间屋妾已有肯堂儿村拟茅斋卜山将畵巻随贺成良匪易裒益复奚疑歳稔田收倍秋凉渚泛宜定应争倒屣不惜共捐赀千斛归舟驶梁文想预为
　　八月十二日过湖
　　荷已无花栁欲陈秋风飒飒水粼粼湖山惨淡西施老细看终于胜丑人
　　望西太乙宫四圣观半为僧寺
　　红墙半旧粉墙新泥塑金涂各有神僧道不须闲计较等为和靖守坟人
　　三天竺道中
　　三天竺路渐平登髙似雷峰塔几层山到无人行处好松隂万树立孤僧
　　登上竺兴福寺新阁五首
　　狮子峰髙侧见巅怒飞危欲堕檐前千松万竹防干畔瘦骨秋寒似雪天
　　面面峯峦杰阁新好山借我倚栏身商量壁记留名易未是题诗第一人
　　跳过西湖万万重半天蓬鬓洗松风自慙不得留终日又向船中入市中
　　乳窦峯前路不穷穿林逾岭浙江通紫阳山雨钓台月消得潮头几信风
　　燕蛰蜂瘖菊始开秋凉入骨病堆豗吟僧欲约山中宿后夜须携絮被来
　　三天竺还五首
　　城中决定少新诗便向湖光也未宜我有新诗无数处三天竺路笋舆迟
　　松枝垂地防松身恨不移家此卜隣石上一根长数丈似吾细看更无人
　　涧晴石出水穿沙万树松杉隐数家一鸟不鸣风不动忽闻林下响缫车
　　山中事事胜人间莫怪山翁喜入山才説出山心不喜又将身世堕尘寰
　　七十二翁头雪白弱冠初游鬓如漆除却一二老山僧独来独徃无人识
　　送周汉东入都【鲔】并呈徐学士子方阎学士子静卢学士处道
　　同是黄山采药人相逢十载客中身赘疣天地吾无用萍梗江湖子亦贫曳组定趋金马署扬鞭初闯玉京尘徐阎卢老如相问向道犹余漉酒巾
　　次韵受益九日
　　归欤岂少旧林塘何用痛瘏陟彼冈白髪转添吾軰老黄花不减去年香每嫌佳节多风雨犹喜炎陬缓雪霜典尽寒衣偿酒债衰翁聊以醉为乡
　　闻谤
　　脩身可用要人知暗室孤灯敢自欺赤口烧城市有虎熨平寸地听群儿
　　寓意
　　季路三都不尽隳城狐尚许脱阽危一日西家鼠运去太邱忽有社亡时
　　寄题曹氏居竹
　　维古修竹乡君子世此居厥壤既宜竹种竹环其庐根不取马棰笋不供盘蔬永保歳寒盟子孙乐只且老夫何当曳长裾一窥旌节旧门闾华亭岂羡扬州鹤松江自足冯驩鱼田园伏腊颇有余竹中明灯夜读书
　　送西湖书院赵山长【良秘】
　　东南大郡莫如杭其西有湖夸钱唐两贤刺史一隐士春秋祠祀専烝尝芙蓉杨栁鸥鹭傍四时不絶炷瓣香后来好事者不作屋摧阶圯莓苔荒钱唐城中十万户自古无人兴书堂一朝书堂突兀起鸱吻大殿环脩廊其上髙阁觚棱骧其下丰碑镌琳琅香山东坡和靖叟三像野服无金章寓意贵德不贵爵髙风大节遥相望诸生大带冠昂昂遴选师儒恢典常文星焴教雨滂谁其为此参预老百世不朽徐子方赵君牵联同不朽首助膏腴五百畆
　　题王起宗小横披水墨作工宻势
　　秋光一片冷于冰山寺云深隐几僧畵出江村太平意渔樵无事歳丰登
　　题王起宗大横披水墨作逺淡势
　　卧龙峰下草庐幽门外桥横水自流潇洒王郎只数笔淡云疎树一天秋
　　腊月菊【并序】
　　江南十二月见菊花常事也渊明乙巳十一月赋归去来云松菊犹存可想也其间有一种开迟者十一月十二月始开然极寒多不能开而槁枯仍须向阳为上今廉司韦佥事出此题下杭学众皆赋之亦拟作
　　九日侵寻蜡日徂金钿尚可泛屠苏凿冰池畔枝尤劲栽竹林边蕊不枯同味迟生新枸杞齐名久谢旧茱萸土龙弃我登髙侣端肯趋时媚我无
　　送宋昶明仲湖州学録【小山防之之孙恱斋和中之子】
　　为学有本末根固枝必稠又如水有源源清无浊流顔子先四勿韶冕患不优曽子贵者三岂于笾豆求九经始慎独八目正乃脩我嗟半山学不识濓溪周逺取湖学意麄迹穷雕锼边防与水利讲诸萤案头是致青苗法规摹国师刘汲汲淬事功方寸俱缪悠尧舜不牧羊羿射奡荡舟农圃有弗如问陈有弗酬国定一正君此道轲传邱茂叔二程张貛郎疾如仇永乐西事败谈兵兹可羞陵夷至宣靖地下噬脐不此心主精一焉用功利谋所以汗背勃见嗤户牖侯君今録泮事徃遨白苹洲臆对议湖学岂无苕溪鸥
　　寄抚州吕使君【元恺】索李鴈湖注王半山诗
　　一别龙门十五期湓城日夜梦魂驰归装初解临川印注本应多介甫诗定复一鸱能见惠遥知五马未相遗鲤鱼直下西江水兼有书来慰我思
　　次韵髙子明【升】投赠二首
　　中原从昔信多艰尚有文才与古班诗律规随元好问乐章隽永蔡萧闲要知精防神全处须到声销色泯间此话无人胶凤觜一蓑烟雨紫阳山
　　四时天地共成春千古羲黄寸壤隣空复飞车行万里本无弱水隔三神大人尺蠖同伸屈俗物群狙易喜嗔子欲从吾参此妙倒翻银汉洗尘巾
　　寄赠集虚孟髙士
　　天地春藏冻核中时来蜂蝶閧东风万端变化根无极一寸灵明褁太空妙处千江分朗月飘然六合防飞鸿守知黙交龙虎肯泥丹炉子午红
　　寄赠介石沈髙士【并序】
　　字书介训间予防年读易有一家説谓介乎两石之间恐左触右捺即去之不可缓也今诸家或谓豫之六二其介也过于石似乎石乃坚劲之义恐未必然细味之介于石与困于石文法同不待筑磕而逺引是为知几敬为洞霄沈髙士赋之
　　荦确﨑岖峭壁间险过巫峡更潼闗石头莫待微相磕便合收心早早还
　　两边巇险我居中岂可挨西又捺东冷笑主人忘曲突泥梁燕燕说春风
　　题东坡先生惠州定惠院海棠诗后赵子昂畵像【并书】
　　五季乾坤混为一艰难得之容易失一拳槌碎四百州新法宰相王安石二苏中尤恶大苏周二程张俱不识绍圣奸臣讲绍述元祐诸贤纷窜斥东坡饱吃惠州饭心知惇卞乃国贼恍惚他乡见似人海棠一株困荆棘海内文章蜀党魁蜀第一花世无匹邂逅相逢心相怜瘴雨蛮烟汚玉质忆昔蒟酱笻竹枝适与张骞遇西域彼徒生事劳逺人此感与国同休戚屈原放废郢都防箕子囚奴殷録讫惠州未巳更儋州必欲杀之至此极立党籍碑封舒王竟使大梁无社稷此诗此畵系兴亡可忍细看泪横臆【东坡先生惠州海棠诗十四韵赵君子昂所书仍畵东坡像于后以归竹轩盛君紫阳方囘获观题诗十四韵识之】
　　十月二十二夜三更读清波杂志至五更
　　逺书荅一封近诗冩数首小雨客不来我亦厌奔走茗罢午倦草草具杯酒独酌政自佳啖茹聊诳口人生一日事忽巳卯至酉就枕不解衣须臾鼻雷吼起问夜何其禁钟云已扣颇欲复谋饮床下但空缶再卧卧不成灯膏幸犹有坐至五更转读过一寸厚是书必有益但当审去取着此者为谁未欲斥氏某金陵三不足奎聚天地剖尊之配孔庭邪说隂授受后世公论定馨秽两不朽未知八寒狱惇卞果入否
　　夜夣吕洞賔仙翁忽忆戊午西游岳阳楼老木居士祠观洞賔像与今南谷髙士巾褁政如此竒晓起再赋
　　夜来忽夣洞賔仙四十年前戊午年老树精祠观畵像岳阳楼醉诵诗篇喜逢巾褁真相似获接杯行岂偶然唤起沅湘旧游兴洞庭飞过水如天
　　题苖经歴耕野
　　士以仕为业野处无所耕近世所大患苟进颓厥声苏子佩六印相国不为荣坐乏二顷田此事误平生廓然天壌间一犁早经营春夏刈麻麦秋冬获稻粳盖头有把茅糊口有杯羮岂肯舍此去垂涎公与卿不遇汤先主伊葛亦何成聘顾不至三寜为畎畆氓驷马髙车间一跌足可惊岂如牛背上稳卧无欹倾调鼎与荷锄心手自权衡我有一饱资去就万事轻
　　十一月二十九日壬子喜雪
　　撚冰惊起冻髯翁一色楼防晓未融酤肆定应昂酒价篙工是处打船篷读书牎上纸偏白跃马街头尘不红忧国愿丰心絶喜可能儿女絮因风
　　雪后
　　谁呵冻笔解吾愁画到寒天欲尽头渔子一蓑垂野钓诗翁百尺倚江楼光添防夜梅防月暖望明年麦陇秋却忆半山服坡老义鱼竒韵费雕锼
　　题醉仙图【醉者十九人僮七人】
　　晋七贤欤唐八仙欤胷吞万古气髙九天粪土轩冕膏肓林泉造性命之阃奥眇文章之蹄筌见李耳于树下参伏羲于画前爰养素于黄庭亦存神于丹田既万累之尽扫惟一真之独全生涯无他糟邱酒船画史游戯醉态蹁蹮或相舁扶或相攀牵或袒而舞或跣而眠堂堂八尺如颓玉山烱烱一寸如珠在渊老夫一笑知其然非愚非痴非狂颠
　　宗阳宫访叶西庄亨宗饮寻杜南谷道坚不值留诗并呈戴帅初
　　我不识南谷亦不识西庄偶然诣仙境一举数十觞南谷出何之童子煎茗忙栢林中有梅不见惟闻香
　　丹青歌赠王春阳用其神丹歌韵
　　世上若无钟子期破琴勿为俗子嗤人间亦有王昭君奈何众女嫉蛾眉我粗能诗子能画笔力岂不山可移希声絶色识者少妾妇嗃嗃仍嘻嘻宣和画史我尝读山水王诜并郭熈儋州秃翁早题品元祐文章众首推坡诗一句不收拾熈丰孽党遗羣儿大坡小坡俱冩竹黜不登载无一枝河东颛征领节度贼贯时实筹兵帷谓此昬椓亦善画缪取人主玉色怡画之是非且不辨国势竟随阉宦痿花光墨梅方盛行乃坐山谷屏斥为简斋五诗动万乗此等佳作亦弃之五日十日一水石王宰见赏杜拾遗如许名手无其名可谓世衰人才衰筒不肯破菜不泼朝士闳籍涂粉脂青城北辕五马渡正邪稍稍分荼饴万事尽如画谱意焉得炎正不中微雪苏黄寃尚伊洛始觉七政齐衡玑锦囊玉轴鎻御府径与宗祏同灰飞米元章史论稍公遗物太仓存一稊子能画亦能诗众人不识不必疑相逢但当醉如泥次韵受益题荆浩大行山洪谷图五言
　　画闻与画见巧拙不同科譬如未入蜀想像圗岷峨可以欺他人不可欺东坡又如冩神女瞥然巫山阿宋玉一防笔眸子横清波上党太行山怀孟逾黄河水落天井关长劔垂新磨昌黎寻李愿借车方口过劈斫开崖壁巨扁侔斧戈荆浩家其间烟霞恣麾呵亲见胜剽闻胷次所得多天亦寳此画易世终无他退之太行诗防诵今鬓皤洪谷太行画怳兮聊浩歌
　　题刘养晦练江并序【文炳】
　　谢朓诗澄江静如练本谓宣城今江隂曰澄江因而称曰练江黄台诗千寻练帯新安水予所居新安江水至清亦曰练江刘君文炳养晦江隂人也而寓毗陵名其室曰练江诗曰维桑与梓必恭敬止不敢忘父母之邦也予新安人而寓武林见养晦练江之名喜而赋诗传曰适他乡者见似人而恱偶有契于予心亦不敢忘桑梓也
　　朝为练江吟暮为练江吟练江果何在曰在江之隂练江不在眼练江常在心譬之古君子土思操南音褰裳渉其浅拏舟济其深练江可以钓得鱼沽酒斟季子佩六印陶朱贾千金此事决失望鸥盟难重寻【缺】落粪本木春返来賔禽矫首天都峯吾亦辞武林
　　次韵许瑞石送邵容斋见寄【应元宗伟】
　　欵叚余生谢伏波咏归心事竟云何藕花又趂榴花发诗债仍兼酒债多击壤先生黄色论卖薪老子翠微歌吾侪胷次元相似谁道金章胜钓蓑
　　【东赤南白西黄北黒此正色也晓午暮夜见之矣吾终日言而未尝离于是盖天地万物之理尽在是矣邵康节观物外篇语回尝叹服至妙至妙东日晓而红赤日午正南而白昼万物仰覩天下同一光明至于西则黄昏矣夜则为亥子丑天地黒矣日在地下所以世界全黒人生百歳亦有此赤白黄黒之限过午则日昃也元防运世一年百年千年万年只于此处玩之见天地万物之理第五句引此事邵君家故事也】
　　叹士行
　　学问何难博文词亦易工自非知道理更是长奸雄餙首冠章甫操心窃大弓金椎发塜軰张竦与陈崇









　　桐江续集巻二十四
　　钦定四库全书
　　桐江续集巻二十五　　　　元　方回　撰老矣
　　倚楼开户展青铜老矣犹能酒面红浪许满头生夀发防堪落叶见秋风每思旧事全如梦自喜新诗渐不工棺椁衣衾俱未办他年何处葬虚翁【老人髪落复生是为夀髪】
　　送溪堂方先生五世孙观归马金
　　鉴堂先生省元太博恬弟别省第二县丞移忠茅田方氏十世也溪堂先生淮西运使寺丞十一世也先君上舍经干元章十二世也回十三世也秋崖先生知郡吏部岳侄贡孙末攷观溪堂五世孙也皆西汉方公纮东汉贤良洛阳令仙翁储之后
　　河南迁汉歙东乡迁歙西郷自有唐溪老堂堂首科级茅田亹亹冠文场考亭郢鄂桑梓友孝庙干淳鸳鹭行五世贤孙吾获识根源同是洛阳方
　　次韵赠吴羽士月湖大椿【前閤门宣賛舍人尝为罗殿国安抚使】
　　万事平生大道杯恍然曾过望乡台荣华外物毛端细飘忽阳神顶上回罗殿堪思蛮峤瘴鬰仪永谢劫池灰何【缺】乞我刀圭剂同见蟠桃防度开
　　醉赠宗阳寓居九江道士胡虚白祈雨感应
　　欲血蛟螭出太阿巳翻银汉下天河筑场预觉人人饱赛社应闻处处歌弹指三声轰霹雳张頥一喷响滂沱何曽别有神仙术止是精神感格多
　　改白云庵疏语为李道大
　　昔有隠君子中年洛阳居撃壤歌太平洛人为结庐名曰安乐窝花间行小车昔有贤宰相退休寓洛都心乎爱此老卜邻同里闾买园广其宅至今传画圗贤宰富彦国隠君邵尧夫走也非隠君贤宰今不无草草白云庵隙地日自锄欲筑三两亭冠盖延朋徒劝君可绿蚁揣已无青蚨解劒肯指廪芳名宜大书
　　重阳后三日犹热多病者死者
　　重阳已过两三日真好菊花全未开合已楼前横鴈字却于地上汹蚊雷爬搔最苦疮疡痒擗踊时闻哭泣哀南客不堪况北客生民何罪降天灾
　　题钱选木芙蓉
　　东篱相伴殿西风我识花神品藻公秋老别无第三品傲霜黄处拒霜红
　　题达磨渡江画
　　祖灯传到老卢奴解道元来一物无葱岭笑伊携只履渡江更要一枝芦
　　九月二十二日晓倚楼
　　北斗挂楼北晓柄正指东乃知今夕昏移以招西风南州霜未降九月巳过中虫既无声天犹迟过鸿一嵗事垂了吾生将无同春草百种死夏木千林空依依墙壁间独剰残菊丛日出万马动谁其知此翁
　　九月二十六日雪予未之见北人云大都是时亦无此寒
　　立冬犹十日【十月初六日癸丑立冬】衣亦未装绵半夜风翻屋【两夜大风而雨】侵晨雪满船【寸许惟船篷最厚】非时良可恠吾老最堪怜通袖藏酸指慿栏耸冻肩枯肠忽萧索残菊尚鲜妍贫苦无衾者应多疾病纒
　　十月七日早起
　　巳亥十月六是为立冬日是日晴颇暄虚叟偶饮客醉卧二更醒起视天宇黒三更至四更大风一何急吼哮甚江潮十屋九仆壁五更再倚楼云扫众星出我楼正向东北斗挂东北其杓渐指南正东起太白日躔氐近房红气卜晴色万马渐次动钟鸣戍鼓鼜今年未有霜贫民或絺绤忽念十日前霰雪巳坌集痢疟死者伙咎徴复不一所喜浙田登百姓不忧食
　　次韵吴僧魁一山十絶
　　百结袈裟破唐帽子为何物我为谁孰知各有直钩钓解出瑚海底枝
　　天河泻水洗心君瞎眼能观聩亦闻不是唐皇迎佛骨大颠焉得见韩文
　　潘江陆海一笑唾暂借禅衣隠此身坡谷两翁合为一座间始可着斯人
　　七十三廻生一阳子年未半升我堂筠溪牧潜即汝是一繋驴橛须耐霜
　　筠溪四十三嵗殀师弟与兄传夜衣国手碁髙更有着百年政恐疾于飞
　　已学故学天隠説多因误剃镜中头戏拈当日顔良案两足何堪踏两舟【未出家前读孔孟书为故学出家后曰已学】
　　长安应制住红楼浪惹都紫陌愁天目有山无捷径落花莫放出溪流
　　隋朝桧下访仙真五十年前夜榻身至道宫前天目顶羡公去作卧云人【予辛亥年二十五以吕竹坡先生午荐访洪中书后岘先生勲问学宿天目山下道宫今忽近五十年云】
　　东南衲子宻如云何限叅寥与惠勤泉下欧苏今不作伽佗秪夜乱纷纷
　　髙安僧寳姚圆至盐水谁其成酱氷莫为猢狲打筋斗廻头不记读书灯【前住建昌军能仁禅寺僧圆至字天隠古筠州人癸丑廷魁姚公勉之犹子寳祐丙辰生咸淳甲戌年十九出家至元元贞间住前寺二年弃去卧庐山大徳二年丁酉圆寂年四十三有天隠禅师文集若干巻又曰筠溪牧潜集文近世僧之所无而殀可痛也其友吴僧行魁一山上人朱姓咸淳戊辰生年三十二求予序其文且赋十絶辞去将隠于天目山之西峯依韵和以送之云】
　　鄱阳汤仲材以其家息庵存斋东涧三大老鄂州黄龙寺僧惠璋入石诗装为一轴求士大夫賛颂紫阳山下方回之先人字元章嘉定甲戍与晦静先生同年为下偈言而不及此意可乎仲材能作秪夜回作伽佗可也
　　黄鹤矶头百战尘黄龙诗刻尚如新终然岘首碑安在羊祜元非死朽人
　　息存东涧三汤老文我平生尽见之身到黄龙山防度却慙欠读惠璋碑
　　晦静先生甲戍榜元章先子幸同年升沈一付六如梦休赋青云紫陌篇
　　水绕芝山过紫阳倒流不解上南昌两家俱有传灯子始信真源气脉长
　　送昆山州教刘表侄
　　紫阳山下世婚姻防度家因火后贫早是前修曾种徳政须后嗣更禔身秋霜白笔辞台掾夜雨青灯管士人硕果元来真不食未妨徐动蛰雷春
　　九月雪十月雷记异
　　九月二十五夜雪南天稻粱未全结十月二十五夜雷东风桃李俱误开七十三翁骇何谓雷旧惯闻雪则未水旱国家有仓储人能寡欲疫疠无
　　题郑提学孔明敬斋【昭祖】
　　恭惟方寸心表里无将迎妍丑物不逃宇宙大明镜时开复时阖静定动亦定孰为磨且奁尘垢敢吾竞徐步冲牙和俨立章甫正威严修徳容戒惧毓景行典谟冠百王首言钦恭敬慎寅与祗让惴惴逺机穽怠慢惟不敢兹其所以圣三畏四勿传孔顔曽思孟洛学至正叔主一肃正命干淳朱逮张铭箴互规咏奥室鬼神临寐枕雷霆迸凛若对庙祭严于听军令古君子必尔持身以莅政保家云仍长理国彊以靓繄予幼不学乃有东家郑一谨御万邪道涯自孤泳何当跻公堂幽话听犀柄师授分所闻庶尽人己性
　　巳亥十一月二十一日长至前一旬书
　　北极地上三十六度出南极地下三十六度入四海之内居中国不见南极见北极东生西没一轮日西没昏黒东生白春分秋分昼夜中天上地下度数同地上天少日晷短子月日南而北返地上天多日晷长午月日北而南行四时成嵗嵗如此日南日北而已矣一百八十度有竒不过一往一来耳或谓四防升降殆不然所以景祐新书删其篇
　　信州道士萧了空坐逝或见其在湘潭总府贰萧公用之为作賛亦自号悟空
　　了了了了空空空空心肝不在臭皮袋中想见出神似蝉蜕可能吸露更餐风可能吸露更餐风一悟悬知了万空何似老夫酒肉汉死时合眼闭棺中
　　送胡仲虎归婺源并呈江山长靁
　　大儒畴昔起干淳天地星源一脉真肯使我为修学记始知君是读书人流泉要验胸中活死草无拘纸上陈太极初生第一防寻根细认古今春
　　题东平张智卿梅轩尝以墨梅一幅自随【汝智年五十五两入交趾】
　　大庾岭头江南北生平走遍梅花国天下梅花诗最难和靖居士占第一七十四翁诗万篇一句梅花吟不得譬如江夏黄鹤楼既有崔颢无李白何人幻出一横枝毛頴陈涂侧厘不丹不青逞妙手月窓瘦影吾能移真梅难赋赋写梅虚叟大呌尤难之前身相马九方句焉能压倒简斋诗张侯随轩梅一幅什袭珍藏过寳玉南征不取万户侯北归未即九州督借梅为题求诗人中原名士诗满轴和靖简斋亦不无顾慙才尽难貂续张侯今在西湖隈竹篱茅屋扃苍苔我亦自有梅世界紫阳山中归去来梅花开时防梅开花未开时防画梅不用雕肝刻肺被梅恼但当一杯一杯复一杯戴帅初赋道人萧了空坐逝出神事借韵
　　漆园老子蝶魂飞缑氏仙人鹤驭归往事何慿烟漠漠余生防度雪霏霏早容身厠三千列偶许年过七十稀籍湜叛韩吾岂敢平生不惯食言肥
　　腊八日未雪不寒
　　寒暖违时节于民有弗堪岂应今腊八恰似旧春三夜【缺】蒸肤汗朝壶溢唾痰浑疑北风雪不肯到江南十二月大暖雨二十四昼夜二十五日始雪
　　夜来闻祭灶犹卖胶牙饧雪欲为南瑞风才作北声今年全不冷此月未尝晴造化难窥测神竒易变更淫霖过夏涝槁树迸春英热热如三伏飞飞忽六霙花瓶梅尽落虀瓮菜尤平欲掘馄饨荠嫌泥嬾出城
　　嵗除次韵全君玉有懐二首
　　心事天涯客海涯自筹何止一毫差枕诗夜夜欹檐溜浊酒朝朝漉井花元日惯曽经百窘幼男勉为讲三加扬扬喝道楼前过肥马轾裘防子华
　　全老忽贻寒夜句嵗防吾党乆离羣一场噩梦三千字百载頽龄七八分孰与挽前轩此士端能殿后栋斯文乡傩礼失求诸野小鬼应犹畏灶君
　　庚子元日
　　腊天何故燠于春恐为衣单念小民略见雪才余一寸【十二月二十六日】叵堪雨却过三旬野中荠麦不胜旺市上杏桃无数新白尽此头浪多事可怜七十四年人
　　以桐江旧诗十五巻呈范君泽
　　人品悬知大不同一丝羞见钓台风七年假守如虚叟万首新诗似放翁贷死偶余唫鬓白每生犹想战尘红范侯胸次秋天碧好借寛闲翼断鸿
　　正月四日大雨不已愈暖不寒
　　吴山胜概甲杭州正旦晴明到上头红袖南人簮翡翠金鞍北客骤骅骝丰年似觉春尤好新嵗何为雨不休自笑诗翁百念冷尚侪痴子説闲愁
　　次韵全君玉元日二首
　　五更皆早起惟我是闲人展镜须仍雪添杯脸暂春有终还复始无旧不成新万古烧痕意陈根岂尽陈春攽诸郡国汉守喜惟良旦宿重中尾时花竞向阳古今新旧厯老少后先觞万事皆如此无如且醉狂
　　次韵君泽正月五日早见示
　　人人有此珠万古天地寳法当潜厥光蚌殻护其表能使华岳移可叱峡流倒未若牀缺足梓匠不自造脱华培深根屏翳返内照与辨以兴戎宁讷而出好恭惟羲皇心岂有夜与晓我眼彻地防常见日皎皎爰自彖及繋纂述屡脱藁仙防慕升飞佛障怯烦恼九转与八解终不摆纒绕彼岂知吾学往来玩大小艮止体隂负离明决阳抱平生无所媚不灶亦不奥突过子云眇视老氏妙慎察进退间以为先师报宜耦长沮耕遑待方朔诏黑头气公旺黄馘项吾槁一当蛰幽閴一当翔穹昊何以明其然【原缺三字】衰老
　　次韵君泽夜坐示子侄三首
　　灯影稀疎两岸楼市声已寂睡声防家梦断三更过此老心穷八极防服气仙人吾不学坐禅释子彼何求夜思昼读诸郎识俛仰青春鬓忽秋
　　一様乾坤防様人甑生尘异袜生尘寒牕黄巻青灯雨暖阁金钗玉斚春谁同公子梦方魇我与先生诗又新【原缺二字】儿曹供笔墨为言不是写真真
　　两脚如麻坐到明雨楼听尽五更声无人共唱寻寻覔有子聊教仄仄平凌室不能藏腊冻稼场或至误秋成谁知忧世书生意惟愿天阶正玉衡
　　人日立春记苦雨无氷
　　三十七日昼夜雨中间一雪终无氷今日立春遇人日问天肯晴天不譍东南我记前庚子徽城纸包餽杭米乞人抢夺人食人旱极西湖干见底今我七十四嵗翁苟全性命遨春风略雪不氷又庚子幸而去年秋犹丰西湖莫作痴猫守紫阳山下可归否天终不杀好心人有钱买花仍买酒
　　正月十九日四更起读朱文公年谱至天大明赋十二首
　　夜寐若无三斗酒夙兴不待五更钟浩歌闲把铁如意【缺】慕先生忆卧龙
　　颠杨仆墨诋苏张推挽时君可帝王轲死不传今再见一时无数起臧仓
　　独能有眼识延平濂洛渊源集大成早负性资专问学后生岂可少先生
　　乡国追封初岂意师垣极品亦何心考功郎议一字【原缺二字】相斯文上帝临
　　王道浪谈行霸説儒言隂用佐禅机贪狼弧矢观星象天遣吾公辟此非
　　本无极老谓主静不逺复翁言内腴纸上仙方谁觧服尾公羽化上天衢
　　草制无知傅伯夀问诗不荅陈傅良王淮林栗胡纮辈仲尼日月曽何伤
　　孟子告子辨内外汉王项王争雌雄谁欤着定防陔录梭象终输与遯翁
　　四世东南保太平有君无相庙堂轻具知人眼识朱子独赵汝愚陈俊卿【绍兴至庆元宰相皆不知文公】
　　澹庵老荐此诗人屈道何妨可致身负鼎干汤公岂肯本来余事压黄陈【文公诗絶妙在黄陈上】
　　考官蔡兹取三策三奏赏音汪应辰天下未尝无识者近来识者亦无人
　　开禧嘉定擅权臣地下眉头想更颦侂逺传衣至亡国止縁不用读书人
　　乆不作诗非避俗议偶老嬾耳次范君泽韵
　　俗坌猬毛奋老倦殻缩闭门自著书此外百无欲试将双鬓比我白君尚绿固宜斗百篇醉不问今昨异端朱翟徒孟子辟之廓傲睨则有之未必果落魄焉得百尺楼与公共盘礴坐令许汜辈螟蟭仰黄鹤
　　读魏鹤山先生渠阳集五首
　　登门四十九年多细读公书百遍过今嵗摘抄靖州作遯翁堪配不传轲【回壬子年二十六静斋先生知徽州十二月先生以回诗请入书院】濂翁传到紫阳朱复见嘉端此大儒一论道原一原道他求伦拟汉唐无
　　汉唐台阁画功臣何似宣尼从祀人欲绘两贤继张吕临卭魏老建安真
　　投荒弥逺凶徒炽出督清之狡计行得柄欺君例如此国亡徒剰正人名
　　瀛登湘渡偶皆同一了乾坤此两翁【元丰二年已未陈忠肃公进士第三庆元二年已未鹤山亦进士第三崇宁五年丙戌四月七日陈忠肃自谪广西还渡湘鹤山谪靖州亦以寳庆二年丙戍四月七日渡湘先是魏之家人梦忠肃来降生故名了也】前后身吾虽未信俱遭权孽肆奸凶
　　范文正公楷书昌黎伯夷颂平江李使君信之乆藏真本以归文正逺孙族长士贵祠以少牢复其家
　　班固人表吾尝疑第一武王二伯夷我谓伯夷可第一武未尽善宜二之退之第一唐文人希文第一宋辅臣韩为夷颂范为写三絶谁为什袭珍星奎运逾三百年皇祐庆厯诸钜贤逮至渡江干淳后珠题玉跋盈长篇范氏衮衮饶公侯幽州栝州至苏州行军元昊惊破胆义庄睦族春复秋子子孙孙居吴中【范丞相纯仁以下皆是】指李后人今黄龚【谓平江使君李公信之逸甫】锦囊偶贮此三絶燕香夜寒吐长虹衮衣绣衣观且夸【衮衣谓马右丞绣衣谓完顔防访】故国乔木兴咨嗟大尹不吝归赵璧祠以少牢复其家提学翰林索我诗【谓范公君泽】肯捐此寳真复竒授者良难受者易即此可刋遗爱碑
　　送张伯起入都二首
　　邓禹云台功臣年二十四为三公然自量其才可平世文学掾耳杭张君伯起任桐川学正满始入都问文学选使之年七十矣遇不遇之分如此予谓绛县老人过君三嵗始有赵盾之遇士不可以老自弃也
　　元侯可文学未壮冠貂蝉之子观光日前修致政年芹宫堪注拟戍尚迟延定有羣公荐班行缀集贤西湖风景异因仕住桐川太守令求宅诸生为买田冷官清可喜逺道老堪怜何似严滩守投簮二十年
　　二月朔大雪已五日三首
　　侵寻半月是花朝大雪漫天五日飘腊月如春众芳吐繁华时节却萧条
　　燕山雪花大如席岂料江南亦见之腊前六出知焉往却在春风二月时
　　牛马毛寒缩如猬古今此句絶竒竒今春大雪亦将尔莺死无声社燕迟【燕山雪花大如席牛马毛寒缩如猬此李杜所以为李杜也二句竒怪相敌故拈出用之】
　　题赵子昂摹唐人二戯马驹
　　我尝逺过燕山北树木巳无草一色骐骥骅骝动万匹互囓交蹄戯跳踯谁欤画此双名驹似鬭非鬭相嬉娱唐人遗迹赵子摹善书善画今代无善书突过元章米善画追还伯时李先画后书此一纸咫尺之间兼二美元章伯时两人合一人媿我一诗难写两人真
　　送白廷玉常州教二首
　　世间可读不多书岂但撑肠似蠧鱼小技仅能攻浅近大言徒用骋髙虚道心切戒偏忘助义事毋先计毁誉我学暮年方见此毗陵博士比何如
　　诗酒论交防嵗寒更无我辈瓮虀酸剧谈公每掀髯笑伟干人皆仰面防纵使未前乙夜席何妨暂作甲科官祖风雅肖香山白白玉堂登未是难
　　送男存心如燕二月二十五日夜走笔古体
　　我年三十四鄂汉脱战场四月扁舟东生汝于建康九载鹤山门静翁还鹓行实为旧主人别意殊徊徨尔时京湖阃开府罗才良吕氏贤父子欲我髙腾骧补以【原缺三字】江岸司征航【嵗庚申辟武节郎鄂州排岸不就】既而今左辖千骑如池阳【缺左丞道山先生知池州前知万州汉阳军年三十一】携我一家往郡斋代表章汝姊始四嵗同尔归南堂【姊禾娘后嫁程氏年四十卒已五年】明年辛酉秋浙漕鹗荐翔道山此大恩给我鬻爵郎【是举军功官不放试登仕郎万五千人缗十人取一】别省第一人见知梧与杭【碧梧先生马丞相廷鸾时以缺司主文取义杭山先生章原缺鉴时以常丞为考官取防】不学执国柄似道贪如狼其客福建子莹中狼如羊厥子偶不第乃独憾老方谗之于似道隂幽弩机张【贾似道不学贵妃弟至相位其客廖莹中不识时文体以君亲师三脚为书义故黜莹中肆其诬蔑似道谓方山武官门下人不文欲行驳放然尚云不是马仲翔取此人决是不放过】廷试复第一考官文赵常【文公天祥赵公日起常公挺拟为第一似道降为乙科首】易置乙科首尔岂识臭香萧艾压兰蕙我心亦不忙【易方山京为第一谓越州出帝王后妃未出状元以为上意】仕宦天有命岂由人低昂不意毒愈盛廖真嬖人仓五百彼何知四遭白简霜故尝忤林秴何至嗾郭阊【林秴知徽州回江东仓干配其都吏犹曰忤之御史郭阊广东人廖莹中引之言路下短巻嗾论回人皆知之】鲁港出师败虮臣呌九苍数其十可斩乃先窜炎荒诛之木绵庵身死国亦亡为相亡人国自合以命偿匪我快私愤人欲抽尔肠台谏我不就出守隣故乡【两除御史諌官欲撃王爚议不从出回知建徳府】大物既归周祼士来殷商夷齐与箕微均为识三纲【归附已无庙社之后者持块土欲安往乎】我所领小垒可容乆徜徉亦欲舍之去羣盗纷冦攘勉强不得已芟恶完善良完国非我责完郡亦何伤幸保千里民不为劒防戕奸鬼伏肘腋两贼程与黄【亲家程淳祖门生黄斯觉】门生讦座主壻不顾糟糠妄告无反坐官吏饱贿赃一朝掷笏绶仅有书防囊辛巳至庚子阖门饥欲僵二十年不仕愚意谁揣量苟生内自愧一思汗如浆焉得挂海席万里穷扶桑茅屋防松菊槿篱畦芋姜读书粗知道晦遯攀余芳诗文亦不俗千篇垂琳琅今汝往筮仕巳逾四十强萧然乏行李艰甚谋聚粮此皆我之过弃官畏祸殃以致儿女辈无不羸以尫行行燕山下悠悠易水傍北风无时无南人少裘裳汝父近八袠汝母七旬将苟可得一职归甘泌之洋生理我无防徒此歌慨慷壮士一大笑出门青天长
　　送方复大宣城学录
　　莆田鄣郡本同宗更着深衣臭味同秃笔有天犹易补孤灯无地可能容不趋宰相翘材馆宁纠诸侯泮水宫十载凤池科尚在已应一举首登龙
　　方氏来南汉闰时烝尝所在富孙枝歙溪真应仙翁墓严濑英处士祠邂逅弟兄元共祖慇懃子我总能诗因风不要花颗梅老遗篇幸寄之
　　再送罗云叔
　　欲共君归未有縁春风夺我紫阳天牡丹富艳花如洛煮白香浓酒似燕细防貌非寒士相随宜班亚冷官贠人间第一好山处赋防篇诗醉防筵
　　题龙虎山髙士毛和叔愚泉诗藁
　　暂住身如鹤在松忽然飞去又无踪閤皂山头曾不睡夜寒防月到晨钟
　　宗兄端叟年七十六来访二首
　　年才逾壮早相知北骑南船防别离二老皆邻八旬夀一生谁赋万篇诗特承枉顾元无説获侍同行识者谁流水桃花别天地碧山许到果何时
　　辽广归来二纪强脱身烟瘴逺沙场僧多吟友诗常淡家见孙夀且康残月夜潮渡渔浦飞花春雨客钱塘西山后防何妨数管趂年年早茗香
　　三月八日百五节林敬舆携酒约盛元仁戴帅初方万里访赵仲实宣慰于西湖第五桥之曲港南山书院五首
　　第五桥通曲港船直揺春水到门前休官乆作渔竿客扶老来寻鹤氅仙畴曩欢娱如昨日今吾衰飒最髙年旧坟新塜石羊马且举残杯莫怆然
　　湖山春色已如斯城市原来了不知百五韶华全似画二三名胜总能诗忽惊我辈相携处谁识吾人始到时五十四年前弱冠设盆犹忆唱闽词
　　暮年无不与心违节物过从事总非何处青梅尝煮酒谁家红药试单衣半酣便合拏舟去骤热犹容借扇归忽忆向来独立处雪天闲防白鸥飞
　　生长西湖死葬湖兴言舟子与农夫全家衣食慿揺艣厯世儿孙学荷锄布衲劣兼蓑笠有虀汤恐并酱醯无金盘玉筯环歌舞午哄昏空一任渠
　　后生谁识旧西湖除却山僧树总无何至梅仙坟亦掘惟应葛岭鬼当诛【林和靖墓杨连旃迦发之】红裙鞭镫追防女白首端章笑腐儒两盏三杯更多感不如烂醉眼模糊
　　送徐君竒入燕【并序】
　　吾闻防京师取富贵者必年若甘罗终军辩若季子方朔貌若贺知章李太白赀若厐居士王参元犹患其不得志君有一于是乎笠北风之前昂头长啸棹南斗之下鼓臂疾行是特其胸中有过人者耳诗曰
　　貌寝如孙叔赀单未计然曽微方朔辩已过买臣年插翅能逾海乗槎可上天问君何所恃珠玉富千篇
　　赠笔工杨日新
　　黄钟九寸裁为律六吕六律相配匹嶰谷参差十二筩猗管城子从此出上古苍颉初制字后人防恬始造笔吴云不律燕云弗韵书又以律为聿曰方曰册刀削之削之笔之作以述析竹蘸墨丝其端龙图书就篇帙秋拔毛号毛頴愈竒愈巧愈精宻脩管执之以为柄短管窍之以为室其实不过一毫端良工于此有神术锋但欲齐忌太尖翠羽鼠须俱不必老夫平生学欧顔晚脱场屋涂注乙著书弃笔如丘山使年将及三万日眼花尚能写蝇头笔不如意輙怒叱江淮笔工千百家孰甲孰乙我所悉鸡距散卓杨日新不落第二亦第一
　　次韵谢严养晦酒邉説易
　　四正为竒偶四隅旧窥七七古河图易虽未画元知有极果何形孰识无方寸天开通造化半生夜坐下工夫老衰多学精专少病体抠趋但要扶
　　送紫阳赵山长治台叟三首
　　昭代英髦盛文儒气数还天明黄道日地重紫阳山斗食三年内孤灯午夜间晦翁元不死鑚仰定睎顔山好邻书塾溪翁割钓矶许时为客乆长是送人归子去青衿喜吾衰白髪稀防须桐防底酬唱羽觞飞【予家有大桐】
　　昔年初弱冠丙午创书堂四海仰朱子万山环紫阳工夫谁乆大防宻要商量旧日鹅湖语端能子细详【淳祐郡守上饶韩公补丙午创建紫阳书院于城南门外旧尉司衙桃符二句曰四海共宗朱子学万山环绕紫阳祠佳句也兵后迁入城南门内至今无以易之而规模不及前矣】
　　恠梦十首【三月二十五日晓梦有人擒二士生纳棺中寻有长大人欲胁予以此以求金帯谢无之】
　　髙枕非难就深杯未易谋可须疑噩梦乆已惯穷愁老矣何嫌死归欤岂愿留晓梁数声燕搔首倚吾楼
　　自和
　　倜傥千金尽艰难斗酒谋有生谁不死惟醉暂无愁彭泽先生去周南太史留谁家锦步障还坠绿珠楼
　　再和
　　休官二十载丝髪不身谋肯顾江淹恨焉知庾信愁但当思反鲁何必望封留闭目常危坐胸中百尺楼
　　三和
　　身谋曽不暇何况子孙谋我老宜多病痴人岂识愁管窥天谓小绳挽日难留将骑言何猥苍茫下白楼
　　四和
　　勤能将拙补命輙与仇谋尚有江湖债终无世俗愁已衰犹未死欲去又还留万事鹅儿酒诸公燕子楼
　　五和
　　文宗韩吏部诗学杜叅谋余子焉能凂吾徒别有愁潮阳宁逺谪补阙肯中留往事惊棋局余生付酒楼
　　六和
　　子午参同契春秋类是谋生前焉用学死外别无愁岂料犹穷健胡为此滞留客懐谁可比王粲赋登楼
　　七和
　　三朝前谷雨寒甚过时谋夜短鸡声早春阑燕语愁独行仍独坐难去又难留粗守持身法坚城护百楼
　　八和
　　万变观时事谁其肉食谋乾坤一儒腐今古两眉愁白首生何益青春逝不留孤灯夜夜坐晓角动军楼
　　九和
　　昔日颛朝柄何人误庙谋渐惊吾辈尽谁识向来愁忠鲠芳香在奸邪臭秽留一时穷富贵蜃气结成楼三月二十九夜二更杭火焚花巷夀安坊至四月一日寅夘止
　　倾国倾城夸美色千金万金供首饰武林城中花巷名绍兴年前人未识亮死洲再讲和巷名不为栽花窠象珠翠玳玉笄外紫紫红红裁绮罗是时永嘉有佳士叹嗟花巷名太侈繁华渐盛古朴衰书谓乡人非美事谁知骜集一朝非妇鬟女髻弥芳菲冠梳簮珥向晓卖百伪一真无闗讥戊戌年冬十月十爇此阛阓成瓦砾岂料郁攸再作祟庚子春残小尽日一十六度蓂荚新两见焦头花巷人买卖假花牟厚利坐此得罪于神明君不见九重一言轩轾易头白纷纷无忌讳人人一朶牡丹春四海太平呼万嵗
　　次韵王起宗勉为髙子明绘松岩图
　　松下客携琴岩中人读书声气相应求妙写入画图洒落真意趣冷淡闲工夫体中脱不佳明牕时自娱谁方策龙骧万里籋云衢卿自用卿法未用轻贤愚
　　鈆山虞华甫往谢叠山枋得君直为书耕隠二字今年八十一其子舜臣字舜民来见尝师君直年四十九求赋耕隠诗【有陈钺汤炳龙张谦陈应子白珽旧诗】
　　君直不可见见此长虹吐使其尚未死年始七十五当时书此字赠我老华甫今年八十一仍卧旧处所谢公名太盛杀身甘荼苦虞公不竞名躬耕隠村坞有名无名间俛仰隔今古直木先翦拜明膏自煎煮何如牛背上一蓑弄烟雨所以马少防伏波非所取
　　桐江续集巻二十五
　　钦定四库全书
　　桐江续集巻二十六　　　　元　方回　撰跋郝仲雨防梁百韵
　　读君百咏魏中梁始僣诸侯又僣王孟子两言无识者六王亡更七王亡
　　偶书
　　忽明诗眼一萤飞夜读楼头暑暂微多醉少醒忘世故易消难长察天机郭中令考书防隠公冶长篇过古稀正尔山林可投老果何所恋不思归
　　读方处士【徳亨名泰中】墓志挽诗题其后阎集贤承防【复】文赵翰直【孟頫】书传学士序
　　瑰文寳翰勒坚珉薤露诸篇序更新凤阁鸾台三学士羊裘鱼钓一诗人登金竞奋凌云笔埋玉如【缺】垫雨巾逢掖的过二千石九原不死气如神
　　题程氏麟嘉夀域【克绍】
　　当年此地瑞麒麟预卜佳城夀槚春早把一官为长物永期千嵗作全人盈消虚息知时命战履兢临保性真马革裹尸空志大宁骑欵段了闲身
　　送赵无已之临川
　　古之诸侯公侯伯今之诸侯二千石建邦作郡事不同后车皆当载賔客钓鱼吕望朝弃竿饭牛甯越夜辞轭云龙风虎机防偶赫奕功名垂竹帛原尝春陵四公子珠履三千分鼎食冯讙市义薄聚敛毛遂歃盟却强敌梁王兔园礼词人相如之赋枚乗七平津更有翘材馆大开东阁英彦集徒步常何起马周落河房琯任刘秩严郑公延杜子美郭汾阳遇李太白朱门若止藏歌舞无一措大研文墨不知稼穑友朋阙傥非痴物亦俗物临川太守千骑行谁董琴瑟护书册吾子从之大江西训诱诸郎据师席王介甫之学误人国家陆子静之学杂彼禅佛四海公论有如此读书岂可无拣择若夫拟岘台登临而赋诗不妨寄我清江纸一疋
　　次韵象山书院山长汪徳载垂访【名垕绩溪人】
　　古学非如进士场渊乎深处海难量善藏未用争饴利中立悬知异狷狂度逺出寒公案在渐修顿悟话头长公【缺】与我评兹事一洗人间粉黛妆
　　吾乡朋友比多诗人宜进一步大则文公小亦龙溪可也于汪徳载杨复之归赋此意并寄刘元辉黄仲宣
　　吾乡南渡有儒真二百年来两絶伦继圣干淳绵道统代言炎绍冠词臣紫阳山可搜遗老白玉堂堪踵后尘【原缺二字】苕溪渔隠学单传诗话作诗人
　　六月二十四日秋夜书
　　昨朝交末伏今日立新秋故是凉犹未终须热渐休酒醒兴午夜月上倚西楼暍死端能免江天问去舟
　　连夜书
　　独倚西楼夜渐深下月欲近觜参立秋是日微微雨病暑衰翁稍慰心
　　斜向西南月半弯五更正值毕义间朝来骤有风兼雨红晕饶添一大环
　　秋凉断是合还家三伏今年暑倍加病痛百般营药草精神一半减菱花
　　腐儒休致懒弹冠楼倚新秋午夜阑木徳临参照南斗江湖一稔百忧寛
　　再题通政院王荣之八月杏花
　　红閙枝头二月寒中秋还许两廻防君家泮水宫墙畔吾道重春孔子坛
　　半秋凉意转春寒似曲江头紫陌防霜近核中仁再结多调饧酪奉新欢
　　早开菖叶劝耕辰八月繁华又一新旧日举人应最喜桂闱秋报杏园春
　　简斋诗老不重生流月无声句絶清好个杏花疎影里秋空吹笛到天明
　　种传董奉术韩湘顷刻能开锦绣香好画团圆明月夜中秋天色变春光
　　七月初一日淮浙大潮巨风亘古所无二首
　　等是耕王土谁令住海濵死沈凡防屋生哭并无人可痛淮连浙兼忧广及闽鲸鲵容此物蝼蚁视吾民浪祭推潮鬼虚祈主地神懐襄吾未见七十五年身
　　江海诸州县新秋卷飓风楼台漂燕厦城市化龙宫舶寳千艘覆亭盐万灶空直令无片瓦更许有孤篷彻底沙洲扫连根树木童骨骸谁与殡腐烂出尸虫
　　送赵掲阳北上
　　去嵗别新正今秋尚未行求书何太数问选竟无成鳄海真曾到龙沙果欲征恐如吾所料姑用此为名先世聮龙榜难兄接鹭班时移谁念旧身老各投闲吾已谋周翣君犹恋汉纶与其奔赤日何似卧青山
　　七月十五日书
　　家贫难办素食事忙不及草书今日果然如此古人可信非欤
　　偶书
　　一日无酒饮一日意不乐一夜无酒饮一夜睡不着后生殊未知老人今始觉万巻漫读书千金空服药我有一杯酒大胜凌烟阁酣歌脱头巾毛发动襃鄂
　　一夕五七起起輙搔我头明月挂檐前独饮慿危楼清晓上参井黄昏移斗牛残暑未云退幸巳臻新秋天上有银河化酒还肯不大醉更无梦小醉亦无愁
　　寄题张受益防清堂【谦】
　　伏生年九十腹贮秦坑书终童年十八手掷汉闗繻一老一妙年智勇夫何如两皆济南人禀受风气殊乾坤妙融结山水清有余钟贤代不乏一变可鲁儒吾友子张子世于此焉居乌哺奉甘防鹓行賛都俞将指许假道荣哉兼熊鱼甲此一都防筑堂冠盖趋万象纳户牖八荒来庭除阳丘古邑南均是宅一区麄中必有精所见独异诸人见花与竹我见皆道腴彛鼎日玩弄简册日巻舒拔出形器上漉水月本无譬若椰子腹中有万巻储何必西域贾剖股藏明珠矢诗説解悟指天撮空虚何如登君堂啸傲【缺】觞壶
　　七十五翁吟
　　衰翁七十五犹有身世忧暑不办寒计朝始为夕谋海若挟风伯扫荡数十州钱塘幸而免湖巳入城流吾虽偶不死生涯殊苟偷米价不少减钱刀何所求长女亡六载次女病未瘳假使即勿药嫁奁将焉筹五男防其幼余皆隠林丘忆昔年十五七月辛丑秋郡治及祖居一夜灰郁攸倐忽六十载将无坠箕裘侥幸登一第患难何其稠濵死者累矣尚存镜中头行善丛谤议施徳招寃雠乆已致其仕此生行且休半饱半饥间陈粟虀一瓯鼎食鼎烹吾非斯人俦万事不如意自取何怨尤折腰复仰面防痔而封侯何如醉茅柴霞外鼾鼻
　　偶书二首
　　磊落终休矣艰难晚见之罔知当世事殊悔少年时一昨悬车后蹉跎又五年常书乞米帖犹费买花钱
　　故王氏安人挽辞
　　淑配生同邑钱王锦绣乡甫登重卦夀遽掩若堂防桑梓推真节芝兰笃义方防防资佛力长子作缁郎
　　次韵沈茂实小园偶书
　　人因雅俗分髙下同是园林兴不同时觉燕莺相尔汝焉知蜂蝶有雌雄岂惟酒可兼诗可常在花中与竹中秋老纱牕犹未换要令深夜月华通
　　秋风稉稻又尝新续食年年肯济贫逺学佺期响【原缺二字】近同东老致仙人贵公勲业一杯水俗子面顔三斛尘流火授衣诵什戒寒深恐雁来賔
　　题渊明采菊图
　　东篱东篱所至有南山南山古至今东篱之西拄我杖秋菊千丛开黄金南山之北送我目鸿飞山阳我山隂今是昨非栗里宅三径就荒犹可寻画工可写渊明面政恐难写渊明心渊明面匪宣明面谁欤障我西风扇翁醉欲眠遣客去渊明此心我常见归去来兮归去来渊明方寸焉在哉宁入柬邻白莲社不上徐州戱马台
　　秋风歌【记七月一日淮浙潮变】
　　君不见七月一日海上风浙水西东淮水东盐亭网户十万许潮头三丈一扫空髙门大屋耸金碧瞬息浮入龙王宫官吏军民不知防肉无肥瘦鱼腹中纵尸横骨互撑拄蝇蚋姑嘬鹰鹯同人家妇女金纒臂恶少斫之残血红富商大贾浮巨舶犀象珠玑夸豪雄三五百艘【原缺五字】纸船纸梢工善登髙树毒蛇满善泅有蛇纒其躬【原缺三字】家无一口甚寇屠戮兵战攻我忆淳熙前辛丑赤地【原缺二字】飞蝗虫江南人才殊未少南康救荒赖文公我忆嘉熙【缺】辛丑西湖涸底舟不通人肉馒头市肆卖艮山门潮【缺】水洪水旱厄运古来有皇天得不怜民穷辛丑定数不可免愿言少杀神怨恫七十有五衰病翁未即就木犹转蓬【缺】幸米价不长年嵗丰
　　五湖空蒙图
　　五湖之水何防防五湖之山何青青烟雨空蒙寄绢素吾闻善画不画形画山画水画烟雨界画防缀分秤星寓意托兴有所主人品髙絶名芳馨斗牛分野古彭蠡橘柚包贡今洞庭史传同异不可攷青草丹阳兼官亭诸老英魂可招否亡吴霸越携娉婷三致千金变名姓槖装恐带战血腥陆防张季鹰无功可上彞鼎铭江湖粗有莼可羮何必石崇虀韭萍满身花影醉归夜何必涯训居朝廷三髙之中去一髙似于人物太渭泾鸱夷子者非我侣焉得张陆二髙复起与我共扬舲
　　送秘书监丞张受益还都效山谷体
　　君家所有吾弗如价估万金犹有余科斗字前古彞器椰子腹中行秘书楚吴闽粤吏狼虎淮浙海江民【原缺二字】归阙一言动天聴生灵百万免沦胥
　　送邓善之翰林应奉并呈交代汪亲家【汉】
　　海内师儒四十强臯比一撤即鹓行声名乆动黄金阙相貌宜登白玉堂真学士当专翰墨寡言人定镇岩廊交承正是吾姻娅为谢鱼龙老子汪
　　辛丑中秋曲阜桥倚楼
　　月渐髙虽小星全隠不明老夫偶有酒独酌过三更世间千万户谁是倚楼人今夜中秋月危栏一病身
　　送福州谢学正无疑归南劒州【中】
　　承见赠云十年太守桐江郡万首新诗陆放翁不敢当此佳句
　　问知桑梓处师祖李延平往正三山学防驰四海【缺】新吟严更典老貌古兼清上水过衢信闽溪却顺行
　　秋思七言八首
　　乆不作诗诗律废时须饮酒酒皆悭翠微云外宣平宅一棹归欤隠此山
　　重阳时节黄花近老子情懐白发新防检客囊无一物江湖七十五年身
　　大庾岭头梅挂月居庸闗外草连天马牛风古不相及【缺】雾饕风一梦然
　　将相共扶黄道日神仙独隠紫阳山云深夜注参同契身在虚无缥缈间
　　郎官已未老秋崖丞相庚申老讷斋已亥【缺】螭竹坡老吾乡三老挂予懐
　　早遇鹤山先生子晚登和义郡王门静翁道翁两知巳恸哭新坟接旧坟
　　七旬有二传防问九月初三记诞辰客里偶然逢此日淮思江望泪痕新【道山讣音自寳应来江谓九江府第】
　　菊殿百花梅第一重阳节过小春来年年嵗嵗身长健摆去穷愁醉防杯
　　后秋思五言五首
　　多病全然嬾微凉尚未寒偶然无一事蛛网雨中防诗老吾衰矣秋风又飒然黄花香五度八十太公年黄陈今不作天地少诗人不是诗人少诗人未必真诗与风骚廹文兼史汉长半山非不尔僻学汴梁亡五房十昆仲独许一身存今日重阳日登楼欲断魂
　　辛丑九日五首
　　政恐登髙枉断肠今年恰值雨重阳晨兴中酒情懐嬾满眼黄花满屋香
　　世间何事不空无万古年年九日徂最忆吾家先叔父塘头一树紫茱茰【先七叔父北门外小园茰一树】
　　五度秋光过古希节名良是叹人非吾州大火前辛丑问政山头伐木归【吾州前辛丑七月十三夜大火焚州治及祖居八九月先七叔父造屋独俾回往问政山缺号伐木每夜一更乃归】
　　何事清秋已衣绵微寒最怯倚楼天江南今嵗黄花早醉嚼重阳半月前
　　往嵗金台屡据鞍居庸鴈字仰天防中秋蟹断【缺】花絶红叶西山九日寒
　　为孙同签瓒题赵子昂马
　　画马当年李伯时长懐鲁直子瞻诗朝廷【原缺三字】才盛元祐风流再见之
　　为张都目益题哇王后将相图
　　阇婆之国古来有其人躶体蓬厥首后来改号作哇君僣称王妻僣后跣足露乳布纒腰往往自妍不知丑千岛万岛南海南谓逺无虞险可守成周通道八蛮朝旅獒越裳孰敢后真腊彭亨皆入贡巴尚荅洽尔独否壬辰腊月明日望三平章往命招诱泉州出门七州洋飞樯舞帆朔风吼五旬有余至其境惊禽骇兽破胆走前主初防后主立国乱未定内掣肘生擒瞎直吃当王癸巳三月之十九先降土汉必者牙水陆引道分左右继获昔刺小大子【原缺二字】留屯岂容乆所俘病亡或逋逃穷则反噬如野【原缺二字】秋班师防占城诸国降表肯相受梢工满载防榔果征夫烂醉椰子酒生金铜钱暨百寳捜山讨掳恣意取蝤蛑虾蟹玳瑁螺芭蕉豆蔲皆可口风俗可怪亦可怜食无匕筯但用手生年月日都不记淫乱混杂忘牝牡得此诗料吿者谁滕良伯父乃吾友我赋长篇当凯歌甘誓征同不朽
　　九月一日稍佳演作五十六字终不及少陵牧之
　　少陵哦后牧之【原缺三字】篇章可谓过真是能专诗笔否似应无奈菊花何鴈来秋老江湖落病感风寒涕唾多自古死生元有命满斟且复醉顔酡
　　重阳后秋感
　　盛夏闗防少深秋证知脂寒饶涕唾肤痒困疮【原缺三字】山千叠重阳菊一枝醉乡差可可归路尚迟迟
　　送胡云峯炳文录广信二首
　　盖舆上下立乾坤眼底无人可与论分数不难升地位丝毫未易见天原因重文字穷羲画速肖生徒半孔门斗食泮池何足凂晦庵异姓要云孙
　　近沿闗洛至干淳逺探羲图未画真自古斯文元有种即今所学不无人转移鸮泮希声起判断鹅湖正论【原缺三字】诸生仕邻国变齐同囿杏坛春
　　题杨仲谦走马牵犬图郑某画
　　渥生汉马真龙种旅献周獒敌虎威时节太平哄花栁平川牵鞚走如飞
　　题钱舜举着色山水
　　堆青积翠耸【原缺四字】峥嵘古寺深此画老钱暮年笔真成一纸直千金
　　次韵郝元隠浙西山【彦泽】
　　疎处温凉宻处寒未须向背问支干猿闲配偶双嬉戯树古根枝万屈盘何限楼台荒宿草防年歌舞罢鸣銮赖天独肯扶僧刹佛大泥多许共防
　　挽艮岩梅府卿【应发广徳军人】
　　庚午昔同朝权臣狠且骄至尊俱芥视大物遽氷消宻勿毗廊肆艰难驾使轺丝毫心有愧夀肯到今朝往事括囊坤元魁罪忍论咸淳君蔑有徳祐国能存委曲都司笔侵寻亚从门惟公独不肯手板倒桓温改卜图后闲居二十年商顔才聘币剡曲竟回船【原缺二字】无虚日粢盛有薄田何须似裴李绿野及平泉寄董总管文卿精春秋连为太平姑苏二大郡【名章字文卿号小庵真定人】
　　春秋家学汉醇儒才尹当涂又尹苏光价九霄悬日月爱思两郡甲江湖蛾眉采石风前笛橘里长桥【缺】后鲈太白季鹰俱不及【原缺四字】拥菟符
　　送方岩夫四首
　　河南徙歙徙浮光逮徙莆田派愈长六出长官刺史百端平最数铁庵方
　　同姓同年绾左符岭南万里送孀孤先君遗墨今犹在为问封州有后无
　　巨山防仲昔同官对峙诗家两将坛昭武即今闻有子文星髙照七闽寒
　　紫阳山下一灯寒曾守桐庐七里滩空手去官【原缺四字】名聊得继方干
　　送李君佐防浙东
　　鉴湖北棹迓征鸿昭代乾坤靡不容运际包荒连茹泰时当养正出泉防暂为掾史司刀笔遄许勲名上鼎钟防取汉家有故事赵尧犹得拜三公
　　赠李得甫寄拙轩
　　吾尝鄙文赋陆机自衒鬻濬发夸巧心见唾憾拙目【原缺二字】渊明诗莫若黄山谷或者巧斧斤疑谓拙不足诗文较巧拙议论黄胜陆人才亦复尔世事可类触善宦司马安四食九卿禄百世名不馨史笔有余戮大匠公输子绳墨万厦屋规矩方圆外何必续土木李子寄此轩一【缺】夜檠独未入岩野梦【原缺四字】卜焉知千驷马岂慕万钟【原缺三字】蠧书鱼惄如饥亦读挂檐饱飞虫彼哉蛛网腹
　　用韵谢湖州总管李才甫附周汉东寄声
　　文章太守与谁防山水江南第一州试向清风明月内得非与可子瞻不生徒时喜髙轩过英俊多防【原缺三字】冷掾能言修学事殿堂新葺更书楼
　　重赠王相士【并序】
　　九江相士王云屋旧赠之诗曰金马玉堂步决不到寒生我有云中屋如君岂可争吴山相逢言已失去再赠七言一絶
　　是人家有些儿屋何处山无这个云浪走江湖【原缺四字】邉云肯强随君
　　偶题五言絶句五首
　　不寐常欹枕无言独倚楼江淹犹匪恨庾信始为愁落木包生意来鸿定去期如何萧瑟气有许楚臣悲春秋逾致仕南北粗知名有客来相问如何不治生为客弹长铗【原缺三字】短衣奈何年不肯五过古来希自古有治乱谁家无是非晓牀听邻语琐琐诉寒饥
　　客况六言五首
　　狐白裘玉作带汗血马金为鞭雪髪河中老叟霜天躶体撑船
　　一瓣香陈无已万首诗陆放翁借问老夫年纪五屈指姜太公
　　善挥金粗豪杰痛饮酒真神仙身外别无一物胸中略有千年
　　辅嗣元不识易安国未尝传书周官谬释揆岳【原缺四字】鱼【王弼易暌卦包鱼音庖大谬以杞包却解为瓠尤不通杞亦未是】
　　大矣哉十二卦有义有用随时世故蓍草万变心事梅花一枝
　　送来廵检通
　　铁甲金戈百战攻将军未老紫髯秾早依讨粤【原缺四字】受从骠合骑封惊逻三年微窃鼠飞腾一日定【原缺四字】访旧燕台去谁采吾诗当菲葑
　　松下茅屋图
　　一株松下一茅屋何处山中此景无煨芋老翁常闭户世人从此画成图
　　水仙花画
　　【缺】绘水仙陪鲁直梅邉更有子瞻形苏兄黄弟神防处重筑人间顿有亭
　　猿獐图
　　西征君子化为猿似觉獐头未足伦呌月三声万松外可能浅草走平原
　　猴牛尾貍图
　　宣城牛尾雪天貍梅老馋涎为赋诗曽与沐猴戯相得脂膏争奈猎人知
　　东坡真迹
　　欧苏一代两文忠赖是滁阳起醉翁谁欲儋州杀坡老靖康战血鼓腥风
　　钱舜举画
　　老钱工作赵昌花残緑依稀姤五正叔晦翁凡六説始知辅嗣大争差
　　送广信山长赵然明
　　宅本词人杰祠今学者宗才华明斧藻师范服章缝竭力鑚书蠧乗时补衮龙勉旃企乡达徽国荷尧封
　　拟古五首
　　达人安天命养器以待时匪谓闭其门端坐无所为东家田中苗既种且溉之西家不复尔秋至或忍饥一得异一失非天有偏私口实云自求曷不观诸頥
　　髙台垂钓竿不过一渔翁三迳连东篱略与寒士同何独严与陶百代流清风文叔本侥幸寄奴非英雄我评夷与齐大胜营丘公
　　江南九月后无日非重阳十月十一月岂不雪且霜严【缺】杀百草菊花弥更黄于兹偶有酒十觞至百觞【原缺四字】了复醉梅花傍
　　骚人称屈宋宋岂敌子平诗家推陶谢谢岂肩渊明鲁直爱水仙以梅为其兄梅似可祖父吾今改兹评知十与知二回赐同补哲所以孟坚表九品较优劣人貌无明镜妍丑孰分别物无权与衡轻重亦不决
　　题禊帖图【并序】
　　观禊帖图二十之帖前六之叙视听娱乐耳后【原缺四字】其感慨乐过而悲生尽而死常理也晋人之学所惧止【缺】漆园齐彭殇羲之斥为妄作深以之感为痛夫情逐事移形随气化焉有乐而无悲生而无死者似不必过于痛也
　　永和九年晋癸丑禊帖至今家家有遗墨一纸出昭陵摹本宇宙同不朽甲子循环十六周甫近千嵗未为乆之字二十我谛观谁绘此图夸妙手晋人之学吾能【原缺二字】以庄子为六经大同小异立议论漆园遗意入兰亭七情静动应万事一气聚散钟千形乐极必悲生必死倐开忽阖风天萤岂不痛哉逸少语畏怖生老病死苦掇拾释氏之绪余惴惴其栗有如许顔瓢致乐悲安在曾箦临死生焉【缺】短中求长断斯文翰墨髙名万万古
　　离骚九歌图
　　正则灵均皇揆余屈子文章古所无我尝痛饮读【原缺三字】乃复览九歌图九歌根源何所自羲文周孔易【原缺四字】坤马中孚鹤鼎虎革豹未济狐载鬼一车豕负涂先张之弧后説弧竒竒怪怪浩以博湘累取以为范模东皇太一九霄下百灵护驾飞龙趋云中之君俨帝服眇视四海翔天衢尧女舜妃两婵姢想见当年泣苍梧太少司命尾东君倐来忽逝纷驰驱河伯白鼋弭英辅山鬼赤【原缺四字】桂酒椒浆奠瑶玉鼔迎箫送鸾凤舆佳人在望【原缺四字】君不见心踌躇采芳馨兮日将暮有所思兮甘糜躯吾王不寤娥眉嫉知心惟有寡女嬃一士葬鱼亡楚国而况他日秦坑儒我诗颇似贾谊赋敬吊先生空嗟吁
　　题渊明归来图
　　人以心役形方寸有所主陋巷足箪瓢外物肯妄取心或为形役饥肠内煎煮未必得鼎食汤镬巳烹汝渊明归去来妙甚第三语自形役自心何乃浪自苦此理一以悟公相亦粪土而况折我腰不过米斗五昨非谢督邮今是睇衡宇易有不逺复艮曰止其所圣之清若和髙风夷惠伍懦立薄夫敦仰止迈终古
　　题家庆图
　　昔在成周与唐虞比屋可封人懽娱臯防稷契賛帝俞周有闳颠庙谟太平之世与同符四海朝车同轨【原缺三字】有庆万姓苏天下家家家庆图
　　题唐人按乐图
　　鼓笛笙箫哄舞茵伶官和尚杂宫人黄畨绰共唐三藏髣髴相传未必真
　　哭方碧山前惠州同知【召字端叟】
　　同宗多两嵗官学幸同门去夏才相别逾旬遽【原缺四字】淹逆旅公已见曽孙二子言将葬惊嗟欲断魂
　　四年登八十夀过古来稀辞郡非闗瘴思亲自合归千诗存老笔二纪掩闲扉鸡絮临筵几随潮夜梦飞
　　送叶茂叔淮安教
　　为儒元匪易入仕似无难防疾非科第飞腾即教官梁城依汴古楚郡号淮安台省多知己书灯莫遣寒
　　送凌应兰玉传诗序
　　前朝景定三年壬戍进士虽孽贾当国犹畏英主未敢隂取私人号为得士今四十载见同年毗陵凌公上万下顷之孙玉传多材好修能诗善书从昆山州贰车常公济川来访赠以二诗且为之序
　　壬戌同先祖登名四十年吾衰逃世网子学绍家传好作声名计姑随仕宦縁王竒有故事即见旅朝贤保举甘年进何妨缓致身暂时刀笔吏他日腹心臣【原缺二字】全相似唐诗更逼真多能乃畏谨谁不与斯人送李伯英【孟淳　鹤田防弟乃叔深斋之子】
　　八十三嵗李鹤田我兄事之后八年有弟有弟来见我我亦待之如弟然鹤田鹤田真神仙读万巻书忘蹄筌钩银画铁笔下字咳珠唾玉胸中篇维伯英甫父深斋我未识之人称贤相观骨骼听议论九臯之鸣绍家传【原缺四字】我所敬论宋勿论唐以前文名第一欧永叔诗名第一黄庭坚节义第一文丞相三士鼎峙撑青天隠逸第一【原缺二字】人舍吾鹤田其谁旃君不见西汉四皓起商顔羽【原缺三字】刘氏绵又不见东汉子陵卧严滩足加帝腹揺星躔鹤田为严之处则九鼎重鹤田为皓之出则九鼎安吾将以子伯英之行卜之焉
　　寄阎承防靖轩
　　相逢偶值寄梅人今嵗江南暖未匀报与玉堂真学士小诗聊当一枝春
　　题三苏先生族谱后【戴帅初为其七世孙撰序】
　　眉山万古老苏仙坡頴儿孙世世贤尚想九闗排【原缺三字】须七叶珥貂蝉何人不作无穷地今日才知已定【原缺三字】奸朋市朝挞剡源学士笔如椽
　　至前偶书
　　江南子月巳春廻一日堪倾一百杯朝饭太牢【原缺四字】窓西子月中梅闲心自得无穷趣老气犹夸未尽才我近八旬经万变傍观嬉戯小婴孩
　　湖州推官史彦明碎妖石
　　君不见杜子美搜诗益州城西门所见石笋双髙蹲欲募壮士掷天外使人不疑见本根又不见韩退之【原缺四字】怜愚民枯株朽木事为神偶然题作木居士便有【原缺三字】福人安吉古庙李卫公有一怪石左庑中不知始初孰舁致矫诬妄诞欺吴侬诸欲杀人劫盗者牲酒奠祭骈羣凶狂魂滞魄诧慿附乞灵徼福撑虚空忽值湖州推官史【缺】如明月清如水集众捶之百杂碎弃置沟渠同粪矢南方淫祠百且千焉得一一皆若此
　　次韵送郝同知还闽二首
　　平生奔走遍区中老尚流离作寓公合坐黄堂称太守愿求丹剂学仙翁繄谁虎豹占文变何限貂蝉出武功可似有心随李耳流沙西迈过崆峒
　　字画多年逼献之髙材天赋岂人为一枝秃笔无能敌百尺名楼有所思碛马塞鸿忘旧梦建茶闽荔富新诗皇天具眼终徼福多病从来喜让夷
　　十四日至节
　　钱塘多少富豪家酒肉如山赏物华野老入城【原缺四字】萝卜菜腊梅花
　　十六日大雪
　　长至前逾一月晴忽然细细雨无声中宵变作今【原缺三字】得楼头鼔角清
　　十七日大雪
　　扁舟未觉出城难访旧情知老畏寒七十五翁无【原缺三字】楼聊且隔帘防
　　寄题朱信州自闲堂
　　吾师魏华父庵以自为名自庵有类藁其文世盛行吾友陈夀夫堂以自为号谓予可言诗玉成有大造上饶朱使君燕居题自闲此自指何处专指方寸间闲眠与闲防暇字匪二义自防乃自暇只是一个自子思慎其独使君资之深自身闲不难先当闲自心【魏鹤山自庵类藁专刋靖州所为文回至永嘉郡斋次令嗣知州靖斋先生俾回监刊总为大全集南昌陈夀夫名杰为江西提刑有诗声号自堂】
　　赠学易畊心
　　佛书曽画牛犁舌以易耕心却不然一寸地中栽【原缺三字】将三寸舌谈天
　　和李鹤田乙未赠李个庵
　　这个庵中这个人莫将两个认心身一个亦无羲【原缺三字】于此处玩天真
　　全真教随喜
　　全真遗教契清宁萧散无为养性灵百嵗萍蓬无定迹一身土木巳忘形陈言不用参同契袐法何须急律令中有异人殊未测倐然轻举上青防
　　雪中泛舟
　　诗翁泛雪船动趣两三篇未快防梅眼空流忆酒涎【原缺二字】冲冻凌饥鴈起荒田儿女牵衣处新春入暮年去姑苏
　　双脸殷红捧玉尊阳台髣髴见香魂一生心道苏州【原缺二字】事揺船出葑门
　　过临平二首
　　临平山下泛归船何必荷花五月天记取五更霜【原缺三字】芳桥买小鱼鲜
　　行在名存一梦惺西湖路近六长亭陈桥驿与临平镇兴废何人了汗青
　　寄魏珍卿
　　五十年登静老门八男今见九曽孙浮生变幻【原缺四字】事艰危讵忍论三级浪知龙有种九臯声喜鹤犹【原缺三字】舟畔书帷旧酒醒灯前欲断魂
　　寄魏鹤台并呈虚舟
　　损益相因俯仰间人才世事颇相闗熈丰消息黄龙府濂洛源流白鹤山此道不随髙岸改吾徒宁作野云闲世家但保书灯在莫羡云霄玉笋班
　　寄魏景山
　　长桥身作长城梦南五湖天北济淮重听吴歈怜我老忆骑塞马与君偕田园粗有何须侈子壻俱贤岂不佳七十六翁如未死便邮一纸更忘懐



　　桐江续集巻二十六
　　钦定四库全书
　　桐江续集巻二十七　　　　元　方回　撰壬寅立春在辛丑十二月二十九日归【缺】　　三宿
　　隔日春先立崇朝嵗始除去来身不定好恶梦皆【缺】千山外舟车一月余岂真休客担【客中之客未弛担也】犹【缺】
　　家书
　　予丁亥生壬寅年七十六畱杭十二年
　　吾生已是三分过此地胡爲一纪畱万事无心偶然耳久将身世付浮休
　　送鲍子寿宝庆教授
　　吾闻陈后山两爲彭城教先生新安人厯岁董卿【缺】晩頴州日与坡老乐君今实似之往食邵阳稍【缺】吾闻徐孝节教授家山阳其名闻于朝其行高【缺】大书之特褒宣德郎君今讵止此即日鹓鹭行
　　【缺】　　　戌午秋七月予泛洞庭湖君山朝欲曙武口日未【缺】　　怒蛟龙忠信堪支吾君胷有所挟浮湘吊苍梧【缺】　　　长沙十二县东西湘江夹君才岳麓高君心洞庭【缺】　　古卲州青灯萃儒帢循循善诱人不
　　必劒【缺】　　　　　君往卲学近接濓翁州君居长徽学晦翁之故丘顔曾思生鲁孟子生于邹君其邹鲁人天畀邹鲁游
　　六言四首
　　马文园消渇病嵇中散絶交书未害子虚乌有可【缺】才踈
　　楼中老子无事座上梅花盛开闭目不闭鼻孔暗【缺】自来
　　读万巻行万里酌一杯题一诗頽龄如此如此豪气已而巳而
　　传灯録第一巻我佛世尊如来自谓寂防乐巳谁不呜呼哀哉
　　题王起宗画雪扇六言
　　何必见戴安道月圆夜雪晴时乌府王起宗画【缺】虚谷诗
　　送郝同知
　　仆昔尘忝岁壬戌甲科爲首降爲乙宰相谓已【缺】实见怒出私臆汉东掌教大洪山寄名帅幕【缺】陵还卾舣安陆燃火高岸夜伐荻是时约近一二
　　【缺】　　书有来递铃急阃公拆观众太息郢州新丧二千石【缺】　盖代真人豪养士万数马千疋边头失此老
　　【缺】　　　　以致襄阳失世事轮云勿叹嗟郢州诸子吾皆识伯仲【缺】　落雕手舞骑弯弓轰霹雳黄金鎻甲青油幕黄巻青灯从此出能爲横槊建安诗不减修禊永和笔难弟兄中屈指三漳州半刺今第一黄閤紫枢乌台官有求可以【缺】手得邂逅一闲二十年髭雪鬓霜慵不摘我老我【缺】　于公公独枉驾顾此客既觞我酒爼豆之又厪珠【缺】　　什一别千门换桃符梅初未白柳遄碧人生有若鸿【缺】　衔芦一枝食数粒往来去就无定所寒避江湖暖沙碛此心与彼独不同睡里有情梦相忆
　　次韵赵朴翁赴衍圣公峄山书院之招
　　邹鲁相望击柝间亦顔谁许独晞顔同源泗水别沂水接壤峄山连泰山万世元勲辟杨墨一时浮论主痈环七篇事业君能讲男子临岐泪肯澘
　　正月二十一日偶题
　　楼头日日倚危栏来往人忙许静看老子无聊常【缺】杏花欲动更春寒虚名畴昔三千字险路平生百八盘挥翰玉堂有公相闲人赢得把渔竿
　　题王瓛王珪母郭氏义节记
　　年二十嫁四十岁王生儒士教其二弟成人年二十七而王生亡守寡教【缺】　　　一江东宪幕一财用所勾当
　　老儒致防女师儒二十言归四十夫令弟阶庭骈两玉贤郎门尸俨双珠摽梅迨吉年虽浅泛栢维仪志不逾冠帔笏袍相照映称觞真可画成图
　　题郎川纪胜图【并序】
　　燕然张暠汝明岱宗王勉起宗十【缺】　　属大司农尝寮古润汝明还家有颍湾田十五顷母及子孙眷聚六百指读书赋诗自乐久不知起宗官况后乃知其爲【缺】西廉访佥事行台御史俯就建平【缺】　　　相思自大都过江南访之桐川道中鞍马不期而遇相从爲十日游起宗善画绘【缺】郎川纪胜图各爲长句紫阳方回亦尾而歌之
　　维汝明父起宗父古润尝僚佐农扈酾酒金山焦山寺【缺】马升州扬州府歌诗千百南北传一别十年散还聚骎致五袠知天命双鬓更无丝一缕昔贤相思即命驾车而不笠莫敢侮汝明家在军都山田十五顷清颍湾母及子孙六百指仰事俯育身久闲大江之南鴈北向故人闻缀行台班合眼有时得相见不过梦中空往还起宗籍籍【缺】　史【缺】　易退仕如止桐川大邑当孔道歌声【缺】　　　断桥流水来者谁两辔相逄各惊喜丹青惨澹绘爲图防【缺】幽穿知几里右军兰亭未足夸摩诘辋川焉可拟紫阳洞天虚谷春亦荷老笔爲冩真逾七望八盍早往沧浪日濯冠缨尘二公妙龄挟才艺往往见知今宰臣省【缺】　　夕有命再使尧舜风俗醇锦囊此轴且卷起未可【缺】　鲙莼
　　春半久雨走笔五首
　　月余不浴不梳头垢服埃巾独倚楼万古事销闲里醉一年春向雨中休天时才暖又还冷人世少欢多是愁治乱无穷如纠纒华山高卧最爲优
　　早从师读易乾元晩乃微探性命源道在一前包宇宙心无二处契羲轩行将死矣依先冢即合归欤理故园二十余年复韦布人生焉用两朱轓
　　才喜晴明又雨阴寻春未了早春深牡丹芍药【缺】寒食清明上冢心诗癖已应吟万首酒狂何止费千金【缺】　百嵗三分过屡死焉知活到今
　　万事心空口亦箝如何感事气犹炎落花满砚慵磨墨乳燕归梁急卷帘诗句妄希敲月贾郡符深愧钓滩严千愁万恨都消处笑指邻楼一酒帘
　　耳焦髪秃四肢枯年近非熊异壮图见识渐髙诗【缺】精神常好酒相扶地舆茂育元非有天宇空虚不是无自笑太仓中一粒梦防夜夜侍都俞
　　回二十学诗今七十六矣七言决不爲许浑体妄希黄陈老杜力不逮则退爲白乐天张文潜体乐天诗山谷喜之摘其佳者在集文潜诗自然不雕刻山谷不敢【缺】也五言回慕后山苦心久矣亦多退爲平易中有阆仙之敲而人不识也
　　醉题二首
　　倐忽侵寻八十翁平生学问见诗中可因道术仙能到何用禅言佛不同是是非非双鬓白莺莺燕燕百花红太岁壬寅题此句小楼买酒酹东风
　　卖花人憩小楼前买几枝看日典钱诗向梦中频【缺】才醉后便如仙贫闲畧比陶元亮老寿将过白乐天
　　【缺】　定爲林下计严滩西向练溪船
　　道山座主先生平章吕公挽歌辞五首【庚寅九月初三日生辛丑七月十六薨】
　　一门真将相天地间生之表海太公望封王郭子仪【缺】堪袭阃跨灶早持麾福寿完终始人【缺】
　　乃翁同此老两柱共擎天初作二千石才生十九年汉阳【缺】最大岭外帅何縁极恨湖濵相奸臣喜弄权【缺】公三十嵗死守汉阳城焉得江陵阃能支鄂渚兵椿庭才不起槐府已无情最恨木绵鬼乾坤一掷轻昔仆叨名第繄谁极作成首捐登仕诰误掇别闱【缺】人皆喜权臣独不平可怜身欲死无以报平生
　　大别登秋兴南楼望战尘兴亡元有数生死不无神将相名千古儿孙近百人生灵活亿万报岂止公身
　　次韵谢周兄【士俊】见访
　　弱壮之间几辈流不凡已与老成侔笔端可挽千钧弩胷次如登百尺楼良木政须资长养芳兰未厌【缺】
　　衰晩不闻道幸早专心似奕秋
　　赠俞碧岩体仁刋图书【文元婺源人】
　　上古包羲卦初画五行之金刀爲革两仪四象生【缺】初一圏爲太极八卦之上六十四右干左坤名曰易
　　因重【缺】定科斗书削木爲方竹爲册捣纸束毫冩今字世降俗【缺】动山积何如简径却艰难篠簜梓桐事雕刻所以近人刋图书篆籒依稀规鸟迹博雅君子具老眼尔【缺】生者【缺】不识紫阳山西星源州遥见长虹【缺】　日伊人【缺】　　　间云气开晴碧岩碧一旦飘然【缺】　湖
　　硎刃如【缺】　　　　尝石鼓玩陈仓忽似野碑掲邹峄赠我三印红屈蟠细【缺】游丝踈复密侯王黄金槖驼纽韩彭何曾得渠力如我【缺】緑绶亦无不过小匣藏寸物闲诗倡和外谨封家书时用报儿侄佩之如宝汉刚卯不惧取将轰霹雳
　　清明大雪三日
　　半月雕梁燕子归怯寒着尽旧绵衣何人醉眼西湖路错认杨花作雪飞
　　跋高舍人钱舜举君选着色山水
　　堆青仍积翠山与水俱奇毫髪渔船逺寻常草舍卑喜君真好学索我细题诗巻轴频舒巻明牎肯见思
　　送戴帅初信州教授
　　伏羲之后几万年尧舜八圣孟一贤谁学其学传其传【缺】明间气生戴先上庠文声撑青天高掲兰闱十名前【缺】　只字宫商宣岂但场屋着祖鞭早合玉堂照金莲【缺】　　衣常退然擢第三十二载间昔日朱顔今苍顔逾冠【缺】　　　班垂迫耳顺犹在闲一任金陵绛帐还近始再调【缺】　山得非世道多间关乍可不仕避险艰四男二女膝【缺】环束脩糊口莱衣斑我宿冐忝博士官
　　稠众中【缺】　　　　直上秋天寒得公老笔不厌看雄
　　文两魁【缺】　　　　柄国韬祸端老夫寻遭霜简弹白
　　首相逢徒【缺】　　　　给瓮虀酸人生出处如此难
　　画观世音賛
　　【缺】见呻吟我砭我针人有此心即观世音
　　题曹舍人文龙墨竹扇【禾兴同知缺仲宾息斋冩】
　　文湖州笔欠坡诗便面潇潇雨一枝暑汗轻揺骨【缺】间谁识庾元规
　　题陈仲良宅观古物及徐熈来禽巻
　　车书一统混乾坤福地钱塘戸口蕃治世【缺】　　　室吉人冝尔保名门金玉印章文物古丹青图画典刑存来禽几颗徐熈笔欲摘红鲜荐酒樽
　　送吴僧庆闲上人【姓白字无逸年二十九】
　　唐僧穷岛可应是笔能追投巻初来此回船忽去之味【缺】工防合情淡惯分离许读红楼集昌黎亦赠诗韩文公有赠广宣上人诗【缺　朝士】无禆【缺】空媿高僧数往来宣有红楼【缺】　世宣宗许入禁中赋诗
　　观世音像賛
　　观见世间苦痛之心而往救之脱彼呻吟咄千【缺】
　　只眼曰何以故以心观心
　　五月二夜闻雨大【缺】　日至杭
　　【缺】凉唤起酒醒人听雨更阑得句新儿子逺来作生【缺】
　　十六年身
　　送汪复心【巽元】饶州教
　　出鱼龙氏声揺虎豹关两司千里泮一退四年闲学孔谁如孔晞顔我亦顔不应但携酒日日看芝山
　　送毕用虎谈星命
　　知君家世擅儒风不与江湖术士同季主市占排贾谊【缺】平肆卜服扬雄言谈简淡非长古揖让雍【缺】　鞠躬甲子支干五星说源流本出六经中
　　题冻雀着色梅花
　　一枝玉蘂艶【缺】　　雀双跧冻翼香谁识緑毛挂【缺】鳯坡仙诗眼醉南【缺】
　　壬寅生日杨广文携示壬辰生日诗次韵
　　方寸天知地亦知昂藏胷次了无奇山林独乐休官早【缺】县徒劳见事迟一影浪行千万里十年未朽两三诗故【缺】　　惊陈迹旅次传抄付小儿
　　壬寅生日【缺】
　　南逾梅岭北氷天跋渉艰危【缺】　怜颇赖青州从事力【缺】过绛县老人年稍【缺】
　　旬苦多病且须烂醉海榴前
　　生日后三朝又书
　　【缺】　七十六年春湖海飘零一病身相爱故人夸寿相逺【缺】儿子作生辰齿浮声嗄调凉剂髪少头疮爪破巾只合归欤办棺冢断无华表石麒麟
　　送丘正之海盐州教授二首
　　而立年前髭未长金台早已擅名场法书笔下蛟龙【缺缺】句胷中锦绣肠斧藻一州专学校枌榆卜舍近家乡【缺】　讲道相传授不在槐花举子忙
　　去年七月朔风潮倒海排山蜃鳄骄亭【缺】
　　宫未必尽飘飖随冝补葺灯牎破循序扶持粟廪【缺】友一心研义理浙乡风俗未萧条
　　送张仲实冝兴州教授
　　天未丧斯文遯翁续思孟戒慎恐惧传源流独也正【缺】中节情未发爲善性人己不睹闻了无一可侦上璧
　　【缺】　朗下譬深渊靓尚复有形迹两物相照映人心统性情本【缺】垢可浄鬼神不能知匣中未开镜所以古君子一恬【缺】　　学者当此时养之惟以敬述者于兹明作者于兹圣三畏孰爲首战兢保天命武林子张子早执文【缺】　　　将相家炎绍四大姓未应钓渭【缺】
　　见退之病中年有省悟坐
　　觉【缺】华屏冝兴【缺】　　　　闻且榜诸生望绛帐【缺】以慰郊迎朱子所著书率【缺】　　　当于谨独上有法更究竟
　　题孙廷玉藏李仲宾墨竹【孙瓉通政同佥仲宾号息斋】
　　仲宾笔底招君子廷玉胷中敬正人更着紫阳虚叟句两公烱烱见精神
　　寄题感应夫人庙
　　观世音化马郎妇西王母嘲方朔儿乾坤大幻万千变【缺】我敬之而逺之
　　五月二十三日怀归二首
　　【缺】茅犹在盍归休何事清河日倚楼百岁四分三已过十朝九醉一无愁独遗蕙帐容逋客谁向瓜田识故侯定是紫阳山下路西风仙袂揖浮丘
　　生红一簇海橊枝慙愧虚翁两鬓丝久客湖山何足恋【缺】　父子自相知江南江北千钟酒身后身前万首诗连【缺】　霖忽开朗人生亦有晩晴时
　　题答禄章瑞浄香亭【名文圭号横溪蒙古人台州守子】
　　【缺】　成都府治元帅堂緑竹含箨新出墙今古诗人第一【缺】幕属工部员外郎【缺】　酒樽主宾遨晚凉上句雨【缺】　　浄一扫人间尘土黄下句吓破严武胆解道【缺】竹浄易见香难説此【缺】撩天鼻孔长我知横
　　溪【缺】　　　　少陵先生鼻不徒【缺】此君之佳色又能识此君至清之【缺】然则是又不徒识此君之清气而能识此君之真味识此君之深意者欤下一转语叅此禅敢问竹香云何细而细
　　题范阳祖泽士荣松斋【祖无择之后】
　　九天风雨岁寒频十八公边夜读身气味菟【缺】
　　朋栂竹可三人秦皇爱防加封爵夏后栽培作社【缺】书灯照吟榻落毛扫石当茶薪
　　【父通议大夫工部尚书缺　六人五出仕有至二千石者此君缺　五十二年客于金玉府石抹同知其姻也】
　　六月八日迁寓侍郎桥
　　梧桐楼外雨萧萧客里迁居意不聊浄土偶隣罗汉洞闲人肯羡侍郎桥蠧鱼书少家何窘行李船轻路匪遥此【缺】十翁肯相送典钱沽酒了今朝
　　苦雨半年
　　【缺】海蛟龙睡不鼾半年昼夜雨漫漫何曾畧识三春暖更【缺】难禁六月寒孰感神明回叶气忍闻生聚落深湍鼇【缺】　掷将朞矣不许【缺】　　日安【去年秋孟朔防海潮缺　地丈八杀民数十百万缺　年正月至六月无时不雨】
　　六月十二日侍郎桥感事
　　【缺】大厯厯七南朝几【缺】　潮夜复潮湖上已无【缺】有侍郎桥官同谢传慙高洁位过周公肆吝骄
　　【缺】　　心木绵鬼秽声不与骨俱销
　　题郭元德寓意斋藁后
　　一砚随身一棹轻斗南斗北仰诗名岂真寓意不留意【缺】恐无情还有情痩岛独敲逢尹诘癖陵宁死要人惊【缺】　自号异商隐妥律平平仄仄平
　　题施好古示龚学古瘦马六言
　　画马不学韩干我知八十翁心使皆肥【缺】
　　可斟
　　送江泰发晦庵书院小学教谕
　　翩然归去两芒鞋朱子书堂小学斋好向四书寻骨髓敢辞五岭役筋骸晦传可是终无愧【用屏山祝辞】遯筮谁知晩【阙】佳前哲持身但如此知时岂不有吾侪
　　次韵曹清父营生坟追和范石湖韵四首【泾】
　　桑榆未迫尚东隅诸子盈前返哺乌早检青囊营【缺】丹灶着工夫无生话可忘言了自祭文能信手摸
　　【缺】　　年未遑办一抔【缺】　　　良图
　　古来奕世保松楸八百姬周四百刘今代未闻【缺】时尚想引魌头干戈蒿里无完穴【缺】　兰亭有【缺】
　　谁可免一杯聊【缺】祝千秋【今人举酒必曰千岁】
　　【缺】　如斯举一隅谁非长夜閟金乌裹尸马革真【缺】山浅丈夫羽化苦无仙伎俩茶毗别是佛规模
　　【缺】　彭祖终须尔匪悟浮休肯豫图
　　杀心奕局响纹楸鸡肋何如酒德刘世事但堪常防手人生政要早回头谁能卒办鱼千里自笑终成貉一丘【缺】　明年才七十商山剩饫紫芝秋
　　赠胡端本显伯教谕二首
　　【缺】　　　　诸胡乡里人人仰范模韬养沉潜求大【缺】挥【缺】　号通【缺】　生不出跧吟屋垂老【缺】
　　旧坑砚中覔浮溪汪氏遯翁朱
　　芙蓉岭外矮开夜读灯从祖父来四海八荒【缺】山一壑絶尘埃生涯晩节香黄菊世德清隂映緑槐
　　【缺】　仲车教乡里何时除目下行台
　　送刘仲鼎浏阳教四首【铉前紫阳缺】
　　【缺】　今名郡刘公昔硕师山畱黄帝跸水绕紫阳祠遣【缺】　　足陈言讲说疲【缺】曾参到否未有四书时【缺】向湖南去衡湘剩【缺】　泪凝斑竹恨骨冷葬鱼悲学【缺】循常式师生整旧现【缺】轩何故道无所爲而爲浏阳吾未到畴昔到长沙文定诸胡子宣公故相【缺】已化心皎月无瑕【缺】　寻方册灯昬眼易花
　　【缺】　湘江洁名应岳麓齐扁舟先浙左匹马次江西眼可【缺】今大诗须到处题世人无陆学一笑过金谿
　　赠秋蓬王相士
　　人生兮若蓬揺落兮秋风或南兮或北忽西兮忽东【缺】兮潦水高之兮太空天翔兮征鸿地泄兮鸣蛬皆一
　　气【缺】所使兮曾不由夫我躬焉得三万六千日无尽无藏兮惟杯中
　　赠范君用笔工五首
　　汉庭上方斩马劒子制毛锥端似之未办朱云请此物笔诛市挞佞臣谁
　　世上岂无千里马能骑千里马何人直须读书破万巻始用子笔如有神
　　画工如山赤墀下调子之笔丹青匀一洗万古空凡马曹将军外更无人
　　未夸长管入手便政须短管护铦锋未染濡时常着防【缺】　脱防走蛟龙
　　善舞吾闻霓裳曲【缺】　音有陶朱公长防多钱世岂少铁鞭难得尉迟恭
　　赠马唐卿数学环中吟
　　扬子云易爲太邵尧夫易爲皇极温公之易曰潜虚观物行成有七易环圆其形刳其中圆则能转中则容譬如门牡必有牝环中居士心与同车各双轮三十辐与之运行谓之毂毂之两端凿窍宂良工于此膏其轴老子教人举一隅庄子推广言户枢圆而能容无滞碍大德若容百川输居士易应有师授言人咎休顷刻究厥祖三世登巍科乃翁八旬享高寿环外人赋环中篇何时吴门吾过船防酒与汝谈此事月窟天根又
　　兰亭【有僧字好本】
　　细看僧字永和碑谁见山隂落笔时想像捧心【缺】间几本话西施
　　中秋夜喜晴
　　秋来剩赋倚楼吟天慰衰翁此夜心霁色一轮升白玉【缺】声万镒价黄金酒才半醉吾忘我诗最难题古到今日【缺】西流聊困卧不知更浅与更深
　　八月十八日天晓二首
　　木犀花正盛吹入满楼香不是人无寐焉知夜已长树鸣秋雨急潮过海天凉【缺一句言风声雨非雨也】自觉衣裘少侵寻近肃霜
　　河中船巳动岸亦有人行城北钟声断楼东鬼宿明倚【缺】　酒醒搔首小诗成【缺】　中秋热今朝始渐清
　　寄题陈公辅听雨轩【良弼宣州人】
　　听雨寒更尽开门落叶深此贾浪仙诗也开门知有雨老树半身湿此陈去非诗也二诗翁可谓善于听雨者矣公辅听雨轩题者轴将牛腰紫阳山人方回赘以一絶
　　知时润物最关心不作珠帘暮卷吟龙过惊回欹枕梦檐声防防是商霖
　　八月二十日天晓
　　清晓潮初过西风猎弊裘肯爲贫士地偏觉老人愁蟋蟀声弥急梧桐色渐愁残星余几防吾独倚吾楼八月二十日赵西湖防酒夜醒二更记事
　　社袄初穿暑气収今朝五日过中秋隔湖我每思【缺】市公能顾小楼斗酒只鸡承厚意扁舟匹马约闲游吾
　　侪不与人间事肯挂眉头一防愁
　　酒醒更深独倚楼天清地静俯河流梧桐影转三更月蟋蟀声催万象秋自古有生皆有死即今无喜亦无忧更着四年当八十我于人世复何求
　　八月二十三日早起
　　不寐縁何事无言试自思百年欹枕里五夜倚楼时天下奇才少人中间气谁洗心方见易知道始能诗可用黄庭演何劳素问医傥来縻尔爵小事惄如饥栗里渊明菊商山绮里芝乾坤万万古达者姓名垂
　　赠存古杨茂盛卿【杭表背工第一】
　　巻轴年深碎破时我能补苴以完之惊逢大桁重华典喜见由庚束晳诗王防周篇汲郡冢儒生秦颂泰山碑装潢作手今无敌消得朝天驲骑驰
　　赠叶宗贵一山
　　一山叶翁七十二齿牙秃缺面不媚忽然防诗叩我门【缺】贝畴能办兹事才德岂关貌妍丑西子【缺】　孟光腻三十年许旧相识翁摄官霅我半刺兵销甲解各不死我尝作郡翁弗至鸿翔燕蛰蓬飘风防合良难别离易往不可追来叵测人生恍惚如梦寐邂逅尚肯匡解頥当爲酒楼谋一醉双台方叟七十六二十七霜絶俸禄【缺】　陵阳牟先生丁亥同生共星宿先生擘笺介翁来笔势云烟字珠玉翁索我诗纸七尺见示诸公诗一轴孟能静吟我所畏赵子昂冩我所服我诗初学张文潜晩悟后山拜山谷颇通大道合自然拙朴有余巧不足近世后生宗许浑可谓谚云狗尾续至当之论天地中不可违异必合同诗自明良赓歌起以至孔删雅颂风蘓李曹陶唐甫白庆厯元祐干淳宗是爲四始大正姓名太阳烛天红轲死不传忽复传道学一灯垂天穷二程张子之所得南渡前有濂溪翁何人实编道命录南渡后有张宣公南渡后有朱文公学诗本是一小艺彼哉自谓晩唐夜雨鸣秋蛬
　　留钱塘十二年
　　一纪钱塘去未能寒梅凉菊暑天氷春风七宝山头寺夜雨三茅阁上灯和靖不生无隐士道潜如在可诗僧大船相聚惟歌舞小舫渔翁采芡菱
　　题立上舍【极】草意
　　万派江河尽向东秋风揺落又春风性灵根本元相似躯殻胚胎偶不同蝼蚁阶前藏窟穴蜘蛛檐外挂虚空家中子女兼鸡犬尔我无非乐意中
　　九月初八日
　　今年未见菊花枝老恐登髙亦不冝但得明朝须有酒可能我辈更无诗身闲天下朋游少秋暑江南雁到迟宗武宗文佐觞咏几家伯道叹无儿
　　九日早起
　　今日真当烂醉时丁床搔首便吟诗拟斟白蚁元来少旋典青蚨亦未迟万事茫茫先卯饮一家草草仅晨炊纸日上微风冷斜倚危楼有所思
　　九日即事
　　闲居九日意何穷落木长江感旧同佳句致多惟杜老良辰专美只陶翁爲问从人游戯马何如对物咏来鸿无萸无菊无螃蠏亦可随冝酒一中
　　次韵灵鹫清长老二首
　　粗读书难尽信书世谁鲠直但阿谀平生湖海悲游子晩歳乾坤老腐儒知己尚堪擡醉眼从僧似欲剃吟须何当灵鹫兼三竺日伴猿饥侣鹤臞
　　得句无僧字不清公来一日两诗成龙雷珠浦东坡和海日江潮老宋惊鲁直尚能推大国长卿谁可诧长城二桃三士抱吟膝我所师兮葛孔明
　　重阳后絶句五首
　　梧桐疎叶间微黄年例江南未肯凉菊自此花三两月樽前日日是重阳【大都菊止中秋江南菊至十一月十二月】
　　昨朝卯酒醉至酉不记满斟凡几巡莫问担头青蘂菊且迎座上白衣人
　　九日若无诗与酒人生如此定凡人我师子美牧之者郪县齐山句尚新
　　难开笑口忆小杜今岁江湖鴈未飞政使菊花无可【缺】当烂醉更忘归
　　九月重阳菊未开十月小春梅又来赏过日长添一线一瓶菊伴一瓶梅






　　桐江续集巻二十七
　　钦定四库全书
　　桐江续集巻二十八　　　　元　方回　撰乙巳三月十五日监察御史王东溪节宿戒方回万里饮灵隠冷泉亭赵宣慰君实赵提举子昂灵隠寺知事晦坛治具西方僧四人两提领北人放泉喷雪观猿掷菓予醉先退赋诗五首记之
　　年年时节美春三谁识湖山緑似蓝万戸栋梁双语燕千村桑柘两眠蚕鼓钟下竺寺连上香火北高峯胜南除却咸平处士外何人更此筑吟庵
　　渊静涛飞亦壮哉冷泉亭右闸初开一时变作跳空雪万众惊闻喷壑雷老鹤逺过彭祖寿巨杉何啻盛唐栽吾生八十重游此身健犹堪酒一杯
　　世间春暖此间寒万树隂隂万竹攅騘马来游人不避画龙谁冩我频看余生久已忘三黜高防犹容预四难闲赏孤山梅五絶樽前剰爱一枝酸
　　休兵三十有余龄铁马曾来似不曾寒士喜从贤御史闲人许识老名僧画船处处歌春雪厦屋遥遥贮腊冰保得西湖如此好心知明首遇良肱
　　三月晴过半月春真成好景与良辰簮花骑马多游女掷果呼猿不畏人湖山行乐有心赏天地太平无战尘两纪逃名作闲客乐哉七十九年身
　　三月十八日甲子晴
　　夜夜春寒渐觉轻桐花十日过清明去年稔更今年稔壬子晴兼甲子晴楼阁相望饶客醉干戈不用保农耕老儒八十心无事依旧吟剔短檠
　　寄题毕氏鲤潭寿藏
　　隂德防泉日夜流使君乡社号千秋方闻寿倒三松咏遽作身随一锸谋谁谓滕公居此室何云文子乐斯丘穴中得石如金槊定有人封万戸侯
　　读太原王氏家记二首
　　卧冰公相旧家声纪载铿锵乐九成大姓江山同久逺雄文日月竞光明双亲强健跻高寿两纪休闲致盛名冠豸澄清聊一出万钟千驷未爲荣
　　中原表表日星垂积善传家泗水湄一瓣心香邹国庙八分手笔峄山碑检身粹行言相应报国精忠孝可移千万人中无一二庭闱偕老及期頥
　　三月二十九日饮杭州路耿同知花园
　　巢燕春泥久巳融虞弦节近鼓薫风枝枝烂熟樱桃紫朶朶争妍芍药红冠豸霁威贤御史雕虫得隽老诗翁十分蚕麦今年稔我辈何妨酒一中
　　立夏五首
　　吾家正对紫阳山南向冝添屋数间百岁十分已过八只消无事守穷闲
　　齐侯北海楚南海匹马扁舟我过之一事畧如陆务观囊中真有万篇诗
　　说与江湖故旧知不曾得句未爲诗一更一至五更五半是搔头不寐时
　　路过偏岭暑风凉草色连天七寸长无限牛羊无树木青青六月地椒香
　　南华六祖老卢能宇宙千灯复万灯佛法平生吾不信神交一二老诗僧
　　李仲宾墨竹四首
　　乾坤各各变三爻坎兑相依似泰交认得易中甘节卦箨龙贞干冩梢
　　春生夏长出墙头含箨新梢玉版抽冝雪冝霜无不可如椽且与貌冝秋
　　心空节劲翠筠浓冷笑凡花诲冶容可是人间秋水碧东方七宿应苍龙
　　渭川千亩入毫端子美临风野色寒不是画师即诗客可能収拾与人看
　　送方仲和信州学正二首【洽晓山竹溪子秋崖侄】
　　公论乾坤万古畱秋崖秋壑两般秋尚思下惠甘三黜肯向新都羡五侯籍甚故家佳玉树彼哉亡国阽金瓯同乡同姓仍同牓喜见烟中跨灶楼
　　科第官资异昔年束书聊憩玉山前师生讲暇臯比地兄弟吟高鴈字天虚谷宗生双鬓秃秋崖家学一灯传向来晦静相逢处诸老犹应有断编
　　送柴廷玉静得
　　烂柯峯下碧溪云元自山一派分罗仲素初同此脉朱元晦始张吾军傥知柴氏潜心学未数徐魁径畈文近喜识荆静得老名家知道更多闻
　　义犬行
　　古滕东溪御史王公之先公豢一獒十五载东溪庐墓从至其地不食而死以古礼埋之紫阳山方回赋义犬行
　　君不见周兴西旅贡厥獒今日天下新建櫜远方不许进异物闲却三畧兼六韬又不见王孙昔叹走狗烹今日天下永太平保全功臣决无此花村夜不争雉鸣陆平原家飬黄耳系书不隔江淮水金陵音问还洛阳徃来何啻万余里杜少陵寓鄜州居旧物低徊入衣裾宗文宗武共入蜀爱怜想亦如相如古滕东溪王御史先公岂弟世无比一犬育之十五年送葬至墓不食死一饭糟糠何足论恒饱不饥谢乾坤垂深井缰马救主衔明月珠蛇报防世上纷纷轻薄子飜云覆雨丧廉耻动辄反噬不识人可似韩卢乌喙之徒知义理
　　送程桂轩子方还蜀治先墓
　　周宣中兴常武雅程伯休父爲司马其先重黎掌天地此佐尹氏征伐者顔曾思复有七篇孰云轲死道不传洛中二程忽突起乃有明道与伊川西蜀名士古相继东坡外家亦程氏吾州紫阳此姓多宰相讷翁显近世猗哉古渝程子方年高七十弥健强子公礼甫侍入峡洒扫松楸脩墓藏孝思祖考安遗体何惜往来万余里曵裾岷峨山上云鼓棹灔滪堆前水儒流不与常人同何况此郎娱此翁自古搜诗得句处往往车中与舟中防州十歌刘宾客百花潭北子美宅二老遗踪可访寻飞龙舞蛟轰霹雳五月重午离西湖九月重九趍成都盍簮之别浇菖蒲若堂之封酹茱茰小春早梅仲春柳蜀地吴天两俱有古渝何必卜故庐不如再饮西湖酒
　　走笔送吴僧庆间游明越
　　挑包前日过埀虹明旦乘潮向浙东两防虎丘山上月一竿渔浦渡头风乾坤佛法元来盛湖海诗僧到处雄而立妙龄广长舌肯参八十紫阳翁
　　送康彦博文夫吉州教长句二十韵
　　庙廊谒贤饭吐哺畱子翰林不肯住阎公大学今儒宗邀子同宿玉堂雾曰我天南有严亲滫瀡防甘奉朝暮得一泮水广文官匹马扁舟遂南渡未爱红药当堦翻但忆芝山防酒句江东自鄱泝江西郡曰青原洲白鹭欧阳文逮周益公诚斋诗传杨长孺比户弦诵家书灯子往爲师异戍人才炉冶入老手镆铘干将由我铸即今场屋已无用五言省题八韵赋人心天理不可磨秉彛物则常如故五天竺国身出神三蓬莱山臂生羽缁黄引之入迷途残魄零魂应悔误昌黎原道孟七篇除蚘刬蛲剔鱼蠧子当以此据臯比正正邪邪明举错本根树立谨心术节目设张行法度子曾精读万巻书子又逺游万里路诸生北面孰不服穷理尽性摆传注天民先觉敢自许作成后进定无数
　　学诗吟十首【并序】
　　小子何莫学夫诗伯鱼承过庭之问退而学诗三百五篇之诗也诗亡然后春秋作诗有美有刺导人爲善而遏其恶诗不复作孔圣惧焉故寓褒贬于春秋以爲贤君良臣之劝而破乱臣贼子之胆后世之诗自楚骚起汉晋唐宋至于今日得洙泗之遗意否乎虽然天理人心一也回近诗十首名曰学诗吟所见并具诗中或者亦粗得前辈心传之一二大德九年乙巳七月初八日方回自序
　　我陟匡庐山想像渊明庐我游永嘉郡康乐兹佩鱼学诗六十载鑚仰二老且白首恐无成嗟哉腹空虚迩来摆百务粝饭几无蔬朝吟极摹仿夜咏加勤渠不必一字工意味但舒徐比陶似不足方谢尚有余举世无人识归欤吾归欤
　　三百篇既絶孔圣作春秋荣辱系褒贬与诗美刺侔楚骚降一等尚可风雅俦汉盛出苏李魏兴起曹刘厯覧逮六朝仰止兹爲优独一陶元亮龙鳯翔九州韩柳继李杜黄陈绍蘓欧江湖近一种禽虫鸣啁啾
　　我读渊明诗不忍复去手休官四十一不肯恋五斗二十三霜秋篱下作重九朝亦一杯酒暮亦一杯酒南北几防紫能尔一醉否义熈所以立寄奴幸而偶牧野诛独夫夷齐尚弗取窃评首阳山乃后有五柳
　　我爱真西山读书有甲记首论天命性岂可不论气【程张二説宋始有之】我爱魏鹤山周易辑集义濂洛十七家一贯六十四有寂即有感槁死笑释氏无气欲爲人瓦砾弃骸胔复见天地心有处起生意王弼独云无此语决非是杨氏昔爲我老子实似之墨氏昔兼爱释迦亦如之孟子辟杨墨有功此一时似仁与似义暗传匪明垂梵语东汉译门西晋师迄爲万世害三教乃并驰独一韩文公张我正正旗濓洛有诸老此盛彼遂衰
　　离骚谓絶响此道传人心外物有鼎革能言无古今曹刘与陶谢五柳擅正音李杜与韩柳一字直万金欧蘓与黄陈孰浅而孰深尤萧杨陆范干淳鹤在隂二涧可继之章泉亦骎骎柰何近百载种火灰中深【南渡后诗人尤延之萧千岩杨诚斋陆放翁范石湖其最也韩南涧涧泉父子可继之嘉定以来止有一赵章泉耳回所见如此叶水心奬提永嘉四灵而天下江湖诗客学许浑姚合仅能爲五七言律而诗格卑矣种火灰中深回不敢谓世无人如灰中种火穷而在下不见知于当世耳种上声种火俗语也】
　　宋诗孰第一吾赏梅圣俞绰有盛唐风晩唐其劣诸牛尾狸无敌马蹄鳖与俱龙溪奏思陵此产臣乡闾宣城二十咏歙浦俗亦如春洲生荻芽寄兴河豚鱼真言冩实事组刻全屏除黄陈吟格高此事分两途
　　我寓侍郎桥夜枕闻五德四更即不眠东望逆曙色南睨三茅阁千灯破暗黒百八仙林钟鼍龙吼其北繄此倚防人四海谁我识未能朱晦翁乡邦续道脉犹当陆放翁桐江刻诗集
　　承天寺一碑冝州万里走后山与简斋各年四十九李杜俱有厄郊岛终不偶今人好作诗曾不鍳兹否我如陆务观平生诗万首明年当八十不可日无酒四男异甑釡二女欠箕箒晓问床头瓮仅有酒一斗
　　吾性能忍穷所以不仕宦两纪加一载考槃歌在涧当车稳杖屦当肉饱藜苋虽然鲜欢娱终不堕忧患忆昔四十九奏书似台諌请劒斩佞臣此贼罪恶贯倐忽三十秋往事如梦幻不死逾八旬几度见宾鴈
　　再送王圣俞戴溪
　　宇宙喜一统于今三十年江南诸将相北上扬其鞭书生亦覔官褁粮趍幽燕青原有王老厯世羲献贤自浙而江淮北理彭城船不上郭隗台不饮卢沟泉问之果何徃往陟泰山巅观古封禅碑讨究秦汉镌森森楷木林上香先圣前滕州孟子庙邹县有墓田我亦尝过之如亲闻七篇羡君今勇往挿翅如登僊呜呼古先哲何以百世传我等生后世倐忽销如烟嗟嗟此何故男子若妇然少游胜伏波此论何其偏七战殁牖下毕万自有天誓死或不死求全终罕全吾闻溪中禽有曰信天縁鱼过得饱食终不流饥涎
　　独立
　　午牕睡起懒衣裳独立楼头数过航苔藓瓦连苍晕古梧桐檐覆緑隂凉北来话旧玉堂雨【汪汉卿翰林修撰六月三日至杭此用孙内翰那更廉　纎雨谩道玉爲堂事】西望怀人白笔霜【谓东溪王御史节直卿五月十七日自杭还建康】自觉多思尚多事不如樽酒见羲皇
　　思家五首
　　忆昔年垂五十时紫阳山下结茅茨【予癸酉年四十七宇文信仲使君知吾州买宋尚书故宅基见赠筑室】闲花野竹三间屋【野草字不如野竹好然碍屋韵三间屋太少千间厦又太多诗之难如此】皓月清风万首诗得罪权臣常自笑【贾似道四令言路抨之】逃名市隐复奚疑寿登钓渭真慙愧不学空令有四儿
　　湖海今非昔妙龄未容许汜识陈登归心七里滩头棹客思三茅阁上灯雪里梅香寻酒媪雨前茶好待诗僧近来衰老嗟何似怕啖杭州六月氷
　　世道骎骎似可咍多年吾已似衔枚品题巳定门人叛【籍湜之佛周穜叛坡主安石】议论方公敌国来【朱文公陆子静】瓦砾敢侔珠玉价茅茨谁办栋梁材渊明归去庐山下未少黄花酒一杯弱冠吟诗六十年自然熟处有肥僊【诚斋晚爱肥仙诗自然何曽巧饰事雕镌回诗初学张文潜晚防黄陈】坡翁追和陶元亮谷老深慙白乐天苦李道傍人不采蟠桃海上事空传平心定气求中道佳句无穷在眼前
　　黄山三十六峰豪南照城楼百里髙五岭旧坑金作砚【婺源五岭中一谷产砚刷丝第一角浪罗纹次之旧坑崩闭郡守谢暨尝开凿不竟】双桥新醸玉为醪【紫阳山西南山许宣平之故居下曰双桥酒素佳宣平负薪朝出卖沽酒日西归此酒】浙乡巨舰供鱼鮝淮郡骈肩致蟹螯【霜后】牛尾狸兼马蹄鳖消得坡僊赋老饕【梅圣俞集宣城二十咏沙地马蹄鳖雪天牛尾狸歙亦然汪龙溪内翰彦章奏答思陵问乡味引此聨良是○鮝古未有汉吴王所嗜汉时吴都防稽东汉始分浙西爲吴郡】
　　诗思十首
　　年甫弱冠而学吟诗新春将八十矣凡用六十年之工夫仅至此地俗人不识晩进不知自纪厥事凡十
　　大雅嗟麟笔离骚叹鳯弦猗那谁与敌羌蹇尚堪传歩仰曹刘独名歆李杜专无时吾不梦防酒访斜川老子持公论评诗众勿惊更无双子美止有一渊明响接东坡和肩随太白名吾尝图画像释菜四先生万古陶兼杜谁堪配飨之赦还儋耳海谪死瘴城冝无已玉堂冻去非榕岭驰更添韩与柳欲筑八贤祠满眼诗无数斯须忽失之精深元要熟妙不因思黙契如神助冥搜有鬼知平生天相我得句匪人爲素甚鄙南岳幸尝忝雪牎格高爲第一意到自无双倐忽千军阵雍容九鼎扛僧敲作手势吾可贾长江杨刘昆体变谁实擅元功万古推梅老三辰仰醉翁穆脩先汉笔魏野盛唐风今日何人悟江湖恸阮穷俗子欺诗客诗成未易工虚声难忝窃生理早穷空謡诼无庸听谆谵尔未通阮公青白眼畱取送飞鸿忝窃严陵郡依稀陆放翁作诗逾万首浪仕只千穷醉卧三更后闲吟两纪中时时落幽梦渔笛鉴湖东苕溪渔隐老家在绩溪东苦学多前辈评诗出此翁生年同孔氏传道仰文公烂却沙头月谁参到此中【殿院胡公伸绩溪人忤秦桧死静江狱胡仔其子也丛话善评诗寓霅上缺烂却沙头月一船朱文公诗妙文公生年同孔子庚戌亦年七十三此谓吾州前辈诗人今学者未参到此地也】
　　蛇起新州荻温业不成已无司马氏犹有石头城北伐中原捷南归大物更菊花篱下酒万古一渊明
　　题十六罗汉画像
　　一释迦佛起天竺罗汉五百又十六中华止绘十六僧贯休十八老笔续千无万无无更无芥子须弥一扫俱阿字义门緫深入画图岂止伐颛臾咄伏虎降龙两尊者此巻写一犬如狮一仙鹤精妙丝毫无苟且笔墨游戏真古今劫火燃卷起短轴且饮酒西牕万里开青天
　　题寒山拾得画像
　　予读寒山拾得诗集第一首城中娇小女杂佩何鹦鹉笼中飬琵琶月下弹长歌三日响短舞万人看未必常如此芙蓉不耐寒此诗朱文公尤喜之今见二画像而爲赋诗曰
　　我读寒山拾得诗唐初武德贞观时此必前朝老进士开皇大业不仕隋长歌短舞芙蓉句开元元和尚无之一箒天台国清寺扫防人世贪嗔痴文殊师利复现世僧俗未妨疑传疑或题松下读黄老臆辨二叟果爲谁谚云橘皮错认皮九方臯马遗黄骊呜呼甚矣吾衰矣郁郁都都焉雄雌
　　武宁茶提举相台郑君思恭之萱堂太夫人冯氏大徳乙巳年八十六紫阳山方回万里年七十九赋长句
　　孝子不愿爲高官履危未必亲心安孝子不愿食厚禄移此禄爲亲之福亲家堂上太夫人九九之筭饶五春令郎江西三十载董提茗事职不改他人公台天上飞我不衮衣但莱衣谁其縂戎动百万我宁不作麒麟楦夫人愈老愈优游髪白返黒此之由夫人内丹保坚固齿落更生此之故君不见庄椿一岁秋八千彭祖十分之一焉夫人寿骨比彭祖尚余七百一十有四年
　　题米元晖寒林
　　善书善画古来希前辈风流日渐微开巻令人忆羲献米元章更米元晖
　　九日
　　楼前楼后独徘徊便当登高百尺台海内共知吾辈老江南未见菊花开细思去岁人谁健遥想中原鴈已来我似少陵亦賖酒不妨剩举两三杯
　　次韵前住中竺希鉴上人五言
　　中兴今佛法百倍胜儒绅达磨重初祖观音再化身此心元是道何物不爲尘毂觫齐王眼焉知一角麟
　　送岳德裕如大都
　　岳忠武王炎兴中才跨光世俊世忠人见百战百胜功孰知洙泗储心胷奸桧忮忍摧英雄秦贼之臭传无穷忠武馨香逈不同鬼神呵防埀箕弓子子孙孙有祖风允文允武足临容敦以阅乐诗书崇维德裕甫明且聦昭文大学其宗公招之使来有秋鸿贤父贤兄笑顔红酌酒赆别浮金钟有马有车舟有篷脯腊湩酪羊豕熊藕莲防枣苹蕰葑罍之爼之笾豆丰文宾诗客罔不从軷祀而行气如虹浙之西而淮之东中原广大尧民雍邹鲁齐赵森儒宫黙防寸心豁双瞳卢沟之水何溶溶五门佳气瞻欝防殿上日月朝衮龙马亿万万休战攻猎围发踪无豜豵海东青上天无穹天鹅脑碎飘虚空书生匪我求童防桥门冠带新辟廱六艺一经或一通加之官爵与磨砻千里虎符百里铜君遨王京登丹枫即霑一命寿乃翁归欤不见橘霜浓近在新年桃李秾莺莺燕燕飞蝶蜂满斟环坐绣芙蓉春满一家和气融我有一言如药石后生仕宦非所急明时用人畧梯级况乃要路荐引密集贤翰林真可得我身自有本来物官小官高何损益君家万巻刻书籍此事乃一大功德陶铸青衿千百亿归而求之不凿壁一灯可费十年力然后自观语与黙一黙浩养百虫蛰一语九霄轰霹雳
　　寄题畅上人文溪别业诗【并序】
　　四明郡之北四十里有溪曰文溪禅僧畅上人因以自号有别业花木泉石之胜大德四年庚子今信州路儒学教授戴帅初爲记又五年乙巳歙人通议大夫前建德路总管兼府尹方回寄题长句
　　爱僧予尤爱诗僧千偈万颂传五灯寒山拾得两奇絶妙压神秀卢慧能四明北郭四十里文溪之名四海称文溪上人貌古怪吟坛突兀高千层我虽未到燕坐处想见藓薜枞行藤上之所陟耸楼阁星辰日月危栏凭下之所种足锄耒芋菔黍梁满甑烝有时挑包大都防省台贵显皆其朋紫阳山叟年八十吟号夜蛬书秋蝇厥今流俗所不齿独肯惠顾谈上乘门前车马热如火兀坐相对森寒冰气臭脗合风味似万里可并横坐肱文溪文溪有别业松隂百谷禾千塍何当挿翅渡潮海月门吾敲堂吾陞春华樱李杏桃药夏菓榛椇莲藕菱西风九日东篱菊十月早梅霜霰凝短才题咏匪骚雅有愧蹇羌惭观兴公诗自是第一等纸上龙变青云蒸文溪有集定脱槀庶越韩门岛可澄老夫所作岂敢并雕鹗风前跧冻鹰谁欤作记已六载敢不服膺今戴慿
　　题叶兰坡居士兰
　　楚词之兰惟湘中有之今之零陵香是也故韵书春曰兰秋曰蕙山谷之所谓兰一榦一花蕙一榦数花同开于春非也然今人从之久矣兰坡叶居士善冩兰间以竹石殊古雅脱洒平阳吴州判宗松岩以一纸见示爲赋之
　　一花一榦秀春风此论黄家太史公若问灵均旧纫佩零陵香出古湘中
　　题画龙首
　　挂龙西作但见尾舜服龙章临斧依昌黎石鼎囷蠢吟此诗真可泣神鬼得非永嘉陈画龙此纸钱塘叶兰翁
　　走笔送僧宣无言归泉南
　　杭泉三千二百里一瓶一鉢走桑梓此僧胷中有诗肠一口吸尽四海水自从北海至南海搜诗直至珊瑚厎归哉非爲恋乡味橄防槟榔红荔子只身家世无眷属亦不寻访囝郎罢【音被四止】一欲追还李太白二欲中兴杜子美三欲扶起黄鲁直四欲再作陈无巳若岛若可若贯休直下视之眇糠粃名僧诗话六十巻我葺偈颂如野史西天七祖南六祖畧如志传与表纪寻复悔之泯其藁间存一二笑狂斐防读紫阳先生书岂可舍之从释氏烂却沙头月一船不妨文公漫随喜可与言诗冝与言不可与言姑止止
　　寄题松江下砂唐氏竹友
　　赵子昻书今第一竹友二字大逾尺结交此君者爲谁松江其家吾未识想见髣髴如渭川千亩比封环乃宅根竹可曾掘作鞭笋出不忍煮爲食青琅玕栖紫鳯凰可待九成击防石老夫客居杭州城一苇可航不三日不问主人即直造谁知亦复有此癖梦到霜松雪梅邉殻踞兮蛤蜊食取此三友并友之月明半夜吹长笛
　　题罗观光藏陈所翁墨竹【容善画龙三山人】
　　陈其姓名曰容称所翁善画龙葛岭翘材酒杯客不分虎不凭熊晚节冩此箨龙儿真是老笔善藏锋我尝遥望识其貌古面无髯双鬓蓬画龙撇竹匪二技造化虽异机轴同竹即是龙龙即竹鬼施神设非人工龙耶竹耶勿恼我拓楼长啸万里天宇空
　　题罗观光所藏李仲宾墨竹
　　以笔冩竹如冩字何独钟王擅能事同是防恬一管笔老手变化自然异胷中渭川有千亩咄嗟办此箨龙易竹叶竹枝竹本根方寸中藏竹天地防年癖好此亦颇万巻书右竹图左妄希眉山蘓谪仙拟学湖州文与可眉山一枝或两枝湖州千朶复万朶李侯有之以似之防手独观谁识我
　　追和东坡先生亲笔陈季常见过三首
　　坡僊果何辜黄州七年客价高日月低名大天地窄嗟彼舒亶辈岂不辨菽麦阿党更妬忌一视皂与白前后赤壁赋悲歌惨江风江山元不改在公神游中三经及字说胎祸埀无穷想如季常辈对寤三叹同我尝过黄州故国耸乔木半山歌元丰此老蜗角缩及至绍圣初岭海谪坡谷人生归去来破铛煮黄独
　　题文文山天祥遗墨
　　年逾弱冠唱枫宸海内文章第一人孰谓国家无厄运从来天地有忠臣此声不朽垂千古今岁犹存仅七旬二十五年九原厎刚风夜夜薄星辰
　　寄题沈可久雪村
　　吾闻昔人善赋梅尝是梦中见春来前村深雪天未晓焉知昨夜一枝开江村一雪复一雪三白丰年与玉屑多事诗人要闲管想像髙唐冩奇絶真曽质明杖屦无前随牧童后樵夫暗香何处费摸索寒生吟癖浩然驴平生我有脊梁铁明年八十冻不折卿用卿法自雪村横斜独翫书月
　　题杨叔雅水墨百花图
　　梅梢前后两枝春百世中间各冩真忽见花王大如斗始知天地有君臣
　　题坡僊求心斋三字
　　千圣相传止一机常惺惺法免危微但于方寸求吾事莫问坡书是与非
　　次韵芝田上人子虚二首
　　年长山僧五十秋每防诗巻过吾楼老衰英妙心相似灵隐亭前水不流
　　爲问葛藤禅律论口箝舌结更无言何如了办眼前事且説诗家不二门
　　刘子华儒吏
　　三十年前东南惟省吏出官爲正倅密吏出官爲总戎部吏出官爲簿尉儒亦鲜矣监司州县吏皆不儒罚亦少苛今日吏始有儒爲之阶是而坐庙堂者多矣刘子华儒吏也幻住上人以下爲说未有诗紫阳山虚叟方回赋之
　　短檠彻晓一灯寒揶腹中藏万巻寛了事足爲良吏易读书真作大儒难隐身鴈鹜虽常调致位貂蝉可显官褒鄂功臣不须此长枪挽出进贤冠
　　寄题婺源戴氏苍山歌【应虎文涪翁记】
　　大苍山小苍山有若醉翁亭外滁山环万梅万竹万松栢万岩万壑超人寰河洛以来万万巻上至姚姒下孔顔蝇头细字藏数世晁张韩柳笔追还三道八韵果何用时文之学久已删星源幸有此一老妙龄早悟向上关明年古希满七十不知京洛有尘阛花间自与莺蝶赏菓熟朝共猿猱攀文人才士过从每樽酒樵夫牧子亦许荆同班海内一统三十载书文车轨过荆蛮捐轩弃冕考槃磵清朝乃容此士闲神僊窟宅何可到蓬莱弱水隔险艰安得挿翅一飞往穿深憩密弄潺湲王摩诘心似可拟陶渊明迳焉能扳既而思之各有分命所当得天不悭大苍山小苍山此非百顷之家不能办游人未易窥豹斑题诗寄往聊想像我有把茅独蜗跧
　　题王义之云隐
　　心天界限絶尘氛防市虽喧耳不闻大隐从来非小隐可须深入万重云
　　送吕主簿还任永丰
　　岁在庚申回自鄂汉下金陵依陆公太初晓山因识南康吕公今主信之永丰簿胥防于杭见赠古体诗二十二韵回亦爲二十二韵饯公还任老嬾不能次韵斯之爲
　　媿
　　吾友陆太初擢第岁丙辰同舟下歙滩羣英对枫宸于时程讷相中书秉洪钧拔我魏静翁丞郎厠朝绅明年去其位出使洞庭滨回也实同行两见桃源春巳未入江险鄂城飞战尘近岁亡国相再造夸庚申金陵畱举子始获识伟人公年二十三太初之馆宾回年三十四太初之乡邻四十六载别世事难具陈后岁公七袠明年我八旬雪髯对举酒谈诗如有神健笔涸湖海便腹罗星辰匪玉亦匪珠自有席上珍近世浇薄俗百僞无一真二老举措间复还天地淳醉乡辟坦途永无荆与榛傍观果孰识无怀葛天民一邑主簿领内省忘屈伸归隐匡庐峯寄鴈或可频
　　以读书破万巻下笔如有神爲韵赋十诗送赵然然如大都
　　博学果何谓书不可不读子思继以审子夏继以笃是皆返诸心夫岂泥简牍试一凭危楼万里送鸿鹄羲皇卦未画世间有何书今人所校者惟亥豕鲁鱼曷不洗肺肠求诸天地初此理傥有得万巻皆空虚所谓先天易诸人识不破独一观物翁入手不放过太极是生两然后品物播参以邵子言佛老义自堕误训若稽古字至于三万一言思无邪可以了羣怨世人尔所有夜光珠迳寸吾侪道固穷君子兼山艮扬雄论立师始于书一巻曾子贯忠恕本无书可传赵子足著述古今妙贯穿攷诸领防间深衣有表防朱先之桑梓如我二人者赵子于吟诗一字不妄下虚叟明八十硉矹老病马年龄巳衰頽文字亦苟且妙年尝自负韩子补天笔年及渭滨人今也老无力送君如燕都谁门可长揖蘓举黄自代靖翁独我识言诗卜子夏作赋马相如三十六字母文公之四书知君便便中自有一石渠以貌失子羽诸公其慎诸鲁语第一篇子曰即次有有子与曾子专美孔圣后乃知古学者尊师复重友君之师友何殆不止韩柳后生信可畏君年未四旬我老长空倍闲将三十春学行各有见出处何必均宁将诗泣鬼肯与钱称神
　　至节前二日
　　梅花买到满楼香但笑吾家节是常雨冻不应无雪冻【未雪】肩疮更复有头疮【近患月许】桃符爆竹年将近绣线书帷日渐长三岁岭南江左路岂知八十客钱塘
　　至节后一日十月二十九日
　　倚栏闲翫老梧桐万变真如一梦中竹叶满斟今古了杨枝早放是非空防孤岭海三千里衰病江湖八十翁旧雨来人竟安在迩来朋友马牛风
　　至节前一日六首
　　少陵早是沧浪客马援真成矍铄翁四十五年忝科第一生心与布衣同
　　征羌汉将赵充国赐履齐侯周太公虚叟纪年亦云尔五湖四海一诗穷
　　灯前一影客中身鸡未鸣时起已频每日盆梅千百檐倚楼闲作看花人
　　莼羮鲈鲙鉴湖风想像依稀老放翁惜爲平原多一出诗名元已擅无穷
　　客子光隂诗巻里杏花消息雨声中我谓简斋此奇句元来出自后山翁【老形已具臂膝痛春事无多樱笋来后山诗也简斋诗夲诸此然亦出于少陵翁也】心情诗巻无佳句时节梅花有好枝较似后山更平澹一生爱诵石湖诗
　　赠鲁至道
　　种薫不生莸种莸不生薫人力异培植草木各有根或不然此说冝以变化论蛟鱼无头角作龙行雨云麴糵酿成酒醒者皆醺醺不见昔诸子抠衣孔圣门仲由气暴虎不使行三军欲俾赐也讷故曰天何言不见孺悲子取瑟使之闻色黄而在裳深取六五坤志学及从心非变尚何云南山隐雾豹养其所变文明明德新民此书洙泗孙所谓新者何舍旧新是勤服可古衣冠耕须故田园世惟有旧染不可畱一痕变人先变巳毋我求道原下愚彼不移乌喙无兰荪昬昬与晓晓火蛰仍复蟠人生悟此理寸丹还一元
　　寄题汪称隐海阳船亭
　　望之有若船其实止一亭世情作风涛平地有沧溟中裁宫室制外肖舳舻形片帆可万里眇视蛟龙腥吾友汪定翁积世家海宁海宁亦海阳难攷山海经季子栋此宇世皆称宁馨乘桴否运革作楫良辰丁漳饶两分教奕叶家氊青记者斋老文辞揺斗星不慕蓬莱岛不求楚江萍野水无人渡何时一扬舲
　　武林感旧又二首
　　钱塘多少少年人孰识回头迹巳陈緑草地元无緑草红尘天更不红尘三茅观顶灯犹在六部桥南塔顿新试问众生诗得意袈裟底下自由身
　　吴侬青盖巳云何郎罢犹能欵乃歌湖上船稀西子老城中马响北人多珍烹冨户金千埒负贩贫民雨一蓑倐忽虚盈三十载世间春夏几南柯
　　桐江续集巻二十八
　　钦定四库全书
　　桐江续集卷二十九　　　元　方回　撰
　　赋
　　泛湖遇雨戏爲短赋
　　柳絮化萍浓绿藏莺不见其处止闻其声此岂非春工之极致欤湛然宴坐轻舟自行万恣千态逺山纵横透疎帘而湿衣忽骤雨之若倾甫下矴而闭戸才顷刻而又晴方子酒稍酣矣奋雪髯而慨慷曰此何为者耶悟舒惨之不常于是诵臣抃表忠之奏歌苏仙荐菊之章彼割据于五季若钱氏之数王渺邱垅之无迹怆松楸其可伤涸银海而出金椀穴狐兔而上牛羊岂不亦雄杰一时兮终若雍门之泣孟尝赋梅处士妙解影香骨可以腐千古不亡鬰孤山其硉矹拥万树之青苍防蔗节之遗恨保故封犹苦堂天道茫茫一雨一旸荣悴隆替柔刚防彰谓偶然不足芥蔕兮曰作善降之百祥谓理有必可恃兮曷顔夭而跖长二客白李遨头曰张嗔无故而多事拟陈迹而揣量指金叵罗其犹浅举大白而罚之觞方子曰不然老隂为六老阳爲九老则必变如翻覆手惟知变者可与长久知六之变固乃所守知九之变健不为首顾此湖中之舟与舟中之人岂长夀而不朽能畏谨以自修庶吉亨而无咎幸乘时而过分负且乘兮致寇环绰约之蛾眉佩金印而如斗管弦沸其前后绯紫奔其左右一旦不能自保卒同归于石友蠢苗窜于三危防风横于九亩或裸体以罾鱼或跣足而踏藕侔带索之荣公甚泥涂之绛叟立层氷而弗寒野茹仅其适口无乐亦复无忧不自知其不偶岂不胜于孟晋而疾颠者乎此庄子所以不爲庙牺而李斯所以忆上蔡之狗也舟且抵岸悉辟其牖赋诗各成肴核再取有化为无无生为有雨晴晴雨纷揉结纠斯时也度夕阳犹未至于酉多言数穷姑相与大笑尽樽中之酒
　　山水图赋
　　大海四周涛波涌兮沃日蹴天鱼龙汹兮其中有山千峯耸兮崖悬壁峭石巃嵸兮云翳霞鬰祥飚澒兮瑶草琪树纷荜菶兮神人所宫万斗栱兮连楼杰阁虹梁竦兮觚棱金碧甃琅珙兮幡幢翩翻毯氄兮翥鳯翔鸾舞翠孔兮竒葩异蘤蔚以蓊兮深闱穹殿谁主董兮其如北辰众星共兮绶珠组玉佩鞸琫兮钟雷镛霆万石重兮雕簨文鳞鬛动兮妙音铿锵歌啰唝兮琼以为浆流乳潼兮有觞之者纎纎捧兮蟠桃其果西母种兮如之枣羌唪唪兮七十二鸳观窥拥兮頩以自持或矜宠兮何脩至斯独髙拱兮九州博大一蠛蠓兮金童应门吠仙猣兮舟何从来于岸栊兮松间之鹤雪毛茸兮伸首水湄五总兮自有宇宙皆古塜兮此独不死无邱垅兮万姓寒饥靡缺覂兮五运代谢常固巩兮嗟今羽流防铅汞兮非不欲往不可勇兮乱曰紫阳老子既为此赋恍惚卢胡醉乎梦乎岂其蜃气之所为乎客曰不然昔有异人在蜀成都少尹值之自言其能需酒一壶片梓如扇刻以指爪遂成此图过江百年万事埃尽此物亦徂虽有百赝不乱一真在人识诸呜呼此杜子美所谓咫尺应须论万里者乎此苏子瞻所谓人间何处有此境者乎攷运世之开闭兮万有终焉一无其有其无莫可以竟究兮姑寓意于游戯以诳老眼之模糊
　　吊鹤赋
　　子实子筑屋西湖之西据乎南髙之峯泉石竒崛烟霞叠重有鹤飞来不知所从贤主佳客欢然相逢岂幽心之有感而适相值于箭锋者乎朝出于野靡罗靡网夜栖于室不樊不笼出没游戯菰蒲莲稻翺翔掩映杉栎竹松立乎堦戺苔藓增色依乎牕牖藤萝改容人与物其殊途可鶢鶋而钟皷彼倾国之妍姿纷嫱施之楚楚鱼若鸟兮见之飒深逝而髙举亦有徳既辉而鳯来机已忘而鸥下乃神理不可以常论者此所以防击石而百兽舞也欤我尝访子徘徊兹山子之出矣何往白云鐍其门关须臾见子扁舟言旋乌帽潇洒玉佩瓓三贤之乐天画像八公之刘安容顔是鹤也方抟风于九霄之上睨八极而盘桓即敛翮于碧落迎先生于岸间衔芝草而若献尾琼琚而上瑶坛望之者以为三神山之人渺乎其不可攀者也试尝相之淮南有术禀气受精金九火七西方素全体白南方朱元首赤中宵不寐声闻九里汚泥不染胫髙三尺小变大变嵗百六十千六百歳饮而不食与九畴之禹偕后天之防极子实子曰不然龙至灵也龙骨入药麟至瑞也麟胶续弦使偻句而不骨何居蔡而卜旃读华阳之瘗铭知胎禽之有阡畴昔之夜吾鹤已仙鼷鼠食郊牛之角蝼蚁困江湖之鳣饿豺狂猘喋血垂涎岂兵解与水解犹形化而神全嘻其不可得而见矣霜天嘹唳月地翩跹将造化之谑我乏扬州之腰纒抑以我无乘轩之宠以故出阳神而遨紫烟也侧顶听棊从今已而忍哉俗物劈琴煮之彼吠彼走犹有葢帷乃以椁乃树以碑曰华亭贵种青田上士之墓子其爲我申之以挽词子虚子乃吊之曰古之夀者广成彭祖即今安在终亦为土堕牛山之泪騃乎哉齐景公求不死之草愚矣哉秦皇汉武凡厥含灵阴母阳父智愚贵贱鳞介毛羽以气相禅均厥哺乳穉化而来老变而去一变一化有若寒暑或短或脩魂游质腐岂其生生不灭而充塞宇宙者哉汝鹤昂藏氷峙皎洁玉立嵇绍之鸡非羣王乔之鳬匪匹无怨可报空长越王之颈所欲易足肯折陶公之翼是尝饴潭皋之粟来自涂脩之国者耶是尝爲丁令威辽东来归而以喙为笔者耶是尝备三茅君之骐骥出于胯下而耻为之役者耶是尝以九转还丹之使赋之以鲍照而画之以薛稷者耶汝苟知戴圣之诮鹦鹉又焉取郭璞之笑蜉蝣视瘦躯若蝉蜕猎太清而天游繄听经之蝙蝠及坐化之猕猴傥释氏后身之可信未必不转为仙圣之俦子实子宁不知赵铁面成都之清苏玉堂临皋之乐充斥宇宙之大名陶冶江山之髙作岂畱情玩物之谓皆适然而有斯鹤偶得之而偶见之初无执而无着鹅入右军之笼鸡解少陵之邂逅遂成于故事岂有心者之可学怵于内者好龙而惧云蔽于外者逐鹿而迷岳惟达人大观碎千金之璧犹破釡曾不错愕弃三公而灌园固知其为傥来之人爵也而况于一玩好之防岂于此而有适莫乎乱曰塞翁之马失兮未必不为福兮虎取以逸兮愈与署俱吉兮青天无路可追寻一片间云万里心华表柱头人去后恨无消息到如今聊复追赓李远之吟
　　李道士遇异人赋
　　鄞郡之东溟海之岸太白之山曰此鬼谷子左元放之所尝栖止者焉实出于古父老之相传而吾何以知其然噫指李为姓之道士歴此山而攀缘披榛斵药抉石潄泉朝挹丹霞夕啸苍烟似梦非梦茅庐数椽童子出戸长揖而言曰汝岂非所谓登瀛者乎道士方恍惚而莫诠沈吟之际缓步之间复遇异人羽衣翩跹揎云袖而呼之汝登瀛其来前荫松覆柏状鼇肖鼋厥广三尺一巨金蟾骇闻见之谲诳敛形体而跽拳既意喻而色授忽傥惘而变迁夫三神蓬岛是谓瀛洲秦皇汉武望洋而叹旃蟾居月窟其宫广寒世之人徒想像流闻而已未有能拭目而窥观者也呜呼噫嘻使褒博者流立説以号于世曰吾游吾神揭泗水升孔坛手获纳履耳闻鸣弦肩拍由求目接渊骞则岂不大噱而见鑴乎道士之为学也谈虚説空探冥冥穷无鬼而为有鬼无仙而爲有仙非有倒倾九河之辩舌曾未易与之相磨研也则不若一付之于滑稽与夷坚抑此道士之厥祖尝翊靖而相炎碧玉环之世胄耿青史其蝉嫣又何异乎薛忠惠之孙见嘅于老学庵之编然则视耕稼郑公防者则犹贤矣焉知其终不丹成而登天
　　松鹤词【并序】
　　世之植物如槿华朝荣暮悴而有千嵗之松动物如蠛蠓蜉蝣不能瞬息而鹤亦不啻千嵗是故方外之士贵之今夫松下苓上丝坚贞傲霜雪蟠屈肖龙蛇清吹摇动常耸然于尘之外鹤青田之种华亭之唳故仙人相之有经轻举之士跨之以游四海者也今之写真者必喜绘羽衣纶巾之徒徜徉松鹤之间唐人有诗曰只应松上鹤便是洞中人言其标致之相似也又曰养雏成大鹤种子作髙松言脩心链性之人可以长生久视能与松若鹤俱夀也杭宗阳知宫天台陈悦道其门弟子称爲松鹤真人长身而古貌言嘿而神闲为之词曰千桃李之秾华兮不如我之孤松彼三春之朝露兮我专一邱壑之风听此以洗耳兮又何有乎牛鬬之聪百莺啼兮万蝶舞不如我独鹤兮防其羽顾月池之在地兮各以影而自侣九转砂成兮鹤顶同丹我鬓不凋兮松鬛长青何十八公之为梦兮胎僊夜鸣醉魂醒亦贞其心兮亦癯其形与我作朋兮俱千龄
　　爱莲堂双莲赋【爲泉州市舶唐提举伯荣赋】
　　天地始判太极两仪曰一生二老氏讲之凡厥草木始生之时一芽两叶一核二枝丰年之瑞民乃无饥乃一稻而二穗乃一麦而两岐一花而结双梅加以鸳鸯之号一笋而挺双竹夸夫鸾鳯之姿毁誉不常俗言厖辞甚者沅陵六橊酒泉十柰总一蔕而称竒而又僻壤遐域未易究知我则谓两手十指同一肝脾人惟一心而两鼻两耳两目两眉葢此身血脉贯通则一为两本两为一用可以类推物格于和气而秀异则一者虽殊至于万而始于两而所谓两者终于相合而不相离乃家天下人中国之镃基也繄兹莲之独柄兮其端并华而匹实一荷叶之所依兮一藕根之所出初红蘂之交艶兮陋对镜之新妆玉连环而不可解兮寻角立其青房罗袜生尘金厥步兮前若后其芳躅牉吾膺而不悔兮肯媚匪人之足彼释子之宝宇兮三其座而跏趺辱于次且之臀兮宁合志而霜枯牵牛织女天有星大孤小孤地有山伯夷叔齐采薇岩间人亦有之曰若是班耦嘉竞爽俪美抗衡鄙尔叔孙鲁国两生广受之退胜舍之清元方季方难弟难兄机云灵晖词翘咏英三王勃勔五窦巩苹奎聚之后复有二宋二苏而二程持是以方兹莲之菁菁莲若曰可者吾与之肩随不可者将莫吾之敢京也矧爱莲之主人兮甫其字曰伯荣观南海之襍货兮忽中辍乎宦情曰昼锦其有日兮隐胥涛之故城筑圃环夫菰蒲兮汀洲况夫临平羌叔出而季处兮极嗟予之至诚笃友于而共被兮决不摧乎紫荆异然萁而煮豆兮肖在原之鹡鸰感菡萏之效祥兮各其蕚而共茎三槐多一兮嫓厥茂五桂减三兮同尔贞乱曰骚翁墨徒评葩嘲卉或繇或条同心连理脂涂粉传妇容是拟我独不然削冶刋腻娥皇女英弗取为比而况于二赵二乔之琐尾者乎故専以大丈夫赋兹莲不然则何以谓之花君子
　　海东青赋
　　大徳三年己亥七月十三日皇帝命荣禄大夫髙公兴为浙江等处行中书省平章政事五年辛丑二月十九日驿使爰来有海东青之赐于杭之钱塘门外昭庆教场遗基筑亭凿池以养之紫阳方回撰赋一首拜手稽首言曰诗不云乎凉彼武王燮伐大商羌削平乎江南一四海而康庄旣圣神又文武兮仰于赫之先皇诗不云乎维师尚父时维鹰扬大元亦有其人兮森夭矫以腾骧亦非熊而非罴兮视周室而有光诗不云乎假乐君子率由旧章维嗣圣之龙飞兮俨四方之纪纲宴安民而官人兮受福禄兮无疆诗不云乎鳯凰鸣矣于彼髙冈兹旧人之是用兮辟四门而排阊奋羽翼而横絶兮郁畱皓其相望繄海东青之为物兮产倭儿之殊乡气吞鹏鲸兮鸷百雕鹗眼流星而掣电兮劲翮刷夫秋霜辽东之东兮一夜渡海数千万里兮顷翺刻翔彼天鹅之峻极兮磨日月于九苍青一举而直上兮击其脑而流浆鹅有时而亦黠兮欲落地以潜藏青三左而三右兮径殒之于沙场万骑睨其坠处兮羣骏奔而取将极腴甘之可口兮匪人臣之敢尝供九重之御膳兮曾不数夫驼羊万乘躬幸于猎薮兮据玉鞍而飞骕骦相此青之爪若觜兮犹忠臣烈士之材良天厨脔饲之禁篽兮珠臂鞲其顔行国家赖英杰之力兮其报亦有以异乎寻常猗我定翁武烈传芳帘垂元祐族大以昌克佐圣元纪于旂常南斗之南穷夫海洋千百头其鳄鱼兮迎公舶而徜徉凡天戈之所指兮威振武夫八荒沐雨露以润泽兮胥枯起而槁昂占腊暹而阇婆兮俾悉梯而悉航嵗在辛丑春日载阳乃锡此青来自上方寺扁昭庆门出钱塘乃毓此青羶肥臐膷不筑夫亭之髙兮何以为青之燠不凿夫池之深兮何以为青之凉万品植以名卉兮千株培以垂杨累洞庭之甘橘兮挺渭川之脩篁有梧桐松桧柏兮有芋蔗茭菰姜有蝉蜂蟋蟀而蛱蝶兮有鸥鹭防防而鸳鸯鹿麋羔犊骡驴马兮草为枕藉药苗为粮螺蚬鼈鰕蟹蛤兮鳙鱮鲿鯋鲈鲤鲂环七墩而鼓舞兮万顷浩其汪汪匪娯己以自乐兮纵游观而岂遑敬至尊之所赐兮方寸咫尺乎岩廊念此青之号海东兮越十洲三岛之渺茫岂三足鸟之精气兮钟异禀于扶桑日本嵗以充贡兮尾髙丽扶余而乐浪自元贞而大徳兮绍烈祖之追相厥獒献于西旅兮来白雉于越裳致狮象于阯貊兮舞虞廷之跄跄斯物取其击搏兮节鲠直而性刚精卫欲填夫海波兮均之躯而心长貂之防兮能入虎耳化龙之蛇兮鹤乃可戕天生一物兮制夫一物后有弧矢兮前有豺狼想此青之大志兮吸擒月蟾而醢其肠君赉臣兮有深意臣报君兮永无央食吾芹敢独美兮宜一饭而不忘乱曰始浚西湖者李公泌续广西湖者蔡公襄白公乐天之井佛家徳水苏公子瞻之堤召伯甘棠与我髙定翁之海青亭五贤姓名千古香
　　铭
　　书隐斋铭【并序】
　　天目山洪君起堂求文识其书隠轩紫阳方回谨言君家先大父端明公平斋先生宝庆初为济邸事斥史弥远归隠于书者十余年端平甲午遂出为台谏第一人淳祐辛亥回以左史吕公竹坡先生书谒君先父端明后岘先生于在所时为考功郎兼直舍人院以烦言去寻入天目山从之游馆于至道官时挽至饮席以所读书字字行行指示所谓肯綮节目教之一日座间偶及淮阃贾似道奸诡诈谲特甚谓异日必误国其先见之明如此世所不知今世所传公与贾不合在淮东漕之后者非也公岂惟不合于贾似道以前诸相皆不合也故以是难进易退而常隠于书朝廷日少山林时多为一世正人区区者幸获末第则不可复见而公仙去矣大抵嗜美仕者必废书闲居不仕必有读书之暇是之谓隠于书本无他竒説也铭其轩曰　太极仪象一画其初积竒干葢【缺】偶坤舆龙图肇始鸟迹衍余纵横上下左右实虚注【缺】觏止偏傍灿如字从意造文用言舒恒性王播道心帝胪典谟渊逖誓诰枝疎三纲同轨六艺异闾姬田既耒孔畎攸锄宰柄八设治经九摅麟感仁兽鸠歌摰睢百王药石万世菑畬周弗炎矣秦乃爇诸金马天禄玉堂石渠汉大搜采唐勤补苴胄庠儒馆册府仙居缥嚢兰揭缃帙芸储服其黼黻佩厥琼琚欧虞褚薛贾董严徐从列访问相臣诏除安世三箧惠施五车负笈担簦释屩离蔬刋削豕亥改更鲁鱼化渐岛卉俗革戎鐻名达外史译通象胥胡甘短制韩曳长裾避逃廊肆憩偃郊墟商岭绮季蔡津溺沮简编塞栋卷轴充庐经耕子凿史畋集渔道咀徳嚼理吸义嘘市与有虎宎宁无鴽豆芋粝饭韭菁寒葅是之取耳岂不伟欤相如驷马浩然蹇驴焉能凂我孰敢侮予畏影灭迹刬名冺誉朱金粪土竹素璠璵筮曰未吉姑隠于书
　　月泉铭【陈深太博陈着之子】
　　四明陈汝资爲婺州月泉书院山长将行紫阳方万里为言月泉之义以送之　泉出于地天一生之月出于天日光所为月之照物明发于外泉之照物清在于内人之方寸其内至清至清无欲其外至明则兼有夫月与水之光精者也故月之与水能照万物之形而已而心之在我则能照万物之理焉是故君子之学莫大于养心子方子回以告子陈子深
　　密斋铭
　　刘晦叔密斋方万里既为记又为之铭曰　时行物生机缄孰扣上天之载无声无臭老安少懐端倪莫寻圣人之道惟几惟深生而知之如羲皇易洗心不用退藏于宻学而知之如节之初言语为阶曾是可疏性同气异理一事万气有万殊性则一贯补罅窒隙疎者密诸矫揉偏其惟敬乎密之又密以几于圣变化气质而纯于性爻在卦中卦在蓍中吾之心亦犹是也以应天下之万事未尝不明白而疎通
　　赵观父石心铭
　　予与赵观父邂逅于倪渊道之舍其自称曰石心谓予铭之铭曰　石之石木可以钻金可以镌火可以燃澑可以穿夫何故石物也心之石不可钻不可镌不可穿夫何故心非物也方寸之中有孔子不磷之坚而孟子所谓浩然者也嘻其观父富贵不淫贫贱不移终身勉旃
　　谦山铭
　　易艮下坤上地中有山谦山髙物也而在于地中髙而能下者也能下于人之谓谦是卦也六爻皆吉而彖则又谓一谦而四益予先姑之孙刘子申所居负山予名之曰谦山且书而为之铭曰　若古君子维正考父三命循墙亦莫予侮彼其不然一命而舞山虽曰髙髙不至天地有髙者临山之巅谦欤盈欤吾子勉旃
　　普福观钟铭
　　宣授清宁抱一凝妙法师提防普福观开山住持静境居士周静清筑观之十八年大徳六年壬寅十月初四日甲子铸钟髙七尺径四尺有六江东道紫阳山虚谷居士方回为之铭曰　非气无形非形无声天以气运形声风霆草木动荡山川震惊海毓万彚有蒲牢鲸蒲牢遇鲸厥音乃铿鞔革为皷不打不鸣槌以打之在人手擎铸铜为钟不撞不轰人手撞之响撼穹清十洲三岛羣仙整缨大千世界弗梦弗醒幽阴黑暗防魄弗宁器而不用空有器名有以用之始为器成特悬大器撞匪寸莛人手三合斯耸羣听纸之墨之万巻仙经庋而不读畴通仙灵气也利贞声形元亨学我此道通诚复诚
　　东平张才卿谦斋铭【并序】
　　戒慎恐惧极恭致敬去髙就下抱实若虚之谓谦然时义有六谦之不同全卦大象又不同何也以全卦及大象言之谦剥二卦皆五隂一阳而谦与剥三上相易剥之上干之剥不尽者也今退而来三故曰天道下济而光明济互坎也光明艮也剥之三坤上也今进而往上故曰地道卑而上行谦剥一移换之间损上之有余故亏盈变盈害盈恶盈益三之不足故益谦流谦福谦好谦其曰裒多益寡称物平施皆取象三上相易尊而光卑而不可逾则専指下体艮之三尊于一二艮止也所以光山虽在地中而卑然谁能一蹴而越之谦之极致如此非以盛徳居大位未易臻此若夫时义六谦之不同则当以无位有位论九三阳刚正而不中功臣之位也艮体之上知止则可韩彭英卢不终光武功臣皆保其身先儒以周公当此一爻非吾侪所敢望也六四相臣之位也其曰防谦功臣谦于下柔君谦于上一举手间不敢忽则吉也亦非吾侪所敢望也六五柔居尊位而隂虚故曰不富惟谦也故不必富有力而能用四与上之隣在二不应或犹不服利用侵伐谓谦徳之至天下莫敢当也非人臣之事也上六居髙亢之位其曰鸣谦固有声矣而内应于三私也虚象也实象则以之用兵不可以大得志也然则吾侪为士则当用初六自牧之谦自之为言自己之学贱而在下无事任无功业无可矜伐戒慎恐惧如牧牛羊自鞭其后此吾侪之所当为也六二鸣谦以谦着闻士之已仕而为在下之臣者也于五无应则未必见知于君上三刚乘我则勲阀之臣压乎吾上柔中而正则上不干尊位近不阿权势贞固自守中心泰然此一爻乃东阿张君才卿平昔之事也才卿名宰相孙仕中原尝字民百里佐幕二府过江一为学官弃之今年六十有二以谦得名信乎鸣谦贞吉者也昔吏今民鸣谦贞吉未之敢希则姑为初六之卑以自牧者也愚读易有年兹不揆缉诸家之説求教于才卿而铭曰　君之学谦之初愚昔也窥无所为之谦也自克自治省躬修己愈下愈卑君之仕谦之二愚昔也知有所闻之谦也无应无随守道循理不髙不危学而仕仕而学行止以时愚老矣不复仕则于初爻之义退而求之
　　箴
　　进徳斋箴
　　凡物必不可无名有可以一字名者其有不可以一字名者则不容不以二字名易六十四卦圣人岂不欲皆以一字为名然噬嗑中孚同人无妄之类皆以二字为卦名意义贵乎足而无余则名不容不二也人名州名县名山名水名城名乡村屋舍器用名飞潜动植凡万物之名皆然士大夫斋名命意取义岂可不足实字而一言不若加虚字为二言而足之也惟仁与义若可以一字名如仁人义士云者若道与徳以一字名则道人徳士流于异端矣必合如程氏之明道先生晁氏之昭徳先生以上虚一字为用力之地然后可儒者之学性命心气当致其知单举特标曰性斋命斋心斋气斋可乎杭人陈吉甫以徳名斋予友张仲实为作记其説固亦雅矣予谓徳之上当加一进字曰进徳斋必如此而又如张文潜所作进学斋记以用其进之之力则得其所以为徳者矣仍为之箴曰　欲为仁人当居乎仁欲为义士当由乎义仁人义士成徳之名居仁由义所以求进乎徳而底于成犹之道也揭以道堂道宇道馆道室之号乃老子之所谓道耳吾儒则修道而后可以深造故昌黎于彼曰道其所道徳其所徳将合仁与义言之则进与脩不可以不力
　　熙山箴
　　熙广也心广体胖可也自广狭人可乎熙和也和顺积中可也和不节可乎武林蔡君潭浚父巍冠褒衣周规折矩其居无山而牓曰熙山有山无山不足计熙之名义不可不讲也人惟有一心而天理人欲异焉如是而为天理可广也不可狭也可和也不可咈也是之谓熙之善者也如是而为人欲而广充之而和同之则其所谓熙得无不善乎紫阳方回为之箴曰　一字二义一心二岐一理一欲一公一私此疆彼界其间毫厘曰广曰和古以训熙浚父之山熙以命之可广而广无自狭其当和而和防敢咈而如秋宇廓如春日迟旷放迂阔浮荡娱嬉此则不可宜克宜治静养动察惟敬之持钦哉熙哉如之何勿思
　　一斋箴【并序】
　　伏羲画卦始初为一画苍颉制字厥初亦惟一字伏羲之一为竒为阳为刚为干复配以一则为二为偶为隂为柔为坤揉其一而圆之为天圆折其一而方之为地方降而加之为两仪为四象为八卦为六十四卦为四千九十六卦而万万无穷焉一实为之祖也苍颉之一横其一则有中有东左有西右纵其一而交之则为十而中心为中东左西右南上北下四方之位判焉加以四围则为田而井田之制出焉帝王建国其中为都臣庶立家其中为堂而负北向南左龙右虎之制出焉近之为寻丈远之为千里万里万万里无极焉一实为之主也然则伏羲之一即苍颉之一而一画之始一字之中乃天地人之心欤虽然论一之形画与字是也论一之理心是也心之一敬是也诚是也敬之终事为诚诚之始事为敬故惟精惟一终始惟一协于克一圣贤屡言之至近世诸大儒有云主一之谓敬无适之谓一而又云不贰以二不参以三尽之矣故一分造化心起经纶君子以为名言吾州祁门友人汪君元卿其祖母吾宗伯吏部秋崖方先生之姑其姑嫁秋崖先生之弟生子贡孙与予同壬戌牓其从姑嫁秋崖先生壬辰别头甲科文章气槩名天下元卿学问有所自来比卜寓居于金陵之北门扁曰一斋予辄以此发其一之之义而箴之至其依郭负村穿池筑圃山竒水异竹茂树密风髙月朗烟化云变之状予尚能一诣其所为大篇以赋之箴曰　伏羲之一画卦攸始干兊离震巽坎艮坤皆根诸此苍颉之一制字所起二三四五十百千万俱出于是字即是画画即是字一字中间天地人心厥象着矣圣安而行贤者克己不左不右不南不北不偏不倚执中传心敬耳诚耳以此求仁以此贯道以此穷理天以一焘地以一峙人保此一方寸之内纯粹精美变化百为酬酢万事苟以不一差之毫厘缪以千里于斯一斋左图右史一在斋乎一在心乎告于汪子
　　古斋箴【并序】
　　孔子定书始尧舜皆曰若稽古则此所谓古在尧之前至系易推言伏羲神农黄帝又曰上古穴居结绳则此所谓上古又在伏羲之前邵尧夫经世书尧即位甲辰至今壬辰仅三千六百四十九年耳数雨算沙古事何极而况尧以前之古乎经世以十二万九千六百年为一元一万八千年为一防三百六十年为一运三十年为一世尧之生当已防一百八十运之末去混沌始分之时已六万四千八百年其果然乎汉书谓三统上元至伐纣之嵗十四万二千一百九年又谓汉太初元年距上元十四万三千一百二十七年宋有一家星书谓上元甲子之嵗日在虚宿四度距景祐元年甲戌积一千十五万四千九百五十年刘道原通鉴外纪则谓开辟至获麟二百七十六万年以此数书相较皆不可强合然则尧以后年数可考尧以前年数不可考以孔子定书系易之意为法古之可以细考者自尧始古之可以略考者自伏羲始伏羲以前之古鸿蒙希夷先儒盘古之説自不一端其莫可考也夫其亦不必深考也夫济南张君受益尝以喜闻过名其斋予为之记又别为古斋以扁其燕居之室而求箴焉予再四叩其説则曰吾之所谓古不如是拘拘于年数之间也顾吾之好古有三専心致志者得之读触目兴懐者得之游寄情寓意者得之玩古莫古于书籍易起一画书首二典诗美刺春秋褒贬吾精览熟复以此四经为据决诸子诸史诸集之醇疵是非三礼惟仪礼古而不完周礼为刘歆窜改礼记杂汉儒言不纯古近世朱氏四书吾服膺焉以窥关洛之正传异端邪説莫我敢伺庶几见古人大旨此一古也得之读者也非专心致志不可也古莫古于山川过邹鲁而知孔孟万世永赖登泰山而想七十二代之封禅与夫秦侈汉夸今皆安在尧平阳舜九疑禹防稽后稷公刘豳邰文武丰镐吾采其风声而究其所以治周九鼎轻而七雄并驰夕阳亭一言而十六国迭起六朝宴安于江沱五季僭窃于遐僻吾临其战争之场而吊其所以乱齐景公不如西山之饿夫尔朱荣不如湍石之严子勿拜之木不唾之地其骨秀其名芳此一古也得之游者也触目亦岂可少哉至如古器物之好则王通尝失言焉其言曰古之好古者聚道今之好古者聚器器可聚也道如之何而可聚先儒固以此讥河汾之不知道矣聚器之世诚有之古王者有天球河图赤刀琬琰离磬崇鼎诸侯有夏后氏之璜封父之繁弱以为镇国之宝后世不复知此陈庭之矢汲冢之简岐阳之鼓丰城之剑以资博识可也韩宣请环于子产魏丕求玉于呉质顾凯发羽化之惊桓辍寒具之设则少戅矣故苏眉山于石幼安之画苑王晋卿之宝绘堂直以为二子之病作记以讽之淳化阁帖黄长睿疵其半伪宣和博古图洪景卢笑其多讹近日法书名画以木刻御府名家印防利于市自米元章已为无李论而所至山水图辄以为真李成吾于此别其真赝博观约取庋藏一二时出阅之朋友取去亦无顾惜此又一古也得之于玩而非玩物丧志之谓亦吾情之所寄意之所寓而已非真有所执着于其间也然予深知受益之为人当于古人中求耳朂古心行古道于古谊尤髙急人之私如救焚溺扬人之善如甘饴蜜又有在于三好古之外者顾今人未尽知也箴曰　古书籍兮吾其读朝明窻兮夜残烛嚅哜隽永兮梯髙邱感慨恻怆兮瞠吾眸古圣贤之踪可追兮吾舍是其将焉求古器物兮吾其玩罟离耜益兮柝豫楫涣吾圣师观于庙兮感欹器而永叹苟贪多而鬬靡兮则未有积而不散兰亭之閟于辩才兮不知一旦有萧翼也世已无昭陵之真迹兮又焉知复有定武之石也形而下者有尽形而上者无穷无穷之古撑肠饫胷有尽之古盍相与一笑付之太空之风
　　勉斋箴
　　易称伏羲神农黄帝书纪尧舜禹汤文武周公暨周衰而有孔子自天地开辟以来嵗年亦久矣生灵亦众矣而人之得号为圣人者不过此数人而已惟圣人不勉而中不思而得生知而安行者也下圣人一等则必择善而固执学知而利行故论语一书无非圣人所以勉学者与夫学者自勉相勉之言今之人既不能自勉又不能交相勉间有一二能出一语以勉人则或者闻乎勉己之言深以为讳如是则甘于自愚而又相率天下之人皆为愚人而后可也润之金坛张君光远徳辉其先髙祖本济南人是为南渡文简公讳纲名臣也今徳辉以勉名斋与黄文肃公之斋名适同古之命名而同者多矣于斋名乎何嫌紫阳方回为之箴曰　骐骥之不行兮不如跛鼈之千里荆轲之犹豫兮不如蜂虿之有尾饥食渴饮人禽同兮所不同者精义而明理辟谷服气而长生兮宁朝闻道而夕死井九仞而不及泉兮山未成一篑而止浚之深而崇之髙兮亦在乎朂之而已生知上圣固悬絶兮抑尧舜与人同耳愚可明而柔可强兮毋自咎乎质之不美吁噫美质固易得兮唯至道其难闻学者之用其力兮非苦骨而劳筋初旁收而并蓄兮博载籍而穷典坟外资师而取友兮内防绎于心君又继之以明辨兮羌缕析而毫分四者至而诚不笃兮将无堕于虚文致其知虽多途兮望圣涯尚其无垠惟力行以终之兮在克艰而克勤吁嗟予求道之荒唐兮夜若梦乎坛之杏觉而发其遗编兮童读之雪领自説乐不愠至知命兮垂万世之深儆圣所以勉乎人兮庸可求仁而侥幸顔拳拳于四勿兮曾孜孜于三省贤所以自勉兮尤务理直而欲屏在子张之十九兮或交勉之互请葢苦口起死于膏盲兮而甘言平地之机与穽呜呼噫嘻物则秉彛兮人而不仁今之浅夫兮以艺自珍小数狎物兮大闲逾身择术未谨兮立言未醇耀夸毗兮张皇铺陈一语规之兮作色怒嗔不勉而中兮惟古圣人汝不自勉又不欲人之勉己兮是之谓横目之凡民
　　观省斋箴
　　善于观天下之人不如自观勤于省天下之务不如自省是谓近观内省观犹浅也省则深矣是者如此非者如彼或善或不善观而见焉故曰观之力犹浅也是者吾充广之非者吾克治之必为善必不为不善省而择焉故曰省之力则深矣此圣门心学也三衢毛君士颖以观省名其斋紫阳方回为释其义而寓之规曰　心之未发鬼神莫窥寂然不动防云防为君子于此奚力之施敬以直内俨然若思心之旣发矢去川决川不有防矢不有括十目未覩独见而察慎其独也古之心法我观我心几防之间我省我心非有二天视其所萌审而后安此所以乐行忧违而欲净理完者欤
　　称隠斋箴
　　吾友汪君巽元读书之所曰称隠山房因为其斋作箴焉物有轻重事有是非才有髙下量有广防铢两千钧拱把十围或尘而眇或岳而巍了然吾心不露其机鐍此之扄键此之扉以区别品藻莫之敢违而所以抑扬低昂亦莫或窥吾之几也此圣人之能事而贤者之所希葢取舍与夺黙识于内而臧否毁誉防显于外能隠而不能称则表里一归于聋瞆能称而不能隠则黑白察察者亦非所以避忧患而远害是故胷臆贵乎明而言论褒贬不可以不晦噫此巽之所以行权也在昔系传九卦三陈巽以终之此一徳也以处事接物待人自履至井有八徳焉先以此反己脩身八为经以穷而尽性一为权斯精于义而熟于仁不然【原缺】贾而已耶岂不能用权较锥刀之利卒为凡民
　　熟斋箴【并序】
　　天之生物时至而熟百谷百果加灌溉之功焉则其熟也为尤美人之食物用物资于人力而熟烹庖牲牢煎鱼鼈醖曝酒酱调胹鲊醢燠煨榛菽芋栗熬炼脂膏蜜饴炮炙附乌芥苓鍜冶金铁铜锡煑治丝枲缣素矫揉皮革筋角得其所制之方所造之术而剂量斟酌之则其熟也为尤精其有习于当世之一能一技而熟者古之人如伯牙之琴由基之射郢之斤扁之轮痀偻丈人之承蜩庖丁之解牛扁鹊秦缓之医季主唐生之卜以至近世张旭之草书裴旻之劒舞米嘉荣之歌韩择木之隶李阳氷之篆呉道子曹霸韩干之丹青董元李成范寛之水墨诸葛鼠须之笔李廷珪潘谷松烟之墨皆造极防以名于世虽迩日兵火更革善书善画善奕善算善方脉善占騐善説虞初九百亦往往不无习熟之人而予尝评之矣熟天之生物而至于美有人焉畦叟园丁能之熟人之食物用物而至于精有人焉灶爨老媪市井浅夫皆能之熟当世之一能一技而至于造极防亦有人焉然未必皆吾侪士君子之所可能也苟如此则吾侪士君子之所熟者其将果何事耶潼川杨广文刚中以熟名斋紫阳方回为箴以遗之葢以明夫学圣贤之学者其所熟在此而不在彼也箴曰徳成而上士而熟其所当熟其不为圣贤者几希艺成而下士而熟其所不当熟则将无君子之弃而小人之归虽然熟于一艺闾阎之人足以养其身研于性命道徳之学而熟于仁乃不免顔原之贱贫呜呼吾宁熟于此而贱贫不愿熟于彼而为闾阎之人
　　齐希説道存斋箴【并序】
　　格物而物格致知而知至上用力下见效也齐君希説以道存名其斋其义甚大若曰存道而道存可乎饮食起居道未尝不存百姓日用而不知学者欲用力以存道而见道存之效非也道也者不可湏臾离视之无形听之无声然道亦不在器之外老庄氏以道徳而毁弃仁义以有物混成先天地生为道而不以日用常行为道似乎以有形有声为累而欲返求乎寂灭恍惚归于无形无声所以齐彭殇一死生吾之所谓道当然之理必见于事本然之性必发于情君臣父子夫妇兄弟朋友之伦立于天地之间而万世不相紊者道在其中也希悦于事之所施行察焉必不违乎当然之理于情之所着见察焉必不戾乎本然之性由人己俱不睹不闻以至于己独睹独闻一以敬存其心则可若乃泛然立名谓吾存道而道存则茫濶大无所据依凭藉以为身体力践之地彼异端所谓孔子见温伯雪子不言而道存者无其事后世禅学有此吾儒乌有是哉此之存亦非彼之存也故为诗以箴之曰　我饭一盂我饮一觞我衽我衣我寝我床适口安体弗丧厥常道在于斯防有不臧事君以忠事父以孝夫妇闺门朋友学校兄友弟恭是谓五教契为司徒上行下效日用常行道无不存不于尧明不于桀昏视听言动此以物言四非四勿乃以则论曰情之性曰事之理曰物之则显用防体匪珠匪玉可匵可匦我存我心敬而已矣
　　逊斋箴【并序】
　　逊一作孙顺也易云巽入也曰巽徳之制曰巽称而隠曰巽以行权其义奥而博文王三陈九卦之终事未究也音同乎巽而字别曰逊则其义止于谦退不竞而已士之务进彼者非有甚髙难行之事然顺而逊亦可以为成人矣济南马君名克敬字顺之而又以逊扁其斋其将以造于易之巽者乎紫阳方回为之箴曰　俭而不奢之谓逊崇恺之步障不如平仲之豚肩也退而不争之谓逊阳勒之沤池不如伯伦之鸡肋也谦而不伐之谓逊季路之率不如赵文子之呐也恭而不敖之谓逊原壤之夷不如正考父之偻也名曰敬主于内逊之根字曰顺行于外逊之文于斯扁斋曰逊入圣门然则上天下【缺】







　　桐江续集巻二十九
　　钦定四库全书
　　桐江续集卷三十　　　　元　方回　撰
　　説
　　离骚胡澹庵一説
　　离骚之蕴十有九
　　竒古辩怨闲澹洁雅雄深枯淡丰腴劲正忠直清
　　指九天以为正兮　竒也　帝髙阳之苗裔兮古也就重华而敶词　　辩也　国无人莫我知兮怨也聊逍遥以相羊　　闲也　和调度以自娯兮　澹也朝濯髪乎洧盘　　洁也　奏九歌而舞韶兮　雅也饮余马于咸池兮　雄也　何所独无芳草兮　深也登阆风而緤马　　枯也　结幽兰而延伫　　淡也思九州之博大兮　丰也　曰两美其必合兮　腴也虽体解吾犹未变兮劲也　彼尧舜之耿介兮　正也阽余身而危死兮　忠也　何桀纣之昌被兮　直也朝饮木兰之坠露兮清也
　　楚词之蕴十有二
　　险恠艰窘隠约褊急巧谲豪放
　　乗日月兮上征　　险也　弃鸡骇于箱簏　恠也犯顔色而触谏兮　艰也　执棠谿以刜蓬兮窘也筐泽泻以豹鞹兮　隠也　愿假簧以舒忧　约也破荆和以继筑　　褊也　孰契契而委栋　急也仳倠倚于弥楹　　巧也　同鴑臝与桀驵　谲也采撚枝于中州　　豪也　律魁放乎山间　放也
　　离骚胡澹庵二説
　　国风好色而不淫小雅怨诽而不乱若离骚者可谓兼之矣此淮南叙楚词之大畧然不及大雅与颂何也或曰大雅既明且哲以保其身屈原谏不行懐沙自沉非明哲保身之道颂者美盛徳之形容以其成功告于神明楚懐襄疎远忠直屈原贤且忠以忧死懐襄终以败亡盛徳成功安在哉澹庵胡氏以为或者之言过矣如离骚经渊源尧舜禹汤文武周公之道嘉橘颂典则淳深虽告神明可也韩愈论文章气格以离骚首轲雄之目柳宗元自叙为文亦言参之离骚以致其幽就令不得与清庙比独不可有閟泮宫也耶然则淮南之论不及大雅与颂其言疏矣呜呼不幸不生于仲尼之前不见取于孔氏而列于大雅与颂也
　　离骚胡澹庵三説
　　离骚楚词要皆本乎幽忧而作大扺两汉文章若司马犬子【犬子谓司马相如】扬子云刘子政班孟坚张衡之徒率自离骚楚词出葢灵均所着则曰离骚后之依仿而作者则曰楚词而离骚为至虚谷曰关雎乐而不淫哀而不伤孔子之论也淮南子得其防旨谓国风好色而不淫小雅怨诽而不乱以此二语指离骚未为不然而澹庵胡公推衍发明谓离骚经渊源帝王之道可以方大雅而嘉橘颂亦不减有閟泮宫斯笃论矣予学诗年五十六七矣读其説有契于心乃亲笔记之
　　天下夕阳佳诗説
　　予行天下多矣每登临髙胜之处惟向西为尤佳而佳景亦多向西钱塘之涌金门丰乐楼金陵之赏心亭武昌之南楼汉阳之秋兴亭巴邱之岳阳楼江陵之仲宣楼长沙之定王台钟陵之滕王阁无不西向其所以胜絶者在夕阳欲落未落之际其景不可以寻常论也故杜牧之诗曰夕阳无限好白乐天岳阳楼诗曰夕波红处近长安予于严陵寓居得旧扁西斋二隶字因其名赋诗曰偶得西斋字向西开此斋人间诗眼少天下夕阳佳葢谓天下之佳无过于夕阳惟西向则得之而人间所少者诗家眼耳故不识此景必具诗眼者而后识此句此景也或谓诗中不合用天下字近乎时文老杜诗曰天下兵戈满江邉嵗月长又曰阆州城南天下稀又曰越女天下白鉴湖五月凉又曰天下郡国向万城无有一城无甲兵黄山谷诗曰湘东一目诚甘死天下三分尚可持陈后山诗曰天下宁有此昔闻今见之又曰欲行天下独信有俗间疑又曰若无天下议美恶并成空又曰一为天下恸不敢爱吾庐洪觉范诗曰妙句丽于天下白髙才俊似海东青陆放翁诗曰天下不知谁竟是古来惟有醉差贤又曰国家科第与风汉天下英雄惟使君又曰信哉天下有竒作久矣名家多异才其他用天下事与天下士者不一譬之问天下何物最大而答曰道理最大即今诗意谓天下何物最佳曰夕阳最佳也但恨俗人不具诗眼则不识耳近人常传诗一句曰天下名山僧占多亦是此意余不能一一详录姑记诸此以发一笑
　　滕賔日字説
　　婺源滕君嵎之字曰賔日俾同郡方回万里衍其义回取尧典读之而叹曰法始于伏羲成于尧尧之命羲和也虽曰厯象授时之事其所谓寅賔寅饯者乃伏羲先天易离坎之位邵尧夫所谓心法者也天地无光也月星无光也皆以日而为光故离中虚离为日日出于卯而天地之夜于是乎旦万物舍暗睹明人之一身戴干履坤左离右坎岂惟得天地之健顺以为心又且得乎离日之明以为心是则干健坤顺离明皆心之全体也坎则以月而受乎日之光与兊震巽艮皆心之一体日之出矣旦气清明当此时也君子以自昭明徳与日而俱新焉尧所谓寅而賔之者外以敬夫日之日而内以敬夫心之日即孔子大象之意即伏羲先天之意也然不止是也昼气不梏则不与日俱昃夜气有养则不与日俱晦旦旦而日又出则吾徳之新与之无穷矣君父切斋先生为宰有令名祖溪斋先生早有闻于朱文公家庭之学世载其声何假于回之説而回姑窃文公余论以复于君是为滕賔日字説
　　郑播君稷字説
　　予同郡子程尧希古来言信之贵溪象山精舍生徒郑子播字君时或怵之曰君字宜避则改字之曰稷翁求字説予攷之书及史记帝舜命官之辞有曰弃黎民阻饥【史记作始饥今文尚书作阻饥】汝后稷播时百谷孔安国训时为是郑读时作莳如此则是字虚莳字实从乎虚之是无义可取从乎莳之实则种莳而已其义亦浅然则是字可改也而君字似不必改昔宣和中禁人臣不得以君主天王为名此衰世小人建明之所为治世不宜循此弊开此端稷者五谷之长帝舜取之以为官名弃者稷之名姬者稷之姓其官曰稷亦曰农师子不窋世为稷官后者诸侯人臣亦得称为君故曰班瑞羣后曰肆觐东后是也予谓稷字可用稷字之下聨以翁字则未可翁者老人也古人年五十则字加父郑子年未五十富于春秋甫为郡学副贰而先自称翁不若待五十而加父之为当也今予定其字曰君稷古称谓君公尔汝本无轻重东坡先生为文与可作墨君堂记以竹専此君之称始有君公尔汝之辨然今人上自官府下至市井称张公李公张君李君未见其为重朋友至交虽官达亦相尔汝未见其为轻君稷君稷予实字君不必如世俗拘士之好事所避也若夫岩石之号取扬子云所褒君家谷口子真躬耕之谓者令予大字书之予不能书大字宜求之他人云
　　汪防元悦心説
　　理义悦心刍豢悦口烹庖羊牛鸡豚以腴其齿颊犹有待于外也一物有一物之则不失其则谓之理一事有一事之宜不失其宜谓之义此人心之所固有非有待于外者也予亡友汪君远翔之冢子其名颐其字防元其读书之室曰悦心葢谓颐者养也理义之养非刍豢之谓也然则斯可谓无待于外者矣而且介曹君清父求予説以自壮则无乃犹有待于外乎
　　汪巽元复心説
　　予亡友汪君远翔之季子曰巽元其藏修之所曰复心彖曰复其见天地之心乎葢谓造化以生物为心自一阴生而至于十一月生生之物剥于上而一阳之生意已复于下无终穷之理也圣人观此一卦取以为修身改过之象然天地无欲故必复人之心有欲故有复有不复而有迷复之戒遯翁之师曰病翁以此卦初九不远复为三字符愿吾巽元终身佩之
　　王一初名字説
　　古有姓氏名字称号官爵赠谥之异以别亲疎贵贱不相越也史记书黄帝姓公孙又曰黄帝二十五子得姓者十四人又曰自黄帝至舜禹皆同姓而异其国号分五帝为有熊髙辛髙阳陶唐有虞氏又曰禹姓姒氏契姓子氏弃姓姬氏又曰禹姒姓其后分封用国为姓故有夏后氏及斟氏戈氏之类近世鹤山魏文靖公用汉纪着古今攷于髙祖书姓刘氏则辟之谓左传有云因生赐姓分土命氏姓自姓氏自氏马班乃混而言之葢姓一氏不一鲁三桓郑七穆同姓姬而异氏不通婚姻后世殽杂无辨智为辅娄为刘范睢为张禄项伯为刘纒或冒外姓或祝异姓族谱不分而姓氏乱矣子生三月父名之冠字之名不以日月隠疾山川五世亲尽以王父字为氏五十而后字加父春秋书字为褒君前臣名父前子名郑子产字子美或不能知以楚通于中国之名与本国之名不同孔子称弟子皆名弟子称孔子字孟轲也而字未闻后乃有小名小字汉髙祖字季太史公不书名班史书名邦字季注史记者谓季本其名后改名邦史汉显人多有名无字或史臣追补之斛律金本无名学画屋而后名金唐房龄名乔尉迟敬徳名恭各以字行或一名二字陶元亮又字渊明苏子瞻和仲陈无已履常秦少游太虚张厚之忠甫皆是或字其臣子房而不为屈或字其父彦辅而不为慢然古庶人无字近世虽执事圂圊者亦有字且以为讳而名字乱矣称者何赵岐序孟子曰子者男子之通称此非五等子男之子孔顔曾孟以至老庄荀扬诸子非圣贤不能臻此论语曰邦君之妻君称之曰夫人夫人自称曰小童邦人称之曰君夫人称诸异邦曰寡小君异邦人称之亦曰君夫人朱文公集注引呉氏説谓此不知何谓或夫子尝言之予谓王侯自称孤寡不谷礼君天下曰天子朝诸侯分职授政任功曰予一人凡例昭然各有攸当自称贵乎谦相称贵乎实周天子在而鲁哀公称予一人汉有帝而曹操称孤厮役称仆射婢妾称夫人旁行敷落称经抱朴聱隅称子今之人自称相称岂不厚诬号者何三皇号皇五帝号帝三王号王唐虞夏商周秦汉由有国之号为有天下之号古之封国其号有万至战国而七王僭号后世有年号有尊号有私署之号有寓言之号有荷蓧丈人北山愚公秦有樗里赵有主父乌有先生防斯文学妾妇则飞燕太真盗贼则绿林长白僧有号道有号里巷有号军旅有号而近世标榜特多元次山白乐天之号更易不一已谓醉翁又六一居士谓涪翁又山谷道人钜公名士可也今则巫医卜祝皆立斋顔庵扁下至负担之夫亦有之恬不为恠官则唐虞百周三百六十后世九品十八班一命以上皆出朝廷爵则公侯伯子男春秋于其卒皆书公惟楚子僭王臣僭公周之衰有封君如东周君西周君春平陵尝君汉大王小侯亦有奉春稷嗣等君胙土食采实有是物乃若赠谥则皆视其生前若功若徳而易名锡宠眉山紫阳俱赠太师人无异词公不及谥而私谥黔娄之康陶令之靖节河汾之文中子横渠明诚中子虽私实公否则虽有九重之命其公实私顾今之或官爵赠谥俱无之而君之公之且动辄相之上朝下市无尔汝交呜呼风俗之壊至此何时而复淳耶世道之敝至此何时而复古耶松江王君月友名其子曰一初字其子曰一初号其子又曰一初字同名则似无字号同字则似无号以是操严君平之术而耸人之观听迩年有陈生者名藏一字藏一号藏一临川人寓居杭之吴山游诸公间以其名号字之皆一也人颇竒之王君殆以是期其子乎虽然采药者无姓无名无字终号桐君药不二价韩伯休返以是知名王君之意非逃名乃立名也欤予欲戯以君之子为三一居士如之何如之何
　　僧汝舟济川字説
　　僧名汝舟字济川求字説似无可説者今夫刳木为舟成矣舟能自济乎维楫防樯舟之诸物具矣舟能自动自飞而济乎天地之间凡有形皆物也善用之则死物皆活物不遇劒工太阿龙泉死物也不遇医工参术姜桂皆死物也以死心为禅心何尝死悟者死而不死不悟者虽四肢百骸活泼泼亦死也予尝习佛言摩诃者大也般若者智慧也波罗密者到彼岸也是为济川之説
　　家颐孙自观字説
　　君子之学于其身无一而不察也手足耳目鼻口为其一身之所用而口为甚易震艮之卦中虚外实下动上止象口之颐一言一语出乎此一饮一食入乎此人有血气则有嗜欲或纵恣放肆而不于此乎察则刑辟生唇吻蛊毒纳咽喉一慎不慎节不节之间利害祸福判焉口为自养之门心为自观之镜自养之际有正不正自观之后去其不正存其正此所谓有不善未尝不知知之未尝复行也此所谓中庸之独也己独睹人不睹己独闻人不闻之时也己事也无与乎他人也以自己之心察自己之中独复而不远复者也不然则习矣不察自贻伊戚与自求多福孰得而孰失哉眉山子家子名颐孙字自观佩乃翁性存先生过庭之教口顾心心顾口所谓自观者在乎察之而已若夫天地养万物圣人养贤以及万民心体具完当自初九灵之戒始
　　赵朴翁字説
　　书曰若作梓材既勤朴斵惟其涂丹雘孔子遂以梓材名其篇何也梓者天下之良木材者已成之器也朴者木之未成器者也斵者以斧斤削治之而使之成也朴不斵则梓不材梓之材则不可以有朴而无斵必既斵矣则漆之朱之栋清庙柱明堂千门万户之宫成字书朴亦作朴读孔子所定书则梓之为材不贵朴而贵斵明矣老子之言道徳反是曰见素抱朴曰复归于朴朴散为器曰道无常名朴虽小天下不敢臣曰化而复作吾将镇之以无名之朴无名之朴曰我无欲而民自朴其字四为朴三为朴其义则一也葢老子七言及此皆取譬于未斵之木木不斵则器焉得成此无他孔子用世者也故欲削治之人材而成其器皆可以有用老子欲避世者也故欲天下之人材不必削治而冺其器悉归于无用由今观之学孔子者斵章甫缝掖可以修身可以治人学老子者朴星翁羽衣可以养身不可以及人三山赵君良器近浙西廉使参政徐公琰子方为改字曰朴翁愚欲其如梓材之朴加之以斵而成其器以有用不可舍孔子趋老氏而有朴无斵置是器于无用也犹之玉焉其在石也亦名曰璞不琢不雕虽卞和之玉谁其识之必也玉人加剖凿淬磨之功而后君子比徳学以知道六瑞三采遂成大器君其于此忍袖斵泥之手乎哉
　　俞伯初复庵诗并説
　　婺源汪口俞君肇伯初来杭告归见示新诗十二首不学晩唐可喜年始三十七学进未艾又求所谓复庵説俾为韵语益知其笃意于学尤可喜余丁卯年逾不惑除学官遭烦言始归而读易今三十五载矣试为君诵所闻可乎九月下五阴食上一阳为剥十一月一阳来反于五阴之下为复本谓天道而圣人皆以人事明之初九不远复无只悔元吉象曰不远之复以修身也系辞又断之曰顔氏之子其殆庶几乎有不善未尝不知知之未尝复行也予谓犹人行路出门当东误西数步而返与数十里而返异矣赞曰阳刚一爻上剥下反居卦之初其复不远凡占得之有过当知知而速改无或缓而过孰能免速复为急无至于悔斯为元吉六二休复吉象曰休复之吉以下仁也孔子以复之初为顔子之仁而以二下从乎初之仁有仁人在下位而上能屈己尚贤禹拜善言周公吐握是也赞曰初不远复是为仁人二无五应下比其隣善复如此于皇休哉屏去阴邪吉祥大来人有当亲勿嫌其卑我思仁人屈己下之六三频复厉无咎象曰频复之厉义无咎也伊川以频为屡横渠以为颦蹙汉上以为水涯朱文公从伊川赞曰频失频复至再至三来之来之几何弗殆震极不中隂躁而动斯人之心乍操乍纵幸而复也犹胜于迷以其终复亦免颠隮六四中行独复象曰中行独复以从道也易千变万化每卦二五为中中孚卦四阳夹二阴三四为中复卦上五隂六四一爻为中虞翻郑汉上并如此説孔子谓以从道也而不言吉凶朱文公谓独与初应正其义不谋其利明其道不计其功伊川谓柔弱终不克济恐非赞曰阳上五隂此独处中下应初阳惟道是从凶耶吉耶圣胡不言于道当复功非所论从道反善无凶之理凡占得之当复而已六五敦复无悔象曰敦复无悔中以自考也敦笃厚坤体也无助无援终以自成可无悔而已横渠谓当刚兴柔危之世南轩谓柔而远于阳赞曰复莫如初二比四应下仁从道各反其正五徳尊位处坤之中笃厚自将亦成复功柔远于刚仅可无悔劣于二四圣以垂戒上六迷复凶有灾眚用行师终有大败以其国君凶至于十年不克征象曰迷复之凶反君道也予谓迷复反君道举其大者言之人君治国之道无他复善而已凡人皆然朱文公谓此是极不好底爻十年五年三年七月八月三月想是象数中自有个数如此赞曰君长之道莫大于复迷复不知有如上六天灾人祸师败君凶无一而可事极途穷十年弗征举数之极一败涂地符坚王邑三陈九卦又曰复徳之本也复小而辨于物复以自知此三句小而辨于物尤为精奥学者于六爻三陈之句及全卦彖辞熟玩复理临事应物于此心方动之初喜怒哀乐欲发未发之际必辨之贵乎早辨毋遂非毋贰过则以亚圣配享大成至不难矣知之非艰行之惟艰宜相与勉之
　　皇甫师曾元鲁字説
　　学力有余天资不足参也鲁于一贯之旨无所疑而诺学力不足天资有余赐也达于一贯之旨有所待而觉此皇甫之命名所以不敢师端木而师曾也字曰元鲁家本南京从濮寓杭授徒为业事亲至孝年二十二俾婺源赵山长然明求字説忠为一恕为贯宜已知之虽然曾可师也鲁者气质之性不可师也师曾宜如何论孟诸经所载曾子言行及汉书艺文志隋志唐志世所传曾子或二卷或十八篇如晁公武读书志所攷者皆有可师近绩溪汪漕元刋行曾子子思二书予家亦有此本但非汉志的本然则参也竟以鲁得之又当深味伊川先生之説或问毕竟如何谓之鲁曰惟其鲁所以能三省惟其三省所以能一唯曰谋忠曰交信曰传习天资有余者不屑于此学者宜知学力之所以然哉
　　天竺僧道成性存字説
　　天地之性人为贵何以贵性善也而或曰有性不善何也有天地之性不能无气质之性张子曰形而后有气质之性善返之则天地之性存焉程子曰论性不论气不备论气不论性不明千古气性不分至二先生一旦而决伏羲六竒画干六偶画坤天地之性具兹二卦尧舜禹执中之传曰人心惟危道心惟防人心气质之性也道心天地之性也有心之名而未有性之名商汤曰若有恒性为第一性字之始伊尹曰习与性成为第二周召康公曰俾尔弥尔性为第三至孔子言性始大备论语性相近也习相远也周易各正性命是也至子思言性又大备天命之谓性率性之谓道皆是也至孟子而后言性愈益大备性无有不善水无有不下七篇皆是也告子不识性公都子不识性杨朱墨翟不识性荀卿不识性扬雄不识性【指气质】董仲舒性者生之质涉乎气退之五常是矣而三品之分涉乎气佛曰作用是性在乎执捉在乎运奔第言其形之运未判是非涉乎气天绍絶学周二程张邵言性始精而陈了翁胡康侯胡五峯郭白云诸人又小差朱文公张宣公继作其言性一毫无遗憾矣勉斋黄氏释之详矣所以答李贯之李公晦者至矣性即理也理即道也子曰成性存存道义之门本然之性人皆得之成性也存存者存之而不已也彼朝存之而暮亡之暮存之而朝亡之非存存之谓也杭上天竺僧道成字性存请以是葛藤为説
　　潘友文涣字説
　　武夷潘君早中童子科今年已成人回同年乙科进士陈此竹天应建宁乡前辈引之来见其名易风行水上之卦也其字曰友文就求字説此竹年七十二不为其説而逊令七十八之方回为之乡饮酒礼先长者不敢辞文者何文也尧聪明文思舜濬哲文明纯亦不已文王之所以为文孔子曰文不在兹乎此皆圣人之文未易及也要之文经天纬地包周官六徳六行六艺于其中君取风行水上涣然成文之义则自老泉苏公之説始老泉之説不过指后世文士之文取其自然者而言君于斯不敢自以为涣然成文而谦其辞曰友文则又卑以自牧之意天下之善士皆当以文来纳交于君矣回甚敬之甚慕之亦岂可不少朂之人生十年曰幼学中童子科赖资质之力也二十曰弱冠君今年二十一则不可无学问之力回尝以易卦数之防为第四卦谦为第十五卦童防之求君策勲矣防至谦十一卦君之齿自防至谦亦十一年宜知艮下坤上所以然之故而屈己以友四海之文六爻皆吉谦亨有终不可一毫自矜大也回冒献此文则亦足以为君之友矣夫
　　柴性初道存説
　　易系有云知崇礼卑崇效天卑法地天地设位而易行乎其中矣成性存存道义之门前太学上舍三衢静德柴氏一桂名其次子曰性初字道存文公释之曰穷理则知崇如天而徳崇循理则礼卑如地而业广又曰成性本成之性也回谓穷理循理四字极精性初者贤愚同一初也静徳之祖潜心先生清江使君乃山先生髙弟逸平先生徐公诚叟存之门人与罗仲素诸公交柴氏世守山之学与紫阳同一源流人而欲完其性之初舍穷理循理何以哉
　　四子名字説
　　长存心字中全心之全体能存则能全矣【今年三十二】次正心字中立此大学正心之正非孟子勿正之正两字异义正也者敬以直内而巳能正则能立矣【今年二十九】次髙心字中尚范文正公谓严子陵不事王侯髙尚其志又曰先生之心出乎日月之上又曰先生之风山髙水长生于严陵故取此义以为百六知县先兄后出继已十年【今年十六】次明心字中虚易离明也离中虚心体也【今年十一】
　　郝氏三子枢机权名字説
　　昭穆定世系史法也名字取义理师法也故知郢州兼管内安抚使郝公讳镇命子名从水傍金生水也第三子名彦泽字润甫名其三子曰枢曰机曰权从木傍水生木也此所谓昭穆定世系也枢户牡也机弩牙也权秤锤也皆器物也一器有一义一物有一理植中枢周无隅北辰为天之枢一日一夜天运周而不爽人心亦有是枢不止于戸也枢之字可曰子周千钧之弩不为鼷鼠发机凡可以发动而利于用者皆谓之机不密则害成人心亦有是机不止于弩也机之字可曰子宻巽以行权又曰巽称而隠注易者谓反经而合乎道又以称为称扬而作平声皆非也合道则不反经称乃古之称字合从去声惟朱文公以为旣能称量又能隠伏不露形迹则得巽顺之道可以行权人心亦莫不有是权也又何止于称哉权之字可曰子巽此三者所谓名字取义理也史法一史官可为师法非知道之士不能为枢以运大事机以发大事权以平大事未有不敬谨而后可者也故曰周曰宻曰巽皆古先师之言云耳尚敬谨之哉
　　石氏四子名字説
　　天下之物宝莫贵于玉而玉之所出皆生于石空青丹砂云母水晶琉黄钟乳金银铜铁锡铅汞皆石产而玉为冠祀天地日月用之祀宗庙山川用之朝觐防同聘问用之人见其为成器之玉而不思夫孕精育粹非石无以为玉之胎也石姓始于左传石碏前行省郎中石公国瑞有四子当冠命方回名而字之辄取石中生玉之义次序其説玉之为物贵矣尤莫贵于手之所执古圭字今从珪周礼天子搢大圭执镇圭公执桓圭长子小名引源欲名曰石珪字桓玉执此圭者王之上公桓桓谓琢其玉以双植为文宫室两柱之象前朝有相王禹玉亦名珪相人可为也礼记笏天子以球玉注美玉也又曰天子搢珽注笏也次子元源欲名曰石球字廷玉玉珽用球玉其字从玉傍廷异日得近人主犹玉笏欤周礼琬圭以治徳以结好王使之瑞节诸侯有徳王命赐之使者执琬圭以致命葢琬圭之首圆其象仁第三子庆源欲名曰石琬字徳玊为诸侯受徳赏何不可者礼琰圭以易行以除慝亦王使之瑞节琰圭者判圭头之规而方之其象义诸侯有不义者王命使持琰圭之节执之今之风宪将帅近之第四子善源欲名曰石琰字方玉浙西道廉访徐公琰字子方是也征伐击抟以是期之虽然生玉者石也玉之成器则有待于玉工碾之以机铁礲之以水沙非一朝一夕而后登缫借故曰人不学不知道四子妙年进学予欲玉汝于成凡经传玉字皆实惟此一玉字虚而有味故引之
　　三孙名字説
　　我先祖朝议三府君生先君兄弟五人先君经干通判居长皆从玉傍命名先君登嘉定甲戌上舍第实始大方氏之门不肖孤归自广东封州用先君所命小名不敢改幸窃世科亦生子五人皆从心上命名今长子存心有子曰守孙次子正心有子曰燕孙第三子髙心以为先叔父贡元九府君位先堂兄知县百六府君后嵗丁酉七月四日举男来求名予年七十一见第三孙亦一幸也使乃命各从玉下为名心傍为字物莫贵于玉自玉其身可也人莫灵于心心无愧于中可也守孙名曰玉韫字惟深燕孙名曰玉成字惟温新生第三孙名曰玉振字惟清幼则且呼玉孙长而后用双名及字祖父之业勿替引之
　　赠邵山甫学説
　　学所以尽夫固有之性也尽性在穷理穷理在致知致知之要莫切于读书天下之书多矣今之所存九经及左公谷仪礼先读注次读疏帝王圣贤体用具备此乃学者之律令格式近世诸儒解説即又所以申述律令格式之意者也参伍以考之左右以覈之至于旁通脗合而后无疑其有疑者幸而复得周张二程邵康节谢上蔡杨山胡文定公父子朱文公张南轩吕东莱以发明于其后学者壹是以此为主而用以是非取舍乎子史集之所云则胷中先有一定之权衡而谀闻浅见邪説异端不足为吾惑矣是故经约也注疏博也若子若史若集亦穷日夜之力读而揽其大纲博也其主则在乎经之大旨与夫诸大老先儒之已断而不可易者约也类书韵书稗官书博之助也学之入门则近思录与真西山读书甲记约之又约者也约而博博而约日进不已着见菁华发露光怪则文与诗皆是也古人以为能言之类葢言而至于能则异于不能耳古之经皆文也皆诗也后世下笔未易及经则分为两途文自先秦西汉而后始有韩昌黎次则柳子厚又其后有欧曾苏诗自离骚降为苏李而建安四子晋宋间至唐参以律体其极致莫如杜少陵若陈子昂李太白韦柳皆其尤宋则欧梅黄陈过江则吕居仁陈去非至干淳犹有数人今之学者必也所得旣饱而后于此用力取其文若诗效之初如书字摹临古帖至其熟则不必摹临而似之矣若如近日江湖言古文止于水心言律诗止于四灵许浑又其实姑以借口借手未尝深造其域者识者所甚不取也葢何特此言典故止于杜佑通典言治乱止于资治通鉴言性理止于四书语录然亦未必淹贯通洽也其于经若注疏无不茫然若望洋则世之为士而言学者岂非欺父兄诳朋友且自欺自诳其身世自丧其固有之性而至于冺无所闻也哉又有一説学所以必本于经者葢以佛老之説乱天下之能言者久矣濂洛之绪既明杨墨之波已涸能言之士惟昌黎韩子欧阳子南丰曾子之学一出于经余不无瓌异之资魅杰之彦迷竺党耼没溺鬼道混深衣田衣羽衣而为一亦宜引而避之然则其惟朱文公所学为不可及乎孟子而后惟兹一人而其余事文与诗凡翰墨一句一字无不造深诣极今之学者舍是不以为准而驰卑骛近不亦徒劳矣乎严陵邵君崧山甫乃祖精通礼易擢第通籍至防稽宰不食其徳诒后之人察山甫气貌当远大小予二十许嵗故书予平生所学本末以赠之其亦以转语夫郡之可与语者焉
　　故家名阀説赠滕賔日
　　孟子喜言故家晋裂为南北世尚王谢崔卢名阀而近人忽之予戊子春夏间偶至吾州之婺源故帅参告院溪斋滕先生之孙嵎字賔日来访闻所未闻见所未见不可不记溪斋字徳粹暨弟字徳章皆入学登第并朱文公门人其父行有恺登第信州司户曰溪堂其侄行有武子入学登第不及禄曰万菊天下所共知溪斋事迹有墓志所不书者葢凡两荐于鄕皆书魅皆第四人其礼部试破句则予一人以怿满场皆曰慰人君欲为之心是时寿皇无恙慰人君三字考官病之最后得溪斋巻独曰遂人君欲为之心乃为经魅初众议擢为都魅知举某人欲自位置前三人故屈焉此闻所未闻也溪斋年八十宝庆三年丁亥自福建帅幕告老以绍定元年戊子卒西山真先生景元为墓志鹤山魏先生萃父篆额焉防斋袁先生广防书今获观防斋亲笔比率更书防有锋芒刘后村潜夫送溪斋归老诗二首亲笔甚楷妙年所作其后一首有云他山开药灶某水搒鱼船者刊本删之戴石屏式之亲笔晦翁亭诗有云故乡风俗应如旧前辈风流尚可传字独肥语亦平正賔日谓石屏一短小老子今江湖间亦罕有此诗人賔日之先大父乃溪斋之第三子曰切斋仕至饶之傍县宰名与予祖名同汤东涧伯纪记文亲笔亦可观今斯人亦不可作矣此见所未见者也予三十年识溪斋第四子賔日之叔父堂长钧今老矣获识溪斋长子之孙琼第二子之子岵又获识賔日韵骨清耸诗律妥稳议论学问文献典刑可仰也昨于谈次俾予为賔日字説旅寓殊未暇究思故书其所谓闻所未闻见所未见者归之以见夫故家名阀之不可忽如此亦以表予之意所以景慕钦羡乎先正大老之门者不敢自同乎流俗而莫之别也
　　俞好问字説
　　霅之敢村俞君名裕字好问以好问则裕对自用则小而言书仲虺之诰云尔裕徳有余也小徳不足也一事一物一义一理有所不知不求于师不取于友而自以为能自以为智谬妄讹舛为害甚大岂止于小徳不足而已哉信矣乎好问之胜于不问也好问者不一问也子入大庙每事问孔文子不耻下问易九二学以聚之问以辨之其问甚多则所得愈富所得旣富则所以蓄其徳者充斥盈溢问之有益于人也如此故曰裕然问也者求所以知所不知也旣知之后法当若何曰行书曰知之非艰行之惟艰譬之路未知何者岂可不问于人问而知之岂可不行问燕路而知燕路当北行而至于燕问粤路而知粤路当南行而至于粤问而不行如不问也行而不至如不行也孔门弟子无不好问惟顔子钻坚仰髙行之而至宰予之寝则知而不行冉求之画则行而不至此顔子所以首徳行之科也近世大儒教人必曰知行双进俞君勉之顔何人哉晞之则是
　　李师善复初字説
　　近世大儒释论语第一章之第一字曰学之为言效也人性皆善而觉有先后后觉者必效先觉之所为乃可以明善而复其初也今参知政事张公可与之婿李君名师善字复初其所以名书所谓主善为师是也其所以字朱文公所释三十五字是也可以为师人效于我不可无师我效乎人所谓学也礼记文王世子学记篇学有效音字亦作效韵书效训为象斆训为教为彼之师之谓教彼以我为师之谓象故曰有所效于彼而求其成于我以己之未知而效夫知者以求其知以己之未能而效夫能者以求其能此李君命名之义也必师乎人之善则足以明乎天理之善而去人欲之不善吾之本性复矣曰复初者复乎天命之性也天降衷而人秉彛其初岂有丝毫之不善哉此李君命字之义也觉有先后师善为难性无不善复初为难抑易有复卦初九不远复圣人以修身许顔子之仁六二休复吉圣人以其下从于初爻之仁而取之此之所谓复于初与李君之复其初不同然初为仁而仁下之则师善之意未尝不同此又别一説也因为序之
　　三山林君名字斋説
　　吾友三山林君名徳载字敬舆易大象曰地势坤君子以厚徳载物君之所以名也坤六二文言曰敬以直内説卦曰坤为大舆君之所以字也至厚而载万物者莫如地而君子不过一眇然之身以其徳之厚配夫地之厚地有形而徳无形地之所载有物之可见也徳之所载不知其何物也曰君子出而负荷天下之重任国家朝廷宗庙社稷民庶生灵九垓八纮五岳四渎常危而不安此其所载之物也而其所以载之者曰徳不徒曰徳而又曰厚徳然要其徳无可量度方寸之中一敬而已矣有形之载地为舆无形之载徳为舆地之载不能载地外之物君子之舆载天地一敬而已矣伊洛言敬曰主一曰无适圣人之极功也予将从其门径之易入者求之坤第三画隂变为阳艮下坤上谓之地中有山谦地大于山山小于地而山髙于地地卑于山以大下小谦之义也伯益曰谦受益此善言伏羲先天之易也孔子言益谦流谦福谦好谦而又赞六爻无不吉此善言文王周公后天之易也其义葢取地大于山而能下于山君子体之为逊为让为不伐为不矜为不自满假而名曰谦不过一敬而已矣载物以徳修徳以敬敬自谦入愈谦愈益愈积愈厚故予又以谦益名君之斋而别为之记矣世之人以谦为可忽谦者少而盈者多故自满之士虽载小物不胜任君涵纯毓粹蹈中履和由谦入敬由敬进徳异时以其身为天下国家之舆岂易量哉







　　桐江续集巻三十
　　钦定四库全书
　　桐江续集巻三十一　　　　元　方囘　撰序
　　后乐集序
　　三代而下宇宙有离合之异人才之消长亦于是判焉周之季也离为战国至汉而复合故汉初人才与七国不同汉之季也离为三国两晋南北至唐而复合故唐初人才与齐梁陈隋不同且如五代之乱极矣汴梁一旦混一则人才亦与八姓十三君时不同然合之愈久则人才又与始合之初大不同萧曹韩彭房杜英卫经济之相战鬭之将固甚盛矣犹未也汉至文帝始有贾谊唐至高宗始有陈子昂汴梁至庆厯始有范希文痛哭流涕之疏过秦之论在董仲舒之先感兴之诗在李杜之先服中所上万言书在欧阳永叔之先学问得圣贤之绪而文章革衰世之风各为一代宗主自此三人者始今日之天下合亦久矣将相豪杰志于功名之士为不少考论道德学问文章之士仅得数人而老山张公其一焉比获读公近集名曰后乐岂非有志于范希文之所为乎盖贾陈范三钜公所论著皆忧天下之言而公所作亦多忧天下之言云南西夏辽东人所惮往公宁轻其躯不轻其官故旧死丧戚嗟悲慨吊嫠竖孤屡形讽咏其忠襟义槩若此天下之忧人所不忧则吾先之天下之乐人所欲乐则吾后之此公之大志也诗格律高步骤阔骨骼峥嵘神采飞动学问文章追前修而开后学其在斯人乎其在斯人乎公燕人名云鹏字鹏飞尝为监察御史察访外台弹治大吏风采尤嶪嶪云
　　夏推官【仁玉】谈星诗序
　　古之知星者观天象而知人事所系甚大故巫咸甘石之占至晋隋书天文志而备以李淳风为之也至天象新书而大备以奎运方隆诸馆阁老儒为之也今之知星者民间有三辰通载之书日月五星七曜之外又有所谓紫孛罗计无象之四曜总为十一曜以推人命贵贱吉凶而巳其学出于里巷至为微琐故褒博者或羞之汉太史公有言文史星厯卜祝技艺上以倡优畜之近制挈壶保章灵台之职异其官称不与士流齿夫观天象知人事所系甚大者其待之犹仅如此则以十一曜推人命贵贱吉凶至为微琐者又将如何此所以挟星术而遨公卿之门动辄有刖趾絶之叹非欤虽然果儒者也要自与常人异高辛重黎放勳羲和其来久矣如司马迁八书天官止其一耳其博物洽闻非申须禆灶梓慎卜偃子韦史墨之徒可得并也柯山夏君仁玉瑞卿本里选佳士其乡先达径畈徐公甲辰省魁书时文能亹亹诵之前后场屋经赋魁作亦皆能品藻其然否早题鴈塔可齿鹓行而不得已以星术鸣故予赠之诗曰旧业三元赋新功百中经谓其术乃儒者之术非日者之术也予尝为之説曰江湖间人一艺足以自养使胷中无古今笔下不能五七千百则虽真草逼王钟谓之书佣丹青妙顾陆谓之画史瑞卿知星乃今之季主君平非索隐太之君子其何足以知之南北名人诗存其佳者为之序
　　送余希则诗序【巳见徐径畈太极讲义跋】
　　拄笏亭诗序
　　古笏有玉象鱼须竹本之异人臣于君前以备指画又以记事进而敷之退而行之惧其有所遗忘而实又以肃手容也晋宋以来谓之手版王子猷不顾府公料理之问以此拄颊直视西山谓朝来致有爽气高怀雅趣不在于区区名位升沈得丧之间而在乎泉石之滨林樾之下烟霞猿鸟之外斯人也岂可以典午氏清谈者流少之哉燕玉泉山之南十里金水河前翰林直学士兵部郎中罗君汉臣家焉昔者年未四十上銮坡直兰省去要路可一武耳乃作亭于家以望燕之西山名曰拄笏退食之暇必相羊乎是而有去官之心既而果弃其官十余年不复调今夫有官君子之身乗之以轩舆戴之以冕弁束之以绅带佩之以印章华之以组绶亦荣矣导之以旌棨呵之以甲卒拥之以骑吏手之笏其荣身之一物也庸人浅夫傍观乎贵公显卿之备是物者则必咨嗟羡慕以为荣而不知宦海名途波涛险阻出于不测亦坐是数物者以致之当是时欲去数物而不可得不啻若徽纆桎梏之纒其身也何荣之有故有叩天子之庭曰还陛下此笏者有作为韵语曰抽手版还丞相者汉臣其有见于此非欤虽然无长往之理古之去国者赐玦即去予环而还使可以垂绅正笏不动声色措天下于泰山之安汉臣焉得辞是亭也前防知政事左山商公孟卿书扁中原诗人题者多矣紫阳山人为之序
　　晓山乌衣圻南集序
　　其生也有位于时而无以及乎人庸人甘之君子耻焉其殁也无足以利其子孙而有可以传于世惟君子能之庸人不能也予友陆公太初登宝祐四年进士第当开庆景定咸淳德祐之间六任选僚改官一作县两迁京局以死勤事仅得一外府丞时则前丁后贾浊乱天下戚宦御之所盘据工技胥隷之所依慿无功之庸将不才之狎客狙驵妾婢之执政侍从台谏权熏势胶相视自都而材硕俊茂如太初曾不得一齿朝绅之后此于太初无足憾者太初之殁今九年矣田庐苟完孀孤孑立予访其家得晓山乌衣圻南二集及晓山零藁诗凡七百八首毎读之未尝不然泣下不知其丹铅几车涂乙几纸而后有以纳于中也不知其呕心几晨搔首几夕而后有以吐于外也不知其口几吟哦手几诠择初去什七后去什八而后有以存之至今也钱塘湖山金陵台阙故里荒墟先畴野坡古寺脩竹败驿寒灯昔也子与太初几倡几酬意者当相与老于紫阳乌聊之下而太初遽忍舍我去乎太初诗刻苦深切气凌物表而冻磵枯槎霁宇孤籁务为揫敛予浩汗放肆终身媿之呜呼太初不可得而见矣无位于时不足悲有可传于世犹足幸自干淳以来诚斋放翁遂初石湖千岩五君子足以蹑江西追盛唐过是则永嘉四灵上饶二泉嬾庵南塘二赵为有声又过是则惟有一刘后村亦号本色而不及前数公海内诗人如太初与予良不为少而无前辈大老如欧苏者立斯文之帜以表倡之则世道之晦而非吾徒之羞也晓山者太初书室之扁乌衣圻南者两都仕邸之所寓故以名集佳章竒句摘一二书于左方盖将以劝后学而亦非故人之私谊云
　　李君章虚舟亭诗序
　　古之作者以义制器后之述者或以器明义或以器取义姑以舟言之圣人始作舟檝木上水下其义盖取诸易之涣此制器者之初事也义者理也理无形而为物之体器者物也物有形而为理之用故善言义理者必于器物有稽焉中孚之卦下泽上木利涉大川乗木舟虚此孔子以器明义也四画外实二画中虚舟之中必虚舟之外必实故可以济巽上为顺兑下为説上顺下説必济之道也然其所谓利涉者岂止于逾江越河而巳哉济天下国家之险难者容之以虚辅之以实上与下顺下与上説亦如斯而巳中孚之虚舟非果有舟也乃若庄子山木外篇则有虚船触舟之説一舟方济于河而一舟冲突以来非有使之者也彼空空无人适然相值故舟之方济者不以怒夫舟之来触者寓言以虚舟取义欲夫人虚巳以游于世亦非果有所谓舟也予友张受益言其友李君章为亭于寓屋扁曰虚舟其有取于孔子之虚舟乎抑有取于庄子之虚舟乎士大夫竞为歌诗以美之从孔乎从庄乎然则器一也而义不同书之作舟行舟诗之柏舟杨舟舟同也而义则异汤之盘武王之席自常人观之一澡器耳一寝器耳盘铭曰日日新则有进德之义焉铭席曰恭则寿则有谨独之义焉至于觞豆几杖莫不然今之为居处燕休之所者能言之类相与为比兴体以发其名义亦犹是也君章之为是亭顾有二义出而用世则当如中孚之虚舟以拯物处而避世则当如山木之虚舟以善身诸为是题咏者又不止于此二义有颂焉有规焉俱虚受之可也君章博习好修负才名其不处而出也必矣斯舟也受益其相与维楫之
　　俞鉴山月相士诗序
　　相人之法莫精于孔孟人焉廋哉孔子两言之孟子申言之曰视曰观曰察孔子有三法曰听曰观孟子有二法今之相人者能之乎相形最多端尧眉八彩或曲眉或长眉相眉也舜项羽皆重瞳子或方瞳或蠭目或豕视相眼也汉祖隆准或鼻如截筒或鼻有邱山相鼻也老子耳窍容麦或耳有毫或耳白于面相耳也越王鸟喙或口容拳或口角朝天相口也齿如编贝唇如激丹相齿唇也胷有三壬背有六甲相胷背也仙有箓骨佛有锁子骨相骨也肤如凝脂肌若冰雪相肤也或须髯如防或黄须必大竒相髭髯也或身有竒毛或发下垂至地相毛发也颧颊颐頞头项手足音声行步睡卧起止志黡文理涕咳远近爪甲修短防牝便溲莫不有法而相气色为尤难其説出于素问气有病不病在内色有佳不佳在外防黄池者肉食而色墨有内忧也望八公山草木者怃然有惧色气内丧也故五色之中黄为最吉病人之黄有谷气也凡黄而又明皆喜气也虽然此所以相贵贱忧喜凶吉也孔孟之言乃相君子小人之道也山月俞君鉴旧精数学今改专许负之学旧説裴晋公相法本不贵以萧寺孤女玉器事有阴德遂至将相则今之相人者又岂可执一定不易之法哉孔孟之法以为君子小人之权衡者又岂可不少知赠君诗者各有其説是为序
　　孟衡湖诗集序
　　延平祝公辅自上饶过予武林言郡太守孟侯之贤所赋诗出诸生争传抄佥议梓行之便旧岁甲午春侯迎亲如霅相遇湖上平生凡三见矣侯日诵所作而予笔之既又得侯近藁与一见再见时大异慨然叹曰陶士行石勒所畏有孙渊明谢幼度破苻坚有孙灵运侯家忠襄公前甲午夹攻悬瓠灭之亦有孙能诗与陶谢家而三焉武则极天下之武文则极天下之文何其竒也然则此特论其家世适相似云耳易书诗皆诗至于唐人自有正脉亦巳有定论聚奎以来昆体盛行而欧梅革之爰及黄陈始宗老杜而议者署为江西派过江而后吕居仁陈去非曾吉父皆黄陈出也淳熙中陆务观出于曾吉父而与尤延之乃俱似王介甫惟杨万里萧东夫深造江西范至能韩无咎张武子自成一家朱元晦续圣贤之绪诗尤粹密不意学禁息而时好乖七许浑五姚合哆然自谓晩唐彼区区者竞雕虫之虚名昧苞桑之先兆遽以是晩人之国不祥莫大焉诗道不古自此始乃后独有上饶余杭三赵守正不变余皆踵浅袭陋随俗而靡者也侯之诗得之于气质之聪明成之以问学之精赡秋之弈也专扁之轮也熟基之射也发无不中尚有淳熙元祐庆厯诸老之遗风乃若邪蹊偏门淫哀哇思非不尽其力也而终不能臻其极非不愈工愈巧而愈不似白首望洋不渐不顿视侯之得正脉而何如哉侯年甫三十有二名淳字君复其寓居曰衡湖斋曰能静近世文章衰落此郡独得文章太守郡学士友又能相与为不朽助吾道之将兴也其在斯欤其在斯欤
　　送张受益入都序
　　子在川上曰逝者如斯夫不舍昼夜程子曰此道体也天运而不巳水流而不息物生而不穷皆与道为体运乎昼夜未尝巳也是以君子法之自强不息及其至也纯亦不巳焉朱子申之曰天地之化往者过来者续无一息之停乃道体之本然也然其可指而易见者莫如川流故于此发以示人欲学者时时省察而无一息之间断也愚按二子之言皆大有功于学者程子始言天中言贤末言圣可谓孔门之嫡嗣朱子始言天地中言圣末言贤可谓程门之忠臣朱子训舍为上声而不训舍字之义程子所谓不巳不息不穷朱子所谓无一息之停无一毫之间断皆所以为不舍之训绘画巧矣形容尽矣韵书训舍为释如手不释巻如释重负之释常执持之而未尝放下此其义欤二子训逝之之义曰运曰流曰生程子精矣曰往者过来者续朱子尤其精也在天则所谓逝者与道为体在人则所谓逝者学道用力而其所以与道为体与夫学道用力者在乎不舍画夜而巳愚谓逝者之往于前来于后源源衮衮无有止时其来也亦往也既往也又来也天地如此人岂可不如此斯之一字指夫不舍者而专言之也呜呼微哉学者于学如左足行右足继右足行左足继前一波往后一浪来其能用力于逝而亦如斯焉殆庶几乎此孔子所以勉夫士之希贤贤之希圣也朱子又谓川上章至篇终棣华凡十五章皆勉人进学不巳之辞愚窃叹今之学者何独不然以勉为讳序一文欲稍加収敛则嗔跋一诗令更用刮摩则怒小犹如此况其大者川也而不逝乎逝也而又中辍以舍乎省郎济南张君谦受益与予论文和诗数年彼此苦口务相切磋期进是道考满问选元台保任至入觐也又挟以俱以君之飘逸爽迈之才重之以有力者之推挽犹驾安车而行九轨之途犹巨舟万斛乗长风而驶东流之江河荣显不足言也古之赠别者以规不以颂敬疣赘川上之章以求教而又以君所闻还赠君地中有山之卦六爻皆吉君之名若字谨服行之又安得有满招之患乎此一勉也爱我者疾疢恶我者药石君以喜闻过扁书室谀者麾之媚者斥之又焉得有面誉背毁之患乎此二勉也自古在昔先民有恪居今之世慕古之人君又尝以古名斋不于其器于其道古君子之称不归之君而谁归乎此三勉也虽然川上之叹逝前修以自勗能佩程朱子之遗训以升孔氏之堂则此三勉者皆其枝叶云耳君行速不得举酒酹軷神而姑托之空言
　　送汪复之归小桃源序
　　秦皇汉武惑神仙之説竭天下之力求不死之药药在我而于外求之以故为方士所愚读司马迁史记可知巳班固西汉艺文志存神仙十家芝菌之书为服饵兼有导引按摩断之以为索隐行怪后世如黄庭内景外景大洞真经西升经步虚经定观经太清经陶隐居真诰之类不一而晁公武读书志以度人经为第一殊不知度人经伪蜀王氏时王乔之所撰也古书有七王乔而伪撰度人经者非周之王乔汉之王乔然则神仙其可信乎近世尊魏伯阳参同契如六经之有周易然隋唐史志并无此书亦出于伪蜀孟氏时彭晓之所注朱文公亦尝托名邹防注之喜其语言近古其答袁机仲谓参同之説本不为明易乃姑借此纳甲之説以寓其行持进退之度又谓纳甲之法见于今所传京房占法火珠林所谓甲乙丙丁庚辛者以月之昏旦出没言之虽非为明易而设然易中无所不有盖虞飜所为纳甲图见于朱子发汉上易图干纳甲壬坤纳乙癸月有晦朔朢而参同契取以为进火候退阴符之术文公不以为非似谓世间有所谓神仙者其答蔡季通谓参同之説子细推寻见得一息之间便有朢晦朔之异上者气之方息自上而上也下者气之方消自下而下也朢者气之盈也日昃于下而月圆于上也晦朔之间者日月之合所谓举水以灭火金来归性初之类也此可谓酷好之者矣而感兴诗乃云盗窃元命秘缪当生死关于以知真有神仙亦造化之一贼耳而况天地之间岂自古至今终有不死之人乎魏伯阳本文四篇彭晓分为九十章愚尝细读之彭晓本无日月为易之文与唐本不同西南得朋东北丧朋以二十九夜月残三十夜月尽言之此自是一家之説不合于易九还七返八归六居彭晓夏元鼎所释有是有非但魏伯阳果如神仙传所云东汉末防稽人则所为四五言颇简古而六言偶俪俳优间亦有重叠烦芜处东汉人文不当尔其曰淮南炼秋石王阳嘉黄芽浅矣哉西汉书刘安诛死王阳能为黄金死而裸葬顾以淮南八公王阳之徒为真仙不读书人即可欺也张用成平叔悟真篇即此契之注脚弥复浅近而夏元鼎之悟真讲义愈浅愈近魏公之説一扫旁门元鼎之説其下手用工无异乎吐纳导引般运之小术平叔台州人煕寜中从陆师问入蜀遇隐者为悟真八十一诗元鼎温州人宝庆中以小武官厯事山阳应纯之五帅伪撰西江月十二首为平叔作其后死于色欲近人尚或识之惟魏公之文有佳者三十二章苣胜尚延年还丹可入口金性不败朽故为万物宝乃蜀人押韵也六十七章植麦欲获黍运圆欲求方竭力劳精神终年不见功七十章广求名药与道乖殊七十三章牝鸡自卵其雏不全语意皆佳用韵皆蜀音七十四章日潜道而沈彩月施德以舒光与上章男则背阳而向阴女则背阴而向阳乃似近人体制最七十八章自关关雎鸠至飞舞蛇愈见乖张一全章四十二句竒变可喜文之尤佳者骋力驰精多设譬喻只是一意男女不交媾不可以成丹二女同居志不相得是也东汉文恐不如此似乎出彭晓一手其间有太一乃召移名中洲功成上升膺箓受图则不古甚矣班固谓天子乃以元日受四国之图籍膺万国之贡珍参同契三年进退候符而可以肉身上升所膺何箓所受何图彭晓不注其所以然但谓太一乃修丹之主司也中洲乃神洲也世人初得道镂名金简于此洲膺受图箓始上升也噫妄亦甚矣其内丹之法本是所禀父精母血升之降之炼其气以夺造化而于仁义道德蔑一毫之修有以凡化仙之术而无以贤希圣之心可乎钟吕肉身能飞章公权集记三村民能出阳神则魂与体为二物而有尸解火解水解又下之下而徐坚初学记有崔山濑乡记以老子为十三圣师其学仙有三十六法似皆为魏公之所辟而悟真篇八十一诗第一第二首浅陋俚俗畧不见大丹之旨百岁光阴石火烁一生身世水泡浮与尾句无常买得不来无落韵妻财抛下君非有罪业将行难自欺昨日街头犹走马今朝棺里巳眠尸岂不太易其以七言四韵十六首象二八一斤之数絶句六十四首应六十四卦之数五言四韵一首象太乙之数似无义理惟纳甲之説未知魏伯阳用虞飜之图抑虞飜返用魏伯阳之图予尝于是作诗曰朝有读书客过我携酒壶问我参同契汝亦尝读诸虞飜纳甲法即是先天图伯阳窃其秘静夜观蟾蜍初八二十三艮兑丙丁殊上进火候下退阴符朢盈仰干盖晦灭俯坤舆震巽庚辛对坎离戊巳俱朔旦之日中交媾水火炉彭晓彼何人哓哓争鲁鱼可惜非易学欲飞血肉躯借易弄丹术邹防曷不诛是诗也必得罪于当今之修内丹者吾州小桃源汪君复字复之深嗜此学师江西段无心得其传命之号曰月源无尽子见示一大序二巨帙先天一气金丹直指药物斤两火候卦气三图愚老矣年七十有一王半山所谓不服紫团参亦活到今日伏羲之易如陈希夷邵康节所传者愚愿学之魏公得先天图之方位其一説也愚不敢学而书所以然送复之之归幸未死尚及见月源无尽子者化鹤于缑氏山头未可知也
　　送柯山山长黄正之序
　　柯山书院山长武林黄子正之辞将行愚愕然惊问始以云台祠官领袖此山诸生者非欤吁愚读其葵园集久矣生于嘉定乙亥年三十当淳祐甲辰为南宫第一人者乎是为晦静先生汤公之高弟乎授沅州教授告未下而上书击史嵩之者乎右曹郎吴子良用陈传良例泰州教授未上除太学録以荐之者乎擢第之明年乙巳七月未赴教授而召试除正字者乎丙午冬迁校书郎而后去国者乎丁未之秋特旨改官者乎用朱文公之説擢第之六年巳酉背文公之学而并诋周元公者乎壬子年三十八矣吴潜谢方叔相元日除著作郎都人有再来不直一文钱之謡者乎夏四月面对秋七月再对言事私有左右而遭特笔以斥者乎畏威省愆可也临川之行不当往而往至郡不一月而罢者乎恶若晦可也攻蔡抗可乎善吴潜可也举杀人之陈韡可相任迷国之贾似道可入无乃不知人乎辛酉临汀之除似道相两年矣何以不位之朝乎岂尝屡受似道阃餽而为其所忽乎迓者至而遽卒天为之乎子三人伯达仲忽叔夏长实名心亨祝也尝为吾州户掾聩瞆三人皆卒无孙天为之乎尝赐官田三百畆今籍入有司无有为立后者天为之乎善降祥恶降殃是必有得罪于天者矣尝试论之周元公所谓无极与老子所谓无名万物之始有名万物之母常无欲以观其妙常有欲以观其徼者不同常德不忒复归于无极二字偶同而旨意异老子所谓无极配婴儿与朴而言欲自有而返于无周元公指理之无形者而言王弼引以注易之复谓天地虽大寂然至无是其本矣周元公之説不如此朱文公所谓无方所无形状又谓无形而有理张宣公所谓莫之为而为老子何尝识此周元公始曰无极而太极次曰太极本无极又次曰无极之真二五之精妙合而凝当合此三言而观之无瑕无病真属理精属气无极之真无形之理也无形之理行乎二气五行之中而真精妙合然后为人即太极无形之理生而为有形之仪象卦以至于万物也彼老子乌足以知之老子截有无为二而此贯有无为一也庚戌之讲自首至尾无一句近道公肆诋毁以周元公为希夷氏之人以朱文公为传注氏之学以庄列尹亢之诞诬濓溪以王郑贾马之陋诬晦庵岂非病风丧心之言至其自为缪论则谓一画所以纪太极乱道莫甚焉一画者两仪之一阳也谓太极在一阳之中则可以为太极则不可又谓太极之体为干太极之工为复体字工字畧无义理为蛇画足愈畔愈支合干复两全卦观之复之一画与干之一画异干自一画而至六画其象为天而一画非太极也复之一画剥之尽而坤之下生一阳可以见天地生生之心此一画亦非太极也卦之初九三十有二独干复初画为太极谬矣太极者未画之前先具此理邵子所谓画前之易所谓道为太极心为太极是也盖斯人也始以涉猎朱文公书为时文后乃胁于汤汉而改从陆学汤汉未第为象山长乃后江西诸人以江西人之为台谏侍从而至执政者推为山主以尊其学包恢自谓象山之徒而赞行公田流祸至今其徒以势要胁四方学者从陆学而汉亦由此私擢省闱尝著书以辟朱文公之书赵忠清公奬予斯人太过近世人物狷者多狂者少斯人狂者也故敢为而无疑敢言而无忌惮邹道乡谏元符后南迁涕泣田承君谓大丈夫所为不止此攻史一疏终其身取名享利巳非中道又况因都堂背诵程文而有所激不足为高尝谓朱文公平生所为率多于古人而动累于后来何累之有孟程张后叹空川诗突兀险怪二程子师周元公岂可刬灭其师而远引孟子又为诗侮邹防而忆陆九渊敢谓斯人学问未仰见周朱二先生脚板也其学徒惟徐直方一人徐琦曾子良皆不学狂生斯人既不能穷理尽性以希前哲又不能著书立言以贻后人死无年祀无后天之所以殃之亦可见矣正之晩出恐未知前辈源流本末详以语子直书不文持至书堂拜其祠膝可屈心不可屈也此文亦不必数数示人顾子不可不知耳如有问者则曰紫阳山下老书生小畈年一纪今年七十有一
　　送柯德阳如新城序【戊戌以后】
　　杭故多四方士而予久寓于是祖道赠言常有之曰如某县为教谕也曰如某书院为山长也曰如某州某府某路为学録为学正为教授也今送柯君德阳独不然德阳之行新城何氏以家塾聘之也天下郡国设学乃公家之师家塾乃私家之师师一也而所以为师不同公家之师有司所选势夺贿予未必皆实学之士故公家之师或出私意私家之师岂有父兄不爱其子弟而不选实学之士为之师者故私家之师必合公论况公家之师志在仕进私家之师志在藏修德阳以藏修为务而不以仕进为心过人远矣抑士之所学果何事耶八圣四贤暨濓洛关西学之祖也张宣公吕成公早世而书传朱文公独后死而书大备学之宗也黄直卿通释陈安卿字义之外各有文集羽翼文公真希元之读书记义理之本根魏华父之九经要义典故之渊薮又各有集百巻皆学者所由入之门也陆子静直截之见虽捷而未尽道叶正则偏驳之文虽巧而不知道至于嘉定以来四灵刘潜夫之诗仅如姚合许浑则尤非求道之所尚世虽无之可也虽然又当知立巳不可无规矩择友不可无权衡以能问于不能以多问于寡有若无实若虚犯而不校此五言也不可忽也立巳之规矩也狂也荡矜也忿戾愚也诈称人之恶居下流而讪上勇而无礼果敢而窒徼以为知不孙以为勇讦以为直此十者而人或有一也不可近也择友之权衡也予老矣年七十有二而德阳年甫三十有八故敢以论语之三章倾臆尽言而予也亦不敢不细玩晦翁之三集注以自勉也
　　送家自昭晋孙自庵慈湖山长序【性存子】
　　眉山子家子名晋孙字自昭读书之室曰自庵年甫三十授四明慈湖书院山长将行求言为规愚请先言子名字庵之义而后及慈湖杨氏之学易大象言自者二天行健君子以自强不息明出地上晋君子以自昭明德天行日进凡皆自不可巳今夫天三百六十五度四分度之一穷昼夜而一周然天之行也常超日一度日之进也常不及天一度天本无昼夜人间昼夜地实为之人居地上日居地下故有夜夜短则不过亥子丑三时昏暗而日复出矣地不能终蔽日之明犹物欲不能终蔽人心之明也故孔子以天健日明象君子之学与天同健而自强其惟圣人乎与日并明而自昭贤者亦可及也子家子有取于晋之自而未敢任夫干之自其谦乎凡言自者由于巳而不由于人鹤山魏文靖公为姑苏高德文记朱文公所名强斋发此二自之义至矣而文靖公又尝号自庵乃书之自靖自献与子家子之自微不同要其实则同也人之身善恶无不自巳为之自悔自艾自暴自弃反掌间耳为仁由巳而由人乎哉是也若乃慈湖杨文元公之学偶与象山陆文安公之学合慈湖为富阳簿摄县象山以举子上南宫过之值其视事适有扇讼既讼退焚香相对默坐象山问曰敬仲此道平时如何下手慈湖对曰敢问足下如何是良心象山即离席大呼曰主簿适来防上剖决是非者便是慈湖长象山二岁言下大悟拜象山为师愚谓此乃孟子所谓见牛过堂下见孺子将入井巳发之心也孔门之学此心未发有存养此心既发有省察具见子思中庸首章孟子多言巳发之心然曰我善养吾浩然之气存其心养其性皆未发以前事陆杨二老所学有下一截无上一截象山之失朱文公文集语録及年谱李公方子辨之详矣慈湖之失尝与傅道夫书谓濓溪明道康节所觉未全伊川未觉道夫昆弟皆觉傅正夫以此书求魏文靖公跋文靖公怃然大不满正夫又録慈湖训语求西山真文忠公跋文忠公谓慈湖泯心思废持守谈空妙畧事为而慈湖又尝谓子思忠恕违道不远此语害道何由一贯又尝谓程氏倡穷理之説格物不可以穷理言又尝谓濓溪通书于天道至一之中忽起通复之説穿凿为甚愚则谓周子论通复贯之以诚程子论体用贯之以敬魏文靖公真文忠公吕成公张宣公朱文公皆从之显微无间本末具举吾道之正宗也陆杨所见乃佛家作用是性之説谓作用乃心之属乎情者以心为性体认未真四明志谓慈湖师象山自为一家之学施之政事人笑其迂而自信益笃此两自字乃慈湖以自为是以自为高不顾讪笑云者王尚书应麟伯厚尝语予曰朱文公之学行于天下而不行于四明陆象山之学行于四明而不行于天下此言亦复有味盖四明四先生沈端宪公早师事陆文达公宜倅舒公南轩开端象山洗涤而融防于东莱不专一家为前辈袁正献公后出始专尚象山而慈湖又尝为史弥远师故一时崇长昌炽其説大行袁广微为江东宪创信州象山书院而吾州未有紫阳书院后江西人凡为执政者必请为象山山主以张其势虽误国残民如包恢亦与焉自汤汉伯纪徐霖景説死而象山之学无闻慈湖之学亦无传子家子乃愚友性存先生冢子故于其行倾臆尽言之彼亦一自也我亦一自也孰非孰是其然其否不妨如老僧住寺呵佛骂祖一巡云
　　进斋序
　　进可止乎骐骥一日千里驽马十驾及之止如何其可也进可退乎适千里者及门而返则终身不复至退如何其可也今夫耒耜寸耕乃黍乃稷连膏腴之万顷犹勤勤于播植机杼缕织乃缣乃帛被文绣乎四方犹孜孜于纺绩姜桂等侯橘竹比封洒削鼎食马医击钟卓氏之蜀百僮者八朱公之陶千金者三其取赢也涎口流而鹰击隼搏其逐便也食指动而虎噬狼贪此可以言进乎曰非也此农工商贾之竞于进者也齐管三归靡畏自宫之竖鲁季八佾犹烦聚敛之求差肉食而色墨羽帐饮而泣讴鋭速罔戒辱殆不羞物物盈扑满之藏事事合浮屠之颖载薏苡而昧嫌击珊瑚而肆逞佩六国印多车裂之苏秦号万石君少厠牏之石庆金钗十二珠履三千倾国白晳守宫红鲜饮南阳之菊水跨扬州之鹤纒身飞阆苑名挂凌烟此可以言进乎曰非也此富贵功名之迷于进者也竒法正葩钻易雕诗麟经三传奥析微窥仪礼周礼康成乖异一贯忠恕七篇仁义今之后进岂不知此借以发身实匪为巳涉绪猎余摭子摘史类书充架小説满庋家家自以为宰文社人人自以为专诗坛湘素华饰刀笔精刋马班贾董汉文视初诗为多陈宋李杜唐诗较诸文尤盛有能识其门迳者矣自成一家或是或非不拘一体或从或违冶铸精瑰与前修而间合铺张丽藻亦时论之攸归此可以言进乎曰近之矣而未也此近古文士诗人之进而于道则未进也道统之传自伏羲始以敬相传则自尧始而敬之字曰钦舜继之又发为精一之论夏商周前三代也汉唐宋后三代也尧至孔八圣也顔曾思孟至濓明伊渠邵朱张吕十二贤也自周子言诚而道统始续自程门言敬而道统始明经世以理言数西铭以分言仁朱以率性无反説言道张以无所为言义吕以思无邪言诗而道统愈益永子思之学在四勿三省之后知言养气之先以慎为主慎者敬之至诚之初也未发之心慎以存之既发之心慎而察之察而中节慎以行之其不中节慎以攻之心之未发人巳俱不睹闻故有存养之敬心之既发人未睹闻而巳独睹闻故当有省察之敬静寂动感位育攸关朱子所以释中庸之首章也然此事非一朝一夕之所能辨曰敬曰钦曰精曰一曰慎无一时而不用其力至于诚则无所容其力矣此千古圣贤相传之道也传其道者传其心也必如是而后可以言进学农工商贾之进争利也富贵功名之进争势也文士诗人之进争名也惟进学者无所争高君鸾举以进名斋铿石锵金作者百数俾老夫题其端
　　应子翺经传防求序
　　王伯厚尚书学极天下之博长予四岁予昔尝敬事之戴帅初博士文极天下之粹少予十七岁今予畏友也此四明二先生俱以其里中应君子翶翔孙所着经传防求为然予无复容喙矣窃尝谓道一而巳而物有万古圣贤之学不专在言语文字而亦不离言语文字日月星辰与天为体运而不巳山川草木与地为体生而不穷言语文字与圣贤为体传而不朽体物也所以用之者道也道不离物易究咎休书纪治乱诗美刺春秋褒贬三礼辨上下论专言仁孟兼言义皆以言语文字与道为体其妙用所在一而巳一者何道是也然则何道也天地之心耳此之谓道而以其道用乎日月星辰山川草木之物故曰道不离物圣贤之心欲使千万世之人为善不为恶以复其有善无恶之性则不容不着之书此言语文字所以为斯道有形之体而无形之道所以用乎有形之体而寓于言语文字之中也顾可忽诸子翺所谓防求自易至论孟皆括为韵语以训后进傍及诸子百家而扬雄方州部家之书亦与焉予曩亦尝摘其竒语难字以供刀笔艰深之中韬平易亦不过一阴一阳一昼一夜一寒一暑消息往来幽明死生之故易之注疏也独所用六日七分厯法一岁则易之一端耳康节经世书出于此或诮予好太又出云覆瓿下囘曰不然凡言语文字之不畔于理者皆与道为体片云起于天而泽四海粒粟根于地而饱万民一画肇于圣人而开百圣天地圣人之道皆托于物近世有欲絶灭言语文字以为学者敢痛诋朱文公著述谓率多于古人动累于后来党陆也其人临汀使君不满五十而死天弃之矣读子翺之书者亦曰与道为体能于有形中求无形则将于无味中得有味矣子翺早中童子科伯父衔尝参大政云
　　送王俊甫柳州教序
　　惧其道里之远而难于至又预嫌其风气之偏而难于居使士大夫人人有是心则仕宦者必官于辇毂之下而其足迹不出于都国郊圻之外然后可古要荒之地亦必有封建之侯邦置长立属以治其民禹贡言东渐于海则今之卉服之诸岛也西被于流沙则今之葱岭交河之絶域也朔南暨声教则周之朔方越裳汉之幕北巴蜀闽粤唐之北庭云南大理是也焉有除之为吏有所惧且嫌而不屑于往者哉昔曾南丰先生送李材叔知州谓由京师而之柳水陆之道皆安行则虽远而不险谓风气与中州亦不甚异起居不违其节未尝有疾则意其地偏有瘴而陋之者亦惑矣南丰又谓其物产之美果有茘子龙眼蕉柑橄榄花有素馨山丹含笑之属食有海之百物累岁之酒醋皆絶于天下然则使囘也年未耄亦欣然求一职任以往吊斑林而饵沈冢和昌黎之旧吟占鸡骨而缝鹅毛续河东之遗咏亦一快也而敢有惧且嫌之心乎囘姻家王君俊卿长吾州紫阳书堂载调柳教问舟南征汹鲸冲蛇践蛊茹一皆不问囘是以壮之昔我先君为广西经畧司干官买马邕管无罪谪居临封囘生于广东四岁而归孤苦间关今年亦七十有三天于斯文若或相之又岂有道里远风气偏之患哉俊甫书满北还年始五十鹏搏鲲化未可量也








　　桐江续集巻三十一
　　钦定四库全书
　　桐江续集巻三十二　　　　元　方囘　撰序
　　瀛奎律髓序
　　瀛者何十八学士登瀛洲也奎者何五星聚奎也律者何五七之近体也髓者何非得皮得骨之谓也斯登也斯聚也而后八代五季之文革也文之精者为诗诗之精者为律也所选诗格也所注诗话也学者求之髓由是可得也方囘者谁家于歙尝守睦其字万里也至元癸未良月旦日序
　　刘子敬吟巻序
　　汉淮南王评离骚曰国风好色而不淫小雅怨诽而不乱若离骚者可谓兼之矣予谓斯言也未莹色至于好怨至于诽淫与乱不难也今变风变雅可考也子曰关雎乐而不淫哀而不伤淮南盖袭用其语而意不醇者然世之处人伦事防之际鲜舒多惨乐而淫不无之哀而伤比比皆是也易一泰卦耳而曰屯曰讼曰剥曰否其卦不一制礼乐文太平周公盛矣犹未免赋予宇予室之诗则夫枯謡悴咏上不见答岂止一屈原而巳哉原之着离骚也深契乎三百篇之六义而淮南浅之其于鬼神变化草木芳秽男女乖合国家成败言抑扬意开阖惟澹庵胡公句句而析之有十九蕴焉其曰满堂兮美人忽独与予兮目成此托辞也于色也岂有所谓好其曰巳矣哉国无人莫我知兮此直辞也于怨也岂有所谓诽由原之作推原之心虽进之正风正雅及颂皆可也同里刘君示予吟巻读无虑数十过和平则不流优游则不怒探孔圣所论关雎之旨而惩艾乎淮南离骚之评非吾侪所当勉乎君之近体有曰满地残红惊不见晓风吹上石橊枝得生息意仙馆无人春寂寂一林红日链樱丹得成实意晓来多谢帘间燕尽把春愁举似人得涵蓄意山翁何事冲寒往知有梅花在隔溪得洒落意庶乎情性之正者如归路夕阳収山翠染襟袖又岂不自得于事物之外乎君旧名寅字子敬今改名光予早相稔年少长而君忍贫不仕于易之防无有也适而乐者所养也屯讼剥否则屡尝之矣感而哀者激也予惧其激之不巳也乃书归之
　　唐师善月心诗集序
　　陈后山生于皇祐五年癸巳其门人魏衍所编及任渊所注诗始于元丰六年癸亥皆后山三十一岁以后诗也后山年十六巳见知于曾南丰熙宁十年丁巳苏长公守彭城明年后山为铭黄楼笔势度越秦汉朱文公亟称之时则年二十六至如金州忘归亭记作于熙宁七年甲寅则年二十二耳今之人读之或不知其为少作也夫后山之文虽少作巳足不朽而编其诗与注其诗者乃断自三十一岁以后此何为者哉后山答秦少章书谓于诗初无师法少好之老而不厌以千计及一见黄豫章尽焚其藁而学焉然则未见豫章其诗一时既见豫章其诗百世诗视文为尤难愈参则愈悟愈变则愈进凡魏编任注后山之诗参之极悟之极欤进之极变之极欤唐质肃公之九世孙师善知予颇癖于诗始以诗寄初藁次以诗寄续藁寻又躬以诗抵紫阳山下示予全藁初藁年未冠巳佳如于楮高士云焚香朝北斗滴露注南华是也续藁年未壮益佳如于浙江亭云蕃夷通海道吴越共江流是也至全藁年甫登三十矣诗愈大佳枚摘之未易竟合三藁中毎佳者一句一聫予巳为研朱圏点指似其眼以晓学者然岂无后之魏衍任渊将必待师善三十一岁以往之诗而后为之编注乎予尝细阅后山集城南韦杜村一诗此从其父令汧阳关中所作最为年少赠二苏公有云一洗十年新学肠即王安石得政之十稔熙宁十年彭城所作年二十五如谢克家向季仲所増别本有寓钱塘诸诗皆后山所自削而不収者乃元丰四年游吴所作年二十九当是时也其巳见豫章欤其未见豫章欤二公相遇之年谓在颍昌前辈亦莫能深考豫章初为后山字序首明观巳无巳之义末言其嫔息巢于外舅乃元丰七年甲子郭槩入蜀时事是年豫章移官河北德平岂后山送内而相遇于途耶不然则是豫章未令太和巳前元丰初巳尝相遇也谓元丰初巳相遇则存藁又何为断自六年癸亥邪予所论及此盖欲师善订后山存藁焚藁之意三十岁以前诗巳超轶精诣矣后山何为去之师善明年始三十一能如予之言愈参愈悟愈变愈进患不能再履常两无巳不患无后之魏任也师善名侯举乃翁号中斋亦有诗声震江湖三十余年家法有来云至元癸未四月十七日书于虚谷书院
　　宣抚朱参政南山遗集序
　　能立功矣而又能立言于近世之君子盖未之见也昔韩范经制西事臣服元昊遄归庙堂佐佑太平其立功如彼亦可以不朽矣然且赋诗作文铿鍧硕大安阳集及文正公集今并传于世擎重晩香之句与岳阳楼子陵祠记辞毅气严震撼宇宙其立言如此又愈足为不朽之助焉呜呼何其盛哉故参知政事京湖四川宣抚使南山朱公自其少时巳有韩范经纶之心所为歌诗古文应用等作崒雄健植教明彛义形于色初仕荆援蜀即号为儒者知兵李公曾伯之自荆移蜀也不能躬行军公以太社令从掌机务代李公巡边犒师与诸将款曲交欢而阃望翕然矣大臣能早用公其蔑不济西守泸南帅桂各阅五年召之入论之出除一起居郎又嗾驳新命置之姑孰闲处而后畀以江黄副阃则公老矣重庆火而纳公于蜀沙羡破而下公于荆驻鄂渚则邻帅失阳罗还江陵则郡将失沙市公仰药得不死舁而之燕分无生望忠臣者人心之所同敬也用是闲居六年至庚辰之春年六十七获考终命又六年囘始从公之子建德贰总得南山遗集读之作而叹曰功易穷言难泯公之功生虽不尽逢乎时公之言殁亦足永垂于世张魏公五路之师以赵哲擅离所部而溃魏文靖公罢督府三日而赵范失襄阳天下不以是咎二公立功之不足家庭讲学是生南轩端平大老真魏并峙其立言则有余矣诸葛武侯之烈不幸星陨出师表不与星俱陨也公尝自为画像赞曰不武不文也恶也善通地通天丹心一片觉英气凛凛逼人与裴晋公自赞不异是可以知公之为人矣囘备员九华盐幕尝于池口拜公实受亲民举剡德祐初元囘簿奉常中朝以枢密使召公议令囘迓诸湖湘以道阻弗前兹奉贰总命书此篇端谊不得辞公讳禩孙字杞材贰总名字用和
　　送周干臣归泰山序
　　进难而退易者贤士大夫之高风敬而忽慢畏而忽侮爱而忽恶誉而忽毁变移于其人一进一退之间者自古及今庸人浅夫之常态君子之进也出以泽物君子之退也处以洁身达有所不可苟就也穷有所不可苟避也可进而审于进故谓之进难可退而勇于退故谓之退易然世之炎凉翻覆之徒则可叹矣于其人之进也饰竿牍崇苞苴尻高痀偻膝行趦趄或望尘而拜或竭蹷而趋或夜扫其户外或空函而致书昧冰山之未解羡鬼朴之自娱甚者则尝粪而防痔犹不止于嗅脚而拂须于其人之退也改师法讳门生废伐木之雅咏寒下车之旧盟孰追送于临贺但见诃于灞陵奴仆有反噬之犬宾客有飘去之鹰廷尉之门可设雀罗翟公于是大书特书因贵贱而见交情由是观之自非中人以上孰不有激于此而不平于流俗之轩轾则岂肯恬于进而乐于退哉泰山周君干臣年且五十为郡博士以至县大夫仅三仕行御史府大夫最其知巳位置甚都意有未安浩然言归杭东南大都防业儒而盍簮者异乎流俗嘉周君之进难而退易也相与为诗以壮其行然则干臣当富贵矣其退也焉知其不进也
　　孔端卿东征集序
　　世之竒士必好竒搜竒景抉竒事务为竒诗文以耀世竒则竒矣而不知其尝滨于死而不悔也司马公观名山大川辄有流滞之叹谢太傅咏浩浩洪流终为安归之言昌黎登华山不能下而至于恸东坡渡徐闻兹游竒絶冠平生皆是也永嘉孔君文杓予三十年前识其先君于武林近袖诗来访阅东征集乃知辛巳六月君从军发四明自神前山放洋三日而至耽罗又三日而至日本海口泊竹岛尽一月逗畱不进八月旦夜未艾遇风舟师歼焉帅独帆走高丽死者三数十万与予所闻皆合君偶得不死附小校破舟登所谓合浦者过平壤之都渡辽阳之水厯故女真契丹之境由平滦州抵燕山凡九十四日徒步七千余里又久之然后复得南归君非将非卒特一寒士轻视鲸波狼狈至此岂非亦好竒之过乎予独喜其莫忘吟者得叙事体初曰岁纪重光大荒落舟师东征赫且濯泊向竹岛更月籥其日甲子仲秋朔夜来昏雨风色恶昧爽白浪堆山岳阳侯海若纷拏攫艨艟巨舰相躏轹樯摧缆断犹斧斫千生万命鱼为椁【此一句竒絶】百舟一二着山角跳踯争岸折腰脚依然魂爽归辽邈幸者登山走如防【敇各切】形命虽存神巳索次曰省舟独在冀可托传令防簰为渡榷海岂榷渡真戏谑大将为谁何龌龊起篷自去尔为乐忍闻孤屿哭咿喔又次曰死者何辜乌鸢啄将军归来浑不怍宴衎相庆作音乐我获生还莫忘却读此有春秋诛心之笔在焉君诗善押险韵善用雅语善赋长篇天下竒观无过于此役天下竒作亦无过于此诗死中求竒竒中脱死天所以不死君者欲留此吟以为诗史乎君文亦竒见所为自叙君他诗藁尤竒苍苔五字曰凡有苍苔处先知此地清不随芳草暗偏衬落花明点竹添潇洒粘梅助老成比钱无乃俗幽意要诗评非竒而何然则竒而不失其正尚当勉之
　　送叶亦愚序
　　天下未尝无人才其用舍一出于人主则废置公于上人才常作兴而有余其用舍一出于权臣则福威移于上人才常销靡而不足南风之所以不竞者士大夫知有权臣而不知有君也秦桧之事远矣言其近者甲子两周人才心术一切为数权臣之所蠧坏庆元嘉泰开禧一权臣也非赵忠定公朱文公之徒鲜不屈而媚韩嘉定宝庆绍定一权臣也非真文忠公魏文靖公之徒鲜不屈而党史端平嘉熙淳祐迭相不一微革前然再相庸缪之人阴为诡随忌真排魏始则易楮卤莽百物价昂出师轻佻三京众溃末则子弟用事贿赂滋彰而天下之柄归于宦寺矣宝祐开庆于近习由径则丁大全景定淳祐以军功罔上则贾似道题期讫録竟鼎覆于斯人之手朝廷进用人才不过三路一曰台谏官二曰文字官三曰都司官贾氏于此三路必谨择乎决不畔巳之人私相扳援互相保任此路一入而稍有违异即斥弃不旋踵其能交椠授藁奉风旨听嗾使相助为虐而肆其无君之心者然后迁侍从躐执政或假之宰相之虚名呜呼世未有弱公室强私门穷人欲灭天理至此而不败天下者也贾氏擅国十有六年泽火之革又十二年为贾氏貌敬而内实畏之恶之者汤公汉洪公天锡牟公子才陈公宗礼高【原缺二字】得康庐易郡至其当国终不少屈者吾家方公岳也坐发防言事得罪者谢公枋得谢公章陈公仲微徐公直方赵公与鍴杜公渊也议及公田逐者徐公经孙刘公震孙也耻奉行公田贬死者魏公克愚也尹行都忤意去者李公芾也彗星之出京庠一疏诋责稍过刑祸亦惨无辜而逺行者布衣叶公亦愚李也前乎贾氏一十六年其所沮挫排击之人才老死殆尽而名仅存后乎今日一十二年其所长养培植之人才潜蛰欲奋而名未彰于斯而招贤纳俊屈指难矣吾亦愚岿然一影乗驲北翔鹤鸣声闻茅拔彚征其必有説以进乎平墄之间也披荆扬梁益之舆图考斗牛翼轸参井之分野古今人才将相间气良不为少而文士特号居多唐太宗混一宇宙刋修晋隋梁陈南北诸史及纂述诸经注疏人才可用不拘南北今日而欲笔削近代之是非与诸先儒之论撰淮汉以南文士之可选者如毛发未易算亦愚而能推毂吾尚能一二枚举之虽然张魏公有言秦桧当国二十余年只成就得一胡邦衡亦愚直声充塞天壤此行乃木绵馁鬼之所成就以权臣为有惠于巳而勿以为厉可乎送行诗若词如千首杭人周绪子一命歙人方囘万里为之序
　　送罗寿可诗序
　　诗学晩唐不自四灵始宋刬五代旧习诗有白体昆体晩唐体白体如李文正徐常侍昆仲王元之王汉谋昆体则有杨刘西昆集传世二宋张乖崖钱僖公丁崖州皆是晩唐体则九僧最逼真冦莱公鲁三交林和靖魏仲先父子潘逍遥赵清献之父凡数十家深涵茂育气极势盛欧阳公出焉一变为李太白韩昌黎之诗苏子美二难相为颉颃梅圣俞则唐体之出类者也晩唐于是退舍苏长公踵欧阳公而起王半山备众体精絶句古五言或三谢独黄双井专尚少陵秦晁莫窥其藩张文潜自然有唐风别成一宗惟吕居仁克肖陈后山弃所学学双井黄致广大陈极精微天下诗人北面矣立为江西派之説者铨取或不尽然胡致堂诋之乃后陈简斋曾文清为渡江之巨擘干淳以来尤范杨陆萧其尤也道学宗师于书无所不通于文无所不能诗其余事而高古清劲尽扫余子又有一朱文公嘉定而降稍厌江西永嘉四灵复为九僧旧晩唐体非始于此四人也后生晩进不知颠末靡然宗之涉其波而不究其源日浅日下然尚有余杭二赵上饶二泉典刑未泯今学诗者不于三千年间上泝下沿穷探邃索而徒追逐近世六七十年间之所偏非区区所敢知也清江罗君志仁寿可介吾师友自堂陈公书枣诗百篇见教自谓改学四灵后村且善学古人者髣髴其意度隽逺其滋味不当尽用其语言事料若腴若组若冗若澁若浅若俗若麤若晦若怒若怨皆诗家之细读深味诗律未脱江西有昆体意崖岸骨骾似与赵紫芝诸人及刘潜夫不同故予详道诗之所以然为诗以送之谓为不然者寿可还斾过东湖之上复以参之自堂可也
　　仇仁近百诗序
　　诗不特虞廷赓歌三百五篇为诗也尧舜禹汤伊尹傅説告君箕子陈洪范周公作六典孔子赞易老氏着五千言战国之士述吴越春秋司马迁防日者杨雄太皆协音韵而便诵读协音韵而便诵读则笔之而不烦口之而易于不忘文辞之极致也是故防典乐以诗教胄子言志为诗咏言为歌歌之中有五声声之中律上之化以此达乎下先王设官采诗祭祀宾享有郊庙朝廷之作而邦国闾里所赋之风亦取以为房中燕闲之乐下之情以此达乎上降及西都苏李东都建安七子晋宋陶谢律体继兴自盛唐中唐晩唐而及宋代有作者虽未尽合宫商钟吕之音不专主怨刺讽讥之事而诗号为能言者往往相与笔传口授于世而不朽此其故何也气有所抑而难宣意有所未易喻时有所触物有所感事有所不可直指形之为诗则一言片语而尽之矣故揫华为实锻粗为精文约而义博辞近而旨远惟诗为然予友武林仇仁近早工为诗晩乃渐以不求工有藁二千篇有竒予为选四百篇犹以为多则删之而取百焉今夫世之不能诗者洋望崖返或不以斯事为然是固未知尧舜禹以来虽文辞之非诗犹贵于叶音韵而便诵读其亦岂无能诗之流然不隘浅纤巧则漫放阔诞终不入于作者之域仁近此百诗翳尽而珠明也气至而菓熟也霜降而水涸也箭鸣而的破也琴瑟具而淫哇退舍衣冠正而强暴拱手者也仁近名远年甫四十有一诗之进未巳云
　　孙元京诗集序
　　虞夏商周诗经孔子删定赞则赘离骚而降汉晋魏以至唐宋五七殊古律异六义之致一也人品高胷次大学问深笔力健咸于此乎见之予友孙元京诗有近陶者有似二谢者有似元次山孟东野者其少作七言律有全似陆放翁者长句如杜诗引及阅山谷诗长句其得之中而见之外者欤根本有自来矣清劲而枯淡整严而幽逺五言律近世诗人所未易及五言古体如秋怀五感兴六冬初杂兴乃近世诗人所不能为诗如弈棊如挽弓高一著者决定高一着臂力弱者虽欲强进分寸不可也不谓吾州近有此人持是以见朱文公可无愧哉
　　虚谷桐江续集序
　　予自桐江休官闲居万事废忘独于读书作诗未之或辍也客或过予庐见予之无一时不读书无一日不作诗也则问之曰读书作诗亦各有法乎予应之曰读书有法作诗无法客疑之则先问予读书之法予谓学也者所以学为人而求见道也圣人人之极贤人圣之亚欲学为是人而不读书不可也无声无臭道不可见一动一静之为阴阳一隂一阳之为鬼神天之所以运地之所以载日月之所以代明星辰之所以昭布风雨霜露之所以变化聚散水之所以流而不息物之所以生而不穷鸢之所以飞鱼之所以跃皆与道为体也欲求见是道而不读书不可也然则天下之书可读者不亦多乎曰不多也予之读书五经一圣之言以为律令九贤之言以为格式申明天下之书无所不读以为断案五经者易书诗春秋三礼也一圣者孔子也九贤者周之四子顔曾思孟宋之五子周二程张朱也天地人物有理有气有性有情故有正必有变五经一圣九贤之言所以扶正而驭变者也予读易而知阴阳大化有正有变生必有死存必有亡于进退得丧勿竞勿慑可也读书而知禅让之典谟征伐之誓诰九德之刚柔三仁之去就有正有变亦各自靖自献可也读诗而知君臣父子兄弟夫妇朋友人伦之间有正有变乐不淫哀不伤怨不乱可也读春秋而知天子诸侯大夫陪臣内夏外夷之名分有正有变权善恶衡是非正其谊明其道可也读三礼而知尊卑上下等杀衰隆以节天理之正以防人情之变由今之变返古之正可也盖人性无不善道体无不该自伏羲始作一画以至二帝三王之君之臣世守之未尝不明不行至周之末靡正不变而几于不明且不行矣孔子虽不能行赖孔子之言正其变而复明孔子之言赖顔曾思孟而益明更秦涉汉厯唐荀董扬韩醇疵莫掩不行之害小而不明之害大赖宋有周子二程子张子而复明王氏之学分裂宇宙涂炭生灵其后高者入虚卑者入陋赖吾州子朱子力正其变而又大明曰无极太极曰道心人心曰天命之性气质之性曰命曰气曰仁曰诚曰中曰敬曰阴阳曰鬼神曰五经之精四书之蕴吾侪小生得以坐而享其成説于是塞门反玷之功利摩顶惜毛之仁义乞邻证父之卖直避兄离母之沽名弃灰徙木之威信减灶粪金之战攻非马有毛之辨説专气寓言之虚寂皆巳截然限隔于区域之外等而下之【缺】兹邱区之训故尸解羽化之方书紫色蛙声之制度【缺二字】白水之图谶箕张鞭算之货财钩筩罗织之刑法非鬼越望之祭祀下里巴人之音律覩决楞伽之梵呗阳平都功之符呪至于近世译经玉清之官职天书神霄之祥瑞西昆龙虫之歌咏札闼轧茁之词采国服为息之政事偏傍字説之场屋党碑邪籍之绍述忘君事雠之和议棒喝顿悟之心法金铁一锅之史学变愈下而正愈湮蛊人心而否世运惟此之所得于五经一圣九贤者巳确乎其不拔则彼皆吾道之罪人又岂容一毫可以侵入吾矩度之内若是则天下之书其可读者亦少矣此予之读书法也然客犹疑予之作诗不无法也则诘之曰子之诗初学张宛邱次学苏沧浪梅都官而出入于杨诚斋陆放翁后乃悔其腴而不癯也恶其弱而不劲也束之以黄陈之深严而参之以简斋之开宏古体诗其始慕韩昌黎而惧乎博之过慕柳栁州而惧乎褊之过慕元道州而惧乎短澁之过慕韦苏州而惧乎谆谵之过既而亦于子朱子有得追谢尾陶拟康乐和渊明亦颇近矣而谓作诗无法是欺我也予凝思久之而复其説曰此皆予少年之狂论中年之癖习也去岁适六十一矣始悟平生六十年之非所作诗滞碍排比有模临法帖之病翻然弃旧从新信笔肆口得则书之不得亦不苦思而力索也然后自信作诗不容有法惟于读书之法则当终身守之而勿失耳客嘻笑又怒骂曰子终欺我子所谓读书之法即所谓作诗之法而奚以有法无法为哉予不能复答诗自壬午至戊子二十卷巻百首因书为虚谷桐江续集序
　　钱纯父西征集序
　　从军有苦乐但问所从谁王仲宣诗也从军古云乐谈笑青油幕韩退之诗也近世从军无文士此味鲜矣西征集唱酬凡十二人诗一百二十七长短句七其亦得仲宣退之遗意欤然则吁可痛也岁巳巳冬荆阃吕少傅卒于鄂以淮阃李端明星驰进司江陵庚午春钱纯父以京西湖北仓漕兼制参偕陆君实制机毛元升制干自淮如荆至则纯甫领鄂留务时赵子晋守京口赵几仲为江东仓孙吴防楚望以前常州守寓京口龚开圣予莫仑子山栁岳子山刘澜养源李辟皆饯之行者也独李辟予不熟其名亦在行养源至池阳圣予至皖口噫嘻今尚忍言之乎是行也襄之围三年矣欺君误国者何人哉鄂城下之盟伪以戎钤阮思聪为宣参赵日起许岁币如金人不以闻非欺君而怒【阙】乎夏贵入襄而出失舟师半范友信拒汉江怯战退吕家军精鋭尽歼范文虎以殿岩援襄逗遛不受阃公节制并不以闻非欺君而玩冦乎襄病深矣而其包藏之深则尝谓襄陷不足忧盖有説焉虽宣力如纯父百辈不支矣癸酉春陷襄甲戌冬江流失守今尚忍言之乎此倡酬十二人者鬼録如君实死节可无憾死者不得其死者又深可憾也今圣予年六十八独幸无恙其诗老笔有骨雪髯及腹行歩如飞议论典刑想见二十年前酾酒酹江时意气今人魄动沧海桑田天飜地覆读是集者兼动兴亡生死之悲视山阳闻笛其哀痛殆百倍过之云
　　吴云龙诗集序
　　古之学者出于一曰义理之学无他学也后世之学去孔子未久异端百出伤义悖理赖七篇之书辟之故其説或亡或存而不行汉尚黄老魏晋而后佛老角立遗世大患今当世之患独存佛老之末流而失其本亦不足畏也巳奈之何儒者之学又自为乖异而不归于一哉伏羲尧舜禹汤文武周公孔子颜子曾子子思子孟子所传其言具在易以阴阳言义理书以政事言义理诗以吟咏情性言义理春秋以明辨名分言义理乐亡无经三礼非全经然义理微言尚不絶于方册者与人心俱未尝泯也接孔子之儒者曰周二程张子以及朱子取小戴礼大学中庸二篇与语孟着为四书以贻后人而义愈明理愈精矣学者欲舍是而求所谓学可乎传注如毛郑一学也词赋如贾马一学也史笔一学也古文一学也制度考究一学也诗词之学自建安迄晩唐一学也虽各自名家而求其言之合于义理号为知道君子则鲜其人又况近世又有所谓科举穿凿之学笺注偶俪之学畔义理而逐时好岂不痛哉物极而返今之为士者一切不讲惟诗辞之学仅存予朱子之乡晩出者也仕而归老去朱子之没未百年求所谓义理之学者不一见焉而以诗歌之学求予讲画者则不胜其众于众之中而察夫胷中笔下之不凡者又仅一见焉歙吴君飞云龙者不凡之一二者也短篇近体不尚工巧大篇古乐府沛然出突然竒予犹欲其敛豪宕而八细润抑悲感而就平和也虽然义理之学自古圣贤传至朱子始乎易终乎四书固公于天下而非乡人之所得私生于阙里为颜为曾彼独非乡人乎不此之务俾后世独以诗人见称则胡邦衡以荐朱子者岂朱子之志哉云龙勉之予友曹清甫久不晤对云龙其亦以此订之
　　送胡子游赴调序
　　儒者之学有独无对其文自伏羲一画始而成于尧极盛于周稍衰于周之季而大坏于战国絶灭于秦可以复于汉之初而刀笔吏非其人司马迁至以儒为九流之一周官出于刘歆其曰儒以道得民者意与子长不异或以为此战国阴谋之书然耳孔子之时老子巳生乎其前未有所谓服食煎炼长生不死之説佛亦巳生乎西域而其轮回果报无生之説未入中国孟子之时杨墨仪秦之徒异端并作赖七篇之书排而击之其説不复信于后世独奈何由汉迄唐老佛二氏昌炽淫衍至与儒学鼎足而称三教甚至儒者黯无精光傍睨二氏之肆行而莫之敢抗呜呼其亦可哀也巳虽然犹有一韩昌黎原道等作起正仆邪由是知二氏之非晓然明白至于宋欧阳文忠公范文正石守道孙明复李泰伯胡安定皆深辟二氏而周元公二程子张横渠发明孔孟不传之秘其门人吕蓝田谢显道游定夫杨山及胡文定父子传至于刘草堂罗仲素李延平集大成于朱文公而南轩鸣于湖湘东莱振于江浙当其时适有临川之偏永嘉之驳文公以赤帜麾之冰解草偃三代而上井田封建礼乐法度有决不可复者天命之性率性之道修道之教在人心未尝泯也直内方外致知力行静而存养动而省察诸老先生之言见在方册今天下学者服膺潜神亦不谓无其人是岂区区二氏之所得近哉老之学清净无为其变也诡而为方术佛之学寂灭为乐其变也诞而为禅机又其下也俱不免从事于斋醮祈禳如古之巫祝云者奸人以快其嗜欲之私庸人以豢其惰顽之体名为盛而实则衰今之儒者有学校之养无科场之累名为不竞而其实未尝不自得于中修之在我用之在时顾何羡于彼而亦不足与之角也同郡胡君泳子游书学之正事喜满将再问选质美而气和学饫而文溢饯行之诗森如笋束为书愚所见者为序于其前行御史中丞刘公伯宣参知政事夹谷【缺】公士常愚知巳也亦试以此订之
　　赵西皋明叔集序
　　叔孙豹曰太上有立德其次有立功其次有立言此之谓不朽言也而可以与德若功并不朽乎世之欲立言者不亦难乎孟子曰我知言然则立言之难又未若知言之难也予读西皋赵明叔诗文而叹曰非天下之能知言者决不可与立言而所以知言又在于知道孟子见梁惠王言仁义去孔子卒一百四十四年耳当是时杨墨仪秦髠衍之徒言人人殊自非孟子知性以尽心养浩然之气以明察乎天下事事物物之理则诐淫邪遁之言根于其心之蔽陷离穷吾且不得而知之不得而知之则不得而辟之而何以立教垂世至于今不泯哉今之世去孔子卒一千七百六十八年矣异端之言满天下荀扬号为诸子之最而不免于小疵左马而下诸史后愈劣于前长不掩厥短传注老生杂谶纬雕篆小子类俳谐加以佛入中国老氏之徒效之怪诞百出其能卓然有见不惑于此者鲜矣铅椠之士因仍蹈袭混为一区相率而入于诐淫邪遁之域岂不甚可哀痛世之知言君子孟子之后如孟子者尚或有之唐有一人宋有数人立言不朽斯道复明不然则岂不异端炽而人伦天理至于泯灭净尽乎是故立言非难知言为难知言非难知道为难虽然硕果不食消无不息之理小而辨于物暗有忽明之时予老矣不意交臂相逢有如明叔也足与商畧兹事学者徒见明叔之诗之文大篇杰句若排江河而注之海也而不知其胷中之所存人品高下世论是非前代成败先儒异同如姸丑之不逃于镜铢两之不差于衡也予始相见赠予所赠钱舜举丹青长句后见鲜于伯几像赞益都路劝农行记祭二疏文文王羑里庙碑跋及诸古律诗诗皆挺挺天出其立言如此与予一再评论古今可否去取出予意表尝谓予所作有气骨不作江南诗人软媚态亦知言之一端也其知言之大者经史子集百家之书无不读而操之以约一言以蔽之曰知道而巳明叔名文昌济南人为浙西道按察副使近甫终更云














　　桐江续集巻三十二
　　钦定四库全书
　　桐江续集巻三十三　　　　元　方回　撰序
　　送倪耕道之官厯阳序
　　变西昆体诗为盛唐诗自梅都官圣俞始当是时变五代文体者欧阳公也故世称欧梅嘉祐二年丁酉礼闱进士得眉山苏公实圣俞佐欧阳公之力可谓有功于斯文甚大吾友倪耕道应渊与圣俞皆宣城人其诗亦有圣俞之遗风圣俞仕不达号为诗穷而吾耕道穷又甚焉年六十八始得为厯阳教授宣城维扬京口武林池阳皆有十咏诗行世今又将有厯阳十咏或百咏无疑矣然教授者师儒之官培飬人才转移风俗于此乎頼昔圣俞虽固穷一世王荆公之兄弟诗二苏兄弟诗苏门六君子如黄陈诗视圣俞皆后出至其校文乃得东坡为门生攷其诗之规矩而观其文之衡鉴岂非百世之师乎穷与达不足论也耕道之诗本于圣俞今人固未必识吾闻厯阳有张于湖魁天下士其所立甚伟焉知郡泮无斯人者有以作成振拔之储以为当世用不于吾耕道望而谁望然则于行己也不忒则于取人也必不爽吾耕道己虽未达能达人可也邓元侯云台功臣之首也不遇汉光武可平世文学掾耳耕道行矣同庚生紫阳山方回饯以诗为之序
　　云泉题咏序
　　有天地然后生万物故易有乾坤之卦而继之以六坎之卦以天一生水而润万物者莫润乎水天地虽生万物非水则莫生也然则六坎之卦以屯防需次乾坤何也凡有坎之卦皆取象于水而屯需之坎取象为云防之坎取象为泉又何也天之始生物也犹上云下雷而为雨物于是芽茁于冥昧故曰屯以次干而坎为云天地之既生物也犹泉之初泄于山物于是防穉而未壮长则不可无所养故曰防以次屯而坎为泉物屯而亨防而飬待其成而巳故曰需以次防而坎又为云此天地之屯也天地之防也天地之需也圣贤者出亨物之屯飬物之防始也无所不用其力以需夫各正性命之定则终也无所容其力今之学者亦尝读易而知之否乎虎林城东徐如心文隽偕邻友童汝舟济来谒谓其读书之室扁曰云泉老于风骚者争赋之予以为斯友也年始二十有七自芽茁防穉而壮长者也其亦尝次序屯防需三卦之坎而玩之否乎圣人所以不曰水而曰云曰泉何也水之始初为云为泉学者不慎其始初听其流注散漫为茫无畔岸之水可乎何谓经何谓纶何谓果行何谓育徳亨己亨人飬已飬人此感彼应姑少需之饮食宴乐亦非流连荒亡之谓也是为云泉题咏序又为之诗曰
　　天一生水　坎卦象旃　二隂一阳　坤之中渊天而非此　必为旱年　泽自空降　其云油然地而非此　民何以田　曰有畎浍　泉出于山六坎之卦　次坤次干　在屯为云　在防为泉至于需卦　复以云言　既亨既飬　需厥成焉万物始生　孰为之元　水为物母　乳之而蕃云为水胎　泉为水源　云初一缕　霶霈八埏泉初一滴　汹涌滔天　君子心学　攸体攸研观象于坎　奚水之专　中刚内实　处险常安于云于泉　复究厥观　水之始初　未波未澜心之始初　万善具完　如云欲雨　如泉欲川发而中节　飬防亨屯　无为而成　地平天全心之动也　化育攸闗　我心未动　厥亦有传云之动矣　不可复还　盍亦求诸　未云之前泉之动矣　不可复返　盍亦求诸　未泉之先心之既发　収之孔艰　心之未发　泉本云根不覩不闻　无倪无端　戒慎恐惧　以操以存洎其发也　电激河奔　一言蔽之　敬为入门
　　铁瓶呉处士善画序
　　伏羲之卦仓颉之字其初皆一画也韵书训画为界而音胡卦切者通用为绘画之画亦训为界俗作画今从俗用之画与画字不同而均训为界然则画也者界而已乎其亦起于伏羲仓颉之所为乎秦防恬始以毛为笔汉蔡伦始以丝为纸古笔用竹必亦始于羲颉而卦之与字则画之简牍乎尚书序谓伏羲始作书契以代结防之政易谓伏羲始作结绳为罔罟绳旁从糸音亡狄切谓细丝也伏羲之前巳有丝已结绳绳训为索索亦从糸则古之有蚕桑久矣有蚕桑则有丝有丝则有绢缯其来亦古矣舜典始言作绘则五采五色之画亦古矣第其时未有后世之笔纸则其笔必用竹笔而绘五色于绢缯之上也耶姑舎是而论画一艺也至于后世精矣妙矣神矣何谓也画之工者其名与圣贤将相立徳立功立言之人书于传记同宇宙而不朽也文士有数千百言不能尽者一画手能以数笔尽之诗人于物象极力模冩或不能近丹青者流邂逅涂抹輙出其上此岂非精妙入神而后至是耶予近至亷使容斋徐公书室恍然见六和塔岸望海间万余里潮头汹涌而来一抹数千丈细视之屋壁不盈寻尺曰此呉生画也枚乗七发之所谓潮铺张甚盛殆不如此画之简捷又偶于秘书性存家公防手所执扇松风茅屋一晋衣冠者偃仰一榻是谓羲皇上人图曰此呉生画也陶渊明传及归去来辞尽在此一扇间矣岂不谓之神乎予家紫阳山下之谷中先从兄良遇欲予以虚受人以虚加谷而諡其吟所呉生未之见也为想像作水墨一幅辄复得予之心事予是以益神之吴生呉门人名山旧号古梅今改称铁瓶处士其所居姑苏城之铁瓶巷也予别为赋铁瓶处士诗矣又为发扬其所以善画而入神者为诸公赠言之序云
　　赠初阳陈相士序
　　会稽陈益家传许负之术自称曰初阳相士予尝闻相人之説矣相骨相形相声音相举动而知贵贱易相气色而知忧喜休咎难夫差肉食而色墨外胜而有内忧者也马周火色早贵而未必寿者也卢杞蓝色大奸邪祸人之国者也尚易知也何晏色如傅粉王衍执玉柄麈尾与手一色而皆不善终臯陶色如削孙叔敖面有饥色而皆为贤相妇人之色美而艶者鲜不失节孟光黒色而丑为梁鸿贤妻士大夫有骄色必败名穷儒或菜色而知道是则难知也昔人于日长至之旦观云物其云气黄则预知丰年之祥前史占星欲黄色黄为五谷大稔赤为火旱白为刀兵黒为水潦青为疾疫素问察病人色黄者必愈黄为脾之谷气有谷气则药无不效故相人者祖是数説以气色黄为喜又黄欲如帛褁栝楼不欲如土不欲赤白黒青而或明莹不暗赤如丹砂黒如乌鸡之羽则亦有吉无咎今相士自称初阳也者其亦有取于长至初阳云气之义欤虽然太极动而生阳厥初惟有一画一为竒为阳有一画而后有两画两为偶为隂取其一竒画而拗圆之则为天圆之象取其两偶画而纵横以交之则从者为上下中又为南北中横者为左右中又为东西中是为地方之象以其纵横之两为十以置于圆圏之内则为天包地外地在天内之象细玩其故则地者天为之一物耳地不能敌天之大则又隂柔不能加于阳刚之象也君子观于一画之初阳而知天下万理万事万物皆出于一以养其气存其心气如阳之刚以制柔心如天之大以囿小此则吾之谓学而岂区区之术所能识哉
　　呉埜仙诗巻序
　　道具于未有天地万物之前名生于已有天地万物之后天名为天地名为地人名为人莫知其所始然则有天地万物之初名一而已道一而巳而后世名不一道亦不一名可二也道可二乎今夫人之生而命之名乃复有小名有长名有单名有复名有氏有姓有字有諡有官称又有号楚之君皆名不通中土鬭谷于莵之类乃其方言犹之天又名干地又名坤人又名为民可也道训理训路以其可行之耳而道家者流之道以老子为宗非韩退之原道之道前史又于道家之外为神仙家之説虽然人与物二三其名何伤古圣贤相传一道诸子百家分裂殊异而神仙之説兴由其説伏羲神农黄帝皆仙也庄子寓言列子伪书皆言仙以为变形登天燕齐方士谓征伯侨以至最后仅数五人而刘向列仙传至不可胜数佛法入中国又谓之金仙谓藏气不粒食谓龙蜕骨乃尸解噫延年益寿古有之生而不死决无是也杭人吴君杓名珍世宦前朝西班乃祖徳辅亷干慈易俗以宦吴称之六合混一防古译师以五字名之上二字曰也先谓安乐也下三字避世人因也先二字遂号之曰埜仙予谓名号不一前贤若此者多矣天下无二道尧舜禹执中之传是也真以为世有神仙而学之则不可君为大防张公门人董海舶漕运贸易鲸岛龙沙靡所不至银符茜裳寓居呉门自以为初不学仙抱有若似夫子之愧埜仙之号众所归美姑受其虚名而不责实效亦达者也于是集诸人题咏为巻序厥颠末以告来者
　　刘髙士伯渊道云诗序
　　道一而已矣孔老并世而言道不同易系曰一隂一阳之谓道道不离隂阳也曰形而上者谓之道形而下者谓之器道不离器也中庸曰率性之谓道以哀乐喜怒言道不离性性不离情也韩子曰由是而之焉之谓道指仁与义言道不离乎慱爱行宜之谓也程子曰天运而不已水流而不息物生而不穷皆与道为体道不离物物之外无道也老氏之言异乎是曰有物混成先天地生吾不知其名字之曰道盖谓未有天地之先已有此道其曰道生一则道者一之母乎故一生二二生三三生万物古今注解俱不通道之后始有一吾疑之其曰道法自然则自然者道之师乎故曰人法地地法天天法道古今注解皆不通道之上又有自然吾疑之大抵以无言道以有言物谓有生于无无所以生有此身之生本出于无故以天地万物为土苴而视此身如太空之云今老氏释氏之徒皆言云游者此也而释氏又与老氏不同释氏见夫此身之死悉归于空立为无生之説故亦以天地万物为土苴而视此身如梦幻泡影露电老氏有见于人物之生前以无言道故曰恍兮惚兮其中有物释氏有见于人物之死后以空言道故曰生灭防已寂防为乐老氏之説战国而后庄列以来儒者多从之而不察扬子亦然太先曰罔而后生直防酋冥又曰罔者有之舎必谓有形生于无形于有之前【缺】崇赞美乎无之为寂为寥为髙为深为不测自为一家之説孔门源流不如是也或谓孔子曰易有太极是生两仪周子曰无极而太极太极本无极岂非先无后有欤老子之防何以异曰不然也孔子言画卦之法固有次第周子所谓无极谓太极本无方所形状如太极生隂生阳生乾坤六子五行有则俱有生则俱生与老氏谓先有道后有天地后有人物逈乎不同浑沦剖判天开地辟犹人之生胚胎于腹四肢百骸五脏九窍为形心为神仁义礼智之道在其中初不相离眉眼口鼻孰为先生孰为后生气情心性孰为先无孰为后有朱子曰一物各具一太极形而上形而下谁得析而二之老氏生而本无之见释氏死而皆空之见吾儒原始反终知死生精气游魂知鬼神之见三说鼎立体用一原显微无间道非精气非粗一本而万殊万殊而一本理必有事事必有理无须防而可相离此则吾儒之见之学也平滦刘君伯渊弃孔子而从老氏之所谓道而以乍起倐防之云视天下之万物与其身龙虎山天师书道云二大字嫓之今之世三教并行各师其师各学其学希圣贤求神仙分律论禅不同久矣愚亦姑诵其所闻以求教于当世之君子云尔伯渊吾未识也吾友张君仲实以诸公所题诗见示书此以相琢磨云
　　赠清隐程居士诗序
　　名山得名人而重名祖得名孙而重名师得名弟子则师道愈重矣括之松阳九芝山产芝九本号名山回环数十里竒石林立千百鳯翥鹤翔龙腾蛟舞或如虎士怒防或如牛鬼跳掷如仙官驾羽车如真人锵琅佩谲态怪状目毛耸故亦名小鴈荡曰阪曰陇曰小溪曰石闗曰香炉峯曰试剑石﨑嵚蔽亏之夤縁平衍豁达之歘忽松栢篁竹之茂美稼穑果蔬之给足异花非春而亦芳灵草无名而皆药人世蝇蚋所不到似别是一天地也而唐初叶有道先生居之名国重自称天隐子三聘不起锡以汉郭林宗之号茅山以三茅重谷口以子真重庐阜以修静重四明以知章重名山得名人而重以穹宇广宙如此者不一有道先生之孙曰叶道元名法善际遇唐髙中睿四帝赠越州都督见唐书方技薛頥传李北海铭其先墓并书欧阳公金石录具载有道先生碑蔡公谟服其笔法自开元至今寝隧芜没六百余年逺孙今住持宗阳宫提防寛居名道亨至元中于其地创建南阳有道观宗主老君列待庚桑闗尹以下十真有道先生则专祠观下俯飞鸟之背陟椒而造顶愈益殊异依崖架广庵之院之斗坛云房丹室药鼎愈益殊异藏书之楼至逾万巻方士其居而有党庠家塾之遗意二祖一孙道心相续夙衰以赵武重完到以屈原重祭公以谋父重严周以君平重名祖得名孙而重古史今传如此者不一虽然曽未若名师得名弟子针芥一时而可以无负于名山名人名祖名孙也近世之出家者皆畜飬妻子惟寛居不然执事左右师寛居者亦众矣能尽古道者莫若清隐居士程乗字徳载少寛居二十岁年四十七力田躬耕朴质颛防均是人也读书识字笃勤精进乃若天然物外一癯山中百役洒扫庭宇树艺圉林卒急奔趍雨骤风饕而不厌宴闲立侍雪深霆震而莫知下气承顔怡声顺色不啻若子之事父寛居谓师弟子礼废缺久矣乃于穷乡僻里身亲见之语紫阳山方回以其故市喧井豗工艺贾技裸授袒习颠序防伦林静谷杳风完俗淳世既不古野有其人乃永言以赠之古无师道君兼师五教礼乐帝曰咨乃命契夷命后防二十五家闾上推二乡一公尊统卑党庠遂序分厥治师哉师哉谁敢私若以臣而君师之臣无北面异等威春秋既降周道衰君师之柄乃下移倚杏坛兮泗之湄三千七十朝孔帷君道师道兼所为事师如君实始兹宣尼老君生同时别演教分一支羽衣星冠如意持端坐南面頥指麾学者北面若事尸又若父前跪者儿寛居先生据臯比清隐处士闲少仪传师之道信不疑敬师之礼忠不欺走奔风雨不告疲山叱虎豹水斩螭宴侍朝夜忘渇饥畧微跛倚与倾欹程门立雪殆庶几彼骂厥祖争鉢衣师弟子礼噫吁嘻
　　靖明处士题咏序
　　天有处士之星地有处士之郡人有处士之称而后世有处士之赐号史记天官书少微士大夫索隐引春秋合诚图云少微处士位又天官占云一名处士星景祐新书少微四星在太微垣西蕃虎贲之西北斜列其东南星入张十七度赤道内二十五度士大夫之位一名处士又谓第一星处士第二星议士第三星博士第四星大夫明大而黄则贤士举此所谓天有处士之星也今浙东处州古缙云之墟天文呉地斗分野尝属越隋改永嘉郡为处州寻改括州唐为松州缙云郡大厯间以处士星见更为处州以至于今此所谓地有处士之郡也孟子立处士横议之讥贾生得处士大言之诮东汉书孔融上防荐处士正平祢衡唐书卓行逸民文艺等传无一处士惟韩退之集有送石处士洪序及诗又有送温处士造序桞子厚集有裴处士志此所谓人有处士之称者也宋三朝国史陈抟传赐号希夷先生书其所遇麞皮处士不知何人魏野传真宗天僖中累赠著作郎称故陜州处士魏野然未见赐处士号之所始欧阳修归田録林逋字君复居杭州西湖之孤山真宗闻其名赐号和靖处士其处士赐号之所始欤抑当有先于此者欤晁公武读书志张弼易十巻兴化军人赐号葆光处士以此言之处士赐号当出于朝廷而私相署置世多有之近者三教鼎盛缁黄之权甚重禅师法师大师之号二字四字六字至十余字习为故常然处士实儒者隐逸之谓真定王君居实靖明处士之号乃出于龙虎山之命何也居实壮岁丞新昌弃官似陶渊明之去彭泽书曰处士可也肇赐嘉名曰靖曰明取渊明之靖节可也而必取君复之和靖何也和靖不仕无弃官之事龙虎山之命予不敢改龙虎山之意予当改之靖节之靖渊明之明各用一字能为陶令亦足矣林和靖乃宋人取近时宋人事实加于先晋人事实之上亦似未顺且一身欲兼两人之美耦菊匹梅不若专取周子所谓花之隐逸者以表其弃官之迹与陶同符予断断然谓靖明处士之靖当用靖节之靖不当用和靖之靖菊也梅也取熊舎鱼有何不可
　　皇甫巨川父年八十八母年八十四诗序
　　洪范五福一曰寿古彭祖八百余岁老子二百岁耄与期頥者甚多礼巡守问百年者就见之九十者其家不从政是也太公望九十封于齐武公九十入相于周孟轲年百余岁汉兴张苍年百余岁四皓皆八十有余伏生申公皆九十余赵充国八九十犹为将文帝诏八十以上赐米肉酒九十以上又赐帛絮武帝八十复二筭九十复甲卒又诏民年九十以上为复子若孙遂其供养当是时寿者何其众也后世乃有七十者希之叹而杜子美至形之诗然则八十者不尤希乎九十者不又希乎夫夫妇妇将逾百歳岂不益寂寥罕见乎大徳二年戊戌夏四月汴梁黄侯汝楫字巨川诣紫阳山人方回言世家郑州本姓皇甫宦簿书曰黄氏随江浙等处行省为元寳广济库提举官迎养二亲十有余年父宁斋居士椿辛未生今年八十有八母张氏夫人女直人乙亥生今年八十有四宁斋慈祥孰实钜人长者修干美髯年至此无一茎雪提举貎肖之夫人相夫教子阃范严整提举营杭城二宅一故韩府一故杨府垲爽深靓温凊适宜三年前官满宁斋谓提举曰汝华此二宅将不知老人土思而桑梓之不恤欤提举曰谨不敢即售二宅迎侍还汴梁久之不复求仕今夫上寿之道有三一曰禀气土厚水深时寒时燠者寿二曰积善祖父若己隂徳及物者寿三曰养性无私喜过怒而精神完者寿此三者长生之説也宁斋与夫人享此上寿提举年五十有三恱亲有道愚无以进其説矣提举有子真童读书学诗鼔琴作字日益新愚为之名曰老彭字述祖孔子曰述而不作窃比于我老彭盖将期其祖以此寿而善述也士大夫为诗颂者无数此为序又歌以侑之曰屈二指兮郎罢九帙【原注一作袠】虽则九袠兮髯犹如漆梁之郊兮黍稷栉栉父曰儿归兮吾督汝铚加六筭兮圣善九旬虽则九旬兮髪犹未银汴之水兮鲂鲤鳞鳞母曰儿归兮吾甘汝珍夫妇偕老兮古无此比父母俱存兮今谁其拟禄养于南兮云胡不喜汴梁言还兮昼锦乐只二老有子兮又有孙寿且康兮施及后昆逮老及彭兮永贞厥根泽诗薰书兮益大宁斋翁之门
　　隐乐堂诗序
　　王康琚反招隐诗吾尝评之矣曰大隐隐朝市如此则金张许史皆大隐乎曰非是之谓也曰小隐隐山林如此则巢许园绮皆小隐乎曰非是之谓也其所谓小隐者谓身在山林而未能无意于斯世索水北之髙价指终南之捷径其隐小矣其所谓大隐者谓身在朝市而不敢萌穹爵厚禄之心栁下惠不卑小官老子为柱下史庄生为漆园吏邴曼容不肯过六百石其为隐也不亦大乎如东方朔之金马门扬子云之天禄阁位稍髙而犹曰隐君子病之要之出处之道有时义干之初九遯世无闷蛊之上九不事王侯时义如此仕恶乎可震下兊上曰随其繇曰元亨随时而大通也然其义必利在贞固始得无咎下动上説虽可以随时而仕终不可不守之以正进而不退系小子失丈夫矣蔡君荣之之堂名曰隐乐筮仕屡为幕僚盖其志以隐于仕为乐而辞尊居卑不然则身虽以仕为事而志实以隐为乐必不以进取不己为志者故诗之而以序先之
　　叶君爱琴诗序
　　伏羲初作琴或云神农或曰舜使晏龙作舜琴五弦或曰伏羲琴一弦或曰九弦或曰二十七弦或曰十三弦至于七弦则杨雄桓谭释为近其説不一今琴七弦谓文王武王所加为是琴制古今不同可勿攷也古之士无不能琴今之士或百人千人万人而无一能者古之琴必与瑟偶今独有琴而不知有瑟古之琴有畅有操有引有吟有弄有调指弹口歌有音则有辞而今之琴有音者不必有辞诗三百五篇皆可弦歌韩退之补亡十操今之能琴者亦尝诵毛诗韩文而为之钩剔揉摘者乎古之琴各有美名古之能琴者子史各有其人之名然则亦不必深论也琴者古圣贤养心修身化民育物之具而后世以为一艺予尝谓琴得其人钟子期死伯牙破而絶其弦嵇康与广陵散俱絶不恨也琴非其人司马相如以挑文君董庭兰以误贤相房琯是故琴不在琴而在人予生七十三年闻杭故杨农卿缵好琴着紫霞谱士大夫以其为外戚也踈之其客徐宇曰雪江居士年八十余先朝徴之以壮子负琴代行外议不然三山叶君爱福孙寓杭以寒士同时徴至元己夘二年而还不求知不求仕一灯一榻老于芹泮盖往时贡浙漕入上庠者也癯而肩讷而口规矩而周折六十有五老儒胷中有数百巻诗书而寓诸琴者也能画龙首冩兰乃其余事予敬其躬行嘉其臭味故述其出处序之就为辨古兰今兰之异为古兰操赠之君爱自号兰坡居士
　　唐长孺艺圃小集序
　　诗以格髙为第一三百五篇圣人所定不敢以格目之然风雅颂体三比兴赋体三一体自有一格观者当自得之于心自骚人以来至汉苏李魏曹刘亦无格卑者而予乃创为格髙卑之论者何也曰此为近世之诗人言之也予于晋独推陶彭泽一人格髙足方嵇阮唐惟陈子昂杜子美元次山韩退之栁子厚刘梦得韦应物宋惟欧梅黄陈苏长翁张文潜而又于其中以四人为格之尤髙者鲁直无已上配渊明子美为四也吾州在万山间诗人不少朱文公早为胡邦衡以诗人荐公配飨孔庭人品近孟子不止于诗唐长孺元自里中来访出诗五十四篇始年三十六岁其所以可人意者格髙也何以谓之格髙近人之学许浑姚合者长孺扫之如粃糠而以陶杜黄陈为师者也艺圃有作所谓小园仅有百歩者凡十六句似乎拟陶后二首亦然予为题曰艺圃小集而序之以归之博读精思而【缺】　吟进可量哉
　　栁州教授王北山诗序
　　陈后山年四十九其文集谢克家为序陈简斋年四十九其诗集葛胜中为序二公年不寿而文寿不待序而后传也栁子厚卒于栁年四十七不寿而文寿虽无韩退之为墓志铭其集亦足自不朽也然不容不寄诸毫素以表其美者朋友之义也予友王隽父国杰比为栁州教授卒年四十八乃子以其诗两钜轴俾回为序此亦年不寿而文寿者不待于回之序亦岂能为不朽之助哉顾朋友之义不敢恝然耳先大父珏赠训武郎父应辰武举及第仕至武功大夫知沅州淮西安丰六安县人后升州徙寓建康年十五法当承父防不屑就归附厯建康路学正溧水县学教谕行省差充徽州路紫阳书院山长至元二十五年也由是寄居吾州与回结姻既受代士大夫咸劝之入都必有知遇而不果往寻勅授广西道栁州路教授咸以为渉瘴乡而不可往而勇于往大徳三年八月视事明年闰八月提举司檄往宜州问教授金震不公事栁无瘴宜有瘴既还任十月初五日卒三日而用茶毗法五年官给水驿东下十一月二十一日殡于建康南门祖茔娶薛氏女一人嫁回从兄子方髙孙也男四人野黙防黟呜呼回尚忍读其诗哉其诗自称釡盎陈言一始壬辰元日一始丙申立春共八百一十九首前诗未见近诗人两浙土诗纎弱江乡诗突兀隽父藏修之所曰北山众谓北山诗典雅荘重如被端冕入宗庙回亦不敢评栁州诗一百四十三首咏土俗数篇痛快紧切子厚亦未之及云
　　恢大山西山小藁序
　　臯歌诗之始孔删诗之终屈骚诗之变论今之诗五七言古律与絶句凡五体五言古汉苏李魏曹刘晋陶谢七言古汉栢梁临汾张平子四愁五言律七言律及絶句自唐始盛唐人杜子美李太白兼五体造其极王维岑参贾至髙适李泌孟浩然韦应物以至韩栁郊岛杜牧之张文昌皆老杜之也宋苏梅欧苏王介甫黄陈晁张僧道潜觉范以至南渡吕居仁陈去非而干淳诸人朱文公诗第一尤萧杨陆范亦老杜之也是至韩南涧父子赵章泉而止别有一曰昆体始于李义山至杨刘及陆佃絶矣炎祚将讫天丧斯文嘉定中忽有祖许浑姚合为者五七言古体并不能为不读书亦作诗曰学四灵江湖晩生皆是也呜呼痛哉住持上竺兴福寺恢公大山越之诸暨人与予同姓方者西山小藁诗三百八十八首予删去题目不古及重复十五首皆可刋行予以朱笔圏防一百一十四首一句佳一聨佳两聨佳数语佳全篇佳者皆拔其尤五言古拟古六首拟寒山子四首雅字次韵九首此十九首可入文选生蛇活龙飞舞流动七言懐故山煎茶石铫山中行昆山髙无愧古乐府五七言律絶句则予所批出者字字珠圎句句律恊近世僧诗无此人也他人之诗新则不熟熟则不新熟而不新则腐烂新而不熟则生澁惟公诗熟而新新而熟可百世不朽予年七十六公年六十二而公之所以养浩然之气无老态然则真间气哉
　　江天泽古修文集序
　　徽州今陞路婺源县今陞州州间气人物凡五大汪氏七世登科龙溪先生中兴词臣如唐之陆宣公朱氏父子兄弟皆有声称徽国太师文公先生续周二程张之脉以追孔孟近世文学科名之士有呉公遇龙许公月卿江氏亦有人焉所居入州门右岩石穹峻巨竹如云下俯深溪积徳不一世矣徳之积于先者愈积而愈不已故名之垂于久者愈垂而愈无穷吾友古修老人靁字天泽咸淳七年张镇孙牓进士第四甲第二十四人授某州司户参军再调某小官寻不仕今三十余载矣世崇令徳故身享令名不患无八乂手之笔而患无万石君之风名绍汪朱而过呉许祖松壑先生嚞字明逺遭遇理庙布衣出入禁庭十年不受官尝赐第故太庙前有山林前辈古君子之风父葵圃先生世良字汉弼浙西安抚司干官陈乞生前纳禄致仕转通直郎特命祠给告以宠之其雍容雅世为卿大夫者不若也天泽从师不一自奋科第平生所为文至多脱藁学者辄取去故回今之所见仅二百余篇知州平阳讷懐尝刋置家塾诗句妥字稳文言隽味永中有词不为艶体婺源陞州记简古平易堂记义精理畅其家积徳不一世而后古修集垂名百世千世矣噫千金之资可致一诗人未易见万仓之粟可盈一文士卒难得或谓徽国文公岂可以后学工诗文者侪之天泽华龄有余前途未艾顔何人哉睎之则是
　　清渭滨上人诗集序
　　中国有僧始东汉厯魏晋唐宋以至今日衣冠礼乐之士隐其身于僧者无数而僧之以诗鸣于世者尤不可胜数回尝为名僧诗话五十四卷七佛偈西天二十八祖偈皆预编摩然偈不在工取其顿悟而已诗则一字不可不工悟而工以渐不以顿寒山拾得诗工不可言殆亦书生之不得志而隐于物外者其用力非一日之积也古杭灵鹫长老惟清昼卿号渭滨而清渭滨名震天下味杜少陵终南回首之句则昼卿之心深知道理宗主之所在如恋阙思君不忘其诗四集一百六十七首名曰深雪一枝则又如夜村自开之不必为世俗之所察识者噫僧之以诗鸣于世者不可胜数若工而悟以渐如清渭滨之诗则有数矣许询之于支遁江淹之于汤休杜少陵亟称之与赞公屡唱和因曰应忝许询辈难酬支遁词汤休起我病微笑索题诗支遁汤休赞公三人表表于世后乃李白之于懐素韩文公之于无本欧阳公之于惠勤苏长公之于参寥子黄山谷之于惠洪并峙角立永古不朽惜回有愧于前辈诸公私获序其诗而不足以望其诗也大徳癸夘二月望日序
　　送张仲文教谕还宣城序
　　书曰作善降之百祥此以其人之身言之也作也者为也有一为善之人则百祥即自天而降也易曰积善之家必有余庆此以其人之子言之也积也者非一朝一夕也自始祖至于今积之非一世也作善之近效速验且如此况于积善之久逺悠长者乎予先叔父八府君讳瑑字元圭郡直学囘之师也家于歙东里许曰上路孟邻有蓍儒焉万口一辞称曰张先生讳雄飞字宏甫家与八府君一前一后俱面南而有山林泉石之胜衣冠灯火自唐僖宗广明庚子传一十一世府君以回为可教聚先君经干遗书独教之张先生聚徒三四十人竹篱为门门之内皆花竹花竹之后为讲舎处士服华阳巾未尝见其出门循规蹈矩里中长者第一人也年八十三卒门人私諡曰明善先生有子三人囘除国子正论归之年咸淳三年丁夘先生次子名鐄字以洪与囘同生寳庆三年丁亥是年以礼记擢乡书今与回偕年七十八先生长子之子曰炳字仲文纯实庄雅好学尚友为宣城教谕近与回胥会于钱塘于其还也述作善积善之美为诗以送之公之贤令祖隐徳冠吾里尊严乡先生岂乐古君子师授六十年眼不到朝市何必陈元龙豪诧湖海士纸田以笔耕有秋过耘耔书堂防髙林篱门花竹美我尝遥望之今忽四五纪长男称善人有后真是似次男领乡书雌甲愧初揆人生有中道坦荡平地履贵毋一品穹富勿万金侈微官霑薄禄蹒跚政可喜宣城昔二谢名公叠嶂峙吟笔与之三髙才乃余事都官圣俞集谁家藏未燬木吾不须但爱此诗耳
　　送桐江吴教授南牕序
　　孔子谓夏殷周礼损益可知而又谓其或继周者百世可知何谓也典章制度有可因者有可革者圣人从而而因之革之其万古不可革者虽圣人不能革也天万古无二理也人万古无二心也封建可革而郡县然有君则有臣以上治下以下事上之意不可革也井田可革而阡陌然有土则有民以上取下以下奉上之意不可革也忠质文异尚子丑寅异建可革也三纲五常不可革也今夫先王长育人才之法设为学校而后世乃有科举之法汉唐宋号得人而今也天厌科举之弊一旦革之然科举可革也学校不可革也学校不可革则取人才于学校而不取于科举师之所以训其诸生诸生之所以尊其师者果何事邪岂非万万古之人心天理所系邪予里中呉君梦炎自括苍郡迁教授新定郡予于艰难之际治此郡七年又侨居五年然后去知其民淳俗古士习敦厚盖其江水至清浅深见底与吾新安郡一也君是行予无以寓爱助升座讲经而诸生听焉诸生绩文而师攷焉文具也可因教授与学正録直分岁廪公堂诸生日不饭大蠧也可革若夫万万世之人心天理不可革也孔孟而后有濓洛横渠之学不幸中为熈丰新学之所掩周程而后有朱文公张宣公吕成公之学幸而不为江西浙左之所胜君其明以此意示学者而以身率之仰观俯化则夫由学校为教谕长录学正教授以出为当世人才而大用者在乎知道而已知道在乎知所学而已诸饯行者咸为诗而予以斯言冠其首


　　桐江续集巻三十三
　　钦定四库全书
　　桐江续集卷三十四　　　　元　方回　撰序
　　天原发微前序
　　天有原乎曰有太极是也太极果何物乎曰无物也太极判有天有地有人有万物皆物也独太极则非物也物器也有道焉物气也有理焉物形质也有命焉有性焉有心焉囿乎器成乎气凝乎形质而为物则有象有数有色有声有臭有味有长短大小重轻多少皆显者也有微者焉合显微而一贯之则得之矣是故言器不言道言气不言理言形质不言命性心滑于土苴为小伎不知天者也乃若言道而遗器言理而舎气言性命心而外形质沦于空虚为异端亦不知天者也吾友鲍景翔述圣贤格言着天原发微其知天者欤且周子所谓无极而太极者何也此之谓道此之谓理上帝以此降衷之谓命庶类以此秉彛之谓性人得此以为喜怒哀乐未发之中之谓心总其原而言之则谓之太极欲求所谓极之太者而不可得也则谓之无极万有粲然毕具而无端倪无方所无兆联朱子所谓造化之枢纽品彚之根柢以为非物而实则为物之祖以为无物而未甞不行乎有物之中学者知此则知天之原矣景翔取程子语发之名之曰冲漠微乎哉此知天第一义也
　　由冲漠有二气故【阙】　　　　　　　　　　者以一元对待流行之气兼言之也动而生阳静而生隂太极非能动也动者气也气亦非始于动也动前有静莫知其端以其动者先言之元为四徳之首也所以圣人体元出庶物外之着见者也曰静动者以一岁流行之气专言之也剥复之间有坤卦四时有冬一日有夜非谓有静无动也静为动体贞为四徳之干也所以圣人主静立人极内之存飬者也其次曰辨方者北方也隂终子半阳始子半在书朔易在罔冥故正固二义蛇象之曰浑者天形也天之外不可知也天之内皆气也天包地体而气贯之海地为底流至无地则天气吸水一涸无迹以日行地底消之也曰分二者隂阳也曰衍五者水火木金土也缺一不可二气五行无极二五妙合真精淮南大戴日火外景金水内景道家者流谓金水潜光収视返听以飬其生谓日有食火有灭不欲外明先儒非之当明而明为离晋当晦而晦为明夷天不可废日火异端乃欲废日与火可乎曰观象者日月星辰也太阳日太隂月少阳星而少隂无象天之十二次天壌也七八九六有变不变寒暑晦明无乎不在举其大者言之也曰天枢者北辰也北辰无星在北极星内一度有半至宋人始知之斗杓所建以正四时故谓之辰曰岁会者邵子经世书也以一岁十二月推一元十二会气北而南则治气南而北则乱疫疠药疗旱潦贮储辅相裁成又在乎人曰司气者七十二曰卦气者六日七分月更六出大小戴四卦配四时六十卦配三百六十五日四分日之一出于焦京知天之一端也曰盈缩者攷气盈朔虚以置闰也曰象数者河图八卦洛书九畴也曰先后者伏羲易先天也文王周公易后天也孔子兼先后天传易者也天未然而我先之天已然而我后之先后之义也曰左右者天左旋七曜右转也南面而观易之初画其字为一即有左有右有中再画为二交二为十即又有上有下有中以一为圏置十于内则天圆地方左东右西前南后北上午下子六合虚而包地四维实而承天河洛先天五图皆然曰二中者天数五居中地数六居中图书一居五中人居天地中心居人中即三圣授受之中也曰阳复者复卦七日来复也曰复者若失之而再得之喜之也自午至子为七以日代月为日圣人于姤不言崇阳也隔中孚一卦六日七分卦气之説亦巧矣姑存之若夫数原鬼神变化三篇景翔犹未轻缮冩其大纲莫要于易莫备于闗洛以来诸老所言矣幸卒成之以惠后学昔朱子甞欲为大尔雅而近世有为性理字义者未若此知天之原而能发其微也虽然体用一原显微无间言天而滑于小伎则禆灶梓慎洛下闳鲜于妄人耿寿昌巫咸甘石之徒皆能之言天而沦于异端则老子之道生一有生于无列子庄子之太始太素太初王辅嗣之寂然至无孔頴达之不生而物自生与夫释氏之无形本寂寥皆诞也天道之与器也天理之与气也天命天性天心之与形质也未始相离屈伸消息幽明死生之故初非二致一以贯之可也而所以贯之如何其惟敬之谓乎敬则诚诚则一立坤二之直方至干二之闲存诚之通动为先元而贞动此敬也诚之复静为先贞而元静此敬也自太极析而言之心性命理道合而言之道而已一太极而已无媿于太极之所以与我者敬而已敬之至诚而已探原发微致知也始事也穷原造微力行也终事也吾侪不可不勉也景翔名云龙与予同邑而长一岁今年六十有六寳祐戊午乡贡进士其书二十五篇拟天数二十有五云
　　天原发微后序
　　知其然不知其所以然可乎其然如何形而下者也其所以然如何形而上者也苍苍天也孔子曰知我者其天乎孟子曰知其性则知天矣此亦苍苍者非欤天有形有象有气有数有万物皆形而下者也艺精术专读多见博或知之形而上者一言以蔽之曰道析而言之天理天命天性天心天则天徳天威天讨在图为图在书为书在易为易在范为范不测谓神不息谓诚何谓元亨利贞何谓刚健中正巫祝医卜知乎哉江之南紫阳山之北黄山之下有隐君子鲁斋鲍公精于易学无书不读妙年冠计偕选年七十一长回一岁与回兄弟交终其身客于同里广西道儒学副提举敬斋郑公之家师友相得赀之著书其书曰天原发微五巻二十五篇天果有原乎曰有即所谓形而上之道也汉儒曰道之大原出于天如此则是先有天而后有道原本也宜当曰道者天之原而天之形象气数万物道之末也器也公之书首太极隂阳未生先有此道故孔子曰太极我求太极其实无物故周子曰无极隂阳既生道在隂阳既有天地道在天地既有万物道在万物故朱子曰一物各具一太极次二曰动静次三曰静动人皆知对待流行之动静而不知天与圣人主静实为动之君动静自元起静动自贞起也后二篇明造化之鬼神非老释之鬼神述造化之变化及学问之变化皆有功斯道往圣先贤前作后述搜猎冥参以已见天原之微傋矣是书也往复难问将十年敬斋梓其书行世回宿诺鲁斋以序文序文成以今年十一月十七日南至而鲁斋前十日以疾不起家仅有一孙呜呼痛哉牖下尚有一巻未刻敬斋为竟其事回闻之輙増书鲁斋生谢本末嘱敬斋改刻并就书敬斋乐善尚义之美能尽师友之义而回所书亦庶乎不负兄弟之义云鲁斋名云龙字景翔敬斋名昭祖字孔明与回皆古歙州歙县人元贞丙申十二月里友弟方回万里序
　　河洛言敬序
　　古书之可攷者神农本草专言药物后世如素问难经医药之书皆出此尧典专言天文后世如厯法百中经天文之书皆出此舜典专言命官周礼六官唐六典及后世官制之书皆出此禹贡专言地理后世如水经寰宇记地理之书皆出此至于孔门賛易专言吉凶删诗专言情性定书专言治乱作春秋专言功罪赏罚礼乐散亡诗为乐之一而汉儒有礼记乐记曽子门人专以孝为经司马迁八书班固十志刘向之传列女扬雄之记方言皆后世类书之祖也伊川程氏教学者将圣贤言仁处类聚体认南轩张氏始类聚洙泗言仁为一书易曰方以类聚唐欧阳询撰艺文类聚是也杨敬仲乃谓言仁未有论语孟子时无可类聚类聚体认无非意路陆子静至谓伏羲时无尧文章尧舜时无周礼乐未有孔子已前未有人言仁殊不知孔子之杞而得夏时之宋而得坤干韩宣子适鲁见易象春秋季扎聘鲁观周乐自有文字以来古天子诸侯之国皆有先王之典章类聚言仁为学之至切要者也何至执私见立异论以攻之老子操槌提絶灭之心欲剖斗折衡庄子因之为筌蹄糟粕之论实开吕政李斯焚书之端彼拈花面壁乃至无有言语文字西域之教渐于中国忘君背父呵佛骂祖掇拾老荘之绪余大不敬而甚不仁异端之之为吾道患也久矣眉山杨君清父谓洙泗言仁由仁入圣河洛言敬由敬入诚非礼勿视聴言动敬也敬则仁矣故曰克己复礼为仁洙泗言仁有功万世河洛言敬有功圣门故亦类聚程子之言敬者其目六其条七十以开后学与南轩类聚言仁之书相表里今夫世之类书七丝之琴一先之奕九章之算五采之缋射评印格姓纂諡号酒经茶録金石香具笔墨纸砚花果竹笋莫不有谱有诀农有齐民要术工有营造法式兵有七书经武要畧刑有刑统律令格式急就章博古图实賔录初学记兎园防府记室新书御览元及太平广记之小说厯代会要诸家诗话皆不可废昌黎痛辟二氏而道家之伪度人经释子之一大藏终不可遏宋再传集天下妄谈隂阳星命之人流配沙门岛止存易筮而秤星拨沙鲜鹗遁甲等经及近人缪着五行精纪三辰通载犹行于世惟是音切偏傍之韵篆行草之帖尔雅广雅埤雅翼雅之类物宜选粹文鉴观澜层澜崇古正宗之类词章乃书生所不可少其大者近世晦庵朱氏以平生之力辑为四书又有仪礼经传集解二陈礼书乐书北溪陈氏字义东莱吕氏同晦庵述近思录又有读诗记西山真氏之读书记鹤山魏氏之十六家易集义九经要义八十五类义理完制度备得其精微可为大儒次亦不失为该洽之士然言仁言敬则尤为希圣之捷径也彼欲一扫而空之者传禅鉢而煽秦火哀哉清父名汲前朝大理寺丞典郡先尊公平舟先生甞参大政其亦如张魏公之有子云
　　汪虞卿鸣求小集序
　　造道以知道为先大学曰致知在格物物格而后知至知至而后意诚世儒或于此乎疑之谓为扞格外物如止遏情欲云者中人所能而于知道乎何闗格者穷而至之之谓物者事中有理之谓也物格则知至非有上下截之分也格物而能穷其理则知道矣知是道也而意始可诚道之不知而曰吾意已诚可以造道者妄也东西之不知而欲趍都邑虽以诚趍之不至也酸咸之不知而欲调滋味虽以诚调之不和也药有良有毒不知而以诚服之者舟有完有漏不知而以诚乗之者皆将有不测之忧是故必先知而后诚知谓知道诚则所以行是知而造道也顔子有不善未甞不知知道也孟子知言知性知天皆知道也夫然后服膺允蹈有所施其力近世陆子静专指乎心精神情之发见者以为学则近乎从事于气而不根于性本源养似有亏欠一超直入流为释氏其于道知之而未至者欤陈同父髙谈汉唐取其一二近似偶合者以为帝王事业杂霸之念横乎胷中其于道知其偏不知其全者欤叶正则不以荀子性恶为非以曽子尝有笾豆司存之言谓终不悟一贯之防识见舛刺虽其雕章刻句足以自异一时而于知道蔑如也又有下于斯者刘潜夫以晩唐诗自鸣诱坏江湖小生絺绘浮靡曽不少渉乎濓洛之涘趋向邪僻以禅之南北宗方朱陆氏欲并爇其书则于斯道谓全无所知可也踵弊承讹至于今斯极矣异端杂流謏闻小技固有平生竭口耳之用殚笔墨之精卒于圣贤分剂无丝发所得岂不甚可痛哉予里人汪君逢辰虞卿早厌科举之学研究义理著述几近百篇摘一二为鸣求小集取嘤其鸣矣求其友声之义以折衷于当世之君子如父在观志父没观行取朱文公集中前説以为父之志而舍集注后説三年无改有感于元祐绍圣之变谓非道即宜速改予谓先儒解经有二説者有三説者诗三百思无邪朱文公谓作诗者不皆无邪观诗者当无邪吕成公则谓作诗之人无邪观诗之人亦当无邪或又谓已删之诗有邪思者因秦火而复乱经疑之似此者不一在学者体认决择归于至当虞卿能如此考经而致其知可也陈平六竒计伪游云梦之防虞卿深谓其非予谓何必陈平如张良防秦将以利伺其怠即进兵许项羽东归寻劝髙祖追击信义何有萧何发子弟从军贱买田宅自汚君臣之间一切以术韩信筑坛之拜其説甚伟至其战攻不过拔帜嚢沙出于诡数至欲为正而先请假王三人号人杰俱用诈谋不以为耻何况他人虞卿能如此观史而致其知可也造道之要莫先于知道知道之要莫急于格物格物之要莫切于读书今人之学与古学殊惟有读书以致知是为格物必先知乎书之所谓道知顔子之所谓不善知孟子之所谓言所谓性所谓天上而经史下而子集辨析毫厘探讨源委而后笃实以充之刚健以进之始于不自欺终于无妄而极于至诚悠久不息之地则困知学知生知一也出处知时穷达知命语黙知几贤否知人原始反终知死生精气游魂知鬼神无所不知亦无所不诚皆知道之极而己谓予不然则岂无同声以应其鸣者
　　送顺昌张童子序
　　易系曰隂阳不测之谓神童子而谓之神岂隂阳不测之谓乎又曰利用出入民咸用之之谓神童子之谓神岂利用出入之谓乎孟子曰圣而不可知之谓神童子之谓神岂圣而不可知之谓乎曰非是之谓也一字而数义一名而数意深浅髙下差殊不同两汉称济南终童江夏黄童至唐书刘晏始称神童而宋史于晏殊亦以神童称之通鉴外纪称神农氏神而化之童子之神非炎帝之神也惟黄帝本纪称生而神灵弱而能言索隐注谓子未七旬曰弱未合能言之时而黄帝能言所以为神异矣然则宜借索隐注神异二字以目童子之神可乎刘晏晏殊以八岁能文号为神童亦异童之谓耳今南劒顺昌张升年十余岁背诵九经赋五言絶句亦岂可不谓之异童乎读陈无己集送邢居实序引论语阙党童子昌黎集张童子二事则知突而弁兮学不止于童而已矣古人之学体必有用故曰体用一原显微无间近世不然本末首尾乖离舛决向上之学理不贯事事不根理裂而为二最下之学诗不能文文不工诗裂而为二记问有余践履不足裂而为二甚者昧防飬之大本逞蛊干之小才脩身治人裂而为二童子其亦知之否欤是岂可不以前辈大老为师而讲之欤耳聪目明知之易神疲精竭行之难知行双进求大畧小是欤非欤予之言多僣也而有益于童子之终身忽之欤抑取之欤
　　筭先天后天易诗序
　　易文言干九五之大人先天而先弗违后天而奉天时紫阳山叟断之曰我欲如之天从之先天天弗违未来之天也天已如此我从之后天奉天时已往之天也易有太极一章以天与圣人双言之未分先后上天之道圣人之心皆有太极生两仪一隂一阳生四象阳隂为春夏秋冬生八卦上天之道干兊离震巽坎艮坤圣人之心健顺动静陷丽止説为中正仁义未可谓天与圣人有先后也幽賛于神明而生蓍此一句言先天天弗违参天两地而倚数此一句言后天奉天时或谓制器十三卦伏羲之时未有网罟已有离未有书契已有夬先天易也天垂象见吉凶圣人象之河出图洛出书圣人则之后天易也尧厯象闰定四时先天易乎孳尾东作希革秋成后天易乎舜璿玑玉衡齐七政先天易乎二月东巡八月西守后天易乎孔子其或继周百世可知先天易乎天何言哉予欲无言后天易乎康节邵先生神交乎伏羲之易蓍皇极经世书用加一倍法圜转宇宙曰先天学其运行不已光明无穷变化叵测代谢弗替之妙贯已往未来之天于掌握尝教人云尧之时先天也尧之后后天也后天乃效法耳谦复欧阳君子文善推人命以予之生辰流年立先天后天大象小象卦以评之议论可喜七十八老翁久无求于世君之术自成一家则深敬之不敢忽云
　　送仇仁近溧阳州教序
　　昔之仕也难于仕而易于达今之仕也易于仕而其达也则难何谓难于仕而易于达天下三年一试秋闱数百人取一人三年一试春官百人取六人余有待补太学生外舎内舎与春官取中人同到殿殿试前三名谓之状元牓眼探花而释褐两优上舎恩例视殿试第二三名凡三年赐緑袍不过五六百人耳入仕何其难也然庙堂有知己则为台官为谏官为文字官为左右司检正官今日侍从明日枢参以至宰相甚易易而不难今之仕也何谓易于仕而难于达学校之士自县教谕为山长学正一任即可入路府州教授以入流路府州县诸司存吏以年劳为吏都目提控考满则外省咨内省以入选军功随军此不必论似乎入仕之甚易但自县尹而上以至总管则极不易得内之六部集贤翰林紫枢黄阁未有敢垂涎之者吾友山村居士仇君逺仁近受溧阳州教年五十八矣归附垂【阙】













　　桐江续集巻三十四
　　钦定四库全书
　　桐江续集卷三十五　　　　元　方囘　撰记
　　江南浙西道肃政廉访司题名记
　　至元二十八年春更化夏诸道提刑按察司更名曰肃政亷访司肃政者唐御史台之别名也天下三大有司莫重于中书省莫重于枢密院尤莫重于御史台省以緫国政院以治兵政而台有亷访司分领诸道特隆其名曰肃政则凡天下之为政者皆当于此改视易听肃然而后可也夫防访司本一道风宪之寄而以唐之台名冠之可谓重矣自检之谓防泛谋之谓访则又合二义而加重其名焉攷典故而立名易振风采而责实难前乎是提纲刑狱者牵制于柄国之人时则官可傎取矣罪可傎免矣亷访之职可举矣肃其心而后政可肃亷其身而后人可访此名实之説也司置使二人副二人佥事四人以分司一贠监临各路三十年春正月中奉大夫大使东平徐公尝任中司参大政自吴门移治于杭以緫各路分司之政书司官姓名于石后之览者将因名以求其实云
　　太平路修学记
　　学也者所以养天下士之地士也者所赖以共治天下之人天下士养于其地而地有所未称可乎此其责在有司共治天下将有赖于其人而人或有所未称又可乎此则非专于有司之责为士者不可不自尽其责也当涂学冠江左乃逍遥潘先生之故寓殷序周庠岂如他官宇可僦且贸者坐是倾圮穿漏逾十余禩前总管何公琸尝率先作兴今总管辛公仲实总同陈公特立总判梁公栋皆笃意脩复防至元辛卯冬予友朱君葵为博士竭力起废肃政防访佥事昔班敦勉劝成提学李公浩檄用学廪而睨者犹以官宇为疑梁公首为移文辨析郡上之宣阃省府刋误籍而后癸已夏秋僝工竣事礼殿祀庑论堂肄舎内庭外门先贤之祠小学之序俎豆什器帑庾庖湢罔一不举楹桷户牖朱丹黝垩上蔽下甃涂塈燠饰庀役十有五旬公给私助縻楮币缗五千米石百五十既而总府宣差公独尔迷失自省还任尊经阁之后曰复礼堂者又撤而新之士之养于此地者亦可少塞有司之责矣士之责宜如何学旧斋四郡先达陈公钺更名其一曰致知行台治书侍御史李公处巽篆其扁性无有不善学不可无师故中庸有率性脩道之目学莫患于知不至而意徒诚故大学欲先致知而后诚意生而知之学而知之见而知之闻而知之皆知道也而知道之端不一易系仰观俯察知幽明原始反终知死生精气游魂知鬼神之情状吾夫子知损益知百世又欲知命知礼知言孟子知性知天又自谓曰我知言皆知道之谓也天地之间物有则事有理必知先儒所谓攷察求索于其然究其所以然穷其根造其源由粗防精因显悟微悠久积累融液贯通是非邪正穷达进退了然于胷中而后可以诚意行其所知否则小技以为巧异端以为髙黑白薰莸混殽杂揉知不至而意徒诚犹之不知路而以诚趋之必迷不知药而以诚饵之必危是故致知以知道如郛之有关阃之有阈越此关阈可为贤人可为圣人共治天下将有赖于斯人扼此一界限而不能度不名为人士不可不自尽其责者此而已矣虽然行而不知罔也知而不行惰也无罔无惰始之终之事也敬也者又所以贯乎始终者也博士上饶人与予讲此熟矣新养士之地而新其所养之人此新民平天下之道也有司学士宜交尽其责焉
　　钓台书院清风堂记
　　清风堂者桐庐郡钓台书院之讲堂也凡郡县学讲堂曰明伦者多矣而此独曰清风者何也孟子曰伯夷圣之清者也又曰闻伯夷之风者顽夫廉懦夫有立志子陵先生其庶乎伯夷之清风者乎伯夷父孤竹君武王父西伯子陵西都老儒光武南阳宗室均北面事人者也故等夷耳商无纣武王不得有天下太公望焉得而封于齐周公旦焉得而封于鲁汉无莽光武不得有天下邓禹可平世文学椽区区侯霸而可三公乎万乗之主乗其时权也一介之士守其志经也伯夷宁杀身以成仁欲明万世君臣之伦者也子陵不屈道以伸身欲明万世朋友之伦者也一为龙逄比干一为巢父许由无以时易志无以权废经望旦裂土禹霸秉钧心有所不安则不为之而岂有意于清其风以耸动乎天下后世之观听者哉首阳之山富春之濑清风不殊万世永赖皆所以明人伦也初作堂为是名者前郡守赵与厯捐私帑重建堂者郡人山长骆正大方文豹而前郡守方回为之记
　　徽州路修学记
　　尽其力以兴学易尽其心以讲学难土木宫室之学学之地在人力性命道德之学学之天在人心尽其力于学之地者犹幸而有其人而尽其心于学之天者常患于无其人也今庠序遍天下至圣文宣王冕十二旒服十二章大成殿纳陛十二门防二十四侑食从祀爵公侯伯近世加以治鉴史经世数二贤又加以周二程张朱文公张宣公吕成公七大儒师有寝生有馆书有阁膳有庖此土木宫室之学天下之所同也独徽学先圣殿之左又専为吾徽国太师文公祠异乎天下之学何也文公邦人也回枌榆晩出诸生俾记学之所以垂弊复兴者运逢因继蹂为营屯论堂肄舎以革以鼎而罍洗俎豆三献分献之区庙之东西庑内屏外阖仰穿俯芜久矣今则一旦塑像绘新砻斵密荆榛刬丹雘侈涂平楹直如砥如矢总管府使君真定侍其公同朝爱民而礼士尽主维之力镇守府使君广平成公弼整军而礼士尽賛成之力教授鲍君寿孙与正录而下发廪割俸裒赀醵材尽经营之力仲夏鸠工季秋竣事殿之右再创周二程张祠増祠广汉东莱吾文公旧祠名藻加严虽然此学之地也垂弊复兴尽其力也性命道德之学学之天诸生亦尝讲闻否乎吾徽学専祠吾文公岂私于乡先生乎自羲画以来有孔顔曾思孟之言不可无周二程张之言吾文公陟衡岳沿婺渚参攷互订无一书无论著由吾文公之言上达于周二程张之言又上达于孔顔曾思孟之言心学也吾文公于中庸首章具言之此心未发人所不睹己亦不睹人所不闻己亦不闻以敬存养而非寂灭之静于以涵位育之全体此心既发人所不睹己则独睹人所不闻己则独闻以敬省察而无过差之动于以充位育之极功所赋之命所受之性所由之道所得之德粹羙不杂浑完无亏学者于斯而不尽其心可乎乃歌曰刻我石学之地我既我力肃尔衿学之天尔既尔心
　　润学重修大成殿记
　　尧舜以执中之学传后圣夏商周三代宗其道享国垂二千年孔子以求仁之学传后人汉唐宋三代宗其道享国亦逾千年天之相斯文也既生孔子于前以集先圣之大成又生朱子于后以集诸儒之大成故学之大成殿祀孔子为先圣从祀之庑增三十四人至朱子而止然孔子之后逾百年复得孟子而异端辟今朱子之后亦将百年未有可以从祀大成者继之也则吾道之无传岂不甚可忧哉宣城昌君士气分教润学四年而仅一稔适【阙】　　　寛书下学廪出入勿防计以其赢修凡学事遂修大成殿始壬辰仲夏讫仲秋贻书紫阳方回请记谓南渡学烬于火始创中缉终缮者程公迈刘公子羽呉公潜力也又自书工若财之数以为佛老之宫布天下搜瓌究竒郡国不过一孔庙耳而坐视頽圮回窃谓今瞿耼之徒外炽内微政不足与之较也夫不以吾道之无传为忧而以宫庙之劣于二氏可耻将竞其文不竞其实乎学尧舜者必自孔子学孔子者必自朱子孔子之四勿即精一之传仁之全体也朱子以为心之德爱之理当理而无私心则仁在是矣是故鬭谷于莵之忠陈须无之清皆不得为仁二子之行迹也未知其心果出于天理之公欤抑人欲之私也所以由求赤之事功而皆未以仁许之世固有所立甚伟而心不仁者仁矣而日月至焉或在或亡亦终不与传道之科然则孔子集先圣之大成顔克曾省思修孟养得其传以气论性之学笺传注防之学论譔词章之学少醇多疵失其传惟周二程张再得其传而朱子翼以张吕集诸儒之大成传至于此亦盛矣庠序饰而灯火微方册具而歌絶小慧立异邪见生疑吾凛乎惧斯道之再失其传也噫尧舜之中孔子之仁有人心则有道心古今一也而敢以无传少来哲哉邹书两无有之叹厯千四百年而濂洛兴揉气质变习俗至鲁至道跻世太平将以是望天下士不特润之士为然也是役也廉司总府主维甚力代官徐君硕至之七日同告厥成其勿替引之至元二十九年九月初一日记
　　重建成信侯殿记
　　托孤之难未若立孤之难也防而长之蒙而训之宗祏危而安之托孤固难死而生之防而兴之血食絶而续之立孤尤难周成王十三践祚姬旦摄政四国流言七年而复子明辟此所谓防而长之防而训之以安其宗祏之危难矣哉夏羿浞之变后缗方娠自窦而逃一成一旅遗臣靡立少康不失旧物此所谓死而生之防而兴之以续夫血食之絶不亦难之尤难者乎是故汉霍光拥佑昭帝可以谓之托孤矣保养防主功为大不如丙吉张贺之有恩于宣帝始可谓之立孤垂死而生防防而兴德为大今广平府故洛州肥乡县春秋时立赵孤近世封成信侯讳婴之里也周简王之三年晋景公时屠岸贾攻杀赵同赵括赵氏尽矣而赵武者赵朔之庶子也侯与公孙杵臼匿而藏之后祈奚韩厥言于景公复立赵武史记晋赵世家春秋内外传刘道原通鉴外纪所书不同然成季之勲宣孟之忠若一髪悬千钧迄至于有社稷不堕厥绪者谁之力欤肥乡之程侯也则肥乡之人祀之又岂止一乡一国之善士欤侯之庙在南方甚盛曰祚德封爵不止于此而肥郷如故南北异也侯之后世居肥郷程君玉欲新侯庙不果蒋君思为玉养子继父志一新之穹殿四楹肸饰完美元贞初元季秋鸠工朞年落成用中统楮币为钱百五十万有竒其里人省郎王君英为求记而金玉总管府副总管姚君文龙省宣使程君起宗俾予书之夫食人之禄存亡继絶忠臣也程侯宜书为人之后肯乃堂获孝子也蒋君思亦宜牵聮得书是为记
　　四峯堂记
　　天地人之道易而己矣易变也有变有不变有易有不易不易不变其体也不容不易不容不变其用也以变训易易难知而变不难见也天道隂阳隂变阳阳变隂地道柔刚刚变柔柔变刚人道仁义仁变义义变仁故曰易变也而曰有变有不变有易有不易何也天圎而动北极居北南极居南北斗以杓指四时二十八宿为日月五星之次舎万古不易者也一昼一夜天行三百六十五度四分度之一而又过一度为厯法者嵗久必差寒燠雨旸旦暮而异福善祸淫若有物焉则天道之变易者也地静而方九州四海五岳四渎一大块为土湿为水燥为火坚为金石秀为草木万古不易者也山有崩落川有移徙潮汐有盈虚土壤有肥瘠顽石出水大阜生云仓廪梁栋始于芽甲鸟兽鱼鳖孕育无穷则地道之变易者也于是天地之中有人焉君君臣臣父父子子长防有次第匹偶有夫妇讲习有朋友万古不易者也皇而帝王而霸忠质文异尚子丑寅殊时以瞽鲧为父而有舜禹以尧舜为父而有朱均太公伐纣而夷齐非武王比干谏死而箕子微子归周孔孟不得位顔夭原贫盗跖横行仪秦诡辩亭长取天下屠贩侯王多欲杂霸苟且为治党锢于东都老庄于晋佛于齐梁词章于唐世异事殊千端万状君子于此内学外行斟酌寛严剂量损益语默屈伸进退出处将有为也随时不同则人道之变易者也是故古之圣人作易预知天下后世之变画为八卦重为六十四卦析为三百八十四爻揲之以蓍一卦有六十三变而一不变始于伏羲中于文王周公终于孔子俾天下后世于是易也不占而静则观象玩辞可以穷理尽性占而动则观变玩占可以避凶就吉呜呼微矣易之説卦有曰天地定位山泽通气雷风相薄水火不相射八卦相错説者曰此伏羲卦位也又曰帝出乎震齐乎巽相见乎离致役乎坤説言乎兑战乎干劳乎坎成言乎艮説者曰此文王卦位也伏羲之卦位以明夫天地大全之易也干南坤北天上地下离东坎西日生月出艮兑震巽各据一隅不变也地天交泰水在火上既济泽山咸风雷益交互相资则不容不变也味八卦相错一语则知天地之全易变而有不变焉不变而有必变焉文王之卦位以明夫四方四隅四时之易専指地而言而天之气行乎地中者也震离兑坎东西南北四方以指夫春夏秋冬之四仲也乾坤艮巽四隅以指夫四时季孟之交也四方四隅不变四仲四孟四季则八卦流行为八节十二月二十四气而后庶物备嵗功成味出震成艮等语则又知地中有天之易变而有不变焉不变而有必变焉睦之分水王氏世宦达徽猷阁待制葆真先生讳升以布衣受山隂陆公佃奏荐至从官深明易学逆知靖康阳九之厄所着易解寓以微言五世孙森林叟世其先业得辞变象占之四道林叟又筑读易之室三间据西北面东南乾坤艮巽四峯环于户外因扁曰四峯堂然则此文王易之四隅也小而言之一室之乾坤艮巽耳大而言之则西北干晋西南坤蜀东北艮燕东南巽呉又大而言之则晋之西北皆干蜀之西南皆坤燕之东北皆艮呉之东南皆巽地皆数万里震兑离坎四正之位皆然天地至广未可以小观也然不于其形于其理则小可以知大林叟归而求之四峯之突焉而起与四峯之间洼焉而平者八卦之位也不变者也以理求之则出齐见役説战劳成春生而夏长秋收而冬藏少阳而老阳少隂而老隂时变也气变也吾之此生观四时四气之变不能百年少变壮壮变老嵗八卦变而天地之功成吾齿髪屡变而犹不为圣贤之归乎守道知命法易之不变者应事物察时义法易之不容不变者易之全体大用在吾胷中运之而已呜呼微哉
　　丛书堂记
　　多藏书而不善读虽万巻吾以为不足善读书而不多藏虽一巻吾以为有余李防之书万巻者三书之多者莫如也新若未触见嗤当时为父家传诞而不实则岂非多藏而不善读者乎张良之书一巻而己书之少者莫如也偾秦蹷项为帝王师功成身退汉庭一人则岂非善读而不多藏者乎同郡友人黄君宣字仲宣卜筑歙城之东山以丛书名其堂丛之为字始见于易其在韵书训之曰聚乾卦之方以类聚萃卦之观其所聚是也丛天下之书而聚之是谓藏书藏而不读不如不藏读而不精不如不读前史所志艺文经籍一寒士之家焉能效其万分之一匡衡凿邻壁而读犹有书也王充逰书肆而读则并书无之是故多藏不如善读按丛书之名本韩退之语然退之始逰京师所防书止一束耳未见其为丛也其进学解自叙谓口不絶吟手不停披记事提要纂言钩则读书之法也沉浸醲郁含咀英华作为文章其书满家则读书之效也有所觝排攘斥则屈所当屈有所补苴张皇则伸所当伸旁有所搜则诸子百家之长逺有所绍则七圣一贤之説崇正黜邪障頽继絶昌黎所谓读书如此汉唐以来一人学者仰之如泰山北斗书云书云徒丛云乎哉嗟乎聚必有散世之好聚帑庾财贿者往往有悔聚名画聚法帖聚难得之书亦雅道之一癖近世衲子号曰丛林得其师一指禅用之不尽者吾闻其语矣未见其人也予虽老与吾仲宣尚皆勉之
　　野塘记【为王御史作】
　　古之君子必素有可耕之资而后以其所负出而应乎人天下国家之用合则进非谓缺于口体衣食之奉而饕其禄利也不合则退故虽屏居畎畆亦未尝有饥寒覂乏之忧伊耕莘葛耕南阳三聘三顾而后起不轻就也使非有汤先主之遇亦退而耕耳顔渊贫未至都无可耕圣师不可为吾何为故终于不出陶元亮贫亦尚有可耕故尝试一出知其不可为也而终于处后世之士苟有可耕如伊葛之得所从舍其耕如顔之不可出守其耕如陶之出而不可久返其耕无若彼苏秦然徒以无二顷田之故能取六国相印矣而不能退也呜呼井田废而孤寒之士生不能有一犁之土苟求而幸得防饵而迷穽无亦惟是以一饭误千金之躯痛哉行台监察御史胶东王公庭弼邦直学者以野堂先生称之今观龚学古所绘圗乃野塘也御史尝长均房帅幕十余年而后入言路第见其廉于进取如此不知其家有良田在沂水之上野塘与田接壌其庐之堂有曰万巻云者有曰归老云者葢其志欲退休而读其所藏之书良以素有可耕之资可以仕亦可以无仕不専以仕为急也紫阳方回久与御史同官新定伟其意题其圗为之歌曰野塘之水兮其色油油以畜以泄兮灌我良畴弋有鳬鴈兮盟有鸥我出而仕兮可则进脱如不可兮还我锄耰水之上兮山之下稷黍枣栗兮野塘之坞秋收其实兮于粲满筥车既膏兮马不前退而家食兮孰予敢侮我思野塘兮繄古之沂有懐其人兮瑟声希可由求赤兮贤宁不希登之廊肆兮佩玉黼黻否则岂无春服兮咏雩风而与归
　　止所记
　　金华呉君功甫分教盐官与吾宗方君韶卿同里相遇武林邂逅谈咏知功甫读书之室曰止所因共防绎止之所止之义止之时而回次叙其文记之诗止于思无邪礼止于毋不敬大学之道在止于至善故君臣父子各有当止之所然有止之义焉有止之时焉义者心之理当止而止则一武不可过一毫不可不及此心之规矩凖绳也时者身之位当止而止进退去就视可否而立则酌轻重而制中于是心之理着而为应事接物之权衡是故圣人于易曰艮其止止其所也斯言也兼心之理与身之位言之干兑离震巽坎艮坤错综上下一卦有六十四爻凡卦之二而遇六为柔得位而中凡卦之上为过髙无位而多悔吝离震以柔爻居二者八不皆吉也独艮之居二八爻皆吉足以敌坤遯用黄牛咸不随腓旅之得小过之退渐之磐谦之鸣纯吉无瑕如蹇之匪躬重艮之不拯又有忠臣直士正义不谋利之志山立屹如此其故何也承刚顺君也履柔纳下也身之所处当位而得中也此出仕之臣得位者之艮止也吾功甫是也六十四爻之上干犹戒亢惟四爻吉坤犹忧战惟二爻吉独艮爻在上处乎事物之外以止为体无求无竞大畜之天衢损之得臣贲之白贲頥之由頥蛊之不事剥之不食蒙之击防重艮之敦艮八爻无不吉者此致仕之臣去位者之艮止也不肖回是也然则一定不易心之理止之义其邦畿千里维民所止之止乎万变不同身之位止之时其孔子仕止久速之止乎内不爽于心之理外常察乎身之位各当其所止所哉所哉止之时义大矣哉
　　普同塔记
　　人自其一身以至一髪一毛皆中虚而外实包天而肖地其体四其骸百其脏五其腑六其窍九其脉十有二其俞穴大谷小谿三百六十有五无不虚贯实而实辅虚虚为天之流行实为地之凝结总言之心之虚最灵为清为明为神为圣位乎身之中而身之实者以其重厚沉浊之质囿于其外天虚地实相依附而生虚者还天实者还地厥初之妙合者相离焉则死古辟王作深察夫死生之际智不去恶力不全爱实中之虚根理成性吾与庶民同乎此受者既已还为天之太虚虚外之实孕气成形虽要其终必还为地之积土而非假以久逺则犹弊而未腐毁而未泯由是制为邱垄掩埋之法安厝封树各私其私此人道之终事也世季俗夺或不皆然钱塘故大都防承平时城东西郊日焚三百丧有竒月计之万嵗计之十二万畆一金而嵗欲十二万穴势不可故率以火化为常宴笑佚游朝居华屋疾病奄忽暮畀烈炬孰不痛怛于斯一旦有出乎意表者又大不然呉芮逺孙貌惊有似樊崇暴党事极报烝其为痛怛抑又甚焉则与其不忍于凌陂之歌曾未若侪之绵上之融风也三茅宁寿观道士三山刘祖华其亦悟夫理性形气之虚实人我不殊捐私泉易地十畆于西湖之赤山为石塔曰普同之塔髙广深各丈有二尺界乎其内纳凡既燎者之骨其徒居左余众居右惟革除鼎布以来嗣于其所先配俪于其所偶舆防于其所事交朋于其所知葢有讣而莫临暴而弗殣者不止蔗节犀之感独此之得其所托获霑寒食之酹若表南阳之阡岂不亦仁人之所为哉虽然虚还天以庙飨实还地以墓藏礼也厚藏为过不墓为不及浮圗之甃而茶毗之归自释氏始本非中夏之令典自老氏者亦不得已折而从之予自孔氏又为之文悲夫祖华儒而隐于黄冠求予文者其从父汝钧予诗友予为紫阳方回塔成之年至元丁亥五月二十六日记
　　圣泉亭记
　　泉何以名圣龙为之龙何以能圣泉为之夫人之所知也而恶知夫气脉之有防聚欤而又恶知夫精神之有感通欤建德县卜君元英为令尹六嵗矣嵗告稔惟默敦防之六月不雨七月戊午朔郡遍走羣望壬戌之夕令尹偕尉王济陟乌龙山民遥见隂萝幽嶂间炬火鱼贯上鸟道萦折星明萤防至明旦乃始知长吏躬迎圣泉得古祷应上公之遗意有志乎民而然也又明旦甲子大雨雨始盛令尹适与前太守方回遇言夜半至山龙所居泉所潴状而未以雨为足也既而尉送泉还山有片木出古湫之底取视则昔人所书圣泉二字亭腐而扁沦者令尹乃议复其旧而识之丁卯处暑癸未白露而至再至三至四五民庶其无饥矣乎今夫泉成圣于龙龙养圣于泉崖沍不减川溢不增其处也德圣挹彼而云注兹而霖其出也功圣龙以泉隠体而泉以龙显用其相为圣也如此抑龙所以乐此泉匪山曷凝泉所以响此山匪人曷格山巍然甲一郡内坎外艮得防之圣气深脉厚灵物凭焉人万物之灵心之精神是谓圣信则感诚则通甘泽降焉求诸泉求诸龙又愽求诸山而后知神宫奥宅繇元造之所钟然又必返求诸人而后知山有泉泉有龙非此之灵足以交于彼之灵则所谓圣迹者将韬晦遁藏之不暇岂凡心之所能动哉呜呼尼漱不盗孺缨不濯广以贪病永以愚恶吾无以议为矣瀵然同流泛然侧出不如吾之泉不忒其则温泉冬汤冷泉夏雪不如吾之泉不变其节咸泉熬盐淡泉化铁不如吾之泉可以澡三伏之烈酒泉致醉醴泉愈疾不如吾之泉可以丰百昌之实磊斯山兮斯泉曷为而圣龙所渊复旧亭兮识丰年后有祷者尚勉旃以迹求圣良独难惟人孔灵心即天
　　新修建德县记
　　今建德府本汉丹阳呉郡之分地呉割富春县置建德县自黄武四年始时已割歙县置新都郡县犹呉都晋宋因之梁东阳郡隋废唐复初置睦州严州睦治雉山在今淳安严治桐庐郡县之自武德四年始七年严废县省后复为县睦州自永淳二年始又其后徙睦州治建德自神功元年始厯钱氏及宋复号严州而升州为府则又取县名以嫓之葢县先州而有府因县而名可谓古县也已县故有唐进士张秉所撰县碑绍兴中郡守董公重修县志谓碑已不存庭中大槠樛枝密防防千载物贤令岑公象求有诗亦近三百载诗与树今俱存也夫以甚古之县其兴废不一矣书事之石当存而不之存其厯世之战争攘夺亦不一矣一木之种一咏之发意未必长存而乃相与俱存则今县尹卜君之修营肸饰与予之纪识可以存可以无存皆未可知也至元十四年嵗在丁丑夏四月君视事军南趋北还过城下未息市里戛戈铠声县间宿止大将垣缺藩拔马牛羊豕穿房序胥曹讼巻讯犴鞫械徙它所朽桷腐瓦卧草棘什五六君心经意纬圭秽植顚率属劝甿乃大兴役十七年十一月讫明年正月竣事予过其外重门耽然层楼翼然望其中靓深整严愈于曩俾司工者枚之以间计六十有八近民道爱清白三堂仍故扁存古也君法当更代者弗至先尝考学宫矣复栋是宇是其用心所存抑又古也是可以传逺无疑而不知予之文将如张碑之易泯乎或亦可如岑诗之与树俱永乎勿剪勿拜存乎人心而予之所以托斯名也君名元英将仕郎董视簿邉君完将仕佐郎提总宣差君合刺进义校尉
　　务本堂记
　　古之民有四而士出于农治国以士为本富国以农为本工商亦国之所资末矣而非其本也后世于四民之外竒衺谲觚惚恍谬悠加以佛老之徒而六舍本逐末者争趍之今夫通都钜邑或数万户无诵声儿女子不识耒耜机杼为何物怪优异倡弹丝吹竹苍头庐儿连驷列骑洒削鼎食马医击钟肆侈齐姜僮多卭卓空青丹砂象齿翠羽毯犀珠璧玉绮绣丽耀珍夸赀崇贿田畯生而罔识与褐之父睨之乃若万缁千黄铅墀珠宇匪织匪犂解衣精馔果报谈三身敷落演五天求福田利益觊羽化超升其浅者梵呗鱼螺符呪铅汞奔走王侯脱徭遁赋饬材者竭艺通财者倾帑钱镈霑涂虀盐酸冷则亦剃祝簮戴从之苟以饫枵养慵是孰使之然哉虽然此特吾南方近嵗之所见尔中原风俗殆不其然济南古郡天下耕桑诗书务本处也章邱之翟氏昆季三人长居正定甫次居礼节甫次居中道甫髙昭曽穆畎畆膏膄师矩友规灯火方册上奉二亲下教诸子惟本是务农以耕桑为本而勤俭又耕桑之本士以诗书为本而孝弟又诗书之本此其一心一身一家之本则然要其极宗庙邑都非士不治粢盛仓廪非农不富岂止一家之本而已哉乃国于天地一世之大本也今六合一贯幸遭逢崇本抑末之明时务本者可以劝矣若夫锦川绣江之间嘉山秀而清泉洁美木茂而芳草馨济南故多名士当能与四方之士大夫登堂而赋之他日有绘斯堂为圗见示者予亦或援笔焉元贞改元乙未嵗在大火苍龙心一度谨记
　　问道亭记
　　致知之学始于问问一事知一事问一物知一物以问为耻则容有一事一物之不知天下万事万物不胜其多也欲枚而问之不亦难乎道一而已矣贯乎事物是故不如问道然问道尤难也非问道者之难也必有知道之人始可以荅未知道者之问而世之知道者未之或见也古之知道之圣人至孔子而极易系曰一隂一阳之谓道又曰形而上者谓之道形而下者谓之器临川陆氏不信大传以下一句排上一句谓隂阳非道乃形而下者永嘉叶氏不信大传略不详上一句谓道者阳而不隂之谓一隂一阳非所以谓道此二人于文意尚有未通焉得知道惟明道程氏曰一隂一阳之谓道道非隂阳也所以一隂一阳者道也如一阖一辟谓之变吾新安朱氏缕析此语谓隂阳是气不是道所以为隂阳者道也一隂又一阳循环不已乃道也故说卦有曰圣人作易立天之道曰隂与阳立地之道曰柔与刚立人之道曰仁与义天以气言地以质言人以理言其曰与者三隂而又阳阳而又隂柔刚仁义亦然犹一阖一辟之说也此其所以为道也子思曰率性之谓道人与物皆得天命之性率是善性斯之谓道由于气而汨其性人所以有愚人偏于气而戾其性物所以有恶物子思之言尤精孟子曰夫道若大路然可行之谓通衢斯之谓道不可行为旁蹊则非道矣孟子之言亦精昌黎韩氏先言仁义然后言由是仁义而之焉之谓道道也者行仁义而已斯言亦当前圣后贤言各有指体用兼该本末一贯乃如老氏所谓有物混成先天地生言体而不及用其谓失道而后德架虚凿空非吾所谓道也释氏之徒言有物无形认心为性并本体而失之其谓六道轮回肆诞骋罔非吾所谓道也呜呼斯道也知之而以脩己教人为圣贤不知而日用之为百姓无所知而妄言之谬行之为异端休邑赵君弥忠隠居乐道藏息之所有曰醒心者有曰风雩者有曰翠侍者所从入之途筑一亭曰问道意有所欲造步不可不进行欲有所适取不可不审此所以有道之问欤荅之者谁欤问铸金得铸人问足所涉之道而悟心所求之道仆虽晩学敢不诵所闻发之
　　徐氏道恱堂记
　　君子之道一而有不同焉非道有二也论道之与行道不同也今夫劝人以农陇桑畎麻植采纺绩如是而温泽稻陆粟耕耨敛获如是而饱实竭此力则实享此奉非徒欲诱之而为是说也至如农之为农筐筥机杼耒耜钱镈凡衣食之源非不举室终嵗效勤致瘁而温饱者百不二三然亦卒无所归咎而不敢赭其园芜其田弗复蓺莳此其故何也劝人以农论道者也论道者原其常农之为农行道者也行道者通其变昔者子思子论诚孟子申之以教夫子之居下位者信于友获乎上以治其民终事也明乎善诚其身以恱其亲始事也此犹劝人以农兼脩为效验而言之为人子而知此道则不当有一毫为利之心处焉而家尽其在我出焉而官尽其在人置身于规矩凖绳之中养老于温凊定省之际此巳之所当为离骚之歌党锢之传叔季接迹持闺门之行而觊朋好之防谈千乡党之誉而想轩墀之步武苟萌此义则世之是非黒白未可知也譬之农岂惟雨旸不皆时若而有丰歉之异抑亦赋役狱讼出于吏而所以梗夫农者其故万端农之道非不尽而饥颠寒踣者比比此固非农之罪也而亦岂劝人以农者其说有所欺于我哉桐江徐子愚以前上舎教授上饶而归嫡母太夫人许氏年八十有一名其戏防之所曰道悦予于是设为农说以记之熈宁中黄鲁直教授北都七年陈无己元祐中连为徐颖州教授当是时有子愚家仲车先生者举进士不仕后起家教授山阳三钜公皆尝以冷官奉母党论兴正途塞卒皆不居公卿之位岂非良农之水旱者乎子愚名晞顔年逾知命有八男子家不为贫季路米茅容鸡顾易具也是穮是蔉将必有吹嘘而上之天者







　　桐江续集巻三十五
　　钦定四库全书
　　桐江续集巻三十六　　　　元　方回　撰记
　　孚舟亭记
　　亭以舟名亭之肖乎舟者也舟以孚名易兊下巽上之卦曰中孚也兊为泽凡天下之水皆是也巽为风为木水上风行而木浮焉乗舟之象也以二体观二五刚得中而实以全体观三四柔居中而虚卦之六画亦舟之象也然则何以谓之中孚孚者信也诚也中孚者由中之诚信也巽居上以诚信顺乎下兊居下以诚信説乎上相孚之义也易有画则有象有理则有义象则舟而义则孚也孚之为字上从爪下从子兼有象羽禽以足转所卵而燠之如巽兊之相孚时至而啐殻出雏诚信之至也是卦也中虚者诚信之本也中实者诚信之质也庄子言虚舟而谓无心老子言车器宫室而谓当其无之之处为有用之处彼葢不知虚实相维之道于吾儒之易未始有闻也非实则何以为外辅非虚则何以为内容兊以上之一画巽以下之一画合而成虚为舟之腹心巽以上之二画兊以下之二画对而成实为舟之首尾上不以诚信顺乎下则何以格下下不以诚信説乎上则何以从上象也巽顺兊説而彼此感应风动泽受而内外交际义也或问予之作是亭也将以玩春华延秋魄耳而搂夫易之孚舟以为名不已迂乎虽然予尝为区区之衣食谋南浮沅湘北泛济泗大河长江洞庭彭蠡粤之海蜀之峡呉之震泽胥潮无不至焉当其急黒飚雪浪桅仆柂倾与垂涎摩牙之蛟龙争一丝之命葢濵死者屡矣而每幸免是必犹有诚信一念可质鬼神故未尝无险难而卒无患未尝无困乏而终无忧自今以往坐卧于孚舟之亭念念思之上法巽顺下参兊説人以诚信感乎己己必以诚信应乎人己以诚信感乎人人亦当以诚信应乎己此观象玩辞之事不敢不勉若夫揲蓍诹筮而成小过之卦六爻皆变者则当以此卦验诸身而玩其占焉世有知易君子当以予言为然
　　建德府兠率寺兴复记
　　佛法入中国以来僧吾齐民寺吾胜壌日以益伙吾未易数计然其法不过析而为三有禅僧有律僧有讲僧故其寺亦三曰禅寺曰律寺曰教寺古兠率寺建于唐中宗时后为蒲鞋陈尊宿所居亦禅也而其徒或牓曰团寺问之则曰团者聚也敬天下之所同敬尊天下之所同尊自斗食以上官若吏聚于斯未仕而为士已耄而为父老聚于斯与夫奔走百执事工伎倡优及凡祝髪者皆期而聚焉于斯葢吾儒之説古圣人禄位名寿一本于德而佛者之説则谓佛之愿力甚大人之精神无所不通隆栋防宇莲其座奉三大像如君辟之殿墀之下班列行分如羣下之防朝于焉防祈庄祷是可以降休隤祉遂臣子葵藿之愿当其效华封人之祝而举嵩岳之呼岂不鞠躬跽息舞手蹈足扣额稽首以请振扬梵呗鸣击器用焚膏爇烛熏然馨香恪俨震肃日就天临也是意也潦水涧毛尚可以羞神明徼福祥而况于报上之诚心乎良以正觉大慈天下之所同敬然据九五臣亿兆天下之所同尊夫既敬所敬尊所尊而团其人则当极夫敬之尊之之事而重其地某昔至郡则所谓团寺者弊甚更一周星愈益圮剥攷故吾州尚书罗公汝楫旧记仅存夫殿像与二力士奋拳杵立于阈外而已余悉草棘一旦有慧灯者及吾门则咤曰寺且复矣曰何以复曰非灯能复之也复之者僧録法济也其所以能复之何一曰归侵疆寺左右故地广袤民夺为室庐今案籍如故艺桑麻栗芋蔬果可货食屋其上犹有余二曰集羣力郡僧三千人醵泉五百得百五十万为倡檀施始源源而来三曰殖崇产嵗租入旧无防吁之总统释教所新益田为畆若干呜呼正已往成见在虑将来敬敬尊尊备矣后之人忍坠之乎抑物莫不有数此寺绍兴甲子罗公为郡更五年己巳而后守苏易简兴复之至元辛巳回去郡又五年丙戌而僧録法济兴复之前后两记皆歙人之尝为守者歳月亦稍相似则又岂偶然也哉僧録法济张姓开封人佐之者僧判智顗罗姓江西人致力请田者前上饶教官徐君师顔举慧灯者如川皆郡人楹础若干数游者可观此不书
　　琴书堂记
　　琴书堂者新安郡云岫居士刘公伯证燕休之所也娶予先君之第三姊勤劳起家眉寿偕老然其居三燎于火淳祐元年辛丑大火琴书堂再造甚伟殖货益饶有双竹之祥予先叔父元圭和句特警拔居士大喜亲书掲之景定元年庚申大火起于邻堂自是不如前至咸淳六年庚午又大火则堂不能复矣居士长子文蔚先姑所出次庶子曰子申姑命为长子后当火之三子申年甫十五孤苦艰危不絶如髪厯十余年始克自立琴一张书千余巻屋数楹始复乃祖之旧与兄秉懿先尝析居仍合为一孝友愉怡谨脩待定琴书堂复成室宇园畴尽还旧观居士暨先姑积德好善报在子孙天理之不可泯如此郡守康公天锡为书其顔属予为记予谓古之琴有歌有今之琴则是矣而歌弗传古之书且读且编今之书以刻以摹动千万篇今琴视古为太简故操琴甚易聴琴者莫辨然今书视古为太多故著书甚易而业书者或莫之専于斯二者而得其意则琴固在徽轴之外而书亦不在纸轴之间之又盍求之天子子孙孙勿替其延是为记
　　澬南耕舎记
　　毕昴之分大梁之次古常山郡有澬水焉澬水之南风气清淑土宇寛旷滹沱在其东井陉在其西上党在其南燕代在其北昔人百战必争之场而今也干櫜射息有耕无战真定赵侯卜筑于斯号曰澬南耕舎介南徐韩炳求紫阳方回记之回谓三代之民四士农工贾耕者一而食之者三犹患不给后世之民七曰僧曰道曰军皆不耕耕者一而食之者六故不给尤甚岂侯欲矫是弊也而将以躬耕为事乎古之士葢亦耕矣伊冀沮溺皆是也然不为老农仲尼垂训并耕而食孟子辟之况夫班品穹崇勲阀殊异民庸昌大治最流闻有如侯者而可以一旦解簮绂亲耒耜归马廐闲骑牛阡陌吾未之信也曰是不然士大夫患无此志有此志追广受于东海从羊裘于严陵是不难耳陶元亮彭泽弃官耕于下潠其自赋尝谓田家岂不苦弗获辞此难刘凝之求田纳禄耕于康庐题其像者谓身在菰蒲中名满天地间岂可谓今世无其人哉易用九戒刚而上九刚之过者也易干上九为三十二上九之首故于此设亢悔之教以为例他卦上九惟艮居外体者八而皆吉以其止也履之其旋元吉以应柔也大有之吉无不利以乗柔也讼之三禠以至未济之濡首以过刚失之者十有二卦而晋与益抑又甚焉求晋而不已则登于天后入于地求益而不已则莫益之或击之近世贵极人臣者眷未尝不隆于上威未尝不震于下而不测出于意外岂非所谓知进而不知退者耶士大夫而知此则防于道矣侯之耕舎可以归欤不必霑泥涂潦而后谓之耕也凉风至而稼穯茂夕日下而牛羊归予未得游于澬南故缺其赋咏而姑为是记云侯名瑗同知髙邮路总管府事弟名瓛同知浙东道宣慰司事故相门皆名卿
　　建德府南山寺旃檀林记
　　佛氏善效其说与儒者或不能不同而其徒与士大夫风俗亦未始大相异易之理难明也乃以龙喻干以马喻坤于一物取一象而易可推圣人之德难言也故孔子以天喻尧子贡孟子以日月宫墙泰山河海麒麟鳯凰喻孔子而圣人可知旁行之书非六经语孟比也于其种嗣根器之伟者以龙喻以象喻以狮子喻以苾刍摩尼喻以薝卜优鉢昙花喻其聚僧之所曰选佛其为之侍者而处于将僧未僧之间则曰选僧而又侈其牓曰旃檀林亦犹国家用人用将相大臣于巳官者未官者也于士乎取士登一名谓之擢桂故取士之地世谓桂林释氏之法异于儒而其取人之説合乎吾儒之説者如此古睦南山禅寺自无竭禅师如川主之陶虚铸空新其聚僧之所檐宇靓崇屦鉢昌庶予为文以记犹惧其离于有相也既予归紫阳山下龙集癸未再以书求记所谓旃檀林者按图故础为数六十露庭风牖篁砌柏厢凡将僧未僧之众与夫亚于座席而各执佛之事者饥饘垢浣炎浴凉炉纎举悉备且不惟是丈室舒啸有寄傲之穹阁为栋三给薪买邻山为顷半捍水作石堤为丈百浚塘溉新粳辟园莳豆麦庄农佃叟户加室增实首捐私泉十二万而后檀者踵至或谓斯皆有相之所为而出于好名者之所不能自御然予尝谓近世士大夫贪恶亷进恶退缄黙恶直谏阿党恶至公则诋曰是皆好名世道以是潦倒泥腐今释氏之法盛行而乗以射利者无所能亦无所畏视事如监司守令马前后呵殿有驺从案牍有胥吏笞挞有卒徒凶酗饕淫不啻跖蹻顾视吾川独勇于为善则箝制之以为好名亦近世不肖士大夫妬贪之术耳呜呼均是人也能言之类一也则其说释与儒乌得而独异虽曰均是人也上智下愚殊趍也中人以上中人以下不侔品也则释之徒与士大夫风俗焉得而不同然则说与儒者合吾见一川矣曾不能变其徒之风俗将有如近世士大夫之弊则予未见百川也是旃檀林中必有读吾文而兴感于斯
　　善应庵记
　　予所居县曰歙渡紫阳山下溪西南五十里曰航口其地隠僻其人古直孙居士复兴家焉其近乡有为尉于信之贵溪者曰呉君雷孙其子曰谨于杭袖书过予言孙居士寻与书皆来书曰居士防甚贫事母黄氏孝母殁誓终身庐墓积俭累勤买田十畆筑室十间田以供粢盛屋以祀其先时延道友饭之绘世所谓观世音者奉之大人尉贵溪之日为请于三十六代天师张真人宗演书善应庵三字扁之僻隠之地轮蹄隔絶古直之人巾屦追随竹树茂密溪山竒胜请予记予谢曰耕畴居宇如是其眇也而可记古有庙祭无墓祭骨肉毙于下隂为野土之死而致生之不智也故不祭于墓其气发扬于上为昭明焄蒿凄怆之生而致死之不仁也故祭于庙其祭也荐血腥之礼燔燎羶芗以求诸天报气也馈食之礼黍稷肺心醴酒以求诸地报魄也反始用情谓之二礼故有阳厌有隂厌于庙不于墓而孝子之心尽矣且祭必用尸周之东而废尸而用主今之礼无一而古重墓祭而轻庙祭卜尸迎尸懵莫之晓以纸若木书其先之称谓近于主稍饰则画素肖形曰影堂又过是则凡鬼神无不刻梓冶金为像而其事侈矣子贡庐孔子墓三年而去后世有以终身庐先墓废庙不祀为孝者皆非古也居士即墓为庵若混乎庙墓之祭为一为善而应理所必然事葱岭之神而庵之命名书额乃出于阳平都功之教又似乎混佛老而为一者也若之何为记曰不然墓祭汉以来尚矣墓有庵以歳时烝尝犹不失古意今之祭然香明烛爇币非报气乎酹酒瘗牲非报魄乎祭不以血食而以菜茹则佛老之説俗不可镌然易曰随时兵兴已来百顷千楹之家顷刻羽化惟佛老之徒得全桀者托于佛老而恣庸者依于佛老而苟中人藏其身于佛老之间亦可以粗安田里而无他虞居士好善于世无求方之奔竞官路走趍公门顾财贿而不知止防刑辟而不知悔者固有间矣他岂无称儒生而叛孔氏者惟口惟腹蜗战蝇营视居士亦或愧焉且居士知方使君之名求文以寿斯庵此一节亦不可不书也是为记
　　肃斋记
　　昔河南程氏继孔孟絶学教学者求道入德曰敬既为之训曰主一之谓敬又为之训曰无适之谓一学者能至于主一而无适乃敬之极功初学之士或难之至紫阳朱氏集注论语第一篇之第五章本程氏説亦曰敬者主一无适之谓至为敬斋箴而后有曰不贰以二不参以三则主一无适之义始明大抵心在乎此则不可又适乎彼方主乎此事则不可又杂乎他事此其义虽甚易知而未易行也全此敬于成熟之余者固必能主一而无适持此敬于操存之者如之何遽欲主一而无适哉朱氏晚节别为之训曰敬之为义惟畏字足以尽之葢有取于太公之丹书敬胜怠者吉子思之中庸戒慎乎其所不睹恐惧乎其所不闻怠则不畏不戒慎则不畏不恐惧则不畏人于天地之间罔有所畏则荡然自肆人欲恣而天理灭矣是故惟畏可以训敬而初学者易以入门虽然犹未也朱氏之髙弟曰勉斋黄氏又以肃训敬引洪范之肃以明之谓肃亦畏字之意敬自内出则貌恭恭既外形则心愈肃故曰恭作肃而记礼者亦曰心肃则貌敬以畏状敬而又以肃状畏初学者所以防闲束缚之方不在兹乎今夫震击雷霆谈説神鬼闻者莫不肃然何也肃即畏也畏即敬也皆人心之本体而因事以发见者也常人于此仅有斯须之肃斯须之畏斯须之敬君子则不然常如是肃常如是畏常如是敬静则暗室屋漏俨然若思动则出门使民如临賔祭善学者由肃入畏由畏入敬贯程氏朱氏黄氏三言而一之于求道入德亦可以弗畔矣夫真定石君郁文卿好学妙年从师以肃名其读书之斋近俾予为记以析其义而予裒是说以复焉然则肃而畏畏而敬所以涵养其心而徒敬无事则流为异端故先儒教人尤贵于致知求之于方而古人与俱如易之畜德求之于朋友而今人与迪如易之兊习则防矣君年甫四十三尝为湖北宣慰司上幕尹盐官富阳二大邑皆有声今将尹武冈以是肃为政其不有如时雨化之者乎
　　三勿斋记
　　心一而已而有人心道心之分有未发既发之分有忿懥恐惧好乐忧患之分有恻隠羞恶辞譲是非之分心岂若是其多端乎心统性情性静情动圣人教人以养心之法制其动之不善以全其静之善不得不分别言之也昔者孟子与公孙丑论不动心之道十有四问十有四荅其七问而七荅也有集义养气之説虽养气也实养心也心得其养则其气浩然心失其养则其气馁故曰志气之帅也何谓心得其养孟子之十有四言尽之矣必有事焉而勿正心勿忘勿助长也有此一有勿此三勿则集义而义集矣养心在是而养气亦在是矣西京赵氏河南程氏以心字属下句临川陆氏以心字属上句新安朱氏以为属上属下皆通必有事焉之事如有事颛臾如昭事上帝如请事斯语如从事于斯必有云为必有注措一举一动无非义者此集义之纲也然是心也苟或毫髪觊望有所为而为之则不为义故设为勿正心之戒传曰师出不正反战不正胜孟子曰忠信不二非以正行也葢悬探预期邀誉计功之谓此心既除然又恐其流于怠惰苟且荒唐缪悠而莫之救故又设为勿忘之戒忘也者不耘苖者也人之一心扶左而右危起东而西仆勿忘可也过于勿忘而无以御之或至于矫枉诈伪诡遇行险故又设为勿助长之戒助长也者揠苗者也一勿利心也二勿放心也三勿戕贼之心也一勿不戒庄子鸮炙时夜之谓也二勿不戒释氏槁木死灰之谓也三勿不戒截鹤续鳬割肉防口爱子而衣裘裳延年而饵金石无益有害甚矣学者之于此心能体认孟子一有三勿之训三纲正三目举义为心主心为义主不淫不移不屈岂不所谓大丈夫者哉胶西王君玹德玉宦学江左讲明心学有志有气东嘉孔君文杓端卿以三勿名其斋属予记之予敬诵所闻抑予谓味七问七荅之养气又当味八问八荅之知言养气者干之刚知言者离之明刚孰有如天者乎明孰有如日者乎刚不挫于人明不惑于人儒者之能事毕矣
　　万山轩记
　　干世者患出山之太早又一出而不复入也避世者患入山之不深又一入而不复出也入而不出古有之今未之见也出而不入则于今多见之然则勇于避世者虽未敢尽以为贤急于干世者其贤否可知已士大夫非无用世之心出处有时进退有命当外观内省而自谋之谢安石之在东山晋室安危系焉一出而内难平外患弭然犹东山之志始末不渝海道一舟竟违雅志后世当途之士虽负大声名未至如谢公之于国家决不可无则莫若常以邱壑泉石之念寘诸胷中可仕即仕可隠即隠髙唐陈侯忠正之才髙而气刚春秋五十有九官甫至郡贰尝屑仕吾州爱其山而乐之以万山名其轩所至掲焉侯之説以为入山不复出过于矫激出山不复入过于奔竞皆吾所不为也时止时行山不在目而常在其心所谓每饭未尝不在钜鹿下也是心也孟晋迷复之失可以免矣若夫万山云者非谓枚一十百千以至于万也犹之万人万事万物举成数而言耳噫侯之宦游万山之间去之久而不能忘愚家居万山之间非不欲老焉而未即归其不有愧于侯之髙风也是为记
　　丰山亭记
　　古歙大州也婺源大县也汪氏大姓也逥岭之下有丰山焉丰之为言大也州大县大姓大山大宜必有大丈夫藏脩其间而友人汪君茂春令以文记其丰山之亭君之说曰嫓欧暨苏非建绍大词臣乎吾家浮溪老大文章也嗣濂绍洛非干淳大儒宗乎吾乡晦庵翁大学问也吾非不早负大志吾亦欲逺希大贤青衫初筮里社相邻黄纸再除海壖于役弓刀警逻桴鼔徼廵既重之以簿领之勾稽又责之以歌之抚字嘅一身之余防丛四职以并兼三千食客之封君八百家僮之巨室贯耳雕题之防蛮琛岛賮之冲此是而彼非左恩而右怨多争而少譲面誉而背疵劳心而劳力畏首而畏尾得情勿喜实繁望廷尉之徒知防其神莫甚见督邮之耻大丈夫于此不逺复可也而可以迷复乎哉东阡西陌吾其田上栋下宇吾其宅栽桃种李岂必河阳抚松采菊是亦柴桑蕙兰无澧浦之悲橘柚非泛洲之货菰蒲芰荷之沼鲤泳浮梨柿橡栗之林鹿呦猿啸粤蕉岷芋渭竹庾梅后土洛阳之花神农雷公之药唯力是视具体而微不丰于爵位而丰其甘防以奉亲不丰于泉布而丰其馔羞以娯客酾緑醑兮劳农耕野剔青灯兮听子读书此吾所以因山筑亭有取于丰大之义葢谓丰于天理则吾之大丈夫者非世俗丰于人欲以为大者也吾观于易离下震上明动相资所以致丰明而不晦动而不静不可以保丰如日在天惧过乎中吾之仕将进而穷乎宁退而通乎同郡方回髙其识壮其言神逰其亭为之谣曰识象外之意者可与言易丰之彖传可以象测物盛而大皆不可极天地日月与时消息酒饮微醉花看半开焉得深于理者与之歌观物之吟于斯亭而和之以归去来乎
　　有有堂记
　　天之所以畀于我者岂独我有之人有之物亦有之岂独圣人贤人有之虽愚不肖之小人亦有之中庸曰天命之谓性此专指天所赋而言曰率性之谓道此兼指人与物所得而言曰脩道之谓教此则专指圣贤之所以异于凡人庶物而言由夫天之所赋人与物之所得者观之则天所与无不公人与物所受无不同故曰岂独我有之人有之物亦有之岂独圣人贤人有之虽愚不肖之小人亦有之如将由夫圣贤之所以异于凡人庶物者观之则情欲之累为桀纣蹠蹻始有而不终有气质之偏为禽鱼草木仅有而不全有若圣与贤气质清明情欲净尽于是独能有夫凡人庶物之不终有且不全有者也鸣呼性也道也固有之有也同有也至于脩以为教而性存道备则岂非保有之有而独有者也此赵氏有有堂之所以作欤吾尝患乎世俗之士素所固有失亡澌尽而无遗余非所当有经营搜抉而不知纪极煽门户之势焰辟田畴之膏腴南金明珠美玉丽锦以肆侈奢法书名画古匜珍鼎以崇玩好戎鑚李核崇鬭萍虀钟乳三千胡椒八百殊不知此皆外物也暂聚者必忽散乍来者必倐去一旦莫之能守则烟消灰灭甚者骨且朽而名尚臭孰与夫秉彛物则固有此天保而有之黠鬼所不能矙大盗所不能夺者哉孔子曰季氏富于周公又曰齐景公有马千驷此世俗所谓有也孟子曰人皆有怵惕恻隠之心又曰大人者不失其赤子之心者也此吾党君子所谓有也然则此赵氏有有堂之所以作欤抑又闻亡而为有圣门以为戒有若无曾子以是美顔子赵氏名弥忠学甚博文甚竒而不自耀年与予皆将七十而能以谦下人予尝为作问道亭记今又为记斯堂干下离上卦曰大有有则有矣良贾深藏有而若无不亦善之善者也若夫有名万物之母老氏之所谓有有物无形本寂寥释氏之所谓有近理乱真皆不合于古圣贤之言寘勿论可也
　　不老堂记
　　古今人情不甚相逺好之极爱之至则必有过美溢褒之辞古尧舜以上皆年百余歳彭铿年八百余歳李耳年二百余歳而后世谓上寿百二十谓七十者希然则诗所谓永锡难老俾尔昌炽俾尔耆艾万有千歳眉寿无有害其无乃相与为欺欤曰不然君臣父子夫妇兄弟朋友之间下事上卑奉尊以其恻怛忠厚之心形为祝賛愿望之语故诗六义有颂焉者此也易所谓原始反终精气防魂则万古不易之定理道德经曰物壮则老又曰死而不亡者寿其言天地能长久非羽流所谓不死者也庄子非全书列子乃伪书亦皆言死生寿夭未尝言世有不老不死之人至列仙传黄庭经真诰等作始谓人可不老不死五代王建据蜀道士王乔者伪撰灵寳度人经以惑世始谓枯骨成人髪白再黒齿落复生龙汉开皇之年敷落郁罗之天妄注缪释谩诞诈谖【缺】世之愚人以钟吕为不老不死而飞升者饶之德兴董君守成儒者也介其邑人李君重魁来亦儒者也求予为不老堂记且谓苏文忠公为董君毅夫櫽括陶靖节归去来为长短句者即其五世祖儒者也而以不老名堂则似乎舍儒而从老氏且陶苏二词曰神仙不可期曰神仙知在何处皆有寓形宇内之叹斯堂也无乃遂以神仙为实有而欲学之乎曰非是之谓也昔朱文公以诗辞胡籍溪刘共父在朝之招有浮云舒巻万古青山之句胡五峯闻之疑其有体无用为赋青山不老出云雨洗尘埃之句意葢取诸此耳山体也云用也分二诗味之文公之意主乎处五峯之意劝以出合所谓万古不老四言味之则体定而用殊山有不可变之色士大夫虽有可行之时终必有不可移之节此之所谓不老者山色不与时而少变也非彼数息服气辟谷饵药养内外丹炼隂阳神以求夫延年益算而不老者也董自号晓峯居士无复日五色梦以不老之娯自娯而亦不知老之将至取先生君子所云我今忘我兼忘世及一川风雨要人看者引壷觞自醉而浩歌焉亦足以为一代之豪哉
　　棣华堂记
　　易之初画一阳竒一隂偶为两仪其再画也为四象四象之上又画焉老阳加竒而加偶老隂加偶而加竒少阳加竒而加偶少隂加偶而加竒是为干兊离震巽坎艮坤而八卦成説者以乾坤为父母兊离震巽坎艮为六子而有长男中男少男长女中女少女之分由是言之盈天地之间父生母育凡圆顶方趾横目而为人者皆吾之兄弟也而况九族五服之内所谓兄弟者乎由曾髙祖父以及已而至子孙曾仍云来其沿无穷其初一人之身也犹之卦六十四出于八八出于四四出于二二出于一万有不齐之初一而已矣君子知此之所谓一者则可与处兄弟之间矣杭新城之罗氏自防阳徙由汉及唐末而谏议大夫给事中名隠字昭谏以风节诗章显闻于时又十世生梦孙梦孙生胜祖胜祖生子二卯成文寳卯成生一子天锡文寳生三子应龙应新应卿今四又生八新城祖业累世不分卯成今年七十有六主其家事文寳甞为别邸杭城徃来憇息仕为迪功郎两浙制凖乙亥之变归镇乡邑罄蓄储赈隣里平生尚义嗜善乐施防逋年五十七而卒应龙与予文字交谓家有堂曰棣华请予记其说于壁是诗也兴而兼比或以为文武治内之雅或以为周公作则成王时或以为召穆公作则宣王时诗有作有述有颂古诗之先后不可必攷卾不韡韡之义以况兄弟之上覆下承则不可不讲或谓卾不二字当作蕚附大抵以谓花与蒂之相附弟必顺承其兄兄必防覆其弟安乐相辑睦患难相扶持不特大而有天下者当然小而有一家者亦莫不当然也虽然论其华蕚不若论其本根植物之在地也何必棠棣根本固则华叶茂唐风有枤之杜曰其叶湑湑其叶蓁蓁亦所以兴兄弟枤杜也棠棣也焉有不深培其本根而能责望其流行发见之茂盛者乎予甞谓人生而皆有孝弟之心管蔡之失为一时私见所蔽耳今之教子弟者不必人人皆为硕儒要当从师取友通古今识道理化气质屏物欲使皆知乎万物之所由生同乎一气一家兄弟子孙之所以众出乎一人之身则虽或纎微击触有乖离析异之萌亦自然有所不忍矣噫嘻此岂非务学读书为根本之谓欤同田为富分贝为贫罗氏之后尚世永保之
　　辅徳庙碑
　　祀天郊祀地社祀祖祢庙天地之神坛而不屋人之神则屋之屋之则曰庙所以聚其气以凝其神也周公明堂以文王配上帝天与人皆以庙祀之自此始古天子诸侯大夫士庙有差三代功臣与食太庙未有特以一夫而立庙者也蜀人徳诸葛野祭犹不轻庙唐狄相使江南仅存夏禹呉泰伯季扎伍员庙自张许行节义庙睢阳韩栁以文章守庙潮栁由唐入宋多援此比而江南之庙大不胜其多有司不欲违人心而许之庙然以未命之士未壮之年一旦形亡气存赫厥威灵奔走半天下则莫若翊应助顺正烈广灵周侯庙祀之盛者也侯杭州新城县人世家緑渚讳防字仲伟母夫人感金蛇浴金盆之祥生于宋淳熈十五年戊申三月四日以嘉定四年辛未四月朝徽州婺源五显王庙卒年二十四侯像方巾緑袍劲髯脩眉巨鼻耸目魁岸瑰硕或依凭或示现或托梦寐众尊为神祈谷响应五显王者其五方五行之英气欤始以九月二十八日降神四月八日庆佛诞者走庙下无虑百万众侯之神实先后之端平二年乙未饶州徳兴县有请以侯辛夘歳于本县祁门隂捍常山草冦旗甲金鼓恍惚云际乃后所在疫而祷旱而祷雨而祷虎害火灾而祷祷辄应始封翊应将军嘉熈元年丁酉两淮制置大使赵葵奏边境清赖神力别封防国忠翊大将军二年戊戌许新城县照徳兴县已封称翊应将军新旧庙又明年庚子县令黟汪绩为记淳祐四年甲辰徽州请加封为翊应侯寳祐二年甲寅下新城县赐勑额曰辅徳庙五年丁巳加封助顺为四字侯咸淳七年辛未加封正烈为六字侯十年甲戌加封广灵为八字侯建炎旧制神祠灵应赐额封侯自二字至八字止侯自崛兴亘古所罕有先是侯之犹子宗智者于开庆元年己未陈乞周氏子孙主庙事僧指南蠲洁葺修如婺源灵顺庙式尚书符报可宗智竭赀再造斯庙穹殿杰阁亢爽髙闳疲二十年之力独门庑犹旧大元混一靡神不依中书右丞杨公镇生长杭梦有感捐金成宗智志华缔一新鸠工至元十六年己卯扺癸未告成侯之孙逢吉介邑人罗应龙请回实録其事回谓顔子二十九蚤死配飨宣圣徳也邓禹二十余封侯为云台四七之首功也侯禀天地异气享年仅逾弱冠而能以其方寸之不朽为五显王丞弼与顔徳邓功比隆神矣哉侯卒之百一十三年大徳庚子再改斯文碑之乃歌緑之渚三章歌之曰
　　绿之渚兮浣侯衣青厥蟾兮神所依未壮而逝兮匪夭白首者拜兮莫之敢非潮来兮潮往侯朝出游兮夜归侯昔家兮今庙奠椒醑兮神其我釂兮绿之渚子陵在上兮子胥下羊裘孔乐兮防夷犹怒勾呉炎汉兮俛仰今古侯之愿兮天不违保我民兮靡兵靡饥水无蛟蜮兮山无防豹有苹有芷兮歳其报彭殇共尽兮孰尽而神不死者心兮幻者身雨八荒兮先我桑梓我刋此石兮百世之史
　　余干州学记
　　大县升州以民多也县学升州学以士多也自元贞二年丙申始饶之余干既升州州学置教授一员自延平祝君宜孙始民多则户口盛故州置守重其名以临之士多则风俗美学置教授者亦所以重其名而以己之所知教乎人以己所闻授乎人乃风俗之所由关则其所任尤有所重而不轻者矣夫升与降为对而实宜副其名升州置守其名重于旧矣户口有降而无升可乎此为民父母者之责也学置教授亦名重于旧矣风俗不升而或降可乎此为民师表者之责也此循名责实者之议所以不容己也余干风俗何如哉三代而下人物议论惟诸葛孔明张柬之范文正公韩忠献公张忠定公赵忠定公有伊周之风明道似顔子伊川似孟子而南轩张宣公似明道晦庵朱文公似伊川张忠定公卒于是邦其临戎有范文正之劳而不计孔明之利钝赵忠定生于是邦其立君有韩忠献之功而不幸乃有如柬之之寃死张忠定有子宣公如明道如顔子而尝侍养于是邦赵忠定有友文公如伊川如孟子而尝讲学于是邦此余干风俗之所以盛也祝君为教授之明年大徳改元丁酉夏具学事本末俾愚为记且其言曰县升州匪以荣州官县学升州学匪以荣学官名升则实当与之俱升州官当思所以养其民而升其户口学官当思所以训其民而升其风俗是邦也两真相两真儒无以加矣而又何升学者而欲遽为两真相两真儒未易及也阶而升焉得为斯四大老之事业问学亦可矣然则将欲为四大老其又何阶南溪柴公中行之风节嘉定去国外补痛诋权史不屈双峯饶公鲁之性理石洞纪闻等书有功考亭不少此其阶也学旧在琵琶洲厉掲良难绍兴壬戌令杜师旦迁于羊角山之左租入歳石二百余厄湖潦七八载祝君枵植仆防门论堂斋庑先贤之祠小学之序一时改观以至掲扁牓铸祭器罔不一新逮秋冬又修宣圣庙楹栋瓦甓丹垩焕然州官六员赖张主扶持之力甚至爵位姓氏见题名记此不具书工费间架之数不枚书虽然余干风俗甲天下愚粗能言之矣山水登临之美甲东南记不一言及之何欤曰乐山者见其静乐水者见其动登所谓养正堂而懐前脩遨所谓笔峯亭而览絶景刘长卿张祐钱希白杨大年之诗具在学者能之是亦余事进于斯道则祝君当举由求赤防言志之章相与订之


　　桐江续集巻三十六
