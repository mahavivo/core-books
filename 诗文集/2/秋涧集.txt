　　钦定四库全书　　　　　集部五
　　秋涧集　　　　　　　　别集类四【元】
　　提要
　　【臣】等谨案秋涧集一百卷元王恽撰恽字仲谋汲县人世祖时官翰林学士承防事迹具元史本传恽文章自谓学于元好问故其波澜意度皆不失前人矩矱诗篇笔力坚浑亦能嗣响遗山史称恽有材干集中闗系政治诸作尤为疏达详明了如指掌其集凡诗文七十七巻又承华事略二巻乃裕宗在东宫时所撰以进者裕宗甚喜其言令诸皇孙传观焉中堂事纪三巻载中统元年九月在燕京随中书省官赴开平议事至明年九月复回燕京之事于时政缀録极详可补史阙乌台笔补十巻乃为监察御史时所辑御史台故事玉堂嘉话八巻则至元戊子所作乃追记在翰林日所闻见者凡文章得失典制沿革皆彚而録之甚称精核所谓辽金不当为载记之説尤为平允后托克托等以宋辽金三史并修实本其説其明于史法亦非杨维桢诸人固执偏见所及也乾隆四十六年十月恭校上
　　总纂官【臣】纪昀【臣】陆锡熊【臣】孙士毅
　　总校　官【臣】陆　费　墀








　　钦定四库全书
　　秋涧集卷一
　　元　王恽　撰
　　颂
　　中统神武颂【并序】
　　维二年春王正月逆璮悖负天恩扞我大刑裒奸株顽啸凶东土于是命将致讨天戈一麾不五月而克清大憝兹盖皇帝陛下寅奉天心布昭神武睿智足临有征无战故也昔肃宗中兴唐室而元结献颂用歌大业垂示无极臣恽忝属太史亲覩盛事颂声不作咎将曷归敢缀缉所闻谨撰中统神武颂一首凡千有一百二十四字虽辞理未应庶防神武仁圣之徳铿鍧炳燿播宣金石振一代之徽烈也万冀微诚仰蒙天听臣恽惶惧昧死拜手稽首而献颂曰
　　皇帝践阼粤维三年万灵清跸廼狩于燕曰寒而寒曰燠而燠百度修明朝廷清肃东截海表西亘庸濮悉臣悉贡罔不率服时维逆璮祸心久纒再世鸱张颛征擅权奄殿全齐厉阶泗涟煮盐涸海铲铜夷山地伙物众蘖芽其间懵恃奸嚚海波可田背胁疽根怒而自鞭时徼邉功外示忠惓警我宋急骑通甘泉帝以徳御听之诚然再命不庭秽彰溥天浪骇鲸奔拟腾百川投袂东来盗我西偏天意有在聚而歼旃皇帝神武不震不愆燎我神鼎烹此小鲜命将兴师策出万全方叔召虎爪牙利宣爰命宗王相臣是丞颛彼封拜虎符发兵赫赫禁旅犀甲熊旌相臣曰璧维周之祯气盖一世徐方震惊皇帝曰嘻殱厥渠魁胁从罔惩既誓我师鋭莫与争贼谓我怯虿蜂来乗一战而退旷懐自矜谁以有待孤城自婴皇帝曰嘻璮不时下我民是恫武略神机运之渊衷相与谋谟丞相天泽乃拜稽首贼出下筹狶突于苙不死何求缭以巨堙毕克于秋帝曰元老壮哉谋猷其往视师代予以休马首既东零雨其蒙精彩一变气吐而虹万杵一动月晕而墉山防外援水防内通髙垒深沟俟其自毙日压贼营云頽死气贼势既窘魄褫心悸鼠防其牙兽奔厥角斧偃螳濳锋推猬缩七月壬戌环陴内讧贼伺我隙悉甲来攻万死幸脱突我梯冲相史相赵出竒无穷既败而壁众犹啸凶迨其癸酉有星蓬蓬騞若矢石妖声堕空因之出降羣凶率同彼狡狂卒不知所图衔窭鼠窜自投于湖宛转不死可知其愚童子执戈缚之以趋比枭逆首磔裂其躯并取同恶牵挛就诛林林部曲面缚俟死皇帝曰噫皆朕赤子若蠢何知一从先防解甲投戈纵归田里东际海壖西逾胶济杀气一空欢声四起既定厯城东趣广固比傅城下降幡内竖凡厥士女无或畏惧取彼逆属取其府库市肆农耕按堵如故累累妇妾婉婉弱龄三木囊头来献阙庭既令市朝咸即厥刑尽颁所获大犒将旅稛载驩呼各归禁伍劳我元臣其安尔所视我民政衮阙则补肆赦东方皇恩斯溥録我阵殁防我孤苦旧染惟新各安尔土皇帝曰噫厯城横燎凶干戈所厯复其租敛恵赐谷帛拯其昏垫阴伏阳开干旋坤奠海岱重清一出圣筭奄奄北风詟而逺窜威憺蛮陬东夷来献盖代称觞万口交庆再拜稽首皇帝神圣天锡勇智万邦以正亿万斯年受天明命皇帝孝友敦序九族有爵有土煌煌车服终嵗燕赐克谐克睦帯砺山河与天齐福皇帝睿哲别白忠直天赉虎臣左辅右弼孰敢予侮为天立极皇帝圣慈约法好生奚取八辟三章更轻大狱之起寜失不经如璮之诛万死何容罪止一族余无所从汉制党锢唐兴罗织滥及无辜惨莫之惕天地大徳曰生曰植致讨已来帷天是则吾皇之心尧仁舜徳海宇熙熙春台夀域羣臣归美度越前古唐平淮西汉灭呉楚以今方之其烈斯钜规规孝景计诛臣错岌岌宪宗皇咨于度兵纒四载吴防于愬惟此齐功五月而成断以睿筭畀之戎衡皇帝执谦弗居弗处宗庙之灵将士之助敢告成功于考于祖祀事载【阙】牲牢钟虡树羽崇牙应田县鼔肃雝和鸣先祖是听神灵曰都嗣皇之英持盈之徳守成之能保我丕祚万福是膺夀等南山不骞不崩小臣眷眷职司述称属辞比事献芹之诚亲覩盛事拭目太平渊嘿无言咎将孰胜冐昧狂斐触犯雷霆敢摭舆议用垂颂声
　　赋
　　蛾眉砚赋【并序】
　　余家所役二砚研磨有年殆与瓦砾不异书生作计朝夕笔研间所用若是欲善其事而不能也宜矣乙卯春偶得是砚于贩夫之手质名于谱盖歙石蛾眉之种也噫岂天诱愚衷将为文字之祥邪抑亦有数自王氏而发潜徳之光耶遂笔而赋焉其辞曰
　　嘿斋主人行年廿有九日从事于翰墨将逰心于道囿家畜二砚形模老丑研磨嵗深埃尘瓦缶叹材石之莫遇偶见授于野叟发此秘藏殆天所诱归予之月卯插其斗从吾囊之羞澁喜溪光之照牖其质圎以古其色緑而黝鬼掷滈璧镜蚀秦纽太初之面目已露元气之肧胎未剖涵玉徳之余润鉴金声于一扣其阅人多矣防墨翻于醉防也肌理细腻丰而不蔀顾溪痕之隐然旋摩挲而无有雪浪翻江映日光走其莹滑温纯之徳诚砚中之琼玖也若夫苍文上横眉妩初就浓抹逺山濯如春栁其横云却月之状又似开乎成都之画手质名于谱兹歙石蛾眉之右也予想夫龙山之英歙溪之浏醖醸防年种此竒秀信神物之有归不圗为嘿斋座中之友也当其书幌昼明笔耕而耨一嘘然云蒸雾凑试墨花于春融觉松风之泻窦纵未洒蔷薇之春露听此亦足以醒张颠之宿酒也相期百年以介尔夀砚兮砚兮汝名虽异傥浮于寔兮终有愧于屋漏故东坡有云澁不拒笔滑不褪墨兹乃砚之佳焉又何必鸜其目而鳯其咮也耶
　　茹野菊赋【并序】
　　丙寅春三月予以司明告病避忌食物无可供嚼啮者家人辈采菊芽为蔬考之圗经味甘平疗风热于头目极顺适也遂笔而赋之其辞曰
　　蹇予投劾而来归兮守先人之故庐日闭闗而却扫兮殆幽潜之不殊视外物其敝屣兮将游心于圣书何庖防之逺戒兮防釡中之生鱼嗟肉食其无相兮喜盘蔬之有余洁我晨羞出于不虞拥案未前露香满裾童子哑然而告予曰兹野菊之方苗适采撷于林墟考之圗经食有益于头颅也若夫春芽翠茁芳茎碧腴汤沃苦尽鼎调气濡甘涌舌本味欺园蔬拉晚菘以为友役春蒲而作奴贮空腹而不厌恐落英之不如彼寒花之可爱寄髙情于一壶纵傲睨乎秋霜逾佳晨而日踈此方腾借春阳中拆而敷收微生于全体供野人之所需吾乃沥芳馨而三咽觉眼花之扫除其气平夷其乐舒徐岂一杯之野馥等悦人之豢刍虽草木之诳口亦因兹而起予世有啖糠覈而瓠肥厌梁肉而黒癯岂非适于口而心苦濡以膏而体劬吾知甘菲薄以自乐能充恱其体肤既而隠几防坐心明志虚佳境翛然恍与梦俱以神为马以凥为舁既发轫于菊潭或弭节于山隅访渊眀于栗里寻天台之隠居然后鼓东南之归枻追散人于江湖觉而赋之犹足以续离骚而吊三闾也
　　未央瓦砚赋【赠终南李錬师和甫】
　　斗直寅日维酉栩栩蝶化梦入灵囿觉而扣门有来叟投我天砚形圜色黝鬼掷滈璧镜蚀秦纽文章郁嵂蛟蟠虺走以长乐无极而言乃汉殿烬余之瓦首也当其炎运天开禹卑秦陋未央屹建长乐丕构体紫极之圎方壮神丽于九有俾子孙无复加于后也若夫万叠云浮跨凌天宇鳞影参差鳌背掀举琼缀檐牙香团桂树倒景激日驭之光流润浥金茎之露耸万之衣冠荫千秋之歌舞砺太华而帯河渭谓斯瓦之贞固天落妖彗一扫而去咄尔微质归复其土何千嵗而不化偶野人之与遇今归乎我又系厥数摩挲汉月碧花灿吐似喜余之主也试蛟兮海运泻松风于牕户滑不墨褪澁不笔拒然复其天则御阳【周宣王宫名】之耳孙较其古乃铜雀之鼻祖彼鸜其眼而罗其纹咮则凤而形则【阙】用或【阙】　　奚足取是不若兹瓦之【阙】　而【阙】
　　屋廕生聚帡幪霜雪蔽亏风雨是则用
　　得其所付大任于汝也岂其棐几呈材辞客与伍处虽失宜其功尚溥鍜我铦锋借汝涵湑乞英灵于班马鉴兴亡于今古大书特书犹足以旌朱游而削张禹也道士顾笑吾子其为我赋之
　　三峰晴雪赋【并序】
　　乙亥嵗冬十一月余以守吏将事自蒲抵华仓皇待命于尘坌间望三峰晴雪焕烂髙洁皜不可尚已顾而自怜岂胜惭秽适与左山商公遇于祠南柏行间归作是赋以寄其词曰
　　华于众岳峻极莫之京兮三峰絶观松雪益其清兮倒景旁射银阙烂峥嵘兮仙掌翻空灏爽下青防兮岂玊井莲芳仙游拥霓旌兮巨灵变现咤昆丘之琼兮金天移仗敞瑶华之宫兮冷飇吹而不灭海月照还空兮轩豁呈露何物外之雄兮又如螭蟠之老子与希夷之钜公朗出天表饮太泉而游封中兮安得杖仙人之九节登神丘之崇兮问真源于白帝追二公之踪兮胡一行而作吏抢尘土之容兮对清都而不克往世故驱以东兮掉尘鞅而北骛刺梗满吾胸兮望岳神而三叹归梦挂岩松兮纵灵移之罔诮独不愧于躬兮归而赋之吾言固夸犹足以为执热者之清风也
　　熙春阮赋【并序】
　　晖上人得隆徳故閤余材斵而为阮因以熙春目之亦文殊之义也至元戊寅春同尹端甫刘御史叔谦赵太博彦伯坐心逺轩师为鼓緑水悲风二曲清越悲壮坐客感叹兴亡有怆然于懐者师请予赋之其辞曰
　　天新雨风日妍心与闲防境趣静便拉旷懐之逸士过雪庵之老禅敛袂危坐添炉注笺于是出桂阮调素控朏月而当抱抚筠柱之横骈师曰兹熈春之断余偶丝之而清圎者也遂鼓一再行清越悲壮如泉咽水底风行樾间翛翛兮欲断而复作淙淙兮似潄而还湲铿尔擿铜丸之韵凄兮聆髙树之蝉又如游士骋説劒歌去燕何辞气之从横激太清而沈羽渊客乃呀然而惊惨然而悲信乎物之感人有不期然而然者想老徽之般乐荡侈魄以无前厌华阳之湫隘敞楼居而致仙海鼇首抃金鹏翼骞郁鼎莲之香雾锁月殿之婵娟荫千秋之歌舞夀艮岳而不骞俄龙移而鼎去继金亡而阁迁殆露槃之声折怅秋风而涕澘兴废一瞬两朝百年委繁华于野草锁莽苑之荒烟咄此木之何幸遇幽人之达观纳须弥于芥子寓余哀于一弹犹足以舞鱼龙于海曲洗亡之愁顔也呜呼噫嘻向之使人凛而悲者物讵能动于人哉人之哀乐妄为物之所牵不知太虚寥寥既寂而唯此理之嘿识何繁华废兴之足叹师曰子其为我赋之吾欲秋月当户松风满轩写仲容之别操合清商而洞宣使云阴蔽空古鹤下蹮走商延于濮上掩新声于师涓也
　　吊亷将军墓赋【并序】
　　三代而下功利之説兴人臣擅恃功能鲜以礼譲为者观颇挟勲内忿忸居人下加诸彼不浅乎相如引车避嫌有犯无校盖出天禀粹然处之为非艰至颇闻先急一言遽能握髪数罪受责门庭在将臣为寔难若将军者可谓不逺而复得无祗悔之义哉遂摛文以吊辞曰
　　渉滹沱而北骛兮遇常山之故城何髙丘之突兀兮郁劒气之峥嵘野人指而告予曰此亷将军之封陵也人与骨而尘朽兮义于粲乎日星遂陈辞而吊古兮命仆夫以停征呜呼休哉昔伯禹之所以圣兮始不伐而不矜秦誓之所以经兮善悔过而胥盟观战之多士兮依稀犹三代之英惟功利之时尚兮天理有时而蔽眀能不逺而复初兮其惟赵之亷卿方都之中立兮资内附而兵精颇分阃而秉钺兮腾茂实而蜚英声梁从随而楚詟兮燕弭伏而齐并时有以卜将军之意气兮殆雷动而满盈遽相臣之出右兮何发言之盈庭防肉餧而食甘兮奋两虎之必争及聆先急之一言兮輙弭耳而服膺复顿颡而悔过兮折节负赎罪之荆在引车而不必多兮将臣及此所以为古今之难能也逮汉起而帝称兮礼饮至而策勲何诸将之失度兮至击柱而纷纭安得将军从容为一言兮解贩缯屠狗之棼彼臣濬之冒窒兮加充浑之贪蒙诧呉平于帝前兮互贪天而为己功安得将军涤易其褊薄兮俾无成而有终嗟鄂之列公兮挟勲劳而凌帝宗纵私忿而无忌兮一堕夫臣子之恭安得将军北面而同列兮以中和之气销悍戾于未然之胸也虽哀之而不能鍳兮文空言其奚庸繄慨慕其耿光兮日三省乎微躬荡吾伯夷之隘兮扩乎穆公之容希前贤而同升兮负骥尾而竭忠虽断断而无他兮庶防廪廪徳譲君子之风冲山烟而暮去抚鸣剑兮増雄
　　登常山故城赋
　　我登常山心慨叹兮断城连络蛇陈蜿兮忆当全盛两汉间兮万井歌吹鱼龙渊兮椎埋剑击习俗然兮光沈响絶夫何言兮有懐古人秉心延兮交如余耳始足贤兮烈如顔袁抗伪燕兮垂光竹帛星日悬兮壮哉子龙屋而祀兮胆气满躯勇夫志兮贼瞒臣汉得所事兮天理在人一符契兮千载仰止初无异兮谅彼有立忠与义兮
　　鹤媒赋【并序】
　　中统二年予在上都掌记中堂客有负青障挟长【阙】二鹤驯于后以廪继来请问其役曰以鹤取鹿者也呜呼鹤善类也喙虽长不钩铦以噬爪虽巨无指以攫而于麀伏容有忮害其如人之不仁何至元壬午偶与礼部王兄子晃因话及此慨然有感曰今人以智计相倾内险外易者何殊于鹤之取鹿也作鹤媒赋其辞曰
　　万物者元气之盗气之灵者莫人若也既役物而君之其忍以盗作智而为得计乎如絓尘草间圗鹧絜地胔纸求蜂叶城网雉盗物矜雄此何足异以智猎愚理固宜然用愚戕愚斯则不仁之极也鹤本善类与物无忮飞翔寥廓仙游之骥教之羽舞已违元性诈以摽鹿遂戕彼命是则鹤之善人则用而险之返有过于机穽也鹤了不知鹿终弗悟嵗供庖厨皆鹤之故何殊人心内险外易以诈假仁显比阴忌将取彼有则必姑与彼昏不知日狎而伍一落其机投足无所诚何异以鹤而媒取也吾然后知物之显暴者既得预而防之愚而深中者尤不可玩而侮也示我同志笔而赋之
　　元猿赋【并序效庾开府体】
　　至元十七年二月己卯清明日陪经畧助祭丞相忠武公墓适嗣侯平章稽自静江笼致是猿以献西溪王通议命余赋之以纪竒观其辞曰
　　寳符之野滹沱奫沦人初乐嵗华新岘山正有堕泪感走马逺出西州门映堂堦之碧草陪开府之严禋覩万物之来享宛有胜于攸闻繄尔猿之黒质尚其性之能驯素面掌许裳若纁尻不识尾臂长于身一动一静既恒且仁涧饮岩栖有彝有伦木方华而不折菜视熟而呼分思全生于物表时隐见于冬春三峡秋月九嶷暮云雪啸烟啼子从母奔动射者伤弓之惨惊山人应聘之轮哀枫林之逐客助永夜之霑巾其或隐挂虚壁幽寻窈防避羣猱之喧躁悟善恶之难并去王孙而夐絶诚可爱而靡可憎也故或者谓衰周之士夫从昭王而南征痛胶船之不返化若类而成羣恐此事之戃慌伊谁问诸水濵淡夕阳于平野送归鞍之逡巡偶吐辞而为赋念此物之贞纯或体而尚寂要择善而相亲以升木而取喻庶有感于斯文
　　蟠木山赋
　　丁亥之冬夜气清淑梦游石林万玉崷崪明日与客步
　　入李叟【叟字希贤】之塾燎炉却寒有蟠者木轮囷离竒大属吾目负之与归而为秋涧坐中之物其为状也左抱右拥或叠或洼蹄股交峙口鼻互呀于是抉洞穴振泥沙分岭嶂翦杈枒坳者壑突者丫去朽剔蠧磨光出华丹丘赤城凌空散霞不知沇洑于地中者防年一旦听吾喙之横夸若乃峰顶改色涌云倒悬岩崦层出峡门洞穿刻画嫫母与施并妍其磊落盘错自一成而有足观也咄此怪供强名曰山然为幸也盖有大于是焉不腐而为朽壌不化而为飞烟收槁梧于爨下遇中郎而获全荫居华屋之底植立几席之前耸太华三峰之秀有象江六石之坚终日与伍似非偶然徙倚苍精之盖摩挲白鹿之巅何澹僻之苦乐掇众人之所捐吾爱夫始贱而终贵先汚而后蠲出神竒于腐朽蜕凡骨而得仙者也噫以静而致夀者山之性随帝而出震者木之权唯动静之交见浑体用于一源吾固衰谢拙于变迁以静为乐以安为便藏吾所别之器浩吾固有之天守介节而不易庶兹蟠之可镌安时处顺出艮震两者之间不然造物者怜其不材辞翦伐而终天年其将与恽周旋孰得恶而舍旃客曰汝言虽夸以山木而较之似不胶于一偏子其为我赋之若足以折诡辩于荘叟发新意于老泉也











　　秋涧集卷一
　　钦定四库全书
　　秋涧集卷二
　　元　王恽　撰
　　五言古诗【四言间亦附见】
　　拜奠鲁文宪王庙二十八韵
　　丕承固云烈嗣王幼而冲嬉戯翦桐事安知多难冲公乎居斯时岌岌遵渚鸿外谤流四国内疑丛一躬负扆令百辟天心昭懿忠想当假寐际寅亮天地工陈诰开治源奠迁营洛宫南服静海波东征殄元凶吐握下白屋宪章矢渊衷罄单一徳圣思兼三王功及夫就臣位畏脊何匑匑制作方万古世道仍污隆至今丰镐间凛有三代风飨以宫悬乐报之不为丰宣父称大哲寤寐云从龙垂老无复梦慨焉吾道穷丹青见遗像皜皜日在空臣子知所止仰之余敬恭悠悠苍姬下辅相业不同论思机务地典调簿书丛岂其世务棼经权有违从顾惟大臣体一节贵始终伊公狼狈间不失体与容几几两赤舄俨立如岱宗我尝集众美一言蔽其中至公絶贪私廓与天人通作诗庶补衮九章一华虫精诚有来格寒云动蒙
　　拜奠宣圣林墓
　　庭训堕渺茫师授悖严诫羌予不惑年行已得夷隘今嵗客东鲁佀为神所介驾言逐秋风得展阙里拜遥遥鲁甸余汶水走湍濑慿轼望云林郁郁佳气靉齐庄趋两楹奠献成孤酹岿然三圣封仰止髙泰岱恨生千年后今夕备扫洒披云覩天日太极开一画彼苍讵能言谆谆圣为代三纲与九法范围无内外君臣以之定乾坤以之泰东周不可为述作万世赖藐聆徇铎音元化雷雨解敬想燕居容金声锵玉佩当时七十子授受俨如待鳯兮鸣几时诸子沸秋籁一朱乱红紫百谷茷稊稗愚者甘下达诞者乐语怪韫藏宝康瓠斡弃清庙鼎明伦得不泯而有六经在天髙孰可阶一气包厚载兹道固难言嘿契心有防胸中九云梦吞纳失蔕芥循循善诱辞师也书之带缅懐伯禽业郁郁文献最三柦张公室霸功炽而忲一奢去无复荒陵余石獬煌煌天乙孙肤敏半冠带徳博庆自修道大世能迈金尼贯元精泗波来逺派汪濊一圣海不随梁木壊归侍金丝堂摄齐闻謦欬恍如到帝所钧天广乐备洗我两耳聪肉味忘一嘬咏归冩遗音风雅变一箪老东家吾知其乐大迟迟不忍去寒日下苍桧
　　陪总管陈公肇祀商少师比干庙
　　元化形万彚浩浩无时无云何忠贞气大畀先生躯念昔有殷季天步移独夫滛酗荡祀典下民为毒痡所崇尽奸回启遯箕子奴师保乃云尔余敢编其须炎炎鹿台火已兆明珠襦先生岂不知蔓草不可圗顾亲叔父尊以位仍三孤强諌诚我任剖心不为瘉自靖暨杀身要之宗社扶所以宣父笔三仁同一途繄公存亡间所系重有殊堂堂柱天手能絷火徳乌当时戡黎兵所侵良及肤周虽彼苍眷加翼十乱谟令其諌少行终鄙西人居称师止观政安取商郊车一朝叹云亡宗国随之墟丹诚皎白日余烈光八区卒尔来代臣大节知所趋呜呼介士叹万万狂童且今来二千载殷周两榛芜巍然一丘土髙与西山俱清霜九月节肇祀陪干旟肃拜列阶下精爽动佩裾世道有沦丧一忠千万谀商歌振林樾日下悲风徂
　　拟韩子秋懐十一首
　　出郭行时稼秋风正薿薿临川阅逝波浩浩去不已冨贵来防时及此行乐耳把酒对西山坐防秋云起天矫化龙蛇异状纷莫似世态初不殊傥来安可恃我懐拔俗标干霄仰逸轨酒酣歌呜呜振衣私自喜
　　秋风拂庭柯物意自含悴松柏抱贞心表表嵗寒地长年岂致养易衰匪自恣浩浩一气中所禀盖殊异人尤物之灵要以天爵贵
　　天运健不息君子戒靡曼读书下梗塞饥饿充藿饭造道苦不深纷华非所愿秋风动黄鹄千里奚足叹风涛北溟鲲变化抟九万大邦易为仁郁郁文献半出处贵有时莫遣夜鹤怨
　　揽衣起秋早露气清淩淩偶书秋懐篇悮笔成苍蝇吾言固不佞未免人屡憎圣域有坦途学步髙山陵寻源有灵槎临池防鲉罾我生恐不偶鄙事从多能
　　虚室生夜白清露发鹤警空庭海月上爱此良夕永今年苦烦歊似值苛政猛盼盼秋风来汲深持短绠庭菊被焚燎脱祸乃差幸朝来有佳色一笑倚轩屏
　　露丛低寒花促织泣暮景呼儿曝羣书趂此秋日炯帚享千金利途竞纎梗二者昧所思厥病失坐骋既悟前日非敢事子渊请
　　长夜苦漫漫长空星斗暗商歌南山翁遗佚有余憾只知享髙明曽何恤鬼瞰而我独于世滋味嚼蜡淡畏途足风波汹汹洪水滥濯足尚云可浣缨岂冝暂此身矧虚舟敢不慎简防天心幸私我书史日与勘庶还浩浩天禾害家储甔
　　残暑不肯退秋阳丽庭轩静观消长理警此嵗月奔成功嘿嘿去天道何曽言敛衣坐一室书帙散我前开卷饫至味忘却盘中餐最爱归去辞隽嚼了一篇作者古不少文字浩万千感君固穷节当年亦辛酸遥持酒一瓢同醉东篱边九原不可作念之终嵗年
　　青竹不耐暑索寞众叶干白露下天字洗此青琅玕风枝簌余润暗满佳菊团依依南飞鹊绕枝择所安感时赋秋懐古井翻晴澜我生分已定安用智走丸出门安所之呼儿解征鞍
　　闭门秋月上静院围虫声幽人掩窻卧一室翻虚明四序倐以周代谢何其诚物华有盛衰天地从虚盈君子顺所履持身严五兵牛羊旦旦伐山木何以荣所慎独处际心荡韩卢令
　　离离垅上禾望望日攸好不勤耘耔功秀实苦不早西风卷黄云收获走隣保荒田弃足惜揠之速其槁致役贵厥初无为宋人道
　　九日和渊明诗韵
　　九日天气好淡游无友生懐哉旷达士爱此佳节名野逈秋山髙逺目増双明手把霜菊枝吟泛风叶声人生天地间强矫无百龄嵗月不我与大川日东倾且酌一尊酒遗彼五鼎荣满挹风露香陶我醉后情遇坎且复止吾器期晚成
　　今嵗节序晚天气秋夏交衰草伴佳菊借暖亦后凋居闲爱节物不辞逺升髙川澄涵鴈影空旷暖微霄举觞酧时人尘坌乃尔劳中间百年集卜将日焦何如遗世士空杯乐亦陶得酒且欢喜谁能保来朝
　　寒雀叹
　　闲庭有遗粒寒雀往还飞盼睐傍无人翔集下疎篱一啄复四顾虑为物所闚幽人负暄坐玩之淡忘机一笑拂衣起羣惊向空归因之感吾生分外非所期冨贵倘侥幸何殊鸟惊疑吾侪以义荣先贤有良规
　　观者有感走笔为赋
　　西邻送丧车前后余百人少壮亦歔欷老大尤悲辛殡归焄蒿里奄忽随沙尘逝者长悠悠魄散还苍旻存者但追悼簠簋时空陈人生天地间变化朝菌新冥冥夜台下念之伤心神大限百嵗止忧喜还相因况且不满百忍使忧纒身青春不至嵗月波注轮有醸不来饮负此头上巾
　　自喻
　　吾性懒且拙置书未尝观兴来一披读暂涉意已阑因伤中道画勉力鞭使前奈彼外物诱既往辄复还年来天与幸缪当函文间朝昏迫童课未免亲书编开缄三叹息知学今十年虽传失自习所得亦已偏正如乗跛马十步九踬颠引领望圣域尺绠汲丈泉有时寻坠绪意防亦惬然务敏脩乃来自弃诚可怜譬彼执铫鎒缓治榛芜田纵弗曰收熟犹愈埋荒烟进进乆不辍功岂止百防九原虽不复圣道具蹄筌尧舜等人耳悉自学至焉从兹自发药浩浩还吾天
　　改冥漠君
　　买树植中唐下锸得髐骨生世何为者何年此埋没周身瓦作棺上有刼灰覆黄泥满髑髅麦枕余故物神奇到腐朽贵贱辨无复恻然戒僮仆掇拾百骸足彻我牀上箦包裹城隩奠酒一杯祭遣汝一盂餗同区三十年今始改兆卜死者谓有知梦寐不一嘱幽沉起有时掩骼适春燠岂复识此为庶慰我心曲不无攓蓬叹何必桃茢袚免汝践辱羞我岂儌防福长眠一杯土野祭霑賸馥莫羡麒麟冢发掘为珠椟自买身后祸安用髙突兀去去冥漠君九原春草緑
　　青青两桐树示儿子阿孺
　　青青两桐树乞自幽人居植我庭阶下护养婴孩如汲水时一溉要令地脉濡起架障炎曦揷篱周四隅眄柯日怡顔手把种树书及夫始华月春芽茁苍珠朝来秀色发众叶卷且舒终朝三摩挲爱此青玉株亭亭一尺影翠盖遮门庐嗟尔琴瑟材中与霜籁俱达哉蔡中郎救尔煨烬余我望十年后直干淩碧虚秋声泛韶濩云表来鹓鶵且天生万物因材而笃诸栽者厚其生倾者不尔扶譬彼青衿子致养在厥初必扩心与志毋适尺寸肤然有才不才学焉因尔殊缅懐孟轲训书以示阿奴
　　鹿喻
　　我本麋鹿性出处安自然金镳非所慕志在长林烟得逺机穽地食苹饮清泉呦鸣锡同类甘以辞华轩野兕出其侧暗蹂山前田农家向所害乃知兽之愆彼兕以计去嘉禾嵗芊芊野人居山中数畆事垦斸虑为町疃场指鹿乃兕属虽无擉刄心见之恶且逐鹿心素无机淡与标枝闲遁迹入幽谷择音逺人寰尚为山中人置疑齿颊间
　　送宋大使汉臣之任延安
　　四海王翰林髙情比云月一瓯宻云龙过门谁复啜宋君平生交矫矫峻风节况经患难间邂逅叙契濶毎来倒屣迎所请无不说赋诗近盈轴沽酒慰久客都门冠盖场声华愈昭晰我初识君面论交心莫逆相看自淇水燕地最多日吟鞍赏春华茶铛煮晴雪剧谈挟锐槊洞达失坚壁兹焉一载强相从复相覔喜闻得新除腰金出省闼乌台退食归入户屐齿折朝来髙轩过打门欣告别情亲近中年何啻数日恶天涯两沦落嵗暮悲风发人生防河梁底物慰愁结觞君病不能赠言素所拙君侯天下士抱负经世业鞭算致钱流论吐究时瘼吾子两余裕他人双落寞黄鹄志千里秋天拟横絶谁能杂鳬鴈羣飞争饥啄兹行固非傃归愈垂空槖尽新僮仆敬大慰妻子色延安西北秦地与羌浑接王民六十载厥赋尚寡弱保障虑不遑徴收肯骚削緑树空野烟山泽入笼络秦风与陇月惨悴自兹作边氓靖为重聚敛圣所怍临渊得河润当念逺井渴得书下下考吾子亦云乐我诗春秋法责备贤与哲此心能不爽蓬荜乃麟阁不烦双鲤鱼时遣慰离索
　　溪田暮归
　　疎林烟火防草露湿芒屩迟迟归路长清月挂林杪依依南飞鹊几回惊且绕一枝幸得安谁复睇云表田家固作苦遗安子孙宝彭泽百日令解绂径归老我心黙有契縻爵岂有好违已病交攻饥冻正枯槁躬耕南涧垂浩歌槃乐考
　　散步清溪湄
　　散步清溪湄林飱忆鲜食沙头有渔梁呼童乐闲逸波清满游鯈须鬛分纎悉虽微知所避罾之不可得悠然逐风漪相忘萍藻宻达人濠上乐政自观其适人生风埃中与尔何差别区区一已私奔走抵溟极万事恐偶然胡为较得失举网出深渊髙树挂防色长笑归去来吾道无固必
　　读林和靖诗集
　　枯梢振惊颷茅斋寒日短幽懐久不乐访友桥南馆探囊得逋集尘臆欣一浣赓歌竟遗编佳处时再欵先生豹姿清风满朝简仿像诗骨清云岭松雪偃湖光与山緑几席供奇产呼吸贮肝脾元气笔下绾逸情薄云月幽律发葭管静观周物灵逺览豁襟散清遗郊岛寒淡入陶韦坦孤山富梅竹香动春江暖篇中防致意似慰平生眼客来佳话余横琴浮茗椀是中有真趣风味亦不浅庐洛与寺閤意适欲忘返长空孤鹤容与归舟晚如斯六十春笑傲一何衎相去羲皇间不到牛鸣逺暮归傍窻眠清兴江湖满隽永惬初心有味叅玉版灯花喜共妍一笑成微莞人生无百嵗胡为日忧懑扰扰声尘中任事同蝜蝂
　　西溪初泛同王子初访柔克王公【自此多经遗山先生防窜】
　　闲人无所适心向静境趋今日欣有得快如脱笼拘步出郭西门偶与佳友俱舍杖棹清溪忘授圯上书舟轻风浪平泛若乗流鳬波光滟船头云阴翳平芜畸人惊见之辍耕立河淤白鸟去不逺前飞如导予故人喜我至就船与相娱呼童下泝流载入酒满壶促膝两舷间鰕虫杂肴蔬吟杯斟且停要看傍岸渔从下恐忘返欲上意转徐瞪目看银刀不知寒日晡纎鳞竟莫获岂谓吾网疎顾此一沟水安比松江鲈舟人云不尔近多狡狯徒散毒河伯宫掇取地芥如卵毁鳯不至禁罟自有余钓网讵可并况乃诡计圗射利一至此世途足崎岖归时还一笑两岸风生蒲
　　拟古
　　北山介公夀也公之徳泽及物如山之蓄殖焉是宜得厥位而享其夀也故作是诗以颂焉
　　瞻彼北山维石嵳嵳邦民仰止匪丘匪阿既峻而极复委而佗元气中宰所蕃实多维公之徳如山而峩瞻彼北泉维滮于垠渊渊其源浩浩其春澄之弗澈挠之莫浑润余一方波彼四隣维公之泽如泉之新瞻彼北山有松桓桓气榦千尺尽嵗之寒栋梁大厦是依是安未宏厥用心怡体胖美荫所庇物为一天匪惟茑萝有萧有兰受徳匪报茅菅厚顔维公之夀如松之年
　　北山三章二章章十句一章十六句
　　过刘元海陵寝
　　汉统天久絶汉恩一何深隔逺魏晋代犹足收民心咄嗟呼韩子崛起蒲离阴自云汉壻甥赫怒开实沈左顾龙在野右咤虎啸林吹嘘炎烬余五部来讴吟阿聪奋余烈两京随扫平窃据二纪强文物有足矜我来拜陵寝悚然振冠缨风云何许废堞余金城贤哉刘淑妃成此直諌名在聪未为疵假义渊可称孰云仁义师可敌不可征桓桓祁山举一出三辅惊天其假公年载洗六合清此志竟莫遂此邦还有成所以广武叹痛惜无豪英山烟知客意斜日生荒陵
　　游万固寺
　　中条郁苍苍首尾固雄大连山一卧虎矫首尽两戒东南方峪门荦确入幽阨空青上絶壁嶻嶪两崖对南山开画屏髙下蔚万桧扶藜到山门黄衣六七辈寺残薄心赏一水良可爱寻源入云萝不惜阮屐败掬饮清臆尘坐睨巨石怪山空响佩环林逈腾怒獬行聴溪声回周览询胜概当年爽心亭万竹争映带碧鲜照清泚襟袂濯沆瀣人境两茫佳句尽夸迈【旧有石刻坡诗云水自竹根流出风从松顶飘来座上尽为佳士更无一防尘埃】开轩邀客饭放目欣一快盘餐固疎粝泉冽防肉嘬少焉林风振万壑一气噫前林疑虎啸作勇助吾惫笔落还自惊一扫众峰靉【寺僧请书殿閤名故云】山僧喜醉颠海防得珠贝兴来本无心游戯诧佛界夕阳送归鞍依约虎谿外风烟作破墨塔庙失所在钟英厌摹冩閟状化机蔼盘空乏硬语技痒苦无赖马首诗遽成一笑豁吾隘
　　静乐堂
　　人生霄壌间动静藏妙用一为外物迁举足非礼动惟夫操存人而与天地共纷纭万变来一一皆折衷问之果何因性定心自统心宰物随化奚俟人指纵体安气静徐内热失急閧兹焉须防离不啻天地雺梁君出豪右表表耸仪鳯意气杯酒间谈笑百金重一旦刮余习纷华不复梦省躬日有得守约还自讽霜余波自澄雨退云知洞复我浩浩天多言讥屡中客来掩书坐香动玻璃瓮融然一室中万象入持控知君乐无涯五歌雅颂
　　舜泉
　　在河中府南三十里夏阳村东厯山圣人岭下舜峪内至元壬申冬十二月十四日来游
　　舍鞍夏阳西褰裳蹑云顶盘折下濬沟失身堕幽阱孤松突危巅望望双目炯不圗两芒屦践迹圣人岭重华不复返钦此孝慕炳降观临帝泉冠佩为肃整澄一勺多浩若渊水逈彷徉不忍去抔饮濯蔕梗慨焉念髙风灭没翻倒景野人前致辞此事传嵗永有鳏昔在下怒为瞽所屏穷归此来田号泣痛自省空山无所得扶耒孑孤影彼苍彰圣诚渴馁恐成一入两崖间二水出俄顷北崖萦带流南壑湛寒井至今山中人饮食了二顷我生千载后懐古心耿耿风俗日沦丧道义奚所秉安得天瓢手挹此霜露等千林摧奸枿比屋化封颖涤易臣子心骫骳变骨鲠暮归田舍眠有志安得骋此心恐未能作诗聊自儆且当就岩蕨酌水煮殷鼎
　　跋席懐逺临终语録
　　人当易箦际发言罔不善昏蒙迷本真狂者涉诞幻猗嗟席懐逺洞彻生死变日气薄西山皦乎天理见谆谆忠孝言垂戒汉马援洒然明月懐身后照乡县赓歌诸贤诗清风一家传
　　録老农语【阳曲道中作】
　　老翁揭沟水驻马待树间双胫怯朝涉欹倾激冲湍既济问老翁荷锄何所还筋力一何弱甲子今几焉敛手前致辞星纪凡七旋有妻丧已久有子病且残举家无营业止有田一防禾生迷东西老雨荒草芊耘锄庶有获聊以卒嵗年饘粥乃余事要输包垜钱有身古当复垂老圣所安二者不能必闻之鼻为酸我食尔所粒作诗告京官
　　吴大使子明致乐堂
　　人生有至乐荣贵了不干人子有至养三牲非所先宣父语经训承顔首为难南陔着深戒不独馨盘餐眷恋庭闱心朝夕靡遑安问寝与侍膳乐在融融间所以极爱敬要罄平生欢吴君出纨绮孝纯思力殚垂领髪已素娱亲衣尚斑天意亦有在一官仕乡闗称觞嵗上夀香火欣团栾此身不愿贵有家从苟完愿亲日康寕丰容紫庭兰毫彩神与相慈顔渥而丹婺光蔼萱室婴香芬佩环壸族化柔懿周南咏幽闲髙堂敞温清题扁存钜观致乐无复尚守身老弥坚庶防寸草心少报春辉妍尧都三万家清风谁攀作诗颂匪匮锡类君其端防当蒙显异宠光烂门阑三釜我禄余履霜非谓寒一饱及妻子因君起长叹潇潇风树底悲絶仲由冠
　　遣发仆夫李老榇归瘗淇上
　　至元癸酉后六月十九日死于平阳寓舍
　　来自东西剑相看二十年因罹兵烬厄重结主奴縁薪水嗟初服耕耘遂所天挈身辞戮辱得病便沈绵药饵功无效棺衾礼罔愆汝魂应有识归到水西田
　　感寓
　　荆岩产奇宝辉山生五色鳯鸟集其上采者终莫识卞生具神眼抱泣天地珍称喻日百至比璠比玞珉一世竟莫售指卞为瞽人负之献楚子致前须近臣岂知事大缪反取按剑嗔获谴或不赏戮辱终其身所以苦节士万古潜悲辛
　　陈村待渡
　　河行虚壌间随意东西卧我遵汾水行十日凡两过沮濡变深涧野航惊漏破篙师怯吾衰传呼细扶柂朝来大陈渡细摆得久坐山川隠佳句轩豁矜寡和秋风吹马去行看林叶堕
　　沁水道中
　　苍巅互出缩峪势曲走蛇回眺惊后拥迎看复横遮云林荡髙秋半岭翻清霞十里九渡水清流带寒沙山溪本幽寂激之声乃哗解鞍憇美荫觉我心静嘉风枝满秋实野菊被水涯幽馨散兰馥红鲜缀丹砂二物固琐碎托兴骚人夸我欣记所见信笔书田家
　　板桥田舍
　　山村极幽僻坡岭还四面麋鹿日与伍自余无所见朅来事文石供给半山县倦枕聴呼号相次过夜半
　　过鹿台山
　　在泽州沁水县南二十里时被安西王命伐石于此
　　逺寻文石冈来厯南山纒鹿台台为山幽径蟠古篆后峪行未尽前岭已当面秋声荡林樾风露凄以阴壑气蓊郁疑有虎豹变山田苦无多沟崦耕已遍柴援结半空罗络碧岩转自怜终嵗勤兽患防一旦我本山中人束带对邮掾顿然还旧观潇洒偿夙愿行经双蟾岭石怪惊变现闯首槲树间气自太古练月中谁推坠囚锁属山县乃知北平守认虎饮【一作拍】羽箭物肖本偶然长歌下层巘
　　观获荞麦
　　摇摇瑚枝浥浥露光润霜余秋实繁垅畆欣一瞬野人趂时获拖车施素刃前椎约步长偃仆为一顺风来汤饼香玉粒梦炊甑田间还自笑三载总山郡肥甘与菲薄一饭吾有分坎止与流行何思复何闷
　　临汾节妇吟
　　松筠四时青特与凡木别弱草不自持风霜易摧折坤柔变干刚彤管古所说临汾孙氏媪寡操抱贞节之死誓靡它栖心入霜月事姑极孝养教子承世业神明与扶持骨健丹浮颊我观中垒传于粲古英烈作诗备采官徽名继前哲
　　过鹿台西崦
　　乙亥八月二十九日偕沁水县尹李君飞卿眎治道马上作
　　鹿台西南麓石路何杈枒青林转幽深一水中可嘉逺从半山来长流石为洼一湛寒碧野饮供麕防湿云拥絶壁灏爽霑巾纱我忻为缓辔睠立溪之涯恍疑桃花源锦树蒸红霞畸人指前途两防苍山髽
　　荅老农语
　　风梢怒号寒驾言复西迈吟鞭趂羸骖直走壶口阨俯縁絶涧源仰看孤石大阳崖柏青青阴岭雪全盖诗脾尽余清灏气溢襟带行行遇老农马首言笑载前时使君公治此逮困惫事成固国力规昼良匪懈一朝文石去永利予等赖兹焉讵可忘众意见遗爱连章供监司大嚼伸一快既闻老父言惭汗流浃背道开非吾功物出数有在况予分当然添足恐成怪夕阳澹前峯凝睇飞鸟外是中有佳趣毁誉吾敢介




　　秋涧集卷二
　　钦定四库全书
　　秋涧集卷三
　　元　王恽　撰
　　五言古诗
　　题玉石莲花洞道院壁
　　东山一何髙细路石巃嵸窅从絶涧底陡上盘峻冢糢糊松间雪照映列孤防衣飘逺壑风马滑阴岭冻舍鞍强跻攀憇定腰膝痛吾非乐险游灵迹访仙洞当年白帽翁恍惚见医梦进功力开凿怒玃髯鬛动手麾语怪徒笔此真可俑至今城市人诞说犹汹汹好奇更过予一笑为腹捧西山游欲徧物产多给用尔焉最不才任事无可贡濯濯殆赭余地冷物寡种我来探是穴木叶恣填壅青藜试拨观阴背一罅孔广深无丈尺蟾吻呀剑唪回环聚乳坎嵗久垂巨蛹白猿竟何有流石变拥肿太史载禹穴登览想森悚不经圣人作后世妄増宠况兹何足云遗构托以重作诗破羣疑掷地惊坠罋道人亦释然别逺犹目送来者倘志同三复贾余勇
　　御骠出廐圗
　　何人拂绢素写此房驷精一马老伏枥志在千里行二马骋踶齧角壮犹龙腾一马方辊尘海岸飜鲲鲸画师惨澹意落笔矜多能我观寓所感国制贵有经唐人重马政分屯列郊坰当时百万匹肃肃罗天兵东封与西荡嵗用不可胜嗣王猎其余尚足开中兴乃知三军本匪马将奚慿圣经说备预万古为世程仓卒事亦办未免众目惊我思立仗间振鬛伸长鸣吾言固刍荛圣经其可轻
　　题吕充隠和陶诗卷后
　　吕字明复武陟人金亡居防阳寻渡江居鄂
　　昔从颙轩游嘉话半耆耉毎及充隠君称道弗容口自怜野逸姿佳遯乃师友闻风即欣慕髙兴林薮况吟平生篇开卷粲琼玖君诗江西来一旦落吾手正襟三复余酣饮得重酎外枯含至腴霜落溪水浏向来和陶作云梦吞八九金镛出大音何俟寸莛扣吾爱先生心吾尚隠君守当时淮西临事见不偶吾防君可屈此身孰得有先生歌鳯徒簪绂胡可诱髙情薄云月流咏见不朽九原倘可作清江变醇酒眼中杖屦来防礴门边栁与背一壶游秋毫岘山首
　　昆阳懐古
　　行役宛叶郊路入昆阳城滍水抱城左荡潏东南倾川原入四顾蟠互多冈陵城頽削悬崖草深恶鸱鸣嗟尔一抔土当此百万兵莽圗十九年聚此天为阬王者况不死千骑惊龙腾汉业兆丰沛赤伏此中兴创复两不易山川贲雄名东西遥相望盘盘两神京千年事云散草木含威灵野人无所知城边事春耕扶犂上废垒垅畆纵复横只因懐古士千古怆余情【谓东坡昆阳城赋】
　　苦热叹四十六韵【效昌黎体】
　　祝融驾火虬顿辔周八裔战酣西北干回薄余暮炽朱光沸虞渊大地蒸一气苍茫夜色湿酗郁象醉今年六月中荼毒逾往嵗金晶才始伏熛怒势比鋭炎官张火伞屏翳扬赤帜四合歊陈来一鼓赫离治天潢影半涸星鸟芒欲彗吟风树叶噤塌翮林鸟坠并兼坎兊权不使天地闭王城十万家熏灼迫一势乾坤堕炽瓮逸徳骇天吏掩闗人事絶藏伏敢口议褰裳起中夜通夕不容寐扪背赭汗流窥井汤泉沸松间有困鹤无梦到清唳墙根有腐草萤化光晢晢穿帘入我室照眼惊火齐阴蟾遁老魄火鼠骋黠智夜深过我前跳踯飜饮器屋古又足蝎伺螫尤谨避簟纹燎炎辉侧胁能少憇举动体愞熟歔欷气短细抱氷眠或可挥翣何所济二年客京师身幸置散地虽无束带劳唯老觉加倍彷徨不知曙种发沐而被四序本平分偏盛谁所致火攻出下防不已熸万类嗟此一世人暍死将何厉此生匪金石流铄吁可畏内热复自焚衰槁将立至燥惟必静胜事须以义制冰山讵可依炀灶非所媚遐想昆仑巅庭观何伟丽巍然五千仭日月光隠蔽回环十二楼空明澹无际水晶作柱础羣玉絇轩陛天风掠枕席月露湿环帔瑶台拥灏灵万舞发清吹真仙事朝元鸾鳯互骖翳阆风接圃追陪忆游戯何年堕尘縁坐想无由诣安得万里风振此垂天翅脱落区中囚髙举寻吾契
　　聴讲吕刑诸篇
　　至元十六年己夘嵗冬十二月十七日中山府明新堂雪夜防府尹史子华贰政朱信卿洎诸吏属聴教官滕仲礼讲周书吕刑论孟诸篇
　　凄风布云叶寒日惨不光先集覩微霰转盼鵞毛扬一天阳和气散入中山堂公堂何所有曹务纷刑章竟日椎与扑令人足悲伤亷隅是何物侥幸为寻常沦胥一至此礼义从消亡涉渊不自济试以舟楫航郡侯乐与善挥提噪其傍况复得佳士问学陂汪洋一编周穆书噩噩深慈祥爰念尽心戒披衍何琅琅敷明发蕴奥逺绍开微茫太羮得至味黍稷非馨香狐白有余燠敝緼非所当众目凿聋聩同僚益温良夜久不能寐孰知冰雪雱定武古战国风俗称雄强今夕复何夕歌破天荒吏散拥衾卧薄俗思漙匡大决洙泗波浩荡湔羣盲此事恐难必此志讵能忘一州稍安行一方赐无量比老及一见此外吾何望打窗聴雪声起视夜已央
　　谢子文龙尾藤防之赠
　　子文善方伎好从吾辈游城居三十年药惠遍八州我过驻棘津数见礼聿修循循似不能气貌何和柔赠我龙尾研加以苍藤脩杖为扶我衰研用供冥搜入手三摩挲白云满汀洲意重无所荅在我将何求君言爱余书落纸云烟浮倘蒙数字惠永作千金收既闻因语君我老拙所谋有时纵恶札聊用写殷忧如君济物心胡为效予尤喜抱帚归两袖纷琳璆客去倚窗坐念之思夷犹【一作悠悠】谁期淡癖中亦有同好流呼儿一题诗持赠相为醻
　　赠仲温教授求授真诀
　　仆年五十余气志觉衰耄耳厌秋蝉号目昏花眊癃钟百态具何啻须髪皓朅来观津邑有幸遇医老仰开浩浩天俗学归一扫息心抱吾真辨之当在早人生堪舆间虽灵贵强矫不然一物耳嵗久等枯槁况复智物诱内热日煎扰不闻山木喻樗散原夀考守身为最大自余皆细亟当念所存夕惕谨持保授我内经防根命入幽讨促膝语三日底里为倾倒防合岂易得相逢恨草草多君济物诚怜我慕丘祷夜阑耿无寐再拜获至宝作诗代琼琚相期永为好
　　泛漳篇【并序】
　　予以王事奔命今春环走二千余里前次漳阴车殆马烦且得目髀痛疾逺不能骑舟行东下庶得一曰之休富览大川勉卒来事作泛舟篇以见意时至元辛巳四月十一日也
　　盘盘魏大名属县行且周销我髀里肉四月犹绵裘舍车出漳阴步上枋头舟咿哑理双棹信船下中流清风泛微澜篙师讶当头岂知河伯意故故为迟留汀花助行吟孰取泽畔愁解衣卧篷底穏似画舫幽骇观两岸移湾环转林丘滩回浅能涩波富去自犹拍拍风水声雨打空堦秋白鸟何处来雪防河之洲前飞如导予翔集如啁啾钦念川上叹昼夜何悠悠宜为智者乐曲折涵至柔中擅利物功转漕半九洲君看万斛载掀舞一叶浮仍为勉不见能若兹水不行行望沙麓且得一日休呼儿覔残纸题作漳川游
　　柏亭叹
　　至元十八年七月初二日次柏乡因所见而作
　　鸟巢一枝多回薄万榦林富览擅已有振羽辞凡禽倾身附老鹘翔集千仭岑既彼所习复接鸣鳯音秋空恣搏击鸷老有弗任势大不两立挤彼归幽沉健雏从天来赫赫威制临毒拳奋所宣圻裂颡与衿县官籍其家富埒郭穴金懐璧匹夫罪况此皆渔侵行值柏亭传缓辔恻我吟前车满孥戮后车载瑜琛乃知非分福祸养憸人深行路莫为惜但云神理忱豺豕与蛇虺吞噬盖本心天道喜报复自昔非独今戾气容有已怨雠日相寻一礼制万动千古圣所钦何当民志定无复僭与淫
　　九门道中
　　至元十八年十二月六日同察司诸公防董签院于南董髙里原还过九门故城作
　　朔风暮转剧旷野埃霾昏长鞭驱羸骖日晏东南奔义有执绋重过孤城闉邑居废与置代逺不必论缅懐武灵举骑服开雄尊国聴固自我臣义賛亦惇潜师袭中山万马出此门林楼九原塞英气为一吞睥睨五雄间霸业防桓文至今西林阜隠隠犹兵屯一朝探雀鷇瘐死秋槐根人事靡不初克终乃可云野老无所识引投荒村吹灯具萍粥土雉爇使温解我寒悴色谢官非所存就枕固不寐一觉东方暾
　　野河渡
　　苍茫刘桥渡南北凡防过清霜十月交澄湛东流波饮马立水边照我两鬓皤行役非所苦伤懐动悲歌三年恒山赵弹劾兼拊摩嗸嗸眼中民力差与科不能一勺润慰彼烦与疴顾此衣带水溉载功实多人而反不若低首愧野河素餐吾可逃奈此苍生何
　　菊叹【沙河县作】
　　佳菊如幽人蔬畦溷凡卉绕丛叹萎暍与我初不异秋香期烂漫培植须早计呼童溉清泉乗晓看生意繁根溢芳滋秀色失枯悴一物苟获养面背见盎睟人生胡不然浩浩存夜气
　　挽漕篇【一作拖舟謡】
　　汤汤汶水波西骛复东注势虽汗漫来止可流束楚发源本清浅才夏即沮洳安能浮重载通漕越齐鲁有时泛商舶潦涨借秋雨船官行有程至此日艰沮钜野到齐东着浅凡防处必资州县力涩滞方可度漫村赶丁夫所在沸官府先须刮流沙推挽折篙艣硬拖泥水行奚异奡荡努涉寒痹股腓负重伤背膂咫尺逺千里跬步百举武兹焉幸得过防流行复阻又须集牛车陆逓入前浦中间吏因縁为不可数蛮梢贪如狼总压暴于虎所经辄绎骚不啻被掠虏盼盼入海口未免风浪鼓舟中一斛粟百姓防辛苦今复起堰埧壅积百万御木石动万计科配困氓伍不思根源微隄障深防许转漕本便民广储实国补事功贵顺成勉强终龃龉海道事已然又复有此举惜将生民力委弃若泥土山东实重地一静乃可抚尝闻建隆间有相曰赵普凡百投利人能遣皆不取以兹报国恩后世比申甫黄阁十余年清风一万古
　　元日示孙阿鞬六十韵
　　璠璵世重宝就器须磨镌杞栁固凡木矫揉成桮棬人虽物之灵学则全其天蛾子积大垤礼经存至言多学卓有立孔门称子渊吾年八九嵗入学乡校间外傅既善诱汝曽吾勉旃暮观子夜后晨读霜月边日课字三百熟诵例半千十三至十六诗赋填全篇十九学苏门遂亲经史筵潜闚义理窟弄笔势翩翩遗山紫阳翁鹿痷暨神川四老铸顽手诲我扣两端腾口为奬借孺子有足观自后虽努力已为家务纒随复就力列一身防微官道徳负初心聪明非目前嵗月不我与齿豁童其颠犹能致禄位分持宪司权出入鹤盖阴紫袍金带鲜举家初不识啼饥与号寒政自稽古力汝曽极周旋诫习刀笔由来戴儒冠传家无长物临终付青氊有书五千卷大半亲手编三世无白屋辛苦天所怜多财秖益愚读书可希贤遗训毋此替我目瞑下泉汝生今十嵗小字名阿鞬貌端娟且静气吐清而圎妍皮裹痴骨了不直一钱致身文学中不负三辈传后事实汝责窠雏望飞鶱四民士为贵六经学之原身安得所师志节先强坚愤悱务时敏效习心眼専人十已则百人眠已不眠事业一灯苦声华四方喧唾手取青紫如拾地芥焉子孙丐华泽其祚将绵绵但见读书贵但知读书便重则复其家轻则杂泛蠲不见编戸氓差徭日相煎里胥徴敛急追呼到推牵汝若学不立非农即商更下作奔趣为人执弭鞭尔虽士夫裔所习失之偏不学入常流学者乗髙轩我尝感时辈贵贱难相攀何啻龙与猪过甚霄壌悬子孙转下愚门户日凋残或秪为士子终身尚髙闲向来徴敛暴略不相为干近多置书家万卷圗好看来者不一读非贸即弃捐人果不好学方寸如废田良苗复何有茒塞深荒烟皇皇七篇书义利何昭宣尧舜等人耳有为即差肩我家徙卫将近二百年素业农与儒宗族颇蝉嫣嘱汝善继述可光新旧仟我老不足法汝曽言不刋念兹复在兹敬之若铭盘力学贵穉齿收功良匪难幼成若天性习惯如自然所以昌黎公恩义我夺迁愿汝事斯语佩服如韦我文多漫与此诗不可谖
　　桑虫叹
　　行行桑间人执柯争击扑树根拥圎壌持锸待掩覆云是振桑虫除治絶遗育拙哉此何为与蚕同出没千林线如云一扫若汤沃不知丝忽肠其大容几斛春蚕眠正饥蠢蠢富厥族汤盆出新丝夺自汝口腹无衣四海寒十千帛一束老农前致词近嵗旱何酷无乃民作孽其或时事促十年餐俭食迩来俭不复尝云和致祥对成茧与谷皆縁一气间修省转葘福望望惜南干汝等称济物驻骖荅老农嘿尔私自嘱调元真宰事吾辈乃碌碌低头愧畸人张口待廪粟
　　灵光塔【并序】
　　予自京师南还赤日黄尘走六百余里及登兹观烦襟倦思顿为一醒因书斐作二十一韵以记来曽
　　我从京师来望望入定武灵光古杰观峩业上云雨何年僧令能建此壮佛宇浮云卫浩刼神力涌坤土经过二十年未暇登陟举坡仙遗墨在平日思一覩初穿若蜃楼转上疑战橹拾级有余平缓步无苦最爱洞腹寛豁达尽容与盘折抵絶巅未省吾背偻心清闻妙香风烈不知暑逈临増双明徙倚栗两股滹池黄一线太行青可数江山有清眺万象入延伫乃知灏爽气物外自吞吐应怜阛阓人下与尘坌伍斜阳淡髙层风铃时自语灵光久无光雄笔照千古摩挲墨花昏瞪视遽如许清风冠髙标犹足跨虞褚龙象幸护持取重此窣堵【窣堵波佛经云髙显也】
　　舂榆叹
　　昨游封龙回行行悯农耕午憇得美荫饮马常山城有妇挟筐筥木皮何纵横柴门临野碓舂治无停声朝餐此皮面暮煮此叶羮捄荒此上食残喘聊支撑话已长叹息一饱何时盈我因慰田父努力无叹惊皇家泽霈蠲尽租与征阅月凡四雨禾苗见青青又闻使四出访问民间情有害思与去有利随使兴惟期和气应应得来休徴宁心待斯须防见秋有成
　　折齿吟二十四韵
　　吾年未四旬颅发白胜雪两眼生花一耳或通塞所喜牙齿牢未省有残缺饮食虽基夀齿壮物犹啮庶几桑榆境健啖延嵗月所以胾与饼饥来若刀截今晨具盘飱軱肉固纎屑一嘬出不虞左齿拉而折羣稚惨不嬉病妻惊欲絶汝老不自量无故取摧折予云盛则衰百丑见两颊平生好言辞咀嚼出五色文战怒欲碎醉饮干甚决运用勤亦至半百当衰苶【一作歇】时时以舌防乍脱觉中热一落不复生根杈漫枯枿骇若中坚摧濶于山口豁自今须慎护作事思妥帖一柔胜百坚有味老耼说唅呀动耻念颠倒潄水怯犹胜昌黎公余者坚尚洁既不妨歗歌底用心卼臲齿隳端午前诗裁重午节成亏恐有数歌以散忧结
　　癸未七月秋分日镇阳泽宫道堂读韩子有感
　　盘盘素王宫郁起金粟背厌喧卧芹堂梏亡心暂在冈平势尚隆雨久晴亦快风清自逺至云奇推戸外一编子韩子至味欣一嘬时当八代衰道脉仅如蔕先生希圣徒抉觝由我泰咏归圣门箪食乏藜菜顾时有污隆尽我志所逮皇皇仁义心自任乃尔大横流齧巨防力障俾勿壊排阴入九地孤喝肃万籁困吝初不计百折气益迈要当没则已不易下惠介书虽不尽言后学有足赖真知程子说安石诗自阨荀杨公所讥邹后无接派道心得非深能遽发此嘅略内详外言恐就述作概我知践履功当世仰崧岱后来立论者志毋以辞害文平极道腴笔肆走光怪私心适有防何翅读屡再雄名俪景翻浩气振吾惫起拜壁间像颡泚觉雨霈宜乎配神庭血食昭万代
　　董大夫庙【在元州城北门内有宋元祐间县宰宋保国壁记云县西南八十里有广川店隋避讳改长河县今将陵县也】
　　吾观汉家制所法皆亡嬴中间去取之易苛稍寛平何参不足责本是刀笔生文景尚黄老申公负虚名贤哉董大夫三策冠汉庭论说天人际髙吐三代英仁义我所重功利我所轻纷纷汤问独能尊圣经所惜王者佐竟老胶西卿过蓨得遗庙再拜冠与缨至今读公书片辞皆世型浩浩广川水万古朝沧溟因之观其澜吾道得少行
　　汉丞相条侯庙
　　遥遥汉蓨国落落真将军至今有遗庙突兀城西垠维景四叶帝恩滥椒房亲髙帝白马约侯封乃忠勲区区王氏子何功复何人丞相惩吕祸安刘念先臣所重社稷计岂惮婴其鳞竭忠固臣节返得怏怏嗔大胾不设筯薄责等上尊瘐死何所慊景皇似非君
　　泥阻小大西门道中【七月四日】
　　常山抵鸢鞮望望百里近我行滹水阳秋涨势才气蒸暑肆虐云驶雨作陈径涂被游潦间闗阻前进固知路未夷畏此简书迅东西大小门咫尺浮圗镇泥淤壌辙深车陷双轮轫颠蹶困长耳喧呼空防靷于役非其时跬步有至遴用拯壮则吉人牛亲倩问言形半公私物应有违顺礼譲疏慊荒非系风土悋侯门仁义存河去安所润赴官此花开斯语未尽信暮投田家宿何翅夏畦病苦热不能眠伏枕聴露蚓
　　锄镂诗【并序】
　　至元二十年癸未嵗七月四日赴任济南道出藁邑西南乡观农人用锄镂理田时秋霖开霁嘉满野闲人喜为赋诗不知何时得与若辈耦而耕
　　双竿驾特牛独脚云耳并纷纷卷土落一刬草蕃净是名为锄镂初不见田令行观数畆禾草去苗意盛中心觉欣快圗蔓得机柄种多我力寡匪此何由胜【一作人定果能胜】神农制田镃耒耜理之正兹焉述后来初出惊智竟荆公重农本一一见歌咏青苗变箕敛大为当世病千年负深讥言不覆所行
　　牛升哥诗【并序】
　　深州靖安故城牛氏子升哥年方十嵗能白翦诸字试之诚然防画波撇甚有可观者其父来求诗因走笔赋此七月八日
　　人生有至性凡事作不难岂问年长少智巧出百端阿升甫龆龀能用金翦刀一字初不识所见禾与蒿字形虽百态裁成思无劳桦肤掐细像棘端刻飞猱往往从幼习犹足惊儿曹我因嘱乃父宜令笔墨操学焉苟不辍防见为书豪
　　闻谈刘齐王故事【并序】
　　七月十三日宿阜城县廨教谕刘元辅话废齐祖茔在县南十二里今谓之御庄至今石马在焉明日次元州陈教授又说豫未贵时一日顾见一白龙现妇翁家大镜中但无鳞与角耳后乃岳亦见以女妻之资借之力甚厚及生二子以鳞角名之或者谓二子长豫当大贵后果然
　　刘公布衣时往往人鄙弃妇翁识其贤资借极至意龙腾镜光中第阙鳞角异用补二子名既长志果遂八年阜昌齐有命终闰位至今说釜银记子返为累为渊既敺鱼齐安得不废朅来过故城人指金华地公昔此读书葱郁见佳气尚看书带草碧色映阶砌萧条县南坟犹以御庄谓石马转无声山冢久芜秽空余一字咏流播传后世邦人陈与刘因话谈及此
　　过深州故城有懐韩昌黎解牛元翼围事
　　维唐有藩镇连衡皆盗区汚孽互相济殆似背脇疽心腹讧蟊贼膏血化虫蛆厉阶安史乱王泽不逺敷河朔有故事誓作效逆徒堂堂裴中令夷蔡恢皇圗聊乗破竹势一制三镇汚腐败就与决大赫天王诛彼相中妒梗百裴竟无如事机一堕地涵渍终丧躯所以贼凑辈血人于牙须既戕正忠复抗新使符靖安门昼锁长围困豼防昌黎解围言王略始得舒信乎立大事临机见真儒东征过故城往事秋风徂得人国无弱懐古重欷歔文公岂多得元翼何代无
　　贤哉霍生行【霍宗字守道世商贾二子长曰思亷次曰思文】
　　贤哉禹城霍传家惟永圗一身坐服贾二子使业儒虚馆致师范【谓董宗道也名师舜济南人】捐金买诗书所愿士行列所愿徳依于利达非素望爵禄非所觎厥修日有来此心得安舒我职宣教责东行式其闾二子出拜我朴厚中若虚呼前试讲说固觉回不愚我因嘱乃父义利不并居顿首谢使者行将带经锄祝阿几万家从古礼义墟爰自兵革来锥刀众为趋萧萧枳棘间一朝见鹓雏孝弟道甚迩色怡步徐徐圣贤事不难经训即葘畬二者有余裕文章自华腴要知特达举张本徳与誉切戒作而辍又慎终匪初勤苦天不负流芳子孙濡或只称善人已为舜之徒读书不求官此语闻大苏譬如饮不醉陶然欢有余贤哉霍君心能与坡意符因之训二子此诗不可无【七月二十三日客禹城作】
　　题洪崖先生卷后
　　昔梦洪崖仙遗我雪色鹿振衣登长冈超迈翥鹄山精与木怪役使供走仆至今青城山神爽动林谷三郎老温柔妄意企仙躅两行招隠书空霑岩桂馥谁能拍其肩翳鳯事追逐我欣拜遗像及此凡数幅仙标入遐想兹画更清淑掩卷见南山髙兴烟麓
　　出香奇石
　　张生贮奇石携来有遐观一峯华不注堕我几案间穿穴作怪供突兀横苍顔炷香烟满窦野烧生春山我久汨俗冗对之心暂闲瞑坐清兴逺梦与孤云还
　　洗研示孙阿鞬
　　书生事笔耕穷年治农圃我贫未是贫四寳防文府【东坡谓笔墨纸砚文房四寳】伊砚供我用小大不恒主磨砚积有时败墨杂垢淤毛锥汨厚渍豪荡失剑舞墨石不相入肝胆几越楚呼儿濯清泉外难思一抒枯蓬发寒芒炭栁屏宿汚连紫台月露霮天宇炯炯鸜眼碧婉婉修眉妩歙丝纷雾縠秋色郁端渚更怜緑玉洮金桃啄鹦鹉石中有此理面目开太古不辞襟袖黝一一重摩拊朝来试圭瑟瑟响秋雨聴余思翛然挥洒方得所玩之中有感涤念易心虑原来况本善物诱失初度贤愚不相逺克复在朝暮昏蒙贵击伐气志成惰窳淬砺能日新天理自昭著愿渠体终章吾岂为砚赋















　　秋涧集卷三
　　钦定四库全书
　　秋涧集卷四
　　元　王恽　撰
　　五言古诗
　　游百家岩四十一韵
　　两纪山阳城行役凡七过伫瞻百岩云屡往屡不果亭亭白塔颠望逺防招我今秋若有相老玃脱笼锁二三防心友与游无不可初从万户门迤逦陟层坷石林转幽深到寺气防愞截云骇巨屏势轧坤轴妥天闗瞰絶巅黛色泼峻朶三纒上杳防两袖巧包裹谷深余缭曲石怪欲垂亸何年缁衣徒诗境辟飰颗或疑巨灵斧擘削乃尔硪僧残失珠宝寺圮惊甑堕寒猿从何来跳踉百十个近人不少怖掇拾落残菓有草名龙须纎洁岂容涴崖絶不可攀殆似衒奇货最怜明月泉流泻不细琐玉虹贯山透喷洒螭口拖我尝游三嵓景气固云哿未有此泉胜翕合瑶峪大怳疑神物潜供饮结僧课徘徊醒酒台石老书字娜忆当沉酣时万象入眺卧八荒敞庭衢日月螘旋磨下视区中人宜为蜾与羸复寻淬剑池履不辞跛涧黒不可渡怅望借草坐山僧似嗔余空踏苔藓破万槲霜叶丹锻灶烘炽火有懐中散公材大识或麽至人戒其偏康锐不自挫当时朝右奸如防鬼见唾吹毛不此施淬砺安用那徒为论养生竟落非命祸长歌下山门世累讶许伙宠辱未足惊门闾续吊贺吾须人为徒长往非所荷正烦日用间克我偏与颇赋诗约重游备豫木客和
　　谢王中丞惠柏栽
　　我家西河阡清阴不多植白杨风萧萧万叶空戛击君家手种柏苍榦照城壁移栽满山丘郁郁嵗寒质丐余补不足雅意许波及恣取不我贪广种庶多得慇勤教之法水土要相适又云树平壌根柢杂沙砾苍宫虽鬼庭在木跻夀域根蟠泉窟深气接太行碧佗时两乔林黛色看千尺大招逺游魂纳此众香国百年见诸孙鹘立太阴黒若问物从来渤海王氏出
　　饲牛辞
　　我性本疎拙壮年乐郊居况兹二顷田近在城之隅两纪官为家耕牛老无余秋翻已失计春种乌可虚浮阳涨林坰我甽犹荒芜倾囊买双牸典却杯与壶齿嵗固云穉野牧多形癯角浪黯无光寒氄躁不濡服耒试垅头喘息久未苏田家作虽苦大本诚在渠尝闻老农言力盛出壮躯时时过皂隖付嘱饮食劬早晏日有常锁屑豆与刍均匀细为和回噍皆至腴顾立终所防对之为嘻吁半生游宦间代耕窃官租虽乏济物功遇事多直愚鬬怯公战勇不知夏畦谀古人发畎畆开务荷天衢有莘伊衡耕南阳孔明庐大贤吾敢望耻作游说徒咄哉奚戚辈贩鬻庸自汚百里西入秦炊扅感妻孥养生五羖皮其志还自如越褐不掩骭夜半歌呜呜应怜南山粲中有尺半鱼一朝遇霸主立谈开逺圗我歌意有在归来事耕锄水溢继旱干二年俭缾储力田汉重科躬耕需壮夫我老理当佚反与若等俱涂霑固不及风日尽瘁枯筋力日衰耗毛髪不满颅平头七十数温暖帛肉须举家二百指张口待尔铺田间一笑起谋生太区区非闗效周人白首悲穷涂庶配耒耜经因之补丛书
　　种蔬
　　风人悯东周饥馑何荐臻一饥未为窘二事何并云当其谷歉时一菜真偏恩减粒倍蔬茹尽足济饿贫我田在溪曲有圃逾一防十年废不治草闇野井眢饭糗日两盂举桉蔬为先顾瞻画义手日食无几钱甘受宣父诮课儿斸荒烟尝闻馑不惊示贬中书堂况我田野人鄙事亦备尝东家乞蔬子西家学种方分土作长塍缭垣为周防劬劳不旬时緑畦变天荒朝来见生意次第青与黄春韭存夜气夏葵茁屯芒努力办一饱借尔为半穣大哉烈山柱济物心遑遑草木别真味扩充神祖尝雨露天地恩水土仍君王智能创而述功用有至藏皇风无及庶物昭回光配社徳罔极万代讵可忘
　　饯王和之北还
　　王郎自燕来不见凡四载拜起寒暄余命坐至于再靡然衰俗中持身敬胜怠出言口不能遇事意何慨澜翻译语详宛转刀笔快几年民部间奔走事多赖负责在人先利心非所在所以郎曹官倚用例深爱朅来卫南治任将北迈为余闲著书论说余教戒探微寻坠绪发源疏九派赠言为至荣在公犹謦欬贱名见诸编尽足光四代常观长厚人往往福未艾行矣愿所守扬名此无外芸香霏版籍鴈署杂书袋飞翔得所止早夜更匪懈防当长安陌轩翥看冠盖
　　汲冡懐古
　　丁亥嵗三月十八日观稼西畴遂至伍城抵安厘王陵下归作是诗者盖自江左平后竹书多传于世余忧好奇攻异者读之恐有致逺汨泥之故不得不辩云
　　濔迤伍城郡背水犹阵圗魏陵废已久磅礴如覆盂草树惨不春穿穴狐狸墟我来登其颠懐古心踌躇忆当战国际安厘亦狂且泽麋被臯比坐为秦人驱败亡自此始保邦何乃疎不知身后藏安用书十车上窥姒与商下逮苍周书汗漫乱竹简诡说何纷挐征南辨已详多出行怪徒稽古不适正死为毛颖诬其中亟当辨阿衡被夷诛孔子修六经亦已防奸汚大书一徳后薨开亳都在易最奇法安取理所无兹焉万世程洋洋真圣谟何烦事幽赜致逺泥所趋长歌望陵去乐过风乎雩
　　夀弟监使仲略
　　淇澳望邓鄙迢迢千里途吾弟官其间筠林办公租十年防两见聚散何须防今嵗乃天幸同归在乡闾朝昏对无时谈笑乐愉愉春风露堂饮盘餐杂肴蔬丝竹厌啾聒却去从歌呼曽及两耳热仰空作呜呜张灯更大白要尽罍与壶都将积年懐一洗中无余健倒不知曙醉头同与扶扣瓶得余醖忘却公堂趋【时以事侯府下】两宵对牀眠百篇咏徐徐静聴未容再恍陟西昆墟鬼窟易作计犬马艰为摹吾弟擅所长愈吟辞愈都意圎兼理到韵逺几风疏宛从寻常中奇倔惊专车又如荷盘露细大皆成珠章郎五字吟花树欣游车今夕复何夕香满先世庐近复示新作篇篇商起予玉美韫椟中得价不待沽倡者凡几辈赏识风雅殊今者重有喜不为文字娱君今知命年我亦耳顺逾素髪各满领不乐复何如况逢初度朝怡怡与之俱膝下分戯防朋徒日依于我有一尊酒殷勤三祷渠一酌愿君夀金石坚不渝再酌官事利百谷为一摅三酌日康宁神相千金躯贵冨天所与道义我所储居闲未落寞畏途足崎岖家理即邦政繄孝与友于长歌复一杯此外非吾圗纵诗皆漫与此诗吾特书
　　酬绍开提刑见寄原韵
　　我老不足畏闭门欲谁亲案头有遗经卷舒无时旬平生未尝学于焉究彞伦既非目击者补拙需以勤其或少有得庶浃羲和春吾子四科哲勲名逐时新迩来亦敛翮渊潜思自珍有时纵谐笑倾倒冠与巾岂知寄傲余落笔摛雄文客来示新作郁郁皆卿云
　　击训狐
　　训狐本恶鸟飞潜林谷间眎夜反为昼声势何轩轩矜凶聚妖异其气防神奸家僮夜得之缚致庭阶前目光烂两炬狂跃幸一鶱羣儿顾之骇四走入席眠我因为沈思善恶以气宣古云鹰隼辈不如鳯与鸾以兹恻隠心逺彼凶与残胡为止我屋夜半呼声干女奴前致辞此物何足患西家养已久逸飞偶翩翻内疑始冰释念之心稍安缅懐昌黎公心炳阳乌丹弯弧亲毙之絶类不使蕃挥防碎厥首亦与韩意然长令杖端血着此一线殷比迹于段笏异世同不刋起视夜何其斗揷西南天蒸云变晓黒漠漠来轻寒
　　明农亭
　　我田仅二顷近在清水涯宦游苦不巧归来把锄犁樊须被圣辟彼士当有为时有利不利一饥胡可医士而食其力安分至极冝繄予事农圃三嵗惨不怡四郊气隆虫涧毛成悴萎释耒得穷处日坐诗书痴樵苏甫有积瓶储复无几糊口恐不给奚暇卒嵗衣明农榜新亭此意空规规有懐靖节翁起为三径资分种秔与秫一稔欣有期岂知事大谬折腰困憸微敛裳即宵逝一粒不入颐萧然环堵间老饥日相持九华安足服嚼句充朝饥士贫理虽常念之令人悲空余身后名万古流清辉天运既若尔吾道将安之过此或有作殆与天相违
　　怪石辞
　　巉巉荒谿石浊滓凝太古顾虽一拳小岌立有足覩牛神两颠撑山魍一足拄移来夸娥担劈截巨灵斧苍雯裂荒寒老峡濯秋雨千年洪水余石浪尚掀舞又疑秋江蛟蜕骨委幽渚却愁出雷火下取还洞府要从五色族轩鼎入练煮元精傥不充备豫女娲补从渠置散地不第奇章谱
　　畴昔一首寄胡紫山【戊子十二月二十二夜】
　　畴昔梦紫山燕集街西居又撑瓦伞底一笑春帖余四顾尽佳客半是髙阳徒紫山正襟坐手把一卷书疾读且称叹照眼皆骊珠乃云某近作商也真起予吾侪惜无防炯如晓星疎正须佳眠食善保千金躯别久得一防喜与老叟俱呼儿具罇酒张灯列肴蔬觞予不数行致辞前见揄平头七十数眉毛雪糢糊投闲天或怜有书心便娱又云悼亡来不以再娶圗老懐固鳏鳏宿业一扫除残年累幸轻恐是得夀符叙濶夜向深对牀卧斯须辗转寤寐间恍然到吾庐春明焕庭轩门絷雪色驹倐忽坐壌舍意若伤道汚彼岂能我凂髙气初自如体融合若一乐适归不殊安得自伊始终嵗同步趋或乗欵段马或驾下泽车春风十二窝醉墨翻琼琚相看以佚老脱屣荣与枯夜寒薄重帏梦清谁遣呼枕边有钟鼓咚咚应更壶起聴夜何其漏下三更初念兹梦何异自况良可吁紫山俯秋涧玉峰映汚渠固知瞠其后庶可山泽臞援毫记所遇一字不敢渝代书写离索涸鱼聊自濡何当拊素筝醉捋桓侯须【取其使君不凡之意】
　　元日吟
　　深院咤祭余黎明纷贺拜齐饮蓝尾杯传嗅辟瘟馤献嵗事多冝晚景福未艾乡隣最善祷有钱无病害儿童乐新年添嵗渐壮大老人死生忙应接筋力惫元正贵清明其占君子泰多连人日阴野老足吟嘅今年天气晴日色暄可爱相竿絶微风羲驭飞火盖墙阴冻全消水阳冰自壊布席坐前檐欹倾余醉态一冬苦凝沍乍暖欣曝晒頺然曲肱眠梦到华胥界宿酲与腊严融畅无内外放教原壌肆大豁伯夷隘温温泰和汤股痹为一差觉来喜不胜嚼有屠门快持美欲献君痴絶觊霑丐
　　嗟哉生行
　　客从大梁来投刺谒蕙帐再三相之坐气貌何肮脏袖携一卷诗照映青藜杖起立恳予观诗竟见雅唱傅生南乐人明两自防丧聴官奉心君入耳物能状暧然内含光记诵殊通畅我思笃废人气志多散放苟能豢此躯那记非所养傅生痼而卓出入知所向不学阴阳流甲乙肆虚妄复恶郑卫哇耻列师瞽行六经天浩浩义理无尽藏游心于其间取友千古上古人不复见古心胡可忘古心果云何姬孔乃心将循夫天理公絶去私欲王神光满牛背安取内外障师传庶西河爽识或晋旷不吐张籍奇犹可祖珽相世人非礼视外蔽内随荡思屏心过易眼过最难怆一根尘幸空内动息孟浪作诗还自笑示劝随彼量大匠无弃材长短皆有望文昌借终誉尺书军欲张岂知我非韩徒増山斗仰
　　处暑日偶书【丙戌嵗七月】
　　长夏便幽居动静得交养杜门逺炎嚣人事息来往三年谢簪绂倦鸟脱笼网生涯书满屋泛览极遐想欣然欻有得志却折俎飨一凉沐新恩允治多峻朗残暑竟余炽木叶戞清响好风从西来一雨为涤荡气骨増老健絺绤防余爽赫然酷吏去而得故人访草木行变衰骚客重悲怆况复迫暮景嵗月惊俯仰浮生太奔忙壮志非昔曩时至气自衰心在不忘向要知配义刚毎戒揠苗长人生老当佚我老事耕壌有田不及苏开径谩希蒋一贫非所忧俗事苦纷攘娱心笔补衮甘分弨居防兹焉庶有成心体日胖广穷儿即暴富孰羡轩冕傥何烦问大钧自防示诸掌防门看竹来一笑豁心赏
　　秋雨中书懐
　　秋气何泬寥寒序变凄渰木叶与时谢芳菊得秋冉生涯无少营书史有余览静寻古人心理乱见忠谄薄田待耕食虽苦犹嚼榄稍丰不外求卒嵗饱羮糁既获饭蔬乐又免素餐忝吾侪当壮年头角露崭崭一为客气乗前进率勇敢才行有所疐欲止不容憺尚恨才术疎而不大其胆随即事变来长网惊一掩天意深有惜不遣入习坎委心聴自然致用毎缩敛宦巧输晋衍戅直终汉黯世途伏莽间举足中机险虚名竟何用抵事纒坎唯余读书心连缀若纮紞秉徳思一心觉衰诫多感古人了婚嫁家事防不揽贤哉靖节翁归卧斜川崦怡然拥败絮一笑慰佟俨多生各有分过虑譲忧贬当时旷达懐乐过鼓瑟防因复念涪翁亦厌俗累染异世同其流漆板书何醰青山与白雪江湖而湛终古无少异曽有不足窞穷年为形役膏火自煎欿齿髪况日衰神情岂任晻正须慎圭璧不致有瑕玷惟天有盈虚赋分自丰歉天运审如此终老乐贫俭世或昧兹理遇塞强镌錾我恐伤天和作诗时自检
　　饯侯敬甫还汴
　　侯君司竹君调度【去声】才年半去春特停罢公私或云便继差上官来新旧尽交散衣袍到緼未免积垢绽支持一载强非汝不易办天姿公战勇奔北独与殿昨从汴梁来相过为饮防坐间出片纸喜色睟于面乃云监复立将集此微霰财赋至复任斯人不多见愀然忽变容不觉当馈叹操刀截鼎肉有味谁为隽半生媿兹心而向此中转若来期半嵗整示见闗键蠲洁七贤讥去应一鹗荐脱落小规为追逐接时彦拟慿素所懐髙举酧吾愿仍说解由事不了无一件俄尔来告别牵率复还汴祝余赠言荣归代賔朋羡厯闻君所谈行止渠自判何庸待余言乐处戒久恋最哀同寮子临事本怯愞壮士被蝮螫慷慨有解腕悬絙即自经而释身后患更无拙计人一死循鳬贯常嗟白面生时务少谙练大概说不差节目多自绊米盐琐屑间居之要无倦君看韩侍中张本府推干行矣夷门侯前涂况多援髪壮吾舌在槖罄志曽变花様又时直何患不光
　　望崧吟【至元丙戌长至日追作二十韵】
　　往嵗试洛师忆与节斋约同作崧少游心赏为一豁羸骖鞭欲前竟为事所却宛循洛水东马首眺阴壑洪蒙元气涌磊落雷雨恶不有此峻极安得雄四岳只縁不得登万象负酧酢诸峯罢六六景气终惨错披榛入防灵【宋离宫名】吟倚废宫角陈公最健者师可三军夺空余坠仙兴【出世说】飞堕迷岭崿归寻黒石渡易驲指巩洛行行叹不勇失此宁复作吾侪贵乗时过虑自羁靮至今有余恨梦绕神崧脚盘空转危磴矫首看飞阁探穴不知畏入室不挽葛兹焉即神清洞户四开濶山人喜余至供具为止泊防淩列宿岭一笑动寥廓
　　宣城笔
　　己丑秋八月三十日晨起试宣城笔前一夜梦对御陈事故有入閤侍立之语
　　江夏无双公翰墨能事毕平生称快意挥洒得此笔圎如枣心大锐比囊颖直横驰屈产良细揷蜂膂悉锋柔得字易心劲腕能适赤管才握余贬削失勍敌防勲嫓中山落纸生五色或簪豸冠霜或泚螭首墨入閤与賛书侍立天咫尺虽非山甫俦万一补衮职
　　赋防邑蒸豚【尹刘涛字君玉予为都司时部提控令史相州人】
　　我行锦防野田间多牧豚不沾栏苙溷不识糟酵浑渴饮苑溪饱啮香阜根所以味佳美万有空其羣故人得刘宰红蒸具盘飱俵浅食不饐体芳腥未闻今日复何日大嚼过屠门他乡固肥腯性燥空突奔有时嘬其肉一筯増余惽乳烹谢晋豪禁脔未必尊柔毛诧沙苑盛餐厌羶荤未减货所馈往拜礼合殷物产贵得地橘与枳遽分蓝田异昆丘而别璠与珉人生与物殊善变观鹏鲲
　　双庙懐古
　　铁举动地来猎火烬九县睢阳东南冲江淮国所援蔽遮不使前恢复可立见二公明此机死守誓不变虽危所保大如蝮螫解腕最难结众心存没匪石转彼苍畀全节谁为落贼便已矣君不忘握爪掌为穿竟能济中兴淮海了清奠至今忠烈气皎皎白日贯贺兰观成败不饮浮屠箭杀亡计多寡此论诚可辩我来拜遗像凛对如生面乞灵激懦衷剸决刚同链朔风大树声尚想登陴战暮依晕月城悲歌泪如霰
　　虞姬墓【在灵壁县东三十里虹县道南阴陵山北旧有庙在山上今废】
　　重瞳鲜情人钟爱独虞美五年有天下宠幸想无比一朝走阴陵楚歌闻四起君王大事去饮诀共欷歔感君伉俪恩死不为汉鬼一丘鳯阳东粉黛见石纪空余山头草才歌叶披靡定应月下魂长绕乌江水
　　江船二咏
　　蓬
　　尺箦编黄芦节次数须只长短随所宜张弛易为摘【长者二十七节广二丈余】一傍系脚索若网纲总缉北人布为帆南俗蓬以荻舟师贪重载髙挂借风力顺流与遡波巨鹢添羽翮望从逺浦来一片云影墨乱冲渚烟开重带江雨湿百里不终朝用舍从顺适夕阳见晚泊堆叠纷襞积水虽物善利其助乃尔益
　　橹
　　江船一钜鱼橹柂乃尾鬛当其渊水深棹弱不捄乏故今施航后前与棹力合济川具有五此物乃其甲一声天际来欸乃中流发我浮大河东并岸行若狎终朝卧舷间兰桨但空揷缅懐剡木皇智创万古法
　　舟宿桃源县
　　长路风日凄逺征力难胜舍鞍事舟行庶便寝与兴蓬底坐秋江如在鞲鹰有时纵逺目泛若孤槎星河从西北来势建东南瓴万艘水上下浩浩无时停利名任风波醉着谁复醒间看两岸移转盼烟中汀晚泊桃源下波光乱渔灯静卧船舷间拍拍风水声舟人话夜潮使君老毋惊又云此水乐君其细为聴
　　刘营田拜庆诗
　　人生所欲夀有夀贵健安接物心思瞆曵履行步艰鸡窠日省定此又何足叹耿济刘营田【字太初】事亲有余欢母氏夀期颐髪艾顔渥丹步趋不扶杖目视分遐观怡神奚服饵终朝例三餐共云子致乐谅自家有闲结防见壸仪教儿列时官岂惟一门乐化及济岱间徳盛福自备百嵗到不难朝家重贞静露恩不时颁行当见旌崇宠光烂门阑车帘蹙绣额诰锦回翔鸾肩舆王与陈一旦相追攀兹焉荅春晖寸草心能单我诗嫓彤管要作后代看
　　食鲈鱼
　　鲈鱼昔人贵我因次吴江秋风时已过满意莼鲈香我非为口腹物异可阙尝口哆颊重出鳞纎雪争光背华防玳斑或圎或斜方一脊无乱骨食免刺鲠防肉腻胜海鯈味佳掩河鲂灯前不放箸愈啖味愈长张翰为尔游我今赴官忙出处要义在不须论行藏倚装足朝睡且快所欲偿梦惊聴吴歌海日方苍凉
　　长至日次赤岸驿
　　扁舟下余杭逺客逢佳节呼童起四更理棹未明发灯前一杯酒持饮聊自恱江行官有程贵重敢中辍此身得安舒行止聴驱防去冬一阳生露寝乐良夕饧茶虽草草初不失家食今年赤岸亭野宿杂乱聒乡闗天一涯云水防重隔残年无定居糊口走闽越眷焉不无情念久意为恻两舷暗浪喧拍拍若呜咽寄声紫山翁此懐多不别【时任苏州提刑】
　　平望道中
　　今日风色好舟行喜清和吴江抵嘉兴逺不百里过解衣坐蓬底闲聴吴侬歌大艑从东来帆穑郁嵳峩云是淮海公赴召躭微疴仓皇不少住进棹如飞梭物情忌太盛从者不得多尚余蔽川载意气隘两河有懐陶朱公霸业到不磨功成委之去敝屣与弃蠡左顾万金槖右顾西施婆可想不可见五湖烟波
　　太安岭
　　乱山从闽来势若万马骋六丁辟坤阖通道取此岭仰观已可怖初陟戒太猛乗班事推挽气郁颈生瘿既升颇平夷六折到絶顶最虑泥雨滑沙磴足易整俯临尽黒涧一漫涨云影佀矜吾年衰不遣见景一山势两殊限隔示外警北登尽坡陀南下峻深井牛肩抵风门岐东转幽逈湍泉激南驶喷薄万壑冷人生此两足停辍不俄顷举縁声利牵走险不知挺我独喜壮观大嚼快隽永好奇与冯生比较略相等汉家截海表兹岭乃内境行人无昼夜闗吏初未省徒令踠马足安用障巨屏暮投大安传灯火破窗炯吐我胸中奇削此叠嶂梗此事特游戯夜久冻生颖控驭稍得宜虽险势莫逞黎明呌云去有懐为耿耿
　　自淮口抵宿迁值风雨大作
　　拖舟入清口适喜乱淮碧崔镇抵宿迁徐行谗半日朔风殆惊余不尔何凛栗江云作阵来冻雨矢四集行牵人力微泥烂漕岸侧打头为旅拒遇浅殆鲸吸波神鼓余勇汹汹波浪黒势张互相薄力进硬与敌欹倾乃平常簸荡不少息秋江无涯终日困局蹐夜眠任倒悬昼坐自撞击试身一叶舟淩轹蛟蜃窟逺道胡为来行止吾岂必相值当奈何安顺险能出有涂莫舟行此语闻自昔君看坦涂间风浪犹莫测处身苟无方往往半干没居安贵不防遇险戒无佚所以长乐老进諌及御失行行入吕梁持守要愈惕
　　吕梁
　　吕梁世所畏往往舟碎破我来相其冲说者无乃过南洪一石垠北梁更么麽水浅但湍急欲上船旋磨更縁暗石多重载防石左舟空人力众径往彼无那岂云水至柔内涵沉溺祸至人特为名过者戒微堕舟行四千里冒涉锐尽挫髙歌幸无虞犹呼细茵卧寄声畏涂间识者当有和







　　秋涧集卷四
　　钦定四库全书
　　秋涧集卷五
　　元　王恽　撰
　　五言古诗
　　和渊明归田园
　　庚寅冬余自闽中北归年六十有二老病相仍百念灰冷退闲静处乃分之宜辛夘三月十七日风物闲暇偶游溪曲眷彼林丘释然有倦飞已然之念城居嚣杂防心者少因和渊明归田园诗韵以寓意云
　　寡智空乐水便静思潜山性既时与戾况复迫暮年迩者事逺役冒涉江海渊意令不家食糊口不问田因之委顺去强顔官府间道逺防疲蹇跬步鞭莫前天幸脱羁靮放归坰野烟乡曲喜我至迎拜衣倒颠虽云有限躯且遂未老闲一洗矫拂性俯仰从天然
　　教授晋卿旬月间连失三孙
　　子孙续吾后上继祖与先何家无予夺与夺非我偏夀夭况彼命贤愚亦偶然生者扑死去死者捄不全又况诸囝属夭折皆债寃不尔造物戯欲见不测权所以达观者怡然于其间死者不深嗒生者不溺怜东野昧此理悲歌泪涟涟负我十年恩此岂达者言延陵合中道夫子亦悲酸掩坎三帀去一恸不复澘旷懐圣为取情钟世所叹惧伤吾子和为拟昌黎篇
　　响板辞
　　笙篌杂筝笆悲篥合蕃唱喧然一堂间余音胡得抗红牙掩自无按拍喜时向响板出新声激烈极清亮都来三脔木手拉若尔壮逺疑啄木禽扣戸何毕剥近惊老鹳喙顿处振林壑划然透空去夜静秋戍柝方能节众音乃见终始作我本幽吟人避喧便淡泊奈何将两耳聴此终日聒君不见陶琴无趣有余子幼鸣歌死哀乐
　　海防
　　海气发异产兹防世无双壅颐满修耏被体纷奇狵睛黄猱玃古喙促歇獢胮斗尾才尺许直立森幢幢跳踉顾自见喜极狂莫降夜风动庭草信吠声尔哤不近秽与恶不窃鼎与缸势猛性乃驯见罕人多有时威见齿迫视防啮撞东坡咏乌喙量移近蛮邦喜公得北还渡险无涛泷此犬从闽来气骨不喙胦厌随吴猎陆喜逐龙移厐伴予水陆行足轻音不跫导予为前驱健迅逾骏駹辞炎得吠雪寝处不梦江堂无红丝罽栏有碧藓桩系之护燕几足以増雄厖恋主义不爽传书心尔悾作诗见物性寄傲倚南窗
　　和曲山游泽宫感旧诗二十一韵
　　三代阐判辟菁莪育英材六经治平具致泽需吾侪君看诵堂明新揭横牌新民果何事五典惇克谐平生勉励心虽老时往来名存到实忘过者宜兴哀上行意固尽下效理或乖文章将相科勲业麒麟台倚席了不讲若人安取哉文宪日如线逝者不复回尝观亡宋学丕冒江与淮考亭洎西山两公生海隈天遣辟异教不使为妖灾前年拜遗像鑚仰心徘徊文明丽东南渊源公所开至今号多士翺翔与时偕尝思万有选细考勲与阶青丝不素养格例空崔嵬栋梁胡可得摩挲到莓苔万员备两纪一梦南柯槐此说诚至论忍使空学斋人微喙虽尺有言轻薄埃畎畆不忘忧念之伤老懐
　　韩晋公画苍牯出水圗
　　苍牯水所喜泳游溪水中物情便所适顿立不我从但见鼻吻长可知力挽雄小大制有法驱牵任此童东臯夜来雨催办耕稼功一饱赖尔力髙廪歌年丰画师亦敦本大意与训同【用五代刘训指水牯为黒牡丹事】吮墨变花赏指为洛花丛妙哉韩相笔逺意老明农
　　唐边鸾正面孔翠
　　边鸾弄丹青思入造化窟平生雀写真多作正面笔圎张金花扇逈与鸾彩匹暖围姚魏春翠射琅玕碧瑶池百丈镜顾影时自惜峩冠赤墀间朝午见孤立年深粉色暗元气怅犹湿逺来米家船复出王涯壁髯温玉台后素有书画癖一见易以归不惜金与璧繄君具眼士鉴定能事毕竹亭展观余异梦忆畴昔当时文字祥其应在此夕
　　琅山
　　太行西南来万马骛东北奔腾走蛇阵一眷千里碧夸娥负补余弛担于此息神功见天巧削出千仞壁亭亭十二峰上与霄汉逼髙张巨灵擘罗列黒帝防枝撑圆盖倾间映落景黒或云琅为郎说是郎君石物类无不偶逺与巫峡匹不尔气变常万化无定质巨细一概观何异骈析天机我偶泄山鬼中夜泣万石镇鸡川亦可称峻极
　　望黄金台有感
　　乐生与郭隗儗徳非同侪九九乃小数正可训提孩乐生复国雠强齐卷轻埃燕昭师事隗竟筑黄金台我思贤王心要罄初始懐在昭固至徳賛防诚众哉卧龙以力食躬耕亦堪哀昭烈昧三顾孔明甘草莱一语万代誉正独厐公开鳯皇巢千仞一举出九垓翺翔览徳下千年能防来捄时不易得况复管乐才毅然好贤心无为古所咍
　　和紫山题观音堂山石诗韵
　　我行滏水阳思有登临举佳处得一游不计寒与暑盛闻临水间犹是邺西圃山滋与水润不识田家苦阴壑閟灵景石林气清楚又云龙洞水清可濯缨土我无适俗韵乐与泉石伍此行应旌招敢觊烟霄侣闲云本无心安取济时雨紫山知防人梦与邯郸黍题诗见归隠真隠果能否作配不自景赓此山石语
　　张鹏飞治虎骨为鎞揷作诗以赠
　　张侯骨鲠士志节何訚訚英发见早嵗智效今埋轮赤手搏于莵脱略狐狸羣今复其骨整此乌角巾持赠壮我气能复冠惠文吾老无所用胡为走踆踆忝落麟鳯网或可解纠棼一荐不可负上有文思君倘遂寸补去所得亦已殷要当簮此揷醉看西山云
　　渊明漉酒圗
　　晋人尚放旷不受羁与束虚髙失之傲降志到自辱渊明性真率顺适无矫欲清风凛一时千古仰髙躅得钱送酒家况我新醸熟渴来梦吞江奚计巾一幅有槽不得压露顶手自漉清浊即圣贤并欲贮吾腹悠然对南山夕鸟送以目还我浩浩天世运任伸缩泠然风度林澹若云在谷俯仰霄壌间出处一往复过此设有论正为蛇画足宛转出新意便可激流俗不思皇上人方寸许撑触欲求先生心用意不当曲纵使欲自况此老乌可黩吾言诚漫与得酒且兀兀
　　有懐雪庵禅师
　　雪庵圎通士我非方外人毎来扣禅扉坐暖蒲团春有时论书翰两耳闻未闻自笑以技进斵轮非郢斤吾学师所知师传吾所珍擅书三十年临池墨沦手提八阵法论入三昧神功多诚悬骨劲擢平原筋蹴踏龙岩势髣髴黄山真何心山阴鹅不计羊欣裙兴来追醉素堂堂张其军惊蛇杂走虺入草犹龙奔纵横与捭阖真积力可臻具眼世所难雪庵洞无垠道存见目击靉叇知见薰孔窍洒有开涤我胸中尘十年风马牛茒塞未易耘去冬喜北来将谓晤语频逺游久未归此抱将何伸懐人叙游艺愧乏昌黎文何如太行道梯空下秋云
　　李廷珪墨
　　墨龙奋晚唐五季相继出林林歙溪松黒入太阴窟老奚绾天机万灶出笏松声玉质坚走砚风肃肃神爽漆防光湛湛童子目二者既得兼髙明宜擅独妙剂秘千古何有遇与谷理馨六经笥满网龙在陆横罹相国阨复值永宁酷迨及宣和间千金购无复郁郁蒙城田文献世相属香林秀孙支善继践芳躅传家无长物宝此一寸玉客居大于年丰润蔀华屋阮生几緉屐舜乐一防足公余日摩挲宁使食无肉古人不复作精絶见此物倾囊任借观不许一磨倐田郎固淡僻清赏尽不俗书生臭味同往往溺所欲吾家眉子歙隠隠修蛾緑客来恣濯玩亦弗容少黩墨不知研良研不沾墨馥譬犹藏书人终嵗不一读揷架徒好观新若手未触相看两痴絶一笑为捧腹
　　赠承防唐夀卿
　　论士须诣实相马先其神周秦何贵贱变化存吾身唐侯金闺彦动有鸾鳯驯飘飘瀚海翮上拂明月轮忆初识君面转盼二十春朅来客京师君为玉堂臣时于管中窥斑斑见其文髙适四十韵便与作者隣青红桃李塲天葩散奇芬有徳谅有言君侯性訚訚最爱发策际不迫意独臻理明中事机士气借以氲重念朋友交敬毅多不伦或者一颦笑意在交相因令人气最短标置分畦畛爱君略城府吐词烂天真不作崖异奉不学游说秦信厚等麟趾为人解丝棼所以多士间堂堂张吾军蹇予自结髪泛爱而亲仁当其立事嵗亦复求蠖伸长风万里浪蹭蹬无纵鳞今虽老伏枥尚友心犹振都城交游海因依防当亲如君辱识久办与陪祥麟人事有乖合对面如离羣徒从樽俎间一笑倾冠巾只今友道衰耐久将何人相马论其力取友非所尊天机到没灭君今九方歅心期既有在形迹不必云因题乐山咏聊书代吾懃
　　成徳堂诗卷
　　蹇予客京师诗卷日交至此风近日长珍馔互相饵张君构新堂乃以成徳示再拜来恳予一言愿明志成徳以徳成何啻余恺悌徳者得于中行已见于外是乃君子称实为圣贤事一时扁之者无乃躐等第太朴自六凿衰俗日零替剽窃糟粕余色取仁为利遽然以兹名岂速蒲卢意意我开入徳试说第一义厥修贵有初主敬圣不易孜孜先此念优入匪难致收功心日休不匮将锡类防见堂中人事业称不器
　　题赵文卿嘉山诗卷
　　徐公序嘉山众美掠已竟复儌诸公作落笔先漫应我虽乏新意不为蛇足賸文卿慷慨士意气掩赵孟识君二十年毎对豁滞兴谈噱倾底里议论老能正以儒乃毉名以毉实儒行谁为幽并豪虎变伏延炳先贤去世逺一气犹包凝苍苍嘉岭山玉立想照映士防懐秦防宣尼喜卫磬我常登汾睢西眺河山胜延安东北秦得士敢小郑彼嘉冝降神英物复赵孕儒毉有显道孝爱发天性惟其啬世用裔逺有余庆防生甫与申驷牡拥髙乗我诗匪防辞探頥神理证有子教读书服此恒起敬
　　东征诗
　　东藩擅艮隅地旷物满盈漫川计畜兽荡海驱羣鲸盛极理必衰彼狡何所惩养虺得返噬其能遁天刑逺接强弩末近訹乳臭婴一朝投袂起氊裘拥矛矜天意盖有在聚而其萌荓蜂有螫毒大驾须徂征寅年夏五月海甸观其兵慿轼望两际其势非不勍横空云作阵裹抱如长城嚣纷任使前万矢飞欃枪我师静而俟衔枚聴鼙声夜半机石发万火随雷轰少须短兵接天地为震惊前徒即倒戈溃败如山崩臣牢最忾敌奋击不留行夘乌嗢都间天日为昼防僵尸四十里流血原野腥长驱抵牙帐巢穴已自倾彼狡不自缚防窜逃余生太傅方穷追适与叛卒迎选锋不信宿逆颈縻长缨死弃木脔河其妻同一彼狡何所惜重念先王贞择彼顺祝者其归顺吾氓万落胁罔治无畏来尔宁王师固无敌况复多算并君王自神武岂惟庙社灵三年哂东山殪戎营栁清都人望翠华洗兵雨何零长歌入汉闗喜气郁两京小臣太史属颂徳职所承虽非平淮雅动荡耳目精赫赫桓拨烈仰之如日星珥笔为纪述发越吾皇英召穆美常武且莫夸雷霆
　　覔风字歙砚诗赠侍其府尹
　　砚本发墨具不尔安用他碧紫晕鸜眼黝黒深宫鸦彼端类髙人风姿固云佳逺韵不少吝清谈浩无涯但于当机时未免思棼拏若或砥砺用茫然手空义硬则墨为褪软则磨泥沙惟歙士之杰体性何交加罗纹与刷丝一寸皆可嘉回视端溪公有名实则差新安山水窟泽大生龙蛇举世被其利有何蛭与鼃山髙溪水清其芒利如碬常闻右军砚风字琢手奢是名为水箕朶颐骇唅呀松煤烬无余惟恐中书丫池寛水弥漫挹彼如尊洼陂陀浸半海挥洒生云霞平生未尝有梦寐江之涯君今去为邦过此空成嗟包公尹端州归不一砚拏彘肝类安邑一笑春生华书生乞索态殆是心贪邪襧衡溺所爱竟撡渔阳挝今冬与来春防有泛斗槎雄雯或雌缦分送张华家
　　十月牡丹
　　彰徳路监郡沃哩嘉议治甚有声壬辰秋辞职让其叔伊啰布哈中顺是嵗冬十月新侯府第发牡丹二本明年秋计吏伯耕香林先生孙不逺千里来求诗于翰林诸公因首为赋此
　　冥气折胶草木余萎悴邺城乐土郊画戟清香地谁留翠被暖小试丹砂艺一枝鹤翎红照映朝袍贵散彩冰雪中造物有深意正縁二侯贤抚字见早嵗蔼然礼让余涵蓄坤灵秘欧九谱花神百种第佳丽洛花固芳妍根盛气或异春华复冬荣彼祥端可记无乃后来者踵治更和惠虽云有浅深锡类由不匮奚烦鉴傍州一段中和气慇懃将二美千里偕计吏徧求翰林诗拟荐金盘瑞我欲论五行推测涉茫昧浩浩二气中事或有闗系重荣说紫荆偏反咏唐棣佳花原致祥恶草终可畏未若中庸篇继述皆自致栽者即封培倾者随覆坠由来衰盛间为善不中废曰善即胡为不出让与悌神明与扶持声誉日四至君能驯是理获利余百倍何翅天香台卿云摛四季
　　送范药庄子楚教授嘉兴
　　范君号药庄杖屦屡来谒坐间话行藏曽是宪幙客投我诗一编细嚼读恐彻诗从晚唐来髙风日淩折君才何清峻略不见萎苶浑涵中州气佳处毎击节朝来又相过喜色浮两颊乃云子楚来得调官两浙南归行有日一舸赴吴越恳予送行诗我乐为渠说路教虽冷官佀缓系实切化源开两庠彼秀富才杰朝家急得贤训勉宜屑屑一门在清流声誉尽昭晰君虽客京师破帽几风雪两椽省东墙一片江南月羇栖思不无相视为一豁君归稍如意昼日抵三接何俟老夫诗长路绚行色
　　赠大同利彦祥
　　金天一气皛以理乃为义兼包体用言蕴蓄和与利居大同东去都为近地风尘杂四方豪贵犹大魏圣贤贵有教初不限气类彦祥孕金皛用雅变华裔敛袵昨过门伟矣髯卿丽开谈一老僧略不见本气谅知六合表固多瑚琏器示予野斋辞把玩爱不置丹书冩虚影经史含至味舍此或与彼恐堕为善志因将与进心更扩读书意周邵两邠产文献垂万世由余出西戎斯也以贤议吾贤即能贤此论古不易守之有余师何俟吾言赘
　　赠笔工张进中
　　书艺与笔工两者趣各异工多不解书书不究笔制一事互相能万颖率如志进中本燕产茹笔钟楼市虽出刘逺徒妙有宣城致我藏一巨拂用久等篲授之使改作切厉锋健锐疏治近月余去索称不易先生莫促迫致思容子细中书不中书安用从新系朅来歘见投入手知利器文房三贵人刮目喜相视正縁两资借办此挥洒技吾锥原不铦甘分置散地驰骋翰墨场又匪老人事不辞束缚坐但愧简拔意子正来索诗一笑吐吾喙束老豪頴辞遂拟徘徊戱
　　送张幼度倅冠州
　　前年走京师忝与北海荐白首官词林意若遂少愿虽非玉堂人幸接金闺彦供奉得张子为人良可羡岂惟文字间辞理见兼善言行两无择容度升回转温纯韫椟玉乐易不崖岸何心与物忤有问即冰涣宛如鸾鳯姿肯作麒麟楦相看二载余谨若初觌面朅来过门别新除得倅冠坐久两不怿去住相慰浣我心爱莫留官属亦深恋其如行止何物情复多变銮坡礼文窟一仕尽清宦古人贵任运况去有三便家近得侍亲州孤无剧办请益愿一言偏倚时揉链我忻闻其说解事语不漫常思欧九说可为后来賛摛文止润身及物自贞干休辞米盐碎莫厌衙起晏不见忠献韩鼎铉出推判行俟官有程民事不可缓
　　游妫川水谷太道宫
　　迎谒次妫野将为旦夕间尚余百里逺却得三日闲追陪玉堂翁清游指仙山穷秋草木尽诸峯惨无顔两崖蓄余暖嵓树如春妍洞口疑有光望中已欣然始至觉夷旷稍深更幽寛山英喜客来夜雨濯翠鬟层峦与叠巘供我拄笏看云封石上鉢【初火道郦五祖者逃难此山众追及弃衣鉢石上而匿其物重众莫能举众为异遂请主其教今道院盖郦生所创也】玉潄山腰泉濯溉滋树艺一脉穷湾环西台颇峻絶两折跻其巅诗翁见精健登防不作难防礴凛莫留松风吹袂寒降阿集情疏髙谈孤攀山荒苦无称似待新诗传诸君垂槖来稇载风烟还因公得胜赏此诗其可谖但恐云霞举暮景去犹悭我非桓野王今识东山安
　　题筠菊亭
　　有客昨过门挟卷携酒壶我老厌人事汝谒将奚圗自云有老亲倦游乐闲居终年筑亭圃筠菊心所娱二者谅微物一日不可无餐菊制頽龄种竹来鹓雏牀头防页书随意日卷舒欣然有所得声鲜忘朝晡脱畧少年事呼鹰走韩卢治生不求冨教子供读书近随计吏来一命沾堂除南归不徒手岂计巴与俞眼中倚门亲慰浣当何如瞻乌噪干鹊过戸县蟢蛛竹色动虚牖秋香满庭隅计量到家酿山槽滴珍珠江山汉阴国耆旧称名都从今王氏亭而与吾孟俱题为五字书稇载乐有余路教为再拜归当牓吾庐
　　陪张右相祭奠司徒忠懿公墓
　　王城西北郊有山曰卢师冈逺见蟠互野旷欣平夷我尝以事来旋轸思迟迟匪縁蛇虺灵不羡风烟奇有懐徳育公攀附随潜飞一朝际风云振燿生光辉我初拜英表富贵非公谁内焉幽国助上焉两宫知孰云恩泽侯以徳中自持近侍足恭谨接物余谦防由家化而国在理乃所宜及夫司徒公衍庆尤熙熙再世保传功大书见丰碑神龙袭九渊奋起须鳞鬐伊公汉大横庚庚隠天机厯数既有在大器将安归君王自神武监抚非细微宝章犹传玺启沃贵知几堂堂忠爱心画此庙社规其报宜伊何子孙保无期倐歘三十载山丘两巍巍生死固常事盛衰有足疑昌黎铭殿监所以含余凄我老自多感黄鸟声正悲驻车不忍去日下山烟霏
　　书日者卷后
　　稔闻曰者名不识詹尹面共云推未来符验如契券因之求题咏有学难自衒郭生序已详奚待余眷眷虽非青囊翁尝读李生传为怜长沙傅三策动汉殿及夫行藏间而抱不遇怨綘灌夫何为艺能止自羡弗思前席夜有舌不少咽况彼伥伥徒能不逐利转正直神所与言行士之观悔尤两克寡禄秩中自办宣尼敞亨衢天理不吾谩山人有来问此语告无缓庶刳万有心一聴三圣防
　　题张氏先茔记后
　　禹城张氏先起迹自农伍力田与孝悌内助半贤姥夫妇人伦常松竹表寒苦柔姿不易立流离复艰阻只影携孤儿避地韩城隝饥寒儿不知采拾治丝缕训育至成人衣食能自取去着仙人衣春风三十许若将终其身一室老环堵天其表媪慈再世沾煦妪蔚为庶门清在野不多覩南薰吹棘夭衣冠见楚楚孑然九龄迪信厚称干蛊或欲以节闻顾视为告语近名道家忌此事莫予吐夫家已不幸在我分当处里南筑幽栖竹木映庭圃还我浩浩天香火湛灵府晨昏省定际迪也礼容与一朝委蜕去神光照东土我防石室书逸事须世补国初迄元贞节义几人数豪族易昭晰里俗多草腐况保晚节难往往变所素猗欤望亭君雅志遂初举凛凛百年间毫髪不少沮竟续所天家时祀苾笾俎岂惟励衰俗清风激千古裁文为歌诗流咏徧齐鲁
　　送张胜非任汝宁府判
　　汝流漾玉虹望入东南楚云连悬瓠城形势见今古有乡以龙名旦评擅诸许山川气不易旧蔡变新汝名芳土亦馨理在物争覩张生太史属三载战文圃开朗中有为一变至于鲁朝来得新除破瓮起欲舞踵门来告别一言求小补试将吾已行聊用勉君举吾年四十余弹冠判晋府通宵思阙遗未明聴衙鼓上焉事官长下焉宿民苦簿书杂米盐尘土相与伍抗容不少倦公散日常午任责在人先见得思义取争输公堂益不惜寸金吐堂堂五十城利病系区处心平知所宰有众孰敢侮御史至束湿未省聼渠主最怜绛阳狱五嵗闭幽圄一朝得其情久旱霈尺雨当时官府清至今传好语伻来一宴过蓄缩畏于鼠正縁中省严经制得其所后来府无人所事防乖忤官寮自兹坏政荒嵗饥阻毎用诫平生艾服絜其矩皇家重师帅爵禄不轻与汝宁本宁安未用厌劳拊声华月旦评粲粲珠还浦补缺公与卿去去力当努壮心横落日髙歌当梁甫
　　壮士吟题郝奉使所书手卷
　　使节驻淮海人望两好熙宋人足变诈观望占成亏不知破武事中伏混一机壮士死则已不死将有为宋琚凛风概天马不受羁拘隔一馆间激之见连鸡事久变乃生势去心恫疑奄奄十六年惨悴甘湘累内开既首鼠外侮宜纷披盛气屈使降壮心终不移睨柱欲碎首忍见王人微松严操愈厉草緑秋更萋萧爽隠雾豹脱略触藩羝老贼在一杀幽愤将何施庭芝一援手所惜良不赀兵交使其间天理或可期子卿才属国所报亦以卑至今郎山冢突兀空蟠螭两行清汝帖只有老天知
　　送徐平叔还广平因次其韵
　　全赵古多士炫服见吾琛我生自有命其肯枉尺寻结交半豪右翔集依云林当年平津阁箕冠明月簪乗时颇展翼天髙气横参谈诗似髙适走翰惊陈琳忽骑将军马缚贼虎穴深向来三数公朱弦得遗音长剑一樽酒洒落开雄襟自笑我何有踵门来载临袖携长沙书囊乏鲁连金白髪老亲健晚境毛义骎时清竭明略有义多同衾躬耕食不足从仕力尽任秋风吹易水游子动归吟深藏防有待莫负平时心
　　题焦节妇卷后
　　焦氏有贤女姿禀与众殊既笄乐贫素出嫁南征夫一朝闻卧病寻访边之隅怙恃力眷挽在妾夫何如竟能遂初志扶防归里闾朝昏事蚕织恭侍舅与姑百年终孝养祭何勤劬拊畜两孤幼嫁娶礼与俱孙门固衰谢赖一贞节扶夫妇人伦始因之变时汚一端青縠信至死誓不渝采诗论国风彤管宜沾濡谁谓闾阎间凛此风烈媰猗猗谷兰馨落落青松孤岂惟表门闾抑备太史书达卿昧平生容斋文可娱美节冠东州亦用播友于清风振孤标读者宜嘻歔
　　送许澹斋提举隆兴学校
　　我初入玉堂喜识澹斋面忠翁两朝士极口为称羡子逺东嘉人文防金百炼妙年登巍科巧宦厯防遍风仪耸四筵目光双炯电前年来京师得遂依刘愿校书天禄阁音吐见雄辨长河防建瓴洒洒江左传三釡固禄微一官争鹗荐行李日羇栖犹是多士冠今来得美除提举江西彦在吴到朝行客燕领词翰洪都尽经学文艺业多擅好将铸顔手主善志无倦习俗与命脉风雅为一变江烟送行舟潇洒离亭饯清吟代骊歌别思空眷恋依依乡国情去逐南飞鴈我老归未得松菊梦秋涧衣冠拱清朝粲焉珠防弁自惭老无能零落秋风扇君行重感慨黾勉磨铁研长江控髙阁百丈惊井干梅花散春妍苍烟开禹甸江山有清眺风月兴不浅南昌地卑湿众流争凑衍去年水为灾孤城江四转儿童化鱼鳖万灶产鼃黾慨然为开陈此事岂小便一锸濬东湖澄江静如练淡斋素有为肯遣空懐卷
　　观台乡刘氏瑞莲
　　遥遥观台乡近接魏西圃风来紫陌香台倾金鳯去繁华一夕空风物犹可据刘君号素侯林野敞亭宇贮藏物外春中有百花隝池开一多云锦涨秋渚亭亭玉井花十丈冰丝比一茄十三蘤秀发乃如许辉映天泉渊飘洒横塘雨风流似六郎澹艳疑静女髙情太极翁爱玩吐奇语根植汚泥中香韵尽容与褰帷对佳丽淩波看微步烟霏动帘栊汉女出歌舞当其烂漫时固已表双举岂惟见家祥分秀孕先母重台与双头连茎同合跗封章称嘉祥夸者徒媚妩由来草木蕃造物不予侮气蒸物自盛事异未之覩百年霈遗泽宅相焕圗谱君家邯郸望马服乃祖诸孙借余庆隽拔一何楚起家汉贤良接踵泛蕖府一门集清芬婵娟冨簪组为君续夷坚作诗劖石鼔【阳有石鼓山】
　　蒲城行【效韦苏州体示异姓弟乔百顺】
　　蒲城今乐郊两翁处东西相别二十年顔鬓防以凄加餐似平时舍杖矜健移置酒前拜夀喜定垂涕洟拥膝侍终日念不共提携幸有聂与乔治生事锄犁云谁知异姓【一作派】孝养日孜孜虽违心获安慰我悠悠思官书促前去望入云林低
　　黒山秋霁
　　我度居庸闗天峡四十里巉巉积铁色两势苍壁倚何由铲叠巘一撮峙燕几长令幼舆心喜溢秋壑底朅来游京师访友棠阴里入室得兹山欣跃倒双履携归坐卧观论列忘两纪黒山凛氷尖玉色何粹美连峰卑髙陈夹嶂蹊迳逶逺势走脩坂秋骨濯清泚絶巅苍穹盘哀壑太妃圯奇状出天然弃墨妄模拟又如苍间虎怒伏惊猎棰昂头入四顾徐起妥苍尾书生眼孔旷百见心未已不为此僝顔照映横玉垒烘香作怪供扬觯问山鬼不知天壤间劖刻此能几魁岸状木假甲乙第湖玼达人有大观太华拳石比曽为物外诱沾沾抱徒喜屹立万物表景行世仰止诗成赠山主我岂郁林齿岩栖未有期对此聊尔耳大开致爽轩拄笏约吾子












　　秋涧集卷五
　　钦定四库全书
　　秋涧集卷六
　　元　王恽　撰
　　七言古诗
　　舒辟剑歌【为太常公衜赋】
　　龙泉之精老蛟血跃入洪炉凝夜雪至今元气老不死粲粲碧华浮两胁雀环金错赤丝绦苍水夜掷天为髙或云径度海西陲佩非其人有所归夜飞入燕人不识天以神兵示中国宋侯磊落书中杰碧眼风胡物情格穷幽抵秘竟圗经羽窟昆仑腾口说黄金台下喜相逢醉眼髙歌得玉龙摩挲神物万金重箕冠倾倒琉璃钟蹇予元年燕市客走马来观叹奇絶雪屋灯青宝匣开紫气横冲箕尾灭悲风凛凛入座寒山鬼吹灯中夜爇当年天矫龙性在入手无方恣舒辟金精固列五材首坚质柔资苦差别彼人之性而与同太柔失威刚则折咄嗟此剑阴阳全雄雯雌缦俱赫然君不闻淮阴未遇贱且贫爱而服之良有因无何大遭跨下辱亦如此劔能屈伸一朝攀附赤龙飞六合风云入指挥汉家日月四百载亦从此劔腾光辉宋侯笃我卓所立一日三看曽不惜我今作诗私自激重为歌之感畴昔多君振厉义且诚羡君小试妖氛清三年盗防潢池兵亚夫持节东南征此时宋侯佐戎车一挥逆俦生白须缦缨短衣非我事谈笑自有聊城书斩繮归来茒屋底拂拭海西心自喜不须夜半舞荒鸡得君乱丝为君理况君天冨席上珍胸蟠万卷余经纶天王未入非熊梦此剑应须检子身
　　飞豹行
　　中统二年冬十有一月大驾北狩【时在鱼儿泊】诏平章塔齐尔以虎符发兵于燕既集取道居庸合围于汤山之东逐飞豹取兽获焉时予以事东走幕府驻马顾盼亦有一嚼之快因作此歌以见从兽无荒之乐也【予时为左司都事】
　　二年幽陵阅丘甲诏遣谋臣连夜发春搜秋狝是寻常况复军容从猎法一声画鼓肃霜威千骑平冈卷晴雪长围渐合汤山东两翼闪闪牙旗红飞鹰走犬汉人事以豹取兽何其雄马蹄蹴麋歘左兴赤縧撤镟惊龙腾锦云一纵飞尘起三军耳后秋风生豹虽逸才不自惜雨血风毛摧大敌风烟惨淡晚归来思君更上单于台血埋万甲战方锐爪牙正借方刚才古人以虎喻天下得失中间系真假元戎兹猎似开先我作车攻补周雅大笑南朝曹景宗夸猎空惊强霹雳何曽梦见北方强竟堕闭车甘偃息扬鞭回首汉家营一防枪缨野烟碧
　　匹纸歌【谢王道人子宁】
　　楚山修竹森如玉千杵鸣碪响空谷溪翁鬬巧纸愈佳渌泛秋江连百幅春敛笼熏素练轻鳯梭停织天孙颦声光一日天下白万古作配中书君道人来自苍陵天名品阅防东吴船惠然赠我以此纸入手展放银河飜脂凝玉莹絶纎滓风流绰约貌似姑射之真仙扶余绵茧固坚腻中有云影霮防浮秋澜金华五色非不佳不放墨松使者光通何如此君贵重百金比当与澄心玉屑并驱争后先媿无少陵诗鲁公笔如椽挥毫一扫空云烟文章元气古无问玉堂人物今翩翩此而不赠返惠我夜光暗投真可怜道人一笑春生颊琢肾雕肝尔心折千首新诗意未穷分取烟江愁万叠我今灵台久荒秽老树秋芜余废垤何时除治若此纸一片冰壶贮秋月深藏且须珍惜之准备虚堂夜生白
　　金马门行
　　十年金马门中客万里风云横上防貂蝉要自出兠鍪拏舟渡江江水窄新丰树色绕千官一片丹心悬魏阙洞庭白波木叶下千里临江思饮马堂堂大帅晋龙骧声振南陲无吕贾止则如山战则克更着君侯防幕画淮阴何止一军惊满眼旌麾动秋色万灶连营楚戍烟一樽回首铜駞陌功名年少贵力取行与诸兄垂竹帛
　　蹇予久事笔研间天东倦客未能还梦回破屋见星斗商声夜半歌南山虚名不到麟阁上白日能饥苜蓿盘何如乗此长风去浊浪吹破东南天
　　相从行【赠宋兄道】
　　宋君茂异谁其俦事业当向前人求羣书磊落载其腹人道聪明似邺侯黄陂千顷不足泳入海簸防龙骧舟十年雾豹栖岩幽毎恨南海北海风马牛碧云望防西山陬爱而不见心为忧向来文采瑚钩宁胡一曲不自休【公尝作宁胡阏氏曲行于世】壮懐似欲冩孤愤笔力倒挽西江虬古今乐府非不优例以哀怨更相酧蛾眉命薄黄金贵青塜凝云紫塞秋多君变体不师古一扫万古琵琶愁我忻得之三过读如入武库森戈矛乃知鳯凰在岐世自瑞春风百鸟空啁啾乾坤吾道方悠悠天公畀子鸣中州唤回海岳三生梦独倚元龙百尺楼今年冠剑平津阁积忧一见心为廖识君恨晚愧仝志正似羔羊之鞹縁饰青貂裘古今为讳分清流不用倒飜鹦鹉洲期君有道兴东周不然君为龙我亦同云浮自兹攀逐不相失四方上下从之游
　　南风謡【送董瑞卿之邓州军幕】
　　南风不竞兵尘鏖两淮春燕趋林巢吾皇明见万里外欲以徳服兵无劳已闻灌莽极目地方屯春事开林臯紫髯将军贤且豪智略往往超龙韬一军壁楚号劲利眼中勍敌无刘曹今年分阃镇邓鄙旌旗改色天为髙芙蓉幕府固多士更以厚礼罗英髦君侯汉庭选经济防与咎挥画乃余事白羽风萧骚年虽哀乐境两鬓无霜毛如君名宦不可逃绣花未满千金刀鸾凰忽尔辞蓬蒿此行莫起触热叹将军好士心忉忉得君岂止解郁陶投竿如掣东溟鼇飞牋走翰铃阁底骎骎欲逼令家绹秋风皷角惊江涛军中气和投楚醪兵家耕战谅有待雷云隠伏池中蛟一杯汉水春蒲萄楚人虽猛轻秋毫知君谈笑办此事长江聴渡龙骧艘长江聴渡龙骧艘
　　长剑行【为王子初赋】
　　老蟾破云光走庭清风西来散幽扃北斗芒寒色欲见太白睒烁无光晶灯前忽值苍水使示我宝剑喜且惊芙蓉匣开吐奇怪分光防萃此剑之精英苍虬翻风白日动秋水背露鳞青昔之所遇今乃爱觉我炯炯双瞳明青衫试拂拭磈磊难自平平生疾恶肠为尔芒角生我闻干刚甲五材锻成玉龙复以首利庶物称佩非其人尚不可况乃用之髙庳而无经君不见赵文失所好日夜徒扰曼胡缨朱云伸其请折槛反取讪讦名剑之于人无适莫用之得术如雷霆又不见周公管蔡举谤息四国宁圣师两观诛正大贯日星遂令千载下妖腰乱领寒于氷引杯感古我自惜儒冠突须嗟无成之子风云士慕蔺如长卿飘飘四方志早以文章鸣君与剑无久蟠决云防看升青天黄金错环苍玉佩揽环结佩天王前慇懃祝子无多言不诛已然诛未然
　　杂言喻为彦政失子作
　　堂上慈亲头白丝慰心赖有宁馨儿巉巉头角日方露谁挥如意击碎瑚枝不知与夺果何主变灭歙歘无旬时骊龙失颔珠海窟黯惨须眉垂老鹤忆别雏泪眼呌防秋天低彼苍坱圠于我本无有何事诞说立象为鑪锤阳春艳艳木自荣非春一一防化青红姿秋风萧条羣木脱物感秋气雕悴又匪行阴机乃知生死天地间花开花落殆似东风吹蜂房鱼腹得至理子夏失眀伤天彞西家因果蛊流俗东家闻之为朶颐蕃延疎薄无定分慰懐当取昌黎辞父子自天性东野能不悲君年正鼎盛情钟感非宜况夫先子泽浑水清而漪吾友贤且孝举案加有梁鸿妻捧檄为亲屈晨昏归来侍庭闱我闻善积有余庆他日当有螽斯诗
　　涌金游【并序】
　　予回辔共山有容过而问曰涌金之游乐乎曰乐矣不无诗乎曰无有也客曰事乐防之于心心乐寓之于口且兰亭之胜至今尚为美谈者其以有托于斯文也客退于是乎书长短句以歌时孟夏十四日也
　　晓云拂山山气昬坐来万壑烘朝暾丹崖翠壁画莫出但觉诗境供愁新地灵祠古秘幽怪天授神柄専其尊年年箫皷祠下路东风十里杨花春我来爱此山水窟天气着物清而温漫金亭上一防礴主人留髠醉金罇水边滉瀁多丽人往来但看珠翠裙不知仙家足奇货明珠脱串一一浮出摩尼真波间可翫不可掇云锦飜动玻璃盆书生润身那羡此席上正有吾家珍举杯酌水但黙祷山灵垂意哀王孙愿分秀色贮诗腹一洗万斛胸中尘仙官有请固不拒山鬼窃笑君无因不然结茅傍修竹云烟占防西湖曲月明舒啸碧山巅唤起公和跨黄鹄
　　秦川行【送张孝先】
　　北燕豪侠南州客去嵗辞家今八月霜风偃薄一貂裘不为无金少顔色平生弓剑只余事沧海风云居上策今年弃繻复入闗春光澹沲迎征鞍周侯磊落天下士槖鞬赖子为周旋我知黄鹄志千里此举横絶青云端长安西望白日近解鞍多在清明前新丰美酒斗十千长乐坡头杨栁烟曲江花满树春风怨啼防对时感慨能不动乡思丈夫有涙肯洒离别间骅骝得路足神骏我非绕朝愧乏黄金鞭君不见古人勲业贵少壮莫待拊髀悲流年
　　东方碑帖歌【谢子初】
　　鲁公笔法天下雄东方一賛其犹龙嗟予爱之力莫致梦魂防到平原东我虽不解书慕此忠义风有唐天宝初祸首营州奴羣凶一朝起氛祲连神都二十四名郡风靡随盗区堂堂顔使君徇国思捐躯竟以七千众不为边尘汚乃知大节初不以艺自殊胸中义气蟠不防往往翰墨摅其余况兹游艺君子责古人以字为心画先生不知作何状覩此宝墨事可测书学到君称絶笔凛凛英名贯星日晋汉名书凡几家奄奄为君皆败北宜乎眉山公谓此能事毕出于右军扩以大比并离堆当第一豢氏龙蟠古井波将军虎卧南山石又如大人垂绅正笏廊庙上忠厚之气了弗事縁饰嗟此至神物毎为好事得君家父子贤向歆只今好古喧词林几年秘此分赐我拜嘉不翅千黄金君心若此真尚友我报愧无琼与玖歌成大笑不自量拟与君名传不朽
　　墨竹歌【为共嵓处士持嘉】
　　吾生爱竹兼嗜石手不能书漫成癖忆从林下七贤游终日摩挲防寒碧山河一自隔黄垆尘土填淤百忧集得君此画忽洒然元气淋漓障犹湿满空月露下寒塘人去山阴锁幽寂又如湘妃庙前风雨晴翠袖纷披山鬼泣几竿迸出太古崖老节雪欺初不惜表将一片嵗寒心不与繁华竞朝夕东栏牡丹鹤翎红西沼芙蓉绀珠色歌钟倾国乐芳年以色事人能几日何如鸭江居士诗骨清而臞手种此君忘肉食不须拄杖敲人门万斛清风破窗北月中看竹扫秋影妙得于心发之笔兴来落纸出尘表拟学湖州灭形迹呜呼湖州已矣萧郎逺今代名家淡游客君不见李杜文章万丈光一日齐名伟髙适
　　乞雁歌
　　吕东平江海客一鹗盘霄鸷空百老来机械淡相忘双雁随行声格格阶除得食藏颈眠恼不及邻甘乱聒两堆晴雪春不消暮映书窗生夜白终朝司警代黄耳梦破烟江秋拍拍主人对之心愈闲感念物情终桎梏家中又厌食蚁虫一夕笼归山下泽今春卵哺众雏息百日己能过所出青山满眼映一羣泛浦眠沙白胜云稻梁栖畮秋正美约我充庖洁口飱能鸣见害古所惜我心念之生隠仁劝君深藏饔子刀解缚归来养雪毛右军闲适久无伴许赠一只相与遨西溪秋水深防篙江天漠漠秋风髙归飞不隔暮云逺放尔纵观心亦滔俯歌双雁行仰送孤鸿杳洞庭归客无音万斛羇愁坐中老节旄零落瘴海烟冠盖都门閙昏晓我欲因之附尺书西北烟尘静如扫
　　夏夜晨起理发【时目疾新愈】
　　居闲早眠复旦起绕树行吟残月底邻鸡声里候东方晓色鸡人气清美双瞳自为苦所纒两鬓鬅鬙思旦理青丝髪散满肩云千梳未暇百梳勤余邪细逐老栉散风露气入秋蓬根疏通百窍胜新沐一洗耳目清而明朝有蝇子暮有蚊事随日出更纷纭侵晨有此至良剂肯羡卯盌松醪春诗成因谢草堂客康养生非妄论
　　衡门行【送陈长卿】
　　衡门栖迟乐吾乐甘着流辈讥束阁长河其奈不疗饥谁暇物情论厚薄前时行台领漕计处士半为糊口起长年巨防有余壤比比吾侪废生理嗟哉陈君何苦节天东游子天西客监河势去余业在客舍半椽淇水侧书生辛苦学干禄入手青衫得藜藿尘埃风雨蹇驴瘦日就空仓自羁缚今年幸得解脱了超海挟山初不恶暮春之初日东作陈君叩门声剥啄向予长跪话逺行上计又须趋蓟朔携书五车煮不堪举室舟行更萧索前因未必是亨衢着脚如堪戒前错若于金粟例言拙谁着裴刘供调度逢时正有利不利有命岂论前与郤长歌西北酒一杯浮云渐逺天寥廓东曹若见王春官道我行藏事如昨几年奔走一堕甑蕙帐归来惭怨鹤济时幸有公等在拟把一竿寻钓壑因君悟我向来非相送出门还一噱
　　大雹行【至元四年五月十五日也】
　　雷师掠地西山麓北防丰隆出苍峪崩云掩落赤日乌烈缺光腾烛龙目黒风驾海天外立万骑先声振林谷云涛怒卷恶雨来中杂冰丸几千斛杀声咆哮屋碎瓦百万神兵自天下奋然横击合阵来昆阳之战何雄哉又如马陵之道万弩发矢下雨如无魏甲斧形鸡卵见自昔异状奇模此其匹野人庭戸变绡馆雾涌烟霾与龙敌又疑鲛人泉客泣相别涙洒珠玑恣狼籍叶穿鸟死庭树惨禾麦击平惊赭赤神威收敛俄寂然潇潇合浦还珠聨整冠变色立前庑但见土窝万杵一一皆深圎五行有占非小变调元失所谁之愆又闻夏冬愆伏之所致亦以坎治持化元孔子修春秋二百四十有二年特书雨雹凡两次大率败黜臣下侵君权况今朱明壮阳月胡为纵此羣慝之所颛厯闗上诉九虎怒虮虱小臣非所言独怜田家被菑者寒耕热耘手足成胝胼差科大命寄一麦盼盼见熟疗饥涎一新到口不得食哀哉何以卒嵗年
　　捕鱼歌
　　坞西溪水深及篙渔戸晓集拖轻舠纵横张网截两涘挺义逺混惊银鱽栁阴潜涔深且宻大鱼小鱼争遁逃须防合网环深碧薄槮提纲从掇拾小鱼骨罣半死生口颊噞喁无足惜就中一鱼匪常材黄金作鳞尾砂赤泳游本在孟津居波荡江湖事行役中涂遇厄梦不神腾跃舟中有时立渔郎回艇催归急几处金盘待鲜食夕阳澹澹洲渚空回风萧飒溪神泣网罟设兮水不深惜物之君戒贪得古人数罟不入池以时渔捕须盈尺今人古道弃如泥竭泽焚丘意方毕野人有乐在濠梁泽畔行吟三叹息
　　宿仙山朝元观题示
　　太行北走开四门川原落落风烟屯仙山西峙如虎踞石岭东抱犹龙奔道林中蟠百余畆顾揖殿寝何雄尊仙翁得仙事惝慌碧霞洞主元孙百年朝元去不返宝箓秘泄风雷炖阴雷诃护石坛古老雨溜渍苍苔痕缅懐矫矫东瀛老变化能大天溟鲲谢公本是济时具谁使卧老东山墩丰碑不愧蔡邕笔再拜遗像俨以温我来夏交树阴翳万橘翠琐芬兰荪平生素有林壑癖苦厌阛阓埃霾昏毎来福地爱萧爽跬步乃与仙凡分山川景气得入胜喜对羽客开清樽夜深静卧月东出林影布地翻瑶琨天风吹空万籁息明星当坐手可扪恍然人境两竒絶月露一洗清心魂世间尘土几千尺有梦不到瑶台垠人生几何胡不乐例自局束驹服辕惜哉清景不可驻一声啼鳺开林烟明朝人事随日出坐看蚁穴蜂衙喧
　　雁门公子行【赠李仲明万戸】
　　鴈门山髙防千仞风土雄尊号全晋君侯年少出纨袴裘马轻肥冠时隽古来豪杰数幽并栁子不须夸晋问蹇予三年东鲁客尘满青衫鬓双白书生无防伴侯鲭尺蠖泥蟠甘退缩此时仝君幕中游袖手旁观看超越绦笼脱落不受羁意表出奇人叵测健于豪鹘快一击霜翮盘云鸷空百爱君肝胆向人开遇事剖析无留材世人荆棘塞灵府末事挂眼生嫌猜丈夫特贵气为主行义不亏诚可取区区心计米盐问束缚真为抱官虏相期心事李西平锦鞬家世蜚英声天其借此作事业未害蹉跎鲁客卿眼中人物真知已举世论交多逐势赠君一片百年心意气相倾岱如砺羡君才气真英耳郁郁安能久于此烟华紫禁正萦绕台阁羣卿半乡梓明年焰焰动北方腾踏风云乃吾子
　　赠田生赴监河之召
　　田生操履淩髙节三载奔驰秦陇月长年愈觉世事艰中道毁车思逺业故人恋恋监河侯愿分斗水相为留古人有志患不立抱闗击柝非所羞君不见黄河一尺鲤风涛终化禹门秋
　　赠孟祝史徳卿还燕城
　　孟侯落落明时佐从祀归来喜相过探囊掷下瑚钩海岳英灵惊甑堕淋漓元气星斗光照彻龙渊得奇货我初把玩三叹息不觉秋风吹屋破太一真仙令绮季入奏行宫瞻紫气受厘宣室想所陈不独碧鸡金马异朝家望望董贾贤祝史孟君今伟器明年艶艳动北方馆閤风生惊一世因之启贺亷行台为国得贤真宰惠题韩干画马圗【韩御史君羡所藏索赋】
　　火轮凝空汗如洗日坐乌台簿书里韩君忽出天马圗萧防朔风生骏尾吁嗟此马来西极细看一骨千金直当时开元监牧盛赤岸千羣云锦织奚官袍带苍髯防碧眼深藏九方识岂其此骨独当御转盼君恩仗前立防年扈从东封还霜蹄蹴踏长楸间骊山武事厌不讲剪刷日应供帝闲鸾旗百里临潼道华清宫殿春风早黄金羁勒玉华騣游幸君为玉环老干时供奉属车尘思入星精夺天巧兴来承诏貌真龙冀北骅骝归一扫古人画马需神品骨相权奇气深穏将军曹霸干所师万古丹青少陵引韩公得法固入室十丈光辉谁所凖自今题品雪堂仙韦偃龙眠徒滚滚嗟予何者牛马走开卷赋诗还自哂韩卿朝骑御史骢暮击凡禽健秋隼更烦牢锁玉麒麟隄备雷风轰秘本
　　梁秀才惠橙【梁时在制中】
　　君家堂前橙两株汝父当年手亲植洞庭波兮霜满林摘惠晴窻慰幽寂夜堂张灯动春酌脱帽惊呼梦畴昔摩搓两手三日香感旧懐人泪霑臆一双照耀黄金苞露香冷落银觥桃呼儿走问隣墙酒早晚珍珠滴小槽
　　三勒浆歌【有序】
　　唐代宗大厯间幸太学以三勒浆赐诸生此后不复闻于世今光禄许公复以庵摩诃毗棃三者酿而成浆其光色油然如蒲萄桂醑味则温馨甘滑浑涵妙理及荐御天顔喜甚谓非余品可及遂以时供内府不肖以霑沥之余发为歌诗以见国朝徳被四表万物毕至之盛许公爱君之心以汤液醪醴跻圣夀于无疆之休也
　　金天一气何奇特异品珍材表馨徳翠笼万里入贡来赤佛堂西汉家邑异哉三勒见圗经秪解有灵能愈疾岂知用外藏妙理琼醴蔗浆非所敌谁传酿法自太古满瓮春云元化湿就中至味真酒豁达灵根三益友许公得法神所传一醖天成汉重酎仪狄拊掌耆伯惊五百年来未之有芹香背炙固区区推以爱君忠且厚彤芝盖影拥红云汤网初收在灵囿月华冷落露盘冰三咽芳温挹大斗金壶防滟承案不能餐我辈何功饮天卣

　　秋涧集卷六
　　钦定四库全书
　　秋涧集卷七
　　元　王恽　撰
　　七言古诗
　　题薛少保稷画鹤图
　　晋公化笔神胎禽超超中有万里心通泉老壁堕茫昧此幅冩影逾精深细防粉墨色欲尽元气突兀开云林双胫森碧玊老顶朱砂丹舞风警露两无谓理此修羽何翛然毰毸不受世尘污真骨照影蓬壶僊王恭雪氅忽散乱几防冷卧瑶池烟恍疑坐我九臯下髣髴清唳闻秋天华阳宫深春画闲晴苔冷啄松隂寒宣和六客尽摹冩梦不到此宫清妍予三年事击搏俛仰随人空饮啄长缨尘满凡容比拟孤清余愧怍君不见坡仙作叹真可人退易进难良自度摩挲老背忽惊心以幸乗轩非所乐仙槃月露濯金茎緑野风烟连竹阁得陪髙歩绕池塘老我何心望寥廓
　　僧传古坐龙图严东平所藏至元二年秋九月张佥省耀卿处观七年闰十一月甲戌公退马上偶得时秋苦旱冬天无雪
　　深山大泽物所蛰千丈悬淙挂青壁潭隂水黒不见底老雨初开元气湿苍龙何处行雨归闯首踞坐红云堆山僧骇絶噤不语万壑隂雾生缁衣咄哉传古隠龙性隔户冩影窥天机一从元化堕此笔饮海不复观晴霓世间画本万尺蠖尾鬛一掩无晶辉比年一旱防焚如牲币空事山川雩羣龙痴睡洞府黑六合任使黄霾汚何当铁匣出雷火冲屋而去腾天衢六丁奔命仆射御倒卷溟渤天瓢滂沱一洗乾坤净却敛神功寂若无
　　赵邈龊虎圗行【田给事和卿所藏】
　　巅崖老树纒氷雪石觜枒权横积铁北平山深林樾黒下虽有迳人迹灭眈眈老虎底许来抱石踞坐何雄哉目光夹镜尾束胯百兽却走潜风埃赵侯欲尽神妙功都着威棱阿堵中想当防礴噀墨时众史缩手甘凡庸至今元气老不死神物所在纒隂风年前驱马下靖边崖东突起草底眠腰间恨无铁丝箭寝皮食肉空长叹今朝过喜一嚼快熟视须顶为摩编货驯跖服暴戾息弭耳道义思拳拳主人爱玩中有谓遇事炳变通经权我闻汉家大猎阹氷天豸冠思赋长杨篇四方猛士今云合早晚龙旂到渭畋
　　杨秘监百马图【孙子誉藏】
　　冀北之土马所生息轩英爽房良精定年苑马凡几抹故老一说惊龙腾大青小青帝所驭势与八骏争驰衡先生此时行秘监扈从几赋汾阳行翔麟日给尽龙种春风不觉鸣鞘声杨侯凝神洞化窟笔底抹电流云倾当时一纸万金重曺霸抚掌江都惊生平冩影几千疋未若此圗真杰笔明窗一日百回防元气淋漓怅犹湿隂风猎猎吹旌竿云黄草白沙漫漫大奴乘秋阅清峻渥洼汹涌翻晴澜浮云角壮遂天性不数南山之下汧渭间安得武宗三万骑浊浪蹴破东南天苍茫回首钟山渡一凯归来入汉闗华阳春草三千里还似駉駉画里闲
　　和姚左辖梨花诗韵
　　主人爱花情不薄泪粉防干愁寂寞东栏一树要洗妆走报诗仙挥翠杓醉歌不惜玊山頽明月春风纷雪落杜诗韩笔世所惊大敌无前鬬清廓王城春事嵗如许三载痴牀如酒恶何时翳凤骖羣仙华时吟眺青山郭
　　绛州法帖歌【谢张元礼兼呈按察先生】
　　君不见晋人九亰吾莫与天遣元精留网楮绛州一帖天下竒要以钟王为艺祖内家中秘无杂收饷间等书为世取固知瓦注觑天巧虎卧龙跳照今古羌予嗜书昧所守集古无由似欧九王城陆海几燃犀不照光怪骈万首管窥虽得见一斑随即遗忘非我有承君恵此石本佳银字糢糊真敝帚奔蛇走虺几千丈诡伏竒形惊户牖手追心摹日有得顔氏服膺承善诱明窗一日百回防什袭深藏重琼玖就云好竒家四壁破屋润余丰且蔀三杯适喜迳醉眠墨池濡首追狂颠觉来捉笔便挥洒徃徃逸兴惊蒙颛裴旻劔舞凌云烟作诗闻君君岂然料应一笑絶倒乃父中令前
　　题赵仲器治古斋
　　我官御史二十月秩满身闲在京阙朋从日约扣人门阅尽名书古饕餮古人不作古意在鬼刻神劖多叵测喜逢治古斋中老论説精英探天巧反观吕氏博古书照眼形模总传寳赵君陶铸真好手元气鸿蒙惊剖典刑髣髴三代英赐器政宣皆敝帚免忧跃冶不祥金虫臂鼠肝争好丑
　　题都山老人庆九十诗卷次胡贠外韵
　　古风三百圣所删福履咏歌先夀耈后人作计竞朝昏徇利覔官甘妄缪正縁得防损天和禀受不只归薄厚刘公九秩固天与护养风神逾稚防脱遗外物委路尘保蔽元精若勲旧嵗寒霜桧自后凋露影朝菌不终昼笑防蒲水鸭头緑细卷春风酿重酎一杯吟醉頬浮丹不羡周人台背皱古来纪孝锡类多行见诸孙纷彩绶
　　恶沟行【在平阳翼城县北大尖山中】
　　西乌岭下唐都鄙歘得平川心适喜马烦车殆问前途人说北山路无几朝来径走山南坡冈势棱层登陛址峯回路转十里余惊度恶沟深井底偃身直下几百尺十歩徘徊九还止南来山行五百坐屐齿磨平无可跐仰升云顶俯哀壑山似鲸翻掀鬛尾羊肠絶磴盘不尽盼彻前峯后如指王阳叱驭心固壮老马凌竞垂两耳胷中大物已隠然又为此山相角踦我观晋文非眼见今日河山真表里畦田髙下画不如烟崦人家穴藏蚁晋人勤俭风土然山顶开耕自山趾一丘一壑凡几家而复唐侯风化始河东大抵九分山民既能勤生自敉茧丝保障两虽拙独有一安差可拟山间一笑自絶倒汝亦何为论治体忽当疑径问畸人欲荅子询思所以如君面带麋鹿姿遽缚尘缨解兰芷优逰文史恐难任涉险乗危胡至此世人欲逸见利心捷径趋时岂君子终南讥诮责未了千古坦途人所履笑挥植杖指东张汝急去予无我视若非隠者荷篠徒行念斯言真到理暮投僧舍不能眠走赋鄙诗还自棰
　　题赵城南王开堡楼壁
　　老涧盘回几千曲洪水平来两崖出邑居逺迩依地形南北经行看不足羣山掩映肺腑如河水萦纡衣带足畦田虽狭水所腴风俗俭勤仍嵗熟东西南北总除官此心少尽物自安区区薄宦封丘耳有懐莫遂空长叹为问霍河桥下水惊湍能激懦夫肝
　　清江引【为僧永真赋】
　　秋江水清深几竿渔郎放舟烟渚间中流举网紫鳞出不祗博酒供盘餐借问渔翁乐何主泛宅浮家无定所卖鱼生怕近城门肯到红尘汚人处芦花两岸晚潮平忆着莼鲈思径去朝廷物色那可得泽畔行吟何自苦沧浪水清濯我缨林婆酒熟容賖取人间万事一醉休睡煞江南烟与雨觉来满眼是青山独速緑蓑还自舞渔父乐真可与细冩焦桐入新谱【谓琴操有清江引也】朅来山城官事纷簿书凫吏对斜曛开圗空防渔家趣我恨不若江头人
　　张郎中彦亨督太原秋运道出平阳索鄙语为饯因赋此诗兼简子初宣慰
　　元年天策开明堂千官劔佩争翺翔当年张君正年少快书不减陈君康我初得子知逺到自笑野鹤空昻藏河山分陜严津吏六道烦君居右地十年坐聴棹歌声置散投闲非所喜试难去易凡几书思遇蟠根伸利器南来督运并门烟鞭筹心计惊孤骞万材蔽河晋山兀目中已具龙骧船生平故人王卫州东南开府羊杜俦竹头木柹方并蓄如君俊才当见收自怜右属櫜鞬意射圃何时补唱筹
　　平阳官府行奉送部掾刘文伟北还兼简省台诸公
　　平阳官府居上防我来视事星未周眼中之人竞笔得东西两曹李与刘一朝嵗贡入民部折狱论文欲谁语老夫虽独心所喜双鹘乗秋看掀举自怜白发一衰翁终日区区簿领中米盐细碎固当略要以不尽心为忡君不见郑公温国两通判至今徳业昭河东嗟余何为秩与等止有报国公而忠何颙至言岂易得渺渺孤懐庸自适因风寄谢台省公倘有信来慰岑寂
　　鹎鵊词甲戌夏六月宿李将军林馆闻之有感而作寄友生王宣慰子初
　　树头衣郎往徃人罕识汝舌几许长音响乃尔激穿空裂霜竹借问何所职农家呼汝为夏鸡陇月向斜鸣不失田间趣起早耕人秀樾深藏晓无迹隂隂夏木共山邑二十年前读书客一声惊梦入幽窗露气满空庭树黒只今早暮无所为两眼眵昏头雪白咄嗟禽鸟逐时新我发何由黒如漆
　　防姑射山神居洞
　　幽岩洞如瞰隂壑洞口飞甍架虚阁真仙乗龙竟何在香火千年事如昨蒙庄一言疑万世稿死荒山凡几辈何殊山石老且顽我欲砭订其能还呼児笑折山花看淡白长红恐自然
　　北洞【名王母洞】
　　南山截然如案齐东西两崖相抱围洞中仙人去不返老柏满岩空翠微我来天气二月初山鸟山花皆友于野情本于樵渔熟莫遣逰人避使车
　　铜方爵歌
　　荒陵盘盘枕山坰石林埋没秋草平隂燐夜出金作声牧児走避羣雉惊佳城一朝见白石神物还从野人得勒铭壬子嵗几许考究古书犹可识篆文镌刻非近世周鼎殷盘乃伦比两柱作撑【阙】贝形四趾垂象齿雷章绕腹隠觚棱老凤喙长惊下陊玉花鏥涩不敢蚀飜成翠羽丹砂紫我观三代制饮器多圎体咄尔形模方劖刻殆神鬼秋菌春萧非可比物之隠显固有数流落君家得所止士虽好尚具眼少博雅如卿古君子补亡吕氏尤取重元气淋漓开太始君不见逹人大观者今古一昏晓人生极夀百嵗止作计千年意何藐我歌君试聴古人谁尽了九原不复作此器君当寳一笑樽前为倾倒
　　短歌行山中寒食作
　　花枝入笼晴昼长逰丝翻空网春光一声金缕酒满觞聴予短歌踏春阳云淡风轻日将午信马东城厯烟隝人家野祭浇墓田白白红红满原圃饥鸢欲下影婆娑不待墦间彻盘爼陂陵髙下麦青青贵贱贤愚同一所况兹百嵗忽如寄过眼浮荣谁比数古人感此由重论力取功名照千古东冈畸人说陇西攀附云龙总风虎钜株枝散势莫依萧索荒丘穴鼯鼠岂期健妇持户门一片丰碑论世谱林宗不作蔡邕死旌纪纷纭争媚娬银罂酒暖借草坐满引一杯私自语吾家先垅在卫南老柏如林百年许起身耒耜世有泽嗣及先君拟掀举生平抱负奈数竒赍志下泉良独苦悲纒风树逾一纪业在青箱恨难杼我柯有斧睨不逺负荷至予尤莫取一官羁靮晋州城竚望南云泪如雨
　　风秀丹山歌至元壬申来官平阳得之于録事叅军周干臣处周予弱冠时同舍郎也十一年春三月十五日与儿子孺读王黼朱勔传及僧祖秀华阳宫记因作此诗以赠周云
　　宣和寳石真渊薮万状卿云照灵囿当年几凿太湖空赢得纲船枯九有丹山风秀徽所谱袅袅金书瘦于栁周郎携自河阳城夜壑虽深纵豪取一峯突兀玉潺顔曾在红云顾盼间先荣后悴物常理我今感汝为长叹朅来伴予茆屋底憔悴秋娘归故里清灯摇摇光满几炉烟作云研涵水老虬蟠倔似求伸隠隠犹能鳞甲起此时对君心境闲人为物迁今亶然掩书瞑坐清思逺梦绕华阳松桂寒我思象江老守尤酷嗜不惜千金辇致来长安家无妇儿居无庐六石与伍欢有余义山赏识岂徒尔爱蟠好尚极类古人之意欤一杯下咽歌者谁南小子王共谿
　　醉歌行【燕平湖作时为平阳府判】
　　苍陂水涨玻璃滑堤栁含烟翠蒲茁当年亭馆已陈迹老树遗台犹秀防我来置酒池上头使君不负骢马逰县曺供帐散平碧呼集妓乐罗珍羞君侯一笑开懐抱十日东风醉芳草自嗟客子何所有春色三分二分老人生欢乐不易得况值清明时节好终年尘土簿书里未碍金罇重倾倒湖光照眼明罗绮碧潋瑶翻歌扇底气酣急遣张水取乐不论冠佩委溪风吹面縠纹生两叶兰舟铙皷起红衣飞坠彩绳髙没入苍烟惊跃鲤郡人亦喜嵗华新四面纵观空巷里佳人弄水祓不祥公子聨镳特观美锦筵香细酒不空既醉穷欢忘夸靡溪神捧出柘枝娘翠袖娉婷矜便体绣鞋画鼓随节翻罗袜尘生歩秋水一春盛集固云乐此防賔僚尤燕喜山隂修禊晋诸贤畅叙幽情差可拟客言行春似蜀守醉到浣花而已矣树梢晴日向斜晖使君皂盖先醉归就中二公冣爱敬移次临流尽余兴一杯未了风翻浦山公倒载寻归路自怜白髪非春事多为湘妃厌歌舞呼児覔纸纪嵗时不以斯文乌所覩至元乙亥三月春元已才过日在寅浩歌月底还自笑醉里诗成似有神【上二公谓同知张明卿治中呼英甫】
　　玊璧城懐书至元甲戌冬十月廿五日由稷山入万泉道出故城临风吊古慨然有作
　　我行河东几欲徧大抵盘回山阜转南崖髙与北山齐玊璧城根分一线荒烟废垒防杯土炮具梯冲经百战短碑盛説郑君灵万骑隂风想平甸一曲悲歌敕勒川当时神武已凄然韦公守御尽良策更着百升飞上天乃知诬杀咸阳日即是邕皇入邺年【郑君韦孝防封号有宋元祐间广碑邕即宇文武帝名建徳六年平齐入邺】
　　聴祥师弹琴
　　冠带对鳬吏三年簿书丛王事固鞅掌我禄亦已丰有时意不惬耐此磈磊胸浊酒余妙理中坚若为攻朝来偶过野僧话禅房花木幽而通坐中灵府觉虚寂祥师为我弹秋风古人不复作古意留焦桐秋声潇潇随指发烟篆袅袅索帘重悠然拂衣起逺日翻防鸿闲愁积思失所在槁叶一扫千林空
　　襄陵行
　　暮春庚辰日维丙驾言出游事耕省西郊微雨半晴隂几防残云雾山顶马蹄踏破落红香飞葢追随垂栁影晋人熟食一月节店舍无烟灶厨冷春到襄阳满县花緑隂池馆总姚家清尊逺酌防心赏不与莺燕争春华画轮归辗故堤沙金店西头酒更嘉举杯为忆刘汉事云龙风虎何纷拏帝渊东开蓄峻址青衣行酒真惊防搴帷一笑两寂寞野老指防宫台洼萋迷碧草荒城曲依旧溪流带北斜
　　赠贾主簿徳逺赴春官
　　唐风思逺非难治窃戒官僚多自弃贾君三载赵城簿一县至今称事事秋风告别赴春官千里辞亲不惮难须知捧檄毛卿意要尽平生菽水欢
　　戴嵩画牛图
　　吴侬四时耕瘴烟吴牛见月心茫然戴郎此本极闲逸笔意逺出韩公前解縻脱鞅春事毕江臯野草香芉绵归鞭影乱散平楚考牧大佀斯干篇因渠唤起归耕兴梦到西山谷口田
　　李营丘寒江晚捕图
　　古人不地着所向无赋租渔蛮舟为家一叶縦所如斜阳淡淡明江湖万鱼戢戢依寒蒲几家网晚未已博酒欲得松江鲈卧樯傍舫宿波面不尔风浪防艰虞何当醉带笭箵去添我烟波作钓徒
　　七夕日同府僚观稼西郊
　　秋风萧萧次逺林两山极望秋禾深同来观稼憇下把酒一笑髙槐隂天公成事乃尔易一雨变作丰年金田家耘耔心未已当午相防理荒锄端信有三寸泽更为禾头添粒米自怜微宦西复东且喜所向无灾凶丘民得所能事了我禄虽薄亦已丰老农坚话使君恵我曰论功归太空天子仁圣感召和气致时雍
　　黄崖行
　　黄崖峪深能几许殆似赭余无足数宁知竒石产山腰一脉砌如萦绶组青章紫质含玉润锦斓斑惊制缕楚虽有材为晋用山节星驰来厯覩简书専摘正官临敢惜筋骸甞险阻褰裳上下谿谷间石角钩衣互撑拄是时秋暑八月交背汗浃流气烟吐班荆坐憇还自笑汝是爱山王判府守官四载愧无功今次于公竭肱股役夫分功日有程荷持镵编什伍摧坚抉碍先墓脚不假鞭驱矜智取风埃蔽壑散云烟巨石砰崖轰战鼓不遑蜡阮孚逰真作伐山灵运举老翁炷香适何来拜向山亲呪诅溟涬分有此山其在晋羣玉圃山灵萃秀不自埋没荒山几风雨材为世用出有时一旦承防借君武汉家制度陋嬴秦大起明堂朝海防堂堂天策干维城建国分茆开雍土正须壮丽称王宫不尔何能为万舞我今问翁汝何为扶杖丁宁前致语翁云匠业居此山薄伎传家自吾祖我虽垂老喜见此侧陋明扬遇时主夕阳欲下山更好疉巘攅峯争媚娬人为物蠧固亶然石兮石兮今玊汝
　　曲沃道中与老农语
　　大尖山前好原隰陇亩横纵忘南北人家种麦秋社前一涉苍烟朝雨湿田家稍丰即升平十年逰宦初无成防须了却人间世白髪归家伴汝耕
　　新道成车中即事
　　蜀山天险古所畏少陵有懐真宰罪壮哉此举见成功一日连峯惊破碎老农伛偻向余言所谓一劳而永逸相携径下弱羊颠鸟语山容两豁然牛箱笼负连连出坐看轻尘抹白烟
　　金店马生者赠余岘山圗走赋是诗以谢之
　　平生爱山复爱画近嵗长逰石林下暂还大府宿金城喜得马生同夜话共云马生非画徒见来情性温而愉坐间赠余岘首画江山秀润与马俱取之非云夺所好开卷即与马生对坐隅物微意厚将何答走赋新诗当乗珠
　　山中礲研歌寄商左山副枢
　　有石有石玳瑁色逺出姑山两崖侧我来伐采偶得之玉润金坚骇清越海霞蒸发烂朝暾苍雪糢糊防晴碧石中乃有此理存斵就庚庚色璧又如神负山出渊水偃仆沙头曝秋日山中长夜有余暇老眼看书苦无力挑灯礲洗爱竒章凭几坐余腰膝屈书生习气老不除笔研留心朝复夕自怜持此果安用欲拟三冬文史毕呼儿起视夜何其斗柄参横揷东北
　　题董少平庙壁
　　湖阳苍头亏政刑湖阳新贵帝女兄汉家三尺有成约臣宣守法身为轻直前取奴缚车下洛阳一市为震惊大奴走匿魄已褫小奴侧足回舆行含凄入奏温明殿【后汉殿名】万乗起谢难为情祗知强项古遗直我爱世祖英而明一丘荒土青山道下马陵前拜秋草应笑权奸百链刚比比柔荑指堪绕
　　吴娃行【至元十三年丙子嵗冬十月廿八日亡宋皇太后谢氏次卫州唐津渡是日即舟行东下故有是作】
　　元年长星竟天芒【谓至元元年也】十年而后江东亡元城老妪忍不死奉玺北走朝天王内家监领分嫔嫱鱼冠髙髻犹宫妆翠衿缟袂不曵地言语无异瓯闽伧南来初渡钟山江罗袜去踏燕云霜风尘千里河朔道惨淡粉黛无晶光忆昔掖庭初选入十五十六先后行深宫花满春昼长芙蓉水殿薰风凉朝仪双引垂紫袖珠栊晓侍熏笼香祗知螓蛾一生花里活眉妩老学吴山苍一朝兵合景阳宫故国繁华佀梦中两宫问寝紫宸仗往事尽逐江烟空黄帷羃野待水次郡县防送浮航东万人山立看且叹亡国大略今古同太极殿前天子班玊觞上夀頳龙顔柴家母子何负汝赐与仅免饥与寒悠悠万事不可必天道好还归有徳就中此理谁防得莲花峯下髙眠客
　　镇州懐古
　　吏部声华山斗重身处平时若无用积年王凑失臣度诿使贼庭撩虎閧举朝叹惜诚不测天意中间表竒节血衣满前盛气临一语未毕凶锋折镇人万目瞩使华五纪得瞻唐日月呜呼蔵器于身利有余不遇蟠根何所别
　　周卿二子歌
　　周曺两家世系长伯仁之徳再世昌诸生诜诜见身后不数谢家阑树芳大儿读书书满箱小儿竹马青衫飏掌中瑜珥生辉光红防杏蕾争晨妆外家碧冶东西堂金粉满贮芙蓉香今冬书来召归省要画百子春池塘伯仁有灵亦含笑紫川渊流殊未央紫川渊流真未央
　　冬十月朔展墓回有感
　　新垄多故人少野祭萧萧满荒草十年重到故乡山前日児童冠佩好我时引镜还自怜五十衰翁能不老正须万事聴天公不用时情生热恼流行坎止即吾师试看古人谁尽了
　　簜樽歌
　　海居两间势雄尊地维大荒足怪珍春雷奋蛰地轴裂气雄簜木惊轮囷云蒸露濯玊几围瘿异不数苍筤孙洞蜑抔饮变古法鬱屈斧断苍龙根一朝六凿混沌窍海润犹带风涛痕初疑神螺闯首髻鬟古复讶冻芋出土鸱鸮蹲坤隅古非禁酒国桂醑碧防滇池春木兰花发云鹦啭野饮挹彼供鲸吞江妃窃弄山鬼防深夜啸掷吹灯昏炎洲北走落君手孝节阅世清而敦广平磊落书载腹时浥妙理开清樽金罍玊斚非我事正须一日不可无此君殷彞周鼎列左右碧花缩涩腥龙纹簜之为尊尤可人蹇予萧散稽刘客黄垆乆为河山隔来逰都邑徒永久若恋明时无寸策新丰树色绕千官满马京尘歌偪侧何时为渠醉倒花底眠一梦婆娑竹林国
　　西京王生歌
　　君不见西京王生一布衣游谈公卿奚事为解纷画策作隂助顾盼势利轻尘泥廷中结袜似倨傲一语能释当时疑惜哉太史偶失世与讳至今义烈犹光辉乾坤英气初不间乃今复得是子趋人之急逾己私襟期在在许诺重骏足肯受黄金羁冻云晓拂铜駞陌雪花澹与梅争白平明东閤给事回家近沙堤尽春色新诗吟绕锦窠香笑作平原眼中客人生百嵗驹过隙只有声光为可惜丈夫适意杯酒间义气爱君多感激岷峨秀色锦江波万斛醲薰贮胸臆纲纪都作济时具办与朽株为粉饰吹嘘寒律变阳春未让王生谋缓急君家义鹘固有歌更为樊川摇醉笔




　　秋涧集卷七
　　钦定四库全书
　　秋涧集卷八
　　元　王恽　撰
　　七言古诗
　　入侍行赠董符寳
　　君家大兄吾故识君家三兄乃友执游谈仰止有嵗年只有八郎初未觌八郎内侍五云深五云宫阙何沈沈此时密迩司献纳夙夕忠谨余丹心人知掌中金窠篆屈蟠螭重岂识两袖中有苍生霖采聴民瘼懐恻怛纳至稼穑艰苦歌謡情圣皇逹聪岂有既天语夜久何丁宁御屏香暖代鸣玊髙枕安寝神逰清输忠徃徃捄时笔諌不数公权诚君不见西汉元封神爵间两朝贵幸张与金长杨莲句满宫馆正以世阅逰从列九卿何如董侯刚方见持正大冠修剑明月簪日华光动郁金袍鸣凤翔集朝阳岑一从通籍愈忠慤四海知有万石不为冨贵之所淫书生薄防不足惜风化正尔基周成炎蒸幽朔今一轨好承清闲之燕请君一皷解愠南风琴
　　小山行
　　我昔东登泰山顶直度天门厯参井十年西走华隂东仰面莲峰落天影岱宗坐如太华立梦寐至今犹耿耿朅来尘土客京师长徃无时空自省爱山复得马佥书相对髙谈冠佩整马卿有石寄禅疏防持拟与金函俱中峯魁岸大人坐两峯傍翼殆若庭立面议相承趋我因闲逰叩僧户见之清兴为起予摩挲携去便许诺喜过中流失舟还得千金壶汲泉涤濯抉泥滓特置棐几为膏濡君不见罗池谩作万石记娱悦己弃荒夷嵎一拳泰岱堕吾前寸碧防出遥岑圗愽山香暖黄金炉细烟蒸润翻飞鳬芳菲来助怪石供缟带一缕山腰纡有如岫云雨歇归洞府变化灭没还须臾羌予本是山泽臞澹然对之气安舒年来便静百念冷今复乐此依稀仁者之徒欤山容忽开欣我主瞑目便到秦观吴观之仙都茶瓯去手风生臆飘飘如驾天门舆月明窗影印庭柏落落恍倚秦松株地炉火炽红艶发又似日观坐看日出海涌金轮孤茅斋一夕得此乐冷却案上熊蹯腴微官不到竒章公甲乙乃有竒章之太湖它时南归富润屋不愁室无仆孥居无庐殷勤厚贶何以谢我欲赠之双琼琚琼琚虽美未足报拜赠新诗永为好
　　沙堤行
　　君不见汉家日月四百载比隆三代追唐姚经纶帝业顾多士规随始自曺与萧又不见丙与魏孝宣中兴赖宏济佀惭爕理化权衡重以文儒縁吏事羽毛千古动云霄黄阁清风两无愧潭潭政府中书堂朝廷思治具毕张厯观至元中统间诸公翺翔位时昌相君继踵叅摹画快决不数陈元康况今炎风朔雪混一统军国庻务何穰穰一朝鸣佩见独步恩波凤沼飜晴光小心清慎冨筹策人望翕尔称贤良房谋古推帷幄杰匪以杜断畴能将玑旋衡斡日万计夙夜宻勿心靡遑爱君南选尽公允要使四海桃李俱芬芳我常叩君见余蕴选进大已归鞶囊栁隂大道沙堤长迤逦逺并宫围傍错金金轪衬珂马火城前导光煌煌行人走避叹礼絶焜耀赫奕何非常相君报国有能事泽民三代君虞唐火城沙堤诚足当况兹三阳排疑出九地君子道长羣隂亡惜哉时乎不易得为君一言陈斐狂萧曹开济固云重丙魏论思讵可忘
　　羽林万骑歌
　　至元丙子嵗立春后三日醉入奉御宅明日酒恶隠几坐殆不能为懐遂取通鉴阅唐明皇帝清宫事迹作古乐府一章号曰羽林万骑歌书付表弟韩从益且浮大白数四觉酒气拂拂从指间去矣其辞曰
　　韦娘鸡晨遵篡武牝鸡啄李求太女履霜得氷忽深戒祸始房陵帝私语神龙殿前虹贯日王气龙池濯烟缕羽林万骑骁且雄守捉内外生隂风鞯裁文豹虎衣炳扼腕久弗诸韦同潞州别驾眼横电虬髯英姿真太宗暗中结纳许清禁继以幽求礼仙鳬忠武门前聴二鼓散乱天星陨如雨平明一扫妖氛空相王已是真主东城瑞霭朝日鲜五王甲第临天渊三郎归来龙在沼晴波翠滟终南烟开元隆平此张本烟火万里春熙然谁圗勇断蛾眉劔翻作环儿并辔鞭【尽家有玊环并辔圗】
　　瑞雪歌【丁丑嵗正月初六日夜作】
　　去嵗一冬无雪雨地不藏阳变恒煦就中气运北自南江表严凝比燕土今年正月日丙申我游中堂闻好语圣防滂霈来九天四海租徭尽蠲取宰臣奔走播徳音雷厉风飞开万防油然云叶合中天一雪平明几尺许建章宫阙玊崔嵬华栁蓬莱气先吐汉家燕南三百州千里飞章贺防溥天人上下本一致和气致祥乖则异方春甫颁寛大书埃翳四开天地闭春秋盈尺书有例太史纪言真上瑞都城十日沸欢声宿麦连云见丰嵗民赖圣皇千万春长开明堂布恩惠元和老臣爱君深贺雨诗成伸戒励小臣今作瑞雪歌要见天心爱民意
　　谒苏坟
　　神嵩崩腾万马东汝流西来横玊虹山川秀润不少悴知有峨眉老仙宅其中先生立朝有大节南逰天使完其忠胷中英气蟠不尽余蕴散作文章宗天章昭回烂云汉下探万古英灵空前年西堂覩先生之真像今年此山拜先生之堂封嗟予何者有此幸青藜得照龙渊宫汝阳楼上重回首安得追逐逸驾攀髙风涤濯固陋开颛蒙公虽僵卧其犹龙
　　杂言送文郎中子周宣慰江西道
　　君侯交逰二十秋胷次磊落谁与俦湖海豪气老不减百尺髙卧元龙楼三年亰师骢马客搏撃快佀鹰脱鞲郎官民部才十月持节特慰江西州堂堂提封几千里阳开隂阖无深幽滕王阁上洪都酒孤鹜残霞重回首江山满目咏我歌一曲阳闗渭城栁圣防柔逺思悠久化自周南同九有大司综理固多端急手先须抚疮痏四民乐业兵有制尽彻湖陂变耕亩时驱大节拥行轩布徳扬威趂春首丈夫此时不有为何者功名垂不朽我虽锻翮思奋飞防把一麾仍出守
　　义士姜侯歌【并序】
　　嵗辛亥秋燕留守府防谋刘坐事就死属其孤于友人姜君诺焉既籍没姜为伸理其子逹官怒其僭张弓射之姜不少惧即裸胸以逆遂义而从其请自是姜君义烈闻燕赵间后折节从赵云梦学非其义一介不取诸人丞相史公贤之以賔客礼焉至元丙子冬同张彦鲁入燕闻姜云亡追念徃事为欷歔者久之渡易水之悲风荆卿已去念朱家之长者今复何人爰作歌诗庶几绍撃筑之遗音云姜讳迪禄世燕人子尚其子也
　　叅军属孤出鬼幽姜侯诺之无滞留一朝赤手编虎须义气凛凛横霜秋命轻义重泰山比白羽迎射身熊侯孤儿挈归免孥戮姜子拂衣无所欲朱家素擅长者风睚眦椎埋真碌碌鱼纹三尺澹秋波千丈声华光辇毂至今燕市人叹羡五百年来未之见张卿説似予作歌庶激清风代君传
　　赵穆篆歌
　　古人富席珍璀璨玊无玷兼善不并称例为长所掩予观当涂文雄放杂凄渰一朝玊筋名余作锋锷敛是知学与才相须成琬琰六经学渊防熙缉光自焰道艺贵自得舍瑟想曽防阳氷向匪斯文徒秪解篆尽方圜抚千言落纸极停穏一隽而后将无余明昌王赵称文儒问书竹溪真起予微言提撕何理到归读六经兹本欤赵郎翛翛姿态殊十年弄笔好古书向来客燕见其作殆似蝉欲蜕殻蛇遗肤去冬丙嵗复入燕赵郎篆学超于前我为惊戄问所以答云近得松岩之秘传惜哉髙君今已矣黄壤不没蛟龙蟠峄碑岐鼓得遗法赵郎手追忘寝餐我因为渠概一言书至形似真徒然行逢碧落卧其下发冢亲得中郎编胸中尘俗何由蠲正需力读经与史他日防见将与松岩并驱相后先
　　食梅子有感
　　穉嵗食梅矜行辈并拨连挥嘬长喙近年罗列虽满前黄熟有余聊隽味极餐不过三数枚老翁流酸牙莫对物逐时新嵗嵗同人到中年凡事退潮阳南还幸不死齿豁头童足悲嘅我今五十齿虽牢食不能多行亦惫只有区区行志心昔与今同人不逮
　　潜斋歌赠中山知府史子华
　　潜斋有志操不为浮荣汚彞衷铲豪习概之诗与书吴钩佩锦带寳校千金驹溢目不回顾弃如履中苴尝出试所学三年事征输卫人乐安便嵗计公有余渊潜不自珍昭然霭芳誉不觌五载强去冬防燕都与语觉道胜行身老诸儒神王气骨清两目秋鹰瞿叩门来别我朱幡拥髙车去作定州尹志意何安舒余思潜之功于焉见容与中山物繁称奥区燕南剧郡此要途大兄持节官衡湖四郎按部参旗墟一门鼎足列清要正有报国忠而劬凝香燕寝供坐啸红旗铁马无边虞心清事简自多暇轻裘锦烂光乡闾况君才髙足为治声闻日向天朝趍书来不必谘荛议丈八盆边有二苏
　　长庆行酬畅纯甫赠元白二集
　　长庆词人几勍敌名动华夷説元白拾遗乐府即諌章相国丝纶号新格天教韩栁出仝时要使诗坛鬭清逸年来爱白复爱元老厌风花喜情实圗书东壁黯晶荧五十年来无是集有时拟赋三两题断简残编仅占毕畅君好书似邺侯荷囊去跃龙骧舟临光酾酒参幕尽佳丽防尽东南州弃人所取取所弃青帙万卷堆行辀苍江夜静虹贯月不羡充室琳琅璆三吴归来巾一幅虾蟆池头两椽屋足跟不踏贵人门磊落羣书载其腹自欣滞货润有余赠我两编偿不足恍游赤水得珠笑入荆岩抱和玊翛翛庭竹北窓风准备残年霑賸馥虎牢闗行【至元二年夏六月予与总管陈庆甫考试洛阳东还汴京道出其下】
　　巩原北望河洛郊嵩邙东走脊尾髙忆初洪水势方割汤汤北滙深渊壕千年水去两崖出天险东扼开成臯中原失鹿在所逐河山战气秋萧骚当年刘项尽勍敌阮生犹为叹非豪窦生掎角更可笑如蛾赴燎其能逃秋烟古戍深黄蒿狐狸夜上闗头嘷空余千古荒城路输与行人説尔曹
　　送齐彦签事湖南
　　广平一生真相业老坐朝堂振孤节理明有守见不欵万事坌来能勇决我游洛师北卢龙嗣侯共事多相从文章翰墨有定价落落真有先相之遗风今年白麻拜新宠去去按部江西东朝廷妙选正有谓雅志不负温郎骢江南緑水天四围秋风吹野百草腓烦君华岳峯尖举着眼飞翔览徳辉
　　商鼎歌【并序】
　　燕士张君文季读书不求官治生不务冨稍有赢余即购求古器画为事故其家藏三代已来鼎彞敦卣及前贤法书名画甚富素负藻识遇夫竒妙不惜资货期于必得既得之后传观借玩初不吝惜暇则明窓棐几展玩陈列乃沾沾而喜曰古人不作古意尚在三代之英精诸贤之纯粹今吾何修一朝尽得而有之其稽古尚友之诚静观适懐之乐于斯时也中心充实意得所寓回视晋楚之冨赵孟之贵不啻如云烟之过目遇佳客踵门焚香煑茗尽发秘藏为序説家数评论其优劣雍容文雅有都城故家风味信足称也仙露寺僧寳藏商鼎有年不惜百金易而得之爱玩不足复求馆阁诸公诗咏予喜为序其平生淡癖仍以古调歌之其辞曰
　　维商贤君六七作礼重烝尝制于铄只縁近古俗忠厚象形作器穷精凿敦钟鼎赐臣工重比谥赠縻天爵当时文献不足征故家余俗归寥索苍铜不逐太社凶千古流传夸灏噩供佛牀头夜壑深物归所好得真托张君稽古负精识入手摩挲三叹息两耳髙撑足拱三六乳附觚何的厯饕餮绕腹杂雷纹紫翠英英怅犹湿细观欵识商父丁昆玊南金非所惜平生澹癖心不足此日大嚼情畅适模形逺绍考古圗发挥假手词人笔君不见当年莘叟负谒汤髙宗肜祭雉雊鬲黄金涂耳玊铉光此事传闻已陈迹一朝怳堕三亳间神明之器今目撃或袅沈烟读诰盘或挹殷谿煮岩石尚友直探三代英平生阅古心方毕
　　归梦謡丁丑嵗九月二十三日夜梦陈总管作时为浙东宣慰使十二月二十日密县王县尹至知公于九月七日为越之玊山贼所害
　　五更归梦东南长越州城府山苍苍我游不省梦中客浮云楼观争翺翔节斋枉驾来就见上帘遥喜瞻清光倒衣走欲降堦接陈公出避朱门傍斯须往请登西堂要话乆别倾肝肠我公不之见蕃师满禅牀卉服魋结舌碧眼须眉厐争先问讯展恭恪青松乱踏天花香就中老沙弥合伸圆吭向予致呪语隂福来穰穰思公罔觌对佛子坐久心思方彷徨傔来促起公召汝导我前往穿行廊追奔接踵歘不见如瞽失相徒伥伥平头闯首告前路终惑所往心为狂惘然推枕若有防但防落月满屋梁我思与君别屈指一载加相思叶黄江水碧神交日夜心魂遐自春徂秋三入梦似恨海角天之涯吹灯信笔成诗句病眼溪藤乱紫花【时病新愈又暗用乐天元九紫藤花】
　　日蚀诗
　　至元十四载维龙集丁丑孟冬丙辰朔诘旦隂风吼朝家有移吿日蚀百司守伐鼓币用牲庶啬閧奔走都城十万家竟日喧釡缶壮于甲军兵声势助冲掊盎水观日景占刻入午辰【蚀午正二刻】阳精从西亏若有物噬吞初防偃珥玦再覩已半轮终风转蓬勃天影惨以昏斯须食之既阳光蔀无垠始似昏晕镜久乃挂铁钲团团溢隂影环轮玊为绳晴天朗昼藏厚夜九衢草草人面青众宿不多出争光见三星【谓填星角大角三宿也】只愁六凿浑沌死苍生百万沦幽防盼盼向申正轮圎复其明炷香再拜立前庑心魄动荡人尚惊隣翁行年八十一如此灾变见未曾我闻长老説日月中有乌兔精顾固微物性狡隂邪萌人间三窟厌不处縁云入月为家庭太阳养火乌赫赫森神兵饲肉祝融家渇饮咸池泠三足利钩防炬火燃两睛婪婪铁作喙喙云下开变隂晴曜灵壮汝觜与距外侮有犯乌维凭六龙顿辔或少轫知有神物拥防终是隂为惩不然日围千里不一蓄栖尔其内将何营及兹隂精盛所厯乖常经阳乌虽神力寡弱势重不敌从侵陵避集扶桑枝噤缩潜威灵想当既厄时如何炎官赤熛不率其徒来助势与声彤幢绛天鼓雷霆振乌挟日腾两翮火吻喷薄摧隂凝逐兔入月脇隠伏跧其形扑朔知所惧弥离黯光晶含章合度安曜周八弦天公此两目万古更不盲嗟予既匪羲和官区区空抱倾阳诚天髙不可阶此事难具陈作诗拟月蚀欲见此志终或伸卢仝抚掌韩愈笑吾等狂徳君其隣
　　南宫老仙云山圗【米襄阳笔应奉李受益藏】
　　南宫玊堂春昼晴琐雾垂幽思清先生胸次几丘壑淡墨落纸诗无声白云灭没春山碧万木淋漓元气湿风烟自昔鹿门深似爱厐公不浪出襄阳云卧思怡悦不为浓纎争巧拙虚堂生白定何如玊气拄空虹贯月
　　卢仲杰送所逸东莱集二帙
　　卢卿赠我东莱编偶逸二帙心茫然朝来覔送喜欲舞有似合浦珠还蠙要书不必三万轴揷架所贵皆成全风轩讐校忘午寝一读三叹铿朱弦每逢佳处时再欵不惜两眼遮昏烟就中细味官箴作觉我疎愚性最便
　　佥院赵公许恵欧苏集作诗以问之
　　平生性癖耽坟籍细字牛毛早年笔只今五十眼昏花清昼防时满行墨投身散地百无事不着书遮如有失赵公嗜书似邺侯不为章句非雕搜绾持枢纽日多暇借箸自有胸中筹更寻往事较所处有梦不到琳琅璆嗟余向者登瀛洲残膏未免窥前修奫然润海鲛鳄翥洞视千古苏韩欧文如不作作取法舍是三子将谁求穷阎虽具何足玩破碎熏黒支吟头牙籖揷架三万轴谁省浙本铺银钩或苏或欧两俱可勿使石壁成空投仁存义举侯门事却恐乘机似巧偷【仁存义举用史记侯之门仁义存晋石壁见管子】
　　泾阳镇中秋赠马君
　　去年中秋客燕山把酒望月空云烟今秋此夕泾阳镇六合一镜悬青天乾坤轩豁开真境万籁无声露华冷京居多华赏心违长路无家此清景湏知世事皆偶然賸却私忧胸刺梗同行喜得马少逰月下一樽遥对影爱君才气白眉良揽辔澄清知所省豸冠自古出儒冠老鹤何为随露警人生几度中秋月不学羣儿欲圆缺举杯酹月月应闻安得霜变华髪追逐诸君昌晚节小边行一百五日同总尹张彦亨赴小边口相视河流回马上偶作此诗
　　北趋小边相河害坐防长堤惊裂壊中流忽起刘子叹疏濬神功思禹大忆当残金竟河界两涯峡束如萦带灵鼍万鼓动地来汹汹声闻千歩外堤防不议四十年河行虚壤任从迁乃今去京无一舍冲波南卧翻鲸鳣今年筑堤捍渰水明年卷扫防洄渊涛头况与酸枣直南北髙下尤相悬既非经渎乆逺计徒费民力妨农田止有避移简上闻放之旷野从奔冲不然建议以土湮大堤缕水横西东楗以木石束逾钟逓河东去过京角此是永逸无穷功作诗拟逹宣房宫
　　梦陈节斋
　　至元十六年巳卯寒食夜卧开封后堂梦节斋陈公既觉呼童吹灯信笔赋此追忆往事令人短气书示正甫敬甫二君子同为一嘅也
　　花枝入帘春梦香游丝翻空清昼长今年寒食客梁苑追忆徃事心彷徨前年考试登斯堂陈侯馆予罗酒浆扶杖髙咏逸兴发不觉灯前大雨声淋浪生平胸臆向予尽使我肝胆争开张重来物是人不复夜梦见之昼微茫谁期此防乃死别口血不灭呉云苍揽衣起行步落月梅影满庭空断肠
　　信陵公子行【与西溪同游】
　　春风猎猎吹轻裘聨镳来作夷门游令人逺忆魏公子径上吹台台上头却秦存赵震九土谁意抱闗老吏能此帷幄之良筹饥肠自古出竒策功成何害屠酤流髙皇布衣重公贤大梁城边几迟留一朝龙骧开汉业举功不复询来由岂非慕蔺承余休尝读太史公今日把酒酹墓周当日朱门满歌舞此时野草荒山丘醉歌信陵行碧云日暮冩我忧英雄割据虽已矣髙义凛凛横清秋追攀逸驾那复得落日倚劔防神州
　　题子猷回舟圗
　　勾吴四时无正天冬之月犹春妍朝来一雪天地白田父适喜争狂颠宜其佳客逸思发乗兴径上山隂船烦襟嚣虑一洗为潇然江东名流説戴逵髙谈礼法殷春雷子猷恐是虚华士竟棹空舟夜半回
　　山阳早发
　　疎星缀空残月炯我行早发山阳境太行九月未黄落一片秋光荡林影爱山竟作三日留心下快活还自省江山登览几能度素髪飘萧已垂领愧无明略济清时性蹇才堪卧云岭长疑造物苦倒颠马使守闾车拄鼎十年欲作百岩游此度径来犹事梗勒回俗驾似有意未许嵓畊遂幽屏醉台劔沼两寂寞梦寐赏心终耿耿马头回首望山门白云抹尽青山顶
　　雄狐行
　　黄蒿古城狐昼行窟宅深固通精灵羣貍闯首潜助势跳烟啸月妖腰轻社翁不神名则在将假其柄先凭陵西隣有鸡夺已餍东家有羊頥指烹乗机侵刻恣所欲草棘蔽翳无田鹰老罴惑媚过不睨饥乌噤啄寒无声我虽老鸷爪距秃一撃欲示终身惩遽然脱去成漏网固厚其毒羣心惊眼中雉兔尽何益使我怫鬱难为情敛翮坐觉秋风生
　　月老招饮
　　禅师慰我从事劳临臯置酒来相邀西轩虽小面流水栁塘风物春飘潇觥船一棹入法海照眼孤月翻云涛既逢方外对佳景不饮亦复心陶陶况师有酒藏已久快吸尽足供鲸鼇张侯引吭歌未阕嘉甫首赓其骚杜卿尚子噪于侧冠佩倒落轩须毛僧云刘君更开爽惜不同醉持霜螯连挥大白不知数醉眼四顾天为髙出门乗马复班如罍酌已罄犹瓢操一声隣笛起落日追忆徃昔懐英髦陵川已矣九帅死此乐无复争禅逃眼中文武惊坠地悲风为我从空号予虽老骥志有在为国涕下沾绨袍陌头栁色春向晚南塘碧水深几篙简书有程促又去悠悠离思悬干旄醒来信笔纪其事雅集难再夸吾曺阿师深藏莫轻示政恐见哂螟蛉豪
　　望黄金台歌
　　君不见孔子春秋二百四十有二年燕人歃血才一见下逮战国尤茫然维南声教耻不与苦羡齐鲁多英贤黄金不惜筑此台当眼何限郭隗材政縁市骏售其骨云烟转盼龙媒来古称得士国无小甘棠世业如天开悲风萧萧易水暮徃事不复令人哀昭王之名传永世黄金髙台安在哉
　　越鸡行赠柔眀宪使
　　君家素鸡何异常来自越裳天一方又闻越溪之女天下白临流照影长相将乆之气感与俱化不觉粲粲争辉光两足不盈握软玊红鳞芳孤唱有余韵满喙锵风簧丹砂晕颊绛冠小雪氄覈背银丝长雅宜宫阁催晓箭栏干五夜凝秋霜玊人前头列朝行风云劔佩争翺翔归来故家对此物夜夜梦到鸡人傍呼童爱养无逺出饮啄长使居中堂深沈庭院萦回廊离离花影翻春阳今春哺雏凡几辈晴雪乱防筠笼香我从公子偶见索苦要鄙语为相偿初心玩物物反玩戏吐防绶信鸣吭他日雏孙求执贽不愁无物饷鞬郎
　　春溪小猎行
　　经畧史公子明春溪小猎九公子有诗以纪其乐索予同作至元庚辰三月三日五夜灯下走笔赋此
　　春风两岸春草碧漫漫溪流野鳬集花边髙冢卧麒麟拜扫归来见豪习一声画鼓警鳬飞霜鹘翻空防横撃离披五色堕马前血洒平芜警半湿野桥淡淡夕阳低回风防防溪神泣不愁归具众賔须红烛金盘快鲜食将军徃嵗东西征苦竹崖倾江岛赤髙勲烈烈在云台婉娈龙姿见平昔平生得意在战酣州羣徒劳非我职眀时政有逐禽乐醉聴清商还自适鼻端出火耳生风梦里声闻霹雳君不见姚崇奉诏趋新丰径入长围吐竒策呼鹰纵犬少年事大拜曽从指踪得君侯逸兴浩无边老作猎师三万日帕车过市掩新妇此事终为景宗叱自怜白髪两眼昏矻矻穷年太笔君王有梦渭濵畋苦恨非熊深自惜
　　野兕行
　　东山何髙与云齐松柏荟蔚深岩栖龙潜虎伏变叵测野兕何者依貔罴暮学豼怒嘷朝循罴所蹊睥睨弱者肉猎食长林麋内助隂血盛外増长丰肌厐然非不伟椎鲁初何知时时具餍余啖罴假其威复从羣猱弄举指甘倾危同类忌投防将为真得二兽之几微漫淫犯行路跋扈恣所为窥窃乗物便大笑狸怯狐多疑孤鹗惮弗撃林鸟噪而飞猎师厚其毒使之自猖披一朝果投穽惨悴两耳垂掉尾乞众怜趋跄曽不如狐狸吁嗟野兕兮一惩不省为福基惴惴且免行人悲
　　哀老殷辞
　　至元十七年三月二十日南诏进象过安肃州军户老殷为象鼻束而死余适覩其事乃作此辞
　　哀老殷平时皥皥为王民荷戈幸不死锋镝胡为此兽戕其身哀老殷贱且贫有儿十嵗才解语有妇出户无完裙髪肤一旦委巨齿身后名在征南军朝来棺敛哭过市惨惨悲动梁台人我闻白傅引驯象为君讽谏何忠勤珍禽竒兽贵不蓄此虽至驯安用云伟哉乐天古良臣
　　悯雨行
　　至元十七年夏四月廿四日自束鹿县入深泽午憇西河乡録父老语车中足成此诗时所在祈雨
　　旱虫食桑桑叶无谷不出垅麦欲枯人间四月号清润物色惨悴几焚如车前田畯向予説半嵗无雨祈霑濡春蚕满箔弃欲尽锄户趂熟多空庐社翁致祷略不神仰盼一雨何时苏尝闻古人遇灾惧牲币徧走山川雩外倄政务内自责念及女谒并苞苴昨朝冠葢称观使田务督责须勤劬农非耕稼何所事劝至无劝将何趋一和缪戾良有谓蜥蜴满盎真无辜我初闻言顔已厚食不下咽心为瘉凭轼归时长叹息欲对畸人意先屈因思汉相问行牸燮和恐是三公职近年气运例俭食忍待须臾莫仓猝驱车疾去指前途落日苍茫下乔木




　　秋涧集卷八
　　钦定四库全书
　　秋涧集卷九
　　元　王恽　撰
　　七言古诗
　　滹沱流凘行
　　冯征西传云世祖自蓟驰至饶阳芜娄亭南渡滹沱入信都王将军霸称氷坚可渡处今鼓人指县东北龙华乡故河道曰全渡者即其处也且以饶阳取直趣兾其经皷县东界无疑但河自逊国庚午徙县南行流问诸父老云今七十有一年矣春秋鼓聚在今县西五里废城尚在今曰下曲阳者是也至元庚辰夏余按部是州士子张春卿者请余纪其事因为赋此
　　王郎何人着柘黄欲与赤伏争翺翔汉炎中断天复炽肘后顽石胡为光萧王挥戈指幽蓟战血满野风尘苍募兵返得市人噱当时南驰亦苍皇鸢鞮城东滹水长北风烈烈天雨霜前驱候骑两失色河虽流凘无可舫菟肩麦饭未下咽大氷横水坚于梁古称王者阨不死淮陵一言殆天使赤龙已渡凌四开白鱼跃舟未逾此坛亭王气如水清妖氛邯郸死灰耳彼苍有意开真主固令若辈先驱处君防陇蜀最健者一旦等蛙终汉虏王郎区区安足数苍茫此日龙华渡漠漠野烟生緑树留在长河阅世人万古朝宗浩东骛
　　布谷辞
　　按部饶阳行次刘楚马上闻布谷偶得此辞
　　平卯寒凉朝雨湿耕垅离离引绳直一声布谷动前林台笠相望竟朝夕良苗芟芟入我锄结舌深潜緑隂密田家衣食仰堪舆一勤之外初无余呜呼禽鸟司农务劝课之吏当何如
　　恶防行
　　有鸟不世用其名曰防鸮前林崖窟黒飞鸣假狐妖啄食公私间辽野为萧条嬉饱摩髙空逺观耸盘雕不忧穴破老妖死恶声向人恣喧嚣正为腐防吓虎须无廼撩病鹘困孤撃霜秋此其朝我病非若饥我困非为调跕跕乗两翅坐使窥云霄老拳固有利不利搏逐之志常超遥倘不与之防返为物所挠主人一呼良未报不縁自猎矜风标防当攫犬恶并驱若类直出六合分鸾枭锦鞲脱落青丝绦
　　鸿雁歌
　　胶船幸脱长河津朔风惨惨吹兵尘天摧地圯岸谷易骨肉离散如惊麕吾宗积徳仅不死有泪空洒天街云歘传伯姊落斥漳女固有行逺弟昆怙恃既失宁复得得见女壻如见亲最虞身在堕羁彀彼此契阔尤酸辛裹粮物色不惮逺西走懐洛东嬴秦眼穿足茧几万里歳月荏苒三十春朅来古郓天假便鸿雁遽接秋风羣相防喜极泪如雨恍若梦里招离魂轩轩喜气溢须眉此事希有争讙闻金鸾诰书五花文紫藤肩舆绣罗茵马君初非羡此乐一念有在明天伦君不见守真禄养殆常事慎矜母奉宜相隣髙平王氏观津马两族丕显全亲恩更因识姊表宗系衰俗乃尔逢斯人为君濡毫纪孝爱长使竹帛流清芬
　　健儿歌赠李裕卿
　　南来见君喜殊常不为秩满身精强掌中擎出一珠新大觉门户生辉光此生抱防万事足晚景虽迫心无遑头圎骨紧眉目爽已解顾语呼爹娘阿宜自是樊川秀剰备诗书满百箱
　　赠滑州龙教授取新
　　蜀山相缪鬱苍苍龙君来自西南方驰声场屋少年事笔底秀色翻巴湘滑台一落三十载冉冉青鬓今秋霜勅书在手无所得坐老茅屋青衿庠朅来闻君擅术数万有飞跳天星光方图据説窥蕴奥解我中热心遑遑又闻天人本一致物欲将至先开祥紫垣昨夜动光彩进贤奕奕三台芒书生薄命何足道此去苍生得少康
　　马天章画庐山清晓圗
　　平生爱读庐山髙不识庐山何面目眼中忽堕此山真万疉苍烟彭蠡曲江南地卑苦炎蒸暖翠浓岚气多鬱马卿幻作清晓圗特为千峯濯秋骨恍疑坐我瀑流下净尽烦襟贮清淑何当杖履东林逰一樽共吸江水醁
　　放猿词
　　霜林万果翻朝红老狙梦到秋岩重几年胥靡办儿剧物失本性心为忡主人谁似俯仰翁放之逺野将何从封龙云深洞穴暖东山之西西山东冲烟啸月恣汝嬉晓惊无复山人扉归时物情喜两适岂为尔心知不知
　　田家謡
　　君不见纥干山头雀翔集止其所正縁生处乐冻死不飞去人生重乡情畴非恋吾土丘垄葢世守耕鏊自父祖一旦委之去仓皇事羇旅岂不知朝辞庐空暮宿何人坞身负逋逃名此别心良苦我本耘田客挨排为主户嵗无儋石储日有箕敛聚刻肌医却眼前疮肉至无剜疮愈腐支持非一朝窘至空捶楚东邻冨室日优防西里豪家厌温饫平时皥皥等王民一苦一甘遽如许两淮悠悠田四开差徭不及无天灾比之老稚转沟壑一饱而死犹春台水深林茂鱼鸟乐此虽古语为时哀可堪大府督州县亲临之官胡为哉我初闻言为叹息天网恢恢疎不失只今六合混一家此虽逺逃何所适但思逋负洒余民似此催科转疲极
　　素馨辞【并序】
　　五代汉刘隠女曰素馨死其墓生花甚香因以女名目之后人削降香作薄采以此花蒸之及爇比本品极清逺无浓重勃鬱之气顔公仲复谒余试之诚然作是辞以纪其异
　　紫檀为屑世所珍降香变体吾未闻汉宫有女号素君殁而墓花香若薰降檀气味多浓郁蒸以素馨清且淑顔公袖出赤龙鳞入手如游众香国夜深一炷云满室素馨之魂降鹤骨君不见西施苎萝山下子膏沐深防转清美一朝吴亡随范蠡隣女效颦终莫拟素馨得名从此始
　　宣和宝墨歌
　　宣和殿深春昼长老徽宸翰昭回光墨卿入奏少许可追逐五季参三张犹卑古法出新意万笏细捣和龙香宫鸦借色翻朝日三十六宫香雾湿凤飞龙舞九天来双影盘盘落璧流传人间今几春顔公得之知所珍有时一勺试龙溪翠研霮防防云锦囊举世为宝玩何知尤物反玩人以兹过客自有属重以连璧轻埃尘厐眉书客秋涧子老不进道伎乃伸右军笔端有阵法需此甲盾方通神作歌一笑师应闻
　　寳鼎歌赠开元僧法恒
　　僧回来自勾吴天袖携寳鼎心欣然逺游万里无长物爱此古色晕碧玊有烟土华千年不敢啮夹底铮铮坚比鐡云雷绕腹走神光两耳孤撑伸蠖屈我初惊见心魂动老眼増明喜生颊忆在玊堂观博古此鼎依稀冠周谱摩挲龙欵四十九王自成周徙居楚细防云是季妘彞享锡臣夌无乃祖君不见殷盘夏鼎今何有此物区区厯年乆供佛牀头夜壑深一旦胡为落吾手斯文三代周为郁孔意姬情子素守嗜心既至开有先夜半灯前负之走僧恒拊掌喜有归却恐狮王怒如吼
　　义侠行
　　予为王著作劔歌行继更曰义侠或询其所以因为之解曰彼恶贯盈祸及天下大臣当唯天吏得以显戮而着处心积虑一旦以计杀之快则快矣终非正理夫以匹夫之微窃杀生之柄岂非暴豪邪不谓之侠可乎然大奸大恶凡民罔不憝又以春秋法论乱臣贼子人人得以诛之不以义与之可乎又且以游侠言古今若是者不数人如让之止报己私轲之劘躯无成较以此举出于寻常万万也凡人临小利害尚且顾父母念妻子虑一发不当且致后患着之心孰为不及此哉然所以略不顾惜者正以义激于衷而奋捐一身为轻为天下除害为重足见天之降衷仁人义士有不得自私而己者此着之心也何以明之事之露着不去自缚诣司败以至临命气不少挫而视死如归诚杀身成名季路仇牧死而不悔者也故以劔歌易而为义侠云着字子明益都人少沈毅有胆气轻财重义不屑小节常为吏不乐去而从军后与妖僧髙北假行千夫长归有此举死年二十九时至元十九年壬午嵗三月十七日丁丑夜也
　　君不见悲风萧萧易水寒荆轲西去不复还狂圗祗与蝥蛛靡至今恨骨埋秦闗又不见豫让义所激漆身吞炭人不识劘躯止酬一已恩三刜襄衣竟何益超今冠古无与俦堂堂义烈王青州午年辰月丁丑夜汉元策秘通神谋春坊伐作鲁两观卯魄已褫曽夷犹袖中金锤斩禹劔谈笑馘取佞臣头九重天子为动色万命拔出颠崖幽陂陀燕血济时雨一洗六合妖氛收丈夫百年等一死死得其所鸿毛輶我知精诚耿不灭白虹贯日霜横秋斩头不作子胥怒地下当与龙逢游长歌落笔増慨慷觉我鬓髪寒飕飗灯前山鬼忽悲歗铁面御史君其羞
　　赠僧芝庵
　　我吟越溪行君在西溪席轩然一笑喜相逢秋水为神犀揷骨西溪提笔顾余言渠乃芝庵名甚籍下阶扬袂遽别去三载不闻音与迹朅来扣门忽相过促膝髙谈论平昔升堂几作狮子吼雨花散衣空不湿近便野水洗心法塔庙龙宫知避敌南游梁园东入鲁所在英豪多旧识公材吏用众所称风土河东见雄硕皇皇仁义昌黎公当时救世心何亟浮屠徃还非一辈例欲加冠嗟莫及芝庵洒落澄观流我匪潮阳徒感激厯山风烟春事深七十二泉俱可吟一庵静卧挂飞锡布地不羡千黄金只縁万象森罗妙到处行窝是赏音
　　题右相文献公画鹿圗
　　明昌升平兵四偃帝乐余闲见丕显时从灵囿集嘉賔复引词臣事秋狝风流右相东丹孙不为丹青待游辇睠焉徳业魏文贞下遂物宜随氄毨泰和行宫汉五柞槲叶秋山如绣错鹿鸣不尽君臣欢扈从归来雁麚角羣奔知择美防逰雅驯似应驺虞作食苹呼友见天全笔底龙腾惊濯濯苍然角尾千金姿我拭老眼三见之【至元甲寅年观王氏所藏公画即鹿一十六年李正之处观所画行鹿二十一年甲申三月十四日于曽孙耶律义甫处又观三鹿图】就中雪毳何多出恐是当年献瑞圗
　　桑灾叹
　　穉桑发暮春緑叶光旎旎田家嵗计固不常农妇相桑扫蚕蚁黒霜一夜从天来万树焦枯遭燎燬今春继以海多风翦碎枝条生意靡天孙仰诉锦机空寓氏倚坛如防妣蚕生时序三月尾过晚终非应时美只縁阙饲勒迟生徃往中干空满纸山东自古丝纩窟大収之年有不熟一妇不蚕天下寒况复例灾过惨酷緼袍虽敝嵗可卒所嗟盛阳月隂凝返尔肃府州文移速于火稍缓申期虑难复不知和气谁所伤田野疲氓先被毒部家科勘动正月中省限催嫌不促老农拊树叹不已顷年桑灾免丝征楮币人言此是前省过但恐已免复征又似去年秋税例
　　入奏行美圣政而重民急也
　　君不见燕南饥民行且泣膏泽屯来三百日蚕沙齧尽木皮空剉末草根充糗食追胥星火县帖严官不汝怜需税石人生乡土孰不恋一殍迫临那得惜扶羸载瘠总南逋鹄面鸟形犹努力比之坐毙不相保趂熟庶几延旦夕刑司府解两虚文道路无言空叹息吾皇徳并唐虞圣轸虑斯民期日靖传闻一介或可相不问草茅分政柄因思治道责有归未洽鸿熙臣下病才丰禄秩即患失又以材疎难仰称蹲而不去噤无声老凤饥乌同一证西台入奏沃渊衷蹴踏羣痴闻善政尽蠲秋赋出御女百色支供皆省并若稽黄屋帝尧心一语乂安无不聴万方欢喜声一概逺过汉家寛大今三钱斗米説开元免税户除闻大定限田固是平世法未免区区与民竞况今江淮嵗入数不赀经画有方财恐賸人和天地气自舒一雨行随明诏应老癃扶杖愿少留又赖鸿恩极悬磬两河千里麦青青预贺有年天子庆
　　紫藤花歌【并序】
　　癸未嵗三月二十八日宋賔客乗泽车过道宫访余时庭中紫藤花盛烂若锦摛道师萧公邀宋与余坐藤隂下寻友人张明之亦至酒数行开口笑粲殊适然也宋因出名纸属予作字一春天气不佳此日颇清润可爱既援毫觉幽香馥郁时集笔端放手喜书初不计其工拙也遂话及乐天梦元九故事予曰二公虽神交如此恐未若今日之乐衎也若取紫桐诗例赋长句歌之以为他年林下一段竒事可乎宋曰吾子便可承当遂率尔而作歌曰
　　竹宫琐窗云雾垂紫藤花发何葳蕤仙家驻景出异供横揜桃李无晶辉羣蛟奋蛰力犹困鳞鬛不耐凄风吹天孙夜掷紫霞帔满意下覆须春曦幽禽缩喙不敢啄囚锁恐泄苍精机又如王恺紫丝障夸雄鬭侈光陆离倒冠落佩众賔醉临风零乱千缨缕虬柯扶疎散苍翠季伦撃碎瑚枝青宫賔客今园绮杖藜来扣仙人扉遥惊紫艳翻半空造物乃尔争新竒君不见香山老居士梦与元九神交驰觉来清吟増怅望紫桐花下空懐思何如吾侪时燕集对牀话乆藤隂移兴余属我扫牋素烂柯不着山间棊刺檐入户要学腾蛟螭鸟归花落香扑来时集毫彩霑人衣一杯春露助香润清气贮满诗人脾依依青袅厨烟起好命庖人办新醑炷香供具祷羣龙莫学痴藤蟠未已燕南饥民饥欲死
　　聴马姬弹明妃引
　　疎帘映閤春昼晴篆香一线浮云萦主人娱賔出雅乐疑是雪江一派分得岷峨清当初调逸余响大弦琅然小者音泠泠衣冠四顾静且好渐觉指头淅沥风沙惊自云明妃出塞引当时去国难为情黄云马上几千里昭阳宫殿孤鸿防琵琶恨絶环佩冷汉月空照黄昏城千年谩向圗画见一曲能冩离鸾声我非声学固不解古道古琴谁复听洋洋盈耳纷秦筝
　　续舜庙碑
　　至元廿年二月七日同刘节使景融由西园过舜祠入真阳庵观唐贞元间鲁公子頵所书幽州节度使韦稔重修舜祠碑书画端庄殊有父风
　　刘君邀予闲散适行过西园感畴昔来游长忆至元初隠隠故墙犹竹色半陂春水浸遗台嵗与都人作寒食緑波干后燕无泥野粉飘香土华碧相将入野人庐求访真元虞庙迹我欲逺叫苍梧云重华一去宁复得残碑不逐刼灰空扶持信有神明力道人拱手説向予拂拭顔书三叹息
　　星聚凤池砚歌
　　宋賔客道出端砚示予背有七眼题曰星聚凤池其状皆作人目平竖葢未尝见也先生喜翰墨又目疾新愈即得此砚岂尤物有归将为文字之祥耶抑洞发神光増双明于桑榆之境耶喜为作诗以歌之其词曰
　　砚之同功甲与鋋试之敌场惟利坚其或返是奚用焉呜呼此砚从何传墨华犹带红云鲜景星防弁舌有泉凤池春涨光流渊松风瑟瑟聴磨研君看泪眼真茫然斵手爱惜犹珠蠙江山秀发骇一世乃今碧眼开癯仙先生神光还旧观皎如明月澄秋烟潜心虽澹开有先不尔此物胡为前何因唤起襄阳米走虺惊蛇见醉颠
　　赠张道士
　　大方之家本静虚天地俯仰真蘧庐鷃鹏气化分小大二者角胜相乗除天真所至自行火阆风蓬苑皆焚如先生超超万里鹤局蹐肯受樊笼拘潜心大易中有得南华御冦资谭余未容饮啄逺鸡鹜厯徧物表须人徒紫微二兄老且健一念天显存斯须今春挂囊海子观此身之外箪瓢无鹡鳹何尝沙水寒心迹自与闲云俱君不见三茆道士称博洽当暑讲説方舒徐怪魅适从何处来怒骂似泄仙经枢张链师宜何居谈天有舌尽雄辨阅世虽泊寜忘躯神仙近日足官府道心原与时情疎屦盈郑圃适为累慎勿出口他人狙河南秋熟一万里遁身丘壑真良圗少室山玊华溪紫芝晔晔青松肥吾独胡为坐长饥约君归袖风投披
　　辛夷花歌
　　乐城城南沙水渳在汉名为新市里中山游燕此离宫亭沼当年百花底至今辛夷植县圃我初来观欣细履碧桐为身梅作叶好雨初晴更姢美千年故苑风土香草木含滋犹泥泥每逢腊尽花已苞满眼故家毛颖子宛然白笔揷秦冠载事彤庭纷内史春风芙蓉散木末红影亭亭失秋水骚人取尔为楣梁托物岂独夸芬芳柔姿中有孤洁操首出庶物翻春阳我因绕树三叹息唤起湘累共一觞
　　至元癸未夏四月廿五日同获鹿主簿葢义甫同游封龙上观【宋人碑云昔赵骆元遇徐来勤授丹元素服之返老还童白日飞升乂云徐童花徐所种】
　　龙首峰髙几千尺暮雨濯山山更碧我游上观风日清手弄寒泉看石幽人爱泉説向余借此嵒栖从自昔骆元真遇事微茫丹素曽传不死方山林长徃世所有白日仙去诚荒唐祗言徐童花色异秋风开处满山香
　　题桃源圗后
　　至元癸未夏五月二十日经略史公邀余楼居芜语仍出示桃源古画二大轴葢佳笔也公因询兹事有无其意果云何者明日赋此诗以呈
　　君侯示我桃源圗绢素剥裂丹青渝衣冠爼豆三代古髣髴物色开华胥当时传记羡乐土序説本末何敷腴半山歌咏似摭实昌黎论列疑其虚千年绘彩见遗迹桃源之境诚有无君不见渊明千古士心逺与世疎羲皇而上毎自况肯随泽雉樊笼拘弦歌归来朝市改故山田园松菊芜斜川风景固足佳未免结庐人境车马时喧呼复讐宣力两不可天运乃尔将无如遐观髙举深意在安得超出物表冥鸿俱因縁闻此武陵説托彼奥隠称樵渔不然果有继问津云烟出没何须防又不见山林不外天壤间迥与世隔皆仙居桃花流水窃然在放浪而即斯人徒放浪而即斯人徒
　　赠九万户
　　昻藏野鹤谁能驯泽雉虽美终无神一篇秋水江海阔两袖醉墨云烟春猿翁学劒事迹袐兰舌解纷词调新万事人间归一噱双旌烛影见来频【用淮西将刘沔事沔常为捉生将及拜大将有人授烛二枝后常见烛影在双旌上出酉阳杂爼】
　　嗟嗟住河濵
　　嗟嗟住河濵濒河之患愁杀人虎狼虽暴犹可御秋水时至其容奔农民家近野河居活计趂种河之淤比年旱暵我颇获糊口之外供王租昨时一雨川泽通黒浪夜卷田庐空畸人何止赋分薄有家举葬鱼腹中呜呼山虞虎害水即毁捐瘠斯民老则已
　　滹沱秋涨行
　　君不闻蒙庄説秋水两涘犹见马与牛今年滹沱水大涨墟落濈濈生鱼头云蒸老雨注万壑上不少止下可忧冯夷不受上所制黒浪怒蹴鼋鼍逰望洋东视夸海若似愤蛙比跳跃井坎湫金行气肃坎宜缩狂澜不逐西风收东行我济小范口水势淼漭方淫流秋水尽为鱼鳖饵庐舍漂荡迷田畴二年旱暵例乏食彼稷幸得逢今秋嗟哉一饭到口角渰没无望将谁尤河防乆废不复古惟预楗治为良畴翻堤决岸势不已虽有人力谁能谋近年遇灾幸无事其或有患徒嗟诹两河农民被灾者逃避无所栖林丘夜深投宿闻聚哭悲声暗与虫声啾
　　谢安从事见赠放生池碑本
　　我嗜顔书观欲徧独有放生碑未见昨过髙斋偶得之喜气津津睟吾面安卿捧持即见遗物遇真赏兹何为掇渠所爱适余愿风义矫矫非君谁君不见集古书成叙説长玩而欲老希欧阳最怜苕霅溪边月一夜分光照客牀
　　纪梦
　　癸未夏六月十一日夜梦刘使君相过腰间佩二宝剑解以示予又袖出书一卷曰此君先世笔也帋色黯惨字类离堆用朱钩填若新髹漆者与之语甚洽刘貌肖河间刘清卿既而为风雨惊觉间夜漏下三十刻矣
　　刘使君跨苍驎翩然而来空际云腰间寳玦佩两剑青蛇跃出光粼粼谁谓昧平昔欵语情何亲复为袖出先书一卷纸色黯惨皆竒文大如离堆几百字钩络朱墨殆似髹漆新残梦忽随风雨断破惊聴怒涛奔
　　平原行
　　禄山骋兵伤滥恩天寳之祸将自焚三郎宫中略不省履霜有戒知何人平原蹇蹇真王臣沈虑乆识幽营氛泛舟从酒运竒略一日楼橹惊云屯鐡轝南来纵猎火河朔风靡烟尘昏孤城平地独与勇皷义旅争鲸吞西开土门掎蛇阵南激睢守遮淮垠满天尘氛思一扫誓与此冦不两存书生信能立大事竟掣贼肘西南奔事虽旷代有足感鲁公之义世所尊我来吊古増永慨苍烟草树连荒闉欲寻遗庙不复见寳刻留在东方珉栖葢亭前野日曛平原城下酹忠魂朝廷何尝容直道志士蹈难甘捐身此心自视无愧色一时知否非所论嗟余何者敢跂慕屡书不厌枭鸾分当年纪载两鬼蜮九泉奄奄随埃尘先生一死固不朽雅操何翅同松筠故应烈日秋霜气千古堂堂凛若神
　　常山太守歌
　　天寳之政植祸根明皇宴安如不闻海棠红娇荔支緑玊笛吹满长安春潼闗之车空璘璘曲江水边多丽人禄山东归叛意决先以羽猎驱其羣朔风万马卷辽碣杀气已惨滹沲垠常山太守臣顔昕声势东合平原军愤提一旅徇国难捦馘心手遮横奔桓桓袁侯复何壮傍翼劲翮张其鳞长蛇中撃断首尾后掣其肘前行屯西开土门引义帜再廓宇宙清埃氛天令完节畀二子渔阳防骑徒纷纷天津一死有余烈梦入帝寝何其神只应千古雷霆气长与先生洒怒嗔
　　负笼行
　　炎风吹沙髙路赫穰穰羣奔密如织筠笼修担不留行一寸蒌藤土膏湿蒌藤来自海南陬厥贡不入禹所收熙朝进御列珍品何异草泽加公侯昌黎不须感二鸟物有时遇非人谋志士何苦身岩幽








　　秋涧集卷九
　　钦定四库全书
　　秋涧集卷十
　　元　王恽　撰
　　七言古诗
　　华不注歌
　　齐州山水天下无泺源之峻华峯孤秦鞭有力驱不去天遣一柱标齐墟初疑太素女蜗氏补天断手兹遗余又如翠凤翥郊薮来应世瑞开昌圗南山连络虽可爱未免阿附相承趋孤撑直上夹石碣猛视大似天门防庆封齐豹两元恶哆啮犹露雄牙须不然齐太史寃血凝碧老不渝化成直笔揷天外堂堂使表春秋诛乾坤乃有此雄跨未许鹊药争头颅江山胜概尽轩豁逺客吟眺増踌躇李白上天不可呼云烟变化何须防后人摹写觑天巧百匝空绕青芙蕖文章李杜光焰在有诗无诗将何如我思齐晋迭雄长山灵枉被兵战汚桓公九合犹霸事三周其下真夸谀防须扶策淩絶顶望入苍梧叫帝虞
　　趵突泉歌
　　沇流峻发王屋颠世以独逹神其源不知悍駃势所激玊虹那待冯夷鞭洑流渇马穿厯背海眼洞彻开龙渊尝闻弃糠黒湾复此出明见下与地脉相勾连云鱼吹浪雪涛涌鳞屋撃鼓春雷翻我初来观冬十月隂火下煮阳池烟洪蒙元气东山作苍江屈注倒景悬少陵拊掌叹竒絶未若玊塔突起掀晴澜天机幻出此怪供欲洒飞雨清尘寰当年小白防水上春秋见书名不刋咄哉齐晋两蛮触千古事徃风云闲汉家包海归一统霸气何有诸侯坛清泠无复歃血污觱沸不洗陈恒奸我读太史书风声气习随山川齐人阔逹多匿智政恐功利为当然安得此泉尽变作醇酎一醉浩浩还吾天
　　东坡海南醉归圗
　　元祐诸人等圭璧司马之相国柱石仆碑锢党无不至弃若泥沙初不惜当时何有雪堂翁一斥南荒无复比那知兹逰竒絶神所相海水天容清一色鐡杖横秋瘴雾空新诗落笔鱼龙泣枫香树髙溪雨蒙醉挽黄衫两颊红多随父老燕同社或喜契顺来相从一朝竟作迁客没造物未见哀龙钟岂其中州淑气到尔恐终絶故令着此眉山公
　　河氷篇
　　庚申前三年予以事赴汴途中行值雪者三日时大河走凌因卧船蓬间聴河氷拉船而下其声瑟瑟可爱尝欲一诗执笔辄罢今日率尔得此殊适然也时至元廿二年秋七月廿一日也
　　大河凝寒氷走片岸深争逐盘涡转沙头卧艑冻欲僵细戛船舷声自颤幽人蓬底闲何清铮铮劔佩相磨鸣鸣如竹轩潇洒帋半罅醉枕梦破风泠泠钱塘水乐世所爱求音寂寞将谁聴安得湘妃皷瑶瑟波间细冩宫商声朝来赋就河氷篇胸中余韵犹翛然浮声切响何足异记我深津待渡年
　　短歌行
　　君自分携今一纪畴昔四更来梦里金鞍相值瘿陶南君亦逺回还故里酡顔喜意见眉间欲叙寒暄先称椅【君讳也】相随行过县廨西指説民居昔何美邀临甲第予力辞亦为前征趣行李梦中不悟死生分别后寄声无弃鄙探囊倾下粔籹香送余不到河之梁嘱余南去路亦逺持此赠君为裹粮恍然形开无所见落月照屋空微茫萧萧春草宫墙緑暮雨梨花寒食曲樽前浩唱意何长转首先输光景促我思梦境再目开君侯施施胡为来赋诗非欲征后事今世死别真堪哀因见故人虽逺犹在当时懐
　　荒鸡行
　　茆檐月落霜棱棱半夜起聴荒鸡声不知首唱自何处喔喔满城争乱鸣尔縁气类司早晏乃今失职能无惊凄风吹空星斗黒漫漫长夜何时明万事纷纭毎如此不须剑舞蹴琨兴
　　龙在田诗
　　我梦长桥秋水落俯瞰澄渊见蛟鳄绛绡百尺卧彩虹足尾鳞苍闪烟壑我因投石起幽潜不待雷轰随奋跃神光照野惊在田骧首徐行崭觺角野人奔看若云从汹汹呼声动寥廓余方闯视女墙间走欲攀鳞不知却超危坦坦略无难歘堕嵓梯叩丹閤寳香佛界几龙龛万栱千梁金碧错恍然梦觉聴夜漏四鼓将阑更五作因车梦葢此何因无乃吉征先我觉龙为干阳主善幻既见禾田徳施博乗髙临下近清光虽险当前无所遏行穿嵓閤得金界动止其间为善乐援毫亿度兼记时仲冬辛卯之夕嵗在噩
　　读五代史记作古乐府五首
　　杨柳枝辞
　　唐昭宗天复三年梁王温辞归镇留宴夀春殿又饯于延喜楼上临轩泣别因赐杨栁枝辞今亡乃为补作
　　杨栁枝风吹何袅袅暖烟如织緑丝柔延喜楼前春色好临轩奏曲送行频梁王重有回天勲一忠之外何复云安得髙祖太宗之业如栁新
　　檀来歌
　　泛楼船下淮浦百万豼貅歌且舞不杀降不掠虏吾君吊伐真汤武尔檀来不欺汝皥皥王风乐吾土
　　椒兰怨
　　昭皇迫东迁望絶忠臣援堂堂雁门兵秪足速祸变帝酣长星杯醉魄迷椒殿神龙失水机上肉恶袅啄门夜漏半龙兴赤雾天为红一竁三百皆皇宗唐家大业至此尽自古亡国未有若此之哀恫梁王归罪将谁绐奴辈虽诛天有在金祥殿空杀气髙贼珪白刄专相待
　　汜水行
　　五季权在兵逆顺系财贿同光当宁能几朝牝鸡司晨倾内外添都买宴物山积尽入掖庭充内费君王政优宦狎将相无辜恣诛杀蜀资百万贼所徼纵有其能供近渇一夫夜呼汜水东绛霄楼头兵反攻雍陵竟堕所好死英武杳逐仙音空先皇有识如相问三矢虽还未克终
　　刘山人歌
　　刘山人黄须糢糊衣袖褛蓍囊药笈手自携亲诣宫门来省女将军物色不少差其奈后方争宠妩被驱吾父已兵死何物田翁来辱汚椒房恩遇望遂空破帽东归心痛楚长吁行念乐天歌不重生男重生女此事对君为妄语呜呼五季皆天民人伦浊乱疎反亲当时乖戾同一气天理何有刘山人刘山人莫悲泣伎方终老固贱贫却免诛夷为外戚
　　后饲牛辞
　　春半我田耕未办儿童休称牛力缓自冬皂养日已久当用犹羸功有间吾今朂汝汝则闻朝昏饮食无过勤两家计口三百指一饱入手皆渠身三公投笔当归畂况我本是蓬蒿人微茫烟雨孤村底思与天随作近隣
　　春寒曲
　　家居对病妻书空咄怪事人生百嵗能几时风雨忧愁还半是一春寒光中伤人红朋碧友潜酸辛今朝晴暖乌鹊喜寒食数日无多春脱巾自漉牀头酿待与东皇共一樽
　　驱狼行
　　隔溪众号呼惊视驱两狼窜伏草莽间毛色随苍茫此物胡为来顾睨何扬扬我观五行书据理论灾祥吏贪政暴狼囓人此説闻自蔡邕与京房近传共县东杀人食路傍兽威孰擅恐自尔竿不擉刃良弓藏又云村墟去山迩羣行猎食为寻常豺狼当道无所畏野兽走圹何庸伤君不见汉家良吏龚与黄当年异绩何章章嘉禾朱草满郊薮麒麟凤鸟争翺翔
　　寳鸭歌
　　天雨新晴秋气肃【时秋霖晴霁暗用贾谊宋昌访司马季主事】秘书迁住城西曲入门坐定有余清既领谈出竒物翩然寳鸭立玉洲尽着龙香贮脩腹麝煤融液须臾间蓝田春暖烟生玉引吭不惜吐氤氲要彻天心穿月窟汉宫岂数博山髙晋惔休谈鹊尾秃刘著作勿轻出长虑王孙金弹丸醉中疑似来相触
　　汉宣帝幸池阳宫圗
　　武皇雄吞老无已嵗嵗开边兵四起嫖姚出塞屡策勲武絷陵降终国耻腾淩蹂借五十年飨功归到曽孙宣万方解辫尽内属龙庭南北无烽烟池阳五柞郊歌里五日赐酺余燕喜呼韩稽颡谒甘泉欲示雄夸先就邸大陈还纵万人观岂独珍竒纷锦绮欢呼归作北庭藩万代称觞甥舅礼君王燕犒不知劳鸾旗直上中渭桥茂陵王气如水清建章宫殿春云髙从此临轩舒化日一声宫漏出花遥
　　入奏行送右丞史侯
　　十年不见汾阳面万里朝天来海甸神锋照眼倚青冥黄色充庭明羽扇张灯开宴见谈噱惨澹风云余百战向来作牧与开府总道临机能制变汉家六合顿宏纲民事正烦真空便只縁报国忠义炯几度恩纶回睿眷我识君侯礼数寛徳威无地不交驩此行入见想肤奏大计不出兵民安兵民安古人念此良为难因思先相台衡日退食归来事简编
　　送雪堂南行
　　雪堂矫矫僧中英今年逺作余杭行朅来过卫首谒余特以赠言为宠荣君不见韩潮阳昔交僧徒畅与澄咏歌序别欲倾倒秪以文雅为推称不以阿师髙义炯要飞花雨到南溟
　　乐闲老人歌
　　努格总管姓伯特名继昌以尔字行葢灞陜旧将军也今闲居邓下自号乐闲老人闻予名甚喜询所以襟有不期同而同者千里求诗此意不可孤也因赋是歌以赠庶几酒酣耳热后放声而歌之犹足以见故家余习云
　　浮生扰扰驹过隙守虏囚真可惜晦明光景一月间开口笑谈能几日一闲未老方是闲已老谋闲何所及须信闲人是贵人束缚轩裳梏亡客况复筋骸血气衰圣有嘉言戒贪得乐闲老人逹此理自放闲身乐山水君侯年甫五十逾解官归卧南阳庐风云寤寐鞍马事锦韝脱落秋鹰孤飞扬防扈竟何用此身健在闲为娱大弨挂壁龙在匣追逐弋钓须鳬鱼有时逸气蟠不尽犹拟去射南山菟君不见邵平东陵时何若瓜田心自如后堂种竹前圃蔬月下自理渊明锄客来大笑犹有事茶铛煮月糟丘餔古人徃徃以乐老此意殆与君相符我今天地一佚老闻君此懐良起予何当杖屦与君约江山佳处身岩居半山唤起浮休仙洼尊一醉倾吾余风流肯落六客后吟啸常作三贤图醉中为捋桓侯须君其乐矣歌呜呜
　　醉道士歌
　　秋九月二十四日予方曵杖出门有道士野服鹖冠倚立枨下予邀坐阶所瞪目视予者久之曰观君风骨葢李唐人也心事好但踪迹蹉跎多失事机可惜可惜虽然得年八十余数八八后当有显权予言可切记也饮之酒醺然而去时至元二十四年丁亥嵗也因作歌以纪事其辞曰
　　门前落叶秋风哀麻衣道士从何来翛然倚立两枨下若有所谕心悠哉我因植杖邀与坐拂拭熊韦堂之阶无言瞪目视余乆徐谓风骨真文楷前生落拓晚唐士心事最好无纎埃所嗟踪迹多后时勃崒不顾羣儿咍虽然得儒誉极广八八而后聨星台呼儿沽酒与之饮劝以数行浮大杯醺然径去不少顾恍若仙遇神为开当生所赋谅自知过望荣显青黄菑书称五福夀为至得到八十真洪崖生平梦异复此遇晚节无乃其行谐吾看浮世孰不死我已天笃培其才浊醪粗饭有余幸过此以往非予懐君不见通都与大邑真仙往返时为偕苍苍云路望不及为渠更上淩风台
　　双峯歌
　　士逹察判携手植桧小山见赠愿愽一诗为信生家传其志殊可嘉也遂赋此歌并以其山奉还葢诗非山无以见状物之体山非诗无以表处静之用抑又在彼犹在此之义也
　　金丝堂前双桧碧气干淩云三百尺苍精乆堕刼灰寒蟠柢轮囷坚似石枝条已防百王芳膏润犹含三代泽土花渍啮又几年为象为山岂多得君不见召公甘棠武侯柏时以两贤为爱惜后人歌咏尚如此况是东家手亲植忆昔逰鲁得余材入手摩挲三叹息信生为予好竒观携来比视吾家蟠泰山梁木方世仰何翅如到日观秦观双峯间顾瞻岩岩尽足乐譬彼物有小大圣学俱能全此虽体微道则具终日俨侍参吾前古人尚行不尚説正可安静如山然我今木朽不可雕后来耸壑争昻霄君家儿子玉雪比好学説是神超遥还汝山聴我謡仰止兹木思惟乔学该本末贵通彻无使磊磊落落徒有防俗之髙标
　　过宋义墓
　　予徃年东走魏过楚上将军宋义墓欲作诗为吊而未暇今日与诸生讲读至义之本末前后诸儒略不见论説因赋此篇以发前贤之所未发者
　　秦兵西来势莫当羣雄假义尊懐王我虽三户秦可灭彼蝱可搏微者或莫伤将军乗势恶一扫当时筹策诚难量项家父子本强暴以谋制胜非渠长义虽去暴失之易一死竟堕贪如狼重瞳子何猖狂只知帐中竒兵化青血不悟钜鹿之战开天亡风云惨淡蛇作龙安得即遇隆准翁使我目乱狐裘茸髙阳酒徒号狂客醉中两眼何其瞳攀鳞掉舌才数语两女辍洗来趋风英雄有时利不利俛首何限甘长终楚王店头土一丘至今草棘荒烟愁我来吊古还一嘅西风黄鸟声啾啾
　　中秋吟
　　中统二年予客上都馆于太医使王宜之家中秋夜伯禄宣慰携酒相过同防者馆主王丈洎省郎宋庭秀近人来索旧赋乱道今亡之矣因追作是诗以寄
　　二年中秋客滦阳滦江陆海天中央秋风吹空一万里谁复斫桂増清光年分秋气无少陂但觉霜露非寻常玉绳灭没澹鳷鹊众宿何有争光芒烟霄幸附应时翼佳节共下今宵堂鳯池鸣佩有余暇白兔捣药秋正香故人携酒喜见过慰我久客同一觞谪仙杯杓思浩浩芙蓉城阙天茫茫眼中賔主侯与宋胡牀更对墙东王九迁初不羡时贵一醉径入无何乡人生相逢贵适意浮世聚散真参商当时少陵客爱国心遑遑夜深饮散卧不寐醉聴金钥锵玱琅夜如何其夜未艾被衣颠倒寻封章只今潦倒百事废感叹嵗月徒悲伤书来索诗叙徃事盛集难再须揄扬兴来追作固狂斐念君乆要曽不忘郑重西楼花上月金波重约醉秋凉
　　花工王氏歌
　　城南刘郎携斗酒与客来参秋涧叟当隅踧缩不敢坐王姓珪名三十九平生有技真可人好个春风接花手木翁夺秀孕黄婆转眼红朋栖碧友刘郎秀春趣已成徃徃豪家鬬招诱王生本出方技家品味神经无不有流芳转入百花香岂比槖驼法堪取只今家住园田西小桥流水遮髙栁防邀一醉百花堂要借我书传不朽我自东归今五年小园栽种期幽妍城中粪壤杂瓦砾虽有美植何由蕃结根失所固可惜异品奚独氷霜纒君不见芳兰种不生恶草翦不去此事人间自今古田园子聴予语本根或拨非所宜一接千金戒轻与
　　河圗篇答伯明学官
　　河龙负圗自昆仑庖羲画出干与坤圣昌拘幽演余蕴六十四卦相氤氲姬情孔思本传注行简别出尊皇坟经从东汉乱古制缀合爻象为全文韩康辅嗣转殽杂糅以庄老何纷纭东莱探赜复古定太极既判二气终然分女娲拊掌为惊絶天地再位开根易包万象无不至若以一爻为一事其道反局而不伸考亭専以筮为主岂非天道似逺人事亲当时厄火燎九地不尔亦堕秦坑屯君缄越本逺见赠老眼一洗空花昏细披五賛得要妙余作孰敢光争新君不见行逢市兔具此理桶底有见为伊新作诗寄谢君应闻
　　风字瓦研歌示陈生
　　平生蓄研空累累其名曰端犹可嗤世间万有珉作玉坚则墨褪软则泥或浓或淡不成字终日与伍空嗟咨东家瓦研面尺五其状宛似维南箕松风小试涨雾临视黯霮羲之池朝来挥洒尽快意一笔扫出千蛟螭东坡黼研不可见咄此朽壤争神奇君不见莫耶神寳不适用补履曽不如囊锥
　　雷将军歌
　　雷举秦人家将种不学齐髙贾余勇温然醻接逢掖流照眼容刀辉玉琫朔风忆卷闗陇破西走巴渝为势拥宋人重汉不内任阃责豪英制边耸将军守戍分剑闗剑门天险石巃嵸当时一军号安靖玠去重狺阃呼汹【余玠字义夫官至侍郎在亡宋时最善守蜀者也】龙旂西狩万壁空石角此心随北拱天顔喜动诏赐金一日康侯三接宠盘盘大获金汤牢云间猛将须髯豪片言因垒引降出风义不减曹王臯蜀山破碎凯歌里六军喜溢秋天髙破冈山头望囘斾小臣堕地空乌号囊弓归来血洗箭又许拜舞趋新朝命妻赐第恩转渥才得主漕浮纲艘忆昨先声蹑鼓鼙只今骑马似鸡栖朝来携酒过予饮细话徃昔非余悲事机翻覆古如此一椽僦舍甘调饥我方读诗至秦仲车邻驷驖生光辉乃知风声气习逺自文武始歌颂不到秦家非
　　革故謡
　　南城嚣嚣足汚秽既建神都风土美燕人重迁朽厥载睿意作新思有泚一朝诏从殊井彊九陌香生通戚里炀城密迩不刬去适足囊奸飬狐虺城复池隍莫叹嗟一废一兴固常理令年戊子冬十月天气未寒无雨雪禁军指顾旧筑空郊遂坦夷无壅隔寂寞千门草棘荒佗年空有铜驼説我诗虽小亦王风庶配商盘歌帝哲
　　通漕引
　　汉家鼎定天西北万乗千官必供亿近年职贡仰江淮海道转输多覆溺东阿距泉【清泉县】二百八瀹【阙】西来与清合安流取直民力省积水浮纲才两日自昔河防争横议秪办薪刍不胜计宣防瓠子至今悲以彼方兹功极细役徒三万朞可毕一动虽劳终古利裹粮荷锸去莫迟行防连穑东过蓟休説春潭得寳歌长笑韦郎空侈丽从今粒米斗三钱狼籍都城乐丰嵗
　　珍珠菓词
　　有菓有菓名珍珠厥苞葱翠二寸余絶类王未变赤绀瓤滋腻甘酸俱就中结核大于指状似萆麻色微紫逺供来自广南州臣子献芹心尔耳然观夏赋皆邦用口腹所充须锡贡若论橘柚亦常材此物胡为劳驿送
　　当熊词
　　戊子冬十二月廿五日聴韩陈二生读通鉴纲目至中山冯太后事迹壮其贞节感而作当熊词冯元帝偼伃哀帝祖母也
　　汉家九叶时清晏帝拱深宫乐游防鱼龙万舞阅来餍鬭战雄观临虎圈老熊骇逸突笠出被发攀楯来御殿昭仪散走虎士惊盛气当前无少变大驾临轩问物情敛容前对香云颤妾闻兽猛得人止万一不虞身殉难日华翻动喜归来香飘合殿春风转君不见东西两汉五百载班马徽音尽堪羡元城投玺冯当熊能以至柔驰至健大笑陈妃望幸心千金空买长门怨
　　东征謡
　　【阙】　春涵物生广芽孽中【阙】
　　先王志忠奬驰驱鳞介【阙】
　　海波腾沸聚使纎怒鳄奔鳄归【阙】　　渠魁谷
　　静川空骨如莽今年复作欲尽殪逸徳【阙】　骇天吏孽余走死黑龙东诏勿穷追令自毙就中纵杀势难分桑妇畊夫同【阙】例天兵南伐六十年楚女吴儿供北婢欲知天道【阙】覆心看取东人复为
　　下濑船
　　家中之木同灰槁炎海波翻震天讨彼交事大天理常嵗嵗卑辞悼虚表舟师陆骑问罪来力审难支施机巧弹丸所据五郡地瘴气为灾称地利我来彼遁还则尾一弩千人不容避老天限作羁縻邦不以衣裳介鳞易昔贤有戒是贪兵若论彼资才具翠【南越志尉佗将安阳王治交趾有神人曰臯通造神弩一张一放杀越军万人后佗子始质于安阳王窃其弩毁其机驰报佗佗兴师击之】汉家声教初无外下濑戈船微主帅一军胆落陷泥湖二万选锋同日败裹粮载甲力有余正坐无人作吾忾军声稍振需所援春水旋船可济古人堂上有竒兵安得营平与动辈
　　征士謡
　　东风连日沙尘昏兵威掩尽春气温汉家武备徧九有南来探骑络绎何纷纷今年十抽一北去千里起赴和林屯御河西岸殷牧野万甲照水光粼粼观容有使亲阅实不许代名须正身神牙猎猎见北靡精鋭全是嫖姚军嫖姚出塞路几千逺战不过封狼山征人莫惮行役苦庙谋素具车攻篇君不闻王师有征古无敌何况强弩之末鲁缟其能穿念渠爱惜腰间箭防聴长歌入汉闗
　　天星行
　　天星蓬蓬若为祟彗扫长空徂防位六龙推堕日车翻万火分崩碎于地老天变色赤祲如西北絶天间狗吠行人匍伏羣雉惊澟澟甚于崩角畏君不见天星悬象万象精一物下亡一星坠春秋二百四十年孛斗经天无此异不然大火示厥罚下熛人间为沴气月寅嵗丑丁酉辰东方向明时又寅老翁百嵗见未曽何况地上虮虱臣天虽髙变虽大灾反为祥果何赖正有徳修知儆戒
　　雨木氷
　　昼防防云族聚知气满【阙】　作雨【阙】　　　　　　和变而凝氷着树巧裁细翦千万状【阙】
　　翁缩颈冻欲僵办着乾坤开大素其详【阙】　　三朝古説大官为最忂曦轮过午始消释膏【阙】　　如雨泣少
　　阳为臣氷即兵麟史书征臣【阙】　　　　者互长雄此事胡为兆今日
　　建春楼歌
　　【阙】　　头春日长建春楼【阙】
　　与东【阙】　　　　　　　　　　　　　门香
　　层【阙】髙掲富观览春潭照暎千帆穑吴商楚女莫空过渠是京様河马西京张世间忘忧唯食饮越罗蜀锦空千箱登临人具醉饱去共城齐氏真非常共城齐氏真非常
　　潜蛟行谢温将军恵石
　　温郎少年姿润秀好古探竒出予右叩门相访得怪供鬼刻神劖未尝有我欣植杖三摩挲秋水潜蛟见蟠纽何年囚锁出禹穴不磔须牙惊水母毅然见赠初不惜澹癖怜予象江守深藏夜壑空有戒当昼儿童负之走千金求买何所得一旦携归定非偶清泉湔祓庸玉汝屹立花间冠吾囿苍鳞照水势若动口鼻唅呀欲防吼常疑尤物即神物隠伏地中谅难乆宣和族聚失所在却恐雷霆下来取一春病酒日欲眠忽得此峯如至友娉婷翠袖喜欲舞复讶舞仙来劝酒君不见九成论乐一夔足万石不须夸栁栁人生意气贵相倾走笔酬洒当琼玖
　　重门行
　　潇条共西野有域号重门重门幽幽深几许齐芳归藩何足云公卿老泪空沾巾天道好还非少恩青山斜照自今古禅陵西望犹比隣曺瞒搤吭忍不杀终我四百为虞賔乃云得之羣盗手吾将谁欺欺彼旻君不见邓城南头汉浊漉至今草树凄无春
　　唐申王画马歌
　　花萼楼前阅庭实布乗黄朱笑羣辟奔虹凝露故家物诏冩真形出东壁申王夭矫龙一种挥洒元精固无匹龙池十日霹雳声房驷无光韦偃泣千年事徃失所在此纸流传见真迹明不厌百回看飞电流云怅犹湿当年圗画乐升平转首云屯散榛棘储皇才借河陇余旋复廓清唐再辟物盛而衰固有时校以仓皇易为力汉家拓地封狼山万骑腾淩已无敌更求骏骨张吾军一綍风飞能事毕虽云中夏号雄强富不民强孰供亿圣谟经世了不刋收卷入囊三叹息
　　秋涧著书圗歌赠画工张仁卿
　　张生冩出秋涧圗先生胡为此逰居知余读书乐幽寂况复野麋之性宜与水石俱西风萧条秋气余浮云身世将何如江蓠托咏太哀怨老松卧壑甘扶疎逢时不作栋梁用且须著论希潜夫盘盘涧曲深几许长吞逺泛知攸徂百川横障使东徃细大不择羞潢洿考槃有歌谁与伍山鸟山花吾友于张画师王宰徒云烟落纸何舒徐吾今平居日已久为我作此真良谟平生未尝学学焉于此初古人尚交无老壮要欲静泊志可明而逺可逾骎骎晚景几桑榆不知此去澹泊得似画中无目明神王骨相臞一丘一壑着防舆毕此一事为成书此外何有于余乎此外何有于余乎【比集録古今相业为调元事鉴】












　　秋涧集卷十
　　钦定四库全书
　　秋涧集卷十一
　　元　王恽　撰
　　七言古诗
　　题耆英圗奉呈子初中丞
　　张生好竒兼尚友古画古书长在手欣然示我洛英圗便觉奎光生户牖衣冠磊落十三人闲着一枰谈治否堂堂文富两具瞻天下倚安真大叟平头七十是寻常独有端明未期夀方辞晚进不敢班列宿光中已瞻斗北门易虑望佳招【王拱辰字君贶】千里驰书恨官守升平盛事那得再梦寐席间把巵酒吾侪起敬当如何再拜乞灵三叩首君不见西周文物称全盛除却邑姜才得九神崧间气萃此多周凤鲁麟纷在薮郑郎绘事固入神自是徳星传不朽我思仁祖庆厯中庆厯政有三代风斯民皥皥乐其乐六合一气开时雍扶持有位总是诸贤功熙宁天子错料事以忠为邪邪作忠放教公等在散地擢置安石司羣工恵卿继用二惇起当时何止惊三空呜呼以人为鉴古所取安得献此与论治道之汚隆愿君深藏勿轻出世代虽逺多青虫
　　紫芝歌
　　继胡紫山集瑞堂诗韵己丑秋八月有紫芝产陶户朱良舍下凡五六本此最异者
　　陶坑削崖蜗作室和气所钟无不及非縁石涧木之精平地抽英昭茂徳蓬一夕烂生光紫葢彤枝照乡国氤氲五彩画不如骈秀连茎莹于漆考祥吻合农帝经表瑞无惭柳州笔老翁百嵗见未曽醉将苍髯漫如防郡人争欲饮至和奔走来观恐无及出门秋望稼连云汝芝汝芝安所吉
　　圯上行
　　邳州道中作十一月初四午刻书于宿迁马驿
　　楚兵东来杀为嬉烈火西卷腾颷吹为藂驱爵恐过惨天赐汉以兴王师忆初椎秦天下震盛气不折将徒为泥中进履屈亦至不尔安制重瞳儿往年亲视济北石此日还赋圮桥诗神龙变化不复见仿像鬼物来隂机素书三卷不必怪要本老子持其雌
　　题长江万里图后
　　稚年屋居三十春老境谁遣东南奔去秋有诏使持节此自邶卫官瓯闽闽中水浅百味澹但觉草木多精神展放江山万里圗卷中潇洒似堪娱寄声故国游观客卜筑苏门尽可居
　　问吴台辞
　　吴江宫殿寻无迹只见山苍湖水碧歩上髙台散客愁十月江南看春色晓风翠雨湿阑干檐花露宫娃泣欲遮愁烟问故台愁烟无语空萧瑟是邪非邪不必辨且为兴亡求乱隙夜半娃宫作战塲总罪君王以色荒春秋责备大法在不道延陵退耕吴已亡圣贤处变贵逹节审势不得同曺臧当年泰伯终三让明见丕承有圣昌
　　南台懐古
　　封君姒遥裔重光丽无诸忆提越甲佐天讨翦嬴摧项开雄圗保邦事大霈厐泽至今国俗犹薰濡石樽劔沼两寂寞山川良是先生都越人感徳知所尊箫鼓犹陈藻荐殷潮去潮来朝又暮花谢花开秋复春千年事徃遗烈在草木澟澟来威神庙中筠签万有卜陈説祸福穪灵珍我因拜祷问来事繇辞洒洒何其真殊方逺宦乃气数品秩虽到多邅迍正须耐辱安所遇不及防出东南闽生平行已半流坎虽老而夀犹朝绅鞠躬黙谢神贶厚得遂归隠余何云我来正值羣祀日伎乐朝献争趋奔越巫纷拜灵欲驾冷风满斾翻凝云回首笧台祠下路萧萧寒雨湿苍麟【今庙基即汉髙帝封笧台也】
　　游九仙阁
　　三郎百战开闽国欃枪基圗专诈力二嬖恩光象服尊九龙帐设香云湿朝参寳云宫暮礼妖师席国事一从神所质九仙结构岂此时万瓦鳞鳞跨空碧阁中景象四时新徃事如云散无迹我来登陟纵遐观一榻清风抵万钱暂与尘襟豁烦滞横栏直下看三山
　　杂言寄申隠信宣慰时在泉州近辱书过蒙逺问倥偬间不时奉答获罪多矣人行谨以杂言为报奉别后一粲
　　蹇予元年东鲁客初识君侯髪如漆平生豪气乐新知一笑论交真莫逆凉风八月中秋节月满金尊惜轻别邂追溪堂又五年情好比前尤欵洽髙堂轰饮几连明四座欢呼倒冠帻当时樽前鬭年少豪迈不知家立壁兴来为我扫云烟思入天机妙无迹我识君侯此余事落笔纵横见竒策自是睽违三十秋只今同客岭南州天涯牢落尽愁絶况复两翁俱白头书来慰我见安好细字满纸纷银钩故园风物信如旧栁子初起为山囚春云梦湿兰苕翠壮观雄翻海岳楼近从潭府阅家数笔力已复追营丘烦君吮墨留余溢重为灵均作逺逰【中隠乃云甫道号近于魏参政处看云甫山水画故云近从潭府阅家数】
　　李夫人画兰歌
　　清閟堂深不知暑瑶草佳期梦圃孙郎笑折紫兰来素影盈盈映渚李夫人澹丰容天然与兰相始终剡藤一笔作九畹落笔不减江南工芳姿元与凡卉异晔晔况是湘累藂离骚不复作遗恨千古沈幽宫君看此花有深意似写灵均幽思悲回风君家大雅堂文采东野翁并入惨澹经营中秋风拂帘秋日长芳霏霏兮汜崇光澹妆相对有余韵画栏桂子空秋香淡轩托物明孤洁五十年来抱霜节固知色相皆空寂妙得于心聊自适仿像湘娥倚暮花黄陵庙前江水碧生平佩服真赏音升闻紫庭非素心唤起谪仙摇醉笔为翻新曲冩瑶琴
　　李夫人名至规号澹轩亡宋状元黄朴之女长适尚书李珏子早寡今年七十有二善画兰抚琴近为郎中孙荣父作九畹圗若与兰为知闻也且自叙其后云予家双井公以兰比君子父东野翁甚爱之予亦爱之毎女红之暇尝写其真聊以备闺房之玩初非以此为求闻于人也郎中以兰省之彦一日来征予笔遂诵防汚亦何忍但觉难为辞之诗以应之孙求歌诗于予固乐为赋此者正取其节而不以其艺故也秋七月初吉秋涧老人题
　　杂言
　　我今行年六十五得至从心能几许忧愁风雨毎大半念至于斯足悲楚纵令得迈七十夀比老于心当悦豫不然终日疲事役殁而后已真愚鲁君不见人间声利藏祸机迷着世人曽不知得之志扬失之沮一死如传争奔驰又不见朝花才荣暮雨恶火灶方炽寒灰随攀援髙贵鄙卑贱得势未必皆便宜至人大观出世表肯为造物相调戏豁逹一篇庄叟论太山毫末较来齐
　　福唐中秋对月醻刘端友见赠之什
　　少年爱月长苦吟赏玩不知清夜深拟挥玉斧手尽扫丹桂隂髙歌起舞防清影直入月脇穿天心节序依然人耄矣所事感懐无可喜少陵有泪湿金波叹息无家清夜美当时流落止鄜州况在瓯闽数千里此夕常娥海上来【谓三山距海九十里】氷轮蹴踏惊四开牀头有酒不复饮追忆少壮令人哀老人病骨防风露静卧空斋深闭户却从虚幌看清光四壁秋虫饶夜语
　　题钓防
　　至元二十六年己丑嵗冬仲九日予自桐庐舍鞍鼓棹取道严濑既午舣舟祠下登拜遗像肃如也厯观古今题记多论其形迹未有明先生之心者天下有二道出与处而已先生之起义明君臣顺乎天也浩长归气信名节遂其志也夫三公坐而论思明是理而表万方者也是则佐理之功多矣尚何为因留诗招隠柱间入客星阁眺羊裘轩降观钓台书院山光丛簇江流有声若有以回俗驾而谢逋客也江行有程促之而去回望双台顔厚有忸少中大夫福建闽海道提刑按察使汲郡王某敛袵书
　　刘郎少年同几席绣裾朱衣称谨饬六龙一日飞上天岂为故人谈徃昔严陵欲臣意有在大隠何心学夷隘当时虽落物色中肯以三公易其介先生岂是烟波徒奕奕星芒动帝车一言稍峻得狂鄙况复好爵縻其躯君臣大义既明着助顺又见懐仁书君房初不识防意尚欲求益何其迂一竿虽老桐江月尽着清风厉薄夫
　　洛中吟【有序】
　　近读邵氏所书洛中杂事抚卷三叹令人有不能己者呜呼五代间乱离相继其否极矣生逄兹辰一何幸哉故孙樵有生恨不得为太平人良有以也因效康节谢温公买园诗格缀集所见赋洛中吟一篇其辞曰
　　万方文物洽尧雍若论声明极洛中地自荥南连洛北化从真庙到神宗总将六合清明气散作三川礼让风道统有传程邵在勲名无比富文崇棚车载酒都人赏名教传家习俗同花木四时春不老耕桑弥野嵗长丰三千步幛家虽侈十二行窝乐最融春酒泛香沽翠幙夜花和露买筠笼小车髙阁期真侣魏紫姚黄擅化工爱育总归君父圣论思不出庙堂公荆舒变法无朞月社稷垂亡到一空读罢适然清兴逺一帘花影晓光红
　　竹鹿辞【并序】
　　竹鹿出南海布哈拉国赤毳雪文状若背然顶有双茸葳蕤如瑚巨枝至元廿七年秋八月上进过福唐予获见之昔梁武王逰兔园宴忘忧馆命诸臣赋苑中诸物文鹿其一也余因即其所赋攷之正此鹿也因作竹鹿
　　竹鹿亦瑞兽顶有瑚茸素綦为纹【阙】　　　　　极
　　腾仙踪风吹堕海洋【阙】　　　　　　　　　玉树
　　青葱珑攸伏日与羣甡从一则【阙】　　　　　道通君不见汉武获异兽非辟西南封迢迢兹鹿来汉道相比隆东南际海国万数将见珠香犀象等物相率皆来同
　　游金山寺
　　我登金山江似练金山突兀神鼇抃楼阁参差四五层覆压崖巅瞰江靣壁间不见老坡诗空厯长廊瞻涌殿江山形势互为胜直上金鼇穷伟观徘徊乆眺呑海亭海门两防烟螺淀就中望处不争多大抵苍茫烟一片平生歌咏古人诗此日一樽偿宿愿撺牌才过璞墓西水作磴痕风四转放船北渡返东行一叶中流去如箭瓜州西北堕杳霭照眼鹤崖迫焦巘独游髣髴苏公兴冒险比方章子愞夕阳西下烟四起欲进何之退无畔倒装渔艇入荒村百计无由登北岸柂师失色都船惊暗触江神岂予谴我为使者初不然先尽人为论事变力微舰巨酒半酣正坐忽焉遗此患金山虽竒极渊险洎老登危非所便书生气习不一到慊慊此心孤所恋量非谢傅与娄相惊定老懐弥懔战间闗投宿野人庐因赋此诗为永叹
　　至元庚寅冬予自福建北归渡江作此诗未尝示人逮大徳己亥十年矣卫辉判官井君徳常陞倅镇江来别因话及焉并索书此诗云归刻寺壁以増江山胜概予谢不敢当然使读者为遨逰之戒云
　　鬼车行
　　鬼车一身编九头黒夜来过声啾啾半空沥血洒人屋所遭之家无空休穷凶极恶煽威虐妖孽几徧江南州奸党蔽事莫能发百计捕逐无縁由圣王明见万里外一网掩来同治罪忆初百鬼拥行车此日行车载孤鬼琅珰系颈纒车轴涕泪淋淋不时哭死声宛转尚呕哑昼夜催行不停毂路人借问欲何之诏赴行台加显戮挥刀脔食快众心奔鲸四沛无遗育万里欢声动大江百城歌舞喧华屋我思善恶人自取祸福不应深倚伏寸心少慊获隂谴天网大刑敢轻触为诫凶人不足心鬼车罪例犹梼杌
　　流民叹
　　我家本燕云未省离乡国前年一霜秋稼空望入田间禾穗黒忍饥犹待下年收一涝髙原水三尺人生重迁乃本心一馁催人忘南北水采无菱芡山収阙橡栗虽云生处乐乏物得生活扶携逺趂河南丰道路无资日行乞毳衣穿结杖蒿藜气力凌兢双胫赤我闻尧水与汤旱民免流移少损瘠不出九年畊长有三嵗食朝家劝课尽忧劳只为有名多少实常平向为前省坏义廪近年无广积江南最苦过都钱更着营司日骚屑营司已罢民力苏大府兼农制徒设捄荒发廪最上策近井乃能疗近渇君门万里安得知作诗代洒流民血
　　南楼行送信御史佐鄂岳行院
　　武昌南楼跨空碧满目江山犹往昔笑抛霜简佐行枢去作南楼幕中客羌予游宦江之南江南军务多疎濶摘差押取固多甚是养威并练习十羊九牧苟非人未免因縁出枝节卒然警急幸无事若论罪功孰褒黜就中贫难可悯孀妇盲翁死应絶依然名姓在军书按籍末微岂容説唐兵六十即放免七十一丁令侍侧当时贞观开元间三代仁风畧无别幸今守战有专职整暇虞奸正今日兵惟禁暴本卫民不致侵渔乃良策蛮陬溪洞既荒逺颠枿其间不无孽畬军新附用得宜以彼为政易摧折前年盗起江西东千万为羣恣冲突只縁浪战乏总戎还使民残兵耗力请君诤此能一行四院规模自吾出此时乗月庾南楼谈笑胡牀能事毕
　　五色鹦鹉歌
　　沧溟浴日丽火荒飞走衣被昭回光陇禽钟秀更竒絶翟翚绚焕纷天章越裳野雉太缟素上与朱鸟参翺翔环玉得之不敢爱为是珍物归天王山川迢递来林邑防送慇懃饲红粒海树虽残旧宿枝君门万里承恩入香琐金笼暖御烟尽日充君眼中物一钩红觜尽多知两叶翠衿真聚鹬六宫共説鹦鹉娇天使传呼供内职且莫低回诉苦寒卿云长捧蓬莱日
　　福星行
　　河南雨足余三尺河北嗷嗷千里赤河南谷麦贱于土河北齐民有饥色爽气空吹五日凉火云不散三农泣天有贵神名太一前嵗人传豫州域连年大稔风雨时全是福星照临力幸今六合入提封圣上同仁视如一又闻天下犹一身气脉周流体能适福星福星宜悯斯少分余溢霑河北
　　白鹿嵬歌
　　太行西来万马奔岭嶂横截摩青云山阳西北望鹿嵬突兀絶似东山孤撑直上几千丈云烟覆露垂天根忆初夸娥担负分太华万古雄跨诸峰尊有懐孙公和自是物表人半岭腾凤吹万壑飘游氛纒身虽有一文髪以火保耀先吾薪尝嗟中散寡于识三载坚扣如无闻当年清啸杳何许此日乃有由巢隣苦斋老清而敦才丰识逺兼多文人见长松偃蹇卧云壑岂知浩浩之气藏弥纶有首不顶丞相帽有足不踏公卿门诗来三复有余馥如茹秋菊纫兰荪平生尚友抱苦节逸兴特爱渊明真不居城府尽髙尚况欲卷迹同其伦白鹿嵬髙轮囷望之可仰不可亲徜徉终嵗竹林下回视七子徒纷纷回视七子徒纷纷【东坡云孔子不取微生髙孟子不取于陵仲子恶其不情也陶渊明欲仕则仕不以求之为嫌欲则不以去之为髙饥则扣门而乞食饱则鸡黍以迎客古今贤之贵其真也】
　　琼华露酒歌
　　酒之为齐酿法先趜生玉粒聴其然百方百醖品各异要以色味清为贤井君出职光禄寺容止醖借涵清妍朝来相过怜衰翁开樽小酌何从容银罂细写疑匪酒玉色照眼清如空停杯题品赏超絶琼枝湛露吹天风一酌气馥烈再酌心冲融忆初蜀使分余沥老颊不到潮春红为君三咽尽鲸吸便觉辅安五脏夷三虫吾闻此术煮酎法连罂气化开鸿蒙多君屡制转精粹仪狄拊掌惊神工橘中游戏商山乐玉薤策勲俱妄作浩歌为约饮中仙世间原有扬州鹤
　　有狐篇
　　黄蒿古城人絶迹有狐绥绥出复没近郊夷旷兀兀静猎食无求蛰无窟依凭城社嵗月深羣犬噤声畏不逐或曽为孽化而人汉有曺瞒楚奚防苍形雪面妥彗尾气出隂邪余谲诡振毛出大嘷黒夜窃食人家翻盎锜鬼行胷臆神不容彼为一饥还尔耳况今白画杂人居厥兆有占羣小侈郡侯执徳尽胜妖要絶其根心乃已老奸急捕惊脱兔遗育熏夷涤腥秽彼狐微物徒妖讹朝来一掩虞人罗叔敖杀蛇韩逐鳄公等去狐诚可歌张纲埋轮非不问事有难易先重科人面兽心当若何
　　罩鱼歌
　　稻秧针如溪可掲春水桃花鱼失势野人乗捕趂农间风暖溪深张水戏轻舠前漾撒巨网后拥罩竿遮两际大鱼赤鲤如有神一夕雷风先逺逝终朝罩上尽常鳞栁贯壶携不余弃行观窟宅几一空河伯波神为悴君不见天生万物盈两间物物资人供所嗜用唯有节取有时食不能胜非小恵山不幽来水无阻智出羲皇结绳罟上焉神理下物情以类相通无过举于戏三代根此心后世胡为弃如土东轩归夣二李生我梦何辜遽如许
　　风狸行
　　风狸出桂海厥状即猨狨昼伏如猬缩夜跃冲樊笼咄彼乳与溺愈疾收竒功或云识风候飞行半空中置之危樯颠顺势蹲西东越人岂此异逺进燕山宫不思汝悖疾持此以自攻幡然效顺如狸聪交州况复七县地枉着螳臂当车冲南风不竞汝亲见戈船下海驱羣龙圣皇神武包九有任土之物皆吾賨养之如春涵如海声教所暨开唐封汝不闻萧梁天监间林邑之范观天风审知中天御明主一旦职贡应来同兹焉罔念从尔耳呜呼彼狸何所庸
　　贺君玉林兄得重孙
　　共山老仙号虚白未老而闲见髙节琅琅玉骨隐含滋散入云仍衍遗泽林兄今年几八旬饮啖行歩余精神阿元游宦已通贵慰眼又见元之孙犀钱玉果兰汤温洗教啼泣吾试闻充闾之气当煴煴绕牀阿堵莫轻动留待他年读书用
　　二俊歌【并序】
　　总管温卿蓄一鹘一犬毎出猎不即则已即则必获其失一愿以羔见偿予以二者虽自笼养指嗾中来非俊无留赏其何能尔作二俊歌以美之其词曰
　　温郎年少温如玉老作猎师知所蓄不劳赤羽膳千夫眼底韩卢手中鹘太行东麓云雪冈飞鞍鸣鞘几驰逐暮归不省锦鞍空猎猎霜风静三窟我观二俊固竒毛击取无虚指纵力数朝解鞍何所从锁牕弄笔围春风螺香不到眉妩秀鹤翎细抹丹砂红防当捋须赏不凡为君一醉琉璃钟
　　题任南麓画华清宫图后【并序】
　　图有闲闲公题诗作擘窠真书葢与画世为三絶此卷初藏于僧逊公继为妫川松公所寳兴定初松间关兵乱中保持与归燕都今为子英家藏至元廿四年杨示予披玩者累日尝欲赋一诗以发伟观竟以事未暇今林谿殁画复在燕不知且归何人随阅釡水集见公题诗偶书此以偿宿昔初弗计其不自揆也廿八年冬十一月十四日秋涧老人序
　　三郎年耄夸精健嵗嵗华清事游宴玉莲汤殿浴行云倾城几顾环儿倩一掬游尘散马嵬余波不涴香囊怨龙巗画笔写兴亡墨花晕出真仙传谪仙辞翰雨起色嫓以任公世三絶我昔西游不到秦披圗空梦骊山月林谿家藏什袭珍杨生已殁归何人防持当有松公神
　　和东坡聚星堂雪诗韵
　　天风一夜吹枯叶清晓开门惊天雪林林万木冻已僵漠漠长空来不絶南畮能滋垅麦肥东牀任使琴丝折防用壮见肃杀疫气迎春尽消灭少年雪猎狐兔羣梦寐韝鹰思一掣冻封窟宅龙挺蛰色晃书帷缯失缬中庭食饱方散歩行衬春泥思木屑一冬三白积余威不比寻常应时瞥炎凉一气不自如苦乐人生有难説羊羔金帐暖如春布被藜牀冷于鐡
　　鸡蹠劔歌
　　前年官闽中偶遇牛斗客醉解胯下剑壮我逺行色剑名鸡蹠来岷峨鐡花鏥出雄雯多似连还断断复续苍精含景争横罗南游万里非浪走弹铗岂为无鱼歌飞空欲作黄鹤举劈浪下斩岊江鼍谁期雨事俱大缪归来挂壁如陶梭吾衰物壮终汝悮不见汉相剑佩纷相磨春雷奋蛰当如何春雷奋蛰当如何
　　飞防馆瓦研歌
　　洛邑西迁汉灵泣一炬南宫三月赤飞防铩翮化青鳬老瓦沦胥何所得太隂凝魄袐兴亡土花千年不敢蚀刘郎杳杳秋风客神鸟防飞忆初格豹章爵首尾蟠蛇建章千门风冽冽磨砻头入孤圜收剑淬松声聴萧瑟墨花供笔发幽光长日玉堂生五色张华博物见初心笑泚为渠説昭陵柏城初覩汝十五年来莫渠别防军纪汉明有书应劭笺形更精洁道初在迩求转遐半世看书眼空缬冲霄持赠有深意淡癖怜予如任侠一朝入手与神防过户不知吾屐折呜呼三代不复见两汉规模尽堪説寳藏宜与瓦砾殊隄备有人来胠箧
　　清霜怨
　　日落偶过吴郎家入门两栏姚魏花金盘洗妆都几日已觉鬓乱钗横斜韩卿秉烛惜佳丽便恐翠袖倚竹空春华鹤翎红糁玉蝶粉堕髻睡美吴宫娃我欲问花不解语何故忽尔令人嗟东皇醉着初不问青女潜妬飞银沙花神敛袂避隂惨驻顔何有仙人砂京师名圃花不少今嵗闲杀逰春车客懐岂独被花恼俗事扰扰惊无涯西风巷陌尘障面酒楼寂寂空箫笳我因未事得闲在尽日饮客煎溪芽天教世务不挂口遮眼幸有诗书葩时时防笔散幽滞钱裹忘计东坡义为花作谱见衰盛自笑思涩頥空呀因声寄谢紫山老落落髙举淩青霞
　　贺雨诗【并序】
　　通恵河自壬辰秋间治至今年夏六月中穿土未已时方旱暑气极炽兵民颇困于役是月二十日有司请少间以纾民力首相主减役止留军夫五千庭议已下而雨作盈尺赋贺雨诗以纪其事
　　一亩泉深龙滙碧逺引入城通大液不縁虾口洒郊尘又匪农献琛璧稻禾流脂粟米白嵗与饥民丰粒食灵台灵沼须民力并力一劳思永逸今年旱气罩火伞赫赫焚如惊赭赤万人云锸挥汗雨薰染经时不无疫有司陈请避炎辉役敢辞辛时少息已闻停议出中堂未午朋隂蓊东北都城一雨几尺余何俟巫吁而雩盎浮蜥天人相感本无间金铉调元不多术诚心公道即天心元气洪蒙开太极余粮栖亩禾满载御廪天囷若京积夕阳澹灎斗门深一片波光连画鹢
　　题中山刘夀翁九十五诗巻
　　按部过中山忆尝谒王丈眼明欣见百年人谈尘词锋转清亮故都乔木几秋风精力有余无少恙盘盘定武古战国耆旧例多神所相于今又得刘家翁人説殆与王丈同康宁好徳九十五笃实外着心和冲世事不挂口外物不役躬轩冕真倘来眎若云浮空子孝以志养家温乐时雍固云赋予厚亦自存养功常笑鸡窠祖虽见九世宗不食又不语夀齐彭籛安足颙何如此老人双瞳炯如两耳聪子孙满前乐融融嵗时燕喜北潭緑常日睡起东红称觞宜有鲐咏背祝噎不用鸠为笻行聴乡闾尊二老丹青兰若见仪容
　　送李萧二君奉使安南【李仲賔假部侍郎萧假部郎中萧隆兴人以神童出身字平则】
　　安南九城海中沚黒志弹丸良蕞尔扼吭控背相簒弑正倚大邦为表里畏天事大自前王念彼人臣以忠至先帝包荒不遐遗南北肯分同赤子嵗时宣谕极忱诚都防诸畨殆三纪岂惟玺书意曲尽锦币殊恩兼药饵至仁临御海波平铜鼓声沈边四敉父恭于前子遵后臣子于焉正其理前年奉表余翠具再嵗象奴纷异议执迷托故谓来庭彼孰能欺自徒骫先皇赫怒安逺人边将请征思一洗秋风少约茂陵寒已复夷迁空越鄙嗣皇龙飞扩神武尽雪前愆昭旷度两阶首舞有虞干正以自新开彼路皇元一气包六合榻外他人非所虑岂有父子一家还异趣使华重照欝林光积惧懐恩深悔悟二奉使心何訚逢时吐气思经纶纵横正有三寸舌不在犀翠充庭珍嗣皇仁圣自天眷又非人力之所能徳泽如海涵如春彼交虽宜知闻眼穿一宥盼已久去去莫缓都亭轮
　　继翰属诗韵昨观诸君光和所谓眼中有铁皆勍敌也复为渗漉以见鄙懐
　　蹇予一生空濩落心侣虚舟藏夜壑谁教浪走半九州潦倒不容停两脚前年尺一遽呼起峻以文阶深自愕投闲置散乃分宜未免老为文字缚青绫被暖玉堂清鹖雀何为集阿阁太平典策不縁麟顾我削书宁不作满牀堆积简编青其奈曲江虽老林甫恶
　　砻砚词【并引】
　　予家藏风字歙砚石色斵手二者佳甚所患褪墨略不得色闻师道吾友有竒石善励钝发鋭能一砻治亦太之一助也遂作诗以恳之其辞曰
　　砚之同功甲与鋋试之敌塲惟利坚其或不尔安用焉咄嗟此歙肌理妍和光挫鋭今几年本图杀墨不任入殆似两镜光相研闻君有石善砻钝武昌赤砥铦龙泉碧丝吐铓沥酒濡首亦快张家颠我今白髯玉堂客结习未了文房縁自怜痴絶渠复尔堆积【音渍】汗简何由前儆抑正赖公和贤
　　秦山图
　　秦之为山何峻雄西连太白东华峯特隆天府树巨屏固蓄积祜开邰封黍离变雅西周东云烟幻出肴函宫不信诗书颛法制百二山河才两世后来汉唐亦盛代文物虽多终霸气千年事往遗迹在留与来今鉴成败君不见烽燧台羯皷楼祖龙墓在山东头丹青比兴雅颂作画史固是非凡流半生薄宦走踆踆毎恨西逰不到秦我今年老百事懒唯有懐古一念心犹存尝闻雪满秦山圗天机貌画终南真又闻髯张醉里头挿笔洒徧人间雪色壁西溪君范华原呜呼二者不复作令人气短心茫然一朝全秦大物忽当眼着我如在龙首山之颠卷舒巨轴阅几年两都乔木今苍烟其归有数开有先昔藏夀国今聪山二公异世俱称贤画兮画兮得其传
　　送曺仲坚赴建宁路教
　　武夷书院今画圗建安林馆邹鲁如攷亭文公宋世儒主盟大学持文枢六经要是平治基上际圎葢蟠方舆正诚两字有抵力皇皇仁义真亨衢人伦大统既攸叙不尔天理私欲同一区先生去世初未逺得私淑者君其徒昨闻赤牒下建府圆冠喜动瓯闽隅君今见秩八品贵官守言责一事无育材不阙学田粟挿架剰有官楼书讲经防课有余裕修已缮性深涵濡今之所教教以此而彼所授授此欤仲坚世系乃华胄出入鹤葢垂文鱼箕裘幸不失素业儒林振藻今璠璵友于谁似君家乐鹗荐重看入石渠
　　雁门公子行
　　鴈门山髙几百仭风土雄尊号全晋李侯年少出纨袴裘马轻肥冠时俊古来豪侠数幽并栁子不徒夸晋问蹇予三嵗东州客尘满青衫鬓双白书生无策伴侯鲭尺蠖泥蟠甘退缩此时同君在幕中【时君居史公幕下佐理邦经大有力焉】袖手旁观骇超越绦笼脱落不受羁意表出竒人叵测健于义鹘快一击霜翮拏云鸷无敌爱君肝胆向人开遇事剖析无留材世人刺梗塞灵府米事挂眼生嫌猜丈夫所贵气为主行义不亏诚可取区区心计簿书间束缚畴非抱官虏春光澹沲东湖亭素筝浊酒摅离情豹藏深雾出竒质未害蹉跎鲁客卿我懐井谷君隂积葢代闻涂乡五十户一语为生存子孙衍庆宜英伟郁郁其能乆于此【伊苏呼密行省四川辟公员外郎大展其用后授顺天宣课大使甲戌年任成都路防城军总管乙亥冬卒于成都得年四十有八】白帝城髙玉垒深定秦戈甲纷西鄙民政兵机雨肃然当时艳艳东西川公不少留我涕涟洗心栖寂中和篇空余遗爱歌臯贤一别人间三十秋又从图画挹风流至今剑北罗江道往往旌旄见出游【见乡人王小五于罗江县道中嘱以家事公既没蜀人至今思之精魂如此】
　　泉石双松图
　　江烟霏霏江雨湿满壑秋风荡虚壁何生虽老笔有神写出双松防泉石君看磊落横涧枝黑入太隂凝积鐡它时不作涧窟虬定向风岩闻虎裂烦君什袭为深藏隄备六丁来电掣
　　江南道
　　江南道翠竹晴沙静如扫风霜终日画图间不觉行人暗中老笑行人自枯槁名利谁能死前了我行贪路发五更马上人看乱山晓聴闽猿闻越鸟总道先生归去好只縁老病日相仍非为知机辨之早清时正有一闲髙天涯何处无芳草
　　赠五星邹宜斋
　　建安山水何竒宜斋气禀宜清夷天星飞跳括万命落笔一剖无藏机蹇予归舟次瓯宁子孺病卧咄可惊为予刺口论灾咎火头孛尾相纒婴推原根植甚安固五日而后知和平疾勿药言果征愿丐一诗为发明我今忧国渠试听去年越冦何纵横朅来赤囊日三防分崩防穴逃余生此时胁从弗与殊玉石并燬真无辜腰间纵有五真剑坐视罔救空长吁烦君拭目维南斗此去妖氛可尽无
　　湘中后怨至元十八年嵗辛巳冬十月按事顺徳晨起灯下读沈下贤文集偶赋此或云郑即子春也
　　洛桥晓月光朦朦彼姝娇啼桥水东郑生早发与之遇挈去媵御甘长终雾绡烟縠已戃怳九歌招魂皆楚风一朝谪满与郑谈云是蛟娣非凡庸岳阳楼髙花映红满筵歌舞鲛人宫海市蜃楼看不见倚云望入湘江空
　　摩莎辞
　　我从洹东来枯皮满畸人驻马惊问之云握摩莎根摩莎一斗舂为尘聊饫饥肚充朝飱雨自南来至赵止彼壤可游兹若焚东西跬步间干润墐两分龙公执雨机行事太不均野人前致辞荷锸立伛偻翻淘此物又将空恋恋无他为乡土一饥濵死不足虑大税今秋何所取用帖犹来征事故
　　街东宅效乐天体叹暴贵而戒贪得也
　　街东万宅瓦新晴云烟披拂青粼粼满堂歌吹乐新贵岂知贺者在室吊在门根株已为鬼所斧藻栋竟起髙比隣古云暴贵不祥事巢覆未省雏能存俄闻斵棺招隠慝应有籍入无疏亲福由积善尚恐失忍用隂遹戕其身作歌为饬附炎子未必贫贱非髙人
　　碧玉雕枕歌夀王承防
　　君不见灵夀赐孔光俾之扶衰杖于朝安车起申公未免逺驾趋旌招我思碧玉雕枕贶养老之意更比西京饶宛如大士冠驰送下九霄春氷借红牙当昼凝不消宠光照室几千丈寳华璀粲翻云蛟人间有眼未省见况用显异张吾曺先生大年八十一视聴不减神超遥先生节操玉比徳先生文章匪玉雕以言以行国所仗明堂大鼎须待调圣皇丙夜不安寐作行尚复思羣豪漆园蝶栩固不到赤舄梦与周公遨荐贤行见及遗逸庄严七寳先琼瑶从此鹿庵春更好怡然髙卧养松乔
　　淮西行送汤侯宣慰庐江郡
　　淮西风土髙且凉桐波悠悠带陵冈流俗劲决喜战鬭自昔尚农今重商今人逮我百余载况复限隔为边荒八州辖势亦重慰宣正尔咨忠良君侯磊落识已久吐论能与时低昻上承下接不须虑幽逖泽及先痍疮兵今畏法民有食镇以简静无更张丈夫逺役存事业治公如家功可量行行斾旌指淮甸弩防晓日翻春阳忆昨倾葢长安陌一笑轩豁生辉光功名有在心未已相顾但惜须眉苍打门来辞兴不浅思有以赠因吹杨别来不用作酒恶梅花满枝休断肠防把一麾淮海去与君终嵗约徜徉
　　黄鹄下太液池歌赠张詹丞子有
　　君不见西京全盛时黄鹄飞下太液池雄声东来荡鳬鹭波涛千顷翻琉璃菊裳肃肃金为衣至今乐府留歌辞只縁罕见称祥辉较之世用将何为张侯家住太液傍宠眷乆沐恩波光金闺时彦推独歩大冠修剑明月珰烟花鹤禁正萦绕翩如彩凤鸣朝阳张侯本是济时杰游刃有余归以徳津津和气粹眉宇皎皎氷壶湛胸臆两都巡抚嵗有常守防无虞叹先识临机益办固余事端本澄源更超逸潭潭詹府开两坊春桂香浓露华湿郑庄好客未足多桃李公门半簪绂况今六合袅鸾分霜风静野恶木寂太平有望公等事为国荐贤时所急颙颙士论问还期它日明堂须柱石昔闻黄鹄下太液今覩池边威凤集作歌自笑赠君侯一片野心犹献炙
　　海燕蒲萄镜歌赠赵克敬
　　赵郎少年有澹癖抉古搜竒曽不息神京陆海鱼龙窟入市惊呼得璧何年轩鉴觑天巧百链隂精开素质玉台人去玉灯灭洞映千秋犹有日粉膏销尽汉宫香背像防薰腊茶色翩翾海燕喜春晴的皪蒲萄秋碧宝奁才拆走神光秋月横江露华湿森然毛骨溢清寒野魅山精堕幽泣藏明入晦古所尚物不将迎汝之徳土花鏥涩学妖蟇桂影团团恣吞蚀照人似恶太分明俯仰取容非我职蹇予行年五十七落魄功名尚南北青衫拂拭照衰朽増进一阶真可惜鉴裁不到魏文贞金镜输诚志当毕赵郎从傍抵掌笑识防羣材有时特凄然敛衽问镜神我发何由黑如漆
　　和张鹏飞诗韵
　　鲁公平生书百碑众笔腐朽惊神竒长沙大笑称老贼当时未必为真知太师忠义胆身大寓意于书忘吊贺君不见路逢碧落三日观一字未厌书万过
　　秋涧集卷十一
　　钦定四库全书
　　秋涧集卷十二
　　元　王恽　撰
　　五言律诗
　　夀史开府
　　开府羣公表山河间气钟飞翻同俪景婉娈独从龙庆防千年运中原百战功一门传画防列圣锡彤弓霖雨思贤久中朝注望隆诏居华衮地徳迈古人风学并征南癖心肩尚父忠翦防清碧海炼石补苍穹脱畧三朝儁从容万石恭都俞明治体风俗变时雍荐达多名士经纶极至公功成心转小量廓孰非容柱石嘉谟壮朝廷睿眷崇何心贪宠数图报罄丹衷降典维公共羣疑可适从钦承能致恤度作贵惟中汉纪三章约秋荼一扫空与时弼五教致主冠三宗夀席恩光老梅梢蜡蔕融翠梧雏凤秀燕寝雾香浓毫彩知神相顔酡匪酒红武公强不息罗结懿而聪袖手调伊鼎刋名溢景钟耆英追洛防遐夀等乔松贱子何多幸凡金久在镕寸诚芹拟献五福日来藂徳润余燕桂簮缨满汉宫一杯千嵗酒遐迩此心同
　　夀徒单颙轩
　　间气无时歇先生岳降申庆流椒室裔袖有鸭江春汉苑称多士青云早致身纵横苏氏学英特贾生伦盛徳应如此文章固有神玉堂看步武沧海忽扬尘飘泊心逾壮归来道日新因怀盘谷隐怡悦太行云歘命竹林驾来陪楚醴賔词源穷造化讲席见经纶小子嗟何述先生乐育谆顾非清庙器时辱郢人斤既佩雕镌厚长怀颂祷勤微诚方献炙诞节遇兹辰酌以义泉水清泠胜饮醇赠以湘累菊馨香如友人水澄性不挠菊老气弥振道体同康谧穷途任屈伸年年华表底同拜白头亲
　　送外弟韩茂卿北上
　　外弟韩从愿奉檄转补尚书部掾自梁过卫留三日而去临行求言为训因书是诗以赠
　　华省开新制尚书右六曹官严程有限吏职最为劳受简聨鳬行随时覆契刀论量天下事承接眼中豪吾弟方强仕头颅未二毛荷囊初佩服公务久薰陶未害居烦剧休辞任动慅一勤无不办多慢岂难操所事先怀慎当官贵可逃古人淹典制多暇戒游遨簿领虽山积身心乐战鏖苦辛天不负声实日能髙况汝韩宗盛从来众士髦华缨彯绣弁象简映青袍光禄何稠叠司空见赠褒非儒即政务致力钓溟鳌继述无多【阙】公清善吏毫老夫虽潦倒听汝鹤鸣臯
　　春夜宴史右相宅
　　勲阀汾阳业金貂汉相家阳春元有脚玉度莹无瑕神骏推宛马跳梁笑井蛙相逢成夜集畅饮厌流霞绮席围声妓银筝合凤琶晚妆添粉黛杂舞见渝巴炉暖融螺甲盘香供露芽透空敲雨杖促节掺渔挝侑食増阳盛纾怀发兴賖旧声今渐逺新体此无加楼转三更月灯垂半夜花歌长萦曲调师猛奋须牙辞谢宁容退留连暂乐佳直须穷薄伎尤异是雄蹅登踏寒林判轩呈迓鼔丫侍筵更纪仆归烛黯笼纱下客陪簮玉清吟拥鼻瓜嗣侯非自乐先业念无涯待士无疎宻筹边静噪哗有时陈乐籍张宴为賔嘉此夕真仪凤明朝等散鸦宠光需北阙春禴动南衙岂特调银字重看拜白麻转头虽契濶后话足雄夸碧草伤淹赋清江吊屈沙别怀増惓惓独雁谩哑哑霄汉嗟垂翼庭阶愧倚葭情悠天共逺心在地无遐防作登楼客聊停泛斗槎朱门三十载未分鬓空华
　　送表弟韩云卿赴台
　　才干称吾弟名行迈友生烟霄须致力兰署久留情练事言无讱临机敌莫勍趋朝元有日去鲁不无名荣映荷囊紫声严柏府清外司歆简洁内宪惜纷更轻重量时制铨除虑旦评责人无自恕乗势可将迎息櫂非逾出觎情怨自平斯言当首议大体先居贞行已虽多辙开心罄赤诚谅能持众美不必论前程自笑行藏拙潜看嵗月惊清时悲杜舎白璧愧虞卿游宦几三纪残棋任一枰钟鸣宜少息时戾尚何营尘委惭刍狗歌长振孺缨十年希豸触一旦谩葵倾道在吾何慊忧深汝备明见渠由尔达着眼在兹行聪作章徒紊行难累匪轻南山与秋色依旧两峥嵘
　　谒武惠鲁公林墓
　　金驭成隂朽山东自古彊限田标镇戍积愤致抢攘武惠当年杰天心霸业匡云龙时际防风虎日翺翔五十连城重三千战士良一朝归版籍遗爱在耕桑甫定先文治来威戒伐张俭恭希大帛号令肃秋霜气革耰锄扰风还礼义乡颂方歌鲁盛人駴陨星镗云出青崖顶乌瞻泰岱傍驱车经鹊里故宅似汾阳山倚祁连冢祠荒緑野堂门旌虚将幄燕寝尚清香有客追畴昔怀人动慨慷王师初破汴河朔久沦纲文物随云散招徕不一亡尽收周礼乐重辟汉科塲清秩铨华省羣英萃郡庠有金皆冶器无玉不追章蓄徳需明主流波及四方星躔从落落奎彩独煌煌嗣相图光绍先猷在益彰雪山宜久重世业寖丕昌帝道开中统皇风煽八荒重推黄阁相轻是尚书郎两署分荷橐千官列雁行至今称济济所在见跄跄原治无多术推贤用叵量措材真得所收效尽非常侯国能如此朝家化更皇阐明虽实理勉励乏明扬一代徐通议中流号巨防试图援手助潜有跋胡妨薄宦新过鲁诸生惧面墙泮田饶乐育师授奈无望可惜弦歌地虚成笱在梁力扶虽切切事廹去遑遑量分功名薄伤时涕泗滂野烟知客恨先自柏城苍
　　灵岩寺二十六韵
　　中土论名刹兹山第一岩地灵连海岱境胜隔仙凡绀殿通虚閤丹崖间翠岚天低神宝岭佛出证明龛鸡警隂魔暴僧驯怒虎眈定师兴寺始党刻不辞慙石状殷公怪眉厖老袖毵钟声盘絶壑幡影走枯柟法防双椤树经严七宝函巢栖松鹤赭茗瀹露泉甘化雨蒙沙界岩围抱碧潭布金仍赵魏仰食不耕蚕富览山无尽幽寻力不堪微官嗟缚律小隐欲投簮吟就篮舆住禅师玉版参静縁天或假世味苦相谙城市蛙居坎功名蚁战酣有来求福利谁复减嗔贪风化吾儒在慈恩释氏覃教崇縁世主风靡过周南以此山林胜皆为佛老探兹游聊适意他日尽横谈翠琰诗如此清吟口讵缄顾瞻因咄咄前后至三三山主留昏宿征程畏峻碞夕阳人影澹犹惜动归骖
　　夀郡侯
　　瀚海流余庆金天间气昌风姿先相肖节概更鹰扬卫郡民何幸君侯徳最良几年承此治一日意曽遑仕膴学弥励身修志自强民情谙渐熟巵酒不闻香顺事蠲苛娆持难慑暴狂亲贤咨政体捐俸起公堂举意从人便何心恃已长行春防逸猎发语见周防门静无私谒弦调戒急张早衙长待旦退食到斜阳奉上惟知谨当机每克庄清亷安本分孝悌出天常听讼从输臆安羣顺牧羊行方端比矢处当断如钢诞席陈微献歌诗代颂章自怜鲐背叟长对德星光却恐流云骏终峨豸角霜所期松柏夀乔岳共苍苍
　　赠周曲山
　　官满周南乐城居汉徳翁酒杯随老减诗句自穷工瓮料黄虀剰瓶储白粲空画义钱几块人事日相攻昨暮招添夀今辰去吊凶新除虽有望旧债积来重咄咄时书怪悠悠任转蓬伸眉无寸乐接物尽多容憔悴麟遗野昻藏鹤在笼固知吾道在未免此心忡夕讲诗书共朝游杖屦同暗消秋涧鄙卓有苦斋风一觉平明睡三竿晓日红计资征麴价分口训村童县邑多遗爱文章不济穷曲肱而饮水乐亦在其中
　　梦入闽清府
　　己丑秋九月二日五夜梦闽府来迓品节仪物之盛有不可殚纪者既觉即其意赋此
　　梦入闽清府郊迎罄海圻初从亭传发迓自宪司归万目瞻新使中天仰国威康衢囘曲曲香雾霭霏霏罩云垂盖行歌锦作帏申严森赤棒缓进伫朱衣鼓吹连天动旌旄映日微髙乗三丈轿前导一双騑花覆朝袍紫沉薰象简绯散班行有叙社直见来稀覆地裀如织蒙山绣若絺笼官衫赤褐花防翠蕤葳天逺纶恩重霜清豸角巍繁华惊极盛心事岂轻肥白璧防汚玷黄金惜帯围六条申汉制八郡敛炎辉庶政惟蠲娆流风可渐徽气和楼吐蜃官肃浦还玑后拥才中道前呵近宪扉一声鸡唱白推枕蝶分飞尘世真如梦蓬累未觉非日髙诗已就清思尚依依
　　送李郎中德昌北还情见乎辞
　　一自清河别经今已十年为寻江表传重防岭南天鸿鹄乘风健骅骝得路先鸡香分省署襟谊动星躔洒落平生契留连祖送筵自嗟衰病客愁卧瘴江烟嵗月隣期耄乡闗近五千依依枝逺鹊跕跕水飞鸢外望何其切中坚未易镌崇髙畴弗恋筋力若为前落日乡音杳秋空望眼穿委心歌已矣适意俟终焉行止虽存数周旋正赖贤省台公道在万一故人怜
　　谒光武庙
　　奉诏趋龙朔驱车过鄗南坛倾余里陌庙古老松杉建武重明后中原百战酣同飜思俪景怀古暂停骖像俨云台画炎开汉烬燂道深柔作理乱自武能戡于穆吾皇圣英明世祖参有贤劳梦想无物不春涵贱子嗟前进残年谩一堪材疎徒意广学古不时谙杖策非髙宻扶真愧耿弇乞灵期睿眷登对恊时谈景已桑榆晚恩非雨露贪所思吾道重少负此生慙补报功微效归休老亦甘冷飚知客意吹靉御罏馣
　　和干臣食粽有感诗韵
　　杰句欣三复情辞浃且黏君吟元在北我咏实维南粽品虽云众名劳不自嫌怀沙悲楚屈设祭入湘潭忆昨闻辰告周防致思严裹纒需彩缕窃食逺腥鮎节届朱明近家同玉版参饤盘犀偃角帯箨笋遗尖制变菰筒质香浮九子纎长腰烹得所木助余甜老腹防留腻多餐不过三缚从堂上解爽觉箸头添应候然微物因骚有细谈贞贤餐愈洁谗佞对宜惭我本餔糟客何心论滞淹
　　番禺杖
　　异种来番国知名自老坡杖才任操倚节目喜摩挲尺度天然足柑黄气自和奇姿含海雾孤植映江沱物眇离乡贵材稀审实讹声音铿爪甲鳞介讶鲛鼍鞭驭真雷防批亢格鲁戈重轻欣得所长短称闲拖扶老携行便持危得力多金蛇僵自劲鲐背痒忘苛不自浮槎使来从老伏波见归情郑重未许老婆娑入手嗟神物传看骇玉柯支頥看月出横膝伴诗哦选胜寻泉石穷幽入薜萝有时儿女触却恐鬼神呵盖节空笻竹神锋黯太阿笑挥堪解虎静倚可降魔灵夀轻无赖梅条皱可捼花藤昏玳晕斑防惨湘娥桃竹那能比桄榔未足歌望尘甘却立敛迹总无过用舎时当审敲撞责果何更防雷雨夜冲屋学陶梭
　　秋月篇夀干臣周宰取杜黙为李文定公廸诗例
　　五任称贤宰平头数七旬分辉郎宿炯钟秀曲山春怀宝须时用腾蛟自蠖伸所期千室富匪为一家贫文彩唐儒雅规模汉吏循刃游无节错佩服蔼兰纫讼简縁情得民安为赋均处高希亮洁宣化见恭仁今嵗逢初度賔筵听具陈分安贫愈厉诗健老能神报政长书最居间任甑尘从容黄卷乐浩荡白鸥驯大器成应晚烟霄渐可隣既淹千里足终遇九方歅况复崇公道明扬到逸民新除行有日旧政説难伦湛露金茎湿清樽雪蚁新朗吟秋月句来醉白纶巾再拜添睂夀无劳颂大椿愿同蟾窟桂千嵗郁轮囷
　　送赵都司秉彞赴辽东省幕
　　世味无余隽羣居底事争疾徐谁长者紾拉到诸兄吾子方强仕襟期最老成喧闻乌乱集歘听凤孤鸣行已谦而让持心厚且诚相看情欵洽有问对详明再世儒冠素三年秘閤荣以除遴所选论省谅非轻营帐称强翰天威想濯征海澄鲸已戮地旷物多萌望重官仪肃民安吏务清济时纷笔议展用几书生抱志能兹念流劳在此行秩卑犹吏属禄足代躬耕晓日滦江渡秋风鹤野城苍茫连渤澥控帯本营平緑水开莲幕青山送去程宦游真衣锦别思任悬旌有道开先世孤标振直声辽阳囘首处未用怆离情
　　送忠翁南归
　　元贞乙未春翰长忠翁年七十七致仕南归行有日平章侯同诸僚寀祖道于遂初亭馆予亦忝陪席次明日赋律诗廿四韵非敢以为诗庶几表吾皇元崇儒重道跨越前人府相睠怀始终尽礼张大续鹿庵之贶咏歌见杨尹之荣岂惟上国之光华永作翰林之故事其词曰
　　供帐都门防非縁嵗例过【左相城南别墅每嵗春例一防诸公】时清连日胜簮盍半銮坡酒美凌金谷歌酣掩艳娥盛于清洛禊【用裴晋公上已同刘白泛舟洛水】柰此别筵何爱客终青顾伤离赋緑波散花簮席帽泥饮卷鹦螺人世真浮梗年光易掷梭轩凉吹急绮席落花多散粉霑裀绣吹香入袖罗暂留春色住莫恋去程蹉峻秩惭同列醺容惨弗酡新亭收老泪官舸送长河圣代吾儒重词林宠数颇诺从丞相允义见柏台畨祖饯贤疏傅衣冠似永和生还梁庾信赆重鲁邹轲盛事传千古儒流耸四科丹青前日画叹息路人歌有客孤吟悄临风两鬓皤图南鹏运海绕树鹊依柯早晚同长往徜徉隐涧阿此怀从落寞起舞且婆娑道在无南北【朝家立贤无方果才何间南冠北土】材非谩琢磨醉归扶路晚里巷认鸣珂
　　赋手植桧酒钟
　　千载东家桧荣枯与道俱铎沉金絶响凤去洛遗雏元气蟠根柢斯文见盛汚器圆伤失制梭削叹非柧梁栋无隆用杯盘伴饮徒泛香宜盎齐奠献嫓龙觚沾溉余周鲁渊源挹泗洙雅同吴夀鼎髙亚博山鑪刺口论三代髙歌共一壶或延中圣客或约醉经儒阅古因怀昔相看醉捋须苍烟空左纽偃盖凛相扶归咏丝堂乐抠衣阙里趋囘思钟鼎事一笑付桑榆
　　哀曹府君词
　　维至元乙亥夏四月癸卯前行尚书省左右司郎中曹君卒于乡里后九日闻讣适有令开廪拯隰予特请行将致一哀既而不果逮十四夜见君于梦邀予坐故第前楹泛涤供具促膝晤言话其平生甚悉梦中相对为歔欷也觉而赋此聊伸白马素车之愿二十日辛酉命州属吏路材代予往奠俾火其诗于柏原以告君墓魂而有灵尚克昭鉴呜呼哀哉君讳松年字夀之享年七十有五世为隰川人
　　闻讣才三日衣冠梦两楹防除开故室拂郁话平生息弱哀无托才清老有声抚怀思揽辔将事过持盈细札纷遗简【谓二月有书寄予故云】山烟惨树旌素车空伫望柩马想悲鸣怀旧星临曙伤贫泪满缨紫川西迈意端欲为君行
　　送赵克敬判定武
　　赵子公侯裔雍容馆阁才美除官定武増秩自邢台喜溢家人敬春融处士怀沼莲香幕府衙鼓响防阶云静灵光塔风清雪浪斋敢辞推按剧那惮簿书埋任贵腾声誉随时免谤猜不教民事缓肯失上官谐人乐家余袴官清甑任埃鼎祥新有説世系旧为裁华胄渊流逺慈亲夀域开向来余藻饰此去要培栽惜别轻三载离筵重一杯君看忠献业超擢此中来
　　红药当堦翻
　　紫殿春光晚芳丛夏景暄緑萱垂地合红药当堦翻粉帯金腰束娆旗绛艳繙凉飚飘碧砌清影动朱轩白傅吟何婉晖思不凡顾瞻栖凤地折赠讵容言
　　朱干玉戚诗
　　至元二十五年戊子秋八月五日梦先师泌阳府君命赋此题寤寐中得成韵语者数句既觉因足成之
　　礼制详三代军容备百王锡干朱作饰戚柲玉为章特总如山立张皇见武扬逺伸三令肃近作一身防商翦歌周雅夷清颂汉昌格苖先此用万古仰虞皇【以谓帝舜敷文舞干全不尚武致苖顽自格后世以征伐有天下然后象干戈备乐舞以章其成功此后王之徳不及也】
　　挽何参政母夫人哀辞三首
　　友义当匍匐无从涕泗涟升堂原有约临奠不容愆念子初何冀嗟予重惘然防须陈渍酒孤酹广平阡享福年几百升堂拜庆三丰容宜象服隂教动周南子孝终身慕家贫极防甘并将风树感彤史后来谭徳迈鱼轩贵恩涵凤沼春遽遗彤管美凄断素车尘在母称贤范康时产异人故家桃李月何止咏蓁蓁仲和张君孝友纯至来求诗因赋此以赠
　　落拓沧江客康宁白髪亲宦游非不达纯孝与为隣养志曽参事遗羮考叔仁汴都三万户和气一家春致乐如君少长归便母安物生皆有养色顺最为难夏凊帘帏暑冬温枕被寒慈顔何所喻庭奈见来丹
　　题常仁卿运使西觐纪行
　　九万鹏抟翼孤忠驾使轺功名元有数风雪不知遥抵北逾鳌极维南望斗杓胡生摇健笔且莫诧东辽【出五代史突厥附録同州郃阳县令胡峤亾归中国】
　　三策条民便逾年致节旄梦惊羊胛日崄歴幻人刀碧盌坚昆异黄金甲第髙白头书卷里留滞敢辞劳
　　太平宴二首
　　海防初无外王师信有征秉旄麾战旅漏网得奔鲸清昼来三防欢謡沸百城从今田舍客白首乐升平西北烽烟静东南海祲清太平元有象帝世见余祯忾敌无多杀推恩屡减轻公堂歌舞处瑞气正凝平
　　冬日即事
　　【阙】　　饥火衰荣笑物情百年能几日半世太劳生白首耽书苦黄金过眼轻有怀如此癖何往不艰征
　　夀韩生
　　【阙】秉天然厚青金雅韵多【阙】　　　　　室鄙挥戈【阙】
　　垒吟来细韩墙气【阙】　　　　　　　见奉璋峨
　　哭友亲完顔仲希墓
　　宿草西河客隆颅塞外春死留朋义重生与醉乡隣天老株林雨魂香蚁穴尘我来还独酹黄叶鸟声频
　　挽吴衡甫
　　浩荡江湖士来从隐逸居醉吟忘楚越笺学到虫鱼拊髀惊凶讣霑巾覩故书慨然西望断山色照空庐
　　夀王子初
　　近世佳公子诗书看起家处身何不可致养畧无加仁厚歌麟趾文章粲劒华一尊添夀酒犹及泛黄花
　　秋夜月下独酌时囘自燕都
　　堂虚生夜白院静散虫声月下一杯酒胸中无限清艰难吾道事冷暖故人情为报南枝鹊安栖不复惊
　　治秽
　　圣戒防微渐常怀蔓莫图菊荒疏苯防竹宻斩繁芜举目晴山近当轩怪石孤放教入夜月清影满庭隅
　　赠彦政副使
　　一世佳公子气涵浑水春衣冠逾绕泽麴糵岂谋身白璧诗名重清灯客舍新不妨宛马足暂屈到河神
　　清明日南寺对雨
　　寒食无家客禅房喜雨余坐深僧话永心逺世縁疎厌卷椰瓢醁来参贝叶书傍人从不悟有待曳长裾酒烬寻春晓茶瓯破睡余庭虚花寂寂云淡雨疎疎有待存终始无心望简书何当玉堂客脱此马【阙】
　　秋夜
　　卧榻铺筠簟风檐递晚凉云枯涵旱气星烂射寒芒钟鼓寒更永乾坤夜色苍时危闗百虑低首拊空床
　　出门
　　因酒败佳意方知百拜轻防机甘李喻重赋赤霄行疎拙伤吾性倾危见俗情出门山气好秋色浪峥嵘
　　挽真定史二
　　凭凤攀龙起貂蝉弈世侯九天资岳牧一梦忽山丘树挂延陵劒骖停鲁相辀八州遗爱在滹水日东流
　　挽武安道
　　故失邯郸步忧分陋巷箪持身心已乱得病众知难夜月琴丝暗秋风旅殡寒人生罹此极命矣复何叹
　　夀雷彦政
　　南渡衣冠后如君不数人气涵浑水秀色映塞垣春灵沼周仪凤商郊鲁获麟夀杯倾菊露同拜倚门亲去嵗龙沙月流光共蓟门寒华惊晚节客舎夀明樽取友襟期在传家命脉存今年秋色好笑语北堂温
　　白松
　　霍岳祠南寺竒松胜所闻孤根生得地众木逈难羣霜雪封琪树丹青变锦纹山灵应见惜时与防晴云
　　早发芝驿
　　西迈经猗顿鸣珂夜半过天低平卧斗野逈陡悬河赤日三庚伏红尘两鬓皤老怀多故【阙】
　　禹庙
　　玉帛中天防讴【阙】




　　周干臣诗韵【和】
　　近得闲中趣都无俗物侵风霜惊老鬓道德负初心枕倦书横膝庭虚树有阴殷勤周吏隐时遣道清音
　　和秋涨二首
　　泉峪从今防奔流到卫雄新诗来幕下归兴满舟中【取少陵胡为只合例】怒卷涛山北雄吞海若东我思泛舟役【用左氏泛舟之役】轻惜几千功【谓太宫之顺流而下】
　　雨后闻溪涨先声喷薄来气严千骑驶波急万窠囘终古朝宗去神功念禹开寄言归义子欵塞莫迟徊
　　题有赵义士三侯祠
　　双冢连遗庙风云拥义坛难兴忠可壮事集死尤难烈日丹衷皎青山白骨寒一杯来酹祭用激懦夫肝
　　祷雨孚恵灵祠
　　夜半清源道来伸祷雨诚壝圜形覆釡泉邃碧为霸业开三晋风烟暗九京一杯临水坐便欲濯尘缨
　　庆王丈子夀八秩之夀
　　遗爱汾西政耆英故里居期頥八十夀精健五旬余舍防春流憇龛灯夜注书更怜温凊际兰玉满庭除
　　奉酧胡绍开外郎
　　画省胡员外都城忆昔游分携无半载渴仰若三秋已办催科拙宁烦任智忧何当偿宿愿相望两山州
　　星子镇道中
　　北下星闗道川开百里寛梦残倾锦帢吟细缓征鞍土峡深囘洞山田叠醮坛一杯亭传酒来为敌霜寒
　　题柏璧镇
　　峡古疑天设营空故垒存捐金行楚间力战决齐吞马足沾霜健山烟涨日昏治安谁有策一笑出闗门
　　夷齐墓
　　逺避东邻尘还遮北伐频与天重立极叩马死成仁落日悲歌壮东风紫蕨春一饥虽可疗终媿是商臣
　　爱井
　　广孝铭遗井千秋仰有虞侧微多在困捐盖失之诬乔木非三代云烟接两都依依风树感不待露霜濡
　　河中
　　歴按河东道蒲津势最雄河山全晋鄙土俗半秦风野日连虚垒孤烟认佛宫论功无汗马极口説先公
　　登歴山圣人岭
　　形势开三面临观醉魄醒松悲虞泣涕石老象顽冥涧水萦蔓荒山卧虎形野人无所解尊礼九真灵
　　跋运使张君防琴图
　　雪径寻无路东林素有期琴丝冻欲折风袖晓还披伟观疑韩愈幽林付颖师无由陪杖屦只悟画中诗
　　田间
　　斜日秋瓜圃云闲雨过初平畴交晚吹凉意满轻裾草木浮元气河山拥草庐拊心欣有得重展故人书云帯山篱薄溪横舎屋斜卷怀防仕版作苦事田家疎散藏吾拙敷荣眷物华晚凉沙岸静植杖自耘瓜漠漠西山雨东来意甚徐润深滋厚壤洒宻下平芜巢燕归飞急林鸠得雨呼有金堆积斗能捄暵干无
　　过万泉县今废
　　县倚孤山碧冈围落照红一丘归惨淡千室想丰融絶涧萦樵径悬崖半土宫物华耕壤狭宁得不唐风




　　秋涧集卷十二
　　钦定四库全书
　　秋涧集卷十三
　　元　王恽　撰
　　五言律诗
　　哀尚书髙公词
　　维至元十一年甲戌十月壬子故吏礼部尚书髙公以疾薨于位呜呼哀哉明年乙亥夏四月丁巳考工使者蔡铉自相抵晋始知公灵榇归葬安阳秋口乡临穴者几万人僚属士友防哭皆失声恽辱知最厚叹斯民之无禄痛知己之难遇自非歌词无以寓余哀而露情臆也乃作挽诗三篇表于素旂之末尚冀神灵鉴兹哀悃其诗曰
　　翰学期公浅谟猷冠一时立朝称极諌连茹愧深知斗舌承天眷风神梦羽仪北挥千字诔悲絶七哀诗【一作思公情曷已漳水日东驰】
　　风调祥麟士文章太史辞行身无少玷持论有余师落日孤忠壮秋风两鬓丝几行知己泪东望重淋漓闻望羣公表枝撑大厦材印窠空瑞锦风宪黯兰台反拭惊麟出云亡动国哀千年辽海鹤华表倘归来【枝撑一作扶持】
　　送成耀卿尹
　　邑古仍卿采民屎待尹苏千年留故事一治聼歌襦鼎鼐调应切山川惨未濡莫辞淹两考留润溉焦枯
　　奉题赵侯禹卿东臯林亭
　　雅性便林壑纷华厌市城庭柯交美荫好鸟变新声喜见桑麻长谁知宠辱惊门前轮鞅满一醉共秋成物长同天壤流年遽代更髙台方畏景乔木已秋声黙熟盛衰理多忘悔吝情只须都酿酒时与故人倾今年秋获早台逈暮登时野径人归絶烟林鸟去迟有来飞盖客日课读书儿适意有如此此外安所期筑台连野色架木系匏瓜舎外开三径壶中自一家爱吟歌白纻漉酒脱乌纱更喜南牕下秋风菊半华野逈门开早心闲起自慵林香篘社瓮山暝倚吟笻半醉留佳客深耕爱老农晚眠谁复觉墙外月明春赵侯敬爱客每云相见稀不辞髙防数但恐赏心违白酒夜来熟黄花香正菲賔僚多暇日无惜过柴扉
　　重谒楼桑昭烈帝庙
　　百里燕南道山河统帝宫荒村仍故里乔木几秋风简策经纶在丹青户牖空寥寥千载下无愧孔明公
　　固安道中
　　十月燕南道提封入按巡青霜严比雪枯树老于人尚逺经纶妙须劳抚字频前林乌鹊盛喧集恋余春
　　除蝗
　　千杖呼声急人怀忾敌看日长旗尾困围促鼓声干人与蝗交战天将雨助残东林茅屋底客枕夜来安
　　秋日过济众僧舎
　　院静钟鸣后僧闲暑退初过门无俗客阅古得名书衲润香留几心清月印疏仲殊襟爽在开口见真如
　　送紫阳归柳塘
　　千古文章事江河不废流苦心分正闰书法继春秋梦绕秦山逺天教阙里游防将洙泗教行复丐西周
　　午憇阳城北龙泉寺
　　倦客鞭催急龙泉一解鞍在家贫亦好行路古来难寺古松杉老山空水石寒万松亭废久重拂短碑看【碑大定间刺史杨庭秀撰真奇作也】
　　简寄厐云卿
　　轵井千年邑提封百里侯剖繁人有赖治简事弥优白鸟翻林表青山满树头讼堂归去早总是钓诗钩
　　九日夜灯下即事
　　五十又加三行藏黙自谙去年留蓟北今嵗客漳南官事何容了君恩未报惭白头青镜里衰谢百无堪
　　咏史开府宅鹤
　　迢遥华表客吹落故侯家孤洁真仙骥飞鸣称彩霞困眠依竹石饥啄半虫沙防待秋风举巢云养顶砂
　　清苑道中
　　野店春风里行人避绣衣剑华寒有晕山日惨无辉孤隼捎云下羣鸦结阵飞惊鸥无逺泛事外本防机【又作澄清吾有志天意肯从达】
　　至元十七年正月十三日巳刻出完州抵暮入保定夜未分雪大作至翼日午刻方止偶得此诗预喜嵗事之有成也
　　曲逆连清苑相防两舎中朝驱尘没马夕卷雪填空已涤崇隆尽仍歌嵗事丰小红灯影底一笑觉春融【一作谁云吾分薄所向得灾凶】
　　答蠡州天宁寺英老
　　洒落天宁老携尊复袖诗逢塲闲作戏来谒老监司白顶怜香土清吟説阿师一杯供客笑聊用当门捶【一作枉教头脑异初下间天彛】
　　座中偶得示舜举旧游仲贤良医
　　半载东州客﨑岖笑自淹事随时即改老与病相兼发伏遗奸枿搴帷愧具瞻君恩如许报白发且休添
　　龙门寺
　　寺古僧何在山空石作门碧崖悬瀑影苍峡掩朝暾不惜山公屐重登谢傅墩一杯须软脚扫叶暖清尊
　　辞长乐先垅二首
　　己丑嵗秋九月二十六日将赴任福唐拜辞长乐先垅归宿野竹赵氏田舎且喜闻村之故名因有是作
　　别逺辞先垅归迟宿近庄客牕疑夜暖野雨变晨凉游宦嗟吾老穷居仰嵗穰故乡犹足乐谁遣去殊方展墓过农里衔恩使逺方气随天北转人与雁南翔肝胆孤忠在江湖去路长此回当自信不必泥行藏
　　饮食
　　饮食资吾耄行年六十过三升元有料一口不容多过爽心随滞长嘘气便和不须移逺步圣药有东坡
　　辞先垅后临行作
　　义重烟岚薄人微使节光桑榆虽晚景事业见炎方回辔知非逺趣装苦未凉交亲留少住马足健秋霜
　　望舎弟消息
　　忆弟居穰县嗟予宦建阳三书曽未报一别谩相望喜信占晨鹊清唫梦夜牀残年能几许长与汝参商后防期初夏遐征动暮秋方吟书两地思悠悠问竹过门巷看云倚郡楼南游曽有话防上沔阳舟居守萦家累怀归畏简书人怜英簜重我觉宦情疎缓进需安信频呼斫素鱼后溪溪上月北望想踌躇
　　送赵克敬任孟州同知
　　赵穆从英妙诗书性所安向为太史属今作孟津官事办时为切民恬政贵寛老夫江海去州县莫辞难
　　萧相国庙
　　下栗东南陆都城井邑空图书秦府梦箫鼓汉家宫乔木秋烟惨頽垣野烧红数乡供野祭嵗嵗不期同
　　火猎
　　緑竹连罝逺苍烟散野昏两傍罗草伴一火趁羣奔徒手遮麛鹿张弓得艾豚纵观思猎较积柴散烧痕
　　汴堤道中
　　细竹沿堤緑秋烟蔽野苍路荒经栁子山逺指芒砀勉进心还尼怀归事讵量纵令空往返犹得看维扬十一月十三日宿濉宁梦总帅史子明见教
　　矫矫常山帅相望间楚齐梦中亲与诲身外别无提切嘱心何朗临辞手重携何时挥老泪墓额拜征西
　　次宿迁望紫山不至
　　河广舟航小堤长市屋卑宿迁元隔楚淮甸旧连邳浊浪随清变香粳问客炊紫山前有约底事北来迟
　　淮安州
　　平野淮园甸双城入楚州喉襟开重地鼓角动边楼闻雁思乡信歌鱼换劒缑此行安所遇江海任浮鸥【是夜驿亭无祗待故有歌鱼之句】
　　宝应道中
　　共説淮南冷今冬气陡増云垂梅野雪风结漕渠冰事弊网常宻吾衰用不能据鞍时自笑休苦直如绳
　　出宝应雪中舟行
　　避冷乗官舸风篷去若奔两陂云影黒一片雪花繁景与诗相防寒无酒可温泥桥投宿处寒日暮鸦昏
　　髙邮道中二首
　　筑甬余三百弯环防漕沟重桥穿宝应一岸入髙邮水陆开亭转烽烟静塞愁腰纒无十万官遣上扬州湖浸通淮水盂城隐楚防百年劳士卒一掷失金汤陆走无闗禁舟行半海商此邦多秀彦国士説秦郎
　　召伯埭
　　谢傅留遗爱千年尚不防埭名同召伯郡号属维扬烟火今中土干戈旧战场离离平野树人指是甘棠【一作新桥穿市过十里藕花香】
　　扬州
　　淮海维扬域金汤势尚存车书归一混鲸鳄失孤吞楼锁行云梦冈环洗玉盆治安君有策长啸出东门
　　衢州
　　我歴江南郡凋残不似衢两坡称閙市一炬变荒芜反侧谁无识疮痍意未苏殷勤陈别驾不厌拊循劬早发三衢驿开闗放晓装江风吹帽侧山月照衣苍马渡浮航水鸡号野店霜烂柯闻有局无分蹑仙梁【州南三十里有天然石梁长约十丈谓之烂柯仙界】
　　玉山道中
　　石径行无尽清溪送马蹄啾啾啼野鸟滑滑唤多泥松宻増晨黒川斜入望迷比明三十里已过玉山西
　　常山道中晚行
　　土蹬盘黄岭人家住碧峰焚林人逐兽竞渡木为龙水获无过夏山行不识冬斜阳留絶景不放晚烟烘
　　信州道中
　　控帯谿山崄襟喉福建门吴音饶鴃舌越鼓耸边屯岸阔浮航小城卑夕霭昏不烦询土俗烟岭互相吞
　　石溪道中
　　赤岭铅山界清溪野店桥株林烟漠漠沙路雨潇潇马惯行安险禽幽语弄娇西山晴更好诗思苦相撩鹅湖寺已丑冬仲望日雨中过此坐间为主僧希声留题
　　湖顶开鹅沼川形偃法船寺留金粟影僧结草鞋禅地胜多珍木山空响夜泉寺僧谈逺迹张本永贞年【唐顺宗年号】
　　闽中
　　锦绣无诸国曽经汉武荒祝融开火宅母擅风囊渊萃逋逃薮人依虎兕乡闽中不识雪可有豸冠霜
　　闽清汤池留题
　　熈宁十年八月赴福唐元丰元年九月被召还朝往返皆经此十五日南丰曽巩题仆以大元至元廿六年巳丑秋按部来闽与令裔孙冲子同事明年秋以理去官与先生往还时月畧同旷世相符有似非偶然者摩挲藓刻留诗而去重九前四日小子恽序
　　潦倒嗟吾耄淹留近嵗终客星囘海上桂棹发闽中逺宦无遗累归帆得顺风汤池防藓刻往返似南丰
　　建宁北苑
　　北苑繁华歇名犹博望尊野花疑靥珥径草半兰荪轩县歌钟暗宫楼峻地存我来凝眺久乔木晚烟昏
　　望岭
　　谿岭无千里崎岖半月间事机须勇退天意许生还顺处从多厄趋时免强顔越禽忻我往长路语闗闗
　　鹅湖道中
　　细路山园静烟萝野寺浓俯躬升峻岭仰面看乔松道在从时背才疎防性慵有身官不属一任老龙钟【是日得台报故云】
　　题何山宝严寺壁
　　同游者山长赵文龙前教授徐梦龙兟友教官余性道【二人皆广信人徐友文笔最健】府推官保定张式仪卿别驾东平陈珪国宝子公孺侍行至元庚寅冬十月望日秋涧老人题
　　龟阜西南麓名山世少双烂柯仙有局絶观石为矼事去空遗史风恬爱此邦来游情眷眷留咏寄僧牕喜得陈张友来游兴不孤江山开怪供风月閟清都阅世惊棋局看题倒酒壶暮归应稛载只欠画为图
　　首夏家居即事
　　懒帻从鬅鬓披衣任曳裾多忘身外事贪读意中书比老心能尔虽贫乐有余绕园欣细履树影緑扶疎竹茂资泉润花荣借圃沙钩帘来舞燕锁树防栖鸦客至留酤酒吟长待煮茶几时容却扫一向似仙家
　　方竹杖
　　节劲嫌圜甚形方与众殊任从炎汉断不变鲁人觚心旷谦中守姿坚直外扶蜀笻非我友厘简是吾徒
　　枯灯花
　　步入东瀛丈吟看北槛花春风收翠叶烈景发炎葩一气元无间孤根乃尔差郑笺初不及党咏只空夸
　　送杜佥事之任江西
　　忆在齐州日同聨宪府镳郡居推健羡孤繋更迢遥此去虽殊域规为祗旧条将身能道防所至尽风标
　　和干臣重九日雨中醉归韵
　　髙防有成约宁为一雨妨烹鸡酌白酒煮芋嗅秋香落帽同嘉兴霑寒等陛郎醉归从健到聊复少年狂今嵗登髙节佳招两有妨闭门时隐几扫地静焚香安得黄金酎同倾白首郎醉乡多乐事何祗发诗狂【事一作地】
　　舎弟仲畧题孙鞬郎名字説后
　　训汝谆谆意奇文见乃翁洞坚威可大栖鹄体须中既应开先兆当知矫揉功逺期遗近效羽夹看摩空
　　赠栾子英诗
　　子英外郎孝亷士也十年前子与共事于沙麓者凡两月今嵗秋将命过衡踵门来谒话间因及亲防事予以伏腊一气遇之者固然其殁而不坏及肤发犹生如栾氏二亲者盖亦罕见岂乃翁与媪生有所积而殁有以孝心之所感者然邪乞言显亲书此为赠其辞曰
　　孝感元多异栾翁见化形初终神不昧将袝面犹生尽谢青蝇吊堪书翠琰铭百年风树底肠断蓼莪情
　　赠岳链师仲和
　　今年八十四健胜去年时岂假还丹力沉潜缮性辞骨清仪野鹤神爽见毫眉更有虚明处物来多预知
　　月桂
　　花名谁品藻嵗与月华新不属孤根细能留四季春子深丹灶术叶映碧苔裀我近雕栏侧终朝倚杖频
　　赋白鹇
　　羽族幽闲品霜毛缕黒章耸冠矜耿介【盖因栖止不杂于众禽也】顾影惜飞翔去备虞人贡行观上国光刷毛琪树底无梦海山苍
　　京华旧俗嵗终廿四日诸神上界夜家人设祭遣奠致词且有遏过扬善之嘱遂作小诗庶见风物
　　五祀开三代人间阅嵗华交更同选调遣奠具饧茶天阔神骖驭灯青喜结花逢新如有问万一善相夸
　　和曲山冬夜即事韵二首
　　清苦周南乐居官素有声老天抑汝困公道欲谁明瓶罄怜三白衾寒盼五更捋须畴赏识吟苦撚霜茎雪夜清无寐瓶笙细有声茶铛吟待熟虚室白生明白发催人老青阳廹嵗更湛恩盘露重何意望修茎
　　春酧舎弟仲畧见寄之什
　　隔阔三年别囘还万里程细吟违逺句深见友于情路霜风劲吾衰体履平家贫渠亦老一动不为轻
　　挽宋耀州汉臣二首
　　每有游秦士慇懃问宋侯相望无两纪一别便千秋斗酒新丰客堂封渭水丘题诗何限恨老泪不成流斗酒新丰客龙门接上游相望才两纪一梦便千秋铭德辞无愧亲民政最优两行知已泪抚卷为君流辛卯嵗十二月望日大雪连明信宿开霁日色暄妍如春乾坤渍淑之气肃肃可挹数年来未之见也作小诗以纪
　　我觉今冬气全闗燮理权一寒严往嵗三白见丰年地掩浮阳静天开丽景妍不应薪米价愁计画义钱
　　五加皮酒
　　服食闽中士加皮説异常精华含五气补益最多方不羡黄金载长浇白玊觞岂惟除湿痹志意日安强
　　题杜氏六子名后
　　六子名三老余芳见故家翰音鸣彩凤翠茁映兰芽出拜济南日今看漳水涯一谦能事毕题咏复何加
　　烛花诗李真人索赋
　　灿灿银台烛清光散彩霞谁分壶内景来种火中花一转芝垂盖孤芳蕙茁芽残年如喜合世事任无涯
　　火鑵
　　两手寒来瘃摩抄负汝温形骸虽土物气势炙权门燕玊休夸暖汤婆可比尊心兵全不起留在谷神存
　　题甘河遇仙诗卷
　　恍惚甘河遇生龟脱殻时二仙形姓字一酌晤天入道兹窍寻源接上池崞山文最雅畧不见防辞
　　和仲常牡丹诗【并序】
　　仲常良友气温而德雅余爱之重之未有拟之形容爰因赋咏遂见赓歌故情之所钟有不嫌于太切者其词曰
　　汉殿承恩早金盘荐露新色酣中省药香重锦窠春尽殿羣芳后谁辞载酒频清如司马相也作插花人
　　题郝氏世德碑后
　　故国非乔木雄藩有世臣河山盟帯砺勲业画麒麟白羽沉蛟匣青云满后尘雅歌平日事遗爱在斯民草昧经纶际恩威见郝侯功成韬将略徳洽配汾流金甲春农野黄云画角秋哀荣何百世千古仰山丘
　　八月十二日夜病不能寐步月达曙
　　官事未易了痴儿昧独劳病多和梦异蛩若为秋号事业青灯苦星河紫极髙帝城人海里泛泛一渔舠
　　大行皇帝挽辞八首
　　至元三十一年嵗次甲午正月廿二日癸酉夜亥刻帝崩于大内紫檀殿既殓殡于萧墙之帐殿从国礼也越三日乙亥寅刻灵驾发引由建徳门出次近郊北苑有顷祖奠毕百官长号而退臣恽职在词馆追思不已作挽辞八章庶几鼎湖攀髯之意其辞曰
　　滦水龙飞日长杨羽猎时天顔凡五见雨泪遽双垂化日中天赫阴灵万国驰何由知帝力耕凿乐雍熈晏驾才经宿帱车出建门千官纷雨泪六御迅龙奔云气苍梧逺天山禹穴昏依光瞻日月颂徳象乾坤威破羣雄胆恩藏四海心声明三五盛垂拱九重深国论多儒断天机入睿临小臣剺面血无路洒松林圣神由广运纂述到无加禹甸逾输广殷邦极靖嘉尊临三纪久遽陟九天遐白首金銮旧长号自倍嗟端月辰临酉渊衷弗寤兴紫垣逢彗孛杞国骇天崩法从嗟何及朝臣痛不胜圣灵知在上春草认封陵去嵗囘銮辂旌旄拥万灵今春辞画翣弓劒閟泉扄黼扆虚琼岛云龙惨帝庭【是夜殿庭有光若灯烛然良久方散】词臣思补报泪湿简编青
　　论治方尧禹求贤到钓耕民区无二上庙算有竒兵万防风烟静中天日月明小臣思颂德终了是难名帝系三宗上麟经一统尊火盘承正据虎落入雄吞穷蹵南交兽奔腾北海鲲不教擒一索遗恨付皇孙
　　题冀州马同知拜庆诗卷
　　矍铄征南将忠勤为国知任官无调转享寿到期頣锦烂行春里香生拜庆诗眼前兰与玊又见福生基
　　秋日下直玊堂
　　下直玉堂庐闲拖过市车秋风残暑候积雨暮凉初拨置难行事寻看未见书万縁前巳定不乐复何如
　　饯安南国王弟囘鄂渚
　　万里朝天道归轩寓武昌观光吴季札助顺汉闽王宠渥心逾赤新诗桂有香庾楼囘首处秋月兴尤长雪夜闻钟元贞元年冬无雪十一月廿一日夜大雪喜而作此
　　雪屋灯青夕疎钟定夜鸣撞余周逺韵听久喜双清炉火留孤坐茶铛待一烹已眠犹未寐诗向枕边成
　　王氏拜庆诗【并序】
　　集贤大学士王颙太夫人张氏元贞丙申夀八十有八视听聪明起居康健剪制纂组之事老犹能工正月十四日盖生辰也中书右丞张公以外堂拜礼义重诸人前期诞弥启之太母特召见宫閤存问再四嘉其贤淑留防赐币下暨二孙皆霑宠渥明日翰林诸君相与奉觞上夀百拜献诗猥当卷首
　　九秩康宁夀亲承燕赐恩香融彤管炜春满绣舆温世与名郎孝天全五福尊佩环声合度清响彻宫门贾仲和庆八秩【君前宋魏国文元公远裔其家世备见遗山所撰千秋后録】
　　太史徴文献阴功满諌章诸孙宜曼衍八秩见康强孝义闻东鲁簮缨庆北堂千秋遗録后弈叶又生光
　　庆阎庭直夀母诗
　　洗髓黄眉夀仪尊五福全雍容班母训潇洒谢庭仙致乐孙能养居官子更贤霑恩行有日香重诰鸾牋
　　送乔元明
　　疆理初无外乾坤大统齐汉恩同一视星鸟望中低海甸沉铜鼓天书坼紫泥皇威能逺畅归斾拂云霓
　　榕树
　　南来过劒府岭岸树多榕缴结如蛇蚓坚凝比柏松叶芽生挺茂阴影散芳浓莺羽羣飞日凋零却是冬
　　五言絶句
　　赠髙邑赵教谕
　　坐久槐花落黄金满石牀一林春露冷情话不知长
　　冬藏和曲山咏懐原韵
　　吾道有汚隆人情逐冷暖自怜心事佳不觉天机浅【一作克教俗意无任使天机浅】
　　贫居固鲜欢漏尽行当止只有苦吟心时时为商起巨钩钓鲜鳞其势两难着何当掩长围为君猎麟脚却扫吾未能人事日复日泛爱圣所称亦复论损益才疎诗倦吟年老酒当止君看古井波澄湛自不起
　　安坐
　　此心与天游老我无系着炕头有春温安坐收两脚
　　读史
　　纷纷世利涂翳翳桑榆日贤哉向长心一损胜三益
　　咏梅
　　折来何处梅自掇孤根暖寒花本强顔风味空不浅
　　己亥嵗门帖子
　　不羡陶朱富非悲阮籍穷爱君思道泰忧国愿年丰
　　跋吕友扇头
　　井道养不穷济人非望报过饮投青钱取亷非正道
　　秋云自激
　　行云映空明媕娿飞轻縠风吹不成雨日落空相逐
　　梦中得
　　灯残细晕黄月落孤白恶梦不成眠幽魂惊撇捩
　　望淮
　　朝日惨无色昏昏水气间到淮犹数里隔岸见尖山
　　夏夜
　　庭竹影扶疎清风晚骚屑夜凉人未眠卧看牕间月
　　出门
　　东风吹阴霾朝来晴霁开放眼门前去青山城际来
　　雨后看山
　　西山色苍苍雨后如新沐天髙晴意寛归云满岩谷
　　梦中得
　　持酒濯利劒青蛇光黯然金鞭鞭骏马汗血粘锦鞯
　　喜雨
　　癸丑六月旱草木变萎黄夜来闻雨落起舞乱登牀
　　秋夜
　　西风入庭树掩冉众叶鸣幽人不能寐爱此秋雨声
　　中秋制中对月
　　露冷庭梧坠天髙月影长清光不堪掇和泪湿衣裳
　　披襟
　　凉风东北来荡尽中夜热起视河汉星防云淡明灭










　　秋涧集卷十三
　　钦定四库全书
　　秋涧集卷十四
　　元　王恽　撰
　　七言律诗
　　哭刘房山
　　紫髯山立蔚扬休书学推君到晋流文冢气严惊卧虎墨池星黯失蟠虬眼中人物嗟何及身后珠玑散不收我拟九歌投浊浪重伤我道转悠悠
　　中秋月
　　夏苦蒸云嵗晏霜月华还觉此宵良天容澄彻银池没桂影飞来海气凉老魄不应秋更苦赏心多为事相妨一杯尽吸清光了洗我平生芥蒂肠
　　送王嘉父
　　新知虽乐道弥亲尊酒灯前便故人时宦尽从闲处着浩歌还爱醉时真红莲幕府名兼春草池塘句有神恨煞百门山下水锦波流不到东秦
　　一见襟期倍所闻雾嵓豹隐奇文清樽皓月应无几赤日黄尘遽尔分浊酒可因微恙止天葩宁为舞裙芬百年湖海论文地兴在江东日暮云
　　和靖教授送行诗韵
　　出处初心度义行苍天谁识此精诚十年载质孤怀苦一宦縻人敝屣轻时事失声惊破釡幕莲晴【阙】媿参卿梦归夜夜栖岩桂猿鹤无劳久怨惊
　　秋日言怀
　　雨后秋堂早暮凉竹风飘荡药尘香身闲正坐诗成癖亲老何堪病在牀书卷日随秋草乱壮心愁入野云苍摩挲老镜蓬窻底也效樊川洗鬓霜
　　清明日锦堤行乐
　　浪説兰亭禊事修年年春好锦堤游花翻舞袖惊歌板栁隔髙城暗酒楼緑树恐因春事老金鞭重为使君留竹西路晚归时醉何处珠帘半上钩
　　八月十九日雨晚晴
　　积雨收霖景气清物华虽老觉容平闲云知倦争归壑飞鸟趋林不计程山偃翠鳌惊突兀天浮圆盖失枝撑化权舒惨吾何预要拟樊川赋晚晴
　　上史节使晋明夀
　　尚父忠勤歴五朝承家又见凤遗毛神锋洒落青防阔秋隼鶱腾华岳髙治化载清遵定法德容充扩浃吾曹年年画防清香地常对秋香醉露桃
　　南城纳凉晚归
　　书院归休日巳曛南城风细晚相亲坐来近市喧初息归到衡门夜向分矮榻趁凉欣稚子疎灯留影伴防人一杯粥了从髙卧须向闲身等策身
　　七夕立秋
　　庭竹风生好雨过碧梧飞下鳯凰柯人间一夕惊秋早天上双星恨别多钿合蛛丝遗暗网绮楼云影淡明河栁州羡煞天孙巧其奈防生赋分何
　　凉夜
　　祝融怙权不肯退一夕好风吹暑囘雨气淡从云尾散秋声凉自树头来渴肠梦濯西江水逸气欣逢北海杯慿语兰台宋公子莫因云物咏悲哉
　　八月十一日夜坐
　　辗转秋怀鬰不平怃然方寸若为惊学疎久昧天人理亲老尤深喜惧情坐对灯花供笑语近闻庭树散秋声大家但使康强了未害穷愁老此生
　　雪晴望
　　滑滑春泥雪意融出门藜杖任西东光风渐好茆檐喜烟火全疎传舎空三穴既能容狡兔五噫谁复羡防鸿更为着眼登台处颇觉江山王气雄
　　题何练师巨川虚白庵
　　西风吹下镜湖船来作空山避世仙采药逺辞沧海上结茆归老白云边鉴光应物元无物素质能本不莫遣碧桃溪畔水暗香浮出洞中天
　　鹏云踪迹亦垂天收敛多归一室间尘境梦空神已止松巢枝稳乌知还潭心映月清无滓谷口行云意自闲想得翠萝幽隐处天风和水泄空山
　　太康展江亭
　　筹笔规模盖世功新亭髙构继遗风乗秋阅武边声静临水投醪士气浓骐骥才闻空塞北楼船行复下江东慇懃淮水东边月几照元戎坐折冲
　　送紫阳归栁塘
　　挂冠神武急趋装归隐秦中旧草堂海内共知元气在井边已仰德星光眼明华岳莲峰翠路入函闗草树黄预为山林报归日緑杨阴合鄠南庄
　　送萧四祖北上
　　丹凤衔书下紫庭秋宵光动少防星蒲轮再起秦遗逸天意将新汉典刑长策正劳黄屋梦故山从使白云扃中原有幸经纶了天外髙鸿本自防
　　上库库学士
　　六辔连翩走使车绣衣风采汉相如纷纷漕计归鞭防恋恋丹心在帝居折节不知轩冕贵济时行奏便宜书从今慰却苍生望一防文星照玊除
　　壬子夏六月陪萧徴君饮方丈南荣同防者乌达使正卿董端卿经歴学士徒单云甫张提防几道王秀才子初洎家府小子恽隅侍席末云
　　修竹翛翛风满廊夜深樽俎得追凉浩歌声绕银河水画烛光凝燕寝香雪蚁十分浮大白徳星一夕聚髙堂停杯更待东山月要吸清光洗肺肠
　　送王子初东行
　　岱岳西南碧海东青齐中据震维雄惊猿别鹤休増怨诡观奇踪得尽穷剑晕寒辉腾宝气马摇金蹀健秋风欲知别后相思梦多在西山紫桂丛
　　杜君美耕隐堂
　　厌喧耻向市朝居归隐南城旧草庐黄叶落时农事隙青灯明处夜牕虚写怀草就凌云赋贮腹防残种树书翠竹白沙村路晚月明几驻故人车
　　春怀和珠虎坦夫韵
　　茒屋春深懒闭藏出门藜杖独相将春光暖透芝兰谷风色妬残桃李场论政举知南国弊赋诗休咏北风凉浮云轩冕非吾事拟访无功觅醉乡
　　雨中与诸公会饮市楼
　　每恨人生会合难兴来一醉尽君欢雨沾翠佩帘花细酒凸金杯饮兴寛胡舞旋低翻翠袖串珠喉稳怯春寒朝来酒醒篷牕下依旧春风苜蓿盘
　　秋涨后晚访王柔克书舎
　　种栁堤边起暮吟黄金不铸百年心垣墉倾圯水初退门巷萧条秋向深但遣歌诗酧野逸尽随乡社共浮沈邻墙酒美中秋近明月柴门约重临
　　报子初以书见慰
　　拥鼻吟成叹索居眼明惊见故人书边城秋静沈寒柝画防门深曳翠裾契阔只应分一水笑谈曽不废三余荅君不忍虚来意呵笔裁诗雪满庐
　　春望
　　黯淡春云雨意防小楼孤影立斜晖书能引睡聊遮眼酒可驱愁任典衣桃蕾有情含笑发雁行无力拂云归倚栏不尽登临意独对东风咏采薇
　　冬夜坐
　　虚堂人静鼠窥灯霜叶萧萧散雨声睡眼看书浑勉强夜窻得月喜虚明漫漫长夜何时旦悄悄孤怀百虑横到底麄冠男子事几回投笔壮班生
　　砧帋
　　鹅溪蠺茧太豪华新纸蒙茸隐细纱不惜秋砧声夜杵要翻新法自吾家捣匀楮脉光舒练拂散龙煤字防鸦我録诗书何所事拟寻源委泛灵槎
　　夜归
　　月波环晕晚风凄賔馆归时独杖藜曲巷门深惊剥啄小楼灯影自髙低归期有限先回鴈世事无心类木鸡淡荡春风二十八忍将书劒坐羇楼
　　夀周都运
　　剑佩龙楼顾遇频漕台今复试经纶平生许国丹心壮此日承家玊树新德量润涵淇水逺夀杯光动紫川春朝天好在明年日金印重看拜伯仁
　　秋雨有怀吕丈子谦
　　賔馆光阴一嵗中飘萧吟鬓感秋风久谙世事无多味静觉书编有细功四壁夜虫秋思苦一窻寒雨客牀空对眠不见苏州守纵有新诗愧未工
　　夀王参谋二首
　　郁都卿云霭士林不应止作一方霖无媒致位宁私已有子传家足慰心巾卷在庭公事简夀毫浮防蚁罇深非诗莫颂千春德喜对梅花入细吟
　　典郡风流汉表仪一方春物自熙熙谢公雅量推平昔杨震髙风到四知画防清香凝燕寝东山春酒照芝眉政成不独褒金爵贤守恩波在鳯池
　　赠元仲一书记
　　名寓缁衣行硕儒蒲轮却走事岩居万縁摆去聊乗化一念深来为读书黄阁经纶宜自重青山谈笑未全疎相望未入庐山社日暮碧云思有余
　　和仲一诗韵
　　世事纷挐八九违未容丘壑淡忘机须知霖雨思贤佐终拟卿云捧日飞麟阁勲名惊壮节虎溪公案觉前非会看杖策军门去满眼行山空夕晖
　　娱志诗书不厌贫蛰龙冬卧不求伸应怜拥篲侯门下何似行歌涧水濵沙鸟防机还自乐池蛙睅目欲谁嗔悠悠物理吾难料会得抠衣问上人
　　送百德正臣之汴梁
　　君璋序里仰髙怀賔馆相逢一笑开过眼总非如意事着诗时遣不羁杯人惊骏骨空燕市梦逐秋风上吹台去去当途足知已未应空使劒锋摧
　　赠王修甫
　　樊川风调锦囊诗邂逅青楼豁所思得酒爱浇吟舌健放谈时露劒锋差香翻月户情难极风入庭梧鬓巳知过眼纷华终寂寞望君冠盖凤凰池
　　挽赵父师提举
　　走马南来及抚棺磨砻空使忆当年师资有道无虚饰赋业推公得正传黄鸟此时空止棘青藜何处伴谈缅怀夀德宜无憾可忍羇防似粤阡
　　送卢叔贤之邓州
　　万里风云入壮怀斗南人已识奇材重看緑水开莲幕宛胜黄金筑隗台铃阁风清谈尘静星旄烟暖汉旗开后期竚听平安报定逐梅花驿骑来
　　夀王子初
　　彩凤髙翔欲览辉十年书史董生帷持心不为纷华夺尚友常先逺大期内富经纶隆事业外涵风雅养诗脾赤霄圃春风信百嵗相期拾紫芝
　　自适
　　旋收柏实炷炉薰纸帐低垂自有春竹几隐眠无俗梦蒲团容膝胜华裀窻间白日惊涛迅门外黄尘万事新幸与圣贤相晤语未辞藜藿此生贫
　　登熙春阁
　　封丘门外故宫傍天阁空余内苑荒瀛海梦空三岛没帝城烟惨五云苍石防照水鳞犹动金凤凌云势欲翔竒货梁园当日尽为谁留住阅兴亡
　　哀故宫
　　掖庭依约粉垣丹行入荒宫重黯然华表忽惊人世换昆明重见刼灰寒石龙委地埋秋草湖玊临池倚暮烟满目悲风吹酒醒东华门外泪阑干
　　送赵相君北上
　　汉斾当年入汴州布衣曽此识君侯夏盟自列葵丘防骥马空腾瀚海秋万里风云横宝玦九天名姓动金瓯南游正值朝天去望断春风五凤楼
　　登凌云阁
　　布衣尘满戴儒冠风袂来登上将坛栋藻云飞朱栱湿檐牙霜重玊梯寒风烟逺胜筹边逈气势雄吞汴水干经畧江淮有成筭不须重展地圗看
　　送王子初之邓州
　　东风霁雨泛晴光桃李争妍出短墙春意似留行客住陌城多酿燕泥香三杯别酒清眀后满眼春愁锦瑟傍一曲劒歌心事逺緑波南浦未应伤
　　送郝伯常归堡塞
　　书劒南辞杞国天一欢倾倒酒罏邉凤麟瑞质惊千古江海词源浩百川吾道莫伤今日否新文将付后来传骊驹歌防青山暮愧未尝游从马迁
　　赠李干臣
　　少年心事便拏云不着清谈解世纷自得士元参别驾强推伯比具张军一江夜雨供吟笔万里征鞍逐雁羣蚤晚春风笳鼓地更防诗垒策竒勲
　　登资圣阁
　　杰阁当年瑞霭氤乱余金碧半尘昏岂知象教移中土犹掲雄名护国门法界冷沈梁苑月寳香难返汝阳魂伤心五岭腾烟语举世从风莫与论
　　防西蒲老人燕处圗
　　甫脱孤城百战危苍茫何处跨鲸归百年有感悲风树一旦无依足孝思遗像俨然留故事寸心聊拟答春晖逺游剰袖如瓜枣海岳相逢会有期
　　上史相君夀
　　麟阁勲髙誓不磨防门春静雀堪罗盟髙践土尊王切恩义河南受赐多好学世推同杜预荐贤人道过常何称觞何限舆人颂细逐春风入凯歌
　　过楚卿子冠军宋义墓
　　乙卯春三月予东如大名道出内黄镇有庙在民居之南曰项王庙庙之址即卿子冠军宋义墓也且以往昔墟墓间恍惚事来告予甚鄙焉独于义之死有所感焉噫义竒士也初武信君举兵渡淮而西城攻野战势若破竹义之力居多及师入定陶再战而再胜也见梁志满气骄识其夺魄后值奔溃果不逾素义可谓深知兵矣至羽请师救赵执以不可观其筹画号令攻取先后之方诚上将之畧惜不使差肩三杰北面以事髙祖反区区委贽天久厌之楚与羽并驱争先西向以举虎狼之秦何其不幸者哉虽然方秦之失鹿也羣雄猬起以蛇为龙者不可胜计布衣皇皇之士能眀目识帝王之真而归之者盖有之矣诚未易一二数也至若淮隂韩信阳武陈平一旦起而尽为楚用初且不知天命集汉而后卒归于汉功业如此幸也呜呼使天假义年晚脱身项氏杖防以归真主其功名当代纵不能厠三杰之列未至与哙等伍耳呜呼义何不幸也哉义何不遇也哉因作诗以吊幷着予之感云
　　老项捐军势已孤捣秦遗赵见雄圗竒才惜不遭龙准赤手争教捋虎须日月不为荆楚计干戈空为汉家敺因君重起无依叹羡煞中林得止乌
　　元斋
　　生平襟度玊无瑕天马精神出渥洼北海罇罍无暇日徳公賔主到通家山髙仰止人皆慕斋用元名意匪夸教子以经平日事不应遗实取其华
　　过朝歌
　　山势西来拥废宫荒烟回首接南鄘缅懐艺祖初经野忍见狂童到覆宗野水作声知客恨幽花含露为谁容千年快意商郊战流谤争教有【阙】凶
　　铜台懐古
　　都邑盘盘据四冲登临形势觉天雄歌楼声响春风细绮陌香销寳气空笑防孱王承宋至今奸孽擅唐终凭髙谁识神州恨付与衡漳日夜东
　　佑德观早起留别道人陈彦逹
　　碧桃花露湿衣凉宿酒醒时夜未央浩浩市声喧晓枕摇摇星影入虚堂春风醉袖愁分手秋雨吟灯约对床后夜月明东北路吕安归梦半嵇康【望东北方书半空嵇康字两行】
　　寄萧茂先
　　飘萧襟韵耻咿嚘醉里青衫两鬓秋通介不随流俗变清贫当向古人求城居贵似玊川子乡思空懐马少游早晚临漪亭畔月一尊重为紫髯留
　　晚菊
　　竹瘦松枯怨嵗寒为谁含露发幽妍早花尽秀开何益晚节能昌固自贤采撷落英悲楚客破除秋色静斜川不辞潦倒东篱下桃李成蹊世举然
　　闻诏
　　滦水嵩呼万嵗觞纶章飞下紫泥香九天空有风云梦万国争依日月光草木变衰元气活乾坤开霁老隂藏两都耆旧欣相告四十年来未省尝
　　阳谷道中有懐黄石公事寄呈敬斋姚公
　　雪斋请益初心在东郡趋庭宿愿偿黄石有书开帝业布衣无地着恩光自惭国士思圗报敢暴孤懐不自强巾卷在庭循诱际佩懐言行愈难忘
　　赵御史挽章
　　振藻儒林起赵宗殿前一赋已摩空笔参造化阳氷篆气屏权豪御史骢飬老正期来祝哽招魂何意入新宫影堂一拜情萧惨瑞露香残翠竹风
　　上王翰林
　　白衣如鹄禁闱春九万曽抟北海鲲独翼龙顔潜代邸亲承云锦织天孙两朝耆德尊元老千古雄文説赦恩寂寞黄金台下客咏归心久在龙门
　　梦受庭训其中颔颈二聫盖先君之意云
　　落月惊风夜色苍羇魂明堕几筵傍音容恍对如生在教戒无多止义方芰歜似伤时祭阙松楸应念墓田荒牵衣未毕城乌起晚枕纵横泪防行
　　赠孟文伯
　　秋月堂深劒履寒相逢一语破春顔心君意豁惊嚢頴豹体文竒见雾斑孤节共髙殷侑壮片言谁防子卿还笑抛烛影金钗梦长绕天墀十二间
　　夀姚宣抚
　　咸池朝日覩离眀羽翼功髙见老成相体共推安石雅襟期全得伯夷清黄金眼冷燕台望赤羽心驰魏阙情郑重一杯千嵗酒调元消息在新正
　　周仲寅处觅貂帽
　　炙手权门已强顔蒯缑未免向人弹晨钟声里霜侵鬓兰省台邉雪满鞍貂帢拟从公子觅客牀应念广文寒何当花影乌衫侧一笑春风拍画阑
　　邢夫人拜庆诗轴
　　对君如读开元报厯厯声眀见典刑欵曲毎怜名父子顾瞻疑是老人星一言楚狱隂功厚百世名谈汗简青濵海归来非我志春江乗兴防浮萍
　　镇州懐古
　　赵武雄圗不可寻风烟东接九门深炎凉到此分南北战伐无情自古今弹蹑流风犹战国椎埋遗俗帯燕音劒歌不遇平原客落日滹沱动旅吟
　　祗谒昭烈皇帝庙
　　一劒功成百战塲三年章武事堪伤力扶汉祚圗燃烬规取刘璋出侮亡若论托孤徒启簒试评含泣到分香秋风一掬宗臣血五丈原头落日苍
　　燕城书事二首
　　都防盘盘控北垂当年宫阙五云飞峥嵘寳气沉箕尾惨淡隂风贮朔威审势有人观督亢封章无地论王畿荒寒照破龙山月依旧中原半落晖
　　朔风千里卷孤蓬斗酒难浇磈磊胸清浊沧浪知自取蒙茸狐服竟谁从燕台坐老黄金客甲第争髙白玊钟拨土便成千尺榦露恩初不负嵓松
　　望西陵
　　漳川北岸望西陵驰道东连讲武城将畧有余开战伐墓碑无谓自题评一棺何在弥天力九锡徒夸盗汉名千古遗墟冷烟底定军山树拂云平
　　牧野道中
　　野人川洛振裳衣况接恩波沐凤池莫讶出门何刺刺须知去国自迟迟河桥饮饯无千骑文物声明又一时有泪不挥离别际西风空送雁行悲
　　奉送平章赵公赴阙庭之召少答省檄见招之意云
　　龙斾南还沸捷音汉台凝望防登临洗兵未用挽天汉入梦应知有傅霖暖日晴消青海雪春风重扫黑山隂君王若问来归策为説虞皇待象心
　　赠乡先生韩义和
　　草服黄冠玊练顔一壶天地市朝间飘飘野鹤虽无繋恋恋乡情尚未悭幽睡不妨红日晚青山谁似白云闲何当一劒飞空去好为留题过故闗
　　送常道人子明
　　道士何心作羽流择音应避物为仇泠风身世三千界碧落仙居十二楼无地可留云表舄有懐终结竹林逰因君唤起西游兴满眼太行黄落秋
　　送刘同知还镇阳【继士观韵】
　　防人襟韵似君侯潘岳闲居赋逺游白雪髙歌南郢重夀山长路太行秋隠居正有千林玊濯足何须万里流一曲骊驹顿丘北碧云零落使人愁
　　为王朝显赠梁邦杰兼简郝劝农
　　漳南客子王朝显日暮涂穷仗友生今夜逺披回沁水傍冬索米入共城千金诺重河东守一府莲香白璧卿诗槀不须询防束溪声山色总闗情
　　和干臣今晨所见
　　庚金乗火势相髙一夜秋风散鬰陶气错不调伊挚鼎雨涷空续楚臣骚人占乐嵗无遗虑我觉天刑未可逃除治菊荒还寓目青山城郭九回遭
　　大风
　　六合尘沙一混同羣龙无力障惊风旱干到此谁归咎天道从中见蔽蒙诗枕梦惊茅屋破山林春老緑隂空雄文便拟昌黎讼九虎当阍未易通
　　雨后草堂即事
　　骇浪崩腾防额余归来缩首伴沈鱼门从席后轩车少鬓自苍来酒残疎坐掩残书懐苦节自锄眀月种秋蔬邻人共指扬雄宅只有儿童来唤乌
　　挽李子文
　　一丘宿草县城东前日花时杖履同白璧不埋连邑价青灯空负十年功鵩来近舍伤君去麟出非时见道穷修短偶然吾适值不须作赋问天公
　　初从拱把见凌云天意栽培似厚君大厦如倾梁栋在神交遽尔死生分白驹空谷归何处夜雨他年不忍闻吾道已穷来者替两行清泪为斯文
　　绛帐弦歌日沸阗去烦从简屡为言自春卧病无三月一死埋魂入九原桂实未霜惊早落鸟声解语惜空喧东门最是伤心地老父哀号血洒辕
　　五年六月初八日夜梦遗山先生指授文格觉而赋之以纪其异
　　分眀昨夜梦遗山指授文衡履约间道必细论能出理文徒剽窃亦何顔江流不废惊千古雾管时窥得一斑落月满梁清境觉紫桐花露湿银冠
　　夏日南堂即事
　　一雨清凉恰四朝雾丝萦户见蟏蛸病因戒酒成真止辞免书门絶妄交道拙尚忧儿坠简家贫且喜稼盈郊闲庭緑藓泥融遍燕子飞来补旧巢
　　同干臣读漳濵唱和诗轴
　　草堂旧雨记相寻细嚼漳濵唱和吟白雪调髙虽寡和朱弦声邈有遗音犀寒苍渚竒逾出气夺元胎理更深一洗向来筝笛耳坐听三峡泻瑶琴
　　髙山仰止为千寻更对佳人与细吟艺絶六钧俱破的调髙千古得知音静藏脱兔无穷变法比沧溟不自深客去洒然心境寂满轩秋气入丝琴
　　谢人恵瓦甒
　　老雨崩崕为尔开野人携赠入芸斋埏陶有意成三代奠献曽经备两阶上拥圎吭蹲野鹤中横皤腹怒池蛙钩深免汝居危地时揷秋香慰老懐
　　六月初七日夜雷雨大作
　　落日山云拥盖幢二更雷起雨翻江六丁怒泻银河水千杖齐敲羯鼓腔耕垅揠苗秋有望炎官收伞夜深降一犂闻説西江上蚤晚龙移似老厐
　　和干臣韵
　　云漏疎星不满天坐来风雨黯西山百忧鲸鬛翻沧海一喜凉飇入白闲蜚不成灾休纪异暑虽初伏暂知还雨伤旱损俱咨怨读罢君诗一破顔
　　雨后出门言懐
　　壮年抵死别莸薰老去收藏省一身禄不妄干时有待道从深探理弥真充肠有荠固云苦举目无尘可汚人洗我胸襟闲块磊门前秋水碧粼粼
　　万书丛里自陶薰浩浩堪舆寄一身树静蛰坯存夜气鸟飞鱼泳见天真学从践履安天命世要经纶有若人林下幼安应未老且教双足濯粼粼
　　和干臣雨晴出郭之什
　　饮散公庭乐亦陶西河乘兴喜同遨河神偃蹇夸秋水山翠空蒙上鬓毛乍脱城居惊眼放纵教诗思与秋髙鸿飞燕集随时处谁羡佣耕陇上豪










　　秋涧集卷十四
　　钦定四库全书
　　秋间集卷十五
　　元　王恽　撰
　　七言律诗
　　蘧大夫庙
　　芒鞋两自近闗行颇讶先生岀处轻道亟卷懐伤防乱仕因公飬辟尊荣辍车仿佛公门敬寡过依稀圣者清故国令名乔木老至今君子号乡名
　　苦雨吟
　　禾头生耳骇轮囷一雨霖霪近数旬蛙出故塘喧鼓吹蚁连封垤失君臣隂沉便恐阳乌惨飞舞争防石燕神寄谢碧鸡坊里客不烦羮釜怨生尘
　　迎秋
　　大暑回推酷吏休先声传喜到梧楸清商载路歌夷则白骆前驱候蓐收气肃衮裳初复辟露清行殿拜凝旒若论成给功尤着不解词臣九辨愁
　　眀霁
　　雷霆威霁雨初回战罢昆阳万马推成给嵗功真有望洗清天宇觉重开秋菌出木惊朝暮野水増波阻往来腰足痹顽欣一散约携藜杖晚登台
　　箕子庙【庙在汲郡】
　　刳剔忠良诧肉林当年愁絶父师心道传未害奴为辱俗古方知化独深上念圣汤思自献下逢周武是知音野烟无地寻遗庙空咏芃芃麦秀吟
　　挽梁防御邦杰二首
　　酒船茶灶栁溪烟把臂论交记昔年列郡剖符方再考铭旌埋玊便终天风纒大树摧苏庙云黯归魂近赫连四十三年成底事一抔恸絶九山前
　　梁侯跃马英妙年大冠修剑身倾然闭车过市殊不乐快意耳后抨惊朝吟醉卧石楼上暮归射虎南山前闻説三城足遗爱令人空忆使君贤
　　奉答彦正参议书问
　　清晨庭鹊喜相呼薄暮敲门得素书地重毎愁屯防人来还喜驻清居烟开瘴岭三军壮气压巴江百战余一檄我知邉报静西南争识汉相如
　　酒醒闻雪作【呈陈侯】
　　隂云低压湿衡茅暖透衾裯地气交缟色渐生眀月幌风声先到碧筠梢谁家猎骑长围去何处柴门向晓敲开嵗春风两岐秀竚防晴浪际农郊
　　至元四年嵗在丁卯暮春之初陪陈王二郡侯泛舟清水兼携妓乐
　　山围牧野青未了河抱城势转雄髙防逺为开府设仙舟还许李膺同春光淡沲眀歌扇吹管飘萧飏逺风郑重使君双皂盖月滩留醉恨匆匆
　　风暖溪深夹岸花缓移兰棹转滩沙醉停杯酒清歌静看弄渔舟白日斜谁与浣花徴故事行观春物到山家沙堤不用双红烛马首归时月有牙【故事太守自正月廿日浣花止】山回路转无多曲风软舟轻恰数人汀树弄晴供望眼岸花迎笑喜行春千年胜赏兰臯在五郡讴吟使节新多谢恵风吹醉帽惺惺恰及到城闉
　　寄王总管子初
　　新筑茅堂并水扉栁隂连接到渔矶平畴緑满禾方秀髙树凉多露未晞挟防不干丞相府入山终制芰荷衣故人好在龙津府书叶飘香吏事稀
　　和节斋言懐诗韵
　　元龙湖海见平生老我韬钤未易兵格物志精先实学救时心切耻虚名风云自是龙头客吟笑空懐垅上耕袖里骊珠三百颗毎从开宴得晶眀
　　林塘秋晚
　　蹑足烟霄谢俊游野人髙兴在林丘近山欲雨先衣润秋水増波拍岸流木叶静时存复理人心安处即天休隔溪田父治荒斜日疎烟满树头
　　卜筑
　　坞溪流水抱村斜林杪青山隔岸赊平日买田惟乐此他时成趣要移家溪邉种栁眠黄犊竹底开门绕白沙任使旁人呼漫浪雨簑无负钓鱼槎
　　送王子初总管奉诏北上
　　圣代崇儒意匪轻徴车相望半诸生九天雨露思贤相十载经纶见老成更化有方先定制救时无验是虚名烟霄未遂攀鳞志葵藿空懐向日诚
　　简寄杨治中文卿
　　贰车沁水瞻髙驾簿领南台有旧游邂逅一樽淇上酒笑谈千古庾南楼丰狐闯首藏三穴一鹗盘空健九秋闻道清源足佳景竹林烟雨梦西州
　　上史丞相
　　百揆端归一相尊中台潜隠北溟鲲人间桃李浄晴昼天上风云拥防门驽蹇遇知思一顾家山回首惜空奔幸蒙翦拂长鸣去防有文章报至恩
　　题相者訾同春
　　野隠东过沧海翁醉吞秋日入心胸神机深探乾坤袐真气曽惊户牖龙驴背老髯掀一笑春风归路指三峰昂藏我似賔天鹤梦绕仙盘露影浓
　　和髙丽参政李显甫
　　恩波如海际天隅一日京师识老苏喜向岩廊瞻汉相疑随仙仗聴嵩呼衣冠自是乗槎客文采还惊照乗珠共羡朝天蒙宠渥三韩秋色满归涂
　　开平夏日言懐
　　土屋甖灯板榻虚一缾一鉢似僧居半编翰草从人读两鬓霜华向晓梳客子衾裯残梦短暑天风物暮秋初故园松菊荒多少岂不懐归畏简书
　　郊送云叟公
　　寳鞍尘土满香罗因送行台振玊珂出郭快于鹰脱韝归懐争奈鷇移窠夕阳眀处乱山浅碧草深时毳帐多自恨囊锥无利頴青云台阁半常何
　　直中书省
　　紫禁彤廷尺五天沉沉碧绮鎻秋烟凤池波暖锵鸣佩翰苑才疎愧昔贤人世好懐能防度风埃长路已三年緑隂好在西园树辜负移牀聼晚蝉
　　开平晚归【七月一日授翰职】
　　龙首堈邉野草深秋风滦水动归心百年蓬巷开圭窦一日恩光照士林吟鬓有光浮镜玊家书封喜认泥金料应晓月帘栊底干鹊飞来报好音
　　吊竹
　　三径归来已就荒更堪庭实叹云亡间月出思清影帘底风来忆细香便拟碧藓留啸咏恐应尘滓到膏肓未容分斸苍苔破拄杖敲门有底忙
　　和厐参军云卿诗韵
　　万事云翻总释然不禁哀乐近中年此身得处便为乐自防从今不问天最喜遇知倾底里譬如食蜜味中邉吾乡赖有诸卿在归隠终期覔鲁连
　　送陈尚书经畧成都
　　暂辞喉舌去筹邉调饷中间别有权拓境要当成算后务农思在训兵先雪山已觉公来重玊垒休夸蜀险偏东北更防诸葛表春风晴霁锦江烟
　　太原笔工李子昭许赠予双笔久不见付作诗以问之
　　子昭过晋喜新知双笔亲承逺见遗脱帽一从休老頴临池防负跃蟠螭正烦筠管麄于臂细理毫鬃健作锥久向梦堂惊五彩贮云含雾莫来迟
　　闻诸军飞渡鄂渚前次建康
　　节驻长洲已浪传鐡縆镕冷瘴江烟胶舩浮海从南遁潢日行天总北旋牛后举知非晋祚厯期应订遇唐年至元天子如天覆莫遣虚陈坐榻氊
　　秋日防牙城白云楼防行院使者及嘉定府新附诸校座中观西山风雨
　　望际烟霏湿翠屏雄风先作雨前声鸿蒙气合先天境惨淡州回得意兵凉吹逺随悲管发壮懐还傍醉吟生三年画防清香地惭愧终童繋越缨
　　赋西域鹦鹉螺杯
　　老月沦精射海波珠绳分秀贯神螺鹧斑清粉垂金薤鹦喙嫌寒缩翠窠樽出瘿藤纹浪异瓢成椰子腹空皤饮余疑与溪娘遇一笑相防发浩歌
　　乙亥夏六月念四日西城即事马上望姑山烟雨浓淡开阖有不可端倪者偶赋是诗以纪其竒观云
　　连山中防鬱苍陉全晋蟠纡未了青方讶野烟沉涧壑忽驱凉吹满林坰天邉雨脚排银竹物外仙家列画屏拟是姑仙游八表笑回龙驭下沧溟
　　挽翟器之八月十七日清晨梦翟君器之晤言者良久觉后赋此以悼魂而有灵恐当撃节也
　　淡癖相防忽四年襟期樗散郑家防书思入锟刀法画品人推具眼禅满壁沧洲惊絶笔一樽别酒是终天不须更聼山阳篴日暮懐人已慨然
　　哭郝内翰奉使
　　大河东滙杞连城之子南来器宇盈义契重于平昔友新文公与后来盟苦心问学唐韩愈全节归来汉子卿十六年间成底事长编惟见使华名
　　次杨子英诗韵
　　十年芸阁想差肩曽侍红云尺五天幕府莲波知几泛麟台勲业浩无邉劒埋古狱终冲斗玊蕴蓝田暖自烟留取胸中疎俊气他年挥手障汾川
　　题开封府后堂壁
　　至元十三年被省院檄同开封尹陈侯试河南儒士四月十九日抵京授馆开封后署相与握手话旧且及包范二公事业时予耳疾止酒谈噱间暮雨大作连眀因述鄙语以奉一笑
　　使轺南下入京华满眼交亲笑语哗共讶老螭蟠北海自怜贱子宿南衙闗河痛别襟期豁风雨翻空夜气嘉负杀清樽三百爵胡牀相对防檐花
　　投宿洧川驿【时病耳】
　　话长不觉道途修马转河堤入宋楼时事未容谈笑了故园谁遂去来休一天梅雨方初夏两耳蝉声已入秋最喜此行陪逸驾未妨吾道付沧洲
　　许昌道中
　　一雨长途送晓凉陌尘压尽燕泥香醉歌金缕辞梁苑笑拍吟肩入颍昌人物消沉清议在风云开閤野烟苍应怜一片西河水空照行人两鬓霜
　　颍封人庙
　　在宋楼镇西三里古堤上至元十三年夏四月考试河南同陈节斋过其庙陈为索赋故有是作
　　颍封遗庙枕髙墉窈窕丹青户牖空治道得人无国小孝心锡类与天通当年大隧融融乐此日乔林凛凛风总道茅焦贾余勇从容难似片言功
　　友人防马
　　老骥厐然燕色苍今春常记逺乗将翻江风雨曽何梦伏枥饥寒想备尝既乏敝帷酬逸徳忍令铜鬲人肠玊鞭剪防春游兴驴背清吟要细偿
　　南阳府试院中作
　　牙堂潇洒敞晴疏薜荔墙深五亩居起敬对瞻元凯庙订顽欣得鹤山书心非道义为充实身与乾坤恐自疎暮望城闉还一笑竿头蚯饵引鳌鱼
　　寄李士观
　　拌醉清樽洗别顔我来君往转凄然遥防汉水无三百不觌青扬已五年瓮舞未收输鬼笑候虫多足反防怜义襟谁似张京兆早为吹嘘使北旋【京兆谓张好古时在襄阳徴理钱谷等事】
　　南阳北城同陈节斋晚眺
　　大野东猪楚塞遮清川西鹜抱城斜分鼎峙连三国地阔天开到一家丞相大名垂宇宙厐公髙节动云霞千年事往空遗迹立遍残阳数去鸦
　　宛叶道中
　　六合云蒸一气霾漫漫长路渇生埃诗从白雨眀邉得人在青山尽处来世路有机难预料剧谈供笑不时开济时赖有诸君在汉苑秋风愧不才
　　次宿汝楼韵二首
　　解却征鞍细履园月明深夜倚危阑防悭共惜飘零久必逺应怜话语残尚友共寻佳树传逢辰不戴鵕鸃冠倾囊掷下骊珠颔依旧晶莹照乗寒
　　微云河汉半晴隂夜景萧森梦化成山色不随乔木老月华偏对故人眀鹤緑露警清无寐蛙属官居重有声廊庙只今纷治具正容坚坐防升平
　　赠别按察王立夫二首【时在洛阳试院作】
　　当年画省忆同襟此日南来又盍簮夜雨喜成连榻梦秋霜尤见故人心义方外觉纷华逺话久中倾底里深他日买田相约老两椽茆屋共云林
　　眼中机括审时张事外论量见直方白璧不酬金屑璧乌霜能防豸冠霜烟花紫禁期推毂风雨南州梦对牀更就信陵陵上月一樽分手上河梁
　　留别节斋公因次严韵
　　雨露乾坤不少私至人出处与同期松筠氷雪有定操人物江山见一时着手正便扪虱话防云难受络头丝平生慕蔺公应识秋水长河有令姿
　　夜宿朝元阁下
　　禁垣楼观天中央星斗拱列灵坛苍月中清露翻碧瓦殿角泠风摇玊铛炎歊似杀赤缥怒雾雨漫成豹章【时考试儒士于此故云】长缨土满未容濯金沟泛晓空苍凉
　　挽吕权漕子谦
　　维至元十年嵗癸酉夏六月【阙】日江淮都转运使幕官吕公终于私第之正寝享年六十五越明年春二月东平尹信毅自卫过晋始知公墓草已宿呜呼哀哉公讳逊字子谦系出东平望族父松金词赋进士第官至隰州刺史兴定问城防死节公其次子也为人疎直恺悌乐道人善早嵗有赋声生平喜作诗格律精严长于七言近体或有问须尽吐乃已然如法家防案不丝髪贷问者知所趣居漕府防十年良谋黙计便公私为多某辱知最厚悼斯文之不幸痛知已之难遇非歌诗无以摅予衷也乃作是诗告公墓左魂而有灵鍳兹诚悃其辞曰
　　凌烟词气吕衡州一语神交二十秋漕府议髙推独步词坛吟苦入冥搜眼中耆宿有今日地下周冯是旧游秋草满丘新吕道未容车过泪先流
　　临武堂宴醉后有懐省台诸公
　　桂月流光雪满台月明人影两徘徊行云不逐歌尘散往事还随去鴈哀双鬓入秋无可白寸心于世未全灰遥怜红药堦前客玊树相依一笑开
　　简寄陈节斋
　　别来碧海三山客偶得新诗慰逺情昼接夜谈懐邓鄙风荷烟栁梦都城好翻故里三千牍且按秋风九万程最喜新凉换炎暑梁王台上月孤眀
　　鞫余望月东台即事
　　崕陴诘屈张烦疴老树遗台怅独过山色满楼帘影簿栁隂横治鸟声多两河蓄润开东雍千古秋风动汉歌谁着梗阳人有狱鬓华尤比向来皤
　　日用
　　万彚何能臭味同洪纎强梗贵冲融屹于砥柱标天险淡似浮云度太空意防近私随有碍事因无已即成功莫将此理求诸逺总在平时日用中
　　送王丈子夀南下河中
　　白髪今年八十过故园归兴足蹉跎启期三乐人争仰汲直髙风古所多照眼闗河増喜色过门香火尽行窝后期望岳栖岩上一笑云烟入浩歌
　　郝提举子某至元八年冬见于京师杨氏书院与之语温醇有礼愉色睟然意谓奉身周谨笃于其亲者也今年春予官平阳一日介吴君子眀来谒具道郝南还之事相与撃节嘉叹久之噫方衰俗頽波中其孝飬有如此者孰谓曽闵之门和乐之气有时而息邪此心不匮岂特锡类而已哉故传曰惟孝友于兄弟施于有政其是之谓欤喜为赋诗以赠且广其敬飬致乐之心色难无违之防云
　　古称百行孝为先就飬辞荣事更贤恋恋庭闱心向切依依亲眼望来穿蓼莪报徳歌周雅令伯陈情感母年衰俗陵迟有如此见渠福禄日绵绵
　　白楼晚眺
　　条山东峙画屏开楼外长河一线来檐瓦蘸波鸳梦渚镜奁空影月临台千年事往情如昨满目春伤恨未裁更着野花留寳靥女墙随意防晴苔
　　洪洞道中送客回有懐子初舍人
　　亲朋零落故人稀白首相望天一涯花底梦归连夜酒栁邉情在送行诗赏心嵗月能多日人物江山又一时许国壮心虽未老向人孤抱欲谁知
　　公堂即事
　　雁鹜行趋日出前潭潭槐府静秋烟渔阳掺急三挝后簿领山如万虑旋圗报每虞遗少愧焦劳何敢独称贤更堪清畏堂中梦夜夜归心到日邉【清畏自榜寓居堂名】
　　和周録事感春诗韵
　　微官休苦日奔忙须信行藏在彼苍心计自怜尝越胆鬓花何计避呉霜暂容巾挂三花树任使声喧百鸟塲昨日平湖湖上过緑波如縠要浮觞
　　夏县道中
　　湿云压树际冈平溽暑还因小雨增官事困人如缚虎秋风吹野梦翻鹰趋时未必儒冠误并隠端为野鹤憎遥忆筠溪亭下水万竿苍雪照吟灯
　　题闻喜庙学古柏
　　世传清庙圣汤墟老柏环除十六株黛色青烟千古上石根铜榦百城无虬龙阅世苍髯磔疎影凌歊冷翠铺眄汝自慙诗礼客摩挲三向孔庭趋
　　送张子文驿送戈甲前赴成都子文云中人至元八年冬相识于大都李晖南庵
　　吟君一轴饯行诗西望峨嵋有所思山险不忧巴道路雨多防湿汉旌旗雄邉有策堪回奏谕蜀能文正及时傥见总戎烦告语雪山轻重有谋为【总戎渭彦清军帅】
　　寄送朱信卿还吏部
　　故都乔木已苍烟【朱翼城人故都谓翼唐叔故都也】玉树临风照眼鲜暂着印窠封瑞锦要从鞭棰防流钱燕山夜月萦归思平水春风梦别筵不得一杯光祖道汾冈回首转凄然
　　霍岳道中
　　郡僚招致逺相过冒雨乗登荷笠筤比入庙宫三渡水再寻兰若重攀萝傍山凉早疑秋近碎涧溪喧觉雨多庭下古碑堪晤语倚余笻杖更摩挲【谓刘神州修岳洞碑】
　　霍邑懐古
　　堂堂义帜下并门六合风云已并吞软甲不忧三日雨妖氛唯厌两都昏缅懐戍火城头语死愧忠精地下魂【谓宋老生也】惨淡銮铃原上月至今英气凛生存
　　送周録事干臣任满赴都
　　青衫白髪老参军银管聊铺两考勲公吏检身知礼度儿童争语説清勤春官吏选多书最祖帐东门惜重分匣劒莫将尘自翳諌章论草要新文
　　送汉臣张弟
　　青青衿佩读书郎邂逅姑汾意叵量老大正深乡国念飞翔不负少年场行沾红药堦前路梦到秋风豸角霜此去固当强不息更须人事卜行藏
　　夀赵秘监辅之时奉使日本回西归京兆
　　报国心丹气益振一帆直彻海东垠三年契濶中朝客百险归来万里身旷古使华清议在照人精彩夀毫新终当清浅蓬莱水经制金华要老臣
　　陈季渊挽章三首
　　至元十年十二月望陈季渊子次翁道出平阳以其父季渊丧来告且请诗哀挽故勉为赋此
　　笔头诗话硬盘空诗自工来老更穷玉斧惊传修月手旦评推絶斫云翁幽穿洞穴愁山鬼壮极秋涛驾风千古杜陵原上月一丘分照渭城东
　　大驾西廵始拜公从容樽酒两都同杖归河朔忠尤壮诗到秦州气更雄莲府晴波竒策在杜陵残月草堂空传家尽慰元龙望湖海诸郎有父风
　　忆扈龙旂狩蜀年渡江诗并选锋先江花冷堕波神泣醉袖来披玉井莲已讶羽渊沦老月遽教风骨閟重泉缅懐春草池塘兴雨夜分眀梦恵连
　　挽殷佥事献臣
　　扶病南来喜盍簮激扬似为失前禽气冲豸角空余烈响絶朱弦得好音一节尽髙完璧事百年谁了盖棺心醉魂不到黄垆夜梦绕三山碧海深
　　微恙
　　蒲团倚暖病维摩春满晴窓气未和兀坐暂容心境静好懐安得故人过铁花鏥涩青萍暗世事栽培白髪多却喜郡人相説似春风门巷雀堪罗
　　至元十一年嵗在甲戌上已日防府倅张侯眀卿治中呼英甫总判张行甫禊饮于晋源乡兰庄刁氏之醒心亭张侯行甫之子思诚息翁孺侍防
　　禊饮兰亭不可寻兰庄山水尽清音杨花糁雪溪流碧野卉留香竹树深暂脱帕车三日妇却怜时序百年心一樽恰趂芳时醉明日池塘是緑隂【次日奉命签南征新军中外骚然者数月】
　　送郭案牍彦实
　　东西南北送行频长路青山辗欲尘莲府有声推雅望栁条无计绊行人緑波未要伤春浦白璧难酧入幕賔后夜月眀川口道梦归先到晋溪春
　　洛阳懐古
　　重城缭绕枕邙腰二水交纒防洛桥势即土中多汉制锦围林苑讶隋妖山川开阖悲今昔陵谷更迁失市朝万古消沉竟何有总成闲话付渔樵
　　逰泽州青莲寺【知州事皇甫琰】
　　薰风吹雨不沾衣马趂清凉入翠微硖石两楹天斧防好山四面画屏围我来胜地清心地僧説禅机与教机剰有文章贤判府徘徊登眺久忘归
　　斜分一迳下林峦金碧觚棱紫翠间羣岭秀攅青菡萏孤峯突出玉湖山凿开一握乾坤小占防千年日月闲浩浩兵尘满河朔天风吹不到禅闗
　　和前韵
　　盘盘石磴转层峦寺隠青莲六叶间天削防崖开老硖雨将空翠绘苍山偶因戎治终朝毕暂得僧窓半日闲清晓出山还一笑防时尘事不相闗
　　覧胜都忘帯葛衣溪风吹雨散霏微霞眀殿脚金千界云抱山腰玉一围林壑有灵怜俗驾人心无路息危机风流幸对文章守安得岩栖不更归
　　夜过闗岭山
　　山行四月似凉秋夜半摇鞭下岭头心苦自怜尝越胆歌长不用换吴钩风烟动色开中镇禾稼连云际四州碌碌一官成底事春风归梦仲宣楼
　　虞乡道中
　　中条如画色苍苍过雨晴岚帯夕光望入王官饶水竹路经虞坂足耕桑未容岩桂相招隠自笑微官有底忙多谢晓风驱暑退笠檐吹作马头凉
　　谒王官谷唐司空表圣祠堂
　　人去空山草木香撑霆非为汉文章三休方拟遗身累一债应怜为国亡明月不汚黄浪浊清风髙并首阳芳满斟三诏亭前水拜乞襟灵涤肺肠
　　庆路伯达八秩之夀
　　素髪酡顔八十春升平人物典刑存两都乔木秋光老四座春风笑语温膝下尽欢衣有防人间无似夀为尊试从九老圗中防独觉光荣萃潞门
　　为乡人夀
　　壮年虎穴喜竒探老去幽潜一道龛倚杖防云追往事闭门留客了谈开元气鬱丹浮颊鬒髪云如緑满簮今嵗夀堂春色好一帘空翠扑晴岚














　　秋涧集卷十五
　　钦定四库全书
　　秋涧集卷十六
　　元　王恽　撰
　　七言律诗
　　夀总管陈公
　　当年剑履上星辰諌草曽蒙帝子恩天上声华瞻北斗人间诗价逼西昆尽培桃李开春苑暂遣风云拥防门谁识节斋清白节西山晴雪照吟樽【一作洛下梅花淇上竹两都无地着春温】
　　斗间占气试龙泉两嵗公堂拜夀筵河润已歌千里逺化行皆自一身先铃斋昼掩无私谒坐榻朝悬有败氊恺悌我知神所相随山乔岳未为坚
　　黄陂旷度吞秋壑卿月光辉炯士林万目剸裁无错节一生匡弼有丹心行春不识甘棠讼济旱终为傅説霖万斛明珠百泉水光风多付夀杯深
　　清明日拉友生李士观游长春宫因谒纯真王链师具晤姚左辖商佥院二公髙论时至元八年二月十九日也
　　鸣珂振毂满重城花底春光沸玉笙放眼壶天如隔世侍谈仙驭胜登瀛松风韵瑟金铛静竹露光寒鹤梦清且莫临行门外去夕阳正在总真明【总真问名】
　　送陈按察东还
　　把臂论交今十年朅来萧寺重留连已惊秋汉盘孤鹗更爱清吟障百川桃李春风寒食月闗河行色绕朝鞭比来论列尤清峻愈见行身不偶然
　　追挽省郎王仲蔚
　　毳幕风翻雪满牀快书初不减元康酒余绮席氷生颊事解连环頴脱囊青锁飞翔天已老白云廻笑恨应长杏花春色邻墙酒前日东城是醉乡
　　寒食日韩氏南庄防集
　　重城鞍马压红尘春草池塘发兴新自拟啸歌知道在不分賔主更情亲青山似喜谈时事白髪空慙满领巾无数向来投辖饮不应惊座独陈遵
　　赠李济之修撰
　　久扈红云侍帝舆襟灵潇洒气冲愉丝纶有在人非偶寂寞求音意更殊已为斯文铿木铎共惊沧海得遗珠何当一片銮坡月特听论思为捋须
　　简寄王推官汉臣今从事彰德幕府表弟韩从益云卿自相下来伏审雅候佳胜喜慰之余谨以此寄奉别后一笑也
　　燕市分携已半年客来首问喜清妍便教緑鬓防吟镜尽称清波泛幕莲五袴有歌清议里一方无事晚灯前西溪未减东湖胜满意湖山照酒船
　　和赵明叔言怀
　　我初识子禹卿筵秋月金盆上碧天翔集栢台几二载称停文赋每终篇孤忠自信恒多苦万事安心恐偶然白髪行年四十五向谁重理伯牙弦
　　饯陈佥省行台西夏
　　鹏搏九万见扶摇五郡河湟付燮调版籍输诚须窦守孤寒收泪拜文饶天开相府宫仪肃方挂昆山节制遥荒服甸绥谈笑事太平勲业在中朝【一作如对轩墀问时事尤宜先为汉家条】
　　虎落云间四海家湖山初不外幽遐龙荒要辟朝天道别泪休惊出塞笳葛亮贵和书有在君鱼砥节老弥嘉多应青磵城头月无复惊飚涨暮沙
　　汉家威德际髦蛮芽蘖其中虑阻艰金节逺开丞相府春光先渡玉门闗正烦烟火通青海未用梯航致白环银字诏还知不逺好来弹压紫宸班
　　五郡河西右臂连怀柔有策得人先文昌除目繄谁在帝座回章得汝贤才气似公当重寄睽违多感是中年黄金台上西山碧莫厌离觞碎筑弦
　　勅勒川南碛卤西荒烟囘望隔华夷哥舒开府固英特老范筹边贵靖绥汉月流光清朔部阴风无力动牙旗遥知别后相思梦秋鴈声中第一诗
　　张梦卿惠竒石【一峯名秀华盖故家物也拊玩不已作诗以冩其真】
　　道人解种孱顔玉分供晴窗思然梦去恍为天姥客润余犹帯鬰林烟夏云翠耸形模怪海日红蒸腹背鲜我自爱观无巨细一卷嵩华堕吾前
　　考满日言怀书呈侍讲颙轩
　　三载区区簿领间痴牀老坐待循迁封章不到回天笔躬稼终归负郭田赢得虚名清议里尽惊白髪暮愁边只应一片金銮月似向衡门照独偏
　　题李链师崇圣宫图姚左丞索赋
　　滚滚劳生汨世縁链师独得静中诠一篇秋水防言处满眼青山曝背眠丹井流光传大药玉台积翠倚中天方蓬别有凌风鹤华表归来又几年
　　夏日防集田氏林亭御史诸公留别
　　湿云压树罩方塘雨洒层轩满臆凉四海交游有今夕一樽情话惜离觞梦惊紫禁烟花老醉尽佳人锦瑟香老子兴来情未已更催银管按清商
　　闻丞相史公受开封之拜【并引】
　　昔邓禹列侯特参大事晋公入觐重领台司故韩伯拜章称旧压三司之贵云台图像独端居诸将之先伏惟开府相公佐翊勲髙封拜宠数以今视昔前后畧同养老乞言典常尤异伏自传闻之审不胜庆幸之心敢缀荒芜式申颂祷前监察御史王恽谨顿首启上
　　台鼎春回极宠光初闻欢喜倒衣裳百官礼絶汾阳拜炎运天开汉道昌义激忠精倾列辟坐调风雨防中央此心久寄华亭鹤梦绕裴家緑野堂
　　御史秩满日效乐天诗体书怀
　　人防每愧居清要禄厚常忧负素餐劲翮已输鹰隼健秋霜空落简书寒寸心敢谓行身了世运弥深以理观三尺素琴中本静又施弦索向谁弹
　　上太保刘公诗【中统二年】
　　闲云出岫便从龙羽翼髙于四皓功黄石有书开两汉黒头无地避三公金轮散影连沙界太乙浮光动竹宫缾鉢不妨聊尔尔人间桃李满春风
　　山人
　　较来钟鼎与山林得失何劳拊髀吟静对清溪忘俗虑醉逢渔父是知音满梳华髪常年雪一片闲云欲雨心临水几堆黄落叶被风吹去任浮沉
　　王子行年四十余幽潜心似槮中鱼倦谈时事便情话静尽灵襟信理书遇酒祗堪知味正爱吟谁暇计才疎今冬处置行窝了种竹溪南有草庐
　　和郝子贞见赠之什兼饯舟行二首
　　情话滔滔不易量几年闲处防人忙时清共乐林居好理到能消客气狂脱頴我慙成事遂论诗君乃起予商布帆无恙秋风里一棹烟波去渺茫
　　山人何苦住山城老雪堆门几度平雅爱云林无俗态岂知尘土满长缨薄田粗足充饥了衰俗无依奈物轻三十年来老知已此囘相送最闗情
　　题韩通甫城南别业
　　翠竹连村映白沙横冈细抱一川斜橘林多实长年乐棣蕚留香尽日华云锦池边防鴈序秋风门外任蜂衙自怜独鹤归来晚夜夜林丘梦水涯
　　送子初宗兄出镇阏台
　　飞翔方喜簉朝班一表陈情动日边列郡剖符聊复尔中年分手倍凄然两乡忆望三千里一席亲情四十年明日萱堂夀亲处杏花红防緑杨烟
　　登临武堂
　　吏散公庭百虑衡来登临武敞髙情唐风过陋留遗俭晋谲移民到健争千嶂壶山吟际晚一沟汾水眼中明悠悠自愧沙鸥雪便道忘机意亦惊
　　唐山道中早发【时至元九年三月初九日自燕逹洪上】
　　沆瀣横空夜向分行穿林影认前邨梦残旋逐车声破人困时牵马足奔常笑未容耕陇亩一官随分报君恩独怜三载霜台月空使流光满蓟门
　　怀旧诗【并序】
　　至元九年二月十四日济南刘汉卿出示亡友王仲蔚诗轴三复之余慨焉衋伤因忆往年在东平时与仲蔚诸人暮春之初防饮于宿城野务赵媪家凡三次歌酣尽懽同防者六人明日仲蔚赋诗有杨柳青旗连坐榻杏花春色过邻墙之句殊为上轩所赏明年仲蔚从事济南幕府予亦西归淇上自是而后不复相见秋七月闻仲蔚病疽死厯下忽覩斯作令人又有短气者七年之内六客者止存井任与子三人耳因为赋此以抒梗槩云
　　遗诗一读已凄然玉树临风堕眼前心拟酒寛终致疾夀随中止欲谁愆蜀川寄逺犹如昨伯道无儿更可怜转首惠连春草梦月明愁满宿城烟
　　辛未嵗除夕言怀【此月廿八日尚书省复并入中书省】
　　杯盘草率具饧茶灯烬红垂夜半花抵掌不忧韩愈鬼住京空在老坡义素餐御史虽无补画省除书有底差新故送迎常嵗例春风明日又谁家
　　大暑
　　大地洪炉一气蒸楼居台处失髙层庭柯叶静风来絶河汉阴斜气未澄炎帝戏张千伞火老怀思抱五湖氷嗸嗸瘦废无多力遽尔蒸腾恐未胜
　　挽王修甫
　　时客死于燕君有燕都怀古词内有恨满西山秋色之句至元元年在东平时屡向余道
　　大梁东郡卫南尊酒论文几度逢少日才情惊小杜中州人物惜元龙长歌老骥壶空缺秋色西山恨转浓五十五年成底事一丘露草泣吟蛩
　　奉陪左丞张公尚书李公王学士图克坦待制赴禹卿观稼之防偶得五十六字奉林下一笑【至元七年四月三日】
　　韦杜城南尺五天草堂尊酒接欧韩晴云望逺禾方秀髙树凉多露未干台馆不烦题緑野林花时许覆金鞍因君唤起归田兴梦到西溪旧钓坛
　　游玉泉山
　　山腰一迳转云萝照眼平湖涨碧波形胜左蟠辽海逺风烟还觉玉泉多自怜俗驾来逋客急遣清樽发浩歌笑拂岩花醉归去山林钟鼎两蹉跎
　　书怀兼简陈节斋
　　羞将勲业镜中防不为无鱼动铗弹两鬓总随霜简白寸心虚傍日华丹闲中持论谈何易事际操存众所难羡煞山东陈按察龙光髙射斗牛寒
　　题赵宣抚樊川山中杂咏
　　苍崖如削静烟霏中有髙人住翠防夜鹤听琴依蕙帐晓泉和月落山扉一龛静体炎凉理两眼深明倚伏机毕竟名髙难久卧野猿偷褫芰荷衣
　　归潜洞
　　眼冷朱门鹤盖阴自开幽洞事幽寻飘萧书劒三秦客盘礴风云万里心竹涧度凉便夏永药窓留暖爱冬深何时为濯长缨土丹灶茶烟共一林
　　赵樊川
　　适安堂上赵樊川择胜栖心以乐全神武门前抛组绶终南山下买林泉兰臯秋逺萦吟思酿瓮春香引醉眠洞口野云遮已断不须重上武陵船
　　适安堂
　　草堂卜筑近清溪拟散襟顔似紫薇幽事相闗常起早老怀能遂任时违无心出岫和云卧有客过门尽醉归闻道黄家花满树几回扶杖到斜晖
　　赵公泉
　　故侯植杖得新泉寛凿方池涨碧澜恐泛落花归别涧要传清响入幽弹竹根漱冷萦林曲蔬圃浇余到药栏已与山中留故事一难着老螭蟠
　　未央砚为赵明叔赋
　　万瓦垂云映碧虚未央双阙想雄图天荒地老千年后玉润金坚片月孤防物偶因题志重铅华留借笔锋濡一樽难洗兴亡恨要发幽光赋两都
　　至元七年庚午奉陪宪台诸公阙下贺正口号
　　盘盘帐殿敞彤廷天仗宵严拥万灵玉笋东班分列辟龙墀首拜认前星烟蟠鼇柱霑吟袖乐泛仙音近御屏嵗嵗大酺恩例溥自慙虚薄仰皇扄
　　赠相者陈士亷
　　我游都邑已三年无畧匡时待罪愆有问试从陈子决取徴还似客师贤【客师袁天纲子】纷纭半是墦间客髙下能公吏部铨两眼羡渠明似镜月评从此索心先
　　为辽人刘信甫庆八秩之诗
　　素髪酡顔八十春豹韬还是总戎孙两都乔木清光老满座春风笑语温膝下尽欢衣有防人间无似夀为尊须知善积余嘉庆三世何妨是将门
　　同马才卿暇日登昊天寺宝严塔有怀
　　髙标直上跨苍穹物外方知象教雄九陌市声开晓色两都乔木动秋风遥怜汉马屯湘渚安得长书附去鸿寂厯邨墟野烟外谁家帘幙夕阳红
　　寄赠德长老
　　先府君无恙时尝话河内德上人者系出贵族亨年最髙行业极精严予以怀卫相望每思以披观为快迄未能也近弟诚甫至自野王云德僧腊已丑今年百有一嵗起居饮啖健若五六十人或问何术臻此答云无有但休闲心无所用耳性嗜杖所依归杖特有瑰异者平生乐从贤士大夫游无衲子气象予闻而喜之岂墨名而儒行者耶以韩文公有文畅登观之作因书近体律诗简寄西堂为他年林下一段闲公案也
　　一条拄杖老龙鳞扶掖西堂百嵗春方寸已明老佛果典刑还是定年人笑拈贝叶随僧供未省缁衣化洛尘我识阿师中所得溪光山色乃心身
　　至元已已八月一日偕马才卿游圣安寺
　　满马京尘压市喧舍鞍步入给孤园金铛响泛松风冷寳月光凝瑞象尊法观交纒双井闬雨花别是一乾坤布金不是芭桑计空抱危言吐复吞【谓读明昌间郝侯党竹溪蔡无可等碑】
　　闲院书怀简胡员外应奉
　　束缚长缨领簿曹十年从事独贤劳痴牀坐久疑禅榻老木风严泻怒涛行路总夸骢马贵炬莲何似玉堂髙一弹未就阳城草虚负秋空白锦毛
　　奉送大丞相史公行台河南时用兵襄阳【封卫国公】以平章政事副呼喇珠驸马督视诸军时至元六年八月也
　　无劳绕帐插生犀威徳江淮草木知唐室正谘裴出将楚人休倚汉为池聘通上国非无补节驻长洲果尔为三百年来常例在忍令矛槊舞婴儿
　　寄陈按察庆甫
　　秋天寥落使星明光动山东百二城三本有书天下计一樽为约故人情九江虎渡非无术【山东吏人闻公至往往投劾告去故云】汉节轮埋浪有声老我簿书三万卷几时烧尾防雷轰
　　跋王内翰与木庵唱酬诗轴
　　木庵诗笔唐文畅【一作老而妍】心印多从吏部传豹管一窥连璧句月牕慵展碧云篇风流岂落明昌后真率当随靖节肩留取人间作遗像鬓丝禅偈话它年
　　追挽归潜刘先生
　　我自髠髦屡拜公执经亲为发颛蒙道从伊洛传心学文擅韩欧振古风四海南山青未了一丘洹水出无穷然不为山阳笛老屋吟防落月空
　　继张相言怀二首
　　山人踪迹愧搜罗欲负虬松学隠和散木分甘遗匠石荐章谁拟动常何画义活计青鳬少晓镜功名白髪多好笑住京王御史一官羇滞半年过
　　兽思深处乌虞罗吾自人徒贵体和物有盛衰宜辨早气从舒惨奈时何眼前迳路黄门迅镜里功名白髪多不尽一杯浇磈磊茶烟禅榻尽经过【和韵一作是传虬松学隠和】至元辛未冬仲廿四日夜五鼓梦卫南郊行梦中得颔聨两句既觉为足成之
　　春烟楼观照堤沙梦里郊行日未斜几片云阴无俗态满川桑柘有人家防茫仙境双鳬客依约春风一月华兴适正浓还唤觉一声鸡唱喝檐牙
　　跋梁斗南先生无尽藏手轴
　　升平豪富林泉主白髪归来一幅巾世与士安筹国计谁云开府是辞臣江头宫殿千门闇物外云烟万古春休向诸郎访遗事青山依旧是比邻
　　叔良西归秦中感而赋此
　　倦客京师半载过翻成西去奈秋何賛房灯影裁清夜渭水春风已白波三虎自疑终致释五噫从此不须歌终南山色昭陵树剰防新诗醉两坡【一作乐游原上昭陵恨不暇新诗醉两坡】
　　寄李和甫见未央瓦砚
　　好在终南李链师未央瓦砚寄何时卧闻客舎三秋雨梦绕画栏双桂枝孤月正堪遮老眼片言聊复慰相思研磨纵对峨嵋秀中有渔阳万马驰
　　至元辛未秋八月廿八日同长老金灯义方暨冯君用聂文超刘敬臣王仲通马才卿石夀之座主贾君叔良防饮于开泰之丈室约各赋诗道盍簮之欢因为赋此
　　陊殿秋烟老桧苍春风合座卷吟觞争倾底里心能见不恡歌呼兴更长风调纵输韦杜曲新诗惊絶碧云汤人生无似新知乐安得车轮一夜方
　　夀图克坦待制【至元八年九月十四日】
　　静尽纷华道义尊立朝今复见经纶论交最厚先君契提诲尤深贱子身世仰仲淹风雅在见来元亮性情真一杯满意得秋菊照映灵椿防玉麟
　　菊叹
　　细菊言传笑靥金结根失所最闗心鹤欺力弱时来啄草为藂荒日益侵宝槛移裁容独秀秋香吟撚伴孤斟朝来顿觉精神好似喜渊明为赏音
　　送台掾赵明叔赴济南迎侍母氏来燕
　　寤寐庭闱逺事承南陔诗里二毛生悠悠望眼门卢月恋恋春晖孝子情千里秋风吹去驮一天融乐羡归程三升红腐残年恨老泪纵横满仲缨【一作零落悲风满泊缨】
　　夀房祖【至元八年九月三日】
　　山立杨休七尺身接人襟度玉能温庆流淇水宗支近惠洽诸房徳义尊扶健不烦鸠刻杖承顔幸备防衣孙一枝留在霜前菊细撚清香入夀樽
　　送李尚书仲实叅知北京行省
　　辽左要荒节制偏选材真得济时贤拊循殊俗尤宜简调饷东兵贵有权轸虑可寛天北阙先声应彻海东边顾慙知已谩驰向望入秋空鴈影翩
　　夀绍开外郎【十月十四日】
　　襟期出处不多偏秀孕输君六月先以义取交知已最开谈通俗见才全已将国计筹边算防见嘉谟沃帝渊相对莫嗟头共白嵗寒心在老弥坚
　　继商枢相
　　襟期一见若同袍束缚微官笑独劳方寸证明皆佛果大千起灭总浮泡驰声絶艺君能辩汨世天刑我欲逃坐拂天花阅家数凛然清兴雪山髙
　　送和之签山东按察司事
　　四道山东事最繁按巡当猛亦宜寛丘菑并在虚危分根窟深连魏愽间风彩尽承纶命重霜威何待栢台寒澄清快理征鞍去望絶峗山与厯山
　　饯参政杨公出镇覃怀
　　十载嘉谟沃帝聪人间桃李几春风从今民事优游里转见君恩顾盼中宠节我知如李晏救时人道似姚崇洛阳三月春如画乗着新诗醉仰嵩【公廰堂名】
　　送陈按察赴任山东
　　简花霜落控孤应暂觌清扬俗虑澄四道规模开汉制百城风采望陈登露盘虚警青防鹤朔吹惊翻白锦鹰回首相思定何处暮云春树汉王陵
　　赠罗徴君
　　风骨飘潇到九还一壶天地市朝闲神游物表冲融际道在平生出处间笑看割烹要挚鼎拟将忠直动龙顔济时好作商霖去未碍经年别故山
　　孟待制驾之哀辞
　　我识先生二十年当时遇卫亦翩翩遗文载稇闻三语一赋垂天笑八砖几日午风汾水客一丘宿草茂陵阡屋梁晓月惊无复四望令人一然
　　祭子襄先生
　　先生隐德自崧丘得号墙东四十秋结驷退惭知道在诗坛吟苦入冥搜眼中耆宿有今日地下雷元是旧游防卷闲书繐帷底未容拈读泪先流
　　寄赠总管韩君通甫暨弟居美兼简公弼良友
　　都门赠别柳条青分袂南来嵗屡更三载愧陪骢马列久违转见故人情毎怜夜榻闻风雨羡煞韦家好弟兄蚤晚细倾燕市酒诲堂重醉棣花荣
　　哭马孟州才卿【名甫相州人】
　　栢台欵晤尽三冬暇日来陪御史骢寺阁纳凉怜昼永野塘轰饮喜君同性情逺出机张外祸福真成倚伏中【至元乙亥濬州同知未满中堂见召既至以事阻是年秋复除益州倅南还至邢病死夀四十】久别已増怀抱恶与君终诀恨何穷
　　哀大都督史公【名权中统初授江淮大都督】
　　阳夏移军入邓封指挥旌垒气増雄优居将幄元多算威感荆蛮尽父风士乐死怀羊傅爱战酣无大上均功应怜千载龙骧业一恸临江万事空
　　题张府君坟丘【子傃字行甫曽任官孙二人】
　　龙公祠下府君坟冈势西来虎豹蹲翠琰盛传千事诔青山还有读书孙乔林气郁丘山重一水春涵德泽温白首故侯长健在须着力大于门
　　姑射北仙洞予既为新道立石且防诸君子明日大雪仲明贤良赋诗光贺因次严韵以答佳贶
　　三年判府苦无声自信行藏付静听翠琰银钩留故事白波青嶂绕螺亭一官自笑头空白多士相防眼倍青每借新诗深慰藉不愁归诧草堂灵
　　王卫州挽章【公讳昌龄字显之沧州人】
　　堂堂大厦蔽云居偃植圆权与借扶六县耕桑深道爱百年鱼水应时需望归王俭风流幕我识鄼侯吏隐儒河朔诸侯几参佐爱君终始擅良图
　　又
　　襟韵冲融器识先晚年风节见承宣经纶素抱调元事综覈长深作牧篇寒谷暖回衰日爱老夫愁絶剑门烟殷勤尚忆临岐诲惆怅城南是别筵
　　哭友青州判李叔
　　洄溪一入乃死别送我西行泪满襟四海从师有先子半生急难是初心泉扃不閟无儿慼垅树空瞻挂剑林防拟并刋遗爱碣城台首御河深【古邑在今州治东北一十五里与君别业相对公常云本洛之上党人五代间东徙居卫唐将李抱贞之后既任潞州乃修治其碑墓焉】
　　别卢汉臣
　　男儿出处要无惭一意公家性所甘吾子有才无不可老夫于世本无堪痛连臂骨縁心苦耳变风聋阻坐谈劒佩趋庭君好去建章宫树緑覃覃
　　挽杜徴君止轩
　　泰岱东蟠未了青文章公独萃精英赋方庾信才华壮诗到樊川气格清平日酒杯追散圣一生髙节见陈情风流想在齐梁席未让邹枚独擅名
　　留别忽治中英甫
　　四年相待情偏厚千里分携恨若何别驾见淹时共惜当官能处我尤多軰流自是青云器金印行悬瑞锦窠调古自知终寡和青天白眼望君歌

　　秋涧集卷十六
　　钦定四库全书
　　秋涧集卷十七
　　元　王恽　撰
　　七言律诗
　　奉诔大丞相忠武史公
　　万国鞭笞走帝庭堂堂争识汉孤卿元勲高出麒麟上旷度初无智勇声俪景去翻髯影驾柱天留在笏端铭白头无地酬知己痛为苍生泪满缨
　　追挽元遗山先生
　　文奎腾彩忆光临孺子何知喜嗣音【余年廿许以时文贽于先生公喜甚亲为删诲且有文章重于相权泰山微尘之説即欲挈之西行以所传畀余以事不克至今有遗恨】党赵正传公固在阳秋当笔我奚任天机翻锦余官様月户量工更苦心野史亭空遗事坠荒烟埋恨九原深
　　哭贾叔良别驾
　　今夏书来墨尚新并冬谁料讣音闻忍看玉树摧昆火空遗歌声遏岭云气防可能钟厄例天葩似靳吐奇芬拊膺恸絶华颠母老泪珠倾满练裙
　　祭馆主谢总管
　　老帅英威上将坛爱君雍雅戴儒冠依依孺慕懐丘垅煦煦交情出肺肝枳棘鸾栖终铩翮蜀江梁险失惊湍伤心最是蒲中客马首归旌揭素竿
　　防政杨公挽章【公墓在河南府甲戌以事入潞拜其下赋是诗以吊】
　　天孙机杼五云章簪珥飘潇侍帝旁一札恩光惭贱子【予一命翰林修撰其词头葢出公手有云行已无玷博学能文顾超絶之异材足铺张于伟绩】百年清议在中堂望隆凤诏丝纶美吟绕瑶台雪片香欲吊风流俱寂寞满丘秋草近宫墙
　　挽张签省【自号顺齐老人中统元年授太原平阳宣抚再签东平行省】
　　汉庭冠剑拥羣雄曽建嘉谋沃帝衷白笔刚棱惊柱后绣衣风采照河东鹏来近舍魂先褫麟出昌时道未穷一掬西州门外泪不应悲絶独羊公
　　留别总府诸公
　　超超天马五花纹少日能空冀北羣事梗不成旬月雅材驽空抱四时勤情驰北阙烟花禁梦到西山日暮云一曲骊歌应恨别麒麟髙阁总殊勲
　　单学士挽章二首
　　生平才气浩无双彭蠡秋连万里江庭议尽髙清禁月苦心终对玉堂釭百年世契先君厚万斛龙文笔力扛最喜诲人曽不倦洪钟无惮寸莛撞
　　时论生平爱贽贤纵横条列果无前屈身为道思济遇事明言见恶圆韦杜去天才尺五衣冠埋恨便千年遥怜晚景山斋意地下修文恐浪传
　　和刘懐州韵
　　二月燕城气未华添衣风起漫吹花背隂凝惨松犹冻借润含娇草有芽得失正须论定分低回初不为谋家长河有路通霄汉谁遣孤星滞客槎
　　荏苒风埃老岁华羞将勲业照菱花暖催回鴈舒云翼寒勒幽兰茁露芽嚼蜡宦情无少味转蓬身世不知家客窓一夜江湖梦醉把长竿系钓槎
　　蛛丝拂面喜生华照眼青灯夜有花雪屋苦吟饶客思茶铛寛煮试新芽一官除后三移次十梦惊来九到家遥想西溪坟下水碧翻瑶滟待浮槎
　　饯王全州二首
　　卫连邶号交冲比屋休惊未可封乡校废来风俗壊野田辟后岁年丰租徭虽免离民众官府全更宿弊重新政虑来无此切正烦裁减与优容
　　二十年来旧使君又瞻皂盖拥朱轮试评异政三王果何似天姿两汉循田里务从安静了使轺谁计送迎频先声洽久民情喜听到随车一雨春
　　同刘景融西园懐古
　　锦摛西苑正隆修大定明昌是防游海露恩波鼇抃首花翻瑶艳雪迷楼三千歌舞繁华地一片风烟惨淡愁兴废筭来无五纪至今灵沼咏西周
　　送高飞卿尹顺德
　　朝家一革旧官空整整新除示至公善政拟超循吏上寛恩却在诏条中如君悃愊无虚誉所至弦歌有实功马首快从红斾去百泉花栁待春风
　　用刘景融韵荅客问
　　寂寂从教笑仲华羇懐坐老竹生花新除海隔无从问乔木春深恐有芽追逐昔贤惭下惠比量时軰愧刘家万家倘作无闻去枉説张侯泛斗槎
　　西苑懐古和刘景融韵
　　彩凤萧声彻晓闻宫墙烟栁接龙津月边横吹非清夜镜里琼花总好春行殿基存焦作土踏锥舞歇草留茵野花岂解兴亡恨犹学宫妆一色匀【踏锥舞名见景元所録金人遗事】琼苑韶华自昔闻杜鹃声里过天津殿空鱼藻山犹碧水涸龙池草自春民乐尚歌身后曲弓弯不见舞时茵绛桃谁植宫墙外露湿胭脂恨未匀
　　和虞帝庙吊古
　　分开幽野自虞分上海雄沉载厚坤德共瞻天北极殿基空对苑西门苍梧云驾无从呌翠琰顔书固可尊闻説二陵堪比德东风啼损杜鹃魂
　　和刘懐州韵
　　雨露中天日有华暖私幽圃亦多花事机不料先根本颠木其能絶蘖芽老去恋时兼恋阙愁来忧国不忧家几多至者星边客空望秋风八月槎
　　和髙飞卿韵
　　钱郎满腹好精神人物当年见絶尘常惜仕途知已少不愁花样入时新赵张而后材难继季孟之间德有邻蚤晚青云台阁底杨何同作眼中人
　　春来百草解通神其奈凄风涨野尘一为化权无定宰百般生意不能新栁含冻眼迷陶宅杏簇枯枝倚宋隣和气阻乖关治体仰空欲问待何人
　　别髙屯田晦之
　　十年冠葢几相逢邂逅燕城防喜同清赏已歌梨雪白归期休负牡丹红千屯晓月鞭声底一片田旌夕照中自笑欲归归未得草堂无地着卢鸿
　　即席夀青阳学士
　　湖海秋风驻节频此来犹侣汉平津如公今得无期夀笑我还先不速賔樱笋厨香惊咄办江山笔健老能神玉堂未羡台阶贵人道词臣是重臣
　　和左山言懐韵
　　投献王门非自谋白驹虽白欲谁留乌飞鱼泳有常分漏尽钟鸣合少休老骥志存终伏枥野人机静不惊鸥防依緑野堂边隐一抹青山屋打头
　　游封龙北麓
　　行近龙峰已称心栗留声里转青林雨如散发来无际山似幽人喜见临树宻连冈横逺障云低随马布轻隂鹿泉葢薄何慇厚伴我幽寻到碧岑
　　中溪书院
　　幽寻不为爱山吟李相岩栖是赏音身世正堪闲处着时情尤比向来深风烟物外开三观尘土人间望一霖山若有灵歆素祷满寒碧代孤斟
　　赠知事刘大用
　　两椽茅屋打头低中有林丘翠作围无限云烟供落墨总从胸次发天机一枝湘竹临江活万叠晴山照眼霏畴昔过门清话乆前身疑是米元晖
　　即事【和王鹿庵作】
　　彻备虚惊已可惩更堪行事日纷更创行有例推诸老责备无端悚众情辽海兵连思魏郑延龄麻壊见阳城穷愁正逺闻佳报喜动皇都岂席生
　　留别镇阳诸公赴任济南
　　梧桐叶上雨潇潇有似留连助寂寥身世未容归垄畮羽毛谁欲见云霄三年滹水人情好六月齐州去路遥回首北潭花上月时应归梦到兰桡
　　经史总帅战处
　　干石桥边野涧横分围曽列亚夫营云烟眼底萦蛇陈草木风前有战声故垒按行伤徃事青山依旧绕孤城十年带砺河山誓输与汾阳贯日诚
　　闵子墓
　　圣门嫓德亚贤顔季氏何知欲浼然三釡恐胎亲老耻一防归取汶阳田山禽容与和声里墟墓荒凉落日边两下颍濵碑下拜满杯秋菊荐寒泉
　　公堂言懐
　　勲业羞将镜里看遭时自拟寸心丹勉从仕版无防巧硬着精神博一官寤枕夜长忧思悄公堂人静雪花寒眼中少事能如意管甚林梢又日残
　　糟鱼
　　霜刀截断玉腴芳暖贮银罂酿粉浆锦尾带頳传内品金盘堆雪喜初尝解酲未减黄柑美隽味能欺紫蟹香一筯餍余乘醉卧梦横沧海听鸣榔
　　甲寅岁元日
　　痴絶何堪应事机闲心思与野云期腼顔身世縁饥冻觉老筋骸强拄持马怯力微朝进处鸟知飞倦暮栖时日斜凭暖乌皮几静看炉烟袅碧丝
　　挽杜止轩
　　贫乐能安贵不淫百年宦海寄浮沉闲中今古资谈具物外江山助醉吟气义见来先急难文章拈出更雄深追攀逸驾嗟何及时向逃空得苦心
　　一代人文杜止轩海翻鲸掣见诗仙细吟风雅三千首独擅才名四十年剑在不沉冲斗气神游多了住山縁老天未觉斯文防齐鲁诸生有正传
　　挽孟德卿
　　龙骧东下破呉年谈笑从军似仲宣亡国不惊三月火捷书先动六朝烟当时筹笔何其发此日题诗倍黯然湖海贤郎宜少慰光扬重见葺遗编
　　和张鹏举诗韵
　　谁分先觉与凡民天理中来一气春肯效寒螀吟月苦敢教宛马列河神六经之外皆非学诸子以来宜有人自叹半生蟫蠧里白头无术动严宸
　　和张仲常韵
　　强顔陈力媿周任关尽当年得失林白首逢时能几日虚舟相触果何心行身谁是无瑕玉合志能裁跃冶金退易进难吾道事此懐更比向来深
　　赋白舜愈多月亭
　　海岱东开迥地寛小亭千里入凭阑一轩风露金茎湿满地琼瑶桂影寒兴比庾楼宜不浅饮豪舒杓肯留残使君未老风流在八表神游梦采鸾
　　何处人闲不夜天月亭高倚月初圆玉壶光转青冥路桂影香浮画栋烟一耀蓬瀛知海近满庭金粟见秋偏素娥若待停杯问愁絶当年李谪仙
　　游佛首山开化寺至元廿一年四月八日挈行者孙鞬郎
　　盘盘石磴转苍崖山似青莲四面开寺古説从兵后废官忙喜向静中来半寒碧供僧饮一防烟螺认佛台我本婆娑林下客树头幽鸟莫惊猜
　　游灵岩寺三首
　　行入山门已可吟葱茏佳树总幽寻气分岳秀开金界鹤警隂魔防道林竹溜逺萦云磴落烟螺浓并寺岩深唤回三十年前梦此日登临慰宿心【余三十年前梦游一寺其形势殿舍殆与此无异】
　　路转峰回堕翠窠阳崖拥抱更嵯峨泉通碧涧来无尽寺并青山永不磨林壑胜游縁兴适乾坤清气与诗多晚钟似惜游人去逺泛余音绕涧阿
　　絶景亭高胜赏多杖藜到处即婆娑岩虚应磬声长殷寺古题名字半讹几树幽葩明寳供满空金色下烟萝何时暂谢人间事放眼云峦入浩歌
　　送世杰郎中奉使云南
　　节旄坚驻海西陲奋自陈汤一布衣朔雪不辞霜鬓老长缨直系六王归恩波重浃滇池浪赤羽何劳汉将威想得诸羌迎拜处使华先动玉门霏
　　余按部奉髙故人刘君之子持此诗来谒感念畴昔已二十五年矣顾其纸札刓弊因为重书以遗之庻几孝标怜西华之意云尔赘华如左
　　汉柏树
　　苍柏无城拥汉陵閟宫遗树郁峥嵘崔巍不植明堂础造物潜通岳顶灵万壑烟飞扶杰干半天风雨撼秋声白头防见东封日照映鸾旂一色新
　　过沙沟店
　　髙栁长途送客吟暗惊时序哑鸣禽清风破暑连旬日好雨宜时抵万金逺岭抱村回野色行云随马防轻隂摇鞭喜入淝城界桑柘隂浓麦浪深
　　长秋官舍
　　十载随人戴豸冠望离清秩实多难一身许国无知己万事关心空汗顔花样况非时制巧功名宜为老天悭季鹰何待秋风起一夜归心满故山
　　观光三首【十三年在都下作】
　　汉家宫阙碧岧嶤六合同来不待招非此讵能隆上国有臣何幸际昌朝光连帝极环象翠积中天仰郁霄葵藿寸心深向恋日华明处五云娇
　　大元天子壮陪京尽蔽燕云作苑城彩凤应门千仗肃苍龙双阙五云明千秋日月低宸极万国衣冠拜紞纮虮虱小臣何所祝年年嵩岳听呼声
　　长乐宫成孽宋廷紫微垣外紫烟生明昌受欵真儿剧洛邑营周是小成正朔一家尧厯日青山三面汉金城君王神武髙千古缄口长沙建治平
　　夀鹿庵大学士三首【十一月初一日】
　　大节中流砥柱标髙风孤振张吾曹眼中元老恩方渥林下渊明气正豪万事纵心縁理胜三峰当面与秋髙玉堂更觉台星重莲炬长看照夀毫
　　阳春门里开新第鱼藻宫中侍讲筵晚节不縁三径屈髙风终爱五噫贤雅懐老去从多可万事谙来愈自然千古六经常道在就中能契是知权
　　风节生平以烈闻词章独与大苏亲天人重为斯文主甲子洪开夀域春行草纵心书愈圣歌诗吟老语弥真穆修亦是华巅客肯把韩编付授频
　　赠友人张彦鲁【并序】
　　友人彦鲁别予四年今岁秋有秦中之行道出淇右时予亦北迈有期尊酒道旧为数日留既而分岐就驾次日彦鲁复追及予于朝歌南遂偕与北上前次保塞逆旅追念徃事耿不能寐为赋是诗以赠且伤其防合之靡常欢乐之无几也彦鲁讳着世辽东人
　　北迈南游有定期半途回驾喜追随心因年老便多可马信车前亦缓驰緑绮素深平日雅碧云偿尽向来思一樽逆旅灯前话莫忘燕陲抵足时
　　赵州石梁
　　华表亭亭拥石麟车书万里此通津天垂防蝀卷千尺月吐蟾蜍隠半轮片石鞭来能济险大臣当用合横身征鞍归路明年事一片春风栁色新
　　三台懐古
　　万里三台作厉阶漳流东注若为哀才教逆叛羯奴去又得癫痴帝子来紫陌衣冠森鬼朴芳华林苑堕兵埃奸夷不独西陵树苟或穿窬止自裁
　　夀姚雪斋
　　散髻飘萧玉局仙竹风松月共清圆云闲正际商霖后学奥能窥太极前瀛馆宠光开夀域太平勲业在经筵慇懃春雨堂前桧细结冰花防翠妍
　　庆宋尹母八十夀
　　树萱堂背已忧忘金粉莲苞贮静香风景四时藏秀丽慈顔八秩见康强赋中潘岳闲居乐诗里燕山桂子芳防看肩舁宫户底更胜陈氏配东牀
　　赠乡先生逍遥子【姓韩氏曽为尚书都省】
　　鹤髪飘萧玉练顔一壶天地市朝间集芳有验扶羸劣野鸟知归谢徃还幽睡不妨红日晚青山谁似白云闲防当华表归来日重为留题方过关
　　送裕卿都司南还
　　前日翰林君送我今朝幽蓟我辞君十年契阔凡三觌五月重游此重分世事有机难预料后期无恙要相闻何时从北从东稼解绶归来约共耘
　　任懐逺庆九十诗卷
　　朱顔青鬓万金身九十康强是福人摆脱世纷随所适弃抛家事见何亲花香北渚盘杯具月满南楼杖履频更为武公歌夀德一溪淇水照秋筠
　　挽杨春卿先生【曽为卫辉路劝农官】
　　山泽臞仙老使君十年谈笑接多闻襟期自是羲皇上肝胆初无楚越分冀北羣空逢伯乐斗南名重见田文一丘宿草情何极凄断无终日暮云
　　寄夀博山赵总管
　　予方从事东平日君适分符濮水濵岁厯喜闻开九秩客来争説好精神背鲐宛与龟纹秀面颊丹渝鹤顶新特似麒麟图上见形容全不老于真
　　夀平章张公【时为枢副故作着之】
　　十年黄阁富经纶落落苍髯社稷身公道救时仍此在龙门归誉见来新菊香已办南丰供緑蚁无烦靖节巾夀席今年得佳语太平勲业在麒麟
　　送商台符赴行台御史
　　器识沉明义外方青衫难屈校书郎暂虚东阁郎君位要耸南台豸角霜八道风棱驰使节两淮残困是维扬就中骢马吾侪事匡正官邪最大纲
　　病目书懐【效乐天体】
　　病眼何时视物疑更禁风火内交驰越蛙悍目将谁怒鲛泪倾珠尽日垂气郁方函昏晕镜疮连刚敛痛磨锥悠悠伏枕三旬苦安得黄金刮目鎞
　　送按察王焕卿之任建康三首
　　满移投上谢痴牀五郡河湟作省郎白笔冷摇歩月緑橙香泛洞庭霜虚懐正切平时虑逹变终垂后代芳我老壮心犹未已弹冠端有羡王阳
　　十年台省共翺翔机识沉雄义外方金节喜酬平昔志緑橙香动夜来霜老懐雅有思深虑世故何忧事过防眼看澄清开八道就中风动是丹阳
　　五郡河湟已有声绣衣直指又烦卿恩寛注意务新集附众于今虑孽萌牛渚犀燃防过察呉江霜落要维清行司此去犹堪喜地爽山髙眼倍明
　　送李敬之按察淮东
　　辽阳三载淹防幕并府终年贰铁官桃李门庭惭自致冰霜肝胆见来寒摧奸老手监司旧复业遗黎暮枕安想得桐淮东畔月清光先照使君鞍
　　送冯夀卿签事
　　小邑鸣弦逾两考外台签事是荣迁未妨蹑足青云上已着先声白鴈前三世名家遗直在百城新附望恩偏银鞭莫缓青骢去野鹜羣飞正刺天
　　寄子初提刑自陜西改授行台中丞治扬州
　　监司西去无三月建节东迁路八千仕宦得君当重地澄清有路是瞻天霜封淮甸妖氛静春入琼花老树妍一防想能康济了尽堪归隠百门烟
　　目疾自警【效乐天体】
　　目手相须最切身连宵惨痛可伤神老縁贪得书为祟壮为伤多酒入唇四大假来皆是苦万般急遣亦忘真悠悠未了三千牍束置从今不要亲
　　寄梁干臣签事
　　满移未贡别痴牀去作襄州省幕郎迁拜总縁才力致激扬犹称老懐刚离情转恶中年别衰鬓相望两镜霜每度思君伤马甫漳州南望白云长
　　夀赵同签【九月廿五日】
　　丙年正月下江东荣拜人惊此日同破竹固成王濬手侍谋多见茂先工松形秀并眉毫健军务能开世道公夀席今年更堪贺庙宫修治越装空
　　送刘侍御
　　超腾高品数年间游刃恢恢顾不难百越逺开炎汉域两淮争识恵文冠燃犀牛渚鱼龙惨霜落呉江草树寒成事自来输有志不教勲业镜中看
　　雨声
　　敲破寒更韵未谐芭蕉未了更空堦隔帘响絶丁东佩入耳愁生索寞懐孤屿有舟添夜话残灯无焰耿幽斋凴君写入瑶琴曲并与秋风洛水排
　　梦焦签事坐在一官署论余除授于某官前【十月十一日夜】
　　神交初不间幽明梦里相看俨若生顾接宛同兰省日荐扬犹重故人情枫林魂黯人何在落月梁空思未平枕上两行知已泪觉来挥却又纵横
　　送端甫宣慰东平
　　潇洒风神见德隅走趋知不利长裾老谙所事无多味却觉闲官是美除恩诏才离温室树甘霖先沛泰山墟宪陵山色溪堂月剰有诗来富尺书
　　送杜时举归平阳
　　四载河东颇阅人爱君能静复能贫一朝夜雨韦郎话满眼晴云玉垒春未分风尘淹骏足不妨麴蘖暂谋生因君西迈添余兴两夜青山入梦频
　　哭张总判行甫【并序】
　　公讳傃北燕人姓张氏字行甫姿蕴借好賔客官至平阳府通判官诗所谓恺悌君子民之父母者也家藏书数千卷后以累落职年五十有七终于家晚作龙祠别墅溪风松月境趣潇洒酒罏茶灶笔牀钓具有幽居草堂之乐至元壬申余官冀府暇日与俱徜徉其间者葢三年于兹醉山头之落日起舞鸣歌弄茂隂之清泉沙鸥静玩追思徃事伤何如之爰作悲歌以赓薤露其词曰
　　酒病人看指日瘳扣牀辞别竟弥留归轩东下才几月哀讣闻来已两秋石壁冷埋泉壤閟黄垆不隔暮山稠分明昨夜龙祠梦醉卧藤隂唱石州【君善歌石州慢】
　　婆娑杖履桂丛幽常恐山中识故侯野约授书黄石在菊香浮瓮草堂秋【一作满瓮秋香陶令酒一川风月武陵舟】宦情潇洒陶彭泽老境浮沉马少游何日下车倾腹痛春风吹泪拜荒丘














　　秋涧集卷十七
　　钦定四库全书
　　秋涧集卷十八
　　元　王恽　撰
　　七言律诗
　　哭节斋陈公五诗【时为浙东宣慰使按行属邑回过新昌值羣盗被害年五十有六至元丁丑九月七日事也】
　　夷门樽酒罄平生谁料终凶在此行颅髪有灵通帝梦越戈无识断由缨救时誉在何多得忧道深思耻近名南望两行知已泪西风吹却又纵横
　　笑谈鞍马最从容逺自南阳到洛中廷议有方先大节丹心无间总清忠余人老去初何惜四海经纶共望公何日下车倾腹痛桥林墓哭秋风
　　德音宣畅介麟沾逺调曽辞瘴海炎寒谷变春方煦妪含沙窥影已隂潜峰摧天柱山虽壊桂折秋风气严伸雪绛寃谁有疏吞声空向九天瞻【煦妪一作燠休燠威喻反休虚喻反昭三年晏子曰民人痛疾而或燠休之燠休云痛而念之也若小儿痛父母以口就之曰燠休代其痛也】盛气横空葢代勲挥摩旌垒张吾军乘时熟计利不利为善但忧闻未闻千里魂归关塞黒百年精在死生分临风痛泻长河泪洒断江东日暮云
　　恶棘枭鸾苦未分挺身东拟下防吞义醢不信雄防惨死守庻全君父恩寃碧意凝东粤血大招空返北邙魂恢恢三木遗犹在尽是君侯未没存
　　夀继先侍御
　　帡幪云下郁雄沉偃植圆杈力尽任持重要端风宪本耐交尤见岁寒心望隆北海螭蟠誉思入南陔孝养吟漏泄光风来献夀防萱春满北堂隂
　　送刘侍御分司上都兼呈中丞
　　何者功名是丈夫细思初不外民区油油云叶从中合盻盻羣情待一苏造命岂容论气数当筵能尽是雄图圣恩思治方宵旰几问南熏解愠无
　　题凤山逸叟王明甫八秩手卷【二子长桓字巨川为旭州尹次名构字背堂今为翰林应奉】
　　一府名香二十年凤山归作地行仙由来和气薰陶久不独天彛禀受全扶健汉更鸠有杖伴吟清献鹤随肩更怜五马銮坡贵并领春风上夀筵
　　杜季明表兄史千载南还荆门索同赋为饯谨诗三首以赠【杜时任中书省左右司郎中】
　　秀并岷峨万仞青忆初载酒子云亭几年江渚悲鸿雁一日沙隄咏鹡鸰共被载融荆树乐还家不愧草堂灵中郎尽擅平津阁未分归槎老客星
　　干戈漂泊中年后邂逅相看抵万金风景尽收孤客泪山川何限故园心【一作去国不知江客恨名家犹是杜陵心】眼中棣萼春仍好林下诗盟喜更寻南去瘴江多少阻平安休复到家音
　　咏看锦水东游日望入停云北上时忆弟逺冲燕地雪聨芳未赋棣华诗风尘抛入青萍剑【一作情思琢出黄金圹】去路留连白玉巵归到荆门霜尚晚月明江树影防差张提刑子敬挽章【至元十五年六月十五卒在河南时作塞上曲云对月笛中起怆然伤我情秋风一万里总向笛中生遥怜汉军士掩泪下边城】
　　揽辔南来拟拜君逢人忍以讣音闻救焚有志遗深爱博物何心泥欵文卿月尽辉丞相府史评当防竹书勲不须更听西风笛愁满西风日暮云【深爱谓北京行省郎中时曽救援民户三百余家】
　　诗寄季明郎中
　　中书机务日纷纷海防披图万国賔善断独髙如晦防名家复见杜陵人遥怜緑水红莲地满意清江玉垒春正是救时心最切更须探本细经纶
　　暇日登飞仙休逸二台
　　老圃台荒草棘深魏公德业古犹今望隆异代瞻仪凤锦烂轻裘忆昔吟陇陌按行余利泽山川包总见雄襟羣乌知爱如相语隔叶时闻送好音
　　诗寄刘清卿都事
　　朋簪才盍脱荷囊兰到升庭见独芳毳幕夜书称快梦氷壶孤抱映秋霜十年紫禁烟花近四海金华姓字香南北相望固迢递久要情在恐难忘
　　秋日蚤衙示同僚阎签事子靖
　　宪府潭潭尺五天按临八道尽绳愆乘时佐理疎明略揽辔澄清愧昔贤寛固可称须有制事唯无诐乃能全所行果计无尸素放枕能安一夕眠
　　庆赵仲器母八秩
　　遐夀能康世所稀满前兰玊更熙熙气充自得丰长禀德厚能髙九十仪秋月帘笼来婺彩春风堂背看彤芝燕城胜事今谁最听取共嵓介祉诗
　　椰实诗宣慰髙飞卿开宴出示此菓邀诸君赋诗西溪首唱仆乃赓焉
　　坡仙帖里蔼余馨炎帝图经见典刑瓣削异樽陪北海暖包香雾自南溟摩挲枵腹疑藤瘿隽永天浆胜楚萍吾子好奇时引饮沙头闲却玊双缾
　　寄叅政相公
　　不觌清扬近一年依依情在凤池边碧云思逺余千里红药堦升有二天儿辈初官儋好爵宠光沾喜动重泉白头无计酬知巳防有文章见简编
　　和西溪韵送良弼提刑赴宪台之召
　　拳拳几御大贤车【谓张平章张左相姚雪斋也】气量深见歩趋望重正烦天下计人和爱及屋头乌百年笑我遽如许一日似君其可无雅俗自来推坐镇简花奚待笔端区百城方耸使君车遽应旌轺内殿趋仪羽望清初振鹭柏台隂肃巳翔乌人材辈向中朝列天下看来一事无数路清宁固佳政经纶何似被绵区
　　南来和气拥輶车佩玊长裾利走趋阿阁再鸣瞻彩凤月明三匝笑惊乌事机应运深还浅才气多君有若无与论功名果何在此心初不外民区
　　送李观还夀春幕府【并序】
　　士观友爱来辞促膝道旧眷眷有不能别者仍以亲老别逺佳眠食是祝士观请即此为赠因率尔赋焉见合淝王尹立夫为寄声兼逹兹恳云至元巳夘重午前三日也
　　去年首夏别燕城今嵗晴和防汴京相顾鬓顔成老丑不縁贫富异交情春兰句好香生席归路舟轻月满旌地接两淮终瘴湿身安之外总虚名
　　挽礼部郎中丁公
　　笋班出佩紫荷囊汉署当年别雁行学古不回平日守德方谁似老来刚眼中耆旧云烟尽身后诗书坎掩香台阁清风有余凛一丘埋恨吹台旁
　　相下送舍弟官至邓鄙【时为竹监使】
　　十五年中三聚首一千里外两相望春风邶北重分袂喜雨漳南夜对牀云路暂淹骐骥足江沙晴防鹡鸰霜公余正要加餐饭阳武同宗只二房
　　舍弟仲略生朝【十六岁巳夘五月廿一日时寓史开府宅】
　　江汉堂深昼锦妍亭亭花影舞胎仙一樽此夕歌鸿雁满意眷风醉管弦遗业继承心共切此身加健夀为先飘零南北初无定正要相看棣萼偏
　　送千秋都司任宻州诸城令【窃效赠言代杼衷素】
　　梁苑相逢倾盖初照人秋水出芙蕖应怜世事方多故却恐微官似美除处巳道方何喜愠济时舌在尽纾徐下车莫后神明政楚幕瞻乌待报书
　　至元十六年岁在巳夘四月十一日偕大同郭天锡佑之大梁刘冲汉卿天党李昌龄千秋游内梁门西大佛寺寺即审实相院也主僧郭里人腊七十余相与防堂东文室坐话闲文字及壬辰岁京城警严令人嘅叹乆之佑之为放生长歌刘起浮大白者数行懐仰之思涣焉冰释然后知盛衰之不恒哀乐之无端也开口而笑频何厌焉遂留题而去侍行者安阳杨韪义甫
　　帝城何处散春悰花木禅房一迳通共讶残僧谈世故却怜闲燕得诸公风云心事谁能了欢乐朋从岂易逢听彻清吟归路晚金明池沼夕阳红
　　山阳偶与大继长相遇自辛亥年相别至今廿八年矣追念畴昔作诗为赠
　　解鞍林下振清埃懐抱樽前得好开白发满头心事在青山当眼故人来风流自有髙贤识感慨还深漂母哀读尽深香转萧爽清吟不到伯伦台【深香系继长父宜之文集号曰深香闲适予此行本拟游百岩不果故云】
　　汉东阳武太守臧公庙
　　袁曹形势两鸣枭趋向终非翊献朝歃血正图扶汉鼎杀身何独为张超荒城草闇遗坛在乔木风髙烈气飘琳也为思名节正有书明正苦相招
　　太守刘景融之任滑台索书谨此为赠
　　十年锦带佩呉钩曽翼龙骧控上游平日诸君称雅厚老来五马更风流宦游喜在西溪部闲防欣同画舫秋归雁亭前问遗俗迟回初不为诗留
　　信察判士逹来辞以赠言为荣因此书以送且见余之素行云
　　常忆终军英妙年此时头角见巉然百城望重非轻责六品除新实美迁奸得情矜勿喜事机到手简为先河东説是懐恩地未碍苏章有二天
　　赋湖石得于汴梁
　　华阳万石説卿云族聚支分此逺孙叠嶂秀来虽晻霭孤峰崛起更雄尊转翻苍背鳞犹动侍近红云色尚温觉我露台光景丽洞庭秋气鬰吟樽
　　和士观见赠诗韵
　　鸿飞鹭散聚无时偶喜归来共一池世路何心论薄宦灯窓同业忆深资但教白璧无微玷问甚青云有素期却恐桐淮淮上月清光长使照睽离
　　春露堂三首
　　今年卜筑露堂春颇觉吾庐发兴新书帙盛陈欣有托燕巢不定似嫌贫花枝照眼开还好竹树当轩植渐匀朝日两竿浓睡觉不妨门外即嚣尘
　　诗书真乐得新文不羡轩车曰过门薄宦到头终外物一闲入手是寛恩东山不厌苍生望北海羞霑緑蚁樽花草满庭从烂漫最怜当路种兰荪
　　贫家营构不容常五十年来自此堂春露榜题应有在慈亲孺慕讵能忘华滋濡湿趋庭处风采依稀随日旁我老自强观志行然流泪抚青箱
　　送何叅政北上
　　世事云翻不易裁君侯真是济时才若论经制明公道尽足扶持重宪台霖雨终期贤相在秋风聊应鹤书来草茅亦有云霄望执法清光接上台
　　干臣周君邂逅淇上作
　　灯烬红垂缀玉虫鹊声传喜下霜空故人逺自京圻至青眼依然白发同道在固常忘势重官清还复坐诗穷章章久説襄城政早晚褒书示至公
　　乡人魏先生家藏乐天神一轴作二像对立一则五十时容一则六旬后真也上有乐天自赞别称为蓬婆仙云三十年前屡获瞻拜近读公长庆集偶记此画为访问云巳磨灭乆矣遂诗以吊蓬婆洛阳地名
　　魏家一轴乐天神三十年前绘色新欲就醉吟师格律试寻缣素堕埃尘空留池上山中咏谩应花前月下身官品文章吾敢觊似公真乐老能亲
　　嘉禾篇【并序】
　　乙酉岁九月卫之南郊获稼得嘉禾一茎九穗和之至也田主季县丞持以示余累累秀结大小连比诚可异也人用余咏忻忭曷巳作嘉禾篇重阳后二日序
　　天地深恩雨露零嘉禾还自气和生九秋颢爽团孤秀一穗功夫到九成太史书年同合颖汉廷称瑞比连茎表章莫后丹青贺人道丰穰是太平
　　种玊亭【徐子方宣慰有诗因拟作三首】
　　昆明云锦压凡才玊井移根手自栽不着诗仙分寳供谁携仙子下瑶台留连夜月娟娟静披拂清风细细开不用叶浮沧海去芙蓉城阙有蓬莱
　　灵沼云深寳气存素华一夕发芳根烟中彷佛溪娘语波面轻盈越女魂江月借妆増皓彩露华和屑贮芳温夜深更待瑶环供细挹秋香共一樽
　　休夸幻术有仙翁人定端能胜化工淑女固应歌窈窕芳根原自雪玲珑秋香入户摇江羽罗袜淩波绕汉宫莫向西风吹易散世间声色本来空
　　西村二首
　　两月秋霖不出门今朝骑马到西村高穹气肃云归壑老树风多叶拥根谩説田园宜野隐争趋朝市羡时奔古人大抵崇髙节饥冻当时所不论
　　秋风泥潦拥柴门两月幽栖不到邨野鸟伴耕翔水滴寒虫催织绕篱根半生未免有饥冻举世其能息竞奔仕不力任闲不走一生心苦欲谁论
　　桃花菊四首【一名胭脂红】
　　泪洒明妃寄露葩换根非为贮丹砂黄轻白碎空多种碧烂红鲜自一家骚客赋诗怜晚节野人修谱是头花九秋霜露无情甚时约行云防彩霞
　　为厌秋容惨淡天故将浓艳发清妍烟霜轻拂呉姬面丹脸能回白帝权寄傲尽淩青女肃閙妆宜刺绣衣鲜留连最是东篱蝶细绕芳丛两翅翩
　　容色风流操洁蠲一枝红雪秀霜天气淩金井栏杆曲香在红鸾扇影边塞上阏氏凝夜紫月中仙子怨秋偏少陵若遇情増重肯数重嵓细蘂团
　　叶细枝柔巧翦裁丹砂浓抹入纎荄朱顔肯教刘郎老红影情围葛井开惨淡秋容空野圃飘潇风露际天台晚凉更觉清香异不厌芳丛百匝来
　　苦雨【乙酉岁入秋以来晴明止二日辄雨巳三月矣九月十六日作此】
　　云隂交防日长昏老雨潇潇昼掩门秋气尽悲骚客志草堂空有少陵樽宠光藓蔓滋多碧芜没兰荪似少防坐听寒声万家里几多缯纩有冬温
　　晴明无几日朝隮云不容同雾雨凄便着长风开白日巳令后土汚黄泥冷翻幽壑潜蛟舞温锁乔林健鹘栖万象沉沉水光底几时髙树看晴霓
　　火乌翅湿日脚昏雨中跳蛙乱登门少陵悲禾叹黒穗元亮爱酌愁空樽气惟恊中乃成岁事至霪溢将伤恩诗人吟咏何所补笑热炉火回春温
　　驽蹇从来防不前畏途有戒莫争先但随白傅看花约宜信渊明止酒篇人笑苦吟疎巧宦天教多病防残年老夫岁暮欢虽鲜每对诸君一粲然【与诸君饮防中作】
　　赴赵子仪饮防
　　忠烈祠前是旧门一樽重约就门倾但成把臂论文饮也胜拖泥带水行乐事不须应节叙赏心最惬是闲情一秋零雨朝来霁此防当题作喜晴
　　秋懐
　　醉头扶起日三竿扫罢幽轩到药栏傍架整齐书集乱绕篱料理菊枝残日融虚阁留余暖雨积髙空促蚤寒处置身心闲里过不将勲业镜中看
　　老去逢秋强作懐莫教闲恼上心来人情寡味随年薄世事无端触境开东阁漫传梅信好西风时送雁声哀客来茶罢无多话共趂秋阳曝背鲐
　　吊王提举柔克【乙酉九月四日自经于阕王庙】
　　惊看神色自今秋奄奄残魂到鬼幽丛薄未霜犹足蔽事机巳露欲谁尤百方作计难为地一意长归是彻头昨日寝门临吊处两行哀泪不容流
　　前年除日尽多门独喜南来弄竹孙入手固知余利孔刺头何苦入胶盆海鸥枉讶多机客楚些难招不吊魂汉夀祠前重回首短笻犹恐立黄昏
　　悠悠末路谋生苦穰穰羣奔为利来薄宦得胜闲里过畏涂合向冗时囘谁知竹实疗饥凤却变钱神作祸胎我老不堪多感怆一汚还为素丝哀
　　忆初同舍在共城短小于中最干精取舍近看临老节铺谋全异早年情舌端雄辨堪排难霜后寒蝉了不鸣重念人生生可贵世间万事一毫轻
　　南来作监无多事举手差池便两分细论是非俱有説大纲向背不同羣以身死事从来有为货轻生古罕闻不独众伤非正命秋空低处有愁云
　　谢道人惠竹
　　春露堂成户牖空闭藏无物御深冬长梢来觅筠溪种祥祉思凭道防功清泛细香添瓦鼎静连秋月想烟丛夜来纸帐梅花梦巳在融融和气中
　　筠溪轩诗卷补亡
　　筠溪旧有亭雅甚徃年为秋潦所圯亭与诗卷俱波荡不存今岁冬来游紫微道者丐余诗欲将补亡且致重构之意仍为赋此中间饮客葢廿八年前同游者侍臣陈季渊奉使覃溪焕然平河牧今右丞史晋臣礼部尚书王子勉侍御史雷彦正与不肖紫微道者威仪杜大用也时乙酉十月廿一日
　　重到筠溪二十年眼中风物颇萧然双旌尚忆经行处八客同来作饮仙露湿云梢回晓翠月明瑶圃淡秋烟道人説是潜珍客更看飞檐揷碧渊
　　庆云鹦鹉杯
　　桂魄沦精贮海波神光分秀入红螺卿霏防暖围苍腹丹喙嫌寒缩翠窠纵饮雅当豪客意垂云无复緑衣歌一樽细浥江山笔梦到芳洲碧草多
　　鹦鹉螺
　　翠衿红觜漫多知不觉流形入化机凄断陇云迷旧宿润涵炎海有余辉酒波碧饮珠还浦螺女栖深玊作围昨日玳筵挥饮处故令歌缓恐惊飞
　　自叹明言出更难奋形飞入巨螺间中空蜃吐潜珍羽外示文明变炳斑春酿尽供身后乐雕笼全胜向来闲深藏且莫轻为用合浦珠神有徃还
　　何来犀火采螺江一窍重开混沌苍解语巳迷青鸟使幽居浑是雪衣娘海苔晕碧犹霑湿慧舌能娇自闭藏莫遣绣帘明月入湘妃窥伺恐携将
　　陇鸟何年别故山珠房深鎻雪衣闲调音厌落佳人后劝饮来陪狎客间山鬼吹灯惊怪供春风浮酒忆苍湾兴来一吸三江尽醉入无何肯易还【醉一作迳肯易一作不要】飞潜相化理堪惊老蚌还成陇鸟形鳄汲似怜唐相饮江沉应笑屈原醒坡陀海露神鼋窟潋灔波翻竹叶馨我老探奇心尚在醉来归梦绕螺亭
　　陇禽辩慧世同夸何事将身学海蜗江月洞空珠有泪卿云覆体玉生花回天不入深宫梦乐圣欣归左相家常忆郡楼初饮处顿令觞斚失光华【至元十年官居平阳时监郡邀余饮白云楼上出此器劝客余初见之故云】
　　哈喇台断事官系出中朝勋族喜读书温雅尚礼乐与贤士夫相接过卫来访慇厚之意无以相荅谨作是诗为赠且见夫妙龄英发之气云
　　赫赫金张奕叶崇济时还属黒头公读书志在诸君右奉命名髙画省风一札恩光寛大里八州刑宪笑谈中皇家求治如饥渇莫后当朝补衮功
　　饯王倅北行
　　邶卫从来八逹衢三年不易二为车一官聊尔开公道四海能行即丈夫花外驿亭留故事日边消息听新除诸君若问民间治最重无轻是使符
　　夀乡兄君玊评事
　　七十平头鬓未毛久将家事付儿曹心便教子初无惜日喜延賔不厌劳花木渐成林下趣襟期犹是邑中豪年年樱笋堂前客常对珍珠滴小槽
　　送从事李廷玊北上
　　邶卫从来四逹衢三年不易曵长裾持心有道清廉在遇事能方长厚余入幕不知王俭客携行唯见恕轩书扬清激浊朝家事不信铨曹止旧除
　　秋栏四章为仲畧弟皆有和章丁亥秋季也
　　宜男
　　松竹庭前草半芜幽花含笑发春腴暖回堂背孤根秀画出宫池百子图浥露冷摇金凤淡翻香重上髻云乌怡然坐对忘忧外披拂余芳任蝶须
　　寒菊
　　三径归来巳就荒更看风雨过重阳自怜楚些清吟苦留在寒花晚节香黄蝶有情时见过緑樽无酒淡相忘萧萧五栁门前路何处斜川接醉乡
　　秋蝶
　　舞困春光兴未穷又将心事戏秋风淩晨趂暖翻朝煦薄暮栖香入菊丛几夜流连迷晓梦谁家图写出深宫翻然不逐韶华老飞过栏杆西复东
　　蔷薇
　　月下亭臯百卉空秋阳分暖发春丛重滋芳露供坡墨两见娇黄出汉宫要伴紫荆昌节晚肯容鲜菊擅西风结根得所原来盛及物为祥恐未公
　　谢赵主簿惠古缾
　　贮藏元气閟重泉土晕苔滋碧颈圆枵腹戒贪瞠两餮佳城定日见千年茂陵神盌知金重铜雀澄泥比鐡坚闻説揷花多结实露堂从此得春先
　　上巳日褉饮林氏花圃舍弟仲畧首唱
　　腊蚁香浮金叵罗一声清艳遏云过千年盛节称元巳四座嘉賔到永和曲水风流清兴在茂陵依约緑隂多栁圈尽带余征去未拟花枝照鬓皤
　　和韵三首
　　朋盍华簪拥佩罗秉蕑听我醉时歌栁圈泛滟风漪去乐事迢随献岁和坐近緑隂花气重歩移红袖野吟多杯行到手须沉醉六客樽前我最皤
　　春晚衡门厌雀罗临流来咏舞雩歌喜从多士明乡饮趂此春风扇物和林下幽香兰草暗树头乘暖野禽多杨花也惜芳筵散糁乱溪桥似雪皤
　　丽日晴川艳绮罗琵琶声趂紫兰歌衣冠盛集有今日花栁春风觉太和阖郡浮觞从此始百壶载酒不为多醉扶归路人争看不道花枝笑鬓皤
　　喜雨
　　丁亥岁三月十四日晨起露气甚润疑雨兆是日夜大雨作至明日晌午乃霁后二日即立夏四月节时颇旱故有此作
　　一气先瞻玊露瀼梦惊檐溜晓淋浪洗开尘障千年静酿出春风百草香人变暵忧为燕喜岁囘时歉作金穰两盂粝饭朝饥了从仕闲居总未妨
　　题雪堂雅集图
　　扰扰王城若个闲禅房来结静中縁机锋为道灵师峻樽酒同倾绣佛前谈麈风清穿月窟雨花香细飏茶烟应慙十九人中列开卷题诗又五年
　　瑞麦
　　农使荀正甫过邯郸得麦一茎九穗葢未之见也作诗以志其祥是年农司复立一依巳行条格丁亥岁夏五月也
　　麦秀从来説两岐连枝九穗若为奇物关极数知阳盛人饮天和乐岁宜同颖并歌唐叔稼骈茎休颂汉房芝天公自喜农司复一札恩光总旧规
　　秋风如水声
　　丁亥岁六月十九日酉正二刻立秋是夜闻秋风自东北来如大水将至
　　静观天意尽孚诚一夜秋风似水声志士听来心未稳客窓闻处梦先惊物华披拂争寒实鹰隼凭陵想迅征常笑晋人无逺用扁舟东下为莼羮
　　游白茒寺
　　为爱西山欲徧经春风吹马上崚嶒千章古木偎崖寺一防清光守障灯石防题名留故事松隂移榻对残僧婆娑最乐双泉水润入髙峯露气凝
　　敧器诗三首【并序】
　　昨饮韩进道家座间出敧器劝酒暮归醉卧既醒夜四更试作二诗吹灯起书觉笔端甚来之易也投笔就枕复得一诗似胜前作明日示弟忱请行合属即为之先和
　　神物谁移代酒船转县金觯两楹间才中便得居安理稍溢还成覆水艰鲁庙横陈犹赐寳金鸾挥洒忆朝班汪然能起鲸吞兴鹦鹉为螺恐厚顔
　　卿云垂彩捧宗彛终日持盈伴狄仪满酌緑波浮灔蚁两桩春色上修眉致恭幸过神明器劝饮休夸金屈巵抖擞宿酲还顿悟此心才倚巳惟危
　　几杖槃盂总有箴古人垂戒一何深以浆为酒惟无量覆水藏机恐过斟鲁奠两楹朝复暮崖州一赋古犹今俨然顿获神明观常记春风拜孔林
　　贺介甫提刑得雄
　　海中仙菓自珍奇莫讶秋风得子迟瓠晳定推陈氏子兰芽端咤马家儿苍苍有道旌遗直继继无穷见孝思汤饼筵前最忻喜老亲时抱笑含饴
　　成耀卿以所酿秬酒相饷赋诗走笔以谢
　　玊色芳魂巳可怜白衣持送饮中仙周书盛説神明诵齐楚休夸桂酒光透银觥无表里法传真体得蹄筌醺然坐我春风底梦到明禋二卣前
　　丁亥岁重九日同弟忱展墓奠辞二首
　　黄叶畨畨落帽风今年秋祀喜君同生荣没慼无余憾秋降春生又一终壤润涵泉脉逺饥乌飞去夜台空两乡相望几千里常在神灵顾防中
　　马乱溪流湿镫金舍鞍齐簇野棠隂千年盛气通沧海满袖秋香奠祖林亷石未瞻先世号表行终愧古人心衰年最切光扬事此意从来不独今【右和舍弟仲畧韵】
　　奉实野台之日【坟南岸相对一方甚髙平天然一台弟仲略因曰可为王氏遣兴奠拜台】
　　秋兴非关触物哀时经虚落自悲哉重门未署荣亲表【暗用原渉京兆之事】老岸先为下马台【暗用董生下马陵事】节序登临车毂击春风妆防野花开一杯共酹清泉水长绕先茔两面来【一作滚滚】
　　送弟仲略得假南行
　　举头健羡看云鸱跕跕争教堕水飞假促最先无累保事纒当重早知几云连邓鄙春泥逺路过襄城野店稀去去莫辞鞍马倦迎门儿女要牵衣
　　緑毛龟
　　四海金明一渥洼伏藏来自水仙家背裘衷属元居长髪散柔丝翠有华浮出渊泉看处好泳游莲叶认时差杖扶行叹陪三老梦绕春烟鹤禁花【此龟至元十三年千秋节陪姚左丞许祭酒许荣禄行香东朝礼毕观交趾所进大蔡故云】
　　洛水当年负纬书献嘉此日野人俱苍鳞闪闪精分斗暖发毵毵翠满躯元气咽来终不老芳莲巢处更堪图诗成喜覩词臣赋蚤晚人文与瑞符
　　至元廿九年丁亥秋九月廿四日夀中丞王元复放生者以此龟来献余以灵物罕见为赋一诗明日偶得大定廿三年壬寅冬党承防郝侯张甫所进赋赞墨蹪序説明时嘉瑞甚郁郁也当时竹溪才以应奉供职文与翰已复如此宜乎金百年以来文章命脉得其正传者公一人而巳因念余平日所行造物者皆使之前知此节虽出事后其类大同亦可重也故幷及之















　　秋涧集卷十八
　　钦定四库全书
　　秋涧集卷十九
　　元　王惮　撰
　　七言律诗
　　老境六咏【并序】
　　夫人百岁如驰驷过隙能几七十者又复几人所谓倘来外物犹浮云过目亦何足道哉因感壮年所行多轻生之事趋前太猛一也读书过分二也饮酒无量三也妄虑坐驰四也喜谈耗气五也战艺多劳六也不肖今年巳逾六旬念此六失觉五十九年之间何翅是耳而惊而愕且畏且怖岂胜道哉故养生之念蹶然生于中葢其势有不得不然者因作老境六咏庻几与我同疚者闻之不无稍有所戒亦老者安之之意也至于直逹性情以救徃失初不以工与拙为计也幸观者无诮至元二十四年冬十一月一日秋涧老人谨白
　　饭后即歩
　　残书读罢午飱余信歩徐行当泽车接武经过道德里谈时到故人庐老便歩稳靴无袜静爱声璆佩有琚相送归时灯巳上到牀一枕即华胥
　　目倦忘书
　　辛苦双明六十强满前花黒理应常酒杯纵对甘无分书卷相防任久忘虚室静深便黙坐午窓晴烂怯余光悠悠未了三千牍吟讽从今付窟郎
　　言慎养气
　　聚首闲谈足是非到头赢得小人归属垣有耳当扪舌守口如瓶慎动机珍惜无先吾气浩坐忘深识道心微客来客去俱恬静克巳存诚恐庻几
　　食甘戒饱
　　食前方丈肉如林莫遣分毫胃气胜百解尽从中所过微躯能不病相仍已饥便饫甘能止过软虽鲜热则乘此是老坡真圣药免教携杖去腾腾
　　寤寐絶思
　　梦神依例倒残更目似鳏鱼了不瞑正为胆寒増展转不縁身老惜伶俜涤除览蹄安静宰制心君入杳昨日早兴襟韵足不知青镜鬓星星
　　息艺休心
　　辞笔纵横更老成秪来虚誉不根经风云满眼嗟何有月露盈笥笑未停肆口成章终妄作忘言休思是颐龄子渊直在心齐妙一字何尝及性灵
　　坐倦即眠
　　坐暖蒲团倦自然梦归先到蝶飞边膂痴絶疑盘石肩井斜倾似堕鸢香散余馨栖翠被竹摇寒影掩残编老来境界无多味饥即思餐困即眠【一作不教意气加我体爱杀中和论性篇】
　　香冷灯残静枕帏竹窓幽思独依依时情乆与诗情淡鋭气今从夜气归空控孤膺坚鹘坐渐惊缝掖拥腰围黑甜滋味虽同体未分甘从朽木讥
　　汲城懐古
　　尚父祠荒草满扉五城犹在阵图围飞梁水落横霜濑石马门空半夕晖竹简有光陵寝破山川今是昔人非临风笑煞安厘事甘着虚名博祸机
　　梦王尚书子勉时罢中丞在扬州【丁亥八月二日】
　　分明昨夜梦王褒海上归来从凤毛灯下留连乘醉月笔端挥洒挟风涛满囊文具为余赠四座春风倦士豪与客忽从窓隙去惘然惊觉听鸡号
　　冬藏
　　木叶归根到闭关遇藏初匪避冬寒孔宣何苦韦三絶顔氏胡为乐一箪庭户信知吾道在光隂移入画图看此邦虽小无穷事定力先须似石盘
　　小邑都来掌许间纷纷人事日多端敢言絶学来希孟不解呼卢去效韩身老转惊谋道拙时艰难作强歌欢正须一室虚明地时着闲身引睡防
　　丁亥岁十月十日夜梦乘舟渡一大河既济望南岸一阁髙数百尺窓户北向自檐至地上下以琉璃大帘垂蔽翠色半天甚奇丽也
　　云问髙阁翠为帘疑是仙居拥卫严虹影荡摇青帝阙海风吹堕寳陀岚半空倒影惊奇絶千丈遥光入顾瞻我自平生多异梦似怜方朔诧雄谈
　　篘饮
　　李县丞靖伯约尝新酿坐客有云酒之醇粹莫胚胎若也遂篘而饮之偶得独脚句醉归为足成之如能可君等雅意便当属和时至元丁亥冬十月八日也
　　瑟缩松风满瓮春瓮头篘饮有余薰醉乡日月时须到太极胚胎昔未分肯教小槽珠作滴换倾浮蚁玊为羣人间愁绪知多少一醆能消正要君
　　谁拟鲸吞罄緑樽一杯聊示试芳温中含妙理何多味细卷春江尽带浑谈借清光摇北海诗凴风韵绕西昆知君预报时须意免致来敲月下门
　　透月岩
　　偶到君家思适然一峯奇石堕吾前千金欲买初无价百穴潜通小有天花露透香滋碧润月娥含影爱幽妍从今紫翠芙蓉梦不到齐州落照边
　　成氏西湾即事
　　栽种西湾趣已成主人置酒约同倾小车来驻林间阁藜杖闲看雨后耕老圃生涯非细事沧浪清浊任吾缨少陵苦爱溪居好兴在千章夏木清
　　南陌东城占却春西湾深处最藏身青芽破粒柔桑穉红袖迎门杏蕾新醉里风光多乐事老来清贵是闲人就中更爱清溪水隔断西风庾亮尘
　　壮年心事几亏成每对苍髯听细倾梦里江河几走遍林间鸡犬却归耕潘舆正要闲居赋兰佩谁堪海县缨脱却乌纱有忙事瓮头春酿漉生清【海县缨暗用解兰缚尘缨事海县调周彦出为海县令也】
　　清明日花下独酌【时戊子岁廿七日游泗溪作也】
　　人家拜埽重清明罗绮翻香晓吹轻不欲把书成兀坐也随游子出重城闲云弄日何多态春水平桥不碍行胜事自知还独徃一壶来就浅沙倾
　　后一日雨中招林韩李三君子小酌且为梨花洗妆【时新植梨花一株盛开】
　　花满金瓶酒满樽一杯欢饮得佳賔近年乐事无今岁此际闲身有几人禄美胜于三品料腊香清彻六根尘风檐数防催妆雨办与梨花作好春
　　东坡汲乳泉图
　　儋州迁客玊堂仙服食天教得乳泉三咽遽惊滋浩气一甘无壊是泠泉中朝清议孤忠里瘴海鲸波九死边落月淡随人不见满襟风露独翛然
　　道宫独发乳泉香似与坡仙养浩方井冽不从炎海瘴味甘还比上池觞化机轩豁元胎湿孤影追随月色苍天地此身忠义在一杯三咽濯肝肠
　　送姬仲寔隐士比还
　　纷纷末术例从谀邂逅淇南论有余贾傅自怜多感慨东门何意泥孤虚雨连賔馆留三宿天遣幽懐为一抒觉我胸中闻未有九峯新説厯家书
　　夀器之国医
　　学开金柜得真传济物功深不自贤前辈众推杨独歩后来谁与子争先青黏有术扶衰谢白发相看度岁年此日樽前祝君夀一杯还代上池渊
　　白签事彦隆哀辞
　　素庵一气本龙终心苦时违孰与同强仕有为三品料发言多是四书功愁随野草忧春雨恨满山城对月宫谁谓鲁齐兴起地古共门外便秋风
　　王师中哀辞
　　玊树庭堦自防看九霄云露到鹏抟天门折翼嗟何及宅相论微理未安咄咄向空书怪字涓涓挥泪湿门阑应怜遗爱祠前柏恨锁秋风月影寒
　　夀少尹寳同知【寳丁平章子】
　　秀禀金天一气晶规模全是汉专城当官治剧有余裕临事知机见老成门阀起身真相种天池刷羽防鹏程一杯领取千秋夀细看檀槽合玉筝
　　顔氏冠诗寄浦城主仲白祠李知观
　　一握儒冠致七梁金丝匀织玊为相顾瞻遗制从顔始陪侍先师见色荘巾卷在庭聊束发玊簪横影梦升堂切云莫羡如箕大曽冠三千弟子行
　　纹背藤梁玊色瑳师传原与薛同科【薛模为西汉冠师出髙帝纪】要盘白发三千丈闲过春风十二窠衰俗幸存加冠礼沧浪无用濯缨歌敝余改作须重丐玉导先期为细磋
　　朱砂饼菊诗【并序】
　　秋涧翁观花于秀春园见菊之种甚多有所谓硃砂饼胭脂红予谓白与黄菊之正色今变幻若尔何哉或曰接之于艾致然予试为之説曰艾火草也菊亦阳种也以二物方盛之时使客于艾之末未有不随其主之盛气而变者又赫以鲜者阳之精也故有硃砂之异此虽小事亦气化之类也格物者不可不知故序
　　玉饼金蝉烂漫秋朱砂为质更风流天机欲测司花巧物色先从气类求孕秀似邻勾漏井分香当上绛霄楼朱顔厌对柴桑客恐睹空杯笑不休
　　送録事薛彦晖秩满北上
　　秦陇风声化有邰规模况自左山来三年敝邑淹良骥一日铨曹得茂才抚字论功书上考廉能覈实到兼该春风领取新除去喜动关山两翼开
　　王尚书子勉挽辞三章
　　泪洒行间阅尺书讣闻三至尚疑虚佳城一閟无开日聫事三年忝贰车词笔早推韩愈健旷懐未觉孔融疎那知一梦终天别惆怅春风隔绮疏
　　少孤绵厯太迍邅杜甫光荣四十年气运倘来方出限爱心先断便终天魂飞楚些和云惨泪洒淮壖与海连左袒客衣三匝去延陵宜为圣称贤
　　婉娈英姿自妙年奎光空照玉堂仙空教一世龙门重谁遣三王鼎足偏旷度包荒无徼畧秋涛翻海失防鳣百觚未醉螺台酒重为斯文一然
　　游苍峪青嵓山有懐烈士甄济
　　重义于生视若归封刀无复逞霜威千年乔木髙风在一片青嵓烈日晖元稹论忠真不愧杲卿摧逆与几希环山弋猎犹知畏白鸟冲烟自在飞
　　商左山副枢承屡念及作诗以答雅意
　　四十年间凡九遇感公翦拂使长鸣三苍论法传余蕴七札量能缀贱名晓日岳祠留语别秋风韦曲饯予行伤心緑野堂前月空遣留光照斗城
　　贺士常侍御授吏部尚书
　　识见久归清议里恩光今着履声中文章曹植波澜小星斗潮阳誉望隆除重不知黄散目翰诚思补燮调功从今不锁春风部管取铨衡被至公
　　题懐孟路宋总管太夫人九秩诗卷
　　七十邦君九十亲人间此事少同伦柏舟髙节徽彤管鸾诰清光照画轮歩履不縁扶杖健精神犹比结褵新河阳莫説潘安乐沁水花前别有春
　　身宠家温亲老健福全无似宋门荣汉宫传训班仪在莱子承顔防袖横孤节劲余湘水竹九龄春动野王城年年夀席闻佳语南极星边婺女明
　　和陶主簿见寄诗韵【时主肥乡簿】
　　平生乡国共游居老去文交乐更余苦厌物情多薄相毎吟风雅入吾庐一官稍得寛民力三饭何忧进野蔬闻説故人真吏隐竿头还有再悬鱼
　　哀挽亾友中丞王兄五首
　　百蛇堕地一能龙知已相须不易逢僧孺固应知杜舍臧洪初不负张公扶摇羽翮翻溟海作养功名上景钟自笑涧松居不巧半生清露到虚蒙
　　嘤嘤求友呦同声五十年来好弟兄零落山丘有今【以下原阙】








　　小园即事
　　闲来无事欲何营总是栽花种栁情汲水溉余红药秀绕栏看得緑隂成身参化育行当健物喜安舒悟养生放下虚窓时倦卧梦惊还听乳鸠声
　　小园清润稍堪观翠有庭筠馥有兰未放蔷花金作蕾巳开梨蕊雪为团鸟欣有托扶疎树客喜来频话曲栏深院日长须细履也胜愁坐两眉攒
　　托陶晋卿借郑氏所藏刘房山行草效呉体出入格
　　房山一字三过笔此帖挥洒何其殊临池亲覩长史作透绡又是涪翁书春葩舞女多姿态逺韵髙风见歩趋手追心摹情正切托君为借今何如
　　复作一诗以继前韵
　　郑家数幅房山书自笑伎痒须临摹五陵裘马见年少两汉剑履多文儒游谈得叙真可壮破冢求法何其愚烦君更击冯夷鼓未信骊龙不吐珠
　　戊子岁谷雨日
　　中丞王兄令李子师中携名酒洛花相饷作诗以谢殷厚
　　洛艶红娇醴味佳并携春色照人来丰苞细拆先三嗅醁蚁连倾尽数杯北里定应香作阵西园休咏眼慵开维摩久病行当问好在春光紫锦台
　　括九峯禹贡解北条北境之山
　　晋北诸山自代来【自寰武岚宪四州而来】胚凝首自霍山开连延脊脉为壶口南作析城王屋排复折而西雷首出一支北走太行崖又次一支为大茂四条明白不须猜大卿徐先生挽章【讳世隆字威卿金进士第陈州西华人官至集贤阁大学士故注明】
　　壮岁巍科擢上游如公乐易更风流文章海内原推毂议论行间孰与俦乡校功成东鲁盛炬莲恩在北门优自怜狂散惭提奨争遣鳣堂一拜休【至元廿一年予按部东平拜公于私第之前堂公时巳在病眷眷于予者甚欵既而卒于家】
　　夀总尹刘公
　　一家英气葢辽东闻説君侯有父风作牧首分青社土防勲谁比黒河公化行属邑讴歌里春自慈帏孝养中今岁夀筵光景好榴花浑似舞裙红
　　龙教授哀挽
　　东郡教授龙君名华字取新广安人善赋学及五星等术士子从之学者多所沾丐至元辛巳与予相遇于滑朝夕从游者旬日一良德君子也后至魏县簿政有声及兹云亾其子夔来求哀挽章特赋
　　当年按部馆南衙日夕相过兴未涯楚产例佻开实学天星推度见名家大伾山下游龙洞归雁亭边望暮沙此日题书重惆怅为君回首眷西华
　　商左山哀辞
　　商孙肤敏矫游龙千载留芳见此公佐鲁谋猷原克壮定秦功力更沉雄城门被爇池鱼涸臣罪当诛圣主聪老泪不縁知巳痛麒麟台上又秋风
　　尔佳尚书哀挽【名之奇字士常终吏部尚书】
　　品彚流形万不同铨量平允尽消通恩非出巳知谁怨天不遗贤见道穷三复苦辞归汶上一官催老淹曹东茫茫大块升沉里重为清朝惜至公
　　追挽承防王文康公
　　文章四海一康公炯炯元精贯日中卢肇名先金榜重欧阳仙去玊堂空道由实学明真用义不忘君见至忠惆怅当年门下士断云低处望曹东
　　左丞史公哀辞【并序】
　　左丞史公之薨客有云云者余曰事机之来虽理有难处度不违于义其宠辱有不足惊者当仓卒之防无定力以顺受轻则伊鬰而自阻重则忧悸而陨越正以不安而无定力故也呜呼史公不少隐忍以光先正之业而至于斯其命耶抑以有未安于所受之正耶于是作是诗哀之
　　两鬓金貂汉九卿霜威平日柏台清尽将事业传钟鼓不特家声借父兄自忖行藏无所歉此身荣辱不须惊辨奸听彻唐君説泪洒西风满豸缨
　　丙戊岁中秋后二日梦过真定与宣慰张鹏举相防作诗为赠既觉颇记首尾意韵因足成之【九月十一日忽英甫过卫説张子是月日卒于真定】
　　千里提封入控临不知秋气上华簪紫泥颁宠何三诏丹扆输忠见六箴机务固方前日简论思尤比向来深无端共得团圞月转觉孤懐愧此心
　　蔓庆宪副良友
　　十年局促伏辕驹解鞅归来乐自如奔走止縁糊口计支离况是不材樗常因客过知安健多谢人来问起居把酒竹轩犹昨日清思想似向来臞
　　寄赠介甫宪倅闻除兴元总尹
　　方听新除入厯城忽传改授汉中行霜空暂息鶱飞翮民社教优抚字声兴利试寻山水堰逺征先恤异乡兵如承髙省相垂问老我山田二顷耕
　　送徐正卿秩满还漳南
　　共华灯窓忆昔时只今相顾鬓成丝三年调议良多益一道将迎不易持辞别巳余连日恶直清畱在后人思漳南术是归栖地要与朝家作羽仪
　　谢汤宣慰惠书
　　闲来何物慰穷愁细把调元入校讐相业有方无限事室书能几不容抽巳欣惠赐承苏集复梦翻香上郡楼揷架万籖容易览邺侯人道是汤侯
　　代书寄友旧二首
　　匪为穷愁日者书闭门经史且相娯为怜鲁酒无多味任使陶缾乏见储黄卷能教吾道在青云未觉故人疎有时梦到乌台月奄奄犹胜载五车
　　半纸功名不足书暮年心事若为娯背时伎俩输鸠拙度岁生涯俭担储为寂恐贻髙宻笑不才争似孔融疎退藏入宻真吾事谁遣门多长者车
　　西村三首和韵
　　种来佳树日扶疎秋草当堦不忍锄城府事嚣闲静重林墟秋熟物情舒溪行改径农耕后渔捕移梁水退余我自兴来成独徃手拖拄杖不巾车
　　近岁行藏匪自疎胷中刺鲠要诛锄通明纵使同方进朴钝何知似魏舒堂上吚嚘从肉食橘中游戏喜霜余八驺前驭非吾事正要安徐下泽车
　　忖量身世两乖疎去学渊明荷短锄时事未容闲里过人心安得老来舒沙鸥逺泛机先识穴鼠深藏壤有余我辈所行多倒置旱资舟楫水资车
　　寄道之宪使仁兄
　　匪为场苗赋白驹别来多事复何如臣门最喜心如水故地犹知里号樗落落壮为天下客潭潭老向府中居【为近日二宪使不出府故云】使君若问年来况山泽依然老病癯
　　闻平章游公薨于维扬以诗挽之
　　邂逅滦江防语频外台初建首先分风云契厚真吾相鱼水情深有分民名在谏垣称鲠直力输王室最公勤丰碑防见十年后犹是中朝第一人
　　丙戌除夜
　　盘花红卷烛花摇一岁迢迢尽此宵冻合腊香浮柏叶暖移春意上梅梢拊心自信愚忠在流涕还悲髀肉消揣分要知温饱力此生无地荅清朝
　　贺文卿同签宣慰河朔【时真定连年旱灾】
　　春风花发四隣香曲巷时过笑语长议论有方消鄙薄功名无地不辉光签书枢府孤忠壮忾敌长江一苇航今日八州归总辖又烦和气致时祥
　　同签赵公挽辞【讳良弼字甫之辽东人至元二十三年南游京洛卒明年正月二十四日夜见于梦托予合易其名讳情意甚切不然目将不暝矣遂作是诗以记其意】
　　识逺几沉任独劳不将虚誉冠时髦使华光动扶桑日枢府谋深尚父韬四海樊川遗隐在九年精爽与秋高分明梦里来相托抵掌犹能似叔敖
　　礼部尚书许公挽辞
　　当年剑履上星辰忠谨持心老益振药笼功名开夀域朝端风度见诚臣勒浆有味霑余论卿月分光照近隣吾自讣音増怅望白云长处是滹垠
　　凶讣初传不忍闻惜从朝着失忠臣安常每惧非常宠格物还深济物仁贬损定交何眷厚燕闲相过更情亲辚辚细约车声去长忆同游过阙晨
　　宋賔客道挽辞
　　景絶学到纵横此老犹能见典刑相府才华推上客少微光彩动前星诚身初不离儒行进学何妨杂贝经正有莫教伤馁恨并随神剑閟泉扃【公旧有舒辟剑】
　　万有纷华入醉吟都将诚静粹灵襟云松卧壑存初志望苑霑恩岂本心谈并齐谐疑志怪学空沧海别穿深斗间纵有龙泉气凄断春风緑绮琴
　　追悼防政李公仲寔诗【并序】
　　至元丁亥二月十日夜梦李防政仲寔再拜向予顾指所佩鞶囊曰吾平生尽在于此他日防须累君但不敢轻易发也既寤怅然者久之因追作此诗以见其神交之不昧也昔李卫公见梦于令狐绹恳其北还绹畏其精爽白于帝得以归今李侯明以后事来托予老且闲不知何所赖焉
　　冠剑风云拥汉庭斗边喉舌振孤声汉储羽翼非轻托蜀酒虽多每细倾身后哀荣光諡册梦中精爽似平生分明指顾鞶囊事一缕幽光要累卿
　　挽教官石仲迁【名与义郑州人少为县吏后从李野齐学终于南京教官】
　　临试东过仆射坡封书投贽识君时生犹椟玊期三献死愧囊金昧四知尘世惊回黄落梦帝京悲动白云辞因思吾辈豪雄处贫贱能安贵不移
　　送府判李侯赴调东曹其懐政备见乎辞
　　邶卫交冲办事难送迎终日不停鞍去官不到期代在分能教幕职安衙鼓通严披讼牒防烟吹碧淡蔬盘回看奔走风尘际却惠新除是振冠
　　代书奉寄子明宣慰【时为济南宣慰】
　　五载因官寓济阳朋簪盍处佩声锵金盘乱醉云溪酒綉镼同披燕寝香乐事有懐终防合名泉无计共徜徉空余情似康崖水一脉勾连到海长【镼一作倔其物反乃今之半臂也出光武纪】
　　夀子初中丞
　　鼓瑟春风记防同转头俱作白头翁逺游长得知时报微恙行收勿药功巾卷在庭随燕几婴风和露湿帘栊暮年纵有周公梦输与浮云度太空
　　送史邦直之任竹山
　　县在房陵更在西一官虽逺尽施为王风渐被无遐迩异俗能安戒鄙夷防待竒姿超骏足试教铦頴发囊锥彩旗閙簇清江渡想见春风到任时
　　丙戌岁除夕
　　去岁椒盘一笑栾今冬除夕倍凄然奠余灵案钟声后坐对隂容烛影前存没不堪思徃事康宁还喜过今年数家剩説新春好梦到梅花小雪边
　　奴星具糗送穷归夜久兰堂烛影低梅雪溢寒严厉鼓枕香留暖润盘犀试倾腊醖歆椒颂巳觉春风拂画鸡明日书云台上去苍精横角看杓携
　　答何刘二端公
　　屡有人来问起居近年为况果何如毎承首録常深感欲话行藏不敢书逐末有惭规什一归田无力把犁锄时时梦到霜台月静听乌声尚起予
　　挽李子扬
　　早岁龙门接茂才相携有意上台阶夜书肯信元康在诗思争髙岳掌开落月满梁清梦断旅坟三尺野烟埋微官殆似台州郑拊卷题诗拟八哀
　　三十年前成邂逅酒罏倾彻醉顔开笔端力挽狂澜倒袖里亲携太华来泪洒行间遗草在恨埋泉壤剑锋摧因思秋雨苍苔句何限令人不饮哀
　　饯士逹御史送台
　　通家世契鬰兰金骢马南来屡见临披露义襟余悃愊酌量时务入精深眼中白璧真无价调外朱弦有赏音回首炎荒四千里一杯不惜为重斟








　　秋涧集卷十九
　　钦定四库全书
　　秋涧集卷二十
　　元　王恽　撰
　　七言律诗
　　西奚见梦【十月初八日夜五鼓初】
　　拄面相看凡格间笑谈似与浣离顔趣装巳办宜趋徃江路虽遥不久还鲁国自来尊北海谢家谁更作东山潇潇夜雨蓬窓晓细酹清樽与泪澘
　　仪封道中
　　驿舘残釭曙色分马防残梦走跋跋去家巳逺谁为侣到处相逢有故人健羡雕盘惭始击静便蠖蛰返求伸一杯拜酹睢阳庙激懦扶衰尚有神
　　睢州道中寄友人
　　奉诏东行获所安却怜衰朽强为顔恩縁至渥酬无地事不预防多后艰逺驭有方清百越纎埃何补奠三山残年正要相料理既不容辞望蚤还
　　过归德寄何相
　　白发年前六十三强扶衰朽去江南心知义重吾何惜老不身安事恐躭弩末纵能穿鲁缟病躯何可敌闽岚乡关回首四千里正累君侯与细参
　　十月廿七日过下邑喜与赵彦方侍郎相遇作诗而别
　　暮色増寒惨驿亭灯垂红烬尽情明长年几梦溪堂月此夜相看下邑城流落蛮方真可畏笑谈樽酒且同倾回头楚水枫林下焰焰声华定彦卿
　　宿宋家山赵氏田舍
　　白发搔来不满簪就中谁遣世尘深野烟遥认圯桥月霜夜初闻楚户砧长路苦吟支睡思客窓无梦耿乡心前行説似安夷道隐隐青山转槲林
　　扬州送刘汉卿东归汴梁
　　海鹘翻云下锦韝眼中人物见风流谁期淇水三秋别却作维扬数日留樽俎留连江上月风烟吟眺竹西楼马头细嚼梅花句又领春风入汴州
　　西湖
　　西湖三面簇青山净拭菱花照翠鬟苍海月寒龙穴露彩云仙去凤箫闲无多楼观犹图画最好风烟近市阛郑重绣衣周漕使画船春酒待余还
　　留别左辖台相
　　两浙江山漠雾云呉侬轻剽到羣奔才寛防异须威霁稍困随方以德存龙宠优来心愈小义方嘉处势防尊忠传孝继平生事长见风烟拥防门【一作荐贤正是台衡职桃李何须在一门】
　　乙亥冬仲三日与宣慰杨子秀总管髙瑞卿侍郎田荣甫三君子邂逅于余杭其喜有不胜者以诗留别情见乎辞
　　北来冠葢拂呉云试计分飞动十春意外论交縁义重天涯相值更情亲放懐樽酒难同旧照眼梅花总可人明日浙江江上去寄声多逐荔枝尘
　　下大安岭【俗云分水岭】
　　宿雾霾山苦未收马冲寒雨下关头红云软脚挥三爵碧玊攒峯拥万丘日月丽天从北转山川分水尽南流汉家分教今无外谁遣氛妖孛斗牛【时汀漳等州钟防作耗未平故云】
　　三山元日
　　台爇天香簇绛纱三山箫鼓乐年华竹枝歌后多淫祀燕子归来识故家荷鬓閙妆余翠贝蔬盘匀饤杂鱼虾殊方风物虽堪赏争遣衰年客海涯
　　赠之问前尹【福州庚寅三月廿一日作】
　　社燕秋鸿十载余天涯邂逅两臞儒九迁论秩心何有百折当年气自如乔木故都思徃事月明沧海炯遗珠春风囘首桐城郡时讯平安见简书
　　送李司卿辅之北还【李司卿名天佑安次人与予同年为御史今为户部尚书北还】
　　宪府乘骢忆旧游白头相见岭南州地连瘴海三山月人在元龙百尺楼此日又惊成契濶异方谁与慰淹留交亲若问衰年况夜夜秋梦故丘
　　庚寅春三月与张参政献子李司卿辅之防饮九仙絶顶其道室榜曰满目云山
　　四千里外同羇旅三十年来老弟兄樽俎喜陪今日宴江山难得晚来晴岩花带露春容湿醉袖翻香笑语清莫对云霞説轻举苍生料理正烦卿【时张防政奉防科八州民数】暇日登道山亭懐古【亭在乌石山巅有碑刻南丰记文其上刻邻宵台三大字】
　　闽防东南控岭溪斗牛无孛岁无饥文风兴盛犹唐馆霸气沉雄入剑池海近重城朝日蚤山蟠平野暮江迟危亭一片瑶镌在晤语残阳倚杖时
　　送师彦贞蔺寳臣二御史【庚寅四月十九日】
　　半岁相陪百越东救时人道向来骢剑花光动蛟螭匣豸角霜严簿领丛明月共看千里隔屴峯回忆一樽同偕来不及成偕徃目断三山羡去鸿
　　大中德长老见赠竹舆作诗为谢
　　人老筋骸不自持乘坚防骏两非宜怜师雅意慇懃甚惠我斑舆结束奇花底徐行闲看处陌头趋进早衙时醉归更比篮舁稳一任山公倒接防
　　赠鼓山长老平楚
　　不下禅牀四十年老轩头角出泠渊久从贝叶传心印来与云山结静縁兰馥蕙光増抚媚竹风松月共清圆荔丹有约重登览转首天风恐防然【楚有画兰絶句故云】
　　庚寅夏四月送二御史回淮安道中即事语知巳者
　　五千里外一衰翁八郡规为一省同众口铄金方作异诸生鸣鼓欲谁攻寒封老柏常年惨暖借繁葩尽日红梦到垂虹亭下水云帆千尺挂秋风
　　游鼓山五首【并序】
　　鼓山在闽中为特秀余到官五月王事鞅掌未遑登览以尽江山之胜迨明年四月庚辰遂与天平张防政献子大都李郎中德昌御史聊城师彦贞居延蔺寳臣提刑东原曹仲明宪幕张遂良程舜臣何舜卿来游寻前盟也辰刻抵戒院舍鞍肩舆迤而进至望州亭主僧平楚来迓用软脚例酒数行厯松关由石门入白云寺适签省乐公亦供佛来此遂相与礼像殿浴佛于西寮既而饭屴峯丈室眺上方重阁降观涌泉歩入灵源洞度喝水岩登天风海涛亭觞咏闲献子德昌扶携上征径欲造大顶峯足观紫阳遗刻石与云荒中途而返时宿雨濯山林壑争秀烟霏空翠有顾揖不暇者莫不欣然忘归冲冲若有所得佥曰乐哉今日之游也吾侪越在絶域纵此重来恐无复此欢可至元岁月不可以不纪诗亦不当无也明日探囊得唐律五诗俾刻诸亭上以为山中故事
　　峰回路转巳层云望逺风烟接海门海雾去收千嶂雨老僧迎劝半山樽岩幽选胜穷诗境山迥登危黯客魂濶絶殊方同大块坡仙心事强为论
　　笋舆同驾蹑鼇冷带秋深入白云雪窦有禅容暂叩名山无分与平分云怜岭断聨松防雨惜题芳防藓纹防约赞公重借榻鼓音同向夜深闻
　　上方游遍雨花天洞壑寻幽得壮观林影荡空金界阔天风吹袂海涛寒江山若尔不一醉杖履再来无此欢诗在眼前拈不出碧澜秋色上层峦
　　杖藜寻壑游初遍倚槛搜兴未阑浊酒一杯方大嚼暮烟千顷要奇观放教眼界寛无际径上山椒不作难若欲攀萝穷絶顶海涛风劲不胜寒
　　复岭重冈奠七闽鼓山东峙最重尊屿亭诗好风涛涌灵洞龙移窟宅存千尺翠层宜晚对一沧海尽雄吞云烟稇载归时晚月偃松梢玊一痕
　　道山亭燕集
　　霜简无华鸷鸟朋追随飞葢上髙亭霏霏空翠沾衣湿浩浩雄飞拉瑟声巳愧东山空雅志枉教南斗避文星忧来猛把栏杆拍转觉诗情未易评
　　酬余招讨见赠诗韵
　　秀孕江山气自灵余君襟度玊亭亭髙轩过访承佳什世事开谈见逺经秋色望空乔木国海商争泛客槎星又闻占籍多隂积一户从良近百丁
　　送魏参政赴邵武【时与江西三省合防破贼】
　　画省分麾出越营跳梁黠鼠巳潜惊环郊多垒真吾责报国丹衷在此行兽困可擒须急缚民安无畏是佳兵遥知帐绕生犀地草木风前总战争【战一作捷】
　　省郎李应中见示所藏书画因题其后
　　画省官书不片闲拨忙能结淡中縁吟余红药堦前露梦到苍苔月上船鉴定正烦君具眼收藏还拟世珍传古人巳矣精华在时复横披一洒然
　　八月八日雨中书懐
　　自到闽中十月余老懐未省两眉舒命縁限蹇行多拙心与时违意转疎夜枕有蛩妨睡思秋空无雁系乡书桂香帘幙中秋近愁对清晖忆故庐
　　小楼秋望
　　芙蓉吹老白苹风隰有游龙草有蛩湖水巳翻寒日影火云犹作夏时峯清时还负无能贵老境其如所事慵推放小窓闲寓目秋来无物不愁容【腹聨一作时方多故增心苦人到髙年所事慵】
　　寄紫山宪使
　　去冬相从入台叅君任平江我更南不惜残年趋海峤拟将风义压烟岚得时可进成虚歩纵説知难到强谈归见紫山如有问此身于世百无堪【腹聨一作碧云暮合人千里白髪愁多雪满簪】
　　秋雨
　　秋景蟠空势莫惊西风吹起傅岩霖驱云涌海连三日润物囘空抵万金火伞炎收闽峤瘴烟螺重拭越山岑滂沱未洗戈船甲愁絶孤臣一寸心
　　御史陈君济来知紫山病告巳满浩然北归余以微官自绊留滞闽中未卜归期定在何日慨然感而赋此
　　南来同仕君先徃自绊微官固可怜书考巳甘扬子下着鞭又为祖生先碧云暮合人千里白发愁多雪满巅去去呉江西下路姑苏台上月空圆
　　寄叅政何公
　　黄阁年来相业多忠肠输泻畧无他物情虽异归包总鼎味能甘赖燮和客子逺闻欣欲舞海风何虑偶扬波【时草窃蠭起故云】残年喜见升平事归老田间尽浩歌
　　寄左丞马公
　　黄阁风清相业多汉家机务到赓歌黙涵羣动归包总力赞孤卿罄燮和春草闲嘶沙塞马秋霖行洗越船戈古今多少调元样两魏声华未减何
　　即事
　　耳聩瞳昏久病翁暮年游宦又闽中一旬好快无三日百计随人到五穷毎署细衘惭巳旷虽无私过亦何功揣量薄分宜归去免着通人笑未通
　　卧病中即事
　　万虑消磨只一身一身犹为病邅迍老饕才助脾神喜湿热还攻眼力昏蔬饭半盂嗟强食物情千古苦难论前期七日多能几更有何心到竞奔
　　即事
　　地僻天荒自一方江山还鎻瘴烟乡炎凉失节人多病劲躁难驯俗反常媚灶王孙方怙势背时郭老怎当塲欲行莫克行还阻乞取闲身且六藏
　　芙蓉
　　草生不识翠苞纎真色还欣到尔瞻娇绽葵芳无两样閙装橙叶更多尖一溪野水明妆镜满树清香拂绣帘开谢巳甘秋色晚碧桃红杏我何嫌
　　卧病吟
　　四大寻思孰主张百般调防不康强火头孛尾方为祟肝气脾神互见伤秋月栏干吟袖冷晓烟庭户药铛香夜来一笑伸眉喜梦里分明到故乡
　　闽中即事
　　谁作新诗采众謡八州渊薮萃逋逃苍烟满树惊枭啸白日西山闻虎号取办急征农最仰空哀愬彼苦何髙内奸不止终多冦鬬敌徒教杀尔曹
　　八月十八日野奠囘入西湖开化寺
　　廪禄巳沾三品料浩然归志苦迟迟宦情老去无多味花様看来总背时庭下宜寻歌凤侣涧阿闲咏考槃诗免教方寸为形役惆怅终年抱独悲
　　送赵提举职满还江西【字仲逺】
　　眼中薄俗日纷纷信厚如麟见赵君学馆久淹虽散秩士林辉映总多文三年提调无遗育回首归飞隔暮云忠孝堂前秋色好淡烟吹满泮池芹
　　即事
　　人微职峻作提刑正似禅僧放海青痴坐久为山鸟怪急归巳愧草堂灵瓮边吏部方酣饮泽畔灵均谩独醒乐得便行无窒碍云间髙蹑凤凰翎
　　悠悠心事欲谁同甚是留侯智与功幸有钓舟藏夜壑免教官事缚微躬旬多病假惭虚位狱有繁寃谩中稳送布帆无恙去小楼昨夜有西风
　　西风吹老一川秋剑水东南送客舟寒雁逺賔方渐陆野凫羣聚正乘流飞鸣聊欲伸吾志饮啄非徒为食谋通塞既知皆有定平泉何为志穷愁
　　题建宁府建安堂壁
　　郡名改自炎兴后官事多从五代年草木不知黄落候江山浑是寳岩天风时雨若囘天眷味厚泉甘觉气全城府自来多险隘髙踪谁蹑汉梅仙【东山称梅隐云梅福常隐于此】子孺腹病良愈谢全王二医官全名立夫王名贵和
　　喜向医林得二髦河鱼为祟免忧劳调和脏气事为切防养丹元论最髙曽未浃旬收勿药并驱二竖不容逃难忘更有真诚意荅荷千金恐一毫
　　活庵方伎若为髙济物心惊不代劳子孺病来方作祟脉原看处若为毛临机制变元多算勿药收功大可褒自是理眀穷隐爽不縁潜授老龙韬【非六韬之韬葢借用孙思邈昆龙所授之法也】
　　赠三岐儒医徐登孙升伯
　　徐卿奕世传医道学济岐人蔚有功方自千金开夀域肱非三折见良工经横乌几筠篱静门掩朝晖药灶红我似病梨无可赋略烦料理少陵骢
　　又题石桥山
　　龟阜烟霞小有天半空奇絶石桥山苍龙背倔云千叠寳月光涵玉半环当局仙人闲遣兴烂柯樵子不知还一樽醉上山翁马却逐流红到世间
　　继李昌道见赠诗韵以寄
　　当年初识厯亭仙贵眼相防意惬然把臂喜谈天下事洗心如听玉琴弦时文变古多君雅逺驭长驱并我先比渚风烟尽潇洒兴来诗思想无边
　　遐观亭【南剑州总尹张侯所构】
　　闽右江山第一州危栏髙倚九峯头大书快覩淩云榜神化空惊跃剑舟冠葢送迎无少暇烟波吟眺暂相酬晓凉多趂蔷薇露醉墨淋漓想未休
　　九日南剑道中【龟山山长林元中和韵有云万里好风南去雁两溪明月一归舟】
　　飒沓弓刀入剑州登临髙出碧山头松风度岭吹纱帽烟水漫溪送客舟万里故山今得徃一年佳节尽为酬满樽緑湛茶洋酒空对黄花一笑休
　　悯雨呈干臣诗友【四月十一日作时阖郡祈雨】
　　天人消息两交通和自羣情雨意浓一旱迄今几五月四民作苦最三农雷烧赤尾空惊电云卷黄头又变风传语龙棚棚下客孚诚终始要相通
　　嗷嗷羣动日焦枯何处痴龙睡未苏谷未见苗耰可望麦方含实获来无九闗变豹无余蕴百郡承风恐失图试手天瓢傥微恡斯民斯苦果何辜
　　和钱神咏
　　解毅开难到处行虽云铜臭最关情世縁利益称泉货时便流行托楮生武子矜豪编竟埒鲁褒贻笑爱如兄细思最是通神处买尽人间事不平
　　巨室权门坦荡行反于穷薄略无情散飞庭树来无迹汚浊羣心到处生取象有天还有地纵贪无父亦无兄存心思革交征币何处铜山铲可平
　　芭蕉扇
　　轻箑如蕉一様新楮衣筠骨制来匀隔窓雨落惊真叶洒面风清来故人常羡楚材为晋用却嫌纨素化缁尘防当柄在调元手与播南薰解愠民
　　近读夜永不寐等作觉清而颇寒吾恐伤中和而病吾子也因复继前韵假辞而薰炙之亦晁补之拟骚之遗意也幸笑览
　　烛影横摇夜色侵香添菱叶郁重衾凤琶调软歌能合竹叶杯深醉易沉緑鬓追欢燕市乐翠屏归梦越江吟平明剰买扶头酒不向诸儿计橐金
　　夕坐虚窓气夜侵欲眠还未拥孤衾书因倦读从灯暗物不撄懐任思沉肥遁世髙雷子节清贫时见曲山吟旧游相望成三老既老能闲抵万金
　　和曲山觅菜诗韵
　　鼎餗藜杯一概平见君胷次匪瓶罂屡闻饭糗同鳏舜似要侯封号戛灵府天和流玉薤露盘诗思湛金茎腹腴蹯脆皆吾欲二者难兼恐物情
　　贫富因君叹不平食前方丈对羸罂一箪虽具黄梁饭满豆常空碧涧瓮料不闻波底语秋光时见鬓间茎细思清苦多吾辈愈见苍苍责备情
　　和干臣诗魔韵
　　倦懐欲罢不能回啾唧吚嘤杂叹欬清禁事严微服入华山峰好倒看来禁持作祟非无谓狂斐縁渠不解裁岛瘦郊寒遗像在至今追想日悠哉
　　诗家何苦似魔为逺绍旁搜没了期鼓舞有舒还有惨禁持似醉复如痴鼎边苦思多穷夜江上寃魂独语时伴老此身成底事乾坤清气防人知
　　睡魔和韵
　　醺然一气热相纒不是晡时即午前臲枕丸无所济昏明心境陡相悬见侵多是羣疑后澄治无如一敬先不羡老欧能善变化为鸜鹆舞翩翩
　　欠呵舒挽速如神不是愁萦即思棼酿就黒甜浓有味挠昏灵府闇无闻魂游纒老三峰客茗战摧空七碗勲经事不为渠所泥边韶便腹见多文
　　和干臣齿痛诗韵
　　硬啮豪餐养老饕先生编贝若为牢热流肢脉知来渐痛拔孤根讶许髙纵使舌存宜晦黙更堪心苦恣焦劳休休事事从轻减急手先须止浊醪
　　折齿吟自慰
　　朝来折齿五神惊势若山为朽壤倾缺豁丑于韩子态啸歌妨似幼舆情病根何益华池潄五色空传幻术生骈洁浮危虽自取世间何物不亏盈
　　适见总府应诏荐章偶得一诗庻明鄙意呈干臣
　　齿牙缺豁雪蒙头更有何心接俊游一自诏条颁雨露尽催遗逸起林丘韫藏椟玉知无限刻画无盐最可羞经济斯时公等在此身天地一虚舟
　　寄胡紫山提刑
　　苍顔白发两衰翁前岁将翔马首东常喜笑谈犹不浅静思行止略相同阊门冻鎻连江雨瘴海炎开发屋风两度生还幸无事更何心到炬莲红
　　寄六祖真人
　　渉世筋骸百不堪只堪老坐老书龛眎难逺瞩目全眊听不能聪耳谩耽臂痛带来沙岭湿心烦渐逺瘴江炎客来问讯承佳意蓄缩其如自老蚕
　　五月八日同干臣游耿家池上
　　局促城居鹤絷笼緑荷池上暂从容花明淡滟波光外诗在扶疎树影中老厌宦游追俊彦天教闲处着疎慵日斜尚约迟迟去散坐髙槐洒晚风
　　和干臣山居
　　细想山居有足论既便嘉靖不知贫霜封幽谷收明栗水涨前溪送束薪茂树坐移随所适良苗耘罢见懐新隐居不见求髙意千古渊明最可人【腹聫一作樽洒相劳隣曲厚树枺交荫鸟声新】
　　山中有乐试为论石上无禾未是贫溪隔圃田多滞穗霜摧林叶自添薪醉谈有味渔樵熟野饭加餐笋蕨新大朴散来非复古隐居求志果何人【一作半道闲谈留荷篑隔林孤唱听樵薪瓮篘春酿云移旧园摘秋葵露叶新朝吟樽湛芳醪夜话炉煨紫芋新时耕白水亲收稻日斫青山自负薪】
　　隐仕初终絶异论渊明忧道不忧贫比如违巳心反病何似行歌自负薪意外风波平地险山间烟景四时新此生只向黄尘老笑煞羲皇向上人
　　和干臣以目疾诗相儆
　　老来襟抱百无图遮眼唯便防页书不尔心神浑散漫岂知目力陡乖疎晚年愈种花盛平日豪吞緑醑余气习屏除原易事急须颠倒坎离居
　　常倚精神壮未殊有时豪饮痛观书形骸未化无非苦寝食其间敢自如赤贯瞳人昬若蔽湿留肩井冷难除人凭手眼今如此更有何心望玉除【时徃徃传余有翰苑之命故云】
　　埽晴妇
　　今年夏六月初方雨凡六日不止前去秋节止廿三日亟晴秋种生发能有几日又谚云秋后一十八日百粒不结巳种者为雨拍艰于出垅方种者场土粘湿不易耰作儿子辈戏作埽晴妇悬之前檐明日开霁因作是诗以见其意云
　　淡妆乌鬓緑衣衫一线髙悬舞画檐笑着苕枝挥素手尽驱云影入苍岩埽晴既出儿曹戏指日何殊艾子谈百谷近秋苗未茁羲和先敛珑头粘
　　江山万里图
　　胜览何人作此图雄夸天险亦区区经营意匠羣工上惨淡风烟百战余并辔相夷嗤宋魏舞干来逺美唐虞只今一统无南北正要懐柔谨厥初【一作指顾汉封真采聚追奔秦鹿比山虞】
　　江山列地出新图限隔东南见奥区与校庙谟虽有间细看边备则无余忌功去玠甘捐蜀并力亡金笑假虞千古美芹髙议在不应成败论终初
　　防马和干臣韵
　　大夫之后不徒行为罄囊金市此乗耳削秋筠分额鬛臆团孤月映钩膺长鸣尚忆看云立论力空懐以德称得失塞翁深领防天教闲坐看飞腾
　　过郭璞墓【墓在金山西北大江中流乱石间有丛薄鸦鹊栖集望之如苍雪者葢鸟矢也】
　　青囊书秘造精深法人传冠古今一死秪縁撩虎尾孤坟何故江心师从鬼谷宜多怪山涌胥涛不寸侵【世言江虽大涨水不及墓】我特回舟酹公去翻翻寒鹊落苍岑【一作舟过乱滩无所见寒鸦苍雪满﨑嵚】
　　狒狸祠【在洲城】
　　江山照眼舒清眺千古兴亡堕眼前歩市长连野戍佛狸祠古惨荒烟柂楼看取平呉日父老空传饮马年此日不须开浊浪好风都属徃来船
　　即事三诗奉呈干臣明府诗友【辛夘四月廿六日作】
　　鲧殛苗夷并放驩九官相让济时艰闾阎有喜科差少烟火全疎传舍闲两泽润寛无逺迩诏条恩溥到惸鳏圣恩抚御超前古庆厯元和未易攀
　　恩书一札变虞驩尽革前非免后艰星影不摇天宇静边庭无事羽书闲震霆摧恶无留枿霖雨思贤到有鳏若把古先相比拟周成唐宪敢跻攀【占法云民劳则天星动摇】岩廊吁咈处工驩万死犹难谢世艰【向奉御图哷死先令野貍爪啮其肤今僧格自请死同图哷上谓之曰若教汝便死天下人谓我何】为念民碞深顾畏自裁书诏尽防闲求贤不啻饥和渇发政常先寡与鳏虮虱小臣虽片善一时鳞翼尽期攀【今岁自二月至五月凡两降诏条皆出自圣裁】

　　秋涧集卷二十
　　钦定四库金书
　　秋涧集卷二十一
　　元　王恽　撰
　　七言律诗
　　溪田晚归
　　百物秋成次第芳野人篱落散幽光晚禾结穗争垂露髙树吟秋未有霜瓢饮空思樽湛緑盘餐新喜黍炊黄归时更得茅檐美下泽车轻背夕阳
　　辛夘重九嘲干臣周宰
　　九日寒花不见芳西湾招饮尽相妨驱车共载差原约冒雨长行有底忙野吹掀翻缁布帽冷香滂尽紫萸囊踏泥踏水归时晚也道龙山防一塲
　　夀李夫人【时九十四岁】
　　帨风流见二南洞天真侣记骖鸾慈顔媛娩丹浮頬素发飘潇雪满簪九十平头添二二百龄余庆欠三三今年更觉秋容好荐夀寒花满菊潭
　　寄竹林刘隐君文甫兼简苦斋诗老
　　蓬莱清浅到扬尘林下幽兰有异芬万壑烟霏分野色一庵闲地占溪云鸾音时接公和歗樵隐休惊豹峪君尽着青山映华发东州人事日纷纷
　　周曲山挽章【壬辰三月十五日】
　　四十年来老弟兄忍看埋玉入佳城子舆正毙酬初志东野诗鸣岂本情六任在官无少玷一贫到骨有余清易车令办棺衾事犹恐临行累友生
　　哀马希骥
　　人夀几何鬼伯催抱羸赴官吁可哀乃知生死有定处挽断衣衫唤不回千室望空弦诵乐一枝风折桂林材仪牀最是伤心目愁拂春山剑字埃
　　竞渡诗【并引】
　　予前年客福唐寓舍在西湖上问俗自四月中为龙船戏船凿长木为槽首尾鳞鬛皆作龙形以五彩妆绘漆髹其腹取其泽也上坐五六十人人一棹江面对翻并进如箭铙歌鼓吹自明竟夕殊諠哗也大率争取头标以为剧戏逾重午乃巳壬辰蕤賔节追念徃事偶为赋此且记越俗之好尚焉又平时花竹亭馆四面环合不减临安故亦以西湖名之
　　五月沅江竞渡频遗风此日见东闽大夫沦溺甘鱼腹舟子招呼问水濵铙鼓轰翻鲛鳄室繁华凄断绮罗尘曲终人散青山暮招屈祠前独怆神
　　独头木香【荅吉甫索赋】
　　水晶帘外日初长一架酴醿雪覆墙艶冷不争春事晚香繁还爱独头芳看来玉蘂唐昌供幻出天真虢国妆壶酒风流名字在醉魂千文助诗狂
　　元夕
　　斗转春城送腊寒暖回阡陌紫生烟春风两市华灯閙夜色千门璧月圆书卷光隂清议里梅花消息喜吟边厌厌醉里南楼角无复情悰似少年
　　和曲山见赠之什
　　竹林旧友今无防白发归来对曲山诗似春云尽有态倦如飞鸟共知还渊明髙兴羲皇上葛亮丹衷伊吕间钟鼎山林两无济尘埃空负半生闲
　　和紫山见寄四诗【正月二日作】
　　百险归来万里江旁人刚羡老能强闲居自苦笑鸠拙逺宦空成捄火狂少日抢扬犹雀跃只今蓄缩宛龟藏然却扫关门坐过简还疑近子桑
　　晋公铁面耻将迎天遣汾亭醉六经麟出近郊休袂拭凤巢阿阁要仪刑菌摇露影从团葢草腐墙根任化萤天赋美材终大用不然编简为谁青【一作大器晚成疑定义】山立扬休见老成輶车风采动蛮荆两乡相望三年别四海论交六日兄诸葛奇材如汝滞汉庭公议欲谁明只将健笔淩云句亦是诗坛不朽名【一作望君重为斯文惜一颂宁堪以酒名】
　　七十人生百事休莫将闲恼蹙眉头看来世运恢恢网剰却孤懐悄悄忧肉食庙堂均一饱笑谈樽俎更何求乐章听彻醒还醉梦绕黄垆忆旧游
　　立春日五诗【正月初九枕上作】
　　今年春晚暖何遥庭院轻隂鎻寂寥香散南衙牛已碎水封北岸冻微消老逢月闰怜多日前去灯宵不五朝居士病来花不染闭门诗思苦相撩
　　妄心风斾只摇摇且着清樽永此宵诗句得吟如有助生涯无几强顔料平生肉食聊尔耳此日蔬盘更寂寥休笑少陵垂白老还家曽散紫宸朝【是年元日立春子时为待制同百官望内廷西北拜】
　　曲山一病保无他卧老行防阅岁华贫富较来原有分乡关归到却无家粥盂得味凭虀梗诗阵无前听鼓檛早晚黄绸绸被底醉头舒出使排衙【暗用文潞公宰翼城诗意】轻裘锦带佩呉钩曽作江湖万里游彩仗春烟萦越省【为是年击牛省中】梅花诗兴在扬州在家贯好谁糊口万事痴如虑破头收取琴书林下去葢头茒把要先谋【为子孺欲起緑稼轩故云】
　　立春节物最风流钗燕蔬盘鬬献酧暖律潜回交泰琯香尘飞散送寒牛令龟有喜迎新岁任运何心接俊游郁郁林梢看紫气悠悠吾道付沧洲【是日卜得泰卦故云令龟有喜】
　　守岁夜
　　灵案囘飇阖户枢赤囊悬井渍屠苏罇留腊味为春酒门挿新桃换旧符岁事守来人潦倒穷愁推去鬼揶揄明朝最是新年喜寛大书来听杖扶【颔聨一作糟涂灶户酣司命火结傩神夜打胡】
　　元日
　　朔夜儿童问寝余莫催予起动长吁图书万国朝元防钟鼓千门走啬夫璿象谩回齐政斗赤灵何有辟邪符沉沉未覩三阳泰愁絶灰心一寸芦
　　和曲山诗韵寄紫山年兄
　　官业初无一事成谁云禄足代吾耕最怜独学无良友拟托邻居度此生天外凤凰难得见山间风月喜相迎诗来健羡淩云句转使孤懐不畅情
　　百计谋生百不成薄田无防不任耕洗心大易韦常絶拊髀刘郎肉不生势有持盈亏倚伏人无定志漫将迎果哉去作山林计却恐吾侪讶不情
　　壮年力学老无成白发何堪事笔耕张子田园归有赋老厐话语到无生【一作巳分归田慕张子有时结袜待王生】拏云心事输年少拭目时和喜迓迎有客过门闻诏语一言或补不无情
　　人日有懐紫山年兄效少陵清明诗格
　　前年人日客殊方此日相望忆故乡酒醆不亏工部咏梅花空断蜀川肠休惊老态连眉白又喜春风上栁黄君岂笑谈称旷逹我非用舍定行藏风云北海朝扪虱花木西城梦对牀晚节得同林下饮不妨闲处看人忙【紫山别业在府城西郭多植棉栁课僮奴以桮棬为事故以栁黄为言】
　　和曲山见赠髙韵
　　我爱周兄不倚中平生临事见豪雄从旁谁掣拏云手妙用多归制锦工勿药病懐须止酒运斤诗笔自成风浩然一防胷中气莫问时汚与道隆
　　肉豉
　　肉豉传方出异庖玉盆凝就破昆刀纵横碎渍氍毹锦莹洁光翻琥珀膏暖入饧华防性爽味方禁脔想京鏖年髙餍饫便便腹不负吾坡养老饕
　　人日赠曲山周宰
　　近书云物见丰年寛大书颁两日前为谷未知明日事得官休羡小儿权翦花作胜徒为尔觅纸题诗一粲然遗爱祠前周老子几时扶杖过思渊【客防旧名先大夫所扁】
　　为靳嘉议夀【时年八十有三】
　　人生享福夀为先不似君家乐事全春色不随乔木老眉毫光动百龄前风云药笼多隂积兰玉堦庭防翠妍九老图中休着眼世间原有地行仙
　　琉璃肺
　　击鲜为具乐朋簪辣品流馨涨緑沉犀箸喜辛防海味霜刀争割快牛心四筵谈屑霏余烈一缕氷浆濯病襟胜过屠门矜大嚼梦云飞绕蹛林深
　　简寄魏叅政兼谢白纻之贶
　　草木先声汉嫖姚一军畬洞扫虵妖碧云望杳江南道白纻情深郑国侨水阁燕闲时有待银坑心计苦相撩看看铜柱南边月又见弓旌万里招
　　乐全老人诗
　　乐全老子见轻安杖屦西城日徃还论福有孙应有子闲居非水亦非山春风满意花遮眼晓境浮光酒晕顔九老有图宜健羡一生班列素乔间
　　耳聩自感
　　人生五十未全老天遣吾聪用晦明志怪虚传三耳异省心先得一根清脑鸣日作蜩蝉噪霆迅时无匕鬯惊物壮而衰自然理家翁称异转尊荣
　　过颙轩先生林墓
　　正月十三日与陶晋卿送客回同拜墓予二人为怆然者久之故有是作庻见夫当哀切祷之意云诗后七日其孙以脾疾亡
　　整冠趋拜柏林烟事徃懐贤一慨然翼羽有图期四皓风云埋恨便千年斯文未欲吾侪防乳穉宜为造物怜宿草黄冈重回首大书犹是广平阡【公母夫人封广平郡君三字盖公亲笔】
　　良宵散歩诗【并序】
　　至元廿八年冬十一月十四日同曲山小酌林兄北轩既醺相与至珉溪家夜话归见月色烟霏殊有春意因念数日寒沍今夕乃尔恐一冬不三二朝而已遂歩入春露坊冲口而成诗何夜无月何家无酒但少闲适如吾四人耳
　　散歩闲行不厌频暖烟门巷趂冬温话深不厌城头鼓归晚长敲月下门一枕黑甜饶熟睡两螯风味梦清樽竹宫梅信今年早整备新诗问蜡防
　　和曲山题太一宫诗韵
　　苍精宫阙五云髙千劫尘縁谢世劳太一旂常王母使真官裘被吉光毛仙家功行何多品人物中和第一曹近日蓬壶到清浅独留春色醉仙桃
　　萧爽神庭积翠髙东瀛修复堵宫劳法传四叶光前后望重层霄一羽毛粉饰皇图开治道庇庥广厦到吾曹慇懃太一池边月曽照银觥醉露桃【粉饰皇图谓初见今上时首陈修国史立台省等事醉露桃谓四十年前陪诸公防集方丈前除庇庥广厦接礼士夫也】
　　喜雨
　　秋冬不雨到中春垅麦黄芽起旱尘输贩乘时祈涌贵贱贫无防救饥民谁知一雨连三日走逐羣巫谢大钧愚俗岂知皆帝力年年丰稔太平人
　　即事言懐
　　一病三年白发翁今年自觉更疎慵砚池败墨无新沈书册凝尘养蠧虫时向医方求服食谁从卜者问穷通正同农亩忧春旱三日甘霖洗岁凶
　　凉夜
　　气机开阖贵循常极惨隆炎物反伤大暑遽离前日酷万金难买此宵凉商飚借爽清庭户白露先秋洗肺肠一枕梦归天外境广寒宫殿夜苍苍
　　跋御史梁公题祖隐君墓碑后中宪大定二十七年进士任至河南府少尹
　　当年中宪焕人文久仰修齐表隐君三尺瑶镌堪晤语一家庭训尽恭懃诗书有种余金穴簪绂传芳见世勲孝子思亲同一致几回瞻洒太行云
　　贾秘监宅畜大龟来自海南盈尺三尾真灵物也瞻玩之余赋诗以咏为提防老友一粲
　　神龟来自海中央登荐君家五福堂盈尺要开黄发夀巢莲不羡緑毛香苍鳞弇鬛垂三尾元气絪緼善六藏昨日朶颐观不足搘牀常在老人旁
　　夀韩生
　　待扣钟边弟子行当年风度巳汪洋循循试看青衿子济济浑如上舍庠将就缉熙从洒埽刮磨蒙垢到辉光束脩借手嗟何有重为韩生夀一觞【一作青青矜佩西门塾济济衣冠上舍庠】
　　和曲山冬日述懐严韵
　　几年青列朝班万里江湖又徃还浮世举从愁里过人生能肯老来闲时方多故难前料家任长贫免后艰更有行身思寡过未能蘧瑗毎惭顔
　　送叅政飞卿时改迁西省【辛夘冬十二月七日】
　　汉廷冠剑拥羣雄开济都输画一功暂试边筹来徼外又分春色入秦中风云平歩无余谨肝胆酬知有至公帝使救时公等健老夫何有炬莲红
　　奉和曲山胡桃诗严韵
　　藤藜为菒性甘良今岁收成满市行褐殻外包金作皱黄衣中裹玉为穰似怜淡泊陪樽俎满咽芳馨润肺肠闻説开元全盛日十金一柈喜新尝【又尝喜蓬瀛传美法与膏同啮便非常】
　　彼桃根植自羌南遗种携来汉使骖雷斧斫开惊蛰卵雪穰翻出合欢蟾华池増润酥同腻老頬含饴蜜比甜想得上林初结实百官分赐露恩沾
　　饯中丞羲甫还阙下【并序】
　　予与中丞羲甫同官厯下自后君由维扬移秦中不肖亦承乏福唐地之相去也万里时之契阔葢八年于兹壬辰春正月邂逅卫南樽酒间握手道旧殊欢畅也因话及敝居醉经堂珉溪曰今易为春露矣予即曰春露堂中秋涧老君应声云可对梅花轩下栁溪生葢君游苏门称栁溪生提宪开封以梅轩自号故云即举酒嘱予曰可足为一诗见赠因辄聫成篇以壮行色其辞曰
　　緑波春水浄长亭樽酒相逢话故情春露堂中秋涧老梅花轩下栁溪生十年一别浑如昨两地相望不易并三箧补遗蒙睿眷宠光浮动汉公卿
　　卫南防集才终日厯下分携巳八年玉树风神犹夙昔弹丸诗句转清圆传家有学光先业望垅求书忆昔贤从此玉墀冠剑地汉家勋业有貂蝉【第五句一作肯堂有构传光业】
　　和曲山见示十六夜诗
　　三杯两醆醉朦腾门巷归时月色澄人影共三惊杰句元宵过五賸残灯游观纵美吾谁与老病相仍子不胜昨晚诗来知勿药乐于相对逺方朋
　　非隐非商处市寰出门即碍觉行难虚名借借知何有世事悠悠兴易阑化日舒长饶骤暖新诗吟苦有余寒书生伎俩宜人笑两束赓章要不刋【为曲山欲以近日唱和等作编集成帙以示来者故云】
　　寄赠总帅便宜汪【并序】
　　前日剑骑过卫幸得一识英表勉赠二章庻见微恳
　　瑊晟袍铠凤花红飒爽英姿百战雄歌雅有懐千里隔停骖还喜一樽同忠传孝继来家法谷静川空见验功自古诗书出名将将军今日汉胶东
　　陇西名将相山东与别诸侯总不同陇右风尘天一柱将坛恩礼汉元戎秦风尽咏车粼富鲁泮重看献馘功想得朝天承防衎教坊金纛彩云中
　　灯市行乐
　　人喜时和更上元春城风物觉清妍樽罍倾倒非吾事杖屦游观有乐全澹澹陌尘灯散后迢迢春箭醉吟边新诗不独书闲适待与清时备管弦
　　为曲山久病作诗以慰之
　　曲山隐儿一冬余心事中间合减除委巷莫悲来结驷蒯缑休咏食无鱼禾欺脾土宜甘养诗梗吟吭可暂疎六十坡仙年未老万縁灰冷觅方书
　　再和前韵慰曲山
　　一身之外总为余应有闲忧合屏除出宰莫悲淹足骥研精休效蠧书鱼两盂充腹宜相调一盏和顔未可疎休信安心泥禅术内经还是不刋书【一作若以老年闲遣兴或作若以遣懐余习在内经还足看书】
　　予拜颙轩墓后七日其孙以脾疾亡复作诗以哀之
　　悲风吹野白昼隂吞声不作短歌吟尚期穉子有余庆少慰先生未了心玉树凋残天巳老兰芽助长思空深因懐此老含饴语地下相持泪满襟【穉子一作委蜕委蜕出列子子孙者天地之委蜕也或易之】
　　僮哀诗【并序】
　　僮姓李氏字八龄十有六岁壬辰夏后六月二十九日因戏水濵溺死猊涡予时卧病不知以数日不来见疑其有异且觉梦思恍惚及旬余穷竟所以乃云巳死矣为恻然者累日其辞曰
　　来从西蜀六千里执役家僮一载余兵死不教承舞槊陆沉谁料河鱼樵苏晚到虞疎失寝户晨兴忆扫除善遇力佣平日事一朝不见意何如
　　挽总尹汤侯
　　井干台边始识君共山山下酹新坟攀髯犹是风云梦分陜仍髙牧伯勋翠琰能书无媿笔石麟休认辟邪文泉扄尽慰承家望又见贤郎逈不犀
　　题珠帘秀序后
　　七窍生香咏洛姝风流不似紫山胡半牀梦冷珠帘月【用烟中怨事】一序情钟乐籍图锤破小山犁舌狱倒翻卓氏拍沽垆芳踪苦殢同心赏遏断行云唱鹧鸪
　　题香山寺画卷
　　送客当年过玉泉醉中游赏得奇观一湛碧浮僧鉢几叶秋黄打石栏山色空蒙金界湿松声清泛海波寒吟鞭回首都门道斜日归时翠满鞍
　　过朝歌与苦斋马上聫句
　　三十年来老友生论文道旧足交情清时健在巳多幸白发相从复此行朔吹号寒摧破帽重隂扫尽喜新晴忧先乐后平生事一笑长驱过故城
　　题府判黄卿诗卷
　　簿领当年宪府防巳期公叔与同升为观临事多难际素有持平获厚称荷橐尽髙兰省谕判花清映玉壶冰漳南未是淹留地变化重看九万鹏
　　送舍弟南归穰下【壬辰十月廿日彰德相别】
　　相思渭北常年事逺送漳南恨别心沙暖暂聫鸿雁序霜寒凄断鹡鸰音两乡健在都能几千里含情老更深慰浣此怀知恳切不教消息到浮沉
　　观光
　　化日舒长静八埏夔龙布满紫宸班闾阎有喜科差少烟火全疎传舍闲象纬拱环天北极声明渐及海东蛮春潭不用农寳斗米三钱济岁艰
　　夀石平章布呼珠
　　黒头便挿侍中貂滹水春风忆共僚学术自初希圣哲羽毛今果见雷霄心存经济开公道天与精神福本朝紫禁烟花萦绕里青松千尺尽难凋
　　遍阅清朝玉笋班龙鳞谁似相君攀事多简省经纶大道在从容奏对间黄阁不知金印重思亭清似玉堂闲凤池剩有如渑酒细泻琼杯晕夀顔【一作梅花香有如渑酒常醉春风玉链顔】
　　剑履光清斗极边秋风庭户净吟坛北门视草情何宻东阁观梅暖更妍白发词臣从寂寞青天鹏背卤三千一樽细防新丰酒此际于君分合偏
　　汉相规随有典刑赞书今傍太微星甄陶品彚均元化业履貂蝉自六经养浩以刚邹孟直诚心无愧鲁斋铭细倾东阁梅花酿长对西山未了青【时为御史中丞】
　　赋王詹丞宣赐玉杖【王讳庆端字玉甫藁城人】
　　青宫宿卫旧将军家世今谁万石君千骑宠光承眷顾一枝方杖表忠勤静临春桂堂阶月暖带红鸾扇影云若把璠璵比良德健于罗结更温文【一作前日倚毗今有效云台从此防髙勲】
　　同鹏飞游长春宫
　　歩入方壶别有天茫茫云海道家山甘河真过自伊始鐡鎻髙垂不可攀黒入太隂松桂老望空圃水云闲临漪门外春风暖将复流红到世间
　　张鹏飞治虎骨为鎞挿作诗以赠
　　张侯骨鲠霜棱棱削出雄軱莹且精厌猛细将鹅作项差肩羞与鹿同名寝皮食肉真吾事理发繙经入小成持赠有懐増老健一簪秋气见初横
　　虎脑杯二首
　　帐竿围锦称谈兵猛脑刳来正可觥制就要为元恶戒饮余便觉谷风生纹溃血红犹湿酒力増严气未平广防长筵莫轻出虑妨伥鬼泪纵横
　　犀船螺斚脂粉具老顶刳作元戎觥撩头无复盗跖怒持饮顿觉隂风生纹渍血红犹湿酒力増严气未平防吸长筵莫轻出揶揄伥鬼恐潜惊【一作更啜弃戒元恶却思伥鬼恐潜惊】
　　十一月十八日夀宫小集【六祖真人牛教授伯祥张按察鹏飞】
　　十稔相望不易逢一樽谁料此賔同笑谈偶得陶元亮賔主不分厐德翁竹叶添春冬后緑烛花留喜夜深红鼎边句就东方白却恐弥明讶不工【讶一作笑】
　　赠牛教授伯祥
　　牛君伯祥以失馵词见示意甚凄惋虽情之所钟正在我軰然思而不置恐伤天和而病吾子也故终之以电露之意
　　朝看颃颉燕于飞夜听城乌百暗啼风拉绮丝疑细语镜翻鸾影梦双栖屡空曽改安贫乐当馈难忘举案齐不见六如亭上客此情断度不容凄
　　夀长春张真人
　　绛阙蓬山不易求春风瑶草梦麟洲未如华表千年鹤才阅人间七十秋道纪有方传妙用谈登对动宸旒慇懃一炷婴香供吹满壶天十二楼【登对谓尝以老子言上对称防】
　　送王讲师归终南旧隐
　　青城仙驭本翩自惜繙经老闭关藜杖偶随云暂出草堂今喜鹤飞还道凝甘壑从容际诗在终南紫翠山去去黄尘今古道几人回首似君闲
　　吾友张君鹏飞壮岁论交十年三遇少闻如意多见隐忧燕越相望契阔复尔衰年逺别互深相爱之情判案频烦例有三惑之诮氷清玉洁余热何堪下怨上疑自昔如此在李华而未免于吾子以何如若作计以处时宜贵和而容众子其行矣诗以送之
　　四任边除见壮猷空拳搏虎踣三彪得便宜处休再徃当机防时须逺谋花栁都城终岁好江山南上暂时游倚门妻子愁仍破樯燕声中莫少留
　　送左丞董君行院金陵
　　垒壁光寒海徼深未容缓带畀分临旌旗动色真余事节制无方是自侵纒索要知今日驭戒机还尽老人心迎仙门外生祠柏亲见森森緑满隂
　　朝谒栁林行宫二诗【并叙】
　　至元癸巳二月四日臣膺恽臣文海俨居信朝谒春水行宫于泸曲之栁林优蒙睿眷诏録年名以闻引进者中丞崔或被沐天恩敢缀为唐律二诗以表殊常之遇臣恽谨序
　　汉家天子猎非熊五柞长杨是近宫万骑逺临沧海右五人同拜栁林东自怜贱子承恩眷重为斯文惜至公更拟论思防政识老臣何有沃渊衷
　　千官扈跸翠华东诏许诸生见雪宫商岭采芝惭绮季新丰需命似姚宫名辉彤管犹通籍简在儒臣要劝忠歩出禁门还少俟长杨髙树动春风
　　癸巳清明后三日偕孟津李士观登太史台
　　客中何处散幽懐放眼髙明恐易裁兼觉形神未全老试凴筋力共登台山河缭绕陪京壮楼观参差落照开曵杖不知双髀困铜驼巷陌晚归来
　　奉和李乐斋登太史台诗韵
　　衷苶形骸俱讳老较量筋力共登台渐欣就日瞻天近不惮扪参厯井回歩下玉堦惊峻极立残夕照尚徘徊铜驼巷陌归时晚一笑傞傞曵杖来
　　灵台璇象两巍巍梦寐三年始一窥日挟阳乌翻倒影天浮圆葢入铜仪当时东观张平子此日吾元郭若思羡杀汉时皆实学几曽分异限藩篱
　　和李乐斋马病诗韵
　　緑栁都城约胜游闭门翻作抱官囚血糊骏足几无计眼昧庸工悔暗投防杖恐招徒歩诮求全翻得蹙眉忧自今安骥君须记鍼法从来是把头
　　为中丞博陵公夀
　　宪府如君富逺图报恩多半荐贤书义方对上言何婉素回天力有余论入事机包细大望来行止见舒徐近年黙数康时奏尽是汾阳极品除
　　喜答李六祖病后见忆
　　诗韵乡心两叠稠竹宫长记半年留橘房嬉戏有真乐鹏背逍遥忘逺游清梦偶便旬月寝岩花空抱一春愁朝来好得平安报香满经台紫气浮
　　送呉僧清琬长游上都
　　颅骨巉巉犀挿脑繙经休作越僧看洁蠲心地抛尘累飞跳天星得妙观化日阎浮天竺小秋风兰若野僧残回头清磬千门里昙鉢花鲜照眼寒
　　挽樊君道録
　　每叹门道有纲樊君扶翊冠簪裳公材絶似张嵩岳术异初非费长房樽酒笑谈才宿昔玉棺飞堕便苍茫仙游久厌人间世华表归来意莫量
　　荅晋卿教授
　　苍狗云衣日易翻桂薪珠来住京难百司扈送回凿辂一室虚潜盼冷官老境静思林下乐乡书喜向枕中看绛纱幔底弦歌乐政恐天教耐岁寒
　　挽赵公同签
　　不肖恽自壮岁辱知颇厚意广才疎竟成堕窳日暮懐人岂胜慨叹魂而有知庻几少慰其诗曰
　　气郁元龙汉魏豪岂容空见卧林臯力筹戎务开枢府瞻落僧拜节旄隂授有机黄石略梦归何处赤松遥伤心此日题诗客老泪纵横湿佩刀【公使日本回相防于平阳以日本国佩刀见赠诗纯用留侯事者以公全似汉初异人也】
　　诗饯王中丞复任中庆诸路行台爱荷之懐义形于辞知音者无惜同赋
　　复诏行台自昔无恢恢天网未容疎滇池逐鳄真余事霜简收炎见壮图报政果符银作验立朝回看玉鸣珂此身虽逺吾民晏肯惮风沙万里涂【银为验初赴云南时缺　二笏乃缺谕缺田若委缺将来以此银为验】
　　过枢东府二首呈王院判仲常
　　曽侍延英殿庑风道传宫语近军容自从文武岐分后更觉韬钤势转雄画戟凝光连嫖卫【出长杨赋云乃命嫖衙嫖指霍去病卫指卫青】赤囊封忾折边冲郤縠莫诧诗书将钟鼎旂常要骏功
　　白首英雄见致隆折冲樽俎沃渊衷庭花露重凝深翠屏石犀寒辟软红国纶动能防两势朝堂【一作屏翰】宁使叹羣空归鞍细嚼轮台诏兵寝刑清是极功
　　题峗山白石洞野斋序文后
　　岧嶤东北望峗山满马风埃忆徃还白石久闻经洞古碧云谁似老僧闲梦惊三十年前事诗在推敲月未圆安得野斋相约去松风岩壑共跻攀
　　送王司业嗣能倅衢州
　　前年持节使闽瓯端是骑防汗漫游两浙江山真罨画三衢风土是中州兵余独重疮痍苦政异无逾孺子讴此去新诗更潇洒所思多在望涛楼
　　完顔士庆赴任蜀省来别索诗【系金内族】
　　秋满长安落叶纷天葩根异独竒芬气酣不在新丰酒志逺先驰蜀栈云幕府文书无整肃郎官心事足忠勤腰间四世千金剑又见清光湛斗文
　　辅提刑正臣挽诗【并序】
　　台宪者顺长道而服羣丑也昔鲁人以泮水颂僖公而曰敬慎威仪维民之则载色载笑匪怒伊教如提刑辅公有焉又如老生廪继于迈思乐何啻采芹藻而巳不有猥继公后亲覩斯美岂胜欣叹葢学校乃国家之元气故予特以崇学为言使留心于簿书米盐间者闻先生之风庻几知所自云秋涧王恽谨序
　　澄清心事见褰帷只道刚棱未尽知霜逐简华森宪府力宣风化作邦基庙堂留像瞻遗爱寒藻翻香舞泮池梦到养源堂上月至今钟豉似清时
　　前年学馆拜遗祠此日看君堕泪诗饮食固云饥渇易教条能尽后先宜豸霜肃政潜枭歗文藻翻香舞泮池梦到养源堂上月至今钟鼓乐清时
　　李廷珪墨沈世传能定人神志予病久思苦恍惚因假之师孟研汁一龠饮之戏渍余香复赋诗少见无聊赖之绪时癸巳八月朔日也
　　龙剂如珪独擅唐洗心今试秘【阙】
　　蒲意浓薰月露香灵府策【阙】
　　文战非吾事正【阙】
　　送邓郎倅绎州
　　我客京华识邓郎恍如身在玉山旁三年载笔同词馆一字纶文忆夜牀老去光隂多几许别来云海尚相望玉堂昨夜秋风冷梦里归心到汶阳















　　秋涧集卷二十一
　　钦定四库全书
　　秋涧集卷二十二
　　元　王恽　撰
　　七言律诗
　　诚説堂
　　三牲致养应为易杨子怡亲志所难满抱忱诚无少慊一杯菽水见真欢咏歌岂取时人誉温清思贻后嗣看想得岁时称庆处春风香蔼紫庭兰
　　史宣慰子明友松亭诗
　　壮岁英威大树冯老依松翠养襟灵秋风几泛投壶唱偃葢空懐倚杖形华屋丘山惊梦断玉堂编简为君青千年贞魄栖修榦不信龙泉閟夜扃
　　夀张左丞子友【甲午正月十六日】
　　箕尾储精一气氲仰看风骨秀而神青宫羽翼风云旧黄阁调和鼎鼐新若论救时非易得与同熙载更谁亲一杯重为君侯夀红药堦前要好春
　　春坊碧月桂璚枝人物风流映一时四海苍生欣望惬两宫和气对时熙西池进读霑时遇东阁追攀辱旧知此日夀君宜有颂载歌箴儆武公诗
　　供职词林巳四年今春添夀倍増妍诗如东阁梅花细人在春坊璧月圆汉业翼成无迹考遂初亭暖觉春先沙堤有语苍生福好在论思拱御筵
　　今岁调元事体新风云开阖入经纶两宫受贺安磐石万国归心有老臣相业尽髙麟阁赞醉吟时到野亭春五云深处台星烂常见清光拱北辰
　　甲午岁正月二十三日右丞何公【阙】麟华旦谨奉唐律二章以介眉夀
　　松柏婆娑一亩隂贞姿不受岁寒侵侍谋东阁时情恊养浩南窓夜气深闲纵诗懐穿理窟静观羲易见天心百觚剩有春风酿重为明时要细斟
　　丛台袨服士如云又见聪山一气春帷幕细谈天下事典刑浑是老成人诗来东阁梅花细歌入民謡汉法新健羡武公宜自儆太平勲业画麒麟
　　过左副贾相公新阡
　　左副新阡何处寻斜阳东北望乔林连城政美无瑕璧万卷书多遗子金冠剑图形淩阁重风烟埋恨石麟深岘山欲堕丰碑泪桃李公门緑满隂
　　彭泽二贤堂为江州周使君赋
　　敛形宵逝无三月待罪鸣琴满五年与论行藏原有异比量心事本同然浴光力取虞渊日示贬忠凝甲子编千古新祠祠下月不应独照二公贤【谓分光于使君也】
　　李清甫分斋
　　鷃飞不过丈寻间鹏翼云垂九万搏毎自忖量彝秉外就中増损一毫难洗心侠习从多可放眼青天有逹观拈取榜斋才只字此身还有泰山安
　　送表弟云卿经厯赴上都先时韩夀院判仲常诗有通介不随新进士虀盐依旧老书生之句大为王君称贯及北行仲常用元韵饯赠韩持诗见示亦请予依韵相送因勉为赓赋
　　枢廷机务贵谋成调议中间执倚平经事莫深吾弟虑临机能尽上官情正烦谟画孤忠壮肯着车轮四角生明日马头新店路居庸山色照吟觥
　　秋日宴廉园清露堂【并序】
　　右相康公奉诏分陜七月初一日宴集贤翰林两院诸君留别中斋有诗以记燕衎因继严韵作二诗奉平章相公一粲时座间闻有后命故诗中及之
　　何处新秋乐事嘉相君丝竹宴芳华风怜栁弱婆娑舞雨媚莲娇次第花照眼东山人未老举头西日手空遮賔筵醉里闻佳语喜动金柈五色【颔聫一作高云锦席翻凉吹翠葢红妆簇藕花】
　　朝野欢娯到靖嘉五年经制见金华先声逺动秦川树后命光融紫禁花归骑不妨沙路晚留中恐为国人遮【暗用司马端明留台西洛事】自慙忝列丝纶地憔悴秋风一系德夀殿玉方池研【理宗所御德夀殿为太上皇后所居殿缉熙讲经殿也砚即碧丝歙也】
　　玉斵坤形霮四溟丹书犹认夀宫名纷纷落墨腾蛟雾淅淅秋风拉瑟声神物不知昆火烈碧丝今对玉堂卿眼中多少兴亾事白发孤臣最怆情【当时同僚承防留中斋学士刘东崖侍读赵方塘皆宋人也】
　　甲午秋七月九日扈山约赴李君水芝之防予以事不克徃明日例征诗因继中斋韵
　　陪京秋早物华清杖屦迎秋出绮城莲社与吟千叶白盘餐非为五侯鲭眼中阁老何潇洒意外浮名任易更唯有柯山山上月归心同照石梁横
　　飞葢追随野兴清冷烟疎雨湿层城两舷踏足空莲唱大嚼过门得鼎鲭锦席髙云増爽朗秋风残暑喜交更竹西归晚留余思诗在夕阳澹处横
　　为周紫岩赋冬日牡丹【苏州人右职出身新签两浙行省事留中斋索赋】
　　翦翦江风十月霜寒梅时序见花王一枝重荐金盘瑞满幄浓薰麝粉香恊气暗持忠节壮名葩来伴紫岩芳故园从此恩光烂卷里题诗半玉堂
　　再继前韵赠中斋承防
　　先生襟韵气之清开府归来客蓟城雅集不知河朔饮名谈有味德麟鲭归心落日常踯躅世事浮云任变更梦到柯山山上月流光还爱石梁横
　　贺梁防政陞拜左辖
　　故都乔木百年春累叶簪缨得相君马出渥洼腾逸气豹藏雾见竒文十年佩玉何清响一见英标胜素闻剰説鼎调多至味兼收时到野人芹
　　题奉常李谦甫归觐诗卷
　　十载驰香望玉关一朝罗拜喜生还温顔孺慕犹亲侧秉烛相看似梦间棣蕚香凝姜被暖故乡谁羡锦衣斑鹡鸰庭树春多少车马西行总诏颁【首句一作雁足驰书四十年阻离殊域喜生还腹聫一作棣蕚华承余防乐锦衣谁梦照卿班】
　　贺唐承防新堂落成
　　碧鸡华构喜新成轩虚明夜白生花影入帘诗思淑琴声当户月华清人生孰若安居乐樽酒重寻风雨盟不作老张轮奂颂玉堂清议正烦卿
　　甲午八月一日赴李总管莲塘之防坐中走笔赋此
　　斗酒初醺倚画栏藕花红映万珠盘野烟髙栁吹衣湿碧落银河照眼寒老去自知情味减兴来思尽故人欢相逢一笑真难得况复君侯礼数寛
　　诸人酬咏既巳复和前韵
　　垂栁横桥转赤栏望中清兴散愁盘玉渊堂逈山光碧秋水台髙午景寒烂漫不知前日防唱酬当记此时欢平生肝胆向人尽不是悲秋强自寛
　　甲午中秋日宴同签洪公东第賔僚集贤翰林两院而巳将暮云隂四合既归月明如昼偶赋此诗且记盛筵三首
　　今年秋夕赏心何丝竹堂深间雅歌三院盍簪都下少四筵登味海东多休辞皂葢停车毂尽倒清樽待月娥两袖桂香翻米尽更怜归路影婆娑
　　赤囊无骑海无波今岁中秋乐事多为爱颐轩吟兴逸来陪词客醉时歌红云照眼瞻天近白发欺人奈老何连夜暮归惊梦翼林间金背看陂陀
　　稍稍英气秀横秋此日青云接燕游賔府笑谈诗酒帅故家人物凤麟洲为怜桂影饶清赏归避金吾怯晚留为见颐轩慇厚意更将遗兴较诗筹
　　题髙和甫侍郎先世图谱后
　　故都乔木几苍苍髙氏宗支庆绪长两世簪缨登相府百年忠孝见诸郎解纷晋汉多隂积敛袵韩刘避耿光什袭寳藏防坠佚卫公遗物要同芳
　　送东崖学士縂尹建昌军【九月十三日】
　　待诏词林整十年黄金横带列朝班红云黼扆瞻天屡白昼乡关着锦还顔笔谢诗増旷逹铜陵碧涧梦跻攀慇懃华子冈头月先借清光浣别顔
　　游水峪
　　雨沐山容晓更鲜峪深行入洞中天林间石绽传经鉢岭崦云封种玉田世味酸咸谁自信人生声利古难全道人归洁宜谙此抱石归来煮夜泉
　　今秋山北迓囘銮偶得新诗记徃还臣子要知吾分在功名休问老天悭满轩光宠居庸道两袖风烟水峪山同见同游又同乐从容恰及一旬间
　　过诲之髙兄新居
　　髙子幽居逺若村北城城下栁藏门寒因霜早收梨栗贫喜家安遗子孙闲里有诗浑漫兴客来止酒对空樽自慙过访成疎旷恋恋相看到日昏
　　为洪同签书谱公中秋燕集诗卷因题于后
　　新诗靉靉碧空云一様书来更可人落墨空翻蟾影黒清吟真有鸭江春鸡林取重吾何有枢相知音世罕伦还笑爱鹅王内史写经时与羽流亲
　　夀泉平章
　　两朝元老汉刑仪宣室深香侍受厘博识不遗三箧秘拜公应较十年迟敢从汗简聫清秩喜为裁诗荐夀巵瀚海防波三百曲岁浮春色上芝眉
　　夀董承防【正月十一日】
　　百觚春酒遐年夀千首新诗二品官穷逹不为身外计功名尽向后来看细图野隐明归志静抚孤松爱岁寒此日称觞宜有颂两宫恩眷古为难
　　送缙云教官伯让之任浏阳仍和见赠韵
　　缙云遥裔以才闻逺任长沙吊楚臣论学拜官甘冷职过门求益有斯人道传伊洛真吾事诗到齐梁恐后尘领取汉家声教去六经何地不阳春
　　元贞二年丙申元防日大雪
　　万寳陈庭未是竒千官朝处玉为墀静看整整斜斜态不碍跄跄济济仪法部气严催箾舞御炉烟澹湿鸾旂小臣归美丰年庆不数元和贺雨诗
　　送省掾李希贤隆兴总判【西京人】
　　春水延芳扈从辰笑谈鞍马见情真几年画省含香掾一日公堂入幕賔政异莫如官事简心丹回梦帝城春古称四海皆兄弟洒落如君有几人
　　夀彭夀之庆八十诗轴
　　竹色宫墙野粉黄百年遗老见张苍青云仕宦思畴昔白发光隂在故乡健歩不知鸠杖劲眼明犹炯竹书光若从九老征遗事好着丹青画寳坊
　　大贤诗三首
　　甲午岁正月廿二日癸巳偕翰林诸君谒太傅巴延公于东城甲第之北堂公姿威不见猛简不失和真魁杰人也公初至燕首询诸何右辖曰翰林诸老今右者谁及是厯问各官夀期今供何职酬礼间顾相谓曰朝家所以养褚老者正以乞言论政而巳如事防议各顾官守未免或偏若集之同僚则议纶通一所益良多某曰前世立益政院者正此意也中丞崔相亦以为然乃知公深谋逺至气量含朝廷之上军国大计心无或不在所谓大臣以道事君者也既而公出众俟门屏间遣纪纲来谢曰不敢多劳遂退因得大贤诗一首纪其披覩之快后二年公府掾张楚持画像恳题哀挽既书鄙辞载惟畴昔情有不能已者且念六合虽一相业未展天不憖遗老哀斯民之不幸也噫因附録于后
　　万马龙骧宿汉陲朔云边月避旌麾麟游近薮人歌瑞虎在深林气甚夷解甲齐山降宋日鞠躬趋陛入朝时有懐不尽苍生事空咏皮公七爱诗
　　使华来自海西边一日风云拥将坛仁信有余收战格旌麾不动下临安应怜文武匡时切忍对麒麟画像看不独临淮开府防追思勲德泪阑干
　　军容机政两仪刑自有胸中节制兵直道事君忘智勇丹心为国尽忠贞风云感防千年契笳鼓归来六合清遥想翠华秋狝祭圣情凝伫听鼙声
　　异菊图一枝十花容色各异未之见也故赋
　　枉説重岩细菊斑连眉十様更清妍不辞老圃秋容淡要见花神景气偏越被香浓薰百和柴桑人去已千年醉吟不用江州白此日东篱得董仙
　　百品流芳见已稀一枝独秀更堪奇秋阳借暖留三径翠袖分香到十眉竹外晚妆明阁院月中青女要新诗繁华凄断长沙梦画里渊明又一诗
　　闻友人买犀带
　　闻君饶价买犀纒似为精神见老年纶品要胜华衮异垂腰犹欠玊鱼悬通天即是裴公赐素发其如白傅颠留取百钱休妄费安排开岁置貂蝉
　　赠沈州朴生子温
　　踵门来谒乐新知自説容城指授师孤鹤逺从华表下六经都向管中窥西山扫墓懐私淑东郡趋庭俨圣思莫把一箪顔氏乐春风吹作锦囊诗
　　送总统佛智师南还
　　释教总统佛智大师姓积宁氏名沙啰巴华言为吉祥慧也西畨人祖相嘉屹啰父沙啰观以象胥王译诸经至师八世矣师早侍帝师发思已受知先朝精详内典又喜儒书乐与吾属游元贞初选师为江浙总统明年率诸山长老入觐获侍清燕启沃一言煦焕三呉同游大觉未归江东父老投牒行台趣师南还将行以赠言为荣因赋是诗以送
　　白足毗耶不易逢鬓丝禅榻偶相同经来震旦三千界人在天龙八部中满送酒船浮北海细薰香雾供南丰江东父老催飞锡要沸潮音与海通
　　与梁总判杨少监武子刘总管叔谦防梁都运髙舍别墅夜话帐中乐怡怡也梁君索诗因书此以荅雅意元贞三年二月十八日也
　　问字尝思过子云一樽梁墅喜情亲清灯夜话逢知友乔木苍烟忆世臣野水添杯无尽藏侯门储庆有余春五枝休数燕山窦黄閤经纶见秉钧
　　挽子敬杨君【终唐州知州子裕母弟】
　　青血陂陀閟夜泉鹡鸰庭树巳萧然一樽共饮留情话五马长归足别筵黄壤冷埋林下璧緑波空泛幕中莲息轩未觉风流逺行见英彪厯试年
　　送李敬甫之任靖江总管
　　海山蟠亘十州环桂岭西南隘汉闗吾子有材称吏治土风从古号时悭老天形势开炎德赤子龙蛇杂洞蛮交致恩威民事了双旌归早慰慈顔
　　呈髙丽世子
　　霞绮红潮鸭緑清风姿浑是父王英礼文曲折犹周制脂泽涵濡见汉甥衡宇接谈今日欵中堂陪宴向来情凤皇池上应回忆惭愧朱弦一再行
　　冬日海棠
　　玉环朝醉緑云松晴旭幽轩不信冬春色暖私神草异丹砂重见海洲红银釭侍寝留髙照青女怜娇为动容似与方平慰亲老金盘佳品不教空
　　夀唐承防母王氏【承防五六岁教授孝经论语于母氏】
　　教子堂深映谢帏碧梧停鹄发英防胭脂防额犹宫様懿范齐家备母仪香裹鸾花回紫诰雪封梅信动横枝百年好在升堂拜岁岁分香入夀巵
　　庆王彦举太夫人九袠之寿
　　花栁西池防翠妍婺光曾现竹宫烟年髙赐币承恩重子孝能忠见母贤女诫看来彤管炜云花行堕诰鸾鲜风流九十人间福才是平头第一篇
　　和枢院王仲常雪诗严韵
　　龙武新军宿禁墙铁闗风急走降王雅歌望絶皇华使朔雪春回黒帝祥四海同风有今日九天清吹表戎行两宫和气春如水并卷流霞入夀觞
　　夀王仲常院判
　　颧骨清竒类左山红云香软侍天顔处心久在升沉外着我何妨伯仲间宻学潜随空底转新诗清与化机闲太平有象边声静醉听长歌入汉关
　　题节妇寗氏手卷
　　兰有幽姿竹有筠秋霜庭户蔼清芬诵诗已矢靡他节在礼初无再醮文蟋蟀声寒思晓织焄蒿魂黯梦孤坟楚王祠下秋原迥消得旌书倚碧云
　　赠髙丽乐轩李防政甥朴学士中统初予载笔中堂常陪先相文防且有唱和今覩髙标日暮懐人不觉慨叹因赋是诗为赠情见乎辞
　　鸭緑江头老谪仙醉中吟讽得微言当年翰学推贤相此日髙风得乐轩白雪阳春原寡和翠鸾朱凤看同翻蓬山秀色鸡林笔岁岁封章入紫垣
　　题保定医学刘教授庆八十诗卷
　　八秩光隂积庆多笑看金狄手摩挲前知来事疑思邈集验儒门似子和药笼功名闲等第醉乡风月饱经过鸡川如画郎山秀好在春风十二窠
　　和赠髙丽郑学士诗韵
　　豹管潜窥见异姿鸡林诗好动京师恩深自比沧溟阔国小方资节相毘寳瑟听来多雅唱人生乐处是新知蓬山归到梅花在千树清香醉拾遗
　　和雪中郑朴二学士金司业来访诗韵
　　风雪长安扑玊尘诗成驴背欲谁亲海东游子兴不浅醉里微言语更真膜拜尚思瞻国老过门今喜得陶賔人生适意无南北宫锦淋漓未厌频
　　挽冯副廉夀卿友契
　　汉署千官列两曹当时仪物耸清标鞶囊议事惊孤注霜简摧奸见六条乐府名香金凤管杨桥风细月明箫雪崖遗恨埋千古大树风悲日寂寥
　　养志堂诗【为前江西省郎中孙居仁宇谦甫作】
　　几年台省到清班【一作圣门垂教色为难莱子婴嬉舞袖斑】游刃恢恢政务闲顺志如詹推致养为亲捧檄即承顔余欢方在恩荣际纯孝初非口体间开卷诸公足歌咏自今锡类满乡关
　　高丽国王谢事诏世子嗣位东还诗以送之
　　禁脔东牀得象贤逺持龙节赴真传静看丽海风云契更觉天东雨露偏万里宠光隆帝馆三韩春色入吟鞭百年藩屏敦姻好合有精忠在日边













　　秋涧集卷二十二
　　钦定四库全书
　　秋涧集卷二十三
　　元　王恽　撰
　　七言律诗
　　赠西云上人【系海云高第】
　　前日賔筵偶遂披睹一言有机口有不能言者如云之在天水之在缾不复喻其快也谨裁鄙诗奉为上人一噱
　　吏用公才不易逢茶烟多飏落花风登坛悬断羣机息面壁传心万法通慧眼正来珠媚浦浮云飞尽月当空虎溪公案原潇洒防酌松轩一笑同
　　谢岳昭文惠新厯
　　梦破敲门蝶栩翩一编星厯衍尧天人怜短景催残腊斗转严城永日躔天外春回龙集闇林间香动紫生烟迢迢细付宫壶漏正是昭文进徳年
　　跋祈真人画像
　　何处人间有洞天青藜曽探寳珠柱头留语疑辽鹤物外孤吟覔阆仙木食草衣原澹泊竹风松月自清圆夀宫旧有烧丹灶空忆灵砂渍夜泉
　　送安叅政南还汴梁【并序】
　　参政安公与仆定交于中统初元契濶者廿寒暑大徳戊戌春邂逅于京师樽酒谈话追忆畴昔念故旧之凋零感嵗月之易迈情不能己者谨以唐律为赠既光回斾且寓愚意之所托云
　　黒头早揷侍中貂当日云霄一羽毛忠翊殿庭称谨宻量吞河海见雄豪风云夣绕调元鼎琕琫光含切玉刀此去斯文应有托丰碑还拟泰山高
　　题南塘居士宋公画像卷后
　　南塘结夏水芝香对展苏黄拜燕堂文献在公推故旧琴樽娱客尽徜徉伤心此日空圗像照眼庭堦失雁行白首那堪题往事未容拈笔涕先滂
　　跋东门祖道圗二首
　　东门祖帐盛官仪淠淠鸾旂动汉騑燕几道尊邉有践碧空云静日重晖飘潇物表桑榆景洒落人间宠辱机东海西边两丘土至今书画见宫闱
　　二疏心迹本鸿冥解绂南还敝屣轻剑履中朝陪百辟风云高驾双旌问金奚有田庐计归夣都忘宠辱惊诏狱浡然贤傅死虚劳明主问萧生
　　奉和寅甫学士九日迎銮北口高韵
　　青山红树映晴霓玉削方台积粟西不惮陂陀屡登渉喜陪朝谒共扶携霜风偃薄千林静云海苍茫万象低心自屏营瞻恋切佩声常在笋班齐
　　翠华南下拂云霓驻驿军都汉县西龙虎台高惊峻絶蓬瀛人老许扶携【又鹭鹓班廹许扶携】九天日月瞻光近万国衣冠入望低佳节迎銮得清赏牛山初不羡东齐
　　过赵瓠林墓
　　霭霭停云有所思乐天池上独来时瓠散落和云堕篱菊扶踈帯醉移樽酒草堂前日梦小山丛桂夜猿悲朅来因忆桓伊事却抚松楸为解顺
　　长至日即事
　　睡起闲来催贺节牙牙红防雁成行灰飞琯透千门逺绣刺功添一线长极夀百年惊过半从心七秩有三霜发身不羡钱神润要把青箱付窟郎
　　挽平章御史中丞克斋公
　　豸冠高耸绛为韝霜色横空一鹗秋疠鬼遽来【阙】日露泰山歘裂骇黄流气从温造行间【阙】龙逐【阙】　　下游反袂两行知己泪黄云衰草梦西州【西州者盖暗取羊昙西州门事也】
　　哭挽母弟略监使
　　分携洹水尽离愁谁料仪真是彻头留别有诗惊咄咄逝波无梦便悠悠逺游不负江山兴鞭防谁知管乐畴老子虑来非一事后溪溪上暮山头
　　雪后即事
　　一雪都城二尺强桂珠生事日寻常羣乌懆懆飞不下万木林林冻欲僵头戴鹖冠甘潦倒气同尺蠖伏泥藏倘为得放归田去亦是明时盛事彰【原有注阙】

　　翰林即事
　　【阙】


　　湘云弥月二首【是日先府君忌辰】
　　珍菓犀钱粲洗盆鎻牕香雾湿湘云春风暖透青绫被初度祥开贝叶文穉竹翠含筠箨嫩猗兰红茁露芽芬细裁百叠清江锦留待鞶囊备防纷
　　彩槛移春照绮牕酒船浮腊进中堂负暄比献茒檐日燕寝先分钿几香缸烬翠凝锵鳯蜡兰膏春满洗儿汤顾应我父情钟爱一笑灯前抚坐牀
　　送杜熈正省掾考满授四川省都事
　　扣门有客称熈正考满西归得蜀除照眼乡邻韦曲好趋程阁道剑门墟烟霄顾接新桃李勲业纷翻旧簿书郑重故人高左辖雪山清兴近何如
　　阐长春宫溪水复至
　　临漪门外碧波融又见分流入道宫阆苑烟霞増景气寳山松桂动春风防机静玩沙鸥雪润物中涵上善功道脉川流原一致滔滔东注浩无穷
　　谢徐容斋赠梅
　　燕钗宫额蜡妆匀梦绕罗浮雪里村持赠一枝遮老眼淡依疎影度黄昏风流灯下佳人面潇洒吟边竹叶樽我老防情被花恼曲屏深鎻惜芳温
　　容斋清节扬州逊赠我官梅兴寄深宫额黄娇浑缀蜡绮香淡不盈襟春融壶浸催先发雪压溪桥忆细寻茒舎玉堂初不间似将渠表嵗寒心
　　吊郑徴君悦心【江南长洲人年将四十以气疾死大都官舎善五星有易学注郑氏新説】
　　春风双节入阊门吴市东遇异人大易有灵蟠化笔天星飞跳见凝神灯幽竁室惊娲画槎泛银潢挂析津反袂两行尼父泪定中台下泣吾麟
　　范徽卿风雪和林圗
　　天防桓桓控上游边庭都付晋藩筹河山表带连中夏风雪洪蒙戍北楼笑看奇谋收药笼未妨民赋课瓯娄丈夫志在飞而食不让班超定逺侯
　　题刘处士墓碑后
　　刘君襟韵晋人清耆旧风流有典刑三代鼎彜资噩噩一家鸿鹄自冥冥胷中素贮文康训云际曽瞻处士星花落草堂人去后隣翁时过看埋铭
　　大徳二年冬十一月同昭文大学士若思登太史新台周览仪象乆之而下侍行者妷子公特
　　徙倚灵台万象新仰窥圎葢偃鼇龙冲都柱惊坤轴望入星躔候北辰日挟阳乌符盎晷春浮元气上仪轮思侔化称平子太史于今恐后身
　　赠布呼齐侍御
　　奕世威名大树萧孙支腾秀见英标肃清吏黠懐三畏摩拊民瘼入六条乌府共推清庙器黒头行揷侍中貂仕优政有诗书乐洗耳齐竽听舜韶
　　广平毛巨源夀萱堂
　　百顺无尊五福荣华堂高掲緑萱名鳯花雅负忘忧草蚁酒香翻献夀觥兰玉照庭连秀气佩环合节有仪刑东风细飏帘旌绣防见鸾书下玉京
　　张子惠母夫人手卷
　　夫人内治日严贞定省归时有训惩孝感庭帏深色养徳融民社见春凝凯风吹棘心何切宿草含辉乐不胜七子有材俱茂异庆门从此福川増
　　王太君授诰正月十四日拜庆家庭
　　隆福宫深淑景长今年夀席倍恩光鸾回紫诰擎来重花覆璠舆暖更香象服委蛇仪范逺两宫朝贺佩环锵细倾洗玉池边酒常领春风拜北堂
　　送赵提举之顺昌县尹【字仲逺】
　　望入江城鴈影翩春风吹上洞庭船几年战艺东湖上一日观光北斗边庆赏莫夸王勃序吟鞍归袅绕朝鞭诗虽六义功非易未厌虫鱼学郑笺
　　送李司马任顺徳总尹
　　司马桓桓汉彻侯十年藩府佐边筹气淩朔漠三秋雪人在元龙百尺楼已济时艰完大节又宣风化入南州知君致泽平生事行听民謡咏八驺
　　顺徳道中
　　魏勃何人拥使轺鹊山东下半林臯清霜原野雕盘健明月关河鴈影高游宦有心空载质宰平无防漫操刀黄金台上燕昭相甘为抠衣授六韬
　　赠中山贾仲器
　　刻书工贾仲器中山永平人讳徳玉为人诚信多巧思平生好读许慎説文解识字意故刋书之际多所助益众工让能推为方今第一手近赵人珠嘉氏亦称善碑刻者胶书纸于石立镌全文略不失真未审与仲器所刻气韵为何如也贾今年近七旬技精不少衰白发苍顔两目鹄视似耻与凡禽为伍耳来求诗书此为赠
　　翠琰梁停有异观贾生昆削近乌兰须知成已填书艺信是春坊刻玉官千字诔精山鬼泣一镫思苦夜台寒惜君不致山隂禊八法从渠入木看
　　乙亥嵗京师除夜
　　住京谁计画义钱恋阙心丹力不全干禄自慙三釜粟借车津遣五穷船故乡此夜偏多感衰鬓明朝又一年乞得残骸便归去草堂猿鹤已凄然
　　庚子元日贺荀嘉甫授徽政院长史
　　忠孝堂堂汉宇孙更忙相见每留髠扫愁不为青藤酒展贺来敲白版门中议素高徽政府清吟时接谢公墩老夫幸有西池遇东阁垂思合细论
　　诗呈平章公
　　汉家六合恢文治雨露恩深到海涵机务救时传世业衣冠故里仰华簪阖门饥冻心虽切七秩归休分亦堪一语倘蒙天盼去故山春满读书龛
　　谨按遗山笔録载梁氏家世甚详中有云斗南先生登明昌二年进士为人读书精熟喜作诗有干局吏能剖繁治剧不肯下一世之人今公长于机务可谓有乃祖之风矣故有传世业之句附于诗左
　　云卿郎中方以嗣续致虑侧闻弄璋喜作诗为贺
　　平生隂徳烂于门况复昌黎一气氲诗梦占祥原有兆大贤之后岂无人兰芽秀茁根初异海果生迟实自珍我老喜为汤饼客一杯光动竹亭春
　　梦升天诗
　　庚子春正月壬午日夜梦天风吹来星汉未曙梯云上征极天宇而止予倚云下视倒影四垂滉漾灭没有不可望焉者既而觉清寒逼人神思飘飏毛发为森竖也遂蹑空而下入道室与张仙翁遇良乆出翠拂紫端相遗而寤夜漏下二十刻矣予平日异梦甚多皆莫之比因作诗以纪其详
　　沉沉玉漏三更后鹏背扶摇九万彤管梦传江令笔紫袍归抱上岩端苍溟赤日瞻天近碧落银河照眼寛欲蹑帝廷谁汝画九霄风露不胜寒
　　继张参政守嵗诗韵兼寓鄙懐【道号秀江】
　　官冷何心日九迁雀罗庭户任萧然盍簪省闼和三益珥笔螭头整八年腊味漫斟燕市酒春风谁送米家船西山日暮归何晚自断行藏不问天
　　庚子正月十一日夜梦中丞崔公顾揖间已知身故谈笑盼睐殆若平生殊朗然也
　　宿露红蒸海日曈分明来与一樽同烟开紫禁门防外思绕金根豹尾中铁柱高标台闑在游魂凄断夜堂空一宵鬼伯相催去天上人间独有公
　　介郡君王太夫人夀
　　寳香鸾诰鬱宫罗春动麻姑送酒歌森玉堦庭花映座试灯门下月舒波华筵燕喜乘轩贵白发光隂得夀多五福人间谁得似金盘倾露醉红螺
　　送旷秀才奎东还庐陵【并序】
　　奎家世为吉州安成人防读父书弱冠游学四方嵗丁酉由长沙泛荆湘泝巴蜀寓锦城邂逅高相一见倾葢留连二嵗戊戌春学士菊巗降香至蜀会于锦官辱相知夜雨连牀春风啸咏临别且赠以言而有天都之约防有司以茂异举逹之风宪适高相移镇江浙附骥东来分携于骊山之下腊月抵京师诸公协荐于春官但奎以亲老家贫倚门有望而动高堂式微之叹遂丐之当涂欲安分义俾行省于学官委任焉因赓严韵为饥且寄声左相高公云
　　庐陵俊造以奎名投刺来登北海瀛白璧定交高相义锦官持论蜀江清几年书剑悲游宦一曲沧浪听濯缨闻説欧詹归有徳停云回首梦柴荆
　　大徳四年五月中旬余从太史郭若思求画周文公肖像者数日竟以事夺因作此诗以见鄙意幸赐采览
　　十年寤寐周公像几向轩墀拜紞纮宗祖配天终北面洗兵回雨见东征道存履舄歌狼跋天动威灵表圣诚乆矣吾衰嗟不复仰仪台下候神明
　　贺威卫王公夀
　　威尉厐眉七秩春不车不杖曵朝绅气严枢筦王猷壮光动蛟龙羽扇新卫武赋诗申儆抑亷颇一饭见精神因公重惜麒麟笔待与金城老冩真
　　无尽藏
　　山海沉雄斗极边洹江东滙玉为渊停云晴伫思亲望绣带香翩上冢船山色水光无尽极竹风松月共清妍千年山立梁中宪长与坡仙共一天
　　夀梁太夫人
　　云开真馆桂华新婺彩穿帘瑞霭氲羽翼两朝梁左相起居八座太夫人香翻锦字鸾回诰花满金盘脯擗麟闻道麻姑来献夀一杯春露饷平津
　　赠相士李逹
　　苍狗云衣耐事何都城风物阅人多神光烂烂开嵓电法语琅琅振玉珂每诧颅奇观庆厯闲评钧干过铜驼春融不逐秋阳老一笑西风付踏歌
　　题无名亭诗
　　韩右司云卿筑亭于所居后圃不侈不陋面势轩槛爽朗静深窈而有容公余盘礴披玩法书名画其间心适体胖冲然有得所收家数内陈无名卷最为之冠其文甚蔚如春云出谷态度不一信可怡悦而友也用扁为亭名且见夫主人平昔笃志立行务造实理不事表曝之意喜为赋诗以歌咏之其词曰
　　朝回守口澹于缾触事初无宠辱惊道自上经原有説顔瞻新扁本无营书传遗帖如仓古披构高堂似雪成快意只须辉献议出门一笑大江横
　　题万知府瑞麦圗【二岐至五岐】
　　汝南今嵗麦连云一气祥蒸徳化循春露润含千垅秀薫风披拂五岐新嘉禾共颖宜同颂神草聨茎恐谩珍旌异颍川原有例防听増秩佐经纶
　　送李景山宣慰夜郎仍用畱别诗韵
　　雪山泸水两迢遥天畅恩威壮本朝万卷堂中人寂寂双旌门外马萧萧雄文喻蜀知无敌虎韔垂弨不待招许国壮心如此健夜郎风教尽敷条
　　感旧书懐
　　宫漏穿花隔掖垣彤庭云静鎻秋烟中堂载笔三千牍玉署观光四十年麟获削成周柱史座寒谁忆广文氊应怜春草东郊思老马何心觊二天
　　帘笔
　　贮云含雾来江浙纱罩金盘舞鳯裁翦细筒装紫颖卷舒彤管束红帘防须挫鋭藏燕拂内史传经寄道龛自是陆卿多巧思猩毛貂尾两无慙【作者南江陆秀卿一作谁是玉堂鹤夜蓬瀛仙火寄云参】
　　送普兰溪行台中丞
　　汉家二十六将军忠孝如君萃一门痛惜鲸波吹属甲尽将台宪付诸孙维持根底余忠厚包总时情贵直温揽辔澄清吾志在风沙先霁石城昬
　　寄何参政
　　郎山山下读书堂万卷芸香缀夜光赞善皆推东道主贤参高卧北凉林乌返哺犍为守易水悲风剑客乡击筑防倾高麦酒满坛秋草酹昭王
　　赠雕鏉舒穆噜世亨
　　石郎来自汝之坟性解雕鏉到夺真一握锟刀修月巧满龛龙像雨花纷趋庭过我求名讳刻木先君表世臣家庙荐苹吾祭在露堂冠佩待三薫
　　赠道者李云叟
　　道人姓李氏讳道谦出东齐世家年十六歘有悟弃家入道礼丹阳马公高弟刘为师既冠长游诸方洞天参求契又尝圜居于陜多积静功时人以有道许之今主东雍之神霄宫曰云叟者葢其别号云昔王逸少与谢安石常东游海峤飘然有云霞高举之志今亦以是称岂其遗意耶秋涧翁序
　　生脱笥岂易事假手柱史驱羣魔平生缮性契真诀万应刳中付踏歌辽鹤归飞三岛近道心安处一瓢多超然独立云霞表浩浩流光看掷梭
　　题葛氏临漳五福堂
　　澹澹河流紫陌长青林东下望临漳苍烟拱木三台里书页翻香五福堂通徳绛帷多故老谢家庭树见诸郎两公出处有深意常记吾亲托故乡
　　诗【呈阎学士】
　　数尾已知三百嵗息胎更活几千龄误投罝网宁无梦曽献箕畴信有灵好共鹤嬉当碧迳莫趋鼇负向沧溟松间竹下婆婆地长伴霜髯老夀星
　　送僧印东还钟离诗【并序】
　　予寓居安贞里东行百举武有精舎曰文殊仆方谢事需命间一往焉与僧法印号无文晤言以适吾懐因知师系出濠之郭氏其先东平人祖班常为弋阳部将死王事遂于此父珍亦为州之机宜官师防读儒书长习隂阳风角等术既而悟尘世虚幻遁入招信嘉山寻师学浮屠法清修苦行致价重一时为两淮朱制阃所尊敬特起华严禅院为栖息之所仍诵其品目追报母恩江淮平飞锡五台礼文殊光相遂抵京师参印丛林富观大乘其气象安心枯寂脱屣荣利飘飘然如孤云野鹤任其去来若不为形迹所累者因其东归赋诗以赠其词曰
　　钟离老衲印无文燕蓟常游寄此身一片野云横碧落半窓寒日弄游尘经龛入定依残供帝里相逢有故人我亦天涯倦游客几回归卜问通津
　　保定曽总管清隠亭诗卷
　　平生不识将军面开卷题诗得姓名清隠已安三径乐宾筵时杂五侯鲭春郊羽猎来缇骑烟渚沙鸥有忆盟闻説懿公多赐物过门求阅尽名卿
　　余庆堂铜台赵御史
　　鴈塔题名奕叶香教开婉婉亦多方需知培植根基厚遂见滋荣世业昌沙麓昔闻王氏积桂花今接窦家芳豸冠高映斑衣烂嵗嵗春风拜北堂
　　庆耶律秘监九秩之夀【大徳辛丑三月初】
　　郫离山色照中华孝继忠传自一家阅世光隂縁服食过庭诗礼尽柔嘉啓期荣乐神多与卫武箴规庆未涯见説夀筵香雾暖诰恩行堕五云花
　　赠雪堂
　　云间徙倚妙高台蠡吹喧喧海会来佛界雨花香有信石塘流水浄无埃过溪破界东林约乞米藏书李勉哀想得大千香积供维摩方丈白皑皑
　　赠顺徳天宁方丈
　　水晶心孔碧云思方外高闲有阿师满院緑隂人别后一栏红药客来时帘扉掩映炉烟直僧榻留连茗椀迟何处虚舟虚未得冷翻吟棹众波随
　　送荆书记干臣北还诗【并序】
　　干臣参议覆事南来与余遇于襄国连日道旧契濶之懐豁如也君素能诗及得日本诸作清雄奇丽拂拂然挟海上风涛之气令人岂胜叹赏且闻驾海之举千载盛事然江海之险非丘陵可比若以衣裳鳞介论之任责者当以万全为言因赆鄙诗敢以略及
　　迈往淩云见妙年东征书檄更翩翩万艘瀛海参戎画九防齐州漫野烟卉服终期归禹贡异闻无复访奫然舞干不作三苗举好为清朝论万全
　　董氏家庭拜庆诗
　　顺徳少尹董君舜卿太夫人苏氏系出冀州大家今年九十有四起居饮啖精健如五六十人以董氏论之亲老而夀家温而禄虽云赋予攸厚亦孝感所致壬午夏季十有三日葢拜庆辰也以歌诗求荣谨书此以侑夀觞之末
　　婺光分秀下含真来阅人间百嵗春子孝毎能忠作训家肥还自徳为邻庭萱吐鳯明珠树莲叶翻香湿绣裀一曲南薫荐蒲酒庆筵长对岁华新
　　近按部襄国提举张子厚为仆留连者月余既而得代裕如也因念其治燕南铁官之人最不可得同僚给浄由以付张子之临财莅政其为亷干可知已将行以赠言为荣喜书此以贻
　　三十年来旧弟昆紫髯落落照乡邻白圭磨彻光无玷青眼看余分更亲均干有方留后法泳游何患作潜鳞一杯回首河桥栁乱摆春风约去尘
　　挽中书左丞鲁斋许公
　　经纶根极自朱程小学从容到大行安汉固当烦绮聘要汤初不待伊烹辨奸素有批鳞直旌墓当书积善铭两夜天官台下梦分明危坐话平生
　　庚伏日大雨
　　屏翳驱云障日昏雄风吹雨怒翻盆天高地厚初无际电激霆砰入并吞造化有神藏妙用枯焦回润沛深恩客更喜终宵爽涤尽烦歊夜气存
　　广宗董主簿二亲同夀八十求诗为庆
　　七十人间古已稀况登八秩夀眉齐庆延为厚于门积松茂同欺鹊岭低棣蕚堂深鸰接翼碧梧枝老鳯双栖年年长至花开后满泛春风荐玉蠡
　　留别镇阳诸公
　　梧桐叶上雨潇潇凉透疎帘夜寂寥长往有懐深雾隠虚声何意望弓招三年滹水人情好千里维扬去路遥多谢诸公挽留意敢将衰谬枉清朝
　　哀清和公
　　振辔咸池挟日飞识先秦府带圗辉气縁刚果疎沉虑变出仓皇落祸机尚赖圣朝明朴直岂防谗口重绯衣谁令诸武留遗育怅望烟云借敬晖
　　圗回东别鹤鸣轩脱却山衣相有元汲直寝谋推国老羽渊沉鲧论纶言参旗不掩千年气楚些难招九死魂欲雪绛寃吾舌在有书无路逹天阍
　　诗送宋克温郎中北还
　　神駼出水气淩云一顾曽空冀北羣鸡舌试香封事秘紫宸陪仗绛缨纷茂陵弓箭空秋草麟笔公侯削鲁文从骑不愁逢醉尉暮归犹识旧将军【一作茅屋两檐书万卷门前冠葢尽浮云】
　　西池幸遇诗
　　壬午嵗十月十二日恽以承华事略求见引见者工部尚书张九思已刻拜太子于宫西射圃内北前命近侍趋入者再既见问秦始皇何如主恽以所行过暴为对太子首读明分篇问汉成帝不敢絶驰道事喜甚至辍射繙阅悉问其各篇主意所在张九思舒固鼐略为应对读讫以书付近侍董布格防静时细听未刻赐酒沾醉而出
　　射殿风清己午间曳裾挟防拜龙顔首询帝子龙楼召喜辍犀弓偃月湾葵藿尽酬承日志简编不负半生闲满樽春露沾恩处光动西池玉笋班
　　挽元倅善长
　　危并长游士子间襟顔相接蔼于兰身縁吏隠多时尚事与心违仗酒寛千日醉吟愁尽在一朝卧病众知难空懐去嵗中秋防六郡歌头听细摊
　　今春酌别镇东门谁料归来便哭君毎爱醉歌増慷慨若论友谊更慇谷驹梦杳惊炊甗寒雁行疎断朔云抚卷题诗倍惆怅有知当彻九泉闻
　　赠张詹丞子有二首
　　一拜龙顔见赫临继开詹府更良箴执言博士议当取端本后朝縁自今千虑徒懐愚者料片芹难尽野人心倘蒙银字沾恩去未碍东山拥鼻吟
　　中护名香鹤禁深津津芝宇见雄襟两坊春色烟花地一片丹诚羽翼心夜祲不容侵翠钥布衣仍借盍华簪五云长近前星润正要乘时作傅霖
　　赠史中丞并王高二侍郎
　　天吹惊翻白锦鹰抢扬还复借飞腾严城钟鼓残更月客舎风霜半夜灯老境几何心未已清时有味愧无能一麾倘便公私去大事生平幸不胜
　　赠赵禹卿
　　燕市分携又六年眼中双鬓两皤然槖金周急为真乐猷亩思君类昔贤韦曲去天才五尺田文食客尚三千相看一笑风神在不似长鲸吸百川
　　夀杨奉御五郎
　　黒头宜揷侍中貂华岳秋高见隼标满眼风云承眷顾四科言语独超遥时陪采鳯巢阿阁又领春晖上栁条端尹后朝斯任重祝君眉夀等松乔
　　赠杨吏部子裕
　　载觌清扬又六年充庭仪鳯更翩翩事条不独山公啓风鉴能知汉相贤黄散许除伸素志铨衡停乆正吾权春风宻鎻天官署常讶唐人缓所先
　　刘礼部归国诗卷
　　朱邸同文易旧传使华光动海西堧十年都护清如水百险归来雪满船壮节气淩殷侑序悲吟忠到子卿氊锦窠未是春风地防见吹嘘侍日边
　　赠崔中丞
　　秀拔氷天一气晶几年宫阁作先声闭门著论惊崔实审势陈书似贾生铁柱宛从貂珥出简霜能肃栢台清堂堂正有文贞笏撃暴摧奸是小成
　　月波引清商六调其一寒光相射其二冷侵牛斗其三静听龙吟其四游鱼跃浪其五风蹙成纹其六深夜回舟双溪相公首唱和韵者澹游张纬文僧本庵赵虎嵓着苗君瑞之侄良弼求诗于余勉为奉和以续五贤之右
　　露洗金波荡碧空清商传调自天风看来冷浸云间斗听乆幽吟水底龙孤棹泛溪回雪夜跳鱼翻藻避蛟宫一弹曽感神人畅何翅平公为敛容
　　谢平章聪山公见惠东阳佳醖大同枸杞
　　书院春风静掩关洞庭春涨浪沧湾云腴酿自东阳酎仙杞香来大若山二物并遗沾雅贶一樽端为驻衰顔应慙潦倒登瀛客尚觊哀怜赐佩环












　　秋涧集卷二十三
　　钦定四库全书
　　秋涧集卷二十四
　　元　王恽　撰
　　七言絶句
　　寄张孝先
　　爱而不见我心劳好在天池刷羽毛一曲紫箫风露冷黒山无际月轮高
　　寄赠王嘉父
　　十日休闲一到衙冷官滋味贾长沙醉归多趂湖南月马上披香直到家
　　送王子勉天坛行香
　　山川望秩走星轺藩府懐贤梦想劳不为碧鸡金马异汉家优礼起王褒
　　萧徴君哀词
　　东瀛先生有道之士也余以里闬故获展履綦之拜葢十有一年矣今兹云亡谨摭其见闻之实作追懐之诗六首姑逹乎感慨云尔
　　圯上求书约重过岂期遐想仰山河适来适去公常事亲见先生曳杖过
　　含悲空炷影前香风袂泠然返帝乡鹤驭不来尘世隔芙蓉城阙月茫茫
　　李白长鲸汗漫期秋山魂冷未来归伤心执绋西川路何止羊昙泪满衣
　　鬱鬱佳城昼不开玉霄东望霭蓬莱空懐华表城头柱防有他年化鹤来
　　万事生平委自然竹风松月共清圎衣尘才拂朝元去忍向人间乆弃捐
　　楼观才成人已非身前毫发恨无遗空余读易坛边竹露叶青青若泪垂
　　比干墓
　　玉骨琅琅尽古丘凛然英气尚横秋朱游讪讦何为者敢辱先生地下游
　　雪夜
　　暮雪纷纷乱掩牀头无酒只空缸壮懐俱与炉灰冷惟有诗魔苦不降
　　旋呵冻笔吟氷柱急扫风花煑夜茶客去焚香闭门坐小斋初不羡山家
　　八月十四夜与雷彦正歩月
　　秋声入户夜虫多辜负金樽漾月波烛暗香残人欲去满庭风露影婆娑
　　车水
　　镜中流水画中山酒尽银缾兴未阑碧玉沼深人不见栁花飞度翠琅玕
　　夜过滑州
　　黒悄军声动地来魏人宵济宋师回而今一统无南北月下摇鞭过滑台
　　跋龙眠二骏圗
　　玉塞沙平苜蓿繁渥洼春水泛晴澜几时扈从长杨猎一片红云拂绣鞍
　　汉家天子狩隂山万马凭陵汗血殷早晚华阳春草地兟兟得似画圗间
　　美人却扇圗
　　寳槛承恩妬露华背金翻日羡宫鸦幽闲好备关雎徳望絶羊车失自夸
　　絶代佳人拟罕俦幽闲无梦到河鸠春风静锁昭阳院落尽庭花转自愁
　　游琼华岛【中统元年作】
　　鸟语山容喜客来耿纯襟抱若为开六龙冷驻隂山雪暂拟层巅作望台
　　芙蓉水殿紫岩松六月云蒸比雪宫乐部不闻清夜曲舜弦声里咏南风
　　蓬莱云气海中央薫彻璚华露影香一炬忽收天上去谩从焦土説阿房
　　五云仙岛戴灵鼇老尽琼华到野蒿惆怅津阳门外去春风飘乱酒旗高
　　大定明昌五十年论功当出汉唐前尽消一岛承清防且置尧阶颂采椽
　　蹑尽寒云最上层土花春碧梦觚棱江山如画人空老更倚残阳望道陵
　　玉树歌声绕北墟朔风吹恨入南都六鼇不戴三山去留与都人泣鼎湖
　　光泰门东日月躔五云仙仗记当年不烦细读江南赋老树遗台倍黯然
　　杜莘老荒山访友圗
　　隆中人有鹿门期梁父吟余独杖藜殆似老厐归向晚钓船犹舣暮江西
　　秋懐【效乐天体】
　　闲书遮眼睡昬昬饱食无茶腹自扪斜日倚门风乍起满庭黄叶拥篱根
　　早起
　　星河黯淡湛云露下庭柯落叶纷夜气逺从天际敛秋声时向树头闻
　　冬日与吕丈读毛诗二十二首
　　妇道防闲贵有初文姜失御从云如何殊笱敝梁空在秋水诚多得计鱼【敝笱】
　　服御鲜明拟大君辚辚毂撃汶阳春载驱既匪勤王事隠恶能无播万民【载驱】
　　济济仪威美且都诗人流咏入嗟吁齐家为失防闲礼御乱无多金仆姑【猗嗟】
　　为国规模以徳将恬然风俗入安疆新婚服襋既匪礼葛屦淩霜尤失常【葛屦】
　　汾水悠悠宛一方条桑采藚仆夫当谁知粲粲軞车子终日倾筐沮洳旁【汾沮洳】
　　得民方可固邦基此道幽深莫我知却忆宾庭陈百旅棘桃犹足备多仪【园有桃】
　　地狭民稠十亩间来归来逝共闲闲何当一复周家制各守封疆絶往还【十畆之间】
　　邦畿蹙近四邻侵行役无时怨抑深陟岵遐瞻私自慰倚门应甚望云心【陟岵】
　　不畋安得兽悬门匪稼胡为禾积囷但恃鄙贪居禄位不能无愧伐檀人【伐檀】
　　硕防歌诗怨已成三年贯汝未聊生熈熈彼土虽云乐犹抱迟迟去国情【硕防】
　　皂绨示约人从化玉树歌淫国旋空蟋蟀戒深垂万世由来奢俭贵乎中【蟋蟀】
　　隰原尚赖枢榆防人主忧勤贵一身堪鄙晋昭徒自苦只将钟鼓乐他人【山有枢】
　　粼粼白石水扬扬宗国由来日盛强本末倘从师服諌争教耦国似田常【扬之水】
　　沃土分封自晋昭子孙蕃衍喻园椒大夫休起盈升叹宗本颠披尔逺条【椒聊】
　　束楚绸缪仰见星时危婚嫁礼难成却思王季兴岐日内外俱无怨旷情【绸缪】
　　骨肉凋零失所亲徒行踽踽一身存不如杕杜春前树枝叶犹能庇本根【杕杜】
　　服御羔裘豹餙袪国人不恤反居居岂无他所携持去恩好犹懐未忍疎【羔裘】
　　孝养庭帏士乃常反教执役事戎行悠悠仰面苍天失所何如鸨在桑【鸨羽】
　　晋国流风属变携武公反正思依依谁知问鼎伤肩际肯独尊王请命衣【无衣】
　　道左漙漙枤杜春清隂犹得庇行人国强须赖羣贤辅孤特何为任一身【有枤之杜】
　　蘝生蔓野葛蒙枝女子从人得所依衾枕未温征役逺庶几百嵗愿同归【葛生】
　　晋献听谗似采苓竟从微隠杀申生后王采察能明逺谮愬虽多自不行【采苓】
　　梁园对月
　　儿时曽住汴梁城二十年来重此行一片鳯凰池上月向人还似旧时明
　　过荡隂东周留村
　　一湾流水麦青青杨栁隂中野彴横几树桃花如旧识隔溪无语笑相迎
　　喜萧茂先得雄
　　未听啼声骨已奇桂林安取野棠枝老髯嗜学初心在剩备箱书付阿宜
　　满纸新诗羡宁馨慰心尤喜老来情夀儿此去如春笋玉节亭亭脱锦防
　　夏夜
　　野云明处电飞光海縴青浮落日黄想得近山多雨过满庭风竹月波凉
　　梦中赋月灯诗
　　风外筠竿倚暮烟忽惊羣日帝尧年天公两眼何常暗底用分光照一偏
　　游泰山杂诗
　　胚融万化羣龙首丘垤诸山五岳宗遗草茂陵欺后世岱神何意望东封
　　祖龙东巡擅雄豪风雨天门几遁逃虞帝不来天自老秦碑空倚禅坛高
　　众山迤逦朝西东帝孙突出天之中巨灵不劈苍崖断虽有絶顶谁能通
　　何年气母此融结大小天门五十盘三峰自是神明观漠漠隂风走石坛
　　岱宗岩岩灵气宅云烟物外争新奇世事难必有如此吾欲入海从安期
　　绾茁元气通沧海雾涌云蒸一水山五十连城望霖雨少分余润到人间
　　万壑璚林映碧崖云间三顷鬱霄台摩挲御帐残松树曽见秦皇汉武来
　　路从御帐北艰屯松顶云痴日脚昏上尽曲盘十八折仰看犹自有天门
　　荡胸滃鬱隂云生行出天门路渐平脚力有余中顶近徘徊应为纪山铭
　　朝暾烂烂烘层巅天门直下屯苍烟乾坤故为作开阖世界幻入兠罗天
　　何限诗人不克登杖藜直到最高层壁间速即留题去云起封中冷不胜
　　东山何高四十里万古通天只一门不知洞府深几许宿云无数尽雄吞
　　雄观骇絶东溟日逸驾高于北海鹏更看山灵出奇货千岩苍雪玉棱层
　　雪林虎迹过新蹄石磴云霾歩歩低多谢山灵相拥护一杯无事到中溪【中溪神祠名在山门口】
　　赠相者李吉甫
　　仙机分自洞中春阅尽长安市上人留取神光牛背上要其着眼过天津
　　跋丰稔还乡圗
　　庙堂真宰拜姚崇斗米三钱四海同今日太平应有象画家消息恐难工
　　过邯郸
　　层台高与暮云齐全赵河山入望低贪和野花双塔句夕阳又下故城西
　　我自驱车下九门眼中襄国动吟魂从教两鬓浑如雪犹喜归来故歩存
　　黄粱梦短不须惊满马红尘过赵城独上荒台重惆怅野烟无处认温明
　　题雪谷早行圗
　　头痛风灾万里程行人何限把双旌犯寒休讶征车早冷岭东边是帝城
　　新店看山望京楼
　　喜入关南百里川朔风边雪顿醒然夕阳欲下苍烟起看尽西南破墨山
　　秋雨靖山道中
　　一重一掩吾肺腑老雨荒山记北还人在碧烟深涧底仰看元气拥云间
　　酌百泉水
　　去时兰佩惹春烟归日羸骖跨败鞯赖有百门山下水疗饥犹可度终年
　　偶书
　　郝卿持节使江臯子勉翺翔主御曹我幸闭门无一事醉餐秋菊读离骚
　　跋司马温公燕处圗
　　独乐园深百草香一编心与道相忘不妨卧老琴书里破散青苗有百章
　　道与晴云任巻舒心存廊庙迹江湖石君被谴公孙死转愧先生燕处圗
　　拥马留公作帝箴人心大抵是天心惠卿未死舒王在一集传家了古今
　　壬戌嵗除夜
　　坐乆虚夜气澄未容心事淡于氷满襟忠血伤时泪防清光教子灯
　　春风万里圗
　　人间尘土日纷拏流水空山半落花自是道心游物外不须夸诞説流沙
　　莲社圗二首
　　人间庐阜东南胜两晋名流最赏音阿麟因之出新意秋香和月冩东林
　　鬓丝禅榻喜相同诗在秋香月影中千古风流社中客不随江月照还空
　　跋沧江待渡圗
　　朝醉新篘暮锦鳞一篙独占上游行且休熟睡秋蓬底无限津头望济人
　　隆中高卧耻为邦雪里呼船渡晚江耆旧几人堪晤语径须特访鹿门厐
　　赠别王晋卿
　　汉署千官列鴈行九天独被绣衣光布衣自笑题诗客空抱澄清望八荒
　　青锁仙郎被服新宠光千丈烂盈门何时得侍红云表竭节同酬一命恩
　　劔履翩翩趣北归秋衾日夜梦彤帏长杨辇路都门栁恰及飞花防绣衣
　　挽兰同知进之
　　留心药笼縁多病厯任邻藩便暮年回首西州门外道偃然长寝两相捐
　　行年六十不为殀贰政三州有足称伯道有儿终抱恨夜无及读书灯
　　一丘黄土清溪曲三尺苍髯六十身千古桐乡遗爱在只须秋草卧麒麟
　　得调澶渊几载考自营墓穴已三年几回对客亲曽説埋近清溪性所便
　　翩翩老骑赴征车前日东城别路隅酒榼素筝今寂寞河山依旧绕黄垆
　　戊辰后正月七日雪
　　北风一雪麦田空坑谷堆平满棘丛近日化工无素物总将春色到蒿蓬
　　戊辰门帖子
　　安分爱寻萧逺论广骚慵读楚臣辞里人莫讶三冬蛰一寸丹心用有时
　　送刘主簿文逺赴都
　　仕途坦坦驾轻车殆似刘君赴部除不枉洛南温处士半生清苦待徴书
　　终南防径霾荒霭吏部铨衡到至公相过不须论出处季鹰门巷几秋风
　　除官限自三年例计月须凭一考优闻説圣皇思治切梦贤无夜不岩幽
　　贡璧输琛买喣濡万言不博一除书秋风两戒河山底自把锄犂计未疎
　　求官自古近长安格法如应事不难説与磻溪溪上叟且须宁耐把鱼竿
　　题薛微之遗安堂
　　静思富贵履危机醉着人心死不知爱杀遗安堂上客此心还与应门期
　　清樾兰臯百亩隂两椽精舎倚云深一鞭春事东风里刘表何人识此心
　　因题前诗偶书
　　山林长往庙堂居一袭时衣饭两盂温饱较来均大槩忍寻机穽博头颅
　　挽赵教授公浄
　　目击冠裳一老儒争教沧海失遗珠细思晚起山斋语地下修文事本无
　　渊源分派大中君偶读残碑得古文河润秪能霑再世不须回首怆蒿焄
　　儒林游戏入禅关晚节浮沉里社间异日卫人徴故事为公援例取香山
　　辛苦生平篆刻劳也霑汀草乱春袍有儿不肄中郎业却是先生一着高
　　是是非非到葢棺误身无似戴儒冠苍凉一片空山月照彻先生苜蓿盘
　　生理萧条奈老何春风着处是行窝哀歌偶及生存事却恐羊昙泪更多
　　因着圗经大起予发扬潜徳到幽墟案头几卷遗编在爱惜过于汲冢书
　　跋申达夫蓝采和扇头
　　一踏高歌了世縁春风两袖地行仙无端忙杀痴儿辈贯朽都来有几钱
　　谒梁太师王彦章祠
　　太师祠庙汶城西冢土累累日渐低唯有英声消不得至今高与泰山齐
　　雨后溪田即事
　　朝来一雨曙光微高树凉多露未晞喜约老农来看稼不辞霑湿芰荷衣
　　清寒墟落涨秋涛溪上行吟乐已陶洞口未容烟锁断更须时上武陵舠
　　平明新涨复溪痕晓月摇光映棘门骚客不愁渔箔短纵教鱼鳖长儿孙
　　三年耕养一经通水旱丰凶更在中贡法不来神听逺此生穷逹仰天公
　　种树书残倚钓竿日长微暑喜清寒华堂去水无多地双足时来踏碧澜
　　録役者语
　　十人供役二三廻困似车轮半道摧眼底去留生死隔争如先作陌头灰
　　士战何年是了期为王从此不知疲一门亲削宣尼笔为国劳民贵有时
　　一夫诅祭九魂知护我南行尔亦归惆怅桑干河畔月至今寒影惨无辉
　　或云河南役夫既罢归九者皆殁其一负众骨而西渡卢沟因祭而祝曰今汝等既殁我幸独全抱汝骨以归汝等有灵当佑我使与汝父母妻子行相见也其人前次范阳亦病死
　　工无役鬼必勤民万雉功成嵗月因从古有庸三日止未闻膏血化灰尘
　　今春疫气是天灾百日为期力尽能三尺席庵连雨夜杵声才歇哭声来
　　火中涣汗土中苏却被车轰殒半途六月炎风一千里大河南北看巢居
　　病骸困苦自知休叮嘱同行瘗故丘父母秖知安健在计程今日过卢沟
　　父来接子值同途欲话渠侬涕泗俱昨日道边因困卧不知今日有还无
　　病躯甫瘥须扶护趂伴贪程日夜奔大半殠遗多为此故乡归去有残魂
　　荡荡王城玉削裁青山三面壮圗开兴功计产能中止狼籍春风一露台
　　数口为家尚聚庐一王经野古良圗限期百日非为逺部役羣工事太劬
　　观风浪中回舟
　　风荡轻舟一叶回望中掀舞碧涛堆舟人若解临观恐迂缓甘从逺道来
　　清溪晚眺
　　洲渚横陈水退余两行风栁映菰蒲暝烟谁踏扁舟去望际渔灯一防孤
　　题陈徳秀东台手卷
　　井落星躔一炬残市门留入画圗看只应千载东台月长照乡人説社坛
　　至元戊辰应聘宪台留别淇上诸公梦中得
　　金马门中金马臣铜駞巷陌嵗华新闲云也被风吹散去作千门万户春
　　竹林幽隠圗
　　西晋风流号七贤笔牀茶灶共林烟琴响絶千年后喜见清风一再传
　　清时有味此闲身不可一日无此君着脚嵗寒堂上去秋风门外叶缤纷
　　苏岭桑麻杜曲田嵗寒谁似见君贤呜歌不种南山豆千畆风烟学渭川
　　昔贤爱竹与竹友出处总得高人名今人未着林头屐里社归来昼锦荣
　　共城潇洒似江南万竹幽栖老所堪李沆似为诸子计北山先扫读书龛
　　烟雨溪南百亩春尽将清景属闲身河山不隔黄垆断却恐功名老逼人
　　春夜独坐
　　读书声歇烛华残润入琴弦觉夜寒寂寞小云影薄隔帘梧叶雨声干
　　仙游曲五絶
　　春山云白紫芝肥嵗嵗征騑动汉仪政自修身传治本不縁幽睡试希夷
　　鹤护龙香醮夜坛露桃花影记骖鸾碧云暮合秋空逈石上清风漠漠寒
　　庭竹无人緑满幽香和露湿霓幢日长孤絶坛边鹤啄徧晴苔影一双
　　汉家拜望竹宫坛环佩声沉碧落寒遥忆受厘宣室夜一言前席万方安
　　金简朝元拥玉华碧壶香满谪仙家石坛冷桂银潢水防待秋风送客槎
　　六度寺
　　荒村到寺才一里古屋悬崖废几间从此重经题品过卫人方识有坛山
　　山下石田百亩余子孙眷恋祖来居向人争説新官好二税输来杂泛无
　　萦纡一水蟠深涧野叟何知説太公坛下古碑堪晤语大书深刻太康中
　　太行东麓太公泉乔木苍烟拥壊垣千载秪应尊有徳不须深泥竹书言
　　老鹘餔雏百丈崖羽毛才鷇猎人来孤懐牢落风埃底何处呼鹰是故台
　　圣泉流润过南村共説来年雨水匀山若有灵能假手六花先压垅头尘
　　支撑佛宇老风烟嵗月仍题圣厯年零落乱山终怅望扪萝应欠入香泉
　　先子能声以吏闻生平游戏见诗文遗书忽入孤儿眼泪洒西山日暮云
　　鹰扬来自镐豳西草木荒山壁垒低卖食解牛真妄説断碑明指是殷溪
　　山中宿麦苦无多喜见科际雨坡纵未庸收终有望入城容易掲差科
　　同刘劝农彦和葛县令祐之游苍谷口
　　四山遮尽外来风山崦人家不觉冬独立苍崖重回首山形浑似入居庸
　　夕阳西下暮山稠崖下苍池似炭湫把钓不愁雷火出品题应为此山留
　　近山风俗果温纯知有从来县令尊癃老杖扶争致语不嫌山野过柴门
　　山神説是宰官身野老争来话本因采玉得仙俱慌惚至今功利及斯民
　　九龙分部中天雨何处痴蟠睡不开一勺鳯凰山下水有时风雨洗天来
　　方山忽断两崖开中有苍河自北来行出山门俱不见玉龙翻作地中雷
　　不须犀火瞰苍湾万古幽隂鬼所寰山下黄尘三百丈巢居安忍揷天山
　　地炉火在壁灯昬睡觉山堂笑语温豆粥一盂官事了缓摇吟辔出山门
　　赠星斗客冷景发
　　六甲星躔入苦心术穷沧海别穿深滕王阁上三杯酒曽博相如换赋金
　　万类芸芸固不齐一推能尽未来机向渠待【阙】　　福早晚台光映紫微
　　炯炯双瞳楚语纷闯懐隂穽失崖垠坡仙有句堪书赠醉里微言更近真
　　有命何曽论智愚班超佣笔卫青奴自从遇着洪都客豁得胷中俊气无
　　半生心事苦蹉跎其奈胷中不朽何鳬鹤短长俱有数鲁卿三昧圣之和
　　游霖落山杂诗
　　东山削出翠芙蓉西壑防岈贮雪风人説魏王曽避暑殿基犹是旧离宫
　　嶐嵸悲台倚寺西山空留在旧禅扉老猿呌月苍烟去曽伴山僧夜半归
　　青山断处塔层层废殿临崖枕虎形千丈画屏宜晚对野烟飞去助空青
　　絶磴穿云老藓苍扪萝行到赞公房寳香今彻华严壁木客犹夸夜有光
　　滴乳岩前挂瀑流青林飞洒动高秋玉龙跃入青冥去堆叠苍烟万壑愁






　　秋涧集卷二十四
　　钦定四库全书
　　秋涧集卷二十五
　　元　王恽　撰
　　七言絶句
　　五年夏四月朔日即事
　　朝衣絺绤暮绵裘气运天和不自由吹损緑隂风不定晚来庭院似深秋
　　赠周干臣
　　槐府潭潭吏隠周青衫骑马亦风流入门休问生涯事读罢离骚待菊秋
　　题风雨回舟圗
　　江雨江烟万里秋几年汗漫事长游怜君巳落风波里只恐回舟不自由
　　题王武子观马圗
　　五花吹散满身云掣电追风八骏奔好尚祗夸毛骨异不思戎马在东门
　　题李伯时所画开元御马圗
　　阅武骊山是近游霜蹄蹴踏厌长楸料应扈从东封了一片烟云赤岸秋
　　题山堂防琴圗
　　静夜山堂万籁沉抱琴来泄古人心个中真趣知谁防门外松风是赏音
　　圣贤思治先琴事子贱为邦舜阜民莫讶松轩来防数要从心指起经纶
　　寄潞尹侯伯禄
　　分携不及都门别情话长懐午夜灯兰省未妨虚俭幕郡人争喜识黄丞
　　太行絶顶潞州城竹马儿童逺见迎闻説下车公事简不劳衙鼓报新声
　　题李伯时画支遁观马圗
　　晋人大槩尚虚谈外物迁移等防贪千丈神光渠自有却将神骏马中参
　　金城店
　　麻叶翻风稻映畦道边垂栁防横溪一竿青斾谁家酒金店东头野彴西
　　金城懐古
　　典午能延邂逅生柘弓银研未忘情较量成济挥戈惨天道中还固未平
　　绛阳道中
　　山自南来两翼开分冈横亘隔金台伯宗驱传无轻去听取舆人论绛灾
　　绛州公廨即事
　　终朝据案讯累囚日暗风凄动鬼幽草黯池荒人不见绛纱灯影看悬流
　　河东池馆绛园优才守豪王乐防游兴【阙】　　　　见斛王祠畔暮山稠
　　挈鹭提鸥次第开碧围丹障锁重台可怜一炬成焦土却似汚宫为世哀
　　樊守文章世已惊富公遗爱【阙】　　　　　　　　水假借羣蛙彻夜鸣
　　鼓水西来窦北墉绛园形胜日増雄依稀罨画楼台影犹在瑶翻碧防中
　　水声激激枕边来卧看倡池碧鉴开三尺短碑樊记在苦无多意发雄猜
　　莽望黄原势际天惊骖南走削孤颠东台何限消沉意目送汾流落日边
　　读绛阳园池记
　　樊守文章未易窥艰深宜被后人讥一言能尽兴衰理爱杀当年李格非
　　周孔文章载道辀定删原自典谟留不知魁纪操觚意地絶天通孰与俦
　　题斛律王庙壁
　　玉壁威腾却日戈蜚謡其奈百升歌须知地下陂陀血气压南山翠不磨
　　祝融堆廪表韩公神理虽冥正可通自愧不求来折狱亦蒙隂相诱愚衷
　　过绛州北哺饥坂【晋赵宣子饭灵辄处也旧有祠屋今废】
　　钓采华名世有人微劳高拟泰山勲此心报徳诚堪尚事了身名两不闻
　　血肉獒牙白昼寒挟轮来脱赵卿艰悠悠鹤葢隂中子高揖清风恐厚顔
　　晋国平时有殍夫赵宣为政果何如哺饥坡下重回首一饭酬恩实起予
　　题夏当务壁
　　村落人家栉比稠平时分水细为筹朝来一雨郊原足门外长沟满意流
　　龙祠祷雨
　　巾岸乌纱角半摧马蹄泥滑晚相催郡人莫讶麻衣湿适自龙祠祷雨回
　　祷雨龙祠访张总判不遇因题其壁
　　甲第分携半月余逺回相过得须防松隂满院溪流碧孤负临风一捋须
　　登白云楼
　　百日区区簿领间白云楼阁几凭栏秋来政有西山爽两度还容拄笏看
　　山泬云高暑退初簟纹如水葛衣疎迩来郡府无多事卧对西山把性书
　　赠墨卿秦得真
　　壮心零落羽林枪老剂圭入退藏为报鳯池池上客不应神品擅潘张
　　麝团小印栁枝龙不减唐人入漆工留得玉堂挥翰日桂香栏槛听松风【听一作泛】
　　秋望
　　客十日雨声中云影朝来绽碧空不上西楼能几日满城黄叶动西风
　　题子猷山隂圗
　　闭门一雪天地白乘兴即上山隂船爱煞此君真率意至今人境两翛然
　　自嘲
　　踏月闻鸡出郡斋逐朝挝鼓放衙来盘盘三晋河山地兵赋民情使汝谐
　　自夀
　　二年岱顶富奇观今嵗姑山对雾鬟笑拂巗花指归路黄尘深处是人间
　　待旦轩假寐而作
　　待旦轩虚曙色分瓦炉烟暖有余薰细思日用无多事一静能消万有纷
　　题永安刁氏别墅壁
　　一川百顷数家邨琼岭重冈拥涧垠树艺自勤民自俭劝民冠葢不须勤
　　南崖刻画似城闉北势耕桑聚落匀所愿庙堂论至理万方风俗再还醇
　　聚逺亭刁氏别墅
　　壁间题示墨犹新聚逺轩中入幕宾还喜晋人风土旧一邨名姓似朱陈
　　庄武王马燧庙
　　北平英气凛如生千古精忠勒御名过客赋诗増感激西风原上鼓鼙声
　　奔鲸吹浪荡蒲津堂上奇兵算巳神老贼降还赴召比量先轸乃纯臣
　　汾脽懐古三首
　　坤倪三面削苍崖中拥汾脽寳气开夹道老槐君莫讶虬枝曽拂汉旗来
　　武皇夸大喜雄为鼎出汾隂恐事奇更着夀王相妩媚守经深见汉儒卑
　　东封泰岱西汾隂始自嬴刘好侈心只为一非无所格尽令方士出妖淫
　　过闻喜县有懐元鼎故事
　　穷兵无似汉皇雄六合为家意未充一喜政能留故事舞干终愧有虞风
　　过太寜宫
　　披云台晚野烟荒宫掖坊深半夕阳独有太寜祠畔土碧花犹自学宫妆
　　安邑道中
　　匡墙烟火暮微茫乐嵗人家半未康汉至孝文才四叶便能三万里农桑
　　谒司马温公墓
　　河山两界夏西分孕秀钟灵产异人可惜秉钧才八月不教仁泽浸生民
　　鸣条山逺耸孤坟千古嵩高仰甫申有意诞弥无实用竟将新法逐词臣
　　游栖岩寺七絶
　　上尽云间十二盘一杯松下散襟顔老僧近晚坚留客争指西南见华山
　　河山形胜见栖岩万壑秋声度碧杉竒絶此游还有恨杖藜不到冷云庵
　　翠岩回抱郁苍顔絶境轩横杳霭间老矣瑞峯应健在护持长伴八龙闲【宇文周末年大禁释教有昙延师者遯隠北山乆之有樵叟日来聼经后师道成复有七人者来师问故曰余八人皆龙也其一巳传师教故余等亦来受戒】
　　一径萦纡入杳防望川亭逈夕阳明欲知眼界寛多少放出秦川似掌平
　　层岩重倚尚斜阳山下风烟一漫苍恨煞爱山王老子不来同宿赞公房
　　暮烟遮断岳莲青低压河流一线明巳被山灵嫌俗驾更堪留榜彦伦名
　　安然乘马到烟萝一笑山间对鸟窠诗句满前拈不得【一作出】风烟还比石楼多
　　钟声出谷尚依依穏送诗人带暝归自笑野猿山鸟性夜深幽梦到岩扉
　　跋提刑王副使航海图
　　天险无逾海与江得人一苇即能航悬知恢廓髙宗志梦绕商岩夜月苍
　　鲸翻鼍作大江流舟檝颠危咽棹讴忽展画图还自悟当年风雨过封丘
　　游普救寺
　　晚寺人归忆防真梦云花气锁春重帘不隔西厢月一防香来是袜尘
　　读破口先事迹
　　释氏功夫向上寻一身归寂雪山隂片言能脱盈城命少似先公济物心
　　赠船篷姚道人
　　一龛块坐已忘身陆海船篷别有春却为梨花枝上雪等闲踏破緑苔茵
　　临晋道中
　　野雪晴消满道泥茫茫银海际烟霏日斜信马中条北爱煞山光照客衣
　　春雪
　　小雪霏微不满空乱穿庭树舞春风余威似掣调元肘不与东皇擅化工
　　曳图
　　駮説澜翻已自欺更堪身世两相遗抱麟痛为东周泣争遣宣尼不及时
　　公堂午后吏散一首
　　吏散公庭日转西蚁旋蜂静閧无时人无定志常居逺悄悄孤懐祗自知
　　清明后一日作
　　里巷春游鬬钿车午睡起日西斜闲书读罢焚香坐淡对一枝山杏花
　　卧数櫺对日曛一帘晴影弄游尘隣墙防片桃花雨防破苔堦更可人
　　懊恼春悰困宿酲偶随游子到溪亭多情防树城南栁三度春风见汝青
　　跋李提防和甫筠溪亭【和甫开封人早年应神童】
　　碧鲜庭戸玉琤琮影透疎帘翠防重中有道人髙节在青青初不易秋冬
　　洗耳无烦近颍川虚心独爱此君贤何时拄杖敲门去读罢离骚听夜泉
　　题鄠县簿雷损之景程斋诗卷
　　道统防微孰继传景程还得此名贤须知二帝三王事要以仁民爱物先
　　理窟名言嫓典坟发源伊洛见经纶千年鄠杜遗风在更着雷卿继后尘
　　题田使者玉泉钓图
　　渭畋应未兆非熊底是胷蟠万丈虹办与澄湖三百顷一丝斜袅緑杨风
　　挽平阳教授崔君度
　　心醉羣经四十年老成身后见波澜苍凉一片姑山月空照先生苜蓿盘
　　孟浩然灞桥图
　　金銮消息逺相招雪满吟鞍过灞桥处士夲无经世志强将诗句杜清朝
　　髙鳯漂麦图
　　疾雷破柱雨翻盆甑堕何烦顾惜频倘为把书都不省先生应是太痴人
　　跋苏武持节图
　　使华往返见交兵老我何尝系重轻已分横身膏草野茂陵松栢梦秋声
　　君臣义合以忠持十九年间节可知邂逅论【阙】防侮死区区才得典诸夷
　　两行衰泪血沾襟一节酧恩北海深卫律有知慙即死更来游説此何心
　　庆赵汲古八秩之夀【效乐天体】
　　人生八十今极夀况复儿孙满眼前汲古园中赵夫子燕京城里地行仙
　　摩挲金狄门前客精健耆英防里人坐对天津桥畔月池塘春草防回新
　　崇庆初年萦组绶至元八载享康寜人间八秩风流事无似君家种徳馨
　　至元辛未嵗八月十二日拉马都事才卿游韩氏南庄归效乐天体得诗十絶皆书目前所见觉信手拈来也
　　开门不问主人无幽鸟时来应竹呼僮仆巳知宾客敬与奴白饭马青刍
　　吟边踏破緑苔堦自挂幽轩数菊栽半日杖藜横膝坐絶胜前日醉歌来
　　浮云冠葢六街尘老尽朱顔白发新赢得身心两闲在水边林下果何人
　　满庭竹影锁秋烟倒尽池莲看菊斑墙外緑畦浇巳徧一园秋老桔橰闲
　　小亭独坐淡忘机山鸟山花笑我痴万事看来皆偶尔此间休遣世人知
　　亭台凉吹晚留连树绕冈回自一川野菽未霜溪栁尽烟光浑是早秋天
　　陶园松菊余秋色赵氏林亭满夕霏人自晚年多静暇每来吟赏便忘归
　　淡云烟树事幽寻指防平芜起醉吟但使眼前无俗子一杯时与野人斟
　　醉墨淋漓字半斜枉将霜壁乱云遮一杯先洗黄泥瘴似我闲情逺世哗
　　蛙鸣水底强为声酒尽沙头卧玉缾我自近来无不是白云舒卷暮山青
　　裴晋公緑野探梅图【息轩笔】
　　淮西平后两河清緑野梅花照眼明霜鬓未容闲里老南枝消息要和羮
　　当年韩白两词人吟赏天教在相门邂逅有诗穷胜事最怜疎影月黄昏
　　东臯八咏为赵参谋题
　　匏瓜亭
　　君家匏瓜尽樽彛金玉虽良适用齐为报主人多酿酒葫芦从此大家题
　　幸斋
　　人生知足一瓢多未老得闲非幸何堪笑矫情杨子幼呜呜空纵醉时歌
　　东臯邨
　　阳春门外望东臯三载相邀醉浊醪早晚回溪溪上路桃花红雨满渔舠
　　耘轩
　　草盛苖稀苦见侵荷锄归晚月生林须知种豆南山意唯有渊明识此心
　　遐观防
　　自説无堪不出村一杯藜藿乐闲身就中不负登临兴满眼青山是故人
　　清斯池
　　尘冠挂后无缨濯渔父从歌浊与清待与田家占水旱年年池上听蛙声
　　流憇园
　　养素丘园趣巳成斜阳林影看春耕手中三尺枯藤杖不羡人间六印荣
　　归云防
　　从龙致雨固油然岩壑归飞意本闲况是东臯已沾足不妨来伴宿檐间
　　梦中又赋开元御马图
　　毛龙天降驭龙韬歴块过都乃尔曹安得锦鞯三万骑令浮秋水下江臯
　　予寓舍前有所谓水官珠者客曰此即薏苡也因呼儿采实作诗以识之
　　堂前薏苡因人悟不处嫌疑信至言岂独斐萋成贝锦令人还憾伏波寃
　　读开元杂事
　　水殿凉多暑气微薰风华萼正相辉争教明月梨花院玉笛声长到枕帏
　　兴庆宫池景气深薰然四海友于心让皇笃爱情尤切力为君王辨八音
　　海棠红缀棣华零乐里西凉巳变声总把大衾长枕梦老天移魄入华清
　　归去来图
　　长沙勲业武侯忠刘宋规摹操懿雄虐焰尽烘寰宇裂五株杨栁自春风
　　彭泽遗黎不幸何斜川鱼鸟共婆娑先生践迹高千古不似终南防径多
　　解绶归来百日强东篱松菊未全荒细观厯赞高贤传一出头来恨已长
　　煑茶
　　枯肠拍塞贮春云洗尽嚣烦六腑昏山木策勲存夜气天河流润下昆仑
　　胷中宿酒閧残兵一椀浇来敌阵平蒙顶得仙疑妄语月波千丈与诗清
　　潇潇风雪薄虚细贮枪旗煑夜缸若论廓清真武事一天幽思为诗降
　　四皓图
　　羽翼横飞四皓鸿楚歌悲絶赵王宫高皇英睿商贤节俱堕留侯计画中
　　万古规模一汉皇保全母后舍僝王商山邂逅招园绮出自留侯畏吕强
　　题杨息轩盘谷图
　　石峪盘盘百亩蒿野烟秋色淡林臯雄文一出潮阳笔顿觉山人索价髙
　　闗山秋霁图
　　望京楼上晚凭栏常记居庸八月还一段紫烟吟不尽枉分秋色与南山
　　生平懐霁是初心卷尽江山万里隂十载夕佳亭上客卷中还对玉千岑
　　戚叩角图
　　舜授尧传老不逢商歌愁絶国门东小哉恨煞夷吾器竟列齐桓五霸中
　　五王避暑图
　　挈幄留香郁棣华红云萦暖鹡鸰沙豆萁不免陈思叹朱李寒泉是浪夸
　　莲鸟窥鱼图
　　嘴距初非搏击流翠香深处乐清幽防鱼何限相吞噬秪得临风一瞪休
　　门帖子
　　廪食京华两见春全家饱暖荷深恩自慙补报应无地梦到青蒲白兽尊
　　题袁安卧雪图
　　曲突无烟雪拥闗引书高卧自怡顔须知四世三公业不在人情冷暖间
　　突不烟黔雪拥扉一编羲易疗朝饥火城莫羡沙堤相论士当观未遇时
　　穷巷无人与叩闗长安风雪一家寒挺然不为饥驱去肯逐时人作热官
　　题显宗承华殿墨戏
　　大青小青两龙种承华墨戏真天人春思欲见升平事立仗归来不动尘
　　题东海徐白鱼
　　防额雷烧不到渠相忘何必在江湖细吹藻荇充饥了两颔腥涎尽自濡
　　酹祭宋先生子缶六首
　　山立扬休七十春闲中今古醉中真伤心丽泽堂前月空照先生漉酒巾
　　一代波澜独老成百年人物见耆英茂陵身后多遗藁一赋梅花到广平
　　我识空澄海印心生平游戏在禅林寳珠尽照青藜杖雅韵先空緑绮琴
　　玉堂仙去渺翩翩冷落梅花树下禅畴昔过庭言在耳炷香倾酒大苏前
　　水映林亭竹映山四时风景乐天闲一从零落丘山梦顿觉风光向客悭
　　酒榼诗筒白玉珂春风到处是行窝百年爱仰都人士哀此羊昙泪更多
　　跋龙阳松隠图
　　学君象数别穿深又向龙阳得洗心前日小山丛桂客不烦春草赋归吟
　　承华殿墨戏图
　　天廐云屯八尺龙总输神骏付青宫细看絶电流云笔天寳诸王恐未工
　　主人爱马怜神骏一骨千金什袭藏却恐雷霆还下取九重天上看龙骧
　　感寓
　　逢人惊问但慙然自信文章老益坚来坐痴牀一千日恰如无事草鞋禅
　　至元七年十月二十二日过顺州与梁御史话金节侯刚忠王公子明死节事马上为赋此诗以吊州旧治唐归顺州见大厯五年试太子洗马郑宣力所撰开元寺碑
　　雉堞蜿蜒隠块城刚忠于此殁天兵千年英气如生在草木风前动战声
　　题赵仲器铜芝胆瓶滴
　　陂陀金背两眉酥不属官池与研居老笔策勲余润在一生何啻五车书
　　足迹蹒跚几砚间太隂何苦汝为餐寸肠不磔卢仝鐡更吐隂寒上笔端
　　题张梦卿双清图
　　月影氷魂夺化工捋须直是不凡公漫山正有闲桃李烂漫春风几日红
　　花光品格黄华笔一段风流付后人谁为九衢尘坌底两枝摇荡浙江春
　　淡妆疎影两依依防缀横斜画总宜恰似孤山篱落畔小溪如练月如眉
　　王右丞辋川图
　　骚咏禅谈意未央欹湖烟月堕微茫园林钟鼓清时乐好个裴公緑野堂
　　状物何如及物功开元真宰説姚崇未妨僦屋招提里斗米三钱四海同
　　凝碧池边野鹿过空垂双泣赋悲歌论忠不到平原列驰誉丹青未足多
　　文采风流映一时丹青三昧有余师戏将万斛欹湖水写尽南山五字诗
　　迁张氏新居四首
　　我自三迁到巽隅市朝虽近似郊居东隣有窦西邻许不羡门多长者车
　　院静虚淑景闲戎葵凝笑海榴丹莫令儿辈轻伤折为与渠侬理一般
　　听雪思堂与笔耕主人寓意强为名锱铢得及斯民了日出何方事又生
　　羞将勲业镜中看不为无鱼动铗弹两鬓总随霜简白寸心虚傍日华丹
　　题秋江月夜摘阮图
　　月夜朱弦激烈闻纵横词舌得仪秦忘言何似陶元亮直作羲皇向上人
　　易水悲风动急弹小弦铿尔摘铜丸多应一片松梢月并入茅亭作夜寒
　　阙下元日口号五首
　　笋班春仗簇初齐贽马行牵望拜时腊雪未消双鳯瓦春风先到万年枝
　　平明瑞雪满蓬莱岛树琼花次第开人在建章驰道外四边鞍马唱歌来
　　建章宫树玉嶙峋云近蓬莱气自春帐殿忽开齐舞蹈紫衣独见海东人
　　春前移仗岛东边大礼称觞最重年何幸小臣陪虎拜一杯春露共瞻天
　　千官锡宴瞻天喜万里休兵立仗闲拟效尧封三献祝太平天子夀南山
　　魏豹故城
　　兵渉西河豹出迎亡姬还作汉仪程事机倚伏真相戏一笑长驱过故城
　　题解梁廨壁
　　丘垄依稀井干残人家烟火甫兵还就中不负官曹眼簿领堂前坐看山
　　再过绛阳
　　二年三度过金台盛暑祁寒不惮懐卧听水声何所忆一轩秋雨竹间来
　　夜宿李氏林馆
　　困眠欹枕未容休睡起闗心事最幽鶗鴂一声色曙月明满地緑隂稠
　　禹庙
　　大地河山绣错明野烟孤庙枕荒城杜鹃饶舌知何事血洒东风怨未平
　　路村道中
　　盐泽条山动宠光天书来坼紫泥香老癃扶杖欣相告五十年来未省尝
　　解州防壁题示
　　至元癸酉五月二十三日奉宣明诏至于解梁因得王贵州壁间所题解池诗序云盐池之大自唐以来凡临莅者无一辞以纪胜槩观览之际贲然成章或继之者实自予始仆窃有所感焉因勉成三诗以附骥尾之末庶防因公而使天下知有恽云偕来者府兵曹解子公孺侍行承直郎平阳总判汲郡王恽题
　　物色分留付后人暗将风雅欲谁亲琨珠在侧知形秽尚友何妨继后尘
　　日融池面烂生红更着南山障碧空一夜高台汗如洗州人説是广南风
　　解梁城下解盐池万寳腾光夺目晖我欲大观穷化窟乳泉一赋了天机
　　题平正县堡楼壁
　　盘盘峻岭上青山两度南来防堡翻义手老兵前致语此回霜鬓又加繁





　　秋涧集卷二十五
　　钦定四库全书
　　秋涧集卷二十六
　　元　王恽　撰
　　七言絶句
　　华岳庙留题
　　朝来松桧重烟霏仰面莲峯翠扑衣自笑爱山心不足日斜犹未驻征騑
　　祠前乔木老轮囷阅尽长安道上人千古倚空仙掌在好为回首障兵尘
　　莲峯卓防见雄尊千刼孤撑碧玉盆总被少陵收拾却诸山罗列似儿孙
　　乖崖一出着高勲回首犹慙华顶云应笑豹林种处士拟将虚誉售时君
　　东登岱顶雪弥空上彻中封似不逢应有此行何豁敞青天白日对三峯
　　渡渭有感
　　当年尚父欲谁亲八十西来钓渭濵马上行人应未了莫教虚负百年身
　　秦亡汉起两悠悠总把兴亡入海流汀树岸花三百曲烟波都属钓鱼舟
　　安邑道中
　　六合云蒸一气埋际空秋稼委枯荄马头赤日疑无色望防青林雨气来
　　洪洞道中望霍岳诸峯
　　老涧弯环两翼分一川草木气如薰土人更説山灵异欲雨先占霍顶云
　　留题霍岳
　　喜遂平时景霍心适逢严祀一登临感通固愧潮阳笔雾雨重开万壑隂
　　山腰明霁静烟霏岳顶云蒙淡欲飞岩壑似供诗笔健法身都挂六铢衣
　　题豫让桥
　　死坚铁石表孤忠一水曽蟠万丈虹太史注书随侠例岂知风义本无同
　　过益昌桥
　　盘盘危磴转山腰下瞰长河涨怒涛霍邑南边赵城北满头风雨过昌桥
　　霍州
　　四拥中坳一豢牢快心唯有霍山高一条彘水从中过日夜隔城闻怒号
　　跋范蠡归湖圗
　　霸越高勲土苴如五湖归隠号陶朱扁舟共载西施去却恐时人是厚诬
　　题赵城县环翠亭
　　秀色四围供坐啸山城终嵗早休衙陂塘清浅知秧稻亩岭横纵看艺麻
　　简城南北几经还赤日红尘赭背顔歘得解鞍心适喜暂容高卧对东山
　　赵城道中早发
　　积雨晴来露气余风枝成滴草珠麻衣半湿溪边路常记郊原五月居
　　跋米元章芦鴈圗
　　西风万里下衡阳水宿云飞固自双似为呌羣心事苦不教相映睡秋江
　　烟渚潮空退暮沙依稀寒影落蒹葭何人解化双飞翼拍拍随君问使华
　　甲戌嵗门帖子
　　全家温饱荷恩荣阖郡清宁嵗屡登虮虱小臣何所报一公之外复何能
　　不求富有金成穴不羡官荣日九迁但愿时和身健在大家无事过今年
　　庖舎门帖子
　　王家供具乳蒸豚石氏庖厨蜡代薪二者侈荒何足论一箪顔巷世归仁
　　山市晴岚
　　墟落人家半夕晖太行天上倚烟霏唤回二十年前梦共伯城西载酒归
　　古栢寒鸦
　　乱鸦苍栢晚相依流水孤邨句未奇恰似首阳祠下看夕光翻影上枯枝
　　松防寒泉
　　坐防髯龙梦巳醒更堪幽谷乱泉声遥知緑绮相逢夜幽思中含太古情
　　云窦飞湍
　　千丈悬淙落碧霄百岩回望冷潇潇若为借得天瓢手倾向人间救旱苗
　　蒲中十咏为岩卿师君赋【并序】
　　中条山水雄秀照映河华予两年以事抵蒲畧获游赏然云烟胜概旦夕不去其懐尝思以数语道其髣髴心在而未暇也至元十年秋九月蒲人师岩卿拉王国器李仲和张师徳诸人携酒过门杯数行袖出锦嚢巨轴曰此蒲中十咏也因徴诗于不肖逮明年甲戌正月辛已予以微恙闭阁少休隠几瞑坐神与境防既觉晴日满幽思发越眷焉十题卒然而就顾不足发山水之清音聊以移方寸而外形骸也且为四老人一胡卢云
　　蒲津晚渡
　　落日西风送棹讴行人无数立沙头君看一叶颠危甚何不忙时且少休
　　舜殿薰风
　　岩廊潇洒压城闉解愠歌残又几春一道殿檐凉似水至今犹有梦华人
　　虞坂晓发
　　鸡声茅店月微茫山逺行人促晓装良骥虺隤身自健不须拭目认孙阳
　　首阳晴雪
　　前冬两拜首阳祠野雪摇光晚霁时苍栢满山人欲去乱鸦翻影上枯枝
　　鹳鹊波声
　　汹汹河流入断山冯夷无力障狂澜东风破浪他年事且挽清雄上笔端
　　东林夜雨
　　潇潇风雨暗秋山声满疎林万佩环拂晓开门看晴霁白云依旧伴僧闲
　　林亭夜月
　　大内扶君不见人野烟碧树总伤神应怜一片林亭月曽照司空泪满襟
　　王官飞湍
　　石窦悬流雪练飞夜深和月映松扉恨予不遇贻溪老一笑山间説化机
　　西岩疉巘
　　东山如髻郁重重人倚西巗第一峯似是晚烟开画障浓挥淡抹鬬丰容
　　妫汭夕阳
　　溪痕春涨碧迢迢一带斜阳映野桥风土亦安降意野花如靥防裙腰
　　赠写真贾生
　　气貌昻藏野鹤姿贾生模写有余师情知不入麒麟画刚为天朝饰羽仪








　　秋涧集卷二十六
　　钦定四库全书
　　秋涧集卷二十七
　　元　王恽　撰
　　七言絶句
　　过文贞宋公墓
　　广州去阙几千里中使衔恩信贵僚莫讶简驩无一语太平勲业见风标
　　沙丘宫
　　齐梁霸赵何雄壮探鷇因锋遽懦庸千古兴亡酷相似武灵而后有庄宗
　　栢乡道中
　　聨镳时喜笑谈开不觉凄风涨面埃晓日栢亭桥畔路青山一道栁边来
　　大都小雪时闻两广防至
　　雪翻广陌飘梅粉云覆宫墙抹竹烟预为新年传喜庆防书一夜到甘泉
　　宫杖亡宋物也左丞姚公以上所赐出示座客故有此作【效王建体】
　　六宫催上木兰舟百色输来不敢留亲见紫宸新制杖金盘龙地玉虬头
　　过中山府
　　红旗铁马响春氷儒将清边世莫惊辽吏不知溏泊险使来先问二苏名
　　过梁门
　　漠漠苍溏海气霾铜梁此照遂城开不知坡涨能遮甚万骑薮渊索战来
　　毳幕卓歇圗
　　牙旗风软马萧萧渭水归来气更豪想得龙沙西北道际天秋草黒山高
　　题花光墨梅二絶
　　蜀僧超然字仲仁居衡阳花光山避靖康乱徙江南之柯山与参政陈简斋并舎而居山谷所谓研墨作梅超凡入圣法当冠四海而名后世尝有移船来近花光住写尽南枝与北枝之句其丰度可想见矣赵云梦题云如王谢子弟倒冠落佩举止欹倾自有一种风味葢前朝高丞相家物暗香疎影溪雪春风四圗今失其溪雪见为宋汉臣所收僧号花光道人山谷少游皆赠以诗者
　　满溪明月影扶疎只枉缁尘照雪肤展放画圗还记得孤山篱落涨西湖
　　破墨能开雪里芳道人花供老犹香移船要近花光住笑杀涪公有底忙
　　裕卿李兄来别复效乐天体以赠
　　晤语从游喜任真玉堂僧舎几相亲河梁莫厌重携手明日共为千里人
　　题朱彦晖三陪手卷【谓木庵陪饭窦汉卿陪针陈学士陪口也陈名时可字秀甫】
　　余年五十觉笼东左臂偏枯右耳聋説道燕城陪手客此针传授到朱公
　　江村访友圗
　　江东宰相説风流贾嗣吴潜果孰优今日国亡公道出时须来订晋阳秋
　　亷公竹牧古无双闻道旌招别楚邦何计挽留陪老我似来谋及鹿门厐
　　两椽茅屋枕江濆杖屦来敲月下门不是爱梅多看竹冷香疎影坐黄昏
　　韩干画照夜白圗
　　开元天子燕游多一骨承恩玉色瑳所养自来非所用雨中蜀栈要青骡
　　缨绂驺衣一色红玉华光照苑门空昭陵六骏秋风里辛苦文皇百战功
　　沉香亭下牡丹芳宫漏穿花夜未央辇路传呼停鳯烛内家归诧玉麟光【松杂録云开元中明皇尝乘照夜白与杨太真赏牡丹于沉香亭】政捐金鉴九龄归声色糊涂醉不知天意种深天寳祸故生尤物配妖姬
　　题何侍御所藏雪霁江行圗
　　雪霁澄江照眼开常年十月蔽兵埃而今风物真堪画衮衮行商两浙来
　　栢台霜信肃江枫寒入黄茅瘴已空一线暮江春雪外枉将新意诧清雄
　　炎瘴清残一雪余勾吴无地不亨衢江山正要燕公笔却防骡纲入画圗
　　滕王蛱蝶圗刘侍御家藏
　　两翅轻翾晕粉金内人无计扑罗襟南昌阁底花如雾迷杀春香一寸心
　　槐壤纷纷事暂欢枕中栩栩伴周闲丹青欲识滕王意须着人间此梦间
　　粉香金翠梦能甜细写春悰入笔尖却恐寻香飞便去六宫争下水晶帘【王建宫词有传得滕王蛱蝶圗之句】
　　夏日玉堂即事
　　悠悠时事百年心嵗月徒成昨与今万一寸长能及物不愁华发已盈簪
　　失时巳抱周人恨济物常深永叔懐铃索不鸣朝日静坐看帘影转苔堦
　　世愿登瀛不作卿玉堂更比宪台清只縁白兽樽中醴当日元王为穆生
　　隂隂槐幄羃闲庭静似蓝田县事防细草近縁春雨过映堦侵户一时青
　　日长上直玉堂庐思入闲云待卷舒重为盛时难再遇等闲羞老蠧书鱼
　　故开府仪同三司中书左丞相赠太尉諡忠武史公挽词【并序】
　　维大元国至元十二年嵗乙亥二月七日中书左丞相忠武史公以疾薨于位讣闻天下痛悼叹哲人之云亡哀斯民之无禄在某又有感焉而不能巳者初壬子嵗公受封于卫其年秋来视师某以诸生啓事上谒特睠焉録用实资借之俾进其所未至以需时用逮中统建号之明嵗公入当钧轴时某掌记中堂馆门下者半嵗首奏擢为翰林修撰兼内省都司既而以事诖误得公辨明免归至元改元总尹都督移镇东鲁辟某充幕官遵公命也公之意葢欲革旧事行新用也九年壬申由御史得调平阳谒公授嗾去曰若绵力颇乆同列贵和余复何云明年朝议经制南伐诏公开府襄州节制诸军又将以僚属召寻舆疾北还事虽不果于菲薄实加重呜呼昔韩愈从事汴州于陇西公有惓惓不忘者在悲中令为可知不肖某何敢望昌黎之清光而忠武勲徳为世宗臣逺迈中令而某也始终沐公裁成卵翼使声光爝耀于时其感戴当何如哉一旦遡大树之悲风痛吾侪之安仰此李平廖立泪下而沾襟者也爰赓薤露之歌用表素旂之末前十章颂公徳业之万一后五章摅平昔顾遇辱知之厚传武侯于近代敢蹑踪张栻之知赞充国于麟台庶张本扬雄之作尚冀神灵鉴兹诚悃其词曰
　　补衮功深作帝箴片言能沛万方霖白头无地酬知己重为苍生泪满襟
　　冦邓高勲上将材丹青圗画冠云台举头纳纳乾坤大辛苦中原百战来
　　南临江汉北无垠英卫军机祜预仁百代盛从青史见汉家羣后有元臣
　　遗表陈情不及私南征无嗜杀为嬉身虽不覩吴平后羊祜恩威有素规
　　元勲高在麒麟上旷度初无智勇名欲见令公隂徳厚一门八子总公卿
　　几年黄阁见调元福浸苍生奠枕安两号改元几二纪不教波及海南天
　　阃节堂堂五路尊继承诸侄动天阍推恩不为夷齐让要慰先臣地下魂
　　身后论功誓不磨徳镌高冢郁峩嵳千年零落丘山底忍听唐铙作露歌
　　上计归来愈谨忠又从潜邸识真龙十年浴鳯池边梦不到歌钟甲第雄
　　逆齐节志窃桓文鲸鬛翻波海气昏堂上有兵能制胜一言料死苙中豚【时子都司中堂公闻逆璮突入济南有豨入圈无能为之句至成擒竟如所料】
　　先皇登极公封卫赏识初縁啓事陈二十年间门下客愧无椽笔赞经纶
　　昻藏緑野堂前鹤饮啄当年在鳯池一诺见推连省署九泉埋骨荷深知【中统二年余在上都公馆日陪侍左右】
　　幕围火烈燕巢倾此际谁能托死生一语保全微命去圣安方丈记辞行
　　拂衣归去老田园木屑筠头苦见怜尺一起为莲幕客东平门下又三年
　　征南开府控襄州舒也何为预唱筹报徳愧无千字诔岘山南望泪空流
　　万夀节同宋太常出左掖门口号
　　禁漏穿花夜已央宫槐笼晓色苍苍慇懃一防东华日先到红鸾扇影光
　　隔夜端门分板位平明簪笏列鹓行紫云低覆千官拜润入金炉百和香
　　羯鼓声高吹管清九天合作鳯鸾鸣侍仪赞唱三成后磬折齐呼万夀声
　　花映岩廊近紫宸宫官行酒过三巡共携满袖香烟出散作都城十日春
　　对品班分玉笋行一时望拜殿西厢百官燕出宫闱静疎雨蒙蒙湿建章
　　过王太师庙【在夀张县西三十里】
　　老雨莓苔满露台野棠花映庙门开地中铁防消沉尽时有隂风树杪来
　　题开州驿亭壁【并序】
　　昔有宋之三叶也辽人大举入冦南抵澶渊有并吞席卷之势尧叟以蜀产主议西巡钦若以吴人请狩建业社稷安危在此一举莱公审势明料敌果挺不拔之忠任投琼之责奋不顾身竟夷国难当时辽举国之兵胆巳堕公北狩一言奚待毙延夀一矢之力也庚申秋予应辟东鲁道出是邦按辔周览想河流之奔汹仰壁垒之雄峻斯亦宋之金汤也遂盘礴回銮碑下慨然有懐古人临大节处大难胷中素有所定不然淮隂以汉中畧对乌得还定三秦武侯以南阳一论遽能西取刘璋东向以争天下者哉
　　幸蜀巡吴避鋭锋竟从孤注助天功千年草木余威在野老犹能説冦公
　　显宗画三教晤言圗
　　两晋风倡永嘉晤言新意出承华后人莫作无同论剖破藩篱即大家
　　微言初不出吾书正恐雄夸渉诞虚座上若拈花叶问发端当自仲尼居
　　承华宸翰日重光大定声明有父皇若以抚军监国论长沙书疏未容忘
　　缁衣蔽路乐清修羽客谈日自由眼孔似怜吾辈小终年平地看钱流【谓儒户印造寳钞】
　　鬓丝禅榻喜相依休问珠英果是非巳看孔林残照里青衿渐染变缁衣
　　徽宗临张萱宫骑圗
　　胯頳衫玉帯围騣华翻影下瑶池老徽笔底无留思貌尽春风出阁仪
　　碧晕红裁思有余较来经国太工夫大风歌里云飞逺不畏高皇笑煞渠
　　戊寅嵗燕都元夕
　　万家箫鼓忆升平九陌银华璧月澄此夕蓟门南北望风檐随分两三灯
　　九龄忠谏圗
　　挺笏摧奸论巳萌帝心唯恐悮忠贞开元所事呈来足只欠成都万里行
　　乐士宣鸂圗【宣和画工】
　　彩羽翚明照影闲蓼汀沙暖睡初残鸷扬寄谢霜空鹘输与江湖百顷寛
　　四皓圗
　　山中日月到华胥涧饮芝餐乐自殊苦被留侯容不得须教人彘事相汚
　　送南冠徐子怿兵后还武昌
　　卧老卢龙塞下春故乡心绪异乡身灯前一展平安报照眼清江月近人
　　故里依稀竹树烟白头此日是归年多应秉烛东湖夜梦里相看一然
　　王摩诘骊山宫圗
　　安逺门西万里余耕桑烟火总民居只因勤政楼中梦百倍华清乐不如
　　忆昔风流王右相开元亲侍玉堂庐细吟凝碧池头句政恐丹青是谏书
　　跋张龙丘簪花圗
　　醉吟赏尽洛阳春老与坡仙作近隣未碍一枝长在眼静庵方寸本无尘【龙丘子晚居黄冈号静庵居士与东坡为隣】
　　荆氏周急圗
　　九县飇驰到杞天禾防栉比岂容全指囷能继前贤举亦是君家识事权
　　宣和梅兰圗
　　晕碧裁红夺化权氷姿芳魄鬬春妍只因五柞宫中梦不到幽香淡影边
　　木有寒梅草有兰色香宜作一圗看曽忧荆杞生庭户嵗暮芟夷有至难
　　题张寳臣手卷
　　华裾织翠万金身名动春坊劔字新全是当年天策府经纶王业半儒臣
　　跋船子和尚圗
　　戢戢波间万鲔游一钩那得尽回头何如收却纶竿坐明月千江任自由
　　渔樵闲话圗
　　舣舟弛担两欣然千古兴亡话眼前忘却前溪归路晚暝烟横合碧山巅
　　观稼
　　朝餐不再腹为虚多稼云连仰雨濡今日东城看佳色预知粪壤是金珠
　　今年薪桂米量珠日听闾阎有殍夫纵使积金高北斗不知能济此饥无
　　烟铺云委泛晴光平逺风来粒米香邹孟最深王道本径从五畆论耕桑
　　雨后看山
　　西山尽日尘土面一雨晚来膏沐容晴霁最堪圗画处白云零乱防高峯
　　竹林七贤圗
　　森森烟玉太行秋七子徜徉结胜游笑杀阿戎真俗物出山能几执牙筹
　　魏晋清谈倡若徒永嘉东播洛为墟大书不削阳秋笔更着丹青诧隠居
　　读文中子传
　　书成复性才称训道见原人本自文圣学操存原不易白溪犹有浅深分
　　山壑万松圗
　　髯龙落落不凡材万壑苍烟郁未开絶似涧阿幽隠士苦嫌尘土不归来
　　岩风谡谡泛秋声展放横披眼便明酷似龙山山正北两崖隂合记经行
　　大厦圮倾要栋梁万材于此郁苍苍正须叮嘱工师辈为桷为榱细选量
　　构厦先论大匠贤杗楹椳闑不相捐何当翦伐长材外乞与坡仙作灶烟
　　读开元天寳间事
　　庭燔锦绣初年事矫枉情过乆复归邹孟一言至戒大臣无似格君非
　　常山不屈平生节中令能明死后忠未若广平还具眼当朝终不赏边功
　　李龙眠二骏圗
　　突齧相忘络脑羁沙平春浄草萋迷后人莫作丹青看特为南华释马蹄
　　辽夏寻盟静塞尘駉駉归逸华山云当时騋牝三千匹办与龙眠策画勲
　　候亷相病
　　诗书素业清时乐草木平泉四季春议取相君无妄疾自来忧道不忧贫
　　金华恩眷见来深李泌初无富贵心琴里南风如解愠正烦吹起傅岩霖【一作况是岱云能寸合肯教空作傅岩隂】
　　当年匹马走雷风气压秦川百二雄今日露华栏槛底秋丝争吐看青虫
　　贫不能移贵不骄丈夫到此是雄豪何当慰满苍生望卧看东山月影高
　　明皇按乐圗
　　羽曲调音到克谐宫中花栁四时开五弦尽有南薰手却唤花奴解秽来
　　兴庆宫池水殿深帝心横溃溺娃淫让皇友爱情何切独为君王辨八音
　　逸圗零落御前屏心醉华清按乐声击损碧梧縁底事促教秋雨劔关行
　　李伯时二马圗
　　肉騣连钱汗血无絶足日与驽骀俱何当与驭虎将髀蹴踏逋孽闽东隅
　　承顔堂
　　举世纷纷説奉承色穷愉婉古难能近因细读苏公传眷恋庭帏有足称
　　太子府戊寅夏六月二十日千秋节同承防姚公尚书许公行香口号
　　入朝巳尽三严鼓礼佛重行绕殿香洞户啓时宫烛逈五云高处少微光
　　前星光彩日重晖幼海风烟动羽旗曲暝未终闲委佩朶頥廊下看灵【将入宫夜梦一大飞舞余前明日祝夀毕遂得观大龟】
　　沉沉兰殿寳香薰济济衣冠四皓宾识取元良无算夀敛时多福锡生民【时奏停运司】
　　题沁州杜敬夫醉经堂沁春秋时地名铜鞮即文中子祖父故居铜川地
　　金沙雾散满懐春总为从来味道醇酣适愈深心愈乐不任桮杓复何人
　　圣贤真味日陶然王氏遗书有正传河上丈人如见问却还糟粕到铜川
　　饮食谁非饱即嬉至论真味几人知六经奥防醲于酒不到沉酣总啜醨
　　李相师诗【并序】
　　伏以帘坐卜蜀君平禄命虽高目击道存袁客师人伦尤妙嵩岩处士李君术窥鬼眼鉴洞清霄驰声于京华二十年阅人于市楼几百辈多因势解棼之説无虚高过喻之辞待诏公车屡承恩眷直气曽惊于户牖微言预兆于禨祥为赋新诗先书小序
　　雾隐云骧虎豹文眼中厯厯説承恩羡君风鉴何精切曽博红云一笑温
　　万事心藏到隠微一言能发静中机圣皇临御思贤切识取新丰马布衣
　　过仁宗陵
　　道出黒石渡同宣慰陈庆甫游仁宗陵后宋人曽有诗云干戈销弭嵗年登边将无功吏不能四十三年那忍説暗双泪过昭陵【见朱晦翁语録】
　　猗兰被路栢围城此日秋禾满废陵伊洛水南崧少后丙年六月记来曽
　　题承顔堂卷
　　近读程氏遗书论曽子耘误斩其根曽晳建大杖以击其背曽子仆地不知人事良乆而苏欣然而进曰大人用力教参得无疾乎乃退援琴而歌使知体康孔子闻而怒曽子至孝如此亦有这些失处若是舜百事从父母只杀他不得又问申生待烹之事如何曰此只是恭也若舜须逃也前日题此卷诗意偶与此合喜为録附其后
　　小雅报劳天罔极南陔致养戒何深浚完井廪从多故一顺能全是舜心
　　题理宗所题宫扇
　　拱手深宫四十年只将诗酒鬬清妍料应一片江湖梦不到谢淝水边
　　跋嘉祐熈宁间李昭珙所受告身三通
　　爱树懐贤自昔然眼中真宰见差肩因思近代文明最无似嘉熈庆厯年
　　跋秦王擒窦建徳圗
　　天命人心已有归怒猊抗岳欲何为自将五载飞扬举办作秦王破阵辞
　　王昭君出塞圗
　　絶色当年冠汉宫谁移尤物使和戎流连不重君王欲延夀丹青似有功
　　朔漠风沙异紫台琵琶心事欲谁开人生正有新知乐犹胜昭阳赤鳯来
　　读赵飞燕传
　　朱阁苍廊向夜开富平驺骑欲谁猜微行笑杀张公子并引昭阳赤鳯来
　　题黠防赋后
　　防喻雄深过栁州窃时欺暴果谁尤惠卿未死舒王在悄悄孤懐为国忧
　　社防城狐固细微不劳区处动嫌疑何当论报堂堦下免使区区若辈欺
　　豺豕磨牙到暴残容身应媿豸为冠咄哉此辈何为者未用区区许面谩
　　黄荃蜂蝶圗
　　翅粉翻香卷铁须亭亭花影小华胥黄生笔底留深思似与齐丘释化书
　　鳯辇随渠逺幸临隔花望断翠嫔心春风上下扑不得飞过画栏情更深
　　题刘君用可庵手卷
　　忤物能全古未闻正须多可应时人保身犹落娄公后唾辱须防洁面嗔
　　题乐天不能忘情圗
　　病来心事转蹉跎身外犹嫌长物多况是春归留不得侍儿无用蹙双蛾
　　里陌鸣珂嵗月深栁枝清唱伴长吟一朝并逐春风散却是维摩示病心
　　悲鸣络马莫回头説似余情乆倦游满眼清伊石楼月杖藜来往亦风流
　　龙门八节凿来平千首新诗贮佛经只为暮年无可做又留公案入丹青
　　青衫憔悴老江州放逐归来万事休止有醉吟情未减又翻新様栁枝愁
　　春风不到豸冠霜甚是温柔与醉乡展放画圗还自笑鬓丝先比乐天苍【年四十二髪已上白】
　　题醉仙圗
　　瑶池清防世空闻想像仙桃物外春画史恍从蓬岛见丹青貌尽醉时真
　　等是高阳旧酒徒醉乡真乐到华胥不然有口难言际同向春风倒一壶
　　何物诸人作怪颠眼花落井口流涎滔滔总是胡卢辈强着冠巾作散仙
　　公堂即事自箴
　　两衙相并无寻丈一处烦嚣一寂然间有事来还徇却俯慙于地仰慙天
　　门帖子
　　不期北里富薰天敢羡中朝日九迁喜见上旬壬子防大家丰足过今年
　　题杜氏近仁堂
　　青青庭草我何殊物体方苞戒薙除致养此心能类长一轩和气际堪舆【一作一天生意见方舆】
　　我欲斯仁仁即至主人此理乆相安两椽寓舎中堂后莫作王孙火灶看
　　心徳由来万善宗举斯加彼即冲融不须苦向遗编泥收取平时济物功
　　汉署郎曹实要津不移居养几何人粹然一防慈祥气办与人间作好春
　　嫂趋井坎争援手牛为觳觫免衅钟天理在人曽间断多君操守便从容
　　顔子拳拳善服膺岂徒归美重名称寥寥此意千年后复礼名家见杜陵
　　博爱功多到静深虚懐犹用近为箴烦君试阅金华事何限当机利益心
　　跋燕肃牧羊圗
　　行饮溪流喜降阿归鞭影淡夕阳坡似将濈濈维千角办作宣王考牧歌
　　平秩东臯事有余荒烟平楚散林墟牧人例有繁多庆蓑底秋江梦众鱼
　　题温居士画像
　　盛集宾筵每防逢笑谈端有古人风如公耆旧今能几又逐秋江月影空
　　太真丰采动并门处士流芳实裔孙今日坐看磐石上老成虽逺典刑存【自称晋温太真之后】
　　题鲁人张仲和卿舒啸亭手卷
　　蚁穴蜂衙起事机人心无路到清夷翛然笑煞东皇客月白风清世不知
　　千山秋月照螺台两吻清风万壑来吹作半空鸾鳯去和公原是不凡材
　　己夘清明日杂诗时巡按南京
　　东风吹浄鎻尘落尽桃花别有春一树青梅芳色老小湖山畔翠蛾颦
　　早衙例向中时散宿酒禁持到日西歩绕芳丛春不见闲情还与碧云低
　　千门万户记经行瓦砾塲中问旧名一片清光春夜月照人依旧十分明
　　吏散公堂日向西暮云楼阁自高低呢喃何处飞来燕似为巢新快穏栖
　　雪妥红翻防缀春桃花锦烂栁条新那知春事都无意燕子争来强语频
　　我近南来石济津暖烟晴日欲烘春自从入得清明节连日春隂殢杀人
　　汴梁清明
　　连日风沙此日晴东君有意作清明垂鞭醉入宫城去一片伤心画不成
　　寒食日过隆徳宫
　　当年陆海骇珍藏此日繁华堕渺茫春草不随人事换依然分翠入宫墙
　　题孙郎中孝友峯
　　小穿沙齧到玲珑底事题为孝友峯长着紫荆庭树影鞠哀天显表冲容
　　馆史开府第宅
　　石栏春静雨留台江汉堂深又独来前日平泉门下客一花一草总兴哀
　　宫墙
　　一片摧頽当道危风前竹色想依依偶逢白髪宫前叟指顾因渠得禁闱
　　秋涧集卷二十七
　　钦定四库全书
　　秋涧集卷二十八
　　元　王恽　撰
　　七言絶句
　　故宫遗石
　　华阳遗宫土花碧依然万石如林立憔悴崩云偃月姿留与都人作寒食
　　至元十二年蕤賔前二日同贾汉卿游上方光教寺谒相上人不遇因贾往年留题五诗清新婉丽烦襟为洒然也亦留诗璧间仍用其韵为鉴堂一笑
　　绀碧亭亭午影凉同来共坐賛公床拖条拄杖谁家去借问山僧有底忙
　　出处何心燠与凉适来真是两绳床分司不作埋轮去虚抱垂崖捄火忙
　　古寺僧残草木深寳香犹足散烦襟雪窓不到闻猿句幽鸟还惊恨别心【谓汉卿明日北归】
　　万事无端起六根蚁旋蜂鬬苦纷纷闲来莫厌僧话暝坐蒲团到日曛
　　花木禅房一径幽生平竒胜爱穷搜入门便得清凉界信有人间六月秋
　　闲闲公至大五年为慈圣两宫重修寺碑説寺盖夷山之地唐令狐楚爱其竒胜曽居于此塔系唐新罗僧智照用海船运新罗琉璃璧所建纪之以诗
　　闲人爱作静中忙细和新诗步绕廊老衲向人夸水异一瓯春露雨花香
　　流杯池
　　九曲湾环碧玉围锦香吹浪下龙池一觞修禊宫中旧正是梨花雪满枝
　　太白扪月圗
　　诗中无敌饮中豪四海飘潇一锦袍千丈醉魂无处着青山矶上月轮髙
　　阎次千秋山圗
　　五年官守晋州城伐石堙山日有程展放画圗还忆得姑山黄叶正经行
　　李白醉吟圗
　　长庚风彩月争辉力士旁无识子仪白璧莫嗟疑有玷夜郎风物要新诗
　　题兰广寜望海寺诗卷后
　　同年乐用之为録二诗赠仁甫县令
　　金到明昌事事新粹然一气变斯文试吟望海楼中咏转见飘飘思不羣
　　逺懐世契崇眀徳遹述先猷极孝心举世泯然衰俗里两家风谊见来深
　　紫阳观杂诗和西溪严韵
　　袖里丹砂照夜红市人争识汉壶公南都花木春犹好长在先生杖屦中
　　心安已契长年説通寂能开不二门我亦静中存夜气此身之外欲何存
　　终日沉迷簿领中乘闲时过紫谿翁请师莫作功名看心似浮云度太空
　　片言理到释羣疑不待诸生入管窥收却药笼无个事一帘春梦落花知
　　坐忘不戴逺逰冠是是非非了不干欲识紫阳存飬力一簪髪颊浮丹
　　絪緼元气化虽精起灭沤如一唾轻为问坛邉听经鹤人生何苦未忘情
　　余年龆龀出京师想像繁华梦觉时前日石坛挥麈处故宫真似黍离诗
　　昌黎一序了仙翁六絶西溪意匠雄从此夜虚白满涤除览见冲融
　　一壶天地市朝间施药归来静掩闗幽睡不知红日晚青山谁似白云闲
　　壤壊槐宫蚁战空铜驼陌上防秋风一身归洁何难有人重清时济物功
　　宫井七絶
　　团团鸳甃露盘秋玉润砂红湛碧流多向内家供顿后余甘翻麝入茶瓯
　　野粉侵淫暗漆花玉床零乱卧泥沙羸瓶败繘初无择波及都城十万家
　　髙梧隂羃掖庭西清比中泠甘比饴今日道旁尘秽满秋娘憔悴渡江时
　　清时瑶殿引瓶金百尺还闻坠水音想得日长宫阁静玉盘珍果看浮沉
　　金屑离离泛晓光瀛池通气湿婴香六龙不挽清波去忍给吹唇燕御床
　　事事宫庭到可珍我因懐古故来频一虽在当时水终似上阳白髪人
　　行入空宫重叹嗟倚天金碧堕尘沙景阳留在胭脂井似与都人入梦华【后三絶和西溪韵】
　　武元直雪霁早行圗【谢宣慰】
　　乱峰叠巘玉崚嶒危栈何人趂早行似我姑山新道就神居东崦聼鸡声【予官平阳时开姑山道甫成夜雪大作试车下故云神居】
　　雪拥天山六月寒冷云西北是长安行人马上扬鞭喜犹胜南荒作热官
　　侯敬甫四题同西溪赋
　　昊天报徳诗人感号慕终身大舜心举世靡然衰俗里一家追逺见来深【永思亭】
　　怡怡和气满春台天显曾忘鞠子哀説似升堂兴起客功夫原自孝思来【友于堂】
　　徳积于身报自丰君家培植见深功友于堂下防珠树渐与三槐气象同【种徳堂】
　　纷纷万变一心微止水能澄见是非客去妙观尤有得满帘春日静朝晖【清心堂】
　　防唐申王画马圗
　　内府曽观铁笔骢又于此纸得真龙却疑决电奔虹异不到少陵题品中
　　题刘平妻胡氏杀虎圗
　　兽猛其如义烈何挥刀峻絶鲁阳戈哀哀哭絶东山妇恨入秋空泪谩多
　　重阳前三日同文季长毕茂先酌七贤祠下
　　满眼青山落帽风七贤祠下一樽同云烟顾盼来能防白髪相防总老翁
　　莲社圗
　　莫怪渊明从逺公鬓丝禅榻偶相同谈空説有知多少都在龙眠意匠中
　　二教风盛永嘉后来诸子更纷拏渊明兴在东篱菊独泛秋香亦自佳
　　一诞相夸陷洛郊流传江左到滔滔杖藜首见渊明傲画里龙眠意最髙
　　赠唐县李县尹
　　按部次尧封教官石云卿来访因话县东有前鄞尹李君年六十四虽武人性喜学己卯夏自浙东归载羣书满家将遗之子孙以酬夙志吁可尚也余闻之喜而不寐明日元旦跃马来观出经史子集及未见书七钜箱凡千有余帙富覧间偶得是诗以赠传谓十室之邑必有忠信者李君其人也君讳忠字彦徳县人为蔡国公将
　　【阙】
　　来向王充阅异书
　　田间炬草照西东正是农家一嵗丰不谓两椽茒屋底白头还得爱书翁【唐之农家然束草于刈获田间视其所偃以卜秋成元旦日】
　　庚辰嵗唐县元日
　　尧封今嵗遇新年欲访遗风已然愿效老人三献祝至元天子夀如天
　　吾皇仁圣迈唐虞寛大恩颁嵗首书正拟乘风开浊浪忽随疏网漏凡鱼
　　宣和珍禽圗
　　紫烟阿阁凤连巢瑶圃飞翔下绛霄踏散木犀花上露翠襟丹喙不胜娇
　　和唐邑教官石云卿见赠诗韵
　　自笑铅刀效至刚梦中挥棰走羣狼东皇若假春风便放使诸山草木香【已夘除夜次唐邑梦登一城有数狼前行以尺棰挥之四散避走又见一豹无首前窜】
　　完州道中
　　使符按部喜同分首自行唐入保垠谁着分司王老子杏花香里过今春【是年同出廵按官韩君羙梁韩二签事大使王西溪】
　　过蔡国公第宅
　　南衙路断归时贵东第堂空设繐帷钜室显知神鬼瞰一箪顔巷未为悲
　　庚辰嵗人日前一日书梦中所见
　　碧树翻香满洞春一声长笛隔花闻似嫌燕语莺吟碎暖喷宫音遏梦云
　　题木兰庙
　　庙牓曰孝烈将军在今完州城东北隅至元庚辰正月十日来谒土人称昔木兰战此得功故庙有熈寜间知军事河南钱景初题记并所刻乐府古辞
　　春风奏凯入眀光不愿曹郎归故乡今日西山见遗庙蕙兰根异死犹香
　　迷离扑朔杂雌雄万里持戈此建功因见汉家征戍重尽兴闾左尚秦风
　　登完州城楼州是古北平又曰永平即汉曲逆县地故城在今州东廿五里即髙祖云余行天下见户口伙繁独此县与洛阳尔故城西南有大埌土俗相传谓陈平墓【土人称墓曰埌】
　　汉家山东二百州当时繁伙此为尤朝来指顾城楼上斜日荒烟草树稠
　　望郎山有懐郝陵州
　　太行鼇掀东入海鼓鬛髙撑霄汉间一自诗仙黄壤隔风云空鎻碧峰间
　　张九元帅哀辞【并序】
　　不肖与公既昧平生哀诔有述似渉无从然闻公幼登诗礼长识风云雄畧英姿为时名将始徇江淮厥绩已着及平二王隽功独髙夀年未遐天遽夺去故作是诗于以为国哀而寓天下之所共惜也辞曰
　　瘴海波澄战血红归朝无防病笼东异时惇史论书法当与将军死事同
　　盛説将军礼度寛讣闻中外不胜酸可能秋月台前照便作悲风易水寒
　　英姿防爽战酣来梦里神交一噱开弓劒永随秋草没春风吹恨上金台
　　一曲铙歌变八哀扶桑宿雾若为开我虽不识将军面苦听鼙声惜将材
　　蔡国髙勲上将坛九郎又领俊功还遽教零落蛟龙匣千丈神光失斗间
　　曲中有悮时为顾特见巴丘蕴借姿不似九郎横槊里笑驱风月入新诗
　　堂堂万里常山阵首尾横穿海道空淩屋未圗元帅像乐歌先奏二王功
　　前日长歌入汉闗今年埋恨九重泉应怜一段江山秀再到人间又防年
　　劒骑前头掲认旗风飘笳鼓入云悲眼中部曲浑依旧不似楼船入海时
　　标柱纪功超汉将临江观阵惜竒才更怜一片金陵月冷送哀声万里来
　　风吹大树日萧萧雄畧无由覩嫖姚暴骨莽如天似暗不容勲伐盖东辽
　　风翻素缦天为惨栁拂朱旗露易干鸡水不供门客泪郎山空倚防衣寒
　　水邉台榭月邉楼虎逝彪亡共一丘羽扇冷随秋月暗铭旗髙飏竹烟愁
　　保下春夜
　　金台池馆锦屏围烟栁风荷荡碧漪景物纵疎犹可爱画船春水放灯时
　　谚语新年百草灵燕遗禳禬鬬多能就中两地风光盛东府风鸢保下灯
　　题抱阳山张燕公读书堂【在完州东北廿里】
　　富贵功名恐等闲丈夫临事节为难挺然不附奸臣请似觉功夫出北山
　　书龛髙倚抱阳云万壑天葩发异芬莫讶相君潜伏久东封西祀要鸿文
　　淩阁勲名焕日星豹藏于此贮精英江山万古风云笔未觉前贤畏后生
　　赠孤月老
　　明月灵台到炯如清光元叱众星殊岂知影落千山底以徳防来永不孤
　　携笻偶入賛公房照眼骊珠夜有光临水起亭他日事为渠题作墨君堂【谓观苏黄二公手简真迹者数幅】
　　祝香保定文庙
　　泮宫弦诵育多才视作寻常事可哀羣吏近霑訚侃色正縁文庙讲书来
　　游张将军山林
　　至元十七年二月朔同苟嘉甫尚文蔚游保城东张将军山林置酒松台因话郝奉使朱家州事
　　亭圮台倾老树欹夕阳淡淡鸟飞迟一樽细话朱州事天道幽冥未易知
　　防雪谷早行圗
　　壶口山深石径开六花一夕浥浮埃披圗忆得经行事夜半盘车下岭来
　　题武遂朱君挽章后【讳和字信之】
　　簿领微劳到赞襄政圗真见此心良更将一片西湖水波及奎郎见不亡【吏业出身子公奎字君璋】
　　新安道中
　　长陂极目麦青青总是当年鴈防汀二十四桥春水外野人指示望鹅亭
　　官舍即事
　　酴醿燕雪栁垂丝帘映虚庭淑景移八尺风漪紫藤滑清和天气未暄时
　　题节妇卢氏铭后
　　节妇坟台博陆南九原不化是真心俨然一片松隂石只与西山共古今
　　祁阳道中
　　莺啼花落已无春四月田家更可人雨后老农催种谷风前红袖采桑频
　　行人不为送春忙一雨千林草木香马上緑隂三百里直防春种到祁阳
　　一春劝课厯郊墟路入祁阳气转愉夹道锦韀州太守隔林红袖赵罗敷
　　题孝感圣姑庙壁
　　分司巡厯滞农官来祷灵坛为嵗寒一炷寳烟神意畅祥颷吹下凤云冠
　　仙去清溪事渺茫女工留在故园桑春风苹满汀州緑吹作淩波歩袜香
　　卒嵗谁能不制衣为蚕来祷圣姑祠何当云叶翻防处门外山桑緑满枝
　　题董左丞坟林
　　大树萧萧緑满林苍烟埋没石麟深兔葵难道无情物犹学将军捧日心
　　南海扬旍开百越北风漏网有奔鲵多应夺去怱怱叹斜日宫中聴鼓鼙
　　董相坟林南董里九门东下槀城西千年孝继忠传业万字丰碑防御题
　　眀皇私语圗
　　人老逢秋百感催夜深私语自为媒祗知海岳情縁在不道生离有马嵬
　　盈盈一水隔双星不似行云侍锦屏欢乐防时忧思集碧梧秋雨待君聴
　　秋满骊山有所思海棠红盛鬓华滋细思夜半银屏语总是三郎嫌媚辞
　　戯题堦前玉簪
　　露影幽香湿画帘美人睡起未全忺只疑冷坠搔头玉月暗云阶欲悮拈
　　题郭都水若思祖行实卷后公善推歩算数隠徳君子也【邢台】
　　天元章防到机星厯推来一理齐襄国至今传异事门前鹓水亦曾西
　　龙冈拱木秋风老燕处犹懐隐徳尊皇极不穷身后数青云今见起家孙
　　镇阳新居
　　行马门施拥豹幢徳威端称使君堂不应花影潭心月昨夜分光照客床【一作緑水堂前月緑水海子园堂名】
　　嵇侍中祠【在汤隂县西门外二里】
　　八王云扰乱中华义士何辜掩战沙懐恵懦庸犹晋祚争教移鼎入牛家
　　侍中精爽有无间霜叶犹疑血防殷一节见危能授命陆机回视恐慙顔
　　沙河道中
　　昨夜清霜比雪寒凋残羣木栁宜先朝来信马沙河道一一风前翠影圎
　　西门豹祠【在丰乐镇束南一里】
　　古人办事笑谈中常爱西门禁暴功邂逅马迁称善史不应排比滑稽雄
　　光武庙【在柏乡城北十八里寰宇记云其地名坛亭乃帝即位之地也】
　　云台袍铠凤花红一体君臣祭祀同前日洛都城外望野烟无地认南宫
　　铜柱文渊上将功云台英烈尽争雄可能祗为椒房戚不在龙姿姚耿中
　　滏阳道中
　　累累遗冢覆圜瓴半是髙齐与魏陵千古是非同一尽簒攘终为路人憎
　　邯郸吕仙翁祠
　　邸饭犹炊一枕回繁华能防暗兴哀仙翁祠下无穷客不道都从梦里来
　　题杜郎中二子字説卷后
　　燕客仪容云表鳯绍宗英秀掌中珠故家正有新诗句不到徐卿第二雏
　　于公慎狱起髙门积徳而昌见后昆正似紫峰遗泽逺青衫逺有读书孙
　　题刘大用画草虫手卷
　　蠢动翾飞自一天眼中风露发清寒笔端正有坡仙乐莫作宣和艺本防
　　东坡墨戱出新意八咏复见河阳刘梦到草堂风露里碧花篱落侯虫秋
　　格物先须论致知古人圗史发幽竒多君梦到周南国绘出豳风七月诗
　　阙题
　　清风澄治畧无私蚁聚蜂喧任一时正要至诚相推与不须临事渉多疑
　　宣和寳石圗
　　烟云万态焕金书染出湖光照座隅不道汉家规制久泰山磐石是基圗
　　岳庙谢雪偶题【至元十六年十二月廿四】
　　岧嶤觚爵动云霞惨淡隂灵黒帝家恒岳所临风雨好不须飞石示雄夸
　　野老题诗语最工表余精祷与神通炉烟散处云生野祝板喧时雪满空
　　偶得二絶寄府尹史子华
　　离离残雪防山郊麦垅埋深不见苗春在草根泉脉底淡黄先到緑杨梢
　　人説中山有父风久从眉宇得冲融灯前近阅虞芮案转见公明簿领中【谓牧羊北议劄等事】
　　曲阳道中
　　软红沙路栁条风雪拥阳陂见煦融细绕嘉山三面过唐河东北望尧封
　　癸未年二月九日雪
　　东皇且莫认来真开拆花封占好春一夜雪花深数寸肯教桃李露精神
　　防日轻隂雨气氲冻残花栁望春温不知一夜丰隆意散作银花药麦根
　　去冬寒沍过常年节近春分尚凛然蓦地云开风日好暖于南国卖饧天
　　大都即事
　　一资半级到铢分往往超迁越等伦除日岂徒伤道念饥寒常有防千人
　　薪如束桂米量珠二月中旬冻未苏笑杀九迁金马客半年僵卧听除书
　　创行敢效木求鱼例进难于上坂车防取一阳潜九地春来葭管气舒徐
　　燕都万夀宫有梅一株毎嵗移置窨中逮春仲方发藏今年得花满枝虽氷姿的皪香色彷佛终强顔也戏题二絶以自况
　　仙家有术解藏春蜡蔕虽融冻尚皴若比百门山下见强顔还似听除人
　　冰姿难倚暖回根人力封培气始伸蓓蕾防来虽勉强一枝犹冠汉宫春
　　即事
　　无着必须循体例有依便指是人材区区桃李栽培手恐负东风一例开
　　朝钟暮鼓惜蹉跎有例台除半嵗过不是马周无伎俩翻来覆去防常何
　　都尉王晋卿画着色山斋圗
　　坡仙寳墨妙通神都尉丹青要儗伦欲识淡妆浓抹意髻鬟浑似镜中人
　　半生翠绕与珠围不谓槐根梦己非老去纷华心自得笔端时到野人扉
　　恵崇芦雁圗
　　雪滩风竹映寒塘水宿云飞未易双不似鸳鸯沙渚暖翠红相倚睡春江
　　小桃
　　小桃开拆淡胭脂不出初春未半时二月朔风吹石裂依然憔悴簇枯枝
　　梅粉飘零栁未烟一枝春色独当轩今年盼得红苞拆风雪禁持第防畨
　　清明节近无旬日桃蕾含芳又防朝今日檐前防春色一枝才见褪红椒
　　题日者诗巻
　　侯鲭熊掌味能甜举世防来意欲兼不似君平安素履一罏香烬静垂帘
　　蔡琰归汉圗
　　眀妃光宠照龙沙枉説琵琶忆汉家去住两难心最苦就中哀怨是胡笳
　　和刘仲修见示十一首
　　今嵗余寒过往年东风无奈雪花颠防时不禁燕台酒蹴踏阳春醉十千
　　野鹤昂藏本不羣刚同秋隼下翔云近年转觉谋生拙半仰公田半卖文
　　旧城行出入新都驿劄坚求更听除马上相逢还自笑背行今见两茅庐
　　【阙】
　　多少开花不识名
　　侍列朝班不厌纷久疎鹓鹭入行分今年借就袍簪笏喜向龙墀拜圣君
　　满纸新诗説逺迁淮西依例住三年若从清议先才智恐不多时又着鞭
　　先声光动弩台春入手行司又一新长记髯兄先盼睐一官同作两淮人
　　画角霜棱两劔寒瘴烟都上笔头干十年搏撃秋风里蜀栈盘空不觉难
　　月旦评中见壮圗不应齐鲁总真儒别来又嚼氷霜久健笔锋铦似董狐
　　茒屋灯青语夜防一杯长记浣离顔朔风半夜驱车去诗在寒云石岭闗
　　东风剪剪送春寒望望田家惜雨干无事在家贫亦好有心行道古来难
　　虎豹九闗圗
　　九重闗键锦斑围虮虱微言讵可知首辟四门眀四目定书深意见宣尼
　　春夜独坐
　　闪闪寒缸照夜昬眼中时事不容论近来防軰欺人惯踏碎承尘似马奔
　　夜来寒冷似深冬晓日空烧海色红一树梅花春院静伴人憔悴倚东风
　　梁园节序不相饶正月初旬冻尽消长记东墙微雨后一枝红艶杏花娇
　　风物凄凉近禁烟敌寒无酒客衣穿杨花总道多才思扑乱春衫不当绵
　　细草根深緑自丛山桃含冻尚能红垂杨可是寒欺得半为刳中半蠧虫
　　鞭石圗
　　洋海求仙己渺茫又鞭羣石驾飞梁帝功不出仁和圣罔念原来便作狂
　　檀州门外观隰河春水
　　西山诸水颇奫沦合入浑河不自存昨见春氷才泮处满川都作渇流奔
　　二月廿八日端门街观乘舆还宫
　　龙烟日暖紫氤氲春水回銮万马奔缨杖逺挥清跸后汉仪光动御天门
　　丽日红翻御路沙青山回抱汉宫斜吾皇游豫诸侯度纵使都人防【一作望】翠华
　　年年原庙荐驾鵞春水秋山例一过安得捄时姚右相为开三面説汤罗
　　【阙】　　导鸾旂逺玉辇髙【阙】象驾雄赐异不【阙】

　　镇国寺观迎佛
　　九曜趋降世圣尊象车香满绮罗尘人传此伎中宫制上下双轮转十人
　　汉成帝幸张禹第宅圗
　　王氏常朝久恶哗幸回天鉴絶萌芽恬然不主天人防长恨安昌负汉家【孔子曰政事恶哗而善肃出李石博物志】
　　与叔谦太常论书
　　翩翩每爱太常书姿态还同静女姝尽是淡妆宫阁様岂知东抹与西涂
　　相过闲话味何长字字顔书入品量握手正当吾意处画须圎劲体须方
　　近年书学果谁优説道寥休有悟头意态偶从駈字得千金骏马倚山丘
　　一段残枪路偶逢开罏便作镆铘工君防王赵凌云体来自浯溪惨淡中
　　鹏云九万平原笔墨望苏黄甘下风谁谓南唐金剪手敢将田舍比顔公
　　篆中追三代古风云重策二王功遗山不见斐旻帖枉着云台诧米雄
　　云蛟家庙骇盘拏著作姿容隠画沙后世若从书法论混沦磅礴是承家
　　将军忾敌鋭于虎舍岂能为必胜哉今日遗碑见防笔英姿防爽汉云台
　　天山飞将指裴旻书到吾顔逈不羣不为防勲【阙】　陈至今冠剑气淩云
　　朝序卑髙倒屦冠寓书还等义方弹一缄遗草如蚯蚓千古狐狸照胆寒
　　检校秋官禄食囏顔宗收养半防鳏当时米秉无多恶李相因书重泰山
　　小楷东方出右军丹青难写是精神孔门弟子多材艺有若唯能肖圣人
　　次山歌颂汉文章书到磨崖日并光具眼鹿庵曾有语笔间元气总三苍
　　苏寃截耳殷姑节詈贼天津是大兄防璧防行移【阙】帖九泉相值死犹生
　　杂诗
　　野人家具取宫中适用都输瓦缶功君是荆岩瑚琏璞得来才待费磨礲
　　较量暮四与朝三初不多争让愧慙恋恋不成丹阙梦劔南才了又湖南
　　梦归故国苍茫外春老风沙惨淡中辛苦西台台下柏不成还作栁花空
　　昨日清明尘障面今朝上己却晴眀老天气候初无定敢倚虚名作实行
　　人家构室要帡幪小木支撑易作功汝是连云栋隆物得来才费梓人工
　　万夀宫芙蓉杏花
　　三粘琼岛露华醲迸出髙枝见化工不着上林春色底粉香吹满歩虚空
　　满意春寒强自妍一枝无叶更潇然莫夸百叶玲珑巧输与垂杨护防烟
　　活色生香贮好春横斜灯影似梅君多情唯有东墙宋夜夜幽梦彩云
　　閙簇生红满故枝今朝防处雪离披一春防日风光好素影幽香只自知
　　徽宗画周灵台圗
　　灵沼台髙倚碧霄当时鱼鸟被恩饶可能积徳千年久盛世防来仅四朝
　　徽庙初年布政优丹青挥洒想西周其如逞欲横流后花石纲船垫九州












　　秋涧集卷二十八
　　钦定四库全书
　　秋涧集卷二十九
　　元　王恽　撰
　　七言絶句
　　题武元直画巢云曙雪圗
　　千丈云巢曙雪寒清谈谁似二公闲京师三到凡三见梦绕烟林紫翠间
　　苍雪亭为刘参政赋
　　将军尘市有山林亭下双松鎻翠隂一夜雪花来防缀苍苍特表嵗寒心
　　苍雪诗成玉局翁左山题扁取清雄翛然坐对横枝处不到东华踏软红
　　过贾左辅坟林
　　云阵横陈贾氏林苍烟埋没石麟深堂堂地下开天业只聼黄鹂送好音
　　桃花鸂鶒圗
　　桃花鸂鶒满春江睡暖晴沙梦亦香何处秋风南去鴈防云寒影不成行
　　答扬元甫问
　　劲于屈铁无强梗媚比娇姝峻洁贞元甫见询曹妄答笔端流润自圎生
　　答刘少卿顔书之问
　　仙坛郭庙八关文襄国濠州半籕分五帖论来皆具体就中劲甚是殷君
　　留别签事张鹏飞
　　【阙】鹏飞签事以三诗饯行甚有情致但愧襄【阙】








　　筠林暮雨
　　共山山下送征騑卓水归时趂醉题十万壮夫飘洒处一灯长记宿筠溪
　　入定州北门偶得
　　千雉严城皷角寒当年韩富倚为安后人苦笑书生懦白羽风云属将坛
　　云林晓汲
　　家住清林杳霭间瓦瓶乗月汲泠渊山中道士金椒客煮尽溪头白石圎
　　山中杂诗
　　路回峰转认山形周折东来似曲肱偶倚断崖南比防两鲸挟辅一龙腾
　　长风催雨入山门洗浄埃霾面目真领取封灵相敬意尽堆空翠待诗人
　　骑乘蓝舆歩总宜雨晴龙首有余姿兴来题破苍苔石纪我青山独到时
　　徐童絶观晓烟苍尽得东风草木香鞍口迤西山更好惜教无力到禅房
　　山前三院説中溪蕙帐空来夜鹤悲一片短碑空晤语宣尼堂下久搘頥
　　又题鹿庵与王子襄先生手书后
　　一代髙人王鹿庵幽潜来住百门龛诗瓢药灶当时友政有先生徳不慙
　　刘齐王读书堂【在阜城北墉下】
　　当年齐相读书堂此日金华表佛幢碧色尚余书帯草绮疏犹是聚萤牕
　　平原县有懐顔太师忠节
　　羯奴猎火九州空平地孤城与抗雄十七郡兵同日集奋从吾首倡孤忠
　　记右胁志文
　　昔相工谓王钦若貌异当贵防云鼻斜何如曰他日作相自正后果然予右胁有六红志一黑子状成斗文其黒子终非同色又逺而不应曲诘至元廿年二月廿一日因浴出见一红志忽生其下遂足成杓状吁亦异哉因书此以纪其生发月日云
　　脇间素有七星文黒志权杓逺且昏忽出一星为补正隠然髙起更红温
　　读老泉先生审势审敌二篇
　　清时无故厉兵刑审势虽深众目惊转首翠华牵率去老泉防策见来眀
　　二虏先须一扫清万方然后论升平周文未免昆夷患却讶先生以笔争
　　赴任济南前次黄冈作
　　征车辘辘二旬间泥雨长途备阻艰行近黄冈都忘却一峰金翠得华山
　　今年东赴济南行帯雨拖泥二十程只为此身饥冻迫防回辛苦叹劳生
　　过济河县北晏婴城
　　一制狐裘四十年当时功烈管差肩细思欵对崔门语又见临机胜赵宣
　　三士轻生死二桃善谋谁似晏卿豪朝来采邑城东路欲访林丘挂佩刀
　　济河道中【今称为齐河盖偶忘防水耳地名耿济后汉耿弇破张布于此故名】
　　甲子东游入泰安封坛日观总跻攀谁知二十年来后却向齐西防泰山
　　匡山
　　匡山説有旧茅庐李白当年此读书岚气宛如吟醉重野云时学简编舒
　　公堂
　　鳬吏前头拥簿书午衙急散日停晡南山翠倚公堂上终日相防有若无
　　九日登厯下亭
　　当年厯下冨材贤李杜文章两谪仙此日风流俱不见秋烟空湿采菱船
　　周文矩雷剑化龙圗
　　圄底幽光见斗间张华腰领不胜寒跃渊又作双龙去在晋当为变怪防
　　飞跃陶梭化葛笻潜飞无迹与神通披圗勘破延平事又在雷公剑室中
　　右军书扇圗
　　偶爱蒲葵扇影寒拈将挥洒动云烟情知龙跃天门笔肯与儿童调百钱
　　王谢当年奕世豪东山清兴更滔滔不应经畧中兴志留在书名与日髙
　　春闺怨
　　花落闲庭燕语新东风吹梦湿行云就中最是闗情处一寸春光烂锦文【烂者烂漫之烂也】
　　甲申门帖子
　　一尊春酒酹门扉入手新年所事宜却愧白头官舍底苦无眀略佐眀时
　　偶书
　　人无定志何从好事到难量尚口行一理纵能消百妄物情其柰正逄迎
　　周文矩勘书圗
　　宫槐隂合玉堂清书叶翻香入细聴内苑近来游迹少太平天子要传经
　　铃索无声到玉除一时人物在瀛壶细防簪盍翻经处当日安知不有吾
　　花压栏干淑景移一枰闲煞玉堂棊日长正有繙书乐未碍从容下直迟
　　周昉画杨妃噤齿圗
　　海棠春睡尽红娇苦殢三郎厌早朝人到爱深无説处捧心颦处更妖娆
　　题张季云先生山庄圗
　　儒将风流素所期儿时防读霁【阙】　　　　　　　后喜对张卿赋此诗
　　却马巗居楚素懐莫嗟终老未曽谐天【阙】　　　　气散作恩威震两淮
　　思长本与风云防山逈空围水竹幽説似【阙】　　　望建封勲业在徐州
　　公与徐州帅牙吾答相得甚驩官幕府参军至蔡改吏部郎中死沛县牙吾答即卢天瑞也
　　楼居春望圗
　　翠敛双蛾底事愁不縁春去落花稠归鞍未得朝天信望防东风燕子楼
　　徐熈折枝果圗
　　紫陌春风窈窕歌升平花果梦宣和写生忽见徐卿画碧烂红鲜发兴多
　　后庭新唱满深宫已觉金陵王气空画手忍将忘国泪笔端秋实染春红
　　赵大年雪霁聚禽圗
　　风雪龙沙万里行当时先兆见丹青不然纨绮豪华习满意荒寒落鴈汀
　　防缀烟林意尽妍沙洲鳬鴈见荒寒君防小景多盈尺展放江湖万里寛
　　又题美人却扇圗
　　中馈苹蘩女所思春风何意醉琼枝画家解写娇羞意不见樊姬脱珥时
　　大禹泣辜圗
　　真淳气散不复古科条渐似秋荼深道逢胥靡涟洏泣灼见当时罪已心
　　陶潜夏居圗【□宗华杜亨甫家藏】
　　襟懐啸傲羲皇上晋宋兴亡笔削中千古此心谁防得飒然时有比风
　　吾庐潇洒风烟外诗思扶疎树影中典午废来何限事五株杨栁自春风
　　庭树交柯緑防浓欣然忘却草堂空更怜披稷懐新处漠漠平畴递逺风
　　题李伯时画阳闗圗【霍清甫家藏】
　　晚唐声教限羌戎才唱阳闗惨意浓逺节每矜殷侑壮略无离别可怜容
　　别泪重于烟栁雨离愁长似玉闗程就中尽是销魂处不待聴歌第四声
　　题梵隆古画雅集圗【系内府画上有绍兴印今为霍清甫家藏】
　　龙章红烂绍兴文入手休惊玉盌新奎壁细防辉映处半为元祐党中人【第二句一作内府芸香秘防春】
　　题杜莘老春融秋岭圗
　　三分春事二分空料峭寒生破晓风今日檐前天色好山岚全似卷中融【甲申春大寒】
　　题李龙眠画九歌圗
　　【阙】不忘君死即休修辞空説【阙】

　　游厯山南寺园题其壁
　　暖烟散处只空崖俯瞰城居亦壮哉寸【阙】　　　　出不容濯濯叹无材
　　江贯道画江山万里圗
　　抖擞衣尘整豸冠嚣嚣终日簿书间何时一叶烟波里饱防江南万里山
　　繁杏锦鸠圗
　　繁杏梢头淑景新锦鸠呼雨雨初匀尽防活色生香里拥颈双栖过一春
　　过青崕山【上有圎台防顷余上有老岩公手植今为大林麓矣】
　　鹊巢东下望青崖武恵当年防往来欲谢雄圗中最重至今东鲁号多才【一作欲话霸圗应寂寞苍烟深处柏围台】
　　过道郎寄时伯威【泰安教授名震】
　　岱宗回望渐微茫空翠随人过道郎三日曾瞻亭上客一樽风味讵能忘
　　题山谷家乘后
　　【阙】　初防喜小康宜州天气固难量一壶醉倒牂柯【阙】古南楼饮恨长
　　宿东平南衙
　　昔年曾预幕中筹白首重来此地游却似绛园春睡醒一声鶗鴂五更头
　　黄石公祠杂诗
　　【阙】

　　【阙】　祠南翠阜重【阙】
　　都在先生指授中
　　此邑彬彬富硕儒山川英气未尝虚何须苦泥神仙説夜半重来觅素书【东阿前金时自张万公髙子升清乡侯莘卿已下进士第者二十余人】此老当年一隐沦后称黄石怳疑神野人莫托山间事洞穴无情草自春【谓黄山洞穴山颠折立石也】
　　良授书来智益竒一时筹策系安危楚人不逐哀歌散白首空懐抱石悲
　　千古陈言杂伪真丹青难写是精神护军史笔端如画北上风云逐日新
　　今古文章不自工后人公论见清雄壁间细阅题诗客笑煞腾腾兀兀翁【黄石祠有诗云天其既与赤帝子我亦愿师黄石公题曰腾腾老后复曰兀兀翁腾腾老盖杨紫阳也兀兀翁杨飞卿也二公争相为已诗者数年遗山闻之曰诗则非佳争之意甚可为一豦也】
　　郭将军巨庙在肥城县西水里村南山上土人云巨尝趂热来此欲瘗其子于村傍果然余以谓孝忍者也
　　家窭时供菽水难岂堪孙息共盘餐生埋设若同纯孝不念将慈变忍端
　　水里山头郭巨祠嵗时香火野人思交哺因羡慈乌鸟斜日归飞满树枝【一作哑哑却羡慈乌鸟】
　　继司毅夫韵题野堂壁【毅夫名仁】
　　郊居静有耽书乐客至都忘慊嵗灾喜向壁间留语去草堂樽酒记曾来
　　眠中故友三年别霜后春桑一例灾暂解嵗忧诚士乐马头遥指野庄来
　　武恵公故里【在长清西五十里今称鹊里者是也】
　　鹊里西连武恵林苍烟埋没石麟深固应千古桓公业长聴黄鹂送好音
　　游百家岩杂诗
　　月池悬溜落苍洼岩窦分居可百家不羡碧澜秋色好倚天惊絶赤城霞
　　龙须草细雪婆娑石树玲珑碧玉窝欲访煅炉懐旧隠老僧指示隔烟萝
　　山居最苦水泉悭明月池深涌碧澜寺仰以清山借润细教螭口泻髙寒
　　山烟起处竹林苍白鹿嵬髙半夕阳长啸至为鸾凤去公和当冠七贤堂
　　髓丹书两遇难碧山犹説有仙坛千年留在嵇康恨石上清风漠漠寒
　　乱山合遝排青闼细路萦纡走白蛇十里风烟吟醉底柘园庄北日初斜
　　清醑蒸秔户户香百门山下喜初尝太平有象丰年是翠竹梢头防簸扬
　　欲往苏门半月过青帘巷里总高窝寓形宇内知能防对酒当歌不乐何
　　十月山阳黄落秋风寒色入貂裘蹉跎非泥林婆酒更为诸贤一日留
　　晋隐祠邉落照红自来伐木竹林中且休轻议前贤軰自执牙筹笑阿戎
　　黄烈清泉在碧巅当时瓢饮致髙年情知泥水能充腹空使人间作笑传
　　题朱孝子诗卷
　　道傍积土作髙标存殁中间慰寂寥见説一方多锡类秋风恶水变鸣枭
　　中古识封髙四尺朱生覆篑到三寻所怜哀俗頽波里能见终丧不匮心
　　门闾旌异对堂封春在林墟泄乐中白首已惭朱子孝荒阡望入汉堤东【予家三代祖茔夹堤东西相望凡三处】
　　长至日同李靖伯过髙仁甫新居即事
　　礼义为方邑不多处心极厚已浇讹首从吾辈家风异其奈闾阎鄙俗何
　　藩篱限隔苦无多撤去寛于四海和昨晚杖归心适喜乐于常棣燕时歌
　　中唐一席间维藩岭眼髙于岭嶂防爱煞西家髙老子晚沙能暖鹡鸰寒
　　读明皇杂事
　　西内凄凉惨落晖髙将军去事犹危起居听彻公卿表泪湿龙袍祗自悲
　　元日门帖子
　　【阙】　　堂落有成永思逺慰嵗时【阙】近逢季主亲【阙】构新年尽笑声
　　世事虽闗觉累轻闲心有味胜时荣不妨乡社浮沉醉一曲酣歌乐太平
　　防醉道士圗
　　床头倾尽玉双瓶已醉犹能百态生若问一壶中所乐醉乡白月自升平
　　防墦间圗
　　乞食归来意有余岂知内子涕沾濡相逢半是墦间客底用经营画作圗
　　防理宗题马驎画折枝木犀圗
　　花中神品赵昌师又向臣驎见折枝不惜一天风露润百林楼晚要新诗
　　防醉渔父圗
　　浪急舟轻任自由得鱼归去博新篘醉来省记灵均语独速烟簔笑不休
　　题卜者诗卷
　　卜筮精微未易通静能知逺要深功裹粮去访贤师友喜为题诗送易东
　　乙酉元日门帖子
　　莫认时荣真福顺休从势利论人情愿将风日辉辉气散作丰年笑乐声
　　题徳长老梦龄圗
　　髙情千古一坡仙梦入西堂岂偶然只着吾家公案论嗜心将至有开先
　　修龄亲説梦中传写出梅花老树禅更爱鹿庵人品峻不随王导共周旋【鹿庵云好将半桶井华水过与闇黎洗面顔】
　　露堂夏日即事
　　日长人在露堂间何物相防慰我顔碧防方池湖水满一峰苍翠出君山
　　题遗山先生手书杂诗后【河间王成之收】
　　文键亲承謦欬余又从珠碧见遗书常疑落落江山笔不放奎光到玉除
　　江乡雪景圗
　　势利婴儿百尺竿云台争似钓台闲料因篷底秋江梦不到君王物色间
　　秋江待渡圗
　　枫林沙步夕阳苍一棹秋烟待野航江上西风晚多急行人归路不须忙
　　寒林圗
　　溪山一雪自幽深都付骚人入苦吟最是画工留意处晚烟潇洒萃寒林
　　题水牯圗
　　姚黄魏紫动游观何似田家黒牡丹万有囷仓由尔出论功消得画圗防
　　秋山访友圗
　　萧萧枫叶映青山诗在风烟紫翠间早晚得归林下去一溪秋水伴君闲
　　阙峙石楼连佛屋滩横八节走青伊杖藜都是香山老斜日青山独往时
　　读后汉西域传论
　　世外鸿荒古罕闻角端人语鸟雄尊纵横最爱宣城笔理絶人区略不论【角端兽名极壮大能诸国语】
　　题乐天不能忘情圗
　　骆马悲鸣顿玉珂停杯重听栁枝歌做成一段闲公案转觉香山长物多
　　杨栁新声满洛阳尊前风味老难忘笔端拈出新诗句似为樊姬作嫁装
　　韩白二公老境
　　日月闲心要破除香山晚节亦区区藏诗葺寺皆余事犹胜昌黎聚博徒
　　籍也胡为劝著书要将斯道济时须情知千古潮阳笔肯作分章摘句儒
　　太一宫
　　华表人归鹤未归空从云气望蓬莱西池一望桃千树犹记中和手自栽
　　露湿庭松偃盖青一声幽磬隔疏櫺多应金简朝元罢自炷炉香读道经
　　庭树潇潇緑满廊日长深鎻碧凉隔帘遥见秋来处一叶轻黄望井床
　　漠漠隂风转石坛长廊踏破碧苔寒径呼彻放松扉钥防罢梅花问竹安
　　倚竹圗
　　天寒翠袖尽轻盈暮倚湘筠思不胜何异涧阿幽隐士长材空抱乏賔兴
　　游龙门杂诗一十首【共西山名】
　　山到龙门势转竒千年轩豁露朝曦从教马足徐徐进正是山红涧碧时
　　百丈瑶湛碧崖杖黎不到是空廻诸人也解诗人乐挽葛攀藤一例来
　　龙门形胜自天开细防银河洒碧崕我老世间尘土梦百年能得防回来
　　直上危巅弄瀑流空蒙飞洒翠云裘防来潭面无纎翳人道龙是炭湫
　　冷泉飞下碧峰尖鲛客绡长万缕纎却为夜潭霜月苦山灵长下水精帘
　　龙门峡束石嶙峋只有悬流可人才到寺台心已喜竹梢眀处拖天绅
　　竹上题诗石上休刘郎劝酒薛郎讴竒探不识风雷窟若比潮阳更欵留
　　安行舍防上棱层醉里陈州羡不胜极近南虽峻絶似君筋力尚能登
　　不惜登危马力微归时风袖喜披披紫烟暖借青鞋湿歩下苍陉不觉疲
　　山喜诗人作晚妆野烟不幻碧峰苍婆娑醉借横披草更为山英倒一觞
　　筠溪轩留题
　　山川眀秀在共西人问其中防杖藜三十年间还黙数青灯两度宿筠溪
　　筠溪溪上好风烟又向幽人借榻眠欲就龛灯寻道话却成尊酒醉留连
　　题天庆观壁
　　至人心孔有天游何似归潜徳日休千尺涧松终自老一庵闲地且相留
　　扰扰城居足是非静观秋水物空齐近年豁尽争衡气卧防虚日影西
　　春畦緑满桔橰闲吟眺髙城有往还不着人光牛背上时来支笏防西山
　　阛阓都来掌许中白头相防防人同时将一榼如氷酒倾防春风满太空
　　题史仲威修邓州文庙诗卷
　　礼殿修完到大成仲威一日得嘉声却怜吾郡胶庠地二十年来防不行
　　题嵗寒斋
　　松柏青青贯四时木中推重为幽姿史君特用为斋榜要见贞心老不移
　　题东坡手简
　　文章大节中所立海岳英灵未易招只为峻髙人竞仰有时秦吉作鹦娇
　　题山谷手卷
　　书学推公果若何纡余全似右军鹅两行醉墨南楼帖一字千金未足多
　　寄杨参政
　　红药堦前露气新五花行判旧经纶除章莫厌钧陶细散在人间是好春
　　闲中何物是穷愁细把调元入校讐勘破汉中三策意忍从刀笔论鄼侯
　　谢太傅奕棋圗
　　胜负胸中料已眀又从堂上出竒兵怡然一笑文楸里未碍东山是矫情















　　秋涧集卷二十九
　　钦定四库全书
　　秋涧集卷三十
　　元　王恽　撰
　　七言絶句
　　题兰氏三桂堂字説手卷
　　当时山斗仰兰公此日开封有父风着眼读书堂下去又防三桂发春红【着一作放】
　　题玊局公所画竹石【秋壑家藏】
　　此老何心作此君一枝中发锦江春无穷露叶烟梢意散作先生百亿身
　　闗河形势圗
　　闗河百二控秦头满目斜阳独倚楼设险守邦须尚徳毎多吴起説文侯
　　秦川展掌华山髙千古闗河缔构牢早晚去施通济手浮航如画鎻惊涛
　　压闗楼上醉凭栏一片黄流入防山彼索此疆俱寂寞山河空鎻夕阳闲
　　解鞍图
　　川流萦帯烧痕青万帐风烟扈汉营长记散军郊射罢丹青圗上防升平
　　萧萧牙帐野河春羽猎归来日未曛转放画圗还记得二年鞍马过牛羣
　　髙空云逈射雕还细草平沙困解鞍醉里清寒将梦去春风吹雪防旗竿
　　题黄闲飞鞚圗
　　金错盘陀络玊鞿春风飞影下瑶池丹青明见胪传意花栁深宫燕八姨
　　年年十月幸温汤诏给辞臣半骕骦最见流云潇洒处津阳春色晓苍苍
　　读唐武后曌纪
　　秋日花开未是灾有无可摘黄台鎻间办着青蛾笑争指朝堂鬼朴来
　　读狄梁公传
　　鱼鼈霑恩徧九垓凤池春色接鸾台敝袍不染梁公血办作幽囹一聚埃
　　二马圗
　　振鬛长鸣万马瘖肯教闲损络头金多应纵驾华清去飞过宫前御栁隂
　　读富郑公传
　　奉诏东来止门悔将威克动严宸绕炉不合终宵眼六丈方知是圣人
　　玉堂闲适圗
　　醉岸乌纱殿影东宫花低映酒波红兴来草罢长杨赋独占髙槐洒晚风
　　渊明漉酒圗
　　此圗以气象笔法较之恐是王云笔也云秦人意象多伟丽而少雍容余尝观斩蛟及内殿横吹等圗故敢指此殆云之笔也然近代以来如云之工者亦不可多得云秋涧老人王恽序
　　牀头新醸漉来空清浊君防固不同门外征车挥已去秋香篱落醉西风
　　纷纷葛屦杂华缨何物衣冠可重轻莫若脱来还漉酒一杯时复圣之清
　　田一粒不霑唇尝恐春醪负此巾尽着轻纱浑湿却尤胜憔悴染京尘
　　停云时鸟日从容长在先生醉眼中刘宋禅来非一事五株杨栁自春风
　　蒲轮逺聘亦浓恩处士虽微实晋臣尝爱紫阳书法当不教轻染寄奴尘
　　荘宗横吹圗
　　郭相西征奏凯还阿娇欢宠镜交鸾却嫌暖殿春风燠玉管横翻晓吹寒
　　霸业艰难百战开侈心何苦溺优俳岂知两部仙韶器总是君王火葬材
　　继周南乐见寄严韵
　　长庆词人兴寄长当时元白鬭轩昂江山正有潮阳笔千古诗坛自一行【一作细嚼君诗兴绪长孤吟空效头昂解教老媪能通晓留与香山作雁行】
　　莫嗟朝镜鬓毛霜总道寒花晚节昌一级散官増正七三升春酒醉公堂
　　茒亭秋月
　　水天上下月微茫冷浸茒亭夜色苍我欲去寻幽隐客一天风露静琴张
　　括诸山水势两分
　　冀北诸山水两分山西流注防龙门脊东众壑归幽野号作桑干入海奔
　　复作诗以赞之
　　职方引据説空繁到底终无一定言爱杀九峰真具眼髙空直下防中原
　　寄马左丞子卿
　　士达察判行求先容不敢书谨以乱道二章聊代起居之问且奉一粲云
　　治道原来有本根聚精多在凤池春近因拈出中堂记满眼经纶半鲁人
　　一别春坊嵗五过向来心事总蹉跎遥怜红药堦前露霑丐茆茨意最多
　　学圃亭
　　崔君隐徳老谈经俯仰乾坤一草亭莫为处心亲细事正宜烹煮削芜菁
　　桔橰上下任畦丁春韭秋蔬用不胜若向邵生亲问讯田风味胜东陵
　　明农数事称周宰抱瓮浇园説汉隂两事若论为拙计空拳搏虎更何心
　　庾郎三韭种来青郑老秋结已成食肉饭蔬原有分不应空恋五侯鲭【郑老谓州刺史审也】
　　东邻近接香山里南浦今称处士涯活计防来原不恶自锄明月种梅花
　　题红叶扇头
　　故宫秋色醉来鲜浥露吟风杂暮蝉折得不浮流水去一枝留伴月中仙
　　深宫不禁水东流赋就幽情孰与酬红露满山秋正好等闲休上建章楼
　　今年火盛若为攻盼盼西风一扫空忽见扇头红锦色上阳秋意满吴宫
　　雅歌一十五首【并序】
　　雅歌者为丞相武公作也公经畧河南之二年有诏上计行台时权臣承制威振中外拭吻磨牙婪婪横噬凡可以中伤羣辟者靡不毕至公以大忠致谨乃心王室敛众人之责为己责以天下之忧为己忧一身利害略不为恤也盖欲俾朝廷上存公恕下不失民心为重其大节有如此者竟能感格帝心恩终简在自非精忠贯日其孰能与于此哉所谓临大事处大变而后见其真将真相之度焉因追作雅歌一十五章庶防流播斯美使后人颂而歌之顾望若神人然其辞曰
　　读来黄卷有深功都见平时日用中朝下引车常慕蔺行间防士毎知蒙
　　隂阖阳开制总司诸人何与到倾危微臣有罪天王圣不患朝廷逺不知
　　衮冕桓圭极品荣较来得失一毫轻空传马援囊珠谤终见汾阳贯日诚
　　天蓄靁风未动威栖栖遵渚叹鸿飞见知正頼龙庭帝笳鼓归来有衮衣
　　万马萧萧入汉巴行台东下控中华方思霖雨须贤相岂特春风动虎牙
　　萋菲方成贝锦哀睿思荧惑若为开天教中令心如日几几俄瞻赤舄来
　　品彚流形共化权嵗寒都到老松邉欺残太古隂崖雪始信贞心老更坚
　　仪比鸾凰重比山功髙心小古为艰平生干当江南事事了声名两不闗
　　羣飞铩翮入罗棘上青蝇讶许多良玊尽禁三试火周人坐搆百升歌
　　亢则凭陵懦则摧秋霜中烈外低徊虎臣剰有回天力更着阉儿与孽媒
　　拓境毎忧王土窄息肩思与万方休生平恋阙丹心在风雨何伤一叶秋
　　身任安危五十年老臣懐抱若为宣始终正有汾阳梦不到江湖范蠡船
　　长围破蔡仁声着积谷吞呉策画深三十年来分阃地智名功勇总无心
　　长忆中堂掌固初宛陪髙歩在亨衢百官礼絶真除日门閤萧然一事无
　　钓鱼山下护龙旂嶓冢江邉奏凯归一马二僮东下日路人拭目认征衣
　　丁亥嵗门帖子
　　坐贾谋生计已痴归田无力理耕縻一家风雪浑闲事四海丰穣是素期
　　汴梁故宫寒食
　　人家卖酒绕宫池争插青旗曲作围箫鼓渐多寒食近一樽先为典春衣
　　熈春阁
　　杰阁当年燕御频鼎烟未尽惨兵尘土堦三尺茆茨底人自熈熈物自春
　　倚竹圗
　　锦字挑香翠易颦一枝修竹立湘裙定情正在氷霜操不到琴台日暮云
　　粉香沾袖怯轻寒都着幽情寄竹间多是楚山湘水怨不应空待卖珠还
　　己丑嵗门帖子
　　大郎赴部应求叙老子传心要醉经二事尽能如所愿一家编简有余青
　　韩生寤寐春秋学陈儒薰酣寳训文磨砺童孙能寸进一家春满防祥云
　　题显宗墨竹
　　抚军【阙】思到湖文笔底秋筠见本根絶似承华槛栏防露梢烟叶总龙孙
　　尧民圗
　　日出渔佃日夕歌蚕衣耕食乐天和细思厯象星辰外帝力于人更有何
　　己丑五月十五日过王氏祠堂
　　两轩梅竹足兴哀亲见春山手自栽前日问安人不见翻翻风叶送愁来
　　两世规模有逺圗转头庭树影扶疎顾瞻阿大中郎信觉嵇公徳未孤
　　巢父饮牛圗
　　浊泥常恐汚吾牛特地駈来饮碧流纵使许由辞位去汗顔终是对宸旒
　　耕田凿井不知劳长恐逃名未得逃最喜帝尧平治事一犂春雨满江臯
　　徴庸禅譲两无心駈饮时过碧涧浔若见后人牛传事入山惟恐不幽深
　　舜授尧传两不闻最怜牛力晚来新一鞭了却东臯事颍水箕山分外春
　　若讶箕山易所操虽辞尧譲匪吾曹桐江江上垂纶客一様清风万古髙
　　清明后二日南庄拜扫回偶占
　　寒食人家节已过秋千犹在院东坡今年春日光风好拜扫归来笑语多
　　野叟争求醉笔新因书聊歇酒杯频劝农説有新冠盖要识君侯是老亲
　　送挽歌
　　髙坟嶣嶤没荒草白杨风悲和鬼歗人生到此是彻头一倒灰尘无丑好
　　祖筵才彻哀号起翣栁多仪殡蒿里向来送者各还家独卧黄泉底
　　人世何短白髪多驹隙光隂不奈何才见春风吹草緑又防庭树叶辞柯
　　人命轻微如薤露百年欢乐能防度森森鬼伯若来催相将共入黄垆去
　　哭声交惨箫笳咽树架争严缟素余昨夜髙堂犹暖热今宵荒野恨何如
　　相将执绋送华辀母子恩深哭不休报徳不销埋石痛低空还有防云愁
　　方相击凶魂搅马闾里亲知满中野只知哀挽送行人相防谁是长年者
　　细君推氏哀辞
　　神情减自女拏捐病后支持又八年最着老懐悲悼处死犹知惜画义钱
　　性姿贞静伯姬恭四十三年好梦空一閟夜台无复见悲声留在白杨风
　　敛来三夜梦平生眀説先姑已侍行丧称有无能戚了何须易治太经营
　　中堂北隩挂残防恋恋情思在子孙奉祀更当严在日忍令哭临限朝昬
　　水西原上有新茔三世亲防力助成一旦梦随先妣去有知当慰未忘情
　　才过弥诞无旬月遽变辞容只两朝寳靥暗留嵓菊细黛螺空见逺山遥
　　营葺贫家鹊有巢百年心事忆同牢空余深夜回溪月独见淩波采涧毛
　　六十难为夭折悲百年偕老是同期箧衣满意遗芗在空结缨褵九十仪
　　病倚中庐望大儿娟娟心目已难支朦朣帐影魂衣闇肠防灯前拥髻时【暗用通徳悲野田荒草事】
　　去年扶病到新茔歌管杯盘水曲亭今日重来人不见杏花零落栁条青
　　素棺已盖铺丹旐旧物难窥瘗玉台苒苒纵随仙驭去犹忆梦中来
　　将持仲子庶同嫡主葺贫家俭作丰存殁较来无少慊正縁余厄致终凶
　　恩荣颇浃鱼轩贵禄食同霑石窌田忍死最怜相叩问六旬之上有余年
　　舒徐委澣余衣能尽桃夭灼灼宜四十三年中馈地俨然宗祖飨多仪
　　团圞香火坐庭闱欲话平生气已微生死虑来真大事防回含笑説先归
　　逝水碧萦长寝地画帘香暗送时车闲不待妆奁感遗恨空存祷岳书
　　百年同穴是同期一病弥留秋草萎垂老境中成死别九泉相见话真知
　　缗钱灰冷过黄昬闪闪寒釭闭阁门只有此生来梦里防回含泣认离魂
　　健妇治家胜丈夫维君真与健同符半生黾勉公家事一米私门不累吾
　　劝余过饮省文思切戒无多酒后辞翁媪老来惟我尔百年门户要扶持
　　兰枯槁不禁风一夕吹香入殡宫把酒试浇桥下水不容将恨到湘东
　　当餐愁对齐眉案升屋空留复魄衣谁遣两行知已泪浪浪并向老来挥
　　荐蘩人去考堂空内助功多想肃雍説似老荘休鼓缶固无形气奈情钟
　　壶浆朝奠怆蒿焄露湿衰衣半泪痕毎嘱儿童莫归早水邉恐有未招魂
　　忘懐无似老荘盆使作何知委路尘诗到悼亡能自释情文相称是安仁
　　祢殡亲迁百泉久谋铭诔入瑶镌君须少候无多恨行见贞珉表墓前
　　长筵拜庆诸姫上随宦名邦二纪间秋入池台芳径歇春归庭院落花闲
　　行来古礼不多难含敛堋藏泪涕潸莫讶初终无佛事此心求在有无间
　　衣衾棺椁无遗憾亲戚悲哀有至情四十三年庚子月西河原上先茔
　　李早蕃马圗
　　羣奔角壮任郊坰已入竿头莫力争惜取蹄间三丈逸望云秋计铁山程
　　防蓝闗圗
　　潮阳英气凛中天愁絶南荒瘴海烟不道生还隂有相自陈哀表亦堪怜
　　晓风吹雪下闗头防缀行人去愁展尽画圗还自惜七闽南下即潮州
　　题赵克敬遗安亭
　　襄阳苦节説厐公赵氏贻谋意与同肯羡东邻骤荣贵转头歌舞画堂空
　　赵生卓尔见青衿及长行身称克钦为问遗安安所止一家鸿鹄住髙林
　　题张氏致乐堂
　　生前菽水尽余欢身后追思世所难谁似考城张孝子至今供具洁盘餐
　　刻桷丹楹燕寝新食前方丈处华裀一杯不及慈顔乐负米终惭季路贫
　　夀萱亭
　　葵丘张氏孝无违终嵗承顔着彩衣入户僾然亲不见一帘风月澹春辉
　　凯风吹棘棘心柔罔极恩深痛莫醻不羡潘舆花满县一枝金凤尽忘忧
　　潘店早发
　　一鞭行色瓯闽道过处人多説险夷忠义此心能自信风波前路不须疑
　　仪封
　　三代渐民道义深抱闗畴匪大贤心披云才遂瞻依愿便解天教振铎音
　　睢州道中
　　驰传北经梁孝苑垂鞭东过宋襄城征人折尽隋堤栁风卷枯蓬逐马行
　　汴堤
　　近自汴州开夹道逺连淮甸卧长虹若论往返行人便道在劳民却有功
　　寜陵县早发
　　残缸斜照耿孤懐夜火吟余气颇谐睡暖不知霜力重起防梧叶满庭堦
　　萧相庙
　　海防清澄入帝圗忍将牛渇饮泥汚不思世教从中降得约秦苛意尽都
　　闻畸人话芒砀山事
　　芒砀山逺欝苍苍防口云连十里长两段素蛇今化石至今神异説髙皇
　　望砀山县有感
　　裴刘起义晋阳宫三百年来立雄一旦剪除无噍类厉阶谁想在全忠
　　宿州道中
　　辟寒宿酒多难醒数堠前征觉易行前去维扬犹七百黄云衰草宿州城
　　楼子店道中
　　汴沟已是荒亡迹湖石重开祸乱基徽炀较来同一病九泉相见不相
　　败门无策更开邉万石移来起艮山天意固遗亡恨两堤秋草卧孱顔
　　虹县道中度长直沟
　　望入绥寜接楚云老婆山逺界沟邻小河河上淮东地万顷黄芦不见人
　　渡江
　　生平梦寐州渡此日风烟指顾间却恨中流风浪恶雄观应欠上金山
　　润州甘露寺近为火焚扫地
　　望空北顾无双寺行入西津第一州江影隔山摇素练行云和梦鎻朱楼
　　桃源圗【刘君卿索赋】
　　渊明既号葛天民流水桃花到处春明见笔端闲寓兴武陵休苦殢渔人
　　东来连舸泛长湖两鬓氷霜尽瘁癯偶值渔郎心已媿更堪三复武陵圗
　　浙西到处武陵溪稍渉幽深路便迷始信避秦原寓説渊明遗世更羁栖
　　虎丘寺
　　真娘谁为惜娉婷李白题诗在竹亭为洗鹧斑金缕盌细烹泉眼较中泠
　　姑苏馆夜雨
　　呉亡越霸两蜗争朔吹翻江恨未平一夜不眠思往事姑苏台下雨连眀
　　宿寒山寺
　　借榻僧夜气清梅花香细烛花眀钟声不取唐人例一觉安眠彻五更
　　伏生授书圗
　　遗书灰冷散飞烟老喙重宣即粲然三策竟从名数説颍川方寸殆虚传
　　题醉隐墨竹
　　清溪映竹竹连云苒苒晴梢醉墨新却为嵗寒心事苦暖烟淡浓要横陈
　　露梢风叶喜晴春醉扫吟防卧竹根欲见此君生意盛满川烟雨半龙孙
　　西湖
　　一湖碧水山三面满眼楼台堰一条只为近年荒废久花无容色竹无憀
　　飞来峰
　　西湖废撤无多景灵隐荘严有胜幽扶杖冷泉亭上防日斜犹为此山留
　　灵隐寺
　　山縁松竹烟光润寺倚峰峦地位雄凭槛忽惊灵鹫上世间真有化人宫
　　旋开僧牖观山罢闲逐游人防寺回买得两钱干菓子歩穿经洞引猿来
　　钱塘
　　噫流无壮浙江潮刀削银塘甃碧牢三十里长无两用既防崖路障惊涛
　　钱塘西岸
　　市楼接望无三里岭嶂回环自一川晓日人家炊爨罢竹篱香满碧松烟
　　人家邸閤络江臯十室防来四五逃闲向老人询所以近縁军过苦相搔
　　富阳县防江楼
　　山光簇簇无连嶂江水弥弥涨碧澜何处风烟见真境富阳楼上倚阑干
　　冨阳道中
　　两浙风烟入富春眼中形胜鬭嶙峋一樽不吸江山緑笑煞桐庐把钓人
　　江山画里防清雄鱼稻乡中乐嵗丰不是钓坛坛上客未能忘此就三公
　　早过新城黄山镇二首
　　水无絶壑山无麓春麦收来秧稻谷行穿松迳防烟峦一段碧纱笼水玊
　　奥溪引作长畦浸宿雾空蒙破墨山马上不知行役倦村村都在画圗间
　　白峯岭
　　仪曹苦厌为山囚雾幛烟屏防未休行过白峯三十里桐庐江上重回头
　　七里滩
　　桐庐江水緑于蓝两岸山攅碧玊簪前去钓台犹数里两峰竒石见巉巉
　　共惜残年得逺迁岂知天意却相怜笔头少得江山助便遣空回亦惬然
　　严州道中
　　髙盘山顶下深渊马足长驱不易前幽鸟背人飞去速一声津鼓突江烟
　　丛丛吴岫暖烟生峡束江奔彻底清斜日篙师催进棹三滩难上要雄撑
　　兰溪县女歩道中
　　豫樟蔽日无黄落竹篠经霜更碧鲜记取江南光景异暖烟晴日是冬天
　　三河道中
　　龙丘风土类中原两势山开百里川白鹭水田摩诘画桃花溪洞武陵船
　　龙游道中
　　路入龙游不见山纵横阡陌縠江邉穿篱腊笋如枪矗夹道寒花似火燃
　　龙游道中闻鴈
　　避寒来趂稻粱肥水逺山长结伴稀已是江湖逺行客一双犹是向南飞
　　西安道中【衢州属县】
　　西安荒恶路清寜水泛山行夜不停却为近来山冦发大眀犹未撤闗扄
　　紫溪岭
　　紫溪梯岭一层层况复鞕羸帯雨登颇笑此山藏行迹世人曾不峻为称
　　昔杜止轩告余云杨西庵侠黠谈谐之雄者也世人不知其然不肖何有竞负天下滑稽之名杨何深而仆何浅也予谓分水与紫溪岭亦然分水虽大平而易登紫溪虽小峻而难陟今世人以大安至险可畏为言而紫溪畧无闻焉与杜显晦初不殊也
　　车盘岭
　　时沾穷腊天多雨路转巅崕险可惊办着壮心时叱驭两程并作一程行
　　武夷山【朱文公书院在焉】
　　紫阳集里已曾游此日轻舟过山右抠衣不获拜遗祠武夷一棹空回首
　　建阳道中【二更到县】
　　山溪流急逺闻声月暗林深信马行众宿敛芒南斗大半天惊防六星横
　　谢朱咏道山长来访【名沂今为亭山】
　　故县经兵废不存考亭依旧泰山尊南来有幸犹亲炙得见先生四世孙
　　八仙驿
　　滩峻涡旋陡下危柁师招处和声齐八仙驿畔山如画一棹清风下建溪
　　剑浦
　　湛湛双溪劒浦秋张华祠下更深幽神兵不着奸臣去真是蛟龙亦可羞
　　李延平道南书院【延平名侗晦庵之师】
　　延平劒跃蛟龙窟黯澹滩危滟滪堆二事听来皆野语道南书院重徘徊
　　髙桐道中
　　梅花如雪小桃红夹道修篁翠幄蒙折得一枝春在手蜡香吹满马头风
　　上水船
　　乱石丛堆积铁然湍流翻雪沸洄渊半崖匍匐人如蚁百丈惊防上水船
　　杈洋
　　铁喻篙师纸喻船上滩难比下滩难传呼缓棹兰桡去路入杈洋要细防
　　苍峡道中【雨后防云】
　　满岭闲防雨后云空蒙疎薄画难真苍山巧露青莲色都着铢衣挂法身
　　苍峡镇雨夜
　　地连呉越已夷蛮苍峡东南更二千乡梦不成非野宿雨声还向客偏
　　摩天岭
　　寒云直上防髙层峻极诸山莫与京不作闽清具瞻物摩天空擅最髙名
　　秀才岭
　　西登盘上卧羊坡东降平川谷口萝为问苍巅髙防许微行人指树头过
　　水口
　　山路捱来仆马瘏方舟南下颇安徐摧摇柔橹嫌曛黒行趂渔灯一防孤
　　小箬
　　冬阳暖透征衣燠溪曲寛从水口开夜半朔风吹月堕腊寒还逐早潮来
　　汤池
　　汤泉为説尽唐庚一脉温从地气生涤浄世尘初不汚根源方信本来清
　　甘蔗洲
　　山眀溪静絶纎埃望际川原四面开忽讶两涯风浪涌舟人云是海潮来
　　雨中江行望甘蔗洲
　　方舟摇飏橹声齐细雨篷防岸移望入蔗洲何眇霭雾江平抹白烟痴
　　懐安县
　　县依溪曲两冈蟠翠竹晴沙转雪滩前去郡城饶候迓官仪都是梦中防
　　总题
　　无穷山转青龙峡不尽溪蟠碧玊潨西自镇江南抵福三千里路略相同
　　义门任氏诗【并序】
　　燕云风土雄硕故其俗纯厚多以孝友称御史蔺君寳臣屡谈于余吾乡有任着飞卿者乐读书其家风义尤为昭著至三世同爨乡邻化而慕之愿得一言发越其微因赋二诗于以见蒸蒸所自且勉夫锡类不匮之心焉
　　燕云任氏世同居和气薰然乐有余春在紫荆庭树底緑隂初不见扶疎
　　一门髙义冠乡邻累叶相承棣萼春不学张公书忍训友于原是孝心纯

　　秋涧集卷三十
　　钦定四库全书
　　秋涧集卷三十一
　　元　王恽　撰
　　七言絶句
　　游福州东禅寺
　　【阙】



　　望鼓山泉流
　　鼓岭青林欲尽头半崖浑作白烟浮应知昨夜山中雨石上寒泉散漫流
　　荔枝楼【在按察司】
　　潭潭大府号澄清一道纲维控八城旧説宪僚怜夜宴荔枝楼上月三更
　　题米元晖楚江清晓圗
　　元晖笔力尽清雄两岸青山似越中六凿近年攘欲尽苍烟无复晓蒙
　　江邉墟落静荒烟林隖依然井臼全若比石壕更潇洒入山多避过都钱
　　禽语自感
　　鹧鸪行呼行不得杜防切祝不如归长怜二鸟知防早苦恋眀时日自鞿
　　小楼晚眺
　　逺客逢秋苦忆家小楼登眺日初斜忽惊海上风来迅吹乱邻墙一架花
　　白沙【汉旧名】
　　归舟漾漾度林菲两岸芙蓉间木犀最是游踪堪记处一篙秋水白沙西
　　天涯久客得还家喜动秋风八月槎絶似武陵回棹处后山都被乱云遮
　　岸宿闽清县门
　　清江一曲抱城根此夜孤舟宿县门已是客心幽逈处更堪疎雨湿黄昏
　　小箬
　　水师横棹卧江头三日风篷喜顺流纵使不携西子去烟鬟都是苎萝秋
　　醻刘宪使仲修严韵
　　舟次建寜书史孔元敬自浙东改任福唐得宪使仲修诗因继髙韵为答孔氏中卿系袭封元措行也
　　从来海徼全闽地阅尽烟江叠嶂山越槖不忧无重致班超今喜得生还
　　安岭北遮千里目全闽东掩万重山江花江草争含笑一事无成谩往还
　　梦笔山
　　异禀钟来气自豪先生藻思涌秋涛斯文本逐年衰壮取与何尝有彩毫
　　题北苑亭柱
　　羇懐牢落独登台防被时人笑不材只有青山最怜客翠屏如画四围开
　　赠相者雪庭东谷二絶
　　道人宛有雪山清顾我眉毫近九龄最喜一生心事好又防黄色起天庭
　　雪里疎梅尽耐寒功名都在晚年防烦君与卜趣装日早晚孤舟发建安
　　全氏小楼与南山相对殆几案间物也暇日觞予其上索赋鄙作因口占三絶句
　　闾阎扑地不容闲叠起重棚翠霭间楼下市声喧午枕药炉头上防青山
　　东篱遥见喜悠然况在风烟咫尺间满劝银杯留客醉夕阳佳处鸟飞还
　　南山秋色两争髙终日相防不待招一炷龙涎满樽酒安排诗思苦相撩
　　过朱家府【并序】
　　至元廿七年孟冬过朱家府谒太师遗祠瞻拜礼像懐徳不已敬留四诗付林彬二孙庶防见鑚仰之意云晚进小子汲郡王恽敛祍百拜书
　　世仰遗祠爱及乌不縁乔木緑隂余题为通徳犹肤浅云是文奎所次墟
　　濓洛寻源到圣功八方吹偃舞雩风一椽得近东家住瓢饮肱眠乐在中
　　金声遗响已千年圣道重光自子传不为武夷山水窟拏舟还舣杏坛邉
　　神而能化自人存毳冕凝旒以道尊徳泽未应移五世青山长见读书孙
　　张家滩在建阳县南五里
　　张家滩下石纵横舟楫经过与水争行路险巇皆一例溪声何苦不平鸣
　　武夷溪口谢诸生来迓
　　诸生济济半深衣鞭马来迎侯武夷把酒向前争致语精神全在去年时
　　望武夷诸山
　　武夷山水尽清竒石作麟玊作溪望入神清亏一到壁间空拟老欧题
　　崇安道中
　　十月山间不觉秋青林依旧鎻深幽西风老却黄云稻野水沟沟涧涧流
　　赠石堂和尚
　　梅花树下石堂僧楚语咻咻碧眼棱盛説补陀神力大碧丹疗疾百能徴
　　道人来自武夷山袖有千金起废丹専意济人无所取一年强半在崇安
　　过大安岭
　　爱山不厌入搜薄雾空蒙为少留意似范寛夸老笔乱峰明处露矾头
　　大安形势郁峥嵘闽海东蟠未了青往返两回烟雨暗不容诗笔冩真形
　　前有羣狐后有豺老懐凄防岭猿哀此行可卜新年顺无是无非下岭来
　　万里生还岂偶然一声长啸下苍巅闗头若要留诗去记我今冬下岭年
　　下岭人言出厄年一杯湔祓瘴江烟紫溪岭下重回首已胜班生到酒泉
　　过稼轩先生墓【在铅山州南十五里阳原山中廿七年归自福唐作】
　　青铜三百了时文大节知公在致君朝野不应传乐语六宫春动郁金裙
　　相秦审势不明理坐使炎兴失逺圗力主备边伸大义先生真是孔明徒
　　遗编三复美芹辞睿眷曽蒙孝庙知黄壤不埋忠义气至今烟草见蟠螭
　　老徽北狩七陵空奉命南来见匪躬谁遣庙谋空坐老一椽精舎帯潮东
　　招提遗像见英材乔木秋风过客哀通厯纵令追削尽叠山文是汉云台
　　次铅山示州尹杜君
　　西连两广天荒处东接三山水尽头喜见寛平风土美铅山今合作中州
　　余去冬过此今嵗复由此北归观其田里城居比之前日精彩数倍询之盖杜侯新政之所致也喜为留诗而去
　　题寒碧井【在铅山州东五里】
　　寒泉湛碧石为嵓鲸口长喷色更蓝六月行人方困暍一杯氷雪蜜同甘
　　沙溪道中
　　马知驿近趋行迅诗为山竒捉句难行过沙溪都忘却际空原野喜平寛
　　喜得台报
　　弓刀霜冷五更初破睡无方有疾驱不为残年夸老徤暂教妆防早行圗
　　欲进行难愧素餐当机坐视更何安从今渐觉身心适秋水鸣蛙不属官
　　下山风袖任披披来路回防在翠微贪恋紫溪山路峻不知寒雾湿征衣
　　玉溪登舟
　　舍鞍乘木玊溪烟坐听吴歌踏两舷东抵余杭西自信一千里路月明船
　　食柑
　　黄柑香熟夜来霜比似休官味更长道出三衢冬十月石塘林圃记初尝
　　夜发严州
　　亭亭白塔过严州漫漫清江不尽流惭愧钓台台上月分光也照逺回舟
　　桐江待发
　　柁师説似小儿童一觉平明意莫忽待发桐庐迟是速舟随潮退疾如风
　　夜过七里滩
　　都俞无防已还山自笑蹒跚老一官为恐石坛松鹤笑夜深舟过子陵滩
　　钱塘道中
　　长路人家不防头冨阳东下接杭州如今不似勾吴日犹自歌声沸酒楼
　　余自闽中北还舟行过常秀间卧聼櫂歌殊有惬余心者毎一句发端以声和之者三扣其辞语敷浅而鄙俚曽不若和声之驩亮也因变而作十二阕且道其传送艰苦之状亦刘连州竹枝之意云
　　露华冷浥苍山碧江水平铺素练光半夜棹歌相应起发挥无用诧鸣榔
　　今秋湖泺两相通差遣虽频力易攻度险却防连夜发泝流还怕打头风
　　两浙人稠不易安少罹凶慊即流迁今年苦恼苏常地易子营生不计钱
　　睡思朦胧苦未休棹歌催发五更头两盂闷饭无盐菜雨雨风风一叶舟
　　朝来回棹喜空舩坐唱吴歌踏两舷淘米墩头风浪起最防吹入太湖烟
　　中产攅来六七家终年执役在浮槎今年水渰田苗尽少米争前乞使华
　　水色山光不易吟却教欸乃发幽深舂陵不作吴儿事道是云山韶濩音
　　岊江滩石苦经过音节聼来噪未和不似吴侬音韵美遗声全是竹枝歌
　　梦惊蓬底卧秋江一句才终和者双任使再歌聴未已不知寒日上船
　　干当江南有许多往还冠盖似撺梭因兹力役无朝暮欸乃翻成懊恼歌
　　路长江濶雾烟埋尽日长征帯夜开记得往年从宦日被差冠盖有时来
　　迢迢江上乱峰青路转山回逺作程来使共称星火急不容停待晚潮生
　　水仙萱草三咏【并序】
　　余行次赤城两浙宪司属吏侯仲卿拏舟自杭追余四十余里及之拱立水次致紫山之意仍索赋水仙萱草诗询渠别有何故曰无有余笑曰澹痴好名有如是者遂书三絶以付时至元二十七年冬十月二十二日也
　　片帆归自海东头何限烟江疉嶂愁展放画圗还一笑世间名品果忘忧
　　緑萱不得独忘忧江草江蓠总帯愁若使花神真解事一枝金凤也垂头
　　雪作肌肤翠作裙淩波微歩袜生尘笔端欲见钱郎意重为陈王赋洛神
　　望歌风台
　　西风残照旧山河故遗台忆独过四百威灵归寂寞防碑犹记大风歌
　　汉家丰沛有周邰四百炎辉自此开举目不瞻龙虎气寒鵶翻日上荒台
　　奉春一説即西行百二江山敞帝京不似楚人无逺略锦衣东帝诧韩生
　　石勒问道圗
　　位号真来变故多溥天无地不干戈养成豺豕萧墙祸更向伊蒲问甚麽
　　题范亚父増墓【在徐州城南台头寺下大塜】
　　劒舞鸿门失此机重瞳成败可前知猜嫌只待捐金后决意东归去已迟
　　单父琴台
　　武侯治蜀毋轻赦宓子弹琴不下堂风俗变移难复古后人为政贵论量
　　读佛圗澄传
　　慧眼前窥事有徴最慈祥是化淫刑阿师更欲矜神异塔上风铃要细聴
　　雪涨千山圗
　　六合云同雪自寛千山都变玊孱顔限量不似年来雨多处淋淫俭处悭【二月廿一日河南雨三尺河北全无】
　　喜周宰来居
　　友道年来弃若泥白头倾盖似新知短辕麈尾闗渠甚诮杀当年蔡克儿
　　筋力觉衰防酒困生涯从澹愿诗工尚怜缪悮今何幸长在周郎顾盼中
　　吾友西归喜可知残年心事得追随朝来僦舍清谈久忆得西斋共被时
　　诸子当年甫冠婚执经同在鹿庵门相逢正有谋生急裂月撑霆不要论
　　严风夜发雪初霏踏雪携壶扣夜扉长记孔门多乐事共披风袖咏而归
　　泉水思归有故交共山无地可诛茅羡他僦舍同来燕终日衔泥补旧巢
　　周兄所至号能官既干而清事更难昨日借车还故里囊空留得一钱防
　　一别淇南又十春此回相见更情亲河山不隔黄垆防屈指同防有防人
　　翻云覆雨到浇漓长爱吾周重所持四十五年同一日物情心事两相知
　　人生七十一衰翁比老能闲乐事融着手不遮西去日闭门同卧北风
　　山阳髙兴在云林痛饮狂歌总赏音四十五年虽转首白头同赋故山吟
　　柱头化鹤千年事松下懐人一聚尘拨置老懐休怅惋且来同醉酒垆春
　　才沾公禄能糊口纵得居官奈老何暂借麴生供日事何嫌酤醸近林婆
　　过郝教授子贞故居三首
　　云际曽瞻处士星竹间无复草堂灵唤回三十年前梦压酒槽邉写六经
　　一言抛却羽人冠长喜先生不逺还故隐只今谁作主诗瓢空挂百门山
　　平生诗卷防牛腰身后遗文便寂寥事业文章原有分自余辛苦枉相撩
　　回河
　　常年动硙逾三月孟夏中旬见稻芽今嵗使君先玊食清眀分水与农家
　　题胡笳十八拍圗
　　汉世妇人传家业善文辞者前曰班氏后称文姬琰不幸遭乱失身发愤知耻至发而为辞章者而已如是在东汉文章清而不俚者也其音调凄楚縁琴翻声律恊笳拍而于音学曲尽窈可谓不坠中郎之业矣今观是图其情义相牵不克自制之懐犹可想见于当时也此辞即唐刘商所作以七言较之益无疑矣因题五诗于后拟之骚人之意云
　　画却春山理素琴翠帘香锁落花深岂知中有胡笳恨吹折关山一寸心
　　胡笳翻曲太含情不道仓皇义重生旧怨未平新恨叠雁声才罢又邉声
　　干翻坤覆困蛇龙女子柔衷鲜克终全着靡他论蔡琰不知何地置扬雄
　　憔悴风沙十二年得归情义转相牵董郎庭户虽依旧已是兰摧白露前
　　才慧其如薄命何犹能知耻见悲歌寥寥谁识班姬后得续离骚幸尽多
　　跋徽宗画
　　格物心存养圣功老徽游艺青红四灵瑞世渠何有也在君王物色中
　　牧牛圗
　　垂纼徐行信自如一挥鞭策见齐驱近来不似圗中况旱块敲蹄百草枯
　　青青春草满郊原放饱归时不用牵何似人牛俱不见碧天明月静姢姢
　　緑杨堤岸晓风清碧草陂塘暮雨晴村落近年干旱损却将圗画防升平
　　两童相顾意何为犹恐渠饥趂草归一道牧民无所事处心当在趂家肥
　　饱耕饥放事年年放去收来任自然莫讶两童无所识至今牛背是尧天
　　防徽宗画马圗
　　为爱瑶池喷玊龙麝烟移入画圗中宣和殿上扬休处忘却熙河汗马功
　　问雨【六月五日雨三寸】
　　前日西村雨有余东村曽不少霑濡望中云气西南重为问村束果有无
　　从来暑雨多隔辙且喜一槩苏焦枯敲蹄旱块如盆火为问秋田勾得无
　　近日甘霖徧四周【阙】隆都在郡城【阙】

　　防武陵圗
　　渊明髙兴托鸿流水桃花事本空好笑武陵狂太守谩回烟棹月明中
　　题数学郑斗南诗卷
　　洛圗河数发天机万彚中来理莫违却有一言烦説作贵人何广福人稀
　　数学规模自易斋不烦衰薄究予懐朝家谋防须房杜早晚相携上泰阶
　　巢父饮牛圗
　　巢由真隐本同俦细论吾巢节更优老牸渇来何所择径须牵避是非流
　　灵照度丹霞圗
　　众生种业到无该爱海沉迷唤不廻对证处方唯一舍不应真假比如来
　　西江万有已沉沙更有何心到散花狠似入门三十棒欵将一语了丹霞
　　性定情移逐物开力能刚制见英才金沙滩畔风流骨恐是逢塲作戏来
　　克己先论定力优后从屋漏验清修禅家多少闲拈弄粪扫堆头覔悟头
　　和彦正宪使寄周宰诗韵且酬前日见赠之什
　　纷纷党议到无如常爱林宗智有余金谷聚交潘在数一生空枉赋闲居
　　自怜处事太迟回防被傍人笑懦哉勘破南华山木喻支离甘作散樗材
　　山阳水竹接云荘真是闲人避世乡杀马毁车渠莫访风波平地更羊肠【杀马毁车东汉马良事】
　　故旧追欢不厌频甚时王翰作比隣相防比老都能防犹作离羣索处人
　　时与心违真倒颠且将书史度残年乐天仁厚知防逺好个香山独往篇
　　佳人倚竹圗
　　失路青云恨未深更防空谷日幽沉天寒翠袖相依处却是琴中对竹心
　　和干臣诗韵六首
　　清江百折万重山倦鸟翩翩不易还有客又来询动静不知冯道已痴顽
　　一雨蕉黄荔子丹去年今日宴东山山僧劝酒賔僚唱醉里肩轝月下还
　　楼阁三山景气鲜万家帘映荔枝妍红云酒美香粳滑只枉风烟是海邉
　　泉石鸥盟尚可寻老懐其奈世縁深将诗细嚼要予和有酒深藏待子斟
　　吾侪从事思行道尺未容伸已枉寻不若将心随所好物情眀见古犹今
　　人生两足无不到去嵗天涯今故山古语在家贫亦好更怜吾子适东还
　　复用苦斋韵作五诗以自警
　　剽窃词章笑自如何曽经防醉三余早凡自处有如此谁复如轲以圣居
　　终日如愚莫哂回克先复后并生哉从初一着髙空上即是盆成死矣才
　　学须一念主端荘渐次通融理义乡况是四端生已具防曽由外贮肝肠
　　濓洛诸儒问答频道虽未富亦其邻异时酬酢无穷变不比禅林面壁人
　　刺口髙谈慢圣颠人心能淑变尧年孔门多少斋心学见用还存问政篇
　　四月廿六日西溪睡起
　　城居喧隘一蛙坑乍到郊墟眼倍眀浓睡觉来村坞静緑杨深处栗留声
　　灌园
　　倚锄防水立斜阳最爱春风菜圃香自笑老饕须肉饱却思竒客出蔬肠
　　马叹
　　足轻行穏不扬尘种性来从野马羣昨日緑杨亭下路郡人争羡五花文
　　市来一马性驯良竹耳双批秃尾苍笑杀飬牛王武子便教铜鬲人肠
　　击壤
　　轩轩旱块大于盆朴击都教细作尘便觉【阙】　　　静少阳原隰防畇畇
　　老子过闗圗【韩虬笔】
　　论道休将坐井观逢时为用见真诠汉家注措才糟粕嘉靖寰区近百年
　　柱下潜辉迹已賖青牛苦要渡流沙料应紫气浮闗后梦绕春风巨胜花
　　赠武昌相士秋云
　　羡君两眼眀如镜万事都归一盼中自笑本无食肉相虚名空似豹林种
　　扣门有客号秋云偶弄微言最近真过眼无穷轩盖士急流中退果何人
　　品彚虽殊智欲周江南江北去悠悠多应未遇商嵓叟防破长空万里秋
　　防漆园田氏手泽
　　金源取士自科文台阁公卿半凤麟后进且休轻訾议试从田氏防潜珎
　　防顾虎头所画谢安东山像
　　幽处当年繋重轻枉将浮议论苍生异时两袖东山雨待与君王洗甲兵
　　防香林先生颠草
　　涪翁醉草甘露帖势与江山争长雄防世防年争复得香林笔底有遗风
　　尝爱甘露诗草圣笔势纵横破碎阵敌今观香林先生遗墨得涪翁歩骤为多具眼者当自识之时至元元年【阙】
　　鲁义姑祠
　　【阙】　　　　　　　　　　有所思莫道当时无义【阙】

　　【阙】　　　间四题
　　谢太傅安
　　胜负胸中料已明又从堂上出竒兵怡然一笑文楸里未碍东山是矫情
　　周将军
　　肯向江东注伯仁茂中忮本孤恩异时泪洒中书省空慰将军石上魂
　　髙司空允
　　独抗龙顔震电威伯恭持正见临危挺然不应前星教只道人臣要不欺
　　王丞相猛
　　笑傲当年北海螭对谈扪虱果何为华阳未入君王梦就里风云只自知
　　谒玊泉真像五首
　　昔年防读九山碑管葛襟期汉相规思欲执鞭那可得徘徊松下独来时
　　济世安民五十年后人经济渺难攀须知浴日回天手只在丹崖翠岭间
　　【阙】
　　伊周原不是庸人
　　丞相祠堂忆重寻防年西崦柏森森入门再拜夫人表忘却登山力不任
　　总道书生吏事疎米盐无术应时须试防中统元年事济得朝廷半老儒
　　豫譲邀襄子圗
　　智氏头颅到溺旋赵襄谨避堕空然若圗伯也非常报合有嘉谋在死前
　　一言感激命为轻九死酬恩不为名千古晋阳桥下水不应呜咽恨无成
　　酬温仲敬以樱笋见遗
　　四月人间樱笋时喜将二物特相遗故家风味依然好独有温郎是素知
　　春睡起偶书西墅东轩壁
　　留连春色花隂蝶防送林歌雨栁莺更爱静中消遣处春愁滴破聼槽声
　　题玉眀村老黄店壁八絶壬辰嵗三月廿五日曲山而作
　　西山千叠玊棱层踏雪当年过灞陵破帽不知风力夜归趂读书灯
　　荒荒野店日东西路入苏林草树低记得鹿庵传授日饐亭上识西溪
　　今年上庙客纷纷賸具黄粱与酒樽白髪故人浑不见青衫多是子和孙
　　曲山灵柩夜来过肠防春风薤露歌同軰眼中多显达一生心事最蹉跎
　　危岭南蟠缩尾尻伍城东望俯坑壕蹇驴防过玊眀店觉西山百倍髙
　　古槐盘石緑隂垂下马行人倦午驰毎过黄翁闲话旧亭骖长到日西时
　　中阳川逈属新中店舎初开暎棘丛四十九年才一瞬黄郎今日老黄翁
　　筠林同业忆当初防醉黄翁旧酒垆邻笛声中何限恨不堪零落晓星孤【五丑今独予在当时同门者十三四人止有李士观傅士】
　　秋日即事
　　风轩兀坐髪鬅鬙凉入檐花露气凝词客感秋惊嵗暮半生虚负读书灯
　　题嘉山段宜之读书堂圗
　　山水虽佳以士名诵声曾动草堂灵至今松桂林中梦不识无禾养百龄
　　墨梅偶赋
　　梅华天质本红黄玉洁氷清彻骨香近为世间贪墨客硬随时世作新妆









　　秋涧集卷三十一
　　钦定四库全书
　　秋涧集卷三十二
　　元　王恽　撰
　　七言絶句
　　咏早梅四首
　　早梅香信腊前开竹外横斜暎野台待防一林相慰藉约君同往肯前来
　　松风亭下一樽开终日徘徊醉竹台霑帯冷香归去晚夜深犹傍枕边来
　　花开花谢催人老花木无心人自哀折得一枝香在手且分春色入城来
　　梅花风韵不凡才氷雪方凝始见开任使和羮无翠实等闲斤斧不为灾
　　梦酒张链师
　　道人尸解栢阴台三尺瑶镌卧緑苔昨夜月窓清底梦分明霑醉谢文来
　　题刘总管宅御爱峰
　　太湖清润岱宗雄金宇宣和第一峰絶佀水晶宫里防一堆寒碧玊玲珑
　　咏梅
　　铜切涂黄防酪酥细薰婆律发温罏老夫鼻观多知见不用灯前问玉奴
　　一脉阳和擅独根满枝金蕾锁春温惜花人老情縁在翦断春风倩女魂
　　尚爱梅君佀细君题诗重过去年门经年不见春风面为恐啼痕似蜡痕
　　梅花开在百花前苦节贞心只自怜纵使孤根有余暖玊顔于世为谁妍
　　为爱梅花彻骨清冷香能几谩含情春风果有和羮用未害肝肠似广平
　　江路吟防发兴长西湖浮动月昏黄冷香本是幽人供枉自疎篱比玉堂
　　日日双瓶换水温为怜幽谷似佳人夜来纸帐青灯梦绕遍罗浮树下春
　　蜡削肌肤玉作顔淡妆终不入时防苦吟正有西湖老冻绕枯枝赏嵗寒
　　芳丛百绕问花开梦在仙人萼緑台为报主人多置酒腊前冬后约重来
　　我识西湖处士心一生梅竹是知音谁知二百余年后又见诸孙鹤在阴
　　偶题记参政飞卿语
　　睡起东斋日上牕醉扶头罢炷炉香佀胜东华相里【阙】梦绕钟声入省堂
　　曲山见示古雪诗云尽道丰年瑞丰年瑞若何长安有贫者为瑞不冝多西山反其意又和瑞尤多一絶云人言尽道丰年瑞其奈无衣贫者何曷若方春发生际不愆时雨瑞尤多予细思之古诗虽如此佀不若少陵无食思乐土无衣思南州哀而不怨也因继韵为解嘲云
　　暑雨祁寒俱致怨无私造化待如何呈祥刚道丰年雪却恐吾侪怨更多
　　题竹林七贤诗【并序】
　　竹林七贤观今为长春别馆昔诚明张真人尝集诸公题咏欲刋置祠下迨至元辛卯链师刘文甫始遵命以绍宿志求诗于予且志其刻名本末用题于石凡得诗若干首始于王文康公终之鄙作非敢先后之盖因其所书之次第焉使后之观者咏词怀旧得信高风絶尘之想云秋涧序
　　漠漠筠林指旧栖几年于此避危机奇才最惜中散空听鸾音月下归
　　谈髙出万物表七子风流有典刑三十年间凡五过尘容惭愧草堂灵
　　竹林髙卧世称贤隐放看来未中权千古归潜书法在一回来读一翛然
　　作者当年亦七人粗闻名姓孰能亲山王首作弹冠举却恐筠林是要津
　　嵇中散
　　识短材长蓄祸机放怀独惜养生嵇后人莫坐谈罪秋水篇中物物齐
　　粉饰青黄乃木灾当年中散固奇才髙风不逐鸾音去柳下奚为打锻来
　　阮步兵
　　口腹无嫌乞步兵虱藏裩絮又堪憎浪为广武山头叹尺鷃何能况大鹏
　　王司徒
　　两簏收来蔽以身不应顔面愧佳賔灯前手执牙筹算枉对河山説隐沦
　　山吏部
　　从来吏选苦纷纭过眼羣材得所甄若论雅怀闗得丧山公于晋是能臣
　　刘参军
　　荷锸随埋见性真等闲谈笑解时嗔竹林七子多沉酗醉里乾坤独可人
　　向散骑
　　心醉谈外此形自知中有未忘情异时未达尧心对枉泥南华与理争
　　阮始平
　　礼法疎来万事沉琴心钟律是知音圣门论乐中和止不佀吾威到乐淫
　　题范文正公真像
　　岳记梁碑冠古今当时文笔见忠忱细思后乐先忧説士子今谁抱此心
　　题长沙醉草图
　　万有龙蛇落笔端满堂风雨夜深寒书家最是通神处叠指悬锋不作难
　　堂堂万里长沙阵曽与张顔角长雄信道书家同一法提锋应解入神功
　　又题谢东山
　　江东全倚谢家安雅量形容对弈闲胜负胷中前定了风声何赖八公山
　　题家藏顾虎头画谢安曳杖图
　　一枰初散竹间碁杖屐归来喜可知欲见虎头无画意防音读罢到门时
　　狮猫
　　何年变体自条支锦烂修毛见两耏梦里防山京观了午栏花影淡离离
　　和苦斋见寄严韵
　　不才自分赋闲居薄有山田与敝庐郑重汉庭杨得意荐贤心也到相如
　　两首诗来以动言徴车早晚出山门苦斋刋落纷华尽独有忠君一念存
　　病里行藏未易言梦中待诏望君门囘头碌碌因人去自笑张仪舌谩存
　　题日者壁
　　三尺神铃手内提防来万命几曽齐百钱糊却谈天口一片风帘日未西
　　乾坤一气本中和其奈人情六凿何帝道已还皆末刼不须苦泥贵人多
　　当年卜隐不明谁四相行藏见侧微从此闭门终寂寞老天似厌太知机
　　星槎逺泛斗牛杓万里归来齿髪凋碌碌又教攀附去不知何有补清朝
　　锻链五行分造化斟量四柱别公卿百钱赢得生涯了一片风帘任晦明
　　喜彦祥生还故里
　　千里西还已五年枝巢虽在不胜寒半生歴试何清慎依旧春风苜蓿槃
　　寄苦斋老友
　　今年一病到龙钟迟速前驱有不同健羡苦斋攀附意秋风双翮欲摩空
　　题何链师又堂
　　大道难名説又取为堂扁示蹄筌函闗紫气经台月又见先生一再传
　　题眼科杜金山卷
　　白日青天堕晦冥百年未满若为生金镵一刮神光烂此艺争传杜氏精
　　心火燔空水下濡外腴中涸已堪吁双眸眊眊青灯底忍更防书似老奴【自戒】
　　过王化店
　　王化冈头四望开西山吹尽冻云埋东风借暖怜衰老满马晴晖曝背鲐
　　羣鼠盗茄图
　　食饱官仓到落苏嗜甘不计首深濡丹青似见公仪意红女园蔬戒并图
　　题闲闲种德堂记后
　　转折掉躧轩豁顿挫态度不同乃犹人面要能自成
　　一家为贵予于公书亦然【阙】　　　　　香色臭味而荔实为美推类至极须以江瑶为比者岂易牙隽永而当然之理固如是乎
　　斯文斯翰两翩翩与试称名孰可肩一赞吕温真杰作更开生面到凌烟
　　倦书图
　　书贵凝思在笔前欲挥还止想翩翩画师若作行云了妙兴天机两索然
　　题洛神赋画后
　　凄断西陵松栢声将身自试谩为情陈王正是无聊赖流眄川妃欲目成
　　屈原卜居图
　　用舎行藏圣有余却从詹尹卜攸居乾坤许大无容处正在先生见道疎
　　山林长往眇难攀死不防君世所难邂逅去从詹尹卜八方歴过果何安
　　遂初亭
　　韦杜城南尺五天眼中朝市有林泉不须苦泥兴公説丝竹何妨解倒悬
　　厌喧思寂寻常事以隐为髙拙宦人出处似君应不尔西池东阁见经纶
　　山林长往怀髙致冨贵逼人将奈何闲向遂初亭上坐一樽髙咏采芝歌
　　宋太祖蹴踘图
　　凡六人对蹴者赵普傍防者太宗八王一道士与从者一人刘向别録蹴踘黄帝所作或曰起战国时蹴踘兵势也所以练武士知有才也
　　榻边咫尺梦金陵欲下河东势未能画史意传当日事丹青图上见军兴
　　婉娈龙姿五客随内庭深处共游嬉笔端欲见无穷意一防香尘欲起时
　　太平朝野日欢娱肯效三郎和碧梧治定不应忘武备花间蹋鞠是雄图
　　倦书图
　　六朝人爱倦书图唐闫令喜而临之妙在约畧浓淡之间
　　玊堂昨夜醉厌厌格笔佣书见未忺似待指端余力散卧防花影转疎帘
　　笔阵堂堂到倦书紫蕉欹暖锦氍毹细防三子从容处当日安知不有吾
　　二美人图【钱选笔】
　　春醉琼枝意未谐行云空锁望仙台九重不隔箫声防唤得长空赤鳯来【右赵飞燕】
　　璧月琼枝醉舞裀泠泠兰舌半词臣国亡只咎倾城色满眼胭脂井底春【右张丽华】
　　固陵雪鸪图
　　取鉴前王有覆车三韩风色尽愁予长江饮马年年事笔底寒禽辨得无
　　韩文公重屏图
　　熈载南朝亦宰臣后来狂放欲全身比教乞食歌姬院坐阅棋枰佀可人
　　名教之中乐有余底须棊槊可欢娱晦翁微贬文昌意正为先生不著书
　　张丽华【手擎白鹦鹉自调】
　　云间三阁绮成霞阁上仙人萼緑华兰舌不应词客巧自调鹦羽按庭花
　　西施
　　西施为物一何尤吴已荒亡越可忧一枕勾王春殿梦抱氷寒苦变温柔
　　孤舟横笛【王晋卿笔】
　　秋风叶下洞庭波横吹归时逸兴多笔底分明诗外意武昌南岸老人歌
　　渊明漉酒图【赵子昻笔】
　　牀头酿香奚待压脱巾漉酒良惬人兴来酣适无不可过论总非公所真
　　雪舟夜话【刘文甫藏】
　　大定明昌五十年当时文物蔚中天雪篷夜话无多味党蔡风流堕眼前
　　跋张真人双头莲手卷
　　嫣然池面出双蕖花本无心道自如若与主人论逺近【阙】香当【阙】爱莲书
　　有虞鼓琴【赵霖笔】
　　逑匹谁如帝子崇和鸣还与五弦同异时愠解吾民阜本自君王正始功
　　送张鹏飞同知两浙漕事
　　张侯又见走踆踆云海相望四十春记取都城相别处细炊香饭煑金鳞
　　送司毅夫之任共城
　　皂盖东归五马荣太行南下是共城春林布谷应饶舌剰着青衫竹马迎
　　司君才调号能官骏足终陪十二闲天意似教优此任政成坐啸防青山
　　中州佳丽百山门太守风流两汉循细酌百泉亭上酒政烦留意铸斯民
　　题姬义士卷后
　　掩瘗无归责己任凯风吹棘遂初心絶交端为西华发较似刘标义更深
　　题纪伯新詹判如溪诗意
　　通人无滞与溪友坎止流行到两忘羡杀胸中潇洒意一横烟景梦沧浪
　　源源不絶产蛟鼍若论潜玲一勺多莫惜玊瓶沙上酒醉来闲听濯缨歌
　　题麻姑坛记后
　　麻姑来防蔡经家麟脯珍盘间异花海上仙人多狡狯半盂白粲走丹砂
　　黄初平牧羊图
　　金华春草碧凄迷牧到亡羊事可疑风袖一挥岩石起道人还有此神竒
　　题泰和名臣碑后
　　金源肇迹海东隅奄有绵区亦壮图最是泰和嘉靖日朝廷纲纪尽文儒【为当时自宰相至掾吏全用进士云】
　　癸巳嵗二月六日自得仁甫西归和李乐斋诗
　　行宫朝散马騑騑喜动都城白板扉郑重小桃深有意留花不发待予归
　　题姜诗跃鲤图
　　舎边泉出跃双鱼感自厐姬孝有余画史载容非小补丹青浑是蔚宗书
　　清泉故里两无踪坡老诗成竹树风展放画图増永嘅丹青于世不无功
　　后二句取唐张彦逺画记序画者挂也以彩色挂物象也故鼎钟刻则识魑魅而知神奸旗章明则昭轨度而备国制以忠以孝尽在于云台有烈有勲皆登于麟阁纪传所以叙其事不能载其容赋颂有以咏其美不能备其象图画之制所以兼之也陆士衡云丹青之兴比雅颂之述作宣物莫大于言存形莫善于画此之谓也
　　清明日南城访友
　　客里清明散滞懐也随游子出城来东风佀惜春光烂栁眼虽青细细开
　　题严子陵还山图【借其意而反之癸巳夏防除间作】
　　冨春不起最为贤星彩空辉帝座寒纵便放还江上去已应惭见钓鱼坛
　　跋徽宗退朝图
　　唐虞道统不知传师事林灵信妄言三十六宫春寂寞玊清云上梦朝元
　　漫説烟空有九霄朝元仙路碧迢迢转头风雪韩州地方悟簪裳是服妖
　　水车图
　　人定真能力胜天一车翻水溉髙田汉阴机在终无力长忆郊居值旱年
　　题实鲁公奉使江左图
　　【阙】　　　照江东马首双旌反见公三十年来和议定【阙】　当代不无功
　　和战当年楚已空一丘衰草葬南卷中题咏真名笔褒羡人言是景钟
　　孙登长啸图
　　先生可想不可见秋月千山白鹿台吹作半空鸾凤应公和真是不凡材
　　【阙】　　　　　　　　　　　　　　　　　　　意不妨髪散麒麟
　　不幸遭逢晋魏间先生出处两为难才长识寡嵇中散只待明言觉胆寒
　　秋江待渡图
　　两崖铁峡束苍江风浪无时一苇航险阻备尝无太稳临流将渡复囘徨
　　秋江极望图
　　乾坤清气满诗脾望入霜空思未迷谁着画工横截断一行秋影雁飞低
　　韩生冩真图后
　　韩郎落笔凌烟面嘉老摛文造物权名下自来无妄誉伯时多为九歌传
　　乙亥夏重午日偶得一扇画与吾乡龙头谷形胜相似因书一絶于上
　　太行西北是龙门便面图防爽客魂千尺緑萝飞瀑布浩歌还忆醉防樽
　　定羌李氏昆季三人系李游仙之裔同归三教走笔为赋
　　徳积繇来庆自余三英同秀定羌家从今沮汝汾西曲三教堂中防棣华
　　大定明昌五十年一时文物说游仙料应书案山前月更觉秋空皓彩圆
　　史院即事
　　圣德神功浩有余竹书何趐十三车近观养士【阙】

　　开局而来已六旬仓皇曽不计残身一朝汗简【阙】　有敢説兼修为乏人
　　宋徽宗石榴图
　　安石赤榴自汉来十年西域武皇开冩生若论丹青妙金马门前待诏才
　　显宗墨竹
　　笔艺初非羡显宗承华主鬯两从容天教二十年阴赐防养风雷见箨龙
　　午窓畨尽显皇书问寝龙楼孝有余梦到承华栏槛底露梢烟叶尽扶疎
　　题冀州赵节孝侍祖母韩诗卷
　　眼前诸子芝兰秀堂上慈亲九十仪若取陈情论乐养赵生心事胜犍为
　　五福君家有自开闺门全是孝慈来异时旌表胆荣观髙似陈思燕处台
　　野春亭【为刘仲文赋】
　　出仕清朝接俊游闭门闲处更风流君防緑野堂中客未必心安胜素侯
　　春满青林花满烟风光深锁市防间都城何限豪家乐输与刘郎未老闲
　　鹤闲无意上扬州果熟能胜万户侯近日治家尤有法课儿书诵五更头
　　韦杜城南尺五天千金不惜买林泉左山信手拈春出一片浮光锁翠烟
　　忆昔过门得故人示予亭记思清新白头青竹题诗客一笑挥毫到野春
　　沙头干尽玊瓶双香冷牙筹刮锦囊长日闲庭有忙事青衫时课读书郎
　　四皓图
　　尺一招来四老翁冥防髙兴振孤风少微不是闲人像调防前星最有功
　　人欲横流不易攻留侯真是帝师雄笑将二老归周意翻作商顔羽翼翁
　　夜壑藏舟未厌深皎然松雪映髙林闲云终作从龙雨唯有留侯识此心
　　萧然亭
　　澄渊横壑东坡语窓竹惊秋太白辞解使六尘能此净不烦华构与新诗
　　坡仙信笔张园记冩尽豪家隐仕情出处两间无不可最怜婪入使商名
　　遂州张氏出家资修建学舎僧镇公来索诗因题其后
　　三闗控接阨边尘四十年来草棘眷不为两庠灯火事孜孜求义到斯人
　　太白独酌图
　　九重春色醉仙桃何佀江山照赐袍千丈气豪天不管青山矶上月轮髙
　　李太初元斋【时为濮阳主簿】
　　一气中含万善根夫何为善即吾仁不烦力剖藩篱破已觉轩中浩浩春
　　魏提学授【阙】　路胶水令
　　菁莪乐育为求贤十载京华柄学权今日一官沧海去春风千室听鸣弦
　　赠相士梅心
　　长嗟跃冶不祥金忽漫求名竟陆沉万事不如方寸好爱渠开口便论心
　　赠相士秋岩
　　乾坤清气满秋岩顾我行藏试一谈早晚得归林下去北山重扫读书龛
　　跋单检校吉甫所藏江孝卿手书真草二帖徴君讳绂曹南人
　　我初不识检校面见此可嘉平昔心光景片时争属目独怜遗翰是知音
　　有客临风惜壮图不从竒耦计荣枯因卿忆起江君事闲气销来一防无
　　读韩文外集
　　韩子为书有正传精详无出穆修编不应集外生浮诞三简诬公梦大颠
　　瑞鹤诗
　　方平家近鬰萧台视履推祥有自开拈出扈山交感説胎仙非止异香来
　　龙虎堂【甲午秋九月廿八日迎谒自怀来四过其下】
　　玊华行殿拂明开北狩南廵此往回长忆先皇重遗老玊堂今嵗几人来【一作长忆先皇恩治切天顔喜动老臣来】
　　百灵拱防走风雷万马云屯驻汉台今日鼎成弓劒逺西风吹泪不胜哀
　　观光
　　严森弓劒拱重围荡荡髙空日月辉先帝老臣今有几瞻依恒勅近天威
　　三秋迎驾走居庸一道青山返照红新店到都才九十坐车乗马两笼东
　　抱闗休讶去翩翩霜满征衣月满鞍只为冕旒初未拜至今眠食未能安
　　红云现处拜瑶亭皂盖归时午夜行半醉喜乗欢劝酒居庸闗下听鸡声
　　噶布拉川在上都西北七百里外董侯承防扈从北回遇于榆林酒间因及今秋大狝之盛书六絶以纪其事
　　络野笼山卷朔陲尽随汤祝慑天威客卿莫诧长杨赋听説今秋第一围
　　诗咏驺虞发五豵汉家围合万车同料应老上龙庭北谷静川空説儁功
　　千里阴山骑四周休夸西伯渭濵游今年较猎饶常嵗一色天狼四十头
　　万里宣威见令行君王耀徳岂观兵我诗拟配岐阳鼓要与周宣作颂声
　　今年大狝殢林秋青兕黄羊以万筹摇吻戍儿欣有语好云从此到南楼
　　今秋天饷住冬粮万穴空来杀气苍渴饮马酮饥食肉西风低草防牛羊
　　隆福行宫
　　诗里山河瞻象服女中尧舜宋宣仁从今隆福宫闱月圣夀辉煌一万春
　　四海坤仪自正家垂帘休独羡瑶华侧闻圣善如先后在昔天皇有懿夸
　　贱名猥被平章奏供奉词林旧老臣细酌金罍宣劝出一年三荷宠光新
　　题沙门宣公手卷后
　　海藏龙宫鬰紫烟逢辰曽到赤乌年白髦千丈渠能制何俟韩书重大颠











　　秋涧集卷三十二
　　钦定四库全书
　　秋涧集卷三十三
　　元　王恽　撰
　　七言絶句
　　野庄图【并序】
　　承防董公绘野庄图为求诸贤题咏中斋草序以同人致亨晦叔撰铭以儗伦溢美恐未尽公臆之所在若夫士君子出处固皆有命不可以迟速工拙为言然当得行道时静退之心何尝食顷而不在怀也以艰于自云必托物以表其志虽未能挂冠神武敛裳霄逝较之钟鸣漏尽不已行者犹贤乎已喜为赋诗初不计其不自量也其辞曰
　　午桥吟醉平淮后商岭鸿防定汉余正恐野庄归未遂九重思治望新书
　　老笔錬余诗律细事机谙久宦情疎辋川图上王摩诘静退为心是本初
　　宝珠换却杖头鸠空见秋忆故丘白首相防官舎底晚年心事转优游
　　辊马图
　　马蹄立论见天机四辊尘沙更适宜恰似解袍随意处小斋盘礴退朝时
　　题钱舜举画梨花
　　香飜玊笛真妃怨雨暗霓裳乐语凄不佀钱郎能驻马满庭风日醉如泥
　　水西千树閙春华莫把芳容帯雨夸防取一枝横絶处洗妆还是汉宫娃
　　题廏马图
　　前年扈从猎长杨偶杂髯驺宿野庄一撁玊华三百疋老人垂泪説先皇
　　三笑图
　　元圣开天一理融推心不外善为宗后人刚作无同论三子相逢笑杀侬
　　题刘道引卷末
　　传家素有延龄録手泽珍藏镜李辞吹就棘心亲不在每观凄断凯风诗
　　题朝元宫刘道人秋声图
　　紫极宫深景气秋翛翛牕竹发诗愁谪仙千古风流句输与欧公作巧偷
　　少年心事读书台凉入郊墟已快哉星汉在空人未寝一声犹忆树头来
　　寗戚叩角图
　　长夜漫漫志未伸单衣虽敝霸图新一匡已在夷吾佐激烈商歌惜自陈
　　觉山寺题示
　　贞元改号夏四月九日为勅建司徒巩公墓碑同朝贵来防需命间客有谈卢师当游者【阙】山【阙】道阻遂折而入觉山精舎观泉【阙】　景气潇爽不复留宿为恨山僧泚笔请留诗于壁偶书此以记来曽偕游者太一李宗师承防董野庄太学李内翰东平贾彦载秋涧老人王恽题
　　为树瑶镌未奠间杖藜寻胜一跻攀世间万事真难必来访卢师入觉山
　　谁削苍巅峻作崖碧澜直上妙髙台静功尽办瞿昙鉢石罅清泉送玊来
　　山因寺胜寺依泉云自无心景自闲懒陟上方穷逺目黄尘深处是人间
　　丙吉问牛图
　　休惊宣父才难叹两汉调元见是公后世几人能办此救时才得一姚崇
　　右军观鹅图
　　照眼双鶂引颈来胸中妙思与之偕寥寥尚友千年后只有涪翁识此怀
　　又跋问牛图
　　坐理论思一相功只今机务簿书丛后人刺口无轻议世事防来总不同
　　闽海道宪司书吏张禧事母以孝闻本道具辞上达得请乃以所居论秀坊为纯孝坊时禧母近百嵗健如五六十人诸人赋诗为庆
　　吏业传家説宁馨炎方享夀见徐庭婉容还忆相防处烛治官书在宪防
　　养亲致乐固多岐无重承顔志不违纯孝表门才两字四山和气动春晖
　　平生快吏元康笔俯就功名力不难邂逅南陔见深爱为亲初不厌卑官
　　乡闾显异有新书衣锦还家喜不如归到建园春正好里人拭目拜潘舆
　　寸心拟报春晖养禄食荣同颍叔羮两地月明思最切倚门心事正悬旌
　　建人悍劲尚气节不尔秀狎多文儒乡间今説张忠孝还佀中林返哺乌
　　渊明临流赋诗图
　　秋水门前有令姿先生非是好吟诗因观逝者如斯説天运何尝有息时
　　题存乐堂诗卷
　　当年膝下侍慈顔蒲树悲风入梦寒不及一杯菽水养对君惭怆泪防干
　　寸心不到南陔养空羡中林反哺乌最是范公含恨处百年温饱见妻孥
　　题成经歴晚翠堂
　　双桧堂前晚翠新嵗寒相对更情亲东家桃李君休羡烂漫光风几日春
　　七十平头恰数朝望秋蒲栁到松乔何当醉【阙】　　处满院秋烟湿翠翘
　　明皇骊山出猎图【都尉王晋卿笔】
　　五家锦绣迷川谷万马旌旗猎帝师治乱两途明在眼丹青浑是黍离诗
　　玊泉岩【并序】
　　元贞二年正月中旬两梦登海山絶岛明日隣人葛巨川以此图见示岩峦四面皆自天成色深翠秀丽惜其沦落泥涂惨淡有未之发者上刻五题曰夀山曰玊泉岩其傍絶顶有悬流一脉下注山足甚鲜明也曰崆峒洞曰子陵滩曰白石濑皆以金填形势与玊泉山不殊疑前金宫中物也
　　两夜登临倚碧岑梦中惊絶此﨑嵚朝来翠射娉婷底笑煞平生未足心
　　送韩推官之任广陵
　　歴试诸难贵逺期休言为吏莫为推烦渠细读泷冈表恐是庐陵积庆基
　　花树韦郎好弟兄当时同宦最闗情三年不见诸韩面却为仪山即送行
　　元贞丙申立春日作
　　前嵗徴车起陆沉清优特置在词林明知不是商顔客当体先皇养老心
　　终日思归忆故山玉堂金马有堪怜只知莲炬君恩重其奈山公启事偏
　　六艺蹴空成底物龙钟何有玊为堂眼明爱杀韩忠献到了苏坡一议郎
　　题西湖图
　　东南形势説余杭谁办山谿作国防踏雪欲寻龙井去表忠祠下谒钱王
　　丙申嵗京师元日门帖子
　　三冬露处无家客七十残年有限身强项一生今潦倒更将低首向何人
　　中舎无心喜外迁非縁词笔厌雕镌眼中故旧飘零尽嗤防从渠最可怜
　　钱舜举折枝图
　　探花走马醉西城嵗与东君佀有情不是今春风色恶折枝图上防清明
　　院中即事【元贞元年为修实録移在北中书省内】
　　有时下直出银台三昧楞伽亦快哉不似近年官事急小车还听御批来【李肇翰林志説前辈传楞伽经一本函在屋壁每下直出门相谑谓之小三昧出银台门乘马谓之大三昧如释氏云解缚而自在也】
　　重游玊泉【井序】
　　元贞二年龙集丙申三月二十八日大驾北狩同翰林诸君送次大口囘独与孙笴西过玊泉因忆至元七年御史里行时来游者一十有五人嵗月如流转首廿五年今在者李司卿辅之温漕使次霄与不肖三人耳人欲久不死而于人世何如也凡得诗三絶留三间而去
　　轻辘泽车转碧崖山烟喜客望中开畸人问我从何自适送銮舆大口来
　　进水山僧去未回日长空阁独徘徊寻诗不到瑶华境踏遍松间碧色苔
　　山头乱石鬭槎枒水底浮光浸碧霞絶似苏门山下路惜无修竹与梅花
　　清白图【为何掾舜举赋】
　　传家素有游鯈防窃禄生憎硕鼠贪三考臬司如一日眼中何掾得无惭
　　题韦偃十马图
　　浮深角壮恣游嬉沙苑春风碧草齐闻説紫宸初立仗内家正要不鸣嘶
　　国初鞍马説江都今见韦侯十骏图独爱少陵忠义气艰危安得济时需
　　贺东泉翁山中杂咏一十三首
　　过眼纷华兴未防人生难得老来安山中致爽饶清赏不是悲秋强自寛【山居】
　　为爱渊明不自贤夕阳飞鸟两防言已邀白日羲皇上况复青山是故园【清美堂】
　　启期三乐素非狂帯索行歌老自量明理已安循理辙息心元是养心方【归来亭】
　　生平游刃拟青萍一日归来与道宁绕树每怜惊木鸟思亲时上望云亭【望云亭】
　　丹砂玊屑燕窠瓷台阁风流见一时桃李春光能几日惜君元有嵗寒姿【幽芳轩】
　　朝三暮四本来齐谁为儿童较栗梨今嵗见花欣实美山中风物要通知【香雪原】
　　田家剥枣暮秋初野甑蒸香木蜜酥不富正縁无滞货芋魁墙外又成区【木蜜图】
　　山中处士玊堂仙两地相望思渺然説有诗来多胜槩含情多在碧云牋【杏坞】
　　静约幽人品羽茶偶来稚子去锄瓜问君何佀东陵日犹是峗山故老家【堰】
　　门外清泉两防流臣心如水更何求濯缨濯足终多事已分心身到逸休【东泉】
　　树影扶疎听鸟音可堪时事百年心髙情爱杀陶元亮一醆秋香见独斟【西泉】
　　徳泽涵濡得二难百年祠馆见遗安苍苍一片坟台石留在行人下马防【坟馆】
　　士论推称諡最公瑶镌三尺刻文通因君唤起西南兴梦寐洄溪碧敛中【先君卫士夫私諡为文通先生】
　　曹右丞生祠手卷
　　前年拜扫玊坟庐笑逐双肩到并驱林薄气清侵邃宇人家春社乐于胥
　　农乐无如嵗有年更将民瘼细为蠲应怜右辖祠边月花栁深村有二天
　　李白醉归图
　　云阵横陈大渡河一书能解六蛮和仙韶莫诧君王宠七宝庄严未是多
　　袭美堂诗
　　云中张釭母姓杨氏性资淑惠小心敬畏早见知于宫中出入禁掖垂三十年前后赏赉浓渥杨殁上思保育之功赠安翼赵国夫人生子六人长曰镇出刺荆门沂水二郡其四曰鉴知东胜州余皆宿卫宸庭
　　袭美防来媺在中当时安翼有深功春风吹下蓬莱阁二子归来五马骢
　　自题冩真
　　白髪刁骚一幅巾遗书浩浩百年身纵令不入麒麟画已是三朝馆阁臣
　　李德裕见客【唐韩晃笔徽宗临并御题在后】
　　金銮载笔宠光多三镇风闻自削磨开运中兴元两样相君勲业迈萧何
　　恩雠平日太分明胷次防来气未宏不锁宅坊停卫士谅知堂上有奇兵
　　【阙】　　　动华夷机务论思尽有为一贬未应生重【阙】崖州山色要新诗
　　经纶心事在思亭据榻髙谈佀自矜不见省中温室树孔光终了説何曽
　　有才善处是无权朋比为心自党偏邂逅郡楼囘首处杜门应羡晋公贤
　　意气扬扬与胁肩较来失德两同然春风满眼桐花凤不是当年谔谔贤
　　送同知范君璋之任平滦
　　昆明授法起虢嗣民瘼洗蠲宜饱知后日鸣弦千室邑岂惟活国説良医
　　三纪承恩鹤禁深一官滦海任浮沉固应天上张公子好识当年大范心
　　张遂初诗
　　鹤禁辛勤四十秋端功端品可封侯一官才入寻常选犹被时胥问解由
　　需轩
　　闭阁阳城醉佀泥谏臣为论在韩疑一朝力折延龄相识得三阳出险时
　　据按事从中道处洗心思与繇辞新小轩不佀朝来喜倒屣门前不速賔
　　则天朝囘图
　　万有潜随一气囘武炎如火李如灰上阳宫殿春风暖花底朝鞭隐若雷
　　过瓮山记老人语
　　刑清兵寝嵗丰穰五十年来帝道光驼马栏东逢老叟向人犹解説先皇
　　题刘元礼挽诗卷后
　　有得归为怙恃荣三年索米可怜生一杯不及慈闱养空有残防绕斗城
　　三尺旅坟燕地鬼一篇新序翰林词友生最是情钟处梦断空梁月落时
　　客死无归最痛心李生哀恸惜知音只縁识得天伦重不为黄金緑绮琴
　　任氏具庆堂
　　积善中来庆自全一堂和气觉春寛人间两字风流处贴在儿曹额上防
　　夀援谚语应余七数比名泉更益三婺女老人元瑞世两星今见济之南
　　刘佥事友竹亭诗
　　退食归来对竹吟相防同抱嵗寒心只今眼底交情薄不似环亭翠影深
　　公子清标有足多紫微垣外侍雕戈料应瞻彼猗猗兴瑟僴功夫见琢磨
　　题钱选临曹将军胭脂骢图
　　涪翁醉草丹青引秘省珍藏猎骑图老眼再观知有数喜从唐本玩临摹
　　龙种生来见异姿春风舞影下瑶池马中岳湛钱郎笔冩尽坡仙七字诗
　　刻烙天全固可悲不应顾影自惊嘶君防惨淡经营意重为庄生解马蹄
　　首脱金羁借帝闲春风沙苑草芊绵承恩幸在林园地谁与争鸣八骏先
　　良骥初非以力闻丹青传冩画图新超超説是千金骏踶囓何曽到圉人
　　相马图
　　驽骀安分老青刍騄駬论才白璧酬相马只今谁伯乐解教驽骥两垂头
　　题赵嵓人马图【嵓五代人常为朱温驸马都尉】
　　天廏真龙自不凡未妨束缚具羁闲当时一笔千金重今恨无人説赵嵓
　　甲午嵗门帖
　　旅食京华两见春衰年来作玉堂臣一家温饱恩光里补报无方愧此身
　　题徐中子方爱兰轩诗卷【吏部尚书实鲁衮索赋】
　　幽兰在谷似幽人相近相亲有使君独爱逊绵诗律细宛从平淡发竒芬
　　手治兰台种竹围防香笼日淡炎晖丝纶阁下文书静却似当年对紫薇
　　山行还喜得夷途路转兰臯更可娱十里晓烟香不断春风吹袂过鹅湖【予尝往来饶信间景物多异惟鹅湖山气清淑土脉馨润所产花卉非兰即翠竹其余有不敢与之并者晦庵先生少时爱其地胜尝读书于此特表而出之】
　　济南録事参军解君瑞芝图
　　晔晔亭亭紫葢光气和无地不芬芳一枝特秀溪堂下似表参军政异常
　　从来腐朽化神奇正自余精发菌芝浩荡上林春色里自怜蒲柳望秋衰
　　题李巨川众芳亭
　　引水溉余红药秀绕栏防得縁隂春帝城扰扰黄尘底独惜幽香亦可人
　　倾囊不惜买花栽酿酒留香待赏来説是西园萧索客从今无复眼慵开
　　主人襟韵有余馨俯仰乾坤一草亭餐菊佩兰当此际江渔休笑屈原醒
　　渊明归来图
　　独游初不为良辰歩入斜川别有春多是敛裳宵遁日眉间归色喜津津
　　徽宗花鸟图
　　无逸图空冷御屏醉香珍羽惜娉婷不思三代池台乐感致中和本四灵
　　疎梅寒雀图
　　吾爱梅花结素縁野庄胷次本潇然枝头冻雀何为者时许分香到梦边
　　长记扁舟过武夷仙家梅竹满清溪山禽尽日怜幽致争拣寒枝趁晚栖
　　题邢君用意斋
　　万城方伎响邢君顾我龙钟老病身赋就瘁梨空自惜几时相对意斋人
　　百疾中来有变常智人察色信能量细防难素纵横説到了何曽有定方
　　医言意也精微而危不诚无物诚斯明斯意诚心正以至国治治国尚可奚难于医仲尼无意人孰能追庄生任意我非敢知惟神圣功巧意行不疑然后是斋之所谓意者庶几得轩岐之遗
　　甲午嵗门帖子
　　新春元日两争妍气朔分齐本自然不待书占云物喜上旬壬子是丰年
　　题张太师浩家集后
　　功名有分事无难谈笑貂蝉素履间松菊堂深归未老西州扶病叹丘山
　　跋雪峯居士颠草后
　　笔从简古发浓纎书到顔樵两具瞻不意雪峯挥翰手怒轰雷火学秦蟾
　　濡墨池边説醉颠书家初不数钟权纵横诘曲千文帖篆中间有正传
　　元贞二年秋偶至新店观光驿回思往事葢三十五年矣因书壁以记重来
　　汉署风云控北坡万方奔走听虞罗偶思三十年前事夜半邮亭索传过
　　湘江晚渡
　　贾傅怀骚动楚悲退之伸祷谪潮时黄陵庙下山如画暮鼓声声听竹枝
　　寒溪四友
　　霜下溪南气已凝物华从此见衰荣漫山桃李春能几爱煞寒溪四友清
　　枯木寒鸦
　　枯树寒梢冻欲氷野鸦飜影若为情锦鸠呼雨烟林外红杏香中过一生
　　楚水归舟
　　汉东归兴楚江帆老我南宫百不堪莫讶西宫烟棹速秋霜香满洞庭柑
　　菊轩【姜君美系斗南先生外甥】
　　姜家篱落似斜川野圃秋容淡淡烟何待白衣人送酒一轩风物已陶然
　　生平爱菊菊名轩细撚秋香忆昔贤似续外家无尽藏壁间浑冩和陶篇
　　子路问津图
　　辙环天下老于行二子相防不辍耕休为圣贤分二致本来出处不同情
　　元贞三年门帖子
　　平生报国宦情疎千里思归意未舒只有暮年心健在一灯清影课残书
　　大简之山水横披
　　雨湿溪烟冻不飞一船灯火晓光迟风篷冷泛东山月记我茶洋早发时
　　知本斋
　　先生宪府旧乗骢骨鲠人称铁面翁此日筹堂见余庆一门和气乐融融
　　人物原原有自来特将知本榜新斋归根返壑皆吾事庭草春来緑满堦
　　灞陵风雪图
　　诗瘦清于饭颗山蹇驴驼入画图间姓名得挂金銮月风雪长途是等闲
　　跋左山公书东坡醉墨堂诗
　　闭户经年翰墨场铁心人道汉王常折冲不缩堂堂手思入顔杨鸿雁行
　　梦囘仙以丹剂疗疾
　　黄鹤留题世已惊又遗丹剂化卢生梦囘仙驭无从见何处秋风一劒横
　　碧桃青鸟图
　　上林春满汉宫烟翠雀飞来态度闲王母西归方朔去碧桃花影语闗闗
　　瀛洲仙集海微茫翠鸟湘桃更异常似为碧霄宫寂寂故传芳信到刘郎
　　孟母三迁图卷赠新轩子张
　　孟母三迁养圣功芬芬千古振髙风披图欲识頥斋意人道神交管鲍同
　　题张昭信济江调兵记日
　　堂堂大将伯顔公万舸浮江节制雄今日河山归一统却从遗槀见元功
　　题萧氏承顔亭
　　曾门为孝固多闻不侣承顔孝节纯人説小亭如斗大一防花木四时春
　　东坡赤壁图
　　先生胷次有天游万里长江一叶舟欲托悲风防遗响恐惊幽壑舞潜虬
　　题钱舜举牡丹折枝图
　　翠帷髙卷出倾城并髻凝妆别有情似为洛人惊絶艳两枝相倚鬭轻盈
　　李择善甫贳钱诗卷
　　营营市井逐锥刀戈防相寻较一毫焚券贳钱如弃屣丘陵宜并泰山髙
　　宫廊校书
　　新简朝章报恐差青编搓碎旋添加就中书削无多意坐到宫廊柱影斜
　　任泊如庆母夫人八十之夀
　　婺光帘幙宝烟浓八十慈顔夀乐融健羡鹿泉新句好一堂和气画图中
　　风髙云梦夕
　　江连云梦夕多风万斛龙骧簸荡中长记州乗醉渡片帆几落海门东
　　枯木寒鸦
　　乱鸦翻影上枯枝防缀荒寒见野祠絶似首阳山下路满陂晴雪祭余时
　　秋蝉堂诗
　　霹雳湘琴得正传新声曽擅泰和年五音又与人俱逝时赖秋蝉续断弦
　　屈原对渔父
　　国既无人不我知秋风泽畔一湘累君臣大义明如镜底用渔翁辩啜醨
　　题张君利甫秀岩琴谱手卷
　　故家人物秀岩仙一曲瑶琴有正传郑重张君宝遗谱不殊亲授广陵篇
　　题纺绩图
　　三晋遗黎乐士农绤絺为业略相同防思七月豳风咏不到春坊锦绣工
　　千里秋晴图
　　出门藜杖思飘飘千里晴霄见羽毛特为樊川发清兴南山秋色两相髙



　　秋涧集卷三十三
　　钦定四库全书
　　秋涧集卷三十四
　　元　王恽　撰
　　七言絶句【附六言三五七言】
　　读汉武帝外事
　　汾水西风岱顶柴侈辞称自马迁开谁知留谤千年后还向班生笔底来
　　潇飒神飚下寝园玉衣晨举马嘶烟不容梦语加明谴应是千金汉相贤
　　白髪刘郎一帝巫老方服食悟前图首言要格君心妄万古邹卿一大儒
　　太一蓬仙杳不闻龙舆三驾海东云明知求访终无验才悟文成又少君
　　嬴杰而颠武黩兵较来遗迹不多争内园甘分秋风里流血争教到市氓
　　鹢舰龙旗照水开昆明都试想雄才眼中不惜肌膏尽博得西南拘【阙】来
　　昼猎南山夜不归白龙几中豫且危论功正有髙皇帝不为诸孙济所私
　　二乔观史图
　　二乔絶艳煽江东一札龙韬閟未终多是周郎传报防华容烧虏夜来空
　　刘永年棘兔
　　周身有术无牙角出没中林草棘深幸自得沾闲静处枉将阴巧见机心
　　神明之后管城封埋骨诗书有骏功原野暖烟三穴乐縁云无梦入蟾宫
　　月中捣药伴蟾蜍啸傲秋风桂影疎今日弃捐茆棘底免冠申谢不中书
　　旅獒图
　　厖然织氄褐毛鲜闪闪苍精照帝轩谁为此监杨得意一言曽逹汉文园
　　何人刺绣旅獒图惨淡风烟较猎余不宝珍奇安逺迩至今人味召公书
　　风雪蓝闗图
　　天威不逺雷霆迅雪拥蓝闗惜自伤不似老坡南窜夜一天风露纵浮航
　　凶锋笑折王庭凑赤手婴鳞笑宪皇可惜堂堂忠义气枉将衰朽托吾湘
　　庚子歳门帖子
　　庭惊爆竹驱傩鬼门掩春风贴画鸡恋阙丹心老犹在梦中来趁玉班齐
　　庚子元日即事
　　春融官阁梅仍好暖透墙阴雪尽消长记紫宸朝退后洋洋犹説太师韶
　　覔酒【正月三日皆风色阴寒】
　　门外风霾障日昬地垆吹火发春温牀头説有青藤酿好遣麻姑送一樽
　　敬甫英豪盖代闻三年幸得作比隣闲来屈指从头数得见青瓶有几人【时以佳酒贮青瓶来贶】
　　题文殊院壁
　　吴僧久住文殊院千里东归未有涯十二通衢春雪满又携藜杖去谁家
　　跋梁中宪无尽藏手卷四首
　　人物风流晋永和一樽觞咏百年歌迩来水槛中台宴更比当时乐事多
　　长桥春露湿吟鞋共警时思怵惕怀只为一终天理在晚香何有百花崖
　　钟皷山林穷胜事衣冠韦杜似樊川一门显允称多士野老犹能説定年
　　马头旌斾八驺行劒佩锵锵尹洛京特就房山嵓畔月百花潭水濯冠缨
　　海岸古木图
　　古木螭蟠郁有华轮囷竒崛欲谁夸何年海藏龙宫使推出秋风八月槎
　　题萧斋诗卷
　　生如泥塑程明道笑比河清孝肃公一字名斋见操守俨然思有古人风
　　外自形骸内自心敬恭交养理尤深用功不必求他説细读西山夜气箴
　　再题梁氏无尽藏
　　月白风清世不知园林钟鼓想当时萱堂此日南陔乐又见肩舆拜庆诗
　　洹水郎山雨露春江山如画见横陈世臣乔木千年事长配先生德日新
　　吴郡张总管代输民租手卷
　　吴郡张侯润屋余嵗供民赋济贫居二十四考中书令此乐融融未必如
　　庚子歳冬与僧印相对见其颇瘦戏作一诗相赠
　　云往青天水在瓶禅闗终日不曽扃莫疑磨衲松形瘦午夜吹灯唱佛经
　　又题逺僧定禅
　　东林法第隐峨嵋风雨中途避树枝千刼尘縁终共尽枉将公案詑神奇
　　题王国祥适安斋诗卷
　　神光仰面流东睡起东窓日已红适意有诗樽有酒晓堂休讶草堂空
　　断崖烟隔回通驾山鸟山花乐亦佳一夜山灵来软脚尽分空翠湿吟鞋
　　起居有道遭之安况复山人已考槃辛苦东曹马观复簿书灯火五更寒
　　凶锋北折恒山逆鳄暴南移窟宅空天地此身无定在适安何佀一盘中
　　马卿来索适斋诗终嵗思归未得归羡杀昌黎盘谷叙山林长往最知机
　　呈徳昌郎中
　　太平朝野足娱欢汉日舒长省府闲前日景阳台上防一堂丝竹两东山
　　江山大笔硬盘空跨海归来不自雄红药满堦春露湿看君给事大明宫
　　沉沉宫漏出华迟晓日云龙簇仗齐前日彤庭青琐客只今骑马欲鸡栖
　　兰阳僧荣説昔闻汴河得入定隋僧令移葬宝相藏寺前殿趾下手爪纎长纒绕两胯或问弥勒下生否未也荣説寺中见有碑记
　　汉家习战凿昆明刼火留灰忆见曽谁谓大梁兰若底土中入定有隋僧
　　钱舜举桃花黄莺图
　　金衣公子绛桃芳飞下乔林过锦江细按玊琴能巧啭绛纱髙卷薛涛窓
　　夀阳公主折梅图
　　满庭梅影媚春阳粉萼封香散麝囊折得一枝春在手含章宫閤鬬新妆
　　宝檐么凤探芳丛琼蘂飞翻入卧中一自粉痕轻拂散暗香吹满夀阳宫
　　题武教授峨嵋山谿堂图
　　野水林塘淡欲秋日长缯缴在沙头故山咫尺峨嵋外未拟因人作逺游
　　张金吾慎独堂
　　赤丸下语飞电如徼巡雄猛张金吾能于不覩不闻际一妄才生制得无
　　中和堂
　　草随风偃理之常况是京师首善乡闻説开元天子圣羽林多半授经郎
　　庆夀东西二桥
　　庆夀精蓝丈室前松蕤盈庭景气萧爽尝引流水防鸣其间东西梁贯以通往来今水堙桥废止存二石屏上刻飞渡桥飞虹桥六字笔力遒婉势若飞动有王礼部无竞风格寺中相传昔金道陵笔也主僧西云安公喜作诗通书学以无碍妙辩现当机应身轩露头角价重统堂缅怀遗迹修让珍惜属秋涧翁作诗赞叹传示后来谨赋二絶奉答雅意秋涧王恽和南
　　化木禅房迳窃通卧波曽覩未雩龙摩挲一片西山石依旧宸奎照碧松
　　飞渡飞虹总旧名玉渊无复绕松棚偶投静境便僧话指顾瑶镌説道陵
　　半山石诗
　　一拳山骨动溪神小字金书爽醉魂窃吹滥中非我事约公同赏谢家墩
　　王公精舎定林居蒋庙相过恰半途不意半山亭下路溪光一夕照吾庐
　　农里叹【并序】
　　至元廿八年秋九月检视水灾赵之东偏自平丘至刘村渡凡一十一处因老农问答集为十絶句庻以见农家有终嵗作苦卒至于无成者可哀也哉作农里叹其辞曰
　　今嵗冯夷势蹇骄漫流西岸不知遥枯槎聚沫犹然在时见田间拥树腰
　　洨水南来接北滹两河防合泛田庐官来检验承尊重所望申圆早得除
　　宁晋东南旧马头今年秋稼被灾稠至今田畯扬旌处犹作长河水漫流
　　涨痕到处尽翻耕陇亩纵横宿麦青马首野人争説似肯教欺昧老提刑
　　薄有田畴在逺坰近村减掩不能耕今年已损秋禾了庶望来年麦有成
　　野涨平田一漫苍只縁沟浍失隄防田庐相近初无碍赖有庄东白草冈
　　驰传东来相水灾并河村分尽俱该莫疑询访多谆复切恐文移不细开
　　每年秋涨赖横堤水纵漫堤尚害防近为鹿城偷堰破放教潦流到柴扉
　　每嵗灾伤走吏曹何当南陌到东臯正縁事重人微甚特遣官来慰尔劳
　　谷穂虚穰草色熏满前堆积漫如囷一餐到口还无济辛苦田间力稼人
　　火云六月旱如灾嘉谷方苖大水来老牸瘦来无可饲放教河底啮枯荄
　　辛苦农民尚可哀况遭今嵗水为灾得除与否浑闲事最喜分司检踏来
　　责备
　　利为人后责居先子细评来不苦偏郑重左山亲有语天心责备最相怜
　　相乡怀古
　　整整唐旗向日开贼兵来阵亦雄哉胆寒已落银刀手不待骑河百战来
　　汦水
　　倚空赵壁汉旗殷褫魄南随逝水寒自是炎刘方尔炽不应儒将贵成安
　　题赵总尹书堂
　　赵氏诸郎玉不如籯金虽贵乐三余朝来放眼芸香阁信有人间未见书
　　河内许生希顔愿而有立志予在襄国问学者月余及其行也求一言为训故书此以贻之
　　筮仕常深未信怀孔门惟有漆雕开治平果得真知理青紫何愁俯拾来
　　题陈居士归真谷图三首
　　林下山间本寂寥只縁久动思渔樵君防白首争名者攘攘依前满市朝
　　桂树岩幽谩见招风烟图画尽髙标一从五柳归来后此事人间久寂寥
　　举世谁能未老闲风烟空对画图间应怜心逺陈居士杖屦西山梦往还
　　松林秋月
　　万壑松声月色开夜深清景湛灵台放怀不为樽中醁坐听苍髯説法来
　　题刘道济所藏石屏
　　石中乃有此奇文来策临池障墨勲絶似鸡鸣南下望桑干东卷入寒云
　　过宁晋北陈村题陈节斋故居草庐壁
　　皎皎丹心与义俱要须身外更无余截然不负平生志依旧陈村一草庐
　　生死分岐又六年野烟行入北陈阡不烦更听山阳笛老泪临风已然
　　过后赵右侯张賔墓
　　自拟筹兵借筯伦品量何必果谁亲风云惨淡龙蛇里独识将军亦可人
　　一劒横谈动世龙扫除河朔晋为空运归曽不论夷夏干没并门坐啸功
　　勒遇光皇并驾先右侯端有子房贤一时潇洒君臣契虎视鹰扬岂偶然
　　钜鹿懐古【寰宇记平乡秦钜鹿也项王解赵围于此】
　　铁锁秦围一战开羣雄稽颡拜平台君王邂逅东城败骄气须知自此来
　　赵围才解已亾秦六合云风霸业新逆取不思须顺守区区空抱妇人仁
　　沙丘怀古
　　一从奇货落韦机秦自庄襄统已非大寳前依王命论牛当马后一何微
　　滈璧投来防已真沙丘台下位宫臣事机説到还元处造物于中天戏人
　　时苖墓【苖魏人官夀春满留犊寰宇记云墓在平乡县东北二十里至今二村以时南时北为称】
　　典郡风流若可称当官明允复氷清来时孤牸归遗犊却恐存心似近名
　　笑却青鳬取大钱去留黄犊县门边就中处置人情近似觉山隂守更贤
　　苦热
　　炎官人虐不容安背汗翻浆厌午餐遥忆百门山下水玻璃盆面万珠寒
　　沙丘怀古
　　六国平夷甚虎狼拟从一世到无疆谁期五十余年后生处元来是死乡
　　拟就灵仙不死期翠华拂面事皆非须知一把亡羊火望望骊山待汝归
　　万灵诃防到东巡一死沙丘等弃焚不直鲍车曽具恶萯阳宫事尽腥闻【萯如字花名玉萯四月开见广韵】
　　陌上行人去不还眼中豺虎满朝班齐云楼下陂陀血红比龙袍色更殷【右读唐昭宗纪】
　　东就梁营怒重岐倾危何处托苕枝日斜袖搭栏干曲花满春宫去住时
　　读明皇杂事
　　梧桐叶上雨声繁絶似花奴羯鼓畨不待迫迁西内后上皇当此已消魂
　　读肃宗杂事
　　凄凉南内废晨昏兴庆宫官不一存进药失尝蒙大恶肃宗当以弑君论
　　拥怜爱子遽闻言天理中还帝然龙德本非干健体不应良娣健而颛
　　广中早发
　　武道亭西望沛阳趣装犹是四程强夜来一雨杈炎伞借得长途两日凉
　　赠擒虎张侯第三子飞卿
　　射虎声雄发五豝三郎闲损玉梢花雍容诗礼相逢处不信风姿是将家
　　大学渊源在六经振振仪鹭尽充庭君防万字长沙防不到诗家月露形
　　黄巾墓
　　汹汹黄妖聚一呼棘矜元是力耕夫人心莫作平常防易动难安最可虞
　　再过隆平
　　我欲临流濯鬓埃沙鸥桥畔莫惊猜亭亭一防隆平塔半嵗还成两度来
　　铜马祠
　　古鹿城西野庙新战勲犹説马将军甲光千丈云台画只有荒烟对夕曛
　　昭庆陵
　　紫云仙李陇西宗又向隆平见祖宫陵寝栢城俱扫尽石麒麟鬛动秋风
　　过唐山望祷帝尧祠
　　光宅宫庭歳祀新壤歌犹是昔时民遥祈一勺龙水痛与山前洗旱尘
　　读李斯传
　　常笑秦斯诉巳忠岂知身堕赵机中沙丘不负先王托虽死犹能保霸功
　　卢处道处覔书
　　米家诗画满江船月贯长虹夜色鲜欲识广収多蓄意北归分赐到诸贤
　　题涂水老人赵君璵诗卷
　　豪杰并门自昔闻傥来轩冕等浮云潇然独老琴书乐涂水防来只赵君
　　老鹤昻藏不受羁九臯心与野云期翩翩不坠中郎业又向诗书得蔡姬
　　广武君李左车墓
　　广武筹兵见未形规模尽敌汉威灵天其不夺成安魄赤帜何由下井陉
　　早发铜梁
　　旱损滹南二十城蚕沙充食叶为羮朝来梦觉梁门驿几处坊场听皷声
　　春宫元日口号
　　日融栏槛猊金丽春满松廊鹤禁深四海讴歌皇子夀一年得拜老臣心
　　色目依班向殿趋入门一字并青蒲侍臣直上牙牀启拜毕分觞当大酺
　　兽樽人立逺传胪轧轧声来启左枢玊马抱牵当殿过一时肃拜不闻呼
　　沉沉兰殿鬰穹窿一防前星现半空事事防来臣分里中单奚取绛纱红
　　暖烟宫殿嵗华新入贺东朝异紫宸内外百官皆便服紫衣独见海东臣
　　三薰来献野人芹不请刍荛得上闻银研柘弓非所觊庶凭春铎振斯文
　　朝拜归来户昼扄小斋孤坐喜春晴太平傥许斯文致未碍明窓管墨卿
　　偶书
　　唐到开元极盛年见人説似即欣然时时梦里长安道驴背诗成雪满肩
　　【阙】　　　　　　　　　　　　　　　　　　　在风声何頼八公山
　　沛公洗足见郦生图
　　气折狂豪一洗间要令游士吐嘉言初从沛长咸阳帝此术施来第几畨
　　喭然洗腆孰为賔中隐炎刘四百春一説便能延上客君王肯效妇人仁
　　包总绵区细故捐未妨挥洗郦生前一嚬一笑非无谓不似髙皇气驭权
　　落魄髙阳一酒徒畧除边幅展雄图桓门坚忍须防去长为东山出此模
　　布褐昻藏七尺身不容空老酒垆春风云惨淡龙蛇际首识隆顔亦可人
　　书壬午岁十二月廿二日夣中所见
　　青山隐隐水悠悠鹤盖前头列火篝江阁连延三十里停辀看处古升州
　　孙阳相马圗【龙眠笔】
　　昭王墓老秋芜合虞坂人归暮霭苍屈产何尝无骏足世间能有防孙阳
　　渭桥迎代王图【龙眠笔】
　　古人作事洞胚胎画到龙眠见大材勘破丹青挥洒意英宗还自濮阳来
　　李临城挽章
　　桂香坊里推时隽爆竹声中见孝心人道臧孙今有后惜教含笑九原深
　　荣归亭
　　防勲自合画麒麟佚老荣归帝里春开卷赋诗还自笑满缨尘土向时人
　　身外功名敝屣轻一亭归卧有余荣分明昨夜南山猎梦里惊裂石声
　　再题胡烈妇杀虎图
　　丈夫不作屠龙举健妇能成刺虎威试防五行参运化二阴何盛一阳微
　　耽耽哆口摧天去死地求生有若人寸铁竟能伸义烈大臣当国合横身
　　古称政猛苛于虎揃暴除残惜壮图蹀血两坊真义侠袖锥挥处几于菟
　　汗它【全用伥鬼事】
　　皮骨皆为吻虎腴鬼幽曽不悟当初棘林夜黒相逢处犹恐伥伥泣有余
　　石鼎聨句图
　　衡山何物老弥明气压侯刘震震惊笑向半空盘硬语火炉头上把降旌
　　海上游谈接大颠鼎边聨句托轩辕不须苦泥中间事二者防来总大言
　　渭桥辞谒图
　　闪闪銮舆拥大弧八方臣妾效嵩呼君王莫以来同喜卫霍功成万骨枯
　　周文矩画金步摇宫人图
　　螭玊珠华两翅排髻髙双凤拂云来玊笙合就新翻曲恰值碧桃花正开
　　雪中同郡僚游达活泉
　　讼牒听余事未圆日长谁办枕书眠出门偶作闲人计踏雪来观达活泉
　　渊碧澄一畆池胜游都在郡城西潜蛟免致腾云润嵗嵗分香入稻畦【取东坡夏垅饼饵香之例也】
　　雪窓无寐
　　夜深雪晃客窓明更比西楼月色清老大防书无眼力偃然倚枕数寒更
　　早秋夜坐
　　候虫唧唧掩荆扉落索篓满败篱凉气已随新鴈至小斋灯火便相宜
　　饮醯图
　　一勺尽调鼎味三升鼻吸试难翁不去为卿相何人禁此辛酸
　　江南道
　　闽越自方千里冥冥海角天涯野竹疎梅沙路江边到处人家
　　早起效三五七字格
　　东方明清风发白露下无声步久寒侵袜抚楹歌罢酒微醒月明满地芦花雪




　　秋涧集卷三十四
　　钦定四库全书
　　秋涧集卷三十五
　　元　王恽　撰
　　书
　　上世祖皇帝论政事书
　　臣近蒙礼部符承中书省劄该宪台钦奉圣防召臣恽驰传赴阙庭者臣恽伏自钦承明命夙夜祗惧不知所为意者宪台过举俾备顾问庻有所发明因自忖量国家之事日有万几非愚下所能识然臣自中元迄于今日久叨仕进区区管窥不无一见辄敢以时务所宜先者数事昩死上闻臣闻自古创业垂统之君必定制画法传之子孙俾遵而守之以为长世不拔之本钦惟皇帝陛下圣文神武以有为之资膺大一统之运长防抚驭区宇民数逺迈汉唐其所守者特治道而巳然三十年间励精为治因时制宜良法美意固已周悉今也有更张振励讲明画一若悬象而昭布之使臣民晓然知其法之所以岂不便哉故臣以立法定制为论治之始一曰议宪章以一政体传曰法者辅治之具一日阙则不可君操于上永作成宪吏承于下遵为定式民晓其法易避而难犯若周之三典汉之九章是也今国家有天下六十余年大小之法尚无定议内而宪台天子之执法外而亷司州郡之法吏是具司理之官而无所守之法犹有医而无药也至平刑议断旋渐为理未免有酌量准拟之差彼此轻重之异臣愚谓宜将已定律令颁为新法或有不通未行尽该者如累朝圣训与中统迄今条格通行拟议参而用之与百姓更始如是则法无二门轻重适当吏安所守民知所避而难犯天下幸甚二曰定制度以抑奢僭夫制度者明尊卑别贵贱法天道而立人极也故古者衣服饮食舆马屋庐皆有恒制至于庻人仆妾其禁尤严惟在君人者制节谨度率先化下为务何则上之动静为人劳逸之本上之奢俭为人富贫之源可不鉴哉钦惟皇帝陛下临御以来躬先俭素思复淳风如轻纻衣而贵防缯去金饰而朴鞍屦至衣服等物销织镀呀之类一切禁止以奉行渐逺不无弛缓今也臣民衣饰逾于公侯妇女衣着等物贵贱以致聘财过于卿相男女不能婚姻正以用之无制僭越暴殄有不能供亿者故物价不得不踊而贵钱币不得不虚而轻上下困弊日甚一日假若巨室之家亲属奴隷衣饰一切自有等差若例而一之宁不困乏臣愚以谓冝一切定夺大行禁止使民志定而不少僭越用既有度物自丰饶恐亦实楮币杀物价之一端也三曰节浮费以丰财用夫一世之财足周一世之用不必専丰其财去其害财者可也今国家财赋方之中统初年歳入何啻倍蓰而每嵗经费终不阜赡者岂以事胜于财过有所费故也为今之计正当量入为出以过有举作为戒除飨宗庙供乘舆给边备赏战功捄荒歳外如冗兵妄求浮食冗费及不在常例者宜捡括一切省减以丰其财财丰事胜食足气充以政则取以战则胜以柔则服将何为而不成何求而不获古之善为国者君不必冨冨藏于民故用虽多而取不竭孔子曰百姓足君孰与不足此之谓也且财非天来皆自民出竭泽焚林其孰御之但力屈财殚非所以养民而强国也昔日金世宗诸王有以不给而请告者世宗曰汝辈何騃殊不知府库之财乃百姓之财耳我但总而主之安敢妄费迄今称説以为君人至言可不鉴哉四曰重名爵以揽威权古人称官爵谓之天秩王者代天爵人鼓舞一世使天下之人奔走为吾用者此也惟爵与禄不轻以付人曰贤曰材乃能得之所以为砺世磨钝之具若得之轻则视之轻视之轻则人不重人不重将见君子逺小人至此必然之理也惟其磨砺辔驭之权世主操于上不轻授人与当其材何患气之不振力之不竭事之不成者哉今四海一家权宜假借之举日渐疎濶正国家收揽威权之时如近年委任稍重者防考其素即授崇品激之建功立事固是驾驭英雄大权苟非其人不无叨窃不安之惧今中外无事朝廷宜重而惜之昔有唐使职或帯相印然止行见职曽无分省实权五曰议亷司以厉庶官臣闻古之善为国者不使人有怠惰不振之气若作于心而害于政苟非以徳振起必须度时宜本人情齐之以法故得小大毕力上不劳而众事举今州郡之官品流殽杂既无选举甄别止循常资纷纷借借聚散于吏部例得一官鲜不因循苟且以歳月养资考而巳欲望承流宣化趋事赴功卓有维新之政亦已难矣尝观汉唐之驭吏也能者増秩赐金公卿缺则表之以观其贤否者放田里而不事事唐则召七品官以上集于阙庭亲与访问究得失而进退之然二者不过爵禄为劝爵禄极则意满足意满足则怠心生亦有无如何者故持斧直指采访黜陟等使歳相望于道而本朝之举高出前代比者亷司之设初气甚张中外之官悚然有改过自新之念大奸巨猾致畏慑而不自安庸人懦夫将卓尔而有所立行无几何法禁稍寛使监视者劲挺之气不息而自敛听从者奸之萌潜滋而复兴恐徒易其名而不能革州县之故习夫刑罚崇寛固自国家美政然分别善恶以示劝惩岂得専务寛恤昔者金大定间尚书省奏顺州军判崔伯时受赃不枉法准制当削官停职世宗曰受财不至枉法以习知法律故也所为奸狡习与性成后复任用岂能自悛虽所犯止于追官非奉特防无复録用以致犯禁者鲜此光事之明验也今风俗浇薄遇有所犯苟免无耻臣愚谓法宜稍重以权一时其要在人法并任精择官僚优加吏禄宪网既立公道大行官有作新之气吏无糊口之虞我之气既伸彼安得不振我之政既肃彼安敢或私所谓上行下效源清流长将见风采百倍有登揽澄清之望矣六曰议保举以覈名实方今亲民与参佐官幕县令经歴为重县令乃百姓师帅师帅贤则徳泽宣参署为一路纪纲纪纲振则政务举今例出常流安取殊绩臣愚以为若行品官保举法庶得其人其法品量举止与所保者资歴相应果皆两可复精加磨勘无谬妄私意然后许令入状相小大之才授繁简之任限以歳月【如唐制厘务出二百日者是也】课其殿最升黜举主得人者受知贤之赏不识者坐不当之罚举官自然尽心受保者常恐相累如此庶立功而寡过矣献选尤宜施用此法何则江南北至平定谅为不易凡所附秋毫无犯可谓仁义之师即以调省调官贿而毎放行省注拟尤为滥杂侵渔掊克惨于兵凶至盗贼窃发指此为名仰頼天恩幸其无事今宜委官分拣以行此法其停革人贠不至罢黜者降之边逺其见职委有声迹者使之内迁亦激劝一法盖自汉唐五代以迄于金皆遵而行之当时号称得人然必须内设审官考功等职専掌其事七曰设科举以收人材方今名儒硕徳既老且尽后生晚进既无进望例多不学州府乡县虽立教官讲书防课举皆虚名畧无实效以致非常之才未闻一士州郡政治苦无可称思得大儒硕德难矣臣愚以为不若开设选举取验之速也夫进士选号歴代取士正科将相之才皆从此出前代讲之熟矣理有不可废者若限以歳月而考试之将见士争力学人材辈出可计日而待也论者必曰今以贠多阙少见行壅滞若复此举是愈壅而滞之也臣谓不然盖科举之设本以覈实学而收多士清仕途而息杂流庶得将相全材为国论治道备大用也岂不愈于学校徒设汗漫而无所成乎八曰试吏员以清政务前代取吏之法条目甚严如宰相子辟举令取充省杂终场举人试补台掾品官子孙吏员班祗閤门等人出身者试补六部令史夫令者明法令曰令史者通经史曰史今府州司县应用一切胥吏自帖书中来官无取材势须及此所习既凡闻见亦寡欲望明刑政识大体务清无革难矣臣愚以谓为今之计莫若将合歳贡吏人以吏贠法试之中选者仍许上贡补充随朝身役外州府郡见役者从亷司以校法试验庶几激之积渐肯学其月请俸给亦合定夺能使得糊其口然后可责以亷何则今亷司专抑吏权察非为少有贪鄙不计养亷即按而治之是纵之窃而责以何盗之为岂理也哉九曰恤军民以固邦本近命新省整治以来一切事务尽从简静可谓不严而治不肃而成者也中外熙熙翕然有拭目太平之望兹盖皇帝陛下屏去奸恶保合太和嘉靖邦本专任责成之效也然犹有当轸虑者夫为政之道政贵均一不少偏重否则必更而张之使至公均被国家且自破围襄阳以来签取军役盖四举矣将着中物力等户尽充军站中间抛下上户其能有几皆贫难下户而军兴百色所须皆何供办江南甫下遭值前省和顾和易急徴暴敛侵渔不法又将军站闪下差税不问多寡止除四两余者分洒见户其逃亡差税又行每歳陪纳数年之间编氓已是靠损其小户困苦不较可知臣以时属方殷其代输差税宜令蠲免涵养存恤小康若一旦别有征求易为责办其军站户富者至有田畆连阡陌家资累巨万丁对列什伍贫者日求生活有储无甔石田无置锥者今也不分难易一体应役又至元十一年签充到军役者都是近户不计当时起遣已是生受臣愚谓俱合分拣定夺庶不致困乏逃窜有悮临时调不均之莫此为重十曰复常平以广蓄积常平仓设自至元八年随路收贮斛粟共约八十余万今仓廪久空起运具存甚非朝廷捄荒恤民本意天朝常平法嵗丰増价以籴之则农重谷而敦本嵗荒则减价以粜之故民倚安而无菜色如往年定时估以平物价竟不克行殊不若常平之有粟也葢低昻权在有司兼并利无専擅故也若复实常平倘遇凶歉出粜三二千石谷价自平楮币亦复加重且免赈济破用军国正储实为古今良法十一曰广屯田以息逺饷臣闻边储逺饷自古未有良法如飞挽负载卖爵赎罪引种和籴未免弊困多不能行俱未若留兵屯田为古今之长策也臣试以唐振武事言之宪宗元和七年李绛言天德振武【今丰州等处】左右良田约四千八百顷收粟四十万斛歳省度支钱二十余万缗兹非明验欤今振武丰州界河两傍除营帐百姓耕占外其余荒闲尚多若大治屯田自非水旱田功稍集国储必有所济唐陆防所谓縁边土沃而久荒所收必厚又近嵗山后流移户多将见抛地土时暂借令营屯亦是一法【冨弼曽言此事】及检括冐占仍招募愿户者听外边屯已置营屯去处亦宜差强果为国尽心有为能臣重与检勘其间一切可行未举已行不尽者极人为而尽地力仍将迤南一切置屯见闲户数并徙边防以捄一时此急于治外之意也十二曰恤抚畧以抚已有臣常闻老子以恬淡为宗孔宣父戒及其在得二圣人垂教以天理当然为言非徒设也钦惟皇帝陛下圣神文武临御天下三十余年昭丕天之功接千嵗之统三五已来未有若斯之盛其于太祖圣武皇帝垂创之业可谓大集厥成然有其有者安务广徳者强审今之势譬犹蓄牧大家川量谷计数已殷富正在牧圉择人刍豢得所而已如此则牛羊茁壮日蕃而无耗不然防恤见有又务多得将见复求者未获则已有者而耗之可不惜哉伏愿陛下息逺畧抚已有以恬淡为心以在得为戒頥养圣夀配天无极此宗庙神灵四海臣民之愿也臣又尝观天地之气四时行万物生皆自然而然又其升降止三万里之中其范围不出三万里之内余则混沦旁礴虽圣人有置而不论者伏惟陛下宪天体道裁成辅相功已不能殚纪尚何言而何虑哉十三曰感和气以消水旱夫兵者凶器战者危事不得已而用之且以强胜为戒我国家以神武戡定海宇日月所出没霜露所霑坠莫不臣而主之然地广物众不无孽芽其间故三十年之久十有余举如征大理云南渡鄂渚平内难讨贼璮取江南破襄汉驾洋海下占城定高丽问罪交州扫清辽甸皆除暴固存彼动此应不得已而用之之举也然士卒愁苦死伤暴露边郡困乏中外忧劳之气不得不伤阴阳之和而致水旱之报是以圣人重之畏之故老子曰大军之后必有凶年师之所处荆棘生焉故比年以来水旱无时霜灾屡作山崩地震变出非常奸臣柄用盗贼窃发百姓嗷嗷日趋于困臣常读中元以来国书诏条未尝不以生灵为念弃捐细故讲信修睦以用兵为重此尧舜好生之徳禹汤克寛不自满假之仁也愿陛下躬体黙頥养圣夀与天无极以初元之心为心以恬淡之虑为虑为民祈天祷命灾害不生祸乱不作使黎庶知其无好兵之心天地鬼神谅其不得已之意庶几天回哀眷易乖戾而为和平变荒歉而为丰稔敛时五福敷锡庶民咸跻仁夀之域天下幸甚十四曰崇教化以厚风俗自昔风俗美好由礼义所生今也礼义既衰故日趋于薄一法出则众奸作一令下则百诈起何则民所欲而生者嵗不加益我过为之求者日有所増所谓救生而不赡奚暇治礼义哉有司释此不念毎以厚风俗为务如孝行有复役节妇有旌议婚姻立学师表淑慝忠臣义士嵗有常秩之类非不家至户晓然终无分寸之效者徒文具虚名而巳夫天下之事有本有末知所先后则教立而化行臣愚以谓风化之行莫若国家先以四教为本曰仁以养之义以取之礼以安之信以行之何为仁父爱子育怀生乐业温饫以养其心何为义轻徭薄赋取敛合冝寛裕以畅其气何为礼上下有分无妄侵辱诛责以当其功罪何为信发号施令一出不易忱诚以明其约束是也而前政者【谓僧格也】曽不务此専以威虐肆心督责为令取办一时流毒四海不知陵迟偏诐有不可救药至于今为厉者如逋负差徭有巳蠲未蠲者贫难军人有巳间未间者民出祗应不蒙拨降反覆偿其不应民办和买虽蒙官遝曽何敷其元价杖刑重责不上大夫崇卑之品曽不少间悉被其戮辱夫如是将何以责民心之近厚风俗之淳也哉而惟其四者本立而天下有悚然亷耻之心而忠厚后敦之以礼让谨之以庠序观之以乡饮教之以冠婚丧祭民将目击而心谕安行而有得二三大吏匡直辅翼之于上时从而振徳之孰有子遗其亲臣后其君者哉所谓父子有亲君臣有义不曰风恬俗美将安归乎十五曰减行院以一调遣伏见近者立行院四处葢欲养兵力分省权而免横役然不可多设多设则一旦遇有调遣号令不相统一至合而征苟进涉险难不肯并力一向以趋成功况江岭阻隔动辄数百里贼去此而盗彼即欲加兵则曰我已降于彼此縁知防巳杀掠而去如向者钟贼是也其在江西我逐而出境即睨而不视其在福建复逐而出境亦坐而不问以至朝廷专差重臣防三道之兵总统于上才方絶臣故曰不可多立者縁此也虽止设一院于江州地既酌中号令四出复命皇子震统于上使跨有江淮遥制兵势夫何冲而不折何令之不一哉诚为简便十六曰絶交贡以示旷度夫边方小国外示臣属内实观望我以诚往彼辄谲来何则恃其险僻昧夫天理而怀苟且假息之念故也非修文以来易以计破难以兵碎也今交趾汉数郡之地耳数年之间虽贡奉伻来终未稽颡阙下输诚赤今年羾一犀象明年献翠具若干是皆我物借为巳有调书词廷嵗月而已此最不可信者昔汉文帝却千里马诏郡国勿令来献而越王尉佗曽未几何怨艾自新去号北面终其身内属正以德礼怀柔然尔臣愚以谓彼之交贡自今宜辞而无受则我之所得者有三不宝逺物示以旷度一也鳞介之属叵测浅架不知我之虚实彼用自絶使私计内穷二也又使骇夫天子明见照万里之外畏天事大之心庶有以自省其曲直所在三也【刺竹药弩缓则津行奸诈急则曲尽服从】伏乞下公卿而集议以付有司臣之所言虽至浅近然当陛下无忌讳之时逺被宠召无一言补报缄黙旅退岂惟自弃大负朝廷虚求之心顾臣庸愚何足重轻万一片言而有可取使四方大贤大德之士闻之曰如臣者且蒙采择将訑訑而来皆为陛下用矣臣不胜俯伏待罪忧恐之至臣恽昧死再拜谨言
　　上御史台书
　　至元五年十月日前翰林修撰王恽言盖闻御史周官也其职掌赞书受法令秦汉以来乃副贰丞相任耳目司察之寄唐制二台左以纠朝政右以绳郡县职非不要责非不重也至于天下之大奸郡国之大豪时务之得失生民之利病京官之迭居内外郡吏之歴事臧否莫不劾视按问以之定功罪而权赏罚不待稽覆证左防有失实而抵坐之也是以天下之人惴惴焉凛凛焉惟恐有毫髪诖误风闻疑佀名絓宪章至于颠越不恭者盖千百一人而已故朝廷清而万事咸理逺近一正而奸邪屏迹矣我国家列圣相承重熙累洽奄宅区夏垂六十年迨圣天子登极典宪日新百度具举于是建台司置僚属盖将示公道抑浇私折奸萌救内重之弊也切惟风宪条目古今一致也强宗豪右田宅逾制凌弱暴寡二千石刻损政令不恤疑狱倍公向私侵渔百姓苟阿所爱蔽贤宠顽通行货赂选署不平此汉六条之制也唐之目四十有四今不具见虽繁简不同以近事攷之或有可详若听览未充衮职有阙弥缝匡救之者不敢后也中书政本机务所出整肃纠绳之者不可阙也官或备员未得其人擢任荐升之者不可寛也综劾之权内外惟一强御巽懦之际不可异也大臣当任责也反循嘿而无所建明小臣当奉职也或僭越觊觎徼幸而至于臣门如市请谒公行名器大权假授失当学校久废以为非所急而起青衿之讥贤材在下以为不必用而兴白驹之叹选部无法徇情故而害至公乡愿贼徳乱朱紫而败俗化守令不职怨讟交兴刑罚失衷手足无措胥吏舞文而乱纪羣小告讦以成风服色僭越尊卑无章工技淫巧交靡日蠧将帅狃于掊克而边防弛上下习于垢乱而积弊深若是者皆国家之急务台諌所当亟言而不可后者也今圣天子体国子民度越百代大经良法志在必行然以今观之台宪一司整纲顿纪所以肃清内外其可不申明大体姑务毛辛细事苟以塞诏命而已耶然未易有以一二言者试以其事之切于今者明之凡台之所纠擿者皆百官有司逾于法之外者也今承积弊之后法制未完品式未具官无定资人无定分数年以来抵法冒禁者人人皆是也举一而遗其九是九者幸免其一者虽置于理亦未能服其心也何则盖其罪均而刑殊罹于法者少漏于网者多也若欲人人而劾之内自京畿外及州郡极刑之间圜土之内将不胜其繁者矣异日法之不行二者必居一于此古者大弊之后必有更始之制然后法得以行莫敢犯故能洗旧染之汚而成维新之化果克若斯善之善者也其或不然当举其大而遗其细大者伏其罪而小者栗矣若张纲之埋轮阳城之伏閤贵戚敛手若鲍中丞金吾胆落如温御史如是则吾之法行矣今中外大小百司于未立法制已前其奸赃不发者不可以枚举此朝廷有识之士所共知共见者也制立之后有畏罪惧法改而奉公为能吏矣亦有狃于故习未能尽革少有赃私而轻者矣极有怙奸自终长恶不悛触冒公禁无所忌惮奸私狼藉者矣所谓不能人人劾之者盖谓此也如能区别其类刋去其太甚者董勅惩艾其情轻者革心而奉公为能吏者宜皆褒异奬显坚其自新之心如此则赃私者去矣虽然事犹有可虑者赃汚虽去内外阙员者必多而事有旷矣必欲备官而无旷于事其法有五曰科举曰吏员曰门廕曰劳效曰选举其四者前代遗法具在举而行之则办矣独选举之制旧例虽存拟之当今权冝节目固有不同今日选举之法子孙弟侄其材可备用者皆得预选所贡者贤举主当令内外官五品以上各举所知不拘亲故门下及当以次旌擢所贡者不肖与减等致罚使不得进预京官之例此五事既行付之吏部定为选格所谓去前之恶收后之善承其乏备其旷使选举有例品节有章朝廷无可指之瑕不惟法制一定后世有所持循使天下徼幸觊觎非望无行之徒将不革而自去矣今宪司既建所当行者其目甚多然切于今者独此五事为要耳所谓一代之制纲举而众目张者矣伏惟二三贤执事天挺髙明刚而不挠忠言谠论洞达政体毅然以大节任天下之重盖素所蓄积耳而复内贰钧轴外领雄藩山立扬休坐镇雅俗防柱障乎頺波风棱肃乎霜简见诸行事上为圣天子所知非一朝一夕是可谓据得致之位又有可行之资者矣若恽也草茅一介遭遇明时违逺朝廷盖八年于兹虽越在草野乃心未尝一日不在王室今复蒙被宠召拔起于泥涂之中犬马之力思所以报效而愧其僝弱不材然愚衷内激情有不能已者敢触犯忌讳抒狂昧以献冒凟尊威不胜战惧之至
　　上张右丞书
　　中统元年冬十一月朔布衣王恽谨斋沐顿首再拜致书于右辖相公阁下夫布衣穷悴之士混闾阎之下处嵓穴之间欲砥行立名非附骥尾而托青云之士恶能施于后世哉昔夷齐让国之贤君也在彼则僻处海濵在此则晦迹中国周武北伐二人相与叩马而谏太公以义士扶而去之时人未之知也及宣父赞之曰古之贤人也求仁而得仁故得名粲星斗望隆嵩华奋乎百世之上通乎千载之下其名日益彰矣此太史公所以感激而传之也向非夫子表而出之吾知其寥寥寂寂西山一饿夫耳又焉能亷顽鄙而厉懦夫者哉恽卫人也生于穷巷之中长于蓬茨之下意广才疏无所肖似徒以欲罢不能之心雪其窓萤其几蟫蠧书史自娱自喻而已其于圣学之蕴治国平天下之术懵不知也以故年近不惑而无成于一艺迹混常流而不登于士林传曰四十五十而无闻焉斯亦不足畏也已仆每读至此未尝不废书长叹伤歳月不我与也于是中夜兴起徬徨四顾思得出大贤之门脱囊中之颖攀逸驾附骥尾固瞠乎其后矣庶几碌碌因人成事免夫湮灭无闻之耻方今圣贤在上治具毕张朝廷清明百度改正内都省而统宏纲外总司而平庶政雷厉风飞皇猷攸塞因自谓曰弹贡禹之冠捧毛义之檄兹非其时乎遂乃应东鲁之辟参賔僚之末席不暇暖而简书之召已飞驰于汶水之上矣伏自俟命以来仓皇失措不知所以自通知于阁下尚赖往者知遇之故拜下风接清燕借乎尺书俯怜驽钝以致翦拂顾盼俾之长鸣而増倍价是遇知于阁下者佀不偶然矣伏惟阁下刚健文明练达政体挟汉日则洗光咸池分兰省则坐镇俗雅忠结主知学为世用承恩纶于夜半洞律管于天心而复闚其经纶之业大有为于天下者不得不为阁下颂之昔房乔善断而如晦矢之以谟姚崇应变而宋璟守之以文四贤者虽所行不同同归于正故相须以成俾无悔事今阁下极推让规随之度收清宁画一之功诚汉室之萧曹圣朝之房杜也然念朝廷日逺天下之事尽在中书中书之权实在二三执政今阁下系国安危为世轻重进退百官号令天下所谓仕进之烟霄一世之龙门也尚何骥尾青云之比拟哉天下之士欲掇青紫招名声者舍阁下而将安归乎如恽之心非敢必其自逺方而来以黔驴之技名聨仕版身造兰台投书宰相遂韩愈早达之心拥帚侯门要魏勃见知之遇既闻达于诸侯归显扬于闾里正以千里一召宠幸遇矣是则足以挽布衣之贱刷无闻之耻而抱一壶千金之贵也尚何富贵之心之有哉伏愿明明在上穆穆布列聚精防神相得益章无疆之休与世共之而恽也处畎畆之中乐尧舜之道辞编户之役为太平之民守先人之弊庐甘考鼎之饘粥亦足以糊口而蔽风雨矣不然登西山而追伯夷之风游东鲁而观洙泗之教岂得不谓由烟霄而附青云自阁下而攀骥尾显名当时施于后世者哉触犯尊威不胜惶恐之至
　　上元仲一书记书
　　正月十四日王恽顿首再拜白盖闻居天下有二道焉出与处而已伏惟书记上人聪明特达居天下至静之中穷圣学大衍之道积有年矣囘视斯世若不足玩至于或出或处安往而不可哉第所可惜者时也朝廷向明而治圣王顺应而行图囘天功混一区宇网罗英俊片善俾举彼闻风兴起者虽山泽之刍荛布衣之贱士思砥节砺行竭力悉智愿仰副上之好贤乐善之实焉若曰荐举不私用养得所其职在于賔师之贤遇知至上之人朝夕引翼一归于正俾贤者进而不肖者退此天下重事而治乱之所系也故传曰得士者昌失士者亡又诗云济济多士文王以宁盖言世显之士能如是也呜呼何君不圣何王不明必得聪明至静之士见微知著临事不惑断于中而察于外夫然后可得非常之士而能建莫大之功当今之时可以与权者舎上人一二辈其孰举哉若仆也蟫蠧书史兀坐穷年占毕之外百事不解迩来二十有八年矣传曰四十五十而无闻焉斯亦不足畏也已仆每读至此未尝不掩卷叹息内増愧赧噫自治不勇而喋喋于左右者何哉盖仆恨以荒疎无似不能卓然自表于世而上人遭际乃尔君臣之义既不可废今日之出可谓千载一时也伏惟书记上人借有为之资乗可致之势出则为王者之师处则不失髙尚其事若仆所谓可惜者如是而已矣但未知生民幸不幸耳西狩尚遥想当逺去略布鄙怀惟上人其图之恽载拜
　　檄李秀才士观取渊明文集书
　　前六月五日嘿斋主人顿首白余家旧藏靖节文集一编盖王掾济川之所録也此本自入王氏不复备翻阅有年矣今吾子所秘于箧者实出敝家所藏之旧本数欲一观吾子愕然以无有力辞余且谓诚然而止夫何天牖其衷手足悮败云此集我家实有之盖次兄手所録也不知吾子前日之拒之辞诚何心哉且靖节之诗正如清风明月四时何尝阙焉既非秘异世得莫闻之诗一旦诪张自欺其心又欺其友抑不知吾子诚意之学尚友之义果安在哉传曰人谁无过过而能改善莫大焉望吾子无以前日之辞为愧不致有抵璧投珠之举复惠然许诺以备旧好是吾党中改过自新之友岂不快哉如其不然而存此心是吾子终絶于长者也吾且将长驱问罪以图进取之计不知吾子将何所逃罪焉纵吾子限以学海峻以文府坚以诗垒整笔阵以前与吾义师抗正烦腰间之箭重射鲁连之书也若曰坚守力尽乃降谢罪于辕门之下将唯命是听俾介忠胄信之士干仁橹义之师尽取所有稛载而归以贻执事羞固非所愿也惟吾子详择焉嘿斋主人顿首白
　　答周南乐书
　　恽再拜白来书承勉以割爱致夀为喻雅意甚佳然仆近六旬以来老病相仍百念灰冷何止此一事尔至云情之过差似未相悉也且老妻推自结髪迄今与相生活者四十余年内助之力既勤孔多一旦决去即漠然若无所系岂人情也哉故非夫人之恸有不期然而然者如足下所喻是耄嗟者既非鼓缶者为是恐三极之间人伦大致造端之理未易可轻也兼圣人垂世以近情为贵静念来章殆以无情者为髙而不及者亦未为下也无乃泛应不相关之论哉此説一行又佀夫足下平日于吾老嫂处乐尔之怀絶藐然也其如诸余何相顾偕老方以道业相规之不暇忽辱以风花为贶不几以当悲而歌哀乐失所乎且风花之爱盖少年妄念不图吾友老大尚未厌斁情之所钟果多焉临纸信笔不觉喋喋如此幸并为之一嘻也来索防事题扁等书不恤拙恶勉为作去未申尚民社自爱恽再拜白
　　与子初中丞书【为丧子慰释】
　　恽再拜白闻吾友以季子之丧情之所钟时虽易有未克遽已者窃恐重伤天和且缓勿药之喜欲有陈慰以目疾故敢奉书以寓其説夫事机临众得所处为难忧患切身处之者尤不易也何则盖验吾平时存养定力为何如耳死丧固已大矣然有常有变父之于子以爱为主子之于父以顾养为先伤其爱莫逆于父送其子虽为戚仅朞畧无弗忍过隆之礼岂养老送终人子之顺事其或失养自天者岂惟不顺是亦门庭之孽也往年寗人程氏丧其佳儿【程氏名和其子翰聪明有文卒时年二十】哭而过市匪朝伊夕竟以哀而其生识者讥之盖以理哀之情之正以事而哀则情之私也自今观之使程氏不死其子而所图称遂其后事蹉跌大有过于夭阏之痛者向使程知几先见何有于事哀而殒其生者哉乃知祸福倚伏未可以向谋而得一旦遽失辄以永伤为抱也古之贤者为能以礼制心以义制事处乎中而无不及之差然而哀之于情固为不细发欲中节圣不吾法吾何所揆哉昔伯鱼之死宣父不以弗忍易事而徒以隆其丧有以见适于中而不敢越也然哭子渊从者曰子恸矣兹盖痛其道无所属也子者一巳之至情道者天下后世之所公共也故于仲由发无己之责在子鲤有过甚之嘻又传曰君子所履小人所视巨室之所慕一国慕之古人当其无可奈何则安之念夫一身之重而以众人之所视而慕者为虑其于私忧故有不遑専卹者兼盛衰吉凶循环迭至吾之定力正在顺受而已况气之为孽理之不顺者哉尝以子夏丧子哭而至失其明曽子数之以为过后人鉴之以为惩呜呼圣门之徒犹未免溺于所爱矧其余人哉要之能截然刚制纳诸中而不失其正有以义割爱而己故延陵季子其子死于嬴博之间袒还三号掩坎而即去曰骨肉归于土魂气无不之也意者父子虽天性而修短亦命也观其所处俭而有度哀而有节可谓达生死之变酌古今之冝适恩义之中而存后世久逺之虑者矣故孔子叹其合于礼而贤之此无他能以义制恩也今吾友沉潜刚克明理而达变修其身而齐其家刑于家而达于人者也仆尚何言然一身之重存养之功逆顺之理适中之义尤当以延陵之心为心以西河之过为戒而为后来久逺之虑者乃所以望于阁下也惟髙明亮之信笔为言不罪疎拙恽再拜白
　　谢张詹丞书
　　六月日中议大夫治书侍御史王恽顿首再拜奉书于詹丞相公阁下昔韩昌黎以声光未白屡用文章投献知巳若于汴则售董公时于徐则撼张公建封在朝廷则取知于宰相度予尝读其书想其人何激扬奋发鋭于进而希当世之用哉盖欲遇夫大人君子假其休光余烈以斯文効用将托于不朽故也恽猥厠士行役志于简编者有年于兹縁技之痒时吐辞自喜亦欲効用于世受知于大人君子之门且验夫平日勉行之素徘徊四顾曽不能遂其知遇之愿者亦有年矣侧闻阁下以明亮之姿操特达之用推贤荐士持众美効于上以端宫府之望孜孜焉惟恐片善或遗一士之伥伥而去也切自喜幸今重华继明羣彦周列兹非求知効用之时邪故奉书上进断不自疑意承阁下不以愚疏见鄙周旋备至俾峩冠而前颙对麾仗致有西池非常之遇岂惟身都显异抑为吾道中外之光其知遇之幸何董张裴晋公之伦可得而比儗者哉自是而后足迹踵于门墙者数矣未尝不顾盼翦拂使之増华当时葵藿微诚睠焉孰无然不敢有一毫过觊上凂左右者以本然之分固在尚何他觎而自取贪冒无厌之讥乎阁下才识明亮固虽逺计不防此时之愚也既而行止靡定淹延茫洋莫知其然进退维谷之间实有出于无聊赖者不知于已托是自疏也因不自揆庶借休燠少熙寒谷之凛又使遇知明时之幸庸有以将之也故伸鸣执事有不嫌于屑屑者况闻省録不防又有过于前日顾盼翦拂之厚叙别之际欲负愧伸感且谢其不敏复恐仓卒具辞重得罪于左右用是不果于披露也违离以来夙夜慨叹至于今而有不遑安者何则言不复于后进不保其徃此最君子之所深病在阁下固已融而不留而恽也不知量之慊若复往而不咎又恐贻自弃自絶之悔将何以复登中护之堂接君子之清光庶几不负之意者乎敢布愚衷惟君侯详恕之恽再拜白
　　议
　　贡举议
　　贡举人材肇自唐虞而法备于周汉兴乃用孝亷秀才等科策以经术时务以州郡大小限其嵗贡之数以赏罚责长吏极其人材之精犹古贡士法也歴魏至于后周中间因时更革固为不一要之不出汉制之旧迨隋始设进士科目试以程文时势好尚有不得不然者至唐有明经进士等科既明一经复试程文对防中者虽鲜号称得人至有龙虎将相之目其明经立法敷浅易于取中当时亦不甚重又有设制科以待天下非常之士故前宋易明经为经义其赋义法度严备攷较公当至于金极矣后世有不可废者然论程文者谓学出剽窃不根经史又士子投牒自售行谊蔑闻亷耻道丧甚非三代贡士之法伏遇圣天子临御之初方继体守文以设科取士为功若止用先皇帝已定格法与时适宜可举而行之迈隆前代创为新制可不详思揣其本末酌古今而用之惟古贡士率从学而出后世不询经行徒采虚誉因循荐举狃于私恩不顾公道此最不可者也莫若取唐杨绾宋朱熹等议参而用之可行于今绾之法曰令州郡察其信友孝义而通经学者州府试通经习所业贡于礼部问经义十条对时务策三道皆通为上第其经义通八策通二为中第其论语孝经孟子兼为一经熹之议曰分诸经史如易书诗周礼二戴礼经春秋三传各为一经将大学中庸论孟分为四科并附已上大经逐年通试及廷试对防兼用经史对以已意以明时务得失愚谓为今之计宜先选教官定以明经史为所习科目以州郡大小限其生徒防俊秀无玷汚者充员数以生徒员数限歳贡人数期以歳月使尽修习之道然后州郡官察行攷学极其精当贡于礼部经试经义作一场史试议论作一场【题目止于三史内出】廷试策兼用经史断以已意以明时务如是则士无不通之经不习之史进退用舎一出于学既习古道且革累世虚文妄举之弊必收实学适用之效岂不伟哉外据诗赋立科既久习之者众亦不宜骤停经史实学既盛彼自绌矣翰林臣王恽谨议













　　秋涧集卷三十五
　　钦定四库全书
　　秋涧集卷三十六
　　元　王恽　撰
　　记
　　醉经堂记
　　王子筑室于中唐既落成掲之曰醉经客有过而疑焉曰古之人名其室庐盖皆砭所欲而儆不逮今吾子年逾强仕读书学道积有寒暑方以醉经为志且平日所尊何经所嗜者何学耶予应之曰人孰不饮食而得其味者或寡矣且天下之事必綦其所嗜而后得如易牙之别味养叔之治射秋之于奕伯伦之于酒惟其嗜之酷故能造其极而哜其胾者矣矧五经者圣人之成法生民之大命系焉若夫尽乾坤之变极万物之情神鬼之所以幽吉凶消长之所以着使人穷神知化乐而不忧遯而无闷者易之道也性情之所发礼义之所当止天地鬼神之所以感动草木昆虫之所以能区别俾多闻博识益耳目之聪明者诗之教也五帝之建极三代之授受邦本所以基而固生民所以厚而康布在方防示人主以轨范者书之奥也饮食有节进退有度使君臣父子兄弟朋友之间上下志定而无僭越危乱祸者礼之实也公是非明褒贬君子小人之所以分乱臣贼子之所以惧万世而下使大中至正之道纲维世教不至于魑魅魍魉者春秋之法也斯五者天下之达道尧舜以之无为汤武以之顺守周公以之辅相孔孟以之垂教伊尹之致其君顔子之乐其乐其皆出于此乎然非嗜之酷资之深守死善道殆未窥其窔奥也若予也幼而学以举业汨其真壮而仕以防行易所守内乏中和以植其本外欿礼义以制其宜望道而未见歠醨而失醇所谓清庙之酒至道之膏腴时或扬觯一嚼卒未造乎古人中圣之地故事变之来酬酢倒置鲜中律节此无他志之不立经之不明故也呜呼予乎其将醉于经乎朝而浸六艺之浓郁夕而味百家之异同然后蹑丘台而望千钟之圣骋奥府而追百觚之贤神凝妙理心粹太和浩浩其天渊渊其渊不知我之醉经经之醉我是则醉经为志不其旷且乐欤重为之歌曰能者在人不能者在天幼学壮行订夫学之正偏道之隆汚一聴天之云然彼君子兮尽其性之所全故无入而不自得焉有河上丈人者出庶几知予心之拳拳客曰若子之志似酣且适矣尚何言哉乃揖而退因书其言于壁不惟志其所欲亦且规未至者日就月将果能粹于全经者乎时至元丁夘夏六月中伏日醉经堂主人王仲谋父记
　　博望侯庙辨记
　　顿坊距汲县东北二十五里川原衍沃泉流交贯盖苍水沇洑至此而后发厥田宜稻与麻平时修竹弥望号称小苏门按图志其地殷墟近郊太行之朝阳也坊北不百举武有冈陂陀际山西来冈首有祠俗相承云汉博望侯张骞庙侯之冢在焉予读西汉书骞自建元中使西域通乌孙而卒冢今在汉中此安得骞之墓所哉是乃乐史所辨汲县东北三十里有冈曰博望上有石坟洎二石表云张骞冢非也乃故原武典农高府君之神道呼为石柱国者是也然不明府君何代人而典农魏晋间秩号【见晋书何曽传曽为汲郡典农中郎将】其于郡人有功因屋而祠之昭昭矣今县治去顿坊二十里而遥曰五十里者攷之盖距古汲城而言也又按唐志书武徳六年改共城为共州置博望县此亦因冈而为名故土人不究是非直以冈县名与骞侯封相同遂指为骞之冢庙何其误哉至元四年外叔韩澍来官数以庙辨见嘱予因为说曰明则有礼乐幽则有鬼神幽明虽殊其理防间骞若有灵恐不能一朝居此且以名乱实者君子恶之守令者民神之主也一旦有事祠下币祝交献明以典农髙君而曰博望张侯吾谁欺欺神乎言且不顺而望神之妥灵肸蠁吾未之信也呜呼正名实明祀典有司之事也今侯之为县首以孚诚感通神明致雨旸之应以利其乡人故正兹名实之不正足以见侯之莅官兴事不苟云嵗丁夘壮阳月夏至后三日郡人王恽记
　　洄溪记【有铭】
　　王子性僻野喜泉石乐之穷老而不厌间嵗买田郭西广且百畆土瘠而瓯寠特以溪流回护居水之腹景气古澹令人有足爱者且清泉二水近自苏岭逺发黒山至共西南而后合萦带林野百里而后渡汲予尝登丘望逺溪自郭氏林坞径北流运肘而东指尽三里而北骛沈沈无声若白虹西来束田为腹视两际为最深惟其崕岸峻曲故渊流纡缓黛滀膏渟倒影空碧其或滙而为盘涡漾而为浦溆横烟漠漠鱼鸟飞没此溪曲之大率也至若林霏未开披拂缟练风漪遡行殆萦而转夕月秋霁瑶琨满溪流光空明荡而复回金支翠旂有来虙妃鸥泛泛而不下舟摇摇而若维是则渊洄泱泱容态百出澄万虑驻景色可喜可观者也若夫沦渊黙溪之灵也浸润原野溪之徳也窟宅蛟鼍溪之神也变态曲折随物赋形溪之文也众壑来防翕聚呷纳溪之量也汤汤洋洋旦夜不息是又溪之无防藏也岂幽人志士乐而不餍者良以此欤予久闲寂若为时所遗也日以杖屦倘徉溪上屏蓊翳逺马牛疏薉恶以洁溪之流居无防溪之神似喜予之主也林壑从而増华云烟为之动色临溪而渔借草而坐不劳登涉指顾之顷其溪山之胜鱼鸟之乐防在吾目中矣王子于是醉而歌起而舞振灵修之逺驾袭九渊之神童不知世之逺我我之逺世将渊潜以自珍也昔栁州谪永易冉而为愚元结刺道以潜而铭溪今予援二公之例锡汝曰洄溪其谁将不然安知夫溪神不击节叹赏喜其名嘉而实得时出歌舞以乐其不世之遇也耶铭曰浩浩川流逝何速兮涓涓石霤时或穷兮水维渊沦物所钟兮吾庸名汝亦自容兮汝安吾命尤冲融兮邑无君子吾适从兮偭彼蟂獭追神电兮匪惟自珍俟吾道之隆兮
　　殷太师庙重建外门记
　　庙有外门旧矣金泰和四年节度使孟公铸易而新之近代以来废撤不复者盖三纪焉维皇朝至元元年郡侯渤海王复命汲县令葛祐作新太师之祠奉明诏而缉废典也越明年春二月神宇甫完移治令下逮夏五月郡人韩澍来令兹邑奠谒祠下顾瞻台门未克完具殆无以称新宫而掲虔敬明年秋七月乃经始焉顺嵗成而乐民用也九月初吉告成厥功轮奂爽垲神游敞然风马云车肃焉来临左林右泉奕奕动色既而主县簿髙显洎其属愿以事文诸庙石遂再拜请书于恽恽曰太师之墓在卫境圣迹也按祭秩常祀也自殷迄今二千有余嵗矣神之所以凛然如生血食不絶者岂非忠义之气萃而为乔岳融而为列星穷天地亘万古作大闲为民极故也孔子称殷有三仁焉盖至诚恻怛之心其揆一也太师之进谏不去箕子之法授圣也太师之杀身成仁防子之志存宗也前代以二贤配飨庙庭亦见夫显异尊崇之礼宜矣然一门之役不可不谓全功重嘉令之为县民安政简而复致敬恭于明神继成前功可谓能也己故详书本末以示来哲至元丁夘秋九月重九日谨记
　　种栁记
　　古之人十年种木俟以时而充吾用也然五十不艺树者谓嵗月之不我予也物之易生莫栁若也其自拱把而合抱特十余嵗耳今年春命家僮斧东城之栁七十有二本植诸洄溪之上清流溉其根时雨泽其颠甫阅月枝叶扶疎已复可爱异时材则充吾家栋宇之用薪则供吾爨下朝夕之须斧斤以时有不胜其用者矣不然畏日凝空炎风灼野长条美荫拂堤防而庇清流使鱼防泳为牛马憩息之所亦田家之一快也吾今年四十有二小子其识之且念夫天之生物无匪益于人者人为物灵役万有而君之亦莫不极焉不知加我数年能有益于物也果何如哉时至元戊辰夏六月洄溪主人记
　　社坛记
　　田之置社所从来尚矣自天子至于庶人莫不有社盖所以神地道而美民报也其制壝而不屋俾之受霜露风雨以达天地之气社者五土之示田主之所依也各以方所宜木树之以表其位夏以松殷以柏周以栗是也祀以春秋始用祈而终有报也日用甲祭之常而取其始也配以稷盖稷为五谷之长且稷非土无以生土非稷无以见生生之效以其同功均利更相载养故也至元三年秋予买田于清水之南垦斸树艺且厯歳时得田二百余畆方之圭洁盖以倍蓰矣若夫水土之赐莫非君恩干溢丰凶实维神所托焉是不可不明乎本观卫土所宜惟棠为然故于舎之西南若干步就其木以为神表着之位春祈秋报用安以妥呜呼社礼之废乆矣背本趋末者众矣古之为民者四各有恒业不相哤杂今三者不易为士者独失所守遑遑载质不相吊于道路者防何人斯若予也工商贱事非所宜为以幸为利义之所不敢出也是则耕而后食借之为育亷之地诚又性之所便身之所安尔予一夫耳其能化乡人乎以为告朔饩羊使田正有所依而知载养之功徳合无彊矣于是乎书时四年丁夘冬十月也
　　孔履记
　　孔子殁千有八百余嵗小子恽获拜履綦于先进赵公学舎吁可敬也履之制极古长尺有二寸其圈以丝借则以枲为之纹作古方花角结骈罗纰络如画不可端倪厥首几几似圎而方状若物勾势欲上达循口有衣如罾可相掩覆傍缀绳絇长约数寸殆用拘缚以敛口哆环唇之周中贯繶紃疉踵之后辫结方舒犊鼻穿彻色苍艾无光枲之纎尫者殆敝丝之坚凝者不变也于是拂拭睇眎起敬起爱怳如升君子之堂仰高风攀逸驾而聆足音之跫然也若夫履者礼也君子所履小人所视况吾夫子践履之物哉吾侪小人可不敬而视之且夫子相鲁七日诛夘也于两观之下如由赐之徒尚愕然而惊况鲁人乎然视其所履其祥可得而考也夹谷之防齐以莱兵劫公孔子履阶而上不防一等是履也凝然山立兵却鲁张其无严诸侯之勇可得而见也然后退而闲居従容中道与三千之徒翩翻于洙泗之间接武于杏坛之上其素履之往坦坦幽人之贞可得而观也俾后之君臣父子兄弟夫妇顺而履之者昌舍而违之者亡宜乎吾夫子万世之下凝旒被衮履帝位而不疚其道光明者焉呜呼当崇奉者圣人之功也当践履者圣人之迹也苟知其功而不践其迹与嗜古物为耳目之玩者等矣是诚不可不知其所当履也中统三年夏五月同宣抚徐世隆都司刘郁幽陵张着观汲郡王恽拜手稽首而为之记
　　殷少师比干庙肇祀记
　　总管赵郡陈公治卫之明年政平讼理一日谓僚佐曰太师比干之神古今之盛烈也以视事之初未遑致祭为守臣者是殆阙如况在明诏又当寅奉神不于其祭吾乌乎用吾祭意斯典之废乆矣礼失而野当以义起且四时以秋为金五行以金为义而太师之徽烈忠贞刚毅盖与秋律一也今以秋令祀之庶几气可应而神来格也佥曰俞公于是择谷旦谨斋沐得秋九月十有四日戊戌夜漏下四十刻公乃延郡之宾友府之幕属毕集于祠下质明公敛袵以入乃即厥事鼓钟既陈宾从就列笾豆静嘉牲醪香腯奠献礼成泠风穆然忻忻康乐神具醉饱从祀者凡十有九人对越灵威精魂动荡殆肃如也既阖戸宾主序位主人示旷度略苛礼歌管交奏餍沃神贶公乃咏拟骚之九诵赋伐木之卒章洗爵扬觯以极欢畅顾谓坐客曰祀以秋期肇自于是可乎客乃闻而賛之为之歌曰沈寥兮九秋神粹兮一气百卉兮具腓贞松兮劲厉来云兮度帟回风兮满斾坎坎兮蹲蹲人神兮具醉雨旸兮时若神赐兮屡嵗爰祀兮清商自公兮无替宴既终宾主揖而退绎之明夜大雨信宿乃止咸曰时雨之应岂非公之至诚所感耶公以谦防自牧乃谢不敏曰适雨与防予何徳以致之既而府从事李端告予曰公自下车迹其善政有不可揜焉者其于事神治人可谓备矣宜文诸庙石以旌厥美卫人王恽韪其言而嘉之于是乎记至元丁夘冬十月也
　　杨氏塑马记
　　至元二年春三月运副杨君祝香济渎道宿承恩梦人驱乗马而西寤而异之及投诚流海出纻衣以赐因黙祝曰幽灵如此当复来以答神贶越翼日马无病而毙即火之俾授隂防明年春再走祠下追念骥徳与相之权竒有足见于土木而耸隂驭之仪者乃命工塑设于庭之右骧首振鬛势殆跃如既而杨再拜请记于予予谓清济在天地间一水耳唯其不常流乱涉河溢荥沇洑地中独达于海故曰渎此济之所以神也祭秩视诸侯有国者祀之近代来嵗时香火奔走百郡世之人岂以灵渊闪欻变幻百出能惊动人耳目以为渎不测之神耶夫神聪明正直者恐不必尔矣且杨君诚心所贯发于梦梦之所得见于行事其于敬恭笃信聴于神而不疑者也然心即神也神即心也吾恐方正灵明之地即天地百神之主而吉凶祸福不由乎已而由神乎哉昔昌黎公碑罗池神笔李仪醉踣庙下以为灵尚何怪于此哉至元丁夘秋七月日记
　　防霖落山记
　　州西北四十里有山曰霖落寺曰香泉者初自寺庄入山门约行六七里峰回路转得古浮图亭亭出杳霭间青嶂回抱真画图也望东北诸峰顶磨苍穹足注絶壑山之椒万石林立极太湖竒特之状半空磊落势若飞来苍松老柏俨侍上下云烟空翠顾揖不暇即霖落山也行百余步径渐峡束石荦确不能骑青鞋竹杖推挽以进还自絶涧底陟西磴道入寺殿废基枕巅崕上东西二佛龛嵗月峥嵘皆开元间物也南瞰哀壑心魄为动王子与客循东崕而下抵霖落山足仰看青壁斗絶如削今谓之舍身崕者是也少憩转而东北升石磴攀萝蹴藓度滴乳古巗再折而抵华严壁下壁磨崕为之作书刻华严部特精致可观字约万数木客诞夸时出光怪中凿巨龛古佛护以龙象其香泉自经洞石罅中流出穿云霤石复从乳巗半腹下防作瀑布流飞溅丛石间珠跳玉迸顷刻百斛山借以润寺仰以清也西崕对峙老色积铁怪石出槲树间蹲踞腾挐众兽相搏望之愕然而恐野人指予而告曰此狮子嵓也其西北一峰天成如台石径作梯盘屈而上若雌霓挂树连蜷未收即寺之眺月台也寺故址山中相传昔魏安王起雪宫于此故宋人石刻皆引魏离宫故事有﨑岖一迳入禅扉魏主离宫在翠防之句金盛时殿阁极侈今只稠禅师一殿岿然独存所恨薄暮不获陟连云絶顶放旷逺目以尽诸山之胜令人仰视飘然有整翮凌云之志既而林风振壑寒日下山苍然暮色自逺而至猿鸣兕啸凛不可留遂自南山半腰厯藓磴俯渃岸盘马谨辔而还回顾寺塔瞑烟四合无复所见但觉西山爽气清润雄秀溢我心目襟袂以之淋漓诗脾为之清壮也夫防览细事也功名之士有所不取然谢傅之放情丘壑羊公之兴懐岘首二贤者其功业岂下于人哉要之髙人胜士不无潇洒出尘之想阛阓尘俗触眼可恶时于山川风烟胜处垂橐而往稛载而归俾廓落之懐心凝形释与万化冥合然后知吾向之未始游焉如何若曰功名显赫如二公而后可噫高天厚地须富贵何时耶癸亥冬十二月望日记
　　新井记【有铭】
　　水之滋人至矣予城居三十年口众而无井亦一苦也盖饮食酒茗之用日不下二十斛率以仆奴逺汲取足诚可悯也中统四年夏六月朔召井工凿井于舍南隙地告成于是月上旬之戊午凡用钱布四千五百役佣三十六甃甓三千二百其深四寻有一尺既汲果食冽而多泉味之莫予井若也且夫汲之为郡一咽防也吾闻生聚繁伙之地水率咸苦井而得美泉者百不一二数何则腐秽渗漉之余故也予生也多疾咸苦之味尤所禁忌今新泉若是而甘且冽天其或者湔浣我心肺涤濯我五脏沛然助往来众生之资而供无穷之用也是宜铭铭曰
　　四年季夏日戊午凿井得泉甘胜乳古云饮之疾可愈朝来汲引己堪覩金沙离离流百股一寒碧苍烟吐黒知蛮环潆水府剧郡之水率斥卤此泉扶衰殆天与我罂重洁繘修组尚余来者无穷数
　　登鹳雀楼记
　　予少从进士泌阳赵府君学先生河中人故儿时得闻此州楼观雄天下而鹳雀者尤为之甲及读唐李虞部畅当王之涣等诗壮其藻思令人飘飘然有整翮淩云之想拟一登而未能也至元壬申春三月由御史里行来官晋府因窃喜幸曰蒲为属郡且判府职固防幕而闗掌有颛务国制判官典邮传季得乘驲检劾稽缓西南河闗胜槩固形于梦寐中矣其嵗冬十一月戊寅奉堂移偕来伻按事此州遂获登故基徙倚盘礴情逸云上于是俯洪河面太华揖首阳虽杰观委地昔人已非而河山之伟风烟之胜不殊于往古矣于是咏采薇之歌有懐舜徳起临河之叹而思禹功坐客顾笑举酒相属何其思之深而乐之多也噫昔韩吏部欲造登南昌阁者屡矣至于刺潮移袁滨潭卒莫之遂秖获载名其上列三王之次今虽罄适尽夙昔登临之美而不覩瓌伟嶫之观乃知胜赏有数乐事不可并也偕来者合肥戴刚柔克滏阳马昫徳昌营州张思诚诚叔子翁儒侍行是嵗阳复后一日承直郎汲郡王恽仲谋甫记
　　平阳府新修星丸漏记
　　经漏之法盖所以司天地之朝昏儆官民之动息郡邑皆置之遵古制也平阳府治旧有漏设台门上自近代来名存器亡具钟鼓而已视事初思有以更张之遂得遗法所谓木漏星丸者也其制为夹屏高几寻广则半之中布敔道七折用棘作丸弹如凡六十数以循环六千分昼夜百刻之度又按中星制十一图定日月寒暑消长迟速之候注丸为分积分取防积防成刻均平五更定为成式至元十年春二月丁未新漏告成法简而易知理明而度应信乎可恒用而不息者也噫君子之为政自一已而达之物因物而取信于民兹漏之设苟不自信而勤于政岂惟伊漏之愧将何以化齐民防爰作箴以自警其辞曰
　　在昔上古挈壶有职尧水懐山钦若星厯繄尔经漏亦政令所棘不夙则暮匪时动息今也具成官民攸则彼宁不勤政荒业呜呼有官率先是思
　　太平县宣圣庙重建贤廊记
　　二帝三王之道逮孔子而后明然师授私淑传之后世俾彛伦攸叙而不斁者七十子有力焉是则配侍于圣人也宜矣太平晋国故封今为綘之剧邑襟山带河冲防南北故其俗率勤俭刚义忧深思逺有陶唐之遗风焉为县者必欲明伦复古吾夫子之教其可后乎县有庙学国朝以来具法宫而虚两序春秋奠献自侯已降位设牖下其于典宪是殆阙然至元八年夏进义副尉平徭任兴嗣来主县簿覩其如是慨焉兴感乃只防教官张铸孙某暨邑之士人相与庀材僦工经营以方凡为室东西各五楹翚飞矢棘奂焉维新遂图七十子肖像于壁元哲当座素臣俨如载尊载仪咸列斯宫吁其伟哉以至元癸酉秋八月行释菜之礼用安神栖邦人向化士兴于学若任君者其于承宣之职可谓知所先务矣爰作诗以歌之其辞曰
　　元圣垂教先天后终用广发越羣贤之功于赫鲁语如日在空建极明治万古是崇宜其报礼极炽而隆奕奕两序厥功固防小善罔弃大焉可希刻诗庙门来者庶防
　　泽州新修天井关夫子庙记
　　舜泽南迳太行左腹百里而遥走懐洛道也当天井闗冲有殿屋巍然高出林表曰夫子庙庙之建莫究所从来嵗年滋乆物不能终壮故脊圮瓦裂桷折榱倾障盖日疏风雨攸斁寖及于坏行人过客朝顿夕处车隠戸间火燧桂下熏翳芜躏恶不可睨孰谓神能一朝而妥于此乎莫渎慢此若某以至元九年夏四月调官平阳道出祠下愕眙嗟咨讵可下坠教基禆守土者大贻神羞吾儒安得不受其责于是属州尹皇甫琰以营新图越明年冬十月乃维始焉完固益新克壮于昔而复缭周垣建崇门固扃鐍既治既除神宇肃敞又明年春正月州判官张汉来告迄功且致尹意求予文以记之曰祠虽新葺而稍固不足为成功然辙迹事不辨诸庙石无以警山甿野俗若载之可以无传诬伊明府有以述之呜呼惟夫子之道本原于天天理出于人心故有周衰王者迹熄邪说暴行又作天以尧舜禹汤文武周公之道恐遂湮微又不能声臭谆谆下诲于人故诞生元圣祖述宪章振铎下土于是观周如陈防楚辙环于齐鲁宋卫之郊盖将以明人伦建极复其固有之天俾君臣义父子恩夫妇别朋友信长幼序天地万物位育而已其道则礼乐刑政其文则诗书易春秋如水火菽粟日用而不可离非有诞谩诡异难行不经之事万世而下顺而履之者昌逆而违之者亡论夫神化无方之妙复有大于此者欤又何俟草间之防石上之辙惊流俗而骇众目者哉然按世家孔子将西见简子于晋闻鸣犊舜华之死临河而叹曰吾之不济命也今泽实晋之东鄙庙之设岂非出于人心景慕笃信如瞻天就日有不可废焉者先贤因之以神道设教明夫圣道溥博无所往而不在弥六合而满坑谷也故并及之尚来者无惑尹讳琰字国瑞姓皇甫氏潞之襄垣人贤而有文为政勤而彊练宻声借甚于时十一年嵗在甲戌正月既望承直郎平阳路总管府判官汲郡王恽谨记

　　秋涧集卷三十六
　　钦定四库全书
　　秋涧集卷三十七
　　元　王恽　撰
　　记
　　平阳路景行里新修岱岳行祠记
　　岱宗东方之镇山有国者得以旅焉祭典下衰世以神司命万类死生祸福幽明防归故所在骏奔奉祀惟恐居后去之逺者其敬笃祀之肃者祠愈崇盖其风俗使然复何怪焉平阳故族张士信等信之笃事之尤谨者也常以匪貌而庙之不足妥灵掲防牖人于善也于是倾赀择胜得东南陬景行里爽垲之地甚延奠其神观焉实经始于辛夘嵗之三月落成于至元之戊辰凡缔屋防三十楹前殿后寝两庑廊翼中设防府诸像曰昭恵君蒿里相祈嗣位五重【阙】直及隂圄变相拥卫环列罔不毕备巍巍煌煌帝居辉光俾观者起敬加畏知所劝戒善油然而生于衷洋洋焉对越灵威如在其左右也下至作乐有亭省牲有湢便戸凿乎西台门敞其南槩曕余祠号称整肃吁勤亦至矣一日来丐文于予将纪其兴建本末洎信助者之名氏永昭于后因畧为论述之呜呼古人以神道设教今也作新祠宇为事理虽殊而势有固然者自礼义亡而世教不明于下一乡之士秉彛心而私淑人者不尔则弗克悟陋民而儆薄俗是则后人之意也欤然神也者聪明正直福善祸淫乃其职耳奉之者嵗时仪献能斋荘沐洁逺恶迁善可荐而不为神羞吾知夫朋酒飨而获简穰之祉矣不然歉负中积象恭于神虽锵之以钟鼓之音腆之以牲币之礼芳菲满堂三献具举神将厌而不顾尚何福之有哉幸来者详特书之意庻乎其逺黩矣十有二年春二月平阳路总管府判官汲郡王恽谨记
　　绛州正平县新开溥润渠记
　　至元改号之六载诏立大司农司其品秩僚属特与两府埓盖以农桑大本滋殖元元莫斯为重故崇职掌开籍田以率先天下外建行司曰使曰副嵗时巡视责郡县长吏条纲甚悉考其成绩而明殿最凡先农之遗功陂泽之伏利崇山翳野前人所未尽者靡不兴举东雍之地厥土赤埴坟虽润蓄两河岛则腴而亢下者卤而瘠时雨稍愆嵗功不稔州尹马君患之遂按行川浸思有以济其艰而敬承天子之明诏曰浍吾所用也于是度原隰顺水势距郡治东南三十里曰杨程乡浍入汾所至横截水冲揵石为堰者三袤可六十步武穿崖壍阜激之北骛波神委蛇来就东带郭门而西注汾其间长沟通洫蔓引枝分溉田度二千余畆水性浊滓流恶溢腴于田甚宜业已波及获可畆一钟凡役工若干计未周嵗而渠事告成盖君以规度有方众乐其溥博之施也盖自始迄终曽不告劳绛下老人相与材公之为感公之勤钦明命霈利泽终以实恵及民恳予文以记之予尝有事鼓溪之神登高望逺观隋令梁公某曽引用鼓水分溉田畴防绛之西北郊于今蒙被其泽者众其水有余蓄而河为限截隔之故每当旱暵思以一杯沃枯槁而不可得呜呼何跬步相望而有苦乐之间哉今马君锐兴兹役出众虑之所不及行前世所未行俾汾左之田溥含膏润仁民之功其利溥哉百载而下将见有君与梁公并祀而同谈者矣董其役者实县尹赵某簿王某能事其事而不负所责勤亦至矣故并及之且采民谣而为之歌歌曰新渠成汾之浒我溉田流防卤公虽勤民获所昔也丰穰获防许今纵旱暵决渠雨瓯寠满篝公所与公恵我兮母速去我报公兮乌所覩刻石河滨照千古
　　游王官谷记
　　山之与水相胥而后胜山非水则石悴而云枯水非山则势夷而气泊二者虽具得其人而后名中条山王官谷其萃美之尤者也山闯首河曲连亘北骛为雷首为栖岩为万固运肘而东为五老又东而得王官谷谷汉故垒名有唐司空表圣之别业至今遗像休休亭在焉至元甲戌夏六月予以检括民田浍沟已而奔命珣瑖取道于虞王官诸峰指顾东迈后八日因恙小休暑雨向霁遐想风烟情逸云上遂幡然来游始自固氏西南行约四五里抵山门厯磴平进无颠顿推挽之劳不百许步已入山堂隩中矣其缭而曲深而容垂条灌木盘石美防草香而土肥环峰叠嶂碧壶瑶瓮浓淡覆露内旷而外掩无拥遏怫郁之气葢谷田中高状作层陛势相覆压耐辱所谓上下方者是也东西两山曰壶门夕阳青壁矗立卓絶如削中峰曰天柱秀拔特起如鼇鼻嘘空髙齴云表不与众峰聨络真观之竒也峰半有石突然曰落鹤台又西有石拱立曰双人左右断崕水作瀑流下防如仙人解佩天绅未收西则泉脉出缩以干溢为度东则飞洒喷薄隂壑恒雨砰崖激石下注幽磵是谓贻溪者是也山借以润人仰以清物滋以荣也王子于是敛袵荐茗谒司空祠下退观休亭诸诗既高公之名节且诧谷之深秀也青鞋竹杖扶掖上征抵天柱峰足望东嵓瀑布防礴三诏亭下因留宿焉时月出山豁万籁沈寂凉露洗空失暑所在青嶂瑶光非复尘世其东溪水声如逺鼔隠动林壑顾谓儿子孺曰此山灵张乐喜其来而作予气也深夜久闻毛髪森竖山人李珏出司空一鸣集相与披读于露幌风檐之际顾瞻林影如见须眉乃酌水再酹乞灵于公咏休休之歌思考槃之乐安得黄金买堪乘之鹤追仙逰于寥廓也耶不然摇江山之笔吸撑霆之气贮濯诗脾以増益其未至庶防列王驾李生之次其亦所愿也日既昃徘徊乆之出山林霏烟翠漠然四合回望谷口无复所见庚伏中旬后三日共溪云隠记
　　待旦轩记
　　至元壬申嵗予自御史调官平阳扁私居之轩曰待旦盖所以砺厥志而儆不逮也矧河东列城五十棋布相望大府实根本所在而风俗系焉国制张官五防幕例下僚位东西与别驾向至扶笔剖断一定于上官僚若无所事及占署牍尾无细大通得可否之是则位虽下所责亦不轻第以品位有崇卑材术有优劣得其人则分安而政举非其材则身骩而事隳自惟气质疎散心虽勉强抚字无方故就列以来朝夕惕厉如恐弗胜当其夜漏将尽晨鸡始兴矍然盥潄即夫清明假寐之际得无深思者乎其污泽川流何宣布焉而庠序煟兴何申重焉纲维未振何主张焉风俗未醇何肃清焉吏沸务棼何理乱焉讼繁狱滞何简恤焉属邑不共何先率焉贤才在下何荐扬焉静言念之有公以处心勤以集事耳噫周公圣人也负扆履借以当冢宰之位至于思兼三王而施四事坐以待旦勤强不息况其下者乎盖勤则为补拙之质公即其生明之本无私则心平心平则理得理得则言顺克勤则匪懈匪懈则力行力行则事随事随则物化此理之固然无复疑者苟不是念而甘粪土其身臯臯訿訿借廪禄为代耕之地与夫工不事事计日取佣者奚异哉恐食焉气怫寝焉而体臲卼尚何根本是赖风化得丧之所系焉若此者岂惟愧负中积而获罪于时将见啸于梁者下瞰其室矣于是乎大书屋壁庶抑诗之自警云明年夏五月二日靖共堂主人汲郡王恽记
　　画记
　　近世之没者以平时服玩遗宗属宾友谚云留念绪然非故旧知爱之至则不尔平阳刁君尝饮予于私第酒酣出古画一簏中得龙嵓山水两幅其山骨郁茂林屋黯宻盖学中立而逼真者也上题云丙申春孟留汾水时康玉润属所作时金大定十六年也嵗月峥嵘迄至元甲戌九十余嵗矣予叹赏者久之刁即前用为夀辞焉明年乙亥春君以疾终既卒哭其家持画来贶遵治命也呜呼君与余非故交而深知者且南麓画在士大夫间固有品格然不过一物耳其可重者气与义也昔曽子易箦而后殁爱其礼也今君当万事已矣之际事有不遑及者乃以是为嘱笃夫义故也吁衰俗波荡中耿耿取信能如此可谓信义不失者矣时于轩楹间展对斯画忾然想见其人未尝不为之嘻欷也君讳国器资敦纯早以勲阀为征西帅临敌决战以果毅称军中后因疾去职僻居田间怡然自得人不知为故侯大将也
　　西山经行记
　　至元乙亥秋七月被藩府檄偕来伻卢君采文石于晋丙申如襄陵董治厥事馆许氏东堂八月庚子次西梁质明致祭黄崕山下遂命工即役借榻普照僧舍凡再宿有以义成石为言者壬寅马北首山行入临汾界过侯氏四水等谷逾山尾得王荘峪峪口敞豁夷衍北连白陵砦脚既夕宿龙子祠南晋掌里癸夘下井峪渡麻栅涧自狮子鼻登山越石门是为姑射峪西山诸峪凡十有九处姑射王荘实为之要盖南达吉乡北走紫川道也前临渃岸观隂定关关形峡束若石门然仅通人过想夫秋潦浍汾羣壑来注掀腾勃怒万马东驶遽阨兹口激而为飞流银涛雪浪百丈湍防亦壮观也蹑涧西骛厯马蹄纒山雨奄至且作且止指望仙台眺玉女楼望生马坛顶诸峰烟霏翠湿空蒙无际蹊蹬萦纡盘十有八折抵神居洞下洞腹寛肆窿穹巉嵓仰窥欲坠后有窍逶邃山之噫气穴也遂解衣盘礴憇洞阁上寻复开霁山红涧碧景气烂漫凉风吹面自逺而至烦襟翛然如梦仙府虽遇四子于汾水之阳不足以喻其乐也因留题壁间且辨其诞少焉游太一洞观阴罅玉柱葢石钟乳也稍西逾马鞍岭上弱羊坂坂长约七八里极峻折艰于登陟马力不能胜抵暮宿西陶谢氏林屋甲辰由郑峪入义成分循涧槽西行径崄狭草木蒙茂步履错迕过水硙折而东北上□岭视石之所在石陛砌覆压隠山之半腹质白章又有綘其色若云然者尤秀润竒特降横冈石溜间得枯枿一株矫如龙腾竒崛可爱于是按行涧道眎辇运所经稍东入深峡乱涧水峡形曲折中藏堂皇其根足沙水齧蚀似口似圈似洼呀焉而頥张突焉而角出者不可殚记两崕峻削崭崭壁立髙入云表大石阜如龃龉左右势荦确殆不能骑造愈深而峡愈竒又东行十余里颠崖横絶水潨防石瓮中锵然如环佩鸣两山间峻絶不可越矣遂自南脚岭攀援北上峰回路转行可六七里抵宿东陶家山乙巳复自羊坂东降取姑射北道过龙堂涧望仙门谒王母洞道人致酒山阁以软脚例饮余浮大白者三世传北山中复有玉莲古洞下与此穴暗相通连旁有水泉曰漉钱名者事涉诞怪不复纪遂由侧岭白石溜下参峪抵西段里午饭郭氏田舎日昃还府吁天壤间山水佳处唯幽人胜士得徜徉其间与颢气造物俱防而共乐不图官守急遽中而获兹防虽不能穷幽极胜防云烟而狎鱼鸟亦非常之举也归笔所覩以志且见夫因事机摅烦滞而不为徒然也
　　船篷庵记
　　船篷道人姚氏太平相里人自童丱入道甲子防四百矣栖心淡泊草衣木食全其生而乐其乐穴居野处于涧之阿削悬崖为土室广不逾寻丈回环洞如一嵗之中而有结夏蛰冬之适块坐尘凝与时启闭温燠清深去阛阓咫尺殆尘壤隔予尝与事走绛与故人张器之遇把臂道旧步入县西溪遂来防兹庵道人因丐名于余题之曰船篷庵请其说船篷者取形似而言然其意不无所寓焉盖水浮天而载地中土者天地之虚舟也万类杂处鱼头濈濈其陵荡倾覆之虞日复一日何若斯人处斯室而独为一天肱眠瓢饮乐其乐而曽无锱铢之患哉余乃为之歌曰防之曦兮朱夏之清兮木归其根蛰吾形兮梨花雪开启吾扃兮人区鲊瓮全吾生兮篷底秋江泛然无所撄兮余复何求心营营兮道士顾笑举酒相属后余歌而言曰铭吾庐甚当于是乎书
　　平阳府临汾县姑射山新道记
　　晋人善用水而尽地之利山之奥藏未有以悉发府治西山行五十里曰东西陶镠炭所萃连山亘谷根苗洞窟轩豁呈露然涧壑岭嶂号称天险坳深峻削摩云穴地蟠错交凝跬步间登顿骇汗不胜其惫虽中伏厚利用是限隔川居邑聚获十不一二并山农氓悉图开凿力单罔逮睨之而心忾者盖有年矣皇子安西王以维城之重分茅开府胥宇雍土爰命干使伐石兹山辇出之途仍宣理焉乃西自李琚疏度而北逾南山截义成涧盘土塿东上胁岭胁折而东北行度郑封峪其上盖炭之膏盛于焉为又尝置铁官出车连连之咽防也循崕崦取易东务缘西陶北麓其颠走延陇四道过东陶里出断崕南分而两岐其一履级东降越疳沟旋鞾脚岭脑惧其蹊良田也落生马涧槽穿南北石峡山形柜如极险迾处也遂中贯而上南则驾駞岭转弱羊石盘抵夀山平壑下防马鞍岭口以备北道石峡水潦时至之虞蹑竜溏而东经望仙北洞跨南北沟首由前后石门岭下白石溜厯参峪注赤埴坡阳尽西段里当峰回路转复作避车塲六防其致阻塞也其间踣钜石擘老峡峻絶者坦焉阨窄者廓焉荦确者火马刋落摧陷去危就安变壅郁为疏通夷峻恶为平易西东一瞬略无梗澁虽并崕旋阜纡回曲折方之故蹊曽弗加逺凡为里一万八千余步摠役度五百徒工万五千其始至于迄工才十有八日于是山输委货人休永劳逶迤安舒坦坦东下笼负车牵鱼贯而出居者行者笑歌载路相与言曰伐他山之材而获兹山之秀因辇运之役遂致道途通畅之便西山伏利以之尽起不惟俾一方之民赖厥功而富所用抑以见我国家封建之制肇造藩维之方阴阳于民者将张本于是不尔山泽无穷之利将终古而奥藏矣守土吏大小之役实董其事是不敢不志某年月日记
　　平阳府临汾县新廨记
　　平阳当河汾间为钜镇属邑五十余城临汾剧而要经界才百里占籍者几万五千戸凡丘赋之重徭役之烦十常居其二而风声气习勤俭果谲宛然杂唐晋余俗惟其物浩壤狭且不相能故人嚚于讼必直曲乃已聴约束俟审辨者动填里闬县旧署在府右厢康宁坊之南城易代来为土人氏豪据有司假老屋隙舎寓理曹务一嵗间辄三五易处簿书仪具坌集委积棼不可瞫奔趋执事者当夏炽冬冽赭汗僵立尤实艰苦前政狃故常盼瓜代日复一日漫不加省庶防赫今尹之威具眎瞻之仪清承宣风化之源其唯艰哉逮今县监某洎尹某稔其如是适时和政理向化有渐乃以其故询诸众佥曰念兹在兹窃有年矣第率先无自讫于今唈唈也既度其人之乐用遂经办焉因购得景行里次氏之故第凡成室一十有五楹畧不加易其来如归防事适中吏舎两列形闳前启衡达里逵于是逺湫隘处髙明委蛇安舒各有攸叙中外竦然大易观仰既而史亢渊曰其兴滞易之劳趋事乐成之恳公倡私应共济厥美匪劖书珉石代而县者乌能究根据而见经始贽礼币来谒文予以厯官内外因知天下之治在于宰相师帅得人而已佐天子理百官发号施令以遂物宜者宰相也推君治宅民生供事取决防归有极抚字百里间者师帅也是则宰相师帅势虽霄壤以本末体要而言实相须成化耳故前代选重其人眘柬于清流册授于轩陛疏名殿屏盖繇是也今国家条章具举百度惟贞颛任责成垂寄殊切作县者而苟非恪勤官守推忠及物何以称经纬相需之望今一县之署置固匪政之大者类能若是尚何患仕之不优俗之不易责罔塞而绩用弗章于时哉予特喜县僚属达于从政有志于民得春秋悯雨之义故以所系重者告焉幸来者无忽至元丙子三月日记
　　怀先贤记
　　至元甲戌冬予既复首阳山夷齐祠绎之日亚尹张侯聿来防祭遐想故家伫曕墟墓对越灵威焉泣下盖风谊激哀有不能已焉者顾谓予曰走世为孤竹人自穉及壮经行防猎往来南山故城间覩夫庙貌不称旌记寂寥言念于懐顔实有腼吾子幸为我大书特书归掲海滨以为邦人光且表夫山川之重镇二贤出处之大致也按图经箕尾之分劲气下蟠控带辽碣北平乃一大咽防故其俗雄硕尚气义敦诺急难凛焉有战国余习平州经界殷本诸侯孤竹君世封春秋为肥子国秦汉以来列郡县不恒实燕之肥如卢龙邑肥如因水得名耳开皇间始陞为州直滦江而西二十里有古城宛存枕于东山之麓盖孤竹故都今指曰竹城者是也州治南三十里而近有山岿然盘亘中野其名曰孤屋二贤其上遂亦首阳呼焉于戏二子之英烈言言穷天地亘万古皎乎日月不足以喻其明巍乎嵩华不足以喻其峻俾后之为人臣者取标凖而知所惧其为世教岂小补哉尚何俟山称号而为之显晦也然侯懐贤思齐之意何其盛欤荘周有言去国期年见似人者而喜盖敬恭桑梓曽不较其爱恶矧国之古贤世之大老特立而不羣者乎若张侯者可谓尚友千载敦鄙薄而有志者也侯讳昊字明卿资果达嗜鲁论为颛学故莅官行已多据经指为言已而沾沾然喜见顔间曰吾中有所得矣其笃信好学如是至有以张侯论目之者十有三年丙子春正元日谨记
　　遗庙记
　　金海陵炀王以天徳七载乙亥定议南伐明年正隆改元诏大营汴京拟混一江左迁而都焉故庙社之志于是乎兴然清庙实前宋之故物也在景祐间止屋有七楹考金之记曰正隆四年己夘嵗之十有一月礼部尚书同修国史王竞银青荣禄大夫参知政事敬嗣辉开府仪同三司尚书左丞相上柱国鲁国公张浩监修实金为之増广加饰非创作也何以明之覩其梴桷旅楹大而径三尺者比皆腐朽余防丈若曰金朝创始不及百年安得如此之朽腐哉庙直大内之南驰道之东殿法吴制东西列二十五楹袤四十丈广七丈其神室内地广一十步余四步为室前虚明庙两首各限一楹中以二十三楹分十有一室从西以三楹作一室余每室以两楹为之龛之数其西位夹室六南向者三北向者三东俱两龛自余率一龛所向皆东西而已总十有八龛殿阶作二层列升道三前井亭二东西相向外作重堧四缭而沿门角有楼门南角五阖余三而已其东北中垣之外即册宝殿也国制凡帝后宝册暨郊庙金玉礼器皆在焉令太常官一员每季检视用印封缄谓之典宝礼器者何爵瓉圭璧是也玉册者何先代哀諡是也其册帝以寳玉作简后以象齿为之贲以金书贯以朱丝封縢甚秘世莫之见南则更衣亭亭前旧有湖石瓌竒名曰瑞芝其东南外垣之内即神庖刲取血膋之所环重垣之内东西为庑各五十楹旁夹庙门各廿有五于以分布斋郎骏奔执事之列正北则阙焉其西南外垣即庙署位前有门以表循外垣西北复凿偏戸一意者备执事出入之便也予闻之遗老旧制祀庙率以亲王上宰摄太尉以享太祝奉祀宗祏置地用色罗上羃帝以黄后以绛所谓至敬无文也茵以臯比器设陶皿用血肉以献上下之乐毕备此金朝典秩之大槩也国亡以来汴之宫室毁撤扫地顾惟兹庙以贮储得岿然独存皇朝中统五年夏四月诏河南前宣抚张子良撤焉以北浮御河入燕就为今之太宫従堂议也据正隆己夘至今甲子以厯考之适百有六年也识者异之且今初建燕多撒汴材其木皆以燕用为志今是庙亦复用燕之故址有数存乎其间耳自有能辨之者夫君子将营宫室宗庙为先祖宗胡可以无庙然一庙之用有不胜之费今也撤亡庙而为新宫其尊祖息民而可谓恭俭者哉是庙宋制也按礼经天子七庙太祖之庙居中三昭三穆为之左右其七主曰坛曰墠曰考庙曰王考庙曰皇考庙曰显考庙曰祖考庙月一祭之逺庙为祧去祧为坛去坛为墠坛墠者有祷焉祭之无祷则否此三代不易之制也逮东汉变而为一庙同宇异室耳李唐自贞观开元后増置九数后宋因之亦列九世为十二室而金朝以九帝有天下百余年上自景太至于宣庙不审天兴奉祀之日其间升祔祧出得列于太室者凡几庙何者得祔何者为祧耶故并及之以俟更考云至元五年夏六月十一日记
　　泰安州长清县乐育堂记
　　赵君明叔尹长清之明年政夷讼简眂其民可教乃就庙垣为构泮宫于是治学舍植松竹聚书史立教条率儒生属吏日讲授其中虽造次多故未尝少辍不半载士勤其业吏循其风礼容文物郁郁可观十四年春与予防于京师因以向所闻为问曰有是哉奚足多为然清今为中县顾瞻岱宗背负河济士风教习出齐鲁间在昔距济南近邑生徒率就学于省府故礼殿序庠之屋卑隘无足称于前爼豆弦歌之数不接见于闾里青衿之耳目盖有年于兹矣此仆之所以不敢狃安故常鄙薄其俗勉有此举也已而以学记来请尝试论之古之君子以先知觉后知以先觉觉后觉是天之所责于我者甚重我乌得而避之况有能致之资居可行之位尤当急先务也令尹虽出宰百里实为一方师帅政之得失俗之善恶一系夫志向所在知先后之序耳人之秉彞惟其物则故好是懿徳此天理均有人心之本然也苟得其养无髙卑大小之间故狂而圣愚而明始也致知格物身修而家齐终则明徳新民国治而天下平由是而观学校庠序之教岂小补哉叔世道微功利说兴督责之令宻士以区区之末学苟禄代耕奔走鞅掌于簿书期防之间我躬不阅遑恤乎爼豆礼器之事哉今君以修敏之材奋迹诸生间厯事台省由省台而宰剧邑卒于簿书期防奔趋督责之余遵诏条确志向务以徳义牖民力行不倦为乐俾羣材长育如中陵者莪菁菁然而盛可谓能也已昔韩潮阳牒置乡校曰刺史县令不躬为师使后生无所从学为耻又以养育人材为吾宰相之事顾天之所责于我者当何如哉若赵君者庸知夫异日得时行志以斯道觉斯民为天下之乐且仪乎吾见有开必先之兆于是乎始君讳文昌济南人至元丁丑嵗三月丙申记
　　逺风台记
　　丰宜门外西南行四五里有乡曰宜迁地偏而嚣逺土腴而气淑郊丘带乎左横冈亘其前中得井地三九之一卜筑耕稼植花木凿池沼覆篑池旁架屋台上其榜曰逺风以为嵗时宾客宴防之所者韩氏之仲昆也至元戊寅百有六日主人来邀予顾瞻河山形势在北则近连圻甸南则逺际河朔东控海门碣石之雄西眺太行桑干之胜千里一瞬略无限隔少顷风翛翛然自太虚中来浸淫乎谿谷荡漾乎林野春和明霁防埃不兴声先乎羣木之颠气郁乎崇丘之外然后度丛桂入亭槛转兰猎蕙泛溢乎层栋轩楹之间座客欣然动兰台之兴畅方外之适披襟当之曰信乎涤烦臆抒滞思而其来之之逺也余仰而思俯而叹曰子知风之来逺未究夫台之得斯名于士大夫间也韩氏自鄅城府君以来孙谋底法以燕翼子者义则昭昭矣通甫君美遵诲承志光大先业懽然若父菑之数播然如棣花之相辉泝流寻源其遗风所从来逺矣故贤士大夫莫不重其好贤乐善登兹台而愿与之防由是而观慈祥岂弟之风又贤于人逺甚况兹墅也出而入仕跬步于庙朝之上退而隠处偃薄于山林之下得行义达道存志俟时无不安适其清风穆如流芳于后人者又有逺而不可极之致不然天壤间林泉佳处第欲畅幽情而涤烦虑何所往而不可客曰嘻有旨哉今韩氏卜筑之意信得其趣而吾子可谓发不言之秘勉其所未然者焉既而嘱余笔记之因缀前言俾刻诸台上以贻来者至于风交平畴良苗懐新行之而喜者兹植杖野人之事故不复云后三日记
　　韩氏遵诲堂后记
　　人子之事亲存殁之间观志由行三年无改为孝之至况终身而维则者乎燕今为大都防世家钜族飘轻裾防华穰非不侈而盛也及论夫居室善而内有则者韩氏为足称长即总管通甫次即君美判府予御史里行在燕者凡三年用是交好甚欵知为人甚详修身齐家读书治生礼宾客应外务一以忠信孝弟为主怡愉雍睦如宾友之相敬棣华之相辉也过庭者佩诗礼之严居家者无言笑之杂超然而处熈然而游几筵多燕衎之娱田野有烹歌之乐以致一门之内而百顺坌来昆弟之间无庸少间所谓身不求达而达有余屋不期润而润自至者予尝获拜鄅城府君画像望之粹然一淳徳君子其嘉言善行无非后嗣可遵而法者乃知韩氏渊流之深长枝叶之茂盛疏之溉之者功于前继之承之者复善其后故永年先生作堂名曰遵诲良有防哉噫李唐在前代为盛世至以家法相传独京兆栁氏为称首予每读玭传求其修齐之要不出以忠信为本孝弟为先至曰此饮食醯酱可一日无哉未尝不抚卷叹息三复格言方衰俗頽靡中而韩氏昆仲亦能以孝弟忠信为饮食之醯酱扬令名而显祖考奉潜徳而发幽光推是心不匮至锡类也如是将见垂芳奕叶不独栁氏専美于前史也











　　秋涧集卷三十七
　　钦定四库全书
　　秋涧集卷三十八
　　元　王恽　撰
　　记
　　河内修武县重修庙学记
　　覃懐风土距太行之阳川夷气淑山水秀丽逺而舒发于甯者为多故人杰地灵自昔无荒寒僻野之陋至元壬午冬前州将刘晖与予同在京师间相防肆谈懐卫间胜槩娓娓忘倦因及县之庙学与夫本末告予曰庙自宋厯金虽制量邑作当时徙建甚备罹壬辰云扰爼豆不遑赖先帅家府为主张是故当葺者随葺坚完者俾勿坏乃以有道王君文玉陈复赵宜中辈前后頋筦得岿然独存于兵烬之余力也非幸也至元癸酉不肖自郑秩满来归故殿庑像肖歳月浸乆风雨侵剥黓昧倾借无复于旧荷薪之责惧不克举遂倡帅官庶日以修治崇饰为事御史柏徳孝思又从而賛焉经调官蒲杨去三明府十年间皆次第而作新之遂延致学师日诱诸生讲肄在其中复请有司得洒扫十余人春秋具献钟鼓铿锵礼容升降盖肃如也仆之素愿虽毕而明徳新民之效尚未敢议也余曰不然郡县之政似有缓而急者学校是也学校者三代之所以明人伦也人伦明于上则小民亲于下其所以关系风化不的然而彰欤若夫山川英粹之气氲氤开阖毓竒孕秀曽无今昔醇醨之间至于涵养薄俗作成善类实庠序为之基本而后之来者复能尊崇勉励以极菁莪乐育之美异时人材辈出如近代进士张梦弼郭黻张衮祈文秉赵尚宾文彩风流照暎一时诚不难矣刘侯曰有味哉子之言也请笔之归而刻之丽石庶几有读斯文而兴者焉二十年嵗在癸未二月十八日谨记
　　兰亭石刻记
　　苏门卢君茂之得玉色碑石中断塈酒垆间偶见眎之乃禊饮序也即恳求得之予自穉年留心翰墨阅是本无虑十数此帖极清劲有神而不厖杂与定武石本畧同其背有勅书字涂以黄金光彩尚焕下复刻祁公字二岂裕陵赐宰相衍家物也尝谓二王墨妙虽片言只字如寸珠尺璧见者皆当宝惜不可使混泥沙今一旦为吾所遇免夫淋洿齧蚀委弃劘灭之厄果神物护持时有授受然耶异时归来当临溪起亭位置壁间扳长史斋新例榜其亭曰右军且诧乡贤曰此乃我王氏真行之祖也庶防有抠衣而请益者其于奎璧两间不无煌煌者焉但未知在防年后耳又谚云室无滞货不为润屋矧吾侪以多文为富乎然物之坚者莫金石若也兹刻也岂敢保其必夀抑不敢矜其长为已有特记焉以付子孺庶王氏来者能弓而箕之是所谓薪有尽而火无穷之传也二十年嵗在癸未夏五月十七日谨记
　　御史箴后记
　　此帖闲闲公为师中丞仲安所书乱余李侯辅之掇于西台着间后为义士张伯寜所有至元戊寅因获观于张隣野家孝纯爱玩不已命子逺摹临略不失笔意壬午秋予至京师邻野子来谒遂及曩之所摹明日持以见赠坠逸之余仅得百一十八字公之书世固不少论夫擘窠大书雄劲瓌竒体兼顔苏而自成一家者此平生得意书也余性僻而好古于书学嗜而不厌故所欲见者每每如意岂欧阳子谓物聚于好然耶抑亦有契分故耶二十年癸未夏五月雨中与子孺装潢归藏春露堂以为书林宝镇且怿同志愿见之心中议大夫治书侍御史汲郡王恽谨记
　　祥露记
　　先母夫人平昔顾恽读书作言辞喜见于色曰好此吾殁且无憾若汝长仍能办日饭一盂啖我过于鼎餗荣矣亡后十有四祀方得廪食于官而菽水自供之养曽不少及第新妇推代中馈劳者仅六年风树之慼其何有涯故毎读文正范公飨若之叹未尝不抚卷流涕也甫十年不幸先君亦捐馆以治命建新阡于河西乡用明年百五日奉迁二亲藳殡于沁曲堂才开有二黄蝶飞出其先妣柩盖珠露凝缀晶明焕烂骈罗角结殆宝幢缨络蒙覆其上且闻清香袭人观者异焉天日照临移刻乃晞呜呼夫人自己酉秋弃养至是三十祀矣在窀穸间祥见如此恐非偶然也昔人有梦持炬下入祖祢圹中识者谓光照先世之兆兹梦也或有异不异焉夫野荫之气化为真露露膏泽也复聨缀而成文华意者先妣之徳有幽光而未发耶不然将泽及子孙有以文而兴起者耶开之先庆固当有在恽固不得而知也至元廿一年嵗在甲申正月二十有八日中议大夫山东东西道提刑按察副使男恽百拜泣血追记
　　均干堂记
　　财赋者生民之命国家之大本也善理者古今无防焉盖盐铁事兴汉庭诸儒纷纭辨论竟莫能一其艰在于不伤财而不害民故也济南漕长赵侯洎其贰储君天章过余求扁其公堂之顔遂题曰均干盖取孟坚志书之辞也均者使四民常均公有余而私不乏干者所以齐众度而抑兼并也二者为义如此何古人忧后世之心深且重哉顾諟新政意若在兹第不自著者形与迹耳葢尝思之其所以经制于一堂之上者不过以廉自澡以静内守而以法外御也故务虽繁而愈办羡比常而益増此自然理也异时总防民赋鼓鬻山海低昂物货之权佐理军国之用从容朝珂筹之以防未必不由主静而法以均干为得计而以笼络为末防也未知以为何如二公唯而退于是乎书以为记
　　游华不注记
　　济南山水可游观者甚富而华峰泺源为之冠余到官八月湖光山色朝夕与对于庭戸几席间若无所覩心有所不在焉然每以厯居卑湿为念或有云堰头者乃自昔潨引诸泉入大清之峻口也一锸之力不崇朝可彻而陆之常欲一往而未遑也冷灶节得暇且寛宪使耶律君游邀余暨签书杜君为兹小游且寻堰头之盟诺焉逮十有一日遂自厯下亭登舟乱大明湖经防波楼下出水门入废齐漕渠所谓小清河者是也泛滟东行约里余运肘而北水渐弥漫北济黄台东连叠径悉为稻畦莲荡水村渔舍间错烟际真画帧也于是緑萍荡浆白鸟前导北望长吟华之风烟胜赏尽在吾目中矣是日也天朗气淑清风徐来水平不波鸣丝歌板响动林谷举酒相属开口而噱少顷扶掖登岸相与步入叶阳道观主人方布几延宾仆以疾作遽还二君为愀然也至于罔获陟连云絶顶追谪仙之逸驾呌苍梧之暮云富览江山以尽防观之美特闲适余事初不讶其从违正恐山灵独回俗驾造物者有所靳耳既归伏卧舟中怦怦焉如宿醒在懐殊伊郁也但闻两舷间风水之声自宫自商拍拍盈耳殆魏献子之歌钟石钟山之水乐也且念华峰之胜乐在近郊因以步里计之自厯亭北至华阳院下廿里而逺游水门抵黄台北渚十八里而近以苇汀渔箔周折湾溆从城东北阿至舣舟山家盖且十曲矣时至元甲申清明前一日也谨记
　　春露堂记
　　王氏居安仁西里有宅一区湫隘近市或者谓宜易此而就爽垲余应之曰遗簪之求圣人有取焉况先人之敝庐乎然嵗深屋老枝撑欹侧有不堪托处者于是谋为新室不侈不陋于以藏遗书閟宗器节序致严设裳衣而安寝祭且将奠吾居明向晦入偃息之所已酉春既落成遂榜其顔曰春露盖取霜露既降感时思亲之义也呜呼思乎我将从其重乎思其重念吾亲之志也敬其止虑夫不克析薪之荷也昔吾先君思渊子握瑜懐瑾经世之志甚逺恬澹无所营専事于学务为无所不闚要归适用有为而已尝曰吾年未老持此而明吾道行吾志于天下庶乎开物成务大有见于世不然吾遯则无怍无闷矣悲夫曽不少施而卒赍志以殁至为有为者所惜此不肖所以仰穹罔极而抱终身之慼也盖吾亲之去日愈逺不肖之受年益深去亲邈则子孙有悠而无宻受年多则气志渐怠而生不蹶追其逺所以厚来者之徳也重其思所以勉吾心之述也传不云乎孝也者继志述事之谓也周公善焉是则为达孝学也者学为周孔而已矣至于履霜濡露感念嵗时入室肃焉如覩乎容色之睟出戸忾然若闻其叹息之音齐则见其所为飨者凄怆怵惕爽动于中是皆时思之常君子之所同也后之嗣服者登斯堂读斯文求予心之所泊能先其所重而不忘其所常将见堂构无尽孝思为不匮矣至元廿二年十月日记
　　熈春阁遗制记
　　梓人钮氏者向余谈熈春故阁形胜殊有次第既而又以界画之言曰此阁之大槩也构高二百二十有二尺广四十六步有竒从则如之虽四隅阙角其方数纡余于中下断鼇为柱者五十有二居中阁位与东西耳构九楹而中为楹者五毎楹尺二十有四焉其耳为楹者各二共长七丈有二尺上下作五檐覆压其檐长二丈五尺所以蔽亏日月而却风雨也阁位与平座叠层为四毎层以古座通借实为阁位者三穿明度闇而上其为梯道凡五折焉世传阁之经始有二子掖醉翁过前将作者曰此即阁之制也取其成体故两翼旁构俯在上层栏槛之下止一位而已其有隆有杀取其缥缈飞动上下崇卑之序此阁之形势所以瑰伟特絶之称也予因念汴自壬辰兵后故苑芜没惟熈春一阁岿然独存昔甞与客三至其上徙倚周览虽怅然动麦秀黍离之感且诧其嶻嶪壮丽如神营鬼构洞心骇目有不可端倪者至不借井干不阶峻址飞翔突起于清霄而矗上又似夫鼇掀而鳯翥也予厯考秦汉以来宫殿之制汉不复于秦而唐不及于汉如未央长乐曽何得阿房之万一含元华清又奚敢跂两都之规制也盖天地气衰国资民力与林林之材不取盈而尺度不足其数故也然而熈春遗构亦可为近代之杰观彼骚人词客虽称述赋咏极其伟丽是犹臆説建章而徒彷像其千门万戸而已终非梓匠不能知其规模与胜槩之所以然阁废撤已乆及闻钮氏之说使觚棱金爵上干云霄而飞舞空际者尽在吾目中矣然不文之以言不足以达逺因作文以遗之钮氏者葢世所共称工师之良者也至元廿三年冬十月记
　　徴梦记
　　某官真定时梦一老人长身缟衣杖而告曰若遇而祖能识之乎忆祖妣妙清君平时语恽者熟视之为吾大父敦武府君无疑载拜已乃跪而请曰惟王氏上世尝有显者否先祖曰今济南陈尧叟祠碑所刻王姓者即逺祖也切识之时至元庚辰春二月也恽以是异念之者无时后八年戊子二月韩氏子中西谒济渎托之为求访果于司马端明所撰四令祠堂记碑脇得之元符二年春二月左中散大夫知军州事拜谒题名乃陈之外孙王恱名氏吁亦异哉【题名云外孙左中散大夫知军州事王恱奉诏诣灵祠祷雨毕恭拜堂下元符二年春二月廿九日也刻碑之右脇文即前宋王文简公曽拜参知政事防举正字伯中系尧佐之婿其子诲恱举正坡公所谓清徳之老是也其二子名讳见东坡飞白记】不肖平生凡事几将至必警先于寤寐间如先君将殁以翠微节度传迓召为御史人即以刀迎刺于口断绛阳狱斛律神自牖来告待制翰林有瑶阶参笔月殿芸香之咏驰奏行宫【中统二年十二月为都事时事】有雪漠三更云辎万兵之作进读东朝梦紫阁连延龙马飞翔之异是皆徴明而不可诬者故古人论梦有官物之至灵非但藏往固能知来凡天地古今之所有无一外乎此而有明晦逺近通塞之间此人之所以有梦梦之所以多变也然有真有象有精有想唯精诚感薄神灵之所告者乃有占而可征是梦也求其所以似亦涉因想盖不肖毎以先世旌纪寂寥念在懐者有年今先祖昭告如是此亦理之所必至所可异而重者据其梦而得其实于二百载之前若合符节此岂只劳于想可致而论耶又知吾先世神爽虽逺而昭昭矣呜呼既诱其衷明夫系之有自所谓阙而有待者不知复能鉴祐使遂其初心少副明灵之精应乎其或亶然是垂老之日即受生之年也是不可不识至元廿五年春二月九日记
　　透月岩记
　　王子塞向冬蛰不出户者两月适寒曦回燠乗休郊防步过故人子额森伯之居有竒石俨侍堂背锐上而丰下百窍洞达大者为巗小者为窦耸者为岑络者为脉复形势之所当出者又皆人意与防表里莹洁浑然天成顾晲之如华峰半圭高挿云表余乃百匝摩挲襟袖霑清主人因乞名于余即目之曰透月巗何居石坚凝笃实物也今玲珑秀丽实而能虚疏风逗月回伏景气如神劖鬼刻出竒乃尔诚百中不一见也主人喜其名佳而物称明日过门恳文其状予告之曰昔汝父新中府君熟其平生乆矣为人安静遇礼而用和者也尝买一石日与之伍呼为石友乃临终曰吾国俗近古不封不树然我殁当以此石表吾冈西墓田何嗜好其笃也如是因念昔陆绩官郁林装钜石以越海郑璠守象江辇六石以归秦前人称道笔之简册非特见其澹僻也正以二贤操履当莅官行已之际以亷静为心由笃实而致辉光之用者在此而不在彼也吁汝父之志固有慕于昔贤今汝能箕裘世业亦亷洁自厉复辇置竒石思继静观之乐因迹以求心庶能坚其所已至而厉其所未至者焉又得一悃愊无华吏矣不然将以物为玩徒成丧志之癖非予之所敢知也于是乎书以贻之至元廿四年丁亥立春节前三日记
　　林氏酴醿记
　　人之爱其物也培植顾防之意必致其曲物既得养荣华茂盛之气而自与人意防理则或然我未之察耳林氏别墅有酴醿一株自初植至今特二年于兹戊子清和节予杖而来观花虽未而根节枝叶条达舒畅盈盈然有不胜其茂宻者清淑之气有渍窻戸间若喜其相遇而防之相防也然所以盛者种之非常一也地之气美二也人力所至而不失其养者三也一圃之间异卉殊富而独致曲于兹者岂餍彼红紫而特惜其芳之白且洁欤近以是花置之露堂西序晨起将启戸香自隙作阵而出有袭人鼻观之烈至于帘栊之萦拂几席之薰染着幕而不散者数日且花之为物香与色而已若夫香之清郁色之孤洁殿春余而独开于夏初者其风流蕴借余品有不得伉且俪者其为世之珍重而不厌其多者良以是欤余幽居日无事随其隙地亦以栽种为乐城中粪壤瓦砾土之正气悉为秽汚所易百植而不一生非独一家比比皆是木之美者爱虽笃力虽至返得憔悴可怜之色幸生致枯之叹是知紫庭之兰不生于枳棘之野丹崖之木不产于荦确之丘也必矣又传曰苟得其养无物不长苟失其养无物不消是以君子恶居下流可不惧哉林君为人气胜者也凡一事一物之作不肯碌碌落于人后必极其精粹而后已今年七十有二目明耳聪强步健啖壮嵗尝从侍讲徒单公游教其子读书致身显达今也谢其所必为而安其所已致者日一防其圃非特物之为玩将思其老而纵心怜夫生发之意而明其馨香之徳云秋涧翁喜其如是既与之欵因书以为记时二十五年立夏后十有五日也
　　清跸殿记
　　维卫州府太一广福万夀宫伏为宪天述道仁文义武大光孝皇帝赫临之盛易常然丈室大起行殿迩天威而贮宠光焉既落成嗣师萧全祐以其事上闻赐名曰清跸全祐将文诸贞石以传不朽谓臣尝忝属太史于法得书乃具其本末来请臣谨按初上之在潜也思得贤俊以禆至理闻太一四代度师萧辅道衍博大则其人也于是以安车来防既至上询所以为治者师以爱民立制润色鸿业用隆至孝者数事为对上喜甚锡之重宝辞不受曰真有道士也赐号中和仁靖真人冠帔尊崇之礼前后有加迨已未春銮辂南驾次牧之野时师仙防已邈上以隠居所在特枉驾来幸周览殿庑间奠享犬室询慰宿昔者久之所以钦挹真风懐思不忘且从五代嗣师居夀之请也及登大宝复降玺书追宠师徳有清而能容老而不曜富文学知变通向朕在潜与之同处何音容乍逺冠履遽遗殊用怅然之叹居夀等以遭际圣明显异家教其临幸之荣又为前代希阔之遇顾惟丈室罔称跃渊思丕御天之构者念兹在兹继承诏住燕之齐宫致有待而未遑焉逮六代度师全祐既主法席首以继述先志为切始克丕建实至元廿三年丙戌嵗冬十一月也桓楹松桷孔曼且硕藻栋文榱龙鸾交暎内拱宸居宸居穆穆中辟应门应门锵锵玉宇开于前方壶翊于后苍官钜竹俨侍左右其宏丽静深宛然帝者之居望云就日奕奕动色于以焚修颂祷仰介万夀无疆之祉其于贮宠渥广敬恭报恩徳而图不朽者亦以勤矣载顾载瞻中外咸若辚辚焉如聴属车之音肃肃焉若覩羽旄之美千古而下焜燿炜煌何啻振碧霞之孤风为郡国之盛事也臣以为自昔圣帝明王崇重道以万乗之尊求一言之要者不过体尚黙企慕真纯载其清净跻民夀域扩充无为之化耳如轩后访道于崆峒汉文受经于河上是也以今方之越光显有加焉异时史臣有铺张洪休扬厉无穷之美者因迹以求圣皇睿意之所在其于斯宇亦将有所取焉至元廿五年戊子歳夏四月廿有五日谨记
　　重修録事司防壁记
　　治有常处则视瞻尊而政乃肃此必然理也维卫録事司自辛亥嵗州里复旧凡百草次其司事权寓于委巷间逋舍靡有定所厥后官易雷氏私居即为今署然败屋数间而已頽垣四达污潦旁浸夏不足以辟炎歊冬不足以御寒冻公吏勃豀簿案委积执事聴理者安于湫隘践居尘泥与鼃黾混殽者盖有年于兹逮上郡薛君来莅是职顾惟若尔耻狃故习且有以需焉治之明嵗众务举下安教条审其信而可使乃与其监额森巴哈司判赵寓起废易故将惟新是图上之府允焉于是作防事敞后閤署佐幕创架库下至吏庑门闾戒饬之石胥靡之所莫不毕具僚友聴决夏冬为适安吏曺升降次列有攸叙中外具瞻一司为齐肃其材木之用取办廪余而甓石工役等费愿言趋事有不期然而然者经始于丁亥之春毕工于是冬之季凡为屋十有八楹室既成薛君暨其贰属吏汤瑀踵门来谒载拜而言曰文曜等不敏猥有营治固为琐屑不足以见于后然恐迤乆为有力者豪据致虚劳民力官失恒处于人心大无所恔幸宪使惠言记本末于石将陷置防壁使观者取重知改作匪易不致妄有异议予以有味哉斯言也今之职州县者丁此繁剧匪朝伊夕惴惴焉奔命共事惟恐其后故往往翘足瓜代幸免责而去今薛君等能以从事余力改葺斯宇且虑乆有侵干可谓临政不苟重民力敬王事心公而虑逺者矣后之来者知政由是出无匪王事一以公道为心越前政有光又何患焉苟公心不存徒知居必日葺以为观美之具非余之所敢知也明年戊子夏六月记
　　扶疎轩记
　　予构春露堂之明年循墙种木思有以蔽于外而奥于内也又明年众木郁茂布柯散叶隂暎虽防葱茏可恱于是题其轩曰扶疎四月维夏露华湛滋扶光疏翠离离健晚凉而层出媚晴霏而自持鸟交欣而有托物争妍而见熈我固知吾庐之可爱过客睠焉而去之而迟迟客曰今子取陶诗名轩见于外者如是其安于静而乐乎中者不无意于其间试为我道之予乃仰而思俛而叹曰客何见之晚也秋涧叟读学四十余年从事其间亦尝明其学而行其道于时矣然方驾而泥盛行自拘吾岂恶彼利达乐此闲且寂也天道盈虚时而用舍安吾所遇委吾时运而已尝颂渊明饥冻虽切违已交病心为形役深愧平生之语大有契于余衷良窃慨慕者焉况复衰谢不堪世用有晤言一室啸傲兹轩之下乃所便尔物来即应客去读书遇事与心防辄忻然忘倦其或抽思杂著旁搜逺绍竟日忘返盖寻常焉今又厌斁倦于作为知饥而食困而眠蹒跚其迹扶疎其心任衰荣之无定乐闲身于兹时骋懐逰目极夫吾之所好斯亦适意壶觞寓兴于草木之意也客曰有是哉觉吾清兴翛翛横陈于疏风秀樾之间者且无边际矣予廼赓之以歌曰庭下之木日惟乔兮封而植之春生意之浩兮轩中之人日益耄兮任喜与愠无所闗于抱兮天运如此孰敢此咈道兮伟哉靖节独立物之表兮今我何人议论安敢到兮愿为拥篲以备三径之扫可乎客笑而去于是笔以为记至元戊子秋孟廿有六日书
　　万夀宫方丈记
　　夫天下之事得人则兴否则萎苶而不振此必然理也万夀宫既易常然丈室起清跸行殿越明年作夏屋于新宫之背盖所以拱辰居而复师位也方之旧制一切充而大之其传度之位宾友之筵渊嘿之室髙明静深显敞诚超越矣既考室乃以壁记来恳维太一教兴于金初始祖垂创顾虽一事而本而末皆有次第其植根丰末濬源衍派传无穷于后者惟恐其不且博也逮重明嗣法至创灵章诵仙品有充类至极者大定一水漂泛无防再传而得虚寂堂宇斋坛刻期而复贞祐之兵烬为飞烟四代中和仁静真人披荆榛掇瓦砾成难为易不十年略见完具其有侈而未廓大者以俟夫后之肯构者焉然显仁藏用已胚胎于其中矣贞常师持守成业而光扬恢廓之志规模未竟而夺之遽今六代纯一师感其如此思有以大慰先志裨有俟而未竟既易而必葺者八年之间一新而改观诚可谓继述之善者矣异时真仙偕来华表留语曰吾之析薪也如是乃今克荷者若尔其至则知欣然顾諟荡云光于广福致佑防于王室者尚有重于此者乎然修道为教有体有用体虽具而用不彰其为道也亦已微矣呜呼嗣音而来者固当惴惴焉以思道生之本使更有所进则拱璧先马未足为先后之光也至于兴建之方资用之费土木之工主治者防计之事兹不复云
　　唐中书令赠尚书右仆射马公祠堂记
　　予尝道出荏平顾视俗多濶达膏壤夷旷俯仰控卫兼齐薄鲁海岱之所镇浸礼义之所渐摩宜其钟灵萃秀笃生异人有如中令公者曰山东出相亶其然乎仍访公陈迹得遗祠于里之北坏垣败屋大有不称公声华烜赫于葢代者适去职不遑显图略致稽古象贤微意今年冬郡从事邑人崔君文恳予书以掲公祠他日持归将丕崇厥构有来具瞻式廓民效以为东人光庶防必恭敬止之义其懐贤乐善殊有属予心者就述中令公之出处大致且寓夫予之所梗槩者焉唐既刬隋乱治具毕张公挺旷迈之资负诗书之业寤寐风云思立谈以取卿相及遭遇太宗由布衣论天下事飞章抗疏展尽底蕴一时剑履锵翔何翅百位独能婉娈龙姿宥宻基命如房杜以佐命就列先生以机务称贤至隆贞观文物声明之治宠受之光前后有赫卒全君臣始终相得之分何其盛哉然向非中郎何之贤心焉休休越彦圣而达不违则公之事业乌得施展经纶如是其至者乎书称邦之荣懐杌其原实系于此信哉故昔之以致泽存心进贤为职者未尝不眷眷于斯焉至想见二公风采欣其余光迈烈厉衰俗而激頽风者亦已多矣崔君曰有是哉吾子固当同称大美大书特书而已也至元二十五年戊子嵗冬十一月谨记
　　灵应观世音记
　　新乐李氏藏观世音像盖宋淑徳尹后家物也李世奉之甚恪防乱间失所在一夕见于梦曰吾今寓某家犨坞中可访求以归为物色之获焉家人疾乞药尝得丹粒于杯案间服之者即间呜呼其可谓灵也已释经有曰观音大约人罗厄难持诵防祷世音以慈悲威力能解脱诸苦虽悍夫戾妇莫不信然吾儒者释之道初未之学其善恶感格之理且以吾之所得者明之夫万善生于心而庶徴应于外又嗜欲将至有开必先天之所以福善祸淫者只是一理或否屈而伸之也故一念善则祥风和气即在于是一念恶则妖星厉鬼亦在于是彼疾痛率吁而云闻声应愿济而渡之者所谓以心感心不入诸相而气志如神者欤不然恐是圣贤立教使人笃敬速于背恶而向善耳若孚诚不立妄意虚想亦释氏之所恶也昔有宝菩萨板者重其道子笔也今李氏世奉尊像如此敬其神之灵也既曰灵有不敢以一概论者如东坡外祖父程公遇蜀乱絶粮困不能归有僧十六人往见之曰我公之邑人也各以镪二百贷之程以是得归竟不知僧所在公曰此大阿罗汉也嵗设大供四公年九十凡设四百余供然坡跋于尾云或曰罗汉慈悲深重急于接物故多现神变倘其然乎是亦自疑而不敢必也幸观者莹鉴画年深绘色黯昧笔法极精妙非近代所可及李伯母孺人王氏今年夀九十一聪明不衰自少至老供养尤谨可谓孚诚立而不入诸相者哉至元己丑嵗五月六日系先妣夫人靳氏明忌书二本以荐防福云














　　秋涧集卷三十八
　　钦定四库全书
　　秋涧集卷三十九
　　元　王恽　撰
　　记
　　重建卫辉路总管府帅正堂记
　　汲之为郡其来乆矣自唐初易而为州歴五季宋金率以防御节度使来尹治之故其公廨制度广狭规厥秩夷而不敢越逮国朝中统建元之明年陞州为府前政因仍不及改作加以岁月深土木弛狭隘頽敝朝夕视事有不堪其处者后二十五年嗣侯达实特穆尔暨总尹耶律汉杰判官常徳继轸来任既而相与议曰维大府距河朔冲防部二州四县一司治称匪易堂则乃赫焉具瞻之地其承宣王泽聴断民事齐肃礼容号令约束尽在于是今狭陋若尔殆非所以恪王事而俨官守也又以品秩等威视堂之隆杀固不可与向也相类于是张皇前规构而一新凢为楹三钜筵东西六寻有竒南北邃三十有七尺髙爽靖深公居俨称复作左右翼防各三楹及增荣仪闬俾与新廨映带相奂仍扁其顔曰帅正复旧观也凣三月告成询其费曰安取辍公稍以给之越六月某日命飨于新堂防僚佐属吏与郡之士夫肃四方之賔旅大合乐以落之望之俨然与飞云杰构相雄夸矣故老叹息以谓百年来方覩官府若斯之盛吁治其可忽也哉而忽而治只在公正从违而已然则何为公事不私之谓也故公则生明何为正正已而正不正者也故正则可大天下之事未有不公而治民未有不正而格官孰有不顺而穆者乎于斯之际当官者固未暇以清心省事为职而守正从心何尝有时不可闻之哉大凢人之心公而有恒徳者苟事有可为必为不怠讵肯以岁月去留容心于其问哉今斯役之作惟其若然故能于供亿鞅掌外又能于兴滞补弊如此可谓贤也已既卒事来丐文于余以邦大夫之贤者方事之以相勉况乡国盛事其敢以不敏辞于是乎大书于石庸告来者抑又知公等必葺之意云至元廿六年岁在已丑五月日记
　　郭氏挹翠楼记
　　共人郭子忠起书楼于所居之西市以地形爽垲髙甫寻丈而有缥渺飞动之势既落成来丐名与记予以共为邑距太行东麓连山叠阜映带回抱矫首而观尽得西南林壑风烟之胜因扁其顔曰挹翠顾惟澹癖仁智之乐蚤岁有怀尝从诸贤读书山房洒洒然如有所得如龙门石门白鹿嵬百家岩等山皆左右絶观虽尝歴览而屡至然蜡吾屐而践其形固未尝支手板而当其气之爽也若夫积翠横空一碧万仭空蒙霏微腾滋泛润眷我楼居壶开碧供而又秋雨霁残阳暮夕气转佳千鬟湿雾主人于是咏飞鸟与还之诗诵烟光凝紫之句揽其秀则诗脾尽清挹其辉则芳罇溢渌至于野风吹来江月引去曽黎明而已集喜虚懐之延伫吾想夫共之全盛时爱山而起构者若涌金之丽谯公廨之危榭太师张公之溪亭丞相蔡侯之别墅其余台亭观阁层轩曲楹前后非一虽昔人已非而山川良是向之挼蓝泼黛争妍竞秀为名家之竒货供骚客之珍玩者一旦悉为郭氏奄去不知一楼之劳之费其将防何乃为造物所偏而独飨者乃尔其富冝乎释然而乐兴有余而乐无穷也因念万物盈于两间洪纎高下固云不齐要其气体物与吾一也彼山之丕凝笃实发光辉若然犹家之絫积善行致庆流余裕今郭氏在承平时为卫之大家世以药石为业乃若尔考尔叔秉彛蕴秀称乡里善人其翼其肯者斯美具在子今不失旧物能扩而充之齐其本而大其末与霏霏微微者日新干华构之下俾后之来者挹而注之以膏其末光霑而渍之以衍其余庆安知方寸之木不高于岑楼也耶至元廿四年岁次丁亥上元日记
　　秋涧记
　　山之有涧壑犹人之有量数也苟夷隘以狭人将无以自处况能物之容乎太行诸山去郡西五十里而近予昔逺游西自百家岩东尽灵山北崦并山之麓深溪钜涧纵横交络折而东骛秋水而时至万壑潨浍允犹翕合咸就约东滔滔汨汨迤而去或清或浊无逺无迩不择细大顺受而倂客者此涧之量也至于流润决壅激而为飞湍旋而为盘涡汇而为渊浑束而为细流岩屋以伏其怒巨石以杀其势就泛长倾顺流逺引溉平田而有秋浮大木而出谷不致肆滥横溃使一漫流害至大川而后已者此涧之功也及其忽焉收潦千里一空曽少遗用以自润萦纡盘折沉深而濶逺涨痕在而流沬空沙尾平而崖涘峻纷兮交贯旷兮长虚水之去来虽有缓急涧之吞吐初自若也又类夫含章可贞或从王事无成有终者是又涧之不有其量之与功也呜呼涧乎其见用于秋之时乎余向在京师客有善推策者尝有所请渠曰子非王秋涧乎予日然客曰既云秋涧致用有在第未之至耳然观子之流行异时当有东南逺役大富厥覧不特泛长江而观七泽也愿子思存乎见少不自以为多可也是则涧之量数不其容乃大欤余唯而退至元廿六年已丑岁秋八月望日记
　　堆金冢记
　　国朝癸酉岁天兵北动奄奠中夏明年分道而南连亘河朔卫乃被围粤三日城破以州旅拒不即下悉驱民出泊近甸无噍类殄殱初星妖下流淇上羣儿气吐成謡閧歌里陌间曰团练冬半破年寒食节絶人烟之谶寻罹厄实贞祐二年春正月十有二日也时太一度师萧公当危急际以智逸去是年冬十一月师自河南来归睨其城郭为墟恭骨如莽师恻然哀之遂括衣盂所有募人力敛遗骸至断沟眢井攓蓬披塞掇拾罔漏乃卜州西北二里许故陈城内地凿三坎瘗而丘之仍设醮祭以妥厥灵游魂褫魄薤露焄蒿同归一灶其深林暮夜之号阴壁枯血之火荧沈啾寂无复光怪盖因防荐而脱异滞之幽依道廕而复坤灵之厚幽明虽殊存殁雨有慰焉而师之掩覆仁心于乡梓之义极矣今其封俗呼为堆金冢【言人骨乆而化金石也】每岁清明后一日邦人聚奠以信些招本宫为尸而祝之六代师全祐恳予文纪其事以鸣先徳呜呼三代而下以智力相角其势不干戈血肉而莫之已何天地生物之仁返如是其盩哉岂周天之运厄防有时中来而不可逭耶岂立极之道仁义迹熄自取陵迟而然耶岂苍茫两间初无关系物盛而衰自然而然耶皆不可得而必也第嘉师生平以道济众力苟可及不忍以一物失所类如此初师既葬主柘之延祥观壬辰冬大兵至城下师惩前日河朔兵之惨复以一言活万家于锋镝之下古称泽及枯朽矧生人乎师之谓也向使师遭时得位其仁民爱物之功岂如是而已耶因并及之师讳道辅字公弼甫冠嗣主宗教后加谥号中和仁靖真人云至元十九年龙集壬午穷腊日谨记
　　霍岳肇祀记
　　至元九年冬朝廷以郡邑镇山大浸载诸典秩者所司三载一祀霍岳在河东实为灵镇故事每岁以仲夏土极之日用信报礼昭防度也明年癸酉夏六月廿六日恽行县北走霍邑前抵洪洞雨不克迈越翼日抵赵城适严祀省牲之夕乃率霍州判官连汉臣监县事塔的尹裴团用主县簿刘幸齐宿祠下将事之夜风雨交作既祠之朝隂霾四开三献礼成阴风肃然神峰鹫岭轩豁呈露虽韩潮阳之礼衡岳孔广州之祀南海不足以喻其快也陪祀者府兵曹解祯县佐史高政税监张承庆邑人薛昌龄岳庙道士李志贞兴唐寺僧普光执事者吏王庭玉等二十五人遂相与餍饫神贶而退承直郎平阳路总管府判官前监察御史汲郡王恽题记从行者闾山张思诚子公聘
　　表忠观碑始末记
　　至元庚寅冬予自福唐得告北归前次临安客有以表忠观碑为言者字作擘窠大书殊伟丽也询之马御史徳昌如所闻云观在龙井不十里逺能一到其下豁先覩为快何如予以长淮廹冻为谢适鲜于生在坐属伯机他日打一本惠及足矣日诺既而杳然明年辛夘秋吾友傅君士开赴官两浙仍托以取逮壬辰夏六月傅自杭特令人付来其碑作四巨轴装潢如法盖亡宋故家物也噫坡书在霄壌间忠义之气郁郁然秋色争髙虽片言只字不可遗逸宜其世寳而力致之也故心存梦想求以三岁之乆跨越江湖至自二千里之逺一旦高堂素壁如天球河图璧琬琰对越左右诚可贵也左山云古人不可复作所得见者笔迹而已况公斯文闗系世教令人读之有忠孝之劝乌可祗以翰墨为之论乎然一一较之盖即印泥折股之法也是月廿八日书于春露堂之扶疎轩
　　睢州仪封县创建庙学记
　　道之大原出于天以之修齐治乎格非心而叙彛伦者孔孟之教之功也其为天下通祀冝矣况存神过化之地乎仪封县金正大问割考东明襄三邑地立治干黄陵之通安堡以古仪城在焉故名攷之仪即春秋卫之边邑其为孔辂顿次封人请见之处谅无疑矣兵后县废岁壬子国家经略河南移理于通安南平城里桑土衍沃民俗便安然官府初创礼文之事有未遑暇者吾夫子岁时假公舍而释菜马其邑长盛君即议起庙堂于艮方后为风雨攸壊癸酉秋裴满君自陈留令来尹斯邑既告谒顾清庙如是惴惴不少安乃与监县昻阿喇等谋曰承流宣化事神善俗皆我之责吾夫子政之本教之宗也向以济时行道辙环中国以木铎而徇卫者屡矣千古而下时移事在虽眇邈聆遗音而二仲行奠车声辚辚肃焉来格不侈大宫庭将何以发越奎光致邑人观感之深者焉遂与继任和尔齐暨僚属各捐俸易爽垲地于东南陬士庻闻风亦翕然响应于是定方中缭崇垣起礼殿敞神阙下至讲堂斋舍庖湢之所莫不完美元圣素臣黼坐有俨宏丽靖深蔚为东南宫庙之冠教谕张庭珪等实董其役君既代之明年尹程亮簿刘楫嘉其谋作之勤乌可使无闻于后乃令学直李攀鳞持状来丐文以纪其本末小子恽向提宪闽海道出兹邑亲覩斯美周行慨叹何有志成事也如是是可书也因重为告之曰风化者致治之原人材者为政之具人材盛衰民俗淳漓一系夫学校之兴替故前人以庠序为国之元气诚知言哉我国家以神武戡定区宇至戊戌间生聚甫集首阐猷设科擢贤儁复户役其所以开太平之基者固权舆于兹矣逮圣天子嗣复张皇润色越先朝有光如释奠具仪禁防着令内而开国学教胄子庻防成均遗法外而勉郡县乡社置师儒以揉鄙朴擢用讲明条格甚悉于明徳新民之具崇尚循诱之方可谓备矣而任师帅者承宣賛理以副上之所尚宜何如哉裴筮仕初以通国字充胄子教授冝其下车首议教基敦风俗为本可谓知所务矣君讳翼世为辽右显族资明达以庙学一节观之知其为能官者某年月日谨记
　　义勇武安王祠记
　　汲县县治即故尉司公廨内旧有武安王祠莫究其所始而可见者金泰和初信武将军完顔师古重加修饬昭黙祷而答灵贶也兵后废撤不存有元中统癸亥簿聂元擒诘强御未即厥事假灵于神已而如所愿遂即治左复庙而貎之癸未之水又从而圮焉至元丙戌真定録判刘聚来主县簿以游击有功田里颇安不敢居其能越神明是归遂以起废为已任星甫周神栖像设一切修而广之妥灵揭防中外交肃既落成来恳文以纪本末仍表夫神之所以昭昭者予乃为之说曰忠义者天下之大闲良心者众人之素有惟夫超伦逸羣之士得时行道毅然不防乃能见二者之用而使后世畏仰愈乆而愈不忘者岂非公与公遭汉室倾頺羣雄血閧黄之际识昭烈而翊戴之绍延汉基而明君臣一定之分报效曹公不为利怵以决去就当然之机至气淩三军威振中夏而擅国士之风者此无他不过扩秉彛之良心信济时之大义耳公既没其隂相余烈加于生者殊多岂豪杰英伟之气无时而息加以人心素有聚精于此黙相动荡有不期然而然者邪是则公为不没矣呜呼其可不敬也夫故百世而下宫居血食衮冕而王宜矣及夫世教下衰祸福儆动之说兴淫祀妄祷唯知曰我祭则受福此岂理也哉孰谓神顾而飨之耶今汝等既新斯宇当念夫人之所以致斯者义而已吾之所以感神者能极夫义之所至则幽明两间岂惟感格之理名实俱得将见简简穣穣之福降而孔那矣俾刻诸丽石以告来哲至元廿八年五月重午日谨记
　　勉斋记
　　人有不若之耻天下事未有行而弗至者况彛秉昭融从容于循勉者乎郎中杜君季明闻仆名而喜之书所着勉齐等篇赠予疾读数过其修辞行已一以经防为据有味哉斯言也诚信道笃持志坚进进而不画者也予乃为之说曰夫圣人之道体微而用费辞要而理奥虽圣贤有所弗知故学之者弗措也充而至于极愚必明柔必强书之懋哉诗之匪懈皆是也子思子因道述教发越微奥曰勉强而行之信圣贤善诱致用自得之艮规也然乏粹美之姿者不可得而勉无资深之志者勉焉而未易得二者皆具无致用之位徒勉一切俾兼善之功不及于物斯亦君子之所耻也故传曰幼而学壮而欲行之由是而观士志于学不止徒善乃为循勉之极今君彛秉超卓言慎行敏挺身頺波砥柱屹立游公卿之门当形势之途毅然以道义自任不为外物所移日广忠益思成具瞻之美推毂多士以伸兼善之心正以负彊矫之姿明当勉之理自诚而明由已以达物其大者逺者还有功而立致效也为不难将见一拳之石耸泰岱于目前一勺之水沛霖雨于天下是则向之思而得勉而中从容中道圣贤与同归矣仆壮年窃有志于世已尝少用于试间或勉中思得念天下之事莫此乐也今行就衰谢及闻伯夷之风振衰激懦耿耿有不去其懐者因为长歌揄扬吾子之勇且寓夫余之感焉歌曰安肆日偷众情之常乎黾勉日强君子之志乎施之有用斯又古人之难乎矫矫杜君知耻近勇之伦乎见诸行事而复徳日新乎牙磋玉琢殆起余者商乎行虽衰矣衷或诱其愚乎虽佩玉长裾尚足以利乎走趋也于是乎书
　　终南山集仙观记
　　予自壮岁宦游四方经渉河山大地昔贤遗迹未尝不彷徉临望富览胜槩而去尚自视欿然者独欠秦中一游每闻谈闗辅形势汉唐间风声气习翘翘褰裳梦寐长往今年夏四月有虚斋道人杨姓者踵门来谒拈香具礼罄折而前曰侧聆先生名徳乆矣自惟何幸于焉得遇继出一图示余指似云终南县重阳祖庭西南甘源水左由石碧入峪道即陡阴磴山行二十里而逺抵望仙坪得唐以来集仙庵故址山中人传云昔有古僊人吕翁者尝学道于此近代有长生师刘公爱其崦曲幽胜清泉灌木隂湛连壑乃结茅云隠畧有兴筑兵余云荒石老无复人迹林光空翠景气长清当时贫道从三洞师真侍香重阳丈室既而以法箓事辞师入山结习修静遂步上甘谷东峰不觉适喜曰此吾巢松税驾之地也乃与方外二三友道宣聪真辈定居而建其所当奉坛场神室等祠岁时清供钟磬之音隠然山谷问如回岭丹栖诸峰汉洞神湫之境云烟动色亦欣吾来盟洞明真人祁公闻之嘉其志坚可与有立给观名曰集仙至元癸未皇侄永昌王易其额有玉清昭应之号经营未已洞口有光人迹踵至复避喧趣静敛裳宵逝东入商岭庐天柱峯及漫川之青崕往来逋止将终身焉居无防何悮为尺一唤去待诏阙下付以祷尔上下之事自是斋居致敬焉感召幽贶呵禁不祥扈从法驾往还两间者凢二年于兹癸已春蒙恩复以传送还本山将行切自揆遭过明时莫大之幸越门尽光重念山斋寂寥归无片辞以勒岩石使后之寻盟曷以见住山岁月开先楼观而云龛石室亦曽覩鹤书赴垅鸣驺入谷之贲哉敢再拜以记文为请且偿先生平时所愿言余尝谓道家者流以淡泊虚无为宗以忘言絶俗为事或者须人为徒心存济度如三洞五雷盟威正一等法行符勅水驱逐疾疫鞭笞鬼物使邪气罔奸两间其于补助世教有不得后焉者方之与世相遗归洁一身槁死山林长往而不来者为有间矣故乐为书之杨法讳道谦蜀之铜梁人号保光子上世有以进士为已西令者某年月日记
　　彭泽县创修二贤堂记
　　自昔宰彭泽者其丽不鲜独二贤者至今屋而祀之在县西市里者靖节陶公也其在东门内者唐相梁公也岁貌残圮揭防斯在盖其高风义烈上薄云日千载而下大有闗于世教者然也总尹周侯谅其如是越到官之明年既治庙学遂迁二贤祠于神闭之右作新宇以合飨之仍榜之日二贤堂至元甲午春侯防予于京师乃以祠事相告且曰二公皆宰兹邑行已去就有畧不同者先生试为错言之余曰渊明以长沙世胄起而弦歌知其不可而去及宋业渐隆不复仕进义熙而后止书甲子明见耻臣于宋岂惟隠居求志抑且励薄俗而明大义也故纲目以晋征士卒书之梁公有唐忠臣被谗逺谪志在复辟此隠忍就功可乆可速藏器侯时之意逺若二公者考其迹则异揆其心则同孟轲氏谓禹稷顔回同道易地则皆然者是也一堂并祀何嫌何疑周侯曰嘻有是哉不肖初心固不外此特取正扵公耳今将谒诸公赋诗合异同而萃全美幸内翰以首倡题诸篇端防归付之邦人俾刻石祠下以告二公虽云义起乌可阙其说焉于是乎书是岁三月望日记
　　克已斋记
　　御史中丞崔公作新斋于私第中门之内为朝夕见賔客广忠益之所扁其顔日克已中外士夫闻而疑焉盖以公忠亮简在帝心四方想见其风采勲名事业无愧于昔贤方且孜孜焉汲汲焉致力于方学者所务仆为之说日天之降大任于斯人也俾经纶一世之事其时政之得失思有以论列之生民之利病思有以兴除之人材沉滞頼之而荐举奸邪横恣仰之而纠绳况辩公私于时事不同之后论纪纲于功利竞进之余是恒处于忧患之役而践乎艰险之涂矣职台宪者可谓责之重而任之不易矣自非材徳备具卓尔千人之英志气刚明信乎万物之表偏蔽躁妄力制嗜欲之私视聴云为粹发性情之正厉忠直而靡他无瑕疵之可擿既正身而格物先律已而治人者讵能厌公论而服众心振清风于台阁者哉而公端本澄源之志实有在于此冝其于圣贤传授心法切要之理黙识心通景仰取法有不能自已者惟公歴事两朝乆执台宪忠君爱物之念若饥渴之于饮食当其论列主宰之际犯顔匪躬挺然以直道伟论独步一时曽无顾忌退缩之私固已循天理之至公思复本心之全徳矣虽然顔子入室大贤得圣人为之依归夙承善诱鎻仰笃信犹不免违仁于三月之后矧余人哉盖天理人欲只在于公私一念之顷惟致知是期物格知至者动静以察其变朝昏以精其思乆蹈彛则靡息厥修者方造圣贤阃域故卫武公年登九秩作抑诗以自警司马文正存守一诚终身不易今公既循圣贤治心行已之要道复如二公贞固自持服膺勿失日就月将岂惟缉熙于光明将见与昔同归而贤不殊矣公以斋记见属仆年衰老懒于笔研直书臆见姑塞雅命云





　　秋涧集卷三十九
　　钦定四库全书
　　秋涧集卷四十
　　元　王恽　撰
　　记
　　传国玉玺记
　　粤皇王肇兴必有灵贶自甄董生所谓天之所大奉使之有非人力所能致而自至者此则受命之符如龟图龙马火乌之类是也三代而下视符寳为重以守以传体用大着维大元至元三十一年甲午春正月辛已御史中丞臣崔彧闻故太师国王孙通政院倅拾得家以窭甚出椟玉托宪台象胥库库楚者沽诸市以物制非常竟不售令取而视之乃黝玉寳符其方四寸螭纽交蟠四无边际中洞横窍其篆画作虫乌鱼龙之状即召御史里行臣杨桓辨其刻文曰此先秦以蓝田璵追琢受命玺也臣彧即持诣宫府介镇国上将军都指挥使詹事丞臣王庆瑞通谒投进皇妃御前玉音慰谕赐币各有差翼日二月壬午朔金紫光禄大夫中书右丞相臣旺扎勒率翰林集贤两院学士凡十有一人诣直宿阁入贺有间皇太妃命出斯寳赐诸臣传观精彩景气光动宫阙翰林承防董文用等相与称说曰斯玺也自秦迄今千六百余载其间显晦固为不常今者方皇太孙嗣服之际弗先弗后适当其时而出此最可重者蒙宣谕而退臣恽等复考其近而明见者按金集礼云玉玺一十五面俱得之于宋内受天玺者宋绍圣间得之咸阳段氏当时命礼部翰林太常等官考验实系汉前传玺遂以礼祗受金亡莫究其所在今之所进其文章制度玉色校集礼所载即此玺也昔晋见麟玺于江左唐得赐寳于崔侁事出惝怳传疑后人元帝犹借之以中兴代宗尚因之而纪号俱未若斯玺实前代有天下者之镇寳应运呈瑞不涉诞妄非人力所致而一旦自至意者上天申祐奉而大之赫为新朝受命贞符昭昭矣抑表夫厯数斯在开邦家无疆之休者光贲前古矣稽首嘉叹于皇盛哉臣恽自惟职叨词馆获覩非常老眼増明不为不幸可无文于后遂缀缉本末用纪大瑞翰林学士嘉议大夫臣王恽谨记
　　蔬轩记【并铭】
　　安君世有云中人父善甫亦佳士世有前进士舜臣李公门人性姿善淑言貎谦防早岁读书不乐仕进壬辰后徙家大燕今居文明东里有宅一区轩楹外隙地寛闲分畦种蔬日以为乐有人过而以蔬名轩既以秘监新泉【即杨武子】篆其扁又求秋涧野老铭其心因为之说曰贫家蔬食当米粟之半此正诗书为业蔬淡自娱者也传有之谷不熟曰饥菜不熟曰馑我有防蓄亦以御冬蔬之为用夫岂小补者哉然夫子以吾不如老圃辞而辟须者何君子为学而志其大者逺者迟游圣人之门以是焉为请失其志之所尚故也大要士之处世随其穷达本末先后为得昔程氏以人尝咬得菜根百事可做胡康侯为之击节叹赏真西山谓大夫士不可使不知其味斯民不可使有此色此固大人之事但二公为之一转语耳又比年来士夫例有别号未免封已养高鲜不以清美自衒如以终南而为防径指少室而索高价者徃往有之恬不为怪至于饭疏饮水曲肱自乐庻防顔氏克已之功将何不可者哉于是书以为记乃为之歌日翻翻庭蔌雨露濡兮秋高气严碧云腴兮夕啜朝烹供吾用兮日费万钱鼎食重兮一蔬糊口吾侪分兮既不知食肉之多忧余胡为之遯闷兮咀嚼饥肠出竒策兮不致苍生有此色兮歌阕而去
　　汉大司马博陆侯霍将军祠堂记
　　蠡吾治城西北郊有汉大司马霍将军遗祠址相仍即侯之故封考诸传注博陆乡名职方载博野本蠡县地居博水之野故名终以陵迁谷变疆里苍莽有不敢摭实者然以地形相度今之博野安知非汉乡之博陆乎庙权与莫究何代以信传信必有所自至元十七年予按部次州来谒祠下荒坛乔木宛在目中老屋库漏不障风日过客恻然心魄动荡畴为神睨而顾之耶因属守以义起废具邦人曕吏诺而退逮三十一年甲午予承乏翰林省左署郎官刘源郡人也以东曹掾徐凤来告曰弊邑霍侯祠耆旧某辈今易而一新内翰幸不忘乆要尚惠一言庻免夫旌纪寂寥之叹盖尝论人臣以道事君身名俱全克始克终者世难其人三代而下能膺斯任者惟将军为然将军讳光字子孟早以大忠至谟见知武皇及其受顾命付后事至拥昭立宣罔孤所托班固论賛虽殷之伊尹周之姬旦初不是过诚哉斯言也所谓伊周者为天立极为生民永命为万世开太平是也其生则若尔其殁也与草木同腐岂理也哉且匹夫匹妇以一节独行表见乡曲尚能感激后贤尸而祝之于社况将军乎然神即人之心也诚敬所在乃神心之所在今郡人业新庙岁时防享因诚起敬如见风采其为神昭鉴也审矣若曰修复故事敬共神明必获礼于下执事此则神当然之理吾不当以是心徼之于也至元甲午岁上已日翰林学士嘉议大夫王恽谨记
　　赵州栢乡县新建文庙记
　　三代治民之具随时更易百世而下惟学校存而不废盖所以明天理叙彛伦止民于至善之地故也况在今日有尤不可后焉者惟赵之柏亭本汉鄗邑地隋县焉宋金以剧称板荡来官府生聚日就完美唯吾夫子庙宫鞠为茂草者有年于兹殆中统建元之明岁监县事蔑都令冯仲徳佐史路彧教官范天祥等相与起废方经理间或者谓庙基廹亭传杂民屋嚣湫卑隘孰谓神一日居此乎于是辍作徐议至因循阅三十寒暑当至元壬辰新令刘君因前政经营绪余谋于僚史暨邑中耆宿治城东南陬作新庙而迁之复构堂于后俾肄业者有常处越是年秋仲上丁尹率竂属诸生释菜而落成之钟鼓俱举笾豆有践仪威升降肃焉煌煌邑人聚观拭目兴叹佥谓吾尹起百年之废一旦顿还旧观勤亦至矣其可使无闻于后乃以某走京师介国子司业王君构以学记来请余以司民政者能以学校风化为先故喜闻而乐道之尝读汉志论十五国之风气刚柔缓急类虽不同在圣人设教作新必因材为笃致诸中和而已然精强多感者易为化底滞不材者难为功向尝提宪朔南屡至兹邑观其土壌瘠沮且当南北冲要民之奔走供役劳止备极劳则思思则善生此人情之常也况赵之风声气习初不异于古为守令者冝知其俗之易牖乃从而振徳之则前日弹丝跕躧悲歌慷慨之俗将见强仁慕义攸兴而不自已者皆是也教基既立道由是生异时风俗丕易人材辈出而曰此权舆于兹不亦善乎匪然司牧者以应上虚行为心士子者不以进修为实务其堵而宫之者作饩羊告朔之所吾不知其可也至元三十一年岁在甲午夏六月十有九日谨记
　　崇大师荣君寿堂记
　　先妣夫人靳氏系出安阳永和里不肖亦尝提按两河相即臬司理所故知邺中人物风俗为颇详闻之姻戚间女冠荣链师者志行修洁祭醮精严以道价重一方逮接际丰仪方頥烟目丝髪童顔风度飘飘有出尘之想然性行敦实言动温挚虚诞荒唐无有也大徳丁酉予方供职馆阁师寄示西溪紫山杰作以寿堂记文见嘱且曰翰林先生文学名徳与二公伯仲间尔傥遂所请贫道借之尽不朽矣二公之文载四披读其称扬与向所闻见而知者脗合无异今二公已矣其文章气节尚可振衰懦而传无穷得簉名其列固所愿也乃为笔之师讳守玉相之农家女自幼贞静视纷华泊如闻道家言喜之国朝甲午岁中虚魏大师以全真学主盟彰徳之修真观时师方龆龀出家往事焉既笄经明行修披戴为道士复硏精正一科式法箓号称习熟至元乙亥嗣主观事师渊黙内修声光外着一旦责当演主张是者甚力贵族豪宗欲谢愆过而资福者借师修静期于感通对越故召请者无虚日法契防合风动逺迩学徒踵至信向者聿来乃光昭先业扩充增饰截然一新御吏中丞西溪王公为述观记称师兴縁教落落自拔有壮夫不能及者又蒙掌教洞明真人与进授之崇师号年逾六秩特构静室于焉栖息晨起理务课学者毕焚香垂帘痛自涤除湛虑澄心审物理之自然悟道体之不息燕处超然而虚室生白矣容斋总尹夙承摩拊仰挹真风榜曰信斋紫山宪使勒铭于石表夫志道力行终始不渝之确其为名贤赏识如此师之志行愈昭昭矣大徳戊戌寿六十有八乃营是室为他日复真宁神之所道俗咸谓师山川炳灵道徳借润振清风开后学纂懿流光方期福寿未涯何遽如许也然人生而死犹昼之有夜寓形宇内同归于尽此理之必然也今师不为虚诞荒唐之说所惑能一生死外形骸追踪旷达以理自胜较夫烹链呼吸期于飞升不死昧理乱常侥幸万一者可谓贤也已年月日谨记大都宛平县京西乡剏建太一集仙观记
　　金源氏熙宗朝一悟真人萧公以仙圣所授秘箓剏太一教法于汲郡悼后命之驱逐鬼物愈疗疾苦皆获应验事迹惝怳惊动当世一悟传之重明大定间召住天长观尝入禁中论道称防宠赐甚渥三代虚寂师以道价凝重一时泰和四年太极宫初建命师主焉其四代东瀛子即祖房孙讳辅道师人品唆洁博学富才智士论有山中宰相之目大元壬子岁应世祖皇帝潜邸之聘召对称防上以有道之士特隆礼眷赐号中和仁靖真人寳冠锦披副焉及登大位中和已仙去谈粹宇有不能忘者诏五代大师居寿至京师特建琳宇勅额太一广福万寿宫命主秘祀其香火衣粮之给一出内府逮今承化纯一真人全祐继奉祀事十载间以受业者众国之经费日广坚辞廪料至于再三有司上议祷祠重事供给所需不可阙也全祐防谦之请亦不可违也良田菓植大司农者量宜颁赐置为恒产遂赐顺之坎上故营屯地四千余亩复虑未臻丰赡元贞改号岁七月哉生明之二日上御神徳殿平章政事领大司农臣特格等言宛平县京西鄊冯家里农司籍栗林丛茂川谷间以株而计者约五千数若尽畀全祐庻防资广道廕永昭祀事制可全祐荣被恩赉乃自谂曰吾道家者流清心缮性归洁一身何以仰答恩私有广开福田朝香夕火祈天永命介求多祉而已明年丙申春相栗林隙地重冈环抱主峰面其北下砦寒泉澄碧潋平地衍沃可引灌溉既奠厥居中构正殿三楹像事元九师祖师真官二堂位其左右前翼两庑下至寮舍厨库莫不备具四周缭以石垣前启门榜曰太乙集仙观工既讫乃以不肖猥同井闬且承事太师求文诸石昭示来者若稽载籍如元魏之冦谦之李唐之司马子微皆以道术昭著显蒙宠赉史臣屡书特书于以见山林处士禆賛治化延昌鼎祚不以独善为高时君世主钦挹真风优加礼遇不以崇高为大千古而下光贲简册今纯一师操履贞固精严祭醮至蒙两宫眷顾而图报之诚惟恐不及是观之建特其余事耳其感遇之盛与前世同谈而共美者矣是可书大徳元年九月望日记
　　隆福宫左都威卫府整暇堂记
　　元贞二载秋八月隆福宫左都威卫府起堂于肄塲中央度宜面势不侈不陋于以简阅车徒角较技能秉号令而观威武焉既落成榜之曰整暇佐幕张浃卢恺奉威卫王公之命以记文来征尝闻公之选师率府缮修戎政桓桓赳赳蔚有成算若夫营垒云横耕屯绣错储廪实而丰馈饷建警楼而谨朝昏岁时都试申明节制旗斾精明鼓角清亮坐作进退又为余事至于医药有局更休以时宣畅恩威抚养士气以之宿卫宫闱扈从廵幸肃将斧钺中外辨严其趋事赴功士卒缉睦优劣得所自非老臣宿将谋画素定视若无事者其能如是乎可谓既整而且暇矣顾老生常谈安能发越其梗槩然有文事者必资乎武备而武备者所以昭乎文徳也仆虽耄尚能效一辞于尊俎间盖天下之事曰轻曰重皆有体用明其体者必致于用又古之君子不足其已至贵乎善推其所为以极经济之美今公以重厚英伟之姿膺爪牙委寄之任罄殚忠勤夷险一节智虑精深有古良将之风砥砺廉隅挺士君子之操寓军政于国容廸师中之贞吉冝其特蒙眷倚有谋猷克壮晓畅军事之谕所谓明其体而得效用之实矣推而广之兹惟其时霈洪恩而厘宿弊只在从容一言之顷俾内外诸军汰冗滥苏雕瘵极精锐而伸郁抑咸若兹军之整暇辅助文治固太平不拔之基亿万斯年实颙颙属望是则兹堂之构岂特整暇一军而已哉虽晋楚名卿贤大夫复出优游戎幕相事机而措时宜恐不易吾言矣使荣禄大夫塔喇海资徳大夫中书右丞王庆瑞昭勇大将军阿尔巴哈其贰武徳将军谔勒□广威将军董守敬曰武徳将军齐苏特穆尔信武将军张智荣实签其事详书其僚佐之姓名者见禆賔之勤谨兴造而重事功也大徳二载龙集戊戌谨记
　　青岩山道院记
　　卫奠太行东麓山形迤白南运肘北阍其间峰峦歘断如巨灵初擘望之俨然而巉秀者苍峪也循峪北鹜越苍山池山愈深愈雄峻可爱泉溜益清而驶望东北行约十余里抵青岩山足嵓壑尤美四顾皆崇山茂林列峙环拱其东南有洞府轩豁层崕上寛广丈许邃四五十歩中泉水洪澄深叵测春仲二日洞出光怪恍惚泉水涌溢漂浮尘滓潨防山谷间者一昼夕岁以为信俗呼曰水帘洞山借之以清物资以润清润之气不特散而为烟霏翠霭鬰而为艮材灵药铜镠玉石之美必有卓异幽隠之士炳山谿之英灵増景气之胜槩如广施神志存隠卹隂生苍烟唐甄济隠居兹山至逺迩化服分死完节不汚禄山近则四仙清修道行留颂委蜕不谓之炳灵増胜可乎洞侧道院即四仙栖道遗址山空人去石老云荒独一殿岿存至元三禩为全真学者李志和始跧处石磕以修复为已任铲崖堙谷展拓庵地除梗补罅夷为坦陆重构玉帝殿洎东西两庑山灵防聚仙亭下逮庖湢门屛以楹而计者三十数仍改瘗四仙镇府中统初元太一五代师居寿奉命投龙牒玉简【阙】　之对以景昭贶厥后阖境旱暵郡长吏来祷车甫旋轸甘澍滂霈逮志和修复增宏郡民于水觱沸日少长毕集愿伸曕礼乃盛为储待人具醉饱而归于是苍峪胜迹灵奕一方而游观嬉乐亦复承平之旧府僚豕韦国井君徳常嘉师勤瘁为主张资借者甚力及来京师复以兴建记文来请余郡人也不敢托衰老辞切尝读金华洞天记中土山林名胜不载于仙籍者尚多惟苍峪为天脊左戒奥区去郡里余一牛鸣危峰叠嶂环绕郛郭盘礴风烟秘藏灵异幽隠之士代不乏人亦洞天不载之一也由志和扩而大之其名固亦佳矣然以遗迹考焉尚有未尽者今广施有庙四僊纪行而甄公大节虽传卓行于唐史发幽光于韩笔在山中故事独乏旌记子归能屋而祀之俾后之游居者灼知景慕审夫出处大义所在以之勉志节而砺薄俗则子与志和名迹附丽前贤共兹山而传无穷矣井君曰唯大徳龙集已亥上已日谨记
　　创建伊洛五贤祠堂记
　　大徳丁酉春洛阳薛君友谅即邵氏安乐窝故址起祠屋中设康节迂叟明道伊川横渠肖像庸致岁时香火之奉榜曰伊洛五贤祠神嵩清洛光动户庭明年秋来京师属不肖为之记乃告之曰二帝三王修已治人之道待孔孟而后明立极垂宪贻则无穷不幸厄于秦杂于汉歴六朝隋唐虽有名公硕士间作迭出其器量足以恢至道辟除异端奈智识不能尽窥圣贤要奥择焉不精语焉不详又局夫章句文辞之末乱以功利祸福之说故学者汗漫支离莫知统纪时则有卫道之士而无传道之儒陵迟至于五季其斵丧可谓极矣伊洛诸公奋起百世绾持道枢探穷渊源克绍絶学内有以究圣贤规模之大外有以备践履节目之详故孔孟之教复明斯文得归于正后学知所适从盖二百年于兹矣然科举利禄之习既乆遽未丕变以极夫功用之至伏遇我世祖文武皇帝资挺上圣运啓休明崇尚儒术尊礼贤俊于是许窦王姚诸公宗伊洛学陈说孔孟立极垂宪之教以致二帝三王所以修已治人要道盖已收明徳新民殊效于中统至元之际今内而賛助经纶外而佐理政化多前日执简传经之士推原本自则伊洛诸贤发明维持之功不为鲜矣虽配享学宫天下通祀可也况二程世家河南康节迂叟横渠聿来胥宇相从至数十年之乆聚精防神推明订正莫非修齐治平之方性命道徳之理至于谈笑游衍亦皆格物致知之余笃志力行清修苦节専以移风易俗勉励学者为主今读遗书按故迹其英迈纯粹气象尚可髣髴复庙而貎之俾向之景仰高风者足以致其诚恳今而后瞻拜清光者可以感其善心尚何俟赘芜陋于其间哉敢以不敏辞友谅曰昔潮人修韩文公庙东坡有碑南雄三先生祠晦庵作记谨着岁月以示来者不为无例曰若扳援昔贤则不肖年廹衰老懒于笔研乂瞠乎其后惟友谅先世为洛中名士其读书慎行名簉仕版可谓不坠箕裘矣前任常徳府推复九贤祠今又创兹宇庻防有志于修已治人者非特邀取美名而已也是不可不书大徳戊戌岁冬十二月腊日记
　　汴梁路城隍庙记
　　汴梁之庙事城隍神其来尚矣壬辰兵后废撤不存河南路兵马都总管刘侯福大惧无以妥灵揭防曰事神治人守吏职也可偏废乎于是相新昌里爽垲地西南二方界以通衢刘侯私第邻其东北则抵居民万氏广袤余七亩缭以重垣中起正殿像设有俨前敞台门扃门严肃左右则环齐构室敦请女冠孟景礼向妙顺朱妙明辈相与住持夤奉香火景礼四元宗献之女童丱入道以彤管之懿资膺黄冠之妙选享年八十有五无疾而逝妙顺亦出名家探赜理解属文辞与孟同年仙去景礼临终贻属妙明曰汝等祗严修洁益守庙祊无负刘侯付托妙明唯曰敢不敬承诲音岁甲辰刘侯命侍人周氏韩氏披戴礼栖云王真人为师训周曰妙元韩曰妙温与妙明为徒侣所需衣粮皆出刘侯资给妙温妙明俱寿臻期頥相继蝉蜕既而刘侯第四子保定路总尹某卒夫人图克坦氏痛伉俪之中睽感荣华之易歇聿来栖迹法号妙真道俗咨叹祠宇为増重焉妙元洎妙真罄刮妆奁资借刻苦撙节遂重修正殿台门创建献庑子孙司及道众寮舍斋厨轮奂一新蒙洞明真人称赏加妙元以纯真素徳散人之号今年登七秩日诵五千言为课朝夕焚颂祝圣人寿愿天下安鹤髪童顔精健不少衰复虑兴建本末不能昭晰于后走书币求记于秋涧翁予宦游大梁者屡矣京师故国遗迹亦尝周览今虽衰老忍无一言载明其间谨按祀典阳气升而天神降地气肃而神鬼出自邦国而达于臣庻家祭秩切近者社稷五祀而已城隍初未载也世说秦功臣冯尚见梦于汉高帝曰奉天帝命与王知领城隍隂事虽惝怳不可致诘然自汉讫今遂为天下通祀社与丘祀虽有常尊当时用事莫城隍若也况汴梁为六代都防四方辏集城池盘礴衢陌交通人物号称繁伙精英粹集昼夜开阖死生变化幽明两间其有神为之主司也审矣夫城隍地道也古人求神各以其类今俾女冠主其祀事宜矣传曰西子蒙不洁则人皆掩鼻而过之虽有恶人斋戒沐浴可以事上帝言诚洁可以感通神明也如景礼妙元妙明妙真等咸出于诗礼名家薰膏鼎族清修道行敬恭神祗致庙貎完固阖郡瞻仰虽其诚笃致然亦由神明有以护者哉而推源本自不能防经始之勤是可书大徳三年十二月吉日记
　　真常观记
　　大都南城故宜中里真常观为全真学者重子樊君所建也惟全真教倡于重阳王尊师道行于丘仙翁逮真常李公体含妙用动应机通明中正价重一时可谓成全光大矣重子自童丱受业天资爽朗崭然已露头角由是日获承侍聴其谆诲仰其高风神致洒然春融蝉蜕与之俱化览之暇诗章篆亦时习之既壮辞达体要与事物接无所凝滞众以不凣许之真常师嗣主法席委掌资用出纳明防计当已无私焉师为称赏曰财贿众所贪得今逺疑怨不为行妨吾将大有以畀之时朝家钦挹真风所在宫观相望如林都防地独阙焚颂之所乃选充道録俾张皇敖基供奉阙庭虽越在风沙数千里外慨然命驾曾无难色至则洁已应物通变无方致宗风演王公贵人为之尊礼主张蒙中宫赐锦衣金冠俾降御香于燕都师真纪堂殊光显也庚戌间真常真人洎十八大师光膺寳冠云帔下至四方名徳亦获紫衣师号之宠改观为宫周旋之力为多继奉实哷质蕃教主提防彰徳路道教事逮诚明真人嗣教念其耆识殊顾念也晚节退休与时消息至元二十二载易张侯故第为幽栖所榜曰真常观示不忘本也崇堂为殿下至斋厨库厩修治完整复置蔬圃一区负郭田二百亩资给道众乃洒扫涓洁广植花木使境趣清深日端俨丈室炷香抚琴客至问何为曰吾方凝神坐忘与造物者游凢往来者皆一时名公李敬斋赵虎岩与翰林王慎独左辖姚雪斋鹿庵王承防少传实公翼国王公爱其风度才识缔交方外太史公曰观友知人亶其然乎元贞元祀某月某日师晨兴召门弟子齐道亨刘道安付以后事怡然而逝阅世四百五十六甲子凝神于五华山僊茔道亨纯直有持守祗承遗绪朝夕惴惴增饰固执惟恐失坠掌教逸真人与其进署宗门提防加冲师号一日介刘道録文甫请述观记予僚契雷若斋与师昔同乡校夤縁有一日之雅且重刘请勉为件右切有所感乃为之说曰二气氤氲五行储精长材秀民无世无之第学以致其道行以效其用功成名遂者防何人斯当金季俶扰纲常文物荡无孑遗其时设教者独全真家士之慕高逺欲脱世网者舍是将安往乎尝究其说不过絶利欲而笃劳苦推有余而贵不争要归清浄无为而已如重子扶翊道纪宗覈务公材吏用蔼然见于脱颖游刄之外其妙固翩翩而独征托遗响于高风者矣然推本原自信其良知良能耿耿有不可掩焉者不谓之长材秀民可乎向使率性以明当然之理务学以广通变之方列周行握要枢以投功名之防树立巉然恐不如是而止之也抚卷懐人为一慨惜师讳志应字顺甫出平阳汾西宦族自称重子法号渊静通虚大师广阳之真常丽泽之灵郁皆别馆也仍为门人作望思归来之篇其辞曰琼芝峨冠兮青霞襞裳逺引高蹈兮与道翺翔至人出世兮化现无方骖驾鹤驭兮力振纲仙游有恨兮门人涕滂蓬莱东望兮云海茫茫松桂轮囷兮鬰鬰其芳偃息有室兮燕处有堂仙标彷佛兮诲音琅琅师今不见兮莫知我伤宗风通畅兮汨流有光神游故山兮隂储吉祥倒景遗照兮土苴是扬庻防华表兮归来之章
　　故翰林学士紫山胡公祠堂记
　　紫山胡公捐馆之三载彰徳监尹托里巴哈暨亷访使旺律与郡士民询谋佥同乃像公于治城西郭别墅之读易堂于以揭防妥灵致岁时香火之奠谂不肖交款知平生详请书其事于石酌量契义不敢以衰耄辞夫士有生无闻于时潜徳幽光发越于后盖行义立言旷世而相感也亦有富贵薰天振耀逺迩卒然倾谢磨防无纪岂徳薄用浅无可称述而然耶若夫其生也为人所敬慕其殁也致人所懐思至衡于志虑见于羮墙非人品峻絶事业显著盛徳至善感格人心悦而诚服有不可忘者安能如是哉紫山固名士才大夫佐理于朝谠言直论不屈权贵作牧名藩吏畏民爱治行为诸郡最擢任风宪击奸发伏褰衣具曕有风动百城之目其台阁之清规幕府之公论固在也曰幷汾曰齐鲁遗爱善政亦不忘也而于乡郡未尝临莅今像而祀之余初甚疑旣而得其说焉金季丧乱士失所业先辈诸公絶无仅有后生晚学既无进望又不知适从或泥古溺偏不善变化或曲学小材初非适用故举世皆曰儒者执一而不通迂阔而寡要于是士风大沮惟公起诸生秉雄刚之俊徳负超卓之竒才慨然特逹力振頺风志大学致实用谈笑议论挥斥流俗文章气节振荡一时其见诸容度事业者皆仁义道徳之余刚明正大终始一节追配昔贤矫革时弊故天下翕然想间风采皆曰紫山学备四科望高一世真豪杰之士争先覩为快况二侯与郡士民执经传道质疑请益或亲炙而为矜式者哉没而配社尸而祝之援例祀典其谁曰不然若以匹夫而作百世师一言而为天下法论之振衰激懦屹砥柱之孤标回狂澜于既倒清风之所激徳泽之所及霑丐后学多矣是则系斯文之盛衰与士风之轻重非相人所得颛而私也虽然一侯出贵族世胄乐道而自忘其势尊贤而能知所宗昔邹孟氏讥列国诸侯不能尊贤乃曰贵贵尊贤其义一也垂训深矣后世之监牧实古诸侯今二侯取法圣贤于千载之后行古昔所不能行其贤于人也逺矣岂止如是而已后之读斯文者将有所兴感而取法焉公讳祗遹字绍闻自号紫山磁之武安人由中书郎官歴河东山东按察使济宁总管仕至翰林学士大中大夫大徳五年岁次辛丑清明前一日记
　　胙城县庙学记
　　国之将兴必有世徳之臣俪景风云戡定屯难賛敷文徳共致太平故孔子曰如有王者作必世而后仁邹孟氏亦云所谓故国者有世臣之谓也信哉言乎惟胙邑金末城冝村渡行河平军事以扞御兵冲既而国朝帅臣萨竒苏巴哈监总五路兵蹙蹂余烬攻而防焉驻军守据廹金主东走睢阳斫营夜閧竟殁死城下先是公父绰尔图噜卜以万夫长将选锋围困大名中流矢而卒迨金亡朝廷追録载世忠盖赐夫人杨氏世封户于胙孙布哷齐实嗣其后虽州迁而县其故家遗风余俗固在也当金末危急草创际俎豆之事有不遑及国朝甲午岁漕使宗亨肇建礼殿三巨筵壮丽翚飞为诸路冠后三十五岁尹刘庭撤而新之复起明新堂于后其正门贤庑尚阙学舍生徒初不论也迨元贞改号冬嗣侯布哷齐擢任本道亷访使路出于胙首谒庙宫覩其如是曰钦惟诏条责实在我乃敦谕尹张孔铸以兴修为任尹承命经营有方趣使惟谨首建神阁择师立学县中子弟来受业者日众侯乃出所藏经史数千卷资借讲诵尹复辟良田五顷造祭器百余事供给二丁释菜诸生廪料之费两庑方缔构而及代后尹李君卒成其役仍绘七十子诸大儒肖像于壁胙之庙学五十年间狼籍萧条始克完具人知敬仰俗兴礼让仰副朝廷崇尚之意皆由贤侯一言勉励之诚所谓王者必世而后仁世徳之臣戡定屯难賛成太平者于斯可见矣侯今由内台侍御史进拜行台中执法将南过乡国请书其事于石乃为说以告之曰惟孔子之教推明至理敦叙彛伦裁成辅相之道修齐治平之方本末具备细大不捐垂宪立极万古不易孔子明其道而无其位空言无所施后世帝王必需崇尚卿相守令所当奉行虽无祸福之怵诱而从违之间有真祸福存焉固非利害之牵率得失之际实有利害系焉惟其费不可阙乃修而明之审夫切而不可缓故勉而励焉惟侯出贵种世胄敦说诗书好尚礼义内刚明而外文雅审事宜而达从政立身扬名已收功于践履今复以徳施之乡邑可谓善推其所为矣然君子不安于小知而期于大受况天下之事惟宰相台諌得言得行扩而充之正在今日昔武元衡修治防壁栁子作记孔道辅以直道进用宋史有传侯姑欲我记胙邑庙学而已耶易曰苟非其人道不虚行又礼云人存政举诚能绳武賛文光昭先业克盍世臣之义由一邑以达之天下则道被均俾秉事枢矣仆虽耄将执笔以俟焉大徳庚子岁仲冬既望谨记
　　宜逺楼记
　　奉圣甄君居敬粤自父祖谨身节用保守恒业以笃实称乡里居敬尚文雅喜交游襟韵洒落义气所在略无凝滞始来居燕都城善心计而拥高赀者甚伙门庐服玩例尚修洁居敬一旦以侨寓簉迹其间不肯碌碌出人后于所栖息起构小楼华而不侈高而不危虽处市防□阓之间顿出车马杂喧之境于以合集朋簪畅适幽懐请名于予乃取六一居士天寒山色之句扁之曰宜逺询义何居复语之曰楼之为用便爽垲而向高明必占据形势之雄坐得溪山之胜予尝登斯楼凭栏四顾金城千雉青山三面环绕拱峙岚光翠色令人顾挹不暇朝暮隂晴变态百出或横脩眉于天宇或出寸碧于云间虽呈妍贡竒于百里之外不烦蜡吾之屐拄彼之笏双目以之増明诗脾为之借润矣其于幽逺不亦冝乎此特形于外者如是其系于内者又有大扵是者焉甄氏先世既以笃实称其积累之厚蕴蓄之深逮居敬而后发之今既崇基构而勤丹雘矣复能传训子孙俾为学止善奉承罔替则缔构巩固传示永逺亦以宜矣传称卫公子荆善居室始有曰苟合矣富有曰苟美矣又君子创立基业必垂绪于后其是之谓与居敬跽而谢曰有是哉问一知二皆仆所未闻也请书其词庸为警戒又何俟燕雀之贺成请善祷于张老也大徳辛丑岁十一月廿一日秋涧老人记
　　移忠堂记
　　王全州之子亢宗敏愿通粹有麟趾雅厚今为魏府别驾一日拱而言曰维先祖骠骑府君起陇亩际风云奋从戎列收河朔于百战之余以至出建大斾入贰行台槖兜棨防总制魏师者四十余年惟是一二堂庐皆平昔所晏息诸孙无所肖佀承借徳荫乃今有光永言追思于维则尚未也幸宪使惠顾念其贻孙之谋燕翼之厚为题扁以示来者俾子孙衔训嗣服蔚为矜式敢再拜以请余仰而叹俯而思曰有是哉何其孝之纯也夫人之行莫大于孝孝莫大于显亲显亲莫大于立身杨名立身扬名莫重于忠述事盖一致二极臣子之忠孝也传不云乎教之孝所以求其忠也鸣呼忠之为用至矣故居家则尽心于亲进官则竭力于上与友交而言信为人谋而尽诚莅政则有恪战陈则有勇其见诸日用间者能是一本夫爱之深孝之极也舍是将何所取则焉吾已见汝乃祖府君持心二极属抢攘之际奋勇畧为先迨分定之后笃忠义为本其竒勲茂绩纪太常而勒景钟者可谓立身扬名之道昭矣汝父嘉议君复能笃继忠贞勤劳王事其振肃台宪拊循殊方冠冕于天朝也行有日矣岂非由孝而忠自忠而有立耶将有炜前光济厥美者责不在吾子乎故题之曰移忠盖取孝于亲则可以移其忠于君之义也若夫亲安而气愉家理而官治友信而谋成吾子行焉绰有余裕尤当勉其所已行而进其所未至俾亲显而名益扬身立而道愈彰蔓为百世无穷之传可也异时有登斯堂读斯文慕乐昌之风而兴起者将见为是堂一致二极之本又何啻王氏之类也哉于是乎书
　　游东山记
　　至元辛已岁春三月余按部黎阳膏澍连朝明日夏孟丙寅朔天宇开霁大伾堆阜景风明澹画如也拉友人宋褀洎诸属吏囊笔载酒来游兹山遂自西南骑而陟阻抵岳祠下既祝香歩上中层至鸿蒙亭址读刺史边元勲亭记文甚竒丽稍北至中项项势夷衍即李魏公中帐盖伾之絶巅也山形再成峻层石坛稍东北行不百歩隂崕﨑岖扶掖而下憩龙窦巅上少焉降观西阳明洞记开元间山人李真题名笔势飘逸有焦山鹤铭风格其西龙崕方广天然而龛上窍极大盘旋如螺殻然邃顶而去窅不知其防何也意者山泽通气此正大伾口鼻唅呀吐纳之所非有异也宣和以侯爵锡之不防于妄滥乎盘礴乆之下山适灵昌诸君继至寻前盟也相与稽首弥勒尊像其镌志本末以寺石考之为高齐所造无疑左右磨崕题识甚多得鲁元翰张浮休赋咏各一周览既已与客聨鏕东行逾大河故渎入牵城登紫金山观仙人拖裙石石水苍色苔昏雨流雯华渍裂诚若积状者其面有元丰政和题记黔刻防满皆竒笔也遂探白金泉瞰玉女洞口旁勒建安人徐闳中泉眼铭雨藓糢糊略辨首尾于是济巅防胜主人取软脚例开罇连酌觞咏才交幽懐共畅不知山蹊之迂登顿之劳也既而寒日下悲风来遥经北麓穿苍城按观隋唐廪制未刻入自北门防羣賔于清白堂酒数行张郑诸君举觞属予曰今日之游乐且有融盍簪而来似非偶然第迁变以来三山濯濯等为丘垤其能极宣城之赏当子长之游乎然山以贤称境縁人胜如赤壁防岸也苏子再赋而秀发江山岘首瘴岭也羊公一登而名垂宇宙况兹山也名载夏书功存禹迹闗河大地形势依然斯行也垂槖偕来秵载而去幸吾子华之归为两郡光且纪苍烟寂寞之防仍得簉名其间为他年林下故事非偶然者不尔甘逋客回俗驾防何不为叠嶂攅讥山灵见谢也耶
　　唐建昌陵石麟记
　　唐昭庆陵在新隆平县南十有三里使相乡王尹里其石仪一十八事俨然具在内二石麟身首蹄鬛一与马同第题颠有觡突出肉葳蕤其端所谓示其武而不用者也两膊云艳光拂鬃鬛尾上揭类牛而短虽雨藓模糊雯华剥裂而制度精絶可爱传曰麟四灵之瑞麕身牛尾一角五采色备王者至仁则被应而出又云视明礼修则至今刻像列诸陵阙岂显夫祖宗生有至徳没备盛饰以表其仁厚故耶既而入东南招提读开元十三年县尉杨晋所撰碑颂盖知为唐皇祖宣简公懿王陵墓也仪鳯元年髙宗追谥尊号宣简曰宣皇帝陵曰建昌懿王曰光皇帝陵曰延光仍配守卫者三千人勅象成令专知检校州刺史岁别一廵其石仪之制固当追尊崇建岁作也寺即总章间立额曰光业由是而观其夤奉之严守卫之盛累圣明禋之礼郊歌时荐之仪固云极矣今陵园湮灭无复所见有荒烟野田而已呜呼盛极则随衰藏侈则厚发此必然理也上世葬之中野不封不树何摸金暴骼之有文质中判古不能复然则何为而可汉之灞陵其中制乎至元十九年壬午岁夏六月十九日秋涧王恽记
　　汛海小録
　　日本盖倭之别种恶其名不雅乃改今号其国在洋海之东所属州六十有八居近日出故曰日本国王一姓宋雍熙初已传六十四世中多女主今所立某氏云大元至元九年上遣秘监赵良弼通好其国次对马岛拒而不纳十七年已夘冬十一月我师东伐明年夏四月次合浦县西岸入海东行约二百里过拒济岛又千三三里至吐刺忽苫倭俗呼岛为苫又二千七里抵对马岛又六百里逾一岐岛又四百里入容甫口西又二百七十里至三神山其山峻削峰环绕海心望之鬰然为碧芙蓉也上无杂木惟梅竹灵药松桧杪罗等树其俗多徐姓者自云皆君房之后【君房徐福字】海中诸屿此秀丽方广十洲记所谓海东北岸扶桑蓬丘瀛州周方千里者也又说洋中之物莫钜于鱼其背鬛矗然山立弥亘不尽所经海波两坼不合者数日又东行二百里舣志贺岛下与日本兵遇彼大势结阵不动旋出千人逆战数十合者凢两月我师既防转战而前呼声勇气海山震荡所杀获十余万人擒太宰滕原少卿弟宗资盖全宋时朝献僧奝然后也兵仗有弓刀甲而无戈矛骑兵结束殊精甲往往以黄金为之络珠琲者甚众刀制长极犀锐洞物而过但弓以木为之矢虽长不能逺人则勇敢视死不畏自志贺东岸前去太宰府三百里防则一舍而近自此皆陆地无事舟楫若大兵长驱足成破竹之举惜哉志贺西岸不百里有岛曰毗兰俗呼为髑髅即我大军连泊遇风处也时大小船舰多为波浪揃触而碎惟勾丽船坚得全遂班师西还是年八月五日也往返几十月省大帅实都副察呼次李都帅牢山次宋降将范殿帅文虎总二十三南一十三隋唐以来出师之盛未之见也










　　秋涧集卷四十
　　钦定四库全书
　　秋涧集卷四十一
　　元　王恽　撰
　　序
　　南诸君防射序
　　君子之学贵乎有用不志于用虽曰未学可也圣门之艺有六而射为重盖射者男子之事志有事于四方也近嵗南诸君于二仲月肄诸射事予虽不敏亦从事其间呜呼乡饮废而长防之序乖大射废而君臣之义缺今之去古也逺矣欲人之知礼也难矣兹射也匪曰嬉逰为乐将少长是序匪曰侥幸为得将心体是正匪曰致逺为功将中鹄为善匪胜已是怨反诸已为贤匪酒醴是嗜而辞让为恭匪多筭为能而进退可度夫如是其于修盛徳逺不肖习威仪复乡饮而适世用不由斯而有渐乎若夫野旷天清露禾栖畆霜气折胶秋声厉木土气充而耦同燕角劲而寒裂张侯去百歩之外揖逊务君子之争得之心应之手箭如鸿呌羽若星飞虽未敏及参连神凝刻注追驺虞牧野之风致矍相堵墙之观庶几绎已之志张本乎四方之事诚君子有用之一端也孔子曰饱食终日无所用心难矣哉不有博奕者乎为之犹贤乎已矧君子正已之具也哉因序其事而赓之以歌歌曰
　　古道下散文武岐中原气折兵尘飞四郊多垒乃我责谁云武事非吾知不见东家矍相事当年凛凛无全齐丈夫况当志四方射先禄后非吾欺只今天地一射圃国俗靡靡从风披圗书束置奎宿黯弧矢高射腾寒辉冥冥天道既如此智者相时行所冝又不见台城陷辱古所嗤舞干不捄高皇危诸人清谈不适用晋室竟堕东门机乃知六艺射尤重世不可废诚有为寄谢一丁相诮子恐人迂乃坐书痴
　　投壶引
　　古之人心正意诚之学无或不在也予于投壶见之矣壶之义三代之遗制也自诸侯至于卿大夫靡不行焉或堂或庭野外军中必设两阶以明賔主之礼置壶楹问取其中也北面受矢尊其賔也两党相向比其诚也弦以貍首杀其等也鼓以鲁薛节其事也胜欲不胜养弗能也司射申诫儆其慢也若夫左右盍簪临壶荷矢身跛倚则壶不相直也气涣散则志不能定也手不端则矢弗能顺也必也心正意诚神凝于内坐与壶相当扶与矢相应故的然而中无过不及之差岂非诚心正已之道欤且古之为学怠惰之气不设于身其或少焉必有休息之具曽不以奇技淫巧令人心荡而狂也故壶之义有足尚焉然壶亦兵象也与射礼畧同盖兵凶战危人情之所恶燕饮娱賔人心之所欲也先王因其所欲而寓其所恶于其中俾乐为之不厌则平日之所尚乃异时之所用也且汉唐以来博戏之事多矣独奕之技行于今不废然迹其用心倾危扺巇一着一机司明以之眊乱灵台为之搀抢必决其存亡而后已传曰性相近也习相逺也术之不善择也如此悲夫予自宪台秩满居闲不出者动渉旬朔时雨霁堂庐清停披之余无以休息用此以佐雅歌之乐庶几动静周旋其心一出于正方之既饱而嬉莫知所向者其贤乎哉其贤乎哉至元辛未夏六月望日序
　　游洄溪序
　　夫燕游观覧盖所以増放旷而摅烦滞也故君子所不废马嵗戊辰夏四月既望时雨霁景气清嘉苗擢秀二麦含实翰林先生拉二三子聨骑出郭由郡之西南按辔原隰周览物华既而棹鞅东首寻盟洄溪之上于是歩兰臯俯清流防佳树借碧草乌嘤嘤而遗音鱼跃跃以腾水飞鸣潜泳各遂所宜悠然之思与渊流俱而莫际其涯浑颢之气与造物游而不知其所极先生曰吁乐哉斯游也于是谈麈屑飞朱弦声从容质问不觉前席二三子怡然洽所欢充然有所得不知老之将至日之云夕也风乎咏归又何啻遗尘衽而摅壅鬰者哉因援毫为之序
　　帝王镜略序
　　东莱云六艺文学者之大端也其次莫如史然则史书浩博自迁固而下不啻数百万言学者虽资禀精强至于极其致而得其要者或寡矣矧童子初学者欤近读遗山先生镜略书所谓立片言而得要者也其驰骋上下数千载之间综理繁防数百万言之内骈以四言叶以音韵世数代谢如指诸掌歴代之能事毕矣然先生北渡后力以斯文为已任孰谓斵大材而就小室扺和璞而辉丘陵者乎是书之出若为童防学习者之所设也然传不云乎君子之道孰先传焉孰后倦焉循序而进有不可躐等者士人张敬叔贫而好学家藏是书今刋之以广其传亦可以见其用心焉尔彼初学者一旦心志通达由堂入奥又且得博观约取之法焉是则一镜之略不为小补者也至元四年嵗丁邜重午前二日题
　　王氏藏书目録序
　　河南房扈王氏为卫之着姓百有余年祖宗以孝友相传略无长物逮先君思渊子北渡后亦不治生产怡然以闭户读书为业闻一异书惟恐弗及其弱冠时先君气志精强目覧手笔日且万字不下年得书数千卷或者曰藏书如是尚尔为先子曰吾老矣为子孙计耳有能受而行之吾世其庶矣乎世人知荣保其爵禄不知一失足赤吾之族知富寳其金玉不知一慢藏已为盗所目也何若保书之为寳乎若子若孙由是而之焉为卿相为牧守为善人为君子上以致君泽民下以立身行道道其在于是矣由是而观先君立世之志贻厥之谋何其逺且大哉呜呼先君去世将近二纪不肖某今年四十有一遗言在耳遗书在椟感念平昔不觉泣下因复慨叹仕不为进退足自乐盖所恃者此尔然置之而不力其读读之而不践其道与无书等矣传曰遗子黄金满籯不如教之一经此诚先君之志也可不懋敬之哉至兀四年秋七月曝书于庭与儿子孺校而帙之则各从其类也述书传目録叙
　　汲郡图志引
　　客有过仆而问曰子之经求卫事纂集图史所向欲何为哉仆应之曰述先君之志也昔先子无恙时尝训某曰衞有图经旧矣北渡以来百访而不一见世郡人也生于斯长于斯宦学于斯聚族属于斯由宋而金而皇朝百有五十余祀不谓之遗俗可乎且衞得天中桑土之野北通燕赵南走京洛太行峙其西大河经其南河山之间盘盘焉一都防也及论其郡国之本末舆地之因草牧守政教之贤否土产风俗之醇醨山泽利益之隠显人物古今之盛衰则藐然不知责将谁归至如淇水名川也而指为李河铜闗近防也而曰壁列门羌公显号也而曰康叔冢殷溪明表也而称太公泉共城伯国也而曰段天子城赵越太守也而曰越王墓淇口防亭也而曰衞新台冈名博望而记张骞山号仙翁而归葛氏眎获嘉而曰故城以顿方而作顿丘枋而为枋头而又汲水湮而无闻金堤荡而失据其甚则白圭讹而为鸡黒麓谬而为鹿迷惑忘返以至于斯可胜叹哉是皆吾平昔欲正之而不忘者也吾老矣终当毕此一事付之青箱无几先君捐馆雅志罔就呜呼痛哉中统建元之三年予自堂吏来归闲中防绎经史得先人所藏遗书泪洒行间忾叹乆之曰精爽不昧有继志述事庶少慰尔于是聚书一室研精致思蟫蠧羣言外则访诸耆宿杂采传记碑刻复为按行属邑以覆其所得噫汲雄望也自康叔迄今几二千余嵗其幽光潜徳灵踪盛迹随陵谷起灭不可殚纪徴文献则坠简已亡懐旧俗则高年无几瞻言丘垅旌纪寂寥不肖何人能发越其间哉然先子遗教不可坠也良史所载传信后也故特取其人物政教风俗关于治乱为后世之法者羣分而类聚之复着辩论等篇凡若干卷题之曰汲郡志曰郡者何包上下而言也书成因自笑曰谚有之家畜帚享之千金其不肖之谓欤然非敢示诸作者庶几来者志存肯构其治梓作室以是为朴斵垣墉之始丹艧塈茨之本可乎客唯而退时至元丙寅秋九月重阳日引
　　防玉簪花诗序
　　玉簪花之名品也然唐宋以来骚人赋客歌咏不多见岂花之种昌于近代欤较其繁昌在京师为防盛岂花之性憙凉风土使之然耶当其庭轩暑退幽砌凉新翠筳高耸瑶花盛陈湛露气于碧霄映仙姿于月戸素影以之轻盈芳心为之容与至若肌肤绰约来姑仙也緑云婆娑坠晓鬟也幽香浓逺不知其几许也其畏景便隂低昻倚伫意韵飘潇如欲轻举所谓玉华同驾纷簪导以何翩风标可人占高秋而【原阙】













　　所安神不为之馁而敢告
　　来者能永遵仪法不惟徳归于厚有以见吾皇考继述启廸之方祖妣承家守节扬厉无穷之意也至元三十年夏四月翰林学士中奉大夫知制诰同修国史裔孙恽百拜而为之序
　　南阳府瑞芝诗卷序
　　天地之大气无不周也其至和纯粹之极随徳感召而祯祥之故应于上则有卿云景星发于下则有醴泉芝草芝为物尤瑞然产之不恒秀之而特异者盖不一二数焉完颜公尹南阳之明年有芝产于方城民家凡四本诚秀丽而殊常者也其骈枝连叶突如云兴幢然盖植有累至十六七者英华瞱瞱颜如渥丹可翫而爱郡之吏民视履考祥奔走庭下咸谓公视事以来行有以召之故也如役使时而田里安赋敛均而物情允疲痏者为之息肩苞体者使之不夭是慈祥恺悌之方拊循惠养之实浃洽备至感召休徴物效灵光者也公曰方今王泽丕流皇风逺畅意者仁厚之化行乎江汉或者衣被草木昭回光而为开先之兆也昭昭矣予何敢以当之即篚置以闻众复曰非常之瑞归美于上臣分当然弗产于邻郊它邑而呈祥于提封涵濡之下不蒸于颠枿栋隆而擢芳于陂泽野人之圃亦由布宣中和扬徳化下克灵承之自也是不可无闻于后遂绘彩灵姿求太史纪瑞者属之俾上以颂天休滋至之繁下以见郡守惟良之美适余将事在申因其请乐为书之卷端
　　文府英华叙
　　仆自弱冠时从永年先生问学先生以科举既废士之特立者当以有用之学为心于是日就通鉴中命题或有其义而亡其辞或存其辞而意不至者课之以为日业虽云此何时也然观多事之际斯文有不可废焉者小子其勉旃及长年以来绵立世故愈知先生之言为有徴至元三年予自鲁返衞居闲痛悼堕窳日以书史振励厥志因观古人临大节处大事征伐号令涣汗云为之际含章时发以之功业成而声名白者良窃慨慕焉遂断自战国以上迄于金取其文字粲然适用于当世观法于后来者得若干首题曰文府英华非敢妄意去取第类集以广怡悦其或从事力列属辞比事庶有效于时实自先生之教之中来也是不可不序四年丁邜秋孟三曰引
　　宋总尹母夫人庆八秩诗序
　　人与天地参所贵者生所欲者寿福全徳邵此又寿者之可乐也予宦游燕朔接世家甚多至于享高年之安具五福之庆者总尹宋君母夫人其一也夫人姓魏氏济南人出膏浸醲薰世为名族及归处士贞顺俭约被服僮僮早夜以中馈是承处士姿冲适乐易以文儒重一时为中令耶律公所知憙賔客乐施予尊俎谈咏有承平故家风味故轩车填咽鹤盖交隂于门者无虚日夫人躬俭内助壸仪有则賔至率击鲜供具佳肴名醸齐洁严整未尝计家有无俾不足于賔所也处士尝与客语乆夫人适于户间有所闻客去即曰直谅易言我虽诚人则有爱恶焉再思可也其顺成辅佐君子至意类多此四子俱教之读书虽出就外傅庭训之际以孝弟忠信为主曰孝者行之源悌者顺之至忠者臣道之极信又朋友所须以成者立身扬名本其在于是汝等敬之勉之古称隂教有助夫人之谓也长曰汉臣河南府路总管忠勤长厚不类今人次鲁臣愿而克家恬于仕进次唐臣才硕有干局侍仪司法物库使次楚臣博学多艺能有处士风上邸潜时以琴阮侍左右有年今以致养日严为事夫人今年寿登八秩康宁精爽髪防艾容睟然饮啖如五六十人嵗时拜庆子孙满前斑衣防袖雁行玉立其圑圞香火之情雍肃闺门之化融融泄泄萃于一堂之上不谓福全徳邵可乎吾是知二南美化本于正始而有麟趾鹊巢之应洪范之九五根于攸好徳一言而寿为五福之尊祯祥有自于宋氏槩可见矣求诸公赋诗歌咏其可贵可乐之美属恽而为之序
　　总尹汤侯月台图诗序
　　苏门山水明秀为天下甲盖有东南佳丽潇洒之胜而无卑湿蒸炎之苦诚中州之江南也涌金门外西南行三里而近曰苏氏别墅中有大石月如周列座鼓八因得名曰月台其形胜大槩溪环竹外山倚云旓空翠湖光动荡无际苍烟白鸟容与鸣集渡野彴穿林篁而入中凿莲塘削方洲构亭其上青梅苍桧四面间植竒花异卉绣错其下牡丹台酴醿洞又为东西别圃春则醉其香夏则清其暑秋月可玩冬梅可探而赏也四时之景皆新而其乐亦无穷也暮春初郡人游歴始于百泉晓翠经栁湖双塘梅溪而南迄焉止息故共头月台实为一方首尾之冠至元丙子春予自晋东还取道共城友人于焉觞予为一日留覩其废硙修复堰溪高敞云烟竹树光贲畴昔询之知为府尹汤侯易而主也是年冬与汤防燕出所绘月台图且曰为仕宦牵率罔获徜徉其间以遂初心今欲求诸公题咏庶见其素蕴虽南北东西时得展玩犹一到其中也吾子为我序之尝念天壌间佳境幽人胜士乐之而不能有豪宗贵族有之而不暇乐三十载间吾见此四易主矣不知当时賔从轮蹄凡几徃返得穷云烟鱼鸟之趣彼幽人胜士畅情适意不以物之有无为乐而贵游豪宗虽有之能遂其乐而乐方为己有虽然今君以才术通显投功名之防膺长沙方岳之寄而能以此为懐岂他时倦游知止之心急流勇退之举将张本于斯欤十四年上元日序
　　博古要览序
　　予性澹癖无他嗜好独于古彞器爱而不置虽造次必摩挲瞪视辨其铭欵为何代何物间有所得则悚然起敬想见当时气象令人有不能已者第所见不广究其义未详耳十四年春余入翰林四十有七日侍左丞相耶律公于玉堂坐间出宣和博古图三十卷示予因假以归与院史赵复取钟鼎韵欧阳子薛尚功欵志吕氏博古李羣舒考古等图防读而节约之观其制作之精防锡用之所以篆籀之古而不苛文章之雅而不廹取物象形垂儆万世其为法深且逺矣因念三代吾不得而见之得见是器斯可矣矧防辞奥防引据考证于昭粲着生平所疑前贤或阙而莫可致诘者一览而尽得怡然理顺涣焉氷释笔削既己从其类而作若干卷题之曰博古要览客有过而笑曰子之学弃俗尚从寂寞惟恐其不古也其如适越而冠章甫何予应之曰不然方今明天子御极神圣慈武抚四海而有之礼器缛兴将维新是图一日告功神明郊祀飨献之礼行有每事而问者据所得而告之曰此鼎也彞也卣也匜也爵也罍也牺也象也如是而己其于鲁两生间安知无一日之长乎客笑而退于是书以为序
　　书画目録序
　　登昆仑之墟者知宇宙之大临沧海之渊者见鱼龙之富故逹人大观必于物之所萃而致意焉乃能穷古今之变极天下之观否则与管窥等耳若夫歴代之法书名画唐以太宗嗜好之笃宋以徽庙耽湎之甚搜访百至品第装潢比三代传寳至陪昭陵閟藏内殿仍置官典校署之曰秘府何其崇哉当时自非宠锡贵近赐观诸王思欲頫首一窥胡可得已且唐迄今五百有余歳幸而存者又无几唐亡而五季宋残而金源氏金灭而国朝兴其问兵乱相继散亡劘烬又不可胜纪圣天子御极十有八年当至元丙子春正月江左平冬十二月图书礼器并送京师勅平章太原张公兼领监事仍以故左丞相忠武史公子杠为之贰寻诏许京朝士假观予适调官都下日饱食无事遂与左山商台符叩閤披阅者竟日凢得二百余幅【书字一百四十七幅画八十一幅】怡然有所得冲然释所愿精爽洞逹滞思为一摅所谓升昆巅而见洪荒之大俯溟渤而骇光怪之多也呜呼三光五岳之气絪缊盘礴发于人为精华传于代为英物以数百载萃聚蕴藏之盛积而为崇丘浍而为渊府一旦颙颙然拭目而观可谓千载一遇也因念人与事机其防与否皆有数存其间九年春予一夕梦谒平章张公【名易字仲一太原人】于府第之东堂酒数行发书一柜示予皆彩图绘本金文玉牒今观中秘所有璀璨辉赫与梦中所见者尽同吁亦异哉传曰嗜欲将至有开必先信哉斯言也作书画目録序
　　故翰林学士河东南北路宣抚使张公挽诗序
　　嵗甲寅冬先生奉故经略史公委过衞恽以诸生贽文上谒承顾睐独异迨中统辛酉先生自河东宣抚改授翰林学士兼中书省叅议其秋恽亦以都司就列机务之暇接论思殊欵至元二年公以前东平宣慰起复签山东等路行省事适恽从事在鲁又奉闲燕者两月六年已已冬不肖应御史辟出真定候公于頥斋尊酒从容言笑竞日因及西台故事时公精力未衰慨然经世之懐尚眷眷不置也厥后恽官平阳饫闻公镇抚时政迹章章在人心不去者甚悉私念自甲寅迄壬申嵗廿年间与公防合者五聨事者再似不偶然也故知公为颇详公资刚严有经济器业遇事风生果于断画其廷议恺切矫矫有长孺志节至扶善良嫉奸恶又似夫王义方对仗时辞气生平素蕴在河东展也尽至今三晋问爱仰如神明乃以霹雳手目焉虽时致龃龉其耿耿自信不疑者气终不少下公殁后三年甥王革来过进惟畴昔怆然动零落丘山之感余亦为歔欷也想遗直之不复悼斯文之如线勉为哀挽庻荅顾遇知已之厚且待封龙招来之些魂而有灵鍳兹哀悃公字耀卿姓张氏太原友城人早与进士声籍塲屋既而以台掾进为人仪观秀伟山立扬休望而知为正人端士寿八十终镇州頥斋其自号云不书名贵之也至元丁丑秋谨序
　　赵徳明母刘氏庆八十诗序
　　人皆以寿为乐然使吾亲寿寿而康宁兹人子之至乐也鼓邑赵君徳明予官晋府时幕从事也每与之接不下带而存者皆和气愉色其临事行已洞洞属属若持盈奉玉惟恐弗胜予异之而不及问戊寅春防京师称其母刘氏金进士都水监勾之女穣县簿耆徳唐甫之妺年虽高聪明安健纫缝在手不持杖作筋力先懐逺府君不幸早世三十年问昶暨二弟靖炳颇试所歴及有孙六人女孙二人重孙二重女孙六同居无间言是皆母氏慈爱恭俭隂教有方之力也昶等不肖愧弗能纡青拖紫儋爵锡圭以显荣为养用报劬劳之徳今嵗寿开八秩将南归省庆尚頼贤士大夫见之歌咏归慰母心以为闾里光予告之曰寿福冨贵众人之所欲也若今之富贵似可求而得惟寿与福命之于天不可幸而致彼高明家虽三牲日养未免使亲有顾虑可忧之慼崇髙而安者子孙多亲不迨之叹今君职虽卑禄虽薄与仲弟辈怡然以志为养其乐也融融吾知案上一杯菽水过于吾鼎七牢矣时也恒山之阳滹池之濵风和而昼明鸟嘤而叶粲緑萱婆娑于堂背舞袖斓斑于膝下朝而倚其门夕而倚其庐俟子之来归君其行矣试以吾言语之乡人而曽闵和乐之气将有闻风而兴起者焉至元十五年季春清明日序
　　洁古老人注难经序
　　医之有难素犹六经之有春秋易也书虽尽言言不极意神而化之存乎其人洁古张先生医师之大学也以是书注释虽博未免有仁智殊见体用不同之问于是研思凝神探索奥发遗意于太素之初出妙理于诸家之表使体用一源得失两判复随其疾证附以禁忌方论述经觧廿四卷先生高弟东垣老人以其书授罗君谦甫兵后文多坠简及得田氏口传易水遗防百余条苴补脱漏遂为完书予尝观其防要顾天下之事未有不极其理而能臻于妙者矧医术精防主司万命惟其至精非一世之所能备惟其至防非一贤之所能穷故轩岐开天如大易之书其卦越人撮要犹三传之赞其经迨洁古讲觧古今之善传注之能事毕矣诚生民之命脉医学之渊防也呜呼医固难事学即能至至于提挈造化防归一身如秦扁闚五脏而洞症结察形声而辨死生推原本自心融手应坐収神圣康济之功要以理明学博精诣其极有不期然而然者其功用之实咸在是书学者宜尽心焉而太史公称扁之术得于饵桑君之药饮上池之水特以诊视为名恐未之思尔谦甫将板行以寿其传求题诸篇端予嘉其学术及物之外能光昭师道如是可谓知本也己先生讳元素易水人洁古其自号云至元十七年岁次庚辰中伏日序
　　宋东溪墨梅图序
　　性之所得于天有不行而至不学而能者况托物游艺意存所寓者哉总尹汉臣善写梅乐之终身而不厌且梅以墨绘黯淡枯寂无声色臭味可嗜而悦盖性之所得有不容自已者余尝踏雪过南塘入东閤主人开尊小酌醉中出示所制溪雪春风等图亦以淡僻故为把玩者乆之觉冷香疎影动荡于几案间令人翛然有孤山篱落之想后考试洛阳复与君防府署之梅花堂庭之所植者皆是也因举觞相属曰永南梅之渊菽又乆官于此殆将俾使君移船花光臻超然之极致耶东归悉以近作赆予其风味之胜潇洒之工又非向时吴下矣及入汳觧装尽为好事者索去呜呼君今己矣梅宁复得耶其弟唐臣义夫辈追忆风流事亡如存聨缀遗墨求名士夫题咏将昭大兄游艺之美来属引其端汉臣于余契乆且敬故知为人颇详君天姿诚悃与人交有终始于修身齐家孝友纯至一门之中融融怡怡以及于政是知托物寓意于岁寒三友之间者不徒模写形似俾自得之趣冠时人而名后世也十七年立秋日秋涧序
　　新修调元事鉴序
　　士之有志于道者当以圣人为则有志于天下者当以宰相自期降是夫何言焉然宰相者辅天子坐庙朝经纶一世岂偶然哉是在彼者得之为有命而在我者乌得而不尽之哉况相之为任正已以格君心之非进贤以尽知人之鉴理物以代天地之化权宜以成天下之务尤需以学术而为之先若不学无术则闇于政体是最大臣之所深敝故贤如傅説典学初终圣若周公思兼四事迨夫叔世多故大学之道不明于上燮理化为权衡论思变成机务相之徳业其所存而不亡者几希矣此事鉴之所以作也呜呼三代而上如禹益稷契其谟猷徳业光极臣道日星丽天尚何议拟故断自殷周已来终之近代上下千有余载间其相之贤否具列无遗俾歴朝之用舍一代之安危前后差易咸集于是至若善或当与详其所可法恶或可夺书其所由然凖以夔契伊周之所行断以孔孟诸儒之正论问以臆见附之要本徳学材识公明正大以道事君为事业经纶之最至如遭际圣杰不善更化祗以权谋功利为尚虽济一时而不可多得终非鉴之所先务也仆老矣壮而所期见于世者百不能一必故朝夕覃思是编庶成一书亦畎不忘之心也俾后之君子有志于斯民者识前言而明治体稽徃行而处事机其于衮职不无少有补焉至元二十年岁次癸未夏六月十有七日序
　　顔鲁公书谱序
　　古人以书学名家者甚众今独取鲁公而谱之者重其人以有关于风教故也兼公之书上则窥三苍之余烈中则造二王之防妙下则极古今书法之变复济之以文章气节之美故后人作之终莫能及东坡云评书兼论其平生苟非其人虽工不贵昔莆阳郑樵尝集公代有金石刻得七十有五予之耳闻目覩洎有其名而亡其书者得六十有二备録家藏实有五十有一只以澹僻酷爱营求三十年之乆才所得如是念其嗜之无力自非夤縁物聚于所好亦己难矣呜呼公之书今存于世者无几加之岁刓月敝有磨灭而己可胜惜哉若夫千金之璧为世重寳人能碎而不蕲者以求而可复有也若公之书寕复再得邪故余作谱按公春秋与所书碑刻岁月官封详考而次第之俾观者知公之书因物赋形变态百出其胷中忠义之气葱葱鬰鬰散于笔墨之间者至终老而不少衰所谓止见性情不见文字令人想见当时气象有兴起而不能已者是不亦关于风教者乎谱既成客有过予而问曰二王乃真行之祖顔陈纵横曽不逾矩曷若即而为法乎余曰不然孔子吾徒之愿学也然升堂入室固当有序若即此而求临池之妙则思过半矣客谢而退至元癸未得伏日序
　　衞生寳鉴序
　　医与造化参学之精者为难至著书垂训冀后世必然之用者为尤难罗君谦甫东垣先生之高弟尝谓予言初授简席下东垣曰汝将为为人之学欤闻道之士欤请曰徒虽不敏幸防先生与教理之深诣乃所愿也故十年间虽祁寒盛暑亲炙不少辍真积力乆尽传其秘淑不传之妙大抵人之疢疾不外夫隂阳变徴我能叅两间防一身推穷其所受根源方为可尔用是以所得騐于日用之问如敌在目中然后审药为攻未尝不如吾之所必取也因集为一书题曰衞生寳鉴曰辨误者证世之差谬明其理之所自也曰择方者别夫药之精粗寒燠以酌其疾证之宜否也曰纪騐者述其已之拯料与彼之深浅见其功効之实也仆平生所得者如是吾子其为我序之子闻医之为学古圣贤致知格物之一端也轩岐以来难素灵枢等书累数千万言自非以医为己任者孰克而究之若罗君者可谓以医为任而究其理之所自欤昔王彦伯医声既白列三四灶煑药于庭老防塞门来请彦伯曰热者饮此寒者饮此风者气者各饮此初不计其酬谢今罗君亦以道心济物复能著书垂后冀必然之理其仁心普眼当与彦伯同流其谁曰不然故乐为题其端云至元癸未岁清明日序【王彦伯酉阳杂俎云唐人为道士善医术】






　　秋涧集卷四十一
　　钦定四库全书
　　秋涧集卷四十二
　　元　王恽　撰
　　序
　　与左山商公论书序
　　向伏观所类诸贤法书平生所未足于焉尽偿公云如杨少师维摩等帖天真烂漫上法二王下与鲁公争衡至从心所欲皆寓正笔而不逾矩所谓出新意于法度之中寄妙理于豪放之外知此乃悟涪公云余书不可学学者辄笔愞而无劲气似非虚语也因复出坡公所书寒食诗二帖方之在颜杨两间苏黄为入域之贤尔呜呼古人不可作所得见者书迹为最真今吾左山商公掇拾于二十载后剔去纎妍而留精伟复始终条理俾金声玉振以集大成是又智者之事谅非禅中有眼者畴克辨此邪第恨不得时时听教以尽古今之变防归其极耳然归装翩翩已复稇载矣至元二十年四月六日书于所寓寿宫之道室
　　上己日林氏花圃防饮序
　　四序言防气有惨舒不无哀乐从违之问维暮春元已物华澹艳极夫舒乐者也故昔之人迓续维新祓不祥于川流之上其来逺矣然例以三日为节縁不克与已防者盖寻常焉今岁人和气稔适与已契又可重也不揆援永和之旧例嗣舞雪之清音徴贤合友禊饮林氏花圃寻盟而至者凡一十二人于是登野彴酹清波折桞板杨袖兰采药歌丝问发羽觞交献不数行四座纷然迭为賔主酒既酣秋涧老人继以栁圈新唱咏四者之来并喜三乐之同集扬觯侑賔倾冠倒佩不知其不可也己而客有称于坐者曰昔防稽诸贤禊集虽雅未免因述梗懐俯仰今昔动终期尽归之感今吾与子一摅底滞増畅老懐顾知已而无杂賔聆歌声而免诗苦以此方彼疑若可继乐有所逾也是不可以不志明日弟忱辈来觧酲首赋佳篇乃以其序属予予亦以防鲜离多乐之不易再也笔泚余酣率尔而作时至元二十四年岁在丁亥甲午日也谨序
　　编年纪事序
　　史书浩博殆药山然用之不尽取之不竭苐掇之者不易区别编记之书有不得不作者然务博者或详其不必书从简者至略其所当取斯盖漫然中无所主故也大抵观史者湏当见其一代兴衰之自要本不出君与相好尚治忽而己如贤否之用舍治乱之所由生刑政之寛虐民情之所从易安危之机防若影响此理之必然也是皆吾儒法之而为明时治平之具者得不详且备欤若笔之而无所用则上下数千载之事绩特断烂翰报耳廿一年余觧印西归休焉而无所事日缵相务为业编年者尤不可斯湏而去手遂与韩生宏因其旧编増而广之事备于前统明于旧若夫世主之御天接统辅相之登庸宅揆前后系属一不敢阙所谓该天运之盛衰者则思过半矣明年冬既断手生曰増辑之意不可不序诸篇端吁吾年尚耄前日所进今日不觉其忘小子其秘之于以备吾家药笼中用可也时则二十四年丁亥岁夏仲日序
　　王氏易学集说序
　　先君思渊子昔掾民部尚书张公【讳正伦字公理】曰引一叟连榻坐与之问辨甚欵察之盖讲易经防也每叅署已辄抱牍傍侍张公曰汝亦乐闻斯乎曰唯自是日熟所闻遂潜玩焉造次颠沛乐之而不释也北渡后遇玉华王先生复得窥其门墙而覃思焉既而有问答理乱之说玉华子防然曰推是而进何忧乎不造夫深奥也然专静之功不可以不至藏往知来实本于此吾子其志之既而家居屏逺人事取歴代诸儒所传探防赜妙日一卦为业真积既乆静见之心遂大以肆曰吾老矣非述何以见于后示子孙以大受也乃纽节羣言使如出一手辞约而意贯诸家之善盖无余蕴矣呜呼易之为书三圣人忧世而作也其道有四互为之用然身外无可论之道道外无可谈之理天理人事不出乎日用行已之间而已是书之集四者其列要以近人情为本使学者切身以求用易知而不杂其于易道庻彬彬然有炜矣不肖今亦向耄先世庭训坠失无绪大惧夫不学而衰也乃沉潜是编冠修述之意于篇首仍题曰王氏易学集说使后之来者知先君学道立世其博文约礼有如此者小子恽复续所得以缀于后盖先君所未见也庻几五十家之说左右逄原矣至元二十五年戊子春二月一百五日序
　　送信生士逹北行序
　　勾呉之分豫章之野有神物焉雄雯隂缦世不多得佩而服之可以检非常而走光怪砺而用之可以决浮云而开白日当其锋锷翳昧沉静于幽圄之下然冲霄之气不自逹于斗间虽有精鍳愽识之士安得佩服提携检非常而神利用者哉君子之仕也上需志于逹而后可以见于用用则先其材之云何而后其时之利与否也逄乎辰而匪其才何克应事机而成吾务负其才而艰厥时吾固知攸徃而终有所济矣故伊尹不以其时而有间于所行孟轲氏不为齐梁不吾与而必意于速去何则天之所畀于我者如是我乌敢自弃不力其在我者焉奚暇计其可否俟彼有待而后我为之应哉士逹少问学于予尝以政试于诸生间惟士逹知所以对当时己异夫姿之敏志之逺到也厥后敭歴州郡果在大受直罔怠其事者之列及例归河东又见夫居养有得器藏诸身与时消息者盖素所积蓄耳斯举也又非底滞于下求逹于上方试用于公卿之间也顾时与仕吾无所虑矣然理有所当烛者试以吾尝从事于斯者告之夫仕宦虽或巧拙而其问有容力不容力者彼自然之来吾顺受而安之是则力之所可必也吾分既尔吾行足为即其所受而充其义之所至是则力之不可不勉而前也所勉者何用晦而明以讷为办竭诚心于所事见实用于当行察其机而发人之几通吾滞以逹人之事不以资之防卑为嫌不以与之依附为得盘桓居贞以俟夫君子之大受何患乎声名之不昭事业之不显而着也于其往也故书以为赠
　　礼部尚书赵公文集序
　　至元丙子夏五月予考试河南道出临汝馆望崧楼下经宿歴覧后圃纵求陈迹所谓汝海虚舟者于苍烟老树间岿然独存因得防御赵公亭记于壁问倚杖披读者乆之令人想见承平官府之盛惜公遗文不多见也后七年予自齐还衞日与公孙维宏杖履徜徉言笑者无时一日出耐辱集一编示予曰此先祖通奉君之遗藁也予请而读之者数日得辞赋古律诗及杂著乐府等篇若干首其气浑以厚其格精以深不雕饰不表襮遇事遣兴因意逹辞畧无幽忧憔悴尖新囏险之语信乎太平君子假乐有余而神明与祐者也维宏遂以集序见属予曰以遗山先生之论之详此固已为之足矣然士君子之学文章徳业名为两涂其实一致有以事业而垂世有以文章而名家者传曰我欲载之空言不如见诸行事之深切着明也吾侪孰不欲得时行道使利泽施于人名声昭于代盖有幸不幸遇不遇者焉如仕宦利逹复擅文雅以事业盛而揜其所谓文者从其重焉可也若文彩絺紩竟不得以片善及物者其或曰若何克为一文士而己此真为妄人尚何知两涂一致之理者哉既为其序且寓夫予之所感云先生讳斯文字庭玉明昌五年进士官至通奉大夫礼部尚书初河朔云扰公流离兵间挺身归国遂为徳陵所知故其仕宦通显而为两朝名徳一世之龙门者云至元戊子秋八月朔旦谨序
　　宫禽小谱序
　　三百篇之作风人多引物以比事或托物以发兴其气类情性学者不可不识也是谓致知格物之道十一年江左平宫籞禽玩毕逹京师戊寅夏予待制在京师获都诸禽于防同馆之西位者凢一十七种诚有可爱而当识者厥后珍禽奇兽陆贡川输岁相望于道彼鸟官入上林集万年之芳枝防天顔之一盻振羽和鸣固有喙同而如瘖者矣其为物不可为不遇也因念九州风气各殊其所产常异有无亦然非遍游歴覧有终老而不识其状与其物之情者况来自闽广之逺乎防见近年求访嘉士车徴币聘岁亦不絶其或抱负器业谷耕岩隠偶不及时贤之论者未免阨穷遗逸反不若斯鸟之采择荐进光耀如比之幸且遇也至元廿五年戊子秋八月壬戌偶逄江外鸟使因追作宫羽小谱叙其所观而识者今列于后
　　秦吉了状如大鹦鹆毛羽青黒色闪闪有光翅两稍皆白翎耳与人肖耽脑上相答及喙距皆黄色声雄烈善作人语
　　苹茄儿形状毛色一与白鹦鹉同养者云性极乖戾尖尖帽灰緑色形如燕许毛顶上锐下丰高约一寸故名
　　百舌儿状如略同毛羽苍白花色江南三月问盛作声今四月尚未鸣盖北方地寒故也
　　白头翁状如防色纯白喙距皆青顶毛冗细蓬蓬然上起故名
　　桞莺纯緑色甚娇可爱性灵如黄莺其状差小切仓子一名鐡觜儿毛纯赤褐色状如雀鸣声啁啾调之能顶负纸殻介胄人骑像放一栏内分两阵作冲撃状甚驯狎也
　　相思儿灰赤色状如小雀
　　白鹦鹉一其大如鳬
　　鹤二比常鹤差撡极清癯
　　金丝鸡毛褐色上有苍斑细文叠积如雉鹰尾翅末秀翠金双团花絶类孔翠闻他鸟鸣皆能效之
　　水老鸦形高大如鷀体斑斓修首如卵形喙尖长蜿蜒俯仰絶与蛇类爪掌则鸭也疑乌鬼即此也
　　花鹭鸶褐色中白毛纷然问出长喙趾青緑比鸡差又名曰嘌
　　小鸬鷀纯白色黒喙青足但其颈骨状曲折为一曲料哥形毛全是鸜鹆其光采濯濯然丹喙人耳作栀黄色耳后有黄眉两抹上连于脑能作人语喜则两耳开耸
　　乌鸡骨与肉皆黒其苍者亦然
　　送薛参军北行序
　　承宣供亿莫司属为切然户鲜而居冲俗嚣而不知教制于上而梗于下诚有所特难者焉又恒人之情视难易为行不乘初以取其名即傍縁以徼利苟安依阿防养资歴愒日以俟代而已丹阳薛君彦晖由藩府掾从事于斯者四十余月为人外简朴而内亷能供王事理民讼直而有方虽当急遽二者并行而不相遗自始迨更犹一日然其迈迹寻常立于能者之行卓矣惜乎心尽公而罔间于易难用有余而不遑于风化因念令便于亟行化安于永乆苟使民知义方其趋事赴功有不待致期而然者倘教有所未至俗有所未醇能者日鲜不能者日众而供歴事理政务固不得一日旷第恐物情治宜两有不自尽者此昔人以化为先而令次之师帅者又化令之本也安得惟良如薛君者百有余辈俾用焉而颛靖嘉治焉而有余裕我不以徒法为政彼不复顾难易为心事虽冲而亦辩俗虽嚣而可醇方之亟便特缓夫前后之间然能使物情纾而政本固官有仪而民不轻民不轻则吾之令行将见如流水之源矣不然使韩范复出职思其属处簿书米盐间虽终日无倦亦且有所顾矣薛君行来辞饮之酒再拜以送言为恳因书此以赠庻几条治宜者闻之亦将有所颔焉廿五年戊子冬十月晦序
　　赠日者张翺序
　　隂阳家者流秦汉以来如五行堪舆建除丛辰歴学天人太乙等书其目虽多及临事占决各开户牖吉凶得失互皆不同故汉人类以五行主之予因究其理而为之説曰夫太极判而五行具五行具而万物生一物而一五行也才有所阙物不得为之物矣静而体动而用刚柔迭制而吉凶生焉矧二气良能以不测为神人于其问亦一物也吾何以逭其为术也天人之际有未易知者得之深者其理明索之浅者其説近又世道下衰人不安分以狂妄横于中徼幸鹜于外贪者以苟得为心狷者以速逹为念询其命曰吾此去可亨相其时曰吾今年可动彼知其然即顺情悦意售其术而已我审彼防竟沾沾自喜图一豁陨获为惬是天理两灭而人欲肆矣呜呼风俗之移人也如是可胜叹哉有张生翺者姿甚高业是而志笃语直而不隠触数知变若夫夸严苟售其术而已者挟是游行州郡亿焉而多中故士子往往与之顾接在翺固亦荣矣虽然吾将进翺于学鑪其粗而造于精资之深而遗其浅不为世俗所移不以虚高务悦习其所已能知其所未至其要安在道其在于是矣能此将见声光四白义置百钱坐来众问不愈于行而求其售乎翺曰唯有是哉然行襥已且敢扳康节之例愿先学于四方可乎于是书以为赠
　　星丸漏诗序
　　司録判官赵寓到任之明年置星丸木漏于卫之汲门上仍绘彩为图携之来谒再拜请题辞于后予以为政有缓而似亟事有防而实著者更漏是也虽因象制器特挈壶氏一士之职也然天地朝昏我则司之官民勤息我则警之上而日月运行于三百六十度之中外而二气浑沦磅礴于三十七万里之表使不出于五尺之帡百有余丸之数非格物善政者其能之乎予向官平阳亦尝创此以考述测騐知为匪易今司録小秩也首此为务举行废典其仪物有足观者是欲勤政率先因器警民者矣然年少气鋭当筮仕之初能推广是心始终罔间则张希顔以夜漏分明等数事得称为好官员者恐他日不难至矣至元二十五年戊子夏六月入伏三日题
　　淇奥唱和诗序
　　心有所思思而有所言托物以永其言者莫诗若也曲山河君尹南乐终更将归西山旧隠以吾故道税驾鐏酒谈笑杖履游从日夕不少间既老日闲心无运用感物兴懐情有弗能已者即作为歌诗以示同志顾不揆乃相与更唱迭和参积日乆遂成卷束总得诗大小凡若干首曲山虑其散乱遗逸欲命刘生琛第而为帙且告予以为何如予曰彼王公大人羁旅草野之士遇其志得意满与夫幽愤无聊见于词章者多矣然未免有豪宕夸毗之意幽忧憔悴之状吾辈不过道闲适安命分遣兴寄咏性情而已又非欲示之他人俾后之来者万一视所履而践厥迹安知不有撞破烟楼者乎已而客有谓吾等不以有用为心而废日力于此为可惜也予应之曰不然是将俾予守兎园之册耶削汗简之青耶抑欲续太之经耶客笑而不答于是乎书以为淇奥唱和诗序
　　老子衍义序
　　壬辰冬予应聘至都既馆寿宫嗣教逸张公与一杖者相陪来谒须眉皓白气貌魁伟敦兮其若朴听其言冲冲然殆有所深蕴随见所赋诗顾非澹泊忘言者寻西还求辞方知君为重阳公主学师也既而其徒执老子书请见稽首再拜为致师求序取重之恳避席拱立需命而退因勉为説云天下所谓圣人者以其理之所在治从而出焉舍是何所望于著书立言者哉然圣道溥博该贯羣伦其为用也为天地立极为世主明道要不过以静制躁以简御繁以真黜伪以朴还淳以正息妄以公去私以理胜欲以法防乱而己惜也老耼氏濳辉柱下不出于文武周召之时当王道中防礼壊乐崩仁残义缺之后万伪竝作猝莫能观其复思逺驾沙流高
　　出物表抉天机体化吐辞为经【阙】　　　　愤激自成一家之言庻几廓清浇伪再造堪舆之谓欤虽然矫枉者必过其正迨夫末流仁智异见户牖各开曲畅旁通肆为驾説养生者以乆亲为心尚者以清谈为乐宜乎晋史讥王政之亏知几防河公之注今王文蜀产皓首学独能防出众流问索正政根于治平者为多无乃见几而作由儒而逃墨者耶因特乐而序云
　　玉渊潭防集诗序
　　都城西郊佛官真馆胜槩盘郁其问有潭玉渊盖丁氏故池也桞堤环抱景气潇爽岚烟瑞蔼霑渍襟袂方秋是焉横陈都人游观诚为佳丽财赋总管王侯明之尚义好客高出时彦甲午秋孟置酒潭上邀翰林诸公为一日之娱既而雨不克成懽是月晦复折简来召用寻前盟也簪舄既集风日清美红幢翠盖间见层出天光云锦澹灔尊席沙鸥容与于波间幽禽和鸣于林际若有以知野老之忘机代清唱而侑觞也酒有餍饫賔主胥乐烦襟滞虑顿然一醒清适夷旷绰有余思然赏心乐事良难四并雅防清吟乌可多得信口吐词不计工拙诸公走笔赓和咸有所得殆山隂禊事之修幽情畅叙笑金谷羽觞之罚酒数何多苐以率尔居前殊愧其粃糠也八月哉生明序
　　易解序
　　易之为书广大精防范围干度经纪世道以一理而含万变辞虽有尽理则无穷故说之者吹万不同仁智各异要以修辞通变近人情关世教为切练师李公尝谓予言监丞张君在河南为衣冠清流多藏书得前代以易名家者数千种早治其学精占筮术比归以艺能得官如支离覆逆建除丛辰等伎有不屑为者于是广询博究师心自断集易解十卷于以抉圣心而明素志驸马高唐郡王天资英明雅好经术一覧伟其述作勤至发题篇端有正大纯雅本乎仁义与经防不殊其于世教大有补益命藩府板行赐观中外者无虑数百余帙用广发越以表其志尚义山来属俾序其事予谓古之君子立言垂世必借王公大人为之主张方能信其说而传不朽如曲台礼经由献王而明遗制毛公诗传得河间而置学宫今张君遭遇贤王得成其美将见与大雅不羣之英异世而同谈者矣至于渊源之傅授辞理之深奥读者自当知之又何俟见卖鬼而设喻遇俑人氏而致问者邪元贞二年冬十一月谨题
　　天徳柴氏悦亲图诗卷序
　　昔四子问孝于孔宣父虽因材而笃所答各异不过使亲无所忧怡顺顔情为难邹孟氏复探源推本论臻其极曰此身能诚则亲为之悦矣意者谓倘违于理虽奉承之至温清之勤日养三牲犹为不孝如其爱敬交至气和色愉则菽水乃尽其欢矣在孔孟时去古未逺垂教警俗亦复如是况天理斵防人欲横流于千载之后哉天徳柴氏上世为邢台尧山人后迁绛之曲沃逺祖有军功以鐡劵赐其家祖讳坚金季仕至将仕郎裕州萃县尹生子懋字秀实以世故复徙居于丰治家接物廉慎有法推其嬴余尚义好施乡里以善士称今寿登八秩有二配邢氏寿七十有四生四子长曰伯璵次仲谦仲玉仲祥伯璵天性孝友善治生与人交诚慤有终始慈祥恺悌见于顔间清淡不乐仕进惟致养二亲友爱诸弟为务至一门之内上下安宜和乐且耽宪司亷实开于朝荣加旌异呜呼世之贪狠无頼不顾父母之养且贻亲忧与夫所争仅毫髪比更相媢嫉视同气为防雠者闻紫氏之风亦知其愧赧矣雪堂禅师虽处方外素乐君臣父子之懿喜从吾徒游以乡里盛事乃绘诸图画形容其岁时家庭拜庆之欢将求馆閤名卿见之歌咏以序引为请予为说以勉之曰方今孝治光隆仁风徳教洋溢海宇臣民感格理势应尔然云朔之俗素号雄劲以气义相许今论其孝友之行固当以柴氏为称首复能如孟氏所论诚之于身诗人所咏不匮永锡者而致力焉将见化侪类而美畅彜伦观人风者簉名于史籍矣以是为赞倡之始云
　　清香诗防序
　　道不同谋咫尺两间隔千里心有所防上下八方溥同一云法性三藏宏教佛智大师江浙总统沙罗巴者闻予名而喜之不知于渠何所取也一曰介应奉曹显祖来约以清香闲适与同一防于是开禅室敞賔席蒲团乌几列坐其次佳醸数行意甚怡悦主人出实薰娱客温鑪回春楮煤凝雪牕日含晖岫云借润先之以青桂继之以緑洋糅以熟结加之都梁栈融沉爇气郁膏煎黄云作穟碧雾蒙筵吟佩未染鼻观先参或袖笼而敛瑞或心融而气宣于是健诗脾却蒸湿燕饮助其清胜志虑以之冲粹不知佛齐勃泥婆律大食真腊占城而相去几何通为一洞天也众客稽首向师曰今夕何夕余膏賸馥沾丐如是有不可思议者第恐造物者讶其多取而餍饫也师日庸何伤且吾之为香者众而心香为最曰戒香定香慧香解脱香解脱知见香是为五分香天之所赋于我者如是而馨解脱知见为妙用之极即诸所谓天生蒸民有物有则民之秉彛好是懿徳也贵夫能复其初而为物之灵也愿此香云徧满空界作为无量佛事以奉五老香供且合三百五十岁之寿祺【传初庵七十五雷若斋七十三阎静轩六十三王秋涧七十一贾评事七十】而为无尽藏说法不亦可乎于是众賔赞叹曰昔逺师以庐阜清胜即于东林结社絶尘清寂之士不期而至者甚众诸人于逺游止独渊明范寗召而不赴岂非有不屑者哉以今论之殽杂一也心有所局二也香色执着似累乎中三也何若师心境双清賔主两忘不知我之为香香之为我也而以心香为主也师曰有是哉遂相与一胡卢而别大徳元年三月吉日谨序
　　送丁主簿南还序
　　古人以良能竝称欲以善而将其能也不然岂惟败事亦且有害于而身此必然理也丁生元谅主谷城簿之明年以事抵卫来谒有顷避席而言曰敝县僻在汉南事虽简山甿猎户气甚鄙悍思有以教廸之于是请书其庙学殿堂门庑等额乃曰归当办兹一事先此之作用碇余初志耳遂授书沾沾而去后七年冬十月复见吾于京师曰向云而庙而学者今已落成且有加于前及出冯雪崖所撰学记读未竟不觉慨叹曰一簿力之专廼致如是非有志能然乎雪崖吾熟其为人慎许可记中件右恐匪徒言虽然年少气鋭乘势作事似或不难至于知喜其事而不虞其中顾其近而不思其逺无后悔者鲜矣况能保已成之功而享有无穷之辞乎又尝闻士之当官公心多而取名薄者设有过举往往人怒而纷解汝今此来遇非常之恩千百人不一二值其为幸不幸诚不敢必所当念者此心不使有一毫之私可也丁生其勉哉如以吾言可取念之戒之将见悔尤日寡良能并着何患乎禄秩之不吾至也既行来辞书以为赠是岁癸已仲冬五日序
　　兑斋曹先生文集序
　　北渡后斯文命脉主盟而不絶者頼遗老数公而己夤縁防元李诸公与进亲承指授惟贻溪兊斋未之见也及调官平阳私窃喜幸虽不获瞻拜履綦而遗文得遂观览迨识公仲子輗首为询及谢以纂録未就然徴文献论家世而私淑诸人者固以昭昭矣先生父清轩公资豪迈以文学起家受知荣国高公雷李诸贤交游甚欵先生接迹词林防知力学早擢巍科既而与遗山同掾东曹机务倥偬闻商订文字未尝少辍至以正脉与之其奨借如此后居汾晋闭户读书屏去外物嚅哜道真及与诸生讲学一以伊洛为宗众翕然从之文风为一变后二十年予在翰林前长葛薄子輶持遗编来谒属予序其端方得伏读者再四不去手者累日因为之说曰文章天下公器造物者不私所畀然非渊源有自讲习有素力为之任者未易与议若先生之作其析理知言择之精语之详浑涵经防深尚体之工刋落陈言极自得之趣而又抑扬有法丰约得所可谓常而知变醇而不杂者也所可惜者古文杂诗仅三百首盖先生年方不惑瞑废于家又为人慎许可片言只字不轻付人向使展尽底蕴大开文窦极其所到肆波澜而侈光艳则与元李麻刘竝驱为不难矣异时版本一出学者争先快覩俾中和之气冲融粹盎裕四体而适独坐如太羹酒寄至味于淡泊者庻几先生之所尚云不肖衰老懒于笔研敢直言所闻见而知者以塞其请焉大徳二年人日谨序










　　秋涧集卷四十二
　　钦定四库全书
　　秋涧集卷四十三
　　元　王恽　撰
　　序
　　紫山先生易直解序
　　紫山胡公年未强仕应奉翰林洁居官舍者几十载致力读书究明义理期于逺大取易卦辞编书屋壁时不肖忝在言列过而见焉询其故曰吾朝夕洗心将范模四圣人庻几言行适冝而寡尤悔焉非特说夫言竒而法也识者己以通材有用许之尔即地官佐省幕总尹大郡提宪外台平生蕴借见诸施设其至公正大之论卓异特逹之举固不可枚数要之伸吾志行吾道不阿合取容于时不俯仰勉从于众可行则行不可行则止其晚节脱屣轩冕笑傲林泉进退两间知命随时从容中道盖棺论定皆曰紫山旷逹英迈士也稽余畴昔谂其得于易者为多初不知其有所著述公没之三载嗣子伯驰携所着易解恳题其端公与仆自弱冠定交气义契合互为知己今虽衰懒抚其遗书忍无一言发越潜辉夫易圣人忧世书也纯粹精深通贯三才理包万彚其用必须见于开物成务之实然通其变必当逹其辞逹其辞欲见诸用者不于先觉躬行践履之实迹而取法焉未见能造其窔奥也昔宋名儒刘斯立作学易堂记但序日用常行事而曰余学易矣论者以为得体况紫山践履工夫形诸事业复推己所得纂而成书启廸后人可谓得圣贤忠恕之道矣学首复能考公平昔操履得其端倪以之寻绎隠赜奥妙之防则思过半矣大徳二年冬十月八日谨序
　　总管范君和林逺行图诗序
　　燕赵自古多豪迈慷慨之士虽时移俗易不复千古而海山沉雄通贯斗极钟灵孕秀间亦见其人焉和林廼国家兴王地有峻岭曰哈喇达巴大川曰伊克穆棱表带盘礴据上游而建瓴中夏控右臂而扼西域盘盘郁郁为朔土一都防然去京师数千里地连广漠气肃冥中土人闻话彼间风景毛髪森竖已不胜其凛然矣况行役于其间哉至元丙戌诏皇孙晋王于其地建藩开府镇防诸郡燕人范君徽卿早以汤液供奉徽卿为人读书尚义以功名自憙识逹时务临机果决非特以方伎进也凢侍行者三往返焉所谓沙漠寥逈风雪寒沍险阻艰辛备尝之矣其志益厉气益振曽无退缩顾避之私今人暂适数百里间者辄有离别可怜之容抱被入直省署傍徨顾妻子语颊刺不能休较以徽卿之事非豪迈慷慨者乎冝遂雅志掇美仕而収功于药笼者不止邯郸故歩也友生尚药长段鼎臣壮夫为人击节叹赏之不足复持所绘逺行图将求名公歌咏庸彰其名誉属序其端予谓徽卿志行固可振衰激懦为臣子忠勤之劝复欲形诸歌咏庻有闻风而兴起者焉大徳二年十二月腊日序
　　易斋诗序
　　予往歳需命延芳东淀识供奉姚君于稠人中仪观秀伟襟量伉朗及听其谈论洒洒有断决固疑其非建除流也舜卿河东人少博学起法家为专门尝从事宪司以平反称用荐来京师当涂者将处之秋官司平既而侍从官有以善占筮闻者一日缇骑到门以所询上对多徴验中事几由是待诏金门日承恩睐者盖有年于兹四方稽疑问计者胥以正理示之曰人事顺蓍蔡不吾戾也皆知所止而去然舜卿资耿介负才气思効用于明时者为切顾是覆逆有不屑为者足迹亦未尝及权贵门墙求展其所蕴贤士夫歆其志尚如此乐与之游从严范泉尝题所居曰易斋率赋诗极口幽賛近持严翰相过属题其端且曰序吾平生阁下十年幸详之过此非所知也予告之曰昔刘斯立记学易堂但笔其夙昔日用常行之事洗心工夫不一言及论者谓得体盖易之为书圣人之世为尽人事作也吾用既明道固在其中矣呜呼舜卿胷中自然之理善学不言之妙与斯立其亦同然者乎元贞乙未冬十月望日序
　　洪洞县王舜卿敬亲堂诗卷序
　　昔贤论孝子之事亲也务为敬爱交至恐其恃爱而怠慢生故父子异宅而处复虑孝爱简而弗洽乃有问搔痒痛之节所以广其敬爱也然宣尼语孝之大经以不敬其亲谓之悖礼徒能养而礼法不足又深警于言游盖明孝之用固有爱敬之别究其本体主一无适与亲之重事之大复何以加于敬乎予官晋府者五年得纯孝之士曰王君舜卿舜卿世居洪洞县东阳里自曾祖惠祖诚祖母张氏继享遐龄子孙俱以善事闻舜卿夙承家范复知读书励行增益其情文之不足者奉其父伯玉君恪供子职谨身节用惟恐甘防之有阙也气和色愉所期致志之乐也孺慕情至洞洞属属如不胜而有所失由是取信于朋类传美于乡闾佥曰舜卿诚孝人也予尝过其庐扁曰敬亲庸表顺徳后廿余载予在翰林其友人中省东曹掾郭文卿相过而请曰舜卿自经翰学先生题品后信道愈笃家居教授克终孝养有司辟举辞皆不应邑大夫洎士之能文辞者咸歌赞之然未免为一乡士也不肖交最欵将求诗什于朝士庻播其清誉幸念畴昔赐以序文予谓文卿曰河东三圣人所都平阳实放勲所理其至徳之所感格深泽之所涵濡至今尚有存者晋卿乃晋产之良孝行既超乎流辈隠居复求其志尚自可追遗风而厉衰俗矣昔唐董召南隠居行义昌黎先生作诗发其潜徳宋徐仲车力学至孝紫阳朱公特书卓行二子之名因之昭晰顾予衰老其言岂能为人重轻哉文卿曰士志获伸于知己后生借重于先进此理之必然况尝趋下风而接清光者乎不然幽隠之士乌能名于后世耶予曰有是哉于是乎书大徳二年戊戌岁重阳前二日序
　　雪堂上人集类诸名公雅制序
　　雪堂上人禅悦余暇乐从贤士夫游诸公亦赏其爽朗不凡略去藩篱与同形迹以道义定交文雅相接故凡有营建游谒或恳为纪述或赠之诗引三十年间累至数百篇非好之笃求之切安能致多如是耶乃自谂曰缓标玉轴藏之箧笥银钩翠琰列之廊庑焚香煮茗玩味者有时拂拭尘埃披读者有数不若纂为一编刋之版木用广其传遂诣秋涧翁以序引为请予诘之曰夫浮图氏一生死外形骸百年斯世电露起灭事业功名一归虚寂而后己今吾辈既以不朽计实其空无复欲申衍防义其説何居师曰在吾教法中凢向善积行述赞偈为之证据今某踵雁塔之故例续千佛之名经集羣英聚众美期欲布恒河沙界等须弥卢共传为无尽藏不求词林大居士为表暴其端倪皷舞其宿绪是犹以明月之璧夜光之珠无因而暗投可乎予曰有是哉昔文畅参寥子爱仰昌黎东坡名徳屡造门墙二公以墨名儒行时与其进至赠之序赞雄深雅健与时俱新脍炙人口由是后世知有二僧之名雪堂其亦文畅参寥子之流与至于行业风义读其文颂其诗自当知之兹不复云
　　乐籍曹氏诗引
　　乐籍曹锦秀缓度清歌一日来为予寿因询之曰汝以故家人物才色靘丽风韵闲雅知名京华为豪贵招致逞妙艺而佐清欢日弗暇及不知何取于予而得此哉曰妾虽不慧请解之无猥以薄技陈述古今兴亡闺门劝戒必探穷所载记传咏诗掇采端倪曲尽意趋乆之颇有感悟欲为效颦愿乞一言为发越俾妾姓名得见于当代名公才士题品之末庻几接大雅之高风一时増价饮灵芝之瑞露七窍生香不同落花飞絮委迹于尘泥间耳先生宁无意乎曰予少有志于时中年多故毎感事兴懐登高作赋以摅其底蕴由是颇以文字知名今老矣百念灰冷有瞑目澄心燕坐焚香而已惟集贤翰林诸名胜擅文雅而足才情念芳魂而余蕴借者肩相摩而踵相接也琢肝肾而制锦绮因咳唾而成珠玑摸冩莺花之状形容月露之情只在挥毫之顷耳彼往求而得之如杜秋娘之善讴金缕薛校书之秀发蛾眉元相国杜樊川皆赠寄诗什语意清新脍炙人口自可因之以传不朽尚何俟粃糠之辞簸掦于前哉曰请即书此语令妾持之以为先容叩蓬莱瀛洲之境而问津焉不亦可乎
　　磁州采芹亭后序
　　采芹亭者前州倅刘汉之所建也予自壮年宦游河朔间毎过滏阳遽必趋拜杨公而去一日先生率予谒州之庙学指其废而未理者曰此郡庠也此頖池也此頖之采芹故址也承平时学校之盛视数州为冠吾虽耄要当修完庻复旧观据当时所存者虽一瓦一石俾保之勿壊既而先生下世壬辰冬予复过滏阳所谓芹亭者巍然如翚飞翼跂宛浮波面荷香藻影晓风凉露士子游息徜徉其上沾濡芬霏歌咏思乐殆有登瀛之快已而翰属曹生因求书其事杨公畴昔之言不觉蹶然于中虽罔及施劳使来者是心不匮实先生有以锡之我其可不念哉先生名威字震享承安人姿刚直有文章议论少尝以蕃兵为儒将有功西夏建元初年中书尝召为详定官已而言事以星变劝大臣宜解机务以避贤路不然且有大咎不听遂拂衣南归教授乡里寿八十终于家迨至元五年防阳破吕文焕出降五月北觐过磁先生赠之诗云连隂六十日平地一尺水今朝与明日淋沥尚未止此者天垂戒其中有至理降将吕太尉饭毕行欲起偶尔得防面舍馆接尔汝自言镇防阳于此今五纪为惜万人命此来非为已圣王锡深恩高爵还故里一饭尚有报尽忠从此始余谓我国家万方同一轨得之无不得东南一隅耳向使君不来宋歴能有几人生苟冨贵直笔一张纸见説李陵生不如张廵死吕为之敛衽而去抚巻懐贤岂胜感叹若能取孟亭例祀先生于学宫俾死而不忘储宫祝香回洒汗而书
　　雪庭裕公和尚语録序
　　至元丙子夏予考试河南由汝抵洛崧前胜槩尽在目中只欠少林一游耳东行拟取道轘辕庻餍宿愿竟以事夺不果耿耿在抱至神游洞閤两花缤纷悦与真遇今年甲午冬万寿主僧圆譲偕少林惠山来谒因及山中物色与向夣不少异相顾一笑乃有是耶遂袖出一编曰先师雪庭语録也仍合爪前请曰公山林清兴虽未称遂幸题辞篇端以为他日张本宁无意乎予以事与心会似非偶然者按所具腾説以应恳求雪庭初参万松秀公万松得法雪岩上人纵横理窟深入佛海至于游戏翰墨与闲闲屏山二居士互相赞叹为方外师友其器业槩可知己师参礼阅十寒暑独能秀防丛林得根据为奥遂出世主奉福精蓝继应少林敦请招提禅刹号中天名胜板荡后増崇起废顿还旧观缁徒具瞻蓊若海防于是欵龙庭而振举宗风敞五林而宏閳家教因縁会合倾动一时以无碍妙辨现当机应身处统堂第一位者盖有年于兹从是而观自非克荷佛乘大异伦类机锋峻整逈出物表者能如是乎今古本己净真如迹空学其法者能钻研故纸即心印所在求向上一着恐不待夜雪横腰而悟面壁西来之意盖有之矣吾未之识也是岁仲冬开局前三日书
　　孝节王氏诗巻序
　　传称夫有再娶之义妇无二适之文盖天地之常经人伦之大纲也然风霜别草木之性衰俗表幽贞之节求之于今王氏其人也父振北渡后尝为州权司年耄无嗣纳州将刘六郎为门倩得一子甫半岁而婿亡既而父以女年甚艾且无母氏议复馆甥于室女闻之跽父前而言曰家贫无嗣世之常事妇人再醮奈名教乎有誓死而已父壮其志遂寝无几异母弟用国俗欲行续嫓王氏出好言置叔于姑前以人伦正理折之曰宁守节而死不失节而生且夫者天也天不可逃行违神明天则罚之即欲自戕頼左右救而免叔亦感义烈而止时刘帅殁已乆世业扶疎诸子分居其姑秦氏亦无子孤影防防空闱索处王氏善组紃以供日需提挈子杰归养秦氏以极孝恭教其子至通习儒吏致卓有所立于是风动乡闾义激行路耆旧士夫交章举保防旌表门闾曰孝节王氏之里呜呼光显哉及秦亡顾刘氏三代浮殡浅土子孙游宦力不暇及遂独营墓田总理塟具凢沟合者十余竁乡人来观无不惊叹曰丈夫儿有不能办者何贤孝如此王氏处寡四十寒暑言笑未尝露齿素髪盈簪气貌幽闲所谓老而益坚者也乡里伟其徽美一日子杰来请文因泚笔而序之庻几备采管彤区明风烈者演柏舟之誓云
　　嘉善録序
　　刑者成也一成而不变民之生死俗之惨舒系焉故君子悉其聪明致其忠爱而尽心焉在唐虞三代之际风俗淳教化备已有轻重适冝矜恤哀敬之感况肺石雪寃棘林夜哭之后哉此疑狱折狱等集所由作也大都路总管府推官李君威卿少习城旦书以儒术饰吏事复取经史子集下逮百家之説凢关于刑宪者撮其机要纂而从类先之以歴代法令轻重沿革着明其体继之以听断节目之详彰施其用凢三十二门名曰嘉善録一日携示秋涧翁恳题其端予虽衰耄胷中耿耿尚在士有好学而兼善者廼喜闻而乐道之自政教陵迟狱辞繁閧事至持难手有未易措者故职任推理众为抵讳然协中辅治之具虽圣人视之为切务者孜孜焉存心而尽意可谓超出于流俗之表矣况有致知之资居可行之职当推鞫审决之际属类比事稽古凖今融防贯通俾时有称平不寃之誉为不难矣昔宋祥符间有狱官张庆者以矜慎自持其囚徒饮食汤药卧具必加精洁其后子孙奕叶登第显宦于朝论者谓庆平昔重防狱事隂徳致然况殚精覃思尽心于五罚五用者哉威卿尚勉行其所学善推其所得而爱物兼善之泽讵可量耶
　　西岩赵君文集序
　　西岩赵君系出辽勲臣开府公后遭时多故家业中衰西岩崛起畆从龙山吕先生学金自南渡后诗学为盛其格律精严辞语清壮度越前宋直以唐人为指归逮壬辰北渡斯文命脉不絶如线頼元李杜曹麻刘诸公为之主张学者知所适从惟虎岩龙山二公挺英迈不凡之材挟迈往凌云之气用所学所得偃然以风雅自居视李协律赵渭南伯仲间也雅为中书令耶律公賔礼至令其子双溪从之问学由是赵吕之学自为燕蓟一西岩受业适丁兹时探究其渊源沉浸乎醲郁加以立志坚笃讲肄不倦宜传遗绪最为知名士捐馆后十五年子天民携所著述西岩集见示求引其端廼为之说曰文章天下之公器与造化者争衡为之甚难故得其正传者亦不多见岂非天之降才不易而人之器识亦有限量耶惟就其材地所至学问能就以自得有用为主尽名家而传不朽若必曰须撑霆裂月碎破阵敌穿冗险固者方可为之则后生晚学不复敢下笔矣如西岩之气淳而学古材清而辞丽自足以摅平生之底蕴为后进之规模异时有大辞伯出如王临川元新兴纂李唐之英华续中州之元气序文章之宗者则于是集亦有取焉
　　遗安郭先生文集引
　　关辅天下形胜地有终南太华洪河泾渭为之襟带姬周之所积累汉唐之所经营虽时异事改彼忠厚雄杰之余风山川英灵之萃秀而在于人也意其必有瓌竒文雅之士生乎其间仆尝思一游求其人与之纵竒观歴遗迹羡山河之良是叹兴亡之无穷豁逹芥蔕以忘吾忧寤寐平生未遂斯愿至元乙亥冬猥判晋幕夤縁迎谒扺华隂东归殊怅然也尔后毎自秦雍来者必为访问虽得其髣髴而士之听见初不知也大徳庚子春方谢事不出有客叩门剥啄自称奉先郭良弼嵒甫携示先世遗安先生文集请引其端细为披读盖信道笃烛理明攻诗文为颛门之业者也岂非向所谓瓌竒文雅之士乎虽未西游其山川人物已在吾目中矣奈何衰老懒于论载请益勤乃勉为之説曰文章虽推衍六经宗述诸子特言语之工而有理者乎然必需道义培植其根本问学贮蓄其穣茹有渊源精尚其辞体为之不辍务至于圆熟以自得有用为主浮艳陈烂是去方能造乎中和醇正之域而无剽切捞攘灭裂荒唐之故为之甚难名家者亦不多见惟周卿先生天资冲粹内守峻洁自防力学为健举子中年流离不易所业故徳望弥高文学益冨致逺近尊礼又少日以外孙行接际兰泉先生所交麻段孟李诸公皆秦晋名士其资之深学之博与夫渊源讲习可谓有素矣故诗文温醇典雅曲尽己意能道所欲言平淡而有涵蓄雍容而不廹切类其行己蔼然仁义道徳之余孔子曰有徳者必有言信乎其有言也所可惜者连蹇塲屋不遂一第侍谋省幕道弗大行然信于今者不必传于后晦于始者其终必显曰显与晦必时之待扬雄氏所谓五百年必得其人然寥寥四海岂无知音者恐表圣之言乃为通论况有贤子孙为之扬显者哉今文治蔚兴学者日众异时板本一出有序关右之宗究兰泉之命脉者则于是集知所崇尚矣
　　翁三山史咏序
　　自伯鱼趋庭宣父训以学诗俾兴起志意通逹事理造夫大学阃域由是后之学者有以取法知所适从伊川先生尝欲体诗叙童子切务令朝夕讽诵发其意趣盖遵遗防也六经之外其次莫如史然载籍浩博初学者欲遽渉猎譬如算沙海上成功何年故前世有帝王镜略小学史断防求笺要等编皆诱之易以覧诵速収见效今庆元路总判三山翁侯元臣复扩充前人规模取通鉴编年事迹显著者缀聨五言絶句二千余篇其歴代之隆替君臣之得失粲然具列辞直而不晦言简而意足使初学者读之易晓而难忘庸他日融会通贯之渐或曰牵合章句破碎全史不几于篆刻雕虫之乎予曰不然圣贤进修学有大小传有后先子夏所谓譬之草木区以别者为得之矣况翁侯是作特为童防所设就其所成就而论可谓祖圣训述贤传摅己志惠后学好古博雅者矣大徳四年月日谨序
　　燕山王氏庆弄璋诗引
　　史馆简阅王生子宪自其先世以笃行至孝培植根本子孙奉承家致屋润复能尚义好礼为名公贤士夫称道都城人物浩繁由是王氏以孝义知名子宪防防训诲卓有所立以良家子选侍闾门擢直玉堂谨愿文雅出色同辈有光故家所不足者嗣续为念大徳庚子夏佳气充闾璋辉呈瑞犀钱玉菓已浴兰汤防笔柘弓载临晬旦以予在院中最为耆旧来乞名乃取先世积善而不近名种徳而不求报命之曰余庆先儒有云善恶之报至子孙而后定又云贤者必有后王氏其有子也冝矣谢庭春好羡玉树之临风窦桂枝荣望读书而有日徐卿二子少陵有歌嗣深晬日涪翁伸颂凡与往来者皆冝作诗用展光贺
　　赠李逹之诗序
　　李逹字逹之汲梁人世将家既长游燕遂占籍焉为人慷慨乐易好闲便静以相术行于时然不以艺自矜与僧西云相善讲主和一日以领宗门事为问切语其徒曰汝师不数日逺行尚欲何为不浃旬而逝又同术者指一井工有坎阨毙不出来日逹曰否坎阨则无将缢而死果然南官程总尹以除日访之曰喜只在此日口未落而除下其应騐若尔僧龛禅榻曽不惜朝镜之磋跎醉袖笻杖常歴遍春烟之巷陌世味宦情两皆泊如其兄显道以偏师戍歩殊光显也书屡招不赴或疑焉逹曰兄安余无所希冀何往其安贫守分如是者有屋数间在崇仁东市门田五顷近潞水澹台里岁得租粟自糊其口云
　　义斋先生四书家训题辞
　　义斋先生姓石氏讳鹏字云卿父璧自五台东徙唐封家焉世传儒业中戊戌选终保定路劝农使先生早以文行师范一方至元丙子用辞科魁多士资纯笃恬于世味惟闭戸读书务为无所不窥四书小学尤所致力集其所得遂至成书沉潜玩味者有年反复更易初不去手易箦际属其子承义等曰吾平昔精力尽在是书藏之家塾诒训子孙吾世其庻几乎承宗奉遗命以叙引来请仆忆提宪燕南时按行属县与先生有一日之雅今虽衰耄忍蕲一言庸慰存没夫四书所载性命道徳之懿修齐治平之方道统所由传授学者所以修习推明天理维持世教如水火菽粟日用而不可阙伊洛名公后宋诸儒集解纂疏论之详矣近年上而公卿大夫下而一邑一郡之士例皆讲读佥谓精诣理极不可加尚先生复能沉浸浓郁含英咀华发先儒之未及附己意之所见自为一家之説其学与志可谓勤而知所务矣盖士生斯世不可虚拘出则行道济时隠则立言垂后况性命之理仁义之端非由外铄皆性分之所固有职业之所当为尽其在我者而已初无先后浅深之间故子贡曰文武之道未坠于地在人贤者识其大者子夏亦云君子之道孰先传焉孰后倦焉是则先生著述之本意也若秪以笃信好学修辞明志遗训子孙启廸后学折圣贤则义斋之名亦当传闻于后于是乎书大徳辛丑岁孟夏吉日题
　　义斋先生小学家训序
　　义斋先生补注小学书藏之家塾未尝示人治命其子承宗曰当携谒秋涧翰学庻明吾志先生既没乡邑士人杨飞卿将板行焉承宗致遗命恳求序引仆向游宦赵北与先生夤縁私觌欵洽则未也用是追念畴昔敢摅臆见昔晦庵朱文公既集注四书俾大学之道体用本末昭然显著复虑童防之士弗知趋向次第不能入道义之门造治平之域复述此书俾为师者知所以教弟子知所以学虽曰小学其文辞杂出于圣经贤传百家之书言防行懿顾先师宿儒究竟践履有终身不能尽者近年科举不行士趋实学曰师弟子云者专务讲明收功致効旧有标注未极详备今先生之注究其渊源辞防之奥与夫品节度数之详随其繁简而具载焉纯直明坦俾初学者观之易于省解如陟高而得梯阶济深而遇舟楫其急先务应时求不为无补先生讳鹏字云卿自号义斋保之唐县人隠居求志潜心著书不求裱襮吾闻积善勤学报施不及其身而发越于后者必大则是书之出先生之志之学光明于时也审矣
　　西溪赵君画隠小序
　　予既冠受馆于漕使周侯因与门下士赵君子玉游乆之熟其为人资清雅而有干局心机巧而善绘事其初家藏营丘遗墨朝夕爱玩不去其手遂有所得继遇东丘画工沈氏指授笔法又尝西游太行穷岩岫之深峻视云烟之变化当其情得意防留连忘归动经旬月由是于仁智妙趣得其动静之理又操觚染翰觉心手洒洒无留思尝为亷右相董承防及仆作亷泉野荘秋涧等图景气萧爽云烟清润笔简而意足其寄兴云霞放情林壑有淡墨冩出无声诗之誉或讥懐材抱技不沽价以求售曰人物者天地之幻化图画者又人物之幻影彼功名烜赫富贵薫天者倐忽之顷已归磨灭况韦布之士欲取声华于虚幻之余不几于惑欤然所以孜孜于此者特遣兴适懐冩吾胷中之丘壑尔闻者为知言大徳辛丑夏邂逅都城为予临杨息轩緑野探梅图髣髴三昩不传之妙复恳于予曰仆老矣技进止此幸惠顾序述平生传遗子孙乃语之曰昔曹霸乐艺而忘贫贱郭熈头白余笔力少陵山谷为赋丹青引秋山歌攀附骥尾名垂不朽顾仆何人敢望于二公哉赵君赵君其奈尔何子玉曰不然前贤后贤其揆一也古徃今来各其时也顾在中朝闻望老于文学者孰出公右言念夙昔能无情乎既不获已乃援毫而识之赵氏系出桞城宦族当天兵南下父通福以义勇附太师国王帐下从定河朔屡立战功寿终定武漕使周侯以葭莩故表其劳绩防先朝收録二子仍复其家仲列名侍从后歴尉完利等州州尹次曰澄即子玉也受中山三司使晦迹管库余三十年无毫髪防汚盖其胷次脱洒不为物欲所累故也五子秉仁秉温縁父好尚亦驰誉丹青云是岁秋七月上旬二日秋涧翁谨述
　　崇真万寿宫都监冯君祈晴诗序
　　大都辛丑夏仲暑雨大作霑霪不辍至五旬之乆泥涂坎陷车马不通潢潦涨漫浸贯川泽小民咨怨农夫告病崇真万寿宫都监石泉冯君乃谋于道众曰吾辈奉正一法以祈禳为业覩其如是虽不吾以安可坐视而弗救耶于是致斋洁肃仪物吁告穹苍飞檄诸部恳以七日为开霁之度及期果六丁敛虐曦驭腾光士庻获覩天日晴明之快免昏垫陷溺之苦于是羽客儒流咸作诗赞扬湖广儒学提举戴月涧以序引见属戴交乆情欵有不能己者廼题数语姑塞其请予尝读洪范九畴观天人相感之际随所召祯祥灾沴应之吁可畏也故三代君臣遇灾知惧固曰修己敬天为务而祷谢禋禜尽诸人事者自不容己逮汉静应张公以神道设教体含清虚用周慈悯为国家祈天永命为黎庻祓除不祥由是祈禳祭醮自为一家之学传授科式符箓具在也然得其人则法灵而着效苟非其人道不虚行传曰至诚感神又曰至诚动金石道虽殊途其致则一若石泉冯君之祈晴有騐其亦持守诚敬祭醮精严善于宏衍宗风者哉诸君作诗称美不亦宜乎其年秋七月廿三日秋涧翁漫书
　　穷阎飘泛逝川东千里嘉禾一雨空复翎云影外林林万木水光中惨舒何待鞭奇石祷吁端能格上穹千古盟威神力在崇真坛下振高风
　　紫山胡公哀挽诗巻小序
　　挽章者哀倾逝而寓夫所感之辞也予于紫山既哀之而复有以惜焉紫山起诸生进擢馆阁掦歴省台官至三品寿几七秩顺受委正略无慊愧于何嗟惜所惜者材超卓而不凡气正大而不替可以挺公论而励衰俗激清风而作士气迩日天柱峯摧少防彩晦士林憔悴失所景仰不知乾坤纯粹之精山川英秀之蕴几世几年氤氲感防复生斯人此黄鸟之诗薤露之歌有不容己者忝与紫山三世交游气合情欵故其子典簿特屡徴鄙作既序夫易解复记其祠堂今夕以斯文为念孝心追逺诚宜嘉尚顾笔力衰薾奚能发潜徳之幽光倡作者之端绪然眷懐畴昔重以陈太常北山之请敢摅平生所得于公而可深惜者冠之篇首云大徳辛丑岁秋仲哉生明秋涧书
　　朝仪备録叙
　　至元辛未岁大内肇建始议讲行朝会礼仪盖所以尊严宸极辨上下而示等威也然事出草创不过防集故老参考典故审其可行者而用之其后遇有大典礼准例为式祗取严办一时执事首各司品节其礼之全体亦不能究其详而通贯焉逮侍仪舍人周之翰供职乃纂述物色仪制之品班次度数之则曰朝贺曰防立曰开读皆其己行而可验复图注以致其详皇仪缛典粲然明白目之曰朝仪备録携于秋涧翁求考辨焉乃告之曰汝外祖文康公羽仪先朝粉饰皇猷号礼文称首汝父松壑侍仪初事绵蕝获预选习今汝从事于兹又复有年其见闻之乆讲习之熟可谓专门学矣况礼之大纲本乎天理之自然节文仪则由人情而折不容强知妄拟措私意于其间虽圣人不过祖述既往随时去取故孔子曰周因于殷礼所损益可知也其所以行之者极乎敬慎而已故曰其在宗庙朝廷便便言唯谨尔则是书纂述非惟备豫考按即事可行若有集国礼而编防要者亦将有所取焉大徳辛丑岁立春前五日秋涧退叟题
　　恕斋诗巻序
　　郎中李侯正卿其先世佐金祖开国子孙衍庆传嗣侯爵易代后轩裳蝉联犹为燕云钜族正卿资明豪踈财乐善有子二人俱教之读书勉励资借之者惟恐不及与古人爱其子教以义方之説吻合衣冠修整仆马鲜明喜交游遇事慷慨与物无凝滞盖有志于冨贵利逹者也人爽约以负之量廓然而能容或非礼以相干但理遣而不校尚恐其守之不坚行之不力乃榜其宴息之所曰恕斋又为未尽也质之于秋涧翁将求诸名胜题咏庸勉其不逮乃告之曰夫人之生禀精五行有情有性仁义礼智生之于中所谓性也喜怒哀乐爱恶欲感之于外所谓情也圣贤存养樽节求合乎中而已其恕云者既尽夫存养之功复推而为应物接人之道故曰推己以及物己所不欲勿施于人盖由内以逹乎外自汉以来不能体认圣贤求诸己意思遂以恕为寛容之称虽范忠宣之贤亦有恕己恕人之说是狥外以遗内也何不揣其本而齐其末哉今夫己之善推以及人其不善弗加诸彼则物之应于我者皆善自无出悖来违之戾尚何寛贷容恕之有今正卿既识其用复能明其体由末以逹其本日就月将缉熈光明则违道不逺矣虽然比之贪冒无厌黩于货财较班资之崇卑计利害之得失不至倾陷攘夺而不止者为之犹贤乎已某年月日秋涧翁叙












　　秋涧集卷四十三
　　钦定四库全书
　　秋涧集巻四十四
　　元　王恽　撰
　　辨说
　　日用
　　讲究义理其用有三体认明白临事能施为出一也道义传受必托于言辞笔头发明出来二也其或诸生请益发药启廸化若时雨三也至若都曽经歴只为目前不曽专心理防又不能记诵乍了若无使此心茫然如道傍空舍诸物得去来住持不敢认为已有又学既不固及人说着方才省记终了自无所得前贤力学须先除去此病攻苦食淡不为一毫外物移动屏堕气収放心一主于敬不杂观不过分此或未毕辄复他务才作复辍今日已过而有明日管得无时定志帅气如下硬寨确乎有不可防之势一物一事不轻放过穷理尽性至于命而后己【性与命只是一个理而已】若有所得即极力存养昼见之于行事夜验之于梦寐使真积之功日新一日不使顷刻间断不恤乎时之利不利不问乎人之知不知将所乐自喜专以推崇天爵为至古之学者无不尽其极者恐不外是不然困而不学生而为斯民之下不知所以学老而为干没之人良可哀也此皆予之锢疾遂书以自订非敢示之他人
　　书太极图后
　　尝观宋一代道统传授独推濓溪元公为首及究其功用有涣然氷释者盖先生始明太极隂阳五行性命之说以开万世沉迷之惑明一出于中天故也夫太极者何曰有物混成先天地生以一而含三者也老氏所谓一生二二生三三生万物者是已为太极判而有天地乾坤既位然后万物育焉故理可见而道由是而生道者循其理之路也其性之与命尤坦然明白性者理之所从出理也者只是纯一四端而已固无有不善命者气之所从来气也者变化错糅有清浊厚薄参差不齐之间曰贤愚曰寿夭曰贵贱曰冨贵一随所遇而禀之者更无旁入曲生之理濓溪先生以前只为先儒不曽寻出气质性来虽有混然上中下三品之说终是不可窒碍学者又不致思或求而不可得者往往溺于邪说未免随人作记以至迷惑空而不返可哀也哉若先生之图之说其有功于圣门惠夫后之学者可谓大且深矣其使轮廻宿习荒诞不可致诘之说一扫而无余此所以尊居图首为道统之宗也若以作一个分隂分阳之图说了是齐其末而不揣其本也
　　体认
　　自古至今止是这些人情止是这些事理圣人裁量备尽六经罔有不具后之学者学此也既能通晓穷理正心行已临事之际触类相应以较其己之相合与否若事务之来既不体认前言往行以酬酢而应变此与不曽学者何异是最吾侪大病既不能践迹将何以造其室乎亟当思体认之方从何而入可也戊子夏四月十一日晨起偶书小子其志之
　　气志
　　人志不定只是气为之乱气既乱却为动静无常于中互相夺尔若安命顺处不以我之所当得而易其彼之所不当有者人无日而不自得也如是则何患志之不安理之不明气之不充者哉或曰所当得者何即天之所命于我者是也不当得者即天之未尝付与我者此君子之所以亟当知也或曰知命不然则谓之不受命不受命是谓之逆天故孔子责子贡而货殖焉者是也
　　天人爵
　　天爵志清明而寿人爵气浊乱而夭或天或人能寿而不乱者惟有素所养者能之曰养者何至公无私而己
　　孤立
　　人生天地间立甚孤特頼有四端在我然后廼有所倚如伊尹之恬于放甲西伯之安于羑里周公之坦于东征孔子之泰于厄陈武侯之必于复汉盖倚是理为用而后大有所立者焉故传曰君子独立而不惧其是之谓乎不然一身心之防其何以御不测无穷之变乎戊子夏五月甲午积雨开霁晨起书于露堂西序
　　孟荘不相及
　　予尝疑孟与荘皆同时间人终无一言一事相及者恐是防荘闭户著书罕与世接迨身后其书方出适读陈氏辑语【陈名应童字景云三山人】大意畧同说当时无人宗他只是于无处自説然亦止是杨朱之学但杨氏説得大了故孟子极力排之戊子重九前一日书
　　自得
　　志者发其心于内故纳诸圹中以告化者碑者表其徳于外故植之神道以鍳来者又曰志者记其心之迹也碑者揭其事之着也
　　朋友
　　朋友列于五典其所以为重者志同而义在也故粲然有文以相接驩然有恩以相爱不然其与走者类聚而同游飞者羣分而共集盖几希矣诗人以伐木废特表夫友道之缺深有防哉
　　五常
　　五常之道仁为体而四者为用义与智阳中而含隂礼与信即隂之一定者也曰阳中而隂盖运动离合有吉有凶者焉故也
　　隂阳之道
　　易曰一隂一阳之谓道九峯曰隂阳以气言道者隂阳之理予曰理者气之所以明所以幽所以生所以杀所以舒所以惨所以为君子所以为小人世之所以治世之所以乱戊子冬十一月十八日戍鼓作灯下偶书
　　读孟子或问
　　四书或问独邹书多设疑诘难何也孟轲氏终是去圣人一问辨论之际其言英气发露不无激切轻重之异故文公于此颇详讲明折要使不诡于理先后一揆而后己何则温公大贤也犹有疑孟等篇况觧之云乎此晦翁惓惓于是亦临川翼之之意也入伏后三日课读此书偶问偶书晚学小子题
　　恩多怨深
　　此余平日事也或者曰君上命人生物者土也物既长不得不克制其土自然理也此隂阳家论似亦有理然不若以人事评之谓如我以礼待人人不见答未免有所不平不平之彼则乃有怒意我当夷其不平以恕心待之宁人负我
　　杂记
　　圣人之道如长江大河人人得以饮之然饮之者有多有寡为江河者不能使之一一均同其量任其自然而已不然恐造物者亦太劳矣余谓师授学者以道亦当如是既以自警且示韩陈二生八月二日偶书
　　分絶
　　伊川先生云尝思天下君臣父子兄弟夫妇有多少不尽分处况今所亲戚故旧昆弟朋友夫四者天理当然之分废将无遗可哀也哉祗是计较于我善恶有无相益为事与之离合耳静言思之物则既蔽近于飞走人既与非类相杂处几何不伤于夷也可不慎言谨行凡事防检以先周身之防而存逺大之谋哉至元戊子岁腊日书
　　无音
　　万物受气于天音者情之所由发也以政有得失而音有乖和虽极乱极困未有情不宣而音不作者如幽厉之世正音遏宻变则不能无也至于当有絶无岂困而不暇作伏而不敢出其或善不足以法恶不足以戒亦若天变之无所见乎三者必有一居于此矣于是感而书之
　　得失
　　人之得失一系乎命之通塞若既得则不当过恩于其所举揣其已才如何耳失则又不当致怨于其所沮亦当量己命之如何耳若恩有归是人怜其不才而私之也怨是沮是我妄为言而不安其命分也何益哉己丑岁夏六月客退偶书以自儆
　　黄鸟三良説
　　观坡和同三良诗反覆咏味似责三良之不当死也当时从死穆公者百七十七人盖康公从先君乱命廹而纳之也三良之不死得乎若专责康公可也分谤三良岂忠恕之道哉只以坡之议论英伟辞气纵横读之者爱无如此故不觉白璧之有防瑕也若晦翁之诗説可谓尽之矣
　　文辞先后
　　文之作其来不一有意先而就辞者有辞先而就意者意先而就辞者易辞先而就意者难意先辞后辞顺而理足辞先意后语离而理乖此必然理也学者最当知之
　　读淮南子
　　淮南鸿寳书出大山等徒所述在艺文言掇百家之绪余耳特变其文而为小大异同之论然自得者鲜矣读之者不无所益至于隂阳造化之机治道兴衰之理正有吾六经与信史具在又亲以其身为不善者虽著书立言君子有所不道予所以读之者取其事有可训及汉文近古三代之气有凝而未散者至元丙戌岁十月二十三日题
　　杂著
　　鸜鹆食蝗
　　秋七月螟生牧野南无几有鸜鹆自西北逾山来方六七里间林木皆满遂下啄螟食且尽乃作阵飞去予考汉五行志贪人尸禄犹螟害谷故感而生蝗夫鸜鹆北方之鸟也其嘴距有搏啄之利又数多如是意在位者不肖将有因贪抵法而败者不然何食之既邪纪之验他日之异时至元五年岁戊辰也
　　鱼叹
　　至元九年春三月余自燕南还前次淇右逆旅主人条桑彻土束藁作炬询其故曰此取鱼之具也既而主人置条圜浅水中外以石拥之夜向寂风息波平炬火起岸侧羣鯈趋明争集其中回旋然复千周百匝眎其条为罟之大纲一不敢出越而游去主人俯掇如拾地芥焉王子喟然数曰班生有言山林之士往而不能返朝廷之士入而不能出士乎士乎冒昩行险趋利而不知止者曽何异于斯乎是岁重九前三日寓平阳牙城官舍之待旦轩坐听秋霖耿不能寐追思所见作鱼叹云
　　非分説
　　甚矣非分之不可求犹鸩毒之不可懐也鸩毒之杀人世知避忌非分之存心其祸有不可测者有人于此小智有材行险侥幸以济其欲一旦濡首染指攫取公餗是知厥指之可染不知首领之亦可保也奇货之可居不知其祸之不可脱也既而以败闻抑桞子云立身一败万事瓦裂者其是之谓乎夫鸟俯而啄仰而四顾犹惧夫物之为己害也可以人而不如鸟乎今日方食闻府吏籍其家案上一杯藜藿重以五鼎七牢矣至元戊辰夏五月重五前三日遗安堂书
　　镜箴
　　王子醉堕马伤额既愈日引镜自照色黡如凝鬰者旬余因愀然曰昔乐正子春下堂足伤追悔不逾阈者累月盖圣人以毁伤髪肤为深戒必全而归之为至孝矧陷身不义一败瓦裂之酷哉是以墨子悲其丝染马迁痛其刑余桞州悼其进也惟其居易俟命不行险母苟得从容中道乃为合理吾知免夫至于游居食寝则体安而气平不然事变之来少有磋跌又何翅髪肤之毁伤物议之轻重者耶呜呼小子孺其戒之慎之于是乎书时至元辛未冬十一月十有三日也
　　簪导玉饰辨
　　统军府从事李良贵上计来燕过予出示华玉一方长寸许广如之状类方胜然其文章昭回刻卧蚕中间髣髴粟粒隠起上作蟠螭闯首左顾前足去左其下穴方孔甚邃玉色皦润殆凝脂然予曰晋魏以下无有也李曰然此阳夏圹中物也余时方读礼书而此物适防因考其制盖大冠横笄之首饰也【古者笄长尺二寸诸侯以玉大夫士用象】其为神明之器断无疑矣何以知其然礼云瓦不成沬木不成斵有钟磬而无簨簴其曰明器神明之也故开其足之左呜呼魏晋去秦汉未逺兹物也视之犹可彷像一时礼文之盛古人叹三代吾不得而见之得见汉魏斯可矣盖文献之传尚足徴于当时者耳于是乎书
　　兴平閤本说
　　古今名臣画像皆曰兴平閤本兴平京兆县名而曰閤本予初不觧其防近防陵吉仲和过予覩壁间李卫公东坡等像此正兴平县学所临者尝闻诸进士武公张徽君美云金大定间某人自秘书郎出宰兹邑悉取平日窃模秘府真像而图形焉故有閤本之目云
　　崇徳堂记
　　余貎不扬冩之者未得尽肖建贾君一貎而见者皆以为余且曰仲器为人不止技称其于奉亲事嫂以孝友闻乡闾殊侃侃也既而求名其堂且叙其世家贾系出防陵今汾东有塜岿然曰贾相者乃逺祖也从傍居民同族氏者尚百余家有圭田三百畆耕获者主其年之守祀终而始焉奉为故事甚恪考夫传记盖贾豫州逵之垅耳豫州在魏晋以钜儒名卿显宜其世祀至乎今而弗絶也今观仲器气质温粹孝友纯至似非丹青驰誉者岂豫州之泽渊流而未央耶故以崇徳榜之且用笃其所已至勉其所未尽者焉至元丙子清明前三日题
　　读唐徐有功事迹
　　周革唐命艳后煽处任威刑而絶异议遂起丽景等制狱纵周来之徒诬搆陷置膏流节觧之祸莫有捄之大者以翦夷宗子希防下者以告宻上变徼功鬼扑满朝中外股栗时有功以司理之防秉公恕之心扞折凶锋守死不挠至辨明寃抑竟頼全宥者甚众呜呼仁哉公固知上含容孤直庸示公道然人恣肆裂之际天理有不可冺灭者彼中桥突犯清跸释之辩汉文于慎罚之初威卫悮斫陵栢仁杰诤高宗于受谏之日以势以时司刑为尤难及拜西台至顿颡流涕有鹿挺悬庖之请何感动自悼若此岂体存正大明哲保身之方非权无以济之耶
　　纪异
　　至元十三年夏六月王按察立夫同在汴梁试院中告予曰前年冬十月益都路总管子也孙防以髀疮卒于官初卧病逾浃旬遽召左右具议仗及鹰犬橐鞬者列堂下徐曰吾今日晌午逝矣家人问何往曰将赴逹官某人府言毕据银椅而终逹官者故监真定路郡沃鲁外五赤也盖公自防时荐擢于朝以致显逹皆公力云俄有乐安孙吏来云日晡时三十里外遇公驺驰甚盛从者呼某至马前喻之曰汝归当告吾家若车徒西还凢过水当以金钱投之初不知公捐馆矣翌日又有自济南来者亦见公猎道左而面如平生然明年丁丑夏四月与公之子某防燕以向所闻审之不少异因念余向在省署识公于稠人中躯干魁伟望之一雄杰也立夫云公为人忠谨诚慤歴事三朝多为上所倚注世为燕之香河人寿五十有几又闻吏部尚书太原高公亦临终区处后事神志洒洒不少乱问骑从具堦下否曰具如期而逝尝闻聪明正直者生有所自来殁有所自去如传説上为列星韩柱国死为阎罗信有据而然也因并笔以纪其异
　　读魏相传
　　周书有云论道经邦燮理隂阳道者何以正心诚意为体仁义礼乐乃其具耳以此出治隂阳自和万物咸得其理舍是非复有调元之术也今观相之燮理至区区建议举四人各主一时使衣服礼物朝祭百事一切法而行之时至明言所职庻政玉烛之祥何不思之甚也呜呼西汉去三代殊近相于中兴为有声其经纶器业惜乎不出乎正心诚意之大学而牵于五音附防之小数岂见道未明机务权衡之心有所偏溺哉
　　御书银盒事
　　客有云道陵朝二近侍以功名利逹由天命人事因私相论诘甲曰天乙曰人上闻之取银盒中批曰可去者某宫遂授乙者使赴尚书省既出衂血大作不克往适与甲会以君命不可缓即就付焉其人拜官而去由是而观虽云君相造命不知造物使之然耳近一名士甚为圣上所重当轴者力荐以为同列将谓旦夕辅政及上闻喜其奏而除之既而病卒因记客谈并书其事
　　纪肉芝等事
　　天兴初荆王府第中庭产肉芝一株高可五寸许色红鲜可爱既而枝叶流津濡地视之皆成血臭不可闻铲去复出者再遇夜房榻间有物作声伏其中烛之羣狐满牀遂捕失所在未几曺王讹可出质王妃萧氏向余谈其事妃尚书贡之孙今为黄冠师居卫
　　先友牛讲议国瑞
　　牛天祥字国瑞泽州陵川人通天文武经占筮风角等书正大间尝为恒山公府议事官兵后居卫东白臯渡既而着军前中书省详议辛亥秋八月应东诸侯聘客死聊城寿五十有七汲县郭村东乡清水
　　镇州风俗
　　镇人以七月六日为七夕节盖其避王镕【阙】
　　百余歳俗以为常何恩徳感人心也如是【阙】
　　据五州当时四隣交争并起惟镇之人士【阙】
　　带游嬉燕乐安王氏之无事彼懐思不忘愈【阙】
　　者岂非是欤则知文忠公笔削真实録矣至【阙】己卯【阙】月六日按部次新市县五夜灯下书
　　僮喻【官真定时五月夏至日作】
　　秋涧翁自防读书疎于生事处则知渉古今考治道以自验平时所得于日用间庻伸防志故从壮岁忝沾恩例举家仰食廪禄未省饥冻切身者二十有余年矣虽然才闲即无以资生顾贫乃士之常不敢略有他务以觊苟得非惟不为亦且耻出诸口汝等转借翁庇各蓄妻抱子日嬉温饱奔走承侍外心则无所苦也汝翁且自己邜秋移官燕南忽复四防以礼将去乃有维扬之命夤縁投献遂致扯止重叙一官良为匪易其幸与否汝等朝夕所亲覩也及南还滹上复需后命今又数月矣适饥旱相仍食艰口众事势牵率有进退维谷者况汝翁行年五十有七自惟疎拙与时龃龉加之筋力衰耗百念灰冷静退之心日往来于其懐尝谓秩天秩也不肖者无乆当之理禄天禄也衰老者无恒窃之方躬田力穑本吾家素业税驾垅畆固分所冝然行止有命又非吾之所敢必也此渊明所以有心形相役口腹交病之叹盻盻一稔敛裳宵逝切尝慨有感焉今日炊釡晨冷庖人告乏计口而食月得粟五釡可足时斗直镪余二千是旬月所縻须六万三千钱耳其賔客之奉庆吊之礼盐醢荤茹薪爨刍秣僦舍之费不在焉谚所谓百指无粝飱食倒黄流滩谅非虚语噫官时来则为笔耕之润又非所恒几何不相胥而困也今日夏至闻东郊获麦天仓廓开捃拾遗秉不为无益汝等其往哉母忽且令汝知田功之艰一餔之不轻获也暮归得新麦斗余僮奴辈既饭放啜顿失菜色为一快也又念位虽下近伐氷之家尚尔窘廹在闾阎细民不合釡而坐馁者几希矣因援翰作僮喻防有余思不足为暴殄之戒且广训俭之遗意云
　　魃妖
　　今行阳谷道中农人有以魃言者余告之曰周宣王诗云旱魃为虐是魃非今见从古有之此盖旱魃之气感人变所娠而成耳神异经云魃生南方肉体长二三尺目在顶上走行如风见之处赤地千里执而投之溷中即死旱气乃消又云魃字从鬼鬼魅之物所生非惟南方也且古者娠妇不使食邪味听淫声覩恶色恐逐所感而化余故曰变所娠而成妖耳
　　哀辞后
　　卫自壬子歳迄今邑中子弟不三十而夭者凡八人【阙】季武王范【阙】　　辈皆隽秀有望翩翩而佳者也
　　吁百蛇堕地一或能龙既玉汝之辄复夺之不知造物者果何意也余故以咄咄怪事为言然以理揆之虽一家之凶变亦斯人有自致者尝记一士人问于先君子曰粤惟金初己来卫之文秀者极罕间有之多秀而不实先君曰卫地濵河沙薄岂其气疎弱故也若使水环州南或城居水西气或可盛时不肖尚穉闻之不存诸心又弗请问其所以故雅意所在毎念之而不能明了以今观之其言固为有徴何则如东平汶出府南阿邑济经县东且以东阿较之在金一代内进士而位卿相者几二千人郓则不须论也然鲁无君子斯焉取使卫师有经儒人问学而知义则薄者可厚愚者可明夭者可寿也此虽以人事意度若有以补于世教闻之者庻不惑于邪妄之说云至元戊子秋八月八日书
　　卢氏坟石泣
　　大都玉马坊耿氏石狮猛水出如雾予时为御史目覩其事山阳长流村卢氏坟石表水出如泣者连日耿卢二人皆出防贱而遽当台铉此骤得不祥之极也盖善恶以类应故隂沴将至兆见于石如此等因曰此石泣也二人寻皆被诛然泣者非悯之也悲乎不知其量也吁
　　龙堕农民王家
　　至元二十年癸未夏六月中大雨河西乡农家王氏甫夕黑雾四塞中庭户问寒凛不可胜视之有苍龙蜿蜒在气中起而复堕者再时王氏女已笄下堂趋室惊而絶于地救乃苏问所见亦同歘霆震雾散失所在明日视其地鳞鬛印泥尚宛然也王氏世居水上其下潭涡殊深黒可畏
　　杂著
　　太宗英文皇帝天容晬表一类释迦真像仁厚有余言辞极寡服御俭素不尚华饰委任大臣略无疑贰性颇乐饮及御下听政不易常度当时政归台阁朝野欢娯前后十年号称廓廓无事臣向过平隂县闻校尉陈某所谈如此陈早年盖先朝控鹤近侍者云前宋时有日者肆相国寺东一日而识四相谓韩魏公范文正公王沂公张齐贤也自后术不一售竟穷悴而死近年画师覃人孙某奉诏追冩太祖圣武皇帝与睿宗景防皇帝御容及奉进上顾其惟肖至泣下沾襟宣赐甚渥孙归及家而殁二人术虽不同其于发藏泄秘则一也传曰人之患莫大知人之机况神明不测者乎戊子秋日疾后书
　　鹘叹
　　昔有渔于河濵者见二鹘搏一禽于沙渚间禽逸而鹘不起良乆渔者徃视鹘已死矣彼念之曰鹘之鸷急性也一举而坐空拳遂愤而毙有志士之烈焉夫士懐才负气求用于世倘时不我合人不我知则纳履而去之岂若小人之求之也不以无耻为耻专以患失为事千思百讣阿合取容虽僇辱在前而不顾期于必得老死而后己岂不贻伊鸷之忸哉余闻其説甚有合于吾平日之所行者遂着之篇以见防意云戊子岁重九后一日书【此系石盏正之说】
　　齿射
　　寳寳瞿姓内乡农家子也史侯都督江汉时散卒也为人叠齿多力挽弓几六钧发无不中少尝射凖并贯于木寳登而取之木折与堕碎其臂骨治无法肘已下断去自是驰猎以齿控弦括羽左手托月满逐兽皆应声而毙史侯异之上逹后授校秩振古以能射名家者多未闻以齿而决者然付之翼者即两其足与之角者必去其齿盖惧其全而过为物害也又唐李客师善射好猎每出乌鹊逐之翔噪时人呼为乌贼亦恶其物之多取也今瞿一手尚尔断其右殆为天所劓乎弟忱说如此故书
　　画虎
　　先君尝告某曰王氏在前金时家鱼行里曽祖府君气方严于土障画一虎甚狞意者取陈力就列故也后八十余年当至元己丑偶于树塞复图此兽追念前言有常警惧者书云徳明惟明徳威惟畏今虽顿还旧观其以惟畏惟明万不一逮尔又谚曰生子如狼犹恐如尫曽祖之意岂复在此耶小子其志之
　　纪梦
　　二十四年八月己丑夜梦予逺行过一城市当庄岳间一达官觧鞍作歇过马呼予回视之葢参政飞卿也寒暄外髙曰别虽久食顷不忘也予曰彼此彼此握手间予乃曰闻吾友参政以来多有施为髙曰传者妄矣参政者参知杂剧见做不行何施为之有予答曰渠于此见打野呼儿胡为做不行也遂寤闻夜漏逾四鼓矣古人云至友神交于冲漠间殆谓是欤次日闻吾友南来论其气类亦同与梦应也因书此以赠吾三人者相防及此当捧腹大为一卢胡也
　　纪梦
　　二十五年春二月十七日夜梦朝上于端门内彤台上圣上椅坐东北恽于台西南角俯伏上问条支国事恽对以其国甚逺出犀牛革为甲甚良号曰黄犀甲上喜甚因寤明日检通典六条支国去阳关二万二千一百里在防岭之西城居山上周四十余里下临西海水环其南后汉和帝时乃通地暑湿冝稻产五谷果菜出幇牛孔雀大卵如瓮有桃防狮子犀牛桃防一名符防似鹿长毛一角或为天鹿狮子似大虫正黄有【音髯】耏【音端】尾端者毛大如斗尔雅狻猊是也
　　纪梦
　　至元戊子八月十三日夜送真定姬仲实上路就枕熟睡梦在一雪后亭榭尚书梦符宣慰信云甫御史王子渊三人来访坐间话及向在东平时游燕等事梦符衣一素练衫当膺画名士像自遗山已下数人予即题诗机上云不惜千金买东绢丹青难冩是精神因大噱曰此衫甚佳但到处是负长一轴诸公行神也遂蹴踏砌雪而觉乃自占其梦复作一聨云恐是隆江方大用故将贤彦贮胸中
　　诗梦
　　十一月七日与儿子辈袚除回就枕熟睡近四鼓梦与姜君文卿会歴下亭酒半酣姜歌鹧鸪曲寿予声甚懽亮已而以遗山新旧乐府为问余曰旧作极佳晚年觉词逸意宕似返伤正气姜以为然予因赋诗以赠既觉颇记其一二因作成之其诗曰画防清香敞燕居分明梦里到庭除恩醴故里悬车后锦烂秋鹰敛翮初细棹觥船浮酒海暂停银管合累珠赏音千古遗山曲坚意高歌要寿予既而复梦至一大城府遇老人邀予入王氏邸肆其主即曰汝非王秋涧耶予曰然因口占二句云此生难道无余幸海上人争识姓名仍询曰此何处曰兹贑州也地在洞庭湖南七百余里予曰东坡八咏何在曰石刻去此又三百里外其老人又推予贱庚曰谁谓中州无人乎未及问其行藏而寤时二十五年戊子岁也
　　十一月十二日夜梦
　　四鼓时梦入一重修大佛阁有钜蛇长约三丈自阁壁西北而下僧徒以杖击之不中内一僧挥锸中断为三段予稍前视之其蛇首似兽有双角若羚羊者膏血淋漓赫赫然尚能举动次夜复梦人以羽矢一大房若今之鞬者挂于中门
　　纪梦中题人手巻
　　娶为无后有子而嗣有余老为致养子孝而养不嗣其嗜欲或有所未免而年已及夫耄而于三者吾子将何择焉掷笔而觉遂卧笑曰夫子自道也于是起而书以为儆至元二十六年歳在己丑春二月二十一日辛未夜也予时年六十三明日防亡友中丞王君于正尚里
　　梦解
　　予平日梦颇异自今年夏多梦疾厄凶防或纒绵墟墓问及故交乆殁者与之晏游谈笑如西溪赞拜殿授王中丞需骑而作且知其彼死时又不省在寤寐中尔觉意甚恶之因自解曰此无他乃一身隂阳消长之渐也医家有云男子四十隂气自半沉行成八八之数乎虽然气有盛衰人不能皆然若有余尤当惜养不致耗竭可也阳为舒为畅隂为惨为凄惨多而舒少故神才交而魄为之胜矣调此二者奈何有絶嗜欲少思虑检行已安素分息形神而植定力旦则以此理坐进夕则以梦相验一或自差立为除治其病庻少瘳矣昔夫子向衰称不复见周公于梦只是老克自持不愿乎其外之意也若不量力不安分凢百营为返胜于昔将见有不任我劳从中跃出辞而去之者矣可不畏慎也哉故曰知之者强不知者老其是之谓乎作梦解
　　纪风异
　　余年十七八往苏门读书至古城东十里外有旋风自西南截泉水北来望之圜圆约六七里大其高入大声势如甲马迅驰黒风蓬勃吹防草树飞卷半空余走不及避乃瞑目倚棠树悚立须臾觉寒凛气缴束而过别无他故今日偶读笔谈见元丰间武城县旋风杀伤人甚众因念余防多灾厄追想徃事有可怖者故书以为来者之警壬辰秋申月七日记
　　防记
　　古之人以送终为大事故即是而察礼者重之也孔氏将燕人来观滕文居庐吊者大悦今观雷白二家祔甚有关于风化而出于常人之表者一则衰绖累然多从古制二则寝苫枕块卒哭后日饭蔬食三则不狥俗而用三家四则穿治圹石制为壁藏土周于棺略不施甓五则直圹下窆同穴异棺乃北其首六则墓记从实略无虚饰至于容色之戚躃踊之数又见夫固所自尽之道以致防者皆叹息有得而去因念唐为衣冠盛代之祭不用冥钱唯顔鲁公张司业家又伊川先生居洛下治防不用浮图法虽风动一时止一二家化之予行年五十有九宦游四方其庆吊固云不少然由徳风而偃者所见亦姚许与是二家而已呜呼甚哉礼之难复俗之不易化也如是述防记以寓予感雷则祔其母夫人侯氏白则其父頥乐先生云
　　纪梦
　　至元十七年春某官真定梦先祖敦武府君亲告某曰今济源县宋宰相陈尧叟碑文内王其姓者即王氏逺祖也汝其识之廿年正月在燕与懐州刘节使相会问及陈相石刻云济源见有陈尧叟读书堂故碑但不知有无王姓者笔之以志异日求访
　　纪梦
　　至元十九年八月二日夜于醉后梦行通衢见大井中一异状人跨青色钜蛇跃出地长约丈余身广濶与尾等修鳞濯濯可数若将前迎而复去余俯视井中水波皆成五彩丹色殊焕烂也由中至井漘与所经遗水濡湿尚淋漓余逐蛇前行相去数歩外因取碎甓掷之者再既而余入一圑焦避之蛇复来集其首己化为马又有数异马飞舞环余而立初甚惕然至此无复怖矣寻登一紫閤少顷从閤之西道木陛下降乃寤
　　月异
　　庚辰岁十一月十一日长至日日出三丈许月现东北丑位间去日约百余丈其上数丈隂魄圑畧无亏欠至寅方移时乃灭因念月与象经纬空际太阳既出自掩而不见今太隂于阳生之朝昼见与日并光又未尝月出东北方者吁亦异哉
　　剑戒哀梁子也
　　梁奉议仲尝与予聨事于宪司者凢四年十九年冬同在京师乃告予曰仆有一剑颇古而犀利自落吾手毎临静夜屡聆悲鸣比复作声铮然也且闻百錬之精或尝试人者则鸣世传以为剑戒予疑焉自此金孽也非戒也既而梁以事南还陈留到家四日而卒吁亦异哉因念张华授干将而告凶郑逵得吼剑而怪至夫金镛木铎中隠大声若无因而自鸣则为不祥之金梁以剑异告予至其死时仅四十九日得不为剑之孽乎梁讳秉常熟人性机警持事琐急寡譲得年五十有三金尚书梁肃裔孙见所藏世谱云至元廿年岁在癸未端月十有一日王恽书
　　鹿庵先生卒日
　　至元三十年癸巳冬十二月廿三日鹿庵先生寿九十二岁无病而终先是公静坐间忽张目仰视屋庐曰我以此居得个月旬日尔间及薨适满其数气比絶呼家人令具鞍马曰可与兄去矣随有大星陨于寝室东山其光芒炬然曰兄者葢同母兄文勉先生也爱民榜进士第尝为某县令终恒山幕官明年二月其壻李惟賔东平府须城县三十一年四月五日山斋説如此
　　家府遗事
　　先君思渊子通天文又善风角辛亥夏六月宪宗即位明年壬子秋先子以事至相下九月初客鹤壁友人赵监摧家一日夙兴见东北方有紫气极光大冲贯上下如千石之囷时磁人杜伯镇侍侧指示之杜曰此何祥也曰天子气也杜曰今新君御世其应无疑曰非也十年后当别有大圣人起非复今日也渠切记无忘第老夫不得见耳至元十三年予过滏阳与杜相防话间偶出元书片纸相付且叹其先辈学术之精有如是也
　　国朝奉使
　　大元太宗朝奉使宣抚王公讳楫字【阙】　　豳人有文武才略金季举进士不第以武弁降太祖圣武皇帝即授宣抚使佩金虎符时年三十至太宗朝丁酉岁假御史大夫持节使宋议和虽徃返十年有皇其华风义言言竟从我义不幸使轺北还前次荆南疽发背卒年六十一时癸卯秋也道号紫岩翁有文集并使宋録藏于家元贞改号六月十日偶过其家孙元徳因出示公秘阁画像介胄弓剑姿防爽葢儒将之伟者元徳风彩甚肖其祖及观杨紫阳杨西庵吕大鹏张徽商左山祭文画赞题防等篇又说公比卒前数日梦一青衣童子传玉溪东馆主人来召既抵其处宫观甚丽止公俟门屏间少间出报曰公旬日后当主是馆吁亦异哉又观马云卿所画人様呉妆五星乃竒笔也其金水二女形皆防髪金主杀故杖剑水持笔者或谓水官主録过木捧蟠桃四臂火上擎飇轮散火下操弧矢当前一大星旁射土则扶虬杖而已
　　六帖说
　　白乐天作类书名六帖通典选举门载唐制曰开元中举行课试之法帖经者以所习经掩其两端中间惟开一行裁纸为帖凢帖三字随时増损可否不一或得四得五得六者为通此六帖之名所从起也六帖云者取中帖之数以书其书期于必在中选也
　　金制
　　金人立国作制颇详虽服御饮膳皆有法以维之然化敝则奢丽奢则娇娇则弱弱则委薾而不振恐亦取亡国之一端也今日因餟粥糁不可对齿偶思穆若卷如之事为感而笔之
　　冠冕始制
　　或者以金人盘领上服与西域数积尖冒皆出本俗余以为盘领汉之曲领尖冒古弁之制也今晨读戴礼冠义得郑氏冠礼起早晚之说称周公对成王云古人冒覆而勾领谓三皇时以冒覆头勾领绕颈皆以羽皮为之至黄帝则有冕弁又云帝造火食防冕而用布帛代为羽皮乃知二物皆三皇已来之遗物也又如山东民家至今亦以长幅皂缯防纒首髻西域人用絺绤纒绕其首及食齿人冠绛氊以冒顶髻者其亦本于此欤呜呼礼失于中而求诸野冨哉言乎
　　裴中立不引韩愈共事
　　昔裴晋公授越平淮辟韩愈为司马自以度为已知然终不引愈共天下事至作田横墓文防露其意时贞元十一载公年始逾壮矣予尝思而不得其所以今乃悟此何异魏公之抑苏轼也大抵才盛学博之士加以年少未免有轩昻莫降之志卒之临大事成大业有不当如是者乃知二公厚而恤之非长而忌之也欲使澄治客气明夫大学之道懿蓄其文徳以就晚成之器耳鸣呼君子爱人以徳复有重于此者乎戊子岁冬十一月朔晨起偶书
　　贱生于无用说
　　万物盈于两间未有一物而不为世用者况人乎人之为物得气之全而灵之最者也苟自弃自暴不为世之所用非惟返不及物而贱之所由生也彼牛溲马勃败鼓之皮物类之极贱者也然一旦与用适冝顾惟毫末可以愈竒疾应时需即与玉札丹砂赤箭青芝并芳而竝贵贵在同于有用故也彼衣敝缊袍并夫华簪盛服之士贵贱固有间矣其所以秉有灵彜物备于我者则不殊也故为士者恶可恶其居贫处贱戚戚然世之不我用也要当明徳志学思求其致用之方可也世之所谓学者多矣有有为之学有无用之学穷经洞理粹我言议俾明夫大学之道者此有用之学也如分章摘句泥逺古而不通今攻治异端昩天理而畔于道若是皆无益之学也士乎士乎于焉而不择其有用而致力于无用及其志与年迈悲叹穷庐尤其世之不我用亦己惑矣衍贱生无用说
　　庭芝评郝奉使文
　　李庭芝见郝奉使文字谓陈月观曰陵川固才高学博但出入韩文未甚熟耳余尝度之韩文世所重者其要非一今李之于郝所以云云者岂以韩丰而不逾一辞约而不失一字郝之返是者极多不然是择焉不精明理未至杂以非圣此有故也
　　崔公厉鬼事迹
　　故荣禄大夫平章政事御史中丞领侍仪司崔公道言曰人秉四大假合而为生践履五常而为用有溺于学佛者溺于儒书者各执其一偏所以学者两不得其全虽圣人性命之学备载方防而学者多以寻行数墨为务及其寓一事决一疑皆不能自省愚于七月上旬脑后病疮初不以为意防车驾幸大都跋渉从行疮益举发廿三日问医者麻监丞曰此为脑疽其源发自五脏急之不可缓之不可当以渐洽之自是日诣麻行馆求治后至白海而疮势益大形疲力瘁心神不寕以此自思葢无以知病所由作也然所恨者居无良医行不能扈从一日近侍官伯胜等以愚病闻奉防留麻监丞于白海治之拜命日赧汗浃背伏思平昔畧无报国殊勲致感今日圣思如此由是觉疮疾颇回然于梦寐间毎为厉鬼所慿窃为生死是苦乐我心既定何从不可八月二日从其医鍼者三处觉心舒意畅神志帖然然视天地之气月白风清霜露溶溶万物各得其所而吾之清气其静者混然同以表里方就寝而厉鬼又见于梦且曰世间多少难了难行之事相脑百端向之治功皆不复见而疼痛比前尤加梦中恍惚而觉坐而思之非厉也于我所见不定得乗其便耳若吾身获安即与天地万物混融同一和气彼厉鬼安能凂我哉且天下之事不可不辨于早人之生死不可不识于先我既能悟此白日黒夜自有定数彼厉鬼何豫因记其梦以俟知者详焉时大徳二年八月五日也









　　秋涧集卷四十四
　　钦定四库全书
　　秋涧集卷四十五
　　元　王恽　撰
　　说
　　迁固纪传不同说
　　余读宋儒论项羽纪传不同说以谓迁之意秦有天下五载而后楚楚五载而后汉方秦已亡汉未立天下莫有攸属不可一日无君况封建王侯政由羽出舎羽孰主哉作纪所以繋天下五载之权也立之传班固意不过羽不可以抗汉因断之曰皆非也正以一史之体不得不然尔在迁不得不纪在固不得不传设使固取迁而纪是天有二日民有二王也其书将载之汉代之首乎次于高纪之下乎其为称号曰楚史乎曰汉史乎若以封建曰项氏出五年而后汉天下不可无君乃属之羽曽不察首入函谷者高祖之义师也授降轵道者秦民之真主也天命人心之属汉明已兆于秦十月五星聚东井之时也胡不考虞芮之质厥成西伯受命之基也当阳之不驰去昭烈得统之年也若籍者正炎汉之一驱除耳矧才封已叛旋取复失安得为一日继统之主哉若又曰固之意羽不可以抗汉故传而迁汉太史也独可纪羽而肩汉乎余故曰子长之所以纪笔削歴代之史也其意葢以歴年相承不可中阙犹存夫以月击时之法也孟坚之所以传先汉一代之史也余故曰二体有不得不然者矣若宋儒之论恐求之太过耳
　　读史
　　余读留侯传云沛公入关见秦宫室之盛帷帐狗马之富重寳妇女之美欲留居之樊哙进諌子房固知其不听此正教之使先耳葢良以沛公有为而多欲者也至此天理昧而人欲肆矣非骤能一言回也若已諌不入则莫之继也故先之以樊卿使抑遏横流少杀其方张之势继以苦口逆耳之言警惧启沃使黙识其神器所在何眷眷于此耳高帝能无从乎此乃晋随防諌灵公三进及霤然后以赵宣子继之之义也不然哙沛之屠狗者也安知大汉之为汉张本于此亟当力諌以成高帝之业哉
　　对张中丞说
　　或者以张廵守睢阳之事为非曰古之人行一不义杀一不辜虽得天下不为况食邑人以为守乎余以谓不然昔李翰表公握节死事与夫造唐之功婴城之志亦云详矣然尚有所未厌者翰特以功利为言未极夫臣子当然之理行而宜之之义也昔伊川有以武侯所丧多亦以不义不辜为疑者先生曰若杀不辜以利一已则不可奉天之命讨天下之贼杀戮虽多理固无害且陈恒弑君孔子请讨夫子岂得讨恒时保不杀一人耶葢诛弑逆之贼有不得顾焉者余有曰此中丞之素心也公以一郡守之力横制百万日滋之寇公岂不审夫强弱存亡之势哉正以与城存亡效死不去当然之理也若无廵则无睢阳无睢阳则无江淮无江淮则唐之为唐未可知也由是而观公之心利一已耶为天下耶夫武侯控全蜀之力燃未灰之烬陈恒以穿窬之盗窃一隅之齐耳彼禄贼者豨突之顷九县飇驰三精雾塞万姓以之涂炭大驾为之蒙尘其弃城圗存望风奔赴者又何啻廿四郡哉俾唐祚中防祸乱接踵卒至于亡安史阶之而已是乃周公所必膺武侯不两立者也论者不处公以大谊祗擿以捄不至而食尽食尽而及人为非不知李司徒郭中令河朔之举安阳之役屡战屡北纷纷借借草野被血者几千万人能必其事事合谊人人得罪于唐室者乎若又曰上以政荒失国乃残民以复民何罪焉是则李郭亦不义之举耳传不云乎臣民之于君犹子弟之于父兄也君父有难臣子奔救余有不暇顾者若大义既正安得徇夫区区之小节哉不然则石碏不得为臣之纯而王陵乃贼恩之大者也
　　读张籍书
　　予读籍遗文公书大率称公材识明睿当任著书之事又曰不以此时著书待五六十后而有所为或有不可及曷可追乎然公之志岂忘夫著述哉原道不曰斯道也尧舜禹汤传之文武周公周公传之孔子孔子传之孟轲轲之死不得其传焉荀与扬择焉而不精语焉而不详又曰小醇而大疵意二子者虽云升堂终未窥其窔奥也岂公之心继孟而下任夫道统者耶何籍之识必待公屡书而后悟哉而伊川亦云公之见道固因文而发耳呜呼公五十七而殁若假以数年其见于后世者为何如哉夫五百歳而后命世者出造物者固云靳矣而夺之遽何邪予不得而知也彼籍之慼慼而恐公不及者竟如所言其有见于公也特以阳一隂二之理而言耳道之难明也如此噫
　　犬相乳说
　　转运杨公家有犬生子而毙求哺无所获鸣咿咿殊可怜有毙犬之母性甚狞既老乳乆絶走而顾睐徬徨踯躅即其栖附而乳之既乳而乳真有遂尽活所弃子噫犬之畜也非有慈祥不忍之性特感于所畜者如此然老而复乳此亦犬之异者杨公北燕人世为钜族盛年以勇毅从事兵间其活人救物释难解纷功亦多矣虽敭歴州郡为显宦其友爱之情日笃一日事姊如事亲敬兄如敬长以致弟念天显兄鞠子哀一门之内兄兄弟弟怡然而理顺暧然而气和若棣华之相承手足之互为用耳何其伟哉传曰国之本在家家之本在身葢一家之隆替击一身所行如何尔其善恶感召殆影响之应形声也昔北平王道行于家有猫相乳之兆董邵南孝且慈有鸡哺其犬之祥今杨氏犬感于所畜极不忍弃其后之意者表公乐于为善之心油然生于其中也其乳絶复生意者见公福禄将老而木艾也已弃之物遂获生全意者勉公故旧之恩所当获也世之人以犬之悲嘷为不祥非犬也殃自人召也是犬也特性于不忍为姑乳之亦非犬致然也福开有先也夫富贵福禄人之所大欲也故韩子有云得之之难未若持之之难也或得之于功或失之于行或得之于身或失之于子孙今吉祥止于杨氏者如此其厚而有隂所积者必矣宜乎有犬相乳之报云呜呼杨氏其善持之既谈其事恳予以叙故书
　　磔犬者説
　　王子逰于市见羣犬逐一叟号呶而不去询其故曰屠犬者也于是乎有感夫人之为不善祸从而禨之亦何以异于是欤且犬之吠逐非有见于物也特为气所感而已至若雷霆之威人有叛父母防神明者或下击而毙之岂造物者区区环域中特索夫若人而毙之邪故先儒有言迅霆者天地之怒气无良之人其防戾与天地之气自相感激遂震以死此略无疑者彼犬之见逐虽小大不殊理固然也从是而观人之方寸胡可萌一毫不善之念哉防则至于物怒而见搏大则至于天威下罚故横浦云一念善则祥风和气在于是一念恶则妖星厉鬼亦在于是可不敬畏之哉是知天气下感于人人气上通于天者夫昭昭矣因笔此有以明夫感应正理不惑于鬼神怪诞之説云
　　钝说
　　夫器之为制小大轻重适厥用而已然以铦鋭拙钝用之多寡故有成败寿夭之异焉赵君仲器博物多艺能喜筮而絶市道观化而乐诱人古所谓不居朝廷而隐医卜之中者之流也一日愕然以所感告予曰适过梓人氏顾砻削之器纵横前陈例乏完好因诘之曰操几何而致然尔岂材质劣弱锻砺弗精而然邪匠者曰不然彼斧斤刀锯之属铦乎其鋭者也特以朝夕从事乎削斵砻铦或半嵗一易或旬月一易逺者不逾朞年比更新而无孑遗矣因指其辏轮之锤曰是置于吾祖用于吾父今传于予惟其碇然朴钝用寡而无所损益故能寿于彼而若是其乆也仆因曰岂独物乎人则亦然进鋭者退必速任重者道能逺是轻锐者不若坚钝之为愈也夫木讷之仁朴鲁之忠外视之若痴絶而缓于事及其临大节处大政守固宻而罔疏挺健而不夺亦何异乎兹锤之辏圜轮纳叠拱刜蟠根櫽错节支离者周比而无间倔彊者妥帖而端平由是而观可谓宣力多収功攸厚者哉彼世之人祗知利之为利曾不悟钝之为利广且博而寿且乆矣予闻其説而韪之吾将藏吾器养吾钝敛吾圭角息吾气机引重致逺俟时而动以利天下可乎赵君曰嘻子其得用而不括出而有后语成器而动者之道也于是乎书至元壬申二月九日题
　　服色考
　　陈节斋祐以宣圣像设既素而绘仍以服色为言曰冠服之制所从来尚矣然自三代之世变易去取其义有不同者某虽不敏试请而详之夫冕平而旒笄衡而纮上衣而下裳垂绅而履舄繋而带佩而绶此三代王者不易之制也今宣圣其纮其芾其纯其舄皆丹乎质唯服之色尚何也考汉晋志书天子以袀皂缯为大祀之袍服于孔子服色非可据而明也谨按大戴礼云有虞氏皇而祭深衣而养老逮乎夏后氏王以水徳色尚黒易而端裳故収而祭燕衣而养老又诸侯以天子燕衣为视朝之正服有殷氏以金符徳色尚白易而练衣缟裳故冔而祭缟衣而养老及周有天下以为火王色尚赤宜乎以赤为养廼白冕而祭衣而养老何居郑云周则兼二代而用之也若夫四代之礼养国老于胶序葢天子师而学之也唐孝明皇帝尊师重道爵孔子以王列弟子为素臣至于冕服之制亚次之秩庙宫之法飨献之礼讲明论定亦云极矣今之制实开元仪也其义正袭郑氏之説耳故冕服尚用夏礼也朱芾斯皇示周制也锦绅素质兼祖法也彼领袂縁餙又复纯赤何也诗素衣朱襮者是也襮为领诸侯之服也据尔雅黼领为襮黼绣为领丹朱则其縁也范蔚宗云天子祀天地宗庙释奠先圣皆服袀縁领以绛汉明帝以纱为中单或者疑此乃中衣表而出之非縁也子以防红紫为非后之贤者加诸乎夏后氏云其色赤则示赤心奉神明而已兹槩祭服而言也在吾夫子则不然特又明夫周所尚之之义也葢孔子帝者之师礼王者之后以天子燕衣为之御周大夫士私朝朝端夕深衣孔子以时则周人也以臣则鲁司防也以后则商之孙子也其道则尧舜禹汤文武周公其法则礼乐刑政而后王报功报徳有罔极焉者曰公曰侯曰师曰王曰帝可也宜乎用三代服色而兼备于一躬也尤昭昭矣又有曰方而心者当乎膺曲而领者施于朱襮之上何也此葢汉犹有被之者故朱勃衣方领能矩歩乃学者之服也其象则圆上而方下葢取诸乾坤迨晋隋唐以来天子有事乎郊祀冠通天冠束帛假带方心曲领犹存乎前代之制耳其十哲服色大同而无有降杀之异下至七十二子佩服皆青士事父母其纯衣以青体少阳而致敬也其带则缟有受道之质也夫诸子乃以士从父师而学者也诗不云乎青青子衿殆学者之常服云
　　鸾刀説
　　余徃嵗客汴梁陈君逹犬出示玉刀长一尺许锋首斜削广余五寸玉水苍色极光润叩之声清越以长其拊容握末有环背通刻柷敔状端有窍圜彻陈曰乱后入太常官舎得之不审何物于何所用予曰此省牲之鸾刀也其端之圜窍葢用繋鸾来所施环即着和耳传曰锋有鸾环有和是也礼云割刀之用鸾刀之贵贵其义也端有铃取其奏刀中节声和而后断环有和取其断非和则刿和非断则牵天以秋肃物和之以兑圣人以义制物而和之以仁鸾刀以和济割此其义也诗云执其鸾刀以啓其毛又曰鸾刀以刲何休亦曰鸾刀宗庙割切之刀然孔氏有古刀今刀之异古刀迟缓难用宗庙用古刀者修古故也由是而观今刀古刀其实皆以金为之此玉也其何能割切哉岂汉唐而下三代之礼实亡名存者非一刻玉为刀郊祀之际执以示古仪乎至以去质从华亦犹近代用金玉为匜爵代越席以臯比也恐未尽惟彦博太伯详覧
　　涿州移置攷
　　至元八年秋九月予以省觐来涿因拜谒孔子清庙遂读唐贞元中使持节都督幽州诸军事彭城刘公建孔庙碑乃知州治本幽州卢龙军属邑范阳县也至代宗大厯初诏始分范阳归义固安三县为涿州治范阳涿州即涿郡故地为名按舆地广记汉初高祖始立涿郡魏文帝改范阳郡其地左碣石右督亢南控鄚城百里而遥北连幽蓟百里而近唐以来中间控制番戎部落甚众又河流萦带前后有林麓陂池之利周广磅礴鬰为雄藩及辨读辽统和廿八年州刺史广陵高公移庙碑隂记云旧庙本在南城东北隅是年刺史高公移置南城东南隅康庄之左因复悟今州城南北若连环然意者置州时展筑南城而广大之今市中隔门本故县城南门也观此前后证据甚明无可疑者噫予徃来幽涿间葢十年于兹尝以隔门之制为惑询访土俗莫详其故且方物之辨一事弗知君子耻之不图闻一得二使数年之疑一旦涣然氷释亦可喜也特表而出之敢贻涿之好事君子以俟更攷云
　　缔观説
　　吾乡黄冠师房公体鸿厖貌古而心通读儒书喜营治尝作呉殿于棣华庵故址缔构曰予与亡友季武子文徃观且工人数十附立楹颠方纳拱驾梁为事其枘凿缝缩有略不相认者众上争左右睨材分绳墨曰不少缪即縆驱锤按呼号半空彊以力相下良乆终无奈木何一工者举手招众曰聼无哗众瞪目东北向率弭耳受嗾予二人从所向顾之见一老道士伛偻拥败絮曝日坐短垣下俛其首扪风略不一仰睐第抗声腾言以手画空而已云东西行若干寸南北起若干尺此蹇傲者彼之所枝撑也彼拗捩者此之所走侧也上工即如教歘众材轧然作声若相寻而契果安贴停穏不逾若所料予问道士于房曰此始谋画宫于堵断手载名其上者也予因有感于中廼知天下之事有大有小人之材有能有不能俾细大不捐区处适当此宰相之职也君人者何忧乎不治苟明大者反知其小任小者反负其大是上下错谬冠屦倒置欲求功成理定难矣哉持衡者曽梓人体要者之不若也师哑然曰笔之可也于是乎作缔观説
　　屏杂説
　　呜呼杂之为学其害道也甚矣麴蘖杂醴齐为弗醇烹饪杂鼎羮为之变味宫商杂音奏为之惉滞君子之所不取而不由也况学乎学而杂心则交错而贰其行言则丛脞而昧于理动则拂乱而失其宜至于文章翰墨一蹂于杂偏驳不振尚何理之能着家之可名乎谓为道尤判然离而旷且逺矣故传曰攻乎异端斯害也已然博我以文多学而识之又曰君子耻一事之不知能无杂乎葢圣贤为学必务其大者而使小者从焉其所以务之为者明理致知收放心格庶物而已四者既生存于中虽诸子之説百家之言日至于前犹众川之流朝宗而东常我之主孰能雄而长之挠而浊之者哉况约之以礼详之以説为之澄滓于其后者非一如是则何患乎问之该洽学之愽杂者哉戊子夏六月庚伏有七日发藏曝书得杂文百余帙睨而视之皆予稚嵗所阅习多曲学小道废日力不少不觉喟然曰两汉而下学无师传安宅旷而弗居正路舍而弗由者其我之谓乎使我老而困困而无所成者职此之由务于粗而害其大之为也于是命儿子辈屏而絶之板为三夹束置高阁且誓之曰今而后非有命不得发而妄阅以蛊惑其心目大抵中人以下之性所偏者多用而特达者或鲜我今是举正以已之所偏且正汝之或失也是吾不忍以悮我于前者而又悮汝等于其后也天其或者果汝之贤而有全经全史在焉泝流探源剥其华采其实嚼其膏味少有所得以之修身齐家推而及于物将见终身有用而不克尽者尚何以他为哉小子其服之无斁作屏杂説
　　答客问
　　至元廿一年春正月予有中省郎曹之命既而以事不果行或传余抵燕视其有不可归者呜呼诚身之未笃不为所信也如此作答问以自见其辞曰
　　客有过秋涧而问者曰士不旬时而被旌招者三将谓趣装有期反泥其轮而脱其鞿者何也方今王者无外四海一家渇于得贤以光国华有片善者无不録效一长者靡不嘉故有立谈而致卿相略而不及其它士或韦布进无资涯名不登于仕版何得挂铨曹之齿牙子今幸蒙见招未为不遇官列郎曹名都省署切近论思周旋宰辅设或有为泽及黔庻曽若无闻又复何顾岂子志愿未克班资尚卑重有所觊其行迟迟予仰而叹俛而思人各有宜孰不自知越分而行有乖无随予方以再命而伛偻尚敢以鋭进而为期也客曰岂子欲信犹屈道污未隆甘于泥蟠以固其穷然闻圣哲席有不防援溺捄焚予曰世之康济固自我化道之隆污葢有不为命者然墨突不黔其炊烟孔辙几环于天下虽遑遑于救世亦观时而取舎予且何人敢妄为之驾也客复曰子岂年近耳顺嵗月将迈心智日强膂力弗逮曰若不肖齿髪未为衰暮顾尝揽辔外台峨冠宪府从事有年艾服颇素其责固重即其心则安道可行虽一日不去故黾勉尽瘁不遑宁处通其考则为四百其月则去五予亦知力之有所不及葢尝以明时可惜愤功业之不显著也客曰伊懐既然子何见其一而二之不覩投防是机进退余裕忖其不可即以他务尚不失邯郸之故歩不犹愈于刻舟求剑守株而待其兎耶乃若【阙】客转谈之悮也今有司以是召我其行或否理之所
　　当喻也若顾量可否以改图为举是先以不诚自将上欺君父以幸为利取便已故是又义之不敢与也客曰然则子之志向果云何而可哉传不云乎士有二道出处为大进退无常惟义所在又曰可乆可速其行其止葢平日所素学不容以彼而易此今吾子坚欲推挽扶之使前是茫洋径渉趣入于无涯之渊设若有为徒劳勉旃至于出处之道论之诚君子之不然此吾之所以不果执宣父之鞭也故为可为于可为之时则从而宁为不可为于不可为之时其咎即徴果其可之与防客何劳于劝惩吾年虽耄自顾矍铄尚或堪于一行客唯而退于是笔之以自铭
　　谤解
　　予作谤解梦人以壊木寓蠧见示意者谤由我兴非外至也然谤之惑人深矣公孰与制私无以胜其説至肆行而不少惮以隂挤而为阳助被之者鲜克自处欲弭之而无术也呜呼世教下衰友道日壊私好恶者爱之者欲其生憎之者即其毙口溢金兰心包鬼蜮谨其藏已射其形亟为防已螫其毒矣轻则噂沓背憎浸润肤受妄生事端横造异议忘我大徳利彼小私倾良惠奸伤公害义忍为俭人坐擅形势苟浅之为量者不自返而缩徒恚夫此胡为而致焉思其稍逹借势投畀使恩雠两明以泄其忿恐非君子以直而报之义也夫圣人所以列朋友于天伦者示其当重而亲匪大故则不容弃也又读小雅何人斯篇彼暴之谮苏公也至获戾失职亦云极矣略不见声色于辞气何三代教化和平忠厚成士徳也如是至好歌忠告反以不忍遽絶为言其亦审夫天伦为重枉为小人之为也静言思之大有契予心者予虽愚而懦受人侮者不少然天之所畀于我者似不薄矣矧谚曰御寒必须重裘弭谤莫若自修大率常情之所未免者其疚有十处已之不恭也御物之不诚也嫌与疑不择也毁与誉肆行也或以已长格物或以剽义沽名或出戏言犯众或恃口给凌人责人太重而以骄吝自矜审先去此十病无瑕可摘谤奚自而生哉而复守之以敬慎将之以忠厚以苏公之心为恕以中庸之教自处其或有作于上力易斯上以格俭人之非心下以殄谗口之罔极建中于民归之以厚彼欲校欲报者亦不得贼其衷而发之如此我之所谓疢者而或有瘳彼之所谓谤者亦庶几其少熄矣作谤解
　　对鲁公问【后山云思保歳寒之节徇国家之难耳】
　　顔鲁公唐一代钜臣论者当明其心求其迹则非也公始终王室死而后已葢素所蕴也不幸值唐中衰以孤忠大节立于倾朝死觊一言有补于国至于老不退休大率朋友之交遭罹患难尚有相死不轻去之义况君臣乎及卢杞当国见其嫉贤乱政公复以正言折之既憎公直复忤杞意至逊辞为谢终不少解巳而有宣慰之命每读至此未尝不掩卷而兴嘅也于时公岂不知一入贼庭横噬虎口意者此之使杞奸计媒糵其罪衔寃入地暧而不可明是不若履忠蹈义明死于使华之命尚或摧沮逆谋以激忠义之士而愧夫天下后世乱臣贼子之心是乃不以李郑劝而不行为得而以死于义命为安也要令千百世后义烈言言如严霜畏日有不可尚已者此公之心也尝以忠义者国家之元气世当顾防靳惜使信其已徃不泯之志励夫将来至薄之俗而为天下之大闲如公者诚不可例与具臣者论其进退之迹也若专以老不致仕为嫌是又失见危授命之义也况唐人之于致政初无定体至元戊子秋八月廿日晨起偶记徃年对翰长之问特为笔此且发所潜之幽光云
　　俭训
　　人之生于天壤间分所当得者隂有日料涪翁谓一饭先书籍者是也未老前固不应空乏冻馁而死如其暴殄过度以旬时之用为一朝之费促之而不给者信有之矣故谚云兹焉不足徃则太过此言虽防可为永喻昔李文饶相而后当饫羊十万数未充而被斥葢已用者过侈故也此非明验可不鍳哉今余一家二百指日所费以酌中计之且约五贯文是须千八百余缗可支一嵗其于庆吊賔客差徭之数又不在内顾余生事四民之业一无所营而终歳所耗如此造物者斡旋供亿亦已劳矣吾何徳以堪复欲终日望望然致室之完美此心断不可萌至量其所入度其所出如且休接阙之説此念不可疏也予今年六十有二向之所谓心焉而志学焉而力者日趋于衰防安坐待哺外余无能为秪有以勤俭律彼使猥承家事而已传曰家当克俭焉邦当克勤焉又曰生则在勤勤则不匮俭为徳恭侈恶之大也此虽圣贤垂教格言不可斯须离逖然孰不念而知之但齿年未至不经其事之囏难者鲜不忽而畧之是自逺其恭徳昧夫宁固之理可乎但其已困叹彼之丰伤已之窘方思节约以补其不足不亦晚乎汝等其朂哉毋替作俭説
　　遗山先生口诲
　　遗山先生向与頥斋张公【讳徳辉字耀卿终河东宣抚使】自汴北归【时史相请为实图羙作碑】过卫先君命録近作一卷三十余首为贽拜二公于賔馆同志雷膺在焉先生略叩所学喜见顔间酒数行令张灯西夹曰吾有以示之先生凭几东向坐予二人前侍披所献狂斐且读且窜即其后笔以数语攦其非是且见循诱善意而于体要工拙音韵乖叶尤切致恳每篇终不肖跽受教再拜起立夜向深先生虽被酒神益爽气益温言益厉觉泉防茅塞洒洒然顿释如醉者之于醒萎者之于起也説既竟先生后昌言曰千金之贵莫逾于卿相卿相者一时之权文章千古事业如日星昭回经纬天度不可少易顾此握管铦锋虽防其重也可使纤埃化而为泰山其轻也可使泰山散而为防尘其柄用有如此况老成渐逺斯文具在后汝等其朂哉母替坐客四悚有惘然自失不觉叹而发愧者既而鼔动客去先生覆衾卧予二人亦垂头倚壁熟睡及觉日上先生与客已觞咏乆矣于是胠箧取一编书皆金石杂著授予曰可疾读吾听惬其音节句读不忒顾先君指而谓之曰孺子诚可教矣老夫平昔问学颇得一二嵗积月累针线稍多但见其可者欲付之耳可令吾侄从予偕徃将一一示而畀之庻文献之传罔陨越于下先君起拜谢不敏曰先生惠顾若尔何幸如之王氏且有人矣敢不唯命期以明年春当见先生于西山时嵗甲寅春二月也后三十五年戊子冬十二月腊节前三日小子再拜追述
　　政问
　　至元九年春予以御史满秩除平阳路判官过辞诸公以临民处已之教为请右丞相史公曰汝读书年长乆在朝行今官外郡寅奉之心当常若在朝廷时至于事机变转不可预料临时制宜可也翰林学士鹿庵先生曰长次不睦及首沽虚声今天下之通患推让有终为上诗云靖恭尔位好是正直神之听之介尔多福况人事乎余何言祭酒许鲁斋曰临政譬之二人对奕机有浅深不可心必于胜因其势而顺导之同僚间勿以气类匪同而有彼此或有扞格当以至诚感发无所争矣其后总管万奴来尹亦请训于开府史公曰今判官王某性既直颇谙事傥有所疑当与可否至于左丞姚公吏部尚书高公【讳鸣字雄飞】毎以事使晋府者必有言顾慰至秩竟僚属友爱以理而去时十有三年春三月也不肖今年六十有一老不能用追思徃事如此等格言有不可遗逸者因特书云且寓夫强仕之不可复也是嵗戊子秋七月丙戌初二日也
　　医説赠胡君器之
　　医者精防之术也又曰医者意也得于中而可以应诸外通乎防而后可以达其变此必然理也予素有中脘疾二十年间凡三举发初得于燕也医袁以胡剂疗之法既缓再宿而疾乃已在赵药以神寳名者攻其中坚瞑搜索上痛方厉而下动大作犹一敌未退而复生一敌物虽去而泄不止予頺然而卧力不胜而气已惫矣间日而气始平其作于邢也陈氏亦以类赵剂者投之而为苦与先尤加剧焉今者蹶动感似轻而痛则一上閧于中州旁刺于两胁后延于膂撞担冲拉头岑岑而气翕翕求少寐以休吾烦且不得也胡君器之亦探药之粒如珠者曰硃砂圆下之予顾其剂防于先疑为力更峻器之曰无虑为第下咽觉肠间少鸣而防痢则痛随止矣已而果然继以厚朴汤调之忽醒然而寐如释重负而濯清风也寤日高三丈许予体中已平曽泄之不复作而气之不少惫也器之天资高业颛而学博识明而善断出新意而不泥古知其常而通其变尝曰人其五行禀之者不一天有六气感之者无常病虽名同而证实有异者苟以一槩治之吾未见其能也故证之壊者徃徃剂而获安昔霍嫖姚行师少衂多胜正以不至泥古兵法顾所遇吾应之者为如何且予于器之亦然作医説以贻之


　　秋涧集卷四十五
　　钦定四库全书
　　秋涧集卷四十六
　　元　王恽　撰
　　杂著
　　题戒
　　仲希出金源世胄少以孤儿羽林宿卫者有年为人慷慨尚风谊善驰射北渡后折节读书乐与士夫交防赒急解纷空厥棐橐奔走风雨不少顾惜至于识名马善隼羽知常通变谈笑一世翩翩为佳公子也如遗山先生一代钜公虽泛爱无间翰墨之作初不轻与至于君题其居曰元斋继其徳曰吾弟复有篇赠称道其志向非尚友重义得如是乎自是完希之名轩翥于河朔者三十余年非不颙也予既冠与君倾葢于酒罏间一言定交伸眉吐气欢若平生及合好议米曰风雅之道吾所取也此乂防出流俗义之所可重者呜呼君没世已逺抚卷懐人不觉増喟然义之所在犹耿耿也汝曹固当思其所尚求其所当重者充类至义之尽昭然使身名齿録于贤士夫之行曰此则某之孙也则某之甥也是则汝外祖姻于吾家之意也不然得衞公故物知其贤而不践其迹徒以服器为世家传嗣之寳非所望于汝曹也作题戒廿四年丁亥二月伯父秋涧老人书畀侄阿宜其听之母怠
　　名王氏子説
　　王氏子尝以小学从予一日来求其名与字因得读张戸部复亨所撰其祖墓碑廼知王氏自逺祖以来以文章儒行世其家于保者也小子今吾语汝汝曽祖在承安间擢巍科为一时名卿明昌初官真定録事叅军政声借甚汝父遭罹世故以孤身卓尔自防见知于漕台周侯腾扬仕版若有所为而不幸蚤世良可叹惜然人有隂积者必有阳报苟不在乎身必及其后人如汝高祖教授君志竟不遂厥类锡于尔曹今汝父复罔克所绍而止于斯而汝也今亦孤童子方保持门户为事长身如此所当愿而恭柔而立操惟危之心念肯构之戒日切一日吾见王氏之庆未艾昭然之报将不逺而复可不勉旃也故用构名汝以徳基字之中统甲子夏五月望日书
　　呼雅治中名字説
　　予官御史时闻尚书工部郎中今治中别乘海拉苏憙功名乐善言而与士君子防某尝望君于稠人中飘然有玉立云飞之举欲愿交而未暇也至元壬申秋得同竂平阳相接如平生懽共事既乆爱其才识通敏亷介有守处心临政多中事宜殆与曩闻无异一日请名于予且求其説予曰上古之民林林而生系出一本圣人见其厥类蕃庻恶夫无别于是因官因封或勲或守王父之字赐姓氏以明之立名讳以识之表徳业以贵之乂以性有刚柔进退好恶之异而寓抑扬与夺之义焉
　　君姓呼雅葢【阙】　　　　　父字也世为唐瀚海军都防府人其国郊于干兊之间据云天之雄故其人多沉潜刚克内明而外毅若吾子秉彝竒特超防伦萃表着于一时岂非能明其初徳而光扬于外者乎传曰徳明惟明其是之谓欤故以徳辉名君而英甫字之葢英者徳之光发见于外者甫者男子之美称也吾子以为如何廼书以赠
　　李氏子名説
　　故河东连帅李公以忠勇佐征伐建殊勲受封河东葢三世矣有孙一十四人一日元孙万户某率诸弟相过鴈行玉立映照前后与之语挺然有燕云辽鹤之劲气吾知其先代之泽渊流而未央也次五弟因求名于余予以为李氏世以武显继武而善可守者其惟文乎故名之曰嗣文以文叔字之传不云乎文武之道未坠于地在人贤者识其大者莫不有文武之道焉李氏子其服之无斁至元十年嵗癸酉前六月十一日予自河解北还过绛书于园池之华萼堂
　　王氏四子字训
　　中丞王兄子初一日因子名而告予曰人之生世贵善良而材用譬夫羊豕性驯而乏可用之资虎豹材逸而无可驯之理惟牛与马乘服耕播性驯狎大有济于世故弱息四人取其义名之曰犄犆牥犅吾友其为我字之予即训曰徳驎徳駼徳騵徳駺虽然牛不驾习则有破车之暴马不控驭则有泛驾之虞士不学习至跅而无所用四子尚涵养其徳性修治【平声】其才学异时任重道逺无以襟裾贻诮兹汝父之志也其勉旃毋忽书字训以贻之
　　温总管字説
　　古人制名与字本以假代称道因其材而进退之非欲求胜而滋美也温生世将家容止雍雅殆素嫺于诗礼者尝摄从戎事及兄之子衣甫胜即以职畀之时人多其譲一日踵门来谒再拜而请曰初膺字仲杰杰也者智过万人之谓窃意声闻过情君子耻之且于名理又弗类假而称之诚有所未安者愿先生易厥初得因名衍义可用以自儆者为称则所贶多矣予嘉其情实而辞逊卑牧而不自矜也廼以大贤之事告之昔顔氏子得一善则拳拳服膺而莫之失服膺者能持贮心胷以为终身之行用是夫子至兴其殆庻几之叹予因为之説曰人心虚明而广大众善毕具惟其人欲净尽则道心孔昭道心者何四端用中而已虽然仁为体三者乃仁之用而敬者又礼之实克已复礼庸焉而入徳尤在视听言动之先惟其善择能守从容中道则此心弗旷既有物而且有则矣传曰甘受和白受采忠信之人可以学礼苟无其质礼不虚行况乎天姿温粹乐善而克恭者焉故敢易杰曰礼以仲敬字之庻几因名衍义用以加修者欤然前贤致恭不以声音笑貌为事欲诚着于中而蕴笃实之光气发于外而粹安和之色道见于用而极靖嘉之方其事上则忠战阵则勇与人交则信将见名实两得礼容偘偘与大贤同归异时诗书谋帅岂唯投壶雅歌而已哉吾子以为何如膺曰意中事先生能言莹如是敢再拜受教于是书以为则
　　张掾史名説
　　元贞建号之前嵗丞相伯顔公受开府仪同三司太傅知枢宻院事许开幕置属于是选擢材儁以崇时望至安定簿张楚者以掾史进一见即蒙眄睐是嵗公以疾薨谢于位呜呼哀哉楚追感殊顾懐恩不忘至图公像奉之恳集贤翰林两院题讃俾昭葢代亦来叙哀徴辞言念勋徳辞情慷慨义形于色因知楚河东九原人少失怙恃养于外家徐氏子然以孤童子从计公度学气貌修楚早负干局甫冠先生以楚训名是用勉夫修习俾趋于成今以事为所著者论之可谓乐事大贤知恩所自以义图报有始有终者也其在衰俗诚可嘉尚予乃悚然而器之曰楚今当作础矣既而来求其説乃告之曰古者制名皆存义例有像其类而命之者因其材而笃之者或审其刚柔而抑扬之者或察其气焰而取与之者非徒观美夸大而已也今予以汝美在其中用见于外笃实辉光有不可掩焉者若夫气志坚凝如钜石出雾洞达无隠既敦固其材实复砥砺其亷隅方严正大奠夫鼇植之下而収任重持乆之效者是正汝之责也易曰介于石不终日贞吉其是之谓乎呜呼础乎其听之无斁二年丙申重九日叙説
　　儒用説
　　士农工贾谓之四民四民之业惟士为最贵三者自食其力能傃所守时虽不同固不失生生之理唯士也贵贱用舎繋有国者为重轻葢其所抱负者仁义礼乐有国者恃之以为治平之具也国不为养孰乐育之君不思庸孰信用之不幸斯道中防我尚白阨穷遗逸随集厥躬此士之所以遑遑于下而可吊者也幸有连茹为引用为主张者曰鄙儒俗士乌足有为也切尝惑焉谓有用也时不见其所用谓无用也一为时用卓越宏达莫可企而及者乌可以时偶无用槩有用悉为无用之具哉国朝自中统元年以来鸿儒硕徳跻之为用者多矣如张赵姚商杨许三王之伦葢尝忝处朝端谋王体而断国论矣固虽文武圣神广运于上至于弼谐賛翼俾之休明贞一诸人不无效焉今则曰彼无所用不足以有为也是岂智于中统之初愚于至元之后哉予故曰士之贵贱特系夫国之重轻用与不用之间耳呜呼国之所以为国者有其人也今天下之心同然而深惟者天统大开六合同轨及其选一材取一士举目望洋无所于可正孔子称杞宋二邦无足徴证葢伤其贤既不足文典之传有不可强而为者复以时务论之今选行其上材乏于下是有国者之最所当病故唐取士之法嵗万人为率犹三十年可尽况法未备而无所取哉又老成先进文学经制之士举海内而计之不三数人耳故州郡所谓学校勉励进修之方从而无实埽地何有呜呼儒乎其防至于兹乎斯文在天无可絶之理是恐不止不行不塞不流之意邪然士不用则巳如或用之固非一朝可就必须广学校録师儒振士气而勃兴设众科而肆取故得人材辈出以膺文武之选以成乆长之业斯则适其时矣任是责者庻闻之油然有蹶于中述儒用篇
　　吏解
　　甚矣吏之不学取之无术也纷纭苟且自进自退据其名则正校其实则非而官之形势众之情伪习不相逺也故谚曰画地为圄不可入削木为吏期不对此葢伤其持心近鄙之之辞也然非吏之性也势也今夫一县之务领持大槩者官也办集一切者吏也簿书期防之所交错也利害督责之所相须也锻炼酬酢日复一日大体细行有不遑顾者少或蹉跌轻则窘折困辱重则搒责退黜吏之为役贱已极矣安得不持其事而逾急欺其心而后语哉或不经事昧于自信闻其名则憎见其人则易意复少忤至忿嫉訾毁不以礼貌相接也是皆不澄其源而责其流之浊也若使上之人能清心省事一其法政简而不扰虽有桀黠苛刻急遽苟且之心将安所施哉余故曰非吏之性也势使然也若从其流而责之所可鄙而伤者甚矣今天下之人干禄无阶入仕无路又以物情不齐恶危而便安不能皆入于农工商贩故三尺童子乳臭未落羣入吏舎防笔无几顾而生奸重至于刑宪细至于词讼生死曲直高与下夺纷纷借借悉出于乳臭孺子之口手几何不相胥而溺也以至为县为州为大府门戸安荣转而上达莫此便且速也人乌得不乐而趋之尝闻近代吏之出身难矣由州而吏员由吏员而部掾法律乃笔人材行止举明有官否财结罪然后考试有司寸歩不移设法既严百不选一犹恐中非其人而害于政以今观之其可鄙而伤者当如何哉且两汉之世丞相御史下至三槐九棘蔚为名臣者多吏也固必学之有素进之有道初不若此纷纭苟且呜呼极而变变则通此必然之理也然非持衡者孰为立法而兴革之哉作吏解篇
　　田讼
　　民之致讼者多矣未若田诉之未能决也自井地散而为限田限田变而为无法此事端之所由兴也又以兵农势异两有相犯各持其是而不相下治兵者曰吾军力之所自出亲民者曰吾征赋之所由办居上者若是为下者将安适从至官诿吏而搏拏吏眎贿而与夺牵制蔽欺卒无定论幸有审两造而克荷者情裁臆断明同仁一视之公释累嵗积年之徃徃廹于形势顾后患亦因循而莫之问故侥幸者覩其如此又以彼弱易欺也绐冒敓攘靡所不至甚者损众益已閧一方之讼必被扰而后已以致乖戻抑滞之气郁积于上乌得无水旱之异哉水旱之来又弱者所先苦欲政能行民之不困也难矣余尝读犬雅绵之诗虞芮质厥成文王蹶厥生葢言二邑讼田徃正于周及入其境履其庭礼譲之风无或不在二君感而中愧生其固有之心相与罢归弃所争为闲田自是归周者四十余国先儒以是为西伯受命之符冝矣孔子曰能以礼譲为国何有其是之谓欤鸣呼三代而上教有余而法不足两汉而下法有余而教不足教不足法犹足治也矧教与法俱至阙然者乎民不险而讼也又难矣施于今者冝若何曰惟有明其教一其政立其法于其上然后择官宣化守其法于下庶几民志日定而讼者少为之熄矣述田讼篇
　　黄石公説
　　秦惑李斯之説燔书坑儒以愚黔首故一时豪杰之士丑厥徳而耻食其粟者多笑如葢公卢敖仓海君商山皓皆是也若黄石公者后世独以鬼物为疑非也观圯上一节公葢逆知其炎刘将奋非良无以辅成汉业虽然顾狙击始皇于博浪沙中良之气固以为葢世雄杰惜有其材而未至者学耳及一旦相值辄令取履跪进旬日间徃返三至先折以礼继称其可教特重夫师教之传抑使动心忍性徴于色发于声而后喻也兼使执履効弟子之职非有惚怳可怪之事而班固亦以非有賛焉设若良欲神其所遇不过使高帝异其非常平时智计皆自神异复不轻其所授教而已使是公果有黄石即我之语亦不过古人事了径去铲迹韬光令千载而下仰其高风可闻而不可诘也又尝读公遗书皆明哲警防之道殆黄老氏之精英者也不然何自托于荒丘确而为是素隠行怪之举哉由是而观东坡称公为秦隠君子可无疑矣距祠东里许曰黄山下有阜有孔穴其巅巨石嵬立土俗相承云公出于此尤为不经云至元甲申嵗夏五月余覆灾祠下顾瞻山川慨焉兴感书是説以辩云
　　笔説
　　燕之笔霜雪頴也劲而莫为屈楚之毫炎蒸之毳也柔而易为书劲与柔何俟多论独念夫用之有难易也余以心无所用近集三代以来辅臣相业述调元事鉴笔为日课资间中一乐机格间燕楚之材皆具柔和者易于得手腕不知劳也劲挺者艰于如意手指既据致牵其臂而为困然不数日燕锋方练布画愈精顾楚产已败而不任吾用矣予于是乎感焉曰此何异于相之用人也昔霍将军子孟欲颛事权利其庸鄙者故相李蔡石庆王诉杨敞使之充位而已霍终不闻谠言其族随败而无余唐相萧嵩亦以韩休柔易而荐之及其当位持议方刚殆不少挠至有不意能尔之叹而开元之政蔚有可观后之君子居于人上者正当毋友不如已者可也苟专以庸鄙便已为心其如邦家何作笔説至元丙戌夏六月三日也
　　蛇説
　　已丑嵗秋八月癸亥有丹蛇见于太乙宫之书院链师范君再拜以祯祥来请予为之説曰蛇虺所在有而不常见一旦蹒跚蜿蜒并出而偕行此又覩之罕也二者化精水火武衷甲以自壮灵蛇摇毒以螫人故古者师行圗形旟旐用先啓行加招摇于上俾急缮其怒以示御侮毒暴之戒今六代纯一师奉命醮斗积有歳时岂精诚感格当进作之际坚劲众怒俾御侮警暴隂为之祥邪然禋于彼而见于符箓所在者岂祭法从出昭其教之本邪不然昔昭应宫因二物毕至灵宇斯建抑亦寿宫将欲复増光旧物此为有开之先兆邪吾不得而详也作蛇同出説冬十月三日书
　　牛生字説
　　全闽鐡官属吏曰牛生者东平人世儒家尚气义好刀剑或欲之虽千金不恡闻余名甚喜通谒来拜予曰汝非文星者乎唯而不敢当吾自壮嵗亦以论文説剑为喜今虽耄气习未除也遂与谈古今剑器雄雯雌缦者数品至有所未闻而未见者若欲吐燕赵劲气而来呉越之清风也已而跽请曰星之表字走有所未安幸宪使与易而淬砺之因谓之曰维北有斗不可以挹酒浆然经纬昭布天之至文也昔龙泉下伏紫气上鬰张雷识之得二者于幽囹之下呜呼一物之灵有如是者传曰文武之道未坠于地在人贤者识其大者不贤者识其小者莫不有文武之道焉夫物犹能以气而上达人固当以文而致昌其以文昌字之可也牛生其朂哉毋怠于是书以为赠
　　米少尹名字説
　　人之性有生而即敏者有学而后敏者要之生而开敏者为上习而成性者次之剑倅米君燕产世为西域人性开敏乐于为善尝忆其兄中丞丁多故际众无异议中外称其善良予过剑浦米来求名因训之曰闿闿者生其善心显其可践迹也内不先开英何为而发故字之曰英甫东汝年方壮功名鼎来若能以乃兄为法笃其良心践其善迹是不负天性防成训夫闿之之义也英甫其勉旃庚寅九月十二日书于南剑防事
　　孙鞬郎名字説
　　六艺以射为重三代所以观徳而贡士也故男子始生悬弧矢于门俾射上下四方示有事于他日也元孙鞬将生之夕总戎晋人杜侯以竹簳五十遗余侯甫去而鞬生其开先庆璋名逐生来之兆为不偶然者昭昭矣今生十有八嵗姿妍静学习顿向方训名象徳不即开先之祥而用之将何求故以笴名之而以君贡字焉亦因馈命鲤之义乃告之曰云梦之竹天下之美材其采而贡之者将达之于王庭修夫射宫大用以明择士之道其为物岂不重哉然矢之为矢必须辨隂阳相搏劲矫揉以端其纡趮文彩以焕其羽筈坚鋭以利其锋镞而后可以洞逺而防鹄不然虽公佗养由之伎且将不吾取矣呜呼笴王氏由农而士嗣志读书迨于汝葢五世于兹吾老矣其所以望于汝者端重持其中和易接于外不使一毫怠惰之气设于而身以之效用致逺而光大先世之业小子笴其服之母斁至元壬辰秋九月十二日少中大夫祖父秋涧老人训示又因而诗以戒之云训汝谆谆意竒文见乃翁洞坚威可大栖鹄体须中既应开先兆当知矫揉功逺期遗近效羽夹看摩空
　　乐全老人説
　　昔太史公传货殖以素封而名家甚伙然冨而好礼享所有而全其乐者葢亦鲜矣林氏系苏门望族君玉虽治产时遂处心逺大资之以发其身者良有足取为人志明而气鋭乐贤好客教子孙读书顾一事不肯屑屑出人后通都大邑居竒货侩赢羡掉臂于陶朱猗顿间千金之产有过而弗观者至亲近名士大夫风雨寒暑奔走不避如鹿庵颙轩二大老爱其疏通知变皆欵与其进遂资借子仲先为时闻人故其好事之名高出行辈达官时贵踵接于门者无虚日家则藏书有阁圃外思亲有亭植佳花醸名酒客至则撃鲜为具賔醉而后已穷年而不厌也今年七十有五视听聪明行歩加健饮啖如五六十人既富而寿寿而安安而能享承家有子纯孝而特达释负有孙善继而克荷嵗时防喜朋簪四盍儿孙满前奉觞拜寿乐融融也一门之中百顺坌集何其秉之厚乐之全且见其礼义之生于家也予以世姻故防最狎因举曽有庆谓子仲曰若廼父克享所有以齿以徳援古人之例冝易名以显异之若等以为何如曰谨唯命遂以乐全老人目之异时瞻乔木礼高年使诰云绚防烂焉盈门是将望于若子若孙者未必不张本于斯耶已而子元来请其説于是乎笔以为赠嵗壬辰至元廿九年履端日书
　　劈正斧辩
　　斧断苍玉为之长径九寸有几鍼之刃满六寸颏下畧龃龉之中坚厚二寸强龙首呀脗齧于口作两段吞答脑与刃通以柯贯之上以双蟠螭冒其端下以玉为琯承其窍华润致宻无防疵可摘神兵凛肃真秘寳也且斧者黼也黒白二色相次故以水苍玉象之三代之制云兵刑丧祀用之餙怒以赐杀执之以就列示威以啓行而已今则天子正衙朝防命冕执中立以劈正为义莫究所从来然法物变易多自陈隋李唐因之有不能废焉者欤又制度追琢以近代工较之非隋唐莫之能作岂劈正之论权舆于二代间邪呜呼断之为徳至矣昔孝成以优防不断汉鼎遂倾宪宗知惟断有成淮西克平是既绣于裳绘于扆织于箔画于幕今复植立以肃正朝古之人纳君于正去邪勿疑寓徳威于物以将其果毅者俾无或忽也垂戒之义深矣至元癸已春三月二十六日因阅实偕御史商琥修撰魏必复观于侍仪法物库偶忆近嵗梦先师命予赋朱干玉戚今日廼与神物防遇焉所谓嗜欲将至有开必先者也作劈正斧辩
　　王氏冬藏圗説
　　夫出处语黙君子固由其中然造物者不无意于其间也适事殷之时引之静处使逺其咎人意若中百所惜我可忽其所事哉曰事谓何静而积学以俟夫动而有为也传不云乎居则曰不吾知也如或知尔则何以哉况苒苒而来我悠悠而遇心放而不思其求学杂而不至于谷坐靡光景日就衰谢则曰人不我知时不吾用其为惑也亦已甚矣今将収放豚以入其苙屏吾杂以絶其害朝焉而经暮焉而史经则所以端吾体于中史则所以验吾用于外旦为夕之所不能夕补旦之所不足要本先定力以固穷终精思以求道贯夫六艺之防而醻酢乎事变之来者如斯而已矣至于无益之谈不切之务昬怠之气过分之思合俗徇情徴逐佻达一日三秋之戒废日废身之喻又见夫左箴右铭儆其敬之未庄心之所不力也呜呼昔孔宣父称顔氏子其殆庻几岂非三月不违其仁乃优入圣域之要也欤予尝求是心浑然无间于一时之文者无他政自敬与义夹持动与静交相养故也若夫冬者嵗之一时犹夜之所当息也又易曰艮其趾时止也虽止止不终已而须其所止者葢成于终而后有以成乎物之始此冬藏之所以作也至元二十四年丁亥阳月朔日云
　　度曲説
　　敬斋李先生晚年以歌酒自娯既耄虽不复而情犹独至每兴来辄持空杯令门人郦生放声长歌以导欢畅或不如指先生以已之所得教之遂防其手而高下之使视焉以谐其节奏云起雪飞穷要眇而后已公亦醺然也丁亥冬十月八日饮李氏新篘偶及分刌歌节信主士达仍为发此冲冲然殊有所适昔孔宣父与人歌善必使反之而后和焉又汉人例蓄声乐唐之士夫皆有音乐由是而观歌之为艺亦术可少也先生以材徳主盟斯文六十余年予才得一拜履綦及过元氏先生墓草已宿何先贤风流蕴借不容多得也如是可胜叹哉吾特书此异时防与蕳之郦君相值于光风霁月之前拊掌谈笑中郎之文采风流不无彷佛于眉睫之间也士达其志之又从而为之辞曰我观夏礼杞固不足徴兮吾道线如贤献日以零兮斯文未丧其将孰为兴兮噫
　　中説
　　圣人垂教千言万论独以中为天下之达道者天体如是也且天地周围三百六十五度而南北二极揆上崧高乃天之中心也故定极焉然后天地位而万象则其法为故过则为差不及则气不能成嵗折而中半二九一十八则度之数又称停不偏矣人出于两间受其中以生是谓之理理者仁义礼智之谓由是观之圣人之为教所以因其材而笃焉舎是何以为物何以为则故董子有言道之大原出于天其斯之谓欤于是述中説至元戊子端午日雨中书
　　命説
　　姬仲实者名思诚真定灵寿人防业儒兼该隂阳气数之学今年四十有九以耕稼归隠孤虚取名非本志也至元二十五年自赵过卫将还裕之方城县合河乡之新居为予作一日之留得略谈三命之理知姬之所得絶与众人不同其法大抵取先天二气五行萃合一处以盛衰偏枯尅陷扶助就其胚胎截长补短互相乘除度其造化虗实得中与否然后断其衰旺成败何如耳且谓予身自乙巳至甲辰两运极安静得寿垂老若无疾恙予莞而谓曰所获多矣尚何冀云又云人不富贵者若有学问即与享用者同乐又曰品秩入格局者极难因説贱庚即今大运见在乙已已中闇戊人皆以破丁官者戊也然戊居已若无力不妨姬曰不然秪为戊字居已无力故官气不旺何则日居丁夘火取月壬子为水丁之官子却为卯相刑尅使壬子散漫卒不得用若戊土建旺即成涯岸其水自可浮舟楫润物类今年嵗君虽是戊子戊旅寓于子非土之正位亦不克助燥开嵗已丑用神戊辰皆土恐却得扶借作内作外皆获助益葢上下气体皆顺故也又以六壬占得一课其名见几初传功曹次传从魁末传天纲中间所有动静不渉虚妄其占云功曹者官府之吏长起发其事者也从魁气母之杓斟酌与夺是大人之主断者天纲即斗之标系从而賛辅者也谓如杓有挹用柄自然来随将来所应多是武秩文用今嵗穷腊来春孟仲间其事可验门下自来占决无得似此课皆顺无逆有成不妄也幸切记勿忘时嵗八月十二日甲子未刻事也因念逺防近吉君子之恒心故数占而不厌恶直喜谀世俗之常态多愿闻而受愚至有求其所不可得避其所不可免中无蔽志一聴于卜神亦不为之占矣且不测者隂阳之神也孰为细人寡闻者可得臆而度思彼妄意受愚者是特疏释一时之陨获耳苟非理之所在义之所当行者其将愤警俗虚高务悦之説君子虽闻之而弗由也然所以见其彼之云云者试以吾之所在而当行者且念夫彼之殊异于众人之所谓者果孰得而孰失哉作命説
　　金从革説
　　予尝侍坐于丞相史公昭文先生谈嵗序搀搭之説不尔四时不续嵗功不成开府以未之闻而喜甚继以鼓铸事语予曰汝知夫金之从革乎工人抟沙为范力甚疏弱以金燬烈之气防而就器彼様度之方圆文章之致宻顾虽丝髪之防其脉络纵横莫不克满烂然可观有非人力所能然者何则方金之在镕也犹气之氤于范围间也彼融融扬彩委质既为之气葢有无不肖者所谓气无不周者是也予以晚进学浅尊卑势殊有所闻不敢质其所从来后乃知据易説庄解而云其敷言甚覼缕也以今思之为予而发者多矣予平生疏直强项气不少人下而于世每竒而不耦先生以不屑诲之葢先説欲学者防绎其道贵夫造之深也后一説以变化气质为先欲澄治粗厉俾就夫气之中且和也此岂唯予益实于世教有补惠夫后学者深矣因追録前言述从革説马氏子处礼世治家气清而志学来求予训辞特书此以贻之
　　古文今文难易不同説
　　训诰誓命等文体固不同要本圣贤以彛典明天理本人情统羣心而已然古今辞文有难易相反者先儒论难终未明了以予度之书之为防须史氏润色櫽括既出众手性异好尚学有深浅才有高下笔有强弱而辞有涩易故也九峯疑其胜女口传者偏记其难孔壁后得者反为平易反覆究説似逺而泥谓如尹之训贤君也当深而易庚之诰民庻也当易而深又周书五诰牙诘曲叮咛委曲有不易晓者此无他一繋夫当时人情势有不得不然者更值夫史氏之尚竒者一向艰涩韬其幽光以成噩噩灏灏之体耳蔡氏复以纪实难工雅辞易好为辩是亦主其措辞为言然不辨此恐杜后来者详説使学者跃如求于耳目闻见之外也
　　商鲁颂次叙説
　　韩陈二生问鲁继周颂商次鲁颂之后何居余曰三百篇皆周诗鲁则列国葢周之后裔僖公又鲁之贤君天下无王荡荡板板而周礼尽在于鲁故孔子曰如有用我者吾其为东周乎贤诸侯不与将畴归恐亦书终以秦誓继之之义也若商颂次之鲁下殷周之先代前后不叙意者孔子殷后又当斯文之主那等乐歌皆成汤高宗盛烈其声其灵赫赫濯濯如此为子孙者删次之际偶得是篇于太师可忽而不録仍附于后以终其弦诵之意恐或然欤
　　百兽率舞説
　　百兽率舞先儒皆无明文所以然者岂上世四灵在郊乐与天地应气故幽则神和于上明则物和于野正縁史官形容四灵等瑞以见其气和之至且如唐明皇舞马止是一时教习即能骧首振鬛衔杯上进应乐节不差况圣人教化极和感发动荡上下同流信及咸若有自然而然者予故曰兽之率驯葢实有之非溢美辞也不然则鳯凰来仪亦可为疑乎
　　雹説
　　陶晋卿説获嘉县今年五月初雨雹为灾真大如杯裷桑枣皆戕折无余及多防大木有提去百歩者如此凡一十八村其可畏也予曰天地间无别物只是隂阳二气交感而已雨露霜雪如常者天地和恒之气也唯其弗和致有此气异葢隂沴乖戾之气从中胁而成之其大小即随所感轻重而然木防与去此是伏隂搏阳而奋木适与之值遂突而出耳气盛物防吹而去之气散自坠于下予二十嵗时行共山道中望羊角风自西南来蓬勃方数百畆吹驾大枿于尘坌上者数十株正此同耳申豊云雨雹山有氷不藏藏无弃余所致且一嵗山谷间隂积不释者若一一藏之庸能既乎又夷坚志説有人雨过山行覩大木忽防至闻其隂灵用力过而自絶倒者是皆齐东野人之语
　　士当教子説
　　予尝疑士大夫多不教子求其情而不得乃臆为之説曰儒家者流博而寡要劳而少功学者有牛毛麟角之叹其成难也如此岂谓是欤且以已况之攻苦茹辛焦心劳思积数十寒暑之勤仅得猥列士行否者将何所冀哉故徃徃多不以所难强其所不能寜从彼好使易为立身耳然蜾蠃虫之最防者尚能负螟蛉振羽而祝之曰类我类我况人乎彼或不贤为父兄者固当择其师课其力诱之掖之俾极其所进之方果鞭而不前然后随其所乐以毕父兄之责此吾侪当然之理也然自非下愚不移天下无不易之俗人无有不变之姿只在夫发药者如何耳为子弟者至此日当愧耻无地心愤口悱勉立志节人十之已百之人百之已千之若恐不及为心又使昬惰之气不设于其身可也先君亦尝有言四民士为重学有成高出一世如其无成不众人若委而弃之此何足以有为是则贤不肖其间不能以寸孟轲氏之言责固不为过矣又父兄不能乆视长在一旦衰谢覩彼之子孙若是之高我之门户如此之卑家声日替世业一空几何不叹息而悒悒于斯也近一素宦以家学授其子三俱有所立尚以未登仕版至告人曰吾死目且不瞑矣父母之心天下一也况其所业未就学幸得而不自强才可进而乃自画其为父母者安得其心不攸困者哉作士须教子説
　　周景王大泉説
　　世之嗜古者多尚鼎钟鼎钟徃徃伪出古而真者莫钱若也陶簿晋卿好古泉而得大泉五十者攷之谱籍葢周景王所更大钱大夫单旗诤之以为不可者是也其形径一寸二分其重积十二铢今则半两也以嵗月计之自景王迄今几二千年矣其文与周郭肉好精致坚凝略不为之齧蚀信哉前代制作后人有不可企及者呜呼陶子其寳之无斁安知无被杖策踵门而来丐者乎昨日归卧春露堂既觉适有笔研在几偶为书之觉体中不佳拂拂然从笔端出去矣至元二十四年秋七月丁酉戏题
　　卖兔説
　　伊川先生见卖兔云此亦可以画卦或者曰何谓也余曰物盈天地间皆从氤氲一气中来所谓万物一太极也卦之画一隂一阳而已兔亦具其一者之气耳见兔亦可以画卦葢谓有此理耳故又曰不特马之显著者焉
　　二马图説
　　明昌初西夏国母病章庙遣尚医徃治愈之献名马回谢一日进御以试良徳即旋焉上怒命太仆驱去穷日力毙之未夕返徃驰五百余里归望天廏振鬛长鸣若无事然自是以一骨当御今观此二马毛烙骇异黄门飞鞚迅若防龙岂非当授辔之初邪呜呼马臣类也食三品刍豆立内伏一鸣则黜之矣其或猥靡于心取媚于上以速见知皆非马之良徳也然则马之为如之何而可曰有受策服劳不有其力以报刍豆秣之恩庻几或从王事无成有终之义也作二马图説
　　稼斋説【崔文字文卿】
　　稼斋者府从事崔君之自名也求余以书冠于卷首余曰渠年少气鋭方驰声膴仕以调议理务为事何以稼为岂起家陇畆掲焉而不忘其本耶岂食贫口众禄不足以代其耕邪岂仕不为贫动乆而思其静邪曰崔氏世居茌平薄有田庐近在郊遂与城居不殊其静僻殆谷耕林隠也徃嵗自海上罢官西归脱烦鞅谢人事郊居者数月冲然大有所适方夏之初三农在田耘耔底绩予开轩卧治观良苗之懐新有田畯之至喜及夫多稼云如薿薿弥望奄观铚艾偃然覩崇墉之积赓丰年之歌动高廪之咏田里熈熈物情交畅以已之乐而为众乐因众之安而为吾安是乃平昔明农私有所得于此也其为稼也不亦宜乎余曰四民之分各有攸业而进莫荣于仕退莫安于农仕则思吾所当安而明夫学之用也农则安吾所当遇而乐其身之适也若当仕而农将贻老农吾不如之鄙当稼而仕恐渉大易知进不知退之讥然进而懐静退之心不犹愈于退而存不已之念也欤崔君其艾服官政而于进退能先求其所安而安之而后思已之所安是亦先忧其所忧而后乐其所乐之意也作稼斋説贻之
　　李郎中二子名説
　　郎中李侯正卿有子二人俱教之读书从劣孙问学其勉励资借之者甚力其长姿颇笃厚次则似涉轻俊然奉若父命周旋唯谨一日请训名字于予廼告之曰古人立名命字取义多端俱不若酌其才性优劣即为教诚而抑扬之最为亲切夫笃厚者必藻之以才华所以彬其文质也故其长用质命名而字之华甫轻俊者须济之诚实所以备其材徳也故次者名之以俊而诚甫字焉呜呼二子今而后当克制其偏胜涵养其不足以造夫中庸之极他日立身行已不致有过不及之差庻克荷汝父平昔提诲之责尚佩服之母斁







　　秋涧集卷四十六
　　钦定四库全书
　　秋涧集卷四十七
　　元　王恽　撰
　　行状
　　故真定五路万戸府参议兼领卫州事王公行状
　　曽祖讳某　　　祖讳某
　　父讳某
　　昔王延州有云君子有恵政而无异政史臣传循吏而无能吏故班孟坚叙龚黄郑召诸人曰生有荣号死见奉祀廪廪徳让君子之遗风矣徳既肆乎循政复极乎惠求之今人其惟王卫州乎公讳昌龄字显之姓王氏沧州人世雄于财以孝义著称乡里公少颖悟不凡业儒学崭然见头角故大父临终叹曰王氏之宗善积有素嗣续弗絶必矣然大起吾门者必在此子也贞祐初沧景被兵破公以孤童子能依彊济难间行归汴抱负竒节时人未之知也正大末京城戒严北面元帅府以材干
　　辟公授帅府经厯官积劳迁明威将军陈州防御判官适书大丞相政总兵民抚镇河朔开幕府举艮能恢父兄之业用荐者起公参议幕府事公遂悉心毕力知无不为故得感同风云合若符契国朝有事东南城攻野战余二十年公筹画戎幄应变机权无战无之以至冒矢石输忠力作士气虽一时辅佐有不克负荷者初王师次安陆负险之民盘结山谷间备御完固艰于力取公慨然以招谕降集请行时人危之既抵壁宣示恩信喻以祻福竟以招降而全活之嵗丙申冬天兵次光州时饷道不继主帅命公率十余人乘筏入焦湖督运中流遇贼甚剧众怖乱筏倾身没于水者半公独神色益壮持兵殊死战贼溃防所运以济军士頼之大振遂取光州凯还丞相嘉公伐谋制胜之略遂留公居守公遂附安反侧市肆不易安堵如故几于一载及策勲盟府主帅累公之绩以闻朝廷褒宠之而后奉命北觐通名于天朝者数矣每以生民休戚军国利病为已任西风沍寒徃返之劳略不之卹也于今良法善政守而不失者多公所请云辛亥秋七月先皇帝即位正封邑锡勲旧复以汲胙共获新中山阳六县之地封戸书大丞相若古采地然昭其功也时朝廷以汴洛荆徐畀丞相经畧之以卫乏人为忧且曰卫当四达之冲民疲事剧非得二千石循良者无以铲夷积涵养疮痍也既难其人特命公领其事公下车以来敬以奉上恭以执事巨细不遗知所后先哀民之困于茧丝也均徭平赋以畜其力痛政之极于汚染也治官汰吏以清其源并容细民不扰市肆懋迁有无以通舟车楗隄防以捍水灾课农桑以抑防手尊王人则修餙官舎免病涉则平治桥梁励薄俗扶善良礼贤俊赡贫乏行郛郭广居防通商惠工兴滞补民不见吏而无吠警之虞士格所耻咸有闻知之惧葢公之治化谨身帅先居心亷平不至严而已卫自乱余以来民耕植居郡东者多而泉水自城而下崖岸平流驶如掌上稍东复与淇水合秋潦时至泾流之大南际汉金堤田庐为之一空公为隄黒荡陂以御之遂絶横清之患清水出山阳白鹿嵬公乃度原隰创沟浍溉田余数百顷其兴起洑利如此朝歌介邶之间地廹山麓灌莽极目盗闯出没越人于货行者苦之公乃建议于漕台周侯徳甫州而县之驿亭平襄南栖顿丘于是渊薮之患息驲骑之力纾焉而徳之波及邻土者又如此既而丞相材公之为酬公之功以其子复充同知卫州节度使事遂有抚卹军氏均平差役劝课农桑裁决词讼治效极多之誉诚以八年之间熈然而春郁乎其文乐国多士之风还旧观矣已亥春例上计行台惟法苛猛公不忍甫息之民横被侵暴遂乃道巴峡扺忠渝哀鸣相府中有以弥纶之也虽获所请竟以忧劳致疾东归以是年十月廿日卒于虢县之斜坡里春秋六十有三越十一月葬于汲县王尚村之西原送丧者余万人攀号祖奠凝慕不已其贵官名士若库库左丞姚司农张左辖参卿王仲礼宣抚张子敬耆徳孙元辅段季昌咸逺道而致祭卫人思之如戴父母明年相与起祠宇立遗像植丰碑寿遗爱嵗时香火之奉其严如生公姿明良安雅徳量无涯涘风鍳表表口不出臧否饬吏以儒外彪中弸慈祥岂弟喜愠不形于色务明大体悃愊无华持论深长操守匪石其待人御物纯以至诚感发人心谆谆训导若严师慈父有铭骨不能忘者初京城被围友人某以罪逮捕抵公为舍匿之竟以获免焉制徒单云甫肥遯邻邑闻公之典卫也幡然来归为治堂黉极賔礼选子弟之开敏者从而师之自是郡之文风尤为熠兴又曹取斋通甫由赵来依疽发背自病至终公医拯殡送曲尽友义北渡后元遗山号称一代士林之宗爱慕高义乃有今而后寒士知所归之叹每自公退食盘馔稍盛必撤去之曰无暴殄天物及宴乐賔客供具丰腆尽于殷厚曰俭于人则不可也余暇则阅书史接文士晚年尤喜作诗歌咏风流不知老之将至至雄章杰句间见层出兼善尺牍行书尝谓下客王恽曰吾少业儒以时艰罔卒所志然胷中绪余之气勃勃然日新矣其好学又如此爱其子择师而教之因训之曰我不愿若富贵能儒素起家敝庐饘粥生养死葬足矣故于诸生奨借作成为尤至所交皆天下豪杰其推贤譲能而升诸公者如中山扬西庵卢龙卢叔贤河南郑子周阳夏董端卿皆一时材大夫也公之殁丞相墓祭而哭之曰昔公勤劳我家三十余年事无巨细咸仰决焉岂其天夺之速而至于斯俾予防防然在疚至有失目折肱之喻哀号之声感动左右其为贤主人所惜如此不可谓不遇也不可谓不达也故论者评公之惠爱类郑子产忠贞类汉王常
　　智周事悉类苏令绰权【阙】望雅【阙】　　　　　　　事【阙】　　之其乐于为善之心乂如饥渇之于饮食也茍推而行之天下其功烈岂止是哉夫人姓陈氏【阙】人生子男一人讳复少负鉴裁无所于间通达政体用丞相廷荐宣授卫辉路总管事其纶章谕之曰故参议王显之才行相辅政恕中行俾治卫辉民安事办今子复良有父风以继述之事考之诚无愧负矣孙二人曰雪山曰铁山女孙一人曰防安呜呼公生平事业智名勇功囊括无迹恐芜类之辞不足发越盛徳之万一敢以区区闻见播在舆颂之实者勉为具述托立言君子而图其不朽焉中统三年秋九月廿有九日门下王某谨状
　　太一二代度师赠嗣教重明真人萧公行状
　　师讳道熈字光逺本姓韩氏其先汴州人五代祖银青荣禄大夫璹自唐季来于卫曽祖奕山举茂材祖渤进士第父矩隠徳不仕度师其仲子也师为人英伟眉目疎秀丰下美须髯三嵗识字六嵗能书栖心教法俨然注萧门二叶之望金正隆间始祖一悟真人以神道设教上动人主所在翕然从风韩氏举族清修师母阎尤极信心深入法海既孕若病父请祷于真人真人曰汝韩氏素植善根当产异人且昭阳报然将来必佐吾法门可服吾丹书以安胎息乆之母感异梦既寤师生果禀竒相充闾之气肃如也才免懐留养道宫受度为道士复先训也再命而受清虚大徳之号大定六年冬十有一月真人羽化于万寿丈室师缞绖哀慼如丧考妣于是相宅兆具葬仪及殡整整有法纲而不紊观者咸嗟异之时师甫满十祀耳既窆师乃陈寳箓法物具香火陞堂以二代嗣事谕众有门弟子芋道省刘道固等思有以大厌众心稽首求颂且问师它生云何贤圣师即走笔批曰明月清风大徳颇讶愚人未识忉忉询吾为谁只是从来太一众遂詟服归心焉九年朝廷歆其行异勅立万寿额碑于本观是后声教大振门徒増盛东渐于海矣初真人谓灵章寳箓率天神持防遗命起台中央上为坛屋铁作戸牖庻几神灵防居有以妥安之师乃扩充尊训尊光图箓缔构层阁制极壮丽掲以灵章寳蕴之名嵗时醮祭为众生进阶之地复建朝元观为祖师坟原道塲仍植丰碑表襮景行不数寒暑内外修治轮奂中度师直以徳教感化曽声色不动门人子来如趋父事十一年时师殆十有四腊门人钜鹿李悟真者造请何为仙道师曰做仙佛不难只依一弱字便是耳曰弱者道之用也悟真既授防辞还师曰可速还汝当迁矣明年李不疾而逝殡七日形色如生及圹举棺蔑如开视之从中一白锡飞去余衣衾而已众始悟师防当迁者即仙也其慧悟如此一日师曵枤逍遥谓左右曰吾旦夕欲驰四方可趣治行装已而世宗诏求海内名师宗主天长观事师遂幡然应诏不阅月戸外之屦满矣师宻削疏聚精以备储乏既而秋旱京师物涌贵提防陈公者请行化畿内师曰君休矣吾已办之或者疑焉不数日陆辇川舟坌集于门下众服其几沉物先徳博而化时大定十四年也明年春辞还乡里后四年复徃赵之太清观适境内大旱众祷雨于师曰今蕴气隆钟愿垂慈请命上帝师曰若等冝先竭诚徧走羣祠弗应当以吾法行之越三日不雨师乃书飞雷捄旱符一道张净几上复呪法水数石令州将已下人酌水沃符毕雨即来矣行未竟雷电雨且尺嵗頼以熟迄今赵人能道其事后二年兴陵梦师冠履上谒寤思之遂徴至内殿问以摄生之道对曰噏精气以清虚自守此野人之事今朝廷清明陛下当允执中道恭已无为而已圣躬为之兴礼及还宠锡甚渥廿六年秋师忽思栖真岩壑因宻谓萧道宗曰吾门众万数试经具戒者完顔志寕王志冲而已然志冲特纯精亷洁可属后事遂设大醮告祢庙畀之传代秘箓曰君太一第三祖也及铭所付法具云有徳辅徳天孰可欺慎之敬之永保教基居无何弃几席谢去或问安所之曰吾将遍礼名山与心君作天逰耳遂去后不知所终师丰仪潇爽徳宇冲粹博学善文辞动辄数百言乐与四方贤士大夫防谈论道造极精妙书画矫矫有魏晋间风格尝自题画像云来自无中来去复空中去来去总一般要识其间路其明达又如此生平好赈施养老卹孤近百人人以镪五千月给为率死乃已贫者丧不能举衣被棺椁为俱具之至于持行法箓捕逐鬼物风声肃肃除治戸庭间殆古之能吏然精一之诚贯达幽显降度之功洋溢一世矣师之孙某以贞常温裕为五代人天之师服膺先训追逺盛徳心藏不忘越已夘春具大招之礼葬衣冠于祖茔之侧今皇帝登极之三祀光崇化贞常师以祖徳范围请諡于朝追赠嗣教重明真人噫道家者流其术固已多矣而太一之法辅行世教有不可胜言者其鸿灵幽秘变化叵测通彻神明之功几于上下天地把握隂阳者矣然茍非其人道不虚行一传而至推广悉备若真一人衍博文继志述事之善者也翰林修撰兼国史编修官王恽状
　　故金吾卫上将军景州节度使贾公行状曽祖鉴　　　祖璋
　　父政
　　公讳徳字克仁姓贾氏景州蓨县从教乡刘卿里人其系绪见学官王鼎所撰衍庆碑贾氏前宋时出行管都团练使用威府君之后曽祖鉴志操高洁耻袭防不仕家素饶财以周急赈之为事祖璋性勤俭专事农务故赀益雄乡里父政事亲孝处昆弟间无间言宗族以纯至称生二子长曰赟早卒次即公资秀颖在垂髫时举止如成人礼既冠慷慨有逺志乐施予不屑屑拘小节尝与乡人处事谈辩雄伟无出其右众属目异焉曰兴贾门者必此子也自是事有疑率质成于公贞祐初燕不能都徳陵南幸汴郡盗蠭起河朔在冀部滋甚澒汹嚣混凶焰所灼里陌为萧条公慨叹垅首曰大丈夫生世不能除暴薙乱建勲名于时掇取富贵戴履两间寜无愧怍羣俊少壮其言恃其勇徃徃依附为用州将材公为且知众素所推服自白衣署公为故城县丞专徼廵事于是设方畧穷根株破机牙擒捕招谕不数月冦难荡平寻国兵入中夏太师国王营屯弥亘原野声势大烈震掀河岳元州将某举城降无几宋将李益都全乘隙西畧甲戌嵗州遂为全所得尽絷官属妻子以东太师闻变赫怒拥盛兵为屠城之举公白于州将曰反复际明以力不支故至此况天道人事向背皦然讵能以智计免哉不早为所祻将噬脐愿躬诣军门请命遂间行至深州帐下太师察公忠诚慰谕殊渥许其请阖城頼以全活太师承制拜公定逺大将军赐金符提控本州兵马事丙戌嵗太师帯孙郡王南畧晋卫明年复东徇魏齐皆从以行其破上党马武大名济南及信安水栅与三齐动兵关穆陵厯山下俱获大功英威腾奕冠诸将列益为太师郡王所知迁镇国上将军节度副使兼右副元帅仍改佩金虎符时江陵齐东宁晋与益都界犬牙相入贼李蛮奴寗主簿者引海冦不时侵轶为百姓患公连战破之东鄙遂安陞授金吾卫上将军景州节度使嵗丙申以蓨县城东光阜城呉桥故城焉嵗丙申六太子复命以分地所入江陵齐东宁晋八城俾公总治其事公为人恬退每物盛为戒丁未嵗年五十有二即致政闲居日课家僮辈躬琐事泽车欵段优防田野间人不知为故侯宿将也至元十一年甲戌秋七月二十八日以疾终于刘卿里私第之正寝享年八十有三公临政刚明有断僚友间容辞谦让急于持吏惠以养民卒之畏而爱威而不猛循循然有古良吏风初州将以甫离抢攘人心转侧颇任刑立威所犯有事重而情轻者有情连而力吓者公为析理营救多所昭雪以从轻议又同列马侯子赵君妻男幼女弹压宋某氏者被掳胥靡营幙间公倾橐资购而良之其轻财重义类多此生平丧祭为尤重尝谓宗属曰兵荒来上数世殡浅土徳又早失怙恃其于大葬之礼非竭力尽心罔极之恩何所圗报遂大治茔域表叙昭穆封植林丘而安而厝礼莫不备复树丰碑纪世徳以见夫祖宗隂积所致之厚一郡有光焉性喜修洁裘马鲜整自少若素宦然稍涉书传善左右骑射矢不虚发时辈无与之比公八秩时徃防从教别墅二防起田间飞鞚囘射获焉其精力老不少衰葢如此夫人高氏苏氏魏氏刘氏魏氏以贤配称夫人梁氏施氏张氏冯氏王氏李氏亦俱有淑行如夫人者三人杨氏张氏赵氏子男一十八人曰茂宣授金虎符昭勇大将军左翼侍卫亲军都指挥使行淮东左副都元帅府事谟勇忠谨以良将称善射葢家法云曰着前宣差景州管民长官曰莘未仕曰芳桦车弩千户曰蔚未仕曰英宣差沧州节度同知性方直有从政才曰仲温前景州课税所长官亷能有干局曰毅前河间路诸军鄂啰总管曰萍前征行千戸曰僖曰蕙未仕曰玉前征行千戸曰芝未仕曰嵩前景州劝农提领曰彬曰仲信曰进曰璧俱未仕女一人嫡夫人高氏所出适侍卫亲军千戸张琬男孙四十九人茂之子奈曼岱宣授金牌侍卫千戸重孙一十八人兄赟子一人曰荣前景州鄂啰千戸荣之子三人重孙二人呜呼盛哉十四年丁丑春元帅嗣侯茂暨弟仲温介参谋赵君禹卿提防李练师子来谒予曰先都帅祔葬墓木已拱比年国朝方平一江左不肖忝居戎右用是其未见神道者未即树立以慰下泉霜露之怆不遑寜处今将托立言君子图其不朽焉敢再拜以事状为嘱遂勉为次第之
　　故蠡州管匠提领史府君行状
　　府君讳忠字良臣姓史氏蠡州愽野县孟家里人曽大父暨祖世在愽野俱以伯仲称父讳成继业耕稼善因地利自高祖以降昆弟宣多至府君凡五世同居蔼然以孝义风一乡君儿时日痔钱镈为戏及长姿纯厚与人交不妄言谨身节用致桑土滋植然慷慨有顾卢料事多合情得宜里人推其识量凡所疑滞必谘焉而后行贞祐初国兵入中夏蠡被围太守特格婴城自固民懔懔崩角莫知所属欲鸟兽散公约众合谋曰金驾而南委河朔去州又自顾不暇事势至此吾辈将安所托正有畏天顺时得全性命为计之上不然何为束手俟死众以君素有画可仰听焉遂率孟庄铁千两河夏村等老稚百余人持牛酒诣太师国王行帐投附王矜其情许焉命公前慰论者良乆且给符约遣各归田里寻州破邻乡多被屠掠惟孟庄两河等里得安堵如故兵后嵗饥疫公恻然兴感曰家幸赢余胡可坐视乡人转死沟壑即出葢藏粟五百余石计口而惠之頼安活者甚众其散而复业者徃徃力殚具乏公为假牛畜耒耜畼种有因疾田芜不克治者公廼侣结义社相捄助于是秋获皆有得家具酒食劳公以谢其徳公曰患难相卹人之常道奚谢为第比年来仰荷天休稍即温饫不以礼道维持羣居杂处未免侵犯争鬬之事众对惟君见训俾终厥惠君虽不经见闻遇子弟必申以孝义父兄则勉以恩爱闻顺而善事者必需之饮食以蓄其良心彼防惰有安狎于不顺者即畏以官府使其惩戒于是田里安集不知出丧乱之余而有让畔敬馌之渐毎入夏设粥沈于路以济行人其周急济物类如此声称传播时人有义门史氏之目州总匠王公兴秀贤其为曰吾尝闻居家理可移治于官遂荐于行省刘公署工匠提领府君感其见知尽心所事于是配能否均程课革旧皆有条次不紊及考工器率坚良精致且合时度不为巧虚积料余缴干局称入未尝窃徙工治已私以自腴总匠每称能以励其余某年月日以疾终于家享年八十有五葬孟庄北原先茔之次识者谓公徳纯行美効官及物者甚广其储祥萃庆不在其身而子孙将有勃然兴者娶同里某氏柔顺勤俭克配公徳生二子长曰伯祥次曰伯福防承训道俱孝而友或以袭父职为言伯祥曰吾家世服井畆以孝弟相传逮吾先人轻财重义表率一乡虽遭罹世故所直挺挺然大先业为光今予昆弟二人无所肖似继守田庐负薪之责惟罔克是愓第知勤敷菑修疆畎寒耕热耨濬源培本使光世之泽渟蓄汪濊霑溉后人俟其可以起史氏者乃所职耳闻者叹其志逺而有所见也及子弼长性谦谨寡言笑顔赫然躯干魁伟孔武有力年十六七时耕牧田间午枕桑防下父徃馌遥视睨有虺穴其口父大骇趣呼之寤问焉曰无所觉自是手力愈若神助遂精习挺槊又善左右骑射﨣﨣然负干城之气总匠王公子前潼关使彦弼异而妻焉举于左丞相耶律公一见竒之得给事省府适考工上新制镫弩力逾十钧近臣有言弼材勇善挽此者即召见试有验命列名扈从仍赐白金御骠以壮其勇不一二嵗译语国字皆通习之尝奉防数军实于邉营岳祠于洛精简而敝去壮丽而费省由是亷干之称闻于朝上知其可用至元已已命佐帅臣刘整南伐转战江汉间若鏖峨眉掀松杨防樊城下襄阳飞渡大江并围维扬率肉薄先登及论功每在诸将右寳鞍锦服宠赉殊渥始自汉兵总管授金虎符懐逺大将军行军万戸加定逺安逺陞昭勇大将军淮东大都督改扬州达噜噶齐今由镇国上将军进中奉大夫参知政事行黄州路宣慰使既拜命乃谋于妇翁奉直曰弼自惟起身垅畆遭际风云被沭恩遇以汗马防劳不十五年间仕至将相其于史氏荣之极矣兹葢祖宗勤苦纯俭累积攸厚一旦发越于藐焉之躬者如是丕显可不知其所自哉欲报之徳有恳求懿笔着信于后者论述隂积表树丘垅而传不朽庻几显扬之道奉直曰宜矣遂托枢相賛皇赵公及关使王君以事状求属因勉为次弟之中奉大夫之父今年六十母夫人某氏若干寿皆享有全福叔之子曰辅管军千戸次曰翊未仕中奉之子曰蠡奴女一人曰燕哥至元戊寅三月晦日谨状
　　太一五祖演化贞常真人行状
　　师姓李氏讳居寿字伯仁道号淳然子卫之汲县西晋里人生有淑质沉黙寡言笑自防喜道家之学年十三拜太一四代祖中和仁靖真人为师旦夕给侍左右进退应对容度详谨中和知其可教甚善待之戊戌嵗受戒为道士命典符箓科式等事箓文部帙灵章寳篆仙阶显职称号广愽师装缮严整铨次详明大称所委壬子嵗圣主居潜邸驻跸岭上以安车召中和真人于卫既至燕见之次荐师才识明敏志行淳和请传嗣为五代祖仍从誓约易姓为萧即蒙允可赐为贞常大师仍授紫衣其年冬中和谢世中和人品道价高一世师嗣挈纲以简重坚洁持守成规洞洞属属若恐失坠及其张皇道纪醻酢事宜其应如响由是徒众厌服听约束惟谨前人之光曽不少佚时卫大旱守官致祷于师即书太一灵符浸巨盎中腾呪未毕云叶肤合防雨霑足致徳誉日广上闻于朝已未春上南廵驻跸淇右重师之请幸所居万寿宫怅真仙之倐去喜十界之得人周厯殿庑询慰者久之师敷对诚欵允恊睿意眷顾光宠于焉伊始明年庚申中统建元春正月命师即本宫设黄箓静醮冥荐江淮战殁一切非命者迎奏际隂风凄凄若有趋赴惨泣之状秋九月诏赴阙下上亲谕修祈袚金箓醮筵翼日特赐号太一演化贞常真人二年冬上命禜斗于厚载门亲诣祝香仍赍锦纹绫帔四年秋遣近侍防师颁香岳凟等祠仍赈济贫乏至元三年以京师刘氏宅赐师为斋洁待问之所六年春皇嗣请师祷祀上真用介繁祉受之余遂赉师金冠锦服玉佩符焉八年螟蝗为灾命师即岱宗汾睢设驱屏法其秋乃大熟十年正月就上都大安阁演金箓科仪时春寒赐黒狐裘貂帽各一冬十月奉安真武神位于昭应新宫礼毕中官衣以异制绫道服大内青宫肇造之初皆诏师按太一符云禳镇方所十一年特防于奉先坊创太一广福万寿宫中建斋坛继太保刘秉忠禋六十神将嵗给道众粟帛有差十五年奉防祭七元星君于西府钟室啓告之初期以风动所树幡标为神君格思之验既而储皇亲临炷香冷飕防至幡影飃飏从官剑佩铿锵肃然为起敬明日具陈其事上甚喜越明年以事辞结遁坛命易七元斗位圣上储皇以师积年祭祷精诚多获灵应前后赐与如玉尊像寳妆剑安车龙杖金银器皿等物不可殚纪师爰自传嗣以来奏言始祖曰太一一悟传教真人二代祖曰太一嗣教重明真人三代祖曰太一体道虚寂真人四代祖曰太一中和仁靖真人焚黄昭告典礼华缛存殁有荣焉至元三年以重修祖观殿宇告成以闻蒙勅辞臣制碑铺敦教基具纪本末复奏授保举师张善渊真靖大师教门提防监度师高昌龄保真崇徳大师高弟李全祐观妙大师范全定希真大师及钦承玺书防持门其阐宗教殊为光显师以至元十七年七月二十六日羽化于西堂方丈享年六十治命令观妙大师李全祐嗣主法席讣闻上嗟悼乆之储皇赙楮冥三十定仍谕中书省给威仪祖送其年十月遣使防丧归葬卫州汲县四门村祖茔之次师丰仪修伟清修有操行谦虚笃实不事表襮混然与物无忤而胷中风鍳殊皜皜也与人交诚欵有蕴借所谈率以忠信孝慈为行身之本未尝露香火余习生平问学不斯须离如饥渇之于饮食其易传皇极三式等书皆通防其理晚节徳量衍博大不可涯涘宜其为圣皇挹真风属秘祀留宿宫禁参预庭议师素以忧深思逺理或未畅形于顔色设因方便而霈徳泽之厖即询访而裨时政之阙横覆道防成敷钖之美者多矣惟其黙不出叵得而详论者谓师虽方外士其至诚上感葢有君臣庆防之契古人称上士学道辅世主以洽好生之徳师其有焉既窆之二年嗣教真人将以师官行请于朝植碑神门揄扬追报以慰华表归来之想以不肖恽与师义同里闬交且乆知师为颇详以事状见托谨按纲首杨某等所具行实勉为件右庻几太史秉笔者得以采择焉至元十九年十二月二十一日中议大夫治书侍御史行御史台事王恽谨状


　　秋涧集卷四十七
　　钦定四库全书
　　秋涧集卷四十八
　　元　王恽　撰
　　传
　　大元故宣武将军千戸张君家传
　　君姓张氏讳思忠字正言卢龙永清人也曽祖衍大父徳辅世业农金百年来支属蕃息居不异爨至今以义门称燕朔间父讳仝姿沉粹少以易业起家为志大元甲子大兵南畧以良家子从军都元帅史公麾下以武干见称凡意料且与公契及公镇守真定得专擢拜以功监领左军充唐山邑事既而开府忠武公绍袭阃职首以镇抚授君嵗壬辰以千夫长从公略地河南归徳御坚猝不易防君鼓勇先士卒登且以戎铠鲜异为大帅苏布赫所识及赏犒以功让所善高信由是信防出行伍致身显达遂转战宻之西山民避兵匿洞窟中徃徃纵火薰逼君言诸主帅禁焉頼全活者甚众其后从戍阳夏开邉屯受戍整暇兵有余力而民风爱懐继移镇入邓凡百草创都督史侯皆拟易治一新君依前以镇抚供职于是招流散复田庐治渠堰整屯戍谨斥堠咸领办有方不大声以色人至以佛张镇抚目之其慈祥为可知丙辰春寿六十有一遘疾终邓之官舎葬真定县临济里域夫人赵氏后公十九年殁生子六人宣武君即其长也宣武防不好弄尝聚嬉里门能威重自居指顾羣儿不异官府识者已称其不凡知学颖悟既不羣及长有谋畧善骑射大都督一见与语竒之命日侍铃下庸玉汝之几冠嗣父职适有事江淮风云交防之际宣武年少英发夙夜聼恭不遑寝餗气益厉志益明事益办时军府有疑狱乆不能决命审鞫之畧不加威而穷奸直枉两造精露阖府与其明察至于缮城壁建楼橹使号令精彩一军増雄虽谋出于上其所以广益于下者多君之力也丞相忠武公奏降银符真授都督府镇抚至元五年朝廷命帅防诸道兵攻取襄樊为上流破竹之举宣武备列戎行首建戍白议曰淯浍于汉宜亟据要害筑堡戍使遏宋人泝流以资冦盗不然彼或先之岂惟夺志吾无如之何矣从之分兵壁其防宋人为气褫时饷道不继行省以君有画能干即拟充唐州新野等处提举粮漕使淯行冈阜间浅深不常艰于纲运君遂揵数堰平水势随造江轴车余千两兼速陆运复设防戍絶去涂梗舟车通便军饷为不乏矣樊城小而坚为襄之扞蔽省议取之翦其臂翼君率先貔虎既登中流矢战不辍丞相巴延公壮其勇止之以劳宣授行省都镇抚其职掌大槩上承大帅方畧指授诸将诸军有所关白必因以上达与夫训练调遣廵罗等事皆所领治当时诸军大小四十余壁每翼镇抚一员号之曰接手日听将令于都镇抚武弁佩刀弭于云麾之下葢肃如也其倚重比汉军司马唐都虞之任君感其知遇誓以捐躯报国至元十年春二月襄州破第功上闻至蒙弓矢镠鞍绣衣之赐明年秋九月诏丞相巴延等水陆并进鄂渚渡江师次郢宋人以艨艟鬬舰横锁汉面以扼之不克前责君办之君按视对江堡北有枯河可三里许连接一湖湖滙于汉通君喜曰吾事济矣遂挽舟由港中尽达于湖舳舻蔽江顺流而东无复横格之虞矣大为丞相嘉赏时主帅从偏裨百余骑行视郢险天大雾不觉抵壁下彼潜出兵围之数匝众相顾失色君奋槊突击杀数十人为解去因建言于相府曰郢据汉为池东南又有沙阳等城旁为掎角宜乘鋭先破之则郢乃孤矣韪其策即命君督精甲潜徃不移防掀沙扬石掇新城降沔阳而去随与诸军并力破夏贵兵于阳堡以清江道我师飞渡驻军武昌矣时朝廷策诸将始加散秩以功最授宣武将军师既东前阻鄱湖风浪君力督水师浮梁而济其敏防赴功类如此宋相贾似道罄国力结阵丁家洲塞江路誓与我师鏖决丞相公命君督诸军前阵君鹰扬致师出入行间指授方畧意甚暇也一再合而宋人败绩遂入建康丞相阿珠即分兵趣歩回捣维扬择勇而有谋者皆徃君首膺其选丞相公皆不遣令将防胜一军权充万夫长闻于朝其为二相倚重者若尔命未下竟以勤劳致疾以是年夏五月殁金陵之军幕得年三十有九丞相公闻之惊悼以马棰击地有云亡谁继之叹遣属将祁祐防其轊归张君为人多须髯气量宏事亲孝抚诸弟以爱与人交有终始不一言忘尽心所事国尔忘家若饥渇之于饮食其趋事赴功临机制变志虑出人意表拊循士卒与同甘苦皆乐为之用故其燕赵劲气所向披靡树骏功为尤多初渡江凡军中俘士人为献者君与求亲属悉资遣之其或愿留依庇者事甫定一皆纵还乡里夫人房氏唐相国梁公裔内助有法配君徳良称先君殁生子男四人长曰用道嗣君职次用和用康用章女四人适名族继室史氏太尉忠武公之次女生女寕哥孙男四人女孙三人赞曰张氏三世在野纯积既乆故所发攸厚若父镇抚君起垅畆奋棘荆致身为偏裨亦云显矣其施若犹未也逮君遭乘机运奋发志勇以投风云之防惜乎功名垂就不享其报使英姿茂绩有郁而未尽者今嗣侯以破靖江讨江西逋冦等功进武徳将军行军总管风姿文雅延誉士大夫间殊借借然葢将衍大遗泽而大其世业者耶用道与内弟【阙】防交甚欵以家传见属遂直书其事至于笔削其间以俟夫学春秋者焉
　　卢龙赵氏家传
　　孟倅穆寻坠绪纉先猷特恳太史王恽通述一传庻几遡川流而逺绍渊源溉根本而敷荣枝叶以衰谢辞者再请弥坚谨按赵之得姓肇自周穆防造御劳胙土受氏子孙蝉嫣代有闻人时邈谱逸蔑克伦次所可知者当唐世逺祖讳少阳生子简亮亮生元遂宦防于燕家焉因为卢龙人遂生子思温字文美姿英栗拳勇絶人尚气任侠五代初燕帅刘仁恭壮其才武叙为偏将晋王存朂来问罪公率所部挺身逆战目中流矢为统帅周徳威所摧晋王闻其骧勇义而释之数蒙指纵逮与梁人战于华野陷阵深入斩戮不胜计第功最加金紫光禄大夫检校尚书左仆射使持节平州诸军事平州刺史神册二年辽太祖遣元帅拥大兵来攻城中粮尽援絶公审形势之攸归察舆情之去就遂欵附太祖素知其才勇可重任宠遇殊渥东伐渤海俾将全师充都团练使既至旬余率敢死士十余軰突战先登立防其城身被重伤太祖亲调药以敷之武帝即位论敌忾功加检校太保静军节度使天显十一年石晋起义并门来求援因即命公出师风宪间掎角之敬塘赖以克济加特进检校太尉中书门下平章事燕京留守卢龙军节度使管内观察处置等使明年进阶开府仪同三司兼侍中封天水郡开国侯食邑一千五百戸仍赐恊谋静乱翊圣功臣兼云应朔奉圣等道采访使时方兵后雕瘵未苏政举纲条惟从寛简转临海军节度使防同元年使晋行册礼还检校太师兼侍中进开国公加食邑五百戸二年春有星陨于庭俄薄疾以三月廿日薨享年五十有入上闻震悼奠祭赙赗有加赠太师卫国公葬昌平县五华山之阳敕集贤大学士张砺铭其神道公事亲孝奉上忠出入行陈三十年大小百余战勲业烜赫身都将相备极人臣之贵而谦防自牧退然若无能为者冝其以功名终初辽祖殂后述律氏智而忍悉召大将妻谕曰我今寡处汝等岂冝有夫复谓诸将曰可徃从先帝于地下有过者多杀于木叶山墓隧中公后以事忤后使送木叶山辞不行曰亲宠莫后若何不徃曰子防国疑未能也廼断其一腕以送之直公而不杀平昔守正不屈类如此配太原王氏赠郑国太夫人继室清河夫人张氏阳翟夫人翟氏子十有一人长曰延照永清军节度使侍卫亲军事特进检校太尉同政事门下平章事开国公食邑一千五百戸赐号推忠奉节毅勇功臣【十一世孙两山北辽东道廉访使今居陵】次曰延祚燕京留守检校太师开国公食邑一千戸【十一世孙朏肥乡三务使今居燕十三世孙天民辽阳省都都事今居平滦】曰延卿竭节匡邦保义功臣大同军节度使检校太师开国公食邑一千戸曰延构供奉官东西班都防检曰延威推忠佐命翊賛功臣保静军节度使特进校太师开国公食邑一千戸【十一世孙明今仕两浙运司知事】曰延晞飞龙院使检校尚书左仆射曰延诲保静军马歩军都指挥使曰延光顺义军节度使曰延玉彰国军节度使曰延煦防检曰延绍同州兵马使曰延旭内库提防女十四人长适泰安州刺史傅知寳次适天雄军节度使检校太尉兼侍中韩巨美次适农杨氏次适竭诚奉国翊賛功臣东平军节度使特进检校太师兼御史大夫上柱国南阳郡赵国公尚书令判三司使韩徳枢次适榆州刺史张彦英次适彭城刘氏次适左林大将军张美次适宣徽南院使天平军节度使检校太师同政事门下平章事判三司韩勣次适清河张氏次适愽陵崔氏其开府太师卫国公第五子特进府君即穆之十二世祖也建州永霸县白羊峪有干统七年夫人马氏所树铭幢特进府君生二子曰主舜左千牛卫大将军生子四人曰匡禹临海军节度使生八子第七子为翰仕至保遂州团练都统使始大兴穴别墅即睿智皇后赐田也生三子相之生五子第三子洧生六子第二子公为嗣兼管内观察使一子镕官镇国上将军一子居常骠骑卫上将军七世并袭辽世爵相之府君弟进之永丰库使尚之生子沿絶进之一子渍寕昌军节度使赠金吾卫上将军三子仲曰公谨龙虎卫上将军静江军节度使四子孟曰兴祥贤而多材仕金海陵世宗两朝以徳望门地致仕途显赫官至开府仪同三司左宣徽使太子少傅申国公封钜鹿郡王良郷回城刘李里蔡家凹迄今以赵大王坟目之翰林待制赵摅所撰神道碑在焉骠骑府君生五子曰柄天资孝友博学克守世范曰挺邃星厯术金初任灵台司正郎曰机留心轩岐书伎精良选充尚医侍宣宗官至保冝大夫曰梅善货殖致屋润积而能散贫乏者多沾其惠兴陵因防畋宿其家闻富而好礼赐银烛盘二乡梓荣焉尝监谢邨镇酒曰植字景道穆之曽祖也姿清淑有操行力学务为无所不窥工作诗尝举进士不偶辄拂衣去易名质隠穴别墅教授为业别墅东二里许即金建春离宫明昌间道陵春水过闻弦诵声幸其斋舎讽咏门间所题诗有折脚铛中烹白荠打头屋底看青山者乆之寻召至行殿赏其志趣不凡命之以官固辞曰臣僻性野逸志在长林丰草金镳玉络非所愿乐况圣明在上容巢由为外臣可乎道陵益竒之特赐田十顷复之终身士论烜燿自是不呼姓名皆曰建春徴君号其乡曰崇让尊显之也终于泰和二年三月乙丑享年八十五配李氏生子玫司正府君之子曰侃字和之穆之伯祖仪观修伟学识通贯尤长于音律仪制章宗时用阀阅子弟试太常礼乐科中承安二年登歌甲首由是于礼乐愈覃精为专门之学矣积劳自工师副正转恊律郎贞祐播迁礼乐散失不完命杨礼部云翼马太愽千里详定府君以掌故得预节文所不备条理之未畅资其论説补罅为多累官定逺大将军大乐署直长权知太庙署事金末南迁校量钟律独黄钟抑而不扬既至汴林钟复尔虽更铸尚然窃自叹曰八音与政通隂阳消长所在可以卜时之治忽中兴其不竟乎既而金亡尝防饮市楼乐甫作语所知曰革有狠戾音即去之果有酗而鬬死者其沉机先识如此壬辰北渡隠居乡里未尝一日忘其素业廼编集郊祀所记忆者为祀典乐志辨凡三十卷或讥曰若子所学与时岂不背戾答曰文武迭用世道之常今向平治以是备他时求访之具闻者叹其资深而虑逺歳戊戌袭封衍圣公孔元措荐府君于朝摄大乐丞乘传徧厯四方搜访前代礼官乐师祭器图集备预制作中统建元以来文物郁然君有力焉寿入十一卒时已未夏四月廿七日也配金吾李氏一子守忠正大间策论进士仕至承徳郎管勾尚书省承发司前君殁娶王氏桑氏孙五人柔原圭秀异曽孙继祖荣祖兴祖显祖等八人曽女孙十人孙男三人保宜府君之子曰璧字叔寳穆之叔祖姿沉雄有才干渉猎经史中武举第官广威将军宣宗丽妃位奉事卒于戊午嵗九月十九日得年六十五配史氏丽妃兄之女生三女俱适时族建春府君之子玫字文玉穆之祖也资长厚耿介不妄交游学问淹贯工辞翰借门资调遵化三司使易代后僻居研穷理学申明家法勉子孙兴门戸为务自称贻斋居士寿八十五终于戊辰三月九日配良乡李氏母仪妇道光范中表生子铉字仲器防孤借伯考定逺君翼诲及长雅淡喜读书不乐仕进邃易学好古多巧思音律占筮咸诣其精妙太宫肇造钟鼎祭器法物朝仪以先生家学精思罕匹命之监视或以方伎上闻适营建新都俾灼吉兆基命丕作蒙赐白金五十星重币十袭相臣因欲官之辞不可止其言人荣悴虽察五行盛衰必配合道义广示劝戒名公朝士歆其学识来质疑请益者无虚日焚香煑茗问出三代鼎彛法书图籍传观披玩论辩皆有证据及谈辽金故事挥麈缓颊使听者忘倦慈祥岂弟之色津津溢眉睫间有承平遗老气象晚节号钝轩逸皓诸贤赠遗诗文无虑数百篇尝于祖竁侧构亭为春秋奠祀所承防王文忠公扁曰遗安枢相商左山为之记其为名绅称赏若尔今年登期頥康寜顺适寿祉未可量也娶李氏生子穆性纯孝早传家学善篆以敏慧延誉搢绅间得从事翰林出倅孟州转邢台尹超授承务中山府判官穆之子遹祖述祖廸祖遵祖孙迁安于戏赵氏自五季迄今三百余年子孙蕃衍几于千人忠传学继世济其美越不事宦防者学术行义亦昭晰于时与韩刘马共称为燕四大族至比唐李郑崔卢由开府太师卫国公忠毅奋发捐躯为国敦笃大本君子之泽其流渊长亶其然乎推延威特进府君第五房一传而二再传十二人三传至廿八人四传四十五人五传而六十四六傅八十四七传九十二八传当建春府君行羣从数几满百本支子侄廿有八然遭壬辰丧乱存者仅三人而已非頼穆之访缉谱牒则后人无由知其祖考之所自出宗系之所自分今复扬丰功之盛烈发潜徳之幽光传载无遗垂鸿不朽俾赵氏来者观感景仰克念无忝是亦显扬之一节也传曰慎终追逺民徳归厚矣又曰惟孝子善继志述事若穆也可谓有志追逺述事者也大徳已亥秋七月翰林学士中奉大夫知制诰同修国史王恽述
　　开府仪同三司中书左丞相忠武史公家传
　　丞相史公天泽其先燕之永清人世以族茂财雄号农里着姓曽祖伦祖成珪继有纯徳百年来润涵渊寖滙而不发逮父尚书府君秉直读书尚气义为一方向服生三子天倪天安公其季也国朝癸酉嵗冬十月太师穆呼哩以王爵帅天兵南畧中夏雷砰霆激震荡无前府君审兴运之防归一羣疑之去就倡率义从降军门王炤其诚数千人頼以生仍令府君统降主漕继从王攻北京下之以劳授行部尚书渊流腾盛千载之防实开于此及金将武仙以真定降王命公兄天倪充河北西路兵马都元帅即镇守俾先贰焉时公年二十有三身长八尺音吐钟鈜然善骑射拳勇絶人属櫜鞬署帐前总校明年乙酉春防母夫人北归仙寻叛都帅遇害府僚王缙王守道追公及燕曰变起仓猝部曲散走多在近郊即回斾当不招自至公毅然曰不共国之雠死亦当徃遂倾槖易伏南还以图报复行次满城得士马甚众余兵四集牙将毛等即推公摄行军事遣监军李伯祐言状于王就请兵济讨即命公绍兄职仍以国将笑乃旱统精兵三千为援合势进攻卢奴仙骁将葛鐡枪八主薄拥万众来捄公撤围逆之奋先将士洒血驰战呼声殷地无不一当十葛气褫防日暮退依水为阻公料其惰归敌必宵遁果然乘之众大溃生擒鐡枪资其器仗储偫军威大振遂下中山略无极防赵州进驻野头仙惧奔西山之抱犊砦其年夏六月复真定无几宋将彭义斌隂与仙合又图窃取公同国将御诸賛皇扼仙军不得进义赟势蹙婴火炎山自固主帅问计于公曰贼众山扼自陷圮地此易破也遂令监军孙提鋭卒五千公略其后继以铁骑蹂之斩义赟戏下自是义勇之名轩襮燕赵间后数月仙潜纳谍者匿大厯寺夜斩关为内应遂反其城公跳走藁守帅董俊以全军授公复与萨纳台破走仙主帅忿民之反覆驱万人出将焉以示威公曰楚皆吾军民我力不能及一旦委去不幸为贼胁制今杀之何罪弗听复力争良乆乃悟而全释公乃缮城壁除武备明号令守御以方为不可犯之计嵗荒食艰捐甘苦与众共之于是招流散拊疮疾披荆榛掇瓦砾数年间官府及民聚以次完治然高公抱犊诸栅仙之巢穴也不即翦覆则终遗后患随攻下之仙防窜而去继又取相卫太宗即位公入觐朝议方选三大帅分统汉地兵上素闻公贤诏为左路万戸以真定河间大名东平济南焉庚寅冬围武仙于汲小大凡十余壁金将哈逹以众十万来援锋始交不利诸将乘虚一时奔北公独以千人绕出敌后挺刄横击败一都尉军既而复与大军合攻仙逸去复取卫州明年壬辰太宗由白波渡河诏公以兵由盟津防河南至则睿宗皇帝已破哈达军于三峯山乃命公略地京东遂招降太康柘县瓦冈睢州追杀守帅庆善努于杨邑金主东播复自黄龙冈来袭我新卫公闻之轻骑驰赴比至已合围奋戈突抵城下呼守者韩帅曰汝等勉力援兵继来复跃出敌愕睨为披靡明日大军至内外夹击败走蒲城公尾其后金将巴哈所将兵尚八万我杀掠殆尽金主以单舸东保归徳公与阶军防睢阳同僚萨吉斯欲薄城背水而营公曰若敌来犯我进退失据此岂驻兵地耶公争不下以其事赴汴比还全军皆没其围蔡也当悬瓠北面潜涉汝险出入垒中血战者连日蔡兵大衂汝水为不流金亡公还赵视师自乙未版籍后政烦赋重急于星火以民萧条卒不易办有司贷贾胡子钱代输积累倍称谓之羊羔利嵗月稍集验籍来徴民至卖田业鬻妻子有不能给者时兵民未分赋役互重复遇征戍则趋办一时中外骚屑殆不聊生公悯诣阙并奏其事民债官为代偿一本息而止军则中戸充籍其征赋差贫冨为定额上皆从之布告诸路永为定制迨戊戌已亥间仍嵗蝗旱复假贷以足贡数积银至万三千余铤公度民不可重困乃先出其家赀次及族属官吏均配以偿遂折其券监郡蒙古萨里以国兵鄂啰数万以散处州郡间营帐所在大致驿骚伐桑蹂稼生意悴然公腾奏太后悉徙居岭北由是军民肩息田里遂有生之乐迄今真定兵甲民数胜于他郡由公牧养其根本故也国朝自金亡以来嵗有事于宋公未尝不在戎行枣阳之役城小而坚主帅忿其攻乆不防命径乘其城公率冯程二巴图尔【国语谓勇曰巴图尔】先诸将登太子库楚壮其勇惜其材传呼止之公战愈力克焉其攻襄阳也宋以舟师数千陈峭石滩掎角以缀我肘太子以城不易防可趣利舟楫命公徃以陈翟二校自翼驱猛士两舸直前捣之彼气既夺夺槊荡决覆溺者万计获焉及取光化复列絙首上立陷其城复州之役敌盛以鬬舰三千艘锁湖靣为栅公进説曰栅破则锁当自溃遂募勇敢士四十軰亲鼓而前壊荡无遗复惧而降其攻寿春也公独当一靣宋人以我围逺势分缓急首尾莫应贼乘夜果来斫营公单骑逆战手格杀数人戏下继至悉驱贼入淮水至于掀滁州蹂盱眙掇寳应濒江渚且破且降者二十余所虽防诸道兵共事其伐谋制胜敌忾树功未尝不在羣帅之右及防勲盟府推让行间虽寸长不掩故诸将屈尽其智能士卒乐出死力论者谓公智信仁勇堂堂有古良将风壬子嵗公入觐宪宗察其忠勤特加显异遂以卫五城封公为封邑方今圣上龙潜即知河南困敝请分治培植为异日包举残【阙】之本许焉遂以公充经畧使公以河外虚耗日乆封豕存食于内邉冦日侵于外非大与祓濯则不可去之举贤能汰冗滥抑豪强均赋役信赏明罚训农劝兵列堡戍以絶冦冲实屯廪以给邉饷凡政之不便及民所欲而未得者率更张而立行之睢州长杨兴封丘簿董极横恣不法暴其恶肆诸市万口称快明日闾阎间有画公像者不二三年方数千里之间行于野民安其乐郊出于涂商免其露处观善俗既庻而有教察军志则又知夫怯私鬬勇公战威行惠布阳开隂肃内外修治略无遗防河流逺润卫亦复承平之旧宋人为禜其北门矣丁已春诏左丞相阿勒格尔勾较诸路财赋性苛刻锻链罗织转功为罪上下例遭凌辱公以勲旧独见容假公请曰经略事我实主治是非功过理当我责今舎焉而罪余人心何能安怒叱其去公不为动坚请者数四用是翼蔽顿释者甚众戊午秋扈宪宗西征明年夏驻合州之钓鱼山秋疫作方议回銮宋将吕文徳率艨艟千余蔽嘉陵江来犯逆战不利上命公御之乃分军为两翼跨江列阵文徳军至截流纵击钜舰数百艘追至重庆三战三防遂班师而还又明年庚申夏六月是为中统元年皇帝御极首问公治国安民之道遂具疏以闻皆时所急务上嘉纳之旋命公撤江上军还授河南等路宣抚使兼江淮诸翼军马经畧使制辞有史天泽自太祖皇帝命穆呼哩国王开拓汉地卿兄有佐命殊勲又扈从朕之父兄勤劳王事文经武略于国有功绥抚河南民懐惠爱有功高心小夷险不移之防明年夏五月由江淮经畧使进拜中书右丞相公既秉钧衡细大之务知无不为然言必虑其所终行必稽其所敝不强时之不能不禁民之必犯体时顺势通变制宜于是清中书以正纪纲分六部以综名实设抚司以肃州郡退贪残以简贤能霈恩泽以安反侧颁禄秩以养亷节禁贿赂以絶幸门又定省规十条董正其机务宪宗初年括戸余百万至是诸色占役者强半悉奏还为民籍以纾疲瘵论思之际处国相儒臣间调谐弥缝必使情通理得期于事集功成泽被生民而巳自是上下交孚帝载熈缉中书无留务矣故中统初元文物休明阶太平之治者公之力为居多秋九月扈从北征次昔木上与额埒布格遇命沁津为右军公为左军仍合大势蹵之北兵溃遁三年春璮贼隂结宋人以益都叛上命亲王哈必齐总兵讨之凶势张甚诏公徃视闻璮入据济南公曰豨突入笠无能为也至则进説于王曰璮多谲而兵练不宜力角当以嵗月毙之遂环以深沟高垒奔轶应援之计畧不能肆四月军溃出降生擒璮公力主斩于军门诛同恶者数十余人悉纵归传檄东下为璮守者皆降及陛见悉归功诸将乃以擅杀自劾上察公忠诚亦不之罪初临轩授钺付公颛征诸将皆听节制迨卒事未尝以诏防示人三齐平首奏兵民之权不可并居一门行之请自臣家始史氏子弟即日皆解绂而退初公既相即辞其封邑凡三请乃许其谦逊宻勿类如此至元改元加光禄大夫中书右丞相如故三年皇太子燕王领中书兼判枢宻院以公为左丞相枢宻副使遂议建三卫及留兵寓农之防不二三年国容军实蔚然可观六年朝廷营取襄汉诏公与驸马呼喇珠徃经画之赐金骆甚渥至则相要害起一字城聨亘诸堡贮兵储絶声援示以乆驻必取之基而继以疾还明年进开府仪同三司平章军国重事仍令右丞相安图谕防曰中书省尚书省枢宻院御史台或一月或浃旬大事卿可商议小事不烦卿也十年宋将吕文焕以襄阳内附圣天子赫然有扫清六合混一车书之意明年秋与右丞相巴延总大军行台荆湖自襄州水陆并进趣鄂渚渡江中道病不能进上闻遣使赐葡萄酒劳公仍慰谕曰卿自朕祖宗以来躬环甲胄防履山川宣力者多矣又卿首事南伐异日功成皆卿力也勿以小疾阻行便为忧劳可且北归善自调护公还真定上又遣其子杠与尚医驰视及赐参糖等物因附奏曰臣大限有终死不足惜第请天兵渡江以杀掠为戒言讫而薨略不及其家事年七十有四讣闻上深震悼遣近侍致奠赙白金若干赠太尉諡曰忠武仍勅辞臣制碑表其勲徳公忠亮有大节出入将相近五十年其元勲硕徳柱石四朝师表百辟殆古社稷臣而气貌循循若无所为者及临大事论大政夷大难毅然以天下之重自任要以竭忠徇国尊主庇民为心一以至诚将之其视富贵权势敛然畏逺若将有凂于巳者其善始令终世拟之郭汾阳而气量涵宏识虑明哲又根于天性粹然故累朝赏公忠勤龙光稠叠前后赐赉不可殚纪公初进大拜制下之日朝野交庆公门閤萧然若无所事有面説公以威权自张者公因举唐周墀为相问于韦澳曰力小任重何以能济澳曰愿相公无权墀愕然不知所谓澳曰爵禄刑赏与天下共之何权之有又曰某縁汗马颇着防劳余将何有今眷倚如此正以军国事体猥多厯练老夫有通译其间为诸公调达耳相则吾何敢当言者悚服而退至于开诚心布公道集众思广忠益用人齐家训教子侄又有大过人者当归徳城溃脱李大节于白刃俾参幕谋留务无巨细一以委之参卿王昌龄代公治卫亦以听其注措其裨賛筹画则王守道纳哈塔松年四人推诚委寄虽骨肉莫能间故真定治效高视他郡四方为之训北渡后名士多流寓失所知公好贤乐善偕来防依若王滹南元遗山李敬斋白枢判曹南湖刘房山段继昌徒单颙轩为料其生理賔礼甚厚暇则与之讲防经史推明治道其张頥斋陈之纲杨西庵张条山孙议事擢府荐达至光显云初武仙既害都帅公绍其职及兄子楫长即奏牍于朝曰臣始遭家难黾勉承乏以雪雠耻今侄楫等皆可胜任愿以职归之毕臣宿志太宗曰但闻争官者多让职者鲜卿之此举殊可嘉尚朕自有官俾之即诏楫为真定路兵马都总管后又奏次侄权充唐邓军万戸公因以疾乞退曰臣无大功报国一家处三要职恩宠逾等敢昧死固请上曰卿奕世忠勤有劳于国一门三职何愧何嫌竟不允宪宗驻六盘也诏发民为兵勅使拟公子为帅公曰吾昆弟三人大兄之子俱显仲之子未也幸先之使者叹服竟以侄子枢充新军万戸初总卫钧鱼也有邉将富察琚者焉日有言偃蹇不为惬公含容之明年浑都海平行台上功相府独琚名阙公问焉或以前事对公曰闻平夷陇右若功最多其可后哉即命具完文以进遂均赏赉其忘过记功又如此尝集子侄辈戒之曰史氏起龙干际风云徳凉效薄今身名显赫宗族昌炽如是何以答乾坤大造累朝之恩私乎若以王事殁邉裹马革归葬吾素愿也汝等异时防名委质尽忠所事以图报国又曰惟孝与义可有立于代汝等谨服此训茍违吾言与暴君丘墓等尔公年四十始折节读书酷嗜资治通鉴真积力乆义精理贯讽诵略皆上口至成败是非徃徃立论出人意表虽老师宿儒有不加详者至矢谋庙堂运筹戎幄良法美意契合融防见诸行事者诚无愧于古人云八子格中书右丞樟前新军万戸棣中山知府杠提刑按察使杞前卫辉路总管梓澧州路同知楷终南阳府同知彬御史中丞孙男一十六人不肖恽猥登公门者有年及与诸子游故闻公言行颇详以家传属笔故勉为譔述异时太史氏勒元勲于帝籍賛画像于凌烟庻几有所考焉賛曰忠武公当草昧患难之际愤发义勇収合散亡卒之芟羣雄定河朔开国承家光昭父兄遗业其功烈己不世出然一时佐命俪景同翻者多矣惟公厯事四朝恩遇眷倚始终不少衰复能敛百战之威雍容廊庙以道事君为时贤相高名完节烂然独着福禄永终庆流后裔岂偶然致哉葢由勲徳兼备忠智两全君臣之间有以感召故也若祗以遭际期运依乘风云论之是岂真知公者哉故推生平行己大节为后来之法云



　　秋涧集卷四十八
　　钦定四库全书
　　秋涧集卷四十九
　　元　王恽　撰
　　传
　　苏门林氏家传
　　林氏其先兖州曲阜人唐季有官闽中者后复徙家文登至逺祖府君翰葢五世矣翰宋初用子贵赠率府率子讳文受知熈陵官至崇仪副使淮南路提抚刑狱赠领军卫将军生子永终屯田员外郎御史台推直官累阶赠光禄卿永生之纯字嘉父擢景祐五年进士第释褐主朝城簿河东犯横垅濒于不支归兵恟恟欲亡去公安谕遂帖然事集升知莘县以屏盗有方受澶州顿丘令未防恩信大行时麦黄水盛下囓孙陈【阙】岸势危甚公朝服立溃堤上望涛头拜祷波神为霁威境赖以安改佐著作淮阳军事判官贰徐惠劾纪着叛狱有匿其家【阙】者诖误殊众公为辨理多致原释郊礼覃庆加太常博士知大名县初天王院五代时有韩王赐田甚广岁久失据邻伍以僧妄冒致讼累寒暑不能决公按索隣券考明封畔继得古石记与所按吻合以田付僧令岁输常赋民乃称服用丞相程公荐通判青州终得年四十有九官至职方员外郎上骑都尉仍赐五品命服娶吕氏封京兆县君惠和宜家之纯生三子长曰舍字虚白年十九擢熈寜进士第性恬退以髙节自信尝有诗云世有非常乐人无未老闲未三十以大理评事休官名贤髙其行至方之渊明初先生西游共城爱其山水明秀廼营青州府君于县西处贤郷古郭里母夫人吕氏祔焉自是林氏为卫之苏门人先生四子曰愚曰恕曰怤曰愚字贡元亦以节行称宋亡至焚香告誓不仕而终仲弟介郷贡进士季弟防字贯道防知嗜书刚正有志操由防补郊社齐郎初主成都双流县簿令久阙摄公行县事有能声部内旧有堰岁例役并水民苴治贫下苦之公乃一责资溉家理办仍楗石代工众免告劳频岁大稔调宿州司理叅军暮夜民遗火延烧犴屋公出繋散置庭中比熄仓卒际无越逸者上官材之移南京军廵判官民有戕其子执谋害人者按竟公至疑焉求情得白遂直其枉改新蔡令岁大蝗独不入县境人谓公亷平所致由韦城宰歴奉符县秩满授通直郎知苏州常熟县两浙频年大水引溉浦口湮阏无虑三十余所累政谩不加省公按行故渎率疏瀹之民受赐不赀元祐庚辰疾终苏之公馆配张氏有淑徳驾部员外郎赤之女封夀安县君生子男四人听通直郎西京敦宗院博士聪总隐皆业进士自羁【阙】至成人太孺人隂教为居多听生子五人曰巽兑蒙鼎革巽次子讳正国字徳将登金大定十六年进士第终少中大夫北京监使生懐逺大将军毗阳丞讳茂字汉卿懐逺二子曰思敬郷贡进士曰思徳颍州军仗库使生子芳今任江南某府从事思敬府君之子即故卫州交钞规措大使讳通字子泉为人丰仪修整顔渥丹鼻隆然如胆垂寡言笑善心计顾卫南北冲防货财四通遂积殖与时逐然坐筹能择人而任故物情得而掇世资生平喜賔客乐施予其克勤躬俭殆忧深思逺者屡以其术事上官获精干称尝训子珪曰林氏上世以诗礼传家代有闲人予惟早失怙恃生长丧乱间以糊口计处四民末业致贻祖襧羞诸孙稍长无忘读书以复世范汝念兹无置府君以丙辰岁终鱼行里之私居夀六十三配宣氏卫之大家主治内务寛俭有母仪燕处荣养期頥而终享年八十有三人以全福归之子珪以孝义著称能世其父业尝任州三务大使次子璋谨愿克家珪子永大名府平凖库使次子元珪奉遵先训俾之从学其资籍启廸乃心罔不尽不数年起家为中书掾至元丁丑予列职太史元来谒拜而请曰元无所肖似析薪之责固不克负荷惟是先世行业非得名笔约而畅之将不能传逺而人见于后先生尚胥暨顾予以林世叙虽邈其闻而知之见而知之者班班可纪加以世姻之好故勉为传述之赞曰
　　林氏本出商姓太丁子比干以忠谏死嗣坚逃难长林山易以定氏周衰枝叶扶苏散处中国如放之闻于鲁顔之显于齐囘以义着至以相名皆其后也繄南安之林唐已来世为鲁人岂放之苗裔耶迨唐歴宋金四百余载间奕叶以儒显其流风善政表表于时者如是迨规措府君遭时艰虞家世中衰竟能遹追来孝俾盛徳幽光坠而复续岂君子之泽其流渊且长乎
　　南王氏家传
　　王氏皆王者之后春秋时王子成父者败敌有功因赐氏厥后子孙散落中国在晋者灵王太子后齐则毕公髙后其在陈留者齐王和之裔汲郡王氏其先陈留阳武县七圈里人起家垅畆耕稼河陂间宋靖康初避地徙家卫汲县长乐郷之白杨里逺祖金天防间积劳至杞县尉髙祖兄弟五人二翁者是为扈王氏初妣父扈素长者闻髙祖贤舍而甥焉生子男五曰三翁四翁五翁十五翁十六翁人见其本支蕃衍称扈王氏以别因之葢不忘本也三翁赟谱叙为二代祖生二子曰元用曰仲英仲英资頴异是为恽髙祖自田舍即改肄士业尝语人曰终当以笔代耕众异其言及长补郡掾为人英特棣棣有威仪主治曹务踔【勅角切】厉风发明昌初节镇叅佐例朝授用荐者言迁河平军都目官上官倚重有黒王殿直立节度之目寻得暴疾卒鱼行里舍时年三十有八人惜其年不称徳生经纪绅三子纪为决曹绅潜徳不耀曽祖经字伯常天禀孝爱垂髫己知事母容止如成人礼气方严内长厚喜施与志不乐禄仕雍容乡闾以徳度霭一时昆仲七人同居内外无间言以累叶不分家用饶足其赈贫施乏不掩为偏惠人有贷弗忍征久不克偿辄折其券或来谢就复惠济曰周急素所乐何谢为一田家子要紫大绦来取所附缗繦以醻繋直弗与徐诫之曰农当务实士君子帯非汝当繋悉所有送其家女弟嫁陵氏壻下以侠犯法公曰王氏世鲜女妹先君所钟爱苦壻置于辟妇能免累吏捕急竟容匿防赦尝出郭门遇里农易菜归公曰农圃吾事也惰焉取诸市可乎其人谢而去乡党有讼者不之官府来求剖正为谕之曰逺亲莫若迩邻同居杂处世所未免亲仁和隣古之善道初无大故何至是哉君子爱人以徳曲直非所辩曰吾侪小人闻公言敢不易虑至相戒曰今而后不可使长者复腼吾面顔其为一邦听直钦服如此王氏北渡后可支分派别者尚十余房其亲丧随所寓权厝曽之上世亦殡是晋村之南阜曽虑歴年久命封马鬛漫不可识叹曰吾大宗子合食族墓责实在我遂起新阡大于长乐郷第四疃祖业之北原及举祀絶者廿余柩赠赙率有加凡内外男女孤惸无借赖者为娶嫁之姻礼逾已出曽祖妣系出新中临清关宋汲郡公吕氏之裔壸仪母徳宗属仰法焉生与曽祖岁月日同北兵破卫亦同时怖没于家春秋七十有六实贞祐二年甲戌春正月十一日也百年来里中宿耆谈孝爱而内有则者必曽为称首生祖宇字彦宇身长七尺二寸仪观清淑少传家学尤明习文法至帖问条对义精理当笔洒洒无滞辞行辈无居其右者甫冠遭罹板荡世业为一空奋身从事卒不失旧物雅为节度公完顔从坦所知遇由郡掾辟刑曹孔目官祖尽心庻狱要本情与法应未尝用察为明情得为喜也故郡中称平至有哀矜折狱之誉类注刑统进禄等书既而叹曰后世知我罪我其此书乎生平乐诲人怡顔和气不以已长格物虽童孺质问讳谆然无倦色有弗知未始不尽也今梁卫间由吏业而上达者半为门生遂以吏学授先君曰吾治狱平后当有显者然前贤有言吏以法令为师问而可知其能与否自有资才非学而可此汝最当黙识弟完之子钧早失怙恃鞠育与先君等至一豆羮一裘褐必加顾恤正大改元四月十六日以末疾终新卫州横堤里之寓馆夀五十有一官至敦武校尉祖妣孟氏女县南草市榆林坊富家姿贞顺配祖徳良称既诞先考以贞祐二年癸酉四月十六日卒于郡之故家再娶韩氏韩宋已来世显族有累阶至司空龙图者二十九处寡以俭烈闻流寓勤苦保持门户甚力俾先君卓尔早达祖妣资借之方为多晚嗜道家教号妙清大元中统庚申重九日以疾终安仁里享年七十有六越三日祔葬堂祖柩之左先君讳天铎字振之姿精敏防知嗜学诸弟出游嬉独把书不置既通大义先祖以律学授之即能下笔条对明究情法日崭然露头角众谓能大其先业元光初温国胥公自秦移镇新卫尚书李特立闻其才由州户曹掾辟权行部令史时上以御马赐国公圉曹取刍粟比内廏例先君曰不可在闲则路马既赐则公乗内廏之例容得同乎公闻之曰王掾爱人以礼二年上党公闿壁马武京为河朔藩扞分羸兵四千人假食于胙适公储亦无几方风雪寒沍众待哺闾井间公府议省以闻先君进説曰张纠合义兵皆河北遗黎今饥若是不权宜以济殆非从便副上官意也侍郎梁亨道为肯首然当若何曰今官义两军温饱有日若以月给权辍半以应彼急河南漕粟计不时亦至如此则客主两不失所行台可其请孱兵赖以安活自是大为省叅康瑭郎中卢芝【塘字良辅芝字建瑞二人号载吏事】所赏识曰防是骥足腾骧一日千里也正大四年用元帅完顔公【名额尔克得贼字火燝之号火燎】荐防所能试京师擢吏员甲首时年二十有六方军国多故财赋一仰都运司经度实择才掾集事即选充运司掾长先君夙夜在公游刃余裕都漕李公芳【字执刚承安二年进士号精政务】同漕伊喇鄂和尔深加器重【鄂和尔公字景先亦藁官】入作司藏吏以计盗官物使髙世英受赃初不知从来事觉吏逃失所在及科罪从事帅肃执以监主为罪首抵世英死先君争之不下至诣宪部诘辩曰原世英情本非同谋第行盗后受赇耳据法议罪与原谋共犯不同髙止合坐赃论且法者固当公共师舍焉以即汝心是置法为虚器上官韪之髙竟减死论后懐金来谒先君怒斥去曰母污墨我所争者法非汝私也丰衍库使刘濬【字徳源爱民榜进士先君尝从问学以卒初业】以沿代不审陷名纸三十万用是追解先君为申理复官如初五年补睦亲府掾属皇兄荆王判府事爱其徳度深加礼遇明年秋皇太后崩制袒免亲奔讣有逺迩之限违者从府科罪时有后期者先君请曰南渡来宗室播弱宜从寛宥王然之以为知体园陵礼毕卒无有被劾者六年转补户部令史时簿书财赋委积【音渍】纷至先君精力过人故务愈繁志愈明气愈厉事愈详不烦书佐裁决如流于是风动台省有快吏元康之誉开兴初用入粟例补满授户部主事壬辰天兴东狩崔党往往入宫禁窃取金贝或坚约同徃以逊辞免乃窃叹曰端门不忍过其忍闻此京城下将士争入俘掠寻有令禁止先君偕同志者突冒兵威褫救百余口于南熏门下乙未岁北还淇上寻朝廷命断事官耶律玛鲁公括诸道户口柄用颛决得人为意用荐者署行台从事户制以籍为定互占它县以死论有潞民马医常氏避役匿河内王帅家事露公抵常以死意在籍没州将且用耸动隣道先君辩之曰常罪止于逋论死则非制书本意公怒曰脱有误并汝坐之反复辩明常竟获免又王鳯翔者告崔帅立弟益侃匿金国珍寳适万户喊失纳国【阙】人受诛公抵益等以喊失罪罪之先君曰初谋窃者崔立今己死况罪不相及国有常宪公遂平反为出益等至有图像奉报之语明年秋耶律公薨云中遂南归或劝为郡县曰一丘之木安足栖集书归去来辞于斋壁以见意因号思渊老人日以经史自娱尤嗜春秋左氏传西汉书晚年一洗心于易尝质问于华隂王先生【名元礼天厯进士第号玉华子】曰子学有素吾试先汝问自昔治少乱多君子寡小人众何也先君曰岂非天一而地二干阳方始而隂己为之倍欤玉华曰子得之矣集歴代诸儒易説为一书题曰王氏易纂遇朔例一占玩辞明变其应如响下至天文隂阳皇极等学皆通习之闻一异书辄自手録多积至千余卷友人刘冲曰何矻矻如是曰吾老矣为子孙计耳嵗戊戌诏试儒士时恩制寛或以乃嗣长可从师徃试先君曰吾思以义方为训若以幸窃非常思非所敢闻尝诫恽忱曰吾已错断不容再寒殍死无吏习能一志于道以儒素起家吾殁则瞑目矣然学贵专精汝不见鉴莹则乃能别物学苟不精如治鉴不明将安用为不学易昧渉世之道不读麟经无以知笔削之正吾平昔行已得乎此而己丁已秋八月以疾终牖下先君资刚明简重善持论虑患深雅以大用自期人亦以此与之握瑜懐瑾羣而不矜事莫可措手者率优为之不声色少动故官守宦游莫不尊徳乐道问政质疑取决而去事己率如教至吏笔纵横缘以儒术乃余事耳又善尺牍作真行书劲韵有风格与人交以取容阿匼为耻居家寡言笑以身为律度人望而畏若一官府然外事缓急不一言及家人非疾卧未尝见日而作三十年两易裘褐年四十六既夺先妣或劝再娶曰其如不可何老者继室又先余死是转余于恤少者后予是吾遗累于后竟不娶初试京师时宿院夜梦人奉一首加胄曰持此若各也及榜出擢甲首云嵗丙辰秋恽亦梦人驰报曰汝父领朝拜且至趣出顾见先君朝服席帽乗而秉简一卒跳梁马首唱名翠防君节度使后三日先君遘疾乃以所梦上白曰翠防者太虚之气夫精气为物逰魂为变死生者昼夜之道吾固安之复何忧与明年捐馆吁亦异哉先妣靳氏相州永和镇人进士子之孙安阳丞显思之女性淑善于妇道良谨生二子曰恽曰忱孙振孙宜孙重孙鞬郎赞曰
　　谨按家谱恽六代祖昆弟五人五代祖行一十三髙祖行一十五曽祖行一十九王父行一十四祢伯叔行六人由是而观金百年间本支不为防然自丧乱来或四三世五六世而己者凡二十有四房哀哉唯扈王氏暨相之医传房歴八世而传祀是岂偶然者哉恽观西汉名臣徃徃决曹狱史致位槐棘虽云明习文法练达故实至论身名烜爀后裔延昌必曰隂积所致王氏自河平府君而下累叶以力穑承家职司城旦迨先考而业有光子孙迄绵绵于今视履考祥其亦有足致然者邪
　　烈妇胡氏传
　　刘平妻胡氏滨州渤海县秦台乡田家子至元【阙】年平挈胡洎二子南戍枣阳垂至宿沙河岸次夜有虎虓然突来咥平左曵之而去胡即抽装刀前追可十许歩及之径刺虎划肠而出毙焉呼夫犹生曰可忍死去此若他虎复来奈何委装车遂扶平携防渉水而西黎明及季阳堡诉于戍长赵侯焉捄药之军中聚观哀平之不幸咤胡之勇烈也信宿平以伤死赵移其事上闻得复役终身嘻胡柔懦者也非不惧兽之残酷正以援夫之气激于衷而知有夫不知有于菟也平虽死其志烈甚矣方之太山号妇何壮毅哉赞曰
　　桓桓壮夫鸷勇而大事出仓猝变色蜂虿烈烈胡氏愤物为害义激柔衷气薄于外视虎如防所天为大平虽咥死妇节则迈媛折熊冲蕴刃贼辈管流徽清芬匪代
　　员先生传
　　员炎字善卿固州人性落魄嗜酒业诗有能声不事生产大元乙亥嵗故人杨紫阳主漕洛帅愍其窭用监嵩州酒时兵后邑居榛荒日与鹿豕伍非所乐也已而随所征上谒杨方据桉坐堂上吏鳬雁行立员挂布囊腋下杖巨梃直前曰杨使君不相知置我于此几为老罴所噬此汝酤镪持取吾不能为汝再辱遂揖而去其疏诞如此自是长游河朔以诗鸣诸公间其洛阳懐古分韵得髪字云东雒打空城北邙连废阙懐古动悲吟逺客生华髪隆徳宫云林花细妥胭脂色水荇轻淤翡翠泥歌舞留连嫌昼短楼台缥缈觉天低防集东平湖亭北海樽前人似玉东原城下水如天满眼荷花三百顷采莲人语隔秋烟髙唐道中影孤海内干戈满愁入天涯草树低桑柘影空蚕己老陂塘涸尽燕无泥济南金线宿雨乍收云叶断犹疑电影掣湖心扇尾羊云冯翊春草香芊绵柔毛食饱饮苦泉卧沙稀肋琼筯细带霜小耳春茧圆扇尾一方移种类风头万里摇腥膻吾生本无食肉相不烦凂予愁烹煎马酮云漫説十杯不醉人清光压倒洞庭春携行何用紫丝络渴饮不烦乌角巾摇动革囊成醖酿封藏花盎作逡廵坐中一混华夷俗或有豪吞似伯伦予时能忆者止此西归过卫先君馆焉褐衣麻屦酒近酣巨梃权膝上掉头吟讽歌謡慷慨之气轩轶四座素不能骑众人强之辄色变堕地或以诗戏云靴有镫青虽可爱面无人色实堪吟尝懐金一饼曰镇心不可以阙此后用以易妾继为人窃去家居壁四立余诗稾酒瓢而己复有撖举字彦举亦陜人
　　面黯惨目光【阙】　　　　慿者少为里啬夫初不解文字一日忽能作诗吐竒怪语皆古人所未经道虽苦无义意其豪侈之况侪辈属和终不能及中元冬见予于燕市酒楼浮大白数行径出歩炉间嘤嘤然忽作露蚓【阙】　　来扼余腕忻甚曰吾有以赠子其诗有气凌太华五千仞诗绕国风三百篇之句醺酣中惜不全忆也尝谒得楮币若干醉过里井即投其中曰为尔俾予区区苦此奚用为其狂易如是后客死保塞殡西南门外路北若干歩揭曰诗人撖某墓诗三卷号极谷道人集好事者刋行于世
　　墓志铭
　　金故忠显校尉尚书户部主事先考府君墓志铭
　　先府君讳天铎字振之族王氏其先陈留郡阳武县七圈里农家避靖康乱徙居卫汲县长乐郷逺祖有积劳官杞县尉者曽祖府君讳仲英特有威望终河平军节度府都目官祖讳经未仕天性孝爱郷党化其徳显考府君讳宇卫州刑曹孔目官精明文法表表为吏学师官至敦武校尉先君少聪敏嗜学不为羣儿嬉读书通大义先祖授以律学即能下笔论断推原情法訚訚如老成人众谓父良为教子能世其家矣正大初自州户征辟权行部令史时哀宗以御马赐行省英公圉曹取刍粟欲内廏例同先君曰在闲则路马既赐则公乗内驷之例非所敢知公闻之喜曰王掾爱人以徳矣上党公闿壁马武京为河朔声援以餽饷不继间羸卒四千假食于胙适公储亦无几部议以省闻方风雪寒沍众待哺闾井间先君进説曰公府纠合兵力皆河北遗黎今饥苦是不权宜以济殆非从便副上官意也侍郎梁亨道为肯首然当若何曰今官义两军温饫有素若以月给权辍半以应彼急河南漕粟计不时至如此则客主两不失所可其请孱戍赖以安活自是为省叅康瑭郎中卢芝所器识曰防见骏足腾骧一日千里也正大四年用元帅完顔公荐防所能试京师擢吏员甲首时年廿有六方军国多故经费一仰大农调度即选充运司案长时李干州芳【承安二年进士字执刚】伊喇鄂和尔领漕计号精吏务先君夙夜尽公审防明当二公称其能入作司吏以计盗官物使髙世英受赃初不知所从来事觉吏逃失所在及科罪从事帅肃执监主为首抵世英死先君争之不下至诣宪部诘辩曰原世英情本非同谋第行盗后受赇耳据法议罪与元谋共犯不同髙止合坐赃论且法者固当公共师舍焉以即汝心是置法为虚器上官韪之髙竟减死论后懐金来谒先君怒斥去曰母污墨我所争者法非汝私也丰衍库使进士刘濬以沿代不审陷良纸三十万是用追解先君为伸理复官如初五年补睦亲府掾属皇兄荆王判府事爱其徳度深加礼遇明年秋皇太后崩制袒免亲奔赴有逺迩限违者从府科罪时有后期者先君请曰南渡来宗室播弱宜从寛宥王然之以为知体园陵礼毕卒无有被劾者六年转补户部令史时簿书财赋委积【音渍】纷至先君精力过人故务愈繁志愈明气愈厉事愈详不烦书佐裁决如流于是风动台省有快吏元康之誉开兴初用入众补满授户部主事壬辰天兴东狩京城下将士争入俘掠寻有令约束先君偕同志者突冒兵威褫救百余口于南薰门下既而北还郷里乙未嵗朝廷遣断事官耶律公括诸道户口柄用耑决得人为急前省掾季祯已佐幕府荐先君于公曰王某予弗及也遂署行台从事户制以籍为定互占他县者以死论有潞民马医常氏避役匿河内王帅家【帅名资荣】事露公抵常以死意在籍没州将用耸动隣道先君辨之曰常罪止于逋论死非制书本意公怒曰脱有误并汝坐之反复辨明常竟获免明年秋玛鲁公薨云中南归读书养晦以厚所待或劝治生曰非予初心也劝仕州郡曰一丘之木安足栖集日以经史自娯尤嗜春秋左氏传西汉书其天文术数等学皆通习之年既加一洗心于易尝质问于玉华子【先生名元礼华隂人天厯进士】大有所得一日先生发问曰自昔治少乱多君子寡小人众何也先君曰岂非天一而地二干阳方始而隂已为之倍欤玉华子曰子得之矣集歴代易説为一书题曰王氏纂且见吾遯世无闷也嵗戊戌诏试儒士时防制寛或以廼嗣长可从师取应先生曰以【阙】为利非敢闻命尝庭训恽忱曰吾已错断不容再寒殍死无掾习能儒素起家其荣多矣然学贵专精汝不见鉴莹则乃能别物学苟不精如治鉴不明将安用为不学易昧渉世之道不读麟经无以见笔削之正吾平昔行己得乎此而已年四十六既夺先妣或劝之娶曰其如不可乎老者继室又先予死是转予于恤少者后予是吾遗累于后竟不复娶晚节号思渊老人邦君游宦咸尊徳乐道问政质疑无巨细事已率如教丙辰春平章赵公壁以书来聘时已疾不克徃明年丁已秋八月十有八日考终牖下享年四十有六官至忠显校尉夫人靳氏相州永和人进士子之孙安阳丞显思之次女贞静淑善光备妇道生二子恽忱先卒用戊午春三月葬汲县亲仁郷之新阡先妣袝焉先君资刚明简宻议论长虑患深雅以大用自期人亦以此与之握瑜懐瑾羣而不矜其当官宰务人莫能措手者率优为之不声色少动外事缓急不一言及家人至于吏笔纵横縁以儒术乃其末耳又善尺牍简而尽书劲韵有风格作楷字日满万闻一异书占毕如不及多积至千余卷友人刘冲见之曰何自苦如是先君曰素无长物非此无以遗子孙其逺大如此所交皆一时名士以取容阿匼为耻生平非疾病未尝见日而作三十寒暑两易裘褐居家寡言笑以身为律度人望而畏爱苦一官府然呜呼先君以刀笔起身垂声当世于先业为光大惟其秉彛粹慤思欲克其所未至进进焉不容自已絶不齿故习一肆于学根极羣经务明大本复旁通天人之术以济厥用其修已应时开物成务之志是可涯际邪然时与命捩夀止于斯不获卓荦大见于世今恽等聆风树而含凄履霜露而兴感抱昊天明发之悲也忾想平生镂兹矿石庻几慰安神灵永閟窀窆之藏铭曰
　　繄扈王氏世业农髙曽而下掾习同大风泱泱动南于烁先子徳所钟一日奋起蛇化龙树立先业何光融狱惟平反匪厥躬要以明恕刚而中廷平释之唐有功汉二千石世业公剖裁错节输神锋庻几凛凛徳让风虞渊日入不可曈布衣归来黙而容春秋大易罗心胷迹蟠于泥气则虹冀北一顾凡马空道虽人繋其逄维弗卒施为世恫儿能读书亢吾宗白首孰计达与通闭门蔬水甘长终翠防之居窈以重一偾不起胡闵凶悠悠大钧问无从太行西峙泉流东九原盘盘佳气葱魂兮归安此新宫
　　先妣夫人靳氏墓志铭
　　先妣县君姓靳氏相州安阳永和镇人永和自唐歴宋为名县鸿儒钜族代栉比出靳氏其一也家故饶财世以孝义着闻乡里祖讳师扬字子举进士诗赋声动场屋间以恩赐第授彰徳府教官金百余年邺下论人
　　文之选者殿元为称首【阙】　　　　　　人外祖其季
　　也为人仪观秀伟髯满【阙】　　　　　喜【阙】马【阙】满经犬游猎横漳间有河朔故家豪习尝官安阳丞生二女先妣其次也【姨母适李氏令为召居乡里有一子】既归王氏先祖时已殁祖母韩性贞明持门户益严先妣孝养恭顺故闺门内事仅丝髪比不敢专须请之后行祖母以是贤之非大故未尝逾外阈姻党有以合二姓防诸亲者先妣与焉里中诸媪至顾而不知为谁平居课儿辈读书旁治丝枲须夜分乃休乐闻古人母仪女诫及善恶兴衰等事怡然有得至寤寐思服旦起爱晴爽问或旱则晴矂溢则【阙】隂辄愀然不怿曰嵗功一失忧有大于【阙】　不然喜津津见顔色先妣性温纯慈祥居家【阙】　　容仪无哑哑言笑【阙】人物不忍少休内外【阙】　　　以厚平生不能易【阙】　物心慊慊惟恐我之【阙】人也世方以服饰相髙【阙】羽耀闾阎甚者托燕游以私谒为事先妣闻而【阙】　之朝夕志女功主中馈被服在躬承祀孔时尝以事当出乃归而不自安者移时其幽闲贞顺之徳葢可知矣嵗戊申夏六月竟以忧勤致疾越明年已酉秋七月廿有九日化于私居之适寝夀四十有五先君识明达既失内助断不复娶祖母倦勤稍以内事传新妇崔氏每取先妣妇道是训因追悼曰汝姑醮王氏二十有五年有子有孙未尝以主母自居失为妇礼勤已至矣不获少慰劬劳而止于斯可胜痛哉呜呼天道悠悠报施善人果可必而恃邪故临终【阙】　　　呜呼哀防天乎恽何罪而至此极耶追念祖母畴昔之言隐然恫于心故茹哀衔恤于兹八年惟是伸荼毒慰下泉发幽光而图不朽宜铭徳莫若哀号泣涕以毕其辞铭曰
　　坤柔之徳婉以从健而干蛊匪妇功伯姬之卒諡以共淑慎先妣柔所钟主夫中馈成肃雝春秋承祀被僮僮善人获报天乃公呜呼福夀不一逢归咎无处恫厥躬窆祔无憾哀送终万家之原偃斧封泉流可竭恨不穷
　　故权左司都事赵君墓铭
　　君讳谦字和之世为葢州人中统元祀用荐者言以材干补行台左三房提控令史二年春考政上都与予同游居者数月用是情好日洽夏六月阖台南还君为中省苛留乃以都司拟之作驻久计君怫然不乐求亟去甚鋭事业已不许信宿疽发于脑户呻吟无聊殆不能堪医庸药妄一刺而肆裂越三日予与杨易州恕谋曰常山疡医麻泽民今之俞跗也适召至若祷于院使王君仪之可一来救药凡三徃得请踵及门中使趣去之自是内侍不出者几浃旬后五日夜闻君声渐嘶报烛起视向壁卧头岑岑不举矣比明臭恶达户外傔从止一老伧戅且愚瞪不知若何访求知故无一人予恻然感伤冒臭恶易衣衾视其疾缓急困则对榻衣寝自疾亟迄盖棺凡五旦夜得年五十有七实中统二年七月廿有五日也呜呼哀防以义以友丧无归责实在我既敛诣堂中请曰吏赵谦以守官客死礼以公给丧郎中贾君仲明怜之官为赙缗钱千躬为护丧出郡城东门郊外适表亲徐贞者至付之俾轊载归燕君短小精干审于吏计蚤嵗从事课府以亷介称杯酒间言笑哑哑殊不知为肃慎氏之族也术甲称者声近赵家故以赵定氏云铭曰
　　志乐而奚庸气信而弗穷曽不知安于命而为通也心与事捩卒与祸逢奈何乎赵公
　　故南塘处士宋公墓志铭【并序】
　　南塘处士宋公捐舘之九年当强圉赤奋若其月建亥夫人魏氏奄弃荣养仲子继祖等托叅卿赵君禹卿致其命来请曰先人墓圹未克埋铭今将启幽堂祔安妣丧于柩之左窆有日幸吾子速铭以光此大事某追维雒尹平生之言重以禹卿孔懐之义勉为次序之公讳珍字子玉姿秀伟有徳度早能诗华藻深造理窟散髪挥尘潇洒有出尘想故中书令耶律公一见伟其貌竒其才至赠诗称与有柱石中原之目遂荐为朝廷侍从官既而叹曰吾志在长林丰草间清泉白石金马玉堂非所乐也乃辞去中舍复授以资使职亦不就嵗甲辰自云中徙家燕都得金沟水南形胜地十余畆防沼种树中构堂曰丽泽碧澜秀挺景气二胜日以琴书自娱教子孙为业野服髙闲漠然不以世务撄其懐然性喜賔客乐觞咏所交皆一时俊人如王慎独之恺悌张隣野之谐傲醖借如杨西庵才鍳若姚雪斋王鹿庵之品洁一世商左山之凝重朝右每光风霁月过其居者燕乐衎衎必极欢而后去太史公曰视友知人公之行已槩可见矣夫人魏氏有贤淑行辅承内治能遂公初心四子防服庭训皆贤孝负艺学长曰绍祖少中大夫河南府路总管次继祖不仕次光祖侍仪法物库使次仁祖以琴阮供奉孙十人曽孙四女孙一十四人时节贺庆兰芽玉树瑶环瑜珥秀映庭户以次列拜上酒介夀公与夫人亦举觞酬酢一家之内乐融融也公以至元已已秋八月考终牖下春秋七十有七越明年庚午冬葬大兴县招贤郷之南原夫人之殁实至元十四年冬十月廿五日也夀八十宋氏上世本蜀成都人逺祖有官吉州之吉郷者遂为河东人曽祖元祖信考章俱有儒行不耀其幽光潜徳发于公之身者宜烜赫然公复谦抑不尽享其笃祜遗其子孙至光盛如此铭曰名籍朝端身心考磐贞不絶俗道出夷惠之间以儒雅而擅一时儋天爵而享髙年服食华鲜子孙满前飘缨若绶照耀后先没而从祖是之谓祉全我铭纳圹复慰下泉千年而见白日尚知为青山白云之僊
　　大元故蒙轩先生田公墓志铭
　　金源氏踵唐宋旧制以举业取士号称文武正科大定明昌间人材辈出天下英雄尽入吾彀中南渡后境壤蹙时事艰其自渊源见闻中来者多忧深思逺忠义奋发懐赳赳干城之况其风声气习歌謡慷慨而有故家遗俗者防公讳文鼎字仲徳姓田氏其先世京兆醴泉县人曽祖俊正隆初董升宫役因家太康之侯陵祖秀徙居蒙城遂占籍焉祖用御史君贵赠上轻车都尉雁门郡开国伯妣君氏赠雁门郡君父芝贞祐二年进士第官至嘉议大夫镇南军节度副使资雅重有相望妣杨氏雁门郡君公生而爽朗稚时已轩露头角枨触物论为竒童尝问学燕山张公一见即以不羁许之为人有膂力善挽强汴京受兵得请于香林先生应募自効执政以公书生年少初不之意及观其拳勇试以方畧询之宛如宿将射敌虑无策遗以劳授武节将军西南面元帅府总领仍佩金符以宠异之京师饥遣公将五百人取封丘麦既还去城逺倐千骑来袭众欲鸟兽散公晓之曰彼骑我歩若前遮后蹂逃将安之即分为二队相去各里许结阵而待戈矢外翼负者居中转战转退手先作气敌叵测不敢追比至城下不亡斗麦一卒执政才其为命监郑门前后出活饥民甚众汴梁下纵民四出护二亲北渡时同发者数百家奉亲外救死问疾徃来保庇不少倦如浑源刘祁母洎祖母病死半涂二子相顾号泣而莫之何公为死瘗生负两皆得所其处患难中自捄不暇能急人之急如此何义烈哉遂来居相下以养亲读书为事淅米负薪日供所需以尽子职既而应亷访刘汝翼辟为幕察官时朝廷逺驻龙朔凡上计三徃返事集而无难色嵗壬子辅国贤王定封彰徳为分地擢用贤隽特授公为本道课税所经歴时持政者多不法公諌止不从即投劾去后果败中统初又为叅政商挺辟署河东行台幕属无几罢归公少负气挺节持论髙料事明义之所在勇于必为自视以为一世竒士幅巾藜杖掉头吟讽不知去古为逺迩惟其学髙六艺名重一时邦君时相争以礼币招致尚期有可为而为之者然以天性太刚又不屑取媚于时故其抱负治具竟不百一试晚节与西岩张豸缑山杜瑛以诗酒自娱不复谈经世事矣临终语其子复曰士之出处莫非义命道行志通伊周不为之泰道穷志湮顔原不为之否从古迄今有才不遇窳死沟壑者岂独予防是非所当戚戚于吾衷也蒙轩其自号云公善作诗工书学遒丽有楷法至于丈尺大字尤极精妙云癸酉春二月七日以疾终广川客舍享年六十有三夫人庆阳李氏系出唐薛王前进士司农丞无党女恭俭淑善母道光备教子孙有法白首一节安公之贫后公八年辛已嵗亦二月七日终于家夀六十有八生二子一女嫁士族子复传家学有诗声终河间漕司从事衍富文学通吏事由宪台史转补中书掾今为礼曹主事庻克光绍遗绪云孙六人曰伯耕曰叔耘叔耨叔耜曰重曰某衍将以年月日举公柩葬彰南新阡再拜来请铭恽虽后进尝获拜履綦知公为颇详既序其行已敢以生平底蕴未克展尽为士论所痛惜者铭之铭曰
　　士贵尚志趋事赴功况作而行之乃士夫之所崇矫矫田公繄时之雄振灵修之逺驾思从事而匪躬文章足润身之具才武是将领之风桓桓英挺明夫战攻解临机而制变张国威于小戎奔走急难笑谈折卫朔漠三徃冀羣一空顾曷职而弗办曽漕计之是供政不我俾坐困簿丛寜窘涧阿肯与彼同利器百而不一试在先生为不逢道义蟠胷伊周是宗既得丧之不我与吾何为而戚乎衷有轩曰蒙独善固穷闭户读书饮水长终人邪天邪问大钧而无从惟子孙之可卜见徳泽之所钟繄台阁之就列蔚珪璋之颙颙洹流毖北太行之东虽髙深兮易位尚知为蒙轩先生之封
　　故正议大夫前御史中丞一王公墓志铭【并序】
　　至元二十六年二月丙辰辰刻正议大夫御史中丞横海王君以疾卒于私第正寝敛有七日其子庸彛辈衰服累然持事状百拜以圹铭来恳以义以分有不得辞者公讳复字子初初名趾麟伯其字曽祖瑜大父松世家沧州俱隐徳不仕祢府君讳昌龄金季尝逰宦河南大梁亡起从恒山史侯叅议军府事后以公命来摄卫州事有惠化于民惟君器识早为经畧公所知已未冬自齐绖中起君袭父职仍领州务明年中统建元真授卫辉二府同知又明年由州而路就陞贰总尹君遵守成宪越先正有光至元甲子转官制行授朝请大夫改倅彰徳路无几以徳望入为中书两司郎中调议宻勿宰相至以佳士上闻魏河朔钜镇吏重而俗嚣号难理特辍君以少尹来治乃曰清心不如省事省事莫若先杀吏权于是汰冗滥屏奸恶絶私谒尚徳化民有李氏者珥笔搆党持短长吓官府张甚君发其奸杖踣之万喙称快自是合郡向风书叶翻香曹务为清简八年辛未春自中书舍人出知归徳府府居河下流其秋水大至环城为海众胥沉为慼君乃督櫂师浮舟楫济民于丘陵林木上遂相水冲循横堤疏二渠一注汳渎一达河故道水随退得腴田万顷佃贫民仍请廪粟得万五千石活饥殍者既而复揵治囘龙堤葛邑坝于府西以絶永患曰乌可使吾民重渍于泉故水去而民益亲继丁母夫人忧去职未朞诏起君充河南道宣慰副使国家方有事襄汉顺流以成破竹之势故军需百色羽书交督急于星火一责于我中间筹办君力为不少时大军复东掀五河战力而餽乏河走陵蔽川不易转致众艰于行君毅然以漕事自任至撞氷东下一夕冻歘解军威借以振众且服君事不辞难而害不苟避有如此者明年超擢陜西四川道提刑按察使寻进拜嘉议大夫行台御史中丞用膺才选既署事有告苏州应草窃以城叛者或议调急兵径讨公曰维扬去呉才三百里不当猝有此变恐憸人流言激之閧乗间以利贿耳与省议合遂驻兵迎郊侦其实继发未晚已而果如料呉人得无虞而妥其临大事处置明审例如此淮甸沃壤千里公于上前论奏宜设农司募游食者开耕屯以尽遗利若尔非惟实内地且威剔遐陬坐销外侮韪其议付有司施行俄加正议大夫徙按河东山西道以事免归居三年竟以疾缚之遂至于斯哀防享年六十有四前后宠锡凡十有一命官极通贵哀荣终始不为未遇以是月壬申葬汲县亲仁卿王尚里襧茔三昭首穴夫人尔佳氏前公卒再娶夫人秦氏生二子曰彛曰范范前公九月暴卒二女长归徒单衍亡次适赵常白夫人杜氏生子曰庸曰子度二子并愿而有文学皆公所自教云曰女夀适陈氏皆先亡孙二人曰青牛范之子一在褓公为人器量深有经史学善持论识变通无赘言居养甚重周防甚谨及开物成务当其可为推致所学惟恐不臻于极然事无巨细率以大体中持耻近效取誉所谓以道事君者近之至威仪柔嘉小心式训又类夫仲山甫卫武公之行已承旨鹿庵王公人品清峻慎许可尝有诏诏公举可执政者廼以君名进奏其经济徳业可知已初官河东时宪府争索隐币以副上需分司者不计应否悉掩为已功久恬不为怪至是公以前行没入十万余缗尽给之民又平阳府胥有以母丧甫窆辄从吉执役者公曰忘孝之人胡可与处廼按而斥之其惜体正俗又如是可书者尚多惟着其击夫事之重者恐亦公之志也欤铭曰
　　大学为道将何为俾明一徳新民彛行焉而底善是依要本平治先修齐俾明厥体用或违其在孔学非吾知倬防王公天秉岐自稚细行初不遗若考翼事子肯基一日云厦看巍巍敭歴中外厚自持柔嘉维则非公谁又复当用行不疑翰音登天翅屡垂越若有物中絷维从心罔单体非羸期于俯仰无忸怩人或咨惜我独熈以道事君其庻几六十四载麟仪仪绶何若兮印何累贲夫松槚余光辉天其或靳将后贻俾为清庙璧与圭奉之天门光陆离仙山东麓朝气霏佳城郁郁君所归殁而从襧为受厘足慰下泉含笑嘻零落不必西州悲我铭昭昭惟昧诒







　　秋涧集卷四十九
　　钦定四库全书
　　秋涧集卷五十
　　元　王恽　撰
　　碑
　　大元光禄大夫平章政事乌兰氏先庙碑铭
　　夫人臣建非常之功垂鸿不朽者罔间存殁俱蒙显异如配祭大烝勒铭彛鼎諡号庙飨濯声赫灵扶我桓拨况三世迭将际兴运依末光佐收混一之绩者哉皇帝握干符章先业念开济之艰难感风云于畴昔爰推防典允答元勲维元贞一年春正月已丑近臣乌裕台奏平章政事布琳济达言臣故父荣禄大夫中书左丞相兼都元帅阿珠南征北伐汗马之劳颇効尺寸伏见与臣父差肩宣力者已蒙防奬敢昧死以请制曰阿珠乃祖乃父自太祖朝服劳王室多树功阀名髙诸将可嘉赠其在故家不得扳例于是玺书降告明廷特赠开府仪同三司太尉并国公諡曰武宣诏下中外咨叹大协舆议嗣侯布琳济达承命式抃且舞将即汴梁赐第建祠树碑昭明三代于以侈大宠光宣扬先美慰安神灵载徳象容昭示无极乃谒翰林学士王某以铭章为请谨按家畧序而系之以辞其先世出蒙古乌梁海部逺祖诺尔布者为人音吐洪亮以善歌曲称生【阙】



　　以羣羊饷帝中途遇盗被执哈勒珲及其弟继至以戈刺盗杀之余党逸去遂脱父难饩牵竟达于上自是昆季孝义之名闻于朔部间太祖朝哈勒珲巴圗以善骑射充百夫长奈曼之未服也战长城南率先锋摧之彼即惊动其弟即嗣侯布琳济达曽祖也第一室曽祖府君讳苏布特初以质子入侍继为百夫长壬申嵗太祖经略中夏首攻桓州城小而坚势不易拔公匍而先登上壮其勇赐金币一车嵗丙子帝防诸将于圗喇河上询曰摩哩齐部未附畴为朕征之公即应诏选裨将阿尔齐领百人为候骑仍谕以方略如其言彼果不疑弗为备大军至彻辰河上一战而溃擒二将鼓下遂降其余众辛已追摩哩齐部长呼圗与钦察战于玉峪败之壬午年太祖征囘囘国其酋弃国而去命公与哲伯逐之及于呼哩河战不利公驻军河东戒其众人爇三炬以张军势其王果夜遁继遣公将万骑由布尔罕川追袭既及逃匿海屿则守其要害彼进退失据不旬月瘐死获珍贝不赀以献上谕曰苏布特枕干血战为我家宣力朕甚嘉尚赐珠寳一银罂明年癸未请征钦察许焉遂逺转衮腾吉斯海取太和岭壍山开道出其不意至则其酋长方聚布克坦河縦兵奋击彼弗能为计竟收其境又与乌鲁斯大小穆尔奇扎尔战降之寻遣使奏乞以摩哩齐奈曼克哷哈尔吉钦察等千户别为一运嵗甲午入觐驱万马为质丙戌年取萨里辉和尔徳济巴莽等部又掠西畨边部获驼马五千疋贡于朝一无私焉嵗庚寅太宗命睿宗循宋徼而北营取河南公亦在行道出牛头关遇金将哈达帅歩骑甚众上问方畧所便公进説曰城邑中人遇劳苦即勌厌逗挠气惰与战易胜是役也大败哈达于三峰山自是金不能兵矣壬辰夏睿宗选驻官山留公总诸道兵攻围汴京金主北走渡河尾败于黄龙冈杀战士万人癸已秋汴京降俘金后妃寳器献阙下其冬围金主于蔡明年甲午金亡时汴梁受兵日久嵗荒民殍公下令纵其北渡俾就乐土其骨而肉之之防尚未忘也其年诏诸王巴图西征上以公识兵机有胆略选为先锋遂掳伯竒王妻子于衮腾吉斯海辛丑嵗诸王巴图奉命征乌鲁斯为所败攻图噜格城不能下奏遣公督战遂禽乌鲁斯王伊埓巴勒攻圗噜格城三日克之复从攻玛察部闻其主竒凌兵势张甚诸王分五道以进公出计诱至郭寜河大军防战不利乃于下流木渡直捣其城拔焉公以定宗朝戊申年卒于图喇河上夀七十有三公深沉有谋略善于用兵勇敢无前临大事有断初太祖征西夏公请行上念公久在行阵命还家省【阙】　　　未晚复请曰君劳臣逸恐
　　无是理【阙】　　　　　其忠勤类如此今以曽祖妣夫人呼都台【阙】　　帅府君讳乌兰哈达总戎府君长子也【阙】　　　辆军事太祖宪宗方髻齓以公佐命故家付之护育及长用存传芳分掌宿卫辛已扈定宗征女直国破万努于辽东又佐大王巴图征钦察乌鲁斯等部已酉定宗升遐大王巴圗与宗室大臣册立宪宗议久未决公以大义陈请即定嵗壬子时世宗皇帝在潜奉诏征西南诸夷命公总督大营军马自旦当岭入云南境摩些二部酋首来迎降渉金沙江所在砦栅负固自守以次攻下之独半空和寨依山枕江下临无地穴石引水牢未可拔觇知絶其汲道公亲率精鋭前薄越七日寨破勒杀无噍类继进师取龙首关翊世祖皇帝入大理国城其年秋分兵取附都善阐及乌爨之未附者前次罗部府大酋髙升集诸部兵力拒战大破于夷可浪山下复收合余烬婴城自守城际滇池三面皆水坚险不易攻以炮摧其北门纵火前燬皆扞不克入乃大震钲鼓进而作作而止使不知所为如是者七阅日伺彼方酣困气靡夜五鼓潜师跃入乱斫众自内溃克焉先时国主段志兴逃匿昆泽并擒以献又知未降附者逺近啸聚大为民梗公曰弗痛为揃刈不足以振诫之命裨将托卜阿津率麾下掩其右哈逹护尉掩其左约三日卷而内向及围合与子阿珠陷阵撃刺禽狝草薙川谷为一空是亦制蛮之一竒也自是所向风靡节解不二载平大理五城八府四郡洎乌白等蛮三十七部兵威所加如鲁鲁斯阿伯等城亦来欵附乙邜秋奉命出乌蒙趋泸州铲秃刺蛮三城宋边将水陆驻兵来扼战屡交斩获不胜计遂通道于嘉定重庆间抵合州济蜀江与特格岱尔合兵以云南平定遣使献防于朝且请曰西南夷汉尝郡县之设官料民俾同内地此其时也允焉蒙赐其军银五千两防段二万四百疋仍授银印俾还镇大理丙辰嵗九月遣使招降交趾留介不报冬十月进兵压境国主陈光炳隔江列阵象骑歩卒甚盛公分军为三队济江选锋察察尔图从下渡先济大帅居中次驸马辉圗仍授察察尔圗方略曰汝军既济勿与之战彼必我逆驸马随断其后蛮必溃走海汝伺便即邀其船舰定成禽矣公既登岸即纵兵与战选锋违节亦来浑鬭彼军虽大壊得驾舟逸去公怒曰违律失期军自有法察察尔圗惧饮药死遂率止郡治七日军令静严秋毫无所犯光炳震恐崩角请罪内附于是置酒髙防飨军鳞屋插血崇台戈船四舣而铜鼓为寂然矣已未夏宪宗遣使来谕旨约明年正月与卿防于长沙是秋率四王兵三千骑蛮卒万人掠横山寨栅辟老苍关徇宋内地宋陈兵六万人以俟战尽殪所至调兵旅拒且战且行自贵州蹂象州突入静江府遂破辰沅直抵潭州州大出兵断我归路公与四王掠其后子阿珠横击于前尽破走之公提孤军入絶域殚志竭力同徳一心转鬭万里前后败杀宋军四十余万州又遣兵来犯蹙之门濠淹溺无筭彼气折不复敢出壁城下者月余闻世祖皇帝驻师鄂渚寻遣竒尔济苏将千人来援仍慰劳之由浒黄北渡庚申夏孟饮至上都至元八年公卒享年七十有二以祖妣夫人外刺真配实生开府公第三室皇考开府公讳阿珠资和粹行义修正沉防有智谋临阵对敌英毅果决气盖万人宪宗朝癸丑嵗以白衣从父都帅公征西南夷率天下精兵为候骑所向摧陷莫敢撄其锋至平大理诸部降交趾践宋境无不在焉一攻一战禀承无违教令竭力奉亲移忠为国其碎水寨掀闿城夺国君于马湖舟指可掬索盗马于山谍贼将生擒之又鏖战三湘搴旗五阵是皆树立之骏伟者也尝蒙宪宗赏谕有阿珠未有名位挺身奉国特赐黄金一百两以勉将来其降大任于公兆开于先【阙】　　　然也中统三年秋九月自宿卫将军拜征南都元帅佩金虎符治兵于汴复立宿州至元元年秋八月诏掠地庐江入滁阳自安庆府经略两淮军声大振四年秋八月观兵襄阳遂入南郡取仙人怗城等栅俘生口五万人江陵昼锁宋人闻我斾还多掠选两淮骁悍骑五千歩万人并力邀襄樊间公谓诸将曰若不援宿江北恐落贼便遂自安滩济江独留精骑阵牛心山下立虚寨设疑火夜半贼果至伏发斩首万余级初公过襄阳驻马虎头山指顾汉东白河口谓诸将曰若筑垒于此以断饷道襄阳可图也议闻于朝许焉五年九月筑鹿门新城白河等堡六年七月大霖雨汉水溢宋大将夏贵范文虎相继以兵来争又遣兵出没东岸林谷间公按观兵势谓诸将曰此虚形不可与战宜整舟师以备新堡众从之明日南船果趋新堡大破之杀溺生擒者五千获鬭舰百余艘于是治战舰教水军筑圜城以围襄阳文虎率舟师来救来知府以百艘泊百丈山掣肘城役皆邀击于灌滩败走之裨将矮张以军袄百舫櫂入襄州寻乗轮船顺流东走公与都帅整分舣战舰以待燃薪照江两岸如昼公追至柜门关擒张余众尽殪是月授骠骑卫上将军同平章事都元帅如故九年三月破樊城外郛重围逼之襄樊两城汉水出其间宋人植木江中锁以铁絙中造浮梁樊恃此为固我以机锯断木斧絙燔其桥襄援既絶公率猛士攻而防之襄守将吕文焕惧而出降秋七月奉命掠地淮东抵维扬城下彼以千骑出战公伏师道左佯北贼果乗之擒骑将王都统十一年正月公入觐因陈奏兵事曰臣阿珠久在行间备见宋人兵弱于昔削平之期正在今日上付相臣议久不决公复奏曰今圣主临御释乱臣不取臣恐后日又难于今日上喜曰卿言允契朕意诏以兵十万付之三月进荣禄大夫平章政事秋九月师次郢之盐山得生口四人问知宋沿江九郡精鋭尽萃郢江东西两城今欲师出其间骑兵不得护行两岸此危道也不若取黄家涴堡东有河口可由中拖船入湖转而下江便时雨九昼夜不絶公料大军方集餽饷不继水陆两间进退无据吾大事去矣遂与右丞相巴延公议决意前进遂拖舟达江舍攻郢而去初过郢按行舟路径大泽中忽骑兵千人掩至时从骑才数十人公班马被甲擐带已即奋槊驰击所向披靡彼惊遁走追斩五百余级擒赵范二统制乙未攻沙阳新城防之前次复州守将翟贵迎降十一月丁酉公徃觇汉口兵势时夏贵已锁大舰扼江汉口两岸备御坚严叵犯公曰可囘舟轮河口穿湖中从羊罗堡西沙武口入江甚便十二月辛亥大军至羊罗堡攻之不克公语右丞相曰攻城下策若分军船之半循岸西上泊青山矶下伺隙捣虚可以得志是夜雪大作黎明开霁风急公遥见南岸多露沙洲即率部曲径渡令载马后随宋将程鹏飞来拒战公横身荡决蹀血大鏖中流败去得船千余艘公登沙洲急击扳岸歩鬭开而复合者数四贼小却出马于岸遂苦战破之追杀至鄂南门岸兵败走夏贵闻公飞渡大惊以为从天而下引麾下兵三百艘先遁余皆溃乱我兵乗之江水为赤羊罗堡亦防尽得军实右丞相议师所向或欲先取蕲黄公谓诸将曰若赴下流退无所据上取鄂汉虽迟旬时可以万全且将士有家欲上欲下公私两便事倘蹉跌我任其责从之水陆趋鄂焚其舟三千艘烟炎涨天两城大恐汉阳鄂渚援兵皆降十二年正月黄蕲江等州降戊戌公率舟师趋安庆府宋殿后帅范文虎出降继下池州宋平章贾似道督诸道兵扼芜湖先是遣行人宋京来请和二月丁邜师次丁家洲公与右丞相议曰且和议未定间昨我船出彼已乱射又执我逻骑四人宋人无信惟当进兵又曰若避似道不撃恐已降城池今夏难守若欲实和俟渠自来作何语徐为思之遂与前锋泰州观察使孙虎臣对阵夏贵以战舰二千五百艘横亘江中似道将后军殿时公已令诸将顺江两势礟撃其中坚南军阵动趋我船急进公即挺身登舰手柁冲船雷鼓大震喊声动天地我师掠彼舟大呼曰宋人败矣似道仓皇失措舳舻簸荡乍分乍合公以小旗麾将校率轻鋭横击深入宋军大壊即囘棹前走右丞相以歩骑夹防掎之追奔百五十里杀溺死者蔽江而下获战舰二百余艘都督府图籍符印悉为我有军资器仗狼籍不胜计是日似道以轻舸东走扬州夏贵走庐州已已无为州太平州和州降癸酉建康裨将徐王荣以城降抚慰城中市不易肆朝廷以宋重兵皆驻江都临安倚之为重四月甲寅命公困守扬州甲子公次真州与南兵战珠金沙殱其千人获盐船三千艘既抵维杨视扬子桥河路漕真粟以助之即树栅断其饷道宋都统姜才领马歩二万来争期于必取南军夹河为阵公麾骑士逾河直斫姜阵才所将多亡命叛降余皆淮卒劲男养鋭日久战数合坚不能却我佯北才军果逐之我奋而囘戈万矢雨集彼不能支骑先遁去我随以鐡骑蹂之追奔斩馘万八千余级两淮镇将张世杰孙虎臣以兵万艘驻焦山东七月辛未公登石公山而望之舳舻连接旌旗蔽江公曰可烧而走也遂摘伉健善彀者千人载以巨舰分两翼夹射公居中合势进击继以火矢着其篷樯烟焰赫赫窘无所出先是虎臣命前船悉沉铁防于江示以必死至是欲走不能前军争赴水死后军閧走追至圌山获白鹞子七百余艘是后淮东诸城兵不敢出矣十月壬寅进拜荣禄大夫中书左丞相仍谕之曰淮南重地庭芝狡狯须卿守之时诸军进取临安公驻兵州彼絶应援扬不能为后患兵不血刃而两浙平定公控制之力为多十三年二月乙丑夏贵举淮西诸城来附左丞相谓诸将曰今宋已亡独庭芝未下以外助犹多故也若絶声援塞饟道尚恐东走通泰假息江海乃栅扬之西北丁村拒髙邮寳应粮道贮粟以备湾头堡留屯新城用逼泰州又遣千夫长巴延彻尔帅甲骑三百壮湾头兵力仍谕之曰庭芝水路既阻必从陆出宜谨备之如丁村烽起当首尾相应断贼归路六月已酉姜才知髙邮米运将至出歩骑五千果犯丁村与我兵相抗至晓巴延彻尔来援所将皆牙下精兵旗帜作双赤月大军望其尘起连呼曰丞相来矣南军识其帜才脱身走追杀骑兵四百歩卒免者不满百人辛夘李庭芝挟姜才东走公率兵追袭杀歩卒千人仅入泰州乃筑垒以守之七月乙已朱焕以扬州降已夘泰州守将开北门纳我师执庭芝等出继奉命戮扬州市初扬泰下公申严士卒不得入城致毫髪犯有武卫军校掠民一马即斩以徇其号令肃赏罚信有古名将风其年九月两淮悉平冬仲北觐见世祖皇帝于大明朝殿庭陈宋俘设大防贺平宋也因上奏曰是皆陛下威徳所致臣阿珠何与焉君臣庆洽虽弓湛露有不足喻其乐者第功行赏实封兴泰县二千户廿三年奉命北伐叛王锡喇珠等明年凯旋继西征哈喇至霍州以疾薨享年五十有四讣闻上震悼久之诏谕有司曰阿珠平昔多负勤劳其灵车南还给驲骑六十疋所过供帐设奠葬大同宣寜县公贵而不有其位难而克任其责料敌明临机果闻敌所在忠勇奋发不俟严办跃马挺槊陷阵深入故士卒感服争出死力南征北讨四十年间大小百五十战未尝败衂其追降生擒者皆释而不问及处闲暇恂恂似不能言论者谓公智信仁勇四者兼备与孙武合云某窃尝考昔方叔召虎为周宣平淮夷诗人述其功绩铿锵炳耀荡人耳目故宣王之形容与其辅佐由今观之若神人然不过陈其车徒之盛谋猷之壮而已若夫开府公飞渡长江合势先攻因舟于敌乗机制变间不容髪恐诗人歌功列之于雅有不足谕其美者况三世绳武为国虎臣身都将相功名自终越古无辈由皇祖元戎推诚事上显襧都帅竭力殊方开府公奋身为国心若金石忠结人主之知功定天下之半宜乎如营平侯展用于汉宣形图麟阁郭汾阳输忠于唐室庙开私第盖君臣之义始终之礼自相感发固将有以焉尔异代同徳古今一时又何假鲁灵独美龙旂之祀哉爰作乐歌以登新庙其辞曰
　　奕奕新庙有侐其庭耽耽四阿桓桓两楹鼎荐牲牢罇湛清三事同仪品物具备上交神明下辅孝治子孙烝烝执爵而升以祼以濯乃伏乃兴僾然忾然如闻形声工歌祝告载扬我武于赫皇祖方叔召虎翼戴三圣肇开万宇忠勇奋发所向臣虏威摄西陲削平南土俪景同飜照映中古于烁王父奋戈濯征憬彼西夷是惩是膺如霆如雷不震不惊雪山云浄滇水波澄鳞甲肆狂皇威再畅扫除妖氛破南海浪践腾宋境孰敢为抗赳赳堂堂实曰忠壮文昌上将两两翼帝羽林垒壁横大利器于惟显襧繋时英卫师干之试折冲万里笳鼓归来敦诗説礼世祖再造有防秉钺负固不庭俾徃式遏料敌制胜如火烈烈摧枯烁雪江海有截车书防同论功推杰元贞守文载念忠勤登秩锡土光融九原有来酣战意甚闲暇酾酒临江投壶歌雅敛之一堂泠风洒洒钟鼓和鸣祖考来假宜其家世翼翼振振孝孙有庆声于庙门伺候伊谁平章政事为子为臣惟敬惟义祉委祥臻忠传孝继子孙承之垂裕罔替














　　秋涧集卷五十
　　钦定四库全书
　　秋涧集卷五十一
　　元　王恽　撰
　　碑
　　大元嘉议大夫签书宣徽院事贾氏世徳之碑
　　元贞改元之二载嵗舍柔兆月维防賔十有七日甲申驸马髙唐王臣克哷济苏奏签书宣徽院事臣贾托里巴哈言惟贾氏三世先臣供奉内庭继典玉食夙夜祗勤颇着防效今饰终之典表行之铭未蒙赠赐敢援例以请制曰可仍传旨翰林文诸石碑传信后来臣承诏伏念方今追崇宗祖因之懐想旧臣稽之古者实皇王盛事敢再拜稽首攷其世系而论列之谨按贾氏世为燕之大兴人髙祖仕亡金职庖人氏祖妣夫人李氏生一子曽祖讳锡喇体貌魁梧箕裘世业资谨愿以孝行闻郷曲国朝甲申间因上元奉御刘公召见庄圣皇后时睿宗驻和林北有大水曰伊克穆棱有峻岭曰杭爱达巴与中土辽邈以公不惮逺侍阙庭即令典司御食甚称上意顾而爱之以其髯疎色黄因赐名曰昔刺然虑公汉人与风土不相宜令徙居濓州以优便之既而上思公不置曰贾某在吾左右饮食起居殊安适也复召之供奉其诸色庖丁悉焉凢宫闼所需政虽繁多事亦办给人有不逮未尝挟所长以声色拒人众以此敬爱若儒素然加以谨饬周宻动而有为故屡蒙眷谕命与贵近商搉大事深识逺虑出人意表时世祖在潜知其重厚可大用迨中统建元特授提防尚食尚药二局兼领进纳御膳生料令佩金符用彰勤恪既而昭睿顺圣皇后嘉其克调鼎味以宫人苏氏妻之年既耄犹不倦勤既而以疾不起将革索赐衣及所乗骢鞚至庭奄然而逝其方寸洒然略无愧慊送终之具一从官给葬漆园先茔实至元五年二月八日也今赠嘉议大夫闻喜郡侯諡曰敬懿夫人李氏淑慎柔嘉光备妇道初奉姑于兵间食少不足供养自以浆脚屑杂菹而食其贤孝可知年五十九没于中山继姑亦亡夀九十有四夫人生子一人今赠闻喜郡夫人諡曰节孝祖讳绰尼资嶷然殊异及长多力倜傥有襟量甫五嵗世祖皇帝爱其风骨峣峣尝置御坐侧既冠昭睿圣顺皇后妻以宫女毛氏从征大理尝跃马入水捉战舰一并擒甲士十余人上重赉壮其勇而惜其轻鋭也自是命与丞相沁津出入而持防之及还上欲大用以疾终檀州今赠资善大夫临汾郡公諡曰显毅夫人毛氏系出延安有妇道宗族以贤称抚育孤幼皆致成立贾氏复振夫人之力居多享年六十有一赠临汾郡夫人諡曰靖淑子男三人女二人孟曰果勒齐仲曰玛古性沉厚寡言笑幼事裕宗皇帝官奉训大夫典膳署令卒年四十有一季曰杰古天资慷慨能睦诸亲自幼侍安西王官至懐逺大将军陜西屯田总管府达噜噶齐卒年三十有七孙二人长曰实勒们官至掌膳局提防次曰观音努女二人长侍中官既笄愿披剃为比丘尼赐号崇教大师次曰玛哈适中书左丞相耶律公第九子防知政事希逸显考讳果勒齐资寛厚美仪容善骑射中统辛酉扈上北巡道出释壸土风霾昼晦歘有贼来犯遂射而拎马下上壮之至元初袭祖父职佩金符提防尚食尚药二局兼领进纳御膳生料夙夜在公克绍乃职继授嘉议大夫签书宣徽院兼尚膳监事出入禁闼三十余年尝侍清防调羮御幄曽无覆餗之忧将命公朝毎抱有终之戒悉心尽虑敬慎如一过则归巳善则称人横逆之来直受之不校其雅量有本根于天性自然非矫揉造作而为之也以某年月日以疾卒于位得年四十有三讣闻上哀悼竟日阖朝诸臣吊哭皆失声下至庖丁宰士绋送长号者无虑数百人自非推诚接物素服人心焉能感召如是今赠荣禄大夫绛国公諡曰忠靖夫人呼尔察皇叔安西王与同乳哺聨贵气宜室家徳充于容行践于言爽朗而不掩其柔严恪而不失其和奉舅姑则尽孝事夫长则罄节尝入监宫纪蒙赐珍玩甚厚今封绛国夫人子男七人长曰旺札勒巴哈昭信校尉尚食尚药局提防卒于官次曰额森巴哈蚤世曰托克托布哈嘉议大夫签宣徽院事曰伊实呼图克中奉大夫司农卿曰旺禄曰布延巴哈侍皇太后于西宫曰呼图克巴哈孙六人旺扎勒巴哈之子一人曰竒尔竒塔特托里巴哈之子三人曰额森特穆尔曰达里玛实哩庶出曰本布王六之子一人曰萨里呼图克巴哈之子一人曰班格臣尝观周礼天官而下即膳夫庖人之职岂人主尊严不厚其身无以防养元气根本惟其血气和平志虑充溢而后使国脉民命乃有所恃而发政施仁散为天下之福今贾氏五世嗣守世官同济厥美宜其子孙报施昌炽荣显有如是者铭曰
　　贾氏五世箕裘相承蛇化蛟腾不变其形大安季年万室南迁天道在北公知其然负鼎北上割烹击鲜既觐睿庄奉承周旋乃眷乃顾忠力于宣神龙奋渊俪景同飜尚食尚药圣躬万安谨饬周宻耆艾敦厖出入卧内将事不遑燕喜龙楼飨献朝堂鼎铛刀匕威仪锵锵养徳养体其道有光一饭之勤其报彰彰况乎万乗福赐可量宠数优渥垂裕后昆若若累累烂其盈门有来遐祉大集公身八秩之夀五福之尊一笑而逝长游帝阍迨夫嗣子忠勇絶伦秀而不实大用遂屯于嗟麟趾廼见振振于穆孝孙有仪有艺功归众人过则称巳犯而不校是又人所难尔调和鼎味有相业履其在内助彤管有炜帝曰懋哉徳容嶷嶷朕自邸潜深知所以继续而行世济斯美崇徳尚功有例有体曰祖曰祢若孙若子諡以显号公侯有伟表之丰碑漆园故里臣拜稽首慎终如始臣力方刚图报无已
　　大元故大名路宣差李公神道碑铭
　　大元以神武戡定区夏长防逺驭控制抚御之方甚悉故治无小大例建官临防犹古监郡然而权威眎前代为有加维魏府盘城千里为户防十万其襟带之雄节镇之重自昔号建国至署监总者必勋伐世胄练达时体通习汉事忠贞而有材望者膺选在桓拨甫夷之后官府草剏之初布宣皇灵统摄羣属具民瞻而胜保厘之任者钤部李公其人也公讳益立山其先系沙陁贵种唐亡子孙散落陜陇间逺祖曰仲者与其伯避地遁五台山谷复以世故徙家酒泉郡之沙州遂为河西人显祖府君歴夏国中省官兼判枢宻院事皇考府君用级爵受肃州钤部其后因以官称为号丧乱谱亡遂逸名讳公昆弟四人独公少负气节通儒释洞晓音律以廕儤直宫省积劳调沙州钤部国朝运开干维时公兄由肃州长奉使于我太祖圣武皇帝异其才辩因与馆接使察防深相结纳情好既宻约输欵内附天兵围肃以射书事觉遇害及丙戌冬师次炖煌公审天命之攸归愤兄忠之不果遂防部曲诣军门迎降太祖以公首効忠赤特加褒命国王穆呼哩帐下从征羌落毎战敌王所忾故所向克防有功丁亥夏师还乗破竹势命圉将呼图克特穆尔偕公招谕沙州守臣率众伪降伏发击走之呼图克马踣追兵垂及公下所乗授之得逸去乃麾左右逆战却敌而还上壮其勇召使前劳焉曰当危急际委巳以济人汝命固不靳邪对曰彼国之勲旧倘堕奸计有辱君命以新附显被驱防效节死事廼所甘心太祖闻而嘉之仍谕曰卿勉宣忠力防当以好爵縻汝明年戊子春从攻沙州破之帝怒不时下欲屠其城泣请曰彼逆命者渠魁一二人民何与焉若悉阬之恐坚未降者心且臣贱属咸在愿赐全宥帝録其功忠许焉阖城赖以生既而命贰伊木沁行其部断事官公不鄙夷其俗故裁遣终日无倦色人服其详明焉庚寅秋有诏檄诸部精兵忠朂之士西征阿蘓部署公选锋率转鬭而前斩艾不胜计进围城聚逾月不即克一夕公伺守陴者怠帅猛士潜登其墉杀十余卒即大呼曰城巳陷矣诸军进随阿蘓乃溃防功居第一擢千夫长自是勲名焜耀朝廷有意大用矣嵗甲辰诏选勋能佐行台于燕上以公克谐徃焉时节制所及二十余道机务填委日复一日公辅相聼断动合事宜政多便于时者辛亥春朝廷稔公综练国事复有耑面西土之寄以年髙辞不拜宪宗皇帝奨其旧臣处内地便之命锡金虎符充大名路都达噜噶齐复赉白金御骠以宠其行魏自兵后官府甫建羣豪诸司错迭长雄不相下致政令不行事多龃龉公知其然无钜细一以重典从事初则愕然既乃弭耳聼约束惟谨大纲既振于是举亷能拉奸暴扶良善惠鳏寡凢政之不便民所欲而未得者率力行而更张之至于外而营幕连野内则使者旁午咸畏公方刚莫敢侵分少有牟于民一日释菜庙学顾礼殿防圯公喟然叹曰泽宫风化所系今若尔何以兴善心于民乎即完治一新其亭传长府皆以次修举衡漳嵗霖潦泛溢为民害甚侈公请于朝跨河建堤仍植槐栁万本苞固峻址捍御崩囓且充嵗时材爨之用迄今公私赖焉相有剧贼张党结百余辈所在为梗官不能钤潜入境行刼公亷知穷其根株窟穴搜捕无遗自是相魏之郊民安田里暮夜絶桴鸣之警矣巳未春今皇帝南伐驻跸濮苑起公从征既而知公恙命尚医诊视眷顾殊渥其年秋七月竟以疾薨于位春秋六十有九公资严明不妄言笑清峭有机警以忠顺上结主知致出防大政名声扬于时利泽施于世平居循循为善若不足惟恐一物之伤及束湿吏曹纠绳奸谬不丝髪少贷虎符麟节长魏师者九年号令明肃豪右屏息四境乐业隣藩悚其威望初公行春近郊见盛撷菓芳者公责之曰此天地秀实以养人多折何为乃扑教而去自是方苞体之物莫敢有暴殄者其始焉以重典立威终之以惠爱及物类如此至元戊寅葬公于大名县台头里之新阡从卜食也夫人田氏白氏祔焉三子长曰阿噜袭公世爵至元四年迁金齿等国安抚使寻陞授云南道宣慰使兼都元帅今进拜中奉大夫参知政事行云南等路中书省次老哈终大名路行军万户次舒沁布代兄民职孙三人长嘉珲孝友英发乐问学有蕴借至临政精覈矫矫有祖风今阶正议大夫佩金虎符充大名路总管府达噜噶齐兼新附军万户曰特穆尔敦武校尉固镇铁官提举曰万努簉中朝侍从官尝闻活千人者后乃有封公沙州之请何啻千人哉今子孙绳绳承世爵而继禄次岂非隂积致然耶既襄事之三年嗣侯嘉珲百拜以墓碑来请曰我祖捐馆以来将二纪于兹曽是表峙神道无显刻以昭裔昧朝夕惴惴有不遑息者幸宪使惠顾以毕厥志庻图报遹追之心有以昭告存殁大获慰焉某谢不敏祷愈恳以教孝求忠之义固不得辞谨按所具善状叙而铭之其辞曰
　　干龙奋飞天北方潜蛟乗时亦云骧李公材武邦之良防身向明佐兴王西倾昆仑扫河湟有来羣后何瀼瀼公从钤校防戎行卒能建功出非常天威西收陈堂堂凯歌归来百战场龙泉精英百链刚试之剸繁尤允当行台驻燕总皇纲上计委积如陵冈敛伏雄毅归賛襄于惟致君变时康我聼我理多捄匡一日闻望驰四方醻功便考国有章付之方岳又汝长魏昔建国千里疆徳星出鼎光煌煌憬彼羣属势轩昂正名定分我所遑拊摩疮罢抑豪强百废具举用乃张若传有亭积有仓里不桴警孰窃攘大贲礼殿开两庠春风弦歌齐鲁乡清民于渊吾闵伤躬督万民楗隄防浊流不扬耕且桑功余保障嵗屡穰始焉立威肃秋霜终以惠鲜熈春阳民祝公夀福此邦曽不少留我涕滂公虽遽徃有不亡隂积阳报理乃彰子孙嗣封奕叶昌髙牙大纛宜飘扬河流洋洋沙麓苍是为元臣衣冠藏惟徳在民久愈光呜呼此碑古甘棠
　　大元国故卫辉路监郡塔本公神道碑铭【并序】
　　皇元天纵神武戡定区夏禁网虽濶钤制有方曰州府曰司县乃建官监治于上路则复设总监一人其位望之隆控压之重若古方伯刺史在诸王分地许持选抡委之耑任之久比同封建嗣承世爵校常调为重若夫宠袭汉貂荣分虎节卓尔良硕之才允济承宣之美其生也爱方召父其殁也思逺桐乡者繄我卫辉路都监郡塔本公其人也公讳塔本黙色系出瀚海大族王父府君讳鄂伦图初太祖武圣皇帝龙飞朔漠合一诸部公扈翊开拓屡树勲伐授鄂勒欢部工匠总管仍佩金符显考府君讳伊埒乌兰为人胆勇善骑射早以世胄为内侍官嵗壬午帝西征有兽蓦至潜啮御骠上怒合围大搜公蹙兽至帝前射而殪之上喜甚锡百马以旌异自是歴事庄圣太后宪宗皇帝以先朝勲旧为御前总执法毎大犒飨衣盛服乗名马麾缨秩肃官仪周行云幕殊显赫也府君生四子公即冢嗣也公姿白晳美髯而气干魁伟膂力絶人长袭父秩出入禁闼亲宻无间已而有言贵近纳赂致叛者上命搜索帐橐独公衣被外廪粟数斛而已由是亷慎为上所知已未秋宪輴西陟弃羣臣而北明年庚申世祖皇帝北还公仓皇东播迎谒中途上素闻其贤为顾恤之及登极俾就宿卫至元三禩诏以卫封皇侄永隆达实为采邑陞州为路遂辍公来监治既下车以卫壤褊狭路交冲防使轺营帐骚屑无时不力为抚养遗黎保障一切恐靡然无复纲纪偾瘠豚上如淇控北徼无所附丽公请于朝来分辨主宰汔民劳为多由是卫以三州五县列河朔剧镇明年诸王图固勒南征道出淇右供顿储偫至骇民聼公逺迓啓其故下教申严众敛迹而过辉营帐千屯分牧其西夏则避炎潞顶冬则迎燠山阳践食村落輘轹州县有不胜其挠者葢十年于兹公落其机牙来就约束辉民植园竹仰供赋税监司掩之入官少有犯民即破产抵以罪非养民之道公上奏力陈利害竟还民产刘忠辈陷军储数伙征甚急虽破产莫克偿公悯其穷苦折以鼠雀耗元数不甚亏为申理之得免释连坐者三十余家皆蒙其惠孔子庙兵后废撤不复者五十载公首议修建解二骖马辍俸稍两月以佐费既迄工壮丽甲诸郡释菜告朔文物煌煌其阐厥民彛思乐泮水贻谋后来有深意存焉者六年入奏肤功上喜甚以宪宗嫔赐之金玉鞶带上赐雪鹘副焉七年河朔大蝗卫独不为灾识者谓徳政所致其秋科民为兵甲衣需防制之市阙民不易得公命以缯代之敕使以军兴不可曰脱有悮我则任之民赖省便八年夏四月入觐得疾上命皇侄阿苏岱同尚医来视以六月十有三日薨于上都寓馆得年三十有九讣闻上嗟惜者久之遣使防丧南归塟汲县西郭清水之曲公姿刚毅严明事上忠奉母孝平居寡言笑凛不可犯及与僚吏共事有量知体通议论乐从善无一毫自用之私要以爱养民力成就王事为亟知总尹陈公祐之贤敬让欢洽与共施设至事关兴除人莫措手者即任其责不自顾惜晨起坐堂上吏抱成牍鳬进公询尹云何曰得即署及朝贵踵至译语澜翻辩论请索关不可支者不动声色徐以数语应之即聼决而去退食铃阁下侍立不三数人门庭肃然杜絶私谒当时政令修举豪强敛迹赋役均简俗与礼让河淇间民物雍熈风化大行皆由公处之以公亷楗之以勤强镇之以安静有以致也时移事易人亡政存三十年间人物有渺然之叹论者谓仁者当得其夀积善常与其报公位不满徳夀未遐龄天之报施果何如防予曰不然贤者必有其后一世之短百世之长存焉天道可必至子孙而后定者审矣夫人伊济氏姿淑婉亦瀚海名家后公十七年卒祔安堂子一人即今嗣侯达实特穆尔女四人长天次适辉长小云实巴哈次适汲尹额森巴哈次适工匠府经厯蘓尔约蘓巴哈孙二人曰巴延特穆尔曰托欢特穆尔女孙一曰巴延徳济初公薨嗣侯甫三歳后二载太夫人挈之晋谒皇侄阿拉克台令举头视曰嘉肖其父仍抚背谓曰汝早成立当继先业既冠从叔父懐逺觐世祖皇帝诏侍汤液扈东征有劳绩至元二十五年命袭爵官懐逺大将军材识明敏临事善裁决止酒十年读书无倦秉志挺特有过人者祗遹先志俪踪时彦蔚然以贤师帅称佳声载路达于天朝蒙赐府第一区贤王亦以锦衣玉带白金为赉大徳改号嵗冬十一月以书币走京师请于某曰孤子无所肖似尚赖先人遗泽猥嗣爵位朝夕惴惴以图报为亟惟是揄扬先美昭示永久庻防少有慰焉敢百拜以铭章为请追惟先郡公交最久知行已为详义有不得辞者谨按善状系而铭之铭曰
　　金天瀚海包元精斗极通贯气上蒸地灵人杰古所称笃生世贤为国桢爰有真人起朔庭风云俪景争骞腾维公家世开五城执掌大宪昭仪刑帝前盛服麾仗缨云幕万士罗天星肃焉约束一气凝日华光动劒佩铿渥洼神骏天池鹏维藩采邑啓卫坰其徃视师汝则能卫维小邦势孤撑民劳事剧力莫胜兴滞弥罅须力行茧丝保障事匪轻今则致理宜合并与善知体政大经兹焉吾分非自京坐镇政有公而清暴强敛迹民敉寜学校修举礼让兴吏畏民爱化大紫庭入奏报政成赐金増秩循固应嫔以天御何宠荣蝗不为灾嵗屡登民沐膏泽如幪帡愿公福夀川方増一夕星殒瞠有声素旂南下风冥冥民失怙恃畴恤矜昔歌且舞今涕零臧孙有后事可征嗣侯善述徳日馨丰碑堕泪勒我铭大书世笃忠与贞懐我夙爱为世程麟漠漠秋烟生卫人尸祝公之灵桐郷世祀何千龄
　　大元中奉大夫防知政事稷山姚氏先徳碑铭
　　至元改元之五载秋七月宪台肇建于以配肃天徳用昭太微执法之象诏平章政事塔齐尔公为御史大夫其里行十有二人就举所知以充员数某亦忝簉与列始识姚侯君祥于肃政堂为人迈闳有胆气勇于必为又功名自憙寻膺才选由本台架阁授监察御史朱衣白简意跃如也时朝廷方励精图治思闻谠议振折骩骳崛强之气君祥一旦责与志合义激于衷殆似与事防者尝与柄臣庭辩得失摧奸发伏见于声色不少假借彼情露气褫落其机牙上为动容嘉其峭直因目之为巴尔斯国语谓其不畏强御威猛犹虎然且喻之曰尔后有违太祖圣训及干朕之纪纲者许令直达罄所愿言由是台阁生风士论有埋轮都亭胆落金吾之目故四仕风宪入长秋官再尹大府皆着能声遂进拜中奉大夫防知政事因不自遑暇曰愚忠朴直効用何有致兹贵显追念先考读书遯世不一见于用潜徳幽光流庆后人欲报之徳昊苍罔极有求铭太史光贲泉穸霜露之感庻防少慰遂以铭章来请自惟君与不肖早以义交友爱之情寔深孔懐况久要不忘其敢以不敏辞谨按东雍之姚系出唐宰相文贞公遐裔逺祖伯禄尝任绛州观察判官卒塟属县稷山之南阳里子孙因占籍为邑人今姚其氏者尚余七十家虽莫克昭穆要之同出一祖风声气习犹可识也君祥大父以祖竁艰于沟合别起新阡于嘉禾之北原父讳某生十有八值金季抢攘家业荡尽孑然以孤童子流寓代之雁门乡贡进士赵公爱其姿性温克馆之为门倩其先素以方技行府君幼传家学或劝售其术以资生事曰利者人所共趋其如不可何医重事人命死生系焉今以糊口计措不精之术于其间寜寒莩死义之所不敢为也闻者为叹息遂安贫处分以阐庠为业终身不易非道一介不取与于人箪瓢屡空进修之志不少辍由是逺迩矜式以师儒推重之及二子稍长尝庭训曰圣贤千言万语牖人于善以要领而论不过忠孝两端而已汝等其勉旃异时立身成人恐不外是夀五十有八以疾终于代遗嘱天福等起宗显亲归塟先陇为切配赵氏治家清严教子孙有法君祥初拜御史戒之曰古称公尔忘私汝既委质为臣当罄殚一心黾勉所事勿以未亡人为卹俾我追踪陵母死之日犹生之年也君祥亦请于宪府监察责当言路有犯无隐傥因事获谴乞不亲累或以奏闻上为称之曰巴尔斯母子虽生兹世其义烈之言当于古人中求之命侍臣董文忠传防翰林院特书其事光昭简册由是夫人贤淑闻于时元贞元年十有二月晦考终牖下享年八十有七生二子长曰天福即中奉君次曰天禄终和众县簿男孙四人女孙二君祥之子曰祖舜终秘书监著作郎曰华善未名女二俱适华族天禄之子燕山鲁苏布特先是君祥总尹平县绛即属郡封树坟圈凢仪制之得为者略皆备具及母夫人之丧方尹真定即弃官奔赴爰奉二亲祔之瘗既偿先志遹展孝思维姚氏自文贞公已来歴唐迄今余五百嵗彯缨若绶代不乏人迨雁门府君遭罹世故家业中衰复能积徳累行躬不受祉遗之子孙中奉君承世徳之清源浚之以蠲洁而端其本采羣言之枝叶滋之以茂实而循其能宜乎起身韦布致位卿相为连为率励薄俗而振清标也是宜铭铭曰
　　岷山导江发源滥觞豫章蔽空起于毫芒士贵尚志再世而昌天道于赫孰谓茫茫东雍之姚系开钜唐盛衰靡常善为降祥繄雁门君源深流长不享其报后祉曷量生丈夫子训以义方一朝奋飞大我门墙峨峨豸冠振朝之纲摧奸发伏耻后赵张婴鳞上諌屡皂其囊精诚耿耿洞达帝傍以虎喻猛奨其忠良防刃恢恢盘错莫当外台雄峻搏击翺翔羣狐闯穴一鹗横霜风动百城孰为暴强遂参大政荣极宠章岂曰子能先代之光追报无及有事显扬丰碑掲业勒铭煌煌惟孝移忠惟忠孝彰孝继忠传大风泱泱子孙训之昭示不忘











　　秋涧集卷五十一
　　钦定四库全书
　　秋涧集卷五十二
　　元　王恽　撰
　　碑
　　大元故郑州宣课长官卢公神道碑铭【并序】
　　至元巳丑冬予提宪福唐识前政大中卢君沉厚谦抑盖卓卓有为者及闻诸僚友间君自平江淛以来治军抚民俱有成效惜去之遽不暇欵接也后六年予方防书石室来谒曰天祥负衅深重向任囘甫拜先陇不幸考妣相继奄逝今祥禫巳终惟是告神明传永久者不内翰是乞其畴依幸惠顾无让既而持善状以墓铭来请廼勉为论撰之公讳元姓卢氏世为许之临颍县里仁乡人曽祖祖代邈名讳俱逸世乐耕稼以善行庇一方父讳某金季以劳主襄城簿有声妣李氏姿明慧知经史公垂髫教之读书毎以言动不妄为诫及长存诚尚义挺然有守不为流俗所移嵗壬辰公避地郑之管城及汴梁下民环郑而来者日以千数公知众心去留未定即防而谕之曰郑土号称沃壤莱荒嵗久亩可数钟今弃而不耕狃迁避为安其安果何在防吾欲捐私廪助种食与汝曹并耕而食一旦有成不犹愈糊其口于四方君等其有意乎众感而惟命由是远近孺慕归依者众生聚烟火渐复平日之旧迄今郑人尸而祝之庚子辛丑间朝廷闻公信义多之乃曰智效一官用未可量也遂举充郡六县课税长官数年间事办而民安不知有垄断也其寛和如此既而叹曰放利而行不容无怨况非素志遂投牒而去优游田间处身事外有教子读书立门户尽地利厚盖藏而巳嵗时伏腊击鲜具酿与亲戚父老寜止燕衎乐于胥也先是治第郡城中然未尝久处杖屦所安多往里仁别业辛夘冬一夕与隣里辞诀曰相亲久幸各自重遂命驾入城众讶其遽如许也已而果微恙召诸子若孙告之曰昔吾翁媪兵烬余营理生产五十年间勤苦备尝方致苟完今夀逾八秩嗣子致位通显吾何修而然是皆祖祢积徳勤力所致第官无髙卑亷慎能安家无肥瘠共俭可保吾平生行巳汝曹犹及见之诸孙温饫不知艰难所自读书力田慎勿偏废如是则卢氏其未央也言终而逝享年八十有二夫人薛氏祗严贞顺母道有光夫妇相处五纪公之意不毫髪少失后一闰无疾而终四子长天祥大中大夫福建闽海道提刑按察使次天麟未仕天祐忠翊校尉行军总把战占城殁皆薛出天瑞晋江县尹前公卒一女适曹氏子孙七人从善从礼从顺从道从正从徳从谦从礼袭父天祐职忠显校尉行军千户余皆幼孙女九人四适士族余在室曽孙一人曰允孙曽女孙一人尚幼某年月日天祥等奉公柩塟大陵先茔某穴夫人薛氏祔焉公为人魁梧重然诺寡言笑言则为众信服处身治家不侈不陋理恒业课僮仆各得其宜故能上下戮力农事修整子孙朝夕问谒肃若官府虽抢攘际姻亲乡曲赖其依借与平时无异初江左平公南游襄汉遇俘者疾病颠顿道涂间悯焉遂罄行橐中物赎而良之者甚众至于行髙恩积在人又似夫汉樊重之行事也是可铭铭曰
　　天禀中厚百焉可为事以诚应其将孰违暨暨卢氏家颍之涯三世在野笃为农师顾此大本我控我持迨乎府君一诚是思积而能散识符事机大梁既下流氓四驰环郑而来莫知所依一语还定众志若归畇畇郑圃澹澹冲陂烟火相望鸡犬垣篱繄郑有存曰侨曰皮尸而祝之非公其谁岂惟义豪善人防希达而拜官非吾所期解绂南辕幅巾杖藜秩我东作西成可知崇彼礼节张吾四维鸣歌有子幼之乐营产尽吾樊之规流惠闾里赈乏宗支人以为君子富于此见智人所推取诸理化政将同施婆娑故里夀髙期頥子孙簪绂何若若兮累累临终朗朗二者勿遗盖耕稼乃种徳之本教子隆起家之基古人取必于身后公独享福于平时狼陂渊沦大陵崔巍异时瞻丰碑于木杪其有感于斯者知无媿辞噫
　　金故朝请大夫泌阳县令赵公神道碑铭【并序】
　　金自南渡后封壤日蹙军国调度百色所须悉取办民间然迄于亡而不知困其良法善经维持而有力者多农师辟令是归若乃防名俊造列官令宰终其职而不负所举者赵公其一也公讳鹏字搏霄蒲之河东人幼习举业弱冠有声塲屋间擢贞祐三年词赋进士第父元善声韵筭学世以农致富及公第诸负债者悉折券以贳曰吾所得巳多尚何贪为其知止如此公释褐主芮城簿秩满令阙县请留公行台亷其能俾摄县务既而调同州澄城令民安公教政方着左曹请赴入补尚书省掾未防用荐者辟授泌阳县令泌边邑也户繁俗剽薄多不地着号称难理公下车设教条督游惰行视田里相民利病而与除之见其土腴而桑鲜及知玉池沲坡等陂民尝资以莳稻嵗获千万钟年深堤堰圯漏贪取恣引强者有余弱者不足田有涸而生埃者致相讼竟嵗公审其若是令曰水为利殊溥旱干有借焉正患润余而用不均又曰设使菽粟如流寒无袴襦将奚以卒嵗乃楗圯苴漏潴漶散理沟洫复作斗门提阏十数处量田畴为可溉约束又置鼓畜犬于田畔以警其奸窃自是纷争息民无所私及课植桑嵗至三十万株县以之致富焉公曰既殷而教圣人之大经于是谨庠序表善恶以敦其礼让有射生张青者闯跨两徼颇横恣不法民嫉之公亷知摄至庭严加教戒就给田牛易籍农伍许以自新曰今而后奸枿少萌吾将不汝贷青悔愧自敛迄终更不复为非其兴利易俗先教后罚殆召父之治南阳也农司覈实以其绩上闻至有州县得人之谕寻迁丰衍库使京城变人饥至相啖同僚欲私帑物以易斗食公曰我主吏死则吾分可窃君藏以偷生耶其人惭而止北渡后流寓淇南贫无为资时当路有知公之贤欲以一县相屈者公闻之曰余方以俭素自守其可荣以仕乎竟不应遂教诸生为业识者多之以甲寅嵗夏六月二十九日观涨西城归憇坐席言笑而逝春秋七十有三积官至朝请大夫至元戊寅嵗改葬公郡城东郭显应祠南百许歩郡君邢氏祔焉公凢五娶杨氏生子庭尝为郡学官女某适同年何氏子郭氏生女华仙适齐氏次雷氏令狐氏再娶阌乡邢氏生四子一女男曰康曰广广传家学尝任管库以亷能称曰应曰亷读书通医术女舜英适陈嘉谋孙七人良弼遂良济民从龙显祖时敏克谦先生资雅厚长身白晳与人接未尝出一妄言衣冠顔貌望之知为一醇儒也所交皆一时才杰如石御史子坚李右司钦叔暨其弟钦用钦若杨都运焕然王华隂元礼何学博与之尝观河华风土秀润雄硕不随时髙下先生挺生其间清明之所萃钟英彦之所沾浃宜其角逐文塲而擢名进士敭歴中外而称才大夫所居民富所去见思凛凛然有徳让君子之风词赋为平生耑门之学其经指授者皆有所成就某年方志学受业门下今老矣凢两入翰林三贰宪府粗有所闻于时先生之教有力焉子广来请铭曰是某之责也其敢以不敏辞铭曰
　　于休先生徳让君子力擢巍科声驰膴仕二宰剧县政平讼理敬谨亷勤富开田里化先罚后令行禁止异绩殊闻惊目骇耳一夫不获未免有耻邹论为邦厥有深旨树畜耕耘王道伊始史传汉循龚黄信臣奋髯抵几莫之与伦谅公平生有得于此至今遗黎歌咏余美天歩改玉士或易节布衣归来教授为业斗食苟生宁饥不屑铭无愧辞劖此麟碣是为亡社大夫之墓其光有晔
　　大元故奉训大夫尚书礼部郎中致仕丁公墓碑铭【并序】
　　金制大定间限以三品至五品职事官承廕子孙内班供奉或省署儤直者同吏员许试六曹令史中其选验班秩崇庳而收补焉谓之班资出身于以抑任子苟进之风且励多士特达者之志在当时号称入流美科如吾奉训丁公卓然以材术防出伦类表见一时可为笃志君子其敢以门资待之乎公讳居实字仲华髙祖孝温仕金朝官金紫光禄大夫临海军节度使遂世家锦州曽祖兴宣武将军终兴化簿大父从吉明威将军宜阳令考钟太康税使累官至宣武将军公少孤稍长力学不倦每以籍廕入杂流为慊遂去习城旦书用明威资中正大四年部掾甲首例补尚书吏部令史南播后封壤蹙员多阙鲜中外官守代搀滞公详酌格例若不专泥而铨调以方至事行而人服其当因建言曲阜令孔氏世继终其身有不便者请优以两考调他任擢族中贤者嗣秩乃尔则圣人之后材能辈出不致沉郁朝议从之未几擢权尚书省令史明惠太后崩暨国信出使皆以材选从事爼豆搢绅间称其敏达积前后劳官昭信校尉勲云骑尉金亡流寓天徳黒水间国朝方事江淮总廪饷于卫漕长宗侯亨奏公充军储经歴官收徳望也公筹防漕计虽内输外馈应期取办专以抒民力为心俾人忘飞挽之劳士有足食之乐公力为居多迨中统建元开府史公宣抚河内方图任旧人以副阃寄故首荐公谘议幕府事公竭诚殚虑思尽心所行簿书外典宪狱情尤所明慎初许民得千户印章于场间以窭甚冒称偏裨获戾投欵而南以徼赏格既而潜来事露有司抵之极刑公曰不可原其情非逆不过以谲图贿尔竟从减死论故制辞有处心纯正用事详明熟识国典之谕其为朝野推重如是四年复应左丞濶公辟署大名宣慰司幕官适青齐用兵调度星火急公昼夜措画责分而事办有宿盗抵法上官主以劓刑决之公力辩曰时方閧动肉刑久废行之恐众情疑骇且复累公遂处以常法一边将以辠叛获奴从欲杀之公请谳于朝左辖公曰从逆者坐死尚何疑公曰彼固有罪为士师则可以僇之况奴为主胁寜知得已乎上之囚果纵释后来谢公拒絶不见曰向非汝私论国典也其清眘强干至为子清公赏识且以大用许之五年朝廷大明黜陟调中外官铨法旷久后生晚进有愕然手不易措者以掌故起公遂授吏部员外郎所谓吏勲总格贴簿之类指授大略然后以今酌古裁为新格粲如也痹秩崇资陞降注拟多适其宜以能陞奉训大夫尚书礼部郎中寻以年及请老诸相谓公齿力健未宜失此老成人请益坚得告沾沾而喜曰自今方为一事了人也其含章有终为可见矣时致仕例末行俗且以奔竞患失为风闻公勇退若尔识者莫不叹羡翰林诸公至饯以歌诗美之公气貌魁伟资頴悟亷直精敏过人挺身正路动以检押自律与人交虽小信不忒及谈典故论法家令人聼之娓娓忘倦故至元以来删定仪制公毋预其庭议焉尝有以瓜果为献者谢去之曰此固微物第生平未省一介妄取诸人其自克治多类此畴谓阿私可得而凂邪中年后勅断家事毋复关白以书史自娯喜读司马温公通鉴日手书为课曰一録则胜数过矣五载间寒暑不辍遂成全帙故晚节识益明志益笃然于世犹有未忘者十三年夏予考试在汴尚忆公危坐一榻吐论犹健间及世道每有所臲慨然义形于色因泣下沾襟予讶其遽如许也明年秋八月遘疾卒于家春秋七十有五夫人赵氏金大中大夫太常卿文简公之女孙泗州防判经之女正内主馈壸仪有炜生四子皆读书公资之殊力长曰诚克家不仕曰询有文学淇州教官曰训通吏事任江州某职曰谅能以孝移理于官而胷襟蔼如尝为河南宣慰司提领案牍官尤为公之所钟爱云孙男女如干公殁后八年子询谅来谒余跽而请曰维宪使与先君世契厚从游且久知行已为最详今墓石未铭敢百拜属笔庻假宠后人以垂不朽幸先生无让因第其善状而表之以铭铭曰
　　士志毅奚间隆汚譬彼玉莹丹青不渝显允丁公志气愉脱落门阀奋飞亨衢贞我宪度励夫亷隅擢居省署以才以誉挈囊佩玉气貌舒徐表见一时声光两都开物成务绰然有余其出其处与时盈虚解绂归来诗书自娯人曰吏师我曰通儒浅之为夫昧于卷舒公卿之门形势之涂老不知已伺候奔趋众眎为常曽何异于我独翩翩勇退自如以此较彼孰贤孰愚岂惟知止而近不殆古所谓贤哉二大夫者公其庻乎我铭表徳过者嗟吁
　　故武节将军侍卫新军千户董侯夫人碑铭【有序】
　　故武节将军董侯死事后十有九年当癸巳秋八月庚戌夫人凌其氏卒于藁第之正寝用次月九日嗣子守仁手开堂祔安武节匶左礼也重念母氏徳全恩至以守仁早备戎行省定嵗有时不幸罹兹大故例同世俗附见于表志之末何以慰凯风寒泉之思惟是镵铭列石嫓时神隧用昭懿徳越厥心是恔内翰与叔祖契欵尚惠顾使卒微志岂惟守仁等幸亦母氏之永光也敢百拜为请让不容巳谨叙而志之夫人号淑媛系艧泽大家父松冈先生讳轴母元氏先生资刚正有文行尝提举真定八州学校夫人防聪慧即教之知书既笄容止幽闲组绣剪制巧有余思班经女诫皆通晓大义故金紫光禄大夫忠献董公闻其贤淑求配长嗣士元惟董氏勲阀大族世称有家法者夫人出儒素一旦起家若固有之即能事公姑奉祭祀不爽妇职小大悦怿化行闺阃间穆如也太夫人早弃养忠献公洎武节扈从出师无虚嵗门内事如麻一委之主治居无防何内外齐肃如一官府然审详而不伤其婉严恪而不害于和以致家道昌宜丰俭中礼若乃终之以温惠浃之以恭顺四十年间奉承内助夫人之力居多夫人尝以赐币为武节作服衣之入侍上目其制精适宜且灭手迹顾左右曰董某妻必女红之善者或归语其室多悚而效之者由是夫人贤淑闻于时及武节之丧哀毁防絶者再比至奉轊安窆植碑表烈以终大礼其勤悴至矣加以鞠育诸孤朝趋学于外夕朂示于内至祝香空际愿克孝而忠若富与贵所非敢希至于时祀虽幼子童孙抱持起拜使习见熟其当然于婴孩示教又如此故嵗时拜庆瑶环瑜珥停鸾峙鹄玉雪照映乐融怡也至元三十年夫人竟以勤劬致疾既革子守仁越千里来省正容而谓曰宿卫事重何以我为业来吾且逝矣比属纩呼诸子戒之董氏一门世笃忠贞汝辈当效死报国无贻尔祖祢羞能然吾目瞑无憾矣言毕而终享年六十有一生子男四人长早世次即守仁守礼守谦守仁姿清峻籍声有父风勤于问学恪于官守初以羽林孤儿袭爵寻有功陞宣武将军佥右卫指挥司事余未仕皆谨愿克家子女四人俱适名族武节有次室曰张氏夫人礼遇殊厚生男女各一教育嫁娶不异已出女媵四及所生女一遗命豢而良之其逮下罔嫉有芣苢小星之惠若夫人者在家为淑女既嫁为节妇老而称贤母以行以法宜有铭铭曰
　　夫妇之道人伦是维内治克雍尤妇之宜毓徳由素承家有基懿懿夫人两全徳仪譬彼兰茝馥馥猗猗植根得所馨华日滋求佳耦而得英配融笃实而发光辉主祀孔嘉供养无违以孝以敬心焉与持志闵夫劳而劝义岂特奉几而齐眉庭生玉树秀擢连枝惟天姿而与教宜岂悌而孝思孰云施而匪报繄美恶兮两遗虽夀龄兮似靳尽五福兮熈熈炜我彤管刻铭在碑香生七诫声闻禁闱羌千秋兮百代与班氏兮同归
　　泰安州长清县朱氏世系碑铭【并序】
　　大元以威徳抚有方夏当其摧强暴翦妖孽而收廓清之功者莫不资心膂爪牙之士以宣其力三齐诸军号称果鋭就偏裨中论之长清朱氏盖其一也朱氏世为黄山里中人逺祖讳寳寳生珍珍生镇皆力穑致富积而能散以孝谨闻镇之配马氏生五子曰在曰楫曰存曰林曰和洎女弟三人皆适里族而楫与存独慷慨起昆季间既长并善骑射胆畧过人平居恂恂殆无能为者至于临事果遇敌勇自眎无前贞祐初金弃燕南渡所在豪强乗乱而起一偾一兴迭为雄长各昧夫依归楫与弟存乃集乡义年少团大望山以自保闻东平武惠严公倡率义师壁青崖山伏俟国兵攸归楫慕义徃见之遂假楫兵马都縂领嵗庚寅武惠挈所部归太师国王王承制封拜徼众力为用时楫以功从公请授懐逺大将军同知济南府事甲申略地而西次冠氏与宋将彭义斌遌陷阵中战殁母弟存奉柩塟黄山原之先茔礼也存遂袭兄职以信武将军俾领军务俄郓州失守翼武惠复东平就取徐邳乙未嘬锋枣阳踣之进攻黄光克焉积劳迁广威将军继升昭勇大将军辛丑嵗军府第功以最闻赐金符充东平路行军千户迨巳酉春竟以攻战得劳疾卒夫人李氏系同郡大家其次室曰呉氏王氏刘氏传氏生男子五人克正克绍克修克恭克顺克正即夫人呉氏出既嗣昭勇军务仍佩金符改授东平路长清县行军千户方荐嵗南伐所在战有功如壬子攻虎头关以先登得功主将遥见之召使前免胄识面以镠匜犒之戊午秋国兵大集钓鱼山诏东师掣肘淮海宣武以骑将徇召伯下之复有黄金之赐巳未冬王师渡江取鄂分率拔都穴城以入不解甲者四十昼夜中统三年破歴下城诸校以围栅功例有银盌纻袍之赉宣武预焉至元十一年掀荆山锅河等戍十三年提汉甲从元帅博啰欢掇连海青口淮安寳应水陆相望殊力攻明年秋复掠髙邮西遇贼一战而殱行枢録劳上闻授武节将军又准辟兼行省都镇抚十四年随右相伯勒黙色入觐进宣武将军管军总管仍宿杭以镇明年处剧贼陈夀浮云张三八等刼镇县杀守吏势甚张比擒狝馘渠首二十余级随以蒙古汉歩七百人收温之五寨以能升本军万户十七年庚辰督造下濑戈船竹头木材积羡増四十余艘用是得劳惫疾舆归卒黄山墅之正寝其壮而事者以宣武自结髪从军防三十年小大战百余合忠勇奋发亦可谓无负名之与爵矣夫人张氏系同县世家姿贞严齐家有法与宣武合徳生子启女三人启以世叙宣授武略将军本翼管军千户就佩父金符守戍临安继宣慰呼图噜
　　驾海径占腊【阙】终朝廷恤其师复伏【阙】　　　　　类【阙】　　嵗良之寜海部羣盗啸凶者【阙】
　　潭【阙】　巴山月双二谿同茶把【阙】　　　　所也
　　武略独斩首九十余级擒介胄者十人巨舰者五十遂平明州冬暴卒于明州之军舍为人倜傥好施谦防有祖懐公勤凛父风天不假夀竟止于斯悲夫明年夏四月夫人刘氏自庆元防灵轊而归以从征时久亦以哀悼致疾终孤子昭先就安祔公藏昭先二女长适总管纳延次归今武卫亲军副都指挥使张瑾【阙】任适【阙】徳起身戏下义激于衷最不忘其故者于是接挈【阙】　今授昭信校尉管军千户俾嗣其世业葬之载月昭先介其舅持翰林修撰传梦攽善状百拜来丐铭恽尝读西汉游侠传鲁人尚儒惟朱家以侠闻长清在汉济北地面控泰岱右挟沧海与鲁封犬牙相入今朱氏世为长清黄山里人家故饶财急难憙施世不乏人岂朱家之逺裔乎且戎阃为国之正臣豪侠乃乡土武断其豁达之志虽习俗使然彼风声气概尚桓而趋事也如是非来之逺积之厚其流胡能若尔而渊者虖仍系之以铭铭曰
　　天生五材阙一胡可敦能去兵芟夷繁伙繄朱氏先其来么麽三世在田勄而罔堕加以孝友勤俭克荷赳赳懐宣拳勇强果尚桓朂义志不屑诸父而下乃暨仍孙例生炳彪负隅而贲风尘与防云壨解屯抚定齐鲁于桑于耘荡一江呉席卷防吞防归一原张本楫存三世为将道家所忌惟杀不嗜能永厥世伟曹惠武仁而且智临阵忾敌虔刘防刈居当平时蚁封谨避傥存是心絫将何害万骼虽腊功成而泰于戏朱氏我铭韦佩匪惟光昭惟以是诫
　　绛州重修夫子庙碑
　　绛为州甚剧其地蓄河山之润縂六县以三万户为河东冠俗刚俭尚气义奄有三晋余习州治民庐髙下覆压蟠踞枕跨冈陵是依独夫子庙学据城之东北隅爽朗夷衍奠泽宫甚宜而素汾北来盘折容与带郡城而西望之一泮水然废撤既久莽为榛墟逮州将艧泽郭公来始图兴复遂起犬成殿泮宫门各三楹甫构栈而公卒漠然狼藉者盖三年于兹噫将有待而然邪至元九年秋奉议马公来尹斯郡既谒告顾瞻咨嗟闵夫垂成之功日就陊剥乃以完故益新为任于是完正殿壮台门创两序凢就屋五十余楹层栋轩翥墀陛整削松桷有舄殖殖其庭中设素王像以顔孟十哲配侍左右东西两庑绘六十二子及大儒二十有四衮冕哻裳峨峨奉璋奎璧辉映焕焉有光庙既成适选举令下士子来归洋洋满庠既而众议以州之治化及民者非一其大者著者可无闻于后来谒文于余因勉为撰述且寓夫予之所感焉呜呼三代之治道莫先于教学无重于育材材弗育则用乏其人民失化则不明乎善善不明则民入于僻民荡于僻则防何不为禽犊也哀防欲求吏之良政之善胡可得巳若夫天地絪緼山川开阖蟠精萃灵非有今昔醇醨之间人之秉彛具存天之生材不乏然气之不充俗之不美者特以教之无素养之未至耳今国家崇圣道开化原建辟雍于京师立学校于乡遂耑本业者复其身鸣一艺者无不庸是则大易人文之化菁莪乐育之方靡不备至奈何吏治者鲜推其本以簿书狱讼是务为士者不思根极圣道以大学自任区区从事于章句之末是不副上之所求所望焉而曰道不明秦无人也宜矣尹早以学术侍彤庭歴台阁熟其然故下车之初首事学校作新士民耳目至成就若尔可谓能也巳尹讳某世郡人既书其兴建本末而系之以诗其辞曰
　　厥初生民秉彛昭融物欲外迁良心蔽蒙于铄元圣乃大有觉何效何则而先乎学于嗟叔世降及汉唐道统湮微絺文绘章士鹜空言吏昧厥治朝夕孜孜匪不磨励科学异端簿书期防愚者不及沦于自弃圣不世出发越道源粃糠虚文浩浩其天庙宫之建序庠是宣穆穆睿思意兹在焉而吏而士尚克勉旃盘盘閟宫完故益新马公之功本既立矣道由生矣眎为饩羊乃予之耻










　　秋涧集卷五十二
　　钦定四库全书
　　秋涧集卷五十三
　　元　王恽　撰
　　碑
　　绛州曲沃县新修宣圣庙碑
　　曲沃县学旧矣始完于宋嘉祐初盛于金泰和间贞祐之兵荡焉无余前政苟訿初不遑卹园蔬兴感薪刈其下者几五十祀迨至元巳巳邑尹舒穆噜公慨然以图复为事工垂构而去尹侯簿贾天衢相与顾叹曰萧武弁能事乌可不卒其美然泽宫故地卑陋湫隘不足奠安神观耸邦民瞻相治城西北陬势夷且爽遂增崇前规而敞其礼殿焉旣落成董事者许良等感萧君经始之勤今政赞终之善来谒文将刻石庙庭俾簉名于县曹诸贤之列用垂示来哲窃不自揆敢以圣道之隆汚庙学之本末互陈而歴告之三代之世家有塾党有庠术有序国有学以师以令肄俊造其中时书歳考小大有成然后賔而兴之其典则六徳六行其艺则礼乐射御书数然不可不思其所自故入学释菜奠币于先圣先师示不忘本也彼朝夕见闻无非智仁圣义中和孝友睦婣任防之方凡邪説诐行放荡僻异之术非可辅世教明人伦者率屏絶不容于其间故三代道出一致有学而无庙周衰王者迹熄生民不被庠序之教天理防昧心丧厥守异端百家之説乗隙并鹜不无厖杂壅底之蔽此太史公读功令未尝不废书而叹也及汉兴学馆林如鸿儒继作师传业受学古莅官守其説而不易故谋王体断国论一以经防为据于时公卿大夫士吏文学气节云蒸雾散彬彬然几三代之风何其盛哉此无他圣道明而百家自息也迨魏晋隋唐以来慕高尚者以虚无为宗干利禄者以科举为业其视穷理正心修己治人之道懵不知为何事时则三物之教弗明于上先王之泽不及乎下单为庙祀尊孔氏而王之三代教育之实泯泯扫地矣所谓有庙而无学间有卓越特达之士出芟夷浮学羽翼圣道为任然莫能拯起其弊而全济其溺者何哉盖道之隆汚学之盛衰一系夫王政好尚而为之有无也呜呼三代吾不得而见之得见两汉斯可矣今国家昭至徳建民极劝学敦农崇化励贤凡可以风四方而开太平之基者靡不兴举故经明行修之士徃徃賔兴天府擢位卿相以心正意诚国治天下平之道己尝佐天子而理百官矣士之不志子古则己苟志于古舍斯时之易将何所求所待焉曲沃自昔以剧称土腴物阜为绛诸县甲俗刚俭力穑尚气义忧深思逺奄焉有唐晋余烈尤不可后者教也本旣立矣道由生矣师帅者能仰体上之所向以明伦实教作新士民耳目俾知所以学异时人材辈出斌斌然追两汉之风孰谓不张本于斯邪不然钓弋华名为饩羊告朔之所吾不知其可也铭曰
　　维晋曲沃以剧称绛山左戒汾右倾山川开阖气上蒸风俗勤俭余刚棱邑居万家业有恒旣富而教廼世程呜呼庠序教所生舒君作尹追良能奉宣徳化根以诚清庙起废功勃兴心计百至经载营惜哉垂构任遽更后人继之卒有成方华古础排巨楹文榱藻栋浮云萦相前增崇尤克承教基铺敦道日春风隐耳弦歌声始谋赞终匪自矜吏民懐感思以铭我诗刻石碑庙庭
　　平阳府临汾县重修后土庙碑
　　平阳府治之西有乡曰晋原带汾河表姑射林墟栉比泉流交贯无寸壤闲旷山霏夕景杏霭如画故河东称膏腴胜槩之地于斯为最风俗率勤俭尽地利忧深思逺有陶唐之遗化焉用是富庶而事神报本之礼尤恪岁时殚出惟恐居后岂终岁之劳一日蜡者之意欤樊氏里后土祠其来浸邈苍烟乔木轮囷离披己百余年物也兵烬来虽正寝岿然日就芜圮里中父老某等闵其若是乃谂于众曰吾党仰滋天休取足厚载岁比丰穰人用乐胥可不知其自耶今神庭未备不足妥灵揭防其谓我何咸儆惧闻命柏与经画起废完故益新智者作其谋富者资其用取材于河陶甓于野础于山然后工者输其巧壮者服其役营务旣兴先后有序于是缭重垣建台门作重寝列两序树庭屏凡三十八楹丹刻翚飞轮奂离立其配侍法从之属旄纛仪卫之数金碧绚烂森布左右莫不毕备游人过客载瞻载仪溪山草木亦为动色凡费枲币仅万疋旣落成某人等以礼币求文于予将以幽赞神明纪夫庙貌兴衰之自谨按汾隂后土祠乃魏鄈丘之制其典秩华缛肇于汉武元鼎行幸之初千载而下令人歌秋风之辞咏汾隂之曲想夫泛楼船济汾河千乗万骑威灵震赫囘旌驻跸躬祀防上祈谷报功于是乎在故歴代因仍以为声明盛事旷古当然之典是则崇奉者国家之事非乡民所得拟也以理究之祀睢者即有国之大社而社者自天子至于乡遂皆得置而通祀第礼文制节有隆杀之异尔况土为神广大博厚无穷所徃而不在又汾隂在晋为属邑以兹为离宫异馆神游美报之所其谁曰不然呜呼三代已降教化衰而礼乐废礼乐废而祀典亡林林总总之民物则旣心惑所向有射利徼福而己故祀非其类侥幸于万一者胡可胜数哉今冀方之民独能敦本返始奉所当祀俾歴世相承之俗敬共诚洁永永是尊以答高厚无疆之休较夫淫祀野祭者可谓知所向矣乃为作送迎神辞春祈秋报歌以祀云其辞曰汾流兮容与林葩兮绣组彼汾兮一曲坎坎兮击鼓荐琼芳奠桂醑俟神来欣乐胥芳菲菲兮满堂偃金枝兮翠羽报神徳兮徳何溥
　　右迎神
　　淡林扄兮山烟乗囘风兮云軿神欲旋兮何迈奄上征兮朝元众纷舞兮罗拜欲神留兮无言望极浦兮渺渺愁予目兮娟娟神笃我祐兮歳有季
　　右送神
　　解州闻喜县重修庙学碑铭
　　尧舜用道以治天下孔子任道以垂万世其所以明伦建极论政造士迩悦逺懐者不外夫术有序国有学而己后之君人者思欲化隆唐虞坐収牖易之道舍夫子之教将安法欤我国家尊师重道明徳新民风动海寓爰自京师达于郡邑乡遂率建教官勉士以徳趋民于学其比隆郅治之意固云极矣而承宣鼓舞实守令之责是则道生之本教始之基其可后乎闻喜在秦曰左邑桐乡迨汉元鼎间始易今名其为县浸董泽奠呜条雄盘逺带风土夷沃通晋走蒲古为咽会名卿硕徳代不乏人顾山川之气钟灵萃秀必自人文徳化薰陶涵浸者尔县庙学旧矣枕城之艮隅地势穹窿如神负图背露渊水苍官荟蔚环列庭戺秋烟方色望之俨然皆数百年物也按庙碑由宋迄今宰是邑者增崇非一故制度宏丽甲于诸县迁革以来神栖碑屋幸脱煨烬然歳年绵邈人迹罕至浸淫于壤藂草棘而宅狐狸盖有年于兹至元已已从仕郎张君来尹是县首以营治为任旣而监县事托迪簿司天禄佐史刘瑞争出廪料资所费而济厥媺如榱栋桷栌之倾腐者瓴甋阶陛之缺裂者举易而新之复起讲肄之堂齐庐之位至于神门庖库畦圃游息之所莫不毕备用十年春二月释菜礼告成厥功百年伟观顿还于旧粤明年春史刘瑞介汾西前尹王延年持温国文正公学记踵门而请曰不腆蔽邑猥致力于乡校功甫僝而尹适去乌可俾上官之善藐焉无闻于后以职以分瑞也实任其责拟掲诸丽石以告来哲不肖素陋于文以恳请坚切辞不能己敢勉为书之又窃喜幸得列名于司马公之下风固所愿也尹晋州临汾人讳仲祥资明良果于从政故其为善卓卓有成也如是较夫从事于簿书期会之末者不曰有志于本知教之所基者欤诚可歌也己其辞曰维汉闻喜古桐乡东浸董泽南条冈千年乔木秋烟苍庙宫盘盘枕艮方平时弦诵溢两庠代不乏贤古明良如俭显魏度相唐风云感会龙虎骧至今徳业何昭彰神居虽存地土荒蒿莱没人狐兔藏风雨穿漏摧栋梁张君下车心慨伤首以营治如弗遑同寮见义为赞襄咨嗟吾道百孔疮顿还旧观蔚有光齐庐有室讲有堂我南走蒲过此邦亲覩盛事思徬徨吾儒有例善则扬作诗岂惟示不忘士民向化此本张呜呼庙碑古甘棠
　　卫州胙城县灵虚观碑
　　胙之为邑久矣昔周以黄帝后姞姓封此是为燕国至秦废燕为胙贞祐初金驾南迁竟河为界建帅府宿重兵系浮梁扼为汴京北门歳壬辰金人撤守天兵徇取之明年京城大饥人相食出逃死北渡者日不下千数旣抵河津人利其财贿率不时济莩死风雪间及己济而沉溺者亦无虑千百数时全真教大行所在翕然从风虽虎苛狼戾性于嗜杀之徒率授法号名防首者皆是也师时在卫目其事愀然叹曰人发杀机一至于此邪吾拏舟而来正为此耳兹焉不化安徃而施其道哉遂税驾河上起观距城之北墉曰将以此道塲为设教张本之自于是仁风一扇比屋囘心贪残狠戻化而柔良津人跋俗悔祸徼福于门者肩相摩而踵相接矣凶焰燎原朴杀心于已炽慈航登岸夷天险为坦途由是而观非好生大徳洽于人心者其能若是哉师一日晨起集大众谓曰吾学道有年所得而为心印者一与虚而己昔之得一者天以之而清地以之而宁神以之而灵又云致虚极守静笃万物并作吾以观其复惟其虚则能灵灵则自虚矣且天地虚而成亭毒之妙日月虚而荡照临之光山岳虚而蒸云雷之变谷神虚而通天地之根致虚而要其极不过炼精守寂涤除览耳故得心善渊居善地因题其额曰灵虚二三子其敬奉吾教且曰大徳不徳今业浆之家十馈其八九吾不可久于此明日遂行自是风声教习大被于河朔矣师讳仲美秦元月山人年三十弃妻子入道师浮山碧虚子遂尽得真传深入性窟故为大宗主推徳分掌教于终南祖庭者逾三纪焉生平以济物为本事具重阳宫碑兹不复云歳丙午诏大醮京师预焉旣受厘特加师防真人号且即膺寳冠霞帔之宠世以酒李先生称云甲寅夏六月羽化于燕之长春宫及西归门人啓柩顔色如生冬十有一月扶防至卫门徒王志安等以衰绖成礼醮祭之夕朔风震屋将济河即止吁亦异哉后十有二年志安等图为不朽用光昭师徳遂以礼币来谒曰先师教之所及师之所在也然过化存神兴修道宇之自无文以诏来者责其谁归吾子属列太史乡枌盛事幸为我论道之敢再拜以请仆儒家者流道不同不相为谋独嘉其尊师重教推原知本其笃信有如此者故略为序説云全真为教始以修身絶俗逺引高蹈防灭山林如标枝野鹿汉然不与世接此其木也终之混迹人间蝉蜕泥滓以兼爱济物为日用之妙其混沌氏之风邪不然天命之性有物有则彛伦一叙终不得而蔽之邪如长春丘公在先朝时皇帝清问首以治国保民为本其利亦云博矣今观防李公处身行已若易地则皆然尔于是乎书且为门人作诗追逺仙游以极遐想之意渺渺帝乡乗白云而何在依依鹤抱黄石以空悲其辞曰
　　道之大原出于天柱史首探中后人依假土苴传刺口论説书百千祈禳服食金鼎铅耧居紫青致蓬仙全真独抉王筌只以方寸为福田七子大凿疏河源龙章鳯质炳后先风声波动东海堧李公跃出秦月山天禀至性虚静专一物不获乃我愆黄流汹汹飜鲸鳣贪噬一世垂饥涎汴人脱死乗胶船葬之尔腹诚何寃先生有道光日躔手覆醉袖败履穿鳄牙笑拔须为编浊波吹破为澄渊遗黎北渡赖以全功成不居世愈贤超出物表防鸿翩千年乔木鬰紫烟以灵掲宫含至言头头具道道眼圆伐柯睨村开蒙颛门人奉行周且旋如入郑圃居漆园至今遗照无徼边皎焉灵台霜月悬黄鹤一去不复还终南太华空巍然山中瑶草春芊芊何时真游来羽轩赤霄望入昆仑颠我诗刻石不可谖用作华表归来篇
　　总管陈公去思碑铭
　　至元三年朝廷以卫之六城为先大王分邑许就设监郡敞府治跨有邶复为河朔一路是年夏四月河南尹陈公承命分符来莅此邦先是卫并于懐前守之良法美政班班具在然连率逺控者盳洋而未之悉子弟资授者侵欲而无所顾不朞年法防狃弛羣小气横民遂殿屎公知其然思有以拊循振濯扶剔奸蠧一新厥民旣视事乃缓其急张不为小惠持以大体从宜处约率以身先之及前规当法者仍遵而勿失于是案簿棼者井之而有纲公吏讟者肃之而趋事教条旣周小大得职时自春及夏暵不雨秋种未覆公曰龙见而雩其可后乎乃齐居祷苍山祠下车甫还甘澍需作阖境沾足秋乃大熟旣而监郡公聿来视师为人详靖明惠乐于为善一见公欢然如平生其承宣注措云为之意吻与公合此倡彼和如响之应声及其倅王君文斡简重谐让以之赞副防归政成化洽而已用是徳风草偃翕然称治初共之西营幕习不法侵渔无时民苦之公以理将命遂折其须牙来就约束又以毒民莫盗贼若乃下令属邑曰今而后若辈一汚记籍者以类别如农者畎畆商者市归俾督之营务以恒厥心时视其勤惰惩劝之果终其任悉悛革不二为致狴犴屡空时熙春撤木万计当辇输以东陆辇之劳汴卫两集其事公曰汴大卫小役与之埒民将不堪力请于上竟以汴输之河漘且遣军士三百整桴而下我止壅遏水势而已无几治甲令下颇急官易牛革邻道例配科民间以办农至解耕牛以屠犹有不堪其输者公曰不可遂一易于市旣而众相率相谢曰脱东邻之祸者繄明府是赖于是田里尽乐安之农暮夜有不扄之户矣殷太师比干墓在部内祭秋乆替公请于朝遂载诸祀典时秋阳再骄绎享之夕大雨越明年二麦倍常噫亦异哉及再朞政平讼理民安吏法一日谓监郡公曰夫政以风俗为先俗以教化为本今国家文治猬兴百废具举牧养元元日就富庶教所未至实我之责矧衞古称多士今者春秋释菜享献无所上无以副朝廷右文之意下何以啓吾民向善之心遂大起孔子庙内外具瞻克壮于昔诸生执经咸得依仰旣落成有芝产殿梁连茎秀发童童如葢佥谓邦君诚敬所致由是而观其于事神治人亦以至矣公尤办于先事有方临机应变用儒饰吏听讼以情理明气温推见至隐卒齐之以礼不知缿筩桁杨为何物故寃者抑者每有所伸强者暴者日安驯服至相戒曰陈公明良不容奸欺吾不可以过闻由是人兴礼让风化大行蔚然为诸道帅朝廷嘉其能擢充山东东西道提刑按察使旣趣装吏民祖道填郛溢郭炷香而顶构防而门徒窃垂洟兴感用伸愿借之心至有攀辕遮道不忍使去者旣乃卫民懐思不忘求文于余予以乡国盛事敢勉为论譔之愚窃观西汉之名臣如黄颍川刘东海之为郡而能绩用章章者皆由明允笃诚遂懿厥徳故所居民爱所去见思况公自明而诚勤强练宻以道自信所谓推忠及物众瘼自蠲懐我风爱永戴遗贤者也且为吏民作诗庶几绍甘棠之遗音以永衞人无穷之思公讳祐字庆甫世为赵之宁晋人其诗曰
　　维古作牧纷治称两汉具载循与能赵张固猛徳不胜捄时沸炎多创惩汉家三尺世有程下昧所守徇厥情一得千失例不经陈公为邦大厥称三年抚字犹鲜烹顽则伊教孰汝刑执中以权适重轻吏畏民爱政乃平会归其极诚与明吁嗟七月政报成戴其清静民敉宁里门夜啓深春耕雨旸时若歳屡登何以教之庠序兴春风歌卫六城槐隂幄帐掩讼防圜扉无人秋草生高轩北来障缇屏翩翩振鹭朝天庭郡民祖怅缤斾旌昔何来暮今遽更汉民借冦惠我氓我则不获心乃防使君虽逺徳日馨彼风僾兮我佩铭愿公寿福川方增坐之庙朝调鼎羮流惠载使邑里清我诗刻石亮有征千载拟嫓甘棠声
　　平阳府创建灵应真君庙碑
　　黄判天地辟鼇足断四极立而隂阳五行之精上为经星恒宿环拱经纬干化机而成歳功真武盖北极之镇宿也端处宫赫睨四部在昔王者图形旟旐以肃拥卫之仪道家取制爰设神像蓬勃其赫灵焉若夫振緑髪提干将履防绾元气也被衣衷属甲戴云旂耀武徳也灵虺穹踊跃前导取形似而从隂类也复役丁甲六神防指隂兵备将佐也庙而貌之于以填方域祓不祥而来福祐故在在奉祀以谓天神之尊极者焉我国家运开龙朔帝发其祥京都之建神特显化焉遂先啓应宫用彰灵贶矧齐民敢后其寅奉哉冀都真君坛其来久矣先时府庄岳间有阁巍然山峙设四圣像于其上神奠其北户焉两厢豪右贸易防币市集宇下春秋奉香火甚恪里俗踵祠用为故事厥后杰观虽火禋严之礼藏于人心者耿耿固在歳丁亥故老董威霍斌等顾相谂曰吾侪事神之心旣不以阁之兴替为有无然俾神明栖格无所谓揭防妥灵可乎于是与赵常柴邢凡七族共输私财得地于平阳里起正殿神门社賔之位庖湢之所凡十有三楹莫不攸当神仪法从光怪绚烂飚驰云拥陟降自空内外具瞻光动里陌后十年丙子里社程政等以前人兴建本末不可使无闻于后且恐歳月绵逺祀典湮防乃介防军陀满君用来谒文于予将揭诸丽石以告来者且知庙之所自予官晋四载间稔其风声气习思深而好礼尚俭而隆义奄焉有陶唐遗化故幽明两间各尽所事若东里之曹相国西郛之霍博陆南遂之帝尧祠是皆敬其人神有徳于民也是祠之建前倡后继不惮服贾之勤歴年之久臻其成就若尔可谓富而好礼敬共神明罔坠休声者哉至于施与厚薄之差时飨周行之次具列石背又见隆义向化所悦者众云仍系乐歌用伸幽赞其辞曰列象苍苍周天纬经枵之次虚危之精羽林北落廪焉神兵奠我邦家卫羣生兮奕奕新宫士民之功逺彼嚣閧极夫尊崇神庭肃敞景气葱茏风马云车歳时来同兮神维来降冷飚先飏应鼓田田悲箫洞汤纷进拜祼秬鬯将将洋洋如在上有物蜿蜒来肸蠁芳芬满堂神人畅兮神鉴孔明我民之诚旍麾下拂风雨攸宁攘除祅灾大来庶祯介我繁祉时和歳登踵祠罔替继继承承永垂其休声兮
　　重修孤竹二贤庙碑
　　首阳山孤竹二贤祠肇建于李唐增隆于前宋金贞祐末为戍兵撤而之国初郡人徐帅因废基而屋焉后四十载当至元九年黙歳某自御史里行来官河东以是年冬十有一月按部至于蒲坂适致祭令下遂斋沐奉祝祗拜墟墓庭序藂繄路寝倾圮遗像黯昧陊剥就灭于戏前政之不举至于斯邪非惟不称明诏尊显风烈之义而大惧不职下陨教条吏隳不恭恶可徇狃于是祗会属吏作新是图资聚旣营众工趋事仍命府掾长吴举董治厥役改新肖像以俨神仪迨明年夏五月复行县次蒲吏告讫功用六月丁亥躬率僚属以少牢之奠敬妥神栖带河表华新宫敞然山烟庭木奕奕动色守吏不任之责庶乎其少塞矣知府杨君寛请书其事于石以诏来者噫二贤圣之清者也其出处大节求仁本心兴懦厉贪之操息邪惧乱之功孔孟称之详矣揭若日月亘终古而不熄小子其敢儗诸然读黄太史所述去国諌伐盖宗国有不説好事者为之説耳窃有所疑焉若曰非让而逃国人恶而逐之乌在其为贤也且以避纣不有其位孔子何为称求仁得仁子贡何以审夫子不为卫君乎至于义抗白旄耻食周粟亦谓事不经见臧哀伯何独称武王克商义士犹或非之不然二贤者北自海濵闻善养来归当周命维新明义崇徳之世不知俯仰何所愧怍僵踣于兹山之下乎故特表而出之必有能辨之者仍为蒲人作迎享神辞俾歳时歌以祀焉
　　琼蘼洁兮兰馨错嶶蔬兮荐神庭条之山兮河之水回风萧萧兮波弥弥神之逺游兮迩何归南叫虞舜兮帝禹与追以暴易暴兮吾知其非国极所钦兮祀典载熙槃非周粒兮桂酒芬菲民之戴神兮清风庶几偃回斾兮入室陈钟鼓兮载考载击千秋兮万歳于焉兮永息
　　故普济大师刘公道行碑铭【有序】
　　晋州景行里有观曰应其徒谢志坚梁志端介寓馆主谢纯踵门来谒而告予曰先师纯熙子化形已久今虽像而事之其平昔道术及于人者班班可纪然非文之贞珉无以示来者而传不朽明府尝列官太史六家之防所宜论述也敢百拜以请谨按所持状师讳志贞字子常族刘氏陜之三堂人防沉潜不好弄及长趣尚冲旷嗜黄老书遂弃家入道旣而寻师来晋止舄都宫与方士韩仙翁遇传寳珠照法觉灵府戃怳日有啓悟歳己亥披云宋公首畅宗风力绍絶学起道藏书于河汾间师幡然喜曰此人天师也吾皈依有所即执弟子礼事之受紫虚箓诀香火修持晨夜不少懈宋伟其志后以上清三洞五雷箓法畀焉师操履益精励神经怪牒大赜防奥气志旣凝洞知来物簪裾所加法力所至疾痛呻吟随失所在中外喧播以灵异称今圣上邸潜时闻其名遣使召至试以箓法三验诸事逺迩幽深灵应昭著时旣雨且风势几恒若命师以诚祈止少顷丰霳囘御蜚亷为不飏矣上异之赐御醪仙氅加号普济大师特光宠焉留馆堂下以需时召自是道价隆隆风动一时矣中统庚申冬诏就长春宫设罗天清醮师摄行大礼凡七旦夜神人和畅且有天光现朗之异上闻之喜甚咸谓师精诚所致明年秋奉防驰乗祝香岳渎事已还过故隐语志坚曰吾雅性僻逸恬于世味偶以兼术供奉阙庭恩遇优渥已渝素分物防近盛吾道家所忌遂谢使者而辍装焉后复来征竟辞疾不起以至元某年夏五月终所居丈室夀六十有六师丰仪秀整面如满月紫髯垂脰翛然有独立出尘之趣接物不以贵贱易其礼度人之有疾若已受之推诚齐物惟恐不力时人以此多之予尝以道家者流以清寂为宗一死生外形骸自放于万物之表是不以一毫世故撄拂其心至于挟方术出秘艺捄时行道者世有其人如砭剂膏肓笞逐鬼物驱役社翁安人区而逺不祥徃徃验于事者盖世所不废也普济师其斯人之徒与较夫遗世絶俗归洁一身自放于万物之表诚法教中有禆于世者耳且以费长房训子事犹传于东京方伎之列者师之行业出处又足嘉尚吾乌得而辞哉乃系之铭诗庶几门人归来望思之意其辞曰
　　大河汤汤南纪苍苍两戒势分爰自陜疆蓄润蟠精萃于三堂笃生异人孕气之良截然入道济物为方山立髯张劒佩炜煌霆轰暗室星坛夜光玉铃金纽呵斥不祥隐若勍敌隂魔遁降四十年间门之纲鹤驭仙去白云帝乡何谢世兮已逺顾其道而弥光呜呼刘根术验而不及物长房及物而鬼所殃我铭勒石孰为短长庶千年而语华表见门人之涕滂















　　秋涧集卷五十三
　　钦定四库全书
　　秋涧集卷五十四
　　元　王恽　撰
　　碑
　　大都复虞帝庙碑
　　幽陵之祠虞帝所从来緜邈庙据金故苑西北维兵后废不治独唐贞元间复庙碑宛在【顔真卿子頵书】人屡欲易去砻焉以它用主者心惝怳若有儆动乃已厥后道士陈志直庙西百余武起真阳观为长春别院复购焉约不犯元刻用石背勒营建本始备力来徙碑与趺坼身挺植重不克举仆道士惕息磬折向碑祝曰今神显思若是愿置安处且远荒秽尚敢他用以黩圣灵神维降鉴庶毕兹志安载而去吁亦异哉初枢密赵公良弼尝建学宫于乡县求志为工师既迄功以徙碑事迹来告公曰呜呼噫嘻皇乎休哉惟帝明徳万古是式况冀土茫茫析而为幽州者帝之所经画宜乎燕人祠飨不忘庙屡废而旋复也又遗碑岿然自唐厯五代辽金当大元戊寅凡五百有余岁神物防持俾勿坏汝归兴复之责不在师乎志曰唯即以道宫丕构作新庙而奉黼扆焉既而赵公将志之恳以复庙记见属某拜手稽首而飏言曰日月星辰帝文明也君臣父子帝彛伦也山川风土帝疆域也是则声教所暨巍巍乎与天地同休孰能名而能报哉今志黄冠师因赵公一言而复数百年之旧俾来者瞻天就日知慕帝徳如蚁之赴羶可谓推原道本敬其所当敬乃知天理之在人心者曾一息而间断邪至于稽古乐善因机就功毗赞皇猷思成比封之美又以见赵公事君治民孶孶焉以尧舜之道存其心者也诚宜特书以诏来哲仍系乐章使都人歳时祀享登以歌焉其词曰
　　帝降诸冯东方人兮幽幽深山鹿豕羣兮耕稼陶渔至为帝兮风动八区烝乂一兮矧惟析津帝经制兮物不苦窳化土泥兮圣灵在天濡鸿私兮阜财解愠南薰时兮鸢飞鱼跃日用而不知兮风移俗变天理存厥彛兮燕人怀思歆明徳而祀兮八音廷陈凤来仪兮九疑云深望何依兮我赓九歌言匪空兮皇天降衷克绥惟帝聪兮恫彼下民中庸其鲜充兮呜呼胡能一天下之虑允执其中兮
　　大元故中奉大夫浙东道宣慰使陈公神道碑铭【并序】
　　士有奋身韦布作时荩臣志足以有为材足以应变气足以充守学足以明义毅然以致君泽民为己任虽罔获克毕厥志不幸而罹患难犹能挺树名节励薄俗于当年激清风于来代古难其人今于宣慰陈公见之矣公讳佑字庆甫世家赵之宁晋为人固穷尚志好读书耻陆【出马授书】混泥涂间癸丑歳以艺能应穆王府辟一见而列侍从官公勤劳所事进尽忠言王嘉其大有禆益遂赐号尚书俾显异于众及分土陜雒其监与守丞承制封拜以公充本道军民总管治洛邑关河冲会政荒民耗困于兵赋转输不大更张之将无以为治即啓其利病之要者得廿四事率如请又奏免征西屯田军士数百家歳负粮料及椒竹等课甚众自是殿夷屎息日就安集之乐八年间规为保障率以身为律度至今人赖其惠至元二年调官制行授奉政大夫南京路治中徐宿大蝗移公督捕役农民数万度其势猝不能歼秋稼垂成即散遣收获自捄不然秉遗无余或以不可谏曰救菑获罪乃所甘心朝廷以从权韪之寻授嘉议大夫卫辉路总管其治比洛愈精励有方正官纪革吏习杜私交审听断务以至诚感发期于实惠及民每庸调之下必经画寛便使民有余力部内屯戍习豪横眡民司蔑如莫敢谁何公因事致诘落其机牙众哗噪拥其长以来意在枨触公坐防事上折之以理厉声色略不相假贷为气褫而退自是合境肃然奉教条惟谨复比干祠大起孔子庙暇则集诸生肄经史以敦教本至风化大行吏民称美刻石以颂之时宪台初立首以材擢授山东东西道提刑按察使公憙其责与志合踔厉英发击豪右擿奸伏逆见随决所至以神明称贪墨者往往投劾而去褰帷具瞻有民动百城之目平时底蕴虽略张设而惓惓朝廷之心不食寝忘尝以三本陈事忠嘉剀切反覆论列至屡数千言大率太子国本建立之除宜早中书政本责成之任宜耑人材治本选举之方宜审又羣小流言干挠庶政恐习以成风私门万啓于下公道孤立于上臣知承平吉祥之言必不出于若辈之口事虽不报士论伟焉时机务多出尚书权臣意欲独专柄用乃以并中书设三公为言事下大臣勅公预其议有説公宜审所向可致大用公不顾乃直言可否曰中书政本所系并尚书为一省便右丞相安图位尊望重宜端揆如故三公虚位不须设置众因以闻事遂寝斯皆国家大计人所持难公慨然吐论曾不少顾自是忠直之名闻于盖代然不悦者众矣俄遣佥书中兴行省事十三年改授南京路总管兼开封府尹属吏惮公方严有不安者仍谕之曰汝昔为顔今跖吾以法绳之昔为跖今顔吾以礼遇之善恶自取吾何心其间众悦弭耳趋事许蔡郊有剧盗号贼李三党结其众轩澒嚣啸公然剽刼凶焰动两河间及公来逸去以计捕获即挝杀之万口称快明年春进拜中奉大夫浙东道宣慰使时江左初下人情臲例赂遗相尚公表以廉正济以恩威远怀迩乂浙人忘亡其不贪毋扰之戒兹有验矣福建平大军俘温台新附万余人而西公力为申援还民伍者什七八越支廪继米几万斛掩为兵食验籍复于旧行省下令算商酤颇亟公建言兵后疮痍未复宜停征以示优防遂檄公覆明台营田归顿新昌值玉山冦出剽报至众谓可去曰吾守土臣义不当避去之民曷依俄凶党突入众寡不敌遂遇害实至元丁丑歳九月七日也得年五十有六灵輀抵越人士素服哭祭皆失声愿留葬起祠以奉呜呼非守义不囘推忠及物安能感人心如是子防请兵讨复得首恶七人僇越州市次子臯扶其丧归殡洛阳县之北邙原公刚明廉介博学有经济材信道笃立志坚从政果于应变为尤长气之所充虽百折不挠故处大事临大节审量合义挺然力行要欲表表有所见于世而势利可得夺耶其爱君忧国之忠出天性固然与人交有终始不可干以私官二千石三十年自奉犹寒士不知富贵为何物可谓甘贫苦节不愧神明者也以用罔能尽死非其所讣闻识与不识举为怆惜之生平喜作诗词必已出能道所欲言节斋其别号云曾祖怀妣范氏祖忠妣张氏世在野父讳子安性慈祥美丰仪易农而医壬辰际以其术多所全活陈氏之兴岂其是耶用公贵封资徳大夫妣张氏顺徳夫人赐锦衣各一袭公夫人翟氏以贞静能安公贫子三人长曰防武畧将军佩金虎符充某路行军总管次曰臯读书克家矫矫偕有父风次庶未名女三俱适士族孙八男女各四人卒事之明年孤子夔等防服累然百拜涕泗以墓碑为请因念公与不肖交素厚死生之际三入予梦皆有明征岂非精爽交感动于彼而应乎此然耶虽既挽而复诔其感于予心者固有所未尽今属笔来图不朽以义以分其敢以不敏辞谨按母弟知府天祥善状勉为论次之铭曰
　　维天降材畀我共治其道伊何曰忠与义安而行之匪功匪利致君尧虞否乃予愧不曰荩臣其将孰谓堂堂陈公元精贯中贞亮之义謇谔之忠以刚而顺以介而通养我浩气塞乎昊穹一朝遭际奋从云龙即事进谏砺夫深衷列二千石敏焉赴功以徳以让凛两汉风擢登使车揽辔而东三年齐鲁一鹗横空治安陈书衮职是缝明我国本如栋之隆充庭预议孰知雷同屹然有立砥柱河冲望公庙朝帝载奋庸持节江海卒与祸逢命也何言其来则丰哀哀嗣侯子职大供临江一恸揃夷奸凶愤雪九泉与没其躬瘿陶之墟交川溶溶顾瞻佳城祖祢是从魂兮归来安此新宫忠传孝继有泱其风是维庆父之表过者敬恭
　　大元故真定路兵马都总管史公神道碑铭【并序】
　　云雷合奋屯难伊始君子以经纶为艰搀抢廓清恢我文治世臣以守成为重维史氏倡大义起营朔爰自都帅公仗钺分阃来殿镇方扩武略以济屯角羣雄而宣力取威定霸于是乎在继以太尉留后二公笃忠贞昭嗣服治具粲张民物趋阜至于知垂创之维难审守持之匪易躬念成规洞焉恐坠卒之承先志而推方岳之贤着治效而冠羣辟之列者总尹史公其选哉公讳楫字大济世为大兴永清县农里大家曰成珪者公之曾大父行北京六部尚书曰秉直者公之大父金紫光禄大夫河北西路兵马都元帅曰天倪者公皇考也初乙酉歳父金紫公遭罹仙难时侯齿虽稚资禀刚毅沉塞已能从叔父忠武公破走仙复真定众谓臧孙达其有后于鲁矣及长不妄言笑善骑射博戏音乐略无所憙开府公奇其好尚不凡令给事左右俾习知政务己亥岁奏授公知中山府事惟定武冲会务殷使轺营帐中外骚屑公措画有方数年间民赖以安寻充征南行军万户翼经略公徇地蕲黄间当战攻殊力值阻乏则顿舍樵爨经营百至甘苦与众共之及还一卒无饥疫疾失所者丞相以公材果从政治兵皆所于可壬寅春引觐太宗皇帝奏曰臣先兄天倪死事际縁侄楫孺摄行其职今业克负荷请解所佩金虎符畀之臣天泽备列戎行俾兄不失旧物臣之愿也上大加称赏即授公真定路兵马都总管莅政之初顾惟镇府表山带河连属三十余城生杀进退咸倚耑决一旦惴惴继述有夙兴夜寐谨身率先明政化信赏罚任良能汰贪墨劭励农士惠鲜鳏寡庶茧丝轻而保障之功可立辛亥歳朝廷肇议赋额户率征白金一锾名曰包垜银诸路审其重莫敢倡言公毅然请于上曰兵后生意未苏民恐不堪如银与物折各减二数庶民力少寛且无逋负允其请诏为定制迄今天下赖焉各道发楮币贸迁例不越境所司胶固取息二三岁一更易致虚耗元胎商旅不通公腾奏皇太后立银钞相权法度低昂而为重轻变澁滞而为通便时又有言食肴之酱请按籍计口桩散者业已从之公诣行台论其不可曰盐铁本贸易物难同差税一例配着今民资单弱是愈抵于困不若依旧便议遂寝尝有冦行刼保之南鄙捕罔获时檄所在如盗数偿主公与保将贾会境上议强归于我公弗辨徐曰尽付之第窃发地约敝邑耕斸去其囊槖以絶后患何如贾悟遂诎我免输偿钱数千缗元氏郭其姓者愬府僚属于达官按问既而质无实达官怒欲抵郭死公力请释之曰此人以重辟谋陷汝等何援为公曰殄之以惩后未若宥之死愧其心也况人命至重岂以妄言某等卒穷极戮哉竟杖而遣之辛亥断事官伊尔根特古斯来按本部性苛察喜事凡被劾者凌轹罗织莫有脱其彀者公能隐忍将顺使虐焰敛熇不致滥及非辜害吾事而已其已籍没者十数家公奏明其寃竟皆复业公之救时济物民得受一分赐其不自顾借类多此中统建元首授公真定路总管同判本道宣抚司事遂举明州县文学属吏三十余人后皆致通显云三年齐叛平忠武公首奏兵民之职不可并居一门行之请自臣家始公即日解绂以职让其弟江汉大都督权角巾私第裕如也遂选胜西郊筑治亭圃日以植花木玩泉石为佚老之计泽车欵段徜徉游咏人不知为故侯大将也以至元九年二月遘疾越廿日薨于正寝春秋五十有九某月日葬获鹿县明丘乡安社里之西原公之纯正莅官严恪亲戚左右罔敢一语私于其间至若民情郁而未宣时政舛而未便寝食为不安思有更张而后已终其身无声色逸靡之娱其奉上接物刻已自励不一毫及民前后积负至四百余定弃官日方议易田宅以偿朝廷闵其廉为代输焉故在官三十年间时和歳丰政平讼理镇之士民轻裘缓带鸣丝跕躧嬉游宴衎乐史氏之无事内则连甍接栋井肆伙繁河朔兵余独称万家之盛外则阡陌纵横耕桑弥望熈熈然为乐郊之民及朞而报政崇奬声实俾为诸道法宜矣夫人三完顔氏北京路左副元帅某之女沙卜珠氏金紫光禄大夫北京七路兵马都元帅乌页尔长女布萨氏子男廿一人曰武徳将军常徳府管军总管曰早世曰煇奉训大夫孟州知州曰燧朝列大夫东昌府同知曰荧曰卒曰炷煇曰煊潼关提举曰烛燃炎曰炀承直郎佥岭南广西道按察司事曰爀曰炖行省宣使曰烘炬炘烜炯女子一十三人俱适华族孙男廿三人长达喇齐武徳将军鄂州管军千户余并防女孙一十七人若子与孙服庭训迪检押略无纨绮骄豪之习飘缨若绶烂焉盈门诗云靖共尔位好是正直神之听之介尔景福公诚有焉公薨十年嗣子煇荧介公弟征东经略使枢密御史中丞彬以神门之表来请某惟曩昔为省郎公以民事上计意有未安者忧形于色固已窃叹其有志于民及按部燕南延见故老歌颂遗爱有不能忘者又知夫流风善政感人之深也如是辄第其门士李豹善状而系之以铭其辞曰
　　繄农之务世服勤正以笃实天为亲史惟累叶耕而耘一气厚积生元臣惟元再传彪其文弱冠崛起乘风云中天草昧殊未分亦能当阃收元勲岂其垂裕弥后昆大忠遽掩豺豕羣是为明府皇考君公今嗣封昔孤童已能驰射精絶伦利器小试无轮囷堂堂大府恒山军一日作牧两汉循于铄叔武经且纶大纲一举万目振如何画法参能遵保民无逾家富殷弊去太甚轻丝银权臣按事何斤斤敛回熇艳燋吾身防擢良善脱已焚载其清静民谧宁丹砂成金顽化仁潭园水满花气薰高牙大纛驰朱轮崇高有余足具陈公曾目覩耳弗闻公堂粝食坐日曛念念民事忧丝棼歌万家和气缊农夫不识城四闉桑麻蔽日原隰畇熈熈镇土三十春歳时报政帝乃防褒显班上诸侯裀白头一徳酬国恩用昭先功画麒麟惟冥报果忠与纯庆流又见螽斯孙功成身退素所云笑解留务远世纷郊原花木清而芬拂衣去作封山神空余遗爱沾邦氓甘棠怀思堕泪存零落何必西州门嗣侯追报图不泯哀号罔极悲秋旻我铭腾兮舌可扪拟配大茂增雄尊孝思永言世所敦淇州创建故江淮都转运使周府君祠堂碑铭
　　郡邑之设因形胜而称望雄由变迁而有并置至于废起千载之余功垂百世之后俾存殁怀思感人心而不忘者非豪杰经济之士未易致也朝歌殷故都两汉县焉魏齐来移理衞县河朔经途东出钜桥之西而朝歌遂墟天兵南下钜桥正途亦废自太行东接浚郊莽为为林灌行者并山取防蹑迹于兔蹊鹿町之间又分当相魏汲三会之郊盗贼囊槖其间日御人为寻常邦君邑长顾目前不遑奚暇远图哉故羣行恣雎莫敢谁何者有年于兹壬子秋国家经略江淮擢行台听事官周侯充诸道转运军储使仍置司于胙侯道出朝歌登鹿台遗址顾瞻河山爱其沃壤且叹夫梗阻若尔慨然怀辟易兴除之举己卯歳公以事北觐图利害上之朝廷为报可诏以彰徳大名卫辉漏版户五千实焉复其征三年因易号曰淇州县曰临淇特勅公领办其事于是推贤择能申令讲治设官府建仓廪立市防外则表疆理布丘聚开阡陌梁津夷险以便行路置淇澳思徳南阳薛村等镇以间逈旷耕牛田器及饥贫不自存者一仰给于官下至取材于山陶甓于野率躬亲规画略无倦色西山铁官甆灶公出本资悉发其伏利自是四方流徙愿受防胥宇者日接踵而至商通工易货委阛阓余粮亩栖烟火连甍鸣鸡吠犬相闻和乐之气达于四境侯复以既庶且逸无教可乎遂建孔庙立学师敦化基而厚薄俗不五载内外修治井井可观邑居过客相与咨嗟叹息曰曩以荒烟废堞之墟化为乐郊乐国向也流逋佣耕之民今为恒产完美之室虽天休涵濡非我公建白兴造之力畴克臻此既而公薨于位子锴袭职继述先志有光于前者至元癸亥转官制行州于卫耆旧马良等谋于众曰公去世逾远吾辈生理日完嗣侯又厯官他郡其开建本末卵翼深恩匪立祠树碑奉祀光扬何以报盛徳而图不朽乃相率度治城干方爽垲地庙而貌之十三年秋适嗣侯自魏府别驾代归良等邀过妺邦大合乐以落之相与请予文以纪其实走早辱公知敢以不敏辞念古之君子兴事造功率忠爱持心无一毫功利自私克成硕大光明之业故民戴之如父母仰之如神明宜矣如公初以转致之便兴废弃于荒残因丘聚之成养流布于完实乂未尝占据膏腴营治已私为务诚可谓持心忠爱豪杰经济者矣致感人心存殁罔间耿耿不忘者如是据礼当祀在法宜铭公讳某字徳甫晋之隰人孝弟忠信慷慨尚气义蚤以材术振耀一时仕至江淮都转运使其丰功硕徳具载墓碑兹不复云今嗣侯自武徳将军陞嘉议大夫佩金虎符淮东高邮军总管铭曰
　　河山两戒殷故墟自昔土壤称膏腴千年废治灌莽区殆似渊薮藏逃逋政以规画无良图堂堂周侯烈丈夫一朝王门牵华裾利焉思兴害思除南来主漕过此都顾嗟形胜资豺防何忍苍赤为肉鱼龙庭入奏为允俞一语能沛天恩濡郊圻中画开井庐连甍表植左右闾日中市集百货俱荒榛一旦为亨衢流民赖之雕瘵苏劳来又复三年租夫耕妇织圃有蔬桑无附枝麦两涂芃芃翠浪西山隅昔焉糊口今赢余我衣我食公所予欲报之徳父母且胡不钧秉事枢天夺之速为世吁公去虽远爱岂殊身后报谢当何如閟宫盘盘列绮疏绘肖公像俨以居歳时豆笾民骏趋腯牲在几酒在壶坎坎鼔击吹笙竽睇公风马乘云车神兮归来意恒愉风时雨若蛇虫菹瓯窭满篝厉鬼驱我诗劖石诚无谀采之民謡与同符大书特书不一书太行砺兮河带纡黄童白叟相携扶犹有堕泪沾龟趺
　　资徳大夫中书右丞益津郝氏世徳碑铭【有序】
　　至元十七年中奉大夫参知政事进拜资徳大夫中书左丞被二品命服中外具瞻越郝氏惟炜公乃顾宗属言曰自惟疎簿乌能致此兹盖我祖考勤劳赀积笃祐余泽集于后人乃克有济今新垅幸建丽牲有石惟是大书显刻表饬神道庶几报明灵昭裔昧而传永世然非頼笃古达辞者其将伊托遂以铭章见属某以寮雅故义不当辞谨条其族系世徳祖祢之所以劬躬焘后资徳之所以起宗显亲者廼后之以铭诗维郝氏其先霸州益津县人资徳之曾讳赟少擢律科第授宪部捡法为人文无害以谳疑平允称正隆末迁司理叅军佐进发部殁兵间曾妣乡进士王公之女徳柔嘉有母仪祖讳诚长身秀髯丰仪甚都早以义勇闻大定初奬死事子孙得叙用材武授衞军钤辖卢沟当国都西门水潦时至艰于航杠承安中大起石梁府君首膺选督役醻办最功陞昭信校尉贞祐初燕不能都扈徳陵南迁得疾卒官下享年六十有七祖妣同闬大家亦王氏姿淑贞事舅姑孝谨生二子曰瑨曰珂寿七十有八终珂早世草场府君瑨即资徳之显考也天性孝弟初钤辖府君南徙靡所依借奉母夫人走汴中涂困乏置母便所与珂索食隖间游兵遇皆驱之去敦武君泣请曰弟防不任事又母所钟爱幸免以视义纵珂还行复念珂终不能遑将其母因跽而诉曰将军以母故释弟然母老须瑨可生且为人子不竭力于其亲将安用为敢以死请遂伏马首不动兵怒以佩刀刺之即仆地作死状兵委去因防母与父会后用恩例调京城草塲副使官至敦武校尉至元乙丑某同资徳在东平史侯幕获升堂谒拜时敦武府君寿期頥气貌魁伟其齐家勤俭有法若一官府然资徳年向五十佑封君列卿士长已贵朝夕温凊门内事必咨而后行府君晚乐道家言遵其禁忌以静黙自处其修严如此明年春二月遘疾考卒齐氏寓馆春秋八十有四资徳扶柩归葬真定县西三里安上原之新阡夫人马氏祔焉夫人出枣强腴族性贞烈主内务殊俭生平乐于为善至絶荤酒不御每晨兴炷香祷曰愿圣人寿天下安妾家亦沾余佑又月具馔食囚系为常初资徳为郡决曹歳壬寅有盗刼临城石帅家以疑得刘等十余人系之皆诬服上官趣论报夫人访得里间有称其寃者归语资徳曰捶楚下何求而不得汝当尽心详审恐及无辜资徳亦方以赃验未白致诘及承教仍文移缓其事寻果获真盗自是资徳于狱情愈恤慎后复全活张纥兠等十余辈由是而观昔隽京兆母闻不疑于囚徒多所平反即言笑异常不然惨而不食以夫人教戒方之贤于人远甚又近舍有卖饼翁媪并亡丧不克举夫人鬻妆奁中物掩瘗迄成礼非出天性能然耶中统甲子歳正月十二日以疾化于私居之正寝享年七十有四子男一即资徳公女一适尚书许公孙五人曰思仁谨愿克家次思义资温雅有干局材官嘉议大夫诸路人匠府总管次思忠性果达少中大夫同知真定路总管府事次思礼思敬重孙二女孙二窃尝论古之人因隂积而获显报由仕宦而位公卿者多矣然非济以材徳则卿相之任有不克负荷者今郝氏连世孝友纯善罔侈厥报委积流衍介祉于资徳公公廼传徳袭训自微而着莫不材称故能依光借润遂贰台辅是皆祖宗载基载播于前而公以材徳肯构肯获充大光扬于后故也今复援赐鼎歌钟之例载徳象容刻铭乐石垂示无忘可谓遹追先业济其世美者矣其诗曰
　　商啓期封肇迹太原因乡定氏郝姓乃蕃晏相夔将实为裔孙逮晋中圮族系枝分散处朔南异宗同源处俊相唐立朝直闻义形于主忠烈名存维徳继显乃理之循暨暨司法奋迹益津平谳庶狱廷无寃民毅然就列奋彼祗勤于赫钤辖职司徼巡驾梁桑干万石鳞鳞神工云僝增秩醻勋敦武趋父奉母南奔中涂阨阻孝义两伸施于闺壸徳馨帨三世一致封培善根宜达而窒归成后人笃生贤孝夐出人羣持衡机务叶赞经纶华轩驷焉乃大于门不有其美推功本元爰求我铭载苾其芬我观资徳才全徳洵仁以济物谦以持身须彼阴积蔚为名臣隆隆新丘万象傍邻表列华柱石卧苍麟神维显思孰知蒿焄匪义奚立非孝无亲移忠于上垂裕后昆恒岳之阳滹沱沦渊峙无极永昭刻文











　　秋涧集卷五十四
　　钦定四库全书
　　秋涧集卷五十五
　　元　王恽　撰
　　碑
　　大元国赵州创建故开府仪同三司中书右丞相赠太尉忠武史公祠堂碑铭【并序】
　　自昔以功徳而获大任既殁而飨常祀者鲜矣况得匹夫匹妇之心者哉如武侯卒而蜀人祭于陌梁公去则魏土庙而食寥寥千载几何人斯若太原郡赵相师表百辟名节独着薨谢之日葬加殊礼锡美諡无异议民有报祀而得众心之同然者今于忠武史公见之公肇自太宗朝袭世爵付以全赵四十郡命其经理整戢之而公宿兵阳夏歳例归眎师每过赵迟迟而行念此郡甫离兵烬经涂南北环视千里间野枯民旷畧无生意公闵其如是必为察民情之所苦留情体访凡赋役偏而不均狱讼寃而且滞者无问巨细一有之即以为有害于政也立与之均调而疏濬之与民间无所求索自贬威重告语约束必亲诣闾阎其一切兴除寛假之力又有大过人者会赵郡莠民共倡为白衣经会煽七县间不逞之徒因端窃发以至蚁动蟂聚伺昧啸凶约屠城邑资借枭雄以为依庇欲乘期窃发适公归至郡有以叛告者公曰若此者有乱之萌无乱之形处之为最易易耳但须以计戢之无趣其变公外示闲暇觇党魁所在为伺其巢穴密罗之尽出其不意掩捕获焉讯之具服示所惩责余悉贷之且以告属邑曰渠率已殱余不一究以安反侧赵人遂妥迨壬寅歳诏作丘甲时歳荒民移排抽户推事竟推不满者三千数有司以状白公曰业无所于取缺之以需可也守吏以军兴严惴惴不敢诺公曰以民困故非敢私脱有悮责我任不汝及也殆纪后乃如约不数年保障休息恒襄间熈熈然一乐国也公薨后十五年前兰溪簿郡人李瑛憙义重报贞而有干为一日谓赵之父老曰吾侪小人乐有家室得至今日者可不知其所自斯皆忠武公恩造骨而肉之之徳也终无以图报将死有余负惟是起祠奉祀庶酬万一众曰诺遂相与协力作新庙于郡城西里迄三载庙成神栖像设翼翼有俨凡用锾三千七百余缗已而州贰政蓨人贾英尝属櫜鞬左右公覩其若尔感念畴昔曰丕厥构则罔及乃以树碑颂徳为己任以某知公平生颇详不千里远请书其事于石某以下吏故有不敢多让者因勉为次系之公讳某燕之永清人资忠亮谨畏以度量雄天下厯事四朝入则坐庙堂出则分阃寄者五十年当其临大事决大议夷大难不动声色卒收尊主庇民之功此天下所共知兹不复云顾惟治赵之绩在公虽一事惟其恩造之功至故能感民心也深化强梗而为善良易慷慨而为忠厚以致其生也如父母戴之其没则以神明事焉呜呼休哉人称至人不死以气之精大贤不亡得气之英公英爽在上其眷恋于赵人也审矣仍作歌诗遗之俾歳时防飨以侑肴蔌椒浆之荐其辞曰
　　常山郁兮苍苍阵堂堂兮公则亡赵之封兮四开风云惨兮汉故台望公不来兮莫知我哀公精英兮弗昧山川开阖兮不随以晦公不忘兮徳在民思之在心兮其存则目存之目兮思则固庙而貌之兮其以故招公来格兮歆严禋飒冷飇兮云旂纷憺光灵兮愈于生存福我兮孔那驱疠疫兮辟妖讹风时雨若兮歳时和民报祀兮心乎靡他坎坎击鼔兮舞傞傞飨有肴烝兮登有歌丽碑嵯峨兮永言不磨
　　大元故怀远大将军万户唐公死事碑铭【并序】
　　天下有战之士拳勇絶人捐躯徇国虽一时之短其义烈言言超千人而挺生奋百世而独存者谁乎南阳唐公其人也公讳琮世内乡县淅川之白亭伯祖讳臯金季以乡豪署峡口镇将父讳庆仕亡宋用边功起身自保义郎京西副将累迁至左领军上将军诸军綂制归附皇元后终江淮军民安抚使惟襄邓自昔为用武地唐氏世钟材武继领韬钤刚毅奋发驰声疆埸称山南名将家公躯榦魁杰而善于骑射黝色鹰视气吐钟鈜然擐甲横槊出入行阵人而耸之至元十三年袭父爵授武略将军管军总把明年丁丑转武徳复安抚使仍佩金符十六年以劳绩进阶宣武授金虎符管军总管十八年陞怀远大将军万夫长二十年改授唐州军府万户二十五年移镇泉道屯驻舂陵时安南保蕞尔域负固不庭圣上震怒诏诸道兵以讨之公到镇甫二旬而檄至即阅数军实申严节制明日大燕郡僚叙别或以期远缓发为言公曰不可征讨国家重事忠勤臣子大节况吾家三世迭将迨不肖之身分符耑阃备其爪牙恩宠深厚思毕力边陲以畅天子威命则死之日犹生之年也尚敢以顾忌为计哉诘旦啓行旗旆精明鼔角清亮识者壮之遂会诸将屯靖海境谿岭湍险艰于驰逐北兵不习地里与鳞介争利于舟楫薄间已非所长加以瘴疠流毒海飇腾炎吏士触冒疾疫者过半躬自抚视左饘右剂恩义备至若父兄之于子弟致人人感激思奋岛夷幸我师不利乘便突出逞狞肆凶次年己丑三月大战于盐场之三江口公率众先入所向披靡贼兵众开而复合者数四致麾下散失公力战手剚数十人以没得年四十有九讣闻部曲至刲股肉致祭朝廷为嗟惜之公天资雄峻沉鸷有将略号令精明拊循有素期于恩威兼济当战阵际奋勇忾敌不自顾借有古烈士风概故所向克捷自筮仕不十年正位帅阃平居与人交气怡辞温谦恭惟谨未尝以色待物人视之儒素也其死生义利胸中权衡素定决非奋不虑死徼取美名者呜呼忠义天下之大闲志士仁人终始一致虽頽嵩岱不吾压也岂以暂不幸而堕吾名节哉王者推而褒之所以砥砺多士窒不轨也故周崇死政汉宠死事然皆有等级次序俱未若皇元即以父祖之爵禄畀其子孙有崇无降其报防激劝之典视前代为重公可谓得死所矣夫人李氏亦内乡大家资度纯懿克嫓公徳孝以奉舅姑慈以鞠防稚生三子一女孟曰世忠仲曰世英季曰和尚孙二长灵童次保保世忠子也世忠嗣承世爵往奠旧服追忠思孝罔替箕裘奉公衣冠葬襄阳谷城县凤谿乡丙山先茔之次起祠墓前歳时享献庸展哀慰复念非假辞纪绩曷以垂鸿无穷倘得书太史氏则先业为不朽矣遂介秘书监丞申敬再拜来请某以忠君孝亲系风化之所在有不获辞者辄论列而系之以铭其辞曰
　　武当西来万马骧汉水东注为沧浪凤谿之里谷百邦盘盘沃野开荆襄丙山衣冠唐所藏维兹唐侯百夫防佩服义烈南方强三世崛起参戎行幢牙茸纛金节煌王常铁石我所将万甲夜卷趋敌场桓桓不惮天戈攘誓此一去批其亢舂陵宴诀何琅珢山谿失势臣分当鲛鳄肆毒纷蜂螳落落铜柱鹰孤扬海雾翻瘴霾三江奄奄战鼔声则镗一偾不捄千夫僵蛟匣零乱剑有光臣维有霣甘自戕一日之短百世长恨以鳞介易我裳义存义亡臣节昌胜负况复兵家常卹典昭报恩泽滂嗣侯孝思示不忘葬而从祖享有堂巫阳下招为悲伤羇栖胡为滞此荒魂兮归来安故乡牲牷肥腯罗酒浆部曲俨侍备两廊鼖鼓铙铎声铿锵子孙歳时供烝尝银钩翠琰勒我章忠传孝继沨大决陵迁谷变事叵量英声载世永不忘
　　顺徳路同知宝坻董氏先徳碑铭【有序】
　　至元十七年奉议大夫芦越盐使司提举董侯孝良以规办功最陞授朝列大夫同知顺徳路总管府事自惟材疎能谫何以臻此兹盖祖祢积徳累行涵濡庆泽所从来远矣惟是斲碑乐石光贲松梓庶克自信遹追仰报罔极乃介府幕陈从庆贽礼币百拜以先茔碑为请某承乏燕南以明新是任惟孝与义为世大经今猥来属笔有不当辞者谨按所具事状董氏世居燕之武清县南仁佛里金大定十二年改新仓镇作县故今为宝坻人曾祖以农为业代远偶逸名讳生三子曰永进曰仲仁曰蘂昆仲既蕃孝爱日笃以资雄一乡永进娶彭氏女实生宝溢府君讳柔盖侯之皇考也府君行孝廉善居室一介不妄取与诸人里中以善人称之二亲尝卧病治疗罔效府君曰尝闻人之肌肉可愈困瘵于是黙刲股肉杂他物进之服之果良愈既而父目病几于凝盲府君又以舌日砥其目无几顿还旧观邑里称叹以为孝感所致云尝以事之保暮行通衢间蹵得白金一巨饼值币百余缗诘旦持坐获所候求访者失主至物色询不妄即付之至于牟子钱贫不克偿者率折其券以贷自是孝廉之名轩着燕保间当途者闻之以谓不茍于得可以临财厉俗用荐檄充保定务商次任宝溢埚盐支纳益用心称物极平施之方公私皆有赖焉至元十三年以疾考终牖下享年七十有八董氏其三代皆竁宝坻故茔至公始徙家武清之大定沽遂改卜聚落之南京原是为武清新阡孺人苏氏信都大家事舅姑主内务以孝婉闻生子男三人孝义孝温孝良太君资借训迪纳规矩中者居多故母仪妇道宗族取法焉今年九十有四起居饮啖精健如五六十人孝义有融徳不乐仕宦二子长曰顺管勾盐塲事次爱孙孝温纯谨有干局充盐使司判官三子和张驴昌孙和任盐当官和之子巴克实迈珠孝良孝友纯至防习司空城旦书及长兼通国朝语尝给事贵近以材果管勾三汊沽盐官事至元十年秋大霖三汊被浸亭户例狼籍阻饥侯致卹申明上官发廪米四千余石侯乃计口均给民免菜色水退侯谘度原隰终复为患议戸抽一推起土障塲请于上允焉明年水果至无所虞矣以能陞本场盐司大使仍佩金符以宠异之先是厯年牢盆钱不计成盐多寡即验丁全给致本耗而课不充后复给与不时课不办而卒日困侯白所司革焉遂验亭户煎数在官仍半给之复需其毕运为足其所当付至曩之滞而未颁者仍皆为畀之至今遵行官卒两称其便十三年亭户之哺无可于籴侯以鬻造孔棘恐轶歳办出私廪二千余石禀食之未尝更其费十四年用荐钦授宣命官奉训大夫寻陞奉议兼提举芦越盐司事十七年以均干有方程办饶羡积前后劳迁授今职侯以民社重寄非财赋可拟宣力有加焉子三人长曰革中书省宣事次阿珠次哈尚特格初宝溢府君刲股肉以致亲和厥后府君洎太夫人苏氏在疢子孝温及侯与室刘氏亦踵而行之由是乡里论笃孝者以董氏为称首呜呼孝者人子至行扬名显亲之大致也然代以孝名者非一若休征之剖冰求鲤孟宗之泣竹生笋李建进药而病即瘳盛彦恸哭而明复故今董氏之刲肌而愈亲疾可谓情迫孝至殊途而同归者也诗曰孝子不匮永锡尔类其是之谓乎至庆流裔移理于官宜矣后之来者复能致揭两间以极忠厚孝廉之美将见董氏福禄渊流而未央也是宜铭铭曰
　　暨暨董氏起家幽墟繄曾祖君是生三珠孝廉温洁玉莹不瑜我屋丰润尔焉徳劬维宝溢君乃皇厥图一廉厉俗致身仕途我干我均我我酤人勉不足我恢有余夫孝何居曰父母且病则致忧已何暇虞越惟亲安其乐愉愉要以情至同归殊途锡我类徳宜不孤笃生贤孝高大门闾连城具瞻有俨倅车显亲扬名实由懿模遹追图报于焉是需岌峙丰碑螭首龟趺丐我铭章大书特书幽陵苍苍浑流徐徐照映乡梓永示徳隅
　　故提刑按察佥事刘公墓碑铭【并序】
　　奉议大夫提刑按察佥事刘公既窆之明歳其子珪慼然以追远之志来谂曰孤不天先君勤勉王事不期显厯半道倾摧俾任重致远之举罔克攸尽在珪慕终养之荣曾弗少及不孝之大无足言者惟是刻铭丽石表见墓道庶不朽而为新垅光幸宪使闵焉某惟曩尝与公翺翔中书有联事之雅以分以义有不敢亡友靳者谨按事状公讳济字巨川其先真定行唐人世在野大父某倜傥尚气为乡曲所重考信方直有父风以植产致富心存乐施贞祐兵避地陈颍间散财济众人多倾赴正大末所在游骑充斥令民团结相保众推公充乡义兵都统已而没于事公信之冢嗣也自总角姿严恪不知为儿嬉及长明吏事时赵人董珍者来领魏郡材公为郎署府从事民政军务多所禆益中统建号省府立擢贤举能以恢廓宏绩为亟路辟公应选遂补省左曹掾四年间精覈吏务气明而事办然所期攸邈有不屑为者寻除贰上都粮料使会当佑平致太庾京积已而充中书磨勘官真定郭文进者摭白肖二人毒杀其父歳久莫决府以疑狱闻命公往谳既至按覆簿牍推察物情不终日而虚实两判镇人称其明朝官嘉之至元七年初授承直郎太原路总管府判官公不卑小官思以行志惠吾民为念府东有山曰罕山每沟浍秋泛害及关坊公乃度原隰相水冲以事宜从上官议可焉众欣就役自山南抵汾壖凿渠涂十里以酾水势自是漂没患絶且溉傍田数百顷其兴利除害类如是明年夏六月大早步祷烈石龙祠应焉秋赖以熟九年陞授奉训大夫知献州事既下车囚系填狴犴间公叹曰尽心之戒当于焉是图遂裁遣剖析凡五日牢户为一空然后束吏以法拊民以寛虑科调之不均也为等第之恐田畴之末治也为劝劭之新州治以具视曕崇儒学以敦教本内外厘补井井有条其孝弟任卹之化风偃海滨矣迄今民思不忘秩满宪司廉其能迁奉议大夫佥书燕南河北道提刑按察司事十六年四月竟以勤事致疾既乃终于位享年六十有四夫人程氏魏大家配公徳良称前四年卒即其歳九月廿九日祔大名【阙】贤【阙】　　由盆里繁水之隂宅新兆也二子珪玘今珪亦官奉直郎大明路总管府判官性纯孝从政干果玘厯管库甚愿女三人伯适赵郡武氏仲从邹氏季徐氏公资明辨遇事风生不肯陆陆一事落人后故所至卒有声其孝义出天性固然初调并梁兵西援防事集怅望南云焉兴感曰母氏殡陈四十年不即卒大事倘溘先朝露目其能瞑乎乃于介使告其所以然诺焉驰至陈求访丛垠间罔知谁何因吁天行泣俄得刘叟者示其处下揷验所志物是夕寤寐中尝有以呵之者曰汝母何疑当收之速去即是年冬十月归葬行唐县甘泉七里之先茔礼也传称古人行役云远必思念其亲以笃孝养若公斯举何思遑将其母哉又乡豪董君死葬瘿陶碑石卧荒垅间身后贫不克劖树公按部过赵为求铭表墓以报知已其风义肖上世又如此是宜铭铭曰
　　古评吏治匪循即能循传而列能或槩称时有缓急事方责成佩玉长裾艰于奉承维材应变其任乃胜用或异宜跌焉不兴暨暨刘公才长气小试游刃鋭发于硎擢列郎曹风生台阁若不屑为翩翩荷槖一麾出守殆古能吏错节盘根别夫利器茍利吾氓身弗遑睨于今两州怀思无斁维孝与义为世仪轨子箕而裘已济厥美归息泉扃神亦宁止五鹿之野由盆之里沙麓茫茫繁流弥弥谷变陵迁墓碑有嵬
　　大都通州郭氏迁茔碑铭【并序】
　　孝子之爱其亲也心无乎不至其始也尽欢心以致其乐儋高爵以显其宗又以安富尊荣歆其亲以惬其志望及其终也择善地敞真宅树丰碑彰遗媺别为再祖俾享大宗不迁之祀越是心以为恔者于尚书郭君见其纯且至焉郭氏世为通州潞县人曾祖府君讳伯昌尚义有应剧才金季以劳授州之判官方四郊多垒仍歳饥荒赖公力全活者众民刻惠里庙碑至今其石宛在金制官分严不敢丝髪侵上承下办惠鲜保障能尔其为人可知已大父讳和字和之资持重择交而游经纪远识殊与父肖贞祐初燕不能国遂避地徙河南公奉从母杨挈弟侄至复州乡梓往返数千里间冒涉艰梗举宗全庆竟不失旧物是亦人所难能郭氏之有今日其祥实开于此公少乐读书长以吏业著称且燕之与潞在昔为转漕渊会见闻习熟故公于纲计为详壬辰歳诏立漕司于燕明年癸巳中书钮赫公辟公为经厯官旧条新制兼举而行居无几何民力大纾而廪储崇积会计出纳允当详明官无私焉至今论漕运者皆以公为称首国朝丁未公春秋五十有九卒官下祖妣孙氏出庶之清门内助成家与公合徳后公世一年乙亥歳夀八十终生二子长讳天珪字君宝次天瑞晦徳不仕棣华辉映乐怡怡也乡里以善人归之长即尚书君考秉徳清慎直谅多闻以世美继为漕幕从事为人乐易轻财好施虽指囷解骖未尝见难色乐从贤士夫游延致礼待惟恐不尽又通五行书叩之者推明倚伏率以戒辞为言斯亦知命君子者欤惜乎年不满徳仕未尽用至元改号夏四月廿九日以疾卒夀止四十有七子秀生才十四歳夫人张氏燕之名家女性贞静壸仪有光漕司府君既殁大人持内事甚严家道昌宜内外宗属入门升堂不觉其母子之互为资也享年七十有四终所居正寝实至元廿九年壬辰秋八月八日也秀字秀实姿善淑少以孝闻交于友以诚移于官则理仪观魁伟临事明敏有盼借甫冠由总制院都事迁经厯官继改都省左司员外郎寻就陞郎中已而授少中大夫礼部尚书今佥宣政院事君自惟起身刀笔不十年致位通显徳薄才菲将何以臻此兹非先世积善累庆光潜不耀一旦丛于不肖身者如此是用祗惧昊苍罔极报徳何从顾惟长城先垅厯年已邈斧封马鬛傍无所取穴故祖考叔父而下三柩皆未克大葬言念防伤芒刺负背乃改卜宛平县张华里之北原墨食吉用三十年春二月壬寅以三品仪物封而树之庶几无乎不在之心少有遂焉既襄事百拜以墓碑来请幸内翰惠顾三让求益恳余以孝子顺孙显扬慎追之义关人伦风教者为最谨按善状诺而铭诸铭曰
　　庆由善先顺为福原惟积也厚其流则渊譬彼播植用其道而分所宜其根苗华实有不期然而然猗欤郭氏宗族蝉嫣繄长城之故垅不知其几世几年堂封累累拱木苍烟偪道涂而且隘无可穴而理必迁张华里西其平宛宛风水攸寜郁焉新阡哀哀送终棺衾华鲜祭以大夫有加鼎笾祔安神灵既厚且坚庶窀穸之下慰将寸心之少安孰无子孙焜燿联翩念得之而能竭力让春官之孝贤刻吾铭而表神道永以为郭氏无穷之传
　　大元故中顺大夫徽州路总管兼管内劝农事王公神道碑铭【并序】
　　上登极之二载诏以前泉州路总管中顺王公作尹于徽制下而公已卒士论慨叹惜其备具文武才未究于用也明年春正月嗣子谦持太史属王徳渊所撰善状百拜来请铭自惟识公始用情交终以义合至元庚寅歳邂逅于瓯闽后二年予入翰林公亦终更来燕玉堂多暇日夕从游诩诩相得校夫三十年间会晤虽数在京师为最洽公今已矣铭其墓宜莫予若公讳道字之问姓王氏其先为京兆终南县人世将家公姿魁伟勇而多力防读儒书长喜武事飞牋走檄尤翩翩也公既负器局挟艺能不肯碌碌居人后间出大言捭阖时事及作为歌诗藻思甚壮激昂顿挫以惊动一世谓将相无种功名可握契致也然于时贵近终无所合至元更化以剔民蠧清吏弊为亟公曰兹吾之时也乃走燕上书请置执法官如是则吏畏政肃泽被于下政化可得而成六年宪台肇建遂辟充掾吏公志在澄清一旦抱牍龌龊鳬进论得失于簿领间耻于屑为才数月即拂衣而去适朝家遴选文学士充东宫讲书官用昭文窦公荐得入侍经筵进读际辞理敷畅间以时务意在互有发明由是稔知为奇士进见顾盼与余人异欲大用而有需也十三年江左平福建内附蛮夷悍轻易怨以变蛇豕婪婪血人于牙何所靳顾非大行台镇之不足以制内而抚外也故郎署官重其人裕宗皇帝叅听朝政乃选公充福建行省左右司郎中时柄用者专尚威猛不能导扬恩信慰安远人凡事之悖理政之害民及私意之所宿者公皆执而不行至面折力诤必理得事正而后已如宦族赵知府元辈六十三家闲居室润诬与山贼通拟梴杀之意在籍没掩利余赀公抗言宋故官累诏恩卹今以昧暧一概孥戮有伤朝廷好生之徳止杖八人余悉纵遣降将吊眼陈据漳州叛贼势张甚招讨潘力不支逾城走泉行省以失守罪缚出将戮焉公曰招讨秩三品有罪当禀于朝不可擅杀上官怒遣督将二人率甲士环公曰字不同署罪当相及公乃具朝服望阙再拜曰省官不有朝廷胁我以兵欲将何为吾宁与潘同死字不可得也彼莫能屈潘竟减死论其守正不屈类如此由是强横气褫善良攸赖闾阎间至画公像事之廿四年授中顺大夫泉州路总管兼府尹泉据南海津会豪侩吏商假权贵声势日凌轹请索紊大府纪纲牟取众利公折以理拒以威辄落其机牙束手噤语而去公堂为肃然先时晋江之安溪土贼张大老方徳龙啸聚畬洞无赖二万余人时出抢掠为一方大患者几三十年闻公至私相约束曰王老子来当谨避之勿轻出公为布耳目设方略不逾月生擒贼酋廿三人悉绑杀泉市余众骇散百姓为之歌曰药不瞑而疾祛非良医而谁乎兵不血刃而贼除非智士而谁乎其为舆情感悦可知矣在任凡四载代归乡里以营治先茔树植碑表为务屡供具召亲友燕衎为乐若日不足者家人亦讶其遽如许也元贞二年春二月十有二日以疾终私居正寝享年七十葬维州北海县乐泉里金山原公强矫有守临事敢言胆气喷薄无所回挽志在开布公诚砥砺名节表表有见于世孰谓势利可得而夺耶至于摘奸发伏不避持难又似夫汉王尊之在东郡虞诩之治朝歌也奋身布衣起家至二千石刚直之气至老不衰其功业止斯而已此士论所痛惜也远祖金初以武功赐完顔氏世袭千户官至金吾衞上将军曾祖讳虞卿大父讳从政厯隰州太守父讳成皆嗣承世爵金亡复故姓仕国朝任乐安县令因家焉今为广固人公先娶孙氏生子谦夫人年廿八卒继室罗氏亦先公卒生二子曰谅曰惠谦防侍东宫才敏有时誉能政克家蔚有父风今官奉训大夫大司农少卿男孙四人谦之子三曰元孙仲孙季孙谅之子一曰彦孙公平生著述号云门老人集殆千余篇传于家铭曰繄王使君起海堧妙龄飞英振孤鶱陈琳书檄何翩翩一箭拟下聊城坚心惟嫉恶民瘼蠲驱逐鸟雀同鹰鹯一行作吏非所便褰帷有志登八埏封书直上沃帝渊太微执法光炯然春宫向学开经筵一日登对席为前顾公可试宜擢迁利器当遇蟠根宣瓯闽行台两广连阳舒隂惨持化权幕非其人奚望旃六十三家宋故官执之犴死何繁寃公为辩折皆平反潘惟不支心则丹以死信理人所难维闽之南大府泉畀公抚循面则专锄薙强梗安惸鳏风帆踔【敕教反】海鱼龙翻万货山积来诸番晋江控扼实要关势取豪索非一端不动声气为周旋安溪有盗势结盘撞搪呼号动百千公然剽窃三十年为一郡患何迍邅公来约束无妄干老熊当道百兽跧一旦解刀耕垅间溪山淡淡风日闲帅得其人人自安如君两除称衡铨幕府坐啸鸣化简节疏目政猛寛四载终更公孰贤王尊虞诩相后先千年神劒埋山原郁郁夜气生紫烟何以验之石有镌











　　秋涧集卷五十五
　　钦定四库全书
　　秋涧集卷五十六
　　元　王恽　撰
　　碑
　　大元朝列大夫秘书监丞汴梁申氏先徳碑铭【并序】
　　大徳改号岁之六月越二日癸巳秘书监丞申君敬先诣太史王某再拜而请曰惟申氏逺有世绪逮我先人学绍医传心存道济惠及一方虽遭罹世故谱牒坠逸然自高曾而下班班可考而墓隧无铭神道阙表予小子大惧先徳日远恐泯昧将无以见于后今粗有纂述俾昭示子孙以传不朽者敢请笔于下执事某以不敏辞者再请益坚乃为论次之谨按申氏世居汴梁曾祖讳天禄宋徽宗朝以婴儿科供奉内廷门以金斗为识当时称扬医艺精全者有金斗申氏之目宣和末避地家秦州社树坪祖讳良辅早以方知名西土祖妣冯俱寿终葬天水郡显考府君讳仲康字西叔资禀寛裕有长者风弱冠值金季流居陜虢间天兵下河南爱申裕问风土衍沃定谋卜筑以甲寅岁东徙今遂为南阳人府君世其业禁方秘诀夙承指授复为该洽轩岐以来其书奥妙悉精究其理学既博益工在丑不矜其能活人不期其报过客病困逆旅及贫无资者家置病寮躬进汤剂糜粥既平复量给路费以遣之远迩注瞻以材徳兼称如南阳富民孟氏夫妇府君以伎能起其死约兼金乗马谢后恬然不为礼或者不平对府君诟之曰医以济物为任若贪图货物为心岂天生俞跗保全夭阏安羸劣之意哉子无复言客叹服而退初府君东徙闻卢氏守将尧里公贤而下士往依焉草昧际举族赖保翼一夕宋冦奄至执尧里而去以不屈遇害熊耳岭府君闻之纠合义勇者数十辈匍匐奔赴求得其尸葬祭迄成礼兵后内外宗姻散失者众求访不少置得姨之夫樵翁于申女叔于穰下既孤且窭收养终其身平生行义类此甚伙今特书其显著者识者谓府君为善不近于名尚义不谋其利躬弗受祉后世其兴乎以至元己巳歳季夏十有八日考终牖下享年六十有七配宋氏系出京兆大家资端重未尝露嬉笑年既笄归于我侍舅姑以孝敬闻鞠育诸子极于勤苦后八年以疾弃养寿七十一祔葬南阳县东河之右薛家里子男六人曰政尝监郡酒税曰整河渠使曰敬即敬先曰教早世曰敏江陵路医籍提举敬先性资醇裕医学明敏切脉审用药精至元六年选充太医世祖皇帝巡幸两都北狩东征典司药石皆侍其行尝于御前修制汤剂品藻药性敷奏有条理上顾而喜曰汝身虽小口甚辨博又敕治元妃疾获良愈蒙赐玉鞶带白金有差至元廿七年由御药院使陞授朝列大夫选丞秘省旌宿劳而从公论也自昔铨衡经制以方进者虽有殊勤不转文武正班敬先读书励行有士君子之操故膺是除由是知扬厯清要光显于亲者越兹伊肇敢以府君之积德起宗敬先之肯构克荷者而铭之铭曰医师之良本天恒徳挟艺时行心贵专一其视患者罔有莫适一尽我诚庸表怵惕显允申公秉兹良直四世三朝职司疢疾神砭易形灵丸起废药惠一方心深道剂羸劣获安炯我风义活人活国是乃仁术隂积孔多阳报斯必笃生六子季实良器大我医门学称善继药笼流光馨融帝室六脉和平圣躬福谧三十年间只勤厥职维皇念功宠数优特簉名仙瀛图书东壁纡紫腰金扬休山立匪汝是私良用劝激苍烟故里光贲丘石刻我铭章有煌中国独山郁茂白波荡潏山川鸿蒙庆钟来息子孙振振垂裕罔极
　　大元故奉议大夫中书兵部郎中韩君墓碑铭【并序】
　　亡友奉议韩君之子冲既禫来谒心焉怆慕有惨而未安者乃出所状父行曰孤不天先人早世平时所期者远大挟其所有以前而车倾半道念所衔曷袪惟是发越潜徳使表见于后庶存殁少有攸慰公与家府君交敬而知为详敢百拜以墓碑为请予以义以分有不能辞者遂追叙而并铭之君讳天麟字伯昌姓韩氏世为渔阳上谷人父琇为人长厚仪观秀伟少应武举金季尝以劳任庆阳府司録判官母王氏诞昆季四人以次君为第三母以克肖故尤所钟爱长业法家学即能觺然见头角于辈行间师以能称之及为郡法曹狱无大小皆悉心极虑必尽彼情辞而后已时有杨参军者诈冒兵储公易市户事觉朝遣官来鞫逮捕者数百家弊积有年不易措手知君干蛊摘之倚办杨既窘蹙无可得主者悉取偿籴家价从时重君曰不可盗粮者已有主名百姓初不预知今从坐配偿已是虚负取价合准出仓时估不然将有破产不胜其弊者上官从之众得以轻脱至元二年辟充怀孟路从事四年勾补中书左三部令史八年由考工转御史台有诉民自关陜来未经有司者议不受君执之曰民岂不知此顾宪台为重因而拒之将无所控告罪彼越蓦理其寃抑可也事多解释以能迁吏礼部员外郎遂建言随朝掾史已有出职定例外路吏资亦当与议使至公均被准其事行焉未几迁奉训大夫出为瑞州路别驾俄超授奉议大夫常徳路宣课都提举先是亡宋税塲滥收奇零等课名类甚多君稔其扰曰生财有源初不在此使到官者之有法所获多矣于是六色正额外一切蠲去常人称悦及比附上额羡果倍蓰时方夏官征民负租追呼鞭扑急于星火君就府僚与议曰今新陈未接人糊口不给兼积久数多非一朝可办急则必倍息取贷或易及男女若尔是富益巨室怨归公家非特于征商有所悮也稍俟秋成征之未晚用是以停征八番大军道鼎民被骚甚且沮恢辨有司噤不敢谁何君诣行阃陈说主将喜为约束之市肆赖以帖其乗机应变输诚济物多类此政籍甚而课最省台交章荐入授奉议大夫中书兵部郎中寻被檄检覈河漕回次濬之刘家渡以暴疾卒实二十二年乙酉歳八月七日也享年五十有九以是年十一月壬午葬郡西南亲仁乡康公里家茔庆阳府君墓右从沟合也君气志明辨有干局善当官好持论往往出人意表其起身立事不资借昆弟耻踵迹人后气之所充力所必至卓然自见于用者盖天性然初韩氏北故后居衞生事微父俾之经商辞焉曰从政固所愿也及显达分有所资悉推让不一毫取乡党义之又排难解纷乐与人为善教子读书惟恐其不至配孺人梁氏元帅瑀之长女生子二人曰冲从事郎太平路经厯曰中御史台令史继志治家大克播构曰燕曰梅童皆庶出四女已适名族者二二未笄铭曰
　　维天生材畀世作程吏以事主尤资者能理具气先浩气廼形倬彼韩卿气志蠭闳扬厯台阁外彪中弸初转相府乐夫有行庶单厥心岂惟祥刑彼良而俘是大僇辱千里求哀情其可恤人以法辞我为理出不以其嫌竟置彼屈天秩有庸曾间内外由我一言至公均被财生多源取自有体算及屦簔徒扰而已以正以公所获多矣猗嗟韩卿用固强矫年不志充宜若可悼我思古人云谁尽了图维不朽君亦少慰子孝而贤仕途方轨振厉光扬尽济厥美尚余幽光树石表隧谒我铭诗永朂来裔
　　平阳程氏先茔碑铭
　　南阳府倅程君瑞不肖里闬都司赵公倩也故与定交最早知行已颇详为人忼朗诚直劲挺尚义而遇事开谈洞见肺腑伸吾志而已而利而害初不计防由是枨触物论与时龃龉然识者以跅弛不羁许之与君契阔者余二十载大徳改号之春自武定终更来京师仆方忝长翰林尊酒叙旧英迈之气犹夙昔也既而来请曰瑞始以孤童子入侍实喇谋太子帐下逮事定宗宪宗时朝廷远驻朔漠屡奉命使襄汉间为互市官歳己未扈世祖皇帝飞渡鄂渚戮力与宋兵战有功防赐银币有差及上登极选备膳夫车驾巡幸两都征伐宴犒割烹供办盖三十年于兹中间以军国系重越分肆直忤犯权幸致缧絏濒于不测者屡矣以辞气侃侃事竟实无他幸不死朝贵多其挺志弗挠奏受忠显校尉尚食局使又七易寒暑积前后劳官武略将军出知奉圣州今调同知南阳府事自惟愚忠朴直余将无有供奉阙廷宠膺民社秩中通忠竭诚图报之念日深一日奈桑榆景迫年与时驰而追远返本之怀朝夕是切相尝侨居即是将起新阡奉安考妣神灵又谂登仕版家先世茔域例有碑志况东西南北之人表识之建尤为切务俾子孙继嗣拜扫考其世系乡里遹追来孝免夫有旌纪寂寥之叹尚吾友惠顾赐之铭则程氏为不朽矣某以契旧且素赏其方概乃为书程氏之先代世为平阳府洪洞县李村农家曾祖大父俱逸名讳所可知者曾祖生子四人祖第三子也金末以劳効尝摄行本县令有子玉房行第八暨弟九郎其后裔尚守遗业玉即瑞之父也府君慷慨重然诺风义矫矫有无与众共之贞祐兵乱以武干保完墟落国朝壬午歳迎降太祖皇帝从攻凤翔用忾敌功总西京工匠年三十有九以疾卒夫人曹氏出扶风宦族生子五人曰实曰瑞即武略君曰西京曰当僧曰午儿实之子怀驴职庖人氏次曰伴驴武略之子曰灵童新阡之兆建于彰徳府汤隂县之北兰里实大徳戊戌歳某月日也仍为发先世之潜徳懿行与武略之挺志显亲者为之铭俾光贲新垅昭示来者云其辞曰
　　维农秉志笃于俭勤服田力穑钟气之醇积厚种迈嘉祥自甄何以为验庆流子孙猗欤程氏植本浚源蔼蔼风义超越同伦由农而士奋起艰屯克昌再世攀附凤麟愚忠朴直只奉严宸典司玉食三十余春名喧禁篽佥曰荩臣付之民社赏其劳勳贰车五马皁盖朱轮大侈宠数显扬其亲有郁者阡羡里北原光融松槚铭勒贞珉何以训之孝义忠纯昭示不忘垂裕后昆
　　大元故清和妙道广化真人门掌教大宗师尹公道行碑铭【并序】
　　道之大原出于自然而隆而汚系夫世运顾人力有不能致者如甘河之异见于西秦昆仑之气表于东海自非素钟仙分价重一时畴克辅承者哉金贞元正隆间重阳王尊师始倡全真教法逮长春丘公应期济度道乃大行风声洋溢丕冒海隅至于静涵道几动周妙用骖鹤驭之孤标谒龙庭于万里絶尘而下称继述之善者我清和尹公其人也师讳志平字太和系横海华胄大父而上世以儒业擢进士第厯郡守者凡七人因宦游东莱遂占籍焉祖公直父行谊皆融徳不耀乐施与乡党以善人称师生金大定己丑初母氏梦羽仪拥导若仙官迎谒者寤而生师有瑞光盈庭之异既长资颖悟不凡杳然泰定了知生前事读书日记千言及冠行遇道士自关右来约师同诣文登醮祭歘失所在但见羽流乗白鼋化现空际师戃恍感遇信道愈笃既而潜访长生师于洛京父母数追止之至锁闭静室无几遁去寓昌邑之西庵道家者流以禁睡眠谓之消隂魔尝坐树隂下一夕假寐间见长生师厉声曰向祖师来化汝尚未悟耶遂挥刃断其首剖其腹涤易鄙俗去其自满由是胷臆洞然靡有所惑二亲知志叵夺始听入道明昌辛亥参长春公于栖霞遂执弟子礼久之伟其有受道资尽以妙付之曰吾性灵明如鉴不受垢常切莹拭以湛吾天自是日有所得又问易原于太古传箓法于玉阳链习内精声光外白远近尊礼户外之屦满矣潍阳州将完顔龙虎素慕真风奉亭圃为庵寻赐额曰玉清观师佩上清大洞符箓主盟齐东者廿寒暑长春闻之喜曰吾宗教托付今见人矣大元己卯歳太祖圣武皇帝遣便宜刘仲禄起长春于宁海之昆仑山闻师为其上足假道于潍以见之遂同宣诏防先是金宋交聘公坚卧不起至是师请曰道其将行开化度人今其时矣长春为肯首决意北觐选道行纯备者十有八人从行师为之冠致帝眷日隆渥风远倡师羽翼弼成之功为多歳癸未长春还燕主太极宫师雅志闲适退居缙云秋阳观俄徙徳兴之龙阳长春仙去命公嗣主教即建处顺堂于白云观奉藏丘公仙蜕壬申四月太宗銮辂南还师迎谒于保赐坐论道慰谕者久之翊日后妃临幸祝香琳宇锡道经一藏自是四方学者辐辏堂下归依参叩于于而来唯恐其后师摘要诀诲之曰修行之害食睡色三欲为重多食即多睡睡多情欲所由生人莫不知少能行之者必欲制之先减睡欲日就月将则清明在躬昏浊之气自将不生向上达者率自此出人徒知从心为快不悟制得此心有无穷真乐也癸巳冬十月讲道经上下篇于义州通仙观微辞奥义大有发明及演七真造道根源殊洒然也闻者为洗心医巫闾为燕辽镇山深秀雄郁必有演博大真人往来其间甲午春师往游焉先是瑞气葱郁封锁不散者浃旬至是开霁众以为山灵开先之兆师谢曰吾何徳以当之终南祖师炼化地号活死人墓者芜没日久仙柩浮殡朝夕念兹若防防在疚己未春关辅略定师西游并图营建又兴复佑徳云台二观太平宗圣太一华清四宫以翼祖观初道出汾晋沁长杜徳康请设醮箓方章啓鹤翔空仙侣散坛时雨济旱丙申秋奉防试经云中度千人为道士俾祈天永命禔福元元师徳望既隆所至风动云委吏民瞻拜至凶悍无頼辈皆感化弭服戊戌师寿七秩以教门事付真常李公庚子秋葬祖师于白云堂会送者数万人时久旱雨雪盈尺咸谓孝诚所致继董祖庵僝功寻敕额曰十方大重阳万夀宫初大定七年祖师火其庵东游或惜之曰修人在后吾何亟焉至是殿阁廊庑覆压千柱终始六甲脗合祖意诚有数存乎秋九月归五华旧隐己酉赐号清和演道至徳真人金冠锦帔付焉辛亥春二月十有一日沐浴易衣冠书颂曰观化八十三歳澹薄全真活计临行踏破虚空开放光明无际落笔而逝馨芬满室三日不散临死生际其明了如是师既逝化以皓驹舆衬寜神五华其日终南祖观有一道士乗白马来告清和去世竟不知所之后讣音至考验月日知为神游化现吁亦异哉师仪观秀伟风度凝重如瑞人神士不可梯接然即之春风和气津津溢眉宇间乐倾所得诲诱不倦志专利物感应无方如在潍阳松柏不种自生其寓仙谷丛竹一符卦数学徒徧四方观宇满天下徳博道尊过化存神之妙不能具载皆出于至诚感发无一毫诈伪之私宜乎传嗣道统配列师真上继长春下授真常前后无愧可谓清而不耀和而不流克肖克荷之又者矣师平昔所在求诗颂教戒者无虚日肆笔应答辞理可观有葆光集北游録传于世中统建元诚明张公表师行业于朝追諡清和妙道广化真人制辞有性天开朗心地坦夷接重阳道统之传为长春门人之冠宜锡褒章永光仙籍之防始终昭显矣法孙陈徳定出延安士族师事真人门弟子重阳知宫仇志隆以修进余力祭醮符箓皆通习之居终南四十余年洁以修己耕而后食处岩穴间妖魔屡梗徳定以正法神力悉驱除之由是名著秦雍至元廿七年耀州少尹姚某以闻蒙世宗文武皇帝召至阙下试验有征宠膺玉鼐貂衣之赉元贞二年赐号栖致道通真法师三年宣授秦蜀道教提防踵门来请曰徳定自惟托迹草茅何以致此盖远借先廕思效光扬师祖清和公之返真侍郎赵楠已表松台祖庵之复实所权舆今纪行之碑未克昭建是殆阙如提防温某等五人已礲乐石幸翰长先生惠之铭是亦不一书而止之意也予曰有是哉探源报本乃吾儒美事道虽不同其理弗异因次其所具而重之以铭其辞曰
　　天之苍苍一气清其视下也犹杳冥真元有道本强名俾而全之须人甘河感遇世已惊风声波动东海溟七叶泛滟金莲英至人挺出开世程昆仑山高古蓬瀛长春再传何徳馨鹤驭九万抟云鹏雷雨之动方满盈为民请命以道寜维持纲纪谁使令十八大弟光啓行丘仙一笑溘上征清和进脩纯粹精传授道统力主盟洁已应物谦而诚拱璧驷马非夸矜事惟无心物取衡尹家楼观青云程开天演化元经全之为教乃大明纵说竪説链此形方寸莫遣三害撄隂魔大嚼风掩灯嗜欲一肆甚五兵颠木之枿不少萌昬浊之气何由生志惟不分神乃凝大贤大哲皆此成用之国治如鲜烹重阳祖庵功勃兴终南太华高棱层风浩浩海宇倾竹宫醮记储祥祯雨旸下遂万物情锡民五福世道平穰穰复正徳性宁一朝猗兰升紫庭仙阶霞帔光晶晶物縁太盛神或憎进退合正圣所称谷神不死存至灵未妨委蜕仙山坰琼楼石室户不扃神游八表风泠泠道传千古垂日星门人攀慕涕泗零令威留语会有征兹惟华表归来铭
　　衞州创建紫极宫碑铭
　　维衞紫极道宫全真师冲虚子房公所创建也初公既叅丘尊师于海上长春目其气志非凡殊称异之居无几何命公主马坊之清真观迨国朝壬寅歳聊摄赵侯请师住持郡之都宫于是鹤驭东游道出敝邑汲长赵实扈林闻师道价重一时以治城崇道里隙地广六十举武纵则倍之奉师为览别馆防然许焉辍其徒张志洞等结茅以居常阙地得石上刻宋太宰张邦昌诗什知为呉越钱氏子孙棣华庵故基也师留博仅纪而西还淇上方屦满户外每以居逸教无为虑因集其徒而告之曰吾大方家虽清虚自然为宗要以应时衍化为重讵容山林长往归洁一已乎且吾行天下多矣未若衞之土中而处会俗美而易化不于焉阐吾教尚何往然祝延宝供香火焚修之所非大壮丽不足以张皇教基竦道俗瞻敬之心也乃命门徒孟志赵志朴率众下商洛之材防涉艰阻以歳月得木万计遂建宫殿七巨楹内设三清大像示至道之原也中起通明观以奉玉皇黼扆钦天帝之尊也后复作七真殿五筵叙列仙品见教之传也下至坛墠神闼斋室庖湢廐库蔬圃莫不毕举师素负巧思志坚而气充规抚位置意匠中定不待画宫于堵而为执用者之法要使坚完巩固为数百年物寻师委蜕仙去遗命志朴等曰今大功将集无以我存殁而作有间勉强前修以卒吾志故志朴等三十年间焦心劳思攻苦食淡继述师训犹一日然今则绘彩供帐截然一新金光五云绚烂溢目宏丽倩深为一方伟观其工费之广自力其力初不外假而众忘劳焉实经始于壬子之春迨至元甲申秋工告迄功志朴乃件右师之行业与夫兴造本末踵门磬折谒余文者再余以乡梓盛迹且与师有谈之雅勉为叙次之师讳志起潍州昌邑人防业儒既而以异梦有觉遂入道为人气貌魁奇操行清峻通古今善篆籀乐与名士夫游至于醮祭之获福云鹤之显异所在惊动世之耳目者为多遗山谓师外朴而内敏质直而尚义似夫墨名而儒实者盖确论云宜其事业成就如此至元戊寅志朴以师徳请于朝蒙敕定仙号曰直体静真人若志朴者于师弟子之礼始终尽矣尚犹以师不覩道缘大成为欿予慰之曰不然昔真人舎清真而游博去博而终税驾于衞今虽神游无方其眷恋于此也必矣况共衞间名山胜境固为小有洞天如元化现于仙山公和舒啸于苏门海蟾留题于白鹤仙踪灵贶前后接踵见于方志杂出于传记之说者昭昭矣异时驭风骑气追陪真仙安知不过故山而留语俯华表而增怀而为孙刘絶尘之举也邪仍作歌诗详见师志俾刻诸乐石虽绵亘千祀庶几来者有所考焉其辞曰
　　道家者流本静清杳冥而无迹与形崇慈尚俭贵不争兹乃黄老之常经有时土苴为世程祈禳醮祭由是生像縁教设虽强名雄楼杰观争峥嵘猗嗟先生起营陵魁伟徳业门英至人未免安素行河山两戒盘金庭方花古础排巨楹紫云为盖青云城羣仙嫓统须皇灵紫垣落落罗天星先生演化意有征孰后倦焉先此营庶用张本道可兴隂助政治歌清宁大縁未竟倐上升门人攀慕涕雨零歳累月积大有成惜不久视为宗盟仙宫洞房本不扃神游八表风泠泠来过故国宜少停紫极夜气开蓬瀛追攀逸驾非吾能尚想为国储休祯风时雨若谷不螟下洗浇俗还淳诚我诗刻石何千龄要作华表归来铭










　　秋涧集卷五十六
　　钦定四库全书
　　秋涧集卷五十七
　　元　王恽　撰
　　碑
　　辉州重修玉虚观碑
　　嘉平道士介炼师范君贽礼币来谒拜而请曰敝观在苏门顾惟狭陋然厯年乆实为自昔名额敢托斯文俾见兴造本末暨师真住持所自用传不朽廼宿昔所愿见幸宪使惠顾越为光有赫按所具事状州西郭曰草市城北走出广新门百举武有观曰玉虚攷其肇基盖始于前宋政和间所建大定初仍赐今额为正殿一旁小殿二中设三清四圣元辰等像函丈后列神閍前敞下至真官斋坛賔客庖库之仁咸叙而即宜承平乆法供大行钟磬斋鱼之音隠然闻山水间蔚为其前储祥胜地壬癸兵余日就荒落厥后清虚道真人来主治之月殿星坛稍复于旧寻冷公西归属之通妙严君显奉师训惟恪乃创水硙稻田禇庄等业虽罄刮衣盂资赡徒侣大有方便丙申冬严既示化真人志虑深召上足通真师梁志一谓曰玉虚道塲藐尔于共今缮修颇完资用茍有第道匪人何以行逺矧共山羣彦所集半为方外眷属防汝曷克洞玉清之虚静承文献之顾接哉于是唯而来嗣饬治焚修其用俨已有者守之日固方来者增而岁新复于百泉西涯买田数畆筑致爽亭贮经吏植松竹号嘉惠别馆晤言一室防间儒墨暇则鼓琴咏歌将以挹蟾房之景气接鸾鳯之遗音岂惟与泉石而为伍也雪斋姚公爱其幽胜亦尝徜徉其间与师为苍烟寂寞之友传曰尚友知人梁之为道槩可见矣既而师倦勤尽以后事付高弟道灿灿为人丰姿疏秀气爽而象恭志继而本立守防传继惟恐坠越其徒称之曰能灿姓张氏自童行入道一今三十六年矣尝观道家説有玉清玉虚等号亦犹天有九霄神霄为最高然冲而用之于道体何在是固老子法虚心实腹守为清修要者盖心不虚则道无以入物无以容教无以受而腹无以充矣坐进之功茍疎凝存之理或熄若道灿者法夀方尔主治院门甚力至于接外务崇本宗诚能中虚而应物以道腴而充腹者哉正自师祖师梁庸玉汝于成之旨也若然则其为后来纪纲是者矜而式之继为不朽无穷之传也必矣仍为门人作诗俾归来望思以极道真之本其辞曰
　　苍苍共岩桂连蹇兮杳焉予懐仙游逺兮山空日寒怅叠巘兮宫居粒食思展转兮遐想仙标玉雪质兮彤车载花红一色兮醉鞭星驭金虬蜿兮粃糠尘世宅阆苑兮嗟嗟堪舆一烘炉兮往古来今烁无余兮世外无物须人徒兮刳涤览归静虚兮服饵节饮差少瘉兮弱志强骨夀吾躯兮庶几真诠师同符兮
　　大元国大都创建天庆寺碑铭【并序】
　　大雄氏之为教如慈云慧日覆焘无际惟得其人道乃大行宫居像设亦从而炽盛之我国家鼎定全燕教隆内典故精蓝胜刹庄严寳界金碧相望有佛国大乗气象惟永泰寺肇基自辽弥陀者泰之别号也大安兵烬废撤不存鞠为茂草者五十余年大元至元壬申有僧雪堂始来结庵而主之先是师业嗣法犹窟潜天徳以经戒严机锋峻越在云朔名动京师尝假息间有以天庆名所栖而告之者初不谕其故既而有驸马高唐郡王闻师名徳喜之既觏止即依慈防叩真诠师顺事指方日有所觉以至承嗔获谴非罪而罹苦毒者因师一言多所纵释其后王请师住丰之法藏院仍赠贝锦法衣用着显异寻以道行上闻有诏所在防持及观光大都郡王乃出重币易是院为师待问驻锡之所与其徒奉香火修洁精进而已至于建大道塲扩充无量功徳盖遵养而有俟也迨甲申冬皇孙绀蔴刺以师持诵保厘故欲辟静室处之宫府辞不可翼日出货泉二千五百缗洎名骠二仍谕留守段祯詹事丞张九思即所居庀徒蒇事起三大士正殿丈室七巨楹下至门闾庖湢賔客之所略皆完美始于乙酉之春成于丙戌秋仲役初作阙地得废钟所刻天庆二字考之盖有辽建号也事梦既协即为新寺名额于是倚睟像于金光沸潮音于空际有来诸天普临双树顾諟永泰废余复为清凉法观矣后三嵗奉皇孙奁香礼江浙名刹起造藏经师冒涉江湖往返万里存神过化髙风所及奔走供养且有金仙通灵伽蓝主防之应吁亦异哉凢得经四藏计二万八千余卷分贮大都之开泰天庆汴洛之惠安法祥及永丰法藏院仍以法物付之使人无南北通畅风夀圣皇賛寳绪天花雨纷唱雷动日开八方之供者此师之所图维也宜其经来神卫号应基先虽老栢重荣神松囘指有不是过者遂不千里逺持待制王之纲事状以寺碑来请曰山僧空疎无足比数以义以契尚宪使与顾以铭章贶之始终之愿毕矣予以师喜儒学有器识所交皆藩篱大臣文武豪士缓急于士大夫周旋不荣悴间解纷振乏要有实效然去来其间殆云凝而风休也尝即寺雅集自鹿庵左山二大老以下至野齐东林凢一十九人作为文字道其不凢时方之庐阜莲社云是亦将因儒释僧之特达者也冝其行业成就如此固可以着金石而垂不朽矣师讳普仁字仲山姓张氏雪堂其道号也世为许昌人父世荣官至丰州司録叅军母夹谷氏师生有祯祥甫毁齓不荤酒斋初祝髪于夀峯湛老再具戒于竹林云和尚及叅永泰赟公一见器异即蒙印可至有机锋洒落莹彻氷轮头角峥嵘光腾星纬之喻赟派出临济第而上之师乃慧照十九代孙也过镇阳树碑表行濬源接派以昭其本于尊祖追逺光又赫焉余尝论天下之事虽小大有殊醻酢注措皆有本末就释氏教论之佛法者本也塔庙者末也崇其末而遗其本求进于道亦已难矣若师也可谓持用有方审所先后者哉乃随喜賛叹而作偈曰道之大原出于天物生而静乃本然扶持有术繋后传惟圣日逺湮其言夺攘矫防纷目前佛乗自西来竺干慈愍济度心为先众生迷惑不知觉沉溺苦海甘流连人乂安得以手济以法为枻经为船奉持顶戴破黒业火宅变幻生青莲龙宫绀殿尽瞻礼具香须满黄金田阿师振锡下南海岂为头角争昻轩向来四万八千偈重与震旦开经筵燕丰汴洛还旧贯佛界珠网摇秋烟羣昬再晓归至善如梦日月金沙渊汉人得经才四十未若此举思无边功圆行满师不有归之帝孙祈永年八方奠枕磐石靖天子万夀南山坚圣孙神子丽不亿惟城惟藩复惟宣归来丈室炷香坐但觉钟鼓清而圆从此桫椤双树底知师澄定草鞋禅
　　大都路漷州隆禧观碑铭
　　漷州距今新都东南百里而近本汉泉州地辽为镇而亡金县焉兵后井邑萧索仅存县治原隰平衍浑流芳淀映帯左右建元以来春水澄融之际上每事羽猎岁尝驻驆民庶覩羽旄之光临乐游豫之有赖故生聚市閧旋踵成趣至元十有三年遂升县为州从吏民之请也爰有道馆据城西北维亦由是而修崇焉住持圆素大师刘志实者许之长葛人夙秉淑质自童行入道师希真刘志永永即长春丘公高弟清虚韩志谷一再传也初师永诛茒于都之东郊刳心坐忘凝尘空竁者十年盘山王栖云道价高一时歆其精修枉道造谒自号麻衣老夀八十有四怡然而逝师之在弟子列也侍晨昏服勤劳人所不堪己自若也积寒暑三纪犹一日然麻衣见其持守不易皮毛尽而真实在可与有立于是以通真观属院曰玉晨庵者令主张是戊午间诚明真人爱其地佳而气腴嘱之增建以应有开之先始焉荒防二十余畆敝屋数间蔽风雨而已师乃以和光同尘朴实感物为方至一乡钦向愿言信施有不期然而然者助益既多功用渐集遂起三清殿绘圣于堵所谓上九位者居其中又画日月星官岁徳师圣岳渎等神列侍两傍云舒霞蔚灏彩绚目殆像肇分端倪呈露下至严禋有坛静栖有室凢所需皆具以屋而计者三十楹岁时清供真仙来临钟磬之音隠然空际诚迎祥之别馆一方之荣观也既落成洞明宗师以今名榜之及逸真人张公嗣教嘉师之勤命书石以昭厥后遂介链师刘文甫来请铭予以谓肯心而构易故而新岂惟瞻者增敬其因众成功同延庆夀荅鸿休而毕师志使来者祝严防逸而隆福降简穰之本是固所当书者仍以黄庭七言体歌以系焉其辞曰
　　道家者流黙称抱持其雌无所矜居屋火食相奉承鸢飞戾天鱼在畴不若尔休其生爰因像设心自兢仍用善俗滋良萌漷州维南泉故城玉晨有庵无所营敝庐数间仅幪帡一旦缔结三十楹烟光粼粼万瓦青正自肯构今有成要扩师授昭予诚为国迎祥祷上清銮舆岁幸实省耕延芳春水纷霓旌游豫何翅歌三登千秋万歳乐事并道人百拜乞此铭隆禧因之播永馨云间难赏闻忾声安知不有成公兴
　　大元故关西军储大使吕公神道碑铭
　　尽瘁以事上忠也守志以完节贞也忠贞之泽流润后人俾功名奕叶富贵一时而亲弗逮者天也故圣人垂光扬之典可以贯幽明而慰存没斯亦孝之至义之尽也若夫负卓越之竒材抱鶱腾之逸志起家侍从收功转漕台阁借风云之旧门庭绚组绶之荣始以故家遗俗终以令闻令望振门阀而绍先猷者吾于遂城吕氏见之矣吕氏世为燕陲钜族值金季抢攘谱牒坠逸髙曾而下澷不可昭穆公讳嗣庆字昌龄考讳祐仕皇元由行尚书省掾充诸路人匠府总管妣李氏公防喜读书不从羣儿嬉既冠气貎魁杰学通经史善骑射长于辞令思以竒节伟论表见于世耻龌龊出人后时朝廷逺控北庭诏龙门刘公元帅黄公建行台于燕柄用颇耑决公策时务所急及便益民编者十数事以撼二公果竒其材识以国士许焉既而挈之北觐引见太宗皇帝荐其材应时需堪备供奉上伟其仪观收御帐下碌碌初无所知名居无几何译语国体娴习通晓如素宦于朝者由是稍得近侍上前公资颖悟应对周旋动恊睿思自尔顾遇颇异出入殿庭寒暑夙暮十载间谨畏小心未尝易常度上审其可用命提防尚食局事国朝大事曰征伐曰搜狩曰宴飨三者而已虽矢庙谟定国论亦在于樽爼餍饫之际故典司玉食供亿燕犒职掌视前世为重凢羣臣预燕衎者冠佩服色例一体不混肴号曰只孙必经赐兹服者方获预斯宴于以别臣庶踈近之殊若古命服之制公前后被赐只孙锦服十余袭宠数之隆于斯可见岁已未宪宗下诏伐宋车驾由陇山道汉蜀趣合州之钓鱼山大兵既兴粮餫为大计庭议推公宜膺将漕乃降玺书金符充关西兴利军储大使公转致有方给授均一士无饥馁之色民寛飞挽之劳竟用勤劬致疾以庚申年正月廿四日卒于京兆府官舎得年四十有三归隧武之西原从祖竁也公资倜傥有大志奉上忠事亲孝交友诚进不隠谋退无私议古今成败胷中皎然吻纵波涛屡中伦虑材优器干事无盘错膂力方刚经营伊始谓利泽施于人功名昭于时可力致也一旦济浩浩之长川中流柂折涉漫漫之逺路半道车倾士论于焉为之叹惜夫人王氏系保定大家姿温恭靖淑公殁之岁才廿有八舅总匠府君尚在堂二子方髫齓挺志自誓仰事俯育亢起大宗为任遂严奉舅嫜夀终八秋教育二子至于成人为长子防娶金名臣追諡通宪先生梁公孙女今以才华英迈练达政务任枢幕经厯为次子渊娶漕僚清苑王君仲女资秉干敏棣萼辉映任承仕郎管勾中书承发司昆季簉名朝籍校世宦故家不失旧物皆由夫人节义有方以之扶持者也姻戚乡闾至爰称行美取为训范女一人适大都郝氏孙五人防之子道安女恵鸾渊之子定安季安赐安夀五十一终于大都私居之正寝越三日袝安堂实至元八年十一月十六日也防既长枢幕秩中通贵一日与弟渊谋曰今粗有所立猥荷析薪可不知其所自邪惟我先人大志不遂赍恨下泉妣贞干内事克隆遗绪潜徳遗淑大惧坠佚有求铭太史揭石神道贲松槚而垂示不朽融管彤而发越幽光罔极之恩庶几昭报廼以不腆之文来请某自惟昔任里行与防妇翁孝可定交时防方聫姻娅自是交义日笃于今三纪以契以旧有不得辞者谨掇其义烈之言振衰风而厉薄俗者铭之其辞曰
　　惟赵北际保为名城风声气习而燕与并越此两间古多豪英游谈尚气芥拾功名矫矫吕侯资秉忠贞济以学问又多艺能文武备具冨之邦经囊锥脱颖已为世惊一朝麟趾来仪紫庭入侍帷幄即允帝情锦衣分赉宠数光荣佐商有道奚翅割烹大驾南征如靁如霆食惟兵本以先啓行曰转曰漕职焉汝胜民安飞挽师乐均平心计鞭算以经以营鹏图海运九万初程一偾不起其孰使令秦川惨澹有来英灵不随朝露溘焉涕零化之闺壸义烈烝烝二子承庆若绶彯缨婉婉幕画执枢之衡显扬有例圣经义明郎峯西峙鸡距东倾武隧西原风水攸寜复从祖多祉是膺元身不殁永振家声古所谓不于其身而在于子孙者其言有征何以验之视我刻铭
　　大元故昭勇大将军北京路总管兼本路诸军奥鲁总管王公神道碑铭
　　国家当肇造之际所在豪杰应期效顺畀世侯叠将镇据一方父死子继兄没弟及蹈故步而执成规固自若也迨夫守成尚文登庸贤俊通迁调而革旧习明治道而考殊功所谓阀阅子弟持崇髙之体不学无术噤不能有所施为备员而尸禄者多矣论其借父祖之绪余卓尔以才杰着闻膺朝廷之选遴蔼然称为良牧伯者谁乎予于孤竹王公见之矣公讳遵字成之世家平州之迁安县祖讳诰亡金贞祐初任兴平军节度幕官摄府事方大元经略中夏皇太弟国王奉命率兵出榆关循卢龙塞而南雷砰电激所向无前府君审天命之眷临悯生民之涂炭遂挈二州五县版图投献辕门王嘉其忠赤首倡大义即闻于太祖圣武皇帝蒙授荣禄大夫兴平路兵马都总管知兴平府事寻锡金虎符加左副元帅兼安抚使父讳徳明字才卿早嗣世爵属辽右初定抚养遗黎职修藩翰光奕先业焉公防颖悟好读书年未弱冠入侍藩邸即能练习国体通晓译语及长资沉毅负高气所交皆一时豪杰立志宏达耻碌碌随人后岁戊申袭父职仍佩金虎符公自祗承先政夙夜惴惴惟恐失坠视民事为难不敢忽易遇政令之不便时俗之未安思而不置忧形于色必咨访更张俾理顺事得而后已未尝恣情躭于游宴二十年间犹一日然咸谓臧孙有后于鲁荣禄之泽未艾也辛亥嵗入觐宪宗授本路总管兼万户俾专兵民之政殊光宠也世祖皇帝践阼分朔南为十路肇建总管府以公奕世材贤授平泺路总管换佩金虎符且有奉公忘私当副所委之谕至元乙丑转官制行授懐逺大将军知中山府事三年升昭勇大将军彰徳路总管六年改懐逺大将军总尹顺徳路九年复昭勇大将军升授太原路总管兼府尹本路诸军奥鲁总管十四年迁北京路总管兼大定府尹以疾不赴廿一年上章致仕日与故交雅士用琴书棊槊相娱乐序宿好畅幽情裕如也不幸于至元廿五年正月廿有七日薨于私第之正寝享年六十有四越七日于迁安县东石桥西原祖茔之次夫人安氏山东东西等路军抚使安公之女和柔贞顺光备妇道今夀登期頥夫人高氏出卢龙处士家资贤明勤于内助主持家务营办公防预有力焉子男五人曰国彦蔚州采木提举曰国杰俱先公没曰国英不仕曰国士早世曰居仁高所出忠翊校尉汤隂县尹子女三人长适宋氏次毕氏严氏男孙三人不花永兴【阙】　公资雅重智虑周宻奉上忠接下有礼善养名马识别鹰隼衣冠修洁车从闲雅有承平豪贵风度人徒知气习体貎頥养如是而已不知其当官莅政持法谨严听防明察以公正自处凛然有不可犯之色务要纪纲立号令行其治相尹并皆监司理所工匠羣不逞之所集公与辩曲直折奸横不丝髪贷同僚以相假借示并容为言曰为之在我者当如是因公道而致私憾吾不恤也虽时不相能后竟以事直而心服焉所至兴修庙学尊礼师儒崇礼让而抑豪强致差赋办集民安俗阜然悃愊无华不示表襮持守刚果终始如一故治绩浑然不可指摘有古良吏风当中统至元间圣天子励精政事以成效责中书一时宰辅皆极老成选咸谓素无选举笃责之渐惟师帅得人上泽可下宣下情可上达庶几徳化之成太平有象矣故各路总尹慎择其人至有虚旷岁月不肯轻以畀受者公之擢拜适丁兹时故四厯名郡两增崇资皆出公论之所在卒以职称闻亦足以伸眉高谈有光故家含笑瞑目无愧先世矣公既之十载嗣子居仁念潜徳遗懿恐遂湮没闻不肖乆忝太史屡铭当代名公贵人乃件右事状请碑其神道向公移镇洹上不肖适退居淇右相卫之交相去不百里迨尹晋阳亦判平水幕汾晋两府南北相望故稔知其政绩后以迎迓事南来防遇于张少尹昊公馆张与公为风云故契谈其家世行已为详是则今日论述已有开先之兆矣敢勉为次第而重之以辞铭曰
　　辽西惟汉右北平自昔用武地必争榆关北控卢龙横夹右碣石山海扃沉雄气郁贯斗精王公孕秀时之英天兵南下轰雷霆羣情恟恟孰敢婴惟先奋效忠与贞黄于篚王师迎两州千里不震惊寒谷陡觉春阳生风云俪景同飜腾载世柄总民与兵一朝绳武光嗣承鲲鹏变化天东溟六合澄清朝日升修文偃武论治经唐虞黜陟公幽明罢侯置守除因仍徳让凛凛望乆凝汉二千石任可胜政刑相时量重轻剸裁错节需锋棱善良与防奸恶惩大纲既振道自兴庠育材昭世程吏畏民爱风化行厯典四郡称循能赵张才气耻近名白头一节匪变更庶几无忝先业荣世期福夀方川増勤劳致疾孰使令生存华屋丘山零嗣惟克肖孚孝诚银钩翠琰勒我铭蔽芾用播甘棠声遗黎伏读为怆情堕泪当与征南并













　　秋涧集卷五十七
　　钦定四库全书
　　秋涧集卷五十八
　　元　王恽　撰
　　碑
　　浑源刘氏世徳碑铭【并序】
　　金源氏倔起海东当天防间方域甫定即设科取士急于得贤故文风振而人材軰出治具张而纪纲不紊有国虽余百年典章文物至比隆唐宋之盛若夫笃志力学扶艺应选首破天荒魁冠多士父子昆季相继擢第为名士夫作良牧守文行端雅门第清峻为金朝第一流者其惟浑源刘氏乎刘氏出彭城望族五季板荡播迁朔圡辽末逺祖讳用者居州顺圣县之耀武闗世业耕稼生子翰赠承徳郎配张氏追封彭城郡太君生防字仲谦即今监察御史邻之髙祖也始释耒耜习进士业当辽金革命扰攘际学未尝一日废天防二年肇辟科塲公以词赋第一人中选惟辽以科举为儒学极致文体厐杂萎苶视晚唐五代尤为卑下公励精种学文辞卓然天成妙絶当世一扫假贷剽窃牵合补缀之弊其后学者如孟宗献赵枢张景仁郑子耼皆取法焉金国一代词学精切得人为盛由公有以振而起之也释褐右拾遗转知大城阳曲懐仁三县擢大理正迁平阳府判官安东节度副使两贰大理寺出刺石州累官中大夫年六十三卒于位翰林学士张景仁碑其神道公性淳厚见义固执待物诚好诱掖后进三为理官议狱主恕不屈于权贵故多平反尤长于治民兴利除害若嗜欲然施设有条理简便可持乆所去见思图形奉事素爱浑原山水幽胜买田家焉晚号南山翁夫人浑源雷氏北京转运使思之女封彭城郡君生四子曰汲曰渭曰滂早世曰濬汲字伯深颖悟絶人早传家学与弟渭同擢天徳三年进士屡为州县有声累官朝散大夫应奉翰林文字西京路转运司都勾判官平生寡合不羁慕郭林宗黄叔度之为人晚节倦于游宦放浪山水间以遣兴读书为乐称西嵓子述夀藏记叙其行已甚悉卒年五十八郓王府文学陈讷铭其墓有西嵓集行于世屏山李之纯引其端娶曹氏追封彭城县君一子偘字稚川大定十年进士第积资奉直大夫丰王府文学兼记室叅军孙一从防字和卿奉职出身善作诗曽孙文祖渭字仲清少好学克绍箕裘既登第授承徳郎知秦州陇城寨事调隰州军事判官终朝列大夫岢岚州刺史号【阙】　老人一子价河水泊酒监曰濬廼邻之曾祖博学强记少有声场屋间既而用廕入仕至安逺大将军饶阳令配张氏封彭城县君生四子佖似俨俣佖字稚行宣武将军真定府军资库使三子从善字泽卿彰徳府酒监从臯字平卿从契字礼卿武义将军克胜军副都统孙五人曰郊武义将军曰郅等俱早世似字稚章孝敬友爱出于天性力学能文称其家声四试于庭不偶用恩赐第授承仕郎华州教授再仕承直郎主沂水县簿娶王氏封彭城郡太君夀五十五终于家遗文雄深简古有廼祖风尝训子孙曰为士当先行检如丝之洁将立其身慎无防汚汝佩吾言则无忝矣故屏山李纯甫表其竁曰善人刘公之墓其为士夫之纪盖可见矣一子从益字云卿自髫龀时已有成人度擢大安元年进士乙科调鄯阳丞长葛簿陈州防御判官皆有治绩投机应变措画出众意表进提举南京路榷货事丁沂水君忧起复拜监察御史君负材尚气资之以学欲使事业表表大见于世一旦职与志合所言朝廷纪纲时政利病竟与宰臣辩论得失不屈去职闲居淮阳与诸生讲明伊洛学乆之选令叶县至则锄强剔蠧豪族恶党噤不敢少肆请免逋租三万石致流民自归者口数千大起孔子庙既树教本集诸生肄习其中风化大行考课为河南最未几召入翰林为应奉不逾月而卒得年四十又四雷御史渊志其墓赵翰林秉文勒铭神道皆称其噐识明敏刚直敢言学可以辅政教材足以济时难赍志以没士论惜焉叶民至庙而祀之孔子称遗直遗爱者岂近是邪蓬门其自号也盖取南山翁诚子诗元自蓬蒿出门户莫教门户却蒿蓬之句有文集十卷粹而赡通而不流类其为人内子严氏封彭城县君子二祁郁祁字京叔少颖异为学能自刻励有竒童目弱冠举进士廷试失意即闭户读书务穷逺大涵滀锻淬一放意于古文间出古赋杂説数篇李屏山赵闲闲扬吏部雷御史王滹南诸公见之曰异才也皆倒屣出迎交口腾誉之及与御史公退居于陈相与讲明六经直探圣贤心学推于躬行践履自是振落英华收其真实文章议论粹然一出于正士论咸谓得斯文命脉之传壬辰北还郷里躬耕自给筑室牓曰归潜岁戊戌诏试儒人先生就试魁西京选山西东路攷试官后征南行防拈合公闻其名邀至相下待以賔友七年而没享年四十有八翰林学士王磐志其墓娶史氏洛阳名族一女适前监察田芝子文冕一男景山终国史院编修官孙一兴同有神川遁士集二十二卷处言四十三篇归潜志三卷行于世郁字文季亦名士中统元年肇建中省辟左右司都事出尹新河召拜监察御史能文辞工诗翰别号归愚卒年六十一娶赵氏前礼部尚书璜之女一子景嵓邺字伯震一子景峦俨字稚昻邻之袓也登承安二年进士第累官至中奉大夫秘书少监壬辰北渡痛宗国云亾蹈河而死配李氏封彭城郡夫人三子从禹字虞卿登至大七年辞赋第官至朝散大夫同州録判一子曰都从恺字舜卿自幼卓荦不羣稍长入郷校擅能赋声再举不契就廕补官授武义将军登封主簿已而综覈县务束湿吏曹人不敢以少年书生易之国初生聚稍集遴选贤能亟于抚字辟府君摄领韶州事继真授冝阳令县当兵后庶事草剏髙下【阙】　下车亷知其利病休戚斟酌而更易之凢科取差徭必验其等第俾均输焉暇则集俊秀于县庠讲明礼义美善风俗为政才朞月而颂声四达终更授河南府路经厯素精吏事防画恢恢刃游余地致六房无滞务公余与紫阳杨大西庵杨公九山李子徴薛庸斋微之觞咏于泉石间中统四年正月廿八日以疾卒于私居之正寝夀五十有五娶张氏宣徳望族贞静柔懿自在父母家已称纯孝及归于我事舅姑恭顺饮食服御非经其手不进也终于至元廿三年十月廿日享年七十有五合祔子男三人字君美平江路匠人提举至元三十一年十一月以疾殁得年五十有五配段氏享年四十有九鄗袁部场管勾邻才识警敏练达时务由省掾授承务郎工部主事次陞承直郎顺徳路总管府判官选充监察御史女二长适浑源州王氏次适应州元帅韩公之孙孙五绍祖江浙省宣使庆祖淀山廵检继祖胜童乞童从稷字贤卿终济南路儒学教授三子曰郇曰彬曰郛俣承奉班祗侯遂州酒监一子从周字文卿刘氏先垅始顺圣之耀武关南山翁徙祖茔于浑源县东北黄嵬卿御史君以世故流离起先茔于宛丘神川旅殡洹水归愚定窆燕山令邻奉大父中奉公衣冠及考妣柩安厝于河南北邙之原是为浑源刘氏洛阳新阡邻复欲彰先懿昭孝思图不朽谂不肖尝问学于神川先生知其家世颇详持张陈李赵雷王诸公铭志求述世徳碑以猥列后进年廹衰谢不能发越先贤事业且何敢秉笔于诸名胜之后坚辞者乆之邻复曰金亡士之北渡者百不二三今消磨已尽求接见先辈老于文辞而最知名者莫公若也今弗恵顾则先世之事将于何托不获已乃采掇诸公绪余及已之见闻而知者防归其极而系之铭铭曰
　　汉庭射策贡士遗风排斥百氏仲舒是崇唐文三变败北无从振起衰苶尊昌黎公两公杰出莫之比隆考其裔孰继芳踪大名难再气数竒穷金源立国网罗才雄首魁多士惟南山翁程文妙絶一世师宗当时景仰韩董攸同子孙克肖家学是攻巍科七决声华摩空故家文献泱泱大风蓬门卓尔世业克充言直行果节效匪躬支撑倾頽致时之雍赍志虽殁留名则鸿中奉矫矫职贰大蓬存亡惟义表我孤忠子孙昌炽为报则丰神川力学洞圣心胷明理贯道匪文奚工玉佩琼琚大振辞锋道家学之渊流防百川而朝东章甫适越惜不时逢隂相同气先志恢洪朱衣白简乗御史骢何刘氏之多贤试防绎其始终种徳植善无逾于农立志务学禄在其中忠义仁恕传嗣弥缝维人事之克尽见天理之昭融冝泽流浑水之源青蔚南山之峯北邙之原岿然新宫世故牵率匪忘祖封是惟金百年文宗之裔过者敬恭
　　大元故广威将军屯田万户聂公神道碑铭
　　皇元以神道戡定区宇翦金取宋保塞一军号称防胜帅阃堂堂节制于上亦由部曲宣力得其人故也况聂氏与蔡国张公奋迹布衣义同里闬依乗风云奕世竭节者哉公讳祯字正卿世为定兴沈陶井里人曾祖洎大父皆在野不仕父福坚资豪伟善骑射国初张公圑结乡义栅西山之东流埚选推为百夫长从定河朔取汴蔡有殊绩终襄县屯田总管母夫人段氏同里大家生四子公其长也防沉鸷寡笑言不作羣儿戏及长聪敏好学有谋略慷慨尚气节年十七嗣袭父职张公察其才武试以攻守之方为问条对洒洒有成算公愕然不复以向之吴下阿蒙为睐岁丁未率本部分功立杞城亳阨宋人出没以絶侵轶之患继攻泗州前后以功受赏有差已未扈世宗皇帝渡江攻鄂渚拔蝥弧先登陷东南城堞帝督战亲覩壮其勇酌酒饮赉以纪其功其年冬命领千兵迎援大帅乌兰哈达于长沙水陆转战备尝艰苦竟达汉阳由是陞总辖仍佩银符中统三年贼璮叛公摄千夫长分围厯城接战尝先诸道兵蒙赐镠马俾激士气璮平遂南城荆山至元六年真授千户易以金符是年朝廷进军襄樊公屯守鹿门甚力至元七年行台命公将番汉马步三千人取新兴寨公曰彼众而恃险我客而力不一惟当神速掩其不备可成功尔遂一战而克斩馘不胜计生擒者七十人赏楮币四千缗至元十二年分元帅博啰欢收连海淮安等州宋守将许安抚者陈艨艟五百艘以俟公帅麾下直捣之许少却水陆乗之彼军大壊杀死溺水者十七八尽获其战舰器伏帅府上功旨陞武节将军继攻下昭信泗州阶进宣武时孽宋已亡江西湖广皆内附独静江恃其险逺旅拒不下上以毫军素精鋭战必胜攻必取命摘全军进撃至则贼势披猖公率猛士深入殊死鬭首夺西南城堞众随之以进城陷防闻加授显武将军行军总管桂境虽平大兵后所在草冦窃发充斥山谷间为良民梗衡山茶陵尤称抢攘帅稔公威名烜赫摘诸翼兵千人往平之公穷竟窟穴夷抉根株其胁从污染者谕归田畆井邑安堵军无私焉所在老防拥马首泣拜曰非公活我吾四县遗民二十余万无噍类矣其戢祸乱威爱兼济有古良将风既而蒙古汉军都帅张侯以公部曲故家屡立骏功请于朝复备将佐十七年从张侯入觐进拜明威将军毫军副万户仍赐锦袍一袭旌宿劳也俾镇建康寻移维扬十九年选充江淮都转运使二十五年改任广威将军大都屯田万户一载间区尽营屯耕稼有法比前政收获为倍蓰二十六年更授右翼万户田旌闪闪有万屯晓唱之乐至元廿六年三月十六日以疾卒于官享年六十有二祖茔公资外严毅内廓如也孝于事亲忠于为国出天秉固然治军旅号令严明部伍整肃临阵抗敌挺身决战略无顾惜故每战有功声名烜赫暇则读书不辍左氏传通鉴战国策皆通大义古人良法美意竒计伟画涉猎融防多见诸行事方经略南服母夫人陈氏尚在堂公廼心王事不遑暇然遗亲之念未尝置顷刻也一旦心神内动泚流被面曰岂吾亲有故动于彼而应于此耶即请归觐比至太夫人防尚未敛公攀号屡絶痛其终之无所存活克襄大事郷里感叹为平昔孝诚所致夫人郭氏同县南王里人温纯恭谨奉事老姑怡顺进退不敢自专年逾四十夫贵子长应对门内事尚以名称姑病早暮侍养不少懈倦汤剂必尝而后进及亡朝夕庐祭者三周岁宗党号曰孝妇待妾媵有恩礼略无嫉妬子一十一人长曰惟义承父爵右翼屯田万户次曰惟谦峡州夷陵尹曰惟明閤门宣賛舍人曰惟孝惟爵未仕皆郭出也余防未名女四人俱适望族元贞建号之二载冬十一月惟义踵门来请曰自惟无所肖似尚赖先世遗泽嗣守绪业朝夕惴惴愧无光扬惟是鑚石纪铭表诸神门图报万一稔开翰学先生学古词达当代将相家皆有烦于下执事倘得铭则为不朽矣中建元余应召中省获识蔡国父子及提宪河朔郎山鸡水之间亦尝廵厯载惟畴昔杂次其件右而繋之以辞铭曰丈夫挺志无先外事况乎战陈圣所慎毖不有诸内孰形于外扩我秉彛克作其气惟燕南陲聂宗所系奋从云雷以功名熹侯不封万志焉罔遂报之后人福禄何既桓桓广威克昌再世晓畅戎机蔡国首噐发纵指兽俾展其翼横戈长江斩鳄苍海万灶同心雅歌奏凯长驱静江指顾摧败草砌虫如肆为民害玉石既分善良攸頼笳鼓归来旌斾扬彩酬功进爵大蒙天赉髙大门闳郷闾叹嘅不知其中大本有在子曾有言质而不碍笃孝惟移化而忠义公于臣子存没无愧巨川腾波郎峯耸翠片石干霄千古光配
　　大元奉圣州新建永昌观碑铭【并序】
　　奉圣本秦上谷郡地唐始立新州石晋割赂于辽更今名亡金陞武定军节度今虽为州当两都往来之冲其地望尤重于昔云山环抱川流交贯树艺茂盛有中土清淑之美风俗雄硕乐施而好善盖燕云习尚气义而然也据治城东南里许有道观曰永昌其初祖寂然子张志隠防世居河东之孟门县越自髫龀歆挹真风从平水景链师为全真学既长正一法箓亦称精究贞祐南迁所在俶扰闻长春丘公应聘龙庭师喟然叹曰天道在北吾将逺游云朔庶有遇合聿隆道纪至永兴之清乐郷爱其山水幽胜遂结茒而居凝神坐忘志趣叵测谒浆之家咸异之曰彼其中必有所得岂徒然哉由是风动一方日奉香火罗拜庵前闻有请必恍然开悟乃相与选胜得独山中水头地起建琳宇处师为上賔榜曰迎仙尊显之也师佩上清三洞灵章主盟武定者几廿载前后化度门人甚众惟吴张卢三法师得其要妙而吴在伯仲为最寂然谢世藏观南化台吴号通子气貎魁伟志行诚笃体含妙用动达机寂然师知为受道器常勉之曰汝举止异常言论卓荦通文辞知医药恐鸾翔鹤翥终非草野间物寂然既终行縁城市人或叅叩诵答如流有一鉢千家饭浑身百衲衣心如江月朗情似野云飞之句其胸懐洞彻如此加以符水疗疾隠痛随愈众惊异以有道目之达官豪右共来敬礼至有得望其丰采而为幸者阖境尊信法縁契合遂易亡金刘太监别墅为栖眞所中有亭崇台层檐为一境伟观即改亭为殿奉三清睟容下逮斋厨库廪以次修举署曰永昌与迎仙为上下院自是徒众云集檀越之家设醮筵而徼冥福求符药而济灾疢者憧憧而来曽无虚日钟磬之声隠然闻于市肆间永昌琳观为一方名胜道俗归依之所矣通仙去宁神于永昌之南以后事付上足弟子虞法师师行业修洁和光同尘心存济度多蒙药惠补治遗缺而观之规为始克完具以推择门道箓虞寂陪师侧其徒崔志善踵而增饰之崔没卢法师以道箓来住持焉传之门人李道素道素姿朴实惟恐遏逸前光内则起废寮舍外则增置田圃朝夕斋戒载勤颂祷望髙羽流擢判管内道门事廼惴惴不遑曰向上师眞刳心劳神披荆榛掇瓦砾铺敦教基吾辈何有坐享其安惟是刻石纪行俾见兴建本末庶垂不朽来丐铭予以道不同不相为谋牢让者再请益坚乃酌取大方家见于吾儒之纪载者论次而铭之后世所谓道家者流盖古隠逸清洁之士矣岩居而涧饮草衣而木食节欲以清心修己而应物不为轩裳所羁不为荣利所怵自放于方之外其髙情逺韵凌烟霞而薄云月诚有不可企及者自汉以降处士素隠方士诞夸飞升炼化之术祭醮禳禁之科皆属之道家稽之于古事亦多矣徇末以遗其本凌迟至于宣和极矣极则变于是全眞之敎兴焉渊静以修己和易而道行翕然从之实繁有徒其特达者各相启牖自名其家若寂然师弟衍博济教行北山是也耕田凿井自食其力垂慈接物以期善俗不知诞幻之説为何事敦纯朴素有古逸民之遗风焉而复畀授得人显扬斯在是可书定安之白云观卢法师建永兴之观张法师建与永昌同一法眷也铭曰
　　道之大原文五千慈俭不争清静自然辞固奋激至理无边修道为敎由是之焉全眞为学本乎善渊返纯还朴复太古天防其源委岂忘蹄筌寂然出世私淑其传云朔俗劲闻善易迁坐忘感化孰分后先倾心信向克兴大縁絶尘而下复得通化行城府重阐法筵一时景仰道履翩翩香火奔走先业昭宣燕处有室耕凿有田遗我后人基绪緜緜门人继承持守拳拳光扬有例刻铭瑶镌流光遗烈亿万斯年
　　大元故正议大夫浙西道宣慰使行工部尚书孙公神道碑铭【并序】
　　云西风土雄硕龙山峻极为之奠焉浑流交贯神川清淑资其润焉故士生其间有竒宏杰之称而刘雷为之冠焉然山川炳灵奚间今昔况河洛为帝王之里并汾多攀附之臣俪景风云依光日月者哉若乃始以才技有光世绪终则挺输忠荩作时名卿安荣福夀庆流后裔者谁乎故宣慰使工部尚书孙公其人也公讳公亮字继明世家浑源横山里曾祖讳伯大父讳庆文咸勤力务本不耀其光显祢讳威为人跅弛不羁早以功名自憙少有巧思肄函人业缮治坚宻出新意于法度之中方太祖皇帝圣武经略中夏总揽豪杰贮储戎具为急廼挟所业投献上赏其能应时需赐名伊克乌兰锡佩金符充诸路甲匠总管太宗朝从征秦晋恻民被屠戮屡以搜简工匠为言頼全活者众显妣杜氏主内务有纲纪尝辩雪工徒贸逆之诬因之脱死公生漠北年十许嵗总匠君挈之入觐太宗异其风骨曰此儿他日必大享用蒙赐御馔自是得出入禁闼矣及长资英明多艺能慷慨有大志练习国典通晓译语所交皆一时豪俊众亦以通材许之庚子嵗袭父职佩银符定宗朝换金符嵗进课精例赐锦币宪宗特赉貂裘仍勅继称父赐名世祖皇帝在潜邸上命嵗输百铠有中七矢而不贯者具坚完如此及南征果获用中统建元授都总管上北征驻苦没敦公出私财置甲胄六十袭以献
　　天顔喜甚钖银笏【阙】　　　　　忠甲【阙】　　　命领诸路杂色一【阙】奏【阙】　　四十妻工之鳏者歳支衣粮赡济不给【阙】局廪给自此始又考制度定程式作诸路恒法公自承嗣选材【阙】下招亡恤弱出私财以代公费【阙】　获而【阙】军兴【阙】蒙赏进秩可谓尽心所事克【阙】以人材抱负论之干将补衲寳鼎枝车未膺所用
　　有郁郁不能自己者至元改元朝廷清明治具毕张公上疏抗言冝设御史台肃正纪纲虽不能有符士论伟之五年宪府肇建特拜监察御史官忠翊校尉上谕大夫塔齐尔公曰他人则未之识如伊克乌兰朕熟其忠亷冝与汝共事时官僚极一时之选较夫多识朝廷故事洞达诸色情状材气足以投赴事机威望可以慑服豪猾在公无以逾此一日职与志惬思明目张胆鲠言无忌仰答防遇由是风生白笔气凌霜简论列无虚日时宿卫鹰房凭恃城社颇纵恣在他人弗措手者公优为之如上都济时门强夺民物东安州纵马駞齧食桑枣甚至砍伐为薪公痛绳之以法至豪强畏避上闻而以能目之三年考满宪长奏公自供职无防水私至絶【阙】　　饮风棱铦利刺督切中里行无出其右【阙】时选擢正为此尔可再任俾矜式新进者既而察【阙】
　　为外事【阙】还西川行者冒支楮币二万余定【阙】
　　之义为【阙】役兵士治第采薪至被虎【阙】
　　五十仍奏治其罪十年夏宣授金符
　　武徳将军佥山东东西道提刑按察司事至则务实用显效张皇宪度故材亷者必荐奸贪者必置于法州郡惴惴奉约束惟谨褰帷具瞻有风动百城之目东平路监尹出贵戚简重自居监司官至郡未尝相觌闻公来按部迎谒境上纠治豪纵不法者十数辈曾无一语护援及去复伸饯礼博徳髙唐耆老炷香于顶来迓曰自立宪司未覩称职如公者我辈获安田里受赐多矣其威望显著吏民畏服可知已十二年陞山北辽东道提刑按察副使辽东境土旷逺诸王营帐洎诸部种人杂处其间恃势相凌为申严法禁革去宿弊豪强敛迹小民气得少伸分司辽阳亲王近侍五人刼居民资用且殴撃之有司不敢防民来诉即械五人徇通衢王谕释其罪竟杖决之滦水濶而杂砂石自昔无津梁命造荆络贮碎石为柱以成桥仿此建者百所自尔辽右免病涉苦十三年进阶朝列十四年春陞授中顺大夫彰徳路总管分佩金虎符惟相当南北冲防民物繁伙自昔为河朔名郡然政务烦重视邻路为倍蓰公谙练政体材地有余当王事坌集讼牒交至泛应曲当不失时措之冝平生遇事有为一旦重膺民社廼防竟利病俾实惠及民以三事躬请于朝其一比嵗霖潦伤稼民多阙食准免逋税九千七百石其二诸郡输逓取道本路征发车牛越广平抵顺徳往还余五百里非惟偏倍恐民力不堪蒙以广平之磁州代焉其三本路税粟嵗输大名秦家渡由唐宋渡河东南行百五十里嵗晏寒沍车人告病听于唐宋仓输纳前政贷民资五百余定起新附军营舍至是亦给公帑邢民李闰六尝杀人累问弗伏干证余百人移公推宻亷其实遂伏辜余得释时以神明称终更相人懐思至琢石颂焉江浙平上谕中书省造作事重当选能者主之十六年冬授正议大夫浙西道宣慰使兼行工部事籍人匠四十二万立局院七十余所每嵗定造币缟弓矢甲胄等物十八年上命左丞相阿喽罕等征日本给办艨艟战具缮制坚完都将以闻上曰伊克乌兰岂有误耶二十年十月来朝大为上所奬谕赐宴于便殿二十二年授江西等处行工部尚书上章致仕间居清苑每风宪洎临民官来质疑必告以益国便民之方二十四年九月觐上于朝殿上念世臣之旧问年今几何居某处子孙几人奏对毕赐食俾坐于御榻之西上遣大府卿纳里忽问曰饮饫饱未复赐鹿羮白酒沾醉而出大徳元年子拱总尹大同奉公与夫人张氏还乡里时公及夫人夀俱髙日与亲友相饮宴乡人荣之改浑源西北山曰昼锦有司亦用名乡四年正月廿九日以疾薨于私居之正寝享年九十有九遗训子孙勉力忠考少不及私二月十四日归于浑源州西刘村先茔之次送者数千人哭声闻数里外盖平生感懐于人者如此夫人张氏梁氏皆出名家张氏终于四年秋夀八十有四梁氏先公没子三人拱资诚实材果纯考力学由工部侍郎陞授少中大夫火同路总管兼府尹本路诸军奥鲁总管管内劝农事擏武畧将军武备寺丞振忠翊校尉定海县尹女三长适安平县尹赵襄次适李氏刘氏孙男四谦袭世职从仕郎保定等路军器人匠提举次早世谐承直郎利器库提防谊进义副尉保定等路军器人匠提举孙女三适赵氏王氏次防曾孙男一防头曾孙女三长适李氏余防公仪观魁伟器量丰闳美须髯容色庄厉习时体译语阑翻杂以谈谑顾国种贵卿无以易其论列公朝集议竂属处正奉公词情剀切毫髪不假借善为钩距能得小人根株窟穴似夫古之能吏才大夫至于奉上忠事亲孝交友诚虽位望显赫循循谦让退然如无能为者齐家教子敦笃义方循尚礼法又似夫齐鲁质行之士生平疾恶由义激忠其心休休乐善成美出于天禀粹厚放良臧获百余人贷贫民子钱七万缗冝其三任风宪位正总尹丕张世守官簉六卿刚直有守允协士论忠勤无间简在帝心福夀绵延子孙众多家门隆盛虽曰依乗亦由平昔操履感召有以致然也可谓材徳具备勲名两全哀荣终始者矣嗣子拱以墓碑来请因忆至元戊辰宪台初立公与不肖同擢御史引见世祖皇帝在广寒殿自尔议事松防聫镳骢马义气交孚相得为甚懽后偕官于相迨嵗壬辰应聘北上复私觌保塞追叙契阔当时并峨豸冠今所存者独吾二人公又夺去仆虽耄忍无一言耶既叙梗槩仍系之铭铭曰
　　云龙奋飞西北天神武载造坤与干有来羣后旋戎轩所在戈甲相周旋孙侯挟技善达权赐名训徒畀任专函惟杆格贵弗穿函虽多样公发源犀兕七属光生烟上为嗟惜赏世延风云俪景同翩翩执艺誎请多活全臧孙有后理固然公其挺生钟世贤嗣兴遗绪心弥丹鲲化跃出天池渊豸冠执法班朝端宪纲未举为进言太防一夕光星躔朱衣白简相后先忠臣愤激同鹰鹯秋风博撃无空拳上目刚直由孤鶱青齐辽碣海岱连地广物众芽蘖间绣衣风采何翩翩积一铲摧邪奸耻令张赵出吾前煌煌金节临漳洹霜空霁严正春妍侯伯正位务固繁剸裁错节惊龙泉吏惟寛慢猛则残要本实惠苏民编上请三事民力殚转输省便逋赋蠲横敛追给公府钱去思有颂徳化宣江浙平一俗巧儇训授程课需世官共工汝贤常伯聨工局染院劳次铨歳时供亿物利坚圣皇眷顾称忠惓一朝上章遽引年功成身退名节完嗣侯亚卿请外迁作牧乡郡意所便锦衣荣养白昼鲜世期福夀方绵绵丘山零落馆舍捐停云苒苒横之巅时有白鹿驯其阡神游凄断招来篇自昔豪杰夸云燕乗时树立孰敢肩千年酆劔埋神川郁郁紫气冲斗边何以验之瑶有镌英声并与斯铭传




　　秋涧集卷五十八
　　钦定四库全书
　　秋涧集卷五十九
　　元　王恽　撰
　　碑
　　大元国卫辉路创建三皇庙碑铭【伏义神农黄帝旧为医家所奉】
　　卫之庙祀三皇权舆于国初医家者流因城隍祠右故坛屋而像之庸申嵗时瞻仰之恳然位置迫隘规制卑陋不足以安灵揭防为神明观府监尹达实特穆尔顾其如是蹶然于中私自念言当尊而侈大之心有所在而时则未遑也伏承登极诏条圣帝明王守吏致祭庙宇倾圮官为修葺至大徳庚子嵗夏仲祠部颁降三皇礼秩以春秋二时享献葢宗本医学拯恤元元也而昔构不称安能俨肃礼容光昭祀典哉侯乃咨谋于僚属曰明诏所当寅奉民力不可妨夺工匠不可徒役公帑不敢擅发也当首出俸稍以为倡率少尹帕克斯巴因判竂髙兴仁推官冯琚相与賛襄下逮属吏医师筮士从风皆靡聿来胥宇于是相治城北郭汲署故址爽朗方正奠敞神居经始于是嵗冬孟防手于明年季夏为礼殿三巨栋松桷旅楹奕奕梴舄望云就日俨若帝者之所其台门洎医学讲堂斋室以次修举其秋因常禋礼奉安神栖仪物肃备荐献通畅士民来观欢忻賛叹谋斵石纪迹传示方来持学正祁伯易事状以修建碑铭为请不肖念乡榆盛事其敢以衰耄辞夫德髙太上者宜垂不朽之名泽及万世者当享天下之祀鸿荒肇判为生民害者多矣三圣继作观象化民创物垂范如画八卦以通天地之情造书契以代结绳之政耒耜以资耕耨舟楫以济不通衣裳宫室既厚其生棺椁敛复防其死交货贿而易有无制弧矢以威强暴然后民得安居以粒食优游以卒嵗孔子系易叙太皥神农轩辕氏功德如此其见于医家说者谓神农氏一日嚼啮物毒七十余种轩岐论难本乎大道而究乎死生之奥故近代猥为主祀若以三圣人开天建极利生民而仁后世者论之特一事尔在泝流求源虽出于人心之至情而报本反始乃有国之令典按歴代祀秩曰皇曰帝惟唐尝置庙京师余虽举祭定于故都三年一祭而已我国家扫欃枪以清华夏防鳌足以立四极还淳返朴崇德尚功三年故都之祀亦尝举行迨圣天子当宁道嫓生成仁含动植秖严毖祠克作神主开建医学德洽好生故有司推广睿意俾同通祀致祠庙徧于天下其敬恭之典越至矣乎伊守土臣奉承唯谨规为有方不伤财不役民未及阅嵗而起百年伟观事神治人可谓能也已是宜铭铭曰
　　林林总总厥初民生理具画一七凿方萌干端坤倪轩豁露呈孰措其一底于和平聪明惟亶体用含三圣继作见天地情裁成功化以逸以寜跻民仁夀万世称仁德至孰迈道大难名功同元化防知中行推原报本任理攸应大德之政思治幽明在在通祀尊隆莫京惟守土吏恪于奉承载敞新庙閟安神灵圣灵在天与时降升云行雨施品物咸亨云何事神而瘠于氓翼翼礼殿有俨神庭民初不预吏亟经营维皇降止庶监严诚风雨时若嵗事屡登民浸福泽岂曰吏能谨夫嵗月爰勒斯铭事神治人绩用昭称煌煌丽石永垂颂声
　　碑隂先友记
　　曹居一字通甫北燕人有文章善谈议以谟画佐征南幕府官员外郎卒
　　刘祁字京叔浑源人资纯粹早以文章擅名有神川遯士集行于世弟郁以篆真行名家终监察御史牛天祥字国瑞上党人深天文武经学歴恒山公府讲议官应东诸侯聘客死聊城
　　孟道字伯达琅邪人性沉毅有机果威仪抑抑以学业显东海
　　赵澄字公靖共城人性纯古有儒行终卫州教授司之才字进道淇门人业词科有声塲屋间性峭直有口
　　卢武贤字叔贤燕人资雄俊憙谈兵以客卿游诸侯间王之纲字德柔汤隂人通世务以儒术縁吏事有盐鐡诸论传于相下
　　邢敏字公达秦人性公直明法令以亷自持用荐授左司员外郎终大名府判官
　　李贞字彦祥黎阳人先考同年吏员转尚书户部掾性温粹以善淑称
　　释朗秀廪延人行精严内典外五经子史无不究览逮耄期不倦示灭卫之仁化寺
　　杨果字正卿蒲隂人词赋第歴剧县皆有能声文采风流照映一世拜防知政事终懐孟路总管
　　董瀛字巨源亷台人精力有干局常从王滹南问学今为淮东按察使
　　董民誉字端卿阳夏人词赋第为人浑厚无圭角与时浮沈常防预江汉都督府事
　　刘方字元卿陵川人性清古善歌诗终卫辉路提学宰沂字鲁伯洛阳人才长气豪抱负竒节尝与中书杨维説降西山主帅时人壮之后为王府征士
　　张豸字义大相人性僻直数从事郡府少不合辄望望弃去
　　赵鹏字抟霄蒲隂人纯粹有耆旧风金词赋进士用辟举令泌阳以亷能称
　　持嘉德玉字君寳盖州人性至孝与人交剀悌笃信义尝与友共事恶其不直遂絶而不较
　　勾龙瀛字英孺河南人性方直在河南有诗声述姓谱行于世
　　乌库哩贞字正卿辽东人沈毅果敢用防任内侍官得幸北渡后薄显仕于去就不屑
　　周惠字德甫隰州人性慷慨有大志早贵幸乐与贤士夫逰终江淮都转运使
　　王昌龄字显之沧州人蕴借有经济才由叅议史忠武府知衞州有惠政
　　李瑞字天祥汲人性强果重义急难凛古人风达吏务有调议于先考执弟子礼终身焉仕至潞州判官王賛字子襄登封人性直谅生平游元刘间好诗学刘冲字进之太原人性刚克敦友义嗜学安贫乐道人善事与心防激节感慨有幽并豪杰气尤长于左氏春秋
　　马寅字致逺许州人性雅重嗜古学恬于仕进
　　丁居实字仲华锦州人用防以吏起身有亷德北渡后以前代掌故授礼部郎中致仕
　　马佐字佐之沧州人金明昌太学生有赋声
　　完顔孟阳字和之辽东人用门资起身为部掾北渡后不仕好古书家藏至千余卷
　　沈侃字和卿魏人资端方精律学严而疾恶由宪台司法调陵州倅致仕
　　张善渊字机道谯人少为黄冠师性机警有干局表表为门纲
　　王磐字文炳永年人经义第人品髙迈仪范一世文章精极理要临大节不可夺今为翰林学士承防
　　图克坦公履字云甫辽海人经义第学问该贯善持论世以通儒归之性纯孝乐诲人官至侍讲学士
　　陶谅字信之获吕人有吏干歴邑长着能称
　　程和字仲美武涉人长管库材以聚书教子为志竟莫遂而没哀哉
　　胡琏字国瑞武安人词赋第为人慈祥乐易风流伟德度子祗遹有俊材光大其先业
　　朱万龄字夀之云梦人生平以道学自负星厯占筮乃其所长
　　杨道字叔能淄川人气髙古不事举业磊落有大志文章极自得之趣有小亨集行于世
　　王信字信之南燕人少为律吏美丰仪嗜酒有气义李班字晋伯北燕人性介特以品官子补部掾
　　赵非熊字周卿安阳人贞祐间尝以材武选为春官卫率为人资严厚可任以重事
　　长乐阡表【并序】
　　汲郡王氏其先河南阳武县圈亭人避靖康之乱北渡河至汲乐其风土衍沃遂占籍为长乐乡西晋里人今墟落南原累累而阜者葢自肇迁以来丘垅也族衍代深法不可沟合率藁殡兆外时我曽祖府君以大宗子覩其然而叹曰礼当改卜新阡为王氏第二茔明灵其舎诸况责实在我乎于是择而东得地于第四疃清沟之北自祢而上三世合羣从凡厝者廿余竁其绍已絶而力弗逮者率棺衾毕具逺近聚观莫不钦其孝之至仁之厚也及夫嵗时墓祭先西后东传于今而不坠百年来墓栢蔚茂苍烟梨雪光动林陌识者谓君子之泽渊流而未央也时则泰和之末大安初年也迨我有元至元十五年戊寅不肖孙恽由翰林待制授朝列大夫充河北河南道提刑按察副使明年春三月按部而南过家上冢首从二坟以封以飨其东阡则缭以短垣周若干步武复欲发达幽光慨焉莫究访耆旧则商年俱尽考世德则旌纪寂寥因念天下之物未有无本而立舍祖而丰昵者也然逺则疏疏则不亲不亲则涂人此世俗之常情也今王氏二百载间丘墓移置者三始焉西晋里再卜白杨疃分白杨而祖西河乡势固有当然者彼子孙浸逺吾岂敢必其不源委泮涣枝叶扶疏者哉惟其泝流寻源推末求本明夫当然之理因不得亲其亲而丰于昵者矣后之来者能以吾言世守而不易虽百世可亲也而我祖建迁之义是不可不表见于后曽祖讳经字伯常读书不仕以仁厚庇一乡卫人至今以长者称铭曰
　　族萃蕃理则迁尊而祖获所安论本根不易存祭先河祖所遵致时祀首逺坟取此法裕后昆繄我曽寔古人仁之厚孝之纯西晋里长乐原忆墓栢锁苍烟郁相望见蝉嫣孰不曰王氏阡铭贞石表先德陵谷迁庶可识
　　管勾推公墓碣铭【并序】
　　公讳德字济之姓推氏其先相州隆虑人宋季有起身刀笔至州録事防军者以政尚严明不畏强御名大父暨兄金初避仇徙家卫之共城伯祖以掾补县吏不幸皆早世考复字永亨时在襁褓母李氏贫不能家提之再醮邑医杜氏及长就传其术遂以良医称公少颖异能绍其家学轩岐雷扁以来书浩博不易究悉研穷机要所得为甚多正大丁亥以方痬两科中选由医工补省司管勾公有蕴借以德艺为上官推重生平志存济物故其诠治疾症未尝以贫富易心理或未安归若芒刺在背隠不敢着席初贞佑大兵后比屋疫作与考谋曰今用厄如是我实司命可坐视不救遂大措汤剂厯饮闾里问其乏粥沈者复以米遗之全活甚众天兴初盗起西山约众东走汴中涂遇刼贼熟视为公遽放伏前谢曰推君父子向以药惠脱我辈命忍以非义加诸余亦获免壬辰秋归隠苏岭老者尊其德病者赖以安而少者访其学然神膏傅痬灵丸起癈医家者流正有定法而僻隠赘异等疾在方伎所无者公率能一望而知意料而决翕忽死生之变如程氏子得腹痛疾以食毒治而苦愈亟谒公状闻曰此脏疽也已无及矣程不应公曰后三日当有腐血下而絶及期果然晚节躭翫史籍酣适醪醴浮沈得丧一寓情杯酌间或劝焉曰吾方陶然逰太和之乡君可去毋呶竟以饮致疾终享年七十有二配桑氏乡进士彦周之女壸仪母道有承平故家风范生女子三人长适司候张显仲女钜家李氏季归王某后公五年卒夀八秩聓显等合古郭里栢门山南原殿士桑君茔西南隅实至元二年二月四日也后十五年春恽按部南下躬奠墓次然兴感纵羊昙之泪下沾襟时思防替终伯道之自遗伊戚为恨何如惟是鑚石纪铭昭告下泉庶几少有慰焉推为氏厯考姓书不见惟潜夫论载余推氏出楚之芉姓公岂其苗裔乎铭曰
　　轩岐有书是为内经洞达病机惟明克能于惟我公天禀粹灵灵丸起癈神膏续肱不主故常以意智行推本所自其源渊渟艺精多挟度货可居髙下其手类夫吏胥繄公处心德度愉愉拯溺救焚已焉是图相彼阳施宜嗣厥后本支颠兀理莫可究累累堂封栢山南元刻铭表公以慰下泉虽髙深兮易位尚知为乡先生推氏之阡
　　故将仕郎潞州襄垣县尹李公墓碣铭【并序】
　　世有风谊之士粹出天禀不俟激昂蔼乡曲之誉称于士大夫间者李公其人也公讳瑞字天祥其先潞州上党人系出唐昭武公抱玉之裔五代季逺祖以官家卫公为人慷慨有机警长身鋭目髯糢糊猬磔酒酣吐气抵掌谈话而英姿飒爽之余犹隠然溢眉睫间少为县吏録録无所见正大间恒山公僊提孤军宿汲连九公声援君时给事幕府叅军季公爱其武干委以赤白嚢事公感其知遇昼则荷戈捍侮于外夕则抱牍上军务于府殊赳赳然及宜津撤守跳大梁既而京城疫作纵饥民出公倡率流播救死扶羸归郡延撒吉似悉编为氓者千七百余口逮乙未春家府一见喜曰此跅弛士也教之当有用遂礲磨砥厉日致其详谨焉州召为吏主掾数不屑去壬子秋诏以卫六县为丞相忠武公采地参卿王公来主州治举能理剧署之典簿领聴其指纵跃如也巨细之务厘补肃叙效其用居多俄荐授録事参军兼汲邑长将顺拊循至有惠爱至元三年总尹陈公以材辟府从事六年积前后劳赤牒授潞州判官栖迟下位德及民为艰故寛简持大体谦让睦僚友聴共佐理中多裨益了不露已出至上敬下安惟恐秩竟而去之遽也九年夏予调官晋府过家上冢胙饮水濵话平生甚悉翼曰鸡一鸣送予逺郊外泣且言曰吾老矣不能为升斗禄走形势途第相见期邈未知复无恙否遂哽噎诀去余亦欷歔乆之且讶其遽如许也其秋以讣来告呜呼哀哉公事家府执弟子礼三十年始终
　　如一日一别终天弗逮送吊不及哀铭诔未彰有恨何如嗣子震既礲石墓道百拜来请铭曰无庸固所愿也公姿孝悌喜賔客赈贫继乏虽脱骖指囷略无难色至于排难解纷不自顾借犹焚溺之在已复能通下情知疾苦姁姁欵欵老安少懐与人接无贵贱礼夷故牛童马走防得其懽心生平备尝世故小心俭畏以省事为乐有讼来质成公温言理喻曰缓急人时有也其忍以小忿兴怨可退思自省既而偕谢曰公长者过不敢复闻又善营构事不为巧饰要以敦巩延百载上如卫之泮宫潞之储廪是也初农民发野冢市甓下令禁焉暴委之患遂絶士人牛国瑞闻公义托妻子东逰客死聊城为经纪其家又石其氏者坐事累猝不易辨明索之急投公匿焉竟赖以脱里有丧率匍匐救视孔懐之情逾于兄弟至贫不能举者棺衾坎圹楄柎之物必具乃已其周急趋难甚于已私类若此终饮徳不伐闲居灌凿树艺麄衣粝食与老农老圃为伍殆将终身焉噫衰俗頺波中矫矫然有古义士风出则智效于官处则行比一乡可谓不凡者矣士方以夀祉期公一旦暴偾不及中夀为惑岂气盛亟衰物刚易折推原本自理或亶然然观义之所在有不亡者存焉异时有带劔乔林读予文而兴起者未必不拜酹公坟俾配食于县社也公仕至将仕郎潞州襄垣县尹命已下卒春秋六十有四实九年壬申七月十九日也配张氏先卒女二人长曰阿丑女甥魏珍次未笄皆继公没嗣子震实主其丧汲县南唐津里清水之南源铭曰
　　太史著书游侠与侉不轨正理匪暴豪邪行而宜之义莫有加李公之先奋迹将家余烈有光流而义华故侠焉负巨先之气行焉佩仲由之猳家府与训化而柔嘉据理施惠如有等差趋人之难甚于已私孤不自存我衣食之贫不丧举我棺窆之野冢累累公助半之夷考其行匪义则那以之莅官敏而外和丝棼我理疮痍我摩方百里之命下俄舂者之不歌心则罔单其如命何念公平生涕泗滂沱番番良声公荣实多泉流西东太行嵯峨我铭刻石等于不磨













　　秋涧集卷五十九
　　钦定四库全书
　　秋涧集卷六十
　　元　王恽　撰
　　碣铭
　　大元国故尚书省左右司员外郎韩公神道碣铭【并序】
　　夫朝廷山林之士有徃而不返入而不能出者惟其勇于静退贞不絶俗是则为丈夫之事吾于乡先生韩公得之矣公讳仁字义和父显有融德不耀公甫冠而孤事母以至孝称好学强识闻一善事乐为而不厌正大间举孝亷辟为州孔目以能充元帅府令史方羽书交驰际公励精所事为上官推重畨译史安天合为相友善壬辰北渡隠居乡间澹黙无所营庚子嵗诏行台于燕开幕府选参佐得良能为亟用安侯荐首聘公充尚书省都事癸卯春以国计北觐上询以金粟川流萝图巩固将何策可济对者以十数独公敷陈详明简而得要有鉴古训用贤材之説上喜甚仍奏天下困穷者实繁有徒方发政施仁之秋宜子惠俾霑大赉允焉迄今贫子月给廪料葢自公伊始是年秋丁母梁氏忧寻夺哀起授左右司员外郎公早夜在公以吏务自任郎中李献卿才望重两朝亦许公和光解纷能就吾事又明年冬以祔母夫人得告南归既襄事偕内子张氏弃俗入道号逍遥子遂西逰太华终南诸山黄冠野服偃然阅世如老松卧云壑者逾三纪焉公资明淑生平与物无忤其荐贤周急有大过人者宗族借之通达者甚众尝买僮即约之曰汝等以世故不幸及此义则黾勉相从否则任渠所徃晚节专以方书济人为事闻一秘方竒诀求访百至易千金不恡嵗乆得益多如烟霞医林等集悉锓梓流布犹虞所传未畅择标治者遍书闾巷壁间京师物繁嵗多竒疾赖公起死者不胜纪例来谢辞不见曰吾庶几道念济苛苦而己余何计当时少傅窦公亦以医方谈客多猎神农经所载为用公则博采经验所谓海上方者録之无遗二公虽趣向不同于博施则一也故窦韩之名并传于世先是道人谢志贤等歆公进退有道心存济物殆非寻常所可及遂请主神寳修真二观余三十年奉公犹一日公有二侄长曰天祐泰盐提举次德旻由后卫从事充枢宻院令史德旻以公耄期迎至家庭与妻苑氏侍养送终礼无少憾士论贤之公以至元十九年十月望日考终牖下享年八十有四某月日将归窆汲县耿冈之新垅墓须铭以乡耆故来属笔其敢以无斐辞铭曰
　　显允韩公生有淑质陈力周行孝亷应辟移而为忠载扬厥职济物之心一何云亟汉署千官含香入侍经国之对允合眷思片言回春仁者之赐脱屣荣贵神武挂冠退身急流又人所难全真为教乐在一箪青囊集验救夫世癏旁搜博施一壶市间保合太和浩浩其天我錬我形我驻我顔较彼独善九鹏一鹯栖迟有窠逍遥有篇青山白云门老仙黄冈北原睠焉故山惟耿新垅繄公改迁魂兮来归谅先生之所安
　　大元故蒙溪先生张君墓碣铭【并序】
　　余官晋府者四年得进修之士一人曰蒙溪张君每暇与相徃来把酒论文最可尚者君无求于人人之有得于君殊冲然也私自念异时礼文兴举吾傥与当任渠责及承乏翰林君墓草已宿已未夏其子思敬来京师谒予以墓铭为请慰唁余为欷歔者久之言犹在耳其忍以不敏辞君讳着字仲明姓张氏世为襄陵县张相里人曽祖讳某雅重然诺顾义所在虽死生以之祖愿父彬皆潜德不仕读书治田子孙相传以为家法君少頴悟不待勉励卓然自志于学国初戊戌嵗设科取士君以词赋中选既而叹曰士当逺大自期雕虫篆刻将何为哉适贻溪麻先生洎前进士兊斋曹丈来主经局君喜且不寐曰今而后吾学有所正矣遂刮去故习沈潜伊洛诸书虽饥渴寒暑贫穷得失不易其初心所谓道之体用文之华实探涉其源流咀嚼其膏味积而为文词发而为事业不盈不矜介然家居以乐育诸生为业中统建元颐斋张公以直道清操宣抚河东亷君才行擢主潞城簿政亷能以畏爱称明年公见事龃龉不可为以亲老西归有司累辟不就至元乙酉用荐者授平阳路儒学教授于是众论大餍士风为一变先生年弥髙德弥邵学益博文益竒士友知所依向吏民咸有矜式秩竟不聴其去者逾再考厥后子思敬自南阳教官来省闻彼中风土乐焉曰名山大川平日所愿见遂命驾南逰以至元壬辰夏六月廿六日考终寓舎享年六十有九初娶陶寺里大家赵氏一子思敬二女长嫁同邑王黼次适洪洞梁龄继室曲沃靳氏孙男二曰世权世衡思敬以家学今充隆福宫宫教先生姿明亮色夷而气清为人诚厚寡欲不戚戚于贫贱与人交始若疎淡乆之愈敬而爱人百负之终不较望而知为雅德君子其成就后进为已任故晋人以文名而达者多出其门窃惟亡金百年来平阳号称多士毎嵗举子赴选大约数倍诸郡至有白首塲屋庶几一第余有不暇及者唯君年甫冠即能知所学所从拔出习俗潜心古道践履外诗文杂著曰蒙溪集者五百余篇何多矣哉晋绛诸人未之有也况一辞一藻典雅有法理明辞约以自得为主是可铭铭曰
　　四科称贤曰德与艺其在圣门用不偏废文乃道舆经天纬地苟遗其本剽窃何异利禄科塲畴非诞夸聮缀补缉是何言邪蒙溪为学其复不遐洗心程张正艺曹麻闭门穷经其书满家玉佩琼琚粲焉辞华含章时发其助也多士之生世济时行道时既我乖立言明教生荣没传朝菌夕蓼达人大观彼此奚较大川河宗名山华崧地灵气异先生所钟一朝长逝杳焉飞鸿世皆知仁智之所乐吾独为归根返壑乃先生之所终凌倒景而不灭其元精耿耿固浩乎其所不穷适来吾时适去吾从先生之心与造物也从容尖山西东相里新宫我铭斯石如勒景钟虽陵迁兮谷变尚知为蒙溪先生之封
　　故赵州宁晋县善士荆君墓碣铭【并序】
　　元贞元年春亷访荆侯改道北燕过京师来谒再拜以先表属笔因念予与侯初定交于瘿陶一见如平生后十年复防于东楚握手道旧勉予南行忠厚之气蔼然萃顔间令人有不能忘者今以是来托载惟畴昔其敢以固陋辞谨按典瑞少监焦养直善状君讳祐字伯祥赵之宁晋人世陶洨滨逺祖暨祢以改工是圗曰与其供器用于一乡曷若以善及人为愈于是板行五经等书不二十寒暑荆氏家籍布满河朔君甫冠而孤毎以保大家业为志贞祐兵起取五经泰和律义篇广韵板閟墟圹中乱定来视盗发掘无几君悉力补购随复为完部或者云初藏书时善本固多唯取是三者何哉曰经者道之本法者治之具韵者字之始文籍所由生其为善己多闻者谓知本于时官府生聚虽稍稍有立诗书法律晚生后辈不知为何物一旦得是如瞽者复明迷者之知津也而又印模精取直亷故售者广屋日为之润所可重者积而能散县人王壹者坐事累系狱吏挟私欲死之君力与营救彼不顾且讽而徼贿竟倾赀出之渠来谢却不见曰吾区区若然者怜尔妄陷非辜余何有壬子嵗州县通籍冒占者有禁里妪瞽而来依者恻然以乳姆收恤转易书辈徃徃宿负审其窭既折元券复惠之书尝有以女奴来偿者辞不克聘而遣焉斯皆风义矫矫人难能者率乐为之故乡里无亲疏以善人称君以丁巳秋遘疾遗命仲子元纲曰伯叔二丧未克汝勉襄大事以卒吾志言终而逝实是年八月八日也夀五十有九藏先茔昭穴君资和易处事明敏终以失学为愧憾及诸子长皆教之读书尝训饬曰吾已面墙无及今幸嗣先业庭户间书帙纷繙岂有资人进修睯不自力将何以免君子之讥且先世易冶而裘所期正尔汝曹其勉旃君初娶刘氏继室苏氏生四子长国器中戊戌词科次国用善属文皆前卒次元纲自幼有成人风君尝语所亲异时保家子也竟如言季幼纪为人雅重信道笃少从敬斋李先生学所得为多由典瑞贰卿擢任风宪今为山北辽东道亷访使女一适进士张景贤孙懐寳男孙九人曰谌曰询曰诚曰谦曰谧曰谊曰谅曰诩曰诹女孙五人一在室余皆适士族曽孙九女孙如之于乎盛哉予然后知善恶之报至子孙而后定者审矣铭曰
　　繄士居业择术是先有笃者志善乎变迁舍钧治书理几于研显允荆君思深业专誓教子而亢宗见藏书之有权要本孝义奉而周旋萃英敷华焕乎简编迪我后人学者赖焉磊落载腹宛从蹄筌积厚能散悯穷拔寃不有其祉委顺百年庆流后裔子孙蝉嫣人定彼胜其然亶然二子翩翩遗珠在渊仲克世荷愿而称贤季由近侍三使輶轩较夫善利孰大斯传固惟自稽古之力实资借之所縁欲报之德有昊者天刻我铭章于晋之阡遹追来孝以慰下泉异时推耆德而祀乡社尚有攷于瑶镌
　　洪嵒老人石琖公墓碣铭【并序】
　　公姓石琖氏讳德玉字君寳辽东葢州人疎髯炯目气骨臞清超超然如万里之鹤贞祐初以良家子从军夏折桥功得官积劳至武德将军北渡后歴仕在相卫间母杜氏唐相如晦后公天性能孝愉色婉容斑衣垂白朝夕孺慕虽菽水无余有南陔白华之志时杜氏夀登八秩清修絶荤茹素日庭除间生白菌百余本掇去复茁者数月人以为孝感所致时名公赠诗有似怜甘
　　防阙春风茁玉芝之句【阙】　　　　　　趋人之急逾
　　于已私至遇不【阙】　　　　　　　竹木花石时酿名
　　酒客至輙【阙】　　　　　　　　而后已眼花耳热与
　　之扶策【阙】　　　　　　　　之某处手植而即蕃者
　　也此【阙】　　　　　　　　　眄柯怡顔喜津津溢眉睫间曰吾且【阙】有【阙】不【阙】　壁矣尝种竹当户或谓太迫曰待其藂茂秋霁月明之时俾清樾透帘为此君写真耳故终日翛然对之挥洒为乐其清澹如此晚年游心命书人有问必以修已安分为答能此不待孤虚旺相吾言固有徴矣歳丙子公年八十有五尝绘洪山归隠圗以自歌其所乐因号洪嵒老人是嵗冬洒然而逝若委蜕焉孺人刘氏能遂公初心主治中馈不知其为贫家也生女子二人长适御史康天英次适河东道提刑按察使姜彧家府与公交欵曲笃世契三十年一别终天有恨何如寻步入街西故里眄睐竹树慨然有闻篴懐人之怆老泪濡毫而有斯作铭曰
　　贫而乐有类乎黔娄安而隠似慕夫德公事亲极融融之乐逢辰出蹇蹇之忠布衣归来黙而自容将徘徊而孰友侣藂筠而伍嵒松生也顺事没寜吾躬古之所谓乡先生死而祭于社者其处士之堂封乎
　　大元故广威将军宁晋县令李公墓碣铭【并序】
　　公讳让姓李氏其先易水黄山人也父海资善良世树艺为业公既孤母张氏以俭持家就熟南迁至宁晋唐城乡爱其风土遂占籍为县人公初生颅骨有异状及冠羙须髯声音如钟为人善骑射勇于赴义为一方推服贞祐初河朔失守所在防盗充斥日相吞噬公慨然辍耕垅上团结乡豪防猎陆泽荆蔺间以保庇井邑为事葢有所需以明归附之志嵗已卯天兵南下公与兄直首率里人迎拜耨埓诺延于军门嘉其效顺授直行宁晋县事公管军总校仍聴元帅蔡国公节制时嵗荒民饥道殣相望田东有水栅曰歴城大泽弥漫周浸百余里菱芡鱼鳬资生之物甚富民徃依大获厥所庚辰秋金冀州将柴茂以兵来取兄与公力战而前直死焉公愤大兄败没众又失所庇以图报复沥血为誓虽食顷不忘也继从县长王帅复夺其栅居无几茂复合大势来争前次满氏公闻之尽匿精鋭于歴旁二十里丛苇间以弱诱茂令之曰伺彼过聴金声而作亲驱数百人前逆锋才交即佯北逗茂逾纪氏坞金鸣伏发茂腹背受兵大挫其鋭公回戈追奔五战皆捷自是冀人声熸不敢复窥滹垠矣歴城用以全安帅阃酬劳授主本县簿乙酉冬武仙以真定叛麾下剧节副郑进等乘势剽掠赵瘿陶迤东悉为丘墟公度力不可支收合余众乃与鼓藁二主帅合势并破剧郑诸砦馘数百级而还所失保聚生齿皆得复故丙戌冬仙复令剧镇戍赵州明年春从大兵规取克焉时太师穆呼哩以奏得専封拜録公前后功授公行鼓城帅府右监军并授银符使显异焉既而陞充本县令以宁昌为世封于是招流亡布恩惠画井闬起市集防居有贸易之利田里无追呼之扰四民乐业外戸为不扃矣又为劝田务抑防惰扶寡弱治奸蠧是又公之所必行而求自慊民有衣食不自给者公发私藏以赡之富足帅府闻之为复其三年贵矣公必耕而食蚕而得衣居常以榜揭门扉私嘱干谒请无相觌其亷守如此癸丑春以老致仕令男天泽嗣职优防里社日课子孙耕凿为务尝斧桑田间或劝之公曰官时来耳为农吾家素业我若尔儿辈尚惰而自安或者谢而去古人称贵而能贱丈夫之事公其有焉以至元十一年十月廿二日考终牖下享年八十有七越四月县西北下王里之新茔礼也祖送者几万人夫人宓氏赵氏张氏子男六人长曰天泽歴宁晋元氏两县簿次天禄本县鄂啰千戸次天祐监宁晋酒次天祚不仕次天祥次天祜某镇巡检女四人长与次俱适赵氏次适牛氏次适郝氏男孙一十九人女孙一十三人重孙男一十八人重孙女一十三人初公畜家僮数百指悉纵遣为良曽无鬻身分役之责人又钦其德厚云天禄性孝义仡仡有父风以孟旧茔屡为滹浸所囓遂改卜于此既襄事贽礼币百拜来请铭予方问俗洨濵见其遗黎故老脱离兵革六十余载犹为懐思王李诸人眷眷不忘有配社尸祝之报呜呼贞祐之乱可谓离且瘼矣元元之民莫适所归不为人所鱼肉必转死沟壑如王李诸公虽奋棘矜起陇亩至于父子昆弟出死力角羣豪经营捍蔽使一方奠安又识夫天运所在挈民去危邦而就兴国诚亦出人意表一时贤豪者也甫定后复能俾官府生聚日就完好今歴官乡曲嵗时拜墓于于而来者皆曩时不能自存之嗣续也其德民之厚感民之深又何止童不雉捕长江之虎渡者哉其宜子孙绳绳蛰蛰皆有所立然后知德施于民功被一时者天之垂报何其丰且阜哉铭曰
　　瘿陶北郊里号下王顾瞻佳城蔚乎苍苍是为晋长李公之藏惟是李公千夫之防果毅之勇木讷之刚奋身陇亩举圗义匡贞祐南播云扰之俶割据侵陵互相鱼肉民匪殱夷转死沟谷宛彼歴城居水之腹菱芡鱼鳬大益不足闻公来依襁负相续如鹿走音如鸟栖木四境骚然独为乐国耿氏昆仍旌旗部曲既复兄雠又知所属草昧初分官府始置戢我武干明夫吏治内守以亷外方以义抚循有方兴滞补弊扶弱抑强绳奸束吏百战遗黎竟保终惠民之戴公颂声哕哕尸而祝之懐恩罔替勒铭丰碑尚克永世
　　大元故河中府南北道船桥总管谢公墓碣铭【并序】
　　公讳某字仲进其先燕之香河人世守儒业父某金吾卫上将军河东路总帅公其仲子也为人性行淑均沈实有顾虑既冠尝从父西破川蜀毎领牙队居前当破竹际掩目隐心未尝以嗜杀为快虽执讯获丑力为全活者甚众用劳充秦巩路军储大使办集有方饷道为不乏丁已夏先帅薨君实主其丧缞杖瘠立躬起茔垅棺衾仪物既易可观防者大恱复树丰碑昭德神道具表新阡有光焉大兄维石袭父职殁军中行台檄君以例继执不可曰兄念天显极友爱顾某不啻若手足然家事一聴予处鞠立之责正在今日竟以其嗣往代其遹追永言之思友于恤孤之义葢终身焉然其过于人逺甚者多类此晚节以故侯失将驾下泽乘欵段逰居中条田间耕牧卒嵗裕如也至元已亥冬十二月廿有六日以疾终平阳府崇道里私第之正寝得年五十有五官至河中府船桥总管越三日厝于府东神泉乡之南里原从迁垅也万口称惜咸以善人归焉夫人刘氏晋之平阳人德柔嘉主内事殊严生三子长曰纯克家有立志次曰绎谨愿尽子道季夭女一适裴氏子孙男一人未名既卒哭嗣子纯来求表其墓道予私念其故昔孔子遇旧馆人之丧脱骖马以赙曰吾恶夫涕之无从也君于予西道之主人也从防防语姁姁然葢三年于兹殆非过客之有顷其可辞不敏君生长秦晋出身军旅间而礼度雍雍不知为将家子与人交信而诚人无有间言其在诸弟间棣华辉映惟恐弗及又出天禀粹然也呜呼以君之徳之寿较之有不相称及者仍哀之以词铭曰
　　苍茫两间生也倐寓一气之来命有定数彼修短予夺理则有之若不系夫积习善恶之故呜呼谢君一偾而去孝友淑善曽不终始渝素天之报施如此岂定者不可夺来者固所与也将子孙延昌以永其终誉邪吁
　　故将仕郎汲县尹韩府君墓铭【并序】
　　府君姓韩氏讳澍字巨川其先陈留酸枣人世以儒业显逺祖有方官至大司空六代祖璹累阶银青荣禄大夫五季间北渡河遂占籍为卫人荣禄生朝奉大夫秪德朝奉生八十一秀才奕山山生渤亦举进士渤生柜善居室遂用富饶于君为曽祖祖悦有淳德不耀父仲字仲寛所居以善行称君自穉齿性沈潜寡言笑羣儿剧里中过不少睨宗党异焉少长以刀笔起家用言者为安阳吏主掾以能入为府属吏丙辰嵗朝廷以相之五县封太弟为采邑继郡帅例肆觐君毅然以民计从行及敷对称防擢为本府戸曹孔目官明年春降玺书起聘君太原髙公鸣为彰德路总管遂汰冗员擢羣能新旧圗至设府史不数人君首以才选无几转案牍提控官夙夜在公励精所事阅六嵗克勤犹一日大为总尹所知转録事防军至元二年转官制行积前后劳授以县尹下车首以美俗劭农为务顾谓竂属曰富足者礼义之资耕桑者风化之本至于饰亭传谨迎候奉上官徼目前之誉非吾所知也于是下教条课戸丁斸藂薄植桑果以敦大本非农隙不许入城市暇则行县检视勤惰而赏罚焉自是原隰畇畇榛恶为之开乡隣有以忿防讼于庭者君曰孝悌力田亲仁善邻古之善道初无大故何乃至尔谕而遣之至顽不率教则曰聴两造明曲直是不难恐一置于罚终身玷辱为乡党指诮吾惜汝者此也傥不吾念论如法比秩满五事备举所获来暮之歌厥声载路矣五年用新铨法勅授将仕郎王髙唐县簿凡九月舆疾归明年卒于弦歌里舎得年四十有八实至元庚午春二月一日也越十有九日从安阳县西陵乡武官原之新茔母李氏时年八十拊柩而哭之恸曰天乎遽夺我纯孝至此酷乎闻者悯其贤孝县君金相人进士秦公之孙配君德良称生子男三长曰从益自宪台六察史今为燕南河北道提刑按察司书史次从愿从革女明童适王氏子男孙四人后九年嵗戊寅冬十一月七日终祔安堂之左礼也初县境夏大旱比致祷私念事之壅底狱之郁滞亦沴气是致乃裁决牢系为一空及祷苍山祠雩舞未收云幢幢起中豁翼日雨盈尺继谢祠下车还众曰尹精诚若是当有回马雨表公防至半途果然寻邻道以蝗灾告备已而竟不入境县状其异以闻是秋为有年君温雅有沉量虑事逺善措画临政暇裕略不动声色亦未尝矜喜以已长掩物其孝爱友悌出天秉粹然不忍一朝违母氏侧尝行役逾时眷焉陟岵寝餗为不安于承顔孺慕若此其至初见弟季既多枝叶蕃衍门户事繁重故挺身吏案防心所事匪厥躬是私期于庇本根寛父母抱者几三十年若府君者可谓克孝克恭念显养志者矣某祖妣韩是为君女叔【曰女叔者称父之妹也出六帖】君之嗣从益次某行为外弟一日跪而请曰先人弃养奄逾八年坎不及志有衔未袪唯是表于墓左者又阙罪恶之大无可言若铭则尚于兄焉有托某追惟祖妣平生之言得君行为最详因系之以铭铭曰
　　于铄韩氏世为儒之宗兮彯缨若绶扬歴位乎公兮猗嗟裔孙掾习匪其躬兮黾勉从事养夫亲之志兮庇我本根殆葛藟之义兮圣哲所称吾今见其人兮于穆府君谅彼古之伦兮两汉循吏铸顽以成仁兮呜呼令尹诚亦吏之循兮予铭摭实其敢过为文兮魂而有灵尚忾叹之一呻兮








　　秋涧集卷六十
　　定四库全书
　　秋涧集卷六十一
　　元　王恽　撰
　　碣铭
　　故善士张君墓碣铭【并序】
　　善士张君讳从礼字仲和顺州龙山人大父德仁有耆行乡人尊敬之襧义尝任燕工技府总管既老君当袭职请于府曰亲老需倚余志已定弟从顺贤而克荷愿畀之竟以从顺嗣仲和姿清介不随俗上下尝从澹泊先生学诗甚自憙也事母教弟以孝友闻承顔读书外室屡空宴如也君既不乐仕进尝曰菽水防欢不害养志三釡五鼎非所愿也至佣笔以供朝夕平生友非逾已而不交曰吾将安仿施非当受而取曰畏将曷胜弟从顺洎妇并殁孤侄敏方三嵗为鞠育成人过于已出至赘子智于友生羊舌氏家仍为敏纳室是亦人难能也詹事张侯髙其孝义怜其穷独出楮币数千缗付之约得子钱悉助亲养君以义重德薄谢弗敢当郡国知其贤以孝亷累辟亦不就台宪亷得其实旌焉复之终身君悚然叹曰人子奉亲理固当然因而有加邦之教也顾从礼何足以为劝其自处明分有如是者所居曲水里有事告值花【阙】　　　挺若俨侍温凊假日我其
　　间有问者【阙】　　　　　事子姑去自号栢溪主人左
　　山商公【阙】　　　　　　得賛之【阙】　京师之明年君
　　来谒【阙】　　　　　　　　　　　见眉间今虽已矣
　　尚能【阙】　　　　　　　　以孝止善者也至元癸已春母氏弃养以哀毁致疾是年冬十月三日考终牖下得年五十有六配刘氏亦能安君贫窭早世生子智及二女适裴氏王氏再娶董亦前君殁生子曽檀州宻云乡之王冢原友人刘某重契义介嗣子智请表其墓以君笃行有类古人者为之铭铭曰
　　堪舆两间子职不易孝为化原融而友悌君于二者行不少匮济以亷贞大锡厥类目为善士吾言匪比其善伊何可欲之谓况乎质美而学行方而义繄匹夫而化乡人曽克施之弗异五十六年为乐也泄泄去水来山宻云之隰隠然斧封山冢屹立是惟吾曽张仲之室过者必式【后汉张霸性孝让举动合礼乡人号张曽子】
　　故云中髙君墓碣铭【并序】
　　君讳祐字仲和其先云中人髙祖已来逺昭穆无可详者伯父与考金季家抚州以财雄边伯父德真字伯谅潜德不仕考讳德荣伯寛其字也姿醇厚乡党以德人称尝以劳榷丰利酒伯母暨君之妣皆张氏女以姒娣而列妯娌伯生子曰信字仲礼曰义字仲仁信美丰仪虎睛丰頥载珠赴海以乐终君实仲之嗣貌敦厐性孝悌及长虽混迹阛阓众不敢以寻常期初燕云失守丰利府君避地南还汴梁壬辰嵗例北徙以实卫墟君与兄信素负心计相与谋曰卫居天中寔通都剧邑百物伙繁合散于此若以什一与时驰逐可致屋润遂主货殖为业君为人笃信明敏不底蕴留既易彼取此收息且亷故声实四出商贩舆集其门赀既饶足不忍颛利自濡以东多盐寡为得毎毎贷子钱有不克偿及羣居邸舎积僦直而负者审其窘悉折券无难色由是三郎以长者称于中外至元十九年五月四日以疾终于家夀六十有五三日汲县汲城乡南王里之原从新阡也配张氏与君德良称生四子长曰明福以通干由泰盐管勾任河南府交钞库使次世英世显世昌孙二人曰蔓曰莘侄三人曰梦得乡贡儒士前君卒曰世杰世宁侄孙二曰革曰华重孙一曰复亨明年明福以墓碣来请铭余以同里巷者五十年知髙氏为最详即其富润齿息而论葢自髙曽而降凡六世虽荐更世故以孝义勤俭同居不析故也至君承父兄余业益光大于后内则齐理严肃以身率先族属家僮千有余指无间言日趋事惟谨屋庐被服务从朴素常以骄靡为戒外则持心近厚与物无滞敬畏官府奔走输辨未尝少厌所患谋生之不勤胡恤王事之时亟也自壬子通阅后髙氏迄今为河朔名族之冠岂偶然哉故逺服贾者虽千万里外念寛厚饶裕独以髙氏为让矧髙氏以义致利义重于生因赀致富富而不骄为子孙又能求铭以昭世德是又好礼而知本者也焉得辞铭曰
　　惟富夀五福先匪欲厚能畀全有髙氏起云燕凡六世财雄边至丰利始南迁编卫氓迹市居家里无间言我屋丰利匪颛益寡乏贯子钱长者称动河堧供厥赋日翩翩曽不惮生勉旃业攸乆族蝉嫣服而食耻华鲜孝与义为周旋勤不匮理固然继之者当鉴焉行山秀淇水渊髙氏裔与并传
　　新乡县尹刘君去思碣铭【并序】
　　卫之属邑曰新乡者其地距太行东麓桑土衍沃浸以清泉之润民俗敷阜自昔号河朔望县惟其物广而讼嚚路冲而务剧故治称为难然渴馁而易饮食者民之心也得其人苟有以拊而安之将见民戴之如父母仰之如神明惟恐来之暮而去之遽也维至元之六年南宫刘君理由江淮漕幕来主县治君姿干敏有机警相时处宜果于裁防既视事思有以事集于上民便于下于是举条章明约东均赋役却造请凡辔驭之急遽者驯而致之不务髙逺率先以身为度县当闗陜驿程使驿转致日相望于道吏民疲于供顿君量其轻重处之有方无名而求索者皆以理谢之故乘间侵牟之日就敛息廨舎一县具瞻陋不克治事非所以整暇也计材庀工易故而新増葺者十余楹复起萧相祠俾吏曺不自鄙薄以信景慕邵公桥跨清水上嵗乆垫齧兢于履危乘隙大揵硔锸斧官栁为梁方之旧缔既髙而固役不知劳而民免病涉至治道涂取通快堙污夷峻徒行辇致坦不少阻嵗时劭农裹粮自随周行田里未尝追呼俾妨时作耕稼蚕绩检括课视切扵已私复谕之以勤俭申之以孝悌使迁善而逺罪由是邑里感念勤于作劳生理且滋殖矣下迨鳏寡颠连亦行得所流逋闻之稍稍复业故赋税输纳不及期而辨词讼繁嚣不俟约而简君以令行民信教乌可后乃出己稍崇饰庙学如葢瓦级塼之破壊者丹垩漶漫之不鲜者一完而奂之复葺黼座陶祭器周缭崈垣外障仪闬春秋释菜礼容为増肃暇则礼师儒率僚吏暨邑之子弟聴其讲说使知所务故三载间庭无留讼牢户为屡空至隣有疑谳滞而未决者上官倚之丕蔽而县之治否为可知已君既更耆旧苗仲牛古麟慕宾罗从玉郭昌祚席安等懐其夙爱有思防置者来谒文以垂示于后辞再四不克仍览观件状而次第之且寓夫余之所感焉尝观两汉循吏政颛风化子视生民训牖惠养如恐不及凛然有三代遗风惟其浃洽于民者深至故所居即化所去见思有起祠树碑以表夫永贤载道之意非幸也宜也迨叔世司牧者昧于治体苟简贪墨习为当然其可见者不过晓簿书以为能饰矫伪以干誉其于民之休戚漠然如秦人视越人之肥瘠甚者因之以急张临之以形势剥民之肌以膏其身倾民之产以肥其室使民畏之甚豺虎恶之剧防雠告讦谤讟无所不至以理势论之亦宜也今刘君以勤强干敏力矫时致绩用章着吏民称道如是可谓能也已是宜铭铭曰
　　天下之事孰覈孰综政发于上相臣是控事终于下畴致厥用相须成务匪令奚共虽百里间务实烦閧有社有民有赋有贡兵之贫难民之疾痛期防簿书风俗狱讼我剖我决我承我奉粤惟良能治之有统千室鸣弦五袴流颂以致朝堂令无太偬庶事日康四方风动増秩赐金玺书褒讽繄尔责望得人为重暨暨刘尹事功自憙挺身頽流卓尔为治不务髙逺不涉苛细相时致宜因利而利瘼自我蠲声由实致所以懐思去而防替截镫愿留非愚敢觊胡若称述垂声来世刻石县门永照卫
　　故太一二代度师先考韩君墓碣铭【并序】
　　君讳矩字某其先为大梁望族曽祖璹五季时官司谏以银青荣禄大夫致仕避地北渡遂占籍为卫人祖奕大观末举茂才数为县有声父渤金初登进士第有文采终获嘉令君自少以疾不仕资慈祥家故饶财心乐施与凡亲旧贫窭里丧有不克襄事者至倾刮槖箧以赒其急或者来谢曰非初心也乡党以长者称天眷间太一始祖真人以神道设教逺迩向风受箓为门徒者嵗无虑千数君举族清修信礼为尤至香火之奉虽寒暑风雨不爽厥德已而君内子阎以嗣事为祷真人篆丹符令吞之且曰汝家积善乆当产异人既诞师果有竒表真人目之曰他日辅兴吾教者此儿也甫免抱即留养道宫三嵗识字七嵗善书既长仪观秀伟慧悟絶人批答辞章捷若影响由清虚师主盟法席二十余年辅兴之言有充而至于极者今追定仙号曰太一二代嗣教重明真人由是而观韩氏一门之积其来固逺以有是子而论之君之德槩可见矣虽年甫中夀师易韩为萧至于克荷纲光隆教本在韩宗亦为不朽君既殁重明躬君于四门里祖茔之次母阎氏祔焉礼也六代度师全祐顾惟传嗣之重猥及微末将何以圗报维是师真所从出者其潜德幽光表而铭之中心庶获少安乃以刻文来请师于某祖妣妙清君列叔父行义不可辞遂叙其世次而系之以铭铭曰
　　作善降祥长恶得厉在理必然随感而至赫赫韩宗德显河卫衍庆及君滀而奫沦俟着而发乃生异人异人伊何太一次祖提挈纲鹏骞凤翥庇及本宗光隆丘土松栢萧园连冈接武神格仙游有来容与风驾云轩同飜共驭纯化追逺归厚来昆泝流寻源以表道根勒铭墓石永贲四门
　　太一三代度师先考王君墓表
　　君姓王氏讳守谦字受益博之堂邑人世以播种为业致资产丰阜田以井而计者九桑以株而防者葢万数焉遂为里中钜家然阖门善良薄于世味奉道之心亟若饥渴闻太一教以符箓济度世厄所在奔走惟恐其后君乃与其配李氏钦挹真风不逺千里求为门弟子量家嵗费外悉以赢余为本宫香火供有子曰志冲即今太一三代度师也师生而岐嶷七嵗出就外傅应对进退皆中礼度及毁齿善记诵喜读老庄等书初君董田务于野午憩防下寤寐间若闻呵喝声见数青衣人导一童子前来且曰天仙过此可少避恍视之无有适师持壶来馌君异而不出口自度是儿恐终非田舎中物也及长父兄与议婚不许曰去家入道乃所愿也遂礼二代师为黄冠以经明行修得度入道士列既嗣法席遭遇道陵特赐号通大师君闻而喜曰天仙之异诚有验矣且曰平生奉道获此实报王氏为有后矣享年七十有六考终牖下师以礼本县王庄里祖茔之右母李氏祔焉今度师勅定仙号曰体道虚寂真人其师真之德灵应之迹详见墓碑兹不复云六代度师全祐嗣教之七年自燕命提防张居礼等以礼币来谒且致其意曰道家者流虽崇尚黙而太一教法専以笃人伦翊世教为本至于聚庐托处似疎而亲师弟之在两间传度授受实有父子之义焉今三代师真其在宗门表墓有碑嗣法有传可谓光且显矣然物之在天壤间未有无本而出者今末有余荣而本为寂然岂厚人伦辅世教之理哉敢百拜以表辞为属幸宪使无拒予以师之言诚为知所本矣遂诺而作之表
　　故真靖大师卫辉路道教提防张公墓碣铭【并序】
　　道有纲纪需人而后如上承师真下综法务以公材吏用而开佐之功者其錬师张公乎公讳善渊字几道赵郡平棘人生有异相比长言洒洒有序父溥尝任卫真县酒坊使时太一四代祖中和真人提防亳之太清宫溥素挹真风日侍师于几席间沾沾然而喜曰吾见师聴以説遂礼为门弟子中和人品髙迈道价重一世与防者公卿贤士夫一动静语黙皆中伦虑公亲炙既乆日有所得与之俱化若时雨然嵗壬辰河南大兵公与中和隔离者乆之既而闻师北渡税驾于赵回奔奉焉师忻甚曰奔走疏附吾宗门有人矣即令知太清观事丙午夏四月侍中和赴太后幄殿及见亦霑宠眷奏受真定路教门提防仍赐白锦法服命侍中和颁锦幡寳香于崧髙太华二岳以祈福祐时卫之祖观兵烬后鞠为草棘中和畀之经理不三数年神庭燕处顿还旧观壬子夏六月复从中和北觐岭邸加号真靖大师改提防卫辉路道教事甲寅嵗复奉防致礼岳渎癸丑冬诏天下名师赴燕长春宫修罗天清醮公奏五代贞常真人与防其所以致显宗教推毂嗣师髙出众表俾道流光阐公力居多已未春上南巡临幸夀宫时公以疾不克朝谒上言念旧眷命近侍存问仍赐御药葡萄酒服之病良已故中统二年换受宣词有云操持坚正祭醮精严随师逺觐于阙庭奉命敬祠于岳渎已加号宜焕新章之防道论为荣焉公资清峭贞干临事敏而善防驭众肃而有方虽一言话出人意表不肯碌碌混常流中生平憙读书于老子最有得故行已接物多掇其微妙至于祷禳醮祭内严外辨绰有余裕两从中和北上沈几先物徃返万里无不如志尝奉防给诸道度牒鹤驭所经例有赆公略无私焉其清介逺大又如此夀七十委蜕于太一顺事斋室实至元乙亥正月廿五日也越三日陪祖茔之次后八年六代祖纯一真人念公有力宗门在士为杰出有不当泯于后者丐予铭之以识墓竁因摭其行实而系之以辞铭曰真靖受业始于中和荆璞虽美器成琢磨东瀛北渡载造科用匪其人道将若何公综务办于益多龙庭再召万里周旋竹宫咸秩羽服云阗尊师显教我力孔宣纲张弛委曲而全道价轩轾济之以权千尘而下叹其才贤僊游有限道馆惊捐斲石纪行以大斯传虽髙深兮易位尚知为门之
　　提防彰徳路道教事寂然子霍君道行碣铭【并序】
　　国朝甲辰乙已间鹿庵先生教授共城不肖亦忝侍几杖时有为全真学者重李链师自相下来买田于卓泉立栖真别馆既而重北归委纪纲士霍君明道为之营建不数年剏堂殿廊庑焕然一新际泉两涘尽植巨竹隂翳数百亩中构筠溪亭招致吾徒徜徉笑傲其上由是卓泉道院闻于逺迩簉名洞天福地之末维重则始之勤而霍君明道实有力焉师讳志真号寂然子明道其字也系出安阳县秋口农里大家父讳泽尝梦一麻衣道士云自天坛来求托宿许焉寤而诞师幼不好防寡言笑既长性淡泊不乐荣利弱冠辞亲学道父忆夙徴即允其请廼诣相之天庆宫礼重子为门人全真家禁睡眠谓之消隂魔服勤苦而曰打尘劳以折其强梗骄吝之气师从事于此者阅三十寒暑略无惮色重验其为受道器命主治门事挺志诚确措画井井有法及卜筑苏门委之辅敦教基演宗绪俾特达而有所树立焉师披荆榛掇瓦砾攻苦食淡扩充师志复辟农亩创水硙广资生理培植教本致逺迩尊礼乐者日众至于斋庐深静井灶修洁游人过客如归而仰给焉道俗推举任辉之威仪师涤除览痛自澄治务正已以格物有辨讼者率用理遣不知官府为何事羽流敬安一方凝重至二十载之久年逾耳顺相之民宿仰道价请主天庆宫既至受提防彰德路道教事凡十有三祀年尊德重不俟言论而众自化服以某年月日沐浴易衣冠无疾而逝夀八十有一安阳县王裕里重仙冢之侧师丰度清逸若山泽之臞外朴而内敏质直而尚义简重自居处事得时措之宜和同光尘接物无徇俗之其训导徒辈言约理到以身为律度可谓纯乎其纯之又者也门人杜志用夙承提诲图报无方琢石纪铭期传不朽乃介太一纯一真人李公来属笔予既重李请又与师有夙昔之雅既叙其行已而系之以辞铭曰
　　道之大原文五千诞夸索隠匪其正传质禀贞素心地善渊惟畀也全内思静専耕田凿井顺乎世縁修已求志缮吾性天无欲观妙是为道之自然尚无徃而不可孰间朝市之与林泉若人者虽乘化而委蜕安知其精纯之气不乘泠风而仙耶门人攀慕向云蹁蹮勒铭松台何千百年凝寂大师卫辉路道教都提防张公墓碣铭【并序】
　　师讳居祐字天锡世为汲郡人父道用居乐善东北坊以茗饮为业师早失怙恃兄居仁训育有方甫长愿立如成人然向慕风亟若饥渴思得大宗师依归以果其腹嵗壬辰天兵下河南时太一四代度师自柘城北渡应大将萨济苏请主新卫昭顺圣后祠居仁举家崇奉遂命师为门弟子居无几何度师北迁住赵之太清宫以师童侍有年谨敬不怠念焉遂度为道士俄命掌观之廪料出纳详明俭而中礼曽无撮龠之悮度师称其能时卫之祖观兵后燬废扫地度师遣提防张善渊诣卫兴复且请师以佐葺理允焉师为戮力从事小大之役率以身先之既而张侍鹤驭北觐营建事师独任之不十稔坛殿斋室下暨庖湢库廐井井一新已酉春中和真人还卫顾视喜其得人已酉冬中和升寂师办易事焦劳为多丁已冬以事召赴行殿劳归霑衣币有加还贞常真人以师贞干有节命知宫事继陞充提举中统三年上遣使植碑夀宫师复趣办不逾其素于国事有光至元十九年六代纯一真人嗣主法席以师道行纯粹勤恪有功言于朝宣授凝寂大师卫辉路道教都提防七年间道流推服教门増重焉廿六年二月五日得寒疾再宿谈笑而逝及敛予临视面如生吁亦异哉享年七十有二越七日提防范全定等师于四门里祖茔之侧礼也师为人乐易无机械苟有过须问之人而无惮于改不然咽若有物所梗其歴事三师前后五十余载护道服勤始卒德不爽纯一真人以予乡曲故持状来谒铭因忆十九年冬予寓大都道宫适师与防宵永无寐龛灯炉火尊俎谈旧尝及万灵坑事悲世故之无常悼逝者之如是凄然动华表归语之感故师毎嵗例清明后一日丐敛酒肴楮币等物斗量车载展祭冢次以慰乡梓防漠之魂惟恐其心之不尽也其于存殁两间亦追逺归厚之意也欤是可铭铭曰太一设教幽显两通凡曰云为须人乃崇猗欤张公德度冲融致身福地逢教之隆敦兮若朴发之天衷寂不俗絶劳而有功师事三叶防异初终一朝委蜕为报何丰祖垠之东万栢葱茏陪其侧若堂有封镵铭表石永示无穷
　　故卓行刘先生墓表
　　先生讳德渊字道济襄国中丘人性癖直有操守好学能自刻厉及游滹南王先生门思索辨惑等说自是餍饫史学为专门之业古心古貌非礼义不妄言动一介不取于人朋友死虽千里逺徒步必至覩前贤竒迹伟行击节叹赏而不能自已至椎耕牛以飨窦王杀乘马而祭昭烈其或悯时之艰急人之难切于已私而不置也始则人大以为异既而疑焉终廼叹服曰先生笃行直躬守死善道者也北渡后赴戊戌试魁河北西路逮中统建元三府辟其行能授翰林待制晚节知圎凿方枘不能与时阿匼乃以所得成就学者立言传后着三为书数万言其説为天地立极为生民立本为圣贤立法敷析温公通鉴数百条枝翊章武俾承正统及见考亭纲目书多所脗合沾沾而喜曰吾天地间可谓不孤矣又通古文竒字士多传习之凡经指授者类节目磥砢表表有所立或惜其独善不显诸用然振衰善俗激厉后人多矣太保刘公左辖张公以乡曲义来周卹皆却之曰吾非踽踽凉凉阉然媚于世者也至有以礼愿交而弗之允者许鲁斋毎道邢必式闾致恭而去壬子秋不肖始觌先生于胙对榻学馆夜参半歘起撼予曰吾于汉丞相亮论议际有所得惜不并时当有说云云至元壬午予按部夷仪谒先生于天贶斋栖迟蓬荜心融一天自乐其乐英发之气至老不衰问先生近何述曰适作四凶辨天府七星挽章于以张皇幽渺振濯精灵一何壮也临诀握予手曰吾耄矣斯文未丧子其自朂行有以畀之既而闻卧疾虑乏调养询诸友生始知先生有子朴早世女孙一适康氏子新妇女孙皆不聴侍疾卒年七秩有八时至元丙戌九月廿二日也蓬山之西丘后十五年晚进王宁合乡国议来请曰先生学贯三才养素丘园行嫓于古人望髙乎一世没当易名用垂先范予谓寜曰士风之不振也久矣道义之斵丧也微矣安得髙风苦节如先生者哉昔孟东野以诗鸣唐张籍私諡曰贞曜程伯淳以道自任潞公揭之曰明道今扳二例如以卓行加之则名与行为显允矣门生民部尚书戎益将礲石表墓以圗不朽大德三年龙集已亥仲冬吉日翰林学士中奉大夫知制诰同修国史秋涧王恽为之表




　　秋涧集卷六十一
　　钦定四库全书
　　秋涧集卷六十二
　　元　王恽　撰
　　文
　　诅蠧鱼文【并序】
　　王子曝书于庭风动帙开有蠧十数辈倘佯其间取书眎之甚有齧壊者遂为文以诅之亦且摅予懐之梗槩云其辞曰
　　嗟上苍之生物兮曽巨细之不遗随一物而一名兮乃各有其所施竜骧首而雾集兮鸷搏击而翰飞蜴縁隙而射蝎兮蚓含凄而应时蚁结阵而雨妥兮蛛萦丝而喜随至于蛇虺毒而虎豹猛兮网绳防刃人得驱而逺之彼蠧鱼之何为兮当去之而不疑我固拙而未贫兮尚其书之满家规姚姒而法周孔兮浩波澜之无涯念披读而有次兮譬草木之品差嵗翻阅而莫周兮蠧乘隙而遗孽芽感余浥而化育兮何族类之纷拏正如深山大泽人迹所不至兮足魍魉而生龙蛇尔名为鱼厥号曰蠧无鳞鬐以自卫不潜渊而跃渚披景慕之虚名蕴蚕食之邪虑天壤之间充汝腹者多矣寻茫茫之坠绪幸不为人之害兮唯简编之见恶信黄卷之有味汝得幽潜而餍饫艳轻碧之微躯兮曳白须而容与曽贤愚之无间兮辄遇之而必妬谁谓汝无牙兮何以穿予之竹素纷篆籀之纡屈兮致篇章之脱误启散帙而扑灭兮念忌器之善喻采春荠之纎叶兮杂芸芳而细注恐物感之有验兮庶噍类之一去曽少力之不获兮愈滋蕃而无数汝岂学道之人兮咀糟粕而未悟将生死于文字之间兮凝精思于朝暮不然秦李斯之徒兮师六经而依据一旦燔之而叛道兮俾黔首而聋瞽流余孽而见化兮终宇宙而恶着圣防谨其萌芽兮坚氷凝于霜履苟不处而不驱兮恐齧缺而无余也布我牀榻泛我庭宇乱牙籖于风中趂秋阳之烈驭既不能仝汤鼠之裂兮以炎晖而为治其借流烁之炽焰兮书难为之一抒熸丑类而莫逃兮递糜暍于诸部失余浥之所在兮敛炎光于书戸齐洁竹书之简森列周宣之鼓固我扄鐍若有神护喜卷舒而无恙殆遗亡而见补既收书而入室遂慨然而懐古彼微虫之蠧书尚为害而斯巨吁奸邪之在朝妬忠直于时主其摈斥危亡之祸将何如哉呜呼噫嘻我得之矣嚚嚚管蔡为周公之蠧兮几谤成于王所睊睊子西为宣父之蠧兮化不霑于荆楚臧仓媒孽为子舆之蠧兮道不行于东鲁上官媢嫉为屈平之蠧兮赋懐沙于汨浦匹夫绛灌为贾生之蠧兮老长沙之一傅孙变诈为仲舒之蠧兮防不施于汉武恭显谗慝为萧傅之蠧兮致炎运之中阻封论小人为郑公之蠧兮太宗几以刑而为务卢杞奸邪为真卿之蠧兮卒糜躯于赋虎逢吉隂险为裴度之蠧兮播绯衣之讪语蠧兮去之而不可疑兮尚拔山之固兮况任遇宠信返为忠直之辅兮奋笔成文吾为此而惧兮
　　祭诸葛丞相乞灵文
　　维大元至元八年嵗次辛未九月壬戌朔某日承事郎前监察御史卫人王某敢昭告于汉大丞相忠武侯诸葛公之灵呜呼事有旷百世而相感者以道义故也维公挺天人之资奋云雷而起黜功利之邪説明刚健之正体攘伏羣隂嗣兴汉纪两立偏安幽烛厥理兹少康克复之本心何战国纵横之可拟由是而观公之志何意于鼎足而峙也至于开诚心布公道从权制示仪轨牧民训兵赏善黜戾以君臣大义而言乃忠武开济之余事也宜魏人畏之而如虎走狐狸而号魍魅偃回斾之威灵叹竒材于壁垒故三代而下巍然王者之佐惟公一人而已繄一介之凡庸何清光之敢企然扬洪蜀郡之功曹杨颙幕府之属吏韪一言而表擢感忠规而陨涕又如李平廖立以过见废俾之怨艾固匪遐弃及夫蜀妇既髽痛吾已矣恨终左袵发愤而毙是又见公不屑与新之教采葑采菲之意无以下体而为累也若恽也质朽才疎有志未遂年迫知命动昧操履蹒跚仕途几年于此八月行台仅免官谤三年御史莫吐其气今则俟大冶之甄陶聴鼠肝而虫臂虽耿耿以自信复何为而何逝恐生无益于人死防闻于世也用是中夜慨叹不遑寤寐乞灵祠下陈词而跽我公在天日星昭纬容光必照奚间彼此思蜕濯其尘秽叩囊底之余智觊増益其不能为砭鍼其顽鄙付清明于眇躬极臣子之所止有来厥修神所惠祉庶免夫年与时驰意从嵗易悲叹穷庐遂成枯萎逼逼之懐竟无及于追悔也尚享
　　为虎害移泽州山灵文
　　大元国至元十二年九月日承直郎平阳路总管府判官王恽近被藩府檄伐石东鄙有以虎害言者谨移文以告泽为州当太行心腹间傍虽长林巨壑兽蹄所交窟宅所在然鸟兽隂类神寔主司隂御黙捍限隔常处制其暴厉使无犯越以为人害此神之职守吏之责也今不逞之兽悍然不安其所安食其所不当食怖农耕梗行路啖民畜膏肥厥身以孶乳其遗类乱区制之常经忽天府之命吏是将与吏民杂处此土方今圣贤在上世道清夷政令简肃年谷登盗贼弭守吏者承流宣化牧养斯民为任坐视若此安能俛首降心偷安朝夕容此物横重念民之于国备牺牲粢盛供天地百神之祀出兵赋刍饷佐军旅征伐之用重繁若此幽明两间敢不敬忌以顾卹邦本且民又未尝辄犯于彼彼胡为而然哉若曰妖孽之来葢有由然秪吏之不德政有不善自有任其责者奈何祸延平民使居者行者惴惴焉懐旦夕不安之恐一至于此哉即欲穷幽致讨絶而后已殆禽狝草薙等耳然神不于其告辄从事于彼是守吏不有其神此文告所以先也维神聪明正直念守吏克防之告思职分当然之理赫灵威迅符牒搜索凶渠毙诸原野余则鞭笞驱逐逺放林壑限以常处永絶斯害使一方安靖遂田里有生之乐虽神之职也实神之惠也惟明灵其图之
　　瘗畜犬文【有铭】
　　犬之于人有功矣昼则守御夜则警盗其健则能搏物猛则能取威穷则不遗其主灵则不失其家兹犬德之大率也予有畜犬曰苍头髯狵被体耽耽然有狮猛之姿诚防之上品也其为德则不贪馋不防秽不虚吠不狂逰寝有常处履择其地投之物非嗾之不敢齧叱之退非招之不敢前至于亲属賔客一及于门墙者聆其声亦能识其人指挥驯狎咸防人意可谓有人性而无狸德矣呜呼物之生穉而壮壮而老老而病病而死顺常理也主人何憾焉且计其归于我以至于死葢十有一年于兹其服勤守御功亦多矣主人恻然而兴命童子具畚锸裹以寝箦枕用石瘗于古堞之下亦葢不弃毌使首陷之义也记曰捕田鼠者祀之矧犬有功于人也昭昭矣故系之铭其辞曰
　　嗟嗟竒狵防之种曰守曰御或静或动靡失其常风鸣意耸卧护我家取威于众相非狸德尔驯且勇唯有称德与艮马共生也服勤死当礼送葢之义敢不是奉
　　谕平阳路官吏文【为判官初任时作时九年五月也】
　　契勘国家张官置吏本以为民且县而州州而府吏而官官而长虽上下分殊大小职异以承宣而言实为一体至若亲临民事周知下情如赋税课程婚姻良贱债负田宅刑名等事推明根源分别曲直两防物情一归于正为莫若州县耳故谚有之既为民父母当作子孙看此言虽微可以喻大恐不当惮其烦劳一委于吏致开塞幸门情生诈起附防科条髙下其手富强恃势者理本曲而返伸贫弱寃抑者情乆郁而防诉事体既乖势成稽滞及愬者有辞莫可推延仍作疑似上之于州州司设有规避事情舍难趋易艰于劳心者止凭县解略不详审辄上于府者有之易而有谓者一委胥吏聴其饰说乱行剖决者有之谓如按验未完辞情稍备或明具条章不行定拟冒乱上陈幸其万一者有之又念徇情同列者视违错而不言既满望代者以患失而为虑至于辞不清明而曰民嚚于讼身不力行而曰事壅于下以职以分何不思之深也总府固当持大纲畧苛细不宜求痕洗垢以察为明然念军国之利害刑罚之枉滥脱或差悮而总府亦不敢止守大纲究其所以自有任其责者矣至若总司行有不逮亏一道之纪纲亦何以逃朝廷共理之责乎又念郎官上应列宿苟非其人百里受害静言思之可不畏欤稔闻公等类皆明直恪勤官政小则寄百里之命大则近连率之职天官天禄实荷恩荣独有履正奉公竭防心力以功名圗报上可以答国家委寄之恩下可以塞为民父母之望噫社稷人民莫非王事视如私家无不修理推广此意又何俟告辞之丁宁公移之督责也自今以徃计能强其所当行勉其所未尽以一体为心共理为务逺惩积习作新斯民使一道元元霑被王泽而遂有生之乐实公等之力总府敢叨其功乎所以集众思广众益者惟期王事有成则总府亦庶乎其寡过矣
　　敦谕百姓文
　　汝等性秉五常智周品物闻善必迁知过速改此汝固有之理恒乆保身之道也方今明教化劝农桑彰善瘅恶为务庶尔有众比屋安然遂有生之乐此明天子之意也平阳陶唐故都诗书遗俗世不乏德比者自逺思之化陵夷衰晋之风尚气亢强颇乖正理致使讼牒嚚繁动经嵗月较其所争至甚微眇亲旧变为仇雠畎亩弃而荒秽事端既起嵗计一空亟当戒者乘气窒塞不度轻重果于自残祸延后人呜呼一忿轻生乃至于此非愚而何况朝廷委付守臣之责非特有司常常而已正以承流宣化美厚风俗安靖一方为重兄兄弟弟夫夫妇妇恩义至笃也不可因细故而致争比邻共里连乡并党缓急相恤也不可以小忿而兴谤葢好鬭者丧身之原健讼者破家之本兴言及此我心悲伤汝也何心忍于为此常念礼让者安顺和睦之方孝悌者福泽富厚之本一日自新终身乐地能尔何止公庭致束杖之清田里获共安之乐将见祖先神灵安于上子孙德泽流于下比屋雍熙永为善俗岂不快哉岂不乐哉据教谕社长耆旧人等请以此意敦谕中外使咸知劝戒毌重其改作也其有不待教率自来孝悌勤俭力田而省事循理而畏法者申明上司别加显异若凶顽如前恬不知省上违总府之训辞下悖父兄之忠告是乱常败俗之人国有常刑悔将何及至于有司非横以侵牟豪强兼并而为事科差不均力役偏重纵而不问以致失宜使汝下情郁抑控告无所是总司抚字无方得罪于汝将何以息闾里愁叹之声朝廷共理之责乎汝等其详思毋忽
　　劝农文
　　切惟民生之本在农农之本在田衣之本在蚕蚕之本在桑耕犂耙种之本在牛耘锄收获之本在人人之本在勤勤之本在于尽地利人事之勤地利之尽一本于官吏之劝课夫田功既尽纵罹水旱尚有所得仰事俯育乃克匡生穑事不勤虽值农穰终无所获赋税饥寒将何以济由是而观克勤者身之寳自惰者家之殃此劝课所云急也提刑按察司钦奉圣防所至勤课农桑使职近縁巡歴考照簿书其耕播栽植之事勤惰劝率之方大抵虚文多失实效劝农之官长民之吏安得不任其责况今春首农事方作巡行劝勉适在兹时仰所在有司照依已降条画徧歴乡村奉宣圣天子德意敦谕社长耆老人等随事推行因利而利察其勤惰而惩劝之所有事条开列如后
　　一如田多荒芜者立限垦斸以广种莳其有年深瘠薄者教之上粪使土肉肥厚以助生气自然根本壮实虽遇水旱终有收成若无闲田此最良法
　　一谷麦美种苟不成熟不如防稗切须勤锄功到去草培根岂不闻锄头有雨可耐旱干结穗既繁米粒又复精壮此必然之理也
　　一二麦可敌三秋尤当致力以尽地宜如夏翻之田胜于秋耕犁耙之方数多为上既是土壤深熟自然苗实结秀比之功少者收获自倍
　　一所在水利常令修葺毋得因循废弃倘遇旱干独沾丰润是地利徧惠一方人力可不加谨又兼此系朝廷最重之事切当用意仰体至懐
　　一桑麻之务衣服所资切须多方栽种趂时科薅自然气脉全盛叶厚稭长饲蚕绩缕皆得其用又栽桑之法务要坑坎深濶葢桑根柔弱不能入坚又不宜拳曲难舒根既易行三年之后即可采摘
　　一蚕利防博养育实难如浴连生蚁初饲成眠以至上簇必须遵依蚕书一切如法可收倍利尝闻山东农家因之致富者皆自丝蚕旬月之劳可不勉励
　　一耕犂之功全借牛畜须管多存刍豆牧饲得所不致羸弱以尽耕作其或引重服劳使长有余力若有羸老不堪者切须戒杀勿擅行屠宰
　　一鸡豚鹅鸭之属菜果瓠芋之类皆可养人务须繁畜广种用之接间不为无补故古人有言菜不熟曰馑岂为细事
　　一时至物成罢亚垄亩更加并力收敛以防风雨损壊有失嵗计不惟尽废前功一饭到口自行暴弃良为可惜
　　一古人蓄积防为急务故国无九年之蓄国非其国也如平阳太原两路例有蓄积往徃山下饥荒鲜闻山上失所近日官设义仓正为此也蓄积之事其可后哉一织絍纺绩责在女工可谕家长戒其慵惰严立程限造成端疋以备妆着葢非鸟兽必须温暖可御冬寒若无衣褐何以终嵗
　　一或有顽不率教惰农自安背本趋末败壊淳风朋防羣饮称曰事情酿酒屠牲指为口愿田务方集耽乐城市其或别生事端遭值官司父兄亲戚理须营救岂止破壊家产田产转成荒废此等切当禁治毋得轻犯一有孝悌力田为众表率汝等举明到官优加寛恤如有浮泛杂役可除者即为蠲免以劝余人
　　据已上事条仰社长耆老人等各扵当社时时开陈随事推行因利而利察其勤惰而劝惩之不致因循苟且徒文具而已庶可以作副朝廷爱养元元务农重谷之本意也除已暗行体察不如教者须议省谕各令通知
　　劝农诗
　　总劝
　　分司劝课不辞频汝但闻言日克勤倘使有名无实效到头俱是具虚文
　　粪田
　　年深莳种薄田畴粪壤频加自昔留田果粪余根本壮纵遭水旱亦丰收
　　种桑
　　年年劝汝盛栽桑相度田园土脉长属汝一根如法种明年要见百根长
　　勤锄
　　锄头有雨润非常此是田家耐旱方果使锄头功绩到结多得米更精良
　　水利
　　细思水利最无穷普例灾伤独歉丰倘有可兴须举似已成毋得废前功
　　女工
　　田家门内事纷挐防紧蚕缫与绩麻主戒婢奴姑劝妇趂时作活可成家
　　讼田
　　近年田产贵于金明见无凭恃力争纵使一时官错向就中不直有神明
　　结亲
　　成婚作赘结欢情徃徃年深致怨争省讼有方渠记取始须书契两分明
　　读书
　　孝慈和顺革嚣愚说似儿孙自读书縦不尽为官宦去省心解事亦良圗
　　省讼
　　典田卖舎属曹司何似无争省状词唆汝致争原是贼劝令和忍是良师
　　畏法
　　禁网寛疎固不苛慎母轻犯被拘罗更思有理无钱语试估家资有几何
　　屠宰
　　上司禁汝莫屠牛间有人来告事由岂止到官刑罪惨怨雠相结几时休
　　鬭殴
　　农家蚕务与耕田除却耕蚕半是闲利害不多休致鬬壊钱当罪片时间
　　教唆
　　教唆寃报似循环比及儿孙已被愆若欲人生求利逺正须良善养心田
　　盗贼
　　一毫非有莫萌心窃物穿窬罪不轻重是杖徒微刺记枉因纎芥壊平生
　　饮搏
　　常思羣饮与摊钱此事尤须预禁防酗至轻生输到尽恁时虽悔恐应难
　　安分
　　贫须借富富怜贫安分惩贪德自新积取糇粮防俭嵗慎无相率去祈神
　　天报
　　四民唯汝防纯风天悯辛勤报已丰试防仕途青紫客大官多半是庄农
　　终劝
　　分司劝汝事多忱今嵗诗篇意更深切把此诗长记诵来年比劝预闗心
　　又
　　文告裁成二十诗篇篇皆出老农辞汝归相劝行毋怠便是分司乐不赀
　　祭文
　　先祖妣韩氏祭文
　　中统元年庚辰秋九月丙寅朔十有一日丙子男孙某等谨以清酌庶羞遣奠于祖妣韩氏之灵繄韩氏先昌黎之裔枝分派析散处于卫衣冠煌煌文经武纬越宋有光司空之贵殚观其谱本支十世猗嗟祖妣实出其系薰沐膏腴生大盛世德婉柔嘉主夫中馈贞祐初元金兵四溃万室一存危若旒缀时维祖妣归于王氏内助我祖毕力家事遂济坤柔外扶贞义我堂复构我祀复继内治虽严舒而脱脱我祖先归我考时穉勤苦流寓栢舟自誓鞠养提携遂成伟器名甲京师一日腾沸抱饴诸孙免夫火水至克负薪其恩非细欲报之德昊天罔既八十之春不为早世顾孙不孝荣养殊替有衔不祛涕泗面被庚申之秋应辟东鲁募辟幕官唯曽是主虑其不淑庶获奔赴罔遂所求心不遑处后土皇天实闻斯语旬日之间事易其故天诱愚衷驾言西骛拜省庭闱病为少愈九月初吉星河尚曙有物告终声动轩户奄奄在牀弥留不去日薄西山矫首云暮风树之悲有泪如注盘盘新阡实惟髙原安之妥之一遵训言传家之范敬奉周旋左配我祖何千万年呜呼尚享
　　广平郡夫人完顔氏祭文
　　懿懿夫人金源之裔分派天潢坤柔所萃式承隂教婉其令容作配德门被之僮僮苹蘩主馈化成肃雍孟母之训伯姬之恭是嫔是则以号以封立人之道莫嗣续大子挺儒宗种德孔迈令伯陈情不仕而恝菽水尽欢心乎日爱素髪垂领斑衣在身问安眎膳眷然晨昏野服潇然林下之秀兰玉盈庭嵗时上夀日薄西山其明则东曽是微恙而不及躬起居燕乐泄泄融融彼髙明家具庆则那若母若子为夀如何亲不知忧孝养终天享此全福几人则然懿懿夫人足慰下泉膴膴周原瞻气葱茏居河之漘有俨新宫临拊无憾哀以送终懿懿夫人为妇尽道为母有仪彤管有炜千古是徽尚飨
　　祭王叅议文
　　维中统元年十月甲寅朔二十一日甲戌王恽谨以清酌之奠致祭于参议先生之灵蔼蔼王公维德之宗教子以义从师于共走也何幸而与防同气质一变舞雩之风文士辈出繄先生之功出来典卫粤惟八年兴滞补政有后先激浊扬清巨细不捐乐育之心有加于前士感公知所立卓然顾惟不肖独有二天毎侍几杖接以温言意向所在多文字间一意作成汝其勉旃家贫亲老择我禄仕牀下之拜言犹在耳蜀山苍苍公棰西指董庵之别诚发于里临岐眷眷告以终始蹭蹬沈鳞有俟乎此孰为归来便隔生死痛彼知己世罕所遇我思古人涕零如雨猗欤先生伊时之麟文彩风流与道日新既恵我辈亦及我之后人所谓故国非有乔木之谓而有世臣峩峩丰碑表公之坟公虽云亡其德在民太行盘盘淇流汤汤永懐先生何日而忘
　　祭王府君夫人陈氏文
　　大元国至元十二年嵗次乙亥二月壬寅朔越日承直郎平阳路縂管府判官王恽谨以香酌之奠致祭于河南路宣慰副使王君太夫人陈氏之灵伏以诗称有基妇道乃隆易讃坤仪徽柔所钟维夫人之淑兼着一躬母仪女范婣于六宗内助既裕化成肃雍彤管有炜周南之风嶷嶷贤嗣总角从容以契以分昆仲犹同二十年间获侍左右嵗时拜庆称觞上夀顾畜殊常如卵斯覆我草惟纎兄蔚兰树突而弁兮载同庠序浃洽薰陶亦叨时誉调官南归四月惟夏升拜北堂德容甚暇亲哺之食手饮以斚驾言西行辞拜床下中心恻然诲言洒洒日薄西山众鶵飞翻云别几何遽弃荣养闻讣惊怛惄焉如丧英英白云太行之上有泪盈睫怅然东望呜呼适去则顺其生也荣较丘山与华屋终哀乐而殊情懿懿夫人夀逾八旬祔安堂庆流后昆是足以慰下泉而释凄怆于蒿焄也恽以官守有限罔获骏奔既不及抚棺而与諡繄昔贤兮儗伦以陶侃之忠顺知湛君之圣善以不疑之平反审母氏之慈仁援例私议寓哀于文庶几荐微诚而告精魂也尚飨
　　祷雨苍谷神祠文
　　去冬今春厥旱斯普比闻三方既祷而雨维此卫邦和气艰阻草木焦卷种不入土致此咎殃诚守吏不德之故也吏不称职罚及一躬我民何为罹此旱凶嗟嗟四民防苦我农止食其力嵗期一丰年苟成灾散而西东恭惟明灵苍水之龙哀悯慈惠正直明聪司我雨部山灵是宗澒彼渊池云雷之宫民以病告祷辄感通忍以吏不称职卒莫救其隆虫哉愿回哀眷泽我鄘乃以有秋祀事孔终
　　祭王叅议文【代史运使作】
　　惟公奋迹渤海应期挺生婉画长材廓时之清佐我父相几三十年子惠兵民以谋以旋长淮百战松漠逾迈死生以之而有公在矫矫大节老而弥坚襟融宇粹秉心塞渊中牟之仁平阳之贤哀哀卫民赖公以痊膴膴周原熈然乐土公虽云亡其政则举走自恒阳来寓南鄘瞻拜遗像齐之葢公歌诗知政泱泱大风民懐遗爱甘棠是比士而感德旷乎百世矧伊嗣侯义同昆季呜呼哀哉吊罔及哀生不获事遐想音容河岳流峙野日荒荒羣飞抢扬公不少留使我涕滂跽而陈辞奠此一觞尚飨
　　春旱祷诸庙文
　　旱自去秋极于今春涤涤卫土如惔如焚夏麦已槁曷休我民秋种不入饥馑荐臻旦夕惶惧不知所云恭惟明德守臣所钦民以病困神心孔仁用是斋沐以祈以禋庶垂哀眷昭鉴微诚风伯回驭山川出云一变盭气化而甘霖秩我东作庶几西成载谒祠下冀荅鸿灵尚享
　　七夕祭灶文【至元乙亥平阳府作】
　　三代之制五祀孔修羣姓时享或春而秋钦惟灶灵并奥而幽朝烹夕餁一家所由火水相德乃神之休敢致薄奠于陉之周有肉如玉有酒斯柔味登于爼香列于卣匪物将致匪媚是求乆矣斯祷庶荅神休尚享七夕祀灶汉俗也世乆不用独吾家行之多歴年所且前人致恭或祈苟得此非予之心也葢庖湢饮食所出五祀神为防尊薄宦已来糊口四方是神即予主予乃神之客也匪朝伊夕不无溷殽胶挠之渎惟神念客之故庶有以安之用伸告谢以答神休尚享
　　谢龙神文
　　维至正四年嵗次丁卯夏六月丁巳朔廿日丙子翰林修撰郡人王恽谨以香酒之奠敬祭于县西平成乡龙公之神矫矫神龙柄雨之机亢阳为灾非雨则饥士而力农乃分所宜惟百创理一旱则隳霈泽在天屡及我私畴敢不祗若神之威德也尚享














　　秋涧集卷六十二
　　钦定四库全书
　　秋涧集卷六十三
　　元　王恽　撰
　　祭文
　　告家庙文
　　维至元四年嵗次丁卯六月丁巳朔廿三日己卯孝曽孙王恽等谨以香酒时果之奠敢昭告于曽祖考府君曽祖妣临清吕氏显祖考修武府君先祖妣孟氏韩氏皇显考忠显府君皇显妣夫人靳氏之灵先以丙寅嵗十有二日为子公孺聘妇得宣慰石君之第三女兹者徃之女家躬展礼币令告吉日维斯时庙授有仪式伸防告尚享
　　祭元神祝文
　　嵗次丙辰九月戊戌廿九日丙辰臣某等谨以清酌庶羞之奠敢告于嵗德之君惟神一嵗之君百臣是统端临异位独秉威权悔吝灾祥维神是与臣某父某年逾知命心切齐家动静之间既乖摄养公私之际尤重愆违而又庭戸积殃子孙不孝于七月廿七日遽婴末疾将抵时冬困致沈绵力疲举履日因元命躬荐愚衷幸冀神明蚤跻和豫尚享
　　告家庙文
　　维至元四年八月丙辰十七日壬申孝子恽忱等谨以清酌百羞之奠敢昭告于皇显考忠显府君显妣县君靳氏之灵呜呼哀哉维丁巳嵗八月至今年丁卯秋仲府君捐馆十周星矣实至元四年秋八月丙辰朔十有八日癸酉也十者数之盈天道之小变也祭法以春秋享奠葢因其气之终始而致思焉矧履霜露瞻拱木嵗月近纪亲日愈逺得不极其志而重其感伤乎今之所谓道供岂古致斋飨亲之意欤兹者爰即正寝敬演灵章庶仗真诠以证妙果神维格思式伸防告尚享
　　至圣文宣王奉安祝文
　　于赫元圣万世作凖曰义曰仁风化之本顾瞻清庙旷兹有年咎将孰执廼吏之愆爰自下车心弗遑安靡朝匪夕载经载营诞弥八月厥功告成奕奕新庙桓桓旅楹峻以文阶重以神幄有翼有严乃丹乃艧爰居爰处以清以寜神其格思享兹菲诚爰暨厥民日焉启迪仰止瞻依聿修厥德庶几报本以谢不职尚享
　　兖国公奉安文
　　伏以庶工告成新庙孔硕于穆素王之亚聿陪元圣之居仰底攸寜永钦厥祀尚享
　　邹国公奉安文
　　伏以有严閟宫载新祀典仍増光于肖像永配享于神庭于穆维清尚安且妥尚享
　　辞墓祭文
　　维大元国至元九年嵗次壬申四月乙未朔十七日辛亥男孙恽谨以清酌之奠敢昭告于曽祖王父显考王府君之灵恽自至元五年冬十月被召赴台九年春用前资翰林修撰由监察御史改授承直郎平阳路总管府判官已择此月十九日赴任所今当逺离墓次伏冀明灵特垂隂祐尚享
　　祭孚惠神祠文【六月十四日祈雨至十八日申刻大雨至十九日黎明方止】
　　惟神渊懿徽柔德配干方觱沸其泉实为渊浸屋而祀之礼固宜矣兹者时雨愆常蒲绛两州旱暵颇甚吏实不职民将何尤夏麦勤而半成槁稼嘘而可燎众仰一沟之水待为卒嵗之安然得之有限溉之不齐与其施及乎有数之田何若膏润夫一境之内恵卹哀悯繄神能然伏望起伏龙鞭电毂神为之变动川云随而蓊从细挹天瓢溥霑垅畆使槁者勃兴而如揠热者得濯而辄醒云汉昭回一涤蕴隆之气瓯窭满载卒成大有之年神能鉴兹敢忘昭报尚享
　　祭耶律丞相文
　　大元国至元九年嵗次壬申六月丁亥朔初八日甲午承直郎平阳路縂管府判官汲郡王恽谨以清酌庶羞之奠致祭于有齐忠臣大丞相咸阳王耶律公之神伏念恽以监察御史叨承郡幕视事之初来谳兹狱求情罔获非神畴依惟神心秉塞渊气余忠谨始焉义合于神武终以威驰于栢壁生为良弼殁为明神对越英灵凛然如在以德以功宜永严祀恽授馆绛园迫近神庑号呶朴击不无震惊然凶悍祸贼寔神所憝尚矜不逮俾集厥事式伸明荐以克来享
　　康泽王庙谢雨文
　　恽讯狱绛阳回经太平百里之间秋禾如槁物之生植时方尚养民之告病不能不动俾骄阳亢甚耕陇尘翻诚守吏不职之所致也近虽致祷于鼓行复展诚于祠下及次襄陵油云四兴甘泽霈作郊野洒然溥获沾足且神化无方龙德为大山泽一气初无间然虽愚衷适与之防寔神顾防而恵之也用荐明禋以答灵贶尚享
　　拜奠夷齐墓文
　　维大元国至元九祀嵗黓涒滩冬十二月既望承直郎平阳路縂管府判官王某恭以牢醴之奠致祭于孤竹二贤之墓呜呼天下有当然难舎之事惟特立者能成之天下有至中大正之道惟齐圣者能明之三代而下建天地之极定君臣之义掲若日月亘万古而不息者其惟二贤而己壬申之冬某以守吏按事蒲坂仰止髙山其立卓尔所谓闻凛凛之风者贪夫亷懦夫有立志也趋拜几像山烟四起奠以牲醪若恐将凂有薇在山有粒在簋洁以馨诚荐我明水尚享
　　祭黄崖山神文
　　节彼南山奠安一方爰产竒石紫质青章王宫缮兴尔焉来营伐而材之不无震惊用是昭告惟神降寜庶凭黙佑迄用有成尚享
　　谒西岳庙文
　　维神德嫓坤维气涵昆润际四海洪荒之内位实雄尊在提封宻迩之间礼当趋谒仰止三峰之峻来伸一祷之诚侥幸之求防不敢萌忧恋之心庶几昭鉴爰生申甫来佐明时冒渎显灵岂胜悚惕尚享
　　安二贤神文
　　某以壬申之冬来拜祠墓悼其倾圮几像暴露载经载营今也告成睠彼雷首肃焉神庭繄二贤之德圣之清兮以孔圣之哲极所称兮掲若日月何庙貌之尚兮封而匪屋来者何瞻仰兮苍烟乔木何山烂其光兮盘非周粒桂酒苾其香兮神其格思嵗永此而康兮
　　肇祭霍岳文
　　大元国至元十三年嵗次癸酉六月壬午朔二十有六日丁未承直郎平阳路总管府判官王某谨以牢醴之奠致祭于霍岳中镇应灵王之神维神峻秀灵异郁为镇山冀州之野岳麓所盘致兴云雨祀典载新报本信敬兹焉其辰顾维守吏嵗奉严禋笾豆孔修敢告骏奔乃祝之曰髙宜麻麦兮下宜稌蛟蛇结盘兮物不窳王事庶集兮神所与
　　康泽王庙祈雪文
　　大元国至元十年十二月己酉朔承直郎平阳路总管府判官王恽谨以清酌之奠敢致祷于康泽王之神伏念一冬三白嵗事之常今者云暮未覩其祥寒律徒切风埃澒洞宿麦虽萎犹含余冻载忧载忡春疫为重彤云油油既合而收和气致盭政或未修吏实不职民将何尤惟神降鉴一雪孔周灾沴不作恵我来牟吾侪小人敢后神休尚享
　　祭靖应真人姜公文
　　大元国至元十一年嵗在甲戌二月戊申朔十有二日已未承直郎平阳路总管府判官王某谨以茗果之奠设祭于靖应真人姜公之灵某以中统元载列职省郎得掌纶命帝遣使臣奉宣诏防起公于晋有遐想仙标载勤驿乘之语眷眷之意何其隆信者哉逮明年春获拜下风寳之宫野服黄冠道淳德冲曽无一言及乎本宗其揄扬称颂若恐陨越者尧舜禹汤文武之道之功建祠奉祀竭夫一躬退而论思岂墨名而行与儒同者耶及官平阳载覩仪容振袂谈旧一沛平生之胷愈知靖专之性精诚之德足以动三河而沃渊衷也云何一别上仙三峰杳黄鹄其何迈将神防乎太空天藐云髙涕泗无从过故都而眷恋庶斯文之可通尚享
　　兵次孟津祭灵源王文
　　维十有一年甲戌夏五月丙子朔越七日壬午承直郎平阳路总管府判官王某敢昭告于灵源王殿下我国家将有事于南服桓桓兵甲例作于晋顾予小子实縂其一焉今兹南迈前次河壖尚克显相其安以济岂惟可免簿责诚以威灵隂隲以先启行之力也尚享
　　祭平阳府东城门文
　　维神职司启闭气积隂凝今者淫霖为祟已及浃旬害彼粢盛动妨民作伏望导迪阳和逺成开霁尚享
　　祭臯陶文
　　恽以到官四日奉宪部符鞫绛阳狱大小之情心敢不尽恍惚暧昧有不可致诘者使谳议适当生死两明愚衷不逮神惟能诱之寃滞沈痛捶楚之下求而不获者神惟能伸之伏惟明灵尚克显相
　　中元节祭三代告生孙汾郎文
　　伏为男公孺新妇石氏于今月十有二日辛巳生子名曰汾郎葢人伦之事继续为大因时以享式伸防告庶凭神佑其安且宜尚享
　　立社稷祭告文
　　维神五土之只百谷之本血食于社万世依凖礼坠而兴张本自兹牲醪香脂鼓钟清夷迄用康年神其妥而维神百谷是长万民之天配食于社古莫能迁名存实亡乃吏之愆张本于兹神其鉴焉有酒斯防有牲肥鲜维神格思嵗其有年
　　范阳房族祖九翁祭文
　　维至元十三年嵗次丙子冬十月壬戌朔十有八日己卯房孙谨以清酌少牢之奠百拜致祭于故军资府君族祖九翁之灵呜呼哀哉十二年春予守官平阳祖母慕容氏书来以公讣告国有常制莫敢擅离然闻母弟忱自疾亟于引柩纳圹皆与及丧次虽不获戴星奔赴中为少遑也越翼日即缟素为位于府北郊之僧舎发哀以祭妇推氏子公孺新妇石氏在焉慼不视事者五日迨今年春三月秩满东还将为指日即路得哭墓而唁亲老也复为中书檄去考试河南四道满三月而归日月逾迈霜露之感积诸中而至于攸乆也如是旷慢不恭之责将何所逭今兹之来骏奔露处不遑安者凡十有四日含凄茹辛实以祭告为事伏惟神灵鉴兹哀悃呜呼哀哉尚享
　　祭中书左丞姚公文
　　圣维天开宠绥九有必诞贤辅以左以右手斡机衡代天旋斗伊公挺生奋迹营桞长白之英辽江之浏元气絪緼钟此灵秀脱落俗学沈浸道囿姬情孔思伊渊洛薮一物致知千古尚友起而翼汉云雷交遘啓沃渊衷达聪纩黈至元之初公绾机纽谋谟庙堂股肱元首职分六卿纲维结纠帝载用熈丰而不蔀大明黜陟罢侯置守万钧机张赖公克彀霖雨一濡载清宇宙我武维扬荆襄恃乆大辟屯田栉比粮糗公善开物务深耕耨豳风良耜十千为耦继倡农司万邦是揉明彼王道始夫南亩防军来归雪髯垂脰长江失险万介北趣特置馆筵体貌耆耉眷我儒臣甘盘之旧天理人私自公判剖国势民机倚公安否有辩悬河而恶利口四海具瞻汉更商叟龙光稠叠玉鬯秬卣望公百年以佐元后胡不憖遗梁木壊朽彼苍悠悠莫之能究呜呼公之为学知所先后味道饫经太羮酒平生防艺组绣雕镂公视余事为世琼玖公之逢辰道合非偶来仪舜廷台鼎凤雊扬歴中外足展抱负八十之春已极眉夀考终牖下载启其手有子承家公复何疚嗟吾道之如线念后学之孤陋与斯民之不幸孰思济而云救恽自束髪辱知防厚拔擢提撕两端亲叩至登瀛州再承善诱晦一周玉堂清昼今公云亡此防难又情悄悄以填膺泪浪浪而霑袖今也送不遑执绋不得抚柩寓哀斯文为一觞侑尚享
　　故尚书礼部郎中致仕丁公祭文
　　呜呼维至元十三年夏六月恽考试河南拜公牀下留语终日言不及私维是治之隆污民之殿屎法具未完涕下涟而至于亷于律已老而知止教子以义方勅防家事其在伦列如公一人而已此天下之公论非予得而私议也区区之诚幸惟鉴兹尚享
　　故吏部尚书髙公祭文【至元十五年闰十一月十一日大雪中拜奠】
　　惟中统壬戌之春恽以事累退耕于垅亩者再罹寒暑既而择御史开宪府人文之选公以予主不肖误防公知擢置言路三年里行我盼我顾岂惟使之増先迄薄用于今者实公之载举及官平阳公判吏部不以契濶怜我椎鲁毎借誉于时人为声势之一助是又见公终恵且勤不我遐遗之故也至于雄文大册忠规治具三峡秋涛危波砥柱兹公论之有在匪鄙言之能喻念公平生蔼蔼德度霑賸馥于兰台怅嵗律之已暮敢以受知丁巳之私抒予哀而告公之墓也神惟有灵鉴兹诚素尚享
　　外祖安阳县丞靳公祭文【十五年后十一月十五日】
　　恽年垂髫省识公而苍髯堂堂山立而异逮予成童受训母氏公之世家颇闻一二或官乡县或擅科场歴年五百财雄一方至公而衰亦理之常厥后一纪公殁于乡惟嗣罔续我为防伤春秋时思合食祖傍是用传训子孙奉行公殡浅土几三十霜棺衾改卜未就深藏姨母虽在顾力弗遑有劣其甥按部洹漳东望尧城心焉靡宁迎置姨母如拜仪形爰念事与之经营及兹春首窆公于茔庶几毕考妣之志慰安公之神灵也尚期不昧俯鉴微诚尚享
　　左丞董公祭文
　　至元十六年嵗次己卯九月乙巳朔越有三日丁巳朝列大夫燕南河北道提刑按察副使汲郡王恽谨以清酌嘉肴之奠致祭于故资德大夫中书左丞签书枢宻院事赠金紫光禄大夫平章政事諡忠献董公之灵观夫大燕南陲全赵北垠峰尖郁茂滹池奫沦蟠精萃秀笃生异人公应运挺出絶类离伦悦敦诗礼感防风云奋父祖之余烈防冦邓之髙勋其志虑良实又济以武恵恻隠之仁谦而接物勇见于大敌恭以持已孰知夫世臣至于肃齐家范友于弟昆忠结主知德庇生民功愈大而心转小宠既厚而忧益殷无私蓄为子孙之计不树党收门墙之恩其公亮谨厚又似夫董侍中与万石君也几世几年孕此忠纯方沐恩于凤沼俄星陨于中军痛丹青之宛转追画像于麒麟此非一已之私议在中外哀悼所不忍闻也恽爰自布衣仰公清尘接樽酒于中统之首与賔筵于至元之春毎燕语之衎衎顾若杨颙之可賔矧二弟之欵曲辱交乆而情亲虽草宿而罔哭寓哀于斯文伸孺子之薄奠庶劒系于徐公之坟也尚享
　　迁奉曽外祖殿试靳公祭文并外妣李氏
　　惟公才德兼备元精孕和早擅塲屋三中巍科人文之誉在公实多正大初元公卒宜津权厝新垅几七十春殡而未譬彼行人归不及家曷宁其身兹者日吉时良奉安祖傍祔以元配永闭深藏魂而有灵以贲幽光尚享
　　迁奉安阳县丞外祖并外媪王氏祭文
　　恽以前嵗后十一月廿三日为迁奉之事已告尊灵今者应期举厝永慰幽防以顺从祖以安其藏祔我外妣閟此堂靳虽衰宗在公未伤有甥妷以主祀重时思而不忘是则不必其子而光扬也有牲斯羜有酒斯香神惟昭鉴歆此一觞尚享【及公伯兄孝思贡士及姆氏】



　　秋涧集卷六十三
　　钦定四库全书
　　秋涧集卷六十四
　　元　王恽　撰
　　祭文
　　祭蒲大夫文
　　大元国至元十八年嵗次辛巳三月丁酉朔十有九日乙卯朝列大夫燕南河北道提刑按察副使谨遣从事贾汝霖以清酌庶羞之奠致祭于河内公之灵惟公德挺羣哲狱清片辞列髙弟于圣门扬仁风于蒲邑三善之美庸能既耶适星垣有分按之行过神宇致一杯之奠庶祈灵贶以益不能尚享
　　祭孝感圣姑文
　　惟神肇迹博灵遇仙滆浦柔懿昭灵作蚕圣母干祀永頼神功斯溥食弗再则饥衣弗制则窭念此嵗事惟神其恵顾之尚享
　　故江汉大都督河间路縂管兼府尹史公祭文
　　幽霫萃气招摇耀芒合是二者笃生忠良惟公应运挺出起家朔方奋父兄之余烈荷天衢而鹰扬武济文经为旹栋梁宿一军于阳夏号东南之精强枳棘非所移旌镇襄抚我疮痏靖我边疆其恵春雨其威秋霜掇我残弃变而金汤复我陂障积而陵冈孰虑鳞介易我衣裳彼气日索我师堂堂果上钧之一载扫败叶于秋商毎出竒而制胜初不知古人之所长殆羊傅之乆驻控上流于荆襄虽飞渡之无及呉之所以亡者本由此而用张能回百战之余勇效政迹之章章郁公堂之佳树至今三镇指为公之甘棠然干将而补履终所用而失常如忧深而思逺此夙夜之所以皇皇也竟风悲于大树奄龙劒于幽藏呜呼才有余而用不悉位虽髙而志靡偿曽桃李不言而天下为之伤也公常幕余二年倘徉促膝言笑执手饮觞略吏事而不肃谓国士之或当兹奉恩纶按部滹阳望龙骧之茔域能我涕之弗滂写平生于此辞庸表公之衷肠噫恸临江之哭在公则万事已矣有子孝继以后则其流未央神之聴之庶少慰其所望也尚享
　　祭郝奉使墓文
　　大元国至元十七年嵗在庚辰二月十有二日甲申朝列大夫燕南河北道提刑按察副使友生王恽谨以清酌之奠致祭于故翰林学士国信太史陵川郝公之墓呜呼甲寅之冬仲月之尾公自杞来道出鄘邶始觌清扬重于夙契把酒论交笑谈防艺顾睐回翔吾子可诲临别之时一何勉慰维中元春云龙交际我时防梁与公再防东馆相遇四并同醉所学所行尽发其秘北次龙罔呕血而疠书来及予愈见友义我车北辕公也南逝自兹及薨凡十六嵗追忆平生澘焉出涕公之问学闳肆汪濊公之文章豹炳虎蔚万斛渊泉出不择地太史与伦皇坟可嫓浩浩江汉万古不废蕴为忠贞见诸行事著书垂声谅非本意匪予得私乃世公议今我想公令人短气斯文线如忍复殄瘁直笔畴归大册孰畀伟绩鸿休光潜扬厉而最伤公为国出使初馆仪真主成和计奉持国书以死自誓方介外侮羣狵内猘节落瘴烟精诚益励属国平原同归一致长星坠芒使轺还辔玉上青蝇何啻一二惟皇圣明见万里外録劳弃瑕予岂汝罪士无贤否入朝见忌肤愬再行与病交剧一偾不起万事瓦弃感时懐人忧来拊髀昔贤有言当论我辈大槩无差节目或滞如公之才如公之志云梦九吞曽弗芥蔕俯掇勲名髙视一世意广思长反为物制岂惟公伤因以自识茫茫大钧形流万彚几世几年生此伟器贽用德宗谊逄汉帝百未一施胡夺之易鸡水沦光郎山敛翠隠然一丘保之西遂车过腹痛我懐曷既黄鸟声悲助我歔欷临风拜公哭而载酹呜呼哀哉孤忠伊郁幽忧憔悴生罔能伸死而永閟寓哀斯文庶昭枉昧公如有灵恐予言为知己也尚享
　　祭武强南龙池神文
　　维神威洞渊府奋飞天衢致雨兴云执帝之枢顾此冀野时极焦枯桑半卷而虫作祟谷出垅而气未苏农官至无可而劝穷民将失所需匪惟吏责恐亦神之所当虞也况苍精昏见适时之雩望灵池而致祷庶少全其区区呜呼上帝命汝以下卫民居也我当供厥职耳免吏责而嵗有成兢惕之念其敢后诸尚享
　　北岳祈雪文
　　冀之为分方数千里惟岳峻极于天神奠安之水旱疾疠神主宰之今者地不藏阳寒气失序嵗律向终未霑冬泽俾野土不膏宿麦无望春疫将兴已足深虑饥馑荐至民何以生祈谷请命忧人之忧是亦部刺史之责也缕缕微诚敢用昭告尚享
　　祭侍讲学士窦公文
　　惟公性极肫诚道深养浩幼学壮行出人意表于周吉士在汉有道以术济人方德则小丁巳春识公于沙麓之墟辛巳夏吊公于肥县之保忆忝列于瀛洲阅嵗华者再杪世知公汉家之羽翼我以为中朝之元老谋方膺于理咨忧遽遗于丘祷今也云亡士林悴槁据憖遗而论斯民有无禄之叹以顺受而言得五福终命之考再拜坟阿奠酹草草顾药笼之纎微葢以答平日之不我少也尚享
　　丞相史公明忌日祭文【十六年十二月十九日按部中山府】
　　维公出入将相存殁哀荣公自去世于今几龄定人思公虽殁犹生永言不忘曰忠曰贞见之范围履也大成勋藏盟府德为世程赫赫堂堂如山不倾定人那知功被齐民恽向侍燕几謦咳亲承今遇明忌来拜神庭感念在昔依依我情有乐陈列有酤在罂碧草映堦酹兹一觥尚享【定人像公于西北隅皆享祀谓忠孝公】
　　史公祭文
　　惟公德冠羣后望隆汉仪一节四朝知无不为收武定文绥之畧有金声玉振之规发至仁于易箦识大运之盈亏何已私之曽及颛戒杀而为嬉虽羊祜知吴亡而劝进房乔以征辽而未宜固足与之等夷也呜呼柱石巍巍歘然中微风雨震凌帡幪者谁俾为善者防然而若丧变怪者百出而不疑此又世之歔欷而含怆也公殿是邦尤极恩威峩丰碑于国门宜镇人之涕洟切尝荷公左提右携岂孺子之可教在卵而翼之之恩大有济于艰危及闻公薨身絷情驰旷一奠而如负葢五年于兹也今我何幸改畀燕陲歴河山之故封怅音容之依稀念公平生其能已而公虽亡兮为世蓍公爽在天尚克念之葢生而矜其愚曽有以省録岂殁而知其来复漫无所维持也追盛德而曷报庶不辱我公之所知尚享
　　岱岳祠祷雨文
　　嵓嵓岱宗雷雨宅兮艮震对代生物仁兮片云肤合天下泽兮兹者春霜例灾桑柘空兮二麦含实勒将槁兮秋虽下种不出土兮无褐无糗嵗何卒兮衣被餍饫肤合力兮仰惟岳神其念兹兮忧民之忧而亦部刺史公之责兮缕缕微诚神其鉴兮尚享
　　黄石公祠乞灵文
　　惟公钟秀崇丘降神圯上灵气惊世惝怳莫诘如子房以韩亡之余开炎汉之业为帝师之崇其显授隂翼竟济世美者先生之神之功也不肖猥叨时名艾服官事余廿年每以昧于事机动成乖戾为愧然非其材而乐之者有贤父兄故也矧先生之明灵乎至若矜其愚昧濯其固陋増益其所不能非先生其谁用是乞灵祠下区区之懐神其鉴兹尚享
　　修治新阡告成文
　　糊口四方几二十载嵗时拜扫礼有不逮水泛雷轰未免惶駴于其事亡不孝之大即此良月躬为修治芟芜翦棘増髙夷圯补植林空再厘风水郭以周垣隆阿四起树门神防题阡表氏掲防妥灵非直观美功今有僝以告以祀神之听之以克永世尚享
　　韩君大祥祭文
　　呜呼王宗韩氏通家往来三十年间情好孔懐矧惟亡友吾门上第贞干风生发强刚毅其在诸生先子所器年近而立敭歴中外台掾郎曹名声哕哕前嵗之秋告别何遽曽未越境梦随川逝日月云迈奄复祥祭论其受年校夫禀气老而益强期頥可致众维防伤去之太蚤古云五十不为之夭宛彼二雏卓有所树翺翔仕途尽持门户依依孝思以永终誉君如有灵亦足以慰夫懐之素也尚享
　　为姓氏告亡妻文
　　维丁亥嵗六月十八日丁丑夫恽谨以茶果之奠告于夫人之灵推之为姓世不多有故尝询其所从出为汝讨论者有年一无所见适读潜夫氏姓论曰推氏建氏南氏舒坚氏鲁阳氏黒肱氏皆出楚之芊姓者先君熊绎氏之裔其来光且逺矣呜呼夫人殁而有灵亦将歆慰其光且逺者用是不敢不告尚享
　　中丞王公祭文
　　大元国至元二十六年嵗在己丑二月辛亥朔越八日戊午友生王恽谨以清酌之奠昭告于正议大夫中丞王兄之灵呜呼朋友之重义列天伦切切偲偲畴非弟昆惟君顾我而我宗君以志则一以分则亲如漆斯固如兰斯馨而敬而爱乆而益新爰自垂髫以及于冠受业苏门各伸志愿智愚虽殊道则一贯君衷渊塞浩无涯岸脱畧辞华好谋能防尝论士心酬酢万变如匪中立鲜不棼乱此予少君余何足筭我时念君大器已见敦我鄙薄激我愚懦治任将归而予独眷继分使符有最无殿在昔相度有若昌黎辟佐戎幕大为已知及论国计莫之与规裴非少韩有崖其间隠忍就事材为实难穆穆忠武曰伊曰吕桃李盈门多士如雨同升诸公曰僎是与初疑中舎谓轻所处长屋六曹是为之所自后腾扬又知所主曰史曰张曰姚曰许交口荐揄螭蟠凤翥望君庙堂致君尧禹其经纶国业固足以见君之器宇彼或无知奚我龃龉淮海归来道在心小角巾私第日事坟讨周防有余蛇虺结缴谗火烧城甚于原燎伊郁积中不无热恼尝切谂予忧世心悄觏闵何多受侮不少每见慰宽外物一扫扩量冲融致养强矫死非所惮此何足扰如金在镕百链不挠白首穷涂亦足枯槁留使咨谋为世仪表此天下之公论非一已之私祷云何不淑不憖遗此一老吾乃知苍苍报施于焉有未晓者念君问学天人理皦临终永诀投我腹稾语何琅琅秋空日杲泪洒行间茂陵遗草哀哀二子越玉陈寳贤而有文遹追来孝所存者长况不为夭钟鼎一事古人谁了呜呼事至葢棺夫复何道尚精爽不昧而来者是保我奠两楹腹痛如搅言念平生相期逺到苦乐行违知者惟鲍悠悠常情异心同貌老夫知音自深痛悼我过孰寡我履孰蹈有恸无闻徒辟而摽泪下河倾寄兹一抱呜呼哀哉尚享
　　路祭中丞王兄永诀文
　　维君丰度凝逺内明而外閟以予交防之久颇髣髴其一二其所以斯疾而至于斯者而皆命之所致耶岂用有余而啬于行耶物或犯而隠不校耶欲求合而反得乖耶翦所爱而戕老懐耶不然何气运衰谢丛一躬而菑耶方谤之兴予适在燕尝表里乎西溪致一言于诸公之间力虽微而莫辩庶几友义尽予心之拳拳用是生有以书慰之殁有以文诔之又罔以不敏复铭而贲之辞固斐然思罄亶无愧而已今者执绋徒送永隔泉路然古人神交罔间存殁临岐赠言故不惮其再渎伏惟明灵鉴兹微悃尚享
　　御史中丞王公诔文
　　大元至元廿五年嵗在戊子秋八月十有一日前礼部尚书御史中丞东鲁王公薨于维扬之客舍友生王恽谨遣子某致奠以不腆之文诔焉其辞曰
　　显允王公天姿粹精文辞翰墨外彪中弸年甫弱冠四擅华声从元问学馆申作甥二公提撕大渍于成继以賔师主善共城始拜公面欢如平生忘年定交实为畏兄青灯孔序绛帷赵廰尊酒文防桐隂满庭既谒寥休伟其豪英力荐于上与之同升帝曰汝冕秉心和平乃眷乃顾诏扈南征潜鳞纵壑天衢何亨一命卿贰寻擢歴亭改漕京兆以亷见称擢之提宪以显以荣搴帷杖节激浊扬清移镇三晋八州敉寜载临恒卫两河肃澄霜空千里一鹗独横走参戎车峩冠振缨言议甚衎王事毎兢其臭斯兰其坚斯金两秩五年愈亲愈诚讧贼俱息王度载贞整我六曹春官首徴再执行宪居中作丞守以大体与时浮沈西湖防碧呉岫空青公余吟醉若慰羇情用是北归伊谁云憎徜徉淮海子潜疾婴俟其少间偕之北行岂其奄忽痛乖延陵刚弗爱克遂伤厥生畴昔之梦饮予兕觥予欲从之扞格莫能今悟死别神交匪冥今嵗夏仲手书是承寄是新作托之称停岂意期月遘此凶屯初接传闻既疑且询继来讣告大为震惊于戱已矣王兄殁而有灵鄙懐我听以公夀言六十六秩未尝疾痛体胖心逸以公宦业通贵之极三十年间略无空隙以公文章不事雕饰平易温雅简而有式以公闻望扬休山立声价一时荆金赵璧以公继嗣怡怡蛰蛰翠竹髙梧鸾停鹄植所为福全百福无逆是用慰公能事可毕方之吾侪又有大弗克及者秉彛丰厚度量寛恺悌乐易硕大光明不以达贵我崇彼轻不以已长格物自矜心无城府口絶否臧孰为机张以虞以防坦为荡荡内敬外方汪汪黄陂挠之不浑嵓嵓髙山仰之弥尊天下之人不间识否闻君之名佥曰良友是喜是爱称不容口我观气运有通有窒或负而乘君子冝息遗逸阨穷固足摧抑遽思飘荡忽还穹碧是用防伤载悲载泣维此善人天地之纪几世几年生此伟器一朝云亡叹兴殄瘁茫茫九原爱莫之起悠悠此懐曷维其已上以忾斯民之无禄下以惜平生之知己呜呼哀哉尚享
　　推氏卒哭祭文
　　至元廿四年嵗次丁亥二月壬辰朔十七日戊申中议大夫王恽谨以酒庶羞之奠敢昭告于亡妻推氏之灵呜呼礼严卒哭气渝一时忾然兴感悠悠我思去日渐逺神而明之爰仰道宫有求戚知哀荐成事用光其仪君子与孙衰衣累累心焉寸草恩则春晖伸哀报德泣涕交頥而于自致其殆庶几惟灵降鉴以慰永悲呜呼哀哉尚享
　　祭三藏佛圗澄文
　　惟师薄游襄国实开帝聪闻音知物变幽通非此无以回猛鸷而神事功我师真诠不亡在空来拜祠下辛嵗初冬酹觞乞灵徘徊呪龙庶一勺之达水浇至人之心胷也尚享
　　祭宋文贞公墓
　　至元十九年嵗次壬午五月己未朔十一日己巳谨以清酌之奠致祭于唐太尉文贞宋公墓下呜呼惟岳降神生甫及申为周之桢如公之生于唐廼开元之治具也昔宗能逺而不忘一旦召而相之何其明邪及惑伶人一谑公终老于家何其昧哉岂天寳之乱于后有不容置大器于乆安故耶于戯徃者何咎国家方以亲贤为急天或宠绥四方若公者复克降灵作甫与申免夫望陇思贤之叹此吕子所以再瞻隧道动旷世相感之意也区区之诚惟神其鉴之尚享
　　授少中大夫福建闽海道提刑按察使告祖宗文【己丑秋八月四日】
　　至元卄六年嵗次己丑八月丁未朔越四日庚戌孝孙恽敢昭告于王氏三代祖宗祖妣之灵恽不肖获承祖宗遗训以至今日又于此月初三日钦奉宣命进授少中大夫福建闽海道提刑按察使是皆祖宗奕叶德积之故越小子何能存殁光显宜知所自特陈薄奠是用昭告尚享
　　祭待制圗克坦衍文
　　维至元廿六年嵗次己丑冬十月丁未朔十二日己未少中大夫福建闽海道提刑按察使王恽致奠于故待制徒单公之灵呜呼祸与福善恶以应之变其常理有不复致诘者惟翰林侍讲学士颙轩先生厥心孔嘉乐善修德及其立朝行道罔不倾悉晚嵗得子又复良硕学由家传志乃早立先生云亡相与咨惜念渠零屏继任翰职淹留京师岂造物者将有俟而补先生之不及一旦天夺松摧玉折云何不淑而臻此极睠若堂之三封怅辽海之不溢何一气之衰谢逮子身而迹熄余愈知善恶之叵量苍苍之不可必也不然岂行焉忽诸致陶庭坚之不食吾不可而识也噫
　　辞坟祝文
　　伏以瓯闽东南之极徼宪使外台之正名受命以来夙夜祗惧有不遑宁处者于是月十七日卯刻与子公孺辈前赴任所伏惟明灵相其不逮以道防之尚享
　　祭双忠文
　　至元卄六年嵗次己丑冬十月丁未朔二十六日壬申谨以清酌之奠敢昭告于唐臣中丞张公睢阳太守许公之灵惟神忠抗全节义摧贼锋既障江淮载清河洛精爽在上其生炳如恽等适有事于维扬特乞回新眷顾惟朽质逺渉畏涂过觊之心防非敢萌不虞之变庶祈黙祐尚享
　　祭淮水文
　　惟神发源桐山横界楚甸德参四渎润涵百川恽恭奉纶恩逺临殊域险阻炎蒸有所自惜者惟神鉴祐其安以济是则神上有以钦承明命下有以教臣子之义也尚享
　　亡妻推氏祭文【遣奠祭文】
　　维至元廿三年嵗次丙戌冬十一月癸亥朔十有二日甲戌中议大夫前行台行御史王恽谨以牲醪之奠致祭于夫人推氏之灵维君为妇克恭以母则式助我内治其宜其适四十三年廼犹一日眷我贫家勤亦之极惟是尽瘁遂臻于疾弥留八年屡值已棘孰祓其灾稍复安息孟冬辛酉遽变容度孰褫其魄溘先朝露惟此丧制我实主之布冠齐衣我具举之木美藏严恐速腐之美慰汝心汝其顾之我卜甲戌窆焉袭吉奉安汝柩皇姑之侧升輴发引爰用控告汝宜勿憾我未为恔魂兮归来些四荒不可以徃兮惟汝子孙是依是保黯黯精魂悁悁心目旬浃之间重有所祝日薄西山一语不复念之防伤又増悒郁于戱零落山丘生存华屋自古皆然非汝之独惟弗偕老天为之酷有泪如泉永注河曲呜呼哀哉尚享
　　过赵祭忠武史公祠文
　　夫用物精多者英爽罔昧垂顾异常者死生不殊我丞相忠武史公以丘山之重顾草芥之微其生也卵而翼之其殁也寐而训之兹者奉诏比上展拜新祠敢乞明灵増益不逮葢愚鲁之性惟其素知于言动之间庶几黙佑尚享


　　秋涧集卷六十四
　　钦定四库全书
　　秋涧集卷六十五
　　元　王恽　撰
　　辞
　　中林有乌辞唁姨母而思亲也
　　哀哀母氏壸仪光兮我鞠我育其劳昌兮植思静佳风飘飏兮顾惟蒿蔚拟蘐芳兮菽水奉欢其忧忘兮母恃子豫亦所望兮一朝致乐初未尝兮夜梦见之昼微茫兮嵗月逾迈拱木苍兮履此霜露中心伤兮我行宗城如渭阳兮瞻恋姨闱自不遑兮展我孺慕闻母香兮赠乏琼瑰币帛将兮枝同气连何殊于幽明间兮庶几母心慰下泉兮中林有乌翩其反兮情极反哺鸣声应而兮可以人而不如鸟之志兮别泪盈睫下霑袂兮停云在空浩无际兮我思母氏曷有既兮
　　哀友生季子辞【并序】
　　中统五年甲子嵗夏五月廿有九日昼漏尽三十刻府从事周贞以友生季子之丧来告闻之惊怛廼为辍食因忆予弱冠时始识渠于教官张文纪学舎性资纯雅似不能言者叩其礼经皆能成诵于口既长从泌阳赵公业诗赋故日夕翺翔相得为甚狎逮壬子秋颙轩徒单公自甯来居曰今而后执经问学吾知所从矣于是抠衣席下大玩厥辞含章既贞士论乃厌毎自叹古人读书患其无书今人置书不观何居乎必广萃羣书使之满家而已及三史甫毕而病嘻学之难成也如此可胜叹哉子天性孝友为人简静不羣喜作诗其较量体格推敲声律有过人者然识者以骨清而癯耳小而伛恐非夀相也今年春顾见惫气烝出顔间仆谓曰子殆病矣不然何神与气索然无光耶子少休学本润身守身为大吾子其慎之既而卧病在牀以迄于死初其父命其子曰而吏而商防不汝为惟士与农廼所愿学吁为父者可谓知其子而得其教为子者可谓尽其孝而养其志者矣维其天不假年声光潜窒不少白于世是廼可惜也于戱天道无亲常与善人若季氏者可谓一门善人矣遘罹防极一至于此天之报施善人果何如哉予不得而知也噫武死矣非文曷以摅予之哀而见若之志如李观欧阳詹之不幸终复闻于世者以昌黎之文故也君讳武字子文世为青齐人夀三十有四遂掇毫寓哀以抒其辞诔曰
　　猗嗟季氏以善传兮种德及嗣培福田兮父母之心一何贤兮子奉以行周且旋兮学根于心浩浩天兮再世而昌其流渊兮有物忌媢坎纒兮云何不淑遘此邅兮自古有死岂子然兮维卒不施涕所涟兮哀哀父母白垂颠兮狎于弗顺葢子棺兮东城之野子之原兮悲风潇潇淇水寒兮防魂一去不复还兮永矣无闻閟九泉兮反袂拭面慨其叹兮祸淫福善此何愆兮天道悠逺疑其无所闻兮其脩与短不幸之间兮呜呼哀哉夫我何言子所安
　　故中奉大夫浙东宣慰使赵郡陈公哀辞【并序】
　　至元十四年嵗次丁丑秋中奉大夫浙东道宣慰使陈公按营田东下歴明逾召九月七日归屯新昌为贼奸所乘遇害呜呼哀哉公未殁前五月予梦公柩轊而过卫再梦坐越府上望公而不得接后阅月复梦把臂谈咏如在试院中时第雾气荡胸终不覩其面明日卜奉常宋君不吉曰后几日当有恶报至予魄动而不忍闻既而公故吏张永锡以讣来告乃审公之所以亡呜呼哀哉初癸丑嵗公侍谋于汉邸闻走名而喜之及尹洛师一见如平生欢至元三年以邦伯厘卫日夕得防从燕处为文章徃复时或持论古今倾底里无间至于振衰砺懦视予志殊鋭四载间犹一日也后五年予自里行得调公亦移镇河湟自是不相觌者五易嵗维十有三年夏四月壬辰胐堂移考试河南得式公行跃跃不能寐遂自梁抵申由宛叶入洛而竟事于汴寝飰防居不斯须离者余七十日公以平昔出处素所蕴而毖者一彂而尽于予窃壮夫志而毅气刚以直学切而有用器逺而足识皜皜乎有不可尚已者及祖帐夷门酒酣歔欷悲不能诀去至扬觯而歌曰孤忠耿耿信不疑兮匪席匪石可卷移兮与子论交乃所期兮日暮途逺将何之兮彼苍悠悠其闻斯兮予上马归念且讶其遽如许也呜呼噫嘻公今死矣予尚忍言哉或者以玉山贼门庭冦也终宋亡而不克揃新昌下邑也恶而无所頋盍去诸予曰公之不去者以弭祸乱懐新附分也事不辞难患不苟免志也去之民何赖焉贼或有知使洞贯之诚一言开悟于以穷根窟扫余孽宣威海道以靖东南在公为弗难不幸拥马直前言未及谕而凶锋閧加葢公之所能者天也其不能者命也向使因鼠辈而丧厥守以偷生而为得计名节委地坐眎民残岂公之志也哉况公生平忠谊表表审量素定晚节操履益坚其遇当行可为得少伸抱负分一死乆矣昔顔太师知贼状已明将命而径徃李司徒视逆刀交下握节而不去二公之甘心劘躬者正以忠烈之气寜以一不幸遽可慊然于其心哉今以公事节槩之不少异矣然不使公从朱云王遵沥丹衷于折槛之前抗忠谏于伏蒲之地奈何徒死道路缨絶于穿窬之手此士论共惜仆尤哀而为之辞也公讳祐字庆甫赵之寜晋人固穷力学工为诗尚气能道所欲言节斋其自号也嗣子防继请兵讨贼得害公者七人戮越州市次子臯扶其丧北邙之新阡其辞曰
　　维天降材深有谓兮清明萃躬经此一世事兮伊逢昌辰臣子尤不可易兮鸿毛沛夙宜乎奋厥翼兮百才几施有物诃以忌兮固穷善道退而甘所弃兮何縻以好爵足将进而踬兮挤之祸贼天胡为而厉兮俾奸恶者何所惩忠善者将何恃兮岂福善祸淫之戒持或挠而弛兮岂命数一定善恶【阙】而致兮岂一气偶然乘之者随所值兮不然何厚其所可薄而贤者莫锡类兮呜呼言至于此天道悠悠此心尽而俟兮自古有死死非以义等草木之敝兮堂堂节斋明是义兮夫我何尤公所求兮既获死所公乃休兮有子而孝复厥雠而归故丘兮是或苍苍者有足赖神理于焉在兮魂归来些歆予文之一忾兮固亢身不殁名永肩于崧岱兮噫
　　故中奉大夫山东东西道宣慰使史公哀辞
　　事有旷世相感欷歔不自己者岂非义激于衷黙有所契而然耶况神交罔间没而隂相者哉故宣慰史侯五路万户留后之嫡长太尉忠武公之犹子也不肖自早嵗防开府盼睐获识侯于明而合并有数欵狎则未也逮提宪朔南适平宋来归时接燕谈三载之间犹一日然既而起公慰宣东方走亦持节瓯越前次甬东一夕梦公相戒云君方从事闽徼得丧有命尚慎眠食不宜中动临岐握手有恋恋不已者予又尝铭公兄墓以名骠见贶及是倦防思归公复见梦曰逺回在迩但吾乗不得与同耳后数日闻公讣马亦随毙计公卒辰适始梦甬上时也吁亦异哉呜呼公于余深矣徃有以教归有以启迪之非神交而何哭墓草宿且恶夫涕之无从也癸巳冬予在翰林公之子亲卫指挥使焕弟秘监煇来谒出诸君铭章仍有征于余感念畴昔廼抒愿言公为人深靖有识量善谋防生长豪贵不以居养自髙周知物情未尝臧否出口平居褒衣素裙以琴书自娱賔从宴防若与世浮沈者及其治兵作牧抚循筹画二者并用不相底滞有成筭而无遗虑所谓縂戎作气帅尹而寓军容者公其有焉宜乎为世父钟爱名声昭于人功烈着于后也至元甲申夏六月余将徃歴下见公于所居南楼置酒酌别既酣谈论古今成败倾彻底里且及平时寤寐风云破碎阵敌等举如济南珍【阙】横槊临江之役皆是也曰异时倘经故处当知予敌王所忾志也吾老矣将无复再得去三年公薨谢官下于戱公今已矣顾视一时钜室世臣其丽不鲜较其德业闻望哀荣终始略无遗憾鲜有及公者焉然尚何辞而哀之惟是存殁隂相乆要之言耿耿在抱义激愚衷故特发其隠而未书者俾告公灵庶慰车过腹痛系劒乔木之意云其辞曰
　　天之降才实为艰兮用应时需又所难兮文武一辙造物者靳其全兮合而兼济粤惟世之贤兮堂堂史公北方强兮知柔知刚万夫望兮依乘风云秉钺戎轩荡无前兮有来羣后防勋盟府相后先兮收敛豹韬作牧民编于蕃宣兮国倚以重民懐夙爱动海堧兮神而化之人亡政息伊时邅兮呜呼哀哉若公者其英其灵有无间兮岂随化归尽魂无不之渺逝川兮其或奋为神明司幽兮明复为人续其志之渊兮若或亶然又不知其几世几年兮论至于此尚何言兮所以増我永慨者正复哀斯民之不幸抑且感知己而涕涟也
　　祝辞为刘孝先子迪作
　　古者名训冠前字加冠后改而推称葢以责其礼之成全成人之道孝悌忠信莫重而先四者有立吉孰大焉曰禹曰益九官让贤及陈儆告也如是况余人然山木取义并其名而字之予以四行扩充迪传刘氏子其服膺拳拳犹日见乡先生于朝端也
　　周氏小女祝辞
　　元贞元年秋过总尹孟戡家出小女拜且命诵孝经论语等篇殊琅然也仍请训辞为祝因书以付之兰即燕故家留判赵公外孙也
　　英英女孥何静嘉兮翁初见之燕故家兮牙牙防妆玭琼珈兮学语未正莺啭花兮今年拜予双鬟鵶兮洞箫有赋非所夸兮孝章鲁语诵无涯兮谢以蕴称汝其昭兮询以小字曰兰娇兮葳蕤芳华幨翠翘兮猗猗扬扬兹容馤兮女惟德馨幽闲在兮佩而服之仪与诫兮女红蚕休尤所赖兮守以贞顺敬毋怠兮付之汝诵于以书帨兮
　　观溟涨辞
　　山云蒸兮杳而昏大壑浍兮泾流奔渚崖曲兮千里一夕平兮光弥二水之充兮无幽无深逺朝沧溟兮臣妾之心幽人观其澜逝者何叹兮周而复还万物化结水之仁功成而退兮殆君子之逡巡日三徃而睇视兮悟夫嘘噏于此身又何必酌樽中之醁问江山之神也耶
　　鸣榔曲
　　壬申春三月予自京师南还十八日夜半过平棘西洨水上闻渔人鸣榔中流声响甚厉驻车起聴令人杳然有江湾渔乐之思作鸣榔曲以冩其音节云其词曰
　　榔鸣苇间回风逺递洲空月寒音节愈厉响应虚谷波翻木际惊羣鱼而入槮笑古人之用智至于驻车而三聴欲拏舟而同逝
　　田横墓歌辞
　　至元丙子夏六月奉堂移偕节斋陈公以事东之偃师过横墓下慨慕耿光悲歌而去歌曰
　　秦以帝称鲁连之所耻兮汉以劒起布衣之所极兮横王东海意不充其觊兮天命攸归吾将奚所适兮死或当理庶烈士之则兮















　　秋涧集卷六十五
　　钦定四库全书
　　秋涧集卷六十六
　　元　王恽　撰
　　箴
　　宪司箴
　　肃肃宪司虞夏九牧其在汉唐刺史都督控临百城靡不约束既重其权匪轻所责治务简望隆威赫有台阁清严无州郡急迫绣衣四出輶轩金节命服有彰非尔徒设奉宣诏条巡省按决官之邪正政之得失酌汝之言以明黜陟俗之媺恶民之休慼恃汝注措以安以息国有重典越惟刑辟圜土幽囚肺石寃抑仰汝审察哀矜致恤毫髪或差追悔何及刚不可惮惮则气怫弱不可欺欺则众忽事无避难避之愈集法毋情破破之有窒何以处之必正必式一有私萌力为之克如松斯贞如鸷斯击其严秋霜其平砥石是乃所云邦之司直我玉无瑕彼疵可録志行气伸吏畏民服一道清寜乃称所属其或暗夫大体苛细是烛较利害之孰多至首尾之畏蹜甘于慵身计日而禄官谤奚逭顔厚有忸爰作斯箴敢告司仆
　　言箴
　　语戒过繁论先期用我之枢机寜唯妄动动躁轻易违理取胜过虑思邪皆言之病一不知检有害于性审察安详时然后应非法不言一出于正其或不然自防于穽念之念之
　　忍箴
　　忍之为字以刃加心少或弗隠其伤必深家府维训挺挺而全谓予平生半在官联万变前陈履薄临渊少触与竞其心即燃自救弗暇理何有焉量汝之性以忍为先惟忍则济钦哉圣言
　　铭
　　楷杖铭【并引】
　　孔林之木瓌异者为多鲁人世不知其名者葢夫子没弟子各持其方之木来树焉在枌柞毚檀中名殊显者独文楷耳前朝斵之板持以备新进之仪岂思其人重其文敬其手植之意也欤紫阳公携二杖过卫一以赠予因识其楷之所以为楷也如是吁昔而简今而杖用虽不同至于重其文敬其手植之意一也铭曰
　　体坚而微色正则莹庚庚其文挺挺其性本根传万世之芳枝叶荫百王之圣斵而杖之以扶吾道之衰兮庶由乎义路之正且予年之方盛是不可施于其乡兮复将毙蛇妖于异日于以叩原壌之胫惟桑与梓必恭且敬矧吾家之草木敢不同甘棠而加爱兮故赓之以舞雩之咏
　　槟榔杖铭
　　体坚而柔节促而泽赤藤桃竹非所狎兮青蛇奋蛰腹纹鳞鳞入手滑兮质挺炎徳出入有声岂特铿爪甲兮堂堂许公国喉舌兮杖而登朝表孤节兮是将代太尉之笏击奸慝于未孽也
　　芝枕铭【并引】
　　予观神农氏之经芝之种有五焉红者如珊瑚青者如翠羽黄者如紫金白者如截肪黒者如泽漆皆光明洞彻如氷之坚五岳之山产焉后之以芝名者率若是岂栁栁州所谓天泽余润虽枯枿败腐犹能幻出芝菌以为瑞物是枕之芝或间产名山或蒸出枯枿予不得而知也但不斤不斵底平面倾犀文外绕叠成枕形诚可以荐牀笫而承幽人之憇息也铭曰
　　体似重而轻性似柔而刚岂颠木之余枿荐幽人之野牀质似芝而秀文似犀而光果斋房之瑞气化竒形而不忘但髣髴兮一枕之妙至于为芝为菌吾不知其物化之常秀比连叶清凝寝香枕或强名用适则良俾欹之借之勿邪其所思兮是可以梦周公而接羲皇也
　　砥柱铭
　　水之为力无物不从津门之险壮夫砥之为雄洪涛西来万夫前攻而战而薄我当其冲狂澜势倒安流而东屹嵩华之隆崇也吾侪小人弱植浅中衰俗外诱羣邪内讧苟内省而不疚有碇心而直吾躬也
　　金银沙二泉铭
　　山之清润泽气以通兮坤之灵秀醴泉以发兮太行蟠亘元阳所轧兮天门左界二泉并窣出兮巨鼇背凿宝藏泄兮灵渊奫沦海眼彻兮澄一碧金琼屑兮金流石烁爽氷雪兮云烟借润为改色兮酌而瀹茗甘冷冽兮挹之荐帝明水洁兮淋漓膏液补天缺兮女娲链石用不竭兮夸娥弛担濯困暍兮七贤寻盟沈醉达兮幽响传谷锵琼玦兮山空月落仙人掲兮【阙】　生肥悟真诀兮我铭勒石泉不涸兮
　　端石砚铭
　　砚之同功甲与鋋试之敌塲惟利坚其或不尔安用焉呜呼此砚雩而圆神鼋足跧舌有泉既利我頴墨且便青州绛州何所贤题品入格因公权处士或托斯铭传
　　黙斋铭
　　语寂灭者涉于絶类谈自然者入于虚无呜呼黙乎其天地闭贤人隠括嚢无咎无誉者与至于明良相遇治具毕张一言而可以兴除者如宣父夹谷之盟孔明隆中之论兹吾儒之事也岂得退藏于黙乎岂得退藏于黙乎
　　闲邪斋铭
　　噫嘻是心既岌而放内閧外胶靡不驰向忘返从流于焉板荡维礼与义以戒以惧存之以诚为闲之具有人于斯言动聴视庸信庸谨造次于是成徳虽中虑萌邪侈一念或非为奸所饵易演文言闲之义宣一圣精心权舆于干譬海乘载一碇能安如马泛驾受羁则旋险去而夷浪平斯渊彼碇与勒曷能舎旃何似李侯周防未然操心知要惕焉拳拳言信行谨其殆庶几一诚存中太山可移素志不昧圣贤同归
　　洮石砚铭
　　吁尔洮水中沚翠欲流砺于砥考之谱端歙齿波及余古月子斵而坚泽玼孰为尸王御史
　　瑇瑁洗铭
　　毉月槃汉洗噐制尔形从相类汉维鱼我贲取彼夀绾元气宜子孙传后裔铭者谁王子系
　　讷斋铭
　　堪舆两间事变靡极成始要终非言莫立圣垂教讷言为先匪曰终黙时然后言喋喋利口返为事愆覆邦乱家身溺于渊猗嗟郜君内思靖颛一讷铭斋浩浩其天人亡道存实大其传尚来者而恪守犹丹书与汤盘也
　　文贞公笏铭呈窦学士【公家物】
　　唐有天下垂三百年于粲者贞观之治焉其效盖仁义之一言世之望公三辰在天是则公之徳何俟笏而贤耶铭存物亡实大其传则是樵之文伊笏之曾也猗欤窦公国老之元神物有归宝之几筵安知无望垅而求后因甘棠而思邵伯于燕者耶
　　仙台金迹砚铭为宋少卿道作
　　盘盘啸台一碧千尺湛月露以洗空隠松风之萧瑟仙防何之留此真迹斵而砚之是将晦灵踪于翕欻借云而掩抑神物有归兰台之客防登玉清荡空碧斗挹沧溟醉慿鼇极拂海苔之霞牋挥仙火之巨笔也
　　楮都防铭
　　汉开西域国三十六中置都防控制约束强凌弱折乃有攸属我嗜羣经视为席珍繙阅不时未免丝棼亦作防府仰兹楮君统之有要无相夺伦侵损日逺缉熈日新揷架安书曰史曰坟勒铭于上策燕然勋
　　太湖峯铭
　　丁生赠余湖峯一株顶足背面苍鳞隠隠浑然天成无微窦可隙植立几案间殆与颀颀君子相对殊可翫也昔元舂陵作榱溪杯樽等铭命名既异垂戒又深予尝读而爱之因铭兹石仍掇其义
　　片石何状天然自若鳞鳞苍窝背露蛟鳄一气浑沦略无岩壑太湖凝精示我以朴我思古人真风邈变诈百出孰知诚确心深洞府混沌六凿刚徤笃实君子之质惟其似之是用比徳呜呼安得诚天下之意如兹石之挺特也
　　书厨铭
　　至元十七年八月三日夜与子孺灯下观丹书铭因拟而作此
　　置之于室胡若载之腹也名汝曰厨以其无不蓄也腹至于馁返为汝所忸也子其戒之惟朂
　　鹦鹉啄金桃研铭【大名刘总尹求予作忍济堂铭奉此研见谢】
　　翠鹦啄桃翩欲飞去栖影片洮以慧之故芸阁风帘疑若与晤助彩毫端辩夫词语槌黄鹤而倒芳洲赓正平之赋邪复明辟而以梦諌草梁公之疏也
　　菊井铭
　　余到官两月移居司西官舎治旧井而新之方众菊烂然择其佳者植诸栏傍因铭之曰菊井其辞曰
　　养而不穷者井之徳也服而能夀者菊之灵也我洁斯井罔羸其缾彼窈然而深然而澄葢南山之余溢乃济清而未名思欲沉浸醲郁皆菊之馨庶几西河南阳之意仁吾民而制頺龄也
　　冬藏图右铭
　　太极中分有静有动气与理错未免交閧孰尽圣哲不思而中思而或邪奚翅荒纵理明伊何精一为重闲邪存诚发而可衷内庄全体外致吾用旦也奚思尹则孰觉一洗妄心尽易前错学孔之学乐顔之乐华去实存玉砻石斵道最中害或辍或作不学而衰即成枯落念至于兹立敢不卓靳惜分阴守之以恪敬入为门补我不足足岂三余日新一日动静云为是为之则敢告灵台服之无斁
　　左箴其目曰定力以固穷为冬藏图作
　　天运循环有泰有否人生其间乃一气类乏财曰困弗通为塞苟遇不安习坎而阨自昔君子噐藏俟时出门有碍吾将安之仲由愠见阮籍穷哭惟昧困理于臲于卼安之有道説不徒泛坚我定力不容少滥气养以刚志明由澹少焉堕昏亟为澄湛衣敝服緼一温而止饭糗茹蔬一饱而己茫茫厄台悠悠羑里文明为夷孔玉椟毁圣贤犹然况弗至此我道未亨克念终始
　　敬义斋铭
　　维天生民畀之者全气有澄滓因之以偏惟圣立极俾复其天困而弗学民斯为下甘彼颛防时有不暇间有知悔或窥厥窍遗绪茫茫又昧其要大哉文言圣学之宗致力兼补防而圣功一敬内主义须外克凡百君子有云有为行而宜之心宰物随秪直而庄匪方于动事物之来未免变閧惟其夹持务成徳尊既铭吾心复书我绅始终是则日新又新
　　垂龙图铭
　　所翁姓陈氏福州人嗜饮恬于仕宦善图龙见知于宋理宗尝以商舶越海与真竜遇自是尽其情状其作也必乗醉泼墨为之天机所到非学而能殆邈防之噀墨法云
　　醉墨翻云族聚所翁图竜与真遇黒风吹海作太阴大火出山雷奋豫是将执雨机而飞天尽滂沱而洗吴楚
　　宿云轩铭【并序】
　　吾友中丞王君买宅苏门得竒石一峯厥状如云霭然辉于庭户间甚可爱也因名其轩曰宿云征文于余乃以是文表之其辞曰
　　睠此峯云态度容与触石而生与石为伍宛彼南山宿我庭宇主人名轩其义安取是将停霭霭之容为思友之故邪伴东山之卧抱济时之雨也云兮云兮出两者之间固无心兮其从竜也须以时兮吾岂欲度之以自洁徒为怡恱而已邪
　　水晶笔格铭
　　玉莹氷清太阳之精孰琢肖山之形镇我几案虚白夜生息我矛矟摩垒之声空明洞彻烂氷峯之孤撑物有形似吁足可惊若倚之而固宠旭日已升恐溃释而摧崩也
　　頥轩铭【为洪同签作】
　　堪舆两间物所充兮而长而养一气融兮人惟法天浩焉同兮頥以象观四阴内讧惟养之以中正不我舎而彼从是以得终吉而在躬洪公孕秀海山沉雄其材足以经制其量足以含賛翊枢务既贞且忠故谋谟应事机之防谈笑折尊爼之冲不恃全美方致养以为功果我枵腹以正以中虎耽其视而始而终见寒思煦恐边衣之未备寸肤失养念一士之或癃扁吾轩而匪外餙起居饮食在日用常行之中吾将养已以及物致事业于无穷是知大易乃万世之龟鉴尚何俟授一编于圯上之翁也
　　爱菊堂铭
　　草木之品色中气清有隠逸之称唯菊为能含精益龄晚而芳馨又类夫君子退譲而不争圯桥老仙友而堂名虽堕履之弗进亦足以卜幽人之永贞华构传芳三世相仍其孺慕也孝凝然心深而爱中乐不胜口欲言而不能自鸣者此郭氏之所以寻盟也若夫平泉草木固防封植亦充厥承是或一道终未极爱之之至情亲存亲没观志视行曰如其道终身是程呜呼郭君至性愉色岂得于尹氏者拳拳而服膺吾今取为铭以告草堂之灵安知不入戸闻忾然之声也邪
　　虹霓砚铭【并序】
　　赵太博彦伯出示紫石大方砚请铭余以石有竒云类虹霓然因以字之铭曰
　　苍梧云蒸九疑湿碧海风涛翻出日江山通秀郁紫烟产此珍材比玉徳金绳绕腹泄精英电激神光掣蛟室雌霓防影饮丹池暮雨连蜷一千尺虢泥邺瓦称善墨石中乃有此竒质子墨客卿尤所惜大率纵横供梦笔左招恊律揖孙通出入英茎五音饬
　　杨氏雕玉宝章铭【并序】
　　故参政杨公之子朂家藏汉雕玉印章二方者丞相吉圆者太尉震也其愽阳章即乃祖息轩所传故物大定十二年崔宪可诗序云长安许惟宁以是传秘自米家船入手摩挲三叹息趍君文彩珊瑚钩礼乐监画于阒花骢图得之呜呼二公以通明正直师表两汉今去千余载其风烈凛然思其人而不得覩物增嘅乃为作铭士桓愽雅好古今为集贤直学士庶几能绍其家风者
　　汉丞相愽阳矦丙吉印铭
　　吁宝章才寸许纽龟绾汉组为刻见邈祖神物防照千古此何夕得摩汝恍坐我丞相府初望气郡邸圄诏夜殱拒户枢是虽天公可无偃栁兴将旧图乳褓恩其可孤狱有牍秘不舒是章缄金縢如归有数子与俱什袭藏无太逾防有光夜冲闾六丁取嫓贞符在愽阳宜特书
　　汉太尉司徒杨震印铭
　　伊农汉巨儒道自任圣为徒主鳣堂阅羣书表氏讳兹为符位台鼎绾国枢赫汉炎走羣防堂堂气忠义躯四知金厉贪夫殆是章玉不渝内宠横哲人殂与雀环瘗幽墟见白日归子裕世失系纷莫区伊莘杨岂公莩苟不尔胡为乎致大鸟止丘隅泪如雨洗寃诬佩之行可舎诸我作铭此嘻嘘
　　张指挥甘白堂铭
　　我识先帅于清之野缓带轻裘投壶歌雅伊时张君侍立亲傍虎豹在穴己炳其章及将羽林肯构其堂榜以甘白于先有光试尝听其言论谅天姿之殊常是将调和众味羮传鼎之美邪彰施五彩絺上公之裳邪噫吾说已竟必一居于此恐徳业之未易量也
　　忍济斋铭【改作为杨子英题】
　　多变而莫测者事机浅深殊迹而难度者人心善恶我防事防忤激交作彼以机成客气外铄或当惩而乃忿可理遣而反愕隘不自容事安能若因小端而致大乱又奚翅九州之铁而铸一错也理贵含量崇濩落功若与即是心先怍言不可出我舌为齚故坚伺桓门者收康济之功俛出胯下者办戡定之畧冝成王之戒君陈见周书之噩噩
　　海印奎星研铭
　　宋秘监道索赋诗被东宫防编节世宗实録
　　奎丽空文之宗秀孕石与歙逢礲而研以类从海有澜穹浮盖印天光终古在拱前星问有待霮云集毫彩酌前言作帝诫
　　歙石璧研铭【并序】
　　至元癸未嵗正月二日谒左山先生坐间出兹砚示客仆以形质异常略状语公喜甚曰汝言殊有契予心者吾子其为我铭之铭曰
　　玉徳而金声縠纹而绀理湛兮虚见明生于旁魄恍兮惚疑璧投于山鬼云横驭风生燕几显诸用起经纶于心上发余辉绾秋蛇于笔底是则公事业之美也我将静濯碧空洞彻表里观春雨之散丝似商霖之复起也
　　醉仙石铭【为韩通甫作】
　　爬沙蟇縁蹒跚鼈跛化而醉仙蓬首不裹倾欹落魄对客程裸惟不适用得脱秦火黯桂树之秋香普故宫之青锁推堕人间无可不可顽碧凝苍肩袖垂亸留賔筵而尽余欢每蹲蹲而舞我也
　　殷乳鼎铭【并序】
　　韩生以瓦鼎示予制极古而可爱余曰此从何而得曰得之于帝辛之故墟然不知其为何制也余曰此殷之乳鼎也即为之铭曰
　　惟殷墟废己久代所居止野叟殁而此何有其为物故商埴千年后见白日乳至四冝蛰蛰万有生皆此出取为形谷瑑璧嫓龙觚饮而食秋涧铭浑沌凿韩生藏深夜壑后来者见必作
　　賛
　　老人星賛
　　月帔云衣金支翠旂御星騑而淩沆瀣腾渊耀而表明时烂祥光于万丈湛南海之清辉我见我出为瑞为禧厯朱方而朝北极祝皇夀之无期何南山之巩固等旻天而峻齐然后廓夀域兮无际挈斯民而溥跻倚盖霏霏苍茫曷归贝阙珠宫羣仙与嬉歌东皇而逺引随升降而入气机但天容海色不可以涯涘兮防朝日之重晖
　　先君思渊子画像賛
　　徳之厚其所受也全学之博其所守也専游刃恢恢利周物先占气斗间世之龙泉卒之临大事以益办曽何以惠文而为贤望之俨然即之温然治之隆汚持衡以权一言吏师世真可痊孰谓神而化之之妙托丹青而可传耶
　　王内翰冩真賛
　　总管萧君出示承防内翰冩真木庵师题賛其上似有所未尽者因为之賛云
　　充气之粹兮与材无忤灵襟之廓兮以道为腴延誉在龙门之上视草冠玉堂之庐其及物则见百里之寄其托辅则可六尺之孤天步改玉婆娑两都怅苍苍之秋色鬰乔松而未枯尚能賔扶桑之出日振人文于烬余见之丹青清风穆如人徒知百年之遗老我以谓中朝之钜儒彼晬然而容盎然而春见于眉睫之间者固非山泽之臞也耶
　　鲜于纯叔冩真賛
　　遥遥华胄世蔼令闻沇水之集其源奫沦老成虽逺而典刑今见于斯人髯踈而秀心吉而仁藤白而冠纱乌其巾岂见夫身外之身予但知仁者之必夀其风姿落落百嵗犹画中之真也
　　麟匜賛
　　噏嬴匜胀豕腹背负厥角挺竒骨列泰阶职盥涤今归于我研与匹蓟门市南冬日得沧溟之波浩无极挹彼注兹泚我笔奸枿诛絶旌直徳子孙宝传金玉式
　　桑泉老人画像賛
　　徳与学専行为世传是之谓有年双瞳炯然苍髯防然人目曰山泽之仙庸钜知抱长孺之直甘肮脏于门边者耶
　　范文正公画像賛
　　堂堂范公三代之佐致君泽民尽夫在我曰义与仁经纶之具笃信力行曽不易虑受知裕陵千载一遇其施几何贞我百度狺狺羣言激公而去天下之事匪材莫为遭时富材中靳固之治止斯耶由数竒耶再拜公像涕洟咨嗟
　　乖崖公真賛
　　堂堂益州元精之杰用智驭权以气逹节在徳克刚得吏之诀其捄时也若乖崖而极经纶其擿奸也不钩距而洞窟穴噫太华之云清淮之月岂无闲心大厦火爇较以出处此兼善而彼独洁冝公平生日新事业皂裘褐衣有将之威我拜公像清风凛而悠悠九原爱莫起之
　　吕仙翁真賛金道陵秘府物今为王签省家藏
　　元精贯中老不息先生炼形与之一气机出入我所乗世间甲子管不得有时变现称劔客三江五湖风袖碧江云红烂岳阳楼醉飞星驭鞭金虬骑驴歘上长安道来看西风渭水秋古人事业垂不朽八表神防欲谁友乾坤况复一洪炉万古消沉竟何有先生遗照满人间己是真诠不死传只须袖里青蛇气夜夜人惊在斗邉
　　駮华图賛【并序】
　　马之有駮犹人表之异常也昔骨利干贡马百匹中有駮者太宗爱之亲为制名曰决波騟又秦胡公有乗马号忽雷駮此马毛质特异岂骨利之遗种欤故供奉官图形以献见方物一峕之盛云
　　吁神騟骨相殊振苍云散华躯供帝闲驭虬须厯八极块清都非所觊三品刍有物制噤不舒络青丝伍髯奴终奋鬛跃天衢君无痴兹画图
　　填星神像賛
　　坤元之精积而上曜厚载之徳至静而妙烂然黄明有嵗之兆僧繇像之其神杳杳冠着牛首类其顺也手绾方玦取乎填也非夫知鬼神之情状者何以测其奥隠也
　　二十四大儒賛【并序】
　　尧舜之道得孔子而后明六经之防俟诸子而后发逮秦火燔荡先王之迹一向熄灭而天理之在人心者何尝有一息之间断哉汉兴诸儒挺出如董生刘向孔安国毛苌杨雄号称鸿硕斯皆摘奎之光发辉孔壁探圣之几取订口传致兴学立官文风彬彬可谓盛矣然六经之防有师授而无传着东汉己来师说并行马郑贾何服虔王肃之流网罗众说正误刋繁流藻笺注复使圣道粲然如大明当空蔑不耿昭以之断国论建民极有不可斯须离者至唐踵七代之衰理杂文道统益微及韩愈氏出以道济自任隄障末流廓清义路盖皇皇如也故大儒位置终之以昌黎伯者良以此欤若夫【阙】　　三才弥纶元化
　　前世比【阙】　　　　图像列配神庭【阙】为不刋之【阙】至元癸未冬十月齐府庙宫两庑绘事告成【阍】
　　明灵俨然如在爰作賛文昭掲于上庶几干端坤
　　倪轩豁呈露耸齐人之敬为邦家之光也
　　左丘明
　　麟经垂宪百王是惩素臣笔传日星益明文开史统世咀华英俪景同翻永播休声
　　谷梁赤【封袭丘伯】
　　圣道羣用见有深浅赤也明经辞清义婉汉儒推毂大开学馆继我国政论益光显
　　公羊髙【封临淄化】
　　麟出鲁郊笔终史削公一再传若聆徇铎冝其资深裁辩辞谔折衷羣疑匪斯孰托
　　苟卿【封兰陵伯】
　　金声絶响诡辩纵横兰陵著书吐辞为经愤彼谲变欺世迷民性恶之说有激而云
　　伏胜【封乗氏伯】
　　秦火骊坑儒厄斯极天不没公俾副孔壁浑灏之义垂范后王赖公口授帝道复光照耀齐国文奎煌煌
　　毛苌【封乐夀伯】
　　风雅三百一归无邪弦歌音孰为传耶温温乐夀汉初名家训传首出遂正而葩敦厚之风永煽幽遐
　　髙堂生汉愽士【封莱芜伯】
　　秦尚法制礼丧无几雝雝堂生当炎之始议定官仪国容有頠防弁泽宫赤舄几几
　　孔安国【封曲阜伯】
　　书出汉初壁传口授古未分讵免讹漏天开圣孙以传以定帝制复明翼我国政
　　戴胜【封楚丘伯】
　　曲台传经有千其仪戴君发挥其详可知履之则贵悖焉来违煌煌天序相我民彛
　　刘向【封彭城伯】
　　彬彬中垒帝胄惟英授经草諌力扶汉倾已志伊鬰圣学崇明鷩冕端山立神庭
　　杨雄【封成都伯】
　　有汉鸿儒述作之贤体易之妙衍夫太映圣之心继成法言大醇小疵其然岂然惟寂惟寞天禄之阁出处两间其何以怍
　　何休【封任城伯】
　　髙也传经心深而文秦汉而下莫闚其门任城解诂坚守如墨开户兔脱破碎阵敌馶我汉事防归其极
　　郑众【封中牟伯】
　　喧啾梁门师也威凤志栖阿阁学明三统皇皇使华汉鼎取重谅夫通材中藏大用
　　马融【封扶风伯】
　　扶风气豪愽精羣集贤如郑贾执经在席畅我休风彬彬文质尚想弦歌汉南之国
　　卢植【封良乡伯】
　　海山沉雄精贯斗极笃生大儒文武之特以道事君以经翼国劔佩赫然气掩羣慝
　　郑【封髙宻伯】
　　秦燔六经天理曽熄汉兴诸儒臆说杂出司均网罗刋繁正误笺注皇皇流藻终古
　　服虔【封荥阳伯】
　　卓越九江清介不羣雅材文论为世所珍任城巨敌左氏忠臣光簉汉彦蔚乎其闻
　　贾逵【封岐阳伯】
　　伟哉侍中好问而愽通明四经大肆厥作纲维国论张皇帝学东观石渠光宠于烁
　　杜子春【封缑氏伯】
　　周官大典兴王之迹制古辞约我解我释入海穿深薄霄透碧品物详明千载是式
　　范【封新野伯】
　　藻发儒林学淹坟籍嫉世浮虚著论诣实盘盘学台胶庠大开至今豫章有来羣材
　　杜预晋大将军开府仪同三司当阳侯赠司徒
　　堂堂征南经制晋室袵席金革研精麟笔学方武库世号经癖有开后来理顺氷释繄公存殁戃怳灵气我曰犹龙焉取虺异
　　王肃魏卫大将军太常兰陵侯赠司空
　　猗欤子雍英发妙年书易阳秋传列学官制刋朝典秩焕郊坛汪汪东海载观其澜
　　王弼字辅嗣魏尚书郎【封偃师伯】
　　龙出河图经成三圣辅嗣穷幽干旋坤静汉说多门唯公取正伊洛渊源流光与盛
　　韩愈字退之唐吏部侍郎【封昌黎伯】
　　维天有文公材命世扩义滂仁黜邪辟异世溺方深力以道济百折弥坚死而后己倒影灭没藐不可企
　　文中子賛
　　显允文中希圣之徒阐教河汾宛然泗沂斤斤随文不足与事挟策归来心醉经史曰魏曰房曰杜曰李学传圣心有乐有礼贞观至治有三代风论夫源委先生之功千古而下与唐比隆
　　钟氏先世画像賛【为乡人大明作】
　　显允钟公肇迹自秦金季家卫以财发身阛楼卉圃照暎河濵优防卒嵗夀开八旬维嗣强矫结髪从军奋提干将屡收战勲钓台雪溃死节酬恩伊恕之父蛇化其文愤志读书行比乡邻陈力漕府克公克勤是知善继述者岂无其因不过积徳与崇仁故培之厚者其发茂浚之深者其流奫呜呼钟氏之子孙能不封植其本根也
　　赵曹州画像賛
　　宓子宰单鸣琴在堂琅琅玉音齐鲁之乡流清芬于异代得赵公之循良峩冠惠文贮书撑肠不窃荣而易素守曽格物而恃已长贰政两州治绩章章字民折狱仁恕内将体春阳而休燠孰如秋荼之繁张观两汉之卿相自卒史而翺翔以材以术公其可方固沉底于下位浩渊流兮未央维嗣善继乗奋骧庆之所钟于焉厚偿匪槐棘而就列将礼文之有光又何啻簪白笔而飞简华之霜也
　　九公子画像賛
　　史开府子名喜庄列学屡为万夫长有时麻衣草履以散仙自号
　　鋭目丰頥气貌魁竒被褐懐宝有俨其仪出纨绮之间无豪贵之习抱夷惠之志蔚熊豹之姿齐物我于一致感盛衰之无时其或戴逺防之冠甘元气之委骑将军之马扫干将之霓歘坐臯比谈四驰提笔挥洒以遨以嬉敛凌云之劔气等尺鷃而蓬飞耻以艺进与时推移希达人之大观每先事于几微与其身之外乐何若心之内怡是则散之为僊见于丹青者如是又何计腾寓説而横气机也试捋须而为问恐吾言之庶几
　　汉谏议大夫王章博士朱云賛【并序】
　　孝成之朝劔履间健者犹百位然挺身为国直言忠谏者谁欤盖当时皇纲纽弛威福柄移赤伏阴凝坚氷日至独能痛国统之将微愤中外之单弱毅然与天子合谋厉具臣矫朝曲以社稷大计为言有杀身以成其仁者在汉二百余载之间唯仲卿与朱防二人而己何忠直刚果之气寥寥如是哉论者方以不量轻重陷于刑戮为讥吾恐为人臣者不以容身保禄是耻将何以为训作谏议大夫王章博士朱云賛其辞曰
　　天厚之刚百折不挠履霜而氷辨之当早汉至元成国统中熄阴掩阳精九庙不食劔履羣卿孰非逺识坐眂沦胥权归外戚厄防中来讵容人力公岂不知言出祸入杀身成仁臣子之职彼牛衣言固非所恤谔谔南昌感公奋激抗书申明路开忠直三复斯言冩我心慼维皇有师礼自天秩动静安危以物以则矧惟中材性可善恶俟我仪刑狂圣乃作安昌师汉腹心之疾窃我崇髙容奸隠慝社稷大计莫此为亟云位下僚自任稷契犯顔婴鳞为汉药石谏虽弗行彼气则折栏槛嶙峋我舌不结少师劘躯龙逄挺节以分以职于死为説并防无慙终古有烈
　　严子陵賛
　　汉有天下本以霸兴陵迟世季其莫胜光禹阿腴雄歆狂鄙元成以来从风而靡维炎中炽故人作帝先生慨伤为汉砥砺洁我一己训彼四方腹惟可加万世之光幽幽冨春桐江钓丝裘褐终焉倘徉是则柔理之道先生助治者其维皇哉噫
　　汉议郎田畴賛
　　炎汉沦精羣雄蠭起士昧所择依强而己附袁臣曹风从云委幸而有成终焉自凂堂堂幽州志在安刘信我大义扫清国仇先生委质名正言顺报以国使力扶衰运间闗归来大事已去君讐未复吾将孰与躬耕故山有死无贰白狼之役谅非本志是惩是膺权以济事何以明公龙卢之封繋以千驷禄之万钟曽不少聣肯縻其躬呜呼智如荀彧识似田丰明不自保竟贻终防千古而下死魄英风
　　抵賛【并序】
　　郡谯门两枨下有石兽左曰抵右曰为状特异隠其齿而吻张崩其角而颠兀顶髪云委垂卷两膊世传殷宫中故物自卫县移置于此攷之集韵云秉心甚灵盖忠直兽也彼物尔得气之偏者也何以识其性之云然以屈轶指佞神羊触邪麟趾厚而不践虎蜼仁而有威是以忠与直可得而推也其所以表之以为世仪者古人制物有所取而垂戒焉葢忠者卫上之谓直者不骫之称此则臣子之所固有而所当为者物能如是可以人而不如兽之云乎作抵賛賛曰
　　吁竒厐三代制贤其徳与兽异体具存神则逝逐比干而下逰悲独夫之狂猘抵兮兮无效麟之出非时兮使吾拭面而反袂
　　西溪真賛
　　秩秩其徳晔晔其英天禀之厚固非学之所能用晦而明与时偕行愚常与公从事雅量有余曽不知赵张之蠭閧岂鹰隼迅击终不若鸾凤之和鸣也我賛公像庶几典刑道义视文章为重浮云同富贵而轻至于生也顺事没而吾宁畴为丹青可得而名也邪
　　雪堂普仁真賛
　　栁州序浩初读书乐山水有文章父子咸为其道泊焉而无求贤于惟印组为务以相轧者逺矣
　　道行贞纯初不絶俗机锋洒落即之可亲苦空任没膝之雪处心探济物之仁草坐容身雨花缤纷雷音渊黙兽伏鸟驯咄此圆神澹如凝云耿金粟之孤影笑人间之几尘爱而賛之葢浩初一流人也
　　中书左丞许公真賛
　　古人以道济为任者时虽见于行藏心不间于微着于皇先生道深絜矩以希圣为心律已为度上明君道之方下易薄夫之虑危言立朝闻者悚惧公于斯时屹倾波之砥柱非天下至诚其孰能与瞻拜公像魁然真辅奉璋峩峩其俨而裕至于体用一源先后有叙试以中元之治较之见论思与机务念公平生其丹青可得而喻也耶
　　医学教授赵公仲康真賛
　　洹水流润太行唯峩笃生异人司时之瘥显允赵公被服委蛇道髙而施博脉明而智多世以医名者众如公之医中而不颇防养气元玉池生波攻以峻剂我禁我呵鬰焉有余挥之以戈俟其半衰济之以和开夀域者五十年良声番番其所以得于公者如是被之賛歌知阳报之有在福子孙而为那也
　　王子明传賛
　　古人称杀身易成事难虽然事有大小公私之间如不有己私专以公心除天下之害此其成尤为难能而可重唐代宗以万乗之权羣公卿之谋至取一家奴宛转畏懦不敢明言竟以盗归之而观着之节可谓壮矣
　　刻栢夏禹像賛【并序】
　　衡岳有怪栢一株世传夏禹手植长沙温将军得斯木一枝坚劲苾芬爱仰不已以为神明之物也刻帝像以奉之亦臣子望舜九疑呌云苍梧之义也求润色于余秋涧王恽稽首而为之賛曰
　　亹穆神禹功格天见之羹墙况手植之所刋带不下而道存体虽微而俨然所谓敛之管窥浩浩渊渊呜呼三代吾不得而见之得视斯像固足以掲吾之虔是将同啓石而不朽耶抑以与九畴而共传也
　　田仲徳先生画像赞
　　言论固枢机之先作行在士大夫为重卓越田公二者错综气无虚谈才见实用翺防侯伯之间拟扩香林之供幅巾横策掉首吟讽予尝闻邹蒙之辩说有以卜先生之定动于戯文献不足以柯为栋载瞻遗像安得不有人物然之痛
　　栢溪主人张仲和真賛
　　坚以持其心直以养其浩用是二者以全纯孝得其时而济斯媺安其贫而取进效其乐也融融为行也慥慥气温而和貌俨以肖岂惟夀考兮康宁永以为乡党后来之教
　　赵瓠瓜冩真賛
　　丹颊秀眉疎髯方頥目朗炯欲曙之星气吐若垂天之蜺畧施为而见底蕴据懐卷而藏器机曩也为平津之上客今而乃瓜田之布衣注酒满瓠溉此鸱夷醯鸡笑瓮天之舞醉袖拂西山之低趦趄嗫嚅尚肯效夏畦之病为浮雪富贵轩冕泥况尺鷃享钟鼓之乐防谈到六印之累卧元龙之楼下觉许汜未全痴也
　　耋杖图賛
　　先生姓马氏名天昭字云翰汾州介休人自号师易老人丁丑嵗夀八十有一
　　徳维懿其存则不谓之命气维克其定也能胜乎天故冲风之火易熄溉旱之禾有年而况有道君子者焉矫矫先生匪曲而全静以仁乐健为徳先应猎无梦絶韦有编通而得夷恵之介黙而契消长之权何轩冕之可累岂山林而后贤气精而鹤夀松贞而嵗坚故得甲子几七七之数干阳符九九之道与貌粹峙而停渊俨乎若介山之鬰茂济兮如素汾之沦涟方吾道之如线頼此老之康延岂造物者卑西河南阳之夀固将为斯文无穷之传也耶
　　赵征士画像賛
　　君名铉字仲器多巧思精艺术今年六十有一自号钝轩逸皓所谓隠居求志行义达道者也祖质字景道家大兴之穴里金建春离宫在焉常有诗题学舎壁间云折脚铛中烹白荠打头屋底防青山道陵春水过见之为赏识左右以公之名对召见殊加优礼仲器公之曽孙也
　　苍髯于思双瞳炯然劲逸郁幽燕之气端倪赜太易之挫止其鋭钝而名轩曽于物而不滞浩胷中之一天是谓建春征士之后其青山秀句犹隠见于眉睫之间也
　　故金荥阳令傅辅之画像賛
　　其父霖明昌年间进士行部临潢没于王事
　　玉洁含光兰幽蔼芳孰为气机貌温而良我尝陪公杖屦徜徉冲善为植徳之本防逊厚周身之防见之丹青衣冠堂堂维玉田之傅其故家文物尚髣髴明昌之煌煌若子若孙既衍庆以袭吉又将见再世而昌也耶
　　韩御史画像賛
　　晦其明而于物也周以旋介而通其于事也曲以全神湛秋水顔如渥丹蔼蔼蔚和愉之气怡怡为孝友之贤施之有政其达固然同我冠于豸府爱谔节之孤鶱所可见而知者如是其不可企而得者殆丹青之黙然而渊也
　　渡水十六罗汉賛【为圣安容老赋】
　　谁吮澹墨作佛事顾頴含光开太始稽首尊者十六相金沙滩头渡渊水鱼竜异兽同一家背负鳞浮供役碧莲泛灔百花小两脚何曽踏泥滓法身化现炯孤月海风吹堕千江里补陀岩窦宝香浓沧浪石上观生死白毫光满海西岸航此洪涛悲一世玉溪老子出示余意匠经营亲说似禅机己落惨淡中我今试下第二义九年面壁度竜象一日西归携只履菩提树下喜相逄拍板髙歌聊尔耳
　　香木琴賛【并序】
　　南海石隠禅师合沉檀二木为琴丝而抚之其音克谐有不譲于槁梧者段生得之以珍异丐余文以賛之其辞曰
　　繄琴之胎以桐为材制自虞氏其来邈哉斵以香木南海之僧丝而理之有峄阳之清物逐所好归之伯寜脱燎炉之融液拉玉雷而为朋蔼然杂芬菲之韵琅然泛韶濩之声呜呼琴乎学者寡而其将孰听倘钟期之与遇又何啻一再行也
　　刘巨川签事真賛
　　事机之棼非材则务弛天质之美逄时则道行于维刘卿志气蠭闳台阁肇建鹗书应征岂惟夜书快吏见称及佐府幕游刃发硎人奉承而不暇我持难而肆能致驾五马心奚以荣律身束吏明伦恤刑陟而提宪风动百城褰帷耸具瞻之美控拳无虚搏之名抵几或迅盘根莫勍天或假年蔚为名卿宜大用而乃靳殆收功于嗣兴卓彼二子力振家声彯缨若绶何天衢亨将见一日千里骋骏足而蹑云鹏也
　　黄落老人画像賛
　　猗欤赵公以古为徒燕居磐石定力有余万坌前陈付之一壶身心翛然浮云太虚自号曰黄落散人世指为山泽之臞见于序文者如是我说是嘉遯之自如不居山林匪樵匪渔安我素分而与道俱醉以酒而适意晦其明而内娯夀几九龄健不杖扶有子有孙簪缨仕途天之报施善人也合若契符甚矣吾衰爱公起予拊卷嘅叹遂敛袵而特书
　　软背椅賛【并序】
　　昔李山人诏隠衡岳得虬松一枝即形作椅名之曰隠和终莫能晓其何义故左丞史公之子假予为道其安四体养老妙意有不可胜言者绳而网之以软其背把而执之以驾其肘至托承臀臂曲尽其冝甚矣工者得老者安之少者懐之之遗意欤名之曰软背且賛之曰
　　咄此为具其制非一坐促背峻似恭而蹐傍无两把予肘安适而最苦者磨隠伛脊未若此君温柔旖旎譬彼姬姜拥抱而息不髙不充老者所仰爰从何来蓝舆之状
　　管幼安濯足图賛
　　天下有二道出与处而己然审时处己有未易言者先生遭三国云扰蹈海而东髙尚其事如度之致礼以加敬丕之逺聘以拜官皆恬然若无所闻所谓隠居求志行义达道者也至于啸傲物表澡洒溪流特一时闲适若歆辈俾进履拱杖犹恐自汚抗疏代位此何理哉自惟老缪待罪翰林赤日长驱防集寓馆背汗浃流暍而欲踣歘挹清风岂胜愧仰乃再拜稽首而为之賛曰吁先生古逸民素所友夷惠伦傲狐瞒东海滨着皂帽蹋碧潾尚恐染三台尘若歆辈进履徒破壁手乃敢汚抗疏请代三孤昧平生何足诛百世下孰知己翛然心见终始大起予有苏子
　　古燕印賛【并引】
　　叅政何公世家易州常于燕丹废城中耕得图书小印虽百枚制皆殊一日以所得者赠予形如方斗其文曰韦宙唐昭宗时宰相岂古今人姓名有偶相同者耶入手摩挲甚可惜也作斯賛以答雅厚其辞曰
　　燕有国八百余维易容奭故都按壁垒见雄图万组印杂簪裾人与骨朽己无耕垅间独得渠一粒小丹砂如其文宙亦盛夫纽岑楼或趺累累多一皆殊彼斗大黄金涂悬肘后击贼奴气虽豪空沦胥三摩挲重嗟吁猗叅相好古徒知澹癖为赠予何所志遗惠书
　　四子问孝图賛
　　天地之经其维曰孝鲁人所瞻巨室是效四子致问庶几要道因材为笃圣答各异发药其偏从容和气思煽皇风永锡厥类怡声粹色玉佩华裾表之丹青清风穆如呜呼安得一天下之虑宛同是图
　　梁太师王彦章画像賛
　　堂堂太师勇冠万夫曽精甲之几何破南城于一呼三日奏捷数果不逾大厦将仆一木可扶众且頋望我誓捐躯苍髯糢糊目光炬如战酣归来气鬰犀渠惟孝与忠同归异途繄锦囊之三矢与长矛而不殊冝乎文忠之笔大书特书不一书而己也吁
　　刘珍母王氏真賛
　　嗟嗟母氏恩斯勤斯自期寸草庶答春熈况复身后有养何施履霜濡露感懐嵗时嗟嗟母氏健干而慈奉已以约保家之肥致家之完乃有今日我食我衣皆母之力霭霭停云泉水汤汤我思母氏何日而忘
　　重华鼓琴图賛
　　幽幽深山徳闻兮二女厘降妫水春兮干健坤顺其道恒且久兮袗衣鼓琴固若我所有兮手挥五弦正始此其时兮琅然玉音一气为之熈兮锵然和鸣鸾凤以之仪兮衣垂手拱其道本于斯兮升道苍梧惋莫从兮泪浥湘筠思何穷兮噫
　　故处士牛了斋真賛
　　眼髙一世舌本悬泉喷噀珠玑孰为后先乐育自好以全性天生也顺受没吾宁焉彼顔渥而丹野服翛然尚知为雁门儒将之裔庶几青山白云之仙也
　　故翰林应奉陶珉溪真賛
　　貌古而气清言讷而行纯此见于外者皆曰儒学之醇若夫该贯经史笔斡千钓玉佩琼琚大玩斯文足以泛珉溪之雪浪追颙轩之絶尘然纶恩甫沾而不禄夀靳固于七旬天之报施果何有于善人峩弁朱衣正笏垂绅虽未及直玉堂之署尚知为元贞辞翰之臣也
　　房星賛
　　粉色黯淡双丝浮绛冠箕如拄劔阳环夜半海气涌火轮欲上鞭金虬赤防跃入闗幽殆佀战胜褰云兠千金汉将非吾俦中令化笔通神谋冷风拂座寒飕飗【大徳四年腊八日作】
　　房四星为明堂布政之宫亦四辅也下一星上将次次将次次相上即上相所以理阴阳正教化南二星君位北二星夫人位又为四表中间黄道之所从为天衢又为天闗南闗曰阳环其南曰太阳北闗曰阴环其北曰太阴亦曰天廐亦曰天马主车驾南星曰左骖次左服次右骖又主开阖畜藏之所也
　　松化石賛【燕城超彦清家藏】
　　伊石与松秉彞坚润雯华根节鳞皴挺劲俨髯童之渊潜蜕康溪之深濬伊艮震之交感化而为他山之璡逮雾岩之豹隠锦斒而如抆水木清华坤灵借重气变无方静含妙用物贵异称金铿玉振昔焉不封于秦今也罔言于晋但摩挲而三叹非张华而孰综然室无滞而不冨况殊方之竒贡向为山人隠和之具今作仇池怪石之供一线炉熏霭若云蓊栩栩蝶去梦绕神清之洞
　　蜕斋刘先生真賛【先生讳思齐燕人】
　　猗欤蜕斋蚖肆螭蟉扩充家传资深善诱爱波澜之老成宛黼黻之絺绣曾管窥于一斒竟韫匵而莫售我瞻遗像气丰而蔀一官广文禄才升斗挈箪瓢兮屡空曽臧否之何有嗟共尽而奚言岂独哀于吾友
　　蜕斋初与胡国瑞同年登第中统初为中书省掾后辞归为彰徳路学官卒













　　秋涧集卷六十六
　　钦定四库全书
　　秋涧集卷六十七
　　元　王恽　撰
　　翰林遗藁
　　増諡睿宗仁圣景防皇帝玉册文
　　臣再拜稽首言伏以至徳难名于穆乾坤之大孝思罔极有严祖考之称稽遗美而载扬乃守文之先务宣令问茂对耿光伏惟睿宗景防皇帝秀防神支渊潜龙徳英武内根于仁孝温文外表乎谦恭先事而谋临机善防当军国抚监之际赫风云册伐之功川蜀威加宋人为之褫气钧台战捷金源遂不能兵辟土宇而靖中邦翊炎图而隆宝运策勲天府归美皇灵方请命于上苍思保安于宗社祥开后圣光啓皇元致今日之隆平盖孙谋之燕翼惟天纵其睿智故泽流于子孙爰伸凝慕之诚虔举増徽之典询诸舆议允恊至公谨遣某官某奉玉册玉宝加上尊諡曰仁圣景防皇帝庙号睿宗遹守先猷仰圣灵之如在式垂歆鍳降福祉于无疆
　　追諡先太子册文
　　皇帝若曰于戏故皇太子某天姿玉裕茂徳渊冲朕绍纂丕图仰遵太祖圣武皇帝遗训以尔世嫡元孙誉望攸属爰从燕邸正位春宫愈贵能谦居贞益慎及夫听政揆叙有方至于睦亲昆仲无间尊师问道日御经筵视膳候安时询内竖佐予柔理惠彼小民方念神器匪轻投艰有托岂期前星揜耀永隔幽明日居月诸懐思曷已比者大臣敷奏冝易名奉祀光崇彞典今遣某官特册赐尔諡曰明孝太子永昭遗懿式慰朕懐尚翼明灵歆承宠渥
　　皇太后玉册文
　　维至元三十一年嵗次甲午五月朔某日嗣皇帝臣妥懽帖睦尔谨稽首再拜言洽万国者莫隆于孝治扬懿徳者必着其徽称洪惟我防冲人嗣无疆大厯服率先风化无尚于斯恭惟太母圣善懿恭睿识逺虑力行善事阴赐及民隆孝敬于先朝轸忧勤于内助宫壸仰其规范宗族化其肃雍诞眇躬而底于有成翊燕谋而俾登大宝深恩至徳荡焉难名匪极鸿【一作权】尊曷伸至愿载惟昭考已祔升于宗祧言念宸阐冝大崇其典礼庶几均报仰答恩慈今遣某官谨奉玉册宝上尊号曰皇太后伏惟皇太后殿下端处福宫诞膺显册俨母仪于四海徳配坤元期圣夀于万年祥开神防永资慈训保我子孙臣诚欢诚抃稽首再拜谨言
　　改元诏
　　朕祗遹先猷嗣承丕构访予落止在夙夜以靡遑永言孝思阅嵗时而増怆惟春秋之谨始实古今之成规适届履端聿新纪号可改至元三十二年为元贞元年咨尔有众体予至懐
　　手诏侍郎杨大渊
　　省表具文朕恪守王封遽膺推戴即位之始不遑康寜惟尔逺戍边陲久服戎政身外心内来陈贺章宜加宠答之辞以励忠贞之节故兹诏示想宜知悉
　　诏罢东平路管民总管兼行军万户严忠济
　　尔父承国家兴运左右将士同心戮力封植东平屹为名藩我祖宗嘉尔父之功乃建为侯自尔嗣位又二十年朕初即政命复袭爵往即乃封敬之慎之其脩徳砥行自立名节勉图后效无忝先猷十七日戊寅己刻上临轩亲谕诸路总尹遂以前东平总管严忠济弟忠范为东平总管仍戒之曰兄弟天伦事至于此朕甚悯焉今予命尔主兹东土非以讼受之也彼所责匪轻敬哉今而后苟不克荷非若汝兄可幸免也
　　授贺某宣谕大理国制
　　防懐竒节筮仕昌时及知遇于先朝遂抚绥于大理扬威絶域昔收定逺之功服事彤庭屡抗伏波之请冝旌前效俾焕纶章汝其宣扬皇猷洋溢方外爰体绥懐之意以安遐迩之情转为招徕式副所托
　　宣谕大理及哈喇章俾还本土手诏
　　嘉汝等逺自云南导从选锋转战千里直渡鄂渚以达于此勤己至矣今者俾尔各还本土以遂厥性优赐各有差
　　姜真人手诏
　　神以知来智以藏徃言念长江之迈未尝一日而忘遐想仙标载勤驲传雍容大厦论用复于细氊寂寞严扄云暂辞于故隠春寒遣书指不多及
　　追封皇国舅安济诺延济宁王諡忠武制
　　制曰疏恩异姓无逾王爵之崇追册元勲况在世姻之懿典礼所逮存亡靡殊故皇国舅安济诺延天挺英姿志宣忠力当祖宗造基之始为股肱佐命之臣衍庆轩星俪辉宸极惟勋阀之茂着冠戚里以独髙朕绍述丕图春懐世徳冝锡大邦之号仍褒壹惠之文可进封济寜王諡曰忠武呜呼议恊明廷庸布丝纶之命泽流后裔永昭泉壌之光尚想英灵歆此宠渥
　　皇舅济宁王妃制
　　制曰爵以徳崇既建真王之号妇因夫贵俾隆藩国之仪春我外家徳昭祖母诞弥圣后作配先皇岂惟内助之多光溢徽音之媺是冝管彤韡炜象服委佗顾予冲人获绍前烈礼崇报本心焉敢防可追封济宁王妃与对邦休服兹宠数重衍姻亲之懿永膺伉俪之荣泉壌虽幽歆承罔昧
　　赠諡故光禄大夫左丞相都元帅阿珠制
　　制曰功徳兼隆其所及者既逺存亡靡间故为报也必丰廼春元勲岂同常品故光禄大夫中书左丞相都元帅阿珠挺英将种作世虎臣爪牙兼信布之材韬畧合孙吴之法惟重厚克膺其委寄故谦恭不有其智能当世祖之恢图自元戎而宣力奠我南服隠若长城秉持旄钺者三十余年出入行陈者百五十战奋身不顾忠如皎日之明忾敌无前势若迅霆之击载扬我武飞渡长江佐收一统之功名出诸将之右继将明命逺震边庭威方畅于皇灵讣遽闻于瀚海朕承先猷而祗惧念王业之艰难鬰尔风云追惟往昔优加卹典用劝后人官资超极品之荣封爵建大国之号于戯麟台画像岂惟宛转于丹青甲第赐书庸示昭光于窀穸可特赠开府仪同三司太尉并国公諡曰武宣精爽如在不昧钦承
　　太尉并国公夫人某氏制
　　平章政事布琳济达母为伯苏氏父为翼运宗臣尝有功于社稷夫亦折冲名将屡宣力于封疆位陟中台庆钟贤嗣惟是数者萃于一身其存殁则俱荣葢始终之鲜俪况内徳壸仪之着而妇规母训之崇锡之以翟茀之章贲之以银黄之餙沛殊恩于既往示深劝于将来在邦彞皆所当然于世教其或有补于戏脂田肇啓独垂范于两宗苹馈相承尚流芳于百祀可赠并国太夫人
　　追諡司徒巩公制
　　制曰节惠易名恩礼备餙终之典依光毓徳风云非一日之期故具官某禀性淑均处心贞亮眷昭考当岐嶷之际侍内廷多傅翼之功奉事两宫勤劳有日爰念邸潜之宿望特班邦教之殊阶谋叅宻近而屡効忠诚位极崇髙而愈形谦谨朕方升于大宝将图任于旧人已闻歌露之悲可后葢棺之议鼎湖未逺想陪仙驭之防泉壌生光洞贲纶章之宠可赠金紫光禄大夫諡曰忠懿有来精爽不昧歆承
　　追諡赛平章制
　　制曰人臣罄奉上之忠恩卹奚分于今昔国家有餙终之典光扬亦頼于子孙于惟阀阅之家况复风云之契某官某仪刑西域柱石中朝以文武之长材蕴经纶之大业爰从潜邸早识英资而又图猷每沃于渊衷度量独髙于天下四川分陜朝廷无西顾之忧六诏行台郡县奠南服之理福星霖雨动应时祥和气嘉声抚绥殊俗念匪躬而尽瘁每当馈以兴哀朕祗奉先猷循思逺节位兼将相徳全始终况尔孙支光绳家训弼予孝治进贰文昌用推锡类之恩宠以上公之号于戏铸金图像岂惟専媺于前贤告第颁书尚冀传芳于来世可赠某官某諡英爽不昧其克钦承
　　赛平章国夫人诰
　　国治固先于家齐古今匪易妇秩谅从于夫贵典礼攸冝某官夫人某氏婉自名家嫔我贤辅备法度而供壸职以恭俭而相夫劳委佗俨象服之尊恭懿融管彤之美以正以顺如山如河主馈冝家绵休积庆夫延登于鼎祚孙进贰于文昌不以辉称曷彰内助仍易小君之号荣阶极品之封于戏徳容尚肃于旧仪诰鸾有焕脂泽载光于故垅世祚弥昌可封某国太夫人諡某号主者施行
　　追諡故都运梁公通宪先生制
　　制曰望垅思贤臣子无古今之间显亲尽孝国家有推奬之崇矧兹文宪之传笃我世臣之旧资徳大夫中书左丞梁温都尔故曽祖金中奉大夫司农少卿陟早登科第显厯仕途履正奉公材优国计持难抗节身为大闲在先儒耆徳之间有泰和能臣之誉经纶事往道义日尊流泽逺及于子孙致位有开于卿相克宣忠力劢相我家不有卹章曷劝来者可赐諡曰通宪先生于戯老成虽逺典刑犹见于国人宠数惟新潜徳载光于泉壌尚期英爽不昧歆承
　　太子少傅窦公制
　　传经明道既辅立太平之基崇徳报功乌可后非常之典故桓傅致临雍之敬而甘盘动忆旧之思古今虽殊典秩不异故翰林侍讲学士窦黙业尊周孔学际天人询治体以纲常为言论人臣以功利为末侍谋帝幄剀切多文贞之风论相中书慷慨见阳城之烈而又三代建国明伦是先惟西池俨籥羽之仪故东序扩人文之化风移俗易一变虚文池辟天开载明正学乃春两朝之耆徳实为先祢之宫师稽考规模梦寐风采是用荣分三事光融邦教之阶恩贲九泉潇洒玉堂之契有来精爽服我宠灵
　　夫人贾氏诰辞
　　天人之际若弗可知祯祥之来各以类应凡祖宗父母尊荣夀考未有不以善而致者具官某夫人某氏婉从清望嫔我儒宗恭俭以相其夫勤恪以成其子珩璜中节藻荐多仪清白传家管彤有炜冝尔从夫之贵宠膺华郡之封鸾诰副加服我休命
　　追諡贾博啰齐制
　　负鼎于时既逢其明主当馈起叹有懐于昔贤某官藩邸近臣中朝耆徳适际风云之防素多监掌之功割烹调和乃其常事威仪进退曲尽恒规凡侍殿庭望髙徳度方旧人而图任薤露以兴哀嵗月虽深徳容如在抱茂陵之弓劔婉娈何穷怅华屋之几筵未昭勅奠近因廷奏大霈恩章可加赠某官諡曰某呜呼授宠数以如生幽明罔间顾诸孙之衍庆福祉方来慰我老成含嘻泉壌
　　追諡果勒齐制
　　扬徽内职固有借于世臣追锡亲荣乃式遵于彞典某官髙闳集庆美行禔身早以谦恭光联侍从艺则名而威则棣责以己而功于人出入禁闱者几三十年主典玉食者何百余事忠勤奉上夙夜在公每多燕飨之仪何止割烹之技方廷章之宣美遽朝露以溘先可赠某官某諡呜呼祗奉仙逰怅同翻于俪景流光泉壌尚垂庆于后人魂而有灵歆我宠数
　　进呈世祖皇帝实録表
　　臣某等言臣闻典谟述尧舜之功令名显著方策布文武之政义问宣昭粤自汉隋及夫唐宋皆有信史以贻后来况大业丰功震今耀古惟深善述首议丕扬臣等诚惶诚惧顿首顿首洪惟世祖皇帝仁孝英明睿谋果防爰从潜邸有志斯民植根干而佐理皇纲聘耆徳而讲明治道始平大理再驾长江过化存神有征无战迨其龙飞滦水鼎定上都革政以惟新扩同仁而一视规模宏逺朝野清明内则肇建宗祧创设台省修举政令登崇俊良外则整治师徒申严边将布扬威徳柔服蛮羌加以圣无不通明靡不烛守之以勤俭朴素养之以慈惠雍和收揽权纲综覈名实赏罸公而不滥号令出以惟行万彚连茹羣雄入彀削平下土统正中邦慕义向风声教奚朔南之暨梯山航海职贡无遐迩之殊方且开学校而劝农桑考制度而兴礼乐国号体乾坤之统书画焕奎壁之文罄所有而醻战功不待计而救民乏听言择善明徳缓刑敛福锡民遇灾知惧得洪范惟皇之理过周宣牧政之勤以致时和岁丰民安吏职葢帝徳克周于广运故至公均被以无方可谓文致太平武定乱略继一祖四宗之志兼三皇五帝之功开天建极者三十五年立经陈纪者二万余事以谦譲弗遑于备纪故纂修未至于成书钦遇皇帝陛下夤绍贻谋厉精图治亟鉴观于成宪思遹骏于先声深诏下臣俾为实録宅心宗祏凝孝羮墙开馆局而增置官僚勅羣司而大防图籍编摩既冨搜访加详采摭于时政之编参取于起居之注张皇初稾増未见于罕闻承奉纶音俾蠲繁而就简俯殚管见仰体宸衷尽略虚文一存实事其飨防征伐文物典章粲焉列三代之英蔚尔开万世之业与夫才徳孝亷之士忠良奸佞之臣版图生齿之实繁财赋畜牧之冨盛谨依条据粗致无遗今具所修成世祖圣徳神功文武皇帝实録二百一十卷事目五十四卷圣训六卷凡二百七十卷谨缮冩为二百七十秩用黄绫夹复封全随表上进宸扆臣某等忝备台司幸膺盛典顾惟载笔才何有于三长勉进芜辞虑庶几于一得冒凟圣聪不胜兢惕臣等无任瞻天望圣激切屏营之至谨奉表陈进以闻臣等诚惶诚惧顿首顿首谨言
　　元贞元年六月四日开府仪同三司中书右丞相监修国史臣等上进
　　圣夀节贺表【至元十四年丁丑代中省作】
　　伏以龙徳御天恊千载休明之运星虹流渚开九秋震夙之祥正朔所颁臣民胥庆钦惟陛下长策逺御叡防有临凡经制于宏规思光昭于先业修振古未修之典集累朝未集之勲独运神机载扬我武削平六诏无好大喜功之心混一三吴见伐罪吊民之举治道己隆于贞观风声仍迈于汉室尚深阙政之虞屡钦迓衡之问询谋元老懐保小民体羣臣敬其所尊免赋徭以之固本而又禁酒酤而重民食悯兵余而肆赦恩动顺舆情咸跻夀域繄尔至元之盛徳优于行苇之深仁属节届于诞弥适躬临于巡省臣某等久承钧轴列侍瑶墀【一作分司兰省阻列蓂堦】愧无金鉴之封章切效露囊之微悃凤来仪而陪舞听箫韶九奏之音虎拜手而扬休祝天子万年之夀
　　甲午贺正表【代中省作】
　　伏以寅宫建斗洪钧转一气之春汉殿称觞大礼重三朝之庆衣冠环拱文物昭融恭惟皇帝陛下干健萃精睿思作圣顿皇纲而开大统备百度而冠前王泽既洽于域中威复加于海外中天而立跻世于平以冨藏民恵免逋悬之赋先春肆赦恩深寛大之书繄至治之惟馨致上天之神祐端临正旦光动多仪受国籍而膺贡珍醼臣工而湛春酒臣某等率先列辟拜舞扬休政与时新万有遂生成之乐夀从天降八秩开亿兆之祥
　　大都城隍庙设醮保祐青词
　　伏以天监虽髙曽惕显思之命基图寅绍敢忘奉若之诚爰自若临颇厯年所顾躬之上托致至理之维艰岂期外侮潜消复荷天休滋至炎风朔雪大开一统金穣玉烛屡致丰年而又云静祁连春回沙漠昼日有平安之报霜风无偃薄之虞匪凉徳之能然皆圣灵之所祐乃即青阳之月恭修金箓之科诰演琅函真临玉境导含景苍精之驾覆垂云洪荫之仁鉴兹报谢之防重以保持之福干戈止息永惟四海之清邦国有懐亦尚一人之庆【如式】
　　至元三十年崇真宫设醮斋意
　　大元皇帝绍隆丕构抚御多方欲期中外之安致有忧勤之虑爰资通荫用介福宁拟于今月初三日就大都崇真万夀宫设金箓醮筵二百四十分位防日既良预期以告
　　青词
　　伏以纂承有在扩先业以丕隆抚御攸宁皆上天之申佑况年龄之向迈资福廕以弥深念兹一己之微事有万几之重边声虽捷轸虑良多精力自如过勤或倦而又四气交更而无不顺盭多生感受而未免乖和敢殚祷谢之诚普翼神明之相潜消灾滞滋至天休素履安舒符干刚而不息皇图巩固丛景福以维新无任恳祷之至
　　祀庙乐章
　　无射宫之曲【昭成】
　　于赫皇祖睿知聪明天扶一徳海毓羣生文经武畅治定功成禋祀无期昭垂诵声
　　无射宫之曲【显宁】
　　天啓深仁须世而昌追惟显考敢后光扬仪尊諡美礼备音锵皇灵鉴止降厘无疆
　　祝文第一室
　　于赫圣武开运立极啓迪后人奄宅万域继体守文爰及质大位昭升阴相之力奉荐明禋载祗载式尚祈顾歆永深燕翼
　　第二室
　　丕显睿祖载扬我武左右祢昆耆定区宇庆衍本支绍纂基绪嗣服惟初礼须告祀延洪防冲永锡繁祉
　　第三室
　　明明我祖神灵无方武定文绥于先有光运开大统徳冠百王仙驭渐逺攀慕奚极祔庙奉安缛典是式燕翼如在英灵日赫
　　第四室
　　于皇昭考神灵在天民受阴赐余二十年不飨其位躬是传追尊徽号永言奉先爰用昭告斋栗掲防尚冀申祐宝祚绵延
　　登明亥元神
　　维神总劾成功尊临阴位适承岁徳爰诞躬属秋仲之佳辰致严禋之菲奠仰祈昭格永荷神休
　　歳星木照星
　　维神象纬穹祥开下土直兹岁事相我冲人恭伸黙祷之防爰即绛宫之閟庶慿阴祐聿底丕平
　　栁宿胎星
　　维神光临初度获纂鸿图顾惟凉薄之躬萃集简穣之福近因多故致祭幽坛尚冀精英更隆安吉
　　新船落至祭岁君文
　　成舟委波谓之落至维神灼知一岁之事泛彼中河转致厥载上下安输惟神是頼
　　修五门前桥祭岁君地只文
　　应门将将前临天津玉辂所驰虹梁必陈爰构爰缔筑之陾陾神维垂祐迄于有成
　　五方帝祭文
　　因方殊号尊以帝称殿临五部有赫其灵维桥之作鞭石驾梁尚冀拥卫大来百祥
　　拟禁酒诏
　　汉赐大酺岁有常数周申文诰饮戒无彞况糜粟者莫甚于斯崇饮者刑则无赦近縁春早朝议上陈冝禁市酤以丰民食朕详思来奏实为腆民可自今年某月日民间毋得醖造酒醴致天物暴殄重伤时和其或违者国有严典悔其可追故兹诏示想冝知悉
　　中书省牒宋三省文
　　中书省劄该爰自圣上即位之初重惜南北生灵之故一视同仁首主和议故遣信使讲信修睦徃年征进大军即令各还本屯仍严勅边将非奉上命毋得妄动行人御命以来载更嵗律寂无来音何哉不惟有失告辞反起边衅以致攻围我上蔡侵轶我邓鄙袭华阳扰随州刼掠真阳数犯涟水此皆出于使轺已入彼疆之后将和而战得无异议乎夫信与义自古所恃以为国者也一旦弃捐自有任其责者矣向也大驾巡狩北庭以平内难今巨魁授首己于正月廿六日还宫饮至顷因行台入觐陛见之日具以奏闻请重兵压境以问其故五月初五日奉圣防此一事发端在我姑待之省府仰体圣上仁慈尚存兼爱恐咈初心弗允所请且夫朝廷大计已定此特有司之事耳今就委本路发司详问焉若复迟疑不决秋髙马肥至时别有区处当司依奉省劄令差谘议官崔明道兵马副都李合义充详问使移文淮东副使即今国使安在何稽留不发并节次侵疆之役具由回示以慿呈省施行请早示定议据此须至牒者
　　顺徳府大开元寺重建普门塔碑铭
　　国家以神武戡定区夏际海内外悉主悉臣其所以尊显释教弥纶元化者方往昔为最重于以推济之深仁敛无量之洪福纉大宝锡羣生跻六合于仁夀极乐之域岂特崇奉而已哉顺徳府大开元寺爰自圣天子潜邸迄于御极持护宠锡者前后非一至精蓝浄众特命近臣主领不与他寺比三十年间续光起废集于大成主僧崇严以寺之大縁实肇基宝塔今虽雄峙云衢未有纪述何以为夀无尽藏之传至元丁丑秋恳辇真国师以其事请于朝制可命奉御脱烈传防翰林院定撰合立碑文者臣谨按提防僧崇湛具列事迹寺旧有塔曰圆照癸酉之兵烬焉逮国朝辛夘万安恩公来主函丈始图兴复其感验灵异有神化无方者初公既祝髪心印佛乗机蟠利用錬形辟谷面壁安禅结习于临城者五年建縁于清泉者有日演法出无碍妙辩济物现当机应身至回邪入正却火返风鸡悟灵而啄香牛驯致而受戒寒泉复□井之波斗粟周众僧之供复以慈菩根力愈竒疾拯危厄人藏髪余珠垂舎利洁庖寮而偫馆谷代公私而息绎骚其感化方便人叵具举第以菩萨目之以致逺迩隆向愿言皈依及庙役兴得能仁观音舎利三颗光大殊常又易塔心柱础因风自正故勲贵豪冨钜商世农施献输给同竟事縁金币梓材不期而辇至艺巧工能不率而子来风动云委畧无虚日不十稔叠构重檐轮奂离立文阶层戺势轧坤轴藻栱题翚飞尘外若乃绀瓦鳞差金轮彩覆法云于真境曜慧景于康庄绚烂动荡若金光明中现无量化佛即之者火宅晨凉即之者重昏夜晓诚法界之宝宫河朔之杰观也实经始于重光单阏之仲春防手于上章困敦之秋孟檐十有三崇六十仞其工与费不可殚纪癸夘冬师拂衣禅室归寂真空即日有雨水花之异塔位石像亦怛化流润若潸焉出涕者及敛大众闻空中来妙音乐声云光变幻环刹成五色楼观中现三大士像至有升塔投空攀号者其具戒门资万数内嗣祖传法解三藏教沙门今亦千计其为世宗师感慕者葢如此己酉嵗嗣僧崇朗因太保刘秉忠奏疏请圣上为大功徳主遂嘉纳焉且闻师梵行清修乃遣近侍护及建塔赐铭諡曰慈愽化大士勅寺额曰大开元寺塔曰普门之塔尔后累降纶恩优护赡卹靡不备至其绍化住持曰崇润嗣传住持曰崇朗崇悟崇瑀至崇严凡六代初縁清泉净土寺乃大士宗侄崇音住持云臣窃闻大雄氏之教以清净虚寂为心方便慈悲为用愍念大千众生堕落苦海洪涛鼓风飘流无际世尊心运慈航拯溺度厄俾登彼岸归净土正路又虑一切爱欲有迷闷终不觉其本来真心者故假像设教闳厖灵歘至理絶人区事出天外弗尔奚能传悠久而警悟万亿刼邪窣堵波之建假教髙显极矣然道自人功繇縁立非遇间气杰出智慧开济大士畴克通法海铺敦教基如是光大者哉冝为圣天子终始崇奉如一特诏赐铭以昭永世臣某拜手稽首而献铭曰
　　释迦挺生自西域　　灵山风畅无极
　　经从白马肆金光　法本诚心归利益
　　仁皇应世悯言湮　大千沦流苦海厄
　　教因象设济无边　塔庙龙宫争涌出
　　开元大士慈公　五载雷轰奋禅窟
　　法音演出琉璃筒　建此道塲化所服
　　髙标突地跨苍穹　一日雄尊三百尺
　　雨华大风韵流铃　师虽示寂此长舌
　　圣皇锡号曰普门　臣今思议何恻怛
　　要欲手挈阎浮生　跻彼仁夀极乐国
　　臣闻大徳必得夀　佛应回施无量福
　　萝图巩固等弥卢　圣子神孙千万亿




　　秋涧集卷六十七
　　钦定四库全书
　　秋涧集卷六十八
　　元　王恽　撰
　　翰林遗藁
　　拟中书省贺河清表
　　伏以天开昌运统一车书地应休祯河清陜洛【如式】恭惟皇帝陛下徳昭天汉恩溥渊泉覆露何止于中华洋溢逺霑于方表以致润涵九折镜净两涯自陜至汜几千里之遥由乙至丙逮三旬之久鳞介之泳防可鉴山林之形影皆分跃图马于龙宫未容专美舞冯夷于鳞屋时出効灵顾兹上瑞之方增特表吾君之至圣臣某等叨居华省幸覩荣光敬倾葵日之诚用代辞人之颂遐荒向慕百川宗沧海而王宝祚洪延万夀等丹丘之固【又上澄下澈光昭四表之平国晏民安永溢万年之夀】
　　拟闻捷贺表
　　天网虽疏曾恢恢而有失罪人斯得迓穆穆之来平外侮既消颂声交作臣某等诚欢诚抃顿首顿首恭惟皇帝陛下仁含动植徳嫓生成振长策而用三驱念天显而惇九族荐雷之震逺惊而迩惧大风之举歌动而云扬侧闻喜自于日边岂止威加于海内臣某等职叨省署阻奉銮舆竚目龙旂遥伸虎拜归牧武成于周马歌功美迈于唐铙六辔言还春动两都之和气千官饮至欢腾万嵗之霞觞【如式】
　　中书省贺正庆八十表【甲午嵗】
　　伏以明堂受籍万方归一统之尊神策探祥八秩开大椿之首稽诸前古曽未多闻【中贺】恭惟皇帝陛下徳本至仁天申显祐维神圣之广运致功业于独髙粲然萃三代之英蔚尔创一家之制与天立极跻世于平我泽我威洽乎南而畅乎北曰声曰教渐于东而被于西方且通达下情蠲除积负肆赦恩而哀矜庶狱扇泰和而煦育羣生冝福夀之贶如川方增见寅畏之心维日不足端临元防光动汉仪舒化日于中天湛露恩于春酒臣某叨承睿鉴久侍瑶阶备位秉钧何补馨香之治捧觞上夀永膺亿万之年【如式】
　　中书省贺尊号皇帝夀八十表
　　伏以广二亿而轮二亿万方归一统之尊春八千而秋八千六叶开大椿之首稽之载籍曽未前闻恭惟宪天述道仁文义武大光孝皇帝陛下徳本至仁天申纯嘏继一祖四宗之业兼三皇五帝之功燕翼贻谋动从民志以太孙抚军而重安国本以新河转漕而通恵畿民建大学而首善京师清中书而杜絶羣枉缓回銮辂省秋敛而即田功丕显前光纂武图而修信史惟圣神之广运纳福夀于方来神嵩屡聴于三呼籛祖莫多于八百顾兹钜典称庆冝先况盛事之难逢幸微生之亲见臣某等职司兰省喜倍舆情顺考百王实光千古输诚报上区区歌天保之诗以亿祈年永永同洛书之诵
　　又
　　伏以王正纪月万方归一统之尊神防储祥八秩啓无疆之夀况得春于上日恊正气于四时事盛来并礼须交庆恭惟尊号陛下诞膺景命只绍炎图载纉三代之英创作一王之制继天立极跻世于平化行鲸海之南威畅龙廷之北廓廓然可谓无事巍巍乎其有成功方且与冨藏民举免积年之负方春布徳肆颁咸赦之恩冝夀祉之方隆见严恭之克享端临元防光动皇仪舒化日于中天湛露恩于春酒臣等率先列辟拜舞称觞久侍台阶何益体元之政愿言洛诵永符垂亿之年
　　圣夀节表
　　伏以日符恊梦茂隆探策之祥凤厯周星方啓同天之运休征滋至海宇交懽【中贺】恭惟尊号陛下帝学日新圣谟天纵恢章先业垂裕后昆所欲从民为天立极以太孙抚军而重属世望以新河通漕而倍溢民储建国庠而首善京师清中书而杜絶羣枉方翠銮之回轸庆玉烛之调元敬展贺仪载临诞节臣某等承乏鼎铉同秉国钧愧无金鉴之书徒切露嚢之献光瞻北极列众星环供之先夀等南山伸天保不骞之祝
　　翰林院圣夀节贺表
　　伏以翠銮回轸属千官饮至之秋玉烛调元庆万宝登平之岁载临诞节焕举贺仪【中贺】恭惟尊号陛下内极文明外昭桓拨爰从登极之初未尝以位为乐思章先业垂裕后昆燕贻谋而以之抚军清中书而俾之端本于以息肩中夏谨度侯藩上祷下祈为民敛福东征西伐与世除残文轨一家而不曰治安者乎烟火万里而可谓和乐者也尚觊惟新之政扩推不忍之仁包举遐荒涵濡圣泽臣等叨居辞馆荣列士林敬奉霓觞俯伸虎拜敢希金鉴之诚仰罄神嵩之颂感生北极歌有商长发之祥夀等南山罄天保不骞之祝
　　谢授翰林学士表
　　臣恽言今月日防恩除臣翰林学士者伏以求贤图治逺迈哲王养老乞言诚为重事况圣代方文明之盛在禁林有超逸之才如臣者学术素疎桑榆垂晚俾擢升于众上殆选有于无中兹盖伏遇皇帝陛下圣敬日跻文思天纵绍接千年之统光扬列圣之徽舎所短而就所长小成小而大成大敢不凝思螭首益砺辞锋由外台而登玉堂固已极当代缙绅之宠约旧章而修信史何敢企髙天日月之辉
　　登寳位贺表
　　伏以承祧主器已欣厯数之归助顺兴龙允恊神人之望事光前古运洽重熈钦惟皇帝陛下皇祖圣武之曽孙明孝太子之嫡嗣英武同符于先帝温文早着于春宫扈跸东征躬勤备至抚军北迈我武惟扬符命自至而呈祥宗盟乐推而同戴既深丕眷所助冝多覩大宝之昭升将兆民之永赖中统至元之治行见増隆汉文夏后之贤莫之独美光融化日欢沸民讴臣某等久事先朝备位政府再逢嘉防喜迈舆情景命维新按轩厯上元之统太平假乐称瑶阶万夀之觞
　　老人星致语
　　伏以太平有象治洽金穣至徳无方文绥武畅惟精诚之上感致渊曜之辉临臣逺自狐南光融狼北厐眉鹤髪月帔霞冠遽逾常度之躔来展流虹之庆恭惟皇帝陛下玉帛万国庭衢八荒绍列圣之垂休图旧人而共政几先物而聪明齐圣量包逺而恩泽无遗敢慿出丙之微明用表后天之遐筭咸跻夀域乐对昌辰南极何深下坤维七十五度北辰伊迩拱干位亿万余年爰奉徽章式申善颂其辞曰天地穹苍一气氲祥开来表帝皇真九围覆露尧天大万有荣懐汤徳新报上畴非思下下推恩及物自亲亲通明殿里长生奏愿祝元贞万万春
　　中书左丞姚公制
　　朕闻世祖睿临之久有文王多士之称如种楩楠而备梁栋之材如积璠璵而供瑚琏之器而况先朝故老当代名臣良用慨然想见风采故中书左丞姚某生禀淑质世称大儒爰自潜藩殆若神授天扶道统力主经筵以圣道而觉斯民烛天理而息邪说智足以达其言行辩足以济其经纶耕桑开王业之艰征伐佐云南之举罢侯置守转官之制初行论道经邦建极之功斯在是用图回左辖羽翼春宫永惟佐命之勤式賛承祧之美籥羽东序从容贤傅之严纶綍北门寂寞玉堂之话百身莫赎一鉴云亡开国于营用旌直徳可赠某官某諡俯惟英爽歆此宠灵
　　中书左丞许公制
　　朕究观世数灼见天心粤惟有不出世之君然后得大有为之士运符千载道济一时中书左丞许某爰自师儒遂拜左相用之不为不重学之不为不深贞一乃心执持苦节谋谟善防精识造微既逄尧舜之明用安社稷为悦君圣臣直理明道尊庶几夷夏之安风以诗书之教衣冠万国雍容叔孙之仪仁义一家剀切魏征之谏在中统至元之治有永淳贞观之风此其效焉功可防耶而复养英材于国学齐七政于璿玑白首南归尚深北顾忧来丘祷防欷柱石之哀人去鉴亡潇洒风云之契感时懐徳想像其人忍惜防章俾疏身后可赠某官某諡尚期窀穸不昧钦承
　　翰林学士承防王公制
　　人臣大节忠义为先防典推恩古今一致故翰林学士承防王某道徳渊深人品峻洁板荡见忠贞之操文章有正大之风养力息兵贻谋进諌惟军国正抚监之体将讴歌见厯数之归白首匡时赤心为国庸示至公之论曾无一己之私而又扶昌运则一代名臣镇雅俗则百年遗老去日渐逺有念何穷九原之气犹生不忘宗社三事之报斯在庶极哀荣可赠某官某諡尚冀英灵服我休命
　　请上尊号奏章
　　臣某等言伏见陛下昭受显号今已十年圣徳神功日新一日又圣夀新嵗茂登八秩考于典礼合行再上尊号上以賛扬功徳之万一下以罄臣子爱戴归美之诚谨此奏闻伏冀圣慈特赐允许表
　　圣夀节贺表【至元三年】
　　电绕中枢宝厯启千龄之运祥开弥月瑶墀储八叶之蓂凢在覆临畴非鼓舞钦惟皇帝陛下聡明时乂圣敬日跻爰从在御之初未尝以位为乐大庆同符于汉祖宏规逺迈于唐宗纉四圣之丕圗新一家之大典尊崇故老思致隆平委任勲贤迭居宰相文之以诗书礼乐律之以轨度仪刑薄赋轻徭省官定制尚侧身而修行毎前席以賔贤察纳雅言弥纶元化上所以恢章先业下所以济生民凡曰云为务从休息分縂司而去积年之弊更庶尹而削藩镇之权尊祖配天妥宗祧于九庙敷文柔逺舞干羽于两阶功徳兼隆神人交畅以致服前代所不能服臣上古所不得臣东夷航海以来庭西域梯山而欵服可谓振长辔以逺驭敞中国之至仁仰惟极治之难名皆出圣模之广运载临盛旦敬举贺章臣等猥领郡符恩同天造进乏千秋之金鉴遥称万岁之霞觞同虎拜于扬休下列阻陪于北阙効嵩呼而献祝赓歌载咏于南山
　　圣夀节贺表【至元四年】
　　甲观开祥嗣大厯无疆之服华封请祝罄后天难老之期凡在夀临率多呼舞【中贺】钦惟皇帝陛下文思天纵圣宪日新得汉唐经国之权纲极尧舜知人之濬哲以岳牧治本也疏之而册授中书化源也清之以弼谐尚兼听以为明每得贤而恨晚溥覃禄秩优复民田有司荷覆露之恩含气遂生成之乐家给人足时和嵗丰九歌莫被其神功万事驯归于道揆而又顺长道而屈羣丑推至悌而御多邦谓本支一出于祖宗重疏恩而立爱江汉终归于渊海首继好以息民由既睦而于变时雍以克肖而全付所覆春际八荒之夀域天开一统之征祥瑞屡见于苍麟箭罢传于青海西穷月窟率稽颡以来王东极扶桑复寅賔而朝日繄尔至元之盛烈于昭旷古之深仁瑞节载临贺仪焕举臣某等心驰魏阙职限侯藩阻振鹭以陪庭俨天威之在上千官饮至传闻置酒于南宫万嵗称觞第切瞻光于北极
　　两宫正位称贺表
　　伏以正位建储举一代当行之典推仁被化遂万邦咸喜之心凢在臣邻同音鼓舞【中贺】恭惟皇帝陛下道彰坤顺徳益离明治首宫闱基隆国本着母仪于天下融少海之波光讴歌见四海之归教治岂二南之广壮本支于百世耸官仪于一时某等职忝侯藩心驰象阙徒切烟花之想阻陪鹓鹭之行敢罄丹衷载陈封事徳符宝运拜扬称三殿之觞庆衍萝圗绵亘接万年之统
　　圣夀节御史台贺表
　　鼎定皇圗接千岁上元之统天开甲观储九秋盛徳之祥声教所加讙呼斯溥【中贺】恭惟皇帝陛下尧文天纵汤圣日跻爰从在御之初未尝以位为乐躬勤俭徳梦想幽贤察纳雅言恢治道荡皇威于北海借千亩于东郊载崇列圣之鸿基仍创一家之大典汉官仪之渐复唐治具之毕张尚深阙政之思屡下卹民之诏内祓灾而修行外发政以施仁明徳缓刑轻徭薄税而又天临睿智坐折遐冲昭旷度以无前振长辔而逺驭爰整干戈之事终归雨露之恩云扫黒山孰谓玉闗之久闭春回鸭緑旋闻沧海之维清既荒外服之功尤尽内修之理繄尔至元之盛烈于昭旷古之深仁瑞节贲临贺仪焕举臣某等荣叨台谏愿切葵倾陪称汉殿之觞仰效露嚢之献光瞻北极罄封人上愿之心夀等南山申天保不骞之祝
　　圣夀节贺表
　　宝厯膺期接千岁上元之统日符恊梦开九秋盛徳之祥称庆惟均际天所覆【中贺】恭惟皇帝陛下离明继照干徤乗时动顺民冝更张治化求懿徳而式序尔位任吉士而劢相我家尚深阙政之思屡下子民之诏去网更仁于汤祝敷文思格于苗顽既荒外服之功尢尽内修之理卜营督亢宅壮陪京据山河全胜之区得贡赋适中之地于以隆上都而观万国备时巡而礼髙年四聪达羣下之情一豫为诸侯之度臣某等荣叨郡寄心切葵倾阻称汉殿之觞徒效露嚢之献运钟北帝祚有商长发之祥夀等南山申天保不骞之祝
　　御史台贺正旦表【至元八年为御史时作】
　　伏以凤厯颁春三正恊夏王之统鸡人唱晓万方称汉殿之觞品彚冲融衣冠环拱恭惟皇帝陛下容徳乃大盛迹无前载新出震之权端履乗干之位东渐沧海髙丽防再造之恩西极渠搜葱岭多来庭之使国字创一家之制朝章举旷代之仪方汉之险何足恃乎髙深蓬莱之波旋复闻其清浅终格羽干之舞始奉文诰之辞咫尺天威趍承凤阙荡恩光于万里醉春色于九重臣某等久侍瑶阶叨居宪府献可替否讵能振台阁之风拜手扬休仰以祝河山之寿
　　正旦贺表
　　伏以玉烛调元蓂荚啓尧堦之厯椒花献颂锦封陪汉殿之觞朝野同欢乾坤交泰【中贺】恭惟皇帝陛下仁涵动植徳备广渊受籍以朝履端于始爰体春王之月屡颁寛大之书顾轸虑之洪深跻吾民于仁寿而复开明堂而坐治奉帝籍以躬耕总揽皇纲务兹大本凤城斗转春回万里之农桑紫禁天开瑞霭两都之云气臣某等叨承列郡逺被恩光敢俯倾葵日之诚仰以效华封之祝遥瞻北阙天威殆咫尺之临寿等南山神防授万千之筭
　　史都督譲总管表
　　臣谨言推贤以位敢希髙世之名以譲移风固有为邦之教志虽自信政亦当然【中谢】伏念臣某等鹰犬微材边防旧帅起家燕地分土恒阳累朝荷眷遇之恩报国乏忠贞之效正以先臣之故久膺方面之权﨑岖提阳夏之师屯戍控荆门之防仰凭圣筭十载无虞镇守长江寸功何有比加宠数方惊都督于诸军恭被朝章俾袭天伦之旧物君命凛雷霆之重微躯处伯仲之间情有难安礼冝逊譲臣兄某灼知民事素秉忠心功收制锦之能政洽承流之体如黄霸已优于治颍何景宗遽可以临民伏望圣慈鉴臣愚悃非敢圗私己之便实恐贻不友之讥念念天恭敢后周书之诫堂堂大国务先棠棣之风谨拜表以闻
　　圣节望阙祝文
　　龙马授图已肇兴王之迹流虹启圣大开弥月之祥凢居覆载之间畴匪懽忻之至钦惟皇帝陛下圣谋能防睿智足临天祐人归功崇业广西平大理苏云霓徯望之心南渡长江得风日清明之助爰履神明之祚恭承祖考之休荣示至恩以昭旷度亲王昆弟光辉棣蕚之楼异姓勲臣扬厯金华之省尚求贤而若渇毎从諌于如流所期无旷于庶官急欲广闻于民瘼礼百神而敛福顺三时而务农载戢干戈俾安田里施仁发政先困穷无告之人讲好息民停边鄙喜功之奏而又兵民并政惠爱同行鉴古昔之安危立规模于宏逺移官吏而除累年之崇儒雅而兴文治之风尊京师而强干弱枝削藩方而如臂使指分宰相于诸道专委任而责成功置统军于遐陬蓄精锐而消外侮唐世之时雍丕变汉家之治具毕张以致祥风扇和时雨霈徳炎洗蛮邦之瘴春回沙漠之寒车书八方洵曰治平者也烟火万里可谓和乐者乎民歌徳化之诚心靡帝功之有当万宝秋风之节适羣龙首出之辰湛珠露于仙盘荡金风于玉宇香郁三山之紫雾懽腾太液之苍波吉旦光临溥天同庆臣等叨居民部阻奉夀觞不胜葵藿之诚仰荅乾坤之造遥瞻北阙天威建咫尺之临拜祝南山神防授万千之夀
　　十六年贺正旦表【任河南河北道提刑时作】
　　玉烛调元允恊三朝之始春城回斗茂凝一气之新正朔所颁迩遐交庆钦惟皇帝陛下端临左个诞受舆圗仁扩春寛道开时泰化日舒而民力足奔鲸沛而海道空清明际区宇之间鼓舞乐雍熈之治尚惟事统丕显圣谋孜孜下达于民情念念化隆于邦宪保厘荒服减吏冗而益监司恻悯长征数军实而免贫役功极见寝兵之渐策长尽驭逺之方履兹肆觐之辰介以如山之祝臣等欣逄盛旦叨领外台政罔肃于简花祷徒伸于椒颂遥瞻宸极阻奉觥觩梦听钧天霑露恩于春酒对扬休命祝圣夀于南山
　　圣夀节贺表【至元十七年八月初二作】
　　秋满皇都荷大驾省方之豫祥歌长发属千龄应运之辰夙旦载逄仪章焕举防惟皇帝陛下圣惟桓拨智足睿临用式九围大开一统爰念盈成之戒每深覆焘之仁挈彼生民跻于夀域兵刑寝措收帝王之极功基业恢光祖宗之丕绪储此无量之福有来滋至之休繄尔大元于斯为盛臣等叨持使节违逺天威虽微金鉴之输诚敢后封人之愿祝盘铭至再天心享一徳之新嵩呼者三圣夀永万年之筭
　　进瑞芝表
　　皇帝圣防里臣某等言于所领汲县界内今月某日陶工朱良舎中产土芝一大本者伏以至和大来嘉贶昭应爰念开先之兆聿彰承顺之祥臣等诚惶诚恐顿首顿首钦惟皇帝陛下政洽慈仁敬事耆旧圣惟广运恵泽春融徳合无疆瑞草英发彤枝韡韡合为连叶之芳紫葢煌煌夐出铜池之秀木檽渐称于景郊歌美并于班书以兹玉质之竒特着吾皇之夀适迎诞节恭覩殊姿臣某等无任忻抃庆贺之至谨具表进献以闻臣某等谨言
　　甲申嵗正旦贺表【山东宪司】
　　伏以齐七政于玑衡统允恊于夏正受四海之图籍喜大溢于周邦香翻白兽之尊光动黄旄之仗恭惟皇帝陛下叡临神筭武定文绥体元建极于中天颛任责成于诸相惟徳应上天之眷遂运开一统之祥宴锡彤弓楼画玉闗之使尘清沧海暖回阳谷之春厯观徃代之规模未见今日之全盛尚轸忧勤之念屡颁寛大之书便民之诏以次举行烦民之事悉令革去廓廓然可谓无事巍巍乎其有成功臣某等幸际鸠辰敢陈椒颂遥下肃雍之拜如临咫尺之威紫禁萦花梦想钧天之奏华封献夀祝同嵩岳之呼
　　圣夀节贺表
　　伏以气调玉烛开九秋大有之祥露湛霞觞献天子万年之夀贺仪焕举海宇同懽【中贺】恭惟宪天述道仁文义武大光孝皇帝陛下立贤无方从谏弗咈畏服得所临之道威扬极载绩之功平内难而以义灭亲停遐征而敷文柔逺而又政归一相事革多门永言夙夜之思大得股肱之助臣某等沗膺郡寄宻迩天顔歌天保以归休阻陪鸳列罄华封而愿祝窃效嵩呼
　　千秋节贺牋【至元十八年六月】
　　运炎乌火见上天于穆之休【一作皇天眷命大间一统之基甲观呈祥通际诞弥之月】帝降商适长发其祥之月千秋称庆四海攸同钦惟皇太子殿下徳粹元良道隆纯孝允当楚璧厯试尧难未明问寝于龙楼思治望贤于汉苑日深子爱时御经筵扩推不忍之仁阴作无量之赐而又维持台宪以振朝纲左右端人圗惟国政虽一事仰资于圣防致两宫咸得其欢心以兹中外之情颙切抚监之望某等内尘法从外领雄藩恩深少海之波澜躬侍春坊之劒履玉巵奉夀陪凤舞于西池鹤禁扬休等嵩呼于北阙【一作玉巵献酒奉凤舞于西池寳绪分辉俾夀昌于北极】
　　上经略史公启
　　壬子年三月十七日门下王某谨斋沐顿首百拜致启于经略相公阁下右某言乾坤草昧建诸侯所以济屯茅土分封惟大人为能开国仰佐龙飞之运须资岳降之贤拟议以言非公孰可洪惟经略相公阁下器兼文武运偶经纶众推为上将之材自任以天下之重攀麟附凤早依日月之光捧毂推轮荣受干戈之命萃一门之忠孝兼五路之侯封终始四朝险夷一节仁温温乎冬日气凛凛乎秋霜内蕴一诚外含万动推而行阵则勇　大敌敛而康济则泽被生民顾所遇之如何必其材之相应鹰扬虎视收中原百战之勲兰婉芝芬霭汉将千金之誉既备过人之智故多及物之功绥斯来动斯和存者神过者化红莲緑水尽借筹入幕之賔长剑危冠皆扛鼎防轮之士谓蚁穴尚干于天讨诏龙骧暂驻于遐陬旌旗未指于淮壖草木先声于江左虚懐下士冝平原賔客之三千不战屈人切充国便冝之十二虽闲旷不防于武备一周旋悉本乎儒风诗书鞍马之间谈笑风尘之外又且脱屣示譲在人所难当诸邸胜事之初乃一旦奉身而避弃璧而负其子林回虽近于人情舍已而与诸人季札葢存乎教典方庆悬车之乐复承顾命之荣乗騄驷而超天河以腹心而叅庙筭増辉白日叶賛眀时力障羣隂春囘华夏试手已安于汉鼎阜民共拂于薫弦柱石之力初不譲于霍票姚股肱之贞岂复减于萧相国而又量容江海利先国家顾所收之邑委以不争盖先见之明知其有在果展斗间之紫气卒收度外之鸿名知其褒有成忠荐膺渥眷复卫邑为之汤沐岂偶然哉锡康侯至于庶蕃固所冝也望符舆议欢动百城顾兹襁负以偕来实出恩威之素着佥曰惟昔有虎苛之政子今无犬吠之虞一新汚秽之风共沐神明之化出幽谷而迁乔木孰不快哉若大旱之望云霓徯斯久矣此共推于公议匪独出于私心今卫势据上流土名沃壌衣冠之所出风化之所生奈何民阽死者积年政极之有日治期清静无如宰牧之良俗久浮佻冝审急先之务况仁深改革意切矜怜固非贱子之当陈谅以愚衷之所激伏念某三尺微命一介书生惭非适用之才素负读书之志无绳以繋白日昔年甘落佩之迁披雾而覩青天今日有弹冠之庆且平昔想闻其风采况终身得为之主盟为喜可胜所忧一写闻风兴起已空北海之滨杖防来归独愧南宫之谒傥预防于剪拂庶得免于驽骀所愿无他其心止此借齿牙之余论煦枯槁于寒乡燕麦兔葵尚冀春风之摇荡鼠肝虫臂敢逃大冶之炉锤庶将萤爝之微仰贺风云之未过此以往不知所裁某顿首再拜冒凟尊严不胜战栗之至
　　上姚敬斋启
　　中统元年七月六日席生王某谨斋沭顿首再拜致启于尚书宣抚先生閤下伏审九天颁诏侧闻方岳之分临四海向风喜见太平之有自顾惟孱劣曷胜提撕况朝廷方治之辰而州县以得贤为急须获徳升闻之士可副大人吐握之懐如某者禀性疎愚与人朴直断无它技徒切休心爰自穉年特乖庭训虽读书乡曲谩攻童子之雕虫及学道苏门徒窃孙登之吟啸因沾余溢得列诸生然固穷不辍于弦歌念来事可为者忠孝吾将仕矣未见其人葢女为悦己者容士为知己者死俄瑶翰光临于圭窦见先生乐育之素心为喜可胜所忧一冩何乃至于此盖有激而云身贱贫而处世无闻迹泥涂而遇知为贵若夫燕筑台而师郭隗岂天下之无人备奉命而奔孔融所喜世间之有已将抠衣于不日终沥胆以谢诚伏惟阁下学际天人材兼文武几年潜邸一变经筵仪表四方股肱元圣方棊闻防伟谢安雅量之雍容抗表出师见葛亮忠规之逺大以致佐命收竒功于六诏除残偾封豕于三秦荡平青海之波涛补就苍天之日月方耸马空于冀北首令诏抚于山东杖扶戴白之疲癃春动百城之草木欲隆承流宣化之权故扩并采兼收之路虑一夫之不获念小子以何堪戴徳若天醻恩无地比遂扫门之役庶坚磨钝之情利一割之鈆刀享千金于帚翮知短铩敢圗运海之鹏程言至再三恐辱知人之藻鉴过此以往未知所裁
　　上张左丞启
　　中统元年六月日卫人王某谨斋沭顿首再拜启事于中书左丞宣抚相公阁下钦闻明诏来镇雄藩凢在提刑咸増庆抃谓天下大统也尚建侯而不宁初无中外之限方岳至重也惟得贤而俾乂故咨帷幄之臣然念徳非盛大不足以镇压夸毗量非深不足以包总细大才非经纶不足以酬事变望非崇髙不足以餍人心恭惟阁下徳冨天才为世用望出中朝之勲旧量涵万里之汪洋兵济长江符羊祜抗章之志龙兴代邸伟宋昌独防之能故得雨辟云开阴消阳长雷霆驱号令之威朝野扩纲维之治绣衣南下实承流宣化之权萧斧西临正摘伏破奸之日而今况河朔数路懐卫两州世官有晚唐擅据之强风俗近天宝涂炭之苦秽彰隣邑政出多门其为害也权在吏胥之手贿甘黠杰之心败类者能先去之善人者其自存耳以圣世求直言之士故愚儒及旧政之非伏念某一介布衣半生文吏顾其时之可出念所学之无穷北阙上书愧乏马周之志南山种豆每懐扬恽之风观化明时防心至道不求鸣于时相终混迹于常流少得见知侯喜显名于韩状如防所请曾防终老于孔门过此以还未知所措
　　授翰林学士同知制诰兼充国史院编修官谢中书省启
　　中统二年秋七月廿九日王某谨斋沐顿首百拜奉启事于中书门下伏以防学壮行乃吾儒之常事位尊徳薄实君子之深忧况禁林乃清切之资而自昔极人文之选如某者性资朴鲁学术靡芜防窥篆刻之文稍服鲤庭之训而藏修蔑有其素徒占毕不去其心血指汗顔窃弄栁州斤斧属辞比事略窥左氏门墙赖鹗荐之先容致嚢锥之立见幸遇鸿熈之世来观上国之光自嗟坎井之蛙日侍幕莲之地时乏骏足用驽马以代驰笔悮素屏防苍蝇而成质方退南飞之鹢重留西掖之垣几筵预使席之荣行李致馆人之意念朱云之耻吏哀王孙而进飱顾影自怜扪心有托特以见知之厚遇不无立仗之长鸣苟丐虚名尽光归路岂意诞膺纶命峻陟文阶忝分莲炬之光得与玉堂之选固不能奋阳城之观望无乃自郭隗而权舆尽不负十载夜窓灯火之勤足以瞑九原先子之目其荣已极夫复何求兹盖伏遇中书相公阁下柱石中朝风云潜邸羽翼四人之勲业文章两汉之精华秩乃代天门无弃物父子传温国之学书史备邺侯之籖公将权衡彼自为之髙下信如寒暑卒皆遂于生成岂谓帡幪防及萧艾某敢不勉修士行恪守官箴仰酬雨露之恩俯荅丘山之徳蓬蓬运海固敢期九万里之程碌碌因人庶不在十九人之后过此以往不知所裁谨奉启事以闻王某顿首再拜青词
　　斋意
　　旱气隆虫厯三时而已逺守臣惶惧顾大责之难逃辄先谷雨之辰敢罄雩求之恳预期以告于礼则冝
　　祈雨青词
　　恐惧自修灾有可消之理敬诚斯在天无不飨之心伏念臣恽素昧临民叨承总寄每荷登穣之恵庶寛抚字之忧爰自去秋迄于今嵗风霾蓬勃生意焦枯时疫大兴秋种未下气将交而寒薄云己合而风醨既走郡祠载呼洪造恭输至恳光啓灵坛集道侣于琳宫宣琅函之真诰伏望九天降监列圣垂慈分勅山川之神普下雷霆之诏风灾一返膏润咸霑使春事无讹喜动四郊之耒秋成有望歌赓髙廪之诗臣无任瞻天望圣激切屏营之至
　　祈雨青词
　　伏以万物盈于两间亭毒必资于帝力皇天祐于一徳髙明庶格于精诚比者时雨愆常秋种不下重念无辜之众将罹饥馑之灾用是罢将作而弛土木禁市酤而重糇粮循省自修冀回哀眷气将交而寒薄云既宻而风醨适当龙见而雩爰致桑林之祷恭延真驭崇建灵坛伏望列圣垂仁九天降鉴易阴阳之恒数干运化之机下勅丰霳霈流甘防苏槁麦于南亩播嘉谷于东郊一涤风霾溥含生意岂惟大赉三农免失业之忧嘉与多方髙廪享有年之庆
　　祈雨青词
　　天地乃万物父母忍饥馑之荐臻风雨为一嵗咎休顾得失而与应念守臣之不职致春旱以为灾终风且霾种不入土近虽霑其濡润终未至于滂沱二麦就枯羣情懐惧念鳏寡无辜之老有沟壑立至之忧既走郡祠载吁造沥愚之至恳建雨部之灵场伏望真宰鉴临髙穹阴隲溥同一视之仁大霈如膏之泽兴嘉苗于四野际和气于两间庶寛转侧之劳共慰徯苏之望所有报礼其敢后欤
　　为春旱虫灾青词
　　伏念天听虽髙惟至诚而能感田功未即繄岁事之可忧敢沥丹衷仰干造兹者自春徂夏时雨愆期荑桑卷而步屈为灾嘉禾槁而风埃蔽野吏则不徳民将何尤非恐惧以自修将蕴隆而曷已爰差谷旦乃建灵塲延致羽流恭修法供应苍精之昏见冀诚意之孚通伏愿列圣垂慈九天降鉴俯回哀眷霈甘泽于一方丕显神功享丰年于髙廪
　　斋意
　　伏以骄阳恒若时雨未沾嘉禾槁而耕垅如焚步屈灾而春蚕阙食斋心预告于礼攸冝
　　为张县尹吉求嗣青词
　　伏以不孝有三身无后而为大输诚傥至天虽髙而听卑敢沥丹衷用干造伏念臣某一行作吏壮嵗当官久居簿领之间未免轻重之悮或养志罔终于恃怙或临民多靳于哀矜以致二子并亡半生惸独自孽难逃于阴谴隐忧忍及于先人敢资惟惠之仁爰谨吁天之请敬陈清醮上叩髙真伏望大眷垂哀悯孤影零丁之苦维罴应梦广一门嗣续之祥
　　为乡人祷疾青词
　　伏以民固多愚匪易天心之感老惟欲逸何堪竖疾之婴髙以听卑用伸恳至伏念臣某生居市闾长失义方凡有作为不无过咎或营营于窥利或昧昧以冯生正以贪痴愈深罪衅又縁移徙多所纷更穿掘既发其盖藏修治悮冲其禁忌以致灾征未己病日弥留和豫既乖眠食稍废捄药徒为之瞑朝昏遂苦于呻吟伏望上圣垂慈髙真降祐庶凭仁覆得防羸劣之安言念愚衷永谨省修之戒











　　秋涧集卷六十八
　　钦定四库全书
　　秋涧集卷六十九
　　元　王恽　撰
　　疏
　　卫辉路创修文庙疏
　　窃以庙而通祀国家极典礼之尊教以多方庠序乃风化之本子焉而父臣焉而君大凡日用之间无匪圣人之道既冨而教以时则冝猗嗟君子之邦久旷素王之位吏之不职孰此重焉学之不讲是我忧也爰兴丕构庸示教基扩前日轮奂之规敞百代神明之观经始虽先于一府賛襄实赖于诸公盖土木之资瓦甓之用须豪杰而共济庶程度之可完仰止翚飞永锵玉振春秋二祀肃豆笾三代之仪衮冕而王还文物昔年之旧凡我同盟之者即当闻斯行之谨疏
　　大成殿上梁疏
　　伏以起百年之废不渝乎素心合四境之人用扶其修栋凡曰有生之者孰非吾道之中功将底以落成众能无于小助况乡校半读书之子而师帅举稽古之流重瞻邶卫之文久被弦歌之化推求治本一出儒宗敢纡长者之车来听儿郎之伟谨疏
　　重修卫州苍谷山广施王庙疏
　　伏以民所欲而神必从冝深乎报神有享而民乃主否则畴依顾维明神爰处苍谷司分两部权控龙威时罹暵干祷辄灵应且王号已昭于旧典而秩恩又见于新条比者祠宇年深榱楹日圮尘昏画像惨雷轰电掣之雄瓦落宫墙动木老云荒之叹今将上完雾栋旁奕苍池及时瞻山雨之来阖郡享丰年之赐神报久已丰矣公等冝何如哉谨疏
　　隰州蒲县重建岳庙台门疏
　　伏以铁凤翔云固神栖极于壮观银台堕坠必天废假于人谋眷岱岳之行宫据蒲城之古麓丰碑具述厯代増崇虽作镇于东方实普临于率土有祷辄应显化殊常盖幽明不测之秘神而生死总归之巍府兹非尊奉曷致敬恭今将大复神谯俾还旧观计百废以实博顾一己而难为众力经营厥功可僝举防少助不日告成灵威肃乔木之风云气动孤山之色璇题藻栋俨九天来格之仪僚宷黎民获三殿护持之福幸垂藻鉴请署芳题
　　玉清观化縁疏
　　窃以云飞鹤举固所去以为常火食屋居在有生其可阙未遂山林之徃所期性命之安如某者忝郑圃之居久满户间之屦慕子真之隠拟耕谷口之云虽南邻北里総是檀那而凌雨震风可疎寝处为归翼数飞于梦蝶奈拙谋复甚于林鸠王録事倘助于草堂庚桑楚庶休于畏垒田园成趣平分乎二顷烟霞杖屦它时共乐此一庵风月凡曰通方之士能无尚义之心
　　郓城县普济寺化縁疏
　　伏以建升道塲不独为天女散花之供祈圣人夀庶或尽臣子永命之心眷髙鱼之北乡乃获麟之西鄙古瞻胜槩地发龙光已霑普济于明经未覩华严之寳界今将百堵具举精蓝聿修需仗众縁能成妙果道昭者云龛野衲托鉢者海峤行縢卓锡得泉了此这场诸佛事投竿在水肯教空载月明归谨疏
　　请黄先生徳新主善疏
　　三年至谷诸生忍废于光阴一卷立师学行首明其模范惟大冶有铸金之妙良工收琢玉之功况汉庭发防本之明经而近代程文自有定体欲造科塲之防径须求事业之专门伏惟殿元先生藻发儒林道传絶派继踵于黄氏三山之后探頥乎上古八索之前而又驰骋乎百家通贯乎一艺春围阵合笔惊风雨之声梦泽胷吞文丽江山之秀久矣倦防之兴伟哉乐育之心倘防悯小子之斐狂永以为国人之矜式髙悬绛帐嗣音敢自于吾侪仰属青衿固让毋劳于谦徳谨疏
　　防陵县重建飞桥化縁疏
　　伏以平水浍川依约金城之旧彩虹沉影空余华表之遗矧当晋秦南北之冲有秋夏泛溢之阻僧清者心存肯綮力振前修经营者已数年奔走者几千里毎以力微而事大惧夫始作而终衰驱石必东海之鞭洪波可驾衔木仰西山之鸟尺喙徒劳在他邦果于义为岂乡国独无至意倘垂一诺过重千金少分有限之功阴受无量之福公私安济免劳郑国之乗舆遐迩具瞻复覩河东之旧观谨疏
　　追荐孤魂化縁疏
　　切以辞辩防魂虽着长终之变传明魄深详为厉之文久失所依诚为可悯痛彼河南之战重为天下之伤血殷溱水之波尸蔽奉宁之野兵自休者已三纪祀而存者能几家野祭不来愁絶丧元之勇士沙塲半殁尽为亡社之余黎萧条蒿里之悲风黯惨棘林之老月尚过者动蔂梩之叹况仁人同桑梓之情为所当为祭而非谄凡吾见而知者忍不闻斯行诸故谒同盟毕兹大事魂兮来些庶几贵贱之攸归心获所安不谓幽明之有识倘防金诺请挂银钩
　　上张宣慰疏【为刘进之作】
　　切以辱甲子于泥涂赵武有由吾之叹转江沱之穷鲋昌黎云投足之劳懐古伤今而复有此进之先生文摩屈垒心醉麟经学诗得东野之穷好学有征南之癖以壮嵗负幷汾之气几年为河朔之逰老虽益坚空至于屡拭白首穷途之泪梦黄云画角之秋思归敝庐得甘饘粥抚孤松而吊影望先陇以含悲具尔是逢翻然可驾麦船惠顾一防助顺济之风华表归来独鹤遂长鸣之愿伏惟使相学士阁下气严霜简名在帝心炳赵衰爱日之辉耸吏部泰山之望爰从公议两镇名藩承流已浃于河汾宣化又渐于海表去国见似之者喜同声亟相应之情呜呼托子而来尝窃慕古人之义请书而去思防扬足下之名为代悲鸣爰成尺素幸念乡枌之旧与分邻烛之光倘鉴私衷请题芳字谨疏
　　为宋儒杨从龙赎身醵金疏
　　切以观军府而释钟仪美晋侯之徳解左骖而赎石父世称晏子之仁古则云然今亦能尔唐风虽俭举义则丰荆璞未逢遇和则售士人杨从龙者晋州羇客呉防诸生念江湖当波荡之余得升斗遂安身之计在士庶官寮之署当体寛恩以吹嘘惠费之仁不过一防倘防金诺请署芳题
　　筭学士善疏
　　眷言六艺数居众技之先训彼羣防业必专门之老伏惟冝之先生术窥海镜心洞神机以勾股而测髙深极乗除而推盈缩挟此九章之妙屡为一卷之师倘许光临岂辞拥篲口传要诀同趋开悟之方手筭万夀庶无倒颠之诮谨疏
　　为刋字醵金疏
　　汲郡志者发明潜徳岂惟乡国之贤闗系民风庶见古今之事为书者凡一十五卷计字数近六七万言欲广其必録诸梓惟是闲居之久苦无力量之多凡工费口粮倘防少助虽夜光明月不为暗投公等自优为之我正赖有此耳谨疏
　　太康县剏建忠武史公祠堂疏
　　伏以临危脱难无深骨肉之恩报徳靡忘莫重春秋之祀惟太尉忠武公曩分帅阃东徇京畿扩仁心而敛兵锋招柘城而降阳夏继来临戍尤尽抚绥杂耕无相扰之私按堵享维新之乐百年父老廕自余休三尺儿童庆延史氏今将启神祠于旧里昭大徳于新邦某等虽经始于一时敢独专其至美庶凭众力易见成功具我时瞻要拟甘棠之木眷言遗爱岂惟堕泪之碑凡我同盟请题芳字



　　秋涧集卷六十九
　　钦定四库全书
　　秋涧集卷七十
　　元　王恽　撰
　　疏
　　卫辉路总管府重修帅正堂疏
　　伏以听共民事必先处所之安络绎星轺无匪王人之重顾卫辉之公署实民庶之具瞻起葢年深疏陋日甚饬传舎固为微末论总治此则本根今将重构一新増光六县俸稍先输其两月余力须借于众官势惟乗其一时工可就于不日清香画戟虽云都尹之居圣节公筵永祝皇家之夀敢祈同志各署芳防
　　乐籍殷氏醵金疏
　　量珠买笑空忆当时糊口为生重过故里李弄玉几年西迈杜秋娘未老东归载瞻光禄池台总是旧逰桃李乐籍殷氏者名香佳丽天赋芳温曽将两字风流占防八州烟月此日纷华都识破向来心事欲谁论凤凰台上有伴吹箫皷笛塲中何堪弄色惟行丐歌姬之院且少分隣烛之光万水千山得得来一瓶一鉢垂垂老桑间防女固能怜暮雨之诗芳草王孙尚不弃春风之面倘霑余润尽冨归装多寡随冝以疾为妙谨疏
　　李府君建碑醵金疏
　　故汲县长官李公天祥素负义襟号称能吏急难多国士之风宰邑有桐乡之爱去世能几日有家为一空短碑卧草未覩瑶镌孤垅含凄岂胜冥感凡曰相知之旧能无堕泪之伤庶少分鲁肃之囷共建此阳城之碣睠言故里永贲幽光
　　请靳显卿山阳阐庠疏
　　切以婴孩教子贵在父兄诗礼传家必资师范伏惟显卿学师性资纯厚赋业优长规模有乃岳之风句读得故家之习久训防于柘里今闲处于山阳烦于白杜之间载阐青衿之教邑虽十室使尽为忠信之人喜动七贤不负此风烟之胜恭惟短疏具列同盟
　　重修泰山庙疏
　　伏以物有生死维岳主司事至式微须人兴葺睠新中之左地俨泰岳之行宫当年庙貌壮丽有余此日嵓廊摧毁无几赖陈将军之果毅曹乡老之经营一备糇粮一鸠工役周垣已兴于百堵正殿将复其五楹度其工之实繁计所费于不少若慿众力可见成功喜车马风云使降临之有所官僚户庶获福赐于无穷谨疏
　　重修河内公庙化縁疏
　　惟公徳并羣哲材优四科为邦致三善之称折狱有片言之誉顾瞻乔木懐想其人况此蒲乡实维旧治民淳讼简犹沐休风世逺祠存不防久敬然尘昏像设殆緼袍敝故之余草满露坛起燕麦动摇之叹惟夫兴葺可表尊崇凡我同盟义当少助谨疏
　　省斋裴先生建碑疏
　　伏以辞焉不愧縁景行之独髙得之无财于人心而能悦故武昌节度同知省斋先生两朝名士一世龙门在鸿文大学之间有瑞锦秋涛之誉里虽称其通徳墓未表乎丰碑眼中缝掖半门生身后残膏丐来者知归报本复有望于诸君礲石劖铭庶落成于不日嶷嶷麒麟之碣辉辉星汉之光匪惟裴氏之获安诚亦士林之美事
　　为耶律伯明醵金疏
　　伏以分财曰惠莫先赒急之心见义当为切戒后时之叹伯明秀造漆水东丹之后右丞文献之孙学则有余空至于屡为子娶妇礼尚未完急乎谋生力有不及顾同志多狐貉之列忍一家有风雪之寒少分半宴之资可合二姓之好倘防薄助请署芳题
　　张汉臣醵金疏
　　张汉臣者监司故掾淇澳诸生緼袍伤此日之贫客舎叹故人之雨心闗桂玉运阻风波既久淹吏部之除未免索长安之米况台閤半为乡旧而燕云古有义风哀王孙者世为寻常付装资者日云不少举船望恵财固菲于建封指囷不难时岂乏于子敬望升水而为恩于目下奉千金而敢防于他时困涸能濡多寡惟命
　　梁彦升醵金疏【太原人】
　　山頺木壊永哀贤哲之萎髙上坎中未遂窀穸之窆兾彼齐卿之悦伤哉季路之贫前进士太原梁公子彦升诗礼名家羮墙纯孝思双亲而不见抱孤影而自怜秋草凄兮恨隔于九原春露濡而履兹者二纪惟得脱骖而赙乃能大事之襄四十万非敢望于郭代公五百斛庶少分于范左相凡为同好宁不兴哀淇水东倾渺逝者如斯之叹太行西望慰异乡久客之心
　　大继长醵金疏
　　国破家亡老作无依之客衣单粮絶谁堪卒嵗之忧大先生继长者渤海名家中朝显贵功名冨贵竟无有文彩风流今尚存黒貂尽季子之裘短布才卿之骭虽黄髪髙年之列奈清霜九月之寒甘穷饿而陪西山束荆薪而煮白石哀哀漂母进箪食于何难恋恋故人赠绨袍而何有大凡同志能不兴懐所愿不过一金未免上烦多士谨疏
　　南宫县文庙三门化縁疏
　　切惟衣无袖领难以为全行舎户庭将何自出南宫庙学修建有年大殿既完两序已具独台门而未称在众意以未安须资多助之方可就三楹之胜云烟动色嵗采泮水之芹雷霆乍惊玉振殷人之辂倘垂重诺请署芳衘
　　滑州文庙化縁疏
　　天下之事无大小得人则兴郡国之学由古今似缓而急葢庠序乃礼文之地而弦歌为风化之原繄尔侯邦号称文治载瞻清庙有乏宏规廊庑卑栖狭仅容拜宫垣頽圯髙不及肩我将易故而増卑众欲妥灵而掲敬轮奂动泮池之藻丹青一绘事之新审致大成需资多助垂旒委佩复訚訚侃侃之仪趋事赴功得磊磊落落之彦贤使君业为倡率同僚属理当賛襄毋吝援毫重书所诺谨疏
　　钜鹿县讲堂化工疏
　　粤惟大陆实曰古任创兴释菜之宫旧有明经之室年深疎陋日就倾危今拟修崇务敦风化大弓长劔其备可防三纲五常匪学不立稍听一丁之谕将成百室之歌敢仗斯文共成胜事谨疏
　　为周府君立碑醵金疏
　　伏以起千年已废讵能防利益之恩顾乔木而言尚未覩麒麟之碣故江淮都转运周侯除兴义重抚字恩深公虽云亡徳其可后今也有铭不愧堕泪无从惟斵石而为特书可于公而见不朽庶圗少报永振休声凡我同盟共成盛事谨疏
　　汴梁路相国寺化工疏
　　汴梁路大相国寺住持僧柴某钦奉圣防修葺前殿所有化疏合行开具者伏以梵宫盘郁无逾相国宏规杰阁岿存犹是李唐遗构浩刼黯浮云之卫秋风动乔木之悲顾二三之残僧将修完而何力幸防睿眷尚赖人谋况有生趋向而孰非善心在稽首皈依者当体上意能倾心而乐施或分囷以捐金同新般若清光与复天人伟观风铃如语响泛潮音天女散花有来众士祝延圣夀载繙贝叶之香翊賛皇圗永此弥卢之固谨疏
　　请陶教授主善疏
　　窃以择师教子孰无希骥之心传道解疑须借铸金之手况木非揉则无自圎之理玉惟斵则就成噐之名伏惟主簿先生经明行修学博才赡闲望素高于儒馆渊源逺自于颙轩讲论造精一之微文辞知古今之变惟是青衿之子常瞻绛幔之仪敢渎师严再新函丈心専志致深传体用之方日就月将最切后先之序以兹诱掖庶正斐狂所有束脩开呈于后
　　重修开泰寺大功徳疏
　　伏以道不逺人善无先于利益物兴有数势须借于英豪乃眷燕山昔为辽府开泰禅寺者爰因邺第建自枢臣虽复两朝之増葺何堪双树之萧条如声色香味布施能圎则上下虚空何修不可伏惟参政相公才优鞭筭义重规为禅叩愚机派流临济逺畅神通妙力几开方便法门庄严已扩净慈天庇廕证明罗汉梦况兹金粟影岿尔古精蓝雨花翳空得还旧观登坛判防重振闗尽刮衣盂已是多余香积饭有来福徳何嗟不到佛如来载经载营同心同徳永拱宝祚为国拈香
　　前进士李舜臣侄求子妇醵金疏
　　切以燕云尚志情深友义之懐婚媾及时诗美桃夭之咏前进士李公舜臣之侄元徳为子求婚纳徴有日奈嚢空而羞涩须力济于英豪或米币以相投或青鳬而见赐迓续先人之配合二姓之欢如种玉而获珪璋在贫家而得箕帚岂曰小补实荷鸿私儿女债还敢云遂尚平之志簪缨顾恤庶几接仲郢之风请署芳衘用昭金诺谨疏
　　铜台阿丑石氏疏
　　年方破在故里乐籍者凡四年今嫁李氏相得甚懽辛已春于良家来见酒间叙话心事追念旧逰葢廿有二年矣且有沧洲之行求余言为重因书此以付
　　去国朞年见似者而辄喜改圗故步念此意之可嘉铜台石氏者秾艶呈霞髻云绾緑白雪擅郢中之曲绛罗卷薛氏之窓玉秀兰芳风尖月细荏苒四年之尘土称量几斛之珠琲悔失此身得逢佳配回金沙滩头之梦吹碧桃花下之笙顾自怜度日之难未免有当垆之役试防长乐坊头雪犹曰春风醉里香将安排老嵗生涯预准备药垆经卷已防重顾来谢钧慈满地流钱共说平生鞭筭了投竿在水肯教空载月明归谨疏
　　饶州路创建书院疏
　　前泉州路总管推官朱淮故太师徽国文公嫡孙今拟于饶州路择湖山胜地创建书院中起文公祠堂教诲子弟奉承香火上祝圣寿无疆次为宗族朋从续考亭道脉之传伏望公卿士大夫喜闻乐助庶资众力克遂初心者
　　伏以明经传道深有頼于后人圗报起祠必资成于多士况在曽之列当膺倡率之勤恭惟晦庵先生学贯六经名髙诸子始焉讲学克绍程张之绪余展也成功直造孔顔之堂奥发挥义理昭若日星没未及于百年道大行乎四海凡曰进修之者孰非沾溉之余方国家之右文冝天下之通祀乃眷余杭名郡未瞻道像清光聿修香火之新祠爰择湖山之胜地计所需而甚广叹独力以难胜少分涓滴之余波同济经营之盛事弦歌不絶敢云家学之有传俎豆斯陈庶使宗风之罔坠倘防金诺请署珍衘谨疏
　　牓
　　张氏秋香馆酒牓
　　伏以三尺紫箫吹破金台之月一竿青斾飘飖淇水之春孝先张君系出豪华长居防绮壮狃五陵之裘马老寻中圣之家风左顾东城名香新馆虽借作育亷之地己大搜破敌之兵泷春溜于连牀贮秋香于百瓮与同至乐任价寛沽罄翠罂银勺之欢是非何有听白雪阳春之曲风月无边信不比于寻常莫等闲而空过任使髙阳公子从他宫锦仙人争贯金貂纷摩劔佩繋马凤凰楼柱挂缨日月扉白骨苍苔古人安在流光逝水浮世堪惊况百年浑是者能几回一月开口者不数日忍辜妙理也作独醒莫思身后无穷且鬬尊前见在那愁红雨春围绣幕之风来对黄花共落龙山之帽快倾银而注瓦任枕麴以借糟只空工部之囊扶上山翁之马前归后拥尽日而然
　　约
　　林评事花约
　　伏以良辰乐事虽曰难并防酒嘉肴岂容独飨兹者小园竹木粗有堪观故里宾僚可陈一宴忍教康节独擅花时敢拟右军同修禊事伊谁有语花枝羞上老人头来日无多此乐莫教儿辈觉玉盘濯月已烦竹里行厨绣勒攅香暂簇花边骏马择于今月二十八日就圃聊备芳罇伏望羣英早垂光降
　　茶约
　　伏以欢情渐减岂任杯酌之娱老境相宜正有茶香之供今防勲茗盌集胜薰炉须分旗叶枪芽选甚鹧斑螺甲破纸帐梅花之梦叅老夫鼻观之禅要追陪七椀家风共消遣一冬月日勿谓淡中无味且从静里着忙老懐自向故人多此乐莫教儿辈觉我今首倡盟可同寻汤响松风己减却十分酒病日拖竹杖长行携两袖香烟顾此闻思咸归欢乐谨约
　　禊约
　　四序节气春极和而季月为之盛故古人因三日盛时而为元已之节然鲜克与已相防今嵗兹辰适值癸已又一盛也用是约二三知友防集林氏花圃所有事冝略具真率旧例各人备酒一壶花一握楮币若千细栁圈一春服以色衣为上其余所需尽约圃主供具秉蕳续咏办追洧水欢游禊饮赋诗修复兰亭故事













　　秋涧集卷七十

　　钦定四库全书
　　秋涧集卷七十一
　　元　王恽　撰
　　题防
　　防蔡中郎书后
　　科斗书当秦有天下未尽废而程邈易篆作特用便牍削耳逮中郎蔡邕去取丞相斯大小篆为八分实秦书也近观公建宁三年所书五官功曹掾夏承墓表真竒笔也如夏金铸鼎形模怪谲虽蛇神牛鬼厐杂百出而衣冠礼乐己胚胎乎其中所谓气凌百代笔阵堂堂者乎故书家评公书骨气洞达爽爽为有神宜矣昔张长史作书多先观古钟鼎科斗文字遂楷法妙天下不然则无汉晋己来髙古气骨不肖往年道出襄国读宋文贞神道碑见其笔画一一涵篆古意乃知其言为有徴后之学者苟志于古舎两汉孰宗匠哉至元辛未中秋前二日同相人马才卿观于省掾呉萼庆之寓舎卫人王某敛袵书
　　防中兴颂
　　欧阳公称浯溪颂帖嵗久剥裂字多讹缺独李西台家藏最为完好予当得而见之宦学四方来藏鲁公书甚多兹独阙然及调官平阳防郜君和之出故家墨刻八轴葢浯溪临本也命儿子孺临摹虽精气转索庶几典刑具尔尝闻公平生书五百余石其风骨气韵率洞洞有神如忠臣正色立朝羣奸魄褫又如元气赋物流形都异因其人而为变耳始泰越人探丸起死不主故常在邯郸则为帯下过洛阳则称老人西入秦又以婴儿医名也故评兹帖者谓闳伟发扬状巨唐中兴勲徳之盛岂虚言哉闲闲公偶以银钩铁书目之恐未尽善也至元十二年乙亥嵗夏四月六日卧病中书于谢帅第之北轩
　　防郎官石柱记后【唐尚书左司员外郎陈九言文】
　　古人称长史得草圣不传之妙岂知真书在唐为一代精絶所谓能行而后善走者也鲁公书学气侔造化真楷得法多自公始郎官帖精絶为至旧刻在京兆今亡或云沦瘗防事址下近从曹生季衡得墨本全文葢丞相夀国髙公故家物也老眼增明伏翫不置者累旬真希代宝也十有三年春正月人日题于西山之读易龛
　　防手临懐素自叙帖
　　世传懐素自叙帖有数本刘御史文季云昔吾从祖河东君所藏本最佳后有苏才翁防云前纸糜溃亲为装褙且为补书不自媿其糠粃也有杜祁公题云狂僧草圣继张颠卷后兼题大厯年堪与儒门为至宝武功家世久相传后又有山谷楷书释文蔡无可家故物也北渡后观金城韩侯及秘府所收俱无苏杜二公题防似亦非长沙真笔至元辛未秋九月晦余谒左辖姚公出示太保刘公家藏帖前三十三字亦云子美补亡按玩之余令人仿像意韵盘礴于胷中者累月冬十月甲午是日极暄妍可爱乗笔墨调利喜为临此拙恶非所虑庶几见其典刑云耳监察御史汲郡王某仲谋甫题识
　　题懐素草书千文后
　　予观藏真大厯二年海西寺所书千文极纵横捭阖之状其欲防还连似斜复整笔増妍而不繁其减者意足而悉备如风樯阵马骤不可当倒冠落佩狂莫得制至于气凌过庭势追张颠雄伟豪迈超于法度之外者一一视之皆篆之古文耳兹本虽出临摹精气固哀骨脉具在所谓虽无老成人犹有典刑十一年正月五日风日清丽手桑笔利乗兴学书觉胷中烦滞拂然从笔端出矣
　　防张嘉贞书
　　近攷瘗鹤铭乃知为右军龙爪书也予所藏唐中令张公嘉贞北岳庙碑其意韵骨气敦厐古怪如冲戈植劔特龙爪遗法为正书之一变耳张公当开元初拜大将提重兵卧防北门其气固已防一世矣及继璟而相以强敏风操闻然史臣称公性疏简与人交不疑内旷如也古人以书学为心画故其笔不得不雄放竒伟象乎为人然未免夫捧心效颦也如优孟抵掌谈话与叔敖俱化一一较之有不然者葢其严辨有余而髙风絶尘为少衰矣戊辰中元日书
　　防麻姑坛记后【平阳卢氏家藏】
　　欧阳永叔云仙坛记有大小二本此大书者也其兴寄缥秾纎妍丽无不可人正如覩麻姑手爪令人背痒时不待爬搔已涣然氷释矣鲁公书大抵与元气浑沦千态万状不可端倪因其人而为变耳第记中皆戃怳不经之事公特为书之岂王中令谢太傅文彩勲名陵跨百代未害登东山而有髙世云霞之志也
　　题鲁公书臧氏碑后
　　鲁公书三原臧氏二碑所谓糺宗者作擘窠大字体端整而颇潇散如羽林壁垒横天作阵势相戛摩与众星争光而色正芒寒之气为有间耳其懐恪神道铦锋劲画望之凛然挺植戈防一一较之不无利钝惜乎出秀岩临摹使千金骏足困伏皂枥间其超逸絶尘之想索寞无光惜哉乃知太师忠义之气发于笔端者谅非积学而后能也至元乙亥秋七月朔得此帖于参政李公
　　防竹谿所题东坡墨后
　　竹谿书所见多矣未有若此帖之真楷萧散者大似虞中舎谏猎奏状间以侧笔学坡之媚耳乃知公当大定明昌间不秖以篆独歩于玉堂金马矣辅之韫椟爱玩亦醉翁之意也可谓真知赏音者哉
　　防孙过庭书
　　太宗以英伟之气陵跨百代万机之暇防心翰墨故二王法书尽入秘府摹仿临搨然后以牙籖玉轴徧赐诸王何好尚如此其笃臣下得不从风而靡过庭适当其时今观此书规模步骤一宗二王得飞鸟出林惊蛇入草之势然防画散落往往防而弗连葢体具二王而章草为羽翼也东坡谓陶诗初若缓散不收反复观之乃得竒趣余于呉郡亦然但近代名公品题不到岂具眼者未暇及之邪予特表而出之至元辛未冬十一月廿四日与儿子孺童观于京师咸宁里之寓舎时雪霁气清率尔而作汲郡王某谨题
　　防荆公墨迹
　　予尝观夀国髙公所藏心画水镜知此为临川所书无疑虽风骨遒劲而笔势散落无绳削可据殆似公当轴时燮新法调夸毗子青苗助役无所纪极噫一念之差至于笔墨间尚能髣髴其为人如此后之学者处心择术当如何哉至元壬申重阳前四日书于平阳官舎
　　防黄华墨迹
　　予观公书多矣曰黄华山主者盖公中年笔也其格调步趍要本二王气韵萧散得元章之胜劲厉初不逮之然如王谢子弟以生长见闻犹足以超人羣也殷溪云题黄华与李彦明太守一十三帖彦明系公同年友也
　　此数帖盖公官翰林时书也至有饥寒之厄近在旦夕又云収拾扈从秋山贫家至甚不易令人披读可胜叹惋当明昌向文之世公以文彩风流照映一时其窘廹乃尔岂官散禄薄未为道陵所知不然贫乃士之常事造物者庸玉汝于成邪至于文翰之妙如荆金和璞自有定价不待称而后重也
　　防任龙岩乌夜啼帖
　　南麓书在京师为最多其擘窠大书往往体庄而神滞独此帖豪放飞动超乎常度而未庵师谓醉后兴逸妙能天成岂长沙率尔而颠字字圆转之意邪然古人得意处非一如去乖就合意居笔先乗其调利例多髙风絶尘不止借歩兵作气而能夺三军之帅也
　　防任南麓所临潜珍阁铭为大阳津张提举彦亨赋縂一百八字提刑王子勉目曰数珠帖
　　南麓书在金大定间号称独歩然擘窠大书徃徃体庄而神滞今观此帖笔势超逸气韵兼胜岂非抵掌谈笑善学叔敖者邪
　　宣圣小影后防语【金正隆六年大学生马云卿笔袭封衍圣公孔元措题识】
　　宣圣肖像绘者非一据圣仪四十九表儗之犹潢潦之于河汉培塿之于泰山也孔氏云家庙所藏衣燕居服顔子从行小影最为真像此本盖再一传也呜呼尊其道践其迹是谓之恭敬不然天容日表虽参于前而倚诸衡是不几于黩乎至元乙亥夏四月命士人王友仁临冩小子恽百拜敬书
　　防周处府君斩蛟圗后
　　役万物而君之者莫灵于人而处尤以气胜者也彼司马彤之虺鄙未若神蛟之变怪也老于菟之残猛不减氐万年之啸凶也处一旦视之犹尺蠖与孤豚耳乃知拥殳之际其气固己葢西戎矣然有憾无援受制于人卒为二竖所害噫千载而下令人读临戎之篇凛凛然犹有生气其睨梁王不粪土若也云史笔之谅有激而云
　　防贯休比丘像
　　释贯休比丘像予二见之此幅与东平王氏所藏衣纹精粗不同恐学道子两部圗鬼物笔法也
　　防陶缜生菜圗
　　蔬果犹犬马然以其恒见而难为工故生意彩色有郊圃水滨之异缜之笔不见收于御谱而为金陵所题咏所谓一杯宻云龙足以知名于当代也
　　防范中立茂林秋晚圗
　　中立初年本学营丘极平逺迥秀之状至于山骨郁茂林麓幽邃咫尺杳霭逺隔千里蓊然若太阴雷雨不可端倪兹盖居终南晚年之笔也故当时有弃墨如泥之目是知防艺虽宗匠前修唯其胷中自有一天乃能造微入妙
　　题寄寄老人陈氏诗卷
　　昔帝舜陶于河滨噐不苦窳而陶之为噐最近古而适用广长安寄寄翁得适用近古之法削为鼎研诸噐坚润精致粹然含金玉之质诚可方驾保张逺绍泽之吕道人矣
　　题王生临道子横吹等圗后
　　书与画同一闗纽唐贤善临书宋人工防本要之极形似而出神爽为佳蒲江王生以读书余暇防艺丹青于临放为尤能葢致思详雅不为法度窘束笔与意防探天机所到近为予防道子马融横吹营丘寒江晚浦为可见昔龙眠作李北平射边骑图观矢之所直乃应弦毙也若向作着矢状则风斯在下矣知此则能造微入妙文甫其沉潜可也丙子清明日书于行馆之敬止堂
　　防马氏家谱图后
　　夫源深则流长本盛则末茂至于家世蕃衍硕大亦由忠厚之培植徳泽之渊浸者耳燕着姓马氏自辽厯金代有显人故居河朔者多大坟是归昔狄武襄以族系不明不敢附梁公之后时人韪之今绛尹马君出示兹谱曰此某之髙曾也皇显也降而下之曰伯曰从曰昆曰仲联绵次序蔚为一宗盖亦有自来矣于戏盛哉
　　游泽州青莲寺题示
　　至元甲戌夏四月戊午予以分阅泽潞州兵且需后命乗暇同州尹皇甫琰来游兹山相与登福严佛阁置酒小酌歘林风振响山雨骤至烦襟尘思洒然一醒少焉返照入壑其西南诸峯云起曳缕及顶而散萦纡披拂如六铢僧衣空蒙法身既暮羣动俱阒溪流有声潨浍丹壑如万马千兵奔赴敌场静夜逺闻耿耿防寐顾谓皇甫君曰此岂非山灵化现以清雄之状娱逰人之耳目邪凡所得唱和诗若干首因留题释院壁间以为它年林下故事从逰者沁水尹大原李汝翼属吏丘山甫承直郎平阳路总管府判官汲郡王恽题子翁孺侍行
　　绛州后园题名
　　绛以两州六县三十万户之盛守治一园甲河东而名天下者宜矣至元壬申春予自霜台来官平阳适阳威人有狱疑而未能决者四年遂被命来谳授馆绛园留十有七日既集事因披读唐巳来园池图记按观遗迹莽为汚宫独有老树欹台荒池涨水想像当时亭榭竹木之胜环合覆压倒影明灭犹在瑶翻碧潋中耳感今懐古因以见物理之盛衰知哀乐之不恒也同来者属掾李谌郑扆子翁孺侍行是嵗夏六月初伏后二日汲郡王恽题
　　防秦得真墨轴后
　　墨之名家者唐己来不数人其难工也若是如坡公尚煤松自剂放潘谷漆法至灶发舎焚曾无倦色冝乎秦君嗜之而不厌也盖将绍潘张之絶艺发潜徳之幽光耶予近以沉烟宝剂就龙尾石试之其黒而能光清而不沍乃知精妙入神方驾前軰为诸公所称道宜矣
　　祭霍山祠题名
　　至元九年冬朝廷以郡邑镇山大浸载诸典秩者所司三载一祀霍岳在河东实为灵镇故事每嵗以仲夏土属之日用信报礼昭防度也明年癸酉夏六月廿二日恽行县北走霍邑前次洪洞雨不克迈赿翼日抵赵城适严祀省牲之夕乃率霍州判官连汉臣监县事塔的尹裴国用主县簿刘伟斋宿祠下将事之夕雾雨交作既祀之朝阴霾四开三献礼成泠风肃然神峯鹫岭轩豁呈露虽韩潮阳之礼衡岳孔广州之祀南海不足以喻其快也陪祀者府兵曹解祯县佐史髙政税监张承庆邑人薛昌龄岳庙道士李志真兴唐寺僧普光执事者史王庭玉等一十五人遂相与餍饫神贶而退承直郎平阳路总管府判官汲郡王恽题记从行者闾山张思诚子翁儒
　　防唐忠祚柘条白头翁图【忠祚前宋人宣和尽谱有传】
　　前人称忠祚画不唯极其形似如花美而艶竹野而夭能状物之性为好耳余尤爱其科条劲挺放笔而成得妙意于法度之外殆书家所谓锥画沙也乃知画与翰墨同一闗纽岂虚言哉
　　防杨息轩江湾渔乐圗
　　予初不解画工拙非所知但开卷潇洒见渔家风味令人然有江湖尘外之思不知何时得带笭箵以驾船独聱牙而挥车去作西溪漫叟为画家所传冩似亦不虚负此生矣
　　防甫田图后
　　近与李野斋读岷隐先生诗説冲冲然殊有所得及观是圗其经国备物之制伤今懐古之思令人想见三代忠厚气象如在乎其间亲承其事至于禽鱼草木车服豆笾之盛一一视之皆具古意又有可观可兴者抚卷三叹不觉慨然孰谓丹青形容起予至于斯邪至元戊寅入夏五日题
　　防藏春刘公东亭等帖
　　此太保刘公书也观其笔法若不作意故飘逸如此絶似长沙素苔矶静钓等帖识者当以予言为不妄黄氏装潢者能爱之以为珍藏岂性与艺习而相近然邪
　　自题所书草字后
　　今日午睡起偶作草字数行因悟笔势贵其神速要如李愬夜半乗雪出其不意乃能入悬瓠城缚取元济尔
　　又题草书后
　　草书笔势至倾欹防续当如歌三百篇防意时手舞足蹈不知其为颠顿也
　　题丙愽阳问牛圗后
　　萧曹称汉贤相然未免有牛饮池汚之论岂狃于休息重夫更化者乎及愽阳秉钧阔略细务每以爕和为心神爵五凤间蔚然有声为中兴名臣以二公较之佐命外吉寅亮之功有足多者胡氏谓体元者人君之事调元者宰相之职信哉彼阖里门而消沴因淖车而被谤者坐享堂封无所事事曽不若丞相呕茵吏耳予适纂述调元事鉴友人敬之之子公譲请题其后故书
　　题赝本苏才翁帖后
　　苏沧浪书多出懐素山谷草圣本学才翁如戎州所书漫兴九诗何啻青出于蓝真超凡入圣笔也若此者何为者哉所谓真赝不较可知至于樗轩所题真迹盖自别卷移之于此耳至元戊寅夏六月十六日午睡觉后题王郎中国范所藏唐翰林供奉画宗幸蜀图
　　世知天宝之祸阶于九龄罢相政归杨李不知枉害忠良一言宗已为声色蛊惑其明理乱颠倒莫知所从逮夫九县飚驰越在草莾方思曲江忠諌遣使祭墓嗟何及矣今观是图自驰出大内宫卫依然供顿咸阳父老进说次马嵬而六师不前痛九庙而太子北驾至犒遣扶风蹭蹬蜀道彷徨踯躅惄焉如捣之懐去五百余载按圗思事如在目前令人动被发伊上之感可谓画中有史其垂戒深矣
　　防黄华题郭夀卿双溪圗
　　双溪余家山物也今观公此作所谓诗中有画画未必能得真矣
　　题闲闲公书祈宰传后
　　此祁忠义賛也盖公在河北时所书以老笔所至自成一家观之似未免效颦耳然堂堂之气己破碎阵敌矣
　　题坡轩先生诗卷后
　　予尝于鹿庵防席见老人数軰衣冠楚楚容止足观当时显宦有不复及者询之皆前朝榷醸官也而况坡轩者乎先生在大定间调监相酒其风流文采照映一世时贤与之不在明昌词人之下所存片言只字犹当享之千金自非笃好有睨而不頋者梦卿出将家喜诗学固能宝而藏之异时酾酒临江助吾横槊之气者不为无得于斯文也
　　题李懐逺世系后
　　李镐字之京涿之定兴人父金大定间进士第终兰州刺史先生姿冲澹乐山水初兰州府君官凤翔府近山多胜槩公日登览怡说至乐而防归自是画品日进北渡后留寓淇上仆犹及识之番番然一良士也尝作樊楼风雨春云出谷二圗大为东瀛子萧公所赏识曰士夫间不多见也以门劳官至懐逺大将军集庆军节度副使夀六十五卒于卫子师孟字希贤今年七十有五为人质直好义无它肠精力强明饮啖不少衰时时尚能浮大白酣适簪花曳枤防行闾里予每遇诸涂更忙与从容抵掌谈平日心事初不以惸独而屑懐也然未免作句读师自给其日料焉复为一慨然耳戊子嵗端月上元日秋涧老人书且得载郡志寓居之列云
　　防桑维翰手简
　　国侨在五代间本无书名今观是帖其策勲于铁研间者恐不独専美于凝式也具眼者当以予言为不妄秋涧老人题
　　防澹防王先生诗后
　　黄华先生以海岳精英之气发而为文章翰墨当明昌间照映一时惟其早世识者至今惜之余向客京师好事家屏围帧轴无非澹防诗翰乃知老成虽逺典刑尽见于是此幅公之老笔尤潇洒可爱岂神完守固气自清明虽耄而不衰者邪戊子冬阳生后一日秋涧恽谨题
　　题云麾帖后
　　李北海书融液屈折纡余妍溢一法禊饮序但放笔差增其豪丰体使益其媚如卢绚下朝风度闲雅萦辔回防尽有蕴借三郎顾之不觉叹美东坡云予书初学李江夏后来自成一家及以云麾帖一一较之坡第按之稍扁而青出于蓝耳兰亭在古今为真行之祖自太宗崈尚一代学者争师宗之然如徐季海軰尚未免诰体之俗况余人乎公于斯时独能髙视逺步造微入妙临池策勋固当为右军忠臣矣有具眼者出乃知余言为不妄戊子冬孟秋涧老人王恽谨题
　　防米南宫书曾夫人墓志后
　　顔鲁公称殷成已雅善填书向见唐人作禊饮序每行特留二三白者使见其己者之功夫耳初观是帖即疑其神爽索然之飞动缥缈之势再视之乃知为成已法也縁防阳出竒无穷虽凭轼纵观不无防朱成碧耽嗜者心摹手追岂不践迹终不入于室邪梦卿来托审定所见如此于戯梦卿其宝之安知飞电流云之骏不踵门而至者乎戊子嵗秋八月廿七日秋涧老人题
　　防香林先生老饕赋后
　　真楷有常规而颠草无定态鲁公传长史之法东坡得鲁公之妙至于率尔而颠余未见能旭也今观此帖驰骋长沙气劘祷佛之垒耳呜呼百年来人物渊源之盛槩可见矣先生姓田字信之前进士防城人学顔而至者也晚进王恽谨题
　　防唐韦臯画像
　　予尝观臯王画像魁伟竒杰顔赫奕视猛而髯防如老罴抗首有百兽不敢傍之气不如是何以破吐蕃四十八万之众擒杀节度都督笼官千五百名乎至外臣自预政抗章劝进军旅之目以定秦镂号其豪侈横恣在所不论及殁有司欲追绳其咎頼门士陆畅者得解至今盛名有光于蜀呜呼竹头木屑其可忽也哉秋涧老人偶题
　　题三百家诗选后
　　潜溪称唐人尤用意小诗其命意与所叙述初不减长篇而促为四句意工理尽髙简顿挫所以难耳故心有可书之事如王摩诘云西出阳闗无故人故行者为可悲而劝酒者不得不饮阳闗之词不可不作余亦曰自简古而发秾纎由秾纎而出议论此小诗所以最难工者也且唐诗名世者千有余家此特三百而已又鄱阳初选时意不到此间有三合者亦足以见侏儒一节之验也且书学成于晋歌诗极于唐而论解之学盛于宋虽然非数百年涵养积习之久不克成就如是迹其所以然盖皆自上之所好中来何则尝观初学记载太宗文皇帝御制无题无诗及其文子文孙例能赋咏又唐之士人不能是者不复清流比数习俗安得不从风而靡哉二生经史外行若有余此亦不可不知故令一读使见前贤虽小道其用意有如此者因书以为示己丑重午日秋涧老人题













　　秋涧集卷七十一
　　钦定四库金书
　　秋涧集卷七十二
　　元　王恽　撰
　　题防
　　题遗山手简后
　　公道存在上者惟恐士之不才公议废当途者惟恐士之有才古今通病必然之理也昔伊川与韩相维防许昌西湖坐间有以书投韩者程视之盖干进者也程曰相公亦令人求之耶况贤俊乎宜其藩维棘锁遐想玉堂如在天上也观此帖者幸不以遗山为疑可也
　　题张嘉贞北岳碑后
　　余少时喜作擘窠大字尝书出师表于屋壁房山刘先生过而见之顾谓家府君曰毋令辍学后当名家因问余学书觉有进否对曰不知但今日书明日视之有大可恶者又不择诸人书以余拙视彼善者即默识于心及当书省之必仿其笔势先生曰此即汝所进也既而出此碑见赠且提诲曰古人书有当玩而必习者有未易学而当玩者吾今以是授若非欲汝师之也俟尽参众妙立笔后时时玩其意味可也晚年当有所得此帖藏几三纪未尝发视今嵗已丑予六十有三追忆徃事时时取观觉日有所得乃知房山之言为不妄不然后生爱风华老大即厌之而然欤观其简古旷逸初若缓散不收一一视之内方而外圆风骨伟秀殆似夫上帘瞻对凤朝阳时也前人谓焦山鹤铭乃逸少龙爪书或者谓未若以大辩若讷大巧若拙方之为近似余于嘉贞书亦云唯具眼者当识之因叹吾老矣技进而道不至是亦所当惧也然张公唐名相今见于世者止此耳技虽微固亦有不可废焉者剪制已遂题记于后示阿孙鞬郎且使知嗜古者莫书学为重何则先贤手泽在焉故也是夏六月二日秋涧老人记
　　题山谷手简后【文瑞名璋】
　　侍御于文瑞奉使江西回以山谷诉哀帖见贶观者致疑其间予晓之曰公孝友纯至当痛酷摧裂之际意有不在书者此正言不当文之义也若以微瑕而弃连城之璧非予之所敢知也
　　题竹溪诗笔
　　文献党公大定间翰墨为天下第一如雪溪黄山辈皆北面师尊之宜其片言只字为后世寳藏仰之如泰山云
　　题家藏祷佛帖后
　　顔鲁公书气洞金石精贯白日然得长史心法笔力日进遂集大成公之书可知宜其使长沙北面髙简终不侔也初藏者平章政事卢予时盖自琉璃缾中协神防者也大元已丑秋七月秋涧老人曽收
　　题左山所书春露堂后
　　余构春露堂之明年夏参政左山商公作三大字自燕见遗因刻而榜之吾庐为烂然也公今嵗寿登八秩观其书端荘婀娜略不见衰老之气吾喜其所养至刚非唯书之尽善也公为人雅重深谋其翰墨之工在公为余事然嗜好之笃营求之切殆饥渴之于饮食只以功业相逼有不遑専事者当急遽际尝与予论及津津然喜见顔间不知老之将至日之云夕也方在藩府时以分陜之重横当事冲至与防虎相搏者屡矣未尝见志之衂气之靡降而少屈规其所不可求避其所不可免者此所谓砥柱頽波屹然而莫倾者也求试其心之所在盖安命顺受而已既安且顺则心乃定心乃定则气不馁气不馁则道可以坐进而况技之云乎医家有云荣卫可以知人之修短予亦谓文翰可以卜士君子之盛衰今观公书以精神气焰取之是知公之寿考既耆而艾也必矣岂斯文未防造物者将属之于公耶于是书以自警至元戊子夏四月十二日谨题
　　题张氏所藏先世手泽后
　　昔人以长不识父对其画像辄拜而垂涕张侯以劳卒军中子用道痛乎不覩其没每得其手泽虽片言只字洞洞焉奉之如恐失坠其于观行速肖之心为可见矣
　　题时苗留犊图
　　君子之居官也论其称与无愧而已苟能致君泽民虽禄之以万钟繋之以千驷将受焉而不辞况已之所当有乎若苗之事拂情而近名矫枉过正者耳然使贪墨畏人者闻寿春之风亦可以少知愧矣此京兆王云笔也以年深色故因之补缀颇疎妙意至布置分数尚当与斩蛟图气势两相髙也戊子夏五月秋涧老人题
　　题自书归去来后
　　録事参军丹阳薛君文曜携佳纸见过请余书晋处士陶靖节归去来辞是日晨气颇爽在庚伏中难得朝也乗笔墨调利心手相应忽忆徃年过曲阳见唐宰相张嘉贞所书北岳庙歌一碑不觉行墨以入其体识者莫讶其刻鹄也
　　题郎官石柱记后
　　真生行行生草颠之草至称之为圣其法盖先能楷所谓善行而后能走者也郎官石柱记以予闻见今在世有三本【阙】　　梁崔氏赠余与平阳曹氏所藏寿国公故物同出一石但未知栁城姚氏所寳者何如耳商左山云正刻旧在京兆兵后沦入公堂址下恐不复出矣汝辈宜珍惜之其姿体端方清劲似出欧虞自成一家少陵云卓立天骨森开张者也至元戊子七月朔秋涧老人记
　　防蔡襄书后
　　尝观心画水镜宋一代能书者不少然苏黄一出爝火难为光矣襄之书在当时极为坡所推重恐是徐行后长之义梦卿好古得于法帖者甚多书学予非深知者不千里逺来求题评此亦不可晓也秋涧老人题
　　题哀江南赋后示韩陈二生
　　史称信有文集二十卷行于世今秪见者此数篇而已乙夘嵗予得之于沙麓萧茂先家迨今嵗戊子盖三十四年矣近目疾瞑坐者浃旬二生来问适新是帙令句句详读且究其用事非徒然也盖辞之为体甚多学者不无利钝于其间汝等文窦方开然有望而未见者故令观览欲彼磨其朴钝发其清新此老夫之意也呜呼理者性之所自出才者气之所由形中人以上苟得其养性可使复才也者不可强而致也或曰理重才轻取其重而舍其轻可也曰势有不可偏废者焉理则体才则用也体与用具然后可以持躬而应物二生其志之
　　防杨补之墨梅后
　　花光梅在前宋为第一赏之者至有买舟来住之语及补之一出变枯硬为秀润曽观春风雪溪二图者乃知予言为不妄【一有自题云旦移清影人立黄昏其用意不分固巳神凝于此君矣】
　　昭陵六骏图后序
　　物之贤否一定论其遇不遇可也昭陵六骏天降毛龙授之英主俾剪隋乱及其功成琢石为像太宗亲题真賛以传不朽何存殁遭遇其为幸也如此宜其声华气焰上与房驷争光故潼关之役备体涣汗又何神哉如昭烈之的卢冉闵之朱龙名虽存而形何见焉太史公称闾阎之人虽砥行立名非附青云之士恶能施于后世者是已予藏此图乆矣特装潢以备珍玩因题品卷末以寓余之所感云
　　书送郑尚书序后
　　韩栁文多同时相顾而作如送郑权序飨军堂记之类是也笔势翩翩若相陵跨者栁之记间架曲折宏深雅丽出竒无穷然不过崇治闬闳飨燕军容之盛而已序之为文才五百余字虽云后出词气絶胜令人读之抵一部岭南方志觉海气拂拂来逼人矣其终篇致意最妙専以贵而能贫仁而不富为主委曲谋猷之壮从容箴戒之深诚有关于岭徼之治乱为尚书权之药石也近年某官有奉使句丽烦于乞索者至为东人易而伤体信乎贪而无威微而无经术者不可以华逺而寄边方重命呜呼公之斯文曰经世柔逺之长防可也作之明年公卒在诸文极为老笔又见其气之至耄不少衰也如此韩生因説有问特书此以示戊子冬十一月十日也
　　防蔡萧闲醉书风檐梨雪瑞香乐府二篇赠王尚书无竞王后有防语小楷数十字极妍劲可爱
　　乐府尚豪华然非纨绮中人未免隣女效颦耳明秀一集以崇髙之余发而为词章如饮内府酒金沙雾散六府为之醺酣方之逢麹车而口流涎者固有间矣
　　防竹溪所书墨苑篇后
　　东坡先生百世髙士至自跨灶作墨得佳者数百丸顾之而笑曰足供吾一世著书及煤发焚舍乃已宜其竹溪为墨苑作书而不厌所谓子云相如同工异曲也
　　薛绍彭临鲁公座位帖后
　　鲁公此帖纯是一段折鱼军容直气知此然后可以论书之法度耳
　　书南麓珍翰后
　　龙岩书在顔坡之间然未免有痴絶处此帖殊清劲可爱岂得意时书邪
　　防黄华烟江归艇图
　　先生当明昌间以文彩风流照映玉堂今观此画所谓金镳野鹿志在长林丰草也
　　防闲闲公草书心经
　　般若经前后文辞重复公书之字字姿态不同所谓堂堂天阵临机制变出竒无穷者也
　　锦峯真逸王仲元清卿书
　　锦峯书意韵萧散不减古人但前有黄山后有闲闲公故公之墨妙揜而不彰世称士之得名有幸不幸者岂其然乎
　　防黄华老人二诗后
　　观公手迹多矣此幅恐是早年所作然涧松出土已有凌云之气识者自当知之
　　防厐才卿悲潼关赋后
　　此赋都运厐才卿所作其步骤全类思子台赋意则扩充潼关甲辞字画萧散有法出顔苏之间前世士大夫学艺精妙如此岂胜效慕
　　评杨凝式书
　　杨凝式书维摩等经説皆作行体大字瓌竒豪迈萧散中寓正笔左山云鲁公后惟少师能得二王之法所谓文起八代之衰也坡公行书大槩类此至元廿年四月初五日过辞左山获观于座所论如此其王荆文公论云公书不曳之以就长蹴之以就短云
　　题元杨手书后
　　卷中诸公皆一时名胜先生俎豆其间诸贤乐与防者其以道义故也余早嵗读书苏门尚及见之嵗时以文酒吟咏于山水间彬彬然极平时故家风味不知轩冕为何物孰谓三十年后文物凌替而至于斯拊卷援毫岂胜慨慕至元癸未嵗宾月谨题
　　防自书训俭文后
　　文正公平昔著述纯粹深切其有补世教如菽粟之于饮食可斯须离哉后人传诵敬仰宜矣徳昂茂异喜读书善居室属余书斯文将置诸坐右取为脩齐矜式所谓俭者徳之共也故乐为笔之初不计其工拙也
　　防罗谦甫医辨后
　　容斋述医论二篇求予书将板行以证俗之讹谬因念世之物理流传失正渐习成风无复革易者多矣较其所系重者莫医若也谦甫心存济物明当然之理不为流俗所移固自可尚又使药石乱投之祸日有所弭其于世岂小补哉所谓砥柱中流回狂澜于既倒也故乐为笔之
　　防紫丝靸鞋帖后
　　紫丝鞋帖四十六字二十年癸未夏借观于张条山家昔公书太宗送梨帖后云珠还合浦劔入延平葢自谓也此帖虽遒婉可爱然笔虚墨嫩九渊之神宜跃而沕恐临本也观者自当识之
　　防摹马图
　　书与画同一关纽昔人谓学书者苟非自得虽夺真妙墨终为奴书余于画亦然
　　题所临顔鲁公十帖后
　　大名杨君顺之家藏刘元刚嘉定间忠义堂所刻鲁公书廿一帖予择其大小尤精者临一十纸近在京师入翰林复观顔碑十余本皆所未见也又与左山商公论其平生所得于公书者数焉一日觉胷中顿有所悟及南归取向所临裴将军等帖观之当时凝神笔端非不玉汝奈非其人而学不至何譬如以美石追琢瑚琏则不可也癸未嵗夏六月入伏前二日大雨淋浪五昼夜不止开窓隠几坐见舍东积潦展观此帖偶为题其后云
　　字程氏小子
　　癸未夏四月仆还自京师道出梁台蜀士程天骥自云伊川先生之遗裔有子方黄口携而拜予因求其小字乃训之曰伊传呜呼小子其念之哉
　　防樗轩寿安宫赋西园杂诗后
　　余生长汴梁八嵗而北渡河当时风物有能记忆者但如隔世梦寐中见尔及读如庵西园杂诗何殊赵家老树遗台令人对之有足悲者故孙樵杂报云生恨不为承平时人良有以哉收卷奉还题其后
　　汉文翁讲室画像
　　余读汉魏五书云成都有汉文翁讲学石室壁间刻三皇五帝以来圣贤画像蜀太守张收笔也收献帝时人近过刘氏家塾遂获其本盖自盘古氏以下至仲尼七十弟子百一十三人画极精妙简古经千有余嵗无丝髪剥坏非神物防持畴克尔邪后有东坡所临王逸少欲摹帖气韵豪逸有顔鲁公风格再四展观悚然起敬令人有振缨希古之想真竒迹也
　　书刘氏屋柱
　　至元甲申夏四月余自泰安平隂东阿检覆桑灾而西赤日黄尘中驰六百余里忽得此屋依防车殆马烦之意为释然也主壻刘泽克家有礼且云此屋甫成未经寝处而公至可谓弹压瘴气矣又説妇翁张学临终戒作佛事以多诵孝经为嘱不图田野间有此端士重午后二日过此
　　防坡公春寒帖
　　茶使分寜李君踵门来谒坐定出春寒帖相示愿一言为审定余曰昔坡公在馆阁时每作一石一竹尽为好事者取去况词翰乎所谓良金美玉自有定价尚何言子归而潜珍东壁吾将见然之光不唯在惠州李氏矣
　　龙门寺题名
　　余闻龙门乆矣尝读故相云叟公题名风烟形胜尽在目中终以不得一徃为旷今嵗冬适诸君以事共防遂成此逰相与分云寻壑攀木隮危抵悬瀑下少焉环坐磐石尽一尊而去凡得诗一十一首偕来者判官李让州将刘民望陈州长李公惠前宪台狱丞梁平州学正张贲士人程翼蔡州吏目薛世英郡人徐英时至元乙酉冬仲望日也
　　防鹿庵书玉华宫诗后
　　鹿庵书气韵萧散尝疑出焦山鹤铭一日问笔法于先生曰平昔于沙河碑致力为多今观此帖一一较之其瘦健清防盖以广平作骨而取真逸为竒放也
　　防米元晖书
　　元晖书类王谢子弟以当家论之闇中摸索知为人豪然其间时有圆转藏锋处岂厌家鸡而欲敛乃翁之掉率耶
　　防虞世南十二大字
　　虞永兴书攀鳞附翼十二大字世皆以雄伟称之石刻墨本凡两见之予特爱其结宻无间由智永小楷扩而充之至于如此之极且见夫落笔不难也因悟蔡京书太学首善仪门昊天大帝之类其法度一出于此今夕而有一举两得之快于是乎书
　　题耶律公手书济源诗后
　　物之有光华者虽微必着况文章翰墨之卓越乎近观故中书令耶律公当壬辰嵗过济渎留题诗翰逮今嵗龙集适一甲子其孙希逸始托总尹靳荣俾刻石祠下属予题数语于后余曰事之显伏虽数存其间至后大前光在后人固当如是所可敬而仰者玉泉老仙于俪景同翻经纶致泽之余复发为文章翰墨铿然而金石振巍然而冠劔植表里国华鼓舞元化为世倚重已见恶盈好谦恬然静退之心故赓和乐天诗韵为恱无乃魏公醉白之意欤俾来者观咏将有击节叹赏挹髙风而防絶尘者矣又何翅纪嵗月而传不朽者哉
　　题临潜珍铭后
　　潜珍阁铭坡公渡海北为李光道书于曲江当时真迹入石为龙潭絶胜逮淳祐乙巳东嘉赵汝驭求访百至已不复得惜哉今所传者盖汉中石刻濮之板本再一传也此则以濮本较之迫视笔势徃徃有形似者岂践其迹庻入室之意欤然龙为神物唯刘累乃能扰之或者辄攀鳞进技其气亦可尚也至元壬辰后六月亷访任君携以示予曰此李安仁所藏也幸吾子题数语于后故书
　　题山谷苦笋赋帖后
　　临安漕副乔仲山予为御史时台小吏也庚寅冬南行余杭仲山以是帖赆予或有以真赝为问者予曰初未尝经意唯其无心于得渠无求而见赠取与两间皆出自然若有不为嗜好所玩者故喜为收之至于书之真赝君其问诸墨卿
　　防朱文公手书
　　予所见手迹十余畨皆老笔也公何尝以书学名家只以道义精华之气混混灏灏自理窟中流出一旦挥洒有不期然而然者未易以翰墨畛畦论也前人称孔明出师表秪见性情不见文字予于公书亦云
　　题杜仲正省掾家世卷后
　　先师泌阳府君河中人应进士时石公子坚同舍生也且蒲当秦晋之郊其河山之胜楼观之富甲天下而文物之盛如金吾李氏昆季及公皆极一时之选予尝三走中条登髙望逺追惟师之遗言思其人而不见徒有永言慨慕之叹去年冬予持节全闽有杜君仲正来谒盖公之甥也与之语訚訚侃侃愿有余而辞甚雅因念予儿时耳公之名阅五十寒暑始识其甥于瓯闽越絶之徼所谓老成虽逺典刑得见于兹一日携雷若斋所述示予且求训励数语于后予谓今之士夫思其大而略其细知其雅而不通其俗此大夫士之通患曽不思观其细所以全其大也通其俗所以尊其雅也今吾子含香佩橐所治者皆簿书期防米盐琐屑之务而能终日黾勉无倦色安知开封府推异时不至忠献礼絶之地乎
　　防郭熈山水巨轴
　　崔生有画二轴不见题志中隠云此郭熈笔也信当行能事是熈无疑但立名不正物不得顺受所谓山亭避暑者余易之曰江烟晚浦崔抱归志甚扬也然坐而论道谓之王公作而行之谓之士大夫今降而嗜此以为髙且多识虽屡中何足道哉
　　防顔鲁公裴将军帖
　　此帖予见者数本皆大小不同独忠义堂刻临摹最善盖纯以体发其竒特尔至于诗格雄伟壮丽比之清逺等作又何翅十倍曹丕也
　　赠师御史彦贞名頥
　　世固有难事惟笃好者即能之况气志清明者乎御史师君彦贞世为瀚海府人姿英毅达时应务乃其所长复于公余以吟咏自乐积而至十数篇非好之笃其克如是耶因求一言见诲予谓诗固一艺心之声言之至文者也作之者譬犹良工就利器虽有棠谿之金须百链乃得其精如吾御史君气不凡意窦方启能敏脩不已将见与日新之业并驱而前至缀联云烟撑霆裂月恐不难矣立夏后十日谨题
　　书归去来偶题于后
　　古今闻人例善于辞而克行之者鲜践其所言能始终而不易者其惟渊明乎此所以髙于千古人也仆今年六十有五衰病相仍越在絶域终日役役疲于官守虽云微劳事有无如何者因书此辞不觉慨叹者乆之
　　防苏子美千文帖
　　长史颠草防画略具意度巳足子美迫近之此帖豪放飞动所谓笔阵堂堂者乎欧公于本朝书独取苏蔡二人非虚言也周越辈安得窥其藩篱哉赵生其寳藏之至元庚寅八月谨题
　　防拙翁桃华春水图
　　南华云相呴相沬不若相防于江湖此正圉圉相防时也但恐冯驩辈见之即垂涎耳庚寅秋题于西寺
　　防文公与子晋伯谟二帖
　　建安诸公徃徃以文公翰墨赐观视之皆非也此二帖毋君希悦所藏其为真迹无疑所谓刚健含婀娜玉徳而温栗者也因知前书皆邑人江春山效颦予特表而出之恶紫之乱朱也至元庚寅九月二十八日夜漏下廿二刻既寤不能寐起书于府集思堂之烛下敛袵题
　　题三河驿壁
　　余回自海徼暑毒之气至此方作卧于舟中者一伏时盖以闽中气节不常水土殊异宦防之士鲜有不病而归者因念孔孟之道能治心而不治病仓扁之术治病而不治心安得合而为一俾治南方不治之病庻乎其有瘳者余言虽鄙庻有关于世教故书至元庚寅冬十月十有七日题于三河驿壁尚闻者知所警
　　答戴生
　　余来官南越凡十有一月戴生叔坚者闽产也以诗文来谒且言其志乆乃见其为人叔坚有嵗寒姿扣之所学外又通熟吏事时居闲日乆思以三釡侍亲义形于色予告之曰行与止有数存其间者此心不匮则捧檄之喜其来之不逺也传有之居则曰人不我知如或知尔则何以哉盖言其学之不可不积行之不可不卓也戴生其勉旃
　　晦翁墨迹
　　紫阳先生手探月窟足蹑天根初非欲书名家唯其道义之气葱葱郁郁散于文字间者不得不如是耳传曰爱其人爱及屋上乌况先生之手泽乎韩生其寳藏之
　　防香林先生颠草
　　尝爱甘露寺诗草圣笔势纵横破碎阵敌今观香林先生遗墨得涪翁步骤为多具眼者当知余言为不妄
　　跋黄华书后
　　昔黄华老仙方书翰得名求之者众日不暇给张丹华家僮善于刻鹄公时命代书至真赝莫辨此又张奴之重儓者也
　　东坡开封帖后语
　　此借船一帖耳令人读之耸然有趋事赴功之意当时民説防劳槩可知也使公得坐庙堂厘众务文致太平为不难矣
　　题米南宫帖后
　　今日客有自河朔山东来者闻时雨霑足蚕麦有望适师孟携此卷相过临风展玩沾沾然有三安之喜不然奚暇及此且将为质钱博米之具耳
　　防禊饮序后
　　两晋法书李唐诗骚宋人之论议天机所到有不可企及者独韩子以右军书娬媚可博鶂鶂而已其立论峻絶不诡随如是亦可愕眙然予绵厯世故以来士大夫所繋非轻不尔安能有立于世区区防艺已是末学今就末以泥其不必者竟何为哉至元癸巳四月予入院后五日师孟持此卷坚求防尾因信笔及此
　　书商司业定武兰亭本后
　　书学自是吾侪一段妙韵昔先正商公善书而深识客至多谈是为乐娓娓防倦公今已矣言复得闻邪去嵗冬予载入京师与台符司业时防爱其议论操守识鉴书翰得家法为多如考定定武拓本辩论隠显是否真赝几数百言截断众流防归其极予击节叹赏何其该且洽也然闇中摸索知为人豪者初不在是世家子弟当门户焜燿鲜不以世味务快一时商子曽有是乎及其顺受阨穷以理自信卓尔有立于颠沛流离之际吾胷中耿耿者曽不少挫是则商之最起予者故特表而出之使世知夫寥寥千载下殷士肤敏者盖有人焉不只以技进而已耳适佳客在坐闻予言皆唯唯而去因书卷尾以还
　　防马左丞所藏贯休罗汉后【时子卿有末疾不出】
　　昔梁直阁将军张僧繇初作绘事貌天竺二僧侯景之乱剖裂为二一失所在其一后为唐常侍陆坚所得及坚病亟所藏僧见梦曰吾有同侣今在洛阳李氏能求而合之当以法力防尔平复陆如其言访之果验遂以钱数万赎归陆疾随愈呜呼凝思之妙通于神明显诸隂佑者如是此葢僧贯休笔贯平生専艺在唐一代亦号精絶能敬礼有加安知不同繇僧通灵时出光怪而致主人勿药之喜邪嵗癸巳夏四月题











　　秋涧集卷七十二
　　钦定四库全书
　　秋涧集卷七十三
　　元　王恽　撰
　　题跋
　　宋广平梅花赋后语
　　广平梅花赋予尝闻双溪耶律公求斯文乆矣得之者当以乘马相贶愿见之心与公略同至元癸巳春予待诏阙下秘书郎赵天民来谒赵之父故中书门客也因询赋之隠见曰已得之矣翌日録似本来献老眼増眀疾读数过至独歩早春自全其天贵不性移俪夫君子之节之句当时巳为从父撃节而袭美谓公铁石肝肠吐婉辞为疑以予观之风人托物词尚华丽况徐庾之体乎当时公甫逾冠而嵗寒之姿调羮之事固巳表表于未第之前如渊眀髙风逺韵又何害见闲情于一赋者哉
　　跋董右丞师中撰李道源先生隂徳记后董号漳川居士道源名泌广平人葢儒而医者泌九十嵗而终于家子师孟眀昌间进士
　　昔昌黎公以医师而喻相业范文正不作相而愿良医医之与相体用固殊其于济物则一也然宰辅柄用必需时命医师拯治心术为先故良医贤相寥寥百载间得其人匪易今皆萃见于一巷中观之者当起敬起慕又何特题咏而已哉至元癸已立夏日书
　　跋鍼者李君玉诗卷
　　前贤有以注易与神农经为论者客曰当解易何居曰易悮后世辨眀者不少本草悮立能杀人世谓鍼法亦然予右髀有寒疾将雨先痛一日谒黙斋先生于沙麓见其求鍼者满室先生笑谓予曰汝亦入吾安乐窝邪如痿者躄者瘖哑者症结者气蹷者法虽有重轻莫不撤鍼而滞散舍防而起行而予之骨痛今三十年曽不再作后官东平一日与李公巨川话及此曰予客淮南时以兹术授窦公今青出于蓝今君玉与少同乡不知其术传之李邪窦邪而别有所授而然邪向闻李君尝游江淮间曽遇异人鍼法葢以神授未若李窦相传人事着明者也如太史公论方技以怪而志者吾皆不取也
　　跋眼科医师卷后
　　心为众善之宗眼具五官之气故中有所动思或稍邪则司眀为之眊昧吾尝念治眼病则易变目眊为难呜呼安得一中和之气了万有之目使一归于正不知龙目立论亦将有此法邪
　　跋玉田傅氏家传后
　　金有国余百年専以词科取士曰相曰将多出此途议者以学涉剽窃不眀义理为言然不可一概厚诬事至于祗能拘限常流通人何所凝滞及金祚垂亡其仗节死义者皆前日之进士也吾于北地得三人焉顺州刺史刚忠王者行部傅公父子是也【公讳霖字汝济眀昌五年词赋进士第大安二年授崇义军节度副使二年行部临潢殁于王事】呜呼其为烈盛矣哉
　　题汉使任少公招李陵归汉图后
　　自古有死将而无降将至于兵败力屈此正人臣授命之秋更无他议譬犹弱妇不幸而遇强暴有杀身而已曽不此思而曰虽受汚一时吾将有以报之此正李左校之妄图也子孟専使逺招縦复南归将何为顔予始读陵传壮其初心愤发哀其一败而瓦裂也中统辛酉春予扈跸北上次桓之北山或曰此李陵台也徘徊四顾朔风边草为之凄然于是咏河梁之诗叹曹柯之议又且惜武皇信亲近而族陵家安在其为雄材大略也自辛酉迄今三十余年复覩斯画因感而书此以为人臣忠上之劝
　　跋南蛮朝贡图
　　海中岛夷际东南天地者以万数有唐盛时率置都防而羁縻之不特以力而臣服也此即庶方小侯不能専达附于大邦而致贡绘而为图以表中国圣人在上徳教洋溢无逺弗届之防不然意匠惨淡何取于此
　　书霹雳琴賛后
　　文章翰墨善效颦者徃徃体极形似至于得意韵之妙出畦畛之外天姿限量其间有不能以寸者学鹿庵书正坐是耳或谓此帖子聓代作非也可秘藏之防风涛拥棹雷霆破屋将有下取而豪夺者矣
　　书娑罗树碑后
　　李北海娑罗树碑笔画劲韵全是欧率更态度但縦之使行耳碑见在淮安州
　　题王尚书无竞小字东坡论语
　　甲午夏五月方外掾由师孟出是本见示卒然问曰公此书何法予曰渠以谓奚自曰此栁侍书步骤也予顾笑曰公瑾有云天下智谋之士所见略同其师孟之谓乎
　　跋赵大年画王摩诘诗意
　　大年分天潢之秀驰誉丹青当其琐牕春明绣阁香静以倒晕连眉之妩写荒寒平逺之思非天机所到未易企及所谓风流贵介笔头有五湖之心者葢尽之矣
　　题东坡灾伤卷后
　　东坡先生论事如陆宣公刚直不容于朝似顔太师今观此帖云览其灾伤肺肝如焚公忧国恤民之心为可见矣然士无功名分者虽毫髪细事终不得一入手做公之谓也后又有云有闻不惜频示及是此老又待招人物议也临风展玩重为慨叹
　　眀皇骊山宫避暑图
　　明皇骊山宫避暑图郭忠恕笔也宫馆随势作三层覆压华清居上方殿四围垂帘宫人隠见帘隙类望逺而外窥者中腰楼阁参差冠山跨壑半为宫栁蔽亏其下水榭极峻内人上下杂沓无数疑供帐也波间渔郎舣艇持网罟延伫者非一驾自阁道乗腰舆拥仗将升榭而观渔乐者少陵云帘下宫人出楼前御栁长忠恕意匠正掇此两句为主题然人物界画惨澹取次不甚精絶恐亦后人临摹至善体诗人之意殆与少陵同赋而亲覩者云
　　跋山谷发愿文
　　元贞元年朝谒之眀日余燕息不出偶展此轴为娱因念黄太史禅机翰墨号入神三昧至与仇池公并驱争先如发愿等文皆平生杰作但恐益公题评止好事者窃取缀之于此耳牕明目眊笔虚笔实有能强为力者技痒悠悠又复损一若可喜也
　　题李龙眠画班昭女孝经图后
　　道义出乎天然文章贵乎自得昭以大家师范六宫作女诫孝经通二十五篇范史备载诫辞而初不及经训岂拟圣太迫殆法言之嫌乎至于公麟画笔当时圣贤言行情深义奥后世有未易窥测者天机所到千古之事如堕目前所谓出新意于法度之中寄妙趣于言意之表若三百篇比兴宛从弦而歌之一唱三叹有遗音者矣激薄扬清助世教多矣此画予也三见兹虽张仁所临殊有分数昔东坡称晋人法书今何所及得唐人硬黄足矣其什袭秘藏遇知者一观可也
　　题东坡赤壁赋后
　　余向在福唐观公惠州醉书此赋心手两忘笔意萧散妙见法度之外今此帖亦云醉笔与前略不相类岂公随物赋形因时发兴出竒无穷者也
　　跋黄华先生墨戏
　　近过雪庵案上有黄华山水一卷或问云何如曰此先生醉时行书也只为龙岩学中立太迫故作是噀墨法耳
　　跋党竹溪篆赵黄山文王子端书
　　党篆赵文黄华书正如打鼓弄琵琶合着两防家也
　　跋米南宫灵台戴华卷后
　　仆观南宫书多矣未若此幅韵胜而不鼓努者也然雄冠豭佩气终行行惟其自成一家乃可贵耳
　　跋渔人鹬蚌图
　　自战国功利之説兴视仁义为无物时君世主以众暴寡以强陵弱干戈相寻互相吞噬惟知利之为先不究害之在其后也故渔人鹬蚌之利例皆被焉非独代之喻燕赵也虽为当时妄举贪得之诫而孟轲氏云善战者服上刑连诸侯者次之辟草莱任土地者又次之可谓正大而有味矣
　　跋山谷所书王建宫词后
　　唐人诗风雅意韵陵跨百代况建之宫体为世絶唱加以涪翁挥洒醉墨宜其天章云锦为之烂然生光也
　　跋鹿庵先生所书鹦鹉赋后
　　此鹿庵先生二十年前所书也向尝问笔法于席下曰予早年于沙河碑用功最多今观此赋乃知其言为有徴先生人品峻洁文章字画皆有自得之妙然珠玑散落有限得者幸珍藏之
　　跋左山公书东坡醉墨堂诗卷
　　左山公书端重沈着本出离堆记其气韵豪逸比之鲁公似为放旷初不知其所宗不肖澹癖留心笔砚悮为公所知每过谒必谈论书学利病留连竟日不听辞去一日出示杨凝式维摩帖笔势縦横天真烂漫顾谓予曰鲁公后得其笔法者独少师耳由是知公书体兼顔杨然古之论书兼及人品非其人虽工有不必贵者公姿沈毅博学富经纶器业生平底蕴未展尽者葱葱郁郁一散之翰墨间其风流蕴借有不可梯接者今已矣片纸只字为世珍惜况门客故吏邪简卿尚寳藏之
　　题辽太师赵思温族系后
　　辽氏开国二百载跨有燕云雄长夷夏虽其创业之君规模宏逺守成之主善于继述亦由一时谋臣猛将与夫子孙蕃衍众多克肖肯构有以维持藩翰而致然也故开府仪同三司侍中赠太师卫国赵公早以骁勇善战受知辽太祖烜赫贵显生子十有二人其后支分派别官三事使相宣徽节度团练观察刺史下逮州县职余二百人迄今燕之故老谈勲阀富盛照映前后者必曰韩刘马赵四大族焉呜呼盛哉孟子称故国非谓乔木而有世臣者其是之谓欤裔孙穆联缀遗谱装潢完整携示求跋予窃有感焉近代公侯将相之后方一再传溷迹闾阎甘心贫微故家遗族懵然不知者多矣尚何望于考厥世而复其初哉论者多曰盛气已过大福不再予以为不然其説则孔子所叹文献不足故也夫子孙苟能读书立志虽愚必眀虽柔必强族固寒微可至清贵况借余润而承休光者乎克敬潜心字学慎言行由史馆从事歴州县职复保傅旧物昭明宗系则其绍述遗美而又有望于他日也
　　题离堆记后
　　鲁公书号称大雅尤可重者以忠义之气发而为心画然端人不为枉者作计此天下之通论公平生书五百余年略无异议独离堆记文与字并出公手或者少有疑焉葢鲜于氏附炎国忠天宝间窃取柄用致位显赫及防师泸南反以防闻建碑省户公然献谀向之为人槩可知矣然观记之所述详见者止向未第时卜筑读书等事岂与其洁不保其往之义也若歴台省风宪持节剑南作尹京兆中间云为一无称道是则不待抑扬贤不肖之分昭昭矣不然方元载以大奸当国庭议之际公直言折之曰朝廷岂容公再壊邪举朝危公曽不少挠又郭定襄以勲贵振耀一时行次失序毅然陈书极论其不当由是而观公刚严之气如秋霜烈日皜不可尚已何姻娅能降公志谀彼枯胔者哉正以子昱等拖舟涉险归先垅纯孝克成之志有足嘉尚如犂犊骍角山川其舍诸乎此葢公述作之微防也赵氏子穆年十八好古学篆皆通习之请予以题记后作是説以贻之
　　书中兴颂后
　　唐中兴颂石刻字径数最大立法最宻就鲁公平生所书合而论之此为最善其法度特变大篆为真楷耳所谓只见性情不见文字至元十三年春正月江左平图书珍异悉达京师孟秀州徳卿以是本见赠把玩不释手者累月从弟韩从益求予临写因勉为刻鹄耳
　　题苏氏寳章后
　　忠定二公书金声玉振如清庙之瑟一唱三叹有遗音者矣今观迨过等帖笔势圆熟俱有伯父气韵而迟之此幅为尤佳所谓王谢子弟以生长见闻犹足以超人羣也
　　东坡我有帖【系与外姻子曹正字书内云去逸就劳不知脱去有道乎外郡虽麄俗止早衙纷纷一时辰许余萧然皆我有也】
　　观公此帖正以姻家故假设已意儆以官守尔至于早衙纷纷一时许余萧然我有此又见公材力余裕酬酢万变若鉴之应物妍媸巨细靡不洞彻物去湛然如澄渊横壑耳
　　跋马融卧吹图
　　古人因技以达事者多如防瑟畅风雩之乐广陵见魏室之微正平以鼓挝反折曹瞒野王之筝歌疑释晋帝是不图为乐之至斯也若南郡之通乐律度声节以毕五音可谓能也已然畏威刓方裁成固罪为端士所鄙虽雄吹逸响穿裂云石又何足贵之哉其画格简古如书中有笔自非唐人梦不到此
　　夷门图后语
　　孙樵读开元杂报至生恨不为太平人岂声明文物矫首拭目闻可喜而观可乐乎近阅夷门市防图其风物气习备见政和间流宕浮靡之俗然非盛极无以臻此予长生汴梁及见百年遗老徃徃常能谈当时风物令人不觉有孙氏之叹但二帝播迁已兆眹于此所谓治乱之迹接踵相寻也画品则秾纎巧丽出内供奉手无疑正可与梦华録互为之览耳至元丙子二月观于平阳寓舍夏六月重见于汴京试院中明年夏六月立秋后一日连雨中静坐偶书于燕东开阳坊李黄门之故堂
　　题兰府君望海寺二诗后
　　昔张燕公南迁归诗笔益壮人谓得江山之助今观兰广寜望海寺二诗清雄竒逸令人觉海上风涛之气拂拂袭人所谓眀昌雅制风斯在下矣
　　题石曼卿手书古桧行后
　　中允姿豪放有髙山气故其笔不得不瑰伟清劲一世推重至有河倾昆仑雪压太华之语何其壮哉今继先待御家藏古桧行所谓愈大而愈竒者也风格修整类唐人诰书手岂公早年书邪
　　跋孙过庭书谱【名防礼唐髙宗时人】
　　过庭垂拱间名善书其草字谱风韵萧散一宗二王有飞鸟惊蛇之趣予尝爱而临之然以古今题评不及为讶今日观米襄阳书史云孙公在唐人得二王法为最追忆前言与南宫偶同所谓愚者千虑亦有一得也
　　题政和鼎识后
　　鼎之为器镇方所辨神奸惟其制作创于夏后氏故后世寳重至有力求而不可得也唐武后妄意制作固无可论崇寜仿而为之还复不能保当时神秘不啻宗社之重一旦其鼎之神主为钝轩几席间物吁可叹也钝轩辽金公侯裔博古有学识既得铜主乃为竒遇训名字焉后以技能命监铸太宫钟鼎实应开先之兆子穆复绘图恳诸公题跋于以重古物而扬父美由是知物之无间重轻大小由徳而后可保因所好而聚待人而后传也
　　跋诸葛公逺涉帖
　　诸葛武侯逺涉遗帖余既冠时与鲜于纯叔获覩于沙麓张氏家迨大徳庚子冬诏集贤所贮书画赐其院之官属吕司直所得者亦有是帖老眼复观焕若神眀顿还旧观然比之向所见者后有东坡跋语辨其印章玉泉公家曽收彦瞻博雅好古可谓物得所归矣
　　跋宋汉臣临丹华经后
　　篆生生楷变篆二体入真草而出古意者惟鲁公能然故洛尹宋君汉臣善八分体古而画劲尝臆其有所从来及观所临丹华经笔势天矫夺真第朱墨异色耳故书之妙有以不期然而然者虽众期逺到中道车倾亦足以追踪择木陵跨李潮矣二弟每一披玩僾然如对其面呜呼方风俗衰靡无足言者唐臣义夫能永懐不忘可谓克念天显者也
　　读汉魏五书
　　两汉继三代而下为最盛但官仪略见于班史表序予穉年读昌黎科斗记文知卫宏有汉官仪书兵后典籍散亡何从而得之壬午冬再入京师始获借观于宋秘监葢青宫赐书也其一代之制粲然完备皇乎休哉宜其光武以军容过洛父老有复见官仪之喜呜呼三代吾不得而见之得见两汉斯可矣宏书才两卷求访三十年之乆方遂一读岂亦有数存乎其间邪矧功名富贵可幸而致哉因其奉还笔之以纪嵗月时壬午十二月八日也
　　跋髙宗临右军帖
　　二王真迹不可复见唐人硬黄临仿自当爱玩沉出建炎手书顾龙跳虎卧之意隠然在目中矣
　　跋雪斋书宋孟州猎虎诗卷后
　　昔兴陵选廷臣奉使江左须得才辨有闻望者可若宋孟州射虎诗清雄振厉逺而有光华大定人文之盛槩可见矣雪中展观于曽孙秘监处令人三复清兴四发今秘监以学问徳艺又为青宫所賔礼所谓黄门有父风者也
　　跋临本兰亭序
　　此帖在临本间最佳却疑是唐人填书年深墨花脱落若透绢影耳又当以蔷薇露盥手爇玉蕤香观之可也
　　题中兴颂后
　　中兴碑本行于世者有三其字颇小而加瘦者蔡之所临也其搨印完好苦无剥齧者永之再勒也予尝谓鲁公此笔用忠义为本然后以大篆变而为楷体故后之学者终莫能及院主书赵穆博古通篆今复研思于是是将求笔意而通其变尔吾知夫识斗间气者而得龙泉于丰城之狱必矣赵生其勉旃
　　跋谢灵运帖
　　谢康乐以风雅鼓吹两晋善书则未知也今观节卷金华二诰与张芝萎形帖相上下可也至于笔势豪宕殆是伐山开道气象千载而下専举一节足见其为人而当时隣略得不以山戎为骇乎
　　答宋克温问鲁公书法
　　余观鲁公书分数布置称停深稳虽豪髪精极楷法至于韵胜温润正周旋曲折刚健中出婀娜尔极其所至第见性情不见文字所谓性情以忠义之气为之大本也平日所得如是未审吾友为如何耳



　　秋涧集卷七十三
　　钦定四库全书
　　秋涧集卷七十四
　　元　王恽　撰
　　乐府
　　望海潮【乙卯嵗端午赋北郊骑鞠呈节使史侯】
　　龙沙王气恒山秀色徳星光动南州使君髙宴北城佳处薰风红闪旗旒两翼拥貔貅骇鼍鸣叠鼓杖奋惊虬一防星飞画柱得意过边筹兜貂蝉元自兜鍪笑闾阎小子谈笑封侯万骑平原千艘汉水堂堂小试青油賔从尽风流喜武同张肄书漫韩投乐事更醻醉魂还梦菊花秋
　　二【为故相云叟公寿】
　　炬明珂马防森兵卫日长铃阁春凝舜朝仪凤傅岩霖雨世传昴宿储精天地入经纶见东山髙卧一念苍生谈笑金华故事六合海波平　一杯福寿川増请文人静听贱子微诚苏岭云霞西溪梅竹风烟画出共城羽翼汉功成尽山中名在天外鸿冥一防台星清光长射老人明
　　三【为子初縂管寿】
　　桐乡遗爱于门隂积充闾气自葱葱霜华封菊橙金泛醁秋香吹满帘栊人物汉元龙喜升堂一拜今嵗相同洗尽金貂贵气黄卷贮深功　见君雅量雍容信男儿到此方是豪雄林下夫人膝前文度摩挲湖上双峰福寿尽无穷防一家乐事五县提封彩袖歌钟年年长醉玳筵红
　　水调歌头【送王子初之太康】
　　将军报书切髙卧起螭蟠悲欢离合常事知已古为难忆昔草庐人去郁郁风云英气千载到君还歌吹展江底长铗不须弹　路漫漫天兴翩翩西风鸿鹄一举横絶碧云端自笑鹡鸰孤影落日野烟原上沙晚不胜寒后夜一相忆明月满江干
　　二【为庄仲方东园赋】
　　野饮不称意归促紫游繮谁知草堂深处清赏兴尤长梦里佳人锦瑟眼底瓦盆浊酒衣袖醉淋浪歌罢竹轩晚风细月波凉　为东园梅与竹足清香不须更栽桃李花底驻春光人道漆园家世王谢风流未逺培取桂枝芳读书贫亦好此语试平章
　　三【送王脩甫东还】
　　樊川吾所爱老我莫能俦二年鞍马淇上来徃更风流梦里池塘春草却被鸣禽呼觉栁暗水邉楼浩荡故园思汶水日悠悠　洛阳花梁苑月苦迟留半生许与词伯不负壮年游我亦布衣游子乆欲观光齐鲁羇绁在鹰鞲早晚西湖上同醉木兰舟
　　四【和赵眀叔韵】
　　西山卷残雨天宇翠眉修余霞渐成绮散楼外月如舟漾漾银河垂地浩浩天风拂枕吹满一帘秋觉我清兴逺归梦到嵓幽　野猿惊山鸟笑欲何求十年一官黄散了不到封侯自有竹林佳处满酌洼樽贮酒一醉共浮休夔契在廊庙畎畆不须忧
　　五【防前韵】
　　纫兰缀芳佩逺驾振灵脩玉成事海无际泛若一轻舟谁作朱衣白简老坐痴床斜日霜鹘漫横秋落日壮心在不负鬼神幽　笑咿嚘惊肮竟何求丈夫出处义在不用计行留万事味来啮蜡只有济时一念未肯死前休驱马出东郭聊以散吾忧
　　六【和姚雪斋韵】
　　书史有真味谁遣博微官丈夫出处道在义命正须安浩浩都门冠葢眼冷鸡虫得失矫首入遐观时对雪齐老清议豁襟顔　阅名书探理窟警铭盘自叹空然鼠腹过饮不知繁万古乾坤清气散入诗仙脾膈挥洒有余欢早晚付心诀风雨满堂寒
　　七【寿雪斋】
　　髙斋际晴雪万象入遐观文章在公余事闻望到欧韩千古微茫洙泗浩浩发源伊洛百折障狂澜歌咏武公志儆抑过铭盘　济时心调鼎手未容闲重看印窠垂锦花底压千官见説梅梢春信一夜蜡痕香满光动寿杯寛勲业鼎钟上留待百年看
　　八【寿王子寿时年八十三】
　　汾流浥余润霜菊满秋香酿成一堂和气来荐老人觞七十人生稀有沉复年逾八十饮啖日康强肮脏欲谁与赵壹倚门傍　颊浮丹瞳防漆鬓如霜平生隂有神相特为表刚肠世事语来无味只有读书一念老矣不能忘九老更添一图画见髙堂
　　九【寿时相】
　　佩兰近佳节髙第照神州西山致有爽气天际翠眉脩酿作碧霄清露暗满庭前细菊香淡一帘秋春酒未容泻寿席已风流　锵鸣玉防独步凤池头荐贤贡宰事业药笼到兼收总道生平襟量一片丹衷为国不负幙中筹齐澣救时语持用寿君侯
　　十
　　文卿提刑自陜西按察改授河东其子东还寄声不肖且徴鄙作因赠乐府水调歌头以答雅意
　　一峰华不注东望雨防防黄云画角回首客舍又幽并喜接西来佳耗闻道东山未老双鬓为谁青经济有公论且莫叹飘零　杏花吟山色句尽称停平生风味不浅聊尔写襟灵步冷东垣秋水坐对汾亭夜月两地若为情合作碧箫曲留待醉时听
　　十一【宴张右丞遂初园】
　　园林足佳胜钟鼓乐时康去天尺五韦杜此日汉金张谁似主人好客暂趂金华少暇罇俎共徜徉三馆尽英隽簪履玉生光　眺东台登北榭防南堂露凉玉簪零乱竹静有深香醉听新声金缕爱仰东山雅量清赏兴何长髙咏遂初赋松栢郁苍苍
　　水龙吟【寿都督史侯时为东平縂】
　　汉坛千古风流笑谈自是诗书将两淮草木一门忠孝先声逺畅奕世金貂雄边韬略三军独张道十年汉水旌旗动色春都在投壶唱　一防徳星回照光浮动太山千丈防门春静人安事简提封保障汉相规随葢公安靖平生心赏见寿毫不逺凤池消息醉仙家酿
　　二【赋莲花海棠】
　　两株云锦翻空换根元有丹砂秘绣帏重绕银缸髙照故家风味翠羽生红雾纱肌玉风流谁比记沉香亭暖贵妃半醉云鬓乱耽春睡　梦里昆明灰冷怳留在红幢翠袂金盘华屋无心与并朱门桃李一醆伤春临轩便恐防鸾交坠倩紫箫唤起霓裳旧曲花前醉
　　三【送焦和之】
　　当年紫禁烟花相逄恨不知音早秋风倦客一杯情话为君倾倒回首燕山月明庭树两枝乌绕正情驰魏阙空书怪事心胆堕伤殷浩　祸福无端倚伏问古今几人眀了沧浪渔父归来惊笑灵均枯槁邂逅淇南嵗寒独在故人襟袍恨黄尘障尽西山逺日送斜阳鸟
　　四【赋春雪】
　　空斋寂寞春寒坐来庭竹风声悄天低云暖氷花谁剪须臾云扰好是东君与时呈瑞春回枯槁快黄尘压尽千林膏沐休更问青山老　我爱春来起早恍芸窗光摇琼岛玉华城郭炊烟巷陌酒旗风袅髙兴悠然沽垆思与文园倾倒为使君预报春城灯火比年时好
　　五【寿陈节齐】
　　倚天望汉台髙【公赵人有邓将军望汉台】骞腾便到青霄上一时殊遇风云俪景元龙豪爽刚断氷清风流却有东山雅量道十年京洛棠隂遗爱人如醉春风酿　一防徳星回照光浮动太行千丈防门春静人安事简功余保障燕寝香凝不妨时在骚坛吟赏为使君预泛凤池春浪寿金华相
　　六
　　日邉俪景同翻千年髙际风云防堂堂大节中流砥柱狂澜横制黄閤归来英姿飒爽故家房魏甚是中却有东山雅量经纶尽金华事　总道丹心为国要春满人间桃李诗坛风月清时钟鼓不妨逰戏一防台星五云萦绕凤池佳气为相君满泛金盘仙露枕秋蟾醉
　　七
　　已未春三月同柔克济河中流风雨大作几覆者再感念畴昔为赋此词且以经事之后重有所惜云
　　春流两岸桃花惊涛极目吞天去孤舟缆棹歌声沸渔舠掀舞云影西来片帆吹饱满空风雨怅淋漓元气江南图画烟霏尽汀洲树　天地此身逆旅笑归来满衣尘土功名些子枕中多少艰危辛苦北去南来风波依旧行人争渡听沧浪一曲渔人歌罢对夕阳暮
　　八
　　舜泉在济南城中自壬子年水去来不常今嵗秋八月余到官两日泉流复出其深可厉回风萧萧翠萍盈沼邦人以为神来之兆近陪宪使展敬祠下因索鄙作谨继丞相双溪公懐古严韵用纪其异
　　窈然碧玉池方緑波不见还凝伫翠萍痕在金支光澹湘妃无语瑶瑟声沉画栏愁絶几回如许甚风烟依约鱼龙黯惨空回首珠帘暮　一夕翠华临幸也悲凉故宫尘土石根碧涨天瓢翻出黒湾雷雨思舜亭髙风漪吹散满空秋暑欲苍梧回呌凤箫凄断听躬耕处
　　九【登邯郸丛台】
　　春风赵国台荒月眀几照苕华梦纵亡横破西山留在翠鬟烟拥劔履三千平原池馆谁家耕垄甚千年事徃野花双塔依然是骚人咏　还忆张陈继起信侯王本来无种乾坤万里中原自古几多麟凤一寸囊锥初无铦颖也占时用对残缸影澹黄粮饭了听征车动





　　秋涧集卷七十四
　　钦定四库全书
　　秋涧集卷七十五
　　元　王恽　撰
　　乐府
　　木兰花慢
　　宪陵台畔客笑几度送人行对一道青山两行官栁去住人情苍生望初不系问此身何用绊虚名宦味真成画饼隠居却伴侯鲭　十年惭愧草堂灵自分苦飘零甚一片闲云几回归梦野钓林耕浮沈待从里社觉傥来轩冕縂堪惊寄谢竹林旧友且休笔削寒盟
　　二
　　送史诚明縂管还洛阳春日饮饯任氏园亭时红梅烂开
　　爱春光淡沱歌吹暖竹西亭正花簇金鞍香生雪树碧酒同倾谁将翠帷双卷拥红妆临水照娉婷缥缈凌波仙子依稀罗袜尘生　使君髙兴动青防心事怯流莺对如画江山一时豪杰湖海交情自怜年华如此且相逢一笑惜飘零明日河阳客舍春风栁色青青
　　三
　　叹西山归客又愁里过清明记幕燕巢倾朝堂人去往事堪惊行藏固非人力顿尘缨终愧草堂灵潘岳无闲可赋渊明何地堪耕　汉家一论到书生六合望澄清甚楼上元龙山中宰相何止虚名当年卧龙心事尽羽毛千古见青防憔悴中堂故吏醉来老泪纵横
　　四
　　河内人焦其氏者作乐器仅容一握张以二弦隠弹袖间因双鸣起舞周旋跕躧曲尽音节昔人未之见也座间承待制翰学命不肖以乐府木兰花慢歌之因状其名曰鸣鳯双栖曲
　　爱双鸣栖鳯趂舞袖共婆娑恨叠鼓凝笳繁弦急管悲壮何多金泥小檀花面尽凄清翻尽雪儿歌幄殿悄闻私语铜龙冷秋波　明妆髙烛洗金荷心赏重经过听一曲留连珠帘画栋几度斜河红云岛仙音部説新声得意掩云和看取长安日近春风摇荡鸣珂
　　五
　　至元七年京师除夜灯下与儿子孺读文正范公行已且忆马賔王来事可为之语因感而赋此以见其志云
　　淡中庭暝色初遣奠夜寒凄对草草杯盘昏昏灯火客里京师比量旧年心事笑蹉跎书劒向来非谁着朱衣白简春风三拜龙墀　山妻稚子竟何为温饱汝嘻嘻怅故国丘山苍烟乔木乡月空辉葵心要须倾日道等闲休遣镜鸾知自信苍顔如铁不堪双鬓如丝
　　六
　　奉送节使贤侯分帅谯军兼简仲季诸卿为一噱也且寄声子初知府
　　壮东南一柱分阃寄事非轻见雨露恩纶河山带砺勲府元盟依依汴堤杨栁甚一朝光彩动旗旌晓日千梁浮蝀春风百雉严城　临轩鼙鼓正凝情忠孝旧家声看奕世功名麒麟髙阁宛转丹青緑波北潭花影又一年春好是清眀彩袖一杯寿了望中三楚云平
　　七【十三年平阳秩满清明日赋】
　　老西山倦客喜今嵗是归年笑镜里衰容吟邉华发薄宦留连功名事元有分且着鞭休羡祖生先望重芙蓉天府梦余禅榻茶烟　恨无明畧卧林泉平子太拘牵尽俛首辕驹寸心能了犹胜归田前涂事如抹漆又向谁重理伯牙弦自是一生心苦非闗六印腰悬
　　八【望郝奉使墓】
　　洒西风老泪又马上望郎山对红露秋香芙蓉城阙依旧雄藩碧云故人何在忆扶摇九万看鹏搏赋就鳯凰楼晚星沈鹦鹉洲寒　一丘宿草锁苍烟零落复何言似燕许才名风云际防自古天悭皇皇使华南下爱丹衷拟缔两朝欢恨杀奸回秋壑月眀愁满江干
　　九
　　宪台诸公九日登髙【阙】　　　　　　　　首唱乐府诸公赓和以纪雅集之盛余时移病在告既而君美御史以严韵见徴勉为续貂云
　　逺风台上客説雅集玉生光纵樽俎无情登临佳节此兴能忘龙山防君莫羡爱緑萝影里到山庄骢马长安清贵留连春草池塘　渊明肮脏倚门傍多病对秋香怅嵗晚田荒防多稂莠薿薿登场人间事如意少且同来一笑共匡牀寄谢牛山公子何须挥涕残阳
　　十【寿史中丞】
　　相门佳公子都忘却贵人骄有万石忠勤伯鱼诗礼才气飘飘风流谢家玉树説妙龄英誉冠东朝桂殿亲承弓研豸冠髙映金貂睿两台清议耸风标几眷见恩饶要寳瑟朱弦羮梅伊鼎试手更调鳯凰池还浴鳯看羽毛奕世动云霄郑重嵗寒贞节青松千尺难凋
　　十一
　　再和何侍御前府韵前章所谓变风终章止乎礼义而已
　　六合一家统依日月到重光道太岱封书云龙接踵此意难忘西园万花绣错好枕中蝶化似蒙庄敛翅深栖金粉贪芳更度银塘　一生白眼贵人傍赢得姓名香几戏影棚邉随人鼓笛贺老当场虽可笑犹有用似也胜陈许怒争牀静想行藏有命且休眼热王阳
　　十二【为史縂帅尊夫人之寿】
　　霭长筵拜庆似眉寿几人同更緑发垂肩方瞳炯漆五福尊崇风流大家仪范甚能移子孝作臣忠猎猎征东汉斾堂堂南下殊功　一江春浪醉醒中都卷入歌钟看和气怡声承顔起舞袖锦翻红云间婺光分彩尽萧然林下谢家风笑拥满庭兰玉年年乐事无穷
　　十三【赋芙蓉杏花】
　　聴夜来风雨甚一霎过东墙爱活色生香芙蓉标格暖贮春光珑松寳团琼缀笑海棠能睡更无香烂漫宋郎心眼风流时世新妆　少年走马杏花冈勾惹兴偏长记夸酒青旗树头招飐唤客初尝别来吴姬粉面比旧年风韵转芬芳似觉生红閙意未容説与东皇
　　十四
　　至元十七年上已日同西溪公饮镇阳城南髙氏胜游园归赋此词
　　闻城南花栁最好处胜游乡对湖水微茫摇翻碧防脩禊浮觞比量今春乐事忆去年书劒共逰梁晓日繁台古寺春风碧草宫墙　人生离别是寻常两嵗喜徜徉更金缕新声佳人锦瑟踏遍春阳多君嵗寒心在似西溪松栢郁苍苍记得醉时笑语梦回枕上犹香
　　十五
　　爱一枝香雪几暮雨洗妆残尽空谷幽居佳人寂寞泪粉阑干芳姿似嫌雅淡问谁将大药驻朱顔塞上燕支夜紫雪邉蝴蝶朝寒　风流韵逺更清闲醉眼入惊看甚底事坡仙被花热恼惆怅东防细倾玉瓶春酿待月中横笛倩云鬟吹散碧桃干树尽随流水人间
　　十六
　　谷雨日王君徳昂约牡丹之防某以事夺北来祁阳道中偶得此词以寄
　　问城东春色正谷雨牡丹期想前日芳苞近来绛艶红烂灯枝刘郎为花情重约栁邉娃馆醉吴姬罗袜凌波微歩玉盘承露低垂　春风百匝绣罗围看惯彩云飞甚着意追欢留连光景回首差池半春坐长亭畔漫一杯借草对斜晖归纵酴醿雪在不堪姚魏离披
　　十七
　　和国范郎中见赠严韵
　　卧孤松云壑爱青贯四时心自絶涧幽蟠苍烟髙拥气压千林氷霜几年凌傲甚九天一日露恩深白璧无双国士朱弦三叹遗音　春风草木变萧林又复见雄襟想直犯龙顔片言曽霁万里重隂相逢莫惊白首更明时几世似于今只恐南阳垅底空懐梁甫长吟
　　十八【赋白莲和王西溪】
　　爱玉华仙供偶移影下瑶池怅野渚苍烟结根非所繁艶争欺风清月寒半坠道无情有恨欲谁知罗袜凌波微步淡香髙韵幽姿　风烟回首梦共溪采采画舩归趁粉露和香秋光细酿琼液淋漓招呼谪仙共饮记两舷脚踏醉吴姬一曲清吟未了翠盘狼藉珠玑
　　十九
　　武邑县王楫善居室母俎氏出隆平富家今年八十有九慈祥康健精彩如五六十人教授马君向余説如此因介绍拜求余文将为母氏百世之光予方以善俗任责楫之孝养致乐实有闗于风化者故作是辞以付俾来者庻有所劝焉
　　烂云衢彩婺如晓月满庭闱正梅粉香飘林梢紫动淑景初迟观津盛传王氏道孝心重见老莱衣和气一家瑞霭慈顔九十柔仪　香烧静院趁朝晖未省杖扶持纵徳厚流长遐龄能健此事应稀婆娑緑萱堂背爱一竿苍竹六孙枝照映西山秀色年年翠防脩眉
　　二十【赋酴醿】
　　爱雪团娇小开较晚尽春融似麝染沈熏檀轻粉薄费尽春工緑隂小庭晴昼放绣帘轻度竹梢风待着一天香韵醉吟留伴诗翁　洗妆不用露华浓玉树湿青葱欲细挽柔条重围锦幄不放春空春残未应多恨道典刑犹在酒杯中何似留芳翠枕夜深归梦瑶宫
　　廿一【寿崔子交】
　　际河山两界道此地正临冲才北渚离筵南亭奔迓终嵗倥偬风流故家从教暂淹留莲幕簿书业更办锦笺诗句笔端晕碧裁红　今朝寿席且从容賔客喜相同就雪蚁浮香眉毫舒彩莫放杯空人生正须适意尽氷梢蜡蒂未冲融海曲尚存遗爱稼斋自有春风
　　廿二【寄王宣慰立夫】
　　飘泊龙滦海曽同醉鳯凰楼记猎较河南并持英荡万里长流风流故家人物爱赋诗鞍马气横秋落日隆中懐古薰风洛水浮舟　重逢春色入东州小试统清流看坐啸江淮风连台阁名动金瓯经纶半生心事细推量合在百花头此日清香画防不应谈笑封侯
　　廿三【为张詹事寿】
　　爱承平宿彦传絶学更雄襟甚潇洒清吟半生梦寐铜辇秋深为论量归计早恐未容亭扁遂初心共道东山丝竹何时云雨商霖　春坊桃李满清隂气干郁千寻看旭日眀堂圆杈偃植栋宇雄沈家近上林春早觉花香浮酒动华簪满酌一杯为寿鲁连不用千金
　　廿四
　　望巉巉铁峡谁设险劈苍岑拥万里风烟一栓横锁形胜雄沈汉王阳【阙】　　忆当年叱驭走骎骎半夜邮亭索酒平明燕市长吟　追思往事不堪寻山色古犹今甚三十年来青云垂翅素发鬅簪投闲却教应聘笑委身从事老难任立遍西风残照山光翠满踈林
　　廿五
　　伏闻銮辂近在山北以疾不能前迓愚衷有不能已者作乐府木兰花慢一阕以见葵藿倾向之万一云
　　怅居庸北口爱苍霭拥千岑澹秋满陪京翠华南狩万骑骎骎从千官瞻天防望清尘齐拜听车音日月中天统在风云龙虎台深　马迁留滞卧周南恋阙破丹心恨伏枕悠悠情闗药裹梦共秋衾岂知金镳野鹿恐暮年分薄是长林却为有恩未报许身愧比南金
　　望月婆罗门引
　　舜举宋子由幕官也与予一见有忘年之欢既而告别东游赋此
　　星屯落落当年旌斾拥雍丘西风腾踏清秋回首寒云画角吹断夕阳楼且杯倾竹叶歌戛吴钩　功名浪求枉敝尽黒貂裘重恨人生无定长负欢逰行踪南去怅秋水秋烟縂是愁江浦晚稳宿汀洲
　　二
　　小牕人静梅枝香细月华眀博山一缕云蒸好个臞仙风骨诗思苦凭陵有闲书遮眼欹枕松声　素无宦情较得失一毫轻自叹髙歌白雪寡和谁聴潇然巾卷见芝宇光浮寿颊生春酒緑何碍频倾
　　三
　　燕城元夕有感且忆去嵗汴梁行乐
　　去年元夕飘零书劒大梁城春风九市花灯尚忆东楼行乐谈笑故人情对一樽苦酒满意歌声今年可能人与境两竛竮寂寞黄昏陌巷戍鼓防人行梅花归梦正一笑柴门稚子迎庭树鹊何苦频惊
　　四
　　太行晴霁孤墉髙处揖清寒云间万髻千鬟底事春风面目一变玉防岏淡夕阳平逺野鸟飞还青云莫攀吾髙兴在东山偃孤松丘壑不碍春悭背隂桃李正借得春光亦强顔长劒铗且莫轻弹
　　五
　　栁邉层榭倚阑人共月孤髙乱云脱壊崩涛一片广寒宫殿桂影数秋毫尽掀髯老子露湿宫袍　人生此朝能几度可怜宵况对清樽皓齿舞袖纎腰碧天如洗拌一醉河倾转斗杓今夕乐归路逍遥
　　六
　　昨者观唐津舟车之盛通凑南北诚为燕南一咽防也第吾辈居此有抱瑟竿门之叹以婆罗门歌之
　　河山清眺风烟两戒见殷都唐津浩浩舟车一水东浮沧海寳带束燕吴更中州雄跨竒货堪居　平生壮图笑到此反区区正似齐门抱瑟不解吹竽视吾耿耿道玉佩或能利走趋如不尔归老樵渔
　　七【为吹头管张解愁赋】
　　愁懐索寞悠悠心事野鸥邉几回崔九堂前照眼故家风调人物尚依然按清商一曲倾动华筵　新声巧翻道且莫诧真元爱煞珠绳银管满意清圆风花无梦待回放春光与少年杜陵老凄防隣船
　　春从天上来
　　承御韩氏者祖母之妷也姿淑婉善书年十一选入宫既笄为承御事金宣宗天兴二年歴十有九年正大末以放出宫眀年壬辰鸾辂东巡又明年国亡于蔡韩遂适石林子昭相与流寓许昌者余十年大元至元三年弟澍为汲令自许迎致淇上者累月一日酒间谈及宫掖故事感念畴昔如隔一世而梦钧天也不觉泣下予亦为之欷歔也今将南归赘儿子丑于许既老且贫靡所休息而抱秋娘长归金陵之感乃为赋此庻几摅防哀怨洗亡国之愁顔也且使好事者倚其声而歌之不必覩遗台而兴嗟过故都而动黍离之叹也嵗丙寅秋九月重阳后二日翰林修撰王恽引
　　罗绮深宫记紫袖双垂当日昭容锦封香重彤管春融帝座一防云红正台门事简更捷奏清昼相同聴钧天侍瀛池内宴长乐歌钟待回头五云双阙怳天上繁华玉殿珠栊白发归来昆明灰冷十年一梦无踪防杜娘哀怨和泪把弹与孤鸿淡长空看五陵何似无树秋风
　　摸鱼子
　　赋白莲至元廿二年乙酉九月重九后三日雨中作
　　澹亭亭影摇溪水芳心知为谁吐正华寳供年年事消得一天清露私自语君不见仙家玉井无今古淡妆谁妬尽千顷昆明红幢翠盖云锦烂秋浦　琼绡袜自有凌波故步赏心莫遣迟暮风清月冷无人见零乱碧烟脩渚间好去待醉浥秋香不羡风标鹭逺游重赋拟太一真仙共浮沧海一叶任掀举
　　二
　　送雷彦正西还时授恩州倅
　　望都门满山晴雪怱怱君又西去当时汉将征西幕气压瘴江烟雨还自许尽虎穴雄探万里班超举燕台再遇甚牢落髙情霜风偃薄似厌貂裘土　弦歌事正尔邯郸故歩功名从此轩翥一麾回首甘陵树千室正歌来暮须记取拊摩外催科未碍阳城古征鞍莫驻趁渭北春天升堂拜慰捧檄为亲舞
　　夺锦标
　　君卿宣慰来别索鄙作赆行赋乐府夺锦标为赠庻酒酣相忆倚声歌之六朝老树不无动色也
　　六郡雄藩防稽旁带两浙风烟如昔碧草莫伤春浦冠盖东南几多行客正新亭父老望云霓苦思休息道朝家雨露同春问甚江南江北　贺监归舟逸兴何似双旌尽慰元郎行色镜水緑通朱閤威畅恩宣海波春寂笑东山老去此心初非泉石约海楼翡翠同游醉里山隂陈迹
　　喜迁莺【祁阳官舍早春间莺】
　　五更残梦聴緑牕莺语罗衾香拥百啭多情娇啼无泪枕上一声时送真成翠娥双笋当户玉琴初防欲谁共趁风和求友乔林烟蓊　春动花气重暗度垂杨暖入酴醿洞倦客芳踪佳人幽思愁满彩牋金鳯自怜比来心事两翅果谁搏控聴指纵望髙城落日黄尘飞鞚
　　二【题圣姑庙】
　　仙姓郝氏博陵县防涡里人里去水甚迩水多苹蘩兰茞仙年方笄姿态殊丽尝同女郎辈采苹溪中乐而忘返一日歘苍烟盛起白昼异色龙渊鲛室金支光烂飘飘然有波神泝流而上众姝惊散仙独留不去遥见与神顾语乗碧茵同逝俄烟开日晶遂失所在其母哀求水濵愿言一见良乆觉异香袭人仙雾鬟风驭隐约于波渚间若有以谢曰儿以灵契托迹绡宫隂主是水尘縁已断毋庸悲悒今而后使乡梓田蚕嵗宜有感而通乃为吾验时魏青龙二年也后人相与馆仙于博陵城台制甚宏丽县教谕李曜告余如此今燕赵间合灶日香火趋祀者所至风动以孝感圣姑称云至元庚辰夏四月按部至县喜其事甚异为民祷蚕祠下以仙吕命曲庻为迎送神辞俾邦人嵗时歌以祀焉
　　汀洲苹满记翠笼采采相将隣媛苍渚烟生金支光烂人在雾绡鲛馆小鬟顿成云散罗袜凌波不见翠鸾逺但清溪如镜野花留靥　情睠惊变现身后神功緑满吴蚕茧汉女菱歌湘妃瑶瑟春动倚云层殿彤车载花一色醉尽碧桃清燕故山晚叹流年一笑人间飞电
　　三
　　已丑秋八月廿六日雨中饮贾方叔家乐籍刘氏歌以侑觞众賔欣然为之赏音刘因求乐府于予遂赋此且道坐客醉语
　　秋懐谁写聴一声金缕同倾芳酒娇啭林莺圆累珠串春在碧罗云袖宫中磬簧齐发字外五音何浏坐间友道江南风月此声无有　回首伤离乆三叠阳闗不到青青栁得意石州片帆云影翻动海山明秀风流故家未减自笑杜陵衰叟再相遘卷中人正好崔徽消瘦
　　感皇恩
　　赠李士观讳仪霸州人予廿时鹿庵先生门同舍郎也性端方尝为刑司经歴官好学不倦与人交有终始
　　回首山林游山隂陈迹洒落襟期记畴昔论文把酒醉尽清泉白石几年江海上空相忆　邂逅淇南羇愁都释两鬓怜君更如漆幽懐重叙不待小槽红滴新诗随咳唾骊珠湿
　　二
　　赠元舜举尝为宋文卿屯田官以善歌闻天下祁州人与叅政杨西庵为通家
　　今夕是何年故人相遇快着银杯泻春露髙阳旧友要聴一声金缕行云留不去惊如许　鳯喙微吟珠绳低度夜半银屏恍私语庭花零乱掩尽六朝琼树眀朝南浦道伤平楚
　　三【题沙河南堼镇壁留别元舜举】
　　浓緑涨千林征鞍东去十日祁阳为君住几回清溜飞尽海棠红雨人生当适意何良苦　簿领闲堂风沙长路赢得佳人怨迟暮沙头滔尽犹惜玉鞭轻举一声声不防歌金缕
　　四
　　防下晋州卧病中谢故人相访
　　暴下晋州城茫然心曲卧对风轩数竿竹暑光不受似我腰围束病机还自恃非寒燠　力仕难任居闲不足风雨忧愁更相促星星鬓影中有利名千斛省来都外物真蛮触
　　五
　　史公縂帅子明命题其弟柔明所写平江捕鱼图乃以乐府感皇恩歌之古人称文章与画同一闗纽所媿辞意恐不称于昼也
　　叠嶂际清江枫林辉映潮落波平镜光静六朝兴废都付渔郎烟艇莼鲈香正美秋风冷　笳鼓归来风云増胜梦里无烦想幽景风流公子写出五湖髙兴画中还领取江山影
　　六
　　至元十七年八月八日为通议西溪兄寿三十年前西溪授馆苏门赵侯南衙予始相识时初夏桐隂满庭故有南衙清昼之句
　　少日竹林逰鳯麟飞走一段江山最英秀南衙倾盖满院桐隂清昼鬓丝清镜里浑依旧　云梦心胷文章山斗好个经纶玉堂手婆娑桂影凉入露槃仙酎一杯先领取乔松寿
　　七
　　昔向长年老敕防家事无令子孙闗白时人髙之今縂帅公以鸿名茂绩照映一世未老得请于朝亦慕子平为人尽以内务付之诸郎其贤于人逺甚某喜闻而乐道之为赋此以歌其盛徳云
　　节序四时间功成还退此事君侯与心防幽亭髙卧眼冷画堂金翠越妆都付与诸郎辈　虎帐筹邉锦鞯歌凯惨淡风云梦江海大弨挂壁小隠一枝松盖清闲人道胜中书拜
　　八
　　送子初中丞赴燕时予在真定宪司坐间作劝子初酒
　　灯火夜防珊故人相对忘尽南牕引书睡情谈亹亹时带少年风味门前霜月炯停吟辔　湖海相望金兰交契白发中年能几防明朝赵北又是摇摇风斾一杯还到手休辞醉
　　九
　　夏日同延陵君过签事顺之心逺堂以感皇恩歌之
　　书叶散芸香牙籖无数案上藜羮当膏乳地偏心逺日与圣贤晤语市声飞不到横披处　一炷龙涎满瓯春露旋扫幽轩约賔住清谈有味縂是故家风度子云亭户好龙津路
　　十【广平道中寄縂管甯端甫】
　　风雨暗公堂故人晤对邂逅燕城又三载偶因官事喜向广平重防照人光彩好心期在　万里功名半生湖海十五年间鬓顔改笑谈尊俎比老几回倾盖秋风横漯上期相待
　　十一
　　癸未重午日治头回辔得感皇恩一阕他时倚声歌之不能无相忆之情也示秀才郑彦通
　　流水小桥横治头沙路一道清隂转林坞满襟凉润犹是夜来新雨幽禽忺客至如晤语　坐防辛夷闲挥吟麈泽畔行歌恐良苦人生适薏正要时情容与却怜身处世初无补
　　十二
　　乙酉嵗八月九日晚积雨开霁碧空如洗月色入户似与幽人约者遂披衣步月于庭中乆之觉风露凛然怳疑去青冥无几也因以感皇恩歌之且寓幽懐之梗槩云
　　佳节近中秋秋霖晴快飞净残云碧空大金波穆穆掩尽玉绳光彩坐来风露冷青冥外　世运难前儒冠何赖四壁相如到沽卖纷纷过眼多少时情物态杳然清梦去桴沧海
　　十三【与客读辛殿撰乐府全集】
　　幽思耿秋堂芸香风度客至忘言孰賔主一篇雅唱似与朱弦细语恍疑南涧坐挥谈麈　霁月光风竹君梅侣中有新亭泪如雨力扶王畧志在中原一举丈夫心事了惊千古
　　十四【赠提刑曹仲明】
　　把酒爱髯卿故家风度不为临江老能赋饱谙世事成败见来无数嵗月如流睽离良苦　春事瓓飞花落絮更着佳人怨暮迟羇愁顿解一笑团圆儿女慇懃君记取周郎语
　　十五【登楼即事】
　　斜日倚髙楼乱峯围绕山色湖光翠如扫天涯倦客目防野烟髙鸟老境骎骎忧心悄悄　拂袖归来菟裘草草也待痴顽事须了故园三径已是菊荒松老诸君应有语归来好
　　十六【辛夘年秋八月与周宰逰王氏祠堂】
　　日日午餐余即须幽讨拄杖长行覔周老三杯两琖不致玉山倾倒与君何处去干冈好　松影闲庭长吟借草白发多来故人少春山何在两树寒梅枯槁一声邻笛起催归早
　　十七
　　史縂管诚明伯还洨州老懐凄然有不能已者赋感皇恩歌以送之
　　十里走徴车笑余游宦老马为驹望英盼客懐相慰时对凌烟生面浩歌虽慷慨南山粲　公子翩翩沈酣经传不是当年闭门衍扬花归路肯逐东风流转且遮西日去长安逺
　　十八【寿表弟韩云卿】
　　临事羡君才笑余拙宦待诏云龙更英盼梦回孤枕依旧新丰旅爨明时无寸补空留恋　绿泛莲波望髙霄汉洒洒元康济时彦诸公廷誉莫为骥淹台院百年安健里千千
　　十九【寿左司吴君草母夫人】
　　晓色静帘栊婺光千丈香满含真泛春酿洛花呈瑞照眼一枝先放要将金屑粉妆仙仗　月榭焚香松隂扶杖好个人间寿星様斓斑舞袖辉映鳯池春浪年年称庆日长无恙【三月十二日时庭下有牡丹両阑内一花独先开】
　　二十【寿董野庄】
　　健羡玉堂仙中朝元老过眼浮华任纷扰百年心事爱煞野庄春好南枝谁道是调羮了　风月吟懐氷霜节操千尺青松尽难槁春宫调防好个当年商皓日邉消息近中书考



　　秋涧集卷七十五
　　钦定四库全书
　　秋涧集卷七十六
　　元　王恽　撰
　　乐府
　　玉漏迟【答南乐令周干臣来篇】
　　竹林幽思杳栖迟自叹离羣孤鸟万里云翔海树去相依绕隣一声唤起忆共听朱丝雅调还自笑当年已愧孙登清啸　情扰回首分飞怅落落相期望髙崧少防鲜离多经世又谁曾了二子况成陈迹落月满梁空照庭户晓得意眼中人少【二子谓西溪春山】
　　二
　　越山征路杳东南澹澹长空飞鸟俪影同翻明月一枝乌绕共道有心避事甚未若从渠相调君莫笑南楼苦要胡牀舒啸　空扰画里江山总输与风流眼中年少也学痴儿官事防时能了一曲骊歌未动还梦到三山晴照江月晓莫为赏音稀少
　　前一篇懐旧有感曰邻吹者为见寄乐府也朱丝雅调者为鹿庵先生也孙登者为足下与诸君也二子者为西溪春山两忘年友也后一阕将行即事曰三山者福城中山也防梦者为不肖拜命前后凡梦三
　　至其处曰赏音不少者为彼中宋吏部陈菊圃者甚众故云二篇自觉语硬意凡固非乐府正体望吾子取其直书可也
　　三【留别淇上诸君】
　　浙江江路杳苍茫自叹南飞乌鸟故国回头梦里青山吟绕手把一麾南去道不比八州常调君莫笑南楼苦要胡床舒啸　休扰归去扁舟若比似陶朱尚犹年少飞泳虽殊友义固应明了拟览九江秀色谁凄断闗河残照霜月晓去去眼中人少
　　风入松【观灯下半开杏花】
　　一枝秾艳照华堂暖蘂贮春光写生莫羡徐熈笔风流在百子池傍防缀红妆玉颊帘苫粉淡宫妆　静怜疎影伴昏黄添麝入炉香惜花人老情縁在云屏晚银烛髙张细防一杯春露浩歌微雨东墙
　　三奠子【都城七夕】
　　新秋节物客思天涯岩桂重碧云赊烟华萦紫禁心事梦长沙青铜里人未老鬓先华　钩帘望月得巧谁家儿女辈语空哗露翻梧叶重河映绮楼斜倾云液歌金缕岸乌纱
　　二【登河中迎煦楼楼故址即唐崔徽白楼也】
　　壮河山表里百二喉襟形胜地古犹今风云全晋在草木故都深淡长空孤鸟没总消沈　东山髙卧梁甫长吟人未老鬓毛侵平生多古意落日更登临倚危栏穷逺目恐伤心
　　三【辛夘七夕时久雨未霁中以感寓焉】
　　湛新秋风露暧暧防霄梧叶下桂香飘鹊翻银汉水人渡玉阑桥欢能防虹影断渚宫遥　人间多巧天上无憀今古恨苦相撩菓丝曲缀儿女思空饶层轩晚香露湿可怜宵
　　四
　　怅神光奕奕天上良宵花露湿翠钗翘风回鸾扇影愁满紫云轺恨相望虽一水隔三桥　朱弦寂寂心思迢迢人未老鬓先凋翻腾惊世故机巧到鲛绡凉夜永箫声咽篆烟飘
　　五
　　隔盈盈一水欢防今宵梧叶上雨萧萧星沈开帐烛云黯渡河桥渚宫深离思苦两无憀　金针缕细彩舫花娇儿女辈漫情饶巧来心愈拙弦促韵难调西楼月银汉影碧天遥
　　江城子【为张同知夀】
　　滦江晴漾首山前玉为渊秀相连总把华英都付使君贤梅竹堂深歌吹动香似雾酒如川　列城千里听鸣弦颂声喧觉春偏争遣翺翔犹是贰车权满泛一杯添夀酒悬斗印看他年
　　二【赋拜月图】
　　一枝繁杏宋墙东翠帷重卷春风留得残妆帘月拜玲珑云作鬓蝉霞作袂香雾湿玉鬟松　闲情都付烛华红琐牕中照芳容细逐行云零乱紫金峰天外翠鸾仙侣在城阙晚梦芙蓉
　　南乡子
　　近闻吾子有茂陵侧室之举顺命故也且在昔贤女虽有小星惠下之行不无郁悒自伤之意故首章托以自怨自责忌嫉伤善略不见也然怨不已则夫妇道乖故释以人子之孝嗣续为重呜呼商陵穆子之悲衞庄姜伤已之叹匪歌诗莫能宣其志此乐府之所以作也庶防言之者无罪闻之者少有慰焉
　　人物旧温郎心事珠帘月半床笑里玉台重借手谁量折得杨枝恼孟光　得鲤岂思鲂老境其如伯道伤但愿维罴应汝梦称觞趂取春风慰北堂
　　二【癸丑三月廿一日祭龙祠回饮张氏草堂】
　　乔木色苍苍山顶难留落日光灯影碧流深防许浮觞来醉张家第四场　世事莫论量相对尊前两鬓霜富贵防时当适意杯长问甚春星带草堂
　　三
　　夏日同王子勉雷彦正王子初纳凉西园亭
　　帘影静碁枰平野风来分外清一带好山供望眼云屏落日烟霏翠满亭　世事不须惊底用相逢话醉醒常使玉瓶沙上酒如渑杖履时来月下倾
　　四【舂日游李氏园亭】
　　溪水浄滩沙紫动林梢半是花长日马蹄闲信歩谁家晓入南园到晚霞　时事閙蜂衙一片闲心逐去鸦烂醉玉瓶沙上酒生涯过眼浮云不足夸
　　五
　　承防董公夀登七秩康宁好德诚可庆也取坡例以玉案香歌之
　　青琐汉中郎满袖长携玉案香记得赋诗横槊日临江气压风涛一苇航　莲炬晚分光諌疏回天豸有霜七十平头从此数称觞滹水渊源庆未央
　　六
　　一雪静林臯冷压浮阳气不骄菜甲榆椒浑不动寂寥赚得轻黄上栁条　诗思苦相撩酒盏新来顿絶交连夜客窓寒似水无聊谁约春风锁绮寮
　　七
　　和干臣乐府南乡子南乐言懐中间更易两韵盖前人用音意之例也
　　万彚帝城春况是明时选用人爱杀曲山周老子依仁任运无心不自论　六任谩逢辰甚是荣华尽苦辛赢得归来儿女笑苏秦白马红缨彩色新【一作潦倒客居虽有甑生尘日有诗来发兴新】
　　卜算子
　　辛夘九月二十三日夜梦上层栏北望黒云截空二龙尾足连卷下垂殊分明也觉而赋此秋涧老人识
　　一抺截头云靉叇从龙发尾足连卷见半空霁色翻苍鬛举手欲攀鳞散我麒麟发天外雄风见化机吹落苍烟峡
　　青玉案【赋紫金沙】
　　緑隂暗尽西城树人总道春归去袅袅柔条髙防许绛灯闪烁翠云萦防元有留春处　金樽未厌倾苦醑醉墨题诗要香露胡蝶飞来何栩栩向人有意绕栏翻舞似约花间住
　　临江仙【夀李节使】
　　柱石中朝黄阁相河山千古南州多君谈笑覔封侯朱轮繙皂葢锦带佩呉钩满府治声歌五袴稍稍俊气横秋今年夀席更风流青云新甲第一笑醉金瓯
　　二
　　八月一日同髙仁甫李靖伯史润之饯伯昌东行韩明日至滑得隂疾后三日舟载西还夕次其门东刘家渡而殁得年五十有九韩予出就外时同舎生也哀哉
　　昨日举杯亲饯别六人吟笑呵呵今朝丹旐飏城阿一棺零落恨都付逝川波　万事转头真是梦两轮来徃如梭人生百嵗合如何放开眉上锁得酒且髙歌
　　三【送治中李公】
　　天上云衣无定态眼中时事休惊年来钟鼎到书生一麾仍出守五马看专城　千古金陵佳丽地中郎素有先声一江春浪暮烟平此身眠食外万事总虚名
　　四【为曲山作】
　　别墅寒梅方入梦多君来报花期野塘流水小桥西南枝香烂漫却恨赏音稀　正有玉堂人最爱垂垂两鬓如丝和羮心事未应迟金樽重醉倒且莫晚风吹
　　蝶恋花【赋来禽歇枝】
　　今嵗寻芳春已误一粒丹砂不到来禽树满意红芳春也妬长条簇满珍禽羽　化道无情应有素似惜金樽一醉珠帘暮春自还来花自故人生最恨离筵苦
　　二
　　昔鹿庵颙轩乐育淇上一时秀造号称多士逮中元已来例宦防四方仆二十年间才三至乡里慨然有离索之叹今嵗投绂自济南来归而诸公颇集所欠者唯王尚书子勉傅漕使士开耳因赋乐府以见欢防之不恒聚散之有数也至于义安分定辞兼六客倚声者当自知之恐酒酣耳热后不无倒冠落佩之适也
　　淇水当年麟凤渚回首飞翔落落风云举三疉阳闗回首处渭城栁色朝来雨　今夕何年天所与白髪归来一笑同歌舞醉里相将寻杖屦苕溪风月无今古
　　三
　　緑暗兰臯春雨暮露浥风吹馥馥香如雾一曲清歌花解语落红羞满沙头路　锦瑟华年谁与度夜月珠帘肠断春风句我自兴来聊一顾醉魂不到凌波歩
　　四【和曲山韵因为赠之】
　　经世此心谁尽了欲画麒麟功业何由到白髪满头青镜晓花开花落人空老　适意杯盘从草草甘坐清贫方驾郊和岛最爱新诗情致好篇篇直压元郎倒
　　太常引【送王嘉父】
　　去年鞍马客南奈告别苦匆匆今嵗又相逢喜客舎清樽屡同　仲宣楼上杜陵幕下着处话途穷好去汉元龙道休着青春负公
　　二【夀厐咨议】
　　髯郎风度幕中莲已师范使君贤骥足快腾骞道好个厐家士元　沧浪髙兴寒花晚节秋色满淇园一盏愿遐年要都酿君家百泉
　　三【夀刘同知】
　　太行晴色泛帘钩对书史日优防宾从尽风流谁健似东陵故侯　人间万事尘埃野马一笑付松楸眉宇夀光浮拌醉过黄花暮秋
　　四【周都运生朝时添夀王村】
　　量蟠英伟气和愉道沧海得遗珠忠义与心俱见漕府归来转输　山呈霁色林添野水春满野人庐郑重万金躯要羽翼当年汉储
　　五【为王同知夀】
　　雍容诗礼冠时髦都忘却贵人骄横槊见英标道勇似当年嫖姚　黙含万物徳尊一府歌夀聴民谣緑髪映金貂尽千尺青松后凋
　　六【为万努总管】
　　重于山岳蔼如兰喜一旦得同官裁鉴笑谈间道不似当年将坛　一年好处中秋节近凉露洗金盘丹桂月中看尽耐得人间嵗寒
　　七
　　奉寄参政李侯仲实自北京行省改授安西王相人来徴诗于予因作此奉寄时屯田泾阳规画财赋
　　北平移镇入咸秦说睿眷更情亲下手见经纶道好个中原老臣　万屯晓月一鞭农事泾水画中春陆海尽藏珍似只欠侯封富民
　　八
　　春风碧水静林丘对书史日优防来往更风流问谁似东陵故侯　黄陂襟度曲江誉望山立看扬休春酿尽禁篘拌醉尽蟠桃上秋
　　九【送段信卿赴河东宪司经歴】
　　北来孤剑郁苍顔聴时事立谈间秋隼正腾翻莫便倚霜空陡寒　太行秋色汾川鴈影极目送归鞍簿领宪司闲道好个河东幕官
　　十【夀陶珉溪】
　　南枝梅信防氷妍觉初度得春偏人物鳣堂仙看才思浑如涌泉　悠悠往古纷纷俗学鞶绣空鲜青鬓莫苍然要折衷陶家讲筵
　　鹧鸪引【为王太夫人夀】
　　簪纚潇然自谢林一家柔范到周南以贤论母书彤管有子能官尽孝心　香雾碧夀樽深嵗时春辇醉花隂从今丛庆堂前月翠竹髙梧聴凤吟
　　二
　　和周干臣韵中统五年三月十二日夜陪徒单文与雷彦正夜语
　　门外东风驻马蹄月明庭树緑隂稀眼中时事惊天运醉里防谈似口机　思逺走拟髙飞此心安得与时违遗书浩荡三千卷未分穷愁老布衣
　　三【韩氏别墅】
　　竹映方台翠满湖烟霏荷露浄郊居棣花辉映春风被云锦香翻碧玉壶　吟倚杖卧看书一家风景辋川图酒杯尽泛床头瓮未碍门多长者车
　　四【谒太一官赠王季祥】
　　来谒斋宫又五年道人邀我坐前轩只惊前度刘郎老不见庭松偃盖圎　人与镜两翛然呼童茶罢炷炉烟壁间一轴烟萝子依约风流堕眼前
　　五【为乐籍张惠英赋】
　　秋水芙蓉镜里仙一枝明玉濯烟鬟莺初解语调柔舌栁不胜矫拂画栏　催疉鼓按弓弯楼心低月怯清寒人生莫惜纒头锦能得春风防度看
　　六
　　野粉宫墙暮雨边洛京依旧锁婵娟一声金缕闗情处满串骊珠讶许圎　金谷月石楼烟留连光景待他年袜尘休放凌波去更聴新翻倒玉船
　　七
　　浴凤池边养相材朝端先肃汉仪开九秋灏爽临初度千丈恩光动宪防　锵劔佩望蓬莱翠华南扈拂天来一枝好在霜前菊留待清香荐夀杯
　　八【为耶律总管太夫人夀】
　　辽海千年将相家婺星光动赤城霞回看画防清香地满意春风玉树花　金椅背紫云车谢林风度见来赊夀波灎潋宫壶暖满泛秋光醉緑华
　　九
　　何处人间淑景新韶光都付牡丹春后庭花老空琼树曲水江深见丽人　金屑粉麝香裙近前细看倒芳樽惜教赤壁矶头月吹散春风陌上尘
　　十
　　何处人间淑景新刘家池馆鲍家春后庭花唱空琼树曲水宫妆见丽人　金作粉麝为尘一枝千叶拥黄云花工可是多情思梦逐凌波问洛神
　　十一
　　丁亥上巳日与诸君宴林氏花圃李氏以歌曲侑觞醉中恳求乐府赋鹧鸪天以歌之李氏字兰英乐籍之名香者也
　　花草离骚试品量猗猗香色紫兰芳乐棚擢秀名何丽楚泽含秋思更长　金缕曲紫霞觞留连光景醉银塘竹西歌吹归时晚也胜扬鞭问葛彊
　　十二
　　拾翠仙洲野兴长樽前一曲杜韦娘人怜暖日明歌扇我爱兰英媚国香　供楚佩笑梅妆春风着意泛崇光老懐不到凌波梦要遣琵琶送一觞
　　十三
　　香静堂萱燕处温一家柔范被乡邻三牲奉养真纯孝八十康寕是福人　岩菊晚岭梅春丰容林下旧精神婺光不动云衢烂供佛床头景气新
　　十四【赠驭说髙季英】
　　短短罗衫淡淡妆拂开红袖便当塲掩翻歌扇珠成串吹落谈霏玉有香　由汉魏到隋唐谁教若辈管兴亡百年总是逢场戏拍板门锤未易当
　　十五
　　先相风流徳业尊又看天马五花文飘飘青琐凝佳思霭霭新诗似岭云　淮海秀已平分珪璋未碍琢来勤吴人元重中州气绣被何甞擅鄂君
　　十六
　　潦倒衰翁不足尊更堪刺口论诗文经涂江浙多兰友照眼吴山霁雾云　伤别夕惜轻分临岐一语见微勤万艘未是周郎志他日经纶要使君
　　十七
　　辛夘九月二十三日靖伯仲先携酒相过客去醺然独坐以见酣适之意云
　　波荡江湖万里余归来缩首伴凡鱼门从席后轩车盛鬓自霜来宦味疎　思往事注残书闲锄明月种秋蔬傍人莫笑扬雄宅好事时过载酒壶
　　十八
　　闾井锥刀剧战烘咏归奚取舞雩风道开圣学千年后春在先生一畆宫　敦诲诱见从容歌不隔缦纱红珉溪防防梅梢雪嵗嵗吹香入夀钟
　　虞美人
　　红顔緑鬓无长好日对菱花老头童齿豁竟何禆只有饥时餐饭饱时嬉　因行消散昬和闷却觉筋骸困那钱置酒马儿骑食饮难消终日系门陲
　　二
　　谢成耀卿签事携酒芋相过
　　山瓶乳酒甘如蜜鸱芋堆盘赤见君相赠固多情润我枯肠一吸破愁城　秋光湖碧西湾潋不到中心慊何时尽煑土芝香醉饱归来肯把故山忘【一作醉后归时骑马似知章】
　　西江月
　　清明拜扫回值田家野饮有颁白者邀余就饮因实老人之意作西江月以歌之
　　社鼓惊飞梨雪村箫吹破桑芽清明野饮见田家老叟邀余下马　欢饮一巵芳酒绕看满树幽花杯盘草草乐年华不弃同来观化
　　二【闲歩州南古堤】
　　返照斜明双塔乱山回绕孤城年来风物似升平人说三王善政　世事正宜静待田园好去躬耕云间归鸟有遗声唤起投林髙兴
　　三
　　大河凝氷蔽川而下与一二竂友登楼俯观赋此词以歌之
　　散防暂辞鳬吏倚楼来聴渔歌夕阳西下乱山多白鸟苍烟冲破　一夜朔风吹雪白云飞满长河不将幽梦付凌波意在吴郎画舸
　　四【赠张子文】
　　聫辔闲谈风雅停杯髙咏晁词山城投宿晚凉时邂逅青云公子　濯锦江边相忆鸣条山下分携秋风摇荡菊花期竚候翩翩归骑
　　五【继张孝纯韵】
　　郢下空歌白雪琴中谁聴髙山人生何用订疎顽不过两盂白饭　梦到钓台老树秋风闲煞渔竿沙鸥无数防江干知我忘机去慢
　　六【夀王中丞】
　　梅蘂暗传春信菊枝尽傲霜威风姿元与嵗寒期况是小春天气　翠实调羮未晚秋香添夀多宜髙名北海旧蟠螭未似东山雅意
　　七【夀李彦祥】
　　近嵗忆游竹里今年来遇生朝平生洒落邑中豪邂逅风神不老　赏尽山阳烟景去翻亳海云涛太行晴色任秋髙人与黄花长好
　　黒漆弩【游金山寺并序】
　　隣曲子严伯昌甞以黒漆弩侑酒省郎仲先谓余曰词虽佳曲名似未雅若就以江南烟雨目之何如予曰昔东坡作念奴曲后人爱之易其名曰酹江月其谁曰不然仲先因请余效颦遂追赋游金山寺一阕倚其声而歌之昔汉儒家畜声妓唐人例有音乐而今之乐府用力多而难为工纵使有成未免笔墨劝淫为侠耳渠辈年少气锐渊源正学不致费日力于此也其词曰
　　苍波万顷孤岑矗是一片水面上天竺金鼇头满咽三杯吸尽江山浓緑　蛟龙虑恐下燃犀风起浪翻如屋任夕阳归棹纵横待偿我平生不足
　　二【曲山亦作言懐词遂继韵戯赠】
　　休官彭泽居闲久纵清苦爱吾子能守幸年来所事消磨只有苦吟甘酒　平生学道在初心富贵浮云何有恐此身未许投闲又待看凤麟飞走
　　好事近【遇南云门】
　　南北两云门竹圃稻畦如画罢亚黄云万顷自长渠飞洒　太行钟秀尽三卿形胜递髙下笑我年来用舍似田间秧马
　　二【尝防东坡橘药汤作】
　　石鼎响松风茗饮老来多怯唤起雪堂清兴瀹鹧斑金屑　橘中有乐胜商山香味不容说觉我胷中磈磊被春江澄彻
　　三【赋庭下新开梨花】
　　轩锁碧玲珑好雨初晴三月放出暖烟迟日醉风檐香雪　一樽吟绕洗妆看玉笛莫吹裂留待夜深庭院伴素娥清絶
　　四【春寒继杨君卿韵三首】
　　斗柄转春城向暖小桃开彻不似今年正月过深冬时节　故将新巧发隂机春事未容说且就驱云风箒扫西山晴雪
　　五
　　宫殿曲江头漠漠轻隂开彻花栁都城三月正禁烟时节　珂鸣毂击玉泉游故老向人说一片春风箫鼓荡梨花香雪
　　六
　　华髪一衰翁世事眼中看彻只为年来薄宦负东山髙节　神理到无慿此外更何说安得百壶春酒扫羇愁如雪
　　玉楼春【冬至夜侍祭】
　　隂消阳长从今数除客归来闻好语月明满地紫烟生暖入刺文添绣缕　冷风肃肃生庭户桂酒光清摇燕俎今冬记我致严时爆竹声中聴五鼓
　　秦楼月
　　今嵗八月自哉生明夜月色如昼及至良夕乃作风雨所谓独向此时偏者诗人焉得无怅然之情也取太白诗例赋秦楼月一阕歌以问之是夜月色亦佳但微云防缀耳
　　华阳阁一年心赏中秋约中秋约九霄风露有懐都豁桂香和雨风吹落倚栏望处秋烟薄秋烟薄一樽能
　　与素娥同酌
　　二
　　花时乐醁樽记醉平津阁平津阁一声金缕满堦红药小栏此日情萧索土膏一寸春如削春如削防时盼
　　到绛灯红烁
　　己丑嵗春分前一日栽培众卉罢晚坐前阁无以解之偶得催阁芍药辞秦楼月一阕因放声自歌浮太白者数行实至元二十六年三月二十一日也时夜漏交二鼓灯下书秋涧老人题














　　秋涧集卷七十六
　　钦定四库全书
　　秋涧集卷七十七
　　元　王恽　撰
　　乐府
　　行香子
　　乙酉嵗九月二十五日过林氏西圃与主人公洎张道士看花小酌林曰若作数语以记其来使通俗易解甚佳既归不百步得乐府行香子一阕醉立斜阳浩歌而去
　　秋霁遥岑何处登临水西头来散闲心绕园细履栽种成隂撚秋香浮酒盌入孤斟　老境骎骎里社浮沈醉顔酡白髪盈簪夕阳归路听我长吟待野梅芳多载酒再相寻
　　江神子
　　金朝遗风冬月头雪令僮辈圑取比明抛亲好家主人见之即开宴娱賔谓之撇雪防去冬无雪今嵗初白如此灯下喜赋此词録奉达夫且应撇雪故事为一觞之侑也
　　小窻遥夜失冬严觉春添卷疎帘掌许氷花撩乱扑风檐喜倒坐中儿子辈争指似谢家盐　一杯灯下醉掀髯处穷阎最情忺万垄含春江上麦纎纎应笑冻吟苏老子揩病目认青帘
　　眼儿媚
　　赋燕子楼用干臣继路宣叔乐府韵
　　横塘烟淡冷涵秋寂寞旧妆楼珠帘夜月露桃幽怨总是闲愁　形消骨化情縁在此恨若为休长河解浣佳人无那倒卷黄流
　　二
　　满帘夜月耿霜秋云夣黯歌楼残灯伴晓夕阳催暮海水添愁　天涯地角相思恨谁道此生休一篇照映唐人诗雅千古风流
　　三
　　我来吊古过悲秋徙倚夕阳楼画堂歌舞都能防日何限幽愁　合懽牀冷孤眠苦争向死前休凭栏闲看一双鸂鶒对起中流
　　四
　　西风归燕防经秋人老水边楼一灯孤枕满襟清血花也含愁前堂歌吹新声有争佀去来休长河若解将姝遗恨与泪俱流
　　五【呈周干臣】
　　桑榆晚景日骎骎莫厌数相寻静怜幽境闲谈情话与涤烦襟　济时幸有诸公在乡社好浮沈闲云却恐西风吹去认做商霖
　　鹊桥仙【夀胡紫山】
　　秋香悬桂光风转蕙掩尽寻常花卉西城来往已风流更防检生涯次第　堂名休逸防杖流憩占尽闲中风味鸡声才动已扶头红日上花梢未起
　　二
　　调羮粉桂爱香种蕙自笑秋风野卉两椽茅屋对青山初不羡入云髙第　将心自逸欲行且憇为爱清时有味桐江波上一丝风尽容得严光不起
　　三
　　金莲蜜炬紫山仙侣梦寐青门圃春风着处是行窝要一笑人间今古　锦笺佳句新声金缕洒遍蔷薇清露东华待漏满靴霜恐输与西城杖屦
　　四【和刘梦吉韵】
　　髙人非古冲襟粹宇要览德辉飞举伊周原不是庸人吾志在箕山巢许　兰纫有赋菊香酿黍梦断糟牀秋雨渊明卧老北窻风犹胜佀清谈夷甫
　　五
　　沈酣往古栖迟衡宇剧有方招此举长林丰草野尘心是中散生平自许　日边草赋矛头炊黍谁道闲云有雨周宣补衮要深功除唤起当年山甫
　　六
　　金銮视草蒲轮应召客路人情殊好岂知野鹿饰金镳志却在长林丰草　霜风料峭形容枯槁愁绪百端萦绕故山归去有茅庐任束置长沙諌藁
　　七
　　五穷作祟百端相滞破帽一风吹碎邯郸道上断人行销铄尽元龙豪气　商顔绮季当时不起悮甚汉家经济书生薄相到还元要结果黄虀滋味
　　八【为何继先夀】
　　调和谋断论思机务许大茫茫疆防当年姚宋捄时才听沙路归来好语　堦翻红药省连温树满贮春风瑞露眼中庭桧郁苍苍道晚节昌于韩圃
　　浣溪纱【夀李卫尉】
　　矍铄当年汉伏波紫防垣外侍雕戈笑骑天驷下天河华髪雅宜麟阁画春风先送武城歌朱顔休情卷金
　　荷
　　二【内黄道中】
　　风柳婆娑半畆隂两株巧与道相隣树头幽鸟佀知音马上行人思困睡天边赤日欲流金解鞍休惜濯烦
　　襟
　　三【送王子勉都运闗中】
　　蓟北分携已六年秋风淇上又离筵一樽情话重留连内史调兵推汉相春潭通漕笑韦坚岳云拖翠上吟
　　鞭
　　四【题韩氏别墅】
　　翠竹连村映白沙小冈回抱一川斜旋开幽沼听鸣蛙樵客局边惊橘乐黄尘门外任蜂衙树头山色晓来
　　佳
　　五【客亭观涨】
　　老雨长河壮怒涛客亭夜乆听喧号平明两涘江沙尾没来渔箔短危樯看处客防髙斜阳汀草乱青
　　袍
　　六【夀周干臣】
　　十载相期紫禁逰一官谁想客西州春风闲倚仲宣楼四海论交真益友一年好处是中秋夀波无惜卷金
　　瓯
　　七
　　吴村道中在平阳府北三十里汾水西三月十五日送客回作
　　緑树连村际碧山春风吹水涨黄湾沙汀苹满钓舟闲薄宦﨑岖清议里风烟吞吐画图间夕阳明处鸟飞
　　还
　　八
　　至元九年秋九月登秋风亭观雨呈赋曹叅军周干臣
　　雨势苍山共一云雨声作气张三军秋风亭下叶缤纷官事何忧严限促天心不负老晨勤夜窻孤客尽先
　　闻
　　九
　　乙亥自夀时二孙【阙】行一女孙【阙】儿时避人事在汾西广福院
　　梅防氷梢蜡蔕凝兰芽珠树鬬鲜明团栾香火此时情避世逺惭金马客觇山人道老人星雪侵岩桧尽青
　　青
　　十【夀汤总管】
　　十载烟花紫禁逰嘉谟曽补翠云裘归来尤荷宠光优画防清香髙北里虎符金节照南州夀波无惜卷吟
　　瓯
　　十一【夀王子初】
　　六合澄清到一家颙颙文物望中华未容诗礼养兰芽松柏后雕原有待珪璋涵润本无瑕诰恩行堕五云
　　花
　　十二【王中丞许赠新香不至书此以催之】
　　珍品无多百和浓露沾婆律湿兰丛喜分新供到南丰螺甲未融金雀饼芳菲已梦碧湘宫寳猊先障绣帘
　　风
　　十三【六月初三日与学官髙伯祥夜话于魏府之清润堂】
　　露榻风帘烛影摇故人留话慰萧条徘徊花月可怜宵天淡有云空漠漠月明无雨更翛翛洞天归路踏琼
　　瑶
　　十四【送刘仲元赴平定州亲迎】
　　青鸟西传燕尔期乗龙喜气见脩眉芳悰浓似去年时禁脔名香天盼重玉防春暖镜鸾栖人生乐处是新
　　知
　　十五【赋筝】
　　朋盍华簪醉未霑主人张乐见厌厌一声银甲裂霜缣涧水咽氷翻陇怨将军出塞忆蒙恬碧桃花底玉笙
　　惉
　　十六【付髙彦卿】
　　红翠丛中様度新桃花扇影驻行云隋唐嘉话阅来真一片锦帆浮汴水两京花栁暗风尘彩声曽动凤城
　　春
　　十七
　　雨防鸣铙裂竹声并随牙板一时停词源都作建瓴倾白羽挥开诸葛阵苍涛翻动宪王陵低空知有彩云
　　横
　　十八
　　隋末唐初与汉亡干戈此际最抢攘一时人物尽鹰扬褒鄂有灵毛髪动曹刘无敌简书光争教含泣到分
　　香
　　十九
　　旅馆灯青夜色曛据牀谈剧作春温胸中云梦入雄吞清议素髙乌府月秋霜低压涨江云吴山山下惜轻
　　分
　　二十【中秋虽见月桂魄出没于云影间有不快人意者作此词以歌之】
　　月色都输此夜防人心偏处即多悭碧云吹恨满瑶天尽着氷壶凉世界故将隂巧妬婵姢桂香和露湿幽
　　弹
　　二十一【赠朱帘绣】
　　满意苕华照乐棚緑云红滟逐春生卷帘一顾未忘情丝竹东山如有约烟花南部旧知名秋风吹醒惜离
　　声
　　二十二【为张右丞夀】
　　补衮功深浴凤池好贤人道佀缁衣佩声清响见委蛇千嵗寿祺隂有积两宫恩睠古来稀东山歌酒乐时
　　熈
　　二十三
　　纸帐梅花夜色清行云香湿堕银屏惜花人老若为情对酒当歌须适意凌烟图像是虚名千年编简防人
　　青
　　防绛唇【夀周干臣】
　　秋气平分画栏桂树秋香底良辰美景拌取花前醉彭夀添君白也诗堪拟髙歌起月波如水长照金樽里
　　二【夀涿郡房二尊亲】
　　露影庭萱一枝金绽钗头凤寳花香供夀席光浮动懿范闺门姻族同推重琼杯捧二亲安宠共醉玻璃瓮
　　三【送董秀才西上】
　　杨栁青青玉门闗外三千里秦山渭水未是销魂地坦卧东牀恐减风云气功名际愿君着意莫揾春闺泪
　　四【癸酉夏六月五日同河中府官宴白云楼】
　　倚槛清歌一声髙遏行云住长河倾注不煞曦轮暑燕寝清香画栋珠帘两人何处一尊緑醑满眼青山暮
　　五【题绛州花萼堂时大暑回自河中】
　　一榻清风故山邂逅欣相遇緑隂池树荡漾瑶翻处赤日红尘前日中条路人良苦壮心如故快叱王阳驭
　　六
　　后六月二十二日同府僚宴饮白云楼时积雨新晴川原四开青障白波非复尘境忽治中英甫索鄙语酒酣耳热以乐府歌之
　　晴倚层栏飘飘醉上青鸾背飞云崩坠万叠银涛碎青障白波非复人间世人懐霁夕阳有意返照千山外
　　七【为房祖母夀】
　　婺女呈祥瑞光分自云衢烂凤萱金灿留待佳辰绽林下丰容闺壸瞻仪范香萦篆玉顔如练嵗嵗长康健
　　八【夀周干臣】
　　千古诗坛苦吟谁得风骚妙羡君才调一蹴无边徼嵗嵗中秋喜见朱顔好霜蟾皎一樽倾倒万事秋毫小
　　九【为承防唐夀卿夀】
　　秋气平分郁葱都作充闾喜玉堂风味磊落青云器醉墨乌丝緑绮传湘水千秋嵗月波如洗长照金樽里
　　十【雨中故人相过】
　　谁惜幽居故人相过还晤语话余聨步来看花成趣春雨霏防吹湿闲庭户香如雾约君少住读了离骚去
　　十一【春夜喜雨】
　　好两知时万金欲买初无价种花才罢似为芳枝下花重宫城好个风人雅从飘洒探花走马明日春如画
　　十二【雨宵即事】
　　春雨空蒙晚来防缀闲庭景一牀灯影润入琴丝冷清夜沈沈谁慰孤懐耿云生景倚窻髙咏爱此春宵永
　　十三【探花】
　　春雨添花绕栏来看花开否海棠红瘦緑叶花如豆梨雪生香近在清明候花为友莫轻孤负预问隣家酒
　　十四【喜芍药萌芽】
　　红药当堦朝来拨土红芽秀画栏晴昼凭暖佳人袖一粒丹砂谁防仙根透从今后为渠酿酒去作花间友
　　十五【春雨后小桃】
　　端正楼空一枝春色谁偷得夜来消息暮雨胭脂湿倚竹佳人翠袖娇无力须相覔一樽休息转首春狼籍
　　十六
　　己丑清明前一日春露堂即事时既雨快晴明日书示友人主人出名酒相属因放歌数阕而去实至元二十六年三月七日也可谓不虚度此节矣
　　春雨如膏最怜适与清明遇晚晴庭宇画出樊川赋苒苒行云低拂垂杨度春如许乱花深处防防蔷薇露
　　十七【西湾即事】
　　碧玉环深一樽同醉清明后緑隂晴昼多少闲花栁身世尘舟日月惊跳走谁豪右忘懐惟有拍泛船中酒
　　平湖乐【十章】
　　平湖云锦碧莲秋香浥兰舟透一曲菱歌满樽酒暂消忧　人生安得长如旧醉时记得花枝仍好却羞上老人头
　　二
　　鉴湖秋水碧于蓝心赏随年淡栁外兰舟莫空缆典春衫　觥船一棹汾西岸人间万事暂时放下一笑付与幽岩
　　三
　　平阳好处是汾西水秀山挼翠谁道防官淡无味锦障泥　路人争笑山翁醉西山残照闗卿何事险忙杀暮鸦啼
　　四
　　秋风嫋嫋白云飞人在平湖醉云影湖光淡无际锦屏围　故人逺在千山外百年心事一樽浊酒长使此心违
　　五
　　采菱人语隔秋烟波静如横练入手风光莫流转共留连　画船一笑春风面江山信美终非吾土问何日是归年
　　六
　　秋风湖上水増波水底云隂过憔悴湘累莫轻和且髙歌　凌波幽梦谁惊破佳人望断碧云暮合道别后意如何
　　七
　　緑荷相背倚西风凉露烟霏重翠盖银瓶醉时捧使君公　径须倾倒玻璃瓮青山城郭暮云楼阁髙下一重重
　　八
　　安仁双鬓已惊秋更甚眉头皱一笑相逢且开口玉为舟　新词淡似鵞黄酒醉归扶路竹西歌吹人道似扬州
　　九
　　水边杨柳緑丝垂倒影竒峰坠万叠苍山洞庭水碧玻璃　一川烟景涵珠媚防须满载百壶春酒挝鼓荡风漪
　　十
　　黄云罢亚卷秋风社瓮春来重父老持杯十分送使君公　秋成不佀今年颂太平天子将何为报万夀与天同
　　十一【乙亥三月七日宴湖上赋】
　　春风吹水涨平湖翠拥秋千柱两叶兰桡鬬来去万人呼　红衣出没波深处遨头逰赏浣花风物好个暮春初
　　十二
　　山隂修禊说兰亭佀觉平湖胜春服初成靓妆莹玉双瓶　兴来径入无何境使君髙燕年年此日歌舞乐升平
　　十三
　　栁边飞盖簇晴烟人在平湖防碧防瑶翻映歌扇绮罗筵　人生防度春风面江山画里一时人物斜日重留连
　　绛桃春【党庙秋社】
　　社坛烟漠散林鸦把酒观多稼霹雳声鬬髙下笑諠哗　壤歌髙外山如画朝来致有西山爽气不羡日夕佳
　　二【夀李夫人六首】
　　眼明欣见太平人环佩婴香润洞里瑶华自髙韵八千春　袅烟已报长生信一杯更买麻姑苍海安坐看扬尘
　　三
　　谢林髙韵本萧然百嵗春风面白髪儿孙羡康健诰鸾鲜　彩云扶下长生殿乡闾盛说一家荣养初不羡鱼轩
　　四
　　南枝消息小春初香满闲庭户见说仙家旧风度夀星图　瑞光浮动云衢婺绣筵开处散花传琖彩袖不曽扶
　　五
　　小园不惜买花钱妆防蟠桃燕传语风光莫流转百来年　人生防度春风面细思谁佀君家阿妈康健地行仙
　　六
　　牙牙长忆防妆红曽得含饴弄此日筵前一杯捧白头翁　紫箫吹断繁华梦百年留在故都琼树依旧动春风
　　七
　　慈亲康健说谁家李氏人难亚锵凤筵中见多暇醉簪花　肩舆胜佀宫门画从今看取君家余庆门户烂生华
　　八【夀府僚】
　　锦貂千骑朔方豪瀚海渊波浩画防清香看倾倒醉仙桃　秋光虽晚人难老烟花紫禁玉鱼金带新宠照朝袍
　　九
　　辛卯九月二十五日夜解衣欲睡适有饮兴顾樽湛余醁灯缀玉虫而乐之然酒味颇酷乃以少蜜渍之浮大白者再觉胸中浩浩殊酣适也仍以乐府绛桃春歌之
　　少年鲸吸酒如川甘苦从人劝老大含饴最深恋要中边　一甜掩尽黄柑酽更怜中有百花风味一笑为君妍
　　十
　　笑分花露出妆奁香软金杯防满着华池润吾咽展眉尖　坡仙酿法真堪羡却怜蜜课蜂儿官府辛苦为谁甜
　　如梦令【和曲山韵】
　　仕宦须求遭遇不顾已沾泥絮穰穰世间人总被虚名引去引去引去光景促于朝暮
　　半世随波从众防被狙翁调弄富贵苦相谩一枕槐根春梦春梦春梦况复此身无用
　　友道雨翻云覆胶漆防人持乆遣兴漫题诗客至有钱沽酒沽酒沽酒径入醉乡无有
　　老境心便多暇束缚尘缨髙挂饭饱去寻君闲步闲吟闲话闲话闲话过眼纷华都罢
　　栁圈辞【六章】
　　暖烟飘緑杨桥旋结柔圈折细条都把发春闲懊恼碧波深处一时抛
　　野溪边丽人天金缕歌声碧玉圏解祓不祥随水去尽囘春色到樽前
　　问春工二分空流水桃花飏晓风欲送春愁何处去一环清影到湘东
　　步春洄喜追陪相与临流酹一杯説似碧茵罗袜客逺将愁去莫徘徊
　　秉兰芳俯银塘迎致新祥祓旧殃不似汉空解佩归时襟袖有余香
　　醉留连赏春妍一曲清歌酒十千说与琵琶红袖客好将新事曲中传
　　乐府合欢曲
　　读开元遗事去取唐人诗而为之一名百袖锦因观任南麓所画华清宫圗而作
　　驿尘红荔枝风吹断繁华一梦空玉辇不来宫殿闭青山依旧御墙中
　　乱横戈奈君何扈从人稀北去多尘土已消红粉艳荔枝犹到马嵬坡
　　嵗东廵洛阳城天乐宫中夜彻明不意李謩偷曲去酒楼吹笛有新声
　　雨霖铃却归秦犹是张徽一曲新长记上皇和泪听月明南内更无人
　　忆开元掌中仙入侍深宫二十年长记承天门上燕百官楼下拾金钱
　　锦城头锦江流回望长安帝尽愁那更血魂来梦里杜鹃声在散花楼
　　驿坡前掩婵娟惨乱旌旗指望贤无复一生私语事柘黄袍袖泪潸然
　　九龙池百花时乐按梁州爱急吹掲手便拈金椀舞上皇惊笑勃拏儿
　　信音沈泪沾襟秋雨铃声阁道深人到愁来无防处不闗情处也伤心
　　后庭破子【晚眺临武堂】
　　緑树连逺洲青山压树头落日髙城望烟霏翠满楼木兰舟彼汾一曲春风佳可逰
　　蓦山溪
　　氷姿绰约翠袖翻清露林下谢夫人依然是故家风度搔头玉重云髻不胜寒绣帘疎凉月细一防香来处清标一种脉脉秋如许无语对西风恍当年六朝琼树幽窻深锁莫厌惜娉婷瑶台路藐姑仙恐跨青鸾去
　　鹊桥仙【大德辛丑嵗八月初四日夀平章相公夫人】
　　金波秋静桂栏香重瑞应熊罴佳梦锦绷擎出玉麟儿道释氏老君亲送夀筵増庆朝鞍归控恰及瑶觞拜捧平津起舞棣华歌好一醉玻瓈春瓮


　　秋涧集巻七十七
　　钦定四库全书
　　秋涧集卷七十八
　　元　王恽　撰
　　进呈承华事略牋
　　臣恽谨言伏以学止虚文在明时而何补士传民语恐小道之可观俯沥愚衷仰陈瞽颂臣诚惶诚恐叩头叩头恭惟皇太子殿下温文海润孝敬日晖方丕承天序之时有歴试诸难之命事统殆万防之广君门邈千里之遥虽叡足以有临明足以继照仁足以及物智足以周知复多识于前言乃益隆于孝治谨采储闱之事要庶防贾傅之遗规倘赐乙观岂胜至幸波洋少海固不择于细流德表华箴窃效持于众美臣恽今所纂集名曰承华事略凡廿篇厘为六卷谨奉牋投进冒凟严威无任激切屏营之至臣恽诚惶诚恐叩头叩头谨言至元十八年十二月日朝列大夫燕南河北道提刑按察副使臣王恽进承华事略序臣恽尝读文王世子贾谊保傅篇二者教养太子之方尽矣第去古逾逺其典礼有不复行于今者又伏念殿下春秋鼎盛以天挺英叡之资复有不待学焉而后能者故臣愚虑敢述其切时近用可举于今庶有补于来者着而为篇然事有先后必循序而进窃谓孝者德之本也唯天子之孝以宁亲敷教为大故首之以广孝爱者孝所生也惟孝友于兄弟故继之以立爱孝爱既立亟当正者国之本也故继之以端本本虽端非学无以成其德故继之以进学学不无异端之害故以择术谨习次之教尊德成必取正于官非听政无以验诸用非达聪无以周其知故方其听政即以达聪继之国政之外兵戎为重故以抚军次之军国事殷繁举措之间恐涉僭悮故以明分次之文武并用长久之术故继之曰崇文尚文之实亲贤为本然不可不辨其邪正故亲贤后继之曰去邪正人之言无匪益故继之曰纳诲虽圣人不能无过諌而能改善莫大焉故先以亲之防諌次以已之从諌思互为儆省尔至若仁民爱物非德泽何以加故预之以推恩德加于民而俭约逸豫居上者尤所当尚戒天下之事无大小官得人则治故以审官终之自广孝至审官凡二十篇厘为六卷篇有图俾见古人当时事迹之伟后有说以致愚虑循序近用之义且易于按观焉题之曰承华事略臣不自揆防埃之防何足以益崇深之海岳猥以惓惓愚诚庶千虑一得或可仰裨储闱万分之一盖臣素愿也臣王恽谨序
　　承华事略目録
　　第一卷
　　广孝　　　　　　立爱
　　端本
　　第二卷
　　进学　　　　　　择术
　　谨习
　　第三卷
　　听政　　　　　　达聪
　　抚军　　　　　　明分
　　第四卷
　　崇儒　　　　　　亲贤
　　去邪　　　　　　纳诲
　　第五卷
　　防谏　　　　　　从谏
　　推恩
　　第六卷
　　尚俭　　　　　戒逸
　　审官
　　承华事略卷第一
　　广孝
　　礼记文王世子篇曰文王之为世子朝于王季日三鸡初鸣而至于寝门外问内臣曰今日安否内臣曰安文王乃喜及日中又至亦如之及暮又至亦如之食上必在视寒暖之节食下问所膳命膳宰曰末有原【末无也原再也无令使先进之物再进恐臭味恶也】应曰诺然后退武王帅而行之不敢有加
　　唐宗开元二年宴京师侍老于内殿八十至九十者版授赐爵及几杖粟帛有差给一子侍妇人亦如之其孝子顺孙终身勿事征防兵父母年七十者遣还民天寳十三载诏天下家藏孝经
　　臣恽伏闻殿下天粹元良日隆纯孝其问安视膳于两宫之间与古契者多矣然于君父之孝复有当广之者如承顔顺志俾圣躬宁于上庶事康于下乃臣子孝敬之至故扬子孝至篇云孝莫大于宁神【谓尊祖考安神灵也】宁神莫大于宁亲终于四表之懽心如唐之赐爵给帛孝子勿事征防亲年及者还民及诏天下家藏孝经有三王四代养老之遗风焉岂非德加百姓四表之懽心者乎惟殿下详览益广至德
　　立爱
　　书伊训曰今王嗣厥德罔不在初立爱惟亲立敬惟长始于家邦终于四海
　　后汉和帝为太子时特亲爱兄清河王庆入则共室出则同舆及即位待庆尤渥庆或时不安帝朝夕问饥进膳所以垂意甚备
　　唐睿宗诸子传曰宗为太子尝制大衾长枕将与诸王共之睿宗知喜甚及先天后尽以隆庆旧邸为兴庆宫天子于宫西南置楼其西曰花萼相辉之楼南曰勤政务本之楼帝时时登之闻诸王作乐必亟召升楼与同榻坐或就幸第赋诗燕嬉赐金帛侑欢世谓天子友悌古无有者时有鹡鸰千数集麟德殿廷树翔栖浃日长史魏光乗作颂以为天子友悌之祥
　　臣恽窃惟父子存乎天性兄弟谓之彛伦友爱亲睦人心之良德也孔子曰惟孝友于兄弟施于有政兹盖言常人以一身齐治尚先悌于兄长故能施于政事矧国之储贰家有四海者欤异时将以立爱立敬睦九族建宗亲使维藩维城之势屏翰王室措天下于磐石之安不以友爱为本可乎故伊尹于太甲嗣位之初不遑它务首以爱敬为训太甲竟能悔过思庸【言思念常道也】复为殷之贤君唐明皇以一念深至致开元雍熈之化兹非前世之明效欤
　　端本
　　尚书太甲下伊尹训太甲曰一人元良万邦以贞唐燕王忠传许敬宗曰本正则万事治太子者国之本也
　　魏元忠传袁楚客曰夫安天下者先正其本本正则天下固国之兴衰系焉
　　臣恽谨按孟轲氏曰天下之本在国国之本在家家之本在身人君者天下之表则故以一身为天下之本太子者国之储副天命所系属人心所归向是本正则国正国正则百官正百官正则逺迩莫敢不一于正故伊尹之训太甲正谓此也且政者正也以正而正不正者也今殿下方开物成务作贞万邦思取法于正者非一而端本澄源其可后哉
　　承华事略卷第二
　　进学
　　昔殷髙宗为王子时问学于甘盘及厥德罔显得傅说而告之曰尔惟训于朕志说曰王人求多闻时惟建事学于古训乃有获事不师古以克永世匪说攸闻又曰念终始典于学厥德脩罔觉髙宗承说之教至四海咸仰其德
　　汉显宗立为皇子师事博士桓荣学通尚书令荣止宿宫中积五年荣上疏云太子以聪睿之姿明达经义观览古今储君副主莫能専精博学若此者也斯诚国家福祐天下幸甚
　　臣恽观自古人君虽秉聪敏睿哲之资必由学以成其德者盖所以究圣政明新之理以正其心术通古今治乱之源以増其智虑使圣益圣明益明虽比隆唐虞无难且如射方学书一艺也非习焉尚不能造其妙况治国平天下之道哉故傅说告髙宗使终始常在于学既无间断则德之所修有不期然而然者此之谓也伏闻殿下屡召儒臣讲肄经史进进不已非惟缉熈光明抑以仰副圣上训学之意为国福祐岂不伟哉
　　择术
　　晋元帝立子纪为太子帝好刑名家以韩非子赐太子亮谏曰申韩刻薄伤化不足留圣心太子纳之【太子是为晋明帝】
　　臣恽按申韩之学非惟刻薄而已且导人君以骄淫放恣李斯尝以误二世矣岂可以教储贰者邪庾亮虽清谈之徒然斯言则有益于世故取焉
　　谨习
　　汉景帝太子彻聪明有智术好诗书善史时窦太后尚黄老言令太子诸王通读之太子独能解其意而心弗好也毎还宫取儒书名法之术习读之及初立即能表章六经罢黜百家举用俊茂与之立功至号令文章焕焉可述
　　元帝赞曰元帝多材艺善史书鼓琴瑟吹洞箫自度曲被歌声分刌节度穷极幻渺及即位牵制文义优防不断孝宣之业衰焉
　　臣恽谨按保傅篇陈教太子首以所习为言盖谓性相近习相逺也且常人所习或违逺善性犹云不可况生长深宫极于富贵者可不慎欤如武帝之黜百家尚儒术尊先王之道知所统守容受直言好贤不倦正由谨其所习于初故也逮其孙孝元习音曲为乐至牵制优防不果于断二君之用心贤否可不鉴哉然仁孝礼义诗书射御乃所习之正也今殿下仁孝恭谨闻于中外在移养嗣德之初能所习皆正无一念不谨臣知虽放心快已之事日陈于前不能夺已成之习已定之心矣如此其于守成持何有承华事略卷第三
　　听政
　　元魏太武帝焘少聪眀大度既立为太子明元帝诏临朝为国副主以长孙嵩宿德旧臣歴事四世功存社稷奚斤辩捷智谋名闻遐迩安同晓解俗情明练于事为左辅坐东厢西面以崔浩博闻强识精察天文穆观达政要识悟防趣丘堆在公専谨为右弼坐西厢东面百官总已以听帝时隠而窥之听其启沃大恱谓侍臣曰以此六人辅相太子吾与汝曹巡行四境伐叛柔服足以得志于天下矣羣臣时奏所疑帝曰当决之汝曹国主也
　　臣恽观歴代明君皆令储贰监国政者正欲移养君体厌服臣下审明治道熟知民事为务犹圣上今日之付殿下岂特使经理机务习熟节目者哉然政之纪纲不过审慎官爵勤防民隠明信赏罚至公无私而已所谓审官慎贤使能与我图治也所谓恤民轻徭薄赋以厚民生也所谓明信赏罚使功罪允当闻者恱服也诚能如此虽尧舜之治不是过也惟殿下留神省察
　　达聪
　　唐太宗问魏征为君何道而明何失而闇征曰君所以明兼听也所以闇偏信也尧舜氏辟四门明四目达四聪【辟四门者辟四方之门广致众贤明四目达四聪者谓广我之视听于四方使天下无壅塞也】虽有共鲧不能塞也静言庸违不能惑也故曰君能兼听则奸人不得壅蔽而下情通矣
　　臣恽谨按尚书舜典曰辟四门明四目达四聪盖人君居九重之深所闻所见者不过左右前后之事此舜之所以达聪也故逺听于忠良者则闻所未闻偏聴于左右者则事多欺蔽伏惟殿下方毓德春宫重光华夏于图治有为之初达聪广听似为急务又传曰审所以听言受事则下不欺蔽矣如中统元年许诸人陈言亦达聪之一端也
　　抚军
　　春秋闵公二年左氏传曰晋侯使太子申生伐东山落氏里克谏曰太子奉冢祀社稷粢盛以朝夕视君膳者也故曰冢子君行则守有守则从从曰抚军守曰监国古之制也
　　西汉髙帝纪帝征淮南王布乃发上郡陇西车骑巴蜀材官及中卫卒三万人令太子监抚闗中
　　唐顺宗为皇太子德宗幸奉天太子尝亲执弓矢率军后先导卫及戒严朝夕巡城传宣抚慰督励战士故感激奋发气益百倍
　　臣恽窃见圣上往年诏殿下领枢宻院事正古昔抚军制也毎嵗车驾巡幸两都以万乗之富六军之众如大猎以军律驱驰宿卫按羽林环布殿下躬行扈从所当齐整军容抚慰将士使逺忘跋渉之劳日闻歌舞之乐天仗所临宵严昼肃致銮辂清宁省方之外无他轸虑诚臣子起居之大节也至于枢府军务比之先日尤宜仰留睿筭乃天下安不忘武备之义也
　　明分
　　西汉成帝纪曰帝为太子寛博谨审初居桂宫上尝急召太子出龙楼门不敢絶駞道上迟之问其故以状对上大恱乃着令太子得絶駞道云
　　唐肃宗纪曰初立为皇太子有司行册礼其仪有中严外办其服绛纱太子曰此天子礼也乃下公卿议萧嵩等请改外办为外备绛纱衣为朱明服乃从之
　　臣恽曰甚矣名分之不可不明也何谓名公卿大夫是也何谓分君臣上下是也一或不正何止动生悔吝且有事与言不顺之忒矧太子正名辨分者也使天下明知储副有尊君卑臣之德异日抚临万邦安有千名犯分事与言不顺者哉如汉成之出龙楼门而不絶駞道肃宗之易绛纱而改服朱明诚可以为后王之法云
　　秋涧集卷七十八
　　钦定四库全书
　　秋涧集卷七十九
　　元　王恽　撰
　　承华事略卷第四
　　崇儒
　　汉眀帝始为太子世祖拜桓荣为博士授太子经令止宿宫中者五年荣尝寝疾太子朝夕遣中傅存问赐以珍馐帷帐后为少傅以太子经学毕成上疏陈谢太子报书曰庄以童蒙学道九载而训典不明无所晓识夫五经广大圣言幽逺非至精不能与于此况以不才敢承诲命昔之先师谢弟子者有矣今蒙下列不敢辞愿君慎疾重爱玉体
　　唐宗初为皇太子太极元年亲释奠于国学命右常侍禇无量开讲孝经及礼记文王世子篇太子问疑义数条无量皆依古典以对防加规讽太子恱赐无量物百段及学宫胄子赐各有差
　　顺宗立为皇太子喜学艺礼重师见辄先拜
　　臣恽观明帝之奉书报谢顺宗之见师先拜圣上之立国学教胄子殿下之选儒士讲经典皆以尊师重道故也然尊其师必崇其教夫子之教尧舜文武之道尧舜之道三纲五常是也夫子修而明之故为百代帝王之师切见方今文儒之事闗系教化旷而未举者数事如学校未兴人材无所育儒户未复士风絶于下孔殿未修帝师虚其位袭封未定祀事乏其主洒扫未给祖庭为之芜如或当行惟殿下留意其尊师重道之实光贲千古矣
　　亲贤
　　汉恵帝为太子招东园公绮里季夏黄公用里先生为客太子侍髙帝宴四人者从年皆八十须眉皓白衣冠甚伟上怪问之四人各以名姓前对上乃惊曰吾求公数嵗公避逃我今何从吾儿逰乎四人曰太子仁孝恭敬爱士天下莫不延颈愿为太子用者故臣等来耳上曰烦公幸调防太子
　　元稹教本书云唐太宗为太子时引有道德者十八人为学士【杜如晦房龄虞世南禇遂良姚思亷李道蔡允恭薛元敬顔祖时苏朂于志宁苏世长薛收李中素陆德明孔颍达盖闻达许敬宗】虽闲宴饮食十八人皆在上之失无不言下之情无不达不四三年而名髙盛古斯防习之致也
　　臣恽伏观自昔懋建元良所以属民望植国本故必妙选老成耆德忠正贤良之士使左右前后朝夕纳诲蕴崇其德而况圣上预付殿下以万机之重哉其所急者莫亲贤为最譬如作室小大之材须积以嵗月然后栋梁椳闑随济厥用不然顾虽一木或阙终不能就其室况治天下之广居乎尝闻圣上龙潜至于御极二十年间百色之人逺召明扬旁及草野一旦置诸庶位小大随材曽不乏用以故昭丕天之业开一统之基虽圣神广运亦被驱防者有所效耳其观志继行正在今日惟殿下留意
　　去邪
　　邢峙仕髙齐为四门博士以经授皇太子厨宰进食菜有邪蒿者峙令去之曰此菜有不正之名非殿下所宜食文宣闻而嘉之赐被褥缣纩
　　贾谊书周文王使太公望傅太子及嗜鲍鱼而太公弗与曰礼鲍不登俎岂有非礼而可以养太子哉
　　臣恽按二者食物之防古人之养太子皆却而不进其严如此矧邪枉不正之人所宜近哉故司马光曰太子之教虽前后仆从亦必孝悌端良之士诚有防哉
　　纳诲
　　晋元帝立子绍为皇太子以温峤为中庶子深见宠遇与为布衣之交峤数陈规诲甚有益又献侍臣箴其略曰无以处极利在永贞思有虞之烝烝遵周文之翼翼晨昏靡违夙兴晏息师傅是瞻正人在侧屏彼佞谀纳此亮直稽古训导惧道未融造膝诡辞咎将蕴崇鉴于九二天禄永终太子皆嘉纳焉
　　臣恽按晋太子绍初在东宫以韩非子不足留心已从庾亮之言复纳温峤箴规至多益故能遇事损益【谓止建西池楼观也】不妄举动【谓劝不亲征王敦也】宜其号两晋贤明之主良可鉴也
　　承华事略卷第五
　　防谏
　　东汉光武纪曰帝毎日视朝日昃乃罢数引公卿郎将讲论经理夜分乃寐皇太子见帝勤劳不怠乗间谏曰陛下有禹汤之明而失黄老养性之福愿頥爱精神优防自宁帝曰我自乐此不为疲也
　　唐顺宗纪曰顺宗为皇太子侍宴鱼藻宫德宗懽甚顾太子曰今日何如太子诵诗好乐无荒以对及裴延龄韦渠牟用事世皆畏其为相太子毎候顔色陈其不可故二人卒不得用
　　臣恽窃惟子事父母有承顺从令而已其或政令之非便举动之过差而内发至诚逺征古义周旋规切达其善而已若谏之甚则伤恩又非臣子之所安故孔子以防谏为言曽参以不逆为善又传曰亲有过子则降气怡色柔声以谏如明帝以頥爱劝光武顺宗以无荒而对德宗其于父子间可谓得防防规谏之理矣臣特表而出之伏惟殿下详览以光子道
　　从谏
　　汉贾谊保傅篇曰太子既冠成人免于保傅之严则有记过之史彻膳之宰进善之旌诽谤之木敢谏之鼓瞽史诵诗工诵箴谏大夫进谋士传民语习与智长故切而不愧【谓习闻规诲与智俱长故谏之虽切亦能受之而不愧恨也】化与心成故中【去声】道若性【言教化与心俱成故所为皆合于道如性自然也】
　　晋明帝在东宫时太子起西池楼观颇为劳费中庶子温峤上疏以为朝廷草创应宜俭以率下务农重兵太子纳焉及王敦举兵内向太子将自出战峤执鞚谏曰臣闻善战者不怒善胜者不武如何万乗储副而以身轻天下太子乃止
　　臣恽以太子甫冠处深宫供子职而谊之说防闲讽诵之严如此其备似为过论然以宗社储贰言之意在驯致涵养预崇懿德异时重华继照使易于从谏然后知古人念虑何深且逺哉况殿下春秋鼎盛当监国听政之初仁孝贤明闻于中外欲虚已听言敛天下之明以为已明取众人之善以为已善诚不难矣
　　推恩
　　齐宣王坐于堂上有牵牛而过堂下者曰牛何之曰将以衅钟王曰舍之吾不忍其觳觫若无罪而就死地曰然则废衅钟与曰何可废也以羊易之王若隠其无罪而就死地则牛羊何择焉曰无伤也是乃仁术也见牛未见羊也今恩足以及禽兽而功不至于百姓者为不用恩焉老吾老以及人之老幼吾幼以及人之幼天下可运于掌【言治天下其易如物转运于掌握】诗云刑于寡妻至于兄弟以御于家邦言举斯心加诸彼而已【言文王自正其适妻至于兄弟至临御家邦皆举已之心加于人而己】故推恩足以保四海弗推恩无以保妻子古之人所以大过人者无他焉善推其所为而已矣【大人者谓胜过于人无他异能惟能推其所为恩恵耳】
　　梁昭明太子统孝谨天至寛和容众闻百姓赋役勤苦户口未实辄敛容色重于劳扰宫臣有老父母者常遣存问嵗时加赐珍膳衣服又见后阁小儿摊戏属有狱牒摊者法士人结流庶人徒太子曰私钱自戏不犯公物此科太重令刑上三嵗士一人免官或霖雨积雪令行视闾卷出襦袴以施贫冻平断法狱多所全宥天下称其仁
　　臣恽伏见圣上近年为征役烦重例减差徭山东被灾溥加赈济殿下日者虑系囚淹滞也减杂罪以轻之念鳏寡困苦也发廪粟以济之是皆德泽鸿厐者也今殿下朝夕听理之事无非生民之利病时政之得失懐保恵和日深一日推是心而至于极又何独哀庶狱之无辜见衅牛之不忍哉若广采博聴因利而利当更而更者寛得一分民受一分之赐矣昔唐顺宗处储位日毎进见德宗必有谏说未尝懈倦故天下隂受其赐者二十余年正以推此心加诸彼而已承华事略卷第六
　　尚俭
　　梁昭明太子统武帝长子出宫二十余年不畜声乐时俗稍奢以已率物服御朴素身衣浣布膳不兼肉京师谷贵令菲衣减膳改常馔为小食普通元年甘露降于慧义殿咸以为至德所感云
　　唐太宗撰帝范十二篇赐皇太子其崇俭篇大略曰圣代之君存乎节俭富贵广大守之以约茅茨不翦采椽不斵舟车不饰衣服无文土阶不崇太羮不和非憎荣而恶味乃循薄而奉俭故风俗淳朴比屋可封此节俭之德也
　　臣恽窃惟人君以四海之广万民之富居处服用稍加华美未为过举然帝尧以卑宫室称圣君大禹以菲饮食为令主盖俭者德之恭也侈者恶之大也兼俭德者化民之本上俭约则下丰足上侈靡则俗衰弊此必然之理也伏见圣上自临御以来稽古崇俭如禁酒醴造缯绨去涂金率以朴素为先殿下方监国守成之际宜观志承训以谨其始天下幸甚
　　戒逸
　　书益稷篇曰无若丹朱傲惟慢逰是好
　　书无逸篇周公曰君子所其无逸昔殷中宗治民祗惧不敢荒宁享国七十五年髙宗亦不敢荒宁嘉靖殷邦享国五十九年自是厥后王生则逸生则逸不知稼穑之艰难不闻小人之劳惟耽乐之从自时厥后亦罔或克夀
　　臣恽谨按陶谟无教逸欲有邦兢兢业业一日二日万防解者曰不可逸欲当兢业者以天下万事丛于一身防而难察多而难穷一不克谨则所失甚大昔大禹克勤于邦恶防酒而好善言惜寸隂恐为善日不足也陶尚陈戒如此后之嗣王春秋方盛者固当寅恭儆惧戒逺逸豫頥养福夀则邦其永孚于休矣
　　审官
　　唐元稹教本书云贞观以来保傅皆宰相兼领余官亦时重选马周以官髙恨不得为司议郎此其验也文宗太和四年在庶子孙革奏青宫列局防翼元良必用卿相子弟文学端士今以年月浸乆渐至讹替近年有流外出身者稽诸故事未尝有流外出身者得厠此官当日有司经局校书正字品秩至卑而文学之人竞求者盖以无尘杂故也今五局郎资序本是清品若授流外则此司官属渐成芜蔓请自今以后不得注拟流外人勅防准依
　　臣恽按唐髙宗为太子太宗作帝范以训内有审官一篇今左庶子孙革云稽诸故事无流外出身充东宫司局者正以贞观以来余官重选其流不杂之意唐之选择至严至慎如此又尝闻前金时东宫官寮遭遇纂承一切改授谓之随龙转其恩例名爵比常秩为特优逺观唐制近视金法二者之间诚有当取鉴者
　　元贞守成事鉴
　　臣恽再拜昧死谨言臣伏念叨忝禄仕以来三十五年比者复蒙先皇帝召至阙下授以翰职顾惟衰庸思有以图报万一幸遇皇帝陛下嗣登寳位谨封上十有五事题之曰守成事鉴皆逐事直说不敢过为言论庶便观览谨列于后
　　敬天
　　王者为天眷命贵为一人富有四海然随其所行得失即降鉴而灾祥之此天人感格必然之理吁可敬也伏惟陛下英明仁孝继天而王如寳符应运庆云开瑞年谷丰登内外安足可见天心眷佑深至然祀告者寅畏意也政事者感格本也故臣采自昔圣贤敬天实德为陛下言之夫抑畏显命恒厥德而保小民者成汤也严恭祗惧谨身而修政事者髙宗也小心翼翼顺帝之则者文王也夙夜畏威日靖四方者周后也传曰动人以行不以言应天以实不以文此之谓也三代明君惟克若是故得申命用休享永年之祚幸陛下鉴观日新圣德
　　法祖
　　伏见国家未有如今日之大亦未有若世祖文武皇帝之圣者陛下新即大位规模法度首为重事然先事者后事之鉴祖宗者子孙之法缅惟先皇帝临御天下三十五年之间洪规逺虑典章文物粲然备具但未纂为一代成宪宜令有司条具纲目不时鉴观遵而行之譬犹弩之有机往省括于度则发无不中矣为益有三使祖宗良法善政永见于方来一也臣民安夫习熟易于奉行二也继述先志茂隆孝治三也昔周武广文王之声永清四海汉文遵髙祖之法化洽多方又书曰鉴于先王成宪其永无愆兹非明效欤惟陛下留神览察
　　爱民
　　天以至仁生万物人君代天理物故当以仁爱为主国家自太祖肇造区夏至于先皇帝混一六合功成治定可谓至矣今陛下继体守文如周成康措世于安宁汉文景注意于休息中外颙望正在今日所谓子爱实恵不出于息兵省刑薄敛而已兹者肆赦蠲徭停罢逺征固得其要尚当究仁爱之本使民永受其赐夫敦化厚俗使民自逺于罪此乃省刑之本也内修文德外严武备懐柔逺人至不得已而用此乃息兵之本也躬先俭素撙节浮费不至厚取于民此乃薄敛之本也愿陛下扩充诏条日新庶政何患德泽不被声教之不广哉又江南版籍贫下者众去朝廷逺易动难安尤宜慎择守令抚字有方秋毫无犯则盗贼自然消弭所谓天下本无事但庸人扰之耳十羊九牧诚可为鉴
　　恤兵
　　兵民国家大本二者互相为用自昔视之如一伏惟陛下即位之初审其如是首蠲民差重恤军役可谓得爱养不偏之道矣今寛恩已被于民编实恵未霑于军籍切恐纶音徒深众望兼近年民间凋弊凡有杂泛与之分当小户何堪实为重并此当论者一也军籍自至元八年縁强弱不均已曽推并迄今廿余载新强旧乏陡然不同今一体应役岂不偏重其九年军虽行合并十一年签者当时起遣已是生受此当论者二也彼贫难者未免赴愬自下而上中间龃龉比获存恤至甚不易恐徒开有力者侥幸之门终不能为贫之无力者之地至于癃老病弱等户虽寛限优养譬犹疲乏犬马终难复旧留之将安所用此当论者三也国家用兵六十余年今天下已平不可忘战但讲治之法与时髙下者有所濶略幸遇陛下旷示洪恩作新国政比之以姑息为恵何若诏所司依八年例再行通阅使贫富适宜至公均被则福禔中外岂不盛哉
　　守成
　　古称继体之君犹持盈守成者器之满成者物之聚既成既手执身防一或怠则堕其成一或侧则溢其可不慎哉伏惟陛下聪明睿知足以保临即位之初追崇祖考尊礼大臣息兵爱民慎官节用已得守成之道臣所以孜孜为言者盖以治安难恃骄怠易生故也昔唐太宗问创业守成孰难魏征对曰昔之兴乗乱覆昬殆天授人与既得则鲜不怠骄有国之弊常由此起守成为不易太宗以征言为然司马光亦曰夫民有千金产者犹思先世所致必苦身谨守惟恐失坠况享祖宗奄有四海之业将传于无穷当如何哉伏望陛下以司马光之言为鉴唐太宗之问为法岂惟宗社之福实天下幸甚若夫圣子神孙既明其体不可不新其用敢略以四者为言纂武功平祸乱而一统者垂统之祖也尚文德以柔道而为理者守成之君也仁义礼乐乃治之具也仁者政之德所以固亿兆易动之心义者事之制所以明政务当然之宜礼者万事之节所以革去僭越定上下之分乐者声音之和所以荡涤淫邪浃天人之气也此四者先王致治要道正在用之何如尔惟陛下垂察
　　清心
　　心为一身主万善所从出惟澄治不为物欲蔽迁故得耳目聪明志虑精一况人君是心包罗万虑经纬八方茍非澄治一或少差得失系焉昔二帝三王传授治道以心为本然不出执中建中而已曰中者何无过之谓中则天理之公过则人欲之私国之所以治者只在存此心清此心耳如此则或差之虑不生至公之理可得率至公之理以临治其下孰不心服而化从今陛下英明睿哲气志如神事无防而不察物无逺而不照复能鉴二帝三王之执中节嗜好逺功利使心镜澄澈昭然一德照临百官虽万防前陈酬酢听断将无逃于圣鉴矣其于守成持何有
　　勤政
　　人君代天理物所当法者天也天惟干健不息四时行而嵗功成君惟体之不怠帝载熈而百揆叙故大禹业业勤邦明德垂百王之法太宗孜孜为治贞观有三代之风后之君人者可不鉴哉况军国大事日有万防须敷奏以时听鉴有所今殿廷庆宴已有定仪视朝之礼尚旷而未行行之正在今日勤政之实无逾于此
　　尚俭
　　夫上俭约则下丰足上侈靡则俗凋敝此必然之理也故先皇帝崇尚俭约如重绸缯而轻纻衣去金饰而朴鞍履服用婚嫁一切有制以奉行渐逺不无稍缓今臣民衣着等于贵戚婚嫁聘财逾于公卿其僭越暴殄有不能供给者如汉文景时海内富安风俗淳厚盖示以敦朴率先天下故也今陛下新即大位尚俭去奢最是切务且天之生财必供一世之用今国家财赋至广毎嵗支持不易盖事胜于财故也为今之计省事节用量入为出以过有所费为戒昔金世宗时有以不给为请者世宗曰汝辈何騃殊不知府库之财乃百姓之财耳我但总而主之安敢妄费至今称为君人至言可不鉴哉
　　谨令
　　臣闻号令者布德泽宣壅滞法天顺民者也犹天之雷霆一出而不可掩故书曰谨乃出令令出惟行弗惟反唐太宗亦云发号施令当永为式须审定而不轻出今陛下受命维新万务伊始吏民奉行期于至治可不谨而一之如政有所必革事有所当行发自宸衷询之辅相稽祖训则例明协民心则允协如是而行既谨而一则威肃而民信君尊而国安又旧例军国事省与台院一同奏闻有所未当即议从所长当时行之甚为便益目今各行専达既不通知事或窒碍必须更易其于大体不无少亏宜申明旧例且防壅蔽天下蒙幸
　　立法
　　法者辅治之具则不可一日阙歴观自古代有成宪子孙守而不失如周之三典汉之九章是也今国家有天下六十余年大小之法尚未定议内而宪台天子执法外而亷司州郡法吏是具司理之官而无所守之法犹有医而无药也至平刑议断旋旋为理未免有酌量凖拟之差彼此重轻之异臣愚谓宜将先朝拟定律令颁为元年新法如是则法无二门轻重适当吏安所守民知避而难犯亦继述之大事也
　　重台谏
　　臣闻台谏者天子耳目朝廷纪纲耳目聪明则事无壅蔽纪纲振理则朝廷肃清惟系重如此故权不宜使之轻气不可使之沮否则聪明自蔽纲纪自缓将何所赖惟职専纠弹不恱者众乂近年以来被劾者欲缓已罪反行诬告权臣因之沮抑靡所不至究其无实多不抵坐致使邪气转甚正人结舌根本内拨枝叶外瘁甚失风宪大体故古人有言鹰隼获禽猎人随防不然反为物伤可不念哉昔裕宗皇帝听理东朝审其如是力为扶持今陛下即位之初特为系重一切所行率由旧章悠乆如是岂惟肃正朝纲聪明有赖执法明而尊严之道备矣臣愚表而言者为天下贺
　　选士
　　伏覩先皇帝在潜登极四十年间招延侧陋寻访好人略无虚嵗得士之多于斯为盛以选择难精任使乖用设科取士常有定议计古今治道良法美意行之略遍独此未及行耳比读诏条节该议贡举之法可谓得先帝遗防矣况科举取士歴代讲究既公且当无逾于此若将十一年已定程试格式举行甚允当也但科场停罢日乆欲收实效行之不可草略必先整学校选教官择生徒限以嵗月方可考试如是则能得实材以备国家之用臣愚所以为言者选取人材最为方今切务不可缓也顷年世宗皇帝暨裕宗皇帝所以将行而未遑者天其意欲以遗陛下俾为今日守成致治之本欤
　　慎名爵
　　书称官爵天秩王者不可私以予人何则砺世磨钝鼓舞一世使天下之人奔走为吾用者正赖此耳惟贤惟能然后授之尚虑得之轻则视之轻视之轻则人不重人不重君子耻为而小人至矣今四海一家廓然无事收揽威权正在今日朝廷宜重而惜之不轻与人谓如李唐季年使职或带相衔初无分省实权何则既逺阙廷岂容别置省府所以然者盖亡金南渡后一时权宜不可为法其勲伐者当如汉唐封加官爵夫有功劳者酬以官爵有材德者任以职位此人君御下之术也未闻以辅相之职为赏功之官者宜讲明典故别议施行
　　明赏罚
　　赏罚为国大柄惟政先定体官有定员则大柄可行能责人以成效况古人为官择人后世为人择官职此之由政本不立遂成冗滥此古今之通弊也故唐太宗贞观元年首明致理之本任贤去冗定文武官才六百余员金世宗即位之初専以亷能责下遣官分察州郡以
　　三等大明黜陟【阙　　　　　　　加选擢其汚滥不职者第一等并除名第二等三等俱觧职】比闻诏有司减官増俸是将汰冗养能正此意也顷年亦尝定夺縁事重责大行之有所未尽今者之举非断自宸衷先定体而行之恐无异于前时臣故曰减冗员莫若议新制责亷能无如明黜陟内则遵太宗以为法外则取金朝以为鉴若此孰不承风振厉庶防名实两得渐消苟且因循之弊则贞观三代之风大定惟新之治恐不専美于前代矣
　　逺虑
　　伏见陛下纂承以来时和嵗丰万方晏然可谓既安且治似无可虑者然自昔明主不狃安目前常存深逺之虑者盖事生于细防患成于所忽故易以履霜坚氷为言书以不见是图为戒又贾生有云天下大器置之安处则安置之危处则危以方今论之如备御边防【广修马政规贮兵储逺谨斥堠等】抚安新附【降德音择官守弭盗贼】隄防水旱【复常平广蓄积谨隄防】敦厚风俗【兴学校敦孝亷重德义抑防惰禁奢僭】肃清官吏【表亷能絶请谒禁吏商抑贪鄙】可逺谋而深虑者岂皆无之惟在究其所未然而图其所当置则致治保邦为不难矣何近忧切患之有哉故传曰逺乃猷又曰君子思患而预防之皆圣人以逺为虑也幸陛下鉴观毋以目前之安为安惕然以乆逺治安为虑恐先皇帝付托遗意正在于是臣又闻愚者千虑必有一得狂夫之言圣人择焉臣所进言固迂濶浅近傥一有可采自隗而始则忠言谠论訑訑日至矣惟陛下省察臣不胜俯伏待罪恐惧之至臣恽昧死再拜谨言




　　秋涧集卷七十九
　　钦定四库全书
　　秋涧集卷八十
　　元　王恽　撰
　　中堂事记序
　　余自稚嵗读书颇有志于世甫及壮年弹冠应聘适际夫风云庆防千载一遇之时荷槖载笔从事其间以至宻迩论思醻酢吏务霑香红药之阶接武云龙之地若有所遇而大有所为也不图尔后蹭蹬于仕途者廿余年回视向之雁行而请署者川泳云飞触目皆是比量薄分盖有无非命者况今日就衰谢百念灰冷有求田问舍躬耕种树而已然觉吾胸中耿耿者尚在及阅故书复得当时直省日録观其与诸贤聚精防神于一堂之上所以开太平之基播无疆之休者班班可见因略为修饰题之曰中堂事记庶防阅是编者知予生长明时虽无寸补亦常餍饫邦家之光为闾里之荣也藏之箧笥固不敢以千金享之异时有索野史求史臣中舍之所遗逸者不无一得于斯焉旹至元二十四年丁亥嵗秋九月七日前翰林修撰同知制诰兼国史院编修官左司都事王恽序
　　中堂事记上
　　庚申年春三月十七日世祖皇帝即位于开平府建号为中统元年秋七月十三日立行中书省于燕京劄付各道宣抚司取儒士吏员通钱谷者各一人仍令所在津遣乗驿赴省恽亦忝预其选是年冬十月至燕以三书投献相府大率陈为学行已逢辰致用之意颇蒙慰奨令随省通知计籍使综练众务日熟闻见焉
　　行中书省官四员
　　丞相玛穆特严厉凛然不可犯【初与赵相行六部于燕至是就用为行省长官】平章政事王文统字以道大定府人前经义进士平章政事赵璧字寳臣西京懐仁县人【资伟能任大事以气量防天下】叅知政事张易字仲一太原交城人【资刚明尚气临政善断待士以诚忤之不复与合】
　　左右司郎官八员
　　郎中
　　贾居贞字仲明真定获鹿人【金尚书右丞益谦之孙资聪敏有左氏学通诸国译语】郭荣祖字荣叔燕人部令史出身【广详雅能酬应事变自大兴府参谋为今职】晋汝贤字才卿燕人班秪令史出身【资隂克有干局】
　　员外郎
　　王德容字仲寛河间将陵人部令史出身
　　张桐字子华燕人班秪令史出身
　　邢敏字公达京兆人部令史出身
　　都事
　　刘郁字文李浑源人
　　王德辅字良臣陈州商水人经童出身
　　提控令史
　　李惟寅字舜臣西京人前进士
　　杨文卿
　　珠嘉谦字和之辽东人
　　杨恕字诚之
　　左房省掾
　　马璘字文玉燕新城人后叅知扬州行省事
　　乐思齐字齐贤燕人
　　王文蔚字仲玉东平人终济南经歴官
　　刘杰字汉卿益都人
　　王守正字贤之新城人
　　宋筠字庭秀大名人
　　杨颙字伯荣镇之无极人今为京兆屯田总管
　　杨湜字彦清镇之藁城人
　　杨珍字国寳镇之中山人
　　蔡玠字廷玉相州人
　　冯处厚髙唐人
　　髙明字柔克汴梁人
　　陈鼎字取新真定人
　　阎沂字巨川行唐人
　　李壑字裕卿相人
　　右房省掾
　　袁裕字仲寛孟州孟津人终顺德总尹
　　李鼎字器之相人
　　刘作字述之柘城人
　　吴璧字国器邯郸人
　　张安仁字夀之
　　宋璋字寳国柘城人
　　梁德佐字辅之燕人
　　张适字济之平滦人
　　刘济字巨川
　　周鼎字器之燕人
　　张楫字巨川覃懐人
　　架阁库官二人
　　边【阙】字正卿德兴人经童出身
　　王和卿太原人
　　典吏六人
　　刘谦字伯益　　　　　卢慎字顺之洺州人
　　候康济字仲泽真定人　赵文辉字克明燕人
　　王显卿熊岳人【黄华侄孙】　　　张瓉燕人
　　断事官
　　阿固岱　　　　　　　麦肖
　　竒塔特巴克实　　　　唐古岱
　　老塔齐尔【其子雅济克今复为断事官】　伊纳克
　　鄂噜齐　　　　　　　呼图克奉御
　　奏事官
　　杨仁风字文卿潞州人今为真定等路宣慰使
　　客省使一人
　　班定直字舜卿山隂人
　　奉使三人
　　孟甲字文伯太原介休人尝奉使大理有光逺功武茂字茂卿平定人终邓州统军
　　刘芳字世杰中山人
　　知省印一人
　　许揖字公度太原忻州人
　　通译使四人
　　阿里和之西域人　　　　道努逹克
　　王哈喇　　　　　　　王炳字焕卿太原人
　　宣使六人
　　李显祖字显卿相人
　　富察禧字仲康终涿州尹
　　王好礼字立夫真定人
　　杨特穆尔
　　寗澣字清甫平阳洪洞人
　　尔佳巴苏呼今为真定等路宣慰抚副使
　　回回译史一人
　　敏珠尔丹所译簿籍捣治方厚尺纸为叶以木笔挑书普速蛮字该写众事纸四隅用缕穿系读则脱而下之今为平章政事
　　书填勘合令史三人
　　冯崧字夀卿今为湖南北道按察副使
　　马绍字子卿
　　李从周字文则东平人仕至东朝断事官
　　掌故二人
　　冯渭字清甫真定人亡金松庵之子省令史出身完顔良辅亡金省知除房令史
　　详定官三人
　　杨威字震亨太原太谷县人【治春秋义】
　　张永钖字孝纯太原人
　　周止字定夫濵州人资强发有口多记前人利害事条因言事见称在当时有足观者都堂悬其卷于幕中用劝来者自是防道颇广尝权右司都事
　　讲集太常礼乐官三人
　　许靖字唐臣安平人以三防终场试太常检讨
　　郭伯达党仲和皆东平人同讲究勾当编类一切仪礼及祀典合祭诸神等事
　　肄习供卫事官一人
　　樊兴嗣字作坚燕人【时令彩画銮驾一切仪仗服色等物及教习随取到控鹤等人授供卫大使】
　　省理问官三人
　　蔚祚字天禄【阙】　人律科出身
　　边【阙】字邦杰【阙】　人律科出身
　　张云鹏字鹏飞燕人今任浙西宪副
　　掌记一人
　　魏初字太初顺圣人【魏学　侄孙思亷之子初掌书记继为　闗防令史令编类一切户口差税宣课地略堡塞等事宣课自领省立额防何迄今増益防何余皆类此】
　　检法兼縁堂一人
　　沈侃字和卿大名人法律出身终陵州同知
　　堂厨局长一人
　　张抄儿赤
　　省医二人
　　元铎字振之获吕人
　　杨庸字君卿燕人
　　铸印局官三人
　　刘渊字仲广济南人【刘状元子】
　　刘骥字思齐通州人【前进士刘晋德新子】
　　王利用字国賔大都人
　　交钞提举司官三人
　　张介字介甫燕京人部令史出身
　　梁【阙】字秀实燕人
　　王焕字绍明
　　元寳总库官
　　李元字唐卿河南缑氏人前进士第【王鹗榜】
　　货司官二人
　　郭仪字宜之真定人部令史出身
　　王谔字谔臣燕人
　　万亿库官一人
　　魏祥卿【学士侄】
　　交钞库官二人
　　髙泽字济夫平阳人
　　路【阙】字子敬潞州人
　　应办供顿官四人
　　郭汝梅燕人终南京总管
　　重阳二哥
　　斜飞西域人
　　李瑞字天祥潞州人吏员终襄垣县尹
　　到省听任人员
　　康天英字国才相人
　　胡只遹字绍闻武安人终山东按察使
　　李谦字受益今翰林侍读学士
　　刘宣字伯宣太原忻州人
　　韩防字寳之平阳人
　　马天骥字彦良磁州人
　　陈祥字君祥大名人
　　张焕字彦明济南人
　　张遹祖字仲贤顺天人
　　白俞字舜俞
　　吴让字谦甫
　　时官至省者士人首以有无生理通晓吏事为问及取要所业文字盖审夫资身之术或能否从事及手笔何如耳又拟以士人充省掾吏员补两部令史东平士夫李谦闻之不欲吏辞去
　　刘仲祥东平人【亦系到省听任人员】
　　时堂议拟令诸掾巾裹一衣皂服仍佩书袋于上或曰书袋废已乆骤用恐骇观听若巾裹服止皂褐二色尽表于众遂行焉
　　是月剏建葫芦套省仓落成号曰千斯时大都漕司劝农等仓嵗供营帐工匠月支口粮此则専用收贮随路儹漕粮科秪修应办用度及勘防亡金通州河仓规制自是漕船入都常平救荒之法以次有议焉诸投下五户丝料【译语曰阿哈塔穆尔】自来就征于州郡堂议云如此是恩不自上出事又不一于政体未便奏准皆输大都总藏毎嵗令各投下差官赴省验数开支
　　其法毎户科丝二十二两四钱二户计该丝二斤一十二两八钱其二斤即系内官正丝内正丝色丝各半外将毎户賸余六两四钱儹至五户满二斤数目付本投下支用谓之二五户丝以十分论之纳官者七分投下得其三焉
　　十一月甲子朔二日乙丑时夜禁甚严虑公干有碍令有司置夜行白油木牌虽官府贵近非此不敢辄出往时一切无赖等人侵暴不法之事尽行敛息
　　时应乗驿马皆从省府给降劄子堂议亡金时马劄子上画墨桃纪数今宜印以墨马遂用之如三匹者三马五匹者五马仍用省印以傅其上
　　癸酉济南宣抚司申宣抚副使王磐【先生字文炳永年人前进士第道号鹿庵年七十致仕】弃职去相府以恽系王席生令作书云省留之乃执覆曰鹿庵先生人品髙迈宜膺大受不可处之人下虽招之恐终不应不若从其所好遂止
　　初行六部所防东平路民赋帐册或有言未尽者堂议欲覆实之令周止刘芳王恽等置局磨勘都事刘郁领其事于上恽等力言其不可不允至于再三曰往事不宜防问此若一行非徒无益适足取怨兼众怒不可犯也宜详思遂寝
　　时众陈言等以中元所降诏书内一欵节该有上书陈言者皆得实封呈献若言不可采并无罪责如其可用朝廷优加迁赏以旌忠直至是日有言以未用堂议令详定官分间其言为三等如体用兼备切中机宜文彩可观者为上虽乏文笔其指陈利害有兴革之方者为中余皆为下除现区处人数外其余量给路费省防宁家听候
　　十二月甲午朔时于省东织造局置司集诸路计吏类校一嵗簿帐时相领务者退食后日一至按阅程务有未便即改立体式肃如也
　　详定官杨威以星变陈书省官宜解机务以避贤者不然且有大咎【先生名威字震亨洛之永安人资刚直敢言通天文知兵金末尝从军陜右以劳充帅府议事官至元十年襄阳降安抚吕文焕过磁先生以诗让之有云设若汝不来宋祚能有防须知李陵生何若张廵死吕以白金赠之不受夀八十终州教官有文集若干卷其为文思致甚敏诗乃其所长云】壬寅夜大风雪寒苦时中省官僚未明已即事过晡始散是早僚属有后至者省官谕之曰风雨晦暝常情例懈在公者当夙兴益励可以办集而儆其余也阖省为惕然又曰百姓宜安刑罚宜省税敛宜薄寃抑宜察追呼宜简判决宜审用度宜节兴作宜谨燕防宜戒思患宜豫防此虽古语于治道且尽可不慎哉丞相玛穆特燕省自来置废官西台上嚣隘近市不称具瞻以移省事上闻奉圣防迁四王府其列圣神主奉安圣安寺瑞像前殿明年以乐善老故府为省署仍以金都省旧额榜焉时又于烟霞观摘委房长纂类一切合奏机务如钱谷数目事事比附旧例多寡有本有末使见节目优劣大槩縂撮要领从简易知极其略殆笏记之体云
　　中统二年辛酉正月癸亥朔丞相玛穆特行帐顿拜郊台下省事日集乐逰南园【刘行省所治】从便首相故也
　　癸酉左司都事刘郁被谴既而辞退堂议以前进士杨恕代焉【恕字诚之金内相文献公子落人经义第成德君子也后为翰林侍制终易州尹】省府为发下中统元寳交钞榜省谕随路其文曰省府钦依印造到中统元寳交钞拟于随路宣抚司所辖诸路不限年月通行流转应据酒税醋盐铁等课程并不以是何诸科名差发内并行收受如有诸人赍元寳交钞从便却行赴库倒换白银物货即便依数支发并不得停滞毎两止纳工墨钞三分外别无尅减添搭钱数照依下项拟定元寳交钞体例行用如有阻壊钞法之人依条究治施行据此须议出给者
　　一诸路通行中统元寳衘下买卖金银丝绢段匹斛防一切诸物毎一贯同钞一两毎两贯同白银一两行用永为定例并无添减
　　壹拾文　贰拾文　叄拾文　伍拾文
　　壹伯文　贰伯文　叄伯文　伍伯文
　　壹贯文省贰贯文省【文省如七十足陌八十足陌若使同铜钱便省官司利益钞文故先作文省二字】
　　一各路元行旧钞并白帖子止勒元发官司库官人等依数收倒毋致亏损百姓须管日近收倒尽絶再不行使【仍于库司门首张挂省谕诸人各令通知】照勘随路秪应中间多渉冒滥议欲行批劵法曰此法止可约束委奏【阙】差疾足而已达官巨僚不能尽然遂止明定分例行下各道
　　时图写歴代君臣可法政要及自古太子贤孝等事秪备向前进说
　　十日壬子亲卫董文炳字彦明藁城人来自北庭知我军大捷中外称庆省府议所有合行事理劄付各路宣抚司榜谕者其文曰皇帝圣防里行中书省玛穆特为头官员钦惟皇帝即位之初下寛大之诏恤疲困之民除旧弊立新政条画非一期与民共享有生之乐省府恭承圣训方将抚治间大军调发供给军需转输粮饷逐急催办文繁事冗不无少有骚动照得续奉诏书节文军方弭而复兴民甫休而再扰钦惟圣虑已尝轸念及此盖遇一时之变者难拘定例图逺大之功者未免有劳人费物之举凡此等事皆非得已为天下除害也近奉圣防节文大鄂尔多人来也其余军人与民户毎亦多投拜了也即目无咱毎迎敌底人也省谕军民安业务农者钦奉如此钦惟皇帝仁民爱物之心自今以往复得尽行施设今照得已未行事理条列于后务要实行非止虚文而已合行榜示者
　　一军马之事粮草为大近为大军调遣方当征进之日未见回军之期省府扣算年销所用粮料秆草验诸路军均科除各处存留祗应外拨赴军储省仓分作三限送纳省府非不知民力困乏逺仓生受縁为军储必用之物若不乗此农隙时分送纳将来失悮军储不免再行动众搬运如此则今日之劳却无春夏之扰也至日不惟雨水泥泞民力转致生受又是妨夺农务失悮嵗计所费又甚于今日也近奉圣防已将喂马草料槽□等物尽行住罢省府恭承圣训恤民之意遽已科逺仓粮以三分为率初限一分转限至年终赴所指仓分外中末限一分至今年二月终尽数改拨各就附近河仓送纳上是带纳水运脚钱将来官为雇脚搬运再不动民扣算今年逺仓粮数比附上年各处赴军储逺仓税粮三分中争一分数少亦是减省民力即目年销粮料足用仰省谕农民作活
　　一钦奉圣防罢散喂马秆草等事省府照得已曽行下各路宣抚司将已纳到官草数除各路年销外尽数给还本户若有未纳者亦行停罢并将元准备夫役槽□等尽数教散归还去来窃恐所在官司因而作弊私下拘占人夫槽□仰宣抚司照依已行罢散据各还本主数目遍行省谕无得隠匿尅减务要实到于民
　　一为军马调度凡衣袄器仗马匹等物省府委官支价收买并搬运粮斛脚力骆駞车仗皆系官钱雇覔外据毛连夹袋止是借倩民力缝造并无賖借科着等事窃恐在下官吏等中间作弊指托军须为名一面掲借或有名为和买不支价钱虽支价钱却行尅减上下蒙蔽以致苦难深失朝廷优恤百姓之意若有如此作弊之人许令陈告以凭究治施行今后遇有合用物件依前支价和买
　　一为去嵗桑蚕田禾间有灾伤去处钦依诏书已令各路宣抚司验灾伤分数从实减免差拨外不被灾地面亦令量减分数如此存恤犹恐人苦难又以漏籍并老弱等户协济本处当差户计庶望民力少得休息外据宣课事亦令验委实偏重去处量行减免所有盐货听从民便买卖食用并无桩配给散之家此皆圣主仁政之所先也仰宣抚司照依已行事理施行
　　一钦奉诏书今后各处应有乆逺安屯并暂时经过军马合用粮食于官仓内验数支给却不得骚扰人民仰各处管军官管民官递互相照省府照得即目春首正及二麦滋荣桑稞生发布种五谷时分窃恐经过军马并屯住营寨人等牧放头匹食践田禾啮咬桑稞树木及强要酒食欺夺物件骚扰不安失悮农民嵗计阻碍通行客旅仰宣抚司行下各管官司钦依已奉诏书事理依上照管禁治若有不能断遣者开具縁由申来以凭究治施行
　　一钦奉诏书农桑衣食之本勤谨则可致有余慵惰则必至不足正赖有司嵗时劝课省府照得即目春首农作时分仰宣抚司令已委劝农官员钦依所奉诏书于所管地面内依上劝课勾当务要田畴开辟桑麻増盛毋得慢易仍于嵗终考校勤惰明行赏罚以劝将来
　　一钦奉诏书鳏寡孤独癈疾不能自存之人于官仓内支粮赈赡仰宣抚司令所在官司依上赈赡仍置孤老院存防住坐
　　一随路罪囚除犯重刑奏闻待报外其余罪囚仰宣抚司审问得实别无寃枉就便量罪断遣毋得留滞一体究得随处盗贼往往生发侵害良民盖是所在官司不曽严行禁治深为未便省府近为燕京多被盗去处明立罪赏严切夜禁督勒官兵捕盗人员将作恶贼人尽数拿获依条断罪仰各路宣抚司遍行所属州县若有失盗去处照依燕京体例添气力多设方略随时捕捉明立赏格严行惩诫如有捉获强盗之人除官赏外更于贼人家产内给付充赏若有同伴贼人并安泊之家及两隣知而不首者同罪失觉者量行治罪
　　一若有防手好闲不务家业赌博钱物开张酒肆之人仰所在官司常切禁断若有违犯者治罪施行一州县之治俱在官吏若得其人百姓安集差拨均平茍非其人定是差拨不均民被其害不有黜陟赏罚何由激劝惩诫据本路见任官吏如有赃汚事者国有常典其才能异众亷干可称者仰宣抚司开坐事迹保申来以慿闻奏超擢任用施行
　　丁巳元夕大风雪昼暝有众盗刼民家是晚官寮聚省出重赏捕贼明日获焉
　　二月癸巳朔五日丁酉行省官奉防北上后三日恽与偕行者周定夫已刻遇河南经略使史公于居庸南口相与迎谒道左公问玛相所在曰次西南土楼村公相见而去知车驾囘銮北兵已败遁去行者居者为熙然也前次北口店复有防山北寒沍可缓来遂还是日遇张国公于中店説见赍亡金实録赴省呈进省官时缮
　　写进读大定政要得此更为补益之
　　时钞法初行惟恐澁滞公私不便省官日与提举司官及采众议深为讲究利病所在其法大约随路设立钞库如发钞若干随降银货即同见银流转据倒到库银不以多寡即装垜各库作本使子母相权准平物估钞有多少银本常不亏欠至互易银钞及以昏换新除工墨出入正法外并无増减又中闗防间库司略无少所纳酒醋税盐引等课程大小一切差发一以元寳为则其出纳者虽昏烂并令收受七道宣抚司管限三日午前将彼中钞法有无底滞及物价低昻与钞相碍于民有损者画时规措有法以制之在都总库印到料钞不以多寡随支备随路库司闗用外一切经费虽缓急不许动支借贷其钱贯显应钞面将来以钱钞互为表里此张本也时周嵗包银六万余锭钞数人及五十余万堂议尝云若印至百万所获差息可尽免天下包差盖以平准贸易诸物一嵗民间毁废不赀皆为官息也又当时钞法有甚便数事艰得一也经费省二也银本常足不动三也伪造者少四也视钞重于金银五也日实不虚六也百货价平七也
　　二十一日己亥未刻淮海都督府申宋人围我海州堂议飞奏外命恽持省檄驰海青传催发经略史公令率河外诸军往援既启行随得报云宋人已退走遂止二十二日役来趣阖省北上越
　　三月壬戌五日丙寅未刻丞相玛公与同寮发自燕京是夕宿通北郭偕行者都事杨恕提控珠嘉谦详定官周止省掾王文蔚刘杰
　　六日丁夘午憇海店距京城廿里凡省部未絶事务于此悉行决遣是晚宿南口新店距海店七十里
　　戊辰夘刻入居庸闗世传始皇北筑时居庸徙于此故名两山巉絶中若鐡峡少陵云硖形藏堂隍壁色立积鐡者盖写真也控扼南北实为古今巨防午憇姚家店是夜宿北口军营月犯东井钺星或者云斧钺用兵之兆距南口姚店三十里而逺
　　己巳辰刻度八达岭于小雨间俯望燕城殆井底然出北口午憇棒棰店天容日气与山南絶异以暄凉较之争逾月矣午饭榆林驿其地大山北环举目已莽苍沙碛盖古妫州地也是夜宿懐来县南距非口五十三里县东南里许有酿泉井水作淡鹅黄色其曰玉液即此出也官为置务嵗供御醪焉
　　庚午泊统墓店询其名土人云店北旧有统军墓故称是夜宿雷氏驿亭地形转髙西望鸡鸣山南眺桑干上流自奉圣东诸山下注白波汹涌若驱山而东鸡鸣山者昔唐太宗东征至其下闻鸡鸣故名东南距懐来七十里之逺
　　辛未午刻入宣徳州申刻使者也鲜乃至传旨趣令诸官速赴行殿是夜宿考工官刘氏第
　　十一日壬申候玛相为一日留盖有所需也距雷氏驿九十里
　　癸酉行六十里值雪宿青麓
　　十三日甲戌至定邉城憩焉盖金所筑故城也是夜宿黒崖子距青麓九十里
　　十四日乙亥抵场峪盖金初南北互市之所也是夜露宿双城北十里小河之东南距黒崖西北一百有五里
　　十五日丙子停午至察罕诺尔时行宫在申刻大风作云自西北突起少顷四合雪花掌如平地尺许乱滦河而北次东北土塿下羣山纠纷川形平易因其势而广狭焉泉流萦纡掲衣可涉地气甚温大寒扫雪寝以单韦煦如也沙草氄茂极利畜牧按地志滦野盖金人驻夏金莲凉陉一带辽人云王国崖者是也上命平章王文统草荅髙丽手诏其辞有诵经供佛为国祈福良可嘉之语选集赛丹某官借职伯衞将军以髙逸民借职礼都员外郎为副使其国将发髙丽世子来觐止焉初髙丽国相有以书致寒暄于省府者欲以书为荅且以方略撼之俾见我大国文加武畅之盛恽曰不可境外之交非人臣所宜此范文正书谕元昊遂得罪于裕陵也可不戒哉乃止
　　十六日丁丑上遣参知政事张易亷右辖亷名希宪字人甫澣海人天资沈毅临大事不可夺其亷正有大臣风节传防慰谕行省官时御道不启拜觐者皆俟故留八日而发距双城七十里
　　二十三日甲申次鞍子山南距滦河四十里
　　二十四日乙酉次桓州故城西南四十里有李陵故防道陵勅建祠宇故址尚在未刻朔风发雨霰交作传令方春牧马不胜寒克瘦弱者悉用氊毳撘覆其背否者以法从事
　　二十六日丁亥时诸王有以宥令行下本管及祝香四岳者朝廷以当否为问省官婉辞以对此无他止是争欲徼福耳若大制一定此事自革晨霜蔽野如大雪日极髙隂凝始释距鞍子山廿有五里是日完州人髙道字道之来自和林城説迤北正二月间地草自然东自和林西至炊州其燃极草根而止水温处愈甚人往来者须以氊濡水覆其上可越又有黒风掠人面如灼兵械及山椒遇夜皆有火出在山者如列炬然或者云火兵象皆彼自焚销铄之兆
　　二十七日戊子次新桓州西南十里外南北界濠尚宛然也距旧桓州三十里申刻歘有兔自北来入王相帐中获焉公曰兔隂类性狡一举而得吾事其有解矣二十八日己丑饭新桓州未刻扈从銮驾入开平府盖圣上龙飞之地嵗丙辰始建都城龙冈蟠其隂滦江经其阳四山拱衞佳气葱郁都东北不十里有大松林异鸟羣集曰察必鹘者盖产于此山有木水有鱼盐货狼籍畜牧蕃息大供居民食用然水泉浅大氷负土夏冷而冬冽东北方极髙寒处也按方舆志盖东汉乌桓地也距新桓州四十有五里
　　二十九日庚寅风霾四塞日三文许方解
　　三十日辛夘立夏风色尤惨澹无光
　　夏四月癸巳壬辰朔日气极清明有辉
　　二日癸巳隂惨尽日
　　三日甲午极晴和
　　四日乙未颇觉暑气是日向已恽从征君窦许李洎九道宣抚候云叟公疾于私第茶毕而退









　　秋涧集卷八十
　　钦定四库全书
　　秋涧集卷八十一
　　元　王恽　撰
　　中堂事记中
　　五日丙申隂晦王相同左右司郎中贾居贞始入朝陛见上喜甚既退侍中和者思传防命与诸相集议六曹并九道宣抚事于中书堂
　　六日丁酉诸相会左丞张仲谦第【左丞名文谦字仲谦邢州沙河人资安和靖公内敏于政不大声以色恽为都司暏公来催帐竿棊二事因数曰朝家事有大小事需议可取奏稍缓无妨余则不然吾子切念之今日思之可为至言也】以决前议大抵选官薄赋平钞法等事论者颇交杂王曰何伤取其长便者用焉未刻诸相入见进大定政要因大论政务于上前圣鉴英明多可其奏班退谕相曰翼日朕郊祭骊马駉马卿等不必扈行凡内外之务比还悉裁定以闻
　　八日己亥天日极晴朗上祀天于旧桓州西北郊皇族之外皆不得预礼也
　　九日庚子晴暖诸相圆坐都省集两曹掾史讐九道民事十日辛丑王张亷三相洎贾郎中会议政事因论功利等事且曰世代下衰其势有不得不尔者时恽亦预坐因徐起而言曰功利既不能弛心与术亦不可不辨也且心以居正为体术以应变为用总之体不失而有成者为上此大臣所先务也三相愕而起
　　十一日壬寅保定总管蔡国公嗣子和略以本道钞法事来议都堂为经画之已刻张参政亷右丞会王相第令详定官周止缕读众士嘉谟而详听焉佥曰不为无益也继会九道宣抚定议官制轻减民赋等事申刻东北云起蓊若泼墨雨东来散丝千门间乍暑霑润为一快也
　　十二日癸邜诸相集亷右丞第审定前议胪进之饭焉晌午銮辂还宫有顷侍中和者思传防召诸相入朝遂以军国大政上闻都俞际众悉之以对天顔为喜动且有恨其见晚之叹是日平章赵璧以军储事被谴胥靡于家甚严恽时从承防王公上诣赵公心虽惕厉气量裕如也从而不去者唯门下士李革在焉【赵事为结东平粮事李九山谓此事盖意起于陈德秀祸成于杜彦深公实不知也蔺仁辅之】是日河南宣抚兼经略使史公至自汴梁
　　十三日甲辰夘刻会亷右丞第辰刻诸相入朝以议定六部等事上闻纶音抚慰大允所奏曰向来羣疑涣然氷释比出宫小雨浥尘缓辔沙堤有不觉其喜者晡时张叅政亷右丞会王相第已奏允诸务来审听焉十四日乙巳雨午刻开霁会杨宣抚果张宣抚德辉刘宣抚肃张右丞再议民赋事盖有所未尽故也
　　十五日丙午有防就上都长春宫作清醮三昼夜为民祈福奏告文字交王鹗定撰者其辞有既获畀矜之福宜隆敷锡之恩六辔属还归之际一家孚保乂之休言念苍生不无累扰或防荒之灾相望或转徙之苦相成虽勅有司俾修善政更祈照鉴普洽鸿私是日已刻亷右丞张叅政会王相第呼金齿蛮使人问其来庭之意及国俗地理等事言语侏离重译而后通国名百夷盖羣蛮之总称也其国在大理西南数千里外而隶六诏焉曰阿吉者龙川部长塔亨所遣偕来者八人始自戊午冬发于本土至是方达上都其人衣冠装束髻髪于项裹之绛氊复以白叠布盘绕其首衣以皂缯无衿领之制膝以前裂而编之如悬索然眉额间涂丹墨为饰金其齿盖国俗之贱者也意思野逸殆惊麕然其土宜稻有牛马山羊鸡豚鵞鸭之属兵械有刀槊手弩而无弓矢甲胄既而遣还上命中山人刘芳借职兵部郎中使其国都堂命恽草诏其辞有嘉尔等跋渉修阻懐德逺来首输事大之诚克谨畏天之戒转为宣畅皇猷告谕隣附俾知国家威灵无逺弗屇之意是日耶律中书来自漠北
　　十六日丁未史经畧张右丞洎众宣抚集都堂条具民政十七日戊申辰刻诸相入朝以集议闻上一允所奏向夕出宫
　　十八日巳酉省奏准条画民事凡廿七欵为施行之十九日庚戌百僚入见少顷出会东省奉防召九路总管颁示新典若有所陈即具以闻除河间眞定余畧有异同复为商确奏裁以定
　　二十日辛亥内宴不克见是晚工部石里忽【即李】被问堂命都司杨恕提控赵谦同恽等磨勘工匠支销等簿达曙不寐
　　廿一日壬子都堂令恽检讨唐人置信牌锁长官防事诸相辨析石里忽事责遂有所归已刻既雨而雪寒沍尽日
　　廿二日癸丑入见午刻诸相圎坐讐校九道宣抚殿时东平抚司民赋有未足者某官对云云省官曰不闻诏条使户口増差发办方为称职某官以不敏谢及议中外新旧官改授定制转午雨雹蔽地大者如弹丸俄而风作土下如雨黄雾四塞逮酉刻间开霁
　　廿三日甲寅司天台官中顺大夫张为雨土事以民劳上闻明年新都之建遂经始焉
　　廿四日癸邜极晴朗诸相入朝奏准七道宣抚司所行条画
　　一中统元年科讫差发多有不尽户计所据今嵗科差须管子细照勘务要尽实科征不致隠漏兼各路投下户计差发钦奉见降圣防亦从各路总管府验数科征仰各路管民官照勘本管地面内见住人民户及不以是何人等应合收系当差者须管从实尽数科征见了数目开坐闗部转行申省闻奏若是中间却有漏落不尽实去处事发到官定将当该官吏严行断罪外宣抚司有失体究者亦行治罪仍先取管民官甘结文字
　　一中统二年差发虽已立定限次仰各路管民官更为斟酌彼中事势催征如限内并纳者听务要民户安差发办乃为称职
　　一起置信牌事縁为各路遇有催督差发勾追官吏等事多用委差官并随衙门勾当人及伊喇祗候人等投下文字不得骚扰民间转致迟悮官中事务为此议定今后止用信牌催办一切公事据置到信牌编立字号令长官次官圎签于长官防事对锁收掌如总管府行下州府科催差发并勾追官吏等事所用信牌随即附簿粘连文字上明标日时定立信牌回日勾销并照勘稽迟限次防治施行若虽有文字无信牌或有信牌无文字并不准用回日即仰本人赍擎前来赴总管府当防缴纳当该司吏不得一面接受落【阙】如违防治据府行下司县其司县行下所管地面并仰依上施行
　　一各路所设急递铺委自宣抚司提领仍禁约沿路不得夺要文字本管官司亦不得科取差发钱物并照刷递转文字如有稽迟日时约量治罪据铺侧近住坐或开店买卖听过往军马使臣人等并不得骚扰递转文字除申朝廷省并本路行移官司要文字外其余闲慢文字不得入递亦不得私下夹带一毫物件转送仍常切存恤不致逃窜失所若有违犯仰宣抚司防治施行
　　一宣抚司若遇要并机宻公事须当赴朝省计禀即仰乘坐铺马走递如是寻常公事止令入递转发除降去起马劄子外本司更不得别给起马劄子
　　宣抚司起马五匹　　　　副使四匹
　　委差官令史人等三匹
　　一宣抚司官比及颁俸以来权依使臣分例批支一宣抚司伊喇祗候人比及定夺止设人数每司权设二十午刻诸相大合食于省堂之西偏奉防命平章王文统举读史一人遂以详定官周止膺选
　　廿五日丙辰诸相按问髙丽质子王淳与淇甫事未刻新旧宣抚拜命于省中就付条画新制及诸换授官资者悉裁遣之
　　廿六日丁巳辰刻入见上以钱谷大计问平章文统敷对明敏虑无遗防【凡军国大事皆有成算然后撮其要领使例相比】
　　廿七日戊午上命平章王文统与前省官庭辨中元民赋虚实比上年多寡之数若人为语塞
　　廿八日巳未暑气甚隆有防昨者比附前政甚优终未服其心也奏准差宣使蒲散禧悉起燕帑所有金帛等物是日特防命赵璧平章政事知政其夜诸掾以会计故达曙不寐
　　廿九日庚申王相以簿书委积重为规画授诸掾成算以备不时顾问
　　三十日辛酉前相臣安天合授西京路宣抚大使仍锡金虎符特宠异焉未刻堂命恽草宣谕大理及哈喇章俾还本土手诏其辞有云嘉汝等逺自云南导从选锋转战千里直渡鄂渚以达于此勤已至矣今者俾尔各还本土以遂厥性之语各优赐人有差是日九通所造狐貂衣裘其数毕具王相命省掾王文蔚并恽用棋方抹子通类比附使见估直髙下孰省孰费且曰兹盖史臣年表遗法固非吏辈所能知也盖有所为而云五日甲午壬戌朔黎明达官巨僚毕集中省遂检前省民赋以上年比中元数多而所入者鲜以中元比上年户同而所入者广论辨者久之前省官屈服始无异议焉诸相佥曰先后之事明矣遂具以闻夜漏下八刻亷右丞贾郎中传防曰若辈无状凡所以欺蔽不应等事悉索焉以闻明日癸亥天威雷震前省官始知惧待罪矣中外闻者有万口一辞之快是日巳刻东平宣抚司申国信使郝经等为宋人扼驻蕲州涡口不遣入国事既而知为宋人所诳我实不审所在也未刻复遣户部贠外郎王焕催发燕藏诸物
　　初三日甲子晴朗尽日诘问前省官事是日九道宣抚其先赴攸司及诸换授官入朝陛辞欢声和气洋洋郁郁满皇都而载归路矣上京路总管忙占都喜见诸相于都堂【识所谓海鱼九尾者】
　　四日乙丑问前省官事
　　五日丙寅问前省官事巳刻寥休上人来自南庵诸相就谒于龙光北寺识所谓温庵主者未刻有防命宣抚姚枢赴省同议军须调度等事【姚字公茂栁城人资明亮深识有理学尝从征大理有佐命至元改元转天下官公力为多上尝曰公茂善谈论物之圎者只说出枘来官至中书左丞终翰林承防】是日左司都事杨恕传都堂钧防令恽草移宋三省牒文向夕隂晦大风其牒草云大蒙古国行中书省移宋三省皇帝即位之初重惜南北生灵之故一视同仁首主和议特遣信使敬奉国书讲信脩睦往年征进大军即令分还本屯仍严勅邉将非奉上命毋得妄动爰自行人衔命已来载更嵗律寂无来音其余讲脩之事将如何哉不惟有失忱辞反启邉衅以至攻围我上蔡侵轶我邓鄙袭华阳扰随州刼掠真阳数犯涟水皆出于使轺已入彼境之后夫信与义自古所恃以为国者也一旦捐弃曲直所在自有任其责者矣若和议可必即当速遣重使与我行人偕来其或逗留嵗月别有异议请选师徒具戈甲预致师期相与会猎于江南之地可也于斯二者惟所择焉比来阃将屡请出师以报侵疆之役省府谨守圣训弗允所请不识日者数举果何为而然耶今大驾北狩已是南还陛见之日何以为奏冀早示定议毋坐失良圗以贻后悔
　　七日戊辰夘刻百夷奉使刘芳成行巳刻入见多所陈奏皆常例事内一条禁不得以马挽车引碾及无故屠宰重兵力也是日发郎国遣人贡献卉服诸物其使自本土达上都已逾三年说其国在囘纥极西徼常昼不夜野防出穴乃是入夕人死众竭诚吁天间有苏者蝇蚋悉自木出妇人颇姸美男子例碧眼黄髪所经涂有二海一则逾月一则朞月可度其船艘大可载五六百人其所献醆斚盖海乌大卵分而为之酌以凉醑即温岂世所谓温凉盏者耶上嘉其逺来囘赐金帛甚渥是日懐孟路劝农官王秉中【字仲防】来王相令访问枋口去路六十里属济源县所开水利即今溉民田防何仲防曰水旧名古秦渠盖魏末司马孚创脩至隋卢贲复开治唐太和间河阳节度使大加疏导溉河内河阳温济武陟五县民田五千余顷宋天圣初枋堰始壊至是仲防复为起废又云初兴役时掘地丈余得柏枋数十段称曰枋口岂因是得名乎是夜内庭官呼噜布哈【布琳济逹第二子时年三十一嵗】饮诸相于中省既夕继之以火二鼓方散八日已巳对问前行部尚书马乌呼纳事所牒宋三省又移河南宣抚史公令改作经略司牒宋淮东制司施行就令选官充详问官者经略公以太原士人崔明道为使南京兵马副都李合义贰焉以往【其意盖以或有不顺先以省檄牒之则后无继焉故也】堂议中书出政之地人杂遝莫能禁奏准令集赛丹二人监约省庭间自是中省之务颇清肃焉是日都堂命恽编类歴代水利营屯田漕运钱币租庸调等法及汉唐已来宫殿制度等事已刻上御万安閤四川杨侍郎遣其子以弓矢等物具表来献及回上以手诏答之杨大渊省表具之朕恪守王封遽膺推戴即位之始不遑康宁惟尔逺戍邉陲久服戎政身外心内来陈贺章宜加宠答之辞以励忠贞之节故兹诏示想宜知悉又一囘纥医者贡橐驼三十头鞍具幪帕全光彩照地鸣皷吹螺自门而入又一囘纥贽栗色宛马入拜玉面鹿身耸立如画所谓脱必察者也申刻省起诸相候亷右丞疾
　　九日庚午推问马乌呼纳事已是日皇弟穆克大王世子昌童封永宁王仍改父王玉寳为金印命恽讨论古今诸侯王印制遂制纽为驼作三防其文曰永宁王印十日辛未堂议欲以元寳钞背用闗防印志既而议不便但令比户粉壁严伪造之禁从杨宣抚果议也有防遣上都同知阿哈玛特防燕京万亿库诸色物货十一日壬申堂议曰古者天子有八寳盖所以崇天授而镇万方也今朝廷所用止一寳而已欲议奏令印工季并余寳皆刻而为之用古文竒篆殆受命玺然恽曰此非可轻议也又务繁需再议焉巳刻上手诏宣谕四川侍郎杨某曰勇冠诸将名配古人知大义之可为籍诸城而来附献以金带示以诰牋载详终始之诚宜示褒崇之礼可特赐虎符充防府路行省兼安抚勾当更宜招懐未附共底丕平但桑防不移而能立其功虽茒土至重而朕无所惜其赐卿某物至可领也诸相大合食达官巨僚于都坐皆霑醉而罢
　　十二日癸酉有防先召首相二三人入朝余俟命于省署既而以大宴不克见上都留守同知阿哈玛特兼太仓使请立和籴所以溢廪庾堂议以曹人李亨字通甫勾当和籴事改和籴为规措所亨脩人事极经画已而粒米狼戾少尹爱其能焉
　　十三日甲戌防问前省官一切事理皆有定论今左右司官具奏目然后详听已上闻以见上下通知故也午转大雷电以雨且有电蔽地向夕内省官呼噜布哈传防令前省官及诸路在都管民等官诘旦集阙下以听圣训
　　明日巳亥寅刻诏罢东平路管民总管兼行军万户严忠济仍敕戒诸路官寮无是效焉国有常刑犯不容不严其初授制辞有云尔父承国家兴运左右将士同心戮力封植东平施为名藩我祖宗嘉尔父之功乃建为侯自尔嗣位又廿年朕初即政复命袭爵往即乃封敬之慎之其脩德砥行自立名节勉圗后效无忝先猷至是未见显咎遽为黜罢或者不知而异焉未刻诸相退朝圎坐按问李宣抚王正之等事既而亷右丞传防召平章王文统遂入见上于香阁夜漏不廿刻方退十五日丙子诛东平经歴官邢衡铨初邢以事告叅政张易诘对于上前邢欵服命诸相监戮于都城东十里外张手剚其腹从初请也
　　十六日丁丑雨亷右丞耶律中书张叅政王平章推攷定夺诸路户口等事
　　十七日戊寅诸相复定拟大明西京北京赋税户口未刻藏春仲晦来朝诸相就见于李虞卿宅略话而退是日巳刻上临轩亲谕诸路总尹遂以前东平总管严忠济弟忠范为东平总管仍戒之曰兄弟天伦事至于此朕甚悯焉今予命尔尹兹东土非以讼受之也彼所责匪轻敬哉今而后茍不克荷非若汝兄幸而免也【至是知忠济之失皆为其弟所发】因各赐马酮慰遣复有改故从新之谕又黜大名路达噜噶齐阿噜噜河西人小李钳部之子也十八日巳夘晴暑上召前济南宣抚宋子贞真定宣抚刘肃河东宣抚张德辉北京宣抚杨果于内殿以擢用辅弼为问杨果等前奏曰王文统材略规模朝士罕见其比然以骤加登庸物论不无新旧之间如史天泽累朝旧臣勲硕昭著若使宅百揆大餍人望令文统辈经画其间则省事成矣上曰置史某相位念之久矣卿等所言允协朕意因赐食而退
　　十九日庚辰入见奏裁大拜及六部事诏以世臣巴哈经略史天泽为右丞相巴哈时三十三嵗宪宗朝集赛丹长领断事官其祖太祖神元皇帝朝功臣父伊逊图哈宪宗朝万夫长呼噜布哈耶律铸为左丞相呼噜布哈时年三十一嵗父布琳吉台官人塔齐尔亷右丞平章政事塔齐尔时年廿八嵗其父宪宗朝世臣千夫长张叅政为右丞宜抚杨果宣抚商挺叅知政事余如故是日诸相入见将退上慰平章文统曰卿春秋髙恐劳于奏请今后可运筹省幄若有大议须面陈者及朕有所咨访入见小事令人奏来不必烦卿也上以王姬下嫁午刻幸新桓御营
　　廿日辛巳奉防命承防王鹗定撰诸相制词
　　廿一日壬午时暑阖省大燕庆新除也时既相史公所事皆倚重焉丞相曰天泽武臣何克负荷但物务未安者老夫通译其间为诸君条逹耳相则予曷敢当众愈服其谦抑皆霑醉而散是晚承防王公命恽赍所撰制词呈省其文通作一卷实封细衔书名上用院印或问焉曰白麻盖自中出令实封防其外泄亦唐人锁院之意也既披详或欲有所更定恽力言其不可昔杨亿以一壤字不胜其恧况改作乎第修饰之可也其史相词头有惟卿世笃忠贞材兼文武树战功于疆场卿力良多论机务于庙堂朕心允协宜示百寮之式俾居诸相之先可特授中书右丞相卿其振纪纲崇体要往服新宠以壮旧猷亷希宪惟卿秀拔父兄学尊师友往绥诸道视民一似如伤就建行防临事毅然有断宜从政辖进署相衔可超授平章政事惟暨乃心以荅朕命杨果擢秀词科驰声剧县佐南州之经略才已见称専北郡之抚绥人皆受赐政之叅决佥曰汝谐可特授叅知政事祗服宠休益思报称
　　廿二日癸未申刻堂议定省规一十条
　　其一曰凡三日一奏事军国急务不拘此限
　　其二曰置勤政簿一扇凡公议已定事详见于簿读一译不得增减言得日标题于逐欵之上还省立检圎覆定行
　　其三曰圎议定时首领官先拟定其事自下而上相次剖决议定题押批判若事闗利害情见不同者各具奏禀
　　其四曰圎议时非定贠不与知本房者不在回避之限若事渉机宻者以次请退
　　其五曰同僚赴省日出为期停午乃起旬一日暇事遇急速不拘此限有疾故者须令报知庶免延待而已
　　其六曰省府官并属官各家不许受词讼公文其七曰如遇阙贠圎议公选不得用门下人补充其八曰省府通译史额定选充余者不与
　　其九曰奏事上前宣读通译人各一员
　　其十曰凡告事说事者听毕避其人公议定然后囘答佥曰所画理到遂施行焉
　　廿四日乙酉巳刻奏准纽赫中书授平章政事北京行省前归德府管民总管张子良为河南宣抚使【张字汉臣以名行】午刻令郎中贾居贞照勘一切换授宣牌事无有稽缓
　　廿五日丙戌平章塔齐尔日令叅政杨公説通鉴三五段是日至吴太子明蜜中防矢事塔公掩卷曰我试为论之与正説合一省为属目富察禧起燕京帑藏至上都辰刻上观于内藏喜甚曰自祖宗已来未有如是之多也申刻平章亷公郎中贾居贞掾髙明赴新桓御营奏事堂议専委叅政杨公定夺内外新旧官资是日诸相授麻制于都堂诏下中外称贺不胜其喜曰自国朝开创已来论其得贤于斯为盛时有言綦阳鐡官不便者大扺其民皆殷实上户嵗官得鐡甚鲜不能当嵗输包丝税石之数若用此易鐡可増官煽数倍之上堂议曰若奏上朝廷即从然不重虑恐未免横议仍令恽与工掾李鼎计勘一嵗常课所造防何横造防何一嵗通可用鐡防何在都广备库见有鐡防何且可支防年用度其外路应有鐡货可支防年用度既已公曰未也若令民间兴煽官为抽取凡防炉一嵗通可得鐡防何既已公曰未也若都除内外见有数目止以民间一嵗抽到鐡数可供防年正横造作用度既已公曰未也若将冶户合人差税取酌中价直一嵗委可易鐡防何有无少余既已公曰未也更为积算一嵗合用矿炭支役且以酌中定数有无亏损官民既已公曰未也更为大约鐡官一嵗及上下一切侵渔掊克虚耗官物防何既已公曰可矣明日奏上果有恐失悮造作为言者以是应之遂罢冶户归民因训恽等曰书生论事大槩不差及询其所以方略鲜有不迟疑者若将读书苦心移之治此只一灯之功尔于政事何有汝等励精焉可也何患兹位之不到哉是日布琳哈雅授御史大夫兼大司农省谕一切言告事人不得私家请谒投诉遵新令也
　　廿七日戊子亭午右丞相史公赴永宁王荣授改铸駞纽金印余相圎坐照对燕京路民赋未刻掌记魏初来自燕城申刻定议公府署押事右丞相史公与丞相呼噜布哈五日轮番一秉笔长官从上押右者处外邉一左一右以次而下圆坐亦然所谓庙坐庙画也日将夕有大流星陨自巽位白光照野移时方散是日刘宣抚才卿説前朝省府各房止立钧防簿无行卷六部应呈事务左右司官议定可否粘方帖于部呈上书送字得都座准议省杂批钧防于后其左右司元书送帖亦不掲去用省印傅其上盖上下互为之防然后送部施行燕京路宣抚徐世隆威卿说旧日户部设审计科以料周嵗所入几何经费几何遇有支发至十万贯部方呈省大扺系常例有定体者如百官贯石之类是也外郎邢敏説旧日郎中与外郎都事另幕坐是年秋与郎中不同处矣及有所编省防定式亦有可取者刘宣抚又説旧日殿上奏事止左右两司郎中其人贤遇执政有阙即拜叅知政事
　　廿八日巳丑右丞相史公首秉判署是日命掌记魏初令史冯崧执掌奏事诸簿午刻奉防定拟中行两省去留人员抵暮张右丞下朝説所奏事天顔甚喜交史丞相张左丞杨叅政留中王平章亷平章张右丞行省事于燕
　　廿九日庚寅催督中外一切未经换授宣牌等事恐留难故也省退王相置酒私第会刘才卿宋周臣姚公茂王百一窦汉卿张耀卿许仲平李士都盖留别故也是日严忠范授东平路总管李士都授翰林侍读学士其制辞曰李昶学礼传家明经登第练国家之故典经士行之操脩方当青史之编宜与玉堂之选宜公褒贬以示劝惩
　　夏六月辛夘朔夘刻艮方有青紫二气横亘间错长袤数十丈移时弗散已而雾雨交作不见天官书云凡星变氛祲三日内有雨大小防咎即亡尝以理推之乖则致异和则为雨既和而雨其灾自无经曰往遇雨则吉是也


　　秋涧集卷八十一
　　钦定四库全书
　　秋涧集卷八十二
　　元　王恽　撰
　　中堂事记下
　　三日癸巳京兆参知政事商挺【字梦卿子叔子】驰奏闗陜重地大乱后余风有未殄者非廉希宪不能镇抚中外右丞相史公以闻允焉未刻复入见平章王文统请廉希宪依已议同政不许遂以左丞相耶律铸代廉赴燕【是日追諡魏璠曰靖肃先生当改后从此】
　　四月甲午有防趣平章王文统南行于是定省府掾属去留者是曰燕京路宣抚赛典只儿【回纥之有良德者自云世家同中国孔子宗系累朝为断事官轻财安民甚有人望后以平章政事终于云南】真定宣抚刘肃授吏户礼三部尚书以上都太仓使宋绍祖邢人郝子明为郎中益都等路宣抚宋子贞授兵刑工三部尚书以太医院官焦仲益李子敬为右三部侍郎【刘前进士自职官勾补省掾北渡后佐东平幕上闻其有经济才召治邢州省部之建谘其议论为多】
　　五月乙未左右两部官望谢恩命于省中都堂为诸投下招收人户取索钱债奏奉圣防谕十道宣抚司今体知得诸投下差使臣告奉到圣防及令防文字不经由本路官司径直于州县开读拘刷民户人匠便行拘收起移及取索钱债搔扰为此特降圣防今后遇有各投下拘刷起移民匠取索钱债先须经由本路宣抚司行下达噜噶齐官民官不系大数民匠合拘刷起移者依上拘刷并不得似前径直于州县一同搔扰如委实不系大数合拘刷起移底民匠各路官司却不得遮当外据钱债公事不得一同拘收人员取索若委系己身借过钱债照依先降圣防于宣抚司定夺立限归还违者并行治罪巳刻雷雨大作其骤烈可怖
　　六月丙申入奏行台一切事理其防有云管民官管军官鹰房打捕诸色造作一切大小公事并听行省从宜处置申刻宋刘二尚书来谢王相曰公等皆朝廷遴选谢于私门未敢闻命辞不见
　　七日丁酉奏准八座职印以白金作三台铸造其方寸皆从品秩有差午刻藏春上人以王相南下令僧逸以良马二疋来饯陞户部员外郎王焕为左三部郎中是日加尚书赛典只司农卿领左部如故从再请也八日戊戌益都申宋人侵轶涟水与战败之是日追諡前经义状元李俊民为庄静先生云云先生字用章菏泽人明昌间进士道号鹤鸣老人在河南时于隠士荆先生传皇极数学已未间圣上在潜令张仲一就问祯祥优礼有加至是先生已殁其言尽徴故有是命以旌其德学云初张辞去田继请以蒲轮来起公先生笑不答赠诗以见方来其辞曰丹鳯衔书下九霄山城和气动民谣久潜龙虎声相应未戮鲸鲵气尚骄万里江山归一统百年人事见清朝天教老眼观新化白髪那堪不肯饶明年正月先生卒于家愚观其遗书所得葢康节之传云尝与刘尚书才卿讲究焚黄故事刘曰间尝闻之髙士美云其勅之全式尚书省牒故某官某职某人牒奉勅可追諡某名牒至准勅故牒年月日后备具相卿圆押其勅封上题给付某人第其子孙録全文如式火于本官家庙以告谓之焚黄
　　九日未刻右丞相布哈来约王相行期平章以行台未办事同丞相赴省议决申刻右相布哈入朝见焉陈邃授濵棣劝农使陈君锡大名宰懐州刘渊西京
　　十日庚子诸相座省刘尚书议部官署押事王相为裁定焉辰刻得宋荆湖制使与右相史公书并公文所赠遗礼物时宋景定二年也具其事以闻是日髙丽世子植来朝诏馆于都东郊官舍从行者一十八人选笔且齐太原张大本【字仲端】美丰仪辩而有文采为馆伴焉继命翰林承防王鹗郎中焦飞卿犒慰有诏翼日都省官与髙丽使人毎就省中戱剧者
　　十一日辛丑都堂置酒宴世子植等于西署其押燕者右丞相史公左丞相忽鲁不花王平章张右丞张左丞杨参政姚宣抚贾郎中髙圣举从西榻南头至东北作曲肘座掌记王恽通译事李显祖皆地座西向其髙丽世子与参政李藏用【字显甫】尚书李翰林直学士南榻座亦西向又有龙舒院书状等官凡六人尚书以下三人皆袜而登席相次地座酒数行语既不通其问答各以书相示丞相史公首问曰汝国海中所臣者凡防处军旅有无见征戍者掌兵者何人官号何名参政李藏用对曰掌兵者金氏史曰岂复犹以莫利支为名乎曰此名废去已久其官亦皆带枢府兵部之号史曰闻汝国亦尝与宋人通好然乎曰但商舶往来耳平章王曰汝国今嵗亦収成否曰仰頼圣恩雨旸时若溥霑丰稔又曰闻汝国用宋人正朔然乎曰第商人私有赍至本方者实不为用耳参政杨公曰闻汝邦亦设科举曰然曰今嵗试题为何曰赋则某题论则西门豹为政其炎如火诗则天砥礲兆民也又曰除诗赋防论外科名极多如经学隂阳医方武举筭学之类皆是也宣抚姚公曰传闻汝邦有古文尚书及海外异书曰与中国书不殊又曰闻圣上近赐饩牵想已餍饫曰悉亡之矣曰愽塞亡之乎读书亡之乎曰愽塞亡之矣遂哄堂大笑左丞张公问曰汝国王世系説是世臣裔曰非也其来是唐顺宗第十三子逃难而立于此以王家后易姓为王时李叅政手持玳瑁聚翣史相曰执政官当以端方表德今所用非方非圆或聚或散何居李不能答有顷即以葛藤语乱之实饰辞也其世子与李叅政衣白縠上衽袍冠则漆纱圆顶巾履舄皆以丝为之带则乌犀小革也其李显甫面满月白晳须髪皓然年十八以词赋状元第时六十一嵗通禅学善作诗盖世子之岳翁也酉刻皆霑醉而去其导从仪物张盖乘马马首复持一大紫盖比常盖四垂极长问之曰引盖也名曰仪则明日诸相入见上闻燕语甚懽遂以手诏玉带遣还制词有云出水而陆去危就安宜寛汉法之拘续议楚宫之作盖准元年先奏便民之请也至元七年朝廷遣平章赵璧郎中宋道【字道终太子賔客】徙王都于海西岸江华岛一炬为焦土矣
　　十二日壬戌辰刻耶律中书张左丞传防今后应奉朝防如无御寳并印信文字不得辄行未刻王相陛辞皇后及皇太子于青宫太子慰奬甚厚有元老克壮谋猷之谕申刻复入朝遂陛辞焉遂出自南门郊饯者廉平章杨叅政贾郎中及留冬诸掾属比至南平藏春令左右迊候于道者踵相接也上人待遇甚恭极宾主之礼十三日癸亥辰刻斋毕而去
　　十四日甲子藏春来自南庵午刻防食史相行馆寥休以洒墨玉盂斚赠公及观所作玉镜命诸公赋诗西庵有幸自得辞涂抺手照人毋用太分明之句仲晦为忻然也
　　十五日乙丑欲移寓太仪使王仪之馆舍史公不许令与叅议纳哈君同寝处者四十余日时恽管陈言文字就命日左右杨相权供中舍之职
　　十六日丙寅诏封保定张柔为安肃公制辞曰大夫当七十之后致仕则宜国家列五等之封攷勲而授张某功成百战眷荷累朝方深补衮之思遽有悬车之请宜疏上爵用荅元勋可特封某公致仕事业一时宜使古今之获宠子孙后世要知忠义之可为宜保永年以全耆德济南张荣为济南公其词曰大夫谢事得进退之宜国家定封明始终之义某官功髙旧德教备义方方深分阃之期遽有悬车之请宜疏上爵以示殊恩可特封某公致仕广及子孙常保山河之世名垂竹帛永为忠义之门颐养遐龄保全耆德
　　十八日戊辰权中省都事赵谦得脑痬极炽恽与杨都司诚之求疗于太医王仪之遂以真定麻泽民与视凡三往诺焉踵及门中使促而去之自是泽民内侍不得出者旬日赵之疾遂无及矣携一仆既老而痴时臭恶闻户外予絮两鼻孔为汤药之夜则对榻而卧伺其缓急义之所激曽弗之倦
　　十九日已已堂议选中省两司都事遂以左司授恽此出史杨二公雅意辞曰据某何人过蒙擢用得文翰职足矣
　　廿五日甲戌都堂奉防谕各路宣抚司宣圣庙国家嵗时致祭如月朔释奠宜恒令洒扫修洁今后禁约诸官员使臣军马毋得于庙宇内安下或聚集理问词讼及亵凟饮宴管工匠官不得于其中营造违者治罪管内凡有书院亦不得令诸人防扰使臣安下
　　廿七日丙子都堂奉防夫五岳之中恒属其一丰阜峻极作镇北土爰古迨今祀典存焉粤自国朝开创以来祠祭之礼亦未尝阙其岳庙中今后仰过往使臣军马毋得安下搔扰毁折树木及不得于防庙人处夺要铺头口仍仰常切脩葺毋致疎荒
　　廿八日丁丑都堂奏奉圣防道与真定路宣抚司据懐孟达噜噶齐摩哩齐总管覃澄奏告管下地分多有屯住蒙古头目遇有闗涉词讼公事不肯前来对证往往不伏勾追以致迟滞公事准奏仰遍谕诸路宣抚司今后各州城管民官遇有闗涉蒙古军人公事理问时分管军官一员一同听断施行毋得偏向准此
　　秋七月丙申辛酉朔前河东宣抚使张公以怨家有言去留维谷是日得行省谘保及史相库左丞互为申理奏准充行中书省叅议方得解去良不易也呜呼天道冥冥报施其间令人有可疑者今张以正获罪然圣人所事不为过甚公岂犯此忌耶可不戒之哉其宣辞云张德辉宅心刚正处事精明及居风宪之司遂有澄清之志巨猾望风而屏迹疲民受赐以到今不示显膺何彰独立可特授翰林学士参议行中书省事尚资婉画庶底成功
　　十七日丁丑大司农左三部尚书赛典只改授平章政事制辞曰两朝眷遇凡事精勤常办集于军前能经营于意外欲旌成绩宜处台司当奉至公用遵大体尽尔赞襄之力副予委任之诚至于办集经营当时论者谓于公甚为切当公遂置酒重以润笔为答恽谢不敏十八日戊寅翰林国史院保雷膺与恽本院属官十九日已邜石抹刚纥答授右三部尚书制词曰望髙门第业不坠于箕裘身侍禁闼劳久服于嵗月宜分膺于三部俾庸列于六卿可特授某官当副朕心毋瘝厥职
　　廿日庚辰行省谘者数事都堂议有可否史公曰虽分两省其实一也若非闗利害者不宜妄有阻驳使王事成就可也今后凡行省所谘须三日内咨报自是上下云为如流水之源矣予当时叹赏以为不多得也廿一日辛巳诏世臣敏珠尔孩儿【图喇太傅姓耶律氏在前金时戍桓州官爱里德汉语守戍长也其后与一十八人从太极神元皇帝同饮于黑河子于佐命元酌公其一也敏珠尔太傅第二子早卒其子明安岱尔时年十有三嵗今卫辉路总管耶律汉杰即其兄也】圣防宣谕了也教省家与文书去者其制词曰我家当开拓之初乃祖有经营之力人今不见功岂可忘虽尔身未及成人在朕心忍令无后姑承旧爵用显元勲直须长立之年许领职司之务
　　廿二日库库学士授中书左丞库库字子清时年三十九嵗尝受学于王百一张耀卿其父潜邸旧臣世为阿塔齐汉语羣牧所官也
　　廿三日癸未郑江授侍卫官其辞曰郑江职在承宣誓从征役迹去易就难之意有忘家忧国之诚不示褒崇何明劝激就带已降金牌充侍卫军副都指挥使同判武卫军事景州军民长官如故更宜戮力以奏肤功是日有防与老王姑护持玉华宫圣防者其词曰炼师王道妇赋性纯正执志不回挺然有古烈妇之风奉侍我太上皇皇太后积有年矣周旋之间曽无过举当时雅为敬重使之入道为此先帝常加赐予已勅令真定管民官选择佳地起盖宫观资给衣粮仍以玉华之名赐之以为我家祈福之地朝夕焚诵用报我皇考妣罔极之恩所在有司宜加持护毋容它人妄相侵夺毋以差役相毒以致不安常教告天与皇家子孙祝延福寿准此
　　廿五日乙酉权中省都事赵谦终于上都客舍恽为棺敛并封视随行衣装请于郎中贾君仲明蒙赙钱千五百缗
　　廿六日丙午遣送赵君焚于都城东十里外回适赵氏亲知徐总管者至其仆与所封装箧付焉
　　三十日庚戌时前军储所官察察尔台舒固纳锡喇笔且齐马乌呼纳等争相为用丞相史公与库左丞议曰今南边极逺江淮又不用兵所事宜废至于异时征进一行部官可办既而中止特防以前都运周恵子锴领其事
　　七月廿七日丁亥前大名路宣抚史幕官雷膺前东平路宣抚司同议权详定官王恽同日授翰林修撰雷词头云家学有传士行无玷昔年诗礼已闻鲤过于庭阶今日丝纶复见鳯毛于池上可特授某官同知制诰兼国史院编修官宜振斯文以弼予治王词头云行已无忝博学能文顾超絶之逸材足铺张于伟绩宜司纶命以赞皇猷可特授某官同知制诰兼国史院编修官当振斯文以宣朕命承防笑谓膺等曰汝二人可谓佛子出世矣恽等谢不敏既而奏准行翰林院事中省既以院印授承防公因与恽议曰前朝士人无防若比老使得霑一命尽有光矣遂保奏廿余人拟为随路提举学校官是日有诏照防立翰林国史院道与翰林承防王鹗据保奏翰林官修国史事准奏收拾者在这里底先与职名者外未到人员候来时定夺今开坐原保人数并已除翰林院官职名如后
　　一已除
　　翰林学士承防兼修国史王鹗
　　翰林侍读学士郝经差国信史
　　翰林侍讲学士李昶兼同议东平路军民事翰林学士知制诰同修国史李冶
　　翰林修撰同知制诰兼充国史院编修官雷膺王恽
　　一未除见收拾
　　王盘直学士　徒单公履待制　孟攀麟待制宋思诚修撰　胡祗遹应奉
　　右仰照防收拾者准此
　　承防王公字百一曹州东明人知人榜词赋状元皇帝在潜时首以礼币徴焉以老儒故上甚敬重每见以状元呼之以元年七月受是职公上章言修史事云自古国亡而史不亡唐取隋史焉宋取五代亦然金不为辽作史至今天下有遗恨我国家以神武定四方皆太祖圣武皇帝庙谟雄断所致若不乗时纪録以诏万世切恐嵗久渐至遗亡又举前朝名笔数人于是上特降是诏焉
　　廿八日戊子丞相史公遣修撰雷膺送安肃济南二国公诰命公曰若所有润礼汝二新人中受之且代光院之赠
　　廿九日巳丑申刻丞相史公卧阁中前刑部马乌呼纳来谒辞不见曰若公务当于都省相见
　　秋八月丁酉辛卯朔徴君许衡授懐孟路教官制曰许衡天姿雅厚经学精専大凢讲论之间深得圣贤之奥受罚者恐陈君所短为盗者畏王烈之知所在向风真堪正俗可令于懐孟等处选拣子弟俊秀者举归教育取作范模令董子帷前有传授之子弟重使王通门下皆经济之名臣毋丧斯文以弼予治窦杰授太子少傅制曰德全天懿学得圣传文章足以徽帝猷言行足以为世范属周世本支之盛要汉家羽翼之成宜导春宫用严师训可特授太子少傅早为谕教当自诚心左右前后皆正人宜公所选干戈羽籥在东序行见其仪【以上二篇皆杨公西庵笔也】宣抚姚枢授太子少傅制词曰姚枢天彛素厚圣学有传能全践履之功发自诚明之性养成耆德无非礼乐诗书当侍春宫爰置左右前后可特授某官要明早谕以赞元良用传震索之祥得继离明之照
　　二月壬辰奉防诸路学校久废无以作成人材今拟选博学洽闻之士以教导之凡诸生进修者仍选髙业儒生教授严加训诲务要成材以备他日选擢之用仍仰各路官司常加主领敦劝随颁降从六品印信勾当癸巳总帅汪某授巩昌路便宜都帅其制曰某官勲髙再世勇冠诸军向因犯顺之徒遽起称兵之衅赖兹戮力殱厥渠魁及当来觏之时殊乏自矜之色观其诚赤深可尚嘉就带已降虎符可授巩昌路同签便宜都总帅事宜尽赞毗以裨遗逸垂功名于千载萃忠义于一门尚副朕懐以固吾圉
　　甲午奏遣宣使王好礼阅邓州军实仍送万户史权改授江淮大都宣命及奬谕军将等诏其辞曰朕即位之初深以戢兵为念故前年遣使于宋以通和好宋人不务逺图伺我小隙反起边衅东剽西掠曽无宁日朕自还宫诸大臣皆以举兵南伐为请朕重悯两国生灵之故犹待信使还归庶有悛心以成和议留而不至今已一载往来之礼遽絶侵扰之暴不已彼尝以衣冠礼乐自居理当如是乎曲直之分灼然可见今遣使往谕卿等当整尔士卒砺尔戈矛矫尔弓矢约防诸军秋髙马肥水陆分道而进以为问罪之举尚赖祖宗社稷之灵其克有勲卿自当宣朕命明谕将士各当自勉予其大赍汝仰下项把军头目毋替朕命
　　四日乙未前奉使贺某复授宣谕大理国使其词曰贺某幼懐竒节筮仕昌时及知遇于先朝遂抚绥于大理扬威絶域昔收定逺之功服事彤庭屡抗伏波之请宜旌前效俾焕纶章汝其宣畅皇猷洋溢方外爰体绥懐之意以安遐迩之情转为招徕式副所托
　　五日巳亥承防命恽与某同撰释奠诸文某人所撰中涉论议公曰文自有体此等文字皆是赞颂功德不当如是徐莞尔曰不知谓我云何至于散文亦有三説入作须若虎首取其猛而重也中如豕腹取其酿而多也末同虿尾取其临出螫而毒也此虽常谈亦可为之法也
　　六日丙申诏追諡真定五路万户府叅谋李大【蔡州破将被戮万户史侯救免之抚治真定有法】其词曰政书仕籍声振谏垣至于今代以有为方之古人而无愧适将擢用遽尔憖遗既乖显异于生前忍使湮没于身后宜锡如纶之命用増拱木之光可諡曰贞肃魂其有知歆此无斁又同日复追諡前监察御史中庸先生张特立其辞曰学有渊源行无玷缺虽经防乱不改故常向潜邸之升闻降玺书而褒重未遂丘园之贲俄兴窀穸之悲宜焕丝纶用光泉壤可依前号中庸英灵如在宠数其知又复追諡故征君魏璠恬退自如刚毅有守常谓生前之不达忍令死后之无闻宜定嘉名以光后裔可諡曰靖肃
　　先生名璠字邦彦金贞祐初词赋进士第道号一峯老人正大末以修撰使武仙不屈大元庚戌上征至潜邸条陈三十余事如定官号颁俸禄功罪有赏罚能否有升降署治天下之急务又曰农桑天下之大本不可不重是故明君重五谷而贱金玉告讦之俗兴罚及无辜侥幸之门启官及不善汉之常平宋之讲筵万世可常行也又荐中州名士大夫六七十人今之施为多出先生余论也今曽孙必复已为翰林修撰
　　七日丁酉许教官衡改授国子祭酒其辞曰懿德素全经学洞贯视听言动皆合礼宜进退周旋举皆中道所在满御冦之屦畴非趋董子之帷宜处成均以全乐育可特授某官务讲明于圣道为矜式于国人
　　八月戊戌太傅姚枢改授大司农其词曰学明经防徳备天彛由本邸而知名从王师而伐罪黾勉从事于今有年可改授某职务要克谨农时一遵诏防民举縁于南亩嵗有望于西成庸厚民生以强国本
　　九日巳亥郑汝翼授大理寺丞其词曰某官法律深明台寺徧歴常谨少恩之戒共推断狱之平任此旧人弼予新政可特授某官宜在簿书之际更详朱墨之工十日庚子赐髙丽国王倎手诏时值权臣金氏之变其辞曰世居东土封自西周中国之姓虽更外邦之贵不阙向以权臣之専宠至于只矢以相加卿慨发纯诚来修觐礼敬形于色济济然殊可观情见乎辞谦谦而不自伐宜还旧服往绍新休可封髙丽国王仍统治东方诸国如故尚服宠光益加奋励
　　十一日辛丑征君李治【字仁卿乐城人前进士初公征至询以时事但以真定木场抽分官钱修盖文庙而已道号敬斋】授翰林学士制词曰某官秀擢巍科力穷圣学据纵横之文笔足润色于皇猷况当青史之编宜与玉堂之选可特授某官知制诰庶得腹心之助以光纶綍之司
　　十二日壬寅刘秉恕授中书吏部侍郎其词曰家学有传天资素厚向处副车之地已全制锦之功荣示褒崇以明奬劝可特降金牌授某职兼邢州安抚使往膺朕命毋废攸司傥中心不异于此时岂后宠反薄于今日十三日癸卯太医王仪之授太医院判兼教授其词曰厯学精髙儒术通贯肱不待于三折术已底于丕全久侍禁闼共惟耆德可授某官勾当尚传素业用授诸生【仪之林虑人沉静有议论每有所陈禆益时政甚多】
　　十四日甲辰赐刘元帅手诏兼宣谕防府路新附军民人等其词曰且土地定其疆固有朔南之异而父母爱其子曽何彼此之分朕尝以四海为家万方在已凡有来賔之俗敢忘同视之仁近因宋国之未臣遂致蜀川之重扰彼军旅焉老淹于屯戍彼民人焉力尽于转输况值防荒举皆转徙保聚山麓者延生于嵗月潜匿泽薮者横死于风霜彼君有昧于天时在朕心亦有其慙德今兹刘整慕我国朝既能顺德而来当副徯苏之望市肆勿易田里俾安尔有货财毋令刦掠尔有禾稼防使践伤诸回回通事人等逃在彼军者许令自还为良不属旧主除已行下陜西行省常加存防不使侵攘外今降金牌五银牌十以旌有功者当续具姓名颁降宣命凡在军民各宁处所故兹诏示想宜知悉
　　十五日乙巳董文炳授亲卫军都指挥使其词曰某官性秉忠贞才堪任使积年事上不违咫尺之天今日定封当处爪牙之地可特降虎符授亲卫军都指挥使同签武卫军事尚严宿卫益効勤劳用副朕心以成尔绩十六日丙午宣谕归附段实曰向率我师往临尔境重拒国人之请以从城下之盟欵附而来忠勤益着庸示至优之渥以彰同视之仁尚修前效无负初心抚安已附之民招集未降之众国典有常卿其勉之
　　十七日丁未宣谕青居山帅臣某官爰从变故明审事机携赤子以来归保青居而不失要明实志屡立战功傥不示于宠章何以旌其忠恳用锡虎符之命以彰鸿渥之殊余如【故】尚尽乃心无瘝厥职傥忠心不异于始岂后赏反薄于前前通许屯田万户宋抃【字文卿】授某路劝农官其词有天资忠慤儒学専精昔兰省之荷橐久勤王事近栁营之积谷大备兵储宜崇褒奬之恩以尽始终之义其弟宋彰【字夀甫】屯田府谘议其词曰明切事机用抒诚欵能释乐成之业以明懐德之心宜示褒崇取为劝激可充邓州屯田总管下谘议兼招抚未降军民勾当更当自勉期有成勲【终折州总管】邢州张安抚耕【字耘夫真定灵寿人年二十用资入仕以名臣子补俸职大元癸丑授邢州安抚使至是超拜以施治效为人长身白晳气貌沉厚犯而不校】改授吏部尚书其词曰德备忠纯材优经济及试临民之职首驰报政之声保安全于久废之余集流亡于四散之后以兹明效宜示宠章可超受吏部尚书兼前职仍易虎符以昭鸿渥往膺朕命恪守攸司十八日戊申奉防颁降中统权宜条理诏【参政杨公笔也】制曰事非前定无以啓臣民视听不惑之心政岂徒为必当举帝王坦白可行之制我国家以戎旌而开建于禁网则阔疎虽尝有所施行未免涉于简略或得于此而失于彼或轻于昔而重于今以兹奸猾之徒得以上下其手朕惟钦恤期底寛平乃姑立于九章用颁行于十道比成国典量示权宜务要遵行毋轻变易据五刑之中流罪一条似未可用除犯死刑者依条处置外徒年杖数今拟递减一等决杖虽多不过一百七下着为定律掲示多方【阙】

　　呜呼六计周官所以弊羣吏之治三章汉法所以慰百姓之心详酌旧规着为新制惟上令昭垂如日月则下情易避如江河虽曰从轻期于不犯咨尔有众体予至懐故兹诏示想宜知悉
　　十九日巳酉辰刻同雷彦正防宣抚子明【平章政事】赴南平山辞藏春上人时入坛不克见防于庵门外大呼曰师父显等谨来拜辞时丞相史公第四子杠侍上人于此遂置酒相别比回朔风振野吹砂砾射人殆劲矢然寒已不可胜矣
　　廿日庚戌诣都堂辞诸相南归
　　廿一日辛亥辰刻由都西门出是夜宿桓州
　　廿二日壬子抵旧桓州
　　廿三日癸丑前次半羣头取直东南下崖岭夜半宿山南农家明日甲寅宿云州张继先家
　　廿五日乙夘自望云防龙门河南行入寒山峪遇大雨憇寒山逓铺午霁渡泥涧人马缒而下挽而上登靖边北岭有虎突起涧东啸而去人马为辟易投宿碧落崕下崖峻絶方广如画屏然泉流萦带环山根一匝秋稼已熟黄云满川盖朔方之武陵溪也
　　廿六日丙辰下十八骨了泥滑不能骑比至平地仆马为痡矣行约两舍抵田家止宿
　　廿七日丁巳宿北口小店明日逾灰岭试桃花峪温汤山间殊有竒观石为盘涡如碧玉盆者非一寿藤灌木交防左右其水泉盖潞河之上源也是晚宿新店又二日至燕粤自中元九月奉檄北上至是年辛酉九月凡十有三月实歴三百八十四日


　　秋涧集卷八十二
　　钦定四库全书
　　秋涧集卷八十三
　　元　王恽撰
　　乌台笔补序
　　至元改元之五年秋七月宪台肇建于以配肃天德用昭太防执法之象诏前平章政事塔沁公为御史大夫曰中丞曰殿中侍御史以塔齐茂巴尔博果宻贰焉曰侍御史曰治书曰监察御史纯用汉人一切事宜率循旧典其里行十有二人令各举所知以充员数侍御史太原髙公乃以相人梁贞前翰林修撰左司都事恽俾膺遴选方朝廷向治思有以重之其监察到台特诏廷见以肃其气优禄稍以厉其严朱衣衮板虽以七品就列秩望清峻天下事无非所当言者其出使四方佩金符分属掾驰驿传中外具瞻凛然耸绣衣直指之望至有恨其崇资不得与之同事者内则号下台通论驳设六察画坊厢纵防詧小大事月限以数于是腾章抗状纷畨迭作霜逐简花风声动台阁矣仆偎厠里行颇收薄用比受更凡三十有二月尸素既久具藁纷然并以外台所言一二凡得台纲书记事状时务等篇总一百五十余章厘为五卷题之曰乌台笔补客有览而谓予者曰昔人谏草往往削而去之子今是举不防于自用昭晰以章时事之非乎予曰客何见之晚也里行言责也人与言虽卑而防其见于此者皆本台已行底至而不遗者也故书之防正欲表夫朝廷寛忌讳重台谏顾惟荛言曽不少弃见乎微则其至者可知己至于政贵有恒辞尚体要予虽不敏中或有一得焉是又不可因己陈而废之也客唯唯而退于是乎书以为序
　　乌台笔补牒呈
　　监察御史王恽今呈谨集录到御史台典故条例上自秦汉迄于宋金凡七十三事逐一开列于左有可行于今者伏乞钧览采择须至呈者
　　一古今名号更易
　　御史大夫【奏】　　　大司空【汉】
　　大司宪【唐】　　　　　御史府【汉】
　　宪台【后汉】　　　　兰台【魏晋宋齐】
　　左右肃政台【唐】　　　左右御史台【唐】
　　一员数品从
　　唐制
　　御史大夫正三品【百官志一员六典二员】
　　中丞二员【百官志正四品六典正五品】
　　侍御史【百官志六员从六品六典四员正六品】
　　殿中侍御史【从七品百官志九员六典六员】
　　监察御史正六品【百官志十五员六典十员】
　　录事二员从九品
　　金制
　　御史大夫一员从二品
　　中丞一员从三品
　　侍御史二员从五品
　　治书侍御史二员从六品
　　殿中侍御史二员正七品
　　监察御史十二员正七品
　　典事二员从七品　　检法四员从八品
　　一三院人数
　　唐制
　　台院
　　令史七十八人　　书令史二十五人亭长六人　　　掌固十二人
　　殿院
　　令史八人　　　书令史十八人
　　察院
　　计史三十四人　　令史十人
　　掌固十二人
　　金制
　　狱丞一员　　　　架阁库管勾一员
　　令史一十人分掌名头
　　上台机宻房掌察到应干公事
　　下台机宻房掌同上台谓监察纠到公事申台
　　吏户礼兵刑工房斟酌繁简分掌刷案
　　一三院例
　　一曰台院其僚曰侍御史呼端公知杂事谓之杂端非知杂者号散端
　　二曰殿院其僚曰殿中侍御史呼侍御新入者知右巡以次左巡号两巡使
　　三曰察院其僚曰监察御史亦呼侍御每公堂防食杂端在南榻主簿在北榻皆絶笑言
　　一台门例
　　旧日御史台在宫阙西南其门北开取隂杀之义
　　一置狱例
　　旧台中无狱有须留问寄禁大理若寻常之狱推讫断于大理唐李干祐为大夫请置狱于台中虽按问为便而増鞫狱之至开元间御史大夫崔隠甫奏罢之须留问者仍寄禁大理
　　一班簿例
　　治平元年闰五月诏御史台阁门十日一具细书班簿以进自今大书为册月上之
　　一两台发使例
　　旧例两台嵗发使八人春曰风俗秋曰廉察以四十八条察州县
　　一受事例
　　旧例只日台院受事双日殿院受事
　　一职官始置
　　御史大夫秦官位上卿银印青绶掌副贰丞相其监察御史掌监郡
　　一弹奏进止例
　　旧例弹奏皇帝视事日御史奏之景龙后皆先进状听进止许则奏之不许则止
　　一伺诘寃狱例
　　凡为三司伺诘三司为御史大夫中书门下省大事奏裁小事専达
　　一衣冠例
　　秦御史冠柱后惠文盖用鐡为柱取其审固不挠唐大夫中丞遇大事押奏冠法冠【谓豸冠也】衣朱衣纁裳白纱中单以弹之小事常服而已
　　一大礼例
　　国有大礼则乗辂车为之前导
　　一审覆例
　　若有制使覆案囚徒则刑部参择之
　　一三司理事例
　　则与给事中中书舍人更直于朝堂受表
　　一中丞与皇太子三公相遇例
　　元魏朝故事中丞出与皇太子分路三公皆遥驻车去顿轭于地以待其过其或迟违则前驱以赤棒棒之
　　一六职例
　　一曰奏弹　　二曰三司　　三曰西推
　　四曰东推【东西朝堂】　五曰赃赎　　六曰理匦
　　一侍御史五曹例
　　汉皆用公府掾属髙第者为之
　　一曰令曹掌律令　二曰印曹掌刻印
　　三曰供曹掌斋祠之事
　　四曰尉曹掌廏马之事
　　五曰乗曹掌防驾之事
　　一新除有罚例
　　旧例新除者未晓制度有罚至罚有逾万钱者若议罚则询于杂端
　　一侍御等里行例
　　唐龙朔元年置侍御里行殿中里行监察里行武后文明后耑以里行名官长安二年复置内供奉官
　　一供奉例
　　旧例掌殿庭供奉之仪式每朝与侍御史随仗入位在中丞下给事中中书舍人后
　　一持书故事
　　持书侍御史者本汉宣帝元鳯中因路温舒上书宜尚德缓刑帝深采览之季秋请谳时帝幸宣
　　室斋居而决事令传史二人持书故曰持书侍御史
　　一四推莅太仓左藏出纳例
　　旧例以殿中侍御史第一人同知东推莅太仓出纳第二人同知西推莅左藏出纳号四推御史
　　一大朝防例
　　凡冬至元正大朝防则具服升殿若皇帝郊祀巡省则服从旌门往来检察视其文物之有亏阙则纠之
　　一防署例
　　凡弹劾之事御史言于大夫若遇大事则方幅奏弹小事则署名而已
　　一监察不得供奉例
　　旧例监察正门无籍非因奏事不得入至殿廷开元间勅并令随仗而入不得供奉
　　一监察例
　　凡冬至祀圜丘夏至祀方泽孟春祈谷季夏祀明堂季冬祀神州五郊迎气及享太庙则二人共监之朝日夕月及祭社稷孔宣父齐太公蜡百神则一人率其官属阅其牲牢省其器服辨其轻重有不修不敬则劾之
　　一防议例
　　尚书省监司七品以上官防议先牒报台亦一人往监若据状有违及不委议意而署名者纠弹凡有勅令一御史往监即监察受命而行亦监其过谬
　　一监斋例
　　凡京都忌斋日则与殿中侍御史分察寺观七品以上清官皆顾行香不到则牒送法司
　　一监决囚徒例
　　凡决囚徒则与中书舎人金吾将监之
　　一在京监察例
　　分知左右巡各察其所巡之内有不法之事谓左降流移停匿不去及妖讹宿宵蒱博盗窃狱讼寃滥诸州纲典贸易隠盗赋敛不如法式诸此之类咸举按而奏之若不能纠察及故纵蔽匿者则量其轻重而坐所由御史
　　一监察御史杂例
　　分察百僚巡按郡县纠视刑狱肃正朝仪朝廷有不肃钦者御史则纠而劾之每二人五日分知东西朝堂
　　一邉功例
　　凡将帅战伐大克杀获数其俘馘审其功赏辨其真伪
　　一门直例
　　凡自监察御史以上每日一人于本司当门直以检察台中出入及令史领词讼过大夫之事若縁词讼事须推勘者大夫便委门直御史以推之
　　一风闻例
　　旧日御史台不受诉讼有通词状者即于台门候御史御史径往门外收采知可弹者畧其姓名皆云风闻访知
　　一相遇例
　　凡御史以下遇长官于路去载下马长官敛辔止之
　　一监围例
　　旧例搜狩则监围察断絶失禽者
　　一监选例
　　旧例吏部将除定员数及拟到州县付之监察于吏部别置监察一幕御史阅数临视而已若甲间或有资歴先后品从髙下及不应等事许授除官陈告御史即推究根因与之改正
　　一进帖例
　　监察旧例所进帖子止是今呈子様但内为腰封其囊上用黄纸作帖黄上书奏帖二字下书臣某谨封
　　一照刷例
　　旧例照刷所司先具事目到台其文卷后粘连刷尾具公事本末赴台照刷监察御史于正位坐阅朱销簿台令史一人在旁亦坐执掌具到事目其当该人员引卷通读若系筭数文卷更设帐科司吏一名与台令史一同刷磨其中但有违错稽迟监察将文卷收讫申台量情治罪余无违错者即令大程官于刷尾骑缝近下先用刷讫铜墨印然后盖以监察御史朱印及于朱销簿上结尾后亦用刷讫铜墨印
　　一督军御史
　　晋职官志光武建武初征伐四方始权置督军御史事竟罢东晋孝武太元六年复置隋炀帝时置监军御史
　　一符节御史
　　前汉百官表其治书符玺者印绶比二百石以上皆铜印黄绶汉官仪尚玺四人掾史赵尧为符玺御史尚玺者也晋职官志符节御史秦符玺令之职也汉因之位次御史中丞掌绶节铜虎符竹使符及泰始中武帝省并兰台置符节御史掌其事焉
　　一防禁御史
　　晋职官志按魏晋官品令又有防禁御史第七品兰台之职也
　　一汉六条
　　汉官仪云部刺史周行郡国省察治状黜陟能否断治寃狱以六条问事非条所问即不省
　　其一条曰
　　强宗豪右田宅逾制以强陵弱以众暴寡
　　其二条曰
　　二千石不奉诏书遵承典制背公向私旁诏中利侵渔百姓聚敛为奸
　　其三条曰
　　二千石不卹疑狱风厉杀人怒则任刑喜则淫赏烦徭刻暴刺截黎元为百姓所病山崩石裂妖祥讹言
　　其四条曰
　　二千石选署不平苟阿所爱蔽贤宠顽
　　其五条曰
　　二千石子弟恃怙荣势请托所监
　　其六条曰
　　二千石违公下比阿附豪强通行货赂割损政令
　　一巡案官选判官支使例
　　旧例十道巡案则选判官二人为之佐如本道务繁得量差官八歴清干者号为支使
　　一巡案出入例
　　汉监者每三嵗一更常十一月奏事三月还监焉唐巡案使率三月以后出都十一月终入奏事宰相李峤请率州置御史一人以周年为限
　　一巡案州县例
　　诸监司每嵗分上下半年巡案州县具平反寃讼案访利害及荐举循吏案劾奸赃以闻
　　一案察所部有犯
　　诸案察官知所部官有犯若事理重者躬亲廉察【部民诉讼县令同】余事听先委不干碍清强官体究有
　　无实迹结罪保明申所委官司于案章内明坐所差官体究到事因并不得出榜召人首告即犯赃私罪虽已离任被告论或因事彰露者听案治
　　一具发摘过赃吏例
　　诸案察官每嵗终具发摘过赃吏姓名置籍申尚书省
　　一巡案许见賔客例
　　诸监司巡案许接见賔客惟不亲谒
　　一直指使
　　汉直指使持斧衣绣衣【直指者为指事而行无阿私也衣以绣衣尊宠之也出讨奸猾治大狱】
　　一知班受百官及命妇入宫帖子例
　　旧例百官入朝知班一人于宫门受百官及命妇入宫帖子其上书某官某职某爵上用职印令执事人授知班盖使知其百官是日有疾病有故者其所告状谓之曹状
　　一知班纠弹例
　　殿中侍御史下设知班十人如百官朝防知班四人于四方临视如有失仪堕简者知班向其人前问何姓氏然后具状纠弹
　　一主簿例
　　隋大业三年始置隋二员唐省一员掌印绶事发辰勾检稽失及管辖台中杂务公廨厨库检督令史奴婢配勲散官职事每食则执黄卷书其谴罚
　　至元三年十一月
　　一五使例
　　谓廊下使入阁监食使监香使掌国忌行香二使临时通谓之五使
　　三京留司御史台
　　元和十三年后但以侍御史殿中侍御史监察御史共主留务三院御吏亦不常备焉宋朝西京于分司官内差一员权阙即差官权掌南京止令留守通判权掌后北京置台専差官天禧四年以翰林学士承防兵部侍郎知制诰晁逈为工部尚书集贤院学士判西京留守司御史台他官止云权而逈云判者以三品故也
　　理检使
　　宋朝淳化三年置院在宣徳门外西北廊鼓院之西令登闻鼓司进状人有称寃滥沉屈者即引送理检院审问
　　登闻鼓院
　　宋朝鼓在宣徳门南街之西廊院在外门西之北廊旧曰鼓司景徳四年五月改今名凡文武臣僚阁门无例通进文字者诸色人进状并先经登闻鼓院除告军机宻事及论诉在京臣僚即依例实封如进入后审状有异同虚妄及夹带他事并科违制之罪所论事理重依格勅施行仍令进状人别冩劄子节畧要切事件连粘于所进其余所进文字并先拆开看详定夺或有原本文字照证速牒合属司分取索若事合施行及所进利济有可观采便通进若显有违碍不可施行即当日内告示本人知委不识文字者许陈白纸据所论事件判院官当面抄劄诣实口词仍当日据收接到所进文状都数逐件开坐行与不行因依具单状闻奏若进状并遇白纸人称鼓院看详不尽情理即许经登闻检院进状披诉仰检院详酌事理若鼓院所定不行为当即据不行为当縁由判押审状与进状人收执如鼓院所定不当即其不当事件并原进状缴连进呈其收接所进文状亦于当日内具都数开坐行与不行因依单状闻奏其被诉人即时判审状给付即许于御史台陈诉其登闻鼓院检院委实行遣不当者方得接驾及缴所判审状披诉当付所司勘鞫如披诉得实判鼓检院官必行朝典如是虚妄本人科上书诈不实之罪未经鼓院进状检院不得收接未经检院不得接驾进状违者依法科罪判院官二人旧以内臣勾当至道三年改用朝臣【监鼓内侍二人令史一人】
　　登闻检院
　　唐置匦宋朝太平兴国九年改匦为检东延恩曰崇仁南招谏曰思谏西申寃曰申明北通曰招贤改匦院曰登闻院院在宣徳门东廊之北景徳四年五月改为登闻检院是月勅如急速文字画时进入常程文字一例每五日一次于检院内通进天圣七年上因读唐史见匦函达下民寃枉之事乃谓左右曰天下九州之大岂无寃枉之人若至京师检院鼓院理雪者必是州县官吏提典刑狱转运使不能理雪若又不为申理则赤子无告矣乃置匦函仍専命御史中丞为理检使应诸色人除竒巧法术邪妄干正道事不得上言及常程公事自依久来体式令逐处官司并鼓院收接外如有指陈军国大事朝政得失大段寃枉累经诉理未获辨明或事干机宻并许诣匦函投进内委是急速文字画时进入其余并每五日于检内进纳如无亦具单状闻奏如检院进状人称寃滥沉屈者画时引送理检使审问判院官一人旧止舍人兼掌淳化二年始命他官判之
　　都防府
　　都防一人【掌所统诸蕃慰抚征讨斥堠安辑蕃人及诸掌罚叙録勲功总判府事】副都防二人
　　长史司马各一人【録事功曹户曹仓曹兵曹法曹叅军各一人叅军事二人其安北单于唯有司马仓曹兵曹各一人余并不置】
　　射声校蔚
　　汉掌待诏射声士工射者防防中闻声射则中之因以名也须待所命而射故曰待诏射声
　　戊巳校尉
　　汉元帝初元元年置甲乙丙丁庚辛壬癸皆有正位唯戊巳寄治耳此所置校尉亦无常居故取戊巳为名一説戊巳居中镇覆四方汉所置校尉亦处城之中抚诸国也
　　散骑常侍
　　骑马并乗舆车骑而散从无职事也
　　旧日监察所行
　　一差监察例本台且以三人为率本台备具本官脚色伴奏日进呈御笔防差假如首先一人是台家注意者御笔或防却次者第三者
　　一无故入御史台杖六十挝鼓者先杖八十一台谏检院鼓院台既立余皆合行鼓院在掖门东检院在掖门之西
　　一旧来监察照刷止是彻卷防读但有稽迟即有杖罪如违错等事更不消説监繋取招讫送法司断定然后决罚据勾当限次如疮未愈勾当疮已愈不出又是罪及照阅朱销簿
　　一金国省院台为三省
　　一旧有六台六院
　　一上下台大夫中丞为上台侍御史以下为下台一治书侍御史乃是台奏事官为制一台事也一报午时省即起然后台起六部视台起然后部起
　　一按察兼运使其意以为按察中间一切欺隠不公事则不敢犯早晨先与书史判按察司事次乃与同知副使判运司事
　　一旧日监察如某吏行止不修及赃滥者监察于本人门或帖子或粉壁书云某人行止如此身事便索废却
　　一台有三台上台下台外台
　　一旧日监察出使带牌起驿马
　　一监察有急事至撒合门纳帖子无问早晚自宫中传入奉御传于门娘门娘转于承御承御闻奏上如熟寝承御直夜者不敢声言击所悬之玉谓之袭声既寤进读某人奏到帖子如此等事若上即裁决令承御批送省部台上用小方玉印印之所司得防登时勾当趁明日朝奏对
　　一旧日监察外路有体究公事差部官一员并部令史事得其实官人申台吏人杖一百以下皆决之若有大段公事台司覆察得实闗所该部分差部官与监察一同致勘如所察不实监察所得罪只是罚俸赎铜
　　一旧日三品以上官有罪监察体究得实申台呈省闻奏若宣勘本官不问虚实即便承伏如中间实有寃枉令家属告登闻检院不理然后挝鼓以闻










　　秋涧集卷八十三
　　钦定四库全书
　　秋涧集卷八十四
　　元　王恽　撰
　　乌台笔补
　　弹聊城县官汚滥事状
　　今体察得博州聊城县周县尹至元六年冬与部内良人妻阿曹通奸其秦主簿亦于当年秋前往上口镇仓部粮与部民冯货郎女通奸俱各私下用钱折合休和了当就问得本路司吏朱勉与所察相同今来窃详县尹主簿俱系牧民之官承流宣化肃正风俗者也今侵犯部民其汚滥非为如此合行纠勘
　　论中都丧祭礼薄事状
　　窃惟送终人子之大事今见中都风俗薄恶于丧祭之礼有急当纠正者如父母之丧例皆焚烧以为当然习既成风恬不知痛败俗伤化无重于此契勘系契丹遗风其在汉民断不可训理合禁止以厚薄俗外据除该无问贵贱多破钱物市一切纸作房室侍从车马等仪物不惟生者虚费于死者实无所益亦乞一就禁止据此合行具呈
　　皇太子亲政事状
　　盖闻武丁学于甘盘号殷髙宗孝宣起于民间为汉令主昔唐太宗视朝以子治观政世宗东巡以允恭监国斯二君者岂特为元嗣广聪明达民事而已盖将正神明之器分夙夜之忧繋臣邻之心慰亿兆之望抚军监国皆其事也而贾生亦云太子正而天下定矣恭惟燕王殿下春秋鼎盛教敬日隆今者守中令领枢府然首居重器未尝视事且古之圣人宜莫如舜尚歴试诸艰用彰德以恽愚虑诚宜早正位号俾躬理庶务仰承黄屋之心俯署青宫之事如每嵗春车驾巡幸上都燕王殿下居守陪京抚临汉地握一府之枢控百辟之重俾睿智足临日深治道又念方今圣天子以仁厚恭俭率先天下而继体者于稼穑艰难之事又不可不知也不然沿邉将士自较阅以来上下负责不蒙自新虽欲功过相当将何所明若秋髙马肥奉将天威抚巡江汉以之颁犒禄秩赦宥过悮岂特旗帜壁垒精彩一新亦将作士气逷蛮荆懐逺方安新附复有奋忠竭力建非常之功于目前者矣其争先快覩讴歌庆幸倍于寻常万万也又省记顷者太子哈斯台在先朝时已以位号之正判署教条亲谕汉官兹非其事与能若是固磐石之基定天下之本计孰大于此者恽职分虽卑猥当言责国之大事敢冒敷陈
　　弹博州总管杨庭训不之任状
　　今体察到前博州路总管杨庭训本官爰自宣州次官陞河间路总管同知再考授博州路总管于今年七月内祗受宣命虎符延安府总管朝廷恩私待以不薄不期録连保状辄自献投以延安为下路欲难其行以少中为稍降妄攀别例一意徼求有亏廉节兼照得之官程限已有定例其杨庭训自祗受以来经今四月有余推延事故逗遛不行恐臣子之分不当如此事属非违合行纠劾
　　第二状
　　近为延安路总管杨庭训不赴任事已经具呈未蒙定夺窃闻上台照勘体察本官原行文卷意者岂谓宪司已有先行故迟迟其意却縁恽体访此事前后月余才方得实据本台事理并不知防至于愚见偶与钧意畧同行之似不相妨縁原状止弹本官为路小官降故违朝命八十余日不行之官至于旬投保状曽不知愧即系弹章中引据事意本非正情设若在先亦有此等事体未尝纠弹倘今后更有似此事同而情理深重者恽等合无具行与否据此合行载呈
　　论河南行省屯田子粒不实分收与民事状
　　防验河南行中书省咨该去嵗屯田子粒一百万石内明该屯户收分语句今体访得止收到稻谷又马料粟通计约四十余万石其收分与民数目至今不曽给付使失业之民二万三千余户往还千里却于往贯般易糇粮以供朝夕贫者至啮食草木陈告无所以致往往逃窜至有举屯全空者窃惟屯田大计当草创之际所宜务逺图固根本开布恩信抚养新集遵固宇之道植久驻之基不务出此将上项子粒公文明该除数实惠曽不及民使官食前言民有饥色张虚数以邀上知顾小利而敛众怨既非国家之便又非计久成大功之逺畧也其昧上虐下是属奸欺据此合行纠呈
　　论河南分作四路事状
　　窃见河南系边防重地耕战之大本所在今国家用兵江汉开置屯田示其久驻非特取襄阳而己为今之计宜分治抚养以实河南根本为急照得河南地方寛濶东西二千南北一千余里跨州连郡大小七十余城军民一十八万户虽不及往时实亡金一国也今止设总府一道使都辖于上府治又处北偏东南州郡半与南郡犬牙交入如唐邓徐邳亳颍等州去京近者五六百里少有缓急其簿书期防往返交错首尾相应动辄月余不惟办集生受其实难以控制兼平时与多故事势不同自攻守襄阳以来转输调度百色所须取办有司急于星火今而亦同止辖三两州者张官置吏一体勾当纵彼人才固难负荷此特官府之难易耳所可虑者迤南屯田大复壊散往往避役至有举屯全空者其患在不州府众人躭悮无有专任责者故也又值蝗旱连年军民困苦譬犹羣羊数万被扰不安虽居牧地且乏水草又令一人看管放牧未见其安且便也以恽愚见合无将河南地面分作四路以归德为一路而徐邳宿亳之以蔡州为一路而陈颍睢息之以节州为一路而申裕唐之以南京为一路而钧许嵩汝郑延之其选任官吏比之常调増加品秩庶勉劝事功人争効用外据所该屯田地面其府官令兼带营田使职名于上提防勾当外三路所有屯田户主常加存卹将彼此事情互相照料抚养其生业休息其困乏使一方军民及居者屯者两不失所方为称职然后限以嵗年责其成效以慿考较别议陞降如此庶得军民两安政成化理事无旷慢边防之重地既安耕战之大本又立以攻以守投之所向无不如意若贪外虚内置已有而不卹图必争之要害是犹荒膏腴之土不为耕稼而求不可治之石田窃恐为邻人之轻且笑也外据真定平阳两路亦宜标拨州县另立散府使直省部管领其于官民亦为两便且免夫尾大不掉之虞得强干弱枝之道矣据此合行具呈
　　论集赛台加散官事状
　　窃惟自古殿庭之间内而近侍外而宿卫凡有职掌俱带散阶理无一槩白身领宫掖之事者今伏见朝廷一切侍从宿卫集赛台等官员多系功臣子孙及歴年深逺辛勤劳绩人员据见掌职事就中固分轻重上下终是朝家未尝普覃加带勲散阶号使宠异其身名倘议而行在国家大为恩惠于臣子益励忠勤且古人有言人主之尊譬如堂羣臣如陛阶増则堂髙是近臣荣显则人主愈尊崇矣今后合无将内外一切近侍环卫等官据见掌职事依验色目普加散官如龙虎骠骑金吾奉辅国昭安懐定明武将军之官下至丞昭忠尉之号更定夺俸秩为一代新制所谓立制自近贵始昨闻集议宫官服色是欲辨上下定民志也据散阶事理诚宜先有定夺然后服色可议盖服色因官品而定官品由服色而显也伏乞御史台照详
　　论收访野史事状
　　窃惟古者修史虽野史传闻不以人废伏见国家自中统二年立国史院令学士安藏收访其事数年以来所得无防盖上自青吉斯皇帝迄于先帝以神武削平万国中间事功不可殚纪近又闻国史院于亡金实録内采择肇造事迹岂非虑有遗忘欤然当其间从征诸人所在尚有旁求备访所获必富不然此辈且老将何所闻合无榜示中外不以诸色等人曽扈从征进凡有记忆事实许所在条件或口为陈説及转相传闻事无巨细可以投献者官给赏有差如此庶望人効众美国就成书使鸿休盛烈晦而复明备见一代之史顾不盛欤
　　论品官悬带弓箭事状
　　窃见国家往年禁断弓箭事久生中间似有未防者今体访得军户干脱弓手打捕囘囘等人皆得悬带而外任三品至七品以下官员皆不许悬带据上项官员重则控制数州小则肃清百里其间悬佩符命赴任在官往返道路缓急有虞无寸刃只矢以御强暴是国家命官不若打捕等户之有备也且此法之行止能禁絶良民近年所在失事多系挟持弓箭马贼其擅助贼威夺去民救莫此为甚据外任三品以下官员今后合无照依品官合得旧例定夺似为长便据此合行具呈
　　弹甲局首领官张经影占工役事状
　　今体察得中都甲局首领官张外郎至元四年五年影占合造甲人匠刘仲礼私下取要工价钞四十四两五钱却将本人合造甲数逐作抑令其余人匠分造了当今就问得张外郎名经是实据此合行开坐纠呈
　　为驿程量事缓急给限事状
　　窃惟随路毎嵗差遣人员赴都如计禀公事押运差发课程一切等物者既还心欲速得到家不问铺马生受日行数站其马匹不无走损倒死以恽愚见今后除军情急速人员外其余所差人员合无照依旧例量事缓急定立往囘地程使各站出给闗文于上分明书写日行站数依上走递仍令按察司体究违者治罪施行如此似望铺马少有倒死站户不致生受
　　为典雇身良人限满折庸事状
　　窃见在都贫难小民或因事故往往于有力之家典身为如长春一宫约三十余人原约已满无可偿主致有父子夫妇出限数年身执贱役不能出离又有亲生男女诡名典嫁其实货卖此又大伤风化甚不可长其典雇身人如原限己满无财可赎者今后合无照依旧例令限外为始以日折庸准筭原钱使之出离其或典数口内有身故者除其死者一分之价至于愿求衣食者听外据典价不实者乞严行禁止如此不致以久成俗而雇身者免转良为贱混淆无别不然迷失门户躭悮差役深为未便合行举呈
　　为不宜先浚新城壕堑事状
　　窃见随路连年蝗旱百姓饥乏者众今春首农务将作大兴力役拟浚治新城壕堑不惟妨夺民时窃恐转致困敝合无伺候秋熟举作似为未晚不然若从重论理合先筑宫城正宸极之位使内外有限以壮皇居然后宫室可得而议据浚凿壕堑工役似未宜先行
　　为春秋时预期告谕事状
　　近知得河间路任丘县南史村军户刘阿李为残害海青事将本妇人处断讫防详在先为鹰隼海青公事然省部钦奉圣防遍行随路出榜省谕而农民愚戅月日深远不无遗忘兼且海青飞举动辄千里窃恐逺方之人不知系是车驾飞放禽羽以恽愚见今后御前鹰隼海青合无悬带记验如前朝牙牌之制毎遇春秋飞放之时更令所司预期将一切禁忌违犯之事重行严切省谕使农民临时又得晓然通知如此岂惟易避难犯亦不致悮有损害似为便当令后设或复有违犯之人乞送有司照依扎撒断罪施行









　　秋涧集卷八十四
　　钦定四库全书
　　秋涧集卷八十五
　　元　王恽　撰
　　乌台笔补
　　为运司并入总管府选添官吏事状
　　照得随路总管府自至元元年止是管领民讼差税而已以故总府州县往往员数不备其或阙员去处多不补差今者已将运司所管酒税醋税仓库院务工匠造作鹰房打捕金银铜铁丹粉锡碌茶场窰冶盐竹等课并奥鲁诸军防行并入各路总管府通行节制管领比之在先职掌事务其烦冗增剧岂止数倍之上所赖用得其人员设必备方可办集不然将来事有失悮不惟官吏枉被罪戾上以员数不敷为辞至于都辖上司嵗终考课倘无成效窃恐不得独免言责以某愚见即日注拟总管官员理合精选材望素重强干有闻清慎明着之人使之统纪于上其衰老罢輭不职素无政绩者亦合体究得实量加黜罚外据总管同知州同府尹以下官员验部分大小事务繁简照依旧例添设员数如总府之治中散府之推官上中州之观察节判并剧县之特设丞簿是也其府州司县首领官吏亦合添设员数令掌案牍无致遗失依上勾当如此庶望上下分职各率其属以治其政则民安事办不致内外事务有所旷阙据此合行具呈
　　论省部掾内选择检法官事状
　　窃照近日见设检法官多取自州府司吏等人如刑部之检法官安某是也且刑部人命所系法家自非专门善于其事者察则过于深刻昧者不知所守轻重髙下鲜能适宜其或处心徇私唯法是玩尤为利害兼照得检法系八品正官亦无州府吏人既非才选辄用补充者今后合无于省部令史内选择知经史明法律识政体明良公平之人着充似为相应合行举呈
　　为添设按察司八道事状
　　窃见四道按察司部内寛逺一出巡按动经半年往返万里不惟官吏生受其实艰于周察又体知得高丽岛夷小邦尚设按察八道今东宁府内属凤州等郡县乃一道也况堂堂十万里之大国乎据见设四道按察司毎道合无添作两道依上勾当实为便益
　　论起移怀孟路新民事状
　　伏见怀孟新民二千户大小一万余口今将差官分间起移前往中兴路安置止恐因而别生事端然狂悖有言者特本管头目三数人耳今以在官审实有状罪之可也据中间事情恐小民或不预知兼此等俱系车驾渡河时军前好投拜人户前后恩卹十年一旦徙就逺地诚当念虑若万一生事深系利害且即日春首当国家布徳施惠助长生之气又蝗旱连年所在生受今者迁徙逺去不惟费用浩大经过州县饮食供顿人兵防送必致骚扰其间更多猝难起移之事而老弱因流离道路困乏疾疫不无死损恐转伤和气又非来逺人之道也防详莫若分移使实近里州郡破散支党列之编戸一有司管领甚为长便
　　论丞相史公位师保事状
　　盖闻崇徳报功圣君之盛事尊贤敬老有国之常经伏见前中书左丞相平章政事史公某徳望素高忠勤两着比者朝廷以元老勲臣累圣眷遇诏离重地时锡宠光盖所以安老臣而崇徳业也今史公年虽耳顺精力未衰谋猷风采足以仪刑中外表正羣卿而坐镇雅俗佥谓宜封公爵又闻将归真定设若允俞不过角巾私第安荣一身耳伏念师保之列久旷其人合无奏闻使居斯位以备论思必能进防忠言有所广益也如此不独养老乞言之防道抑以激劝人臣罄竭忠荩之节天下幸甚据此合行具呈
　　请明国朝姓氏状
　　盖闻自古有国之君皆推原世系以明姓氏如轩辕以有熊为氏帝尧以陶唐为氏夏以姒商以子周以姬亡辽以耶律姓残金以完顔姓是也伏惟圣朝奄有区宇六十余载际天所覆罔不臣属而又礼文制度粲然一新钦惟国朝姓氏广大徽赫逺降自天今辉潜未发无以啓悟臣民视听之愿兼体知得有亲散赐姓等氏诚宜区别亲疎使贵贱之间各有攸序然后诏告万方使如日丽天焜燿六合上以接千嵗之统下以垂无疆之伟迹也恽职居言责细大之事似宜敷陈故愚虑所及不敢少隠
　　请论定徳运状
　　盖闻自古有天下之君莫不应天革命推论五运以明肇造之始如尧以火舜以土夏以金殷周以水木王汉唐以火土王是也据亡金泰和初徳运已定腊名服色因之一新今国家奄有区夏六十余载而徳运之事未尝议及其于大一统之道似为阙然何则盖关系国体诚为重大况际今文治煟兴肄朝章制仪衞若徳运不先定所王而车服旗帜之色将何所尚矣合无奏闻令中书省与元老大臣及在廷儒者推论讲究而详定之然后诏告万方俾承天立极之序粲然明白实光扬祖烈贻厥子孙之永图也恽谬当言列无以塞责重大之事敢冒昧敷陈
　　为中省两部私使贴书事状
　　窃见中书省左右部所设掾史其员数足以分务俸给足以养廉又明注出身定拟资歴是国家以品官待人未尝以胥吏相期也所望公勤精干躬行所事今则不然私使贴书通知公务毎房少者不下六七人官不系名私有形势例皆掌案牍主裁决甚则至于闗节导达开闭幸门泄露事机滋长奸弊私谒既行公道多废近者制司伪贴事发此其验也重念都省致治之源两部天官之列建纲立极所贵肃清以明庶务奈何使幼孺无知之人混淆错杂紊烦官纪其为害弊孰甚于此若曰此等吏习而巳事何预焉是中书两省为童子吏习之所此尤不可之甚者今者积弊有年曾不更张革去冗吏欲望激浊扬清选擢计密抑吏权谨公道帝载以之能熙期防至于不失不可得也又照得省劄行下州郡则减吏冗使有定员本谓省官不若省事省事不若省吏若此者本趋末欲清其流而反浊其本源也兼旧例私使贴书者律有明禁据中书省枢宻院左右部及随朝衙门占恡贴书等人合行禁罢
　　为百官贺正未见私先相贺状
　　伏见国家修习朝仪渐有成法是将表仪万国肃正百官为一代之制兼朝廷之上礼宜过肃殿陛之间尊无二上今者百官贺正趋集阙下未蒙陛见私先拜贺讙呼杂遝似失无二上之义合无比奉朝仪以来诫饬百僚革此习俗庶令宫庭之间先致清肃若大礼一行随即可观不然限于门闱令在内者不许私贺以将其肃敬之心亦礼治之一端也
　　为太庙荐新并前幛輭垣事状
　　伏见国家建宗庙奉祖考嵗时享祭礼文昭备今职贡万国方物毕至惟荐新之礼尚阙而未行非所以交神明广孝思也又礼下公门式路马况太庙乎今庙宫正门前幛輭垣据东西外门即神灵出防之道使内外臣民经过者不知寅畏趋避为心又非致敬恭之道按金制五品以上官过庙去伞屏人从疾过六品以下并下车马合无照依旧例遵行窃详二事违阙至今诚有司之慢也
　　为春寒马牛损伤课程带纳马匹事状
　　伏见上都路今春雪寒损伤马牛数多其山东等处灾伤亦然窃惟马牛耕战之本会验明有条禁马不得驾拽车碾牛不得私下宰杀随路有司奉行甚严今京畿之间其牛马非理用度甚者至于驼犂耕种公然屠宰以为寻常兹有司之过也今后犯者宜加重论罪庶几民知畏避不致日有虚耗外据各路课程毎季乞约量分数带纳全课马匹有差就令本道总府官或次贰一员兼监牧职各毎年终验孳息数目考课能否而赏罚之亦汉武帝二千石兼马政之制也倘议而行上供天子之六廏下备征进之大举一旦果用足以收良牡而振兵威比之仓猝和买或籍取民间不惟人不被扰抑以减省国用力不劳而办矣据此合行举呈
　　论监司佥事职剧禄薄状
　　伏念官守有常而事分繁简时制虽寛禄随品给惟其加优则心专心专则事理盖廉以处己而免丧节之耻勤于按部而无苟且之虞窃见按察司佥事系随朝正五品官执掌既繁部分寛逺如刷磨案牍审鞫刑狱纠正官邪肃清风化劝课农桑体究一切公事终嵗驱驰不离鞍马其在山北尤为匪易今月给俸值止三十贯文实为鲜薄似难养廉近体访得随路劝农使刷定为从五从六资品又所任之事止劝课而已其品从高下事为繁简俱与佥事不同今者禄秩争悬反加一倍合无比附约量添支使劝来者以勉事功据此合行举呈
　　用厯日银修祖廷孔庙事状
　　窃见圣朝修崇岳祠缘为国家镇山与民祈福而宣圣三纲五常之本君臣父子以之而生成者也其祖廷殿宇至于阙然攷诸故典皆歴代有国者所系增修又会验世祖皇帝圣防节该诸路厯日银一半修宣圣庙据东平益都两路防数分付袭封修完曲阜本庙合无钦依先朝圣训将随路及山东两路银数并修祖廷正庙就用洒扫户以供力役可不劳而办如此不惟善继祖宗之志抑亦尊崇之盛典也
　　论闗陜事宜状
　　窃见京兆乃闗陜重镇其居民大半南驱放良归顺等戸兼地负山险其义雍等峪口皆系南贼出没道径如前年深入华严杀掠人民几犯城郭兹盖腹心有应然也又如已获平阳陈丑劳并本处李顔等详其事情正以狃被前习故勾连内外谋叛归宗皆其事也体访得东连郑县西逾义峪其间多有四方作过避罪逋逃无名等户聚散山林间十百为羣彼负罪避匿不获自新小则聚而草窃侵害良民重则结连外郡窥伺简便何所不至其陜西官府虽向奉圣防节文将放良析居交防等户令所在招刷未闻实效况目今蝗旱如此流民不安其行府与总府宜专一选差有干局官属多方用心出榜招集怀以恩信使出离山林安抚存卹限以三年免征差赋能此既喜从新又获其所则前日反仄之心不测之扰可以永絶矣若因循姑息视为细微上下蔽匿窃恐因而别生事机如华州官司明知如此数百余戸不行申报私下隠匿聚敛差发足见奉行灭裂不为防心曾无实效之明验也若曰金商己戍兹不复虑消患未萌古人深戒又照得本路总管己阙三年虽有一二次官望轻地微恐难镇服是则分陜之任未得其人诚不可缓也宜早为遴选材徳威望素着足以镇抚军民者以膺重寄庶几秦陇之间弊政一新狂妄消弭其元元之民感念恩徳知朝廷虽逺其忧民虑患深至如此孰不庆幸是天下一臂大得安全矣
　　曹州禹城县侧近州郡事状
　　窃见曹州所辖禹城县去本州七百余里其亲管并投下约四千余户一嵗之间事为不少如科拨催征打算勾集及军马词讼申禀一切事理人吏往还一千四百余里其于难易不较可知若官得其人政平讼理民受其赐苟非其人恃赖上司窎逺不复闻知凡有剖决鲜不徇情直行其或枉错使无力小民卒不能上诉有受屈而巳今照得本投下和斜拜荅汉止系千戸功臣之家不同诸王公主驸马等族人合无五户照依例分付本投下外据县司一切事理就令侧近州府节制照管官民以为两便其济州亦拨到平隂县五百户亦请一体定夺施行
　　为完顔投鲁讹欺诳事状
　　近见在都咸宁坊人户完顔投鲁讹告称耶律丞相于本宅地虚晴井眼内藏课银五百余锭既而翻掘一无所见窃详京师风化之原政令之本一旦信从小民狂妄至欺诳省堂侵诬大臣动扰人众指无为有徼幸万一举云此风渐不可长兼白昼都城监临发掘似非平时之事其投鲁讹若不痛加惩诫以励其余窃恐小民因缘别生事端
　　请百官上尊号事状
　　盖闻古者天子临御日久功徳昭著百官表上徽号至于再三鸿惟圣天子登极以来神功圣徳不可殚纪今者宜请中书省恭率内外百司奉表具上尊号以闻
　　视朝奏事有常限状
　　窃以天下之事日有万几事重而当即行者必须取自圣裁宜恭请皇帝陛下自非嵗时巡幸于端居两宫之时视朝进奏定立常限非惟庶事康理亦使臣下不敢稽缓
　　请建台阁图功臣肖像状
　　昔两汉之麒麟云台唐金之凌烟衍庆皆所以褒奬忠义激劝一时窃见国朝开创以来谋臣猛将勲徳显著者甚多合无建立台阁图绘肖像不然则使嵗时配享庙廷非惟存殁获宠亦一代之盛事也
　　立袭封衍圣公事状
　　伏见歴代尊礼孔圣世有袭封以奉祀事防验国朝自壬辰年间钦奉圣防于南京取到五十一代孙孔元措赴阙令袭封于鲁自元措之后嗣袭遂阙嵗时主祀止令曲阜令治承权祀事甚非大宗主祭之义我国家尊师重道焜燿百代三教九流莫不崇奉岂惜一人爵禄而不议封建盖未有奉行者合无闻奏明考族谱令宗亲推其贤而有文者袭其封爵俾奉祀事以明天下风俗之本实圣代殊常之盛典也
　　为教孔顔孟子孙事状
　　伏见国朝尊师重道徳及后裔其孔顔孟子孙故往者特设教官使之养育比年以来不闻一人有学业问望者虽亲炙祖庭其渊源闻见终是寡陋今后合无选三家徳性颇明俊者使入京师国学令学士等官教育庶几有成以昭先世之徳
　　史丞相封公爵事状
　　窃见丞相史公系四朝勲臣今虽引年宜加公爵给其半禄时加礼貌以存顾问合无更依旧典毎十日一至中省平章军国重事不然使卧护诸将规取荆襄亦周宣王唐宪宗之举也
　　请禁止异様服色事状
　　窃惟衣服之制所以别贵贱定尊卑故歴代相沿各有定制今民间以侈靡相尚虽工商皂皆得衣被金绣龙凤衣物以致贵贱混淆无以差别今国家以俭徳化下服之不衷反为妖灾今后合无将一切金绣衣物异様除令得服用外其余即听与鞍辔等事一体严行禁止亦辨上下定民志之大端也
　　论节妇雷姑状
　　今体访得京兆府三白渠副使郭时中妻雷氏系前监察御史雷晞顔女自三十一嵗夫郭身故雷止生女子一人长已适元氏经今十有六年穷居守志誓死靡他贞顺坚确殊有父风宗族称贤乡闾服化在雷门善继先声居郭氏实为节妇理宜旌表风励多方伏乞御史台照详施行
　　史丞相子格合任用状
　　伏念崇徳报功圣王之盛事推贤继世有国之常经窃见前中书左丞相平章政事史公中朝元老累世勲臣夙夜奉公小心翼翼而又忠孝传家险夷一节今行年七十总戎湘汉御将筹边冲冒矢石瘴烟暑雨偃薄侵凌内怀未效之忧外忾敌王之宼用是忧劳日增衰疾伏惟朝廷悯其如此故屡颁宣赐式慰老怀先之以御醥药饵继之以内廏乗骡其为恩宠固已隆重然史氏一门诸子振振未蒙擢用今者鲁蔡二公之后内外分任各有其人岂期柱石之元臣未覩簪缨之嗣子据嫡长子格天姿高明达于为政前任衞州节使已有能声后从西征多歴艰险合无依例任用置彼周行不惟慰史公之心于垂老之年抑亦激忠风于当代也














　　秋涧集卷八十五
　　钦定四库全书
　　秋涧集卷八十六
　　元　王恽　撰
　　乌台笔补
　　廉平章廉能合复用状
　　盖闻进贤受上赏蔽贤蒙显戮古之通论也伏见中书平章政事廉希宪忠诚衞社孝友名家久侍禁闱常深委使而又嫉恶如讐进贤若渴爰自中统初年奉将天威仗钺陜右其奋不顾身弭伏祸乱致寛西顾之忧而谋猷忠壮盖素所蓄积也及归治装琴书之外一无长物可谓廉矣既而平章中省前后七年益励忠贞之节殊深端揆之方其于赞襄不为无补迩者罢政就列秪缘新制不闻过愆今也未及逾年卧病数月生理萧然恬焉自若虽斛律光之忠亮无他魏尚允之清苦自守无以过此诚清白之相乃有为之材也今年方强仕似未宜置之散地使后事功方今川蜀未得其人襄阳旅拒不下倘起而用之使当一面必能收取实效不效则治某以冒妄之罪诚所甘心焉
　　乞尚书柴桢北还事状
　　窃见云南王府衞行六部尚书柴桢赋性良能为人简重向总西曹殊深雅望久承简在之恩宜处腹心之地自居大理将及五年今体访得王府既还无所事事至于彼方上设宣抚下有管民等官仰赖天威足以镇抚其柴桢等一行官吏廿余人似不宜久置遐方坐老志节使智能之士不得树功业于明时诚可惜也近又于奉使张廷珍处问知本官身虽无恙须髪防白乃心王室无日不在兴言未竟涕泗交零中外闻者莫不慨叹昔班定逺哀请臣不敢望到酒泉得生入玉门关足矣古今虽殊其于臣子恋阙之心一也兼桢母在堂年逾八十使母子形影相吊于万里之外又可悯也伏惟圣朝以孝治天下如桢者倘蒙矜悯诏赐北还如是岂独不遗材于絶域抑使忠孝之道得两全于君亲亦激劝臣子之一端也
　　论高明奔母丧事状
　　今体访得户部员外郎高明为母讣至己经诣告未蒙明降辄即奔赴致省堂怪责遂差官驰海贵马前去追锁似欲以违错加罪为此防详得若以公废私纯孝之人难以存处若因孝获罪使为人子者闻父母之丧皆不敢奔赴是有司教人以不孝何以法为唯其两者之间未有定例使浇薄之徒转无顾忌孝行之士愈惑所守照得旧例斩齐衰三年者并听解官其品官任流外职及吏员司吏诸局分承应人遭丧卒哭百日令复职愿终制者听闻丧者并听奔赴今凡诸职官遭父母之丧其有告诣奔赴及愿终制者如抑而不从恐伤孝子之心伏乞省部比及通行定夺已来合无量职务繁简权宜定制或以卒哭为期或见新月复职外据愿解官终制之人一从所请兼宪台以肃清风俗为首务而古者明王以要道治天下无重于此据此合行具呈
　　弹周约尔罗魏子等事状
　　伏见近缘灾异减断囚徒所以详刑用回和气故选差朝官宣明至意审理寃滞惟恤惟矜期于允当今体访得某人处心残忍悖法乱行以重为轻当出复入如滑州周约尔打死马大事详其造意止縁将妻枉道虑有非为曾不详审诏条辄以图财论杀又驱奴孙佛宝并妻罗魏子于淇州郭家店内同谋亲手将本使王二杀死虽佛宝在逃未获其追防准服已是完备自合依奉诏条斟酌旧例不分首从论决却将罗魏子同杂犯决讫止四十七下分付本家收管窃详二事既乖寛大之恩尤失重轻之义是见处心邪枉悖法乱行非惟反戾天地之和气使魂寃魄苦生死两伤胡可追悔据逐节事理大属违枉合行弹劾乞依法论罪以慰死者
　　论左丞许公退位奏状
　　臣闻贤者化之本云者雨之具得贤而不用犹久隂而不雨也伏惟中书省礼乐刑政纪纲号令之所出诚朝廷之大柄中外之系望也丞辖之位不宜用非其人使旷天职伏见左丞许公衡师心大学养气至刚独立危言清苦自守挺然有蹇蹇匪躬之操方之古人不可多得其自立中省迄今十有二年前后相臣如衡竭防者多矣未若许之切直敢言不以荣贵为心者本官正以遭不世之遇当有为之时十余年间恩礼隆重爰自布衣擢置相位计其初心有防瘁报国而已然自辅政以来虽中间有所建明未闻以次施行者以为处任重责深之地无涓埃补报之功夙夜思维自慙焉用是忧惶疾日增剧今者恐久妨贤路故卧病不出哀恳求退至于再三揆度其情恐不特血气为病耳伏惟皇帝陛下圣智天临明烛万里求治之心亟若饥渇一旦得臣如此夫复何求且君圣则臣直虎啸则风冽气所感召理之固然若是则国家之福天下之幸也如左丞许公者伏乞时加礼貌置彼论思厥使展防底蕴以答恩私其于谋主体断国论必能进防忠言有所广益以慰中外之望诚未宜听其去位以塞忠谏之路也臣职当言责触冒忌讳惟陛下留神省察
　　论司狱官合行条理事状
　　伏见比者随路设置司狱官三十余员其品与禄不为微薄足见朝廷重惜人命哀矜庶狱之至意也又照得省部郎日以五事考课亲民官政治能否独不见降到狱官合行条件窃恐中间不为用心勾当有名无实缘狴犴之间人命所系若未经鞫问及抵法以前或因病失所非理死伤者其间纵有寃滥当宥之人胡可追悔此与杀之何殊检防故典汉宣帝地节四年诏曰今系囚或以笞掠及饥寒瘐死狱中者朕甚痛焉其令郡国嵗上系囚若笞掠及瘐死者丞相御史课殿最以闻今卑职防详随路轻重罪囚一嵗中常不下有五七百人且冬夏二季又为苦月其或温凉失所饮食非时药不当病非理死伤者固亦不少今狱官虽备恐只以无合行条令罔知所恤不过囹圄约束卒吏无致疎虞而已如此是与朝廷矜恤至意大相乖违徒月费俸钞养闲人资厯也此与不设何异以某愚见今后两省宜酌古凖今讲究狱官合行条件使知所守定为格例付下各路施行如本官任满日仰总管府以慿考较优劣复令按察司体察相同申台呈省用之陞黜以表能否庶望狱官任内防心勾当不致非理囚禁因循损伤人命上以副朝廷哀矜至意下以感召隂阳之和以消灾戾之气亦圣代善政之一端也外据囚粮医药烧具窠簟等物所在官司须管按月依例给付却不得因而致有阙乏据此合行具呈
　　太庙行礼早晏事状
　　窃惟祭礼以严敬为主兼质明行事清朝而彻古今之通礼也伏见今嵗太宫大祀自十七日夜二更以来行礼至明日辰时方才罢撤计其漏刻几于一日以致老者不胜其疲壮者委顿于地所谓有司跛倚临事虽有强力之容肃敬之心因倦怠而不存于中矣且祭而忘敬钟鼓玊帛似为虚陈彼执事者却因怠失仪从而得罪是又不可甚矣防详合无将规行礼文令尚书礼部与太常寺官重行讲议中间节文轻重升降迟速因仍损益使各得攸宜以新一代之典永为定例则礼容精意两有余裕顾不盛欤据此合行具呈
　　乞权免大名等路今秋带纳中都逺仓脚钱粮事状
　　窃见大名彰徳卫辉怀孟等路蝗旱连年阙食者众嗷嗷告困至今不絶即日又令五路百姓起运官粮十万余石限其一月中赴新城交纳虽官支脚价二两二钱其实难以缴计据各路所该粮数官司防付桩配民间转令雇脚搬载今体访得毎石不下五两有余方才可运一石兼大河以南千里萧条人烟断絶人牛车仗冬月寒苦至于糇粮刍料又须负戴往返三千余里其间生受姑置不问而近仓税石及带纳中都逺仓脚钱粮数亦以常例三限管得依期闭纳如此督迫人将何以聊生防详上项事理除官支脚钱外毎石百姓又费二两有余今畧举大名现运四万五千余石扣算据百姓余外所费二两之数且该米两石为率是使百姓已纳十三万石到官比附本路逺仓脚钱粮数四万九千余石己出一倍之上今者更要百姓带纳之数委是重并以某愚见合无将今嵗五路带纳逺仓脚钱税粮权行蠲免外据近仓税石更为寛转限次送纳且令百姓并力以供新城陆运且优于办集且兵法有云国之贫于师者逺输逺输则百姓贫由此而观当国计者诚宜深思逺虑念逺输之劳伤百姓之困使民力有余不致展转告损贫乏似为便当
　　举崔国华充省掾状
　　窃见枢宻院前官吏人等往往以贪墨败黜其令史崔国华者练习吏事通晓译言既慎所守又以能闻自照刷来随房例有违错而国华无一事经问者其掌行簿牍精详举皆可观切详身居吏职能自振洁夙夜在公罔累所举【史丞相保】理宜加异以劝方来合无将崔国华转补省掾倘试诸难可收实效非惟于廉汚之间黜陟并行抑亦明公道而勉事功也
　　论明经保举等科目状
　　今体访尚书省批送礼部同翰林院官讲议科举事省拟将词赋罢黜止用经义明经等科其举子须品官保举之人然后许试夫如是恐事出非常中外失望窃惟科举之法上自隋唐迄于宋金数百年之间千万人之众讲究亦云详矣如余科或废独赋义策论取士而不去者盖以经史道备格律精当至公无私而又可常故也故前人目为将相科如宋之韩范欧富金之高石俟胥皆其选也其保举在宋诸公虽曾建议令官举嵗贡以三百年尚文之世尚莫能行况权舆于今日乎防详若依上项所拟将见公道扫地闗节大行上下成风相率谀伪其弊有不可胜言者矣且品流之人若果实人材虽出一切科目不害为通敏特达之士何独词赋无益于学者治道哉至明经设科正使天下之人精就简去难従易不出手抄义疏口诵集解心熟笺注其规模不出帖经口试殆童子答黙义之法耳至于兀兀穷年白首一经余不暇及者必欲絶去笺疏断以已意使微辞奥义超越于道学诸儒之上亦已难矣由是而观反不若赋义之淹贯经史扣击诸子词理文采兼备之为愈也故唐人有进士百一二明经十二三之謡宋人亦云焚香礼进士撤幕待经生足见经生为易而进士为贵为难矣此王安石之所以创经义而革明经之轻且泛也外据保举等事论者不过士不官举虽盗贼倡优皆得举进士则贤不肖混淆无以别矣曾不念亡金举法如十恶倡优奸盗充吏犯赃至徒等人明有结罪条理倘举而行加其详宻可也不然则草野遗贤闾阎寒士将终身陆沉不复进用于明时矣且以故事数之又有甚可虑者昔唐杨国忠子杨暄举明经科学术荒陋文不中格礼部侍郎达奚珣畏国忠权势遣其子先白国忠云郎君所试不中程文然亦不敢落也又杨汝士与钱徽掌贡举段文昌李绅各以书属所善进士于徽及榜出文昌绅所属皆不预焉及第者裴度之子李宗闵之壻杨汝士之弟或曰今嵗取士不公皆子弟无艺以闗节得之上命王起覆试果黜十余人贬钱徽宗闵汝士由是而观其明经保举亦有未便于时者兹非明验欤以某愚见其词赋宜公然集议不可遽去其保举之法厯行不克终徒为纷纭之变耳当今之务惟以多得人材以备任用为急据科目之先后人材之速得已经具呈
　　建国号事状
　　伏见自古有天下之君莫不首建国号以明肇基之始方今元虽纪而号未立盖未有举行之者是大阙然钦惟圣朝统接三五以堂堂数万里之区宇垂六十年大号未立何以威仰万方昭示后世愚以为国之号宜下公卿大臣及五品以上官集议阁下则天下幸甚弹西夏中兴路按察使高智耀不当状
　　窃惟按察司所行轻则弹劾奸邪重则抑按暴乱为使者务要刚明知体临事有为故风采所加百城震肃今体得西夏中兴路提刑按察兼劝农使高智耀资性罢輭不闻有为事佛敬僧乃其所乐迹其心行一有髪僧耳既乏风宪之材难处搏击之任兼河西土俗大半僧祗初闻智耀来官己为望风轻易故理任以来所行淹阻畧不见惮欲望宣明教化问民疾苦镇静一道难矣哉如近者习良和尚等事此其验也合无别选材能以代厥职不然虽复别有区处既非其人恐终不能震叠不惟亏损朝廷威重使五郡寃抑之民一经赴愬彼强暴者加怨前时而平民转罹殃咎其或使之强为因而别生事端尤为未便防详至此择人而代似不宜缓据此合行纠呈
　　论立睦亲事状
　　书云平章百姓以亲九族此帝尧致治之先务也今国家圣子神孙硕大蕃衍维城维藩固若磐石宜请立睦亲府选懿亲中尊王之贤重者一人判大宗正事使之敦睦宗属奉承王命庶几于变时雍民徳归厚矣
　　论屯田五利事状
　　南北之势我可以取彼此必然之理也然餽饷转输古无良法止有屯田待以嵗月为古今上策耳朝廷往年己曾施行不数年积谷几至百万若行至于今其利有不胜计者盖兵食足民无转输之劳边有备官无和籴之弊兼自古议征不庭莫不留兵在田而后收必胜之道今者宋人出没不时止恃山林隘阻虽云深入如涉虚境今者如复令边民分地杂耕上自钧化下至蔡息不数年翦去荒恶荡为耕野一利也民则什什伍伍相望三时种艺甲兵在旁彼欲内宼野战实非所长复欲伺便鼠窃又无潜伏出入之便而复严烽燧谨斥堠少有警急我则收合余力据守要害而似前日之宼盗不可得矣彼纵来宼如兽处平野猎者蹙而杀之获之无不利矣二利也至于我军征进适当农隙丁力有余者许随大军入讨所获悉付本人是民因私利勇于公鬭三利也又令向里一切蒙古鄂啰亦编民间屯使之杂耕不惟调习水土可使久居且免毎嵗疲于奔命之役四利也不数年根柢深固使鄂啰军人倒营而下近则杂两淮之间逺则抵大江之北所谓长江之险我与共之矣五利也合无将河南旧有屯田户计及一切沿边之民防折丝银使之输谷其屯事于山川出没要害去处首为耕垦官给牛畜自办农具其余法且一依经畧司原行然后选近侍为大司农官及内设屯田郎中员外专领其事使通其奏请趣其应赴嵗时令按察司或督军御史按行屯所察其成否而赏罚之不数年田事可成坐收必胜之道矣
　　论百官集议事状
　　朝廷大事有疑似未决者当下百官集议汉故事置大夫专掌议论自两府大臣博士以下皆得预议以伸己见不嫌以卑抗尊既防其众之所欲言然后附以人主之独断此汉之集议有公天下之意也方今品式未完法制未定其有可行而疑似者宜遵汉故事五品以上官集议阙下各具所见以闻
　　论宰相兼判两部事状
　　今者吏刑二部官备吏具专一分治是朝廷委任既专且重窃见比年以来选法不定刑名无章黜陟逺近多徇私情轻重死生致伤和气宜考定新制使宰相兼判两部以责成效
　　论立羣牧所事状
　　伏见古者将帅以大司马为官盖兵以马为本今冀土虽马之所出然国朝马政未遑修举舆台皂皆得乗骑驾车拽碾无不驱用一嵗之中消耗不少往年虽有禁令旋复寛弛甚非强兵之道也宜养之有素立羣牧官畧取唐制以定牧产之法再严先禁用壮兵威
　　论官买辉竹事状
　　窃见衞辉路民竹缘三十年前百姓培养以至今日俱系军民站戸倚仰当差兼已亦数重宣课近年官定四六抽分其实中半曩者园戸愬难虽蒙上司定夺经今二年未获明降其竹因斫伐不时往往枯死若以竹论通合官拘如曰物力与桑麻无异又与怀孟事有不同据园亩不过四十余顷宜买属官竹使民无永业之思官有通行之利亦便民之一端也
　　论塞絶沁水事状
　　窃见今年雨水稍作黄沁北泛决坏武涉县坝闸北与御河合流淇门以下漕岸低狭不能吞伏幸不为患兼今日隄防未修倘值雨潦大作自衞以东非惟漂没田庐盐塲所在有大可虑者以某愚见将见修闸堰宜塞絶之使无后患尝闻衞土人云金大定二十七年黄沁北泛渰没州城水至浮图足一级此先事之验也
　　论范阳种麦事状
　　窃见附京地寒不可以麦而嵗用不啻数千万斛止仰御河上下商贩以资京畿今范阳去都百里而逺土风宜麦与稻比之秋田宜令倍种外据荒闲冒占复许诸人开耕验领免地租三年及减半力役亦完实内地之道也如闗中古无麦今盛于天下者盖自武帝始也其种稻事昔北齐皇建中平州刺史嵇晔建议开督亢旧陂嵗收稻数十万石比境赖以周赡此其验也督亢地在新野县界
　　论大作水军事状
　　征进舟师固未尝阙然可大作一军召募两淮黄河上下等人并南人归顺者兼用其力船舰一依宋法精选大将使之专习水战建以龙骧楼船之号嵗遣师出水陆并进亦多方悮之之法汉武发防稽欧闽之防也内则浚太液池造为轻舟令武卫军不时练习又武帝复西域而凿昆明池魏祖之征荆吴开凿许西湖是也
　　论削去科帖俸名
　　民间科帖标注俸钞且赋税从古有之必敛之于民以给禄养是恩出于上今者名之科帖曰此官之俸也是民自以禄食廪给非出国家公养大恩也宜令削去所谓民可使由之不可使知之也
　　论抚治川蜀事状
　　宋人以川蜀号为左臂谓其控制荆湖上流恃形胜所重者迄今奄有垂五十年殆天之所以资国朝也先年以来虽行台院然未闻境土外拓户口内増盖经畧抚治未得其人故也以某愚见若有能招集流亡和诱诸羌训农积谷通商惠工兴起便利抚存遗黎文武才干忠义方畧者擢以不次许于要害城邑令一切从便行事自非边城可并者并其差税课程权搁三年行有实效使世守其土外据诸蛮君长如能率众内徙亦仰依上施行军前据获生口不许赎卖将有夫妇及男女成丁者配合作户官为给田毎税量纳本主税石如此待以嵗月完实富庶以俟他日顺流东行之举犹愈守驻寨栅﨑岖山谷间徒费钱粮终无所益取用弊而已
　　论普加诸王爵号事状
　　古者封爵或以土地或以勲贤然往往遥领不有其土未若我朝天恩旷荡均同雨露实有其封以供汤沐其未叙王号者合无推恩普议及依制颁降印绶使名实两全以笃亲亲之义
　　论战士有功迁加官赏事状
　　士须气以作气因利以鋭而官爵者国家之厚利也故以加级奏迁使兼今后军前一切战士克敌有功者合无验所获首级用诰勅迁加散官以作士气
　　论西川军役事状
　　西川军人俱系山东河北山后户计逐年取要气力往返五千余里比至屯所鲜不困乏求其精鋭不可得己所谓强弩之末不能穿鲁缟也近闻平滦军人已蒙替宠至于其余军户合无一体定夺亦同仁一视之义也
　　论禁庸医事状
　　国家以民为本五福以寿为先今民间庸医及僧道等人妄行鍼药民愚无知一旦委命于手至有父杀于前子扶于后终不觉悟是庸医者猛于苛政也以某愚见除系官名家者流余者宜渐行禁止记曰医不三世不服其药此之谓也
　　论监选典故事状
　　监选故事吏部将受除员数及拟定州县名职单目付之监察本官但凭数临视而已若中间或有资厯先后品从髙下及不应等事许夲官陈告御史即推究根因与之改正今者监选合无依旧例施行付之吏部以为定式
　　论置官吏空行簿
　　天下重事无重于州县得人果得其人台司何忧不清州县何忧不治今按察司既立请中书吏部具各州县官吏见任姓名为空行簿所至州县先暗行体察然后遍见官吏一一询考政绩得其公防勤干者明注实状于簿其衰老无能显有不治之迹者以朱书书之又有虽是常才能专长一事亦以朱书书之其有中人之才虽别无竒效亦不至败阙者以墨书书之还台具奏以闻然后付之吏部使陞斥补充之际可以坐见羣吏贤愚能否不遗一人则天下之才昭然可得己
　　论益都括出新户事状
　　益都路括出新户不下万计俱系贫难老疾分房区丁攒合作户今秋又值水灾比之他路重致苦乏若向前科差必避匿逺窜不幸更值灾伤转展流死别生事端非国家之利也以某愚见宜令按察司从实除覆果堪户计尤宜将恤其不成户者并听作贫难收系似为安便
　　论品官得上封事状
　　五品以上文资官如遇赴阙授除据所管路分内有利病当兴除者得上封事以闻其条件大不过三小者五事而已正本上中书省副则呈御史台庶望下情得以上通而无壅滞之蔽非惟稍见人材优劣亦且知任内有无防心勾当
　　论立国子学事状
　　窃见朝廷选近臣子孙聪明者付之省部娴习政务或授之儒生讲诵书史合无立国子学使学士院官及选通达政务一人专领其事
　　论严禁奸细事状
　　方今宋人规画止是内严城守外用防谋遂得事情预为备御故师出不能大有利益以某愚见急当禁絶奸人入境将沿邉地面令军官上下分掌不时巡逻万一透漏其当该人员同知情治罪
　　举闗仲修事状
　　铨选刑名最为重事先为选法未详已搬丁某充员外郎勾当其刑部亦宜选用旧人整理审定窃见在都闗某系前朝刑部令史练明法律通达书史年德俱髙宜蒙录用不然取宋故事立审刑号使掌理其事
　　论交叅户土著事状
　　交叅漫散户计夲管上司差设权府提领招抚总把之类另行管领中间不无侵扰使失业贫民转致困敝今后似此户计合无令见任官司收系土著原籍路分推送除豁
　　论立聘财事状
　　男女居室人伦之大者也比年以来聘取无法妄増财币使贫家失娶嫁之时今后合无酌古凖今定立常数庶望内无怨女外无旷夫
　　春旱请祈雨事状
　　古者龙星见而雩雩者四月祷雨之祭也即日已是立夏气序乖和暑炎骤作今体访得自彰徳迤北至都去冬无雪经春不雨二麦已枯春种未下至于大兴部内虽雨降数次多者不及二寸切恐蝗旱及成灾沴民事之急无重于此据随路阙雨去处合无令有司择日行雩祭之礼为民祈谷其于农政实所先务据此合行举呈
　　论仓库院务官除授事状
　　旧例仓库院务皆系流外官除授今者一出人情贿赂其以贿得者取倍常为心其以情得者务赂遗为事以致往往失陷职滥而贩曽无愧惜今后合无依旧例据见勾当人员定立资品依格迁叙使人人以功名为心其弊不革而自去矣
　　论监选事状
　　钦承圣防条画内一欵节该应合迁转官员如任满不行迁转或迁转不依格者委监察纠察仍令监选钦奉如此近委某监选伏见中书省奏奉到圣防中统三年无脚色官员防行委用据告叙承袭等事省劄亦有定例其一切求任官员各有自来根脚及本路总府保申文解所当问者升降不等资品不应逺近失当言出事定皆在拟注之际今者监选止是引验临视解申文字中间铨注窠阙是否何由得知若己除人员倘或不应有告言者临时难以折辨亦恐台官怪问又知得第一选系监察梁贞监选将解申人员读视引验及将拟定窠阙亦令防读今某监选除读视解申引验人员外据拟定窠阙不令看读若不呈覆縁今日格法日新某等监选亦不当守常而不知变至如亡金故事亦是监视注定名数其间公事若有违错即告监察与之改正又念今日最害事者以情破格以私害公照得钦奉圣防节该仍令监选思忖选者一选之事岂有知其前而不知其后合无依第一选通知前后事理以望中间不致违错据此合行呈覆
　　论举官自代事状
　　窃见内外大小官吏务保禄位鲜有以亷耻自厉者正似佣工计日取直纵有强悍亦为薄俗所移欲求其公勤忠义竭力以报上者不可得已其道正须尚廉耻奬忠勤抑侥幸进恬退如树私党取常格叙故旧等事皆宜杜絶今后合无令内外五品以下至七品官比及考满中间须得保举所知有才行声迹显明者一人以自代令按察司覆察才行确实申台呈省闻奏如不相应彼此俱罪之其举官在任内或有故及任满阙员即令其人补充兹盖帝舜九官相让之法唐朝因之亡金亦尝行焉今之天下犹古之天下行之于今何独不可但二三大臣主之当力耳
　　论修起居注事状
　　冝令学士院修起居注逐旋进读复置起居舍人郎官等官使分掌其事
　　为收复涟海事状
　　专委东路统军司据原曽攻抜涟海将士人员令陈説当问方畧限以年数专为收复以窥海道入掦州之路
　　论定兴属涿州事状
　　窃见定兴新城及自亡金系京畿属邑况根本所在势无太重合无改正复涿州
　　论服色尚白事状
　　国朝服色尚白今后合无令百司品官如遇天寿节及圆坐厅事公防迎拜宣诏所衣裘服一色皓白为正服布告中外使为定例
　　论百司吏员并悬书袋事状
　　在都百司吏人实繁有徒服色既无以别察者又不复知以致往往轻犯禁令今后合无取旧例令吏员等人并悬书袋
　　论州县阙廨宇事状
　　州县见阙廨宇去处宜官为起盖使有定所及颁降戒谕圣训书之屏风使朝夕仰视知所惩劝
　　论器械有常课事状
　　器械贵坚强犀利非限以嵗月不能如法西汉至昭宣帝间兵甲器仗方得精粹合无随路置局以常课造作物勒工名以考其利钝令达噜噶齐不妨本职监视成造毎月开申功程次第上下半年输纳京都
　　论褒奬公能防干事状
　　随路府官有防干政声自民间达圣听者宜降徳音特加旌擢
　　论宻院置学士事状
　　枢宻院宜取唐故事置学士一员选六十以上通达古今晓畅军事及明时务知地理儒者充之以备顾问叅谋议或有可否许以专达
　　论今后师出不拘常限事状
　　今师出不可以秋冬为期宜出不意使蹂践田苗不得耕稼以成彼边困敝之渐亦充国伐羌李靖破梁之防也
　　论州县检括僧道事状
　　州县宜检括出家僧道不土著等人有以妖术扇惑人众及造作伪金银者痛行治罪
　　论均平秤尺斛斗事状
　　书云同律度量衡帝舜所以资治也今民间升斗秤尺有出入之异往年虽有禁令有司灭裂竟莫之行今后合无制造法物官为印烙颁降州县一体施行
　　论军官以功赎罪事状
　　军官之罪重积如此宜许以边功自赎以攻城畧地伐谋用间为上以斩将搴旗为次余验所获首级使相当其冒名影替之数古人所谓使功不如使过是也











　　秋涧集卷八十六
　　钦定四库全书
　　秋涧集卷八十七
　　元　王恽　撰
　　乌台笔补
　　弹顺天路总管祖世杰不合支俸事状
　　照得尚书省劄付节该今后官吏辨证私罪但离本职其禄不给承此今体察到顺天总管祖世杰于至元七年二月为道大言语公事尚书刑部勾唤本官前来归问至当月十七日到部至至元八年二月二十二日才行还府乃本官却将正二两月俸秩于本路防数关支了当事属违错合验旷阙月日于本官处以依数追理施行
　　论借贷饥民米粮事状
　　窃见益都淄莱卫辉洺磁等路农民因连年蝗旱阙乏糇粮自去秋至今春阙食草木至结死中毒病肿自缢死者防于累百其壮者迫于饥寒往往去为盗贼外据现阙食者宻州莱阳等处二万九千余户西京一路三万余户上下累申前后十月才闻尚书省将三路饥民分开约量许贷米粮接济却令今秋还纳而上年以此等事依例催征欠数叅详极有未当者夫张官置吏本以为民至如为郡县者承流宣化牧养元元为本主监司者以按治抚察问民疾苦兴利除害为务且救荒守臣职也今坐视民饥大失所天至于此极不敢权宜畧为营救方循守常例行移申详经由官府数重至于再三尚不获请即救其转死沟壑之祸诚可痛也又虑任内户口流防别致违碍虚言安谕随以邻佑团结保甲不使东西就食他处苟延朝夕以致殍饿死亡逃窜如此是上慢下残而与有司杀之何异使监司管民等官当位食禄何顔安处民上而以牧养兴除为治哉夫邦以民为本民以食为天宰相者代天理物下遂其宜者也今民急如此理合以哀痛为心犹已饥溺开陈事宜作急闻奏使朝廷晓然知利害所在大发仓廪寛贷盐法或停罢夫役蠲除差税重加惠恤以赈济抚养为事庶可以上副圣主天地雨露之恩仁民爱物之念不务出此视为细防方以借贷还官为事所谓闻荒不救见馑不惊者也兼所谓贷粮多有名无实窃恐虚行了无所济且近年以来为百姓贫乏省部虽差官赈济止是营救一时不见逺有安济弭静之方以至于此如西京一路见阙食者三万余户今许借贷米粮仓斛二万石约户给七斗家以五口为率日食二小升是仅能支持月余兼山后地寒霜雪早至设或天灾依然一月之外不知复何存活而秋田又无所望此又当虑者照得前宋时毎遇水旱饥荒必摘选京朝才干重臣以体量安抚为职其一切规画悉以便宜从事如富弼之活青州韩琦之救利益前后所活百有五十万口足见规为有方虽多益办况二三万之众乎又检防得金监司条例遇灾伤阙食去处有能以物赒济困穷与民兴利除害者按察司保申朝廷酌量旌赏其或今后遇有此等事理许令守臣从长规画营校更乞将已借米粮即充赈济之物外据上年悬欠旧税截日住征其于官民两得便济某今当去职有见不言实为负责合行一就具陈据乞御史台照详闻奏施行
　　举李户部称职合特加宠数事状
　　窃惟财赋天下之大计民部六卿之剧曹昔李唐一代以调度见称者裴刘二公而已窃见户部尚书李德辉资禀忠纯精详政体夙夜在公克尽所事而又疾邪持正吏不敢欺爰自厯职以来实为允称可谓蹇蹇匪躬尽瘁于国者也近闻尚书省亦以喉舌得人不许改充别职诚然照得唐例如裴刘诸人于度支盐鐡本职上帯中书门下兼同之称据尚书李德辉官资禄秩理宜特加宠数显异良能以慰中外之望而当国者且复塞进贤之责矣
　　乌台日事【自至元五年冬十一月终至元辛未夏四月】
　　请举行科举事状
　　窃见科举事理往年翰林院已经具陈中书省乞闻奏定拟顷者尚书省亦下礼部复有讲究条目至今未闻施行盖未有度其事宜而力为言者伏惟朝廷凡有大小勾当圣意毎云寻好人者且好人者大槩解官事识廉耻以公灭私不作过犯之人若科举事行必须先立学校使人人力学学校者国家之化原人材之大本也但自教育中来人终是通古今解公事知亷耻识名义鲜过犯如此岂非好人欤由是观之庠序科举以之育材取士最为急务理合举行兼自立铨选以来内外郡官其品从散官俸禄职田子孙防序其为宠数亦已不薄至于功能陞赏之科过犯降罚之例又复备具盖所以磨钝厉世欲官得其人以之致理故也然取人之道未覩其由应选之人嵗有定数谓如目今随路府州司县见设正官一千五百余员槩以中材较之其实良能著称者少又中间身故老病因罪黜罢及阙员去处毎嵗极多据格法之外虽有适用长材又不敢枉法叅注一人是应选常调之者不数年所存固无防矣若科举取人之法于此不早详定是犹工巧者得制锦之方而无锦可制将何以就裘服之功乎又如儒人户计委系深通文学者依例免差若此科不立恐不能镜别是否使屡通文艺之人终身不被其泽而又无路可进得展实用于明时诚可惜也以此叅详科举为法以之取人实为公当故厯代因仍虽格制异同终不能少废此明验也鸿惟太宗哈罕皇帝圣模宏逺戊戌年间以程戍之法畧为施行当时翕然向化所得人材不少据设科事理既系先朝已行故事理宜追述闻奏定夺施行如此则上可以副圣主求贤致理之心下庶防多得人材大补铨选内外百官之用不然人情急于进用势利所在侥竞成俗若此风一煽治道无由而隆风俗因之而靡尚何选法之有哉故时政所先莫此为重秉国钧者宜深思逺虑预防其将来之则天下幸甚
　　论职官公私有犯不听收赎皆的决事状
　　古者刑不至大夫礼不及庶人兼爵禄者所以待材能亷耻者所以厉节行此自古之常法盖断不可易者今访闻得尚书省奏拟到一切内外职官如公私有犯不听收赎皆以的决论罪甚非待才能而厉臣节也如此则是有司教人以顽钝无耻奊诟亡节亷隅不立而当职任者既无贵贵尊尊之义且以官徒自处苟日计庸而已假如外路一州县官听断民讼其或无理者必谕之使遂彼执迷不听至于再三官偶以怒詈遣出民必曰汝虽无私罪犹得以辱詈为公罪是当官者手足无措为小民者恣得罗织矣兼目今官弱民强例以授侮把持为事若此法一行官府决不能立上司亦不复制矣论者必曰相臣得罪且受杖责此何所措是大不然夫相臣受责出自人主一时权断旧例即非永格体制不得引为后例今欲以的决施之天下必将为常行格法所谓非常之论民必惧焉恐此言一出断不可训徒伤天地之恩为国家敛怨之举耳据此合行纠呈
　　论重刑决不待时事状
　　窃见中统建元诏内一款犯刑至死者如州府审问狱成便行断决则死者不可复生断者不可复续案牍繁冗须臾决判万一差误人命至重悔将何及朕实哀矜今后但有死刑仰所在官司推勘得实见事情始末及断定招款申宣抚司照详宣抚司再行审覆无疑呈省闻奏待报决断至今依上施行理实允当此圣主天地好生之大德虽尧舜无以逾此今访闻得朝廷谕尚书省今后合行的便打了者合死的便施行者省官回奏云以前重刑待报俟秋分后断决为这般儹下多有便似淹禁一般今后至如省部问了监察重审无寃不待秋分逐旋施行呵怎生圣防恁道得是一般所闻大槩如此设或在京者能然外路何以区处卑职叅详刑者侀也一成而不可变故君子尽心焉谓如明白重刑其正犯干连赃仗准服进勘审覆临案须经厯官府数重少者不下半载之上不能一切完备尚虑事情始末恐有差疑人命至重无致枉错有伤和气故旧例重刑不限催举待以嵗时欲于三覆五奏之间脱有寃诬庶正犯败露不敢滥及无辜以极哀矜钦恤之意见不嗜于速杀也至于秋分后行刑盖自古帝王体天行道以顺四时生杀之理此又大不可悖也如旧例决不待时盖所以待恶逆以上罪也今者将一切常犯死罪者数月之间案牍稍具止令省部监察审问无寃同恶逆罪犯决不待时虽臯陶在上不能保曲尽狱情一无寃滥今畧举近年北京髙乌呼鼐壻银延夀奴将随逐妻家驱男长寿转卖上都民家在后事发到官以杀害驱男自诬又经中书省审明官审问无寃至将延寿奴作死罪断讫一百七下及将妻髙氏离异既而驱男以亲书达于部使乃知本人诬服本道按察司方为改正以此叅详捶楚之下何求而不得兼法者天下之公并非仓猝间所可拟议伏惟尚书省总持纪纲号令天下命之安危民頼一言之所系诚当审量事宜集议允当可为永格者而后更改闻奏以救既往则天下幸甚据此合行举呈
　　髙唐州州尹张廷瑞称职事状
　　今体得髙唐州州尹张廷瑞自到任以来甫及朞年五事可称一方受赐盖其人强干有为廉能素着凡所兴除率先律已如待僚佐以礼束胥吏以法劝课耕桑裁抑游惰宣明教本则首兴学庙拯济羸劣则课习医流井井有条吏安民便而又晓畅军机勇于临敌向军虎啸以肃边声今尹齐西号称治最诚有用之全材一时之良大夫也理宜闻奏擢置监司不然百里之地不能尽其所长为可惜耳据此合行具呈
　　请立登闻检鼓院事状
　　窃见一等狂妄小民若无寃抑如婚姻田宅户门等事往往辄便接驾唐突圣主爱民心切以为事重致使圣顔未尝不为之动其唐突者必奉将勅防令有司理问然后退去则是万乘帝王之尊下行有司之事万无此理臣下能不骇惧合无建立登闻检鼓院如有指陈军国大事朝政得失大段寃抑累经诉理未获辨明或事本机宻者许令投进以闻如此使天下寃抑之情得以上达而朝廷尊严之势彼狂妄小民亦不能咫尺轻近
　　论立司谏等官事状
　　盖闻朝无诤臣则不知过国无达士则不闻善至于诸侯卿大夫士庶人皆有诤臣诤友则国安而令名可保矣况万乘之帝王欤伏见朝廷近年以来虽或事小情有似重者天威震怒出于一时辄至不测钦惟圣慈随复追悔以至有失常问如何无人题奏来所闻大槩如此今宪台虽立或有所论执卒不能上达得开陈利害于前合无选近侍重臣辅以刚正儒者使为司谏等官如此则圣益圣而明益明且免夫既往追惟之悔天下幸甚
　　论职官子孙试补省台院部令史状
　　照得旧例皇家缌麻于上亲及曽任宰执之子听试尚书省令译史皇家袒免亲及宰执孙并弟若三品以上职事官之子弟及终塲举人听试台院令译史其散官五品以上职事子孙兄弟皆听试部令史译史及侄或散官不及五品曽任五品子孙兄弟皆听试部令史译史通事窃见朝廷近年将大根脚官员子孙分付都省台院习学政务此正前代宗室宰执职官试补之意也至于宗室子孙不敢轻议如宰执职官弟侄理宜举行盖宰执职官子孙弟侄终是有门地大根脚中出来人其所闻所见无非宦体时务有所顾惜且不急于财贿此最可取者今后合无酌凖上项格例限以嵗月试验克堪相应之人令于省台院部与吏员相叅勾当实为两有便益且吏员职掌文字皆系国家庶务刑政机宻动闗利害自非守慎公干者鲜不害事若以宰执职官子孙相叅勾当验事务轻重上下分掌使逓至琢磨长短相补持体倚办各有所司岂非两有便益者哉为吏员者渐磨既久务知逺大声迹渐好易其锻炼积习之心为子弟者通晓政事一适于用革去骄惰侈靡之气不数年使朝廷之上备任用者比皆良能公正阀阅素宦之人将见私己门下侥幸泛滥之弊不革而自去矣
　　举都事马甫并选用儒者事状
　　窃念台之为司不同省部职掌上所以肃朝廷之纪纲下所以正百官之邪僻至于军民利害刑政得失皆得纠而绳之故一台纲领必须择得其人使内外官府动或过举则曰有某人在恐不宜然可也又古者用人唯出至公虽父子相举兄弟同台官府有旧皆不以为嫌如或不才抑浊扬清正台司之职耳窃见都事马甫性详静娴吏事凡所论议务先大体以儒饰吏者相叅勾当方为允称不致事务差谬为外望所易
　　论陈提刑改除不宜取解由事状
　　伏见尚书省奏拟山东东西道提刑按察使陈祐签中兴等路行尚书省事就令本司取无粘帯解由前来叅详见设按察司五道据祐忠直刚果毅然有为脱略苛细务明大体凡所兴除民安吏畏风采所加百城震肃以声迹比量最为称职兼山东东西阻山负海地广物众连年蝗旱军民不安所仰祐等以之镇静今祐所除名虽相列其实左迁若向前代官苟非其人是一道监司殆虚设耳宪台理合开陈可否以之执奏别议选注外据取解由一节照得旧例凡省除官例除者止是给据别无取解由体例且按察官系朝廷耳目之使以按劾纠弹为职不同州府掌管事理今也挤同有司一例取解由赴省似为非体乞一就定夺据此合行举呈
　　论五品以上官殿授事状
　　访问得旧例五品以上官得除者殿授皆奏请六品以下官于严祗门授而无谢礼今者内外大小官员其宣命勅牒皆于中书省授祗受似有未当者且三品至五品官僚职掌难分内外俱系国家系重臣子而朝廷诚不可不察视其人之邪正能否也昔唐太宗将都督刺史姓名疏于屏风欲坐卧观览得善恶之迹注于名下以备黜陟至宗将已除职官延之内殿询访治道然后谕遣至人人感激莫不各以名节自奋故贞观开元之治号称隆平今后合无将五品以上官员尽令陛见祗受宣命使人人躬被恩宠于朝抑且革去侥幸非安之徒外据六品以下官员且于中省只受权宜门授之制如殿廷定立然后别议施行
　　论贫难军合从所属定夺事状
　　窃见天下新旧军户极有生受难以应当者如贫难年老单丁女户消乏者是也至如新签军人近年上司畧行分检难易不堪者却行收系为民二千余户况在前年分旧军中间年老单丁女户消乏贫难数多独不分间优恤何事情一体而旧军偏重如此盖有司之不省故也其最可伤者如贫难等户往往陈告经年累嵗乃无投向如告到总府府司止备申兵部部即曰非我当问即行下令申合属本路依准申覆枢宻院院即曰我主调发但恐阙少正数而已仍散押入案亦别无定夺叅详遂使贫难军人无所控诉而军前气力亦不济用是军力又难上下既无分解两相躭悮今畧举懐孟路旧军李用姚三秦义等三名俱各单丁年八十余嵗无人供给逐日沿营乞食应役向申枢宻院不蒙明降其秦义近于军前因病身故本路又将李用等二名申详兵部又行下令申合属别无定夺此明验也今检防到唐制健儿在军皆有年限更来往为烦劳敝又诸军镇量闲剧利害置兵防健儿于诸色征行人力及客户中召募取丁壮情愿者充健儿常住造局者每年加常例给赐兼给永年优复其家口情愿去者听至军州各给田土屋宅人赖其利中外获安是后州郡之间永无徴发之役又旧例诸军健年六十者罢役如秦义者八十老人使之守戍御敌何所赖其勇健哉今后合无应贫难军人陈诉许从合属受理定夺勘当的实准复寛减差役或别议优恤庶免致靠损人难进退无据不然请依分间新军体例将贫难极生受者亦从长定夺似为安便外据阙少合补之数官为召募情愿者听仍优复其家口遇有战功普例给赐如此可以收壮健而活疲民其为惠恤小民岂不倍于寻常万万也据此合行举呈
　　荐台掾赵文昌事状
　　窃惟台之为司以礼法绳官邪用儒术饰国事近世以来文学之士专尚才华少谙吏业一旦从事鲜克有为苟有尽心诚可嘉尚窃见前济南副提学赵文昌自为台掾强干有称夙夜在公精研政事文儒有饰吏之才养气负嫉邪之志求之等伦诚难多得今去繁居简明见甄奬若台司将来阙员如文昌者诚宜推用必能不负所学克堪所任傥升霜简之流属素餐之励某今当去职有见不言实为负责据此合预申荐
　　举左丞姚公充经筵等职状
　　伏惟朝廷凡有大政大议必须清问故老兹盖询谘黄髪恐有所愆之盛意也窃见前中书左丞姚枢潜邸旧臣中朝元老生平以圣学为心辅政多嘉谋入告近签南省为众牵持罔伸所懐今年虽耆艾精力未衰谋猷论议足有规为未宜闲退使后事功至于侍讲经筵监修国史保傅储闱承防枢宻实为克堪负荷必能进尽忠嘉有所广益兼翰院集贤等员如许窦二公者已蒙恩眷如是有此体例合行举言者伏乞宪台详照施行
　　论卫辉路不宜通管竹课事状
　　窃见卫辉路见管竹课据所该地面懐洛嵩汝唐邓徐邳益都泰安等处方圆万有余里其实难以勾赴今止令卫辉总府并管领恢办课程不致亏兊失悮叅详极有未便者盖卫辉路分防小当四冲驿程民讼课差诸军鄂啰一切课程等事比之他郡百倍其剧今又将诸路竹课并令管领虽极虑尽心勾当决有力所不及去处又縁竹虽官货实系经商交易不问商税认办宣课事体至于斫伐有时搬运有法价值低昻使官民两便自非通知货殖善于理财者鲜能首尾相应彼此皆办兼上项有竹地面必须差设监司巡竹等官吏又令听受本道节制前去各路营运其间交关往来其路分既平牒衙门而监巡皆差委客寄少有蹉跌辄成沮阻与其废力如此何若各令所在总府兼行管领以为长便又照得滨乐清沧解盐依旧专设司事恢办合无将上项竹课亦另行设立监司同盐塲一体管领勾当庶气力专一终是易为责办今省部若不如此从长别行定夺将来卫将官府不惟因此负累其所办课程倘有亏兑失悮深系利害据此合行举呈
　　儒士杨道赐号事状
　　伏念髙尚之士何代无之国家必遂其素志赐以处士先生之号盖其材学节义可髙足以励薄俗而敦风化故也窃见益都路耆儒杨道文章德业师表一世至于贼璮顷年徼功经营海道欲遂奸计先生预有所见发为歌诗声言不可今行年八十有三穷居守道垂老丘园诚天民之先觉清时之隐逸也合无照依庄靖李公恩例乞赐处士先生之号以表其康节且令本路嵗时常加存恤
　　请职官依旧三十个月迁转事状
　　窃见即日到部听除职官縁员多阙少填积停滞人数以致进退两难有碍铨调似失材能乐于从政之望深有未便者至如尚书省奏准令大小职官皆以六十月为一考盖出一时权宜本为收拾户计等事恐考限短促中间不能尽心勾当而已近闻随路户口事理已是检括版籍见数别无隐落若止拟六十月成考嵗月既久则官府人情不无厌怠轻易之弊又于选调有所窒碍据一时之制似宜复旧合无闻奏复依旧例三十月为满考选调或得通行庶官免致间旷实于官民两得便当
　　弹刘汝翼事状
　　今体得知中路教授刘汝翼今月初七日于崇孝寺与提学杨荣因议事间用言侵犯遂将杨荣辄行毁詈及揽捽髯须至于脱落却行私下劝和叅详教官为人伦师表宣明教本训导生徒为任乃刘汝翼者凶悍荒陵犯官长为细人所不为既伤儒风大失士体使京师首善之地何所矜式应遴选师儒以代其职据此合行纠弹
　　论随路阙员及未到任官员事状
　　窃惟张官置吏本以为民官得其人员不旷阙庶得民安事办今体察得随路见阙总管八员正从七品二百七十余员兼州县省并以来所辖地面极有寛濶去处加以蝗旱大作民心嗸嗸似为未安况京兆平阳太原济南等处皆系重镇不可阙员勾当合无遴选才德兼备素为朝廷所知者掇注总管及州县被灾重处员阙多者省部从长讲究于见守逺阙官内选摘或令内外五品以上官辟举廉干相应人借注补充勾当又知得四月中受除官员已逾两月尚有未到任者五十余员亦当作急催督别议究治不然窃恐中间规避致悮一方事务又于国家法制有所灭裂合行一就举呈
　　为起盖良乡县南留里河桥梁事状
　　防验中书省条画内一款该若有利害可以兴除者申台呈省遵此窃见中都迤南系四方官员客旅朝防经行驿程正路近体知得良乡县南十三里有旧来经由留里河桥官道南至涿州六十里兵革以来桥废不行目今靠西由继阳套绕转至涿州七十五里若经夏秋河水泛涨泞泥虚陷致使铺马客旅来往生受兼继阳套地形卑下村坊逺窎接连沟浍屡常失盗深为未便窃详若依旧起盖留里河桥道不惟道路髙平径直使铺马客旅往返近三十余里又免水潦泞泥盗翦之患官民实为两便伏乞御史台备呈中书省行下相视起造施行
　　益津县尹张英非违等事状
　　今察到益津县尹张英自到任以来甫逾四月其逐节非违为私蠧害等事开具于后据此合行纠弹
　　一县尹张英到任及今兼掌尉印凡失盗三起明有窟穴显迹不即督勒弓兵严限缉捕却为擗问失盗李郑二家亲属及勒要讫事主王伯英自愿不行申告文状其纵滋盗贼以有为无匿而不申度其主意止恐不获停罚月俸本县民心因此失望其张英字民之官务在肃清所部盗贼消弭方为称职今所行如此非唯违错实为以私灭公
　　一前益津县尹张文郁主薄李璋使讫盐折粟钞三十余锭其张英明知前官侵使官钱不即依理举问又不正约本官申明使州知会于九月十九日反行送出还家去讫及发下马驼一千余匹已悮料粟才于十月初十经隔二十余日不由所管上司擅自赴府而越言上説称前官张文郁并不交代往丰闰去讫乞勾追发下依理交代及总府退讫月申县解却就都于州司吏李让处诡取本州空解依前申覆窃详上项事理非惟失悮支持事属欺罔诈冒兼张英系监临之官知代官有犯故不举问遂令还家其徇私害公孰甚于此若弗纠治窃恐因而循习别生事端所据前项事情就问得州吏目王文进司吏吕仲荣与所察相同
　　一霸州益津县分俱该河流陂浸地面其驿程系山东要路中间津梁最为急务又照得省劄修理桥道事明该簿尉阙员委自己上正官兼管及令长官检校其县尹张英将本县合修桥道堤口畧不省问止委弓手卢得用管领工役致使人夫逃散冬月寒冷修叠不能了毕使经行人员罢役城夫及发下马驼荡涉氷水人几有漂没者就问得县达噜噶齐实哩布逹吏目王文进与所察相同其于公不干违错怠慢如此不可临民
　　一守令百里寄命苟非其人则一方被害其张英性荒嗜酒昧于事体又乘酒纵暴不居公廨将公使人符首领等非礼殴击致有逃避之者及本州行下事理如桥道见禁等事往往违拒辍不申报至于县司所行或不应者典吏报覆畧不听从恃赖曽为部掾蔑视上司如委弃尉印令弓手张典掌管将实哩布逹私己人赫舍哩为巡捕祗侍官见于煎茶铺勾当其恣意乱行如此致将公务窒塞两躭非止一事兼张英前任唐县其部民告发不公等事上司未曽归结不审縁何依前迁除益津县尹勾当合无一就究问
　　弹左巡院官休和赵仲谦事状
　　今体察得赵仲谦于至元五年十二月内诣中都左巡院告王四打死妹赵喜莲事其郝警使马警判萧典史提控张仲礼将被论人王四不行扑捉到官及在都见有干证人亦不勾唤虚调行遣及将潞县取发到干连等人并不与原告被论当官对问纵放还家其事主赵仲谦见为巡院故意迁延再行告到总府并右三部行下巡院其巡院官吏止是依前虚调行遣并不理问却于今年二月二十日有郝警使沈警副等当公然省防原告被论人等与限二日劝和了者窃见巡院系京畿亲民正防务要礼义兴行肃清所部据前项违错事理合行纠弹
　　为添科南京不任差户事状
　　窃见南京路兵兴以来百色所须尽出民间如挑河运粮和买和籴采打木植造作船只器甲等事三年之间畧无宁息加以蝗旱相仍物价涌贵其被灾去处至今有阙食者而赈济天恩又不霑被中外嗸嗸财殚力困已是生受又即日虫蝻比之去嵗滋生极多近体访得今嵗将本路新收二万四千余户尽行添科差发须管不失原额却縁照得上项户计内一万余户俱系交叅重抄老疾不任差下户窃恐丝银一出别致逃窜将闪下差发必洒于现在户数可敷原额如此是百姓重并转増困毙兼目今襄汉未下攻取之本首仰湖南据已困之民为国计者诚宜深虑抚摩存恤得小利为易固邦夲为重合无钦依近奉圣防减免益都差发恩例再行勘当堪与不堪从长定夺闻奏施行据此合行具呈御史台照详施行
　　为除豁河南屯田户差发事
　　窃见河北路分新签军户省部将原当尽数除豁了当今体知得南京路屯田户计相近二万方其丝银止除讫正额余尚垜下数目却令现在民户包纳即日夲处军马调度百色所须民力已是生受更将额外丝银敷纳窃恐靠损不安合无依见起新军差发一体除豁以望百姓苏息不致因而重困
　　为刘古鼐打鱼事
　　窃见雄霸武清等处鱼官刘古鼐所管专一打鱼人户七十六户毎年纳鱼二千余头自去年纳至五千四百余头比旧数増一倍之上尽供官司用度今体知得嵗纳鱼数増至万头窃详雄霸等处俱系河泊斥卤地面其间贫难人户别无营产止仰捕鱼为生应当一切差役又兼依例认办课程其古乃毎年以民间抽分鱼货已是侵扰今来本官为増数及万陈告上司将应有河泊尽拘属官禁絶诸人不得采捕就问得鱼户赵知事与所察相同若依上项所告不惟下夺小民衣食而于国家赈恤贫难之意大相乖违又兼天地生物有数嵗取万头不防于竭泽乎据古乃所请理宜裁抑合行举呈




　　秋涧集卷八十七
　　钦定四库全书
　　秋涧集卷八十八
　　元　王恽　撰
　　乌台笔补
　　弹赵春奴不孝事
　　廉察到在都蓟寜坊人匠赵春奴将伊亲母阿焦生不奉养弃絶在外余二十年于今年五月内客寄患病有伊母亲妹梁阿焦遣人报知其赵春奴并不前来侍疾至十九日夜母阿焦身死其院主陈姑两次专人告哀本人又不奔赴停至午转方才前来已是带酒并不举哀又无衰绖复发怨言杂以秽恶又禁伊妻不合哀哭遂将灵车用驴驾拽便行出送春奴随逐道中又不哭泣亦无戚容言笑自若里巷人众指詈不孝其逆心终不悛悔反生嗔怒先行去讫有姨弟梁从振者告到匠官黄元帅教依礼持丧出殡本人故将丧事畧不成礼只于当晚焚烧了当详此情逆世所不容今京师风化之原宪台肃清之府其赵春奴既为人子其于母氏存殁之际枭獍其心绝灭人理较量恶逆孰大于斯其在国家实伤风化据此合行纠劾伏乞御史台照详痛加惩戒施行
　　论钞息复立常平仓事
　　窃惟天灾莫重于凶歉国计无先于贮储盖储有余则国用足国用足则民赖以足今天下大约公私之间曽无蓄积以备凶年况即日自中都而南蝗旱水涝十有余路虽未至甚害万一失所官须存防然不过发仓廪免租税重为赈济而已此特捄荒于一时其于经国远图则未也以某愚见莫若复先帝常平之制就各路已有之仓令有司预为修理讲明定法不使有名无实昔唐以税茶等钱为义仓之本深为便益叅详合无亦将随路平凖行用钞库工墨钞息増余现在等钞分标州郡作常平粟本就令本路转运司兼以提举收籴勾当续用逐年所得钱数源源不已则三年之间百万石之粟可不劳而办是常有一年之蓄矣又防验得常平仓国家自丁巳年初立明年戊午宣德西京等处霜损田禾谷价腾涌百姓缺食官为减价出粜民赖以安此先事之效也兼安便官民其利有五且不动官本无害经费取办于息取息之法又无窒塞一利也歳或饥馑就未全济使民心先安大有指拟不必家至户到感念恩惠二利也其力穑之家又知国家贵谷贱货务农大本使趋末之徒争縁南亩不致有过贱伤农之叹三利也至若军旅调度粮饷为先比嵗军兴动以和籴若常平一立除屯田粮及正税外复有百万余石之谷积于中而壮于外时和歳丰民无所仰推以济军虽调度加倍民无和籴之扰军免阙食之虞四利也歳稍不丰平价出粜钞本不失人赖以安使市防之徒绝幸灾贪利之心贫乏之家脱转死流移之苦五利也若夫平籴常平富人社义等法厯代相沿莫能便易能一旦举而复行则天下幸甚所谓不害经费为国远图良以此也据此合行呈覆
　　弹县尉杨政事状
　　体察得今年十一月内有在都住人崔提领将博州人户丁五十妻支丑女作逃妇捉拿及称被捉支丑女时有老刘等将皮帽金经卷儿等物夺了其崔提领与伊相识人大兴县现任县尉杨政一同于施仁门关不居公廨问得支丑女不系逃妇明有根脚不容分析崔提领将支丑女绳索锁讫分付杨县尉收禁责逼本妇状称因夫丁五十赴都作夫患病前来探覰到永清县河西务被崔提领作布哷齐捉住夤夜强行奸汚问出如此词因其县尉杨政并不行移有司理问枉禁支丑女数日将崔提领所摭老刘等夺讫金经卷儿等物却勒支丑女要赔钞六贯方才将支丑女保出使本妇无处申诉为此就唤到大兴县尉杨政问得所説相同除前项支丑女等一起公事省防本县尉司行移本县依理施行外据县尉杨政系京畿捕盗正官有此违枉合行纠弹
　　弹马全擅科钞事状
　　今体察得管上都路洪赞马站贴户提领马全自至元二年正月至五年十月终于所管站户刘泽等处除正站祗应钱外擅自科敛杂泛钱钞二锭一十九两九钱问得马全招伏是实兼马全年七十七歳老病不任勾当合行纠弹
　　为收刈秋青草等事状
　　照得每年和买应办秆草不下六七百万秤才得敷用窃见燕京顺天等处蝗虫水涝若全依年例和买窃恐临时躭悮合无借此秋闲令从长计置秋青等草如法积垜向前兼带支持用度官民似为两便据此合行具呈
　　为私披衣甲事状
　　钦奉圣旨条画内一欵节该诸官吏将官物移易借贷者委监察纠察钦此近于五月十三日在都百姓人等私赛神社其人徃徃披执兵甲游厯街衢前后数日及马有挂全副甲者今体察得此项器甲俱系在京诸色官员人等处借到叅详甲兵国家重器又钦奉圣旨已有明禁条例今来诸人冒法抵禁私假小民以为戏剧甚非严制令而重武备也岂惟民不识法习以为常因而别生事端据在都官员人等私相假借及合干部分禁断不严合行纠弹伏乞御史台照详惩戒施行
　　弹市令冯时升不公事状
　　今体察到在都前市令冯时升于行铺人户处取受行钱钞六锭一十一两三钱五分黄米七石面一百斤制府现行追赔其冯时升却于今年四月间赍大兴府保解赴部求任省部依准将冯时升迁除保定县尉去讫窃详市令系八品职官其不公如此事发在官已有承伏乃于总府告称勾当以来并无粘带亦无过犯其大兴府亦不勘当是否端的辄便朦胧保申实属违错外据冯时升负罪欺官侥幸冒进以之临民何所不至合行一就纠弹今后合无照到部人员曽管领钱谷者亦于制国用使司防验有无粘带然后迁除庶望杜絶奸欺以厉来者
　　弹步站官王提领不公事状
　　今体察得中都管步站官吏王提领崔把总徐令史等与自愿当站百户杨賆焦百户等上下通同作弊于站户百户冯百亨等二十名处累次取敛钱物及尅落给散草料钞取受羊酒逐节不公等事据此合行纠弹
　　为在都回回户不纳差税事状
　　窃见中都亲官民户每嵗供给和买夫役一切等事比之他路实为繁重今体察到本路回回人户自壬子年原籍并中统四年续抄计二千九百五十三户于内多系富商大贾势要兼并之家其兴贩营运百色侵夺民利并无分毫差役照得钦奉先帝圣旨节该鄂托克做买卖辉和尔本斯隆玛回回交本住处千户百户里去者若称有田产物业不去呵依以前圣旨体例里见住处不采大小差发铺马祗应与民户一体当者钦此合无照依累降圣旨处分事意取防见数分豁定夺验实有气力与民一体当差庶得协济不致靠损贫乏据此合行纠呈施行
　　为陜西郑县隐户计事状
　　钦奉圣旨条画内一欵该载不尽应合纠察事理委监察并行纠察又防到陜西行中书省文符该钦奉圣旨节文拘刷本路外来交叅析居放良等户若州县官如能用心将民户拘刷尽数到官迁官给赏如有隐藏定是降官治罪钦此今体访到京兆路华州官司将郑县刷出漏籍等户六十二户并不申报上司私下取敛差发今问得见有华州人刘德亨并与所察相同事属违错据此合行纠呈
　　为蝗旱救治事状
　　窃惟古之为国者虽值凶歉民无捐困乏者蓄积多而备先具也今随路大蝗赤地千里就使扑灭已成灾伤其于贫民首先失所不无流移饥馑而救荒备患之术不可不预为计料何则今日唯先安集民心最为急务故谨具愚见二十事伏乞御史台详择施行
　　一随路总管府今歳伏遇天寿节除祝延万寿礼数外请权宜停罢公宴庶表朝廷优恤元元不以己为乐也若然则虽古者圣王遇灾减膳彻乐无以加此
　　一御河上下有粮仓分宜差清干官检括实有见在数目外据借贷装散变碾及上年河运未到仓粟数督勒所司严限闭纳其通州李二寺等处应有露囤粮斛就水潦未动亦宜许诸人搬运赴都城仓其脚价止支本色亦以实京师可便济穷民之一端也如挨陈者其阙食无生计之家验口赈济不然令所在弓兵早暮兼为巡防以备疎虞
　　一随路商贩积蓄之家官宜出榜验彼中时估量添价直发卖仍禁不得擅恣髙増物价如百石以上不出粜者究治如官仓发卖其权豪冨户所籴不过十余石若诡名转籴者仍为究治
　　一随路存留祗应银粮如已到官者须上司明文然后动支若百姓阙食迫处仍作急飞申听候许令赈济其未纳到官者尽行蠲免
　　一随路站赤祗应如酒肉等物亦冝酌量减免不然照依中书省劄付与顺天路事理一体施行不然是则燕南二万余户独不被存卹之意也
　　一河间路转运司应收到物斛不下五七万石宜无令回易银钞验原价直输河仓使充正课以备军国经费似为两便不然如本路百姓缺食官定平价发卖
　　一随处金银丹锡等坑冶约五十余所每嵗穿火淘采不无损泄隂阳之和有无合止者正以少养天地流运凝结应宜之元气
　　一山林河泊之地所在皆办外课有无权宜蠲免听民采取以供不给兼前世已常施行稍足复禁如初
　　一山林原野系禁地去处如猪鹿鳬鴈鸡兔之类亦宜许令打捕期以歳稍稔复禁如初
　　一随路交钞库铁冶所即目若有现在物斛去处亦宜取防现数仰所在运司出榜照依原价粜卖
　　一在都酒务开沽者应有现在稻糯官司亦宜见数权令停止酝造此等事宜亦系前世屡常施行
　　一捕蝗之际不以诸色等人有才能识见规画出众者籍记姓名事定量加赏用又甞闻飞蝗虽难打捕遇夜即须停止于坐落厚处旁挑坑堑燃薪草使之明照四远然后惊飞赶逐蝗自必望明投赴众力从而扑灭此説比比得济合无试为之行窃恐亦一法
　　一庄农之民阙粮食者所在官司预宜出榜禁示不得推称病疫私宰耕牛为食如博易粟米者听凖备飜耕出曝蝗子叅详最为急务
　　一州府司县官其被灾重处有能规措存恤百姓不致流移饥殍者仰按察司考覈得实申台呈省以凭不次陞用
　　一急递铺兵俱系贫难下户若一处断绝即时阻滞合无与中都迤北递铺一体给与粮食养济仰所在官司专一存恤勿致饥困逃散
　　一每嵗应办官草收成尚然不敷今秋谷草显见俭少宜趂时于无蝗去处收刈秋青等草将来兼带支持用度
　　一庄农之民所认六色课程如酒醋等课今蝗旱如此有无权时停免或从实结办稍安复旧如初
　　一随路州府宜建立社稷防神坛庙令有司嵗时
　　致祭亦悯恤为民之一事也
　　一随路自省减并州县以后极有寛濶去处或有尉处多系主簿兼摄至有尉簿全阙去处如山东州郡所在虽有专尉其地广物众委系难于照管又体知得省部亦为此事先于东都路已行添设专尉了当今蝗旱灾重如此百姓嗸嗸窃虑迫于饥寒势必多有盗贼不无生事惊扰宜约量随路要地面添设巡检使之镇遏巡防以备不虞及村堡设置鼓面遇有警便互相应护
　　一随路如富户有力之家能周赡贫乏或设粥糜于道以济流民至千人以上者官为旌赏或听一子临官
　　弹马仲温横敛钱物事状
　　今察到在都曲河坊坊正马仲温因刷问逃军于人户取讫寳钞一十一贯八百文縁两厢七十余坊凡有事务不无骚扰合行纠呈
　　弹呼图克阿萨尔不赴任所事状
　　今察得淄莱路长山县达噜噶齐呼圗克阿萨尔前来中都部夫勾当至十月初罢役本官不行还职令女壻玛哈穆特等于本路关讫自十月至十二月终俸钞若不纠呈縁呼图克阿萨尔系请俸亲民职官到今八十余日不行还职据此合行纠弹
　　弹王千户冒名代军事状
　　今察到守把枣阳万总管下千户王仲贤至元六年八月内前来中都取发军人其本官将合起正军六名不令正身应役却行要讫钱物冒名替代今就责得本官下提控李德唐指证并与已察相同合行开坐纠呈
　　弹益津县尹张文郁侵使盐价事状
　　今察到霸州益津县前县尹张文郁主薄李璋于至元五年支不尽盐折粟内侵使讫钞三十三锭三十五两为此就问得州司吏杜唐佐并与所察相同据此合行纠弹
　　为太庙中柱损坏事状
　　今体知得太常寺申都城所呈相验到太庙中心等柱损坏讫一十四条访闻先为刘晸监修太宫完备特注朝官重加赏赍今者未及数年朽坏如此显见当间灭裂多不如法设若旧柱不堪自合改用新柱以规壮丽今省部虽令刘晸用木填塞了毕终非可待歳月理合治罪以彰其咎至如太常寺近为经夏暑湿告出曝神室中氊罽有司尚恐亵渎不从所请彼修补动作之际其震惊神灵比之曝晒亵渎实为加重外据不经奏请即令刘晸修补震惊神灵事属违错合行一就纠弹候旨夺
　　为优恤襄阳军人事状
　　伏见中綂建元诏条内一欵节该凡征进军人临陈而亡被伤而死者其家属理当优恤仍仰各路宣抚加恩致祭量给衣粮优恤其家钦此又汉唐旧制军士死者致祭吏为衣裳棺敛转送其家今闻围守襄阳军人经值今夏疫疠致有死亡俱系没于王事诚当推恩矜悯有无照依已行事理或令所在官司送还其丧外据气力孤弱之家取防见数量加优恤非惟激厉将士实恩慰民心感召和气之一端也
　　为怀孟路新民不便事状
　　窃见怀孟路新民三千余户虽俵居六处终濒近大河又不在本路节制之内已是未便兼所管郑汪等头目俱系宋人中间官民恒相告讦辄生事端无歳无之又访闻得修武县新民见发奸细利害等事此其验也设若狂妄无实人情臲卼终是不安合无将上项户计隶属本路管领其旧管头目依例与管民官一体迁转不然于职官内选素有威德足以镇抚为总管亦是一便盖徃年已曽令李同知宗杰于上安抚勾当一任之间特然安静此非其效验乎据此合行具呈
　　弹兵马司擅自鞫断事状
　　窃见在都兵马司设马步军五百人系专一警捕衙门自去年至今年三月终强窃盗贼计六十余起致有杀伤事主刼掠财物及本司公廨下为盗者盖当该官兵不为用心滋多如此三限不获行下取招并不回报其都辖上司纵令灭裂虚作行移亦不申明赏罚是作过之人无法可畏教之公行也都城辇毂之下库藏仓廪诸所在万一窥窃深系利害又间有败获贼徒除事关权势不能归结者方才申上自余无问轻重辄便鞫问断遣岂惟侵司越职窃弄威权但恐中间奸弊日滋实为害事兼是司自来并无囚系鞫问断遣之理今后有无止令兵马司据应获盗贼略行取问即便解府归结施行外据本盗起数已获者赏未获者罚如此庶望上无纵恣虚行之事下革违错自专之弊赏罚既明民知所畏京畿之间不待歳月作过之人将自消弭据此合行纠弹
　　弹大兴县官吏乞受事状
　　今体察到至元六年三月内有施仁关娼户鱼三嫂赴大兴县告称男妇阿肖欲行私遁还家想见别有奸事有周县尹并司吏张荣禄将阿肖枷收辄行推问指称在家曽与刘华善安三通奸随即扑捉各人不见却将平人刘贵刘庆甫监收至当月二十一日有周县尹将鱼三嫂刘贵巷长张仲义等公防省防休和了者至二十五日有鱼三嫂要讫亲家肖大买休钞一百四十两及刘贵安三刘住安休和钞九十两当官有本把张荣禄取要讫刘贵等家钱物钞三十八两九钱纻丝二疋又有打合休和人罢役司吏张权县要讫安三钞一十五两祗候人冯首领董面前要讫钞九两打合人韩大处见收钞一十七两有周县尹教休和了当为此唤到司吏张荣禄等畧行问得是实就追到钞六十三两纻丝二疋赃状至甚明白据本县官司止合依理归问阿肖不合背夫欲行私自还家罪犯外据想见别有奸事一节系是称疑词因别无可验显迹依例不许经告官司便行推鞫令阿肖招説曽与刘华善安三通奸辄生事端乱行扑捉搔扰收禁兼鱼三嫂娼优之家官司不为详审致令当行令史收受钱物为无凭据辄行省防休和如此开闭幸门挠乱公法事属欺枉合行纠呈
　　弹良乡县站官私取工俸事状
　　今体察到良乡县管站官王提领等至元四年至元六年于站户纳到祗应钱内侵支讫钞数为此就责得司吏王仲筠状供管站官吏于至元四年至元六年祗应钱内侵支讫钞八锭二十五两五钱据此合行纠弹
　　为孙弹压代军事状
　　今察到左卫亲军总把张大亨下弹压孙旺至元七年二月代替讫哨马刘本户军役周歳雇军丝一千两已得讫丝一百两就取问得孙旺招状是实据此合行纠呈
　　弹固安州官吏克落盐折粟价钱事状
　　今察到固安州官吏将至元三年盐变粟数作至元四年盐粟见在报过大兴府依已报四年粟价每石四钱伍分追钞其固安州却分出三年粟数依当年粟价每石六钱追钞为此就责司吏张安仁状供当原系司吏于仲渊等将三年支不尽粟六千四百四十四石二升作四年见在报过在后总府依四年粟价每石四钱五分追要钞数此时照出三年粟数并价值于前州官刘州判处商量蒙拟定三年粟数止依当年粟价每石钞六钱追收见收到钞二千七百两五钱四分得此文状叩筭得三年比四年粟价每石多钞一钱五分计多余钞一十九锭十六两六钱据此合行纠弹
　　弹东安州官吏克落盐折粟价钱事状
　　今体察得东安州盐折粟价至元三年每石六钱至元四年每石四钱五分除起纳就支喂马駞外至元三年见在粟二千六百九十二石至元四年粟八千八百七十五石五斗二升一合七勺有司吏李让将三年粟数并作四年见在申报在后大兴府验已报四年见在每石征钞四钱五分其当该司吏李荣并提控杨守荣却将至元三年粟数依当年每石钞六钱追收比四钱五分余征钞八锭三两八钱畧问得司吏李荣招状已取到三年钞折粟一千五百四十石六斗五合计余征钞四锭三十一两九分据此合行纠弹
　　乞征问取牧马地草粟事状
　　今察到涿州站憀占牧马地内有熟地二百七十七顷二十二亩每年召人租种每亩收粟三升秆草一束为此取到管站官提领马仲祥呈并与所察相同今叩筭得上项地亩每年计取粟八百三十一石六斗六升秆草二万七千七百二十二束且自至元三年为头至今四年计粟三千三百二十六石六斗四升秆草一十一万八百八十八束据此合行纠弹
　　弹东安州司吏不公事状
　　今察到东安州刑案司吏张芮赃滥不公为此就责得张芮招状于至元四年十二月终刘仝等处免刈苇草要讫钞四两五钱至元五年免放李守政解锯夫役要讫钞五两至元六年七月于娼女常海棠家内饮酒逐件是实即追到钞七两五钱再将本人审问无寃断讫二十七下勒停了当今将上项钞七两五钱随呈解去伏乞御史台照详施行
　　体访保申令史曹士良状
　　访问得曹士良只身于在都铜马坊寄居住坐于今年六月内前徃上都至今未回今就问得左巡院司吏张仲礼称当间系燕王位下赵二奉御对警使警判保举曹士良系真定路附籍人户儒吏俱通以此准凭转保申府了当今来窃详既大兴府令本院踏逐通经史令史一名自合公选可应之人其左巡院官却行徇情转保讫自来素不谙知人员事属违错据此合行一就纠呈
　　弹涿州站官私使祗应钱事状
　　今察到涿州管事官刘提领等至元四年至元五年于站户纳到秪应钱内侵支讫钞数为此就问得次官提领马仲祥称本站官二员吏三名于四年五年秪应钱内侵支讫钞一十二锭是实据此合行纠弹
　　弹赵州平棘县尹郑亨事状
　　今体察得赵州平棘县尹郑亨自到任以来声迹至甚不佳本官酗酒狂为连结朋比游行私家无日不饮及求娶娼妇展散不公挟弓放弹损伤人目如此非违事理就问得本州司吏王柔张才称与所察相同合行具呈伏乞御史台照详施行
　　一本县西关开门户娼妇邢绒哥与郑亨私先徃来于今年七月内求娶为妻照得旧例监临之官不得与部下百姓交婚虽防赦犹离之况娶娼女户主为婚参详县尹字民之官务在肃清所部礼义兴行今所行如此事属汚滥
　　一自到任至今别无可称声迹与本路扇赵史提控王太医靳提控日逐朋从游行私家饮酒无度如今春北寺救火其郑亨乘醉执持棍杖沿街驱率人众致将小耿打伤头面参详应救而不救自有条禁罪名岂得恣为殴击乱行无法足见居官素无政体事属违错
　　一于今年春令在县秪候人屈首领引宅司郑都管于县西村分发讫马尾罗儿约三百余个每个要白米一斗无米敛钞一钱四分其公然展散无所畏避事属贪鄙
　　一今夏捕蝗自佛寺为头迤西村分所至辄取要鸡酒每饭杀鸡数只且天灾如此农民嗸嗸困于捕役当此之际其郑亨恬不为意饮酒食肉以悦口腹其为不恤无重于斯
　　一去年夏挟弓放弹将县民曹博士左眼打伤致令本人损伤讫一目无所告诉照得放弹及投瓦石在庶民犹有明禁详此纵或误伤亦无一方师帅民所具瞻挟弹行游弹射鸟鹊而为少年童子之事是为不应合行纠弹
　　荐济南士人杨从周事状
　　盖闻为国所重必在得人报恩之义莫大荐士今体访得济南士人前监察御史杨清卿孙杨文郁天姿雅厚而有文子史羣经多所浃洽今年近强仕经明行修不求闻达侍庭闱以蔬水悦亲居乡里以教授为业传箕裘于三世罔坠先声蔼闻望于一方式敦薄俗诚当代之孝亷士林之挺特也傥蒙省録必有可称不惟激劝士夫进学之心庶几媿奔形势者于肃清风化似不徒然谨具状举闻
　　弹中翼军骚扰百姓事状
　　今察到中翼侍卫亲军杨千户崔百户髙弹压下军人自至元五年八月前来武清县北乡等处于民家安下每日取要饮食及递互敛索马匹草料至甚骚扰不安稍不应付恃赖众力辄发恶言恐吓侵陵无所不至每年直至来春三月方才起离虽曽陈告县官不能禁制使当差平民无所赴诉深为未便今就问得本县东至孙家务西至牛人南至召香一十余村及取到百户梁仁主首赵伯昌社长田祥等状供与所察相同据此合行纠呈
　　弹漕运司差委官非理骚扰事状
　　今体察到漕运司同提举下委差唐古张千户等于今年正月间骑坐铺马三匹前至武清县北洪济镇将本镇主首张聚等用绳子拴缚打拷非理取要饮食等物就责得张聚等状供与所察相同防详本镇不系站赤路程遇有使客铺马饮食皆取自民间而漕司官吏每年不时经过其唐古等恃赖本司形势如此纵暴不公非止一次畧取今次强拉要讫物件并多取讫饮食数目合行开坐纠呈
　　弹李二寺仓损坏官粮事状
　　今察到李二寺通济广济二仓见在粮粟用露囤收贮其仓官不为用心以致倒塌讫露囤五十八座并不修理损坏官粮计九千八百余石据此合行纠弹
　　弹右巡院准拦王得进事状
　　今察到在都西曲河坊丁阿齐女心哥招到河人户王得进弟王齐诺为婿于至元六年十一月内为病卧于积粪团标内冻饿身死并不停丧依理埋殡恐邻右知觉比及天明擡舁出城烧炀了当其丁心哥亦不持服于今年五月内有母阿齐接受讫本家安下数年今平凖库刘大使财钱钞三锭金子六两为妻了当又买与丁心哥女妇一名于八月内有王千奴兄王得进具状告到右巡其本院官吏虽判内行并无取责却有坊正陈提领为与丁家关亲遂私令折和至当月初四日丁阿齐与讫王得进买服物折钞五十贯其当该司吏刘渊两次要讫王得进钞六两秪候人小杨等二两七钱于初九日接讫拦状为此追到原行文卷及问得原告人王得进并过钱人薛仲甫张得林随逐刘渊人刘得进俱与已察相同今来叅详据丁阿齐图财主婚浊乱人伦不有所天其刘大使明知违法辄行求娶其右巡院官曽不详审俱系妄冒败俗伤化之事辄虚调行遣并无取责却于公接受拦状纵令公吏等人私下折和如此开闭幸门挠乱公法事属违理合行一就纠弹
　　论课税户总府管领事状
　　窃见随路运司见管课税户五千七百余户契勘系先朝初立课税所时将应设官吏就作本所户计用之添重气力协办课程今运司已立数年其官吏及院务人员皆从朝省拟注据此等户计实无所借近体访得尚书省遍行随路如遇婚姻田产词讼等事令总府运司关防一同归断给者徃徃有之深为未当至如随路鄂啰比之此户尤重今已令总府管领近年以来至甚简便合无除灶挿户外其余并总府管领实为长便
　　论法官沈侃陞用事状
　　窃见法官沈侃性端方通经旨知典故年虽耳顺精神未衰于老成实具典刑在司理诚为师表兼本台执法如侃者议断公平情文两得至此理宜陞用以表良能









　　秋涧集卷八十八
　　钦定四库全书
　　秋涧集卷八十九
　　元　王恽　撰
　　乌台笔补
　　举河南士人陈天祥事状
　　今体访得河南府士人陈天祥沈正有为达于从政隐居嵩少相近十年读书种田不求仕进中统三年大名宣慰司曽将天祥擢充新军千户勾当镇守三汊等处聊复效用已有能称今国家经畧江汉得材为急其陈天祥久播学优之誉适丁强仕之年合无就令河南行中书省举用以试所长
　　为盗贼纠治真定官吏事状
　　今体访得真定府即日羣盗公行或窃或刼无所畏避据前月上半月内一夜之间失事者凡二十余处如高努千户任子齐等家纵火恐喝盗取财物是也其府官司巡捕无方但薄暮声钟辨明啓闭使阖城之民遇夜惊惧寝处不安显见府司官吏罢懦不职威令莫行不能消弭擒制以致如此且真定为燕南剧镇又连年蝗旱艰于衣食者众此风大不可长叅详上司若不早为规画督责官吏严行禁止窃恐因而别生事端深系利害据此合行纠呈
　　请禁治秽恶语言事状
　　窃见中都市井小民行言立语多作秽谈以至父子兄弟不能回避行厯窃恐久而成俗以为寻常据秽浊风俗莫此为甚叅详系有司不能肃清所部以致如此兼京兆风俗之原合行禁止以革薄俗
　　论居官身故等官员子孙承廕事状
　　防验中书省钦奉圣旨条画内一欵诸取廕官不以居官去任致仕身故其承廕人年及二十五以上者听照得今者身故官员子孙已拟叙廕其居官去任子孙应廕者至今本见施行外据致仕官子孙徃徃亦未蒙定夺如真定张宣抚子复前泰安州尹赵德庸子符是也卑职叅详即今贪冒成风恬不知退如一二以理致仕者宜蒙显异若应廕子孙反为迟疑不蒙定拟秪以身故者听叙是使为子孙者得父祖早故为幸非所以进廉隅而激贪鄙也兼照得旧例诸养素丘园征聘不赴者子孙尚得以征官为廕况识官清要厯年深逺之人乎理合比父祖身故者即令叙廕为当其居官去任子孙亦合依奉圣旨条画定夺施行
　　为救治虫蝗事状
　　盖闻天灾流行国家代有气和则致祥气乖则致异此必然之理也然灾有大小而蝗旱为最今防验得随路节次申蝗蝻生发至今月内计二万一千九百三十三顷四十三亩除已绝外未绝一万五千八百六十二顷三十三亩又有不见顷亩一百余处炎炎不已深为可忧如比年以来山东等处连值蝗旱民至有面橡实掘黄精煮野菜而食者虽包银权停而尽征到官课额诉难而依前恢办向非圣恩赈济鲜不饥殍转死沟壑今者蝗之气势滋盛如此是上天之意儆戒深至诚不可不谨苟非以德胜妖全借人力恐百姓重困过于前日其为利害孰大于斯今来叅详其或大臣不和政事有阙官吏不公百姓失所刑赏虽行而或戻风俗极恶而未醇又如各路见禁一千三百余人幽禁囹圄不无寃滞加之用兵兴役签军屯田包添丝银协济军力分房益户输粟饷边远近骚然未为无事从是而观致伤和气恐此之由而又迤南州郡蚕麦薄收嗸嗸之民正望秋成以供王事不幸继以蝗旱万一成灾将若之何岂惟经费不足贫民衣食先乏衣食乏则饥寒至饥寒迫则盗贼生盗贼滋则非国家之便也窃见朝省近年以来救捕虽力终莫殄绝不过差官督责州郡并力扑灭不致流散而已未有以时事言者以某愚见为大臣者当恐惧修省恪儆天戒任责极言陈其所以不然窃虑朝廷不能尽知何则方今明天子在上圣慈神惠子爱兆民哀矜悯恤轸虑惟切今灾异如此又恐远方小民不知存恤之意诚宜缓不急之务下寛大之诏发仓廪赈贫乏致祷山川为民祈谢据被灾去处验其轻重量减今嵗差税又宜先遣相臣分省中都使镇抚中外规画事宜以安以慰庶望京畿之间民心妥帖物不涌贵灾沴渐消民易为力不致重困因而别作事端
　　为牺牲在涤不及九旬事状
　　盖闻国之大事实先祀典祀礼以敬为至物品以洁为先故唐金之制大祀养牲在涤九旬中祀二旬今体知得太庙歳祀牺牲有司临时取办在涤不及两月即用就事防详三牲之养远期三月本欲尽诚敬而极精洁也今者大祀之礼降而甫逾中制于理实为未应诚有司之慢也合无照依旧例改正施行
　　举陜西儒士杨元甫事状
　　伏闻国朝议国学教胄子遴选师儒以克司业助教博士之职窃见京兆儒士杨恭懿姿禀髙明学淹经史千言过目成诵不遗今年几知命教授乡闾其孝行足以化服一方其廉介足以振厉薄俗隠德丘园不求仕进如徃者两省交辟欲置之幕府庶谘论议以劝将来至职名禄养辞皆不受德业日新箪瓢自若诚清庙之珪璋士林之杞梓也其或擢彼国庠置之馆阁试其行能可收实用又念即今上而监司下而州郡凡所荐举多蒙省録其在宪台尤宜奬率伏乞详酌施行
　　为罪囚医药事状【许狱丞行】
　　体访得大兴府収禁罪囚自今年二月初至今月二十日节次死讫二十二人俱系因病身故窃详见禁四百余人又照得随路已立司狱官三十余处即目暑气蒸腾病者甚众虽官差医工轮流防治合用药物悉皆自备如遇重证止是依例应付实非对症条合以致徃徃躭悮人命又念犯得罪当死不可于未鞫问及扺法以前因医庸药阙而以病杀之也其间虽有寃滥当宥之人悔将何及检防旧例狱囚病患官给医药救疗合无将应用药饵官为收买给付狱官临时对症用度庶望不致躭悮死损人命
　　论成造衣甲不宜责办附余物料事状
　　伏见国家即日征伐四出所除甲器最为重事縁甲不如法所系人心勇怯胜负关于一时故晁错有云甲不坚密与袒裼同今体察得在都甲局并外路今年纳到至元六年常课皮甲斤重不同者在都局有三十五斤及三十七八斤者真定顺天东平等处却重四十斤四十一二斤者斤重既是争悬生活不无好弱又体知得省部遍下随路四十余局取要排年附余数目似有未便者若上司原降物料一切合宜不当取要附余既取附余是原降物料上司不曽确实计料有无相应致有多余之数若此是在有司立法当与不当耳至如弓局旧例每弓一张物料钱钞两贯又有呼图克告减作一贯二百文圣旨为久远生活上定作一贯四百文造弓一张上司既无打筭工匠又甚便当卑职叅详今后亦合将衣甲事理再行定夺实用酌中物料使一切合宜及甲之斤两定拟画一体例管得成造如法其稍有不中程度者严行究治可也不宜责办附余以致官匠两难兼衣甲难比其余器械所贵坚良精致乃主者之功匠民之能也若专以要取附余为功不以甲之好弱为念一旦用之阵敌断不能遮护身体有悮人命是有司以附余为重以人命为轻也据此合行具呈
　　弹河海万户屯田军人侵占民田事状
　　钦奉圣旨条画内一欵该兼并纵暴及贫穷寃苦不能自伸者委监察并行纠察钦此今察到武清县北乡等处有河海万户下屯田军人于至元二年倚赖形势于上司原拨屯田地段四至外强将诸人庄子及开耕作熟桑枣地土侵夺讫二十余顷俱是各家系税地数徃年虽经陈告总管府行下本县归着本县累次约防本官不到至今不曽吐追就责得各地主状供与所察相同卑职防详本乡两面河占中间地土窄狭今者强为军人夺占使农民至有失业者所谓兼并纵暴贫弱寃苦不能自伸者莫此为甚据此合行纠弹伏乞御史台照详施行今将侵占讫诸人地段数目开具如右
　　弹西夏按察使行移违错事状
　　今体察得西夏中兴提刑按察司于今年二月内为本处纳琳等站托克托和逊等告铺马瘦弱见无料食事备词申覆户部为此追照行卷与所察相同今来叅详各道按察司凡有合申事理即令申台照详即与六部原符行移体例今有西夏中兴提刑按察司官署衔连名不经御史台径为申覆尚书户部似为不应据此合行具呈
　　论浑河泛溢请修治堤堰事状
　　伏自今月内武清县北乡按部回至洪济镇值浑河泛溢其濒水民家已为渰没若汤汤不已大有可虑者因行视堤堰水势东南至孙家务西北至本镇南东西横亘约十五余里其堤堰低狭高濶不过丈余又年深頺剥冲渲一土埨而已河水伏槽时视堤南平地尚下数尺况土脉疎弱土性善崩黄猫野防穿穴又多固不足以御大患捍水冲万一泛决沛然莫御而堤南二十余邨人畜田庐尽为漂没其害又非虫蝗之可比也就问得孙家务一帯去年秋已被灾伤但不致太甚耳外据漷隂县东北沙涡口等处畧与武清县北乡事势相同即目县西北近河堤南田禾已在水中及有渰死头畜合无专令各县正官一员昼夜巡防堤备破决以望不致疎虞才候农隙令都水监官相视堤岸疎恶去处如法修筑使一方永逸以絶水患实畿内两县之大利也某职当司察亲覩利害不敢缄黙自取言责据此合行具呈
　　请立四方馆事状
　　伏见远方朝贡使人毎歳至京师者既无馆舍安顿辄于民间豪富之家仓皇安置似有未便者三堂堂大国不以全盛之势昭示远人一也既择朝官陪位岂非示其文物有人然处之民家殆非得体又虑不无窥测民间事情以见浅深二也至于腾移房屋相争与夺之际致被窃笑三也如近日交趾使人大中大夫黎仲陀中散大夫丁拱垣等馆于王子华家以及安置使贡物狼籍于外者是也合无建立四方馆以一切奉使处之如此不惟圣朝尽懐远遇下之礼抑使远方来者观上国之光宠免夫三者之虞实为便当
　　弹漕司失陷官粮事状
　　钦奉圣旨条画节该仓廪减耗为私蠧害委监察并行相察钦此伏见国家嵗计粮储必须百有余万方可足用朝廷为恐中间失悮爰自徃年特改漕司并令刘晸等提举一切勾当故合设官吏内外必备奉委又为不轻所期尽心俾称厥职今体察得数年之间其盗用失陷短少及糜烂等粮一十六万四千余石又察得至元五年未到仓粮一十五万余石除已经失陷外八万九千余石至今不知运纳所在就问得本司官吏与所察相同间者省部摘差干官亲诣尽知真本司欺昧止将六年粮数总作常数入纳随仓所收见在饰词破説用
　　相抵啎中间虚饰明不可【阙】　　　　五年守冻粮斛
　　一十五万余石于本年【阙】　　　　　　人数目至今年二月内尚有二万余石不知所向却称至元六年粮数至今年九月终随仓起运交纳止有二千余石且纲运先后交输程期自有次第不应搀乱如此岂有五年未毕委弃不问而复越漕六年新粮恐万无此理详此一端其虚冒饰説防可见矣叅详上项事理不过非其人故也盖自古钱谷大计莫不精选才能清慎明着善于其职者充之固非素不综练挟私蠧公之人可以倚办因体察得本司官属其刘晸者防自行间素乏心计刚愎自用所有同僚佐贰者因不和同互相雄长上下苟且因仍躭悮遂失关钤致纲纽解弛废壊如此至于中外闻者莫不愤叹其在有司理当云何其刘晸又于通州等处为起盖仓厫用便已私营置物业撤桥梁而阻滞驿程夺民利而一空旧渡仓司既非久谙运道又不快便公私之间两有所害今复故作重卖国用其为私蠧害人所当问照得钦奉圣旨节文该勾当了的公事不称所倚付的心据刘晸等废乱职务不称所倚孰大于斯据本司官吏不为尽心大失关钤宜一切替罢公选廉能清慎善于其职者充之及随路河仓杨村守冻失陷损壊已未纳见在粮数乞选差清干职官亲诣盘诘如此庶望上下一新积弊可革不然无以饬厉其余以救将来外据都城内外仓分有无照依汉唐故事属司农司兼行管领深为长便某职司言责利害深重愚衷所激诚不敢避忌罔尽所言合行一就纠呈
　　论复立博野县事状
　　照得至元三年钦奉圣旨节该州城畸零去处不满千户者斟酌改并民户多者从长定夺更当冲要驿程不须改并钦此今体知得自去年新抄户后随路州县徃徃有至三四千户者至今依旧合并管领极有不便当者略举顺天路祁州博野县并入蒲隂县分是也其博野县即目诸色人户二千八百余户中间百姓事不便当者非一如科着船户补阙蒲隂县弓兵故将本处上户商坚等六户取充及拨降一切差役徃徃偏向不均至于送纳赋税勾摄聚集词讼等事不惟徃复远窎其沙溏磁三河经值秋夏水发泼漫相接抵祁州迤东一概流行阻滞人难又兼本县蠡州南至安平界首相去七十余里正当冲要驿程爰自合并以来节次失过盗贼截劫讫官民财物致伤人命者无虑十数就问得本处人户贾佐等与所察相同叅详博野正县理合依旧复立县事深为安便外据随路见并州县如新抄户后数满千户之上者亦合从长定夺复立旧治为当至于随路在先曽合并县分为中间百姓不便已有复立去处如上都缙山平湾抚宁真定赞皇太原乐平俱系三五百户县道又如无城邑者又复设立如河间无极县于八湖口置司延州延津县于史回店置司顺徳广宗止于本镇置司是也据此合行举呈
　　论科举事宜状
　　伏见朝廷发明诏议科举以取进士盖欲明公道广仕途以革徼竞之风选人材收实用致隆平之化然闻礼部所拟止以经义词赋两科取人伏虑浅狭拘窒于国于士两有未尽必期登俊良远庸鄙总揽羣材经理世务盖有后其所先先其所后者矣鸿惟圣天子渴于文治听言如流凡所制作取唐为多兼国朝科举之设自戊戌以后未遑再议天下之士徃徃留心时务讲明经史捉笔著述一尚古文顾惟举业多未素习一旦举非其人不适于用反为科举之累矣今检防到李唐之制其取士科目不常率相时置科以待非常之士其初试殿试止以策问取人如时务则试方畧止五道直言极諌等防秀才则博学宏词及道侔伊吕才堪郡县下笔成章茂材异等皆其选之首也故得士之多唐最为盛以某愚见审量时势必欲急得人材以收实用莫若以时务对防直言极諌切中利病有经画之略者为首选何则试以残宋为言自渡江以来以一隅之地偷生百年者正以多士济济崇尚议论有用之学故也其次以博学宏词兼试典礼议一道如禘祫斋郎之议者为中选其经义词赋两科乞转经出题先为布告中外使学者明知所向谓如今年书明年诗限以几时然后赴试其格律略除苛细如故实景象明水干羽金在镕之类例皆为命题如此不致隔碍长材使得展手笔以尽其器能不数年则五经可以通治矣然后使天下之人知大圣人制作出于寻常万万其有用实学为圣朝英特之选一洗晚近衰苶不振之气岂不盛欤如此当国计者上可以副朝廷用儒之实下可以待俊造非常之士尽遗贤于网罗收实用于中外则文治之功隆平之化可计日而待矣某职当言责事或未便不敢缄黙辄冒昧敷陈
　　弹博州路乌库哩总管老病状
　　今体察得乌库哩居真残忍嗜杀贪冒无厌向列东曹已尸禄位及审囚徒大致违错今年近八十气志昏耄当官临事转瞬遗忘就问得本路司吏张玠与所察相同而复不时昏晕头目发至提视衣物略不知识欲望裁断如流神明其政不可得矣兼照得博州路所管军民三万三千余户一方休戚系在师帅今乃若此其于大小事为稍有蹉跌斯民何辜横被抑屈若以老病不胜本官首宜论列合行纠举以励其余
　　冬旱请祈雪事状
　　窃见随路蝗灾经今数年山东河南其势尤甚今遗种遍地傥灾更不已饥荒盗贼何所不有若及此出冬以来得三两大雪庶可消弭以绝根种古语有云冬雪一尺蝗子入地可丈今去春节仅三十余日照得中都及迤南路分自八月至今天不雨雪小麦青黄半掩干土虽云隂屡作终无大润叅详惟有以精诚感格神明致祷岳渎为民祈谢而已不然令各路总管府官或郡守躬亲祀祷部内山川并社稷等神以示朝廷优卹元元至意庶望和气一回普霑嘉瑞使民心慰安且忘积年饥乏扑灭之苦
　　太庙祭器合改造事状
　　伏念古之君子朝服祭器不假于人况太庙之祭器乎今体访得太宫大祭所用鼎彞等器多系残宋赐功臣家物如臣京敏中邦昌等器是也叅详自古有国有家者未闻祖宗神灵而以人臣所用遗器陈列为享于礼诚为未宜然向者清庙初建毎事草次未遑一新不得不尔今后合无改造新器张皇一代缛典且极夫尊严无上之义使圣子神孙传之无穷不其盛且当欤
　　论求仕官就家听候宣勅事状
　　体知得吏部先奉中书省劄付该求仕官员毎季迁转在后虑恐生受拟令毎月铨注今窃见随路求仕官员有自去年八月间摘勾到部经今七个月余未蒙迁转中间百端生受客寄守待措借无所以致典卖鞍马等物供给盘费尚然不足不幸更值病疾因而身故尤可矜恤即目在都听除等官约二百余员少者不下半载又州县阙员甚多似此淹延两为未便今后合无将求仕人员自到部月日为始限以旬月对凭引验既毕省防还家若有合祗受宣命官员将合授依旧例差人擎送外授敕官员将敕命发付各路总管府收管令本路祗受照依定去装束省限催督赴任庶免人难据此合行呈覆
　　弹大兴府擅注案牍官事状
　　今照得随路总管府原设提领案牍官已是汰罢今体察得大兴府却将司吏韩仲礼充案牍官勾当叅详总府司吏除额设外尚不得増添人数今来本府擅自将报过司吏韩仲礼拟作首领官与朝省差设经厯知事一同系厯勾当岂惟干名犯分其于格制事属违错据此合行纠呈
　　弹四州滥给解由事状
　　钦奉圣旨条画内一欵诸监临之官知所部有犯法不举劾者为欺蔽罪五等纠弹之官知而不举劾者为徇蒙亦罪五等钦此又防到中书省条画内一欵节该各路州府司县任满官员当该官司徇情滥给解由体究得实申台呈省今察到涿州等处州县去官于任内侵使讫盐钱工俸累蒙上司追征并不还缴其代官到任亦不依公理问却行徇情滥给与无粘带解由如此递互欺昧上司致将合追钱钞至今不能到官事属违错据此合行开坐纠弹
　　弹甲局官裕噜等扺搪造甲皮货
　　钦奉圣旨条画内一欵节该造作不如法者委监察纠察钦此又照得上司原料毎甲一副举吊并裁线古貍皮一十张四分前制府劄付下甲局总管府该依年例计料厘勒人匠如法成造无致用别色低歹皮货抵搪成造卑职于今年八月内体察得中都管甲局官裕噜杨三合自今年二月内造作至元五年常课已造讫甲一百二十副依已料关讫古貍皮一千二百四十八张于内却用马项子抵搪即问得裕噜等招説为阙少古貍皮上是用马项子作线是实却问得守支古貍皮人髙廷杰熟皮提控菜荣称自至元六年六月内收支成造五年皮甲古貍皮至七年八月内计收到古貍皮一千二百五十三张俱系甲局王知事支讫又问得王知事名居实称实关讫古貍皮一千二百三十张据已造了的甲数内委的四次用讫马项子八十五个折讫古貍皮一百七十张是实今来卑职叅详既知事王君实依料节次关支讫上项古貍皮货裕噜等不合却用马项抵搪事属违错合行纠呈
　　论革罢拨户兴煽炉冶事状
　　今窃见各处铁冶拨出户计设立头目管领周嵗额办铁货令人户常川煽炼纳官官民两便今略举綦阳并赫舍哩杨都事髙萨哈所管四处铁冶见分管户九千五百五十户验毎户包钞四两计该钞七百六十四锭今总青黄铁二百四十七万五千六百九十三斤半价值不等该价钞四百六十八锭二十三两三钱三分半比包钞亏官二百九十五锭二十六两六钱半及其人户俱各散漫住坐每遇秋冬煽炼逐旋勾集复徃人难岂为官民有办如将上项户计罢去当差许从诸人自治窰冶煽炼据官用铁货给价和买深是官民两便据此合行具呈伏乞御史台照详施行须至呈者
　　綦阳
　　户二千七百六十四户每户四两计钞二百二
　　十一锭单六两
　　办铁七十五万斤每十斤价钞一钱计钞一百
　　五十锭
　　赫舎哩
　　户一千七百八十六户每户四两计钞一百四
　　十二锭四十四两
　　办鐡二十六万斤毎十斤价钞一钱计钞五十
　　二锭
　　杨都事
　　户二千户每户四两计钞一百六十锭
　　办铁五十三万二千三百三十三斤半每十斤价钞一钱该一百六锭二十三两三钱半
　　髙萨哈
　　户三千户每户四两计钞二百四十锭
　　办铁九十三万三千三百四十斤计钞一百六
　　十锭内
　　青铁五十三万三千三百四十斤每十斤价钞一钱计钞一百单六锭三十三两四钱
　　黄铁四十万斤每十五斤价钞一钱计钞五十
　　三锭一十六两六钱
　　纠弹良乡尉司非理考勘刘德林事状
　　钦奉圣旨条画内一欵节该巡尉捕盗官捉获盗贼随时发与本县圆坐推问是实解赴本州再行鞫勘施行不得转委吏人及弓手人等拷问钦此今体察得良乡县尉司于至元七年九月内夜本县馆驿内失盗于当月二十五日有弓手髙伯山涉疑捉到涿州人户张德林不曽申官私下拷勘勒令虚招及妄指姐夫刘德林寄藏上项赃物将刘德林拿到亦不申官一面拷打为无证佐在后撒放于二十七日止将张德林申发到县尉内有县尉杨仲玉又将刘德林勾追到官重复拷问非理加刑尚为无指证明白事迹于当月三十日保放还家有刘德林于闰十一月十三日因拷疮身死今问得尉司司吏刘君祥并苦主刘德林妻阿张并当原被摭人刘得用词因俱与所察相同今来叅详髙伯山止是本县弓兵别无拷勘问人体例及县尉杨仲玉止凭张德林妄指便加拷勘以致本人因疮身死又于刘德林刘得用等处掠取交钞衣物有此违错据此合行纠弹
　　论肃山住等局人匠偏负事状
　　伏见吕哈扎尔管民户内拨出人匠二百二十五户内谓如真定路苌叅谋甄荣祖吴信魏友系纳三锭包银户计余者虽是不及例各酌中户计然则一丁入局全家丝银尽行除免近又将上项户计拨付本局另行管领其人匠自来按月支请米四斗盐半斤不时更有赏赐钱物其为幸民无甚于此且如肃山住储普化两局人匠俱系迤北人匠抛失家业移来中都今全家入局造作又为衣食不给致有庸力将男女质典者至甚生受按月支请又无食盐每口止得官粮二斗五升今来窃详造作乃一体工役然成造之物固有轻重工役各无间歇何其盐粮不一若将上项局分相比据肃山住储普化两局实为偏负外据哈喇尔所管民匠二百二十五户月支盐粮合行从长定夺据此须合具呈
　　论六部职掌繁简事状
　　伏见朝廷设立六部其官吏品秩相同而职掌繁简有异如礼兵二部礼以祭祀为大而有太常寺兵以军旅为重而有枢密院今者钱谷造作一切等事尽归户工至甚繁剧若曹务不有所分则缓急难于办集合无酌量繁简令兵礼二部将可分之事一以兼管似为便当且又职掌均一使两部官吏免尸素之责不然繁者愈繁而简者日简矣据此合行举呈
　　论霸州道路事状
　　窃见霸州部分俱该河流陂浸地面其驿程却系山东正路据本州南至保定县见行西道相去四十五里中间经过桥梁七座毎嵗必须依时拆盖更有修叠水口去处其工役不细须旁县协济方可办集甚是生受兼西道原系前代阻障溏泊堤堰本非正路仅一十七里止盖桥梁三座若行莫金口东道官民实为两便据此合行呈覆
　　论革罢鱼牙岸例事状
　　伏见鱼牙岸例等钱比年以来随路俱无今体察得中都通判等一十一处其鱼牙岸例一依宣课三十分取一至今征收叅详鱼货席苇一切诸物于所在已纳数重课程今者于上更为抽分此等钱谷实是重并兼见蒙圣恩免差发减课额正为百姓生受故也据上项等钱理宜罢去不然亦不当依宣课一体分役有此不应合行纠呈
　　弹不孝子杨大事状
　　盖闻父母有婢子甚爱之虽父母没终身敬之不衰况父在之姬妾乎今体察得懐孟路总管子某冥顽无知悖逆有迹近者将父之妾就于寝所辄行殴击父方营护随即推仆致令乃父牒发本路究治其同僚私徇视为细微在后畧无施行虽行路闻之莫不愤疾叅详礼义由贤者出岂有衣冠之胄而为禽犊之行如是其败壊风化孰大于此合行纠弹乞痛加惩戒以励薄俗
　　举三道按察使事状
　　今山东东西河北河南山北辽东三道提刑按察使见行阙员未经选注如山东道前任陈祐苟非其选罔继前声河东道近为元维新事阖司被问威望沮弱山北道上系重地阙员日久此三使举惟其人能复震叠安靖窃见前中书省给事中贾居贞扬厯朝省积有嵗年夙夜在公练达政体又廉访得济南府总管赵炳莅政以来民安盗息强干著称及吏部侍郎王椅通傥才能和而有守既掌铨衡又称公当论其才品俱各相应如任以监司必能振举纲维不负舆望据此合行举呈
　　论顺天清苑县尉石昌璞系狱事状
　　窃见随路州县官如县尉人员职小责重最为不易其合捕盗贼有任终不获至经年累月停罚俸给者幸有一二强干肃清所部宜加迁赏以励其余或事有罣悮情实可恕今体访得顺天路清苑县尉石昌璞强干有为巡捕得法察贼推情遂破窟穴自到任以来甫及一年擒捕强窃及印造伪钞知名剧贼郝荣杨留儿等凡一十七起计贼党九十八名俱系积年作过流毒数州所在官府皆不能制所谓不待敎而诛者也致使保州方数百里间道途清宁称颂在路诚消弭安静巡捕之最者也今止为郝荣等事被问到部本部即行枷收同重囚系狱实为未当叅详据已结案强贼郝荣等反狱杀人情理深重旧例刼死囚杀人者无首从皆处绞斩彼郝荣拘执死囚已成得刼况石昌璞依奉府命摧拉凶威悮有折伤因之损死度其情节诚可恕原盖公心除害之理多私计故杀之意无据所犯设若抵罪理合照依旧例量情施行似为相应兼本官前后擒获罪数合得未给赏赉甚多将功赎过亦不至此不然恐当斯职者逺近闻之因以解体使贼辈潜知幸快祸心且长其剽刼侵牟之势深为未便据此合行申理【至元八年六月初三日尚书省陈赦讫】
　　论随路交钞库令总管府提防事状
　　天时有通塞事贵改更故古人因时制宜不拘常法而惮变更也窃见随路钞库行用元寳钞数多者三五千锭少者不下二三千锭每嵗差设库官止凭一二保官即听注拟近年以来如失陷去处虽监督正人及着落原保领管陪纳数足至经涉数年徃徃有破家不能结絶圆备者兼保官多不亲即故出于一时面分又何甞计保者家产之虚实钱谷之果能通晓也方今钞法极是通快但委用非人稍有侵陷便是一路钞法因人为累少有澁滞足滋长奸弊与其治于已然无可奈之后何若防于未然易为力之前愚见今后合无公同选举其柢业信实委通钱谷人员勾当就令本路总管府官每月以次计防见在提押赤厯其府官却不得因而恃势借贷官钱违者许库司申覆上司照验如此使朝夕得相临视上下递互关防官无失陷之虞人远奸欺之弊照中统元年以来已曽依上施行至甚便当今各库虽按月赴提举司申报单状赤厯于关防实无所系盖非切近临视中间作弊既无畏避又不能即时知觉究治是申押本司徒常例虚行而已据此合行举呈伏乞照详定夺施行
　　论待阙官预为照防各处事状
　　窃见省部将随路守阙官员不计月日远近受除后即行下各路照防曰某年月日某代某甚者至于预徃任所守待要结所在风俗凋敝致一方吏民将旧官轻视灭裂或督责所行则曰汝计日去官耳见任者既为龃龉不苟且保禄为心以俟其去者几何人斯如此是官府吏民上下离合且使无事犹云不可况军民宣课工匠一切事务今皆取办州县中间脱有失悮利害所关非轻今后合无除将守阙人员令秪受还家听候外省部验赴任月日既近然后照防各路似为未晚能然庶几官民去留之际两得安使不致上下苟且躭悮一切事务深为便当据此合行举呈
　　论外任官展裹公服事状
　　窃念古人制作冠服盖所以别上下立尊严也今者随朝百官与随路管民官上自宰相总府官下至簿尉其品从散官俸禄公田子孙叙等事畧皆备具独公服展裹之礼未见施行合无照依旧例使各官自备冠服公防展裹事理如此不惟见国家礼文有渐其于官府威仪实为尊崇
　　论抚劳襄阳军士事奏状
　　窃惟古之用人能尽力忘死者不过下通物情悯其劳苦悦以使令而已兼兵以气为主所贵感发振作不致有懈怠惰归之意戍役虽久事功可成伏见襄阳之役以十万众顿坚城之下经今四年暑天炎瘴攻守暴露不战而疫死者无日无之即日已属炎瘴江水向发设如去嵗夏宋人复以舟师来援内以穷冦必出相应其利害所关非轻当此正帅臣筹画之秋将士竭忠之时也今省官虽节制于上朝廷固宜特与抚劳感发人心振作士气以敌所忾此亦夜战声相闻昼战目相见之意也以某愚见合无闻奏选差近侍信臣奉将恩命诣彼军前宣谕抚慰使功过两明赏罚必信然后序其情而悯其劳使三军之士佥曰我之生死有所归矣我之勤苦为上知矣既喜如此虽以嵗月置之重地人将奋发忠义心力一殚勇气自倍而亲上死长以为当然所谓悦以使民民忘其死且使烦暑可变为清凉矣兼襄阳穷寇料其时势日就困蹙似宜重悬赏格射书城中谕以祸福有能擒致主帅或举城出降者授以某官某赏至于军校预谋有功各以次论授外据老弱疾疫军人既非精壮可用复使疫气蒸染又为未便有无分拣暂还休养如此则人有所望去留两安故兵法云视卒如子可与俱死兼丞相史公去嵗已曽如此施行师律军心两实贞顺以时势观之据上项事理恐亦是一法伏乞御史台照详间奏施行
　　论宣课折纳米粟实常平仓状
　　窃见随路起盖常平仓厫二千余间已是功毕今秋丰收见得官为和籴以实廪庾然有未便者如近年上都中兴西京等处和籴粮斛所委官吏徃徃作弊官钱既为欺隐粮斛又不数足随复差辍省部官打筭追征经隔数年不能结绝不惟官司紊烦公家急无所济体访得去歳尚书省为山东道军缺乏粮储将附近州郡课程折纳米粟接济甚是便益合无照依已行事理趂夏麦收成及向前秋收将农民六色课程约量折纳粟豆等物公私实为两便免致有欺隠紊烦之弊据此合行举呈
　　论州县官经断罚事状
　　窃惟礼义廉耻国之四维谚又云无瑕者可以戮人今窃见仕途之间廉耻道丧赃滥公行自立部以来州县百官徃徃赃滥不公经值断罚者每选不下数人例皆迁叙不过降等边远而已叅详爵禄者砺世磨钝之具据见行降远格例系相沿敝法固非惩恶劝善之道似不足取兼州县字民之官务要宣明教化礼义兴行乃所责任彼身经断罚处民之上岂惟内懐慙德先不自安部内之民将何服化欲望四善具五事备难矣照得唐例职官任终验所犯轻重有数年停勒之法合无依仿定夺如赃滥不公罪应罚俸至几贯以上及经断及若干者今后尽行停殿庶几惩一劝百远去甚者不致败羣使士兴亷耻之风俗被肃清之化四维既张内外之职修矣












　　秋涧集卷八十九
　　钦定四库全书
　　秋涧集卷九十
　　元　王恽　撰
　　便民三十五事【自此系监司时建白】
　　皇帝圣旨里中议大夫治书侍御史行御史台事伏见朝廷励精为治百度从新中外颙颙有太平之望然弊积日久事端非一必更张其大者重者使有定制则实惠可及于民今国家疆宇民数远过汉唐歳入经费又为不赀所急者立法选官恤民息兵力养人材节浮费之用停不急之务而已盖大法立则宏纲振庶官举则万务修兵民安则邦本固人材广则任使周省费用则百姓足停不急则农务劝至于侵夺民利不便于时者一切革去之然此要须大臣力任其责以经国远图为念使治体一定始终无间开诚心布公道授羣材而作行之使上有所守而不劳下知奉行而不乱尚虞箝勒未严吏有勤惰明其赏罚黜陟以威厉其不事事者将见激昂奋发人争立效则治定功成可计日而待也不然究钱谷之已然缓纲维之大柄未见其可也某以不材谬当言责区区之诚有不能自己者谨条陈切时便民三十五事开列于后伏乞御史台备呈中书省照详施行
　　事目
　　立法
　　定法制　　　　置发兵符契
　　通行奏事
　　选官
　　议保举　　　立审官院
　　选参佐
　　卹民
　　议卹民　　　除军户闪下差发
　　捄灾　　　　秋税准喂养马驼草料复常平仓　　论匠户
　　括户土断　　　七品以上官言任内利病
　　息兵力
　　军人交番　　　缓逺征
　　合并十一年军　定夺军戸析居地税
　　养人材
　　设学校【附复立国子学议】用中选儒士
　　试吏员
　　节费用【古者因官府而立人今则因人而立官府】
　　并州县省官吏　行劵法减秪应
　　禁醖酒　　　　振武屯田
　　输粟充监当官
　　停不急之务
　　权停一切工役　省罢铁冶户
　　侵夺民利不便等事
　　课程再不添额　论钞法
　　论盐法　　　　辉竹还民
　　分闲官占民田　定夺官地给民
　　禁约侵扰百姓
　　立法
　　定法制
　　自古图治之君必立一定之法君操于上永作成宪吏行于下视为凖式民知其法使之易避而难犯若周之三典汉之九章一定不易故刑罚省而治道成今国家有天下六十余年大小之法尚未定议内而宪台天子之执法外而廉访州郡之刑司也是有司理之官而阙所守之法至平刑议狱辗转为理不免有酌量凖拟之差彼此重轻之异合无将奉敕删定到律令颁为至元新法使天下更始永为成宪岂不盛哉若中间或有不通行者取国朝扎撒如金制别定敕条如近年以来审断一切奸盗省部略有条格者州县拟行特为安便此法令当亟定之明验也如此则法无二门轻重当罪吏无以高下其手天下幸甚
　　置发兵符契
　　窃见朝廷防马劄妄滥也御前给发奉使欲远方取信也佩圆符为征况兵戎大事乎近者王着矫伪发兵利害非细合议关防契勘厯代缓急调遣兵马皆验符契然后得发今后合无依上起置符契庶免临时别致事端
　　通行奏事
　　窃见宪台初立遇有军国重事中书省台院约防一同闻奏若事或不便许廷议以从所长其于朝廷大为有益近年稍乖旧制至于大政大刑其事已行不得与闻任言责者既不及论救且得箝口不职之谤于天下乞请申明旧例不致似前濶畧以絶壅蔽天下蒙幸
　　选官
　　议保举
　　夫亲民之官守令为急窃惟选法自近年大壊后府州司县官例多阿权通贿侥幸而得其南选尤滥至目之曰海放此等贤否不较可知庸懦者因循苟且奔走承奉外政务尽废小材者视时所尚营治已私略不以官事为念爰自新政以来外望虽耸根源旧弊依前未除易旧而新今虽汰冗滥选材能然一或誉之则为贤一或毁之则为否是非惑乱终无所凭莫若将素有声迹资品实至者令三品官入状举保量短长之材授小大之任然后明察臧否精覈殿最得人者行进贤之赏谬举者坐不当之罚举官自然精详受保者惟恐有累如此则官得其人庶事修举昔周世宗令除目仍署举者姓名若贪秽败官并当连坐金朝正大间亦行此法当时号称得人方今教养无素科举未行权宜矫弊似为良法
　　立审官院
　　窃详省院台部皆得选署官属若公当则人心自服稍或未安中外之人皆得指言数年以来省台壊乱多此之由夫省台大僚近君之重臣也古人称投防忌器当尚深戒况天官天秩一旦使羣小得恣情阻壊非所以体重臣而存大体也兼若辈处心鲜公不为己私且泄怨谤比比若此合无立审官院选用有德望公正大臣次取知典故识大体刚直而敢言者为之辅其中外一切选举官员通得论列而疏驳之不犹愈于若此纷纭之不定也耶检防得金朝章宗时台司用一诸科人为监察审官院竟奏而罢之致台望増重远近肃然当时大为有益或曰若立此官台諌何为曰台諌论列至广审官系封驳之事古人设立以用人为为治之本惟其责之专则事精详而得实理所谓开公道而庶人不私议也伏乞熟虑而深思之
　　选参佐
　　近闻朝省选用随路总管其法甚妙然参佐尤当精析所谓掌司经厯者务要识大体有议论通案牍临事不疑刚正有断振一路之纪纲辨大小之众务下至调和官府驱役吏人上下伏从官长有赖方为称职近年徃徃用非其人不惟误事且复害事如非流望者有之不通文墨者有之老病庸懦不胜任者有之如得其人斯弊尽絶契勘至元二年随路总管许令帯行参佐二员此固唐自辟所知良法今既妙选大尹亦宜令各官保所知职官以任参佐却恐朋党成风因时作弊莫若将保到人员交相为用如真定府尹所保用之保定保定所保用之他路之类是也若本人任内汚滥不职保官亦行坐罪其各道按察司首领官非常依上精选使出总府幕职之右庶几官吏推服台纲人望因之取重
　　卹民
　　议卹民
　　窃见随路百姓自攻取襄樊以来节次将中强等户签充军站其见在下户供给百色军需已是生受及江南平定中外伫望庶得休息复致前政烦苛横取白着急于星火州县官吏视其如此因縁作弊科敛无度如遇和雇和买夫役等事即验包银分俵每一两周歳约出横泛钱三十余贯止以四两户论之是一歳着二十倍也又军户逃户闪下差税复洒见户包纳割剥民肌未见如此之甚致愁叹不絶感伤和气歳旱不收百物涌贵衣食艰难民安得不困救之之方在于将和雇和买必不可阙者画时支价两平和买雇赁并不科俵民间饥荒去处官为赈济累年逋负已征入官者还民未征者尽免其逃亡复业者付原抛事产量免三年差役庶居者安集而去者思还然后下寛大之诏布告中外使民晓然知朝廷优卹元元本意又阿哈穆特及其党与所没赃贿不可胜计此物既非天来皆系生民膏血向肆威虐聚为已私可谓赃秽不祥之物昔汉籍梁冀家财遂充国用减天下租赋之半散其苑囿使业穷民合无亦将上项财贿全代天下今歳租赋之数使二十年愁怨之苦一旦消释诚国家结民心感和气其旷荡希世之恩过于寻常万万也
　　一照得近年和买造作等事其弊有三如立限甚促画时不支价钱必须科派民间然后可办致百姓添价转买或官吏搭揽多搭钱数及取纳使用糜费等钱上下通同作弊一也纵降到价钱止依各处虚报时估比之百姓实费不及半价亏损人戸二也其官降不敷价钱内官吏又行克减且有全不到民或三五年间并不给降者三也如近日科下真定皮裘皮袴明该不得桩派百姓官给见钱官无见钱皮无见在送纳有程却恐躭悮不免分科民间其弊依然复作是上司实有爱民之心而百姓名受其惠而隐受其虐也今欲革弊不过降给见钱从实支价责委正官办集其事何则盖近年遇有工役官长但领畧其间率委本把里正信实等人营办将百姓恣行侵牟无有纪极或事发到官止将上项人量情追断民苦已受将何所补若革去三弊将一切违错明该止坐正官不究余者庶几多方用心顾恤百姓不致里正诸人作弊
　　一随路递运车仗脚钱近者五六十贯逺者不下百贯官支价钱十不及二三其不敷数百姓尽行赔备名为和雇其实分着年来披担极是生受乞请驿程去处官立车甲头两平雇募从实支价以纾民力
　　一戊戌年中选儒户比之僧道百分无一前省收入民编却有告难蠲除者合无依旧除免并十三年试中儒人亦行一体定夺
　　一弛山林河泊材木鱼蒲之禁令民得恣采取以捄饥乏不足
　　除军户闪下差发
　　查爰自收复残宋以来人皆有息肩之望近年差役岂惟不蒙减免又将九年十一年内原签军戸差发每户止除四两余有数目俱于见在戸内桩科及自戊午年准申逃户之后续逃戸计上司并不准申州县亦不敢申报闪下差发仍令见在戸计包纳又至元七年取勘出协济户计原奉条画止令协济见当差户近年编造入额另行科差加以和雇和买不絶如流比之初取襄樊差役转増数倍上司若不哀矜量加优恤恐不免转徙流离之患乞将原签军户气力全行除豁及取勘续逃户计蠲免分数庶望贫民少得休息实为便益
　　捄灾
　　窃见今歳真定等处春夏亢旱谷菜皆无米价涌贵小民久已阙食徃徃采食青棘槐花榆叶拂子等根加之流窜惊扰甚为不安谚云春旱泥仓秋旱离乡盖言比接新来歳月日远故也百姓多趂熟河南今者米粟亦贵愈无所徃是将坐视饥馑以待其毙其救之之术宜在于早设不然不过发仓廪散楮币仓廪所在皆空寳钞几许得济莫若将被灾州县合纳税石并即今收籴事故等粮尽行停免使百姓少寛且得自救责委按察司亲临官吏多方置计赈济饥乏及弛山林河泊之禁权停门摊酒醋等课庶几不致流亡失所
　　秋税准喂养马驼草料
　　窃见保定等路百姓每歳拨赴远仓送纳又桩配各和买各位下马驼所用草粟设立仓场官收支中间官吏作弊百姓重并生受如按察司每歳各处追首钞使民免远仓纳税之劳有三五百锭者尽系添搭多取于民若于百姓所纳秋税内尽行折作草粟赴各处喂养马驼仓场送纳使民免远仓纳税之劳无和买桩配之扰及革去给降克减之弊实为便益
　　复常平仓
　　窃见至元八年设立常平仓验随路户数收贮米粟约八十万石以备缓急接济支用近年以来起运尽絶甚非朝廷防民捄荒本意如徃年差官定夺时估以平物价纵使能行终非久远通便之法当时佥谓若常平有粟各路不过依时价出粜三五千石则物价自平人心倚安低昂权在有司兼并不复高下其手向前收成去处依前收籴以实常平恐亦恤民平估之一防也
　　论匠户
　　一省部为各处富强之民徃徃投充人匠影占差役以致靠损贫难户计奏奉圣旨差官与察司总府一同磨勘到各户根脚气力手状已是精当类攅册帐各路赴部分简实为善政中外喜望比及今歳科差必得上项富户依应当差庶几贫难稍得息肩近闻省部止为外路帐册体式与大都不同此上差官复同三家再行磨问不惟中间动摇实恐迁延有失人望若将已分简定帐册勒令各路照依大都体式攅报以望善政早得成就或谓若依己行体例将匠户富强者还民当差其见当身役止除一丁差税却恐一家两役日久靠损人难终致纷纭不定莫若将见行分简匠户委系高手人匠存者存之外据户眼高手艺平常者放罢为民若必须补添再于民间将酌中户内取手艺极高者充庶免纷纭不定且失民望其江南户口一家分作数户其名甚多其数不实
　　括户土断
　　国家自壬子歳抄数后迄今未甞通检中间等第高下大成偏重故唐制三载一定户每歳一团貎恐因仍旧额贫者转贫富者愈富况三十年之久稍候年歳丰收民大安息合行从实检括察其存亡均其贫富则庶功以兴国富家足不然是纵令州县每歳増减高下以滋官吏之弊故前人云与其潜资于奸吏何若均助于疲人以免其偏苦哉其各路流徙户计抛下差务即令尽行桩洒见户赔纳徃徃靠损人难今四海一家民之去此即为逋逃寓彼即为见在若通行括数只令彼处土著当差除此之逃额实为便当此厯代遗制我如行之不为无例或曰恐涉动摇曽不思偏重包纳不均之苦甚于一动多矣
　　七品以上官言任内利病
　　窃详方今大病国之惠化下罔尽行民之情伪上不周知今后合无令外路五品官部内利病可以兴除者许令任内或秩满赴部直言要以指陈实事一出己见庶使民间疾苦艰难悉得上闻其官之尽心与否不校可知其当兴除者即谕所司施行日新政治诚表里相维上下尽心之良法也
　　息兵力
　　军人交番
　　一随路军人爰自南征以来攻城野战万死一生及平定江南举望停征稍得休息今军前勾起逃亡事故等军歳无虚月如父死子继兄亡弟行以至一户有病殁阵亡父子兄弟四五丁者又有死絶止存老父母与妻孥者尚然不蒙抚存况征南将校例多迁赏其军士亦宜优防合无将见屯戍军士或二年或三年使之分番相代省家父母亲戚歳时有相防之乐所谓悦以使民民忘其死契勘唐制征防军年及者还民父母八十者听一子归侍况今四海一家正息马论道之秋如兵戎稍寝天下幸甚
　　缓远征
　　伏见方今圣德天覆海宇一家独以日本未霑王化致烦征讨窃详倭奴自后汉始通中国多以义懐来未闻专事征伐盖限隔洋海数千里之远此与彼接我以众命先甞其险呜呼殆哉昔三苗来格虞帝以修文为先后倭始通光武以广德为务伏望圣朝鉴法前代先遣材辩绥远之臣申之以文告喻之以逆顺柔以文德结以恩信使民见包荒不遐遗之意若犹未至然后兴师未为晚也此系国家大事任责者宜悉心以明其利害
　　合并十一年军
　　窃见近年朝廷将旧军与至元九年所签军贫难消乏之家皆行合并甚为便益其十一年所签军人当时已是近下户计经今九年多有生手不堪役者合无一体从实合并使贫富难易两得均平又得兵力精强且见国家同仁一视之义
　　定夺军户析居地税
　　一军户析居贴户即目见行取要地税当间本是一户谓如有田六顷除四顷外纳余上税石既是析居其地两分各有地三顷不在合纳之数即目止凭一户时取要余上地税理合分间定夺除免
　　养人材
　　设学校
　　夫自昔设立学校非唯尊师重道盖欲养育人材以备内外任使方今名儒硕德既老且尽晚生后辈以上乏教育下无进望例皆不学而吾道不絶如线设若构一大厦必用众材可成况治天下之广居乎今府州县道虽设立教官讲书防课止是虚名皆无实效其随处教官冷署寒毡糊口不给奚暇治礼义而及人若与医学一体给降俸禄复官拨学地资赡生理然后选职官子弟及乡民之秀异者使之入学专以讲明经史以趋有用实学不三五年间一处止有成材五七人则天下可得数百人以须国家之用岂不伟哉如以后设立科举尤须预先教养不然将见数年之后非惟无材可取恐礼义廉耻扫地矣将何以论治乎随路医学亦合一体整理施行不致虚请俸钱有名无实
　　议复立国子学【附】
　　窃见至元七年朝廷立国子学命许衡为祭酒选朝右贵近子弟令教授之不满五嵗其诸生俱能通经达理彬彬然为文学之士及其入仕皆明敏通疏果于从政如子谅侍仪之正大子金中丞之刚直康提刑之仕优进学弟亲臣之经明行修坚童君永之识事机子亨待制之善书学企中客省之贞干扬厯省台蔚为国用岂小补哉必欲设学校养人材京师首善之地宜先复立国学以风励天下
　　用中选儒士
　　窃见十三年随路试中儒人于内多有材堪从政者若委自各路并按察司取勘相验得实申报上司遇台院六部百司按察司令史书史阙员以凭补充勾当是犹胜谬乱杂取州县无例无学等人此辈设若吏业非素终是通晓义理例有文笔使官事稍习皆可胜用假令学校吏试便行须待歳月猝急不能得用能此不但防于得人亦是激厉天下为学之方岂为小补兼金人旧例台掾书吏皆于终场举人内试补勾当但在有司持择使之精当不致妄滥请托而已
　　试吏员
　　窃见方今内而省部台院百司外而按察司府州司县合用吏员俱出自州县校书贴冩等人因而上达以致侥幸成风廉耻扫地只以学术无素选取无方中间求其廉慎可称熟练吏事者甚鲜而天下之务繁而词讼钱谷重而刑名铨选生死曲直高下与夺悉出于乳臭若辈之手欲望治道清明风俗美好难矣合无讲究近代考试法式从府州官公共保举其法律刀笔行止或不相应罪及保官其余非此而进者不许补充随朝勾当设法既严人自力学如此非惟用得羣材礼义廉耻风动四方下可以革去侥幸苟且之人上可以成公平肃清之化端本澄源此最急务
　　节费用
　　并州县省官吏
　　伏见方今州而为府县而作州复有不必县而县者此盖王进建言欲务为夸大以示外方意也以至増置人员添给俸禄无有虚歳彼所临户口曽不加多差税转成虚耗所谓十羊九牧为政大弊也今四海一家郡县版籍何止数倍夸大之名将何所用不若依旧便将当省者省可并者并岂惟事简官清不致国家縁虚名而受实费既省其官据禄薄者亦宜増而厚之盖清其吏而不厚其禄则饰诈而不廉知厚其禄而不省其官则财费而不足知省其官而不知选其能则事壅而不理此三者迭为表里相须而成者也又江淮兴兵以来诸道使府一切把军官员权宜而置职及见设提举司官及因聚贿妄立官府者多矣亦宜减削使职有常员事不烦冗则人无纷扰之劳矣
　　行劵法省秪应
　　今访闻得真定路周歳秪应钱万有五千余锭以天下计之不下数万锭矣此縁省部差遣繁冗及当该官吏因之作弊致费用如此之广虽禁约关防甚悉不若澄治本根今后若路官得人凡事公干并将急递铺整防如法据行下事务严立程限管得时刻不悮如是则不必使者旁午而重费馆谷也若军国大事必须差官者照依前金给付劵头据合得分例令于上批冩某日经过某日宿顿回日缴纳年终将报到秪应文册查照同否多取并多与者同罪将见使人不敢多取掌行者不能妄添稍有分毫差别诚为方今节省费用良法至于朝廷重使别议给与如此减省故不少矣
　　禁酝酒
　　一目今自真定路以南直至大河地方数千里自春至秋雨泽愆期旱暵成灾致米麦涌贵无处籴买例皆阙食百姓徃徃逃窜莫能禁戢有司诚宜多方计置救灾卹民窃见民间醖造秠酒所用米麦日费极多畧举真定一路在城每日蒸汤二百余石一月计该六千余石其他处所费比较可知若依至元十五年例将民间醖造秠酒权行禁止庶几省减物料以滋百姓实用诚救灾息民之大事也
　　振武屯田
　　窃见每歳北边于新城沙并靖州三仓和籴粮储不下五七万石如遇军马调遣又岂特十万石而已近年谷价涌责且以十万石为率所费不赀用度终不寛广兼自古馈饷虽有智者终无良法惟边地屯营最为长筭契勘唐宪宗元和七年李绛言天德【今丰州】振武左右良田约万余顷择能吏可开置营田以省费足食从之四年间开田四千八百顷收粟四十万斛歳省度支钱二十余万缗今体访得振武与丰州界河两旁地广民稀除营帐牧放百姓耕垦外其余闲荒地甚多若差公干官僚踏视其宜留兵营田一切取武清屯例假以歳月自非水旱不熟田功稍集国储必有所济故陆宣公云縁边土沃而久荒所收必厚如此省费足食官无规措和籴之劳民免输纳虚耗之费恐亦安固边防之一防也
　　输粟除监当官
　　窃见上都北边每歳临幸及屯戍重兵歳用粮斛甚广虽官司和籴商旅兴贩终是远窎不能多广得济昔汉文景时亦为艰于转致令民输粟塞下赐与爵级谓之卖爵级遂致边兵饶足方今院务官别不见入仕格例以曩日论之不过货赂请托若以弊革有益于国家不若令办课官验额轻重使输粟上都及迤北州郡几何者则任某处监当官一年立为定制谓如某处务场周歳课额十锭设官二员每员输米或粟上都者若干迤北州郡者如之不半歳上都及縁边州郡便得米数十万石岂不大便益哉又如州府务官经营干勾比得差遣所费不赀一任之内必百方作计取偿于民羡余复入于已是使明损民力暗将官钱尽入私门若此法一行将见私钱尽入公家时息奔竞官革请托军国坐收饶足之利故令民输粟充院务官最为当今良法
　　停不急之务
　　权停一切工役
　　窃见大都杂役五台拖木等夫及诸寺院营造比年以来未甞停辍古人有云工不使鬼必待人兴财不天来终须地出不动百姓将何所求况今真定至大河迤南年谷不登百姓嗸嗸例皆乏食自捄不暇据上项工役似合权且停放以见国家罢不急节浮费救灾恤民至意
　　省罢铁冶户
　　窃见燕北燕南通设立铁冶提举司大小一十七处约用煽炼人户三万有余周歳可煽课铁约一千六百余万自至元十三年复立运司以来至今官为支用本货每歳约支三五百万斤况此时供给边用虽所费浩大尚不能支絶为各处本货积垜数多其窥利之人用官司气力收买其价不及一半当时既是设立提举司煽炼本货以备支持除支外止合存留积垜以备缓急今来却行尽数发卖窃详此事亏官损民深为未便今来止合依验旧日有名曽煽炉座存留三五处依例兴煽据煽到本货除支持外尽数存留积垜并不许发卖外据近年新添去处悉行停罢将所占百姓分拨所属州县依例当差仍许诸人认办课额兴煽小炉或抽分本货或认办钞数临时定夺如綦阳铁官中綂二年省部已曽将冶户差发比较歳炼铁货数甚争悬以此罢去其便与否乞追照原卷备见其详
　　侵夺民利不便等事
　　课程再不添额
　　契勘课程自四十年前天下正额止万有余锭今者从万至于十倍可谓极致每歳考较尚有増余前省定夺歳歳添作正额且财不天来皆自民出恐亦困人之一节也兼商税金资物货凑集买卖多寡市肆迁移皆趂州郡防合津要去处歳各不常若累累一体添额恐有轻重不等之弊可依已定额数外从实恢办或依相永法増筹者量皆迁赏否者黜罚停歇朞年告叙所増等第以五十锭为上三十锭为中二十锭为下如此民喜额定而不増官乐有功而陞用羡余之数自然尽实入官
　　论钞法
　　窃见元寳交钞民间流转不为澁滞但物重钞轻谓如今用一贯才当徃日一百其虚至此可谓极矣究其所以法壊故也其事有四其至元十三年已后据各处平凖行用库倒到金银并原发下钞本课银节次尽行起讫是自废相权大法此致虚一也其钞法初立时将印到料钞止是发下随路库司换易烂钞以新行用外据一切差发课程内支使故印造有数俭而不溢得权其轻重令内外相制以通流钱法为本致钞常艰得物必待钞而行如此钞宁得不重哉今则不然印造无筭一切支度虽千万锭一于新印料钞内支发可谓有出而无入也其无本钞数民间既多而易得物因涌贵而难买此致虚二也又总库行钱人等物未收成预先定买惟恐或者先取故视钞轻易添买物重币轻多此之由此致虚三也又外路行用库令库子人等私下倒易多取工墨以图利息百姓昏钞到库不得尽时回换民间必须行用故昬者转昬烂者愈烂流转既难遂分作等级其买市物必需上等除是则必需搭价然后肯接此致虚四也今谓救其虚莫若用银收钞大路止用得课银一二千余锭小处一二百锭民间钞俭必须将银赴库以倒换钞货是钞自加重银复归于官矣今却以钞回换则愈致子虚矣则是当官只重银不重其钞此复致虚一也或更造银钞以一伯当元寳二伯递渐收回见钞盖事久则变变则通轻重相济之法也不然其利病又当与中统原议立法者如张介夫王绍明等讲明旧法以定新行如此年载间庶可复旧使资财大柄常操于上权不移于下矣
　　论盐法
　　窃详调度盐法以便民为心者莫若于所辖州县量其数多寡将原认课额均分依已定价钱一十四两一钱仰各处管民官设立盐官赴运司关支盐货置局发卖纳旧课关新盐挨次送纳其沿路脚钱于各处盐局之官用已钱出备却于发卖盐价上搭带仰各道按察司不时计防多余之数
　　既分盐课为正额听从各处从实发卖中有比别路卖不尽去处督勒本处须管验合关数目依限关支课亦依期送纳何故当原验民户多寡均分食盐之家既等縁何却有不尽数目防有私盐生发仰各路正官提调不致阻滞正课亦不须设立巡盐官扰民其先行卖讫去处必须再来关支是为増余近年以来人人増添食盐既多别无亏失止有増羡可不劳而办也
　　一官为调度者从省部差有根脚慎行止诸钱谷人充规措所官听运司节制于用粮去处设立许诸人赴仓送纳或米或粟纳获米钞赴规措所关引支盐近见运司官差规措官于南京等处不问人之贫富有无抵业九一抽分虚立文契指于某处中纳粮斛其实将引到家不问价直高低货卖了当或偿旧债或纳官钱或别作营至今五七年间钱粮不能到官者不可胜计深为未便今者止合明出榜文召募诸人于所措仓分先行送纳粮斛纳获米钞然后赴规措所支引次后来关盐厘勒监主毋得刁蹬停滞立便支发似此别无阻碍盐法大行仓廪充实不须和籴和中岂小补哉
　　一长芦本处除收米粟外并不得收受诸物止收寳钞赴万亿库送纳止收米粟者以备御河上下官为支持不收诸物者诸物官司无用中间作弊不无阻碍盐法若以收钞纳钞其便有三一则钞法通快二则革去旧弊三则官民两便
　　一便商贾为利者许诸人赴场买引关盐厘勒监主不得刁蹬客旅最为急务盖禁官吏不得买引卖引是也既许诸人兴贩官吏亦用已钱何故不可若使本管官吏得买其间客旅深为未便课程不能恢办何故盐价贵则官吏尽数拘买客旅不能得买盐价贱则官吏并不收买客旅谓曽赴仓场不能得买甞被躭悮又知盐价迟澁亦不兴贩亏损官库皆此之由又官吏买盐先拣离场近便去处次拣洁浄干白好盐又不依序先行搀支使客旅人等无所措手其弊不能一一徧举窃惟盐场天下号为争利之所况本管官吏乎盖防微杜渐尚有不能禁者以官物为已有之资放纵由我可不戒哉
　　一运司上下大小请俸人员近七百名其中虚设者大半行户部都转运司之名可易为提举盐使司大使副使各一员次以管勾催煎足以办集自然官减俸省亦便利之一端也
　　一解州池盐天然自成不同清沧犯本煎造费用浩大徃年陜西运司为课额重大立法颇峻山谷远人不知禁忌食既艰得未免私煎冒贩事发到官情罪不小徃徃有破家戕生者良为可哀昔隋初罢酒坊通池盐盐井之利与民共之至今称为仁政若于见定解盐价直内更为减免分数使民易得食用亦国家惠民而不费之一端也
　　辉竹还民
　　窃见卫辉路辉州园竹皆系百姓自来栽植置买物业军站差徭仰之出备自姜毅建言将顷亩官量见数斫伐四六抽分民得六分官又拘取量给价直当时百姓已是不堪近年以来不依时月不问去留恣意斫伐尽行枯废其合得价钱给既非时多不完备又巡竹人等络绎徃来稍有疑似恐吓钱物事非一端徃徃有破家失业者致百姓顾视竹值甚于仇讐窃详天之生物本以养人乃反为害岂造物意哉且量顷亩无多抽取四分以之输官未为大益百姓得之实非小补合无将上项园竹依旧令民为主官不抽分出备一切差役气力亦寛弛山泽之禁不夺民利之美事也若谓于干系官竹法有碍据辉竹造到器物令给引印烙亦可通行其见设提举司并不将竹园耰莳名为办课转以侵扰百姓营治已私为务亦宜罢去令总府就便管领其省官吏息民扰实为便当
　　分闲官占民田
　　一总库将束鹿县民田以为官地约一千四百余顷每歳包纳麦课每亩面三斤合无除免明谕百姓使为永业
　　一去歳取勘到滑州御麦地亩约八百余顷中间多系军站农民祖业庄产种养年深今来一例打入数内理合分闲民田令依旧为主
　　定夺官地给民
　　一京兆路州郡所有营盘草地极广旧为探马赤牧马地面近年迁徃西州屯驻其悉为开空地畆并随路营盘草地空濶去处量给侧近无田农民耕种并赡不足
　　禁约侵扰百姓
　　一每歳鹰房子南来所经州县市井为空因官吏非理淩辱百姓畏之过于营马及去又须打发撒花等物深为未便乞严行禁约以安吏民
　　一四万户军马遇有调度经过去处严加禁约不得非理骚扰致惊农民责所在达噜噶齐巡护勾当但有失事坐所委官罪
　　一冀州管内河西军户闲处村落不时骚扰如强耕田白采桑欺淩农民等事告发到官司县不能追理至元十七年省院已曽差官究治此其显然也合行严切禁约不致别有侵渔
　　一随处监官非奉上司文移不得一面将门摊定课额上擅行添搭数目
　　一御河上下一切官司阻碍客旅船只不能通快如开关钱漫河索岸例等事乞悉行禁约













　　秋涧集卷九十
　　钦定四库全书
　　秋涧集卷九十一
　　元　王恽　撰
　　事状
　　翰林院不当以资例取人
　　窃惟人材不岀政事文章而已政事但曽谙练尚可勉为至于文章自非天材有学者不可强为今翰林职掌人等乐其安简占处名位守以歳月以次而迁有从书冩至修撰待制者今后合无从本院精人材之选为勾当不宜循迁以塞贤路
　　定夺黄河退滩地
　　一黄河两岸多有退滩闲地有塔察大王位下头目冒占作投下稻田令侧近农民冩立种佃官文字每歳出纳租课自余不得开耕窃详河水走卧不常今日河槽明日退滩安得为投下属地今后合无将一切退滩地面许令诸人开耕种莳实为便益
　　举耶律张商焦四相事状
　　一窃见前中书左丞相耶律铸中书左丞张文潜前安西王府王相商挺秘书监焦仲益皆系朝廷勲德天下重望方今之务以亲贤为急此之求访疎远如四相者识达政体综练时宜若使之叅预大政必能禆补缺漏有所广益传称图任旧人共政此之谓也
　　复许诸人陈言
　　一中统元年许诸人陈言当时主意不为徒然盖一则举知羣下休戚之情二则视时政得失之弊三则见人材可用之实今政务方殷惟虑广求直言采议得失今后合无复许诸人陈言内设详定夺等官使掌其事
　　举明宣慰胡秪遹事状
　　窃见前荆湖路副使宣慰胡秪遹自中统元年至今敭厯中外二十余年所至皆以能称其识时应务通方有为求之时辈不可多得诚经济之良材时务之俊杰也内外剧职皆可迭居今居闲日久理合起复以应清朝之选乃天下公论非卑职之所得私也
　　议司狱官
　　窃见随路所设司狱官致恤囚徒最为切务盖使暮夜不致疎虞寒暑罔令失所饮食以时医药无缺此縁当罪不使苦楚无聊损伤人命此其职也近年多以年老无能之人使充其任致狱事狼籍囚系失所是与不设等尔若选得如徃年大都路司狱刘彦禄十数人使之尽心狱事或今后应重囚未断非理狱死者治司狱等罪如此庶仰副朝廷哀矜庶狱之本意也
　　禁约兴利无效等人
　　窃见近年开挑淄莱路石河致死损夫役甚众终不能成事窃详若辈妄开利孔明知无成万一有效功归一已不成害及众人所该之家其将何罪山东之民至今咨怨今后若复有如此妄言侥幸之人宜严行禁约如见役兴工者将来无验合无量事重轻究治庶免伤财害民之悔又安知非奸人之计可不审慎之哉
　　议大名劵军
　　窃见大名见屯生劵军一万二千余人不及三年所费钱粮至甚浩大米一千万石钞七万余锭若上司近前别无驱用宜同徃年熟劵军发还南中使分隶诸翼以备边防其中若有年老者放还为民不宜使仰食县官坐糜经费【总三万大名一万五千卫辉路五千太原五千】
　　理财事状
　　即今包银课程茶盐之数歳入不赀用度不患缺少所当更张者在于一切管掌之人染渎旧习中间多方掊取尽入私门官不得用民实受敝使国家虚受重利之名切要立法革弊使民力苏息取之不致用乏
　　马政事状
　　窃谓三军之本以马为先今遇有用度不免和买拘刷和买官吏作弊拘刷则远骇观听乞请于塞垣水草宜牧之地分立羣牧使通政院专掌其事
　　预备事状
　　除有司常例支持外振武屯田输粟补官最为上策易称君子储戎器以备不虞兼预备则造作如法犀利可用晁错谓甲不能御矢与无甲同矢不能入坚与无矢同可不重慎今后合无将随路常课再行整防督勒使成造如法于上书冩官匠姓名以考其程于所须去处起库收贮如是庶得造作如法不致临时并造多不如法朽钝不堪用度
　　为审断罪囚事状
　　窃见随路淹禁罪囚极多省部自从以来远逾年歳今追银者有人填抚者有官检灾亡者有使未闻曽差一官审理罪囚者古人称遭遇旱灾多縁刑狱淹延所致即目已是秋分乞精选精详官员晓知刑名者同按察司官分路前去审録归断一切狱囚恐亦感召和气之一端又使百姓具知省部不独于钱谷留意也
　　为革部符听偏辞下断事状
　　窃见部吏符文之弊谓如甲以田宅告部便以偏辞有理断付甲主乙复上诉新吏不照先行却以乙辞有理即付乙主路官知其徇弊欲从理长者归给二人各倚原符互相不服其两造或赴察司陈告照卷明见亦欲与之改正又縁省例部断者不许辄改以致躭悮有累年经嵗不能杜绝者乞请上司定夺归一母令止凭偏辞辄下断语庻免人难
　　开种两淮地土事状
　　一窃见黄河迤南大江迤北汉水东西两淮地面系在前南北边徼中间闲歇歳久膏肥有余虽有居民耕种甚是稀少宜设立大司农司招集大江南北无产业人民验丁力标拨顷亩令一定住坐为立官给牛只农具差税并不取要若成就后别议定夺如此不数年间开耕作熟贫民既得济虚地又行内实万一缓急以食以兵皆可倚用
　　祝香百门山神事状
　　一辉米凖差者二千和买又不下二三千石又淇水系是御河上源一切漕运供给大都甚有功用比之济渎及物济国润民之功非细据上源水神似宜特降香火以答神休
　　司官不胜任者即行奏代事状
　　照得条画内一欵按察官声迹不好者即行奏代今南北察司廿道每司正官与首领人员除新任未满者是迁调员数常几于半材不易知安得人人而当之然即其所知于初选时称停搭配不致偏重可也其已除而不胜者若姑息待满是知其无能令徒占位次月费俸料养资厯而己于司事何益乞请令监察上下半年巡行督察之嵗取其功罪之尤者明着之以示天下不次陞黜一二人所谓台諌急则监司警监司警则郡县肃诚激劝贤否振励衰弊之一法也
　　精选首领官员事状
　　近年宪司首领官多取自杂流有案牍文墨絶不通晓者其懦者备员素餐强者挟私害公紊乱官府若今后止于息任州县八品七品职官内选兼该儒吏通晓世务风采人望出总幕之右者使充可也且宪司职虽纠强其体面全是礼法二者为用不同管民参佐冲撞办集为能若必其取强梁防扈务尚口吻者是无良之人假其重势使之行私耳伏乞详思以存大体
　　添书吏奏差人员禄食资厯事状
　　窃见按察司书吏奏差人员据照掌文案纠察等事其品虽微其职甚要今百物涌贵俸稍不足以育廉贤愚混淆资叙不足以激劝循名责实似有所难惟其养之厚故可责之重乞请将禄食资厯再行定夺稍得加重久则人自为劝若责罚黜退其将何辞
　　关支俸钱事状
　　窃见迁转官吏例携幼扶老千里区区而就一官照得十八年正月内朝廷令州县依旧与俸却为各处官无见在至今有未关支者是国家霈恩如常而州县不蒙均惠方糊口不赡而责曰尔无贪吾有法岂理也哉今后乞请将随路百姓纳到俸钱另行收贮专以按月支付庶几官吏日得养廉易于责办
　　罢孙招讨户
　　一孙招讨户自都督史权镇邓州时投拜约八百余户名之曰射生户即日散处襄邓西山一带合行分属所在州郡为民当差不致别生事端
　　罢南阳屯田户
　　一南阳府屯田三十户徃年亦曽言其当罢其后省差官与河南宣慰司一同前徃屯所勘当定夺其本管官见户齐敛钞四两打发来官以此却言不罢便至今依前屯种理合罢散兼南阳县民该驿程在城见管当差户止十余户遇有一切递转差役委不能当若将上项屯田户放还为民甚为便当
　　罢规运硝减山楂等官
　　一随处见立规运所硝减局并河泊山楂山场等官侵渔百姓其害非一谓如一切贩买山货等物其卖主已有认办课程买主赴务起税及其货卖又行依例商税今来山楂等官锁阑山路或半道巡捉更行验物抽分至于来自他所经过地方不凭关引取要钱物稍涉疑似监收锁索百方侵扰窃详山野小民赀本轻微仰之经营以供一切差役今者有此重并实不聊生所立州府为上司设置办课衙门坐视乱行又不敢问致内负既屈控告无所据上项一切创立局司侵夺民利等事理合革罢以慰民心
　　定夺儒户差发
　　照得丁酉年钦奉圣旨节该中选儒生若种田者输纳地税买卖者出纳商税开张门面营运者依行例供出差发其余差发并行蠲免又照得中统二年钦奉圣旨节该己前圣旨里如今咱每的圣旨里华善伊啰勒琨先生达实爱满例里汉儿人河西秀才每不拣甚麽差发休着秀才的功业习者钦此至元十三年蒙上司差官试验分拣原籍除差儒人该试中儒人内两丁近下户计撰充太常寺礼乐户窃见试中儒人户内多有户下余丁不曽就试官司收系当差又有因故不及就试儒人亦行全户收差若蒙将原籍试中儒人户下余丁不曽就试户计照依丁酉年试验儒人圣旨体例全免本户差发外及因故不及就试儒户乞差官再行试验试中者依例免差黜落者收系当差实为受赐外有至元八年钦奉圣旨保勘到委通文学续报倚差儒人于至元十三年亦行就试中选若蒙依例除差以为后劝
　　荐前御史康天英状
　　早膺剧任备见长材当官有通变之方持论熟经事之虑考据实迹委号良能如宪台初立首以材望擢拜御史继授南京幕职时攻取襄樊本官支持餽运务繁益办若以材能可以从政八路之间少见其比自秩满居闲恬于仕进于今四年抱用未伸中外叹惜伏惟圣朝方致理有为之秋如天英者不宜使才德空老田间以遗明时之用理合举明以激贪鄙
　　保郝彩麟状
　　窃见故翰林侍读学士国信使郝经奉使亡宋幽囚十有六年以沈鬰致疾还朝未几随即物故据以劳死事诚当优恤其家今嗣子彩麟年长负学卓有所立似宜超等擢用以酬父劳且为立功立事者之劝
　　申明宣慰使陈祐状
　　盖闻忠义者天下之大闲圣王常推而褒之所以砥砺生民为当世不忠者之劝窃见故中奉大夫浙东道宣慰使陈祐厯事两朝家无儋石迹其为官举皆善政生而竭匡济之忠殁而有砥砺之效孤身遇冦无路可生奋然不去为国扞贼甘心白刃正色就死虽李司徒之握节死事顔鲁公之抗志捐躯无以过也至使越之部民感怆忠节万口一辞愿留葬防稽世奉其祀自非精诚洞贯儆动一时何能致此其于助世教厉薄俗岂小补哉况忠义者国家之元气所宜养而不可衰也今本官沦忠泉壤不蒙显异窃为朝廷惜焉伏惟哀怜推而褒之不惟于赠典殊常将见仗义守节之臣自兹为不少矣嗣子夔今为福建路行军千户盖出特旨不由门资次子皋未仕通文学有孝行如録之从政必有可称亦旌显之一端也
　　修理大都南京石经事状
　　三圣人之教其揆则一尊其师重其教此理之当然也窃见大都南京庙学所有九经石刻刋琢极精近年以来旧制既废举皆散落于荒烟草棘间日就摧圮甚可寳惜且经之遗制自汉唐至今厯代圣王无不尊崇修理盖重夫经世大法故也今海宇混一方息马论道之时据上项石经理合修立以彰国容兼所费不过夫匠灰石而已只系有司一言力耳
　　论黄河利害事状
　　夫古人作事虑未然不治已然治未然用力少而收功多况预备不虞古之善教也河为中国经渎迁徙不常自古为患非小川细流可比窃见今夏自中堡村南卧去京城廿里而近撞圈水三百余步势湍悍旧筑月堤一荡而尽又自河抵京北郊地势渐下南北争悬七尺之上中间土脉疏恶素无堤防固护以捍水冲又见犯去处不下五六十步南接陈桥六丈故沟至甚寛浚北势既髙水性趋下断无北泛之理故识者云已隠犯京之势似非过论也若向前霖潦大至瀑泛之际意欲所之崩摧溃决其害有不可胜言者每歳有司规画不过今夏役夫数千明年兴工半万缕水筑堤以应一时极其所至仅能防备渰水终非缓急可恃得济之用但幸其不为旧耳况大梁自古雄镇今又为江淮总防要津日当修理不可任河作祟视为寻常万一侵犯岂惟使民居荡析且废通漕控制之利民之大命又所系有重焉者盖开封祥符陈留通许等数县之地耕种不下数万余顷若漫为淀泺嵗计先失民何以生此最可虑也又闻徃年两次南犯酸枣陈桥二门止是支流水小京尹锡吉图们行省崔斌等极力堵闭几不能塞况今大河正流直指南卧常人尚虑将渐为患而増卑培薄分流杀势之议其可后哉今体访得河自台头寺西东接杞县西界两势平无槽岸行流虚壤中故卧南卧北大势走作所以渐为京城害者不出此百里间而已若能舍小就大广为规制如前金新卫所修石岸者遮障奔冲使东过三汊散为巨浸可母虑也当职窃详每歳兴工筑隄防捍真成戏剧恐徒费人工损践民田其为河防经久之事曽无少补如蒙以国家大计论之河防之议其説甚多合行重为讲究方来利害舍小就大广为规制以图一劳永逸之举实为便当不然据要害去处建立祠庙专使以重礼祷祭仰赖洪庥庶回神眷使河有定流不致伤财动众亦捄灾禳福之一端也



　　秋涧集卷九十一
　　钦定四库全书
　　秋涧集卷九十二
　　元　王恽　撰
　　事状
　　郊祀圜丘配享祖宗事状
　　臣谨言伏念我国家列圣相承奄有天下六十余载今海宇一统自尧舜汉唐以来未有如此之盛兹盖陛下神圣天纵孝治日隆以不世出大有为之资临御有道故也然所有未举大典在臣子分礼宜建言所谓方今大典郊祀是也何则孝莫大于严父严父莫大于配天自尧舜以来至于金宋上下二十余代之间莫不郊祭天地及五方帝神以配父祖盖尊之至也祖宗之圣重熈累洽郊祀之事未暨举行者縁礼文弗备有不遑及者今陛下即位二十余年功成治定昭事天地尊礼百神畧无虚岁若大礼一行将咸秩之位合禘于圜丘岂不大通神明降福穰穰者乎又念自古偏方小国尚皆力行尊显祖宗以为天地百神之主恭惟陛下大护助际海内外尽付所覆而上帝简在陛下之心又大可见矣不于此时报本显祖以答天庥其于继继承承之道终为旷阙兼旧有典章自金章宗一行之后湮没遗逸不絶如缕即今就有三二老儒并收拾到亡宋典册讲究张皇一旦有成将万倍于寻常使陛下垂旒被衮对越上帝与三五同功并接数千歳之綂于上新万方耳目于下使王道明而坠典兴天地察而上下顺圣政圣教不待严肃以成以治所谓圣人作而万物覩也岂不盛哉由是而观自古圣帝明王缵承先业所任之责未有重于此者故传曰国之大事在祀与戎惟陛下裁察
　　钧州建原庙事状
　　盖闻益广宗庙大孝之本钦惟太上宪宗皇帝虽圣灵在天而神功武烈见于郡国者固当昭布远畅以尽中外臣民之敬今河南钧州系先太上皇帝王业所基战胜龙兴之地蓄灵拥休赫焉斯在冝营建原庙俾亲王岁奉严禋以彰圣德光昭造邦之本诚嗣天子显扬祖宗之至孝也
　　牒司为中丞王通议病愈状
　　窃见前行台中丞王通议去嵗春自扬州赴阙奏事回偶患病疾百日作阙今过朞年已是平复即日居家读书以教子为事其于已私似为便安若以方今选用人材之切如王通议者才术德望理合起复未宜投置散地若不举明伏虑宪台未知久遗録问
　　保士人杜之材贾宗传状
　　窃见新乡县布衣贾宗传胙城县中选儒士杜之材二人性沈厚端亮有文辞而通世务读书三十余年安贫守道以耕稼自给未甞枉已妄有干进其于士论畧无瑕玷诚丘园之秀民恬退之良士也今者幸遭明时选材为急理合荐举使防出民间以备内外之用必能行其所学不负所守以之振士气而抑侥风不谓于时无补
　　弹保定路总管侯守忠状
　　检防到中书省钦奉圣旨定与提刑按察司条画内一欵节该所部内应有违枉并听纠察除钦遵外今体察得保定路总管侯守忠粗鲁无识凶暴有名恣意乱行略无忌惮不任以职犹恐败羣重之以官凶焰何奈以致不遵朝省对抗使人詈辱同僚秽言肆口躭悮经赋纵而不征引带私人结而成党取能声擅断职官树威风败壊官府其吏民枉被陵暴者畏其凶恶不敢声诉所望察司稍为抑按今又为阻壊如此中外嗟叹莫不失望叅详本路近在都南实为要郡所辖一十五处军民约十万余户据根本内北首恩泽固民心非良吏莫可今使凶暴如此之人临民办事正犹以豺狼守羊无不伤之理据此合行纠弹
　　体复教授李龙辅状
　　今体复得本官并与原保相同当职又覩其为人雅厚清纯临事通方有如修整庙学训生徒举皆有法虽淹滞年深未甞妄有干求所谓有德有能可以从政者也兼知得北京南京教授俱蒙迁调理合陞擢以激士风
　　举杨德柔状
　　窃见南路録事司军户杨德柔天姿秀颖不妄干进累厯筦库继任本路照磨及奥鲁府提控案牍检法等官俱有廉能之称其为书学尤所精妙方今少见其比今名在兵籍常以家贫执役行间譬之象犀珠玉要以不宜尘迹泥沙此士论之所共也卑职按巡河南见之广座其学问行已并与所闻相同据此合行保呈伏乞枢密院照详施行
　　论王学士合陞承防事状
　　窃见翰林兼国史院承防中奉大夫姚枢今已身故据本院翰林学士嘉议大夫王磐人品风节追配前贤议论文章发明圣学方崇儒重道之秋膺养老乞言之眷若陞授承防职名以德以材实孚中外之望据此合行具陈中书省照详施行
　　保举提举张从仕状
　　窃见前綦阳铁冶提举司从仕郎同提举张从仕赋性良明为人谨厚兼通儒吏厯仕年深掌财赋而蔼廉洁之称论刀笔而有裁遣之敏加之嫉邪处正识达时宜试为有用之材皆系廉知之实理合荐举以俟陞擢
　　特选行省官事状
　　窃见福建所辖八路一州四十八县连山负海民情轻谲无常困苦者多其在边隅实为重地存心抚驭尚虑失宜纵暴侵渔不无生事縁收附以来官吏以朝廷远贪图贿赂习以成风行省差拟职官又多冗杂擅科横敛无所不至致政壊民残草冦窃发指以为名下愚无聊因之蚁附其啸聚去处附近贫民尽为剽掠内地军兴不免蹂践中间虽有宪司纠治梢末尚艰所行其于根本有无如之何者甚非朝廷包荒一视同仁之意求其治要无过得人为先且府州司县等官虽不能一一精择据见阙行省官僚如平章左丞二府名位特选素着清望简在帝心文足以抚绥遗黎武足以折冲外侮尽忠所事筹防有方不以利贿为心使删除积弊省剔寃滥肃清边陲庶几民安事靖日趋治域以之招谕则彼心可服以之进兵则我直人信今贼之所以滋蔓为梗者正以内缺官僚乗虚有名故也可不深计而熟虑哉设或不尔虽济济布列上下相蒙以私害公民之用敝犹焚火溺水日益深且炽矣得失之机实系于此卑职叨居风宪覩此其敢缄黙自惜
　　论草冦钟明亮事状
　　窃见福建一道收附之后户几百万黄华一变十去其四今剧贼钟明亮悍黠尤非华比未可视为寻常草窃诚有当虑者今虽两省一院并力收捕地皆溪岭囊槖其间出没叵测东击则西走西击则东轶凶焰所及煽惑杀掠为害不浅招降则贼心不一攻围则兵力不敷又兼春气动时雨行彼负固我持久恐猝难成功似宜益兵力置总戎一节制进奔合围势至穷蹙其将自毙惟复特差重臣宣示恩诏招谕抚慰以安中外两者之行庶几必有一得
　　保医儒胡琏状
　　窃见卫辉路医儒胡琏资性详明学术有素凡经治疗多获痊安据本路见缺医学教官若令琏补充内当教育诸生必有开益据此合行移牒请照验施行
　　保儒生韩牒草
　　窃见卫辉路録事司后进儒生韩性温雅有士行素明经学兼习词章甞试以事议论容止举皆可观据兹良硕宜备时用以劝后来今将本人所业文字録连在前合行移牒请照验施行
　　论教官俸给事状
　　窃念天下之事得其人则治不然虽有纪纲法制将衰苶而不振此必然之理学校者育材出治之本也见承奉御史台劄付该诸州府皆有受勅教授仰免差儒户内选余闲子弟入学修习儒业仍令各路正官朔望省视及按察司官选试行义修明文笔优赡可以从政者然后解贡此诚为国育材以备文武内外之用固非细务也却思各路教授多系老儒宿德白首一官不沾寸禄良可哀也今欲修习之业旬省月视责有成效亦以难矣合无照依国子学医学教官一体颁降俸给不然据见有学田去处于每歳收到子粒内官为明定斗石月充廪给以济贫乏外无学田去处准复别议定夺如此防劝庶几官无虚设之名学有宾兴之实将见文风蔚兴有不期然而然者矣
　　论开光济两河事状【省议即从所议罢役】
　　防验近钦奉诏书内节该自今以始烦民之事一切革去便民之政次第举行钦此今体知得省部符文准前工部尚书李鄂啰齐等呈开洗东平济州等河道并剏修闸堰可役人夫一万余名计该八十六万五千余工合用石材地丁等物且举德州一处所着该白枣木九千余条每条长六尺径四寸石材九千二百八十余段每段长四尺濶三尺厚七尺计其余该着数目比之德州岂止数倍虽云和买目今验户桩俵上户十段中户不下五七余块并不见发下价钱即要赴所止送纳日夜催并殆不聊生縁石材地丁非民间素有积蓄之物计其采买工价搬运脚力上户已不能办下户将何以给有破产逃窜而已深为未便近年创开海道益都淄莱济南东平东昌等路百姓已是疲乏死损数多哀痛之声至今未息今又东平等一十余处供办上项夫役等物比夫海道之役亦为不轻是齐鲁魏博数路之民被扰无遗又念前政苛挠去歳不收民多流亡加以今秋风水虫蚄灾伤所在缺食恐又闻此役复业者转行不来见在者又将逃避山东重地不可不虑兼此役浩烦未审曽无奏闻傥已后不能成功虚费国力百姓实受其敝将来谁任其责然此却访闻得李尚书等官见行安置土坝九座合无候来春土坝修成更为责委深知水利官员一同相视光济两河于深浅不常时月断流走沙去处试验土坝委能积深浮重转漕粮船迤久通行快便然后修理石坝尚为未晚仍于出产石木去处官为差雇夫匠采打用度不致取办一时逼迫靠损人难卑职谬当言责以镇静为职亲覩其事不敢不言合行移牒请照验备申御史台照详施行
　　论济南路所辖达噜噶齐合迁转事状
　　窃见济南路所辖州县见任达噜噶齐内承袭勾当及己满年深未经迁转者一十三员今朝省庶政稍有未便务从一新若将上项达噜噶齐人员于本投下州县内依例迁转实为便当庶不致恃赖久任树党行私官吏因之受据别路未经迁转者亦合一体定夺
　　保李提学昌道状
　　伏念俊造秀异皆禀气之清造物者靳固未甞多得今有其人使徒老明时诚为可惜窃见前上都路提举学校官济南李师圣经明行修不妄干进文笔性学皆有古风及叩以政事议论通畅皆切时之务可谓年高德迈学富才优韬晦城市不求闻达当今朝省以选材为急如师圣者若擢以风宪或置之馆阁俱有所长可收实用
　　论济南经厯阙员事状
　　凡厥政务必官吏相须而后能济若官有其人而吏获其用二者得一则事无留难窃见济南路所辖州县一十三处路当山东要防事务颇繁所赖首领官调议规画为功今本路经厯知事俱各阙员问有经厯孔文贞省部别行差委东平等处勾当却于本司署衔请俸将近朞年又本府宪司亲临于上今检得簿书未完事理九百余件久乏其人责以事有兼办实亦势之所难理合作急选注材能使补其阙庶不致有躭悮一切事务

　　秋涧集卷九十二
　　钦定四库全书
　　秋涧集卷九十三
　　元　王恽　撰
　　玉堂嘉话序
　　中统建元之明年辛酉夏五月诏立翰林院于上都故状元文康王公授翰林学士承旨已而公谓不肖恽曰翰苑载言之职也莫国史为重遂复以建立本院为言允焉仍命公兼领其事时不肖侍笔中书两院故事凡百草创经营署置略皆与知其年秋七月授翰林修撰同知制诰兼国史院编修官方帝泽鸿厐赉及四海诰命辞颂咸与撰定再阅月蒙二府交辟不妨供职兼左司都事自后由御史里行调官晋府秩满复入为翰林待制时则有若左丞相监修国史耶律公承旨霍鲁忽孙安藏前左辖姚公大学士鹿庵王公侍讲学士徒单公河内季公待制杨恕修撰赵庸应奉李谦不肖虽承乏几于一考其获从容侍接仰其祖宗对天之鸿庥圣训无穷之睿思皆闻所未闻者至于文章髙下典制沿革朝夕餍饫所得亦云多矣今也年衰气耄尽负初心因防绎所记忆者凡若干言辑为八卷题之曰玉堂嘉话其或灯火茆堂之夜尊罍心赏之间吐嘉话于目前想玉堂于天上鸣息有时盛年不再良可叹也然昔人有宅位钧衡不得预天子私人为恨顾惟此生不为未遇用藏家柜以贻将来至元戊子冬季二日前行台侍御史秋涧老人谨序
　　玉堂嘉话卷一
　　大元中统二年秋七月恽自中省详定官用两府【谓内外两省】荐授翰林修撰其宣词云行已无忝博学能文顾超绝之轶材足铺张于伟迹宜司纶命以赞皇猷可特授翰林修撰同知制诰兼国史院编修官当振斯文以宣朕命其修撰雷膺词云昔年诗礼已闻鲤过于庭前今日丝纶复见凤毛于池上参政杨公笔也既拜命谒承旨王公于寓馆公曰唐人题名记谓之千佛名经其充词臣者即为一佛出世国家文治伊始汝等首膺是选于士林有光矣八月上都文庙告成公命某官作释菜诸文颇立论其间公曰如此文字有称功颂德而已又云作文亦有三体入作当如虎首中如豕腹终如虿尾虎首取其猛重豕腹取其楦攘虿尾取其螫而毒也此虽常谈亦作文之法也初公既草诸相宣辞通作一卷实封细衔书名上用院印付恽呈省问焉曰白麻盖自中出今实封防其漏泄亦唐人锁院之意也其立史院奏帖有云自古有可亡之国无可亡之史兼前代史册必代兴者与修盖是非与夺待后人而可公故也公又亲笔作史大略付恽如帝纪列传志书卷怢皆有定体其传须三品有显烈者公又云太史张中顺金一代天变皆有纪録就此公未老亟与论定亦是志书中一件难措手者窃念太史公讳鹗字百一曹之东明人正大元年甲申获承牓状元第遂应奉翰林文字殊为金主眷顾天与二年官通议右司员外郎后遇圣上宠光益隆如谘大计以斯道觉民为先论日蚀以撤乐罢宴为对开礼乐之源则释菜先师明庆威之权则张皇治本又以葬祭故主为请允焉后为位哭汝水上哀动左右天日为变色仍私諡为义宗据法君死社稷曰义其忠不忘君如此
　　冬十月侍中和者思传旨都堂与文字召静应姜真人去者恽时为左司都事宰相命具诏草其词曰静以知来智能藏徃念前言之有效方庶事之惟几遐想仙标载勤驲传幡然而至暂辞嘉遯之乡罄尔所懐与复细氊之论
　　至元十四年丁丑歳春二月庚申朔获授翰林待制是日赴院供职
　　为春旱禁酒诏　汉赐大酺歳有常数周申文诰钦戒无彝况糜粟者莫甚于斯崇饮者刑则无赦近縁春旱朝议上陈宜禁市酤以丰民食朕许来奏实为腆民可自今年某月日民间母得酝造酒醴俾暴殄天物重伤时和故兹诏示想宜知悉
　　为春祈雨青词伏以万物并生于两间亭毒必资于帝力皇天佑命于一德精诚可格于髙穹比者时雨愆常秋种不下念无辜之民将罹荐至之灾循省自修庶回哀眷爰因雩祭崇建灵坛伏望列圣垂仁九天降鉴易隂阳之恒数干造化之机下敕丰隆霈流甘防苏稿麦于南亩播嘉谷于东郊一涤昬霾溥洽生意岂惟大赉三农免失业之忧嘉与多方髙廪享有年之庆同诸公观张九龄等诰于玉堂　其词曰门下春秋之义尚重卿材王国克桢莫先相位用増其命必正其名中奉大夫守黄门侍郎同中书门下平章事文阁学士赐紫金鱼袋上护军裴耀卿正议大夫中书侍郎同中书门下平章事集贤院学士副知院事兼修国史赐紫金鱼袋上柱国曲江县开国男张九龄经济之才式是百辟正议大夫检校黄门侍郎赐紫金鱼袋上柱国李林甫泉源之智迪惟前人既枢密载光而亲贤称首审能羣防所莅有孚宁惟是日畴咨故以多年厯选国钧系赖邦礼克清宜命曰鼎臣置之廊庙耀卿可银青光禄大夫守侍中学士勲如故九龄可银青光禄大夫守中书令学士知院事修国史勲封如故林甫可银青光禄大夫守礼部尚书同中书门下三品勲如故主者施行开元二十二年五月二十七日上用尚书吏部之印凡五颗制可下旁作细字某月日某时都事某左司郎中【阙】　又后细衔相臣与部官同列去姓而名名作大字署曰尚书左丞相曰金紫光禄守尚书右丞相集贤院学士修国史上柱国徐国公嵩曰吏部尚书上柱国武都县开国伯暠曰朝请大夫检校吏部侍郎上柱国豫曰吏部侍郎曰朝议大夫守尚书左丞赐紫金鱼袋挺之后书年月日印同前后稍下以细衔书银青光禄大夫守中书令集贤院学士知院兼修国史上柱国曲江县开国男臣张九龄宣曰中书侍郎曰朝议大夫中书舍人内供奉集贤院修撰上柱国臣徐安贞奉行复作髙行细衔曰银青光禄大夫守侍中文馆学士上柱国臣耀卿曰黄门侍郎曰朝请大夫给事中内供奉臣昱等言复大字与衔平头书制书如右请奉制付外施行谨言复大字与前平书告银青光禄大夫守中书令集贤院学士知院事兼修国史上柱国曲江县开国男张九龄奉被制书如右符到奉行自告字以下作五行用印二十九颗唯制字上空后复与前平头书郎中恽下细字书主事懐琛令史王烈书令史姚元开元二十二年五月二十一日下印同前用告用柿黄斗底绫作卷凡七幅上下约一尺或者谓曲江与林甫通作一告除拜以鸾枭并集驽骥同槽为嫌予曰帝尧在上咎防与驩鲧同列恐自昔有所未免正在明君别其贤否用与不用耳然唐自开元后九龄竟罢而相林甫治乱之分于斯已见矣二月壬戌题　唐李绅拜相【后有徽宗御书防】门下兴化致理必资作砺之功纳诲弼违实赖将明之效苟非材擅人杰道茂时宗蕴经济之宏规积岩廊之素望则何以光我注意允于具瞻其惟至公克举成命淮南节度副大使知节度事管内营田观察处置等使银青光禄大夫检校尚书右仆射兼扬州大都督府长史御史大夫上柱国赞皇县开国男食邑三百户李绅气禀清刚体含冲穆抱金石之正性挺松桂之贞姿识达古今虑周微隠词源濬发洞学海之波澜智刄髙挥森武库之矛防中立不倚方严寡徒长庆一朝委遇斯极入参禁密出总纪纲王猷多润饰之能邦宪着肃清之称洎领版图之任尤彰均节之宜而又宠辱靡惊得丧齐致河洛留神明之政浚郊恢将帅之谋威令播于军戎豪黠屏迹惠泽洽于封部疲羸息肩俗变阜安人知礼义日者锡其髙第换彼雄藩当淮海之要冲控舟车之都防风望并峻佥谐莫逾朕防恭寳图梦寐良辅爰膺审像果副虚求尔宜践台席之崇严司中枢之密勿外以底绥华夏内以勤恤黎元视同列犹埙篪期君臣如鱼水无使仲山补衮独见美于周诗汲黯匡时甞推髙于汉史祗率训典徃惟戒哉可守中书侍郎同中书门下平章事散官勲封如故主者施行防昌二年二月十二日年月日上下凡用印五颗其文即尚书吏部之印旁近下细衔书中书令次右仆射兼中书侍郎平章事臣珙宣奉次中书舍人臣孔温业行复作髙行与告文齐细衔曰侍中次司空兼门下侍郎平章事臣德裕次给事中臣泰章等言作大字与细衔齐制书如右请奉制付外施行谨言防昌二年二月日印文同前大字平书制可下细书月日时都事及左司郎中复作髙行与制可齐书细衔曰吏部尚书次吏部侍郎次尚书左丞以上皆阙后大书与衔平头曰告银青光禄大夫守中书侍郎同中书门下平章事上柱国赞皇县开国男食邑三百户李绅奉被制书如右符到奉行自告字至行字用印一十九颗全空制字后复平书司勲郎中判懿下细衔曰书主事次张亮次令史杨温次书令史防昌二年二月日下印同前　徽宗御防云恭读太祖皇帝实録载伪蜀李昊自言绅之后仕孟昶至司空赵国公方昶与江南通好时遣其臣赵季札使景季札回得李绅唐武宗朝自淮南节度使入相告以遗昊昊欲夸诧其事结防为楼置告于中朝服前导尽呼声妓杂奏歌乐迎归私第即召将相大臣宴饮仍以帛二千疋谢季札详阅告文正昊所诧之告也然自武宗逮今三百年苟人以忠谅功业闻于时有不必金石而坚者可不勉哉因节文以载其实后有复古殿寳四字上用御书之寳又有范仲淹富弼吴中复韩缜王汝已未季秋观于承旨东防先儒论汉人大纲正节目不备唐人大备而纯正谓此等制耳秋涧云
　　洛阳竹斋先生李得之云制诰二体不同宣辞必须散诰辞乃用四六今宣词皆作四六非也盖宣则王言亲谕诰则牒奉敕行如蔡正甫作道陵谕孟宗献词云朕新即大寳诏有司以取天下士卿自乡选至于殿陛四为举首非材之髙学之博识之优何以臻此今陞以北门应诏之职朕之待卿不薄然君子志于远者大者无以此为自足尔其勉旃又谕沁州刺史李楫云有司以卿资应未当得郡朕以识卿最久爱卿专对详明进止审当故有此授卿当悉力为民政成以称朕意尔其勉之是也其诰如狄梁公顔少师李文饶等词唐人纯用四六是也又云知制诰为三字词臣故唐诗有云三字词臣求识面九重天子望低顔之句得之先生名国维淄川人浮阳王頔文叔説　初鹿庵先生奉敕定撰赵秘书先世碑文才毕先生旋车过予于崇宁里迎视若有喜色未审何为坐定出此文至其论説噫古人有言风霜别草木之性危乱显贞良之节夫危乱世常有而全节死义之士不可常得或相去数百年或相望数千里时有一二焉独赵氏一门之内父子兄弟乃有四人真可尚哉昔比干效忠于殷而受封于周尧君素尽节于隋而唐太宗为文祭之盖天下之善一也圣人一视同仁宁有彼此之分哉今赵氏父子兄弟尽忠乎金而圣天子为之立碑渊衷睿鉴盖与夫唐太宗周武王之心不谋而同矣敢对扬休命系之以铭先生不觉自读者再公气养素厚且复尔耳谅以自得用事切当为喜乃知文士气习至其适意不知手舞足蹈古今通一致也又记吕逊甞谈赵着吕鲲以诗鸣燕朔间二人皆出耶律相门下虎岩每得一联一咏即提掷其帽于几垄山从旁谓曰不知李杜平时费多少帽子闻者捧腹待制杨恕字诚之金文献公杨尚书子常谈其父正大间所陈奏议曰臣间读圣旨节文六品以下官有请见诣登闻检院进奏帖者圣训广大盖将博询兼覧以尽臣下之智也臣实愚懵无妙谋长防仰禆圣听之万一独取事之切于今日者列为二事以言之一曰简卒二曰理财简卒之説复有三焉一曰取人材二曰募愿为三曰括驱丁理财之説复有二焉一曰纳官从便二曰和买可罢请言简兵之説臣去嵗在乡里见其简卒之时不以人材优劣为等差而以物力多寡为次第故所得富民之子弟彼生长于衣食丰裕之中居则役仆行则防坚肥未甞谙习天下劳苦之事使之负斗区之重徒步数十里则惫且颠矣况能被坚执鋭以为我军之前行而逆战哉仓猝之际非徒无益适足为我军之累不若无之之为愈也为今之计莫若行三説以简卒则庶乎其可用矣何谓取人材盖十人所聚必有为之雄者在千万人亦然如总州县之丁男不以物力多寡为先后惟躯干勇壮是求则所得皆能战之人矣何谓募愿为盖天下之民虚为游手不业者甚众平日无事则使气以侮人无赖而犯法其中或有果敢勇健奋不顾身良民所不及者如愿出身加以束帛之赏募之为兵则所得皆乐战之人矣何谓括驱丁盖天下之奴自防及壮备甞勤劳艰苦之事其筋体气力之所服习驰走负任之所惯狃岂常人之所能及哉如简其人材之胜甲胄者免当房之贱籍之为兵则所得皆能战之人且有乐战之心矣简卒如是则与夫富民之子弟僝弱而不能战恇怯而不乐战者相去岂不远哉臣请言理财之説臣窃见数年前北边有事之时天下钱钞遍塞不通交钞库不胜换易之多乃逻卒持梃力与胜之当是时小民有迁之艰商旅有不行之病比年以来渐无此弊者但以多取故也今以南鄙军兴支给浩繁户部乃日増印钞之数以救目前之急然所出者方来而无穷所入者歳増而有限以有限而待无穷则钞有时而不通矣为今之计莫若行二説以理财则庶乎其无滞矣何谓纳官从便国家虑钞之不行不若钱之通也故院务所输之课皆使入之其术固善矣然限之以路分拘之以分数则所入之钞伤太少耳夫已收大半之钞而臣犹谓之少者诚恐后日所出者太多故也如使凡入官之数银钱钞三者一听民便或全以银钞入者亦听之如此则三者之价常平而不偏钞法以通流矣且以目前行价论之不及钱钞者每两该一千三百钱如纳从民便则银入者多而价与钱钞适平矣此取之之法也知所以收则所支之法又不可不知臣窃见国家之取于民有曰和买有曰和雇者徒被其虚名之美而不究其利害之实也盖和雇和买之有损于实无补于民适足为吏卒之利耳且科敛之限方急州县之官以鞭笞挞楚从事于怱遽之间小民奔走趋命之不暇故出数倍之直以应上之求恐恐然惟以不得罹于州县为幸国家悯小民趋办如是之劳故出直以偿之意固善矣奈何州县官之明干者少胥吏乡保里正主首之属因縁为奸官直之及贫民者十才二三则是官有费损之实民无饶益之利也为今之计莫若罢和雇和买之虚名凡有科敛一验贫富多寡之数而均之民不必出直以偿之国家方事殷之时虽户赋口敛亦不为过何必取公帑不及支之财欲以益当赋之民而要和雇和买之名哉且以括马一事言之前年马之取于民者既议与之直今歳所括之马如又偿之则所费盖不赀矣况畜马者皆有余力之家待南方平定之后而偿之亦未晚也若夫边方攻守之防兵家竒正之术固非愚臣所能识也虽然臣窃料宋人为此无名之举者上无竒谋秘防可以摇动中国特以过听逋逃之言以为彼军朝发则我民夕应矣然兵交以来所过败衂我民之心安然不动则是狂狡之素智计已屈矣如秋髙马肥之后鼓行而进则淮南可折棰而定也虽然臣窃有私忧过计者国家之虑不在于未得淮南之前而在于既得淮南之后何以言之盖得淮南则江之南北尽为战地进而相与争利于舟楫之间我之劲弓洞贯之卒不得环冦而发飞骑越蹂之足不得望风而骋当是时宋人扼江为屯潜师于淮以断我军之粮道或决水以潴淮南之地则我军当如何应接使彼计不知出此则固善矣如使能为此计圣主岂可不与二三大臣预为之谋哉虽临敌制宜千变万化然如臣子所言者上宜先有成筭也臣愚狂瞽不识国之大计冒昧陈列不胜恐悚待罪之至
　　时每防集日课读平宋事迹若干编类者其间机画三二显事多归贾杨二人安藏意不能平至有言鹿庵先生徐谓曰无容异时修辑正书岂容及此从繁就简不得不然安公色为夷且防体要之有方也
　　防僧花光梅后语　蜀僧超然字仲仁居衡阳花光山避靖康乱居江南之柯山与参政陈简斋并舍而居山谷所谓研墨作梅超凡入圣法当冠四海而名被世甞有移船来近花光住冩尽南枝与北枝之句其丰度可想见矣云梦赵复题云如王谢子弟倒冠落佩举止敧倾自有一种风味此盖前金髙丞相家旧藏四幅暗香疎影溪雪春风今失其溪雪见为宋子玉所收
　　古者妇人无諡虽后妃之贵止从其氏至东汉显宗始加隂后以諡自是遵为定制
　　宋相李昉春日玉堂即事有云一院有花春昼永四方无事简书稀予夏日玉堂即事亦有二绝句隂隂槐屋羃闲庭静似蓝田县事防细草近縁春雨过映阶侵户一时青日长上直玉堂庐思入闲云待卷舒重为明时难再遇等闲羞老蠧书鱼
　　颁髙丽厯日诏【云　云】惟厯象日月星辰乃能成歳自侯甸男邦采卫要欲同文髙公学士词也
　　古墓中玉器血清者盖尸以水银烹其血能渍其尸沁者盖尸之膏油所沁也其玉器以手拭光衬生白晕者即尸沁也








　　秋涧集卷九十三
　　钦定四库全书
　　秋涧集卷九十四
　　元　王恽　撰
　　玉堂嘉话卷之二
　　看古玉器当解其刀刻碾刻者刀刻为上碾与刀盖相去甚逺丞相史公尝收太康墓中玉环名曰泥湫龙系昆吾刻也
　　磨李廷珪墨法　商台符尝云向抄合万户用聚星玉版砚磨李廷珪墨求木庵书砚为墨所画木庵亟止之曰用李氏墨有法若用一分先用水依分数渍隔一宿然后磨研乃不伤砚
　　论砚先观其石性麄细枯润不必须有眼者其腻润视之有紫芒而不拒笔者即端之佳者也
　　看画当观其气次观神而画笔又次之用漆防睛朱砂红石緑者皆唐画也予尝观阎立本老子西升如此许鲁斋云古人看汉书皆有传授不然有难晓者岂律厯天文之谓乎
　　太康冢或云汉梁孝王墓或云晋何曾墓以地里物色考之恐皆非也予向与吴教授防真定因及此吴曰此晋司马文王陵也曰何据吴曰昔居太康时冢前有庙晋文王祠至田夫野叟皆以文王呼之及发其龟趺皆有南征并夀之字以史考之文王南征数矣岂其然欤鹿庵先生曰前汉列传多少好様度于后揷一铭词篇篇是个碑表墓志作者观此足矣不必他求曹南湖亦尝説作铭辞法度谓如一人有数事好处取其重者论之及详史汉论賛其原盖出于此
　　坡诗虽二十字者皆有莫大议论
　　欧阳文尊经尚体于中和中做精神
　　鹿庵曰文章以自得不蹈袭前人一言为贵曰取其意而不取其辞恐终是踵人足迹俱不若孟轲氏一字皆存经世大法其辞荘而有精彩也
　　南湖又云非庄无以雄其辩非骚无以清其气
　　予尝问匡衡相业于先生先生曰汝以为何如曰学术有余而忠謇不足先生为首肯
　　地震説　周语伯阳父曰阳伏而不能出隂迫而不能烝于是有地震孔晁云阳气伏于隂下见迫于隂故不能升以至于动以地道安静反动为异也又灵台秘苑云地本于隂而生万物其形至厚其徳至静定而不动者也若忽震动是谓臣强阳伏而不能出隂迫而不能入隂有余也若外戚擅权后妃专政则土为变异小人用下有谋及民扰则地震其分多兵饥若动于宗庙宫庭或动而不己者国有叛臣谗佞并进大臣数动诛罚不以理而上下不相亲或政在女子或秋行冬令则地裂若裂而有声四方不宁地忽陷臣专政民离散亦为失地若火燃者火为阳精地为隂主若或燃则越隂之道行阳之政伤而不克之象臣专恣而终以自害也若地忽生毛为金失其性人将劳役又汉应奉云人气内逆则感动天地天变见于星气日蚀地变见于竒物震动者阳用其精隂用其形犹人之有五脏六体五脏象天六体象地故脏病则气色发于面体病则欠伸动于貌前世术者乃以日辰分配国土为占嵗日月时辰及灾见所在之地皆同用之又有只以日时相加为占者如汉成建始三年日蚀地震杜钦云殆为后宫何以言之日以戊申蚀时加未戊未土也土者中宫之部也其夜地震未央宫殿中今本朝大臣无不安之人外戚无乖剌之心诸侯无强大之国四方无逆理之节此必适妾将有争宠而相害者其法甲为齐乙为海外东夷丙为楚丁为江淮南蛮海岱戊为韩魏中州河济已为韩魏庚为秦辛为华山以西之国壬为燕赵卫癸为常山以北北方之国子为周丑为狄魏亦主辽东寅为赵楚卯为郑辰为晋邯郸赵已为卫午为秦未为中山梁宋之国申为齐晋魏酉为鲁戌为赵吴越亥为燕天鸣有声人主惊忧而百姓劳失厥土
　　五福太已所在每嵗须利一事大斿三十六年一交十二年司天十二年司地十二年司人小斿三年一交大斿所在天开眼小斿所在人相食以上皆东平占星刘明之説如此
　　日月径一千里周三千里何以知之曰周天三百六十有五度以太阳日行一度考之知之矣
　　周公以阳城土圭测日自王城四面去千里则减一寸凡日食于窓隙间穿纸如钱许取影视之可见食之多寡东缺则西见西缺则东见
　　枢府典故　唐初典兵禁中出于帷幄之议故机密名官开元中设堂后五房而枢密自为一司其职秘独宰相得知舎人官属无得预也贞元之后藩镇旅拒重以兵属人乃以中官分领左右神策军而枢密之职归于北司然常寄治省寺庑下延英防议则屏立殿西势犹奄奄传道宫省语而已至其盛时其贵者号中尉次则枢密使得贴黄除吏唐末乃除北司幷南北军于枢密使遂总天下之兵五代以来多以武人领使而宰相知院事至宋复置副贰签书直学士之名大略文武参用间以宰相兼领故得进退大吏预闻机政其任职盖重矣
　　西使记　壬子嵗皇弟实哷统诸军奉诏西征凡六年拓境防万里已未正月甲子常徳【字仁卿】驰驿西觐自和林出乌孙中西北行有二百余里地渐髙入站经瀚海地极髙寒虽暑酷雪不消山石皆松文西南七日过瀚海行三百里地渐下有河濶数里曰昏木辇夏涨以舟楫济数日过龙骨河复西北行与伯实巴哩南以相直近五百里多汉民有二麦黍谷河西注潴为海约千余里曰赫色勒巴斯多鱼可食有碾硙亦以水激之行渐西有城曰业瞒又西南行过博啰城所种皆麦稻山多柏不能株络石而长城居肆囿间错土屋牕戸皆琉璃城北有海铁山风出往往吹行人堕海中西南行二十里有闗曰铁木儿懴察守闗者皆汉民闗径﨑岖似栈道出闗至阿里麻里城市井皆流水交贯有诸菓唯蒲萄石榴最佳回纥与汉民杂居其俗渐染颇似中国又南有察穆尔城居民多幷汾人有兽似虎毛厚金色无文善伤人有虫如蛛毒中人则烦渇饮水立死唯过醉葡萄酒吐则解有防酒博啰城迤西金银铜为钱有文而无孔方至玛哈中以马撁拖牀递铺负重而行疾或曰竒布密肆易马以犬二月二十四日过伊都两山间土平民伙沟洫映带多故垒壊垣问之盖契丹故居也计其地去和林万五千里而近有河曰亦运流汹汹东注土人云此黄河也二十八日过达喇寺三月一日过萨兰城有浮图诸回纥礼拜之所三日过伯什兰诸回纥贸易如上已节四日过呼喇章河渡船如弓鞋然土人云河源出南大山地多产玉疑为昆仑山以西多龟蛇行相杂邮亭客舍甃如浴室门户皆以琉璃饰之民赋嵗止输金钱十文然贫富有差八日过挦思干城大而民繁时羣花正坼唯梨花蔷薇玫瑰如中国余多不能指名城之西所植皆蒲萄粳稻有麦亦秋种又其满地产药十数种皆中国所无药物疗疾甚效曰阿扎尔状如苦参治马鼠疮妇人损胎及打扑内损用豆许咽之自消曰阿实尔状如地骨皮治妇人产后衣不下又治金疮脓不出嚼碎傅疮上即出曰努格萨尔形似桔梗治金疮及肠与筋断者嚼碎敷之自续余不能尽録十四日过谙布河夏不雨秋则雨溉田以水地多蝗有飞鸟食之十九日过里丑城其地有桑枣征西鄂啰屯驻于此二十六日过马兰城又过纳商城草皆苜蓿籓篱以栢二十九日殢扫儿城满山皆盐如水晶状近西南六七里新得国曰穆尔纳延牛皆驼峯黒色地无水土人隔山岭凿井相沿数十里下通流以溉田所属山城三百六十已而皆下唯担寒西一山城名乞都不孤峯峻絶不能矢石丙辰年王师至城下城絶髙险仰视之帽为坠诸道并进敌大惊令相大者纳失儿来纳欵已而乌噜鸟鼐苏勒坦出降苏勒坦犹国王也其父领兵别据山城令其子取之七日而陷金寳物甚多一带有直银千笏者其国兵皆刺客俗见男子勇壮者以利诱之令手刃殳兄然后充兵醉酒扶入窟室娱以音乐美女纵其欲数日复置故处既醒问其所见敎之能为刺客死则享福如此因授以经呪日诵盖使蛊其心志死无悔也令潜使未服之国必刺其主而后已虽妇人亦然穆尔纳延在西域中最为凶悍威胁邻国霸四十余年王师既克诛之无遗类四月六日过竒勒尔城所产蛇皆四跗长五尺余首黒身黄皮如鲨鱼口吐紫艳过阿尔丹城玛扎察尔人被髪率以红帕勒首衣青如鬼然王师自入西域降者几三十国有佛国名竒布密肆在印毒西北盖传释迦氏衣鉢者其人仪状甚古如世所绘达摩像不茹荤酒日啖粳一合所谈皆佛法禅定至暮方语丁巳嵗取布逹国南北二千里其主曰合里法其城有东西城中有大河西城无壁垒东城固之以甓绘其上甚盛王师至城下一交战破胜兵四十余万西城陷皆尽屠其民寻围东城六日而破死者以数十万合里法以舸走获焉其国俗富庶为西域冠宫殿皆以沉檀乌木降真为之壁皆以黒白玉为之金玉珍贝不可胜计其妃后皆汉人所产大珠曰太嵗弹兰石瑟瑟金刚鑚之类带有值千金者其国六百余年传四十世至合里法则亡人物颇秀于诸国所产马名脱必察合里法不悦以橙浆和糖为饮琵琶三十六弦初合里法患头痛医不能治一伶人作新琵琶七十二弦聴之立解土人相传布达诸国之祖故诸国皆臣服布达之西马行二十日有天房内有天使神国之祖葬所也师名癖顔八儿房中悬铁絙以手扪之心诚可及不诚者竟不得扪经文甚多皆癖顔八儿所作辖大城数十其民富实西有宻乞儿国尤富地产金人夜视有光处志之以灰翌日发之有大如枣者至布达六千余里国西即海海西有富浪国妇人衣冠如世所画菩萨状男子僧服皆善寝不去衣虽夫妇亦异处有大鸟驼蹄苍色鼓翅而行髙丈余食火其卵如升许其失罗子国出珍珠其王名袄思阿塔卑云西南海也采珠盛以革囊止露两手腰絙石坠入海手取蛤并泥沙贮于囊中遇恶虫以醋噀之即去既得蛤满囊撼絙舟人引出之往往有死者印毒国去中国最近军氏一千二百万户所出细药大胡桃珠寳乌木鸡舌賔铁诸物国中悬大钟有诉者撃之司钟者纪其事及时王官亦纪其名以防奸欺民居以蒲为屋夏大热人处水中巳未年七月乌林国阿早丁算滩来降城大小一百二十民一百七十万山产银黒契丹国名乞里湾王名呼教丰迪音苏勒坦闻王贤亦来降其防里寺大城狮子雄者鬃尾如缨拂伤人吼则声从腹中出马闻之怖溺血狼有鬃孔雀如中国画者惟尾在翅内每日中振羽香猫如土狗粪溺皆香如麝鹦鹉多五色风驼急使乘日可千里鹁鸽传日亦千里珊瑚出西南海取以铁网髙有至三尺者兰赤生西南海山石中有五色鸭其价最髙金刚鑚出印毒以肉投大涧底飞鸟食其肉粪中得之萨巴尔出西海中盖玳瑇之遗精蛟鱼食之吐出年深结为香价如金其假者即犀牛粪为之也骨笃犀大蛇之角也解诸毒龙种马出西海中有鳞角牝马有驹不敢同牧每被引入海不复出皂雕一产三卵内一卵生犬灰色而毛短随母影而走所逐禽无不获者垄种羊出西海羊脐种土中溉以水闻雷而生脐系地中及长惊以木脐防齧草至秋可食脐内复有种又一胡妇解马语即知吉凶甚验其怪异等事不可殚纪往返凡一十四月郁叹曰西域之开始自张骞其土地山川固在也然世代寖逺国号变易事亦难考今之所谓瀚海者即古金山也印毒即汉身毒也曰驼鸟者即安息所产大马爵也宻昔儿即唐拂菻地也观其土产风俗可知已又新唐书载拂菻去京师四万里在西海上所产珍异之物与今日地里正同盖无疑也中统四年三月浑源刘郁记
　　堂叔伯者是并父之兄弟也
　　父之姊妹谓之女伯女叔
　　鄂王岳飞諡忠武文　主而忘身兹谓人臣之大节諡以表行必稽天下之公言申锡赞书追告幽穸故太师追封鄂王諡忠武岳飞威名震于中外志略根乎诗书结髪从戎前无坚敌枕戈励志誓清中原谓恢复之义为必申谓忠愤之气为难遏上心密契诏札俱存夫何权臣力主和议未究凌烟之伟绩先罹偃月之隂谋李将军口不出辞闻者流涕蔺相如身虽已死凛然犹生宜髙皇眷念之不忘肆孝庙哀矜之备至还故官而礼颁祠额以旌褒逮于先帝之时禭以真王之爵既解诬于累圣可无憾于九京然而易名之典虽行议礼之言未一始为忠愍之号旋更武穆之称朕获覩中兴之旧章灼知皇祖之本意爰取危身奉上之实仍采克定祸乱之文合此两言节其一惠昔孔明之志兴汉室若子仪之光复唐都虽计效以或殊在秉心而弗异垂之典册何言今古之同符赖及子孙将与山河而并久英灵如在茂渥有承
　　鹿庵先生曰作文之体其轻重先后犹好事者以画娱客必先示其寻常而使精妙者出其后予偶悟曰此倒食甘蔗之意也
　　作文字亦当从科举中来不然岂唯不中格律而汗漫披猖无首无尾是出入不由户也又云后学虽不业科举至于唐一代时文律赋亦当披阅而不可忽其中体制规模多有妙处
　　二王行书其蜿蜒欹倾之妙若行云流水似不拘于律然即于笔意求之其端庄流丽皆有余韵唯具眼乃能识之鹿庵先生尝以厯代史学试问于不肖恽对曰自史汉而下文字率猥并无法如新唐书虽事増于前辞省于旧字愈竒而气愈索不若新五代一唱而三叹有余音者矣先生为忻然
　　西方之地物香而人臭或者谓饮食致然与草木之气所夺故也予曰不然西方者乃中国之隂也阳为馨香阴为臭秽西方气偏不得中和之正故香臭异常辛殿撰小传　弃疾字幼安济南人姿英伟尚气节少与泰安党懐英友善肃慎氏既有中夏誓不为金臣子一日与懐英登一大丘置酒曰吾友安此吾将从此逝矣遂酌别而去既归宋宋士夫非科举莫进公笑曰此何有消青铜三百易一部时文足矣已而果擢第孝宗曰是以三百青铜博吾爵者耶其为授观文殿修撰及议边事主和者众公曰昔齐桓公雪九世之耻春秋韪之况我与金人不共戴天讐邪今日之计有战伐而已时丞相胄当轴与公议合自是败盟开边用兵于江淮间者数年公方略居多开禧二年除知绍兴府至陛辞复以金人内乱宜亟攻为言辞情慷慨义形于色继胄再议恢复乃以枢密都承防召公于越中道以疾卒道号稼轩上人今文集中夀南涧翁者盖胄也初公在北方时与竹斋尝游泰山之灵岩题名曰六十一上人破辛字也至元二十年予按部来游其石刻宛在
　　圣上御极十有八年当至元十一年丙子春正月江左平冬十二月图书礼器并送京师勅平章太原张公兼领监事寻诏许京朝官假观予遂与左山商台符叩阁披阅者竟日凡得书画二百余幅今列于左
　　王羲之四月帖【四十字】
　　献之三帖【一洛中二杜昔三北问】
　　王羲之与谢安石评书帖后有跋云古人作字悉平生用功安有不出于古今者耶观王谢首所争若此况他哉盖帖中有云自于山谷中临学钟氏张芝等书二十余年竹叶树皮山石板木不可知数至縠牋藤纸反复书之佳者收采自书背记不能得而云此公何时用功夫深不达耳
　　献之鄱阳帖
　　右军威略帖八十二字入梁唐御府至宋入苏大简家崇宁癸未襄阳米芾审定真迹其图书有秘玩手临智永禅师临右军四帖后东坡跋云临书如聴响切脉知其美恶则可谓必能名之者过也予观秘阁墨迹皆唐人硬黄临本但得临本皆可蓄惟鵞羣一帖似是献之真笔熈宁五年子瞻书
　　褚遂良临黄庭南唐升元三年装褙纸则硬黄
　　米芾学右军书并论其笔法后一幅亦学右军书退之诗俗书趂姿媚此公不为石鼓发想亦见此等物耳献之草洛神赋纸极残缺向明视背万绽纵横
　　谢安东山帖
　　右军快晴帖米襄阳临本
　　兰亭五言帖后跋云唐虞世南临本
　　晋王恬帖【三十一字】
　　晋王敦帖作草圣书皆晋史中语
　　献之书洛神赋后有梁普光间题跋云唐人临本不名何人
　　献之书陆士衡文赋
　　钟太傅墨迹议事表后钱惟演范尧夫薛道祖题钱文僖公题尚父尝寳此帖尚父谓武肃王镠也
　　唐太宗二帖一两行十字若珠还合浦劔入延平泰和二年三月司封员外郎栁公权记
　　唐宗赐道士李涵光勅
　　李阳氷墨迹篆侍御帖上有李后主合同印
　　李阳氷篆二十六字后有韦处厚李商隐题商隐字体絶类黄庭经时开成三年也
　　髙闲上人诧得韩序帖后有韩琦刘敞富弼欧阳修宋敏求题云此卷蜡纸书非摹本也欧云如此韩公称实録云书系颠草
　　欧阳率更帖二临本度尚帖襄阳审定真迹秘玩智永禅师春雨帖又真草千文墨迹
　　唐相李憕聨句帖后跋云笔势似北海
　　李北海毒热帖临本李邕手简后题观者黄鲁直张浮休邵防王诜张舜民等凡六十九人
　　僧髙闲观张旭颠逸帖
　　唐史惟则墨迹篆韵系小篆体例修狭后张浮休李公麟跋
　　李太白醉归墨迹后自题云吾头懵懵试书此不能自辨贺生为我读之汝年少眼明上有四世三公之印怀素草　千文草圣　游京师帖　论草字帖　自叙帖　布帘帖　上林花发帖
　　唐髙宗以下诸帝墨迹手诏
　　李北海休休帖
　　白太傅墨迹六偈子
　　唐元和大理评事呉通防行书千文
　　唐人草北山移文垂拱二年写贞元甲戌陆贽观笔法似是孙过庭
　　唐僧亚栖书
　　呉彩鸾龙鳞楷韵后栁诚悬题云呉彩鸾世传谪仙也一夕书广韵一部即鬻于市人不测其意稔闻此説罕见其书数载勤求方获斯本观其神全气古笔力遒劲出于自然非古今学人可及也时泰和九年九月十五日题其册共五十四叶鳞次相积皆留纸缝【天寳八载制】怀素洛中帖近于洛中得王右丞苔矶静钓水阁闲碁二画其林野之思物景之清不觉身在其间信精笔感人也如此
　　李白墨迹送贺八归越诗
　　顔书　与兄常山太守书　乞米帖　与宗室李太保勉　奉辞帖　与卢八仓公快雪晴时帖二十八字与李太保状后有唐陈铨印志　祭濠州文
　　孙过庭墨迹草书谱过庭字防礼陈留人髙宗垂拱二年书徽宗书谱云孙草书皆逼羲献妙于用笔隽拔刚断出于天材非积习所可至
　　孙思邈书计二十一字
　　东坡书洗玉池铭擘窠真书瘦劲　神奎阁碑墨迹及上清储祥宫碑墨迹皆后书老泉撰商左山云盖避党祸故改云
　　东坡醉书卢仝诗为团练使书
　　东坡观世音讃靖康元年五月书盖将殁前二月絶笔书也











　　秋涧集卷九十四
　　钦定四库全书
　　秋涧集卷九十五
　　元　王恽　撰
　　玉堂嘉话卷之三
　　杨凝式小字诗式字虚白五代时人号希维居士又云闗西老人
　　心印帖李老君枕中经招客同饮帖皆唐人书
　　韩魏公书杜少陵画鹘诗
　　擘窠大字墨迹山谷书继月帖云继月学书未知其要处东坡先生云大字难于结宻而无间小字难于寛绰而有余又云学书时临摹可得形似大要多取古书细看令入神乃到妙处惟用心不杂乃是入神要格山谷为甥张大同书擘窠大字一卷中云涪翁自黔南迁于僰道二年矣寓舍在城南屠儿村侧蓬藋柱宇鼪鼯同迳然颇为诸少年以文章翰墨见强尚有中州时举子气习未除耳至于风日晴暖防杖蹇蹶雍容林丘之下清江白石之间老子于诸公亦有一日之长时涪翁年五十六病足不能拜心腹中蒂芥如懐瓦石未知后日复能作如此字否其笔势纵横意韵潇散絶类鹤铭
　　书少陵画鹘等诗
　　山谷练湖夜雨草圣瘦藤草圣十三篇辛未人日书皆公诗也草圣赠元亮侄两首草书亷颇传书韩非子十六篇后跋云侄从万里来求书法此不急务也以万里来故不能已
　　山谷书一十幅内此君轩诗擘窠大字体极瘦劲又起草墓铭一草圣诗三首书王摩诘诗
　　山谷书一十幅内草圣一为李华重试南丰郑熈枣核笔崇宁四年南楼书盖公絶笔也
　　达观台诗草圣六言诗内行书五首皆摩诘王建王介甫东坡诗后自云老眼昏花书不能佳如丑妇昏镜梳装似亦妍耳
　　苏才翁草圣少陵二首
　　逺涉帖予二十年前观于大名魏氏家未敢必为孔明书及入秘监见宣和书谱乃知宋御府所收为武侯书明矣
　　苏氏寳章东坡黄门迈迟等帖迟即颍濵子也
　　米书黄龙寺碑【宋相张商英撰】
　　襄阳书一十幅内两卷佳
　　蔡襄元祐续帖凡九帖帖帖笔法不同
　　宋少卿道説尝见李徳新所藏碑本云书学之传蔡邕得之于神人邕传女文姬姬传钟繇繇传卫夫人夫人传羲之羲之传献之献之传羊欣欣传萧子云子云传王僧防僧防传智永永传智果果传虞世南世南传欧阳询询传张长史长史传顔鲁公
　　阎立本画古帝王一十三人
　　汉文昭帝　　光武皇帝　　魏文帝
　　蜀昭烈皇帝　吴孙权　　　晋武帝
　　陈宣帝　　　陈文帝　　　陈废帝
　　后主叔寳　　齐文宣帝　　周武帝
　　隋文帝　　　隋炀帝
　　前宋杨褒家藏后入秘阁富弼韩琦题识其后但文昭帝有解云汉文庙乐曰昭徳故曰文昭帝又云伪蜀李夀曽立号曰汉兴庙諡曰昭文此文昭又恐非也十四帝除汉文陈宣废帝后主炀帝余皆衮冕若五方帝之仪其曹丕司马炎宇文邕容色皆严毅可畏其宇文邕髯模糊满颔两颧上亦有长须下垂
　　晋顾恺之青牛道士图【道士即封君达】
　　画洛神赋【后有梁普光间题跋临本】
　　吴道子防法善神
　　阎立本阮孚蜡屐图老子出闗图老子西升经下虞世南楷书各段事迹
　　王维山水图辋川图骊山图
　　韩干出水马
　　李思训崆峒山图
　　李昭道避暑宫图
　　戴嵩牛
　　李将军鹘
　　唐人翦骢马
　　贯休竹
　　韩干正面马
　　韦偃羣卫图【后主收】
　　唐人化行天竺
　　荆浩江村早行
　　韩干四马图【七人解衣下水】
　　李昪水墨滕王阁图合幅上画人物宴集甚盛
　　张萱界画宫阁侍女图及醉女图【内有以紫色粉涂面者】
　　韩干三花御马真
　　张萱虢国夫人夜逰图
　　小李将军翠防宫图合幅一幅画十四人皆骑者二步者一幅骑者十九人牧马者十四人
　　曹将军霸猎骑图人物结束类开元初羽林守捉衣杂色锦袍裹方平巾带长刄两鞬箭左手握弧右抽矢于房骅骝马豹鞯红锦襴胷鞅同勒有镳朱丝绦鞚马迅疾殆逐兽然笔画劲硬如铁屈者御题神品上上宋诸帝御容自宣祖至度宗凡十二帝内懐懿皇后李氏用粉色自眉以下作两方叶涂其面颊直鼻梁上下露真色一线若纱羃者后见古今注魏文帝宫人有巧笑者以妬锦丝作粉涂拂其面
　　宋郊天仪仗图　衮冕图　车辂图
　　易元吉獐猿　蓼花草虫
　　杨棐象
　　李伯时水墨马　羣马图
　　丘庆余花禽
　　钟隠双禽图
　　黄筌碎金图　猨
　　崔白梅竹寒雀
　　李公年桃溪春色
　　艾宣竹鹤
　　胡马骑契丹人凡画毛尾取狼毫疏渲
　　张戡騉马图
　　崔慤江鸭
　　李伯时着色马
　　郭忠恕避暑宫作界画
　　黄居寀鹿
　　艾宣鸡冠黄葵　杜鹃花图
　　崔白秋塘戏鸭
　　郭忠恕界画着色宫阁图
　　李伯时着色夜游宫图【嫔十人奄四人皆骑】
　　徽宗临张萱宫骑图
　　李伯时渊明图　莲社图
　　赵大年小景
　　郭忠恕飞仙图
　　郭熙秋山图
　　因念人与事机会合皆有数存其间九年春予一夕梦谒平章公于府第之东堂酒数行发书一柜示予皆粉图绘本金文玉牒今观中秘所有璀璨溢目与梦中所见略同吁亦异哉传曰嗜欲将至有开必先信哉斯言也作书画目録序
　　王晋卿烟江叠嶂图并和坡诗李伯时画明皇乘三鬃赤骠后跋云昔李将军思训画明皇拥嫔御数十骑摘伯时仍为山路小桥至元元年与翟处正观于东平武济之家
　　又观东坡与蒲资政传正书并觅柿霜无核枣四帖后又有张行简董师中元遗山跋语
　　僧传古坐龙至元元年宣慰张顺斋为春旱于范大师观迎此龙于严东平北宅每旱张是图辄雨此日亦然龙苍胡蹲坐火云中顶与鳞甲间皆有緑髪世所画皆蝤蚓耳【宣和题妙品】
　　赵邈搠噀墨虎至两目夹镜睛随人转同史左丞观于田尚书和卿家
　　以上二画皆有诗人意古人欲以一艺名世者必精思入神极古今之变而后已故能洞达天机气随物在至观之者亦有感格相应之理如摩诘苔矶静钓水阁闲碁令人不觉身在其间传古龙出雨应气来噀墨虎睛随人转邻姬颦蹙马践家具之变此长沙云精笔感人有如此者盖非虚谈也秋涧老人题
　　丁丑秋奉御图埒传防本院定撰顺徳资戒碑及普门塔碑铭鹿庵曰老夫作资戒碑乃令不肖撰塔铭恽谢不敏先生曰但作吾深意存焉及毕闻奏颇称防令日乃悟先生其诱掖成就后生如此
　　陈希夷尝有诗云我见世人忙个个忙如火忙者不为身为身忙却可
　　商左山云顔平原中兴颂盖变玉筯大篆为真楷耳刘房山尝説海陵欲南征先以十八人服御与上一同私行抵淮上以觇虚实号曰黒防卫前次相下宿南郭逆旅张灯置酒闻有新进失职刘其姓者先在邸中召与饮刘素善讴能诗即以歌侑觞词气慷慨礼貌甚恭上喜甚遂询其所以至此之意而黙识之黎明刘复持酒饯谢上既乘以手札付刘曰府尹我亲知也可用此投献取钱几千缗刘依命谒府尹疑通刺久不报见左右遑遽具仪物受防方悟畴昔为海陵云及还宫即特防起复刘为京朝官后从南狩同殁江上
　　至元十五年戊寅正月甲寅乙酉朔同李侍讲徳新应奉李谦陪百官就位望拜行在所凡七拜其侍仪司先一日于端门两阙间灰界方所以板书百官号随各司依品秩作等列班定以次入宫行礼毕即由左掖门出风埃大作所谓出门尘涨如黄雾始觉身从天上来曾有口号一絶隔夜端门分板位平明簪笏列鸳行紫云低覆千官入润作金炉百和香
　　读韩文孔戣墓铭孔子三十八世孙戣字音作苏回反王承防庆八秩诗西庵云人才落落自天成千佛经中第一名已令贰膳常珍进但入朝行以杖行商左山云药裹封灾随腊去酒杯称夀逐年新胡紫山云坚辞不允老而传几杖恩光又十年勇折桓文匡政力扶周孔上经筵又云塞破乾坤享重名玉堂东观又尊荣香山如砺泸沟带才与斯文作主盟
　　宋人画琼花图花蕊团团作九叶如聚八仙花扬州人説近嵗其花已枯朽矣
　　米元晖所藏古端砚其背刻云此砚色青紫而润下岩石也先公得于山谷若文室中磨李廷珪墨试诸葛氏笔世间真有扬州鹤也后题曰元晖山谷云虎儿笔力能扛鼎好着元晖继阿章米因以字之亦羲之献之例也
　　祠尧舜禹于所都唐开元五年为始从褚无量请也见无量传
　　王黄华称香品有蟠螭小月夜窓幽几之辞公夀止五十三官至承务郎翰林修撰
　　黄华论汴河前宋以洛河入汴为京西漕路其后黄河渐南洛水旧道断絶今汴河名存其实止是京索须三水自荥泽南入汴河故道行流
　　徽宗临张萱宫骑图其侍从有挈金槖驼者盖唐制宫人用金驼贮酒玉龟藏香
　　赵同签説髙丽东北有第五头城其地有五城此盖从南第一城也
　　宋克温説今隂山古金山也古于阗今曰干端古乌孙今干落孙瀚海桁海薛良河今悉连哥回鹘今外五回纥今回回不谷寒毗伽可汗身毒印都吐蕃土波柘枝舞本拓拔舞金人以名不佳改之
　　屈原湘中庙题曰清烈公
　　唐车服志带拖尾取顺下之义鱼袋取其清防鱼目不瞑勤而不懈也
　　契丹以其国产镔铁乃为国号故女真称金以胜之或谓以水生金非也髙丽盖州盖葛牟城也明昌初易名曰辰州【鹿庵云】
　　有防讲究光禄寺职掌寺与卿汉官也应劭曰光明禄爵勲功也言光禄典郎谒者虎贲羽林举不失徳赏不失劳故曰光禄勲郎中令秦始置掌宫殿门户及诸郎在殿中之侍卫者故曰郎中令汉因之不改北齐隋唐止掌肴膳许左丞作新定官制图大抵以唐为则品从略与金同
　　杭州画工潘氏写真其法不用朽先草直以笔写又不粉背言形似易容色难
　　晦庵云周之肃拜今之长揖也
　　唐检校名盖正官上加官也
　　沅州安抚使郭彦髙大名人説广中风土其地皆山如水之波浪然盖古盘瓠国在夜郎西南数百里与大理东境相接郭诗有地连两广多蛇窟水隔三湘絶雁书丁丑嵗二月初黄河自陜州灵寳清澄至河南府或云自潼闗至三门集津王子年拾遗记丹丘千年一烧黄河千年一清又曰圣人生鹿庵曽命拟中省贺表天开昌运统一车书地应休徴河清陜洛恭惟徳照天汉恩溥渊泉覆帱何止于中华洋溢逺沾于方表以致润涵九折镜浄两涯自陜至巴几千里之余由乙逾丙殆三旬之久鳞介之泳游可鉴山林之形影皆分跃图马于龙宫未容専美舞冯夷于鳞屋时出効灵顾兹上瑞之方臻特表吾皇之至圣臣某等叨居华省幸覩荣光敢倾葵日之诚用代词人之颂遐荒向慕百川宗沧海而王寳祚洪延万夀等丹丘之固
　　正月上句歌括云甲子风灾丙子旱戊子蝗虫庚子叛唯有壬子最丰穰正月上旬子细防窦先生云近嵗颇有应验故録
　　闻防鹿庵命拟中省贺表天网虽疎曽恢恢而不失罪人斯得迓穆穆以来平外侮既消颂声交作恭惟仁含动植徳嫓生成振长策而用三驱念天显而惇九族荐雷之震逺惊而迩惧大风之举歌动而云扬侧闻喜自于日边岂止威加乎海内臣某等职叨省署阻奉鸾舆伫目龙旂遥伸虎拜归牧武成于周马歌功美迈于唐铙六辔言还春动两都之和气千官饮至欢腾万嵗之霞觞
　　冯渭金诏赦録序有云灞陵森栢荒凉白露之中明惠寝园寂寞苍梧之逺又云荏苒十霜竟摧一战【指哀帝也】东坡我有帖云外郡虽麄俗然每日唯早衙一时辰许纷纷余萧然皆我有也内慰字不挑心写宋人萧山则题云今専官横将肆咆哮于庭太守色羞对吏民岂复有画防清香意象耶然坡非置公事不问时平事自少耳为颍州时久雪一夕不寐欲造炊饼救饥人又发义仓数千石作院炭数万称酒务紫数十万称济之未必常萧然也所谓皆我有者特不以外物之有累吾内乐之有而已惟以逸处心以劳处事是之谓能官
　　太常少卿宋道以先农燔肉来致适李应奉受益携毛诗青蝇至甫田诸图请跋其后有云观其禽鱼草木车服笾豆之盛而经国备物之制令人想见三代忠厚气象如在其间亲承其事孰谓丹青形似起予至于斯耶大都城隍庙设醮青词【代鹿庵作】　天鉴虽髙曾惕显思之命基图寅绍敢忘奉若之诚爰自君临颇歴年所顾眇躬之上托致至理之维艰岂期外侮潜消复荷天休滋至朔雪炎风大开一统金穰玉烛屡致丰年而又云静祈连春回沙漠昼日有平安之报霜风无偃薄之虞匪凉徳之能然皆神灵之所祐乃即青阳之月恭修金箓之科诰演琅函真临玉境导含景苍精之驾覆垂云洪廕之仁监兹报谢之防重以保持之福干戈止息永维四海之清邦国荣懐以尚一人之庆
　　新船落至祭嵗君文【成舟委波谓之落至】　惟神灼知一岁之事泛彼中河转致厥载上下安输非神曷赖
　　修端门前桥启土告嵗君地只文　应门将将前临天津玉辂所经虹梁必陈爰构爰缔筑之陾陾神维垂祐迄于有成
　　五方帝祭文　因方殊号尊以帝称殿临五部有赫其灵维桥之作鞭石驾梁所冀拥卫大来百祥
　　减江南冗员诏草　谕江淮军民人等夫张官置吏本以为民非扰民也朕自混一江淮于今五年优恤元元之心不遑夙夜期于抚定安集以承上天全付所覆之意比闻陈奏不图设立之际官冗人滥重致烦扰念之悯然罔副朕志今者上自行省宣慰司下及总府州县等官酌量轻重去处其一切冗滥凡有扰于民者尽行革去尔其各安恒业永底尔生既清旧染之风共乐维新之治其有作奸犯科似前不应者已勅行御史台纠察中书省究治外咨尔黎庶体予至懐
　　诫谕官吏诏草　朕自统一南北以来设置羣官大小毕备俾上下承宣慰安元元而已近縁冗滥省并一新自尔厥后各慎攸司以兴滞补敝为心以便国益民为事务施实惠毋尚虚文夙夜在公尚期予治若有狃习故常伤残蠧害者国有常刑朕其敢赦故兹诏示想宜知悉
　　唐申王六马图一曰奔虹赤二曰飞霞赭三曰腾霜白四曰凝露骢五曰决波骝六曰发电乌内奔虹赤与决波骝绾结其尾络首皆鞗衔皆有镳撁笼者服色皆以朱砂红石緑妆染苏门郭氏家藏
　　西溪折槛铭　直言骨鲠天威雷霆非赖此槛资斧曷胜槛既折矣从修不修佞臣见之面腼心羞槛谓直臣可无结舌尔气不挠吾宁惮折世多张禹代无朱云直栏横槛整整而陈噫
　　徐子方茧瓶诗一窍鬼功开混沌八蚕神茧堕扶桑



　　秋涧集卷九十五
　　钦定四库全书
　　秋涧集卷九十六
　　元　王恽　撰
　　玉堂嘉话卷之四
　　谷梁子曰独隂不生独阳不生独天不生阳也隂也天也三者合然后生
　　天极谓南北极天之枢纽常不动处譬则车之轴也河图言昆仑者地之中也下有八柱互相牵制名山大川孔穴相通素问曰天不足西北地不满东南注云中原地形西北髙东南下今百川满凑东之沧海则东西南北髙下可知或问邵子曰天何依乎曰依乎地地何附曰附乎天天地何所依附曰自相依附天依形地附气其形也有涯其气也无涯但天之形圆如弹丸朝夜运转其南北两端后髙前下乃其枢轴不动之处其运转者亦无形质但如劲风旋之当昼则自左旋而向右向夕则自前降而归后当夜则自右转而从左将旦则自后升而趋前旋转无穷升降不息是为天体而实非有体也地则气之渣滓聚成形质者但以其束于劲风旋转之中故得以兀然浮空甚久而不坠耳黄帝问于岐伯曰地有慿乎岐伯曰大气举之亦谓此也曰九重则自地之外气之旋转益逺益大益清刚究阳之数而至于九则极清极刚而无复有涯矣岂有营度而造化之者先以干维繋于一处而后以轴加之以柱承之而后天地乃定位哉
　　鹿庵先生江南平告天地文　伏以时逢丧乱岳渎分疆运属休明乾坤一统睠靖康之余孽据江表以偷生依阻山谿动摇戈甲不修嵗币久亏事大之仪留止行人永絶亲邻之好既兴师而问罪即列阵以长驱戈船浮鄂渚之波铁马度松闗之险方知力屈始悔前非遂奉表以求哀愿纳地而入觐宋主某已某月日来至阙下其江南郡县人民已委官抚治了当是皆上帝垂祐灵只降祥欲康功普被于黔黎故盛事施及于冲眇尚祈昭鉴永锡休嘉
　　告太庙文　伏以践阼守文虽奉已成之业继志述事敢忘未集之勲眷靖康亡灭之余擅吴防膏腴之壤依慿江险壅隔皇风累兴问罪之师犹守执迷之意逮戈船飞渡列城土崩始悟前非方图改过遂称臣而奉表愿纳地以归朝宋主某已于某月日来至阙下其江南郡县人民已委官抚治了当朔雪炎风尽书轨混同之地商孙夏裔皆烝尝助祭之臣顾冲眇以何功实祖宗之余防尚祈昭鉴永锡嘉休
　　瀛国公制辞时逢屯否岳渎分疆运值休明乾坤一统眷靖康之余裔擅吴防之奥区逺隔华风久睽邻好我国家诞膺景命奄有多方炎风朔雪之乡尽修职贡若木虞渊之地无不来庭罄六合以混同岂一方而独异用慰徯苏之望爰兴问罪之师戈船飞渡而天堑无凭铁马长驱而松闗失险宋主赵某乃能察人心之向背识天道之推移正大奸悮国之诛斥羣小浮海之议决谋宫禁送欵军门奉章奏以祈哀率亲族而入觐是用昭示大信度越彛章位诸台辅之尊爵以上公之贵可开府仪同三司检校司徒瀛国公主者施行
　　凉威肃酒与甘张沙是炖煌晋昌【徒单侍讲括】
　　至元六年行用元寳钞止七十余万锭子时为御史曽照刷提举司文案故知
　　至元七年天下军民并析居总二百三十二万户天干地支　天有五隂五阳为十干地有六柔六刚为十二支
　　九州地亩数　后汉郡国志注九州之地凢二千四百三十万八千二十四顷定垦者九百二十万八千二十四顷不垦者一千五百万二千顷
　　哲宗孟后元祐七年太皇太后以六礼仪制聘入宫
　　奉迎使　　发防使　　告期使
　　纳成使　　纳吉使　　纳采使
　　皆以仆射左右丞摄太尉充使
　　六帖説　白乐天作类书名六帖通典选举门载唐制开元中行课试之法帖经者以所习经掩其两端中间防开一行裁纸为帖凡帖三字随时増损可否不一或得四得五得六者为通此六帖之名所从起也六帖云者取中帖之数以名其书期于必中选也
　　鹿庵命拟复立按察司手诏条以一身之防维万事之统不遑夙夜常切忧勤顾七道之提刑扩六条而从事近因省革偶值停闲然非违稽缓之愆纵令弗问恐伺便诪张之际为害滋深仍转侧以周思非监临而罔益据所在按察司照依已降条画依旧设立施行于戏鹰隼当搏撃之任不与防恐反为伤琴瑟既更张之余识大体乃为称职
　　西溪云乐天每作歌诗成须令其家老妪聴读能通解其防意辞为之定体此无他不过通俗近人情而已特表而出之且为艰澁无谓之戒
　　正大七年亳州节使赵庭玉诏别有擢用其子贽时为省知除掾既定省公问以召之之意贽曰以嫌疑故特回避既而公拜礼部尚书贽入贺
　　予婴年见神川刘先生三苏文读不去手因问于先大夫曰古人有言苏文熟啖羊肉苏文生啜菜根岂此之谓也
　　宋未下时江南謡云江南若破百雁来过当时莫喻其意及宋亡盖知指丞相伯顔也夫荧惑之精下散而为童謡不尔何先事如此
　　宋真宗东封升中图岳顶有五色云山下环卫以甲马
　　金道陵元防图及郊天仪仗图郊天圜丘图　曽闻某官説当时掌礼者房千里中外几用人三万未知方泽制度与此何若
　　唐张説家藏明皇开元初东封图【有説】
　　宋范石湖揽辔録记兴陵见宋使仪卫戊子日入见循东西御廊北行廊几二百间廊分三节每节一门将至宫城廊即东转又百许间其西亦然亦有三出门中驰道甚濶两旁有沟上植栁廊脊皆以青琉璃瓦覆宫阙门户即纯用之北即端门十一间曰应天之门下开五门两腋有楼如左右升龙之制东西两角楼端门内有左右翔龙门日华月华门前殿曰大安殿使人自左掖门入北循大安殿东廊入敷徳门东北行直东有殿宇门曰东宫直北面南列三门中曰书英是故夀康殿母后所居西曰防通门自防通北入承明门又北则昭庆门东则集禧门尚书省在门外东西则左右嘉防门门有楼即大安殿后门之后至幕次黒布拂庐待班有顷入宣明门即常朝后殿门也门内庭中列卫士二百许人贴金双鳯幞头团花红锦衫散手立入仁政隔门至仁政殿下团鳯大花氊可半庭殿两旁有朶殿朶殿上两髙楼曰东西上阁门两廊悉有帘幕中有甲士东西御廊循檐各立甲士东立者红茸甲金纒竿枪黄旗画青龙西立者碧茸甲金纒竿枪白旗画黄龙至殿下皆然惟立于门下者皂袍持弓矢殿两阶杂列仪物幢节之属如道家醮坛威仪之类使人由殿下东行上东阶却转南由露台北行入殿阈谓之栏子金主幞头红袍玉带坐七寳榻皆有龙水大屏风四壁帟幕皆红绣龙栱斗皆有绣衣两槛间各有大出香金狮蛮地铺礼佛毯可一殿两旁玉带金鱼或金带者十四五人相对列立遥望前后殿屋崛起甚多制度不经工巧无遗力炀王亮始营此都规模出于孔彦舟役民夫八十万兵夫四十万作治数年死者不可胜计
　　和宋书　皇天眷命大蒙古国皇帝致书于南宋皇帝爰自平金之后蜀汉荆扬拏兵几三十年交聘非一卒无成约比者川蜀捣虚荆湖批亢生灵有涂炭之苦战士有暴露之劳朕甚悯焉是以即位之始首议寝兵用示同仁以彰兼爱期于休息元元使天下共飨有生之乐而已且南交广而西巴蜀北长江而东沧海分兵守险彼所恃以为国者也今战舰万艘既渡江以扼海铁骑千羣复逾广而出蜀四塞无结草之御六军有破竹之威人所共知不必遍举于此时也非不能掎角长驱水陆并进秋风虎旅指挥看浙江之潮春露防杯谈笑挹吴山之翠盖以佳兵不祥素所不喜守位以仁今之本心又况靖康南北衅端初无盘错大故非如女真西夏恶积仇深而不可解者也往者彼我胜负之事往来曲直之辞各有攸当置而勿论自今作始咸取一新故先之以信使申之以忱辞告寳位之初登明朕心之已定惟亲王上宰能报聘之一来则保国乐天必仁智之两得茍尽事大之礼自有嵗寒之盟若乃忧大位之难继虑诡道之多方坐令失图自甘絶弃则请修浚城池増益戈甲以待秣马利兵防当大举论天时则炎瘴一无畏惮论地险则江海皆所习知必也穷兵极讨一决存亡而后已力之所至天其识之祸自彼挑此无可歉在我者至诚可保在彼者聴所择焉毋循前例止作虚文时荐清和善绥福履不宣白庚寅年四月七日开平府行
　　李翰林钦叔一日与杜仲良在茶肆中有司召公甚急公曰无他多是要撰文字渠留此勿去少当即来已而果至曰为戒谕百官草诏适当笔者应奉程天翼程初入供职有猝不易称者公遂立草五百余字允协事宜甚称上意其辞曰朕新即大位肇亲万机国事实为未明政统犹惧多缺尚赖尔文武多士内外庻寮上下同心始终戮力以副遗大投艰之托共成兴滞补废之功然而养资考者每务于因循嗜闲适者或托于疾病因之积弊习以成风事至于斯朕将何赖盖尝深惟百姓勤劳之意尚不能忘累圣涵养之仁服田力穑而以给租庸挽粟飞刍而不惮征缮况尔等世膺髙爵身享厚恩夫有国乃可以有家而为臣亦犹夫为子未有国不安而家可保必须臣竭力而君以宁加之事属方殷时丁多故旧疆待乎恢复强敌期于削平正当经营之秋难行姑息之政朕既夙宵轸念庶几业以昭功尔其朝夕在公岂宜玩嵗而愒日夫汤刑以儆具位周典以正百官兹出话言以为明训掌刑者有法可奉毋使有寃抑之情典选者有格可循毋妄求疏驳之节钱谷当审知取予毋吝于出纳之间台谏当指陈是非毋涉于细碎之事司农以敦本察吏不可茍且而旷职司牧民以扶弱抑强不可聚敛而营私计至于大而分阃小而掌兵固当志殄冦讐日辟土宇受朝廷之托必思报国念功臣之后常恐辱先又岂可平居或冒于糗粮临事或生于畏惧视郡县之官妄分于彼此役部伍之卒不计于公私凡我有官所当共戒其敬遵于邦宪务恪慎于官箴享富贵于当年垂功名于身后且赏罚期于信必而功罪贵乎正明兹诚前代之良规亦我祖宗之已事今当仰法要在决行于戏任贤使能周室果闻于兴复综名核实汉家遂至于肃清公勤者赏不敢私弛慢者刑兹无赦各勤尔职明聴朕言故兹诏示想宜知悉赐完顔用安铁券文　皇帝若曰咨尔内族英烈戡难保节忠臣仪同三司都元帅兼平章政事兖王完顔用安大邦维屏古有格言王府藏勲赏存旧典卿台阶孕秀海岳储灵天赋忠贞性资明敏初为儿戏营垒已成长学神机风云暗晓方将提挈义旅勤劳王家服金革以不辞冒矢石而有勇顷遭逢于多垒偶陷没于他邦而能临事见机去伪从正变疾风雨谋先鬼神一举而患难殄殱不时而州县皆服聴闻如此叹瞩久之朕方总揽英雄兴建功业体天地含之徳厚君臣终始之恩胙尔以诸王之封宠尔以上公之位氏族已书于玉牒勲业复纪于太常同三司之威仪建大将之旗鼓盖欲宥及于十世不嫌恩积于一门泰山黄河永及尔裔皇天后土实闻斯言肆申白马之言庸示丹书之约于戏谓予不信鉴诗人皦日之言不与同心如文公白水之誓尚奉非常之渥以保无疆之休此是左丞李实之子介然所作时为翰林修撰
　　鹿庵云世称米南宫者言礼部也自唐以来见称或云指太常也米芾尝为太常官
　　宋髙宗善书学择诸王命史弥逺敎之视可者以继统孝宗其一也髙宗因出秘府兰亭使之各书五百本以试其能孝宗不旬日临七百本以进
　　司马温公注古文孝经首章作仲尼闲居曽子侍坐广扬名篇于故治可移于官后有闺门之内具礼矣乎严父严兄之辞
　　续夷坚志载广府某官苦蛇毒取雄黄贮纱囊中挂四壁间既而承尘上日流黒汁视之有巨蛇一众蛇十数皆腐溃而死自是府舍清安絶无毒物蟠蛰
　　鹿庵云青词主意不过谢罪灾保佑平安而已宋史王安石传论安石谓天变不足畏祖宗不足法人言不足恤虽少正夘言伪而辩行僻而坚王莽以六经文奸言不是过也
　　东坡论浩然之气在身为气见于行事为节合而言之为道故刚而不馁
　　欧阳公曰韩愈不获用于世修用于世而不尽
　　青阳梦炎説春秋书春王正月本无深意周虽建子其纪年实用夏正观豳国风为可见矣只为左氏书周正月故后人説谓以夏时冠周月又谓谷梁虽迂逺义理最明左氏尚文辞却差了义理
　　许鲁斋説班固作古今人表分九等恐昔人心术行事不易知也如孔子称四科言语宰我子贡至哀公问社食稻衣锦曰安皆为失对称管仲之器小哉而曰如其仁如其仁伊尹谓不以尧舜之道事君治民是贼君民也而佐汤伐桀其前后不同如此又云闻获玉山贼首害陈宣慰祐者斩扬州市予即曰若陈为善之心不宜罹此今若是命也如果得其贼天理为不泯矣鲁斋为首肯
　　栁文五就桀賛序云伊尹圣人也不夏商乎心心乎生民而已曰孰能由吾言由吾言为尧舜而吾生人尧舜人矣退而思曰汤诚仁其功迟桀诚不仁朝吾从而暮及于天下可也于是就桀至于卒不可乃相汤伐桀俾汤为尧舜而人为尧舜之人吾所以见伊尹急生人之大
　　唐防要贞观十四年陜州刺史房仁裕奏臣所管界内正月九日河变清者首尾三百余里京房云河水清天下平宋少卿云所清处天地之气上下澄澈故清亦如霜降水潦收而清也
　　道又説文与可送东坡通判杭州诗云北客若来休问事西湖虽好莫唫诗坡初以为常及遭事乃知与可为知几
　　相如传云倒景者谓人在天上下视日月故曰倒景课税所立于哈罕皇帝即位之元年
　　谚云平生避车不逺一舍
　　李受益説宋人文庙位次列子思于孟子上
　　徳州城壁堑髙深城门内起直城前障掩蔽内外左右幔道其尾相属俗传云皆顔鲁公制也
　　宋校正礼部韵説廿字本音入今人作二十字用卅字本音钑今人亦作三十字用
　　近杭州遗火烧五万余家延及御史台少府监烬焉至秘书监救得免有人作赋一聨云公道不行台遂焚于御史斯文未丧监仅存于秘书
　　观顔鲁公忠义堂等帖偶悟公书劲而润盖笔善转而韵胜故也
　　何防政继先説大名宣抚司防议乌库哩贞区处事机甚有决断时奉朝防死囚呈省待报其余边闗杂犯皆从便处决时围李璮于济南人心中外不安乌议一切重刑欲皆戮之使由子明以下皆以违制不从乌与左丞濶子清谋曰璮贼未下魏为西邻不便宜从事无以震詟众庶竟戮之市人称临事知权变云贞字正卿小字四和马前朝近侍局大使
　　晦翁明道论性説　生之谓性止生之谓也　天之付与万物者谓之命物之禀受于天者谓之性然天命流行必二气五行交感凝聚然后能生物也性命形而上者也气则形而下者也形而上者一理浑然无有不善形而下者则纷纭杂揉善恶有所分矣故人物既生则即此所禀以生之气而天命之性存焉此程子所以发明孟子生之説而以性即气气即性者言之也
　　皆水也止各自出　此又以水之清浊譬之水之清者性之善也流至海而不汚者气禀清明自幼而善圣人性之而全其天者也流未逺而已浊者气禀偏驳之甚自幼而恶者也流既逺而方浊者长而见异物而迁焉失其赤子之心者也浊有多少气之昏明纯驳有浅深不可以浊者不为水恶亦不可不谓之性也然则人虽为气所昏流于不善而性未尝不在其中故人不可以不加澄治之功惟能学以胜气则知此性浑然初未尝壊所谓元初水也东坡云昔之为性论者孟子以为善而荀子以为恶扬子以为善恶混而韩愈氏又取夫三子之説而折之以孔子之论离性以为三品曰中人可以上下而上智与下愚不移然孔子之所谓中人可以上下而上智与下愚不移者是论其材也而至于言性则未尝断其善恶曰性相近也习相逺也而已
　　晦翁象刑説　周穆王五刑皆赎复舜之旧不察舜之赎初不上及五刑而穆王之法亦必疑而后赎穆王之事以子料之殆必由其巡游无度财匮民劳至其末年无可为计乃特为此一切权宜之术以自丰而又托于轻刑之説以违道以干誉耳
　　观蜀工孙知微造様渡海观音像足前有谓小百花者盖作一大青荷叶上布散诸天花故云又观马云卿临吴道子转山北斗图凡七人中有被甲者又观周宣王宣榭敦考其欵文至至元戊寅二千年矣
　　顔鲁公书出师表后题乾元元年戊戌嵗蒲州刺史顔真卿奉敕书予以为虽顔氏童仆尚不至此恐是世俗好事者为之
　　卢挚説尝闻诸先辈汉去三代最近髙祖有为之主不能革去秦弊复井田封建之制此萧何之责因与论作文当于易中求难难中求易相鉴之作当以萧何为首一日左丞姚公谓余不若自臯夔始而下自无首尾为间余详思处变之极反经而不失其正者莫伊周为大故自阿衡为首
　　宋賔客云河水清河隂精本浊而清不惟异常亦水气之极盛也
　　李受益云祖宗次序自曽祖以上为五代祖増而上之也
　　鹿庵云今之声韵始自沈约及观今礼部韵如十灰十三元音殊不协何以知其自约始以文选前声韵不谨严知之
　　镇国寺栢上生芝中宫有防令院官究其祥以进因与李受益具事实如左　论衡云芝生于土土气和故芝草生古瑞命记王者慈仁则芝草生瑞应图王者敬事耆老不失故旧则芝草生酉阳杂爼云屋柱木生芝黄者为喜陶隠居云今世用芝此是树本枝上所生状如木檽【音软】抱朴子云木芝者生于栢脂名曰木威喜夜视有光本草云霍山生赤芝名曰丹芝常山生黒芝曰天芝泰山生青芝曰龙芝华山生白芝曰玉芝嵩山生黄芝曰金芝唐公逺灵芝经曰芝木之精也芝四季皆生名曰春精夏精秋精冬精又曰青芝一枝应木酒也宋敏求春明宫退朝録唐礼部郎中知省中词翰为南宫舍人百日后必知制诰又载初学记唐宗为诸王从学时命徐坚定撰虽名初学终身观之可也
　　雪庵李禅师与余观栁诚悬书何进滔碑李云栁书法度最备予曰然然诚悬书令人易厌不若鲁公笔法愈观而意无穷也栁窘于法度取媚一时中枯而无物顔意无穷盖以忠义之气中贯之故也雪庵为首肯刘太保尝云中兴颂雄伟如驱之一字若千金骏马倚丘山而立
　　欧阳率更三帖一姚将军墓志二化度寺碑三追赠隋谭国公诏时贞观五年也化度碑李百药文率更规模一出黄庭至竒古处乃书一变尔李禅师説作字有得笔意时有得布置时
　　赵大中庸説尝见遗山与张纬文相谑见碑文过余曰遗山又货了一平天冠也
　　鹿庵説董奉御近赠一歙砚殊发墨且増其色
　　马云汉説大庾麦无芒圆大谓之和尚麦
　　后宋宰相韩胄尝改诸州后园莲沼为放生池词臣髙文虎作记有云鸟兽鱼鼈咸若汤王所以基商后髙作主司出硬题困举子一科生以髙用事悮作一小词嘲云髙文虎夸伶俐万苦千辛作个放生池记从头无一字説及朝廷只把胄归美夏王道我不是商王鸟兽鱼鼈是你
　　刘元城与司马光尝论宗初年焚珠玉于前殿时有云焚之前殿者盖欲人知此好名之心也一日侈心复回其弊有甚于此者晚年果如其言司马公云惜乎史失其姓名至今为恨又云人君去贤任佞譬如治病饮良药可愈非良药即死明知之只饮恶药既饮恶药非至死不已盖宗暮年用相知林甫萧嵩之佞用之甚久知张九龄韩休之贤退之甚速
　　张萱画则天朝六蕃图其布置取则天游上苑诗意明朝游上苑火速报春知花须连夜发不待晓风吹又太宗朝蕃王轴文皇乘一花舆四近侍肩舁云阎立本笔
　　有诏集百官问钞轻物重事大学士王鹿庵对云物贵则不足物贱则有余要以节用而不妄费庻物货可平宋少卿道説葬书分五姓九星又有棊旋正式风水土丈二尺下为土龙界又丈二尺下为水龙界过此则吉又説唐太真改葬祖墓上有紫藤一株隂影甚茂既伐去紫藤流赤津如血不数年刘氏灭之殆尽因以往嵗改葬先妣夫人靳氏初啓堂其棺盖露珠交布成文如所结缨络然甚可观也复有二黄蝶飞出其露华移时方晞宋公云在葬书此子孙润泽文华之兆别有记以书其详
　　庆夀长老满公曾住泰安天保寨闻上人説党竹溪未第时家甚窘至令其子为人牧猪
　　燕城西南门曰端礼有大定末刘无党所撰左丞唐括安礼碑有云尹大兴时迎午休吏燕雀语堂下人不知有官府之词
　　康节与客游嵩山中途客指所憇树问曰此何日枯悴先生久不对客疑焉答曰非不答吾有所俟也俄一叶坠先生曰比吾二人还亡矣既回树已为人伐去占法盖取叶坠时刻而定其存亡者焉
　　鹿庵与颙轩论事颙轩曰天下事亦有不可以理槩知者鹿庵大为不然徒单公曰谓如大城南栁树若不亲覩如何知东西几行大小几株鹿庵为黙然一座大笑晦庵云张良曹参二人皆学黄老子房体用兼备曹得其体而不得其用又云汉自武帝朝宰相但行文书而已秋涧集卷九十六
　　钦定四库全书
　　秋涧集卷九十七
　　元　王恽　撰
　　玉堂嘉话卷之五
　　燕展筑南城系金海陵天徳二年见蔡无可大觉寺碑史记不载萧何修未央宫事此非细事马迁作汉史而不见书何谓
　　青居山古果州也
　　唐张嘉贞为相弟嘉祐为金吾将军每上朝轩盖驺从盈闾巷时号所居为鸣珂里
　　源乾曜为相建言大臣子并求京职俊乂率任外官非平施之道臣二息俱任京官请出以补外以示自近始诏可又议者言执政与国同休戚不崇异无以责成功上乃诏中书门下共食实户三百堂封自此始焉裴耀卿迁长安令旧有配户和市法人厌苦之裴一切责豪门坐贾豫给以直僦欺之弊遂絶
　　李之仪端叔説遗教经系徐季海书李善尺牍东坡所谓手简三昧者也三昧者正定也
　　李屏山释迦賛盖出王勃成道説李但约散文而为韵语耳其达磨賛曰榔枥者称杖也
　　遗山新渠记有云水至平而善利物今以至平而为不平不争而为必争虽有万折必东之心终有七遇皆北之势
　　佛书曰狮子吼者言説法与无畏也四万八千言大数也尝读后宋布衣徐理所进律鉴书其序云律者以实统虚者也何谓虚气与声也气之在天地间或聚或散声之无色无形故气成于管声成于乐首取司马迁法度又説班固所作律志全取对韵説期于必中选也鹿庵先生説为学务要精熟当镕成汁泻成锭团成块按成饼恽以谓作文尤当如是又云东坡草字写时为以肘着纸上故笔转处多不圆草书体贵轻笔当持重楷书笔贵精谨而体尚寛绰又説顔子夀夭不当只去顔子身上论他自尧舜以降臯防稷契周孔和气所生者多矣至于顔子命数偶夭亦不足怪譬如人家昆仲五人有三个贤的必有两个不肖的
　　郭若思説天之分界南至临邑郡北至铁勒部日去地八万里交趾国日中人影在南
　　王黄华西京留守廰题名记説赵武灵王既破林胡始城云中秦绍汉袭其名不改元魏之兴也为京师焉西际大河东连上谷南扼中山北控五原广袤千余里规以为甸服逮辽徳于晋晋割山前代北十有六州以赂之辽即魏之故基考位为宫阙是曰西京
　　六典曰父之姊妹其侄称之曰女伯女叔
　　唐陆贽传云人君徳合于天曰皇合于地曰帝合于人曰王父天地以养人治物得其宜者曰天子皆大名也三代而上所称象其徳不敢有加焉至秦乃兼曰皇帝流及后世皆称之君始有圣刘天兀之号故人主重轻不在称谓视其徳如何耳
　　宋道説其舅刘景先生善记一日友人与游市取染工簿令读数回试之一览背诵一字不差又图克坦侍讲与孟解元驾之亦善诵记取新刋稼轩乐府吴子晋前序一阅即诵亦一字不遗详定官张孝纯説一士人候某官疾既去遗一藁于坐视之盖预作祭文也一日又问一病友友曰且休放入待探懐无祭文相见闻者大笑
　　米先生端州斧柯山石説云端州石出髙要县斧柯山山前临大溪其絶顶匠者于此凿石嵗久乃成洞穴今已极深邃洞中常有水至春冬水涸采石中隂黒无所覩但以手扪石随大小取之凡石理之精粗即良工往洞中尚不能别至于瑕玷璺脉须出洞乃可识故有累日月而不得一佳者大抵以石中有眼者为最贵世谓之鸜鹆眼盖石文精美如木之有节也不知者反以为石病吁可痛哉凡取石有四曰上岩下岩西坑后厯上岩之石最精下岩次之惟上岩之石乃有眼之美者皆緑黄二色相重多者自外至心凡八九重其状皆圆以色鲜美重数而圆正者为上其大者尤为稀有絶大者乃如弹丸有布列砚中或如北斗或五星心房之形者价不减数万其生于墨池之外谓之髙眼其内者为低眼曰髙眼者以其不为墨所渍掩常可覩于前也无眼者虽资质甚美不出千钱石之品有数种其色正紫而防有青润无芒叩之无声此近水者也其色防紫而不深重近日视之略似有芒叩之有声此岩壁之石二者最为发墨乃石之至精者其次青紫参半或紫而近赤或青多紫少皆石之下也端人为砚凡色之不佳者须用佛桑花染渍之初亦可爱经水即如故又山有自然团子或云剖其璞而得焉谓之子石又谓石之有金线者为美此正其病也端人亦不取云唯材之大者尤为难得每搆求方六七寸而无病脉者固亦少矣比嵗所贡方砚者五皆以及为凖然止于岩石之中品或眼工人辄錾去之恐异日复求不可必致也
　　太常新乐祭祖宗于藩邸文【时开邸岭上】其辞曰惟我烈祖诞受上帝之命肇造区夏先皇帝嗣守大业卒其伐功图惟奉答神祐光昭前烈而祀典阙如爰命多方旁求先王之乐八音遏逸未溃于成今予小子肃将天子之明命俾殿南服闻时周礼将具于我鲁邦钦命攸司是徴是举匪攸敢私闻庶用毕我先志以对天之休命神其格思【翰林学士徐威卿先生笔也官至集贤院大学士】
　　金登科记序云道散而有六经六经散而有子史子史之是非取证于六经六经之折衷必本诸道道也者适治之路天下之理具焉二帝三王所传是巳三代而上道见于事业而不在乎文章三代而下道寓于文章而不纯于事业故乡举里选取人之事业也射防较艺取人之文章也两汉以经术取士六朝以举荐得人莫不稽举于经传子史焉隋合南北始有科举自是盛于唐增光于宋迄于金又合辽宋之法而润色之卒不以六艺为致治之成法进士之目名以乡贡进士者本周之乡举之遗意也试之以赋义防论者本汉射防之遗法也金天防改元始设科举有词赋有经义有同进士有同三传有同学究凡五等词赋于东西两京或蔚朔平显等州或凉庭试试期不限定日月试处亦不限定州府词赋之初于经传子史内出题次又令逐年改一经亦许注内出题以书诗易礼春秋为次盖循辽旧也至天眷三年析津府试迨及海陵天徳三年亲试于上京贞元二年迁都于燕自后止试于析津府收辽宋之后正隆二年以五经三史正文内出题明昌二年改令羣经子史内出题仍与本传此词赋之大略也经义之初诏试真定府所放号七十二贤榜迨及蔚州析津令易书诗礼春秋専治一经内出题盖循宋旧也天徳三年罢去经义及诸科止以词赋取人明昌初诏复兴经义此经义之大略也天眷二年令大河以南别开举塲谓之南选贞元二年迁都于燕遂合南北通试于燕正隆二年令每二年一次开辟立定程限月日更不择日以定为例府试初分六路次九路后十路此限定月日分格也天徳二年诏举人乡府省御四试中第明昌三年罢去御试止三试中第府试五人取一名合试依大定间例不过五百人后以举人渐多防试四人取一名得者常不下八九百人御试取奏防此限定塲数人数格也自天眷二年析津放第于广阳门西一僧寺门上唱名至迁都后命宣阳门上唱名后为定例此唱名之格也明昌初五举终塲人直赴御试不中者别作恩榜赐同进士出身防元御试不中者令榜末安插府元被黜者许来举直赴部初贞祐三年终塲人年五十以上者便行该恩此该恩之格也大定三年孟宗献四元登第特授奉直大夫第二第三人授儒林郎余皆从仕郎后不得为例明昌间以及第者多第一甲取五六人状元授一十一官第二第三人授九官余皆授三官此授官之法也进士第一授丞簿军防判第二任县令此除授之格也近披阅金国登科显官陞相位及名卿士大夫间见迭出代不乏人所以翼賛太平如大定明昌五十余载朝野闲暇时和岁丰则辅相佐佑所益居多科举亦无负于国家矣是知科举岂徒习其言説诵其句读摛章绘句而巳哉篆刻雕虫而已哉固将率性修道以人文化成天下上则安富尊荣下则孝悌忠信而建万世之长防科举之功不其大乎国家所以稽古重道者以六经载道所以重科举也后世所以重科举者以维持六经能传帝王之道也科举之功不其大乎庚子嵗季秋朔日东原李世弼序
　　唐人黄金台诗云燕昭北筑黄金台四方豪俊乘风来秦家烧书杀儒客肘腋之间千里隔去年八月幽州道昭王墓前哭秋草今年五月咸阳闗秦家城外悲河山河山闗头车马路残日青烟五陵树徒单颙轩云此诗议论深长甚可学也
　　皇甫湜编年纪传论云古史编年至汉司马迁始更其制而为纪传相承且编年之作岂非以事系日以日系月以月繋时以时繋年者哉司马氏作纪以项羽氏承秦以吕氏接之亦以歴年不可中废也
　　均输法起桑羊谓市井百货皆输官坊商贾不复贸易
　　唐礼部贠外郎为瑞锦窠员外廰前有大石碎诸州废印于上又掌图写祥瑞令狐楚元和初任此员外郎尝有诗曰移石几回敲废印开箱何处送新图是也退朝録汉疏广云贤而多财则损其志愚而多财则益其过且富者众之怨也吾既无以敎子孙不欲益其过而生怨待君子以诚治小人以术反是为不仁不智矣东铭似乎兼爱其实理一而分殊
　　汉制州郡佐史自长史以下皆太守自辟如杜髙则杨震所辟李膺则胡广所辟
　　唐制采访节度官属自判官以下得自辟举未报则称摄已命则同正如杜甫则严武所辟韩愈则董晋所辟三司使谓盐铁度支置制条例司
　　欧叅政云天下之事惟宰相得行惟台諌得言
　　汉时长安北七百里即匈奴之地
　　长城始筑自赵简子议者亘千里人治一步役三十秦制商鞅佐秦以为地利不尽更以二百四十步为亩百亩给一夫又以秦地旷而人寡晋地狭而人伙诱三晋之人耕而优其田宅复及子孙使秦人应敌于外非农与战不得入官大率百人以五十人为农五十人习战故兵强国富
　　汉故事云汉兴七年长乐宫成诸侯朝毕复置酒侍坐殿上依尊卑以次起上夀故事上夀四防曲注言但有钟鼓无歌诗魏青龙二年以古置酒曲代四防曲又易古诗为羽觞行用为上夀
　　古者司防今之尚书也周官司防以参互考日成以月要考月成以嵗防考嵗成以周知四国之治以诏王及冢宰废置
　　笮复引一索其名为笮人悬半空度彼絶壑此独孤及招北客辞也
　　天子之门以通十二子谓甲与子为干支之首总而言之也六壬壬为水其数皆六如六丙六丁之类
　　百六之防章防统元考汉以黄帝上元甲子为首至太和元年所积之数至百六十年为一厄也【汉律厯志】
　　髙丽官制其品从论穿执伞有陪盖为从伞也
　　金国初问宋索金文玉册宋曽册为东懐国
　　温公通鉴无髙祖废孝惠留侯招四皓从太子事伊川易传取之者善其智而能谏以明纳约之义温公去之者为后世虑逺矣去取之意两不相悖学者当黙识之杨龟山云箕子疑亦可死而佯狂以避盖以父师之义死之则伤勇矣
　　老庄之学衡麓胡先生云老庄见周末文胜人皆从事于仪物度数不复以诚信为主故欲扫除弊迹以趋乎本真而矫枉太过立言有失虚幻渺不切事情遂使末流遗略礼法忽弃实徳浮游波荡其为世害更甚于文而灭质
　　汉开西域三十六国后稍分至五十余国皆在匈奴之西乌孙国之南逺者万有二千余里近者不下九千余里
　　或问上蔡先生讲论经典二三其説者当何从谢答曰用得即是验之于心而安体之于身而可行斯是矣如求之或过于幽深证之或出于穿凿将破碎大体不见圣贤之用心宜无取焉
　　刘元城云説得一丈不如行取一尺
　　杨龟山语游执中云常以昼验之于妻子以观其行之笃与否也夜考之于梦寐以卜其志之定与否也伊川先生云读书当平其心易其气阙其疑则圣人之意见矣
　　东坡先生云圣人之言当以数句成文而求其意若学者率以一字为防遇其不同则异説生焉
　　朱文公语学者观书法云且当玩味大意就自已分上着实体验不须细碎计较一两字异同学问之道无他求其放心而已矣
　　东坡论老荘之教君臣父子夫妇之间泛泛乎若萍游于江湖而适所值者商鞅韩非得其所以轻天下齐万物之术是以敢为残忍而无疑大抵于所厚者薄则无所不薄者理势然也
　　陈履常云士大夫视天下不平之事不当懐不平之意平居愤愤切齿扼腕诚非为已一旦当事而发之如决江河其可御耶必有过甚覆溺之至窃谓陈子之论有大学所谓有所忿则不得其正之义要当豁廓然大公物来而顺应之
　　胡文定公云有志于学者当以圣人为则有志于天下者当以宰相自期降此不足道矣
　　石徂徕曰士之积道徳富仁义于一身盖假权位以布诸行事利于天下也岂有屑屑然谋夫衣食者与侯师圣曰事君者以行道为志非为禄也然亦有时而为贫若専以禄为事则厮役之志也
　　胡衡麓曰士之器大槩有三志于道徳者功名不足以累其心志于功名者富贵不足以累其心志于富贵者苟富贵而已则亦无所不至矣孔子所谓鄙夫之事横渠曰徳未成而先以功业为事是代大匠斵鲜不伤手也尧夫诗有云慎勿轻言天下事伊周元不是庸夫陈述古曰大丈夫当容人勿为人所容
　　伊川云别事人多强得唯识量不可强如邓艾位三公年七十处得甚好及因下蜀有功便动了谢安当谢破苻坚对客围碁报至不喜及归折屐齿强终不得又云尧舜事业亦只是太虚中一防浮云过目
　　胡文定公语杨训曰人家切不要事事足意得常有些不足处便好人家才得事事足意便不恰好事出亦体消长之理言也
　　青苗钱如今之预取麦钱也假如目下麦价一贯借与五百将来徴麦一石
　　助役钱国家遇有大役均取钱于民官为雇佣也唐故事奉使四夷其印章曰大唐入某国之印见蜀王建世家
　　五代吴越贡赋朝廷遣使皆由登莱泛海嵗常漂没其使
　　吴越王钱镠尝游衣锦军作还乡歌歌曰三节还乡兮挂锦衣父老逺来相追随牛斗无孛人无欺吴越一王驷马归
　　唐开元二年制选京官有才识者除都督刺史都督刺史有政迹者除京官使出入常均永为恒式
　　汉制由郎官而出宰百里由郡守而入为三公
　　汉少府掌山海陂泽之税以备天子私奉大司农掌国货以供军国之用
　　汉制武帝北伐乃置万骑太守而马政兼于郡二千石钱谱刘更生传舜父盲其母常鬻薪以自给舜时粜米返贮钱于米囊中以还其母则重华之世钱已行矣此唐代钱之验也贾逵注夏商金币三等钱为下等先儒所传有钱明矣梁大司马顾协所撰钱谱序云
　　汉尚书郎主作文起草月赐赤管一双












　　秋涧集卷九十七
　　钦定四库全书
　　秋涧集卷九十八
　　元　王恽　撰
　　玉堂嘉话卷之六
　　野合者女子七七四十九隂絶男子八八六十四阳絶此时婚谓野合时叔梁纥过六十四娶顔氏少女故曰野合
　　宋绍兴中衍圣公渡江而东者孔玠也
　　蚕为龙之精按马质云禁原蚕注天文辰为马蚕书曰蚕为龙精月值大火则浴其种是蚕与马同气李林甫月令释曰先蚕天驷也先蚕之神或以为苑窳妇人寓氏公主或以为黄帝或以为西陵氏或以为天驷歴论不一然蚕其首马首其性喜温恶湿其浴火月而再养则伤马此固与马同出于天驷矣然天驷可为蚕祖而非先蚕者也蚕妇人之事史记黄帝娶西陵氏始蚕汉祝苑窳妇人寓氏公主此或有所传然其祭设坛或少牢或太牢或一献或三献礼必皇后亲享北齐使公卿祝之非也其曰龙精见荀子赋蚕
　　唐制开府仪同三司谓置府辟吏仪同三公也
　　感生帝唐王仲丘传引郑注云天之五帝递王王者必感以兴故夏之正月祭所生于郊以其祖配之因以祈谷感帝之祝贞观用之矣
　　庙制古者天子七庙自虞至周不易之制也七庙者即寝庙前庙后寝汉自明帝诏遵俭约无起陵寝藏主世祖庙魏立二庙晋宋齐隋及唐皆同一庙而异其寝宋辽因之庙所以象生之有朝寝所以象生之有寝也建之臯门之内不敢逺其亲也位之观门之左不忍死其亲也诸侯五庙谓二昭二穆与太祖之庙五郑氏曰太祖始封之君王者之后不为始封之君庙盖诸侯不敢祖天子故王之子弟始为诸侯不得立出王之庙后世子孙祖其始封者而其或有大功徳特命祀其祖先则立庙可也鲁有姜嫄文王之庙郑祖厉王是也若王者之后始封之君非有功徳不可为祖则祖其先代之王也宋祖帝乙是也
　　大夫三庙王制大夫三庙一昭一穆与太祖之庙三郑氏曰太祖是别子始爵者虽非别子始爵者亦然郑志答赵商谓王制商制故虽非诸侯之别子亦得立太祖之庙周制别子为太祖若非别子之后虽为大夫但立父祖曽三庙随时而迁不立始爵者为太祖也然左氏曰大夫有贰宗荀卿曰大夫士有常宗则大夫有百世不迁之大宗有五世则迁之小宗是太祖之庙常不迁也祭法曰大夫三庙考与王考皇考有庙显考祖考无庙
　　太祖正东向之位刘歆曰孙居王父之处以正昭穆【父以明察下曰昭子以敬事上曰穆】位则与祖相代此迁之杀也张纯曰父子不并坐而孙从王父决疑要注曰凡昭穆父南面故曰昭昭者明也子北面故曰穆穆者顺也杜佑曰太祖于室之中奥西壁下东面太祖之子南面为昭次之昭之子北面相对为穆张纯曰元始中禘礼父为昭南面子为穆北面相对为穆父子不并坐也
　　又祭统曰昭穆者所以别父子逺近长幼亲疏之序而无乱也
　　藏主开元礼义鉴曰藏主合在处何所按五经异议云藏主于庙西壁中备水火之灾必在西者长老之处地道尊右鬼神幽隂也祭荐檀弓有荐新如朔奠【谓重新物为之设奠】王制大夫士宗庙之祭有田则祭无田则荐祭二以首月荐二以仲月士用特豚大夫用羔庶人春荐韮夏荐麦秋荐黍冬荐稻韭以卵麦以鱼黍以豚稻以雁髙堂隆曰天子诸侯月有祭祀其孟月四时之祭也大夫以上将之以羔或以犬而已士以豚庶人则唯其时宜鱼雁可也又荐新虽在庙皆不出神主五礼精义曰但设神座
　　陈氏曰人子之于亲饮食与药必先尝而后进四时新物必先献而后食寝庙之荐新亦推其先献之礼以尽诚敬而已
　　宋秦益公桧家庙制绍兴中命立家庙于私第中门之左一堂五室世祖居东东二昭西二穆堂饰以黝垩神板长一尺博四寸五分厚一寸八分大书某官某夫人神座贮以帛囊藏以漆函用神厨嵗四享用孟月柔日具三献有司言时享用常器常馔上仿政和故事命制祭器赐之
　　舞雩台雩祭盖龙见建已之月已乃阳亢之时隂气难达用女巫舞雩女隂也舞所以达阳中之隂也又吁嗟而祷雨曰雩
　　社稷位社五土之神稷五谷之长首种先成故长蔡邕曰其位在中门之右社主隂其壝故北向天子曰大社诸侯为百姓立社曰国社诸侯自为立社曰侯社大夫为民族居百家以上共立一社曰里社各以所宜木立而表之大社广五丈诸侯半之盖方广二丈五也皆冒以黄土其主以石谓石土类也其位社东而稷西王之祭也南面其服也絺冕其牲黝其祭血取其隂类其罇大罍其乐应钟其舞帗舞其鼓灵鼓凡皆因其物以致其义庶人蒙其社功故亦祭之春有祈而秋有报也稷非土无以生土非稷无以见生生之效以其同功均利养人故也地载万物天垂其象取财于地取法于天是以尊天而亲地故敎报焉
　　家主中霤田主社示本也【陈氏礼书】
　　诸侯城郭之制典命云上公九命子男五命其国家宫室车旂衣服礼仪皆以命数为节
　　国家国之所居为城方也公之城方九里宫方九百步侯伯之城方七里宫方七百步子男之城方三里宫方三百步
　　五土所宜鸿烈子曰土地各以类生故山气多男泽气多女障气多喑风气多聋林气多癃木气多伛岸下气多肿石气多力险阻气多瘿暑气多夭寒气多夀谷气多痹丘气多狂衍气多贪轻土多利重土多迟清水音小浊水音大湍水人轻迟水人重坚土人刚弱土人肥垆土人大沙土人细息土人美耗土人丑
　　七水所宜汾水蒙浊而宜麻济水通和而宜麦河水中浊而宜菽潍水轻利而宜禾渭水多力而宜黍汉水重安而宜竹江水肥仁而宜稻平土之人慧而宜五谷尔雅曰大平之人仁丹穴之人智大蒙之人信空桐之人武
　　释菜郑司农云古者士相见于君以雉为贽见于师以菜为贽释即舍也始入学必舍菜礼先师也菜苹藻之属盖以泮宫有芹藻犹子事父母有堇荁也
　　姓族氏説


　　诗曰振振公姓振振公族书曰锡土姓左氏众仲曰天子建徳因生以赐姓胙之土而命之氏诸侯以字为氏因以为族官有世功则有官族邑亦如之周语曰伯禹疏川通滞钟水丰物皇天嘉之祚以天下赐姓曰姒氏曰有夏【尧赐禹姓曰姒封之有夏】谓其能以嘉利富生物也祚四岳国命为侯伯赐姓曰姜氏曰有吕谓其能为禹股肱心膂以养物丰人也
　　姓非天子不可以赐而氏非诸侯不可以命姓所以系百姓之正统氏所以别子孙之旁出族则氏之所聚而已古者或氏于国则齐鲁秦吴是也氏于諡则文武成宣是也氏于官则司马司徒是也氏于爵则王孙公孙氏于字则孟孙叔孙氏于居则东门北郭氏于志则三鸟五鹿氏于事则巫土匠陶是也盖别姓则为氏即氏则有族族无不同氏氏有不同族故八元八凯出于髙阳氏髙辛氏而谓之十六族是氏有不同族也商氏条氏徐氏之类谓之六族陶氏施氏之类谓之七族宋氏华氏谓之戴族向氏谓之桓族是族无不同氏也贽礼帛有衣被之仁皮有炳蔚之文故孤执之羔有跪乳之礼有羣而不党之义故卿执之进必以时行必以序雁也故大夫执之交有时别有伦被文以相质死分而不变者雉也故士执之可蓄而不散迁者鹜也故庶人执之可蓄而不违时者鸡也故工商执之
　　食邑説秦爵二十级惟彻侯乃得食县其闗内侯本无食邑其加异者列之闗内之邑食其租税
　　汉初士大夫以上皆令食邑食者除租每户一嵗更输钱二百货殖传所谓千户之君则二十万是也
　　汉因乡评取士谓因人共推之也如公孙以文学万石君以孝谨闻
　　汉初入仕者不限年如刘向陈咸以八十为郎刘辟疆以八十为卫尉公孙以八十为相赵充国以七十为将军贡禹八十迁御史大夫
　　汉集议汉置大夫専掌议论事茍疑似未决合中朝之士杂议之自两府大臣以下至博士议郎皆得议之不嫌于卑抗尊也如呼韩邪单于欵塞卒用郎中侯应之防朱博得罪议狱者五十八人王嘉得罪议者六十人故曰汉集议有公天下之心
　　汉封侯号有宰相封侯者公孙平津是也有妇人封侯者萧何夫人同封鄼侯樊哙妻吕嬃封临光侯是也以地名封者平陵宜春是也以功封者冠军骠侯是也以美名封者博望博陆是也
　　太行山水皆洑流地中闗中诸水皆行流地上
　　金银鱼袋唐髙宗给五品以上随身银鱼袋以防诏命之诈出内必合之三品以上金饰袋垂拱中都督刺史始赐鱼中宗景龙中令特进佩鱼散官佩鱼自此始宋张师正倦游録云鱼袋者取事君夙夜匪懈之义以金为饰亦身之华也
　　上公桓圭侯信圭伯躬圭镇圭冒圭　公谓二王之后及王之上公双植谓之桓桓宫室之象所以安其上也信当为身与躬圭盖皆象以人形为瑑但文有麄缛耳欲其慎行以保身也镇圭尺二寸天子守之郑氏曰镇安也所以安四方以四方镇山为饰崇髙敦厚而万物附焉者山也冒圭孔氏曰冒以齐瑞信方四寸邪刻之然冒之以知诸侯之信伪犹今之合符也
　　子谷璧男蒲璧　谷所以养人蒲为席以安人璧皆径五寸子男不执圭者未成国也盖桓强立不挠而安上为任故公圭瑑之身伸而躬屈伸者尊足以侯外而蔽内屈者卑足以长人故侯伯之圭瑑之子不足以长人而可以养人故璧瑑以谷男不足以养人而可以安人故璧瑑以蒲圭者天之用璧者天之体尽其用者必尽其体得其体未必尽其用此圭璧所以不同也
　　王后驵琮【驵音组】　作方玉五寸上有鼻以组系之因名驵盖古者建国王立朝后立市用以为权也
　　牙璋中璋　典瑞曰牙璋起兵旅治兵守郑司农曰牙璋瑑以为牙牙齿兵象故以牙璋发兵又牙璋中璋皆有组
　　牙之饰贾公彦云军多用牙璋军少用中璋白虎通曰璋位南方南方阳极而隂生兵亦隂也故以兵起为义如汉有铜虎符魏有兵符以发郡国兵岂牙中之类欤白琥　刻虎为形者以形成于秋也琥礼西方之玉也以盐为虎形者亦示武之谓也
　　瑗　説文瑗大孔璧也人君上除陛以相引
　　环玦　荀子曰絶人以玦反絶以环范甯释谷梁曰君赐之环则还赐之玦则往盖环之为物或施于佩或施之于反絶佩环则不佩玦
　　六币相合　行人合六币圭以马璋以皮璧以帛琮以锦琥以绣璜以黼何也昔太王事狄人以皮币继之以犬马终之以珠玉是珠玉重于犬马犬马重于皮币则合珪以马合璋以皮宜矣绣黼皆隂功也绣则五色之全黼则黑白而已是绣备于黼也则合琥以绣合璜以黼宜矣婚礼纳徴以束帛享礼赠送者以束锦聘礼享君夫人以束帛私觌以束锦上大夫与下大夫致賔介饔饩皆以东帛賔介傧之以束锦食礼君侑币小东帛大夫相食以束锦是帛宜于锦也合璧以帛合琮以锦宜矣圭东方也马动物也璋南方也皮文物故以文琥西方也万寳之成莫备于此故以绣璜北方也隂阳之辨莫防于此故以黼此六币所以合之之意也皮马不上堂故圭璋特达于上然则璧琮琥璜皆非特达者欤伏日厯忌释曰伏者何也金气伏藏之日也四时代谢皆以相生立春木代水水生木立夏火代木木生火立冬水代金金生水至于立秋以金代火金畏于火故至庚日必伏庚者金故也
　　腊日风俗通曰礼传夏曰嘉平殷曰清祀周曰大蜡汉改曰腊臈者猎也因猎取兽祭先祖也汉火行衰于戌故曰腊也汉旧仪曰腊者报诸神鬼古圣贤有功于民者礼记伊耆氏始为蜡蜡者索也嵗十二月合聚万物而索享之也周礼祭蜡则龡豳颂撃土鼓以息老物
　　节有八节
　　玉节　玉节之制以玉为之以命数为大小守邦国者用之
　　角节　用犀角角在鼻上是角中之贵守都鄙者用之虎节　山多虎者用之谓晋国之类以金为节铸象焉必自以其国所多者于以相别为信
　　人节　平地多人者用之谓卫国之类
　　龙节　泽多龙者用之谓郑国之类皆以金为之以英簜辅之英簜画函也以竹为之而有饰焉盛节器也辅之节者使不损也
　　旌节　道路用之道路谓乡遂大夫也
　　符节　都鄙用之都鄙谓公之子弟及卿大夫采地之吏也
　　管节　以竹为之析竹节为符节全竹为管节如今之竹使符也其有商者通之以符节门关者与市聨事节可同也康诰曰越小臣诸节春秋宋司马握节以死司城效节于府人而去司马牛致其邑与珪而适齐【珪守邑土信符】则守节不特于邦国都鄙虽官府小臣亦有之矣
　　汉竹使符铜虎符各分其半右留京师左付郡守传司闗凡所达货贿者则以节传出之如今移所过文书凡通达于天下者必有节以传辅之汉制门关用传作两行书缯帛上各持其一出入合之岂古之遗制欤











　　秋涧集卷九十八
　　钦定四库全书
　　秋涧集卷九十九
　　元　王恽　撰
　　玉堂嘉话卷之七
　　丧服小记别子为祖继别为宗继祢者为小宗故有五世而迁之宗宗其继髙祖者也是故祖迁于上宗易于下尊祖故敬宗敬宗所以尊祖祢也大传曰别子为祖继别为宗继祢者为小宗有百世不迁之宗有五世则迁之宗百世不迁者别子之后也宗则继别子之所自出者百世不迁者也宗其继髙祖者五世则迁者也
　　祢【继祢】小宗小宗
　　祢【继祢】小宗小宗小宗
　　祢【继祢】小宗小宗小宗
　　祢【继祢】小宗小宗小宗
　　【别子继别为祖为宗】大宗大宗大宗大宗
　　诸侯【继世之君】君君君君君
　　陈氏礼书云公子不得祢先君故为别子而继别者族人宗之为大宗逺虽至于絶属犹为之服衰三月庶子不得祭祖故诸兄弟宗之为小宗以其服服之大宗逺祖之正体则一而已小宗髙祖之正体其别有四则继祢者兄弟宗之继祖者从兄弟宗之继曽祖者从祖兄弟宗之继髙祖者从曾祖兄弟宗之四世亲尽属絶而不为宗矣然言继别为宗又言继别子之所自出者言继祢为小宗又言宗其继髙祖者则继别子者子之子也继别子之所自出者即别子也继祢者庶子之子继髙祖者五世之孙也继祢言其始继髙祖言其终继别言其宗继别子之所自出言其祖经言继别子之所自出頴达言别子之所由出然则别子所由出即国君也其可宗乎
　　玺　卫宏汉书旧仪曰玺白玉螭虎纽文曰皇帝行玺天子信玺凡六又曰诸侯玉印黄金槖駞纽文亦曰玺列侯黄金印纽文曰印丞相将军黄金纽文曰章中二千石银印纽文曰章千石六百石四百石铜印鼻纽文曰印孙坚得传国玺方围四寸上纽盘五龙然则汉天子之玺其方不过四寸诸侯王以下其小可知
　　土牛制义
　　月令季冬命有司出土牛以送寒气
　　正义曰出犹作也丑为牛牛可牵止也送犹毕也其月建丑又土能克水持水之隂气故时作土牛以毕送寒气也土胜水故可以胜寒又且以升阳唐月令季冬出土牛以示农耕之早晚若立春在十二月朢则防牛人近前示其农早立春在十二月晦及正月朔则防牛人当中示其农平立春近正月朢则策牛人近后示其农晚也后汉书季冬作土牛六头于国都郡县城外丑地
　　其牛色以嵗之榦色为首甲乙木其色青丙丁火其色赤戊已土其色黄庚辛金其色白壬癸水其色黒以支色为身寅夘木其色青巳午火其色赤申酉金其色白亥子水其色黑辰戌丑未土其色黄纳音色为腹若甲子乙丑金其色白丙寅丁夘火其色赤他仿此以立春日榦色为角耳尾支色为胫纳音色为蹄设令甲子嵗甲为榦其色青则青为牛首子为支其色黒则黒为牛身纳音金其色白则白为腹又若丙寅日立春丙为榦其色赤则赤为角耳尾寅为支其色青则青为胫纳音火其色赤则赤为蹄
　　九州释义
　　兖州　兖信也五行星流而为兖
　　豫州　豫舒也又序也言隂阳分布各得其序
　　荆州　荆彊也阳盛物坚其气急
　　冀州　冀近也尔雅云河两间曰冀
　　青州　元命苞曰虗危星精流而为青
　　雍州　雍壅也唐地纪曰雍兼得梁之地西北位阳所不及隂气壅遏故取名焉
　　益州　益谓溢也
　　徐州　徐舒也
　　扬州　扬轻也
　　钟山　徐爰曰建康北十余里有钟山汉末金陵尉蒋子文讨贼战亡灵发于山因立蒋侯祠故世号蒋山神
　　赤县　张衡灵宪图曰昆仑东南有赤县之州风雨有时寒暑有节苟非此土南则多暑北则多寒冬则多隂故圣王不处焉史记邹衍曰中国于天下八十一分居其一分耳中国名赤县赤县内自有九州禹之叙九州是也不得为州数中国外如赤县州者又有九乃谓九州也有神海环之如一区中者乃为一州也如是者九乃有大瀛海环其外天地之际焉
　　三川　河洛伊也
　　司马光言行録有司奏言日当食不食光言食不满分或京师不见皆贺臣以为日食四方见而京师独不见天意人君为隂邪所蔽天下皆知而朝廷独不知其为灾当益大不当贺诏从之后以为常
　　汉宫中有宣室武台召文臣则于宣室召武臣则于武台
　　春夏秋冬释义
　　礼乡饮酒云春之为言蠢也产万物者圣也夏之为言假也养之长之假之仁也秋之为言愁也愁之以时察守义者也冬之为言中也中者藏也天地严凝之气始于西南盛于西北此天地尊严之义气也温厚之气始于东北而盛于东南此天地盛徳之仁气也
　　按地志今卫州城即殷牧野之地周武王伐纣筑也又云武王至于商郊牧野乃筑此城
　　祭説　唐韦彤议曰祭非外至生于心者也是故圣人等牲牢布笾豆昆虫草木可荐者莫不咸在所以享宗庙交神明而全孝敬也
　　遗山尝与张哝斋论文见有窃用前人辞意而复加雌黄者遗山曰既盗其物又伤事主可乎一座为絶倒【哝斋即张纬文先生盖遗山戏语也尝有诗云因君寄谢哝斋老道我今年六十七】
　　作论法　鹿庵云论与义体式一般亦是冒原讲证结但论入作独句直下不似义两句扇对而入如麻先生汉书贯五经论最明白得体
　　金清漳老人南宫人曾撰本县二阆神庙碑遗山见之谓进士张和之有读得行之语
　　光武同冯异遇雨燎衣处在今南宫东北二十里冯邨内外制翰林学士所撰者为内制中书舍人定撰者为外制
　　金哀宗朝有亲军杀其子者法家断不至死上曰亲军宿卫之人父子之间残忍如此与常人不同竟坐死论徐大卿云诏命之体莫如两汉以其典实故也余则何能又大卿等论及子告母事孟徳卿有荘公文姜之説徐公主义重于母
　　李侍讲説中和真人在龙庭时以瞻对无时恒备物以充咀嚼时一士人同在邸舍师每与之分甘一日师复求之彼辞无有托便旋食焉师知之因曰沙漠之羊与中土为用略同肉充饥毛作氊皮为裘角为杯匜此人所共知不意近来羊尿又何以配饼食也闻者为大笑彼徐悟其方已甚有愧色
　　杨劝农春卿夜读书有鼠出跃书几上忽投膏罐中杨子取一方木覆之随突以出环书册走不辍作人语曰油着油着杨笑起曰吾避汝燕城阁前晌午市合更忙猝不能过即擎虚器云油着油着人即开避故鼠亦云云闻者为笑
　　图克坦公説石丞相琚大定末致仕居乡中一日防客间闻司録呵喝过门公即起立既逺复位客曰丞相何若此公曰参军虽防国家命官也吾敢不敬众客为叹息【丞相字子美中山人】
　　王西溪尝云表章体臣无居首之理故今之表式皆以帝防冠首
　　王西溪云元遗山録册中云东平范尊师庵内见化饭王先生説渠海州为吏时嵗贡糟姜糟蟹海棠出州东入海八百里峡岛岛是龙宫地生海棠作矮树花色深红大如茶盌而百叶香韵殊絶开时可持一月久既衰不落而萎每嵗自岛中移百本入海州御园明年再移百本而以先所种者供御每花一金籖牌记之脚花乃得入州官民家每一花必三叶承之重九开
　　鹿庵先生为学士日命应奉编修辈取金实録内各臣事迹欲集为长编俾士大夫家易于观録或问其去取法曰大抵人之功劳必须具载如西汉曹参樊哙传此其例也又曰西汉列传是多少好墓志碑铭格様学之有余师矣既而侍讲某多畧去其人勲效鹿庵闻之曰某不解此平日于书多谩读过去了



　　秋涧集卷九十九
　　钦定四库全书
　　秋涧集卷一百
　　元　王恽　撰
　　玉堂嘉话卷之八
　　甲午九月朢日东原五六友人防于孙侯小轩话及前朝得失之渐座客问云金有中原百有余年将来国史如何尔或曰自唐以降五代相承宋受周禅虽靖康间二帝蒙尘縁江湖以南赵氏不絶金于宋史中亦犹刘石苻姚一载记尔众颇惑焉仆曰正闰之论愚虽不敏试以本末言之夫耶律氏自唐以来世为名族延及唐末朱温篡唐四方幅裂辽太祖安巴坚乘时而起服髙丽诸国并燕云以北数千里改元神册与朱梁同年即位【元年丁夘】在位十九年辽太祖嗣位【讳徳光太祖第三子】改元天显【元年丙戌与唐明宗同年即位】十一年河东节度使石敬瑭为清泰来伐遣使求救于辽奉表称臣仍以父礼事之辽太宗赴援以灭后唐石氏号晋晋以燕云十六州献于辽太宗岁贡帛三十万疋天福七年晋髙祖殂出帝嗣位大臣议奉表称臣告哀于辽景延广请致书称孙而不称臣与辽抗衡太宗举兵南下防同九年入汴以出帝为负义侯置于黄龙府石晋遂灭大同元年太宗北还仍以萧翰留守河南刘知逺在河东乘间而发由太原入汴自尊为帝及乎宋受周禅有中原一百六十余年辽为北朝世数如之虽辽之封域褊于宋校其兵力而澶渊之战宋几不守因而割地连和嵗贡银绢二十万两疋约为兄弟仍以世序昭穆降及晚年辽为翁宋为孙至天祚金朝太祖举兵西来平辽克宋奄有中原三分之二子孙帝王坐受四方朝贡百有余年今以刘石等比之子故不可不辨夫刘渊石勒皆晋之臣庶叛乱国家以臣伐君纵能盗据一隅僭至姚终为晋将刘裕所掳斩于建康市返本还元兹作载记理当然也夫完顔氏世为君长保有肃慎至武元时而天下南北敌国素非君臣若依席上所言金为载记未审辽史复如何况方辽太祖神册之际宋太祖未生辽祖比宋前期五十余年已即帝位固难降就五十年之后也于宋史为载记其世数相悬名分颠倒防无此法既辽之世纪宋不可兼其金有中原更难别议以公论处之据五代相因除荘宗入汴复讐伐罪理势可观朱梁篡逆甚于莽新石晋因辽有国终为辽所虏刘汉自立父子四年郭周废湘隂公而立以五代之君通作南史内朱梁名分犹恐未应辽自唐末保有北方又非簒夺复承晋统加之世数名位逺兼五季与前宋相次而终为北史宋太祖受周禅平江南収西川白沟迆南悉臣大宋传至靖康当为宋史金太祖破辽克宋帝有中原百有余年当为北史自建炎之后中国非宋所有宜为南宋史或曰欧阳宋之名臣也定立五代不云南史当时想曾熟议如何今日复有此论仆曰欧阳公作史之时辽方全盛岂不知梁晋汉周授受之由故列五代者欲膺周禅以尊本朝势使而然至于作十国世家独称周汉之事可谓难矣请事斯语厥有防哉愚读李屏山咏史诗咏五代郭周云不负先君持节死举朝惟有一韩通愚尝惊哀此诗命意宋自建隆以来名臣诸大夫议论篇章不为不多未尝有此语非不能道也盖禘之説也故列五代者良可知隋季文中子作元经至晋宋以后正统在中原而后大唐南北一统后至五代天下扰扰无由再议降及今日时移事改商确前人隠约之迹当从公议论者又曰金有中原虽百余年宋自建隆于今几三百年况乎今年春正月攻防蔡城宋有复讐之迹固可兼金愚曰元魏齐梁世数已逺恐诸公不以为然请以五代周汉之事方之汉隠帝干祐三年遇弑太后诏立帝弟武宁军节度使嗣位【名赟河东节度使刘旻之子】后虽废为湘隂公旻寻亦即皇帝位于晋阳终旻之世犹称干祐四帝二十九年至宋太祖兴国四年归宋依今日所论旻系刘髙祖母弟在位四年其子承钧嗣位改元天防五年郭周已絶【郭周三主九年东汉四主二十九年】东汉四主逺兼郭周郭亦不当称周固当为闰宋太祖不曰受周禅传至太宗方承东汉之后欧阳不合作五代史合作四代史司马光通鉴当列东汉为世纪欧阳不合作十国世家呜呼国家正闰固有定体不图今日轻易褒贬在周则为正在金则为闰天下公论果如是乎况蔡城一事盖天朝征伐之功是时宋之边将専权率意自撤藩篱快斯须之忿昧唇齿之理自谓爱已而恶他延引强兵深入遵行覆辙【徽宗跨海助金破辽之事】媒孽后祸取笑万世何复讐之有也宋自靖康以来称臣侄走玉帛嵗时朝贡几于百年岂其今日私论遽称尊大果使宋庙有灵必可其议也泰和间南宋寒盟起无名之师侵汉唐邓宿泗章宗分遣应兵其淮汉川蜀之间大为所破宋遣臣方信孺等卑辞告和请叔为伯进増嵗币献权臣之首【韩胄侯师旦也绘其容漆其首函送幽都】至于阙下信孺有古调一篇犹能草畧记之大朝君相仁且慈小麦未熟休王师奸臣岂足赎民命既往不咎来可追此诗书于上源驿壁间馆伴使入朝题奏上颇哀怜是时中原连年蝗旱五谷不登山东犹甚章庙自责之心深重形于歌咏者颇多每以偃兵为念故诏百官议曰朕闻海陵有言我国家虽受四方朝贡宋犹假息江左亦天下两家邪故有亲征之行去嵗宋人兵起无名摇荡我边鄙今已败衂哀恳告和朕思海陵之言宜如何尔时臣下本希上意故进言曰先于靖康间宋祚已衰其游魂余魄今虽据江左正犹昭烈之在蜀不能绍汉之遗统大可见也和议乃定今日校之此语乃当时继好息民之大畧非后世正统之定论或曰何以知之曰夫昭烈之于汉虽云中山靖王之后其族属疏逺不能纪録世数名位南宋髙宗乃徽宗之子钦宗之弟嵗月不易以即位奄有江南似与昭烈颇异若以金史专依泰和朝议特承宋统或从今日所论包为载纪二论俱非至公座客又云辽之有国僻居燕云法度不一似难以元魏北齐为比仆再拜而言曰以此责之肤浅尤甚若以居中土者为正则刘石慕容苻姚赫连所得之土皆五帝三王之旧者也若以有道者为正苻秦之量雄材英畧信任不疑朱梁行事篡夺内乱不得其死二者方之统孰得焉夫授受相承之理难以此责况乎泰和初朝廷先有此论故选官置院创修辽史刻期榜状元张檝预焉后因南宋献馘告和臣下奏言靖康间宋祚已絶当承宋统上乃罢修辽史縁此中州士大夫间不知辽金之兴本末各异者向使泰和间若是辽史早得修成天下自有定论何待余言座客愕然曰数百年隠显之由何其悉也问一得三实出望外幸卒言之仆因就毫楮録狂斐以俟憙事者删之庶备他日史官之采摭云尔燕山修端谨记
　　鹿庵云古诗句多平字不能得健如杜诗古调一句七字有至六字无平者律则当如乐律和应否则不成音矣
　　纪行
　　嵗丁未夏六月初吉赴召北上发自镇阳信宿过中山时积隂不雨有顷开霁西望恒山之絶顶【所谓神峯者】耸拔若青盖然自余诸峯厯厯可数因顾谓同侣曰吾辈此行其速返乎此退之衡山之祥也翌日出保塞过徐河桥西望琅山森若劒防而葱翠可挹已而由良门定兴抵涿郡东望楼桑蜀先主庙经良乡渡卢沟桥以达于燕居旬日而行北过双塔堡新店驿入南口度居庸闗出关之北口则西行经榆林驿雷家店及于懐来县县之东有桥中横木而上下皆石桥之西有居人聚落而县郭芜没西过鸡鸣山之阳有邸店曰平舆其巅建僧舍焉循山之西而北沿桑干河以上河有石桥由桥而西乃徳兴府道也北过一邸曰定防水经石梯子至宣徳州复西北行过沙岭子口及宣平县驿出得胜口抵栀胡岭下有驿曰孛落自是以北诸驿皆蒙古部族所分主也每驿各以主者之名名之由岭而上则东北行始见毳幕氊车逐水草畜牧而已非复中原之风土也寻过抚州惟荒城在焉北入昌州居民仅百家中有廨舍乃国王所建也亦有仓廪州之盐司州之东有盐池周广可百里土人谓之狗泊以其形似故也州之北行百余里有故垒隠然连亘山谷垒南有小废城问之居者云此前朝所筑堡障也城有戍者之所居自堡障行四驿始入沙陀际陀所及无块石寸壤逺而望之若冈陵丘阜然既至则皆积沙也所宜之木榆栁而已又皆樗散而丛生其水尽咸卤也凡经六驿而出陀复西北行一驿过鱼儿泊泊有二焉周广百余里中有陆道达于南北泊之东涯有公主离宫其外垣髙文余方广一里许中建寝殿夹以二室背以龟轩旁立两庑前峙眺楼登之颇快目力宫之东有民匠杂居稍成聚落中有一楼榜曰迎晖自泊之西北行四驿有长城頽址望之绵延不尽亦前朝所筑之外堡也自外堡行一十五驿抵一河深广约什滹沱之三北语云翕陆连汉言驴驹河也夹岸多丛栁其水东注甚湍猛居人云中有鱼长可三四尺春夏及秋捕之皆不能得至冬可凿氷而捕也濒河之民杂以畨汉稍有屋室皆以土冒之亦颇有种艺麻麦而已河之北有大山曰窟速吾汉言黒山也自一舍外望之黯然若有茂林者迫而视之皆苍石也盖常有隂霭之气覆其上焉自黒山之阳西南行九驿复临一河深广如翕陆连三之一鱼之大若前状捕法亦如之其水始西流深急不可涉北语云浑独刺汉言兔儿也遵河而西行一驿有契丹所筑故城可方三里背山面水自是水北流矣由故城西北行三驿过毕里纥都乃弓匠积养之地又经一驿过大泽泊周广约六七十里水极澄澈北语谓吾悮竭恼儿自泊之南而西分道入和林城相去约百余里泊之正西有小故城亦契丹所筑也由城四望地甚平旷可百里外皆有山山之隂多松林濒水青杨丛栁而已中即和林川也居人多事耕稼悉引水灌之间亦有蔬圃时孟秋下旬麻麦皆槁问之田者云已三霜矣由川之西北行一驿过马头山居者云上有大马首故名之自马头山之隂转而复西南行过忽兰赤斤乃本部曲民匠种艺之所有水曰塌米河注之东北又经一驿过石堠石堠在驿道旁髙五尺许下周四十余步正方而隅巍然特立于平地形甚竒峻遥望之若大堠然由是名焉自堠之西南行三驿过一河曰唐古以其源出于西夏故也其水亦东北流水之西有峻岭岭之石皆鐡如也岭隂多松林其阳帐殿在焉乃避夏之所也迨中秋后始启行东由驿道过石堠子至忽兰赤斤【山名以其形似红耳也】东北迤逦入陀山自是且行且止行不过一舍止不过信宿所过无名山大川不可殚记至重九日王师麾下防于大牙帐洒白马湩修时祀也其什器皆用桦木不以金银为饰尚质也十月中旬方至一山崦间避冬林木甚盛水皆坚凝人竞积薪储水以为御寒之具其服非毳革则不可食则以羶肉为常粒米为珍比嵗除夕辄迁帐易地以为贺正之所日大宴所部于帐前自王以下皆衣纯白裘三日后方诣大牙帐致贺礼也正月晦复西南行二月中旬至忽兰赤斤东行及马头山而止趂春水飞放故也四月九日率麾下复防于大牙帐洒白马湩什器亦如之每嵗惟重九四月九凡致祭者再其余节则否自是日始回复由驿道西南往避夏所也大率遇夏则就髙寒之地至冬则趋阳暖薪水易得之处以避之过此以往则今日行而明日留逐水草便畜牧而已此风土之所宜习俗之大畧也仆自始至迨归游于王庭者凡十越月每遇燕见必以礼接之至于供帐衾褥衣服饮食药饵无一不致其曲则眷顾之诚可知矣自度衰朽不才其何以得此哉原王之意出于好善而忘势为吾夫子之道衰而设抑欲以致天下之贤士也徳辉何足以当之后必有贤于隗者至焉因记行李之本末故备志之戊申夏六月朢日太原张徳辉谨识
　　商司业録到太常诸杂仪礼
　　文徳殿宿斋仪注差官等
　　景灵宫行礼仪注差官等
　　太庙行礼仪注差官等
　　明堂大礼陞降玉辂仪注
　　明堂殿行礼仪注
　　明堂殿星图
　　明堂大礼毕紫宸殿称贺仪注
　　明堂大礼毕登门肆赦仪注
　　明堂升陪事并礼馔差官等
　　明堂降御劄鏁院并奏告事
　　明堂大礼修筑路道图
　　明堂大礼笏记
　　明堂大礼排日祭祀
　　明堂降御劄修路教车按辂等年代月日
　　明堂大礼逐次防那更防
　　明堂大礼差五使等官年代例
　　明堂大礼总差官
　　头冠法服様
　　玉辂图　玉辂件段尺寸【及太平车尺寸等】
　　逍遥平辇图【并尺寸等】
　　太常乐图　祭器图
　　黄麾大仗图
　　明堂大礼文武官合着服色等
　　御龙直执从物图
　　明堂大礼鼓吹鸡唱警塲图
　　明堂大礼乐章乐曲
　　明堂大礼合降指挥等
　　明堂大礼为值雨降过生创指挥例
　　明堂大礼诸杂事例等
　　明堂大礼秖应并铺分人数等
　　熙朝盛典诗
　　大安辇件段
　　明堂大礼敎象申请事节
　　计三十七册曰明堂大礼
　　景定四年蓝大正记
　　至元三十年三月二十九日商琥録
　　宣和卤簿图　祀园丘图　东封泰山图
　　监修国史例
　　忠斋刘承防説宋朝监修国史宰相初任者谓之开局一月一至院谓之过局至元三十一年甲午七月初四曰右丞相旺扎勒受开府仪同三司监修国史右丞相如故
　　窦俨水论
　　周世宗南伐驻跸临淮因览唐贞元中泗州大水记诏窦俨论其事俨献文其畧曰夫水沴所具厥有二理一曰数二曰政天地有五徳一曰润二曰暵三曰生四曰成五曰动五徳者隂阳之使也隂阳者水火之本也隂阳有常徳故水火有常分竒耦收半盈虚有凖谓之通正羡倍过亢极无不至谓之咎徴二者大期率有常数除之主始于渊献水之行纪于九六凡千有七百二十有八岁为浩浩之防当是时也隂布固阳防雨天下百水灌注涨其通川岸不受余则旁吞原隰科坎平槩则漂垫方割虽尧舜在上臯防佐政亦不能弭其沴也过此以还则系于时政如其后辟狂妄以自率权臣冒昧以下専政不明贤不立则苦雨数至潦水积厚然隂阳之数也贞元壬申之水匪数之期乃政之感也徳宗之在位也启导邪政狎防小人裴延龄専利为心隂潜引纳陆贽有其位弃其言由是明明上帝不骏其徳乃降常雨害于粢盛百川沸腾壊民庐舍固其宜也王者茍能修五政崇五礼礼不凟政不紊则五日一霏防十日一霡霂十五日一滂沱谓之时雨所以正五运之制节占象晷刻无有差爽则神农之世其验欤世宗嘉之国初迁礼部侍郎依前学士判太常如故是时祠祝乐章宗庙諡号皆俨所定撰人服其该博俨冲澹寛简好贤乐善平居怡怡如也未尝失色于僮仆优游文翰凡十数年着大周正乐三十卷诏藏于史阁其大周通礼未及编纂防俨卒议者惜之
　　元贞元年六月十三日宋太祖实録抄并校勘无差时开真定野河事甚不便
　　金史　王文康公定夺【此王状元先生时为承防学士】
　　帝纪九
　　太祖　　　　　　太宗
　　熙宗　　　　　　海陵庶人
　　世宗　　　　　　章宗
　　卫绍王【实録阙】　　　宣宗
　　哀宗【实録阙】
　　志书七
　　天文【五行附】　　　　地理【边境附】
　　礼乐【郊祀附】　　　　刑法
　　食货【交钞附】　　　　百官【选举附】
　　兵卫【世袭附】
　　列传【旧实録三品以上入传今拟人物英伟及勲业可称不限品从】
　　忠义　　　　　　隠逸【髙士附】
　　儒行　　　　　文艺
　　列女　　　　　　方技
　　逆臣　　　　　　诸王后妃开国功臣在先
　　书示仲谋王相修史事宜急不宜缓多年采访窃恐老人渐无费用不可惜当着厯令一人专掌以后元裕之萧公弼奏用银二千定今即编修书写请俸饮食纸劄费用作若干定撰三五百定都了又命采访文字令言者旌赏隠者有罚仲谋所宜着心编修且要二贠直须选择如魏太初及周榦臣云云本把合用儒人兼管不宜用他色目如他日同修编修人来房屋决少目今便合商议起盖盖下房屋都在文庙以后也得用谓如仲谋兼编修徒单云甫受直学士兼同修李仁卿学士兼同修胡绍开年小也宜唤去比至定俸且与批支若家小来更好都交文庙里住史事早成其他不预史事者在于文庙自当退去此明年话也仲谋宜知之书写典史杂使以后必须用谓文字未集且定编修二人若路逐书写二名更佳杂使亦不可阙将来院官不要人使唤中统二年示












　　秋涧集卷一百
