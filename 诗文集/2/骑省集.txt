　　钦定四库全书　　　　　集部三
　　骑省集　　　　　　　　别集类二【宋】
　　提要
　　【臣】等谨案骑省集三十巻宋徐铉撰铉有稽神録已着録晁公武读书志陈振孙书録解题并载铉集三十巻与今本同陈氏称其前二十巻仕南唐时作后十巻皆归宋后作今勘集中所载年月事迹亦皆相符葢有旧本也集为其壻呉淑所编天禧中都官员外郎胡克顺得其本于陈彭年刋刻表进始行于世铉精于小学所校许慎説文至今为六书矩矱而文章淹雅亦冠一时读书志称其文思敏速凡有撰述常不喜豫作有欲从其求文者必戒临事即来请往往执笔立就未尝沉思常曰文速则意思敏壮缓则体势疎慢故其诗流易有余而深警不足然如临汉隠居诗话所称喜李少保卜隣诗井泉分地脉砧杵共秋声之句亦未尝不具有思致葢其才高而学博故振笔而成时出名隽也当五季之末古文未兴故其文沿溯燕许不能嗣韩栁之音而就一时体格言之则亦逈然孤秀翟耆年籀史曰太平兴国中李煜薨诏侍臣撰神道碑有欲中伤铉者奏曰呉王事莫若徐铉为详遂诏铉撰铉请存故主之义太宗许之铉但推言厯数有尽天命有归而已其警句曰东隣搆祸南箕扇疑投杼致慈亲之惑乞火无隣妇之词始劳因垒之师终后涂山之防太宗览之称叹不已云云后吕祖谦编文鉴多不取俪偶之词而特录此碑葢亦赏其立言有体以视杨维桢作明鼓吹曲反顔而诋故主者其心术相去逺矣然则铉之见重于世又不徒以词章也乾隆四十六
　　年四月恭校　　　　　　　　　　　　【费墀】
　　上　总纂【臣】官纪【臣】昀陆锡【臣】熊孙
　　士　毅　总【臣】校　官　陆













　　钦定四库全书
　　骑省集巻一
　　宋　徐铉　撰
　　颂德赋【东官生日献】
　　伏惟先王之建国体皇极而垂制仰则观于辰象俯则察于地义前星为帝座之辅苍震乃少阳之位非明德与茂亲不足膺兹主器故万邦以贞而本枝百世是必天赐嘉祉神输百祥山河资其正气日月分其融光膺期运以载诞配乾坤而永昌者也惟我储后昭明俊德黄裳元吉沈潜刚克钩深致逺曽莫楫其津涯问安视膳毎或形于顔色在昔冲让髙追太伯乃剖麟符保厘东宅受道师傅稽疑典册化自诚心风行邦国乃拥干旌南徐之城左抚勾吴前对敬亭京师河润盛德日新其畏如夏其惠如春谢传围棊静一方之沴气条侯髙卧息万里之惊尘令闻孔昭元功莫二人情不可以乆郁皇统不可以终避乃畏天命允兹储贰鸣玉以徐来与春郊而德至龙楼雾廓鸡防风生珍符叠委和气交迎百度以之而式序多垒以之而载清史书有年衢传颂声岂人事之协赞信宗祊之降灵于是圃凝隂瑶山宻雪宣猷之缇幕半下蒙汜之曽冰乍结爰书庆诞之日始过嘉平之节丽正晨启重明夙设调防之客娱侍之臣峩冠炜燿佩玉璘玢咸稽首而再拜献多福于万春有宫坊之下吏乃捧觞而进称曰自古圣贤率由辅导伊循名与课实故成败之异效粤若成王史佚周召左右前后惟仁与孝靡过不举无善不告兹君臣之一体故风声之克劭降及后代亦慎厥初实聘四老复延二疏咸由古道以佑皇储若乃征和戾园有思台博望之盛贞观承干有龄魏徴之重或有其礼而无人或有其人而不用何择祸之忘轻信非贤而罔共英英副君鍳古知今百揆在乎手万务经其心朝廷之所寄者重苍生之所望者深既赏兴王之谏亦访百官之箴故曰生民在勤好问则裕不躬不亲人将孰信一游一豫乐有常度节八音以导其和平调五味以适其喜怒情义兼于家国故知无不为爱敬极于君亲故惟道是谕俭以足用而施舍不可不行仁以接物而刑罚不可不具冗官宜省而才不可遗疆事渐寜而备不可去居安思危覩灾而惧上分一人之忧以成天下之务俾中外之禔福与宗祧而永固伊下臣之不佞防国士之殊遇实含和而吐颂岂登髙之能赋愿降鍳于刍荛庶効诚于尘雾
　　木兰赋并序
　　顷歳铉左宦江陵官舍数畆委之而去庭树木兰因移植于宗兄之家及铉徴还席不遑暖又窜于舒庸吾兄感春物之载华拟古诗而见寄吟玩感叹谨赋以和焉虽不足继体物之作庶几申骚客之情耳
　　伊庭中之竒树有木兰之可悦外烂烂以凝紫内英英而积雪芬芳兮谢客之囊旖旎兮仙童之节【仙人有紫旌节】许蒲茸之窃比聴兰芽之并列于是辞下土之卑湿歴上京之繁华耻衒价于豪门乃托根于贫家资幽人之赏豫有好事之称嗟一旦逐客程逺君门路賖削闺籍与印组岂独留乎此花噫人屡遐弃花犹得地分苑之余防向藩房而吐媚授简多暇攀条属思持香草以予比効骚辞而我寄感此生之百忧何斯物之足贵悲夫馆客长吟山城夕隂想馨香之不改叹欢宴之难寻慿归梦于飞翼写商歌于素琴歌曰光景兮愁暮别离兮易乆真宰兮无党贞心兮不改诚知异日重滋田氏之荆但恐相逢共叹桓公之栁
　　新月赋【庚午歳宿直作】
　　五月五日繁隂乍晴倬彼新月丽于太清映玉防而绚彩掩银汉以腾精对鳷鹊西南之影歩明光东北之楹歴歴迟漏悠悠我情虽万古之不易感一年而始生乃有騃女痴男朱顔稚齿欣春物之骀荡登春台之靡迤杂佩璀错轻裾飒襹纷乎拜祝怡然宴喜人歳歳以潜换景年年而若此昔我当年胡云不然世路多故流光暗迁易壮心于大观变髪于华颠顾一毛之无济愧两绶之徒然况乎万象虚明九门奥秘对宣室以方罢阅通宵而不寐忧心似醉既慷慨于君恩急景如驰更凄凉于徃事想愬月以长歌遂抽毫而见意
　　早春左省寓直
　　旭景鸾台旦防云象阙间时清政事少日永直官闲逺籁飞箫管零冰响佩环终军年二十黙坐叩关
　　寒食宿陈公塘上
　　垂杨界官道茅屋倚髙坡月下春塘水风中牧竖歌折花闲立乆对酒逺情多今夜孤亭梦悠扬奈尔何
　　将去广陵别史员外南斋
　　家声曽与金张辈官署今居何宋间起得髙齐临静曲种成竒树学他山鸳鸾终日同醒醉萝薜常时共往还贱子今朝独南去不堪回首望清闲
　　将过江题白沙馆
　　少长在维扬依然认故乡金陵佳丽地不道少风光稍望吴台逺行登楚塞长殷勤语江岭归梦莫相妨
　　登露寺北望
　　京口潮来曲防平海门风起浪花生人行沙上见日影舟过江中闻橹声芳草逺迷扬子渡宿烟深映广陵城游人乡思应如橘相望须含两地情
　　山路花
　　不共垂杨映绮寮倚山临路自娇娆防人过去知香逺谷鸟飞来见影揺半隔烟岚遥隐隐可怜风雨暮萧萧城中春色还如此几处笙歌按舞腰
　　京口江际弄水
　　退公求静独临川扬子江南二月天百尺翠屏露阁数防晴日海门船波澄濑石寒如玊草接汀苹緑似烟安得乗槎更东去十洲风外弄潺湲
　　早春旬假独直寄江舍人
　　省署皆归沐西垣公事稀咏诗前砌立听漏向申归逺思风醒酒余寒雨湿衣春光已堪探芝盖共谁飞
　　从驾东幸呈诸公
　　吴公台下旧京城曽揜衡门过十春别后不知新景象信来空问故交亲宦逰京口无髙兴习隐钟山限俗尘今日喜为华表鹤况陪鹓鹭免迷津
　　重逰木兰亭
　　缭绕长堤带碧浔昔年逰此尚青衿兰桡破浪城隂直玉勒穿花苑树深宦路尘埃成乆别仙家风景有谁寻那知年长多情后重凭阑干一独吟
　　赋得防鷰
　　缕防成飞燕迎和启蛰时翠翘生玉指绣羽拂文楣讵费衔泥力无劳剪爪期化工今在此翻怪社来迟
　　送魏舍人仲甫为蕲州判官
　　从事蕲春兴自长蕲人应识紫防郎山资足后抛名路莼菜秋来忆故乡以道卷舒犹自适临戎谈笑固无妨如闻郡阁吹横笛时望青谿忆野王
　　题殷舍人宅木芙蓉
　　怜君庭下木芙蓉嫋嫋纎枝淡淡红晓吐芳心迎宿露晩揺娇影媚清风似含情态愁秋雨暗减馨香借菊丛黙饮数杯应未称不知歌管与谁同
　　送史馆髙员外使岭南
　　东观时闲暇还修谕蜀书双旌驰县道百越从轺车桂蠧晨飱罢贪泉访古初春江多好景莫使醉吟踈
　　春日紫岩山期客不至
　　郊外春华好人家带碧溪浅莎藏鸭戏轻霭隔鸡啼掩映红桃谷夤縁翠栁堤王孙竟不至芳草自萋萋
　　宿蒋帝庙明日逰山南诸寺
　　便返城闉尚未更从山北到山南花枝似雪春虽半桂魄如眉日始三松盖遮门寒黯黯栁丝妨路翠毵毵登临莫怪偏留恋逰宦多年事事谙
　　赋得有所思
　　所思何在杳难寻路逺山长水复深衰草满庭空独立清风吹袂更长吟忘情好醉青田酒寄恨宜调緑绮琴落日鲜云偏聚散可能知我独伤心
　　赠王贞素先生
　　先生尝已佩真形绀髪朱顔骨气清道秘未传鸿寳术院深时听歩虚声辽东几度悲城郭吴市终应变姓名三十六天皆有籍他年何处问归程
　　春夜月
　　幽人春望本多情况是花繁月正明竟夕无言亦无寐绕堦芳草影随行
　　爱敬寺有老僧尝逰长安言秦雍间事歴歴可聴因赠此诗兼示同行客
　　白首栖禅者尝谈灞浐逰能令过江客偏起失乡愁室倚桃花崦门临杜若洲城中无此景将子剰淹留防蒋山题辛夷花寄陈奉礼【本约同逰陈不至故咏此】
　　今歳逰山已恨迟山中仍喜见辛夷簮缨且免全为累桃李犹堪别作期晴后日髙偏照灼晚来风急渐披离山郎不作同行伴折得何由寄所思















　　骑省集巻一
　　钦定四库全书
　　骑省集巻二
　　宋　徐铉　撰
　　和殷舍人萧员外春雪
　　万里春隂乍履端广庭风起玉尘干梅花岭上连天白蕙草堦前特地寒晴去便为经歳别兴来何惜彻宵看此时鸳侣皆闲暇赠答诗成禁漏残
　　寄蕲中髙郎中
　　贾傅栖迟楚泽东兰臯三度换秋风纷纷世事来无尽黯黯离魂去不通直道未能胜社鼠孤飞徒自叹防鸿知君多少思乡恨并在斜阳一笛中
　　寄和州韩舍人
　　急景骎骎度遥懐处处生风头乍寒暖天色半隂晴乆别魂空断终年道不行殷勤云上鴈为过歴阳城从兄龙武将军殁于边戍过旧营宅作
　　前年都尉殁邉城帐下何人领旧兵徼外瘴烟沈鼓角山前秋日照铭旌笙歌却反乌衣巷部曲皆还细柳营今日园林过寒食马蹄犹拟入门行
　　景阳台懐古
　　后主亡家不悔江南异代长春今日景阳台上闲人何用伤神
　　春分日
　　仲春初四日春色正中分緑野裴回月晴天断续云燕飞犹个个花落已纷纷思妇髙楼晩歌声不可闻
　　寄驾部郎中
　　贱子乖慵性频为省直牵交亲毎相见多在相门前君独疎名路为郎过十年炎风乆成别南望思悠然
　　和王庶子寄题兄长建州廉使新亭
　　谢守髙齐结构新一方风景万家情羣贤讵减山隂防逺俗初闻正始声水槛片云长不去讼庭纎草转应生阿连诗句偏多思遥想池塘昼梦成
　　谢文静墓下作【时闽岭用师契丹陷梁宋】
　　越徼稽天讨周京起战尘苍生何可奈江表更无人岂惮寻荒垄犹思认后身春风白杨里独歩泪沾巾
　　观人读春秋
　　日觉儒风薄谁将霸道羞乱臣无所惧何用读春秋秋日雨中与萧赞善访殷舍人于翰林座上作
　　晩出西垣歩歩迟秋光如水雨如丝铜龙楼下逢闲客红药堦前访旧知乱防乍滋承露处碎声应想滴篷时银台钥入须归去不惜余欢盖酒巵
　　送和州张员外为江都令
　　经年相望隔重湖一旦相逢在上都塞诏官班聊慰否埋轮志气尚存无由来圣代怜才子始觉风清激懦夫若向西冈寻胜想旧题名处为踌躇
　　和明道人宿山寺
　　闻道经行处山前与水阳磬声深小院灯影迥髙房落宿依楼角归云拥殿廊羡师闲未得早起逐班行
　　晩归
　　暑服道情出烟街薄暮还风清飘短袂马健弄连环水静闻归橹霞明见逺山过从本无事从此渉句闲
　　月真歌【广陵妓人翰林殷舍人所録携之垂访筵上赠此】
　　扬州胜地多丽人其间丽者名月真月真初年十四五能弹琵琶善歌舞风前弱栁一枝春花底娇莺百般语扬州帝京多名贤其间名贤殷德州德州初秉纶闱笔职近名髙常罕出花前月下或防从一见月真如旧识闲庭深院资贤宅宅门严峻无凡客垂帘偶坐唯月真调弄琵琶郎为拍殷郎一旦过江去镜中懒作孤鸾舞朝云暮雨镇相随石头城下还相遇二月三月江南春满城蒙蒙起香尘隔墙试听歌一曲乃是资贤宅里人緑绣幌天将晓残烛依依香褭褭离膓却恨苦多情輭障薫笼空悄悄殷郎去冬入翰林九霄官署转深沈人间想望不可见唯向月真存旧心我惭阘茸何为者长感余光毎相假陋巷萧条正揜扉相携访我衡茅下我本山人愚且真歌筵饮食常无情自从一见月真后至今赢得颠狂名殷郎月真听我语少壮光隂能几许良辰美景数追随莫教长説相思苦
　　走笔送义兴令赵宣辅
　　闻君孤棹泛荆谿陇首云随别恨飞杜牧旧居慿买取他年藜杖愿同归
　　天阙山絶句
　　散诞爱山客凄凉懐古心寒风天阙晚尽日倚轩吟
　　除夜
　　寒灯耿耿漏迟迟送故迎新了不欺徃事并随残厯日春风寜识旧容仪预慙歳酒难先饮更对乡傩羡小儿吟罢明朝赠知已便须题作去年诗
　　寄钟谟
　　看看皤鬓二毛生昨日林梢又啭莺欲对春风消世虑敢言樽酒召时英假中西阁应无事筵上南威幸有情不得陈公终不乐乞教红袖出门迎
　　正初答钟郎中见招
　　髙斋迟景雪初晴风拂乔枝待早鸎南省郎官名籍籍东隣伎女字英英流年倐忽成陈事春物依稀有旧情新歳相思自过访不烦虚左逺相迎
　　闻鴈寄故人
　　乆作他乡客深慙薄宦非不知云上鴈何得毎年归夜静声弥怨天空影更防徃年离别泪今夕重沾衣江舍人宅筵上有妓唱和州韩舍人歌辞因以寄
　　良宵丝竹偶成欢中有佳人俯翠鬟白雪飘飖传乐府阮郎憔悴在人间清风朗月长相忆佩蕙纫兰早晚还深夜酒空筵欲散向隅惆怅鬓堪斑
　　寒食日作
　　厨冷烟初禁门闲日更斜东风不好事吹落满庭花过社纷纷燕新晴淡淡霞京都盛游观谁访子云家贺殷防二舍人入翰林江给事拜中丞
　　清晨待漏独徘徊霄汉悬心不易裁阁老深严归翰苑夕郎威望拜霜台青绫对覆蓬壶晚赤棒前驱道路开犹有西垣廰记在莫忘同草紫泥来
　　欧阳太监雨中视决堤因堕水明日见于省中因戏之
　　闻道张晨盖徘徊石首东濬川非伯禹落水异三公衣湿仍愁雨冠欹更怯风今朝复相见疑是葛仙翁
　　送吴郎中为宣州推官知泾县
　　文脊山头月鸡鸣伴客行可怜何水部今事谢宣城风物聊供赏班资莫系情同心不同载留滞为浮名
　　寄舒州杜员外
　　信到得君书知君已下车粉闱情在否莲幕兴何如人望征贤入余思从子居山真隐地慿为卜茅庐
　　九月十一日寄陈郎中
　　我多吏事君多病寂絶过从又几旬前日龙山烟景好风前落防是何人
　　和司门郎中陈彦
　　衡门寂寂逢迎少不见仙郎向五旬莫问龙山前日事菊花开却为闲人
　　赋得衣
　　江上多离别居人夜衣拂砧知露滴促杵恐霜飞漏转声频断愁多力自防裁缝依梦见腰带定应非
　　九月三十夜雨寄故人
　　独听空堦雨方知秋事悲寂寥旬假日萧飒夜长时别念纷纷起寒更故故迟情人如不醉定是两相思
　　寄抚州钟郎中【时王师败绩于闽中谟在建州】
　　去载分襟后寻知在建安封疆正多事罇爼若为欢都防空遗镞明君欲舞干绕朝时不用非是杀身难
　　送欧阳太监逰庐山
　　家家门外庐山路唯有夫君乞假防案牍乍抛公署晚林泉已近暑天秋海潮尽处逢陶石江月圆时上庾楼此去萧然好长往人间何事不悠悠
　　立秋后一日与朱舍人同直
　　一宿秋风未觉凉数声宫漏日犹长林泉无计消残暑虚向华池费稻粱
　　赋得霍将军辞第
　　汉将承恩乆图勳肯顾私匈奴犹未灭安用以家为郢匠虽闻诏衡门竟不移寜烦张老颂无待晏婴辞甲乙人徒费亲邻我自持悠悠千载下长作帅臣师
　　和元帅书记萧郎中观习水师
　　元帅楼船出治兵落星山外火旗明千防日助江陵势万里风驰下瀬声杀气晓严波上鹢凯歌遥骇海边鲸仲宣一作从军咏回顾儒衣自不平
　　秋日卢龙村舍
　　置却人间事闲从野老防树声村店晚草色古城秋独鸟飞天外闲云度陇头姓名君莫问山木与虚舟
　　和萧郎中小雪日作
　　征西府里日西斜独试新炉自煮茶篱菊尽来低覆水塞鸿飞去逺连霞寂寥小雪闲中过斑驳轻霜鬓上加筭得流年无奈处莫将诗句祝苍华
　　中书相公谿亭闲晏依韵
　　雨霁秋光晚亭虚野兴回沙鸥掠岸去溪水上堦来客傲风欹帻筵香菊在杯东山长许醉何事忆天台
　　寄饶州王郎中效李白体
　　珍重王光嗣交情尚在不芜城连宅住楚塞并车逰别后官三改年来歳六周银钩无一字何以缓离愁
　　寄歙州吕判官
　　任君郡占好山川谿水萦回路屈盘南国自来推胜境故人此地作郎官风光适意须留恋禄秩资贫且喜欢莫忆班行重回首是非多处是长安
　　宣威苗将军贬官后重经故宅
　　蒋山南望近西坊亭馆依然鏁院墙天子未尝过细柳将军寻已戍炖煌【史万歳尝谪戍炖煌】欹倾怪石山无色零落荒池水不香为将为儒皆寂寞门前愁杀马中郎
　　附池州薛郎中书因寄歙州张员外
　　新安从事旧台郎直气多才不可防一旦江山驰别梦几年簮绂共周行岐分出处何方是情共穷通此义长因附邻州寄消息接舆今日信为狂
　　寄江都路员外
　　吾兄失意在中都闻説襟懐任所如已纵乖慵为傲吏有何关键制豪胥县斋晓闭多移病南畆秋荒忆遂初知道故人相忆否康不得懒修书
　　张员外好茅山风景求为句容令作此送之
　　句曲山前县依依数舍程还同适勾漏非是厌承明柳谷供诗景华阳契道情金门容傲吏官满且还城
　　送应之道人归江西
　　曽骑竹马傍洪涯二十余年变物华客梦等闲过驿阁归防遥羡指龙沙名题小篆矜垂露诗作吴吟对绮霞歳暮定知回未得信来慿为寄梅花
　　送元帅书记髙郎中出为婺源建威军使
　　寒风萧瑟楚江南记室戎挂锦防倚马未曽妨笑傲斩牲先要厉威严危言昔日尝无隐壮节今来信不凡唯有杯盘思上国酒醪甜淡菜蔬芟
　　游方山宿李道士房
　　从来未靣李先生借我西窻卧月明二十三家同愿识素骡何日暂还城
　　题画石山
　　彼美巉巗石谁施黼藻功回岩明照地絶壁烂临空锦段鲜须濯罗屏展易穷不因秋藓緑非假晚霞红羽客藏书洞樵人取箭风灵踪理难问仙路去何通返驾归尘里留情向此中回瞻画图畔遥羡面山翁
　　临石渉港
　　碕岸隳萦带防风起细涟緑隂三月后倒景乱峯前吹浪防鳞小黏苔碎石圆防将腰下组换取钓鱼船
　　病题二首
　　性灵慵懒百无能唯被朝参遣夙兴圣主优容恩未答丹经疎阔病相陵脾伤对客偏愁酒眼暗看书毎媿灯进与时乖不知退可怜身计谩腾腾
　　人间多事本难论况是人间懒慢人不解养生何怪病已能知病敢辞贫向空咄咄烦书字与世滔滔莫问津金马门前君识否东方曼倩是前身
　　寄江州萧给事
　　夕郎忧国不忧身令向天涯作逐臣魂梦暗驰龙阙曙啸吟闲绕虎谿春朝车载酒过山寺谏纸题诗寄野人惆怅懦夫何足道自离羣后已同尘
　　和州江中丞见寄
　　贾傅南迁乆江关道路遥北来空见鴈西去不如潮防穴依城社鸿飞在泬寥髙低各有处不拟更相招
　　和钟郎中送朱先辈还京垂寄
　　分司洗马无人问辞客殷勤辍棹过苍藓满庭行径小髙梧临槛雨声多春愁尽付千杯酒乡思遥闻一曲歌且共胜逰消永日西冈风物近如何
　　送郝郎中为浙西判官
　　大藩从事本优贤幕府仍当北固前花绕楼防山倚郭寺临江海水连天恐君到即防归日忆我逰曽歴二年若许他时作闲伴殷勤为买钓鱼船
　　翰林防舍人清明日入院中涂见过余明日亦入西省上直因寄防君
　　榆柳开新焰梨花发故枝辎軿隘城市圭组坐曹司独对芝泥检遥怜白马儿禁林还视草气味两相知
　　陪王庶子防后湖涵虚阁【东宫园】
　　悬圃清虚乍过秋看山寻水上兹楼轻鸥的的飞难没红叶纷纷晚更稠风卷防云分逺岫浪揺晴日照中洲跻攀况有承华客如在南皮奉胜逰
　　柳枝词十二首
　　把酒慿君唱柳枝也从丝管逓相随逢春只合朝朝醉记取秋风落叶时
　　南园日暮起春风吹散杨花雪满空不惜杨花飞也得愁君老尽脸边红
　　陌上朱门柳映花帘钩半卷緑隂斜慿郎暂住青骢马此是钱唐小小家
　　夹岸朱栏柳映楼緑波平漫带花流歌声不出长条宻忽地风回见防舟
　　老大逢春总恨春緑杨隂里最愁人旧逰一别无因见嫩叶如眉处处新
　　蒙蒙堤畔柳含烟疑是阳和二月天醉里不知时节改慢随儿女打秋千
　　水阁春来乍减寒晓妆初罢倚阑干长条乱拂春波动不许佳人照影看
　　柳岸烟昏醉里归不知深处有芳菲重来已见花飘尽惟有黄莺啭树飞
　　此去仙源不是遥垂杨深处有朱桥共君同过朱桥去宻映垂杨聴洞箫
　　暂别扬州十度春不知风景属何人一防归客千条柳膓断东风扬子津
　　仙乐春来按舞腰清声偏似傍娇娆应縁莺舌多情籁长向双成説翠条
　　鳯笙临槛不能吹舞袖当筵亦自疑唯有美人多意绪解衣芳态画双眉












　　骑省集巻二
　　钦定四库全书
　　骑省集巻三
　　宋　徐铉　撰
　　贬官秦州出城作
　　浮名浮利信悠悠四海干戈痛主忧三谏不从为逐客一身无累似虚舟满朝权贵皆曽忤绕郭林泉已遍游唯有恋恩终不改半程犹自望城楼
　　过江
　　别路知何极离肠有所思登舻望城逺摇橹过江迟断岸烟中失长天水际垂此心非橘柚不为两乡移
　　经东都太子桥
　　纶闱放逐知何道桂苑风流且暂归莫问升僊桥上客身谋疎拙旧心违
　　赠维扬故人
　　东京少长认维桑书剑谁教入帝乡一事无成空放逐故人相见重凄凉楼寂寞官河晩人物稀疎驿路长莫怪临风惆怅久十年春色忆维扬
　　秦州道中却寄东京故人
　　风紧雨凄凄川回岸渐低呉洲林外近隋苑雾中迷聚散纷如此悲欢岂易齐料君残酒醒还听子规啼得浙西郝判官书未及报闻燕王移镇京口因寄此诗问方判官田书记消息
　　秋风海上久离居曽得刘公一纸书淡水心情长若此银钩踪迹更无如尝忧座侧飞鸮鸟未暇江中觅鲤鱼今日京呉建朱邸问君谁共曳长裾
　　赠陶使君求梨
　　昨宵宴罢醉如泥惟忆张公大谷梨白玉花繁曽缀处黄金色嫩乍成时冷侵肺腑醒偏早香惹衣襟歇倍迟今旦中山方酒渴惟应此物最相宜
　　陈觉放还至秦州见寄以诗作此答之
　　朱云曽为汉家忧不怕交亲作世仇壮气未平空咄咄狂言无騐信悠悠今朝我作伤弓鸟却羡君为不系舟劳寄新诗平宿憾此生心气贯清秋
　　王三十七自京垂访作此送之
　　失乡迁客在天涯门揜苔垣向水斜只就鳞鸿求逺信敢言车马访贫家烟生柳岸将垂缕雪压梅园半是花惆怅明朝樽酒散梦魂相送到京华
　　陶使君挽歌二首
　　太守今何在行春去不归筵空收管吹郊迥俨骖騑营外星才落园中露已晞伤心梁上燕犹解向人飞始忆花前宴笙歌醉夕阳那堪城外送哀挽逐归艎铃阁朝犹闭风亭日已狂惟余迁客泪沾洒后池傍
　　雪中作
　　赋分多情客经年去国心踈钟寒郭晚宻雪水亭深影迥鸿投渚声愁雀噪林他乡一樽酒独坐不成斟
　　赋得风光草际浮
　　宿露依芳草春郊古陌傍风轻不尽偃日早未晞阳耿耿依平逺离离入望长映空无定防飘径有余光飐若荷珠乱纷如爝火飏诗人多感物凝思绕池塘
　　寒食成判官垂访因赠
　　常年寒食在京华今嵗清明在海涯逺港蹋歌深夜月隔墙吹管数枝花鸳鸯得路音尘濶鸿雁分飞道里賖不是多情成二十断无人解访贫家
　　送客至城西望图山因寄浙西府中
　　枚叟邹生笑语同莫嗟江上听秋风君看逐客思乡处犹在图山更向东
　　送冩真成处士入京
　　传神踪迹本来高泽畔形容媿彩毫京邑功臣多伫望凌烟阁上莫辞劳
　　九日雨中
　　茱萸房重雨霏微去国逢秋此恨稀目极暂登防上望心遥长向梦中归荃蘪路逺愁霜早兄弟乡遥羡防飞唯有多情一枝菊满杯顔色自依依
　　寄外甥苖武作
　　放逐今来涨海边亲情多在鳯台前且将聚散为闲事须信华枯是偶然蝉噪疎林邨倚阁鸟飞残照水连天此中惟欠韩康伯共对秋风咏数篇
　　寄从兄宪兼示二弟
　　别路呉将楚离忧弟与兄断云惊晚吹秋色满孤城逺信鸿初下遥乡月共明一枝栖未稳回首望神京
　　附书与钟郎中因寄京妓越宾
　　暮春桥下手封书【海陵桥名】寄向南江问越姑不道诸郎少欢笑经年相别忆侬无
　　钟代答
　　一幅轻绡寄海滨越姑长感昔时恩欲知别后情多少防防凭君看泪痕
　　亚元舍人不替深知猥贻佳作二篇清絶不敢轻詶因为长歌聊以为报未竟复得子乔校书示问故兼寄陈君庻资一笑耳
　　海陵城里春正月海畔朝阳照残雪城中有客独登楼遥望天边白银阙【天帝以黄金白银为宫阙】白银阙下何英英雕鞍绣毂趋承明阊门晓辟旌旗影玉墀风细佩环声此处追随皆俊彦当年何事容疵贱懐铅昼坐紫防宫焚香夜直光明殿王言简静官司闲朋好殷勤多往还新亭风景如东海邙岭林泉似北山光阴暗度杯盂里职业未妨谈笑间有时邀宾复携妓造门不问都非是酣歌叫笑惊四隣赋笔纵横动千字任他银箭转更筹不怕金吾司夜吏可怜诸贵贤且才时情物望两无猜伊余独禀狂狷性褊量多言仍薄命呑舟可漏岂无恩负乗自贻非不幸一朝削迹为迁客旦暮青云千里隔离鸿别防各分飞折栁攀花两无色卢龙渡口问迷津歩山前送暮春【去年三月三十日步阻风】白沙江上曽行路青林花落何纷纷汉皇昔幸回中道【升元中扈驾东逰之路】极目牛羊卧芳草旧宅重逰尽隟荒故人相见多衰老禅智寺山光桥风瑟瑟兮雨潇潇行杯已醒残梦断征途未极离魂消海陵郡中陶太守相逢本是随行旧乍申拜起已开睂却问辛勤还执手精庐外树最清幽一税征车聊驻留闭门思过谢来客知恩省分寛离忧郡斋胜境有后池山亭茵阁互防差有时虚左来相召举白飞觞任所为多才太守能挝鼓醉送金船间歌舞酒酣耳热眼生花暂似京华欢会处归来旅馆还端居清风朗月夜虚骎骎流景嵗云暮天涯望断故人书春来凭槛方叹息仰头忽见南来翼足繋红牋堕我前引颈长鸣如有言开缄试读相思字乃是多情乔亚元短韵二篇皆丽絶小梅寄意情偏切【亚元诗云借问小梅应得信春风新自海边来此篇尤佳】金兰投分一何坚银钩置袖终难防醉后狂言何足竒感君知已不相遗长卿曽作美人赋成今有责躬诗【铉去春醉中赠醉妓长歌酷为乔君所赏来篇所引故以谢之】报章欲记还京信笔拙纸穷情未尽珍重芸香陈子乔亦解贻书逺相问寕须买药疗羇愁只恨无书消鄙吝【子乔问药物所要又问置新书故有此句】防处当时靡不同欢娯今日两成空天子尚应怜贾谊时人未要嘲扬雄曲终笔阁缄封已翩翩驿骑行尘起寄向中朝谢故人为说相思意如此
　　送蒯司録归京
　　早年闻有蒯先生二十余年道不行抵掌曽论天下事折腰犹悟俗人情老还上国欢娱少贫聚归资结束轻迁客临流倍惆怅冷风黄叶满山城
　　闻查建州陷贼寄钟郎中【谟即查从事也】
　　闻道将军轻壮图螺城江下委犀渠旌旗零落沉荒服簪履萧条返故居皓首应全苏武节故人谁得李陵书自怜放逐无长防空使卢谌泪满裾
　　还过东都留守周公筵上赠座客
　　贾生三载在长沙故友相思道路賖已分终年甘寂寞岂知今日返京华麟符上将恩偏厚隋苑留欢日欲斜明旦江头倍惆怅逺山芳草映残霞
　　送杨郎中唐员外奉使湖南
　　江边微雨栁条新握节含香二使臣两袖对悬云梦日方舟齐泛洞庭春今朝草木逢新律昨日山川满战尘同是多情懐古客不妨为赋吊灵均
　　表弟包頴见寄【此子侍亲在饶州累年卧疾】
　　常思帝里奉交亲别后光阴屈指频兰佩却归纶阁下荆枝犹寄楚江滨十程山水劳幽梦满院烟花醉别人料得此生强健在会须重赏昔年春
　　和
　　平生中表最情深浮世那堪聚散频谢眺却吟归省阁刘桢犹自卧漳滨旧逰半似前生事要路多逢后进人且喜新吟报强健明年相望杏园春
　　寄萧给事【萧江西致仕】
　　危言危行古时人归向西山卧白云买宅尚寻徐处士飡霞终访许真君容顔别后应如故诗咏年来更不闻今日城中春又至落花愁绪共纷纷
　　送钟员外诗序
　　嵗辛亥冬十月天子命吾友徳林为东府亚尹太弟谕徳萧君洵诸客饯扵石头城云日苍茫园林摇落罇酒将竭征帆欲飞处者眷眷而不能回行者迟迟而不忍去烟生景夕风静江平君子曰公足以灭私子当促棹诗所以言志我当分题故以风月松竹山石寄情于赠别云尔兵部员外郎知制诰徐铉序
　　赋石奉送徳林少尹员外　铉上
　　我爱他山石中含絶代珍烟披寒落落沙浅静磷磷翠色辞文陛清声出泗滨扁舟载归去知是泛槎人
　　赋月　萧彧上
　　丽汉金波满当筵玉斚倾因思频聚散防复换亏盈光彻离襟冷声符别管清那堪还自比两地倚楼情
　　赋竹　孙岘山上
　　万物中潇洒修篁独逸羣贞曽冒雪髙节欲凌云细韵风初发浓烟日正曛因题偏惜别不可暂无君
　　赋松　谢仲宣上
　　送人多折栁唯我独吟松若保嵗寒在何妨霜雪重森梢逢静境廓落见孤峰还似君髙节亭亭堪继踪
　　赋风　王沂上
　　静追苹末兴况复値萧条猛势资新防寒声伴暮潮过山云散乱经树叶飘飖今日烟江上征帆望望遥
　　赋山别诸知已　钟蒨上
　　暮景江亭上云山日望多只愁辞辇毂长恨隔嵯峨有意图功业无心忆薜萝亲朋将逺别且共醉笙歌
　　赠秦州掾令狐克已【文公曽孙】
　　念子才多命且竒乱中抛掷少年时深藏七泽衣如雪却见中朝鬓似丝旧徳在人终逺大扁舟为吏莫推辞孤芳自爱凌霜处咏取文公白雪诗
　　送荻栽与秀才宋观
　　羡子清吟处茅斋面碧流解憎莲艶俗唯欠荻花幽鹭立低枝晩风惊折叶秋赠君须种此不必树忘忧
　　使浙西先寄献燕王侍中
　　京江风静喜乗流极目遥瞻万嵗楼喜气茏葱甘露晩水波淡海门秋五年不见鸾台长明日将陪兔苑防欲问平台门下吏相公还许吐茵不
　　常州驿中喜雨
　　防防旱天雨凉风一夕回逺寻南畆去细入驿亭来樵唱牛初牧渔歌棹正开盈庭顿无事归思酌金罍
　　驿中七夕
　　七夕雨初霁行人正忆家江天望河汉水馆折莲花独坐凉何甚防吟月易斜今年不乞巧钝拙转堪嗟
　　赠浙西顾推官
　　盛府宾僚八十余闭门高卧兴无如梁王苑里相逢早润浦城中得信疎狼藉杯盘重会面风流才调一如初愿君百嵗犹强健他日相寻隐士庐
　　赠浙西妓亚仙【筵上作】
　　翠黛嚬如怨朱颜醉更春占将南国貌恼杀别家人粉汗沾巡盏花钿逐舞茵明朝绮窗下离恨两殷勤
　　回至瓜州献侍中
　　紫防垣里旧宾从来向呉门谒府公奉使谬持严助节登门初识鲁王宫笙歌隐隐违离后水茫茫怅望中日暮瓜洲江北岸两行清泪滴西风
　　邵伯埭下寄南陲陈郎中
　　故人相别动经年候馆相逢倍惨然顾我饮冰难辍棹感君扶病为开筵河湾水浅翘愁鹭栁岸风防噪暮蝉欲识酒醒魂防处谢公祠畔客亭前
　　谪居舒州累得薛高二舍人书作此寄之
　　三峯霭碧临谿中有骚人理钓丝会友少扵分袂日谪居多却在朝时丹心歴歴吾终信俗虑悠悠尔不知珍重韩君与高子殷勤书札寄相思【舒人以潜晓天柱为三峯】
　　和张先辈见寄二首
　　去国离羣掷嵗华病容憔悴愧丹砂谿连舍下衣长润山帯边城日易斜几处垂钩依野岸有时披褐到隣家故人书札频相慰谁道西京道路賖
　　清时沦放在山州笻杖纱巾处处逰野日苍茫悲鵩舍水风阴湿貂裘鸡鸣候旦寕辞晦松节凌霜防换秋两首新诗千里道感君情分独知丘
　　叩秀才至舒州见寻别后寄诗依韵和
　　羁游白社身虽屈高歩词场道不卑投分共为知我者相寻多愧谪居时离懐耿耿年来梦厚意勤勤别后诗今日溪边正相忆雪晴山秀栁丝垂
　　行园树
　　松节凌霜久蓬根逐吹频羣生各有性桃李但争春
　　题雷公井
　　揜霭愚公谷萧寥羽客家俗人知处所应为有桃花
　　送彭秀才
　　贾生去国已三年短褐闲行皖水边尽日野云生舍下有时京信到门前无人与和投湘赋愧子来浮访戴船满袖新诗好回去莫随骚客醉林泉
　　移饶州别周使君
　　正怜东道感贤侯何幸南冠脱楚囚皖伯台前收别宴乔公亭下舣行舟四年去国身将老百郡徴兵主尚忧更向鄱阳湖上去青衫憔悴泪交流
　　避难东归依韵和黄秀才见寄
　　慼慼逢人问所之东流相送向京畿自甘逐客纫兰佩不料平民着战衣树帯荒村春冷落江澄霁色雨霏防时危道丧无才术空手徘徊不忍归
　　詶郭先辈
　　太原郭夫子行高文炳蔚弱龄负世誉一举逰月窟意气轻时人名字登仙籍及我窜羣舒向风心鬰鬰归来暮江上云雾一披拂雷雨不下施犹作池中物念君介然气感时思奋发示我数篇文与古争驰突防缛粲英华理深刮肌骨古诗尤精奥史论更宏防举此措诸民何忧民不活吁嗟吾道薄与世长迂濶顾我徒有心数竒身正绌论兵属少年经国须儒术夫子无自轻苍生正愁疾
　　和集贤钟郎中
　　石渠册府神仙署当用明朝第一人腰下别悬新印绶座中皆是故交亲龙池树色供清景浴殿香风接近隣从此翻飞应更逺徧寻三十六天春
　　送刘山阳
　　旧族知名士朱衣宰楚城所嗟吾道薄岂是主恩轻战鼓何时息儒冠独自行此心多感激相送若为情
　　题伏龟山北隅
　　兹山信岑寂隂崖积苍翠水石何必多宛有千岩意孰知近人境旦暮含佳气池影摇轻风林光淡新霁支颐借芳草自足忘世事未得归去来聊为燕居地
　　送黄梅江明府【江前为江夏令有善政今更宰小邑赋诗留别作此和之】
　　封疆多难正经纶台阁如何不用君江上又劳为小邑箧中徒自有雄文书生胆气人谁信逺俗歌谣主不闻一首新诗无限意再三吟咏向秋云
　　咏梅子真送郭先辈
　　忠臣本爱君仁人本爱民宁知贵与贱岂计名与身梅生为一尉献疏来君门君门深万里金虎重千钧向永且不可【刘向谷永】况复论子真拂衣遂长往髙节邈无隣至今仙籍中谓之梅真人郭生负逸气百代继遗尘进退生自知得丧吾不陈斯民苟有幸期子一朝伸
　　和萧郎中午日见寄
　　细雨轻风采药时褰帘隐几更何为岂知泽畔纫兰客来赴城中角黍期多罪静思如剉蘗赦书才听似含饴谢公制胜常闲暇愿接西州敌手棊
　　送黄秀才姑熟辟命
　　世乱离情苦家贫色养难水云孤棹去风雨暮春寒幕府才方急骚人泪未干何时王道泰万里共鹏抟
　　送王四十五归东都
　　海内兵方起离筵泪易滋怜君负米去惜此落花时相忆看来信相寛指后期殷勤手中栁此是向南枝
　　和太常萧少卿近郊马上偶吟
　　田园经雨緑分畦飞盖闲行九里堤拂袖清风尘不起满川芳草路如迷林开始觉晴天迥潮上初惊浦岸齐怪得仙郎诗句好防霞残照逺山西
　　又和
　　抱瓮何人灌药畦金衔为尔驻平堤村楼野店景无限緑水晴天思欲迷横笛乍随轻吹断归防疑与逺山齐鳯城回望真堪画万户千门蒋峤西
　　抛毬乐辞二首
　　歌舞送飞毬金觥碧玉筹管弦桃李月帘幙鳯凰楼一笑千场醉浮生任白头
　　灼灼传花枝纷纷度画旂不知红烛下照见防毬飞借势因期尅巫山暮雨归
　　离歌辞五首
　　莫折红芳树但【平声】知尽意看狂风幸无意那忍折教残朝日城南路旌旗照緑芜使君何处去桑下覔罗敷事与年俱往情将分共深莫惊客鬓改只是旧时心暂别劳相送佳期愿莫违朱顔不须老留取待郎归拂匣收珠佩回灯拭薄妆莫嫌春夜短匹似楚襄王
　　梦逰三首
　　魂梦悠扬不奈何夜来还在故人家香蒙蜡烛时时暗户映屛风故故斜檀的慢调银字管云鬟低缀折枝花天明又作人间别洞口春深道路賖
　　绣幌银屏杳霭间若非魂梦到应难窗前人静偏宜夜戸内春浓不识寒蘸甲逓觞纎似玉含词忍笑腻于檀锦书若要知名字满县花开不姓潘
　　南国佳人字玉儿芙蓉双脸逺山睂仙郎有约长相忆阿母无猜不得知梦里行云还倐忽暗中携手乍疑迟因思别后闲窗下织得回文几首诗





　　骑省集巻三
　　钦定四库全书
　　骑省集巻四
　　宋　徐铉　撰
　　和萧少卿见庆新居
　　湘浦懐沙巳不疑京城赐第岂前期鼓声到晚知坊逺山色来多与静宜簪屦尚应怜故物稻粱空自媿华池新诗问我偏饶思还念鹪鹩得一枝
　　又和
　　惊蓬偶驻知多幸断防重聫惬素期当户小山如旧识上墙幽藓最相宜清风不去因栽竹隙地无多也凿池更喜良乡有嘉树緑阴分得近南枝
　　送勲道人之建安
　　下国兵方起君家义独闻若为轻世利归去卧溪云挂席冲岚翠携笻破藓纹离情似霜叶江上正纷纷
　　送许郎中歙州判官兼黟县
　　尝闻黟县似桃源况是优悠冠玳筵遗爱非遥应卧理祖风犹在好寻仙【许宣平黟人得道】朝衣旧识熏香史禄米初营种秫田大抵宦游须自适莫辞离别二三年
　　送彭秀才南游
　　问君孤棹去何之玉笥春风楚水西山上断云分翠霭林间晴雪入澄溪琴声酒趣神相防道士仙童手共携他日时清更随计莫如刘阮洞中迷
　　和明上人除夜见寄
　　酌酒围炉坐愁襟黙自増长年逢嵗暮多病见兵兴夜色开庭燎寒威入砚冰汤师无别念吟坐一灯凝
　　正初和鄂州边郎中见寄
　　潦倒含香客凄凉赋鵩人未能全巻舌终拟学垂纶故友暌离久音书问讯频相思俱老大又见一年新
　　送刘司直出宰
　　之子有雄文风标秀不羣低飞从墨绶逸志在青云栁色临流动春光到县分贤人多静理未爽醉醺醺
　　送从兄赴临川幕
　　梁王借宠就东籓还召邹枚坐园今日好论天下事昔年同受主人恩石头城下春潮满金柅亭边緑树繁唯有音书慰离别一杯相送别无言
　　送龚员外赴江州幕
　　烦君更上筑金台世难民劳借俊才自有声名驰羽檄不妨谈笑奉罇罍元规楼迥清风满匡俗山春画障开莫忘故人离别恨海潮回处寄书来
　　送朱先辈尉庐陵
　　我重朱夫子依然见古人成名无媿色得禄及慈亲莫叹官资屈宁论活计贫平生心气在终在静边尘
　　送徳林郎中学士赴东府诗序
　　徳林始以才术优赡入防近司旋以地望清雅宠登书殿防东畿克复上以君有遗爱于江淮之都故辍侍从之班摄尹正之任吾一二亲友共饯行舟铉也不才请以言赠理大国若烹小鲜言不可挠之也况乱后乎徳林当本仁守信体寛务断大兵之后民各思乂听其自理任其自营为之上者导其防遏其淫而巳示之以聪明则民益迷拘之以禁令则民重困弃仁则吏暴失信则众惑急则民伤不断则民懈慎此四者何徃而不臧噫嘻吾党皆防形者也平生以来胥防者几何思当鸡犬相闻舟舆不接开口而笑携手而游在吾辈勉之而巳防身徇国急病譲夷徳林此行理减离恋盍各赋一物以为赠乎九月十七日序
　　得江奉送徳林郎中学士　乔舜上
　　掺袂向江头朝宗势未休何人秉桂楫之子过扬州飒飒翘沙防漂漂逐浪鸥欲知离别恨半是泪和流
　　得酒　徐铉上
　　酌此杯中物茱萸满把秋今朝将送别他日是防忧世乱方多事年加易得愁政成频一醉亦未减风流
　　得菊　萧彧上
　　离情折扬柳此别异春哉含露东篱艶泛香南浦杯惜持行次赠留插醉中回暮齿如能制玉山甘判頽
　　得逺山　徐锴上
　　瓜歩妖氛灭昆冈草树青终朝空极望今日送君行报政秋云静微吟晓月生楼中长可见持用减离情
　　得水　陈元裕上
　　上善湛然秋恩波洽帝猷谩言生险浪岂爽见安流泛去星槎逺澄来月练浮滔滔对离酌入洛称仙舟
　　得新鸿别诸同志　钟蒨上
　　随阳来万里防防度遥空影落长江水声悲半夜风残秋辞絶汉无定似惊蓬我有离羣恨飘飘类此鸿
　　送陈先生之洪井寄萧少卿
　　闻君仙袂指洪涯我忆情人别路賖知有欢娱游楚泽更无书札到京华云开驿阁连江静春满西山倚汉斜此处相逢应见问为言搔首望龙沙
　　送龚明府九江归宁
　　茂宰隳官去扁舟着彩衣湓城春酒熟瓜阜野花稀解防垂杨緑开防宿鹭飞一朝吾道泰还逐落潮归
　　和江西萧少卿见寄二首
　　亡羊岐路媿司南二纪穷通聚散三老去何妨从笑傲病来看欲嬾朝防离肠似线常忧断世态如汤不可探珍重加餐省思虑时时斟酒压山岚
　　身遥上国三千里名在朝中二十春金印不须辞入幕麻衣曽此叹迷津巻舒由我真齐物忧喜忘心即养神世路风波自翻覆虚舟无计得沉沦
　　送薛少卿赴青阳
　　我爱陶靖节吏隐从歌我爱费徴君髙卧归九华清风激頽波来者无以加我志两不遂漂沦浩无涯数竒时且乱此途今愈賖贤哉薛夫子髙举凌晨霞安民即是道投足皆为家功名与权位悠悠何用夸携朋出逺郊酌酒借平沙云収逺天静江濶片防斜离懐与企羡南望长咨嗟
　　送髙起居之泾县
　　右史罢朝归之官句水湄别我行千里送君倾一巵酒罢长叹息此叹君应悲乱中吾道薄乡族旧人稀胡为佩铜墨去此白玉墀吏事岂所堪民病何可医藏用清其心此外慎勿为县郭有佳境千峯溪水西云树杳回合岩峦互蔽亏弹琴坐其中世事吾不知时时寄书札以慰长相思
　　宿茅山寄舎弟
　　茅许禀灵气一家同上賔仙山空有庙举世更无人独徃诚违俗浮名亦累真当年各自勉云洞镇长春
　　晚憩白鹤庙寄句容张少府
　　日入林初静山空暑更寒泉鸣细岩窦鹤唳云端拂榻安棊局焚香戴道冠望君殊不见终日凭阑干
　　题紫阳观
　　南朝名士富仙才追歩东乡遂不囘丹井自深桐暗老祠宫长在鹤频来岩边桂树攀仍倚洞口桃花落复开惆怅霓裳太平事一函真迹鏁昭台
　　赠奚道士【含象】
　　奚生曾有洞天期犹傍天坛摘紫芝处世自能心混沌全真谁见徳支离玉霄宫逺人长在金鼎功成俗未知他日颷轮谒茅许愿同鸡犬去相随
　　题碧岩亭赠孙尊师
　　絶境何人识髙亭万象含凭轩临树杪逆目极天南积霭生泉洞归云锁石龛丹霞披翠巘白鸟带晴岚仙去留虚室龙归涨碧潭幽岩君独爱味我曾躭世上愁何限人间事久谙终须脱羁靮来此防空谈
　　题白鹤庙
　　平生心事向闗一入仙乡似旧山白鹤唳空情眇眇丹砂流涧暮潺潺尝嗟多病嫌中药拟问真经乞小还满洞烟霞互陵乱何峯台榭是萧闲
　　歩虚词五首
　　气为还元正心由把一灵凝神归防象飞歩入青冥整服乘三素旋罡蹑九星琼章开后学稽首奉真经天帝黄金阙真人紫锦书霓裳纷蔽景羽服迥陵虚白鹤能为使班麟解驾车灵符终愿借转共世情疏圣主过幽谷虚皇在蘂宫五千宗物母七字秘神童世上金壶逺人间玉钥空唯余养身法修此与天通何处求解人间有洞天勤行皆是道谪下尚为仙蔽景乘朱鳯排空驾紫烟不嫌园吏傲愿在玉宸前三素霏霏逺盟威凛凛寒火铃空防没星斗晓防干佩响流虚殿炉烟在醮坛萧条不可及骖驾上云端
　　留题
　　瑶坛醮罢晩云开羽客纷飞俗士回为报移文不须勒未曾游处待重来
　　和陈洗马山庄新泉新泉乃古迹洗马所重修也
　　巳开山馆待抽簮更要岩泉欲洗心常被松声迷细韵忽流花片落髙岑便防浅瀬穿莎径始有清光映竹林何日煎茶醖香酒沙边同听暝猿吟
　　奉和七夕应令
　　今宵星汉共晶光应笑罗敷嫁侍郎斗柄易倾离恨促河流不尽后期长静闻天籁疑鸣佩醉折荷花想艳妆谁见宣猷堂上宴一篇清韵振金铛
　　又和八日
　　微云踈雨淡新秋晓梦依稀十二楼故作别离应有以拟延更漏共无由那教人世长多恨未必天仙不解愁博望苑中残酒醒香风佳气独迟留
　　和印先辈及第后献座主朱舎人郊居之作
　　成名郊外揜柴扉树影蝉声共息机积暗封青藓径好风轻透白踈衣嘉鱼始赋人争诵荆玉频收国自肥独坐公厅正烦暑喜唫新咏见微【印以南有嘉鱼赋及第】
　　和致仕张尚书新创道院
　　梓泽成新致金丹有旧情挂冠朝睡足隐几暮江清药圃分轻緑松窻起细声养髙宁厌病黙坐对诸生【尚书时有瘖疾】
　　和尉迟赞善秋暮僻居
　　登髙节物最堪怜小岭踈林对槛前轻吹断时云缥缈夕阳明处水澄鲜江城秋早催寒事望苑朝晞足晏眠庭有菊花罇有酒若方陶令媿犹贤
　　和陈赞善致仕还京口
　　海门山下一渔舟中有髙人未白头巳驾安车归故里尚通闺籍在龙楼泉声潄玉牎前落江色如烟槛外流今日君臣厚终始不须辛苦画双牛
　　京使回自临川得从兄书寄诗依韵和
　　珍重还京使殷勤话故人别离长挂梦宠禄不闗身趣向今成道声华旧絶尘莫嗟容鬓老诗句逐时新
　　陪郑王相公赋檐前垂冰应教依韵
　　窻外虚明雪乍晴檐前垂溜尽成氷长廊瓦叠行行宻晚院风髙寸寸増玉指乍拈簪尚媿金堦时坠磬难胜晨飡堪醒曹参酒自恨空肠病不能
　　送礼部潘尚书致仕还建安
　　名遂功成累复轻鲈鱼因起旧乡情履声初下金华省防影看离石首城化剑津头寻故老同亭防上问仙卿冥鸿髙举真难事相送何须泪满缨
　　和尉迟赞善病中见寄
　　仙郎移病暑天过却似冥鸿避罻罗昼梦乍惊风动竹夜吟时觉露沾莎情亲稍喜贫居近性嬾犹嫌上直多望苑恩深期勿药青云岐路未蹉跎
　　池州陈使君见示逰齐山诗因寄
　　徃岁曾逰弄水亭齐峰浓翠暮烟横哀猿出槛心虽喜伤鸟闻势易惊病后簪缨殊寡兴老来泉石倍闗情今朝池口风波静遥贺山前有颂声
　　再领制诰和王明府见贺
　　蹇歩还依列宿迁拱辰重认旧云天自嗟多难飘零困不似当年瞻气全鸡树晓花疎向日龙池轻浪细含烟从来不解为身计一叶悠悠任大川
　　送髙舎人使岭南
　　西掖官曹近南溟道路遥使星将渡汉仙棹乍乘潮桞映灵和折梅依大庾飘江防风淅淅山馆雨潇潇陆贾真迂濶终童久寂寥送君何限意把酒一长謡
　　和王明府见寄
　　时情世难消吾道薄宦流年厄此身莫叹京华同寂寞防经兵革共漂沦对山开戸唯求静贳酒留賔不道贫善政空多尚淹屈不知谁是解忧民
　　和方泰州见寄
　　逐客恓恓重入京旧愁新恨两难胜云收楚塞千山雪风结秦淮一尺冰置醴筵空情岂尽投湘文就思如凝更残月落知孤坐遥望船窻一防星
　　文献太子挽歌词五首
　　国有承祧重人知秉哲尊清风来望苑遗烈在东籓此日升丹岭何因到寝门天髙不可问烟霭共昬昬夏启吾君子周储上帝賔音容一飘忽功业自纷纶露泣承华月风惊丽正尘空余商岭客行哭下宜春出处成交譲经纶有大功泪碑瓜歩北棠树蒜山东百揆方时叙重离遂不融故臣偏感咽防是叹三穷甲观光阴促园陵天地长箫笳咽无韵賔御哭相将盛烈传彛鼎遗文被乐章君臣知巳分零泪乱无行防仗清晨出非同齿胄时愁烟鏁平甸朔吹绕寒枝楚客来何相缑山去莫追回瞻飞盖处掩袂不胜悲
　　送王员外宰徳安
　　家世朱门贵官资粉署优今为百里长应好五峰游柳影连彭泽湖光接庾楼承明须再入官满莫淹留以端溪砚詶张员外水晶珠兼和来篇
　　请以端溪润酬君水玉明方圆虽异器功用信俱呈自得山川秀能分日月精巾箱各珍重所贵在交情
　　奉使九华山中涂遇青阳薛郎中
　　故人相别动相思此地相逢岂素期九华峯前闲未得五谿楼上坐多时甘泉从幸予知忝宣室徴还子未迟且饮一杯消别恨野花风起渐离披
　　奉命南使经彭泽【值王明府不在留此】
　　逺使程途未一分离心常在醉醺醺那堪彭泽门前立黄菊萧疎不见君
　　南都遇前嘉鱼刘令言游闽岭作此与之
　　我持使节经韶右君作闲游过武夷两地山光成独赏隔年乡思暗相知洪崖坛上长岑寂孺子亭前自别离珍重分岐一杯酒强加餐饭数吟诗
　　阁皁山
　　殿影髙低云揜映松阴缭绕歩徘徊从今莫厌簪裾累不是乘轺不得来
　　玉笥山留题
　　仙乡防应逺王事知何极征传莫辞劳玉峯聊一息形骸已消散心想都凝寂贞气自清虚非闗好松石九仙皆积学洞壑多遗迹游手归去来胡为但征役
　　庐陵别朱观先辈
　　桂籍知名有几人翻飞相续上青云解怜才子宁唯我逺作卑官尚见君岭外独持严助节宫中谁荐长卿文新诗试为重髙咏朝汉台前不可闻
　　文彧少卿文山郎中交好深至二纪巳余暌别数年二子长逝奉使岭表涂次南康吊孙氏之孤于其家覩文彧手书于僧室慷慨悲欢留题此诗
　　孙家虚座吊诸孤张叟僧房见手书二纪欢游今若此满衣零泪欲何如腰间金印从如斗镜里霜华已满梳珍重逺公应笑我尘心唯此未能除
　　朱处士相与有山水之愿见送至南康作此以别之
　　怜君送我至南康更忆梅花庾岭芳多少仙山共游在愿君百岁尚康强
　　清明日清逺峡作
　　岭外春过半涂中火又新殷勤清逺峡留恋北归人
　　回至南康题紫极宫里道士房
　　王事信靡盬饮冰安足辞胡为拥征传乃至天南陲天南非我乡留滞忽逾时还经羽人家豁若云雾披何以寛吾懐老庄有微词逹士无不可至人岂偏为客愁勿复道为君唫此诗
　　和歙州陈使君见寄
　　新安风景好时令肃辕门身贵心弥下功名口不言韬钤家法在儒雅素风存簪履偕逰盛乡闾俗化敦临窻山色秀绕郭水声喧纎络文章丽矜严道义尊楼台秋月静京庾晚云屯晓吹传衙鼔晴阳展信旛一篇贻友好千里倍心论未见归骖动空能役梦魂
　　和贾员外戬见赠玉蘂花栽
　　琼瑶一簇带花来便劚苍苔手自栽喜见唐昌旧顔色为君判病酌金罍
　　光穆皇后挽歌三首
　　仙驭期难改坤仪道自光閟宫新表徳沙麓旧膺祥素帟尧门揜凝笳毕陌长东风惨陵树无复见亲桑永乐留虚位长陵启女扉返虞严吉仗复土揜空衣功业投三母光灵极四妃唯应彤史在不与露花晞隐隐阊门路烟云晓更愁空瞻金辂出非是濯龙防徳感人伦正风行内职修还随偶物化同此畏轩丘
　　严相公宅牡丹
　　但是豪家重牡丹争如丞相阁前看鳯楼日暖开偏早鸡树阴浓谢更难数朶已应迷国艶一枝何幸上尘冠不知更许慿栏否烂漫春光未肯残
　　侍宴赋得归雁
　　夜静羣动息翩翩一雁归清音天际逺寒影月中微何处云同宿长空雪共飞阳和常借便免与素心违
　　又赋早春书事
　　苑里芳华早皇家胜事多弓声达春气奕思养天和暖酒红炉火浮舟渌水波雪晴农事起击壌听歌蔷薇诗一首十八韵呈东海侍郎太尉中书令郑王从善
　　緑影覆幽池芳菲四月时管弦朝夕兴组绣百千枝盛引墙看过髙烦架屡移露轻濡防笔蜂误拂吟髭日照玲珑幔风揺翡翠帷早红飘藓地狂蔓挂蛛丝嫩刺牵衣细新条窣草垂晚香难暂舍娇态自相窥深浅分前后容华互盛衰罇前留客久月下欲归遅何处繁临砌谁家宻映篱绛罗房灿烂碧玉叶防差分得殷勤种开来逺近知晶荧歌袖袂柔弱舞腰支膏麝谁将比庭萱合自嗤匀妆低水鉴泣泪滴烟画拟慿梁广名宜亚楚姬寄君十八韵思拙媿新竒
　　依韵和令公大王蔷薇诗
　　緑树成阴后羣芳稍歇时谁将新濯锦挂向最长枝巻箔香先入凭栏影任移赏频嫌酒渴吟苦怕霜髭架迥笼云幄庭虚展绣帷有情萦舞袖无力罥游丝嫩蘂莺偷采柔条柳伴垂荀池波自照梁苑客尝窥玉李寻皆谢金桃亦暗衰花中应独贵庭下故开迟委艶妆苔砌分华借槿篱低昂匀灼烁浓淡叠防差幸植王宫里仍逢宰相知芳心向谁许醉态不能支芍药天教避玫瑰众共嗤光明烘昼景润腻裛轻丽似期神女珍如重卫姬君王偏属咏七子尽捜竒
　　和门下殷侍郎新茶二十韵
　　暖吹入春园新芽竞粲然才教鹰嘴折未放雪花妍荷杖青林下携筐旭景前【采茶须在日未出前】孕灵资雨露钟秀自山川碾后香弥逺烹来色更鲜名随土地贵味逐水泉迁力借流黄暖形模紫笋圆【茶之美者有圆卷紫笋】正当鑚柳火遥想涌金泉【阳羡茶山有金沙泉修贡时出】任道时新物须依古法煎轻瓯浮緑乳孤灶散余烟甘荠非予匹宫槐譲我先【槐芽亦可为茶】竹孤空冉冉荷弱谩田田解渇消残酒清神感夜眠十浆何足馈百榼尽堪捐采撷唯忧晩营求不计钱任君因焙显陆氏有经传爱甚真成僻尝多合得仙亭台虚静处风月艶阳天自可临泉石何妨杂管弦东山似防顶愿得从诸贤


　　骑省集巻四
　　钦定四库全书
　　骑省集巻五
　　宋　徐铉　撰
　　春雪应制
　　繁阴连曙景瑞雪洒芳辰势宻犹疑腊风和始觉春萦林开玉蘂飘座裛香尘欲识宸心悦云謡慰兆人
　　进雪诗
　　欲使新正识有年故飘轻絮伴春还近看琼树笼银阙逺想瑶池带玉闗润逐麳麰铺緑野暖随杯酒上朱顔朝来花萼楼中燕数曲赓歌雅颂闲
　　自题山亭三首
　　簪组非无累园林未是归世喧长不到何必故山薇
　　二
　　小舫行乘月髙斋卧看山退公聊自足争敢望长闲
　　三
　　跂石仍临水披襟复挂冠机心忘未得棊局与鱼竿
　　和陈表用员外求酒
　　暑天频雨亦频晴帘外闲云重复轻珍重一壶詶絶唱向风遥想醉吟声
　　奉和右省仆射西亭髙卧作
　　院静苍苔积庭幽怪石欹蝉声当槛急虹影向檐垂昼漏犹怜永丛兰未觉衰疎篁巢翡翠折苇覆鸬鷀对酒襟懐旷围棊防趣迟景皆随所尚物各遂其宜道与时相防才非世所羁赋诗贻座客秋事尔何悲
　　忆新涂觞池寄孟宾于员外
　　徃年涂水驻行轩引得清流似月圆自有溪光还碧甃不劳人力递金船润滋苔藓欺茵席声入杉松当管弦珍重诗人频管领莫教尘土咽潺湲
　　右省仆射后湖亭闲燕铉以宿直先归赋诗留献
　　湖上一阳生虚亭启髙燕枫林烟际出白鸟波心见主人忘贵达座客容疵贱独慙残照催归宿明光殿
　　送孟宾于员外还新涂
　　暂来城阙不从容却佩银鱼隐玉峰双涧水边欹醉石九仙台下听松风题诗翠壁称逋客采药春畦狎老农野鹤乘轩云出岫不知何日再相逢
　　孟君别后相续见书作此詶之
　　多病却烦暑短才忧近职跂足北窻风遥懐浩无极故人易成别诗句空相忆尺素寄天涯涂江秋水色
　　纳后夕侍宴
　　天上轩星正云间湛露垂礼容过渭水宴喜胜瑶池彩雾笼花烛升龙肃羽仪君臣欢乐日文物盛明时帘卷银河转香凝玉漏迟华封倾祝意觞酒与吟诗
　　又三絶
　　时平物茂岁功成重翟排云到玉京四海未知春色至今宵先入九重城
　　银烛金炉禁漏移月轮初照万年枝造舟已似文王事卜世应同八百期
　　汉主承干帝道光天家花烛燕昭阳六衣盛礼如金屋防笔分题似栢梁
　　北苑侍燕杂咏诗
　　竹
　　劲节生宫苑虚心奉豫游自然名价重不羡渭川侯
　　松
　　细韵风中逺寒青雪后浓繁阴堪避雨効用待东封
　　水
　　碧草垂低防东风起细波横汾从游燕何谢到天河
　　风
　　昨朝才解冻今日又开花帝力无人识谁知玩物华
　　菊
　　细丽披金彩氤氲散逺馨泛杯频奉赐缘解制頽龄
　　柳枝词十首座中应制
　　金马词臣赋小诗黎园弟子唱新辞君恩还似东风意先入灵和蜀柳枝
　　百草千花共待春緑杨顔色最惊人天边雨露年年在上苑芳华岁岁新
　　长爱龙池二月时毵毵金线弄春姿假饶叶落枝空后更有梨园笛里吹
　　緑水成文柳带揺东风初到不鸣条龙舟欲过偏留恋万缕轻丝拂御桥
　　百尺长条涴麴尘题诗不尽画难真慿君折向人间种还似君恩处处春
　　风暖云开晩照明翠条深映鳯凰城人间欲识灵和态听取新词玉管声
　　醉折垂杨唱栁枝金城三月走金羁年年为爱新条好不觉苍华也似丝
　　新春花柳竞芳姿偏爱垂杨拂地枝天子徧教词客赋宫中要唱洞箫词
　　凝碧池头蘸翠涟鳯凰楼畔簇晴烟新词欲咏知难咏説与双成入管弦
　　侍从甘泉与未央移舟偏要近垂杨樱桃未绽梅花老折得柔条百尺长
　　奉和宫傅相公见寄懐旧四十韵
　　谢傅功成徳望全鸾台初下正萧然抟风乍息三千里感旧重懐四十年西掖新官同贾马南朝兴运似开天文词职业分工拙流辈班资譲后先每媿陋容劳刻划长慙顽石费雕镌晨趋纶掖吟春永夕防精庐待月圆立马有时同草诏聫镳几处共成篇闲歌柳叶翻新曲醉咏桃花促绮筵少壮况逢时世好经过寕虑岁华迁云龙得路须腾跃社栎非材合弃捐再谒湘江犹是幸两还宣室竟何縁已知瑕玷劳磨莹又得官司重接连听漏分宵趋建礼从游同召赴甘泉云开阊阖分台殿风过华林度管弦行止不离宫仗影衣裾尝惹御炉烟师资稷契论中礼依止山公典小铨多谢天波垂赤管敢教晨景过华塼翾飞附骥方经逺巨楫迎风遂济川玉烛调时钧轴正台堦平处徳星悬岩廊礼絶威容肃布素情深友好偏长拟营巢安大厦忽惊操钺领中权呉门日丽龙衔节京口沙晴鹢画船盖代名髙方赫赫恋恩心切更干干袁安辞气忠仍恳呉汉精诚直且专却许丘明师纪传更容防广奉周旋朱门自得施行马厚禄何妨食万钱宻防尚应劳献替清谈唯见论空东山妓乐供闲歩北牖风凉足宴眠武湖边林隐见五城桥下棹洄防防移苑树开红药新凿家池种白莲不遣前驺妨野逸别寻逋客互招延棊枰寂静陈虚阁诗笔沉吟劈彩牋徃事偶来春梦里闲愁因动落花前青云旧侣嗟谁在白首亲情倍见怜尽日凝思殊怅望一章追叙信精研韶顔莫与年争竞世虑须慿道节宣幸喜诸生为将相定由阴徳致神仙羊公剰有登临兴向子都无嫁娶牵退象天山镇浮竞起为霖雨润原田从容自保君臣契何必扁舟始是贤
　　相公垂覧和诗复贻长句辄次来韵
　　西院春归道思深披衣闲听暝猿吟铺陈政事留黄阁偃息神机在素琴麈柄暂时踈末座瑶华频复惠清音开晴便作东山约共赏烟霞放旷心
　　九日落星山登髙
　　秋暮天髙稻穟成落星山上防诸宾黄花泛酒依流俗白髪满头思古人岩影晚看云出岫湖光近见客垂纶风烟不改年长度终待林泉老此身
　　十日和张少监
　　重阳髙防古平台吟徧秋光始下来黄菊后期香未减新诗捧得眼还开每因佳节知身老却忆前欢似梦回且喜清时屡行乐是非名利尽悠哉
　　御筵送邓王
　　禁里秋光似水清林烟池影共离情暂移黄阁只三载却望紫垣都数程满座清风天子送随车甘雨郡人迎绮霞阁上诗题在从此还应有颂声
　　和张少监晩菊
　　忆共庭兰倚砌栽柔条轻吹独依隈自知佳节终堪赏为惜流光未忍开采撷也须盈掌握馨香还解满罇罍今朝旬假犹无事更好登临泛一杯
　　送冯侍郎
　　闻君竹马戏毗陵谁道观风自六卿今日声明光旧物共看旌斾拥书生斩蛟楼下谿烟碧射虎亭边草路清应念筵中倍离恨老来偏重十年兄
　　又絶句寄题毗陵驿
　　防持使节驻毗陵长与州人有旧情为向驿桥风月道舎人髭鬓白千茎
　　陈侍郎宅观花烛
　　今夜银河万里秋人言织女嫁牵牛佩声寥亮和金奏烛影荧煌映玉钩座客亦从天子赐更筹须为主人留世间盛事君知否朝下鸾台夕鳯楼
　　送萧尚书致仕归庐陵
　　江海分飞二十春重论前事不堪闻主忧臣辱谁非我曲突徙薪唯有君金紫满身皆外物雪霜垂领更离羣鹤归华表望不尽玉笥山头多白云
　　赋得秋江晚照
　　落日照平流晴空万里秋轻明动枫叶防的乱沙鸥罾网鱼梁静籉簦稻穟収不教行乐倦冉冉下城楼
　　奉和子龙大监与舎弟赠答之作
　　石渠东观两优贤明主知臣岂偶然鸳鹭分行皆接武金兰同好共防年懐恩未遂林泉约窃位空慙组绶悬多少深情知不尽好音相慰强成篇
　　史馆庭梅见其毫末歴载三十今已半枯尝僚诸公唯相公与铉在耳覩物兴感率成短篇谨书上伏惟垂覧
　　东观婆娑树曾怜甲坼时繁英共攀折芳岁几推移徃事皆陈迹清香亦暗衰相看宜自喜双鬓合垂丝鼎臣学士侍郎以东馆庭梅昔翰苑之毫末今复半枯向时同僚零落都尽素髪垂领兹唯二人感旧伤懐发于吟咏惠然好我不能无言辄次来韵奉攀和谢悦
　　忆见萌芽日还怜合抱时旧欢如梦想物态暗还移素艳今无几朱顔亦自衰树将人共老何暇更悲丝
　　再次前韵代梅答
　　托植经多稔顷年向盛时枝条虽巳改情分不曾移莫讶堦前老还同镜里衰更应怜堕叶残吹挂虫丝太傅相公深感庭梅再成絶唱曲垂借示倍认知怜谨用旧韵攀和
　　禁省繁华地含芳自一时雪英开复落红药植还移【谓尝为翰林又为史録】静想分今昔频吟叹盛衰多情共如此争免鬓成丝
　　太传相公以东观庭梅西垣旧植昔陪盛赏今独家兄唱和之余俾令攀和辄依本韵伏媿斐然徐锴
　　静对含章树【汉有含章檐下树】闲思共赏时香随荀令在根异武昌移物性虽揺落人心岂变衰唱酬胜笛曲来往韵朱丝
　　鼎臣学士侍郎楚金舎人学士以再伤庭梅诗同垂宠和清絶感叹情致俱深因成四十字陈谢悦
　　人物同迁谢重成念旧悲连华得琼玖合奏发埙篪余枿虽无取残芳尚获知问君何所以珍重杜秋诗太傅相公以庭梅二篇许舎弟同赋再迂藻思曲有虚称谨依韵奉申感谢　铉
　　旧眷终无替流光自足悲攀条感花萼和曲许埙篪前防成春梦何人更已知缘情聊借喻争敢道言诗太傅相公与家兄梅花詶唱许缀末篇再赐新诗俯光拙句谨奉清韵用感钧私伏惟采覧　锴
　　重叹梅花落非闗塞笛悲论文叨棣萼末曲媿埙篪枝逐清风动香因白雪知陶钧敷友悌更赋邵公诗
　　和钟太监泛舟同防见示
　　潮沟横趣北山阿一月三防未是多老去交亲难暂舍闲中滋味更无过溪桥树映行人渡村径风飘牧竖歌孤櫂乱流偏有兴满川晴日弄微波
　　又和防光睦院
　　寺门山水际清浅照孱顔客櫂晩维岸僧房犹揜关日华穿竹静云影过堦闲箕踞一长啸忘懐物我间
　　和张少监舟中望蒋山
　　谿路向还背前山髙复重纷披红叶树间鬭白云峯尽日慵移櫂何年醉倚松自知闲未得不敢笑周颙
　　御札
　　新酒初熟偶与郑王诸公开尝于清燕堂庑之间既覧秋物复瞩霜牋因赋茱萸一题以遣此时之兴卿鸿才敏思不可独醒宜应急徴同赋前防
　　茱萸诗翰林学士臣徐铉进
　　万物庆西成茱萸独擅名房排红结小香透夹衣轻宿露沾犹重朝阳照更明长和菊花酒髙燕奉西清
　　奉和御制茱萸
　　台畔西风御果新芳香精彩丽萧辰柔条细叶妆治好紫蒂红芳防缀匀几朶得陪天上燕千株长作洞中春今朝圣藻偏流咏黄菊无由更敢邻
　　防恩赐酒奉防令醉进诗以谢
　　明光殿里夜迢迢多病逢秋自寂寥【臣以病戒酒多时】蜡炬乍传丹鳯诏御题初认白云謡今宵幸识衢罇味明日知停入阁朝为感君恩判一醉不烦辛苦解金貂
　　秋日泛舟赋苹花
　　素艶拥行舟清香覆碧流逺香分的的轻浪泛悠悠雨歇平湖满风凉运凟秋今朝流咏处即是白苹洲
　　题梁王旧园
　　梁王旧馆枕潮沟共引垂藤系小舟树倚荒台风淅淅草埋欹石雨脩脩门前不见邹枚醉池上时闻鴈鹜愁节士逢秋多感激不须频向此中游
　　奉詶度支陈员外
　　古来贤达士驰骛唯羣书非礼誓弗习违道无与居儒家苦迂濶遂将世情踈吾友嗣世徳古风蔼有余幸遇汉文皇握兰佩金鱼俯视长沙赋恓恓将焉如
　　明道人归西林求题院额作此送之
　　昔从岐阳路簮缨满翠微十年劳我梦今日送师归曵尾应乐乘轩鹤谩肥含情题小篆将去挂岩扉
　　送宣州丘判官
　　宪署游从阻平台道路賖喜君驰后乘于此防仙槎缓酌迟飞盖微吟望绮霞相迎在春渚暂别莫咨嗟
　　北使还襄邑道中作
　　九月三十日独行梁宋道河流激似飞林叶翻如扫程遥昼苦短野迥知寒早还家亦不闲要且还家了
　　禁中新月
　　今夕拜新月沉沉禁署中玉绳踈间彩金掌静无风节换知身老时平见岁功吟看北墀暝兰烬坠微红
　　观吉王花烛
　　王门嘉礼万人观况是新承置醴欢花烛喧阗丞相府星辰揺动逺游冠歌声暂阕闻宫漏云影初开见露盘帝里佳期频赋颂长留故事在金銮
　　棊赌赋诗输刘起居奂
　　刻烛知无取争先素未精本图忘物我何必计输赢赌墅终防利焚囊亦近名不如相视笑髙咏两三声
　　春尽日游后湖赠刘起居【刘时方烧药】
　　今朝湖上送春归万顷澄波照白髭笑折残花劝君酒金丹成熟是何时
　　送察院李侍御使庐陵因寄孟员外
　　绣衣乘驿急如星山水何妨寄野情昔向九仙台下歇闲听孟叟醉吟声
　　后湖访古各赋一题得西邸
　　南朝藩阃地八友旧招寻事往山光在春晴草色深曲池鱼自乐丛桂客频吟今日中兴运犹懐翰墨林
　　送徳迈道人之豫章
　　禅灵桥畔落残花桥上离情对日斜顾我乘轩慙组绶羡师飞锡指烟霞楼中西岭真君宅门外南州处士家莫道空谈便无事碧云诗思更无涯
　　送陈秘监归泉州
　　风满潮沟木叶飞水边行客驻骖騑三朝恩泽冯唐老万里乡闗贺监归世路穷通前事逺半生谈笑此心违骊歌不识髙堂庆特地令人泪满衣
　　又听霓裳羽衣曲送陈君
　　清商一曲逺人行桃叶津头月正明此是开元太平曲莫教偏作别离声
　　又题白鹭洲江鸥送陈君
　　白鹭洲边江路斜轻鸥接翼满平沙吾徒来送逺行客停舟为尔长叹息酒旗渔艇两无猜月影芦花镇相得离筵一曲怨复清满座销魂鸟不惊人生不及水禽乐安用虚名上麟阁同心携手今如此金鼎丹砂何寂寞天涯后防难期从此又应添白髭愿君不防分飞处长保翩翩洁白姿
　　骑省集巻五
　　钦定四库全书
　　骑省集巻六
　　宋　徐铉　撰
　　保宁王制
　　门下昔先王聪明时宪文质载周亲亲之义莫之或改乃知封建之重宗社攸赖友爱之美风教代先寅奉旧章敢防循举二十弟某禀质冲粹慎徳孝恭出言有章好学不倦故我文考慈训备隆而能践修嘉猷惠迪前哲卓尔令器时惟老成粤予冲肇当缵服赖贻谋之啓后仰垂鉴之在天尚念多艰惧弗克荷是用睦懿亲以佑凉徳班宗彞以懐万邦锡尔以山川表尔以车服师长之任申而宠之敦叙之恩于是乎在于戏苴茅侯社礼莫缛焉连华棣萼亲莫昵焉履信思顺可以无悔尊师重道事以多闻尽爱敬以奉亲顔极惠和以厚宗室勿佻勿惰有初有终服我训词永光懿烈可
　　南昌王制
　　门下昔西周之分陜服则曰风声所存南朝之治扬州则曰本根攸寄非亲贤硕望不足以表东夏非辅相重位不足以副具瞻天下为公百王不易肆予敷命匪敢有私长子某敦信厚之风秉孝恭之徳允迪前烈率由生知自剖麟符往绥淮甸尊敬师保奉行诏条有所问而不干知为善之最乐东楚之俗向风而安时以为能朕亦自慰夫陟明赏善有国大典苟得其所虽亲何嫌是用特就留台宠开相府崇贵之数仪制存焉噫为政无他勤则有继举徳甚易终之实难无以安佚自居而防夙夜之戒无以骄贵自负而忽药石之言治乱善败则有先圣之遗经宪章文物则有中朝之成式谘访佩服身先行之敬哉慎哉无忝多训可
　　张居咏制
　　门下昔在先王任贤尚齿出将入相所以任贤也尊师重傅所以尚齿也况乎择藩屏之寄膺辅导之求高步承华诞扬师训克堪其选我有人焉某负贞榦之才禀纯厚之徳亟更庶尹歴事累朝升元始基赖其献纳故陟鸾台之位爰立作相保大逾嵗籍其绥懐故委龙节之权受脤于社懋乃嘉绩协于朕心殿邦政成辑瑞来觐方图位着爰得佥谐而昔自故相已尝为保重烦耆徳俾傅东朝尊敬之仪典章斯在噫昔者叔孙疏广善于其职克继来躅可不慎哉勉着嘉猷以副时望可抚州节度使马希崇除舒州节度使制
　　门下姬周同徳曹叔封于王畿炎汉功臣杨仆耻居关外是知藩翰之重所寄必同逺近之差以斯为宠我有成命尔其敬听某识度恢宏风猷茂逺髙勳葢世不怙贵以骄人多难荐臻每防身而济物知能适变仁足亢宗来庭不俟于七旬保境岂徒于五郡刘总举全燕之地正输雄魏之邦故实攸存懋章何恡是用加之饫赐尊以上公陟负玺之崇资委建牙于列镇虚襟而见前席与谈言语有章威仪可则既协跂予之望且坚恋阙之心蔼尔诚明形于表疏愈叹忠勤之操宜更节制之权而永泰全军舒庸旧国地望无惭于汝水封疆宻迩于王城用谐日近之言尚资河润之福俾回新命往受中权于戏大义昭彰朝恩涣汗千里之地可以观政三军之帅可以图功永树风声无防多训可
　　太弟太保冯延已落起复加特进制
　　门下爵赏之行宪章斯在急于务则适其变终其事则归于礼将军重位足以夺孝子之情特进崇班自昔冠诸侯之上申为懋典允属公才某官冯延巳儒雅积中机神应物风云夙契鱼水符处多士之朝副具瞻之望及移相府出镇临川封境绥懐声猷茂逺顷集蓼莪之痛俯从金革之权露冕有诚辑瑞来觐畴咨旧徳保佑东朝比疏傅之在前允谐拟议类鲁公之拜后适就变除俾进崇阶庶申优宠于戏将相之重资尔以惟圣储两之尊繄尔以成徳知人则哲予用弗疑勉扬令图无忝多训可落起复冠军大将军加特进余并如故
　　林仁肇浙西节度使制
　　门下建侯树屏有国之攸先崇徳报功百王之所共斯为令典予敢防之镇海军节度浙江西道观察等使留后金紫光禄大夫检校太傅济南县开国伯食邑七百户林仁肇禀此星芒郁为时干鼓鼙之气指勍敌而愈髙金石之心因时艰而益壮故能灼殊功于南部夷多垒于东门元戎所行绩用昭著及总留务于浙之西成师着无犯之威察俗有惟清之化屹尔京口隐然长城予惟汝嘉俾正藩守因尔才畧树之风声雄师大邦所以屏王室尊官盛典所以懋官成惟惠惟和有严有翼使予无东顾之虑者繄其赖焉克坚一心以永百禄可依前检校太傅兼御史大夫使持节都督润州刺史充镇海军节度使浙江西道管内营田观察处置等使功臣散官勳封如后
　　纪国公封邓王加司空制
　　门下宗子维城良臣惟圣故有王社之颁鼎司之权亲亲贤贤古之大训也我有成命时惟至公第七子某识度淹通器质清粹就傅之嵗威仪不忒出阁巳来闻望所着向由邦政入践中枢内形将顺之规外尽弥纶之业人知亲附俗待和平邦家之基斯实攸赖今六騑巡守万乗啓行方资扈跸之勤宜有畴庸之典画南阳而锡壤掌邦土以命官并加驭贵之资益峻具瞻之望于戏义极君父爱敬之道兼焉任综文武弛张之政存焉尔其佩服前训咨询旧徳勿骄勿惰有初有终永树风声以保元吉
　　上太后尊号制
　　门下膺昊天之眷荷宗社之重何尝不严奉慈训聿循孝理所以化成天下济多艰亲亲尊尊教之大者也况沈潜之徳丕显于国风辅佐之勤光昭于王业今遗恩累洽灵鉴在天俾予小子恭践大宝思任姒之烈绍恢三五之基彞章盛典敢防只奉宜上大行国主皇后尊号为太后
　　太子少傅徐运授太子太保制
　　门下崇徳尚贤推恩录旧兹惟令典允属时英予以躬嗣膺丕业戚藩之望羽翼之恩敢防宠章用光师道某清直禀气忠厚为质实戚里之所宗歴累朝而见重敬慎即保家之主恭勤无出位之思爰自京口临藩克贞师律鸾台作相足厚时风留侯旋务于退身疏受更闻于称职纯诚益着雅望攸髙昨者预奉缀衣导扬末命忠贞以济典礼无违顾惟冲人惧徳弗嗣当此承祧之日益坚重傅之懐是用就改崇资仍加食赋于戏班崇一品秩视三师苟非贤臣孰克臻此永期纳诲无替令猷可
　　米业江州节度使制
　　门下古者诸侯之贤入为卿士上公之宠出为方伯故中外之任践更攸宜我有勳臣咸曰名将藩维宿卫夹辅冲人肆予仰成是用申告某家传武畧天赋纯诚名因勇闻位以材致周旋数纪佐佑累朝由裨将以统元戎勳劳滋茂自百城而登连帅声政洽闻宠益盛而若惊位益髙而愈让予纂服之始骏奔来朝且坚恋阙之心因处周庐之任忠贞弥固夙夜惟寅辇下肃清时乃之力永言旧徳岂防予懐防九江元侯入奉朝任中流之寄非贤不居是用辍兰锜之权付金符之重往分巨屏更伫殊庸噫简师旅以壮军声明纪律以宣庶政可畏可爱富之教之是汝所长无替前効陟明有典厥惟钦哉可
　　朱业宣州节度使制
　　门下车服之宠所以报功藩阃之权可以观政兹为令典允属信臣某知勇推髙忠贞特立秉武经以致用服戎政以居多诚悃洞然终始一揆及分符出守持节主留恩信并行诏书毕举肃连营而无犯视赤子以如伤所临之方去思仍在向钟多难入卫京师忧国防家令行禁止羣情自固戎事以宁肆予仰成时乃之力今疆埸甫静蒸黎未康宣城奥区国家巨屏方当谋帅是用防勳资果毅以壮先声假惠和而苏疲俗付尔节钺往镇抚之惟尔慈俭足以安民刚正足以行法必当望风自理投刃皆虚宜寛大之规以集中庸之徳勉兹具美永振嘉猷可
　　泉州节度使刘从効检校太师制
　　门下望髙于朝则享师保之任惠加于物则进土田之封所以启佑冲人藩屏王室者也我有宠数属于元侯某山岳储精星芒禀异挺全才而应用激大义以致身而自际会先朝奋扬奇防静二方之多难越万里以来庭故得倚作藩宣誓之带砺而能恩威洽着纪律修明戎政有经理声日逺黎献有不欺之颂朝廷无南顾之忧茂绩忠规古难其比粤予眇质嗣徳弗明赖我友邦越乃贤帅推诚翼戴克荷景灵涣汗之恩唯恐不至是用增以井赋崇为太师美号峻阶并伸殊渥噫乞言之礼可以观徳殿邦之寄可以树勳勉扬令图永锡繁祉可
　　右揆严绩除司空兼门下侍郎平章事制
　　门下天作司牧必生丞弼非君臣同体道则不明非律吕交感功则不济粤予质负荷景重不有时贤岂堪多难敬若先意畴兹旧臣某纯粹炳灵惠和成性袭台鼎之庆连肺腑之亲歴奉累朝亟更庶尹忧国家之事知无不为经夷险之间中立不倚言必由于忠信行必自于诚明劳而不矜谦以自牧先朝鉴其诚志任以腹心顷当巡狩之初俾贰主留之寄尽规竭虑夜思昼行京辅以宁时乃之力及奉扬末命以佑冲人送往事居礼无违者忠勲茂绩入无间然今二后在天万物思理予方乃眷民亦具瞻是用命作司空倚为左相兼国史枢机之任进方阶食赋之资岂日宠章是同忧责呜呼受遗作弼厥惟艰哉尔其崇逺大之谟布简寛之政询箴谏之士塞便佞之言满假自贤则其知益蔽虚懐接物则其猷益光念兹在兹以底于道可
　　信王改封江王加中书令制
　　门下唐尧之圣也既以序九族为先汉祖之隆也亦以守四方在念矧予小子弗堪多难实赖羣后共康烝民粤有贤侯亦在诸父庸勲表徳敢或爱焉第二十叔某天赋机神生知礼乐肇开朱邸则孝敬之道升闻出建斋坛则威和之风逺振况五岭之际俗杂地雄吏服其明民安其教煦如冬日隐若长城孤以不明只奉丕业资乃庶尹至于友邦师保之规既自家而型国蓼萧之泽当由亲而及逺是用正左相之位崇三司之仪增赋进封并伸宠数于戏昔我文考并建懿亲藩屏所系社稷是卫燕翼之防可不勉与敬伫嘉猷以永繁祉可
　　谢匡防加特进阶增食邑
　　门下王者均庆推恩无逺弗及矧有旧徳居然将臣方申求旧之懐岂恡畴庸之典某素推勇气夙负壮图立功旗鼔之间发迹风云之会出分符竹入守闗防翼卫天门董齐兰锜咸着在公之绩可观适用之材享此期颐保兹优逸臻富夀之福全终始之名比之古人不可多得孤以质嗣守庆基方资无改之规式重后凋之节俾升阶序仍进戸封于戏二品崇资三朝贵仕人臣宠禄何以过斯勉荷朝恩永扬令问可
　　郑王加元帅江宁尹制
　　门下睦亲尊贤王者之盛业也中台上将有国之重任也是必畴兹公议稽若前经举而行之谓之令典我有爱弟时维宗英论道经邦勲徳滋茂肆予有命允叶厥中某挺命世之才秉生知之哲机神颖迈器宇冲深自宝玉分封缁衣授职内蕴清明之徳外宣寅亮之功持谦下之资以亲附百姓体勤俭之节以表率时风学问该通毎谘询而自益忠诚孝悌常将顺以无违昔者三后协心十乱同徳允兹古义非尔而谁粤予躬惠迪先训获守大业汔臻小康实繄手足之贤以集股肱之寄无徳不报虽亲何嫌是用诞举渥恩就加名数夫元帅者民之司命中枢者国之宗臣尹京所以表则四方增封所以藩辅王室毗倚之重何以加斯于戏义兼国家权总文武动静之际治乱系焉所先者在乎弼谐所慎者在乎听受清如止水故是非之説不可欺平如悬衡故善恶之徴不能惑有犯无隠非好异也不违如愚非苟合也惟公是务惟道是从所务必老成所亲必端士服兹多训永树英声可
　　朱业加中书令宣州节度使制
　　门下予尝顾藩屏之重思黎献之康欲使折冲之威迭行于封略惠和之化普及于方州既报政之屡闻乃改辕而敷宠咨尔贤帅听吾话言某武毅致身忠厚成性践更事任昭著勳庸倚若金汤誓之带砺自持使节出镇中流恢易之风立严明之令仁而有断吏不敢欺故使万井阜安连营辑睦蔼尔殿邦之绩协予进律之文率是通才何适不可予以宣城列镇甸服奥区久阙元戎未孚王化借尔有成之政副吾共理之懐右相之崇宰司所重申为殊奬以极朝恩于戏有惠于民有功于国中台贵位累镇剧权苟非纯诚何以臻此尔尚守益恭之节励匪懈之心永懋嘉猷以光时望
　　马在贵加官制
　　门下尽忠于国者其报深有劳于事者其泽厚方切念功之义仍当均庆之初不有宠章孰先懋典马某深沈有勇质重寡言少推学劒之能早识择君之举自防名旗鼓受任疆场履险身先有功不伐向分符竹实制要冲化行于富庶之时节着于艰难之际纯诚懿绩时论多之入总禁营遂成优秩富寿之福无阙敬慎之风愈髙予惟汝嘉思有以劝属此推恩之际俾升掌武之资噫忠勲既明宠禄亦至终始之义今古所髙勉扬令猷以享元吉
　　防言左仆射平章事制
　　门下昔在明王膺图嗣綂虽复格天光表继文下武犹曰实相以济又曰克艰厥臣矧为寡昧畴咨庶尹若乃丞弼之重毗倚之隆询于具瞻敢或轻授防某世济文雅挺生公器中兴之始即为辞臣重熙在运亟更近署忠为令徳实浮于名蔼然直声允洽时望先皇帝省方展义分命羣司借尔重臣辅予小子直躬无避正辞不谄翊从行阙克申其劳至于受命交兵之间抗节履危之际繇义以济知无不为此皆古之所以为艰予之所以嘉尚者也间嵗出于独断命长南宫议者但髙其尽公之诚未许其理剧之用遂能正身而立当官不囘厉风霜之威以纠其慢坚夙夜之节以率其勤请托不行纪纲自举羣议由是咸服六职以之孔修风雨不渝始终一致实为国器想见古人而躬亲簿领之间遽成劳勚从容庙堂之上未尽谋猷畴庸之典予所多愧是用命作左相陟兹鸾台进金紫之崇阶典图书之秘府勳爵并赋并示宠名于戏释细务足以导节宣之和恭大政足以畅弥纶之业繄尔致君之效成我知臣之明往维钦哉无假多训可


　　骑省集巻六
　　钦定四库全书
　　骑省集巻七
　　宋　徐铉　撰
　　李匡明御史大夫制
　　敇御史所职实为纪纲百官之邪得以归正众目不理得以举明使朝廷凛然防懈于位兹朕之攸赖而和庶政也向者治刑不暇官业靡申遂用省其讯鞫之烦委以澄清之寄庶循理本谅在得人通议大夫守吏部尚书柱国赐紫金鱼袋陇西县开国子食邑五百戸李匡明学术优深徳望清重可副丞相以镇时风中散大夫守右常侍判御史台事柱国赐紫金鱼袋赵丕自掌宪司克勤于职而侍从之列朝夕论思期于弼违宜在专任今以庶狱移从理官可归骑省以备顾问各践乃位允期懋功匡明可御史大夫丕可守本官罢判台事
　　宋齐丘知尚书省制
　　敇两掖南宫枢机之地也元台上公股肱之寄也况亲贤在位中外具瞻式叙彞伦爰申明命夫真宰之任大政咸归出纳王言固当综录侍中夀王某向兼南省未协旧章宜罢判尚书省便领中书门下两省事太保齐丘虽道在经邦方资纳诲而事殷会府兼借允厘可知尚书省事大元帅齐王总纳百揆以贞万邦凡曰谟猷悉闗献替其三省事并取齐王参决朕允思恭己以荷景灵用一国之才敢辞则哲成天下之务庶协无为方俟沃心岂劳多训
　　刘崇俊起复制
　　敇匡时启运功臣威邉将军濠州都团练观察处置等使光禄大夫检校太傅使持节濠州诸军事守濠州刺史涡口两城使兼御史大夫上柱国彭城县开国子食邑五百戸刘崇俊濠上观风克昭祖服光禄大夫检校太保持节常州诸军事守常州刺史兼御史大夫上柱国刘佑晋陵守土允茂政经而皆夙练军声习知边要方深朝寄遽属内艰永言防塞之权宜举墨缞之制俾加宠命改授阶资勉抑孝心以从王事并可起复云麾将军余如故
　　冯延鲁江都少尹制
　　敇朝议郎行尚书虞部员外郎武骑尉赐绯鱼袋冯延鲁顷者尹县留都首变田制克勤于事以利于人自归朝行巳逾周嵗如闻众庶未甚乐成矧彼浩壤所宜均一是用假尔亚尹徃毕旧功其在条理得中厚薄无挠俾乃比屋咸遂所安至于刑谳之繁亦以公平为用务令称职无忝加恩可令本官判江都少尹公事
　　王彦俦加阶制
　　敇王者旌董戎之功重殿邦之任疏宠之命因事有加所以劝能而伫効也佐时卫圣功臣建威将军康化军节度池州观察处置等使起复云麾将军检校太尉兼侍中使持节池州诸军事池州刺史上柱国太原郡开国侯食邑二千戸王彦俦作镇方隅克扬威信师谋不挠庶政有常肃尔先声宣我朝命向者起于哀制授以崇阶礼适就于变除寄方隆于藩屏俾从增邑式示推恩勉扬令图无替丕绩可光禄大夫加食邑一千戸余如故
　　李匡明舒州刺史制
　　敇通议大夫守御史大夫柱国赐紫金鱼袋陇西县开国子食邑五百戸李匡明向縁时望命长宪台既歴嵗时亦闻敬慎方伫茂绩以光大猷遽覩拜章固辞重位俾全宠遇宜辍准绳尚赖分忧无防守节可检校司徒兼御史大夫使持节舒州诸军事守舒州刺史充本州团练使余散官赐邑如故
　　赵丕御史中丞制
　　敇朕以御史未理庶政靡清思得良臣副吾慎选中散大夫守右散骑常侍柱国赐紫金鱼袋天水县开国子食邑五百戸赵丕再履县署钦若攸司迭为侍臣匡予不及俾授格心之寄宜膺独坐之权夫才识兼通然后能得大体公正无党然后能肃百司纠正失中则纪纲挠顾避不言则职业隳尔其钦哉无辱朕命可御史中丞余官勳赐爵邑如故
　　陈襃制
　　敇出身事主忠之効也以年致政古之制也淳风将振斯道复行朕用嘉焉宜示优宠宣徽使某官陈褒以敬慎之操俊乂之才辅予潜九之初协我司总之寄出纳惟允佐佑尽规勤劳王家数纪于是永念耆徳方注虚懐遽从知退之言亟有悬车之请虽面谕难抑岂旧功可防而司卫列卿秩崇务俾退辞近侍犹在立朝勉回髙尚之心式重君臣之义可卫尉卿
　　杜昌业江州制
　　敇十连之帅百城之长藩屏王室其揆一也随时省置何常之有焉朕只荷庆基懋循古训迭用旧徳以颁诏条交修予违践更尔位肆因大庆式举朝章金紫光禄大夫上柱国京兆县开国子食邑五百戸杜昌业始以明敏肃恭服劳近宻出纳惟允固慎无违先帝用能委之邦政明九伐以恢王畧坚一心以迪大猷六事允谐时乃之用将图尔效且尽其才朕以中流之寄九江为重控五岭之冲要镇百蛮之驿骚属予相臣入总枢务惟尔公望克嗣其勳是用辍夏官之崇膺外台之职尚虚使节以便理戎其往慎乃攸终遵我成宪简易以申令恩信以即师惟惠惟忠无忝朕命依前检校太保兼御史大夫使持节江州诸军事江州刺史本州团练观察使散官勳如故
　　招讨妖贼制
　　朕闻先王之静人也四裔咸宾尚先慎徳之诫一夫不获则轸纳隍之心是故导以仁声浃之惠泽犹不可化遂成有刑昨者岭表遗甿聚为寇盗违其上命犯彼战锋而敢乗我国哀伺我邉隟侵轶我封部诱惑我黔黎保据谿山肆为剽掠朕以肇膺丕业先洽徳音矧彼狂徒皆吾赤子弗忍尽杀冀其自新所以虽命师徒且令招抚而凶愚不革结聚愈繁暴害吏民攻围县邑一至于此其能久乎国有常刑吾又何爱仍闻众军致讨累有杀伤平人无辜暴骨于野兴言及此永恻朕心况常赋及期三农失业特申矜恤更示懐来防州今年应属省租税并可放免仍委诸县长吏安存编戸宣示国恩防护警巡勿令扰动妖贼张茂贤首为刼盗罪在难容若能束身归降亦与洗涤收录如闻命之后因循未賔即令招抚诸军分路进讨如所在百姓及徒党中有能擒斩茂贤者不计有官无官并赐三品赏钱一万贯庄一区并已分产业并永放苗税差役传之子孙此恩不改若能同心计画及数内或擒获得称王称统军军使之属并次第首级止于一队一寨头领者即约此例等降优赏放免苖税差役或能自出身归投有田畆者各令归业仍放三年赋租无田者委本道录奏各与逐便优穏安排及重加赏赉如凶恶不回为诸军擒获者不问人数即便处斩明申威信汝自择焉诸军将士有能斩获茂贤杀戮支党官赏之制并越常规予不食言尔宜自励朕永惟止杀许彼悛心且妖贼等烧毁仓储蹂践禾稼聚食则资粮立尽外取则谷实不收进则大军扼其前退则领兵掎其后况乌合之众本不同心缓则苟避征租急则各图恩赏函首来献翘足可期资尔羣党等自保家乡共思宁息与其碎身于锋刃孰若乐业于闾里咨尔将士等各奋骁雄早成功绩与其暴师于境上孰若受赏于辕门体我深懐速清邉徼布告本道咸使闻知
　　魏王宣州大都督制
　　敇惟先王体国经野建邦设都并立懿亲以藩王室当畿服之地则任辅翊之重有戎昭之绩乃増督护之威是以王畧恢而诸侯和矣宣城重镇陪京之南制天险之津梁据三楚之襟带境环千里邑聚万民我朝以来戎寄尤切太师魏王受钺先帝建牙是邦宣导皇风董齐师律生植茂遂礼乐兴行时惟懋功协此时论粤朕小子惧徳弗堪允升大猷其在叔父虽师保之命已迪茂章而刺举之名未极公望宜升大府式壮中权于戏立爱之恩予不敢怠敬保之义王其谓何勉启乃心以底于道可升宣州为大都督府以魏王为宣州大都督府长史余并如故仍编入册命宣降
　　王崇文刘仁赡张钧并本州观察使制
　　敇守邉之要在乎崇垣翰而重威令也任能之方在乎因善政而加宠秩也懋迪斯道时惟令猷金紫光禄大夫检校太傅使持节吉州诸军事守吉州刺史兼御史大夫上柱国太原县开国男食邑三百戸王崇文儒雅饬身威猛宣用入奉旅贲之列出申刺举之能光禄大夫检校太傅使持节袁州诸军事守袁州刺史兼御史大夫上柱国刘仁赡沈厚有谋明断能理防塞之略歴任弗迁光禄大夫检校太傅使持节歙州诸军事守歙州刺史兼御史大夫上柱国清河县开国子食邑五百戸张钧践履班行昭著声问守土之効一心靡违而皆克嗣乃勳诞扬我武协比成绩勤劳王家朕以躬钦承鸿业实赖良将绥安四方肆于布庆之辰而有加等之命就升使职并驾兼车仍崇驭贵之封增立将军之号并申宠寄尚示克终无懈乃诚以底于理陟明有典予不敢防崇文可光禄大夫依前检校太傅使持节吉州诸军事守吉州刺史兼御史大夫充本路都团练观察处置等使进封开国子食邑五百戸仍赐号威勇将军散官勳如故仁赡可依前检校太傅使持节袁州诸军事袁州刺史兼御史大夫充本州团练观察处置等使封彭城县开国男食邑三百戸仍赐号贞威将军散官勳如故钧可依前检校太傅使持节歙州诸军事守歙州刺史兼御史大夫充本州都团练观察处置等使进封开国伯食邑七百戸仍赐号武威将军散官勲如故
　　高逸休寿州司马制
　　敇朝议郎行袁州司马赐绯鱼袋高逸休立身谨行闻于朝廷负才好谦老于州县先皇奬异锡以银章优秩自居十数年矣其子焴秉乃直笔为吾史臣适当均庆之初先有腰金之命而爱敬之切发于中诚乞循回授之文庶遂显亲之义辞防恳激览之恻然俾允所陈且成其美仍加宠秩以就悬车噫望族旧人唯尔而巳覩本朝之恢复拖紫绶以优防孝子克家耆年致养兹惟盛事足慰尔心可检校尚书水部员外郎寿州都督府司马致仕赐紫金鱼袋
　　宣州营田副使兼马步都指挥使李萼可节度副使罢军职
　　敇王者官人之防必褒贤能而均劳逸也列辟垂宪予弗之防某官李萼夙负壮图少为裨将余勇可贾有劳不矜泗水剖符边宁晏宣城从帅连营辑和而将领之权久烦耆徳毗赞之任未极初筵俾援尚齿之文就疏加等之命勉承朝奬无替忠诚可
　　驾部郎中冯延已兼起居郎屯田郎中阎居常兼起居舍人
　　敇朕凝旒端冕以临万邦而左右史臣执近侍言动得失注记无回故布政防不臧承化防不若惟圣攸赖慎简难虚某官冯延巳君子之儒多文为富发之为直气播之为雄文某官阎居常行顾枢机学臻精博得廷臣之体多长者之言而皆践彼周行奉予元子或奏记有翩翩之誉或罇罍多亹亹之谈蔼然清风协此时望是宜兼领郎署咸跻掖垣于戏君举必书朕敢防于恭己无徳不报尔勿怠于懋官各振公才副兹多训可侍御史王仲连可起居舍人监察米崇楷可右补阙
　　敇朕甞思古先哲王所以致理区中垂宪万祀者盖有史臣以记其过有谏官以弼其违或面诤于廷或举书于册故政令所及防不化成而怠惰之心无自入矣将振斯典必求其人某官王仲连爰借才能亟防秩序正巳而率下尽节而向公某官米崇楷早负时名寻升闺籍佩韦以临事慎独以修身而并服豸冠或司纲宪或立朝多按劾之奏或典刑有钦恤之心协我懋章宜升右掖勉修官业以副求直笔正言无有所讳可水部员外郎判刑部查文徽可侍御史知杂
　　敇秦汉以御史掌四方之记我朝以杂端正百官之邪其名则同所职实重副是慎选其惟通才某官查文徽克负美名早从交辟寻陟郎署升为王臣法谳之难俾其防决而察情无不当持议无不平俾止絶滥刑下知耻格率是榦用使持宪纲在能振举霜威肃清朝序尔其直躬而处众正色以当官纠谬绳愆无或顾避陟明有典可不懋哉可
　　左常侍张义方可勤政殿学士
　　夫珥金貂直骑省以备顾问非不重也而文学之选宜又加焉某夙号名儒久登华贯台阁践歴声实相符侍极而来当官无挠朕只奉先烈勤求大中谘访阙疑借尔稽古特加近职以示开懐顺美弼违无防谠直
　　楚州刺史刘彦贞可本州观察使
　　敇懋官之防非增秩不足以示宠行边之任非进号不足以申威施之其人是为令典某厚寛得众深沈有谋克荷家声累膺朝寄百城观政三郡底宁而长淮上防地雄师众刺举之职未极当官防问之权实谐佥议因是敷宠更伫厥成噫千里之长三军之师任遇斯重勲庸是图尔其敬哉无隳乃力可
　　外祖母追封某国夫人
　　敇昔帝钦明义先敦序九族既睦万邦以懐矧乃推自叶之恩疏漏泉之泽有光茂典式表孝心外祖母李氏丽徳坤仪垂训内则储庆渐生民之什显魂开石窌之田庶予躬弗防只凛而嗣膺鸿业若涉大川奉长乐以自宁过跃龙而轸念追逺之数宜有加焉是用进启大邦载崇懿号昭示戚里知予永懐可
　　大理卿判戸部刁绍可工部尚书
　　敇周礼六卿皆有军政汉制尚书奏事禁中歴代亲重也如是今予有命亦属其才某官刁绍始以榦能屡防繁剧向由卿寺践歴省垣制国用而无违登生齿而有羡丕显成绩是为才臣今朕只嗣丕图永懐司会俾率诸吏表于南宫爰陟冬卿式申庆泽尔其钦承彞训修举官司无防克终以忝殊渥可
　　兵部侍郎张义方可左常侍
　　敇某珥貂服冕侍从献替骑省之任也必以儒学大僚端方名士入膺兹选允协懋章而尔义方可谓能矣践歴台省抑扬声实纯诚直道造次靡防今予躬嗣守丕训弗惠厥德思闻谠言乃均庆恩命为常侍从容左右敬伫嘉猷尔其念哉无渝乃节可
　　太常少卿李贻业可宗正卿
　　敇先王睦亲也必求宗姓之贤者朝行之名臣为之表仪序其昭穆今我有命时惟旧章某官贻业学以润身文以行礼贞以榦蛊直以事君有一于此是可嘉尚矧备四者非所谓名贤乎今朕嗣续丕基敷遵庆泽是用选于掌乐为我司属使吾宗室有信厚之风非贻业而谁勉修厥官无忝多训可
　　左司郎中陈继善可工部侍郎
　　敇国有六职百工预其一焉我朝巳来其选尤重矧自尚书郎而擢拜者不其鲜与某官陈某以干蛊之才克构之美亟更庶尹遂歴省垣委之以繁杂之务而事益明兼之以筦之司而利不匮羊心计亦莫加焉属朕出震嗣图施令布庆贰卿之任颇难其人今以继善为之尔其可以称职噫大僚之体存乎简易兴利之要在乎防平无渝乃诚以挠吾法可
　　水部郎中判刑部萧俨可祠部郎中赐紫
　　敇某官萧俨夫王者之为政也任能举直理刑懋功如斯而巳今秋官卿佐皆阙尔俨实专其司定法察情克举攸职切言直气屡闻于朝靡私厥躬何其爱朕之深也方将图效适属均恩是用就升名曹仍加命服俾耀省闼时予宠章尔其念哉无易乃心无回乃行决狱以寛当官以公平一心克终予慎嘉汝可
　　屯田郎中李景进可工部郎中
　　敇某官李景进昔汉馆陶公主为子求郎而不得何者非其人也今汝景进亦吾外戚而谨愿儒雅好学善言久为台郎颇副时望故均庆泽擢转名曹彼汉推公而吾防善两得其道不亦宜乎










　　骑省集巻七
　　钦定四库全书
　　骑省集巻八
　　宋　徐铉　撰
　　大府卿张援可司农卿兼大理寺事
　　书曰任官惟人又曰惟刑之恤朕服斯道因举而行某官张援为性端方处众和雅贞亮足以榦事哀矜足以得情亟更攸司弗易时用因予有庆期尔尽才命为大农俾掌廷尉于戏庶狱之慎不可防也单辞而行不可为也平反伏念夜思昼行尚于措刑体我求理敬之哉
　　权知江都令李浔正授
　　敇四京令之重也其选惟一是以试可以进之均庆以宠之盖欲慎厥官而安其政也某官李浔屡为长吏绰有能名东夏之理不易其操事俗便予甚多之爰用加恩俾从真授勉钦朝奬无懈乃心可
　　和州司马潘处常可金部郎中
　　敇先王之制官刑也过无所隠其肆大眚也善靡有违无私之义于是乎在某早服时望亟更台郎予在东朝列于賔席旋贰廷尉实奉邦刑偶违伏念之言遽贻一黜之命今朕只嗣丕业诞敷庆恩岂以职事之愆遂防樽俎之旧是用召自近郡陟于南宫勉承宠光以永无咎可
　　浙西判官高越可检校水部郎中赐紫
　　敇王者之建藩辅也必命重臣以临之又择贤士以佐之政成当迁留而增秩古之制也髙越以儒学淹雅见称于时顷自南宫直于东观笔削之言方励弓旌之礼是求从事大邦率多婉画有嘉令望爰属庆恩俾假正郎仍纡紫绶服我加等之命无懈尽规之心
　　安陆郡公景逵检校司空太府少卿
　　敇夫太上立徳其次亲亲能兼之者鲜矣惟是具美属于我朝某孝友资身贞干为质守枢机而无悔居富贵而不骄蔼然善声成此嘉器朕肇袭丕业广覃庆恩矧有名臣近在宗属是用假以邦土列于亚卿仍进崇阶并示优宠于戏行为民则尔其勿防爱克厥威朕不敢尚服我多训永扬令图
　　保定郡公景迪可朝散大夫检校左仆射赐紫
　　敇朕歴选列辟见其睦亲名器之难必当慎信不可私于其属也故我疏宠务先推公保定郡公景迪静惟端方动必孝敬佩师友之训成信厚之风宗室之间闻望尤着属我嗣服之始协于立庆之恩尔其率循令猷惠迪前烈勿骄勿惰以永乃成
　　右拾遗郑延枢可清江县令赐绯
　　敇夫邑令之有声者入奉清列谏官之满嵗者出宰百里盖朝廷忧民立政之意也某官早歴宦署无废官常擢防禁垣克服彞宪而南楚大邑长吏尤难命自周行往宣朝防仍加朱绂以示殊恩无易乃心勉修所职
　　浙西判官艾筠可江都少尹
　　敇天下之大建亲分陕以尹之东夏之重选能设贰以维之兹用安民而政举也某官艾筠识量纯素学术通明奉我东朝周知其善辍借侯幕载扬令名海隅之康筠有其力夫以亚尹之难如彼而有适用之才若此俾膺慎选不亦宜乎勉励公方更施勤绩
　　阎度可江宁府防军
　　敇乡贡明经阎度士子起家而预清级者盖亦有之自非才地兼茂则不能光朝命而协时论矣以尔名父之子自强不息学业履行实浮于名属予出震之初成我多士之世俾掾天府以渐亨衢无防益恭更扬令问
　　冯倜可秘书省正字
　　敇五品子冯倜兰台图书之府起家而预之自非有才孰克处此以尔早服严训实扬令名励学检身如恐不及成尔嘉器富我士林俾授初资以渐清贯无防诗礼之学以益刋正之勤可
　　舒州司马李景述可虞部郎中
　　敇王者用士其要惟公苟得其才近亲何避某官李景述承茂勲之后秉素士之风颇有美名闻于戚里郡丞之任惟久台郎之位为宜俾疏庆恩改授清级无防师友之训以奉朝廷之仪
　　江州判官赵丕可司农卿
　　敇王者之正百官也黜其有过其肆大眚也许以自新则邦典行而朝恩浃矣某官赵丕谨行以处众克勤以在公台省践更诚心不替故先皇奬用寄以准绳而靡达官常自罹常宪朕缵承鸿业广布庆恩以其久列班行偶因迷谬特申渥泽俾授正卿勉励乃心伫扬令望
　　江西推官成幼文可主客员外郎
　　敇诸侯之佐命于朝廷而治职有劳奏课称最者则当升闺籍补为省郎葢劝能取士之防也某从事大镇于兹累年本以诚明济之通敏论不阿谄政无颇邪一方允厘尔实有力今予宠尔以立朝之位命尔以司藩之官尔其敬哉无忝我陟明之典
　　洪州判官袁特可浙西判官
　　敇袁特朕以闗辅之大控制要津出保傅之重镇之以屏王室择賔从之贤佐之以齐政经而特尹县神州理甚便运筹盛府言必端详协于求宜授斯任夫润之民固与洪无异而尔之操当与初不渝则官业允厘而朝奬无替矣敬服斯训往励乃司可
　　洪州掌书记乔匡舜可浙西掌书记赐紫制
　　敇乔匡舜朕以师傅之重敬而不违式遂便安俾临关辅而军旅之事不可无佐奏记之任不可非才闻匡舜以髙文受知以直道从事歴嵗斯久益居多故因其賔席之资加以紫绶之贵改辕东适从吾上公无替初心以忝朝命
　　知杂御史查文徽可起居郎枢宻副使
　　敇秉记言之笔以侍左右受司聪之寄以典出纳并居二职其可非才某官查文徽儒雅表文忠厚成质早践华贯时为名臣以南宫清望之资当宪府雄极之任提纲有序而众目巳理正身自处而周行以清物论与之予固嘉尚居中理极不亦可乎噫为朕腹心注人耳目执节一懈悔咎随之尔其慎之无忝吾命可
　　润州丹徒令顾彦回可浙西推官
　　敇长人之吏亲职为劳观风之佐坐筹为异均其所任是曰优恩某官顾彦回以清节士风尝恭王府以耆年笃行出字齐民课绩尤异自当优宠驱驰州县非为所宜俾陟賔阶奉我元老优防盛府足以光华
　　抚州刺史周宏祚可池州刺史
　　朕以将复淳风务先理道思得良二千石以安吾民倘副求迭受大郡斯葢布政懋官之防也某官周祚勳臣之子雅有父风自服佩恩华践更事任训齐武力能得士心绥懐边方克壮兵畧俗阜秩满序劳当迁朕观其才可谓良矣青阳名郡控制中流前所任者咸属重望今以授尔尔其钦哉进爵升阶式出兼宠苟勤节弗易池人来苏考绩防勳吾有彞典
　　吉州判官鲍涛可防州判官
　　敇防之为镇俗杂地广化不可一时生寇攘雈蒲既平闾井思乂可以佐吾良帅而宁吾齐民者也闻某官鲍涛久倅列郡克举官常从政以和理剧无滞况防吉邻郡声绩素彰便道之官率旧为用副兹慎选谁曰不然尔其敬承无忝明训
　　给事中阎居常可金紫检校司空充庐州节度副使
　　敇王者推念旧之心申优贤之防官序出处纵其所安谅不可滞于一方也某官阎居常执心冲粹为学精博修贤人之业多长者之言粤予纂承实重旧徳俾掌駮议直于闱而无妄之疾未痊贞退之请弥切重违诚愿抑此朝恩俾佐藩方式便颐养金印紫绶邦土宪司并申宠光以示优渥陟明之典当俟有瘳可
　　虞部员外郎史馆修撰韩熙载可太常博士
　　敇某官韩熙载朕以因心之感同轨有期严恭禋祀仍从此始求所以节丰俭而振废阙者属于礼官慎选其人必在时彦以熙载学问精赡辞气亮直本以通识济之奇文惟名与实咸副是命故辍自东观列于曲台使代称礼乐之盛吾实有望于尔勉之哉
　　虞部员外郎史馆修撰张纬可句容令
　　敇为政之要在乎安民长人之利在乎慎选故吾用古道择尚书郎而命之某官张纬学问该通辞艺精絶自东朝载笔石室抽文朝论蔼然以为名士矧又渊识理体周知物情是为通才何适不可王畿大邑既庶而富借尔敏惠为吾教之仍假台郎以伸朝奬苟闻报政岂恡加恩可
　　浙西判官高越可水部郎中
　　敇多士之世副台郎之选者前代谓之贤乃知三署之属例无轻授某官髙越早践朝序尝为史臣当官有声聚学不倦顷属上将出临大藩辄防入幕之賔备观理剧之用府罢赴阙时名益髙司川之秩俾从真授无防职业以荷朝恩
　　左监门将军赵仁泽可宁国军都虞
　　敇南藩之寄宣城为最师劲而众地近而雄故朝命列授以贰军事所以重其威令也某官赵仁泽名将之子颇有父风在军积年武畧精练出宰大邑归预禁营副予求俾隶宣部往绥乃绩无替前劳
　　左司郎中髙弼可元帅府书记
　　敇某官髙弼王者之用师也必先以文告之命训誓之辞故戎车之往记室为重而朕前委爱弟实司邦政今命尔弼使典军书任才责功其意斯在矧弼尝防西掖寻履南省所歴之任借借有声今能奋雄辞而塞慎选陟明之典予岂防哉
　　右领军将军孔昌祚可泗州刺史
　　敕左领军卫将军甲仗宫城营造等使孔昌祚朕以长淮北偏隔阂西夏惟彼泗口实当要冲凡为守臣防不慎选而昌祚以贞干事以勤懋徳周庐巡徼之政宫禁繁剧之司董齐典理靡有违者歴嵗且久秉心不渝朕观其才可为边将授以符竹付之临淮尔其扬我武威修乃郡政登于考功之籍以塞任能之恩可
　　水部即中方讷可主客郎中东都留守判官
　　敇某官方讷朕以分陜之任非亲贤不可故迭用子弟以居守复以佩觿之齿唯训导是务故慎选名徳以从行而朕在东朝先皇命尔讷列我賔席防预文雅抱其风度将顺规讽挹其忠诚寻又奉予爱子益固是道今所授任非讷而谁客曹正郎留台幕职往示兼宠尔其敬哉乃心不渝懋典宁防
　　袐书郎田霖可东都留守巡官
　　敇某官田霖朕命爱子表正东夏管记之任樽俎之间唯才与行乃可是选而朕在储贰则尝知霖文艺直心绰有余裕累防载笔之任近登袐籍之司列于王宫颇协时望故授以留台之职副兹托乗之求尔往敬哉无忝予命
　　前山阳县尉张师古可袐书省校书郎
　　敇王者之行庆也奬能振滞赦过责功如斯而已矣某前为县佐以公事罢免而闻其立身修已有足多者故从其涤瑕之命升诸袐籍之司往服乃官勿重而悔江州录事防军王崇昭可江西观察衙推
　　敕某官王崇昭西南大藩庶政繁会狱讼之理钦恤是先重轻一隳手足无措必得朝士以典掌之而闻崇昭可当斯任往涖乃职无防益恭
　　前舒州录事防军沈翺可大理司直
　　敇某荫借从仕以儒术资身蓬阁曳裾早扬声问侯藩载笔亦懋勤劳向事圭符实司经纪州县之职非其所长既失仪型遂从罢秩今庆赏斯浃一眚咸矜复尔名籍俾防棘寺吾不记过尔其自修
　　前舒州刺史李匡明可中书侍郎
　　敇朕以不徳恭承丕基思闻献替之言以自开悟故以侍从之列尤用求矧乃职奉诏命地防公辅歴代精选可虚授乎某以风度爽迈克嗣遗业以文章雅累践清途先皇器之任遇尤重故其冠翰苑掌天官长宪台肃千里靖恭于位绩用有成舒人既康执璧来觐宜加疏等之命擢为凤阁侍郎敬之哉夫出为诸侯非不贵也入首三品非无位也持重足以镇物纳忠足以报我匡正不逮予有望焉
　　歙州观察推官翟延祚可水部员外郎
　　敇某以外诸侯吏入为尚书郎者非推恩酬劳何以臻此闻尔宰百里佐防车皆有政能宜当选任往只乃事无忝予恩
　　大理司直唐颢可监察御史
　　敇某夫御史之列皆一时之清选而贵仕所由渐也闻尔执义有常从事以直持刑甚平允当官有勤劳故升诸朝廷俾之察视尔其懋乃才用修我纪纲无倾侧纠讦以为能无依阿顾避以自守勿贻尔悔以忝予恩礼部员外郎冯延鲁可中书舍人勤政殿学士
　　敇侍从无职总同清要若乃防书殿之列备顾问之重使如纶之命式光人文无询之言不入吾耳所寄若是其选可知某惟望与才皆副是任况东畿亚府有理剧之用南宫礼典多伏奏之勤俾膺求必协虚伫夫前言往行尔所只服正辞谠论予之嘉闻无从匪彞以忝多训
　　筠州刺史林廷皓责授制
　　敇耻过作非言不顾行为臣如此在法难容某顷自归朝颇推有勇俾之为将所以图功及封疆多难之时车徒四出之际遂能激扬壮节措之师旅付以圭符而畏懦屡闻遁逃不暇震惊城守诖误军谋当此之时已宜行法予以义深罪已功在止戈既屈身以弭兵乃含垢而务徳复移郡寄仍绾使权苟奏课之有闻亦在人而何弃未终考绩爰掇讼辞犹且累上表章屡言构陷洎遣制使明征其辞乃自滁阳罢郡巳来筠州移郡之后侵渔公帑积数且多干犯诏条为罪不一证据明具词理并穷殊不省非更为文过谓竞厮养为耻以对狱官为羞欲盖弥彰侮我何甚其武勇也既如彼其诚心也又如此倘犹恕何以律人尚以君臣之间务全终始特从薄贬庶克自新勉荷寛恩无重而悔
　　告天地文
　　臣以寡昧叨嗣庆基对越上申养长乐侧身恭已靡敢荒寜而圣尊后自夏秋已来寝膳违豫医药备竭祷祠必至数月于是有加无瘳忧劳之诚不知所措敢陈蠲洁仰告威灵伏惟精恳上通恩锡佑哀臣乌鸟之志悯臣栾棘之心使六气惟和百祥荐降冀于旦夕速就康宁臣内顾躬弗明于道方深慈训之益欲报劬劳之恩烝烝之懐区区于是隳沥肝胆以俟鉴临
　　祭世宗皇帝文
　　稽古灵命造图伊始圣人既生万物咸理功格而髙谢令问垂而不已通玉帛于无外执豆笾而萃止葢百代之不易言皇猷之至美恭惟盛徳乃圣乃神爰初缵服旧邦维新瞻顾函夏实始经纶三驱示礼四载弥勤济之以武守之以文降鉴回虑全国庇民既戢兵而禁暴咸服义以归仁功成理定返朴还淳羣贤在位百度惟贞方将致宣王之薄伐焚老上之龙庭还师衽席检玉云亭何祝夀之无感忽缀衣之在辰呜呼哀哉神祔轩丘化流南国率感义以孺慕共衔哀而霑臆日月以之匿曜烟云为之改色庸辑瑞之长违恨攀髯而不得呜呼哀哉永惟下国获嗣余基奉天光而不早顺文告以何违仰霆电之震以警其失赖阳春之泽以赦其迷既賔礼之加厚亦恩情之过私大信有千龄之固承欢无存稔之期览讣书而恸絶奉遗赐以涟而呜呼哀哉集同轨于七月遏八音于四海桥山之冠剑长掩灞涘之川源不改敢荐忠信敬陈脯醢庶有感而必通愿降神而如在



　　骑省集巻八
　　钦定四库全书
　　骑省集巻九
　　宋　徐铉　撰
　　光穆后諡册
　　维年月日嗣国主臣某再拜稽首言臣闻体厚徳而母万物存乎尊位腾耿光而蕃百世繋乎鸿名继统广业莫斯为重顾惟小子惧忝贻谋对越祖宗敢扬公议伏惟大行圣尊后姜任显族皇英茂徳作合元圣长发祥符秉妇礼于储闱正嫔则于四海孝心天赋惠问川流祚启重熙尊归壸内率循隂教钦若皇猷顺承利坤元之贞辅佐流周南之化慈抚公族仁懐六宫清净广于真风戒慎刑于外戚用能永锡繁祉济多难保佑冲人克荷丕构仰繄慈训方恢景福灵台告祲永乐长违防极之懐触绪荒殒恭惟尊名节惠之典载考儒臣礼官之称咸以为光大孝悌之懿肃雍贤徳之盛昭映前烈垂示无穷列辟承式弗敢失坠谨奉玉册琮寳上尊諡曰光穆皇后伏惟威灵如在鉴兹缛礼延九庙之积庆与二仪而长存呜呼哀哉谨言
　　封保宁王册
　　维保大元年八月丁未朔某日皇帝若曰稽古夷庚只叶皇极建侯树屏保乂王家用能乗运会昌歴世重光先哲所以启后列辟所以时宪者也我思立爱宜有加焉咨尔二十弟某中和萃灵寛裕成徳戏必俎豆之礼学无城阙之防聪明仁智仰遵前训孝友婣睦率由生知昭此玉音应于麟趾朕以不徳凛乎丕承文武之功期无独享契龟胙土抑为旧章今使某官持节册尔为保宁王食邑二千戸敬之哉昔我文考对越上帝敷佑下民克俭于家无纵于逸再造之业与世无穷予以尔有邦膺受繁祉今尔尚迪遗烈保终令图无从匪彝无狎非正耉老是听训典是师绥宁乃封以永元吉
　　封许国太妃册
　　维保大三年太嵗乙巳七月乙未朔某日皇帝若曰昔在祖后法象天明旁求淑女式敷隂教并建内职以丽外朝故其先徳之举显魂之命比爰庶尹无不及焉盖敬终贻后之防也咨尔故汝南郡君周氏恭俭执中明知资性顷谐法相入奉先朝纮綖之勤夙着于彤史汤沐之宠竟饰于泉扃粤子纂承祗禀兹训家道既正国风以理仰蹈成式永懐旧人是用厘举阙遗追崇名数昆吾旧宅太岳全邦申画四封以光懿徳今使某官持册封许国太妃呜呼令问不防盛典无替昭昭复魂闻予此言
　　蒋庄武帝册
　　维年月日皇帝若曰稽古皇极训民事神诏大号以崇正直之威垂大名以纪昭明之徳牲币有数典礼不愆政是以和神降之福莫不由斯者巳若乃以死勤事没而不朽流光储祉蒋帝有焉惟帝符灵气孕毓造嘉猷雄畧昭映前人在昔潜耀大川跃鳞下邑着艰难之节所以事君彰变化之神所以显俗惟徳是辅感而遂通建福防昌以戡时难丰功厚徳以享帝郊史臣执于无穷工祝正辞于不絶顾惟寡昧只嗣厐鸿敢防人谋以叶灵贶瞻言神岳作镇皇州兴运惟新祯符丕显而位极于炎昊名谢于康惠坠典未举予用慊焉濮阳诸姬实纂服之旧邦尅乱除害乃庇人之盛业合为缛礼申告祠庭今使使某官持节奉册追諡曰蒋武帝呜呼丹青懿烈光光如彼册庙貌昭昭如此永为民正无乏神主之望焉
　　封安王册
　　维年月日国主若曰稽古大猷启迪来裔藩翰之寄重事也不以亲属为嫌宝玉之分盛典也不以死生易节昔在有魏苍舒早世降及我唐子云无禄咸用追启王社饰于泉扃垂为宪章肆予遵举咨尔某禀信厚之徳持谦下之资在傅不勤为善最乐烝烝敬孝之性恂恂友悌之风及苴茅北藩授仕殿省别六尚之名物防九伐之政令行以正直持之公平诸御知方羣校竞劝职修事举朕甚多之爵止极于公封位未登于六事流光不待时望慊焉申予有恸之懐加尔饰终之礼冬卿峻秩楚泽全封丕举茂章永光余烈今命使某持节册赠工部尚书封安王呜呼延吴之懐予用多愧间平之徳人其识诸册无亏丹青不泯昭昭复魂亦克知之
　　封丰王册
　　维年月日国主若曰名器之重典册之崇不以亲疏为嫌至公之举也不以死生易节归厚之道也先哲彞训我仪行之咨尔某挺岐嶷之姿禀山河之秀亦既就傅时惟老成迪祖宗之猷不愆不防奉诗礼之学惟防惟勤公室所推藩屏攸寄秀而不实凋此妙龄天性所钟永悼何巳真王异数防塞雄藩举为宠章饰彼幽壤今使使云云呜呼分以寳玉苴以白茅弗及图功犹足表徳尚尔不昧知予此心
　　卫王刘仁赡改封越王册
　　维年月日国主若曰忠臣之事君也殁且不朽王者之念功也久而弗防故贤哲膺期风烈所及千载之下若旦暮焉矧先朝旧臣藩方贤帅雄名大节震耀区中粤予纂承敢防褒宠咨尔故某命世英杰奕叶勲庸便藩宠遇茂着声实闲者辍自离卫镇于寿春导徳申威防不率俾国步中梗邉烽载惊介然孤城横制险地威畧所奋以战则靡亢恩信所加以守则弥固社稷是卫岂惟封疆呜呼壮图中夺而英气动于二国奇表长谢而忠规流于百代肆我文考爰极宠章崇为帝师建以王社大名备物无不及焉咨予小子敬想先正闻鼙之感斯极饰壤之礼未行是用越于彞章再光赠典山阴大国会稽遗墟申画四封永旌懿烈今遣使某官持节改封越王呜呼防身徇国其至如彼愼终追远其厚如此永锡繁祉子孙保之
　　庆王进封陈王赠太尉册
　　维年月日国主若曰古称王者之贵必有先也岂不以在原之助义切于邦家陟冈之恩情均于存殁自非增饰之宠宁申敦叙之懐稽迪前经式扬盛典咨尔某受天正气为国宗英器量川停机神秀出纵横之智发为事业儒雅之度播为文辞自锡壤侯藩调兵兰锜行令惟一抚下惟仁周庐不惊宸极甘寝天覆形于钟爱时望极于维城景命不融仪表长谢壮图大略嗟时运之难并遗文余烈绵嵗序而常存粤予小子只荷丕基奉慈训于长乐颁公器于懿亲友于之恩追懐何巳是用修严缛礼申告九原以王有文雅之称故改封于陈社以王有重厚之器故建号于上公光昭令猷永垂不朽今命使某云云噫花萼之防宛成今昔寳玉之赐遂隔平生尚想明灵鉴兹永悼
　　追赠留从効父册
　　维年月日国主若曰立身扬名君子所以显父母也慎终追逺王者所以厚风俗也政之大者其可防乎咨尔清源军节度使留某父赠鄜州都督彦雄行当于躬量韬于世修诚明而应物积善庆以流光实啓髙门诞生贤嗣建节风云之会致身藩翰之权清宁一方表率羣后嵗勤职贡恭守朝经位崇帝师勳在王府向非禀训有自膺期而生则功勲所昭何以及此虽褒赠之典已贲于九原而督防之名未比于太府俾加缛礼荐洽朝章今遣使云云持节册赠尔为潞州大都督呜呼节钺之贵命屈于生前典册之崇礼符于不朽既足以光尔之有后亦所以表予之推恩昭昭有灵知我斯意
　　昭惠后諡议
　　臣闻广莫极于坤元则含容光大拟议着焉尊莫隆于王后则窈窕思贤咏歌发焉是以上徳无名而称谓流于百代至道无象而仪形表于万方此固天理出于自然圣人所以无避者也矧惟节惠之礼百王盛典述徳之议史臣至公诞昭耿光敢扬懿徳伏惟大行国后生商遗烈安刘积庆淑质奇相惠问英才光映台华作俪公族绍隆藩阃载辑储闱世子专寝门之礼孝心不匮大君以家人之庆天覆有加诚由肃雍之徳协比睦姻之盛言内则者以为美谈及属运飞天尊归配地严恭匪懈禀母仪于上宫慈惠积中率妇道于天下澣濯是服而六衣有炜环佩中节而九御有伦思脱簪之戒以成忧勤之政躬大练之饬以辅纯俭之风阴教既孚王化茂逺方舆告变椒风永閟恸结长乐哀纒紫宸龟筮协从攒涂将启旌徳之号彤管斯存若乃山河表徳而文之以礼金玉其相而守之以恭垂训以慈进贤以哲至于诵经习诗之敏审音知乐之明超然逺识夐絶终古勤行孝养下自从化故寛裕懐于六宫天资明惠学无不通故遗爱钟于宸眷载稽具美实光前烈谨案諡法徳礼不愆容仪恭美皆曰昭慈哲逺识寛裕遗爱皆曰惠仰惟实录足表鸿猷谥曰昭惠后谨议



　　骑省集巻九
　　钦定四库全书
　　骑省集巻十
　　宋　徐铉　撰
　　武成王庙碑
　　下臣伏读前史穷探政经莫不以兵战为危事目干戈为凶器异达人之格论葢曲士之常谈若乃上考洪荒遐观仪象九畴垂范何当弃从革之功五纬丽天讵可沦长庚之耀春生夏长非秋无以收成雷动风行非霜不能肃杀先王设教谁敢渝之垂衣裳以正其本为弧矢以申其用板泉戡难所以见轩后之神明丹浦庇人所以成帝尧之光宅七旬来格本由舞羽之仁八百同辞始自葬枯之惠故修文庙堂之上者武功之始折冲千里之外者文徳之形如仁而忘兵则西夏偃王以之而殒恃力而弃义则夫差嬴政由是而亡乃知文徳不修则武功不立武功不试则文徳不昭相须而成其揆一也故立其教者谓之圣大其业者谓之贤圣则应天顺人西伯受代殷之任贤则开物成务太师有佐命之功当其偃息朝歌盘桓渭水量恢宇宙既处困而能通才冠生民亦俟时而后动云雷之屯已亨天人之契防符厯数有归君臣相遇投钓而起同车以还尊为王者之师我无慙徳加之百官之上人絶异言大矣哉圣哲膺期无得而称巳故能式遏乱畧大拯横流把白旄而誓师操黄钺而助断解倒悬之困释比屋之诛大统既集天保巳定然后式庐表墓归马牧牛申义风于夷齐授成事于旦奭宏开四履髙视五侯及其徳泽将衰风流巳逺犹使纪侯大去不遗九世之雠周室既卑更頼一匡之业自非道充四表功济三才孰能丕显光烈若斯之盛者也其后圣人既没真风渐漓战国如焚羣生殄瘁先王利器举为争夺之资阙里诸生率用纵横之説遂使中都愤叹聿兴未学之辞柱史伤嗟始发不祥之论流遁忘返积习生常则我武濩之音将坠于地夫至公所以应羣动上徳所以综万殊达其防则左右咸宜迷其本则弛张两失自汉防覇道魏济奸雄藐尔千年荒哉七徳国家参墟发命扈水膺图羣黎兴徯后之辞八表有宅心之地髙祖奉天革政扇牧野之髙风太宗屈己师臣蹑渭滨之盛轨施其法则致其报入其国则思其人贞观年中始于磻溪立庙宗祗若先训奋发神谋平内难于女戎嗣鸿图于代邸永言遗范重祀严禋开元中诏京师及天下州府并立太公庙着良辰于上戊抗缛礼于虞庠而复歴选前修式崇配享得其体者防入室升堂之列蹈其迹者俨抠衣函丈之容穆矣皇风焕乎甲令肃宗来朝走马初严避敌之师九五飞龙遂荷在天之命浇戈既戮商奄犹骄方资戡定之勤更举褒崇之诏礼尊南面位极真王取其大告之称以定易名之典歴代之阙文备矣圣皇之能事烝哉故得灵鉴孔昭羣臣竞劝诸侯供职函夏同文中兴之功配天齐古虽复运逄兴替时有安危造周之徳既隆思汉之人常在烈祖沉潜刚克神武有征静氛疠于萧墙功髙庖正扫搀抢于丹徼业茂賔门由是四海乐推三灵眷命光复旧物洪惟至公大道将行皇猷累洽今上允文允武克长克君自出震见离发号施令雷行天下丰宜日中信及豚鱼仁霑行苇若夫尚齿尊贤之教宵衣旰食之勤制礼作乐之文返朴斵雕之质固巳纷纶帝箓掩映瑶编犹复协比臧谋畴咨庶政以为五材并用废一不可天下虽平忘战必危是故简万乘之人申九伐之令六官联事百度惟贞副君以介弟之尊当抚军之任威而不猛动必以仁大元帅齐王明徳茂亲由诸王而宿卫副元帅燕王敦诗说礼以长子而帅师用能启迪大中张皇下武其余西京名将雾集星罗北府奇兵飚驰电骛并列云台之像咸开长水之营地利人和思深虑逺域中无事则用之于进贤兴功四方有变则用之于吊民伐罪故出车瓯骆则系以长缨鞠旅衡湘则举为内地皆所以拯其涂炭之患息其沈阏之争非徒夸大兵威兼并土宇而巳至于篁竹雈蒲之聚田昭屈景之宗或粗举先声或聊分偏校莫不厥角稽颡请命即刑史不絶书野无遗冦斯乃声明文物之外庙堂帷幄之间思未半之功已倍矣加以为而不宰让徳于天洁粢丰盛靡违于时事春兰秋菊远被于无文乃顾戎韬式严邦政以为三王四代之事防不从师前哲令徳之人必将崇祀列圣盛典实启孙谋乃复旧章爰作新庙于是宗伯建位梓人授规入端门而右廻旁太学以西顾瞰康庄而列屏因爽垲而营基他山之石咸移中伐之材毕萃成之不日自比灵台揆彼方中宁慙楚室崇堂屹以特起高门豁其洞开筵有笾豆之区阶有賔主之位干戈在序钟鼓在庭繟然观艺之场蔼尔致诚之地春秋二仲时和气清醴醆交羞牲牷不疾雄冠礧剑展告防荐信之仪玉戚朱干俨象徳达神之列中军元帅出建灵旗六郡良家来登勇爵斾旌铙吹桓桓推毂之威金石丝簧穆穆燕毛之序观之者乱臣知惧比夫汉尊黄老讵臻清净之源秦用刑名徒有深刻之中庸之徳其在兹乎嗟夫圣人没而微言絶王泽竭而颂声息奚斯露寝诸侯之事何观吉甫清风衰世之音孰尚岂若帝图光赫圣祚宏新人知鼔箧之方家识止戈之渐固可着之金石列在鼎彞微臣学愧常师用惭兼备承明再入固无经国之才宣室征还幸对受厘之问将使延州听乐长闻雅正之声圯上受书世出帝王之佐敢扬丕训敬勒贞珉其铭曰
　　于惟基命建用皇极实有武备以昭文徳弗惠弗迪是纠是殛天地刚柔惟帝之则是则是效文王武王惟师尚父时维鹰扬匡正天下绥爰四方微禹之烈于汤有光肃肃牵牲皇皇表海简礼从质因民不改难老曰寿专征为大泱泱之风至今犹在大道既隠明王不遭走鹿争逐赪鱼告劳冺若四履纷吾六韬我思古人心焉忉忉天或爱民物无终否率此叛国归于圣帝自葛初征至牧乃誓君子万年本支百世鸿图再造二圣重光亦既大赉宁惟小康六事允厘四维孔张梦寐卜猎咨嗟钓璜虎踞之阳龙藏之涘爰作新庙毕崇明祀设祗交防朱门纳陛嵬防穹崇重深奥秘名光大告礼重真王侑神祀食入室升堂威仪文物容貌采章列圣有作兹焉不忘胶庠既成教义既明三湘即序百越来庭马无南牧人怨东征烈烈政典洋洋颂声商郊车骑灌坛风雨绩用不冺威神若睹镂金石以表德荐馨香而受祜春兰兮秋菊无絶兮终古
　　蒋庄武帝新庙碑铭
　　臣闻南正司天授宗祝史巫之祀春官掌礼诏牺牲玉帛之仪皆所以别类人神统和上下三时不害力穑以之普存百物阜安荐信犹其多品用能举明徳而徼景福播和乐以致灵祗三五已还皆是物也若乃浑元宣气山岳成形云雨于是乎生财用于是乎取故有毳冕之服璋邸之符或以肆瘗垂文或以徙悬着法虞舜圣帝也而有徧于之祀周武明王也而有惟尔之祈至于祊田高邑之都藻茝桑封之秩稰稌有羡兰菊无亏大典奇篇论之备矣后王徂帝闻斯行诸金陵山者作镇扬都盘根福地峙天险之左次瞰台城之北隅阳岭前瞻包举青林之苑隂崖右转经营武之池絶巘嵚岑蔽亏日月深岩窈窕吐纳风云层台累榭临其岭涌泉清池湛其下白鹿麏防腾其薮鸳雏孔翠栖其林豫章梓杞之材橘柚樝梨之实赭垩丹青之美锡银金碧之饶固以事异假珍富兼诸夏登于轨物掌以虞衡矧复奇怪中潜絪緼上属真人未应瘗杂寳以祈年智士攸同指盘龙而建国亦何必嵩丘发峻始号降神岷岭腾精独称建福自时厥后代富灵游刺史还都即有栽松之地诸生肄业非无讲学之场岫幌云闗访征君于幽谷鹿巾霞帔集道侣于中林斯亦羣帝之密都先王之册府者也在昔霜钟细品犹淹耕父之居反景微光尚驻长留之驾况乎皇州列岳宅怪储灵不有吉神孰司隂隲蒋帝孕清明之气禀正直之资实九徳之所生与五龙而比翼自西江考绩谢聮事于夷北部申威辑庶功于黄绶于时祚终四百运偶三分人怀涂炭之愁家有剥肤之痛帝则勤劳徇物慷慨忧时既授张敞之俘即振李崇之鼓赤丸未尽执汉节以忘生青骨难诬防北山而受享飞虫显俗生民之舒惨焉依白马耀奇平昔之威容如在故使中都之印式报隂功长水之营旁旌同气庐宫改命非因介子之焚庙貌崇坛讵比愚公之徙自是光灵茂远代祀绵长或昭徳而降祥或害盈而致罚黄旗紫盖奉五马之祯符朱鬛碧蹄修高山之巨盗贤如谢傅犹繄草木之形亲若始安亦假弟兄之助故得王封锡羡帝服归尊追炎昊以齐称躅虞黄而接武事光典册惠浃幽遐任水木之逓迁顾高深而自改国家緑图受祉黄钺庇人分二牧于土中包九有于宇下虽十聨百里亟更守宰之权而四望五郊不易宗彛之数及威名暂失鼎中迁瀛海颷廻坤舆幅裂而盘礴之际常奉周正封域之间独为汉守衣冠旧族宛洛遗甿咸趋怀徳之乡共免永嘉之乱终使皇天眷祐百姓与能克昌再造之基奄有六朝之地烈祖功逾嗣夏体濬哲而致中兴皇上徳迈继文懋元良而恢下武格天光表慰率土之歌謡累洽重熈渐羣黎之肌骨所以珍符总至灵命毕陈极金箧以标年尽瑶编而纪瑞袭于六艺贯彼三坟矧复圣作无方神谋不测殷周损益文武弛张制在先机申于后甲百吏奉行而不暇兆民日用而不知帝典恢宏天文贞观摛华发藻抉瞆披聋丹浦非好战之师两阶有诞敷之舞坐知千里廓清五岭之氛后不逾时底定七闽之难国风王泽自北而南树立之权由来尚矣康无专享止崇藩屏之封穆吊不咸但着急难之咏未有极至公之举正太弟之尊大义鸿猷如今日之盛者也副君膺则哲之寄有圣人之资由上徳而贞万邦用英才而总百揆丽正继明之业仰奉宸谋持谦敬客之心俯怀庶品则有齐藩上寄纡盭绶而握兵符燕邸真王珥貂冠而掌宫籥周公则武王之弟夏启则吾君之子故能缉熙帝载寅亮天工晏平仲之论和北宫子之谓礼自家刑国草偃风行上下之际既交华裔之情如一黑齿竒肱之俗欵塞来王碧嵩素浐之濵除宫望幸后防典乐已播薫弦司马进称行陈秘检功既隆矣徳亦厚矣尚复往而未止谦以益尊政靡不修思无不及以为无文咸秩训诰之格言明祀是崇春秋之大义农祥晨正丰洁四驰密云不雨馨香并荐载纡睿鉴爰顾遗祠诏曰蒋帝受命上奠职兹土力宣往代泽被中区所谓有益于人以死勤事者也今号位已极名諡弗彰阙典未申朕甚不取其以胜敌克乱之业为民除害之功因姓开国追諡庄武仍令有司修寝庙备制度焉于是即旧谋新审形面势农工告隙营室方中或悬水以为规或饬材而攻木塼埴之工麕至圬塓之伎星罗径术常夷靡薙王孙之草荆榛旧辟宁诛宋玉之茅百堵齐兴自歳而毕缭垣十里重屋四周树文木于庭中交枝靃靡挺开明于阈外诡状髬髵纳陛逶迆碧叠元州之石横梁夭矫雪披后渚之梅豁朱户之曈昽阳光不夕閟深宫之霮防暮霭常霏堂上布筵楹间设奠管磬钟鼓罗于下笾豆簠簋肆于前再变之音克谐永贞之祝无愧神光倐忽裷服连蜷孔盖翠旌若有光而防觌蕙肴兰借若有云而不亡用是高揖灵永司纯嘏罔两魑魅岂烦夏鼎之图风雪霜无待桑林之祷则知民和而后降福事理而后不祈人祗之间如斯而已者也粤若先王命祀神道教人前哲令徳之流九魁六宗之类或以公族视秩或以户邑奉祠子晋之为帝賔真阶匪极傅説之骑龙尾景耀未融斯皆地势本高升闻易达讵有权轻五技壤狭一同而能比敬轩台分光尧日纵质文之迭改代奉典章及圣哲之丕承更加崇饬故金简玉字兴王之綂可防两骑五车受职之期斯在虽将歴选安得同年昔者昆阆穷游尚纪白云之什燕然薄伐亦陈甲之铭孰与防贶昭彰寿宫宏丽水通悬圃萃气色于阊门路接白杨焕丹青于坰野此而莫述后嗣何观微臣润色无功讨论奚取思问神于先圣姑欲事君苟获罪于穹曷容媚灶惟于旧史想见英风适当罢役之初爰奉属辞之诏西州作颂诚慙邑子见称南国刋铭或望至尊所改庶使千八百国防执玉于兹峰七十二家配泥金于此地其铭曰
　　茫茫造万物资始一经神怪一纬人理先圣则之以着纲纪仰观俯察上天下地髙卑既定品物咸宜宣气者山配地曰只三公是拟九徳攸司天作金陵蒋帝荒之岩岩金陵作镇上国隂林巨壑材生物植洞穴岩房逶迤诘屈隐士无言仙童不食洪惟庙貌奠此名区位重天孙权倾坤轴薜荔之服辛夷之车若自空桑来游下都翼翼京扬冯冯辇毂运属多垒聿祈深福峻殄竖夷勋亡景覆肸蠁功威蕤帝箓皇唐膺命和悦人神崇名则旧受职惟新祥图杂集祀典纷纶终全王土以俟真人再造延洪继文光大隂阳不测天地交泰没羽梯航雕题冠带成民致力祭神如在犹防阙典乃韵遗灵永懐简册钦若昭明克乱除害膺兹大名亦有制度备于祠庭式瞻昏定昏定既正爰揆农时农时弗亏虞衡肃给般尔交驰加之砻斵益以章施新庙既成神居既宁我有常祀蒸肴荐腥匪禜匪祈歆我惟馨三时不害大庖不盈昔在周象逮于汉室徒骋骐騄虚罗甲乙纯嘏弗臻斯猷愈失载返其风爰归圣日五衢植木四照栽花驰烟驿雾晦景韬霞方介十五何忧一车行观吉玉愿折疏麻谢傅长逝王公不作独我庄武先纡睿畧鲁坟无棘辽城有鹤刻此苕华永传嵩霍
　　武烈帝庙碑铭
　　臣闻昊穹凝命化不宰司契牧民之重授以圣功益谦辅徳之明显诸神道玉烛景风之瑞所以报忧勤天时地物之妖所以警安逸是以古之圣人覩灾而惧因败而成拨乱反治之勳偃武修文之业延洪光大皆有幽赞者焉故禹奠九州受苍水绣衣之命武师牧野接五车两骑之神或假灵于五将三门或取象于长庚北落奇怪愡怳歴代有之然则洁粢丰盛崇名纪号钦若天意丕显隂功元元本本政之大者也兹我后所以侧身修徳允济时屯武烈帝所以御灾捍患光膺帝服人神合应岂不伟哉惟帝才冠生民道髙振古登贤能于乡老论昭穆于本朝若夫忠孝文武之风信智言行之懿提纲按部之绩夷凶静乱之勤论道经邦之猷宫悬锡马之宠忠身徇国之节惊愚显俗之竒固巳炳焕丹青铿锵金石用能髙标名祀大庇烝民牺牲玉帛数有加于羣望备物典册礼遂缛于真王是知妙极无方数均不测告祯符于难遇擅宏济于独能虽通幽洞灵实圣哲之所务而问神语怪非典册之攸先故扬防而论葢史臣之职也主上以功成弗处无徳不报増封进号厥有旧章乃下诏册赠武烈帝偹名数礼也于是正南面之尊穷大壮之势耽耽新庙奕奕崇堂雉门两观之严左墄右平之制龙旂銮辂云防轩悬兼三代之盛仪抗五郊之殊礼与夫周人革命止陈牡之祈晋室主盟但用朱丝之祷报功之典不亦盛乎常州刺史何重贵初领前军独当强冦以忠贞为甲胄以恩信为金汤首挫贼锋力全郡垒褰帷之任因以畴庸坐树之风更成徳让皆足以光昭雅颂垂示来云后之君子知天命不可以智欺大福不可以力胜幸灾怙乱鬼而得诛背盟奸好人将谁与覆车斯在殷鉴匪遥类委土以为师树丰碑而纪事下臣奉诏谨勒铭云
　　功不宰帝徳无为化机冥运羣动交驰必有神道鉴而董之董之伊何惟帝之职恍惚有象隂阳不测如岳降祥配天辅徳保我蒸民莫匪尔极伟哉间杰多艺多才名驰八纮位重三槐祀典光启王封肇开人思邵树俗畏轩台洪惟我后积仁累庆运启再造功宣二圣金鉴在握璿玑以正隂阳既和人神交应时灾有数孰克违斯灵命自天畴能问之盗兵窃发贶防期风云鼓荡气励殱夷蒋侯助顺霍山启道卑听匪逺诚明则到上曰钦哉享兹昭告帝服加尊大名纪号多垒既平连营既宁奕奕新庙崇崇百城民罔疵疠年斯顺成庭有备物时殷颂声祸福何常惟人所择弃信毁义恃众与力上帝不蠲明神是殛勒石严祠敢告万国
　　重修筠州祈仙观记
　　筠州祈仙观者东晋黄真君上升之地因为道馆绵歴代祀互有増修国朝保大中元宗皇帝奉为呉让皇再加营构金石具刻此不备书夫言意假象故立朝修之所形器有壊故资缮完之工此观当荆楚之要津实邮传之便道过宾税驾游子解憧憧往来罕或虚月修葺之后二纪有余闬闳垣墉頽落且半道士罗自正总摄真侣启焕风以为道由人徳以勤维下饰不美人其谓何于是心谋躬行节用畜力授其徒之可任者防其士之好道者月省嵗计经之营之即旧谋新兴废补阙十有余嵗其绩大成凡建圣祖殿黄真君殿各一区峙瑶坛范洪钟造桥梁于通津植茂树而蔽野其修旧振壊者层楼重廊二十余间其取材也时其择匠也良程之以壮督之以固瓴甋瑌磩尚其宻藻绘丹雘尚其丽帑廪不费工庸不劳焕然新宫峙此灵境君子是以知其能也夫神仙之事史臣不论岂不以度越常均非拟议所及故邪仲尼书日食星陨皆略其防而着其显虑学者之致惑也又况于希夷恍惚之际乎然而载籍之间防防可得书云三后在天诗云万寿无疆斯皆轻举长生之明效也及周汉而降则事迹彰灼耳目不诬天人交感民信之矣于是通儒鸿笔始着于篇至如许君黄君通幽洞防穷神极妙逮尔姻族与夫家人乘景上隮超然絶俗故墟旧井真气裴回至其乡而思其人仰其道而践其迹斯观之盛岂徒然哉铉顷嵗扈从南巡有事于游帷之观二宫相距两舍而遥使指有程瞻望弗及逮今一纪无日忘之防罗君状其功绩图其形胜见托纪述欣然而书开寳七年九月二十四日记
　　筠州清江县重修三清观记
　　元气既判天地乃位气之清明灵粹者钟乎洞天福地名山大川之间真圣之所戾也景福之所兴也然则游居走望乃建道馆焉通都大邑往往而在豫章之地实曰奥区带豫章之通川据西山之雄镇郁映磅礴神异所栖髙真十二震曜方夏方灵轨辙靡迤蝉聫保大庚戌歳诏复髙安县为筠州析其北鄙为清江县而三清观负新邑之左瞰长江之右形胜髙奇坛宇严净闻诸故老云昔呉许二君尝游兹地夜覩青气上属于天相与叹曰此非凡地当为神仙之宅及二君登仙之后邑人追感前言共缉以茅茨嵗时荐献众目为草堂道院函关紫气事往名存盭厔草楼人非郭是年世弥逺増修益崇开成中始诏赐号三清之观自时厥后又逾十纪运逢治乱道有汚隆中兴巳还百度咸复官得其守人尽其能道士呉宗元允迪风克堪道任以为朝礼之域颷歘所临不饰不美众将安仰于是月考嵗计庀工饬材补废扶倾无所不至建三清之殿造虚皇之台设待賔之区敞饭贤之室范华钟之铿訇耸层楼之岧嶤回廊复道重深奥秘于是饰仪卫备器用肃然必洽焕焉可观成功既告碑碣爰书












　　骑省集巻十
　　钦定四库全书
　　骑省集巻十一
　　宋　徐铉　撰
　　舒州周将军庙碑铭
　　将军讳瑜字公瑾庐江舒人也呉史列传功炳乎丹青皖城遗祠颂阙乎金石呜呼皇天有造物之柄有爱民之仁必待圣人而后行王者有承天之德有济世之量必待圣人而后发故天人合应圣贤相须民之司命阙一不可也虽复凌云之台非一木之材千金之裘非一狐之腋然其建大号运长策总览英杰济艰难亦一二人而已故革夏者九有之师而伊尹为阿衡翦商者三千同徳而吕尚为尚父秦为无道髙祖诛之则酂侯葢于羣后莽据闰位光武正之则仲华冠于四七汉宗失御孙氏奋发破虏讨逆继志勤王而将军倾葢于千载之显濡足于百六之防防名江左宣力中朝殊勲盛烈旷代齐契何其伟哉于是王业始基羣凶方炽国难荐及人心屡揺将军情发于中义形于色履艰危之际贞节弥坚率振荡之众伸威方厉推诚以明大义故逆折游説之锋屈身以表至公故首定君臣之敬摧赤壁之阵势动九州建汉中之谋量包四海于是强敌摄迹羣生延颈奸雄之智无所施为汉室之隆未可量也呜呼天未悔祸国之不幸修涂止于偏帅大命殒于巴丘流恸于当时遗恨于终古岂四百之运厯数难移三分之基疆宇有限不然何雄才大畧神授之如彼短命促龄天夺之若此忽乎茫昧不可得而详也夫英声由于茂实元功出于全徳威棱所及非勉强之攸能绩用斯存岂毁誉之可夺有呉为新造之国柴桑乃观望之师大帝非争衡之才子布有私室之顾将军投袂而起横戈以出魏蜀二主天下英雄或垂翅而宵奔或俛首而求救降兹以往乌足道哉至于分财推宅之仁观乐审音之妙知人先觉之哲存交服物之懐实天纵其能亦行有余力矣嗟夫民坠涂炭眞主所以臞瘠天造草昧良佐所以驱驰非君臣同体不足以济大业非帷幄共断不足以制众流将军能沮蒋生之谭而呉主亦能拒敌国之间将军能画不世之策而呉主亦能破羣疑之心故得丕显霸功如斯之盛当此时也如赵士之碌碌汉相之龊龊徒使有若林之防安能施一绳之维又况于市道之交署门之客哉此义夫节士所以感激于风云惆怅于时运者也呜呼微管之绩既息于中区盛德之祀遂崇于东夏歴世逾逺善庆弥彰翼子诒孙徙封移社而支庶繁衍故在舒庸召树犹存鲁堂无壊光灵不泯实生太尉中书令西平恭烈王焉半千之运悬符祖徳万夫之望允济时屯始爲定乱之雄终为佐命之老而仁风所被多在故乡王与嗣子邺皆节制庐江今仲子祚复刺举灊部过里门而载轼瞻庙貌而长懐命梓人以新其堂奥督里宰以除其径术教祝史以絮其笾豆率宗属以荐其孝思肇建丰碑以永前烈懿哉象贤之美共理之勤民用接和嵗则大有戾夫不佞敢作颂云
　　皇天上帝敷祐下民既命贤主亦生贤臣有若将军救时之屯仗义秉信资忠辅仁堂堂定策謇謇忘身雄飞夏口横荐江陵将军犹生汉室不倾将军既没天下三分盛德之享严祠未湮壮夫击节义士沾巾猗欤旧国赫矣云孙嗣勲纂服长防髙门寿公有焕云貌如存我纡兰佩来挹牺罇怀贤慷慨用献斯文
　　大唐故匡时启运功臣清淮军节度寿州观察处置等使特进检校太傅持节都督寿州诸军事寿州刺史御史大夫上柱国彭城威侯赠太尉刘公神道碑
　　闻夫郊圻内理牧万民者是曰诸侯夷狄外壤守四方者其惟猛士然则安危异任文武殊涂故天下方争韩彭英呉横雕戈而震耀羣生待理龚黄冦贾拥皂葢以从容及夫昭格寰区纷纶简册其归一也代有人焉若乃总是全谋覃于奕叶流光受社潜齐累将之家崇徳计功下视世卿之族古难具美我则兼之公讳崇俊字德修其先彭城人髙祖升调补山阳淮阴尉遂家焉即爲县人也岳峻洪基海防遥阳城相土千龄侯伯之封沛泽中兴两代帝王之懐黄结紫论鼎甲以盱衡刻像图形誓山河而捧袂国史家牒披巻可知顷者圣运中微羣方暂扰骊山之北犬戎兴戏水之师践土之庭天子屈河阳之召公路拥南阳之众僭号仲家隗嚣据陇右之图坐论西伯勤王问罪呉太祖始定扬州赐胀专征昭皇帝遂加殊礼于是扬旌北讨迁冦迹于淮滨辟土西封谋守臣于诸将命我显祖作牧钟离乃固堡障之严载施犬马之备军无粃政将期十万之行师有见粮即聚九年之蓄方图大举已仗前殳永年不登未几而殁长山羣盗旧畏来公西域故营愿从班勇复命烈考嗣膺使符不还渭水之兵誓卒龙门之托故蓼城之战斩获过当汝阴之围策勲居最先零委质鬭充国以无由玁狁惊搜射郅都而不中畴庸锡羡建清淮军以壮中权加礼愼终赠太尉公以光幽穸既而鼔鼙凄怆部曲徘徊家有遗恩人思世德帝曰崇俊惟尔恭俭孝友诚明惠和任则中军帅位则文昌长诞举攸职予惟汝嘉濠梁之郊控扼遐裔惟乃祖金克懋厥始乃考仁规克愼厥中肆予命尔克成厥终往哉汝谐无废朕命公衔防奉诏墨绖即戎铺陈政经讨阅军实思有以光大前绪播扬国风初二先公之理也属洛邑再迁浚郊作梗伪新窃据延仍十五之期黄武开元始创三分之业犬牙之地虿尾常揺锋镝纵横车徒奔走摧身兽困尚遥匡复之谟頳尾鱼劳未暇绥懐之术逮公之理也冦皆逺遁民伫息肩千里风从四方耸听以为格物必在于立制也故艺贡赋以息贪暴之端畅刑章以拯奸宄之极赏不虚授罚其必行以为富邦必在于务本也故使民以时相地之利持未熟之稻游惰自迁班再易之田兼并絶幸以为边宁不可以防武备也故逺斥候浚沟隍竹与木而靡遗膏与苫而毕给亭障屼峙军声隐动以为强兵必在于实皇畿也故招懐边甿讲习戎事游兵冀马俱为无犯之容晋杰齐雄并集选和之下嵗拣精鋭归之京师其余庶政常经门见户睹斯可畧而言也髙皇帝礼均元老宠冠列藩受禅之初则进上公之秩肆类之际则委廉使之权言必见从无再却之奏君常髙枕防北顾之忧皇上钦奉重熙聿遵无改毗倚尤重亲敬如初先太尉公之薨也西北小惊戒严从便因诏执事移清淮军于寿春及是复立定逺军即命公为节度使仍以公少子匡符尚永嘉公主留侯操印初跻上将之坛帝子吹箫即降王姬之馆礼优伯舅望重懿亲于时公涖濠梁十有七年矣米盐皆序丞史当才闭閤罕争举烽无警朝廷以公能光前烈雅得边情清淮之师遗风仍在俾盛一家之美载严万里之城改寿州刺史充清淮军节度使邓侯倐去鸡鸣伤父老之心长者负来虎渡息乡闾之患能事毕举考功再期方将建大斾以风驱指函关而电扫云中鸡犬八公之迹徒存梦里膏肓二竖之妖遂作春秋四十保大四年夏六月十有六日薨于寿春公署皇上剪须靡及穿壁方遥投緑沈之悲哀竟日赐黄银之蒂慷慨霑襟废朝三日中使防葬诏兵部侍郎李贻业持节册赠太尉赐諡曰威即以其年秋九月十五日备卤簿鼓吹葬于濠州钟离县大化里之原礼也前夫人李氏后夫人陇西郡君李氏皆太师赵忠懿王女也赖乡仙李即开柱史之源参野飞龙遂纪宗卿之籍勲庸六鎭时髙谢氏之门师范两朝室有班姬之训荃蘼兰蕙映戚里以芬芳藻荇苹蘩播妇仪而昭晰门内之理夫人有焉子八人二子幼长子节早亡次范滁州刺史次简次策次霸时未仕次符秘书郎或得公之政事或得公之兵钤学礼学诗惟忠惟孝皆推酥酪之味咸有芝兰之芳所谓积善余庆世济其美者也惟公山河龙鳯凝粹彩于神姿纬候风云集渊谋于灵府议公家之事不以身为行将军之令毎由刚克卒祖祢之成业可谓聿修膺牧伯之宠章讫无虚授所以始终匪玷福禄攸归同族之间朱轮结轨季父仁赡作镇夏口弟崇怙崇僖更典晋陵其余将军列侯中郎校尉银黄照烂光浮道德之门珩佩陆离响杂髙阳之里苟非自天攸相与国无疆其孰能与于此乎向使享大年敷逺畧鸿飞鹏举功未可量也天命不然能无永悼昔者荆州从事犹牵堕泪之悲太宰旧寮亦有懐铅之请况乎世功丕显揭日月以髙骧帝念惟隆防云龙而下济欲垂万叶可不务乎微臣职典丝纶词非清润持赤管以承诏拂贞珉以投刃庶使蚩蚩甿观迹而长懐来云披文而尽信其铭曰
　　惟彼陶唐有此冀方自天祐之后嗣其昌侯迁鲁县帝隐芒砀猗那大族嵩华配长沨沨彭城兴我遐祚显显山阳着我髙祖髙祖伊何仁而不遇庆钟令孙聿来用武皇运中否诸侯起争浚郊怙乱淮壖不庭呉王奋发受钺专征命我显祖守濠之城濠城严峻濠兵骁勇显祖帅之羣凶振恐将军下世边烽亦耸乃命象贤荷时之宠荷宠伊何载大其功蠢蠢梁冦言言颍墉是馘是俘兵无顿锋爰有竒畧集于威公威公嗣侯不坠其训戎事之隟民功是振为之中典着之令闻泗上风移髙师河润帝曰伯舅予嘉乃勲扞境则武安邦则文乃降王姬于尔庆门乃改乗辕于彼西军西军何在鎭彼衡霍威公来思式遏冦虐胡为已逺将星俄落百身宁赎九原谁作明明天子恻怆闻鼙岁云秋止返斾迟迟二藩士女泣涕涟洏贤侯逝矣吾谁与归黯黯涂山汤汤淮涘驷马悲鸣滕公所闭甘棠勿翦召伯攸憩是用刋碑永告来裔
　　唐故徳胜军节度使检校太保同中书门下平章事扶风马匡公神道碑铭
　　夫道被万物处其中者是曰贤人功济横流让其先者方称君子施之则开物成务兴广业而同归巻之则保族宜家垂令名于必大是以长沙呉芮繁祉迈于三雄南阳贾复贲宠隆于四七歴代已降靡不由之迄于我朝则扶风公其人矣公讳仁裕字徳寛其先扶风人子孙或从官于徐方今为彭城人也粤若万邦作乂益有佐禹之功因封受氏奢有却秦之绩公侯必复关西靡孟起之威文武未坠南郡被季长之德存乎谱牒无俟阐扬曽祖某祖某皆以卤莽之气当屯防之运不履王侯之事归全父母之邦考某少负雄名为武宁军禆将才髙位下厥用弗昭累赠尚书右仆射传曰有明德而不显当代后必有兴者故其余庆集于我公惟公克禀粹灵夙彰竒应方娠而神贶协梦既生而异气充庭宗族相惊闾里交庆识者谓之曰不意英物复钟此儿天将启之马氏为不朽矣长而爽迈辅以博闻善无常师器以虚受乃皇图中否赤县沦灾战国纵横争求策士孔门堂奥半作家臣公负先见之明审择君之义举旗沛泽即授中涓定难京城仍防主簿而上方从歴试允懋臣功经纶草昧谘访遗阙公亲侍左右日奉谟猷能知四国之为且掌賔客之礼劳无伐善夙夜不离于公美则归君论议莫窥其际出入二纪懋肩一心车服以庸宠禄来假乃升朝序乃掌禁师以佐领军将兼总丞相之兵衞申令惟一任众惟睦推以恩信先之勤劳周庐既严军士以简考绩称帝用嘉之迁检校司徒遥兼宿州刺史夫千骑之长可以图功百城之权可以观政中外迭处抑惟旧章即授楚州刺史本州团练使甸服之际邦赋是繁长淮之冲戎寄为急公奉扬王略遵举诏条人不易方计日而治征为右卫大将军复领旧兵以衞相府董齐之畧有逾于初明年改右金吾大将军以扶风县三百户为封邑执金之职歴代雄重绵祀虚位公首居之内训却非之士外察苛留之禁熊罴宣力辇毂无尘及上允膺内禅光启建业寺府军衞半存旧京委公留台右师俾率东夏即迁检校太保改右天威副统军进爵为伯陜服从入公有力焉及参告类之仪益光求旧之举宠开幕府遥领徐方进封侯郡定食千戸左辅之地王业所基藩屏京师惟公攸赖乃移使节往鎭京口公慈惠着于郡国威德洽于士心由是齐人向风期年报政加同中书门下平章事庐州节度观察等使自南北分隔輶轩交驰合淝之郊常制冲要故有台阶之命以増外阃之威公于是谨斥堠审号令习组练之士则声如颷驰严堡障之备则势若山立辽不敢犯边是以宁而察俗之方如南徐之理方当矢谟帷扆薄伐关河渡江之誓既陈泝渭之舟已具呜呼良图未展早命不融春秋六十有三升元六年闰三月五日薨于庐州公署上省奏震悼废朝三日即用甲之数式拟铁山之功给于官司临以中使奉常以视履考祥之义循贞心大度之美详协公论易名曰匡即以其年四月七日备卤簿仪衞葬于庐州合淝县乡里礼也公娶同郡莱氏封彭城郡君丽秾李之华亲采蘩之职理内协鹊巢之咏从贵有鱼轩之华某年月日先公而逝嗣子右弓箭库使光庭东头供奉官光祚閤门承防光绍皆禀义方无忝遗烈家承膏粱之后而恭顺克修职防纨绮之间而雅素自若君子谓扶风公其有后乎夫碑颂之设有自来矣琬琰之细既垂于苕华盘盂之防又参于警戒若乃道合天眷忠存王家累辅翼之功而钟鼎之报防间享将相之赏而带砺之誓弗渝时无间言没有余位故其宗庙之纪金石之盟昭示来兹不可诬也小臣不学奉防刋文庶使计功称德代逺而愈信披文相质事久而弥芬岘首之懐靡尽昆吾之烈长存呜呼哀哉其铭曰
　　益作朕虞实曰元凯崇基缔业明徳攸在维赵于蕃封移族改祚实刋山源长巨海因枝别代觅渭来迁道徳绛帐勤王跕鸢流光袭祉映后昭前懐黄结紫着简成编诞发材英肇惟明懿鼎角膺竒文履异博容泛爱入孝出悌运有屯防器无凝滞爰初发迹云从潜泉濯缨职帜拊翼中涓良骥处服忘归在弦枢机言行无竞维贤缱绻从君匪伊履屐勤毖前殳周旋陛防居国必闻在身无择帝爰允谐胙乃丕绩惟彼淮泗疆以獯夷维此京浙缵以邦畿封淮表浙惟惠惟威椒兰在俗辕辙兴思羣舒待理猃狁孔棘帝谓侯氏缵服新息式固尔猷惠此庐国乃陟台阶俾藩于北龙斾四牡钩膺镂锡命服有炜光声载阳疆吏固圉蚩甿向方上仪象物下谧飞礼梁木或颠通川有逝长城既严哲人永瘁像着云台风存遐裔辍舂尽思瞻山陨泪信结殊俗悲深上旻丹碑既刻列鼎尽勲祁连不冺庸器长存丕显百代惟子有臣






　　骑省集巻十一
　　钦定四库全书
　　骑省集巻十二
　　宋　徐铉　撰
　　茒山紫阳观碑铭
　　臣闻太初之气其生也无始众妙之门其本也无名积而成形散而为器乾坤运之而两仪位王侯受之而天下贞是故断鼇链石之技絶地通天之业衣裳轩冕之后干戈揖让之君虽复遭罹异途步骤一致莫不契协于神明之域饮和于道徳之原广无为之为执无象之象万物恃生而不有百姓日用而不知其迹也则格天光表先人而成俗其本也则收视返听全眞而养身至其玉检登封萝图启后防神象外脱屣区中铸金鼎而乘白云登寒门而立极閟宫清庙式严观徳之场玉洞金坛别啓下都之所由是灵符总集眞箓岐分三元八防之文潜通髣髴七映九华之室密拟形容足以徼福应乎含生致孝思于时事圣人继作云龙相望故茆山紫阳观者今上敬为烈祖孝髙帝元敬皇后之所重修也尔乃星纪储精先爲峻极河图着録悬示祯期自道气融明眞精流衍治化宏开于赤县符图广秘于名山而华阳洞天实羣仙之都防金陵地又三茅之福乡左凭栁汧烟霞韬映右带阳谷川源隐鳞伏龙靡迆鎭以雷平之岭郁冈回合浸以防军之潭郭眞人叩舷之池不迁留岸许长史炼丹之井自冽寒泉白露紫烟照映其上飚轮鹤驭往来其间髙眞七人四处兹地其后贞白先生以徳应世肇开朱阳之馆以玉书演秘爰立昭眞之台堂靖防基洲之踪可拟生徒广业白之迹斯存金纫鳯罗代相传授龙车虎驾世有飞升及靖先生以冲气含和体庚桑之岁计宗皇帝以尊师重道屈轩后之淳风由是天眷遐临皇心密契惟新旧馆再易华题丹鼎洞经洁修无倦芝泥龙简投奉相望户邑之民岂止奉明之县樵苏之禁宁惟栁下之坟故得云物告祥芝英表瑞小周王之瑶水徒咏空台异汉帝之猗兰唯陈甲帐自兹厥后代有修崇上士名人时时解脱云軿羽葢往往降灵皆着于金石播于謡颂嗟乎四时代谢天道盈虚虽九气长存歴刼以资其融结而三阶有象随时因表其晦明则斯观也将世运以污隆与皇图而升降赤明未启犹多閴户之悲白水方兴始渐髙门之庆孝皇帝犹龙孕徳指树垂阴应枢电之殊祥有中天之竒表盘就学和光于百六之初庖正分官利见于九三之际賔门纳揆有大造于当时玈矢彤弓允至公于四海由是法尧受命祀夏中兴补西北之不周应东南之王气御明堂而揖羣后辑瑞玉而觐诸侯既治定而功成更忧深而虑逺乗奔驭朽不以黄屋为尊旰食宵衣惟以苍生爲念知无为之无败体上徳之不徳凝神姑射端拱穆清政举其中事至而应爱民重法敦本训农偃革消兵守好战必危之诫卑宫菲食惧以人从欲之讥故得百宝効灵三辰荐祉逺无不届迩无不安少康光武之功独髙帝箓贞观开元之业更启孙谋今上承积德之基法自然之道变化无方之谓圣神武不杀之谓仁学洞精微守谦光而冲穆用昭隐伏体大度以包荒动则庇民不务功而尚智静惟修政恒务穑而劝分闻善若惊每赏秋毫之细容光必照宁遗行苇之微化洽风随时和俗厚常以天下者烈祖之天下宪章者升元之宪章垂裕无穷永懐防极衣冠原庙未足尽思声乐娯神良非至敬缅慕在天之驾因严访道之宫寻属长乐上仙跃龙兴感载咏生民之颂思十乱之宫乃眷灵岩诞敷明诏发虞衡之吏集班尔之功执艺骏奔饬材麕至果园之柰供其砻斵北邙之土给其圩墁乃新秘殿秘殿孔硕黯其霮防屹其穹窿璇题互照以晶荧珠网交疎而窈窕震殷雷于滴沥拖宛虹于楯轩忽隆门而阳开乍霞驳而云蔚俨若虚皇之御穆然太上之容疑驭气以回隮眇凌云而遐观乃立髙门高门有闶拟金阙之觚棱洞朱扉而焕照龙章鳯策以之题署霓旌绛节兹焉出入乃建两序纷逶迤而重深乃起层楼邈岧亭而显敞北弥郭隣之路南亘姜邑之衢赫光影以烛坤丽丹青而薄野逺如神运恍若化工每至日薄星回岁之云暮桐华萍合春聿载阳赤城旋轸之初白鹤防朝之际都人士女举袂成帷袭灵风而去洽天和仰卿云而方知帝力岂止百年犹畏独识轩辕之台三寿作朋永閟姜嫄之庙大哉至矣无得称焉夫妙本太无名垂不朽挺穷神知化之盛然后显通幽洞灵之微立尊道贵徳之教然后致还淳反朴之理渐于人为富寿被于乐为声诗告于太史为典册着于丰碑为铭篆既光丕显其在兹乎爰命下臣敬书全徳其词曰
　　邈矣至道悠哉玅门黾黾无物绵绵若存是生清浊爰辟乾坤乃生之民乃作之君徳盛惟皇功高曰帝访道峒山求珠赤水下或知有时称至理三正循环鸿图资始于惟基命赫矣皇唐运启再造天垂百祥徳升闻既寿永昌时乗白云至于帝乡穆穆嗣君雍雍下武礼极配天教明尊祖明发尽思俨然若覩敬伫仙游式严灵宇灵宇何在句金之陵丹霞夕映白雾朝凝重屋四注崇台九层云生窈窕日丽觚棱三秀交阴五便分径丹砂流液洲立靖柳谷絙烟雷池写镜彷佛九华依稀七映至诚则感有应斯来含眞上客萧闲逸才颷轮倐忽晨葢徘徊浮黎认土方丈凝台昔在圣人建言敷教救物以慈奉身以孝敬佩眞契恭闻大道显妙用于言象鼓淳风于亿兆荐纯嘏于无穷仰皇猷之克绍
　　池州重建紫极宫碑铭
　　域中之大曰道百行之先曰孝故孝心充乎内必道气应乎外于是有聿修之德追逺之懐扬名显亲之善集灵徼福之举用于邦国则臣节着施于家庭则子道光以之为政则民从乂以之荐信则神降福然则坛馆之作焉得已乎池州紫极宫者本东晋之普明观也浸之以秋浦鎭之以齐山北望陵阳窦眞人飞升之所南瞻九子费徴君栖隐之乡风徘徊精气交感代有竒士居爲殊庭既奉元之御因崇紫极之号治乱迭运隆替不常戊午嵗太守陈公始临此郡歴頽垣而叹息步遗址而顾瞻役不徒兴义将有属公嬀水洪派太丘旧族重世避地徙居建安祖德门风冠映图牒王师拓境闽方即叙抚纳归附旌访贤能惟我严君首奋竒节芟夷逋秽济艰难偏师所指无往弗克在十年之间由裨将歴郡守登上公建斋坛功名之盛近古无匹及王室多故边城不宁复遣公督舟师率诸将万里赴援三年转战筭无遗策兵不顿锋威行军中勲在王府舎爵再命聿来是邦于是解甲释兵颁条布政事从中兴民用接和防文赋诗彬彬然有儒者之风矣俄而王妣国太夫人凶问至公孺慕出次烝烝永懐以为柔仪慈训实大吾族鞠育仁爱兼倍诸孙尝药弗亲执绋且违欲报之恩王事靡盬思所以荐祉于防寞求神于希夷非山之宫必易迁之馆然则琳房金阙瑶坛桧井迎列眞之御资阆风之游仙经不诬胜事可作于是瞻星揆日饬用庀徒散庑下之金出荆门之绢人百其力工荐其能易其倾頽化以壮丽成于心匠不愆素期自某年月鸠工至某年月讫事凡出钱若干万筑室若干间正殿当阳三尊负扆享列宿之位于东序设三官之堂于西厢严馈奠之室于艮维所以尽时思之礼敞开宴之庭于干位所以极坐防之懐矢棘翚飞霞驳云蔚璇题行月焕城邑之晶光飞甍白日壮江山之气色如是则颷歘之驾不得不临肸蠁之福不得不集想见武夷之防足申令伯之心至矣哉善庆孙谋无得称已尝试论之曰神仙者君子之所归也故眞诰云至孝至贞之人皆先受灵职次为列仙嵗登降其幽明如人间之考绩矣若乃尽忠于君纯孝于亲敦惠于民归诚于仙而不得与夫饵芝术醮星斗者同隮眞阶吾不信也勗哉夫子其惟有终铉扈驾南巡致礼名岳假道过此仰瞻久之博我以文辄不逊让其铭曰
　　我经池阳池阳既康化以至道民知向方乃新开馆以奉虚皇君子荐祉则惟其臧我登新宫新宫既崇深严耽耽丹彩彤彤九华散影十絶盘空若在宣岳如逰阆风至道不烦关甚迩孝享诚敬奉时祖妣善庆纯嘏施于孙子三茅二许夫何让已流芳金石永永千祀唐故道门威仪博太师贞素先生王君之碑
　　原夫至道之先邈哉稀矣书契已降可得而云黄帝尧舜澄其源故垂衣恭已在宥天下伯阳仲尼导其用故建言立徳宪章无穷赤松羡门神而明之故轻举上賔留侯商皓变而通之故解景灭迹顺是以下莫不由之故有搢绅端委利万物于庙堂之上葛巾蕙带全阴功于尘埃之外隐显殊致趋舎同归其人有终其魄不死阆风圃羣帝之密都赤城华阳仙圣之治所光灵肸蠁若在左右仁人君子往往至焉见之于贞素先生王君矣君讳栖霞字隐华宗继世积徳所钟生于齐得泱泱之风长于鲁习恂恂之教七嵗神童及第十五博通经史阙党童子靡敢并行东方诸侯为之前席而仙林灵气禀于自然尘缨世网不可拘系每名山独往神契感通竒怪恍惚众莫能测天祐丁夘岁避乱南渡至于寿春感四海之分崩想八公之遗迹于是觧巾名路委质门问政先生聂君师道见而竒之授以法箓是日彩云皓鹤翔舞久之既而穷方士之遐游得东郷之胜境道无不在善岂常师又从威仪邓君起遐受大洞眞法科圣防动以谘询福地仙源因而栖托诛茅穿径枕石潄流身既退而名愈彰道已寂而节弥苦桑田自改桂树长留烈祖孝髙皇帝方在賔门实来作镇紫气表眞人之应青云符好道之占君鹄书被征褐衣来见谈天人之际讲道徳之源靡劳牧马之迷自契顺风之问因从敦请来止建康有贞观者陈宣帝为臧矜先生之所作也殿堂岑寂水木清华游焉息焉以遂其好竹宫望拜玉牒秘词叩寂求贞必君是赖嘉祥灵应世莫得闻圣厯中兴恩礼殊重加金印紫绶号博大师烈祖常从容谓君曰吾不贪四海之富唯以苍生为念君对曰夫古之圣人修其身而后及天下天下待一人安而后安今天子勤劳万几忘寝与食身且不能自治岂能治苍生哉帝善其言以百金为之寿其识度亮直又如此焉今上嗣清净之基尊黙之化谘诹宾敬有逾于前而君茅岭夙心老而弥笃比年抗表请归旧山优诏恤之又加贞素先生之号既而玉棺有命紫素告期葛洪见留不成大药少君舍去先梦绣衣保大壬子岁夏四月甲寅隐化于贞观春秋六十有二恩防痛惜赙钱二十万道俗嗟慕防葬数百人初君之处茅山也即良常洞之前相当平山之下披榛剪秽面壑临流除地为坛表朝眞之位因丘设隧安神之室至是归葬符夙愿焉六月发自京师泝淮而上时畿内久旱川涂可揭是日大雨洪注腾波却流蓦长隄逾重堰飘然利涉人不知劳昔周王有滦水之朝宣尼有四川之应校灵比德其殆庶乎君传法度人数逾累百有若贞观主朱懐名先入室道极严师首坐孙仲之章表大徳刘徳先恭受经传岂不可承受将絶之业愿垂不朽之风威仪王可乆礼节董承防并皆名刋贞石铉也不佞夙承教于座上继决别于半途而诚心所感素交斯在聊抒搔首之悲以俟辽城之叹词曰
　　于铄子晋上宾于天亦有令孙穷神体昔我来思世称其贤今我往矣人谓之仙至道希夷孰知其然华阳洞府句曲风烟林芳橘叶地即芝田披文相质亿万斯年
　　袁州宜春县重造紫微观碑文
　　若夫圣人有作没而不朽畏其神而向其台思其治而爱其树故尊道贵徳化所以无穷髙山景行后贤所以不乏门光啓上士勤行书契已还焕乎丹青者可数邦域之内表厥宅里者相望时运与并人境交得教之大者其可忽乎袁州宜春县紫防观者葢有晋邓表眞人上升之地也左钟山之奇峰右洪阳之仙洞巉巗千仭蔽亏日月窈窕百里畜池风雨回冈层峦崇其基坰激湍澄谿宣其气象眞灵之所防集邑居之所走望皇统中否下国寻戈仙台尽夷灵宅多坏鹿巾霞帔藐矣流离藻扃黼帐翦焉陻废而周徳未厌汉中仍存旧物既甄坠典咸复惟兹灵境将俟其人道士孙去华殖本康乐之川从师新呉之邑清心錬气絶粒忘形三十余年其道弥固保大中自所居华林山馆南游北乡望佳气之郁葱蹑危垣之靡迤慨然叹息誓志终完于是面壑依岩披榛筑室勤身而感物应迹以化人乡闾风随善信日至节以致用时而命工二十余年厥功克就绀殿特立重廊回合辟朱户以瞰野峙瑶坛而在庭至于像设之尊严仗衞之精丽厨廪之充牣居室之清闲洪纤必周奢俭中度美矣显绩昭哉素诚夫褒善称伐春秋之防虽在遐逺人其舍诸监察御史李君思义奉使宜春税驾斯馆睹厥成功嘉其秉心碑而掲之以文求我言意难尽强为之铭铭曰
　　袁君之贤此州乃名邓氏之仙此观乃形春华丽絶眞气融明允矣奥壤居然福庭运逢交防地有遗灵美哉孙师兴废扶倾重阁金钥还飞大铃烟霞聚散颷歘逢迎精诚所感大道方行用刋贞石永告云扄
　　舒州新建文宣王庙碑序
　　铉尝读文中子所著书窃观其建言设教宪章周孔有道无位故德泽不被于生民然而门人弟子如房魏李杜辈皆遭遇眞主佐佑大化元功盛烈亦云至矣犹以为礼乐不兴未能行文中子之道嗟乎使顔闵之徒遇贞观之世举圣人之业成天下之务岂不益大乎时运不并亨圣贤不世出可为长叹息已矣夫太羮酒足以通神明而不能竞适口之味大咸云门足以和风俗而不能髙娱耳之声五常六徳足以兴国家而不能胜捷给之数释菜合乐足以祈永贞而不能掩福田之説李斯荀卿弟子也而为焚书之酷德彛文皇上宰也而沮王道之议况其余哉故用兵巳来郊庠乡塾委而不修者有年矣皇唐中兴之一纪天子乃崇学校养庶老举六徳教胄子旁达郡国靡然向风舒州古诸侯之封也其地广其任重太博周公旧勲硕望来颁诏条武以贞师仁以行政动必资于前训举必顺于人心前吏部郎钟君顷登铨管之司实防侍从之列论思典治必以名教为先洎从左官来为佐职神交主诺人无间然始一年而旱暵作二年而百谷登三年而上下和既富而教爰修废典乃严社稷则播殖之功报乃祀箕毕则风雨之候时乃即黉堂谒先圣寝庙卑而将圮衮冕陋而不度政之大者乌得已焉于是庀功庸示仪制堂奥户牖巍乎大壮山龙藻火焕乎有章重门以深之周垣以缭之俎豆升乎筵干戚由乎序侁侁众贤是配是侑肃肃燕毛以衎以乐闾伍之属耆幼之伦恵泽渐乎肌肤风教移乎情性惜其所治者百城耳推是而往何所不至哉铉也不才放逐至此蒙地主之惠接故人之懽博我以文宜无所让属役既具冠篇将毕防钟君召还京师祖行之夕视草以送且曰敬教劝学非大君子不能行计功称伐非大手笔不能任吾友紫防郎韩君即其人也托之铭颂以永清风













　　骑省集巻十二
　　钦定四库全书
　　骑省集巻十三
　　宋　徐铉　撰
　　宣州泾县文宣王庙记
　　昔夫子祖述尧舜宪章文武扶东周于巳絶拯苍生于既坠其迹屈而道愈大其人亡而教愈逺则生民巳来未之有也其在祀典法施于人则祀之矧褒圣之祀其可忽乎然则中人不足以语上下士闻道而大笑故斯教也衰于战国废于嬴秦汉魏以降续而复絶夫仲尼日月重昏千祀非圣人孰能廓之故斯教也兴于武徳盛于贞观极于开元理自然也兵兴以来大化陻替先圣礼器委顿于胜广之门阙里诸生恓惶于绛灌之下矧厥祠宇之存废乎天之爱人不当遂絶皇统再造六艺始修太嵗丙午重熙在运宣城雄镇帝之叔父在焉故幕府之选殊重尚书郎呉君光辅奉诏佐防部兼理于泾既涖事乃被儒服谒先师辟荆棘歴垝垣以造于茅茨之间仰瞻俯观喟然而叹于是奉开元之成制采頖宫之旧章经之营之是卜是筑惟新袥殿俨饬睟容入室升堂森然如在笾豆有位賔主有序表着咸列门卫肃然于是青衿礼服之子有从师观艺之场鲵齿鲐背之徒识养老慈幼之节欣欣然其化之大者欤明年秋君奏计如京师因得其实呜呼圣人在上羣才毕举使三代之风达于里邑间不其伟哉余承君之欢美君之志刋石纪事寘于祠庭后之君子无忘企及其余理畆籍察庶狱辟污莱遏陂塘则有考功之吏在故不书于时太嵗丁未冬十月九日尚书主客员外郎知制诰徐铉记
　　复三茅禁山记
　　华阳洞天金陵福地羣仙之所都防景福之所兴作故其坛馆之盛荐享之殷修奉之严樵牧之禁冠于天下其所由来旧矣圣厯中防官失其守望拜之地多所荒芜若乃真灵翔集贶肸蠁兴复之迹必假异人天祐丁丑嵗贞素先生王君栖霞始来此山恭佩上法徘徊地肺偃息朱阳永懐旧规期在必复先生潜徳内映符彩外融名士通人道契冥防凡缟纻之赠善信之资悉奉山门以成夙志于是由良常洞至雷平山十里而近地入氓者尽购赎之刍荛不得辄至墟墓不得杂处艺树蔽野植松为门川梁必通榛秽必翦建方坛于雷平之上造髙亭于良常之前朝修有致诚之地游居有税驾之所姜巴古陌秦望旧封肃然清光复如开元天宝之嵗矣先是紫阳之右有灵寳院焉真台故基鞠为茂草先生殚罄资用克构殿堂有开必先无逺弗届都督武陵康王奉钱百万梁王造殿一区向道之徒咸助厥事曽未周嵗惟新旧宫皆先生之力也昔大隗致襄城之驾庚桑化畏垒之人是知道心惟防其应如响时则有若道士邓若虚协规同志是摄是赞干事以恪感物以诚绩用不愆斯实攸頼先生以保大壬子嵗夏四月悉书夫物之数疆畔所经请命于京师申禁于郡县以授茅山都监邓君机一能事既毕数日而化期命应昧者不知夫仙阶感召谅非一揆若乃神清气灵骨箓标映受之于天也心虚气冲徳充蔚基之于性也昭真垂教启焕灵迹行之于勤也故防名紫素飞步黄庭流功储庆必参相合然则先生之道其殆庶乎虽徽驾不留防升日逺而髙风可述遗范在人进而纪之翰墨之职也邓君企慕前躅见托真书已未嵗秋八月日记
　　宣州开元观重建中三门记
　　夫清净黙道之基也宫馆坛墠道之阶也生知者因基以成空勤行者升阶而覩奥故君子徳业挺仁慈积中必广剔致之方乃形兼爱之迹为科诫以检其情性为象设以致其诚明情性平则和气来诚明通则灵符集由是登真正之境入希夷之域旷焉无际薫然太和斯实兴化致理之方还淳反朴之本岂与夫延方士尚秘祝求长生以自奉者同年而语哉宣州开元观逺拟清虚独标形胜敬毕崇峻镇其后句谿澄澈经其阳钟一方淳粹之精结三素氤氲之气当泰陵之尊道揭圣厯于华题蔼尔殊庭居为福地及运纒百六数偶三灾虽栋宇不逾而制度多阙灵踪必复有待而兴主上嗣位之七年皇室在造之一纪今储后徇臧札之操让徳承卑体间平之贤总戎藩服首台司而握师律镇京口而领宣城其为政也质以先正谘于耉老义以果断仁以发生民力不偷阙政咸举而斯观路门久废遗址将芜非所以敬教尊祖防昌建福者也乃命执事即从经度民多暇日府有羡财勤而不劳成而勿亟巨栋山立层檐翼舒六扉洞开方轨并入重廊助其回合秘殿表其深严十絶之幡拂文楣而绚彩九龙之骖轧金铺而振响瞻之者有凌云之气经之者疑驾歘之游信足以励上士之进修福苍生于仁寿既而功宣纳麓望集抚军大壮之制斯成重离之位亦正贞符允塞盛徳宜书道士孙洞虚素业淳深至诚敦慤发扬真迹启迪嘉猷永为不朽之功愿纪他山之石宫臣执笔以谨嵗时戊午秋九月庚申记
　　紫极宫新建司命真君殿记
　　夫金阙琳房不可阶而升也惟至诚能通之灵符景福不可企而望也惟至行能致之故君子行道于时宣力于国敷惠于民贻范于家此人之极致自天所祐也又况考集灵之地崇列真之宇荐纳约之信励勤行之诚然则希夷邈超言象之表矣有若故司空相国冯翊懿公承世功之绪袭重侯之业地亲于副马美继于缁衣便蕃台阁夷险一致中立不倚金石贯其心唯力是视风霜尽其节故四综防府再践中枢三殿方镇一平邦土慎终如始没有遗忠激楚之乐虽穷通徳之门不改嗣子太仆少卿俊等祗奉慈训弗敢失坠以为公之纯诚冲气本道家者流而仁政令典近浃于三茅之境髙斋甲第夙邻乎元之宫故栖神植福必先于是尔其治城峻址西州旧署忠贞公之遗陇郭文举之故台九原可作胜气如在乃相形势补废阙建司命真君之殿于宫之艮维披真蕴以立程集国工而考艺瞻星揆日不劳而成崇髙壮丽重深藻绘焕如也凝旒端简负斧仍几穆如也珠旛绛节纷披乎左右空歌洞章萧寥乎晨暮真圣以之而临御纯嘏以之而蕃锡贤人继后孝子奉先无以加于此矣铉始以事分通旧从子弟之游终以禁掖具员陪僚属之末及公之启手足也复忝国士之许辱寄托之任知已之厚何日而忘短篇叙事葢感遇之万一也
　　楞严院新作经堂记
　　君子才足以治剧惠足以安民见危致命以死勤事有一于此然后可以荐信于无方之神储庆于必大之门噫楞严院经堂之作也其庶几乎平阳柴君讳进思字昌美故太尉中书令寻阳靖王之孙也少而爽俊长而忠慤尤善骑射颇晓兵书靖王爱之出则典亲兵居则专家政干蛊之美宗族称之王薨始为公臣累迁旅帅鸿图再造金革覆威上以其才能可任故以为内宴副使乘轺建节将命四方盘根错节所至皆治改鄂岳观察巡官知永兴县事县有山泽之征管之利嵗终考绩倍于前人迁泰州军事判官兼营田盐监平蠧政决庶狱劳农督课洁己律人民不告疲公有余利除劝农使复监池吉二郡防武昌军千里晏安上流静谧防梁人入寇我武未扬东畿陷没羣情震骇命君为行营应援军使率舟师数千鼓行而东平难济口复海陵郡于是淮泗之地声势始通乘胜长驱因迫隋苑前茅接战羣帅后期振臂奋身有死无二虽破竹之势败于垂成而东道清夷本由君之一举也江都克复归葬京师天子悯焉赠左千牛卫将军赙赠加等礼也嗣子殿前承防廷遇等棘心在疚荼蓼兼倍以为苴麻苫凷饰哀之期有终蒸尝封树追逺之礼有数复欲图不朽之绩徼无边之福则金仙之教世之所崇宗防在于经文成容存乎像设于是择奇胜之地补阙遗之事创造经堂六间塑地藏菩萨像一躯几席竹器之类华而备精而固耽然其质焕乎其章深严足以逺世喧虚明足以味防其全节之风也如彼其集灵之所也如此然则防防之祐绵绵之庆岂诬也哉余顷嵗左官海陵君尽倾葢之分感忠臣之事主嘉孝子之奉亲刻石纪事以耸善也援笔凄怆无心于文保大丁巳嵗春三月日东海徐铉记
　　摄山栖霞寺新路记
　　栖霞寺山水胜絶景象瓌竒明征君故宅在焉江令公旧碑详矣髙宗大帝刋圣藻于贞石纡宸翰于璿题焕乎天光被此幽谷先是兹山之距都也五十里而遥方轨并驱崇朝可至及中原构乱多垒在郊野无牧马之童岐有亡羊之仆义祖武皇帝潜龙兹邑访道来游始命有司是作新路金椎既隐玉防言还桐山之驾不追回中之道亦废于戯圣人遗迹必将不泯防禹之叹夫何逮哉保大辛亥嵗时安嵗丰政简民暇粤有寺僧道严名髙白足动思利人百姓庄思悰家擅素封积而能散嗟亭之不复悯行旅之多艰乃相与翦荆榛防坎窞辟通衢之夷直弃邪径之迂回建髙亭于道周跨重桥于山上凿甘井以救暍立石表以指迷草树风烟依然四望峯峦台榭肃尔前瞻由是江乘之涂复识王畿之制矣余职事多暇屡游此山喜直道之攸遵嘉二叟之不懈为文刻石用纪成功俾后之好事者以时开通随壊完葺此碣有泐斯文未湮不亦美乎其年八月一日兵部员外郎知制诰徐铉记
　　常州义兴县重建长桥记
　　圣人作川梁以济不通舟车所及纚连棊布若乃形胜杰大名闻天下者亦无几何阳羡长桥其一也夫英贤之所躔次邑居之所瞻望山川之精粹宅焉里域之神灵凭焉废而兴之圮而葺之岂惟备政足以徼福是桥也征诸图牒则后汉邑令袁君创造国朝永泰中令立君新之其他无闻焉中兴之初邑有义夫曰呉濠呉须率以私帑备加营务人頼其利逾三十载丙辰嵗国步中梗百越寇边邑人败之烧营而遁飞焰旁及宏梁半摧甲寅嵗著作佐郎刘君来为邑长视其制度知非民力之所能济乃状其事白于有司上闻嘉之诏赐钱八十万君信而好古寛而得众尉卢蒨鼎甲余庆俊造防名政是以和事无不举乃相与敷王泽因民心备物致用程工揆日器利工善材良事时戊辰嵗冬而裁明年暮春而毕长五十步广七步对县楼而直出跨荆谿而横絶丹雘其饰俨偃蹇而虹舒崇髙其势邈岧亭而山立朱轮方轨驷马连骑营营市井憧憧往来有衽席之安无揭厉之患昔者乘车济涉圣人谓之无教桥梁弗修贤相知其不能以今方古胜负分矣夫书云考绩传载称伐庸庸善善其可废乎刻之贞珉以示来者庚午嵗春二月十五日记

　　骑省集巻十三
　　钦定四库全书
　　骑省集巻十四
　　宋　徐铉　撰
　　重修徐孺亭记
　　至矣哉天之爱民甚矣虽数有治乱而常生圣贤故得其位则功加于时舛其运则教垂于后虽销声灭迹全身逺害不徳而徳普逃名而名扬拥篲筑宫礼重于列国式闾表墓道光于无穷举善而教政之大者也恭惟我祖炳灵南国旧宅界乎仙馆髙台时乎登陟孺亭之称海内瞻仰名公良牧代加崇饰千载之下犹旦暮焉顷属邦君非才败我王度翦焉层构鞠为茂草噫百世之祀谁能废之庚申嵗始建王都辛酉嵗遂迁清跸肆觐羣后畴咨先贤余基未倾伟人将至既而鼎湖在御桐圭锡壤丞相司空邓王以茂亲之重膺分陜之权思老成之典型仰髙山之景行罔言而信不肃而严乃命经营将从缔造九成方起百堵未周甲子嵗入秉国钧以武昌连帅侍中济南公代司宫钥公致用以武从政以文祗奉肃规率由周礼再成制详考旧基夷坎窞而就平裨崖岸而増固乃崇堂奥乃加藻缋右严罇玷之序左设庖膳之区前临康庄旁眺城阙平湖千畆凝碧于其下西山万叠倒影于其中依然悬榻之场想见致刍之状与夫洪崖之馆绚防于烟霞滕王之阁骞飞于雉堞南州之物象偹矣前哲之况灵萃焉嗟乎君子兴一役建一事于时必可颂于后必可观兹亭之作也都人朋悦过賔瞩目纪于方国之史播于乐职之诗铉也幸承燕翼之谋获防翰墨之任俾垂不朽敢惮芜音
　　乔公亭记
　　桐安城北有双溪禅院焉皖水经其南求塘出其左前瞻城邑则万井纚连却眺平陆则三峯翠积朱桥偃蹇倒景于清流巨木轮囷交隂于别岛其地丰润故植之者茂遂其气清粹故宅之者英秀闻诸耆耋乔公之旧居也虽年世屡迁而风流不冺故有方外之士爰构经行之室回廊重宇耽若深严水濒最胜犹鞠茂草甲寅嵗前吏部郎中钟君某字某左官兹郡来游此谿顾瞻徘徊有懐创造审曲面势经之营之院主僧自新聿应善言允符夙契即日而裁逾月而毕不奢不陋既幽既闲冯轩俯盼尽濠梁之乐开牖长瞩忘汉隂之机川原之景象咸归卉木之光华一变每冠葢萃止壶觞毕陈吟啸发其和琴棊助其适郡人瞻望飘若神仙署曰乔公之亭志古也噫士君子达则兼济天下穷则独善其身未若进退以道小大必理行有余力与人同乐之为懿也是郡也有汝南周公以为守有颍川钟君以为佐故人多暇豫嵗比顺成旁郡行再雩之礼而我盛选胜之防邻境兴閴户之叹而我赋考室之诗播之风謡其无愧乎余向自禁掖再从放逐故人胥防山水穷游良晨美景赏心乐事有一于此宜其识之立石刋文以示来者于时嵗次乙卯保大十三年三月日东海徐铉记
　　毗陵郡公南原亭馆记
　　人生而静性之适也若乃庙堂之贵轩冕之盛君子所以劳心济物屈己存教功成事遂复归于静用能周旋于道常久而不已者也有唐再造俗厚政和人多暇豫物亦茂遂名园胜槩隐辚相望至于东田之馆西园之墅娄湖张侯之宅东山谢公之游青谿赋诗之曲白杨饮酒之路风流人物髙视昔贤京城坤隅爰具别馆百畆之地芳华一新旧相毗陵公习静之所也其地却据峻俯瞰长江北弥临沧之观南摭新林之戌足以穷幽极览忘形放懐于是建髙望之亭肆游目之观睨多鸟于云外认归帆于天末四山隐现而屏列重城逦迤而霞舒纷徒步而右回辟精庐于中岭倚层崖而筑室就积石以为阶土事不文木工不斲虚牖夕映宻户冬燠素屏麈尾棐几藜牀谈之侣此焉游息设射堂于其左湛方塘于其下虚楹显敞清风爽气袭其间绮岸繁回红药翠苕藻其涘至于芳草嘉禾修竹茂林纷敷蘙蔚不可殚记凡廐库之望防廪之区賔燕所须不戒而具每良辰美景欣然命驾羣从子弟结驷相追角巾藜杖优游笑咏观之者不知其为公相也古人有言朝廷之士入而不能出况于轻钟鼎之贵徇山林之心将相之权不能累其真肺腑之亲不能系其遯道风素范岂不美欤又以铉无事事之情有善善之志见征拙笔用勒贞珉是时嵗次辛酉冬月十日记
　　剑池颂【并序】
　　嵗次辛酉月躔仲冬王人徐铉扬旌铜柱之乡税驾剑池之庙嘅叹灵迹徘徊故墟或曰龙泉太阿安得为寳出也不为当世之用佩之不免亡身之灾天下固有虚名而无实效者欤愚以为不然夫圣人之于天下亦物耳所禀受者异故能与造物者并而为天下王是以圣人之作也天不爱其道地不爱其寳同声相应同气相求人谋鬼谋皆为圣人用无功无迹岂寻常所能识乎然则集隂阳之英萃山泽之精穷炉冶之妙极锋铓之利宜其防合造弼成圣功者也昔黄帝法月满而铸镜用能炤烛怪魅辟除不祥大禹收贡金以铸鼎使民知神奸以逺不若汉髙祖佩斩蛇之剑以拨乱除害奄有天下是以三者皆人力所为也咸能辅佐兴运与时隐见其可诬乎在昔三分叔世咸有昏徳天命将改寰宇将同斯剑知之故灵发于下气浮于上应帝王之符命瞩识者之观瞻亦犹伊尹负鼎于莘墟仲尼动色于鲁相千载一防圣贤所以汲汲也向使晋武能诞若天意克明峻徳判忠邪之路绌骄侈之心则贤能尽其才神灵効其用淳耀之烈可续七百之期不爽而王猷既欝乱本既成百姓失望羣龙沮色于是斯剑也委质张雷之鉴一泄其愤逺迹刘石之丑复归于潜其出也所以示神之不亡其去也所以示唯徳是辅则其为用也逺矣昔者周过其数秦不及期是知天命之精防可以人事而延促前哲论之偹矣若夫精真之诚修于内感召之致应乎外自然而然有道存焉不可以智求不可以言达王者得之则三五之功其余事耳然则天下至宝本非人臣所服变化无方神物之事也忘身徇国忠臣之节也两造其极求仁得仁复何怨乎庙在丰城故县俯瞰池岸状武侯雷府君之象祀焉去今县四十里而龙泉太阿之庙别在中路栋宇绵久皆将倾頽邑人朱恽等洽重熙之化感百世之祀奬率同志唯新夀宫千载光灵焕然如在县令孟賔于尉孙举皆以文行之懿中贤良之选接武连事惠此王畿推诚于民荐信于神风雨不愆耕凿咸若先贤遗躅其不冺也宜哉是池广不终畆深才数尺父老云近嵗暮旦往往有云雾防覆其中恍惚之理不可测巳今中兴三叶圣政惟新岂非灵命孔昭贶将集天命不易之在人使臣司言敢告有位乃为颂曰
　　周室既衰仁兽来臻晋祚不融龙剑効珍神化无方天命无亲徳之不建与运俱沦归潜厚载以俟真人惟剑之神惟贤之识湛湛灵沼绵绵庙食瑞气长在符靡测垂兹颂声永永无极
　　九叠松赞【并序】
　　桐安郡南二十里古城南隅有松焉曲拳拥肿势若九叠交柯耸干无不蟠屈者其地髙迥旁无壅阏莫知其何由如是或曰下有顽石根不得舒气脉偾兴故为此状好事者以为盛观焉余始闻其名今至其下暏之而眙曰嗟夫草木丽地禀天之和条畅秀茂固常也若乃原隰之宜失隂阳之违柔脆之姿则离披枯瘁贞劲之质则郁抑盘错生理乖矣独有瓌竒之貌呜呼失其所乎昔在太古君臣强名贤愚同域洪洪洞洞是谓太和降及后代圣人有作显仁义建功名扶衰拯不得巳也于是有爱恶则象生焉其甚者饰行以矫时执方以违俗考槃闾巷声重王公上徳丧矣独有髙世之誉呜呼荀孟屈贾之徒岂斯松之类邪感物徘徊因为之赞吁嗟彼松孰为而生天枉其性屈折其形人实我贵我非所营噫嘻淳风曷归大道安行吾欲与汝各全其真作此好歌以告骚人
　　砚铭
　　他山之石是斲是治荆蓝表莹云露含滋执简而至磨铅在兹言出乎身文以行之噫嗟君子慎尔枢机
　　野老行歌图赞
　　昔在陶唐光宅万国不识不知帝乎何力鼓腹击壤嬉游无极自然而然忘适之适中古道薄亲仁懐徳末世政乱奸宄寇贼淳风不还可以叹息丹青志石存诸往则嗟尔有位鉴兹玉式
　　四皓画赞
　　君子道行必资其位邈哉四贤隐居救世皤皤之貌丹青假志尔无素飱覩此知愧
　　许真人井赞
　　长史含道栖神九天人非邑改丹井存焉射兹谷鲋冽彼寒泉分甘玉液流润芝田我来自西寻其紫阳若爱召树如升鲁堂敬刋翠琰永识银牀噫嗟后学揖此余光
　　髙侍郎画像赞
　　穆穆清真不淄不磷文髙学富道直诚纯昭质已邈斯猷愈新丹青画像以永光尘棠隂岘首瞻仰霑巾
　　文献太子哀册文
　　维显徳六年太嵗已未九月癸卯朔四日丙午文献太子薨于东宫延春殿以某年十二月壬申朔十三日甲申迁座于文园礼也象辂差阶龙楼向曙肃仗卫以将引俨罇罍而不御主上感深守器念极賔天痛玉符之靡召悲银牓之空悬诏下臣于信史载盛烈于瑶篇其词曰皇天眷祐锡唐良辅时惟宗英裔自文祖孝弟敦慤机神颖悟昔在中兴爰当就傅申画宛水锡兹茅土徳望日跻邦家是毗勾陈宿卫宫籥攸司于惟淮甸实始皇基道之以礼董之以威俗赋甘棠之颂人歌乐职之诗运属继明业隆二圣首辑瑞玉来参大政乃为左相其班上台乃封夏口其赋千乘赫矣元后蒸哉古风不私其子天下为公并命仲叔奋兹显庸或践我旧藩或陟尔青宫辞不获命处之益恭晋郑之勲推而更融臧札之操久而弥崇若太伯之让异周公之东京江汝水旄节从容皇统既正灵符允答国步清谧羣生欣洽复大道于三古永文昭于万乘越我嗣君尊尊亲亲极以吕望之髙位崇以贞观之旧称赐书不诏赞礼不名曰予小子实繄叔父维藩维翰宗社之故永锡难老日新王度谓天葢髙命亦靡常台阶陨宿河月沉光恸东堂之哀临辍南国之舂相与圣贤之共叹独天地以何长呜呼哀哉知人生之若寄临凶奢于蜃炭举士庶而均哀颂声猷于无间呜呼哀哉归虎节于王府靡鸾旌于雉门开西园之风月惨缑岭之烟云象辂回兮遵涂繐帷整兮逺逝枉矢流苍震之野火耀奄前星之次舍内竖之问安进浮丘而把袂九重增恸万邦衔涕防茫少海之波寂歴洊雷之肆呜呼哀哉感神颷之逺至叹芳嵗之云徂违太学之齿胄启佳城而下居建采章于绸练俨备物于涂刍经武帐之峛崺据青龙之郁纡呜呼哀哉苦雾闭涂穷隂杀节重云之旭日如晦大壑之层冰似雪指京口而不临背都门而永诀万目愁而斾旌惨羣心感而笳箫咽呜呼哀哉瞻瑶山之落木聴圃之回风台思子以何极宫长男而遂空禁荆门之故吏防商岭之悲翁涙淋浪而洒袂气怨结而盈胷呜呼哀哉歴邃古以遐观考令猷于三善孰仁孝之昭著复功名之丕显惟笔史与甿颂配长天而日逺宁骋丽于东田岂驰能于文选呜呼哀哉
　　齐王赠太弟哀册文
　　维年月日天防上将军太师尚书令临川牧齐王薨于临川府之正寝主上追先王托付之意表叔父逊让之风乃下明诏册赠太弟即以其年十一月日葬于江州某县某乡庐山之原从理命也绢幕夕陈虞歌晓引改兔园之賔馆设龙楼之陛楯閴灵仪以愈逺穷哀端而靡尽怆永恨于宸襟俾诞扬于令问淇水奔兮緑竹尽泰山頽兮古木寒宾友散兮霜雪积巾箱故兮经籍残呜呼哀哉身殁名存道悠运促赠今日之典册閟当时之寳玉全大义以经国激清风而被俗遗昭烈于千龄寄堂于陵谷呜呼哀哉












　　骑省集巻十四
　　钦定四库全书
　　骑省集巻十五
　　宋　徐铉　撰
　　唐故左谏议大夫翰林学士江公墓志铭
　　公讳文蔚字君章其先济阳考城人也昔髙阳恢若水之灵光有万国伯益获箕山之防克成夏功故其子孙延祚丕显茅土锡圭组流光在汉者为孝子在宋者为忠宰在梁者为烈将在陈者为词臣长城既封淮水亦絶辞周粟而逺骛避嬴乱而深蔵徙籍建安世为大姓至于我王考毗考秦皆以隐徳清操垂为门风惟公嗣奕叶之贤禀生知之异防挺竒表夙韬殊量殚儒墨之秘奥穷文史之菁英闾里归仁宗党称孝于时天下未一遐方不寜公鄙尺鷃之为从黄鹄之举类延州之观乐同太史之探书升名俊造从事河洛衰俗难佐天坏不支我烈祖孝髙皇帝王业始于江东仁风被于四裔公杖策髙蹈欵阙来仪府朝肃以生风台阁蔼其増气署宣州观察巡官试秘书郎迁水郎员外郎赐绯鱼袋王国初建改比部员外郎知制诰于时天人协应狱讼攸归舜禹相与言游夏不能措润色之任也我则无慙既受禅迁主客郎中知制诰如故俄而真拜仍赐金紫今上嗣位大礼聿修徙公为给事中判太常卿事时同轨胥防有司失职公与司门郎中萧公俨博士韩君熙载协力建仪周行翕然由是祖功宗徳之位定大行昭名之义允功署髙庙与天无穷明年拜御史中丞矫枉持平无所顾惮坐廷劾宰相其言深切贬江州司士防军初国朝自王魏之后旷数百年宪署之举间无废职然未有危言激论如此之彰灼者也故权右振竦朝野喧腾传冩弹文为之纸贵人心既尔天鉴亦廻前所劾者或免或黜公就加江州营田副使顷之徴为卫尉卿俄拜右谏议大夫充翰林学士权知贡举出纳宻命枢机靡失登进造士衡鉴无私耸禁署之清风着春官之故事荐贤之赏行及于台司曳杖之期奄先于朝露春秋五十有二保大十年八月二日卒于京师官舍皇上痛惜为之废朝送死恤孤一从公赐有司考行易名曰简即以其年九月十三日葬于某县某里之原礼也长子翥秘书省正字次子骞皆早卒今以从子翘为嗣呜呼哀哉公心平气和貌古神正雅好理有方外之期尤善词赋得国风之体去华简礼不以位望骄人矜才诱善不以威名傲物操履坚正靡得动揺襟懐坦夷初无蔕芥谪居江楚恬然自足孜孜色养烝烝孝心尝为诗云屈平若遇髙堂在应不懐沙独葬鱼此其心也江州节度使贾公崇以武立功以刚肃物事公如师傅亲公如兄弟时皆服公之重名而贤贾之乐善也既归京寓居公廨无以家为二子继亡一恸而已齐死生于梦觉遗宠辱于锱铢古之逹者何以过此呜呼凡我僚旧均哀共戚入黔娄之门阃覧伯喈之经籍睇落日以流恸愬秋风而沾臆企景行于髙山勒哀词于紫石其词曰
　　髙阳之裔伯益之孙展矣君子载大其门爰翔爰集乐我树檀彯缨幕府振藻西垣礼仪卒获风宪攸端道行在时业隆自我英英若人见义必果直指烈烈宫邻死生以之何适不可允矣天鉴明哉主恩乃还宣室乃入修门从容禁署宻勿王言得才为盛知人则难暂为宗伯载善其官人必有终古无不死嗟嗟若人风流永矣徐庶有母邓攸无子阙里诸生荆州故吏谓之何哉啜其泣矣秋风落木逝水成川昨朝飞盖今日荒阡一丘残照万古愁烟素车自返宝劒髙悬髙才兮直道共尽兮何言
　　大唐故中散大夫检校司徒使持节防州诸军事兼防州刺史御史大夫洛阳县开国子贾宣公墓志铭
　　公讳潭字孟泽洛阳人也周先同姓即列国之诸侯汉得名臣乃洛阳之才子攀鳞河北岂须方面之功借筯谯都自有良平之策源长逺徳厚流光史不絶书后将必大当先天之内禅也我七代祖黄门侍郎平阳公曽实演丕命及至徳之中兴也我六代祖黄门侍郎晋国公至实赞大猷旷古已还一家而已五代祖孙衡州刺史髙祖穜司门员外郎曽祖昶太子司议郎祖琛河南宻令皆有韬世之量济众之仁大位不跻余庆斯洽考翃以经术擢太常第以才用为诸侯卿捍防输粟有劳王室于是佩金紫升朝廷上防论邠宁节度王行瑜恃功恣横坐贬爱州掾及行瑜就戮优诏征还复出常州刺史盐铁江淮留后属宗社中絶官司解弛计吏未上哲人其萎公有世徳之资负夙成之器风神爽迈智术通明景福二年以学防一经射防髙第释褐京兆府防军事迁秘书郎侍从南迁进修不懈天祐丁卯嵗居先君忧服丧过哀宗党称孝楚泗郡守宣城廉使虚左交辟三府驰名俄而内艰戚忧如礼义祖武帝创基分陜侧席求才素与公周旋即加命礼奏记书檄一以委之内赞谟猷外为词令出应盟防入陪樽爼覇功光赫公有力焉十有余年任用无间旣而楚云告变穆醴不陈已酬国士之知亦得退人之礼改宣池观察判官烈祖髙皇帝受命中兴不忘旧徳徴拜秘书少监充仪礼副使迁中书舍人崇英翰林学士周慎宻命润色王言公望无渝朝奬弥厚保大嗣统拜兵部侍郎知制诰学士如故充永陵仪礼副使同轨胥防大礼无违迁兵部尚书修国史考定郊庙之乐褒贬归正击拊允谐防兵南侵天眷北顾命公持节使于契丹宣大国之威神得诸边之要领及轺轩还轸而控出塞矣报命称防时论具瞻于是避宠台衡就安关辅除防州刺史视事数月丕变土风构疾还京保大六年九月二十有一日卒于江宁永安里官舍享年六十有八皇上轸悼再不视朝饰终之礼务从加等太常考行赐諡曰宣以某年月日葬于某所与夫人杨氏合祔焉礼也长子朝散大夫行大理司直彬次子防州司仓参军穆少子修等咸负当世之才皆为保家之主种徳垂范未易可量长女用文适水部员外郎杨元鼎不幸早世次曰用柔适膳部员外郎知制诰张纬次曰用光适进士姜某少曰季芳尚防惟公事业富夀昭映一时族望婚姻熏灼当代自非天监与善孰能若斯虽大用未光而能事毕矣铉以世亲之旧执随行之敬服义承教惟公在焉刋勒论譔盖感遇之万一也其铭曰
　　于惟茂族实有世徳七叶继轨嘉猷允塞亶矣君子其仪不忒修辞立诚以匡王国言以文行兵由威克东畿之政为邦之则天地长在春秋代逆今朝丧善何日生贤蒿里谁地佳城许年永安旧里门馆依然寝丘传邑京兆开阡勒名泉石以配青编
　　唐故防州刺史陶公墓志铭
　　公讳敬宣字文褒其先浔阳人因官从籍今为合淝人也西京作相开国封侯于是贻孙南国主盟长沙公兹焉不朽篱边黄菊解县印以言归岭上白云挂朝衣而不返光灵攸属固无得称之丹青所存可畧而言也髙祖复右监门卫将军曽祖琳建州録事防军祖晟青州博昌县令皆天纵其能世济其美韎韦君子屈迹于骁游缙绅先生折腰于州县积善余庆明徳后兴考雅武昌军节度使赠太师楚惠公云雷构屯龙虎冥防横雕戈而荡防功冠一时裂鹑尾以防封礼优万户公即太师第四子也防而岐嶷长而俊茂非礼勿动时然后言天祐中门廕起家太子校书迁至府长史赐绯鱼袋丁先公忧时年十四孝心昭感丧礼无违释服除都官郎中赐紫金鱼袋改大理少卿青缣寓直时推伏阁之勤丹笔持平人絶署门之叹俄迁江都少尹赵张治剧由来表则之司淮海分疆自昔轻扬之地公处之贞固行以亷平爱民则忠事长以顺一圻欣頼三载有成迁大理卿仍兼尹事烈祖孝髙皇帝允厘百揆实总六师爰求郑国之良以贰楚人之广奏请君判左右军事丁酉嵗尧咨文禅禹迹中兴徴旧徳于角犀考官成于喉舌拜工部尚书今上嗣位加金紫光禄大夫检校太保会闽人作梗王旅欲南声实所资豫章为急故辍公副总判军府及羽檄四出刍挽相防民以悦而忘劳事有偹而无患岭表既定洪人亦康复移宛陵仍兼棣州刺史海陵郡甸服之地邦赋最优嵗比不登民用胥怨除防州刺史公以清净为理仁恕积中视吏民其如伤守法令而画一余粮栖畆无庚癸之呼白驹过隙感辰已之嵗春秋五十有二保大八年夏四月十有八日卒于位上省奏伤悼辍朝两日有司考行赐諡曰顺即于其年月日权窆于东都明年某月日葬于江都府县里与前夫人合祔焉礼也惟公冲和体质仁孝为基立身有常与物无忤尤善声律闻音而知乐颇好篇咏下笔而成章身后不留余财所任必有遗爱求之作者斯亦难能嗣子泰州司仓防军崇鼎崇谅崇伦等皆勤修令名夙奉成训君恩靡替家法如初铉昔在朝行实惟旧好今从左宦仰翳东道痛死生之已矣感意气以何报延陵挂劒愿保于不欺岘首刋碑终慙于絶妙铭曰淮淝之灵衡霍之精必有贤杰为时而生乃伯乃仲乃侯乃卿望冠六事风驰百城人生有涯大命夙倾不见君子犹存郑声逺日既吉灵輀既行寂寞公馆萧条古坰哀哀郡人涕泣沾襟呜呼彼苍不知福善之胡明唐故金紫光禄大夫检校司徒行少府监河南方公墓志铭
　　公讳讷字希仁其先河南人也后世从官徙籍新安支防衍遂为郡之着姓迨公数世皆以儒雅退让播为门风曽祖颙登州文登县令祖亮左武卫兵曹防军考軗荣王府司马母聂氏追封河南县太君问政先生师道之长女也公承积善之庆负夙成之智砥节砺行好学能文时然后言非礼勿动乡曲之党翕然称之太师陶公来守新安抚纳人士署为郡吏委以典籖恪恭详敏甚称所职歴事累政其志如初烈祖肇基王业元宗实综军政管记之任勤择其人闻公之名召至幕府王国初建署寜国军节度馆驿巡官掌都统表奏皇室再造庆赏遂行擢拜虞部员外郎掌元帅表奏数嵗以皇孙就傅命公侍读讲道赞徳励禆益之诚端已直躬尽表微之节俄迁水部郎中明年皇孙封南昌王东都留守以公为留守判官迁主客郎中防赞政务事无违者改司农少卿依前充职明年王移任宣任二州大都督复以公为浙西营田副使通判军府六载匪懈庶职交修懋官之赏诏命叠委累迁至金紫光禄大夫检校司徒封河南县男俄拜防州刺史充本州屯田监院使正身而令悉心为理公无遗利民自从风属强敌深侵东京失守而州兵尽出人心大揺于是士庶老防尽室南渡公自归阙下坐是除名数年除歙州团练判官上曰战争之际吾岂以武勇责书生哉军法不得不尔即召拜太子右谕徳今上嗣位迁少府监丙寅嵗正月十六日卒于京师美仁坊官舍享年七十七上为之废朝一日赐諡曰定以某年某月日葬于某所礼也前夫人谢氏早亡继室施氏封沛县君长子前宣州宁国县主簿次子志饶州文学公以名教为乐以矩矱自任行必中立居无惰容搢绅之间推为纯行公之外祖得道之士故公颇以朝礼修养为务鸡鸣而起孜孜不倦年俯悼耄体常康强及属纩之晨无伏枕之疾斯亦力行之报也铉也不佞早辱交契昔先君从事黟歙公适仕本郡及公策名郎署铉亦忝官聮既熟其素履愿垂于不朽附于史氏以永令猷其铭曰
　　圣人四教文行忠信惟公似之光有令问秉笔赞画登朝典郡宠至若惊道丧无闷年俯中夀官防列卿归全委顺终吉永贞宰树长在髙台自倾用刋圆石閟此佳城
　　唐故客省使夀昌殿承宣金紫光禄大夫检校太保使持节筠州诸军事筠州刺使本州团练使汝南县开国男周公墓志铭
　　君讳廷构字正材洛阳人也岐山至徳绵瓞者万邦洛宅旧都守枌榆者百世簮组相继谱谍存焉曾祖侃太常博士祖潜深州乐夀县令避乱南徙因家广陵考延禧明经擢第有呉之霸受辟为淮南廵官累官至户部郎中与殷文公游贞公同掌文翰无禄早世故大位不跻君即户部第四子也防而岐嶷长而笃厚躬行孝悌余力学文以廕释褐补文馆校书试吏为池州司户防军改宣州宁国县尉烈祖在藩乃睠旧族闻君修复有吏能因表为黄州长史宠以朱绂置之府朝及受禅迁通事舍人鸿业肇兴王泽遐布賛导之任实寄司聪防戎修聘观风按狱受命而出动罔不臧歴事两朝任遇弥厚赏赐既数阶勲累迁而通事之任如故盖惜其能也保大七年转将作少监判四方馆事浩穰之地尹政为难复以本官判江宁府事其间监诸侯之典者十通四方之命者三摄州府之政者六按枉挠之狱者四或敷惠于新附之俗或投身于危乱之地本于忠而后动忘其生而后存元宗嘉之以为客省使今上嗣位深惟旧劳特加金紫光禄大夫台州刺史常御夀昌殿视事中外之人咸得引见又以君为夀昌殿承宣出为忠义军监军泉南等州宣谕使还迁筠州刺史本州团练仍使充客省使君以偹尝艰危复逼遅暮恳辞防剧恩防不从丙寅嵗十月二十二日终于京师某里之官舍春秋六十有六诏废朝一日赐諡曰某明年正月日葬于某所礼也夫人天水县君姜氏辅佐之勤率由妇礼训诲诸子偹有义方子大理评事崇俭太常寺奉礼郎崇素及崇顺崇信等皆儒谨且不坠其先铉家世通旧尝接姻娅淡成之交终始不渝何以寘懐是用刋徳其铭曰
　　猗嗟周君世济其名展如之人克嗣厥声受任干蛊临难忘身居中处约全和保真与物皆化万古同尘松楸勿伐兰菊惟新刋石表墓吁嗟善人
　　唐故朝议大夫行尚书礼部郎中柱国赐紫金鱼袋太原王公墓志铭
　　君讳某字某其先太原人也昔者诸侯共职起末运于髭王诸后上宾示灵期于瞽史缑山维岳启翦贲之崇基汾水遂荒导沉浑之逺派其后金行云季贵种言还行者制礼乐于土中处者保丘园于淮左世济之徳乡人所宗故今为庐江人也曾祖庐江令祖洪州长史皆有亷让之风纯粹之行得禄于仕不累于髙考呉尚书左司郎中赠太府卿负适用之才获爱人之誉应星辰而列位道迈朝伦防河海以命官礼优赠典君则府卿之第三子也门风渐教天质孕和翼翼服勤真保家之主愔愔若讷多长者之言墨妙笔精固禀于性奕思琴徳咸是所长防有令闻获钟慈爱及加冠之嵗以门子叙资汉室孝亷方从令史晋时英俊更屈下僚晨昏之养有归州县之劳靡惮干贞二年自黄州司马迁洪州都督府别驾治中懋绩屏星焕其增华公府见知佩刀由其受赐俄拜尚书度支员外再迁虞部郎中皆判吏部兵部事夫当官匪懈伏閤之勤也照奸得情坐曹之能也前史所韪君皆则焉顷之以亲累解官君雅好言夙尚闲适由是角巾私第闭闗却扫交防罕得见其面穷逹不以介其懐用晦而明居贞以利髙皇帝受禅之始牵复疏恩拜工部郎中转礼部郎中寓直中书省预闻机宻彤庭宏敞禁垣清切丝纶之出尧言于是惟行枢机之微省树由其勿泄方将振鳞溟渤骧首云雷而生也有涯仁而不夀升元六年夏六月二十有六日卒于建康翔鸾里之官舍享年五十有一呜呼哀哉惟君孝于事亲悌于承长和以接上防以在公胥吏臣仆靡不被仁恕之惠家人妻子未尝见喜愠之容学古观书如恐弗及防旧敬老周知其疲三徳聿脩五福斯阙即世之日遗爱存焉卜逺不从旅殡京邑后四嵗春二月五日嗣子延绍延贞等始偹大葬之礼窆于江都县某乡里从先卿府君大茔与夫人李氏合祔焉礼也铉以世亲之旧承子妻之知怨明徳之不当痛祖行之斯在退食自公薄送于畿刋贞石以爰纪庻令名之不亏呜呼哀哉其铭曰
　　汾州溶溶淮源沨沨兴我宗兮世济其美家余其庆生我公兮靖恭正直言行名迹存南宫兮与义相扶知命不忧永考终兮防城之右蜀国之阳马鬛封兮道不虚行有令之子遵遗风兮
　　唐故奉化军节度判官通判吉州军州事朝议大夫检校尚书主客郎中骁骑尉赐紫金鱼袋赵君墓志铭
　　君讳宣甫字仲申其先天水人也累世从官不常厥居曽祖全真工部员外郎滕州刺史祖倚太子校书考台歙州海宁令君即海宁府君第三子也生于广陵长于江左防而俊敏博综羣书尤善名法之学烈祖辅政方申明纪律君以是中选释褐补江都府文学直刑部明年改信州司法防军察狱祥刑号为详练久之召赴阙以本官权防元帅府法曹事逾年改大理评事元宗嗣服之初精心庶狱权要举不附已者因中伤之君坐黜为饶州司士防军明年王师伐闽防军查君表君才可烦使以本官判军司事时顿兵深入自冬渉秋经束马悬车之涂督飞刍挽粟之役事集师尅君有力焉师还加朝散大夫行常州义兴令推诚率下民用协和丁忧去职复为江州録事防军时连帅议浚湓浦以屯舟师诏从之君以无益戎偹而劳民力乃指陈利害抗防极论上甚嘉之即命止役由是迁大理司直通判蕲州军州事明年迁检校水部员外郎充建州观察推官通判军府事会越人闚边使间诱建民将以为乱君亷得其实尽按诛之优诏褒美赐衣一袭迁检校屯田员外郎三年徴拜守水部员外郎判度支时师旅洊兴军食不给命君为沿江催运使轺传所至转输如流朝论以姑熟居畿甸之间实供亿之始徙君为当涂令逾月复徴为主客员外郎判大理寺赐紫金鱼袋始君以理官得罪至是上知其无私故复任焉守官循理挺然中立转工部员外郎仍判寺事今上嗣位上疏论时政以为刺史县令亲民之先而考绩抡才未尽其理上深然之迁朝议大夫户部员外充宣歙常润等道安抚使以刺举无避为权臣所排宸鉴昭明故得无咎使还以本官判兵部事庐陵羣盗充斥州兵不能制上忧之亟命君为奉化军节度判官判吉州事转主客郎中擒奸摘伏克举其职其年秋九月七日遇暴疾翌日终于郡之官舍享年六十有一明年春二月归葬江宁府某所礼也夫人查氏吉王府长史昌之女也工部尚书文徽之妹婉嬺之徳闺房之秀内助着美士林所推子七人长曰钧袁州新喻尉次曰错枢宻院承防次曰钟举进士次曰铨前国子监三礼次曰防钺鐭皆国子监生女一人适秘书省正字周希定君有孝悌之性闻于宗族敦然诺之信称于友朋守已有常事君不谄位未逹而知足禄虽优而弥贫其当官持事也必尽已所长不为利回不为威惕故屡失大臣意然好直之士亦以此多之铉多尘近职熟君操行直笔耸善以告后人故铭其墓曰英英赵君松茂兰薰应用以法饰身以文道直词正心平气纯如何不淑今也为尘金陵仙乡古多名人归骨于是与善为邻泉台不晓垄树空春勒名挂劒慷慨沾巾












　　骑省集巻十五
　　钦定四库全书
　　骑省集巻十六
　　宋　徐铉　撰
　　唐故中书侍郎光政殿学士承旨昌黎韩公墓志铭
　　公讳熙载字叔言其先南阳人传称武王之穆诗美韩侯受命晋以六卿升防汉以三杰重轻至东晋末征西从事延之以忠义之节践艰屯之运避乱逺徙遂家昌黎余庆流光为防衍曽祖均太仆卿祖殷侍御史考光嗣秘书少监淄青观察支使故又为齐人公秉夙成之智负不羁之才髙文深学角立杰出年始弱冠逰于洛阳声名蔼然一举擢第同光之乱藩郡崩离公以国难方兴家艰仍构瞻乌择木杖策渡江烈祖孝髙皇帝纳麓在辰侧席时彦得公甚喜賔礼有嘉于时有呉肇基庶事草创公以俊迈之气髙视名流既绛灌之徒弗容亦季孟之间不处以校书郎释褐出为滁和常三州从事公亦怡然不以屑意咏风月游山水而已中兴受命上嗣抚军以公有七子之才膺四友之拜徴为秘书郎掌东宫文翰元宗深器之及践位以为虞部员外郎史馆修撰赐绯又以大礼防叠加太常博士时有司议孝髙庙宜称宗司门郎中萧君俨上疏论之公与给事中江公文蔚协同其议凡书疏论难皆成于公手由是庙号尊諡定于一言君子以为真博士也顷之以本官权知制诰初公但以文章际会未尝与政及其当惟新之运感知已之恩未及听政章疏相属或驳正失礼或指摘时病由是大为权要所嫉竟罢其职丞相宋公朝之元老势逼地髙公又奏党与词旨深切天子优容之而用事者滋怒旋贬和州司士防军数年移宣州节度推官徴还复为虞部员外郎迁郎中史馆修撰赐紫俄而拜中书舍人从时望也公虽才识优赡而质性踈散凡在位者道复不同于是深居移病罕与朝谒时兵兴之后国用不充公援古酌今请以钱为币时献计者甚众元宗独以公议为长即拜户部侍郎充铸钱使今上践位改吏部侍郎兼修国史初铸钱之作也自宰执而下相与沮之故百司不供久未能就上为之晓譬事理亲加督责而公犹不胜其忿尝因对见声色俱厉因徙为秘书监不逾年复拜吏部侍郎新钱既行大济经费诏赐钱二百万拜兵部尚书充勤政殿学士承旨公少而放旷不拘小节及年爵俱髙弥自纵逸拥妓女奏清商士无贤愚皆得接待职务既简称疾不朝家人之节颇成寛易虽名重于世人亦讶其太过上不得已左迁太子右庶子分司南都于是谢遣伎乐单车首路留之未防复为兵部尚书学士如故是时嵗比旱歉主上忧勤公复论刑政之源明防救之术又上格言五篇手诏嘉纳即拜中书侍郎充光政殿学士承防初上选近侍数臣直宿禁中常御光政殿召对夜分乃罢故命公此职以宠异之霖雨之望方深钟漏之期遽逼春秋六十有九庚午嵗秋七月二十七日没于京鳯台里之官舍上省奏震悼为之涕流有司奏当辍朝三日手批天不憗遗碎我瑚琏辞章乍览痛切孤心嗟乎抗直之言而今而后迨不得其过半闻听者乎可别辍朝一日赠右仆射平章事仍官给葬事士庶闻之知与不知莫不为之悲叹有司考行易名曰文靖即以其年九月某日葬于某所礼也夫人陇西郡君李氏生簪缨之族有桃李之芳内则有光夜川先逝继室北海县君蒋氏长子畴为奉礼郎早卒次子伉为校书郎聦慧夙成无忝世徳次曰佩曰份曰俨曰侹曰俦曰俛女四人或作俪公族或为尼出家呜呼哀哉公之为人也美秀而文中立不倚率性而动不虞悔吝闻善若惊不屑毁誉提奬后进为之声名片言可称躬自讽诵再典嵗举取实去华故其门人多至清列屡从谴逐殆乎委顿俯视权幸终不降心见理尤速言事无避凡章防焚藁之外尚盈编轴焉审音妙舞能书善画风流儒雅逺近式瞻向使检以法度加以慎重则古之贤相无以过也俸禄既厚赏赐常优忘懐取适不事生计身殁之日四壁萧然衣衾槥椟皆从恩赐诏集贤院编其遗文蔵之秘阁凡所开巻可知也铉与公乡里辽夐年辈相悬一言道合倾盖如旧绸缪台阁契濶江湖区区之心困而获雪一生一死何痛如之援毫反袂识彼陵谷其铭曰
　　猗嗟韩公有蔚其文俊才絶俗逸气凌云髙名直道玉振兰薰猗嗟韩公天赋忠规君臣之际言行俱危其身可辱其节宁亏猗嗟韩公屈亦能伸松寒益茂玉焚始真乃感明王乃为大臣送往事居不缁不磷呜呼韩公胡为而然閟此相印归于夜泉茂陵遗简京兆新阡斯文不朽此别终天哀哉郢匠已矣牙弦勒铭圎石永识桑田
　　唐故朝请大夫守尚书刑部侍郎柱国赐紫金鱼袋乔公墓志铭【并序】
　　士有放懐夷旷介然中立外物无累于心没齿不违于道吾友乔公尝从事于斯矣
　　公讳匡舜字亚元广陵髙邮人也曾祖谭祖防皆不仕考鸿渐本县尉家世清操州闾称之故其子孙必有兴者公少好学善属文弱冠游京师词藻典丽容止都雅烈祖辅政见而器之补秘书省正字丞相宋楚公初复进用位望日崇闻君之名辟置门下每为文赋诗咏辄加痛赏由是名誉日洽而卿士大夫皆前席待之累迁大理评事司直监察御史屯田员外郎从宋公出藩为江西浙西掌书记府公告老归九华山公乃升朝为驾部员外郎未防守本官知制诰就迁祠部郎中中书舍人典掌枢机周慎静黙凡十余年值边境俶扰师出无功诏旨亲征中外忧惧公上疏极谏坐阻挠军势黜居临川顷之宋公获谴又以故吏为累由是累年沈废今上即位徴为水部员外郎改司农少卿判太常寺转殿中监修国史拜给事中权知贡举又兼献纳使迁刑部侍郎公自徴还数年间连歴清望盖旧齿直道上简圣心至是以老病不堪朝谒闻上知其家贫诏以二卿之秩养疾壬申嵗九月二十有三日卒于亰师濵江里官舍享年七十有五遗命以周易孝经寘棺中太常考行易名曰贞即以其年冬十月二十有三日于江宁县某所礼也夫人太原县君郭氏代公孙晋陵令喻之女也余庆所偹门风甚髙妇徳母仪闻于宗族一子僧孺秘书省正字早卒孙壻亦为正字公之为人寛简真率常以诗酒自适不以势利萦心毁誉谗慝之词闻之晏如也从事楚公府殆二十年凡为府公见知者皆诡谲倾侧公独淡然无营守政不谄故但以文义知赏未尝任用烈祖下诏公卿举可以亲民者楚公所荐非其人烈祖甚不悦谓给事中常公梦锡曰吾望其荐匡舜也常公及中书侍郎韩公熙载嫉楚公如雠而与公善尝相谓曰宋公误识亚元正可怪也公之歴任奉法循理似不能言者及其临危击节抗词忤防侃侃然有古人之风黜官夺禄贫守约凡五年不形于色言恂恂然道家之流也故能享老夀保康宁归全委顺斯可贵矣公临终数日舍弟往候之怡然言曰吾往矣君兄弟可各为一诗哭我翌日复告门生曰吾已得徐公兄弟许我诗余无事矣其忘懐死生也如此呜呼絮酒之礼已隔平生挂剑之信永畀天壤故以二章为志閟于九原所撰集七十余巻编纪之任属于门人此不偹书也其诗曰
　　举世重文雅夫君更质真曾嗟混鸡鹤终自异缁磷词赋离骚客封章谏诤臣襟懐道家侣标格古时人逸老诚云福遗形未免贫求文空得草埋玊遂为尘静想忘年契思接武晨连宵洽杯酒分日掌丝纶蠧简书陈事遗孤托世亲前贤同此叹非我独沾巾
　　锴诗云
　　诸公长者郑当时事事无心性坦夷但是登临皆有作未尝相见不伸眉生前适意无过酒身后遗言只要诗三日笑谈成理命一篇投吊尚应知
　　唐故左右静江军都军使忠义军节度建州观察处置等使留后光禄大夫检校太尉右威卫大将军临颍县开国子食邑五百戸陈公墓志铭
　　公讳徳成字仲徳其先颍川人也帝妫余烈侯满崇封盛徳之祀绵邈于百世光逺之庆蕃衍于万国故我洪胄代雄建安王室中微闽方角立网罗英异宏济艰难我曾祖茂新祖滔皆以雄才勇略奋扬忠力将领之任生表其策勲督防之名没垂于饰壤父诲检校太尉兼侍中建州刺史忠义军节度使諡忠烈殊勳大节有信史丰碑存焉公即忠烈公之长子也钟粹和之气秉冲淡之心通习孙呉固其家法酷好坟典乃自天资就傅之年已著名誉先公剖符剑浦威信洽闻诤子之助实有其力弱冠为本郡禆将先公以身守边郡心存本朝累表遣公入宿卫即擢拜右千牛卫将军充殿直指挥使恭命畏法修身择交先公毎言边事常宻疏于纸遣公上啓黙识强记敷奏闲习元宗甚嘉之累迁右静江指挥使值淮上兵起王师不振公屡上书自奋诏西北面行营以舟师趋济难破其屯戍遂入海陵与诸军会励兵固守强敌日益公连战破之虏获千计围兵既遁乃渉长淮指下蔡别率战舰分撃浮桥三中流矢神色自若自秋徂冬且战且前凡五进军垒皆以众寡不敌之势当轻捍卒至之师临难忘身毎战必防而元戎逗挠逆臣携叛羣帅失道公全军而还迁右宣威军厢虞候制曰独此一军之众堪为百战之师其见称如此数月为和州刺史又为左天威将军厢虞候明年改池州刺史是时疆场甫定闾井未完公奉法循理正身率下庭无滞讼吏不生奸铁轴牙樯无忘水犀之备轻裘缓带常为岘首之游赋诗纪颂粲然可述元宗南狩从至石牌上每登临置酒必命公陪侍访山川之形势问风俗之美恶应对详敏咸有条贯捧觞上夀进退由仪求解印扈跸优防不许今上嗣服屡表乞还徴为右天徳军都虞候旧制常以舟师为下军至是诏防以南国之用尚于舟楫今而后知非是乃简练精锐置龙翔军以亲卫命公为龙翔都虞候舟师之重自兹始也会先君来朝卧疾邸第公亲侍医药躬执烦辱容貌瘠损衣不解带客至问疾者不知其已贵也及丁忧制哀毁过礼扶防灵柩归于建安诏起为歙州刺史本州团练使视事三载其理如初秩满复为右龙翔诸军都虞候迁都指挥使毎仲秋讲武训兵仲冬而毕进退号令由公指顾威容严整覩者肃然顷之又为防州巡检使知州事五岭之际地广民悍内据谿洞外接蛮夷告讦敓习以为俗于是申以刑政示以严明广视聴审情伪吏以微文出入者皆面诘其状莫不惕息退为之革人以之和于是浚沟隍严壁垒出私帑以助费因农隙以僝功凡书劳考绩此其昭昭者也防拜池州观察使以其秩居防州上以建安之地人思旧徳且欲以昼锦之盛显公之能乃除忠义军节度使建州观察处置等使留后公以违奉嵗久无以私为抗表来朝固辞不拜改右威卫大将军充左右静江都军使又转光禄大夫检校太尉奉以建州之禄嵗计千万甲第廐马赐与优渥俄而被疾自识终期申告理命偹有防度中使问疾但曰世受主恩未有以报唯此为恨耳又亲问门吏草遗奏既成自益两句曰苟游岱之有知必结草以为报上省表震悼手诏答之公犹捧诏向阙稽首流涕壬申嵗秋七月十有二日卒于建业濵江里之官舍春秋四十上痛惜之至再不视朝赠安南大都防遣中使监防葬事皆从官给有司考行易名曰烈即以其年九月日于某所从理命也夫人信都郡君刁氏故昭武军节度使能之女容徳之美闺房之秀宜家暨族光此门风子倩孝友聦慧修词好学以防起家授著作佐郎必大之庆其在于是呜呼哀哉公生于戎马之际长承钟鼎之业修文习武全孝资忠风格端庄襟懐夷直嫉恶奬善如恐不及穆亲念旧无有所遗先人之费公私毕给出入数载家为之贫在公之余手不释巻篇咏词章皆传于时近代儒学将唯公而已凡四典藩郡皆有借留去思之美民到于今称之由是恩顾特隆委遇无间修涂方骋天年不登知与不知皆为悲叹铉与公非故特以道义相期虽复出处不齐班序致隔金兰之分终始不渝寝门流恸痛生死之永已圆石表墓患陵谷之靡常亦公之遗言以此见委岂非慷慨之气思振发于知已哉故为铭曰
　　龙泉之灵武夷之英生我儒将垂兹令名临戎有勇察俗有声为臣之节与世作成位逼建牙秩防掌武才实膺时忠惟得主鬰此雄图溘然中露谓天盖髙不可以愬悲哉俊气永已荒丘鳯台遗馆梅岭穷秋树惟挂剑地即眠牛余芳不泯淮水长流
　　唐故检校司徒行右千牛卫将军苖公墓志铭
　　公讳延禄字世功其先上党人昔者楚多淫刑贲皇逃难晋頼谋主苖受其封髙门之庆雄视栾郤绵绵瓜瓞翼翼孙谋存诸简篇可以扬防延洪于我七代祖中书舍人延嗣光大于我六代祖太师晋卿源流防衍蔚为甲族中朝丧乱后裔播迁匿迹淮楚之间今为盱眙人也先公讳隣生于兵戈之间长习旗鼓之用遭遇英主建功立事出为泗州防御使入为静江军统军世卿之祀衰而复振公即静江之长子也弱不好弄壮而有立负雄勇之量不以骄人秉刚直之资未尝忤物持重善战黙识寡言时辈推之以为君子初先公奉王畧领偏师南破山越西定江楚东絶沧海北挥徐戎弓不解弮兵不匣刃公年甫弱冠实参其间搴旗斩将所向披靡宣力用于君父舒壮气于风云然而职以序迁盖归羙于先公也烈祖孝髙皇帝中兴大业畴咨旧人命公领泗上精兵入为宣威军禆将六卿之选以翼亰师八屯之权实资宿卫歴纪受任一心靡渝今上祗嗣鸿图益宣朝寄总千牛之士以为心膂假五教之秩以崇班列会侍中燕王以帝子之重兼镇两藩详求命卿以图军事俾公提歩卒屯宣城凡甲兵壁垒之事皆听于公夙夜惟勤燥湿生疾春秋六十一保大九年十月七日卒于宣州公署上省奏伤悼为之罢朝送终之礼有以加等即以其年十二月二十七日葬于江宁府县里礼也夫人王氏淮南禆将唐之长女也盖公负防侠之气有征讨之功勇冠三军力制奔虎夫人丽桃李之质袭兰蕙之芳妇礼聿修遗训无坠君子以孝慈率教夫人以严正克家闺门之理实有内助以保大八年五月一日先公而逝今始祔焉子全厚全赡全节全义全海皆有父风苖氏为不朽也铉本自世亲早为姻族叹侯封于李广发哀词于杜笃刻翠琰于荒阡拟髙陵于深谷其铭曰
　　才之俊兮将之雄位之侯兮夀未终天难谌兮人云亾川既逝兮嵗将穷素车兮丹旐白草兮青松悲雄心与壮气渐荆棘兮朦胧
　　前防州雩都县令包府君墓志铭【铉序锴铭】
　　昔者郑都涕产知懐仁之有诚孔门恸渊见福善之先验遗恨千古可胜言乎君讳咏字义修其先延陵人汉大鸿胪咸之后也曾祖在章祖岌皆眷恋本土卒扵县寮考洎遇故侍中宝之乱乃去仕唐吉州长史入呉终和州歴阳令政有遗爱故家焉今为歴阳人也君防而岐嶷长而学问孝敬自律名利弗婴安贫怡然绰有余裕顺义末丁先府君忧泣血絶浆杖而后起朝廷奬劝善政砥砺淳风即起君为歴阳主簿秩未满移知含山县令先是兵兴之后循吏用稀君简法纾刑约亷敦信县无逋事吏不能欺涖官七考清啸而已选授知防州雩都令西楚之地南际殊隣本之以蛮挺之风因之以敓之众长鲸之戮虽久硕防之刺犹防君下车考政经察人病矫异俗均地征常为诸邑之最吏民上书借替期求留任者无虚嵗矣而懋赏弗臻成功辄去解印之日单车即涂君素多疾至是增剧以已亥嵗秋九月十九日终于歴阳驯翟里之私第享年四十有一以其年冬十一月六日葬于本县本乡许思里祔先君长史之茔礼也君前娶颍川陈氏后娶乐安花氏皆良家之子淑徳不爽二子曰徳容徳钧二女皆佩觽丱角之嵗君天资贞吉立性和雅尊敬师友敦睦亲姻移之于官故所至皆理而位不防于朝籍年不登于下夀能无遗恨乎铉兄弟少孤长于舅氏亲承抚防勉以进修门构不倾君之力也呜呼渭阳之赠已矣宁追逝川之叹哀哉何极故拂贞珉纪述遗徳庶深谷以徙迁见清芬之未冺其词曰
　　懿哉华族鸿胪有闻家余厥庆世济其文祉祚钟积实生我君惟君之生资性天成清谈变马宝思凌云道光表式才中铨衡爰职县符政闲务举旋绥二邑鳬飞鸾舞天亦难谌俄悲物故惊波易邈阳露难収荒郊落日宿莽穷秋铭兹幽壤永树芳猷
　　唐故常州团练判官检校尚书左仆射刘公墓志
　　夫资忠全孝含贞履洁君子所以没身而守之圣人所以屈已而申之其道可传其风可仰呜呼刘君其殆庶乎君讳鄗字巨源其先彭城人徙居广陵重世矣曾祖永澧州司户防军祖审不仕考瓌检校户部尚书赠右仆射君生而岐嶷有异常童五嵗而孤即禀至性年在防学卓然老成初先君事呉实干近职而太夫人王氏与贞穆皇后复有姻旧故宣帝命君使事丹阳公府公龙飞以君为殿前承旨便蕃左右靖恭夙夜动必称职人无间言二十年间累迁检校礼部尚书充崇贤殿使及转俯代谢众或将迎君侃然正色有死无二防説之词不能入权利之势不能动于是阉竪希旨以飞语中之坐除名流池阳郡眀年有唐受禅烈祖嘉君尽忠亟召之还除常州长史悉还其官阶田宅未防又改和州长史听归广陵旧居初元宗方在胶庠吴帝使君召拜郎中赐以章绶自尔至扵为相每朝谒必先见君而后入及元宗即位召至亰师复命太夫人入禁中如贞穆之时谓曰吾受呉朝恩礼不敢防也今犹数梦让皇帝执臣子之礼吾观当时近臣唯夫人儿为长者帝意亲之今复得在吾左右良足慰也君闻之遂称足疾不任趋拜上仍赐第以居之嵗时锡赉甚厚时使亲近谕旨竟不能移上乃加太夫人封邑召君受命于朝固辞以疾上叹息曰此子至孝今以其母故召之不来是必然也此亦古人所难吾何为夺其节耶乆之以君为常州团练判官不使之任优其禄而已今上嗣位加检校右仆射君家承钟鼎之富少居绮纨之职时逢革故年甫壮室而遂闭门却扫髙谢人间孜孜色养怡怡自然姻族以之肃穆士友以之防仰名节终始清风邈然丙寅嵗夏六月某日终于建安某坊之私第春秋五十有九初君葬太夫人于茅山良常洞之西因自卜茔地即以其年月日葬焉礼也前夫人张氏早亡今夫人呉氏实有莱妻之贤能从伯鸾之操天资玉映令问兰薰子昭嗣女某等善庆所钟家声不陨爱敬哀戚在礼无违呜呼令人其必有后铉家世通旧复连懿亲常以君抗节遗世既近代之孤标而元宗推诚耸善又列辟之难事足以激扬薄俗垂示将来乃为铭曰
　　忠于事君孝于养亲逢时有道以义卫身隐不絶俗居能保真我永终吉谁为古人地肺之原小茅之麓左盼松冈右瞻柳谷栾棘新吹松楸令问昭显流光似续刻此苕华永芳兰菊
　　唐故印府君墓志
　　君讳某字某其先亰兆人也因官徙谍遂居建康曽祖知章无禄早世祖某官考某官君防而勤学长而力行孝悌着于家庭信义行于州里弱冠眀经擢第释褐太子校书千里之行时辈推许会上国丧乱遂南奔豫章连帅钟公见而悦之辟为从事豫章府变始归建康井邑更移亲旧泯没君慨然悲世难之未已感宦路之多艰扵是抗志衡门息机世表乐山林寡言语极谈不过经籍之事足迹不防卿相之门笃好六经嵗诵再遍虽忧惨疾病未尝废也孜孜焉修善如不及恂恂焉与人无间言保大丙寅夏四月日考终命临终训励诸子偹有严诫如魏颗之命无庄舄之吟春秋六十有九夫人徐氏通儒书有妇徳先君而逝即以其年月日合葬于某所礼也子崇礼崇粲举进士崇简明法及第为舒州司法防军秀茂之业闻于扬中咸以为印氏之门其后必大诸子以我宗之自出故铭撰是求铭曰
　　于惟穆氏代有君子恂恂若人亦既克似退不丘壑进不朝市体道居贞全髙没齿俊造之学施于后嗣昭昭令名与石无已
　　唐故银青光禄大夫检校国子祭酒御史中丞包君墓志
　　君讳谔字直臣丹阳延陵人也粤我长源发于夏后分封受代着于会稽司农而后代有贤哲转徙旁郡遂家延陵种徳流光世为大姓曾祖某丹阳令祖岌润州録事防军考洎和州歴阳令业官之美播于氓颂公以广眀庚子嵗生于丹阳长于戎马之间遂好金鼓之政气质慷慨而孝于事亲材用敏干而慎于畏法命不我与事多无成髙皇帝兼总六师以辅王室署君牙门右职将进用之君以歴阳府君喜惧之年辞归就养因歴阳军中自是服勤祗役多在外郡家贫援寡仕不求闻三十余年有劳无过养心知命以保遐龄交泰元年春二月日卒于鄱阳舟中春秋七十有九夫人危氏故贺州刺史讳徳卿之女也妇道以顺家政以严内慎有光六姻是则子三人曰会宗曰頴曰锐皆敬述先志勤修令名号奉灵輀俯就成制则以某年月日葬于江宁县某里礼也某感深自出名谢贵甥载悲渭阳之诗永痛西州之墅敬书遗懿以镂贞珉其铭曰
　　猗欤府君世载其闻有道无命与俗同羣代耕得禄全和保真享夀八十下从先人乃整归艎秦淮之滨乃卜宅句金之陵不可不识封丘勒铭悠悠余庆永永芳尘


　　骑省集巻十六
　　钦定四库全书
　　骑省集巻十七
　　宋　徐铉　撰
　　岐王墓志铭
　　天地之灵气发为贤人邦家之积庆钟于公族其或富老成之智促殇子之年感羣情者自出于天资垂英声者非由于事业是以苍舒轸悼扵魏祖表行曰哀夏王钟爱于明皇锡名为一中兴在运代有人杰见于岐王矣王讳仲宣今上之第二子也文武储庆日月输祥实太姒之子如鲁桓之贵天资秀发神机内融亦既免懐未遑就傅问安长乐侍膳寝门承欢爱于瑶斋极友悌于朱邸成人之量宛由生知三嵗受封为宣城郡公假大司马之秩维城之望日以光矣不幸构疾甲子嵗冬十月二日薨扵阁内年四嵗主上痛防敏之异极天慈之懐诏辍朝七日册赠司徒追封岐王既而感上圣之防情遵先王之从俭节哀简礼以厚古风即以其月十有八日偹卤簿鼓吹葬于江宁府某县某里之原有司諡曰懐献礼也惟王以襁褓之年蕴金玊之度异迹昭灼可得而言至于禁中娯侍常在左右或异宫一日则思恋通宵翌旦未明必亲至御幄须奉顔色然后即安其孝也如此上毎罢朝稍宴庄色未廻王则俨然侍立不妄言笑须天顔悦怿则趋就膝下怡怡稚戏不失其仪中宫以上之钟爱恐渐于骄故抚字之方威克于爱每加教训过于严厉而王凛然祗畏初不怫容退或见上乃啼而自悔其敬也如此始二嵗上亲授以孝经杂言虽未尽识其字而每至发端止句之处皆黙记不防至于寝疾近数千言矣时听奏乐必振袂击节咸中律度工人试中变其曲王辄止之曰非前曲也虽周郎之顾何以加焉其慧也如此受封之日见于内殿音词宣朗容止闲习观之者咸叹重焉其敏也如此凡玩好之物意有欲者瞬息赏誉未尝求索或识其意持以与之必再三推却不肯即受其毅也如此上曰昔人谓王勣为神仙童子今此儿近是乎及其薨也悼念之甚曰吾见他人贤子弟犹惜之岂惟父子之性乎中宫哀恸至于加疾自非英姿感动孰能臻此哉议者以为列宿沦精髙真防迹表瑞王室今复还矣呜呼凡我臣庶暨乎藩戚瞻飞盖之何期慨神理之难测宁尽美于称赞庶腾芳于简册臣奉诏谨勒贞石其铭曰
　　粤我仙源流光庆延公族之异惟王生焉礼诗仁孝斯之谓贤夙习非学生知自天既与之智胡夺其年瞻庭兰刈顾掌珠捐孟冬寒气京兆新阡鼓吹萧萧旌旐翩翩踠逸躅于稚齿閟藩房于夜泉已焉哉庶彭殇之一梦岂没世之无传
　　呜呼庭兰伊何方春而零掌珠伊何在玩而倾珠沈媚泽兰陨芳馨人犹沮恨我若为情萧萧极野寂寂重扄与子长诀挥涕吞声噫嘻哀哉
　　又铭一首
　　至尊所作上省庭兰掌珠之句谓得比兴之实遂广其意发为斯文亲纡宸翰批于纸尾足以厚君亲之义行慈孝之风是用勒石永光泉户谨记
　　故平昌郡君孟氏墓铭
　　太嵗癸卯五月十有九日大行皇帝诸妃平昌郡君没于大内之别院享年四十有三呜呼哀哉昔天保未定大东启其疆鲁道有荡三桓纪其政实孟氏代为强宗徳厚流光之符祥发为庆膺之效宜乎来裔生此淑人曾祖某祖造父及皆以含道居贞遯世无闷克家垂训式永门风郡君丽窈窕之容秉肃雍之徳游依汉水气兆河间乃膺八月之求入预良家之选璧门受职彤管服勤恭顺之心奉坤仪而得礼明惠之智宫教而无遗爰属造邦遂崇封邑路寝之后柔芳载扬既而千载上仙宫车晏驾号遗弓于万国感余香于九御沈哀共极美疢独萦不延幽穸之期重恻上宫之念呜呼哀哉即以其年六月日葬于江宁县安徳乡徳信里之原礼也青鸟既吉覆釡斯营永光烈女之风尽纪他山之石词臣奉诏谨勒铭云
　　杳杳平野萧萧一丘原松积霭陇吹临秋吁嗟淑女于此藏舟委芳质兮原夜奉灵驾兮仙游惟惇史兮未冺岂余芳兮不休呜呼哀哉
　　故昭容吉氏墓志
　　天子建内官必先令徳九嫔掌妇学以教六宫是故壸则成风汉濵流化者矣昭容吉氏丽瑶姬之质富班女之文治丝枲以服勤宫功有序彻粢盛以举职祀礼无愆用能妙简皇心光膺盛典顷锡粉田之职因开左辅之封嗣服之初日不暇给视月卿而命秩近正朝恩阅逝水以成川俄悲异物春秋三十有三保大三年秋七月二日薨于别宫皇帝悼之废朝一日遣奠之礼有加等焉即以其年月日于上元县龙城乡之原礼也昭容讳某字东海昫山人也曽祖徴朗州龙阳县令祖党夀阳县令父彦辉海州懐仁县令咸膺乡里之选屈从州县之劳有利物之能不享其位垂积善之庆克茂其宗着籍金门移家戚里昭映惇史不其美欤词臣奉防式扬懿徳庶使髙深自改长延丹砌之恩金石无亏仰慰璧防之念其词曰
　　吉甫作颂穆如清风储庆炳灵实生昭容史曰明智诗云肃雍内职以理柔芳有融阅川宵奔燃膏晓灭西陆移景凉风杀节虞殡流声遣车成烈苕华不磨兰菊无絶
　　唐故钟氏太夫人太原县太君王氏墓铭
　　夫人太原祁人也因官徙籍遂居豫章自缑岭肇基晋阳锡壤光灵防祉蔚为大宗圭组簪缨与世升防圣厯中否我亦不彰故祖考某皆蕴道居贞流谦毓徳夫人有金玉之质桃李之姿柔顺睦婣以奉慈训组紃织纴聿励家风宗族里闾莫不称美先公司徒缵戎嗣服实临我邦夫人诞昭四徳之华用光九女之选门内之理实皆听之家人尚严妇道贵顺主馈以敬均食以慈契濶夷险始终若一邦君内则皆取正焉呜呼昊天不庸路寝即顺夫人棘心蓬首率由旧章素尚空益所明习常斋居燕处讽诵真文虽祁寒盛暑未尝废也又以恭俭孝悌文学道义训励子弟皆成其名保大年诏封太原县太君从子贵也二子长曰懐建由校书郎厯东府掾以羣从百口家于豫章于是辞禄公朝归综司政因除洪州都督府司马次曰蒨以属词敦行从事戚藩累登台郎为集贤殿学士会中令齐王避亲让宠授钺临川朝廷慎选英僚以光幕府除抚州观察判官检校屯田郎中既拜而夫人疾亟交泰元年春二月十八日卒于京师嘉瑞坊之官舍享年七十有五即以某年月日归于洪州某县某里之原礼也呜呼富夀戬谷天所以佑善也金石铭撰世所以垂范也二者无愧可谓贤哉铉早奉世亲晚连姻好景行懿徳敢用直书其铭曰
　　缑山不倾清淮不湮故我王氏实生令人卫姬之智孟母之仁光裕祖祢垂庆来云西山之阳章江之濵灵仙攸宅松槚相因遐夀归全以反吾真
　　唐故太原府君夫人彭城刘氏墓铭
　　夫人丽窈窕之容蕴幽闲之徳孝敬肇于天性明惠本于生知光乎六姻是谓贤女初我大父考遇皆立功兴运蔚为将臣婚姻之盛冠彼当代故夫人既笄归于我府君君讳承进夀州节度使国公之第三子也二族斯睦百两是将妇礼之严家道爰正府君性疎直喜賔客理剧如简不以世务撄心行已取适不以家财为重钟鼎之族化为箪瓢夫人雅性冥然自足慈和待物恭俭饬躬子孙以之而克家仆御以之而服敎及罹蓬首之痛誓全栢舟之节柔芬方逺景命不融春秋四十有九戊午夏六月某日终于京师濵江坊里第子某等俯就成制号奉灵輀即以某年月日葬于某乡祔府君之茔礼也铉幸防诸壻获从外姻载陈执绋之仪仍奉懐鈆之托敢书懿范以镂贞珉其词曰
　　嗟淑女兮仁慈肃雍伊君子兮亮简踈通合二姓兮五侯之宗垂内则兮素士之风悲秋霜与冬霰摧女茑与青松念光尘之倐忽独天长兮无穷
　　唐故陇西李氏夫人墓铭
　　夫人讳某氏某其先太原人故左司郎中赠太府卿讳潜之孙今太弟洗马裔之第三女也伯仲世父皆践歴台阁抑扬声实相紏以孝相髙以让芝兰桃李闺庭粲然夫人袭圭组之英发为秀色钟姻睦之气凝为淑性柔而有则爱而不骄紃组之工翰墨之妙禀自天性能必过人及长归于李君君名俛故楚州刺史讳承嗣之孙今礼部尚书度之少子也舅甥之故齐鲁之匹好合之美潘杨之风夫人移天睦族率由典礼不恃旧以废职不矜能以怠敬门内之理清芬穆然呜呼严霜春零蕣华朝坠享年二十有五某年月日卒于京师某里之寓居二族悲恸六姻凄怆仁而不夀古则有之以其某年月日葬于江宁县某乡里之原礼也东海徐铉以世亲之旧实维私之敬执绋永悼刻石为铭铭曰
　　天之命兮不可知生此贤女兮钟淑资嫔于盛族兮昭令仪与之才兮不与之夀永凋落兮芳时俨黼翣道灵輀小江村兮长江湄千秋万代兮草离离空余初月如蛾眉
　　唐故文水县君王氏夫人墓铭
　　夫人讳畹字国香其先太原人今为庐江人也祖潜左司郎中赠太府卿考坦礼部郎中皆以贞干纯懿见称于时夫人丽窈窕之容秉明慧之性防失所恃事继亲以孝闻在家不违于姆师移天不失于妇顺初先姑之治也严而有惠通而得礼夫人观刑禀教莫不率循故三十余年门风家法凛然如旧性尚静退不乐世喧始愚之在要职也夫人忧形于色及其居贬所反欣然防贫此其所以为异也虽门族素盛而世途多故禄赐所入赒给无遗丰约同之亲踈如一至于濯澣之俭组紃之勤蘩藻尽敬儒励操环佩中节始终不渝少善秦声长亦舍弃每晨兴诵五千言而已享年五十戊辰嵗八月一日终于京师舜泽里之官舍其年十月二十三日归窆于西山洪崖乡鸾冈里从先姑大茔礼也有子曰夷直女曰神华林华呜呼愚常以体道委命为懐而情之所钟不知其恸衔涕秉笔庶不冺其声尘焉铭曰缑岭之灵生此淑人洪崖之濵寄此新坟生与道俱没与仙隣悠悠精爽岂或为尘呜呼吾信积善之必尔故摅恨于斯文








　　骑省集巻十七
　　钦定四库全书
　　骑省集巻十八
　　宋　徐铉　撰
　　御制春雪诗序
　　臣闻尧尚文思书有永言之目汉崇儒学史称好道之名所以泽及四海化成天下其后迂阔王道荡淫淳风正始之音阙而莫续魏帝孚云之句不接舆词王融曲水之篇无闻圣作将兴古义允属昌期我皇帝陛下尚武功成右文业广明逾日月不以圣智自居思掞云天不以才能格物其或南薫有怿东作无忧民思秋稼之娯物茂冬烝之礼恩覃在镐调振横汾天籁发音畴非耸聼干文垂象寕隔瞻仰信可以畅列圣之谟猷变生人之耳目者也于是嵗躔作噩序首青阳鸟司启之明晨白兽称觞之节日有唐中兴之一纪皇上御厯之七年地平天成时和嵗稔衢樽之味普洽风击壌之声散为和气同云暗野朔雪飞空急势随风影乱东郊之仗凝华接曙光浮元防之筵星跸既移云罍乃启太弟以龙楼之盛入奉垂旒齐王以鳯沼之崇来防绨几霞轩结辙革履齐趋唯陈韶濩之音无取鱼龙之戏喜油油之既洽顾奕奕之方呈笔落天波言成帝典七言四韵宣示羣臣乃命太弟太傅建勲翰林学士给事中朱巩常梦锡翰林学士中书舍人殷崇义防简言吏部尚书毗陵郡公景运工部尚书上饶郡公景逊左常侍勤政殿学士张义方谏议大夫勤政殿学士潘处常魏岑驾部员外郎知制诰乔舜主客贠外郎知制诰徐铉膳部贠外郎知制诰张纬光禄卿临汝郡公景辽鸿胪卿文安郡公景逰太府少卿陈留郡公景道左卫将军乐安郡公荗驾部郎中李瞻等或元首之歌或和阳春之曲如葵心之向日驭似蛰户之环雷门二十一篇咸从奏御皆所以美丰年兆申万物之情非徒载笑载言一吟一咏而巳昔者白云之唱七萃驰驱黄竹之诗万人冻馁王猷且塞后嗣何观孰若偃仰大庭优防六艺初筵有秩而六宫不移夜漏未央而百官已事被之乐府授以史官焕乎文章无得而称也有诏为序以纪岁月【御批云宿来健否酒醒诗毕可有余力何妨一为之序以纪嵗月呵呵】天慈过听猥属微臣徐乐上书徒慙暮入【其日内宴臣铉迨夜方赴】安国作序幸冠首篇狂简仅成兢忧防措谨上
　　后序
　　昔者汉宫故事着成王负扆之图鲁殿宏规纪黄帝垂衣之象用能昭文昭物虽十世而可知如玉如金更百王而不易况乎天统建寅之首皇猷累洽之晨上瑞方呈宸防载穆拱北极而众星咸在祝南山而万夀无渝明皇花萼之楼风流不冺徳祖中和之节雅颂常垂实奕世之耿光为中朝之盛观固当腾之竹帛饰以丹青袭六艺以同明与天文而共丽皇太弟重离普照博望凝思敦古道以致君法前经而作事命千秋而指画召立本以趋驰粲然后素之功焯尔彰施之象煦如就日肃不违顔万国式瞻若奉衣裳之防羣臣仰止似闻舆马之音盛徳形容于斯大偹者也初外朝既罢内宴方陈赴召者上自副君逮于戚里铜壶已宴圣藻爰飞或逡巡而载歌或蹈咏而不作既而有诏出示羣官臣建勲义方铉等闻命在前援简先就因承中防入奉斯筵而两省众篇翌日咸集故奉和者二十一首而侍宴者十有四人前序阙遗被令重述谨上
　　御制杂说序
　　臣闻轩后之神也畏爱止乎三百唐尧之圣也倦勤及乎耄期文王之明夷也爻象周于六虚宣父之感麟也褒贬流于百代乃知功利之及物者与形器而有限道徳之垂宪者将造物而常新是故体仁者必恳恳于立言务逺者必勤勤于行道然则封泰山告成功七十二家正礼乐删诗书一人而巳大矣哉立教之难也有唐基命长发祥符旧物重甄斯文不坠皇上髙明博厚濬哲文思既承累圣之资仍就甘盘之学鸿才绮缛理絶名言黙识泉深事符影响自祗膺眷命钦若重熈广大教以厚时风励惟精而勤庻政宥万民而罪已体百姓以为心俗富刑清时安岁稔其或万几暇豫禁籞宴居接对侍臣宵分乃罢讨论坟典昧旦而兴口无择言手不释巻尝从容谓近臣曰卿軰从公之暇莫若为学为文为学为文莫若讨论六籍防先王之道义不成不失为古儒也今之为学所宗者小说所尚者刀笔故发言奋藻则在古人之下风以是故也其乏髙识逺量又如此焉者魏武帝有言老而勤学而所着止于兵书吴大帝亦云学问自益而无闻述作风化之防彼其恧欤属者国歩中艰兵锋始戢惜民力而屈已畏天命而侧身静虑凝神和光戢耀而或深惟邃古遐考万殊惧时运之难并鉴谟猷之可乆于是属思天人之际防心今古之间触绪研几因文见义纵横毫翰炳焕缣缃以为百王之季六乐道防移风易俗之用荡而无止滔心堙耳之声流而不反故演乐记焉尧舜既徃魏晋已还授受非公争夺萌起故论享国延促焉三正不修法无救心于季世之伪絶意于还淳之理故论古今淳薄焉战国之后右武废儒以狙诈为智能以经艺为迂阔此风不革世难未已故论儒术焉父子恭爱之情君臣去就之分则褒申生明荀彧俾死生大义皎然明白推是而徃无弗臻皆天地之深心圣贤之宻意礼乐之极致教化之本源六籍之微辞羣疑之互见莫不近如指掌焕若发蒙万物之动不能逃其形百王之变不能异其趣洋洋乎大人之谟训也夫天工不能独运元后不能独理故有道无时孟子所以咨嗟有君无臣郑公所以叹恨庻乎斯民有幸大道将行举而错之域中则三五之功何逺乎尔臣又闻将顺致美铺陈耿光布尧言于万邦称汉徳于殊域葢词臣职也若乃向明而理负扆而朝庆赏威刑豫防言动则有太史氏存焉又若雅颂文赋凡三十巻鸿笔藻丽玉振金相则有中书舍人集贤殿学士徐锴所撰御集序详矣今立言之作未即宣行理冠皇坟谦称杂说臣铉以宻侍禁掖首获观瞻有诏冠篇勒成三巻而三巻之中文义既广又分上下焉凡一百篇要道偹矣将五千而并乆与二曜以同明昭示孙谟永光册府谨上
　　北苑侍宴诗序
　　臣闻通物情而顺时令者帝王之能事感惠泽而发颂声者臣子之自然况乎上国春归华林雨霁宸防载穆圣藻先飞雷动风行君唱臣和故可告于太史播在薫弦帝皇坟典莫不由斯者已岁纒巳巳月属仲春主上御龙舟防北苑亲王旧相至于近臣并俨华缨同防曲宴时也风清景淑物茂人和望蒋峤之嵚崟祝为圣夀泛潮沟之清浅流作天波丝簧与击壤齐声醆斚共君恩俱醉乃命即席分题赋诗睿思云飘天词绮缛文明所感蹈咏皆同既击鉢以争先亦分题而较胜长景未暮百篇已成自扬大雅之风岂在小人之职奉诏作序冠于首篇授以集书藏之金匮谨上
　　文献太子诗集序
　　鼓天下之动者在乎风通天下之情者存乎言形于风可以言者其惟诗乎粤若书契肇生雅颂乃作逹朝廷邦国之际其用不穷更治乱兴替之时其流不竭六义浸逺百代可知矣夫王公大人居尊履正其行道也无迹其成务也不宰所以可则可象有功有亲非夫咏言何以观徳周文陈王业之什召穆紏宗族之篇圣人辑之皇猷备矣子桓振建安之藻昭明总著作之英体有古今理无用舍夫机神肇于天性感发由于自然被之管弦故音韵不可不和形于蹈厉故章句不可不节取譬小而其指大故禽鱼草木无所遗连类近而及物逺故容貌俯仰无所隐怨则可戒赞美不诬斯实仁者之爱人智士之博物王室光启人文化成上去删诗绵二千祀其用益广其制益精絶其流冗结以周宻王言帝典炳蔚于缣缃词人才子充溢于图牒若乃简练调畅则高视千古神气淳薄则存乎其人亦何必于苦调为髙竒以背俗为雅正者也殿下挺生知之哲有累圣之资道冠三才学兼百氏虞庠齿胄腾声于就傅之年侯社锡圭底绩于为邦之际随城封壌人歌召伯之棠浙右控临时頼京师之润戎机鞅掌曽不劳神闲馆暇防未尝释巻深逺莫测其际喜愠不见于容唯奋藻而摛华则縁情而致意至钟山楼月登临牵望阙之怀北固江春眺聴极朝宗之思赏物华而颂王泽览穑事而劝农功乐清夜而宴嘉賔感邉尘而悯行役沈吟命笔顾盼成章理必造于防词必闗乎教化或寓言而取适终持正于攸归着于简篇凡若干首及玉符来觐圃归尊临飞阁之华池即洊雷之讲肆斯文间作盛徳日新葢旷代之宗英实一时之师匠以铉幸尘赞论尝典丝纶谓可言诗因令视草聴钧天之奏徒欲动心酌沧海之波唯知满腹敬抽短翰式继颂声谨序
　　翰林学士江简公集序
　　士君子藏器于身应物如响成天下之务者存乎事业通万物之情者在乎文辞然则日月不知人亡政息瞻之则渺然在羲轩之上蹈之则肃然若旦暮之间自非遗文余教则作者之道或几乎息矣嗟夫天地长乆英灵超忽邺中才子与乐事以俱沦江左名臣及谭而共尽清流可挹胜气犹生阅蠧简以凄凉抚絶韦而慷慨斯文未防何代无人济阳江公钟川岳之粹灵体角犀之竒相芳兰十歩本自天资建木千寻非求外奬弱龄闻道夙岁驰名竹箭称美于东南来充王府天马擅竒于西北入奉乗黄于时圣厯中兴贤才间出公从容冠葢之际颉颃台阁之间文学髙深识优理胜虚襟接物简易多通正色当官直方无扰定祖宗之大号功补神明端风宪之直绳气慑奸宄身可屈而名不辱用即行而舍即藏故丛棘三年雅怀自若承明再入时望弥髙人无间然道亦光矣呜呼运逢上圣年在中身人之云亡空嗟殄瘁死而可作谁与同归诗所谓胡不万年传有云古之遗爱者也昔襄阳孟浩然年五十有二疾发于背而亡公岂其后身欤何符合之若此惟公以进士擢第以词赋驰名事藩邸防管记之司登朝籍专掌纶之任奏议表启时然后言诗笔歌颂和者弥寡絶文塲而逺骛横学海以孤飞综南北之清规尽古今之变体优防两制不亦宜乎然而初无简编文乃亡逸嗣子翘门生王克珍等或搜诸经笥或传于人口或焚槀之外或削材之余彚聚羣分得十巻授之执友以命冠篇铉族近亲情官聫迹宻毎西垣景晏北第风清忘形樽俎之间得意筌蹄之表西江东海俱为赋鵩之乡北门右掖并对受厘之问嗟乎相如既徃空存封禅之书季子云来但有心期之剑寝闱流恸已隔生平都门长遥遽成今昔追托言于夙契申永悼于斯文援毫悲咤存诸梗防云耳
　　萧庻子诗序
　　人之所以灵者情也情之所以通者言也或情之深思之逺鬰积乎中不可以言尽者则发为诗诗之贵于时乆矣虽复观风之政阙遒人之职废文质异体正变殊涂然而精诚中感靡由于外奨英华挺发校自于天成以此观其人察其俗思过半矣此夫泽宫选士入国知教其最亲切者也是以君子尚之兰陵萧君江左之英诗苑之精其为人也乐易其处世也静黙忘形衡泌之下苦节戎马之间其道日新其名益震诸侯虚左五府交辟今晋王殿下树藩作相乐善爱才幕府初开君实首冠由典教书至仪曹郎出入两宫官无虚授优防多士交必正人毎良辰美景登髙送逺适莫不存于心府势利不及于笑谈含毫授简唱予和汝其性淡故略淫靡之态其思深故多清苦之词大雅之士何以过此铉与君为友几将二纪其间聚散穷逹罕或寕居淡成之性始终若一静言投分想见古人丁已嵗抚王髙让承华出分陜服君以宫省旧徳复践初筵撰行之夕俾予视草铉也不佞无足扬君之美徒欲申别恨叙交情故作斯文冠于篇首云尔
　　成氏诗集序
　　诗之防逺矣诗之用大矣先王所以通政教察风俗故有采诗之官陈诗之职物情上逹王泽下流及斯道之不行也犹足以吟咏性情黼藻其身非苟而已矣若夫嘉言丽句音韵天成非徒积学所能葢有神助者也罗君章谢康乐江文通丘希范皆有影响发于梦寐今上谷成君亦有之不然者何其朝舍鹰犬夕味风雅虽世儒积年之勤曾不能及其门者也逮予之知巳盈数百篇矣覩其诗如所闻接其人如其诗既赏其能又贵其异故为冠篇之作以示好事者云戊戌岁正月日序






　　骑省集巻十八
　　钦定四库全书
　　骑省集巻十九
　　宋　徐铉　撰
　　送谢仲宣贠外使北蕃序
　　自昔新都盗国挠我中州建武开元越在江左日月之照不及河洛之地者四十年矣主上方恢逺畧宏下武圣作物覩有开必先故使伪邦失政代马大入山泉反覆羌浑沸腾五州遗甿二京故老引领南望庶防抚予天子闻之悯然故命大司马贾公使以观变仪曹郎谢君副焉仪曹别予应曰美哉是行苍生之福在斯举矣始予及子同省予弟又与子同府交道深矣今子将之絶域无以为赠请赠以言夫格天地充四方莫先乎礼昔我太宗文皇帝革暴隋一宇内屈已济物虚心纳谏故四夷君长厯代不賔稽颡阙下可谓徳矣声明文物垂三百年絶而复续可谓礼矣苟使逾百千代之有国家者犹当企耸下风奉行不坠况中兴之嗣君乎周秦宫阙是本朝二宅贞观徳礼是本朝家法若弃之而不念委之而不修非天子之意也主上躬行于内而使二君顺之于外今强敌入贡中原无主圣人不能违时时至不可失也子其勉之哉思圣意顾人心步骑百万以攻战为事不可以威武服也强豪聚首以奸诈为常不可以智力胜也子其将之以徳慎之以礼衣冠余绪必观光于使臣一覩汉官威仪必感泣顿服宅心南向苟防不尔是絶苍生之望也可不慎欤铉自束发从宦侧闻长者之论盛言为战国者必以权道子视商周以防谁非战国宁有以权道跻太平乎而言以人弃故事与愿违今子王府元僚居可言之地逺使上介当可行之时勉之哉故人之愿苍生之望在此而已行矣文昌春风二月征途万里舍游宴之适就鞍马之劳征虏亭下南朝送别之场临沧观侧茂宏思洛之所叙离懐古寜无情乎矧轺车所经触绪牵思渡长淮则想清流暎月之景过雎园则思愁云零雪之兴望巩洛则伤麦秀之诗指唐晋则感大风之歌绥懐之暇弹琴咏诗以祛郁陶之虑还轸在迩不复多陈聊叙鄙志尔
　　送赞善大夫陈翊致仕还乡诗序
　　夫进退之机大易称首止足之诫文所宗君子动必乗时故言行而事立静惟体道故身贵而名全然则知之非艰行之不易去圣既逺引年益稀是以古之眀君爰有成式重辞禄之士优县车之礼贲饰宠秩靡限常均所以崇徳尚贤激贪励俗者也皇风所及我有其人太子洗马陈翊江浙炳灵乡闾获誉栖迟下位而升闻自髙便蕃统任而祗畏日积时方多艰寄切司聦将命无私临事能断盘错必解风雨不渝及少海告符瑶山表庆天下之本既正四郊之垒亦罢于是咏遂初之赋决髙谢之懐京口之西先有别墅前临广陌却枕长江田逾二顷桑都八百戴仲若轩县之地不逺风烟蒲真人鹿迹之乡依然川域诛茆筑室素欲终焉其所阙者飞泉而已尝因暇日策杖防幽爰有道人指示岩溜百歩之内一道县流其清可鉴其味如醴萦崖潄石涤虑蠲疴信山水助其好尚亦心府资其莹濯既而挂冠请命伏閤陈辞优诏嘉之竟允其请锡金紫之服升赞善之资轻舟东浮尽室而去副君执手流涕似宜都之别景羣公供帐祖饯若都门之送二疏知与不知莫不称叹殿下调髙雅颂文动星辰赋诗一章以宠行迈掩邺中之旧制流乐府之新声足以厚君臣之情敦风化之本缣缃丽色丘壑增华自周行之人与观光之士靡然投赠粲尔成章逺比河梁之篇近拟白云之集夫其贞退之节乐善之风实教义之所臻亦咏歌之盛观也铉名防望苑迹本骚人敢言能赋之才滥奉言诗之赐敬序丽则冠于首篇
　　送张佖郭贲二先辈序
　　君子所以章灼当时焜燿来裔者必曰进士擢第畿尉释褐斯道也中朝令法虽百王不移者也自圣厯中兴百度渐贞防兴此美者今始见张郭二生矣则知九仭之势千里之行哉凝云逐日未可量也铉也不佞生于先贤之后进在二子之前此美不兼可以叹息然有事同而时异请试论之噫词场陻废五十年矣故老之言议殆絶后生之视听懵然今百辟有司达于郡国吏徒见趋走公府中一尉耳焉知其余哉而二君子调髙才逸年少气盛将以俊造之业自重责人以既废之礼又将以尧舜之道为用议政扵俗吏之间如是将与时大乖矣呜呼彼众我寡或者难以胜乎君子之道无施不可舒之弥四海巻之在掌握日防见竒于牧马元扬知名于水硙彼二人即公辅大器也岂以耻辱为累哉愚愿二君子反已正身开懐戢耀无望人以不知无强人以不能如斯而已矣今天子重文好古诸生懐才待用所以苍生未蒙福者上下之势殊中有间耳大易之义物不终否否极必泰泰之时在上者其道下防在下者其道上行君臣相合然后事业逺矣吾以为斯道之复不逺吾子其勉之句曲仙乡广陵胜地多难捋弭春物将华琴棊诗酒足以为适赠言之旨尽于斯焉
　　送武进龚明府之官序
　　古人有言士君子志意既立名誉不闻盖朋友之过也呜呼予扵龚生有之矣始予居献纳之地生已为赤县尉尝窃议谓生宜防谏垣宪府之任而未果防茅之志遽为赋鵩之行生不旋踵亦左授天长用武之地朝廷置建武军于其所使为将者治之习兵与儒其志不通也处长与佐其势不钧也军市之征日用扵民王泽之流不被于俗及生之至官联始举删华革丕变旧风逾年告归举邑之民相率遮道不听去乃潜匿佛庙室中耆耊辈索而获焉扶之上车拥之而还竟不得已中夜而遁异哉遗爱之风若此考功之吏弗闻丙寅嵗予避兵于池阳遇生侍亲郡中勉之东下是时甘泉有烽火之急天子下哀痛之诏予谓生必自致青云之上以解天下之倒县而出入三年始为武进宰噫非朋友之过乎尝试论之曰才不才在我用不用有时道之所存其人乃贵功名宠禄何足算哉苟泽及于民教被于物则百里之广千室之富斯可矣与夫扬孟之徒坎坷闾巷垂空言于后世者不犹愈乎行矣龚生苟有良田何忧晚嵗赠言之要其过此乎
　　送刘生序
　　彭城刘生为南畿令天官侍郎昌黎公作序以送盛称故歴阳宰杨贠外光儒之为政以朂之铉与杨君有姻深知其内行君清简仁爱心无适莫自妻子仆妾及家族吏民接之无亲疎之隔求之于形骸之外盖真纯之气充而感召之应逺民之好竞者皆相与言曰众若嚚讼必挠吾员外矣呜呼其古人乎今刘生才俊于杨学优于杨观其政绩等然生犹有耿介不平之气观吏部之朂子与予之赠言盖为是也子息心藏用防然与道合在古人上矣矧西山神仙之宅也旌阳其逺乎仆故倦谈生停骖已久故扬防以论之九月二十七日中书舍人徐铉序
　　游卫氏林亭序
　　建康西北十里所有迎担湖水木清华鱼鸟翔泳昔晋元南渡壶浆交迓于斯今中兴建都人烟栉比于是其间百畆之地宫率卫君澣水之所也前有方塘曲沼之胜后有鲜原峻岭之竒表以处堂累榭饰以恠石珍木悦目之赏充牣其中待賔之具无求于外庶子王君谕徳萧君赞善孙君与上台僚尝游焉贤卫君也陶陶孟夏杲杲初日虚幌始辟清风飒然班荆防松琴奕诗酒登防靡迤闚临骀荡熙熙然不知世与我之为异矣嗟乎天生万物贵适其性君子有屈身以利物后已而先人或行道以致时交或効智以济世用斯有贵乎自适者也朝市丘壑君得中道焉下维道迂智劣无益于事山资弗给归计未从毎防幽选胜何逺不届一践兹境杳然忘归凡我同游皆为智者徴文纪事其有意乎壬子嵗夏五月祠部郎中知制诰徐铉踌躇慨叹之所作也















　　骑省集卷十九
　　钦定四库全书
　　骑省集巻二十
　　宋　徐铉　撰
　　百官奏请行圣尊后册礼表
　　文武百官臣某等言伏奉制旨以圣尊后册礼奉令防俟百日后上进者仰承严命固合遵行但以事有未安理须陈奏【中谢】伏以歴代已来嗣极之主礼之大者尊奉上宫倘或正仪未行庶事莫敢先举所以陛下裁膺册礼即下制书长乐归尊已先孝理百司承式将撰吉辰及金辂言还六宫即叙惟忧典礼已属稽迟遽覩丝言备听慈防在苴蔴之次诚极感伤然吉凶之仪本无妨碍歴观前载徧考儒臣法度具存事体至大况涣汗之泽普及诸侯简册之行便当相次未修大礼交慊羣情伏乞陛下再禀严慈俯廻听允臣等幸尘有位庶免旷官冒凟冕旒无任
　　贺徳音表
　　文武百官某等言伏覩御礼崇尚俭约克已庇民节省服用去金玉之饰减放嫔御屏声色之娯供进珍羞制作竒巧中禁赐与内门资用并从损废以缓征徭宸翰章眀徳音流布凡百卿士至于兆人欢呼感动倍百常品【中贺】臣闻文武之政方策存焉知之非艰行之不易故自三代以降继体之君有师保之训以制其情有谏诤之臣以救其失及其行也犹未臻焉岂有发自宸出于独断干文昭焕至徳宏新耸动四方如此之盛者也伏惟陛下重熙抚运下武膺期翼翼小心干干夕惕寅畏所感人神防弗和仁明所加细大罔弗理然犹劳谦访道虚已求才日照天临山蔵海纳体唐尧之仁以亲九族极虞舜之孝以奉上宫率天下之尊以承顔问安举四海之富以扇枕调膳徳既充矣化亦孚矣然后防小民之艰食闵羣吏之急征息泽虞之征释公田之禁崇足用之本近取诸身致九年之储无求于外斥靡曼之色成遂物情除珍玩之饰率由旧典去淫巧以急用罢私债以归公生人之耳目维新风俗之淳浮立变先皇帝贻翼子之训垂圣人之资言有所未宣行有所未逺陛下奉扬先志推而行之数年之间盛美斯偹向若非陛下之孝心广逹无以见先帝之圣作惟防巍乎焕乎不可得而名已昔者成汤因嵗旱而罪已周成动天威而责躬咸能即致时雍永锡防祉岂若陛下春秋方富中外方宁制扵防先行此难事宗社之防灵可见邦家之流祚何穷率土之濵孰不幸甚则臣向所谓知之非艰行之不易陛下既能行之矣臣又闻行之甚易终之实难愿陛下慎而守之则登三迈五夫何逺耶臣等幸尘班列无补明徳徒惭充位之讥但贺苍生之福措词有尽顺美难周臣等不胜瞻天仰徳欢呼跃踊之极
　　谢诏撰元宗实録表
　　臣铉伏奉诏谕以元宗皇帝实録命臣修撰才微任重恩厚责深拜捧丝纶若临氷谷【中谢】臣闻握图御宇既宪章于在昔创法垂统亦启佑于后昆然则至徳无名元功无迹惟日用而不竭岂浅局之能量是以良史之才歴代为重以南董之直而无闻于成编如迁固之能而不絶扵浮议则知铺陈王业昭灼皇图求之当仁岂易轻授伏惟元宗皇帝绍中兴之统承累洽之基大孝迈于有虞仁恕逾于汉祖爱人节用得孝文之风重学崇儒有建元之烈东京则光武章明以忧勤立政魏室则太祖陈王以文藻化人综是全功允昭圣徳对越上帝敷佑下民二十年间慎终如始陛下嗣膺宝厯钦若天明以累圣之资辅生知之哲扬休命启焕贻谋故得畏轩后之神更延三百配文王之祀永奉明堂必将着以丹青播于金石斯为重任宜在鸿儒如臣者章句末流记问微学遭逄之便尘玷司言岂意天鉴不遗宸慈过听独加宠寄及此非才进退莫遑怔忪失次然臣祗事先帝常忝近司沐王泽以滋深钦皇风而永乆报大君之厚徳诚有愚心厠作者之清尘其如公议戴恩愈极揣分弥惊未识津涯徒知庆跃
　　谢赐荘田表
　　右臣伏蒙宸慈念及阙乏特防宣防为置荘田仍且于少府监赐熟米二百石者望外之恩莫知所自抚躬拜命终惧且惊伏以臣禀性颛愚触涂踈拙幸縁际会早玷清华禄秩之资既为过量吉防之偹皆沭优恩空费稻粱宁禆海岳但以家传清白族有羁孤虽欲居常终慙逼下盖亦闇于世务非敢窃效古人伏惟陛下明极烛幽仁深广覆亲加宠谕曲轸殊私昔者葛亮薄田不闻君赐孙宏脱粟尚获时讥如臣非才何以致此辞让则有辜悯恻祗受则更觉饕餮徒承推食之恩转积素餐之惧乾坤之施无可上酬蝼蚁之躯惟知毕命
　　为萧给事与楚王书
　　世事推移长途否隔违离轩砌二十余年追念生平有腼心目伏承大王英谋奋发妙畧宏施长驱伐叛之师克正夺宗之罪奉大朝之正朔慰全楚之讴歌成功上简于帝心惠泽逺敷于疲俗风猷所及庆快同深俨早被恩私今通信问欣跃之极倍万常情
　　又代萧给事与楚王书
　　俨闻君子退人忠臣去国旧君有反服之礼交絶无恶声之嫌以义始终今古一也某受性无术闇于事机佩师训以周旋防时态之险易追维畴昔受遇先王国士之知何尝暂防某复曳裾侯馆委质府庭松楸所依兄弟少长大义若此乃心如何而世事推移谗言交构忠信获罪干戈日防某虽不才非敢爱死过君以求名则不忍苟生以失节则不能诚恐蕞尔之身终为执事之累所以仰冐严禁逃还故乡出鲁国以悲歌向西河而下泣子鲜去卫非欲去宗梁鸿适呉本期自质先皇帝恩深善贷义极绥懐采乡曲之弃妻収荆岑之遗璞遂得服勤州县歴职朝廷始望初心岂将及此但封疆夐隔玊帛不防奕世君臣一朝吴越愧三州之父子羡五部之弟兄外腼交朋俯慙章绶毎春秋代序霜露交零飞江南之羣鸎嘶岱北之朔马悲兴触绪泪落霑襟自分没身长懐永叹而天将厌乱人或与能大王以命世之资克清家难圣上以至仁之举大济横流车书既同冠盖相望方承大王念纫兰之逐客哀丛棘之离人煦以恩光感之意气乗轩食肉有若平时始听音尘犹疑梦寐且悲且慰五情无主苟非大人之徳不以细故介懐则惠好所臻孰能若是某又闻善父母者必推锡类之感善兄弟者必广棠棣之风故能功冠生民道济天下大王英谋逺畧宏量深仁上国仰其嘉猷全楚被其渥泽如某昔年事分曽无虿介之嫌今日支离合在昭苏之数况东西一体道路无虞倘防闵以悬旌全斯大造兄弟子侄并许还朝存者荷二天之恩没者释九原之恨则生死骨肉未可比量沥肝隳肝宁申万一某以学古为家业以感义为素懐空言虚词且非説客皇天后土实鉴此心犹觊拭玉张旃或从行人之末捧禽执贽重趋典客之傍丹恳获申微愿斯毕虽复身填沟壑犹望魂魄知归揽笔陈词悲来横集
　　复方讷书
　　铉以疎拙之性顽滞之资厠于人曹无足比数然以荷先人之业猥践清贵读徃圣之书颇识通方累朝旧恩渐于肌骨至于行道济物立身扬名报国士之知成天下之务窃不自揆颇尝有心故膺耳目之寄当津要之路侃然受任不以为忧而才与心违命与运背言出而不能悟主身废而无足救时三年之中百艰偹歴干戈扰于内地烽火照于阙庭奔走道路容身靡所当此时也苟得耕于南畆齐于一民以斯终焉尚为幸也而副君将圣王道渐亨博采遗贤以济多难赞谕之任首及非才拜命以来翻自忧愧何者储后践纳麓之重而处于承顔之地有从谏之善而立于无过之场徒欲持稊米以寔太仓秉爝火以助羲御恐不足以副上徳之举塞故人之望也但当正身洁已徇公灭私使内不愧于本心外不违于所学而已阁下徳我太甚期我太深歴阳郡佐白君至京辱贶手札庆誉优渥朂励勤知已之情无以过此然此日副君之垂顾乃昔时阁下前席品题之所致也缄蔵佩服何日防之今兵难少宁蒸民未泰顶踵利物斯实其时阁下髙卧已久羣望颇鬰宣室之召斯在不逺勉慎兴居以副翘企凄凄之意遅用面谕不宣某再拜
　　答林正字书
　　十二月日复书正字足下辱贶长牋词髙防逺循环捧读欲罢不能见顾之深良足愧也吾子以老成之智蕴救世之心一言悟主俯拾初筮虽位未充量然升闻特达超然独异亦古之所难也推是而往其道可知铉也不才猥厠先达虽复识不能见之于未兆才不能济之于已形然而振天下之公议举天下之公器推毂后进心无适莫庶防不下于昔贤君子异知当知为不妄其古今之变安危之势忽乎微哉未可一二以言语尽也谨俟暇日当接余论聊奉还答伏惟鉴悉徐铉白
　　答左偃处士书
　　日月东海徐铉答拜稽首复书处士足下铉读圣人之书探作者之意出处语黙信非徒然故髙卧尧舜之代不为背时濡足楚汉之际不为趣利嗟乎天下兵起百年于兹立功名取富贵者有之贞苦节安徒歩者何寂寞而无闻也愚常疑防耻之风于是乎絶而足下负磊落之气畜清丽之才褐衣韦帯赋诗自释介然之操其殆庶乎悠悠之人尚未识其所谓惟韩君叔言知之以铉爱竒好古者也故屡称足下之行亟诵足下之诗相视欣然以为今犹古也然铉才名地望逺谢韩君故望庐息心不敢当隐君子之厚顾足下徳我太甚惠然而来咫尺之书则古人之道在其中百篇之诗则作者之序冠其首先以溢美之赠益以谦光之词发缄欣玩不能自已又念昔之隐者销声物外絶迹时人今足下髙蹈如彼自屈若此得非以吾道久否思发愤而振起之尔铉诚浅劣不足以堪愿契素交嵗寒后凋盛集续当归纳不宣铉再拜
　　故朝散大夫守礼部尚书柱国河内县开国男食邑三百户赐紫金鱼袋常公行状　曾祖不仕祖邠州宣禄县令考修成都府户曹参军京兆府万年县洪固乡曹贵里常梦锡字盖图年六十一状
　　公宇量恢宏识度寛广质重有气博学多闻初举秀才值世乱不克随计西州羣后羔雁交辟累为秦陇诸郡判官岐王茂贞据有扶风传国二世承制除公宝鸡县令兼监察御史是时京洛屡变幕府骤更公审择木之所宜乃瞻乌而来止烈祖肇基王业物色异人得公甚喜授大理司直今上初秉机务慎求賔从公实预焉允塞时望既受禅迁殿中侍御史改礼部员外郎寓直中书预闻机宻周慎详敏冠于当时烈祖深器之擢科给事中封駮奏议无所顾惮由是始为当涂者所疾今上嗣位恩礼甚优公以发号之初四海瞻望几微所慎宜在斯时尽防极言如恐不及于是大忤权贵贬佐池州明年征为户部郎中复拜给事中仍充翰林学士知贡举天子以典司诏命最宜亲宻乃别置宣正院于内庭以先朝选授公为称职俾以内任专掌是司秋霜之操嵗寒不易凡敢言之士皆依頼焉甲辰嵗谏臣皆贬公亦罢院事公深惟君臣之义思全进退之礼稍储伏腊将优游又除吏部侍郎领御史台事上复置文理院为司聦之寄以公为文理院学士取防公以椒兰不杂綘灌方隆从容中道守正而已明年以疾固辞乃迁户部尚书领商州刺史上以公闻望夙重足以坐镇雅俗强起令知省事而病久不复公私废失为宰相所劾坐贬饶州上以羸瘵忧之诏留东都以便医药逾年小愈征为吏部侍郎翰林学士改礼部尚书戊午嵗冬十一月方与客谈奄然而逝主上念藩邸之旧追亮直之诚罢朝悲悼赠迭优渥以嗣子方防诏内使监防其丧惟公诚纯性刚文髙学富词赋典丽而执笔甚稀名理精覈而吐论甚简多识故事洞明政体自升元中至保大之初便蕃宻勿有犯无隐门无私谒出则诡辞独见先觉邈然靡及政先古义而时方尚权论举大体而人矜防给彼众我寡故不能克主恩方重莫果归田之心世路未夷竟欝济时之用耻为狷介之行以邀暾察之名畜伎乐饮醇酒怡然自得聊以卒嵗启手足之际无呻呫之声古之达者正当此耳丕以名法之学获选孔门固非良史之才曷记贤人之徳庶为实録以俟易名谨状【此文为门生树丕作】
　　荐处士陈禹状
　　右臣伏覩国家裒采羣才捜扬片善有上书言事者犹有可取必加甄録广纳之意遐迩知恩然臣窃尝观之率皆浅近止于采取金宝检赋租制作舟车斩伐材木巡察闗禁収捕防攘既利害相参亦虚实畧半食禄者众成务者稀若乃先王教化之源朝廷刑政之本谓之迂濶竟尔寂寥得人之盛未可致也去夏有布衣陈禹议献纳院上防言独与众异其言曰五常之教不立度量之噐不均又曰江乡之民存不事之以礼亡不祭之于室斯寔有意于教化而不汩于流俗者臣于是访其为人则乡曲无过延之与语则静黙寡词倘使行顾其言才副其识则古之循吏何以逾之愿陛下以亲民之职试其为理考绩之际自有常科臣忝预铨司顾慙则哲谬妄论荐俯伏兢惶谨奏
　　策秀才文四首
　　自三五以还文质迭变百王之法六籍涣然及周室既衰诸侯异政俊贤之士分轨并驰至如管仲霸齐之功商鞅强秦之令申韩之名法孙呉之战阵李悝则务尽地力墨翟则崇尚节俭此其尤著者也盖百家之説虽其道不同奉而行之皆足以致理子大夫服膺圣道必尽深幽试论其中孰得周孔之防可为当今之用者悉心极虑以着于篇
　　夫君者民之表也天下取则焉敬慎威仪定其声气时其宪令审其好恶以此示之未有不化者也然而唐尧在上日用而不知圣祖立言亲誉者其次夫如是则寂然不动澹乎无为使蚩蚩之氓何所则象而能革其浮伪驱之仁夀哉举要立中必有其説
　　昔太公理齐因其俗故报政速而后世强伯禽为鲁易其俗故报政遅而后世弱则商辛淫虐之风不可以不去也周家仁厚之化不可以不被也修旧者未见其迁善之途革故者岂伤于惟新之义遅速之效强弱之由愿闻嘉言以释斯惑
　　肉刑之法明王之制着于周礼垂宪无穷何故三苖行之以为虐秦人奉之以为暴汉文除之以为仁乎自魏晋以还议论间出理竟不决法竟不行岂时运之变有殊将圣贤之才或异愿闻归趣以正古风
　　祭文献太子文
　　粤惟上天防鉴我李文昭武穆神孙孝子赫矣谟训昭哉图史以济时屯以永千祀恭惟盛烈仰属尊灵惟精惟一克长克君有信厚之风以睦公族有孝敬之徳以奉天经避宠崇让以正流俗主留分陜以树风声惠下之政为民慈父平戎之绩为国长城耸多士之耳目焕万古之丹青储闱既正鸿猷允塞虽主器而纳揆更承顔而养徳四海无波百官成式光昭兴运允答灵心宗祊之所托者重苍生之所望者深何国歩之已泰忽神仪之永沈阳光为之而书晦万籁为之而哀吟唯恩信之所洽孰忧伤之可任某等偹迹三千义深凡百或选自朝廷或仰由推择或方列于宫府或常陪于賔客分曹着位有先后之差辱顾推诚无髙卑之隔徒嵗月以滋深愧捐尘之靡益今也徒御分散轩墀閴寂摧伤于望苑之前恸絶于华池之侧实邦家之不幸岂臣吏之空惜呜呼哀哉寝园斯启逺日将从俨象辂以帷白建鸾旗而旐红听寂歴以无覩视杳冥而遂空抚躬吊影涕雨号风敢寓诚于笾豆庶写恨于心胸愿賔天之下防鉴永慕之无穷呜呼哀哉尚飨
　　与中书官员祭江学士文
　　维年月日广平游简言陇西李贻业清海张纬东海徐铉谨以清酌庶羞之奠致祭于故翰林学士江公君章之灵眇眇造茫茫万有若明若晦为夭为夀顔子不幸仲宣无后岂同概之能量寔令名之不朽惟公之生俊徳髙名一日千里三顷五城乃邦之彦乃时之英蔼然台阁存此风声惟公之殁音容倐忽二子继夭髙堂结髪有女垂髫摧心裂骨门馆秋风阶庭夜月哀从中来云谁能遏简言固陋夙奉光尘庙朝之旧岂无他人西垣并入禁署相因二十年中心同道亲曾无间隟靡或缁磷贻业不才依仁仰徳晚获同舍因近成戚形防累遣情深分宻杯酒痛饮光隂一掷岂料欢逰遽分今昔纬在三川论交早年才力工拙词场后先与之声价借以腾骞徒欣践迹敢曰差肩他乡胥防旧分依然倍成感叹转奉周旋铉实后生幸为同族联事之好友于之睦以道相许以义相勗官路迍邅天涯谴逐千里闗山他乡心曲帝里连归周行并复税驾未安舍我何速呜呼君章魂游何方非巫阳之可招非祖洲之可望平时笑语旧日颠狂何梦觉之不识何悲欢之不常惟四友之分义成终天之感伤虽山公之无托岂延陵之可忘有肴在御有酒盈觞死生之会终于此堂愿公如在来为我尝长号有恸迸泪无行薄奠云毕哀情未央呜呼哀哉尚飨
　　祭韩侍郎文
　　维开宝三年太嵗庚午九月已亥朔七日乙已东海徐铉谨以清酌庶羞之奠昭祭于故中书侍郎赠相国昌黎公之灵天佑下民必生贤人数有治乱道或亨屯君子处之全名保真穷不易节达不私身呜呼明公与道为隣其本也忠其动也仁折而不挠屈则能伸懋此成绩扬于王庭名闻天下道合明君宜若张公上应台星宜若卫武享兹百龄如何不淑与世同尘城郢遗忠感深紫宸黔娄之衾赐从御府李子之印佩入泉扄如与不知孰无悲辛呜呼哀哉某惟不佞早奉光容倾盖之交缱绻相从公之知我如我知公何义不协何言不同宁惧触鳞之忤岂防羸角之防先号后笑无初有终霰雪初消阳光乃融海郡山城防怜煦沫南宫西掖近见抟风岂主恩之可报幸吾道之非穷今也嵗月遒迈悲欢一空平生气宇夙昔心胸极视听而无所与造化而冥蒙露门桞霜凋井桐物感于外悲来自中生刍表徳絮酒申恭愿贞魂之防鉴庶丹恳以斯通
　　祭王郎中文
　　维年月日朝议郎行秘书省秘书郎直门下徐铉谨以庶羞之奠昭告于故郎中大人之灵惟公立身行已之规理职奉公之节闻于士友着在官司今以衔悲岂容防述伏思顷嵗独奉深知获承子妻之道追序通家之旧邕和二族出入十年情不间于初终义实敦于骨肉去嵗天恩举善右掖登贤幸以王事仅同省垣不隔陪侍靡违于旦夕兴居常在于见闻虽无光益之期且慰因依之望岂谓悲欢迭代光景须臾才周旬嵗之间奄忽终天之痛追攀靡及哀慕何穷呜呼哀哉昨闻讣之初方当卧病不得亲临易箦躬奉遗言徒掩泪于漳濵但痛心于夜壑呜呼哀哉家存余庆念属帝心有后之期自符公议不孤之任岂在他人呜呼哀哉故国方遥良时未卜王畿寓殡逺日将临雾昏而丹旐悠扬日落而繐帷萧索凉风助惨行路同悲瞻望灵筵酸辛无地敬陈薄奠少道深懐髣髴明灵一觞临防尚飨
　　祭刘司空文
　　惟灵气禀冲和志推防洁白璧蕴孚尹之美朱弦含清越之音操行纯深性克全于天爵襟懐宏逺誉早播于人龙顷自奋迹清朝防名近侍既保后凋之节终谐贞退之心道因损而益光名以谦而更着优游自得忠孝归全求之古人我复何愧某等幸承事旧况预姻连眷分过私襟期莫逆歴嵗时而弥固经夷险而不囬揖淡水以无厌仰髙山而何极今则佳城将启逺日自期光容有隔于重泉醆斚聊申于薄奠仰惟贞魄俯鉴丹诚尚飨













　　骑省集巻二十
　　钦定四库全书
　　骑省集巻二十一
　　宋　徐铉　撰
　　奉和御制雪
　　丰登盈尺瑞物象九门深璧照环丹砌梅花满上林茶香偏自得酒力讵难禁别有寒郊外银河映玉岑
　　奉和御制打毬
　　上闲精习渥洼骢玉镂金鞍覆锦騣金埒无尘初裛露朱旗向日自生风雷传画鼓偏増气星度飞毬欲映空共道宸逰因习武凯歌犹似奏平戎
　　又五言
　　彩仗映花韀春庭散曙烟毬飞皆应手马骏不须鞭仙乐飘云外祥风起日边筹多不虚发制胜在机先
　　奉和御制春雨
　　祁祁甘雨正当春草树精神一倍新匀洒农郊偏长麦缓飘花槛不惊人宻随宫仗环青辂普逐皇恩下紫宸霁后楼台更堪望满园桃李间松筠
　　奉和御制冬至
　　吹律政知寛迎长物倍安初阳殊胜腊积雪更添寒庭实罗千品珍符荐百般羣臣同偶圣不叹夜漫漫
　　奉和御制寒食十韵
　　朝阳散宿烟登望思悠然檐影晴偏暖云容晩更鲜共欢时景好不惜物华迁旋试骄骢歩新调寳瑟弦宫花红照耀御水碧潺湲歌吹清连夜辎軿丽满川依林张幄幕夹道建秋千仙乐来天上祥光起日边防丝轻冉冉芳草緑芊芊圣制如春色周流遍八埏
　　奉和御制嵗日二首
　　运厯三元正升平太古同五侯皆辑瑞四海尽占风圣政干行内羣生夀域中撞钟元会罢晃朗日升东
　　又七言
　　正仗临轩万国来汉仪周礼尽堪咍光浮云葢青龙转香透椒花白兽开庆赐应时均亿兆卜年从此数京垓羣臣共感文明运况是天言诫懋哉
　　奉和御制上元灯
　　幔亭髙敞九门前银箭迟迟夜漏迁明月静添华烛影和风时度御炉烟朱轮绣毂车声接玉勒金羁马首骈一曲云謡飞圣藻万方歌咏仰尧天
　　奉和御制烟
　　春晴纎霭映斜旸羃羃偏能覆水乡浓似庆云同馥郁薄如轻素自飞扬堤横新栁真成画楼对遥山正好望谁见朝元香案上龙旗交影共腾骧
　　奉和御制暑中书懐
　　浴殿晨开气象新虚亭金井辘轳鸣隂成杨栁千丝宻凉入襟懐一扇轻寒水乍沉朱李熟薫绡长有好风生髙楼更称频临望台笠行歌麦陇清
　　奉和御制闻早蝉
　　緑树隂阴惬豫防早蝉清韵逺还收唤廽昼梦和宫漏引起微凉助麦秋禁栁烟中飞乍觉御沟声里聴偏幽羣生遂性宸章恱从此人间不识愁
　　奉和御制夏中垂钓作
　　物茂时平日正长翠华停驭睠方塘文竿乍拂圆荷动赪尾时翻素荇香睿赏只应从暇豫圣恩宁肯问沉翔吞舟自是贪芳饵犹笑成汤一面张
　　奉和御制殿前松兼以书事
　　长松脩干列承明虎盼龙盘气貌灵风度乍闻琴曲调巢高初见鹤仪形枝笼陛防寒生槛叶带炉烟翠满庭涧底山头各生殖托根争似在青
　　奉和御制扇
　　齐纨新裂月轮全蝉雀分明彩翠鲜救暍自符仁主意扬风须假手中宣暂遮楼日霞光透半掩歌唇寳靥员一曲睿词精比兴好将金石奉雕镌
　　奉和御制棊二首
　　制法精微自帝尧势如天阵布周遭沉思逈觉忘千虑妙法终须附六韬急刼未分香印匣一枰初满月华髙御词仍许羣臣和愁杀中山玉毫
　　又
　　常嫌羣艺用心粗不及棊枰出万途妙似孙吴论上防深如防益赞訏谟静陈玉槛连琴榻宻映珠帘对酒壶圣智纵横归掌握一先终不费多图
　　奉和御制早春
　　羣生遂性得天真阳景无私发秀匀尧厯永从新律正皇恩散作万方春华林日丽红苞拆太液氷消緑浪新天意分明起昌运岱宗即防报羣神
　　应制赏花
　　上林春暮紫英开组绣成堆映玉阶艳逐晨光随歩武香和轻吹透襟懐生成泽广时芳茂鱼水情通乐咏谐禁籞年年陪睿赏何时梁父奉燔柴
　　和陈处士在雍丘见寄
　　衰薄喜多幸退公谁与闲髙人乗兴去相望两程间巻箔有微雪登楼无逺山清谈胜题赠何日杖藜还
　　送汤舎人之陈州
　　尼父栖遑地离情向此偏家贫聊复尔道在肯徒然诗景明松雪乡山隔水渰三年须赴召莫恋瓮头眠
　　送阮监丞赴余杭
　　杨栁依依水岸斜鹢舟东去思无涯坐临棊局延明月行采题诗对落花虚白亭中多宴赏钱塘湖上剰烟霞风光到处宜携酒况有余杭阿姥家
　　送容州程员外端州吴员外
　　士生秉道义公论重才名美哉双白璧髙价等连城昔在南国时折桂尝抗衡今为北朝客通籍齐振缨连镳适炎徼并命典州兵地逺方寄重无为惮遐征俗杂则财难当在通其情投香与还珠前哲有遗声君防奏諌者接武趋承明掺袂赠斯言斯言勿见轻
　　和颍川贾监军
　　别离情绪两难任消遣惟应有醉吟冉冉光隂鬓改勤勤书札旧情深凉宵梦寐清淮月永日徘徊玉树隂野鹤乗轩无所用角巾何日返中林
　　和清源太保闲居偶懐
　　朝退闲斋落叶天道心真气夲仙源帘前风月澄秋景门外轮蹄任世喧棊罢早寒生北户酒醒黄菊满西园时人自有思齐者践迹观形不在言
　　和寄光山徐员外
　　早年南国日追随冠剑晶荧佩陆离匪石心诚徒自许浮云踪迹信难知官闲从饮扶头酒地僻谁同敌手棊门馆旧恩今更重髙斋遥枉谢公诗
　　和徐秘书
　　年少支离奈命何悲秋懐旧苦吟多龙泉有气终难掩荆玉无瑕岂惮磨防偶良工收杞梓祗将闲梦挂烟萝他年得路抟风去肯念今朝煦沫麽
　　送汪处士还黟歙
　　孤云野鹤任天真乗兴逰梁又适秦兴尽却归南国去黄山何谢武陵春
　　和翰长闻西枢副翰邻居夜宴
　　开筵别有邻居兴卜夜应怜禁漏长旧友不期争命驾新姬凭宠剰传觞香烟结雾笼金鸭烛熖成花照杏梁京邑衣冠多胜赏鲈鱼争敢道思乡
　　和清源太保寄湖州潘郎中
　　老大离羣一倍愁谿山风物且淹留醖成春酒谁斟酌钞得新书自校讐莫似牧之矜旷逹须教子重让风流恩门旧景应难忘题取新诗上郡楼
　　送南华张主簿改承县
　　适去庄生邑还临孔父乡仍闻旧隠处近在武夷傍道气年长度儒风日以光何时防解组归去事仙方
　　和白州钱使君上元夜侍宴
　　御宴宵陈敞百层君恩芳景两难胜风传天上九成乐月映楼前万树灯醉捧玉觞疑梦寐静临丹槛似飞腾因观谢守中咏自愧瀛洲是滥登
　　送苏州梁补阙
　　轧轧朱轮道路长虎丘山下剰春光军城旧是吴王国郡守曾为諌署郎祖席咏歌金玉振下车条敎蕙兰香青云旧是髙飞处三载徘徊亦未妨
　　和金州钱太保春雨
　　蒙蒙膏雨逺空迷防滴圆纹水绕堤栁带喜如和醉舞花房愁似宿妆啼烟笼麦陇连天濶云映鱼舟掠岸低防使觧分天子念一篇骚雅慰蒸黎
　　送髙秀才
　　龙门一上嫌轻进闗塞西游自爱山缑岭春归林影宻津桥人静水声闲如今正得幽寻兴他日青云不易还【阙】
　　送施州单员外
　　精金百錬始知难何似仙枝两度攀名逐凤书归故里身从鸟道入巴山诏宣逺俗皇恩厚恵洽齐民利刃闲珍重加飱顺风土归来髙歩七人班
　　送宣州张员外
　　故国干戈后怜君得意归绮霞横郡国犀烛照渔矶天逈青山逺江平白鸟飞此行同衣锦况是老莱衣
　　和筠州谈錬师见寄
　　共叹昆冈火谁知玉自分寂寥人境外萧索数峯云真箓终年秘空歌偶得闻应怜霸陵上衰病故将军
　　又
　　所向皆为道遐征岂足辞中原垂尽处别路正秋时髙阁兰台笔闲吟板屋诗良工无弃物珍重嵗寒姿
　　送下博陈员外
　　旷望丛台路飘飖楚塞人琴堂无故旧何计免霑巾
　　送静道人
　　北阜与西山前期梦寐间羡师乗兴去应拟此生闲乔木人谁有鲈鱼我未还归心寄秋水东去日潺潺
　　邺都行在和刁秘书见寄
　　征袍结束从宸逰邉上尘清见戍楼柏殿赋诗知是幸茂陵多病自堪愁清漳幽咽长流恨铜雀荒凉几换秋深羡高眠全道气姓名应已在丹丘
　　和旻道人见寄
　　戎服非吾事华缨寄此身谬为金马客本是钓乡人引领梁园雪扬鞭辇路尘知师亦多病拥褐待阳春
　　和复州李太保咏笔
　　处处良工事笔锋宣毫自昔最称雄因思南国巾箱学愿入兰台掌握中委质幸归雕玉匣操词曾侍园宫一篇丽藻真闲暇共仰才多道不穷
　　送蒯员外东逰旧治
　　百嵗犹强健知君即地仙孤飞下华表太息问桑田故吏今谁在髙名昔共传伊余亦遗老相送一澘然
　　送王监丞之歴阳
　　叹息曽逰处江边故郡城青襟空皓首往事似前生緑绶君重绾华簪我尚荣年衰俱近道莫话别离情
　　送阮殿丞之静海
　　闻子东征效逺官行行春色黯离防中途辍棹寻吴苑西向登楼望海门鵩舎曾嗟经嵗谪灵光空念岿然存陵迁谷变今如此为我停骖尽酒罇
　　送周员外之逹
　　之子敷王泽迢迢蜀栈东颁条有余刃对酒与谁同身占贤良籍家传道徳风逺民思静理即此是隂功
　　送长社胡明府
　　黄绶繋未穏桂枝香尚新琴堂宁乆次谏署正求人皎皎凉秋月飘飘清路尘元常有遗翰求作箧中珍
　　送表侄逹师归鄱阳
　　故乡禾黍世亲稀中表相寻只有师惆怅离懐向何许鄱阳湖上叶飞时
　　送秘阁朱员外知复州
　　景陵山水旧知名珍重诗人建隼行未免簿书劳利刃省贪烟月纵髙情扬雄阁下诸生送陆羽门前百吏迎圣代羣贤皆得路三年倾首望鹏程
　　送净道人东逰
　　身服竺干教心为邹鲁儒观风来稷下访古入中都短景程途逺寒原店舎孤东州多俊造能赏碧云无
　　送李道士南逰
　　云水李道士曽为中贵人绮纨终不恋松鹤自相亲云气苍梧晩芳华紫葢春瓠老犹系惆怅望行尘
　　送国子徐博士之澧州
　　多才适世用学者不遑处新词入咏楼更泛涔阳浦行当应列防且复施甘雨髙齐闲坐时清谈孰为伍
　　送钱副使黎阳发运
　　一杯寒食酒珍重送君行花影黎阳渡春风浚水声泛舟无废事骋骥有修程应用方无暇何须怆别情
　　送张阶州
　　仪甫秉忠信神明自来舎绛灌虽不容蛮貊皆从化荣名任纷纠道性日闲暇传语当途人无为劳叹咤
　　送文懿大师净公西逰
　　乗兴西逰谁与同一囊诗藳一枝笻厌栖庐岳莲花社却向南山紫阁峯懐古有时应怅望寻幽何处不从容闗中风物常牵梦老卧闲曹转放慵
　　奉和武功学士舎人纪赠文懿太师放慵
　　旧国荒凉成黍稷故交危脆似琉璃髙人独喜汤师在手把新文数道碑
　　二
　　满巻文章为世重出尘心迹少人同腾腾自得修真理不管浮生觉梦中
　　三
　　文似春华铺暁陌思如泉涌注长江诗情道性知无梦频见残灯照曙
　　四
　　已洁心源超世表却縁诗句有时名初闻行业如耆旧及见容顔是后生
　　五
　　只有闲情搜景物不将容鬓惜流光京华才子多文防众许清词每擅塲
　　六
　　惠逺禅师名素重维摩居士室皆空羣公竟有诗相赠组绣珠玑满袖中
　　七
　　南朝人物古犹今只恐前身是道林处处经行常自适不妨谈笑不妨吟
　　八
　　往往搜宵不寐时时任性昼仍眠高情丽句谁偏重圣代词臣李谪仙
　　九
　　霜髯病叟掩柴扃禅客相寻有故情毎忆江南初识面至今犹得爱才名
　　咏史
　　京洛多权豪防服相追随青牛中甸车白马连环羁珩佩竞照耀绅组旧参差驺呜行人驻倐忽流风驰名园不问主下辇辄成嬉太官锡雕盘光禄假羽巵侏儒善为优邯郸有名姬坐客应余论顾盼成恩私卤簿留国门谁何不敢讥归来卧华堂琐承文楣武夫莹庭阶璧珰攒荣题列烛立晶荧喷香常逶迤明朝入君门宻侍白玉墀开言迎合防羣公黙无为乍请考工地亦拜牀下儿吹嘘枯稊生指顾千钧移囘曕徇名士擐介尔可施朱云折槛去梅福弃君归寂寞扬子云口吃不能辞著书述圣道徒许俗人嗤汉室已乆壊徃事垂扵兹眇然千载下慨慷有余悲






　　骑省集巻二十一
　　钦定四库全书
　　骑省集卷二十二
　　宋　徐铉　撰
　　送曾直馆归宁泉州
　　常怜客子倦征岐谁似曾郎得意迟防锁石渠封简册手持丹桂拜庭闱舟横剑浦凌清瀬马过猿嵓防翠微却笑辽东千嵗鹤下来空叹昔人非
　　送乐学士知舒州
　　忆在同安郡谁知是胜逰仙山常独往骚客自忘忧暂别经多难劳生已白头羡君驱斾兼得漱清流民俗长如古风光最称秋短歌聊抒意为我谢沙鸥
　　送慎大卿觧官侍亲
　　圣朝无事九卿闲蔼蔼东门防服还旧日髙名齐汲郑今朝至行似曽顔更怜双鬓垂髪犹恨深居逺旧山老鹤乗轩真自愧徘徊空在稻粱间
　　代书寄泗州钱侍郎
　　起部纡两绶恢恢刃有余既为侍中郎乂复专城居无乆恋铃阁早应还直庐浚川春水满珍重寄双鱼
　　寄舒州乐学士
　　皖伯台前緑树春吴塘初下碧溪分旧防风景长牵梦遥羡髙斋望白云
　　送吴支使之长安
　　幙府清资新雨露髙阳旧第乆尘埃百年遗老今谁在应喜辽东鹤下来
　　和谭链师见寄
　　一别髙人世事多归山岐路转蹉跎定知上药延衰齿毎忆谈养太和任道人生如梦寐也和时态起风波锦嚢真箓遥相许只待颷轮更一过
　　和钱秘监与边
　　筵上诗题共笔牀樽前酒兴话髙阳心清自觉官曹简院静先知节凉南国少年推贵重东堂前軰譲贤良好防双凤追飞处垩粉新涂紫界墙
　　送周郎中还司
　　忆在庐山始识君当时惟拟共眠云那知身计闗前定却向人间逐世纷紫阁峯前欣独往银台门里叹离羣青嚢旧有登真诀莫遣闲人取次闻
　　太师相公挽歌辞二首
　　岩廊旧徳汉储师富贵优防自古稀四序不能违代谢九京谁可与同归精神恍惚骑龙尾功业纷纶在虎闱惆怅鸣珂洛阳道素车丹旐奉云衣
　　其二
　　风流安石在东山曽许从容伎乐间倾盖筭来能几日逝川而去不知还北邙原上寒云结郑国门前暁月湾祖奠欲収宾御散满衣零泪掩衰顔
　　送赞宁道人归淅中
　　故里夫差国髙名惠逺师君恩从野逸归棹逐凌澌旧访虽无念牵懐亦有诗因行过秦望为致李斯碑
　　和元少卿送越僧
　　尘机息尽一真僧唯有林泉舍未能莲舍故人今暂别稽山旧隐与谁登时清岂觉前逰改道胜寕辞白髪増遥羡髙贤吟望处孤云野鹤是亲朋
　　代书寄谈链师
　　朱山松桂翠连云中有清虚小隠君宻养丹砂存正气静披琼蕴诵真文埙篪金石心长在圭组烟霞路自分凭仗乡人传尺素前山惊起白羊羣
　　送郑先辈及第西归
　　春晩缑山路华光满翠防怜君持郄桂归去着莱衣故国几人在浮生万事非唯当拭病眼看子九霄飞
　　送髙先辈南归
　　乡国悲前事风光属后生名从天上得身入故都行草色初裁绶鹏飞不计程自怜枯朽思相送剩含情
　　送严秀才下第东归
　　世胄今为旅多才懒自营坦懐君子道惜别故人情归棹春潮满郊居海月明防文不轻售须待最髙名
　　送周味道秀才东归见别依韵
　　庭闱劳梦想孤棹度江闗骏马犹论价荆蓝且抱还迎风吹防服踈雨映家山频见春官说明年待铸顔
　　送曽秀才
　　淦水神仙宅仙山夹县楼君将好诗句归咏故乡秋紫竹遮书幌红蕉拂钓舟东堂有平路莫谒外诸侯
　　寄玉笥山沈道山
　　珍重江南沈链师未曽相识久相思已全真气能从俗不坠家风善赋诗玉笥共防知早晚金貂回顾觉喧卑多慙书札遥相问更望刀圭换白髭
　　和钱秘监旅居秋懐二首
　　秘监踈朝谒门前长緑苔未愁鬓改且喜素秋来独坐翻棋势闲行绕药栽凉风入书幌时动水沉灰
　　其二
　　闲静无凡客开樽共醉醒琴弹碧玉调书展太经酒熟看黄菊诗成写素屏晚来潇洒甚山鸟下中庭
　　送元道人还水西寺
　　李白髙吟处师归掩竹闗道心明月静诗思碧云闲緑树寒凌雪飞泉响徧山自慙丘壑志皓首不知还
　　送李秀才归建安
　　昔闻武夷士皆是帝曽孙李君即其人命舛道常存爱子已折桂华组耀闺门吾身可拂衣防服归丘园捧觞庆北堂其乐不可言清溪环幽居逺岫横前轩弹琴咏招隠芳意飘若兰老夫无此分何必矜弹冠
　　和李太保寄刁秘书
　　名位虽卑道自光讼庭无事俗平康帘开尚觉琴牀暖院静偏闻酒瓮香养性已知无病染持防惟恐有名彰主人莫讶暌违逺千仭由来有凤翔
　　又和刁秘书寄李太保
　　百里怜民自可怜青云何必借阶縁家贫聊欲资三径政简无非草太处众忘懐均物我程才不器任方圆江湖相望真堪喜聚散悲欢尽偶然
　　送坊州贾监军
　　圣主欲东封怜君西防戎乡心经灞岸诗思省豳风旧业今成旅朱顔色变翁忘懐一杯酒闲夜与谁同
　　送李补阙知韶州
　　南国求良牧中朝辍谏官君恩偏念逺臣节岂辞难骑影过梅岭溪声上贑滩曲江宜访古韶石好慿栏诗景縁情逺民心逐政寛衰翁寻旧分为致葛洪丹
　　送修武郑主簿紏郡梓潼兼寄王舍人八韵
　　防杖辞清洛骑车向梓潼栖鸾才乍展叱驭气方防暂割趋庭恋将伸紏郡功诗情冲宻雪别酒遡寒风山水秦闗外烟花锦里东府公名素重语掾道仍同坐啸新知洽随行旧分通当令从此去不复数文翁
　　和李秀才雪中求酒
　　雪英飘洒绕虚廊暁景沉沉朔吹狂银阙晶荧标帝里桂花纷糅认仙乡少年风味新吟动老叟襟懐万事忘自倒空樽酬絶唱书帏聊得泛寒光
　　送谢著作之濠梁
　　谢客乘轺去清和景物初淮流宜暎月濠上好观鱼吏事应微挠吟情自有余偏州莫留滞东观得防书
　　贡院鎻宿
　　圣化今无外征途莫惮賖扬帆箕子国驻节管寕家去伴千年鹤归逄八月槎离情恨华省持此待疏麻
　　代书寄宋州钱太监
　　衰朽经烦景慵将病共侵北时企足东望一披襟秘监清罇满平台緑树深年来书信少何以慰离心
　　送钱先辈之防州
　　子实东南美来防第一流从容持片玉谈笑运前筹贑石连云秀防泉带月秋可怜行乐地促从板舆逰
　　送阮洗马之全州
　　望苑廻先马山城驻使车途中值归雁频寄北来书
　　观灯玉台体十首
　　吴歌楚舞玉诗新华灯兰焰动鱼鳞台前共道明如书醉里唯愁夜向晨
　　其二
　　绮席金炉香正燃铜壶银箭漏初传天廻星月迷灯烛风过楼台度管弦
　　其三
　　双阙重闉夜不闗金车寳马暁应还亭亭朗月临瑶席灼灼华灯照玉顔
　　其四
　　火树灯山髙入云红筵翠幄自成春防女有时还解佩青楼何处不留人
　　其五
　　帝京风景不曽秋万户千门夜更逰玓瓅银鞍连绣毂晶荧珠网挂琼钩
　　其六
　　夜未央明月光荧煌九华烛交影照歌梁
　　其七
　　敞防谯披绮寮歌声和夜漏火树似花朝
　　其八
　　星汉斜乐无涯明月千门雪银灯万树花
　　其九
　　抚云璈吹玉箫豓舞廻罗袂香风闪歩揺
　　其十
　　日照花七香车歌舞平阳道经过赵李家
　　和李秀才端午日见寄
　　角黍菖蒲酒年年旧俗谙采衣君自乐白髪我何堪静味瑶华句闲思玉柄谭报之长命缕祝庆在图南
　　送清道人归西山
　　尝忆潄甘醴洪崖药臼旁今来眇如梦此景未曽忘圭组老无味林泉路更长羡师从此去当暑叩云房
　　送张学士赴西川
　　右蜀分忧辍近臣翩翩旄节下青防单车唯载支机石夙驾长先使者星已有清风驰栈道犹酣别酒过长亭他年报政衔黄入留取文翁旧典型
　　和李宗谔秀才赠蒯员外
　　性僻时难偶神清寿有余曽施卓鲁政【蒯累宰剧县皆有善政】旧讲老庄书贱更襟懐旷贫犹世利踈圣君将就见慎勿置山居
　　送徳明道人还东林
　　每忆曽逰处东林惠逺房老来情更重师去兴何长涧曲泉声咽松深露气香题诗寄楚老惆怅不成章
　　送冯中乆使蜀
　　莫笑皤然一病翁百年交分两家同今朝倒屣迎王粲旧日清谈赏阿戎玉玺无辞轺传送金闺初喜姓名通青城山下逢仙客惟记丹心未辍功
　　送新除国博徐员外知婺州
　　怜君尽室泛安流职重官新未白头楚老欢迎归旧里春风留恋过扬州逢时更肯嗟庭树属咏还应上郡楼【殷仲文沈隐侯】宗党故人乡外少勤勤书札缓离愁
　　送望江张明府
　　之官别是荣诏许侍亲行温清自为乐烟波不筭程山留丹灶室俗有故乡情无使千年后空传麴令名
　　送廖舍人江南安抚
　　上天夲爱民治乱当有时伤嗟江表人三灾迭之如何遭盛明不能免流离王泽限遐逺孰云天听卑贤哉廖夫子尽忠不顾私朝闻青蒲奏暮见轺车驰愚闻奉使者受命不受辞但使民瘼瘳无国赋亏贞观笑割股文侯谕治皮学古平生事行行当在兹赠言聊执手愿子副心期
　　送陈使君之同州
　　太守驱征斾翩翩西过闗氷容先腊至膏雨逐春还緑树防沙苑髙楼看华山从来京辅地出入尽崇班
　　送顾道人还西山
　　尝忆洪崖涧穿云路万寻曽经照鬓未得谢朝簮老去驰庄蝶年来有越吟羡师从此去旧隠翠微深送歴阳方明府【方被召当授京官辞乞侍亲因除歴阳令歴阳余外氏旧邑】
　　古县横江北弦歌似武城善辞金马召欣看防衣行旧感吴山色离愁浚水声外门庐井在相送几重情
　　送李著作之汉阳
　　闻道驱征斾行行至汉阳初程防霁满路落花香逺宦心常适青云去未妨唯余亲戚分惆怅上河梁赋二首【附録】
　　牡丹赋
　　伊牡丹兮灼灼其花擢秀暮春交光紫霞其气则国香楚兰其丽则湘娥越娃向日争媚迎风或斜烂如重锦灿若丹砂京华之地金张之家盘乐纵赏穷歌极奢英艶旣谢寂寥防柯无秋实以登荐有皓本以蠲疴其为用也寡其见珍也多所由来者旧矣孰能遏其頽波
　　感旧赋送郑殿丞西使
　　两绶威蕤四牡骙骙送子于行闗中陜西惟天道兮廻复嗟人事兮推移昔百二之形胜今寻常之藩维龙池阁道徒处所山仙馆空崔巍岂怜感旧之遗老心如灰兮鬓如丝喜使者之得人美大君之防竒察为政之善否求斯民之疠疵庶君奋擥辔澄清之志致国风于贞观之际开元之时











　　骑省集巻二十二
　　钦定四库全书
　　骑省集巻二十三
　　宋　徐铉　撰
　　重修説文序
　　银青光禄大夫守右散骑常侍上柱国东海县开国子食邑五百户臣徐铉奉直郎守秘书省著作郎直史馆臣句中正翰林学士臣葛湍臣王惟恭等奉诏校定许慎説文十四篇并序目一篇凡万六百余字圣人之旨盖云备矣稽夫八卦既画万象既分则文字为之大辂载籍为之六辔先王敎化所以行于百代万物之与造化均不可忽也虽复五帝之后改易殊体六国之世文字异形然犹序篆籒之迹不失形类之本及暴秦苛政散聿兴便于末俗人竞师法古文既絶譌伪日滋至汉宣帝时始命诸儒修仓颉之法亦不能复故光武时马援上疏论文字之譌谬其言详矣及孝和帝时申命贾逵修理旧文于是许慎采史籒李斯扬雄之书博访通人考之于贾逵作説文解字至安帝十五年始奏上之而书行之已乆习之益工加以行草八分纷然间出反以篆籒为竒怪之迹不复经心至于六籍旧文相承传冩多求便俗渐失本原尔雅所载草木鱼鸟之名肆意增益不可观矣诸儒传释亦非精究小学之徒莫能矫正唐大厯中考李阳冰篆迹殊絶独冠古今自云斯翁之后直至小生此言为不妄矣于是刋定説文修正笔法学者师慕篆籒中兴然颇排斥许氏自为臆説夫以师心之见破先儒之祖述岂圣人之意乎今之为字学者亦多从阳冰之新义所谓贵耳贱目也自唐末丧乱经籍道息皇宋应运二圣继明人文国典粲然光被兴崇学校登进羣才以为文字者六艺之本固当率由古法乃诏取许慎説文解字精加详校垂宪百代臣等愚陋敢竭所闻盖篆书堙替为日已乆凡传写説文者皆非其人故错乱遗脱不可尽究今以集书正副本及羣臣家藏者偹加详考有许慎注义序例中所载而诸部不见者审知漏落悉従补録复有经典相承传写及时俗要用而説文不载者承诏皆附益之以广篆籒之路示皆形声相従不违六书之义者其间説文具正体而时俗譌变者则具于注中其有义理乖舛违戾六书者并序列于后俾夫学者无或致疑大抵此书务援古以正今不徇今而违古若乃髙文大册则宜以篆籒着之金石至于常行简牍则草足矣又许慎注解词简义奥不可周知阳冰之后诸儒笺述有可取亦従附益犹有未尽则臣等粗为训释以成一家之书説文之时未有反切后人附益互有异同孙愐唐韵行之已乆今并以孙愐音切为定庶夫学者有所适従食时而成既异淮南之敏县金于市曾非吕氏之精尘凟圣明若临冰谷谨上
　　韵谱前序
　　昔伏羲画八卦而文字之端见矣仓颉摸鸟迹而文字之形立矣史籒作大篆以润饰之李斯变小篆以简易之其美至矣及程邈作而人竞趋省古法一变字义浸譌先儒许慎患其若此故集典雅之学研六书之防博访通识考于贾逵作説文解字十五篇凡万六百字字书精博莫过于是篆籒之体极于斯焉其后贾鲂以三仓之书皆为字字始广而篆籒转防后汉及今千有余岁凡善书者皆草焉乂书之法有删繁补阙之论则其譌伪防可知矣故今字书之数累倍于前夫圣人创制皆有依据不知而作君子慎之及史阙文格言斯在若乃草木鱼鸟形声相似触类长之良无穷极苟不折之以古义何足可观故叔重之后玉篇切韵所载习俗虽乆要不可施之于篆文往者李阳冰天縦其能中兴斯学赞明许氏奂焉灿发然古法背俗易为湮防方许李之书仅存于世学者殊寡旧章罕存秉笔操觚要资检阅而偏旁奥密不可意知寻求一字往往终巻力省功倍思得其宜舍弟楚金特善小学因命取叔重所记以切韵次之声区分类开卷可观楚金又集通释四十篇考先贤之防言畅许氏之旨正阳冰之新义折流俗之异端文字之义善矣尽矣今此书止欲便于检讨无恤其他故聊存诂训以为别识其余敷演有通识焉五音凡十巻诒诸同志者也
　　韵谱后序
　　初韵谱既成广求余本孜孜雠校颇有刋正今复承诏校正説文更与诸儒精加研覈又得李舟所着切韵殊有补益其间有説文不载而见于序例注义者必知脱漏并従编録疑者则以李氏切韵为正殆无遗矣前序犹谓学者殊寡而今之学者益多家畜数本不足以供其求借颍川陈君文灏任当守土宠列侍祠习武好文怜才乐善见人为学如已诲子弟焉因取此书刋于尺牍使模印流行比之缮写省功百倍矣噫仁人之用心也因躬自篆籒庶只来命序之于后以记其由雍熙四年正月序
　　故兵部侍郎王公集序
　　君子之道发于身而被于物由于中而极于外其所以行之者言也行之所以逺者文也然则文之贵于世也尚矣虽复古今异体南北殊风其要在乎敦主泽达下情不悖圣人之道以成天下之务如斯而已矣至于格髙气逸词约义防音韵调畅华采繁缛皆其余力也琅琊王公负英俊之才禀耿介之气世济其美为时而生遒文丽句冠缙绅而杰出絶诚直道歴夷险而安贞故能奋厉羽仪抑掦声实振清芬于台阁浃仁政于藩垣润饰典谟铨衡人物主恩时望终始不渝载籍所髙何以过此铉顷岁来自江左会公西适三峯客有以拙文示公者大相知赏击节而喜曰此人必能知我及召还京辇恵然见寻亦以旧文为贶观其丽而有气富而体要学深而不浅调律而不浮寻玩反覆如四子复生矣由是倾盖甚欢恨相知之晩也是时天子方阐文明之化辟俊造之塲网罗羣才待以不次公则首冠纶阁标表朝伦前达后进莫不推仰犹以为古道未尽复已用未尽伸每在谈防屡形词色由是论者颇以躁竞为讥愚以为不然夫古之君子莫不汲汲于逢时孜孜于救世汲长孺汉之贤卿也而有积薪之叹李令伯晋之名臣也而有中人之诗其有仰惮贵势旁畏流议缄词含意従容自全者不得已也如公则内无隠情外无饰貌遇事辄发胸中豁然此真赵魏意气之士岂为儿女之态哉上方注懐而公寝疾十旬既满即卧内拜兵部侍郎其恩礼如此呜呼流连不停仪表长谢伯牙之弦已絶延陵之剑徒悬公平生所为文手尝编録至是诸子缉缀防简得二十巻泣授故人铉也不才无足延誉善善恶恶敢言褒贬之能一死一生粗达交朋之分后之知我者庶斯言之不诬端拱二年夏六月序
　　文房四谱序
　　圣人之道天下之务充格上下绵亘古今究之无倪酌之不竭是以君子学然后知不足也然则士之处世名既成身既泰犹复孜孜于讨论者盖亦鲜矣昔魏武帝独叹于朱伯业今复见于武功苏君矣君始以世家文行贡名春官天子临轩考第首冠羣彦出入数载翺翔青云防衣朱绂光映里闬其美至矣而其学益勤不矜老成以此为乐退食之室图书在焉笔砚纸墨余无长物以为此四者为学之所资不可斯须而阙者也由是讨其根源纪其故实参以古今之变继之赋颂之作各従其类次而谱之有条不紊既精且博士有能精此四者载籍具焉往哉愚亦好学者也覧此书而珍之故为文冠篇以示来者
　　张氏子集序
　　观夫贤人君子禀清真之气应斯运而出故生而岐嶷幼而敏恵既成而贞国士之器既立而为天下之用康寜寿考繁衍流祚此其常也若乃秀而不实仁而不遇前圣所以兴叹百代所以遗恨斯则神道忽恍万化茫昧自古乃尔吾将奈何呜呼张氏子秀而不实者也子名冉本字叔相今户部贠外郎洎之长子也年七歳博览经史日诵千言十歳能属文诗赋议论成于俄顷十二着礼上下二篇旧君奚王见之而叹曰此子天假之年他日必为国器矣乃至梁京翰长李公昉阁长李公穆皆引之登门特加礼遇其道日以光矣其风仪标格萧然朗彻观者谓之玉人余甚重之以为四科之俊也故改其字师徳于时天子敦重文学亲考英秀海内士子靡然向风咸谓子必当振鳞附翼一举凌迈而介然特立澹然贞退求圣贤之防旨以养亲修心为先复探释老言读华阳诸真经飘然有脱落尘滓之志而况于荣名乎不幸羸瘵逾歳遽従夭折年十有六诸公闻之无不悯惜余以事旧之厚钟情特深故求其遗稿集而为序又尝覧前载见古之人如子之人物敏俊词藻趣尚而促龄无禄者皆密契贞箓蜕为列仙此乃灵篇竒纪非史笔所当言矣但用遣慈父迫念尔其草遗迹及他著述皆藏于家此不偹述辛已歳冬十月序
　　邓生诗序
　　古人云诗者志之所之也故君子有志于道无位于时不得伸于事业乃发而为诗咏南阳邓君少而従吏服勤靡盬时命不偶淹翔末涂养心浩然不以为慊遇事造景辄以吟咏自怡悔吝不及终始无累至于皓首未见愠容家贫晏然惟诗稿盈箧太原王君武陵龚君好文乐善皆序而伸之愚亦与君有姻故复为之述嗟乎士君子乐道自娯贞节没齿斯可矣悠悠世利曾何足云子其朂之无易尔守丙子歳秋九月左散骑常侍徐铉述
　　进士廖生集序
　　端拱改元歳春官他职俊造毕集有廖生者恵然及门以文十五轴为贽观之则博赡渊奥清新相接其名理则师荀孟之流其文训得四杰之体问其年则既冠矣覆篑之功往而未止也询其爵里则闽方茂族组绶奕叶善庆之所及也他日与之语则风骨清粹识度淹雅咸以为逺大之程可企而致不幸遇暴疾数日夭于逆旅士君子知与不知莫不为之悲叹呜呼以生之词藻俊秀盖天假之也而促龄早世又天夺之也然则神理邈圣人犹复不论余尚何言哉防其友生采其遗文着于编简因为之序以示方来夏四月辛卯左散骑常侍徐铉述
　　广陵刘生赋集序
　　楚人孟賔于尝谓予言其叔父工为词赋应举入洛贽文于学士李公琪公为之改定数处时中书舍人姚公洎知举谓人曰孟生赋李五为政了不烦更书看也遂擢上第孟还乡従事郡时每歴危难唯以李公所改文缀于衣中曰吾家但存此足矣賔于每自喜其家门美事叹后来之无人今广陵刘生奋衣衡门振藻文囿词赡而理胜行洁而言芳求已若不足好问如不及予之名不逮于李公何能振发于子乎聊荐所闻以答子勤学之志冠篇于首以伸我与进之心噫子家贫亲老必将图登进之举不暇従防鸿之游文明之世羣才毕举慎重足以全孝静退足以知命此前达之务也子其勉之













　　骑省集巻二十三
　　钦定四库全书
　　骑省集卷二十四
　　宋　徐铉　撰
　　送潘湖州序
　　士君子所以贵于众庶者以其能理民也理民者莫若二千石其地广其势重仁以字之义以断之文以行之信以成之于是乎优游暇豫以平其心道其和数者阙一则不足以为良二千石吴兴名郡新被大化延颈企耸以伫德音以成徳之才学将明主忧勤之旨而颁诏条当下车政成奚待箴讽况苹洲霅溪天下胜絶缓辔縦跃嬉游其间发之以诗咏防之以奕思名敎之乐何以过斯岂惟呉兴民欢康固亦我曹企慕阁长陇西公敦义耸善赋诗宠行懐文之士靡不间作视众君子之词知成德之为人矣某辱事旧之尤者是用冠于篇首
　　送刁桐庐序
　　陶彭泽古之逸民也犹曰聊欲弦歌以为三径之资是知清真之才髙尚其事唯安民利物可以易其志仁之业也元賔长官生钟鼎之族处绮纨之间懿文敏行角立杰出云心鹤态萧然物外而世禄所及初筮实従防名兰台寓直宫省挂冠解绂至于再三终以地连肺腑时属忧患黾勉従事出入十年及时移世改自以为获平昔之志矣而物有万殊命不我与昔之朱紫盈门今则羣従无所庇矣昔之金玉满堂今则箪瓢不常给矣乃慨然曰洁其身而忘其宗得为孝乎于是濯缨清流投迹名路授莅于桐庐莫春三月饮饯都邑传曰人之所欲天必従之尝闻桐庐江浙之胜景也朱张顾陆遗墟迩焉王谢任地旧迹存焉山水丘壑应接不暇夫以天下之广而首获此邑非天従子之欲乎将惟新之化抚恩义之俗道在于已事至乃应诚接于物令行莫违弹琴咏诗角巾蜡屐推是而往所至必交朝市丘壑复何有异他日岂失为东方曼倩哉离羣之思亦宜裁抑慎是自爱无假多谈
　　送髙绅之官序
　　髙生以俊造之科中圣明之选清秋解褐尹县南荆少年得途其道光矣复能追步前哲求以言赠愚也不佞试为子妄言之观夫闾里之民皆能用天之道分地之利仰以事父母俯以畜妻子重生畏法蓄真性也其所冒没诈伪由吏扰之也吏所以能扰之由赋役之烦也赋役之烦由为政者従谀也大君之与下民其势旷而不接故设守宰以代一人之耳目焉受百里之寄当以百里为已任民之舒惨由乎已己之穷达存乎天率是道也其何往而不可此老夫平生之所守吾子以为如何哉
　　送汪逊序
　　士君子懐道于已有志于时讲学以聚之修词以发之不苟且于名誉不陨获于贫贱见之于汪生矣生家世従宦幼而孤孑托迹于诸侯之门主人武夫不知其善轻田文之下客弃卫青之舍人迨余季氏司贡籍克日将莅职悉出羣士所贽文共详之首举一通乃生之文也相与惊叹曰此子文甚髙而名善晦是必守道寡合者也即与之上第既而主人大慙乃肆造诬谤布扵用事者由是乆不得调予时参典选事抗疏论事始得为岭隅一尉生亦怡然不以屑意歴佐二邑皆有善声及至天朝复干郡掾考绩称最迁秩靳都白髪青袍恵然访别君子曰士之处世不欺闇室不羞小官游心扵自得之场措身于无过之地以此行天下虽蛮貊可也况右蜀之域列仙之都风景融和山水竒秀一时之遇谁克知之行矣自爱无假词费仲冬十一月序
　　送叶元辅秀才序
　　君子依仁据徳读书为文孜孜于求已汲汲于待问盖将以行道济物勤身存敎然而有不偶者焉人君侧席求贤悬科取士昧旦丕显日旰忘食盖将以尽一国之才成天下之务然而有所遗者焉此古人所谓离合之由运命之谓也君子审其若此故退而无闷进而不矜岂以无可奈之命而挠不可夺之志间者愚及诸贤品第贡士于南宫其间髙等者数年之中登第略尽今所遗者唯叶生而已苟有良田何忧晩歳先后之间其与几何哉行矣叶生苹洲若下清风朗月一时胜赏矧复故乡唯恐子青云之志不得啸傲于其间尔慎是自爱无假多谈已丑歳孟夏序
　　连珠词五首
　　背时则弃不必论贵贱之殊适用则珍不必论粗精之异是以淳风既反抵金璧于山林考室既成间泥涂于采萃
　　二
　　运不常偶体道者无忧时不常来抱器者无滞是以霜露既降徂徕不易其贞弓矢载董泽不逾其利
　　三
　　道不可以权行终则道丧情不可以苟合乆则情疎是以兵谏爱君君安而忠敬已失同舟济险险夷而取舍自殊
　　四
　　先王之道或拙于合变之谋万乘之权或轻于众人之力是以时逢革命夷齐饿而吕望封运偶爱才绛灌强而贾生绌
　　五
　　有用于物虽逺弗遗无功于时虽近犹弃是以楩柟在野见采于良工蒿艾在庭不容于薙氏
　　安金藏画像赞
　　心腹肾肠所以为人安公感激舍此求仁既已得之不愆厥身眉寿髙位惟天所亲咨尔百世仰之愈新
　　参政李公至字言几年三十八真赞
　　金玉其相若子之容庙堂之器多士攸宗谋先帷幄道合云龙絶景横骛干霄直上黒头三公风流宰相人具尔瞻惟肖之像
　　玉芝赞
　　天地粹和之气交感化成钟于人事为仁孝钟于植物为芝英故以孝行感必芝草生以类至也宜春易君延庆先君徙籍来占临淮清节考终因葬其郡君茹荼泣血庐墓终丧申防极之哀尽善居之礼里闾率化生植効祥乃有玉芝产于茔域擢本数十烂然丛倚柯条交结玲珑朗莹樛枝俯映间以葩华雪英碧蕋纷敷玓瓅客有好事者图之而来盖耳目所及图象所纪未始有也予与君寓甚迩而熟君伯氏闻君世家积善余庆果生孝子且有竒应以振淳风昔天台之琪树唐昌之玉蘂皆以贞丽见颂诗人比之于此曾何足贵乃为赞曰英英玉芝生彼丘坟交柯离娄扬葩敷纷神之应斯天意訰訰恺悌君子防然泗濵孝心洁白孝德升闻抚翼亨衢振衣衡门朂增尔防以永后昆
　　方竹杖赞
　　彼美者竹确乎贞坚峻节无挠虚心体用之扶老可以穷年所不足者其形乃圎谓谁竒标产于巴僰削成亷棱挺然端直既方既劲斯为全徳防吾素心宝尔无极
　　筠州三清观逍遥亭铭
　　羽客呉君心驰窈防兴隆道馆陟降真灵绰有余裕建兹幽亭下临曲池甘泉清泠环植嘉树羣芳苾馨俯瞩长川沧波带萦前睇仙山竒峰翠横游者忘归居之体寜君子修道物境与并必有福地居为殊庭勤行不已可臻层城我闻其风用刋斯铭
　　虎谿铭
　　逺公宴居虎谿之阳将迎顺礼步武有常斯须或违猛挚为防其闲不逾其道弥光汤汤碧流与名俱长咨尔后学鉴之勿忘
　　龙山泉铭
　　建康城北有鸡笼山焉傍带潮沟却临城郭刘宋改名龙山湖曰武纪瑞也雷次宗之儒学萧子良之西邸遗踪可识爽气长留东麓有泉至清而甘水旱不增减道人令徳构精庐于其阳酷爱此泉以为灵液因思前作皆有铭赞而此独阙常欲补之无何夕次松下恍忽若梦见一人巾素衣谓之曰此泉已有铭矣因征其文即髙吟四句吟罢不复见观其词意无以加也予闻而异之因篆于石其词曰
　　原发石中派分庆外如醴之味与时而在
　　晁错论
　　愚因读李观所为文见其论晁错尽忠于汉而袁盎以私讐陷之景帝过听可为王者之羞诚皆然也以愚观之错盎之罪一也夫二子者才识度量不相上下遭天下初定文帝励精求理能用善言故尽忠论事并获听用而皆欲功名在我莫肻急病让夷故相与为敌非素有父兄之讐也及七国兵起而错遽欲按治袁盎宜知呉之计谋其吏不听而止盎闻之惧遂谮错焉然则忘公家而务私反怨其罪先在错也夫古之君子为而不有功成不居付物以能任之则逸故能成可大之业今二子者冒道家之所忌以智能为身荣故终于恶是知道不可离也如此
　　伊尹论
　　伊尹放太甲论者多惑其臣节请试论之太甲在谅隂百官听于伊尹太甲不明者盖居丧之礼有阙修身之行不周伊尹训之因虑其不堪继统故徙于成汤之墓使其亲见松柏切感慕之心追思王业知艰难之迹三年之制才终伊尹乃迎归于亳非谓絶其天位幽于别宫也古之言质故与放逐同文亦犹君臣交相称朕下告上亦为诏也霍光忧昌邑王淫乱而不敢有异谋田延年盛称伊尹废太甲以决大事宗社之故不得已也本非如霍光之废昌邑也圣人举至公于前奸雄蹑陈迹于后自古而然非圣过也魏晋之后更相倾夺皆引尧舜揖让为辞亦当不可罪尧舜矣禹让天下于益知天下归啓故不敢当苟天下归益益则为王而无愧也如令太甲遂失德天下归伊尹伊尹复何辞哉今天下未忘成汤故伊尹复奉太甲无伤于至公也夫古之有天下者一身处其忧责亿兆防其富寿天下既理则辞之巢由是也天下不理则受之汤武是也后之人役天下以奉其私故比于骑兽不可下步骤之相逺如此岂可一槩而论哉
　　出处论
　　人之为贵与天地参者也是则有四人焉食为民天故农为政本工致天下之器用商通天下之有无此三人者交相养者也而士人者无所资于三人而坐受其养何也盖为之君师而司牧之敎其不防知其不足安其情性遂其生成为之立上下之节正长幼之序阙一则乱故齐景公曰信如君不君臣不臣父不父子不子虽有粟吾岂得而食诸是则资三人之最功者也故享天下之禄而无愧及世之衰也上之道不被于下下之情不达于上亿兆困穷无所告诉在位者恵不及物徒以富贵为身资君子耻之故逃之而隠于陵为农轮扁为工髙为商如此者不可胜数是皆失路之人也不肻无功而徼利故任力而自食以免贪冒之罪非其所欲也不得已也而后之人不本其意以为髙尚之士桎梏轩冕糠粃爵禄果若尔则伊臯稷契曷足贵哉或曰伯夷叔齐当文武之世曷为弃之而穷处也答曰圣人一致而百虑殊涂而同归天下至大非一人所能兼也力之所及择处一焉当是时十乱协心以着翦商之业沛有余力矣故夷齐不复措意于其间至于正君臣之大节垂百世之大统则十乱不能兼也故夷齐以是为已任焉方其扣马而谏左右欲兵之太公曰此义士也扶而去之夫以夷齐为义则明已之不义矣故归过于已以成立义之志是太公知夷齐之心也夫积徳累仁之圣因八百诸侯之心以灭独夫之纣盛业如此而义士犹耻之不食其粟乃知以臣伐君之恶也大矣则后之帝王罪未及桀纣诸侯之徳未及文武敢有窥窃者乎故春秋之时周室防弱不絶如缕以桓文之强大不敢自用乃纠合诸侯以尊王室则夷齐之功所及也逮至秦汉兴替之际士君子濡足授手之时而商山四皓隠居自若夫四皓者知汉髙之寛仁神武有三杰辅之足以安天下无待于已故也及太子之危留侯不能正于是褎然而起以救其失出处之分髙尚之名皆不以屑意功成不有超然而去于以有应耀者与四皓俱征应独不至时人为之语曰商山四皓不如淮阳一老彼应生者盖知四皓足以安太子无待于已故不出也不然岂独洁其身乎斯皆大人君子至公之举而浅鄙者轻为褒贬不亦伤乎





　　骑省集巻二十四
　　钦定四库全书
　　骑省集巻二十五
　　宋　徐铉　撰
　　大宋推诚宣力翊戴功臣金紫光禄大夫检校司徒使持节齐州诸军事齐州刺史充本州防御使河堤等使关南兵马都监兼御史大夫上柱国陇西郡开国侯食邑一千九百户李公徳政碑铭
　　臣闻四岳畴咨帝尧所以光宅惟良共理汉室于是隆兴然则运厯冥符风云交感必有则哲之后乃有称职之臣用能逺肃迩安刑清俗富其或乆于其道课最于时行边按竒谱其能羣吏万民浸其泽流芳金石旧典存焉公名汉超其先陇西人因官移籍今为云中人也柱下史之真源克昌厥后前将军之壮气不陨其声世有哲人多为名将备诸前载可以不书昔者同光之季庄宗失政公烈考讳霸徳实典亲卫力扈乗舆奋不顾身有死无二忠显于国庆钟于家及公之贵诏赠左监门卫将军夫人石氏追封本县太君道不虚行没而可作有后之报斯焉岂诬公方幼而孤嶷然特立英果之气出于天资逺大之志斯为时用年未弱冠自奋従军始委质于魏侯复防名于郓帅有周受命选入禁军夫忘归之镞非逢防无以宣其利絶影之骏非造父无以骋其能今上当歴试之辰受有征之任妙选比校公首领焉上党之役名书勲籍奏发硎之刃起渐陆之程及眷命有归飞天在运攀鳞之效舍爵攸先乃掌句陈式严徼道恩威洽着而七萃知方夙夜惟寅而九重甘寝暮歳考绩较然可称皇上以文武之任中外惟一有和众之略必着抚俗之能有衞社之勤必堪守土之寄越建隆二年拜齐州刺史本州防御使尔乃海岱封圻虚危躔次歴下屯兵之地夙表要冲东陵聚众之乡素称暴桀公本以简易济之强明恕已以兼容正身而可象先之以孝悌故其民和则争讼息而囹圄虚矣示之以诚明故其民信则赋役充而储廪实矣农时不夺故旷土辟而生殖滋闗市无征故百货通而财用足于是举废典正国容树门反坫以偹制度髙闳厚垣以待客使烝肴折俎以燕嘉賔椎牛酾酒以享军旅出于私积无以家为近悦而逺懐家至而户到一年而宿革载稔而新政行郡斋肃然清啸而已由是知董戎之用可移之于颁条露冕之风可推之于防塞干德二年诏公以本官充闗南兵马都监幽都南际河间北壤守方之要慎简为难至则逺斥审号令养士如子戢军无私威声飊驰亭障山立絶闚边之虏有狎野之农而郡之大事亦皆听命千里之内若指掌焉二职交修七载如一开宝二年召赴京师天言褒慰复遣还郡而戍士思慕甿俗繄慿故其年冬再为闗南监防公负倜傥之气蕴沈厚之谋民已安而政益修边既寜而偹愈谨绩茂而不伐宠至而若惊君子知福禄之攸归郡人感恵泽而思报于是僚吏之属耆艾之徒相与上言愿旌不朽且曰任贤使能天子之明也计功称伐先王之典也非有治世孰扬颂声复诏嘉之克遂其请昔者考父循墙之颂非曰君恩当阳沈水之文真成自伐岂舆情欣洽令誉升闻播药石于无穷等髙山而可仰永惟懿绩是焕文明爰命下臣勒铭纪实其辞曰
　　茫茫禹迹画为万国建侯定守立民之极提封且千属城以百惟威惟懐有典有则威懐伊何君子时中典则伊何三代同风以使则悦以令则従率是古道兹惟李公济水之南东陵之下伏生荒耄盗跖狙诈嗟我蒸黎孰闻道化至鲁犹逺尊周靡暇李公来思富之敎之政先体要物必由仪夜犬无挠晨羊不欺归民影附末俗风移天下虽平四方是守桓桓庶旅摄尔戎丑借我兼资是率是纠道合舞干威行戴斗郡政既成边庭既清侁侁比屋肃肃连营夫懐其恵人竭其诚欲报之恩思垂颂声明明大君知臣善使举必至公义无虚美用建隆碣求昭信史锡尔介福施于孙子晋称岘首汉纪燕然风流不续寥落千年猗欤良牧无愧前贤髙深自致兰菊常传
　　大宋鳯翔府新建上清太平宫碑铭【并序】
　　臣闻鸿荒代序太极流形二仪肇判而犹通万数交驰而未别巢居血饮孰知王者之尊物魅神奸尚作生民之患于是圣人继统大化宏开画八卦而序四时奠五山而分九服衣裳轩冕采章之制以庸动植飞沈性命之宜毕遂髙卑既位幽显既分蒸尝雩禜致其恭宗祝史巫纪其秩犹或观其道而设敎依于人而后行通其变而不穷感于物而遂动未知有极无得而名其或数偶三灾德如二季民懐慈卫帝念畴咨必有灵符允归兴运易着与能之旨传称观政之征史迁之论至哉左氏之书详矣我国家受天之命如日之升御六气而平泰阶丽大明而照万国清乱略于百王之季反淳风于邃古之初天瑞呈祥羣灵受职粤御厯之元祀有神降于鳯翔府盭厔县之望仙乡其象下形其言可纪盖帝之佐命禺强之官联真位参于紫微灵职分于井域其称述则儒之奥旨其敷演则禳禬之严科敎义之深也则孝友婣睦之行兴焉威力之大也则魍魉魑魅之害除矣由是秦雍之地尸而祝之太祖神德皇帝圣智渊深睿谟黙识飨之明德待以不祈方且奉天时而答灵心握符而齐七政故得皇猷允塞庶绩其凝舞两阶而四隩来同正九伐而庶邦承式得遗珠于罔象协吉梦于华胥乃知立告之不诬骏命之如响岂止五车两骑来为牧野之祥赤帝素灵出表芒砀之应而已哉今皇帝千年应运二圣继明恢大业而惟新浸深仁而累洽如周王之翼翼若夏后之孜孜圣作无方先几靡测云门大濩综六代之昭声稷下淹中采百家之精义酌而不竭者衢罇之味仰之弥髙者垂象之文王泽既流颂声无斁而复念深徯后义切勤民睿眷春临皇威电击大禹防诸侯之地尽入提封宣王逐猃狁之乡率従稽服举无遗防役不逾时聊存尉之官已戢鞬之器瑶图之盛也如此珍符之至也如彼深惟肸蠁益验昭明而丰报未严寿宫不度非所以光敷景贶垂示方来者也夫庸庸只只为政之要元元本本致理之端盖神之命受于天天之造始于道是用归诚众妙访制昭台申画福乡聿崇仙馆缅惟虚皇之旨境参以圣厯之嘉名诏立上清太平宫于所降之地尔其星分玉井邑峙金城终南髙峻植其前渭水清深纪其后鲜原靡迆接汉皇访道之台佳气郁葱对关令栖真之宅物皆茂遂风雨防愆人尽淳和舟舆不用瞻新宫之为状也崇墉缭野绛阙凌空秘殿云髙俯轩櫺而转修廊绳直步栏宇而中疲极丹青黼藻之功穷铣鋈璧珰之节玉几正御瑶坛在庭帝座既严众真毕飨鹿巾霞帔之士霓旌隆节之仪空歌洞章扬其音紫烟素云散其采飚歘之驭缥缈于太虚氤氲之气充被于羣有至矣哉元后之德与天地合真人之应将富寿并亦何必定郏鄏以卜年禅岱宗而探防者也夫金石之刻雅颂之兴所以示民不佻求启厥后况乎尊道贵徳广清净之风穷神知化超言象之表是宜告于太史副在名山爰命下臣式扬丕烈其铭曰
　　上天之载无臭无声恍惚有象氤氲化成寄以神理发为昭明惟德是辅惟皇作程赫矣元后悠哉邃古成有灵贶式昭天祚龟出清洛鳯临扈赤字兴尧玉书授禹降及商亳逮于邠岐天子所启神亦格思牲玉有秩馨香孔仪奕奕宗祝子孙保之道徳下衰质文不复俗限楚夏运迁水木时叹陵夷民嗟惨黩必有真人应图受箓皇哉帝宋大拯横流出自苍震类兹九畴垂衣巻领端拱凝旒永言建福式协人谋有炜明灵降従极致帝之命观政之徳用荐忠信寜惟黍稷借陋蕙兰帐非甲乙运钟二圣庆洽重光诞敷一徳奄有八方时文载郁我武维扬通幽受职罄宇储祥乃眷珍符本乎至道肇建仙馆是彰造前望终南旁瞻丰镐泱泱平原崇崇新庙端闱特立秘殿宏开九华之室方丈之防平闚列阙直写昭回崆峒邈尔姑射辽哉圣靡不通道无不在灵场既穆祀典无改福尔蒸黎格于四海用刻贞珉永垂千载
　　大宋重修峨眉山普贤寺碑铭【并序】
　　臣闻圣人阐化必有胥附之资贤士膺期必垂不朽之迹是以顔回黙识冠师门于洙泗之濵尹喜受经膺真气于肴函之右故得千载之下好学之徒入其国而知其敎思其人而爱其树圣贤相遇有如此焉在昔象敎权舆能仁命世综百灵而贯羣动归向如流穷絶国而亘诸天感通若响爰有法王之子来従普胜之方慿翼真乗导扬宗极具大悲之愿行综十智之因縁従我立名斯为上首及乎慈航既济慧炬分华乃暨众真俱承佛敇乗六牙之瑞兽降右蜀之灵峯将以协井络之会昌镇金方之劲气犹且潜而勿用明而未融闇持摩顶之仁隂隲含生之命故使神婴青缕肇建国都路辟金牛始通华夏沉犀息沴李太守之功噀酒救灾栾尚书之妙用郡开学校文翁广洽于儒风乐播中和四子诞扬于帝德蔼尔褒斜之域穆然周汉之民非法力之攸慿岂人谋之独得其后金人既应白马来斯神开显俗之征家诫致诚之所于是祥符焕烂灵变纷纶或则银色浮空与朝阳而共丽或则灯光并列将夜魄以俱明圣众盘施真容隠见竒踪万状不可胜图瞻之者耳目咸新闻之者身心共肃一方欣赖万代修崇遂于白水之源特建普贤之寺金土交运开闭不常白毫之相长存法鼓之音靡絶夫以导江遗迹天汉名区必有道之见归岂三分之能乆太祖神徳皇帝文修内禅武定中区正卿扬九伐之威逺俗致七旬之格纳蜀王之土贡受刘禅之骡车重镇坤维还铭劒阁于时皇风初被污俗尚繁游魂篁竹之间假息雈蒲之际匪轻刑之可禁顾先甲以徒勤金地宝坊浸成薮泽田衣毳褐渐致流离妖禽既就于焚巢绀宇尚终于閴户虽复葺其挠栋缮彼檐垣而阶序犹卑基扄未广尊号皇帝长君嗣统二圣重熙覆万物以如天廓重昏而皆旦聿修成业钦若灵心尺书征懐徳之君折柬定威武之地尽炎洲而极朔尉徒存亘日域而浃流沙车书莫二然后胜残去杀反朴斵雕包干戈以虎皮铸劒防为农器定大濩云门之乐举淹中稷下之仪慈衞仁薫时和俗阜天地应而庆云甘醴律吕调而玉烛景风犹复成而不居勤则有继一游一豫表玉度之惟常必躬必亲示庶民之克圣虑极氷霜之诫皇纲毕举睿思弥精以为象外微言无生妙理修于身则圎通无滞被于物则福应来臻足以助王道之和平致苍生于仁寿乃申明诏歴选精庐唯此峨眉独标殊胜天真人皇谕道之地楚狂接舆隠景之乡封域之间气象盘礴洪源奔注二江双流沱潜之川峻回环玉垒铜梁岷嶓之阻况禅枝擢秀来自只园法海余波别疏定水慈氏所相畴能废之烝哉圣谟符此贶五年春申命中使率将梓人伐贞石于它山下瓌材于邃谷或子来而肆力或神运以标竒模制度于鹫峰极庄严于花界耽耽正殿防防飞甍玉甃丹楹金铺琐闼洞户顺隂阳之候中宸变寒暑之威掲以端闱绕之周庑铸鸿钟之万石贯猛簴之千钧嶻嶪凌空铿訇震野其后则层楼入汉飞陛连云彩槛离楼冠余霞而上出璇题玓瓅缀列宿以旁逥神明之台不足以语其髙天梁之宫不足以矜其丽铄金为字写大藏之经秘于上逾五百函范铜为像拟普贤之容设于下髙二十尺味其文则如来之宗旨可得而观礼其相则菩萨之威神于是乎在将使三蜀之地一切有情皆冲气以含和尽革凡而成圣则知大雄之敎渐于世也深焉元后之仁利于民也至矣昔者轩皇访道歴襄野而犹迷汉帝祈年拜竹宫而无得恭惟盛美允属皇猷若夫事以颂宣言以文逺作而不记后嗣何观爰命下臣式旌不朽其铭曰
　　允矣象敎洪惟法王如何不竭比日同光有情斯应无逺弗彰化自八国声驰万方爰有大贤是称达者异境齐致同声协雅闻道莫逆瞻顾不舍乃演真乗来仪东夏峨眉之阻羣帝之庭作固作镇栖真宅灵普贤至止濳耀千龄尔未我觌我铸尔形经敎既孚神明乃作瑞相显晦圎光歘霍万变凌峯百灵溢壑信士归依舆人骇愕崇崇梵宇于此宏开时迁末运数偶三灾焚如鲁庙倾若齐防淳风必复圣日斯回赫矣皇图烝哉二圣混一区宇受厥明命与物皆春得人为盛式叙九畴迭修三正皇帝曰嗟咨尔西人助我神化其惟正真为尔祈福转兹法轮禅林则旧宝刹惟新秘殿耽耽髙门奕奕修廊四注层楼百折尊经圣像金文宝质妙善周圆福厘繁锡干光俯烛慧炬朝焞同开寿域共辟同昏防氓之伍杜宇之魂乗是妙果俱登法门明明大君照临下土坠典咸修靡神不举彼都人士式歌且舞揭此丰碑永传终古
　　巫马大夫碑铭
　　大夫与宓子贱俱事仲尼递宰单父宓子恢上圣之道举任贤之明故有鸣琴之化大夫勤以维德身亲其劳故有戴星之迹従师则同行道则背其故何哉夫天下至大也万物至众也至大者不可以一槩量至众者不可以一术治故君子出处语黙屈伸变化一致而百虑同归而殊涂其要在存至公于百代不私荣名于其身而已若夫上德无为功不宰知人则哲付物以能功成身泰神全理胜与夫劳心焦虑臞瘠胼胝胜负之间较然可见徇名之士皆奔走之则将有智小而谋大行道而志逺推是以往天下必有受其者子期知之故就而为其节制并分圣人之体以极万物之变効伯禹之力师文王之勤夙兴夜寐不遑启处仲尼识其志故誉子贱而不记子期以此防民而西晋王夷甫之徒犹祖尚浮虚空署白望以乱天下则子期之虑不亦逺哉夫君子道积于躬恵加于物事至而应时动则随功之丰约视事之细大力之劳逸系时之险易致理而已何常之有焉举成绩而较优劣难与言智矣泱泱旧国籍籍遗芳旧俗不偷颂声未冺行太守事彭城刘君名察望髙持宪寄重颁条以师古之学举时中之政讼庭益简祀典咸修永懐前贤愿纪贞石铉也不佞承命为文其铭曰
　　烈烈先圣侁侁众贤升堂入室体道同其用无方万化齐焉其敎无穷百世赖焉文王既勤大禹尽力英奕子期服劳继徳夙兴夜寐自强不息有利于后唯变所适季世道薄务华丧贞居简行简不躬不亲乱由是生俗以之沦思我子期忘已为人瞻言旧乡鲁道之首邈哉二贤佐佑先后同焉皆得通则能乆千龄旦暮听告邦守
　　江州彭泽县修山观碑
　　混元资始造权舆道以乆而化成朴既散而为器圣人在位修之扵天下则有明堂清庙表训民事神之方贤者贞遯修之于身则有名山福地为朝真降灵之所小大则异宗致惟均江州彭泽县有修山焉瞰天险而髙标抗庐峰而特立气雄而势耸翠积而光寒峻壑深岩风云蓄泄茂林穹谷材用蕃滋游居之所走望真隠之所栖息考诸图牒皆靖节先生游憩之地也杉松交影犹懐种柳之风山水清音尚想素琴之意遗德所及仙祠以兴梁大同元年有句曲道士尉文光灵气夙成隂功将满遐择胜地以恢妙门聿来此山益广基构制度无阙标题载光越二年尉于白日登晨举邑咸觌人民未改颷歘载还霓衣则殊鹤貌如故税驾之地甘棠永存故今有尉驾池焉而中山丹灶香炉松坛石室俨然竒迹若奉楼居歴代严恭有如旦暮唐狄梁公履虎不咥弦歌此邦企仰仙游重加崇饰又塑髙宗大帝圣像以伸送往之诚朔望朝拜不失常礼复以钱五十万为致田园厨廪所资至今犹赖季唐之世临川朱震来为邑宰掘地得药鼎药盒因建尉真人之室于东序设象以奉之秩满还乡遂入麻姑山为道士是以清心契鉴孔昭青天白日孰云其逺道士谢又能早参真箓夙负时名闲馆灵场备甞践歴空谈秘诀悉诣精微克享修龄言归庐岳郡侯敦请付以修山阐敎之心勤行匪懈栋宇之制日以尊严端闱屹其穹隆周庑纷其回合焕然藻绘蔼尔重深清澄之气攸充汗漫之游斯在戊寅歳谢君解化弟子王省昂继之省昂才亦出世金石之刻佥曰其宜铉也钦羡真猷因为之颂其词曰大道混成修之乃真必有胜境以居异人南楚之域风所臻邈哉修山栖灵降神陶令髙名尉师仙乡狄公元臣矫矫三贤千祀齐声是相是宅载经载营疏此翠巘列为殊庭想像圃规模赤城瞻之者肃处之者寜心之所至道岂虚行刋名翠琰永告诸生




　　骑省集巻二十五
　　钦定四库全书
　　骑省集巻二十六
　　宋　徐铉　撰
　　扬州府新建崇道宫碑铭【并序】
　　有天地然后有万物有万物然后有君臣有君臣然后有敎化敎之大者当由其本则大道是已夫道积乎中动合于真故能举尧舜周孔之法奋礼乐刑政之用若道不在焉而守其蘧庐则庄周于是糠粃仁义轮扁于是糟粕古书矣夫孝本恩养而宗庙簠簋所以致孝也道本勤行而宫馆坛墠所以尊道也为政者有能原圣人之真以垂宪崇列真之宇以荐诚其殆庶乎广陵大藩四海都防制度之盛雄视诸侯土徳既微三灾斯戾故井邑屡变城郭仅存皇宋膺图更造区夏虽天实辅徳亦世而后仁今上嗣位之六年诏太常博士孙君迈佐理斯郡君服膺古训得意关以为敎之不兴民之安仰于是相爽垲之地即清旷之墟创朝修之宫奉元之御当崇墉之左次俯合渎之东涯出俸钱以图置运心精以经席班倕方集畚锸既兴未及僝功移典秋浦同声之应千里非遥太子右赞善大夫潘君若冲负儒雅之才韫恬淡之量允膺朝选代抚斯民庶政交修能事毕举惟兹灵宇既有成规于是揆日庀徒克终懿绩若乃殿堂阶楯之制闬闳罘罳之列或踌躇以闲宴或窱而曼延睟容肃穆仗衞纷绎摇太霄之佩植紫旄之节拊泗濵之磬扣丰山之钟歘若经阆风而歴琳房飘如排云而揖岳露风亭月观之地紫气浮空歌防舞阁之基芝英擢秀学者假筌蹄而有得游者甘药饵而斯留霭然福乡不变浮俗既毕云构乃扬王庭有诏赐名曰崇道大矣哉圣人在上坠典咸修自成畏垒之区何假崆峒之问是宜刻于乐石纪在方书某也素为道民尝学史氏以文见属所不获辞铭曰
　　大哉道原湛然常在其质无象其功不宰君子得之勤行不怠勤行伊何启焕灵场乃辟隙荒乃筑宫墙峨峨髙门屹屹崇堂祀事孔明仪载光淮海惟扬九州之奥厥民伊何富庶而敎天仰灵只人知至道咨尔三方是则是效昆冈北峙邗水南道圣日丽天真气盘空炜炜煌煌嵬嵬熊熊道民作颂永播皇风
　　洪州奉新县重建闿业观碑铭
　　道之为体也大大则众无不容道之为用也柔柔则物莫与较南方之强也故冲气之所萃异人之所生坛馆之所宅景福之所兴相乎域中南楚为盛先圣之论岂诬也哉洪州奉新县闿业观者案方志西晋邑人刘真君之所居也真君名道诚以经明行修仕至刺史郡守金行不竞仁兽非时知几之贤有道之士巻懐而退修之于乡徳隂功之积昭受灵贶故真君辞张邴之禄追茅许之风单车还家勤行不息以永嘉二年八月十五日举族上升蔼尔福乡依然旧址锦帷乍降王舄长留后学瞻望若仲尼之阙里遗民思慕如召伯之甘棠梁大同元年乃建为观尔其豫章垂防洪井储灵华林苍翠当其阳冯水清泠环其域烟霞韬映竹树青葱居然人境之间自是仙游之地载祀四百朝市三移封域之间英灵不冺鹿巾霞帔之士往往防升搢绅缝掖之流时时杰出存诸旧史是号名区土徳既微羣方构难城有复隍之患室多挠楝之凶乃眷殊庭俄悲閴户而琼蕴之所秘霜钟之所悬屹尔丽谯俨然对峙有道门都监余守防者翦除宿莽草创精庐苦节忘形五十余载修心以化俗传法以度人入室弟子龚绍元呉绍甄皆能肃奏真科只禀遗训惟乡人之善者知歳计之有余髙士胡君名仲克延庆簪缨息机丘壑师黄老之术以虚方寸躬曾闵之行以睦闺门博施济众斯谓仁智以为集灵之馆祈福之场陋而不度民将安仰于是揆时属役即旧谋新询谋佥同诡信咸萃增湫下为爽垲易卑室为崇宫栋宇之设则因夫故基制度之中则考于经法凡殿堂门阙星室防廪延袤周徧殆且百区三尊众真羽仪侍卫精严肃穆不可为状履端闱进广庭恍然如从汗漫之游即瑶阶瞻玉座竦然若奉武夷之防既而息徒已事日吉辰良明祀以告成功精意以答真佑举紫旄之节摇太霄之佩燃九华之烛奏空洞之章星斗回光烟云改色青天白日夫岂逺哉于时胡君以姻睦之行慈恵之泽闾里称举郡国升闻诏书褒美特加旌表揭以双阙蠲其追胥江楚之间以为盛事是知风之被俗圣政之化人变鲁至道见于今矣夫如是则可以传芳金石垂裕礽云俾乎好道之徒益励齐贤之志云尔其铭曰
　　大道无名得之为真矫矫刘君知几其神逊尔侯社上为帝賔维梓之地甘棠之人峙此仙祠章江之濵华表未归桑田已改旧井谁渫髙防尚在不见芝英犹芳兰佳气欝葱如将有待彼美胡君州闾之英世味道腴家传义声归诚玉阙奉贽金籯易此颓构化为殊庭乃眷福乡实惟南楚闲馆相望飚轮交午真图秘箓唯仁是与刻颂贞珉永归终古
　　洪州西山重建应圣宫碑铭【并序】
　　先儒有言曰山者宣也宣气生万物者也然则崇岳巨镇盖气之雄者也其间灵峰竒岫又气之粹者也是故帝以防昌神以建福感而生圣贤宅而为洞天竒怪恍惚非寻常所能测已西山者作镇荆楚雄视衡巫势靡迆而和畅动清虚而巍峩动植滋茂樵隠闲安维昔之洪崖先生实居于此洪井之右涧水之濵乔木森罗古坛犹在长阜回抱是续鸾冈北隅特髙仍有伏龙之号唐乾元初山人申太芝上言其地有异气诏于此立应圣之宫抗元正殿于其前塑肃宗圣容于其上缭垣观阙仰法于紫宫路门纳阶取规于丹禁光灵焕烂荐献精严上士勤行守臣莅职秩祀之盛莫之与京广明巳还三灾在运望拜之地阙而莫修辽东之鹤徒还绛县之人已老甲辰歳有道士王守者缑山仙裔茅岭名流受命藩侯来膺道任翦荆棘于髙闳之址褠茅茨于隆栋之基不出焦光之庐自化庚桑之俗善言迩逺驯致其功二十许年克甄旧制入室弟子刘德淳气冲貌肃节苦行髙恪恭以居次谦和以接物既嗣其业遂成厥终又十余年缔搆云毕凡内外殿宇百有余区材用善良工艺坚密其藻饰也不逾奢俭之节其广袤也足展朝修之仪秘殿深严灵坛博敞睟容穆若列侍参然钟磬在悬苾芬具荐灿旭景于轩槛延夕月于甍题萧寥空洞之音希夷飚歘之御邈哉真境无得而名铉爰在弱龄服膺至道先君顷参郡乗尝莅斯邦依然棠树之人自是桐乡之邑乃以庚申歳迁奉松槚卜兆于鸾冈之阳敢言折臂之祥愿占维桑之地明年复以主事再至山中祠虚皇于缁帷之宫投龙简于天宝之洞所经灵迹实与幽寻又是山有宝光初至之夕邸见于中峰之上下至山麓倐忽聚散状如野燎而精明目不可正视涧中有盘石石有三药臼歳端午日未曙前常有捣药之迹余滓在焉水流至此甘香如蜜取以灌潄心府莹然斯皆载于旧经新所覆视者也此山登晨之士接武而洪崖为之冠列仙之墟连属而洪井为之宗然则阆风圃之在人间者也宜其篆刻金石永齐穹壤鄙儒不佞敢作铭曰
　　江之右楚之区峙灵岳为仙都洪井濵鸾冈隅建清宫应真符废而兴神之扶宫既成道既行校三官朝百灵集景福荐皇明复淳化遂嘉生亿万年流颂声
　　骊山灵泉观碑铭
　　盖闻邃古洪荒既表大庭之车皇猷炳焕亦尊轩后之台是知圣哲相因比千年于旦暮质文递用歴三正以循环斯之谓至公斯之谓不朽颂声所作册府存焉若乃天地絪緼隂阳孕毓神臯天府奠为王者之居灵液甘泉出奉圣人之用丹甑不炊而自熟温谷不爨而自燃神妙无方所以存而勿论荡潏难老所以酌而不竭矧夫西都旧国东井垂芒终南太一寓其精洪河清渭均其润湛然神井冠此崇址据九州之膏腴备万乗之汤沐固可以筌蹄众壑畎浍百川猗欤无得而称已在昔唐之方有德也禀包壶之道训受羊角之祯符奄四海而为家绵六叶而愈盛敎宗黙心寄窈巻领结绳几致华胥之俗鸣銮弭节常従汗漫之期舆马之音朝行而夕至玉帛之防天动而云臻孝惟奉先仁不忘本乃于山之北趾建华清之宫元之御当阳而玉莹五圣之像列侍而星环别馆离宫连甍接栋朝元长生纪其号霓裳羽衣播其声至诚所通纯嘏来应太平之运五十斯年三代已还未始有也及夏庭兆衅戏水挺灾因室之乱虽平厌世之防遂往金茎露掌但有余基乐水云谣聊无嗣响而岿然真宇俨若清都同光中初殄国讐永懐旧物载赓成制肃奉科因改命曰灵泉之观芝泥龙简时修精祷之仪云锦鳯罗歳度勤行之士是知丰功盛业将厯运以有迁道捷关与虚元而共乆累朝寅奉五纪于兹素云紫气以常霏白鹤青牛而狎至国家朱光继统緑字膺图受白环于龟山得珠于赤水虽三秦父老犹牵望幸之心而九服蒸黎重覩开元之日信皇天之辅德谅百禄之咸宜道士武又冲气内充仙才外挺纪纲道任启焕灵场荐享惟严羽仪若旧琳房浴殿如清跸之时巡绛节珠旛想舟舆之下降幢幢御路奕奕宫墙或乗轺建节之賔或观艺探书之客陟瑶坛而增肃瞻玉座以长懐盖仁风之所被者深故遗德之所加者逺是宜播为雅颂告于神明敢摛紫素之文恭镂苕华之玉其词曰
　　天地之气宣以名山隂阳之英融为温泉圣人用之益寿延年同出于道同谓之逖矣伊唐蒸哉六叶河图帝箓鸿勲大业天秩孔明真符屡接云盖华亭芝房熠熠归功圣祖建此閟宫周原缭野反宇凌空孝思不匮道德惟公希夷有象肸蠁宜通数有推移世分今昔屹尔云构依然圣迹蔼蔼修林汤汤神液偹物庄严百祥繁锡至哉坎德效此坤珍配灵上药荐祉真人升自逺遗烈长新思之老颂德之臣懐靡所用勒贞珉
　　洪州延庆寺碑铭
　　若夫名区胜境真灵之所徘徊通都大邑游居之所走望故其府朝之制度里闬之延袤宫庙坛墠之肃禋祀荐享之严无不及焉必可观也豫章古郡通楚要津万灵所宗百宝攸集龙剑之气炳耀于列星金冶之精腾光于峻岊飞锦帷于仙馆植铁柱于重隂方志所传竒踪可见而故老复言晋元帝即位之歳郡人有耕于东湖之艮隅者获璃像焉其髙三尺其状殊异守臣上启诏立寺以处之歳纪递更荐奉无絶至唐太和三年文宗皇帝以梦寐通感特诏修崇有僧普愿者率励众力创造飞阁极髙明之制尽临观之室瞻仰之徒胜赏仍在防昌汰沙旋更殄夷时有寺主僧神确躬奉瑞容瘗于堂下大中改制将复修完像堙沈既不可得而灵迹所在羣心未忘咸通二年连帅严譔表请重建因纪诞圣之节署为延庆之寺子来之力云构如初广明中巢冦乱常羣盗蜂起三灾所及寺复焚如光启二年防使王师甫即其故基又加营缮自时厥后百载于兹市朝屡更兴废不及名人上士增饰相因国家奄有寰区普恢敎法人识修心之真家懐祈福之诚此邦之人素多尚信千里之地频致丰穰户有余赀居多暇日监寺僧智清勤行其道时省其庸推诚以化人节用以成务峻其卑庳缉其倾頽改作正殿及廊庑共七间踈楹广厦雕甍藻棁洞户珠网金铺蹇产鸿纷深沈焕烂厥政偹矣能事毕矣观其康庄旁达闾伍绮分西则崇山隠天烟霞韬映乎其上前则平湖弥望鱼鸟翔泳乎其中虽复观雉接连车马回合萧然人外自逺世纷信乎栖息之埸习静之地也僧契縁摄赞其事不朽是图伐石为碑以文求我铭曰
　　至哉贶邈矣坤珍凝为异像以佑斯民灵心所格精舍攸因其神或隠其迹寜沦废兴在运启焕由人有美清师勤行其道彼都人士服义承敎率是众力完斯庙貌秘殿穹隆层轩窈窕胜事精严丹诚至到名山雄雄大江溶溶五侯之国千里之封灵场隠轸道气明融神明所相有感必通刋名法宇永播无穷














　　骑省集巻二十六
　　钦定四库全书
　　骑省集巻二十七
　　宋　徐铉　撰
　　洪州西山翠岩广化院故澄源禅师碑铭
　　圣人设敎贤者学之有能极深研几剖疑析滞不背本以矫激不沿波而流宕世人宗仰时君褒异斯可以为君子矣禅师名无殷姓呉氏闽连江人也昔泰伯获让肇启南藩至德所及流光百代子孙蕃衍呉越为多至今为着姓焉累世隠德乡曲推重道气钟粹而生禅师幼异常童不染俗态年七歳从晋安雪峰真觉禅师出家二十诣开元寺受度真觉之道见重于时禅师黙识微言尽得要旨而复博考往行幽寻胜迹江浙诸郡靡不经游先达推称后生请益结辙连袂虚往实归禅师以道贵冲用性复虚静所止之处学徒甫千人辄复舍去晚歳止庐陵之禾山其名益彰季唐先主召见之特加礼遇俾居广陵之祥光院嗣君践阼优礼有加赐号澄源禅师命移处豫章之上蓝西山之翠岩院是皆郡邑之胜防髙人之游集自非密行淳德不能镇服羣情我迭居之绰有余裕虽身在岩谷而恩注帷扆存省问遗使者相望享寿七十有七建隆元年春二月五日终于翠岩院甘露被树数日不晞皓鹤盘空三周而去门弟子用西域之礼葬于院之巽隅封于其上恩旨褒饰名其丘曰大医道俗孺慕防其葬者万数铉也趣舍异术声尘致暌于时释氏方盛师门互启尝侍嗣君宴语従容上言曰古称千里一贤犹比肩也今号长老者十数无乃多乎嗣君深以为言因曰惟澄源禅师其殆庶乎无几何以家门情礼请告至山防师已没曕仰遗像参迹行事乃信名不虚得亦表君之知臣今来京都复与师弟子鍳琮相遇琮师志性端慤修习精勤肃奉成规博综众艺慈恵救物时人称之明诏赐号慧觉大师锡以紫服朝恩洽于累世实敎门之荣观也于时禅师委顺三十年矣琮也思广铭颂庶永遗风以铉尝学旧史见求直笔若夫褒善称伐翰墨攸先载瞻西山实寄松槚敢抽秘思以告九原其铭曰
　　芁芁东越武夷之区时生异人与古为徒禅师出焉俊迈且都显显南楚西山作镇真灵所宅敎法斯振禅师居之允矣令闻道无不在法非可名理超言象俗仰风声丰碑载勒胜气长生猗嗟来者用此为程
　　大宋舒州龙门山干明禅院碑铭
　　山岳极天莫雄于灊霍川渎纪地莫灵于江淮防礴萦带中画郡国幅员数千里舒皖居其阳真圣之所躔次景福之所兴作必有髙士来辟妙门以导精粹之气以恢淳和之俗则龙门山干明禅院所以建也是山东去郡九十里盖灊岳之一峰山有龙井郡人雩禜之所灵应昭晳因以名焉深岩洞岫风云之所蓄泄涌泉清池璿碧之所隠见凉飇爽气五月可以披裘修竹茂林四时未尝易叶游方之士至辄忘归有晓遵禅师者家本宜春幼捐俗累従师访道歴抵湘沅探幽洞防得圣人之宗旨清心錬行踵前作之风声向道之徒靡不宗仰干德五载始来此山顾曕林泉有懐栖息邑人宋仁瑗辍其陇亩以奉宴居面壑临流诛茅穿径逺拟关令草栖之观近同焦光蜗牛之庐歳计有余善言来应庐江人侯霸大施资贿以奉经营数年之间蔚然崇构复庙重屋洞户藻以丹雘骈以璧珰所以重威神也黉堂讲肆踈楹髙坐皓壁月皎层轩霞舒所以敷道义也前则端闱瞰野旁则修廊纳阶防廪充牣屋室安闲閟经籍于岩房息徒侣于奥寝栋宇延袤凡二百区盖精诚之所慿实邑里之胜槩也今上嗣统像法大兴禅师徒步神京对扬云陛恩旨嘉赏赐号曰干明禅院华题鳯篆降自庆霄圣日天光焕乎幽谷夫道之行也时与地并斯郡山水竒絶动植茂遂民情淳朴圣迹回环非明主至仁不能恢清净之敎非禅师密行不能化畏垒之民示之以精修祐之以戬谷变鲁至道夫何逺哉铉顷歳谪居此地思过三载闾里之见待也厚风物之惬志也深得丧之懐无憔悴之色及今三纪未尝忘诸防禅师状肇兴之由图不朽之作受简秉笔欣然纪焉铭曰
　　敎必有象待时而行道无不在因地而灵灊岳穹崇皖川清泠欝欝佳气宜为福庭有美遵师为人由己人应物感风行艮止辟此崇薄化为金地云构中开灵光四起君恩启焕真圣回翔刘雷永逺接轸齐芳符靡测福应无方刋兹乐石用配无疆
　　大宋故天雄军节度行军司马易府君神道碑【并序】
　　府君讳文赟字广美豫章髙安人也在昔有晋舂陵令虽位不充尽忠以亡身祚流子孙繁衍荆楚其世禄种德则故老家牒详焉曾祖暇祖崇皆不仕妣邹氏追封范阳县太君从子贵也君符彩爽迈质性深沈少时遭有呉功臣刘公信节制豫章训兵选士闻君名而召之君谓所亲曰大丈夫当立功立事以大家门吾闻刘公刚毅倜傥有英雄之量必能申吾用也乃杖防従之甚见器重委以御侮授之亲兵出为爪牙入参侍直外捍封略中清冦攘十年之间遂升右职刘公物故唐室中兴君于是防名周行入典离卫于时戎事甫定国容载穆君止于拊循士众恭守官常时其寒燠均其劳逸勤毖徼道防察何留不矜出位之思甚得为将之体自天威军禆将累迁至左右天威军都虞自检校右常侍至检校太保及淮甸俶优都邑震惊以君为雄州刺史充建武军使其理所即广陵之天长县也据冲要之地有士民之众绥懐训练其俗用和会周世宗亲总六师志平江右于是濠泗擕叛扬楚摧陷君城小援絶坚守累旬世宗使降将郭廷谓临城招谕君曰弃命以苟生不义勦民以全名不仁吾处中道而已乃间道表于本朝偹陈形势且论逺虑还旨嘉纳谕以割地之谋君即开城请罪世宗慰劳数四锡赉加等即授衡州刺史封太原县子充天雄军节度行军司马皇宋启运优奬有加改道州刺史进爵为侯君以及绛老之年有却克之疾表求致仕优诏不许勤恳固请聴归临淮郡私第春秋七十有五开宝元年秋七月考终命三年九月葬于盱眙县义和乡西嵩里北山礼也夫人防稽县君谢氏亦江左之冠族作合君子克昭令仪箴管之勤夙彰于妇德汤沐之邑晩従于夫贵训导诸子备全义方钟蓬首之痛哀而知礼受髙堂之养严而有慈春秋七十有六太平兴国二年七月终于临淮私第某年月日合祔焉礼也有子五人曰延贵延祚延寿延义并克荷先业勤修令名或参藩郡或干内职皆先夫人而没唯第四子延庆独禀粹和服膺儒敎孝悌之至称于州闾承顔先意侔曾闵之行居丧过哀有二连之风庐墓絶浆义感生植嘉木连理玉芝成叶逺近闻之莫不惊叹由是自前临淮令拜大理丞及夫人卜违制临赴为有司所劾有诏勿问听解秩家居惟府君之生也临戎以恩信理民以慈恵事君全其节处身由其道故垂此家法推为庆门是生孝子以永世祀美矣哉铉闻风而悦之故勒于神道其辞曰
　　于惟易氏忠义之门德厚流光显于后昆后昆之贤生我府君体道自居壮图不羣辍耕永叹负羽从军赳赳和门勇节斯设静则严重动则奋发临难忘私处危全节名遂身泰考终无阙芁芁泗州永閟佳城哀哀孝子载感坤灵君恩贲宠乐石刋铭百代之下常流淑声故唐大理司直鄂州汉阳令赠卫尉少卿樊君神道碑
　　公讳潜字仲明京兆万年人也昔者虞仲垂孙谋之庆肇启我封山甫昭补职之勤实大吾族或则游圣门而称达者或则冠仙籍而号真人丰沛功臣经营于大业南阳外戚佐佑于中兴传祀百世流光万国而我之占籍世茂西京樊川之居抗衡韦杜曾祖澄以七世同爨孝德升闻大中制恩特加旌表峩峩石阙至今存焉祖偁濮州司户参军考谕光化中补池州至德令时天下已乱因家池阳终润州金坛令公中和禀粹形器夙成好学之勤本由天赋至孝之性不坠家声始及弱冠并违怙恃絶浆泣血哀感州闾负土成坟终丧庐墓言子道者以为美谈于时唐祚沦胥宗室称制江淮之地不失旧章公以射防髙等补润州丹阳尉试吏之课书考为优庐陵之民古称多讼加以亩籍违制乱狱滋丰守臣上言求拯其有命择堪其事者闻公之能因而命之公既至乃相五土之沃瘠察人家之众寡采古之制酌今之宜创为新规众皆悦服而复出械系之囚穷两造之辞雪当死者数十人使还议赏增秩进等迁寿州寿春县主簿既而庐陵之政日理南楚之人耸观乆之以公为光州光山县令加大理评事犹以前效也于时南北分裂县临敌境有争桑之女多探丸之吏比闾之众罕尝寜居公于是纠集义勇扼守要害推以恩信济之强明三载之中一邑用乂迁池州石埭令县有大姓侵挠细民歳比不登俗乃重困公绳之以法董之以威豪右震悚相与逃匿于是启请出官粟以赈乏絶省力役以济农功慈抚仁薫视之如子歳丰俗阜政用大成就加大理司直旌能政也秩满迁鄂州汉阳令未几遇疾壬子歳某月日终于县之正寝享年五十有七以丙辰歳某月日于池州贵池县永泰乡保静里之原礼也夫人王氏鸿胪卿滔之女轩冕之族闺房之秀室家垂训恵问风行长子若讷不事王侯自全髙尚次子知古才艺毕给际防昌朝践歴台省交修繁剧今为右谏议大夫河北转运使扬名之业方茂显亲之数遂优公累赠秘书丞户部贠外郎卫尉少卿夫人封琅琊县太君惟公生而岐嶷长而学问穷九经之奥旨综百氏之防言率是古道施于为政行之以直守之以防事亲以孝饬躬以礼士元之器命屈于生前臧孙之忠庆贻于身后君恩饰壤世禄传家咸京之旧表未堙秋浦之丰碑复立俗有遗爱吾无愧辞其铭曰
　　南山崇崇樊川溶溶翦商之烈补衮之功百代之后流光不穷爰有孝德克诞我公猗欤我公显允君子投此利刃行于百里有恵于民何必贵仕垂庆于后何必在已庆霄之泽自叶流根殁垂中佃生驾鱼轩二子殊志俱大在门僾僾愚谷英英谏垣九峯之下贵池之口覆斧马鬛金鸡玉狗民即桐乡碑如岘首江水长流令名同乆
　　洪州丰城县李司空庙碑文
　　先王之制以劳定国以死勤事皆得祀之然则非适幽洞灵之士有惊愚显俗之迹亦不能臻此也李君讳承鼐字大用其先陇西人中叶因官遂家上党先君讳神福避乱择主来适维扬于时唐室崩离诸侯角逐呉武王奋桓文之举我先君效开张之用摧凶略地所向无前功加于时庆钟于后终淮南节度副使鄂郡招讨使君即招讨长子也幼而爽俊长而雄勇年始志学即従义旗善抚士卒生知韬略厉若鹰隼疾如风电时称虎子敌畏马儿以功累检校左右仆射为横冲禆将天祐丙寅歳従招讨使秦裴平豫章叙功为最新附之地属郡未賔明年命君领偏师平余盗戈船先进羣帅后期山越雾集汉矢且尽同之没若桂畿之沈享年二十有三诸将嗣事逋秽克清迎君之丧窆于洪州丰城县扬子洲惟君夙龄挺秀尽忠死节识与不识杂然推竒而英灵肸蠁若在左右如郑人之惊伯有类呉俗之畏子文于是耆艾相率启求立祠于墓侧公议佥允因赠司空水旱祷祈无不即应州境频歳丰穰湍濑无虞疾疠不作乡祚而君之家门亦康宁蕃衍焉及今七十年矣虽神道恍惚不可偹论而忠诚报应良足为劝犹恐年世绵邈流俗失传或见猱于越巫将受讥于淫祀嫡孙仁昭愿以事实勒于贞珉铉素与君诸子游复连姻戚披文相质所不获辞初君之长弟讳承鼎为呉王之爱壻故国人咸谓君为伯氏而忘其官称焉今用明白之铭曰
　　呜呼李君勇且有仁生殉国难没为明神南楚之郊章江之濵祠堂奕奕像设侁侁荐信以时降祐于民龙泉太阿校灵比珍冲斗之气终天不沦
　　洪州道正倪君碣
　　君讳少通字子明其先千乗人也末叶避地徙居巴陵灌洞庭之余波袭九嶷之秀气儒风继世贞节自持垂庆炳灵先才是出君风骨秀整襟懐坦夷幼挺髙情即依道楗弱冠遐举来游九江悦庐阜之名区得董君之故址种杏之地榛莽森如慨然永懐誓复灵构诛茅筑室练行修身闇然而彰千里斯应于时唐运告谢宋宗代兴江左被元之风二叶恢清净之敎君以清心苦节升闻于朝癸丑歳赐钱三百万即所居建太一之观于是疏凿旧址草创新规悦以子来成之勿亟十有余歳清宫焕然凡建四殿五堂重门两序内外栋宇总百三十区像设仪衞莫不称是力辟污莱为良田者五百亩而饭贤之费有余手植杉松成茂林者千余根而甘露之祥再降由是牧守嘉尚道俗依归为本州道正乃知太乙观事享寿九十有一体力康壮淳化元年秋八月八日子时怡然而化容貌如生初君自择地于莲花峯下即以二年春正月窆焉君性质冲淡不耀其光表率敎门正身而已喜赋咏善鼓琴龙鳯之形皆由手制山水之操自洽天和所居之观俯迩城郭登山之客必先造焉君将迎接待髙卑如一絶迹市朝成乐林泉六十余年慎终如始门人弟子先以慈孝为训有若李延照蒋守龙等近四十余人皆以孝行为时所称亲弟德规同学弟谢又能等叶力同心共复灵迹并先早世今谢君弟子王省昻嗣膺道任师孙钱知素继知太乙观事师门之盛论者美之铉顷歳扈従南巡与师欵接旬日倾盖之分有如素交钱君以论譔见求不当为让其铭曰
　　太乙董君上帝之賔遗方眇邈奋迹荆榛倪师慷慨复来清庆种杏之地林光再新异世神交岂其后身升自逺代剑非沦瞻言华表谁见千春刋盟翠琰道契攸亲















　　骑省集巻二十七
　　钦定四库全书
　　骑省集巻二十八
　　宋　徐铉　撰
　　泗州重修文宣王庙记
　　昔我先圣有周公之才无文王之时故宪章其道以垂万世精神契夕则梦之是知千载旦暮盖其道同也自时以降鸿儒硕生敷畅防言佐佑大化専一之志通于神明咸梦宣尼以著名实斯文间作来者不诬国家彰灼神功在宥天下礼乐刑政举百王之中典谟训诰用三代之式文学之士靡然向风临淮徐君名某字某弱而好学壮而有立行敦乎族党名闻于州闾修辞立诚躬儒者之业博施济众秉义士之规随计春官再不中选会长子宗孟郡亦举秀才君以为名不可多取即欲退而求志无何梦游淮上倐有沦胥之厄众君子拯之而置于宣圣之堂俨然逢掖之容若奉缁帷之会悟而神耸益用兢懐闲者竒之勉以西上明年春冕旒临御亲较羣才崇朝之间父子俱捷盖古今未之有也君叹曰天子广登进之路杜请谒之门先圣知之是有敦勉斯实至德感兆鄙何有焉思欲昭答灵心正显贶惟兹泗上雄视百城学校之制义在不后王业伊始天下初平舟车辐辏之都邮传旁午之地邦君丞掾日不暇给弦诵之所窥户閴然君白于府君愿补阙政于是出家积鸠国工即旧谋新瞻星揆日乃建路寝乃立应门辟讲论之堂设东西之序广袤合度奢俭中规像设増严绘素加焕凡祭器制度皆图于垣墉俾夫观艺之徒横经之侣居今识古虚往实归三代之风由斯而致也録事参军张君濬纲纪之任夙夜惟寅尝与同僚及斯而叹曰振举废阙公力未遑倘属于好事君子非徐公不能也及兹缔构如宿契焉是知善人之言罔弗响答夫圣人之敎也与天地常在将隂阳并运恍惚应昧者不知今徐君服之而成大名感之而臻介福咨尔后学可不勉欤金石之铭其无愧已于时歳次乙酉雍熙二年秋七月记
　　邢州紫极宫老君殿记
　　昔者老君伯阳悯大道之既隠伤周室之既防以为清净无为道之本也非建言不能尽其意安上治民道之用也非设敎不能永其成乃著书于函关以明清心之要授礼于仲尼以开垂世之统由是敎义之被于民如造化之渐于物贤者识其大不贤者识其小出入战国经歴薄俗君君臣臣父父子子民到于今受其赐则二圣人是赖焉故并享明祀格于防县虽百世不能易也邢州紫极宫者唐开元中所立老君像则琢玉石以为之真灵所慿功用殊絶睟容竒表俨然若存瞻仰之徒莫不增肃王室剥乱郡国崩离三晋之郊戎马孔棘崇堂隳落乃移像于北极殿之西偏数十年之间不絶如线皇宋膺运百度惟贞道风载阳真侣咸萃女道士陈休元江左右族夙佩符不随象服之华自结鳯罗之誓勤行匪懈真气日滋乙亥歳伯氏従宦将之俱至畏垒知化汗漫与斯郡守贤之授以宫任亦既莅止慨然永懐嗟崇构之倾頽叹尊位之蹂杂程功度费即旧谋新知州事段公思恭仙派分源谏垣旧德嘉其伟志助以俸金郡僚而下欢然风靡即宫之西序建老君殿三间材用必良工艺必精广袤中规奢俭合度旭景升而丹彩焕清风袭而爽气生肃然仙都复覩灵境粤某年月奉玉像而处焉霓衣致防羽盖成列几筵严肃香烛苾芬钟磬咸和烟云改色非至诚感召孰能臻此者乎链师之家奕叶従公清白垂训仲兄前鹿邑令省躬秉直忤俗退而贞居季兄邢州书记长参学古入官和以接物积善之报宜生仙才铉知二君歳乆故美其事而纪于石某年十二月二日记
　　洪州华山胡氏书堂记
　　士君子承积善之庆服圣人之道治身修心义之本也风行于家德之充也敎被于俗人之周也畴克具举吾其与之豫章属邑世云旧里山水特秀英灵所躔安定胡君籍于是君名仲尧字光辅奕叶儒学蝉联簮绂曽门标举焕列宿之华祖德韬映戢少微之耀至于我先人少好左氏春秋之学研几索隠儒者宗焉及君之长克扬其业言斯出矣身则践之揖让周旋之仪孝友婣睦之行修乎闺门之内形于羣从之间少长有礼丝麻同爨乡党率义人无间然君以为上古之风可以驯致由六经之旨可以化成也乃即别墅华林山阳秀峯下构书堂焉筑室百区聚书五千巻子弟及逺方之士従学者数千人歳时讨论讲习无絶又以为学者常存神闲旷之地防目清虚之境然后椊和内充道徳来应于是列植松竹间以葩华涌泉清池环流于其间虚亭菌閤鼎峙于其上处者无斁游者忘归兰亭石室不能加也又按图牒云昔陶丘公李八百皆脩道于此是知人境相得其道乃光勤而行之古犹今也铉钦羡其事道阻且跻故述斯文以垂不朽年月日记
　　洪州新建尚书白公祠堂记
　　大丈夫处厚居实据德依仁岂徒洁身将以济世故着于事业发于文词而后功绩宣焉声名立焉盖有其实者必有其名是以君子耻没世而名不闻也若乃格于穹壤渐于蛮夷大则藏于金匮石室之书细则诵于妇女稚孺之口则古今已来彰灼悠乆未有如白乐天者不其异乎故神明相之攸居不倾黎甿懐之余风不冺士大夫神交道亲若旦暮焉寻阳古郡昔君谪宦之所绵祀二百市朝屡变而司马听事之室岿然独存斯益异矣圣运光启崇古尚文三代之风传逺万里礼部郎中江南转运使张去华述职按部聿来是邦弭节城闉摄齐堂奥以为先贤所舍邑里具瞻与夫元规之楼恵逺之社崇饰只荐我何后焉太子中允知州事梁君翊赞善大夫通判州事罗君彧皆叶规同心相视莫逆政有余裕府多羡财即旧谋新创为祠宇传写庐山之遗像寘于北墉栋宇深严门序奥秘肃然庙貌想见其人凡游居之徒仰髙山聆遗韵荐诚观艺结辙于斯礼不云乎祷祀古之卿士有益于人者观乐天之文主讽刺垂敎化穷理本达物情后之学者服膺研精则去圣何逺其为益也不亦多乎尸而祝之固其宜矣某昔游庐岳获拜仪形今居骑省遥闻缔构喜儒宗之不坠嘉使者之得人故作斯文勒于贞石年月日记
　　洪州始丰山兴观记
　　圣人之言道无不在若乃域中归其大万物恃之生鸿化造无德而称已至于显神道之敎挺方外之衞反之于身以固其本清心錬气保精啬神餐霞茹芝修用者殊轨御风乗景游集者无方盖真阶仙品之有差故洞天福地而区别竒篇所纪灵境可寻豫章始丰山者案图牒第三十七之福地也尔其穹窿蹇产干霄蔽日凌空瞰野之势嵚崟窈窕蒸云泄雨储神宅怪之竒隂林修干材用之所生也周飞湍激流利泽之所及者逺紫烟白雾隠映而纷霏灵风爽气萧寥而披靡醮享之数歴代相因爰有兴之观是为荐诚之地土德云季三灾递兴市朝贸迁堂构顿几叹辽城之鹤常栖楚幕之乌若夫真气所慿神灵攸相物无终否道不逺人道士聂紫庭袭玉笥之地英追九仙之夙契以勤行为志业以仿古为师资歳在枵来防此观顾瞻祠宇慷慨伤懐徒侣敦请遂膺其任积行所应至诚易通游居之人莫不信奉以为兴作者古人之所慎因循者前哲之所宗足偹制度何必侈大于是补其阙而葺其壊窒其隙而扶其倾集瓴甋塼垣之工加圬墁丹雘之饰镂槛朱户金铺沈深靡迆虚明藻丽百年旧制一旦维新日就厥功十稔而已已不病于费人不知其劳用此修真真其焉往又以方志漏略碑颂堙沈使夫来者何所宗仰谓余为好道者故求我以文是用直书以观成绩淳化元年夏六月记
　　金陵寂乐塔院故寂禅师影堂记
　　士有切问强记以修其内和光退节以晦其外而人自仰之名自归之不知所以然而然见之于寂禅师矣师名澄圮姓陈氏畨禺人既生而孤天骨竒秀岐嶷之态有异常童端居静念如学道者七歳复失所恃母临终以纪其始曰此儿幼有竒应法当出家倘果斯愿吾无恨矣年十一歳遂诣本郡従师十七歳韶州南华寺正度于是造诣先达请益质疑歴游名山无逺弗届不违类于顔子起予同于小商丁未歳来止舒州山谷寺徧阅经论师门之学无所不遵然未尝为人言也是时季唐二叶像法大兴凡聚徒讲学者所在奉之以为长老禅师徇狎鸥之志慕争席之风虽众人与居而羣望自集道俗敦请抗志不从郡守周公因人之心封章上启嗣君嘉赏以诏书命之周公延至郡斋亲为致礼师不得已乃摄齐即坐音词爽朗寮吏属目士庶咸欢还处精庐燕居如故丁已歳避难南渡止于庐山嗣君召致建康累征乃至遍处名寺咸敷讲席恩礼优渥赐号寂禅师时之名流无不景仰至于诱进后学开导真诠激厉愤悱皆得所欲干德五年冬十一月终于建康龙光禅院春秋六十有一后主遣中使防赠送甚优于都城东南隅鳯台乡门人弟子庐于墓次诛茅构宇遂成道场俨然灵仪式观遗爱铉顷自禁掖放逐舒庸闭关却扫不豫人事时游灊岳因获觏止容貎闲暇议论平淡言意相得有若旧交虽慙方外之期自叶忘形之契一生一死已隔于当年谷变陵迁复悲于陈迹弟子嗣昭等永懐遗范愿勒贞珉因述斯文庶申夙分某年月日记
　　抚州永安禅院记
　　敎之大者其行逺利之博者其报丰自三代已还百家并骛炎灵之后释氏特隆经法之盛参乎先圣祠宇之设广于虞庠不知所以然而然非言像所及已抚州郡署之左里而近有禅院焉干符中署曰宝国天祐中改名永安方志失传莫知肇兴之始髙人递处咸为燕坐之场夫经像之所居苾馨之所荐必将据郡国之形胜袭川原之气像斯郡也总楚越之都防斯院也浸章汝之清流逸少康乐江左名士而墨池经台介乎比闾麻姑南真丹台上列而僊坛闲馆峙乎封域闬闳相望钟磬交音神灵之所依慿烟霞之所韬映尔其栋宇之状也则赫赫乎显敞眈眈乎深严黼藻成文磨砻尽妙层楼对峙修廊四通列讲肆于崇堂安众士于奥室动有击防之益静有寜体之娯储峙必丰器用必给四方学者至辄如归考绩程功则住持禅师义韬之力也韬公道学精诣慧心明悟以济众为务以兴敎为懐少防名都歴访先达晩栖临汝自辟师门甲申歳诣京华褐衣请见对扬玉扆躬奉天言论难所及辞义响答圣恩加瞩赐以紫衣登门之徒莫不增肃韬公以斯院制度崇丽修奉精严金石阙如何以示后恵然见顾求我以文辞让不获因为之记年月日记
　　润州甘露寺新建舍利塔记
　　维皇宋二叶改元五祀润州丹徒县令王记改筑县墙掘地得石函验其刻文梁大同五年道人法序瘗真身舍利于此函中铜龛一龛中银盒一盒中银瓶二舍利七粒存焉而铜龛复有刻文则唐贞观十二年再加营奉掌役者张遇获之以献遇也感真应之在已念妙道之可修因投郡之慈云寺削发为沙门易名闺精心苦行誓复前迹广募众施畴咨协心数年之间克果其愿即以端拱元年夏四月八日迁致于郡之甘露寺东隅建浮屠焉献状而来求志其迹粤圣人在上钦若灵心政无不修神靡不举贶交感坤元效珍用能使幽瘗之质焕然景彰骞崩之迹蔚然云构然则泽及微隠福被含生其可知也是郡也扬州之都会京口之重镇六代之风流人物综萃于斯三呉之山川林泉肇发于此髙深自改气象常存是寺也北固山之隂崖赞皇公之遗迹峥嵘飞阁逥阚沧江逦迤岩房周行数里浮屠之作逺迩云臻故真师因人之心相地之胜获此空隙建兹崇封材用工役必求善良规模制度必据经法其髙七十尺其周二十步八隅莹玉五盏凌霄冠星珠于觚棱旭日先照图云气于棼橑宿雾常栖中严睟容肃然月满旁缋灵变焕若霞舒游居之徒莫不称叹愚尝见释氏子为此役者多矣如真师者其涉道也深其居处也卑上无许史之托下无倚陶之助苦节以感物绩微而着功不慁民不愆素而能事以立亦可尚也故嘉而志之端拱二年二月一日记
　　重建宓子贱碑隂记
　　单父县宓子贱旧碑贾至文梁耿书天宝十年四月四日柳载建始致于故县北隅琴堂之上光化二年以县为郡署县令李知杰移理于今所碑亦随徙措置不谨风雨所摧因折为数段扶置垣墙之间及今八十年矣皇宋抚运书轨大同人文化成清和咸理县令毛君名庶几越自江左来抚斯民见贤思齐好古博雅以为宓子之化人犹不忘贾公之文世共称赏若弃之而不脩非所以训民事神也于是再建隆碣重书旧词以铉尝学篆籀见求运笔梁氏之迹本自非工仍为倒薤之势非八书之正也而又字体譌俗文词舛误今以贾氏集校而正之逺拟秦李斯改为玉筯立于宓君之祠庭事之宜也以改作之意附于碑隂云太平兴国五年正月二十日记
　　邠州定平县传灯禅院记
　　干维巨屏实曰邠郊其地险固其气刚健被宗周信厚之泽咏王业艰难之风是故人知徼福之方俗严慈氏之敎精庐静宇隠辚相望定平县传灯禅院者带位署之左方据郭邑之胜势四面环其趾烟水荡其胸却倚崇冈爰标龙尾之号上泻寒涧仍有天河之称蔼尔鲜原郁然佳气昔居唐室之季四海崩离中和四年有禅师从一者挺秀宗门从师临海避难髙举择地遐征万里而来税驾于此相其爽垲有志盘桓羣心翕然助成其事买地筑室者咸集横经跄履者亦臻十年之间百堵斯建守官嘉尚请命于朝景福二年诏赐题署天光所及道誉弥髙一公化去弟子佐范克嗣其业范之弟子知信复继其任守之以恪加之以勤感召益多法事增广殿堂像设靡不庄严储偫器用无乏供亿而经典犹阙讲诵弗闻以为居今识古者存乎书观象得意者存乎言金匮石室之宏规名山京师之故事此而不务何以为能干德四年秋肇启精诚指期缮写邑人石迁等闻风而悦叶比其谋日就月将惟力是视巻以缃帙贮之琅函邑人髙玘奉其家山以偹构室采伐之用夫役未充俄而暴雨猥至山溜奔激屹然巨石自至院前取以给用宛契心匠虽庐岳神道之殿石头后渚之梁感通其符无以过也既而信公复没以属弟子令熈熈也遵行弗敢失坠而民非兆万俗空猗陶渐以化之静以俟之二十许年犹未讫事防中使王君名素分筦之职督关梁之征归余于终率吁众力于是简牍几阁即日僝工俾下帷凿壁者得肆其勤研精索隠者不愆其义贞风无冺介福来臻繄髙士四世之勤垂本宗百代之宪宜其篆刻金石永示方来知余有好善之心専旧史之学求我是用直书于时歳次壬辰淳化三年春三月记













　　骑省集巻二十八
　　钦定四库全书
　　骑省集巻二十九
　　宋　徐铉　撰
　　大宋左千牛卫上将军追封呉王陇西公墓志铭【并序】
　　盛德百世善继者所以主其祀圣人无外善守者不能固其存盖运厯之所推亦古今之一贯其有享蕃锡之宠保克终之美殊恩饰壤懿范流光传之金石斯不诬矣王讳煜字重光陇西人也昔庭坚赞九德伯阳恢至道皇天眷祐锡祚于唐祖宗神武世有显德载祀三百龟玉沦胥宗子维城蕃衍万国江淮之地独奉长安故我显祖用膺推戴淳耀之烈载光旧美二世承基克广其业皇宋将启贶待有周开先太祖歴试威德所及寰宇将同故我旧邦祗畏天命贬大号以禀朔献地图以请吏故得义动元后风行域中恩礼有加绥懐不世鲁用天王之礼自越常钧酅存纪侯之国曽何足贵王以世嫡嗣服以古道驭民钦若彛伦率循先志奉烝尝恭色养必以孝賔大臣事耉老必以礼居处服御必以节言动施舍必以时至于荷全济之功谨藩国之度勤修九贡府无虚月祗奉百役知无不为十五年间天眷弥渥然而果于自信怠于周防西邻起衅南箕构祸投杼致慈亲之惑乞火无里妇之辞始劳因垒之师终后涂山之防太祖至仁之举大赉为懐録勤王之前効恢焚谤之广度位以上将爵为通侯待遇如初宠锡斯厚今上宣猷大麓敷恵万方每侍论思常存开释及飞天在运丽泽推恩擢进上公之封仍加掌武之秩侍从亲礼勉谕优容方将度越等彛登崇名数呜呼阅川无舍景命不融太平兴国三年秋七月八日遘疾薨于京师里之第享年四十有二皇上抚几兴悼投爪轸悲痛生之不逮俾没而加饰特诏辍朝三日赠太师追封呉王命中使莅凡丧祭所须皆従官给即其年冬十月日于河南府某县某乡某里礼也夫人郑国夫人周氏勲旧之族是生邦媛肃雍之美流咏国风才实女师言成阃则子左千牛大将军某襟神俊茂识度淹通孝悌自表于天资才略靡由于师训日出之学未易可量惟王天骨秀异神气清精言动有则容止可观精究六经旁综百氏常以周孔之道不可暂离经国化民发号施令造次于是始终不渝酷好文辞多所述作一游一豫心以颁宣载笑载言不忘经义洞晓音律精别雅郑穷先王制作之意审风俗淳薄之原为文论之以续乐记所着文集三十巻杂説百篇味其文知其道矣于弧矢之善笔札之工天縦多能必造精絶本以恻隠之性仍好竺干之敎草木不杀禽鱼咸遂赏人之善常若不及掩人之过惟恐其闻以至法不胜奸威不克爱以厌兵之俗当用武之世孔明罕应变之畧不成近功偃王躬仁义之行终于亡国道有所在复何媿欤呜呼哀哉二室南峙三川东注瞻上阳之宫阙望北邙之灵树旁寂寂兮逈野下兮长暮寄不朽于金石庶有传于竹素其铭曰
　　天鍳九德锡我唐祚绵绵瓞茫茫商土裔孙有庆万物重覩开国承疆距呉跨楚丧乱孔棘我恤畴依圣人既作我知所归终日靡俟先天不违惟藩惟辅永言固之道或污隆时有险易蝇止于棘虎游于市明明大君寛仁以济嘉尔前哲释兹后至亦觏亦见乃侯乃公沐浴泽徊翔景风如松之茂如山之崇奈何不淑运极化穷旧国疏封新阡启室人谂之谋卜云其吉龙章骥德兰言玉质邈尔何往此焉终毕俨青盖兮裶裶驱素虬兮迟迟即隧路兮徒返望君门兮永辞庶九原之可作与缑岭兮相期垂斯文于亿载将乐石兮无亏大宋右千牛衞上将军陇西郡公李公墓志铭
　　公讳従善字子师陇西成纪人唐室之诸孙元和之近属谱牒详悉此不具陈若夫天祚之德大运有时而极积庆之祀百世无得而疎必生克肖之贤以承有后之应保姓受氏公实宜之昔者土德既微羣雄角立维我显祖奄宅旧呉延祚四纪传国三世公以天属之爱膺宝玉之封始在胶庠已有名望姿仪秀出文学生知仁孝极于事君谦抑形于下士中外之论翕然称之由是受任六官交修庶职弥纶旧典谘访老成恪居无违所至皆理于时圣人出于中土正朔及于四方维我先君只畏天命受盟请吏息民弭兵玉帛交驰冠盖相望公亲则介弟位则中台独奉丝纶留参槐棘元戎驷牡分建节之权冕九章奉侍祠之列朝奬既厚臣诚益恭后凋之叶无渝万顷之陂自若故得全名节于危疑之际保恩顾于终始之间环衞迭迁寄仕增重盘根必解师律以贞十有余年其志如一呜呼修涂方骋景命不融春秋四十有八雍四年九月九日薨于通许防军之廨诏辍朝一日赙绢百匹即其年冬十月十三日于开封府开封县吹台乡苏里祔太夫人凌氏之茔礼也前夫人徐氏继室周氏并早卒皆有肃雍之德窈窕之华宜家治内尽其规鱼轩象服昭其盛子十四人仲顗仲翔仲衍仲华仲雅仲仲寜仲简仲彬仲文仲猷仲仲义仲端女十四人慕英懿卿奉苹蕴简正容茂节穉仙恵昭如賔道崇鳯兆幼贞闺秀季真或嫔于盛族或待礼未行惟公生于深宫特禀异气谦而得礼和而执中容纳直言賔延素士经歴夷险雅度不渝大年永登终古同难铉登门斯乆辱顾殊深永惟知已之恩愿表为陵之谷其铭曰
　　真源引派仙李垂芳实生我公金玉其相非礼勿动出言有章忠信以济终然允臧三代之姓倐焉为庶九万之程溘然中路吹台北峙浚川东注不植刺草长瞻宰树大雅君子陇西公墓
　　大宋故处士赠太子少师李公墓志铭【并序】
　　道之泰也贤人振衣而济物时之否也君子括囊以独善其有修之家而孚教于俗无其位而博施于人角立杰出盖亦难矣公讳某字某庭坚迈德百世流光源长派逺蕃衍郡国今为常山真定人也祖某赠太子少保考某赠太子少傅公即少傅第三子也幼而岐嶷长而纯孝承顔先意实禀生知七歳丁太夫人之忧泣血絶浆殆于毁灭宗族惊异谓之神童事兄弟人莫能间先是唐之叔世燕赵多虞故我先人累世贞遯公亦奉家法咸乐丘园躬稼敦本俭以足用百年之业是享素封既而天下兵兴生民益否公尽出私积以均有无为食以救饥歉防嗟来之诮焚劵以赠乏絶非市义之求逺迩之人全济甚众懐仁向义者抚之既无矜色背恵弃信者接之亦无愠容襟懐旷然莫窥其际慈爱恻隠视人如伤昆虫草木无所夭阏故闾里率化风俗以和崇儒遵道坟籍未尝释手喜酒好客醒醉必与之同常以为芳华易凋光隂不驻发于吟咏以寄其情藜杖角巾所至皆适是非扰扰若蚊防之过前愚智憧憧若蜾蠃之在侧至矣哉古之达者也开运末有晋失御猃狁孔棘公挈家南渡居于胙城伯氏飞龙府君时在荥阳召公同处广顺三年夏六月日终于郑州私第享年四十有三夫人清和郡太夫人张氏以谢女之淑徳徇莱妻之髙节宜家理内令问蔼然威姑性严诸妇皆耸夫人顺而得礼勤而无怨晨夕参侍独被深慈凡饮食药饵须经夫人之手然后即御长姒亦颇严厉夫人事之如姑或被诮责怡声致拜由是闺门之内不肃而成及罹共姜之哀更全孟母之训诸孤稍长敎以学文为之择师友为之致经籍凡学舍賔余之所须者辍衣食捐簮珥以奉之躬截发之恵俾其亲仁引防织之言诫其中废故诸子皆立门户如初越建隆二年秋七月十日终于郑州私第享年四十有五长子格大理寺评事次子至吏部侍郎兼秘书监吏部以文学冠时擢髙第于圣鍳以才业膺世参大政于中枢以疾告罢复为少宰天子秘书于中禁命我専掌式恢文敎时人荣之先是少师之也世犹多故礼或有阙及夫人祔也茔地逼隘介于羣冡之间君子曰非安神之宅也即以端拱元年冬十二月十三日改卜于郑州管城县某乡里原礼也铉乡里辽夐声庆致暌朅来京师获与吏部游处覩于公髙门之盛知臧孙有后之由公之行实皆闻于舆论或得于家老梗槩而已不能偹举也金石之纪宜在鸿儒恵然见顾辞不获命谨为铭曰
　　天生贤人以佑民生生民数竒贤人隠沦修之于家富以其隣里闾率化宗族归仁乐天知命全和保真鳯凰于飞以况嘉耦伯鸾之妻士行之母婉淑宜家严慈启后金钩鹊印鱼轩紫绶令问无已流光不朽刻此贞珉髙深共乆
　　大宋故尚书户部郎中王君墓志铭
　　公讳克贞字守节其先太原人也缑山之胄本固源深淮水既微枝分派别所居占籍呉楚为多今为庐陵人矣曾祖某不仕祖某赠吉州别驾考某屯田郎中君弱不好弄幼善属文风骨峻整器度闲雅年未及冠名闻于时自唐室之季词场道丧江左延祚复覩旧章翰林学士江君文蔚典司春官详求艺实取人至寡较文尤精君一举擢第首冠诸子时人以为追踪元和之际矣明年以秘书省正字释褐宣直枢近専掌文翰之任措词典雅叙事详审守位以慎当官以勤由是二十余年累迁至中书舍人枢密副使未尝他任求之前载亦为异矣及末叶多故时政浸衰唯吾守道中立不涉浮议及宗国沦丧防名天朝自太子中允歴户部兵部二贠外郎礼部户部二郎中典汉滑襄梓四州事皆以寛简为务仁爱推诚当时之不名臣仆长孺之择任丞史是故民以之睦政以之修端拱二年秋自梓潼还至京九月十八日遘疾终于兴州之传舍享年六十明年某月日于扬州某县乡里礼也夫人陇西县君李氏早亡无子女一人许适盐铁使谏议陈某惟君有文雅之用有周慎之诚言行相顾光尘不异奉职无废举在私无惰容歴夷险而不回保始终而无吝初君始従乡荐余已典论诰谬为先达屡辱请益及余消长在运而君金石不渝古人之风于是在矣已悲深谷更阅逝川发为哀词识彼泉户铭曰
　　猗嗟夫君心气纯英英达士亹亹词臣不愆于位有恵于民无悔无咎不缁不磷吉往凶归道悠运促旋自九折复于左毂驷马悲鸣市人行哭邈矣彼苍云何不淑悠悠邗水隠隠昆冈慈亲临奠令季持丧旁罗宰树下閟堂郊原掩霭云日茫痛光尘兮永已念兰菊兮徒芳
　　大宋故尚书兵部贠外郎江君墓志铭
　　君讳直木字子建寻阳人也庐九之地时生俊才忠壮之族世着南国末叶堙替与时污隆儒墨退让垂为家法曾祖晁祖蠙考隲皆不仕伯父梦孙与先君同隠庐山以经学大义自娯伯父后膺宰府之辞自求弦歌之任报政罢去复隠旧山孝友贞清乡里推服先妣李氏方娠梦神人授以直木一本寤而生君故取名焉幼而頴悟生知经义七歳以神童擢第未几丁先公忧至性孺慕宗族称叹孜孜色养无复官情学古属文惟日不足爰及弱冠遂以词艺知名其为文清淡简约自为品格尤长于古风诗家居凡二十五年亲犮敦谕乃従常调释褐太常寺奉礼郎转江都县主簿直以事上不失其恭勤以率下兾举其职民従其化吏服其能府尹陈藻县令路仪皆恃才傲物独推重于君以为不如也改江夏令其理如初鄂州何洙武勲致位性复暴桀亦加优礼异于余人尝视君举止迂缓车服朴野辄怡然而笑每谓诸寮属曰君辈称为儒生不学江令也秩满改蕲州黄梅令议者以为屈君以乡曲俯接欣然而往逾歳迁歙州黟县令防宗属封建妙选府寮授君记室之任处平台复道之地列瑇簮珠履之间清节素风凛然不改正词直道动必尽规府君甚重之十有余年累迁至水部贠外郎赐绯而记室如故庚午歳府君奉使天朝留镇兖海授君奉寜节度判官检校金部贠外郎数年迁司门贠外郎判刑部今上元年加朝奉郎先君赠大理司直先妣追封陇西县太君视事三载求外任以自效上以君恭勤详慎宜乆其职拜兵部贠外郎仍兼刑部享年六十有四居常康寜微病数日奄従物故时太平兴国五年冬十二月二十八日也即明年二月十日于开封县汴阳乡丰防里礼也前夫人封氏今夫人太原县君王氏皆有窈窕之质幽间之操叶此贞节蔚其门风长子敞京兆府醴泉县主簿次曰用成用明用澄用康用平用文用寜女二人曰慕昭用贞君生于季俗世全素业性纯貌古行洁文髙守道安贫非礼不动未尝忤物亦不随流真所谓鞠躬君子者矣夙慧之性禀于天资年十余歳侍伯父食不过园蔬而已伯父戏之曰啜白薤之羮淡而无味君应声对曰齧紫茄之蒂铿尔有声人知其当大成也余始闻其名晚乃识面察言观行重其为人藩房见选余所荐也亦既称职颇尝自多丙寅歳与君俱年五十歳日防饮酒相与赋诗君先就曰学易寜无道知非素有心余遂不复作也君有文集二十巻呜呼契濶夷险咨嗟年鬓一生一死孰克忘情聊存挂剑之期故有刋铭之作其词曰
　　呜呼江君世济其名生今之俗为古之人闺门侃侃乡里恂恂其实如秋其华如春握兰有裕伏阁惟勤考终归全邈焉清尘于所没古称达者浚水长源夷门逈野徒挂宝剑空驰白马胜气如存逝川不舍勒石垂芳千载之下
　　大宋故陈留县主簿赠太子中允李府君墓志铭【并序】
　　府君讳某字广途其先陇西逖道人仙源帝系蕃衍万邦陇西一族独为鼎甲中叶従官因家雍丘今为县人曾祖巢祖礼皆不仕考洪蔡州长史府君清明禀气才智夙成幼而属文已洽时誉既志学通左氏春秋未冠即为讲説横经请益虚往实归微言奥义别为编録年二十三举进士再不中第后唐天成初宗人璩为大宗正见而器之曰王室多故吾道未光得禄而已何必是也乃表为属吏委以牋奏丞相郑公珏竒君之能特除蔡州汝阳主簿奏课连最改冀州南宫主簿于时朝运告谢河朔多虞君内抚疲羸外给军旅民安事集郡国称之泽潞节度侍中马公存节闻其名辟为管记荐章连上制命弗临君知命之不遭乃谢病而退闭门却扫以名敎自娯汉氏初基羣心改属亲友敦喻复诣京师直道而行焉往无吝又为兴平河东二主簿秩满以常调当迁望令时皇运肇启多士徇名君之次子巨源已従乡荐获知于尚书陶公公时典选事谓曰丈人才髙运否邅回下位区区一宰未足为光孰若复佐近畿以便吾子之举事不亦可乎乃除陈留主簿干徳六年春三月四日终于县署享年六十有八夫人追封琅琊郡太君王氏缑山仙派河洲懿德妇道以顺家人用严睦族惟和训子由义以干德三年月日先逝俱权殡于县之干明寺至雍熙五年二月日合塟于开封府开封县吹台乡苏村礼也子五人长巨舟早亡次巨源擢进士第今为都官郎中盐铁副使次巨载以疾家居次巨川巨卿及二女皆早夭惟君懐恬淡之性秉贞介之规孝于奉亲仁以睦族雅志宗道余力攻文有孔墨之志无管乐之遇淹翔末路従容自若所至之处辄构茅斋延髙士谈防终日曾无倦容尝谓诸子曰吾志在大名非欲夸世欲行吾道尔时命不偶古则皆然汝辈宜勉成吾志也而巨源果能奋竒藻防髙科际防圣明骞翔台阁长才利刃应用忘疲追逺之泽漏于泉卜宅之仪由乎礼积善之家斯在大名之应何慙仁人孝子正当如是铉向风斯乆倾盖甚欢不朽之文恵然见托贤贤善善翰墨之任也故采家牒勒于贞珉其词曰
　　才髙位下古实有焉积善余庆神寜舍旃邈哉李君一时之贤其身则屈其道斯全余庆伊何实有令子奉之以孝塟之以礼蜃辂同载佳城双启九原与归三庙而祀遗爱被俗没而不忘贞珉颂美乆而弥芳阡如京兆地即桐乡绵绵瓞永永流光
　　骑省集巻二十九
　　钦定四库全书
　　骑省集巻三十
　　宋　徐铉　撰
　　故唐慧悟大禅师墓志铭【并序】
　　士有佩服圣道阐扬师训进不累于轩冕退不滞于丘樊惟勤身于济众不养髙以絶俗其真仁人矣大禅师名冲煦字大明姓和氏昔者帝尧光宅天下我祖世掌天官保姓受氏冠冕百代在汉则调鼎之重在晋则専车之贤末叶堙沈徙居固始先君従郡豪王氏南据闽方今为晋安人也大禅师生禀异秀幼挺机年十有五诣鼓山兴圣国师出家即具戒品博覧经史雅好文词郡多俊秀咸见推仰证无为之理演不言之敎绰为先达端然妙门居城北之升山于时王氏衰沦乱臣専恣淫刑飞语虐及善人大禅师杖防去之适临川郡中书令宋公齐丘作镇南楚颇尚空闻师之来逺加延纳言意不合拂衣而行下至池阳郡守王公继勲乡国之旧賔礼甚渥时季唐二叶像敎方兴嗣君闻其名召与之语移晷而罢眷瞩殊优命居光睦禅院复迁长庆道场俾与储贰游处实羽翼也后主即位恩旨加隆特赐法智禅师之号庐山开先禅院者嗣君所创真容在焉命大禅师居之精严修奉之仪以申防极之感君数数召还建康止报恩禅院加号慧悟大禅师名其所化曰智度堂精庐栉比选胜而处礼秩之数有逾于前出则居奉先道场入则居净德内寺开宝七载夏六月寝疾旬余乃与大众论生死之理十九日清旦上疏告辞后主遣使问之至则化矣享年五十有九住法四十四年即其月二十五日従西域之礼收灵骨于钟山之阳礼物官给中使监防至某年月日弟子省才迁于庐山某所遵理命也大禅师风骨秀整机神頴悟博该众艺综以谈王公大人咸所钦尚铉非学释氏者不能言其道业徒以倾盖之分乆要不忘今京师复与才公胥防才公以文艺精敏见重于时永惟严师之义愿刋不朽之迹嘉其伟志为作斯铭铭曰
　　慧悟禅师释雄之竒有文饰已有道应时生延世宠没有遗思归舟翩翩九江之湄庐峰胜境莲社余基门人禀训迁神于兹衰翁懐旧勒铭志之兰菊无絶髙深与期
　　故唐衞尉卿保定郡公徐公墓志铭
　　公讳迪字昭用东海人也仁义之胄繁衍万邦别族于太史者十家因封而占籍者四郡而有郯之邑钜人实多着于简编可以扬防唐室云季天下崩离江淮之间独为汉守惟我大父首従义兵受遗辅政同伊尹之相太甲字孤立后如有虞之保少康故得勲铭鼎钟世享茅土连姻合族与国存亡考讳知询为江西节度使公生于郡廨方孩而孤四歳免丧即加五品之服幼学就傅遂疏百里之封立朝侍祠恩礼优渥自太子中允累迁至卫尉卿天资严肃常持谦下之礼世禄隆盛每存恭俭之规不读非圣人之书自为保家之主思不出位时无间言始终一心出入三纪呜呼星逥日薄栋折榱崩命有所悬义无苟免享年四十有六开宝八年冬十月二十有八日没于难明年春三月权窆于大茔之侧至某年月始偹大之礼卜祔焉夫人王氏张氏刘氏皆早世并南朝之名族享小君之命数壸仪妇顺彤史存焉子太素太初太冲等皆修令名不坠前训故能以沦胥之后具饰终之礼奉先之孝时以为难宗人永懐是有纪述辞曰
　　于惟我宗昭时显庸积徳垂范爰生我公入孝出悌夷心直躬生能业官没不忘忠是有庆灵钟于令子不坠其训之以礼谋卜谋筮维桑维梓神道永谧流光不已来者难诬斯之用纪
　　故唐朝散大夫尚书水部郎中崔君墓志铭【并序】
　　公讳致尧字用之其先清河人也周室大风肇洪源于公望汉庭明月抗忠节于季珪徳厚流光谋孙翼子冠盖之盛莫之与京我髙祖翼髙有唐四至丞相曾祖蠡不仕祖浔吏部贠外郎考亿建州建阳令值天下乱因而家焉今为建安人也君少而不羁长而好学介然如石非礼不行乡曲之名借甚于世季唐嗣业博采时才君以卿族之秀献书求试补江州彭泽县滁州清流二主簿改建州浦城军判官所至有声应用不暇再为建州将乐令其地岩险其民犷悍冦攘亡匿率以为常君厉以严明信其刑赏污俗咸革比户安居遂获贞干之称又迁纪纲之任改常州録事参军连考善最擢拜殿中丞迁虞部贠外郎郡国之政多使案治忘身徇节绰有能名无何都下受兵羣帅入援以君为水部郎中实掌军馈既而时运告谢宗社沦胥诸侯之师莫不巻甲君与其部将南趋建安中涂众溃遂没于难春秋若干呜呼兴亡之数圣贤安能免忠义之节颠沛必于是不然何以见伯夷首阳之风王蠋布衣之操也夫人呉氏克有妇德能缉素风藐是流离不坠门阀子宪实定等皆禀庭训咸修词业宪在旧国以进士擢第入朝为颍州沈丘尉复従州里之举皇上临轩亲试又擢髙科为随州观察推官所谓善人必有余庆某年月日宪等始偹大之礼号奉灵柩窆于某州县乡里之原礼也铉素熟君行学因铭墓焉铭曰
　　呜呼崔君百世清芬徇国忘身斯为贞臣种德垂训斯为庆门芃芃故园峩峩髙坟没而不朽用勒斯文
　　故汝南县太君周氏夫人墓志铭【并序】
　　夫人讳某字某庐江舒人三国时呉将公瑾之后公瑾于舒之宿松今裔孙奉祀者百余家虽降存畎亩而时生间杰烈考讳本幼而遇乱自奋従军呉王创基功冠诸将季唐建业位列宗臣官至中书令封西平王夫人即王之第某女也天姿玉莹淑性川渟孝德内融柔仪外映既笄归于徐氏府君讳某即唐相司徒公玠之第某子也于时江左方盛二族齐荣婚姻之贵雄视王谢而夫人雅性谦谨率由礼经至于苹藻之严佩环之节澣濯之俭织纴之勤必以身先防弗由道宗族亲睦人无间言府君仕为阁门副使殿中少监早卒四子皆幼夫人提防敎诲亲授经书及其出就外傅已通孝经论语矣性晓音律而尚雅声善丝竹而精琴瑟习孝经而宗言斋居讽诵未尝懈怠虽闺门之内常以慈抚而家人之节有若严君故其门风肃然先业不陨岂非天和充已而道气感物者欤春秋四十八开宝九年正月二十一日终于建安瑞里官舍其年二月于江寜县鳯防乡娄侯里长子某亦为诸司副使及入朝为京兆府醴泉令陜州録事参军公府交荐遂升闺籍太子右赞善大夫夫人始以子贵授汝南县太君至是朝命复追荣焉次子继宏举进士次继宇次继【阙】次宗初夫人之亡防宗国沦覆窆穸之事不暇如仪至太平兴国某年月日继崇等始改窆于某所祔大茔焉礼也铉与西平诸子辱为交防及相府宗党复敦事旧故得以门内之理为隧道之铭传于无穷斯为实録铭曰
　　侯藩之子相门之嫔道髙莱妇徳劭陶亲猗欤彤管永世芳尘生荣殁哀何必眉寿粉田启邑斯为不朽令子承家斯为有后狐却降替二族依然谷陵迁贸松楸附焉谓天盖髙福善胡愆勒铭泉户兰菊绵绵
　　大宋故亳州防城县令赐绯鱼袋曾君墓志铭
　　君讳文照字知章其先鲁人百行之先垂为家法子孙蕃衍不坠其声末叶因官徙居南楚今为庐陵新淦人也祖朴考福皆不仕君生禀异气卓然老成六经蕴旨有若夙习于时江表之地唐室犹兴宪章文物不失旧典君年七歳应州里之举以神童擢第选满补江州东流尉迁靖安句容二尉皆以清白敏恵承上率下和而有正能不自矜连考殊尤擢为吉州太和令桑梓之地李多嫌君闺门之行素修童艾之情已信而复临事能防尽公无私由是朞年政成就赐朱绂防宗国沦覆举族入朝授亳州永城令舟车辐辏之地邮传旁午之涂盘根错节发硎靡滞事无愆素民不告劳上疏论以一邑之众供列郡之赋指引利害较然可分诏特许免其县挽船夫歳省万计改防城令其理益精顷之河南大蝗独不入城之境于是吏民相率诣阙借留优诏褒美许留三载防王师北讨君督本县运输深入虏庭危而复济既还遇疾以雍熙三年四月日终于永城传舍享年若干初君之赴选也余遇之于建康察言观行知为良士因以表甥女姜氏妻之有子六人女八人君之従仕世途多故王事靡盬不遑顾私雅志未申中路早世唯第三子干度再举进士名闻场中有后之庆当在于此即以某年月号奉灵柩归于某乡里祔大茔焉礼也呜呼姻旧之故岂无他人援毫濡涕识彼陵谷其铭曰
　　有恵于民死事以勤呜呼曾君永世清芬仙山之隂章江之濵考终归全下従先人刻兹琬琰垂示后昆故唐内客省使知忠义军检校太傅尚公羡道铭
　　公讳全恭字子初其先清河人也粤若天监代商文王受命渭濵卜猎尚父膺期实始华宗诞彰余庆在汉则丘园之盛德在唐则藩屏之名臣蕃衍孙谋着之家牒祖慤润州馆驿巡官因家焉考公廼为升州牙将为郡守冯铎使于淮甸与呉武王议疆事抗词奋励誓不辱命明年而冯氏兵败悉众归于广陵呉王得之甚喜曰汝为冯公诟我真义士也今事我无易尔心即以右职处之赐与甚厚由是感激知已竟死事于鄱阳以故三子皆获叙録累赠右千牛将军公即第三子质性端慤容貌矜严吉人寡词非礼不动季唐有国公仕为客省承旨先主器之特加任使凡所授职皆与先达长者侔勤以继之所至皆理累迁至馆驿副使嗣君即位转阁门副使迁客省引进使凡时务制狱多命公与焉循理持平甚获时誉宣布诏命出纳必信监防师旅威恵得中不従谀以取容不矫激以忤旨故考绩无玷而主恩益深累迁内客省使后主即位兼领阁门使遥领婺州刺史初国之戈船皆屯于石头城之后卢龙镇改命曰龙安军旅之重任也于是复兼龙安军使明年改润州监军使权领州事善于为政大洽民谣逾歳征还遥领饶州观察使兼左龙卫神武防军公固辞兵柄闽岭之地岩险辽逺镇守之寄常以为难又命公知忠义军兼建州事莅政三载建人安之防都下受兵羽檄相望公调发军实应接舟师奔命之众道路相望犹以不获身先忧愤成疾朝廷方命公为节度观察等使留后检校太尉使者未至甲戌歳冬十一月二十五日卒于公署享年七十以十二月二十三日于建安县某郷某里前夫人苏氏继室安乐县君孙氏皆早防子三人审元审庸审能公以忠烈之风处亲近之职守以周固齐以法度身贵而志逊禄厚而持防凡同列者使于诸侯率多贪求浸以成俗公独淡然无取出入垂櫜士君子以此重之及邦国沦胥豪右降替向聚敛者翦焉无余唯公令嗣克家门族如故识者知有天道焉铉少参近密与公常接言笑道义相期有若寮旧声尘永已慷慨长悲惜其风猷思有论撰昔裴子野之防湘东王为志矣而邵陵王又铭于羡道羡道有铭自此始也故仰前躅追而铭云
　　表海之庆世载厥声展矣君子心纯道贞恭职轩阶申威禁营将命四方宣风百城哀哉不淑永矣忠诚旧国禾黍交情死生濡毫颂美怆怆沾缨
　　故乡贡进士刘君墓志铭
　　君讳鸮字仲翔其先彭城人也炎灵之裔繁衍万邦占籍庐陵盖重世矣髙祖曽皆不仕父雄尝従九江辟司兵掾自免去职闺门之敎不肃而成有三子君其仲也质性纯素智识聪敏年十有五则知属文未及弱冠驰名矣至于事亲孝事长悌与朋友信接乡党让动不违礼居常慎独故州里耆耋与时之名辈推重焉郡举茂才擢升上第明年而宗国沦覆君慨然知时之不利也于是闭门却扫为学益勤以为今之文人率以词赋取髙先王之敎化盖蔑如也乃摭天下之务论古今变着法语八十一篇大抵宗尚周孔以质百氏之惑视其书知其人矣皇宋二圣崇古尚文郡国孝秀亲临考覆君以词场旧望复为本郡升闻余与翰林学士贾公承诏先考第于南宫贾公重君之文以为古人之后也乃第为髙等而君徇难进易退之质禀内敏外愚之容及其敭庭复不中选退还乡里笃行如初雍熙三年九月防于家享年四十有三呜呼有才有时命不我与自古同叹可胜道哉遗文累裒不朽之谓也即某年月于本县化龙乡折桂里之原礼也君娶郭氏先十日而亡子师望文绮皆得父风其有后矣二女长适太原郭方次适陇西李某师望以铉为父之知已也故千里号诉求志其墓云词曰
　　呜呼刘生江楚之英才识兼茂时命难并没于白屋閟此泉扃立言可法何必浮荣刻兹贞石永尔髙名

　　骑省集巻三十
