　　钦定四库全书　　　　　集部三
　　山谷集　　　　　　　　别集类二【宋】
　　提要
　　【臣】等谨案山谷集三十巻别集二十巻外集十四巻词一巻简尺二巻宋黄庭坚撰年谱三十巻庭坚之孙防撰庭坚字鲁直分宁人官著作佐郎坐党籍羁管宜州事迹具宋史文苑传防则朱子之门人也叶梦得避暑録话载黄元明之言曰鲁直旧有诗千余篇中嵗焚三之二存者无几故名焦尾集其后稍自喜以为可传故复名敝帚集晩嵗复刋定止三百八篇而不克成今传于世者尚几千篇云云然庭坚所自定者皆已不存其存者一曰内集庭坚之甥洪炎所编即庭坚手定之内篇所谓退聼堂本也一曰外集李彤所编即邱濬藏本也一曰别集即黄防所编所谓内阁抄出宋蜀人所献本也内集编于建炎二年别集编于淳熙九年黄防年谱则编于庆元五年盖外集继内集而编别集继内外两集而编年谱继别集而编独李彤之编外集未着年月然考外集第十四巻送邓慎思归长沙诗慎字空格注云今上御名是外集亦编于孝宗时三集皆合诗文同编后人注释则惟取其诗任渊所注之内集即洪炎所编史容所注之外集则与李彤所编次第已多有不同而李彤编外集之大意犹稍见于史注第一巻溪上吟题下惟史季温注之别集则与黄防所编别集大有搘拄此则原本与注本不可相无者矣又外集第十一巻以下四巻诗凡四百有竒皆庭坚晩年删去而李彤复载入者此则任史二注本皆未之有庭坚之诗得此而后全又其中有与年谱相应者黄防编年谱时皆一一分注某年某事之次而今但据三集捡其目则年谱有而本集无故此四巻尤不可废也黄防之谱专为考证诗文集而作故刻全集必当兼刻年谱而近日刻本则或删节年谱或删并巻次或移易分类以就各体或専刻一集而不及其全此本刻于明嘉靖中前有蜀人徐岱序尚为不失宋本之遗非外间他刻所及也乾隆四十六年十月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀





　　山谷全书序
　　山谷者宋太史黄先生号也全书者后人萃其诗文以传而统名之也系以年谱传议者备考也附以伐檀集者原所自也序者书缺而复全宜有言也世传先生之文久矣曷为而有斯刻也先生宁人也文献于是乎征嗣于后者存手泽吏于土者重乡贤全书所由刻也刻久而磨灭弗修之可乎先生寓蜀之戎涪文墨甚富岱也居乡而説之薄游以来见夫刻者若诗集若刀笔若精华病其散漫弗具叨按兹土访全书于宁得故刻之半时建昌郡丞余子载仕摄宁事购元本补之新守乔子迁至乃竟厥工书凡若干巻请为序夫先生以文鸣于宋与东坡并称时人目曰苏黄苏亦荐曰文絶当世行配古人天下后世信之文也行也先生所以为贤也载诸史传諡议者可以想见其风范后之人盖亦难焉不独岿然元祐之杰而巳其生平之节虽流落穷荒终身自若非大贤而能尔耶或云文伤元气而直取其诗或云诗及婢妮而性类于禅浅乎其为知矣紫阳夫子东都事略之叹有以哉吾道千载不传之绪至周子而后得当时知其人品者惟山谷焉谓山谷未为知道不可也矧孝友忠信之徳本于天性不以险夷终始而渝圣贤之道宁外是与义学之尚或有所托耳岱也观风先生之乡邦表其行以励俗求其文以传世固职也未敢曰知焉于全书刻且序嘉靖丙戌季冬望日后学西蜀徐岱谨序







　　山谷集序
　　山谷全书序
　　巡按江西监察御史西蜀徐公以吾宁山谷先生罹史祸谪涪徙戎两川士从之游以名今日者有自哉不有宁也乃檄摄州盱佐余君载仕新守乔君迁梓其书以嘉惠吾人既自序矣乔君复侈其盛而征予言以再序之予惟山谷诗文散见宇宙者最多其全者则寡初与先兄南山先生求之琼山阁老丘公得豫章集三十有六巻讹脱未慊也最后因亡友潘南屏时用抄之内阁有正集外集别集词简年谱诸集凡九十七巻乃宋蜀人所献者或者其全而无遗也哉于是属之前守叶君天爵梓行忧去而寝板本两归残逸可恨也复抄之挟以游四方者垂二十年非其人不授适闻是得毋欣然而畀乎而可与其须也呜呼难得者机也易失者时也有是不授焉可乎哉沛然流布则自徐公始时哉机也而读者以先生生于宋而为宋人乎然其文其诗其行则非宋也王直方谓其文邈然有二汉之风陈无已谓其诗学杜甫而不为者苏子瞻谓其行追配古人余禹绩诸人谓其饥寒穷死无愧东都党锢是诚宋人也哉又宋儒黄伯起称其著作合周孔者居多而流于庄周者无几其语人曰读其书而不于其本心之正大不可泯者求之岂惟不足以知之恐亦自误予故述之以告人人不知以为何如其父亚夫伐檀集二巻句甚竒崛世所谓山魈水怪着薜荔之体真黄氏审言亦阁本附行校翻刻而一正之者庠生王朝宗查应元云嘉靖丁亥仲春之吉赐进士出身通议大夫南京刑部右侍郎致仕后学周季凤谨序





　　山谷集序
　　钦定四库全书
　　山谷集巻一
　　宋　黄庭坚　撰
　　赋十首
　　寄老庵赋【为孙莘老作】
　　生乎今兹兮见曩之人万物一家兮劵宇宙而无邻橐橡可以为泽兮鬓须苍然独奈何俯仰以是兮吾独立而不陈新彼族庖之技痒兮伐大觚以尝巧风悲郢人之宰木兮顾无所用吾斤澔澔汗汗兮黄川日夜流吾谁疎亲兮行天下以虚舟无地以受人之徽纆故超世而不避世槃礴于蜗牛之宫经行于羊豕之隧甓社以为罇兮举海门以为胾觞豆于无味之味从衲子以卒嵗傥然以寓其不得已是谓无累之累何用穷山幽谷为独安往而非寄寄吾老于簪绂岌髙位之疾顚春秋以旅力去矣奉腆禄而雕年寄吾老于孙息厌羣雏之嗸嗸眷火宅之无安宁执枯而俱焦寄吾老于友朋未沬平生之言人夀不能金石忽相望于鬼伯之阡伊汉上之厐禅空诸有以为宅沈货泉以弃责聊生涯于纬竹维衡岳之懒叟独金玉其言音踞烧木以燠寒投鼻涕而无寸隂相彼宛童寓于栢松自干青云束缚舎翁主人不承泽蝼蚁为宫薪者斧焉賔主祻同无意以为智维此意而夭夭申申从人以嬉寡妇之茨髙明之榱相与社而稷之讫无累于去来养生者讳盈术窍者天门不开此其是耶非乎穷于外者反于家困乎智者归愚伊未尝一用其智对万世而德不孤若人者其在斯乎托轩冕而鹑居无德色之可锄殆其肆志于江湖翁乎强为我著书无促驾青牛之车
　　休亭赋【并序】
　　吾友萧公饷济父往有声塲屋间数不利于有司归教子弟以宦学而老于清江之上开田以为嵗凿池灌园以为笾豆儿时艺木今憩其隂独立无邻自行其意筑亭髙原以望玉笥诸山用其所以斋心服形者名之曰休亭乞余言铭之将游居寝饭其下豫章黄庭坚为作休亭赋曰
　　槃礴一轨万物并驰西风木叶无有静时怀蠧在心必披其枝事时与黄涧同机世智与太行同巇饮羽于市门之下血刃于风波之上至于行尽而不休夫如是奚其不丧故曰众人休乎得所欲士休乎成名君子休乎命圣人休乎物莫之撄吾友济父居今而好古不与不取亦莫予敢侮将强学以见圣人而休乎万物之祖曩游于世也献璞玉而取刖图封侯而得黥骄色未鉏而物骇机心先见而鸥惊抚四方者倦矣廼归休于此亭濯缨于峡水之上游晞发于舞雩之乔木彼玉笥之隠君子惠我以生刍一束是谓不蓍而筮从无而吉卜
　　江西道院赋【并序】
　　江西之俗士大夫多秀而文其细民险而健以终讼为能由是玉石俱焚名曰珥笔之民虽有辩者不能自解免也惟筠为州独不嚚于讼故筠州太守号为守江西道院然与南康庐陵宜春三郡并防恶声元祐八年武陵栁侯子仪守筠之明年也乐其俗之美使为政者不勤乃新燕居之堂榜曰江西道院以鼓舞其国风且为髙安之父老雪耻焉秋九月遣使来告成于双井永思堂于是为之赋其词曰
　　勾吴之区维斗所直半入于楚终蚀于越有泰伯虞仲季子之风故处士有岩穴之雍容有屈原宋玉枚乘之笔故文章有江山之秀发吴越之君多好勇故其民乐鬭而轻死江汉之俗多禨鬼故其民尊巫而淫祀虽郡异而县不同其大畧不外是矣若乃髙安之域豫章之别虽风气之未逺亦美俗之可恱故栁侯下车解牛而不割未尝发硎初不折缺则喟然叹曰江西道院名不虚生爰作新堂合陈鼓笙有斐翰墨賔赞令丞作为诗歌接民颂声昔也忧民之忧今则乐民之乐懐僊伯之蜕蝉有勿翦之乔木制剑池之防萏以为裳酿丹井之清泠以为酌醉而起舞父老持足恐使君之僊去而鳏寡之长失职也吾闻风行于上而水波此天下之至文仁形于心而民服此天下之善化岂可多为令而病民慢自设险而病民诈耶九转丹砂铸铁成金两汉循吏铸顽成仁我简静则民肃我平易则民亲今使髙安之农养生于桁杨之外珥笔教讼者传问孝之章耳锁吭者深春耕之耒卖私鬬之刀剑以为牛羞淫祠之樽爼以养亲虽承平百年雨露渗漉非二千石所以牧人者乎虽然有一于此堂密有美枞而未闻处士之节岑蔚有于菟而不见墨客之文岂其藏而自畀蠖屈而不伸者耶公试酌樽中之渌谢山川之神为余问之
　　苏李画枯木道士赋
　　东坡先生佩玉而心若槁木立朝而意在东山其商略终古盖流俗不得而言其于文事补衮则华虫黼黻医国则卢扁和秦虎豹之有美不雕而常自然至于恢诡谲怪滑稽于秋兔之頴尤以酒而能神故其滴沥醉余颦申取诸造物之鑪锤尽用文章之斧斤寒烟淡墨权竒轮囷挟风霜而不栗听万物之皆春龙眠有隠君子见之曰商宇宙者朝彻于一指计褚中者心醉于九九言其不同识也胾鹏背而不蔕芥烹鼠肝而腹果然言其不同量也彼以睢睢盱盱我以踽踽凉凉则惧夫子之独立而矢来无乡乃作女萝施于木末婆娑成隂与世宴息于其槃根作黄冠师纳息于踵若新沐而晞促阮咸以赴节按万籁之同归昔阮仲容深识清浊酒沈于陆无一物可欲右琴瑟而左琵琶陶冶此族不溷不浊是谓竹林之曲彼道人者养苍竹之节以玩四时鸣槁梧之风以召众窍其鼻间栩栩然盖必有不可传之妙若予也寄栎社以神其拙顾白鸥之乐人深一行作吏此事便废怀稻梁以饴老就簪绂而成禽庄生曰去国期年见似之者而喜矣况予尘土之渴心
　　东坡居士墨戏赋
　　东坡居士逰戏于管成子楮先生之间作枯槎夀木丛篠断山笔力跌宕于风烟无人之境盖道人之所易而画工之所难如印印泥霜枝风叶先成于胷次者欤颦申奋迅六反震动草书三昧之苖裔者欤金石之友质已死而心在斲泥郢人之鼻运斤成风之手者欤夫惟天才逸羣心法无轨笔与心机释氷为水立之南荣视其胷中无有畦畛八窗玲珑者也吾闻斯人深入理窟椟研囊笔枯禅缚律恐此物辈不可复得公其缇衣十袭拂除蛛尘明窗棐几如见其人
　　别友赋送李次翁
　　曩闻义于孙李指尊选以见招惜予行之舒舒曰其夜以为朝予望道于垝垣见万物之富有恨逸驾之絶尘又骖予以四牡喟车后之无防其四方乎索友仰云飞而注弋俯渊靓之沈钩或一能之胜予忘日月之不予谋或登吞舟之鳞或下垂天之翼手予弓而不释恐斯道之或息维庐江之四季三隠约于龙眠维若人之仕蚤怀明月而丽川嵗庚午而会梁语闻道之大用吸江汉以为深累丘岳以自重尾击之而首应西犯之而东抗弃旗鼔而不逐俨其陈之堂堂伟道学之崇崛増懦夫之激昻观出日于东方虽食焉而不吝无肯綮以自试居自喜于余刃彼覆却于万方期斯言之犹信水浑浑而进舟风剡剡而侵裘恐事亲之不懽则惟是之同忧
　　白山茶赋
　　姨母文城君作白山茶赋兴寄髙逺盖以自况类楚人之橘颂感之作后白山茶赋
　　孔子曰岁寒然后知松栢之后凋也丽紫妖红争春而取宠然后知白山茶之韵胜也此木产于临川之崔嵬是为麻源第三谷仙圣所庐金堂琼榭故是花也禀金天之正气非木菓之匹亚乃得骨于昆阆非乞灵于施夏造物之手执丹青而无所用析薪之斤虽睥晲而幸见赦髙洁皓白清修闲暇徘徊氷雪之晨偃蹇霜月之夜彼细腰之子孙与庄生之物化方坯户以思温故无得而陵跨盖将与日月争光何苦与洛阳争价惟是当时而见尊显处于瑶台玉墀之上是以闭藏而无闷淡然于干枫枯栁之下江北则上徐庾江南则数鲍谢盖不能刻画常娥藩饰姑射谅无地以寄言故莫传于脍炙况乎见素抱朴难乎郢人故徐熈赵昌舐笔和铅而不敢画或谓山丹之皓质足以争长而更霸知我如此不几乎骂虽琼华明后土之祠白莲秀逺公之社皆声名籍甚俗态不舍挟脂粉之气而蕴兰麝与君周旋其避三舎
　　对青竹赋
　　余楚产也阅东南之竹多矣未尝闻对青竹者也嘉州僧从之包封见贻蓺之而成乃初识之惟范围之内有知之物一无穷无知之物一无穷一耳一目不能遍覧也况六合之外者乎感而赋之
　　竹之美于东南以节不以文也其在楚之西郁郁葱葱连山缭云也会稽之竒材任矢石蕲春之泽夏簟箫笛沅湘泪血卭崃髙节慈竹相守孝竹冬茁慈姥嶰谷笙竽笆篁长石之山一节可航犹未极其瑰怪不常也故呉楚无竹工非无竹工妇能织缉之器儿能鸡鹜之笼也今夫筥筐籯笄榱櫺翰藩巴船百丈下汉为笪贵之则律吕汗简贱之则箕帚蒸薪惟所逢遭尽于斧斤羙哉斯竹黄质墨章如出杼轴织文自当解甲税枯金碧其相嵗寒在躬又免斮烹彼其文章之种性不可致诘刳心而求之不可得匪人匪天有物有则惟其与蓬蒿共尽而无憾余亦不知白驹之过隙
　　煎茶赋
　　汹汹乎如涧松之发清吹皓皓乎如春空之行白云賔主欲眠而同味水茗相投而不浑苦口利病解胶涤昏未尝一日不放箸而防茗椀之勲者也余尝为嗣直瀹茗因録其涤烦破睡之功为之甲乙建溪如割双井如□日铸如防其余苦则辛螫甘则底滞呕酸寒胃令人失睡亦未足与议或曰无甚髙论敢问其次涪翁曰味江之罗山严道之防顶黔阳之都濡髙株泸川之纳溪梅岭夷陵之压甎临邛之火井不得已而去于三则六者亦可以酌褐之瓯瀹鱼眼之鼎者也或者又曰寒中瘠气莫甚于茶或济之盐勾贼破家滑窍走水又况鸡苏之与胡麻涪翁于是酌岐雷之醪醴参伊圣之汤液斮附子如博投以葛僊之垩去藙而用盐去橘而用姜不夺茗味而佐以草石之良所以固太仓而坚作强于是有胡桃松实庵摩鸭脚勃贺蘼芜水苏甘菊既加臭味亦厚賔客前四后四各用其一少则美多则恶挥其精神又益于咀嚼盖大匠无可弃之材太平非一士之略厥初贪味隽永速化汤饼乃至中夜不眠耿耿既作温齐殊可屡歃如以六经济三尺法虽有除治与人安乐賔至则煎去则就榻不游轩后之华胥则化庄周之蝴蝶
　　苦笋赋
　　道苦笋冠冕两川甘脆惬当小苦而反成味温润缜密多啖而不疾人盖苦而有味如忠谏之可活国多而不害如举士而皆得贤是其钟江山之秀气故能深雨露而避风烟食肴以之开道酒客为之流涎彼桂斑之梦汞又安得与之同年蜀人曰苦笋不可食食之动痼疾令人萎而瘠予亦未尝与之言盖上士不谈而喻中士进则若信退若焉下士信耳而不信目其顽不可镌李太白曰但得醉中趣勿为醒者传
　　楚词七首
　　龙眠操三章赠李元中
　　吾其行乎道渺渺兮骖弱石岩岩兮川横日月兮在上风吹雨兮昼冥吾其止乎曲者如几直者如矢我为直兮棘余趾我为曲兮不如其已吾耕石田兮为芝乃三嵗兮报我饥嗣兹穑兮则以稼从子于耜兮龙眠之下螳臂美兮当车蠏螯强兮鬬虎我观兮上下四方或锡予兮以大武金石兮水波松栢兮雨霜有时女兮不春我欲筮兮同牀筮告予以不好予与居兮甚娬秦人同炙兮徒欺予予和羮兮众吐之南山雾兮楚氛其在兹兮斗日月扬汤兮救暍从子休兮龙眠之樾
　　朝百牢兮九饭黎羮不糁兮共槃而笑狐白裘兮豹袪緼袍无里兮亦见春予何喜兮安乐此曰有嘉人兮遗予履发十袭兮示予与予武兮合度使羿兮隅立使离朱兮诏之若人兮无鹄离朱茫然兮羿韔弓牧牛兮于鼻牧羊兮不歧有若人兮可与归因子问涂兮龙眠之蹊
　　濂溪诗【并序】
　　舂陵周茂叔人品甚髙胷中洒落如光风霁月好读书雅意林壑初不为人窘束世故权舆仕籍不卑小官职思其忧论法常欲与民决讼得情而不喜其为少吏在江湖郡县盖十五年所至辄可传任司理防军运使以利变具狱茂叔争之不能得投告身欲去使者敛手聴之赵公悦道号称好贤人有恶茂叔者赵公以使者临之甚威茂叔处之超然其后廼寤曰周茂叔天下士也荐之于朝论之于士大夫终其身其为使者进退官吏得罪者自以不寃中嵗乞身老于湓城有水发源于莲花峯下洁清绀寒下合于湓江茂叔濯缨而乐之筑室于其上用其平生所安乐嫓水而成名曰濂溪与之游者曰溪名未足以对茂叔之美虽然茂叔短于取名而惠于求志薄于征福而厚于得民菲于奉身而燕及防嫠陋于希世而尚友千古闻茂叔之余风犹足以律贪则此溪之水配茂叔以永久所得多矣茂叔讳惇实避厚陵藩讳请名改惇頥二子夀焘皆好学承家求余作濂溪诗思咏潜徳茂叔虽仕宦三十年而平生之志终在丘壑故余诗词不及世故犹髣髴其音尘
　　溪毛秀兮水清可饭羮兮濯缨不渔民利兮又何有于名弦琴兮觞酒写溪声兮延五老以为夀蝉蜕尘埃兮玉雪自清聴潺湲兮鉴澄明激贪兮敦薄非青苹白鸥兮谁与同乐
　　津有舟兮荡有莲胜日兮与客就闲人闻挐音兮不知何处散发醉髙荷为盖兮倚芙蓉以当伎霜清水寒兮舟着平沙八方同宇兮云月为家怀连城兮佩明月鱼鸟亲人兮野老同社而争席白云防头兮与南山为伍非夫人攘臂兮谁余敢侮
　　王圣涂二亭歌【并序】
　　忠州太守王圣涂罢忠州春秋六十有六将告老于朝而休于营丘以书抵黔州告其同年生黄鲁直曰营丘有叟将自此归矣舎旁作二亭以休余日子为我名且归以夸父老鲁直名其一曰休休上言事下言徳也其一曰冥鸿言公自此去矰缴逺矣圣涂喜曰子盍为我歌
　　营丘之下有宅有田棃枣兮觞豆耘耔兮为年鸡栖埘兮羊豕在牧课儿子兮蓺松菊炙背兮墙东梦覆舟兮涛且风洋之回兮可以驾孙甥【一作男】扶舆兮父老同社洋之水兮可以舟入鸥鸟兮与之游一世兮蜉蚁桑榆兮憖可收从此休兮公谁黄发之休伟长松兮卧龙蛇阅千嵗兮不改其柯震雷不惊兮谁欲休之以蜩蛭下有锦石兮可用桮勺云月供帐兮万籁奏乐石子磊磊兮涧谷纵横春月桃李兮士女倾城时雨霖兮忽若海潦收无事兮我以观万物之情儿时所蓺兮桃李纎纎随世风波兮吹而北南昔去兮拱把今归兮与天参与古人兮合契树如此兮我何以堪鸿鴈嗸兮或在洲渚有心于粒兮弋者所取飞防防兮渺万里而絶去薮泽之罗者兮官予落羽【官一作观】
　　木之彬彬【并序】
　　曹公所礼三人孔融祢衡阳狂嫚侮操且疑且信故以衡假手于黄祖融晩乃覆巢独杨修材慧数解隠语又探其不言者发之最先得罪虽其父公雅故不足以贳死嗟乎修黄犊子有致逺材一怒其臂死于龙车之辙曾不知隰子之伐木耶田常与大夫隰子登台四望齐邑南向而蔽于隰子之乔木成子不言隰子归使人伐木斧斤离散创则止之相室曰变之亟也曰田子将成大事恶人知其微今不伐木未深忌也知人之所不言其忌深矣故曰知微者兵在其颈求福者褚藏其頴虽然隰子犹有所未立也与百里奚策虞公而去之岂可同年语哉感二三子行事作木之彬彬
　　木之彬彬非取异于人可宫室则斩则伐可笾豆则捋则撷草之茸茸非求显于世中刍牧则刈则鉏中医和则剥则枯非以其材故耶是非之歧利害薰蒸嗟人道之多患彼草木尚无情吾尝观于若人矣巧于辨人拙于自辨好动乎天机不周乎时变罪莫惨于徳有心祻莫深于心有见罪不在徳心其蟊贼祻不在心见其髠箝之人也皦皦自鲜行于众污之前峣峣不让立乎众埤之上积小不当是以亡其大当悲夫羿注矢以当物十尝中其七八引镆鎁以自残骇兕虎之窃发祸集于所忽怨栖于荣名易其言则害智用其智则害明为君子则奈何独见晓于冥冥
　　予欲金玉汝赠黄从善
　　江山复重兮朋友失长处幽篁兮隔离天日鸟声无人兮我友来即久矣不闻徳人之言兮为余发药嘉若人兮甚好修兰薰而时发兮水刚徳而用柔有璞连城方谟匠兮忍其与斗筲议之螫吾手而不砭兮举百体而弃之为民父母兮灼子之肤何能忍顾白日临辰兮臣何爱不与俱来古之人偿责言兮虽九死其犹未悔虹气贯斗牛兮岂用俗人之町畦予爱兰而莫与予佩兮曰斯其不情帝关九牡兮照下土孔明予将观东海兮蛙説予以坎井盍尝视吾宝兮兹有重于岑鼎予欲金玉汝兮汝既金玉掲日月以适四方兮殆而按剑以为戮鴈以不鸣烹木以材而斲天下皆羿兮矢来无乡惟应以无名之朴
　　明月篇赠张文潜
　　天地具美兮生此明月陞白虹兮贯朝日工师告余曰斯不可以为佩弃捐椟中兮三嵗不会霜露下兮百草休抱此耿耿兮与日星游山中人兮招招耕而食兮无卹榛艾蓁蓁前吾牛兮疻不可更扶浅耕兮病嵗深耕兮石婴耜登山兮临川雉得意兮鱼乐小风兮吹波从其友兮尾尾日下兮川逝射雉兮丧余一矢佳人兮洁齐怅何所兮行媒南山有葛兮葛有本我羞餔兮以君之鉏来
　　悲秋【为知命弟作】
　　有美一人兮临清秋而太息伤天形之缺然兮与有足者同堂而并席傥尝获罪于天兮使而至于斯极夫隂凝而阳化兮冲气饪而为和骈拇所以为少枝指所以为多谓天任汝以道兮曾是形畸而貌独天厌弃汝兮修汝徳而谓何中无所考此耿耿兮独遡风而浩歌歌曰父耶母耶人乎天乎才之为祥固不若不才之全乎非天地之私兮又非父母之愿也慨伏思而不得兮梦漂漂而行逺逆真人于轩台兮请端策而征衍遇水盈之坎坎兮得山麓而为蹇虽御良而马服兮犹往蹇而来连艮之初六来告休兮艮其趾而无咎如风日之过河兮人谓守水而为耗知水性之循环兮曾何损益之足道蚿百足之狂攘兮防踸踔以行地蛇虺蔓延不自好兮谓风蓬蓬而无似物怜物之无穷兮目尚为心之仆夫精于形器之表兮视四体百骸其在外予将执汝手兮游乎浩荡之会凭天津而濯发兮揽日月以为佩嗟不知去来之为我兮天下莫予之为对恐路逺而多岐兮聊赠汝以指南将雍容于胜日兮尝试为汝而妄谈






　　山谷集巻一
　　钦定四库全书
　　山谷集巻二
　　宋　黄庭坚　撰
　　古诗五十一首
　　赠别李次翁【四言】
　　利欲薰心随人翕张国好骏马尽为王良不有徳人俗无津梁徳人天游秋月寒江映彻万物玲珑六窗于爱欲泥如莲生塘处水超然出泥而香孔窍穿穴明冰其相维乃根华其本含光大雅次翁用心不忘日问月学旅人念乡能如斯莲汔可小康在俗行李宻宻堂堂观物慈哀涖民爱庄成功万年付之面墙草衣石质与世低昻
　　次韵答鼂无咎见赠【补之】
　　翕翕一日炎耽耽万年永四海仰首观顷复归根静时雨泻玉除潢流涨天井性不耐衣冠入门疎造请煮饼卧北窗保此已徼幸空余见贤心忍渇望梅岭
　　次韵答张文潜惠寄【耒】
　　裋褐不磷缁文章近楚辞未识想风采别去令人思斯文已战胜凯歌偃旍旂君行鱼上冰忽复燕哺儿学省得佳士催来费符移方观追金玉如许遽言归南山有君子握兰怀令姿但应洁斋俟勿咏无生诗
　　同钱志仲饭耤田钱孺文官舍【景祥】
　　帝耤开千畆农功先九州王孙守耒耜吏隠极风流永夏丰草木五云卫郊丘牛羊卧篱落賔客解衣裘汲井羞热啜挽溪供甘柔倒靫収莲的剖蚌煮鸿头野日草光合水风荷气浮稻畦下白鹭林樾应鸣鸠主人发清赏况复佳同游归扇障小真成一赐休
　　次韵子瞻赠王定国【巩】
　　逺志作小草鼃衣生陵屯但为居移气其实何足言名下难为人丑好随手翻百年炊未熟一垤蚁追奔夏日蓬山永戎葵茂墙藩王子吐佳句如蠒丝出盆风姿极洒落云气画罍樽属有补衮章自当宠频繁鄙夫无他能上车问寒温唯思穷山去抱犊长儿孙
　　次韵张訽斋中春晚
　　学古编简残怀人江湖永非无车马客心逺境亦静挽蔬夜雨畦煮茗寒泉井春去不窥园黄鹂颇三请立朝无物望补外傥天幸想乘沧浪船濯发晞翠岭【补外一作得邑又石本得邦】
　　送范徳孺知庆州【纯粹】
　　乃翁知国如知兵塞垣草木识威名敌人开户玩处女掩耳不及惊雷霆平生端有活国计百不一试薶九京阿兄两持庆州节十年麒麟地上行潭潭大度如卧虎边人耕桑长儿女折冲千里虽有余论道经邦政要渠妙年出补父兄处公自才力应时须春风旍旂拥万夫幕下诸将思草枯智名勇功不入眼可用折棰笞羌胡
　　题王黄州墨迹后
　　掘地与断木智不如机舂圣人怀余巧故为万世宗世有斲泥手或不待郢工往时王黄州谋国极匪躬朝闻不及夕百壬避其锋九鼎安磐石一身转秋蓬浮云当日月白发照秋空诸君发防耳汲直与臣同
　　题王仲弓兄弟巽亭【实】
　　大隗七圣迷许由连城重里中多佳树与世作梁栋市门行清渠潩水可抱瓮翚飞城东南隠几抚羣动人境要俱尔我乃得大用乌衣之云孙昆弟不好弄木末风雨来巻箔醉賔从事常超然观乐与贤者共人登断垅求我自归鸿送溪毛乱锦襭虫响机综世纷甚峥嵘胸次欲空洞读书开万巻谋国妙百中傥无斲鼻工聊付曲肱梦
　　送刘士彦赴福建转运判官
　　秋叶雨堕来冥鸿天资髙车马气成雾九衢行滔滔中有寂寞人灵府扄钥牢西风持汉节骑从严弓刀维闽七聚落惸独困吏饕土禾黍恶水烦鳞介劳南驱将仁气百城共一陶察人极泾渭问俗及豚羔官闲得胜日杖屦之林皋人问阅忠厚物外访英豪
　　次韵刘景文登邺王台见思五首【季孙】
　　黄浊归大壑涟漪绕重城西风一横笛金气与髙明归鸦度晩景落鴈带边声平生知音处别离空复情旧时刘子政憔悴邺王城把笔已头白见书犹眼明平原秋树色沙麓暮钟声归鴈南飞尽无因寄此情系匏两相忆极目十余城积潦干斗极山河皆夜明白璧按剑起朱流水声乖逢四时尔木石了无情茗花浮曾坑酒泛酌宜城路寻西九曲人似汉三明千户非无相五言空有声何时郭池晚照影写闲情公诗如美色未嫁已倾城嫁作荡子妇寒机泣到明緑琴蛛网遍絶不成声想见防夷子江湖万里情柳闳展如苏子瞻甥也其才徳甚美有意于学故以桃李不言下自成蹊八字作诗赠之
　　柳君文甚武【甚武一作武甚】睥视万人豪【睥视一作睨视】老气鼓不作巻旗解弓刀上为朝阳桐下为涧溪毛囊中有美实期子种蟠桃
　　浮阳愧嘉鱼道旁多苦李古来贤达人不争咸阳市吾子富春秋日月东趋【一作逝】水潜圣有玉音闻道而已矣霜威能折绵风力欲冰酒勤子来访道枵然我何有寝兴与时俱由我屈伸肘饭羮自知味如此是道不任世万钧重载言以为轩空文误来世圣达欲无言咸池浴日月深宅养灵根胸中浩然气一家同化元陆沈百世师寄食鲁柳下我今见诸孙风味窥大雅大雅久不作图王勿成霸伟哉居移气兰鲍在所化圣学鲁东家恭惟同出自乘流去本逺遂有作书肆日中驾肩来薄晚常掉臂徒嚣终无赢归矣求已事清润玉泉冰髙明秋景晴妙年勤翰墨银钩烂纵横蓝田生美璞未琢价连城思为万乘器柱下贵晚成八方去求道渺渺困多蹊归来坐虚室夕阳在吾西君今秣髙马夙驾先鸣鸡慎勿取我语亲行乃不迷
　　次韵李之纯少监惠砚【周】
　　黄公山下黄鸡秋持节防刑曾少休小人负弩得开道扫叶张饮林岩幽相传有石非地产列仙持来自罗浮酒酣步出云雨上南抚方城西嵩丘林端乃见石空洞猛兽赑屭踞上头鸟道兔迒谋挽致万牛不动六丁愁道家蓬莱见仙伯我亦洗湔与清流探囊赠砚颇宜墨近出黄山非逺求乃知此山自才美物欲致用当穷搜迷邦故令成器晚不琢元非匠石羞
　　次韵曾子开舍人游耤田载荷花归【肇】
　　维王调玉烛时夏雨我田壁挂苍龙骨溜渠故溅溅三推劝根本百谷收早坚官司极斋明崇丘见升烟系马西门柳忆聴去夏蝉剥芡珠走盘钩鱼柳贯鲜扫堂延枕簟公子气翩翩自尔欲继往阻心如壅泉紫防乐暇日披襟咏风涟红妆倚荷葢水镜写明蠲美物亦有实翦房助加笾珠宫紫贝阙足此水府仙郁郁冠葢宅追犇易雕年能从物外赏真是区中贤仍闻载后乘笼烛照婵娟
　　次韵子瞻题郭熙画秋山
　　黄州逐客未赐环江南江北饱看山玉堂卧对郭熙画发兴已在青林间郭熙官画但荒逺短纸曲折开秋晚江村烟外雨脚明归鴈行边余叠巘坐思黄柑洞庭霜恨身不如鴈随阳熙今头白有眼力尚能弄笔映窗光画取江南好风日慰此将老镜中发但熙肯画寛作程五日十日一水石
　　咏李伯时摹韩干三马次苏子由韵简伯时兼寄李徳素【公麟楶】
　　太史琐窗云雨垂试开三马拂蛛丝李侯写影韩干墨自有笔如沙画锥絶尘超日精爽若失其一望路驰马官不语臂指挥乃知仗下非新羁吾尝览观在坰马驽骀成列无权竒缅怀胡沙英贤质一雄可将十万雌决非厮养所成就天骥生驹人得知千金市骨今何有士或不价五羖皮李侯画隠百僚底初不自期人误知戏弄丹青聊卒歳身如阅世老禅师
　　次韵子瞻和子由观韩干马因论伯时画天马
　　于阗花骢龙八尺看云不受络头丝西河骢作蒲萄锦双瞳夹镜耳卓锥长楸落日试天步知有四极无由驰电行山立气深穏可耐珠鞯白玉羁李侯一顾叹絶足领略古法生新竒一日真龙入图画在坰羣雄望风雌曹霸弟子沙苑丞喜作肥马人笑之李侯论干独不尔妙尽骨相遗毛皮翰林评书乃如此贱肥贵瘦渠未知况我平生赏神俊僧中云是道林师【俊一作骏】
　　次韵答王眘中【寅】
　　有身犹缚律无梦到行云俗里光尘合胸中泾渭分我搴二南秀一见空马羣夸士慕钟鼎寒儒守典坟吾欲超万古乃如负山蚊能来商略此趺坐对鑪芬
　　奉同子瞻韵寄定国
　　风云开古镜淮海熨冰纨王孙醉短舞罗袜步微澜老骥心虽在白鸥盟已寒斯人气金玉视世一防肝南归脱虫蛊入对随孔鸾忍以口语去鼔船下惊湍收身薄冰释置枕泰山安后土花药丽海门天水寛伐木思我友知人良独难遥怜须鬓緑犹复耐悲欢
　　谢黄从善司业寄惠山泉
　　锡谷寒泉撱石俱并得新诗虿尾书急呼烹鼎供茗事晴江急雨看跳珠是功与世涤羶膄令我屡空常晏如安得左轓清颖尾风鑪煮茗卧西湖
　　次韵钱穆父赠松扇【勰】
　　银钩玉唾明蠒纸松箑轻凉并送似可怜逺度帻沟溇适堪今时褦襶子丈人玉立气髙寒三韩持节见神山应得安期不死草使我蝉蜕尘埃间
　　戏和文潜谢穆父松扇
　　猩毛束笔鱼网纸松柎织扇清相似动揺懐袖风雨来想见僧前落松子张侯哦诗松韵寒六月火云蒸肉山持赠小君聊一笑不须射雉彀黄间
　　次韵王炳之惠玉板纸【伯虎】
　　王侯须若縁坡竹哦诗清风起空谷古田小牋惠我百信知溪翁能解玉鸣碪千杵动秋山裹粮万里来辇毂儒林丈人有苏公相如子云再生蜀往时翰墨颇横流此公归来有边幅小楷多传乐毅论髙词欲奏云门曲不持归扫苏公门乃令小人今拜辱去骚甚逺文气卑画虎不成书势俗董狐南史一笔无误掌杀青司记録虽然此中有公议或辱五鼎荣半菽愿公进徳使见书不敢求君米千斛
　　奉答谢公静与荣子邕论狄元规孙少述诗长韵
　　谢公遂如此宰木已三霜无人知句法秋月自澄江二子学迈俗窥杜见牖窗试斲郢人鼻未免伤手创蠏胥与竹萌乃不美羊腔自往见谢公论诗得濠梁世方尊两耳未敢筑受降丹穴凤凰羽风林虎豹章小谢有家法闻此不聴将相思北风恶归鴈落斜行
　　戏答俞清老道人寒夜三首
　　索索叶自雨月寒遥夜防马嘶车铎鸣羣动不遑安有人梦超俗去发脱儒冠平明视清镜政尔良独难闻道一稊米出身缚簪缨怀我伐木友寒衾梦丁丁富贵但如此百年半曲肱早晚相随去松根有茯苓牧羊金华山早通玉帝籍至今风低草见白石金华风烟下亦有君履迹何为红尘里颔须欲雪白奉和文潜赠无咎篇末多见及以既见君子云胡不喜为韵
　　以灵故焦雉以文故翳本心如日月利欲食之既后生玩华藻照影终没世安得八纮罝以道猎众智谈经用燕説束弃诸儒传滥觞虽有罪末弥九县张侯真理窟坚壁勿与战难以口舌争水清石自见野性友麋鹿君非我同羣文明近日月我亦不如君十载长相望逝川水沄沄何当谈絶倒茗椀对鑪薰北寺锁斋房陈钥时一啓晁张跫然来连璧照书几庭柏郁葱葱红榴罅多子时防吐佳句幽处万籁起先皇元丰末极厌士浅闻只今举秀孝天未丧斯文晁张班马首崔蔡不足云当今横笔阵一战静楚氛张侯窘炊玉僦屋得空垆但见索酒郎不见酒家胡虽肥如瓠壶胸中殊不麤何用知如此文采似于菟荆公六艺学妙处端不朽诸生用其短颇复凿户牖譬如学捧心初不悟已丑玉石恐俱焚公为区别不吾友陈师道抱独门扫轨晁张作荐书射雉用一矢吾闻举逸民故得天下喜两公阵堂堂此士可摩垒子瞻诗句妙一世乃云效庭坚体葢退之戏效孟郊樊宗师之比以文滑稽耳恐后生不解故以韵道之
　　我诗如曹桧浅陋不成邦公如大国楚吞五湖三江赤壁风月笛玉堂云雾窗句法提一律坚城受我降枯松倒涧壑波涛所舂撞万牛挽不前公乃独力扛诸人方嗤防渠非晁张双但怀相识察牀下拜老厐小儿未可知客或许敦厖诚堪壻阿巽买红纒酒缸
　　留王郎纯亮【世弼】
　　河外吹沙尘江南水无津骨肉常万里寄声何由频我随简书来顾影将一身留我左右手奉承白头亲小邦王事略虫鸟声无人王甥解鞍马夜语鸡唤晨母慈家人肥女慧男垂绅有田为酒事豚韭及秋春生涯得如此旧学更光新索去何草草少留慰艰勤百年才一炊六籍经几秦要知胸中有不与迹同陈郢人怀妙质聊欲运吾斤【白头一作白发】
　　送王郎
　　酌君以蒲城桑落之酒泛君以湘累秋菊之英赠君以黟川防漆之墨送君以阳闗堕泪之声酒浇胸中之磊块菊制短世之頽龄墨以传千古文章之印歌以写一家兄弟之情江山万里头俱白骨肉十年眼终青连牀夜语鸡戒晓书囊无底谈未了有功翰墨乃如此何恨逺别音书少炊沙作糜终不饱镂氷文章费工巧要须心地收汗马孔孟行世日杲杲有弟有弟力持家妇能养姑供珍鲑儿大诗书女丝【一作桑】麻公但读书煮春茶
　　古风二首上苏子瞻
　　江梅有佳实托根桃李桃李终不言朝露借恩光孤芳忌皎洁冰雪空自香古来和鼎实此物升庙廊歳月坐成晚烟雨青已黄得升桃李盘以逺初见尝终然不可口掷置官道傍但使本根在弃捐果何伤
　　青松出涧壑十里闻风声上有百尺丝下有千歳苓自性得久要为人制頽龄小草有逺志相依在平生医和不并世深根且固蒂人言可医国何用太早计小大才则殊气味固相似








　　山谷集巻二
　　钦定四库全书
　　山谷集巻三
　　宋　黄庭坚　撰
　　古诗五十首
　　贑上食莲有感
　　莲实大如指分甘念母慈共房头更深兄弟思实中有么荷拳如小儿手令我忆众雏迎门索棃枣莲心政自苦食苦何能甘甘飡恐腊毒素食则怀慙莲生淤泥中不与泥同调食莲谁不甘知味良独少吾家双井塘十里秋风香安得同怀子归制芙蓉裳
　　赠郑郊
　　髙居大士是龙象草堂丈人非熊罴不逢坏衲乞香饭唯见白头垂钓丝鸳鸯终日爱水镜菡萏晩风凋舞衣开径老禅来煮茗还寻密竹迳中归
　　寄裴仲谟【纶】
　　交游二十年义等亲骨肉风雨漂我巢公亦未有屋寄声来问安足音到空谷我家辇毂下薪桂炊白玉在官与影俱衣绽发曲局天机行日月春事勤草木念公笃行李野饭中道宿惊沙巻旍旗乌尾讹城角骚骚家治具夫子且归沐作书寄后乘为我追臣仆起居太夫人并问相与睦【乌尾讹城角一本作乌尾城角谡谡音缩】
　　送郑彦能宣徳知福昌县【仅】
　　往时河北盗横行白昼驱人取【一作八】城郭唯闻不犯郑冠氏犬卧不惊民气乐只今化兵作锄耰田舍老翁百不忧铜章去作福昌县山中读书民有秋福昌爱民如父母当官不扰万事举用才之地要得人眼中虚席十四五不知诸公用心许鲁恭卓茂可人否
　　显圣寺庭枸杞
　　仙苖寿日月佛界承露雨谁为万年计乞此一抔土扶踈上翠盖磊落缀丹乳去家尚不食出家何用许政恐落人间采剥四时苦养成九节杖持献西王母
　　平隂张澄居士隠处三诗
　　仁亭
　　无心经世网有道藏丘山养生息天黥艺木印嵗寒徳人墙九仞强学窥一班张侯大雅质结发闯儒闗竒赢或谐偶老大尝囏难筑亭上云雨日月转朱栏牀敷聴万籁我家颇寛闲牧牛有坦涂亡羊自多端市声鏖午枕常以此心观
　　复庵
　　舂粮出求人行李弥宇宙久客渺愁人马饥仆夫瘦归来一丘中万事不改旧禾黍锄其骄牛羊鞭其后隠几天籁寒六凿忽通透
　　亨泉
　　水徳通万物发源会时亨伏坎非心愿成川且意行栖迟林丘下欲濯无尘缨杖藜逢载酒一瓢酌余清
　　双井茶送子瞻
　　人间风日不到处天上玉堂森宝书想见东坡旧居士挥毫百斛泻明珠我家江南摘云腴落硙霏霏雪不如为公唤起黄州梦独载扁舟向五湖
　　和答子瞻
　　一月空回长者车报人问疾遣儿书翰林贻我东南句窗间黙坐得珠故园溪友脍腹腴逺包春茗问何如玉堂下直长廊静为君满意说江湖
　　子瞻以子夏丘明见戏聊复戏荅
　　化工见弹大早计端为失明能著书迩来似天会事发泪睫见光犹陨珠喜公新赐紫琳腴上清虚皇对乆如请天还我读书眼愿载轩辕讫鼎湖
　　省中烹茶怀子瞻用前韵
　　閤门井不落第二竟陵谷帘定误书思公煮茗共汤鼎蚯蚓窍生鱼眼珠置身九州之上腴争名焰中沃焚如但恐次山胷磊块终便【平声】酒舫石鱼湖【元次山石鱼湖歌曰石鱼湖似洞庭夏水欲满君山青疾风三日作大浪不能废人运酒舫】
　　以双井茶送孔常父【武仲】
　　校经同省并门居无日不闻公读书故持茗椀浇舌本要听六经如贯珠心知韵胜舌知腴何似宝云与真如汤饼作魔应午寝慰公渇梦吞江湖
　　常父荅诗有煎防径须烦緑珠之句复次韵戏荅
　　小鬟虽丑巧妆梳扫地如镜能检书欲买娉婷供煮茗我无一斛明月珠知公家亦阙扫除但有文君对相如政当为公乞如愿作牋逺寄宫亭湖【牋一作书】
　　戏呈孔毅父【平仲】
　　管城子无食肉相孔方兄有絶交书文章功用不经世何异丝窠缀露珠校书著作频诏除犹能上车问何如忽忆僧牀同野饭梦随秋鴈到东湖
　　以圃茶洮州緑石研赠无咎文潜
　　晁子智囊可以括四海张子笔端可以回万牛自我得二士意气倾九州道山延阁委竹帛清都太微望冕旒贝宫胎寒弄明月天网下罩一日收此地要须无不有紫皇访问富春秋晁无咎赠君越侯所贡苍玉璧可烹玉尘试春色浇君胷中过秦论斟酌古今来活国张文潜赠君洮州緑石含风漪能淬笔锋利如锥请书元祐开皇极第入思齐访落诗
　　晁张和荅秦觏五言予亦次韵
　　山林与心违日月使鬓换儒衣相诟病文字奉娱玩自古非一秦六籍盖多难诗书或发冡熟念令人惋秦君锐本学骥子已血汗相期骖天衢伯乐尝一盼士为欲心缚寸勇辄尺懦要当观此心日照云雾散扶踈万物影宇宙同璀璨置规岂惟君亦自警弛慢
　　常父惠示丁夘雪十四韵谨同韵赋之
　　春皇赋上瑞来寜黄屋忧下令走百神大云庇九丘风声将仁气艳艳生瓦沟寒花舞零乱表里照皇州千门委圭璧晓日不肯收元年冬无泽穴处长螟蟊两宫初旰食补衮献良筹有道四夷守无征万邦休耆年秉国论泾渭极分流辍耒入班品逸民尽归周股肱共一体间不容戈矛人材如金玉同美异刚柔政须众贤和乃可踈共吺改张敝法病十九已瘳王指要不匿蚀非日月羞桑林请六事河水问九畴天意果然得功与吾谋此物有嘉徳占年在麦秋近臣知天喜玉色动冕旒儒馆无他事作诗配崇丘
　　次韵荅曹子方杂言【辅】
　　忧鵩入归来杞国痛天摧玉堂却对邓公直北门唤仗聴风雷山川悠逺莫浪许富贵峥嵘今鼎来万壑松声如在耳意不及此文生哀
　　和荅子瞻和子由常父忆馆中故事诗
　　二苏上连璧三孔立分鼎少小看飞腾中年嗟远屏风撼鹡鸰枝波寒鸿鴈影天不椓斯文俱来集台省日月黄道明桃李清昼永时平少犴狱地禁絶鼃黾颇怀修故事文会陈果茗当时羣玉府人物殊秀整下直马阗阗杯盘具俄顷共醉凌波袜谁窥投辖井天网极恢踈道山非簿领何曽归闭门灯火坐闲冷欲观太平象复古望公等贱子托后车当烦煮汤饼
　　谢公定和二范秋怀五首邀予同作【悰】
　　西风一叶脱迹已不可扫巷有白马生朝回焚諌草谁云事君难是亦父子间所要功补衮不言能犯顔四会有黄令学古着勲多白头对红叶柰此揺落何虽怀斲鼻巧有斧且无柯安得五十弦奏此寒士歌采莲涉江湖采菊度林薮插鬓不成妍谁怜飞蓬首平生耦耕地风雨深稂莠谢公遂如此永袖絶手往日孙阳翟才可任遗补击强如摧枯食蘗不知苦属者缺諌垣时论或未许傥可假一邦使民作邹鲁用智常恨耄用决常恨早推毂天下士诚心要倾倒海宇日清明庙堂勤洒扫何为陈师道白发三径草
　　谢送碾赐壑源拣芽
　　矞云从龙小苍璧元丰至今人未识壑源包贡第一春缃匳碾香供玉食睿思殿东金井栏甘露荐椀天开顔桥山事严庀百局补衮诸公省中宿中人传赐夜未央雨露恩光照宫烛左丞似是李元礼好事风流有泾渭肯怜天禄校书郎亲敕家庭遣分似春风饱识大官羊不惯腐儒汤饼肠搜搅十年灯火读令我胷中书传香已戒应门老马走客来问字莫载酒【补衮一作衮司】
　　以小团龙及半挺赠无咎并诗用前韵为戏
　　我持圭与苍璧以暗投人渠不识城南穷巷有佳人不索賔郎常晏食赤铜茗椀雨斑斑银粟翻光解破颜上有龙文下棊局担囊赠君诺已宿此物已是元丰春先皇圣功调玉烛晁子胷中开典礼平生自期莘与渭故用浇君磊块胷莫令鬓毛雪相似曲几团蒲聴煮汤煎成车声绕羊肠鸡苏胡麻留渴羌不应乱我官焙香肥如瓠壶鼻雷吼幸君饮此勿饮酒【担囊一本作揺囊】
　　次韵子由绩溪病起被召寄王定国
　　种萱盈九畹苏子忧国病炎蒸卧百战山立有余劲斯人廊庙器不合从逺屏江湖揺归心白发侵老境艰难喜归来如晴月生岭仍怀阻归舟风水蛟鳄横补衮谏官能用儒吾道盛上书诋平津蠧藁初记省至今民社计非事颊舌竞方采立本朝献纳继晨瞑人材包新旧王度济寛猛必开曲突谋满慰倾耳聴斯文吕与张泉下亦苏醒天与四门辟国势九鼎定身得遭太平分甘守闲冷天津十年面相见颀而整何时及国门休暇过煮茗烧灯防夜语鸿鴈看对影但恐张罗地颇复多造请维此礼部公寒泉甃旧井谪去乆羸瓶召还汲脩绠太任决斋宫陛下天统庆日月进亨衢经纬寒耿耿西走已和戎南迁无哀郢谁言两逐臣朝辔天街并王子窜炎洲万死保躯命还家颊故红信亦抱渊静税屋待车音扫门亲帚柄行当怀书传载酒求是正端如尝橄防苦过味方永
　　秘书省冬夜宿直寄怀李徳素
　　曲肱惊梦寒皎皎入牖下出门问何祥岑寂省中夜姮娥携青女一笑粲万瓦怀我金玉人幽独秉大雅古来絶朱盖为知音者同牀有不察而况子在野独立占少微长怀何由写
　　次韵荅邢惇夫【居实】
　　为山不能山过在一篑止渥洼骐驎儿堕地志千里岷江初滥觞入楚乃无底将升圣人堂道固有廉陛邢子好少年如世有源水方求无津涯不作蛙井喜儿中兀老苍趣造甚竒异过阅王公门袖中有漫刺别来阻河山望远毎障袂斯文向千载有志常寡遂后生文楚楚照影若孔翠不应太草晞价咸阳市雨作枕簟秋官闲省中睡梦不到汉东茗椀乃为祟闻君肺渇减颇复佳食寐读书得新功来鴈寄一字【竒异一作竒伟】
　　次韵张仲谋过酺池寺斋【询】
　　十年醉锦幄酴醿照金沙欹眠春风底不去畱君家是时应门儿紫兰茁其牙只今将弟妹嬉戏牵羊车忽书满窗纸整整复斜斜平生悲欢事头绪如乱麻茍禄无补报几成来食嗟喜君崇名节青云似可涯我梦江湖去钓船刺芦花江濵开园宅畦蔗莳棃樝梦惊如昨日炊玉困京华公来或藜羮爱我不疵瑕深念烦乡里忍穷禁贷賖夜谈帘幕冷霜月动金蛇即是桃李月春虫语交加我亦无酒饮一室可盘蜗要公共文字朱墨勘舛差非复少年日声名取嫮姱诸阮有二妙能诗定自嘉何时来煮饼蟹眼试官茶
　　送谢公定作竟陵主簿
　　谢公文章如虎豹至今斑斑在儿孙竟陵主簿极多闻万事不理专讨论涧松无心古须鬛天球不琢中粹温落笔尘沙百马奔剧谈风霆九河飜胷中恢踈无怨恩当官持廉且不烦吏民欺公亦可忍慎勿惊鱼使水浑汉濵耆旧今谁存驷马髙盖徒纷纷安知四海习凿齿拄笏看度南山云
　　赠送张叔和
　　张侯温如邹子律能令阴谷黍生春有齐先君之季女十年择对无可人箕帚扫公堂上尘家风孝友故相亲庙中时荐南涧苹儿女衣袴得补纫两家俱为白头计察公与人意甚真吏能束缚老奸手要使鳏寡无颦呻但送此光还照已平生倦学皆日新我提养生之四印君家所有更赠君百战百胜不如一忍万言万当不如一黙无可简择眼界平不藏秋毫心地直我肱三折得此医自觉两踵生光辉团蒲日静鸟吟时鑪薰一炷试观之【日静一作风静】
　　次韵秦觏过陈无已书院观鄙句之作【师道】
　　陈侯大雅姿四壁不治第碌碌盆盎中见此古罍洗薄饭不能羮墙阴老春荠唯有文字性万古抱根柢我学少师承坎井可窥底何因防赏味相享当牲醴试问求志君文章自有体钥锁灵台渠当为公啓【惟有文字性一作文字工】
　　次韵子瞻送顾子敦河北都运二首【临】
　　儒者给事中顾公甚魁伟经明往行河商略颇应史劳人又费乏国计安能已成功渠有命得人斯可喜似闻阻饥余恶少惊邑里啓钥探珠金夺怀取姝美部中十盗发一二书奏纸西连魏三河东近齐四履此岂小事哉何但行治水使民皆农桑乃见真儒耳
　　今代顾虎头骨相自雄伟不令长天官亦合丞御史能贫安四壁无愠可三已昨来立清班国士相顾喜何因将使节风日按千里汲黯不居中似非朝廷美大任録万事御坐留諌纸发政恐伤民天步薄冰履苍生忧其鱼南亩多被水公行图安集信目勿信耳
　　饯子敦席上奉同孔经父八韵【文仲】
　　日永知槐夏云黄喜麦秋同朝国士集赐沐吏功休只园冠盖地清与耳目谋晴云浮茗椀飞雹落文楸一客众主人醉此顾虎头虎头持龙节排河使东流厥田惟上上桑麻十数州计功不汗马可致万户侯【龙节一作汉节】
　　次韵寄晁以道【说之】
　　河汉牛与女咫尺不得语欢然共秋盘以兹不忘故我友在天末问天许见否云雨隔九闗日月不我与念公坐臞禅守心如缚虎颇思携法喜举案馌南亩不闻犯斋收犹闻画眉诩良为鼻祖来渠伊为伴侣我有桂溪刀聊凭东风去
　　次以道韵寄范子夷子黙【正平正思】
　　鼓缶多秦声琵琶作胡语是中非神竒根器如此故范公秉文徳断国极可否至今筦枢机大度而少与蝉嫣世有人风壑啸两虎小心学忠孝鄙事能垅亩持论不籧篨奉身谢夸诩颇知城南园文会英俊侣何当休沐归怀茗就煎去
　　僧景宗相访寄法王航禅师
　　抱牍稍退鳬鹜行倦禅时作橐驼坐忽忆头陀云外人闭门作夏与僧过一丝不挂鱼脱渊万古同归蚁旋磨山中雨熟瓜芋田唤取小僧休乞钱
　　送李徳素归舒城
　　僧夏莫问涂麦秋宜煮饼北寺旬休归长廊六月冷簟飜寒江浪茶破苍璧影李侯为我来遽以归期请青衿废诗书白发违定省荒畦当鉏灌蠧简要籖整挽衣不可留决去事幽屏天恢猎徳网日饎养贤鼎此士落江湖熟思令人瘿胷中吉祥宅膜外荣辱境婆娑万物表藏刃避綮肯人生要当学安燕不彻警古来惟深地相待汲脩绠
　　谢王仲至惠洮州砺石黄玉印材【钦】
　　洮砺发劒虹贯日印章不琢色蒸栗磨礲顽钝印此心佳人持赠意坚密佳人鬓雕文字工藏书万巻胷次同日临天闲豢真龙新诗得意挟雷风我贫无句当二物看公到海取明月
　　题松下渊明
　　南渡诚草草长沙想艰难松风自度曲我琴不须弹逺公香火社遗民文字禅虽非老翁事幽尚亦可观客来欲开说觞至不得言【开一作问】
　　次韵子瞻咏好头赤图
　　李侯画骨不画肉笔下马生如破竹秦驹虽入天仗图犹恐真龙在空谷精神权竒汗沟赤有头赤乌能逐日安得身为汉都防三十六城看歴歴【不画肉一作亦画肉天伏一作天马有头赤乌一作自有赤乌】
　　咏伯时虎脊天马图
　　笔端那有此千里在胷中四蹄雷雷去一顾马羣空谁能乘此物超俗驾长风逸材归辔勒嵗在执徐同【雷电一作雷雹】
　　咏伯时象龙图
　　上党良家子挽强如屈肘三十学春秋岂为莎车首谁言冯光禄不如甘延寿虽无千戸封乃得六龙友
　　题竹石牧牛
　　野次小峥嵘幽篁相依緑阿童三尺棰御此老觳觫石吾甚爱之勿遣牛砺角牛砺角尚可牛鬬残我竹
　　观伯时画马
　　仪鸾供帐饕虱行翰林湿薪爆竹声风帘官烛泪纵横木穿石槃未渠透坐窗不遨令人瘦贫马百菣逢一豆眼明见此五花騘径思着鞭随诗翁城西野桃寻小红
　　记梦
　　众真絶妙拥灵君晓然梦之非纷纭窗中逺山是眉黛席上榴花皆舞裙借问琵琶得闻否灵君色庄妓揺手两客争棋烂斧柯一儿坏局君不呵杏梁归燕空语多奈此云窗雾閤何












　　山谷集巻三
　　钦定四库全书
　　山谷集巻四
　　宋　黄庭坚　撰
　　古诗五十首
　　和荅外舅孙莘老
　　西风挽不来残暑推不去出门厌鞾防税驾喜巾屦道山邻日月清樾深牖户同舍多望郎闲官无窘步少监岩壑姿宿昔廊庙具行趋补衮职黼黻我王度归休饮热客觞豆愆调护浩然养灵根勿药有神助寄声旧僚属训诰及匕箸尚怜费諌纸玉唾洒新句北焙碾璧谷帘煮甘露何时临书几剥芡谈至暮
　　次韵子瞻送李豸
　　骥子堕地追风日未试千里谁能识习之实録葬皇祖斯文如女有正色今年持橐佐春官遂失此人难塞责虽然一哄有竒耦博悬于投不在徳君看巨浸朝百川此岂有意潢潦前愿为雾豹怀文隠莫爱风蝉蜕骨仙次韵子瞻和王子立风雨败书屋有感
　　妇翁不可挝王郎非娇客十年为从学苦淡共堙厄燕雀嗤鸿渐犬羊睨麟获遇逄泾渭分脸梦春冰释平生五车书才吐二三防已作谤薫天金朱果何益君穷一窻下风雨更削迹诗工知学进词苦见意廹俗情傲秦赘妇舍不暖席南治从东家不闻被嘲剧师儒并世难日月过箭疾公今未有田把笔耕六籍
　　次韵子瞻寄眉山王宣义
　　防军但有四立壁初无临江千木奴白头不是折腰具桐防棕鞵称老夫沧江鸥鹭野心性阴壑虎豹雄牙须鹔鹴作裘初服在猩血染带邻翁无昨来杜鹃劝归去更得把酒聴提壶当今人材不乏使天上二老须人扶儿无饱饭尚勤书妇无复裈且着襦社瓮可漉溪可渔更问黄鸡肥与癯林间醉着人伐木犹梦官下闻追呼万钉围腰莫爱渠富贵安能润黄垆
　　聴宋宗儒摘阮歌
　　翰林尚书宋公子文采风流今尚尔自疑耆域是前身囊中探丸起人【一作九】死貌如千嵗枯松枝落魄酒中无定止得钱百万送酒家一笑不问今余几手挥琵琶送飞鸿促弦聒醉惊客起寒虫催织月笼秋独鴈呌羣天拍水楚国羇臣放十年汉宫佳人嫁千里深闺洞房语恩怨紫燕黄鹂韵桃李楚狂行歌惊市人渔父挐舟在葭苇问君枯木着朱绳何能道人意中事君言此物传数姓璧庚庚有横理闭门三月传国工身今亲见阮仲容我有江南一丘壑安得与君醉其中曲肱聴君写松风【琵琶一作阮咸】
　　次韵文潜同逰王舍人园
　　移竹淇园下买花洛水阳风烟二十年花竹可迷藏九衢流车马相值各匆忙岂有道边宅静居如宝坊幅巾延客酒妙歌小红裳主人有班缀衣拂御炉香常恐鶗鴂鸣百草为不芳故作曵尾颇深漆园方初开蜗牛庐中置师子牀买田宛丘间江汉起滥觞今此百亩宫冬温夏清凉身闲阅世故宇静发天光安肯声利场牵黄臂老苍张侯笔瑞世三秀丽斋房作诗盛推赏明珠计斛量扫花坐晩吹妙语益难忘重防樊素病捧心不能糚来日犹可追聴我歌楚狂
　　次韵定国闻苏子由卧病绩溪
　　炎洲冬无冰十月雷虺虺及春虐疠行用人祭非鬼巫师司民命药石不入市溪弩潜发机土风甚不美苏子卧江南感叹中夜起闻道病在牀食鱼不知防寒暑战胷中士穷有如此此公天机深爵禄心已死养生遗形骸观妙得骨髄后皇莳嘉橘中嵗多成枳佳人何时来为天啓玉齿湔祓瘴雾姿朝趋去天咫诸公转鸿钧国器方荐砥矢诗写予心庄语不加绮
　　博士王扬休辗密云龙同事十三人饮之戏作
　　矞云苍璧小盘龙贡包新様出元丰王郎坦腹饭牀东太官分物来妇翁棘围深鎻武成宫谈天进士雕虚空鸣鸠欲雨唤雌雄南岭北岭宫徴同午窻欲眠视蒙蒙喜君开包碾春风注汤官焙香出笼非君灌顶甘露椀几为谈天干舌本
　　荅黄冕仲索煎防井并简扬休【裳】
　　江夏无双乃吾宗同舍颇似王安丰能浇茗椀湔祓我风袂欲挹浮丘翁吾宗落笔赏幽事秋月下照澄江空家山鹰是小草敢与好赐云龙同不嫌水厄幸来辱寒泉汤鼎聴松风夜堂朱墨小灯笼惜无纤纤来捧椀唯倚新诗可传本
　　再荅冕仲
　　丘壑诗书虽数穷田园芋栗颇时丰小桃源口雨繁红春溪蒲稗没鳬翁投身世网梦归去摘山鼓声雷隠空秋堂一笑共灯火与公草木臭味同安用茗浇磊块胷他日过饭随家风买鱼贯栁鸡着笼更当力贫开酒椀走谒邻翁称子本
　　戏荅陈元舆【轩】
　　平生所闻陈汀州蝗不入境年屡丰东门拜书始识面鬓发幸未成老翁官饔同盘厌腥腻茶瓯破睡秋堂空自言不复蛾眉梦枯淡颇与小人同但忧迎笑花枝【一作新妆】红夜窻冷雨打斜风秋衣沉水换薫笼银屏宛转复宛转意根难防如薤本
　　再荅元舆
　　君不能入身帝城结子公又不能击强有如诸葛丰法当憔悴百寮底五十天涯一秃翁问君何自今为郎便殿作赋声摩空偶然樽酒相劳苦牛铎调与黄钟同安得朱轓各慿熊江南楼阁白苹风劝归啼鸟晓窻笼男儿邂逅功补衮鸟倦归巢叶归本
　　次韵冕仲考进士试巻
　　少来迷翰墨无异虫蠧木诸生程艺文承诏当品目牀敷设箱篚赋纳忽数束变名混甲乙誊写失句读昼窻过白驹夜几防红烛钓深思嘉鱼攻璞愿良玉谈天用一律押韵厌重复丝布澁难缝快意忽破竹圣言禆曲学割衮缀邪幅注金无全巧窃发或中鹄翟公辟廱老薪槱茂棫朴御史威降霜行私不容粟吏部提英鉴片善蒙采録博士刈其楚铨量颇三复因人享成事贱子真碌碌【过白驹一作爱白驹】
　　演雅
　　桑蚕作茧自纒裹珠蝥结网工遮逻燕无居舍经始忙蝶为风光勾引破老鸧衔石宿水饮穉蜂趋衙供蜜课鹊传言语安得闲鸡催晨兴不敢卧气陵千里蝇附骥枉过一生蚁旋磨虱闻汤沸尚血食雀喜宫成自相贺晴天振羽乐蜉蝣空宂祝儿成蜾臝蛣蜣转丸贱苏合飞蛾赴烛甘死祸井边蠧李螬苦肥枝头饮露蝉常饿天蝼伏隙録人语射工含沙须影过训狐啄屋真行怪蟏蛸报喜太多可鸬鷀密伺鱼虾便白鹭不禁尘土涴络纬何尝省机织布谷未应勤种播五技鼯鼠笑鸠拙百足马蚿怜鼈跛老蚌胎中珠是贼醯鸡瓮里天几大螳螂当辙恃长臂熠燿宵行矜照火提壶犹能劝沽酒黄口只知贪饭颗伯劳饶舌世不问鹦鹉才言便闗鎻春蛙夏蜩更嘈杂土蚓壁蟫何碎江南野水碧于天中有狎鸥闲似我【狎鸥一作白鸥】
　　戏荅赵伯充劝莫学书及为席子泽解嘲【叔盎延赏】
　　平生饮酒不尽味五鼎餽肉如嚼蜡我醉欲眠便遣客三年窥墙亦面壁空余小来翰墨塲松烟頴傍明窻偶随儿窻洒墨汁众人许在崔杜行晩学长沙小三昧幻出万物真成狂龙蛇起陆雷破柱自喜竒观绕绳牀家人骂笑宁有道汚染黄素败粉墙诚不如南邻席明府蛛网鎻砚蜗书梁怀中探丸起九死才术颇似汉太仓感君诗句唤梦觉邯郸初未熟黄粱身如朝露无牢强玩此白驹过隙光从此永明书百巻自公退食一炉香
　　戏书秦少防壁【观】
　　丁令威化作辽东白鹤归朱顔未改故人非防服过宋风退飞宋父拥篲待来归谁馈伯劳鸜鹆妃秦氏乌生八九子雅乌之兄毕逋尾忆炊门牡烹伏雌未肯増巢令汝栖莫愁野雉踈家鸡但愿主人印累累
　　次韵孙子实寄少防【端】
　　薛宣欲吏云季氏或招闵此公胷中秋万物被收攟卖药偶知名草非近凖才难不易得志大略细谨士生要毅天地为盖轸骥来盐车骖井下短绠引难甘呼尔食聊寄粲然辴谁能借前筹还妇用束緼吾闻调羮鼎异味及枌槿岂某供王羞而弃防稽笋
　　次韵荅秦少章乞酒【觏】
　　朝事鞍马早吏曹文墨拘初无尺寸补但与友朋踈岂知箪瓢子卧起一牀书炙背道尧舜雪屋相与娱步出城东门野鸟吟废墟颇知富贵事势穷心亦舒诗来献穷状水饼嚼冰蔬斗酒得醉否枵腹如瓠壶亦可召西舍侯嬴非博徒
　　赠秦少仪【觌】
　　汝南许文休马磨自衣食但闻郡功曹满世名借借渠命有显晦非人作通塞秦氏多英俊少防眉最白频闻鸿鴈行笔皆万人敌吾蚤知有觏而不知有觌少仪袖诗来剖蚌珠的歴乃能持一镞与我箭锋直自吾得此诗三日卧向壁挽士不能寸推去辄数尺才难不其然有亦未易识【此诗一作此士挽士一作挽来】
　　次韵子实题少章寄寂斋
　　虚名误壮夫今古可笑闵尸裹万里归书载五车攟安知衡门下身与天地凖秦晁两美士内行颇修谨余欲造之深抽琴去其轸寄寂喧哄间此道【一作钩深】有汲引狱户闻笞榜市声杂嘲辴二生对曲肱圭玉发石蕴小大穷鹏鷃短长春椿槿【一作付椿槿】欲闻寂时声黄钟在龙笋
　　送少章从翰林苏公余杭
　　东南淮海惟扬州国士无防秦少防欲攀天闗守九虎但有笔力廽万牛文学纵横乃如此故应当家有季子时来谁能力作难鸿鴈行飞入道山斑衣儿啼真自乐从师学道也不恶但【一作自】使新年胜故年即如常在郎罢前
　　便籴王丞送碧香酒用子瞻韵戏赠郑彦龙
　　食贫好饮尝自嘲日给上尊无国相大农部丞送新酒碧香窃比王家酿应怜坐客竟无氊更遭官长颇讥谤银杯同色试一倾排遣春寒出帏帐浮蛆翁翁杯底滑坐想康成论泛盎重门着闗不为君但备恶客来仇饷【送新一作肯送】
　　咏史呈徐仲车【积】
　　诸葛见益州释耒荅三顾川流恨未平武功原上路杜防对诸葛舆致但求去倾心倚经纶坐上漫书防白鸥渺兼葭霜鹘在指呼借问诸葛公何如迎主簿
　　宿旧彭泽怀陶令
　　潜鱼愿深渺渊明无由逃彭泽当此时沉冥一世豪司马寒如灰礼乐夘金刀嵗晩以字行更始号元亮凄其望诸葛抗脏犹汉相时无益州牧指挥用诸将平生本朝心歳月阅江浪空余诗语工落笔九天上向来非无人此友独可尚属予刚制酒无用酌杯盎欲招千载魂斯文或宜当
　　卧陶轩【为晁无咎作】
　　陶公白头卧宇宙一北窻但闻窻风雨平陆漫成江夘金扛九鼎把菊醉胡牀城南晁正字国器无等双日月丽宸极大明朝万邦假版未通班晓严梦逢逢万巻曲肱里胷中湛秋霜亦有好事人叩门提酒缸欲眠不遣客真处更难忘
　　次韵吴宣义三径怀友
　　佳眠未知晓屋角闻晴哢万事颇忘怀犹牵故人梦采兰秋蓬深汲井短绠冻起看冥飞鸿乃见天宇空甚念故人寒谁省机与综往者天一方日月老賔送往者不可言古栢守翁仲
　　送刘季展从军鴈门二首
　　刘郎才力耐百战苍鹰下韝秋未晚千里荷戈防甲马十年读书厌藜苋试寻北产汗血驹莫杀南飞寄书鴈人生有禄亲白头可令一日无甘馔
　　石砆谷中玉子瘦金刚窟前药草肥仙家耕耘成白璧道人煮掘起风痱绛囊璀璨思盈斗竹畚香甘要百围到官莫道无来使日日北风鸿鴈归
　　题宛陵张待举曲肱亭
　　仲蔚蓬蒿宅宣城诗句中人贤忘巷陋境胜失途穷寒葅书万巻零乱刚直胷偃蹇勲业外啸歌山水重晨鸡催不起拥被聴松风
　　送张天觉得登字
　　张侯起巴渝翼若垂天鹏歴诋汉诸公霜风拂觚棱去国行万里淡如云水僧归来头益【一作亦】白小试不尽能湖海尚豪气有人议陈登持节上三晋典刑寄哀矜公家有闲日禅窟问香灯因来叙行李斩寄老崖藤
　　戏和荅禽语
　　南村北村雨一犂新妇饷姑翁哺儿田中啼鸟自四时催人脱袴着新衣着新替旧亦不恶去年租重无袴着
　　和邢惇夫秋怀十首
　　残暑已俶装好风方来归未能踈团扇颇复制秋衣髙蝉遽如许长吟送落晖相戒趣女功莎虫能表防曩时髙唐客暮雨朝行云阴居怀天匹楚观梦纷纭我欲覩光仪斋明炷炉薫天髙万物肃谁为帝子魂七均师无声五和常主淡芸芸观此归一徳贯真滥梦临秋江水鱼虾避窥瞰明月本无心谁令作寒鉴【观此归一作归此妙】
　　王度无畦畛包荒用冯河秦收郑渠成晋得楚材多用人当其物不但轴与薖六通而四辟玊烛四时和相如用全赵防侯开有汉名登泰山重功略天下半让颇封韩彭事成羣疑泮天道常曲全小智骜后患庆州名父子忠勇横八区许身如稷契初不学孙吴荷戈去防秋面皱鬓欲踈虽折千里衡岂若秉事枢谢公蕴风流诗作鲍照语丝虫萦草纸笔力挟风雨万里投諌书石交化豺虎四方用贤髦先成泉下土今日吕虢州堂堂古遗直许国输九死补天錬五色颇修諌员缺人夀无金石西风壮士【一作夫】泪多为程颢滴吾友陈师道抱瑟不吹竽文章似扬马欬唾落明珠固穷有胆气风壑啸于菟秋来入诗律陶谢不枝梧邢子卧北窻吟秋意少悰读书用意苦呕血惊乃翁安得和扁軰为浣学古胷肺热今好否防凉生井桐次韵子瞻题无咎所得与可竹二首粥字韵戏嘲无咎人字韵咏竹
　　十字供笼饼一水试茗粥忽忆故人来壁间风动竹舍前粲戎葵舍后荒苜蓿此郎如竹瘦十饫九不肉地下文夫子风流絶此人能和晚烟色幻出嵗寒身马鬛松成拱鵞溪墨尚新应怀斲泥手去作竹林神
　　次韵文潜休沐不出二首
　　风尘车马逐得失两关心惟有张仲蔚门前蓬藋深自公及归沐毕愿诗书林墙东作走马万里气骎骎【文潜善画马】
　　与世自少味闭闗非有心戎葵一笑粲露井百尺深著书洒风雨枯笔束如林苏公叹妙墨逼人太骎骎
　　和游景叔月报三捷【师雄】
　　汉家飞将用庙谋复我匹夫匹妇雠真成折棰禽胡月不是黄榆牧马秋幄中已断匈奴臂军前可饮月氐头愿见呼韩朝海上诸将不用万户侯
　　谢景叔惠冬笋雍酥水棃三物
　　玊人怜我长蔬食走送厨珍不自尝秦牛肥腻酥胜雪汉苑甘寒棃得霜氷底斲春生笋束豹文解箨馔寒玉见他桃李忆故园馋獠应残绕窻竹
　　再荅景叔
　　女三为粲当献王三珍同盘乃得尝甘泉下绕藜苋膓令我诗句挟风霜小人食珍敢取足都城一饭炊白玉赐钱千万民犹饥雷后排檐冻银竹
　　出城送客过故人东平侯赵景珍墓【令璸】
　　朱颜苦【一作欲】防不肯住白髪政尔欺得人婵娟去作谁家妾意气都成一聚尘今日牛羊上邱垄当时近前左右嗔花开鸟啼荆棘里谁与平章作好春
　　寄尉氏仓官王仲弓
　　啸台有佳人髪鉴笄珥登髙歌一曲聴者倾城市门无行媒迹草木倚憔悴人物方然谁能委圭币












　　山谷集巻四
　　钦定四库全书
　　山谷集巻五
　　宋　黄庭坚　撰
　　古诗七十首
　　考试局与孙元忠博士竹间对窻夜闻元忠诵书声调悲壮戏作竹枝歌三章和之【朴】
　　南窻读书声伊吾北窻见月歌竹枝我家白髪问乌鹊他家红妆占蛛丝
　　屋山啼乌儿当归玉钗罥蛛郎马嘶去时灯火正月半阶前雪消萱草齐
　　勃姑夫妇喜相唤街头雪泥即渐干已放游丝髙百尺不应桃李尚春寒
　　效王仲至少监咏姚花用其韵四首
　　映日低风整复斜緑玉眉心黄神遮大梁城里虽罕见心知不是牛家花
　　九嶷山中萼緑华黄云承韤到羊家真诠虫蚀诗句断犹托余情开此花
　　仙衣襞积驾黄鹄草木无光一笑开人间风日不可耐故待成隂叶下来
　　汤沐冰肌照春色海牛押帘风不开直言红尘无路入犹傍蜂须蝶翅来
　　戏答王定国题门两絶句
　　非复三五少年日把酒偿春颊生红白鸥入羣颇相委不谓惊起来賔鸿
　　颇知歌舞无窍凿我心块然如帝江花里雄蜂雌蛱蝶同时本自不作双
　　荅许觉之惠桂花椰子茶盂二首【彦先】
　　万事相寻荣与衰故人别来鬓成丝欲知歳晚在何许唯説山中有桂枝
　　硕果不食寒林梢割而器之如悬匏故人相见各贫病犹可烹茶当酒肴
　　戏荅陈季常寄黄州山中连理松枝二首【慥】
　　故人折松寄千里想聴万壑风泉音谁言五鬛苍烟面犹作人间儿女心
　　老松连枝亦偶然红紫事退独参天金沙滩头琐子骨不妨随俗蹔婵娟
　　姨母李夫人墨竹二首
　　深闺净几试笔墨白头腕中百斛力荣荣枯枯皆本色悬之髙堂风动壁
　　小竹扶疎大竹枯笔端真有造化罏人间俗气一防无健妇果胜大丈夫
　　王才元惠梅花三种皆妙絶戏荅三首【棫】
　　城南名士遣春来三月乃见腊前梅定知锁着江南客故放緑梢春晚回【梢一作隂】
　　舍人梅坞无闗锁携酒俗人来未曽旧时爱菊陶彭泽今作梅花树下僧
　　病夫中嵗屏桮杓百叶缃梅触拨人拂杀官黄春有思满城桃李不能春【杀一作掠】
　　王稚川既待【一作得】官都下有所盼未归予戏作林夫人欵乃歌二章与之竹枝歌本出三巴其流在湖湘耳欸乃乃湖南歌也【欸音袄乃音蔼】
　　花上盈盈人不归枣下纂纂实已垂腊雪在时聴马嘶长安城中花片飞
　　从师学道鱼千里盖世成功黍一炊日日倚门人不见看尽林乌反哺儿
　　次韵子瞻子由题憇寂圗二首
　　松舍风雨石骨瘦法窟寂寥僧定时李侯有句不肻吐淡墨写出无声诗
　　龙眠不似虎头痴笔妙天机可并时苏仙潄墨作苍石应解种花开此时
　　刘晦叔许洮河緑石研【昱】
　　久闻岷石鸭头绿可磨桂溪龙文刀莫嫌文吏不知武要试饱霜秋兔毫
　　寺斋睡起【元酺池寺睡起二首其一东字韵见第九巻】
　　小黠大痴螳捕蝉有余不足防怜蚿退食归来北窻梦一江春月趂鱼船【春月一作风月】
　　王立之承奉诗报梅花已落尽次韵戏荅【直方】
　　南枝北枝春事休榆钱可穿栁带柔定自沈郎作诗瘦不应春能生许愁【沈郎一作庾郎】
　　自门下后省归卧酺池寺观卢鸿草堂图
　　黄尘逆帽马辟易归来下帘卧书空不知绣鞍万人立何如卢郎驾飞鸿
　　颐轩诗六首【并序】
　　髙君素作頥轩请予赋诗予为説其义曰在易之颐观颐自求口实其传曰观颐观其所养也自求口实观其自养也单豹岩栖谷饮有孺子之色而虎攻其外张毅擎跽曲拳养人间之誉而疾攻其内养虎者不以全物与之牧羊者去其败羣视其后者而鞭之养鹰者饥之是谓观其所养之性也庖丁不以肻綮婴其解牛之刀痀偻丈人不以万物易蜩之翼匹夫之志不可夺于三军之帅是谓观其自养观其所养尽物之性也观其自养尽已之性也诗云如切如磋如琢如磨求尽性而已君素乐善能贤将求学问日新之功故作颐轩以养其正吉乃以观颐自求口实六字作诗以劝戒之
　　金石不随波松竹知歳寒防此芸芸境回向自心观知足是灵无厌乃朶颐虚心万物表寒暑自四时无外一精明六合同出自公能知本原佛亦不相似辱莫辱多欲乐莫乐无求人生强学耳万古一东流枢机要发迟饮食减【一作戒】味厚渔人溺于波君子溺于口
　　泾流不浊渭种桃无李实养心去尘缘光明生虚室贾天锡惠寳薰乞诗予以兵卫森画防燕寝凝清香十字作诗报之久失此藁偶于门下后省故纸中得之
　　险心防万仭躁欲生五兵隐几香一炷灵台湛空明昼食鸟窥台宴坐日过砌俗氛无因来烟霏作舆卫石蜜化螺甲榠煮水沈博山孤烟起对此作森森轮囷香事已郁郁著书画谁能入吾室脱汝世俗械贾侯怀六韬家有十二防天资喜文事如我有香癖林花飞片片香归衔泥燕闭閤和春风还防蔚宗传公虚采苹宫行乐在小寝香光富发闻色败不可稔牀帷夜气馥衣桁晩烟凝瓦沟鸣急雪睡鸭照华灯雉尾映鞭声金罏拂太清班近闻香早归来学得成衣篝丽纨绮有待乃芬芳当念真富贵自薰知见香
　　戏咏腊梅二首
　　金蓓锁春寒恼人香未展虽无桃李顔风味极不浅体薰山麝脐色染蔷薇露披拂不满襟时有暗香度
　　题子瞻寺壁小山枯木
　　烂肠五斗对狱吏白髪千丈濯沧浪却来献纳云台表小山桂枝不相忘
　　题子瞻枯木
　　折冲儒墨陈堂堂书入顔杨鸿鴈行胷中元自有丘壑故作老木蟠风霜
　　题伯时画揩痒虎
　　猛虎肉醉初醒时揩磨苛痒风助威枯楠未觉草先低木末应有行人知
　　题伯时画观鱼僧
　　横波一网腥城市日暮江空烟水寒当时万事心已死犹恐鱼作故时看
　　题伯时画顿尘马
　　竹头抢地风不举文书堆桉睡自语忽看髙马顿风尘亦思归家洗袍袴
　　题伯时画严子陵钓滩
　　平生久要刘文叔不肻为渠作三公能令汉家重九鼎桐江波上一丝风
　　题刘将军鴈
　　滕王蛱蝶双穿花东丹胡马歕胡沙祁连将军一笔鴈生不并世俱名家
　　戏题小雀捕飞虫画扇
　　小虫心在一啄间得失与世同轻重丹青妙处不可传轮扁斲轮如此用
　　题画孔雀
　　桄榔暗天蕉叶长终露文章婴世网故山桂子落秋风无因雄雌青云上
　　睡鸭
　　山鸡照影空自爱孤鸾对镜不作双天下真成长防合两鳬相倚睡秋江
　　小鸭
　　小鸭看从笔下生幻法生机全得妙自知力小畏沧波睡起晴沙依晚照
　　竹枝词二首【并防】
　　撑崖拄谷蝮蛇愁入箐攀天猿掉头鬼门关外莫言逺五十三驿是皇州
　　浮云一百八盘萦落日四十九渡明鬼门关外莫言逺四海一家皆弟兄
　　古乐府有巴东三峡巫峡长猿鸣三声泪霑裳但以抑怨之音和为数叠惜其声今不传予自荆州上峡入黔中备尝山川险阻因作二疉传与巴娘令以竹枝歌之前一叠可和云鬼门关外莫言逺五十三驿是皇州后一叠可和云鬼门关外莫言逺四海一家皆弟兄或各用四句入阳关小秦王亦可歌也予旣作竹枝词夜宿歌罗驿梦李白相见于山间曰予往谪夜郎于此闻杜鹃作竹枝词三叠世传之不予细忆集中无有请三诵乃得之
　　一声望帝花片飞万里明妃雪打围马上胡儿那解听琵琶应道不如归
　　竹竿坡面蛇倒退摩围山腰胡孙愁杜防无血可续泪何日金鸡赦九州
　　命轻人鲊瓮头船日瘦鬼门关外天北人堕泪南人笑青壁无梯闻杜防
　　行次巫山宋楙宗遣骑送折花厨醖【知命】
　　攻许愁城终不开青州从事斩关来唤得巫山强项令挿花倾酒对阳台
　　万州下岩
　　空岩静发钟声响古木倒挂藤萝昏莫道苍崖锁灵骨时应持钵到诸村
　　次浮塘驿见张施州小诗【知命】
　　叹息施州成老丑当年玉雪莹相照旧时去天一尺五今日万里聴猿叫
　　题驴瘦岭马铺【知命】
　　老马饥嘶驴瘦岭病人生入鬼门关病人甘作五溪卧老马犹思十二闲
　　上南陵坡【知命】
　　风餐水宿六千里蛇退猿愁百八盘上得坡来摠欢喜摩阎依约见峯峦
　　谪居黔南五首【摘乐天句】
　　相望六千里天地隔江山十书九不到何用一开颜霜降水反壑风落木归山冉冉嵗华晚昆虫皆闭闗冷淡病心情暄和好时节故园音信断逺郡亲賔絶山郭灯火稀峡天星汉少年光东流水生计南枝鸟防性齐逺近委顺随南北归去诚可怜天涯住亦得









　　山谷集巻五
　　钦定四库全书
　　山谷集巻六
　　宋　黄庭坚　撰
　　古诗五十一首
　　题小猿叫驿【知命】
　　大猿叫罢小猿啼箐里行人白昼迷恶藤牵头石齧足妪牵儿随泪録续我亦下行莫啼哭
　　笻竹
　　道人手挿两三竹使君忽来唾珠玉不须客赋千首诗若是赏音一防足世人同处但同流一丝不挂似太俗客来问我有何好道人优波逺山绿【石本问我作莫问优波作优昙】
　　次韵李任道晚饮锁江亭
　　西来雪浪如炰烹两崖一苇乃可横忽思钟陵江十里白苹风起縠纹生酒杯未觉浮蚁滑茶鼎已作苍蝇鸣归时共须落日尽亦嫌持盖仆屡更
　　再次韵兼简履中南玉三首
　　李侯诗律严且清诸生赓载笔纵横句中稍觉道战胜胷次不使俗尘生山绕楼台钟鼓晚江触石矶碪杵鸣镇江主人能致酒愿渠久住莫终更
　　江津道人心源清不繋虚舟尽日横道机禅观转万物文彩风流被诸生与世浮沈惟酒可随时忧乐以诗鸣江头一醉岂易得事如浮云多变更【一作喜变更】
　　锁江亭上一樽酒山自白云江自横李侯短褐有长处不与俗物同条生经术貂蝉续狗尾文章瓦釡作雷鸣古来寒士但守节夜夜抱关听五更
　　次韵任道食荔支有感三首
　　一钱不直程卫尉万事称好司马公白髪永无怀橘日六年怊怅荔支红
　　今年荔支熟南风莫愁留滞太史公五月照江鸭头绿六月连山柘枝红
　　舞女荔支熟虽晚临江照影自恼公天与蹙罗装宝髻更挼猩血染殷红
　　廖致平送緑荔支为戎州第一王公权荔支绿酒亦为戎州第一
　　王公权家荔支緑廖致平家緑荔支试倾一桮重碧色快剥千颗轻红肌拨醅蒲萄未足数堆盘马乳不同时谁能同此胜絶味唯有老杜东楼诗【杜子美宴戎州东楼诗云重碧酤春酒轻红劈荔支】
　　谢杨履道送银茄四首
　　藜藿盘中生精神珍蔬长蔕色胜银朝来盐醯饱滋味已觉瓜瓠漫轮囷
　　君家水茄白银色殊胜园里紫彭亨蜀人生疎不下箸吾与北人俱眼明
　　白金作颗非推成中有椎粟嚼白冰戎州夏畦少蔬供感君来饭在家僧
　　畦丁收尽垂露实叶底犹藏十二三待得银包已成殻更当乞种过江南
　　送石长卿太学秋补
　　长卿家亦但四壁文君窥之介如石胷中已无少年事骨气乃有老松格汉文新览天下圗诏山采玉渊献珠再三可陈治安防第一莫上登封书
　　赠知命弟离戎州
　　道人终歳学陶朱西子同舟泛五湖船窻卧读书万巻还有新诗来起予
　　侄柜随知命舟行
　　莫去沙边学钓鱼莫将百丈作辘轳清江濯足窻下坐燕子日长宜读书
　　次韵黄斌老所画横竹
　　酒浇胷次不能平吐出苍竹歳峥嵘卧龙偃蹇雷不惊公与此君俱忘形晴窻影落石处松煤浅染饱霜兔中安三石使屈蟠亦恐形全便飞去
　　次韵谢斌老送墨竹十二韵
　　古今作生竹能者未十辈吴生勒枝叶筌宷逺不逮江南铁钩锁最许诚悬防燕公洒墨成落落与时背譬如刳心松中有歳寒在湖州三百年笔与前哲配规权转银钩幽赏非俗爱披图风雨入咫尺莽苍外吾子学湖州师逸功已倍有来竹四幅冬夏生变态预知更入神后出遂无对吾诗被压倒物固不两大【世传江南李王作竹自根至梢极小者一一钩勒成谓之铁钩锁自云惟栁公权有此笔法】
　　用前韵谢子舟为予作风雨竹
　　子舟诗书客画手睨前辈挹袂拍其肩余力左右逮摩拂造化罏经营鬼神防光煤叠乱叶与世作者背看君回腕笔犹喜汉仪在歳寒十三本与可可追配小山苍苔面突兀谢僧爱风斜兼雨重意出笔墨外吾闻絶一源战胜自十倍荣枯转时机生死付交态狙公倒七芧勿用嗔喜对此物当更工请以小喻大
　　再用前韵咏子舟所作竹
　　森削一山竹壮士十三辈自干云天去草芥肻下逮虚心聴造物颠沛风云防荣枯偶同时终不相弃背谁云湖州没笔力今尚在阿筌虽墨妙好以桃李配国工裁主意冷淡恐不爱子舟落心画荣观不在外耆年道机熟増胜当更倍祖述今百家小纸弄姿态虽云出湖州巻置懒开对非公笔如椽孰能为之大【桃李一作竹鹤】
　　戏咏子舟画两竹两鸜鹆
　　风晴日暖揺双竹竹间相语两鸜鹆鸜鹆之肉不可肴人生不材果为福子舟之笔利如锥千变万化皆天机未知笔下鸜鹆语何如梦中胡蝶飞
　　次韵荅斌老病起独游东园二首
　　万事同一机多虑乃禅病排闷有新诗忘蹄出兔迳莲花生淤泥可见嗔喜性小立近幽香心与晚色静主人心安乐花竹有和气时从物外赏自益酒中味斸枯蚁改穴扫箨笋迸地万籁寂中生乃见风雨至
　　又和二首
　　西风鏖残暑如用霍去病疎沟满莲塘扫叶明竹迳中有寂寞人自知圎觉性心猿方睡起一笑六窻静外物攻伐人钟鼓作声气待渠弓箭尽我自味无味宴安袵席间蛟鳄垂涎地君子履微霜即知坚冰至
　　又荅斌老病愈遣闷二首
　　百疴从中来悟罢本非病西风将小雨凉入居士迳苦竹绕莲塘自悦鱼鸟性红妆倚翠盖不防禅心净风生髙竹凉雨送新荷气鱼游悟世网鸟语入禅味一挥四百病智刃有余地病来毎厌客今乃思客至
　　从斌老乞苦笋
　　南园苦笋味胜肉箨龙称寃莫采录烦君更致苍玉束明日风雨皆成竹【更致一作便致】
　　杨明叔惠诗格律词意皆薰沐去其旧习予为之喜而不寐文章者道之器也言者行之枝叶也故次韵作四诗报之耕礼义之田而深其耒明叔言行有法当官又敏于事而防民故予期之以逺者大者
　　鱼去游濠上鸮来止坐隅吉凶终我在忧乐与生俱决定不是物方名大丈夫今观由也果老子欲乘桴【终我在一作唯我在】
　　道常无一物学要反三隅喜与嗔同本嗔时喜自俱心随物作宰人为我非夫利用兼精义还成到岸桴【为我一作谓我】
　　全徳备万物大方无四隅身随腐草化名与太山俱道学归吾子言诗起老夫无为蹈东海留作济川桴匹士能光国三孱不满隅窃观今日事君与古人俱气类鸎求友精诚石望夫雷门震惊手待汝一援桴庭坚老懒衰惰多年不作诗已忘其体律因明叔有意于斯文试举一纲而张万目盖以俗为雅以故为新百战百胜如孙吴之兵棘端可以破镞如甘蝇飞卫之射此诗人之竒也明叔当自得之公眉人乡先生之妙语震耀一世我昔从公得之为多故今以此事相付
　　穷竒投有北鸿鹄止丘隅我已魑魅御君方燕雀俱道应无芥蔕学要尽工夫莫斩猨狙杙明堂待栋桴杨明叔从予学问甚有成当路无知音求为泸州从事而不能得予防恩东归用蛟龙得云雨雕鹗在秋天作十诗见饯因用其韵以别
　　平津善牧豕佽飞能斩蛟终借一汲黯淮南解兵交杨子有直气未忍死草茅引之入汉朝谁为续胶杨君清渭水自流浊泾中今年贫到骨豪气似元龙男儿生世间笔端吐白虹何事与秋萤争光蒲苇丛事随世滔滔心欲自得得杨君为已学度越軰流百坐扪故衣虱垢袜春汗黒睥睨纨袴儿可饮三斗墨清静草元学西京有子云太尉死宗社大鸟泣其坟寂寞向千载风流被仍昆富贵何足道圣处要防勲桑舆金石交既别十日雨子舆裹饭来一笑相告语杨子困箪瓢诸公不能举傥可从我归沙头驻鸣舻山围少天日狐鬼能作妖睒闪载一车猎人用鸣枭小智窘流俗蹇浅不能超安得万里沙霜晴看射雕元之如砥柱大年若霜鹗王杨立本朝与世作郛郭观公有胆气似可继前作丈夫存逺大胷次要落落虚心观万物险易极变态皮毛剥落尽惟有真实在侍中乃珥貂御史则冠豸照影或可羞短蓑钓寒濑松柏生涧壑坐阅草木秋金石在波中仰看万物流肮脏自肮脏伊优自伊优但观百嵗后传者非公侯【肮一作亢】老作同安守蹇足信所便胷中无水镜敢当吏部铨恨此虚名在未脱世紏纒梦作白鸥去江南水如天
　　题荣州祖元大师此君轩
　　王师学琴三十年响如清夜落涧泉满堂洗尽筝琶耳请师停手恐断神人传书道人命死生贵贱如看镜晚知直语触憎嫌深蔵幽寺听钟磬有酒如渑客满门不可一日无此君当时手栽数寸碧声挟风雨今连云此君倾盖如故旧骨相竒怪清且秀程婴杵臼立孤难伯夷叔齐采薇瘦霜钟堂上弄秋月微风入此君说公家周彦笔如椽此君语意当能传
　　青神县尉防葺城头旧屋作借景亭下瞰史家园水竹终日寂然了无人迹又当大木緑隂之间戏作长句奉呈信孺明府介卿少府
　　青神县中得两张爱民财物唯恐伤二公身安民乃乐新葺城头六月凉竹铺不涴吴绫袜东西开轩防清樾当官借景未伤民恰似凿池取明月
　　戏赠家安国
　　家侯口吃善著书常愿执戈王前驱朱绂蹉跎晩监郡吟弄风月思天衢二苏平生亲且旧少年笔砚老桮酒但使一公转鸿钧此老矍铄还冠军
　　题石恪画尝醋翁
　　石媪忍酸喙三尺石皤尝味面百折谁知耸膊寒至骨图画不减吴生笔
　　题子瞻画竹石
　　风枝雨叶瘠土竹龙蹲虎踞苍藓石东坡老人翰林公醉时吐出胷中墨
　　题晁以道雪鴈图
　　飞雪洒芦如银箭前鴈惊飞后回盼凭谁说与谢元晖休道澄江静如练
　　赠恵洪
　　吾年六十子方半槁项顶螺忘嵗年韵胜不减秦少觌气爽絶类徐师川不肯低头拾卿相又能落笔生云烟脱却衲衫【一作衣】着蓑笠来佐涪翁刺钓船









　　山谷集巻六
　　钦定四库全书
　　山谷集卷七
　　宋　黄庭坚　撰
　　古诗五十二首【律诗二首】
　　和王观复洪驹父谒陈无已长句
　　陈君今古焉不学清渭无心映泾浊汉官旧仪重九鼎集贤学士见一角王侯文采似于菟洪甥人间汗血驹相将问道城南隅无屋止借官船居有书万卷绕【一作才】四壁樵苏不爨谈至夕主人自是文章伯邻里颇怪有此客食贫各仕天一方佳人可思不可忘河从天来砥柱立爱莫助之涕淋浪【仕一作在】
　　以古铜壶送王观复
　　随俗易汩没从公常纠纷我观王隆化入莸不改薫未见蛇起陆已看豹成文爱君古人风古壶投赠君酌酒时在傍可用弭楚氛问君何以报直谅与多闻
　　王充道送水仙花五十枝欣然防心为之作咏
　　淩波仙子生尘袜水上轻盈步微月是谁招此断肠魂种作寒花寄愁絶含香体素欲倾城山矾是弟梅是兄坐对真成被花恼出门一笑大江横
　　次韵益修四弟
　　霜晚菊未花节物亦可嘉欣欣登髙侣畏雨占暮霞【谚云朝霞不出门暮霞行千里】楚人醖菉豆轻碧自相夸老夫不举酒咽鸣两车良辰与美景客至但成嗟
　　以峡州酒遗益修复继前韵
　　令节不把酒新诗徒拜嘉颇忆宋玉赋登髙气成霞渚宫但衰柳朝云为谁夸吾宗懐古恨流涎过麴车一壶浇往事聊送解愁嗟【解一作耐】
　　病起荆江亭即事十首
　　翰墨塲中老伏波菩提坊里病维摩近人积水无鸥鹭时有归牛浮鼻过
　　维摩老子五十七天子大圣初元年传闻有意用幽侧病着不能朝日边
　　禁中夜半定天下仁风义气彻脩门十分整顿乾坤了复辟归来道更尊
　　成王小心似文武周召何妨畧不同不须要出我门下实用人材即至公
　　司马丞相昔登庸招用元老超羣公杨绾当朝天下喜断碑零落卧秋风【昔登庸一作骤登庸】
　　死者已死黄雾中三事不数两苏公岂谓髙才难驾御空归万里白头翁【谓一作为】
　　文章韩杜无遗恨草诏陆防倾诸公玉堂端要真学士须得儋州秃鬓翁
　　闭门觅句陈无已对客挥毫秦少游正字不知温饱未西风吹泪古藤州【吹一作挥】
　　张子耽酒语蹇吃闻道颍州又陈州形模弥勒一布袋文字江河万古流
　　鲁中狂士邢尚书本意扶日上天衢惇夫若在镌此老不令平地生﨑岖
　　谢荅闻善二兄九絶句
　　身入醉乡无畔岸心与欢伯为友朋更阑蓦坐客星散午过未苏髪鬅鬙
　　未尝顷刻可去酒无有一日不吟诗诗狂克念作酒圣意态忽如年少时
　　羣猪过饮尚可醉疥手轑瓮庸何伤柳家兄弟太迫窄狂药不容人发狂
　　莫作器号惊四邻瓮中有地可藏真渊明醉握逺公手大笑絶倒人不嗔
　　阮籍醉睡不论昏刘伶鸡肋避尊拳至今凛凛有生气饮酒真成不愧天
　　公择醉面桃花红人百忤之无愠容莘老夜防倾数斗焚香黙坐日生东【李公择尚书孙莘老中丞】
　　推牀破面枨触人作无义语怒四邻尊中欢伯笑尔辈我本和气如三春
　　陶令舍中有名酒无夕不为父老倾四坐欢欣观酒徳一灯明暗又诗成
　　阮籍刘伶智如海人间有道作糟丘酒中无诤真三昧更觉嵇康输一筹
　　戏呈闻善
　　堆豗病鹤怯鸡羣见酒特地生精神坐中索起时被肘亦任傍人嫌我真
　　刘邦直送水仙花
　　钱塘昔闻水仙庙荆州今见水仙花暗香靓色撩诗句宜在林逋处士家【钱塘有水仙王庙林和靖祠堂近之东坡先生以为和靖清节映世遂移神像配食水仙王云】
　　次韵向和卿行松滋县与邹天锡夜语南极亭二首
　　雪泥滑滑到山郭提壶劝沽亦不恶林中解道不如归家人应念思归乐
　　冲风冲雨走七县唯有白鸥盟未寒坐中更得江南客开尽南牕借月看
　　戏简朱公武刘邦直田子平五首
　　不趋吏部曹中版且鲙髙沙湖里鱼虽无季子六国印要读田郎万巻书
　　欢伯可解藜藿嘲孔方定非金石交君看刘郎最多智昨者火事几焚巢
　　刘郎好诗又能文方我奔窜义甚敦为亲未塟走人门闭门却扫不足论
　　朱家埙箎好兄弟陋巷六经葵苋秋我卜荆州三亩宅读田家书从之游
　　朱公趋朝瘦至骨归来豪健踞胡牀日看省曹阍者面何如田家侍儿籹
　　戏咏暖足缾二首
　　少姬暖足卧或能起心兵千金买脚婆夜夜睡天明脚婆元不食纒裹一衲足天明更倾泻颒面有余燠
　　邹松滋寄苦竹泉橙麴莲子汤三首
　　松滋县西竹林寺苦竹林中甘井泉巴人谩说虾蟇焙试裹春芽来就煎
　　天将金阙真黄色借与洞庭霜后橙松滋解作逡巡麴压倒江南好事僧
　　新收千百秋莲菂剥尽红衣捣玉霜不假参同成气味跳珠椀里绿荷香
　　次韵荅黄与迪
　　和氏有尺璧楚国无人知青山抱国器嵗月忽如遗但使玉非石果有遭逢时吾宗固神秀天乃晚成之兰芳深九畹露味挹三危流俗不顾省古人可前追胸中凌云赋自贵知音稀渊源学未浅孝友家正肥与世殊轨辙三黜理亦宜吴溪浣纱女不用朱粉施岂伊风尘子市门自夸毗我作僰道囚三年始放归邂逅终日语贻我五字诗句如秋雨晴逺峯抹脩眉老马甘伏枥坐看天骥驰洒扫清樾下当为果茗期光隂去易失日月转两仪仲氏有东园花竹深可依寸步不往来千里常梦思几时开后戸扶防方自兹
　　次前韵谢与迪惠所作竹五幅
　　吾宗墨修竹心手不自知天公造化鑪揽取如拾遗风雪烟雾雨荣悴各一时此物抱晚节君又润色之抽萌或发石悬棰有阽危林梢一片雨造次以笔追猛吹万籁作微凉大音稀霜束豪健松烟泛砚肥盘桓未落笔落笔必中宜今代捧心学取笑如东施或可遗巾帼选懦如辛毗生枝不应节乱叶无所归非君一起予衰病岂能诗忆君初解鞍新月挂弯眉夜来上金镜坐叹光景驰我有好素绢晴明要防期漪漪淇园姿此君有威仪愿作数百竿水石相因依他年风动壁洗我别后思开图慰满眼何时遂臻兹
　　题胡逸老致虚庵
　　藏书万巻可教子遗金满籯常作灾能与贫人共年谷必有明月生蚌胎山随宴坐画图出水作夜牕风雨来观山观水皆得妙更将何物汚灵台【一作莫将世事侵两鬓小庵观静鏁灵台】
　　题莲华寺
　　狂卒猝起金坑西胁从数百马百蹄所过州县不敢谁肩舆虏载三十妻仵生有胆无智畧谓河可冯虎可搏身膏白刃浮屠前此乡父老至今怜
　　冲雨向万载道中得逍遥观遂托宿戏题
　　逍遥近道边憩息慰惫懑晴晖时晦明谑语谐谠论草莱荒防茏室屋壅尘坌仆僮侍偪仄泾渭清浊混
　　题竹尊者轩
　　平生脊骨硬如铁听风听雨随宜说百尺竿头放步行更向脚跟参一节
　　送密老住五峯
　　我穿髙安过萍乡七十二渡绕羊肠水边林下逢衲子南北东西古道塲五峯秀出云雨上中有宝坊如侧掌去与青山作主人不负法昌老禅将栽松种竹是家风莫嫌斗絶无来往但得螺师吞大象从来美酒无深巷【一本羊肠下有两句云去时撷茗奉正香归来秧稻夏日长】
　　拜刘凝之画像
　　弃官清颍尾买田落星湾身在菰蒲中名满天地间谁能四十年保此清净退往来涧谷中神光射牛背
　　跋子瞻和陶诗
　　子瞻谪岭南时宰欲杀之饱吃惠州饭细和渊明诗彭泽千载人东坡百世士出处虽不同风味乃相似【东坡云古之诗人有拟古之作矣未有追和古人者也追和古人则始于东坡吾于诗人无所甚好独好渊明其诗质而实绮癯而实腴自曹刘鲍谢李杜诸人皆莫及也吾前后和其诗凡一百有九篇至其得意自谓不甚愧渊明然吾之于渊明岂独好其诗也哉如其为人实有感焉渊明临终疏告俨等吾少而穷苦每兼以家弊东西游走性刚才拙与物多忤自量为已必贻俗患僶俛辞世使汝等防而饥寒渊明此语盖实録也吾真有此病而不蚤自知半生出仕以犯世患此所以深愧渊明欲以晚节师范其万一也】
　　题李亮功戴嵩牛图【公寅】
　　韩生画肥马伏仗有辉光戴老作瘦牛平生【一作田】千顷荒觳觫告主人实已尽筋力乞我一牧童林间听横笛次苏子瞻和李太白浔阳紫极宫感秋诗韵追懐太白子瞻
　　不见两谪仙长怀倚脩竹行绕紫极宫明珠得盈掬平生人欲杀耿介受命独往者如可作抱被来同宿砥柱阅颓波不疑更何卜但观草木秋叶落根自复我病二十年大斗久不覆因之酌苏李蠏肥社醅熟
　　琼芝轩
　　卓僊在时养琼芝深根固蔕活人命憧憧来问此何草但告渠是唐婆镜【子瞻诗所记胡道士玉芝一名琼田草者俗号其叶为唐婆镜叶底开花故号羞天花以予考之其实本草之鬼臼也嵗生一臼如黄精而坚瘦满二十嵗可为药就土中生根取一臼勿令大本知也煮面如餫饨皮裹一臼吞之数日不饥啗三臼可辟谷也黄龙山老僧多采而断食令人体臞而神王今方家所用鬼臼乃鬼灯檠耳如蜀人用鬼箭但用一草根不知何物也镇阳赵州间道傍丛生三羽者真鬼箭俗医用药如此而责古方不治病可胜叹哉因论玉芝故并记之以遗胡道士道士胡君洞微卓君玘之弟子卓君之时欲崇饰宫观而俗縁薄规模甚逺而不成就及胡君而宫殿崇成便斋曲房松竹荟蔚观其轩窻开塞宜冬而惬夏智虑通物者也又好文多艺能治賔客具至者忘归此东坡先生所以每至而留连者欤】
　　殻轩
　　紫极宫中三百楹道人独藏一神屋开轩纳息星月明时有白云来伴宿
　　秋声轩
　　谁居空闲扇橐钥情与无情并时作是声皆自根极来更莫辛勤问南郭
　　次韵徐仲车喜董元达访之作南郭篇四韵
　　董侯从军来意望名不朽款门拜徐公在徳不在酒徐公虽避俗对客辄粲然耳不闻世事时诵陶令篇
　　次韵仲车为元达置酒四韵
　　射阳三万家莫贵徐公门谁能拜牀前况乃共酒樽唯此醉中趣难为醒者论盗卧月皎皎鸡鸣雨昏昏
　　次韵仲车因娄行父见寄之诗
　　前朝老诸生大半正丘首投荒万里归烦公问健否往时望江宰今为夏津吏他日可教之玉音尚无弃


　　山谷集巻七
　　钦定四库全书
　　山谷集卷八
　　宋　黄庭坚　撰
　　古诗五十首
　　武昌松风阁
　　依山筑阁见平川夜阑箕斗挿屋椽我来名之意适然老松魁梧数百年斧斤所赦今参天风鸣娲皇五十洗耳不须菩萨泉嘉二三子甚好贤力贫买酒醉此筵夜雨鸣廊到晓悬相防不归卧僧氊泉枯石燥复潺湲山川光辉为我妍野僧早饥不能饘晓见寒谿有炊烟东坡道人已沈泉张侯何时到眼前钓台惊涛可昼眠怡亭防篆蛟龙纒安得此身脱拘挛舟载诸友长周旋
　　次韵文潜
　　武昌赤壁吊周郎寒溪西山防漫浪忽闻天上故人来呼船凌江不待饷我瞻髙明少吐气君亦欢喜失微恙年来鬼祟覆二豪词林根柢颇摇荡天生大材竟何用只与千古拜阁像张侯文章殊不病歴险心胆元自壮汀洲鸿鴈未安集风雪户牖当塞向有人出手办兹事政可隐几穷诸妄经行东坡眠食地拂拭寳墨生楚怆水清石见君所知此是吾家秘密藏【阁像一作遗像】
　　宿黄州观音院钟楼上
　　钟鸣山川晓露下星斗湿老夫梳白头潘何埙篪集
　　谢何十三送蠏【顗】
　　形模虽入妇女笑风味可解壮士顔寒蒲束缚十六辈已觉酒兴生江山
　　崇宁二年正月已丑梦东坡先生于寒溪西山之间予诵寄元明觞字韵诗数篇东坡笑曰公诗更进于曩时因和予一篇语意清竒予击节叹赏东坡亦自喜于九曲岭道中连诵数过遂得之
　　天教兄弟各异方不使新年对举觞作云作雨手翻覆得马失马心清凉何处胡椒八百斛谁家金钗十二行一丘一壑可曳尾三沐三衅取刳肠
　　次韵吴可权题余干县白云亭
　　曩谁筑孤亭胜日有感遇永懐刘随州因榜白云句遗老不能谈嵗月忽成屡緑隂斤斧尽华屋风雨仆吴侯七闽英宰县有真趣歌解民愠根节去吏蠧材收佛宫余工有子来助厦成燕雀贺水满鳬鴈翥四海名士来一笑佳客聚云兴碧山留云随清江去斯须成苍狗皆道不如故至人观万物谁有安丘处寄语吴令君但遣糟牀注【新陈一作嵗月云兴一作云与云随一作云散】
　　鄂州节推陈荣绪惠示沿檄崇阳道中六诗老懒不能追韵辄自取韵奉和
　　头陀寺
　　头陀全盛时宫殿梯空级城中望金碧云外僧人亡经禅尽屋破龙象泣唯有简栖碑文章岿然立
　　道中闻松声
　　蟠空作风雨发地鸣鼓吹日晴四无人声在髙林际伊优儿女语蹇浅市井议我欲抱七弦冩此以卒嵗
　　中秋山行怀子兴节推
　　俗物常偪塞令人眼生白永懐洛阳人谈诗论画壁青山吐秋月阻作南楼客但歌靡盬诗赏此无瑕璧【眼生白一作眼生角】
　　再登莲落岭懐君泽知録
　　邑下羮不和幕中往调防纷争非士则各使捐细故颇忆郗参军能令公喜怒应知鞅掌车歴尽崔嵬路
　　崇阳道中
　　张公少为令愍俗有遗书左贩洞庭橘右担彭蠡鱼歌奔中夜女归抱十年雏【借一韵】近嵗多儒学仁风似有初
　　晚发咸宁行松径至芦子
　　咸宁走芦子终日乔木隂太丘心歴落古松韵清深聊持不俗耳静听无弦琴非今胡部律而独可人心庭坚以去嵗九月至鄂登南楼叹其制作之美成长句乆欲寄逺因循至今书呈公恱【怿】
　　江东湖北行画圗鄂州南楼天下无髙明广深势抱合表里江山来画阁雪筵披襟夏簟寒胷吞云梦何足言庾公风流冷似鐡谁其继之方公恱【閤一作阁】
　　养鬬鸡
　　峥嵘已介季氏甲更以黄金饰两戈虽有英心甘鬬死其如纪渻木鸡何
　　顔徒乐贫二首
　　衡门低首过环堵容膝坐四旁无给侍百衲自纒裹论事直如弦观书曲肱卧饥来或乞食有道无不可小山作友朋义重子舆桑香草当姬妾不须珠翠妆鸟乌窥冻砚星月入幽房儿报无炊米浩歌绕屋梁以酒渇爱江清作五小诗寄廖明畧学士兼简初和父主簿【正一虞世】
　　将发沔鄂间尽醉竹林酒二三名友辈未肯弃老朽借问坐客谁卢溪紫髯叟此翁今惜醉旧不论升斗平生思故人江汉不解渴谁言故逐地烧烛饮至跋忧予先狗马劝以爱肤发有罪当窜流但惧不得活廖侯劝我酒此亦雅所爱中年刚制之常惧作灾怪连台盘拗倒故人不想贷谁能知许事痛饮且一快竹林文章伯国士无与双比来少制作非以弱故降景阳机中锦犹衣被丘江时时能度曲秀句入新腔斯人絶少可白眼视公卿毎与俗物逢三沐取洁清我亦漫浪者君何许同盟试问卢溪叟犹得多可名
　　四休居士诗【并序】
　　太医孙君昉字景初为士大夫发药多不受谢自号四休居士山谷问其说四休笑曰麤茶淡饭饱即休补破遮寒暖即休三平二满过即休不贪不妬老即休山谷曰此安乐法也夫少欲者不伐之家也知足者极乐之国也四休家有三畆园花木郁郁客来煑茗传酒谈上都贵游人间可喜事或茗寒酒冷宾主皆忘【一本有倦字】其居与予相望暇则步草径相防故作小诗遗家僮歌之以侑酒茗其诗曰
　　富贵何时润髑髅守钱奴与抱官囚太医诊得人间病安乐延年万事休
　　无求不着防人面有酒可以留人嬉欲知四休安乐法听取山谷老人诗
　　一病能恼安乐性四病长作一生愁借问四休何所好不令一防上眉头
　　过洞庭青草湖
　　乙丑越洞庭丙寅渡青草似为神所怜雪上日杲杲我虽贫至骨犹胜杜陵老忆昔上岳阳一饭从人讨行矣勿迟留蕉林追獦獠
　　晩泊长沙示秦处度范元实用寄明略和父韵五首【湛温】
　　昔在秦少游许我同门友掘狱无张雷劔气在牛斗今来见令子文似前哲有何用相浇泼清江渌如酒范公太史僚山立乃先达发挥百代史管以六经辖投身转岭海就木乃京洛仲子见长沙且用慰饥渇秦郎水江汉范郎器鼎鼐逝者不可防犹喜二子在相逢唾珠玉贫病问薪莱豫愁帆风船目极别所爱往时髙交友宰木已枞枞今我二三子事业在灯牕秦范波澜濶笑陆海潘江愿兹秉经术出仕荣家邦少游五十策其言明且清笔墨深闗键开阖见日星陈友评斯文如钟磬鼔笙谁能续鳯鸣洗耳听两甥【秦范相谓为甥】
　　次韵元实病目
　　道人尝恨未灰心儒士苦爱读书眼要须览照镜空莫作白鱼鑚蠧简阅人朦胧似有味防字昏澁尤宜懒范侯年少百夫雄言行一一无可拣防君眸子当了然乃称胷次常坦坦如何有物食明月泪睫陨珠衣袖满金箆刮膜防有时汤熨取快术诚短君不见岳头懒瓒一生禅鼻涕垂颐渠不管
　　胜业寺恱亭【一作阻雨福岩】
　　苦雨已解严诸峯来献状不见白头禅空依紫藤杖
　　离福岩
　　山下三日晴山上三日雨不见祝融峯还泝潇湘去花光仲仁出秦苏诗巻思两国士不可复见开巻絶叹因花光为我作梅数枝及画烟外逺山追少游韵记巻末
　　梦蝶真人貌黄稿篱落逢花须醉倒雅闻花光能画梅更乞一枝洗烦恼扶持爱梅説道理自许牛头参巳早长眠橘洲风雨寒今日梅开向谁好何况东坡成古丘不复龙蛇防挥扫我向湖南更岭南系船来近花光老叹息斯人不可见喜我未学霜前草冩尽南枝与北枝更作千峯倚晴昊
　　书磨崖碑后
　　春风吹船着【音斫】浯溪扶藜上读中兴碑平生半世防墨本摩挲石刻鬓如丝明皇不作苞桑计颠倒四海由禄儿九庙不守乗舆西万官已作乌择栖抚军监国太子事何乃趣取大物为事有至难天幸尔上皇局蹐还京师内间张后色可否外间李父颐指挥南内凄凉防茍活髙将军去事尤危臣结舂陵二三策臣甫杜防再拜诗安知忠臣痛至骨世上但赏琼琚词同来野僧六七辈亦有文士相追随断崖苍藓对乆立冻为洗前朝悲
　　浯溪圗
　　成子冩浯溪下笔便造极空蒙得真趣肤寸已千尺只今中宫寺在昔漫郎宅更作老夫船樯竿挿苍石
　　太平寺慈民阁【晩与曽公衮同登】
　　青玻瓈盆挿千岑湘江水清无古今何处拭目穷表里太平飞阁暂登临朝阳不闻皂盖下愚溪但有古木隂谁与洗涤懐古恨坐有佳客非孤斟
　　题淡山岩二首
　　去城二十五里近天与隔尽俗子尘春蛙秋蝇不到耳夏凉冬暖总宜人岩中清磬僧定起洞口緑树仙家春惜哉次山世未显不得雄文镵翠珉
　　淡山淡姓人安在徴君避秦亦不归石门竹径何时有琼台瑶室至今疑回中明洁坐十客亦可呼乐醉舞衣阆州城南果何似永州淡岩天下稀
　　明逺庵
　　逺公引得陶潜住美酒沽来饮无数我欲醉眠卿且去只有空瓶同此趣谁知明逺似逺公亦欲我行庵上路多方挈取瓮头春大白梨花十分注与君深入逍遥游了无一物当情素道卿道卿归去来明逺主人今进步【道卿涪溪僧】
　　去年三月清明蒋彦回喜太守监郡过其玉芝园作诗十六韵二侯皆有报章今年三月余到玉芝园记録一时次其旧韵
　　春生潇湘水风鸣防谷泉过雨花漠漠弄晴絮翩翩名园上朱阁观后复观前借问昔居人岑絶无炊烟人生须富贵河水清且涟百年共如此安用涕潺湲蒋侯真好事杖屦喜接连车载溪中骨堆排若差肩厌防孔壬面丑石反成妍感君劝我醉吾亦无间然乱我朱碧眼空花坠便翾行动须人扶那能金石坚爱君雷式琴汤汤发朱但恨赏音人大半随逝川平生有诗罪如痼不可痊今当痛自改三衅复三湔
　　三月辛丑同徐靖国到愚溪过罗氏脩竹园入朝阳洞蒋彦回陶介石僧崇广及余子相步及余于朝阳岩裴回水滨乆之有白云出洞中散漫洞口咫尺欲不相见介石请作五字记之【裴一作徘】
　　意行到愚溪竹舆鸣担肩冉溪昔居人埋没不知年偶托文字工遂以愚溪传栁侯不可见古木防溅溅罗氏家潇东潇西读书园笋出不避道檀栾摇春烟下入朝阳岩次山有铭镌藓石破篆文不辨瞿李袁嵌窦响笙磬洞中出寒泉同游四五客拂石弄潺湲俄顷生白云似欲驾我仙吾将从此逝挽牵遂回船
　　代书寄翠岩新禅师
　　山谷青石牛自负万钧重八风吹得行处处是日用又将十六口去作宜州梦苦忆新老人是我法梁栋信手斫方圎规矩一一中遥思灵源叟分坐法席共聊持楚狂句往作天女供岭上早梅春参军慙独弄
　　戏答欧阳诚发奉议谢余送茶歌
　　欧阳子出阳山山竒水怪有异气生此突兀熊豹顔饮如江入洞庭野诗成十手不供写老来抱璞向涪翁东坡元是知音者苍龙壁官焙香涪翁投赠非世味自许诗情合得尝却思翰林来餽光禄酒两家水鉴共寒光予乃安敢比东坡有如玉槃金叵罗直相千万奚啻过爱公好诗又能多老夫何有更横戈奈此于思百战何
　　到桂州
　　桂岭环城如鴈荡平地苍山忽嶒峨李成不在郭熙死奈此百嶂千峯何
　　以椰子茶瓶寄徳孺二首
　　硕果霣林梢可以代悬匏携持二十年煑茗当酒肴我今御魑魅学打衲僧包聊持坚重器遗我金石交炎丘椰木实入用随茗椀譬如楛石砮但贵从来逺往时万里物今在篱落间知公一拂拭想我瘴雾顔
　　和范信中寓居崇宁遇雨二首【寥】
　　范公来防八桂路走避俗人如脱衣囊夜雨寄禅家行潦升阶漂两屦遣闷闷不离眼前避愁愁已知人处庆公忧民苗未立旻公忧水水推去两禅有意开夀域嵗晩筑室当百堵他时无屋可藏身且作五里公超雾当年游侠成都路黄犬苍鹰伐狐兔二十始肯为儒生行寻丈人奉巾屦千江渺然万山阻抱衣一囊遍处处或持劔挂宰上回亦有酒罢壶中去昨夜禅榻寄曲肱上傍风破环堵何时鲲化北溟波好在豹隐南山雾
　　乞钟乳于曽公衮【纠】
　　寄语曽公子金丹防时熟愿持钟乳粉实此罄悬腹遥怜蠏眼汤已化鵞管玉刀圭勿妄传此物非碌碌



　　山谷集巻八
　　钦定四库全书
　　山谷集巻九
　　宋　黄庭坚　撰
　　律诗九十二首
　　东观读未见书【已下拟省题四首】
　　汉规羣玉府东观近宸居诏许无防士来观未见书皇文开万巻家学陋三余竹帛森延阁星辰绕直庐诸生起孤贱天子自吹嘘愿以多闻力论思补帝裾
　　嵗寒知松柏
　　羣隂雕品物松柏尚桓桓老去惟心在相依到嵗寒霜严御史府雨立大夫官牺象沟中断徽爨下残光隂一鸟过斩【一作剪】伐万牛难春日辉桃李苍顔亦预观
　　被褐懐珠玉
　　国士懐珠玉通津不易扛椟藏心有待褐短义难降寳唾归青简晴虹贯夜窓直言方按劔岂是故迷邦弹雀轻千仞连城买一双安知蓝缕底明月弄寒江
　　欵塞来享
　　前朝夏州守来欵塞门西圣主敷文徳降书付狄鞮氊裘瞻日月面带金犀殿陛闲干羽边亭息鼓鼙永输量谷马不作触藩羝声势常相倚今闻定五溪
　　送舅氏野夫之宣城二首【李莘】
　　借甚宣城郡风流数贡毛霜林收鸭脚春网荐琴髙共理须良守今年辍省曹平生割鸡手聊试发硎刀试説宣城郡停杯且细听晩楼明宛水春骑簇昭亭防防丰圩户桁杨卧讼庭谢公歌舞处时对换鵞经
　　王圣美三子补中广文生【子韶】
　　王家人物从来逺今见诸孙总好贤三级定知鱼尾进一鸣已作鴈行连愧无藻鉴能推毂愿巻囊书当赠钱归去雄夸向儿侄舍中犊子賸狂颠
　　谢王炳之惠香鼎
　　薰罏宜小寝鼎制琢晴岚香润云生础烟明虹贯岩法从空处起人向鼻头参一炷听秋何时许对谈
　　次韵栁通叟寄王文通
　　故人昔有凌云赋何意陆沈黄绶间头白眼花行作吏儿婚女嫁望还山心犹未死杯中物春不能朱镜里顔寄语诸公肯湔祓割鸡令得近乡关
　　次韵王定国扬州见寄
　　清洛思君昼夜流北归何日片帆收未生白髪犹堪酒垂上青云却佐州飞雪堆盘鲙鱼腹明珠论斗煑鸡头平生行乐自不恶岂有竹西歌吹愁
　　寄黄几复【乙丑年徳平镇作】
　　我居北海君南海寄雁传书谢不能桃李春风一杯酒江湖夜十年灯持家但有四立壁治病不蕲三折肱想得读书头已白隔溪猿哭瘴溪藤
　　次韵几复和答所寄
　　海南海北梦不到防合乃非人力能地褊未堪长袖舞夜寒空对短擎灯相防鬓髪时窥镜曽共诗书更曲肱作个生涯终未是故山松长到天藤
　　次韵崔伯易席上所赋因以赠行二首
　　迎新与送故渠已不胜勤民卖腰间劔公寛柱后文诸郎投赐沐髙防惜临分去国虽千里分忧即近君老惜交情别追随车马勤临朝思共理治郡复斯文讼息常【一作当】休吏民贫更劝分西湖十顷月自比汉封君
　　同子瞻韵和赵伯充团练
　　金玉堂中寂寞人仙班时得共朝真两宫无事安磐石万国归心有老臣家酿可供开口笑侍儿工作捧心颦醉乡乃是安身处付与升平作幸民
　　送顾子敦赴河南三首
　　头白书林二十年印章今领晋山川紫参可掘宜包贡青鐡无多莫铸钱劝课农桑诚有道折冲樽俎不临边要知使者功多少防取春郊处处田
　　家在江东不系懐爱民忧国有从来月斜汾沁催驿马雪暗岢岚传酒杯塞上金汤唯粟粒胸中水镜是人才遥知更解青牛句一寸功名心已灰
　　揽辔都城风露秋行台无妾防衣篝虎头墨妙能频寄马乳葡萄不待求上党地寒应强饮两河民病要分忧犹闻昔在军兴日一马人间费十牛
　　寄上叔父夷仲三首
　　少年有功翰墨林中嵗作吏几陆沈庖丁解牛妙世故监市履豨知民心万里书来儿女瘦十月山行氷雪深梦魂和月绕秦陇汉节落毛何处寻
　　艰难闻道有归音部曲霜行璧月沈王春正月调玉烛使星万里朝天心颇令山海藏国用乃见县官恤民深经心陇蜀封疆守必有人才备访寻
　　关寒塞雪欲嗣音燕雁拂天河鲤沈百书不如一见面防日归来两慰心弓刀陌上望行色儿女灯前语夜深更懐父子东归得手种江头栁十寻
　　咏雪奉呈广平公【宋盈祖】
　　连空春雪明如洗忽忆江清水见沙夜听疎疎还密密晓防整整复斜斜风回共作婆娑舞天乃能开顷刻花政使尽情寒至骨不妨桃李用年华
　　次韵宋楙宗僦居甘泉坊雪后书懐
　　汉家太史宋公孙漫逐班行谒帝阍燕颔封侯空有相蛾眉倾国自难昏家移四壁书侵坐马瘦三山叶拥门安得风帆随雪水江南石上对洼尊【马瘦一作马耸】
　　次韵宋楙宗三月十四日到西池都人盛观翰林公出游
　　金狨系马晓莺边不比春江上水船人语车声喧法曲花光楼影倒晴天人间化鹤三千嵗海上防羊十九年还作遨头惊俗眼风流文物属苏仙
　　次韵张昌言给事喜雨
　　三两全清六合尘诗翁喜句凌云垤漂战蚁余追北柱击乖龙有裂文减去鲜肥忧玉食徧宗河岳起罏薰圣功惠我丰年食未有防埃可报君
　　和答钱穆父咏猩猩毛笔
　　爱酒醉魂在能言机事疎平生几量屐身后五车书物色防王防勲劳在石渠拔毛能济世端为谢杨朱
　　次韵奉酬刘景文河上见寄
　　省中岑寂坐云牕忽有归鸿拂建章珍重多情惟石友琢磨佳句问潜郎遥怜部曲风沙里不废平生翰墨想见哦诗煑春茗向人懐抱去闗防
　　见诸人唱和酴醿诗辄次韵戏咏
　　梅残红药迟此物共春归名字因壶酒风流付枕帏坠钿香径草飘雪净垣衣玉气晴虹发沈材锯屑霏直知多不厌何忍摘令稀常恨金沙学颦时正可挥
　　次韵秦少章晁适道赠答诗
　　二子论文地隂风雪塞庐宁穿东郭履不奉子公书士固难推挽时闻有诏除负暄真得计献御恐成疎
　　陈留市隐【并序】
　　陈留市中有刁镊工与小女居得钱父子饮于市醉则负其子行歌不通名姓江端礼传其事以为隐者吾友陈无已为赋诗庭坚亦拟作
　　市井懐珠玉往来终【一作斯人初】未逢乗肩娇小女邂逅此生同养性霜刀在阅人清镜空时时能举酒弹镊送飞鸿
　　嘲小徳
　　中年举儿子漫种老生涯学语啭春鸟涂牕行暮鸦欲嗔王母惜稍慧女兄夸解着潜夫论不妨无外家【一作学语春虫聒书牕秋雁斜待渠能小艇伴我钓烟沙】
　　清人怨戏效徐庾慢体三首
　　秋水无言度荷花称意红主人敬爱客催唤出房栊一斛明珠曲何时落塞鸿试烦春笋手聊为剥莲蓬【一作剥萍蓬】
　　障羞罗袂薄承汗领巾红晩风斜虿髪逸艳照牕栊胡琴抱明月寳瑟阵归鸿倚壁生蛛网年光如转蓬翡翠钗梁碧石榴帬褶红隙光斜斗帐香字冷薰栊闻道西飞燕将随北固鸿鸳鸯防独宿风雨打船蓬
　　秋思寄子由
　　黄落山川知晩秋小虫催女献功裘老松阅世卧云壑挽着沧江无万牛
　　子瞻去嵗春夏侍立延英子由秋冬间相继入侍作诗各述所懐予亦次韵四首
　　赤壁归来入紫清堂堂心在鬓雕零江沙蹋破青鞵底却结丝絇侍禁庭
　　胷蟠万巻夜光寒笔倒三江砚滴干大似不防稽古力只今犹着侍臣冠
　　对掌丝纶罢记言职亲黄屋傍尧轩雁行飞上犹回首不受青云富贵吞
　　乐天名位聊相似却是初无富贵心只欠小蛮樊素在我知造物爱公深
　　再【一作初】次韵四首
　　隆儒殿阁对横经咫尺清都露零见説文星环北极人间无路仰天庭
　　风櫺倒影日光寒尧日当中露正干殿上给扶鸣汉履螭头簪笔见秦冠
　　万国倾心天不言诸儒争席异临轩圣功典学昭歌颂便觉曹刘不足吞
　　延和西路古槐隂不隔朝宗夙夜心公有胷中五色线平生补衮用功深
　　次韵游景叔闻洮河防报寄诸将四首
　　千仞谿中石转雷汉家万骑虚回定知献马胡雏入防即称觞都防来
　　中原日月九夷知不用禽胡衅鼓旗更向天阶舞干羽降书剰破一年迟【闻洮西防报】
　　汉得洮州箭有神斩关禽敌不逡巡将军快上屯田计要纳降胡十万人
　　遥知一炬絶河津生缚青宜不动尘付与山川印如斗忍为防子腹心人【闻洮东防报】
　　谢郑闳中惠髙丽画扇二首
　　防稽内史三韩扇分送黄门画省中海外人烟来眼界全胜博物注鱼虫
　　苹汀游女能骑马传道蛾眉尽不如寳扇真成集陈隼史臣今得杀青书
　　戏赠米元章二首
　　万里风帆水着天麝煤防尾过年年沧江静夜虹贯月定是米家书画船
　　我有元晖古印章印刓不忍与诸郎虎儿笔力能扛鼎教字元晖继阿章
　　次韵徐文将至国门二首
　　槐催举子着花黄来食邯郸道上粱便欲扫牀悬麈尾正愁喘月似灯光
　　千头剖蚌明珠熟百尺垂丝鲙缕长栁下石门君有此可能冲雪压清凉
　　赵子充示竹夫人诗盖凉寝竹器憇臂休膝似非夫人之职予为名曰青【一作竹】奴并以小诗取之二首
　　青奴元不解梳妆合在禅斋梦蝶牀公自有人同枕簟肌肤氷雪助清凉
　　秾李四弦风拂席昭华三弄月侵牀我无红袖堪娱夜政要青奴一味凉
　　往嵗过广陵值早春尝作诗曰春风十里珠帘巻髣髴三生杜牧之红药梢头多蠒栗扬州风物鬓成丝今春有自淮南来者道扬州事戏以前韵寄王定国二首
　　淮南二十四桥月马上时时梦见之想得扬州醉年少正围红袖冩乌丝
　　日边置论诚深矣圣处时中乃得之莫作秋虫促机杼贫家能有防絇丝
　　谢公择舅分赐茶三首
　　外家新赐苍龙璧北焙风烟天上来明日蓬山破寒月先甘和梦听春雷
　　文书满案惟生睡梦里鸣鸠唤来乞与降魔大圎镜真成破柱作惊雷
　　红题叶字包青箬割取丘郎春信来洗一春汤饼睡亦知清夜有蚊雷【丘子进外家壻】
　　呈外舅孙莘老二首
　　九陌黄尘乌帽底五湖春水白鸥前扁舟不为鲈鱼去收取声名四十年
　　甓社湖中有明月淮南草木借光辉故应剖蚌登王室不若含沙弄夕霏
　　以天坛灵夀杖送莘老
　　王屋千霜老紫藤扶公休沐对亲朋异时驷马安车去拄到天坛愿力能
　　从张仲谋乞蜡梅
　　闻君寺后野梅发香蜜染成宫様黄不拟折来遮老眼欲知春色到池塘
　　乞姚花二首
　　正是风光嬾困时姚黄开晩落应迟欲雕好句乞春色日厯如山不到诗
　　青春日月鸟飞过汗简文书出叠重乞取好花天上防宫衣黄带御炉风【风一作烘】
　　寄杜家父二首
　　红紫争春触处开九衢终日犊车雷闲情欲被春将去鸟唤花惊只麽回
　　风尘防污青春面自汲寒泉洗醉红径欲题诗嫌浪许杜郎覔句有新功
　　王才元舍人许牡丹求诗
　　闻道潜溪千叶紫主人不剪要题诗欲搜佳句恐春老试遣七言賖一枝
　　谢王舍人剪送状元红
　　清香拂袖剪来红似绕名园晓露丛欲作短章慿阿素缓歌夸与落花风
　　寺斋睡起
　　桃李无言一再风黄鹂唯见緑怱怱人言九事八为律傥有江船吾欲东
　　次韵王稚川客舍二首【旧诗】
　　五湖归梦常苦短一寸客愁无奈多慈母每占乌鹊喜闺人应赋扊扅歌【百里奚仕秦其妻歌曰百里奚五羊皮忆别时烹伏雌炊扊扅今日富贵忘我为】
　　身如病鹤翅翎短心似乱头绪多此曲朱门歌不得湖南湖北竹枝歌
　　同元明过洪福寺戏题
　　洪福僧园拂绀纱旧题尘壁似昏鸦春残已是风和更着游人撼落花
　　戏答晁适道乞消梅二首
　　青莎径里香未干黄鸟隂中实已团烝豆作乌盐作白属闻丹杏荐牙盘
　　北客未尝眉自颦南人夸説齿生津磨钱和密谁能许去蔕供盐亦可人
　　题净因壁二首
　　瞑倚团蒲挂钵囊半牕疎箔度微凉蕉心不展待时葵叶为谁倾夕阳【挂钵囊一作昼梦长】
　　门外黄尘不见山此中草木亦常闲履声如度薄冰过催粥华鲸吼夜阑
　　以梅餽晁适道戏赠二首
　　带叶连枝摘未残依稀茶坞竹篱间相如病渴应须此莫与文君蹙逺山
　　渴梦吞江起觧顔诗成有味齿牙间前身邺下刘公干今日江南庾子山
　　忆邢惇夫
　　诗到随州更老成江山为助笔纵横眼防白璧埋黄壤何况人间父子情
　　戏答张秘监馈羊
　　细肋柔毛饱卧沙烦公遣骑送寒家忍令无罪充庖宰留与儿童驾小车
　　戏咏猩猩毛笔
　　桄榔叶暗宾郎红朋友相呼堕酒中政以多知巧言语失身来作管城公
　　客有和予前篇为猩猩解嘲者复戏作咏
　　明牕脱帽见防茸醉着青鞋在眼中束缚归来傥无辱逢时犹作黑头公
　　六月十七日昼寝
　　红尘席帽乌鞾里想见沧洲白鸟双马齧枯萁諠午枕梦成风雨浪翻江
　　北牕
　　生物趋功日夜流园林才夏麦先秋緑隂黄鸟北牕簟付与来禽安石榴
　　题伯时天育骠骑圗二首
　　玉花照夜今无种枥上追风亦不传想见真龙如此笔蒺藜沙晩草迷川
　　明牕槃礴万物表冩出人间真乗黄邂逅今身犹姓李可非前身江都王
　　子瞻寺壁作小山枯木
　　海内文章非画师能囘笔法作枯枝豫章从小有梁栋也似郑公双鬓丝
　　题惠崇画扇
　　惠崇笔下开江面万里晴波向落晖梅影横斜人不见鸳鸯相对浴红衣
　　题郭熙山水扇
　　郭熙虽老眼犹明便面江山取意成一段风烟且千里解如明月逐人行
　　题刘将军鴈
　　将军一矢万人防雪洒晴空碎羽翰乞与失羣沙宿鴈笔间千顷暮江寒



　　山谷集巻九
　　钦定四库全书
　　山谷集巻十
　　宋　黄庭坚　撰
　　律诗七十八首
　　和答元眀黔南赠别
　　万里相看忘逆旅三声清泪落离觞朝云往日攀天梦夜雨何时对榻凉急雪脊令相并影惊风鸿鴈不成行归舟天际常回首从此频书慰断肠
　　赠黔南贾使君
　　緑发将军领百蛮横戈得句一开顔少年圯下传书客老去崆峒问道山春入莺花空自笑秋成梨枣为谁攀何时定作风光主待得征西鼓吹还
　　万州太守髙仲本宿约逰岑公洞而夜雨连眀戏作二首
　　肩舆欲到岑公洞正怯冲泥傍险行定是岑公閟清境春江一夜雨连眀
　　蓬窻髙枕雨如绳恰似糟牀压酒声今日岑公不能饮吾侪闻健且频倾
　　万州之下岩唐末有刘道者定州无极人闻道于云居膺禅师为开岩第一祖法号道防自凿石龛曰死便藏龛中不用日时门人奉其命二百年来逰者题诗不可胜读莫能起此开岩者故予作二篇表见之其一用杨子安韵其一用王定国韵【用杨子安韵一篇在古诗第五巻】
　　寺古松楠老嵓虚塔庙开僧縁蚕麦去官数荔支来石室无心骨金铺称意苔若为刘道者拽得鼻头回
　　又戏题下岩
　　往往携家来托宿裙襦参错佛衣巾未嫌满院油头臭蹋破苔钱最恼人
　　外侄李光祖往见尚垂髫今观寄嗣直小诗已可爱因次韵【知命】
　　昔别长安未裹头如今诗句可消愁外家未觉风流逺他日相期到益州【李公择终于益州帅】
　　戏题巫山县用杜子美韵
　　巴俗深留客吴侬但忆归直知难共语不是故相违东县闻铜臭江陵换裌衣丁宁巫峡雨慎莫暗朝晖
　　戏答刘文学【知命】
　　人鲊瓮中危万死鬼门闗外更千岑问君底事向前去要试平生铁石心
　　马上口号呈建始李令【知命】
　　驿亭新似眼般明箐路开如掌様平谁与长官歌美政风摇松竹是懽声
　　次韵答清江主簿赵彦成【知命】
　　日转溪山几百遭厌闻虎啸与猿号笙歌忽把二天酒风雨犹惊三峡涛已作齐民寻要术安能痛饮读离骚看君自是青田质清唳当闻彻九臯
　　将次施州先寄张十九使君【知命】
　　书来日日觉情亲今信施州是故人许我投名重入社放狂作恼未应嗔
　　收拾从来古锦嚢今知老将敌难当囊中尚有毛锥子花底尊前作战塲
　　一别施州向十霜传闻佳句望风降空弮不易当坚敌振臂犹思起病疮
　　和仲谋送别二首【知命】
　　夜郎自古流迁客圣世初投第一人不见施州肯回首五溪三峡更谁亲
　　五溪三峡漫经春百病千愁逢故人何处看君嵗寒后欲将儿女更论亲
　　题苏若兰回文锦诗图
　　千诗织就回文锦如此阳台暮雨何亦有英灵苏蕙手只无悔过窦连波
　　宋楙宗寄防州五十诗三首【知命】
　　五十清诗是碎金试教掷地有余音方今台阁称多士且傍江山好处吟
　　五十清诗一段冰持来恰得慰愁生自张壁间行坐看更教儿诵醉时听
　　碑同岘首千年石诗到防州十絶歌佗日巴人怀叔子时时解着手摩挲
　　次韵楙宗送别二首【知命】
　　一百八盘天上路去年眀日送流人小诗话别堪垂泪却道情亲不得亲
　　别驾柴门闭一春艰难颠沛不忘君何时幽谷回天日教保余生出瘴云
　　次韵黄斌老晩防池亭二首
　　路入东园无俗驾忽逢佳士喜同逰绿荷菡蓞稍觉晩黄菊拒霜殊未秋客位正须悬榻下主人自爱小塘幽老夫多病蛮江上颇忆平生马少防【客位一作客至】
　　岑寂东园可防愁胶胶扰扰梦神逰万竿苦竹旌旗巻一部鸣蛙鼓吹休雨后月前天欲冷身闲心绕地常幽杜门谢客恐生谤且作人间鹏鷃防
　　次韵杨君全送酒长句
　　扶衰却老世无方唯有君家酒未尝秋入园林花老眼茗搜文字响枯肠醡头夜雨排檐滴杯面春风绕鼻香不待澄清遣分送定知佳客对空觞
　　次韵君全送春花
　　化工能干大钧逥不得东君花不开谁道纎纎绿窓手轻刀剪防唤春来
　　谢景仁承事送惠酒器
　　杨君喜我梨花盏却念初无注酒魁矲矮金壶肯持送挼莏残菊更传杯
　　戏答史应之三首
　　先生早擅屠龙学袖有新硎不试刀嵗晩亦无鸡可割庖蛙煎鳝荐松醪
　　老莱有妇怀髙义不厌夫家首蓿盘收得千金不龟药短裙漂絖草江寒
　　甑有轻尘釡有鱼汉庭日日召严徐不嫌藜藿来同饭更展芭蕉看学书
　　谢应之
　　昨夜风雷震海隅天心急拟活焦枯去年席上蛟龙语未委先生记得无
　　史彦送春花
　　千林摇落照秋空忽防秾花在眼中蝶绕蜂随俱入座君家女手化春风
　　荅李任道谢分豆粥
　　豆粥能驱晩瘴寒与公同味更同餐安知天上养贤鼎且作山中煑菜看
　　次韵文少激推官祈雨有感
　　穷儒忧乐与民同何况朱轮职劝农终日虀盐供一饭几时肤寸冒千峯未须丘垤占鸣鹳只要雷霆起卧龙从此滂沱徧枯槁爱民天子似仁宗
　　次韵少激甘露降太守居桃叶上
　　金茎甘露荐斋房润及边城草木香蕡实叶间天与味成蹊枝上月翻光羣心爱戴葵倾日万事驱除叶陨霜玉烛时和君防否旧臣重疉起南荒
　　次韵奉荅少激纪赠二首
　　诗来清吹拂衣巾句法词锋觉有神今日相看青眼旧他年肯作白头新文如雾豹容窥管气似灵犀可辟尘慙愧相期在台省无心枯木岂能春
　　文章藻鉴随时去人物权衡逐势低扬子墨池春草遍武侯祠庙晓莺啼书帷寂寞知音少幕府留连要路迷顾我何人敢推挽看君桃李合成蹊
　　走笔谢王朴居士拄杖
　　投我木瓜霜雪枝六年流落放归时千岩万壑须重到脚底危时幸见持
　　戏答王居士送文石
　　南极一星天九秋自埋光景落江流是公至乐山中物乞与衰翁似暗投
　　次韵马荆州
　　六年絶域梦刀头判得南还万事休谁谓石渠刘校尉来依绛帐马荆州霜髭雪鬓共看镜茱糁菊英同送秋他日江梅腊前破还从天际望归舟
　　次韵答马中玉三首
　　雨入纱窻风簸船菊花过后早梅前锦江春色薰人醉也到壶中小隠天
　　巻沙成浪北风颠衔尾千艘不敢前匝岸水居皆有酒行人得意买江天
　　仁气已蒸全楚尽同云欲合暮江前争春梅栁无三月对雪樽罍属二天
　　次韵中玉早梅二首
　　梅蘂争先公不嗔知公家有似梅人何时各得自由去相逐【一作趁】扬州作好春
　　折得寒香不露机小窻斜日两三枝罗帏翠幕深调【一作遮】防已被逰蜂望得知
　　次韵中玉水仙花二首
　　借水开花自一竒水沉为骨玉为肌暗香已压酴醾倒只此寒梅无好枝
　　淤泥解作白莲藕粪壤能开黄玉花可惜国香天不管随縁流落小民家【时闻民间一事如此】
　　吴君送水仙花二大本
　　折送南园栗玉花并移香本到寒家何时持上玉宸殿乞与宫梅定等差
　　刘邦直送早梅水仙花三首
　　簸船綪防北风嗔霜落千林憔悴人欲问江南近消息喜君贻我一枝春
　　探请东皇第一机水边风日笑横枝鸳鸯浮弄婵娟影白鹭窥鱼凝不知
　　得水能仙天与竒寒香寂寞动氷肌仙风道骨今谁有淡扫蛾眉簪一枝
　　赠李辅圣
　　交盖相逢水急流八年今复防荆州已囬青眼追鸿翼肯使黄尘没马头旧管新收几妆镜流行坎止一虚舟相看絶叹女博士笔研管成古丘【女博士谓辅圣后房孔君也于文艺无所不能能皆妙絶】
　　和髙仲本喜相见
　　雨昏南浦曽相对雪满荆州喜再逢有子才如不覊马知公心是后凋松闲寻书册应多味老傍人门似更慵何日晴轩观笔砚一樽相属要从容
　　戏呈闻善二兄
　　匏悬篱落鵶窥井草上阶除雪滚风想得尊前欹醉防浑家儿女笑山公
　　次韵闻善
　　扶醉三竿日题诗一研埃张罗门带雪投辖井生苔待得成丘垅谁能把酒杯常应黄菊畔帐望白衣来
　　戏荅王观复酴醾
　　谁将陶令黄金菊幻作酴醾白玉花小草真成有风味东园添我老生涯
　　吕园未肯轻沽我且寄田家砌下栽他日秋花媚重九清香知自故人来
　　戏荅荆州王充道烹茶四首
　　三径虽锄客自稀醉乡安穏更何之老翁劝把春风椀灵府清寒要作诗
　　茗椀难加酒椀醇暂时扶起借糟人何须忍垢不濯足苦学梁州阴子春
　　香从灵壑陇上发味自白石源中生为公唤觉荆州梦可待南柯一梦成
　　龙焙东风鱼眼汤个中即是白云乡更煎双井苍鹰始耐落花春日长
　　次韵荅髙子勉十首
　　雪尽虚檐滴春从细草回徳人泉下梦俗物眼中埃久立我有待长吟君不来重镇闗钥要待玉匙开扫雪我三日御风君过旬言诗今有数下笔不无神行布佺期近飞扬子建亲可怜金石友去不待斯人岘南羇旅井灞上猎归亭日绕分鱼市风囬落鴈汀笔由诗客把笛为故人听但恐苏耽鹤归时或姓丁君不居郎省还应上谏坡才髙殊未识嵗晩喜无他枥马羸难出邻鸡冻不歌寒炉余几火灰里拨阴何荆渚楼中赋南阳垅底吟谁言小隠处频屈故人临经笥难窥底词源幸汲深思君眠竹屋雪月氷寒衾惊人得佳句或以傲王公处世要清节滑稽安足雄深沉似康乐简逺到安丰一防无俗气相期林下同志士难推毂将如髙子何心期诚不浅余论或相多欲向沧洲去还能小艇麽鸬鷀西照处相并晒渔蓑凿开混沌窍窥见伏羲心有物先天地含生尽陆沉伐山成大厦鼓橐铸祥金三尺无木期君发至音少年基一篑长嵗足三余忍作飞黄去顿超同队鱼尊前八采句窻下十年书定作牛腰束传抄听小胥沙上歩防暖思君剰欲招蒌蒿穿雪动杨栁索春饶枉驾时逢出新诗若见撩樽前逺湖树来饮莫辞遥入穷巷谒李材叟翘叟戏赠兼简田子平三首
　　紫冠黄钿网丝窠蝶绕蜂围柰晩何二叟家居如避世开门自少俗人过【紫冠鸡冠黄钿黄菊】
　　只可室中安止止谁能铁里鬬铮铮田多谷少无人防匹似无田过一生
　　田郎杞菊荒三径文字时追二叟防万巻藏书多未见老夫端拟乞荆州
　　呈杨康国
　　君家秋实罗浮种已作累累半拂墙莫遣儿童酸打尽要看霜后十分黄
　　又戏呈康国
　　整冠行客莫先尝杨子家无数仞墙假借肃霜令弄色勾添寒日与争黄
　　和中玉使君晩秋开天宁节道塲
　　江南江北尽云沙车骑东来风斾斜倒影楼台开紫府得霜篱落賸黄花钓溪筑野收多士航海梯山共一家想见星坛祝尧夀步虚声里静无哗
　　谢益修四弟送石屏
　　石似沧江落日眀鸬鷀乌鹊满沙汀小儿骨相能文字乞与班班作砚屏











　　山谷集巻十
　　钦定四库全书
　　山谷集巻十一
　　宋　黄庭坚　撰
　　律诗八十一首
　　雨中登岳阳楼望君山二首
　　投荒万死鬓毛班生入瞿塘灔滪闗未到江南先一笑岳阳楼上对君山
　　满川风雨独凭栏绾结湘娥十二鬟可惜不当湖水面银山堆里看青山
　　自巴陵界平江临湘入通城无日不雨至黄龙奉谒清禅师继而晚晴邂逅禅客戴道纯欵语作长句呈道纯
　　山行十日霑衣幕阜峯前对落晖野水自添田水满晴鸠却唤雨鸠归灵源大士人天眼双塔老师诸佛机白髪苍顔重到此问君还是昔人非
　　新喻道中寄元明用觞字韵
　　中年畏病不举酒孤负东来数百觞唤客煎茶山店逺看人秧稻午风凉但知家里俱无恙不用书来细作行一百八盘携手上至今犹梦绕羊肠
　　戏效禅月作逺公咏【并序】
　　逺法师居庐山下持律精苦过中不受宻汤而作诗换酒饮陶彭泽送客无贵贱不过虎溪而与陆道士行过虎溪数百步大笑而别故禅月作诗云爱陶长官醉兀兀送陆道士行迟迟买酒过溪皆破戒斯何人斯师如斯故效之
　　邀陶渊明把酒椀送陆修静过虎溪胷次九流清似镜人间万事醉如泥
　　湖口人李正臣蓄异石九峯东坡先生名曰壶中九华并为作诗后八年自海外归过湖口石已为好事者所取乃和前篇以为笑实建中靖国元年四月十六日明年当崇宁之元五月二十日庭坚系舟湖口李正臣持此诗来石既不可复见东坡亦下世矣感叹不足因次前韵
　　有人夜半持山去顿觉浮岚暖翠空试问安排华屋处何如零落乱云中能回赵璧人安在已入南柯梦不通赖有霜钟难席巻袖椎来听响玲珑
　　追和东坡题李亮功归来图
　　今人常恨古人少今得见之谁谓无欲学渊明归作赋先烦摩诘画成图小池巳筑鱼千里隙地仍栽芋百区朝市山林俱有累不居京洛不江湖
　　次韵丝云鹤二首
　　烟云杳霭合中稀雾雨空蒙宻更微园客茧丝抽万绪蛛蝥网面罩羣飞风光错综天经纬草木文章帝杼机愿染朝霞成五色为君王补坐朝衣
　　几片云如薛公鹤精神态度不曽齐安知陇鸟樊笼宻便觉南鹏羽翼低风散又成千里去夜寒应上九天栖坐来改变如苍狗试欲挥毫意自迷
　　题徐氏书院【徳占羡鱼亭故基也】
　　学书但学溪老鹅读书可观樵夫歌紫髯将军不复见空余岩桂緑婆娑【老一作姥歌一作柯】
　　赠石敏若
　　才似谪仙惟欠酒情如宋玉更逢秋相看领防一谈胜注目长江天际流
　　罢姑孰寄元明用觞字韵
　　追随富贵荣牵尾凖拟田园略滥觞本与江鸥成保社聊随海燕度炎凉未栽姑孰桃李径却入江西鸿鴈行别后常同千里月书来莫寄九回肠【荣一作劳】
　　和文濳舟中所题
　　云横疑有路天逺欲无门信矣江山美懐哉谴逐魂长波空淮记佳句洗眵昏谁柰离愁得村醪或可尊
　　题君子泉
　　云梦泽南君子泉水无名字托人贤两苏翰墨相为重未刻他山世已传
　　鄂州南楼书事四首
　　四顾山光接水光凭防十里芰荷香清风明月无人管并作南楼一味凉
　　画阁传觞容十客透风透月两明轩南楼槃礴三百尺天上云居不足言
　　势压湖南可长雄胸吞云梦略从容北船未尝覩巨丽复阁重楼天际逢
　　武昌防佐幕中画我亦来追六月凉老子平生殊不浅诸君少住对胡牀
　　南楼画阁观方公悦二小诗戏次韵
　　十年华屋网蛛尘大斾重来一日新五凤楼中修造手个中余刃亦精神
　　重山复水绕深秋不见髙贤独倚楼手拂壁间留恨句凌波微步有人愁
　　次韵文安国纪梦【栾城集亦有此诗】
　　道人偶许俗人知法喜非妻解养儿夜久金茎添沆瀣室虚壁月映琉璃逺来醉侠怱怱去近出诗仙句句奇独怪区区践绳墨相逢未省角巾欹
　　寄贺方回
　　少游醉卧古藤下谁与愁眉唱一杯解作江南断肠句只今惟有贺方回
　　谢檀敦信送柑子
　　色深林表风霜下香着尊前指爪间书后合题三百颗频随驿使未应悭
　　戏答王子予送凌风菊二首
　　病来孤负鸬鷀杓禅板蒲团入眼中浪説闲居爱重九黄花应笑白头翁
　　王郎颇病金瓢酒不耐寒花晚更芳瘦尽腰围怯风景故来归我一枝香
　　谢王子予送橄榄
　　方懐味谏轩中果忽见金盘橄榄来想共余甘有葛苦中真味晚方回【戎州蔡次律家轩外有余甘余名之曰味谏】
　　以椰子小冠送子予
　　浆成乳酒醺人醉肉截鹅肪上客盘有核如匏可雕琢道装宜作玉人冠
　　次韵文濳立春日三絶句
　　然今日望欧梅巳发黄州首更回试问淮南风月主新年桃李为谁开
　　谁怜旧日青钱选不立春风玉笋班传得黄州新句法老夫端欲把降幡
　　江山也似随春动花柳真成触眼新清浊尽须归瓮蚁吉凶更莫问波臣
　　再次前韵
　　春工调物似盐梅一一根中生意回风日安排催嵗换丹青次第与花开
　　久狎渔樵作往还晓风宫殿梦催班邻娃似与春争道酥滴花枝防剪幡
　　酒有全功笔有神可将心付白头新春盘一任人争席莫道前衔是近臣
　　陈荣绪惠示之字韵诗推奬过实非所敢当辄次髙韵三首
　　纷纷不可耐君子有忧之鞅掌诚庄语贤劳似怨诗颓波阅砥柱浊水得摩尼【杜子美云惟有摩尼珠可照浊水源】知我无枝叶刳心只有皮
　　太丘胷量阔一苇莫杭之万事不挂眼四愁犹有诗状闲聊闟茸心洁似毗尼【僧律也】早晚同舟去烟波学子皮【再和之字韵非以作难得巧为工亦欲见诗之无穷尔】
　　十家有忠信江夏可无之政苦寄卖友忽闻衡说诗饥防青籸饭寒赠紫陀尼【蕃褐】酬报矜难巧深惭陆与皮徳孺五丈和之字诗韵难而愈工辄复和成可发一笑
　　且然聊尔耳得也自知之独笑真成梦狂歌或似诗照滩禽郭索烧野得伊尼【鹿名出佛书】早晚来同醉僧窓卧虎皮
　　次韵徳孺五丈新居病起
　　潭潭经略府寂寂闭门居京洛圣贤宅江湖鱼鼈潴宦如一梦觉话胜十年书稍喜过从近扶笻不驾车
　　次韵徳孺五丈感兴二首
　　于此吾忘我从谁尺直寻事来千万种人有两三心自守藩篱小犹能井臼任过时虽不采吾与菊花斟眼前尝废忘事往更追寻爱酒陶元亮著书王仲任寒蒲虽有节枯木巳无心客至还须饮逢欢起自斟
　　次韵徳孺五丈惠贶秋字之句
　　少日才华接贵游老来忠义气横秋未应白髪如霜草不见丹砂似箭头顾我今成丧家狗期君早作济川舟汉家宗社英灵在定是寒儒浪自愁
　　求范子黙染鵶青纸二首
　　学似贫家老破除古今迷忘失三余极知鹄白非新得漫染鵶青袭旧书【老一作免】
　　深如女髪兰膏罢明似山光夜月余为染藤溪三百个待渠湔拂一牀书
　　谢荣绪惠贶鲜鲫
　　偶思煗老庖元鲫公遣霜鳞贯栁来虀臼方看金作屑鲙盘巳见雪成堆
　　谢荣绪割麞见贻二首
　　何处惊麕触祸机烦君遣骑割鲜肥秋来多病新开肉粝饭寒葅得解围
　　二十余年祜淡过病来筯下剧甘肥果然口腹为灾怪梦去呼鹰雪打围
　　吴执中有两鹅为余烹之戏赠
　　学书池上一双鹅宛颈相追笔意多皆为涪翁赴汤鼎主人言汝不能歌
　　题黙轩和遵老
　　平生三业净在俗亦超然佛事一盂饭横眠不学禅松风佳客共茶梦小僧圆漫续山家颂非诗莫浪传
　　和凉轩二首
　　打荷看急雨吞月任行云夜半蚊雷起西风为解纷茗椀梦中觉荷花镜里香凉生只当处暑退亦无方
　　题东寺柱【康州诗】
　　竹风松月牢于锁闗闭人心物外情燕雀闲经俱已惯飞来不怕读书声
　　病来十日不举酒二首
　　病来十日不举酒独卧南牀春草生承君折送袁家紫令我发与郎官清【发与一作兴发】
　　病来十日不举酒回施青春与后生满袖东风惬人意见君诗与字俱清
　　题小景扇
　　草色青青栁色黄桃花零落杏花香春风不解吹愁却春日偏能惹恨长
　　次韵廖明略陪吴明府白云宴集
　　江净明花竹山空响管弦风生学士麈云绕令君筵百越余生聚三吴逺接连庖霜刀落鲙执玉酒明船叶县飞来舄壶公谪处天酌多时暴谑舞短更成妍唯我孤登览观诗未究宣空余五字赏文似两京然毉是肱三折官当嵗九迁老夫看镜罢衰白敢争先【文一作大】
　　醇道得蛤蜊复索舜泉舜泉已酌尽官酒不堪不敢送
　　青州从事难再得墙底数樽犹未眠商略督邮风味恶不堪持到蛤蜊前
　　秋冬之间鄂渚絶市无蟹今日偶得数枚吐沬相濡乃可悯笑戏成小诗三首
　　怒目横行与虎争寒沙奔火祸胎成虽为天上三辰次未免人间五鼎烹
　　勃媻跚烝涉波草泥出没尚横戈也知觳觫元无罪柰此尊前风味何
　　解防华堂一座倾忍堪支解见姜橙东归却为鲈鱼脍莫把知言许季鹰
　　子兴追和予岳阳楼诗复次韵二首
　　去年新霁独凭防山似樊姬拥髻鬟个里宛然多事在世间遥望但云山
　　轩皇乐罢拱清班天地为家不闭闗惟有金炉紫烟起至今留作御前山
　　和子兴白鹿寺
　　谷郎岩开见佛灯云遮雾掩碧层层青山得意看流水白鹿归来失旧僧
　　谢人惠猫儿头笋
　　长沙一月煨鞭笋鹦鹉洲前人未知走送烦公助汤餠猫头突兀想穿篱
　　蜡梅
　　天上戏剪百花房夺尽人工更有香埋玉地中成故物折枝镜里忆新妆
　　短韵奉乞蜡梅
　　卧云庄上残花笑香似早梅开不迟浅色春衫弄风日遣来当为作新诗
　　十二月十九日夜中发鄂渚晓泊汉阳亲旧携酒追送聊为短句
　　接淅报官府敢违王事程宵征江夏县睡起汉阳城邻里烦追送杯盘防浊清秖应瘴乡老难答故人情次韵陈荣绪同倚钟楼晚望别后明日见寄之作
　　天外僧伽塔斜晖极照临凭防随处好残雪向来深青草无风浪枯松半死心【所谓城南老树精】衡阳有回鴈他日更传音
　　过土山寨
　　南风日日纵篙撑时喜北风将我行汤饼一杯银线乱蒌蒿数筯玉簪横
　　题花光画
　　湖北山无地湖南水彻天云沙真富贵翰墨小神仙【此平沙起水笔意超凡入圣法也每率此为之当冠四海而名后世】
　　题花光画山水
　　花光寺下对云沙欲把轻舟小钓车更看道人烟雨笔乱峯深处是吾家
　　所住堂
　　此山花光佛所住今日花光还放光天女来修散花供道人自有本来香
　　题髙节亭边山矾花二首【并引】
　　江湖南野中有一种小白花本髙数尺春开极香野人谓之郑花王荆公尝欲作诗而陋其名予请名曰山矾野人采郑花叶以染黄不借矾而成色故名山矾海防孤絶处补陀山译者以谓小白花予疑即此花尔不然何以观音老人端坐不去耶【世作场花山谷冩为郑】
　　髙节亭边竹已空山矾独自倚春风二三名士开顔笑把断花光水不通
　　北岭山矾取次开清风正用此时来平生习气难料理爱着幽香未拟回
　　赠惠洪
　　数面欣羊胛论诗喜雉膏眼横湘水暮云献楚山髙堕我玉麈尾乞君宫锦袍月清放舟舫万里渺云涛戏咏零陵李宗古居士家驯鹧鸪二首【李唯一妻一女垂老病足养鹧鸪鹦鹉以乐余年】
　　山雌之弟竹鸡兄乍入雕笼便不惊此鸟为公行不得报晴报雨总同声
　　真人梦出大槐宫万里苍梧一洗空终日忧兄行不得鹧鸪当是鼻亭公
　　李宗古出示谢李道人苕帚杖【从蒋彦回乞塟地二颂作二诗奉呈】
　　提携禅客扶衰杖断当姻家葬骨山因病废棊仍废酒鹧鸪鹦鹉伴清闲
　　诗书传女似中郎杞菊同盘有孟光今日鹧鸪鸣蹇蹇他年鹦鹉恨堂堂
　　宜阳别元明用觞字韵
　　霜须八十期同老酌我仙人九醖觞【术者言吾兄皆夀八十近得重醖法甚妙】明月湾头松老大永思堂下草荒凉千秋风雨鸎求友万里云天鴈断行别夜不眠听鼠齧非闗春茗搅枯肠
　　寄黄龙清老三首
　　万山不隔中秋月一鴈能传寄逺书深宻伽陀枯战笔真成相见问何如
　　风前橄榄星宿落日下桄榔羽扇开照黙堂中有相忆清秋忽遣化人来
　　骑驴覔驴但可笑非马喻马亦成痴一天月色为谁好二老风流只自知








　　山谷集巻十一
　　钦定四库全书
　　山谷集巻十二
　　宋　黄庭坚　撰
　　六言诗四十七首
　　题山谷石牛洞
　　司命无心播物祖师有记传衣白云横而不度髙鸟倦而犹飞
　　题灊峯阁
　　徐老海棠巢上【徐隂乐道隠于药肆中家有海棠数株结巢其上时与客巢饮于其间】王翁主簿峯庵【王道人防禅四方归结屋于主簿峯上尝有毛人至其间问道】梅蘂破顔氷雪緑丛不见黄甘
　　次韵公择舅
　　昨梦黄粱半熟立谈白璧一双惊鹿要须野草鸣鸥本愿秋江
　　次韵王荆公题西太一宫壁二首
　　风急啼乌未了雨来战蚁方酣真是真非安在人间北看成南
　　晩风池莲香度晓日官槐影西白下长干梦到青门紫曲尘迷
　　有懐半山老人再次韵二首
　　短世风惊雨过成功梦迷酒酣草元不妨准易论诗终近周南
　　啜羮不如放麑乐羊终愧巴西欲问老翁归处帝乡无路云迷
　　有惠江南帐中香者戏赠二首
　　百链香螺沈水宝薰近出江南一穟黄云绕几深禅想对同防
　　螺甲割昆仑耳香材屑鹧鸪斑欲雨鸣鸠日永下帷睡鸭春闲
　　子瞻继和复答二首
　　置酒未容虚左论诗时要指南迎笑天香满袖喜公新趂朝参
　　迎燕温风旎旎润花小雨斑斑一炷烟中得意九衢尘里偷闲
　　有闻帐中香以爲蝎者戏用前韵二首
　　海上有人逐臭天生鼻孔司南但印香严本寂不必丛林徧参
　　我读蔚宗香传文章不减二班误以甲爲浅俗却知麝要防闲
　　次韵韩川奉祠西太一宫四首
　　万灵未对甘泉五福间祀迎年旍旗三游半偃风马云车闯然
　　白旄下金神节青祝携御炉香百礼尽修亳祀九歌不取沈湘
　　紫府侍臣鸣玉霜台御史生风官烛论诗未了知秋自属梧桐
　　泰坛下瑞云黄雨师洒道尘香便回犹承坠露金钲半吐东墙
　　题郑防画夹五首
　　惠崇烟雨归鴈坐我潇湘洞庭欲唤扁舟归去故人言是丹青
　　能作山川逺势白头惟有郭熙欲写李成骤雨惜无六幅鹅溪
　　徐生脱水双鱼吹沬相看晚图老矣个中得计作书逺寄江湖
　　折苇枯荷共晚红榴苦竹同时睡鸭不知飘雪寒雀四顾风枝
　　子母猿啼槲叶山南山北危机世故谁能樗里彀中皆是由基
　　题刘将军鹅
　　箭羽不霑春水籕文时印平沙想见山隂书罢举羣驱向王家
　　寂住閤【陈留宿一堂因书为寂住閤】
　　庄周梦爲胡蝶胡蝶不知庄周当处出生随意急流水上不流
　　深明问
　　象蹋恒河彻底日行阎浮破冥若问深明宗防风花时度窗櫺
　　次韵石七三七首
　　从来不似一物妄欲贯穿九流骨鲠非黄閤相眼青见白苹洲
　　生涯一九节筇老境五十六翁不堪上补黼黻但可归教儿童
　　万里草荒先垅六年虫蠧羣经老喜寛恩放去心似惊波不停
　　为君试讲古学此事可牋天公君看花梢朝露何如松上霜风
　　幽州巳投斧柯崇山更用忧何早喜龚邹冠豸【史浩】又闻张董上坡【舜民敦逸】
　　看着庄周枯槁化为胡蝶翾轻人见穿花入栁谁知有体无情
　　欲行水绕山围但闻鹍化鹏飞女忧须发尽白兄叹江船未归
　　赠髙子勉四首
　　文章瑞世惊人学行刳心润身沅江求九肋鼈荆州见一角麟
　　张侯海内长句晁子庙中雅歌【无咎乐府于今第一】髙郎少加笔力我知三杰同科
　　妙在和光同尘事须钩深入神听他下虎口着我不为牛后人
　　拾遗句中有眼彭泽意在无弦顾我今六十老付公以二百年
　　再用前韵赠子勉四首
　　胷中有度择人事上无心活身只麽亲情鱼鸟傥然图画麒麟
　　行要争光日月诗须皆可歌着鞭莫落人后百年风转蓬科
　　句法俊逸清新词源广大精神建安才六七子开元数两三人
　　醉乡闲处日月鸟语花中管弦有兴勤来把酒与君端欲忘年
　　荆南签判向和卿用予六言见惠次韵奉酬四首
　　仕宦初不因人富贵方来逼身要是出羣拔萃乃成威凤祥麟
　　向侯赋我菁莪何敢当不类歌顾我乃山林士看君取将相科
　　覆却万方无准安排一字有神更能识诗家病方是我眼中人
　　觅句真成小技知音定须絶景公有马千驷伯夷垂名万年
　　蚁蝶图
　　胡蝶双飞得意偶然毕命网罗羣蚁争收坠翼防勲归去南柯
　　谢人送栗鼠尾画维摩二首【谢胡藏之】
　　貂尾珍材可笔虎头墨妙疑神颇知君尘外物真是我眼中人
　　丹青貌金粟影毛物宜管城公只今为君落笔他日听我谈空【一作画图见金粟佛】
　　挽词三十三首
　　神宗皇帝挽词三首
　　文思昭日月神武用雷霆制作深垂统忧勤减梦龄孙谋开二圣末命对三灵今代谁班马能书汗简青钓筑收贤辅天人与圣能非光唐六典度越汉中兴百世神宗庙千秋永裕陵帝乡无马迹空望白云乘帝德全三极师臣论九畴丘陵忽为谷天地不藏舟河朔功无憾幽燕防未收嗣皇朝万国任姒正兴周
　　司马文正公挽词四首
　　元祐开皇极功归用老成惟深万物表不令四时行日者倾三接天乎奠两楹堂堂宁复有埋玉恸佳城国在多艰日人如大雅诗忠清居没世孝友是生知加璧延诸老櫜弓抚四夷公身与宗社同作太平基献纳无虚日居然迹巳陈清班区玉石宝厯顺星辰更化思鸣鵙遗书似获麟易名无异论今代两三人毁誉盖棺了于今名实尊哀荣有王命终始酌民言蝉冕三公府深衣独乐园平生两无累忧国爱元元
　　范忠文公挽词二首
　　信道虽常尔知人乃独亨书林身老大谏纸字敧倾鼇去三山动人危五鼎烹保全天子圣几杖送余生公在昭陵日文章近赤墀空嗟伏生老不侍迩英帷去国几三虎闻韶待一防谁言盖棺了新乐锁蛛丝
　　韩献肃公挽词三首
　　郁郁髙阳里生才世不孤八龙归月旦三凤继天衢梁坏吾安仰人亡道固臞空令湖海士愁絶奠生刍物产元希世风流更折冲决疑京兆尹富国大司农逺业终三事仁声达九宗方祈酌周斗何意辍秦舂泪尽才难日斯人遽陨倾冰枝忧木稼食昴恨长庚名与具茨重心如颍水清堂堂万夫表直作闭佳城
　　王文恭公挽词二首
　　先皇凭玉几末命寄元勲賔日行黄道攀髯上白云四时成嵗律五色补天文不谓堂堂去今为马鬛坟宥宻深黄閤光辉极上台藏舟移夜壑华屋落泉台雨绋谁为挽寒笳故作哀伤心具瞻地无复衮衣来
　　宗室公寿挽词二首
　　昔在熙宁日葭莩接贵游题诗奉先寺横笛宝津楼天网恢中夏賔筵禁列侯但闻刘子政头白更清修昧旦鸣珂路春朝禁殿班方看分宝玉何意作丘山燕入风荣舞花开日笑顔空余杜陵泪一爲汉中潸
　　黄颍州挽词三首
　　恭惟同自出数世复通家惠沬霑枯涸忠规补过差胷中明玉石仕路困风沙尚有平生酒秋原洒菊花临民次公老论事长舆通袖有投虚刃时无斲鼻工风流前辈近名实后人公不谓三日别今成万事空公与汝阳守人间孝友稀鹡鸰鸣夜雨棠棣倚春晖粉省双飞入泉台相与归哀笳宛丘道哀涕不胜挥
　　叔父给事挽词十首
　　元祐宗臣考十科公居八九未为多功名身后无瑕防孝友生知不琢磨
　　平生治狱有隂功忠孝临民父母同赣上樵夫谈卓令宣城老吏识于公
　　三晋山河数十州频年水旱不能秋我公出把司农节粟麦还于地上流
　　更生苦讼石中书宰掾非人欲引裾两帅弄兵几败国同时御史更谁如【帅一作猾】
　　曽发公家钜万钱沟中襁褓却生全三齐水后皆禾稼不杀耕牛更可传
　　军容百万转风雷独料王师不战摧三箧非书公对狱元丰天子照奸回
　　陇上千山汉节回扫除民蜮不爲灾蜀茶总入诸蕃市胡马常从万里来
　　廊庙从来不在边黄扉青琐庆登贤除书未试回天笔何意佳城到马前
　　荣禄常思泽九宗山摧梁坏并成空百年遗恨谁昭洗他日诸郎有父风
　　晋地无戎卧贼曹民兵赐笏解弓刀六年讲武儒冠在不蹋金门着战袍
　　文安国挽词二首
　　七闽家举子百粤海还珠往日推忠厚穷年领转输一牀遗杖屦万事委锱铢岂有苍茫恨归巢未拮据平生翰墨学空走使臣车瞿令能仓史归公好古书秦山刋日月周鼓颂畋渔不见龙蛇笔新干研滴蜍
　　乐寿县君吕氏挽词二首
　　归装衣楚楚家世印累累来作箕帚妇不忘苹藻诗居然成万古何翅谒三医骑省还秋直霜侵鬓脚衰剪髻賔筵盛齐眉妇礼闲谓宜偕白发忽去作青山大梦惊胡蝶何时识佩环哀歌行欲絶丹旐雨班班












　　山谷集巻十二
　　钦定四库全书
　　山谷集巻十三
　　宋　黄庭坚　撰
　　铭八十首
　　洪州分宁县藏书阁铭【并序】
　　分宁县有学所从来逺矣然邑子诸生赖学以成就者少挟书以游四方者多盖在官常曰狱讼之不得其情赋租之不登其时簿书朱墨之不当其物冦盗发而不辄得是吾忧也若劝学养士二千石之任也故庙学岿然未尝过而问焉彼盖不知养士之源发于县乡爲民父母岂听狱求盗之谓哉今吾宰延平胡君器之之为县左规而右矩谨名而务实教之用经治之用律其听民不怠其牧民不烦豪吏敛手困穷得职然后尽心于学乃举其乡先生与一经之师位之以师友而作兴可学之民弟子常溢百员器之率其僚洁牲酒豆笾释奠春秋诸生陞降成文耆老叹息则合谋曰羣居讲学常病无书今令君不鄙我民使得燕居以勤巳事其大惠也惟是公家力不能者吾侪其劝成之于是学有职及诸生之父兄皆自劝市书以给诸生之求且爲出入之不严不可以保存暴寒之不时不可以持久又相劝作书阁并祭器而藏之阁成谒诸令君令君乃以元祐八年夏五月丁丑释菜于先圣之庙而告成焉诸生则以吿黄庭坚而请铭之于是有问者曰郡有学朝廷爲之择师教事备矣县不兴学亦病者乎庭坚曰是不然今夫浮屠之舎非传先王之道也而所居如林其堕隳不守凡有官之君子必左右经营复之而后巳闗市之征先王以禁利末其开塞有权今则徒防其入百人之聚有网漏一金之利必请而张官置吏焉夫士不可一日而无学民不可一日而无教至于兴学聚书则虽万室之邑以为非职之忧者何哉此可谓有为民父母之心知发政之先后之序者乎诸生曰信如子之言请并书以诏后之人则序而为铭曰
　　凡治有条如机于纺经经纬纬积寸成两菅蒯之手简功于纫可席可屦不能以寒昔此庙学终嵗蓬艾圣师所居风雨无盖今诵圣言皆有夏屋爰及方册字以华阁华阁渠渠言行之林聿求古今自观徳心咨尔诸生永懐兹道勿嬉勿骜以迪有造得意自已书不尽言如御琴瑟听于无弦幕阜几几呉咮楚尾其下脩水行六百里山川之灵或秀于民世得材用我培其根勒铭颂成式告尔后无或堕之永庇俎豆
　　分宁县三堂铭【求瘼民肥靖共】
　　茂宰萧公来拊我民自初讫兹惠政日新父母慈之知其苦乐吏瘦民肥犹求其瘼靖共在堂敬畏在庭賔礼士子有渭有泾我名三堂式颂式劝继萧公者无坠斯宪
　　洪州武宁县东轩铭【并序】
　　温陵吕晋夫爲武宁县其辔勒足以御吏其俎豆足以和民以其身爲纲以其僚爲纪其有所急也民以爲义其有所漏也民以爲仁于其嵗丰民闲新作东轩以告豫章黄庭坚曰以此听民非以勤民也予观今之爲吏讫三年则解体不治民亦厌之今吕侯不得代逾四嵗矣而勤民如始至之日民亦安乐之唯恐其去也故铭以劝来者
　　吕侯为邦如匠规矩除治燕处不即歌舞于以近之问民疾苦里无追胥抱孙买鉏吏无重糈其虎爲鼠我班王春民在东臯于耜于饷劝其作劳亟其耘耔无慢于敖役乃暇日于茅索绹桃李兊矣松竹苞矣知我民稼泽时矣万物芸芸自本自根于其并作我观其复富贵游云荷戈而逐吕侯燕处不棘其欲东轩髙明有突有荣以纳日月以陈鼓笙侯在东轩左经右律燕及其僚射侯酒食咨尔后来式鉴斯今无以豆觞费民寸隂
　　晋州州学斋堂铭【并序】
　　甥洪驹父主晋州学作斋堂诸名来乞铭予老病不复能文各作数语以劝学云
　　驾説堂
　　仲尼之驾说矣兹儒将复驾其所说乎元元本本大道甚夷毋以曲学诱诸子于亡羊之岐
　　乐泮堂
　　思乐泮水仁义之海见贤思齐闻过则改
　　典学堂
　　立则参于前坐则布于席乐则诏于钟鼓宴则列于饮食谁能出不由户而不终始典于学
　　见尧堂
　　立则见尧于堂寐则见尧于梦道其常而因物之自然是尧之日用
　　稽古斋
　　学之求于先王我占四方维天有斗执先王之道以御今之有是谓古人不朽
　　缉熙斋
　　缉者丝治熙者火治维心之本光作而悠逺髙明盖养之以浩然之气学之有缉熙圣功也哉
　　渴日斋
　　学未竟日西入明追今终弗及
　　时术斋
　　禹初抚功洪水滔国作十三载民降丘宅君子观于蚁而知学之可积
　　敬业斋
　　慢游者日失一日敬业者不速而疾
　　尚友斋
　　今之君子吾既与偕昔者吾友舜何人哉
　　切偲斋
　　思而不学无所于觉故谓之殆学而不思萑苇不治故谓之罔切切偲偲相劝以两
　　游艺斋
　　色荒者使人蹻蹻酒荒者使人漠漠游于六艺之林是谓名教之乐
　　知困斋
　　知之曰知之不知曰不知虽圣人亦若是其知者有轻千里而学之其不知者有轻千里而告之
　　优仕斋
　　君子无一日不学也岂惟日哉无一时不学也岂惟时哉无须臾不学也学哉身哉身哉学哉
　　浮筠亭
　　丰肌秀骨先后辈出何其孺子也解褓乐羣不舎昼夜何其学士也壮节臞躬不知嵗寒何其丈夫也
　　君子亭
　　君子藏器待时盘桓于不中也反身自观
　　李元中难禅阁铭【并序】
　　龙眠道人李元中为宜春决曹掾尽心于犴狱忠信慈惠于百度讼者伏辜而即罪如罪在巳治罪之器人服而病焉如伤在巳卹其寒饥疴痒加以保惠教诲使宥者涣然而悔杖者自今而悔流者在涂而悔死者方来而悔孔子曰子产众人之母也而书言不尽其行事未知其能若是乎狱事既饬于是筑阁以退听巳无憾而后安禅而乞名于其友山谷道人山谷曰菩萨久习胜妙禅定于诸三昧心得自在哀闵众生欲令成熟舍第一禅乐而生欲界是名菩萨难禅可名曰难禅阁龙眠曰若是则吾岂敢敢不勉焉请为我铭之山谷曰劝巳以不倦劝同事以不倦劝万物以不倦故曰难尔夫禅又何难铭曰【难一作义】
　　正念现前常乐我禅于法不难生死险地施物无畏于法不易能易能难则无难易俎豆鸩毒使令虎兕蜕乎其无功澹乎其无味至道之极不出于圣人万物之祖不归于天后百世而见尧舜忘义忘年不动不禅坐无生禅【义一作人】
　　洪父清非斋铭
　　是是非非知者之别是谓是非谓非直者之发其别也以成自其发也以成他吝其非而不改惟自屈也大人能格君心之非是心术也方寸之间与万物为市扫除不涓照用则曀日清其非虚室晰晰
　　洪驹父璧隂斋铭【并序】
　　甥洪刍驹父仕为黄之酒正勤其官不素食矣又能爱其余日以私于学名其所居曰璧隂斋余内喜之曰在官而可以行其私也惟学而巳矣为之作铭
　　惟道集虚观我镜中年耆典学考道则穷潜圣语道朝闻夕死调髙不和千世一士觞豆舞歌不爱其光孰能劬书自忧面墙挟书呻吟白驹过隙我以道侩何直尺璧古者寸隂不易千乘之国得道之根则有枝叶务华絶根安事渴日者揠苗罪嵗者不芸耔勿亟勿迟能时者谓之君子
　　洪玉父照旷斋铭
　　万物一家本无疎亲小智彼我与邻龂龂闻是法音不惧不惑乃可与之方毂道域至道无域门户唯空无物可欲万窍自风乃即万物亲疎异同冬裘夏葛渴汲饥舂父慈子孝兄友弟恭占筮筮吉卜从子是之学扩而心量逺之大之是谓照旷
　　李商老殖斋铭
　　以心爲田我耒耜之慈祥弟友种而茂之忠信不贪苗而立之敦厚敬恭水而耰之师友琢磨耔而薅之先王遗言又时之仁义有年左右取之相彼寒窭我则与之奉以飨帝神其吐之
　　王子舟所性斋铭
　　道行不加穷处不病此之谓性由思入睿由睿入觉此之谓学性则圣质学则圣功谓予不能倒戈自攻天下求师四海取友道立徳尊宗吾性有
　　鲜自源广心斋铭
　　细徳险微憎爱彼我君子广心无物不可心不运寸中积琐琐得失戚戚忿欲生火然炉倾则焚我中和沃以逺大井泉无波天下爲量万物一家前圣后圣惠我光华
　　鲜自源贵稀亭铭
　　阆州城南天下稀有此金石句闻诸杜叟鲜子筑屋与山相賔知味者稀以自贵珍贵者欲得良贵名立非得非名至贵无级
　　王良翰行庵铭
　　剪椶作庵驾以人肩利用行逺琴几后前衲子师之行坐俱禅涉江东西浸湖南北视之庵也行逺有足器成便人用之日新创物之智艾王君申
　　洪鸿父翛然堂铭
　　诗书环列竹石隂岑有无言子自钩其深彀士挽弓防予心术敲朴问道慈惠哀恤自公鞅掌退食静渊东窓置榻蝉蜕翛然
　　正平堂铭
　　畏首畏尾不自尊巳牵于势刑于利虐鳏寡以奉髙明是谓不平忠不足而诈有余躬不行而责从令是谓不正夫平者如执权衡以司重轻如天四时不言自行夫正者渴饮而饥食冬裘而夏葛喜怒予夺由巳而不由物故行天下而不屈灵负图告人凶吉刳肠在前中黒如漆杨子耄思思配甯蘧涪翁爲名周旋其枢
　　养浩堂铭
　　心者气之君气者心之将君之所忾将应如响心渊如渊气得其养夫惟气之爲物忧则焦然怒则勃然羞则戁然惧则瞿然劳则瘅然饥则悴然酌其有余不足而用其中尔乃浩然而浩然之主人风义凛凛白发在堂鸡鸣在寝弟兄鴈行肴饍欢饮三子承学皆有英禀穆如清风松竹交防富贵浮云公但髙枕
　　养源堂铭
　　李子作堂欧阳子名曰养源以成其福禄不知其源及所以养而问诸山谷山谷曰江出汶山其才滥觞其浸荆楚匪舟不航非以有源而受下流多故耶行潦之委盈沟溢壑少焉雨止立观其涸故曰必清其源源清则流洁必深其源源深则流长是故有令徳者百世不忘李子进曰若夫其源既得闻命矣敢问所以养之何如山谷曰智及十年则知蓺木持百年而不知蓺人智不保其身况其子孙欲其源清且深其人其人
　　灵泉铭【并序】
　　发皖口而西四十里泉淙淙行山径乱石间谓其来甚逺乃不能三里裂石而发源坎甃清澈鱼鰕辈游见其中顶有大石如引气出源上酌泉饮之爱其甘问泉上之人曰是不知水旱下而为田其溉种五百斛于是原徳嫓形命曰灵泉而铭之
　　云涔涔兮山木造天乱石却走兮扶屋椽有闯首兮足尾伏匿阅游者兮不知年钟一徳兮养灵根漱石齿兮吐寒泉中深可以濯缨下流可以濯足挹旊兮未病多瓶罂不休其汝覆虽不能火而兆兮吉凶不欺唯汝卜
　　明月泉铭
　　明月堂冽甘井材防酒利用茗于谷帘实季孟赏音谁徐望圣
　　玉泉铭
　　玉泉坎坎来自重险发源无渐龙窟琬琰我行峡中初酌蛙颔迨尝百泉无与比甘山僧拙戅煮瓶羮糁我以瀹茗泉味不揜行爲白蛇止爲万鉴矢其明徳以勒苍厂
　　瘿尊铭【并序】
　　瘿尊庭坚得之舅李公择以献仲父圣谟仲父懐寳不沽晚受福于岩壑钩深而望逺得意而忘归载酒乞言賔客从之此尊魁磊谲诡得巧匠而成器也晩其所容盛足以宴山川之暇日仲父抚尊曰斯其以恶骇俗汝为我铭以晓客庭坚曰
　　瓮盎遗老宿瘤三逐説桓佐宣名显齐国相士实难执柯其则拥肿樛句不受绳墨斵为雷尊于酒为徳君子提携与椐同寿子子孙孙勿替用酒
　　张益老十二琴铭【损】
　　涧泉
　　震陵孤桐下阳岑音如涧泉鸣深林二圣元祐嵗丁卯器而名之张益老
　　香林八节
　　河渭之水多土其声厚以沈江汉之水多石其声清而不深香林八节是谓天地之中山水之音
　　号钟
　　薄则播厚则石侈则筰弇则郁长甬则震无此五疾则鸣而中律是谓号钟之实
　　玉磬
　　其清越以长者玉也听万物之秋声者磬也室如是中藜藿不再食以是乐饥不以告籴
　　松风
　　忽乎青苹之末而生有极于万窍号怒而实无夫其荡枝播叶霣其实而脱其枯风鸣松耶松鸣风乎
　　娲簧
　　錬石补天之手截匏比竹之音虽不可得吾知古之犹今木声犂然当于人心非参寥者孰钩其深
　　南风
　　声歌南风舜作则欲报父母天罔极
　　舞胎仙
　　琴心三叠舞胎僊肉飞不到梦所传白鹤归来见曽元垄头松风入朱
　　秋思
　　秋风度而草木先惊感秋者直而志不平揽变衰之色为可怜之声不战者善将伤手者代匠悲莫悲于湘濵乐莫乐于濠上
　　渔桹
　　袯襫夫须萧然于万物之表槁项黄馘闯然于一苇之杭与鸥鸬而物化发山水之天光惊潜鳞而出听是谓渔桹
　　九井璜
　　钩鱼而得九井之璜辟纣而遇六州之王堙沈乎射鲋之谷委蛇乎鸣凤之堂其音不爽维其徳之常
　　天球
　　天球至音不以人力作者七人传以华国有蔚者桐僵于下阳之霆奏刀而玉质成器而金声山川畀之耶其天性之耶
　　虎胎冠铭【并序】
　　积中弟惠虎胎冠未出包殻文章炳然啸谷风弭百兽不旋日矣取而加于元服所以昭示尚文老夫得之窃惧维鹈之刺故作铭以自解
　　漆园老言作圣冠臯比文质称吾衰矣文不昭服班然作虎羞深衣幅巾九节竹尚与斯文啸空谷
　　洪父深衣带铭
　　贫不能畏贱不能忧以身行道如水于舟【一云居贫不耻处贱不忧】
　　洪驹父深衣带铭
　　务华絶根自斧斤处厚居实万事毕
　　潘子真深衣带铭
　　在车在寝风雨颠沛有其忘之道不人外
　　王子钧深衣带铭
　　养心欲诚择术欲精自知欲明责人欲轻
　　孙知微画玩珠龙铭
　　目精不逃萨埵降魔相也肉怒郁倔排云天而上也垂胡耽眈玩夜光也跳波突漩大物所推荡也伟哉太古笔神智匠也铭之者谁山谷放浪也椟藏者谁成都大圣慈寺圜通和尚也
　　颐庵铭【并序】
　　云岩老法清结草庵于古木间直溪东旌阳峯山光清明一尘无间河东栁敬叔名之曰颐庵双井黄庭坚予之铭
　　藏山于泽而非止天下雷行而非动自我观颐为吾大用口则挂壁补饥疮则食执颐之枢何慎何节
　　跨牛庵铭【并序】
　　吉州太和县普觉禅院其东北皆脩竹长老楚金开息轩于竹间予作县时尝谓金为我结草庵于竹北金方经营经藏未暇也他日庵成予巳去金知予随食于四方不能有是庵也则自名曰跨牛而乞予铭金盖学牧牛于邓峯永永学牧牛于黄蘗南南无牛来者穿鼻焉永牧牛者然其牧不勤其牛不烦金之牛纯白矣跨而不敢下恐其蹊人之田予之与佛者游观蹊田之牛其角如金之能自牧者盖寡矣故作铭
　　唯水牯牛头角堂堂以作意力徧行道场举头看月终不角抵浮鼻渡河蹴蹋源底三界为田众生为稻由我深耕世无寸草我跨此牛无绳与鞭要下即下马后驴前
　　莲花岩铭
　　自古在昔雷雨电击天开八石青莲跗鄂中有岩壁牀敷宴息大士宻迹置鉢倚锡蚖虺避宅虎豹服役行人护戒如藏六以戒为甲如莲生泥不染香色维岩居无斁
　　三峡桥铭
　　二山劒立泷落天路北垂康王之帘南曵开先之布银潢倾防起蛰千雷斲山为梁无有坏隤骊龙守珠不可钓罩式告游者登危思孝
　　黙堂铭
　　闻道之度或黙或语言而不信以黙自许
　　墨轩铭
　　贤问墨说烟出松节不如此说即波旬说
　　戎州舎利塔铭
　　维我戎州治汉道钩带二江抚有蛮獠王徳无外来享疏犒在边文武卧鼓弗考维时父老崇佛宫庙道人在纯法中杜多舍所怀璧严窣堵波宝积辉腾舎利五色僧伽生息师之骨身匪玉匪石大善知识功徳之余用福蛮方三灾不作百谷有年上天降康嵗摄提格元符天子万夀无疆涪翁作颂不显其光以昭方将此第七级不爰众力檀者陈防吠瑠璃缾白金为墙施者周章
　　无等院生台铭
　　呵利底母众以血食为命探懐取婴儿而其父母愁痛如来慈威力为开甘露门乃救清浄众受食施巳分称诵五如来及佛金口敕粒粒遍十方施众生饱满彼呵利眷属化形来受供若有弹射者死堕畜生道若彼悭贪心谓少不饱众是人违佛敕死入饿鬼道司马竦旦泰母夫人白氏琢石作生台以施无量故获福亦无量【竦旦泰司马氏三子名】
　　法云寺金刚像铭
　　善才访道海絶处铸金庄严万物睹道人公麟规范土鳬氏翟用司火度在元祐元秋白露檀越张侯冀公主法云秀公第一祖
　　法云寺水头镬铭
　　圆通师大兰若冀公主舍脂泽无量镬慈悲杓来者酌闻尚檀从智作
　　研铭三首
　　其坚也可以当谤者之铄金其重也可以压险者之累卵其温也可以消非意之横逆其圆也可以行立心之直方如是则研爲予师亦爲予友善友在前良规在后精则入神勤则见功坚如是重如是乃能时中固穷在道涉世在逢
　　制作淳古可使巧者拙夸者节性质温润可使躁者静戾者听观棐几而见研忘其一室之悬磬【一本无其字】温而栗重不泄不为砺砥为翰墨守不假人永终吉
　　杨大年研铭
　　公无恙时于此翰墨其作也万物受泽其不作也羣公动色至于破尘出经万物昭明人言杨公不如石之寿我谓石朽而公不朽
　　周元翁研铭
　　刳其中以有容实其踵以自重绨衣漆室盥濯致用风櫺垢面蛛网错综游于物之傥然吾与尔同梦
　　晁以道研铭
　　惟矩也有隅惟深也有潴防勲于六书惟重也不反不侧惟温也文明之泽君子以嫓徳石在临洮其所从来逺矣毁璞而求之成圆器者鲜矣藏器待时勿亟勿迟毋抵毋坠毋盗之诲
　　任叔俭研铭
　　缜栗宻致其宜墨而不败笔也叩之铿尔手之所及如云生础其有玉徳也砻而不二美其质也生石之渊中正砦之蛮溪蛾眉之别也得而器之任广叔俭丹棱之杰也相而铭之山谷老子豫章之枿也
　　任从简镜研铭
　　泸川之桂林有石黟黒泸川之人不能有而富义有之以爲研则宜笔而受墨唐安任君从简之砚面为镜而背三足形骇天下若山林不若而不得访诸禹也松煤泛之若云之过魄月而竚也笔胥疏其上则吾宫中之也握笔之指爬沙若蛙欲食月不能而又吐也【任君宗易从简以官守不能至而属余同年生贺庆孙之子成章持乌石砚屏来乞余铭其镜研余没其研屏以为研而与之铭而使复求乌石以为屏乌石研材视万州之金崖中正砦之蛮溪兄弟也而白眉耳】
　　鲜自源研铭
　　刳心以为地寛而不吝时墨而不潴以为日新其寛也似道坦坦其日新也用而不
　　欧阳元老研铭
　　其坚也似立义不易其润也似饮人以徳叩之铿然如玉如金欧阳元老笙磬同音
　　王子与研铭
　　温润而泽故不败笔缜宻以栗故不涸墨明窗净几宴坐终日观其怀文而抱质
　　檀敦礼砚铭
　　用为砧不可以调杵衣用为鼓不可以退盗搴旗用为镜不可以鉴美恶用为礅不可以御賔客檀公三十六防戎匠镵石刓其四封以为管城之国旁陈玉斗挹水以和墨时渴而饮之给出不竭砺笔礲墨宜日书纸涪翁勒铭有告无止
　　王子飞研铭
　　厚而静似仁刚而温似徳不反不侧似宜翰墨
　　郑佽相研铭
　　韬兮虚其心笼古而络今惟子翰墨林坦兮实其踵不震不竦其承不覂角浪沄沄不瑕其温圜以行世不规其盆
　　李伯牖女子研铭
　　既非牛渚望夫之石又非上虞幼妇之碑琢为海昏节妇之砚坚润而含风漪其以付伯牖之孤女他日或能卫夫人之笔札曹大家之文词
　　江氏芝木铭【为江懋相作】
　　江望陈留汉轑侯徳七祖兆于园南七祖竁于园北起居之阡既有拱木嵗行三十一舎丧客土者二十有六宗子有孝子使客归其宅爰发其祥缃芝紫茎凡园南北孝思作则












　　山谷集巻十三
　　钦定四库全书
　　山谷集巻十四
　　宋　黄庭坚　撰
　　赞八十首
　　江氏家藏仁宗皇帝墨迹赞
　　昭陵仁圣与天同功不刻不雕万国文明日月照临无有隠侧一滴之雨泽及万物简言易从易言易知皇祖有训信如四时雷声不作天地渊黙遗黎怀仁霣泣翰墨
　　钱忠懿王画像赞
　　文武忠懿堂堂如春中有樗里不以示人雷行八区震惊听闻提十五州共为帝民送君者自崖而反以安乐其子孙九万里则风斯在下眇大物而成仁
　　王元之真赞
　　天赐王公佐我太宗学问文章致于匪躬四方来庭上稍宴衎公舍瓦石责君尧舜采芝商山以切直去惟是文章许以独步白髪还朝泣思轩辕鸡犬防鼎羣飞上天真宗好文且大用公太阿出柙公挺其锋龙怒鳞逆在廷岌岌万物并流砥柱中立古之遗直叔向以之呜呼王公其尚似之
　　东坡先生真赞三首
　　子瞻堂堂出于峨眉司马班扬【一作严扬】金马【一作金门】石渠阅士如墙上前论事释之冯唐言语以为阶而投诸云梦之黄东坡之酒赤壁之笛嬉笑怒骂皆成文章解覊而归紫微玉堂子瞻之德未变于初尔而名之曰元祐之党放之珠厓儋耳方其金马石渠不自知其东坡赤壁也及其东坡赤壁不自意其紫微玉堂也及其紫微玉堂不自知其珠厓儋耳也九州四海知有东坡东坡归矣民笑且歌【一本有义形于色为国山河】一日不朝其间容戈至其一丘一壑则无如此道人何
　　岌岌堂堂如山如河其爱之也引之上西掖銮坡是亦一东坡非亦一东坡槁项黄馘触时干戈其恶之也投之于鲲鲸之波是亦一东坡非亦一东坡计东坡之在天下如太仓之一稊米至于临大节而不可夺则与天地相终始
　　眉目云开月静文章豹蔚虎炳逢世爱憎怡怡五【一作立】朝公忠炯炯
　　写真自赞五首【并序】
　　余往嵗登山临水未尝不讽咏王摩诘辋川别业之篇想见其人如与并世故元丰间作能诗王右辖之句以嘉素写寄舒城李伯时求作右丞像此时与伯时未相识而伯时所作摩诘偶似不肖但多髯尔今观秦少章所蓄画像甚类而瘦岂山泽之儒故应臞哉少章因请余自赞赞曰
　　饮不过一瓢食不过一箪田夫亦不改其乐而夫子不谓之能贤何也顔渊当首出万物而奉以四海九州而享之若是故曰人不堪其忧若余之于山泽鱼在深藻鹿得丰草伊其野性则然葢非抱陆沈之屈怀迷邦之宝既不能诗成无色之画画出无声之诗又白首而不闻道则奚取于似摩诘为若乃登山临水喜见清扬岂以优孟为孙叔敖虎贲似蔡中郎者耶
　　吏能精密里行婣防则不如兄元明而无元明忧疑万事之敝斟酌世故铨品人物则不如其弟知命而无知命强项好胜之累葢元明以寡过而知命以傲世如鲁直者欲寡过而未能以傲世则不敢自江南乘一虚舟又安知乘流之与遇坎者哉
　　或问鲁直似不似似与不似是何等语前乎鲁直若甲若乙不可胜纪后乎鲁直若甲若乙不可胜纪此一时也则鲁直而已矣一以我为牛予因以渡河而彻源底一以我为马予因以日千里计鲁直之在万化何翅太仓之一稊米吏能不如赵张三王文章不如司马班扬颀颀以富贵酖毒而酖毒不能入其城府投之以世故豺虎而豺虎无所措其爪角则于数子有一日之长道是鲁直亦得道不是鲁直亦得是与不是且置勿道唤那个作鲁直若要斩截一句藏头白海头黑
　　似僧有髪似俗无尘作梦中梦见身外身
　　张大同写予真请自赞
　　秀眉广宇不如鲁山槁项黄馘不如漆园韬光匿名将在双井谈说妙热谩两川枯木突兀死灰不然虚舟送物成百漏船
　　张子谦写予真请自赞
　　见人金玉满堂而不贪看人鳯阁鸾台而不妬自疑是南岳懒瓒师人言是前身黄叔度
　　故僰道廖君画像赞【并序】
　　廖君翰字仲良治生有猗顿之材知子有朱公之智初居郁鄢而迁于僰道推郁鄢之田以业其兄买山于夷戸即其人以耕稼不征其财力数年遂役属数百家而富以十倍乃大治产居延儒学以为子师礼游士以为子友命子琮为进士遂登嘉祐二年进士第戎人仕于朝自琮始君年三十以郡吏与夷战于马鸣溪败绩自没水中流数里或获以舟得不死后五十年而为士大夫家有家法居戎州第一君夀七十九而终里人爱之故有画像于夀昌院后三十年琮以承议郎致仕家居赠君某官思配前人之徳乃新画像之室而请余为之赞
　　廖君朴遬卒享五福其艰其勤天畀戬谷治生之材可以治邦知子之智可以使能耋老于乡以福孙曾在尔后人思其艰勤思其好贤维衣食之源瞻像思孝勿堕其教
　　故江阳杨君画像赞【并序】
　　杨君存道累世以儒学知名荐于乡乃登治平四年进士第于予为同年进士其为人孝弟慈祥其文学乡先生以为可宗其为吏不愧古之长民者不幸年四十九而卒其葬也予为赞其画像以教其乡县之子弟云存道讳从居江阳久矣莫知其所从迁也赞曰
　　显允临卭吏师文宗能者述之徳宇恢恢疎而不失有物实之于义当然确乎不夺强者屈之爱民如子曰予用威谁其防之图像如生虽不能言谁敢忽之其事在人嵗月其逝勿坠失之后有南董询事考言尚其笔之
　　故陈氏画像赞
　　女归能妇义止宜家谁其向道探深见遐入古人室立妙法句自履实地告人悟处忽尔心疾累嵗狂痴为忘我难使人厌之迨其解化庄语告戒堂堂夫人凌郑同派
　　乔令真赞
　　抱璞而居其谁别玉乔君不献自尊两足窥其狱戸视其邑庭吏无重糈民有颂声提平如砥持防如水观其中公清有余相其貌固凡人耳
　　文勋真赞
　　荣如辱如谁丧谁得萃如嗟如不见声色为吏不残去其败羣好贤喜士黾勉而勤子克家吾税驾舍几而寝漠然即化眉目在图慰尔时思蔼然粹温似无恙时
　　李冲元真赞
　　冶百錬之金而中黄钟之宫琢无瑕之玉而成夜光之璧可用飨帝可用活国师旷不世而无闻韫椟藏之而无闷士亦何得于山林元勋而荩谷也故肥遯
　　宋乔年真赞
　　士之坎防以其智多因坎防以为师用其多以见已相遭于功名之会图像麒麟独行于寂寞之滨照影溪壑大者四时尔小者风尔岂真我哉
　　宋宗儒真赞
　　宋子勃窣心有古镜朝四暮三为笑不竞放一捻一犹着禅病探丸起死味药知性忧患不入乎杯中抱胡琴而风听若乃脱冠袒裼扪虱应客目如愁胡拊髀而呼是必追橡栗于云杪探水月于江湖然后怏于心与
　　陶兀居士赞
　　眉山吴元祥得意于酒与世相忘者史应之赞之曰兀兀陶陶陶陶兀兀是醒是醉布衣簪绂涪翁乃名之陶兀居士而增赞之
　　兀兀陶陶借书借不得陶陶兀兀问字问不得是醒是醉佛也会不得布衣簪绂有人扶便得
　　史应之赞
　　眉山史应之爱酒而滑稽对鄙不肖醉眼一笑司马徳操万事但好东方戏嘲惊动汉朝穷则徳操逹则方朔天地一壶不胶者卓应之老矣似愚不愚江安食不足江阳酒有余
　　麟趾赞
　　麟有趾而不踶仁哉麟哉有定而不抵仁哉麟哉有角而不触仁哉麟哉今之人一朝之忿以触人防身辱亲呜呼人中有兽兽中有人
　　笻竹杖赞
　　厉防隅而不刿故窃比于彭耽之夀屈曲而有直体能独立于雪霜之后伯夷食薇而清陈仲咽李而瘦涪翁昼寝苍龙挂壁涪翁履危心如铁石穷山独行解两虎争终不使卞庄乘间而孺子成名
　　义松赞【洪州西山翊真观】
　　西山之松有嵗寒之质怀其同气耶既分矣复合而为一涔露云雨老大霜雪匠石辍斤樵夫叹息人之同气去本未逺宰上之杞蔽芾成阴有其干戈日寻余不知其何心
　　三笑图赞
　　二豪之所争不满三隠之一笑三隠之所笑不解耶舍之顔耶舍之印雾锁云埋九年面壁此印方开
　　倦鹤图赞【子瞻画石伯时为作归鹤余题曰倦鹤图】
　　伟万里之仙骥羾九闗而天翶亦倦飞而归止矧人生之嗟劳饥食北山之薇蕨寒缉江南之落毛安能作河中之桴木宁为篱落之系匏
　　席子泽槃礴图赞
　　百遇毒而成医九折臂而信道慈子而长人之防爱亲而夀人之老葢尝饮长桑之丸而得耆域之草此天地之仁气也而席子以游方之内知万化之如今防一世之遗我临流濯足脱帽箕坐寄槁竹以孤唳哂秋叶之惊堕此天地之义气也而席子以游方之外观壑若陵对卿若兵客或箴之曰俯仰之间祸之橐也虎不可暴河不可乘席子笑而应之曰此天地之强阳气也谁能以久生于是方嘘竹莩致膜眼吟弄风月使客防返吾但恠其多能不穷不知去方朔之近逺
　　赵景仁弹琴舞鹤图赞
　　无山而隠不褐而禅听松风以度曲按舞鹤而防年铿尔舍琴而对吏忽坌入而来前察朱墨之如蚁初不病其超然
　　胡逸老吴生画屏赞
　　两虎戏搏文章露千林号风雷欲雨慎勿私鬬伤距豺狼野子即当路
　　易生画麞猿猴貛赞
　　穴居木处相安以饮食生渴饥爱憎无师而自能其皮之美也自立辟其肉之肴也故多兵风林露壑伐木丁丁雄雌同声去之逺而犹鸣彼其不同臭味故眴目而相惊惟虫能虫惟虫能天余是以观万物之情
　　画墨竹赞
　　人有嵗寒心乃有嵗寒节何能貌不枯虚心听霜雪
　　画牧牛赞
　　鼻之柔也以绳牧之心之柔也以道牧之纵而不蹊人之田其谁早服之
　　画马赞
　　御与马相得维予止作万里不日而复士志于学则亦无息以师友为辔防及其至焉维尔力
　　黄庭画赞
　　君诵黄庭内外篇本欲洗心不求仙夜眎片月堕我前黒气剥尽朝日鲜一暑一寒久自坚体中风行上通天亭亭孤立孰旁縁至哉道师昔云然既已得之戒不传知我此心未亏骞指我婴儿藏谷渊言未絶口行已旋我记其言夜不眠
　　观世音赞六首
　　海岸孤絶补陀岩有一众生圆正觉八万四千清净眼见尘劳中华藏海八万四千母陀臂接引有情到彼岸湼槃生死不二见是则名为施无畏八风吹播老病死无一众生得安穏心华照了十方空即见观世音慈眼设欲真见观世音金沙滩头马郎妇
　　自心海岸孤絶处戒定慧香补陀伽观身实相净圣果自度众生大悲愿一一浮沤镜本空八万四千垂手处梦时捉得水中月亲与猕猴观古镜
　　圣慈悲愿观自在海岸孤絶补陀岩贯花缨络普庄严度生如幻现微笑有一众生起圆觉即现三十二应身壁立千仞无依倚住空还以自念力
　　以法界印印诸善根以平等印普印诸业八万四千母陀臂诸佛承我称提力八万四千清净眼众生依我成正觉补陀岩下白花风月照海漩三昧底
　　圣慈悲愿观自在小白花山住道埸海漩三昧觉澄圆三十二应施无畏有一众生发大心愿度我身及舍识万仞峯前撒手过观音岂复异人乎
　　敬礼补陀岩下水边十方三世无不现前愿我亦证空觉极圆处处悲救火中生莲
　　江南李后主梦观世音像赞
　　补陀岩中大慈圣沧浪石上观生死南州麽圣师子王感梦白衣施无畏梦回洒笔具光相照镜还与我面同当时若会照镜句放下江南作闲客
　　了观师绣观音赞
　　六合内外若有不观音处则此丝缕不能坚固横此三十二应共此一光明聚了观观音自知金针落处知落处女娲补天夜夜雨
　　庞道者绣观音赞
　　道者侏儒从山谷累年自请予云家富于财父母死无兄弟年三十不娶闻山谷食素遂尽散其赀与族人作头陀从山谷不衣帛不卧榻一斋之外水亦不饮
　　八万四千唯两臂三十二应无来往悲观一切造诸业慈观诸业炽然住清净观时无本根幻影重重蒙古佛有能出世自观音即受老翁无畏施
　　南山罗汉赞十六首
　　第一尊者賔度罗跋罗堕阇昆仑儿奉金匣国王坐前瑠璃花盆正坐左右手作印前有香印小僧奉鉢国王取火然香印
　　大阿罗汉賔度罗奉持末后如来印日中一鉢千家饭处处作佛事饶益以我身心五分香作光明云雨大千取火燃香世界主能遍法界唯心办
　　第二尊者迦喏迦伐蹉迦湿弥罗国王坐【一作正】右手作印坐前瑠璃盆花昆仑奴奉经匣国王作礼
　　佛记一切贤圣众皆以无为有差别如来乃至阿罗汉同入涅槃三昧海二乘设不见此理是则波旬颠倒想稽首迦诺迦伐蹉看花结印同无相
　　第三尊者迦诺迦跂厘堕阇合左右手作印胡奴奉经小僧持课
　　驾羊超出风火宅跨求度生死河者乘如来初方便自彻海漩三昧底三乘如来悲愿力身如光影现十方持经不染文字相是名第一离欲者
　　第四尊者苏频陀左手持经小僧倾瑠璃瓶水饮虎
　　斑斑之兽本山林升堂入室作舆衞小僧奉施军持水弭耳来受救渴供胸中猛虎自调服是故异物成一家我观阎浮提众生同牀猜忌若冰炭
　　第五尊者诺矩罗阿氏多西面弹指胡奴执印杖小僧奉瑠璃器中有两孔雀尾
　　稽首具六波罗宻稽首得无生法忍稽首佛敕久住世稽首救世不倦者天上人间福田施心无高下依佛慧遍与有情作功徳故受孔雀堕尾供
　　第六尊者跋陀罗住在耽没罗洲面西坐叠左右手国王奉如意小僧合掌
　　能以一切声闻佛能以法忍出世法宴坐分身应十方不取涅槃自饶益伏住泥沙观止水中有菩萨清凉月无明风起作浪波方会如来同觉海
　　第七尊者迦理迦执白拂小僧奉匣胡奴滤水
　　佛光影中大杜多八万细行灭尘劳爱护有情如眼目胡奴来供滤水囊手持白拂起清风奉持所闻佛直指小根魔子欲横戈弓折箭尽皆消霣
　　第八尊者伐阇罗吠多罗指顾有所言小僧作香篆胡奴奉香篆台肩挂净水宝缾
　　百和香中本无我光透尘劳一一法佛法本从空处起炳然字义照太空以此一香应发心东方出日西方雨我今稽首伐阇罗是真离欲阿罗汉
　　第九尊者戍博迦住在香醉山中执羽扇胡奴奉金炉小僧奉来禽
　　香醉山中夏木阴来禽磊磊承风雾山鸟冲飞堕圣前小僧澡雪羞时供胡奴知是说法时故奉金炉听时事有说法相无言说无说无闻是真说
　　第十尊者半托迦住在三十三天长眉持数珠小僧合十指天王献铃杵
　　厐眉寂黙坐空禅万年一念无縁促手珠犹作奢摩他寄迹普贤修万行梵天来献瑜伽具问人亲见世尊来拨开眉目示梵王诸天皆得法眼净
　　第十一尊者罗怙罗持经小僧奉经帙国王跪坐
　　一身入定多身出屈申臂顷四天下如世箧藏诸有物及以丝缕舞工木小儿赞叹或恐怖耆老智者但袖手佛说神通方便力度脱众生具功徳
　　第十二尊者那迦犀那持印杖小僧合掌胡王献七宝
　　四十九年大教主波旬请故入涅槃佛身常寻法界住非其境界故不见未法众生尠福田众魔染衣汗戒律稽首那迦住世间令我常生遇佛想
　　第十三尊者因揭陀振金锡龙扰坐下国王献铃
　　如来宝仗降魔相慈悲威怒震十方毒龙帖耳收雷霆逆麟可摩若家狗我法未尝恼众生不令肆毒生恐怖但以本来悲愿力情与无情共一家
　　第十四尊者伐那婆斯受国王献宝塔国王胡跪胡奴奉塔坐
　　八万四千宝浮图不如一念心清净惟此有相檀施福三涂八难所依怙佛以一花示迦叶笑中有刀世不解而以法尽付诸人深藏宝骨待梅里
　　第十五尊者阿氏多奉手炉国王注水灌莲花盆小僧奉花
　　万山相倚碧巑岏灵鹫一峯圣贤宅如来往昔经行处林泉鸟兽皆逆向清净眷属千五百无日不闻钟磬音阎浮提中大福田莲花会上菩提记【匝一作回】
　　第十六尊者注茶半托迦合掌受龙女献珠案上设铃杵小僧奉手炉
　　持轴山中大慈圣普应诸供作佛事虽设大铃金刚杵如世休马櫜弓矢龙女来献九渊珠无心奉施无心受清净之众见寻常相视还如土木偶
　　见翰林苏公马祖厐翁赞戏书
　　一口吸尽西江水磨却马师三尺觜马驹蹋杀天下人惊雷破浪非凡鳞马祖厐公水泄不通游鯈方乐科斗生角
　　清凉国师真赞【摘裴休语】
　　宝月清凉寂照法界以沙门相藏世间解谷响入耳性不可为青莲出水深不可窥万象纷披花开古锦启迫羣氓与甘露饮哲人去矣资何所参即事之理塔锁终南
　　木平和尚真赞
　　一尺三寸汗脚草鞋挂龙牀角他日清凉半座果然未防礼乐一一沤里木平稽首一沤前觉
　　南安岩主大严禅师真赞
　　石出山而韵自丘壑松不春而骨立氷霜今得云门柱杖打破鬼窟灵牀其石也将能万里出云雨其松也欲与三界作阴凉此似昔人非昔人也山中故友任商量
　　南安岩主定应大师真赞
　　定光古佛不显其光古锥透穿大千以为嚢卧像出家西峯参道亦俗亦真一体三宝彼逆我顺彼顺我逆过即追求虚空鸟迹驱使草木教诲蛇虎愁霖出日枯旱下雨无男得男无女得女法法如是谁夺谁予令君威怒免我伽梨既而释之遂终白衣白帽素履须髪皤皤夀八十二与世同波穷岩草木枯腊风雨七闽香光家以为祖萨埵御天宋有万姓乃锡象服名曰定应
　　黄龙南禅师真赞
　　我手何似佛手日中见斗我脚何似驴脚锁却狗口生縁在甚麽处黄茆里走乃有北溟之鲲揭海生尘以长觜鸟啄其心肝肺乃退藏于宻待其化而为鹏与之羽翼九万里则风斯在下矣自为鑪而镕凡圣之铜乃将图南也道不虚行是谓无功之功徧得其道者一子一孙而已矣得其一者皆为万物之宗工以丹墨得皮得骨我以无舌赞水中月
　　大沩喆禅师真赞
　　即邪是正即药是病乞水指井乞饭与甑杀人如麻出邪命定而得正命尸罗清净而八万四千清净是谓毗卢遮那正法眼藏以平等印封之以僧伽梨蒙之无心者来弹指门开圣凡不尽金锁生苔丹青回互南北呈露影落千江谁知月处
　　五祖演禅师真赞
　　问道白云端蹋着自家底无心万事禅一月千江水路逢摩登伽石上漫浇水赤土昼簸箕也有第一义谁言川防苴具相三十二
　　慧林中禅师真赞
　　廓然豁尔师不自知工何能写晬然衎尔工以为真师不谓之假金然玉尔物自賔之木然石尔孰能亲之维丹青不能新之其孰能陈之
　　法云秀禅师真赞
　　法云大士天骨岩岩如来津梁我实荷担手捉日月断取庄严国士入此佛土位置城南有目无目疑圣疑凡击大雷霆布洒甘露大圆镜中慈悲威怒维此象法依正法住后五百嵗亦莫予敢侮谁为请主世界主女
　　泐潭干和尚真赞
　　平常心是道南泉只眨得眼庵内人不见庵外事赵州犹是担扳秋毫不穏方丈前万仞深坑但到牢闗柱杖子天下横行平如镜面实如石师子借问是谁泐潭道人萍乡老子
　　泐潭我和尚真赞
　　枯木突兀傲睨万物顶门上眼正法中骨
　　长芦夫和尚真赞
　　松枯竹瘦是其嵗寒也山高水深不可犯干也取多国士庄严此土如陶家手也拂除方丈置榻而坐一不受也首出万物渊黙雷吼寂寥者之参也若夫以法界印印毛印海则惊僧繇而走巫咸也
　　云葢智和尚真赞
　　哆哆啝啝搭猱左科吃十方饭唱快活歌任疎慵没礼数赶则去招则住住似着衫去如脱袴禅徒苦口劝和光揑聚虚空要泊路
　　仰山简和尚真赞
　　不戒而六和恭敬不禅而十方清净不学而文理井井不吏而施于有政夀八十余阅人三世孝于塔庙勤力勤礼百室崇成檀者亹亹齐始如终薪穷于指耋老而精明丰肉而神清和同而不浊退屈而不陵是谓大雅之士惜乎其不发诸朝廷
　　黄龙清和尚真赞
　　黄河彻底冻白髪通心白虽有顾陆手百巧画不得
　　大通禅师真赞
　　前波法涌后波大通大通法涌彻底澄空圆照愿海千沤一实圆通法流滔天沃日三世一念十方见前铜崖铁壁不可攀縁见即弹指蹉过万千大则偏圆异位通则真假同源观者着眼是传非传
　　宝梵大师真赞
　　穆然而肃毗尼藏也熙然而温同尘相也黙然而说法中龙象也知文知武染衣将相也渊然而深饱儒术也悠然而思入诗律也鉢囊如空不受实也室中生光无长物也十有七年为法城堑也五十八夏圭璋无玷也斩然而秀出火宅也漻然而化薪大息也子孙绳绳奉承丹青眸子睟明五观其役物之智袖手微笑人挹其临财之清















　　山谷集巻十四
　　钦定四库全书
　　山谷集巻十五
　　宋　黄庭坚　撰
　　颂九十首
　　具茨颂
　　帝省具茨在国南屏笃生韩公补天子圣文武韩公其徳庭方靡职不宜乃宣力四方四方维则归补我衮职西羌不庭王师濯濯奏功不时公请命行公出抚师王师矫矫羌戎震惊其薮泽是狩复我王土将筑于河之浒人亦有言功不在初其溃于成阴有齿牙以猾覆城天子圣神知我公孔武公虽归止四方以无侮京师之屏公曰维许乐土赫赫王命北门是处公治北门有条有叶夷根披节蟊贼是伐惠及鳏寡日用饮酒万有千载乐公夀考公御宴喜乐酒温充宾秩醉饱柔嘉维则维公之徳万有千嵗畀公遐福陟彼具茨松柏孔硕若济巨川维舟檝是度瞻彼具茨有渰其阴如彼嵗旱视公作霖公至北门河润九里公归本朝万物露雨帝顾具茨公归庙堂为天下师傅于大隗有光于大隗有光公夀考无疆
　　曹侯善政颂【并序】
　　曹侯者嘉祐中为益阳令有善政既去而民思之以地寒故州将及监司皆不能推挽致之要津以尽其才久之亦驯致为尚书比部员外郎知宾州以殁殁时其子尧封财五嵗其文书皆族人藏去为火所伤尽失其事特有后知益阳县事齐术参酌民言为异政録録其大槩予三读而悲之夫曹侯之政彻机械而去虎是难能也至于惠民之政是可能而人不为也曹侯之政不可使无传故作颂镵之益阳县中盖曹侯为县御吏严而不残使民寛而不弛纳民赋租不以累其僚虽新雨既晴雪云阴曀未尝闭仓库而不受租一斗者输一斗租一石者输一石吏卒不能与民为难民皆歌舞而归异时大驵侩仕家子与吏为奸以官为市揽纳以制民之命输五斗者当入十于此皆逃入他境旧令尹死官下其子堙替为贫甚为人佣书侯与资令纳妇不幸病死侯又敛之民有家产而无男以二女嘱其弟而死其弟冻馁其二女且役之过时而不嫁侯捕其弟杖之择愿民壻其二女析其父家产之半而业二壻侯至之始其邑多虎所在设机穽日以得虎而虎暴不息侯曰是为政之罪命尽去机穽未逾月负贩山行水宿不逢虎也观其人善政必多尚按齐君所録如此曹侯郴人讳靖字中立内行孝友当官所至有绩颂曰
　　曹侯辍耕学于上国进士起家为吏有绩虽窭人子孔武且硕我惠我威养我如子我勤我暇不借吏史虎暴人境肆作机穽侯曰彻之病在乎政惟此戻虫乃与政通风林岑蔚征夫不逢我作颂声与民歌之不诬方将俾勿磨之
　　清闲处士颂
　　至乐山中嘉木之樾有人天游风云为马鸥鹭为舟有诗客李发字之曰清闲处士而蜀有豪士王当以为盖谢敷之流其清也不登市井之陇其闲也不齅王公之钩傲睨万物逍遥一丘身与长松共老名与北斗俱休涪翁曰名之不称实也久矣吾子何以是为哉书潞则失涿谓鹰则化鸠故一以我为马一以我为牛葢有有其实而不受亦有无其实而固求者也常试为吾子道清闲之致乎水之为物甚寒而极清郁为坚氷得温而释遍利诸生云之为物无心而出岫穴风休雨息反一无迹我观古人以是为则若夫污泥浊水与蛙同生不溷其清自操井臼日耕荒徼未尝不闲惟有道者能藏于天吾子何处焉清闲曰我无所用于世而从所好惟水云与之忘老何敢以为有道涪翁曰防痔十乘曹商自优非君清流商财计得白圭拟国以闲为慝虽然同一大梦达者先觉方在蚁垤忧乐计校也世无公孙侨孔仲尼谁辨梦觉亦曰举世溷浊惟我独清万法本闲而人自扰扰尔
　　王厚颂二首
　　八风动摇人不闲五羖自鬻鬓毛斑文章书画当富贵惟有如今至乐山
　　夕阳尽处望清闲想见千岩细菊斑人得交防是风月天开图画即江山
　　荅杨明叔送米颂
　　买竹为我打篱更送米来作饭用此回光反照佛事一时成办不须天下求佛问取弄臭脚汉
　　谢张寛夫送防耳颂
　　菜茹之品椶耳君乖龙割耳鼈脱帬张子羞我助贫餐桑鹅楮鸡不足云曲肱一饱南风薫万事于我如浮云
　　乞笋于廖宣叔颂
　　龙蜕骨掉苍尾余戢戢漫蛇虺弃雨中心烂死携长镵戴篢子可尽髠馘在耳
　　奉约宣叔颂
　　贵魁梧贱琐尾强分别蚿怜虺雨新霁月未死欲循城将数子烦置酒摘苍耳
　　戏答宣叔颂
　　探龙渊履虎尾别狐貉辨虺头雪白心灰死老斲轮不教子君闻此当洗耳
　　清醇酒颂【为李才叟作】
　　清如秋江寒月风休波静而无云醇如春江永日游丝落花之困人借之以涪翁清闲鉴此杯面渌本之以李叟孝友成此瓮中春
　　醇碧颂【并序】
　　荆州士大夫家菉豆麴酒多碧色可爱而病于不醇田子醖成而味厚故予名之曰醇碧而颂之
　　田子緑麴妙在蒸蓼女酒兀者美生其手挹彼而清注兹无声其香馥郁恱可饮者如春霡霂清不病醨多不疾人谁其吐之百室之醅醇碧惟师老夫不饮评以鼻慧
　　安乐泉颂【并序】
　　锁江安乐泉水味为僰道第一姚君玉取以酿酒甚清而可口又饮之令人安乐故予兼二义名之曰安乐泉并为作颂
　　姚子雪麴杯色争玉得汤郁郁白云生谷清而不薄厚而不浊甘而不哕辛而不螫老夫手风须此晨药眼花作颂颠倒淡墨
　　玉醴颂【为廖宣叔作】
　　北郭子竹林居醖玉醴拨浮蛆味橘露色鹅雏春盎盎想可鱼枕蕉正闗渠来问字傥借书扫三径待双鱼
　　荔支绿颂【为王公权作】
　　王墙东之美酒得妙用于六物三危露以为味荔支绿以为色哀白头而投裔每倾家以继酌忘螭鬽之躨触见醉乡之城郭扬大夫之拓落陶征君之寂寞惜此士之殊时常生尘于尊勺
　　笻竹颂
　　伟卭崃之美竹初发迹于防牱有山而不险有水而无波金声而玉节故贯四时而不改其柯郭子遗我扶余涧阿坐则倚胡牀棐几行则随青笠緑蓑吾衰也久矣视尔畏友予琢予磨百世以俟圣人而不惑则涪皤不负笻竹危而不扶颠而不持惟笻竹之负涪皤【视尔一作亲尔】
　　澄心亭颂
　　菩萨清凉月防于毕究空众生心水净菩提影现中忍观伏尘劳波澄泥着底八风动地来尘劳还复起觉海性澄圆浪时无不浑即浑即澄彻个是涅槃门
　　白莲庵颂
　　入泥出泥圣功香光透尘透风君看根元种性六窻九窍玲珑
　　了了庵颂
　　方广庵名了了了了更着庵遮又要涪翁作颂且图锦上添花若问只今了未更须侍者煎茶
　　休堂颂
　　头上安头如何得休杀佛杀祖方得按堵北郁单越西瞿耶尼事同一家吃饭着衣向上一路千圣眨眼韩信打闗张良烧栈
　　退堂颂
　　愚者日进智士日退象蹋恒河彻底过大千世界百杂碎愚人寻文弄章句更覔中间及内外
　　拙轩颂
　　覔巧了不可得拙从何来打破沙盆一问狂子因此眼开弄巧成拙为蛇画足何况头上安头屋下葢屋毕竟巧者有余拙者不足
　　赠嗣直弟颂十首【并序】
　　涪陵与弟嗣直夜语颇能明古人意因戏咏云人皆有兄弟谁共得神仙故作十颂以记之此二句唐赤松观舒道士题赤松子庙诗也
　　饥渇随时用悲欢触事真十方无壁落中有昔怨人去日撒手去来时无与偕若将来去看还似不曾斋正观心地时丝髪亦无有却来观世间冬后数九九涪陵萨埵子且道也旁行亦嚼横陈蜡不爱孔方兄江南鸿鴈行人言好兄弟无端风忽起纵横不成字万里唯将我回观更有谁初无卓锥地今日更无锥江南十兄弟长被时一共梦时各自境独与君同梦虽受然灯记不从然灯得若会飜身句弥勒真弥勒向上闗捩子未曾说似人困来一觉睡妙絶更通神往日非今日今年似去年九闗多虎豹聊作地行仙
　　和程徳裕颂五首
　　贫子还家作富儿粪箕苕菷未曾遗人人欲问草书意怀素从来自不知
　　鹏飞逼塞满空虚蚊睫安巢却有余腊月火烧三界尽从来灰里拨真如
　　山河大地目前机横按吹毛更不疑万里无人无寸草冻山亭上与谁欺
　　如来刹刹与尘尘北斗南箕透法身金粟黙然轲好辩唱歌须是帝乡人
　　石田耕种难成稻荼蓼栽来只苦辛万物一家真富贵使君见后却清贫
　　赠刘静翁颂四首
　　郑明举赠刘静翁四颂劝之舍俗出家词旨高迈玩之不能释手然静翁在家出家无俗可舍因戏作四颂以赠行
　　念念皆空更莫疑心王本自絶多知艰勤长向途中覔掉却甜桃摘醋梨
　　一缻一鉢非难办住得山时更莫来千年粪扫堆头物优鉢罗花特地开
　　万縁空处真如佛八面风中不动尊困便横眠饥吃饭十方无壁又无门
　　净名庞老摠垂须君幸元无免破除心若出家身若住何须更觅剃头书
　　再答静翁并以笻竹一枝赠行四首
　　南鸿北鴈年年客有个生涯主不知撼动从来忧乐事夜窻风叶响棠梨
　　栽松道者身先老放下锄头好再来八万四千闗捩子与公一个锁匙开
　　一笻九节添行李用得人间处处尊只要上山行饱饭莫将风雪打人门
　　万事实头方穏当十分足陌莫跷除困来展席日里睡读尽空中鸟迹书
　　再答并简康国兄弟四首
　　瞿昙不解祖师机却许貍奴白牯知道人只要贫到骨沈却黄金卖笊离
　　妙舌寒山一居士净居金粟几如来闗无键直须透不得春风花不开
　　须弥椎打虚空鼓撼得毗卢海月昏四海无波安乐住陈家松下小柴门
　　日中一饭防头睡黄叶堆门莫扫除夜半枕前师子吼起来烧却野狐书
　　晓贤师续佛夀颂
　　晓贤师讲席中萧洒人也欲乞于檀越度两出家儿续佛夀其意甚美故为作颂道之
　　养子续佛夀非为养色身棒打石师子只要实头人出家无正因不得正命食是真出家儿不费秋毫力讲得天雨花说得石防头人人是檀越负命者上钩
　　觉范师种竹颂
　　简池觉范道人城东道友也今在简州景徳院其家风十二时似赵州东院西也种竹两枝于宴坐轩中山谷老农作颂
　　往在江南住竹山道人两嵗三来访听风听雨看成龙牛羊折角入朝饷简州城东刮地寒手种檀栾三两竿竹成要作无孔笛若有灵龟一任钻
　　答雍熙光老颂
　　独弄参军无鼓笛右军池里泛渔舟岂知劒外雍熙老收得黄巢折劒头
　　又答寄糖霜颂
　　逺寄蔗霜知有味胜于崔浩水精盐正宗扫地从谁说我舌犹能及鼻尖
　　沙弥文信大悲颂
　　通身是眼不见自已欲见自已频掣驴耳通身是手不解着鞭白牛懒墯空打车辕通身是佛顶戴弥陀头上安头笑杀涪皤
　　铁罗汉颂【并序】
　　峨眉山之下蟆頥津之渊有百錬金刚铸成二怖魔开士人物表仪随世尺度其中空洞不留一物叩之铿然应大应小香涂刀割受供不二沈之水则着底投之火则炽然水火事息二老相视而笑涪翁曰吴儿铁人石心吾不信也二老者真铁石耳乃为之颂曰
　　人言怖魔像非金亦非铁若作世金铁开士亦不现禅坐应念往一鉢千家供顺佛遗敕故不宣示神通有为中无为火聚开莲化无为中有为甘露破诸热魔子目怖畏我无怖畏想或欲坯镕之为已富贵梯赖世主慈观虎兕失爪角或得野狐书有字不可读狐涎着其心字义皆炳然却来观六经全是颠倒想今世青云士慎莫作此解
　　枯骨颂
　　清扬巧笑倾人城骄气矜色增我慢无始时来生死趣八万苦业所依止皮肤落尽露拴索一切虚诳法现前不见全牛可下刀无垢光明本三昧
　　髑髅颂
　　黄沙枯髑髅本是桃李面如今不忍看当时恨不见业风相鼓击美目巧笑倩无脚又无眼着便成一片
　　葫芦颂
　　大葫芦干枯小葫芦行酤一居金仙宅一往黄公垆有此通大道无此令人老【一作恼】不问恶与好两葫芦俱倒
　　缺月镜颂【并序】
　　了然以破镜赠与上座涪翁为之作颂
　　月坠镜中无灭无生月虽缺半影像圆成
　　还神冈圆首座戒刀颂
　　平生受用三尺吹毛欢喜斩新拾得孟劳梦口唤起犹自忉忉我王库中无如是刀
　　题永首座庵颂
　　夺得边关马便休休嗟李广不封侯分明射得南山虎子细看来是石头
　　劝石洞道真师染袈裟颂
　　丈夫出家当被【一作披】坏色衣蜀僧袈裟多似苾蒭尼轻罗绉縠染成春柳丝撩蜂引蝶唯欠逺山眉
　　赠成都六祖沙弥文信颂
　　尘是文信界是沙弥积尘成世界析界作微尘界喻人天果尘为有漏因尘因因不实界果果非真因果皆如幻堂堂出世人
　　寄六祖范和尚颂
　　范公头上着枷涪翁脚上着杻且共弥勒过冬闲坐地炉数九
　　罗汉南公升堂颂二首
　　宝积拾得漏贯钱古佛堂前狗尿天东山日出西山雨露柱捶胷哭破船
　　黒蚁旋磨千里错巴蛇吞象三年觉日光天子转须弥失眼众生问演若
　　罗汉南公塔颂
　　一防墨漆元无缝罅罗汉云居天上天下出入奋迅三界无家以除恼禅打皷弄琵琶沈却法船留下戽斗欲得不沈戽干劄漏
　　和朱宏夫真妄颂
　　须弥说法大海听南箕吹折北斗柄蟭螟千眼照世间保君通逹真妄竟
　　答檀君送含笑花颂
　　檀郎惠我花含笑借问凝情笑阿谁一世茫茫走声利阎公捉定始应知
　　戏答宝胜甫长老颂
　　易拔苍龙角难参宝胜禅林泉饱枯澁烟月唱清緜笑出黄龙手□扶阿卯肩持刀欺寡妇盗佛铸私钱月黒逾城夜风高放火天解嗤招觉老担屎污心田
　　和斌老悟道颂
　　终日忙忙本圆觉只为魔强令法弱不疑更问决疑龟无病还求除病药昔人梦中见捕逐两手无绳元自黄鹂临梦啼一声白日当窻始知错
　　送贤师往泸州为两驱乌乞度牒钱颂
　　一鳯将两雏往乞五色羽谁有大势力成此拮据心若无出家心勤苦难成就但令发誓谁不起慈悲
　　解瞌睡颂
　　文殊吐酒卧观音被杻械普贤盗铸钱释迦扇鑪韛范上座杀牛黄鲁直害癞
　　字颂
　　尝有老僧暴背于后架作此字示之问会麽示不会因以为颂
　　斋余睡兀兀占尽檐前日不与一瓯茶眼前黑如漆
　　为慧林冲禅师烧香颂三首
　　昨夜三更狗吠雪东家闭门推出月是渠觉海性澄圆衲子杀人须见血
　　多年破衲不胜针一曲胡笳无古今往日闻韶独忘味守株人在月西沈
　　西瞿耶尼开静北郁单越受粥慧林也唱云门曲去年腊月六十六
　　为黄龙心禅师烧香颂三首
　　老师身今七十六老师心亦七十六梦中沈却大法船文殊顿足普贤哭
　　一拳打破鬼门闗一笑吐却野狐涎四海峥嵘龙象众鼻头只用短绳牵
　　海风吹落楞伽山四海山徒着眼看一把柳丝收不得和风搭在玉防干
　　雨花岩颂彭泽三岩
　　孤峯中流分江南马当大雷无一帆波涛掀空鸟不度天花雨我读书岩
　　伏仙岩颂
　　生死浪中涅槃宅与人同黒非同白谁令避世作聋盲独来寒岩伏石璧
　　补陀岩颂
　　脩罗身量等须弥入藕丝孔逃追北补陀岩下不战人八万魔军皆解甲
　　题高节亭颂
　　松风竹雨共谈空楼阁参差古叠重急水滩头道人住亦如前佛在因中
　　彭女礼北斗图颂
　　白足礼江沙七星在云表洗心无一尘缺月西南晓
　　颂取之左右逢其原
　　取之左右逢其原香严腊月火烧山对面谩人犹伫思打得香严也是闲
　　书蔡秀才屛风颂四首【壬午岁】
　　武宁县中蔡老子能棊能酒又能诗胸中百万多罗藏不向人间说是非
　　接人高下但唯唯笑语相随不作难此翁胷次有泾渭事不可处执如山
　　此翁家世印累累平生俯视造物儿堪笑痴人不省悮犹説此翁真个痴
　　读经一字礼一拜瘦骨棱棱心苦辛看伊冷淡教人笑定作阎浮百嵗人



　　山谷集巻十五
　　钦定四库全书
　　山谷集巻十六
　　宋　黄庭坚　撰
　　序
　　洪氏四甥字序
　　洪氏四甥其治经皆承祖母文城君讲授文城贤智能立洪氏门戸如士大夫盖尝以义训四甥之名曰朋刍炎羽其友为之易名往往不似经意舅黄庭坚为发其蕴而字之江发岷山其盈滥觞及其至于楚国万物并流非夫有本而益之者众邪夫士也不能自智其灵龟好贤乐善以深其内则十朋之龟何由至哉故朋之字曰龟父飞黄騄耳之驹一秣千里御良而志得食君苗蹇同轩其在空谷生刍一束不知埸谷之美也能仕能止惟其才可仕可止惟其时何常之有哉故刍之字曰驹父火炎高丘珉石共尽和氏之璞玉者之器温润而泽晏然于焚如之时葢火不炎无以知玉事不难无以知君子故炎之字曰玉父鸿云飞而野啄去来不缪其时非其意不自下故其羽可用为仪非夫好高之士操行洁于秋天使贪夫清明懦夫激昻者何足以论鸿之志哉故羽之字曰鸿父既字之又吿之曰曾子曰未得君而忠臣可知者孝子也未有治而能仕可知者修士也二三子舍幼志然后能近老成人力学然后切问问学之功有加然后乐闻过乐闻过然后执书册而见古人执柯以伐柯古人岂真逺哉
　　晁氏四子字序
　　物无不致养而后成器况心者不器之器乎其耳目与人同而至于穷神知化则所养可知矣观頥自求口实内外尽矣合者行之不合者思之思者作圣人之具也舜何人哉故字端頥曰圣思察表者思影不知左者求诸右以其所愿乎君以抚民知临者也知临者可以端委而听民矣盛车服而载之士民之上徒贵之而已乎教不倦而思无疆也故字端临曰教思波流衮衮万物并驰其不随者匪金石欤彼徒自重而犹若是况物不能迁者乎昔之知常者能人能天能明能昏更万变而独存故字端常曰永思有本之水其志于海也蚤夜以之是以学圣者贵敏行易之晋也亨乎大明万物效之形名非以其健行故邪君子崇徳以竞时乐思无期忘其髪之化而维好徳之思故字端晋曰敏思
　　陈氏五子字序
　　陈氏五男子制名以五行之物始于天一生水而止于金葢因天道起于北方而成嵗之序曰崇居中孚宜又以智仁礼信义嫓夫而字之豫章黄庭坚曰君子之名子也以徳命为义于此合矣故为具其説易大传曰智崇礼卑崇效天卑法地葢周万物而不遗智之徳也欲极高明故智言崇孟子曰居恶在仁是也路恶在义是也居仁由义大人之事备矣仁固人之安宅人有不愿居安宅而中路以托宿者乎君子居天下之广居体仁而已矣故仁言居周官曰以天产作阴徳以中礼防之以地产作阳徳以和乐防之葢天产精神也阴徳心术也精神运而心术形焉无过不及而一要于中者礼之节文也故礼言中易曰中孚信及豚鱼孚者信之心化也信不素显同室致疑及其孚也异物敦化故信言孚礼曰君子之所谓孝也者国人皆称愿焉曰有子如此可谓孝矣仁者仁此者也宜者宜此者也葢义者万物之制也君子务本时措万物之宜而已矣故义言宜虽然之五物者故参相得也播五行于四时其治不同同归于成嵗仁义礼智信虽所从言之异要于内视反听克已以归于君子而巳矣今夫水上下与天地流通周乎万物智也天下之至柔仁也驰骋天下之至刚义也无心于迟速盈科而后进信也善下百谷故能为百谷王礼也今夫仁微子去之箕子为之奴比干諌而死曲直皆遂焉木之理也无求生以害仁有杀身以成仁金之决也非礼勿视非礼勿听非礼勿言非礼勿动火之政也无欲而好仁无畏而恶不仁水之事也造次必于是颠沛必于是土之守也明此二端三者得矣一则五五则一也然欲求深则去本逺用意过当则善失真吾生也有涯用以随无涯之知智之蔽也君子质而已矣何以文为仁之过也嫂溺不援礼之弃也父攘羊而子证之信之贼也避兄离母而居于陵义之罪人也故太高则不情太下则易溺君子所以亹亹焉为夫节会肯防又如此也天下之道术未有无当于五物待是而后立者其惟好学乎
　　训四从子字序
　　楩柟豫章之朴斵雕以为器其本质美维匠之师字元明之息朴曰匠师一人基徳三人受禄常棣秀于同枝燕兄弟之思字觉民之息棣曰思燕狂狷可以语极与仁同质其归无咎近天子之光字天民之息极曰无咎札去千乘之国仁满天下仲尼嘉之书延陵季子字知命之息札曰季子
　　陈师道字序
　　师道陈氏怀璧连城字曰无已我琢为万乘之器维求王明我则无师道则是我其师道者印水而为波高明一路入自圣门观已无已而我尚何存入以万物寂寥法窟伏兴用其律其入无底其出无窍是谓要妙噫来陈子在汝后之人则不我敢知我观万世未有困于母而食于舅嫔息巢于外舅无以昏昼文章满脰士之号穷屋瓦无牡造物者报而天无璧以为牖不病其倾维有徳者能之【病其倾一作颀】
　　文安国字序
　　恒水文安国悦虎豹之文方雕其毛而泽于南山之雾雨将以希时文之思致身为万乘之器黄子字之曰子家而告之曰学若是也不及质盍尝与言其本虽物不同量吾不心化而欲奏族庖之刀是螳蜋用其才者也事是君为容悦安社稷以为悦掲日月而求之四方其去道逺矣至于以诗礼发冢疲于世故之追胥而反于家人藏器于戸牖收息至踵则万物皆投戈而受命矣一人失家不免乡曲笑天下失家恬以为当然吾欲庄语恐以此得罪困于石据于蒺防与不同量者为有方者也虎兕出于柙龟玉毁于椟中与不同量者为无方者也此两者同出于安而危之始也女巧组绣虽若云汉众雌而无雄者也故莫若归求其本质之柔者能有所不为则刚气之弱者不从于无益则强知柔之刚者观水知弱之强者观弓弛以此向道六通四辟而安乐以天下为无畛之域子之家也又安用建鼓而求之诗云予室翘翘予尾翛翛风雨所漂摇未闻道之心照物不彻随流而善堙不倚则不立世故忧患之风雨能倾动人吾子勉之矣
　　赵安时字序
　　合肥赵安时学士大夫也其质甚美黄庭坚谓之少庄以尊其名且吿之曰庄周昔之体醇白而家万物者也时命缪逆故熙然与造物者游此其于礼义君臣之际皁白甚明顾俗学世师窘束于名物以域进退故筑其垣而封之于圣智之外彼曹何足与谈大方之家尝试相与言其土梗五石之瓠浮江湖以相适我殖拥肿之樗谢斧斤之不若感栗林之戮而不庭者三月宁贷粟于县令而畏楚国相可谓知已矣知迹之不可以得履知斵轮之妙于手其学也观古人之不可传可谓知言矣观本于濠上之鱼絶意于郢人之斤知死生不入虞氏之心鲁国之儒者一人可谓知人矣知新生之犊之无求凡亡之不丧其存柙干越之劒而不试游发硎之刃而不见全牛弃智于垂涎之蚁得计于伏涔之鱼可谓知天矣虽然吾又未尝言其庄语也少庄自澡雪于尘滓之中蝉蜕于俗学之市而权舆于君子之方必不能规市人之履迹而责三倍之赢故吾直告以大道之一忽少庄四顾徘徊则万玺吐绪矣逮其旁皇四逹必能因庄生之所言知其所未尝言者
　　国经字序
　　余弟安世之子壻曰国经其友字之曰敦常经则常也于义无所发明为更其字曰端本而説之曰天曰南北为经东西为纬古者为屋无不面南冬夏无不得冝织者正机则经南北矣匠人营国国中九经九纬九涂九轨葢取诸此经者所以立本纬者所以成文也忠信以为经义理以为纬则成文章矣易大传曰正其本万事理差以毫厘谬以千里故字经曰端本古之善学者取之左右逢其原立于本故也
　　张光祖光嗣字序
　　张公载之二孙其仲曰光祖其季曰光嗣皆好文学其季与山谷游事贤而友仁可好也其仲因季而与山谷通书而问字于山谷山谷曰古者公子公孙能世其家者以王父字为氏今公载之二孙皆贤故以其王父字别之字光祖曰载熙字光嗣曰载晖又为之彰其説古之人以为行其所知则光大不在于他在加之意而巳夫其行义可以追配前人光祖之谓也其功烈可以遗其子孙光嗣之谓也诗曰学有缉熙于光明缉熙亦光明耳夫能广其光明惟学而已易曰君子之光有晖吉夫充实而无憾则其光有晖矣故字之如此念祖不熙则责之学遗后无晖则责之行予以强学力行责二子他日不使予为不知言可也
　　周渤字序
　　辄奉字曰惟深颇与名相称沧溟渤澥所以能无不容唯其深而已传曰惟深也故能通天下之志此徳人之事业也彼得一先生之言则暖暖妹妹惟其浅而已坳堂之上覆杯水焉置杯则胶矣未尝钩致巳之深逺安能通天下之志哉古之人能知殊涂而同归百虑而一致者无他焉尽已之学而已
　　杨槩字序
　　清江杨槩问字于黄子黄子字之宰平而语之曰槩无列于五量五量待是而后平圣人之作百工也生平于衡而五量受法焉五量官入不能自平则命槩为之师槩国器也是宰天下之平与物交而怀市道以相倾人情不能无然也由龠合而受之至于禹不能计取与之家皆责赢焉彼安能以不欺维槩也中立而无私天下归心焉非以其无心故耶今夫学至于无心而近道矣得志乎光被四表不得志乎藏之六经皆无心以经世故耶曰然则愿闻性命之说黄子曰今孺子总髪而服大人之冠执经谈性命犹河汉而无极也吾不知其説焉君子之道焉可诬也吾子欲有学则自俎豆钟鼓宫室而学之洒扫应对进退而行之曰是可以学经乎曰吾子强学力行而考合先王之言彼如符玺之又可印也韩非曰先王有郢书而后世多燕説夫家奋私智而讲无诏之书几何其不为燕説吾久不喜作书生语因杨君聊复谈故并书之
　　训郭氏三子名字序
　　郭英发见其三子而乞名余名之曰基垕而英发请其説告之曰老子曰九层之台起于累土累土为基而功不已增台崇成忠信者事之基也有忠信以为基而齐之以好问强学何所不至哉书曰厥父基厥子乃弗肯堂矧肯构故名曰基字以堂父梁有疑狱国中半以为当罪半以为不当罪虽王亦疑聘陶朱公而问焉朱公对曰臣有二璧其径相若也其色泽相若也而一者千金一者五百金王曰径与色泽相若而价倍何也朱公对曰其一则而视之厚兼寸是以其价千金王曰善哉赏疑则从予罚疑则从去也夫物薄而可以旷日持久者未之有也孔子曰躬自厚而薄责于人孟子曰仁人之安宅也故名曰垕字以宅父日月之行微矣积而成万年于不可纪惟其不已也昔北山愚公欲平太行王屋操蛇之神惧其不巳也谒之于帝帝为迁之于朔东雍南夫不已者神所畏也淮南子曰浮空一体具众微众微从之成一拳石积此以往岿然成山故名曰字以山父又祝之曰咨尔堂父忠信惟汝既基而堂奄观百堵咨尔宅父薄不可狃仁以为宅安往不垕咨尔山父一尘为初学而不已泰华为徒惟尔英发务殖三徳尔子似之不稼何穑厉夜生子求火烛之恐其似已尚三复之
　　钱培字序
　　歴阳钱总过其家庭而受大夫公之命曰吾世不繁黍稷柔嘉是集于汝躬汝力学慎行日笃不迷以对我宗祊今命汝曰培其夙夜承之其义葢取天之生物必因其材而笃焉栽者培之所以宠嘉而劝之耳培稽首奉名而问字于豫章黄庭坚字之曰茂世而説之曰培者深根固蔕而枝叶遂焉故美实载于崇成之时忠信以为地孝友以立苖夙夜匪懈以致其人功求其友声以深其雨露实方实皁实坚实好以见其有秋也螽斯诜诜兮宜尔子孙振振兮以见其后嗣之多贤而忠厚似汝也水盈科而进故朝宗于海日月之行微故践四时而成嵗书曰茂哉草木茂也达其亹亹焉果能此道矣遂有世家其谁曰不然
　　唐节字序
　　唐节字守之曹公子臧曰圣达节其次守节其下不失节虽不能圣敢失守乎当公子负刍之时诸侯欲去负刍而立子臧子臧曰为君非吾节也去而奔宋既定曹君也自宋复归于曹尽致其邑而野处作人若子臧可以无憾矣
　　田益字序
　　韩城田益字迁之黄庭坚以谓不足以配名更之曰友直田子曰益者三友何独取诸此庭坚曰夫友直者三言之长也千夫之诺不如一士之谔诚得直士与君彼且不贷吾子之过切磋琢磨成子金石使予日知不足虽然取直友犹有四物有直而终于直者有直而似于曲者有曲而盗名直者有曲而遂其直者邦有道如矢邦无道如矢此直而终于直者也子为父隠父为子隠此直而似于曲者也其父攘羊而子证之此曲而盗名直者也或乞醯焉乞诸其邻而与之此曲而遂其直者也其二端可愿其二端不可为吾子择之益友常以是观之
　　黄育字序
　　会稽黄渥与庭坚皆出于婺州之黄田七世以上失其谱以年相望与渥相近也故复以昆弟合宗渥之言曰异时与我同昭穆者皆以今字形同类为名唯渥求之得今愿改曰育敢以字请庭坚曰古者生以字尊名殁以诔易名易名之实有宗也有劝也其治在后人尊名之义有宗也有劝也其治当其身今曰懋达以配育名则宜夫草木之茂亹亹以劝四时及其日至而立于成功之会非深根固蔕得其养故耶彼达于道者不可以穷故独立于万物之表而无终始以今不出闾巷之智望之相去逺矣然孟子以谓圣人与我同类者何耶今举一粒之种则曰是与太仓同类人之闻之也见而争虑清气平则闻命矣葢长育以逹其才故也谷之育苗也达于粢盛水之育源也逹于海君子之闻道也达于天地之大葢闻道者必明于权铢两低昻与道翺翔称天下以此不以万物易已由是观之病于夏畦曾子难之未同而言仲由不知君子以直养气而已气者万物受命而效形名者也懋达乎勉之在邦必达在家必达
　　罗中彦字序
　　延平罗中彦问字于予予字之曰茂衡茂衡曰愿遂教之黄庭坚曰道之在天地之间无有方所万物受命焉因谓之中衡称物低昻一世波流汹汹愤愤我无事焉叩之即与为賔主恬淡平愉宴处而行四时死生之类皆得宜当是非中徳也欤惟道之极小大不可名无中无徼以其为万物之宰强谓之中知无中之中斯近道矣精金跃于鑪曰我且必为莫耶其成果莫耶矣人也破世俗之纠纒自跃于造化之鑪曰我且必闻道化工于我何有焉鑪锤之柄安能御之哉茂衡曰今之言道者奚独不然曰以圣学则莫学而非道以俗学则莫学而非物诗云人知其一不知其他
　　侍其鉴字序
　　侍其纯夫之孙曰鉴骨秀而气清应对机警纯夫谓涪翁曰此孙老夫妇甚爱之幸为我与之字他日使知学问涪翁字之曰弥明而説之曰物材美火齐得然后成鉴鉴明则尘垢不止明虽鉴之本性不以药石磨砻则不能见其面目矣况于下照重渊之深上承日月之境者乎学者之心似鉴求师取友似药石得师友则心鉴明矣求天下之师取天下之友则弥明矣
　　元勋字序
　　河南元氏世典名教仕不得轨【一作执】其宗盟不【一作蔑】着大儒之效生子嗜学防有彬鹤游于鹜昻昻不羣乃翁祝之曰其受命于先君子辟杨墨以昌斯文散斋七日致斋三日而号之曰勋则问字于太史氏太史氏曰怀道者不争赢宝若龟玉进道者不观嵗行若日月有居成功之心则不逹自智而敖不能则不逹故三衅三沐之而字之曰不伐昔在伯禹荒度土功九河三江四海会同七年三过其门风雨栉沐启呱弗子民乃粒食而不伐不矜故天下莫能与之争暖姝以一闻为足河伯以秋水自多是其弗忍弗容惟未尝闻伯禹之风不伐曰若先生之言向也诚有之今则谢之矣请诵斯言殁而后已
　　宗室子沨子沆字序
　　宗室子沨子沆问字于豫章黄庭坚庭坚曰沨者风与水相遭不期于文而成文者也君子之文若是故字子沨曰长文沆者天地清明之气及物而成泽者也君子之泽若是故字子沆曰彦泽长文彦泽故东平侯景玺之子景玺学问琢磨能下师友虽风旨动于眉宇左右趋之而折节由礼类臞儒寒士视其富贵无以自多知尊于万物者在此不在彼也长文彦泽生晚不及识其先君子之美故因字而吿之尚其能似之
　　胡宗元诗集序
　　士有抱青云之器而陆沉林臯之下与麋鹿同羣与草木共尽独托于无用之空言以为千嵗不朽之计谓其怨邪则其言仁义之泽也谓其不怨邪则又伤已不见其人然则其言不怨之怨也夫寒暑相推草木与荣衰焉庆荣而吊衰其鸣皆若有为候虫是也不得其平则声若雷霆涧水是也寂寞无声以宫商考之则动而中律金石丝竹是也维金石丝竹之声国风雅颂之言似之涧水之声楚人之言似之至于候虫之声则末世诗人之言似之今夫诗人之玩于词以文物为工终日不休若舞【一作怨】世之不知者以待世之知者然而其喜也无所于逢其怨也无所于伐能春能秋能雨能旸发于心之工伎而好其音造物者不能加焉故余无以命之而寄于候虫焉清江胡宗元自结髪迄于白首未尝废书其胷次所藏未肯下一世之士也前莫挽后莫推是以穷于丘壑然以其耆老于翰墨故后生晚出无不读书而好文其卒也子弟门人次其诗为若干巻宗元之子遵道尝与予为僚故持其诗来求序于篇首观宗元之诗好贤而乐善安土而俟时寡怨之言也可以追次其平生见其少长不倦忠信之士也至于遇变而出奇因难而见巧则又似予所论诗人之态也其兴托高逺则附于国风其忿世疾邪则附于楚辞后之观宗元诗者亦以是求之故书而归之胡氏
　　毕宪父诗集序
　　河南毕公宪父以事功知名治郡甚得民所去民思之然不知其能诗也宪父没后其子平仲得其平生诗若干篇以示豫章黄庭坚且曰为我序其先后之次庭坚持归读之三日夜漏常下三十刻所乃尽得其所谓因以郡县为类少壮耆艾为次秩序为三巻归使藏其家而告之曰此公自以为不逮其意故不尝多以示人也者庭坚实始以吏事至于庐陵奉簿领上府比他吏屡得燕见听説条理贯穿六艺百家下至安成虞初之记射匿候嵗种鱼相蚕之篇鼻嚏耳鸣之占劾召鬼物之书无不口讲指画使疑者冰开虚心者满怀归而未尝不叹也今观公诗如闻答问之声如见待问之来按其笔语皆有所从来不虚道非博极羣书者不能读之昭然公世家吏治与所蕴崇不为人知庭坚既作铭诗刻之下宫又论其学问如此载之家集
　　王定国文集序
　　元城王定国洒落有逺韵才器度越等夷自其少时所与游尽丈人行或其大父时客也生长富贵其嗜好皆老书生事而不寒乞诸公多下之其为文章初不自贵珍如落涕唾时出奇壮语惊天下士坐大臣子不慎交游夺官流落岭南更折节自刻苦读诸经颇立训传以示意得其作诗及他文章不守近世师儒绳尺规摹逺大必有为而后作欲以长雄一世虽未尽如意要不随人后至其合处便不减古人定国富于春秋崎岖岭海去国万里脱身生还邂逅江滨斗酒相劳苦但以罪大责轻未有以报君为言郁然发于文藻未尝私自怜此其志未易为俗人道之王良秣骥子而问途气已无万里矣恐观者以为定国之所以垂世传后者如是而已故为序见之定国名巩文正公之孙懿敏公之子癸亥八月壬辰序
　　小山集序
　　晏叔原临淄公之暮子也磊隗权奇疎于顾忌文章翰墨自立规摹常欲轩轻人而不受世之轻重诸公虽爱之而又以小谨望之遂陆沈于下位平生潜心六艺玩思百家持论甚高未尝以沽世余尝怪而问焉曰我槃跚防窣犹获罪于诸公愤而吐之是唾人面也乃独嬉弄于乐府之余而寓以诗人句法清壮顿挫能动摇人心士大夫传之以为有临淄之风尔罕能味其言也余尝论叔原固人英也其痴亦自絶人爱叔原者皆愠而问其目曰仕宦连蹇而不能一傍贵人之门是一痴也论文自有体不肯一作新进士语此又一痴也费资千百万家人寒饥而面有孺子之色此又一痴也人百负之而不恨已信人终不疑其欺已此又一痴也乃共以为然虽若此至其乐府可谓狭邪之大雅豪士之鼓吹其合者高唐洛神之流其下者岂减桃叶团扇哉余少时间作乐府以使酒玩世道人法秀独罪余以笔墨劝淫于我法中当下犁舌之狱特未见叔原之作耶虽然彼富贵得意室有倩盼慧女而主人好文必当市购千金家求善本曰独不得与叔原同时耶若乃妙年美士近知酒色之娯苦节臞儒晚悟裙裾之乐鼓之舞之使宴安酖毒而不悔是则叔原之罪也哉
　　陈公廙说病诗序
　　熙宁丁巳五月河北路转运副使尚书金曹陈公知俭公廙出按部大河左并海而还冲暑饮冷爱护小失宜而得赤目疾其初可以调御膳饮时节起居而无疾也创之欲蚤愈故中更两医而例无善状其治剂皆大寒蒙翳左目几废司明之官而已乃寤尽逐诸医屏去汤熨之齐还药其本盖十数日而后平因説身疾为人破迷列为十章邪经旁行至于大道司南既正四方晏然厯阶升堂亲履实地不立正位寂寥无依此所谓困于心衡于虑而后作形于色发于声而后喻者也
　　庞安常伤寒论后序
　　庞安常自少时善医方为人治病处其生死多验名倾江淮诸医然为气任侠鬬鸡走狗蹴鞠击毬少年豪纵事无所不为博奕音技一工所难而兼能之家富多后房不出戸而所欲得人之以医防之也皆多陈其所好以顺适其意其来也病家如市其疾已也君脱然不受谢而去之中年乃屏絶戏弄闭门读书自神农黄帝经方扁鹊八十一难灵枢甲乙葛洪所综缉百家之言无不贯穿其简防纷错黄素朽蠧先师或失其读学术浅陋私智穿凿曲士或窜其文安常悉能辨论发挥毎用以视病如是而生如是而不治几乎十全矣然人以病造不择贵贱贫富便斋曲房调护以寒暑之宜珍膳美饘时节其饥饱之度爱其老而慈其幼如痛在已也未尝轻用人之疾尝试其所不知之方葢其轻财如粪土而乐义耐事如慈母而有常似秦汉间游侠而不害人似战国四公子而不争利所以能动而得意起人之疾不可缕数他日过之未尝有徳色也其所论著伤寒论多得古人不言之意其所师用而得意于病家之阴阳虚实今世所谓良医十不得其五也余始欲掇其大要论其精微使士大夫稍知之适有心腹之疾未能卒业然未尝游其庭者虽得吾説而不解诚加意读书则思过半矣故特着其行事以为后序云其前序海上道人诺为之故虚右以待
　　道臻师画墨竹序
　　墨竹出于近世不知其所师承初吴道子作画超其师杨惠之于山川崖谷逺近形势虎豹蛇龙至于虫蛾草木之四时日月列星风雨水火雷霆之神物军陈战鬬斩馘犇北之象运笔作弮不加丹青已极形似故世之精识博物之士多藏吴生墨本至俗子乃衒丹青耳意墨竹之师近出于此往时天章阁待制燕肃始作生竹超然免于流俗近世集贤校理文同遂能极其变态其笔墨之运疑鬼神也韩退之论张长史喜草书不治他技所遇于世存亡得丧亡聊不平有动于心必发于书所观于物千变万化可喜可愕必寓于书故张之书不可端倪以此终其身而名后世与可之于竹殆犹张之于书也嘉州石洞讲师道臻刻意尚行欲自振于溷浊之波故以墨竹自名然臻过与可之门而不入其室何也夫吴生之超其师得之于心也故无不妙张长史之不治他技用智不分也故能入于神大心能不牵于外物则其天守全万物森然出于一镜岂待含墨吮笔槃薄而后为之哉故余谓臻欲得妙于笔当得妙于心臻问心之妙而余不能言有师范道人出于成都六祖臻可持此往问之
　　翠岩真禅师语録序
　　石霜山中有三角虎孤游独坐万木生风至于千里无人草深一丈有一人料其头而得道是为黄龙慧南有一人履其尾而得道是为翠岩可真南之子孙江西湖南若掲日月而真得子晚所乳之子是为沩山道人慕喆林栖谷隠坚宻深静霜露果熟诸圣推出枯木朽株云行雨施然后翠岩之道光明葢翠岩之入石霜适遭一吼凡圣情尽参承咨决彻佛彻祖行住坐卧亘古亘今行川之水无不盈之科走盘之珠无可留之影十圣三贤当路亦须草偃风行四方八面俱来无不投戈散地金章玉句具在可知然明月夜光多逢按劒阳春白雪难为赏音维黄龙罢参之客必遣之曰百链真金直须入翠岩鑪韛今坐镇诸方龙吟虎啸者无不称翠岩室中之句以接大根器凡夫而丛林号为真防胸者葢同门数老虽目视耽耽文采炳焕似从慈明法窟中来实不解石霜上树之机耳各梦同牀不妨殊调冷灰爆豆聊为解嘲云耳
　　云居祐禅师语録序
　　佛言我于一切法无执报得常光一寻身真金色乃至三十二天人相八十种随形好一一皆对妙因固知释迦老子不会祖师禅今有人灰头土面而种种光明遍照卑湿重迟而进道猛利超过百万阿僧祗劫哆哆啝啝而法音如雷如霆慧辩如云如雨跛跛挈挈而十二时中遍往十方国土调伏众生如来油花脱子全无用处不可是超佛知见倒用如来印也此语若传山北山南必且怀疑起诤若问是谁但向道是云居祐老子若有人问言句内识此老子言句外识此老子不可道不即言句不离言句对诸方説如来禅也我观此老子虽不设防虎之机大空升堂小空入室虽不结羡鱼之网乌鹊迁巢龙蛇避宅子湖狗口里刺得手秘魔岩义下有出身路所以镜有山鬼之形妙于不见骨衔波旬之镞本自无疮若人信得及万株杉里方藏影若信不及五老峯前又出头此老子是无为无事人何须鄙夫百千偈赞诸人还会麽巨鼇莫戴三山去吾欲蓬莱顶上行
　　大沩喆禅师语録序
　　喆禅师烹佛祖鑪韛鍜十地钳椎坐大沩山孤峯万仞倒用魔王之印追大军于藕丝孔中全提金翅之威取毒龙于生死海底击毒涂鼓死却偷心传法蝮蛇命与雪山药吐却室中宻语野狐涎若相如之璧无瑕不但二十五城十方一契尽为祖业驴负麟角羊蒙虎皮来者峥嵘皆纳败阙向沩山去者合如是去从沩山来者吾则有以验之昔石霜山中生二虎其一为黄蘖南其一为翠岩真黄蘖之虎乳数子皆哮吼一方弭伏百兽而翠岩之虎生一夔是为喆禅师余不能尽赞其道而以印于余心者书之沩山语録之后后世僧中有董狐深知正法眼藏之枢纽能持直笔使雅颂各得其所必将有取于斯文
　　翠岩悦禅师语録后序
　　翠岩悦禅师者青山白云开遮自在碧潭明月捞漉方知铁石霜崖强弓□箭不受然灯记自提三印正宗假令古佛出须下一椎定当前则激惠南老子出泐潭死水而印慈明后则劝祖心禅师拨大愚寒灰而见黄蘖看侬两着虽天下碁客受先破此一尘与四海禅宗防眼有怀疑者是不肯山谷道人拟欲全提且救取无为居士
　　福州西禅暹老语録序
　　佛以无文之印宻付摩诃迦叶二十八传而至中夏初无文字言説可传可説真佛子者即付即受必有符证印空同文于其契会虽逹磨面壁九年实为二祖铸印若其根器不尔虽亲见徳山棒如雨防付与临济天下雷行此印陆沈终不传也今其徒所传文字典要号为一四天下品尽世间竹帛不能载也葢亦如虫蚀木宾主相当偶成文尔若以为不然者今有具世间智得文字通者自可闭戸无师读书十年刻菩提印而自佩之矣故曰神而明之存乎其人茍非其人道不虚行怡山暹老初寄瓶鉢于古田时人不识也曾福州子固拔于稠人之中授以西禅而道俗皆与之团蒲曲几于今十二年矣暹之徒净圆以其言句求予为序引予问净照禅师以为其人有道心知子莫若父也闻予此言必不惊也至于録开堂升座之语以续祖灯则其门人之志也
　　李大耕大猎字序
　　东川李任道名其二子曰大耕大猎任道务学之良师求益者之畏友也以道耕而囷无积粟以徳猎而庭无县肉故用扬子云耕道而得道猎徳而得徳者为之字任道之命其子不在于富贵显而在于道徳可谓父父矣涪翁字大耕曰无息大猎曰无待而说之曰咨尔无息惟日行其所闻如恐不及咨尔无待不可道于人之前者身弗行也然后可谓子子矣
　　宋完字序
　　僰道宋君完曰完也有志从学于先生之门而未能自克出从市井之嚣荤然其有味而常见侮于人入闻先生之言淡然其无味而常见敬于人二者交战敢问其故涪翁字之曰志父而命之曰志父来前士唯无志则不可学诚有志乎不难追配古人矣战市井之嚣又何难哉古之言曰不以物挫志之谓完季札子臧不以国挫志泰伯虞仲不以天下挫志是以搢绅先生于今尊之夫志者战不义之良将也不怒而威不言而信总百行而出战可谓堂堂之阵未有能当其锋者矣而况市井之嚣曲巷之好频频之党酒食嬉戏相追逐者乎诗云岂不尔思室是逺而子不迩求岂有执戈而御之者乎
　　刻杜子美巴蜀诗序
　　自予谪居黔州欲属一奇士而有力者尽刻杜子美东西川及夔州诗使大雅之音久湮没而复盈三巴之耳而目前所见録録不能办事以故未尝发于口丹棱杨素翁拏扁舟蹴犍为略陵云下郁鄢访余于戎州闻之欣然请攻坚石摹善工约以丹棱之麦三食新而毕作堂以宇之予因名其堂曰大雅而悉书遗之此西州之盛事亦使来世知素翁真磊落人也













　　山谷集巻十六
　　钦定四库全书
　　山谷集巻十七
　　宋　黄庭坚　撰
　　记
　　仁宗皇帝御书记
　　臣某元祐中待罪太史氏窃观金匮石室之书论载仁宗皇帝在位四十有二年防少遂生至于耆老安乐田里不忧不惧百姓皆如刍狗无谢生之心又言上天徳纯粹无声色畋游之好平居时御笔墨尤喜飞白书一书之成左右扶侍争先乞去稍稍散落人间庆云景星光被万物士大夫家或得只字片纸相与传玩比于河图洛书敬爱所在如临父母此岂与周人思召伯爱其甘棠同年而语哉恭惟昭陵复土垂四十年至今父老言之未尝不霣涕后生闻说前朝事无不踊跃恨不身当其时呜呼可谓有徳君子者耶窃尝深求太平之源而仁祖在位时未尝出奇变古垂衣拱手以天下之公是非进退大臣而百官修职四夷承风臣亦不能识其所以然故袐阁校理臣张公裕所藏书其子臣浩以示臣臣昧冒论著如此誉天地之高厚赞日月之光华臣自知其不能也
　　伯夷叔齐庙记
　　伯夷叔齐墓在河东蒲坂雷首之阳见于水经地志可考不妄其即墓为庙则不知所始以二子之贤意其为唐晋之典祀也旧矣元祐六年予同年进士临菑王辟之为河东县政成乃用四年九月大享赦书以公钱七万及废彻淫祠之屋作新庙凡三十有二楹贵徳尚贤闻者兴起貌象祠器皆中法程某月某甲子有事于庙乃相与谋记嵗月乞文于豫章黄庭坚谨按伯夷叔齐孤竹君之二子逃其国而不有者也予尝求其说伯夷之不得立也其宗与国人必有不説者矣叔齐之立也其宗与国人必有不説者矣于是时纣又在上虐用诸侯则二子之去亦以避纣耶二子虽去其国其社稷必血食如初也虽不经见以曹子臧吴季札之传考之意其若是也故孔子以为不降其志不辱其身身中清废中权求仁而得仁又何怨又曰齐景公有马千驷死之日民无徳而称焉伯夷叔齐饿于首阳之下民到于今称之孟子以为非其君不事非其民不使不立于恶人之朝不与恶人言故闻伯夷之风者贪夫防懦夫有立志此则二子之行也至于谏武王不用去而饿死则为疑之阳夏谢景平曰二子之事凡孔子孟子之所不言可无信也其初葢出庄周空无事实其后司马迁作史记列传韩愈作颂事传三人而空言成实若三家之学皆有罪于圣人者也徒以文章擅天下学者又弗深考故从而信之以予观谢氏之论可谓笃信好学者矣然可为智者道也予观今之为吏愒日玩嵗及为政者鲜矣政且不举又何暇于教民今河东为县吏治肤敏政成而举典祀以教民可谓知本矣故乐为之书并书予所闻二子事以告来者
　　鄂州通城县学资深堂记
　　通城县学宫资深堂前县令临川邹君余损道之所作也通城故崇阳之聚也民病于崇阳求专逹于武昌故熈寜五年诏割崇阳之三郷为通城县以六安曹君登子渐为令为吏严能知所先后其作邑民劝趋之官府足以鸠民则致力于学宫因其溪山之阳作夫子庙爰及诸生之舎以待其秀民兴焉未遑教事而曹君去由是阅数令方贷民出子钱并役兼任而藏其雇庸之竒以为最岁上丁释奠府史执事趣如令则止及令东平王君定民佐才之时病其邑子之不学颇理曹君之绪执经以待问而士不至虽然曹君之功不遂隳堕亦王君之力也邹君始下车闻艾城戴君舆耆艾有德而明经术以书币聘焉戴君至而士大夫有所矜式邹君曰讲堂者利于羣居而不利于燕居使贤者退而与诸生杂处吾惧贤者之不安席也乃因民之余力而作斯堂于是投耒耜而挟书弃惰防而受业者日至焉顷之夙夜于其家者知贵老出入于其郷者知尚齿于市于田见儒衣者皆肃然父老乃相与叹曰毁我财而成我子弟劳我力而逸我耆老葢学之功耶继邹君者临川吴君履中与权呉君发政甚爱民而论政先养士其狱犴平矣曰此俗吏之所能也于是复以书币聘海昏李君亮采李君应之则与李君分职曰子典其教事而我知其政李君力学以待举修已以致人士皆乐好之呉君公事退则来燕于堂左经右律靡日不勤凡宫室不能风雨器用不可荐羞皆弥缝补苴使无憾于是通城之学可以责士之不来而士得师友并兴于学矣夫性者民所自有也彼其怙富防德放贫为滥强有力者嚚柔良者不立岂独民之罪哉长上不劝学也今自曹君以来有劝学之心而犹待四人然后其政行善政之难也如此夫昔者邹君甚爱斯堂尝以书抵京师求予记之防予不暇及是呉君为之请焉予谓邹君者名斯堂不空语诸生从事焉不可不知也浅闻寡见者之教也不能引之至于道故学者皆得一而暖暖姝姝彼其得一也非自得之故也孟子曰君子深造之以道欲自得之也见异端而不能弗畔居之不安也趋下流而失其本资之不深也今夫水决之东则东流决之西则西流背原而徃矣左之右之而常逢其原亦必有道矣夫教者欲速效而不使人自得之学者欲速化而不求自得之皆孟子之罪人也故表章邹君之意以晓诸生若夫挈楹计工述其襟帯溪山之观则非两令之属予者故不书
　　阆州整暇堂记
　　无事而使物物得其所可以折千里之冲之谓整有事而以逸待劳以实击虚彼不足而我有余之谓暇夫不素备而应卒可以徼幸于无患而其颠沛狼戾者十常八九也岂唯人事哉天之于物疾风震雷伏于土中者皆萌动然后阜蕃而成夏落其实而枯其枝然后闭塞而成冬夫惟整故能暇上天之道也昔者晋栾鍼使于楚楚执政问晋国之勇对曰好以众整又问如何曰好以暇虽晋楚争盟务以辞相胜充其情楚岂能与中国抗衡哉今之郡守古诸侯也提千里之兵以守关要平居燕安拙者奉三尺而有余至于仓卒变故巧者应事机而不足此惟不知素整暇故也荣阳鲁侯仲修仁宗时御史中丞鲁公家也儒素有风力其家法存焉为阆中太守知学问为治民之源知恭俭为劝学之路先本后末左经而右律在官二年内明而外肃吏畏而民服乃作堂以燕乐之表里江山不知风于以燕宾客讲问阙遗沈沈翼翼千里之观也堂成而鲁侯甚爱之问名于江南黄某某曰若鲁侯可谓能整能暇矣故名之曰整暇所以羙其成功而劝其未至也诗曰迨天之未隂雨彻彼桑土绸缪牖户今此下民或敢侮予可谓能整矣又曰来归自镐我行永乆饮御诸友炰鼈脍鲤侯谁在矣张仲孝友可谓能暇矣前所叙説以告后人后作赋诗以为鲁侯夀故并记之
　　冀州飬正堂记
　　冀州古信都有汉为安平侯国地当河漳之间一都防民习懻忮任侠自武四方防手之民囊橐其间不事本业其淫俗犹班班见于载籍无名山大川以为要关其地四战之国也自中原有事于兵革此邦未尝不与焉故其民空匮憔悴甚于他州我圣人抚有四海天下属安丁壮耕桑老弱不任事百有余年而民未知休息生飬之利嵗一艰食可望以恩义者不能相救葢其地产瘠卤人不根着故尔于今为州在国北门坚壁重兵楼橹险壮外夷宾客朝贺有期防所由出入故守者常用士大夫之选元豊元年十一月诏用扶风鲁侯鲁侯忠信岂弟不鄙其州拊循鳏寡动用礼法民奋于田士兴于学廼遑暇于燕息之地太守居故有便堂权舆于都水蓝昌言仲谟而鲁侯为筑屋四旁与堂周旋风寒暑有所迁就而堂事告备鲁侯隠几以休诗书酌酒以御宾客巾履徜徉木隂鸟语之中思所以为邦之本而有得焉谓其堂曰飬正是在易之頥贞吉观頥自求口实者也齐王之子亦人子也居富贵之飬而气体与人殊况能自求其心居天下之广居则其所飬冝何如呼于垤泽之门者非宋君也而声似之以其居相似也其居与古人相似而病不及古人吾则不信也夫惟不言不笑不取是非物之情飘风暴天地不能持久也未同而言胁肩谄笑茍可以得车所治毎下而不耻者吾不知也至于时然后言乐然后笑义然后取彼其中必有以信之诗云鼓钟于宫声闻于外夫事其事而小大得情语黙当物斋心服形于宫庭屋漏之间而民气和于耕桑陇亩之上彼其于性命之情必有不蕲于规矩凖绳而正者焉嘉鲁侯之不鄙其州知律民者在巳得已者在心其居民上不以一日忘所以飬源者故极言其致遗鲁侯镵石壁间使信都之士师鲁侯之好学以成其材其民知鲁侯之用心而勤其事又使来者得覧观焉鲁侯名有开字元翰简肃公之子能世其家者也
　　北京通判防贤乐堂记
　　待外物而适者未得之忧人之先之也既得之忧人之夺之也故虽有荣观得之亦忧失之亦忧无时而乐也自适其适者无累于物物之去来未尝不乐也故古之人观乎傥来若寄于我如浮云之外物亦正其名曰贤者而后乐此不贤者虽有此不乐也常山贾春卿来佐北都留守政成有暇日始作新堂治燕息之地豫章黄庭坚名之曰贤乐其义葢以谓去前日之上庳下陋尘蒙蛛丝隅角黮闇鸟防之宅而为今日之轩楹髙明戸牖通逹便斋曲房两宜寒暑并隂髙槐风听脩竹賔僚尊酒笑语诗书是宜为贤者有也春卿遂以名堂而属为记黄庭坚曰魏都国北门通守上佐也事无所不关决虽留守大人钜公防刃于无事内外晏然而十三县之政日交于前簿书期防几于不胜听也加以外夷宾客之道浊河隄防之守呼吸变故不择时节举别都防府号为难治者皆出大名下故异时任此责者以夜继昼为吏牍所埋没不得出气虽亲戚庆吊人情所不能休者有不暇顾省至其解官去而后已今春卿办了公家事小大斩斩又有力以燕乐亲戚僚友讲问缺遗则斯堂之主人不既贤乎夫人之贤岂有类哉徳每进而终无已者也我名斯堂既嘉主人贤又以为来者之劝也春卿名青故太尉侍中魏公子也精敏通事情见首知尾自其少时老奸吏不敢弄以事尝以使节京西吏畏其明其失职以议法不合不以不称职也其于政事天材絶人逺甚不以其能骄人好贤不倦不为得失顾计者也
　　忠州复古记
　　忠州汉巴郡之临江垫江县也其治所在临江故梁以为临州后周以为南宾郡唐贞观八年始为忠州其地荒逺瘴疠近臣得罪多出为刺史司马故刘尚书以刺史贬一年死陆宣公以别驾贬十年死李忠懿公以刺史居六年白文公以刺史居二年其后喜事者以四公俱贤图象为四贤阁故相赠司徒郑州刺史南华刘晏士安故相赠兵部尚书嘉兴陆贽敬舆中书侍郎平章事赠司徒安邑李吉甫宏宪刑部尚书致仕赠右仆射下邽白居易乐天由开元以来讫于会昌四君子相望凛然犹有生气忠民常以此自负而郡守至者必矜式焉绍圣二年正月知州事营丘王君辟之圣涂下车问民疾苦曰吏骜而民困故圣涂为州拊养柔良知其饱饥鉏治奸猾几于伤手治声翕然邑中豪吏故时受赇舞文法者相与谋曰属且无类即以智笼小騃吏羣诉于部使者圣涂不为变且叹曰白头老翁安能録録畏吏苛民耶亦会部使者察其为奸而圣涂治郡政成时休车骑野次咨问故老访四贤之逸事而三君之政寂寥无闻葢士安即赐死而敬舆别驾不治民宏宪虽在州六年亦嘿耳乐天由江州司马除刺史为稍迁故为郡最豫暇有声迹又其在州时诗见传东楼以宴宾佐西楼以瞰鸣玉溪登龙昌上寺以望江南诸山张乐巴子台以会竹枝歌女东坡种花东涧种柳皆相传识其处所于是一花一竹皆攷于诗复其旧贯种荔支数百株移木莲且十本忠于一时遂为三峡名郡圣涂乃以书夸涪翁曰为我记之涪翁曰圣涂急鳏寡之病使逺方民沐浴县官之泽可谓知务矣扫除四贤之室思欲追配古人可谓乐善矣乐天去忠州于今为二百七十有九年在官者缌缌然常忧瘴疠之病已数日求去故乐天之遗事芜没欲尽圣涂齐人也葢不能巴峡之风土又其撃强拨烦材有余地而晚暮为逺郡守乃能慨然不倦兴旧起废使郡中池观花竹郁然如元和己亥时追乐天而与之友圣涂于是贤于人逺矣圣涂为州之明年六月而涪翁为之记
　　吉州庐陵县令题名记
　　昔皇甫湜持正言庐陵戸余二万有地三百里县当刺史理所令日两趋衙退则抵承録判将校事相闗临烦言易生凡事难专于今戸籍号称七万刺史府官属与昔时皆不同所以病令使政难工者犹不尽除故前令称治者常少按求版籍由太平兴国改元而上无传焉由马逹下讫李景元三十有七人嵗月官资以能右选格应入遽罢不以理或以故去皆可欵识今令陈适用汝器始办刻石以图永久维三十七人其政之媺恶则遗民老吏之言犹在去而显于朝其能否则载于士大夫葢不必书适用资直方行事如破竹不能为人下其撃伐人不避豪贵其为政老奸吏缚不能展手其牧民善去败羣者其簿籍如谨细书生所抄书予欲考马君以来政事与适用度长比短差其功最使并刻之而未暇以庐陵之难为令而称治其才可知巳
　　黔州黔江县题名记
　　黔江县治所葢楚开黔中郡时哥罗蛮聚落也于今为县二乡七里戸千有二百其秋赋雇庸不登三十万钱以地产役于公者八十有五其义军二千九百招谕夷自将其众者五百七十其役于公之人质野畏事大畧与义军夷将领不殊也使之非其义或跳梁不为用决讼失其情或虏畧以偿直暗则小智者亦溷疆畔而为欺懦则细黠吏亦能用其柄市麝脐以百计市蜂蜡以千计则夷以长吏为侮寛则以利啗胥徒而苟免猛则鸟兽骇而走箐中矣至今得其人栉垢爬痒民以按堵而异时居为难治吾不知其説也胶西逢兴文为黔州军事判官会王君任以忧去二年不除代有司以兴文摄令遂以治声闻葢其人练逹吏道故不以假摄为一切之政老于忧患故虽摄事弥年而不倦事事举以诏改秩将去如始至府库簿书如墉如栉不鄙夷其民子弟教之故其政无六疾而夷夏安之县旧无题名记兴文愍其太陋求之故府与其老吏乃自熙宁庚戌得赵君洙以来十人刻石以为后观而属余记之子产曰抑人有言曰蕞尔国夫有社稷民人王事均也岂可忽哉兴文之举于是合矣后之人有此六疾而求治吾不知也无此六疾而邑不治吾则不信也故悉书之以告来者
　　筠州新昌县瑞芝亭记
　　晋陵邵君叶为新昌宰视事之三月灵芝五色十二生于便坐之室吏民来观者无不欣欣动色相与言曰吾令君殆将有嘉政以福我民乎山川鬼神其与知之矣不然此不莳而秀不根而成非人力所能致而自至者何也乃相与廓其室四达为亭命曰瑞芝犇走来谒记于豫章黄庭坚黄庭坚曰子观神农草木经青芝生泰山赤芝生衡山黄芝生嵩山白芝生华山黒芝生常山皆久食而轻身延年而不老葢序列养生之药不言瑞世之符又其传五芝曰赤者如瑚白者如截肪黒者如泽漆青者如翠羽黄者如紫金皆光明洞彻如坚氷而世之所名芝草不能若是也故尝考于信书自先秦之世未有称述芝草者及汉孝武厌饫四海之富贵求致神仙不死天下骚然元封中乃有芝草九茎连叶生甘泉殿斋房中于是赦天下作芝房之歌孝宣兴于民间励精万事事无过举然庙享数有美祥颇甘心焉故复修孝武郊祀以瑞纪年元康中金芝九茎又产函徳殿铜池中然此芝不生于五岳果神农经所谓芝者耶予又窃恠汉世既嘉尚芝草而两汉循吏之传未有闻焉何也岂其所居民得其职所去民思其功生则羽仪于朝没则烝尝于社则是民之鳯凰麒麟醴泉芝草也耶抑使民田亩有禾黍则不必芝草生户庭使民伏腊有鸡豚则不必麟鳯在郊梧黠吏不舞文则不必虎北渡河里胥不追扰则不必蝗不入境此其见效优于空文也耶昔黄霸引上计吏问兴化之条有鹖雀来自京兆舍中飞集丞相府上霸以为皇天降下神雀欲图上奏京兆尹张敞言郡国计吏窃笑丞相之仁厚智畧有余而微信奇恠也恐丞相兴化之条或长诈伪以败风俗天子嘉纳焉刘昆为江陵令连年火灾昆辄向火叩头多能反风降雨迁农太守驿道多虎崤渑不通昆为政三年虎负子渡河乃召入为光禄勲诏问昆江陵反风灭火农虎北渡河行何徳政而致是对曰偶然耳左右皆笑其质帝叹曰是乃长者之言由君子观之张敞之笃论世祖之知言建成之文不如光禄之质也虽然新昌之吏民爱其令君将儌福焉焉可诬也又尝试论之古之传者曰上世葢有屈轶指佞萐莆扇庖蓂荚纪厯嶰竹生律既不经见后世亦不闻有之则世之有芝草特未定也邵君家世儒者诸父兄皆以文学行义表见于荐绅邵君又喜能好修求自列于循吏之科故其气焰而取之异草来瑞使因是而发政于民惨怛而无倦既使尽力于田复使尽心于学则非常之物不虚其应且必受赐金增秩之赏用儒术显于朝廷矣岂独夸耀下邑而已乎故并书予所论芝草循吏之实使归刻之
　　河阳扬清亭记
　　河阳县令治盟津西晋潘岳安仁所治县也庆厯中著作郎知县事鲜于亨慕潘令治民有声相传以为父老不伐其桃李于是筑亭于其囿曰联芳架阁于其沼曰扬清意若同循吏之臭味有激于贪浊云才四十年来者不嗣垝垣污泥民吏叹息元祐三年某月宣徳郎知县事高元敏求父吏事肤敏不深鞭罚而政和乃浚沼开囿陆艺桃李水植菱藕稍缮故址作亭用其名曰扬清名因其旧不揜前人之善也土木之功不若前人爱民力之不易也既落成伐石乞文于予予为作诗诗曰邑有社稷古千户侯吏不自喜以岁月偷高侯为邦民不吏赇吏奸辄得有距有钩去其螟麦禾既秋与民忧之与民乐之安我燕居民劝作之匪我自逸前人度之草木茂止鳬雁于水賔赞士子于食酒醴男耕不迟女桑孔时高侯宴喜去其思之
　　东郭居士南园记
　　以道观分于崭岩之上则独居而乐以身观国于蓬荜之间则独思而忧士之处污行以辞禄而友朋见絶自聋盲以避世而妻子不知况其逺者乎东郭居士尝学于东西南北所与游居半世公卿而东郭终不偶驾而折轴不能无闷往而道塞不能无愠退而伏于田里与野老咏风谋乘屋不以有涯之生而逐无涯之欲既乃蘧然独觉释然自笑问学之泽虽不加于民而孝友移于子弟文章之报虽不华于身而辉光发于草木于是白首肆志而无弹冠之心所居类市隠也摠其地曰南园于竹中作堂曰青玉嵗寒木落而视其色风行雪堕而听其声其感人也深矣据羣山之会作亭曰翠光逼而视之土石磊缭以松楠逺而望之揽空成色下与黼黻文章同观其曰翠微者草木金石之气邪其曰山光者日月风露之景邪不足以给人之欲而山林之士甘心焉不知其所以然而然也因高作閤曰冠霞鲍明逺诗所谓冠霞登防阁解玉饮椒庭者也蝉蜕于市朝之溷浊翳心亨之叶而干没之辈不能窥是臞儒之僊意也其宴居之斋曰乐静葢取兵家隂符之书曰至乐性余至静则防隂符则吾未之学也然以予説之行险者躁而常忧居易者静而常乐则东郭之所养可知矣其经行之亭曰浩然委而去之其亡者莎鸡之羽逐而取之其折者大鹏之翼通而万物皆授职穷而万物不能撄岂在彼哉由是观之东郭似闻道者也东郭闻若言也曰我安能及道抑君子所谓困于心衡于虑而后作者也我为子家壻轩冕不及门子之姑氏怼我不才者数矣殆其能同乐于丘园今十年矣可尽记子之言我将劖之南园之石他日御以如臯虽不获雉尚其一笑哉予笑曰士之穷乃至于是夫于是乎书东郭之乡族名字曰新昌蔡曾子飞作记者豫章黄庭坚
　　大雅堂记
　　丹棱杨素翁英伟人也其在州闾乡党有侠气不少假借人然以礼义不以财力称长雄也闻余欲尽书杜子美两川防峡诸诗刻石藏蜀中好文喜事之家素翁粲然向余请从事焉又欲作高屋广楹庥此石因请名焉余名之曰大雅堂而告之曰由杜子美以来四百余年斯文委地文章之士随世所能杰出时辈未有升子美之堂者况室家之好耶余尝欲随欣然会意处笺以数语终以汩没世俗初不暇给虽然子美诗妙处乃在无意于文夫无意而意已至非广之以国风雅颂深之以离骚九歌安能咀嚼其意味闯然入其门耶故使后生辈自求之则得之深矣使后之登大雅堂者能以余説而求之则思过半矣彼喜穿凿者弃其大旨取其发兴于所遇林泉人物草木鱼虫以为物物皆有所托如世间商度隠语者则子美之诗委地矣素翁可并刻此于大雅堂中后生可畏安知无涣然氷释于斯文者乎元符三年九月涪翁书
　　松菊亭记
　　期于名者入朝期于利者适市期于道者何之哉反诸身而已钟皷管以饰喜鉄钺干戈以饰怒山川松菊所以饰燕闲者哉贵者知轩冕之不可认而有收其余日以就闲者矣富者知金玉之不可守而有收其余力以就闲者矣蜀人韩渐正翁有范蠡计然之防有白圭猗顿之材无所用于世而用于其楮中更二十年而富百倍乃筑堂于山川之间自名松菊以书走京师乞记于山谷道人山谷逌然笑曰韩子真知金玉之不可守欲收其余力而就闲者子今将问子斯堂之作将以歌舞乎将以研桑乎将以歌舞则独歌舞而乐不若与人乐之与少歌舞而乐不若与众乐之去歌舞者岂可以乐此哉防饥问寒以拊孤折劵弃责以拊贫冠婚丧葬以拊宗补耕助敛以拊客如是则歌舞于堂人皆粲然相视曰韩正翁而能乐之乎此乐之情也将以研桑何时已哉金玉之为好货怨入而悖出多藏厚亡他日以遗子孙贤则损其志愚则益其过韩子知及此空为之哉虽然歌舞就闲之日以休研桑之心反身以期于道岂可以无孟献子之友哉孟献子以百乘之家有友五人皆无献子之家者也必得无献子之家者与之友则仁者助施义者助均智者助谋勇者助决取诸左右而有余使宴安而不毒又使子弟日见所不见闻所不闻贤者以成徳愚者以寡怨于以听隠居之松风裛渊明之菊霞可以无愧矣













　　山谷集巻十七
　　钦定四库全书
　　山谷集巻十八
　　宋　黄庭坚　撰
　　记十四首
　　江州东林寺藏经记
　　元丰三年夏四月提防寺务司言大相国寺星居院六十区院或有屋数楹接栋寄阎市井犬牙庖烟相及风火不虞请合东西序为僧舎八区以其六为律院以其二为禅坊诏可之赐祠部度僧牒一百给其费其六年秋七月落成赐两禅院名其东曰慧林其西曰智海尚书礼部言浄因院僧道臻奉诏选举可住持慧林智海院者今选于四方得苏州瑞光院僧宗本江州东林寺僧常总诏所在给装钱上道聴乘驿于是常总自陈老病山野不能奉诏礼部以闻诏勿夺其志总公天下大禅师门人常数百或千人方京师虚慧林智海以择士禅林之子弟皆愿其师得之及总公不出出而道俗倾动相与谋曰吾师不肯为西用又将弃东林而追之于穷山凡可以安总公者皆尽心力为之于是能者致力巧者献工富者输财辩者劝施数年之间为夏屋千楹其废兴则自有记最后度为转轮莲华经蔵屋未及成而遣其徒永邦来乞予记予见邦之为蔵经其物材无苦调防墨工是正板籍积书如山尽歴邦手如数一二予以谓能成总公所商度无疑也予问邦夫用力则外奰而不来用智则物猜而不应不用智与力物归之无极此其故何哉邦之言曰莲华蔵世界海非人非天虎啸于陉震风薄木龙鸣于川大云垂地若有召之者而不知其所从来吾师之道芒乎昧乎物故萃乎予应之曰如总公之不应诏而西也似若有谓未必直其妙处然而来者芸芸岂真知之者耶子勉之藏成予为若作记元祐六年某月既没总公之世而经椟犹在寓舍及其门人思度时邦与后来主事者枘凿有不合因谢去乆之度来告曰轮转蔵及蔵殿今有六乞士发心猛烈殆将化成惟蔵经者邦有勋焉而先师之手择也愿终先师之志竭蹶成之黄庭坚曰夫总公盛时化蚁穴蜂房为兰若百区何其易也比其晚节末路经营一蔵而身不及见又何其难也所谓强弩之末不能穿鲁缟行百里者半五十者乎抑剙而有者其成壊自有数当成于度之世者虽总公亦不得剙而有之耶古之得道者阅世或余百年而栖迟荜门之下虽有大檀越不聴增一草葢知三界一切法众生诸烦恼即是道塲坚固法在此不在彼耶
　　南康军开先禅院修造记
　　庐山开先华藏禅院江南李氏中主所作也初中主年十五先主秉杨氏国柄镇金陵留中主与宋齐丘参广陵政事中主年少好文无经世之意喜物外之名问舍于五老峯下欲蝉蜕冠冕之间鳯鸣林丘之表有野夫献地焉山之胜絶处也万金买之以为书堂时方多故未暇防先主开国身任世子稍骎骎于富贵然语其旧僚未尝一日忘庐山也其后中主嗣国数年乃即书堂为僧舍葢方其富盛时倾国服为之亦推野夫献地为已有国之祥故名曰开先以了山道人绍宗主之所谓拾枯松煮瀑布者也及中主作洪都葢尝弭节雍容故榻与画像存焉太平兴国二年又赐名曰开先华蔵然其主僧率以行义耆老至善暹时乃有众数百人所谓海上横行暹道者也于是开先始为禅林矣由宗十四传而今行瑛出焉自瑛之前有道行或不屑屑于世务有干局者或义不足以感人故其补敝支倾仅仅有之不足言瑛得道于东林常总其材器能立事任人役物如转石于千仞之溪无不如意初苦痰癖屡求去而不可卧病坊者余三年乃作意一新之惟表章李氏时佛屋一区以其壮大简古留为后观后人所作僧堂一区亦髙深安隠视佛屋兄弟也故不暇开先之屋无虑四百楹成于瑛世者十之六穷壮极丽迄九年乃即功方来之众与其勤旧虽千人宴坐经行冬夏无不得其所愿賔客之有事于四方者虽数百人夜半而过门无不得其所求葢庐山开先栖贤归宗圎通四禅院饭游客常居饭僧之半而瑛以其余与遣化于四方之所入兴旧起废其成功也难故其落成也乞记于豫章黄庭坚庭坚曰夫沙门法者不住资生行乞取足日中受供林下托宿故赵州以断薪续禅牀宴坐三十年药山以三篾绕腹一日不作则不食今也毁中民百家之产而成一屋夺农夫十口之饭而饭一僧不已泰乎夫不耕者燕居而玉食所在常数百是以有防昌之籍没穷土木之妖龙蛇虎豹之区化为金碧是以有广明之除荡可不忌耶瑛曰然有是也今法王真子为世界主佛毋浄圣同转道枢泰山之云雨天下河海润极千里何忧魔事耶虽然广明之盗三灾弥纶一切共业影响岂特末法比丘之罪耶防昌之诏吾又有以订之其説不过人其人火其书庐其居夫毘卢遮那宫殿楼阁充遍十方普入三世于诸境界无所分别彼又安能庐吾居有大经巻等量三千大千世界蔵在一微尘中彼又安能火吾书无我无人无佛无众生彼又安能人吾人虽然妙庄严供实非我事我于开先似若夙负成功不毁夫子强为我记之我住此山十有二年随縁所作穷于是矣我将采时新之菓憩折脚木牀以待夫子解腰而共饭黄庭坚曰此上人者葢类如来蔵中之说客菩提塲中之游侠邪欲作记者亦穷于是因自书使刻之
　　洪州分寜县云岩禅院经蔵记
　　江西多古尊宿道塲居洪州境内者以百数而洪州境内禅席居分寜县者以十数二十年来住持者非其人十室而八也其有户籍而单丁住持上官租者十室而五也分寜县中唯云岩院供十方僧山谷道人自为童儿时数之未尝得人其号十方名存而实亡矣元祐末山谷以忧居里中有玉山僧法清尸此禅席而十方僧往来不得展鉢托宿清闻山谷尝道云岩初无蔵经慨然欲办此縁其人才智足以兴事而道行不能感人论者纷纷而中废清亦得罪去矣韶阳老人得道于黄龙祖心禅师被褐懐玊隠约山间二十余年矣自言山野不解世事无出山为人意邑中贤士大夫及其耆宿商度曰欲兴云岩法席必得本邑道人若是则莫宜韶阳公于是逼致之韶阳公幡然受请入居方丈之东死心寮中居数月粥鱼斋鼓隠隠谹谹闻者动心升堂入室肃肃雍雍观者拱手韶阳公曰与十方人作粥饭縁则可矣非老人为道而来之意古人云我若一向举扬宗乗法堂前草深一丈吾恐云岩门外荆棘生焉不得已众竭力为我置蔵经且于末法中作佛事众亦不解老人语而谋为转轮莲华经蔵庇以华屋大为经堂严以金碧有山者献木有田者献谷如此且阅三嵗檀化为魔种种沮壊韶阳壁立不战不祈诸魔所摄去魔即佛作大庄严逺近倾倒魔为檀自谢负堕鸣蠡伐鼓相我成功于是四方来观者乃曰江东西经蔵乃十数未有盛于云岩者也而此经蔵者发端于山谷不得不为之记山谷曰物之成壊葢自有数要以有道者为所依然后崇成韶阳所以不得已而置蔵经是中有正法眼句禅子自当于死心寮中求之凡此蔵经主工者僧悟机如京师印经者僧希文韶阳老人者大长老悟新山谷道人者责授涪州别驾戎州安置黄庭坚
　　洪州分寜县青龙山兴化禅院记
　　幕阜山之东黄龙山之下曰青龙山背山而向溪有道埸曰兴化禅院相传以为隋初有头陀卜筑此山得名曰灵台院至防昌而籍没大中再许度人有利相禅师实化草莱皆为金碧号澄心院嗣兴者曰伏虎禅师嵗逺失其名葢常以道行伏虎乡民生敬其经行死奉其塔庙至今遗基岿然水旱犹请祷之此后子孙食其田宅而已至庆厯中赐名兴化禅院于今七世无赫赫可纪绍圣丙子嵗众请漳州僧以弼住持弼常入黄龙心泐潭文之丈室自以为闻得力句于东林常总禅师不能补壊支倾偷过嵗月锐意兴作必欲自我一新之尚有东林之规模又得长沙僧志秀为之佐故七年而大厦弥山凡所以尊崇经像安飬圣贤包容作务馆谷賔客无不称事髙明显融又栽杉十万以闗盛衰葢方事之初民慎展者家有古坟槠林相其材可大用而人以为不可得已而槠林之中夜闻钟梵或以告弼试往喻之慎氏四十余院欣然同施人歆其祥于是倾材献力遂崇成耳惟积敝难振大縁难成非其时不兴非其人不能夫更六世而补破支壊粗合茍完可谓积敝矣空山之间四旁去州县逺彻故作新费以钜万可谓大縁矣槠林钟梵非所应有而惊动此其兴之时也弼以净行而主此縁秀又为之竭力凡一切作务病者不悔死者不怨皆曰今我尽心尽力必将惠我三昧其人又能也夫东林千嵗之功发地除之不遗一像一室为屋千楹成壊无不如意然未及以道接十方也而化去今弼尚未老讫臻厥成尚行总公之道哉故为之记记其兴废而劝请之
　　太平州芜湖县吉祥禅院记
　　太平州芜湖县吉祥院者考之载籍不知其所本父老言曩犹有石刻云院基扵晋永和二年而亡其名又言江南李昪初为徐温乞子时徐知训不能容昪置酒伏劒士欲杀之行酒吏刁彦能知其故以手爪昪昪寤起走伏扵此院北山间古松下以免及昪有呉国名院曰永夀云其后僧绍熈焚巢毁像埽地几尽天圣初知县事太常博士董黄中逐绍熈以授僧自元而院中兴景祐大飨帝于明堂赐院名曰吉祥元之徒继主事者曰可旻亦有道行俗縁以故其佛事崇成上北山斩竹开屋凡数十楹旻死其弟可云可暹败隳寺居畧如绍熈时钟鱼不鸣像设风尘【阙】
　　事阅知县事晋陵胡宗质开封李士髙始以邑中士大夫耆老之愿起宣州广教禅院僧庆余传法住持芜湖未尝有十方院院又芜废不可措手人以为兴之难而余以元丰八年五月二十八日来就法席是日竹笋弥山人【人一作道俗】以为瑞有屠者故凶忍于是昉欲解牛三夕不能奏刀已而牛见梦送我吉祥院屠以语市中人市中人则共买牛与吉祥至今以供麦硙方念作经蔵而法教自鸣余亦不知寒暑日乞于市上风号雪虐道无行人而夫须袯襫出作佛事故邑人动心焉其耆老亦有脩禅奉律信有是道者以是坐贾行商与田间着姓破悭舍有日月至焉然余贞贫士一钱而乞之而人有施四十万者故嵗行八周兴旧起废于今可以安方来礼勤旧下逮冗从皆有舎区又为大转轮经蔵其费钜万方嵗之不易居民荐菑于水火若不可为而余之立志如山不可回夺余之言曰芜湖古大县尝为丹阳郡治所直中江之防舳舻相属千里连樯辅我者众则吾事当有济时百足之虫至死不僵吾以是殁吾世为之以能难成【一作是故能成难成】遂济登兹黄庭坚曰此山葢为永夀院者几百年为吉祥院者又五十年矣今乃蔚为禅居再阅废兴可为累叹物之成壊相寻冯虚而责实葢难为功今余之功绪且终是必将斋心服形退蔵于宻延四方之有道者为之法供养岂使法鼓虚鸣反为磴下牛所笑哉故为之记其所从来使后有考焉余葢授法于太平州兴国修睦而其同学弟仲珪实左右之
　　南康军都昌县清隠禅院记
　　发豫章下流略鄱阳之封据彭蠡上游距落星湾舆行一舍舟行百里有大聚落是为古之鄡阳今为都昌县治所山悠而水逺能隂而善晴升南山而望之如李成范寛得意图画葢南山之于都昌如娟秀人直其眉目清明处也其东则谢康乐繙经台其西则石壁精舍见于康乐之诗石壁之湾洄古木怪石又陶桓公之钓台也野老岩之下盘折为隈隩其土泉而繁松竹曰清隠寺者唐泰陵皇帝所赐名也其后县令陈杲用咸通赦书改筑于南山之阳自尔余百年阅废兴多矣守者非其人至无用芘风雨以食熈寜甲寅令王师孟初得庐山僧建隆主之遂为南山清隠禅院乙卯丙辰而隆卒长老惟湜自庐山来百事权舆愿力成就而僧太琦实为之股肱于今八年宫殿崇成凡所以安众作佛事者靡不斩新松竹欣欣安乐雨露而无斧斤引髙泉以致日用器械竒巧如人血脉周流于百体也隂房藓壁户牖通达昔者虫蛇之寝庙虎豹之燕居无不畚筑丹垩粪其寛衍以为园蔬老者有所休壮者有所游少欲而常足无聚禄而望人之腹余得意于山川以来随食南北二十年矣未尝不爱乐此中之美故嘉叹清隠之心赏风月而同归清隠曰吾与子同与不同付与五湖云水惟是艰难以至燕乐强为我记之清隠出于福清林氏饱诸方学最后入浮山圆鉴决逺之室浮山临济之七世孙如雷如霆观父可以知子矣
　　吉州隆庆禅院转轮蔵记
　　维物外禅师冲日有道行以江西杨氏顺义中筑室于庐陵郡之仁山其言传故院不废至于今为隆庆禅院熈寜乙卯禅师利俨自黄龙慧南道人所来乐仁山而驻锡焉俨器宇重深才智能任事其初举事縁占知人心告以刻华严经论板书经费钜万人劝其功期月而成俨曰黄龙知见之香可以普薫斯人矣于是安意庄严此山即以其书告众人曰吾师云五十六亿万嵗当有大丈夫来自善足天于龙华菩提木下三转法轮度诸有縁人称所有施法佛及僧是为将来聴法种子其防盟以二月十九日至元丰三年其日逺近皆防有异僧来吃饭忽不知所如道俗震动四年六月防者倾江西湖南而僧伽浮图出光明相照此防人无不归心故俨因此防供施转化多人为转轮经蔵木石金碧妙天下之材百工妙天下之手阅二嵗而崇成机发于踵大车左旋人天圣凡东出西没鬼工神械耀人心目其费无虑二千万皆人自劝非机巧智力所能俨之言葢如此豫章黄庭坚曰夫一缾一鉢行若飞鸟而宴坐十年荆棘草莱化为金碧嵗无丰凶施者常满门彼非有大才智鼓舞斯人安能若是因其落成为之记
　　懐安军金堂县庆善院大悲阁记
　　直金堂县南有山如城壁东西行者风雨以为保障是谓金堂山有一峯发于其麓自北而南出絶峯上极得地坦平表里见其江山县之爽垲处也县南故有僧坊曰天王院天圣中赐名曰庆善为舍五百楹成于僧化之师文纪至化之乃度作千手眼大悲菩萨阁于峯顶规摹之初智者笑之愚者排之化之意益坚其求于人不避寒暑雨雪其受人施不计贫富多寡积十五年而功乃成于是又即山南北而为宫与大悲阁髙下相望为屋将百楹矣初其匠事未能半而壮丽宏敞动人心目于是笑之者皆助之谋排之者皆借之力已而檀施倾数州其用钱至一千万然后圣相圆满千手所持多象犀珠金间见増出无一臂不用不以人功嵗计所能办也观者倾动或至懴悔涕泣于是化之自伐其功因余外兄张子安乞余文记之子安亦言化之醇朴不雕镌尽心于佛事所作殊胜可纪也按千手眼大悲菩萨者观世音之化相也维观世音应物现形或至于八万四千手眼昔杨惠之以塑工妙天下为八万四千不可措手故作千手眼相曰后世虽有善工不能加也已而果然今之作者皆祖惠之云金堂本广汉郡之新都聚邑至唐咸亨中以金堂山而名其县化之其县人也子安通直知金堂县事张君禔也大悲阁作元祐二年之九月将落成于新天子改元之某月
　　泸州大云寺滳乳泉记
　　泸州大云寺西偏崖石上有甘泉滳沥一州泉味皆不及也今名曰滳乳泉然寺僧宗惠埋其上泉滳来不汲汲疑为死骨所触余闻书死而泉源者其子孙皆当病水瘴而死其毒数世不已惠若有子孙可忠告之迁以避数世之祸
　　吉州西峯院三秀亭记
　　庐陵比缺守辄以他吏摄承托宿传舍吏胥视民为爼豆执鞭者众羊失其牧嵗嵗仍饥馑夜有枹鼔不治声闻京师元丰六年春诏用夀春魏侯魏侯有家法以吏能名一世至则引见官吏问救弊所先下书教民谕以善语奬拔才能昭劝不勉戒敕宿负聴以功除按行州左右曹三狱累械至三百余决其得情引慝释其防染攀牵唯上请须报逺逮证左与系轻而捕重者乃付有司其所裁遣盖去三分之二人气以和下车之十二日芝草二本产于州院狱门之东其后得一本于郡斋便坐之室而最盛于西峯僧舍之秀野亭一月之间凡产芝二十余磊落权竒人物象成最后寺僧来献黄芝异本同頴黄者庆色异本同頴者不争之祥今郡侯乐士爱民天泽优渥五谷顺成钞盗其将衰息健讼之民且化为慈祥弟友魏侯亦将鸿渐于台省以受福民之庆则灵芝之生不独为吉瑞魏侯因即秀野亭以为三秀属豫章黄庭坚记之魏侯名纶字君俞其嵗之六月甲戌记
　　吉州慈恩寺仁夀塔记
　　吉州东山慈防寺治平皇帝赐名也寺有江南李氏保大中刻石曰龙兴寺而髙僧传言仁夀舍利塔在发防寺寺三易名其嵗月皆失欵识其传曰隋文皇帝方隠约时有异人以舍利一函与之曰以此福苍生因忽不见帝以示僧昙迁置堂中阅数日数有盈缩迁曰吾闻法身过于数量非世智所及此未可量有尼智迁数大言人以为狂而不信隂谓帝曰象教堙沉一切鬼神皆西儿当父母天下其后周失其牧隋文受命仁夀改元廼诏分舍利三十置浮圗于天下髙爽地所至皆发祥下瑞三年又以所余舍利五十有三分置五十三州皆选有道行僧调防至其州卜吉地为浮圗吉州发防寺其一也实以西京光明道塲僧慧最将命发地八尺得豫章板古瓴甓中置银甖舍利观者皆震动唐天祐中雷雨大晦厥明视之浮圗左旋殆且盈尺故基宛然不相函葢非人力所及灵瑞传闻崇奉倾数州由天圣以来屡见光景志怪者或过其实而曲士持议以为无时道彼恢诡谲恠流俗喜传无以为有寡见浅闻又裁耳目之外谓之不然故曰夏虫不信氷霜醯鸡断无天地彼何足论大方之家故资攷实録遗主塔僧师惠以告来者师惠喜事有经论学乐以余言勒之金石
　　天鉢禅院凖禅师舍利塔记
　　维东福胜故号天鉢有来镃防在同光之末令初堂堂大觉印可干戈日寻禅子宴坐真人开宋六合为家时维令凖以弟继初持临济家法鼓板钟鱼寂寥百年有僧父子父糊其邻子乞于市文慈重元海岱维清如雷如霆十州震惊盲者得眠檀者倾施日饭三百犹不赐觉海若冲提印了空雪山醍醐法示一味饮者不同冲子智航葢士夫选诸根猛利透出魔罥昔在天鉢风雨及牀瓶鉢三世冬温夏凉有窣堵波畚筑所开发函得骨莫诏其谁稽首摩佛舍利涌出衔齿附骨如珠瑟瑟廼考圗记凖实藏此夀七十五同光之季累甓庄严钟呗威仪使见闻发心维航智悲林下家间得意自足蒿莱荆棘不纯不缛因时成文证徳训俗如象遇雷如藏六攷石作铭阅世陵谷
　　清隠院显济王庙记
　　诸行无常一切皆苦诸法无我寂灭为乐无上两足尊初说脩姤路为海居种性开此甘露门故娑竭以无耳闻经无姤以非男成佛维顺济王承佛记莂有大福田为世津梁得自在力当时十处十防皆聴圆音今日三江五湖不志外防所以作南山之檀越应清隠之炉香以佛事作神通化血食为浄供虽然大阳门下法士徧周普光法堂当仁分坐不妨于法界海见作鱼龙入观音门能施无畏钟鱼板鼓释迦苦口丁寜雷雨风涛顺济家常相助因行不妨掉臂南山饭在往来船非唯曲为今时亦与后人作古记
　　自然堂记
　　佛者惠言吾同郡人自豫章来客于湖隂将二十年其居故屋数间旧开东轩于邻室之篱角黮黒渐洳不堪人居蜗涎蛛网经纬几席有以改作告之者则应之曰未遑也间而徘徊其下徜徉乎旁乆乃得之因其旧葢不易一瓦塞故向以为壁搴故壁以为明不加一木而堂成知言师而来者莫不粲然油然忘其归予独嘉其意近于自然为之名曰自然堂且为道其所以名曰动作寝休頽然于自得之埸其行也不以为人其止也不以畏人时损时益处顺而不逆此吾所谓自然也彼体弱而健强名辱而羡荣汩汩然日有是心然且取混沌之术而假脩之者自然尚能存乎虽然凡此者近之矣而未也若夫道之妙者则吾不能为若言之而使若得之也亦不能为吾言之矣言师善鼓琴丹青而不有其能读经论多自得其意不事外饰如山野人可与言者也


　　山谷集巻十八
　　钦定四库全书
　　山谷集巻十九
　　宋　黄庭坚　撰
　　书三十五首
　　上苏子瞻书二首
　　庭坚齿少且贱又不肖无一可以事君子故尝望见眉宇于众人之中而终不得使令于前后伏惟阁下学问文章度越前辈大雅恺弟约博后来立朝以直言见排擢补郡輙上最课可谓声实于中内外称职凡此数者在人为难兼而阁下所谓海涵地负特所见于一州一国者耳惟阁下之渊源如此而晩学之士不愿亲炙光烈以増益其所不能则非人之情也借使有之彼非用于富贵荣辱顾日暮计功道不同于谋则愚陋是已无好学之志訑訑予既已知之者耳庭坚天幸早嵗闻于父兄师友已立乎二累之外然固未尝得望履幕下以齿少且贱又不肖自知学以来又为禄仕所縻闻阁下之风乐承教而未得者也今日窃食于魏防阁下开幕府在于彭门传音相闻阁下又不以未尝及门过誉斗筲使有黄钟大吕之重葢心亲则千里晤对情异则连屋不相往来是理之必然者也故敢坐通书于下执事夫以少事长士交于大夫不肖承贤礼故有类似不当如此恭惟古人之贤有以国士期人略去势位许通书者故窃取焉非阁下之岂弟单素处显何特不可直不敢也仰冀知察故又作古风诗二章赋诸从者诗云我思古人实获我心心之所期可为知者道难为俗人言不得于今人故求之古人中一一与我并世而能获我心思见之心宜如何哉诗云既见君子我心冩兮今则未见而写我心矣春暄冷失宜不审何如伏祈为道自重
　　庭坚再拜自往至今不承顔色如懐古人顷不作书且置是事即日不审何如伏惟坐进此道以聴浮云之去来客土不给伏腊尚可悲忍否夫忠信孝友不言而四时并行晏然无负于幽明而至于草衣木食此子桑所以歌不任其声求贫我者而不得也且闻燕坐东坡心六经滋味糟粕而见存乎其人者颇立训传以俟后世子云安得一见之昨传得寄子由诗恭俭而不迫忧思而不怨可愿乎如南风报徳之弦读之使人凛然増手足之爱钦仰公择莘老颇嗣音否师厚诗语气益俊逸极以鲍明逺但因来不多复未果録寄耳比以职事在山中食笋得小诗辄上寄一笑旁州士大夫和诗时有佳句要自不满人意其如公待我厚愿为落茟思得申纸疾读如老杜所谓一洗万古凡马空者朝夕须报惟君子之四时体道一致神明相之
　　寄苏子由书三首
　　庭坚顿首再拜诵执事之文章而愿见二十余年矣官学匏系一州辄数嵗迄无参对之幸毎得于师友昆弟间知执事治气飬心之美大徳不逾小物不废沈潜而乐易致曲以遂直欲亲之不可媟欲踈之不能忘虽形迹阔疎而生平咏叹如千载寂寥闻伯夷柳下惠之风而动心者然惟小人不裕于学方羊尘垢之外朴拙无所可用既已成就虽造物之鑪锤不能使之工也得邑极南幸执事在旁郡且当承教为发万金良药使痼疾少愈而到官以来能薄不胜事剧陆沈簿领中救过不暇笔墨且况以写心之精微故欲作记而中休时因过賔髙安行李必问动静以其所言参其所不能言承典司管库之钥率职不怠懐璧混贫舍者争席良以自慰比得报伯氏书诗过辱不遗绪言见及敢问不肖既全于拙矣于事无亲踈不了人之爱憎人谓我踈愚非所恤独不知于道得少分否恭惟闻道先我为世和扁有病于此固闻而知之因来尚赐药石之诲抱疾呻吟仁者哀悯向冷不审体力何如惟强饭自重
　　流落七年防恩东归至荆州病几死失一弟一妹及亡弟二子早衰气索非复昔时人也性本踈懒鞭防不前以是未尝得附动静忽奉十二月二十四日所赐教存问勤重伏审忧患之余台万福开慰无量端明二丈人物之冠冕道徳文章足以増九鼎之重不谓遂至于此何胜殄瘁之悲况手足之情平生师友之地荼毒封割之懐何可堪忍奈何所頼诸子有所立而季子文章几于斯人之不亡也庭坚病起荒废恐不能办事欲引去而未敢太平遂请义当一往来夏秋间若病不再作尚可祈见无阶承教临书懐仰
　　伏承端明二丈窀穸有期天下失此伟人何胜霣涕石刻得三丈论撰无憾矣不审几时得刻石托谁书丹若未有人不肖辄为托名其上若自有人即已矣万一不用书则用家弟尚质所篆葢别托一相知人名可也三两日即拏舟下巴陵出陆至双井六日尔至即令家弟书篆携至荆渚二月末可复来也小子相娶石谅之女防齿记感激感激
　　见张宣徽书
　　豫章黄庭坚再拜献书致政少师阁下诗云瞻彼淇澳菉竹猗猗有斐君子如切如磋如琢如磨瑟兮僴兮赫兮喧兮有斐君子终不可谖兮维古之徳人其髙明有临其靓深有威其润泽在下其光晖在上使人望之而鄙吝之意消亦不容声矣恭惟阁下道尊徳贵而载之从来饭糗桑枢而山立乘轩委佩而超然出入诸公间如砥柱之屹中流也学问文章冰销彼已惟道以为体白首日新夙夜徳人之事庭坚自维浅陋才行不足比数于时辈无以为左右重顾有事贤之心在予自信甚笃尝与深识士大夫咏叹盛徳相讲劝以为归而身贱逺未得有足迹于门墙之下今日扫舍人之门非敢以小人固陋求言论风防拜于庭而承顾盼进几杖而见嚬伸得所以不言而饮人者则淇澳之所歌昔闻其声今见其实操豚蹄以祝维所欲者奢而可笑先至后去以分东壁之光不可谓无意者也防冒清重重足以聴命
　　答晁元忠书
　　庭坚百拜元忠足下未识足下之面因诸昆弟得足下之诗兴托深逺不犯世故之锋永懐喜怨欝然类骚想见足下岂弟于学问故顷追韵冩意于无能之辞虽仰髙尚友发于声音而文章闇昧不敢以过雷门不谓尧民即以奉寄廼辱已未书及诗倾囊竭箧不秘金玉悉以相畀幸甚幸甚惟是盛见称许爱而忘其丑欲爼豆不肖于诸公之间岂不愿盗名恐累足下知言尔往多故不即报度已察南来拘窘吏事虽江山相映发心不在焉如墙壁间作诗文与俗俯仰不足纪録得显臣兄弟时持书册来讲问拨置簿领一解顔耳承去嵗不利秋官居闲当有自娯即日体力胜否昨所喻怨与不怨论事似不当耳茍志于仁矣其余存乎其人不可聴以一律君子阳阳考盘与北门褰裳同为君子之诗夫争名者于朝争利者于市观义理者固于其防怨与不怨去道逺矣庄周所谓九万里则风斯在下矣足下以为何如无阶合并十诗仰报盛意因以当面愿自保重
　　答郭英发书
　　庭坚顿首发春即治僦舍悉谢遣公家人唯两仆夫备使令事事躬亲所以不能嗣音更两日僦舍亦毕工矣然自逺方来督书者凡七人又当作书累日甚觉劳敝也辱书承侍奉吉庆为慰双井有可与同味者乎儿辈烦记忆大者读书小者踉蹡幸无他耳舍弟未来闻正初到渔洞矣纯上座归嘉州将一月唐道人亦且行矣七佛偈谁所作犹问五子之歌谁所作也五观佛语也为士大夫开此观山谷语也东溪老庐山开先长老行瑛歴阳公王安上纯父是时为和州宗叔粲宗少文南史有传陆探微画与顾凯之可并驱争先少文茂深略同时也西台礼部员外郎李建中名士也国初权西京御史台故时号李西台书蛛所谓蟏蛸在戸者煤尾屋尘屋尘合墨医方谓之乌龙尾银钩虿尾晋征西长史索靖妙得崔张笔法自言吾书如银钩虿尾山芥紫栮计是佳蔬但恨为聚蚋之咮所败耳铜丱研少留意幸甚乌豆粥大乌豆一升隔宿洗净用七升水浸明日入油一斤炭火煆至晚当縻烂可煮三升米米极熟下豆入白糖一斤和匀入细生姜棊子四两是谓粥矣纒头事不能记其人姓名未可得信三子名字训作书忙又未能就庭坚再拜
　　答何静翁书
　　庭坚再拜何君足下去年辱惠书过有称述意足下随世毁誉未必自得之耳又多病之余懒慢成性鲜自源归时不能即奉答亦以今世民之师帅不知行道以先觉觉民学校之教不知明道以啓迪后进故学者不知重道而尊师士亦不复论学而取友因以卜足下诚有意于兹事否也専使来继辱书问勤恳不倦爱一世之所弃敬众人之所慢足下真自得之者耶所寄诗醇淡而有句法所论史事不随世许可取明于已者而论古人语约而意深文章之法度葢当如此如足下之所已得者而能充其所未至生乎千载之下可以见千载之人也然江出汶山水力才能泛觞沟渠所并大川三百小川三千然后往而与洞庭彭蠡同波下而与南溟北海同味今足下之学诚汶山有源之水也大川三百足下其求之师小川三千足下其求之友方将观足下之水波能偏与诸生为徳也不肖去戎州或在秋冬之间大槩已具王观复书中矣无阶从容望风懐仰千万强学自重他日拭目观足下颉颃于青云之上也
　　答李几仲书
　　庭坚顿首几仲司户足下昨从东来道出清湘八桂之间毎见壁间题字以其枝叶占其本根以为是必磊落人也问姓名于士大夫与足下一防旧者皆曰是少年而老成有余者也如是已逾年恨未识足下面耳今者乃防赐教称述古今而归重于不肖又以平生得意之文章倾囷倒廪见畀而不吝秋日楼台万事不到胷次吹以木末之风照以海滨之月而咏歌呻吟足下之句实有以衰愞而増髙明也幸甚庭坚少孤窘于衣食又有弟妹婚嫁之事虽蚤知从先生长者学问而偏亲白发不得已而从仕故少之日得学之功十五而从仕之日得学之功十三所以衰愞不进至今落诸公之后也窃观足下天资超迈上有亲以为之依归旁有兄弟以为之佽助春秋未三十耳目聪明若刻意于徳义经术所至当不止此耳非敢谓足下今日所有不足以豪于众贤之间但为未及古人故为足下惜此日力耳天难于生才而才者须学问琢磨以就晚成之器其不能者则不得归怨于天也世实须才而才者未必用君子未尝以世不用而废学问其自废惰欤则不得归怨于世也凡为足下道者皆在中朝时闻天下长者之言也足下以为然常继此有进于左右秋热虽未艾伏惟恃奉之庆龙水风土比湖南更热老人多病奉书草草惟为亲为已自重
　　答王补之书
　　庭坚再拜补之使君阁下治平中在埸屋间尝与李师载兄弟游因熟知阁下才德此时方以见闻寡浅日夜刻意读书未尝接人事故不得望颜色其后从仕东西忧患潦倒毎见师载犹能道补之出处今者不肖得罪简牍弃絶明时万死投荒一身吊影不复齿于士大夫矣所以虽闻阁下近在泸南而不敢通书忽蒙赐教礼盛而使勤词恭而意笃所以奉王公大人者投之御魑魅茍活人之前恐惧而不敢当读之赧然惟是先公全州之政名实相权重以李【阙】


　　上以笃前人之烈且当属之王公大人得意之士而自贬损记名于不肖何哉在今之时能文章有名誉居庭坚之右者甚众阁下不取诸彼而取诸此何好恶酸醎与时异哉平居其言不见信于人况于罪戻有言不信之时阁下何取焉加以忧患之余神明去榦旧所记书昏忘略尽穷乡又无书史可备寻绎提【一作捉】笔临缄茫然不知所云而辱诿托丁宁期于必得勉辄承命书其大畧言语昧陋安能增光辉万一以慰孝子之思以满全人之意遽授来使病于夏畦庭坚再拜
　　答王子飞书
　　陈履常正字天下士也读书如禹之治水知天下之络脉有开有塞而至于九州涤源四海防同者也其作诗渊源得老杜句法今之诗人不能当也至于作文深知古人之闗键其论事救首救尾如常山之蛇时辈未见其比公有意于学者不可不往扫斯人之门古人云读书十年不如一诣习主簿端有此理若见为问讯千万
　　与王庠周彦书
　　东坡先生遂捐馆舍岂独贤士大夫悲痛不能已人之云亡邦国殄瘁者也可惜可惜立朝堂堂危言谠论切于事理岂复有之然有自常州来云东坡病亟时索沐浴改朝衣谈笑而化其胷中固无憾矣所惜子由不得一见又未得一还乡社使后生瞻望此堂堂尔欲作诗文道其意亦未能成秦少防没于藤州传得自作祭文并诗可为陨涕如此竒才今世不复有矣所寄诗文反覆读之如对谈笑也意所主张甚近古人但其波澜枝叶不若古人尔意亦是读建安作者之诗与渊明子美所作未入神尔见东坡书黄子思诗巻后论陶谢诗钟王书极有理尝见之否孙伯逺善论文章之美师严君可畏在笔下公能致此二士馆之当有得耳
　　与王子予书
　　比来不审读书何似想以道义敌纷华之兵战胜乆矣古人有言并敌一向千里杀将要须心地收汗马之功读书乃有味弃书防而防息书味犹在胸中乆之乃见古人用心处如此则尽心于一两书其余如破竹节节迎刃而解也古人尝喻植杨葢杨天下易生之木也竖植之而生横植之而生一人植之一人拔之虽千日之功皆弃此防善喻顾衰老终无益于髙明子予以谓何如
　　与欧阳元老书
　　防书喜比来起居不爽调防开慰无量寄示东坡岭外文字今日方暇徧读使人耳目聪明如清风自外来也亦改正数字今遣观复手抄一通承肩舆与黄冠师冲冒山行又蔬食不把酒乃复胜健良助懽喜大槩世俗之事于道术中择可喜者行之譬如觳觫君闻沧浪之水则藐之见污泥臭浊能生蓬荜则眼眀葢其无明习气使之耳而髙论自抗便谓不可染污但可哀尔髙明之士要须以声为律而身为度也所论仲良刻石敢不敬承如仲良于不肖亲厚无可言者但日太逼未能即成余具季康书中
　　与唐坦之书【履字坦之取履之九二履道坦坦幽人贞吉若不犯家讳请即用之】
　　顷得泸州报承一藤已过赵市复还城中初亦不解然道人行止如云葢多如此遂不复念耳辱书乃知寓史子山家主人恩意不勌遂因循度夏鹭鸶割股何可使疮乆不合耶解夏遂东归耶亦处处乘流则逝得坎则止乎张祖祺便舟可惜失此一快也二亲倚门十年妻儿有攻苦食淡之叹亦能乆伏忍耶乐义堂中与兄弟共观之铭孰大于是乎既要注脚行之而心中自以为宜推之于人而人以为宜则是义也有人亦若是无人亦若是正信调直终不覆蔵则是乐也临财毋茍得临难毋茍免古人之义也君子坦荡荡古人之乐义也古人所谓为治不至多言顾力行何如耳深根固蒂外慕休息空手到家啜菽饮水谁不欣然泸戎间三伏中瘴疠方作更希珍爱
　　与王观复书三首
　　庭坚顿首啓蒲元礼来辱书勤恳千万知在官虽劳勚无日不勤翰墨何慰如之即日初夏便有暑气不审起居何如所送新诗皆兴寄髙远但语生硬不谐律吕或词气不逮初造意时此病亦只是读书未精博耳长袖善舞多钱善贾不虚语也南阳刘勰尝论文章之难云意翻空而易竒文征实而难工此语亦是沈谢辈为儒林宗主时好作奇语故后生立论如此好作奇语自是文章病但当以理为主理得而辞顺文章自然出羣拔萃观杜子美到防州后诗韩退之自潮州还朝后文章皆不烦绳削而自合矣往年尝请问东坡先生作文章之法东坡云但熟读礼记檀弓当得之既而取檀弓二篇读数百过然后知后世作文章不及古人之病如观日月也文章盖自建安以来好作奇语故其气象衰薾其病至今犹在唯陈伯玉韩退之李习之近世欧阳永叔王介甫苏子瞻秦少游乃无此病耳公所论杜子美诗亦未极其趣试更深思之若入蜀下峡年月则诗中自可见其曰九钻巴噀火三蛰楚祠雷则往来两川九年在防府三年可知也恐更须改定乃可入石适多病少安之余宾客妄谓不肖有东归之期日日到门疲于应接蒲元礼来吿行草草具此世俗寒温礼数非公所望于不肖者故皆略之三月二十四日
　　庭坚顿首辱书勤恳千万委之以九鼎之重顾尫羸不能胜也所寄诗多佳句犹恨雕琢功多耳但熟观杜子美到防州后古律诗便得句法简易而大巧出焉平淡而山髙水深似欲不可企及文章成就更无斧凿痕乃为佳作耳报静翁乡行之美甚副此意所问劝静翁求师取友而不以教观复者盖观复如此有余耳如公才识禅家所谓朝生王子者也但要琢磨圭角耳任【阙】渭不知何时人此二贤者使得师承皆不易得也所选唐人诸诗皆有佳处甚慰观览也鲁使君所欲作记极不敢辞以既往青神见家姑欲行人事宾客防集衮衮过日愈不暇留来人多日竟未能成史彦直既到官渠当数有人还眉州今自此来敢信甚易致也茶词及为东坡与不肖所作十韵皆欲奉答而未成但未知他日寄逹所在耳策问十篇思深虑远佳作也亦恨雕文胜耳不肖在巴峡间所得人有李仔仁道本梓人而寓江津二十余年其人言行有物参道得其要老成人也有王庠周彦荣州人行已有耻不妄取与其外家连戚里向氏屡当得官固辞以与其弟或及族人作诗文虽未成就要为规摹宏逺此君又东坡之兄壻也故亦有渊源耳有赵緽子智者荣人作文皆道实事要为有用之言然观其作人未可知也蔡相次律张溥寛夫自不肖到戎州朝夕相亲近然次律事事优于寛夫他日或可望为中州名士也有廖铎宣叔者尝东学京师才性明利甚不在人下来相师用之意甚笃然忧其质不甚美韩退之所谓籍湜辈虽屡指教不知果能不畔去否庭坚既以江涨不能下峡则欲至青神见老家姑以是人事宾客猥至今日方能作书遣来人作书又草草千万照悉公至吏部改官且还营丘乎因书示谕
　　庭坚顿首公决行在几时此别不足恨中原亭驿如流虽南北可数书不比剑外及牂牁夜郎之洪荒无诏也前卒还附书谢何静翁不草草而静翁乃云不得不肖书试为根究恐小人辄以货取之耳今年戎州茘子岁登一种柘枝头出于遏腊平大如鸡卵味极美毎斤才八钱日饮此品凡一月此行又似不虚来恨公不同此味又念公无罪耳一笑一笑
　　答洪驹父书三首
　　驹父外甥推官得手书知还家侍奉吉庆为慰新妇诸孙想履夏具宜既不免应举亦须温习文字诗酒须少辍也自顷尝见诸人论甥之文学他日当大成但愿极加意于忠信孝友之地甘受和白受采不但用文章照映今古乃所望者熈绍不知法源自何来又不知所者是何舍利以此难作文景云又不知是禅是律有师承无师承可究问一二疏来玉父不及书想钩深索隐日有新功比又为弟侄草数篇六韵诗适意思不堪未能写寄鸿父更加意举业须少入绳墨乃佳前要文字犹未暇作新书室政在父蓬生麻中不得不直比来翰墨亦可观否老舅既免防哀痛无已日在墓次亦苦多病未缘相见千万强学自重不具老舅庭坚白
　　驹父外甥教授别来三岁未尝不思念闲居绝不与人事相接故不能作书虽晋城亦未曾作书也专人来得手书审在官不废讲学眠食安胜诸穉子长茂慰喜无量寄诗语意髙重数过读不能去手继以叹息少加意读书古人不难到也诸文亦皆好但少古人绳墨耳可更熟读司马子长韩退之文章凡作一文皆须有宗有趣终始闗键有开有阖如四渎虽纳百川或滙而为广泽汪洋千里要自发源注海耳老夫绍圣以前不知作文章斧斤取旧所作读之皆可笑绍圣以后始知作文章但已老病惰懒不能下笔也外甥勉之为我雪耻骂犬文虽雄奇然不作可也东坡文章妙天下其短处在好骂慎勿袭其轨也甚恨不得相见极论诗与文意之善病临书不能万一千万强学自爱少饮酒为佳所寄释权一篇词笔纵横极见日新之効更须治经深其渊源乃可到古人耳青祭文语意甚工但用字时有未安处自作语最难老杜作诗退之作文无一字无来处盖后人读书少故谓韩杜自作此语耳古之能为文章者眞能陶冶万物虽取古人之陈言入于翰墨如灵丹一粒防铁成金也文章最为儒者末事然索学之又不可不知其曲折幸熟思之至于推之使髙如泰山之崇崛如垂天之云作之使雄壮如沧江八月之涛海运吞舟之鱼又不可守绳墨令俭陋也
　　与运判朱朝奉书【彦博】
　　庭坚再拜不学无术得邑僻左承前逋滞之余簿书期会纠纷熟烂不可掇拾健讼之民一不得气诋郡刺史讪讦官长长短视逺者常得其影类多见听追逮证左桁杨相推囚系索情溢出牢戸之外听事以来于今八月惟是智度短浅裁割未有见効夙夜履冰须谴诃至则免冠就讯归伏丘壑以安无能之分加以山野不晓事与中朝士大夫不相知闻故于门墙无一日之雅进寸退尺终不敢骤以书通今者岂有以不肖欺左右者乎廼防过听识拔于众人之中以备使令承命悖黙恐不任鞭策以负髙明之举也然伏思阁下才品卓越简在钦明将朝廷不异远方之寄来作雷雨下车未几惠威载于江西窃尝访之亲识间决事若流诚得执鞭走趋陪辅千虑之一实所欣慕大施按行将临下邑当以职事待罪辄自逹小人之情秋暑尚尔伏祈调防行李为国自重
　　与胡少汲书四首
　　庭坚顿首辱书勤恳并惠示参前堂诗词意深远钦叹霜后颇寒不审彼气候何如即日想进学不怠体力清胜逺寄山姜甚副所须盖比居山堂中晨起常氛雾防逺近日髙乃相辨故须此耳举道者碑甚佳不知彼方犹能传举道者语录否试为寻访旧于文字中似见有之耳公家与不肖薄有瓜葛又是年契不但以令兄游从故为兄弟丈人行非所以见处幸改之百冗奉状草率
　　庭坚叩首顷得相见甚爱风度髙明恨未得欵语耳前年辱寄佳句并蕲簟适遭大故哀荒几死天幸扶防归次乡里山川如昔触绪陨心多病多故不复能与人事又賔客未尝去门以是去年复辱书亦未能作答然间独思念公于不肖勤勤恳恳非有他求特以草木臭味同尔相求于一世之所弃故虽淡薄如此想必不凝滞于胸次也承以令兄之哀疾苦复作幸即轻安家事所寄忧责未艾唯寛懐自重
　　庭坚叩头晁嫂必孝友解事家居唯雍睦则不以细故伤大义亦使亾者无憾于下泉矣念兄当此多难能自奋发否公道学颇得力邪治病之方当深求蝉蜕照破死生之根则忧畏淫怒无处安脚病既无根枝叶安能为害投子聪老是出世宗师海会演老道行不愧古人皆可亲近殊胜从文章之士学妄言绮语增长无明种子也聪老尤喜接髙明士大夫渠开卷论説便穿得诸儒鼻孔苦于义理得宗趣却观旧所读书境界廓然六通四辟极省心力也然有道之士须以至诚恳恻归向古人所谓下人不精不得其眞此非虚语
　　庭坚顿首辱书逼在邑中以故未得即归又当往府中谢诸公所以未得如前约录近文奉寄尔因州中归冬夜长可手写数篇往也二年来尤觉眼力不足数日来漫服椒乃似有益冀渐得力冬夜可观书耳年垂五十百衰相现故思如少汲政好勤学尔所报令兄房儿女详悉甚慰诲谕存心处窃愿公如此耳古人学问亦无别用处举斯心以加诸彼而已
　　与徐师川书四首【元符元年】
　　师川外甥奉议辱书恩意千万审官守厌管库之烦得宫观之禄以奉亲杜门读书有味欣慰无量即日想家姊郡君清健新妇安胜儿女今几人书中殊不及此何邪所寄诗超然出尘垢之外甚善恨君知刻意于学问时不得从容朝夕耳承以乡中岁歉寓居同安同安美俗里中有佳士又四旁有禅老皆可人居必择乡游必就士今两得之矣士大夫多报吾甥择交不妄出极副所望诗政欲如此作其未至者探经术未深读老杜李白韩退之诗不熟耳江季恭不幸可惜此君不死可髣髴孙莘老也潘邠老居忧莫不贫否胡少汲甚有志欲慕古人不知今何如相望万里临书增懐千万珍重
　　又【崇宁元年】
　　庭坚顿首毎见贤士大夫及林下得意人言师川言行之美未尝不叹息也所寄诗正忙时读数过辞皆尔雅意皆有所属规模逺大自东坡秦少游陈履常之死常恐斯文之将坠不意复得吾甥眞頽波之砥柱也续当写魏郑公砥柱铭奉寄甥能忍夏蚊之噆肤而从莹中游眞旷世之奇事也防谕当涂不可作久计诚然似闻已别有命须近诗漫往数篇老拙岂能如所云观一节可以知其侏儒也
　　庭坚拜手辱书审涉夏以来同吕新妇侍奉八姊郡君万福诸儿女无恙甚慰想承莹中便向吴中夫此渊对向能不怅然老舅六月九日领太平事十七日奉朝旨送吏部即日解船至江口以嗣文同行遂为逺别亦大风不可行留连方欲诀去会驹父奉其大母来又为之留七日閠月十一日分手亦冲东风至芜湖矣吏部吿示作初任通判人陞一季名次指射优便差遣三两日间亦漫投一状也将家到荆南谋居居定或从容玉泉鬼谷之间以须阙耳相望似不远无因会面神往形留千万珍重十三日庭坚顿首
　　见邸报承已除邓州签判想是所干乞但不知尚待阙
　　否驹父才器不凡但未【阙】　　　　　甚竞爽诸儿皆浑厚有外家风气其中必有竒特者庭坚虽贫然将家向荆州亦粗为糊口之计不至狼狈也砥柱铭写去盛暑异于常年烦倦都无笔意小诗时有之永去故郡甚苦人事未能手抄他日因书可时寄亦少思不工耳
　　与潘子眞书二首
　　庭坚叩头子眞足下累辱惠书及诗窃伏天材髙妙钟山川之美有名世之资未尝不叹息也黄鹄一举千里非荆鸡之材所能啄菢以是久未知所答虽然有一于此可少助万分之一致逺者不可以无资故适千里者三月聚粮又当知所向问其道里之曲折然后取涂而无悔钩深而索隐温故而知新此治经之术也经术者所以使人知所向也博学而详説之极支离以趋简易此观书之术也博学者所以使人知道里之曲折也夫然后载司南以适四方而不迷懐道鉴以对万物而不惑曾子曰尊其所闻则髙明矣行其所知则光大矣闻道也不以养口耳之间而养心可谓尊其所闻矣在父之侧则愿如舜文王在兄弟之间则愿如伯夷季子可谓行其所知矣欲速成患人不知好与不已若者处贤于俗人则可矣此学者之深病也斋心服形静而后求诸己若无此四病者则善矣若有似之愿留意也大门养道丘园真契数千年其明于天下之义理必深矣试以不肖之【阙】

　　之青云之上虽无不肖之取当世君子皆当为足下羽翼也若足下亟知小道不足以致逺发愤忘食追配古人则九万里风斯在下矣古人有言三折肱知为良医不肖尝病于是故不敢不以告惟照察幸甚
　　与胡秀才书
　　庭坚顿首往辱先公游致不疎今观吾子问学自将出入乡党有老成忠厚之气开慰不可言也屡屈轩盖廹留日浅不能一诣斋閤负负曷已所须诗录上又以二小诗答贶愧不工耳少年恨太轻俊老人恨太迟重不鞭其后此张单之敝也愿加意以立门地
　　与秦少章书
　　庭坚顿首恵示与晁十书笔势骎骎可喜庭坚心醉于诗与楚词似若有得然终在古人后至于论议文字今日乃当付之少游及晁张无已足下可从此四君子一二问之前日王直方作楚词二篇来亦可观尝告之云如世巧女文绣妙一世设欲作锦当学锦机乃能成锦足下试以此思之















　　山谷集巻十九
　　钦定四库全书
　　山谷集巻二十
　　宋　黄庭坚　撰
　　表九首
　　代司马丞相进稽古録表
　　臣光言窃以九州四海一日万几将察知民物之性情盖布在文武之方册虽歴年多而举其大要则用力少而见大全功恭以皇帝陛下富有春秋弭寜方夏念终始典于学于缉熙单厥心延登老成亲近劝讲发论语章句探经蓺之同归诵寳训丁寜宪祖宗之不易本有如是实惟滥觞惟稽古尧舜之旧章惟信史春秋之成法髙山可仰覆辙在前其兴亡在知人其成败在立政或当艰难之运而不能师用贤智或有恻隐之意而无以照知忠邪载籍之编患乎太漫鉴观之主力不暇遑敢用芟夷略存体要由三晋开国迄于显徳之末造臣既具之于歴年图自六合为宋接乎熙寜之始元臣又着之于百官表乃若威烈丁丑而上伏羲书契已来对越神人可用镜悉从论纂皆有依凭总而成书为稽古録二十巻因成书局缮冩奏篇兹冐昧以上陈助聪明之逺览中谢恭惟太皇太后陛下定九鼎以守天下之公噐乗六龙以御古今之正权思齐之功啓佑圣学过物之济燕及宗祧至于法于凉而改为官非其人而变置御戎之策上下措国之势安危据旧以鉴新去彼而取此陶成万化东在两宫七庙垂无疆之休微臣与不朽之业干冐宸扆臣无任
　　代孙莘老谢御史中丞表二首
　　臣觉言耳目之官纪纲所寄得人则百僚用宪举枉则庶职不凝岂图眷求猥及孱朽臣中谢伏念臣帅心孤陋赋性朴愚宣力三朝蝼蚁之心未报亲逢二圣犬马之齿既衰智已眇而见事迟才已拙而于用少补皁衣之缺空慙折槛之忠拜青之门未有回天之力执铨衡无山涛之识侍帷幄无史鱼之风忽被除书进丞执法方虞官谤更益宠惊此葢伏遇皇帝陛下渊黙以行四时文明以首万物有知人不蔽之福有念功无疆之休怜其后凋收置近列惟是言责实难人才黒白分明仰恃圣心之虚伫米盐细碎敢尘天聴之崇髙虽自誓言终忧陨越
　　司绳宫省之中清道辇毂之下领职甚要用才匪轻岂伊防顽遽叨任使中谢伏念臣非穷理极深之学无经逺济务之材诸生策名华髪在服昔荷先朝之识防今蒙二圣之眷求待罪諌垣初无功于补衮典司选部曾莫效于澄源徒以天资重迟或许敦厚帝前讲劝日近清光猥録防勤辱兹虚授此葢伏遇太皇太后陛下对越七庙缉熙百工至公无私大明不蔽直道而行于民上有誉则试之官能察知孤臣无有比徳故因乏使式付中司虽责重而忧深然主圣则臣直知人不易幸依日月之明聴言则难敢忘药石之报一心自誓九陨为期
　　代李野夫亳州谢上表二首
　　臣莘言懐中夺宣城之绶以畀从官望外得亳州之符益慙小丑不勤传舎既见吏民问父老殚于财力之难宣朝廷惠于鳏寡之意天实咫尺郡为股肱中谢伏念臣才资下中学术浅陋沈迷簿领久从州县之劳清问下民晚叨刑狱之寄在官旷守以殿【阙】
　　柬人物被先朝之识拔假位者嵗年自状短长无禆分寸为国宣力尚办一城与民持平则有三尺辄倾肝胆昧冒髙明伏遇皇帝陛下一日万几六通四辟知人之福顺于宗工防民之深寄在牧守察其勤旧善于抚绥致兹蕞尔之材获奉钦哉之诏臣敢不烹鲜期于不挠牧羊去其败羣使蚊负山何锱铢之能力以尘足岳亦臣子之至情
　　护田阅嵗初无尺寸之功乞郡治民已惧再三之渎幸天从欲守国近藩奉宣诏条慰拊鳏寡中谢伏念臣刻鹄之学才能类鹜割鸡之技不任解牛顷将命江湖之行所云补米盐而已遭逢先帝制作文昌迪知九徳之材祗承六典之任实以蹇浅误防洗湔虽懐松栢后凋之心顾有蒲栁先衰之质惟兹外补不俟终更伏遇太皇太后御圣人之时持天下之寳柬百执事以熙帝载重二千石以共民功谓臣早趋州县之劳既习为吏付以股肱之郡傥能牧人不以望轻遂兹噐使臣敢不疚心狱讼劝课农桑迄収尘路之勤少荅乾坤之造
　　代李公择遗表二首
　　依日月之末光未殚报国愒桑榆之晩景忽恸穷涂辄输将死之言傥动葢髙之聴中谢伏念臣生长孤外遇逢圣明学浅而智卑才拙而用少先皇帝攟収流落湔拔尘泥擢登清禁之班许以经逺之噐二圣临御四门穆清无补防埃荐防辔策长地官术不足以富国丞御史忠不足以囬天少寛素食之忧得备维藩之寄重分虎节出拊刀州虽受命即行驱驰夙驾而短生无禄陨越路隅犹结恋于清时敢献忠于未瞑伏愿皇帝陛下尊事耆老延登俊良缉熙六艺之光明灵承七庙之谟烈尽子道以法舜之孝师天常以体尧之文国家膺无疆之休防臣释没齿之憾
　　仕而服休虽效挈瓶之智没而献直犹希结草之忠未沬须防之期少陈迫切之愿中谢伏念臣学则无友于国仕则无阅于朝智常病于逺谋噐适宜于近用遇防先帝擢寘周行登备諌工言不足以成务出将使指事不足以分忧天秩六官妙选羣吏収臣江湖之外进列文昌之班汔终元丰之年乆司宗伯之典天地立极日月并明不能退蔵复叨任使髪白于民部曽莫裕于邦财心尽于中台亦何功于衮职重以直书延阁劝讲露门请郡以避素飡吁天而从私欲防乏蜀川之守遽叨使节之行承命载驱犹忧靡及虽犬马自弛于鞭策而蒲栁尽至于冰霜忍死路隅敢输忠荩伏望太皇太后陛下昭事上帝而长其变清问下民而察其微以包荒为用材之方以柔逺为御戎之策师用古训而难任人勤国家一日之几贻宗社万年之庆臣虽死之日犹生之年
　　代宜州党皇城遗表
　　惟孝惟忠生则縻于荣禄立功立德殁犹恋于明朝伏念臣本以书生起从戎旅【阙】





　　曲老在岭南顾齿发之凋零关土风之弊恶阖家瘴疠终嵗号呼老母终堂墨衰犹在少孙殒命薪火未寒臣之衰残逮兹殒越将成异物犹仰清光伏愿皇帝陛下千年膺抚世之期百禄受宜民之庆永锡苍生之福尚推枯骨之仁臣无任
　　谢黔州安置表
　　臣庭坚言昨蒙恩责授涪州别驾黔州安置已于四月二十三日到黔州公参讫者圣恩寛大善贷曲成刳心陨元未足称报中谢伏念臣草茅下士诗礼小儒渐阶清涂厠列文馆误防噐使孤奉国恩罪在至愚刑兹无赦有司议狱期从鈇钺之诛明主原心终全蝼蚁之命虽投裔土犹得为人此盖皇帝陛下有天地好生之心有尧汤不蔽之福旁开用命之网或漏吞舟之鱼顾兹未死之年皆是再生之日罪深责薄感极涕零重念臣万里戴天一身吊影兄弟濵于寒饿儿女未知存亡不敢每懐惟深自咎穷乡多恠苦雾常隂木石为亲栁或几于生肘日月在上葵敢忘于倾心报徳无阶惟忠与孝臣无任
　　奏状三首杂著十五首
　　修神宗实录乞外任奏状
　　伏念臣日者防恩待罪著作讨论史事预闻圣朝大典实以为荣而臣才不逮人读书有数见闻浅陋无助阙遗黾勉素飡已縻嵗月重以老母年垂七十寝饭须人朝请坐曹义当夙夜退则有亏子职进则无补公家敢申犬马之情仰望乾坤之造伏望圣慈除臣一江淮合入差遣问民疾苦得以效于吏功将母防甘或少禆于孝治臣无任
　　戎州辞免恩命奏状
　　臣昨于元符三年五月防恩自责授涪州别驾戎州安置复宣义郎监鄂州在城盐税并还所夺勲赐以江水泛涨不可下峡至十月又准告复臣奉议郎签书定国军节度判官防公事臣以乆客瘴地抱疾累嵗年衰病侵加以去年弟妹凋丧几至无生十二月方得发戎州贬所建中靖国元年三月至峡又准告复臣朝奉郎权知舒州事至四月至荆南又准尚书省劄子已降告命除臣吏部贠外郎乗逓马发来赴阙而臣到荆南即苦痈疽发于背脇痛毒二十余日今方少溃气力虚劣而以累年脚气并起艰难全不堪事方陛下始初清明万国归往荡涤瑕垢登用贤俊如臣材轻智短罪弃之余误防哀怜洗涤驱防实深遭逢徼幸望云就日之心而臣天赋孤寒百疾所攻冐昧宠光清议可畏辄倾蝼蚁之诚上渎天听欲乞免前件恩命除臣江淮一合入差遣假之数年傥渐完复尚堪黾勉自誓糜捐伏望圣慈
　　特赐悯察臣出于诚恳别无【阙】　　　　　　以谢朝防谨録奏闻谨奏
　　臣所乞差遣如太平州无为军一处实于私计为便自荆南至臣所居分寜县不逺臣已一面前去展省坟墓即回荆南聴朝防
　　再辞免恩命奏状
　　右臣六月二十二日准尚书省劄子奉圣防不许辞免已除吏部之命臣即时治行有日上道防臣亡弟所遗三男因病连失二子臣亦不胜哀恼伏暑伤冷并作羸疾累日委顿不可支持已分霣于沟壑幸得医药稍复苏醒只今四体唯骨都不堪事度不三两月不得复常不免以蚍蜉性命之情再干冐生成之造乞除臣江湖一合入差遣免于犇驰或至颠越道上重念臣与赵彦若范祖禹三人同时得罪窜逐二子已为异物不获亲见盛明臣以蠢愚强顔犹在伏防陛下湔祓收用一嵗四迁臣非木石实未知报称之所岂敢睥睨诏除慢不恭命恭惟陛下体尧蹈舜光宅天下不蔽之福无疆之休是以草芥贱臣敢竭愚衷昧冐再请他日或有繁难任使臣当刳心陨首不愧初筮谨具状奏闻伏望圣慈曲垂聴许
　　臣前状尝乞太平州无为军一处非是沽激实出至诚此郡公事少可以飬疾圭田厚有补家贫臣以兄弟流落六年婚嫁多失时节今日得此于臣足以办事非特朝廷尚记姓名臣不敢昧冐如此
　　庄子内篇论
　　庄周内书七篇法度甚严彼鹍鹏之大鸠鷃之细均为有累于物而不能逍遥唯体道者乃能逍遥耳故作逍遥防物之不齐物之情也大块噫气万窍殊声吾是以见万物之情状俗学者心窥劵外之有企尚而思齐道之不著论不明也故作齐物论生生之厚动而之死地立于羿之彀中其中也因论以为命其不中也因论以为智飬生者谢飬生而飬其生之主几乎无死地矣故作飬生主上下四方古者谓之宇往来不穷古者谓之宙以宇观人间以宙观世而我无所依彼推也故去挽也故来以徳业与彼有者而我常以不材故作人间世有徳者之验如印印泥射至百步力也射中百步巧也箭锋相直岂巧力之谓哉子得其母不取于人而自信故作徳充符族则有宗物则有师可以为众父者不可以为众父父故作大宗师尧舜出而应帝汤武出而应王彼求我以是与我此名彼俗学者因以尘埃粃糠据见四子故作应帝王二十六篇者觧剥斯文尔由庄周以来未见赏音者晩得向秀郭象陷庄周为齐物之书涽涽以至今悲夫
　　论语断篇
　　论语一书孔子之门人亲受圣言虽经秦事编简断缺然而文章条理可疑者少由汉以来师承不絶比诸传记最有依据可以考六经之同异证诸子之是非学者所当尽心夫趋名者于朝趋利者于市观义理者于其防论语者义理之防也凡学者之于孔氏有如问仁有如问孝问政问君子者众矣所问非有更端而所对毎不一葢圣人之于教人善尽其材视其学术之蔽性习之偏息黥补劓之功深矣古之言者天下殊涂而同归百虑而一致学者傥不善领防恐于义理终不近也近世学士大夫知好此书者已众然宿学者尽心故多自得晩学者因人故多不尽心不尽其心故使章分句解晓析诂训不能心通性达终无所得荀卿曰善学者通伦类葢闻一而知一此晩学者之病也闻一以知二固可以谓之善学由此以进智可至于闻一知十由此以进智可至于一以贯之一以贯之圣人之事也由学者之门地至圣人之奥室其涂虽甚长然亦不过事事反求诸已忠信笃实不敢自欺所行不敢后其所闻所言不敢过其所行毎鞭其后积自得之功也夫不仕无义也子使漆雕开仕对吾斯之未能信而孔子説葢漆雕开在圣人之门闻义虽甚髙至于反身以自诚则未能笃信其心未能笃信则事至而不能无惑以不能无惑之心适事而欲应变曲当不可得也此漆雕开所以不愿仕也先王制礼行道之人皆有三年之爱于其父母而宰予欲于朞祥之中食稻衣锦引天下至薄之行自以为安渐渍孝弟之説不为不乆岂其无所忌惮吐不仁之言至于如此葢若宰予者其先受之质薄自其至诚内观实见三年为哀已忘而强勉为之者将欲加厚其质而不可得故不敢少自隐匿方求孔子之至论或寛假其邪心以穷受薄之质而不暇恤人之议已也岂其不仁者欲见于一时之言而近仁者将载于终身之行古之学者所自得于内而不恤其外凡如此也此所以有识有学有朋友切磨以相发明非为文章可传后世辩论可屈众人而发也其所闻于师与自得于心者如此方其学于师也不敢听以耳而聴之以心于其反诸身也不敢求诸外而求之内故乐与诸君讲学以求飬心寡过之术士勇之不作乆矣同与诸君勉之
　　孟子断篇
　　由孔子巳来求其是非趋舎与孔子合者唯孟子一人孟子圣人也荀卿著书号为祖述孔氏而诋訾孟子以为略法三王而不知其统葢荀卿见孟子道性善言必称尧舜义不见诸侯其迹与孔子不合故云尔曽不知前圣后圣所谓若合符节者要于归洁其身者观之孟子论孔子去鲁不知者以为为肉其知者以为为无礼乃若孔子则欲以防罪行以防罪行此圣人之忠厚非孟子不足以知之学者欲知孟子率以是观之其智不足以知孟子安能知孔子然则荀卿所谓知孔子者特未可信圣人无名而淳于髠以名实求孟子固不足以知之荀卿曽未能逺过淳于髠也扬子云曰孟子勇于义而果于徳知言之要知徳之奥非茍知之亦允蹈之言虽不多以子云之言行反覆考之足以发子云之知言司马迁号称博极羣书至如论伊尹百里奚皆不信孟子此所以得罪于子云也由孔子以来力学者多矣而未有扬雄来者岂可不勉方将讲明飬心治性之理与诸君共学之惟勉思古人所以任已者
　　劝学赠孟甥【扶埸】
　　轲辟杨墨功愈于禹仲子论诗汔绍厥绪喜凿言易亦自名家一姓几坠光绵其嘉出江夏处浊而清河润九里外孙渊明云卿浩然爰及郊简三诗连蹇尚书则显咨尔孟孙望洋汉唐其勤斯文对前人光
　　解疑
　　或议涪翁御奴婢不用鞭挞能慈而不能威涪翁笑曰奴婢贱人不过为恶而诈善慢令而诈恭当其见效在前虽我亦不能不怒退自省不肖之状在予躬者甚多方且自鞭其后又何暇舍已之沐猴而治人之沐猴哉或曰孔子曰小惩而大戒小人之福然则非欤涪翁曰然有是言也不曰不教而诛谓之虐不戒视成谓之暴慢令致期谓之贼乎今之用鞭挞者有能离此三过者乎昔陶渊明为彭泽令遣一力助其子之耕耘告之曰此亦人子也善遇之此所谓临人而有父母之心者也夫临人而无父母之心是岂人也哉是岂人也哉
　　董隐子传
　　董隐子隐于乞人从人乞于南康市中与酒无不饮未尝见其醉连败纸蔽后前衣穿结不周腹背风雪人挟纩战栗其面有孺子色凡众人之所严如涕唾人以世俗所重利要之不满一吷也或祈向愿闻其方则曰无过乞尔无他言人皆谓狂而不悖髙安刘裕道纯晚得之与为礼甚愿为置酒觧衣衣之与言或时语不狂自道宿人年三十六矣熟视二十许人也道纯得疱疮如蓓蕾溃肌肤岑岑痛昼夜生数十隐子为和齐五日良已异日隂与方士约买药煑丹砂期未至语不闻侍旁隠子又来饮起握道纯手曰冶金铸银奔马即死祸乞一榼酒行歌而往曰归饮吾同舎明日遣人问安留榼语旁乞人去矣数日客见之于浔阳犹寄声别道纯不了其来之始其去以庚申正月二十三日
　　书萍乡县防壁
　　庭坚杭荆江略洞庭渉脩水径七十二渡出万载宜春来省伯氏元明于萍乡初元明自陈留出尉氏许昌渡汉江陵上防峡过一百八盘涉四十八渡送余安置于摩围山之下淹留数月不忍别士大夫共慰勉之乃肯行揜泪握手为万里无相见期之别蛮中九年白头来归而相见于此访旧抚新悲喜兼懐其情有不胜言者矣余之入宜春之境闻士大夫之论以谓元明尽心尽力视民有父母之心然其民嚚讼异于他邦病在慈仁太过不用威猛耳至则以问元明元明叹曰天子使宰百里固欲安乐之岂使操三尺法而与子弟仇敌哉昔汉宣帝患北海多盗贼起龚遂为太守及入见见其老而悔之遂进而问曰北海之盗陛下将胜之耶将安之耶然后宣帝喜见于色曰张官置吏固欲安之也余尝许遂以为天下长者也夫猛则玉石俱焚寛则公私皆废吾不猛不寛唯其是而已矣故榜吾所居轩曰唯是而自警庭坚曰夫猛而不害善良寛而不长奸宄虽两汉循良不过如此萍乡邑里之间鸱枭且为鳯凰稂莠皆化为嘉谷矣因书之屏间以慰别后懐思庭坚之来以崇寜元年四月乙酉而去以是月之已亥
　　黔南道中行记
　　绍圣二年三月辛亥次下牢闗同伯氏元明巫山尉辛纮尧夫傍崖寻三防洞绕山行竹间二百许步得僧舎号大悲院才有小屋五六间僧贫甚不能为客煎茶过大悲遵微行髙下二里许至三防间一径栈阁绕山腹下视深谿悚人一径穿山腹黮闇出洞乃明洞中略可容百人有石乳乆乃一滴中有空处深二丈余可立尝有道人宴居不耐乆而去厥壬子尧夫舟先发不相待日中乃至虾蟇碚从舟中望之頥颔口吻甚类虾蟇也予从元明寻泉源入洞中石气清寒流泉激激泉中出石腰骨若虬龙纠结之状洞中有崩石平阔可容数人宴坐也水流循虾蟇背垂鼻口间乃入江耳泉味亦不极甘但冷熨人齿亦其源深来逺故耶壬子之夕宿黄牛峡明日癸丑舟人以豚酒享黄牛神两舟人饮福皆醉长年三老请少驻乃得同元明尧夫曵杖清樾间观欧阳文忠公诗及苏子瞻记丁元珍梦中事观只耳石马道出神祠背得石泉甚壮急命仆夫运石去沙泉且清而归陆羽茶经纪黄牛峡茶可饮因令舟人求之有媪卖新茶一笼与草叶无异山中无好事者故耳癸丑夕宿鹿角滩下乱石如囷廪无复寸土步乱石间见尧夫坐石据琴儿大方侍侧萧然在事物之外元明呼酒酌尧夫随磐石为几案牀座夜防乃见北斗在天中尧夫为履霜烈女之曲已而风激涛波滩声汹汹大方抱琴而归初余在峡州问士大夫夷陵茶皆云觕澁不可饮试问小吏云唯僧茶味善试令求之得十饼价甚平也携至黄牛峡置风炉清樾间身汤手斟得味既以享黄牛神且酌元明尧夫云不减江南茶味也乃知夷陵士大夫但以貌取之耳可因人告傅子正也
　　晁深道祝词【后名咏之改名之道】
　　吉月谷旦晁氏深之字尔深道发书祝之咨尔深道圣学无蚤与其闯于门不若观于奥昔在圣人行深道时照蕴处空万物君之鱼涔在渊深则不获井有寒泉短绠不食深噐者工深稼者农深利者贾世守者为宗宗其一家出门则病焉深于道者不官三宗者聴焉穷则帯索达则华衮惟学无止自深其本
　　徐氏二子祝词
　　徐氏二子总发承师爰卜令日冠而字之孟氏曰麐其仲曰麑字麐子西字麑次西咨尔子西孔作春秋当一王法文成致麐啓迪后觉一角仪仪防圣贤宅出于西狩爰瑞圣功疑若可羁岂其犬羊谓予不然视经卒章咨尔次西孟孙得麑授秦巴西归而求麑与儿女嬉曰予不忍其母既与之矣荷戈逐之顷也以傅其子乐羊杀敌恐怨不深啜其子之羮三军推锋卒取中山魏侯赏功而疑其心人而弃本效我以忠反巇与同贾子求通予是以知巴西之罪贤于乐羊之功昔在孺子生刍一束少长卑薄之域躬此盛徳其在有功遭世险倾九死不悔以持刑平先民载徳以笃后庆尔尚对于前人缉熈尔姓惟尔东乡厉夜生子惊邻请火不能待旦恐其似我终身为恶愿其不已若彼饕彼嚚亦包终身之羞而无一日之乐耕而卤莽尔苖则枯耘不竟草秋稊满筥尔蓻其禾天不能黍惟尔东乡日笃于孝毋慢游是好惇尔诗书以迪有造俾麐与麑是则是效
　　觉民对问
　　弟仲堪温恭而文好学之气方爱日而未倦也庭坚字之觉民觉民曰愿遂闻之应之曰自胜之谓强能任之谓堪聪莫宜于反聴明莫宜于内视强莫宜于自胜古之人能披折万物独见本真能自胜巳然后有形有物皆为服役故其自任曰吾天民之先觉者也吾将以此道觉斯民也古之人未闻此道则发愤而忘食闻之则乐以忘忧守之则不知老之将至觉民曰我始于何治而可以比于先民之觉问之曰若善琴何自而手与俱和曰心和而已若善篆何自而手与笔俱正曰心正而已曰然则求自比于先民之觉独不始于治心乎觉民曰诗云思无邪思马斯徂其斯之谓欤曰然遂书而赠之
　　全璧字说
　　长林全君璧问字于涪翁翁字之曰天粹而告之曰璧者成器之玉也其温润缜宻清明特达天之粹美也体圎而性刚又其天徳之纯也夫名者实之賔也有其实然后受其名而无愧昔者舜为天子兄弟之间遇人之不幸而舜尽其心于孝友使顽嚚诞傲蒸蒸而为善不至于奸曾参之事亲尽力以飬其志此孝之粹也傅说之事君也劝人君终始典于学魏郑公之事君也造次颠沛责善责难终其身而不勌此忠之粹也栁下惠与乡人处国人不穪天下乐之此和之粹也季子辞国而防吴之社稷子臧辞国而与曹之兴亡此清之粹也是皆清明在躬有至徳者也若夫有好学之意而不求明师不近畏友喜君子之名而不舍防志不出下流则是珉而非玉也彼珉之为物似温润而不泽也似缜宻而不栗也是以君子贱珉而贵玉惟夫粹之质可以琢磨而成器故予为之言
　　侍其佃字说
　　战国时风声气俗之陋也故曰力田不如逢年善仕不如遇合涪翁改之曰农当力田有时乎逢年士当事道有时乎遇合故字佃曰仲年
　　评李徳叟诗【秉彞】
　　孙莘老尝以徳叟诗一轴示予曰子试为我评之予对曰再过普惠七言石人道中表字韵国朝以来能者不过一二人而已韩退之所谓横空蟠硬语妥帖力排奡唯此诗足以当此语昔尝见其汲汲浚源今又见其金玉井榦矣莘老大以为然
　　书倦殻轩诗后【洪玉父轩名】
　　潘邠老宻得诗津于东坡葢天下竒才也予因邠老故识二何二何尝从吾友陈无已学问此其渊源深逺矣洪氏四甥才器不同要之皆能独秀于林者也师川亦予甥也比之武事万人敌也因五甥又得潘延之之孙子真虽未识面如观虎皮知其啸于林而百兽伏也夫九人者皆可望以名世子犹能阅世二十年当见服周穆之箱絶尘万里矣



　　山谷集巻二十
　　钦定四库全书
　　山谷集巻二十一
　　宋　黄庭坚　撰
　　文二十八首
　　发愿文
　　菩萨师子王曰净法为身胜义空谷中奋迅及哮吼念弓明利箭被以慈哀甲忍力不动摇直破魔王军三昧常娱乐甘露为美食解脱味为浆防戏于三乘住一如种智转无上法轮我今称扬称性实语以身语意筹量观察如实懴悔我从昔来因痴有爱饮酒食肉增长爱渴入邪见林不得解脱今者对佛发大誓愿从今日尽未来世不复淫欲愿从今日尽未来世不复饮酒愿从今日尽未来世不复食肉设复淫欲当堕地狱烈火坑中经无量刼一切众生为婬乱故应受苦报我皆代受设复饮酒当堕地狱饮洋铜汁经无量刼一切后生为酒颠倒故应受苦报我皆代受设复食肉当堕地狱呑热铁丸经无量刼一切众生为杀生故应受苦报我皆代受愿我以此尽未来际忍可誓愿根尘清净具足十忍不由他教入一切智随顺如来于无尽众生界中现作佛事恭惟一身洞澈万徳庄严于刹刹尘尘为我作证设经歌逻罗身忘失本愿唯垂加防开我迷云稽首如空等一痛切
　　跛奚移文
　　女弟阿通归李安诗为置婢无所得廼得跛奚蹒跚离疏不利走趋颡出屋檐足达戸枢三妪挽不来两妪推不去主人不悦厨人骂怒黄子笑之曰尧牵羊而舜鞭之羊不得食尧舜俱疲百羊在谷牧一童子草露晞而出草露湿而归不亡一羊在其指防故曰使人也噐之物有所不可则亦有所宜警夜偷者不以马司昼漏者不以鸡凖绳规矩异用殊施天倾西北地缺东南尺有所不逮寸有所覃子不通之则屦不可运土篑不可当履坐而睨之小大俱废子如通之则瞽者之耳聋者之目絶利一源收功十百事固有精扵一则尽善徧用智则无功有所不能乃有所大能焉呼跛奚来前吾为若诏之汝能与壮士拔距乎能与羣狙争芋乎能与八骏取路乎能逐三窟狡乎皆曰不能曰是固不能闺门之内固无所事此今将诏若可为者汝无状于行当任坐作不得顽痴自令谨饬晨入庖舎涤鎗防釡科简蔬茹留精黜觕脔肉法欲方脍鱼法欲长起溲如截肪煑饼深注汤和糜勿投醯韲臼晚用姜葱防不欲焦旋殖不欲黄饭不欲着牙扬盆勿驻沙进火守灶水沃沸鼎斟酌芗芼生熟必告姨防临食爬垢撩髪染指防杓嘬胾懐骨事无小大尽当闗白食了涤噐三正三反抆拭蠲洁寝匙覆碗陶瓦髹素视在谨敇兄弟为行牡牝相当日中事闲浣衣潄襦噐秽噐浄谨循其初素衣当白染衣增色栀郁为黄红螺砑光挼蓝杵草茅搜橐皁浆胰粉白无不媚好燥湿处亭熨帖坦平来往之役资他使令牛羊下来唤鸡栖桀撑拒门闗闲防草窃饮饭猫犬堙塞防穴凡乌攫肉猫触鼎犬防鎗防窥甑皆汝之罪也春蚕二卧升簇自裹七昼七夜无得停火纻麻藤葛蕉任絺绤锡疎手作无有停时紾缉偷工夫一日得半工一缕亦有余暑时蕴烝扇凉蜜冰薫艾出蚊冰盘去蝇果生守树果熟守筥执弓懐弹驱吓飞鸟无得吮尝日使残少姆妪骂讥疟痢泄呕天寒置笼衣衾毕烘搔痒抑痛炙手撋冻无事倚墙鞵履可作堂上嘂呼传声代诺截长续短鳬鹤皆忧持勤补拙与巧者俦凡前之为汝能之不跛奚对曰我缺于足犹全于手如前之为虽劳何咎黄子曰若是则不既有用矣乎皆应之曰然无不意满
　　祈雨文三首
　　晩稻既苗植禾将粒云物不雨西南其风髙田尘埃下田龟拆嵗且无入奈何斯民维雨有神庇民以食能出云雨化灾为穰吏将率民豢牲酾酒以报灵徳岂不休哉今嵗雨旸时节既登麦而美禾廼五月辛巳迄于今不雨以风粒者将不得坚粟苗者将不得遂蕃疻牛而耕汗背而耘者将不得食将无以奉输贡赋供给祭祀官吏且失其职故以吉日丙寅夙夜骏奔并告于尔神防神之休答以膏雨而漏下不能三刻星斗晏然使人视四郊之枯槁色故自如鄙谚有云狐埋之而狐搰之是以无成功春夏之交神赐厚矣岂扵几成而败之神聪明正直其忍不终恵民吏职不防狱讼之不得其情使之或夺其时吏则有罪神降灾于厥躬勿俾民病尚享维吉日丙寅奔走丞佐以嵗事谒于庙庭灵雨其蒙为恵未徧越戊辰实用不寜身率羣吏靡神不宗过防明神降鍳勤瘁忘长吏之罪而大庇民陨雨未申之交畎浍皆盈早苗苏醒民有庆色传相告语实神之雷风与民成功泽则优渥乃已已庚午天髙日融四无云隂蝼蚁集于丘鱼泳于渊膏雨初【阙】
　　之泽至扵昆弟以锄耰相逐虽风俗之不美吏化之未加抑亦有以使然惟神血食此邦分风之柄呼吸晦足以解纷善嵗捐神所易成吏所难是用惨怛三请神其终赐之俾民知神之光烈威神永有依归及其牲牷肥大酒醴酎甘将教民美西成之报焉尚飨
　　撰魏王祭文
　　维叔父令德孝恭惟英宗神考嘉乃懿徳大啓土宇图寜我家兹予冲人奉承慈训叔父秉徳在庭惟喜康共今天降割股肱其亏何痛如之卜筮来咸涂屋于野輴车即路酌以荐哀尚飨
　　祭司马温公文
　　呜呼盛徳之士幽明助之衮职补之民瘼去之黧老在邦谁能侮之帝临明堂公霄于位归咎无乡天则雨涕匪天夺之乃公尽瘁民望公起百身赎之日月川流窀穸有期驰心墓门官有事守临穴写哀寓此巵酒
　　代尚书侍郎祭司马温公文
　　呜呼裕陵遗弓天下岌岌九鼎既安烝民乃粒其功在天其信在人两宫孝慈百度日新其天伊何天子圣文神考之子英祖之孙其人伊何公来自西民以安堵曰我公归天生公徳二圣蓍龟以民为基守以四夷少年推锋勿在王庭我观搢绅皤皤老成九月丙辰鳏寡无葢维斗西柄有星见沬舆人之占忧在国栋公果陨倾中外震动太平之基维成未落风雨漂摇今则有托王命调防遣车有期平生一觞涕泗荐之爱在斯民信在王室公其无憾降享芬苾
　　代赵枢密祭韩康公文
　　明珠白璧不言而出九重之渊天球河图不言而为万乘之噐髙归之里实生八韩皆世望人康公为冠呜呼康公自任之重足以镇羣轻自致之诚足以动万物极文武之任以白髪行吾志则有余夺山林之日为衮衣扵公心其不足闻道于耳目之来后凋扵冰雪之寒公则有之出处何择至于正色端议濵九死而不回斋心服形承大祭而不悔忘三公之势以下士均万钟之禄以睦宗人之难能公则燕誉而不百嵗复归本朝老成陨倾喜则安仰瞻辱门下三十余年棠棣交隂芘此孤弱学问暗浅公借光辉性资重迟公极推挽尊爼之色如对扵前教训之音犹在扵耳英风义气忽成蕞尔之坏干肉清觞来哭燕居之几万事巳矣呜呼奈何
　　祭判监王元之文
　　嗟维公不絿竞略世榜观本性徳溷俗不磷缁明照了不偏闚位官师简辞命谐兄弟有嘉政裘防春食晏舂公安之均万钟与人交漫舞察公之心烂白黒来施施气坦夷久与防徳无疵友畜我实予师相呴濡问寒饥我徂南饮公醉今我归拜公柜夀七十可无悲懐平生涕交頥酒则醹肴孔时公不御今安之公多子禄仕防延誉处援险危可致力我勇为天昭昭予敢欺尚飨
　　祭郭给事文
　　维公徳性柔嘉噐能优裕遇事从容而有断临民寛静而不烦绣衣立朝邦之司直朱轮治郡人有去思蚤防功名之涂晚行止足之语挥赐金以延父老遗旧徳以食子孙官登左曹考过中数扵公所欲可以无悲庭坚等登门有年倾葢若旧衔哀致奠终无所辞尚飨
　　祭毕朝请文
　　惟公才能应世事实副名靡职不宣飞声紫庭持节闗陇吏清刑平天子恵逺择牧庐陵以公来尸方且图功此邦风土教讼懐律闻公明慈望风投笔公来勤劳直寃问疾三月报成小大如栉燕及县邑簿领暇逸天开粉省养育永弼期公入践膺受百禄如何鞠凶风火遘灾犹不告病聴民郡斋人望公起奈何永归生存华屋槁木四壁大斾髙牙铭旌数尺升堂笑语雨泪来哭肴芳酒洁公不能尝文以为哀衰涕陨觞
　　祭姚大夫文
　　惟公敦大忠纯表里披尽孝友兄弟家无间言蔬食葛衣同一緼袍起佐州县亟闻能声或禆或専民戴父母饮冰食蘖力难自修十年去思犹在岭表晚以誉命牧民庐陵维此庐陵而健讼有政扵此牛羊治之公来殊科有锄有植锄斸强梗植培柔良夙夜在公问人疴痒小心畏义防漏一毛半罚十笞匪躬不决民信吏畏公不处休公力勤劳以疾卧阁公不朝食人皆失声呜呼哀哉先子及公同陞吏部小人得邑实佐下风公不吏之曰故人子以官上府馆置燕私恤其甘防乃访民瘼盛徳往矣谁庇谁师哭公寝门秋日隂雨几筵如昨公不升堂祖车在涂公不就马牲肥酒洁公其来甞沧江东逝有泪如此呜呼哀哉
　　祭李承议文
　　呜呼人具五福旷世千一观君初终优入其域夀则耋老富半其州耳目聪明【一作耳聪目明】胡考之休种徳不倦托扵有秋子孙绳绳宦学昏嫁牖下治归笑言而化子大夫公有誉荐绅宗族称穆乡党归仁薫然慈良惟君有之在朝敬恭大夫似之昔我兄息归君之孙我家不造姻娅孔云我投鬼门日与死迫衣我食我再见天日君之捐馆我在戎送车百辆莫助引绋南郡安陆不能三舎我马有羁莫拜墓下有核维旅有酒惟醑【一作明清】寓文写哀文不逮故【一作逮情】尚飨
　　祭李元叔文
　　呜呼元叔之义世不可少赴人急难秋阳皦皦奉亲色难慈友诸少家人絜斋门巷洒扫筑屋聚书延聘师表青青子佩如鱼防沼凡厥富室干没纷扰君常晏然万钟忽秒夀毋令妻升堂晏笑慈以防甘歌舞姝妙里人欣欣皆谓之好摄提季夏舎有鵩鸟屏药治归竟夜无晓邑人奔走上下是祷人亦有言葢棺事了生荣死哀谁谓君夭我迁黔戎形影相吊衣我食我嵗使交道立望楚山复江绕属辞羞奠气结天杪平生不昧尚飨馨醥呜呼哀哉
　　祭徐徳占文
　　呜呼徳占文足以弼亮天功武足以折冲樽俎识足以超万人之毁誉量足以任百世之荣名璞玉浑金未加绳墨不借一臂而自发扵林丘大臣歌肯来之诗天子兴见晩之叹一日而三锡命惊动汉朝试之难能无一不可迎刃而解事无全牛决狱大疑手平如水论议魁垒气呑西州鲲之为鹏垂天其翼志九万里未出戸庭泰山覆扵前天作竒祸忠肉义骨豺狼甘心巍巍堂堂万事尽矣呜呼哀哉惟时睿圣制作斯文顾申公之无竒倚壸遂以为相提师十万堕虏计中凶语上闻天光震动呜呼身膏原野而衣冠扵故土亲逢尧舜而即万鬼以为邻自古以为才难才者又至扵此临其穴惴惴其栗呜呼奈何酌酒祖行能复饮否心折无几有泪如江呜呼哀哉尚飨
　　祭刘凝之文
　　呜呼公乎智谋足以御困刚毅足以行可独清足以轨物自胜足以立我兀者造而归全谅无地以栖祸方燕及于来仍阅门戸之嵯峨忽厌俗而去仙违白日而蜕卧亡吾党之一鉴哀楚望之倾陊伊曩时之倦防实肮脏而坎坷遂投劾扵颍尾置嫔息扵寒饿来胥疏扵江湖讫有屋于舂簸执盈虚以化物取众弃而致伙间江疃之有秋上橘柚之嵗课开亭观之百楹孳绿竹之万个裹余刃而不试故优裕扵菑播据几杖以彷徉乐知识之来过味厐公之幽禅观有物扵石火嵗三防扵涒滩讫初志其不挫维欧阳之文章发髙唱而无和配公名而成三何巧舌之能破齿髪踈而恋嫪坐衰气而不果载铭旌而来归遗稚子以危货彼闻公之清风亦何面以承唾初不肖之及门辈诸孙之孩懦公慈祥而岂弟获闻教而侍坐欷嵗晚而升堂见虞主而泪堕湛樽酒其傥尝列羣悲扵楚些
　　祭范叔才文
　　嗟嗟叔才天畀厚矣不畀其全谷禄之不腆嗣世之不传不得分愿又不得年懐利噐而不试亶生人之多难呜呼哀哉髙明如山万仞壁立轩昻人羣富贵其集倚堦青云方履初级而官止一省郎夀不过四十彼青云之诸公君视谁其不及呜呼哀哉君材敏强处决若流防刃恢恢不见全牛笑谈樽壶吏功举修推其赢余逮及寮友扬善补过丁寜握手极君之能剸剧拨烦虽君怨仇不能间言康强食饮搢笏垂绅卧病几时一别终天涂穷日没万事尽然清明竞爽窘拘一棺孀妻孤女至哭几筵呜呼哀哉旐旍西飞叹声满路莫如予悲婚姻之故酌酒祖行君不能举临觞大哭泪落盈俎呜呼哀哉尚飨
　　祭李彦深文
　　呜呼彦深荜路泥涂贤扵驷马之驾席门风雨安扵数仞之堂体貉之温而不耻緼袍壊絮知膏粱之味而不厌脱粟寒浆终一世而阨穷内不疚其何伤维相知之不早始倾盖扵汝阳披蓁丛之碎见紫兰之孤芳沉深而敏学易简而庭方邻非仁而不觌粟非义而不甞遇人情之难堪既摧折而愈刚号饥寒之满屋仰归鸿之南翔拥羣书而寤叹擅荣观于文章论若人之岂弟谓百嵗而康强忽静寐而不觉问归来兮未央去亲戚与朋友即万鬼而为乡呜呼虞氏之不为政久矣士不厌扵糟糠载固穷以轨世鲁人至今传其恵康身与蝼蚁共尽名与日月争光我观古而视今信吾友之不亡所以发书而掩涕不忍痴孤与蚤孀妇弱女而教男定子宅于南山之冈有谢公之知子固特达扵珪璋在吾侪之可力尚终始而就将哀嵗月之徂秋悲风号扵土囊托千里而羞奠肴具洁而酒香思曩时之笑语同饮食之淋浪列樗蒲之花烛呼五白而绕牀傥神理之不昧以斯文而举觞尚飨
　　祭周晋叔文
　　豫章黄庭坚洛下王琳谨以清酌时羞之奠致祭于亡友晋叔周兄之灵呜呼晋叔遂至于斯天夺善人贤愚一词自古皆有死君子以息君年四十则夺之亟终日怡怡恭顺孝慈一朝失之谁能不悲君材齐敏练达出故风雨如晦不渝其度雍容和平不骄色声事不后时物无伏情庭坚在僚倾盖如旧琳辱君防义兼昏友平时相从尊壶奕棊劝善举过笑言嘻嘻一日不见使人咏思寄声安不借问宿昔子不来过我必往即万事渠尽华堂山阿无复见时呜呼奈何问君何之君不能语祖筵一觞其【一作有】泪如雨尚飨
　　祭王补之安抚文
　　黄庭坚谨以清酌羣羞之奠敬致祭于亡友补之泸州安抚使君之灵曰呜呼补之竒耦有数天不能权跖耆囘天瘤恶施妍无若之何而归之天以道观之其种则然嗟嗟补之遂至扵此人亦有言诸君不死我观使君荣悴不易则于死生如时啓塞如浮屠人割之不瞠彼旁观者怨忿叹呻我观使君忠厚而文天地仁气成此粹温中和恵宣民神是享孝慈雍睦宗族教飬徳义祁祁充实有辉虽其怨仇不能间言君初筮仕以文自挽翺翔台阁自以迟晩投笔执戈图万里侯不得当虏白首防秋抚师泸南方牧拭之英州骐骥便蕃锡之使君为州抚夷声夏诗书礼乐逺近柔化举用文武当其噐能威而不怒慈哀劝惩吏奉绳墨民勤耒耜其罢而归父老出涕解印厥明忽其霣倾州人震惊哭之失声桃李不言下自成蹊哭李将军今犹似之退之窜潮经桂林伯遣从事贤义周仁色使君扵我无平生懽自我投荒防予饥寒有白头新有倾盖旧三月渡泸一笑握手谁云此别遂隔终天临风寓奠有泪如川呜呼补之其尚飨之
　　祭李仲良长官文
　　呜呼仲良遂至于斯母老妻少君独何之呜呼哀哉昔我外妹归君伯氏以是瓜葛不我遐弃元叔无恙我窜荒遐于黔于恤我无家我未还东元叔下世急难共谁羞奠霣涕万里遣客来寒来温仲良之义如元叔存我病荆州几死衢路涉夏徂秋君三来顾笑语而别忽闻讣音失此豪士使予霑襟白髪在堂不当弃云有子有弟君亦何负能人急难立义不倾我与元老能立君名薄归上冢不得身往寓奠一觞君其尚飨
　　代宜州郡官祭党守文
　　惟公孝慈奉亲忠勇从军自防至显常以防勲公清为郡恐不冰雪谁能白髪皎皎一节方吐嘉谋荡贼巢宂如何不淑松摧玉折忧民忧国纠纠桓桓忽兮不见万事一棺呜呼哀哉某等趋承下风教诲提絜南有樛木失此防樾昔者賔次今则升堂平生宴笑恸哭荐觞呜呼哀哉
　　祭叔父给事文
　　呜呼叔父忠信足以感欺匿和裕足以谐怨争行不祈报之施为不近名之清孝弟达于草木勤劳载于朝廷谓当朝夕三事光辉九族白首庇民百僚是戒黄扉青琐曾不朞月如何昊天殱夺斯亟呜呼哀哉在昔叔父典狱宜春牧民防昌恐一不情视之如伤司农讨论御史补察持节赈饥鳏寡受职六年在晋民可即戎教之信义不夺农功元祐考绩民兵蠧政监观四方维晋不病使者夺印以谢逋逃维叔父留才即民曹是将使节并防陇蜀食茶乘马夷夏各足入佐衮司与闻和羮起居柱下曲着清明人谓叔父宜在帝侧山龙黼黻润色衮职二圣材之俾承宻防有寃沉狱无根受诋叔父拜章极谢罔功亦忧兵革遂到闗中日月照临白珪无考来给事中方将未老隂徳在民民功在邦善士弹冠岂惟我宗呜呼何负于神祗怱遽陨倾越在衰削闻讣颠踣荼蓼薫心无泪续哭今我不天又失叔父彼苍者何忍此穷露兄弟之子犹子然有是言叔父拊我我乃信然平生拜至教诲笑色今哭归船断旌枯木几筵在堂不闻金玉之音酌酒不觞落涕陨心呜呼哀哉
　　祭舅氏李公择文
　　盛徳之士神人所依珠玉在渊国有光辉方时才难公陨于道彼天悠逺莫我控告士农畏友朝失寳臣我哭之恸不惟懿亲公处贫贱如处休显温温不试任重道逺内行纯明不缺不疵临民孝慈来歌去思其在朝廷如圭如璧忠以谋国不沽孑直熈寜元祐言有刚柔公心如一成以好谋十年江湖晬然生色三年主计须髪尽白他日谓我何丧何得我知公心谋道忧国出牧南阳往抚益部称贵办严笑语即路天下期公来相本朝奄成大夜终不复朝呜呼哀哉我少不天殆欲堙替长我教我实惟舅氏四海之内朋友比肩舅甥相知卒无间然今天丧我舅氏倾覆谁明我心以血继哭平生经过为我举觞沃酒棺前割我肺肠呜呼哀哉
　　祭知命弟文
　　君殁荆州我在万里殁后四月始闻讣音既无孤惸恃有兄弟天既丧我君不能年自我哭君头髪尽白英风豪气窘此一棺拊棺长号殆无生意公私之计身有所縻既难以归舟车可虑乃得吉卜旅殡僧坊虽逺至亲理则安宴无惊无恐扶将上轝絶恸一觞君其尚飨
　　毋安康郡太君祭亡女陈氏十娘文
　　汝嫁十年五嵗归处姑章不呵知我怜汝我徂江南三年摇摇元豊甲子汝兄还朝道淮泝洛望汝来寜不闻车音乃闻哭声汝疾何药汝敛何服临絶之情不能我吿哀怜至骨哭泪至泉我创如新于今七年乳母来归壻亦继室昔所抱儿亦既结髪惟汝面目永隔枯木呜呼昊天忍此荼毒久扵客土勤我梦思日月之吉窀穸有期我病在牀不能奋飞寓奠千里文不及哀尚飨
　　祭李徳素县君文
　　呜呼夫人幽闲静恭来嫔大家肃肃雍雍嫓徳娠贤为世名士人皆愿然有子如此惟我息女获羞苹蘩夫人慈哀教训拊怜之子于归我窜蛮令我不忧维夫人徳耆老就飬讣音忽传呜呼夫人胡不万年絶域羞奠如亲酌献以文代哭灵鍳无逺




　　山谷集巻二十一
　　钦定四库全书
　　山谷集巻二十二
　　宋　黄庭坚　撰
　　墓志铭
　　朝请大夫知吉州姚公墓志铭
　　元丰辛酉八月已未朝请大夫知吉州事姚公以疾卒于州之正寝属吏豫章黄庭坚既哭公于堂吊问诸孤退则论撰公之世出官次躬行吏考遗诸孤使求立言之君子铭之其孤洸沆曰实以某年月某甲子奉窀穸于钱塘之某原举先夫人祔焉维先人之治行它人所不能言铭先人宜莫如子不得辞遂铭之恭惟姚氏其自出甚逺其后乃占吴兴武康察及思廉父子以史显璹元崇皆武后时宰相而元崇汔相泰陵名重天下姚氏遂为中州姓族与唐俱盛衰有仕江南李氏以军伐补东布洲镇遏使者讳瓘李氏纳图籍遂归田焉是为公之髙大父东布洲今通州之净海也故公为净海人曽大父讳某皆有潜德在田里及公起家仕至中郎累赠先府君刑部侍郎公登庆厯初进士第由县尉至作州所至各有吏能言九迁为职方郎中防新格以阶寄禄故今为列大夫尝以博士勾当广西经略使公事广东西新去兵火所向疮痍者未起公招慰拊纳人就耕食使者视成以书最知郁林州三嵗未尝论决大辟今天子即位遣子弟修土贡例当推恩公六子皆未仕遂不遣子而遣其弟旁郡不能者多愧之通判杭州州东挟漕河皆民田白龙泽岸善决毁民成功公至则为捍水隄于今以有年其为吉州葢以揉熟世故左右文法又其资长者始至承前守留事讼诉盈庭逮报受书数吏不胜举舞文吏亦以尝公公色夷气平徐徐区别皆尽人情而后境中日以无事出报谒賔客一府皆惊公忠信孝友好学不倦下士如不及任职直前不为后日计禄仕垂及四十年奉身菲薄而弃诸孤之日衣才可以敛帑才可以具丧而诸孤无以归其砥砺廉节不减古人公讳某字某年六十有三夫人某氏有封邑于金华先公七月卒六男子长则洸防州司理参军滂蕲州蕲春县尉汲涤沆浒五女子适某官应昭若某官阮之武某官刘敏脩敏脩之配既没许以继室归之而未行也铭曰
　　诸姚有声望自吴兴唐迁江南乃籍金陵有以武功执戈海浦连其曽孙耕食不去公举进士兴于亩桑勤官下邑荐者交章从军桂岭别驾海碣奉公恤民如我饥渴初不赫赫去思则多及为庐陵下车以歌宜寿富贵而不克享勒于铭诗封恨黄壤
　　朝请郎知吉州毕公墓志铭
　　吉州太守毕公以元丰五年冬十一月已丑殁于理所属县皆来吊哭越厥月已亥咸集乃稽度初终图建不朽谓豫章黄庭坚曰我公好学力行能仕立节安可无述其孤平仲伏哭且言实将以某年月某甲子葬于浮光先光禄之兆先夫人赵氏继室夫人滕氏皆祔焉则防有僚询事考徳勒之金石公讳某字某铭曰
　　于惟毕公弼周祚国厥兴来仍有万吉卜暨卓至諴文献方毂中原之季托植南邦髙王父璵始籍浮光奕世济美执经躬耕王父中正赠官中都先人讳京实光禄卿公举进士以亲受福初载州县荐书一束奉佐秘书主簿国子牧民咸平以奉常土佐调兵食五十七州输钱转粟使者借筹考牧至逺羊牛维深与磁维二千石熈宁甲寅河食我壁联桴委粟调防老弱降兵筑室不请隣籴流者归野止有麰麦公厨告病贷之私籯始其去归折劵不征持节关陇百城竦竦湔拔亷秀劾遣赃冗都尉轻车尚书中枢肃肃雍雍象服左鱼朝奉朝请实维新书吉在江西素号难附公父母之苦语诋诃曽是健讼化为舞歌公生戊戌嵗复元首我民无禄公疾卧牖上章请老王命休之拖绅拜赐屏药治归哭者陨涕孰能使之其配赵女椒不盈升来继妇职汝隂之滕其宜家人厥年不登有婉淑女采自葑菲壸仪柔嘉维妾李氏能力大故哀恤应礼公子三男惠连有萎平仲和仲季未胜衣盖七女子伯嫁而死四归以时三处未字长倩孙鼛淮海维扬大梁开封罗遹魏相济隂曹南任氏元常蔼蔼诸壻官学誉处人亦多公择士归女公姿忠纯言可信期秋阳皦皦表襮不施力学好问胷次积藏有来咨求倾写河江稗言所收齐谐所记炙毂流膏坐客亹亹奉已纯约与人务惇锦衣被频不有其文世家多财而不安富惟避分赀以殖季父孩养羸露爰及昏娶吏事儒雅孔惠且明不张声势隠哀索情髙明显融万钟应有慈祥弟友讫不中寿非此其身或昌厥后浮光之麓楸柏既林镵诗立宅亶古求今
　　朝请大夫致仕狄公墓志铭
　　公讳遵礼字子安唐大臣梁公之苗裔避五代乱始去太原稍占籍湘潭间公之季年乃以孥家食于荆南而坟墓实在阳翟祖希顔徐州録事叅军赠兵部尚书父棐枢密直学士工部侍郎亦赠工部尚书公之伯氏遵度字元规名士也故公之学问渊源近前辈有所闻则行之少以父任试秘书省校书郎三迁为大理评事知湖州安吉县明州鄞县稍有能声以大理寺丞通判成徳军通判蜀州赐绯衣银鱼又通判江宁府知兴化军发运使改盐法荐公知涟水军废军为县改知沂州未上选管勾牛羊司罢知淮阳军避髙遵裕改通州于是七迁为尚书驾部郎中赐紫衣金鱼改朝议大夫管勾崇禧观以本官致仕以子明逺任右朝请大夫进左朝议大夫致仕六年乃卒享年七十有六实元祐九年正月也勲上柱国爵西城县开国男食邑七百戸夫人寿安县君邹氏七子长则明逺次明复前河南府左军巡判官次明权蚤卒次明通郊社斋郎次明忠假承务郎次明述明昭三女子嫁通直郎呉充礼兰溪尉沈道宣徳郎沈逊在安吉时马寻守湖州少公恐不任事安吉大姓俞氏所为多不法前后令不敢击俞氏私酿酒椎牛防客公捕得劾治寻大惊曰乃能如我少时在鄞县县中号无讼乃筑亭观延闽人章望之表民与讲学士子颇归之表民集中有与狄子论事则公也在兴化时邑中仕家十八九宾礼秀孝摧折强宗兴温承荻芦之陂溉南北西洋民食其功去而祠享之其为通州风坏民庐舎老防夷处劳来劝戒不以遗后人公天资敦厚不道人短长仕官且然其所知虽大利害以与人不知资已待僚属尽敬见其一长保荐不以疑似小过轻絶之元规早世嫂刘夫人少寡守二女公事嫂抚孤子不愧古人退居与父老欵曲未尝入谒府县讫于牖下言笑而终不以疾痛呜呼可以无媿矣明逺将以绍圣改元之明年元月奉公之柩合于阳翟之张洞寿安县君之墓则来乞铭于豫章黄庭坚昔余舅氏户部尚书李公择元规婿也数为余道子安之为人今子安后殁不得公择铭其墓铭非余其谁铭曰
　　良吏循循父母小民事不赫赫故走于尘天下长者为人不疚商财计功则在人后呜呼狄公睦家甚雍政问得民不问其逢康宁寿考徳则自好不富其橐以仁为宝膴膴韩城其望具茨公宫其中诏以铭诗朝奉郎致仕王君墓志铭
　　君讳黙道人字复之曽大父邻大父某皆隠约田间父晏始命君弃耒为诸生及君仕于朝累赠至朝散大夫君防小执养事师趋庭问膳自有度量识者以为此儿当立王氏门户果登治平四年进士第授什邡县主簿县与绵竹县俱调夫筑洛口堰其功十万邻邑忧不办君酌民言而赋功省公能爱民力不阅月而成迁通泉令通泉岁饥甚君不待报而发廪乆不雨至是而雨联有千顷渠堙废不知其始其旁短户积嵗不能入赋君因其民愿决其源二十里注之江嵗以大熟民画像祠之熈宁中中书房检正官熊本察访陜夔路青苖免役法任君定夺两路役法及州县应废者以君为能使者交章荐之改中书省著作佐郎本荐君可任提举常平诏引上殿防耳聩不能奉诏乞得监味江镇茶埸以忧去服除转运使苖时中馈军兴奏君管勾文字讨乞弟师还以瘴疠不能随师者万人且弃死夷地矣君请以运粮虚舟载之分责使臣将防医粥以卒之存亡为殿最所全活者十七八以军功吏考遂改承议郎覃恩迁朝奉郎既而叹曰吾闻人言愦愦也终不可以立于朝于是请老而归年始四十有八遂放浪江淮山水间归而治大宅开花圃筑台榭与父老歌舞之如是十年乃终享年六十初室陈氏生二男四女而卒追封金华县君继室张氏亦蚤卒追封华阳县君男曰洪以任为太庙斋郎大邑县主簿曰源举进士女嫁进士廖亶陈处义程遵道其季居室洪卜以元符二年十一月葬君于西岸之白水近朝散君之兆而来乞铭复之于庭坚同年进士也雅闻复之为道之乡先生人所爱敬近乎古所谓殁而可祭于社者故叙而铭之复之少时贫甚富室子弟会于州学召一儒生讲春秋君造讲席而儒生挥之君以怒去归杜门读春秋一月乃从儒生质所疑儒生噤不能荅君因为诸生讲之皆得闻所未闻其从仕未尝营私先国先民凡吏事它人所难办君尝优为之诸公要人闻君才多欲推之于要津君曰岂不欲往无如病何其以人才为已任者未尝不叹也君于文无所不工睥睨立成或不加防而文理粲然可观坐客有豪俊者欲以多穷之君下笔如流水坐人皆惊其于事亲居防尽欢尽哀于兄弟朋友誉其贤者以劝不肖于四方游士为之依归生馆之死葬之于其党之孤防衣食之教养之使男有室女有家于乡邻防其无而规其恶至甚无頼者众防唾辱之里人畏之甚于刑罚性狷介不能容人之非州县有过举輙上书论之昔孔子为叔向流涕曰古之遗直也君尚似之其铭曰复之其颀而嶷而岐桃李有实其下成蹊羔豚之割我有余刃善刀藏之施于有政兰台石室如君者几以病去禄不濡其尾可祭于乡知徳者鲜我文昭之尚以行逺
　　承议郎致仕张君墓志铭
　　君讳渭字象之实清河张氏有以工部侍郎致仕赠司徒讳去华者始居洛阳盖君之曽大父也光禄少卿致仕赠兵部侍郎讳师锡者君之大父也尚书职方员外郎致仕赠中大夫讳景伯者君之考也君天资孝友敏于吏能其家居不问有无乐以市义虽废疾不年而为子为吏皆可纪中大夫公老在家性刚严少可君年最少事之尽其懽初仕为蒲隂主簿吏不能弄以事去为临颍主簿以废监牧有劳迁泾州观察推官军兴佐使者粮饷办荐者交章改宣德郎知飞乌县值元祐初改复差役君悉取故役书治其凡而委其僚隂察其财力戒吏具戸版等色而虚其名姓期日防民于廷曰某服某役某服某役一邑吏皆惊民相视而定飞乌于梓潼为山邑不当孔道而公帑市绢居一州之半君尽得它邑之则力请均嵗市之籍力争之乃见聴是嵗减三之二去而民烝尝之以疾监西京粮料院疾益侵以承议郎致仕而卒得年五十有四娶李氏尚书驾部员外郎育之女先君卒十有二年追封昭徳县君子曰羽孙曰鼒二女子长归进士及第苏大寿而卒次归进士朱佾君卒后某年当绍圣五年某月某甲子奉君之丧葬洛阳兵部公之墓次时公之弟汲状君之行事来请铭铭曰
　　张起清河以文震惊衣冠济济吏有能声正国兄弟干将发硎断蛟剸犀扬于帝庭君有家法其銶其斧小试则然而命不偶我铭其坎以怨坎防
　　朝请郎湖南转运判官吴君墓志铭
　　公讳革字孚道魏夏津人大父讳用之滁州全椒令遂为全椒人父讳顿婺州永康尉尝有隂徳永康纪之殁殿中丞以公伯仲赠大中大夫公举进士为襄州司戸参军以忧去调真州扬子主簿迁池州贵池令改秘书省著作佐郎知广徳军建平县通判韶州就移知南雄州课为广东第一擢知吉州课又为江西第一除江西转运判官徙湖南居数月寝疾殁于官享年五十有三元祐三年四月某甲子也公由少年书生治经术为州县吏遇事力行所闻天性精于吏职其所至必令行禁止贵池民兄弟相与讼田为垂涕说同生当相尽以恩义意兄弟皆感涕去方使者行新令给青苖钱公不格诏令而实子可贷之民使者按常平钱不尽予民取文书视之皆如令在建平当熈宁甲寅乙夘嵗饥馑公举荒政劝发廪所全活以万计南雄州有吏胥鬻狱把持长短不可治闻公严能乃匿去为外台吏公下车尽得其奸状捕收伏法郡内肃清北人官死岭南者调防其孤因材为之地使得食得归其事米盐人不厌其细也又吉州自蹇周辅增盐课二百万民已失生理而魏纶上诸县増课九十五万公至则告诸令后所增盐勿以为课为郡奬善士劝不能去其甚污徳意茂美御奸黠吏有辔防能左右之故元祐初御史按察南方而公为爱民吏近臣交荐才任监司朝廷当用之而公捐馆舍矣公娶独行沈君士龙之女封安仁县君子男朋早卒羽秀州军事推官与行兹同时中进士弟珏亦有蓺文女许嫁进士江与京诸孤序列公之世家能事来乞铭曰将以某年月某甲子葬公于全椒之原又再使来速铭公之兄蔚深道与余同年进士予又于羽有雅故故叙而铭之铭曰
　　呜呼孚道维出崭崭少吏于政有亲有严食之衣之睦其不咸治大如小察民肥瘠我牧不烦其羊濈濈公居是邦民畏失之迨其去归思而述之方行万里天实蹷之有蕴未宣孰能抉之羽竝行兹棠棣偕止而珏暮子鄂不韡韡我视其兴则公受祉
　　东上閤门使康州团练使知顺州陶君墓志铭
　　府君讳弼字商翁陶氏盖柴桑诸陶有讳矩者避地将家占零陵之祁阳矩生蠲蠲生钧赠殿中丞殿中生岳仕至职方员外郎赠刑部侍郎是为君考府君少孤志行磊落权竒左诗书右孙吴同学生叹伏之以为一日千里困穷无地自致廼聚晩学子弟讲授六经以奉母夫人长沙太君甘防庆厯中莫猺诸唐据湖南山溪钞掠郡县提防刑狱杨畋召君俱行颇用其防谋君亦分军薄崄得挑油平太平峒于畋军中功第二以进士调授桂州阳朔县主簿侬智髙蹈籍二广畋以书召君掌机宜乗驿至曲江畋檄君下英州议救广府贼已走连贺蒋偕一军没余众溃入山林贼声势张甚君以便宜颇取败军白旗大书曰招安蒋团练下败兵使十数辈持徇村落收得散卒则逥路趋贺州就粮州将持法拒君君晓以大义乃听活千余人送幕府防畋罢去不为功然畋在朝廷每为人言湖南军中独得陶弼一人耳君乆次乃为阳朔令以吏考除大理寺丞监潭州粮料院广南西路提防刑狱李师中论荐其能擢知宾州诏换崇仪副使知容州以六宅副使知钦州数以母老乞归极恳恻不聴既丁内艰徒行奉丧归葬祁阳夺哀以崇仪使知邕州招纳训利等六州蛮及广源内附侬智髙千余众皆就耕食君亦再满任乃得请知鼎州诏使按治辰州南江诸溪蛮宣抚使举君知辰州又奏君不上吏课者二十年迁皇城使措置北江用反间使彭师晏自攻伐归其地县官王师问罪安南以知邕州又用宣抚使辟知顺州四迁为东上閤门使康州团练使年六十有四终于顺州之官舍娶丁氏钱塘县君生子通冠而死以兄之孙同为通后授郊社斋郎六女长嫁寜乡尉严介而卒其五居室君不治细故独以文章自喜尤号为能诗年三十起从军心通悟达兵家机防能得士死力智度闳深调防不虞不见圭角遇仓卒大军常倚以为重作郡县顺民立条教当其艰勤与吏士同甘苦不以逺朝廷故不尽心力所临数州夷夏斩斩以约信为威尝请郴桂灵渠通漕湘江军兴转粟可十倍使者不能听李师中在广西乃用之于今为功广源酋长刘纪数请和市太平寨规觇国欲生事徼功者吹嘘助之君伐其谋后数年和市议下刘彞沈起之事是矣顺州草创存亡不可知受命即上道折棰指防溪洞晏然在军中三十年夷险一槩使者多朝廷大吏察治状无以易君故求去辄进官重任使遂老于桂林表里事母孝谨白首尽其驩平生诗文书奏十有八巻读其书知非録録者元丰三年十月丙子葬零陵之金釡山下铭曰
　　武夫面墙文吏疚武维此康州俎豆军旅乌合其兵忠信成城教子弟战卫其父兄乘囏行权处女脱兔及其既平左规右矩虎媚养巳时其饱饥康州用士可赴深溪子拊惸嫠姑息夷獠我一以律不残不傲药不皲手漂絮终身或千戸封竒偶匪人梓庆为鐻不怀庆赏康州抚师尚以义徃大能小施夸者技痒我安养命民得休养边陲之守不必推锋我铭康州式劝士功
　　西头供奉官潮州兵马监押尹君墓志铭
　　君讳某字某尹氏邺郡人宋有天下尹氏以武功显廷勋起佐命终滁州刺史赠太子太师生女辅佐熈陵是
　　为淑徳皇后【阙】　　　　　　为保信军节度使赠侍中崇珪歙州刺史歙州生昭寿任閤门祗閤门生元舆元舆耿介有祖风独不乐为吏肆志江湖间而殁于姑苏初为姑苏人君姑苏之子也以恩补三班借职累迁至西头供奉官终于潮州兵马监押得年六十有五娶钱氏先君卒二年三子公庠举进士有声先君卒五月公亶实承其祭其季未名两女嫁进士薛彦辅右班殿直张克已孙男女四人君有知数敏于事几厯官七州苟可以益公家便民尽心不爱一毫其在潮州趋吏功尚不衰君殁后太守按行城垒府库无毛甲事不经君规画叹其才为挥涕晩仕岭南英循潮三州士大夫落南方者君以礼意接其人物而推衣食以字其孤未尝问箧笥凡今出从车骑蕴借而归家与妻子商出入防计毛发者君所笑也君仲氏宗奭能官而孝友拊君之孤归女教男甚有恩意举君夫妇及公庠之丧以某年某月某甲子序葬于长洲虎丘之原谓其交游豫章黄庭坚曰宗奭之伯氏父子淑善而不遂以客死乞君文使我传不朽遂为志而继以铭诗曰
　　孝友秩秩兄弟琴瑟同安共恤在官夔夔劝功度宜不求自嬉顔色笑语礼能惠窭见义孔武禄不酎其长固安其藏尚其嗣之昌
　　左藏库使知宣州党君墓志铭
　　党侯河中河西人而长于京师应进士举不利以小校从王韶在秦凤入熈河每战辄有功三迁乃得下班殿侍权邕州永平寨押伴交州进奉使到阙下河东安抚使曽布奏充准备差使权石州葭芦寨兵马监押充河东第九将部将又差权吴堡寨麟州神木寨枢宻院批状指挥发遣赴阙陈边事党侯言西夏得并敌之利而诸路无先发制人之兵大槩制贼之道四一曰大举二曰浅攻三曰进筑四曰招来往者病在用其一而废其三故无全胜之威以制其敝窃谓四者不可废一但有先后缓急因贼强弱之形而制之朝廷録其言行下诸路乃授河东第六副将改第二副将元符初乃知横州安化蛮犯宜州州将杨应辰射中臂不能军经略司以党侯对移领溪洞司事贼退又受其降乃复还横州崇宁初竟用党侯守宜州安化蛮又犯省地侯与东上閤门使统制黄忱战胜于卸甲岭安化三州一镇皆降于是防其茂功迁皇城副使兼閤门通事舎人盖崇宁元年也自下班殿侍十八迁而至于此凡迁官多以战功超资减年略无一官以嵗月积也明年迁左藏库使而卒于宜州管下实八月丁卯享年五十有四初室曹氏蓬莱县君继崔氏长安县君四男子曰涣三班奉职曰淳三班差使曰湜曰泽五女嫁进士曹錞数月錞死今归在室余未笄孙男女四人党侯年二十余从军在军中三十年常以不欺立名节及其为州奉身洁清不取秋毫为吏无日不勤曰不如是不足以报国省阅狱讼事如毫发许不当情终不快曰不如是民不得其所事有利于物如拳而犯法如粟终不为曰法不可不守也责僚属以名分甚严而未尝以细故使得罪去也捐馆之日敛无复衣归无槖赀可以知其耆艾守节不衰也党侯讳光嗣字明逺曽大父讳素大父讳宣秘书省著作佐郎父讳武西头供奉官赠右屯卫将军涣等将以某年月日葬侯于河中府河东县之原而乞铭于脩水黄庭坚实为之铭铭曰
　　党侯绳绳持廉好清由微小吏以至专城节不衰止身未耋老天夺之耶而丧其宝河东之原宜栢宜松坎其阻深作侯寝宫我为铭诗式告无期曰此廉吏之丘勿坏伤之
　　朝奉郎通判泾州韩君墓志铭
　　君讳复字辨翁其先邓之南阳人其上世有为龙游令者不能归而家于陵井遂为陵之井研人至辨翁阅五世矣曽大父归惠为州吏当李顺乱时诸郡皆尚威断凡贼所诖误以尽杀为功归惠条其重轻过故为等差抱法律争于廷所活且百人谓其子庆之曰吾后当有兴者及尔子孙皆使为诗书庆之生君考颖仕至太子中允世父崇尚书屯田员外郎兄震朝请大夫韩氏遂为陵州衣冠族姓辨翁既任中州有田于叶故今为叶人初辨翁尚小自知求师云从世父读书登进士第调泸州尉盗杀人而执舎旁子掠服之令谢病不敢予夺君释之而趣捕盗出将刑者非真盗已而果然改秘书省著作佐郎知五台山寺务司五台供施倾天下恶少年多窜僧籍中上下囊槖为奸号为不可措手君擿其魁宿置于法按簿书皆得名物代州将防御使冯行已请为其府判官防军兴辟河东转运司勾当公事方是时部使者惧乏兴皆须一调十君请峻期防法而调以实民用不扰再迁太常博士通判凤州州乆不治君兴滞补败寛而不弛府事簿领一二以名召之郡以最闻是时民冒茶禁日或千人至有贴妻卖子入偿不足而系有司君上其状皆得释然使者以为是沮吾法迁通判凤翔府君治民用法寛治吏用法急奸吏不能堪乃以纲目疎漏事讼君会使者衔前沮法事即恶奏君坐停见任官君方具本末求对狱泾帅奏君前所坐非罪乞以为佐从之泾未几卒于官享年五十有七初室冯氏蓝田进士行敏女继室张氏寿光县君冀国勤惠公女三男子孟峣夫季易夫皆有学行仲浚夫举进士雄州防御推官知秦州清水县三女嫁利州司法参军赵丕西头供奉官冯维方广济运司戸参军王望之君防少重迟不戏长而端方论事取友是是非非不防嫌怨授易春秋于蜀人龙昌期常称慕李栖筠之为人人以为君庄重寡言作文词务体要断狱深原其情抉治奸欺豪吏夺气言人之所不敢言盖有賛皇之风云君殁后十有六年当绍圣四年冬某月某甲子峣夫等乃克葬君于郏城之原使来乞铭铭曰
　　韩迁井研寖微以湮厥有隂徳里中称仁瓜绵于瓞既硕其实有斐辨翁其音秩秩自少为吏慈哀于职匪求生之求得其直论事计可不随风波有挫其锋君益淬磨以小观大以近知逺不振不年心亨事蹇不羮之西颍川之郏卜宅固安昌而后叶
　　朝奉郎通判汾州刘君墓志铭
　　君讳禹徳州德平人字希俭年二十举明法及第补栾城尉名能捕盗奏徙槀城尉槀城盗为不发调德荣主簿兼县事盐井淡而征不除君为岁蠲四十万罢官民追送之又为永州军事推官权邵州武冈县武冈溪洞蛮蜂出烧民积聚郡治兵令民入保君从数骑入其巢穴晓以祸福其酋请杀始事者二人以平以忧去服除授资州録事参军兼司法事始至将佐皆易之见其决狱乃大惊郡有难辨事辄倚君改大理寺丞知北海县俗喜屠牛私酤君隂籍其姓名区处具防壁间民相告曰是不可犯迁太子中舎知乐寿县事迁殿中丞改奉议郎乐寿南皮县金隄两间使者度缮隄以障水利南皮而害乐寿南皮令以私书诱乐寿仕家子得其愿状告部使者使者下书问抑民状君防民金隄乃得南皮私书而焚之曰南皮令亦欲自便其民顾不善谋耳当报以徳以愿者寡不愿者众报使者通判汾州迁承议郎恩加朝奉郎察举吏曹不严而趋办汾水破隄侵啮永利西监君督防作暑雨中工休乃去以故得疾以元祐八年七月丙辰卒得年五十有九丧过汾市多陨涕者喜读书善射在官居家长者爱之徳平王英状君行事如此英言行有物宜可信故纪焉君曽大父思齐大父诚父芝皆力田而芝以君赠奉议郎娶张氏继室赵氏安德县君男曰槃寀楶棨女嫁苏某张潞郭彦佐张绎张颀有季居室葬以元祐二年六月丁酉兆于某县击壤乡之西源寀墨衰来乞铭三反而不懈乃予铭铭曰
　　吏优于憸奸或贿或残勤民惠防吏或舞其笔呜呼君洁可以驭吏惠可以扶弱孰能不克修怨以徳勤事怠食瘁不媮怠其施不遐惟畀之啬力耕者不穑尚其子之食
　　凤州团练推官乔君墓志铭
　　髙宻乔君彦柔将葬其父母乞铭于豫章黄庭坚曰吾家世籍在昌邑而迁髙宻居髙宻盖五世矣至曽大父以善治生以财雄善里中吾大父喜为侠振人急难以故破家产而贫先人乃读书年十八举毛诗学究授咸阳县主簿吏以年少易之先人发其奸赃即罪邑中皆惊令贪政疵頼先人得善去邻邑有田讼十年不决先人行田所视文书一语决之歴海陵槀城县尉为石州録事参军掌和籴仓郡将以和籴防钱数十万资公帑谕先人更印歴先人执法不听至诃怒终不移罢石州调中牟主簿陜西转运司闻其材辟赈济司勾当公事以忧去为延长令又以忧去先人事父母笃孝居丧毁瘠再丁内艰遂以衰白欲不出仕乡人强之乃调河州军事推官对移兰州又调凤州团练推官提刑司檄先人决阶成州滞讼不幸暴疾殁于成州之粟亭吾母王氏继母吕氏髙宻士大夫之家先人以元祐五年十月捐馆舎明年先夫人又弃养彦柔兄弟宦学四方不得以时葬将以元符二年某月日葬郑公乡大父墓次庭坚曰道为令奉公敬决讼平持身廉清净寡言君子也其言不妄视其子而知其父可铭也推官讳敞字广叔享年五十有六三男长则彦柔前进士道令次彦中举进士有声次彦直尚小女子嫁进士刘拯铭曰才于为吏小试牛刀廉于临民不犯秋毫直于事上怒不目逃不极其能又不耆耋系逢不逢不在巧拙我铭其丘告后勿伐
　　太子中允致仕陈君墓志铭
　　府君讳庸字景回颍川陈氏也徙京兆万年唐广明之乱以家入蜀遂为眉州青衣人曽大父延禄大父显忠以季子贵赠兵部侍郎父希载以府君赠大理评事蜀乱更五代不解故大理而上三世在野府君始与季父希亮族弟谕学于成都天圣中俱登进士第县令名其所居坊为三俊初授澧州推官调潭州观察推官长沙县孤女有父时田产为其族亲所冒没诉于州县部刺史累岁不得直府君被檄按之一语而决尽归所侵地以故湖湘间田讼皆诣所部求决于府君在湖南凡决疑狱二十二再调雅州判官尝摄名山夹江籍三县政事多见纪举监成都府市置院迁永兴军节度掌书记以父忧去终丧属太夫人春秋髙不赴铨集者数年终养乆之乃调歙州判官三司戸部以监茶埸举知光州光山县府君上书言光山号为邑小民醇今者系狱常数百冒茶禁者十九愿弛其禁而征之所弃于民者未多而刑狱大省不报岁饥州将命録富家粟诸县争趋令府君独格不下且言曰劝分固天之道而此邦无巨室焉得粟而分诸终不可得罢光山吏部流内铨上其课引对在庭会有羽书以西师不利趋召二府按边吏琐计兵食罢所引选人子循资是时府君年五十有三叹曰吾筋力盖尽于州县矣因告老去买田筑室于淮汝间曰颍川吾故郡也宴居十年乃终盖嘉祐十年五月壬戌府君白首好学不衰以义将其气不为瓞葛藟以亲附人亦不斩然为崖壁其于吏道如良农知田如竘匠相木然为县常加意于尊爵俎豆以时修其礼物旌其处士秀民人又知府君之蕴非俗吏之所能也喜作诗不加琢磨而能自达其意盖恬于势利之言也其在田间不亢不污有古之仕焉而已者之风初室刘夫人有妇行卒时年三十有八二男子皆前卒二女子嫁进士潘景继室乐夫人能勤家事姑孝谨喜读唐书能讲道其世故兴衰士大夫贤不肖老而记忆不衰寿七十有二生六男而三不淑存者曰架槊渠皆举进士女其一病在室不能妇嫁内殿崇班耿端彦者其季也乐夫人及见孙男女十六曽孙男女三府君捐馆舎二十九年乐夫人既祥乃克葬于光州固始县淮安管鸿鹄之原二夫人祔焉槊娶庭坚之女弟以婚姻之故来乞铭府君之行义可铭也故叙而铭之铭曰
　　其生也不汲汲其没也不洄洄穷渎之泉弗达于逵鸿鹄之翼不媒于泽燕雀阶天不怍不悔生安其邦没葬其乡两嫔鴈行同城也而不同藏










　　山谷集巻二十二
　　钦定四库全书
　　山谷集巻二十三
　　宋　黄庭坚　撰
　　墓志铭
　　萧济父墓志铭
　　吾友萧济父新淦人讳公饷曽大父咏大父汉卿皆不仕父中和福州长乐令以太常寺奉礼郎致仕济父事亲不遗力居丧以毁瘠闻友爱其弟恩意甚异博学能文少时累试礼部在太学有声称熙宁中忽自废不为举子元祐六年乃以特奏名试于廷得一命归而殁于牖下享年五十有九娶庐陵段氏生六子男曰皡麟玕二女为欧阳毖郭钦正妻初济父既无仕进意筑室于清江峡之碕巴丘之上曰休亭闲居且二十年于书无所不观尤好孟子黄帝素问啄其英华以治气养心遨乐于尘垢之外推其绪余子弟皆兴于学逮其欲出仕不幸而死与济父游者皆哀之故商济父之得丧而为之铭铭曰
　　玉笥岑岑阅世无疆我以为朋章贡合而流清不舍昼夜与我偕行仰其髙追配古人钩其深得意日新力耕孔耘食其新陈其妃能桑以奉补纫调防诸息其槚其棘各授之职而老斲轮傥而遇合富贵嶫嶫牛羊宾客金玉仆妾怨塞宇宙荣不满睫以此易彼君必不厌而心为田而智播耰获而自得是曰有秋乡曰扬名里曰双秀才宅斯丘筮告猷安只乐只无废无圮
　　王力道墓志铭
　　吾友力道讳肱王氏盖琅琊临沂诸王在齐不逺迁者其世家序列史官文献相望有讳某者于其乡有徳没而其配崔夫人与门人子弟诔其行曰恭睦先生是为君考庭坚童子时与力道游是时恭睦先生尚无恙得入拜崔夫人于堂以两孺子同学问相爱故两家亲亦相爱力道长予二岁而少成独立无儿子气食饮卧起与书史笔墨俱后七年比岁以乡举士俱集京师甲辰丁未岁相从也力道此时律身甚严而与人极恺悌于书无不观而尤喜易春秋文章初不经意睥睨左右下笔娓娓不休熙宁癸酉邂逅夜语于西平客舍谨厚而文甄叙人物有理致予知其在困而不揜也又二年客自齐来乃言力道与往时大异沈浮闾井间得酒不择处所遇屠贩如衣冠爱之者以为似毕茂世光孟祖之为人而力道自言与二子异人亦无以命之或谓力道穷不偶怼故自放于酒中吾以为力道智及此殆不尔如是三年终以酒死得年三十有五无子有遗文未辑夫人张氏犹尸其祭既祥张氏又卒于是崔夫人七十余岁矣哭之甚哀力道之兄抚州军事推官将举恭睦之丧兆于临胊之龙泉而葬力道于其域谋曰知吾弟者莫如吾友临川晏叔原几道豫章黄鲁直庭坚将请叔原序其文而属鲁直铭其墓则以状来庭坚其可不铭铭曰
　　呜呼力道壮长如其初慈孝弟友材则多有培徳以自厚不昌其后壮士溺于酒万世同流今也何咎我图作铭或慰其母兄维金石之寿
　　晁君成墓志铭
　　君成晁氏事亲孝恭人不间于其兄弟之言与人交其不崖异可亲其有所不为可畏喜宾客平生不絶酒尤安乐于山林川泽之间一世所愿治生谐偶入仕遇合盖未尝以经意生二十五年乃举进士得官从仕二十三年然后得著作佐郎四十有七以殁君成处隂匿迹家居未尝说为吏及为吏极事事有不便民上书论列甚武为上虞令以忧去民挽其舟至数日不得行使者任君成按事并使刺其僚君成不挠于法不欺其僚尽心于所诿不为之作嚆矢也仕宦类如此故不达少时以文谒宋景文公景文称爱之晩独好诗时出竒以自见观古人得失阅世故囏勤及其所得意一用诗为囊槖熙宁乙卯在京师病卧昭徳坊呻吟皆诗其子补之榻前抄得比终略成四十篇蜀人苏轼子瞻论其诗曰清厚深静如其为人濮阳杜纯孝锡状曰哭君成者无不尽哀皆知名长者也子瞻名重天下孝锡行已有耻其于兄弟交游有古人所难补之又好学用意不朽事其文章有秦汉间风味于是可望以名世君成之后殆其兴乎故论譔其世出游居婚宦使后有考铭诗以嘉其志愿而不哀其不逢君成字也名某晁氏世载逺矣而中微有讳逈者事某陵为翰林学士承防以太子少保致仕諡文元生子执政开封晁氏始显君成曽王父讳迪赠刑部侍郎王父讳宗简赠吏部尚书父讳仲偃库部员外郎刑部视文元母弟也夫人杨氏生一男则补之女嫁某官张元弼进士柴【一作叶】助贾硕陈琦三防在室补之以元丰甲子十月乙酉葬君成于济州任城之吕原其诗曰
　　不澡雪以嫮清不阘堕以徒污林麓江湖鱼鸟以为徒通邑大都冠盖与同衢制行不羶人谓我愚人争也人谓我非夫彼弃也吾趋彼汲汲也吾有余浮沈兮孔乐寿考兮不怍髙明兮悠长忽逝兮不可作河浊兮济清任丘兮佳城御风兮骖云好游兮如平生深其中广其四旁可以置守俾无有坏伤植松栢兮茂好对尔后之人
　　刘道原墓志铭
　　道原髙安刘氏讳恕博极羣书以史学擅名一代年四十有七卒于元丰元年九月其父涣字凝之葬道原于星子城西以故司马文正温公十国纪年序为铭纳诸圹中其僚今翰林学士范淳夫为文碣于墓次此两公皆天下士故道原虽不得志而名誉尊显诸儒纪焉后十余年刘氏少长相继逝殁惟道原一子羲仲在论者归咎葬非其所故羲仲以元祐八年十有一月迁葬道原于江州徳化县之龙泉以十国纪年叙及墓碣义论撰其遗事乞铭于豫章黄庭坚庭坚辞曰道原于天下独以温公为知已温公序道原学问行义揭若日月庭坚何以加焉羲仲三请曰迁奉不可以不书因得以先人遗事为托终不得辞则叙而铭之道原天机迅疾鉴天下记籍文无美恶过目成诵书契以来治乱成败人材之贤不肖天文地理氏族之所自出口谈手画贯穿百家之记皆可覆而不谬初仕年十八名重诸公间负其才不肯折节下人面数人短长不避豪贵诸公皆籍其名亦不好也为吏发强老奸宿负必痛绳治之一时号为能吏者多自以为不及也倦游十五年温公修资治通鉴奏以为属乃迁著作佐郎书未成而道原下世后七年书奏御论修书之功有诏録其子羲仲为郊社斋郎元祐七年刻资治通鉴版书成又诏书赐其家诸儒以为宠道原平生所著书五十四巻皆有事实不空言道原与王荆公善而忤荆公与陈公善而忤公所争皆国家之大计与大臣之节故仕不合以滨于死而不悼尝著书自讼曰平生有二十失佻易卞急遇事辄发狷介刚直忿不思难泥古非今不达时变疑滞少断劳而无功髙自标置拟伦胜已疾恶太甚不防怨怒事上方简御下苛察直语自信不逺嫌疑执守小节坚确不移求备于人不恤咎怨多言不中节髙谈无畔岸臧否品藻不掩人过恶立事违众好更革应事不揣已度徳过望无纪交浅而言深戏谑不知止任性不避祸论议多讥刺临事无机械行巳无规矩人不忤已而随众毁誉事非祸患而忧虞太过以君子行义责望小人非惟二十失又有十八蔽言大而智小好谋而疎阔剧谈而不辨慎宻而漏言尚风义而龌龊乐善而不能行与人和而好异议不畏疆御而无勇不贪权利而好躁俭啬而徒费欲速而迟钝闇识强料事非法家而深刻乐放纵而拘小礼易乐而多忧畏动而恶静多思而处事乖忤多疑而数为人所欺事徃未尝不悔他日复然自咎自笑亦不自知其所以然也观其言自攻其短不舍秋毫可谓君子之学矣以道原之博学强识而其蔽犹若是亦足以知学者之难也夫学也陷而入于蔽患自知不明也自知明而不能改病必有所在故并着之使后学者得监观焉初凝之忿世不容弃官老于庐山之下至道原而节愈髙盖亦有激云又自以源出歆向务追配前人立名于后世故傲睨万物而潜心于翰墨仕虽不逢得其所愿矣夫人蔡氏亦有贤行生三男羲仲和叔称材器皆过人和叔以文鸣而称笃行不幸相继死羲仲沈于忧患不倦学犹能力其家一女嫁秀州司法防军孔百禄道原才行之美尚多可传弗着着其大者铭曰
　　贪夫所争烈士所弃显允刘君去位遂志其清近义其勇近仁砥行守节对于前人刘子矫矫执方恶圆与世龃龉曰吾道然其在闺庭悦亲以孝举按抱衾室家静好上士勤道百世之师四海温公俾民不迷温公补衮元元本本刘子执简匪躬蹇蹇温公论政以学为原浚川积石学深其源温公忽忘刘子典学我为铭诗式告后觉
　　黄几复墓志铭
　　吾友几复讳介南昌黄氏有田西山下已数世不知其所从来父昼以天文经纬言人事畸耦如神几复与其兄甲皆授学其父试以迎日求五纬法曰先得者传焉甲以二日几复以六日其父曰甲可世家介可为儒而二子皆以卒业几复年甚少则有意于六经析理入微能坐困老师宿学方士大夫未知读庄老时几复数为余言庄周虽名老氏训传要为非得庄周后世亦难趋入其斩伐俗学以尊黄帝尧舜孔子自扬雄不足以知之余尝问名消摇游几复曰消者如阳动而冰消虽耗也而不竭其本摇者如舟行而水摇虽动也而不伤其内游于世若是惟体道者能之常恨魏晋以来悮随向郭陷庄周为齐物尺鷃与海鹏之二虫又何知乃能消摇游乎其后十年王氏父子以经术师表一世世非庄老不言予戏几复曰媺言可以市矣几复曰吾安能希价于咸阳而与稷下尹辩哉熙宁九年乃得同学究出身调程乡尉论民事与令不同而直移长乐尉举广州教授岭南人士承几复讲解章句闻所未闻稍有知名者改楚州团练推官知四防县新兴民岑探自言有神下之越俗禨鬼相传数郡推宗焉新州捕得探兄弟妻子系治探欺野人言吾能三呼陷新州城不逞子及老弱从者以百数至城下言不效皆溃去而新州声张以为豪贼挟众攻城经略使遣将童政捕斩而官军所遇薪水行商皆杀之亦檄几复护鎗手策应几复察童政部曲多不法即自言经略司不将下得以土丁捕贼且言童政所效首级莫非王民斲已瘗之棺刳方娠之妇一童政之祸百岑探不足云其后皆如几复所言用荐者改宣徳郎知永新县几复仕于岭南盖十年故中朝士大夫多不识知其至京师也言均减二广丁米事颇便民诸公将稍用之而几复死矣盖元祐三年四月乙巳娶胡氏四子一男曰槩三女长嫁梅州司理叅军王镇次许嫁番禺王逵季尚小几复孝友忠信可与同安共危喜言天下竒士胸次块磊不以细故轻重人蚤与诗人袁陟游亦工为五言似韦苏州其客死逵调其棺敛又防其丧归葬请铭焉逵闻义士也尚能保祐其惸嫠铭曰
　　呜呼几复信道以后时见微而不戮启予手足子归不辱西山之封其倩所筑太史司马实多外孙女归有子其似斯文
　　陈少张墓志铭
　　君讳纲少张字也眉州青衣陈氏曽大父显忠赠尚书兵部侍郎大父希世赠职方员外郎父谕职方员外郎知蜀州及叔父太常少卿希亮兄太子中允庸同年登进士第眉州号其所居坊曰三俊蜀州官不达乃买田叶县而葬于洛师遂为汝州叶县人君天资明爽竒书异闻无所不读锐意举进士三绌于有司乃叹曰吾为功名乎今富贵而有功于民垂名不朽者谁耶吾为温饱乎田园岂不足哉遂沈浮里中三十余年筑居第重堂复屋寓意于花竹间居虽富未尝什一也方开书馆欲聘竒士与游令子弟作佳进士以雪耻不幸死矣享年五十有四实元祐某年三月初九日初室郭氏天章阁待制辅之女继室蒲氏福州闽清县令逺犹之女六男子宁之三班奉职寛之完之举进士宰之宜之寂之尚防两女子长嫁进士朱箎次在室后九年蒲夫人及诸子乃克葬君于蜀州之墓次而寛之走陈留乞铭于予予曩为叶尉与君游相好也又与君有连其可不铭铭曰
　　赫赫兮计行黙黙兮心亨白驹兮过隙拱木兮同声佳城兮郁郁水深兮卜吉谷为陵兮见白日勒予铭兮诏勿伐
　　张大中墓志铭
　　亡友张大中父太尉讳亢四海豪士所谓张退夫者大中读书数千巻其论说古今治乱与君臣之乖迕有事于时者之得失至于豪杰而在山林一言一行有槩于作者之序及文章足以配不朽之事者皆能讲说贯穿数千岁间使未尝涉其流者闻之亦粲然若抚其防予初得友于汝州叶县知君不但学问优于人也其智虑渊泉操行冰玉为吏于穷乡而百事裁以绳墨如居四达之衢吏胥竝文而为奸因愦以售欺君钩索深隠不纵毛发也又善治盗其治盗时贷其魁宿作耳目迹盗之蹊迒而必得以故部中无盗然天资强毅不能以声色下人诸公罕能知之荐君于朝者亦十数辈然其人无国士之度不能极力推挽致君于通津故君以防补右班殿直累官至内殿承制歴监南京左藏库汝州石唐镇扬州三沟巡检定州沿山都巡检通逺军兵马都监年四十八以卒初太尉喜论兵举事风行电击至君敦厚儒者左规右矩然不臧否人物饮酒数斗论事益精明犹有太尉之风大中讳杰宋人初室侍其氏旌徳县君继室蔡氏崇仁县君八男子徳州脩武令基庐州舒城主簿圭垕堂涂垒室皆进士四女子长嫁颍昌崔徳孙余尚幼大中卒以元丰七年九月而葬以其十二月竁于太尉之域后四年基始来乞文碣于墓大中予少时酒友予数年来以病不举酒而大中宰木既隂然流涕刻诗宰上诗曰
　　昔在元丰王师即戎屡奏肤公河洮西东弃矢如蓬将军小校崇级分功铸印不给其绶若若舆台小子皆二千石君在通逺则优为之或啗以利曰吾忍为万物并流金石独止思君凛然犹有生气躬不受祉将在其孙子
　　胡宗元墓志铭
　　宗元少孤自力问学年十九以进士荐于其乡二十有五再试礼部再不利益自刻苦治经术厉操行客游髙安太子中允蔡公竒其孤立以兄子妻之为辟书馆留与甥息共学旁近士家多就之者已而讲授常数十百人致温饱以奉之宗元贬衣损食推赢余以煦其宗待宗元以炊者甚众其资朴厚出入里中词气自下趋人之缓急而解其纷号称长者迄年四十筑草堂于髙安之鲁公岭捐十万钱买官书无所不读务为汪洋无涯终日与其徒辩析义理初不经意时事艺松竹灌圃畦隠约林丘之下盖二十年蔬町稻塍松行竹坞少壮致力而耆艾见其功始为寿藏于鲁公岭谓诸儿曰吾百岁后犹安乐此宅也熙宁癸丑里人强起之乃行应诏宗元丘墓在新喻数世矣故授临江军长史而归归则病缓然犹读书不休颇着诗及他文章以自悼其屈于时命后六年其子遵道登第仕吉州太和县主簿以安车奉宗元以就养元丰壬戌五月丁亥迄以足痹终焉夀七十一有息八人四男子也伯曰遵度仲主簿君也其叔曰遵义季曰章女适某郡邹沂某郡周刋某郡罗彦臣皆学士大夫也有季居室孙二人男格女重庆宗元胡氏讳尧卿宗元其字也曽大父寂仕江南时为兵曹大父腆父静皆不及仕蔡夫人以诸子卜明年正月丁酉奉窀穸如治命则以状来乞铭遵道吾僚也遵度及诸弟皆力学请铭又应礼乃作铭曰
　　孤童羸露勇奋厉兮求学与友甚竞疆兮义不独丰燕宗党兮温温愉愉柔县乡兮牛衣怀璧自贵珍兮老竒不耦致时命兮郁郁寿宫敏松竹兮平生乐只永安宅兮
　　刘咸临墓志铭
　　南康刘咸临有超轶絶羣之材诸公许以师匠琢磨可成君子之器不幸年二十有五而卒以家难故晩未娶后不立其母兄哭之哀甚将卜葬咸临于九江之原属予为铭予观其诗刻厉而思深观其文河汉而无极使之言道徳而要其终法先王而知其统则视古人何逺哉今若此故作铭以寄哀铭曰
　　和叔刘氏字曰咸临京兆万年而徙髙安祖涣凝之弃令颍隂筑屋南康汔至于今春秋八十怀寳陆沈父恕道原其学知徃汗简百世如指斯掌宦世蹇蹇不祛其蕴佐司马公著书补衮咸临岳岳秀于林臯爰发雷声震惊儿曹我予我夺持论不慴其于文章似汉游侠诗则清奥欲自为家防而雄鸣如迦陵伽石介守道攘斥佛老君得其书奉以师保介之道术暴虎救残百谤而死危斲其棺君曰可人恐不得然我图夏屋伐木山积未支栋楹林火荡熄母曰嗟予子不亢刘宗兄曰嗟予季道不佐邦人材实难有又不遂刻诗下泉慰奬其志九江宜松竁而艺之尚俾松声咏予铭诗
　　李元叔墓志铭
　　元叔李氏讳尧臣世为长林人元叔父讳某力田治生以致富饶而使元叔从学同郡人子弟登科冠盖行道上尝有可愿之色元叔居太学同郡举进士不効无以归报因入粟调归州秭归县主簿而归未几丁父忧终丧遂不复仕母夫人春秋髙性刚识明治家有法元叔承顔养志秋毫不违内友爱二弟厚薄如砥外接士大夫贤者尽礼来者满意以缓急叩门者未尝辞以故也亲近交游仰之以丧葬恃之以昏嫁待之以炊者至不可数岁凶躬行闾巷饥者与粟疾者与医揜不祭之骨至不可数浮屠人为塔庙者资之以落成去家学道者倚之以除须发至不可数湖南北号曰荆州元叔云经营乡学数年乃就不问方来之士延贤者以为师友割田宅以奉之曰此先人之志也里中少年多知诗书元叔之力也元叔天资乐易好读书与人寡怨士大夫蒙急难之义他日或负之客有道其事元叔则笑则叹后有谢之与欢如初元符之元夏六月朔旦入侍母夫人有不忍去之色退而谕家人曰人生或存或亡敬其所敬爱其所爱则生者可托死者无憾亡者复生存者不愧矣又常所与往来为酒食以招近者厚往以问逺者人不知其所谓其壬午过乡校劝子弟癸未夙兴又延见诸生少焉假寐不时就食诸生乃惊奔告其家家人至则起坐曰趣具衣衾吾逝矣遂寐弗兴享年四十有七来哭者无不尽哀初娶王氏继室张氏庭坚姨母之女也二子曰道曰邈其弟汉臣以其冬十二月葬元叔于月光山从先君之兆而来请铭于戎州余于元叔有连又相好实泣而铭之铭曰
　　呜呼元叔有亲能子有弟能兄有财能用有友能诚仁霑枯骨义及孤惸是宜耋老忽其陨倾母哭妻啼以哀吁天弗贵弗年非此其身在其子孙其尚信然李仲良墓志铭
　　君讳汉臣仲良字也世为荆州着姓传其上世尝有隂徳于其乡里故乆而不衰始君之兄元叔取余张氏姨母之女因与往来及余以史事得罪迁黔州虽平生亲旧于稠人广众中忽有人言黄鲁直皆瞠若也而余过荆州元叔问水陆所从出经理其生资至无不足然后已余在巴楚间数岁元叔遣使来衣食我留僮仆给使令恩若兄弟不幸元叔夫妇继殁此时未识仲良也窃念流落无归时失李氏之助也其后仲良修故事不减元叔时及余防恩东归见仲良于荆州魁梧长者也与之游乆而益可喜余病荆州仲良三年【一作来】问疾不懈别去数日闻讣凡余与其交游莫不哀也仲良初试太学求科举不遂乃游驸马都尉曹诗门用公主特恩补郊社斋郎调汉阳尉获湖中盗数十人或曰此可市美官君曰吾宁杀人以为利耶卒核实本争渔鬭死尔再调上饶尉中书舍人姚勔谪守信州民有讼水累年不直者姚心有所主名以付君推之君曰一姓专利而馁十家岂贤守意哉姚初怒而终爱之遂荐授理定令以太夫人春秋髙不行年四十有七卒以建中靖国元年十月甲寅其兆在当阳县之月光山望其先人而不同域葬以崇宁元年正月之乙酉娶刘氏生一男二女男曰逊女皆未嫁其弟晋臣请予铭庭坚曰仲良游不广仕不达故可传者少然游择人仕择义亦可以铭铭曰嗟乎仲良其才可以颉颃于世其义可以长雄于乡不展不炽【一作淑】奄忽就木我铭送之尚阅陵谷杨寛之墓志铭
　　公讳恕字寛之本河东人逺祖某唐末见中原乱甚将数子官于蜀因求便利田宅居之一人家于普州一人家于梓州一人家于资州三族皆以衣冠传其旧业有讳某者以儒学有闻于蜀王氏欲官之不可遂隠约银山闾当时以为处士之秀处士生继安继安生仲明仲明生翺翔君之父也君为童儿日诵千言师以为不烦我同舍生皆为不及稍长酷爱春秋左氏暇则绕楹诵之同舍生试取本窗间按之自初至终不缪一字有王由先生者砥砺名节以教乡闾之子弟来学者必考其素至君来欣然受之曰此诸生之表也君于书无所不观闻人间所未见书必购取之论学取友是是非非终不以寒微贵势夺其名实其为人言行有操治家理财皆有绳墨耆艾趋庭亲年已八十余奉养能致其乐绍圣年春正月不幸以疾卒于牖下享年六十有一疾革矣亲友问焉则曰死生之说我自知顾大人春秋髙人子弃寝门而去此为无穷之恨娶黄氏有子曰中师中师之子曰绾绾以曽大父之命来告曰寛之克家子不幸而死中师有疾不能将命敢使绾以进士冯仪状乞铭重言十九使此子不随世磨灭实有望于门下问其亲党曰寛之诚善士冯君之言不妄则许铭之绾大父卜以元符元年冬十二月壬午葬于内江县安养乡西南山之下从曽大母黄夫人之兆日迫矣铭不可缓则叙而铭之铭曰
　　我行三巴林谷箐深僵卧絶壑楩柟十寻匠人营国一购百金独阅岁月异材陆沈用君之能渠不富贵以逺不收可笑而喟樗栎牺象又何足赖内江东流其山颀颀其栢其松其柽其桤从母安宅以慰孝思张子履墓志铭
　　外兄张子履殁后十年当元符之已卯其子协奉其母史氏夫人之命以四月癸酉葬子履于蜀严道而来请铭曰先君和易得于自然敬畏则有家法从事二十余年不出州县未尝慼嗟年五十九病在果州顾言曰吾平生力行所闻未尝遇知已我死汝求立言之君子铭吾墓吾不朽矣敢以铭请于舅氏某谢不能而不听则为铭曰张氏本河南族姓唐末避乱而家成都成都乱甚乃家于严道今四世矣家故饶财而好施岁具布褐百称以给老贫行之不倦施而不报以数世有讳訚者一举进士第前此雅州未有进士乡里以为荣观卒官太常少卿赠其父琫尚书工部侍郎君讳祺子履字也侍郎之孙少卿之子少卿盖三娶曰胥氏追封仙居县君曰钱氏追封仙源县君曰黄氏封长寿县君君胥氏出也仙源爱其愿且死盼君不忍诀长寿未尝许诸子迎侍而君官果州请之而行可以观其孝矣初为邛州火井尉时少卿知韶州叹曰人子奈何逺出亲侧乃割俸之半以奉韶州曰极知无益且修子职在火井时甲寅乙卯邛州大饥君防穷民以数万茶场典吏以自盗系狱君尝诿此吏请圭田未入或曰此吏有善马可取偿君曰人方急难取是于我何有既而官没其家资君不悔也进士吴时邑子也君礼之超然异于诸生已而时再登第有能声士以此多之火井四考父老至今称其亷其为嘉州司理防军凡狱有法重于情法难明必奏谳侍御史周尹出按属部君上便宜六事尹叹其材会尹入奏未达京师而补外不果以闻其后以録事防军佐简州果州便于私而戾于法必就法戾于法而便于民必予民平生未尝以书干上官上官亦罕知之时时作歌诗文章以自见和而不流怨而不怒者也君亦三娶初娶史氏尚书屯田郎中安世之女再娶黄氏处士黉之女又娶史氏忠州司法防军襄之女子曰协长寿君于某为姑处士之女于某为从妹长寿春秋髙而康强史夫人博学而能文恩亲当铭况行治可纪耶其诗曰
　　年运而气刚不刓其方仕蹇而心亨不污其清有韫不发以文自揭老莱之妇能诔其夫之死靡他诗礼其孤龙门之丘在汉严道从先人居式追其孝















　　山谷集巻二十三
　　钦定四库全书
　　山谷集卷二十四
　　宋　黄庭坚　撰
　　碑铭碣
　　吏部侍郎魏公神道碑【代李尚书作】
　　魏公讳瓘字用之三司使尚书礼部侍郎赠太尉讳羽之次子赠兵部尚书讳遂之孙赠礼部尚书讳昌之曾孙章圣皇帝以太尉任计臣十有八年有劳擢试公以吏事公防少以风力闻更中外任使其治威严请老去位家居教子弟以所闻夀七十有一以礼始终子縯等十有一人奉公之防于夀春以公初室下蔡县君继室新安县君两刁氏祔焉翰林侍读学士张瓌唐公既铭其墓吴兴陈舜俞令举又状公躬行吏考告于太史氏其后若干年公子纶以材擢守吉州思似其先人请作歌诗刻于墓隧谨按公之世出授氏于毕万由汉衮州刺史衡以来三十九传至公名士望人不絶史公能不替引之宜有金石勒无憾某两娶司农卿讳琰之女司农于公母弟也惟公立朝防天子识拔更守十二州五将使节事实皆可纪士大夫多传之故以姻亚道公之美而无嫌其诗曰
　　维钜鹿侯繇万有魏昭献桓简功利长世文武开国师用贤智有兴郑公贞观同功謩作司徒绳其祖风陆沈鼎沸衣冠南奔太尉初筮起歙婺源陪臣仕主有庸有勲公守校书未冠试吏开封仓曹初无避畏象魏烧灯咄嗟视成内侍少公僚事擅征公以书闻论罪请惩诏取付吏府中大惊公守循州不夷拊之除用人士俾调养之土不菽麦令无赋之恤刑邕桂遂领转输男女质没蜑户口租计免请籴夷夏以苏淮蔡江湖大河南北无有逺迩爱民防国少常金鱼持节畨禺吏宴姑息民媮蒲鱼堑海新城窦墉作潴工十一万公私告臞人言无戎公迄奏功迁誎大夫犹以诮公蛮掠五管尽鋭广府汲者负戸五旬不去广人坚壁用竒走贼谤者敛衽天子叹息侍郎工曹学士集贤还公广州予兵五千公调兵食佐王貔虎望公旌旗儿得父母逃逋四归禀给惸嫠部吏封冡道无僵尸公作京尹政达巨室子弟卧家吏史不觌察狱色词取诸懐中及其机秘隙不容风有婴其芒齿牙为猾飞语上闻放越待察讫无秋毫奉公如家天子休之宠赐劳嗟议塞商胡道河六塔是非分廷诏公阅实归报不可卒用初谋捐二百万商胡北流致师蛮荆公议抚纳王师御戎不交曲直奋其武功禽兽狝之终以公策乃子顺来广府任土荔子蔗霜余归执政脩用嵗常有凶史沆告公包贿诏使按劾以凶即罪荆州澶滑进官吏部为开南阳持节安抚归节请老杖藜角巾婆娑夀阳教子弄孙八公岩岩淮水绕宅风声鹤唳燕御賔客既夀而藏可思不忘脱身风波委蜕于堂公之宴私左右书诗温恭好贤白首不衰庖丁之刀遇事恢恢余地不试则有偶竒呜呼钜鹿谁之不如同功一体多执事枢公窥其处曾不容车印章累累天夺鬼瞰啓予手足公则无憾楚望霍丘其隂维淮作公寝宫无有坏隤墓门有诗来者诏之在予后之人其有能子亦有能孙聿脩其似之
　　全州盘石庙碑
　　盘石庙者在州之西乃故全州使君王侯庙也王侯故魏城人而家开封讳世行字祖道文武自将得知已晚用不尽其才而威恵着于清湘者也治平初天子励精聴断立考课法进退州郡文武吏于是全乆不治湖南安抚使呉中复转运使杜慎判官宋廸提防刑狱杨宁
　　奏言路分【阙】　　　　使王某尝任全州都巡检侬智髙反邕管时其归师将犯【阙】州而北掠以獠众压全境吏民皆欲空壁出走某调民城守提兵阨灌阳亦防官军破贼民至今以为老防不失业王某之功愿擢守全州天子从之侯入境全民驩呼迎道侯之为州乐易明白顺民之欲除其所恶无动人耳目事而州以大治流逋四归乐生兴事邑居野处皆不畏吏问其父老王侯之善政云何对曰前时公厨以十数卒为白望渔夺于市又以十数卒为河巡胁取行商卖三渡贫民或终日不得往来开内外官邸禁民无得私舎尽夺铺戸盐以私牙吏歳调民之封贵连贺取鱼苖畜之官池又采斑竹箭簳以应使客之求吾侯以律令从事积年之一日蠲除我知此而已问其士大夫对曰吾侯为邦勤民不倦而其僚奉职洁己无瑕而其吏畏赇治夫子庙兴民学表孝子庐兴民行治军有犯无隠聴讼立决无留侯之子献可登进士第民持酒相庆曰吾父冝有子也及侯卒于位民罢市相吊曰天夺吾父乎初民欲为生祠而侯不聴殁而民作庙于西盘石寺隅临官道歳十八祠之由是而观王侯诚良吏其享民烝尝也宜全之士民欲刻石颂侯功徳且愿荐之声歌使子孙报事不忘乆不得其所托后二十余年献可以才擢西作坊使知泸州乃遣吏走黔中道全民之意噫循吏之无称乆矣故乐道王侯之政使来者有所矜式又为诗遗全民以王侯记幷刻之王侯终文思副使太原郡开国侯今以子赠左中散大夫王侯为吏所至多可称述弗着着其所以有庙于清湘者其词曰
　　清湘奫沄兮上盘石作侯寝庙兮宫室丹碧事侯如生兮不以金帛丘在含山兮侯安此宅全山之下兮松栢苍苍至于云来兮日逺日忘我民奉侯兮嵗嵗烝尝羔豚孔时兮鱼有鲤鲂黄甘緑橘兮荐清酒鼔坎坎兮吹参差侯爱我民兮乃下享之风为舟兮云为马嬉于川兮猎于野千秋万嵗兮无弃此邦为来者师兮我民受嘏
　　南园遁翁廖君墓志铭
　　庭坚以罪放黔中三年又避亲嫌迁置于戎州未至而访其士大夫之贤者有告者曰王黙复之廖及成叟其人也问复之之贤曰复之学问文章为后进师表褒善贬恶人畏爱之激浊扬清常倾一坐郷人之为不善者必悔曰岂可使复之闻之问成叟之贤曰事父母孝敬有古人所难邃于经术善以所长开导人子弟以为师保能以财发其义四方之逰士以为依归窃自喜曰虽投弃裔土而得两贤与之游可无恨至戎州而访之则二士皆捐馆舍矣未尝不太息也防成叟之子铎以进士王全状其先人言行来乞铭遂叙而铭之叙曰维廖氏得姓于周至唐乃有显者唐末有仕于犍为不能归留为蜀人至遯翁五世矣大父君讳翰辞不受父祖田宅以业其兄而自治生因为戎州着姓生二子曰璆曰琮璆有文行而不得仕琮以奉议郎致仕恩迁承议郎累赠翰至宣徳郎璆有子曰及是谓遯翁遯翁天资魁梧性重迟不儿戏长而刻意问学治春秋三传于圣人之意有所发明不以世不尚而夺其业元祐初乃举进士至礼部有司罢之而不愠也居父防卒哭而哀不衰犹有思慕之色奉其母夫人温凊定省能用典礼使其亲安焉士有负公租将就杖者遯翁持金至庭曰愿以此输逋钱免废一士有司义而从之土俗病者必杀牛祭非其鬼遯翁尝病亲党皆请从俗祷焉遯翁曰不愧于天吾病将已天且劓之于祷何益里中尝荐士应经明行修诏者上下皆以为可遯翁独不可既而不果荐识者以为然年四十遂筑南园曰吾期终于此遯于人而全于天不亦可乎则自号南园遯翁幽居独乐非其所好姻家邻室不觌也如是数年年四十有五而卒复之哭之曰天夺我成叟吾衰矣娶河内于氏生三男二女男则铎次构次桐长女适进士李武次在室铎以元符元年十有一月壬申遯翁于僰道县之锦屛山于是母夫人年七十三除防而哭之哀曰诸子孙事我岂不夙夜亡者之能养不可得已呜呼可谓孝子矣铭曰呜呼遯翁遯于人乃其不逢全于天乃其不穷初若泛也考于仁而同中若隘也考于义而通卒而不病于孝蔼然有古人之风
　　泸南诗老史君墓志铭
　　维史氏逺有世序自唐尚书吏部侍郎严从僖宗入蜀生德言为山南东道观察支使因不能归占籍于眉山生光庭孟氏时试大理评事知应灵县应灵生着明嘉州军事推官嘉州生溥见蜀之乱遂不出仕号江阳隠君江阳生回能诗自号知非子知非生宗简名能知人善料事自号天和子天和子实生诗老诗老讳扶字翊正少则笃学能诗绍知非之业以贫干试于眉州又干试于开封府皆见绌乃游泸州杜门读书士大夫之子弟多委束脩于门遂老于泸州妻子或褐不足君熈然曰防当有足时自守挺然不妄取与有挟势利而求交者虽邻不觌也其见刺史县令鞠躬如也未尝有私谒既晩暮不及仕进闲居无一日废书尤刻意于诗登临樽酒率尝吐佳句压其坐人故士君子推之曰诗老云夫人杨氏生二子鋭镇一女嫁进士王庸继室杜氏生四子铸铜镐铨君卒以绍圣三年四月某甲子享年若干以元符二年正月癸亥其兆在泸川之上白艻之原自天和而上皆眉山而泸川自君始镇有文行泸川学者宗之竭力大事而来请铭遂铭之铭曰人皆汲汲仰掇俯拾商财计级胁肩求入君独徐徐书耕笔锄我躬则臞我心则腴緼袍后秃藜藿不肉哦诗满屋金革匏竹泸川洋洋枞栝其冈勒铭诏藏尚其嗣之昌
　　黄龙心禅师塔铭
　　师讳祖心黄龙惠南禅师之嫡子见性谛当入道穏实深入南公之室许以法器为之道地云峯文悦发之脱略窠臼防戏三昧翠岩可真与之住持黄龙山十二年退居庵头二十余年元符三年十一月十六日中夜而没骨石于南公塔之东住世七十有六年坐五十有五夏赐紫衣亲贤徐王之请也号寳觉大师驸马都尉王诜之请也初南雄州始兴县邬【一作邹】氏子为儒生有声年十九而目盲父母许以出家忽复见物乃往依龙山寺僧恵全全名之曰祖心云明年与试经业师独献所业诗比试官竒之遂以合格闻虽在僧次常勤俗学众中推其多能乆之继住受业寺不奉戒律且逄横逆乃弃去来入丛林初谒云峯云峯孤硬难入见师慰诲接纳师乃决志归依朝夕三载终不契机告悦将去悦曰必往依黄蘖南禅师师居黄蘖四年虽深信此事而不大发明又辞而上云峯防悦谢世于是就止石霜无所参决因阅传灯至僧问如何是多福一丛竹多福曰一茎两茎斜僧云不防多福曰三茎四茎曲此时顿觉亲见二师归礼黄蘖方展坐具南公曰汝入吾室矣师亦踊跃自喜即应曰大事本来如是和尚何用教人防话下语百计搜寻南公曰若不令汝如此究寻到无用心处自见自了吾则埋没汝也师从容游泳陆沈于众时往谘决云门语句南公曰知是般事便休安用许多工夫师曰不然但有纎介疑在不到无学如何得七纵八横天廻地转南公肯之已而往谒翠岩翠岩贬剥诸方诸方号为真防胷见师即云禅客从黄蘖师兄处来未见有地头者个岭南子却有地头汝能乆住吾亦不孤负汝师依止二年翠岩没后乃归黄蘖南公分座令接后来及南公迁住黄龙师往就泐潭晓月讲学盖月能以一切文字入禅恱之味同列或指笑师下乔木入幽谷者师闻之曰彼以有得之得防前遮后我以无学之学朝宗百川中以小疾求医章江院转运判官夏倚公立雅意禅宗见杨杰次公而问黄龙之道恨未即见次公曰有心首座在章江公能自屈不待见南也公立闻之亟至章江见师在僧堂后持经问曰非心公耶对曰是揖坐而叹曰达磨一宗将扫地矣因剧谈道妙至防万物为自已及情与无情共一体有犬卧香案下师以厌尺击香案曰犬有情即去香案无情自住情与无情如何得成一体公立不能荅师曰才入思惟便成剩法何曽防物为已公立于是参叩郑重南公入灭僧俗请师继坐道埸化俗谈真规叠矩四方归仰初不减南公时然师雅尚真率不乐从事于主席求解去乃得谢事闲居而学者益亲谢景温师直守潭州虚大沩以致师三辞不往又属江西转运判官彭汝砺器资起师器资请所以下应长沙之意师曰愿见谢公不愿领大沩也马祖百丈以前无住持事道义相求于空闲寂寞之濵而已其后虽有住持王臣尊礼谓之人天师今则不然挂名官府如有戸籍之民直遣五百追呼之耳此岂可复为也器资以此言反命师直由是致书愿得一见不敢以住持相屈师遂至长沙盖于四方公卿意合则千里应之不合则数舍亦不往其于接纳洁已以进无不摄受容有匪人不保其往至于本色道人参承谘决鑪韝钳椎厥功妙宻故其所得法子冠映四海虽博通内外而指人甚要虽直以见性为宗而随方啓迪故摭内外书之要指征诘开示使人因所服习克已自观悟则同体归则无教诸方訾师不当以外书糅佛説师曰若不见性则祖佛宻语尽成外书若见性则魔说狐禅皆为佛语南公道貌徳威极难亲附虽老于丛林者见之汗下师之造前意甚闲暇终日笑语师资相忘四十年间士大夫闻其风而开发者甚众惟其善巧无方普慈不【阙】人未见之或生慢疑谤承顔接辞无不服膺庭坚夙承记莂堪任大法道眼未圆而来瞻窣堵实深安仰之叹乃勒坚珉敬颂遗美其详则见于师之嫡子惟清禅师所譔行状铭曰【夙承记莂一作尝承夙记】
　　鹿野孤园众千二百空寂而住时至乞食法王啓【阙】二界为家皆是吾子实无等差宴坐经行无资生物病而须乳侍者行乞泐潭百丈住成法席国不入禅禅不入国末法住持以食为宗王官作牧驱羊西东师尝一出嵗行十二钟鱼轰轰如垢不靧脱梏以往婆娑林丘龙蛇混居雷藏电收抱道在劳不谁不汝及其震惊万物时雨师之于道日行太空誉日之明劳而少功
　　福昌信禅师塔铭
　　禅师名知信出于福州闽县萧氏萧氏以捕鱼为生师幼则根慧触事疎通无忧恚疑惧抚防而言或非里中语随父兄在江濵辄从网中弃所得鱼乆之父兄为易业年十三乞身于亲去家为释子奉持头陀甚苦山行夜逢虎师祝之曰使我得披如来衣作世间眼者当不害我虎因背去年二十有六乃诵经应格得僧服平居与众劳侣共一手作众作少休师则问道常有大禅老记师当为法幢盖所游非一师最后入夹山遵之室遵云门偃之曾孙含光匿迹如愚似鄙惟丛林中行甚深智者可知耳师之入室不陟阶渐如石投水如箭锋相直如印印泥其深禅妙句自有録余尝书其后云维福昌信老峭立万仞壁于夹山影中印全提般若者也师之接人不为惊涛险崖闗锁闭距然非相应者终不得其门而入今其书具在可考而知也在夹山任直嵗典座余十年艺杉松满山水陆不耕者皆为田住福昌寺二十一年其初草衣木食寝饭破屋数间于今广厦不知寒暑斋供数百人师随事庄严不懈如一日或劝师安用苦色身以徇事縁宴居养道可矣师曰一切圣贤出生入死成就无边众生行愿不满不名满足菩提师之宻行不愧斯言云元祐三年闰十二月已酉不升堂庚戌汤浴更衣辛亥卧疾问曰蚤晩曰正午矣起坐而逝阅世五十九夏坐三十三以其月庚申道俗门人数百师于福昌善禅师塔之左江陵居士刘瓘以状来请曰禅师道眼清净戒地坚宻愿得石文以吿来者则为铭曰
　　巍巍堂堂首出万物泯泯黙黙与众作息谁其信之我有宻迹具此眼者百世同辙称性之印印空成文林泉市廛有子有孙大行所薫骨亦不朽出见世间千万年后
　　圜明大师塔铭
　　大师号无演出于天彭张氏幼童英烈不甘处俗年十五弃家事承天院宝梵大师昭符符记之曰此子它日法中龙象也年二十以诵经落髪受首楞严经于继舒舒没卒业于惟凤文昭受圆觉经肇论于省身受华严法界观起信论于晓顔受唯识百法论于延庆凡此诸师皆声名籍籍师必妙得其家风然后已又从诸儒讲学于书无所不观于文无所不能至于曲艺学则无所不妙解清献赵公始请师登法席师于楞严了义指掌极谈席下道俗如饮醇酒无不心醉如肉贯串处处同其义味盖于此一经心融形释出入内外篇籍风行电击无不如意又尝问道于禅师惟迪惟胜师黙然心许曰此自在吾术内矣又作大悲观世音化相宇以崇阁极天下之哲工珍材二十余年乃成人以为庄严之冠不知师之游戏也中年喜葛洪内篇延异人谲士将以丹石伏物皆为黄金或取其金而畔去师不悔不怒它日遇之礼之如初此可以观其徳性也宝梵既没二亲又耄期去世乃谋南防曰吾闻南方大士有若祖心有若克文有若善本皆命世亚圣大人也不可不行观道焉元符三年五月道出戎州始识之卓乎伟哉其非凡器也是嵗四月甲辰憩渝州觉林禅院不疾而示化僧腊五十有七其法子曰圜曰雨曰观曰灯曰印曰本曰顗以其年十月丙午奉师遗骨藏于宝梵师塔之西而来乞铭铭曰
　　蜕蝉于东归骨于西皆我法界不憾不疑诸子矫矫不尚有造其能似之
　　法安大师塔铭
　　禅师号法安出于临川许氏幼谢父母师事承天长老慕闲年二十诵经通授僧服则无守家传鉢之心求师问道不见山川寒暑初依止雪窦重显显没则依天衣义怀虽防天衣印可犹栖法席数年同参皆推上之法云禅师法秀尤与之友善以经论入防为同业参人不二为同门故也辞天衣又探赜钩深靡不经歴年三十有七归在临川初受请住黄山之如意院破屋坏垣无以风雨师住十年大厦崇成僧至如归乃谢去下江汉杭二淛上天台四明泝淮汶而还所至接物利生未尝失言亦未【阙】　　白首怀道萧然无侣倚杖于南昌又【阙】　　　宁之延恩寺延恩父子传器贫不能守之初以为十方始至草屋数楹败牀不箦师处之超然县尹裴士章欲糺合豪右为师一新之师曰檀法本以度人今不发心而强之是名作业不名佛事裴以师苦言因止不为师亦住十年凡安众之地冬燠而夏凉钟鱼而粥钟鱼而饭来者息焉以元丰甲子歳七月命弟子取方丈文书勿复料简商略为聚如共住僧数人与其一则示防疾于八月辛未终于寝室阅世六十有一年坐四十有一夏其嗣普观营塔于后山距寺百歩师平生常教劝人万事随縁是安乐法师之居延恩人视之不堪其忧于是法云秀常有众千数百说法如云雨所居世界庄严其威光可以为兄弟接羽翼而天飞也以书招师云云师发书一笑而已予旧闻禅师为有道而陆沈者每叹息其无传晩得友道人惟清清之言曰我初发心实在延恩安公告戒防励如父母师友中心以谓凡住山者法如是尔及游诸方罕遇如安公者以是提耳之诲不忘于心若安公名称利养实不能与天下衲师争衡然此自不满安公之一笑公可作石置安公道场使来者知住山规矩当如是于是追迹行李总其化缘起灭如此而系之以词词曰
　　三际十方心田一契威音以来诸佛所印其中种子皆本来法东西相付唯证乃知证得祖契如是而住为万物王是故无诤若有造作无印之契妄认界畔如空如海维此契心有无根树问其所在则伏冒佃由初不知自本自根懐藏伪契筭其丘角一九非九谓传宻记目盲为幻医穷子眼披如来衣作大妄语见地不真与万物讼见境峥嵘故多诤论土牛耕石终不得稻堂堂安公是大田主絶学无为终日修行出入生死无作无造法住法位无有争地布慈悲云雨一味法飞蝗蔽天赤旱千里而我境界万物有年凿井耕田不荷帝力安公法尔一切亦尔安公道塲来者敬礼
　　智悟大师塔铭
　　圣夀禅院僧明教大师慧表寳月大师慧云状其师懐谨行业始终求乞铭余闻谨防王公戚里四十年委金帛如山未甞留一钱褚中度门人百八十有二礼其勤旧而敬养其罢不能内外无间言其趣操类贤士大夫是宜铭故叙而铭之谨贾姓开封民家母刘氏方娠梦旙竿出青囊中占曰竿出于囊万夫之望儿不为家人子去家而有光及谨生而骨相与闾里儿异九嵗依普明道者归恭出家经梵禅律无所不学落髪而左右普明于缘事尽心力不受一毫普明没即以谨知院事谨于经行辄作佛事皆赫赫成就治平中普明所作僧伽浮图壊谨力新之至于躬土木之功未尝立人之门闻者倾施其半县官任之阅二嵗而崇成缭以周廊复屋十倍其初费万万计于是诏废印经院以经板十六万畀谨刻印赐之凡谨赐服号名及他赐予皆以行业闻不录录因人也僧夏五十有九住持二十有八年如出一日生以大中祥符辛亥九月丁酉没以元丰乙丑十月戊寅而以其十一月庚申其浮图在祥符县樊村之崇台云表有谋略处烦而知务云佐谨夙有力谨没众皆推院事莫敢承曰非表则云而表与云又孙辟相先以是益知谨之贤铭曰
　　维智悟祥于天为法器不家传谢斯文以游刃维徳机与事防劳而不伐丘山其成之下仞其有稇载而归之以躬为律杖履其信之孔欣孔时乖寡者顺之以彼易此士夫或吝之有似有续我铭以洵之非熊墓铭
　　非熊豫章黄氏仲熊其名非熊其字也先大夫之幼子以至和嵗乙未月乙酉日丙申时辛卯生于临菑先大夫以嵗月日时参伍以厯家为吉祥以为门戸所寄儿时黟黑腯肥甚可念先大夫捐馆舍于康州非熊方四嵗为其幼孤太夫人不忍以严治之故非熊知学最晩然性资豪举落笔成文不肯为人下于儒生艺事无所不学虽不造微要皆略能也家贫嫁四女弟以故兄弟例昏晩伯氏元明卖大父时田为非熊娶舒城赵氏婚礼成而非熊不説竟弃去由是颇浮沉于酒中亦自恃其命曰我生日在庚辰在卯嵗庚午天地合我终冨贵得意婚大家于是自强屛酒不防刻苦琢磨欲以怪竒钩致禄仕乆之宗室汝州防御使仲爰闻其家世欲以女予之而非熊不幸病死矣得年三十有六有衔不袪此日者误之也呜呼非熊欲仕而不偶虽婚而无后孤先大夫之心予兄弟执其咎无所归怨维其不夀
　　叔父和叔墓碣
　　黄氏自婺州来者讳瞻以防干江南李氏不用用为著作佐郎知分宁县分宁吴楚地犬牙相入处也著作为县使两地民不得相侵陵水旱相移食故湖南马氏亦授以兵马副使将楚兵者二十年其后吴楚政益衰著作乃去官防湖湘间乆之念山川重深可以辟世无若分宁者遂将家居焉而于白上著作生元吉豪杰士也买田聚书长雄一县始宅于修溪之上而于马鞍山马鞍君生中理赠光禄卿光禄始筑书馆于樱桃洞芝台两馆游士来学者常数十百人故诸子多以学问文章知名黄氏于斯为盛而于双井光禄生茂宗字昌裔昌裔髙材笃行为书馆防士之师子弟文学渊源皆出于昌裔祥符中国学试进士以木铎赋有司以王交为第一而黜昌裔昌裔抱屈归次尉氏遇翰林学士胥公偃见昌裔赋大惊与俱还以昌裔赋示考试官曰使举子能为此赋何以处之皆曰王交不得为第一矣胥则以实告诸公相顾絶叹考校时实不见因怀赋上殿有诏特收试及试礼部参知政事赵公安仁翰林学士刘公筠擢昌裔在十人中登科授崇信军节度判官流落不偶卒余杭而于云岩潭上崇信生育是为和叔和叔为儿童时伯氏长善将诸儿出敖天骤雨长善问诸儿日在而雨落翁与媪相扑此何等语和叔率尔对曰隂阳不谐耳长善大喜因命防和叔马先诸儿和叔博记览为文辞立成性真率论事无所廽避称奬子弟文行如出于巳尝试于有司不利因不复出力田治生守先人之业独至今其平居田间亦未尝废书虽不光显能世家矣享年五十有一有文集若干巻娶游氏子男四人曰公麟曰公虞曰公骥皆为进士曰仲愈早卒女二人适建昌録事参军余宏进士夏鬲和叔卒于熙宁二年八月而以其十二月兆于修口之原元祐八年十二月诸子乃克砻石碣于墓上庭坚实泣叙始终而为碣系之以诗诗曰
　　家有藏书使人多闻先人之泽束手不温呜呼和叔白首方册泉涌于笔不疚于吃万金之产一子倾之前无以扃之后无以承之呜呼和叔司田以迹我耜我穑以燕孙息修水沄源若瓮口达于江汉不闭其乆呜呼和叔松槚在亹泽尔本根茂于子孙蒲仲舆墓碣
　　府君讳逺犹字仲舆本河中实鼎人在唐为仕家从僖宗幸蜀而失其官遂为成都民故曾大父勲大父裕父亮皆老于田府君少而能赋与女弟幼芝俱有声于剑南幼芝嫁成都张俞学问文章与其夫抗衡而府君亦登庆厯六年进士第中州士大夫闻蒲君与女弟并时有文以比前世班固马融翕然称慕之府君词赋甚严学诗易太皆从蜀之大儒讲授有师法命竒不耦为绵竹尉移集州梓州司理继丁内艰皆不行服除乆之不出益自刻苦于文学不以不逢故怼而沉沉田里间也父老期以逺大后数年乃劝之就调河南尉荐为临晋令移闽清令病缓不能拜移疾去而沉舟于长风沙几死旅次齐安蕲春盖二十余年有田不能百石遂以耋老亦可以知其寡求而易足也有文十帙藏于家生于大中祥符之辛亥嵗殁以元祐之壬申年夫人张氏尚书驾部郎中和之之女前府君三年卒蕲春南之渎山下二男曰穆曰稷二女稼眉山陈纲河南王防亨前一嵗自为石志曰人谓我不逢我岂不自知生不病寒饿年逾八十亦乾坤中一幸民若死则以兹石埋我穆等既奉治命以明年正月二十八日举府君之柩合于张夫人之丘又乞文于其友黄庭坚碣于墓次俾来世勿剪其松柏焉
　　宋粹父墓碣
　　宋粹父没后二十有四年其子泽乃克于叶吾友陈祐纯益实为之铭泽与其党谋曰先人中明而表晦既得陈先生铭诸幽又得吾舅氏文碣于墓其可以无悔乃来乞文谨按宋氏管城人有讳白者为翰林学士承防吏部尚书赠太尉諡文安公者君之曽大父也以文章显于时其后儒学稍衰至君天资朴茂蚤失皇考虞部君居丧治故有成人之风人曰文安其有后乎安贫养母不治生业笃于诗书或颠倒冠裳而性淡然于流俗而追古人与之防或见笑于闾巷而长者称之伯父光禄君欲仕以官君不受而推其兄琬巳而举郑州进士第一享年三十一不及仕而卒夫人管城张氏生一男子泽也张夫人与余皆户部尚书李公择之甥故泽谓余舅也余少与龙城王达夫该海昏洪徳父民师李安诗摅及粹父防皆外兄弟也其人皆有操行蓺文于余有切磋之益今皆弃余而死矣而余白首落蛮夷中衰弃不复能文喜泽之能持门户为宗氏故与碣文君讳班粹父字也其文曰
　　猗嗟宋子柔而不废重而不忮不规其细不瘝其义惟其闲闲是其桓桓闲闲可及也犹有齅焉桓桓不可及也子不疚焉
　　徐长孺墓碣
　　徐长孺姑苏孝友文学之士也幼少刻苦读书多见博闻不肯下首作当时进士语故数不利于有司乃刻意作诗得张籍句法娶江南高士刘涣凝之之女亦有贤行熙宁初与夫人归宁于南康不幸病卒于妇氏年四十矣有儿曰武才数嵗刘夫人念儿幼未可归乃旅殡于南康之僧舍后十五年武始能扶其柩归于六合是时君母彭城太君刘氏春秋髙莫敢议窀穸事崇宁二年彭城既合于金紫之茔刘夫人及武乃亦君其县之马鞍山君讳彦伯长孺字也父讳执中尚书屯田郎中以季子戸部侍郎彦孚赠金紫光禄大夫金紫初室龙图阁直学士郑公向之女继室尚书职方郎中刘公立言之女长孺郑出也户部刘出也使武能立长孺门戸以祭者皆户部之志也于是武以戸部任为永州司法参军武有二子曰望曰説孩童而机敏刘夫人耆老康强乃谋曰汝先人不可以不铭故使来乞铭而碣诸墓则叙而铭之谨按徐氏初非姑苏人唐末避乱去彭门而家于扬州之六合者既数世矣而金紫迁姑苏虽田宅在姑苏犹反于六合云铭曰
　　生故之艰不可忍言无禄无年有衔下泉其子其孙尚迪有造刻诗墓门俾来有考
　　章明扬墓碣
　　章君庭字明扬分宁县之石觐人石觐与余所居双井阻一溪余在双井明扬略无数日不来来则嘂嘑剧饮夜醉驱马涉溪而归未尝见其有忧色也余家有急难明扬未尝不竭蹷而趋事且不咄嗟而事皆办乡有鬬者明扬必扬臂于其间排难解纷使皆意满谢不直而去余尝与乡长者评其人似长老大侠髙阳酒徒顾天下安平诙诡谲怪之士虚老田野亦无足怪也元符之元夏六月明扬之子如壎以书走戎州来告明扬死矣且曰将死谓如壎以余之死累黄鲁直余为之出涕而为文碣其墓其文曰
　　鄙夫舌反平地蹇嵼明扬坦坦鄙夫嗟咨戚老羞卑明扬熈熈鄙夫干没刮利次骨明扬安拙鄙夫在堂校短量长明扬一觞醉不愦乱简不废弛稽古不售教子雪耻四十盖棺人谓之短吾谓之长彼昏耋老人谓之夀吾谓之殇夫人某氏羞其苹藻如壎如箎尚克有造石觐之峨松竹造天卜宫其洄洄何千万年













　　山谷集巻二十四
　　钦定四库全书
　　山谷集巻二十五
　　宋　黄庭坚　撰
　　题跋
　　跋宋仁宗皇帝赐王太尉手书
　　大同王侍中力战陷没为辽所生得遂富贵于辽庭而能不忘藩邸旧恩念故宠数以忠信回辽主之心受金帛之恵休兵息民防赏不浅不惟辽人称道沙间王乃能尽忠于两主当时士大夫亦有微管之叹者臣恭惟章圣皇帝以天下为度责臣子之节不一而足録其修睦之义恩给其孙云而仁宗皇帝以诸子幼小不问存没不絶其禄赐所以能使君子尽心小人竭力者也惟二圣好生之心不杀之武至于今天下归心宗庙之灵当福万代不但卜年八百又过其厯而已元符三年十一月丁亥故史官臣黄庭坚谨记
　　题太公丹书后
　　丹书词
　　敬胜怠者吉怠胜敬者灭义胜欲者从欲胜义者凶凡事不强则枉弗敬则不正枉者灭废敬者万世
　　席四端铭
　　安乐必敬无行可悔一反一侧亦不可以忘殷监不逺视尔所代
　　几铭
　　皇皇惟敬口口生敬口生防口戕口
　　鉴铭
　　见尔前虑尔后
　　盘铭
　　与其溺于人也宁溺于渊溺于渊犹可防也溺于人不可救也
　　楹铭
　　毋曰胡残其祸将然毋曰胡害其祸将大毋曰胡伤其祸将长
　　杖铭
　　恶乎危于忿防恶乎失道于嗜欲恶乎相忘于富贵
　　带铭
　　火灭修容慎戒必共共则夀
　　屦铭
　　慎之劳劳则富
　　觞豆铭
　　食自杖食自杖戒之防防则逃
　　户铭
　　夫名难得而易失无勤弗志而曰我知之乎无勤弗及而曰我杖之乎扰阻以泥之若风将至必先摇摇虽有圣人不能为谋也
　　牖铭
　　随天之时以地之财敬祀皇天敬以先时
　　剑铭
　　带之以为服动必行徳行徳则兴倍徳则崩
　　弓铭
　　屈伸之义废兴之行无忘自过
　　矛铭
　　造矛造矛少间弗忍终身之羞余一人所闻以戒后世子孙
　　右太公所诵丹书之言故武王惕若恐惧书以为戒于所起居服用皆勒铭如是余从事于俗甚漫意行不忌晩而待罪太史观礼书得此铭以览小人之影去道逺矣乃书于坐之左右以为息黥补劓之方晁子曰秦人之炙亦吾嗜也书以遗我故书元祐五年正月癸酉
　　题白兆山诗后
　　云卧三十年好闲复爱仙蓬壶虽冥絶鸾鹤心悠然归来桃花岩得憩云窗眠对岭人共语饮潭猿相连时升翠微上邈若罗浮巅两岑抱东壑一嶂横西天树杂人易隠崖倾月难圆芳草换野色飞萝摇春烟独此林下意杳无区中縁永辞霜台客千载方未还
　　余闻士大夫尝劝白兆山僧重素即岩下作桃花庵素云桃花庵不难作但恨无李白尔今彦顾乃欲砻崖石刻李白诗并欲结草其旁以待冠盖之防者众不可盖安知遂无李白邪为我多谢素师今无白光尚不废推鼓升堂岂可臆计世无李白素若有语可并刻之彦顾安陆李慥也元祐三年十二月已夘黄庭坚书
　　跋七佛偈
　　予往时观七佛偈于黄龙山中闻钟声见古人常愿手书千纸以劝道縁而世事匆匆此防未办苏台刘光国欣然请施石刻之传本何啻千纸也
　　七佛所説偈盖禅源也浅陋者争骛于末流而不知归故余数为丛林中书此偈荆州田钧子平闻是説请余书而镵诸石将以考诸禅滥觞呉孙氏时有僧道裕诵出此七佛偈而集大藏者録为疑彼盖不知当时不具飜译人此乃最上乗入理之极谈非能言之流也
　　跋防州学记遗呉季成
　　眉山呉季成有子资质甚茂季成欲其速成于士大夫之列也夙夜督其不至小小过差则以鞭挞随之余谓季成教子之意则是所以成就其子则非也吾闻古人胥保恵胥教诲然后可以成就人材未闻以鞭挞也况父子之间哉故手抄王荆公防州学记遗之使呉君父子相与讲明学问之本而求名师畏友以成就之使季成能慈其子能孝则家道肥不疾而速矣
　　题乐府木兰诗后
　　唐朔方节度使韦元甫得于民间刘原父往时于秘书省中録得元丰乙丑五月戊申防食于赵正夫平原监郡西斋观古书帖甚富爱此纸得澄心堂法与者三人石辅之桞仲逺庭坚
　　题白崖诗后
　　余曩作叶县尉叶城南三百步省禅师道场也盖白崖老人去家得道于此尝得白崖歌颂百余篇及叶城民家多见书札钦爱其道风髙秀也元祐三年三月壬申同刘晦叔宋僊民伯氏元明观于净因臻道人所黄庭坚题
　　跋自书所为香诗后
　　贾天锡宣事作意和香清丽闲逺自然有富贵气觉诸人家和香殊寒乞天锡屡恵此香惟要作诗因以兵卫森画防燕寝凝清香作十小诗赠之犹恨诗语未工未称此香尔然余甚寳此香未尝妄以与人城西张仲谋为我作寒计恵送骐院马通薪二百因以香二十饼报之或笑曰不与公诗为地耶应之曰诗或能为人作祟岂若马通薪使冰雪之辰铃下马走皆有挟纩之温邪学诗三十年今乃大觉然见事亦太晩也
　　书和秋懐五诗后
　　或笑余诗论公素不实曰公素能击强则请闻命至于使民作邹鲁则吾不知也余告之曰公素之击强亦以其害善良夺长吏之柄邪将不问皂白姑以其强击之耶曰亦击有罪耳然则子以今之偷一切以规自免万事决于老吏之口者为能使民作邹鲁邪夫割者嵗更刀折者月更刀至于不见全牛者十九年而刀刃若新发于硎公素困顿于众言之风波既白首矣必知藏器自爱彼节者有间安用斫大觚以求折缺哉
　　题自书巻后
　　崇宁二年十一月余谪处宜州半嵗矣官司谓余不当居闗城中乃以是月甲戌抱被入宿于城南予所僦舎喧寂斋虽上雨旁风无有盖障市声喧愦人以为不堪其忧余以为家本农耕使不从进士则田中庐舎如是又何不堪其忧邪既设卧榻焚香而坐与西邻屠牛之机相直为资深书此巻实用三钱买鸡毛笔书
　　题东坡书道术后
　　东坡平生好道术闻辄行之但不能久又弃去谈道之篇传世欲数百千字皆能书其人所欲言文章皆雄竒卓越非人间语尝有海上道人评东坡真蓬莱瀛洲方丈谪仙人也流俗方以造次颠沛秋毫得失欲轩轾困顿之亦疎矣哉
　　跋东坡所作马券
　　翰林苏子瞻所得天廏马其所从来甚宠加以妙墨作券此马价应十倍方叔豆羮常不继将不能有此马御以如富贵之家辄曰非良马也故不售夫天廏虽饶马其知名絶足亦时有之尔岂可求赐马尽良也或又责方叔受翰林公之恵当乘之往来田间安用汲汲索钱此又不识痒痛者从旁论砭疽尔甚穷亦难忍哉使有义士能捐二十万并券与马取之不惟解方叔之倒悬亦足以豪矣众不可盖遇人中磊磊者试以予书示之
　　跋相鹤经
　　王充道得相鹤经飘飘然有乘风御气于天地间之意顾所蓄鹤皆卵出凡鸟不可鞭策梦想芝田赤城未得问涂耳余闻充道之兄道渊治生得陶朱公猗顿之方颇防心于相牛经殊不虚用其智畧以三十年观之未知道渊充道孰得孰失然今日充道卧白云享天爵已防道渊之力多矣
　　跋陷蕃王太尉家书
　　物固不一能士固不一节郦寄卖友而存君亲君子以为可况王公不杀身又易其姓而使北敌息其贪忿无厌之心以从中国之信义贤于李陵逺矣
　　跋王荆公书陶隠居墓中文
　　熈宁中金陵丹阳之间有盗发冢得隠起甎于冢中识者买得之读其书盖山中宰相陶隠居墓也其文尤髙妙王荆公尝诵之因书于金陵天庆观斋房壁间黄冠遂以入石予常欲摹刻于僰道有李祥者闻之欣然砻石来请斯文既髙妙而王荆公书法竒古似晋宋间人笔墨此固多闻广见者之所欲得也李君字圣祺僰道人喜炎黄岐雷之书嗜好酸咸与世殊絶常从军得守国子四门助教归而杜门家有山水竒观教诸子读书而宴居自从其所好不喜俗人一再见辄骂絶之此孟子所谓有所不为者也
　　书药説遗族弟友谅
　　老夫往在江南贫甚有于日中而空甑无米炊时尝念贫士不能相活富子不足与语惟作药肆不饥寒之术也然市中人治药以丁代丙以乙当甲甚贵则阙不用其治病十不能愈三四积其欺诬子孙冻馁者多矣今余欲作药肆但取人间急难之疾二十许方择三四信行药童一用圣贤方论时节州土无不用其物宜炮炙生熟无不尽其材性但取四分之息百钱可以起一人之疾如此则日计之不足嵗计之有余谋之熟矣防予登进士第遂不得为之予老在戎州有江南袁彬质夫过我道乡里事以为笑因自言欲作药肆以济人为防以娯老为业欣然防予宿心故为道所以尽心于和药而刻意于救人之説诚用余説不多取赢则济人博不欺其剂则治疾良他日隂防隠徳当筑髙门以过子孙之车马余在荆州访族伯父晦甫侍御之家见族弟友谅友正亦贫卖药皆合余説故书遗之
　　防王荆公恵李伯牖钱帖
　　此帖是唐辅文初捐馆时也荆公不甚知人疾痛疴痒于伯牖有此防非常之赐也及伯牖以疾弃官归金陵又借官屋居之间问其饥寒以释氏论之似是宿债也
　　题牧防歌后
　　向尝问南方衲子云牧防歌是何等语皆不能说后闻刘梦得作防州刺史时乐府有牧防歌似是赛神曲然不可解及在黔中闻赛神者夜歌乃云聴说侬家牧防末云奠酒烧钱归去虽长短不同要皆自叙致五方之语乃知蘓傒嘉州人故作此歌学巴人曲犹石头学魏伯阳作参同契也
　　防双林心王铭
　　费畔召【云云至终章】佛肸召【云云至终章】学士大夫每于此处惟以归洁其身君子不器解其章句其心未尝不怏怏也良由未尝学明已事不识心耳若解双林此篇则以读论语如啖炙自知味矣不识心而云解论语章句吾不信也后世虽有作者不易吾言矣
　　书问政先生诰后
　　故淮浙宣歙管内道门威仪逍遥大师问政先生新安聂师道宗微少则事道士于方外发迹逰名山数见异人杨行宻开府于扬州宗微实辅佐之盖为国师三十年杨氏之末解化而去弟子之举棺惟衣履存焉此赠诰杨溥私号顺义七年也方外之兄徳诲为新安太守乃于郡之东山筑屋以居方外号为问政山房问政之名或得于此诰中大丞相守太师中书令东海王臣温徐温也特进守侍郎寻阳公臣知诰李昪也问政先生故翰林学士冠卿之五世祖也
　　跋张龙图家问
　　治平中广帅龙图直阁张公公载威名盛于南海父老追数比之古人常恨不知其所以为广州者今见张公之孙出其家书然后知公特以不贪而蛮獠信服风行草偃耳昔张奂为安定属部誓诸羌曰使马如羊不以入廏使金如粟不以入懐于是威名出八都尉上羌豪不复起盖羌夷性贪吏清则以为不可犯而使贪者临之故蕃夷数叛耳今但多得如张公十数辈守边则冒功赏者心死矣何畏蛮獠之侵轶哉仁夀郡夫人盖公载之女弟马军王凯胜之之妻也
　　跋秦氏所置法帖
　　巴蜀自古多竒士学问文章徳慧权畧落落可称道者两汉以来盖多而独不闻解书至于诸葛孔明拔用全蜀之士畧无遗材亦不闻以善书名世者此时方右武人不得从容笔砚亦无足怪唐承晋宋之俗君臣相与论书以为能事比前世为甚盛亦不闻蜀人有善书者何哉东坡居士出于眉山震辉中州蔚为翰墨之冠于是两川稍稍能书然其风流不被于巴东黔安又斗絶入蛮夷中颇有以武防显者天下一统盖百余年而文士终不竞黔人秦子明魁梧喜攻伐其自许不肯出赵国珍下不可谓黔中无竒士也子明常以里中儿不能书为病其将兵于长沙也买石摹刻长沙僧寳月古法帖十巻谋舟载入黔中壁之黔江之绍圣院将以惊动里中子弟耳目他日有以书显者盖自我发之予观子明欲变里中之俗其意甚美书字盖其小小者耳他日当买国子监书使子弟之学务实求是置大经论使桑门道人皆知经禅则风俗以道术为根源其波澜枝叶乃有所依而建立古之能书者多矣磨灭不可胜纪其传者必有大过于人者耳子明名世章今为左藏库副使东南第八将绍圣院者子明以军防得请于朝为阵亡战士追福所作佛祠也刻石者潭人汤正臣父子皆善摹刻得于手而应于心近古人用笔意云
　　辨庵字
　　今俗书庵字既于篆文无有又庵非屋不当从广三国志焦光传云居蜗牛庐中意是今庵也后汉皇甫规为中郎将持节监闗中兵防军大疫死者十三四亲入庵庐巡视三军感悦即用此庵字为有据依
　　跋亡弟嗣防列子册
　　列子书时有合于释氏至于深禅妙句使人读之三叹盖普通中事不自葱岭传来信矣亡弟嗣防读是书至于溃败犹缉而读之其苦学好古后生中殆未之见也绍圣中余自缮治而藏之少年辈窃取玩之又毁裂几不可挟唐坦之复为缉之智与上人喜异闻故以遗之
　　书赠宗室景道
　　余与宗室越宫有葭莩故曩时与宣州院公夀景珍尝共文酒之乐此时景道巳能着帽在旁今日相见景道颀然立于朝班予则将老矣每懐公夀景珍则见宣州子弟而慨然景道乞余小字学书余书不足学也此纸巻是余温故之余忠信孝友之説景道喜观字画乎则亦寻绎此文于行已保家奉公报国有防心处将力行之尚不负余懐公夀景珍之心
　　书呉无至笔
　　有呉无至者豪士晏叔原之酒客二十年时余屡尝与之饮饮间喜言士大夫能否似酒侠也今乃持笔刀行卖笔于市问其居乃在晏丞相园东作无心散卓小大皆可人意然学书人喜用宣城诸葛笔着臂就案倚笔成字故呉君笔亦少喜之者使学书人试提笔去纸数寸书当左右如意所欲肥瘠曲直皆无憾然则诸葛笔败矣许云封説竹隂阳不备遇知音必破若解此处当知呉葛之能否元祐四年四月六日门下后省食罢胷中愊愊须煮茶试晁以道所作兖煤贤君散卓遂竟此纸
　　书侍其瑛笔
　　南阳张又祖喜用郎竒枣心散卓能作瘦劲字它人所系笔多不可意今侍其瑛秀才以紫毫作枣心笔合墨圆健恐又祖不得独贵郎竒而舍侍其也笔无心而可书小楷此亦难工要是心得妙处耳
　　宣城诸葛髙三副笔锋虽尽而心故圆此为有轮扁斵轮之妙弋阳李展鸡距书蝇头万字而不顿如庖丁发硎之刃其余虽得名于数州有工辄有拙也今都下笔师如猬毛作无心枣核笔可作细书宛转左右无倒毫破其锋可告以诸葛髙李展者侍其瑛也瑛有思致尚能进于今日也
　　书赠俞清老
　　清老金华俞子中也三十年前与余共学于淮南元丰甲子相见于广陵自云荆公欲使之脱逢掖着僧伽黎奉香火于半山宅寺所谓报宁禅院者也予之僧名曰紫琳字清老清老无妻子之累去作半山道人不废入俗谈谐优防以卒嵗似不为难事然生脱筒亦难堪忍后数年见之儒冠自若也因戏和清老诗云索索叶自雨月寒遥夜防马嘶车铎鸣羣动不遑安有人梦超俗去髪脱儒冠平明视清镜政尔良独难子瞻屡哦此诗以为妙也元和四年十一月十一日归自门下省书于酺池寺南退聴堂下
　　人生嵗衣十匹日饭两杯而终嵗薾然疲役此何理邪男女昏嫁縁渠侬堕地自有衣食分齐所谓诞置之隘巷牛羊腓字之其不应冻饿沟壑者天不能杀也今蹙眉终日者正为百草忧春雨耳青山白云江湖之水湛然可复有不足之叹邪
　　米黻元章在扬州防戏翰墨声名籍甚其冠带衣襦多不用世法起居语黙畧以意行人往往谓之狂生然观其诗句合处殊不狂斯人盖既不偶于俗遂故为此无町畦之行以惊俗尔清老到扬计元章必相好然要当以不鞭其后者相琢磨不当见元章之吹竽又建鼔而从之也
　　余童子时就学于淮南与金华俞清老同研席尝作七言长韵赠清老小儿无绳墨放荡之言然清老至今班班能诵之迩来相见各白发矣余又以病屏酒不举肉多年清老相过持蔬饭茗饮道旧终日尔清老性耿介不能容俗人间辄使酒嫚骂以是俗子多谤讥清老自若也以故善人君子终爱之清老淹留京师不偶将复岸巾风月于江湖之上于其将行也乞言余曰陶渊明云此中有真意欲辩已忘言夫真处盖可为知者道难为俗人言也清老老于言语之风波智必及此行矣自爱
　　书蟂矶
　　蟂似蛇四足能害人贾生所谓偭蟂獭以隠处者也今蟂矶有老蟂寺僧能得其嗜欲客宿者辄为蟂所啗
　　书韦许扇
　　自重者能下人以求道处静者不攘臂而胜躁深道者常晩成逺施者常厚报以能问于不能人之道损有余以补不足天之道
　　书小宗香
　　南阳宗少文嘉遯江湖之间援琴作金石弄逺山皆与之同声其文献足以配古人孙茂深亦有祖风当时贵人欲与之防不得乃使陆探微画像挂壁观之闻茂深闭閤焚香作此香馈之时谓少文大宗茂深小宗故传小宗香云
　　题练光亭
　　练光亭极是登临胜处然髙寒不可久处若于亭北穿土石作一幽房置茶鑪设明窗瓦墩笔研殊胜不尔胜师方丈北挟有屋两楹其一开轩其一欲作虚窗奥室余为名轩曰物外主人喜作诗也名室曰凝香宻而清明于事称也
　　书赠韩琼秀才
　　读书欲精不欲博用心欲纯不欲杂读书务博常不尽意用心不纯讫无全防治经之法不独玩其文章谈説义理而已一言一句皆以养心治性事亲处兄弟之间接物在朋友之际得失忧乐一考之于书然后甞古人之糟粕而知味矣读史之法考当世之盛衰与君臣之离合在朝之士观其见危之太节在野之士观其奉身之大义以其日力之余玩其华藻以此心术作为文章无不如意何况翰墨与世俗之事哉
　　书幽芳亭
　　士之才徳盖一国则曰国士女之色盖一国则曰国色兰之香盖一国则曰国香自古人知贵兰不待楚之逐臣而后贵之也兰盖甚似乎君子生于深山丛薄之中不为无人而不芳霜雪凌厉而见杀来嵗不改其性也是所谓遯世无闷不见是而无闷者也兰虽香体洁平居萧艾不殊清风过之其香蔼然在室满室在堂满堂是所谓含章以时发者也然兰蕙之才徳不同世罕能别之予放浪江湖之日久乃尽知其俗姓盖兰似君子蕙似士大防山林中十蕙而一兰也楚辞曰予既滋兰之九畹又树蕙之百亩以是知不独今楚人贱蕙而贵兰久矣兰蕙丛生初不殊也至其发华一榦一华而香有余者兰一榦五七华而香不足者蕙蕙虽不若兰其视椒榝则逺矣世论以为国香矣乃曰当门不得不锄山林之士所以往而不返者耶
　　书壶中九华山石
　　湖口民李正臣得竒石九峯相倚苏子瞻戏名曰壶中九华又有老巫邹生以三竒石随髙下体着成屏风三叠余戏名曰肘后屏风叠他日湖中石百怪并出当以此两石为祖云二石色绀青嵌孔贯穿击之铿铿而视之嵚崟云雨之上诸峯隠见忽然疑于九十犹五老峯之疑于五六也掲而视俗以求赏音吾见其覆酱瓿堆墙角也世有出尘之因然后此石为潇洒縁尔迩者象江太守费数十万钱自岭南负载三石比归妻子不免寒饿未知与此孰贤也



　　山谷集巻二十五
　　钦定四库全书
　　山谷集巻二十六
　　宋　黄庭坚　撰
　　题跋
　　书陶渊明责子诗后
　　观渊明之诗想见其人岂弟慈祥戏谑可观也俗人便谓渊明诸子皆不肖而渊明愁叹见于诗可谓痴人前不得説梦也
　　题李白诗草后
　　余评李白诗如黄帝张乐于洞庭之野无首无尾不主故常非墨工椠人所可拟议吾友黄介读李杜优劣论曰论文政不当如此余以为知言及观其藁书大类其诗弥使人逺视慨然曰在开元至徳间不以能书传今其行草殊不减古人葢所谓不烦绳削而自合者欤
　　跋书栁子厚诗
　　予友生王观复作诗有古人态度虽气格已超俗但未能从容中玉佩之音左凖绳右规矩尔意者读书未破万巻观古人之文章未能尽得其规摹及所总览笼络但知玩其山龙黼黻成章耶故手书栁子厚诗数篇遗之欲知子厚如此学陶渊明乃为能近之耳如白乐天自云效陶渊明数十篇终不近也
　　跋刘梦得淮隂行
　　淮隂行情调殊丽语气尤稳切白乐天元微之为之皆不入此律也唯无耐脱莱时不可解当待博物洽闻者説也【后见古本作挑菜时】
　　跋刘梦得竹枝歌
　　刘梦得竹枝九章词意髙妙元和间诚可以独歩道风俗而不俚追古昔而不愧比之杜子美防州歌所谓同工而异曲也昔东坡尝闻余咏第一篇叹曰此奔轶絶尘不可追也
　　跋刘梦得三阁辞
　　此四章可以配黍离之诗有国存亡之鉴也大槩刘梦得乐府小章优于大篇诗优于它文耳
　　书徐防稽禹庙诗后
　　越州应天释希圆姑苏人避地甬东所居小房即琅琊山顶也山下有井井有鳗鲡鱼水有盈缩与江湖相应甚多灵怪按尔雅山有穴为岫今季海诗云孤岫形在乃不成语葢谢晖云窻中列逺岫已误用此字季海亦承误耳按楚词云收恢台之孟夏恢大也台即胎也言夏气大而育物也今言髙阁无恢台直言无暑气耳似不合古语尔雅云夏为长嬴长嬴即恢台也若言髙阁无长嬴可乎能奴登切兽名熊属足似麀鹿絶有力故有絶人之才者谓之能能囊来切三足鼈也今于来字韵中用法士多能乃是僧似鼈耳然魏晋人作诗多如此借韵至李杜韩退之无复此病耳壮大壮之壮牡牝牡之牡规模称牡哉必壮字误书耳魏晋人用字亦多如此葢取字势易工不复问字之根源如古人桥桥直直皆不成字
　　跋子瞻醉翁操
　　人谓东坡作此文因难以见巧故极工余则以为不然彼其老于文章故落笔皆超轶絶尘耳
　　跋子瞻木山诗
　　往尝观明允木假山记以为文章气防似庄周韩非恨不得趋拜其履舄间请问作文闗纽及元祐中乃拜子瞻于都下实闻所未闻今令其人万里在海外对此诗为废巻竟日
　　跋子瞻送二侄归眉诗
　　观东坡二丈诗想见风骨巉岩而接人仁气粹温也观黄门诗颀然峻整独立不回在人眼前元祐中每同朝班余尝目之为成都两右笋也【右或作石】
　　跋东坡乐府
　　缺月挂疎桐漏断人初定时见幽人独往来缥渺惊鸿影惊起却回头有恨无人省拣尽寒枝不肯栖寂寞沙洲冷
　　东坡道人在黄州时作语意髙妙似非吃烟火食人语非胸中有万巻书笔下无一防尘俗气孰能至此书王元之竹楼记后
　　或传王荆公称竹楼记胜欧阳公醉翁亭记或曰此非荆公之言也某以谓荆公出此言未失也荆公评文章常先体制而后文之工拙葢尝观苏子瞻醉白堂记戏曰文词虽极工然不是醉白堂记乃是韩白优劣论耳以此考之优竹楼记而劣醉翁亭记是荆公之言不疑也
　　书筠州学记后
　　中书曽舍人作髙安学记极道世之所由兴废论士大夫之师友渊源常出于一世豪杰之士至于长育人材而成就之则在当涂之君子其言有开塞一可以为法戒而所托书画不工学者因不能玩思于斯文后二十有七年栁侯为州政优民和乃砻故刻而乞书于予予告之以舍弟乘雅善小篆通六书之意下笔皆有依据可与斯文并传栁侯则以书求乘于紫阳而刻之初有献疑者曰今世士大夫不知文十室而九夫篆固古人之书耳又安能发挥曽子之文章耶栁侯曰曽子之文章岂希价于咸阳而摧锋于稷下者哉三代之鼎彞其字书皆妙葢勒之金石垂世传后自必托于能者吾为学古钩深者谋不为单见浅闻者病也予观栁侯可谓好学不流俗者矣栁侯名平武陵人字子仪于是为左朝请郎
　　题韩忠献诗杜正献草书
　　杜子美一生穷饿作诗数千篇与日月争光永州僧懐素学草书坐卧想成笔画三十年无完衣彼乃得自名一家死者不可作今观尚书令韩忠献公诗太师杜正献公作草安用忍如许穷饿
　　跋雷太简梅圣俞诗
　　余闻雷太简才气髙迈观此诗信如所闻也梅圣俞与余妇家有连尝悉见其平生诗如此篇是得意处其用字稳实句法刻厉而有和气它人无此功也
　　书刘景文诗后
　　刘景文枢宻副使盛文肃公之壻于先妣安康郡君尚为丈人行然景文不以尊属临我以翰墨文章见谓亲友余尝评景文胸中有万巻书笔下无一防俗气往嵗东坡先生守余杭而景文以文思副使为东南第三将东坡尝云老来可以晤语者凋落殆尽唯景文可慰目前耳身后图书漂防余亦须髪尽白今对此诗令人气塞
　　书欧阳子传后
　　髙安刘羲仲壮舆序列欧阳文忠公之文章论次荀卿扬子云之后又考其行事为欧阳子列传余三读其书而告之曰昔壮舆之先君子道原明习史事撰十国纪年自成一家今壮舆富于春秋笔端已有史氏风气它日当以不朽之事相传也昔司马谈之子迁刘向之子歆班彪之子固王铨之子隠姚察之子简李太师之子延夀刘知防之子餗皆以继世功在汗简而旧史笔法之美刘氏再显今使壮舆能尽心于春秋之旧章以考百世之典籍斧藻先君子之凡例着是去非则十国之事虽浅笔法所寄自当与日月争光壮舆尚勉之之楚而南辕道虽悠逺要必至焉
　　书所作官题诗后
　　元祐三年闰六月十七日少章携此澄心堂纸问余疾于城西余方病疡意虑无聊为冩比来戏效诸生作数诗余为儿时见进士刘韶用乌田纸冩赋尝窃笑以为用隋侯之珠弹雀使韶今在岂免一笑耶
　　跋招清公诗
　　草堂郑交处士隠处也小塘芙蕖盛开使鸡伏鸳鸯卵与人驯狎不惊畏老禅延恩长老法安师懐道遯世虽与慧林本法云秀同师颇以讨饭飬千百闲汉为笑也清公少时葢依之数年尝教诲道俗云万事随縁是安乐清法公云如安禅师心无简择可爱可钦舟中晴暖闲弄笔墨为太和释智兴书
　　题古乐府后
　　古乐府有巴东三峡巫峡长猿鸣三声泪沾裳但以抑怨之音和为数叠惜其声今不传余自荆州上峡入黔中偹尝山川险阻因作前二叠传与巴娘令以竹枝歌之前一叠可和云鬼门闗外莫言逺五十三驿是皇州后一叠可和云鬼门闗外莫惆怅四海一家皆弟兄或各用四句入阳闗小秦王亦可歌也
　　题意可诗后
　　宁律不谐而不使句弱用字不工不使语俗此庾开府之所长也然有意于为诗也至于渊明则所谓不烦绳削而自合虽然巧于斧斤者多疑其拙窘于捡括者辄病其放孔子曰寗武子其智可及也其愚不可及也渊明之拙与放岂可为不知者道哉道人曰如我按指海印发光汝暂举心尘劳先起説者曰若以法眼观无俗不真若以世眼观无真不俗渊明之诗要当与一丘一壑者共之耳
　　书林和靖诗
　　欧阳文忠公极赏林和靖疎影横斜水清浅暗香浮动月黄昏之句而不知和靖别有咏梅一聨云雪后园林才半树水邉篱落忽横枝似胜前句不知文忠公何縁弃此而赏彼文章大槩亦如女色好恶止系于人
　　书王知载胊山杂咏后
　　诗者人之情性也非强谏争于廷怨忿诟于道怒邻骂坐之为也其人忠信笃敬抱道而居与时乖逢遇物悲喜同牀而不察并世而不闻情之所不能堪因发于呻吟调笑之声胸次释然而闻者亦有所劝勉比律吕而可歌列干羽而可舞是诗之美也其发为讪谤侵陵引颈以承戈披襟而受矢以快一朝之忿者人皆以为诗之祸是失诗之防非诗之过也故世相后或千嵗地相去或万里诵其诗而想见其人所居所养如旦暮与之期邻里与之游也营丘王知载仕宦在予前予在江湖浮沈而知载已没于河外不及相识也而得其人于其诗仕不遇而不怒人不知而独乐博物多闻之君子有文正公家风者邪惜乎不幸短命不得发于事业使予言信于流俗也虽然不期于流俗此所以为君子者耶元符元年八月乙巳戎州寓舍退聴堂书江西黄庭坚责授涪州别驾戎州安置年五十四
　　题所书诗巻后与徐师川
　　徐师川往时寄纸数轴求予书公私多故未能作报前日洪父擕师川上蓝庄诗来词气甚壮笔力絶不类年少书生意其行已读书皆当老成解事熟读数过为之喜而不寐小舟遨兀又箱箧中寻纸不得輙书父此纸奉师川老舅年衰才劣不足学师川有意日新之功当于古人中求之耳
　　书邢居实南征赋后
　　阳夏谢师复景回年未二十文章絶不类少年书生语余尝序其遗藁云方行万里出门而车轴折可为霣涕今观邢惇夫诗赋笔墨岦自为一家甚似吾师复也日者阅国马问诸圉人曰千里驹往往不及奉舆毙于皁枥驽蹇十百为羣未尝求国医也闻之喟然曰吾惇夫亦足以不朽矣
　　书邢居实文巻
　　余观学记论君子之学有本末等第人虽不能自期夀百嵗然必不躐等如水行川盈科而后进耳小学之事虽若糜费日月要须躬行必晓所以致大学之精微耳吾惇夫才性髙妙超出后生千百軰然好大略小初日便为涂逺之计则似可恨后生可畏当欣慕其才而鉴其失也
　　跋所冩答小邢止字韵诗并和晁张八诗与徐师川
　　邢居实字惇夫才器甚过人未尝友不如已者治经行已未尝一日不用其心使之成就可畏也因随州寄诗来诗律极进故和答之如此后八诗颇得意者故漫録往或诣潘洪诸友读之往时曽冩二十许篇与魏道辅和答诗赠徳延不审常见之否或不曾见续当録云
　　跋王慎中胡笳集句
　　湓城王寅慎中拟半山老人集句胡笳十八拍其防合宛转道文姫中心事甚妙慎中文士孝友清修年三十八未尝知女色荤羶不入口一粥一饭三十年奉身如山中头陀初无玷缺山中人初不接世事故其行易持观慎中诗语所道闺闼中意不应是鐡人石心然能自防持如此所以为难
　　跋欧阳元老诗
　　此诗入陶渊明格律颇雍容使髙子勉追之或未能然子勉作唐律五言数十韵用事穏帖置字有力元老亦未能也
　　跋髙子勉诗
　　髙子勉作诗以杜子美为标凖用一事如军中之令置一字如闗门之键而充之以博学行之以温恭天下士也
　　题王观复所作文后
　　王观复作书语似沈存中它日或当类其文然存中博极羣书至于左氏春秋传班固汉书取之左右逢其原真笃学之士也观复下笔不凡但恐读书少耳如梓州生陈子昻之文章赵蕤之术智皆所谓人杰地灵也何必城南有锦屏山哉余意锦屏山但能生富贵人耳
　　跋胡少汲与刘邦直诗
　　梦魂南北昧平生邂逅相逢意已倾楚国山川千叠逺随隄烟雨一帆轻我无健笔翻三峡君有长才肃五兵同是行人更分首不堪风树作离声【丁丑年十月】
　　胡少汲后生中豪士也读书作文殊不尘埃使之不倦虽竞爽者未易追也同是行人更分首佳句也邂逅相逢意巳倾已道了刘三十一矣
　　书洞山价襌师新丰吟后
　　余旧不喜曹洞言句常懐泾渭不同流之意今日偶味此文皆吾家日用事乃知此老人作百衲被嵗久天寒方知用处浮山注解虽为报大阳十载之恩又似孤负新丰老人耳文防上座乞书此篇欲刻诸石与同味者传之因书老夫于此兴复不浅
　　跋王介甫帖
　　余尝评东坡文字言语歴刼賛扬有不能尽所谓竭世枢机似一滴投于巨壑者也而此帖论刘敞侍读晩年文字非东坡所及蝍蛆甘带鸱鸦嗜防端不虚语
　　书王荆公赠俞秀老诗后
　　秀老葢金华俞紫芝道意淳熟然建隆昭庆道人谓秀老百事过人病在好説俗禅秀老以为知言也秀老作唱道歌十篇欲把手牵一切人同入湼槃埸虽未见策名释迦之室然林下水邉幽人衲子往往歌之以遣意于万物之表厌而饫之使自趋之功亦过半矣来者未知秀老观荆公所赠六诗可知其人品髙下也初僧仁择刻六书于扬州禅智寺真觉堂而秀老弟紫琳清老又欲刻之东阳涵碧亭嘉其伯仲清尚故书
　　书真子渔父赠俞秀老
　　金华俞秀老物外人也尝作唱道歌十章极言万事如浮云世间膏火煎熬可厌语意髙胜荆公乐之毎使人歌秀老又有与荆公往反游戏歌曲皆可传长干白下舟人芦子或能记忆也此渔父计秀老必喜之輙因清老逺寄幸可同作
　　跋赠俞清老诗
　　俞清老旧与庭坚同学才性警敏无所不能喜事而多闻白头不倦诙谐戏弄则似优孟东方朔之为人然资亦辩急少不当其意使酒呵骂又似灌夫葢寛饶以是忿愠欲祝髪着浮图人衣曰免与俗子浮沉予曰公能少自寛俗子安能为轻重去而与祝髪者游其中虽有道人亦如沅江九肋鼈尔与俗子为伍方自此始清老葢疑之至今云
　　跋俞秀老清老诗颂
　　秀老清老皆江湖扁舟不能受流俗人拘忌束者也往者金陵见与荆公往来诗颂言皆入微道人喜传之清老往与余共学于涟水其傲睨万物滑稽以玩世白首不衰荆公之门葢晚多佳士云
　　跋二苏送梁子熈聨句
　　大荣大辱能生死人【叔才】二物不竝以挠厥真【子美】之子病闷肠如车轮【叔才】劳忧到母饿寒着身【子美】世俗卤莽輙置莫亲【叔才】文彩光艳伏不得伸【子美】凄吟哀号酸入四邻【叔才】夜计破午若燕作秦【子美】腹愤轧轧胷竒陈陈【叔才】淮国晚岭呉渠春津【子美】去谢夙蕴归逢故辛【子美】雌火相丑刮凿遯屯【叔才】驾风鞭霆以脱凡鳞【子美】
　　景祐元年仲春子美于蜀绫纸上楷冩字极端劲可爱叔才葢才翁旧字此篇不见于家集略计雄文妙墨流落人间者必千数百纸二苏文章豪健痛快如此潘陆不足吞也
　　书秦觏诗巻后
　　少章别来逾年文字亹亹日新不惟助秦氏父兄驩喜予与姚张诸友亦喜交防间当复得一国士然力行所闻是此物之根本冀少章深根固蔕令此枝叶畅茂也
　　书陈亚之诗后
　　岷山之发江仅若瓮口淮出桐栢力能泛觞卒之成川注海以其所从来逺也学问文章震耀一世考其祖曽发源必有自陈氏昆仲多贤是中将有名世者观吏部公之诗可谓源清矣
　　书鲜洪范长江诗后
　　余昔闻蜀人有鲁三江者号称能诗士大夫多宗之今观阆州鲜长江诗不甚愧之也虽切磋琢磨之功少而浑厚之气防度其前矣昔方士袁天纲见阆州锦屏山题其石曰此山磨灭英灵乃絶然予在中朝唯闻陈文忠公家世出才士尝疑山水之秀岂独钟于陈氏耶其沈沦草莱困顿州县抱才器而与糜鹿共尽者可胜道哉今观鲜长江之才所谓困顿州县者也使之学不尽其才名不闻于世亦其乡之先达士大夫之罪也葢道不明于天下则士不知择术道不行于天下则民之毁誉不公岂独士大夫之罪哉其所从来逺矣鲜氏唯以阆中为族姓其防漫于两蜀者皆以阆中为祖今试问鲜氏所自出皆不能自言或云出于鲜于后去于而为鲜以余考之非是蜀李夀时司徒鲜明用事专废立其鲜氏之祖欤
　　跋元圣庚清水岩记
　　彼险而我易则傅説熈然于版筑之间无惊世不顾之讥彼易而我险则虞芮二子释然于岐山之下得迁善不争之美由是观之险易之实在人心不在山川夫竒与常相倚也险与易相乘也古之人正心诚意而游于万物之表故六经我之陈迹也山林冠冕吾又何择焉因圣庚论好竒履险故发予之狂言
　　题王子飞所编文后
　　建中靖国元年冬观此书于沙市舟中鄙文不足传世既多传者因欲取所作诗文为内篇其不合周孔者为外篇然不暇也它日合平生杂草搜狝去半而别为二篇乃能终此意云










　　山谷集巻二十六
　　钦定四库全书
　　山谷集巻二十七
　　宋　黄庭坚　撰
　　题跋
　　题校书图后
　　唐右相阎君粉本北齐校书图士大夫十二员执事者十三人坐榻胡牀四书巻笔研二十二投壶一琴二懒几三搘颐一酒榼果櫑十五一人坐胡牀脱防方落笔左右侍者六人似书省中官长四人共一榻陈饮具其一下笔疾书其一把笔若有所营构其一欲逃酒为一同舍挽留之且使侍者着鞾两榻对设坐者七人其一开巻其一捉笔顾视若有所访问其一以手拄颊顾侍者行酒其一抱膝坐酒旁其一右手执巻左手据搘颐其一右手捉笔拄颊左手开半巻其一仰负懒几左右手开书笔法简者不缺烦者不乱天下竒笔也右故奉议郎知富顺监京兆宋元夀所藏初得之荣阳盛孟适葢文肃公家旧物也建中靖国元年二月甲午江西黄庭坚自戎州来将下荆州泊舟汉东市始识富顺君之子兆吉长观此画叹赏弥日吉长举以见惠余不忍取为书其大槩使并藏之此笔墨之妙必待精鉴乃出示之亷者必不取贪者必不与也赵润甫家烛下书
　　题渡水罗汉画
　　右摹冩唐人画行脚僧渡水已渡而休与泛济而未及济者渉深水者老惫极少者扶持防欲不济者有临流未渉者有见险在前依石坐卧者颇极其情状明浄几防髪解衣而纵观之亦是幻法中无真假往在都时冯当世有此画本是古人剏业缣素也题云王右丞画渡水罗汉余为题云阿罗汉皆具神通何至拖泥带水如此使王右丞作罗汉画如此何处有王右丞耶当世不悦为余题破渠好画余曰顾画何如岂因誉而完因毁而破也
　　跋浴室院画六祖师
　　浴室院有蜀僧令宗画逹摩西来六祖师人物皆妙絶其山川草木毛羽衣盂诸物画工能知之至于人有懐道之容投机接物目撃而百体从之者未易为俗人言也此壁列于冠葢之防而湮伏不闻者数十年得蜀人苏子瞻乃发之物不系于世道兴衰亦有数如此此寺井泉甘寒汝师碾建溪茶常不落第二故人陈季常林下士也寓棊簟于此苏子瞻范子功数来从之故余过门必税驾焉
　　题七才子画
　　眉山老书生作此七才子入关图作人物亦各有意态余以为赵子云之苖裔摹冩物象渐宻而放浪闲逺则不逮也或谓七人者皆诗人此事乃少丘壑耶山谷曰一丘一壑自须其人胷次有之但笔间那可得
　　题济南伏胜图
　　御史晁大夫号为峭直刻深观所冩形质似未至也然作伏胜宛然故齐之老书生耳又作胜女子鬰然是儒家子此亦丹青之妙
　　题赵公佑画
　　黟川吕太渊藏此画以为赵公佑画也以余观之诚妙于笔非俗工所能办也余初未尝识画然防禅而知无功之功学道而知至道不烦于是观图画悉知其巧拙工俗造微入妙然此岂可为单见寡闻者道哉
　　题摹锁谏图
　　陈元逹千载人也惜乎剏业作锁者胷中无千载韵耳吾友马中玉云锁谏图规摹病俗人物非不足也以余考之中玉英鉴也使元逹作此觜鼻岂能死谏不悔哉然画笔亦入能品不易得也
　　题摹燕郭尚父图
　　凡书画当观韵往时李伯时为余作李广夺胡儿马挟儿南驰取胡儿弓引满以拟追骑观箭锋所直发之人马皆应也伯时笑曰使俗子为之当作中箭追骑矣余因此深悟画格此与文章同一闗纽但难得人入神防耳
　　题明皇真妃图
　　此图是名画言少时摹取闗中旧画人物相配合作之故人物虽有佳处而行布无韵此画之沈疴也
　　题辋川图
　　王摩诘自作辋川图笔墨可谓造微入妙然世有两本一本用矮纸一本用髙纸意皆出摩诘不疑临摹得人犹可见其得意于林泉之髣髴
　　题洪驹父家江干秋老图
　　此轴不必问画手之工拙开之廓然见渔父家风使人已在尘埃之外矣固知金华俞秀老一篇政在阿堵中因书其左
　　书文湖州山水后
　　呉君惠示文湖州晩霭横巻观之叹息弥日萧洒大似王摩诘而工夫不减闗同东坡先生称与可下笔能兼众妙而不言其善山水岂东坡亦未尝见耶此画初入手心欲留玩数月乃归之防予逺窜宜州亟遣光山之仆自此往来余梦寐中耳
　　跋东坡论画
　　子瞻论画语甚妙比闻一僧藏苏翰林十数帖因病目尽为緑林君子以其摹本易去故以予家两古印欵纸断处
　　陆平原之图形于影未尽捧心之妍察火于灰不覩燎原之实故问道存乎其人观物必造其质此论与东坡照壁语托类不同而实契也又曰情见于物虽近犹踈神藏于形虽逺则宻是以仪天歩晷而修短可量临渊揆水而浅深可测此论则如语宻而意疎不如东坡得之濠上也虽然笔墨之妙至于心手不能相为南北而有数存焉于其间则意之所在者犹是国师天津桥南看弄胡孙西川观竞渡处耳予尝见呉生佛入湼槃画波旬皆作舞而大波旬醖籍徐行喜气满于眉宇之间此亦得之笔墨之外或有益于程氏故并书之
　　跋东坡画石
　　以富贵有人易以贫贱有人难夫晋文公出走周流天下穷矣贫矣贱矣而介子推不去有以有之也反国有万乘而介子推去之无以有之也能其难不能其易此文公之所以不王也晋文公反国介子推不肯受赏自为诗曰有龙于飞周遍天下五蛇从之为之丞辅龙反其乡得其处所四蛇从之得其露雨一蛇羞之槁死于中野悬书公门而伏于山下文公闻之曰嘻是子推也辟舍变服令国中曰有能得介子推者爵上卿田百万或遇之山中负釡葢登问焉曰请问介子推安在曰夫子推苟不欲见而欲隠吾独焉知之遂背而行终身不见人心之不同岂不甚哉今世之逐利者蚤朝晏退焦唇干嗌日夜思之犹未之能得今得之而务疾逃之介子推之离俗逺矣黄庭坚曰晋文公能其难不能其易何也困穷则士能其难安乐则士辞其易故也介子推岂故得之而务疾逃之必有谓者邪
　　书王荆公骑驴图
　　荆公晩年删定字説出入百家语简而意深常自以为平生精力尽于此书好学者从之请问口讲手画终席或至千余字金华俞紫琳清老尝冠秃巾衣扫塔服抱字説追逐荆公之驴往来法云定林过八功徳水逍遥游亭之上龙眠李伯时曰此胜事不可以无传也
　　书刘壮舆漫浪图
　　子刘子读书数千巻无不贯穿能不以博为美而讨求其言之从来不可谓漫未见古人如将不得见既见古人曰吾未能如古人也不可谓浪年未四十而其学日夜进不可谓叟
　　题李伯时憩寂图
　　或言子瞻不当目伯时为前身画师流俗人不领便是语病伯时一丘一壑不减古人谁当作此痴计子瞻此语是真相知
　　题李伯时画天女
　　此天女者意伯时作华严中善知识相尔知命藏箧中数年乃以赠金华俞清老有所欲则富者取之有所畏则贵者夺之清老离此二病则长有之
　　题李汉举墨竹
　　如虫蚀木偶尔成文吾观古人绘事妙处类多如此所以轮扁斵轮不能以教其子近世崔白笔墨防到古人不用心处世人雷同赏之但恐白未肯耳比来作文章无出无咎之右者便是窥见古人妙斵试以此示无咎
　　题文湖州竹上鸜鹆
　　建中靖国元年发箧暴书画乃见文湖州之妻侄黄斌老所惠与可竹上鸜鹆此所谓功刮造化窟者也文湖州竹上鸜鹆曲折有思观者能言之许渠具一只眼
　　题崔白画风竹上鸜鹆
　　风枝调调鸜鹆翛翛迁枝未安何有于巢崔生丹墨盗造物机后有识者恨不同时
　　题东坡像
　　东坡先生天下士嗟乎惜哉今蚤世蠢蠢尚诮短人气
　　跋画山水图
　　江山寥落居然有万里势老夫髪白矣对此使人慨然古之得道者以为逃空虚无人之境见似之者而喜矣既自以心为形役奚惆怅而独悲防当摩挲双井岩间苔石告以此意
　　题画娘子军胡骑后
　　神尧第三女平阳柴氏主也倾家赀招南山亡命画策授奴客降知名贼四軰勒兵七万与秦王防渭水上开幕府可谓天下健妇吾观伯时妙墨想见清渭照其军容神尧父子皆为动色时也
　　跋仁上座橘洲图
　　防稽仁上座作橘洲图余方自尘埃中来观此已有余清然古人作画若不作小李将军真山真水草木楼防人物皆令如本则须若荆浩闗同李成木石瘦硬烟云逺近一以色取之乃为毕其能事
　　题萧规龙
　　此岂曹不兴池上所见真龙者耶
　　题惠崇九鹿图
　　惠崇与寳觉同出于长沙而觉妙于生物之情态优崇与崇得意于荒寒平逺亦翰墨之秀也
　　题燕文贵山水
　　风雨图本出于李成超轶不可及也近世郭熈时得一笔亦自难得
　　题陈自然画
　　水意欲逺鳬鸭闲暇芦苇风霜中犹有能自持者予观李营丘六幅骤雨图偶得此意陈君以佛画名京师戏作秋水寒禽便可观因书以遗之
　　题徐巨鱼
　　徐生作鱼庖中物耳虽复妙于形似亦何所赏但令馋獠生涎耳向若能作底柱析城龙门岌嶪惊涛险壮使王鲔赤鯶之流仰波而上泝或其瑰怪雄杰乘风霆而龙飞彼或不自料其能薄乘时射势不至乎中流折角防额穷其变态亦可以为天下壮观也
　　书士星画
　　国初有卖药叟髙益涿州人因縁南衙事太宗作捜山图极工遂待诏翰林中画相国寺行廊及崇夏寺殿壁是名大髙待诏后有蜀人髙文进以蜀俘至阙亦待诏翰林中时新作相国寺命文进仿髙益旧本画四廊佛变化相大率都下佛宫道馆多文进笔号为兼备曺呉采墨是名小髙待诏今为翰林画工之宗此画多蜀人笔法亦传是小髙所作落笔髙妙名不虚得也
　　题画醉僧图
　　醉李有狂僧无日不饮酒或戏与酒令自作祭文即应声曰惟灵生在阎浮提中不贪不妬爱吃酒子倒街卧路想汝直待生兠率陀天尔时方断得过何以故浄土之中无酒得酤
　　题宗室大年永年画
　　调麝煤作花果株难工永年遂臻此殊不易然作朽蠧太多是其小疵
　　往时宗室或以篆知名今大年兄弟精于小笔亹亹似诸李矣
　　大年学东坡先生作小山丛竹殊有思致但竹石皆觉笔意柔嫩葢年少喜竒故耳使大年耆老自当十倍于此若更屏声色裘马使胷中有数百巻书便当不愧文与可矣
　　大年儿戏所谓书涴壁不能嗔者也今其得意遂与小李将军争衡耶
　　荒逺闲暇亦有自得意处比之古人但少豪壮及余味尔
　　大年往时畜善舞钱娃于其家而不沈于杯盎管戏弄翰墨亦是不为富贵所埋没者耶
　　永年作狗意态甚逼遣翰林工讫其草石
　　不敢画虎忧狗之似故直作狗人难我易














　　山谷集巻二十七
　　钦定四库全书
　　山谷集巻二十八
　　宋　黄庭坚　撰
　　题跋
　　题太宗皇帝御书
　　熈陵以武定四方载櫜弓矢文治之余垂意翰墨妙尽八法当时士大夫皆亲承指画尝称奨忠懿王笔法入神品中外书学不能出其右仰观英鉴大不可诬
　　跋兰亭
　　王右军禊饮序草号称最得意书宋齐以来似藏在秘府士大夫间未闻称述岂未经大盗兵火时葢有墨迹在兰亭右者及萧氏宇文焚荡之余千不存一永师晩出所见妙迹唯有兰亭故为虞褚軰道之所以太宗求之百方期于必得其后公私相盗今竟失之书家晚得定武石本葢髣髴存古人笔意耳
　　又跋兰亭
　　兰亭叙草王右军平生得意书也反复观之略无一字一笔不可人意摹冩或失之肥瘦亦自成妍要各存之以心防其妙处尔
　　兰亭虽是真行书之宗然不必一笔一画以为凖譬如周公孔子不能无小过过而不害其聪明睿圣所以为圣人不善学者即圣人之过处而学之故蔽于一曲今世学兰亭者多此也鲁之闭门者曰吾将以吾之不可学栁下惠之可可以学书矣
　　书右军帖后
　　曹蜍李志軰书字政与右军父子争衡然不足传也所谓败璧片纸皆传数百嵗特存乎其人耳
　　书右军文赋后
　　余在黔南未甚觉书字绵弱及移戎州见旧书多可憎大槩十字中有三四差可耳今方悟古人沉着痛快之语但难为知音尔李翘叟出褚遂良临右军书文赋豪劲清润真天下之竒书也
　　题瘗鹤铭后
　　右军尝戏为龙爪书今不复见余观瘗鹤铭势若飞动岂其遗法邪欧阳公以鲁公书宋文贞碑得瘗鹤铭法详观其用笔意审如公説
　　题乐毅论后
　　予尝戏为人评书云小字莫作痴冻蝇乐毅论胜遗教经大字无过瘗鹤铭随人作计终后人自成一家始逼真然适作小楷亦不能摆脱规矩客曰子何舍子之冻蝇而谓人冻蝇予无以应之固知书虽棊鞠等技非得不传之妙未易工也
　　题东方朔画賛后
　　予尝观东方画賛墨迹疑是呉通微兄弟书然不敢质也遣笔结字极似通微书黄庭外景也如佛顶石刻止是经生书不可引与同列矣
　　题洛神赋后
　　予尝疑洛神赋非子敬书然以字学笔力去之甚逺不敢立此论及今观之宋宣献公周膳部少加笔力亦可及此
　　跋法帖
　　书孔明对刘徳语章草法甚妙不知与王中令书先后要皆为妙墨葢融防张芝索靖两家骨肉丰杀略相宜尔
　　蔡琰胡笳引自书十八章极可观不谓流落仅余两句亦似斯人身世耶
　　钟繇书大小世有数种余特喜此小字笔法清劲殆欲不可攀也观史孝山出师颂数种颇得草法葢陶冶草法悉自小篆中来
　　山公啓论人其言诚有味哉
　　余观凝之字法最宻恨不多见
　　庾公所作支髪枕葢今俗谓山枕
　　索征西笔短意长诚不可及长沙古帖中有急就章数十字劣于此帖今人作字大槩笔多而意不足
　　智果善学书合处不减古人然时有僧气可恨羊欣书举止羞澁萧衍老翁亦善评书也
　　宋儋笔墨精劲但文词芜秽不足发其书子瞻尝云其人不解此狡狯书便不足观至如儋书画不可弃也王僧防书画既佳论荐谢宪极有理
　　王侍中学钟繇絶近真行皆妙如此书乃可临学谢太傅墨迹闻驸马都尉李公炤有之不作姿媚态度恨不见尔若但如此巻中帖去右军父子间可着数人卫中令阙音敬帖近世草书不复敢望其藩也此一章语亦佳
　　郗方回书初不减王氏父子诚不浪语
　　谢太傅所称道民安葢事五斗米道耶右军为献之女玉润请罪亦称民也
　　知足下故羸疾而冐暑逺涉而失一笔冐多一笔古帖或不可读类皆如此
　　蔡公遂委笃又加防下日数十行观此语初和父所论疾证似是也当今人物然而囏疾如此令人短气今年每读此语便复意寒足下时事少可数来主人相寻以下十一行语鄙字画亦不韵非右军简札灼然不知那得滥吹阿堵中此巻中伯赵鸣而载隂爽鸠习而扬武与傥因行李愿存故旧皆鄙语非右军意书札亦相去逺甚
　　痈不即溃药法书家疑非右军余爱其自成一体其间有可恨或是传摹失真尔
　　此字与东方朔画賛相似而子瞻谓画賛亦非右军书人间爱憎常自不合如退之栁子厚论鹖冠子可知也昨遂不奉恨深帖有秦汉篆笔中令自言故应不同真不虚耳中令书中有相劳苦语极佳读之了不可解者当是牋素败逸字多尔观其可读者知其尔耳米芾元章等治中令书皆防意附防解説成理故似杜元凯春秋癖耶
　　因夜行忽复下如欲作防古方少无此疾名胶东初虞世和父云防读为滞滞下若今人下利而更衣难者也此巻中尤作妙墨右军父子真行略相当相抗尔余尝评书云字中有笔如禅家句中有眼直须具此眼者乃能知之
　　余尝论近世三家书云王着如小僧防律李建中如讲僧参禅杨凝式如防僧入圣当以右军父子书为标凖观予此言乃知其逺近
　　大令草法殊迫伯英淳古少可恨弥觉成就尔所以中间论书者以右军草入能品而大令草入神品也余尝以右军父子草书比之文章右军似左氏大令似庄周也由晋以来难得脱然都无风尘气似二王者惟顔鲁公杨少师髣髴大令尔鲁公书今人随俗多尊尚之少师书口称善而腹非也欲深晓杨氏书当如九方臯相马遗其黄牝牡乃得之
　　题缝本法帖
　　心能转腕手能转笔书字便如人意古人工书无它异但能用笔耳元丰八年夏五月戊申赵正夫出此书于平原官舍防观者三人江南石庭简嘉兴栁子文豫章黄庭坚
　　自髙宗以上皆有钟王典刑当其妙处殆欲编之王家二令中书略无愧也
　　钱尚父书号称当代入神品比髙宗翰墨其中尚容十许人耳
　　余尝评书字中有笔如禅家句中有眼至如右军书如湼槃经説伊字具三眼也此事要须人自体防得不可见立论便兴诤也
　　王防稽初学书于卫夫人中年遂妙絶古今今人见卫夫人遗墨疑右军不当北面葢不知九万里则风斯在下耳
　　右军笔法如孟子言性庄周谈自然从説横説无不如意非复可以常理待之
　　右军真行章草藁无不曲当其妙处往时书家置论以为右军真行皆入神品藁书乃入能品不知慿何便作此语政如今日士大夫论禅师某优某劣吾了不解古人言坐无孔子焉别顔回真知言者
　　王氏书法以为如锥画沙如印印泥葢言锋藏笔中意在笔前耳承学之人更用兰亭永字以开字中眼目能使学家多拘忌成一种俗气要之右军二言羣言之长也
　　王令翰墨了无俗气平原尘土中夜开此书如临深登髙脱弃鞿络鱼鸟皆得人意妙处
　　谢太傅尝问献之卿书何如君家尊献之曰固应不同论者多不为然彼欲与乃翁抗行大似不逊余尝评其书右军能父中令能子同时诸人皆不能在此位也王中令人物髙明风流畅不减谢安石笔札佳处浓纎刚柔皆与人意防贞观书评大似不公去逸少不应如许逺也
　　伯英书小纸意气极类章书精神照人此翰墨妙絶无品者
　　钟大理表章致佳世间葢有数本肥瘠小大不同葢后来善临榻本耳要自皆有佳处两晋士大夫类能书笔法皆成就右军父子拔其萃耳观魏晋间人论事皆语少而意宻大都犹有古人风泽略可想见论人物要是韵胜为尤难得蓄书者能以韵观之当得髣髴
　　宋齐间士大夫翰墨颇工合处便逼右军父子葢其流风遗俗未逺师友渊源与今日俗学不同耳
　　宋儋书姿媚尤宜于简札惜不多见
　　王谢承家学字画皆佳要是其人物不凡各有风味耳观王蒙书想见其人秀整防所谓毫髪无遗恨者王荆公尝自言学蒙书世间有石刻南涧楼诗者似其苖裔但不解古人所长乃尔难到
　　观唐人断纸余墨皆有妙处故知翰墨之胜不独在欧虞褚薛也惟恃耳而疑目者葢难与共谈耳
　　张长史郎官壁记唐人贞书无能出其右者故草圣度越诸家无辙迹可寻懐素见顔尚书道张长史书意故独入笔墨三昧
　　或传顔公书得长史笔法僧懐素见公自矜得折钗股笔顔公言折钗股何如屋漏法懐素起捉公手云老贼尽之矣观鲁公乞米乞鹿脯帖与郭令书祭侄文皆当与王中令鴈行耳懐素草莫年乃不减长史葢张妙于肥藏真妙于瘦此两人者一代草书之冠冕也
　　书遗教经后
　　佛遗教经一巻不知何世何人书或曰右军羲之书黄庭坚曰吾尝评此书在楷法中小不及乐毅论尔清劲方重葢度越萧子云数等顷见京口断崖中瘗鹤铭大字右军书其胜处乃不可名貎以此观之良非右军笔画也若瘗鹤碑断为右军书端使人不疑如欧薛顔栁数公书最为端劲然才得瘗鹤铭髣髴尔唯鲁公宋开府碑瘦健清拔在四五间
　　跋佛顶呪
　　佛顶呪笔画似郑预洛祠志及般若心经注然此书自防规矩不能略见笔妙正是经生絶艺尔观书者当用此意求之
　　跋续法帖
　　往在馆中时于阁下一观李懐琳临右军絶交书大有竒特处今观此十未得其二三以此言之十巻中大率皆如此又智永十八行判作右军书萧子云临索征西书便判作靖书此等难使郑彰軰任其责刘无言笺题便不类今人书使之春秋髙江东又出一羊欣薄绍之矣
　　题荣咨道家庙堂碑
　　今世有好书癖者荣咨道尝以二十万钱买虞永兴孔子庙堂碑予初不信以问荣则果然后求观之乃是未劖去大周字时墨本字犹有锋锷但墨纸有少腐败处耳
　　题张福夷家庙堂碑
　　顷见墨刻虞永兴孔子庙碑甚不厌人意意亦疑石工失真太逺今观旧刻虽姿媚而造笔之势甚遒固知名下无虚士也荣咨道尝以二十万钱买一碑即此碑旧刻其中缺字亦略相类唯额书大周孔子庙堂之碑八字为异耳又碑末长安三年太嵗癸夘金四月壬辰水朔八日巳亥木书额相王书也又云朝议郎行左豹卫长史直鳯阁钟绍京奉相王教搨勒碑额雍州万年县光宅镌字又巻尾昔人题云咸通七年七月七日于二十二姊处得龙兄来认今福夷无大费而甚爱之虽无前后数十字非寳藏是书之本意
　　题蔡致君家庙堂碑
　　顷年观庙堂碑摹本窃怪虞永兴名浮于实及见旧刻乃知永兴得智永笔法为多又知蔡君谟真行简札能入永兴之室也元祐四年在中都初见荣辑子雍家一本绍圣元年在湖隂又见张威福夷家一本其十二月在陈留又见蔡寳臣致君家一本以石本未刓缺不以摹本补缀则荣本第一张本第二蔡本第三亦尝于它处见数本新旧杂揉所谓海图拆波涛旧绣移曲折天呉及紫鳯颠倒在裋褐者也然尚有典刑亦不可废也陈留浄土院书
　　题虞永兴道埸碑
　　草书妙处须学者自得然学久乃当知之墨池笔塜非传者妄也虞永兴常被中画腹书末年尤妙贞观间亦已耄矣而是书之工唐人未有逮者元丰乙丑五月戊申平原监郡赵正夫防食于西斋出以示余谛玩无斁
　　题徐浩碑
　　唐自欧虞后能备八法者独徐防稽与顔太师耳然防稽多肉太师多骨而此书尤姿媚可爱时人快其书以为如怒猊抉石渴骥奔泉余以为非是
　　题杨凝式诗碑
　　余尝评近世三家书杨少师如防僧入圣李西台如法师参禅王着如小僧防律恐来者不能易予此论也少师此诗草余二十五年前尝得之日临数纸未尝不难其妙
　　题杨凝式书
　　俗书喜作兰亭面欲换凡骨无金丹谁知落地即命之下笔却到乌丝防
　　跋张长史千字文
　　张长史书智雍壁记楷法妙天下故又作草如寺僧懐素草工瘦而长史草工肥瘦硬易作肥劲难得也
　　书张长史乾元帖后
　　察观张长史与顔鲁公论笔法尝疑其用意处多观乾元二年帖与琵琶诗乃知文不虚生皆有意化之方易足固天机动尔卢文纪叶清泰之卜遂掌枢极初亦有所建明方事之棼乃能留意翰墨耶
　　跋张长史草书
　　张长史作草乃有超轶絶尘处以意想作之殊不能得其髣髴尝作得两句云清鉴风流归贺八飞扬跋扈付朱三未知可赠谁遂不能成章
　　题顔鲁公帖
　　观鲁公此帖竒伟秀拔奄有汉魏晋隋唐以来风流气骨回视欧虞褚薛徐沈軰皆为法度所窘岂如鲁公萧然出于绳墨之外而卒与之合哉葢自二王后能臻书法之极者惟张长史与鲁公二人其后杨少师颇得髣髴但少规矩复不善楷书然亦自冠絶天下后世矣
　　题顔鲁公麻姑坛记
　　余尝评题鲁公书体制百变无不可人真行草书皆得右军父子笔势欧阳文忠公集古铭颇以别书自喜自非精鍳岂易辩真赝哉
　　跋顔鲁公东西二林题名
　　余尝评鲁公书独得右军父子超轶絶尘处书家未必谓然惟翰林苏公见许近观郭忠恕序字源后云家君授以张顔笔法乃知人中常自有精鉴耳
　　书徐浩题经后
　　书家论徐防稽笔法怒猊抉石渴骥奔泉以余观之诚不虚语如季海笔少令韵胜则与稚恭并驱争先可也季海长处正是用笔劲正而心圆若有工不论韵则王着优于季海季海不下子敬若论韵胜则右军大令之门谁不服膺往时观怒猊抉石渴骥奔泉之论茫然不知是何等语老年乃于季海书中见之如观人眉目也三折肱知为良医诚然哉季海暮年乃更摆落王氏规摹自成一家所谓卢蒲嫳其髪甚短而心甚长惜乎当时君子莫能以短兵伐此老贼也前朝翰林侍书王着笔法圆劲今所藏乐毅论周兴嗣千字文皆著书墨迹此其长处不减季海所乏者韵尔
　　跋翟公巽所藏石刻
　　石鼓文笔法如圭璋特逹非后人所能赝作熟观此书可得正书行草法非老夫臆説葢王右军亦云尔瘗鹤铭大字之祖也往有故一切导师之碑字可与之争长今亡之矣
　　黄庭经王氏父子书皆不可复见小字残缺者云是永禅师书既刓缺亦难辩真赝字差大者是吴通微书字形差长而瘦劲笔圆胜徐浩书也
　　周秦古器铭皆科斗文字其文章尔雅朝夕玩之可以披剥华伪自见至情虽戏弄翰墨不为无补
　　乐毅论旧石刻断轶其半者字瘦劲无俗气后有人复刻此断石文摹传失真多矣完书者是国初翰林侍书王着冩用笔圆熟亦不易得如富贵人家子非无福气但病在韵耳
　　遗教经译于姚秦始四年在王右军没后数年始中虽有译本不至江南至陈氏时有译师出遗教经论于是稍行今长安雷氏家遗教经石上行书贞观中行遗教经敇令择善书经生书本颁焉敇与经字是一手但真行异耳余平生疑遗教非右军比来攷寻遂决定知非右军书矣
　　蔡明逺帖是鲁公晚年书与邵伯琭谢安石庙中题碑傍字相类极力追之不能得其髣髴
　　鲁公与郭令公书论鱼军容坐席凡七纸而长安安氏兄弟异财时以前四纸作一分后三纸及乞鹿脯帖作一分以故人间但传至不愿与军容为佞柔之友而止元祐中余在京师始从安师文借得后三纸遂合为一此书虽特竒犹不及祭濠州刺史文之妙葢一纸半书而真行草法皆备也
　　鲁公寒食问行期为病妻乞鹿脯举家食粥数月从李大夫乞米此三帖皆与王子敬可抗行也
　　鲁公祭季明文文章字法皆能动人与夫人书廹切而有礼意与郭灵运书送刘太冲序余未之见也顔惟贞兰陵夫人诰佳笔也
　　东方曼倩画賛笔圆浄而劲肥瘦得中但字身差长葢崔子玉字形如此前軰或随时用一人笔法耳张长史千字及苏才翁所补皆怪逸可喜自成一家然号为长史者实非张公笔墨余中年来稍悟作草故知非张公书后有人到余悟处乃当信耳
　　张长史行草帖多出于赝作人闻张颠未尝见其笔墨遂妄作狂蹶之书托之长史其实张公姿性颠逸其书字字入法度中也杨次公家见长史真迹两帖天下竒书非世间隔帘聴琵琶之比也
　　栁公权谢紫丝靸鞋帖笔势往来如用鐡丝纠纒诚得古人用笔意
　　道林岳麓寺诗字势豪逸真复竒崛所恨功巧太深耳少令巧拙相半使子敬复生不过如此禁中板刻古法帖十巻当时皆用歙州贡墨墨本赐羣臣今都下用钱万二千便可购得元祐中亲贤宅从禁中借版墨百本分遗宫僚但用潘谷墨光辉有余而不甚黟黑又多本横裂纹士大夫不能尽别也此本可当旧板价之半耳隂符经出于唐李筌熟读其文知非黄帝书也葢欲其文竒古反诡谲不经葢糅杂兵家语作此言又妄托子房孔明诸贤训注尤可笑惜不经栁子厚一掊撃也李翰林醉墨是葛八叔忱赝作以尝其妇翁诸苏果不能别葢叔忱翰墨亦自度越诸贤可寳藏也
　　文章骫骳而得韩退之诗道敝而得杜子美篆籀如画而得李阳冰皆千载人也陈留有王夀卿得阳冰笔意非章友直陈晞毕仲荀文勋所能管摄也
　　翟公巽所藏古石刻甚富然有数种妙墨独未入箧中何邪鲁公东西林题名宋开府神道永州磨崖诸竒书杨少师洛中十一碑懐素自叙草书千余字当集为一它日可为跋尾禅家云法不孤起仗境方生悬想而书不得一二又臂痛才能用笔三四分耳
　　跋王立之诸家书
　　昨见雍人安汾叟家所藏顔鲁公书数巻祭濠州刺史文与郭英乂论鱼开府坐席书祭兄子泉明文峡州别驾与李勉太保书为病妻乞鹿脯帖乃知翰墨之美尽在安氏藏古书于今为第一
　　余曩时至洛师遍观僧壁间杨少师书无一字不造微入妙此书葢当与呉生画为洛中二絶也
　　见顔鲁公书则知欧虞褚薛未入右军之室见杨少师书然后知徐沈有尘埃气虽然此论不当察察言葢能不以已域进退者寡矣
　　跋李后主书
　　观江南李主手改表草笔力不减栁诚悬乃知今世石刻曽不得其髣髴余尝见李主与徐铉书数纸自论其文章笔法政如此但歩骤太露精神不及此数字笔意深穏葢刻意与率尔为之工拙便相悬也
　　跋李伯时所藏篆防文
　　龙眠道人于市人处得全铜防汉制也泥金六字字家不能读虫书妙絶于今诸家未见此一种乃知唐度僧梦英皆妄作耳
　　跋洪驹父诸家书
　　唐太宗英睿不羣所学輙便过人计神尧初定四海太宗年二十许尔字画已能如此所以末年诏敇有魏晋之风亦是富贵后能不废学尔崇宁元年闰月初六日当涂江口折栁亭中书
　　顔鲁公书虽自成一家然曲折求之皆合右军父子笔法书家多不到此处故尊尚徐浩沈传师尔九方臯得千里马于沙丘众相工犹笑之今之论书者多牡而骊者也
　　蔡明逺帖笔意纵横无一防尘埃气可使徐浩伏膺沈传师北面
　　跋武徳帖
　　武徳中省曹符移字画犹有钟元常笔法葢承周隋之气习全学元常尔如近世宋宣献公书号为近古犹未尽得此笔意也



　　山谷集巻二十八
　　钦定四库全书
　　山谷集巻二十九
　　宋　黄庭坚　撰
　　题跋
　　题东坡字后
　　东坡居士极不惜书然不可乞有乞书者正色诘责之或终不与一字元祐中锁试礼部每来过见案上纸不择精麄书遍乃已性喜酒然不能四五龠已烂醉不辞谢而就卧鼻鼾如雷少焉苏醒落笔如风雨虽谑弄皆有义味真神仙中人此岂与今世翰墨之士争衡哉东坡简札字形温润无一防俗气今世号能书者数家虽规摹古人自有长处至于天然自工笔圆而韵胜所谓兼四子之有以易之不与也建中靖国元年五月乙巳观于沙市舟中同观者刘观国王霖家弟寂向小子相
　　跋东坡水陆賛
　　东坡此书圆劲成就所谓怒猊抉石渴骥奔泉恐不在防稽之笔而在东坡之手矣此数十行又兼董孝子碣禹庙诗之妙处士大夫多讥东坡用笔不合古法彼葢不知古法从何出尔杜周云三尺安出哉前王所是以为律后王所是以为令予尝以此论书而东坡絶倒也往时栁子厚刘禹锡讥评韩退之平淮西碑当时道聴途説者亦多以为然今日观之果何如耶或云东坡作戈多成病笔又腕着而笔卧故左秀而右枯此又见其管中窥豹不识大体殊不知西施捧心而颦虽其病处乃自成妍今人未解爱敬此书逺付百年公论自出但恨封徳彞軰无如许夀及见之耳余书自不工而喜论书虽不能如经生軰左规右矩形容王氏独得其义味矌百世而与之友故作决定论耳
　　跋东坡叙英皇事帖
　　东坡此帖甚似虞世南公主墓铭草余尝评东坡善书乃其天性往尝于东坡见手泽二嚢中有似栁公权褚遂良者数纸絶胜平时所作徐浩体字又尝为余临一巻鲁公帖凡二十许纸皆得六七殆非学所能到手泽袋葢二十余皆平生作字语意类小人不欲闻者辄付诸郎入袋中死而后可出示人者也
　　跋东坡书
　　余尝论右军父子以来笔法超逸絶尘惟顔鲁公杨少师二人立论者十余年闻者瞠若晚识子瞻独谓为然士大夫乃云苏子瞻于黄鲁直爱而不知其恶皆此类岂其然乎比来作字时时髣髴鲁公笔势然终不似子瞻暗合孙呉耳
　　东坡书真行相半便觉去羊欣薄绍之不逺予与东坡俱学顔平原然予手拙终不近也自平原以来惟杨少师苏翰林可人意尔不无有笔类王家父子者然予不好也
　　东坡书如华岳三峯卓立参昴虽造物之鑪锤不自知其妙也中年书圆劲而有韵大似徐防稽晚年沈着痛快乃似李北海此公葢天资解书比之诗人是李白之流往时许昌节度使薛能作诗号雄健时得前人句法然遂睥睨前軰髙自贤圣乃云我生若在开元日争遣名为李翰林此所谓蚍蜉撼大树可笑不自量者也
　　跋东坡墨迹
　　东坡道人少日学兰亭故其书姿媚似徐季海至酒酣放浪意忘工拙字特瘦劲乃似栁诚悬中嵗喜学顔鲁公杨风子书其合处不减李北海至于笔圆而韵胜挟以文章妙天下忠义贯日月之气本朝善书自当推为第一数百年后必有知余此论者
　　题欧阳佃夫所收东坡大字巻尾
　　东坡先生常自比于顔鲁公以余考之絶长补短两公皆一代伟人也至于行草正书风气皆略相似尝为余临蔡明逺及鲁公祭兄濠州刺史及侄季明文论鱼军容坐次书乞脯天气殊未佳帖皆逼真也此一巻字形如东方朔画賛俗子喜妄讥评故具之
　　题东坡小字两轴巻尾
　　此一巻多东坡平时得意语又是醉困已过后书用李北海徐季海法虽有笔不到处亦韵胜也
　　轩辕弥明不解世俗书而无一字东坡先生不解世俗书而翰墨满世此两贤隠见虽不同要是魁伟非常人也王右军书妙天下而庾稚恭初不信况单见浅闻又未尝承其言论风防者乎刺讥嗤防葢其所也崇宁四年五月丙午观于宜州南楼佃夫自龙城携来也
　　跋东坡帖后
　　余尝论右军父子翰墨中逸气破壊于欧虞褚薛及徐浩沈传师防于扫地惟顔尚书杨少师尚有髣髴比来苏子瞻独近顔杨气骨如牡丹帖甚似白家寺壁百余年后此论乃行尔
　　跋东坡与李商老帖【彭】
　　轼启昨日辱访且惠书教适病未能读晨起乃得详览阅味再三悲喜兼懐知徳叟有子不亡也未能往谢冩得墓葢大小两本择而用之可也病倦裁谢草草东坡晚年书与李北海不同师而同妙汉庭皆不能出其右泰山其頽吾将安仰实同此叹庭坚书跋东坡书帖后
　　苏翰林用宣城诸葛齐锋笔作字疎疎宻宻随意缓急而字间妍媚百出古来以文章名重天下例不工书所以子瞻翰墨尤为世人所重今日市人持之以得善价百余年后想见其风流余韵当万金购藏耳卢州李伯时近作子瞻按藤杖坐磐石极似其醉时意态此纸妙天下可乞伯时作一子瞻像吾軰防聚时开置席上如见其人亦一佳事
　　跋东坡论笔
　　东坡平生喜用宣城诸葛家笔以为诸葛之下者犹胜它处工者平生书字每得诸葛笔则宛转可意自以为笔论穷于此见几研间有枣核笔必嗤诮以为今人但好竒尚异而无入用之实然东坡不善双钩悬腕故书家亦不伏此论
　　跋东坡书逺景楼赋后
　　东坡书随大小真行皆有娬媚可喜处今俗子喜讥评东坡彼葢用翰林侍书之绳墨尺度是岂知法之意哉余谓东坡书学问文章之气鬰鬰芊芊发于笔墨之间此所以它人终莫能及尔
　　书摹搨东坡书后
　　此书摹搨出于拙手似清狂不慧人也藏书务多而不精别此近世士大夫之所同病唐彦猷得欧阳率更书数行精思学之彦猷遂以书名天下近世荣咨道费千金聚天下竒书家虽有国色之姝然好色不如好书也而荣君翰墨居世不能入中品以此观之在精而不在博也
　　跋伪作东坡书简
　　此帖安陆张梦得简似是丹阳髙述伪作葢依旁糟姜山芋帖为之然语意笔法皆不升东坡之堂也髙述潘岐皆能赝作东坡书余初犹恐梦得简是真迹及熟观之终篇皆假托耳少年軰不识好恶乃如此东坡先生晚年书尤豪壮挟海上风涛之气尤非它人所到也
　　跋为王圣子作字
　　老夫病眼不能多作楷而圣子求予正书与儿子作笔法试书此初不能成楷目前已有黑花飞坠矣然学书之法乃不然但观古人行笔意耳王右军初学卫夫人小楷不能造微入妙其后见李斯曹喜篆蔡邕八分于是楷法妙天下张长史观古钟鼎铭科斗篆而草圣不愧右军父子
　　书缯巻后
　　少年以此缯来乞书渠但闻人言老夫解书故来也尔然未必能别工楛也学书要须胸中有道义又广之以圣哲之学书乃可贵若其灵府无程政使笔墨不减元常逸少只是俗人耳余尝为少年言士大夫处世可以百为唯不可俗俗便不可医也或问不俗之状老夫曰难言也视其平居无以异于俗人临大节而不可夺此不俗人也平居终日如含瓦石临事一筹不画此俗人也虽使郭林宗山巨源复生不易吾言也
　　跋自临东坡和陶渊明诗
　　此书既以遗荆州李翘叟既而忘其本复从翘叟借来未誊本辄为役夫田清盗去卖与龙安寺千部院僧盗事觉追取得之复归翘叟翘叟屡索此巻恐为人盗去余殊谓不然乃果见盗夫不疑于物物亦诚焉翘叟一动其心遂果被盗昔季康子患盗孔子曰茍子之不欲虽赏之不窃诚然哉
　　跋自所书与宗室景道
　　昌州使君景道宗室之秀也往佘与公夀景珍防时景道方为儿童嬉戏今颀然在朝班思公夀景珍不得见每见景道尚有典刑宣州院诸公多学余书景道尤喜余笔墨故书此三幅遗之翰林苏子瞻书法娟秀虽用墨太丰而韵有余于今为天下第一余书不足学学者輙笔愞无劲气今乃舍子瞻而学余未知为能择术也适在慧林为人书一文字试笔墨故遣此不别作记
　　跋与徐徳修草书后
　　钱穆父苏子瞻皆病予草书多俗笔葢予少时学周膳部书初不自寤以故久不作草数年来犹觉湔祓尘埃气未尽故不欲为人书徳修来乞草书至十数请而无倦色愠语今日试为之亦自未满意也徳修持此纸来乞书又为予作墨汁予以烛下眼痛未能下笔又送髙丽墨三丸皆六年随贡使精品也徳修耽玩笔墨甚于嗜欲其为求予书乃能顿舍世间深重恩爱此与楚文之昌歜屈到之芰防也之羊枣何异哉徳修舍所爱而逐所爱犹是放一拈一者也虽然予得墨而喜亦舍其沐猴者欤
　　书自作草后
　　旧为陈诚老作此书不知乃归杨广道巳数年余谪黔南道出尉氏广道持以相访茫然似不出余手志所谓吾犹昔人作昔人者邪绍圣甲戌在黄龙山中忽得草书三昧觉前所作太露芒角若得明浄几笔墨调利可作数千字不倦但难得此时防尔
　　自评元祐间字
　　往时王定国道余书不工书工不工是不足计较事然余未尝心服由今日观之定国之言诚不谬葢用笔不知擒纵故字中无笔耳字中有笔如禅家句中有眼非深解宗趣岂易言哉
　　题万松亭
　　太平寺后万松亭二十年前涪翁为篆其榜今闻増葺殊胜往时逺托清禅师易其榜并作伽陀六言寄刻山间石上天柱峯无比肩鬰鬰髙松满川万身苍髯老禅刳心忘义忘年説法曽无间歇松风寺后山前四海五湖衲子更于何处参若覔向上闗捩灵石下流泉太平堂中老将家活都无一钱防得佛头着地不防佛脚梢天
　　书赠福州陈继月
　　东坡先生云大字难于结宻而无间小字难于寛绰而有余寛绰而有余如东方朔画像賛乐毅论兰亭褉事诗叙先秦古器科斗文字结宻而无间如焦山崩崖瘗鹤铭永州磨崖中兴颂李斯峄山刻秦始皇及二世皇帝诏近世兼二美如杨少师之正书行草徐常侍之小篆此虽难为俗学者言要归毕竟如此如人时五色无主及其神澄意定青黄皁白亦自粲然学书时时临模可得形似大要多取古书细防令入神乃到妙处唯用心不杂乃是入神要路
　　跋与张载熈书巻尾
　　凡学书欲先学用笔用笔之法欲双钩回腕掌虚指实以无名指倚笔则有力古人学书不尽临摹张古人书于壁间观之入神则下笔时随人意学字既成且养于心中无俗气然后可以作示人为楷式凡作字须熟观魏晋人书防之于心自得古人笔法也欲学草书须精真书知下笔向背则识草书法草书不难工矣兰亭褉饮诗叙二本前一本是都下人家用定武旧石刻摹入木板者颇得笔意亦可玩也一本以门下苏侍郎所藏唐人临冩墨迹刻之成都者中有数字极瘦劲不凡东坡谓此本乃絶伦也然此本瘦字时有笔弱骨肉不相宜称处竟是常山石刻优尔共城张载熈名家子能官而好文尤喜笔札自以平生好余书但见碑板以予喜其兄弟故以连州藤纸两大轴来乞行草防予迁入宜州城中土木之功纷然作于前不能有佳思桂州人日日求去间屏事书此心手与笔俱不相得譬如稚子画沙上书耳
　　老夫久不观陶谢诗觉胷次愊塞因学书尽此巻觉沆瀣生于牙颊间也杜子美云安得思如陶谢手令渠述作与同游真知言哉一日饮屠苏颇有书兴案上有墨沈而佳笔莫在因以三钱鸡毛笔书此巻由知者观之在手不在笔哉
　　跋旧书诗巻
　　建中靖国元年十二月甲午观此诗巻笔意痴钝用笔多不到亦自喜中年来书字稍进尔星家言六十二不死当夀八十余审如此真当以善书名四海【先生乙酉生乙酉嵗终】
　　论黔州时字
　　元符二年三月十三日歩自张园看酴醿回烛下试宣城诸葛方防卓觉笔意与黔州时书李太白白头吟笔力同中有异异中有同后百年如有别书者乃解余语耳张长史折钗股顔太师屋漏法王右军锥画沙印印泥懐素飞鸟出林惊蛇入草索靖银钩虿尾同是一笔心不知手手不知心法耳若有心与能者争衡后世不朽则与书艺工史軰同功矣
　　跋湘帖羣公书
　　李西台出羣拔萃肥而不剩肉如世间美女丰肌而神气清秀者也但摹手或失其笔意可恨耳宋宣献富有古人法度清瘦而不弱此亦古人所难苏子美蔡君谟皆翰墨之豪杰也欧阳文忠公颇于笔中用力乃是古人法但未雍容耳徐鼎臣笔实而字画劲亦似其文章至于篆则气质髙古与阳冰并驱争先也
　　跋五宰相书
　　潘侯尝侍伯恭学士南北官守故多得贵人书帖藏于家昔有道人禁人竞渡不行舟中有人视之嘻笑者道人曰此舟中人有道术夜当报我乃谒县令置牀卧而借县印阁其上中夜有声硁然至县印而止夫县印能祸福百里尚可以却不祥况五宰相书耶潘侯谨藏之而巳
　　跋常山公书
　　往时士大夫罕能道宣献书札之美者前日裕陵防心蓺文颇归翰墨于宋氏于是天下靡然承风墙隅败纸蛛丝煤尾之余无不轴以象玉表以绨锦士大夫书尺间班班皆有笔势老杜云太宗妙其书是以数子至有味其言也
　　近世士大夫书富有古人法度唯宋宣献公耳如前翰林侍书【一作书艺】王著书乐毅论及周兴嗣千字笔法圆劲防似徐防稽然病在无韵如宣献公能用徐季海策暮年摆落右军父子规摹自成一家当无遗恨矣常山公书如霍去病用兵所谓顾方略如何耳不至学孙呉至其得意处乃如戴花美女临镜笑春后人亦未易超越耳绍圣五年五月晦避暑泸州大云寺子茂携此书来妄意评之如此
　　跋蔡君谟帖
　　蔡君谟行书简札甚秀丽可爱至于作草自云得苏才翁屋漏法令人不解近见陈懒防草书数纸乃真得才翁笔意寒溪寝堂待饭不至饥时书板殊无笔力
　　跋舅氏李公达所寳二帖
　　苏子美似古人笔劲蔡君谟似古人笔圆虽得一体皆自到也
　　跋周子发帖
　　王着临兰亭序乐毅论补永禅师周防骑千字皆妙絶同时极善用笔若使胸中有书数千巻不随世碌碌则书不病韵自胜李西台林和靖矣葢美而病韵者王着劲而病韵者周越皆渠侬胸次之罪非学者不尽功也顔太师称张长史虽姿性颠佚而书法极入规矩也故能以此终其身而名后世如京洛间人传摹狂恠字不入右军父子绳墨者皆非长史笔迹也葢草书法坏于亚栖也
　　跋唐林夫帖
　　余于唐家子弟处得林夫临摹欧阳询书帖笔劲而秀润余以为此林夫得意书也坐客或不谓然后于振之处得一帖形体皆是殊乏神气然后颇以余为知言此数帖工拙相半可收藏者政以知用笔是众所不及处
　　题王荆公书后
　　王荆公书字得古人法出于杨虚白虚白自书诗云浮世百年今过半校它蘧瑗十年迟荆公此二帖近之往时李西台喜学书题少师大字壁后云枯杉倒桧霜天老松烟麝煤隂雨寒我亦生来有书癖一回入寺一回防西台真能赏音今金陵定林寺壁荆公书数百字未见赏音者
　　跋三伯祖寳之书
　　檀敦礼携此书来云是蔡君谟书观其笔意非君谟也考其官论其世非君谟也君谟作小字真行殊佳至作大字甚病故东坡云君谟小字愈小愈妙曼卿大字愈大愈竒此大字豪劲疑是家三伯祖寳之书所谓江南黄茂先江北叚少连者也君谟未常仕王府而寳之常作宫邸教官语意近之
　　跋王才叔书
　　王才叔兄弟皆喜作大字魁梧壅肿乃以笔力豪壮为主范中济中潜书葢其季孟也人各自有时当治平之元才叔笔墨字价千金蔡君谟书不直一钱东方生云用之则为虎不用则为防岂不信矣哉
　　跋米元章书
　　余尝评米元章书如快劒斫阵强弩射千里所当穿彻书家笔势亦穷于此然似仲由未见孔子时风气耳
　　跋王晋卿书
　　余尝得蕃锦一幅团窠中作四异物或无手足或多手足甚竒怪以为书嚢人未有能识者今观晋卿行书颇似蕃锦其竒怪非世所学自成一家
　　跋李康年篆
　　余尝论二王以来书艺超轶絶尘惟顔鲁公杨少师相望数百年若亲见逸少又知得于手而应于心乃轮扁不传之妙赏防于此虽欧虞褚薛政须北面尔自为此论虽平生翰墨之友闻之亦怃然瞠若而巳晚识子瞻评子瞻行书当在顔杨鸿鴈行子瞻极辞谢不敢虽然子瞻知我不以势利交之而为此论李乐道白首心醉六经古学所著书章程句断絶不类今时诸生身屈于万夫之下而心亨于江湖之上晚寤籀篆下笔自可意直木曲鐡得之自然秦丞相斯唐少监阳氷不知去乐道逺近也当是传其家学观乐道字中有笔故为乐道发前论蔡君谟行书世多毁之者子瞻常推宗之此亦不传之妙也
　　书家弟防安作草后
　　防安弟喜作草携笔东西家动輙龙蛇满壁草圣之声欲满江西来求法于老夫老夫之书本无法也但观世间万縁如蚊蚋聚防未尝一事横于胸中故不择笔墨遇纸则书纸尽则已亦不计较工拙与人之品藻讥弹譬如木人舞中节拍人叹其工舞罢则又萧然矣防安然吾言乎
　　跋西园草书
　　西园草书如防圣説禅人不易识若逢本分钳锤杂碎
　　跋淡墨碑铭
　　古人作兰亭叙孔子庙堂碑皆作一淡墨本葢见古人用笔回腕余势若深墨本但得笔中意耳今人但见深墨本收书锋芒故以旧笔临仿不知前軰书初亦有锋锷此不传之妙也










　　山谷集巻二十九
　　钦定四库全书
　　山谷集巻三十
　　宋　黄庭坚　撰
　　题跋
　　题传神【重出】
　　道是鲁直也得道不是鲁直也得道似鲁直也得道不似鲁直也得世间八万四千究竟谁分皁白
　　跋范文正公帖
　　范文正公书落笔痛快沈着极近晋宋人书往时苏才翁笔法妙天下不可一世人惟称文正公书与乐毅论同法余少时得此评初不谓然以谓才翁傲睨万物众人皆侧目无王法必见杀也而文正待之甚厚爱其才而忘其短也故才翁评书少曲董狐之笔耳老年观此书乃知用笔实处是其最工大槩文正妙于世故想其钩指回腕皆优入古人法度中今士大夫喜书当不但学其笔法观其所以教戒故旧亲戚皆天下长者之言也深爱其书则深味其义推而涉世不为古人志士吾不信也
　　跋范文正公书伯夷颂
　　范文正公书伯夷颂极得前人笔意葢正书易为俗而小楷难于清劲有精神如斯人不必以书立名于来世也然翰墨乃工如此葢喜多能虽大贤不免焉
　　跋范文正公诗
　　范文正公在当时诸公间第一品人也故余每于人家见尺牍寸纸未尝不爱赏弥日想见其人所谓先天下之忧而忧后天下之乐而乐此文正公饮食起居之间先行之而后载于言者也
　　跋种大谏墨迹
　　种明逸天下髙士郭有道之流軰也使其翰墨无以过人得其遗迹犹可想其风度况笔精墨妙耳
　　跋顔鲁公壁间题
　　余观顔尚书死李希烈时壁间所题字然流涕鲁公文昭武烈与日月争光可也正色奉身出入四十年蹈九死而不悔禄山纵火猎九州文武成禽鲁公以平原当天下之半朝廷势重頼以复立书生真能立事忠孝满四海不轻用人国史载之行事如此足以间执谗慝之口矣汝蔡之间所谓建诸天地而不悖质诸鬼神而无疑使万世臣子有所劝勉观其言岂全躯保妻子者哉亷颇蔺相如死向千载凛凛常有生气曹蜍李志虽无恙奄奄如九泉下人我思鲁公英气如对生面岂直要与曹李争长邪
　　跋髙获敬公传
　　余尝恠蔚宗不以髙敬公入独行传而载之方术葢敬公使鲍汝南北出至三十里亭而致雨其言不类儒者尔虽然董生以术厌胜水旱班孟坚不列于眭京之间善论人也如敬公操行知识岂可以方术域之耶
　　跋江记注墨迹
　　往时见欧阳永叔梅圣俞石曼卿苏子美诗善称道江邻防常想见其人后二十余年乃得与起居君之孙端礼季共防季共甚艺而强于学葢前人之风声气习犹在也今又得起居遗墨观之忠厚之气蔼然江氏当寳传之
　　跋欧阳公红梨花诗
　　观欧阳文忠公在馆阁时与髙司谏书语气可以折冲万里谪居夷陵诗语豪壮不挫理应如是文人或少拙而晚工至文忠少时下笔便有絶尘之句此释氏所谓朝生王子一日出生一日贵者耶余雅闻文忠谪夷陵得通判西京留守事朱叔庠作太守遂无逐臣之色然窃恠文忠与尹师鲁书云到官作庭趋始觉身是县令心尝怏怏此处及来荆州见朱公之孙乃知朱公已解印去至京师复来守峡州及见文忠与朱公别纸云近日还止县舍方审复临旧治为乍到凡事未定不果逺出界首迎候乃涣然不疑亦知朱公于旧僚之意甚笃也
　　跋朱侍郎奏藁
　　朱公前朝老成引年谢事隠约丘园犹不忘天下之故曹公云老大勤学唯吾与盛孝章尔老不倦学诚难得人余观近世侵寻于富贵者往往埋没于酒桮歌舞之中不省家事况忧国乎【盛孝章当作袁伯业】
　　题知命弟书后
　　知命弟江西豪士也意气合其臭味极力推挽之不遗力有味其言之也至不合其意虽衣冠贵人唾辱之如矢溺亦自以废疾如支离防攘臂于稠人广众中物亦不能害之作小诗乐府清丽可爱读书不多亦防古人意年不能五十遂以葢棺每见其遗墨令人霣涕
　　题所书杜子美小诗后
　　荆州孙惇夫以幕客摄领涪州郡中肃然徐察之事事修举它日正官未必能尔也为留两日恨识之晚以巻轴求书一旦为书三轴此一巻起士脑滩下至酆都而毕余旧作荐士诗云挽士不能寸推去輙数尺才难不其然有亦未易识亦并寄于此
　　书天姥吟遗冯才叔
　　河南冯才叔虽与无一日之雅而往作象郡太守而予之同祖萧氏妹为其夫弃之象而薄防湖湘江淮逾年不归并萧之所生母饿于象女弟刺绣履袜以养其姑久之兄弟奔窜不能来顾省之崇宁之元乃自象州取而归云非得冯太守则为岭表之馁魂矣故予虽未识才叔已心许之为急难之友矣才叔以此纸来乞书因为书太白天姥吟豪壮之语遗之
　　书徐徳占题壁后
　　豫章有二豪杰雷霆一世世父长善外兄徐徳占相望五十余年舅甥略相似长善以文章徳占以才略出于深山穷谷而揭日月于万夫之上长善年三十二徳占年四十大命霣倾使人短气予过宿章明扬追逺堂下观徳占字虽一时戏笑语犹髣髴见其忠厚之气
　　跋子瞻祭胡屯田文
　　庭坚晚进不及识执中公而东坡之文叙述自少迄老言其事师取友殊不草草藏器待知终不见用可信其为士君子也元祐中余归妺于河南张埙收和执中公葢埙之外祖也故遂识执中公之子峡州太守公逵公逵治郡政虽严而不苛事虽整而常暇其论熈宁元祐以来改易更革天下之大故利病得失去彼取此所以云为者使人聴之实一一不倦而忘归也以是知东坡之所云孺子肖吾世有令闻非虚语也其曰百链之刚日脍千牛惜乎匣余刃而不试也天下尝患才难有之又未必用可胜叹哉
　　跋王荆公禅简
　　荆公学佛所谓吾以为龙又无角吾以为蛇又有足者也然余尝熟观其风度真视富贵如浮云不溺于财利酒色一世之伟人也暮年小语雅丽精絶脱去流俗不可以常理待之也
　　跋欧阳文忠公庐山髙诗
　　刘公中刚而外和忍穷如鐡石其所不顾万夫不能回其首也家居四十年不谈时事賔客造门必置酒终日其言亹亹似教似谏依于庄周净名之间年八十而耳目聪明行不扶持葢不得于彼而得于此也若庐山之美既备于欧阳文忠公之诗中朝士大夫读之慨然欲税尘驾少揖其清旷而无由而公独安乐四十年起居饮食于庐山之下没而名配此山以不磨灭碌碌而得志愿者视公何如哉
　　跋东坡诗
　　东坡在颍州时因欧阳叔弼读元载传叹渊明之智遂作此诗渊明隠约栗里柴桑之间或饭不足也顔延年送钱二十万即日尽送酒家与蓄积不知纪极至藏胡椒八百斛者相去逺近岂直睢阳苏合弹与蜣蜋粪丸比哉建中靖国元年六月庚戌伏追凉于防国院与余洪范问来候公出此巻戏题
　　跋欧阳元老王观复杨明叔简后
　　欧阳元老好学防于智笃行防于仁居其乡使人逺罪与之处使人寡过【献】
　　王观复穷而不违仁达而不病义读书学文必以古人为师造次颠沛必求知义者为友【蕃】
　　杨明叔不病陋巷而乐其义不卑小官而尽其心强学不已未易量也【皓】
　　跋黄侍禁墓铭
　　伯祖侍禁以先侍御赠尚书职方员外郎本以儒学自将而直天禧之诏下科进士皆补三班借职葢与石曼卿同升也虽仕宦不逹其在施州能使徼外蛮畏威改过可知其不碌碌矣至于与伯父晦甫论迁畨禺城非是而名震于京师诸公翕然称之朝廷亦向用公也使少得耆老至今在朝平生经术亦得少见于此宗族且托庇焉万里之涂车轴折于中道未尝不痛惜也
　　跋砥柱铭后
　　余观砥柱之屹中流阅頽波之东注有似乎君子士大夫立于世道之风波可以托六尺之孤寄百里之命不以千乘之利夺其大节则可以不为此石羞矣营丘王蕃观复居今而好古抱质而学文可望以立不易方人不知而不愠者也故书砥柱铭遗之
　　跋匹纸
　　建中靖国元年十月戊子荆州之沙市舟中久雨初霁开北轩以受凉王子飞兄弟来过适有田氏嘉醖问子飞子均皆不能酒而子予自賛曰能因濯余古铜瓢满酌饮之曰饮此则为子书匹纸子予请尽之既而一举覆瓢示余因为落笔不倦是日子予虽醉而狂语皆无流俗之谈亦可以观其不凡也
　　跋僧齐已诗
　　齐已胡氏子本益阳人髙氏据有荆州延巳居龙兴寺给月俸遂作渚宫莫问十五篇以自见葢巳初舍俗入大沩山叅禅猛利持律清苦晚嵗牵情于诗遂作荆州僧正以老故有未谢侯门去之句尔十二郎见过定是髙家郎君此絶句髙胜翰墨亦可爱
　　书赠王长源诗后
　　王长源安贫好义箪食瓢饮妻孥不免饥寒而未尝作可怜之色向人夫人能自重其在官必能爱民惜当路未能拭目也相见于京师悤悤不得尽平生朋友之意长源告行防小人年来苦不能苦思因而废诗輙以旧诗十许为赠长源若行登山临水亦可以代劳歌耳
　　书枯木道士赋后
　　南充李长倩骨清而气秀是防阁中人也于世俗事窥其藩而不入据其鼎而不尝也其于儒学必将升其堂而哜其胾者也长倩之防军事于黔中也防余以罪窜逐在此其相见如兄弟亲戚之謦欬其侧者也然公庭以簿书期防为见功林下以草木防宻为得计其势常离而不合相从之日少其间相从而相语又希矣于其解官而西也慨然佘病不能作诗巳十年矣故书余与子瞻曩所作赋以赠别
　　跋周元翁龙眠居士大悲賛
　　吾友周夀元翁纯粹动金石清节不朽虽与日月争光可也其言语文章发明妙慧非为作使之合葢其中心纯粹而生光耳少时在庐陵与之同僚此时元翁尤少年已能重厚抑畏无儿子气遂洊登兹茂叔有子葢豫章生七年便知有栋梁用耳
　　书无名师息心铭后
　　梁左补阙宗殆以文学行义知名梁之亡也殆弃其官族出家号无名后周欲夺其志命大臣以美官诱之无名自陈宗国颠覆反俗有七不可誓言哀切遂不夺之又赋五苦诗词意髙洁时多传冩观息心铭似其晚年所作亦似悔其少日刻意于文章耶因僧知海请书此篇以刻石为丛林杂学者之戒故为书之
　　冩蔡明逺帖与李珍跋尾
　　戎州旧吏李珍小心而办事家有水竹亭馆亦能婆娑风月不甚出圭角于羣吏间余之窜戎州使君彭道微故人也又与之有连每遣珍来调防余逆旅之事无不可人意及余防恩东归珍亦用年绩当赴吏部复调防余行橐下荆州不漏毛甲余以疾留荆渚珍告余而西珍之勤恪似不愧蔡明逺也故戏书鲁公明逺帖与之
　　跋元祐间与三妗太君帖【李布公达之妻】
　　庭坚防少从学外家张夫人饮食教诲之有母之道焉食贫随官南北盛徳未报往得罪弃于黔州而夫人捐馆不得尽哀于铭旐之前未尝不陨涕也何人表之妻出旧书读之怆然崇宁元年九月甲申系舟樊口庭坚题
　　题舅氏李公择墓柱
　　元祐六年十二月壬申甥黄大临来祭墓下厥甲戌庭坚叔达乃克来哭呜呼清明岂弟友安乡党正色立朝谆笃不忘而陆况如此呜呼谁其似之
　　书舅诗与洪父跋其后
　　父笔力可扛鼎它日不无文章垂世要须尽心于克已不见人物臧否全用其辉光以照本心力学有暇更精读千巻书乃可毕兹能事
　　书梵志翻着韤诗
　　梵志翻着韤人皆道是错乍可刺你眼不可隠我脚一切众生颠倒类皆如此乃知梵志是大修行人也昔茅容季伟田家子尔杀鸡饭其母而以草具饭郭林宗林宗起拜之因劝使就学遂为四海名士此翻着韤法也今人以珍馔奉客以草具奉其亲渉世之事合义则与已不合义则称亲万世同流皆季伟之罪人也
　　题刀镊民传后
　　陈留江端礼季共曰陈留市上有刀镊二年四十余无室家子姓惟一女年七八嵗矣日以刀镊所得钱与女子醉饱醉则簮花吹长笛肩女而归无一朝之忧而有终身之乐疑以为有道者也
　　书赠晃师
　　老晃相识三十年窃意已落镬汤中输它牛头阿旁余南迁道出叶县系马广教寺中见晃如平生问渠何术自济乃能如此晃笑曰吾饮酒时十方世界皆同一味吾啗众生时皆令入无余湼槃而灭度之阎老子不管你口辩









　　山谷集巻三十
　　钦定四库全书
　　山谷外集巻一
　　宋　黄庭坚　撰
　　赋二首
　　刘明仲墨竹赋
　　子刘子山川之英骨毛粹清用意风尘之表如秋高月明游戏翰墨龙蛇起陆尝其余巧顾作二竹其一枝叶条达惠风举之瘦地笋笴夏篁解衣三河少年禀生劲刚春服楚楚侠游专埸王谢子弟生长见闻文献不足犹超人羣其一折干偃蹇斫头不屈枝老叶硬强项风雪廉蔺之骨成尘凛凛犹有生气虽汲黯之不学挫淮南之锋于千里之外子刘子陵云自许按劒者多故以归我请观谓何黄庭坚曰吾子于此可谓能矣犹有修篁之岁晩枯枿之发春少者骨梗老而日新附之以倾崖礜石摧之以氷霜斧斤第其曽高昭穆至于来昆仍云组练十幅烟寒雨昏乃为能尽之盖阳虎有若之似夫子市人识之顔囘之具体门人不知苏子曰世之工人或能曲尽其形至于其理非高人逸才不能办意其在斯故籍外论之梓人不以庆赏成虡痀偻不以万物易蜩及其至也禹之喻于水仲尼之妙于韶盖因物而不用吾私焉若夫燕荆南之无俗气庖丁之解牛进技以道者也文湖州之得成竹于胷中王会稽之用笔如印印泥者也诗云鹤鸣于九臯声闻于天妙万物以成象必其胷中洞然好学者天不能掣其肘刘子勉旃
　　放目亭赋
　　走马承受丁君作亭于其廨东北吾友宋楙宗以为尽表里江山之胜名其亭曰放目而黔江居士为之赋放心者逐指而丧背放口者招尢而速累自作訿訿自増愦愦登高临远唯放目可以无悔防心以守国之械防口以挈瓶之智以此放目焉方丈寻常而见万里之外
　　古诗七十五首
　　溪上吟【并序　时年十六】
　　春山鸟啼新雨天霁汀草怒长竹篠交隂黄子观渔于塘下寻春于小桃源从以奚童稚子畦丁三四辈茶鼎酒瓢渊明诗编虽不命戒未尝不取诸左右临沧波拂白石咏渊明诗数篇清风为我吹衣好鸟为我劝饮当其漻然无所拘系而依依规矩准绳之间自有佳处乃知白莲社中人不达渊明诗意者多矣过酒肆则饮亦无量也然未始甚醉盖其所寓与毕卓刘伶辈同而自谓所得与二子异人亦殊不能知之也酒酣得纸书之为溪上吟
　　短生无长期聊暇日婆娑出门望高丘拱木蔓春萝试为省鬼録不饮死者多安能如南山千岁保不磨在世崇名节飘如赴烛蛾及汝知悔时万事蓬一窠青青陵陂麦妍暖亦媕娿长烟淡平川轻风不为波无人按律吕好鸟自和歌杖藜山中归牛羊在坡陀本自无廊庙政尔乐涧阿念昔扬子云刻意师孟轲狂夫移九鼎深巷考四科亦有好事人时能载酒过无疑举尔酒定知我为何
　　清江引【时年十七】
　　江鸥摇荡荻花秋八十渔翁百不忧清晓采莲来荡桨夕阳收网更横舟羣儿学渔亦不恶老妻白头从此乐全家醉着蓬底眠舟在寒沙夜潮落
　　还家呈伯氏【叶县作】
　　去日樱桃初破花归来着子如红豆四时驱迫少须臾两鬓飘零成老丑永怀往在江南日原上急难风雨后私田苦薄王税多诸弟号寒诸妹瘦扶将白髪渡江来吾二人如左右手茍从禄仕我邅囘且慰家贫兄孝友强趋手板汝阳城更责愆期被诃诟法官毒螫草自摇丞相霜威人避走贱贫孤远盖如此此事端于我何有一囊粟麦七千钱五人兄弟二十口官如元亮且折腰心似次山羞曲肘北窻书册久不开筐箧黄尘生鏁钮何当略得共讨论况乃雍容把杯酒意气敷腴贵壮年不蚤计之且衰朽安得短船万里随江风养鱼去作陶朱公班衣奉亲伯与侬四方上下相依从用舍由人不由已乃是伏辕驹犊耳
　　流民叹
　　朔方频年无好雨五种不入虚春秋迩来后土中夜震有似巨鼇复戴三山游倾墙摧栋压老弱寃声未定随洪流地文划劙水觱沸十户八九生鱼头稍闻澶渊渡河日数万河北不知虚几州累累襁负襄叶间问舍无所耕无牛初来犹自得旷土嗟尔后至将何怙刺史守令眞分忧明诏哀痛如父母庙堂已用伊吕徒何时眼前见安堵疎远之谋未易陈市上三言或成虎祸灾流行固无时尧汤水旱人不知桓侯之疾初无证扁鹊入秦始治病投胶盈掬俟河清一簟岂能续民命虽然犹愿及此春略讲周公十二政风生郡口方出竒老生常谈幸听之
　　次韵答张沙河
　　张侯堂堂身八尺老大无机如汉隂猛摩虎牙取吞噬自叹日月不照临防名日已污轩冕逃去未必焚山林我评君才甚高妙孤竹截管空桑琴四十未曽成老翁紫髯垂頥郁森森眉宇之间见风雅蓝田烟雾生球琳胷中磈磊政须酒东海可揽北斗斟古人已悲铜雀上不闻向时清吹音百年毁誉付谁定取醉自可结舌瘖使公系腰印如斗驷马高盖驱骎骎亲朋改观婢仆敬成都男子宁异今又言屋底甚县磬儿婚女嫁取千金古来圣贤多不饱谁能独无父母心众雏堕地各有命强为百草忧春霖艾封人子暗目睫与王同牀悔沾襟陇鸟入笼左右啄终日思归碧山岑一生能几开口笑何忍更遣百虑侵忽投雄篇写逸兴仰占干文动奎参自陈使酒尝骂坐惜予不与朋合簪君材蜀锦三千丈要在刀尺成衣衾南朝例有风流癖楚地俗多词赋淫屈原离骚岂不好只今漂骨沧江浔政令夷甫开三窟猎以我道皆成禽温恭忠厚神所劳于鱼得计岂厌深丈夫身在要勉力岂有吾子终陆沉鄙人相士盖多矣勿作蔡泽笑噤吟
　　次韵时进叔二十六韵
　　时子河上园竹间开栋宇大儿胜衣冠小儿丰颊辅嫁女与朱公伏腊可称举髪疎虽苍浪齿嚼未龃龉鸡栖牛羊下各自有室处四墙规模小易守若滕莒舍前花木深春物丽观覩舍后曲池蛙斋堂风月苦此岂不足欤叹岁不我与客宦孤云耳未知秦吴楚向来千驷公果愧一丘土宁当损轩昻聊欲效俯伛时子忻然笑吾已寤仓防少犹守章句晩实爱农圃鹊巢最知风蚁穴识隂雨世网事谙委醉乡俗淳古坐忘两家说肉坚与肠腐酒至即使倾客来敢辞窭时邀五栁陶共过三径诩往在少年埸豪气压颍汝借令今尚尔眞复难共语稍知怜麴糵渐解等灉濋朋友半山阿光隂共行旅人故义当亲衣故义当补飞鳬王令尹期我向君所君为拂眠牀淹留莫城阻【水自河出为灉自济出为濋】
　　二月丁夘喜吴体为北门留守文潞公作
　　乘舆斋祭甘泉宫遣使骏奔河岳中谁与至尊分旰食北门卧鎭司徒公微风不动天如醉润物无声春有功三十余年霖手淹留河外作时丰【是时太母闵雨勤甚故有微风不动之句】
　　古风次韵答初和甫二首
　　饥思河鲤与河鲂渴思蔗浆玉盌凉冬愿纯绵对隂雪夏愿绉絺度盛阳万端作计身愁苦一事不谐鬓苍浪调笑天街吟海燕藜羮脱粟非公狂
　　君吟春风花草香我爱春夜璧月凉美人美人隔湘水其其怨朝阳兰荃盈怀报琼玖冠缨自洁非沧浪道人四十心如水那得梦为胡蝶狂
　　次韵答和甫卢泉水三首【并序】
　　和甫作卢泉之水不求于古乐府而规模暗合予为和成三叠自予官河外罕得逆耳之言于朋友和甫爱我也居有药言吾不欲其思卢泉也故作其一父母之邦有如仲尼栁下惠而怀安之以吾之乐双井知和甫之不忘卢泉也故作其二坐进此道者于物无择清漳之波浊河之流卢泉之水求其异味而不得也亲乐之身安之斯可矣故作其三夫三言者虽不同唯知言者领其不异也
　　初侯不能六尺长少日结交皆老苍势利不可更炎凉解缨从我濯沧浪与君论心松栢香何为独忆卢泉之上多緑杨卢泉如练照秋阳泉上之人犹谤伤此邦虽陋有佳士勿厌风沙吹茫茫愿君不负上池水囊中探丸起人死
　　卢泉之木百尺长下防泉色如木苍苹风荷雨洒面凉倒影摇荡天沧浪网登锦鳞蒲荇香何以贯之柳与杨古来希价入咸阳贪功害能相中伤君今巳出纷争外但思烟波春淼茫奉亲安乐一杯水卢泉之滨可忘死舍后钟梵炉烟长舍前帘影竹苍苍事亲煗席扇枕凉中有一士鬓苍浪同心之言兰麝香与游者谁似姓杨朝发枉渚夕辰阳怀瑾握瑜祗自伤东有浊河西清漳胡为搔头虑患思茫茫清明在躬不在水此曹跰顾心死
　　招子高二十二韵兼简常甫世弼
　　我行向厌次夏扇日在摇甘瓜未除垄高栁尚鸣蜩驾言聊摄归飞霜晓封条负薪泣裘褐公子御狐貂岁月坐晼晩鬓顔飒然凋道德千古事斯文非一朝往者我不及后生多见超吾党二三子士林耸孤标小谢抱周易忘言独参寥崔郎楚左史二典考舜尧王生风雅学谈辩秋江潮洒笔惊有司小敌谓可骄安知樗蒲局临关败三枭三生数步隔屡赴茗椀邀小谢殊未来我觉百里遥问之忧菽水心虑极无聊父怜母不诃日以浊酒浇此道如鼎实念子羮未调古来有亲养回也乐一瓢不田鹑生穾在物乃为妖吾言有师承可信如斗杓诗以解子忧亦用当子招
　　林为之送笔戏赠
　　阎生作三副规模宣城葛外貌虽铣泽毫心或麤粝巧将希栗尾拙乃成枣核李庆缚散卓含墨能不泄病在惜白毫往往半巧拙小字亦周旋大字难曲折时时一毛乱乃似逆梳髪张鼎徒有表徐偃元无骨模画记姓名亦可应仓卒为之街南居时通铃下谒晴轩坐风凉怪我把枯笔开囊扑蠧鱼遣奴送一束洗砚磨松煤挥洒至日没蚤年学屠龙适用固疎阔广文困虀盐烹茶对秋月略无人问字况有客投辖文章寄呻吟讲授费颊舌闲无用心处雌黄到笔墨时不与人逝孔子尚爱日作诗当鸣鼓聊自攻短阙
　　自和答为之
　　君勿嘲广文沍寒被絺葛君勿嘲广文穷年饭粢粝常恐俎豆予与世充肴核凡木不愿材大折小枝泄栎依曲辕社聊用神其拙吾家本江南一丘藏曲折濒溪防苍莨萧洒可散髪既无使鬼钱又无封侯骨薄禄庇闲曹且免受逼卒为此懒出门徒敝怀中谒直斋宾客退风物供落笔诗成著牀头不知今几束君何向予勤见诗叹埋没嗣宗须酒浇未信胷怀阔自状一片心碧潭浸寒月令德感来教为君赋车辖君思扬雄咤何似张仪舌此意恐大狂愿为引绳墨政使此道非改过从今日报章望琼琚勿使音尘阙
　　再和答为之
　　林君维闽英数面成瓜葛邻居接杖藜过饭厌疎粝读书饱工夫论事极精核奋身君子埸勇若怒未泄穷年栖旅巢由命非由拙王良驱八骏方驾度九折学堂疎余石砌长苔髪弟子肥如瓠先生瘦唯骨【林君在朱氏讲授朱氏儿皆面白丰肥而林君如刻削】北门一都会尘埃人卒卒高盖如秋荷势利相奔谒唯君尚寂寞来观草笔斯文未易陈政当高阁束金马事陆沉市门逐干没未须相贤愚聊自嘲迂阔忆昨戏赠诗乃辱报明月极知推挽意我车君欲辖屠龙眞狂言奔马不及舌赐书盈五车直舍方二墨会意便欣然余事过窻日尚恐素餐钱诸生在城阙
　　赠赵言
　　饶阳赵方士眼如九秋鹰学书不成不学劒心术妙解通神明医如俯手拾地芥相如仰面观天星自言方术杂鬼怪万种一贯皆天成大梁卜肆倾宾客二十余年声借借得钱满屋不经营散与世人还寄食北门尘土满衣襟广文直舍官槐隂白云劝酒终日醉红烛围棊清夜深大车驷马不回首强项老翁来见寻向人忠信去表襮可喜政在无机心轻谈祸福邀重糈所在多于竹苇林翁言此辈无足听见叶知根论才性飞腾九天沉九泉自种自收皆在行先期出语骇传闻事至十九中时病轮囷离竒惜老大成器本可千万乘自叹轻霜白髪新又去惊动都城人都城达官老于事嫌翁出言不娬媚有手莫炙权门火有口莫辩荆山玉吴宫火起燕焚巢当时卞和斮两足千里辞家却入门三春荣木会归根我有江南黄篾舫与翁长入白鸥羣
　　次韵晁补之廖正一赠答诗
　　晁子抱材耕谷口世有高贤践台斗顷随计吏西入关关夫数日传车还封侯半属妄校尉射虎猛将犹行间无因自致青云上浪説诸公见嗟赏骥伏盐车不称情轻裘肥马凤凰城归来作诗谢同列句与桃李争春荣十年山林廖居士今随诏书称举子文章宏丽学西京新有诗声似侯喜君不见古来良为知音难絶不为时人弹已喜琼枝在我侧更恨桂树无由攀千里风期初不隔独怜形迹滞河山
　　再次韵呈廖明略
　　吾观三江五湖口汤汤谁能议升斗物诚有之士则然晩得廖子喜往还学如云梦吞八九文如壮士开黄间十年呻吟江湖上青枫白鸥付心赏未减北郭汉先生五府交书不到城【汉汝南廖扶】相者举肥骥空老山中无人桂自荣君既不能如钟世美匦函上书动天子且向华隂郡下作参军要令公怒令公喜君不见晁家乐府可管惜无倾城为一弹从军补掾百僚底九关虎豹何由攀男儿身健事未定且莫著书藏名山
　　走答明略适尧民来相约奉谒故篇末及之
　　君不见生不愿为牛后宁为鸡口吾闻向来得道人终古不忒如维斗希价咸阳诸少年可推令往挽令还俗学风波能自拔我识廖侯眉宇间省庭无人与争长主司得之如受赏东家一笑市尽倾略无下蔡与阳城生珠之水砂砾润生玉之山草木荣观君词章亦如此谅知躬行有君子更约探囊阅旧文蛛丝灯花助我喜贤乐堂前竹影斑好鸟自语莫吟蝉北邻著作相劳苦整驾谒子邀同攀应烦下榻煑茶药坐待月轮衔屋山
　　答明略并寄无咎
　　可以忘忧唯有酒清圣浊贤皆可口前日过君饮不多明日解酲无五斗古木清隂丹井栏夜来凉月屋头还论交拨置形骸外得意相忘樽俎间冰壶不可与夏虫飨秋月不可与俗士赏已得樽前两友生更思一士济阳城虽无四至九卿之规画犹有千秋万岁之眞荣空名未食太仓米今作斑衣老莱子卿家嗣宗望尔来不独我闻足音喜西风索寞叶初干长铗归来亦罢弹穷巷蓬蒿深一尺朱门廉陛高难攀吾侪相逢置是事百世之下仰高山
　　再次韵呈明略并寄无咎
　　夏云凉生土囊口周鼎汤盘见科斗清风古气满眼前乃是户曹报章还只今书生无此语已在贞元元和间一夫谔谔独无望千夫唯唯皆论赏野人泣血漫相明和氏之璧无连城参军拄笏看云气此中安知枯与荣我梦浮天波万里扁舟去作鸱夷子两士风流对酒樽四无人声鸟声喜梦回扰扰仍世间心如伤弓怯虚弹不堪市井逐干没且愿朋旧相追攀寄声小掾笃行李落日东面空云山
　　再答明略二首
　　挟防读书计糊口故人南箕与北斗江南江北万重山千里寄书声不还当时朱弦冩心曲果在高山流水间枯桐满腹生蛛网忍向时人觅清赏廖侯文字得我惊五岳纵横守严城万夫之下不称屈定知名满四海非眞荣富如春秋已如此他日卜隣长儿子一丘各自有林泉扶将白头亲宴喜秋风日暮衣裳单深巷叶落已如弹数来会面复能几六龙去人不可攀短歌溷公更一和聊乞淮南作小山
　　廖侯言如不出口铨量古今胆如斗度越崔张与二班古风萧萧笔追还前日辞家来射防声名借甚诸公间华隂白云锁千嶂胜日一谈谁能赏君不见曩时子产识然明知音郁郁闲佳城勿以匣中之明月计校粪土之朝荣我去丘园十年矣种桑可蚕犊生子使年七十今中半安能朝四暮三浪忧喜据席谈经只强顔不安时论取讥弹爱君草木同臭味颇似瓜葛相依攀我有仙方煑白石何时期君蓝田山
　　次韵感春五首
　　我与子桑友既往雨弥旬交情未曽改天地忽趋新东风无行迹佳气满城门麦苗生陂陇叹息不食陈谁能裹饭来定是寂寞人一曲古流水试拂弦上尘古木少生意轮囷卧河滨慙愧桃与李相随见阳春
　　张侯脱朝衣儿褐多纯緑闻道无米舂煑术学辟糓官吏但索钱诏书哀惸独东方长九尺不得侏儒禄屋中声鹅鴈日暮搅心曲穷巷无桃李缇袍非春服我吟白驹诗知君在空谷
　　祁寒不可怨天道自平分及尔春风来四肢有余温丈夫力如虎为人行灌园椒兰土壅蔽未可怨芳荪寒鱼守穷辙防煦一沫恩一朝被湔拂吹毛见瘢痕
　　鸟声春清长烟雨春薄暮风光不长妍如客暂时寓芸芸物争时天地有常度我行覩大河黄流日东骛喟然欲乘桴莽不见洲渚张侯但饮酒无用恨羇旅十年富贵子今作一邱土【富贵子一作尊前客】
　　茶如鹰爪拳汤作蠏眼煎时邀草客晴明坐南轩笑谈非世故独立万物先春风引车马隐隐何阗阗高盖相摩戛骑奴争道喧吾人抚荣观宴处自超然城中百年木有鹊巢其顚鸣鸠来相宅日莫更谋迁【鸣鸠作维鸠】圣东将寓于卫行乞食于齐有可怜之色再次韵感春五首赠之
　　温气冰底归忽忽六过旬园林改柯叶鸟声日日新耕稼百年外四郊无短门髙立试逺望俯仰迹已陈信陵松郁郁不见曩时人空怀负暄赏更望属车尘腹中书万巻踣死沟壑滨投壶与射覆一笑物皆春
　　种萱欲遣忧丛薄空自緑洗心日三省人亦不我谷谁能书窻下草抱幽独白首官不迁校书汉天禄身当万户侯鼓吹拥部曲解佩着犀渠张弓插雕服何时李将军射猎出上谷
　　春风鸣布谷天道似劝分持饥望路人谁能顔色温笑忆枯鱼説谈谐老漆园湘累不得禄哀怨冩荃荪千年涧谷松惭愧雨露恩思为万乘器愿掩斧凿痕
　　风桃李华佳人来何暮安齐果未安寓卫岂所寓张侯室县罄得酒美无度常忧腐肠死须我嫁阿骛双鱼传尺书何处迷春渚啼鸟劝不归晓鞍逐行旅遥知登楼兴信美非吾土
　　鲁公但食粥百口常忧煎金张席贵宠奴乘朱轩丈夫例寒饥万世无后先风霾天作恶雷亦怒阗阗俄顷花栁静烟暖谷鸟喧人事每如此飜覆不常然下流多谤议高位又疾顚空余壮士志不逐四时迁
　　谢张泰伯惠黄雀鲊
　　去家十二年黄雀悭下筯笑开张侯盘汤饼始有助蜀王煎藙法醯以羊彘兔【俗谓亥卯未馄饨】麦饼薄于纸含浆和咸酢秋霜落谷一一挟茧絮残飞蒿艾间人网辄万数烹煎宜老稚甖缶烦爱护南包解京师至尊所珍御玉盘登百十睥睨轻桂蠧五侯哕豢豹见谓美无度濒河饭食浆瓜葅已佳茹谁言风沙中乡味入供具坐令亲馔甘更使客得与蒲隂虽穷僻勉作三年住愿公且安乐分寄尚能屡
　　次韵谢子高读渊明传
　　枯木嵌空微暗淡古器虽在无古袖中政有南风手谁为听之谁为传风流岂落正始后甲子不数义熙前一轩黄菊平生事无酒令人意缺然
　　奉答子高见赠十韵
　　栁径着绵竹斋风陨箨屏处人事少晴余鸟声乐诗巻堕我前谓从天上落君有古人风诗如古人作箪瓢谢膏粱翰墨化糟粕误防东海观吾浅乃可酌眞成闻道百自谓莫已若谢生石蕴玉志尚本丘壑虽无首阳粟饮水亦不恶跫然何时来为我一发药
　　次韵孔著作早行
　　弃置鉏犁就车马从来计出古人下尘埃好在三尺桐不疑万世期子野明经使者著书郎风雨乘驿忘夙夜回车过门问无恙何意深巷勤长者圣师之后盖多贤领略世故有余暇白而长身虽不见好古发愤尚类也自然身如警露鹤每先鸣鸡整初驾北行河决所至郡肃肃王命哀鳏寡力排滹沱避城郭深泽疲民且田舍贾生三防藏胷中羿矢百中不虚舍行归定拜关内侯但赐黄金恐非价
　　次韵无咎阎子常携琴入村
　　士寒饿古犹今向来亦有子桑琴倚槛啸歌非寓淫伯牙山高水深深万世丘垄一知音阎君七弦抱幽独晁子为之梁父吟天寒络纬悲向壁秋高风露声入林冷丝枯木拂蛛网十指乃能冩人心村村击鼓如鸣鼍豆田见角糓成螺岁丰寒士亦把酒满眼饤饾梨枣多晁家公子屡经过笑谈与世殊旧科文章落落映晁董诗句往往妙隂何阎夫子勿谓知人难使琴抑怨久不和明光画开九门肃不令高才牛下歌
　　赠答晁次膺
　　次膺豪健如霜鹘空拳误挂田犬牙果输司空城旦作付与步兵厨人家野马横郊作凝木牵牛引竹上寒花无酒醉公不甚惜诵公五字使人嗟
　　春游
　　终日桃李蹊春风不相识同我二三子承我作意力把酒忘味着看花了香寂晴云散长空旷荡无限隔身为胡蝶梦本自不渔色春虫劝人归今我诚是客归来翻故纸书尾见麟获文字非我名聊取二三防
　　同尧民游灵源庙廖献臣置酒用马陵二字赋诗
　　灵源庙前木我昔见拱把七年身屡到郁郁防檐瓦春风响马衔并辔客潇洒更愿少尹贤置酒意倾冩斋堂有佳处花栁轻娅姹莲塘想旧叶稻畦识枯苴开关抚洪河黄流极天防忆昔武皇来系璧沉白马从官亲土石襁负至鳏寡空余瓠子诗哀怨逼骚雅白圭自圣禹今谁定眞假晁子发谠言圣功谅难亚排河着地中势必千里下移民就寛闲何地不耕稼此论似太高吾亦茫取舍有器可深川吾未之学也
　　洪河壮观游太府佳友朋春色挽我出东风如引绳昏昏版筑气王事始繁兴大堤如连山小堤如冈陵増卑更培薄万杵何登登忆昨河失道平原鱼可罾田莱人未复疮大国方惩忽念耒耜闲为民保丘塍百县伐鼛出夜半废曲肱吾侪愧禄廪游衍事鞍乘晁子汉公孙新去司马丞出干太农部才术见嗟称我坐广文舍七年读书灯结髪入埸屋肯谓河难凭尔来触事短痴甚霜前蝇世味极淡薄不了人爱憎唯得一巵酒尚能别淄渑所以对樽俎未曾问斗升酌我良已多狂言恐侵陵暮云吞落日归鸟求其朋【复用前韵】冷官仆马瘦及门鼓腾腾
　　奉和王世弼寄上七兄先生用其韵
　　宫槐弄黄黄莲叶緑婉婉时同二三友竹轩凉夏晩驾言都城南以望征车返何知苦淹留及此秋景短愁思令人瘦举目道路远西风脱一叶荐士闻乡选简书催渡河宾客不得展亲忧对萱丛妇病废巾盥言趋厌次城鞭马倦长阪枣林蔽天日交隂不容繖仰看实离离忆见花纂纂异乡怀节物不共斟酒盏举埸下马入深鏁严籥管诸生所程书捃束若稽秆蜜灯坐回环丹砚精料东披榛拔芝兰断石收琰琬纷争一日事声实溷端天球或弃遗斗筲尚何算西归到官舍尘土昏案板寒窻穿碧疏润础闹苍藓诗书鹊巢翻帷幔蛛丝罥果知兄未来光隂坐晼晩昨防叔父报亦叹音书简薄言使事重激切被天遣逋流一方病责任嫓和扁咨询怀靡及不皇暇息偃嚼冰进糜飱冲雪踏层巘严霜八月飞貂狐无余煗念嗟叔母刘穷年寄甥馆尚怜公初黠诱掖到昭宛庭坚薄才资行又出町畽浮云与世疎短绠及道浅匠伯首蹔回大樗终偃蹇学宫尸廪入奉养阙丰腆学徒日新闻孤陋犹旧典小材渠困我持斵问轮扁【复用此一韵事异似不害】大材我屈渠越鸡当鹄卵未能引分去恋禄幸茍免平生报一饱从事极黾勉岂知不见收放身就闲散思伯卧江南无心趣轩冕厐翁迹颇亲黄蘖门屡款斋余佛饭香茶沸甘露满逢人问进退余事寄一莞仲父挟高材甘为沟中断【音短】青黄可牺樽荐庙配瑚琏季父有逸兴未尝入都辇临流呼钓舩拂石弄琴阮雍容从朋交林下追游衍田园虽足乐及时思还返隂寒不鸣条望损倚门眼南枝喜鹊鸣尺素托黄犬又以窀穸留归期指姑洗寄声问僧护儿髪可以绾妙言对宾客称渠万金产尔来弄笔砚墨水恶翻建【音蹇】大字如栖鸦已不作肥软鲁论未彻章政苦诸叔懒新诗开累纸欲罢不能巻远怀托孤高别思盈缱绻秋月明夜潮柘浆冻金椀疎杵韵寒砧幽泉流翠笕吟哦口垂唌嚼味有余隽传示同好人我家东牀坦风烟意气生挥毫冩藤蠒猎山穷鹑鴽罩海极虾蚬银钓乱眼膜嘉句濯肺脘且言伯在野朋友必推挽五泰列清庙圣绪今皇缵眞儒运斗枢道化迪天显朝论惜才难逸民大搜狝岂闻任方物包贡遗羽簳招车必翘翘前席思謇謇王甥欲好怀高意恐难转长篇题远筒封寄泪空遥知云际开灰飞黄钟管
　　赠张仲谋
　　车如鸡栖马如狗闭门常多出门少去天尺五张公子官居城南地馆好健儿快马紫游缰迎我不知沙路长江榆溪栁媚寒日枯荷小鸭冻野航津人刺舩起应客遥知故人一水隔下马索酒呼三迟骑奴笑言客竟痴向来情义比瓜葛万事略不置町畦追数存亡异忧乐烛如白虹贯酒巵闲轩临水弄长笛吹落残月风凄凄城头漏下四十刻破魔惊睡听新诗君诗清壮悲节物政与秋虫同一律尔来更觉苦语工思妇霜碪捣寒月朱顔緑髪深误人不似草木长青春洁身好贤君自有今日相看进于旧以兹敢倾一杯酒为太夫人千岁寿
　　送薛乐道知郧乡
　　黄山叶县连墙居谢公席上对樗蒲双鬟女弟如桃李蚤许归我舍中鶵平生同忧共安乐岁晩相望青云衢去年樽酒辇毂下各喜身为反哺乌城头归乌尾毕逋春寒啄雪送行车解佩我无明月珠折栁下对千里驹念君胷中极了了作吏办事犹诗书浊酒挽人作年少关防心地亦时须郧乡县古民少讼但问自已不关渠登临一笑双白髪宜城冻笋供行厨人生此乐他事无行李道出汉南都寄声诸谢今何如谢公书堂迷竹坞手种竹今青青否我思谢公泪成属公去漉穰下土
　　送张沙河游齐鲁诸邦
　　张侯去沙河三食邺下麦笔力望晁董颇遭俗眼白平生学经纶胷中负竒画未论功活人饱饭不常得妻寒尚宾敬儿饿犹笔墨侧闻共伯城鱼稻颇宜客又待尘生甑欲往立四壁平生贷米家十辈来薄责囊无孔方兄面有在陈色守株伺投兔岁晩将何获广道无人行春风转沙石栖栖马如狗去谒东侯伯布衣未可量苍髯身八尺鱼干要斗水士困易为德譬之举大木人借一臂力诸公感意气岂待故相识吾穷乏祖饯折栁当马防
　　送吴彦归番阳
　　学省困虀盐人材任尊奬空筒祝螟蛉小大器甖旊诸生厌晩成躐学要侩驵摹书説偏旁破义析名象九鼎奏箫韶爰居端不飨青衿少到门庭除书闲敞竹风交槐隂三见秋气爽时赖解事人载酒直心赏吴郎楚国材幽兰秀榛莽彦国吐嘉言子将喜标榜平生钦豪俊久客慕乡党虚斋延洒扫薄饭荐腒鮝诗句唾成珠笑嘲惬爬痒春夏频谢除曾未厌来往归鴈多喜声寒蝉停哀响黄花满篱落白蚁闹瓮盎留君待佳节忽忽戒徂两亲戚伤离居交游念畴曩棊局无对曹樗蒲失朋长问君去为何云物愁莽苍寿亲髪斑斑千里劳梦想家鸡藁头肥寒鱼受罾网甘旨敇中厨伊哑弄文襁此行乐未央安知川涂广深秋上沧江远水平如掌人生要得意壮士多旷荡野鹤疲笼樊江鸥恋菰蒋本来丘壑姿不着刍豢养寄声谢乡邻为我具两桨有路即归田君其信非诳
　　薛乐道自南阳来入都留宿饮会作诗饯行
　　薛侯本贵胄射防一矢中金兰托平生瓜葛比诸从数面尚成亲况乃居连栋交游及父子讲学连伯仲奴人通使令孩稚接戏弄相怜负米勤同力采兰供每持君家书平安觑款缝秦人与吾炙忧乐一体共释之廷尉曹微过成系讼从此张长公不肯为时用丘阿无梧桐曲直不在凤生涯谷口耕世事邯郸梦自君抱忧端酒椀未忍齅【借用】今秋忽来归意气稍寛纵黄花尚满篱白蚁方浮瓮私言愿燕喜且莫戒辎重霜风猎帷幕银烛吐防蝀密坐幸颇欢剧饮宁辞痛疎钟鸣晓撞小作寒雾廏马萧萧鸣征人稍稍动九衢槐栁中纵缓青丝鞚朱楼豪士集红袖清歌送河鲤献鲙材江橙解包贡蟹擘鹅子黄酒倾琥珀冻举觞遥酌我发知见颂行行鞭棰倦短句烦屡讽
　　次韵奉送公定
　　去年君渡河枣下实离离今年君渡河剥枣咏豳诗直縁恩义重不惮鞍马疲诗书半行李道路费岁时亲交叹存殁学问访阙遗我多后时悔君亦见事迟即此有眞意定非儿女知虚名无用处北斗与南箕燕赵游侠子长安轻薄儿狂掉三寸舌躐登九级墀覆手云飜立谈光隂移歃血盟父子指天出肝脾从来国器重见谓骨相竒筑岩发梦寐猎渭非熊螭百工改绳墨一世擅文词全人脰肩肩瓮盎妩且宜大槐隂黄庭女萝绵络之韶阳两兄弟还自妬蛾眉工颦又宜笑百辈来茹咨班姬轻鸿毛更合众口吹引绳痛排拫【音病】防蔽枉成帷唯恐出已上杀之如奕棊尘埃百年琴絶弦为钟期落落虎豹文义难管中窥至今扬子云不与俗谐嬉岁晩草经覃思冩天维脱身天禄阁危于劒头炊卧闻防董贤闭门甘忍饥五侯盛宾客驺辔交横驰时通问字人得酒未曾辞近者君家翁天与脱馽鞿已为防防鸿矰尚安施养兰寻僧圃爱竹到水湄北关免朝请西都分保厘文章九鼎重富贵一黍累赵良欲灌园但为商君嗤弃甲尚文过兕多牛有皮出仕书掣肘归来菊荒篱不为五斗折自无三径资胜箭洗蹀血归鞍悬月支斯人万户侯造物付鑪锤我观史臣篇疏略记糟醨譬如官池蛙谁能问公私君怀明月珠簸弄沧海涯深房佩芳兰固是王所姬南贡尚包橘汉滨莫大随每来捉谈麈风生尘竹枝肮脏得家法伊优不能为但听呼樗蒲便足解人頥功成在漏刻颖利处囊锥失势落坑穽寒窀如愁鸱得马折足祸亡羊多歧悲屡敌因心计伏兵几面欺长戈仰关来吐款受羇縻万事只如此毕竟谁成亏爱君方寸间醇朴乃器师安得摆俗纒东岗并鉏犂由来在隂鹤不必振羽仪送行倾车盖载酒满防夷天高木落叶潦退河流卑屯云搴六幕新月吐半规人生会面难取醉听狂痴语穽发期笑【一作欺笑】诗锋犯嘲讥悬知履霜来少别为不怡天津媚河汉阙角挂秋霓中有鬼与神赤舌弄隂机夜光但十袭出怀即瑕疵去去善逆旅冻醪约重持山药倒藤架红梨带寒曦坐须骑奴还淹留岁恐期无为出门念牵衣婴孺啼短韵愿成颂时时寄相思
　　种决明
　　后皇富嘉种决明注方术耘锄一席地时至观茂密缥叶资芼羮缃花马蹄实霜丛风余簸簸埸功毕枕囊代曲肱甘寝听芬苾老眼愿力余读书眞成癖
　　都下喜见八叔父
　　一别七冬夏几书通置邮防鸿难借问江鲤多沉浮心因梦想去迹为山川留叔趋丹凤阙身向卧龙洲邂逅入关马同时解辔秋别后事万端向来身百忧咨嗟旧田园恸哭新松楸稍询耆旧间大半归山丘小儿携妇子襁褓皆裹头清灯照逆旅呼酒濯乱愁破啼为笑语霜夜尽更筹岁寒叔旧节况又高春秋老松心梗槩緑竹气和柔言如不出口体若不胜裘德音润九里政事无全牛诗成戏笔墨清甚韦苏州篆籕有志气当于古人求自悲闻道晩涉世如虚舟虽无触物意傥亦遭骂咻稍窥性命学未穷言行尢息心待自信渺如大河流隄防小不密一决败数州安得心服礼不见为疮疣荆鸡变化材鹄卵滞隂幽愿因啄抱力浩荡碧云游
　　次韵答叔原会寂照房呈稚川
　　客愁非一种歴乱如蜜房食甘念慈母衣绽怀孟光我家犹北门王子渺湖湘寄书无鴈来衰草漫寒塘故人哀王孙交味耐久长置酒相暖热惬于冬饮汤吾侪痴絶处不减顾长康得闲枯木坐冷日下牛羊坐有稻田衲颇薫知见香胜谈初亹亹修绠汲银牀声名九鼎重冠盖万夫望老禅不挂眼看蜗书屋梁韵与境俱胜意将言两忘出门事衮衮斗柄莫昻昻月色丽双阙雪云浮建章苦寒无处避唯欲酒中藏
　　同王稚川晏叔原饭寂照房
　　高人住宝坊重客款斋房市声犹在耳虚静生白光幽子遗淡墨窻间见潇湘蒹葭落鳬鴈秋色媚横塘博山沉水烟淡与人意长自携鹰爪牙来试鱼眼汤寒浴得温湢体净心凯康盘飡取近市厌饫谢羶羊裂饼羞豚脍包鱼芰荷香平生所怀人忽兹共榻牀常恐风雨散千里郁相望斯游岂易得渊对妙濠梁雅人王稚川易亲复难忘晏子与人交风义盛激昻两公盛才名宫锦丽文章鄙夫得秀句成诵更怀藏
　　次韵叔原会寂照房
　　风雨思齐诗草木怨楚调本无心击排胜日用歌啸僧窻茶烟底清絶对二妙俱含万里情雪梅开岭徼我慙风味浅砌莎慕松茑中朝盛人物谁与开顔笑二公老谙事似解寂寞钓对之空叹嗟楼阁重晩照
　　次韵稚川
　　平生万里兴敛退着寸尺向来类窃钩少日巳争席曩过招提饭惬当易为适食鲑如举士名下无遗索谈余天花茶罢风生腋谁言尘土中有此坐上客言前倾许可胷次开堛塞同是蠧鱼痴还归理编册长安千门雪蟹黄熊有白更约载酒行无为守岑寂
　　竹轩咏雪呈外舅谢师厚并调李彦深
　　破腊春未融土膏寒不发数声鸣条风一夜洒窻雪开轩万物晓落势良未歇铿铿青琅玕阅此岁凛冽摧埋头抢地意气终自洁君子谓此君全身斯明哲屋头维女贞顔色少泽悦稍能窥藩篱亦有固穷节佳兴冉冉生门外无车辙冩之朱丝清坐待明月
　　丙寅十四首效韦苏州【并序】
　　二月丙寅率李原彦深谢愔公静游百花洲适为游人所擅见拒于晨门因赋何人有酒身无事谁家多竹门可欵
　　雪尽草木动春融烟景和嘉辰掩关坐如此节物何同游得二子晤对不在多
　　不知鞍马倦想见洲渚春清昼鏁芳园谁家停画轮高栁极有思向风招游人
　　渐佳楼外花嘉赏亭边栁作者归山丘今春为谁有千秋万岁后还复来游否【渐佳楼阳夏谢希深作嘉赏亭范文正作】
　　城南有佳园风物迎马首但赏主人竹不饮主人酒红日媚紫苔轻风泛青栁
　　三公未白髪十辈乘朱轮只取人看好何益百年身但愿长今日清樽对故人
　　江梅香冷淡开遍未全疎已有耐寒蝶双飞上花须今夜严城角肯留花在无
　　我思五栁翁解作一生事得钱送酒家便静寻山寺念我还如此翁应会人意
　　庭空日色静楼迥钟声迟褐叟巳争席驯鸦更不疑同来复同去竟别我为谁
　　谢甥有逸兴李髯非不嘉苦思梦春草醉狂眠酒家斯游无俗物傲睨至昏鸦
　　寺古老僧静亭隂脩竹多莱公作州日部曲屡经过众推识公面苍石眠緑莎
　　盛时众吹嘘谪去众毁辱不为公存亡幽兰春自緑欲书见相传安得南山竹
　　昔公调鼎实指顾九庙尊郡国富士马于今开塞垣谁能起公死为国守北门
　　出身世丧道解绶饥驱我杯中得醉乡去就不复果岂谓俗人言达人傥予可
　　少小尚狷介与常人不款置身稍雍容遇酒辄引满自是鹤足长难齐鳬胫短
　　对酒歌答谢公静
　　我为北海饮君作东武吟看君平生用意处萧洒定自知人心南阳城边雪三日愁隂不能分皂白摧轮踠蹄泥数尺城门昼闭眠贾客移人僵尸在旦夕谁能忍长待食麦身忧天下自有人寒士何者愁塡臆民生政自不愿材可乘以车可鞭防君不见海南水沈紫旃檀碎身百炼金博山岂如不防斧斤赏老大絶崖霜雪间投身有用祸所集何况四达之衢井先汲昨日青童天上囘手捧玉帝除书来一番通籍清都阙百身书名赤城台飞升度世无虚日恠我短褐趋尘埃顾谓彼童子此何预人事但对清樽即眼开一杯引人着胜地传闻官酒亦自清径须沽取续吾瓶南山朝来似有意今夜傥放春月明
　　戏赠彦深【李原字彦深厚之弟居南阳】
　　李髯家徒立四壁未尝一饭能留客春寒茅屋交相风倚墙扪虱读书防老妻甘贫能养姑宁剪髪鬟不典书大儿得飱不索鱼小儿得裈不索襦庾郎鲑菜二十七太常斋日三百余上下分膰一饱饭藏神梦诉羊蹵蔬世传寒士有食籍一生当饭百瓮菹防防主张审如此附郭小圃宜勤鉏葱秧青青葵甲緑早韭晩菘羮糁熟充虚解战赖汤饼芼以蓱虀与甘菊几日隣槐已着花一心呪笋莫成竹羣儿笑髯穷百巧我谓胜人饭重肉羣儿笑髯不若人我独爱髯无事贫君不见猛虎即人厌麋鹿人还寝皮食其肉濡需终与豕俱焦饫肥择甘果非福虫蚁无知不足惊横目之民万物灵请食熊蹯楚千乘立死山壁汉公卿李髯作人有佳处李髯作诗有佳句虽无厚禄故人书门外犹多长者车我读扬雄逐贫赋斯人用意未全疎
　　寄南阳谢外舅
　　谢公遂偃蹇南阳无旧庐天与解缨绂元非傲当涂庖丁释牛刀众手斫大觚白云曲肱卧青山满牀书妙质落川泽果然天网疎然知【一作故知】今人巧未觉古人迃筑岁功休夜泉鸣竹渠胷怀郁磊磈此物谅时须儿能了翁事安用府中趋孙能诵翁诗乃是千里驹人生行乐耳用舍要自如我方神其拙社栎官道樗公犹忧斧斤睥睨斲樽壶万古身后前芭蕉秋余少年喜狡狯叱化粒成珠谟功可歌舞学古则暖姝所好果不同未可一理驱忠忘言对安得南飞鳬鄙心生蔓草萌芽望耘鉏离筵如昨日春栁见霜枯未辱锦绣段时防双鲤鱼忆在参几杖雍容觑规模引接开藻鉴高明通事枢门生五七辈寂寞半白须谈经落麈尾行乐从篮舆看竹辟彊宅阅士黄公垆雪屋煑茶药晴檐张画图幽寺促灯火青毡置樗蒲绕牀叫一掷十白九雉卢蔡泽来分功袁耽必上都开旗纵七走破竹殄羣胡成枭烛为明挟长朋佐呼终饮见温克所争匪锱铢谁令运甓翁见谓牧猪奴事托丈人重乃爱屋上乌旧言如对面形迹滞舟车风帘想隐几天籁鸣寒梧尚喜读书否还能把酒无邺城尘沙冠盖若秋蕖相过问寒温意气驰九衢楚客虽工瑟齐人本好竽永怀溟海量北斗不可胜夜亲笔墨因来明月珠
　　次韵正仲三丈自衡山返命舍驿过外舅师厚赠答
　　昏昏市井气呫呫儿女语禽喧声百种春作事万绪人间鸡黍期天上德星聚乖离略十年髪白齿龃防太史祷衡丘佐王用貔虎子云免大夫草空自苦人生只尔是付与瓮头醑



　　山谷外集巻一
　　钦定四库全书
　　山谷外集巻二
　　宋　黄庭坚　撰
　　古诗七十八首
　　次韵谢外舅病不能拜复官夏眠起之什
　　丈人养疴卧此道取众弃强饭尚可饱力田苦常匮欲从羣儿嬉出语不娬媚轩窻坐风凉编简勘遗坠自安井无禽未叹旅焚次夏暑极阳功时霖作隂事呼儿疏药畦植杖按瓜地南山云气佳北极冕旒防自欣鬓髪白得见衣裳治山林收枯槁草木洗憔悴防痔以车来探珠遭龙睡腹便时防嘲身退得自恣伊优无下僚肮脏谢高位谁能领斯会好在漆园吏
　　次韵师厚五月十六日视田悼李彦深【彦深去年五月十三日与之游西郊】
　　南鴈传尺素飞来卧龙城颇知高卧久忽作田野行湛湛陂水满欣欣原草荣日华丽山川秀色夺目精对酒不满怀揽物有余清念惜读书客远人遗世情南亩道观饷西郊留劝耕共游如昨日笑语絶平生此士今已矣宾筵老无成犹倚谢安石深心抚嫠惸【老无成一作无老成】
　　次韵师厚食蟹
　　海馔糖蟹肥江醪白蚁醇每恨腹未厌夸谈齿生津三岁在河外霜脐常食新朝泥看郭索暮鼎调酸辛趋跄虽入笑风味极可人忆观淮南夜火攻不及晨横行葭苇中不自贵其身谁怜一网尽大去河伯民鼎司费万钱玉食罗常珍吾评扬州贡此物眞絶伦
　　次韵谢外舅食驴肠
　　垂头畏庖丁趋死尚能鸣説以雕俎乐甘言【阙】
　　千金辔死得五鼎烹祸胎无肠胃杀身和椒橙【阙】道贯鱼百十并骑奴吹一吷驵骏不敢争物材茍
　　当用何必渥洼生忽思麒麟种突兀使人惊
　　次韵师厚答马著作屡赠诗
　　尝闻马南郡少有拔俗韵寒灰几见溺锻翮常思奋桐薪鸣灶间劒气吐吴分多言世益蚩当律心自隐家虽四立壁仕要三无愠会将渔父意往就庄生问
　　和答师厚黄连桥坏大木亦为秋雹所碎之作
　　溪桥乔木下往岁记经过居人指神社不敢寻斧柯青隂百尺蔽白日乌鹊取意占作窠黄泉浸根长叶造物着意固已多风摧电【一作雹】打扫地尽竟莫知为何谴诃独山冷落城东路不见指名终不磨
　　次韵外舅谢师厚病间十首
　　贝锦不足歌请陈江汉诗美人出江汉窈窕世未窥折兰不肯佩告我以蚕饥独归岂惮远三危露如饴德人更疢疾术智益洒落反身见万古道不在卜度胷中有镆鎁老境要志弱谢公赋达生达生眞可托引镜照清骨惊非曩时人天地入喻指芭蕉自观身程力则已病征财又室贫古来支离疏粟帛王所仁【一作主至仁】
　　葅寒知园秋饭白问米贱妇孙劝甘旨霜兔颇宜面黄花不举酒佳句余嫪恋经行宴坐堂防迹书几砚桃李一春期松栢千岁永经事寂寞髪白官闲冷草緑艾如张波清蜮伺影东里与无趾渠有幸不幸病余儿废锄【一作呼儿锄】门巷草眠来者何所闻披草足蛩然封侯无骨相为贾寡金钱梦作白鸥去江湖水黏天
　　民生自煎熬煮豆以萁防居然忘本根光隂不供翫藏山夜半失乌合归星散因病见不生达人果大观开田种白玉饱牛事耕犂露非无泽得秋常苦迟猛虎擅文章斑斑被诸儿长松抱劲节唯有岁寒知谢公莳兰苕眞意付此物惠然风肯来香为一披拂遥知醉吟姿黾勉向朱绂搘笻橘柚黄僧屋对像佛身病心轻安道肥体癯瘦好怀当告谁四墙枣红皱负暄不可献扪虱坐清昼端有眞富贵千秋万年后
　　和谢公定征南謡
　　传闻交州初陆梁东连五溪西氐羌军行不断蛮标盾谋主皆收汉畔亡合浦谯门腥血沸晋兴城下白骨荒谋臣异时坐致宼守臣今日愧包桑已遣戈舩下漓水更分楼舩浮豫章颇闻师出三鵶路尽是中屯六郡良汉南食麦如食玉湖南驱人如驱羊营平请谷三百万祁连引兵九千里少府私钱不可知大农计岁今余几土兵蕃马貔虎同蝮虵毒草篁竹中未论刍粟捐金费直愁瘴疠连营空我思荆州李太守欲募蛮夷令自攻至今民歌尹杀我州郡择人诚见功张乔祝良不难得谁借前筯开天聪诏书哀痛言语切为民一洗横尸血摧锋陷坚赏万户堑山堙谷穷三宂南平旧时颇臣顺欲献封疆请旄节庙谋犹计病中原岂知一朝更屠灭天道从来不争胜功臣好为可喜説交州鸡肋安足贪汉开九郡劳臣监吕嘉不肯佩银印征侧持戈敌百男君不见往年濒海未郡县赵佗闭关罢朝献老翁窃帝聊自娱白头抱孙思事汉孝文亲遣劳苦书稽首请去黄屋车得一亡十终不忍太宗之仁千古无
　　寄耿令几父过新堂邑作乃几父旧治之地
　　呼舩淩大河驱马踏平沙道旁开新邑千户有生涯四衢平且直緑槐防县衙问谁作此邑耆旧对予嗟前日耿令君迁民出坳窊始迁民怀土异端极纷拏既迁人气和草木茂萌牙桃李虽不言春风满城花陵陂青青麦烟润桑麻自非耿令君大泽荒蒹葭白头晏起饭襁褓语呕哑自非耿令君漂转随鱼虾岂弟民父母不专司敛賖令君两男儿有德必世家问令今安在解官驾柴车当时舞文吏白璧强生瑕令君袖手去不忍试虎牙人往惜事废感深知政嘉我闻耆旧语叹息至昏鸦定知循吏传来者不能加今为将军客轩盖湛光华幕府省文书醉归接防斜怀宝仁者病偷安道之邪勉哉思爱日赠言同马檛
　　放言十首
　　废兴宜有命得失但自知踽踽众所忌悠悠谁与归吾义茍不存岂更月攘鸡风清闻鹤唳想见南山栖匣中緑绮琴欲抚已絶问何时絶钟期谢世年正声不可闻千载寂寞间未有顔叔子安知栁下贤轻肥马上郎枯槁林下士声名斲自然势利焚和气智人不骇俗同朝皆用事物外有华胥时时梦中至兰楫桂为舟大江可远游坚车无良马出门败吾辀一身交万物用我未易周安得栁下惠穷年与之游微云起肤寸大防弥九州至仁虽爱物用舍如春秋晴空不成远岫行归休何疑陶渊明一去如惊鸥黄鹄送黄鹄中道言别离送君不惮远愁见独归时罗网翳稻粱江湖水弥弥行行不相见勉哉防防飞蝉声已纾迟秋日行晼晩长年困道路驱马方更远从事常厌烦归心自如巻旨甘良未丰安得怀息偃月满不逾朢日中为之倾天地尚乃尔万物能久盈明德忌高才贵防防忽解扁舟去怀哉张季鹰榨牀在东壁病起绕壁行新醅浮白蚁渴见解朝酲小槽垂玉筯音响有余清疾风春作静夜山泉鸣安得朱丝弦为我写此声想知舜南风正尔可人情
　　弄水清江曲采薇南山隅当吾无事时此岂不我娱乔木好鸟音天风韵虚徐遐心游四海万里不须臾囘首古衣冠荆樊老丘墟欲付此中意归翻虫蠧书短生忧不足此道乐有余
　　送伯氏入都
　　贫贱难安处别离更増悲经营动北征慈母待春衣短棰驱瘦马青草牧口嘶送行不知远可忍独归时太华物华春街栁啭黄鹂九衢生紫烟到家使人迷知音者谁子倦客无光辉王侯不可谒秣马兴言归岂无他人游不如我埙箎陈书北窻下此自有余师
　　次韵孔四著作北行滹沱
　　驼褐防风霜鸡声墟里青灯进豆粥落月踏冰水平生不药才可卫十指持比千户封谁能优劣此
　　渡河
　　客行岁晩非远游河水无情日夜流去年排堤注东郡诏使夺河还此州忆昔冬行河梁上飞雪千里曽冰壮人言河源冻彻天冰底犹闻沸惊浪
　　次韵寄李六弟济南郡城桥亭之诗
　　客心如头垢日欲撩千箆闻人説江南喜气吐晴霓伏枕梦归路子规吟翠微济南似江南旧见今不疑洗心欲成游王事相夺移驽马恋栈豆岂能辞絷缧本无封侯骨见事又重迟徒能多着酒大腹如鸱夷唯思一渔舟载网横渺弥矫首歴下亭朱栏转清溪春风吹桃李三月自成蹊翠叶张日幄红英铺地衣此中有嘉兴不醉定自非况当郡政成野蠒麦两歧与民同观游永夜不阖扉女墙上金枢天如青琉璃想子果下归马饱生刍嘶
　　和甫得竹数本于周翰喜而作诗和之
　　初侯一亩宫风到卧席前日筑短垣昨日始封植平生岁寒心乐见岁寒色翩翩佳公子为致一窻碧忆公来相居筮吉墨食人言陋如何我自适其适白眼对俗徒醉防坐欹侧人知爱酒尔不解心得得阿堵絶往还此君是宾客清风吹月来驩甚齿折屐有节似见圣无言谅知默数囘长者车犹恨地未僻隂雨打叶时曲肱自宴息心游万物初何处寻辙迹从来修竹林乃是逸民国
　　寄题钦之草堂
　　河南有伏流经营大行根盛德不终晦发为清济源公家济源上太行正当门修竹带藩篱百禽鸣朝暾仰视浮云作俯窥流水奔相望有盘谷李愿故居存主人国之老实惟商岩孙班行昔供奉屡进逆耳言天子色为动羣公声亦吞肃肃冰霜际不改白玉温出处士所重其微难共论公勿怀草堂朝廷待公尊
　　和答梅子明王扬休点密云龙
　　小璧云龙不入香元丰龙焙承诏作二月尝新官字盏游丝不到延春阁去年曾觉减光辉人间十九人未知外家春官小宗伯分送蓬山裁半璧建安瓮椀鹧鸪班谷帘水与月共色五除试汤饮墨客泛瓯银粟无水脉辟宫邂逅王广文初观团团破龙纹诸公自别淄渑了兔月葵花不足论石硙春芽风雪落煑浇肺渴初不恶河伯来观东海若鹿逢朱云眞折角子真云孙唾成珠庙堂只今用诸儒链成五石补天手上书致身可亨衢顾我赐茶无骨相他年幸公肯相饷
　　送刘道纯
　　五松山下古铜官邑居褊小水府寛民安蒲鱼少嚚讼簿领未减一邱槃胷中峥嵘书万巻簸弄日月江湖间稠人广众自神王按劒之眼白相看老身风波谙世味如食橘柚知甘酸麒麟图画偶然耳半枕百年梦邯郸平生樽俎宫亭上涉世忘味皆朱顔此时阿翁尚无恙追琢秀句酬江山堂堂今为蜕蝉去五老偃蹇无往还大梁城中笏柱颊颔髭今成雪点斑青云何必出公右亨衢在天无由攀椎鼓转舩如病巳梦想楼台落星湾子正诸儿喜文史阿秤亦闻有笔端丹徒布衣未可量诗书且对藜藿盘穴中生涯识隂木末牖户知风寒我今四壁恋微禄知公未能长挂冠
　　次韵子瞻春菜
　　北方春蔬嚼冰雪妍暖思采南山蕨韭苗水饼姑置之苦菜黄鸡羮糁滑莼丝色紫菰首白蒌蒿牙甜头辣生葅入汤飜手成芼以姜橙夸缕抹惊雷菌子出万钉白鹅截掌鳖解甲琅玕林深未飘箨软炊香秔煨短茁万钱自是宰相事一饭且从吾党説公如端为苦笋归明日青衫诚可脱
　　六舅以诗来覔铜犀用长句持送舅氏学古之余复味禅悦故篇末及之
　　海牛压纸写银钩阿雅【师奴僧号】守之索自收长防玩物败儿性得归老成散百忧先生古心冶金铁堂堂一角谁能折儿言觳觫持赠谁外家子云乃翁师不着鼻绳袖两手古犀牛儿好看取
　　次韵子瞻与舒尧文祷雪雾猪泉唱和
　　老农年饥望人腹想见四溟森雨足林回投璧负婴儿岂闻烹儿翁不哭未论万户无炊烟蛛丝蜗涎经杼轴使君闵雪无肉味煑饼青蒿下盐菽岂云剪爪宜侵肌霜不杀草仍故緑幽灵赑屃西山雾牲肥酒香神未渎得微往从董父餐宁当罪系葛陂渊卜择祠官齐博士暴露致告苍崖顚请天行泽不汲汲尔亦枯鱼过河泣生鹅斩颈血未干风马云车坐相及百里旌旗洒玉花使君义动龙蛇蛰老农欢喜有春事呼儿饭牛理蓑笠博士勿叹从公疲明年麦饭滑流匙
　　见子瞻粲字韵诗和答三人四返不困而愈崛竒辄次旧韵寄彭门
　　公材如洪河灌注天下半风日未尝撄昼夜圣所叹名世三十年穷无歌舞玩入宫又见妬徒友飞鸟散一饱事难谐五车书作伴风暗楼台鸡鸣自昏旦虽非锦绣赠欲报青玉案文似离骚经诗窥关雎乱贱生恨学晩曽未奉巾盥昨蒙双鲤鱼远托郑人缓风义薄秋天神明还旧贯更磨荐祢墨推挽起疲懦忽忽未嗣音微阳归候炭仁风从东来拭目望斋馆鸟声日日春栁色弄晴暖漫有酒盈樽何因见此粲
　　人生等尺捶岂耐日取半谁能如秋虫长夜向壁叹朝四与暮三适为狙公玩臭腐蹔神竒喑噫即飘散我观万世中独立无介伴小黠而大痴夜气不及旦低首甘豢养尻脽登俎案所以终日饮醉眠朱碧乱无人明此心忍垢待濯盥仰看东飞云只使衣带缓先生古人学百氏一以贯见义勇必为少作衰俗懦忠言愿回天不忍斆吞炭还从股肱郡待诏图书馆投壶得赐金侏儒余饱暖宁令东方公但索长安粲
　　元龙湖海士毁誉略相半下牀卧许君上牀自永叹丈夫属有念人物非所玩坐令结欢客花为烟雾散武功有大略亦复寡朋伴咏歌思见之长夜鸣鹖旦东南望彭门官道平如案简书束缚人一水不能乱斯文媲秬鬯可用圭瓉盥诚求活国医何忍弃和缓开疆日百里都内钱朽贯铭功甚俊伟乃见儒生懦且当置是事勿使冰作炭上帝羣玉府道家蓬莱馆曲肱夏簟寒灸背冬屋暖只令文字垂万世星斗粲
　　次韵答尧民
　　君开苏公诗疾读思过半譬如闻韶耳三月忘味叹我诗岂其朋组丽等俳玩不闻南风弦同调广陵散鹤鸣九天上肯作家鸡伴晁子但爱我品藻私月旦官闲乐相从梨栗供杯案门静鸟雀嬉花深蜂蝶乱忽防加礼貌斋戒事搢盥问大心更小意督辞反缓君材于用多舞选弓矢贯聪明回自照胜已果非懦我如相绘事素质施朽炭古来得道人非独大庭馆晁子已不疑冬寒春自暖系表知药言择友得荀粲
　　再和寄子瞻闻得湖州
　　天下无相知得一已当半桃僵李为仆芝焚蕙増叹佳人在江湖照影自娱玩一朝入汉宫扫除备冗散何如终流落长作朝云伴相思欲面论坐起鸡五旦身惭尸廪禄有罪未见案公又雄万夫皦皦不自乱臧谷皆亡羊要以道湔盥传声向东南王事不可缓春波下数州快若七札贯椎鼓张风帆相见激衰懦空文不传心千古付煨炭安得垂天云飞就吴兴馆鱼餍栁絮肥笋煑溪沙暖解歌使君词樽前有三粲
　　用明发不寐有怀二人为韵寄李秉彞德叟
　　竹贯四时清【一作竹节晩逾緑】月通云气明【一作月华寒更明】外弟有佳质【一作处】妙年推老成后凋对霜雪【一作到冰霜】不昧处隂晴盛德当如此【一作观物忆相见】古人畏后生【一作契阔难为情】在昔授子书髧彼垂两髪乖离今十年树立映先达清灯哦妙【一作诵佳】句如酌春酒滑把书念携手惆怅至明发人生不如意十事恒八九未见歴下人徒倾歴城酒从来亲骨肉不免相可不但愿崇事实虚名等箕斗蚤知鹊山亭李杜发佳思弥年听传夸登览通梦寐遥怜坐清旷落笔富新制尚因宾客集沥酒使我醉往在舅氏旁获拚堂上帚六经观圣人明如夜占斗索居废旧闻独学无新有羡子杞桂材未曽离矫揉安诗无恙时学行超辈侪华屋落丘山百忧满人怀此士如不亡仲子【一作叔也】抱竒材不独典刑在神明还观来少时【一作年】诵诗书贯穿数万字尔来窥陈编记一忘三二光隂如可玩老境翻手至良医曾折足説病乃真意桃李春成径本自不期人歴下两寒士箪瓢能悦亲耻防伐国问肯卧覆车尘子既得此友从之求日新赋未见君子忧心靡乐八韵寄李师载
　　同陞吏部曹往在纪丁未别离感寒暑岁星行十二我惭鸡荩谷子叹天且劓空余山梁期尚不昧初志防合良难期系匏各异县千里共明月如披故人面浮云蔽高秋此岂中心愿雾重豹成文水清鱼自见齐地谷翔贵排门无防饙二仲有甘旨奉亲亦良勤原田水洗洗何时稼如云无民愿丰岁政自不忘君古人有成言岁暮于君子斧挥郢人鼻琴即钟期耳新诗淩建安高论到正始徒言参隔辰未负石投水白雪非众听夜光忌暗投古来不识察浪自生百忧三月楚国泪千年郢中楼无因杭一苇浊水拍天流河南李茂彦内蕴迈俗心濬冲有泾渭一顾重千金事亲知色难胜已又勇沉外物既难必求之首阳岑飘风从东来雨足尽西靡万物逐波流金石终自止渭因泾使浊菲以葑故毁智所无奈何谁能为樗里纷纷车马客如集市人博彼虽有求来我但使一噱忽逢媚学子时亦撼关钥何当携手期濠上得鱼乐以同心之言其臭如兰为韵寄李子先
　　往日三语掾解道将毋同我观李校书超迈有古风谈道屡入微闭门长蒿蓬谁能赏远韵太守似安丰流水鸣无意白云出无心水得平淡处渺渺不厌深云行不能还归碧山岑斯人似云水廊庙等山林俗士得失重舍观朶颐六经成市道驵侩以为师吾学淡如水载行欲安之惟有无心子白云相与期摧藏褫冕冠寂寞归丘园一瓢俱好学伯仲吹篪壎政以此易彼高车宅朱门得失固有在难为俗人言携手日不足七年坐乖离愁思不能眠起视夜何其残月挂破镜寒星满天垂明明故人心维斗终不移穷阎莴蔓羶富屋酒肉臭酒肉令人肥莴蔓令人瘦欲从钟鼎食复恐忧患构秦时千戸侯寂寞种瓜后客从济南来遗我故人书墨淡字疎行故人情有余上言犹健否次问意何如只今意何有思食故溪鱼【意一作思】吾子有嘉德譬如含薫兰清风不来过岁晩蒿艾间古来百夫雄白首在涧槃非关自取重直为知人难
　　次韵晁元忠西归十首
　　我田失耕耘岁暮拾枯萁【一作采蕨薇】枯萁【一作蕨薇】不可食日晏抱长饥猛虎依山林眼有百步威一从梁鸯食风月何时归
　　圣莫如东家长年困行路公养为淹留岂不以食故林薄鸟迁巢水寒鱼不聚孤士似无家转蓬何由住前有熊罴咆后有虎豹号已出涧谷底更陟山阪高五日一并食十年一緼袍未知归宿处岂惮鞍马劳丽姬封人子弄影爱朝日晋国始得之涕泣甘首疾忧危与安乐一生谁能必同牀食刍豢乃悔沾襟失怨句识之推商歌知甯戚我占晁氏贤乃在赋行役同游羿彀中傥免非尔力滔滔今如此去邦将安适热避恶木隂渴辞盗泉水曾囘胜母车不落抱玉泪晁氏猛虎行皦皦壮士意人生高唐观有情何能已【晁诗云安得龙山潮驾囘实河水水从楼前来中有美人泪】
　　腰垂九井璜耳着明月珰兰荪结襟带芰荷制衣裳其人虽甚远其室大道傍当身不着意千载永相望风去家行手面黧黒屠龙非世资学问求自得我思脊令诗同飞复同息兄弟无相远急难要羽翼人言贫在家殊胜富作客鸡栖牛羊下君子亦安息千里求明师营粮从事役学问非物外室虚生纯白开田望食麦春陇无秀色深耕不偿勤牛耳徒湿湿丰凶谁主张坐令愁煎迫河清会有时得酒洒胷臆















　　山谷外集巻二
　　钦定四库全书
　　山谷外集巻三
　　宋　黄庭坚　撰
　　古诗六十六首
　　答王道济寺丞观许道宁山水图
　　往逢醉许在长安蛮溪大砚磨松烟忽呼绢素翻砚水乆不下笔或经年异时踏门闯白首巾冠欹斜更索酒举杯意气欲翻盆倒卧虚樽将八九醉拈枯笔墨淋浪势若山崩不停手数尺江山万里遥满堂风物冷萧萧山僧归寺童子后渔伯欲渡行人招先君笑指溪上宅鸬鷀白鹭如相识许生再拜谢不能元是天机非笔力自言年少眼明时手挥八幅锦江丝赠行巻送张京兆心知李成是我师张公身逐铭旌去流落不知今主谁大梁画肆阅水墨我君槃礴忘揖客蛛丝煤尾意昏昏几年风动人家壁雨雪涔涔满寺庭四围冷落让丹青笑酬肆翁十万钱巻付骑奴市尽倾王丞来观皆失席指防如见初画日四时风物入句图信知君家有摩诘我持此图二十年眼见绿髪皆华顚许生缩手入黄泉众史弄笔摩青天君家枯松出老翟风烟枯枝倚崩石蠧穿风物君爱惜不诬方将有人识
　　过家
　　络纬声转急田车寒不运儿时手种栁上与云近舍旁旧佣保少换老欲尽宰木郁苍苍田园变畦畛招延屈父党劳问走婚亲归来飜作客顾影良自哂一生萍托水万事雪侵鬓夜防风陨霜干叶落成阵灯花何故喜大是报书信亲年当喜惧儿齿欲毁齓系船三百里去梦无一寸
　　上冢
　　自公返蓬荜税驾上丘垄霜露此日悲松楸十年拱养鶵数毛羽初不及承奉康州断肠猿风枝割永痛【一作风树终日痛】少年不如人登仕无前勇髪疎齿牙摇鲸波怒号汹愿为保家子敢议世轻重称觞太夫人鱼菜赡庖供
　　明叔知县和示过家上冢二篇辄复初韵
　　敝邑荷佳政耕桑及时运令君平生欢远别喜亲近吾友徐光禄死战万事尽不见东陵侯唯见瓜连畛且当置是事椎牛防宾亲百年共如此破涕作嘲哂枯荷野塘水照影惊顔鬓功名黄粱炊成败白蚁阵少时无老境身到乃尽信此来见抱子别日多未齓夜防如梦寐寒烛泣余寸
　　女萝上杉松野葛蔓畦垄蛛丝网祠屋芝菌生昼拱去国二十年雪涕夙严奉更歴饱艰难抑搔知痒痛闻道下士笑转物大人勇平生随风波归来梦犹汹持此寸草心负荷九鼎重柔嘉无牛羊保身以为供
　　次韵叔父圣谟咏鸎迁谷
　　鸦舅颇强防仆姑常勃磎黄鸟怀好音秋菊染春衣嘤嘤求朋友忧患同一枝提壶要酤我杜宇赋式微黄鸟在幽谷韬光养羽仪晴风曜桃李言语自知时先生丘中隐乔木见雄雌引子迁绿隂相戒防祸机李杜死刀锯陈张怨弃遗不如听黄鸟永昼客争棋
　　咏清水岩呈郭明叔【并序】
　　清水岩号为天下胜处去县庭才二十里一山空洞如覆青玉盎也寒泉在其间甚壮急至岩口伏流入石鼻中岩下有石钟鼓磬其声清越宏敞衮衮跑跑能警动人世间金革声亦不足道也岩前平衍略可坐千人不审旌斾尝因公事一游否
　　尝闻清水岩空洞极明好虎狼僊部曲钟鼓天击考云生卧龙石水入錬丹灶有意携管山只应洒扫
　　次韵清水岩
　　西安封域中清水岩泉好金堂茂芝术仙史书勲考桃源人已往千古遗井灶双鳬能来游俗子迹可扫次韵章禹直开元寺观画壁兼简李德素
　　丹青古藏壁风雨饱侵食拂尘开藻鉴志士泪霑臆灵山远飞来不可以智测龙神湛回向拥卫立劒防依稀吴生手旌斾略可识鸿蒙插楼殿毫髪数动植广牀瞻二圣有众拱万亿飞行凑六合揽取着一席人人开生面絶妙推心得李侯天机深指防目所及三生石上梦天乐鸣我侧幽寻前日事晦明忽复易章生南溟鹏笼槛锁六翮能同寂寞游浊酒聊放适西风叶萧萧蟋蟀依墙壁家无万金产四邻碪声急藜羮傲鼎食蓝缕亦山立并船有歌姝粉白眉黛黑期公开顔笑醉语杂翰墨不须谈俗事秖令人气塞
　　听崇德君鼓琴
　　月明江静寂寥中大家敛袂抚孤桐古人已矣古乐府髣髴雅颂之遗风妙手不易得善听良独难犹如优昙华时一出世间两忘琴意与巳意乃似不着十指弹禅心黙黙三渊静幽谷清风淡相应丝声谁道不如竹我已忘言得眞性罢琴窻外月沉江万籁俱空七弦定
　　次韵答杨子闻见赠
　　金盘厌饫五侯鲭玉壶浇泼郎官清长安市上醉不起左右明妆夺目精结交贤豪多杜陵桃李成蹊卧落英黄绶今为白下令【太和县古白下】苍顔只使故人惊督邮小吏皆趋板阳春白雪分吞声杨君青云贵公子叹嗟簿领困书生赠我新诗甚高妙泪斑枯笛月边横文章不直一杯水老矣忍与时人争江城歌舞聊得醉但愿数有美酒倾莫要朱金纒缚我陆沉世上贵无名
　　食笋十韵
　　洛下斑竹笋花时压鲑菜一束酬千金掉头不肯卖我来白下聚此族富庖宰蠒栗戴地翻觳觫触墙坏入中防如偿食竹债甘葅和菌耳辛膳胹姜芥烹鹅杂股掌炮鳖乱帬介小儿哇不美鼠壤有余嘬可贵生于少古来食共噫尚想高将军五溪无人采
　　萧巽葛敏修二学子和予食笋诗次韵答之
　　北馔厌羊酪南庖丰笋菜自北初落南几为儿所卖习知价廉平百态事烹宰盐晞枯腊瘦蜜渍眞味坏就根煨茁美岂念炮烙债咀吞千亩余胷次不虿芥二妙各能诗才名动江介诗论多佳句脍炙甘我嘬因君思养竹万籁听秋噫从此缮藩篱下令禁渔采【一作下书示渔采】韭黄照春盘菰白媚秋菜惟此苍竹苗市上三时卖江南家家竹翦伐谁主宰半以苦见疎不言甘易坏葛陂雕龙睡未索儿孙债獭胆能分杯虎魄妙拾芥此物于食殽如客得傧介思入帝鼎烹忍遭饥涎嘬懒林供翰墨碪杵风号噫毎下叹枯株焚如落樵采
　　胡朝请见和食笋诗辄复次韵
　　人笑庾郎贫满胸饭寒菜春盘食指动笋茁入市卖回首万钱防不羡廊庙宰民生暂神竒胞隽伐性坏忍持芭蕉身多负牛羊债箨龙不称寃易致等十芥萧萧烟雨姿壮士持戈介骈头沸鼎烹可口垂涎嘬霜丛负后凋玉食香余噫读诗无全功葑菲傥可采
　　寄李次翁
　　断山川明花深鸟乌乐枯骨不霑名古今同一壑唯有在世时聊厚不为薄南箕与北斗亲友多离索斯文如旧欢李侯极磊落颇似元鲁山用心抚疲弱不以民为梯俯仰无所作胸中种妙觉岁晩期必获然膏夜读书见圣宜有作文字寄我来官邮远飞槖世縁心已死傥得万金药
　　题高君正适轩
　　至静在平气至神惟顺心道非贵与贱达者古犹今功名属廊庙闲暇归山林畜鱼观羣嬉笼鸟听好音不如一丘壑随愿得飞沉开门纳日月呼客解缨簪诗书抚尘迹歌舞送光隂妖嫺倾国笑丝竹感人深豁然开胷次风至独披襟樊笼锁形质物外有幽寻
　　奉送周元翁锁吉州司法防赴礼部试
　　江南江北木叶黄五湖归鴈天雨霜系船湓城秣高马客子结束女缝裳贡书登名彻未央不比长卿薄游梁南山雾豹出文章去取公卿易驱羊与君初无一日雅倾盖许子如班扬囚拘官曹少相见忽忽岁晩稼涤一杯僚友喜多在谢守不见空澄江澄江如练明橘柚万峯相倚摩青苍暮堂醺醺客被酒艶歌聒醉烛生光椎鼓发船星斗白明日各在天一方寒鵶满枝二乔宅樽前顾曲忆周郎鲈鱼斫脍蔗为浆恨君不留谁与尝殿前春风君射防汉庭诸公必动色故人若问黄初平将作金华牧羊客
　　寄晁元忠十首
　　国工裁白璧巧冶铸干将成为万乘器贯日吐寒光其谁湔拂汝岁月海生桑蛛网连城玉苔生百链刚子云赋逐贫退之文送穷二作虽类俳颇见壮士胸晁子行问津欲济无山防著书蓬蒿底端有古人风沙拥大江水泥封函谷关古来世上雄宰木风寒鲁儒守一经亦有涧谷槃何事穷愁极江南庾子山河清无人待兰芳无人采山空露团团葛蔓石磊磊世有倾国媒一笑珠百琲往时祢处士顚倒孔北海楚宫细腰死长安眉半额比来翰墨埸烂熳多此色文章本心术万古无辙迹吾尝期斯人隐若一敌国北书来无期鴈不到梅岭欲遗双鲤鱼枫叶江路永平生中心愿褊短不获骋富贵安可为吾亦有岑鼎济岱有佳人肌肤若冰雪我愿从之游补我黥与刖了不解人嗔眞成一痴絶栎社定頽然聊用神吾拙山公怀泾渭濬冲遭鉴赏代岂无若人吹嘘青云上念君如济水抱清防泉壤行潦酌尊彞吾犹恃源往蛾眉在蒿莱金玉千里音遥思甑生尘汗漫观古今沉冥惊人句摹冩咏时禽无为愁肝肾君子要刳心临川往长怀神交可心晤文章不经世风期南山雾化虫哦四时悲喜各有故吾独无间然子规劝归去
　　次韵周法曹游青原山寺
　　市声故在耳一原谢尘埃乳窦响钟磬翠峯丽昭回俯看行磨蚁车马度城隈水犹曹溪味山自思公开浮图踊金碧广厦构瓌材蝉蜕三百年至今猿鸟哀禅印平如水偈句非险崖心花照十方初不落梯堦我行暝托宿夜滴华榱残僧四五辈法筵叹尘埋石头麟一角道价直九垓庐陵米贵贱传与后人猜晓跻上方上秋塍乱萁荄寒藤上老木龙蛇委筋骸鲁公大字石笔势欲崩摧德人曩来游颇有嘉客陪忆当拥旌旗千骑相排豗且复歌舞随丝竹冩烦哇事如飞鸿去名与南斗偕松竹吟高丘何时更能来回首翠微合于役王事催猿鹤一日雅重来尚徘徊【碑本荄字韵下有两句云莲子委箭镞葵花仄金杯】
　　答永新宗令寄石耳
　　饥欲食首山薇渴欲饮颍川水嘉禾令尹清如冰寄我南山石上耳筠笼动浮烟姿瀹汤磨沙光陆离竹萌粉饵相发挥芥姜作辛和味宜公庭退食饱下筯杞菊避席遗防虀鴈门天花不复忆况乃桑鹅与楮鸡小人藜羮亦易足嘉蔬遣饷荷眷私吾闻石耳之生常在苍崖之絶壁苔衣石腴风日炙扪萝挽葛采万仞仄足委骨豺虎宅佩刀买犊劒买牛作民父母今得职闵仲叔不以口腹累安邑我其敢用鲑菜烦嘉禾愿公不复甘此鼎免使射利登嵯峨
　　喜知命弟自青原归
　　为吏困米盐曲肱梦灵泉谅非调鼎手正觉荷锄便在公虽勤苦归喜沩山禅去我忽数日草虫傍牀煎屋角鸟乌乐行舆响担肩包解分柿栗儿女闹樽前白纻绕祖防香携青原烟珠一百八夜纫湘缕穿高林风落子老僧选霜坚袖中出新诗山水含碧鲜五言吾老矣佳句付惠连
　　寄张宜父
　　建德之国有佳人明珠为佩玉为衣去国三岁阻音徽所种桃李民爱之射阳城边春烂熳栁暗学宫鸟相唤追随裘马多少年独忍长饥把书巻读书万巻不直钱【一作笔有神】逐贫不去与忘年【一作交亲】虎豹文章被禽缚何如达生自娱乐
　　高至言筑亭于家圃以奉亲总其观览之富命曰溪亭乞余赋诗余先君之敝庐望高子所筑不过十牛鸣尔故余未常登临而得其胜处
　　逸人生长在林泉更筑亭臯名意怪明月清风共一家全以山川为眼界鸟度云行阅古今溪滨木末听竽籁老夫平生行乐处只令【一作今】许公分一派
　　雕陂
　　雕陂之水清且泚屈为印文三百里呼船载过七十余褰裳乱流初不记竹舆呕哑山径凉仆姑呼妇声相倚篁中犹道泥滑滑仆夫惨惨耕夫喜穷山为吏如漫郎安能为人作嚆矢老僧迎谒喜我来吾以王事笃行李知民虚实应县官我宁信目不信耳僧言生长八十余县令未曽身到此
　　几复寄槟榔且答诗劝予同种复次韵寄之
　　少来不食蚁丘浆老去得意漆园方鉴中已失儿时面忍能乞与兵作郎
　　元翁坐中见次元寄到和孔四饮王防玉家长韵因次韵率元翁同作寄湓城
　　罢山泽明日长花栁困游丝上天衢观物得无闷时从顾曲人笋馔酌春醖季子未识面想见眉目俊新诗如鸣快读开鄙吝铜官鲁诸生事道三无愠比来工五字句法妙何逊枯棊覆吴图青简玩秦烬叶暗黄鸟时风号报花信遥仰吟思苦江锦割向尽应烦王公子又破黄封印
　　次孔四韵寄怀元翁兄弟并致问毅甫
　　书帙蠧鱼干炉香眠鸭困佳人来无期诗句耳排闷遥知乌衣游棊局具肴醖争道嘲不恭鏖兵劳得俊颇寻文献盟不落市井吝四月明朱夏南风解人愠风前怀二陆家法窥抗逊身有三尺桐爨下得余烬端可张洞庭寥阔世未信为我谢孔君举酒取快尽世故安足存青天飞鸟印
　　三月乙巳来赋盐万岁乡且搜狝匿赋之家晏饭此舍遂留宿是日大风自采菊苗荐汤饼二首
　　飞廉决云开白日顿撼天地万窍号挼莏桃李欲净尽乞与游丝百尺高
　　幽丛秀色可揽撷煮饼菊苗深注汤饮冰食蘖浪自古摩挲满怀春草香
　　四月戊申赋盐万岁山中仰怀外舅谢师厚
　　只今汉厐公白髪佐州郡穷通视寒暑仕巳谁喜愠长松卧涧底桴霤多裂璺未须论才难世人无此韵禅悦称性深语端入理近涣若开春冰超然听年运临民秉三尺朱墨不可紊传闻但言归心许手自隐欲知南陂稻得几就收捃胥疏江湖滨不迩金玉训濡需且肉食觳觫恐钟衅龙移山发洪虎乳月生晕竹声寒夏簟辍寝中夜听寄声向鹿门傥赐劳苦问
　　上权郡孙承议
　　公家簿领如鸡栖私家田园无置锥眞成忍骂加飡饭不如江西之水可乐饥他人勤拙犹相补身无功状堪上府公诚遣骑束缚归长随白鸥卧烟
　　寄怀元翁
　　岁年丰稻秔井邑盛烟火北园曽未窥王事方勤我花枝互低昂鸟语相许可观物见归根抚时终宴坐搔首望四邻诸贤皆最课极工簿领书甚办米盐颗平生短朱墨吏考仰丞佐初无公侯心骨相本寒饿明窻怀玉友清絶吟楚些念君方坐曹无因奉虚左
　　对酒次前韵寄怀元翁
　　花光渐寒食木燧催国火沽酒鸟劝人怀贤吾忘我事往堕甑休心知求田可可人不在眼樽俎思促坐有生常倥偬无暇天所课不解闻健饮我成一蓬颗泥钧埏万物寒暑勤五佐岂其怀爱憎私使我穷饿醉魂招不来浪下巫阳些梦成少年嬉走马章台左
　　奉答茂衡惠纸长句
　　阳山老藤截玉肪乌田翠竹避寒光罗侯包赠室生白明于机上之流黄愧无征南虿尾手为冩黄门急就章罗侯相见无杂语苦问沩山有无句春草肥牛脱鼻绳蒲野鸭还飞去故将藤面乞伽佗愿草惊虵起风长诗説纸落秋河要知溪工下手处却将冰幅展似君震旦花开第一祖【乌田一作乌孙】
　　杂言赠罗茂衡
　　嗟来茂衡学道如登欲与天地为友欲与日月并行万物峥嵘本由心生去子之取舍与爱憎惟人自缚非天黥堕子筯骨堂堂法窟九丘四溟同一眼睛不改五官之用而透声色常为万物之宰而无死生念子坐幽室炉香思青防是谓蛰虫欲作吾惊之以雷霆
　　长句谢陈适用惠送吴南雄所赠纸
　　庐陵政事无全牛恐是汉时陈太丘书记姓名不肯学得纸无异夏得裘琢诗包纸送赠我自状明月非暗投诗句纵横剪宫锦惜无阿买书银钩蛮溪切藤巻盈百侧厘羞滑蠒羞白想当鸣杵砧面平桄榔叶风溪水碧千里鹅毛意不轻瘴衣腥腻北归客君侯谦虚不自供胡不赠世文章伯一涔之水容牛蹄识字有数我自知小时双钩学楷法至今儿子憎家鸡虽然嘉惠敢虚辱煮泥续尾成大轴冩心与君心莫传平生落魄不问天樽前花底幸好戏为君絶笔谢风烟巳无商颂猗那手请续南华内外篇
　　次韵吉老游青原将归
　　欣欣林臯乐赏心天际翔清樽脍鲂鲤朱果实圆方醉罢听疎衾寒梦国香余山吐月的皪满帘霜展转复展转钟鱼晓琅琅思归笑迎门儿女扶相将
　　次韵知命永和道中
　　灵骨閟金鏁梵宫超玉绳道人往香火独先开静行呼船乆无人月沉河汉倾虚舟不受怒故在蓼滩横
　　饮润父家
　　斋閤寒麝薰书帙映斜景偶来樽俎同延此笑言顷宫线添尺余朝来日未永一醉解语花万事画地饼要似虎头痴何须樗里瘿
　　次前韵寄润父
　　昏昏迷簿领匆匆贵晷景尝尽身百忧讫无田二顷喜从吾宗游九里河润永呼儿跪酒樽戒妇馔汤饼老夫何取焉君恱瓮盎瘿
　　送酒与周法曹用赠润父韵
　　遥知谢法曹诗句多夏景闻道学书勤墨池方一顷大字甚未遒小字逼智永我有何郎樽清江醢玉饼还书及斗数与君酌楠瘿
　　癸丑宿早禾渡僧舍
　　城头渡可涉早禾渡可试问安用舟春水三丈余是维一都防驵侩权征输郁郁多大姓儒冠颇诗书以武断乡曲旧俗小未除厌嚣谢近市斩絶得僧区此地美水竹林明见浴鳬相追啑蔆藻天乐非世娱忆在田园日放浪友禽鱼今来长山邑忍饱抚惸孤出入部曲随咳唾吏史趋形骸束簪笏可意一事无谋生理未拙仰愧拥肿樗曲肱晴檐底结网看蜘蛛
　　宿观山
　　暮发白下地暝投观山宿横溪赤栏桥一径入松竹野僧如惊麏避堂具灯烛我眠兴视夜部曲始炊熟笕水烟际鸣万籁入秋木平生潇洒兴本愿终涧谷世累渐逼人如垢不靧沐巳成老翁焉作吏长碌碌
　　上大防笼【乙夘晨起】
　　黄雾防防小石门苔衣草路无人迹苦竹参天大石门虎迒兔蹊聊倚息隂风搜林山鬼啸千丈寒藤绕崩石清风源里有人家牛羊在山亦桑麻向来陆梁嫚官府试【一作一】呼使前问其故衣冠汉仪民父子吏曹扰之至如此穷乡有米无食盐今日有田无米食但愿官清不爱钱长养儿孙听驱使
　　劳坑入前城【乙夘饭后】
　　刀坑石如刀劳坑人马劳窈窕篁竹隂是常主逋逃白狐跳梁去豪猪森怒嘷云黄觉日瘦木落知风饕轻轩息源口饭羮煮溪毛山农惊长吏出拜家骚骚借问淡食民祖孙甘餔糟赖官得盐吃政苦无钱刀
　　乙夘宿清泉寺
　　税舆陟高冈却立倚天壁就舆乱清溪转石飞霹雳十步一沮洳五步一枳棘上方未言返豁见平土宅田家鸡犬归佛庙檀栾碧莲荡落红衣泉数白石人如安巢鸟稍就一枝息钟鱼各知时吾亦自得力
　　丙辰仍宿清泉寺
　　山农居负山呼集来苦迟既来授政役谣咏谓余欺按省其家资可忍鞭抶之恩言输公家疑阻乆乃随滕口终自愧吾敢乏王师官宁惮淹留职在拊惸嫠所将部曲多溷汝父老为西山失半壁且复下囊辎啼鸦散篇帙休吏税巾衣石泉鼓坎坎竹风吹参差书怜行熠燿壁虫催杼机昏釭夜未央高枕梦登巇
　　丁巳宿宝石寺
　　钟磬秋山静炉香沉水寒晴风荡蒙雨云物尚盘桓瀹茗赤铜椀笕泉苍烟竿红榴罅玉房么橘委金丸枕簟已思燠饭羮可加飡观巳自得力谈舌本干理窟乃块然世故浪万端牛刀经肯綮古人贵守官摩挲发硎手考此一丘槃
　　巳未过太湖僧寺得宗汝为书寄山蓣白酒长韵诗寄答
　　从学晩闻道谋官无见功早衰观水鉴内热愧邻邦北邻有宗侯治剧乃雍容摩手抚鳏寡藁碪磔强梁桃李与荆棘称物施露霜政经甚缜密私不蚍蜉通吏舍无请赇家有侯在堂府符下盐防县官劝和羮作民敏风令先诸邑行我居万夫上阘惰世无双此邑宅岩岩里中颇秦风翁媪无恙时出分如蜂房一钱气不白梃及父兄簪笔怀三尺揖我谓我臧向来豪杰吏治之以牛羊我不忍敌民教养如儿甥荆鸡伏鹄卵乆望羽翼成讼端汹汹来谕去稍听从尚余租庸调岁岁稽法程按图索家资四壁达牖窻揜目鞭朴之桁杨相推枨身欲免官去驽马恋豆糠所以积廪盐未使户得烹八月酾社酒公私乐年登遣徒与防计而悉走荻篁吾惟不足遣夙驾略我疆邑西戾地是尝婴吾锋龈龁其强宗彼乃可使令夙夜于远郊草露沾帷裳入磴履虎尾扪萝触虿芒借问夕何宿烟边数峯横松竹不见天蟠空作秋声谷鸟与溪濑合琵琶筝税驾乱石间岩寺鸣疎钟山农颇来服见其父孙翁苦辞王赋迟户户无积藏民病我亦病呻吟达五更韵为诵书语【一作书空语】行歌类楚狂举鞭问嘉禾秣马可及城惜哉忧城旦不得对榻牀洒笔付飞鸟北风吹报章书回银钩壮句与麝煤香浮蛆拨官醅倾壶嫩鹅黄山气常蓊防此物可屡觞蓣药割紫藤开笼喜手封味温颇宜人芼以石饴姜举杯引药糜咏诗对寒江寄声甚劳苦相思秋月明我邑万户乡其民资嚣凶欲割以寿公使之承化光反以来寿我中有吞舟鲸铜墨俱王命职思慰孤惸何时赌一掷烧烛呪明琼
　　庚申宿观音院
　　谷底一墟落地形如盎盆榱题相照耀其民颇家温土风甚于秦不可借釜甗【音言】僧屋无陶瓦剪茅苍竹樊借问僧安在乞饭走诸门人哄鸟乌语簟凉风水文旁有蜂蜜庐颇闻衙集喧将雨蚁争丘鏖兵复追奔红英委凤翼赤帻峩鸡冠汲烹寒泉窟伐烛古松根相戒莫浪出月黑虎防藩
　　辛酉憩刀坑口
　　羣山黛新染防气寒郁郁扫除迎将家下簟脱巾韈南北舍小棠况可清烦暍鸟声废昼眠聊以休吏卒竹鸡苦唤人觉坐观法窟无外同一家惟已非万物清波两鸳鸯善游且能没惊人相追飞甚念失其匹舂鉏貌闲暇羡鱼情至骨广道防坚良熙熙集于苑烂额始论功傥能谋曲突
　　金刀坑迎将家待追浆坑十余户山农不至因题其壁
　　穷乡阻地险篁竹啸防魖恶少擅三窟不承吏追呼老翁燕无凶偃蹇坐里闾后生集闻见官不禁权舆怀书斥长吏持杖鏖公徒遂令五百里化为豺豕墟古来沉牛羊檄水臣鳄鱼猛虎剥文章矧而民髪肤哀哉奉其身曽不如鸟乌破家县令手南面天子除要能伐强梁然后活惸孤属为民父母未教忍先诛山川甚秀拔人物亦诗书十室有忠信此乡何独无
　　江西泊舟后作【太和小舫板上尘土中得此诗】
　　江水防防沙石隂一舸行尽春已深浪花绿蔓曳锦带短芦刺水抽玉簪饥鱼未沉波面筒小舫正横溪上风清辉濯净远山碧白鸟飞入苍烟丛
　　追忆予泊舟西江事次韵
　　老大无机如汉隂白鸟不去相知深往事刻舟求坠劒怀人挥泪着【略反】亡簪城南鼓罢吹画筒城北归帆落晩风人烟犬吠西山麓鬼火狐鸣春竹丛
　　以十扇送徐天隐
　　人贫鹅鴈聒隣墙公贫琢诗声绕梁坐客有毡吾不爱暑榻无扇公自凉党锢诸君尊孺子建安七人先伟长遣奴送箑非为好恐有佳客或升堂
　　闻致政胡朝请多藏书以诗借书目
　　万事不理问伯始借甚声名南郡胡逺孙白头坐郎省乞身归来犹好书手抄万巻未阁笔心醉六经还荷鉏愿公借我藏书目时送一防开鏁鱼
　　次韵郭明叔长歌
　　君不见悬车刘屯田骑牛涧壑弄潺湲八十唇红眼防漆金钟举酒不留残君不见征西徐尚书为国捐躯矢石间龙章凤姿委秋草天马长辞十二闲何如高阳郦生醉落魄长揖辍洗惊龙顔丈夫当年倾意气安用蚓食而蝎跧古人已作泉下土风义可想犹班班郭侯忠信如古人荐书飞名上九关诗书自可老斲轮智略足以解连环铜章屈宰山水县友声想求不我顽鹏翼垂天公直起燕巢见社身思还文思舜禹开言路即看承诏着豸冠尚趋手板事直指少忍吏道之多艰黄花零落一樽酒别有天地非人寰

　　山谷外集巻三
　　钦定四库全书
　　山谷外集卷四
　　宋　黄庭坚　撰
　　古诗七十六首
　　和答魏道辅寄怀十首
　　堂堂阳元公人物妙晋东魏侯多能事髣髴见家风长鱼无波涛坐与虾蚬同诸山摇落尽旅食岁时穷平生弄翰墨纂事半九州天末逢故人园蔬当肴羞酒阑豪气在尚欲椎肥牛虞卿不穷愁后世无春秋雷行万物春天震而地撼闭塞成冬冰楚越自肝胆貂狐谅柔温藜藿自羮糁相思牛羊下城鼓寒紞紞劒埋丰城狱气与斗牛平皇明烛九幽湔祓用神兵谁言黄沙碛矢尽鼓不鸣至今门下士落涕为荆卿别时燕辞屋草黄秋半分今来冬日至稍添刺绣文百年几防合美酒不屡醺犀牛可乞角穷士难荐论排江鬼瞰室贯朽粟红尘君行谁为容款门定生嗔谅无绨袍故尽是白头新天涯阿介老有鼻可挥斤赤豹负文章岁晩智剞渴饮南山雾饥食西山蕨封狐托脂泽眉颊颇秀发时时一樽酒婆娑弄风月猛虎倚山号强梁不敢前失身槛穽间摇尾乞人怜男子要身在万金自保全云黄雉兔伏霜鹘莫空拳生涯共七十去日良已半短长相觖望面【一作向】尽酒可断大道体甚寛窘束非达观莫问夜如何醉从鸡号旦明驼思千里驽马怯负荷小人蠧诗书安乐北窻卧瓢空且乞饭儿寒教补破机巧生五兵百拙可用过
　　代书
　　阿熊去我时秋暑削甘瓜离别日月除莲房倒箭靫得书报平安肥字如栖鵶汝才跃鑪金自必为镆鎁穷年抱新书挽条咀春葩弄笔不能休屈宋欲作衙屈指推日星许身上云霞安知九天关虎豹守夜叉祝田操豚蹄持狭所欲奢文章六经来汗漫十牛车譬如观沧海细大极龙虾古人以圣学未肯废百家旧山木十围斋堂緑隂遮红稻香盂饭黄鸡厌食鲑摩挲垂腴腹颇复读书耶念汝齿壮矣无妇助烹茶父兄亦怜汝须儿牧犬猳且伐千章材赠行当马檛赢粮果后时定随八月槎觉民在中林丁丁闻兔罝奉身甚和友干父办咄嗟台源吟松籁先生岸巾纱留客醉风月槃筯供柔嘉仍工朱丝洗心拂竒邪孤臣发楚调倾国怨胡笳把笔学周鼓字形锥画沙诗书乃甫好不为蓬生麻元明祖师禅妙手发琵琶已无富贵心鼓吹一池蛙天民服农圃颇复秋敛賖下田督未耘入岭按新畬悉力输王赋至今困生涯知命叔山徒炉香严佛花唯思苾蒭园脱冠着袈裟起家望两季佩金蹋朝鞾嘉鱼在南国宗庙荐鲿鲨我为万夫长朝论不齿牙刺头簿领中蚤虱废搔爬世累巳纒缚官箴易疵瑕何时烟雨里驱羊入金华遣奴迫王事不暇学惊蛇【学一作草】
　　寄陈适用
　　日月如惊鸿归燕不及社清明气妍暖亹亹向朱夏轻衣颇宜人裘褐就椸架已非红紫时春事归桑柘空余车马迹顚倒桃李下新晴百鸟语各自有匹亚林中仆姑归苦遭拙妇骂气候使之然光隂促晨夜解甲号清风即有幽虫化朱墨本非工王事少闲暇幸防余波及治郡得黄霸邑隣陈太丘威德可资借决事不迟疑敏手擘泰华颇复集红衣呼僚饮休假歌梁韵金石舞地委兰麝寄我五字诗句法窥鲍谢亦叹簿领劳行欲问田舍相期黄公垆不异秦人炙我初无廊庙身愿执耕稼今将荷鉏归区芋畦甘蔗观君气如虹千辈可陵跨自当出怀璧往取连城价赐地买歌僮珠翠罗广厦富贵不相忘寄声相慰藉
　　奉送时中摄东曹狱掾
　　公退蒲团坐后亭短日松风吟万籁黄葵紫菊委榛丛雪梅靓糚欲无对遣骑相呼近清樽言君晓鼓前征斾苍崖按辔虎豹号野水呼船风晦昨日归来有行色未曽从容解冠带府中夺我同官良简书趣行将数辈王事君今困马鞍田园我亦思牛背安得归舟载月明鸬鷀白鸥为友生一身不是百年物五湖无边万里行欲招蓑笠同云水念君未可及吾盟富于春秋貌突兀睥睨满世收功名防军虽卑狱司命多由隂德至公卿魋顔蹙齃秦相国不满三尺齐晏婴丈夫身在形骸外俗眼那能致重轻
　　次韵和答孔毅甫
　　鹏飞鲲化未即逍遥防龙章凤姿终作广陵散湓浦鑪边督数钱故人陆沉心可见气与神兵上斗牛诗如晴雪濯江汉把咏公诗阖且开旁无知音面墙叹我今废书迷簿领鱼蠧笔锋蛛网砚六年国子无寸功犹得江南万家县客来欲语谁与同令人熟寐触屏风窃食仰愧防防鸿少年所期如梦中江头酒贱樽屡空南山有田岁不逢相思夜半涕无从千金公亦费屠龙
　　再用旧韵寄孔毅甫
　　鉴中之发蒲栁望秋衰眼中之人风雨俱星散往者托体同青山健者漂零不相见庾公楼上有诗人平生落笔写河汉置驿勤来索我诗自说中郎识元叹我方冻坐酒官曹为公然薪炙冰砚不解穷愁着一书岂有文章名九县奴星结栁送文穷退倚北窻睡松风太阿耿耿截归鸿夜思龙泉号匣中斗柄垂天霜空独鴈呌羣云万重何时握手香炉峰不看寒泉濯卧龙
　　寄题安福李令适轩
　　琳宫接丛霄渌水连翠微幽花露林薄好鸟娱清辉道人勤洒扫令尹每忘归孝慈民父母虎去蝗退飞来思僚友同歌舞醉红衣定知与民乐吏瘦吾民肥
　　寄题安福李令先春阁
　　宫殿绕风烟江山壮城郭令君蓺桃李靣春筑飞阁春至最先知露偏花药是日劝农桑冰销土膏作歌出县斋裵回问民瘼鸡犬声相闻婴此簿领缚安得携手嬉烹茶煨鸭脚
　　和孙公善李仲同金樱饵唱酬二首
　　人生欲长存日月不肯迟百年风吹过忽成甘蔗滓传闻上世士烹饵草木滋千秋垂緑髪每恨不同时李侯好方术肘后探神竒金樱出皇坟刺槖览霜枝寒窻司火古鼎冻胶饴初尝不可口醇酒和味宜至今身七十孺子色不衰田中按耘鉏孙息亲抱持却笑邻舍公未老须杖藜假守富春公秋豪听民词夙夜临公防归卧酸体肢李侯来馈药期以十日知深中防灵根金鏁秘玉不须许斧子辛勤来玉芝我方困健讼挝翁争一锥不能鸣坐颇似巫马期敢乞刀圭余归和夘饮巵傥令忧民病从此得国医
　　寄题安福李令爱竹堂
　　渊明喜种菊子猷喜种竹托物虽自殊心期俱不俗千载得李侯异世等风流为官恐是陶彭泽爱竹最知王子猷寒窻对酒听雪夏簟烹茶卧风月小僧知令不凡材自扫竹根培老节富贵于我如浮云安可一日无此君人言爱竹有何好此中难为俗人道我于此物更不疎一官窘束何由到
　　二月二日晓梦防于庐陵西斋作寄陈适用
　　燕寝着鑪香愔愔闲窻闼梦到郡城东笑谈西斋月行乐未渠央苦遭晴鸠聒江郡梅李白士女嬉城阙闻道潘河阳满城花秀发颇留载酒车共醉生尘韤想见舞余姿风枝斜虿髪鄙夫不举酒春事亦可悦雨足肥菌芝沙暄饶笋蕨海牛压风野饭薰僧鉢饱食愧公家曽无助毫末劝盐推新令王欲惸独活此邦淡食伧俭陋深刺骨公囷积山丘贾竖但圭撮县官恩乳哺下吏用鞭挞政恐利一源未塞兔三窟寄声贤令尹何道补黥刖从来无研桑顾影愧簪笏何顔课殿上解绶行采葛
　　次韵周德夫经行不相见之诗
　　春风倚樽俎绿髪少年时酒胆大如斗当时淮海知醉眼概九州何尝识忧悲看云飞翰墨秀句咏蛛丝乐如同队鱼游泳清水湄波涛倐相失岁月秣马驰客事走京洛乡贡趋礼闱艰难思一臂讲学抱羣疑邂逅无因得君居天南陲谁言井底坐忽枉故人诗清如秋露蝉高栁噫衰迟感叹各头白民生竟自痴过门不我见宁复论前期杯酒良难必况望功名垂吉守乡丈人政盛犬生牦绿栁隂铃閤红莲媚官池开轩纳日月高防无吏讥琵琶二十四明糚百骑随为公置乐饮才可慰路岐矧公妙顾曲调笑才不羁幕中佳少年多欲从汝嬉人事喜乖捂曽莫把一巵朝云高唐观客枕劳梦思主翁悲琴瑟生憎见蛾眉君亦脱坎坷有句怨弃遗夜光暗投人所向防诋嗤相思秋日黄西岭含半规老矣失少味尚能诗酒为忽解扁舟下何年复来兹寄声缓行李激箭无由追
　　寄傅君倚同年
　　有情清江水东下投豫章故人江上居不寄书一行相思对明月谈笑如清光向风长叹息孤鴈起寒塘倾冩郁结怀因之东南翔姑氏有淑质幽林兰静芳愿因奉箕箒苹藻羞蒸尝念君方防名要津迈腾骧引车入里门观者塞路旁邕邕求匹好羔鴈委潘杨顾惟蓬茅陋岂能屈东牀眷言南鸣鴈七子伊在桑幸縁一日雅结好永不忘
　　次韵章禹直魏道辅赠答之诗
　　我老倦多故心期马少游愿为春眠蚕吐丝自绸缪翩翩魏公子阅世无全牛吹嘘鼓万物领袖倾九流昨来怀白璧往撼西诸侯中丞文武将良非卫霍侔誓开河源地画作禹贡州壮士捐躯死鲸鲵尚吞舟客心无一寸草食随百忧故人道旧语末路非前筹重来滕王阁枫叶江上秋章子饱经术赋诗如曹刘太学得虚名权势殊未尤祸机发无妄对吏只抢头遇椎鼓赦帝泽万邦休章江三年拘解卖莫愁丽姬泣又悔生故难豫谋邂逅识面晩困穷理相收夜语倒樽酒参旌偃风旒两公但取醉古今共高丘
　　次韵道辅双岭见寄三叠
　　明如九井璜美如三危露贞观魏公孙今来功名误儿时汉南栁摇落伤岁暮时不与我谋羲和促天步生涯鱼吹沬文彩豹藏雾人言壶公老渠但未得趣饮酒入壶中茫然失巾屡时不与我谋今君向何处莲塘倒箭靫桂影凉【一作落】霜兔平生知音地地下无尺素十夜九作梦虏乘惊沙度时不与我谋征西枕戈去
　　次韵道辅旅怀见寄
　　岁华其将晩霜叶不可风生理鱼乞水归心鸟飞空风尘化衣黒旅宿梦裙红人言家无壁自倚笔有锋转蓬且半岁交臂各衰翁扁舟去日逺明月与君同露晞百年驶麟获万事穷壮怀酒澹【菼】淡【惔】塞意雾空蒙诸公尚无恙不见陈元龙
　　寄余干徐隐甫
　　江行长邅回风水忧索米相逢解人頥豪士徐孺子鸬鹚葭苇间煑茗当酌醴夜船饷蒸鹅白髪厌甘旨东江始分风苔网馈百纸遣兵夜赋诗月冷石齿齿别来星环天再见艶桃李寄声良劳勤报我阙双鲤但闻佳邑政杻械生菌耳颇闻延诸儒披颂皆诗礼顾予曰下邑庭聚雨前蚁珥笔诵汉章锥刀争未已初无得民具名实正尔尔愿闻庖丁方江湖天到水遥知解千牛袖手笑血指书来傥垂教【一作教吾】改事从此始
　　次韵秋郊晩望
　　道同一指马心解废耳目短生行衰谢黄落看草木无财世不知有酒客可速谁能缚诗书闭门抱羁独披襟临江臯万籁发空谷风力斜鴈行山光森雨足壁虫先知寒机织日夜促居人思行人裘褐谁结束行人喜归来邂逅天从欲可奈甑生尘严霜冻杞菊
　　八月十四日夜刀坑口对月奉寄王子难子闻适用【闻郡中数月未尝有燕游】
　　去年对月庐陵郡醉留歌舞蹋金沙今年今夕千峯下新磨古鉴动菱花寒藤老木被光景深山大泽皆龙蛇西风为我奏万籁落叶起舞惊栖鸦遥怜城中二三友风流惯醉玉钗斜今夕传杯定何处应无二十四琵琶
　　赠王环中
　　丹霞不蹋长安道生涯萧条破席帽囊中收得刧初铃夜静月明师子吼郍伽定后一炉香牛没马回观六道耆域归来日未西一鉏识尽婆娑草
　　戏和于寺丞乞王醇老米
　　君不见公车待诏老诙谐几年索米长安街君不见杜陵白头在同谷夜提长镵掘黄独文人古来例寒饿安得野蚕成蠒天雨粟王家圭田登几斛千家买桂炊白玉
　　赠朱方李道人
　　颧骨横穿寿门过年比数珠剩三颗横吹铁笛如怒雷国初旧人唯有我
　　戏题曽处善尉防二首
　　鸡埘啄鴈如驾鹅万里天衢且一波宫锦络衫弓石八与人同状不同科【超然台】
　　茅茨中安一牀寂天女元非世间色道人今日入关斋莫散花来染衣裓【不动庵】
　　寄上高李令怀道
　　李侯湖海士瓜葛附婚友平生各转蓬未曽接樽酒寄声维劳勤江路常永乆节物居然秋蜕虫悲高栁传闻辟学馆鼓士荐豚韭能使珥笔黔稍知忠信有矫虎缩距诗礼开户牖事胜感邦人伐山谋不朽武功笔如椽文字烂漫乆谓予有书癖摹篆冩科斗不珍金石刻要我一挥肘安知乃儿戏敢传万世后摩拂幼妇篇慙非换鹅手公其勤劳来嘉政民父母不用琢苍崖丰碑在人口
　　谢文灏元丰上文藁
　　虎豹文章非一斑乳雉五色蜃胎寒天生材器各有用相如名独重太山风流小谢宣城后少年如春胆如斗裕陵书藁公不朽持心铁石要长乆
　　读方言
　　八月梨枣红绕墙风自落江南风雨余未觉衣衾薄壁虫忧寒来催妇织衣【去声】着【音斫】荒畦菊花犹用充羮臛连日无酒饮令人风味恶颇似扬子云家贫官落魄忽闻輶轩书澁读劳辅腭虚堂漏刻间九土可领略愿多载酒人喜我识字博设心更自笑欲过屠门嚼往时抱经纶待价一丘壑卜师非熊罴梦相解靡索所欲吾未奢傥使耕可获今年美牟麦厨馔丰饼拓摩挲腹中书安知非糟粕
　　送昌上座归成都
　　昭觉堂中有道人龙吟虎啸随风云花经席冷如铁一縢日转一二轮宝胜蓬蒿荒小院埋没醯鸡三只眼个是江南五味禅更往防寻莫担板
　　送彦孚主簿
　　斯文当两都江夏世无双叔度初不言汉庭望风降中间人物潜伏老崆谾【许江反】本朝开典礼棫朴作株桩世父盛文藻如陆海潘江三战士皆北韔弓锦韬杠白衣受传诏短命终萤窻梦升卧南阳耆旧无两厐空镵欧阳铭松风悲陇泷【音双】四海羣从间尔来颇琤【士耕反】淙【士江反】主簿吾宗秀其能任为邦躯干虽小勇沈鼎可扛择师别陈许取友观羿逢折腰佐髯令邑讼销吠尨时邀府中饮下箔蜡烧釭红裳笑千金清夜酒百缸同僚有恶少嘲谑语乱哤君但隐几笑诸老叹敦厖况乃工朱墨气和信甚矼持此应时须十年拥麾幢相逢常鞅掌衙鼓趋【音厐】簿书败清谈汗顔吏枞枞【窻】临分何以赠要我赋兰茳黄华虽众笑白雪不同腔野人甘芹味敢馈厌羊羫顾余百短拙饱腹戆胮【音厐】肛【许兵反】维思解官去一丘事耕防【窻】君当取富贵钟鼓罗击撞伏藏鼪鼯径犹想足音跫
　　寄朱乐仲
　　故人昔在国北门邻舍杖藜对樽酒十五余年乃一逢黄尘急流语马首懒书愧见南飞鸿君居三十六峯东我心想见故人面晓雨垂虹到望崧
　　从王都尉觅千叶梅云已落尽戏作嘲吹笛侍儿
　　若为可耐昭华得脱帽看髪已微霜催尽落梅春巳半更吹三弄乞风光
　　次韵子瞻书黄庭经尾付蹇道士
　　琅函绛简蘂珠篇寸田尺宅可蕲仙高眞接手玉宸前女丁来谒粲六妍金钥闭欲形完坚万物荡尽正秋天使形如是何尘縁苏李笔墨妙自然万灵拱手书已传传非其人恐飞骞当付骊龙藏九渊蹇侯奉告请周旋纬萧探手我不眠
　　次韵叔父夷仲送夏君玉赴零陵主簿
　　田窦堂上酒未醉已变态何如东陵瓜子母相钩带富贵席未暖珠玉作灾怪茅茨虽长贫终有懿亲在丈人困州县短髪余防最居然枳棘栖坐阅岁月代青云已迷津浊酒未割爱簿领能无休饤饾唤鱼菜羇旅苦地褊江湖见天大万里一帆樯长风可倚赖因行访幽禅头陀烟雨外
　　谢曹子方惠二物二首
　　飞来海上峯琢出华隂碧注香上褭褭映我鼻端白听公谈昨梦沙暗雨矢石今此非梦耶烟寒巳无迹【博山炉】短喙可煎枵腹不停尘蟹眼时探穴龙文已碎身茗椀有何好煑缾被宠珍石交谅如此湔祓长日新【煎茶缾】送曹子方福建路运判兼简运使张仲谋
　　曹侯黄须便弓马从军赋诗横槊间阿瞒文武如兕虎远孙风气犹斑斑昨解弓刀丞太仆坐看牧驹十二闲远方不异辇毂下诏遣中使哀恫鳏吾闻斯民病盐防天有雨露东南干谢君论河秉禹贡诘难蠭起安如山老郎不作患失计凛然宜着侍臣冠愿公不落谢君后江湖以南尚少寛百城阅人如阅马泛驾亦要知才难盐车之下有絶足败羣勿纵为民残官焙荐璧天解顔瀹汤试春聊加飡子鱼通印蚝破山不但蕉黄荔子丹道逢使者汉郎官清溪弭节问平安天子命我参卿事奋髯相对亦可欢回波一醉嘲栲栳山【一作小】驿官梅破小寒
　　戏赠曹子方家凤儿
　　东芽入汤师子吼茘子新剥女儿颊凤郎但喜风土乐不解生愁山叠叠目如防漆射清扬归时定自能文章莫随闽岭三年语转却中原万籁簧【闽岭一作阿囝】
　　题老鹤万里心
　　仙人驾飞骑朝防白云衢老骥不服乘清唳彻九虚野田篁竹底毰毸伴鸡鳬时因长风起犹欲试南图
　　题韦偃马
　　韦侯常喜作羣马杜陵诗中如见画忽开短卷六马图想见诗老醉骑驴龙眠作马晩更妙至今似觉韦偃少一洗万古凡马空句法如此今谁工
　　子瞻题狄司进雪林石屏要同作
　　翠屏临研滴明窻翫寸隂意境可千里摇落江上林百醉歌舞罢四郊风雪深将军貂狐暖士卒多苦心
　　和曹子方杂言
　　正月尾垂云如覆盂鴈作斜行书三十六陂浸烟水想对西江彭蠡湖人言春色浓如酒不见插秧吴女手冷卿小坞颇藏春张侯官居栁对门当风横笛留三弄烧烛围棊覆九军尽是向来行乐事毎见琵琶忆朝云只今不举蛾眉酒红牙捍拨网蛛尘曹侯束书丞太仆试说相马犹可人照夜白眞乘黄万马同秣随低昻一矢射落皂雕双张侯犹思在戎行横山虎北开汉疆冷卿智多发苍浪牛刀发硎思一邦政成十缀舞红妆两侯不如曹子方朶頥论诗猬毛张藏六用中有光何时端能俱过我扫除北寺读书堂菊苗煑饼深注汤更碾盘龙不入香
　　送张材翁赴秦签
　　金沙酴醾春纵横提壶栗留催酒行公家诸父酌我醉横笛送晩延月明此时诸儿皆秀发酒间乞书藤纸滑北门相见后十年醉语十不省七八吏事衮衮谈赵张乃是樽前绿发郎风悲松丘忽三岁更觉绿竹能风霜去作将军幕下士犹闻防秋屯虎兕只今陛下思保民所要边头不生事短长不登四万日愚智相去三十里百分举酒更若为千户封侯傥来尔
　　摩诘画
　　丹青王右丞诗句妙九州物外常独往人间无所求袖手南山雨辋川桑柘秋胸中有佳处泾渭看同流
　　和刘景文
　　追随城西园残暑欲退席夜凉新休城谯挂苍璧佳人携手嬉调笑忘日夕刘侯本将家今为读书客诗名二十年风雅目推激牛铎调黄钟薪余合琴瑟食无千户封句有万人敌颇类邺侯家连墙架书册残编汲县冢半鸿都壁渠成亦秦利愿公多购获竟须卜比邻劳苦相饮食身有小丑女已自喜翰墨要传未见书遮眼差有益人生但安乐劵外岂吾力分鹿谁觉梦亡羊路南北公今百寮底雪髪不胜帻爱公欲湔拂顾我巳头白
　　寄忠玉提刑
　　市骨蕲千里量珠买娉婷驽骀参逸驾西子泣深屏吾人材高秀胸次别渭泾严能喜剧部持节按祥刑萑蒲稍衰息郡县或空囹读书头愈白见士眼终青今时斤斧地虚次待发硎早晩紫微禁占来有使星
　　送吕知常赴太和丞
　　我去太和欲朞矣吕君初得太和官邑中亦有文字乐惜不同君涧谷槃观山千尺夜泉落快阁六月江风寒往寻佳境不知处扫壁觅我题诗看
　　和答莘老见赠
　　往岁在辛丑从师海濒州外家有行役拜公古防沟儿曹被鉴赏许以综九流仍许归息女采苹助春秋斯文开津梁盛德见虚舟离合略十年毎见仰清修乆次不进迁天禄勤校雠文武修衮职谏垣始登收身趋邺公城逐臣既南浮娈彼丞中馈家庭供百羞堂堂来问寝忽为云雾休遗玩犹在箧汝水绕坟丘南箕与北斗日月行置邮相逢辇毂下存没可言愁当年小儿女生子欲胜裘瓯越委琴瑟江湖拱松楸持节转七郡治功无全牛还朝蒙嗟识明月岂暗投抱被直延阁疎帘近奎钩三生石上梦记是复疑不隐几付天籁阅人如海鸥襟怀俯万物顔鬓与百忧长歌可当泣短生等蜉蝣悲欢令人老万世略同流轩冕来逼身白苹晩沧洲履拂知道肥净室见天游小人乐蛙井痴甚顾虎头世縁眞嚼蜡骨相谢封侯松根养茯苓歳晏望华辀
　　老杜浣花谿图引
　　拾遗流落锦官城故人作尹眼为青碧鸡坊西结茅屋百花潭水濯冠缨故衣未补新衣绽空蟠【一作净嵘】胸中书万巻探道欲度羲皇前论诗未觉国风远干戈峥嵘【一作终风且霾】暗防县杜陵韦曲无鸡犬老妻稚子且眼前弟妹飘零不相见此公乐易眞可人园翁溪友肯卜邻邻家有酒邀皆去得意鱼鸟来相亲浣花酒船散车骑野墙无主看桃李宗文守家宗武扶落日蹇驴防醉起愿闻解鞍脱兠鍪老儒不用千户侯中原未得平安报醉里眉攅【一作清扬之间】万国愁生绡铺墙粉墨落平生忠义今寂寞儿呼不苏驴失脚犹恐醒来有新作常使诗人拜画图神胶续弦千古无
　　奉谢刘景文送团茶
　　刘侯惠我大璧上有雌雄双凤迹鹅溪水练落春雪粟面一杯増目力刘侯惠我小璧自裁半璧煑琼糜收藏残月惜未碾直待匡衡来说诗绛囊团团余几璧因来送我公莫惜个中渴羌饱汤饼鸡苏胡麻煑同吃
　　谢景文惠浩然所作廷珪墨
　　廷珪赝墨出苏家麝煤添泽纹乌鞾栁枝瘦龙印香字十袭一日三摩挲刘侯爱我如桃李挥赠要我书万纸不意神禹治水圭忽然入我怀袖里吾不能手抄五车书亦不能冩论付官奴便当闭门学水墨洒作江南骤雨图
　　奉和公择舅氏送吕道人研长韵
　　奉身玉壶冰立朝朱丝妙质寄郢匠素心乃林泉刀耕不罪岁嘉谷有逢年校书天禄阁蓺竹老风烟提携寒泉松煤厌磨研借甚在台省六经勤传笺諌草蠧穿穴江湖渺归舩春官酌典礼日月丽秋天少也长母家学海颇寻防诸公许似舅贱子岂能贤辕驹防推挽官次奉丹鈆新诗先旧物包送比青毡缪传黄梅鉢未印少林禅汲井涤败墨苍珪谢磨镌玉蟾防明滴要须笔如椽眷求尽耆德舅氏旦进迁山龙用补衮舟楫功济川当身任百世旧学不虚捐私持杀青简缉缀报餐钱屡书愿无愧傥继麟趾篇
　　再和公择舅氏杂言
　　外家有金玉我躬之道术有衣食我家之德心使我蝉蜕俗学之市乌哺仁人之林养生事亲汔师古炊玉爨桂能至今岁莫三十裘食口三百指寒不缉江南之落毛饥不拾狙公之橡子平生荆鸡化黄鹄今日江鸥作樊雉人言无忌似牢之挽入书林觑文字更蒙着鞭翰墨埸赠研水苍珪玉方蓬门系马晩色净茅檐垂虹秋气凉湔拂垢面生寒光汉书吕规其阳吕翁之冶与天通不但澄埿烧铅黄初疑蛮溪水中骨不见鸜鹆目突兀但见受墨无声松花发颇似龙尾琢紫烟不见罗縠纹粼粼但见含墨不泄如寒渊往在海濒时晨夕亲几杖恪居有官次遣吏问无恙抚摩宝置道山郁郁秀气似舅眉宇间其重可以回进躁之首其温可以解横逆之顔乌虖端是万乘器红丝潭石之际知才难
　　次韵答王四
　　病懒百事废不惟书问疎新诗苦招唤是日锁直庐潢污深一尺大道覆行车晴夜遥相似秋堂对望舒
　　题画鹅鴈
　　驾鹅引颈回似我胷中字右军数能来不为口腹事水国鸿鴈秋烟沙风日丽莫遣弓角鸣惊飞不成字
　　送六十五弟贲南归
　　风惊鸿鴈行吹落秋江上为扫碧岩边问叔今无恙
　　赠陈师道
　　陈侯学诗如学道又似秋虫噫寒草日晏肠鸣不俛眉得意古人便忘老君不见向来河伯负两河观海乃知身一蠡旋牀争席方归去秋水黏天不自多春风吹园动花鸟霜月入户寒皎皎十度欲言九度休万人丛中一人晓贫无置锥人所怜穷到无锥不属天呻吟成声可管弦能与不能安足言
　　松下渊明
　　南渡诚草草长沙慰勤艰终风霾八表半夜失前山【一本此两句云平生一杯酒政在管葛间】远公香火社遗民文字禅虽非老翁事清尚亦可观松风自度曲我琴不须弹客来欲开说觞至不得言
　　十四弟归洪州赋莫如兄弟四章赠行
　　恼人自作乐休休莫莫莫相看将白头止有不如昨北来哺慈乌南归护尔雏昨夜云飞鴈相随我不如志欲收九族别离乃同生谁能成此意唯有孔方兄大父无恙时刻意教子弟归扫松楸下洒我万里涕
　　题李夫人偃竹
　　孤根偃蹇非傲世劲节癯枝万壑风闺中白髪翰墨手落笔乃与天同功
　　赠吴道士
　　吴仙十二棊一击关应探人怀中事如月入清镜
　　戏答仇梦得承制
　　仇侯能骑矍铄马席上亦赋竞病诗冬未雷苍蛇卧玉山无禾天马饥三年荷戈对摇落十倍乞弟亦可缚何如万骑出河西捕取弄兵黄口儿
　　和任夫人悟道
　　夫亡子幼如月魄摧尽蛾眉作诗客二十余年刮地寒见儿成人乃禅寂万事新新不留故瘦藤六尺持门户烦恼林中即是禅更向何门觅重悟

　　山谷外集巻四
　　钦定四库全书
　　山谷外集巻五
　　宋　黄庭坚　撰
　　古诗
　　题落星寺四首
　　星宫游空何时落着地亦化为寳坊诗人昼吟山入座醉客夜愕江撼牀蜜房各自开牖户蚁穴或梦封侯王不知青云梯几级更借瘦藤寻上方
　　岩岩匡俗先生庐其下宫亭水所都北辰九关隔云雨南极一星在江湖相粘蚝山作居室窍凿混沌无完肤万鼔舂撞夜涛涌骊龙莫睡失明珠
　　落星开士深结屋龙阁老翁来赋诗【寺僧择隆作宴坐小轩为落星之胜处】小雨藏山客坐乆长江接天帆到迟燕寝清香与世隔画图妙絶【一作絶笔】无人知【僧隆画甚富而寒山拾得画最妙】蜂房各自开户牖处处煑茶藤一枝
　　北风吹倒落星寺吾与伯伦俱醉眠螟蛉蜾蠃但痴坐夜寒南北斗垂天【戏题落星寺壁时与刘道纯俱在】
　　玉京轩【玉京山在炉峯下落星寺僧开轩对之】
　　苍山其下向玉京五城十二楼郁仪结邻常杲杲紫云黄雾锁关雷驱不祥电挥扫上有千年来归之白鹤下有万世不凋之瑶草野僧云卧对开轩一鉢安巢若飞鸟北风巻沙过夜窗枕底鲸波撼蓬岛个中即是地行仙但使心闲自难老
　　过致政屯田刘公隠庐
　　儿时拜公牀眼碧眉紫烟舍前架茅茨炉香坐僧禅女奴煑罂粟石盆防机泉今来扫门巷竹间翁蜕蝉堂堂列五老胜气失江山石盆烂黄土茅斋薪坏椽女奴为民妻又瘗蒿里园当年笑语地华屋转朱栏课儿种松子盖上参天投防数去日木行天再环先生古人风铁胆石肺肝眼前不可意壮日挂其冠解衣庐君峯洗耳瀑布源雾豹藏文章惊世时一斑众人初易之乆逺乃见难忆昔子政在为翁数解顔五兵森武库河汉落舌端王阳已富贵尘冠不肯弹呻吟刋十史凡例墨新干宰木忽拱把相望风隧寒百楹书万巻少子似翁贤【上参天一作高参天】
　　题杜槃涧叟防鸿亭
　　少陵杜鸿渐颇薫知见香风流有诸孙结屋庐山阳借交游侠窟猎艳少年塲光恠惊邻里収身反摧藏江湖拍天流罗网盖稻粱安能衎衎饱遂欲防防翔畏影走万里不如就隂凉亭东亭西烟水稻田衲子交行李古灵庵下倚寒藤莫向明窗鑚故纸
　　宫亭湖
　　左手作圆右手方世人机敏便可尔一风分送南北舟斟酌鬼神宜有此江津留语同济僧他日求我于宫亭吁嗟人盖自有口独为栾公不举酒栾公千岁湖防防白茅缩酒巫送迎朱轓皂盖来托宿不听灵君专此屋雄鸭去随鸥鸟飞老巫莫歌望翁归贝阙珠宫开水府雨栋风帘岂来处平生来往湖上舟一官四十已包羞灵君如愿傥可乞收此桑榆老故丘
　　泊大孤山作【庚申二月】
　　滙泽为彭蠡其容化鲲鹏中流擢寒山正色且无朋其下蛟龙卧宫谯珠贝层朝云与暮雨何处防高陵不见凌波韤靓妆照澄凝空余血食地猿啸枯楠藤高帆驾天来落叶聚秋蝇幽明异礼乐忠信岂其凭风波浩平陆何向非履氷安得旷达士霜晴尝一登
　　贵池【池人祀昭明为郭西九郎时新覆大舟水死十二人以为神之威也】
　　横云初抹漆烂漫南纪黒不见九华峯如与亲友隔忆当秋景明九老对凡席何曾闭篷窗卧听寒雨滴不食贵池鱼喜寻昭明宅笔砚防行尘芝菌生铜鬲思成佳句梦贻我锦数尺属者浪吞舟风雹更附益老翁哭妇儿相将难再得存亡如日月薄蚀行道失流俗暗本原谓神吐其食神理倘有私丘祷乆以黙
　　大雷口阻风
　　号艣下沧江避风大雷口天与水模糊不复知地厚谁家上江帆狂追雪山走孤村无十室旅饭余三韭黄芦麋鹿埸此地广千肘得禽多文章肯顾鱼贯柳暴殄天物悲雕弓故在手鹿鸣犹念羣雉媒竟卖友商人万斛船挂席上牛斗横笛倚柁楼波深苍龙吼失水不能神伐葭作城守欲寄大雷书往问长干妇何当楫迎汝秦淮緑如酒
　　庚寅乙未犹泊大雷口
　　广原嘷终风发怒土囊口万艘萍无根乃知积水厚龙鳞火荧荧鞭笞雷霆走公私连樯休森如束春韭倚筇蒹葭湾垂杨欲生肘雄丈酬江山惜无韩与柳五言呻吟内惭愧陶谢手送菜烦邻船买鱼熟溪友儿童报晦防正昼见箕斗吾方废书眠鼻鼾韛囊吼犹防盗窥家严鼓申夜守冶城谢公墩牛渚荡子妇何时快登临篙师分牛酒
　　乙未移舟出口【畏风涛复入遂宿焉同行有刘三班善射沙夹遇盗刘手杀三人】
　　江湖吞天胷蛟龙垂涎口养躯无千金特为亲故厚本心非华轩而与马争走聘妇缉落毛教儿耨葱韭衣食端须几将老犹掣肘安能诡随人曲折作杞柳桓公瓮盎瘿楚国不手生涯但如此那问托婚友乆隂快夜晴天文若科斗村南鬼火寒村北风虎吼野人驱鸡豚缚落坚缠守刘郎弓石八猛气压冯妇一试金仆姑归饮软臂酒
　　丙申泊东流县【语曰东流速客惊动建徳】
　　前日发大雷真成料虎头今日伐鼓出棹歌傲阳侯沧江百折来及此始东流东流防賔客建徳椎羊牛野语尚信然小市黄芦洲唯有采薪翁经营往来舟槠枥尽斤斧山童烟雨愁
　　阻风铜陵
　　顿舟古铜官昼夜风雨黑洪波崩奔去天地无限隔船人谨维笮何暇思挂席凭江裂嵌空中有暗水滴洞视不敢前潭潭蛟龙宅网师登长鳣贾我腥釜鬲斑斑被文章突兀喙三尺言语竞不通噞喁亦何益魁梧类长老卒以筌饵得浮沈江湖中波友永相失有生甚苦相细大更噉食安得无垢称对榻忘语黙
　　阻水泊舟竹山下
　　竹山虫鸟朋友语讨论隂晴怕风雨丁宁相教防祸机草动尘惊忽飞去提壶归去意甚真栁暗花浓亦半春北风几日铜官县欲过五松无主人
　　金陵
　　豪士阻江海瓜分域中权真人开关梁曾不费镞六朝妙人物蔓草萦寒烟至今哀江南咏歌在渔船穷山虎豹穴破衲拥高年青天行日月坐看磨蚁旋身将时共晩道与世相捐犹能揽壮观巨浸朝百川【时秀禅师在钟山寺】十月十三日泊舟白沙江口【真州唐永正县之白沙镇也】
　　岸江倚帆樯已专北风权飞霜挟月下百笮直如緑水去清夜黄芦摇白烟篙人持更柝相语闻并船平生濯缨心鸥鸟共忘年风吹落尘网岁星奔回旋险艰自得力细故可弃捐至今梦汹汹呼禹济黄川【河出昆仑墟色白其渠一千七百一川黄色】
　　发白沙口次长芦
　　篙师救首尾我为制中权挂席满风力如椎强弩晓放白沙口长芦见炊烟一叶托秋雨沧江百尺船反观世风波谁能保长年念昔声利区与世阙周旋大道甚闲暇百物不废捐谁知目力净改观旧山川
　　阻风入长芦寺
　　福公开百室不借邻国权法筵生龙象天乐下管我来雨花地依旧薰炉烟金碧动江水钟鱼到客船茗椀洗昏着经行数走年岁寒风落山故乡喜言旋林回负赤子白璧乃可捐侍亲如履氷风雨淼暗川
　　次韵伯氏长芦寺下
　　风从落帆休天与大江平僧坊昼亦静钟磬寒逾清淹留属暇日植杖数连甍颇与幽子逢煑茗当酒倾携手霜木末朱栏见潮生樯移永正县鸟度建康城薪者得树鸡羮盂味南烹香秔炊白玉饱饭愧闲行丛祠思归乐吟弄夕阳明思归诚独乐薇蕨渐春荣
　　别蒋颖叔
　　金城千里要人豪理君乱丝须孟劳文星合在天东壁清都紫微醉云璈荆溪居士傲轩冕胷吞云梦如秋毫三品衣鱼人仰首不见全牛可下刀秦川渭水森长防方壶蓬莱冠巨鼇万钉宝带雕狨席献纳论思侍赭袍连营貔虎湛如水开尽西河拥节旄何时出入诸公间淮湖阅船今二毛凿渠决防与天合支祈窘束缩怒涛衣食京师看上计陛下文武收英髦春风淮月动清鉴白拂羽扇随轻舠下榻见贤倾礼数后车载士回风骚斵鼻于郢观鱼于濠小夫阅人盖多矣几成季咸三见逃
　　赠别李端叔
　　我观江南山如目不受垢忆食江南薇子独于我厚在北思江山如怀氷雪顔千峯上云雨岑絶何由攀当时喜文章各有儿子气尔来颔须白有儿能拜起读书浩湖海解意开春氷成山更崇崛顾我丑丘陵白玉着石中与物太落落泾渭相将流世不名清浊乞言既不易赠言良独难古来得道人挂舌屋壁间牧羊金华道载酒太宅支颐听晤语愿君喙三尺我行风雨夜船窗闻逺鸡故人不可见故人心可知
　　汴岸置酒赠黄十七
　　吾宗端居藂百忧长歌劝之肯出游【一作百丈暮巻篙人休侵星争前犹几舟】黄流不解涴明月碧树为我生凉秋初平羣羊置莫问叔度千顷醉即休【一作诗吟吾党夜来作酒买田翁社后篘】谁倚柁楼吹玉笛斗杓寒挂屋山头
　　晓放汴舟
　　秋声满山河行李在梁宋川涂事鸡鸣身亦逐羣动霜清鱼下流橘柚入包贡又持三十口去作江南梦
　　次盱眙同前韵
　　去此二十年持家西过宋起予者白鸥归兴岌飞动宫殿明宝坊山川开禹贡破浪一帆风更占梦中梦外舅孙莘老守苏州留诗斗野亭庚申十月庭坚和
　　谢公所筑埭未叹曲池平苏州来赋诗句与秋气清僧构擅空阔浮光飞栋甍唯斗天司南其下百渎倾贝宫产明月含泽遍诸生槃礴淮海间风烟侵十城籁箫吹木末浪波沸庖烹我来抄摇落霜清见鱼行白鸥逺飞来得我若眼明佳人归何时解衣绕厢荣
　　题大云仓达观台二首
　　戴郎台上锦面平达人大观因我名何时燕爵贺新屋唤起竹枝歌月明
　　瘦藤拄到风烟上乞与游人眼豁开不知眼界阔多少白鸟飞尽青天回
　　庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对牀眠别后更觉斯言可念列置十字字为八句寄呈十首
　　鹄白不以乌兰香端为谁外家秉明徳晩与世参差乖离岁十二防面卒少期何言灊丘底玉稻同一炊沧江渺无津同济共安危四海非不广舅甥自相知孔鸾在榛梅鹪鹩亦一枝千里同明月相期不磷缁少小长母家拊怜軰诸童食贫走八方畧已一老翁不能成宅相颇似舅固穷何以报嘉徳取琴作南风【一作鼔琴歌南风】
　　徳人心寂寥立朝实庄语虎节坐山城孤云犹能文章被甥侄孝友谐妇女偃息一亩宫植梅当歌舞江都克家才万巻书插架愿言渠出仕从舅问耕稼谁云濒老境此子即长夜归欤淼前期莳橘鉏甘蔗【冮都尉李摅字安诗】
　　曩窥涉世方白驹且埸谷平生漫岁晩志尚向山木返身观小丑真成覆车犊否臧太磊磊从此更三复负薪反羊裘爱表只【一作亦】伤里补纫虽云工岁晏安可恃洗心如秋天六合无尘滓浮云风去来在彼不在此阿髯学升堂【徳叟】干母思靡悔文成蓺桃李不言行道兑阿苏妙言语机警欲无对子姓何预人兰玉要可佩【阿苏舅氏匆子】
　　解衣取相语涛波夜掀牀十年身百忧险阻心已降涉旬风更雨宿昔烛生光衾帱无端冷明月一船霜亲依为日浅爱不舍我眠教我如牧羊更着后者鞭得邑迩梅岭开花向春妍碌碌幸茍免称觞大人前
　　同苏子平李徳叟登擢秀阁
　　筑屋皖公城木末置曲栏岁晩对烟景人家橘柚间独占司命峯众口让高寒松竹二桥宅雪云三祖山衰怀造胜境转觉落笔难苏李工五字属聨不当悭
　　书石牛溪旁大石上
　　郁郁窈窈天官宅诸峯排霄帝不隔六时谒天开关钥我身金华牧羊客羊眠野草我世间高真众灵思我还石盆之中有甘露青牛驾我山谷路
　　题山谷大石
　　畏畏【音委】佳佳【音觜】石谷水咚咚隆隆山木风炉香四百六十载开山者谁梁宝公
　　灵泉上
　　大灵夀日月化石皖公陂偶无斧斤寻不作宰上碑倾首若有谓指泉来自西泉甘崖木老坐歗欲忘归风流裴通直【一作裴髯喜幽事】商畧从我嬉莳梅盈百科洗石出崛竒更约聘石工镵我灵诗舅弟李德叟妙学古须眉卿家北海公笔法可等夷为我书斯文要与斗牛垂
　　发舒州向皖口道中作寄李徳叟
　　黑云平屋檐【一作崔嵬云坠空】晨夜隔星月晓商旅前氷底泥活活野人让畔耕【一作侵畔耕】蹇马不能滑驼裘惜防茸俱落水塘缺孤村小蜗舍乞火干履韤前登极峥嵘【一作高寒】他日飞鸟没寒花委乱草耐冻鸣风叶【一作耐冻风叶间梅含零乱发】江形篆平沙分派回劲笔髯弟不俱来得句漫剞【一作漫得句竒崛】却望同安城唯有松郁郁遥知浦口晴诸峯见明雪【一作松雪】
　　丰城【亭上有李卫公劔池赋世父长善石隄记】
　　丰城邑岩岩水种六万户石隄眠长虹辍棹日沈雾令君政有声新亭延客步泪落世父碑心倾文饶赋忆昔两神兵埋狱思武库寒光射汉津两贤纡一顾张公拆中台木拱孔章墓不能从儿嬉岁晩龙蛇去空余寒泉因雨长蛙鲋铅刀藏宝室万世同此度
　　与胡彦明处道饮融师竹轩
　　井寒茶鼎甘竹宻午隂好瓜尝邵平种酒为何侯倒倦须槃礴羸归可倒着帽欲去更少留道人谈药草
　　何氏悦亭咏栢
　　涧底长松风雨寒冈头老栢顔色悦天生草木臭味同同盛同衰见氷雪君莫爱清江百尺船刀锯来谋岁寒节千林无叶草根黄苍髯龙吟送日月
　　薄薄酒二章【并序】
　　苏宻州为赵明叔作薄薄酒二章愤世疾邪其言甚高以予观赵君之言近乎知足不辱有马少游之余风故代作二章以终其意
　　薄酒可与忘忧丑妇可与白头徐行不必驷马称身不必狐裘无祸不必受福餐不必食肉富贵于我如浮云小者谴诃大戮辱一身畏首复畏尾门多賔客饱僮仆美物必甚恶厚味生五兵匹夫懐璧死百鬼瞰高明丑妇千秋万岁同室万金良药不如无疾薄酒一谈一笑胜茶万里封侯不如还家
　　薄酒终胜饮茶丑妇不是无家醇醪养牛等刀锯深山大泽生龙蛇秦时东陵千户食何如青门五色瓜传呼鼓吹拥部曲何如春雨一池蛙性刚太傅促和药何如羊裘钓烟沙绮席象牀雕玉枕重门夜鼓不停挝何如一身无四壁满船明月卧芦花吾闻食人之肉可随以鞭扑之戮乘人之车可加以鈇钺之诛不如薄酒醉眠牛背上丑妇自能搔背痒
　　嵓下放言五首
　　林居野处而贯万事花落鸟啼而成四时物有才徳水为官师空明湛羣木之影搏击下诸峯之巇游鱼净而知机君子乐而忘归【钓台】
　　水嬉者游鱼林乐者啼鸟志士仁人观其大薪翁笱妇利其小有美一人独燕居万物之表【池亭】
　　石生涯于寒藤藤耉造于崖树鼇插翼而成鹏隘六合而未翥我来兮自东攀桂枝兮容与倚嵌岩兮顾同来谓公等其皆去【冠鳌台】
　　石蕴璵璠山得其采之泽木无牺象天开不材之祥屹金鑪之突兀其山海之来翔然以明哲之火熏以忠信之香俯仰一时非智所及付与万世其存者长【博山台】苍苔古木相依涧壑之濵黄葛女萝自风云之上人就隂而息迹鸟投暮而来归水影林光常相助发溪声斧响直下称提【灵椿台】
　　题章和甫钓亭【放言】
　　斩木开亭却倚石壁寒滩百雷古木千尺观鱼乐而相忘听鸟啼而自得去而京洛之间数年犹尝梦崭嵓之石
　　赠元发弟【放言】
　　亏功一篑未成丘山凿井九阶不次水泽行百里者半九十小狐汔济濡其尾故曰时乎时不再来终终始始是谓君子
　　定交诗效鲍明逺体呈晁无咎【以建除满平定执破危成收开闭十二字冠句首】
　　建酉金为政摇落草木衰除瓜垅亩净邵平无米炊满家色藜藿诗书不赒饥平生晁公子政用此时来定交无一物秋月以为期执持荆山璧要我雕琢之破斧不能柯况乃玉无疵危冠论百揆备乐奏四时成功彼有命用舍君自知收身渺江湖岁晩白鸟嬉开径蒲苇中倚鉏望君归闭塞乃非道不才当尔为
　　建鼓求亡子元非入耳歌除去緑绮尘水深山峩峩满堂悦秦声君独用此何平分感秋节空阔湛金波定夜百虫息高论听悬河执揽北斗柄斟酌四时和破屋仰见星得子喜且多危柱无安野水自盈科成道在礼乐成山在丘阿收此桑榆景相从寄琢磨开懐溟海阔百怪出蛟鼍闭藏愿自爱惊人取谴诃
　　碾建溪第一奉邀徐天隠奉议并效建除体
　　建溪有灵草能悦诗人骨除草开三迳为君碾月满瓯泛春风诗味生牙舌平斗量珠玉以救风雅渴定知胷中有璀璨非外物执虎探虎穴斩蛟入蛟室破镜挂西南夜阑清兴发危言诸公上殊胜弄翰墨成仁冐鼎镬闻已归谏列收汝救月弓蛙腹当拆裂开云照四海黄道行尧日闭门斵车轮出门同轨辙
　　再作答徐天隠
　　建徳真乐国万里中州除荡俗氛尽心如九天秋满船载明月乃可与同游平生期斯人共挟风雅辀定知诗客来夜虹贯斗牛执斧修月轮链石补天陬破的千古下乃可泣曹刘危柱鸣哀筝知音初见求成功在漏刻尧舜去共吺收此文章戏往作活国谋开纳倾万方皇极运九畴闭奸有要道新旧随材收
　　重赠徐天隠
　　建极临万邦稽古陛下圣除书日日下有耳家相庆满意见升平父老扶杖听平生所传闻似仁祖徳性定鼎百世长櫜弓四夷静执事当在朝官冷殊未称破帽风吹欹简易不骑乘危颠相扶持泉石供嘲咏成乐涧阿中傲世似未敬收潦下秋船期公拜嘉命开元贞观事身得见全盛闭门长蓬蒿或许老夫病
　　八音歌赠晁尧民往常与尧民论出处之致未竟故终言之
　　金生寒沙中见别防有时石上千年栢材高用苦迟丝乱犹可理心乱不可治竹斋闻履声廼是故人来匏苦只多叶水深难为涉土牀不安席象牀卧革与井同功守道非关怯木直常先伐樗栎万世叶
　　八音歌赠晁尧民
　　金荷酌美酒夫子莫留残石有补天材虎豹守九关丝窠将栁花入户扑衣冠竹风摇永日思与子盘桓匏瓜岂无匹自古同心难革急而韦缓只在揉化间木桃终报汝药石理予顔
　　古意赠郑彦能
　　金欲百链刚不欲绕指柔石羊卧荒草一世如蜉蝣丝成蚕自缚智成自囚竹箭天与美岂愿作嚆矢匏枯中笙竽不用系墙隅土偶与木偶未用相贤愚革辙要合道覆车还不好木讷赤子心百巧令人老
　　赠无咎
　　金马避世客谈谐玩汉朝石门抱关人长往闭寂寥丝虫日夜织劳苦则以食竹生罹斧斤高林乃其贼匏樽酌吾子虽陋意不浅土徳贵重迟水徳贵深逺革能谈鲲鹏晩乃得庄周木鴈两不居相期无待游
　　二十八宿歌赠别无咎
　　虎剥文章犀解角食未下亢竒祸作药材根氐罹斸掘蜜虫夺房抱饥渴有心无心材慧死人言不如曵尾卫平哆口无南箕斗柄指日江使噫狐腋牛衣同一燠高丘无女甘独宿虚名挽人受实祸累棊既危安处我室中凝尘散发坐四壁矗矗见天下奎蹄曲隈取脂泽娄猪艾豭彼何择倾肠倒胃得相知贯日食昴终不疑古来毕命黄金台佩君一言等觜觿月没参横惜相违秋风金井梧桐落故人过半在鬼録栁枝赠君当马策岁晏星回观盛徳张弓射雉武且力白鸥之翼没江波抽去轸君谓何
　　寿圣观道士黄至明开小隠轩太守徐公为题曰快轩庭坚集句咏之
　　金华牧羊儿一粒粟中藏世界使君从南来清风明月不用一钱买卢鹚杓鹦鹉杯一杯一杯复一杯玉山自倒非人推庐山秀出南斗傍登高送逺形神开银河倒挂三石梁砯崖倒石万壑雷吟诗作赋北窗里安得青天化作一张纸长鲸白齿若雪山我愿因之寄千里
　　铜官县望五松山【集句】
　　北风无时休崩浪聒天响蛟鼍好为祟此物神俱王我来五松下白发三千丈松门闭青苔惜哉不得往今日天气嘉清絶心有向子云性嗜酒况廼气清爽此人已成灰怀贤盈梦想衣食当须几吾得终踈放弱女虽非男出处同世网搔背牧鸡豚相见得无恙
　　荆州即事药名诗八首
　　四海无逺志一溪甘遂心牵牛避洗耳卧着桂枝隂前湖后湖水初夏半夏凉夜阑乡梦破一鴈度衡阳千里及归鸿半天河影东家人森户外笑拥白头翁天竺黄巻在人中白发侵客至独扫榻自然同此心垂空青幕六一一排风开石友常思我预知子能来幽涧泉石緑闭门闻啄木运柴胡奴归车前挂生鹿雨如覆盆来平地没牛膝回望无夷陵天南星斗湿使君子百姓请雨不旋复守田意饱满高壁挂龙骨

　　山谷外集巻五
　　钦定四库全书
　　山谷外集巻六
　　宋　黄庭坚　撰
　　律诗
　　徐孺子祠堂
　　乔木幽人三亩宅生刍一束向谁论藤萝得意干云日箫鼔何心进酒樽白屋可能无孺子黄堂不是欠陈蕃古人冷淡今人笑湖水年年到旧痕
　　送徐隠父宰余干二首
　　地方百里身南面飜手冷霜覆手炎赘壻得牛庭少讼长官斋马吏争防邑中丞掾隂桃李案上文书畧米盐治状要须闻岂弟此行端为霁威严
　　天上麒麟来下瑞江南橘柚间生贤玉台书在犹骚雅孺子亭荒只草烟半世功名初墨绶同兄文字敌青钱割鸡不合庖丁手家传风流更着鞭
　　答徳甫弟
　　鸟啼花发独愁思怜子三章怨慕诗鸿鴈双飞弹射下鹡鸰同病急难时功名所在犹争死意气相须尚不移何况极天无以报林回投璧负婴儿【时以父事兄弟俱在缧绁】何造诚作浩然堂陈义甚高然颇喜度世飞升之术筑屋饭方士愿乗六气游天地间故作浩然词二章赠之
　　公欲轻身上紫霞琼糜玉馔厌豪奢百年世路同朝菌九钥天闗守夜叉霜桧在庭空白鹿金鑪同契漫丹砂要令心地闲如水万物浮沈共我家
　　万物浮沈共我家清明心水徧河沙无钩狂象听人语露地白牛看月斜小呼儿蓺桃李踈帘帏客转琵琶尘尘三昧开门戸不用丹田养素霞
　　题前定録赠李伯牖二首
　　五贼追奔十二宫白头寒士黑头公明朝一饭先书籍安用研桑作老翁
　　万般尽被鬼神戏看取人间傀儡棚烦恼自无安脚处从他鼓笛弄浮生
　　驻舆遣人寻访后山陈徳方家
　　江蒙蒙作小寒雪飘五老发毛斑城中咫尺云横栈独立前山望后山
　　池口风留三日
　　孤城三日风吹小市人家只菜水逺山长双属玉身闲心苦一舂锄翁从旁舎来牧网我适临渊不羡鱼俛仰之间已陈迹暮窗归了读残书
　　扬州戏题
　　春风十里珠帘卷髣髴三生杜牧之红药梢头初茧栗扬州风物鬓成丝
　　思亲汝州作
　　岁晩寒侵游子衣拘留幕府报官移五更归梦三百里一日思亲十二时车上吐茵元不逐市中有虎竟成疑秋毫得失闗何事总为平安书到迟
　　次韵戏荅彦和【彦和年四十休官杜门不出】
　　本不因循老镜春江湖归去作闲人天于万物定贫我智効一官全为亲布袋形骸增碨磊锦囊诗句愧清新杜门絶俗无行迹相忆犹当遣化身
　　冲雪宿新寨忽忽不乐
　　县北县南何日了又来新寨解征鞍山衔斗柄三星没雪共月明千里寒小吏忽【一作有】时须束带故人颇问不休官江南长尽梢云竹归及春风斩钓竿
　　郭明父作西斋于颍尾请予赋诗二首
　　食贫自以官为业闻説西斋意凛然万巻藏书宜子弟十年种木长风烟未尝终日不思颍想见先生多好贤安得雍容一樽酒女郎防下水如天
　　东京望重两并州遂有汾阳整缀旒翁伯入闗倾意气林宗异世想风流君家旧事皆青史今日高材未白头莫倚西斋好风月长随三径古人游
　　睡起
　　仿佛江南一梦中虚堂尽日转温风春深稍觉裌衣重昼永不知樽酒空
　　戏咏江南土风
　　十月江南未得霜高林残水下寒塘饭香猎戸分熊白酒熟渔家擘蟹黄橘摘金苞随驿使禾舂玉粒送官仓踏歌夜结田神社游女多随陌上郎
　　和荅孙不愚见赠
　　诗比淮南似小山酒名麯米出云安且凭诗酒勤春事莫爱儿郎作好官簿领侵寻台相笔风埃蓬勃使星鞍小臣才力堪为掾敢学前人便挂冠
　　次韵裴仲谋同年
　　交盖春风汝水边客牀相对卧僧毡舞阳去叶才百里贱子与公俱少年白发齐生如有种青山好去坐无钱烟沙篁竹江南岸输与鸬鷀取次眠
　　次韵寄滑州舅氏
　　舫斋闻有小溪山便是壶公谪处天想听琐窗深夜雨似看叶水上江船瞻相白马津亭路寂寞双鳬古县前舅氏知甥最踈懒折腰尘土解哀怜
　　病起次韵和稚川进叔倡酬之什
　　池塘夜雨听鸣蛙老境侵寻每忆家白发生来惊客鬓黄粱炊熟又春华百年不负胶投漆万事相依葛与瓜胜日主人如有酒犹堪扶病见莺花
　　稚川约晩过进叔次前韵赠稚川并呈进叔
　　人骑一马钝如蛙行向城东小隠家道上风埃迷皂白堂前水竹湛清华我归河曲定寒食公到江南应削瓜樽酒光隂俱可惜端须连夜发园花
　　和荅登封王晦之登楼见寄
　　县楼三十六峯寒王粲登临独倚栏清坐一畨春雨歇相思千里夕阳残诗来嗟我不同醉别后喜君能自寛举目尽妨人作乐几时归得钓鲵桓
　　伯氏到济南寄诗颇言太守居有湖山之胜同韵和
　　西来黄犬传佳句知是陆机思陆云歴下楼防追把酒舅家賔客厌论丈山椒欲雨好云气湖面逆风生水纹想得争棊飞鸟上行人不见只听闻
　　同世弼韵作寄伯氏在济南兼呈六舅祠部学士
　　山光扫黛水挼蓝闻説樽前惬笑谈伯氏清修如舅氏济南萧洒似江南屡陪风月干吟笔不解笙篁醉舞衫只恐使君乗传去拾遗今日是前衔
　　世弼惠诗求舜泉輙欲以长安酥共泛一杯次韵戏荅
　　寒虀薄饭留佳客蠧简残编作近邻避地梁鸿真好学著书扬子未全贫玉酥链得三危露石火烧成一片春沙鼎探汤供卯饮不忧问字絶无人
　　伯父祖善耆老好学于所居紫阳溪后小马鞍山为放隠斋逺寄诗句意欲庭坚和之幸师友同赋率尔上呈
　　樵入千岩静松含万籁寒儿童给行李藜蓧对衣冠小槛聊防虎时来即解鞍阿翁吹笛罢怀昔泪相看仓后酒正防昔唐林夫谪官所作十一月已卯余纳秋租隔墙芙蓉盛开
　　攀槛朱云头未白不知流落向何州空余前日学书地小阁红蕖取意秋【林夫喜作字】
　　自咸平至太康鞍马间得十小诗寄怀晏叔源并问王稚川行李鹅儿黄似酒对酒爱新鹅此他日醉时与叔源所咏因以为韵
　　诗入鸡林市书邀道士鹅云间晏公子风月兴如何春风马上梦樽酒故人持犹作狂诗语邻家乞侍儿【稚川醉时作旁午状】
　　忆同嵇阮辈醉卧酒家牀今日垆边客初无人姓黄对酒诚独难论诗良不易人生如草木臭味要相似春色挟曙来恼人似官酒酬春无好语怀我文章友红梅定自开有酒无人对归时应好在常恐风雨晦东南万里江緑尽一杯酒王孙江南去更得消息否献笑果不情貌亲初不爱谁言百年交投分一倾盖四十垂垂老文章岂更新鼻端如可斵犹拟为挥斤土气昏风日人嚣极鴈鹅寻河着【音斫】绳墨诗思畧无多
　　次韵盖郎中率郭郎中休官二首
　　仕路风波双白发闲曹笑傲两诗流故人相见自青眼新贵即今多黑头桃叶栁花明晓市荻芽蒲笋上春洲定知闻健休官去酒戸家园得自由【郭文时御道中野服过亲党饭颇为分防御史所诃故有此句】
　　世态已更千变尽心源不受一尘侵【一作险阻艰难亲得力是非忧乐饱经心】青春白日无公事紫燕黄鹂俱好音付与儿孙知伏腊听教鱼鸟逐飞沈黄公垆下曾知味定是逃禅入少林
　　和张沙河招饮
　　张侯耕稼不逢年过午未炊儿女煎腹里虽盈五车读囊中能有几钱穿况闻緼素尚黄葛可怕雪花铺白毡谁料丹徒布衣侣今朝忽有酒如川
　　闰月访同年李夷伯子真于河上子真以诗谢次韵
　　十年不见犹如此未觉斯人叹滞留白璧明珠多按劒浊泾清渭要同流日晴花色自深浅风软鸟声相应酬谈笑一樽非俗物对公无地可言愁
　　乞猫
　　秋来鼠辈欺猫死窥瓮翻盘搅夜眠闻道貍奴将数子买鱼穿栁聘衔蝉
　　书扇
　　鲁公笔法屋漏未减右军锥画沙可惜团团新月面故教零乱黒云遮
　　次韵郭右曹
　　阅世行将老斵轮那能不朽见仍云岁中日月又除尽圣处工夫无半分秋水寒沙鱼得计南山浓雾豹成文古心自有着鞭地尺璧分隂未当勤
　　次韵元日
　　防朝四海登图籍绛阙青都想盛容春色已知回寸草霜威从此霁寒松饮如嚼蜡初防味事与浮云去絶踪四十九年蘧伯玉圣人门户见重重
　　和荅李子真读陶庾诗
　　乐易陶彭泽忧思庾义城风流扫地尽诗句识余情徃者不再作前贤畏后生君宜得意处此意少人明
　　次韵荅栁通叟求田问舍之诗
　　少日心期转缪悠蛾眉见妬且障羞但令有妇如康子安用生儿似仲谋横笛牛羊归晩径卷帘芋熟西畴功名可致犹回首何况功名不可求
　　催公静碾茶
　　雪里过门多恶客【不饮者为恶客出元次山集中】春隂只恼有情人睡魔正仰茶料理急遣溪童碾玉尘
　　用前韵戏公静
　　偶逢擕酒便与饮竟别我为何等人兔月龙团不当惜长卿消渴肺生尘
　　和谢公定河朔漫成八首
　　急长风溢两河欣然河伯顺风歌行观东海方存少不以黄流更自多
　　直渠杀势烦才吏机器爬沙聚水兵河面常从天上落金堤千里防都城
　　直令南越还归帝谁为匈奴不敢王愿见推财多卜式未须算赋似桑羊
　　莱公庙畧传耆旧韩令风流在井疆安用鸣鼛增汉垒不妨罗拜下诸羌
　　汉时水占十万顷官寺民居皆浊河岂必九渠亡故道直縁穿凿用功多
　　虏庭数遣林牙使羌种来窥鴈塞耕壮士看天思上策月边鸣笛为谁横
　　蛛防黄画屏初暗尘澁金门锁不开六十余年望雕辇赭袍曾是映宫槐
　　百里弃疆王自直万金捐费物皆春须令牧马甘逾幕更遣弯弓不射人
　　武陵
　　武陵樵客出桃源自许重游不作难却觅洞门烟锁断归舟风月夜深寒
　　过平舆怀李子先时在并州
　　前日幽人佐吏曹我行堤草认青袍心随汝水春波动兴与并门夜月高世上岂无千里马人中难得九方臯酒船鱼网归来是花落故溪深一篙
　　谢晓纯送衲韤
　　刬草曾升马祖堂暖窗接膝话还乡赠行百衲兜罗韤处处相随入道
　　避暑李氏园二首
　　李侯别馆锁春隂花径吹香可细寻迸笋侵阶藤倒架主人重为费千金
　　荷气竹风宜永日氷壶凉簟不能回题诗未有惊人句防唤谪仙蘓二来
　　戏题大年防御芦鴈
　　挥毫不作小池塘芦荻江村落鴈行虽有珠帘藏翡翠不忘烟罩鸳鸯
　　平原宴坐二首【公择】
　　老作儒生不解事江南有田归荷鉏北窗风来举书叶犹自劝人勤读书
　　黄落委庭观元州虫声日夜戒衣裘金钱满地无人费一斛明珠薏苡秋
　　次韵舎弟题牛氏园二首【六言】
　　春与园林共催人将蜂蝶俱来樽前鸟歌花舞归路星翻汉回
　　春事欲了鸎催主人虽贫燕来玉烛传杯未厌金吾静夜惊回
　　谢送宣城笔
　　宣城变样蹲【一作尊】鸡距诸葛名家捋【一作将】鼠须一束喜从公处得千金求买市中无漫投墨客摹科斗胜与朱门饱蠧鱼愧我初非草手不将闲写吏文书
　　王彦祖惠其祖黄州制草书其后
　　脱畧防时辈诸君等发防董狐常直笔汲黯少居中鵩入迁臣舍乌号厌世弓平生有嘉树犹起九原风
　　寄怀公寿
　　好赋梁王在日边重帘复幕锁神仙莫因酒病踈桃李且把春愁付管弦愚知相悬三十里荣枯同有百余年及身强健且行乐一笑端须直万钱
　　以金沙酴醾送公寿
　　天遣酴醾玉作花紫绵揉色染金沙凭君着意樽前防便与春工立等差
　　同刘景文游郭氏西园因留防
　　人居城市虚华馆秋入园林着晩花落日临池见科斗必知清夜有鸣蛙
　　张仲谋家堂前酴醾委地
　　沈水衣笼白玉苗不防湔拂苦无聊烦君斫取西庄栁扶起春风十万条
　　赠陈元舆祠部
　　武成园木锁中秋乆得汀州刺史游招唤丁寜方邂逅谁言天网漏吞舟
　　和陈君仪读杨太真外传五首
　　朝廷无事君臣乐花栁多情殿阁春不觉胡雏心暗动【一作付与山河买忠义】绮罗翻【一作更】作坠楼人
　　扶风乔木夏隂合斜谷铃声秋夜深人到愁来无处防不闗情处总伤心
　　梁州一曲当时事【一作开元梦】记得曽拈玉笛吹端正楼空春昼永小桃犹学淡燕支
　　高丽条脱雕红玉【一作一双条脱玻瓈玉】逻逤琵琶撚緑丝【一作三尺琵琶緑茧丝】蛛网屋煤昏故物【一作脂泽歇】此生唯有梦来时上皇曽御昭仪传镜里观形只眼前养得禄儿倾四海千秋更有一伶
　　读曹公传【并序】
　　曹公自以勲高宰衡文对西伯蝉蜕揖让之中而用汉室于家巷更党锢之灾义士忠臣耘除畧尽献灵之间北面朝者拱而观变汉魏何择焉彼见宗庙社稷之无与也执太阿而用其颖以司一世之命左右无不得意引后宫于鈇钺如刈蒲茅夫匹妇婢使得罪家人犹为谢过而亲北面受命之君自以为未知死所呜呼厉怜王其谁曰过言虽然终已恭让腹毒而色取仁任丕以易汉姓者何也汉之末造虽得罪于社稷骨鲠之臣而犹不得罪于民故犹相与爱其名耳余闻曰道揆以上惠不足而明有余不在社稷而数有功粢盛殆其不继哉感之作曹公诗一章
　　南征北伐报功频刘氏亲为魏国賔毕竟以丕成霸业岂能于汉作纯臣两都秋色皆乔木二祖恩波在细民驾驭英雄虽有术力扶宗社可无人
　　杂诗
　　古风萧索不言归贫贱交情富贵非世祖本无天下量子陵何慕钓鱼矶
　　同谢公定擕书浴室汶师置饭作此
　　竹林风与日俱斜细草犹开一两花天上归来对书客愧勤僧饭更煎茶【客一作巻】
　　谢人惠茶
　　一规苍玊琢蜿蜒借有佳人锦段鲜莫笑持归淮海去为君重试大明泉
　　暮到张氏园和壁间旧题
　　邵平不见见园瓜三径还寻二仲家莫道暂来无所得未秋先见碧莲华
　　从人求花
　　舎南舎北鹁姑啼体中不佳隂雨垂欲向黄梅问消息背隂合有两三枝
　　楙宗奉议有佳句咏泠庭叟野居庭坚于庭叟有十八年之旧故次韵赠之庭叟有佳侍儿因早朝而逸去其后廼揷椒藩甚严宻
　　城西泠叟半忙闲人道王阳得早还四望楼台皆我有一原花竹住中间初无狗盗窥篱落底事蛾眉失锁闗每为朝天三十里时时惊枕梦催班
　　李濠州挽词二首
　　循吏功名两汉中平生风义最雍容鱼游濠上方云乐鵩在承尘忽吿凶挂劒自知吾已许脱骖不为涕无从百年穷达都归尽淮水空围墓上松
　　礼数最优徐孺子风流不减谢宣城那知此别成千古未信斯言隔九京落日松楸隂隧道西风箫鼔送铭旌善人报施今如此陇水长寒呜咽声
　　寄家
　　近别几日客愁生固知逺别难为情梦囘官烛不盈把犹听骄儿索乳声
　　卫南
　　今年畚锸弃春耕折苇枯荷绕坏城白鸟自多人自少汚泥终浊水终清沙埸旗鼔千人集渔户风烟一笛横唯有鸣鸱古祠栢对人犹是向时情
　　酒
　　江形圜似阮家盆山势岑如北海樽户有浮蛆春盎盎双松一路醉乡门
　　急雪寄王立之问梅花
　　红梅雪里与蓑衣莫遣寒侵鹤膝枝老子此中殊不浅尚堪何逊作同时
　　又寄王立之
　　南人羇旅不成归梦绕南枝与北枝安得孤根连夜发要当雪月并明时
　　岁寒知松栢
　　松栢天生独青青贯四时心藏后凋节岁有大寒知惨淡氷霜晩轮囷涧壑姿或容蝼蚁穴未见斧斤迟摇落千秋静婆娑万籁悲郑公扶贞观已不见封彞
　　效进士作观成都石经诗
　　成都九经石岁乆麝煤寒字画参工拙文章可鉴观危邦犹劝讲相国校雕刋羣盗烟尘后诸生竹帛残王春尊孔氏乙夜诏甘盘愿比求诸野成书上学官
　　送徐景道尉武寜二首
　　李苦少人摘酒醇无巷深当官莫避事为吏要清心葛藟松千尺寒泉绠百寻公朝有汲引吾子茂徽音黄绶补一尉还依水竹居身随南渡马书寄北来鱼风俗谱邻并艰难试事初官闲莫歌舞教子诵诗书
　　杜似吟院两首
　　日长吟院无公事燕入花开必有诗莫道南风吹鴈去春来亦有北风时
　　吟院虚明如画舫想成槛外是长江杜郎忽作扬州梦带风沙打夜窗
　　奉送刘君昆仲
　　游子归心日夜流南陔香草可晨羞平原晓雨半槐夏汾上午风初麦秋鸿鴈要须翔集早鹡鸰无憾急难求欲因行李传家信姑射山前是晋州
　　劝交代张和父酒
　　风流五日张京兆今日诸孙困小官作尹大都如广汉画眉仍复近长安三人成虎事多有众口铄金居自寛酒兴情亲俱不浅贱生何取罄交欢
　　杨朴墓
　　三尺孤坟一布衣人言无复似当时千秋万岁还来此月笛烟莎世不知【杨朴喜吹笛尝作莎诗极工】
　　次韵李士雄子飞独游西园折牡丹忆弟子竒二首
　　西园春色才桃李蜂已成围蝶作团更欲开花比京洛放教姚魏接山丹
　　桃李隂中五兄弟扶将白发共传杯风吹一鴈忽南去空得平安书信回
　　戏和舎弟船埸探春二首
　　雨余禽语催天晓月上梨花放夜防莫听游人待妍暖十分倾酒对春寒
　　百舌解啼泥滑滑忽成风落花天城南一段春如锦唤取诗人到酒边
　　戏荅李子真河上见招来诗颇夸河上风物聊以当嘲云
　　浑浑旧水无新意漫漫黄尘涴白鸥安得江湖忽当眼卧听禽语信船流
　　同景文丈咏莲塘
　　塘上钩帘对晩香半斜红日已侵牀江妃羞出凌波韤长在高荷扇影凉【凉当作藏】
　　从丘十四借韩文二首
　　吏部文章万世吾求善本编窥散帙云窗棐几同安得见丘迟
　　中有先君手泽丹铅防勘书诗莫惜借行千里他日还君一鸱
　　次韵题粹老客亭诗后
　　客亭长短路南北衮衮行人那得知惟有相逢即相别一杯成喜只成悲
　　双井敝庐之东得胜地一区长林巨麓危峯四环泉甘土肥可以结茅庵居是在寅山之颏命曰寅庵喜成四诗逺寄鲁直可同魏都士人共和之【大临】
　　一溪婉婉如平篆四野青青似画图阮客放船迷洞府化人携袂到清都山中安用名丞相天下于今得广居我即其间构宫室预愁帝梦有华胥
　　山前有路到华胥下即乾坤极海隅西接洞庭开晓楚东倾彭蠡浸晴呉四时更代观形化万物推移见尾闾此世人人少闲暇每携樽酒自看书
　　手把齐民种莳书莎衫台笠事耘鉏夏栽醉竹余千个【五月十三日竹醉】春粪辰瓜满百区【辰日种】早秫旋舂尝麴蘖新粱炊熟自樵蘓日西杖屦行山口招得邻丁作饮徒招得邻丁作饮徒山家肴蔌盖胥踈就根煨笋连黄箨和蒂裁瓜带緑须羮熟泽中亲射鴈脍成溪上自罾鱼逺怀羊仲荒三径能似林间今日无
　　次韵寅庵四首
　　四诗説尽庵前事寄逺如开水墨图畧有生涯如谷口非无卜肆在成都旁篱榛栗供賔客满眼云山奉宴居闲与老农歌帝力年丰村落罢追胥
　　兄作新庵接旧居一原风物萃庭隅陆机招隠方传洛张翰思归正在呉五斗折腰惭仆妾几年合眼梦乡闾白云行处应垂泪黄犬归时早寄书
　　大若塘边独网鱼小桃源口带经锄诗催孺子成鸡栅茶约邻翁掘芋区苦楝狂风寒彻骨黄梅细雨润如酥此时睡到日三丈自起开闗招酒徒
　　未怪穷山寂寞居此情常与世情踈谁家生计无闲地大半归来已白须不用防云眠永日防思临水寄双鱼公私逋负田园薄未至妨人作乐无
　　送杨瓘鴈门省亲二首【从予学易业未成辞归】
　　执防老翁年七十人防生理亦无聊草事业窥周易作赋声名动汉朝今见逺孙勤翰墨还持遗藳困箪瓢三年乡杖趋晨鼓一日边城听夜刁野饭盈盘厌葱韭春风半道解狐貂归时定倒迎门屣问鴈安能学度辽蜀客出衰世独升邹鲁堂蚊虻观得失虎豹擅文章吾子已强学草宜不忘江河须畎浍松栢要氷霜马策路千里鴈门书数行防甘君有妇尺壁爱分光
　　次韵谢公定王世弼赠荅二絶句
　　何用苦吟肝肾愁但知把酒更无忧声名本不闗人事防取青门一故侯
　　酒因咀嚼还知味诗就呻吟不要工王谢风流防二妙病夫直欲卧墙东
　　次韵公定世弼登北都东楼四首
　　日着栏干角风吹濯澣衣喜同王季哲更得谢晖清兴俱不浅长吟无用归月明南北道犹见驿尘飞真皇多庙胜仁祖用功深卜宅迁九鼎破胡藏万金百年休战士当日纵前禽欲断匈奴臂不如留此心都城碍飞鸟军幕卧貔貅紫葚知蚕老黄云见麦秋接天双阙起伏地九河流耆老深望幸銮舆不好游汉皇勤逺畧晩节相千秋不足中原地犹思一战收圣朝方北頋斜日倚东楼庙筭知无敌寒儒浪自愁李右司以诗送梅花至潞公予虽不接右司想见其人用老杜和元次山诗例次韵
　　凡花俗草败人意晩见琼蕤不恨迟江左风流尚如此春功终到岁寒枝
　　次韵张秘校喜雪三首
　　落月烟沙静渺然好风吹雪下平田琼瑶万里酒増价桂玉一炊人少钱学子已占秋食麦广文何憾客无毡睡余强起还诗债腊里春初未隔年
　　巷深朋友稀来徃日晏儿童不扫除雪里正当梅腊尽民饥可待麦秋无寒生短棹谁乗兴光入踈櫺我读书官冷无人供美酒何时却得步兵厨
　　满城楼观玊阑干小雪晴时不共寒润到竹根肥腊笋暖开蔬甲助春盘眼前多事观游少胷次无忧酒量寛闻説压沙梨已动防须鞭马蹋泥防
　　呻吟斋睡起五首呈世弼
　　棐几坐清昼博山凝妙香兰芽依客土栁色过邻墙巷僻过从少官闲气味长江南一枕梦高卧听鸣榔学省非簿领卧疴常闭闗余楼阁静风晩鸟乌还赏逐四时改心安一味闲古人虽已往不废仰高山蔬食吾犹饱曲肱哦古今酒倾因好事弦絶为知音妬蘖长春木争巢喧暮禽长怀阮校尉北望首阳岑已把社公酒春寒那得严厌听鵶啄雪喜有燕穿帘璞玉深藏器囊锥立见尖儿时爱谈道今日口如箝墙下蓬蒿地儿童课剪除蔓莴随分种杞菊未须鉏河水传烽火交州报捷书无能落闲处惭愧饱春蔬
　　送蛤蜊与李明叔诸君
　　雪屋吹灯然豆萁古来壮士亦长饥广文不得载酒去且咏太庖蛤蜊
　　戏赠世弼用前韵
　　盗跖人肝常自饱首阳薇蕨向来饥谁能着意知许事且为元长食蛤蜊
　　世弼病方家不善论蛤蜊之功戏荅
　　伯乐无传骥空老重华不见士长饥从来万事乖名实岂但药翁论蛤蜊
　　次韵师厚萱草
　　从来占北堂雨露借恩光与菊乱佳色共葵倾太阳人生眞苦相物理忌孤芳不及空庭草荣衰可两忘
　　次韵师厚中昼寝忆江南饼麴酒
　　雨砌无车马风帘洒静便忽思江外酒凖拟醉时眠隠几唯观化开书屡絶编遥知烟渚梦遣骑唤渔船
　　和师厚郊居示里中诸君
　　篱边黄菊闗心事窗外青山不世情江橘千头供岁计秋蛙一部洗朝酲归鸿往燕竞时节宿草新坟多友生身后功名空自重眼前樽酒未宜轻
　　和师厚秋半时复官分司西都
　　遥知得谢分西洛无复肯弹冠上尘园地除瓜犹入市水田收秫未全贫杜陵白发垂垂老张翰黄花句句新还与老农争坐席青林同社赛田神
　　和外舅夙兴三首【寓大云寺作】
　　瓜蔓已除垄苔痕犹上墙蓬蒿贪露松竹见氷霜巻幔天垂斗披衣日在房无诗叹不遇千古一潜郎风烈僧鱼响霜严郡角悲短童疲洒扫落叶故纷披水冻食鲑少瓮寒浮蚁迟朝阳乌鸟乐安穏托禅枝暑逐池莲尽寒随塞鴈来衣裘虽得暖狐貉正相哀僧汲辘轳晓车鸣闗鏁开不因朝鼓起来帙乱书堆陪谢师厚游百花洲槃礴范文正祠下道羊昙哭谢安石事因读生存华屋处零落归山丘为十诗
　　忆在昭陵日倾心用老成功归仁祖庙政得一书生羊生但着鞭勿哭西州门故有不亡者南山相与存庆州自不恶籍甚载声华忠义可无憾公今有世家公归未百年鹳巢荒古屋我吟殄瘁诗悲风韵乔木伤心祠下亭在时公燕处临水不相猜江鸥防人语公有一杯酒与人同醉醒遗民能记忆欲语涕飘零委径问謡俗高丘省佃作昔游非茍然今花几开落在昔实方柄成功见圆机九原尚友心白首要同归人去洲渚在春回花草斑清谈值渊对发兴如江山落日衔城壁祠东更一游悲来惜酒少安得董糟丘
　　和师厚接花
　　妙手从心得接花如有神根株穰下土顔色洛阳春雍也本犁子仲由元鄙人升堂与入室只在一挥斤
　　和师厚栽竹
　　大隠在城市此君眞友生根须辰日斸笋要上番成龙化葛陂去凤吹阿阁鸣草荒三径断岁晩见交情次韵外舅谢师厚喜王正仲三文奉诏祷南岳囘至襄阳舍驿马就舟见过三首
　　汉上思见厐徳公别来悲叹事无穷声名籍甚漫前日须鬓索然成老翁家酿已随刻漏下园花更开三四红相逢不饮未为得听取百鸟啼怱怱
　　能来问疾好音传蹇步昏花当日痊烹鲤得书增目力呼儿扶立候门前游谈取重惭犀首居物多赢昧计然惟有交亲等金石白头忘义复忘年
　　语言少味无阿堵冷【一作氷】雪相防有此君灯火诗书如梦寐麒麟图画属浮云平章息女能为妇欢喜儿曹解缀文忧乐同科惟石友别离空复数朝曛
　　百花洲杂题
　　范公种竹水边亭漂泊来游一客星神理不应从此尽百年草树至今青
　　竹下把酒
　　竹下倾春酒愁隂为我开不知临水语更得几回来
　　砌防晓思
　　目极江南千里春谁今洒笔可招魂向人犹作故时面翠竹苍烟一万根















　　山谷外集巻六
　　钦定四库全书
　　山谷外集巻七
　　宋　黄庭坚　撰
　　律诗
　　叔父钓亭
　　槛外溪风拂面凉四围春草自鉏荒陆沉霜髪为钩直桞贯锦鳞縁饵香影落华亭千尺月梦通岐下六州王麒麟卧笑功名骨不道山林日月长
　　夜发分寜寄杜涧叟
　　阳闗一曲水东流灯火旌阳一钓舟我自只如常日醉满川风月替人愁
　　元丰癸亥经行石潭寺见旧和栖蟾诗甚可笑因削柎防藁别和一章
　　千里追犇两蜗角百年得意大槐宫空余祗夜数行墨不见伽黎一臂风俗眼只如当日白我顔非复向来红浮生不作防丝上即在尘沙逐转蓬
　　题马当山鲁望亭四首【彭泽旧治所】
　　马当一曲孤烟人物于今然不见绕篱黄菊谁收种秫圭田【一作有地有荒秔稻无人更与酒钱】　　　右元亮
　　鲸波横流砥柱虎口活国宗臣小屈【一作少日】歌百里不
　　诬【一作莫言】天下归仁　　　　　　右狄梁公
　　不见鲁公断石谁家为础为杠笔法锥沙屋漏心期晓
　　日秋霜　　　　　　　　　　右顔鲁公
　　笠泽道人髙古文章白髪萧条【一作文章嵗寒后凋】欲问勒铭遗
　　墨应书水府鲛绡　　　　　　右陆鲁望
　　次韵胡彦明同年羇旅京师寄李子飞三章一章道其困穷二章劝之归三章言我亦欲归耳胡李相甥也故有防榔之句
　　看除日月坐中铨一嵗应无官九迁葱韭盈盘市门食诗书满枕客牀毡留连节物孤朋酒恼乱隣翁谒子钱谁料丹徒布衣侣困穷且忍试新年
　　丁未同升乡里贤别离寒暑未推迁萧条羇旅深穷巷蚤晩声名上细毡碧嶂清江元有宅白鱼黄雀不论钱防榔一斛何须得李氏弟兄佳少年
　　畏人重禄难堪忍阅世浮云易变迁徐步当车饥当肉锄头为枕草为毡元无马上封侯骨安用人间使鬼钱不是朱门争底事清溪白石可忘年
　　上萧家峡
　　玉笥峯前防百家山明松雪水明沙趂虚人集春蔬好桑菌竹萌烟蕨芽【晩年本云趂虚人在烟中语荷蓧归来有蕨芽】
　　何萧二族
　　西汉功名相国多南朝人物数诸何向来富贵喧天地亦有文章在涧阿
　　魏夫人坛
　　独扫蛾眉作逺山春风瑶草照朱顔我来欲问许玉斧二十四峯如髻鬟
　　隠梅福防
　　呉门不作南昌尉上疏归来朝市空笑拂岩花问尘世故人子是国师公
　　萧子云宅
　　郁木坑头春鸟呼云迷帝子在时居风流扫地无寻防只有寒藤学草书
　　避秦十人
　　九真承诏上龙胡尽是骊山所送徒唯有邓公留不去松根搘鼎煑菖蒲
　　黄雀
　　牛大垂天且割烹细防黄雀莫贪生头颅虽复行万里犹和盐梅傅说羮
　　到官归志浩然二絶句
　　雨洗风吹桃李净讼声聒尽鸟惊春满船明月从此去本是江湖寂寞人
　　鸟鸣未觉常先晓笋登盘始见春敛手还他能者作从来刀笔不如人
　　出迎使客质明放船自瓦窑归
　　鼓吹喧江雨不开丹枫落叶放船囬风行水上如云过地近岭南无鴈来楼阁人家卷帘幕菰蒲鸥鸟乐湾洄惜无陶谢挥斤手诗句纵横付酒杯
　　送酒与毕大夫
　　浅色官醅昨夜篘一樽聊付卯时投瓮边吏部应欢喜殊胜平原老督邮
　　奉寄子由并大临
　　钟鼎功名淹筦库朝廷翰墨冩风烟遥知道院颇岑寂定是壶中第几天歴下笑谈漫一梦江南消息又余年动心忍性非无意吏部如今信大颠
　　奉荅元明苏辙
　　故人聚散霜前叶徃事茫风际烟游宦一生非有已隠居万事不由天﨑岖槛穽方谋食笑傲山林肯计年赖已将心问卢老相逢他日笑风颠
　　次韵奉寄子由
　　半世交亲随逝水几人图画入凌烟春风春花经眼江北江南水拍天欲觧铜章行问道定知石友许忘年春令各有思归恨日月相催雪满颠
　　再次韵奉答子由
　　虿尾银钩冩珠玉剡藤蜀茧照松烟似逢海若谈秋水始觉醯鸡守瓮天何日清扬能觌面只今黄落又凋年万钱买酒从公醉一钵行歌聴我颠
　　再次韵寄子由
　　想见蘓耽携手仙青山桑柘冒寒烟麒麟堕地思千里虎豹憎人上九天风极知鸡自晓雪霜寜与菌争年何时确论倾樽酒医得儒生圣自颠
　　次韵寄上七兄
　　学得屠龙长缩手链成五色化苍烟谁言游刃有余地自信无功可补天啼鸟笑歌追暇日饱牛耕凿望丰年荷锄端欲相随去邂逅青云恐疾颠
　　吉老受秋租辄成长句
　　黄花事了緑丛霜蟋蟀催寒夜夜牀爱日捃收如盗至失时鞭朴柰民疮田夫田妇肩頳担江北江南稼涤埸少忍飞糠眯君眼要令私廪上公仓
　　再次韵和吉老
　　今日仆姑晴自语愁隂前日雪铺牀三冬一雨禾头湿百斛几痕牛领疮民欲与翁归作腊公方无事可开埸相勤冻坐真成恶愧我偷闲饱太仓
　　招吉老子范观梅花
　　播糠眯眼丞良苦鸣鼓连村尉始归及取江梅来一醉明朝花作玉尘飞
　　寄黄从善
　　故人千里隔谈经想见牛刀刃发硎渴雨芭蕉心不展未春杨桞眼先青鳬飞叶县郎官宰虹贯江南防士星天子文思求逆耳吾宗一为试雷霆
　　登快阁
　　痴儿了却公家事快阁东西倚晩晴落木千山天逺大澄江一道月分明朱已为佳人絶青眼聊因美酒横万里归船弄长笛此心吾与白鸥盟
　　题息轩
　　僧开小槛笼沙界郁郁参天翠竹丛万籁参差冩明月一家寥落共清风蒲团禅板无人付茶鼎薫炉与客同万水千山寻祖意归来笑杀旧时翁
　　从时中乞蒲团
　　扑屋隂风雪作团织蒲投我朂宜寒君当自致青云上快取金狨覆马鞍
　　荅余洪范二首
　　道在东西祖诗如大小山一家同雪月万事废机闗天上麒麟阁山中虎豹闲何时得丘明镜失朱顔悬罄斋厨数米炊贫中气味更相思可无昨日黄花酒又是春风柳絮时
　　题安福李令朝华亭
　　丹楹刻桷上峥嵘表里江山路【一作略】眼平晓日成霞张锦绮青林多露缀珠缨人如旋磨观羣蚁田似围棊据一枰对案昏昏迷簿领暂来登覧见髙明
　　寄舒申之戸曹
　　吉州司戸官虽小曽屈诗人杜审言今日宣城读书客还趋手板傍辕门江山依旧嵗时改桃李欲开烟雨昏公退但呼红防饮剰传歌曲教新翻
　　次韵吉老十小诗
　　十袭发硎刀无名自贵髙秋衣犹葛制午饭厌溪毛万木霜摇落山呈斧凿防痴蝇思附尾惊鹤畏乗轩日短循除庑溪寒出臼科官居图画里小鸭睡枯荷眼看人换世手种木成隂藏拙无三窟谈禅剧七禽寒水几痕落秋山万窍号红棃啄乌鹊残菊挂蟏蛸佳人斗南北美酒玉东西梦鹿分真鹿无鸡应木鸡斵鼻昔常尔絶知者稀无人与争长惟有钓鱼矶茵席絮剪蠒枕囊收决明南风入昼梦起坐是松声半菽一瓢饮悬鹑百结衣萧条鬼不瞰聊可与同归学似斵轮扁诗如饭颗山室中余一劔无气斗牛间欧阳从道许寄金橘以诗督之【从道防禅尝有言句来颇闻数从歌舞饮故及之】
　　禅客入秋无气息想依红防醉毰毸霜枝摇落黄金弹许送筠笼殊未来
　　黄几复自海上寄恵金液三十两且曰惟有徳之士宜享将以排荡隂邪守卫真火幸不以凡物畜之戯荅
　　皱面黄须已一翁樽前犹发少年红金丹乞与烦真友只恐无名常籍中
　　和七兄山蓣汤
　　厨人清晓献琼糜正是相如酒渴时能解饥寒胜汤饼略无风味笑蹲鸱打窻急雨知然鼎乱眼晴云看上匙巳觉尘生防井椀浊醪从此不湏持
　　奕棊二首呈任公渐
　　偶无公事负朝暄三百枯棊共一罇坐隠不知岩穴乐手谈胜与俗人言簿书堆积尘生案车马淹留客在门战胜将骄疑必败果然终取敌兵翻
　　偶无公事客休时席上谈兵校【一作角】两棊心似蛛丝游碧落身如蜩甲化枯枝湘东一目诚甘死天下中分尚可持谁为吾徒犹爱日参横月落不曽知
　　次韵几复荅予所赠三物三首
　　谁怜湖海士白髪夜窻檠风雨鸡不已诗书眼尚明禅枝安宿鸟僧粥吼华鲸但满五车读行看一座倾
　　右石灯檠
　　絶域蔷薇露他山菡萏鑪薫衣作家想伏枕梦闺姝游子官蚁穴谪仙居瓠壶当时有忧乐回首亦成无
　　右石博山
　　九原谁复起糟魄未传心不取丁仪米疑成校尉金名从髙位借徳有下僚沉笔削多瑕防犹希畏友箴【一本云笔从髙位曲陆有徳人沉救俗规如此慵疎废古今】
　　右石刻
　　静居寺上方南入一径有钓台气象甚古而俗传谬妄意尝有隠君子渔钓其上感之作诗
　　避世一丘壑似渔非世渔独吟嘉橘颂不遗子公书笋蕨园林晩丝缗嵗月凃安知冶容子红袖泣前鱼侯尉之吉水覆按未归三日泥戏成寄之
　　叹息侯嬴老尉曹鞍马疲山花迷部曲江雨压旌旗越鸟劝沽酒竹鸡忧蹋泥不知何防醉遥寄解酲诗
　　侯尉家聴琵琶
　　舫斋苍竹雨声中一曲琵琶酒一钟恰似浔阳江上聴只无明月与丹枫
　　次韵吉老寄君庸
　　何郎生事四立壁心地髙明百不忧白眼醉来思阮籍碧云吟罢对汤休诸公着力书交上尺璧深藏价未酬空使君如巢幕燕将鶵防防度春秋
　　寄袁守廖献卿
　　公移猥甚丛生笋讼牒纷如蜜分窠少得曲肱成梦蝶不堪衙吏报鸣鼍巳荒里社田园了可奈春风桃李何想见宜春贤太守无书来问病维摩
　　廖袁州次韵见荅并寄黄靖国再生传次韵寄之
　　春去懐贤感物多飞花髙下罥丝窠传闻治境无戾虎更道丰年鸣白鼍史笔纵横窥寳【干寳作搜神记徐作稽神録当时谓寳鬼之董狐】诗才清壮近隂何寄声千万相劳苦如倚胡牀得按摩
　　袁州刘司法亦和予摩字诗因次韵寄之
　　袁州司法多兼局日莫归来印几窠诗罢春风荣草木书成快劔斩蛟鼍遥知吏隠清如此应问卿曹果是何颇忆病余居士否在家无意食萝摩
　　次韵奉荅吉老并寄何君庸
　　倾懐相见开城府取意闲谈没臼窠但取吏曹无狡兎任呼舞女代灵鼍屡中瓮面酒几圣苦忆樽前人姓何愿得两公俱助我不唯朱墨要渐摩
　　闻吉老县丞按田在万安山中
　　苦雨初闻唤妇鸠红妆满院木蕖秋樽前不记崔思立应在诸山最上头
　　次韵喜陈吉老还家二絶
　　公庭无事吏人休垂箔寒防对奕秋催织青笼篘白酒竹炉煨栗煮鸡头
　　夜寒客枕多归梦归得黄柑紫蔗秋小雨对谈挥麈尾青灯分坐冩蝇头
　　再次韵和荅吉老二首
　　水宿风飡甚劳苦勉旃吾子富春秋我愧疲民欲归去麦田春雨把锄头
　　贤劳王事一归休霜落园林失九秋想得君家鸟鹊喜蛛丝萦绕玉搔头
　　防涧寺二首
　　二水犇犇鸣屋除松林落日吼乌莬老僧更有百嵗母白髪身为反哺乌
　　山陿江深屋翠崖夜钟声自瓮中来长松偃蹇苍龙卧六月涧泉轰怒雷
　　酴醿
　　汉宫娇额半涂黄入骨浓薫贾女香日色渐迟风力细倚栏偷舞白霓裳
　　奉荅李和甫代简二絶句
　　山色江声相与清巻帘待得月华生可怜一曲并船笛说尽故人离别情
　　梦中徃事随心见醉里繁华乱眼生长为风流恼人病不如天性总无情
　　次韵奉荅廖袁州懐旧隠之诗
　　诗题怨鹤与惊猿一幅溪藤照麝烟闻道省郎方结绶可容名士乞归田严安召见天嗟晚贾谊归来席更前何况班家有超固应封定逺勒燕然
　　观王主簿家酴醿
　　肌肤冰雪薫沉水百草千花莫比芳露湿何郎试汤饼日烘荀令炷炉香风流彻骨成春酒梦寐宜人入枕囊输与能诗王主簿瑶防影里据胡牀
　　社日奉寄君庸主簿
　　花发社公隂寒殊未开初闻燕子语似报玉人来遮眼便书册挑聋欺酒杯传声习主簿勤为拨春醅
　　北窻
　　生物趋功日夜流园林才夏麦先秋緑隂黄鸟北窻簟付与来禽安石榴
　　洪范以不合俗人题防璧二絶句次韵和之
　　寂寥吾道付万世忍向时人覔赏音搔首金城西万里樽前从此叹人琴【徳占最知洪范】
　　埋没髙才筑钓间风云未防要鲵桓南康郡下参军耳付与红尘白眼看
　　次韵荅杜仲观二絶
　　鸟啼花动却春寒雨压青旗巻画干多事今年废诗酒烦君传语问平安
　　重帘复幕和风雨无奈催沽鸟唤人只是樽前欠狂客舞娃冰雪酒磷磷
　　再次韵杜仲观二絶
　　短舞朱裙惬醉看惜公官守隔江干遥怜得句无人赏走马城东覔道安
　　诗家二杜见仍云佳句风流照映人青眼向来同醉醒白头相望不缁磷
　　次韵元翁从王防玉借书
　　为吏三年弄文墨草莱心径失耕锄常思天下无双祖得读人间未见书公子藏山真富有小儒扪腹正空虚何时管钥入吾手为理籖题扑蠧鱼
　　奉和孙奉议谢送菜絶句
　　春照映庾郎賔遣骑持笼佐茹滋却得斋厨厌荤味白鹅存掌鼈留裙
　　学元翁作女儿浦口诗
　　五老峯前万顷江女儿浦口鸳鸯双惊飞何防沙上宿夜雨钓船灯照窻
　　去嵗和元翁重到双涧寺观余兄弟题诗之篇总忘收録病中记忆成此诗
　　素琴声在时能聴白鸟盟寒乆未寻眼见野僧垂白髪养亲元不顾朱金开泉浸稲双涧水煨笋充盘春竹林安得一防吾欲老君聴庄舄病时吟
　　次韵知命入青原山口
　　坑路羊肠绕稻田棊局方林间塔余寸风外竹斜行吠客犬反走惊人鸟坌忙山形与祖印岑絶两相当
　　次韵吉老知命同游青原二首
　　洗钵寻思去论诗匡鼎来鵶窥钖防井鱼泳钓时防垂足收亲子存身亘刼灰僧雏手金钥一为道人开至人来有会吾道本无家阅世鱼行水遗书鸟印沙斋盂香佛饭法席雨天花时有清谈胜还同叹永嘉
　　次韵十九叔父防源
　　闻道防源境鉏荒三径通人曽梦蚁穴鹤亦怕鸡笼万壑秋声别千江月体同湏知有一路不在白云中
　　次韵曽都曹喜雨
　　水旱国代有人神理本通徧雩祠小大敢指蜺雌雄地厌焚惔极天回顾盼中蛟龙起乖卧星斗晦澄空云挟雷声走江翻电脚红宠光归稼穑滴沥在梧桐诐讼犹相及时霖恐未丰洁斋蕲得嵗同病托诸公
　　和李才甫先軰快阁五首
　　山寒江冷丹落争渡行人簇晚沙菰叶苹花飞白鸟一张红锦夕阳斜
　　赤栏终日倚西风山色挼蓝小雨中将老鬓毛秋着木相思亲旧水连空
　　长江淡淡吞天去甲子随波日日流万事转头同堕甑一身随世作虚舟
　　云横章贡飜盆寺下江深水到门落日荷鉏人着木西风满地叶归根
　　西南嘉气浮马祖东北祥风绕静居山邑丰年人少讼身来访道得斋鱼
　　几道复覔防榔
　　蛮烟雨里红千树逐水排痰肘后方莫笑忍饥穷县令烦君一斛寄防榔
　　发赣上寄余洪范
　　二川来集南康郡气味相似相和流木落山明数归鴈鬰孤栏楯绕深秋胷中淳于吞一石麈下庖丁解十牛它日欲言人不解西风散髪棹扁舟
　　同韵和元明兄知命弟九日相忆
　　革嚢南渡传诗句摹写相思意象真九日黄花倾夀酒几回青眼望归尘蚤为学问文章误晩作东西南北人安得田园可温饱长抛簮绂里头巾
　　万水千山厌问津芭蕉林里自观身邻田鸡黍留熊也风闗河走阿秦鸿鴈池邉照双影脊令原上忆三人年年献夀须欢喜白髪黄花映角巾
　　题吉州承天院清凉轩
　　菩萨清凉月游于毕竟空我观诸境尽心与古人同僧髪侵眉白桃花映竹红傥来寻祖意展手似家风
　　题槐安阁【并序】
　　东禅僧进文结小阁于寝室东养生之具取诸左右而足被虽闻中天之防百常之观葢无慕嫪之心予为题曰槐安阁而赋诗夫据功名之防以嫮姱一世其与蚁丘亦有辨乎虽然陋蚁丘而仰泰山之崇崛犹未离乎俗观也
　　曲阁僧房古屋头病僧枯几过春秋垣衣蛛网防窻牖万象纵横不系留白蚁战酣千里血黄粱炊熟百年休功成事遂人间世欲梦槐安向此游
　　太和奉呈吉老县丞
　　山拥鸠民县江横决事防士风尊徤讼吏道要繁刑觟今无种蒲卢教未形里多齐氏材谢宋庖丁令尹三年课斯人万物灵吾方师岂弟僚友助丹青【氏汉书音闲今齐南田家有此姓音谏也】
　　立春
　　韭苖香煑饼野老亦知春看镜道如咫倚楼梅照人子范徼巡诸乡捕逐羣盗几尽辄作长句劳苦行李
　　白髪尉曹能挽弓着鞭跨马欲生风乃兄本是文章伯此老真成矍铄翁枹鼓诸村宵警报牛羊几防莫牢空得公万户开门卧看取三年最治功
　　喜太守毕朝散致政
　　膏火煎熬无妄灾就隂息迹信明哉功名富贵两蜗角险阻艰难一酒杯百体观来身是幻万夫争防首先回胷中元有不病者记得陶濳归去来
　　戯赠南安倅栁朝散
　　栁侯风味晩相见衣袂颇薫荀令香桃李能言妙歌舞樽前一曲断人肠洞庭归客有佳句庾岭梅花如小棠乗兴髙帆少相待淮湖江月要传觞
　　睡起
　　杮叶铺庭红颗秋薫炉沉水度衣篝松风梦与故人遇同驾飞鸿跨九州
　　次韵君庸寓慈云寺待韶惠钱不至
　　主簿看梅落雪中闺人应赋首飞蓬问安儿女音书少破笑壶觞梦同马祖峯前青未了郁孤防下水如空江山信美思归去聴我劳歌亦欲东
　　次韵奉荅存道主簿
　　主簿朝衣如败荷髙懐千尺上松萝旅人争席方归去秋水黏天不自多学到防时防粲可留诗别后见羊何向来四海习凿齿今日期君不啻过
　　题神移仁夀塔
　　十二观音无正面谁令塔户向东开定知四梵神通力曽借六丁风雨惟蝇说冰霜如梦鷃闻钟鼓亦惊猜从今一信维摩诘断取三千世界来
　　题海首座壁
　　骑虎度诸岭入鸥同一波香寒明鼻观日永称头陀
　　题仁上座画松
　　偃蹇松枝隔烟雨知侬定是嵗寒材百年根节要老硬将恐崩崖倒石来
　　次韵汉公招七兄
　　白髪霏霏雪防斑朱樱忽忽鸟衔残公庭休吏进汤饼语燕无人窥井栏诗句多传知有暇道人相见不应难老郎亲屈延防士风味依稀如姓桓【桓冲礼防士刘璘之郑粲甚厚】
　　送髙士敦赴成都钤辖二首
　　玉钤金印临参井控蜀通秦四十州日下书来望鸿鴈江头花发醉貔貅巴滇有马驹空老林箐无人叶自秋能为将军歌此曲鸣机割锦与纒头
　　捧日髙宣事东京四姓侯军中闻爼豆庙胜脱兠鍪烧烛海棠夜香衣药市秋君平识行李河汉接天流
　　次韵子瞻元夕扈从端门三首
　　赭黄繖底望龙章不断唯闻寳炬香一片韶音归复道重瞳左右列英皇
　　端门魏阙郁峥嵘灯火如山辇路平不待上林鸎百啭教坊先已进春声
　　仗下蕃夷各一羣机泉如雨自缤纷谛观香案傍邉吏却是茅山大小君
　　次韵子瞻送穆父二絶
　　渺然今日望人材毎见紫芝眉宇开又触惠文江海去快帆谁与挽令回
　　谪官犹得住蓬莱抱牍人稀书巻开张敞抚眉应急召董宣强项莫低回
　　和子瞻内翰题公择舅中丞山房
　　幽人八座复中防想见书堂山杏开四十余年僧屈指时因秋鴈寄声来
　　以路公所惠拣芽送公择次旧韵
　　庆云十六升龙様国老元年宻赐来披拂龙纹射牛斗外家英鉴似张雷
　　承吏部蘓尚书右选胡侍郎皆和鄙句次韵道谢
　　不待烹茶唤睡回天官两宰和诗来清如接笕通春溜快似挥刀斫怒雷
　　奉同公择作楝芽咏
　　赤囊嵗上双龙壁【囊贡小团亦单叠唯楝芽则双叠】曽见前朝盛世来想得天香随御所延春阁道转轻雷【元丰末作延春阁】
　　今嵗官茶极妙而难为赏音者戏作两诗用前韵
　　鸡蘓狗虱难同味懐取君恩归去来青箬湖边寻顾陆白莲社里覔宗雷
　　乳花飜椀正眉开时若渴羌冲热来知音者谁心已许维摩虽默语如雷
　　公择用前韵嘲笑双井
　　万仭峯前双井坞婆娑曽占早春来如今摸索苍龙壁沈井铜缾漫学雷
　　又戏为双井解嘲
　　山芽落硙风回雪曽为尚书破睡来勿以姫姜弃顦顇逢时瓦釡亦鸣雷
　　奉同六舅尚书咏茶碾煎烹三首
　　要及新香碾一杯不应传寳到云来碎骨粉身方余味莫厌声喧万壑雷
　　风炉小鼎不须催鱼眼长随蟹眼来深注寒泉收第一亦防枵腹爆干雷
　　乳粥琼糜雾脚回色香味触映根来睡魔有耳不及掩直拂绳牀过疾雷
　　王立之以小诗送并蔕牡丹戏荅
　　分送香红惜折残春隂醉起薄罗寒不如王谢堂前燕曽见新妆并倚栏
　　露晞风晚别春丛拂掠残妆可意红多病废诗仍止酒可怜虽在与谁同
　　题子瞻书诗后【六言】
　　诗就金声玉振书成虿尾银钩已作青云直上何时散髪沧洲
　　戏赠髙述【六言】
　　江湖心计不浅翰墨风流有余相期乃千载事要须读五车书
　　与李公择道中见两客布衣班荆而坐对戏奕秋因作一絶
　　两客班荆覆局图看人车马溷泥涂文昌八座邻枢极天上归来愧不如
　　题归去来图二首
　　日日言归真得归迎门儿女笑牵衣宅边犹有旧时栁漫向世人言昨非
　　人间防防犹崔子岂忍更令三径荒谁与老翁同避世桃花源里捕鱼郎
　　题阳闗图二首
　　断肠声里无形影画出无声亦断肠想得阳闗更西路北风低草见牛羊
　　人事好乖当语离龙眠见出断肠诗渭城栁色闗何事自是离人作许悲
　　次韵荅少章闻鴈聴鸡二首
　　平生絶少分甘防身要从师万事忘霜鴈呌羣倾半枕梦回兄弟防衣竹
　　朝士闻鸡常半途朱门拥被不闗渠秦郎五起聴三唱残烛贪传未见书
　　题王居士所藏王友画桃杏花二首
　　凌云一笑见桃花三十年来始到家从此春风春雨后乱随流水到天涯
　　凌云见桃万事无我见杏花心亦如从此华山图籍上更添潘阆倒骑驴
　　戯荅仇梦得承制
　　结髪从征聴鼓鼙未曽一展胷中竒弯弓如月落霜鴈谁道将军能赋诗
　　横槊不为万骑先传杯把笔过年年懐中黄石闲三略道上青旗漫百篇
　　元明题哥罗驿竹枝词
　　尺五攀天天惨顔盐烟溪瘴鎻诸蛮平生梦亦未尝防闻有鵶飞不到山风黒马嘶驴瘦岭日黄人度鬼门闗黔南去此无多逺想在夕阳猿啸间
　　题李十八知常轩
　　身心如一是知常事不惊人味乆长葢世功名棊一局藏山文字纸千张无心海燕窥金屋有意江鸥傍草堂惊破南柯少时梦新晴鼓角报斜阳
　　次韵奉荅吉邻机宜
　　黠虏乗秋屡合围上书公独请偏师庭中子弟芝兰秀塞上威名草木知千里折冲深寄此三衙虚席看除谁与公相见清班在仁祖重来筑旧基
　　送曹黔南口号
　　摩围山色醉今朝试问归程指斗杓荔子隂成棠棣爱竹枝歌是去思謡阳闗一曲悲红袖巫峡千波怨画桡归去天心承露双鱼来报旧賔僚
　　题刘氏所藏展子防感应观音二首
　　人间犹有展生笔佛事苍茫烟景寒常恐花飞胡蝶散明窻一日百回防
　　羣盗挽弓江簸船丹青当在普通前谁能与作赤挽板老笔犹堪夀百年
　　以虎臂杖送李任道二首
　　走送书堂倚绛纱瘦藤七尺走惊蛇晴沙每要交头拄寻遍渔翁野老家
　　未衰筋力先扶杖能救衰年十二三八百老彭嗟杖晚可怜矍铄马征南
　　谢周文之送猫儿
　　养得貍奴立战功将军细栁有家风一箪未厌鱼餐薄四壁当令防穴空
　　戏呈田子平
　　茸割即非茸割肥羊自是肥羊老夫才堪一筯诸生赞咏甘香却叹佳人纤手晚来应废红妆荆州衣冠千户厚意独有田郎
　　太平州作二首
　　欧靓腰支栁一涡小梅催拍大梅歌舞余片片梨花奈此当涂风月何
　　千古人心指下传杨姝烟月过年年不知心向谁边切弹尽松风欲断
　　长沙留别
　　折脚铛中同淡粥曲腰桑下把离杯知君不是南迁客魑魅无情须早回
　　赠花光老
　　浙江衲子静无尘个个庄严服饰新何似干明能效古渠知北斗里藏身
　　题花光为曾公巻作水边梅
　　梅蘂触人意冒寒开雪花遥怜水风晩片片防汀沙
　　清明
　　佳节清明桃李笑野田荒垅只生愁雷惊天地龙蛇蛰雨足郊原草木柔人乞祭余骄妾妇士甘焚死不公侯贤愚千载知谁是满眼蓬蒿共一丘
　　元明留别
　　桄榔笋白映玉箸椰子酒清宜具觞市井衣裘半夷夏隂晴朝暮变炎凉莫推月色共千里不寄江南书一行无赖笳声上云汉晓来偏绕九回肠












　　山谷外集巻七
　　钦定四库全书
　　山谷外集巻八
　　宋　黄庭坚　撰
　　哀词
　　张翔父哀词
　　张庖民翔父徃在皖溪口开泉长安岭下元丰庚申十月余舟次泉下泉瀹茗嘉若人之同臭味盖巳夙期与之友于是盘礴泉上斵土出石奰屭如龟伏而吐泉乃名曰灵龟泉勒铭泉石属裴士章宪之莳梅百本斩恶木而后行壬戌六月翔父之息耕护翔父之丧过泉下翔父才徳初不在人后俯仰庸人不甚出奇见异其于林泉心安性服之也作诗清壮能为不经人道语迍囘嵗晩揜棺曹溪为作哀词遗耕且诿翔父之甥胡僧孺唐臣镵之灵龟泉上以图不朽我观翔父兮白璧黄金蓺兰九畹兮寂寞中林号钟清角兮蛛以为室子野骨朽兮谁明此心骥思天衢兮欵段参驾西子扫除兮嫫母荐衾万世一轨兮蝼蚁同域志则日月兮与天照临走官穷海兮赍恨下泉归舟载旌兮行路沾襟灵伏坎兮古木风雨欵崖铭诗兮金玉同音九原松声兮吾得诗友遗稿怨絶兮络纬霜砧写哀寒水兮琢词坚石君有嘉息兮安知来者之不如今
　　墓志铭
　　宛丘懐居士墓表
　　圣人不作道不明于天下晚出之儒玩礼义之名而陋于知人心失学问之意而士必以读书为选以予考于书犹及见古君子之论人虽瞽师卜祝下至百工之贱因其方术心通性达总其要归有合于道德之序者皆以义取之而不废也士固有不幸而出于取人无定论之时挟魁磊非常之器而纳于流俗之绳墨不资经义文章终无以自昭于世者若宛丘懐居士为近之居士少喜医方自神农草木书黄帝内外经扁鹊仓公之传无所不观遂以其方名为医愽士为人治剂数有功由此知名居数年厌之以其方授子孙幷致家政筑室其旁逺事独居率月再毕祀事子孙旣自力不敢溷事廼聚浮屠书阖门而读之无师授而涣若冰释虽不多为人道之而性行纯熟应对机警稍稍为人所传江湖淮浙之濵浮屠氏之逹者无不来欵声实既见而叹曰此吾师所谓见鞭影而逝者王公大人多与之游居士雍容上下使人不可亲踈而未见其有求也既七十嵗举累世不葬通别籍之丧二十余身办其事曰是责在我不当以累子孙异时人疑居士道挟趣足自容及其与子孙分职皆有条序益知其自得者未可以衡尺论也居士讳敏字仲讷享年七十有五子和孙遘皆守其方试国子四门助教世毎传而尤妙于其术古者贵三世医于懐氏益信斯言和于防葬皆应礼状居士平生来请表于墓是为表
　　陈君碣
　　陈瑴润之世籍龙游少长魁礨乗不系舟饭饥衣寒不恤有无围棊举酒品藻图书賔至如归士夫师儒晚发家笈玉板灵枢潜心岐雷越人淳于云飞必育渊深必钩聚蓄药草以待疾痛蒸暑作厉死相枕藉行人掩鼻君入其舍药之粥之为归为救起僵息跃讫不受谢夜半叩门不择贫富夀五十九没于牖下夫人文氏不吝不奢祭祀賔客内助静嘉教诲三子皆世其家奉持佛律耆耄不违遗命慈祥笑语蝉蜕乡曰以孝里曰和义从宅于祖嘉木翳翳碣其德音以诏来世
　　黄庭佥墓志铭
　　庭佥莆田黄氏幼少强学游居寝食以书自随著书二百巻刺六经失传正史氏不当论世合变其説汪洋使学者斟酌厌饫自趋其归一时士大夫多传其书故庭佥未入防省名动京师四方刘仲原父在扬州得庭佥所著书以为似两汉儒者已而试有司举进士居第一同时学士大夫絶不敢与比肩而进庭佥一黜于礼部翰林学士郑獬御史中丞滕甫知贡举王珪进士许安世等若干人交章论荐廼得召试舍人院除抚州司戸参军国子监直讲以忧去服除擢太常寺主簿兼礼院检详文字礼祠客膳四部主簿枢宻直学士陈襄荐之于朝曰庭佥虽防収用未当其能除眞州军事推官知润州金坛县事崇文院校书改馆阁校勘元丰已未五月壬申以病卒官享年五十有五庭佥事亲持丧与兄尧俞居贫贱乡州师用其礼而归仁焉对诸生讲劝未尝视日早暮为倦容为省寺主簿不循俗媮嵗月督程憸奸皆以律令聴之诸公知庭佥不类小儒面墙吏道方向用之而庭佥死矣曾大父仁济大父中孚父问通五经里居诸生从受业尚书右丞皇甫泌诔之曰义成逸士庭佥娶林氏四男子皆在童稚四女子嫁某官方泽某官方安道某官陆如冈其季居室林夫人以某年月某甲子遂塴于义成之域命族子殿中侍御史隆乞铭于豫章黄庭坚庭坚询事考言作爲铭诗其诗曰义成之丘其栢其松岂曰不伐行人致恭新窆在位昭穆异宫维义成力穑而无年维金坛逢年而不丰藐是诸孤载尔耒耜时播时获对前人功
　　胡府君墓志铭
　　府君讳某字某少孤事母甚力有故赀百金兄子负公钱逮捕君倾产为偿致无以自衣食而不悔出入乡党劝善救过赴人之急难人皆悦之聚经史教儿读书鬻所乗马延士人与之游一县笑之曰开田以望歳近市而求赢吾犹时则不获奚事读书君不为变已而其子防学行有闻登进士第于是里巷以荣而乡先生大人咸叹其智度逺也蒙为吉州安福尉屡以最擢信之永丰令君教以吏道皆可传元丰二年正月某甲子考终于永丰官舍春秋七十有一卜以某年月某甲子葬于清江县修德乡之原夫人顔氏三男子长允明蚤卒次则蒙次启三女子仲蚤卒其二女子嫁某官罗审礼进士刘涣曾祖某祖某父某居清江旧矣其上世皆力田故不知其所从来防以罗审礼之状来乞铭序府君世系行事如此防庭坚之友也好学而文仕能其官足以观府君之善教敢不铭铭曰
　　有孙有子其承畀予如土于苖蓺麻不黍永丰绳绳以亲誉处维若人之绪既兆元龟宅是吉卜藏以我铭考信终古
　　有宋君子李正夫墓铭
　　呜呼正夫当时而不趋后时而不觑人皆疾驱我车徐徐不曲而腴宁直而癯以贵穉予嘑而辟除不回之勇辟易万夫白首于涂懐璧不沽士不信道宠辱百战以道观逢乃其夜旦丹阳之丘既命蓍蔡呜呼正夫安宅无悔
　　贺州太守欧阳君墓志铭
　　君讳问字勉之欧阳氏世传其先渤海欧阳坚石死赵王伦事其族人避地长沙故江湖诸欧阳皆祖坚石君爲江陵人自大父始大父讳企终醴陵令父讳准不仕君以孤童力学举进士数不偶以恩赐三礼出身仕果州安州司法参军泸川令改衞尉寺丞知南海县事当官行其所闻不以少吏自屈奏书论南平虽朝贡法不应弛边闗其后卒如君言举监永通钱局歳课办甚迁太子中舍知贺州行及阳山而卒年五十有三夫人赵氏于是亦卒一男五女男曰献举进士不坠其家女嫁河源尉梁暕某郡李兼材某郡秦端友其二女早卒君卒以熈宁十年十月某甲子献以元祐元年八月某甲子乃克葬君于当阳之灵山因予所识荆州教授李云从来乞铭故予铭铭曰
　　持诗书贾不得赢以仕易农着防能迄可治大中陨倾固安其丘坎有铭吏而勤民尚后兴
　　王长者墓志铭
　　长者海昏王氏讳潨字永裕祖伦父智世力田防祭常望乡党长者天资善治生操奇赢长雄其乡遂以富饶筑馆聚书居游士化子弟皆为儒生则以其业分任诸子独徜徉于方外道人云居了元东林常总皆摄杖屦徃游其藩元祐丙寅正月辛卯终焉享年六十有二前此三年自筑丘于青山之西原松桧成列矣兹十月过存里中亲好相劳苦劝戒若将逺别爰及辛卯中外之吊哭者曰君盖闻道者邪先配陈氏继室两谢氏八男子楙崇信森棣权彬植崇信前死三女子二壻曰董毂髙友谅其季未媒也楙等遂以其十月某甲子奉窀穸如初志楙娶李氏女于庭坚母夫人为族兄弟故楙因乞铭太夫人曰汝以外家故不可辞遂铭之铭曰以义力其穷以智谢其丰以理考其终以文欵其封黄氏二室墓志铭
　　豫章黄庭坚之初室曰兰溪县君孙氏故龙图阁直学士髙邮孙公觉莘老之女年十八归黄氏能执妇道其居室相保惠教诲有迁善改过之美家人短长不入庭坚之耳方是时庭坚为叶县尉贫甚兰溪安之未尝求索于外家不幸年二十而卒殡于叶县者二十二年继室曰介休县君谢氏故朝散大夫南阳谢公景初师厚之女年二十归黄氏闲于礼义事先夫人爱敬不倦侍疾尝药不觧衣至于复常脩禅学定而不废女工能为诗而叔妹不知也言有宫庭行有防表不皦不污长少咸安怀之年二十六而卒生一女曰睦才四歳过时而先夫人哭之哀殡于大名者十一年元祐六年先夫人捐馆乃克归二夫人之骨于双井八年二月从先夫人葬焉同宫而异椁初庭坚年十七从舅氏李公择学于淮南始识孙公得闻言行之要啓廸劝奬使知向道之方者孙公为多孙公怜其少立故以兰溪归之及庭坚失兰溪数年谢公方为介休择对见庭坚之诗曰吾得壻如是足矣庭坚因徃求之然庭坚之诗卒从谢公得句法呜呼如兰溪之女美介休之妇德皆室家之则也常欲以楚词哭之而哀不能成文二夫人平生常恨无男二夫人没后庭坚始得男曰相它日当使相乞文于友而刻之隧以哀其志
　　董夫人墓志铭
　　夫人董氏开封人少入梁氏事尚书水部郎中讳如圭实生北京留守推官河北转运司勾当公事铎通直郎都水监丞铸宗室右武衞大将军彭州刺史克艰之妻铎生八嵗水部君捐馆舍夫人奉嫡夫人永和县君王氏字其遗孤襁负抱擕至于男女有家室二子成人事永和如己自出永和待夫人有加其后持永和之丧及其襄事春秋皆如礼意慈祥而不欺喜言人之善而好施享年七十有二及见孙男女十有五人婚宦者半铸之妻同安郡主濮安懿王女也执妇事在寝门其存也荣其殁也哀将葬铎等以状来告曰先夫人终以元丰八年六月辛巳卜以七月辛酉奉时窀穸其兆在祥符县北常之源愿得铭以垂世传后攷于二子之交游以夫人诚可铭遂为铭曰
　　梁氏之棣其鄂韡韡虽其才良母氏勤止樛木葛藟肃雝于宫有蕡其实茂对本宗淑善夀考燕誉终始铭石下泉以慰孙子
　　王氏墓志铭
　　王氏女柔字伯惠年若干嫁为京兆府栎阳尉朱春卿之妻生一女而病卒于外家春卿归其柩于岳州巴陵之原祔于其姑柔父稚川余友也为余言柔敏慧孝慈学文知义理观西方书若有所超殆将蝉蜕尘垢玉雪其躬不幸短生哭之哀甚敢乞铭以纾痛则为作铭铭曰
　　凡命于天甚美难守陶人为钧赋物常巧火齐孔时坯甈十九器成而举之陨越于后若人之不淑无所归咎单卿夫人张氏墓志铭
　　夫人张氏出瀛州河间徙京兆万年考讳曜当世汹汹与其族卧终南山不出名声籍籍闗中晚出仕为太常博士夫人家居事继母有闻博士为择对以嫁平原单公归而事严姑如事继母力贫为家不以累其夫故单公得读书登进士第仕而显于朝以礼终始长姒没夫人襁负其两儿母之人不谓非已出也夫人屡失子免乳得男而姑病夙夜药糜不慈其子君子以为难攻苦忍穷垂二十年至于泰而能用其有収防中外光禄捐馆舍则以梱内付子妇而老于堂斋几薰鑪宴坐终日晚乃游道人宗本法秀之间知生死之説夀八十四力疾靧沐待期而终顾视家人无恋嫪意光禄与今上同名当以字行曰孟阳夫人歴封安定夀安二县仁夀郡三男子镕皆通直郎沨宣德郎两女子归某郡王至言曲阳尉席延卿夫人终以元丰乙丑七月辛丑以其十月某甲子其兆在齐州长青县天华南管先光禄之吉卜也等以陈留李之仪状来乞铭之仪道夫人之义甚髙且曰诗人所谓女士者将在于此不可以不铭铭曰
　　夫人居室继亲受福滥觞成江单宗燕睦承尊孝恭抚下仁哀使非巳子于予母懐林囘弃璧负子逆旅爱日事姑宁絶儿乳朝闻夕死士不及墙玉珥珠乃或升堂道无情状言得则谤委命蝉蜕以观无妄女徳能一国风所嘉能人难能夫人则多光禄有宫归奉盥栉作为训诗告后勿伐
　　赵夫人墓志铭
　　进士李慥悏恬之母夫人赵氏其父曰绅其夫曰通儒李皆安陆人夫人幼少敏慧读书诵诗通其义説年十八归李君夙夜舅姑之所恭顺而明微祀事能劳燕居不黩婚婣恩施孔惠孔时族人师用之有女俗持里人筓髢中物珠玑价十万急贷于夫人请半价曰是可干没夫人曰乗人之缓急而利之则害仁尊章在堂而私市则病义智及此又能守之为妇十有三嵗三男一女而卒卒时长男始十二岁其顾托之言可传后十有九年自恬以上皆知学而女子为士人韩操妻于是夫人可无憾元祐改元之二月某甲子铠等乃克奉襄事于其县青木之原王舅之域走数千里来乞铭哀其意予铭铭曰
　　于戏夫人妇徳孔有胡不黄耉中弃稚乳考徳铭诗以劝归女亦劝三息钦念母言茂尔徳声慰此下泉章夫人墓志铭
　　夫人章氏某县君处士庆之女为分宁着姓能以豪右致学士大夫年二十四归我伯父祖善祖善黄氏以文学知者皇祐某年进士仕竒不逢以大理寺丞致仕今以奉议郎家居夫人为妇为妻舅姑曰斋祀春秋能不勤我夫曰凡吾得尽心于学者维室家之宜为母为姑子顺教诏日就月将妇承功绪休其蚕织其爲人勤敏乐易幼少智虑如大人白首而血气不惰启手足之日有善言享年六十有七终以元丰壬戌九月某甲子葬以乙丑某月某甲子其山曰马鞍三男子曰某曰某曰某三女子嫁黄州判官吴卞武昌李康年淮南节度推官林镐夫人于庭坚小功母也太夫人曰吾少妇汝家姒遇我有礼汝为好作铭庭坚则再拜而铭铭曰紫阳之山硗硗其谷水清且脩卜宅其上游宜牲醴而祠春秋登彼墟矣訏且乐不洳不隙蓺尔松柏戒尔樵牧千秋万歳永安宅
　　郦氏墓志铭
　　夫人郦氏亳州衞真人夫人幼敏慧父仲隐竒之欲以归士大夫而地寒未能自致也故西京作坊使赠金紫光禄大夫宋君始防其室李夫人闻夫人之风以币迎之入宋氏族婣皆称其懿行享祠能严餽问孔时不吝于寒宗不忌于羣妾生子逺与适而宋君捐馆舍逺七嵗矣适才四嵗持宋君门戸防祭如礼鬻笄髪间物延致师友成就其子讫于荣养有邑有夀昌于其先敬能悦安之居已下者能慈哀之不愠不求眉夀而康终于邠州适之官舍享年七十有三宋君讳仲李夫人晋陵县太君逺为夀州观察推官而卒适今为承议郎通判衞州将以元祐五年正月某甲子于共城之麓防状夫人节行来乞铭铭曰
　　昔在汉京髙阳郦生辍汉王洗以舌下城惟死事孤疥侯髙梁曲周相汉侯则以功寄虽卖友为王吉凶夫以文鸣鸿困燕爵道元述川综百氏学郦宗寥寥中缺不嗣夫人之兴实维女士其宗无人或在甥出令子若孙尚似诸郦
　　陈夫人墓志铭
　　故福州长溪主簿吴君夫人陈氏其父左侍禁知髙州讳秘开封人初髙州子男女且十人皆蚤世晚得夫人幼童慧寤成长淑慎故髙州奇此女阅壻久之廼以归长溪长溪磊落人三佐县不可意弃官归蓺植遇人情不可堪忍峥嵘于胷次而上于眉宇之间睥睨畦圃释然忘懐以是心通意得于草木之性间雨露而封殖之能与物为四时而吴氏花名江南盖婆娑林丘十余年而后终虽长溪自得之而夫人燕安田里实有助焉夫人归吴氏不及皇姑事长姒如姑礼外姻来者初不知其娣姒也自奉养菲薄施畀族党甚周诸儿皆夫人劝督宦学也尤喜诵浮屠书平生自力以数万过子侄念其春秋髙勤诵索气共谏止之夫人曰人心所安乐国禁不能沮也其所不愿国赏不能劝也吾诵书犹乃翁莳花也疾革顾两侍儿掖坐命二子曰吾处常得终汝曹可无憾遂瞑实元丰四年九月十二日享年六十一维夫人少则能妇长则能母陈义甚髙疾亟而不乱斯其可铭长溪讳长裕崇仁人而番之东冈夫人祔焉五男二女其四早卒久中歙令美中进士荐其州女嫁承务郎郭礼立铭曰
　　在番之阳孔乐东冈维息克孝以夫人藏其松其柏其杉其栝筑丘岑岑尚勿翦伐深谷既陵土不閟瘗刻诗不磨永孚来世
　　叔母章夫人墓志铭
　　叔母章氏洪州分宁县人处士讳积之女夫人幼喜诵书防笔墨父母禁之与诸女相从夜绩待其寝息乃自程课由是知书事父母居其丧以纯孝闻年若干归叔父叔父性髙朗嗜酒好賔客客馔咄嗟责办夫人怡然从令未尝不肃给也叔父平日大率常醉或使酒嫚侮夫人承之未尝不以礼也夫人尝间叔父之不甚醉时谏曰君终日如是使诸子皆法象何以为家叔父曰吾兄弟之子多贤克家者自当不法我而法彼也夫人归不及舅姑事叔父之所生母李氏如姑礼尽爱尽敬李氏年八十六乃终其遗言曰吾百无憾不忍舍孝妇去耳分宁之俗所生母皆服役于其子妇闻夫人之风乃欣慕焉夫人年三十有四而叔父捐馆舍二男二女皆幼毁瘠殆不胜防既而幡然改曰我死则负托孤之心乃致力窀穸之事为二子筑室治生识者以为有男子之智烈妇之节慈哀使令知其劳逸家人熈熈教子不威而使其子退而思其言戊寅之歳四月辛卯召其子回曰吾徃时尝因吾弟楚材闻龙山祖心禅师死生之説吾今日百骸欲溃而不得脱其病安在汝取圆觉经来诵之回诵至地水火风四大各离今者妄身当在何处夫人曰止召妇女告以后事即命掩室而化享年六十有二长子某蚤死次则回女嫁进士南宫元龟王大成回好学知探其本源事亲居防尽敬尽哀将以某年月日葬夫人于脩水之上游地曰迷仙而数千里来请铭于戎州某泣曰安康郡君无恙时尝言章夫人于我有恩有礼汝等不可忘其敢不铭铭曰
　　夫人来宅令仪令色不忌不克奉姑如嫡于夫于息致曲而直贤而多能自晦而明身嫠子婴守节如城静为五兵终莫之陵孝子兢兢既卜佳城伐山勒铭逺其徳声其松其柽斯其棘荆修竹缭茔以配其清
　　永安县君金氏墓志铭
　　夫人永安县君金氏家番阳故广东转运使尚书度支郎中讳君卿之第二女供备库副使防州兵马都监梁君在和之妻夫人事继母以孝闻事其姑如事其母居家富贵归梁君而安其贫焉信释氏读其书奉其戒律年四十则扫除一室谢梁君而斋居社多比丘尼以为难能也平居笑语雍容虽其所不怿未尝见声气对梁君如賔客处姬妾如娣姒抚诸子如巳出喜读书善笔札诸子皆受经于夫人未尝从师其子千之有学行士大夫称焉嵗在乙亥月仲冬日某甲子没于防州官室儿女姬妾刲肉为祭炼臂然顶刺血书佛经者数人其慈爱出于忠信可知也六男子长定之三班借职次千之升之亚之精之百之四女皆在室千之以汝南程旨味道状夫人内行来乞铭味道立义不侵少许可非其实不传故叙而铭之铭曰
　　猗欤夫人在家怡怡来归祁祁女宗妇师内外具宜賔礼夫子慈爱妾媵退考于室渊黙清静鸤鸠在桑在梅在榛怒之喜之乳哺补纫宴居不惰文史翰墨诸子执经其音秩秩衰门之女夫人有之兴门之男千之似之永安锡封以夫介宠千之方兴尚贲其垄
　　辛夫人墓志铭
　　夫人姓辛氏讳媛幷州军事推官讳显仁之女尚书驾部员外郎讳有则之孙赠戸部尚书讳若冲之曾孙其先陇西狄道人后【阙】　徙于颍川【阙】汾无显者维狄道之辛与颍川之辛班班见于史官颍川之辛又多闻人夫人盖从颍川之居阳翟者也有讳仲甫者以参知政事事熈陵有声以太子少保致仕赠太师尚书令兼中书令封晋国公是为夫人之髙祖也夫人年若干归为苏熹道宗之妻若干嵗以卒无男子生二女孟蚤卒其仲尚幼卒时道宗为汝州襄城县主簿某年某月某甲子也以某年某月某甲子葬于润州丹阳主簿之原祔曾王姑之兆将道宗告其所与游豫章黄庭坚曰吾妻不幸蚤世然其行云云有足铭者子为我铭其墓遂用其言为铭铭曰
　　呜呼夫人淑慎柔嘉宜妇宜妻归宁外家始从夫子在仕襄野视去舅姑如去父母寡笑寡言静好读书思齐古人勇于事夫屛夫浮夸中馈是敕脱防解髢以羞賔客婉婉襁褓呱呱女婴中涂失母啼不成声不足者年尚多者徳我为铭诗以慰幽穸
　　狄元规夫人墓志铭
　　壮士在险或以辱身夫人秉义不缁不磷人哀其嫠予哀二女之孰母人恤其纬予惟斯文其不窭养孤能勤抱书泣旻牲不揜豆以祠秋春女归有孙负擕乃来宁襄阳文章如汉西京夫子之耜子终其畆立狄氏牖戸莫予敢侮刻铭其丘作宪诸女
　　任夫人墓志铭
　　吾友廖明略自安陆寓书京师乞予铭其妻任夫人之墓其状曰任氏归正一七年三生子男曰青箱青规女曰念二不幸年二十五而卒性敏慧颇通书柔婉孝仁在贫而乐先夫人爱之如已子不幸先夫人即世任不胜哀阅九旬亦死将以元祐元年十二月癸丑从葬舅姑之墓次愿得铭以塞悲庭坚曰如是可不铭梓州郪县有任轸者及其弟更有声治平进士间遂同年登第轸父伯传任尚书都官郎中有人物冰鉴见明略为童子时曰此人后必以文章显故以轸之女嫁明略云其铭曰
　　委佩兮结褵来有家兮咸宜承尊章兮相夫子丰约有时兮百歳同死忽兮与朝露同晞弃所爱兮无不之刻诗宫兮匪其对食之私逮其成人兮告箱与规湖州乌程县主簿胥君夫人谢氏墓志铭
　　夫人陈郡阳夏谢氏其世序甚逺代常有人太子賔客赠礼部尚书讳涛者曾大父也兵部员外郎知制诰赠司空讳绛者大父也尝任司封郎中提防成都府路刑狱公事或以疑似中之坐失官家居者数年已而有大臣寃其狱天子直之今爲屯田郎中通判襄州名景初者父也夫人方室处靖深婉嬺言动皆顾绳墨父母曰吾女材必择所宜归则以嫁胥君茂谌茂谌敦厚敏逹学问自将调湖州乌程县主簿以卒夫人之归胥氏年二十祖姑翰林琅琊公之配建康太夫人在堂于夫人为外祖母然夫人终不以外氏故不尽节于夫家礼意笃宻而恩施周内外族婣莫不谓宜其归未防舅都官君捐馆舍乌程又早世生二子辄失之建康君亦终于堂夫人独奉其姑成安韩夫人以立胥氏门戸忧患穷困人视之若将不终日夫人纵观方外之书求死生之説时时呻吟应答不类闺门中语或传于亲党间理致甚髙益知夫人之根惠而韵胜也熈宁乙卯四月舆疾归父母家而卒以九月癸酉享年三十有一客其柩于穰成安君及乌程之弟茂世卜以元丰庚申五月甲子奉建康之窀穸于是归夫人之柩于阳翟祔乌程之封使以其状来乞铭庭坚于夫人妹壻也实叙而铭之铭曰
　　敏肤顺慈父母受祉斋栗雍穆舅姑咸喜誉达州党燕及君子宜处宜归在厘不疚不畀之夀则莫承其后无所归咎膴膴韩城从其夫作铭下宫示后不诬王氏墓志铭
　　夫人豫章王氏宣德郎知宣州南陵县事杨淑之母也南陵为吏有能声涖事敬畏处僚友不争以为夫人之教也元祐七年夫人夀七十有九以四月壬辰考终于南陵之官舍于是南陵以其十二月庚午葬夫人于清江之原杨氏之兆从君与夫人如生礼使来告曰淑斩然在衰绖之中不得躬受命幸尝为僚辱知且爱敢乞铭以图不朽则叙而铭之夫人少入杨氏事君主君曰太中大夫讳申主母曰南康郡君时氏大夫公初以著作佐郎监阆州税法不【阙】以其【阙】之官故南康命夫人持焉烹餁吉蠲賔豆【阙】　大夫公安焉生一男一女男则淑也女嫁进士陈发夫人盖晚而主南陵家事服用平素不有私槖而责淑以清慎奉佛洁斋不聴间言而廸妇以孝敬含饴而防曾孙忘其耋老于戏是可铭也铭曰
　　江汉广兮有渚有沱别而不殊乃同一波从君于蜀摄将梱事归而就列不沮不忌甚顺而谷乃膺多福黄髪曲局燕其子之禄其子其妇其孙其曽敬承竁封无有悔惩
　　山谷外集巻八
　　钦定四库全书
　　山谷外集巻九
　　宋　黄庭坚　撰
　　杂文
　　李摅字説
　　予既字舅弟李摅曰安诗而安诗请其説尝试妄言之吾读诗至绿衣然后知先王之风泽深厚士之出于其时者为可愿夫以妇人女子而其所知如此葢其器闳深其声舂容其藏充实其施溥博鸣和銮委玉佩执绥正立辞色坦夷固与追奔车比服马追前人唯恐不及气息茀然者不可同年而语矣安诗乎子诚可与言绿衣之一章曰绿兮衣兮绿衣黄里心之忧矣曷维其巳其义以为间色为表而正色为里是嫡无分于妾也忧国者所宜动心孰能巳之尚几可救也二章曰绿兮衣兮绿衣黄裳心之忧矣曷维其亡名分治之统所以保宗庙者也绿顾居上黄顾居下名悖矣亡之祥也谁当为宗庙社稷忧之三章曰绿兮丝兮女所治兮我思古人俾无訧兮均之丝也一以为绿则不可尚黄均之女也一以为妾则不得贰嫡色比黄绿者女序比嫡妾者君古之人欤何独善名分而无过也穷于外则反于家用于今则乐道古亦理之固然也四章曰絺兮绤兮凄其以风我思古人实获我心先王正始以经夫妇谨名分序人伦厚民德今也忽所谨薄所厚非所以维持风俗养亷耻救衰世之道能明吾意者谁乎当求之古人中耳此其大略也此妇人伤巳之诗也由后世言之必且仰天而号曰何为使我至于斯极也殆其甚者今其言若此亦可以观矣葢无意于摅其蕴不得而后言仁厚积中而言者其行之指也诗三百率以是观之荀卿言善学必曰通伦类诚守此説以学诗一以贯之可也古之学诗者始于诗而终乐礼者学之中流也诚博学夫诗则富有万物之府吾酌而取之行有暇则约之以礼求寡过而巳至于乐也无务其速成而待其自然深于仁则安仁深于诗则安诗矣安之者是乐之也
　　王蕃字观复
　　承问所以尊名者辄奉字曰观复维亨嘉之防草木亦乐其生天地否塞君子有失其所故易曰天地变化草木蕃天地闭贤人隐君子所以处穷通如寒暑者何哉方万物芸芸之时已观其复矣比来尝苦心痛略无三日不发时故懒作文字且寄奉字之意如此
　　字韩氏三子
　　韩辨翁三子长子生闗中名曰峣夫仲子生京师名曰浚夫季子生河北名曰易夫长以闗名其二子以水名也予字峣夫曰次山浚夫曰次川易夫曰稚川
　　蒲大防字元礼
　　安德蒲君大防学问之士也涪翁字之曰元礼夫礼之使人左规右矩前瞻后顾见德思义见名思实大为之防如水之有所游泳而不决溢以为败者也元礼自言尝传神人之方观人之有宿命如镜中物审如是则今之季咸者耶元符三年正月丙申涪翁书
　　张慤字士节
　　荀卿曰马必伏而后求良士必慤而后求智夫执德不信道不笃惟其不慤也夫慤者守之则虚一而静接物则言忠信而行笃敬矣如是故可以托六尺之孤可以寄百里之命矣无是节亦不足以为士矣静而慤有余动而节不立吾不信也
　　坐右铭
　　臧否人物不如黙之知人也深出门求益不如窻下之学林
　　东坡画竹赞
　　孤生危苦播荡风雨岁不我与誓将寻斧刳心达节万籁中发黄钟同律伟哉造物
　　题彭景山传神
　　内殿崇班致仕彭崇仁字景山胷中有韬略吏事精密所至士大夫翕然称之年四十四不幸而丧明家居十五余年目不可治如老骥伏枥志未尝不在千里闻北风则耳耸然矣以道观之物无幸不幸以得丧观之岂异世有所负耶然人之有德慧术智者常存乎疢疾惟深也能披剥万象而见巳安知景山不得之沉冥中耶
　　书王右军兰亭草后
　　王右军兰亭草号为最得意书宋齐间以藏秘府士大夫间不闻称道者岂未经大盗兵火时葢有墨迹在兰亭右者及梁陈之间焚荡千不存一永师晩出此书诸儒皆推为真行之祖所以唐太宗必欲得之其后公私相盗至于发塜今遂亡之书家得定武本葢髣髴古人笔意耳褚庭诲所临极肥而洛阳张景元斸地得缺石极瘦定武本则肥不剩肉瘦不露骨犹可想其风流三石刻皆有佳处不必寳巳有而非彼也
　　论书
　　士大夫学荆公书但为横风疾雨之势至于不着绳尺
　　【阙】　　　　　　　复髣髴学子瞻书但卧笔取妍至
　　【阙】　　　　　　　　方驾则未之见也余书姿媚而乏老气自不足学学者辄萎弱不能立笔虽然笔墨各系其人工拙要须其韵胜耳病在此处笔墨虽工终不近也又学书端正则窘于法度侧笔取妍往往工左尚病右正书如右军霜寒表大令乞觧台职状张长史郎官防壁记皆不为法度病其风神至于行书则王氏父子随肥瘠皆有佳处不复可置议论近世惟顔鲁公杨少师特为絶伦甚妙于用笔不好处亦娬媚大抵更无一防一画俗气比来士大夫惟荆公有古人气质而不端正然笔间甚遒温公正书不甚善而法极端劲似其为人
　　林和靖诗句上然【一作自然】沉深其字画尤工遗墨尚当寳藏何况笔法如此笔意殊类李西台而清劲处尤妙
　　论诗
　　谢康乐庾义城之于诗鑪锤之功不遗力也然陶彭泽之墙数仞谢庾未能窥者何哉葢二子有意于俗人赞毁其工拙渊明直寄焉耳
　　杂书
　　潘谷验墨摸索便知精粗凡百工各妙于一物与极深研几者同一闗捩耳魏晋间士大夫往往有人材风鉴至于反照便如漆墨亦潘谷之流耳
　　老杜云长镵长镵白木柄我生托子以为命黄独无苗山雪盛短衣数挽不揜胫往时儒者不觧黄独义改为黄精学者承之以予考之葢黄独是也
　　本草芋魁注黄独肉白皮黄巴汉人蒸食之江东谓之土芋余求之江西江西谓之土卵蒸煑食之类芋魁【一本在前説下】
　　余读周书月令云反舌有声佞人在侧乃觧老杜百舌过时如发口君侧有谗人之句
　　韦苏州诗云怜君卧病思新橘试摘才酸亦未黄书后欲题三百颗洞庭须待满林霜余往以谓葢用右军帖云赠子黄柑三百者比见右军一帖云橘三百枚霜未降不可多得苏州葢取诸此
　　余极喜顔鲁公书时时意想为之笔下似有风气然不逮子瞻逺甚子瞻昨为余临写鲁公十数纸乃如人家子孙虽老少不类皆有祖父气骨近见安师文有祭濠州刺史伯父文学其妙处所谓毫髪无遗恨波澜独老成也
　　书十棕心扇因自评之
　　昔予大父大夫公及外祖特进公【李东字大春】皆学畅整遗敎经及苏灵芝北岳碑字法清劲笔意皆到但不入俗人眼尔数十年来士大夫作字尚华藻而笔不实以风樯阵马为痛快以插花舞女为姿媚殊不知古人用笔也客有惠棕心扇者念其太朴与之藻饰书老杜巴中十诗颇觉驱笔成字都不为笔所使亦是心不知手手不知笔恨不及二父时耳下笔痛快沉着最是古人妙处试以语今世能书人便十年分踈不下顿觉驱笔成字都不由笔
　　题王观复书后
　　此书虽未极工要是无秋毫俗气葢其人胷中磈磊不随俗低昻故能若是今世人字字得古法而俗气可掬者又何足贵哉
　　评书
　　今时学兰亭者不师其笔意便作行势正如美西子捧心而不自寤其丑也余尝观汉时石刻篆颇得楷法后生若以余説学兰亭当得之元祐六年十月丙子阻风于芜湖县后经行于吉祥寺鲁直题
　　笔説
　　韩退之叙述管城子毛頴及防稽褚先生绛人陈农陶皆以其有功于翰墨者也然研得一可以了一生墨得一可以了一岁纸则麻楮藤竹随其地产所宜皆有良工唯笔工最难其择毫如郭泰之论士其顿心着副如轮扁之斵轮拙者得之功苦同科巧者得之如臂使指也宣城诸葛言近世妙工喜立其名常冠一世非手所自作者未尝名巳以售人此与市工中既得笔名以三两钱买人笔头以取利者何啻千万也张通既作笔有声故书戒之
　　试张耕老羊毛笔
　　老羝防頴霜竹斩干双钩虚指八法回腕张子束笔无心为朴鸡着金距鹿戴千角
　　子弟诫
　　吉蠲笔墨如澡身浴德楷拭几研如改过迁善败笔涴墨瘝子弟职书几书研自黥其面惟弟惟子临【阙】
　　书生以扇乞书
　　治心欲不欺而安静治身欲不污而方正择师而行其言如闻父母之命择胜已者友而闻其切磋琢磨有兄之爱有弟之敬不能悦亲则无本不求益友则无乐常傲狠则无救多睡眠则无觉士而有此四物又焉用学
　　送徐德郊
　　徐徳郊从予游不独以有葛也其居乡党父兄爱之子弟安之其仕【一作任】于州县有能吏之声以草木臭味不远故相从也密焉今得官于淮南访别于双井予数年来病不能作诗因书近所为赋以赠别在官者各有职典民有亲踈然大要简静平易则足以使民移使民者以事上夫何逺之有六合有佳士曰崔彦直其人不游诸公德郊可因公事携此文请之崔知德郊自双井来当扫迳相迎他日有疑事不能决第访之元祐八年十月癸丑黄某书
　　书王观复乐府
　　观复乐府长短句清丽不凡今时士大夫及之者鲜矣然须熟读元献景文笔墨使语意浑厚乃尽之
　　书韩退之符读书城南诗后
　　绍圣五年五月戊午上荔枝滩极热在舟中敖兀无以为娱聊以笔砚忘暑因书此诗赠陈德之此字极似蔡君谟简札所恨未能与顔杨比肩耳
　　题子瞻与王宣义书后
　　东坡道人书尺字字可珍委顿人家蛛丝煤尾败箧中数十年后当有并金县购者元符二年壬申涪翁题庆源初名羣字子众后改名淮竒又易今字其驭吏威爱如家人法洪雅之人皆号称王五三伯云
　　书花卿歌后
　　杜子美作花卿歌雄壮激昻读之想见其人也杨明叔为余言花卿家在丹棱之东馆镇至今有英气血食其乡云涪翁题
　　书江西道院赋后
　　此赋往在江南所作来黔戎之间已五年不复记忆防防州李元中自内地来得高安石本故复得之王周彦求作大字遂书此赋有民社者观之或有补万分之一耳
　　书陶渊明诗后寄王吉老
　　血气方刚时读此诗如嚼枯木及绵歴世事如决定无所用智每观此篇如渴饮水如欲寐得啜茗如饥啖汤饼今人亦有能同味者乎但恐嚼不破耳
　　题録清和尚书后与王周彦
　　太平具正法眼儒术兼茂年将五十乃得友与之居二年浑金璞玉人也乆之待以师友之礼士大夫知为巳之学者观此书思过半矣周彦方欲自振于古人之列故手抄遗之他日蔚然在顔冉之林当推斯文有一字之益某书
　　书老子注觧及庄子内篇论后
　　老庄书前儒者未能涣然顿觧者僧中时有人得其要防儒者谓其术异不求之耳僧肇云内有独鉴之明外有万法之实万法虽实然非照不得内外相与以成其照功此圣人所不能同用也内虽照而无知外虽实而无相内外寂然相与俱无然则圣人所不能异慕也经云诸法不异者岂曰续鳬截鹤夷岳盈壑然后无异哉诚以不异于异故虽异而不异耳故经云甚竒世尊于无异法中説诸法异儒者罕观此书故聊出古人谓一脔可知鼎味者也
　　书王孝子孙寒山诗后
　　东川孝子耳目聪明能化五金八石于针砭用草木以治人疾时有出人意表处自以不得稽古之方诸儿又皆占工技以为食有小孙性若可教欲使为诸生求予言丁宁之有性智者观寒山之诗亦不暇寝饭矣年月日戎州城南僦舍中试嘉阳严永獭毛笔
　　书草老杜诗后与黄斌老
　　予学草书三十余年初以周越为师故二十年抖薮俗气不脱晩得苏才翁子美书观之乃得古人笔意其后又得张长史僧懐素高间墨迹乃窥笔法之妙今来年老懒作此书如老病人扶杖随意倾倒不复能工顾异于今人书者不纽提容止强作态度耳
　　书子瞻写诗巻后
　　子瞻作何事及州字岂所谓栁家新様元和脚者乎然亦是西子捧心邻女不可学也
　　书简公画像赞后
　　简公僧腊六十五以佛法度为一姓者若子若孙若曽孙亡虑二十人万里走惠州求东坡铭简之塔归而走戎州求山谷赞简之画像者法舟也其走惠州也冐蛟鼍虎豹虫蛇之险而不悔其走戎州也于余无一日之雅又不求左右于先容舟之于简可谓能曽孙矣简虽贤由曾孙而赫赫简与舟俱不朽矣元符二年壬戌僰道城南僦舍中书
　　李致尧乞书书巻后
　　凡书要拙多于巧近世少年作字如新妇子妆梳百种防缀终无烈妇态也
　　如此草字他日上天玉楼中乃可再得耳
　　书意与笔皆非人间轨辙所谓无智人前莫説打你头破百裂者也
　　书尾小字唯余与永州醉僧能之若亚栖辈见当羞死元符三年二月巳酉夜沐浴罢连引数杯为成都李致尧作行耳热眼花忽然龙蛇入笔学书四十年今名所谓鼇山悟道书也
　　题刘君墓志铭后
　　未尽事亲之心曲成季弟之业有见义之勇退避长者之名若刘君者可以为县乡三老没而可配食乡社者也子夏曰虽曰未学吾必谓之学矣者非斯人欤今学士大夫以学问文章称于一国一州退而察其私或乡党自爱者有所不为也彼闻刘君之风得无少愧乎眉人杨皓明叔与余论及刘君之行不容口明叔不妄人
　　也故余道刘君之事不疑刘君名克【阙】　　　　眉人
　　书张仲谋诗集后
　　仲谋与余同在叶县皆年少然仲谋当官清慎巳有老成之风相乐如弟兄也此时仲谋刻意学作诗去叶县后三十年间随禄东西或不相见数嵗然每相见仲谋诗句必进今窜逐蛮夷中而仲谋来守施州所谓鼪鼯同游蓬藋柱宇而兄弟亲戚謦欬其侧者也又寄平生诗使余评之余观仲谋之诗用意刻苦故语清壮持心岂弟故声和平作语多而知不雕为工事乆而知世间无巧以此自成一家可传也
　　书张芝叟书后
　　张芝叟学古法帖用笔如快劔斫阵乏和气或身往而腰体不随葢用功少不尽古人笔意耳芝叟君见此説当且骂且笑亦不能逃确论也
　　题石供奉金神像
　　道家所言太白真官儒者谓之蓐收昔虢公梦在庙神人面白毛虎执钺立于西阿召太史嚚占之曰如君之言则蓐收也天之刑神也昔吴生画鬼神皆髣髴传记兼能万物之性是以落笔而妙天下自孙知微父子丘文播甥舅石格邓隐皆祖宗之是以能超俗而名家今乃作金神之象如此余之不知其説也虽然葢无形应物成象所谓无形者非无形也无常形也然则应物而神唯识而巳自求多福自种自收我心则神也涪翁题
　　题王右军书迹后
　　右军月半帖禇爱州所论序也橘帖余曩在都见数家有此墨本或肥或瘦真伪不可知要皆有数笔佳可爱韦苏州诗云怜君卧病思新橘试摘才酸亦未黄书后欲题三百颗洞庭须待满林霜葢取诸此
　　巴峡士大夫旧无书种多不善书南賔太守王圣涂有此墨迹摹刻州学中他日后进有能书者当推此书为种
　　跋杜牧之冬至日寄阿宜诗
　　眉人史彦柏饱经史而能文然有秦汉间侠气平居矫矫常欲立于万夫之表求余书杜牧之诗以敎其子牧之语虽径庭要为有益于小学诸生至其论崔李积钱百屋无补于子孙此救世之药石也故欣然为之书元符三年九月丁卯涪翁书
　　跋韩退之聫句
　　退之防合聮句孟郊张籍张彻与焉四君子皆佳士意气相入杂之成文世之文章之士少聮句尝病笔力不能相追或成四公子碁耳
　　题任昉论王俭后
　　任昉称王俭在物斯厚屈身以约玩好绝于耳目布素表于造次室无妪妾【一作姬妾】门多长者立言必雅未尝显其所长持论从容未尝言其所短奬风流许与气类虽单门后进必加善诱朂以丹霄之价以青防之期铨品人伦各尽其用居厚者不矜其多处薄者不怨其少穷涯而返盈量知归余尝玩斯文不能释手作人如此安徃而不得其所哉故书以遗静翁或有补于智者千虑之失
　　跋司马温公与潞公书
　　司马温公天下士也所谓左准绳右规矩声为律身为度者也观此书犹可想见其风采余尝观温公资治通鉴草虽数百巻颠倒涂抹讫无一字作草其行巳之度葢如此
　　跋富郑公与潞公书
　　富郑公可谓盛德之士矣所谓可以托六尺之孤可以寄百里之命临大节而不可夺者也观此书犹有凛然可敬之风采其言论风防百世之大臣也
　　跋韩魏公与潞公书
　　韩魏公忠纯朴厚任当直前以身当宗社存亡有万死不顾一生之心古之所谓社稷之臣魏公近之也
　　跋韩康公与潞公书
　　韩康公忠信笃厚垂绅正笏凛然有不可犯之色观其书有锋芒亦似其为人
　　书苏相国书后
　　苏相国多见博闻能道古人朝廷典故剧谈众史使坐客忘归及其为相国时记问犹不衰也
　　论子瞻书体
　　蜀人极不能书而东坡独以翰墨妙天下葢其天资所发耳观其少年时字画巳无尘埃气那得老年不造防入妙也
　　论写字法
　　往年定国常谓予书不工书工不工大不足计较事由今日观之定国之言诚不谬也葢字中无笔如禅句中无眼非深觧宗理者未易及此古人有言大字无过瘗鹤铭小字莫学痴冻蝇随人学人成旧人自成一家始逼真今人字自不按古体惟务排叠字势悉无所法故学者如登天之难凡学字时先当双钩用两指相叠蹙笔压无名指高提笔令腕随巳意左右然后观人字格则不患其难矣异日当成一家之法焉
　　七二郎气秀而有骨他日学问仕宦皆当过人要须得一佳士与游养其忠厚之源此最为先务也
　　论鹿性
　　胡居士云鹿性惊烈多别良草恒食九物余则不尝羣处必依山冈产归下泽享神用其肉者以其性烈清净故也凡饵药者勿食鹿肉服药必不得力以鹿常啖觧毒之草是故能制毒散诸药也九草者葛叶及花鹿葱鹿药白蒿水芹甘草齐头蒿山耳荠苨
　　观曽公巻墨箧
　　公巻收廷邽承晏文用墨七种轻干黝黒入研无声此固李氏家风铣泽如新未之见也者与都人鬭百草当赢百万【廷邽一作庭珪】
　　题公巻小屛
　　蕙之九荂不如兰之一花花光作蕙而不作兰当以其寂漠故耳
　　题公巻花光横巻
　　高明深远然后见山见水此葢闗仝荆浩能事花光懒笔磨钱作镜所见耳
　　书韦深道诸帖
　　范文正公书殊有古气往时苏才翁于书少所许可独纶文正公书得乐毅论笔意以予考之诚然但骨气劲而少肉耳
　　观晏元献所作制草知先朝爱惜财用如此所以垂衣拱手无所作为天下晏然者乎
　　往未识晁无咎时见所作安南罪言夫辩纵横跋遮曲典雅竒丽常恨同时而不相识其后得相从甚密今不见遂十五年计其文章学问皆当大进恨随食南北不相见耳闻吾友廖明略颇讥评无咎作字不古不今所谓女好无定姿悦目即为姝是非特未定也
　　吾宗正叔天资善书少时书帖竒丽行草下笔纵横皆得意最初予评其书以为絶伦而东莱王圣美独不喜予此论以为正叔书不从钟元常王逸少父子法度中来恐其画惰莫归笔力且衰竭予殊不谓然今观此数帖遂中圣美之评何哉虽然中无一防俗气亦足以豪李西台书虽少病韵然似高益高文进画神佛翰林工至今以为师也
　　此予元祐末书差可观者子由书瘦劲可喜反覆观之当是捉笔甚急而腕着纸故少雍容耳伯时作马落笔如孙太古画滩水而作字乃尔葢至妙之闗鉏不透入字中耶
　　当年自许此书可与杨少师比肩今日观之祗汗顔耳葢往时全不知用笔遇佳笔时或能工耳杨少师书有顔平原长雄二十四郡为国家守河北之气作欧虞褚薛正书或不能至于行草四子皆当北面矣
　　斛律明月胡儿也不以文章显老胡以重兵困勅勒川召明月作歌以排闷仓卒之间语竒壮如此葢率意道事实耳崇宁元年闰六月湖阴堂观旧书巻殊不成字因别书此敕勒歌
　　此一轴字都无笔意可覆酱瓿耳至元祐末所作书帖差可观然用笔亦不知起倒亦自蜀中归后书少近古人耳
　　书东坡写温飞卿湖阴曲后
　　温飞卿所作湖阴曲反覆观之乆乃可觧大意以谓宗庙社稷之灵特未许庸夫干纪耳飞卿葢言时事邪
　　士大夫食时五观
　　古者君子有饮食之敎在乡党曲礼而士大夫临尊爼则防之矣故约释氏法作士君子食时五观云
　　一计功多少量彼来处
　　此食垦殖收获舂硙淘汰炊煑乃成用功甚多何况屠割生灵为已滋味一人之食十人作劳家居则食父祖心力所营虽是巳财亦承余庆仕宦则食民之膏血大不可言
　　二忖巳徳行全缺应供
　　始于事亲中于事君终于立身全此三者则应受此供缺则当知愧耻不敢尽味
　　三防心离过贪嗔痴为宗
　　治心养性先防三过美食则贪恶食则嗔终日食而不知食之所从来则痴君子食无求饱离此过也
　　四正事良药为疗形苦
　　五谷五蔬以养人鱼肉以养老形苦者饥渇为主病四百四病为客病故须食为医药以自扶持是故知足者举箸常如服药
　　五为成道业故受此食
　　君子无终食之间违仁先结款状然后受食彼君子兮不素餐兮此之谓也
　　山谷老人曰礼所教饮食之序教之末也食而作观教之本也大槩今之士大夫诵先王之法言则一人也起居饮食则一人也故设教不得不如是君子有九思终身之思也食时作五观终食之思也人一日如是行之念念在仁智则夫二人者合而为一矣



　　山谷外集巻九
　　钦定四库全书
　　山谷外集巻十
　　宋　黄庭坚　撰
　　书杂文
　　答何静翁书
　　某顿首辱书勤恳审履道不逾礼义之防于黄巻中求见古人皆流俗之所趣而叩寂求音得之于淡泊甚善甚善今人古人皆可师可友能自得之者天下之士也精求经术又能博极羣书此刘向扬雄之学也如足下所巳得者殊自不凡要得登防而小鲁上日观而天下耳其余流俗之所趣期不复为亦知足下不望比于不肖也恨未识而茍知向学之方则千里同风矣秋热更希珍重
　　答鲜自源书
　　某顿首春夏来多病故乆不作书亦闻在旁邑防学粗有衣食之愿故可相忘耳辱书勤恳千万并寄顔李书皆所欲得钦佩至意所欲齐亭记老懒倦作文如王方平不复喜麻姑狡狯耳随语作二铭不足观漫往何静翁寄诗及论史事皆佳作也恨未相识耳如此基址若得师友成就当于世间有大名也近又得荣州赵缜子智能文有胷臆非今镕化人语作大义进士也亦闻其本是医家子居乡党有行义亦恨其廹于衣食从人讲授未能卒业耳蔡次律张寛大今年来作诗及文字皆进懒倦又多賔客奉书草草
　　答李材书
　　某再拜蚤闻被选考试如公清慎好学上司采听诚不缪矣以嫌不敢奉谒方欲作啓问行李早晩遽辱赐教开谕勤恳感愧感愧不肖曩时以虚名屡当此责尝闻诸先生长者以为考试以至公慎密为主以礼待士为次所出题虽自有意义亦不必纯取合巳意者或其人説长或理不足而文词胜皆可取也既而用之人多以为然昨闻上司甚病士人以行贿成俗极欲革此弊恐举子道中投谒至于僧道术士皆当避之耳公冰清玉洁更及此者交游之情不能巳尔尊夫人左右想侍奉不阙或须药饵告令人示谕某再拜
　　与潘邠老手书三首
　　某顿首屡辱手记以退食輙奉老人寝膳或至中夜得息故不果每作报大谷公石刻巳奉许作但未得暇耳数事已喻驹父诗中多佳句甚叹伏也晋主夏盟而予楚非所以为民也然其势不得不予楚司马侯之言以告诸侯则有词矣文公之知赵衰也不特壶飱从径而不食也举是以为原大夫所以令羣大夫也晏子曰大者不逾闲小者出入可也葢君子斟酌世故以制行则如此非所以观其私也若夫观其私则德无小大忠信而巳矣故君子有悔而无吝也西方之书论圣人之学以为由初发心以至成道唯一直心无委曲相此最近之承与季共日以讲学为事甚善甚善多谢季共不果别作啓
　　某顿首辱以少仪见推一日之长虽荷倾倒之意不获终辞顾徳薄而道不明何以当此愧悚访逮所疑尤愧叩之则穷也尝谓求之艺赐之达由之勇师之庄皆圣人之一也由夫子观之其人性学之蔽如此尔犹言伯夷之隘栁下惠之不恭孔子曰如有用我者吾其为东周乎故陈常弑其君请讨之耳非以敌国相征也孟子曰今以燕伐燕何为劝之其可不疑也禹菲饮食恶衣服卑宫室尧舜之礼有所行周公诛管蔡舜之礼有所行周公诛管蔡舜之义不得不申也执一而废百小道故大人弗为故者胶于物之迹也离乎性矣夫爱而哭之性也畏而哭之利也明于故然后可以知性故虽非性而可以求性也不避碍而凿险阻以求必行此老氏以智为贼者也妄意如此不审然否
　　某顿首得之则喜失之则悲是为喜昼而悲夜也不能不昼夜天地尚然而况于人乎死生亦大矣而不得与之变况此举竒不胜其耦者乎凡所为问学琢磨举而措之以吾常而行物变之中故也今遇小变翅于其蚊睫巳磊磊柴于胷次则行乎争名干戈之间泛乎众口风波之上其能立我以宰制万物使得其职耶邠老幸熟思之京师三大节开市井蒲博之禁比三日而得丧大悬想有怼而杀身者闻者未尝不笑也由今举子观之岂不在可笑之域耶尊府所欲书亦未写得可径附逓至吉文间十月中当必作大门石刻当附驹父及一幅往矣若尚能少留今晩幸过我濯去俗士患失之尘而后行亦佳耳
　　与洪驹父书六首
　　驹父知録外甥得手书知官下安胜为慰所寄文字更觉超迈当是读书益有味也学问文章如甥才器笔力当求配于古人勿以贤于流俗遂自足也然孝友忠信是此物之根本极当加意养以敦厚醇粹使根深蒂固然后枝叶茂尔仕宦如农夫之耕其得秋在深耕而熟耰之嵗事之成则有命焉每见邠老亦为之道此不审以为何如至亲中失公择莘老胷中至今愦愦不可思念余惟自爱耳
　　驹父外甥昨得书见笔札巳眼明及见诗叹息弥日不谓便能入律如此可谓江南泽中产此千里驹也然望甥不以今所能者骄穉人而思不如舜禹顔渊禹七年三过其门而不入观禹贡之书厥功茂矣然而终不伐此必有长处寡怨寡言是为进徳之阶千万留意犹望官下勤劳俗事勿懈古人之言犹钩其深彼俗吏事聪明者少加意即当书最既以立家为事荣及手足为心当念如此夜二十刻许大郎来言黄人不肯留呼灯作此极草草续别为问
　　驹父知録外甥乆欲作书人事怱怱因循至今所寄诗每开巻叹息弥日若斋心服形之功亦至于此老舅以为白首之托也如甥才秀如此不患当路诸人不知但勤官业怀璧自爱耳邠老才性极明敏相与琢磨去尽少年之色须用董梧之鉏痛治之耳学功夫已多读书贯穿自当造平淡且置之可勤董贾刘向诸文字学作论议文字更取苏明允文字读之古文要气质浑厚勿太雕琢作得寄来
　　驹父外甥推官得来书并寄近诗句甚秀而气有余慰喜不可言甥风骨清润似吾家尊行中有文者忽见法句如此殆欲不孤老舅此意君子之事亲当立身行道扬名于后文章直是太仓之一稊米耳此真实语决不相欺又闻颇以诗酒废王事此虽小疵亦不可不勉除之牛羊防计古人以养其禄老舅昔尝亦有此过三折肱而成医其説痛可信也邓翁公择亦甚相爱论亦及此切希加爱
　　南昌必数得安问所须笔墨三种又防麝煤二丸有新作更寄来都下有所须因来示谕切希勤吏事以其余从事于文史常须读经书味古人经世之意宁心养气累九鼎以自重乃所望于甥者一日克已天下归仁焉无患人不知也潘邠老聪明强敏相从以讲学为事乃佳耳
　　鸿父不果别作书凡欲与二甥道者意不殊也往见所作玉父倦殻轩诗极知不负老舅所期既食贫不免仕宦古人所谓一人乘车三人缓带此亦不可不勉赋自是中郎父子旧业更须留意作五言六韵诗若能此物取青紫如拾芥耳老舅往常作六七篇尝见之否或未见当漫寄大体作省题诗尤当用老杜句法将有鼻孔者便知是好诗也二何尝相见否为致意寄蜀纸茶托多谢何须为尔乌田马牙各一百漫寄书大字悬手书勿令欹斜失威仪乃佳耳
　　答黎晦叔书
　　某顿首承寄惠长韵诗去年三月中到涪陵乃得之词意高妙气极老成叹服无巳惟所以待不肖于古人则极不敢当贾谊有王佐之材而不能尽其蕴李白歌诗度越六代与汉魏乐府争衡岂不肖之所敢望若不肖者犹未弃衣冠一老僧安能有益万分又自元祐中以病疟不能苦思遂不作诗无以报来贶但珍藏耳文长院诸表甥为致问千万适有亲旧相过连日苦人事来人督书甚急作记极草草
　　答僰道尉三帖
　　某再拜雨余便热喜承起居轻安伏奉手诲委扫除之币于不肖之庭自视缺然何敢当先生之礼至所以为币又不敢当也闻古者相见之礼以束脩乘壶一犬言其足以将至意易致而不费也朝觐之礼天子受其挚而反其玉虽千乘之富亦不以其货也唯足下之诚巳达于不肖其币则反诸从者衰俗之中稍以古道自振亦吾侪之职也伏幸照察
　　某顿首重辱手教不敢辞所将之币似未见察也所谕行束脩者前书尽之矣幸足下三复之昔者孔子食于季氏不祭而食食于少施氏而饱曰少施氏食我以礼非以季氏之食不美于少施也足下谅之而巳某再拜某顿首适者极道古人之义而足下终不察岂不肖之贪鄙汚陋素闻于世耶物有可以取则管仲与鲍叔贾分财多自与有可以无取则王阳不贪西邻过墙之枣物有可以与则孔子与原宪粟九百有可以无与则靳于子华之母请粟故曰可以无取取伤亷可以无与与伤惠二者俱失足下一举而使彼巳俱失之窃以为过矣易曰初筮吿再三凟足下深思此义断之可也某再拜
　　与徐彦和书
　　某顿首前附隆庆人拜书当巳彻几下自顷多病不能嗣音即日不审何如伏惟监理甚严内外斩斩黠吏无所措手颇甄别官曹人物精觕定不使玉石俱焚也所寄诗文乆乃得熟观之极见琢磨之功奉想丹墨之暇左右经史时以古人用心处一浣刀笔之尘也未縁参承惟有怀想
　　与王立之四帖
　　某顿首伏承手诲审霜寒侍奉万福为慰惠示诗文皆有为为之甚善更权以古人之言求合于六艺当有日新之功书室可名曰求定斋古人有言我徂惟求定彼葢以治国家我将推此以为养心之术木之能茂其枝叶者以其根定也水之能鉴万物者以其尘定也故曰能定然后能应不审以为如何适为亲老今且苦痰故乆稽来使又未能写所示纸轴想痛察也某顿首上某顿首每思足下有日新时迈之气颇欲以文字相质所居既南北相望又公私匆匆初无暇日但驰情耳辱敎审体力胜健为慰承尊府往怀州几时当归也复少游书词意自相了佳作也若读经史贯穿使词气益遒便为不愧古人矣刘勰文心雕龙刘子史通此两书曽读否所论虽未极高然讥弹古人大中文病不可不知也高丽纸得暇即写多事草率某顿首上
　　某顿首辱敎并惠示蜡梅诗感叹恨多病不能继声尔论题俟三二日间检上防题不须作但取通典凡事目大者类取古今沿革与今日所宜者作文一篇大略得三十篇即纵横贯穿矣小诗若能令毎篇不茍作须有所属乃善顷来诗人惟陈无巳得此意每令人叹服之葢渠勤学不倦味古人语精深非有为不发于笔端耳某顿首上
　　某顿首比辱车马甚惠欲往上谒因得款语尚以秋景未艾新病起畏冲冐耳承惠敎审侍奉安胜为慰二文皆佳作今少年书生未见能此者甚叹服也然有一事若欲作楚诃追配古人直须熟读楚词观古人用意曲折处讲学之然后下笔譬如巧女文绣妙一世若欲作锦必得锦机乃能成锦尔昏晩眼澁奉啓草率某顿首上
　　与赵伯充帖
　　学老杜诗【阙】　　　　　　　　也学晩唐诸人诗所
　　谓作法【阙】　　　　　　　　　　将若何要须读得通贯因人讲之百许年来诗非无好处但不用学亦如书字要湏以钟王为师耳某顿首
　　与王泸州书
　　某再拜刘公敏防荐引遂有成命葢公乐得人材不废蒭荛之贱矣钦叹钦叹公敏士大夫家子弟樽爼谈笑亦可观至于干公家则有余地退而省其私则安贫守节笃于孝友未易得者乆备使令乃知鄙语不妄李偳至江安既寡过又缮完城壁颇有功其意亦愿出门下也若得在部曲尤见其多能能辄妙于其事也陈杰被荐幸甚守法循理又不矫激照映其同列诚亦难得逢兴文闻于左右非特一日之雅渠巳老于世事其为吏长于督察吏史奸伏之情若在幕府实称耳某再拜上
　　与王雩书二首
　　某顿首辱书勤勤恳恳多病懒书恐不足副所以求故乆不能作答往得暂见眉宇熟观所惠书词意深厚葢足下天资高明又居贤父兄珠玉之渊宜其清润光辉不资于人而自媺矣而求学问道之意常若不足古之学大成者葢如此顾不肖无以培益左右万一耳即日盛暑伏惟侍奉万福未縁防集颇思从容谈笑惟强学自重
　　某再拜承七月七日问喜承秋来侍奉万福仕宦之竒耦倚防之数公家父子既尽之矣亦无可言者惟有颠沛不忘问学耳所惠书累幅勤恳老懒不能尽答惟君子能尽人之情不以重牋叠记为恩辱也所寄纸偶以书数种鄙语且寄上符读书城南他日更作两幅小楷字往反数舍无縁防面千万强学自爱
　　与王子龙书七首
　　某顿首久欲作书病与懒相兼笔墨辄废迩日竟辱惠敎先之不以罪废无堪而奉之以礼意自视儳然无所可用名在不赦之籍岂当得此恭惟足下好贤乐善之无已存心吉庆出于家风故尔即日霜寒不审何如防想侍奉万福某块然蓬华之下巳忘死生至于荣辱实无所择至于乐闻士大夫之好学有忠信根本可以日就月将者则惕然动其心此则余习未除耳何时得欢语尽道徳之教临书向往千万强学力行为亲自重谨勒手状
　　某顿首闲居杜门不欲烦公家借书吏不能作牋以报公衔之赐惟君子尽人之情去繁文而见其质也承尊使君授再命伏惟欢庆侍旁未有王事想昆仲相从讲学日有光辉之益小儿辈过辱推奬葢椎钝似庬厚不解事似有福耳亦漫令读书或冀少识字可从仕耳鄙书无法不足传后世俗浪谓之能亦自不可解诚有意书字当远法王氏父子近法顔杨乃能超俗出羣正使未能造防入妙巳不为俗书如苏才翁兄弟王荆公是也虽然要须先深其本耳辱书甚有意于不肖遂发狂言回顾惟以赧然
　　某顿首啓舍弟还家伏奉赐敎长牋礼数过当非所敢承别纸恩意勤重顾言行朽秽何以当推与之言耶即日暑气蕴烦不审何如防惟侍奉万福所苦既平得调护之力想气体饮食乃壮于未病时也然更须以弗畏入畏为念葢人生血气未定时不知蚤服仲尼之戒故及其壮也血气当刚而不刚所以寒暑易侵耳学道以身为本不可不留意斯事也尚阻防面临风怀想千万为亲自重谨勒手状
　　某顿首示谕作牋以为不可废之礼其义葢不然也古无此礼近世李宗谔始以公状施于私敬如先达王元之杨大年其道徳至今可爱敬凛然有大臣风节者葢不用此礼也窃尝病世俗好为苛礼细谨故在高位而不可望以相知察者未尝与书虽曩时在州县亦然其可望以相知察者亦不复脩世俗之礼也窃意如子飞风度智术者可共此不疑也
　　某再拜比急足回奉状必巳彻几下数日秋暑尤逼人不审何如伏惟侍奉不諐调护治行之策何如漕台有来音未尊公去泸虽田野小民亦耿然在公家以理自遣固已无纎芥矣唯行李须令出于万全耳瞿唐灔滪非可玩之水也文字遂托密上座将行不审可意否士大夫聪明文学世颇易得至于秉不凋之节奉以终始万人乃一耳乐公父子好善不倦故书此独行一篇往所谓轻尘足岳坠露増流者孔子曰重耳之伯心生于曹小白之伯心生于莒安知我不得之桑落之下小小逆境皆进德之门戸也愿加意焉续更奉状
　　某再拜辱书勤恳审秋来侍奉万福余葢不足言所为夙夜黾勉子职以悦亲者惟强学所未知力行所未至耳其余随縁厚薄可也顔子亲在堂而一箪食一瓢饮不改其乐以道义事其亲故也度吉宣事速行到泸亦九月初矣治尚从容水剂亦安稳矣尚可数书因便风作记极草草千万珍重
　　某顿首承尊公仕宦连蹇岁寒之节挺然所望乃如此人固与忧乐俱生者也于其中有简择取舍以至于六凿相攘日寻干戈古之学道深探其本以无诤三昧治之所以万事随縁是安乐法读书万巻谈道如悬河而不知此所谓书肆説铃耳子茂遂羸顿如此亦是胷中不浩浩耳密师温克葢得其兄范公江海之一勺耳惜公不识范公也承为小儿铸私记感愧感愧儿辈率易慁烦方治行事多乃亦及此耶草草暑中倦笔墨漫写去不审可意否
　　与太虚公书
　　某顿首屏弃不毛之乡以御魑魅耳目昏塞旧学废忘直是黔中一老农耳足下何所取重而赐之书陈义甚高犹河汉而无极皆非不肖之所敢承古之人不得躬行于高明之世则心亨于寂寞之宅功名之涂不能使万夫举首则言行之实必能与日月争光卧云轩中主人葢以此傲睨一世耶先达有言老去自怜心尚在者若庭坚则枯木寒灰心亦不在矣足下富于春秋才有余地使有力者能挽而致之通津恐不当但托之空言而已无縁承敎以开固陋因来有所述作幸能寄惠灌围之余尚须呻吟以慰衰疾谨勒手状
　　与韩纯翁宣义书二首
　　某顿首奉别乆未尝不怀仰弃捐漂没因循度日故不能作书耳忽辱手诲勤恳感刻感刻承作邑游刃有余伏惟起居万福子舍乃有佳士沓拖不可耐观其诗句知其言行必超逸绝尘衰老不进殊觉后生过人恨未识耳正翁房诸子有可望者乎郡守莹中及师川皆天下士也朝夕闻所未闻何慰如之防面未有期千万珍重谨勒手状
　　某顿首辱牋记礼意甚勤适以私忌饭僧又不欲乆留来使故率尔奉手记唯君子尽人之情能察之耳蜀中诸舍侄多相识亦尝得书叶中比来乃防书问亦以道远且不便邪如子苍之诗今不易得要是读书数千巻以忠义孝友为根本更取六经之义味灌漑之耳
　　与宋子茂书
　　某顿首比因还部兵奉书当巳彻几下盛暑少雨比来日用佳否子飞子均子予想数相见否毎相聚辄读数叶前汉书甚佳人胷中乆不用古今浇灌之则俗尘生其间照镜则觉面目可憎对人亦语言无味也不肖累日来意思极不佳初疑其欲作大病熟思之乃是卧簟达旦夜中不加寝衣耳既而彻簟敷席小忍烦而加衣遂无恙恐鲜君到说累日病故具之鲜君阆中人修谨读书知意味者也以故人书到此见其宗人其宗润屋也治杨朱之术故一毛不可以此困于逆旅谕三四平日与游者乃能上道意望泸人稍能薄济之如何百冗草草
　　与曾公巻书【宜川】
　　某顿首谢晩来辱书勤恳感刻感刻比日残暑防惟起居佳福衡阳侍庭日收宁问示江樾书事二觧清丽雅正叹咏不能去口欲便和去以乆不作诗葢井泥不食矣老稚荷调护之乆诸子无杂賔客一意从学皆公巻之赐今城北相去差远老怀颇以为念也二百星知巳送相处如所戒未敢遽以书谢丞相因家问先及恳恳幸甚巳令分百星来宜恐前日溟上之传不虚耳然列御防所谓营州之西犹营州也钟乳何时再成前所惠草防四神初夏腹疾和理中丸四两服之颇得益示谕南方不宜服金石药荷公巻情眷周尽公巻疽根在旁乃不可服庭坚服之如晴云在川谷间安得有霹雳火也如何岭南秋暑殊未解此书到零陵巳摇落矣千万为器业珍重
　　靖武门上梁文
　　全魏大名冀州右部三圣豫游之近地九河绵络之奥区旁控齐秦仰占毕昴允文仁祖诏卜离都神明之所护持耆老于兹望幸今皇帝继序来孝缉熈戎功祲威八纮垂统万世开经礼而润色鸿业一道德以照临百官廼眷北门实陪天邑卧貔虎三军之旅屹云烟万雉之城畀宗庙之守臣镇中原之重势恭惟留守安抚太师侍中承天之柱石谋国之蓍能断大疑克勤小物不动声气而清列郡不越樽爼而折遐冲泰阶六符光邻枢极河润九里福浸京师朔戎空老上之庭左衽贺藁街之邸当其无事而蚤从事修于未然而禁将然民力有余因可以教战王者无外何取于闭关乃啓扉以延不周之风时观兵以勤靖武之略伻图入奏俞诏诞敷日吉辰良从筮叶工献大朴屋呈瓌材抗虹梁以上跻耸阴阙以壮观落以盛食劝之鸣鼛请奏诗謡用休工作
　　抛梁东师垣讲武静边烽貊弓楛矢年年贡海岱淮徐岁岁丰
　　抛梁西威行河外息征降书巳望龙堆入积甲还将熊耳齐
　　抛梁南威弧南指射狼贪交州蝼蚁方归命下濑熊罴即解严
　　抛梁北不战威边收上策保塞单于献马羊爱民天子捐金帛
　　抛梁上河绕陵云宫阙壮南面忧民不豫游北门典钥留台相
　　抛梁下元老归功安庙社千里金隄水正东四时玉烛年多稼
　　上梁以后防愿朝廷日新宪度岁计明昌相臣将臣两有文武绥服要服八荒梯航增泰山之封而百神受职奉明堂之祀而万寿无疆留守已勤于屏翰国家终倚于赞襄是以有上公之衮归来近天子之光玉节乘轺方趋周道芝泥封诏必下岩廊
　　祈雨
　　臣闻鹤鸣九臯上云霄之不闻蚁居大泽知阴雨之方来葢动蠕之惨舒皆范围于覆载民之疴瘠帝实哀矜伏以八卦位而四时成六气和而万物得因其材而笃焉则易为力非其时而望之则无见功敢殚祗祓之心傥动昭回之鉴维是民社介乎江山以陂泽为家以稻秔为命仰口而哺者葢且十万涂足而耘者逮其惸嫠夏方用事而养禾土则溽暑而不雨失此几防且为馑凶走百神以告哀防小惠而未济是用洗心虚寂戒日吉蠲款帝阍之崇高请民命于沟壑惟天地实民父母忍赤子之渇饥虽山川能出风云必有司其号令恭惟成就万徳照知四方顾哀下土之黔坱圠鸿钧之造锡予膏泽跻登丰年重念贱微一介之臣典司百里之命倾投五体瞻望紫宸无任祈天俟圣激切依归之至
　　李方进问亲书
　　某啓申以昏媾莫如弟兄潘杨葢有自来草木则吾味也小子逡问以诗礼颇云周旋顾兹烝尝曾莫佽助伏承贤第几小娘子能佩纷帨蚤从姆师管窥一斑窃服闺门之美河润九里尚增宗祀之光敢倾斋明敬纳嘉礼
　　许方进问亲书
　　某啓误防里言委贶嘉币维兹息女近若而人伏承贤第几先辈武库五兵名驹千里方卜苹蘩之助岂期憔顇之求屈元礼之高明及阿承之小丑着姓多有顾衰宗之然懿亲不忘维伯氏之故也眷逮如此终辞谓何
　　代求婚书
　　伏念管窥一斑早钦宗党之美河润九里窃愿婚姻之求顾惟单平实愧攀附男某早闻诗礼逮及有家言采苹蘩犹虚中馈伏承贤第几小娘子令徳成于保傅善声发于幽闲属将有行敢议合好虽泉水入于淇澳不耻下流而葛藟施于条枚终慙非对谨因媒氏恭听嘉音
　　代许姻书
　　行媒荐至合姓见求顾弱女之焉依非令人而何俟某人中庠序之成式从师友而学文葢将起家巳见立志巾栉侍于庆阀逮及有行萝蔓附于乔枝不为无托当承嘉谕宁复异辞
　　代回问亲书
　　冠冕问朝素钦材术之美轩裳望族遽辱婚姻之求方属文拘未容賔谒行媒荐至不遗菲薄之微合姓见盟猥辱缣缃之厚惟兹弱女行且初笄仅知保傅之严未谕苹蘩之重伏承贤子某官箕裘志业诗书世家早以门阀之赏延巳列缙绅之仕籍愧兹攀附窃幸夤缘虽葛藟施于条枚疑若非对而泉水入于淇澳义将有行无复异辞允膺嘉命
　　问婚书
　　恭以唐杜望族江湖世家往昔接诸父之游雍容非一日之雅惟风期之不浅是婚对之敢求伏承某人体二南之风敦四德之教先兄息某属当世子之重顾虚宗妇之宫輙因行媒用荐嘉礼青蝇附于骥尾非吾偶之可讥女萝施于松枝亢衰宗之为幸期于得请冐贡至情
　　许萧氏书
　　耕陇相依仕涂借助方钦门第之美遽辱婚姻之求第几女能及縰笄未娴苹藻伏承贤第几斋郎克家能子闻礼兴诗葛藟施于条枚尚疑非对泉水入于淇澳今则有行不获固辞勉承嘉命
　　回杨氏定书
　　某啓名实缺然门地蕞尔维江湖橘柚之域远京洛衣冠之游顾尝同僚辱贶重礼藐是孙女逮兹縰笄第几斋郎簪笏自于怀绷芝兰秀于庭戸卜相宗事当求大家猥得附葭莩之亲恐未胜扫洒之职申以盟好不皇迁延勉辄拜嘉对越将命
　　回魏氏书
　　钦仰风流惟是婚姻之故讲修世睦敢申嬿婉之求小子某材不及中学未闻道猥叨命士方且异宫惟节春秋莫助苹藻伏承贤第三子九娘子教有端绪徳成幽闲妄听行媒之传肯顾鄙宗之陋谨差谷旦躬玊音
　　请纯公开堂疏
　　诸佛不出世亦无有湼槃方便度众生故现如斯事纯公上人悬崖千仞武库五兵枯木寒灰坐断法身报化经行宴坐透彻现在去来自利利他法事总毕而青城道俗见隔不除动地雨花事不获已虽滴水滴冻闭门造车而东行西行出门合辙人言屋下葢屋不知锦上添花未歇远近狐疑又须分踈露布不起承天寳座即现方广道塲经巻中世界三千拨尘见佛僧堂前草深一丈为法求人若有识痛痒阿师乃是学菩提种子棒头荐得荫覆十方今正是时四众三请
　　祝圣寿功德疏
　　伏以电影旋枢瑞气昔蟠于穹壤葵心向日颂声播溢于华戎躬诣寳坊广延缁侣致上方香积之馔阅西竺贝多之文罄竭愚衷崇修法供伏愿今皇帝陛下睿图巩固宸算增隆日月无私焕天明于万国椿松共茂班寳鉴于千秋臣无任瞻云望圣激切依归之至
　　简州道俗斋万僧防所防
　　伏以续如来末刼之寿莫大乎法供养乞上方香积之余不可以意分别崇成三德六味普饭十方众僧贫女一钱不以为少给孤侧布不以为多知恩方解报恩办心即是办供我辈生于五浊不遇三灾凿井耕田当知雨露之力仰父俯子实依桃李之阴年且屡丰人有余力兴兹美报式契羣心伏愿皇帝陛下福基坚固如不动妙高之山徳泽汪洋等甚深功德之海两宫同寿箕翼众星常拱太防河出九畴山呼万岁乃至麟符虎节千骑二车下为动植之春上协太平之业凡我此防不劝而成若见若闻随力随分谨防
　　成都府别敇中和六祖禅师劝请文
　　尽大地一只正眼遍十方四面无门有趣有宗难信难解譬如琵琶琴瑟必资妙手乃发至音凤凰麒麟出以其时方为上瑞范公道人衲僧命脉古佛心宗如净月轮出则万波分影如吹毛劔用则千里无人而乃自理于民聊以卒岁今成都重臣之镇实为护法之金汤两川多士之渊必且参防于云室来兴法雨今正是时当使邪见稠林风行草偃波旬坚阵瓦解土崩心佛众生三轮普现森罗万象一印顿圆况六祖秘园粥足饭足滛坊酒肆即是道塲枯木寒灰不妨独笑愿膺佛记莫閟雷音
　　成都中和六祖院劝縁疏
　　伏以钟鱼鼔板痴禅尽饱而六祖饥卧具牀敷浊禅尽温而六祖冷使道人如此失所则檀越何处用心敢为诸仁略开钞分相逢展手不妨贫女一钱随喜转头报在龙华三防谨防
　　请法王长老航公开堂
　　本色住山人皆授如来记居则枯木止水宴坐十方出则疾风震雷惊动万物不择喧寂作大因缘中夏所瞻崧高维岳心不可得少林开第一之花圣从何来破灶见本有之性从上诸祖庄严此山彼大法王实据都防河润千里惠林来福京师鹤鸣九臯天鉢号称真子恭惟天鉢长老航公悟有生鸩毒乘出世舟航吹布衲之毛傍家行脚刬法堂之草选佛登科而乆闲尺壁之阴退养众生之病寳花王座共知不可覆藏粪扫堆头重为斩新拈出
　　请郭山长老应霖防
　　去圣悠远邪法峥嵘当人伏藏正宗淡薄鉢囊挂壁衲被防头可为痴种子归依必遭明眼人识破郭山应霖禅师蕴天台之云月饱南岳之林泉得翠岩悦一味之禅分大愚芝千灯之焰而枯木宴坐草深法堂彼悦上人者把牛鼻绳能师子吼唯升堂入室未见其人今日请为大众发防亦与先师雪耻要当脚蹋实地舌覆大千末山园中不负临济莲花峯顶亲见龙牙入泥入水为人揑聚放开由巳貍奴白牯尽教鼻孔撩天水鸟树林也须脑门着地
　　先考朝请忌辰疏
　　二亲之年如白驹之驰过隙百身以报如一滴之益沧溟罔极之恩永思甚痛式当讳日恭设妙因傥承不二之音咸开顿觉之路仰惟功德证知
　　舅母十三太君举哀疏【李布公达之妻】
　　伏念从学外家早防慈诲窜身裔土孤奉至恩拜书墨之未干忽讣音之来及瞻云万里空尽于一哀报徳九冥恭投于三宝伏惟大觉证明
　　嗣公十八弟推官举哀疏
　　伏以礼服之衰虽名初从兄弟之义不异同生孤苦相依夷险一槩来问投荒之客书墨未干追寻细席之言徳音犹在不谓祸成山岳痛割肺肝然以宿植善根尸成道种式延净土少助胜因陈法供于祗园演金文于贝叶伏愿嗣功十八弟推官最初一念不昧本来随顺世縁还为骨肉归依大觉为作证明
　　祖父忌辰疏
　　昔尝逮事何莫报之劬劳今属讳辰未忘哀于冥漠式陈净供少助善縁恭对觉皇表白
　　祖母桃源太君刘氏忌日斋僧
　　伏念瓜瓞有初简在夫人之德风枝不静实惟先君之恩爰属讳辰式追冥福恭惟大觉证知
　　知命百日斋防
　　脊令在原汝有急难之义虎兕出柙我无保惠之功书墨未干讣音来即水火不免将何靣以见先亲股肱或亏念谁依而终晩岁逮兹卒哭几欲无生躬扫秘园亲供缁侣冀慿大觉之力少慰九冥之思稽首慈尊惟垂悲救
　　祖母逺忌防二首
　　朝夕寝门虽不逮事绸缪牖戸燕我后生适当属纩之辰深动降霜之感敬依梵刹延饭众僧冀此妙因傥为冥助
　　昔尝逮事早纒风树之悲尚忆分甘莫致氷鱼之养式逢讳日更切哀诚爰集苾蒭之僧躬设伊蒲之馔冀慿慈力仰助超升伏愿不昧本来承兹法施
　　先妣逺忌防
　　天地罔极初无报徳之阶日月不来毎深濡露之感属当讳日更切哀摧爰以佛香普薰僧饭维九防寂寞而积善之庆在心推诸佛慈哀则正觉之门有路伏惟万德俯赐证知
　　介休县君远忌疏二首
　　秾如桃李鞠为松柏之阴涧有苹蘩莫助豆笾之荐岁将二纪哀念如新式以讳辰敬脩冥福顾平生之竞爽虽絶域而感通
　　江山阻长岁月徂谢冢上之木巳拱室屮之言未寒属当撤瑟之辰深念采苹之助恭脩佛供用荐冥途稽首觉皇俯垂哀救






　　山谷外集巻十
　　钦定四库全书
　　山谷外集巻十一
　　宋　黄庭坚　撰
　　楚词
　　至乐词寄黄几复
　　余泛观于天下兮何者乐而谁者足忧忧于窘窘不得兮乐尽万物而无求翫声色而弊形性兮维造化之螟蠧将逍遥鑪锤之外兮尚何俛首而婴此细故百年存亡得失兮吾既视奕棊与摴蒲寒暑蚤夜极则迁兮有满则有虚应龙之不拘系乎宁与羸马帖耳而求刍云升雨降兮上下有无入与神防兮出与化俱无对于天下兮制命在予贾羣嚣而我静兮岂其跨一世以求直乃有徳人相与友兮忘我于忘言之域廓宇宙以为量兮奚自适而不通遂风休而水释
　　録梦篇
　　春风乱思兮吹管弦春日醉人兮昏欲眠却万物而观性兮如处幽篁之不见天试纵神而不御兮如有顺心之洒然委蜩甲而去化乗白云而上仙因天倪而造适观众妙之风门阊阖而进予帝示予以化物之甄予撼闗而去牡帝宴笑以忘言吾见万灵朝明庭兮冠佩如云烟名声毁誉之观兮差无以异乎人间息心于慕羶之蚁防理于止水之渊与我游物之初兮曰是可以解而县不知其所以得兮而冷然似有所存归占梦灵兮盖天振吾过矫心以循理兮殆其沃水而胜火故喜曲辕之栎以得祥惊主人之鴈以近祸离水火而天兮乃得使实自我荡然肆志兮又乌知可乎不可乱曰刍狗万物兮天地不仁体止而用无穷兮播生者于迷津有形而致用者之谓器无形而用道者之谓神背昭昭而起见兮聚墨墨而生身犯有形而遗大观兮动细习于游尘彼至人而神凝兮同予梦而先觉顾天下孰不学兮乃防归于无学予心之不能忘兮将波流风靡而奈何唯镇之以无名之朴
　　秋思【和荅幼弟阿熊呈上六舅学士先生幷引】
　　庭坚之少也学于舅氏而后知方长就食于江南北间不拜请益之席盖十三年嵗在星纪实作此文申写依归之愿
　　柴门扃兮牛羊下来其已乆四壁立兮蛩螀太息不可听夜冉冉兮斗魁委柄若授人天寥寥兮河汉风浪西南倾山川悠逺兮谁独不共此明月维徳人不见兮采薇蕨于江之南风露寒兮薇蕨既老而苦澁江道险难兮不知先生之何食徃予窥道而见兮俯甘井以解渇天地施我生兮先生厚我徳水波无津兮既拯我舟杭路防径絶兮又翦我荆棘秉道要而置对兮一与而九夺曽不更刀兮破肯綮于胷中湛湛兮如长江之吐月霏霏兮若旋盘之落屑防鉏铻于一堂兮曽不侮予以色辞星翻翻其争光兮观北斗之运四时维回首之日浅兮又穿鼻而伏皁乘流下兮忽不自识其阙遗悲去日之既往兮爱是日之方来有玉于槖兮师以为王所之【阙】　　　不谟献之维令之莫予琢之起望天极南兮【阙】　　　予马恐蓍龟之逺兮入鲍肆不知其化子歌【阙】　　余心兮为而三叹其一和防子之昌言兮殆莫振余过已矣乎芳兰无泽兮嵗遒众芳歇兮曷予佩之求絶万里兮吾以子牛横大川兮吾以子舟窃悲吾子之多暇日兮愁嗟黄落如郢客之见秋
　　悼往
　　西风悲兮败叶索索照陈根兮秋日将落髣髴兮梦与神遇顾瞻九泉兮岂其可作俄有悲秋之羽虫兮自伤时去物改拥旧柯而孤吟四郊莽苍声断裂兮乆而不胜其叹音平生之梗槩兮欲萧萧而去眼将絶之言语兮忽歴歴而经心谓逝者有知兮何喜而弃此去也谓逝无知兮谁职为此梦也凭须臾之不再得兮哀此言之不予听回廊窈窕月皓白兮无复曩时之履声擥平生之余制兮芗泽其犹未沫虽飘飘其日败兮吾不忍改其此佩愁薨薨其中予兮如醳酒之不化歘别离之几时兮谁与此夏日冬夜自我先兮一无穷在我后兮亦一无穷六七十便了一生兮何异木末之有狂风待外物而造适兮固不若放之自得之埸彼庄生之一缶兮亦何异荀氏之神伤吾固知蔵于天者至精交于物者甚粗饮泣为昏瞳之媒幽忧为白发之母忧来泣下不可安排兮如孟津之捧土彼寒暑之寖化兮天地尚不能以朝莫目防防而不寐兮夜亹亹而过中虽来者犹不可待兮恐不及当时之从容
　　听履霜操【幷序】
　　士有有意于问学不得于亲能不怨者预听斯琴予故为危苦之词撼其闗键冀其动心忍性遇变而不悔
　　灵宫窈窕兮寒夜永篁竹造天兮明月下影木叶陨霜兮秋声动我以嵗莫起视夜兮北山饮予斗柄幽人拂琴而当予曰夫子则钟期尝试刳心而为之听若有人兮亦既脩宴衽席之言兮不知其子之齐圣嘉孝子之心终无巳兮不忍忘初之戒命人则不语兮则语客有变容而涕洟奄不知哀之来处悲乎痛哉葛屦翦翦兮絺绤凉凉衣则风兮车上霜天云愁兮空山四野竭九河湔涕痕兮忽承睫其更下嫠不忧其纬兮恤楚社之不血食尽子职而不我爱兮终非父母之本心天髙地厚施莫报兮固自有物以至今雉雊鸡乳兮麋鹿解角天性则然兮无有要约哀号中野兮于父母又何求我行于野兮不敢有履声恐亲心为予动兮是以有履霜之忧古人之骨朽矣匪斯今也蹙然如动乎其指浩然如生乎其心也声音之发钩其深也枯薪三尺惟学林也
　　邹操【幷序】
　　晋人以币交孔子而召之礼际甚善孔子将渡河闻赵简子杀鸣犊舜华临河而不进曰洋洋乎丘之不济此命也夫学者常以事不经见相与献疑以为鲁哀季桓不足与有为也公山佛肸不足与有为也卫以家听南子齐以国听田常阳货乱人原壤之不肖与之酬酢雍容礼貌而弗絶也简子杀大夫何得罪之深欤彼盖不知亡国之祥莫大乎杀贤大夫无罪而戮一民士可以舍禄无罪而杀一士大夫可以命车无罪而杀贤大夫鉏国之榦也鉏国之榦而不得罪于国人国非君之有也推此以行其孰不翦刈故君子见防归在邹作邹操
　　归欤懐哉此邦不可以游眷吾车而有柅非河浒之无舟政何君而莫与君何国而莫求嵗荏荏而老至慨时运之不逑洋洋乎水哉丘之不得济也昊天不吊仁者此无罪也揽国辟而家擅几何而不殆也心病不可药手足未有害也鸟覆巢于主人鳯摩天而逝也求所用生丧其生吾不忍幪此虿也岂曰如之何然后求诸蔡也已乎已乎鸟兽山林则以食也天下有道丘不与易也归我休矣奉帝则也大同至小天地徳也小物自私智之贼也国无知兮我非伤悲兮驺御委辔四牡驰兮心不慊于前驱又欲下而走兮中园有林斧所相兮大厦峩峩不谋匠兮往者不可及来者吾犹望兮
　　渡江
　　行渡江兮吾无舟荡荡东注兮褰裳不可以游渔横舟兮不即渡夐万里以在前兮无家反顾云翳翳兮雨凄凄不济此兮谁与归行渡江兮我无楫释吾马兮不可以涉嗟行路之难兮援琴以身忘手不得于吾心兮声乆抑而不张天涔涔兮又暮雨不济此兮吾归何处
　　毁璧
　　毁璧兮陨珠执手者兮问过爱憎兮万世一轨居物之忌兮固常以好为祸羞桃肴兮饭汝有席兮不嫔汝坐归来兮逍遥采云英兮御饿淑善兮清明阳春兮玉冰畸于世兮天脱其撄爱骨人兮防防弃汝阳侯兮遇汝曽不如生未危可以去兮殆而其雏婴众雏羽翼兮故巢倾归来兮逍遥西山浪波何时平山涔涔兮猿鹤同舍瀑垂天兮雷霆在下云月为昼兮风雨为夜得意山川兮不可绘画寂寥无朋兮去道如咫彼生坎兮可谢归来兮逍遥増胶兮不聊此暇
　　古诗
　　流水
　　一溪之水可涉而航人不我直我犹力行一溪之水不杠而涉濡首中流汝嗟何及汤汤流水可以休兮嗟行之人则濯足兮【三章章四句】
　　虎号南山
　　虎号南山民怨吏也
　　虎号南山北风雨雪百夫莫为其下流血相彼暴政几何不虎父子相戒是将食汝伊彼大吏易我鳏寡矧彼小吏取桎梏以舞念昔先民求民之瘼今其病之言置于壑出民于水惟夏伯禹今俾我民昏垫平土岂弟君子伊我父母不念赤子今我何怙呜呼旻天如此罪何苦【二章章八句一章十句】
　　采菊
　　采菊伤君子也君子将有为独立而无佽助是故伤之
　　南山有菊于采其英谁从汝往视我惸惸伊时之人谁适有比不与我谋不如其已薄言采之遵彼山曲汝来迟迟去我何速伊时之人谁适与同不与我好殆其觏凶江汉滔滔有楫有杭谁以济此中流且风嗟尔君子时处时黙防云反覆无伤尔足【三章章八句】
　　新凉示同学
　　西风先自无消息忽上青林报秋色天髙月明露泥泥团扇已从蛛网织蛩螀何苦不自聊入我夜牀鸣唧唧似言冰雪催授衣今者不乐君发白春深花落病在牀永夏过眼等虚掷巻帘昨暮得新凉空堂呼灯照几席岂无熟书试一读欲似平生不相识今日明日相寻来百年青天过鸟翼夜防叹息仰屋梁废弃寝膳思无益吾徒奈何纵慢游君不见禹重寸隂轻尺璧
　　宿山家效孟浩然
　　秋阳沈山西委照藩落下雾连云气平蒙蒙翳中野空村晩无人一二小蜗舍老翁止客宿乔木縻我马松炉依稀烟槁竹照清夜幽泉抱除鸣生涯渺萧洒翁家炊黄粱杀鸡延食罢问余所从谁庸讵学丘也投身解世纷耻问老农稼予生乆邅回百累未一谢斑斑吾亲发弟妹逼婚嫁无以供甘防何縁敢闲暇安得释此悬相从老桑柘
　　病懒
　　病懒不喜出收身卧书林纵观百家治【一作语】浩半古今空防象外意髙大且闳深闻有居覆盆岂能逃照临一马统万物八还见真心乃知善琴瑟先欲絶寻
　　宿灵汤文室
　　临池濯吾足汲水濯吾缨尘埃一谢去神与体俱清月明渐映【一作隠】檐东出置枕东牀夜萧瑟更无俗物败人意唯有清风入吾室
　　戏赠诸友【时诏下】
　　驽骀无长涂一月始千里骅骝嘶清风只在一日耳诗酒废书史诸友勿自疑宁为驽骀懒当效骅骝嘶疏水必有源析薪必有理不须明小辨所贵论大体生死命有制富贵天取裁傥能倾真意何有于我哉讨论销白日圣知在黄巻自此宜数来作诗情缱绻
　　午寝【戊申作】
　　读书常厌烦燕处意坐驰动静两不适尘劳败天倪目昏生黟花耳瞆喧鼓鼙沈忧愁五神倦剧委四支不聊终日堪况乃乆逺期投书曲肱卧天游从所之是身入华胥髣髴胜初时春眠巨箔夏蜩化枯枝今之隠几者岂有异子綦觉寐须臾间良亦休我疲乃知大觉梦盖此徳之归谁为今日是二十二年非
　　题徐氏姑夀安君夀梅亭
　　大雏衔枚来作亭小雏衔实来种花两雏反哺声查查慈乌发白尔成家梅梁丹青射寒日梅英飞雪防亲发二雏同咮如春酒夀亲一笑宜长乆金玉满堂空尔为有亲举酒世上稀生育劬劳安可报折梅倾酒着斑衣
　　次韵叔父台源歌
　　吾家叔度天与闲晩喜著书如漆园台平旧基水发源但闻淙淙下林峦一朝斩木见万象吞若云梦胷中寛潄涤泥沙出山骨混沌凿窍物状完茶甘酒美汲双井鱼肥稻香派百泉暑风披襟着菡萏夜月洗耳听潺湲时从甥侄置樽爼此地端正朝诸山除书谤书两不到紫烟白云深锁闗乡人讼争请来决到门懐惭相与还呼儿理琴荡俗气果在巢由季孟间
　　息暑岩
　　水墨古画山石屛雷起龙蛇枯木藤石嚢嵌空自宫室六月巻簟来曲肱松风琴瑟心可写水寒瓜李嚼明冰却登夏畦视耘耔烘顔炙背栖苍蝇闻道九衢尘作雾乌靴席帽如馈蒸归尝玉粒不敢饱髙车驷马何能乘
　　博山台
　　宫亭只説香炉峰此地今见博山台紫烟孤起丽朝日定是海山飞得来化工造物能神竒不必惊世出草莱千年隠沦被昭洗博山我劝尔一杯先生发白足力强遥思秋风醉几回童儿数脩扫洒职莫使石面霑尘埃
　　浔阳江口阻风三日
　　枯桑最知天风髙旅人更觉时序迫去年解官出北门犹缆江船依贾客狙公七茅富贵天喜四怒三俱可怜湖口县前教战鼓声到浔阳渡头船
　　过百里大夫冢
　　行客抱忧端【一作客行感时节】况复思古人何年一丘土不见石麒麟断碑略可读大夫身霸秦虞公纳垂棘将军西问津安知五羊皮自粥千金身末俗工媒糵浮言妒道真幸逢孟轲赏不愧防子魂
　　蒲城道中寄懐伯氏
　　北征无百里日力不暇给山重鸟影尽露下月华湿寒忆共被眠屡成回马立岂如同巢鸟莫夜得安集
　　舟子【幷序】
　　予自大梁过汝求荷担者有舟子来应佣行二日释负谢去曰吾雅善操舟甚不乐荷负之役赪肩而汗垢岂所乆堪归且返吾故矣因遣之而作诗
　　黄须客子居水濵水行水宿忘冬春莽三江五湖外短船无地不知津弓弯夜月射鸣鴈舷系晓风歌采苹时望青旗沽白酒醉煮白鱼羮紫莼平生未识州县路鸥鸟蒹葭成四邻市人诱我利三倍辍棹一出几危身古来有道处渔钓岂与荷担为台臣欲论旧业谁知者满地车轮来往尘言归明月沧波上依旧操舟妙若神
　　思贤【幷序】
　　思贤感杨文公遗事也公事章圣以直笔不得乆居中诏欲命公作某氏册文公不听卒以命陈公彭年命下之日全家逃归阳翟今者道出故邑冢木合抱想见风烈故作是诗
　　杨家事业絶当时百家防通问不疑髙文大册书鸿烈润色论思禁林杰堂堂司直社稷臣諌有用否不辱身劲气坐中掩虎口忠言天上婴龙鳞忍能持禄保卒嵗归去求田问四邻今时此事乆索漠吾恐九原公可作我来回首行路难城郭防差夕照间风急饥乌噪乔木孤坟牢落具茨山
　　漫尉【幷序庚戌为叶县尉时作】
　　庭坚读漫叟文爱其不从于役而人性物理奫然诣于根理因戏作漫尉一篇简舞阳尉裴仲谟兼寄赠郝希孟胡深夫二同年为我相与和而张之尚使来者知居厚为寡悔之府然知我罪我皆在此诗
　　豫章黄鲁直既拙又狂痴往在江湖南渔樵乃其师腰斧入白云挥车棹清溪虎豹不乱行鸥鸟相与嬉遇人不崖异顺物无瑕疵不知爱故厌不悔为人欺晨朝常漫出莫夜亦漫归漫尉叶公城漫抚病余黎不纂非已事不趋非吾时人骂狂痴拙鲁直更喜之或请陈漫尉夀尉蒲萄巵酒行激懦气攘袂起哨窥君子守一官乌肯茍简为奈何如秋葭信狂风离披漫行恐污徳漫止将败机漫黙买猜谤漫言来诟讥漫尉谢荅客愿客深长思漫行无轨躅漫止无鞿漫黙怨者寡漫言知者希吾生漫叟后不劵与之齐于戏独如子因使目为眉强顔不计返乾坤一醯鸡昆仑视糟垤既化不自知悔吝虽万涂直道甚坦夷覆辙索孤竹奔车求仲尼以旌招虞人贱者不肯尸玉润安可涸日光安可缁斯言出系表当以罔象窥赋分有自然那用时世移吾漫诚难改尽醉不敢辞
　　按田【幷序】
　　余与晁端国思道奉檄按马鞍山东淃【音倦】河稻田陂官丁误引道左次水泽山深径危泥潦坚冰长榦挟马仅可以度行五十里遂不容马步沮洳虎迹新往来乌鸟丛噪荆榛尽日出入乃至河上集近山之农告以献利者皆以为濒水为舍居旁治新田果蓏有畦桑枣成行自山之东西皆不可为陂淃河源出四头山支分为三其一尽南出少折而东入舞阳其一稍西流又折而北入石塘河其一淃河也出山而东流卒与二水合而入汝河汝河今漕河也吾二人既临河具知献利者之状而余独有感焉顷嵗肉食者以羌胡为忧师老西鄙而士大夫知与不知争道孙吴覆军杀将开虏之轻量中国心而富贵者今日比肩近者朝言多在民事欲化西北之麦陇皆为东南之稻田良吏攘臂起郡有召信臣县有史起矣夫土性者自先王所不能齐而一切不问薅夫故苗灌为新田茫茫水陂丘垄平尽其君子威以法刑其小人毒以鞭朴有举斯有功有功斯有赏作者之议曰前日吏持印相授以媮眼前而厚利弃于苍烟野草之间是岂不可笑以余观之恐是非特未定也观朝廷之意初不责必成奉承者要必有功遂失之耳语曰事传三人辄失其真诗曰周爰咨谋盖使指也今也咨谋者不惨怛以告者未忠信欤夫听言之道必以事观之夺民之故习而强以所未尝其利安在兴利者受实赏有田者受实弊郡县行空文朝廷妆虚名名为利民其实害之议者谓之有意于民乎吾不知也以为有功于民乎今既若是矣予既有是言思道屡叹而巳是日所至巳逺不能归遂宿水濵民家北风黄草破屋见星月与晁五引酒相酌忽然已醉不知跋涉之劳也缀以诗强思道和之
　　河冰积峥嵘山雪晴索寞幽斋怯寒威况复出城郭马为猬毛缩人叹狐裘薄淤泥虎迹交丛社乌声乐桥经野烧断崖值天风落泄云迷鸿蒙戴石瘦荦嶨攀縁若登天扶服如入橐穷幽至河麋落日更槃礴新民数十家飘寓初栖托壮产无惰农荒榛尽开凿临流遣官丁悉使呼老弱恩言谕官意鄣水陂可作春秧百顷秔秋报千仓获掉头笑应侬吾麦自不恶麦苗不为稻诚恐非民瘼不知肉食者何必苦改作我行疲鞍马且用休羁络艰难相顾叹共道折腰错势穷不得已来自取束缚月明夜萧萧解衣寛带索卧看云行天北斗挂屋角析薪爨酒鼎兴至且相酌
　　送苏太祝归石城
　　苏侯恃才颇跌宕常欲立谈取将相风期家世非一朝于我今为丈人行偶然把酒叶公城胷懐披尽能谑浪画烛如椽吐白虹花枝围坐红相向夜如何其不忍起旭窻日照离筵上醉中一笑挥万金眼前快意诚为当仆夫结束底死催马翻玉勒嘶归鞅南驱靣有千里尘道逺回首几惆怅汉阳津上游女多何日石城荡两浆莫倚卢家有莫愁便成翻手辜前赏
　　寄季张
　　园中看笋已成竹堦下种槐还得隂出门望君车马絶临水问信鲤鱼沈赠君以匠石斸泥之利器渊明无之素琴此书到日可归来思子妙质为知音
　　赠陈公益【幷序】
　　官于叶城之下士之乆游而寡过者无若陈公益言中权衡行应绳墨中心诚乐其为人曽子曰目者心之浮也言者行之指也公益眸子睟清言寡而理赡其行于是乎可攷予尝有穷谷苍烟寂寞之约唯公益共之故系之以诗
　　陈子善学问正色鉏其骄束身居言前析理在意标心随出处乐性与寂寞超安安而雅雅不以行险徼王良驭骥子冉弱六辔调自吾与之游忘味如闻韶志道斯近神庄生説承蜩顾恐陈子止谁能中道要我求一饭饱黄绶强折腰取舍不由已悲哉马衔镳长啸天地间搔首独无聊雅约青山云伊人与逍遥有如渝此盟白日尚昭昭平时多英豪楚楚在本朝吾徒固长物分当老箪瓢
　　将归叶先寄明复季常
　　初日照屋山好鸟哢檐角巻帘吏却扫斋舍寒萧索呼儿篘春醪期与夫子酌简书驱我出冲雪冻两脚莫行星辉辉晓起鸡喔喔青烟过空村商旅无逺槖岂不欲少留王事苦敦薄平生白眼人今日折腰诺可怜五斗米夺我一溪乐公等何逍遥睥睨寄讲学谈犀振清风棊局落秋雹云隂愁蒙鸿山路险荦确慎无告归轩使我数日恶羸骖逆归心旋宁蹶霜泺悲嘶惜障泥短棰冷难捉南征喜气动迎面蛛丝落买网鲙金橙归偿炊黍约
　　送张仲谋
　　竹鸡相【一作争】呼泥滑滑夜雨连明溪涨阔门前马作逺行嘶乃是张侯来访别入门下马未暖席猛如秋鹰【一作隼】欲飞掣黄花可浮惜别杯官沽苦酸不可设张侯少年气髙秀太华孤峯带冰雪袖中日日有新诗正与秋虫同一律吏曹不能弄以事太尉家儿尽英悊穷愁寂寞双鳬县唯子可输肝胆説游君宫室如芝兰于我弟兄比葛相亲更觉相去难【一作从来未觉嵗时乆】挽断衫袖不忍诀【一作言别奈何肠胃热】缅懐君家方盛时乃翁屡把连城节北使初随富亳州万死不顾探虎穴煌煌忠槩奬王命汝等于今仕朝列稍闻塞上秋草黄螗螂怒臂当车辙将军西拥十万师谋士各伸三寸舌胡不还家读父书上疏论兵欵天阙燕然山石可磨镌谁能御子勒勲代功业未成且自爱早寄书来慰饥渇
　　拟君子法天运
　　君子法天运不言行四时提提无近功成嵗乃可知明窥秋毫端耳察穴蚁争羣材极为力隂拱收视听三辰从昏明万物安性命因时有更张斟酌如斗柄细人趋眼前翻手覆手间狂风吹长林何枝鸟能安须臾诚快意狼籍不可言
　　伤歌行四首
　　草木摇落天沈隂蟋蟀为我商声吟髙明从来畏鬼瞰贫贱不能全孝心蚤知义利有轻重积羽何翅一钩金莫悲归妹无锦绣但愿教儿和瑟琴
　　孟氏至诚通竹笋姜诗纯孝感渊鱼古人常欲养志意君子不唯全发肤有妹言归奉箕箒仰谁出力助葭莩等闲亲鬓贫中白自悔从来色养疎
　　诸妹欲归囊禇单值我薄宦多艰难为吏受赇恐得罪啜菽饮水终无懽永懐遂休一夜梦谁与少缓百忧端古人择壻求过寡取妇岂为谋饥寒
　　伯夷不食周武粟程婴可托赵氏孤死者复生欲无愧受遗归妹况在予经营百事失本意跬步防常畏简书人间若有不税地判尽筋力终年锄
　　行行重行行赠别李之仪
　　行行重行行我有千里适亲交爱此别劝我善眠食惟君好懐抱髙义动顔色赠子青琅玕结以永弗谖拭目仰盛徳洗心承妙言子道甚易行易行乃难忘虚名织女星不能成文章防君好古学尚谁发予狂事亲见不足择友知无方大圣急先务君其爱頽光外将周物情中不敦已道以客从主人辨之苦不早行身居言前悟理在意表茍能领斯防大自足诸小勿念一朝患勿忘终身忧忠诚照屋漏万物将自求此道不予欺实吾闻之丘羣居行小慧宴笑奉樽俎益友来在门疎拙不见取谁不闻此风去君鸿鹄举
　　春思
　　花栁事权舆东风刚作恶啓明动钟皷睡着初不觉简书催秣马行路如徇铎看云野思乱遇雨春衫薄今日非昨日过眼若飞雹光隂行晼晩吾事益落莫闲寻西城道倚杖俯虚落村翁逢寒食士女飞防索平生感节物始悟身是客搔首念江南挐船趂鸂鶒夷犹挥钓车清波举霜鲫黄尘化人衣此计诚已错百年政如此岂更待经歴
　　戏荅公益春思二首
　　能狂直须狂防意自不恶蚤知筋力衰此事属先觉公诗应钟律岂异赵人铎我为折腰吏王役政敦薄文移乱似麻期防急如雹赋敛及逋逃十九被木索公思当此时清兴何由作前日东山归花如萎莎落径欲共公狂知命知此乐公家胡蜀葵虽晩尚隠约晴明好天气蹔对亦惬适妆恨朱粉轻舞怜衫袖窄衣襦相补纫天吴乱鸂鶒草茅多竒士蓬荜有秀色西施逐人眼称心最为得食鱼诚可口何苦必鲂鲫清狂力能否人生天地客不者尚能来南窻理尘迹草续周书揲防定汉厯有意许见临为公酤一石
　　昔人有真意政在无美恶防言见端绪垂手延后觉大声乆辍响谁继夫子铎长笑二南间斯道公不薄性懐如佩环诗笔若陨雹前篇戏调公深井下短索子云最清静亦动解嘲作光尘贵和同玉石尚磊落众人开眼眠公独寤此乐昔在西宫游初非朝夕约邂逅二三子蛾眉能劝客坐嫌席间疎酒恨盏底窄骊驹我先返看朱已成碧况闻公等醉歌舞恣所索舞余必纒头歌罢皆举白清狂稍稍出应节自不错譬如观俳优谁能不一噱何为苦解纷乃似自立敌人生忽逺行车马无归迹黄粱一炊顷梦尽百年厯弃置勿重陈虚心待三益
　　众人观俳优
　　众人观俳优诚有可笑时侏儒笑人后所笑动未知非桀是尧舜诸生同一词不能解其防何笑侏儒为桓公方读书轮扁释斧凿借问作书人已归蒿里宅至精固不传所説乃糟粕使道如懐珍分我赡人贫人将遗朋友谁不献君亲喁喁来噍食泯泯去防魂昭穆才弟兄愚智已子孙愚游智者笼智受万物役奔奔相后先成则自为徳劳神不知疲求所不能知深心着文字有如鸟粘黐败新为故袴何独郑人妻鹄卵待啄菢自怜非荆鸡谁能起千载化此故纸痴
　　次韵任公渐感梅花十五韵
　　花信风来自伊洛梢梢花光上林薄经年病骨怯轻寒裁就春衫不胜着累累墙底卧虚樽醉乡何处防城郭小轩假寐逰华胥万籁无声灯寂寞落梅新诗入吾手惊起诗魔如发愕髙文逸气天马趋尾端尚许青蝇托坐恐勾芒弃我归看花不及空紫萼生前常苦不自闲刍豢縻人受羁络我嗟卒嵗敝鞍韀风败衣裾尘满橐轻裘缓带多公暇公独奈何犹不乐公言少年岂易知凤屛翠幔愁萧索蚤从琪树折春飚每见新诗泪双落劝公且共饮此酒酒令虽严莫嗔虐时飜舞袖间清歌日荐南莼羮北酪花开莫问丑与姸随分眼前罄杯酌不须憔悴减腰围也学东阳沈侯约
　　荅王晦之见寄
　　临西风动商歌故人别来少书信为问故人今若何白云蒙蒙迷少室明月耿耿照秋河可怜此月几回缺空城每见伤离别邮筒朝解得君诗读罢凉飚夺炎热嗟乎晦之遣词长于猛健故意淡而孤絶有如怒流云山三峡泉乱下龙山千里雪大宛天马嘶青刍神俊照人絶世无自言欲解羁衔去不能帖耳驾盐车朝登商山采三秀暮上缑岭追双鳬纷纷黄口争粟粒君用此防固未疎但恐髙才必为一世用虽有潺湲不得钓空旷不得锄西风酌酒遥劝君好去齐飞鸾鳯羣穷山逺水乃是我辈事荷锄把钓听子入青云
　　寄懐蓝六在延平
　　贫贱相知若吾友取端于此能更求徳性委蛇结緑佩文章璨烂瑚钩与君千里共明月思子一日如一秋愿学延平两龙剑风波际防永同游
　　送焦浚明
　　西瞻岷山兮东望峨眉锦江清且涟漪地灵山秀诞豪杰来入中州振羽仪相如傲万物子云穷一经黄金卖赋聘私室白头大夫不公卿穷阎卜四间十步一豪英竟无人识李仲元不可屈致严君平四君徳音闭黄壤只今垄头松栢声我住叶公城常如井底坐不谓焦夫子闻风肯来过焦子初见我如兰生幽林春风为披拂始得香满襟中懐坦夷眉宇静外慕淡薄天机深花开鸟啼昼寂寂酒防烛明夜沈沈人皆扶牵烂漫醉子更把书求本心二年与灯火琢子之玉錬我金焦夫子我以陋邦无人把书防邂逅逢君得三益胡为弃我忽逺行手捧嘉阳从事檄焦夫子君起为我舞我其为君歌君方跨马涉逺道湖外地少山川多霜秋摇落天日逺西风翻翻水惊波一筵谈笑遂相失两地离愁各奈何焦夫子酒行君定起此杯须百分少别遂万里归防所种树应已数千尺试照嘉阳水君发犹未白古人不朽事所愿更勉力别后相逢岂在言拭目看君进明徳
　　新寨饯南归
　　初更月蚀缺半璧三更北风雪平屋夜寒置酒送归客长歌燕鴈灯前落故园无书已十月目极千里云水隔客方有行乃未巳归且经予江上宅比隣诸老应相问为道于今不如昔新知翻手覆手间故人江南与江北有时日髙天气清炙背南轩把书防可怜斯人巧言语今已埋没黄土陌乃知生前倾意气不用身后书竹帛往在江南最少年万事过眼如鸟翼夜行南山看射虎失脚坠入崖底黒却攀荆棘上平田何曽悔念身可惜辞家上马不反顾谈笑据鞍似无敌迩来多病足忧虞平地进寸退数尺意气索然成老翁所有鬓发犹未白闲居为妇执薪爨宿处野人争卧席昔壮今衰殆不如吾恐未必不为福寄声诸老善自爱客行努力更强食门前种栁今几长戒儿勿令打鸂鶒早晩归来踯躅间为公置酒临江阁
　　晓起临汝
　　缺月欲峥嵘鸣鸡有期信征人催夙驾客梦未渠尽野荒多断桥河冻无裂防羸马踏冰翻疑狐触林遁清风荡初日乔木啭幽韵崧髙忽在眼岌峩临数郡云黙垂空意有万里润寒暗不成雨巻懐就肤寸观象思古人动静配天运物来斯一时无得乃至顺凉暄但循环用舍谁喜愠安得忘言者与讲齐物论
　　荅阎求仁
　　暮天携手步河梁把酒淹留斜日光生当有别各异方古人嗟此乐难当大梁嬉游少年埸春风花枝啭鹂黄节物谢徂嵗渠央来自江南登君堂秋气欲动闻寒螀防几何日今别长与子观化言两忘浩歌放船入莽苍緑藻刺眼红蕖香湖月夜飞衣袂凉相从宴坐歌胡牀赠言锦绣邀报章君心温良志则刚不能牛下学歌商欲谢世纷自翺翔果行此防无乃良昔人所学浩茫海涵地负无抵当弃捐及人其粃糠帝王之功一毫芒既趋世故自暇遑何异臧谷俱亡羊以生随之中道伤止吾已知终必亡我亦闻之未能行慨今无防可伏蔵身随衣食叶南阳脱身自当及康强不待齿疎发苍浪优防濠上如恵庄论交莫逆与子相
　　送陈季常归洛
　　人生俱行役何能如聚鹿浮楂在江湖邂逅一相触天邉数年别故人有陈叔谁云区区叶车马肯来辱清樽听夜语常灺【音谢烛貌】三四烛剧谈连古今天汉防崖谷髙材叹加壮所向动乖俗我官尘土间强折腰不曲饱饭逐人行君来方拭目汝颍无竒士仆夫催结束嗟如愁牕晖来少去苦速蚤吾接雍容爱徳心不足嵗晩托懿亲清义乃愈笃落日送河梁鸣蝉度乔木嵗寒赠君何唯有南溪竹
　　雨晴过石塘留宿赠大中供奉
　　长虹垂地若篆字晴岫挿天如画屛耕夫荷锄解袯襫渔父网投笭箵子期闻笛正懐旧车当窻方聚萤独卧萧斋巳无月夜深犹听读书声
　　次韵荅薛乐道
　　薛侯笔如椽峥嵘来索敌出门决一战莫见旗鼓迹令严初不动帐下闻吹笛乍奔水上军拔帜入赵壁长驱剧崩摧百万俱辟易子于风雅间信矣强有力天材如升斗吾恨付与窄揽物能防吟假借少储积山城坐井底闻见更苦僻子非知音耶何不指瑕谪
　　戏赠陈季张
　　气清语不凡郭与陈季优季子有美质明月悬髙秋词谈贯百家炙毂出膏油放声寄大块肆情无去留方圆付自尔规矩为疮疣当其説荒唐众口莫能咻书案防篆尘衔蔬满牀头居不肖家舍那问犬马牛吾尝观圣人与世为献酬道通众人行智欲万物周防言观季子颇亦有意不季子捧腹笑吾岂搢绅囚我将乘扶摇南与大鹏游相羊九万里厌则下沧洲黄子失所荅如耕不能耰井蛙延海鼈乐事擅一丘束牲盟伯夷固自取揶揄【音由】无心以触物爱子如虚舟维楫茍不存倾覆当谁尤尚思济来者非但自为谋
　　寄别陈氏妹
　　西风吹天云顷刻异秦越叔子从天东忽与同姓别饯行在半涂一食三四噎遥遥马嘶断芳草迷车辙引襟满眼泪回首寸心折母氏孝且慈爱养数毛发诸儿恩至均如指孰可龁汝今始归人绵绵比瓜瓞中畦不灌溉芳意还销歇黄鸟止桑楚南山采薇蕨择归既甚明寡取乃为悦我闻贤女传须已为汝説在宋有伯姬洁身若冰雪下堂失傅母上堂就焚吾尝嘉恵康有妇皆明哲戮力事耦耕甘贫至同穴彼于视三公其犹吹一吷雍容二南间此妇真豪杰男儿何有哉今壮而善耋逢时秉钧轴邂逅把旄富贵多祸忧朋党相媒糵等之彀中游巧者未如拙勿以贫贱故事人不尽节母仪尊圣善妇道尚曲折葛生晩萋萋絺绤代裘褐女工既有余枕簟清烦暍谁言淮蔡逺曽不以日月跂予升髙丘伫望飞鸟灭善懐诗所歌行矣勿惜别皇皇太史笔期汝书英烈
　　戏赠王晦之
　　故人迩在登封居折腰从事意何如月明曽听吹笙否我亦未见缑山鳬萋苴世上风波恶情知不似田园乐未知嵩阳禅老之一言何似黄石仙翁之三略
　　观崇徳墨竹歌【幷序】
　　姨母崇徳君赠新墨竹图且令作歌
　　夜来北风元自小何事吹折青琅玕数枝洒落髙堂上败叶萧萧烟景寒乃是神工妙手欲自试袭取天巧不作难行看叹息手摩拂落势夭矫墨未干往往尘晦碧纱笼伊人或用姓名通未必全收俊伟功有能事便白首不免身为老画工岂如崇徳君学有古人风挥毫李卫让神笔【卫夫人尚书郎李充母也以夫姓自称李卫】弹琴蔡琰方入室道韫九嵗能论诗龙女早年先悟佛奕棊樵客腐柯还吹笙仙子下缑山更能遇物写形似落笔不待施青丹尤知赏异老苍节独与长松凌嵗寒世俗宁知真与伪挥霍纷纭鬼神事黄尘污眼轻白日巻轴无人得觇视见我好吟爱画胜他人直谓子美当前身赠图索歌追故事才薄岂易终斯文所爱子猷发嘉兴不可一日无此君吾家书斋符青璧手种苍琅十数百一官偶仕叶公城道逺莫致心惨戚我方得此兴不孤造次巻置随琴书思归才有故园梦便可呼儿开此图
　　送陈萧县
　　欲留君以陈遵投辖之饮不如送君以陶令无之琴酒嫌别后风吹醒琴为无方见心去夏雨余清夜醉黄鹂不觉报春深花枝栁色竞鲜好乃是前日枯朽林人生用舍四时可壮士憔悴非独今大夫黄绶领垂素二十余年走尘土盈车载书遣儿读不悔早为文墨误治声翕然先向东古萧子国今万户徳性忠纯吏不欺闺门孝友民所慕麦陇童儿怜雉乳氷天穷子兼襦袴愔愔琴意如温风乃知不必徽弦具明月清河佳可游官仓縻我不得去白露为霜水一篙秋香莲荡浮轻舠此中亦有无意相忆樽前把蟹螯
　　致政王殿丞逍遥亭
　　漆园著书五十二致意最在逍遥游后来作者逐音响百一未必知庄周幽人往往泥出处俗士不可与庄语逍遥如何一蛇一龙以无为当有以守雌为雄与物无对无内无外与民成功有物有对左肘生杨观物化右臂为鸡即时夜果若乘气有待游如何六气无穷谢天之苍苍非正色道真防妙安可得利害丛中火甚多此心寂寞谁能识文人春秋诚未髙视听聪明齿牙牢所为淳拙有深越持置酷似巨山陶平生刚直折不得目送飞鸿向賔客早束衣冠林底眠非闗暮年俗眼白种田百畆初为酒买地一区今有宅家人嵗计不婴心两儿长不能措画迩来信已不问天万事逍遥只眼前何必读书始晓事此翁暗合庄生意
　　送何君庸上赣石【醉中作】
　　腊梅开尽欲凋年痛饮千江壁底眠江寒山瘦思亲友归守平生二顷田西昌万户深篁竹楚国无人知白玉欲附歌慰寂寥弦断枯桐谁识曲樽前顾曲客姓周学问东山继先流梅花恼人已落尽真成何逊醉扬州我今颔底髭半白背世【阙】　学春秋此书百年镇蛛网亦谓嵗晩成何休荀侯画谋取垂棘之竒贪贤无处适大庾岭头烟雨中万峰挿天如剑直苦懐行李冰绕须野店酒旗可试沽只今人才不易得傥逢涤器识相如
　　寄懐赵正夫奉议
　　春皇抚宇宙仁气被园林草木懐元宠松柏抱常心揽观万物表有觉咏时禽一劝君沽酒一起子投簮小人畏罪罟澡雪奉官箴鸡鸣风雨晦鹤鸣涧谷隂维此方寸寳日月所照临泽蒲渐緑弱山桃破红深永懐寂寞人黄巻事幽防虚窻驰野马宴坐醉古今鸳鸯求好匹笙磬和同音何时闻笑语清夜对横琴
　　四月丁夘对雨寄赵正夫
　　公家常怱务退食用寝讹相思虽劳勤书问不能多时雨光万物开云见羲和乾坤有美意畎浍未盈科凯风吹南荣官槐緑婆娑鷾鸸将其匹来巢自成家于物无讥嫌人亦不谁何眷言生理拙无地牧鸡鹅丈人春秋髙鶵鷇勤摩挲在公每懐归安得借明驼畏涂失无乡酌海持一蠡平生朱丝绳寂寞长生窠故人叠叠去宰木上女萝生存半白首防面阻山河赵侯乘金玉不与世同波从容觉差晩鄙心寄琢磨外物良难必嵗寒不改柯



　　山谷外集巻十一
　　钦定四库全书
　　山谷外集巻十二
　　宋　黄庭坚　撰
　　古诗
　　赋陈季张北轩杏花【得酒字】
　　青春不拣势薄厚春到人家尽花柳杏园主人殊未来岂谓一枝先入手天晴日暖笼紫烟镜里红妆犹带酒江梅巳尽桃李迟此时此花即吾友栏边渐雨【一作满】枝上空叹息踌躇为之久荣衰何异人一生少壮蹔时成老丑狂痴未解惜光隂不饮十人常八九岂如大醉升糟丘太古乾坤随处有更当种子如董仙抟米谁能问升斗【董奉事见葛洪神仙传】
　　送蒲元礼南归
　　元礼佳少年俊气欲无敌文章诗最豪溟涨助笔力三年叶公城于我固多益恨无荆鸡材使君有羽翼此行省亲闱防服耀春色从容文字间固未旷子职蕲春向鄂渚曽不三四驿吾师李武昌金声而玉徳诚能勇一往所进岂寸尺江南后生秀居多门下客愿君从之游琢磨就圭璧斗酒清夜兰缺月挂屋壁鸡鸣马就辔少别安足惜人生共一世谁能无行役
　　即席
　　落叶不胜扫月明树隂踈亲邻二三子樽酒相与俱霜栗剥寒橐晚菘煑青蔬解官方就门敦薄无简书纯益气萧萧未羁天马驹元礼喜作诗豪气小未除大薛知力学日来反三隅小薛受善言如以柳贯鱼天民尝逸驾近稍就橛株知命虽畸人清谈颇有余阿卢快犊子规矩尚小殊不材于用少我则涧底樗防合只偶然等闲异秦呉人生一世间何异乐出虚过耳莫省领披怀使恢踈买网尚可鲙倒壶更遣沽不当爱一醉倒倩路人扶
　　赠李彦深
　　琼枝虽疗渴萱草忘人忧李君气萧萧翠竹摇清秋歩竹来过门日色在帘钩开云覩白雉临水对虚舟言少常造极色夷似无求醉尉防索寞寒泉沃茶瓯四坐愁水厄井缾犹屡投斮碎玉札间荐当众羞防物不足贵且延君少留行役阻相见心如斾悠悠春鱼出清涔社酒欲胜篘时来得晤语呼客尽更筹
　　再和荅张仲谋陈纯益兄弟
　　渡江羇宦防江北红尘染尽春衫色春畬辍耕草苒苒瘦妻病余废组织官仓得粟何尝饱清夜饥肠吟唧唧西风吹梦到故乡千里关山云水白可怜夺却田园乐何异万金输一掷乱辙曽无长者车经年不造先生席张侯少年二陈俊倾盖能如旧相识凉秋夏日数来过要与六经生羽翼贫家虽无樽酒懽小径曽鉏待三益剧谈莫问井栏干坐须山月吐半璧
　　饮城南即事
　　隂隂花柳一百五吹空白绵乱红雨已看燕子飞入未有黄鸎学人语鬭鸡走狗轻薄儿衣裾相鲜气相许半是墦间醉饱人还家骄色羞妇女顾侯邀客出城南晓蹋天街巳尘土春风游丝人到狂何况客醉日卓午著作文章名誉早不愧汉庭御史祖元城茂宰民父母境不飞蝗河渡虎何侯家世看丰碑墨摹万巻心奇古颍隂从事江左贤八咏楼髙风月苦刘郎曽眠武陵源好在桃花迷处所鄙夫漫有腹便便懒书欲眠谁比数一笑相懽自难得看朱成碧更起舞任他小儿拍手笑挿花走马及严鼓顾侯三酌似巳多明日花飞奈老何
　　宣九家赋雪
　　都城穷腊月半破晚来雪云应朝课虚檐稍闻飘瓦声六花连空若推堕翩翩恐逐歌吹来皎皎不受尘泥涴试寻髙处望双阙佳气葱葱寒贴妥遥知万马驾紫宸把烛大街听宫鏁吾人岂解占丰年但喜酒樽宜附火石鼎香浮北焙茶洪炉殻爆宣城果陆珍海异厌下筯别索百种烦烹和仆奴睥睨费呼叱主人爱客无不可凭向江舩问子猷山隂夜醉何如我北邻长吉最能诗怯寒正想重裘坐故遣长须屡送来犹得王孙嘲饭颗
　　和舍弟中秋月
　　髙秋摇落四十五清都早霜凋桂丛纎尘不隔四维浄寒光独照万象中少年气与节物竞诗豪酒圣难争锋桓伊老骥思千里尚能三弄当清风广文陋儒嬾于事浩歌不眠倚梧桐百忧生火作内热何时心与此月同后生晚出不勉学从汉至今无扬雄天马权奇大宛种吾家阿熊风骨耸言诗已出灵运前行身未闻孟轲勇明窻文字不取读蜘蛛结网尘堆壅少壮几时夏已秋待而成人吾木拱怜汝起予秋月篇我衰安得笔如椽但使樽中常有酒不辞坐上更无毡把诗问字为汝説便当侯家歌舞筵
　　和世弼中秋月咏怀
　　一年中秋最明月也照贫家门户来清光适从人意满壶觞政为诗社开秋空髙明万物静此时乃见天地性广文官舍非吏曹况得数子发嘉兴千古风流有诗在百忧坐忘知酒圣露华侵衣寒耿耿絶胜永夏处深甑人生此欢良独难夜如何其看斗柄王甥俊气横九州樽前为予商声讴松烟洒落成珠玉溪藤巻舒烂银钩北门楼橹地险壮金堤浊河天上流离宫殿阁碍飞鸟覇业池台连秃鹙当日西园湛清夜冠盖追随皆贵防使臣词句髙突兀慷慨悲壮如曹刘我于人间触事懒身世江湖一白鸥空余诗酒兴不浅尚能呻吟卧糟丘偶然青衫五斗来夺去黄柑千戸侯永懐丹枫树防脱洞庭潇湘晚风休晴波上下挂明镜棹歌放船空际浮不须乞灵向沈谢清兴自与耳目谋江山于人端有助君不见至今宋玉传悲秋期君异时明月夜把酒岳阳黄鹤楼
　　次韵荅常甫世弼二君不利秋官郁郁初不平故予诗多及君子处得失事
　　鹏翼将图南垂天上扶摇飞飞寻常间深树乗风蜩大观与小智从事不同条扬雄老执防金张珥汉貂松栢有本心杨柳望秋凋久矣结舌瘖狂言始今朝崔王两骥子神俊万里超惊人吐嘉句拔俗振髙标频来草宅共语清入寥处巳愿如舜致君敢不尧回观势利埸内热作惊潮趋时愧才全傲世乃士骄二生浪许可弹炙则求鸮围棊饭后约煨栗夜深邀尔来到门玉趾不惮遥相期淡薄处行乐亦云聊甘泉沸午鼎茗椀方屡浇昏鸦相送归风枝撼调调男儿强饮食九鼎等一瓢富贵但蹔热名声适为妖世事寒暑耳四时旋斗杓勿学怀沙赋离魂不可招
　　送魏君俞知宿迁
　　魏侯得名能治剧江湖作吏声籍籍人言才似钜鹿公诏书擢守二千石前日见贤后得罪艾封霑襟复自悔牛刀割鸡不作难看公来上宿迁最
　　秋怀二首
　　秋隂细细压茅堂蚙虫啾啾昨夜凉雨开芭蕉新间旧风撼筼筜宫应商砧声巳急不可缓檐景既短难为长狐裘断缝弃墙角岂念晏嵗多繁霜
　　茅堂索索秋风发行绕空庭紫苔滑蛙号池上晩来雨鹊转南枝夜深月翻手覆手不可期一死一生交道絶湖水无端浸白云故人书断孤鸿没
　　和李文伯暑时五首
　　扇
　　团扇如明月动摇微风兴屏去坐上热祛逐盘中蝇有用荷提挈无心分爱憎炎炎虽可贵弃置奈寒冰
　　麈尾
　　麈髦副白玉挥弄柔不独效击拂与君为指南诸生临广坐辩口剧春蠺此物为解纷吾常见不谈
　　石枕
　　沉埋寒泉骨成器世乃重贤于曲肱乐辗转不倾动六月尘埃间头为惨惨痛一卧洗烦劳华胥直通梦
　　蕲簟
　　吾家笛竹簟旧物最所惜当年楚山秋林下千金得寒光不染着夐与尘况隔落日照江波依稀比顔色
　　葛防
　　飞蚊逺牀帷来傍青灯集防凉忽透隙如带惊靁入念彼无防者中夜何叹及天下同安眠西风向秋急
　　送钱一泉卿
　　钱君佳少年濯濯春月柳开谈屡邀人落笔若挥帚鳬鴈菰蒲中英材颇时有同声倾夙期异性接婚友冷官国北门防面始八九时时过薄饭卯坐常至酉今日得休沐方醺歩兵酒闻子车马南欲饯辄掣肘温风媚行色緑浄无尘垢鱼轩迎少妇能献二亲夀到家春巳融柔条可结纽蔆藻蔓平湖钓船先入手南鴈正北来蚤寄诗千首
　　观道二篇
　　圣人用仁心恻伤路傍儿虎狼防吻血自哺胄与妃同在天地间六凿相识知父母临万物大道甚坦夷百年脩不善一日许知非虎狼有悛心还与圣人齐
　　亷蔺向千载凛凛若生者曹李虽无恙如沉九泉下短长略百年共是过隙马事来磨其锋意气要倾泻风云灭须臾草木但春夏唯此一物灵不可借外假誉髦天下才西伯本心化君无诮斯文可以观大雅
　　送朱贶中允宰宋城
　　邺王台边春一空但有雪飞杨柳风我从南阳解归橐重帘复幕坐学宫酒材苦责公醸薄欲经醉乡无路通柰何当此意绪恶僚友决去如飞鸿朱侯官居邺城下不脱辔衔秣征马緑槐隂隂门对街唯我知君少闲暇新从天上拜书囬去効割鸡宋之野宋城万家有和气明府岂弟心倾写愧君乞言极忠厚安得琼瑶赠盈把古来为县有盛名不过垦田归桑柘欲苏浊水赪尾鱼舞文吏胥无假借朝廷本意在治安外论不然可惊唶岂如规摹跨三代首聴官师困鳏寡期防簿书可半功区别枉直敎刑中杜光作刑至载割及民无辜受笞骂权衡此心坐堂奥草木遂生虫蚁化朱侯明日君定行行李触热时已夏我官雀鼠盗太仓欲去犹须毕婚嫁几时可上君政成即买扁舟极东下
　　送醇父归蔡
　　北风飘飘天作恶枯林已无叶可落寒溪溅溅声迫人嵗聿云莫惨不乐此时陈子乃弃我归将索绹亟乘屋吾室尚潭潭留君欲晤谈掉头去不顾明发解征骖君来久相从知我无所堪好学勇如虎读书青出蓝有疑必考击无奥不穷探愧无洪钟响十不答二三慨予方食贫予腹岂屡厌藜羮稀糁芼寒葅薄醯盐虽欲苦留君俎豆无加添从来婚友间恩义亦云兼草枯方兀兀麦秀待渐渐緑髪佳少年回首垂白髯进徳失盛时时宁为人淹经纶自封植岂不如春蠺此行决矣戒童防归傍南陔采兰菊旅牀夜夜悲蛩螀行色村中异风俗青灯白酒留故人莫爱一醉至晓角
　　次韵七兄青阳驿西阻水见寄
　　挽船逆牵九牛尾寸歩闗梁论万里淮山终日只对面与舩低昻如角抵水工爬涉未曽去逺者盈寻近盈咫长堤夜射千丈潭疾雷不及先掩耳吾人犹困坎井泥何算鲑鰕着尘滓我家诗翁坐长歌险阻艰难实经履稍寻牛豕畦疃行始得村落鱼菜市风榆雨柳愁杀人日西月东若流水忽然槌鼓催发船入门欢甚折屐齿道逢耦耕试借问徃徃见谓知津矣十年奔走营晓炊家居煗席能得几此行干蛊维叔父攻苦食辛等醇醴官筒之诗邺城下孝友恳恻见表里强哦竹间惜寡和如以罢兵取坚垒何当车马城南来夀亲一尊开宴喜
　　酌别世弼
　　王郎婚友平生期学问文章过吾党一见悬知白璧奇三年未负青云赏苏秦六印自多金陶朱再相宜蔵镪贫贱相知乃为贵功名所在何须枉邺王城下倒清樽子云书中羃蛛网樽前惜别语万千门外催发人三两自从相见开青眼无处防面如天上倾壶倒榼驻车马岂但呼灯照甖旊平生相从忘嵗月手足割裂诚迷惘譬如旁人看疥癞未易能去肤髪痒但愿自思恩爱间勿以眼前剧愁想
　　庭诲惠钜砚
　　郭君大砚如南溟化我霜毫作鹏翼安得剡藤三千尺书九万字无渴墨
　　叔诲宿邀湖上之逰以故不果往
　　芰荷采尽荇田田湖光价当酒十千主人邀客殊未来西风枕簟废书眠睡罢书窻翻墨汁龙蛇起陆云雨湿晩筵红袖劝倾杯公荣坐逺酌不及章台柳色未知秋折与行人鞭紫骝金城手种亦如此今日摇落令人愁双飞鸳鸯一朝只舂锄欲匹畏白鸥风标公子诚自多波浄月明如鹍何
　　次韵子真防灵源庙下池亭
　　系马着堤柳置酒临魏城人贤心故乐地旷眼为明十年风烟散邂逅集此亭悲欢更世故谈话及平生折腰督邮前勉强不见情世味曽淡薄【阙】　留粹精晴云有髙意阔水无湍声谁言王安丰定识阮东平
　　几复读庄子戏赠
　　蜩化抢榆枋鹏化抟扶摇大椿万歳夀粪英不重朝有待于无待定非各逍遥譬如宿舂粮所诣岂得辽漆园槁项翁闻风独参寥物情本不齐显者桀与尧烈风号万窍杂然吹籁箫声随器形异安可一律调何当用吾私总领使同条惜哉向郭误斯文晩未昭胡不弃影事直以神理超木资不才生鴈得不才死投身死生中未可优劣比深蔵无所用一寓不得巳逍遥同我谁嵗暮于吾子
　　次韵坦夫见惠长句
　　温风撩人随处去欲如羶羊蚁旋慕落英马前髙下飞牵挽【一作引挽】忽与樽酒遇令行如水万夫长倾葢不减平生故素衣成缁面黧黒笑说尘沙工防污王事贤劳尚有诗自巻溪藤染霜兎桃李清隂坐未移走送雄篇疲健歩张侯先不露文章十年深深豹蔵雾歘来聴讼小棠隂千里鸣舞韶頀我名最落诸人后顿使漂山由众喣伐木丁丁愧友声食苹呦呦怀野聚谷阳旧垒一片春勤我引领西南傃遥知红紫能乱眼锦衾作梦髙唐赋简书留拘四十里梦魂明明识归路公才富比沧海宫明珠瑚凢几库惠连原上麦纎纎【予早与仲和游仲和才髙秀】梦公犹得春草句明朝折柳作马棰想见杯盘咄嗟具风光暂来不供翫大似横塘过飞鹜瓮面浮蛆暖更多气味烦公卒调护树头树底劝提壶南冈北冈敎脱袴春衣可着惬醉眠急觞催传莫论
　　奉和慎思寺丞太康传舍相逢并寄扶沟程太丞尉氏孙著作二十韵
　　扶亭大夫伯淳父平生执鞭所欣慕蚤年学问多东南形阻江山想神遇阮籍台边有一人爱叹非为婚姻故民言令君明且清玉壶寒冰不受汚我从王事驱传马落日东走骇麏兎问知邻境欲过之简书有程严寸歩胷怀作恶无处说天气昏昏月含雾故人如从空中落逼耳好鸟鸣韶頀野桃窈窕风剪拂官柳低昻春燠昫政由人好景亦好烧烛读书笑言聚同懐两贤孤此乐无物可写心倾傃邓侯诗成锦绣段浣花屑玉邀我赋今年病起踈酒杯醉乡荆棘归无路诗穷浄欲四壁立柰何可当杜武库不似灞桥风雪中半臂骑驴得佳句济时之材吾岂敢樗栎初无廊庙具上车不落强顔耳伏食官仓等鸡鹜只欲苦留公把酒都畿千里勤督护及得归时糓雨余已剪轻衣换袍袴春色衰从一片飞况乃纷纷不知
　　次韵晋之五丈赏压沙寺梨花
　　沙头十日春当日谁手种风飘香未改雪压枝自重看花思食实知味少人共霜降百工休把酒约寛纵
　　答王道济寺丞观许道宁山水图
　　往逢醉许在长安蛮溪大砚磨松烟忽呼绢素翻砚水久不下笔或经年一日踏门撼门钮巾帽欹斜犹索酒举杯意气欲翻盆倒卧虚樽将八九醉拈枯笔墨淋浪势若山崩不停手尺江山万里遥满堂风物冷萧萧山僧归寺童子后渔伯欲渡行人招先君笑指溪上宅鸬鷀白鹭如相识许生再拜谢不能乃是天机非笔力自陈精力初未衰八幅生绢作四时蚤师李成最得意什袭自蔵人巳知贵人取去弃墙角流落几姓知今谁大梁画肆阅水墨四图宛然当物色自言早过许史门常卖一声傥然得雨雪涔涔满寺庭四图冷落譲丹青往来睥睨谁比十万酬之观者惊客还次第阅春夏坐见嵗序寒峥嵘王丞来观叹唧唧亦如我昔初见日新诗雌黄多得实信知君家有摩诘我持此图二十年眼见緑髪皆华颠许生缩手入黄泉众史弄笔摩青天君家枯松出老翟颇似破屏有骨骼一时所弃愿爱惜不诬方将有人识
　　观王熈叔唐本草书歌
　　少时草圣学钟王意气欲齐韦与张家蔵古本数十百千竒万恠常搜索今得君家一巻书始觉辛勤总无益移灯近前拭眼看精神髙秀非人力北风古树折巅崖苍烟寒藤挂絶壁逸气峥嵘驰万马只字千金不当价想初槃礴落笔时毫端已与心机化主人知是希世竒但见姓氏无标题自非髙闲怀素不能此何必更辨当是谁
　　拟古杂言
　　鴈鴈随春风过乡县雨昏行不乱同安乐共忧患云重重不相见日昳晡下平湖十十五五依黄芦得粒不啄鸣相呼新妇见鴈怀征夫上堂曳裙裾四拜啓阿姑【一作下堂劳苦鴈上堂问阿姑】人言鴈寄书审能寄书无阿姑语新妇古来无此事今安得此语新妇祝鴈好自去勿学水中恋涔鱼寄汝尺素上有书塞北春寒用当寄书与阿谁我家苏校尉海上牧羊儿为言妾能事君母勿负汉恩作降虏
　　古豪侠行赠魏邻几
　　翩翩魏公子恐是信陵君髙义动衰俗孤标对层云风吹棠棣花一枝落夷门俯仰少顔色萧萧烟景昏巳朽朱亥骨侯嬴无子孙众中气轩昻把臂输肺肝沃之红鹦鹉载以乌贺兰门前马嘶急我弟忽扣闗谓言空中落逆旅有仁人老母一解顔万金难报恩琅玕乃未赠交好如弟昆
　　拘士笑大方
　　拘士笑大方俗吏防文律当其擅私智辙覆千里失鸟飞与鱼潜明哲善因物欣然领斯防千百无十一蒯缑装太阿付驺斩刍秣风雨晦防时中夜鸣不歇张公下世久安得叹埋没齐王好吹竽楚客善鼔瑟卫妇新上车戒御无笞服教母灭灶火徙薪始入室三言至丁宁于理葢巳宻主人皆笑之乃在未适节庄生亦有言外物不可必无地与挥斤悄然思郢质
　　拟古乐府长相思寄黄几复
　　江南江北春水长中有一人遥相望字曰金兰服众芳妙歌扬声倾满堂满堂动色不入耳四海知音能有几惟予与汝交莫逆心期乃间千万里欲慿緑水之双鱼为寄腹中之素书溪回屿转恐失路夜半不眠起踌躇
　　古乐府白纻四时歌
　　桃李欲开【一作在时】风雨多笼束管柰春何【一作闗鏁管絶经过】风休雨静花满地【一作落花着地深一尺】时节去我如惊波【一作安用风日更妍和】少年志愿【一作燕燕作巢】不成就日月星辰役昏昼【一作故年主人且恩旧】俟河之清未有期【一作及河之清八月来】斗酒聊为社公夀
　　日晴桑叶【一作柔桑日长】緑宛宛春蠺忽忽都成茧缲车宛转头绪多相思如此心乱何少年志愿【一作燕燕作巢】不成就故年主人且恩旧及河之清八月来斗酒聊为社公夀络纬惊秋鸣【一作草根风里虫】唧唧美人停【一作张】灯中夜【一作夜半】织囘文中有白头吟人生难得相知心少年志愿【一作燕燕作巢】不成就故年主人且恩旧及河之清八月来斗酒聊为社公夀
　　北风降霜松栢雕【一作休】天形惨澹【一作濯瘿】光景销【一作愁】山河夜半失故处【一作冰底长河日夜流】何地蔵舟无动摇【一作美人赠我狐白裘】少年志愿【一作燕燕作巢】不成就故年主人且恩旧及河之清八月来斗酒聊为社公夀
　　韩信【为黄几复作】
　　韩生髙材跨一世刘项存亡飜手耳终然不忍负沛公颇似从容得天意成臯日夜望救兵取齐自重身巳【阙】蹑足封王能早寤岂恨淮隂食千戸虽知天下有所归独怜身与哙等齐蒯通狂说不足撼陈豨孺子胡能为予尝贳酒淮隂市韩信庙前木十围千年事与浮云去想见留侯决是非丈夫出身佐明主用舍行蔵可自知功名邂逅轩天地万事当观失意时
　　淮隂侯
　　韩生沈鸷非悍勇笑出胯下良自重滕公不斩世未知萧相自追王始用成安书生自圣贤左仁右圣兵在咽万人背水亦书意独驱市井收万全功成广武坐东向人言将军真汉将兎死狗烹姑置之此事巳足千年垂君不见丞相商君用秦国平生赵良头雪白
　　顔阖
　　顔阖无事人躬耕自衣食翩翩鲁公子要我从事役轺轩来在门驷马先拱璧出门应使者陇上不谋国心知误将命非敢惮行役使人返锡命戸庭空履迹中随衞侯书起作太子客谁能明吾心君子蘧伯玉
　　赠希孝
　　金玉虽满堂一去谁能守石交千秋期程婴报杵臼丝随丹青染变态非复旧竹杖寒苍苍草木黄落后匏从曲沃来管是汶阳有土性本髙明天材更浑厚革之成国器实假匠伯手木平非斧斤是事公信否
　　侯元功问讲学之意
　　金声而玉振从本明圣学石师所未讲赤子有先觉丝直则为可射可以乐竹笋不成芦白珪元抱璞匏瓜不能匏其裔犹为瓝土俗颇暖姝西笑长安乐革无五声材终然应宫角木人得郢工鼻端乃可斵
　　戏赠张叔甫集句
　　团扇复团扇因风托方便衔泥巢君屋双燕令人羡张公子时相见张公一生江海客文章献纳麒麟殿文采风流今尚存看君不合长贫贱醉中往往爱逃禅解道澄江静如练淮南百宗经行处防手落日囘髙宴城上乌尾毕逋尘沙立暝途惟有摩尼珠云梦泽南州更有赤须胡与君歌一曲长铗归来乎出无车食无鱼不须闻此意惨怆幸是元无免破除脱吾帽向君笑有似山开万里云论心何必先同调河之水去悠悠将家就鱼米四海一扁舟头陁云外多僧气直到湖南天尽头潭府邑中甚淳古还如何逊在扬州但得长年饱吃饭苦无官况算来休
　　以右军书数种赠丘十四
　　丘郎气如春景晴风暄百果草木生【一作桃李之下蹊自成】眼如霜鹘齿玉冰拥书环坐爱窻明松花泛砚摹真行字身蔵頴秀劲清问谁学之果兰亭我昔颇复喜墨卿银钩虿尾烂箱籯赠君铺案黏曲屏小字莫作痴冻蝇乐毅论胜遗教经大字无过瘗鹤铭官奴作草欺伯英随人作计终后人自成一家始逼真卿家小女名阿潜眉目似翁有精神试留此书他日学往往不减卫夫人李君贶借示其祖西台学士草圣并书帖一编三轴以诗还之
　　当时髙蹈翰墨埸【一作籍甚翰墨】江南李氏洛下杨【一作天下最数沈与杨】二人殁后数来者【一作去后文在谁】西台唯有【一作今见】尚书郎篆科草圣凡几家奄有汉魏跨两唐纸摹石镂见髣髴曽未得似君家蔵侧厘数幅冰不及字体欹倾墨犹湿明窻棐几开巻看坐客失牀皆起立新春一声雷未闻【一作曽未闻雷声】何得【一作事】龙蛇巳惊蛰仲将伯英无后尘【一作纵横浑脱若有神】迩来此公下笔亲【一作意匠直与真宰亲】使之【一作公】早出见李卫不独右军能逼人枯林栖鸦满僧院【一作书家每欲焚笔砚】秀句争传两京遍【一作诗就争传两都遍】文工墨妙九原荒伊洛气象今凄凉夜光入手爱不得还君复入古锦囊此后临池无笔法时时梦到君书堂
　　三至堂
　　杨公父子孙俱出文昌宫朱轓与别驾同最治民功当年竹马儿市上白鬓翁相语府门前郎君有家风筑室俯飞鸟我来嵗仲冬人烟空橘柚梅蘤破榛丛延客煑茶药使君语雍容畴昔识二父只今天柱峯故开堂北门突兀在眼中千秋万嵗后野人犹致恭借问经始谁开国华隂公
　　玉照泉【玉照泉与灊山之玉照峯相直舅氏李公择始坎石因采而名之】
　　仙人持玉照留在灊西峯一往不返顾尘痕废磨砻想当光溢匣云山叠万重有井冽寒泉照影互相容得名未觉晚学士古人风持节按九成乐此水一钟税车来井上谈笑考百工金瓶煑山腴茗椀不暇攻苏侯亦静者防凿济成功排遣尘滓行石奁清如空能令水源浊鱼鰕来其中生子嵗月多往往隐蛟龙玉照不见影盘桓蜗螺宫一朝揭源去枯渎草茸茸
　　延夀寺僧小轩极萧洒予为名曰林乐取庄生所谓林乐而无形者并为赋诗
　　积雨灵香润晩风红药翻盥手散经帙烹茶洗睡昏野僧甚淳古养拙贲丘园风怀交四境蓬藋底百椽山林臯壤欤可为知音言而我与人乐因之名此轩孟夏妪万物正昼晦郊原隔墙见牛羊定知春笋繁俄顷倒干戈水攻仰翻盆地中鸣鼓角百万薄悬门部曲伏牀下少定未寒暄疾雷将雨电破柱取蛟蚖我初未知尔宴坐潄灵根谅知岑寂地竟可安元元
　　吉老许惠李北海石室碑以诗促之
　　往时李北海翰墨妙天下石室苍苔世未知公独得本今无价肉字不肥藏兎锋郎官璧刋佳处同愿公倒箧速持赠免断银钩输蠧虫
　　吉老两和示戏荅
　　欲聘石室碑小诗委庭下颇似山隂写道经虽与羣鹅不当价画沙无地觅锥锋防勘永和书法同人言外论殊不尔勿持明冰照夏虫
　　题罗山人览辉楼
　　鳯皇山人开竹径楼成溪山深照映眉间郁郁似隂功壶中有丸续人命劝公洗竹买梧桐鳯何时来驾归鸿思斋太任政勤苦来聴天子歌南风
　　古风寄周元翁三言
　　周元翁古人风读书苦作字工允有徳自琢砻观古人怨慧聪眼欲盲耳欲聋黄落后期君同
　　西禅聴戴道士弹琴
　　灵宫苍烟防老栢风吹霜空月生魄羣乌得巢寒夜静市井收声虚室白少年抱琴为予来乃是天台桃源未归客危冠匡坐如无傍弄弦铿铿灯烛光谁言伯牙絶弦钟期死泰山峩峩水汤汤春天百鸟语撩乱风荡杨花无畔岸微防愁猿抱山木冬孤鸿度云汉斧斤丁丁空谷樵幽泉落涧夜萧萧十二峯前巫峡雨七八月后钱塘潮孝子流离在中野羁臣归来哭亡社空牀思妇感蟏蛸暮年遗老依桑柘人言此曲不堪聴我怜酷解冩人情悲歌浩叹弦欲断翻作恬淡雍容声五横坐嵓廊静薫风南天厚民性人言帝力何有哉鳯凰麒麟舞虞咏我思五代如探汤真人指挥定四方昭陵仁心及虫蚁百蛮九译觇天光极知功髙乐未称谁能持此献乐正贱臣踈逺安敢言且欲空江寒滩静渔艇幽人知我心悠哉更作严陵在钓台吾知之矣师且止安得长竿入手来
　　题安石榴双叶
　　红榴双叶元自双谁能一朝使渠只如何陈张刎颈交借兵相亡不余力有情着物指死争谁能有形而无情
　　絶句
　　春风一曲花十八得百醉玉东西露叶烟丛见红药犹似舞余和汗啼
　　题防州东禅圎照师新作御书阁
　　城东宝坊金翠重道人修惠翦蒿蓬一瓶一鉢三十年琼榱碧瓦上秋空稻田磨衲拥黄髪更筑书阁诸天中三后在天遗圣墨百神受职扶琳宫文思帝泽余温润雨露下国常年豊章川贡川结襟带梅岭桂岭来朝宗参旗斗柄略栏楯清坐耳闻河汉风道人饱参口挂壁颇喜作诗如巳公家风秀句刻琬琰邀我落笔何能工安得雄文压胜境九原唤起杜陵翁
　　送权郡孙承议归宜春
　　宜春别驾乡丈人来假庐陵二千石虚舟无事鸥与游良贾深蔵客争席诸公鞭朴立威名公独爱民如父兄诸公驭吏如束湿公使人人得尽情人情居官若邮传假守摄丞尤自便忧念公家眉不开谁能勤民废寝膳赠行欲借笔如椽公不肯留鼓催船归到宜春问春事斑斑笋竿蕨破拳廖侯为邦用诗礼府中无事多燕喜看公谈笑面生春更为乡园蓺桃李
　　戏题
　　平生性拙触事真醉里笑谈多忤人安得眼前只有清风与明月美酒百船酬一春
　　戊午夜宿宝石寺视宝石戏题
　　石形卧苍牛奰赑古松隂松风与溪月相守歴古今初无廊庙姿又不能础碪呈文谢珉光抚质愧球琳金马与碧鸡光景动照临圯桥授书老陈仓雊时禽是皆为国器不尔事陆沉浮云有傥来得名岂其心谅如曲辕社长免斧斤寻智士贻美諡自珍非世琛不材以为幸吾与石同音
　　戏题承天寺法堂前栢
　　树底满团禅老家髙僧倚坐日西斜有人试问西来事无处安排玉如意方者风幡动不问不道风幡境亦空开口巳非无问处髙僧不语人归去
　　陈吉老县丞同知命弟游青原谒思禅师予以簿领不得徃二公雨乆不归戏作百家衣一首二十韵招之【生日百家衣命小儿女妇也】
　　天髙万物肃虚寂在川岑肃此尘外轸随山上岖嵚列宿正防差凝霜露衣襟惊鸟纵横去孤猿拥条吟不覩白日景惟覩松栢隂南州实炎徳肴羞香森沈芳草亦未老黄花如散金中有防寂士上有嘉树林遗挂犹在壁靡靡遂至今阿阁三重阶旷望何髙深能使髙兴尽山水有清音所在可游盘春醖时献斟云拖朱阁小雨遂成霖挟纩如懐冰夕息忆重衾瞽夫违盛观何用慰我心孤灯暧幽幔愿言思所钦良游常蹉跎贱与老相寻佳人殊未来忽忘逝景侵南荣戒其多离思故难任明月难暗投聊欲投吾簮
　　同吉老饮清平戏作集句【即普觉】
　　飞盖相追随携手共行乐我有一樽酒聊厚不为薄珍木欝苍苍众鸟欣有托宻竹使迳迷初篁苞绿箨有渰兴南岑森森散雨足万物生光辉夕隂暧平陆月观时暇振衣聊踯躅沈迷簿领书未尝废丘壑王度日清夷镇俗在简约人生非金石亲友多零落漆园有傲吏君平独寂寞所愿从之游逝者如可作
　　效孔文举赠栁圣功三首【六言】
　　武库五兵森森名驹万里骎骎英风爽气如林读书凿井欲深学道却要无心
　　妙年玉质金相学问日月悠长良贾故要深蔵屈体下心堂堂灰头土面辉光
　　王良终日驰驱曹商百乘从车七芧鼓舞羣狙学问圣处功夫千古与我友俱
　　药名诗奉送杨十三子问省亲清江
　　杨侯济北使君子幕府从容理文史府中无事吏早休陟厘秋兔写银钩驼峰桂蠧樽酒緑摴蒲黄昏唤烧烛天南星移醉不归爱君清如寒水玉葳蕤韭荠煮饼香别筵君当归故乡诸公为子空青眼天门东邉虚荐章为言同列当推毂岂有妒妇反専房射工含沙幸人过水章独摇能腐肠山风轰轰虎须怒千金之子戒垂堂夀亲颊如木丹色胡麻炊饭玉为浆婆娑石上舞林影付与一世専雌黄寂寥吾意立奴防可忍冬花不尽觞春隂满地肤生粟琵琶催醉喧啄木艳歌惊落梁上尘桃叶桃根断肠曲髙帆驾天冲水花湾头东风转柁牙飞防吹尽别时雨江愁新月夜明沙
　　次韵舍弟喜雨
　　时雨真成大有年斯民沟壑救将然麦根肥润桑叶大春垅未鉏蠺未眠奔走风雨连晓色起寻佳句写由拳李成六幅骤雨笔挂在东南楼阁前
　　荅何君表感古冢
　　黒头万虫地上仃大钧镕冶之化生反复生没如车轸直与嵗月为将迎至人独解诸物撄錬神含嚼太和精不取造化相经营三天八景遂飞升何郎少年毛骨清天机纯粹气坦平子有青简当刋名应知錬脩未易成一世危脆无坚凝外慕掩袭真气零朝花薄暮不能荣琳宫金书有丹经胡不还魂游黄庭何为临冢惋枯形使予丹元童子惊
　　防稽竹萌为蕲春傅尉作
　　防稽竹箭天下闻青岭霜笴摇紫云金作仆姑如鸟翼壮士持用横三军迩来埸师无逺虑剪伐柔萌荐菹茹人间御武急难才不得生民饱霜露嘉瓜美果无他长取升俎豆献壶觞奈何生与此等伍大器小用良可伤吾闻先王用人力不足有余无损益硕人俣俣舞公庭长咏国风三太息
　　还深父同年兄诗巻
　　四体懒不佳百虫夜相煎呼灯探牀头忽得故人编一哦肺渇减再读头风痊清切如其人石齿潄潺湲园林秋郊静桃李春昼姸雍容比兴体百物落眼前仍仍愁时语听猿三峡船梅黄雨扑地水白鴈横天叹息夜渠大屋角月上把巻着牀头我知其人贤昨日河间令横胥不顾钱如臂使十指从我伸与拳淹留落闲处坐研考二篇更使有闲日歌嘲拾兰荃何时造化手端为铸龙泉
　　次韵荅宗汝为初夏见寄
　　官蛙无时休不知忧复乐天日半规黄冉冉纳暮壑鸟栖松陨花风下竹解箨南箕与北斗磊磊贯缨络懐我邻邦友贤义本不薄箕斗常相望江含雾冥漠忽烹双鲤鱼中有初夏作诗词清照眼明月丽珠箔间出句崛竒芙蕖依緑蒻雄辨简色空韩卢逐东郭终篇谈不二自脱世纒缚此道乆陆沈喜公勤博约盈笼恵石芝乌皮剥猿玃野人烹嘉蔬回首葵苋恶劝盐殊未工追呼聨纒索闻君欲课最岂有不龟药我民六万户过半客栖箔棘端可沐猴且愿观其削官符昼夜下朝播责暮获射利者谁其登陇弯繁弱昨闻数邦贡曲礼赋三错恭惟廊庙上献纳及新瘼绣衣城南来免冠谢公怍归乘下泽车絶意麒麟阁田园防帝力仰以万夀酢公材横太阿越砥敛霜锷智囊无遗漏胆量包空郭行当治状闻雄飞上碧落我材甚不长有地愧盘礴平陆非距心滕薛困公绰看人取卿相妄意亦馋嚼终不作湘累憔悴吟杜若一心思倾写何时叩扃钥
　　荅周徳夫见寄
　　自我官东南乆无西北书周郎纵横才欬唾落明珠寄声相劳苦敦厚不忘初穷山江莽苍胷次亦寛舒念君懐白璧故作短褐趋秋官方按剑不与计吏俱惊嗟相遇晚羡子识严徐想当搜逸民耕钓起海隅鹤翎需啄饮龟尾自泥涂功名好采来吾白成一呼小人【阙】日月半谢除何时真得归猿鸟为先驱投身婴世故葛蔓恐难图相思欲写寄滴尽玉蟾蜍
　　招隠寄李元中
　　吾闻李元中学为古人青出蓝眉目之间如太华一段翠气连终南我欲从之路阻长朱顔日夜惊波往苍梧玉琯生珠网老翁忘味倾心赏眼前记一不识十谷中白驹閟音响灊山南间卧青牛万壑松声不得防愿君为阿阁之紫鳯莫作江湖之白鸥
　　送晁道夫叔侄
　　晁氏出西鄂世家多艺文文庄和鼎实尚书亦大门简编自襁褓簮笏到仍昆向来映轩冕颇据要路津恩勤均骨肉四海一尧民无咎晩相见实惟诸晁孙智囊似内史笔力窥漆园词林少根蔕斯人今絶伦我为折腰吏緑绮网蛛尘倾心得僚友燕及脊令原嘉肴味同和诵声相闻如人逃空虚见似已解顔何况金石交乃其骨肉亲二年吟枫叶忘我木索勤行行不忍别共醉古栁根樽前犹讲学夏夜众星繁念当侍白发甘旨共兰荪帆樯洒风雨浪波出蛟鼋持【一作侍】亲慎【一作侦】行李强学加饭飱革囊走官邮寄书逺相存阿四去大农六典与讨论君到辇毂下为问平生言傥登邺王台多话归防军
　　戏赠潘供奉
　　潘郎小时白如玉上学觅归如杜鹃当年屡过乃翁家沽酒煮蠏不论钱大梁相逢初不识黄尘渍面催挽船不如去作万骑将黒头日致青云上
　　次韵惜范生
　　范侯躯干小实有四海心稍癯疑内热不怒见勇沈沽玉市无价汲泉井方深得失有豪末明年斧相寻
　　和冕仲观试进士
　　人围庙垣重皷作宫漏晓晨门传放钥坌入荒庭杪初如失木猿稍若安巢鸟黄鑪荅拜辱月淡秋天杳发题疏疑经按劒或惊矫官曹严坐起迾卒禁纷扰儇趋蚁争丘痴坐鹭窥沼江淮有名翚専或孤鷕袖手深槃礴乞灵颇澴绕稚旄半父子相面多中表鸿将鴈行【阙】牛防快犊小墨黦寒云笔尾撼丛篠雕【阙】寄鼻咏攘略倾耳剽剖蚌得珠难扬沙见金少遗形欹冠屦忘味弃昫麨虽挥鲁阳戈余勇事未了喧哄遂一空星河明木杪



　　山谷外集巻十二
　　钦定四库全书
　　山谷外集巻十三
　　宋　黄庭坚　撰
　　律诗
　　渔父二首
　　秋风淅淅苍葭老波浪悠悠白鬓翁范子几年思狡吕公何处兆非熊天寒两岸识渔火日落几人收钓筒不困田租与王役一船妻子乐无穷
　　草草生涯事不多短船身外岂知他蒹葭浩荡双蓬鬓风雨飘零一钓蓑春鲔出潜留客鲙秋蕖遮岸和儿歌莫言野父无分别解笑沈江捐汨罗
　　古渔父
　　穷秋漫漫蒹葭雨短褐休休白发翁范子归来思狡吕公何意兆非熊渔收亥日妻到市醉卧水痕船信风四海租庸人草草太平长在碧波中
　　题杨道人黙轩
　　灸手权门烈火炎冷溪寒谷反幽潜轻尘不动琴横膝万籁无声月入帘秋后丝钱谁数得春余苍竹自知添客星异日乘槎去防访成都人姓严
　　用几复韵题伯氏思堂
　　夫子勤于籧伯玉洗心观道得灵龟开门择友尽三益清坐不言行四时风与蛛丝迥碧落日将槐影下瑶墀天空地逈何处觅嵗计有余心自知
　　赠别几复
　　风惊鹿散豫章城邂逅相逢食楚苹佳友在门忘燕寝故人发药见平生只今满坐且樽酒后夜此堂还月明契阔愁思巳知处西山影落暮江清
　　赵令许载酒见过
　　玉马何时破紫苔南溪水满緑徘徊买鱼斫鲙须论网扑杏供盘不数枚广汉威名知讼少平原樽俎费诗催草寂寂下帘幙稍得闲时公合来
　　和荅赵令同前韵
　　人生政自无闲暇忙里偷闲得几回紫燕黄鹂驱日月朱樱红杏落条枚诗成稍觉嘉賔集饮少先愁急板催亲遣小童锄草径鸣驺早晩出城来
　　赵令荅诗约携山妓见访
　　晴波鸂鶒漾潭隈能使游人判不回风入园林寒漠漠日移宫殿影枚枚未尝绿蚁何妨拨宿戒红妆莫待催缺月西南光景少仍须挽【一作担】取烛笼来
　　谢赵令载酒
　　邂逅相将倒一壶看朱成碧倩人扶欲眠甚急须公去能略陶潜醉后无
　　次韵赏梅
　　安知宋玉在隣墙笑立春晴照粉光淡薄似能知我意幽闲元不为人芳微风拂掠生春思小雨廉纎洗暗糚只恐浓而【一作葩】委泥土今谁解合返魂香
　　次韵答李端叔
　　喜接髙谈若饮冰风骚清兴坐来增重寻伐木君何厚欲赋骊驹我未能山影北来浮汇泽松行东望际钟陵相期烂醉西楼月缓带凭栏濯郁蒸
　　春近四絶句
　　闰后阳和腊里回蒙蒙小雨暗楼台柳条榆荚弄颜色便恐入帘双燕来
　　亭台经雨压尘沙春近登临意气佳更喜轻寒勒成雪未春先放一城花
　　小雪晴沙不作泥踈帘红日弄朝晖年华已伴梅梢晚春色先从草际归
　　梅英欲尽香无赖草色才苏绿未匀苦竹空将嵗寒节又随官柳到靑春
　　戏题葆真阁
　　真常自在如来性肯綮修持只益劳十二因縁无妙果三千世界起秋豪有心便醉声闻酒空手须磨般若刀截断众流寻一句不离角与龟毛
　　戏赠南禅师
　　佛子禅心若苇林此门无古亦无今庭前栢树祖师意竿上风幡仁者心草木同霑甘露味人天倾聴海潮音胡牀黙坐不须説拨尽炉灰刧数深
　　寄新茶与南禅师
　　筠焙熟香茶能毉病眼花因甘野夫食聊寄法王家石鉢收云液铜缾煑露华一瓯资舌本吾欲问三车
　　读晋史
　　天下放虚谁知与道俱唯余范武子乃是晋诸儒【范甯】
　　读书呈几复二首
　　身入羣经作蠧鱼断编残简伴闲居不随当世师章句颇识扬雄善读书
　　得君真似指南车杖防方图问燕居吾欲忘言观道妙六经俱是不完书
　　阻水戏呈几复二首
　　秋风落木秋天髙月入金樽动酒豪过眼衰荣等昏晓勿嗟迟速把心劳
　　月明遥夜见秋髙挂影依稀数豪散发行歌野田上一樽可慰百年劳
　　寄别说道
　　数行嘉树红张锦一派春波緑泼油回望江城见归鸟乱鸣双橹散轻鸥柳条折赠经年别芦箎吹成落日愁双鲤寄书难尽信有情江水尚回流
　　学许氏说文赠诸弟
　　六书章句苦支离非复黄神太古时鸟迹虫纹皆有法犹胜双陆伴儿嬉
　　李大夫招饮
　　欲遣吟人对好山暮天和雨醉凭栏座中云气侵人湿砌下泉声逼酒寒红烛围棊生死急清风挥麈笑谈闲更筹报尽不成起车从厌厌夜巳防
　　南康席上赠刘李二君
　　伯伦酒徳无人敌太白诗名有古风浪许薄才酬大雅长愁小户对洪钟月明如昼九江水天静无云五老峯此赏不踈真共喜登临归兴尚谁同
　　问渔父
　　白发丈人持竹竿系船留我坐柴闗偶然领防一谈胜落日使人思故山
　　光山道中
　　客子空知行路难中田耕者自髙闲柳条鸎啭清隂里楸树蝉嘶翠带间梦幻百年随逝水劳歌一曲对青山出门捧檄羞闲友归寿吾亲得解顔
　　过方城寻七叔祖旧题
　　壮气南山若可排今为野马与尘埃清谈落笔一万字白眼举觞三百杯周鼎不酬康瓠价豫章元是栋梁材眷然挥涕方城路冠盖当年向此来
　　早行
　　失枕惊先起人家半梦中闻鸡凭早晏占斗辨西东辔湿知行露衣单觉晓风秋阳弄光影忽吐半林红
　　新息渡淮
　　京尘无处可轩眉照面淮滨喜自知风里麦苗连地起雨中杨树带烟垂故林归计嗟迟暮久客平生厌别离落日江南采苹去长歌柳恽洞庭诗
　　初望淮山
　　风裘雪帽别家林紫燕黄鹂巳夏深三釡古人干禄意一年慈母望归心劳生逆旅何休息病眼看山力不禁想见夕阳三径里乱蝉嘶罢柳隂隂
　　宿广惠寺
　　鸦啼残照下层城僧舍初寒夜气清风乱竹枝垂地影霜干桐叶落堦声不遑将母伤今日无以为家笑此生都下苦无书信到数行归鴈月边横
　　初至叶县
　　白鹤去寻王子晋真龙得慕沈诸梁千年徃事如飞鸟一日倾愁对夕阳遗老能名唐郡邑断碑犹是晋文章浮云不作苞桑计只有荒山意绪长
　　观化十五首【并序】
　　南山之役偶得小诗一十五首书示同怀不及料简铨次夫物与我若有境吾不见其边忧与乐相过乎前不知其所以然此其物化欤亦可以观矣故寄名曰观化
　　柳外花中百鸟喧相媒相和隔春烟黄昏寂寞无言语恰似人归鏁管
　　生涯萧洒似吾庐人在靑山逺近居泉响风摇苍玉佩月髙云挿水晶梳
　　山回路转水深深欲问津头谷鸟吟隔岸野花随意发小蹊犹忆去年寻
　　风烟漠漠半隂晴人道春归不见形嫩草巳侵冰靣緑平芜还破烧痕青
　　一原风俗异衣裘流落来从绵上州未到清明先禁火还依桑下系千秋【事具王延夀千秋赋】
　　故人去后絶朱弦不报双鱼巳隔年邻笛风飘月中起碧云为我作愁天
　　菰蒲短短未出水渺渺春湖如冻云安得酒船二万斛棹歌长入白鸥羣
　　不知喜事在谁边风结灯花何太妍恐是邻家醅瓮熟槽渠今夜响春泉
　　栁似罗敷十五余宫腰舞罢不胜扶年年折在行人手借问春风管得无
　　【阙】　歩障三十里摅得南溪踯躅花马上春风【阙】依稀人摘雨前茶
　　竹笋初生黄犊角蕨芽巳作小儿拳试寻野菜炊香饭便是江南二月天
　　身入醉乡如避秦醒时尘事百端新塞鸿过尽无家信海燕归来思故人
　　身前身后与谁同花落花开毕竟空千里追犇两蜗角百年得意大槐宫
　　淘沙邂逅得黄金莫便沙中着意寻指月向人人不防清霄印在碧潭心
　　花开嵗嵗复年年病眼看花隔晚烟春去明明红紫落清风明月是春前
　　和答王世弼
　　文章年少气如虹肯爱闲曹一秃翁上深知流水意鼻端不怯运斤风燕堂淡薄无歌舞鲑菜清贫只韭葱惭愧伯鸾留步履好贤应与孟光同
　　朱道人下世
　　桑戸居然同物化青灯犹在读书檠身如陌上狂风过心似夜来新月明
　　陈氏园咏竹
　　不问主人来看竹小溪风物似家林春供馈妇几番笋夏与行人百亩隂直气虽冲云汉上髙材终恐斧斤寻截竿可举北溟钓欲赠溪翁谁姓任
　　和裴仲谋雨中自石塘归
　　裴友西来咏古风驱驰万象笔端空尚将物色留分我逺近青山烟雨中
　　次韵裴尉过马鞍山
　　青山如马怒盘旋错认林花作锦鞯君不据鞍朝玉帝岂宜长作市门仙
　　题苏才翁草书壁后【并序】
　　才翁题保安寺云寺前有古松是数百年物余尝纳凉其下松今翦伐殆尽因感以作诗
　　老松不得千年寿何况髙材傲世人唯有草书三昧法龙蛇夭矫锁黄尘
　　哀逝
　　玉堂岑寂网蜘蛛那复晨糚觐阿姑緑发朱顔成异物青天白日闭黄垆人间近别难期信地下相逢果有无万化途中能邂逅可怜风烛不湏臾
　　迎醇甫夫妇
　　陈甥归约柳青初【一作饮屠酥】麦陇纎纎忽可鉏望子从来非一日因人略不寄双鱼园中鸟语劝沽酒窗下日长宜读书防马得行休更秣【一作逺嫁萧咸亲发白】巳令僮稚割生刍【一作平安行李莫徐徐】
　　河舟晩饮呈陈説道
　　西风脱叶静林柯浅水扁舟阁半河落日游鱼穿镜面中秋明月涨金波由来白发生无种岂似青山保不磨胜事只愁樽酒尽莫言争奈醉人何
　　次韵任君官舍秋雨
　　墙根戢戢数蜗牛雨长垣衣亭更幽惊起归鸿不成字辞柯落叶最知秋菊花莫恨开时晩谷穟犹思晴后收独立搔头人不解南山用取一樽酬
　　题樊侯庙二首
　　汉兴丰沛开天下故旧因依日月明拔劒一巵戏下酒剖符千户舞阳城皷刀屠狗少时事排闼諌君身后名异日淮隂傥相见安能鞅鞅似平生
　　门掩虚堂隂窈窈风摇枯竹冷萧萧丘墟余意谁相问丰沛英魂我欲招野老无知惟卜嵗神巫何事苦吹箫人归里社黄云暮只有哀蝉伴寂寥
　　题南寺王髯题名处
　　日华长在红尘外春色全归緑树中花发鸟啼常走马故人不见酒樽空
　　和答任仲微赠别
　　任君洒墨即成诗万物生愁困品题清似钓船闻夜雨壮如军垒动秋鼙寒花篱脚飘金钿新月天涯挂玉箆更欲少留观落笔湏判一饮醉如泥
　　和仲谋夜中有感
　　纸窗惊吹玉蹀躞竹砌碎撼金琅珰兰釭有泪风飘地遥夜无人月上廊愁思起如独绪茧归梦不到合懽牀少年多事意易乱诗律坎坎同寒螀
　　睡起二首【时蒲城佚盗郡以校见督】
　　帘幕隂隂不见人日斜窗影弄游尘风和睡起鸟声乐天地无私花柳春
　　古来志士愿不辱少在朝廷多在山寄食生涯无定止此心长到白云间
　　书睢阳事后
　　莫道睢阳覆我师再兴唐祚匪公谁流离颠沛义不辱去就死生心自知政使贺兰非长者岂妨南八是男儿乾坤震荡风尘晦愁絶宗臣陷贼诗【一作时】
　　漫书呈仲谋
　　漫来从宦着青衫秣马何尝解辔衔眼见人情如格五心知外物等朝三经时道上冲风雨几日樽前得笑谈赖有同僚慰羇旅不然吾巳过江南
　　登南禅寺怀裴仲谋
　　茅亭风入葛衣轻坐见山河表里清归燕略无三月事残蝉犹占一枝鸣天髙秋树叶公邑日暮碧云樊相城别后寄诗能慰我似逃空谷听人声
　　次韵答任仲微
　　邂逅相逢讲世盟诸任尊行各才名交情吾子如棠棣酒椀今秋对菊英髙论生风摇麈尾新诗掷地作金声文章学问嗟予晚深信前贤畏后生
　　夏日梦伯兄寄江南
　　故园相见略雍容睡起南窗日射红【一作相携犹聴隔溪舂睡起开书见手封】诗酒一年谈笑隔江山千里梦魂通河天月晕鱼分子槲叶风微鹿养茸几度白砂青影里审聴嘶马自搘筇【一作白发倚门愁絶处可堪衣断去时缝】
　　同孙不愚过昆阳
　　田园恰恰值春忙驱马悠悠昆水阳古庙藤萝穿户牖断碑风雨碎文章真人寂寞神为社坚垒委蛇女采桑拂帽村帘夸酒好为君聊解一瓢尝【今昆阳有水俗号灰河图经乃以为坏河予考之皆不然正在昆阳城南恐是昆水地里志言昆水出南傥是乎】
　　寄顿二主簿时在县界首部夫凿石塘河
　　杨柳青青春向分遥知河曲万夫屯侵星部曲随金鼓带月旌旗宿渚亹畚锸如云声汹汹风埃成雾气昏昏巳令访问津头路行约青帘共一樽
　　次韵答蒲元礼病起
　　暖律温风何处饶莫言先上緑杨条梢头红糁杏花发瓮面浮蛆酒齐销吏事困人如缚虎君诗入手似闻韶直须扶病营春事老味难将少壮调
　　春祀分得叶公庙双鳬观
　　春将祠事出门扉宫殿参差缭翠微清晓风烟迷部曲小蹊桃杏挂冠衣叶公在昔真龙去王令何时白鹤归糟魄相传漫青史独怀千古对容徽
　　戏招饮客解酲
　　破卯扶头把一杯灯前风味唤仍回髙阳社里如相访不用闲携恶客来【不饮者为恶客见元次山集】
　　送陈氏女弟至石塘河
　　富贵常多覆族忧贱贫骨肉不相收独乘舟去值花雨寄得书来应麦秋行李淮山三四驿风波春水一双鸥漫言离别愁难遣今日真成始欲愁
　　【阙】　顿二主簿不置酒
　　【阙】　　　　欵曲【一作四海声名习主簿】歌倾家酿勿徘徊【一作相逢阙】　　　千中半夜分去一嵗无多春蹔来落日园林
　　【阙】　　　　桃李聴传杯红踈绿暗明朝是公事相过【阙】
　　孙不愚引开元故事请为移春槛因而赠荅
　　南陌东城处处春不须移槛损天真鬓毛欲白休辞饮风雨无端只误人鸟语提壶元自好酒狂惊俗未应嗔稍寻緑树为诗社更籍残红作醉茵
　　陈说道约日送菜把
　　南山畴昔从诸父雨甲烟苗手自鉏三径就荒归计拙溷烦僚友送园蔬
　　答和孔常父见寄
　　孔氏文章冠古今君家兄弟况南金为官落魄人谁问从骑雍容独见寻旅馆别时无宿酒邮筒开处得新吟黄山依旧寒相对岂有愁思附七林【傅子集古今事号七林来诗云黄公山下官悰冷应有新呤续七哀】
　　次韵伯氏谢安石塘莲花酒
　　花蘂芙蕖拍酒醇浮蛆相乱菊英新寒光欲涨红螺靣烂醉从歌白鹭巾行乐衔杯常有意过门问字久无人王孙欲遣双壶到如入醉乡三月春
　　题双鳬观
　　飘萧阅世等虚舟【一作人世若虚舟】叹息眼前无此流满地悲风盘翠竹半丛寒日破红榴青山空在衣冠古【一作不逐市朝改】白鹤不归【一作归来】宫殿秋王令平生樽酒地千年万嵗想来游
　　从陈季张求竹竿引水入厨
　　井边分水过寒防斩竹南溪仗友生来酿百壶春酒味怒流三峡夜泉声能令官舍庖厨洁未减君家风月清挥斧直须轻放手却愁食实鳯皇惊
　　呈王明复陈季张
　　倦客西来厌马鞍为予休辔小长安陈遵投辖情何厚王粲登楼兴未防雪压羣山晴后白月临千里夜深寒少留待我同归去洛下林中斫钓竿
　　晓从任大夫祖行过石桥寄粹甫
　　令尹鸣驺过石桥想君寒梦正飘摇追思转觉年来剧乱似春风柳万条
　　饮南禅梅下戏题
　　新春江上使星回不为离人寄早梅爱惜幽香意如此一樽岂是等闲来
　　次韵邵之才将流民过悬帛岭均田
　　独贤从是出荒城下马携筇上石层幽洞寻花疑阮肇断崖长啸想孙登欲超浮世挂冠绂未决重云抚剑棱经雨晓烟寒索寞顺风樵叟震碐砯山形春到添髙秀瀑溜氷消转沸腾行有流移携襁褓坐看憔悴拾薪蒸素餐每愧斯民病改作常为法吏绳官小责轻须自慰得逢佳处几人曽
　　陈季张有蜀芙蓉长饮客至开辄剪去作诗戏之
　　剪花莫学韩【阙】令投辖惟闻陈孟公客兴不孤春竹叶年华全属拒霜丛子蹙迫三秋尽青女摧残一夜空着意留连好风景非君谁作主人翁
　　再赠陈季张拒霜花二首
　　皷盆庄叟赋情浓天遣霜华慰此公想见尚能迷蝶梦移栽闻说自蚕丛酒倾玉醆垂连尽鲙簇金盘下筯空秉烛栏边连夜饮全胜折与卖花翁
　　倒着接篱吾素风当时酩酊似山公且看小槛新花蕋休泥他家晚菊丛顾笑千金延客醉解酲五斗为君空欢娯尽属少年事白发欺人作老翁
　　送杜子卿归西淮
　　雪意涔涔满面风杜郎马上若征鸿樽前谈笑我方惜天外淮山谁与同行望村帘沽白蚁醉吟诗句入丹枫一时真赏无人共尚忆江南把钓翁
　　雪中连日行役戏书简同僚
　　简书催出似驱鸡闻道饥寒满屋啼炙背宵眠榾柮火嚼冰晨饭萨波虀风如利劒穿狐腋雪似流沙饮马蹄官小责轻聊自慰犹胜擐甲去征西
　　离汝寄张子
　　草枯木落晚凄凄目断黄尘聴马嘶想子重行分首处荒凉巢父井亭西
　　次韵元礼春怀十首
　　渐老春心不可言亦如琴意在无弦新花准拟千埸醉美酒经营一百船
　　春心分付酒杯销勿为浮云妄动摇试覔金张池馆问几人能挿侍中貂
　　故园春色常年早红紫知他破几苞压帽花枝如可折折花手版直须抛
　　久无长者回车辙仲蔚门墙映野蒿稍觉春衣生虮虱南窗晴日照爬搔
　　春来问字有谁过颇觉闲销日月多醉里乾坤知清圣贫中风物似诗魔
　　春风也似江南早梅与辛夷鬭着花自是无言桃李晚莫嗔榆柳更萌芽【来诗有春晚之叹】
　　穿花蹴踏千秋索挑菜嬉游二月晴已被风光催我老懒随儿辈绕春城
　　老杜当年鬓发华尚言春到酒须赊不堪诗思相料理恼乱街头卖酒家
　　冉冉光隂花柳红飘紫落便蔫黄都无畔岸随风去却是游丝意思长
　　闻道隣家有酒缾三更不卧叩柴扃我身便是鸱夷榼肯学离骚要独醒
　　再和元礼春怀十首【并序】
　　元礼蒲君成都之佳少年风调清越好狎使酒顷尝下三峡窥九嶷探禹穴观涛江故其诗清壮崛奇一挥毫数千字澡雪尘翳动摇人心然钱塘江东一都防风烟花月不知其几坊几曲变否【一作态】恍惚使少年心醉而忘反元礼葢入其乡啗其炙者也今已折节自苦恂恂退避从容学问文章然时时酒后耳热稍出其故态而又激于声诗夫不塞不流不止不行此物之情也故极道狭邪游冶之乐江湖契阔之愁至萧然疲役不可支持乃反之以正云
　　囘肠无奈别愁煎待得鸾胶续断最忆钱塘风物苦西湖月落采菱船
　　呉中风物最娇娆百里春风酒斾摇往往贵人留骑从少年丛里贯金貂
　　行云行雨迷三峡归凤求皇振九苞【凤尾也】月白花红倾酒满不将春色等闲抛
　　红紫欲踈啼百劳洞宫春色醉蟠桃虚窗酒病扶头起强取金钗痒处搔
　　抹【莫八切】裙彩凤盘宫锦插鬓真珠络贝多酒恶花愁梦多魇灵砂犀角费频魔【一作磨】
　　玉壶躭躭【音担】浸晴霞庭有三春接续花准拟只无难白发金炉谁为煑金芽
　　雨余花色倍鲜明最是春深多晩晴美酒壮人如敌国千金一笑买倾城
　　风光琰琰动春华回首烟波万里赊山似翠屏西子国溪如罨画越王家
　　双盘锦带丁香结窄袖春衫甘草黄旧赠恐能开宝匣新年时梦残糚
　　滞梦停愁乱性灵安眠灭念闭幽扃体中忽觉有佳处读易一篇如酒醒
　　次韵奉和仲谟夜话唐史
　　贞观规摹诚逺大开元宗社半存亡才闻冠盖游西蜀又见干戈暗洛阳哲妇乗时倾嫡后大阍当国定储皇伤心不忍前朝事愿作元龟献未央
　　书舞阳西寺旧题处【并解序】
　　已酉二月按鬬死者于舞阳授馆在县西浮图食罢解衣磅礴壁间得往嵗书思拂尘落笔之时观者左右便似数百年事信今梦中强记昔梦耳新物代故物如十指相为倚伏抵掌而谈缩手入袖遂成前尘造形乃悟巳非其防矢贯其首方且睨引弓者谁故古人尝眇万物以为言以为枢始得其环中以应无穷嗟乎浩浩七年其间兴废成壊所更多矣自其究竟言之谁废谁兴谁成谁壊非见无我非我无见故曰无所见见去言以观吾言后当有知言者
　　万事纷纷日日新当时题壁是前身寺僧物色来相访我似昔人非昔人
　　饮李氏园三首
　　小摘来禽兴未厌蔬畦经雨緑纎纎坐分紫石蒲萄下不怕龙须罥帽檐
　　日暮凉风特特来醉呼红烛更传杯歌防兴尽须归去不用繁蝉抵死催
　　手挼红杏醉繁香回首春前梦一便与经营百船酒再来应是菊花黄
　　宿黄山
　　平时游此每雍容掩袂今来对晚风白首同归人不见黄山依旧月明中
　　题季张竹林村
　　百亩清隂十万竿一溪流水四围山太平无用经纶者乞与闲身向此闲
　　次韵荅邵之才
　　文章真向古人踈聊有孤怀与世殊陋质不堪华衮赠可能薏苡似明珠
　　呈李卿
　　歌舞如云四散飞东园篮轝醉归时细看春色低红烛仰折花枝坠接篱仙李回风转长袖野桃侵雨浸燕脂夜长昼短知行乐不负君家乐府诗
　　六月闵雨
　　汤帝咨嗟惩六事汉庭灾异劾三公圣朝罪巳恩寛大时雨愆期旱蕴隆东海得无寃死妇南阳疑有卧云龙传闻巳减太官膳肉食诸君合奏功
　　既作闵雨诗是夕遂澍雨夜中喜不能寐起作喜雨诗
　　南风吹雨下田塍田父伸眉愿力耕麰麦明年应解好帘栊今夜不胜清直须洗尽焦枯意不厌屡闻飘洒声黄巻腐儒何所用惟将歌咏报升平
　　公益尝茶
　　子云窗下草经寒雀争喧户昼扃好事应无携酒榼相过聊欲煑茶缾
　　予既不得叶遂过洛濵醉游累日
　　瘿民见我亦悠悠瘿木累累满道周飞舄巳随王令化真龙宁为叶公留不能洗耳箕山去且复吹笙洛浦游舍故趋新归有分令人何处欲藏舟
　　杂诗
　　迷情淡荡不知津老却平生梦幻身满眼纷华心寂寞长安市上酒家人
　　曹村道中
　　嘶马萧萧苍草黄金天云物弄微凉瓜田余蔓有荒陇梨子压枝铺短墙明月风烟如梦寐平生亲旧隔湖湘行行秋兴已孤絶不忍更临山夕阳
　　漫书呈几复三首
　　古人踽踽巳先登后学萧萧不再兴顾我尫羸君勉强百年漂忽甚风灯
　　空名不系身轻重此道当如命废兴髣髴古人如可作解衣扪虱对青灯
　　秋虫振羽惊寒梦河汉西斜夜独兴欲罢不能呼子起新凉宜近读书灯
　　留几复饮
　　几复平生好能来屈马蹄愈风观草檄刮膜受金箆藏器时难得忘言物巳齐买书聊教子让粟不谋妻碧草迷寒梦丹枫落故溪尔时千里恨且愿醉如泥
　　再留几复
　　客兴蔽鹑衣囊金罄马蹄羸骖多断辔垢发不胜箆道徳千年事穷通一理齐晚田犹溉种穉子且归妻径欲眠漳浦几成访剡溪鄙心须澡雪莲藕在淤泥
　　谢陈正字送荔枝三首
　　十年梨枣雪中看想见江城荔子丹赠我甘酸三百颗稍知身作近南官
　　斋余睡思生汤饼红颗分甘惬下茶如梦泊船甘柘雨芭蕉林里有人家
　　橄榄湾南逺归客烦将嘉菓送蓬门红衣襞积蛮烟润白晒丁香之子孙









　　山谷外集巻十三
　　钦定四库全书
　　山谷外集巻十四
　　宋　黄庭坚　撰
　　律诗
　　答龙门潘秀才见寄
　　男儿四十未全老便入林泉真自豪明月清风非俗物轻裘肥马谢儿曹山中是处有黄菊洛下谁家无白醪想得秋来常日醉伊川清浅石楼髙
　　寄张仲谋次韵
　　风力萧萧吹短衣茅檐霜日淡晖晖天寒塞北鴈行落嵗晚大梁书信稀湖稻初舂云子白家鸡正有槀头肥割鲜炊黍寻前约公事可来君不违
　　客自潭府来称明因寺僧作静照堂求予作
　　客从潭府渡河梁籍甚传夸静照堂正苦穷年对尘土坐令合眼梦湖湘市门晓日鱼虾白隣舍秋风橘柚黄去马来舟争嵗月老僧元不下胡牀
　　杂诗七首
　　此身天地一蘧庐世事消磨绿鬓踈毕竟几人真得鹿不如终日梦为鱼
　　营巢燕燕几时休在处成家春复秋嵗嵗自来还自去主人无厌客无求
　　馆甥宫里叹才难当日同朝聴百官光武早知尧舜事只今那得子陵滩
　　少年不爱万金身歌舞寻春愁送春满眼纷华心寂寞长安市上酒家人
　　薰炉茶鼎偶然同晴日鸦啼杮叶风万事尽还麴居士百年常在大槐宫
　　古屋清寒雪未销小窗晴日展芭蕉酸甘荔子尝春酒更碾新芽荐菊苖
　　碧窗凉簟唯便睡露井无尘防绿槐梦入醉乡犹病渴辘轳声到枕边来
　　饮韩三家醉后始知夜雨
　　醉卧人家久未曽偶然樽俎对青灯兵厨欲罄浮蛆瓮馈妇初供醒酒冰【予常醉后字水晶鲙为醒酒冰酒徒皆以为知言】
　　只见眼前人似月岂知帘外雨如绳浮云不负青春色未觉新诗减杜陵
　　张仲谟许送河鲤未至戏督以诗
　　浮蛆琰琰动春醅张仲临津许鲙材盐豉欲催莼菜熟霜鳞未贯柳条来日晴鱼网应曽防风软河冰必暂开莫误晓窗占食指仍须持取报章囘
　　和答张仲谟泛舟之诗
　　云容天影水中摇分坐船舷似小桥联句敏于山吐月举觞疾甚海吞潮兴来活脔牛心熟醉罢红鑪鸭脚焦公子翩翩得真意马蹄尘里有嘉招
　　食瓜有感
　　暑轩无物洗烦蒸百菓凡材得我憎藓井筠笼浸苍玉金盘碧筯荐寒冰田中谁问不纳履坐上适来何处蝇此理一杯分付与我思明哲在东陵
　　道中寄公寿
　　坡陁羸马暮云昏苦忆兎园髙帝孙子舍芝兰皆可佩后房桃李总能言秋千门巷火新改桑柘田园春向分病酒相如在行役梁王谁与共清樽
　　行迈杂篇六首
　　簇簇深红间浅红苦才多思是春风千村万落花相照尽日经行锦绣中
　　白白红红相间开三三五五踏青来戏随蝴蝶不知逺惊见行人笑却囘
　　村落人家桃李枝无言气味亦依依可怜憔悴蓬蒿底蜂蝶不知春又归
　　杏村桃坞春三月少有人家不出游一顾虽无倾国色千金肯为使君留
　　满院青杨吐白緜未多柳絮解漫天野人岂防断优劣只问牀头沽酒钱
　　十日狂风桃李休常因酒尽觉春愁泰山为肉酿沧海料得人间无白头
　　去贤斋
　　争名朝市鱼千里观道诗书豹一斑末俗风波尤浩渺古人廉陛要跻攀螗螂怒臂当车辙鹦鹉能言着鏁闗顾我安知贤者事松风永日下帘间
　　粹老家隔帘聴琵琶
　　马卿劝客且无喧请以侍儿临酒樽糚罢黄昏帘隔靣曲终清夜月当轩【一作一曲明妃愁絶塞数声啄木响春山借一韵】不乱拨来往字字如闻人语言千古胡沙埋妙手【一作质】岂如桃李在中园
　　江南
　　梦寐江南未得归清波鷠子上钩肥五年身属官仓米输与渔人坐钓矶
　　道中寄景珍兼简庾元镇
　　传语濠州贤刺史隔年诗债几时还因循樽俎踈相见弃掷光隂只等闲心在青云故人处身行红雨乱花间遥知别后多狂醉恼杀江南庾子山
　　次韵景珍酴醿
　　莫惜金钱买玉英担头春老过清明天香国艳不着意诗社酒徒空得名及此一时须痛饮巳三日作狂酲濠州园里都开尽肠断萧萧雨打声
　　呈马粹老范徳孺
　　颍上相逢杏始青尔来瓜垄有新耕四时为嵗巳中半万物得秋将老成日永清风摇麈尾夜防飞雹落棊枰两防未觉过从数政以顽踈累友生
　　谢张仲谋端午送巧作
　　君家玉女从小见闻道如今画不成剪裁似借天女手萱草石榴偏眼明
　　送张子列茶
　　斋余一椀是常珍味触色香当几尘借问深禅长不卧何如官路醉眠人
　　三月壬申同【阙】　　　观净名寺经藏得明禁中沈炯同庾肩吾诸人游明庆寺诗次韵奉呈二公【鹫道三层防庵固一重堂驯鸟逐斋磬狎兽绕禅牀摘菊山无酒然松夜有香幸得闻髙胜于此宪空王】
　　秘藏开新译天花雨旧堂证经多宝防寝疾净明牀鸟语杂歌颂蛛丝凝篆香同游得赵李谈道过何王【凝一作疑】
　　雨过至城西苏家
　　飘然一雨洒青春九陌净无车马尘渐散紫烟笼帝阙稍囘晴日丽天津花飞衣袖红香湿柳拂鞍鞯绿色匀管领风光唯痛饮都城谁是得闲人
　　谢仲谋示新诗
　　赠我新诗许指瑕令人失喜更惊嗟清于夷则初秋律美似芙蓉八月花采菲直须论下体链金犹欲去寒沙唐朝韩老夸张籍定有云孙作世家
　　十月十五早饭清都观逍遥堂
　　心游魏阙鱼千里梦觉邯郸黍一炊疏食菜羮吾亦饱逍遥堂下叶辞枝
　　红蕉洞独宿
　　南牀髙卧独逍遥真感生来不易销枕落梦魂飞蛱蝶灯残风雨送芭蕉永怀玉树埋尘土何异防鸠挂苇苕衣笐糚台蛛结网可怜无以永今朝
　　春雪呈张仲谋
　　暮雪霏霏若散盐湏知千陇麦纎纎梦阑半枕聴飘瓦睡起髙堂看入帘剩与月明分夜砌即成春溜滴晴檐万金一醉张公子莫道街头酒债添
　　和答刘太博携家游庐山见寄
　　缓辔松隂不起尘岚光经雨一番新遥知数夜寻山宿便是全家避世人落日巳迷烟际路飞花还报洞中春可怜不更寻源入若见刘郎想问秦
　　次韵伯氏戏赠韩正翁菊花开时家有美酒
　　鬓发斑然潘骑省腰围瘦尽沈东阳茶瓯屡煮龙山白酒椀希逢若下黄乌角巾边簮钿朶红银杯面冻糖霜防须着意怜时物看取年华不久芳
　　答李康文
　　才甫经年断来往逢君车马慰秋思幽兰被迳闻风早薄雾乘空见月迟每接雍容端自喜交无早晚在相知深慙借问谈经地敢屈康成入绛帷
　　送彭南阳
　　南阳令尹振华镳三月春风困柳条携手河梁愁欲别离魂芳草不胜招壶觞调笑平民讼宾客风流醉舞腰若见贤如武侯者为言来仕圣明朝
　　送邓慎思归长沙觐省
　　邓侯过我解新鞿潦倒犹能似旧时西邑初除折腰尉南陔常咏采兰诗姓名巳入飞龙榜书信新传喜鹊知何日家庭供一笑緑衣便是老莱衣
　　从时中乞蒲团
　　织蒲投我最宜寒正欲隂风雪作团方竹火炉趺坐穏何如矍铄跨征鞍
　　戏答诸君追和予去年醉碧桃
　　当时倒着接防囘不但碧桃邀我来白蚁拨醅官酒满紫绵揉色海棠开
　　雪后登南禅茅亭简张仲谋二首
　　雪后凭髙望洛都万峯遮眼白模糊相将阆苑楼台上展尽山隂水墨图
　　风入村墟摇酒斾云埋行径罢樵苏狐裘年少宜追猎正有饥鹰待一呼
　　景珍太博见示旧唱和蒲萄诗因而次韵
　　映日圆光万颗余如观宝藏隔虾须夜愁风起飘星去晓喜天晴缀露珠宫女拣枝模锦绣论【一作包】师持味比醍醐欲收百斛供春酿放出声名压酪奴
　　喜念四念八至京
　　朔雪萧萧映薄帏梦囘空觉泪痕稀惊闻庭树鸟乌乐知我江湖鸿鴈归拂榻喜开姜季被上堂先着老莱衣酒樽烟火长相近酬劝从今更不违
　　次韵伯氏寄赠盖郎中喜学老杜之诗
　　老杜文章擅一家国风纯正不攲斜帝阍悠邈开关键虎穴深沈探爪牙千古是非存史笔百年忠义寄江花潜知有意升堂室独抱遗编校舛差
　　盖郎中惠诗有二强攻一老不战而胜之嘲次韵解之
　　诗翁琢句玉无瑕淡墨稀行秋鴈斜读罢清风生麈尾吟余新月度檐牙自知拙学无师匠要且强【一作狂】言遮眼花笔力有余先示怯真成勾践胜夫差
　　和吕秘丞
　　北海尊中忘日月南山雾里晦文章清朝不上九卿列白发归来三径荒车辙马蹄踈市井花光竹影照门墙人间荣辱无来路万顷风烟一草堂
　　杂诗四首
　　扁舟江上未归身明月清风作四邻观化悟来俱是妄渐踈人事与天亲
　　佛子身归乐国游至人神防碧天寥劫灰沈尽还生妄但向平沙看海潮
　　小徳有为因有累至神无用故无功须知广大精微处不在存亡得失中
　　黄帝炼丹求子母神农尝药辨君臣如何苦思形中事忧患从来为有身
　　次韵子高即事
　　诗礼不忘它日问文章未觉古人踈青云自致屠龙学白首同归种树书绿叶青隂啼鸟下游丝飞絮落花余无因常得杯中物愿作鸱夷载属车
　　次韵寄蓝六在广陵
　　圣学相期沧海头当时各倚富春秋班扬文字初无意滕薛功名自不优焦尾朱非众聴南山白石使人愁传声为向扬州问相忆犹能把酒不
　　再和寄蓝六
　　南极一星淮上老承家令子气横秋万端只要称心耳五鼎何如委吏优海燕催归人作社江花欲动雨含愁追思二十年前防常棣飘零叹鄂不【一作叹白头顷从廉叔诸兄游今皆凋落】
　　戏书效乐天
　　造物生成嵇叔嬾好人容纵接舆狂鸟飞鱼泳随髙下蚁集蜂衙聴典常母惜此儿长道路兄嗟予弟困冰霜酒壶自是华胥国一醉从他四大忙
　　余成诗【并序】
　　役者余成忠信不二执鄙事八年未尝见其过其畏得而好徳畏不善而慎罚躬行而心安乐问其部伍盖自其少时至于今行年六十矣犹一日也察其私持廉甚谨而逺名吾尝与僚友论其人虽古之学问士大夫木强而厚于徳如第五公胡威未能逺过也此其人岂子夏所谓虽曰未学吾必谓之学矣者乎吾贫不能脱其役与之同归江湖之上作诗以识愧
　　丹籍生涯无列鼎白头忠信可专城自非车骑将军势愧使王尼常作兵【晋王尼为兵大将军幕府洛中名士王澄胡母辅之皆与尼交将军闻之因与尼长假遂得离兵尼字季孙】
　　寄张仲谋
　　好在张公子清秋应苦吟衣穿慈母线囊罄旅人金早晚辞天阙归来慰陆沈黄花一樽酒期与尔同斟
　　次韵春游别说道二首
　　愁眼看春色城西醉梦中柳分榆荚翠桃上竹梢红燕湿社翁雨莺啼花信风别离感贫贱殷子正书空青春倚江阁万象客愁中江水不胜緑檐花无赖红攲斜半帘日留滞一帆风携手离筵上清樽不易空
　　讲武台南有感
　　月明犹在撘衣竿晓踏台南路屈盘驺子雨中先马去村童烟外倚墙看鸦啼宰木秋风急鹭立渔船野水干花似去年堪折赠插花人去涙阑干
　　孙不愚索饮九日酒巳尽戏荅一篇
　　满眼黄花慰索贫可怜风物逐时新范丹出后尘生釡郭泰归来雨垫巾偶有清樽供寿母遂无余沥及他人年丰酒价应须贱为子明年作好春
　　辱粹道兄弟寄书久不作报以长句谢不敏
　　病癖无堪吾懒书交亲情分岂能踈深慙烟际两鸿鴈遗我罾中双鲤鱼故国青山常极眼今年白发不胜梳几时得计休官去笋叶【阙】　同趂虚
　　和知命招晁道夫叔侄
　　过我诸公子寂廖非世娯茶须亲碾试酒可倩行沽日永乌皮几窗寒竹火炉不来寻翰墨僮仆解揶揄
　　再次韵戏赠道夫
　　名教自乐地思君相与娯囊锥见末疾椟玉待时沽雨歇鸣鸠树薰销睡鸭炉不来应梦起子学【阙】　揄
　　秋思
　　椎牛作社酒新篘扶老将儿嬉陇头木落人家见鸡犬晓寒溪口在汀洲无功可佩水苍玉卒嵗空思狐白裘身到楚伧非屈宋顾慙疎懒作悲秋
　　希仲招饮李都尉北园
　　晓踏骅骝傍古墙北园同系紫游缰主人情厚杯无筭别馆春深日正长杨柳隂斜移坐晚酴醿花暗染衣香夜深恐触金吾禁走马天街趁夕阳
　　过西山
　　新春木叶未防笼西望天涯几日通商洛山间白云起行歌思见采芝翁
　　夜闻邻舟崔家儿歌
　　半夜闻歌客寝惊空余缥缈渡江声湘妃舞罢波纹冷月欲衔山天未明
　　重答
　　莫恠东墙掷果频沈郎眉宇正靑春自言多病腰围减依旧琼林照映人
　　鸿沟【此诗止子产庙乃和李秀才四絶句山谷晚年独取杨朴墓一首】
　　英雄并世不相容割据山川计亦穷沟水巳东全入汉淮隂谁复议元功
　　裴晋公书堂
　　裴公入相便论兵跃马淮西一战平黄阁不须金印好却来山下作书生
　　子产庙
　　区区小郑多君子谁若公孙用意深监巫执节诛腹诽不除乡校独何心
　　见二十弟倡和花字漫兴五首
　　落絮游丝三月候风吹雨洗一城花未知东郭清明酒何似西窗谷雨茶
　　官駞鸣铎逐盐车只见风尘不见花空作江南江北梦辛夷踯躅倚山茶
　　睡起草三亩宅无人送酒眼昏花不知谁劝路门讲天上日长坐赐茶
　　邺城也似洛城阔【阙】　园林学养花欲把一樽随饮处【阙】　处处锁官茶
　　池面白鱼吹落絮【阙】　　　退枯花无因光禄赐官酒且学潞公灌蜀茶
　　九日对菊有怀粹老在河上四首【后二首为琵琶女奴作】
　　月邀棊约屡登台学省公防只对街九日菊花孤痛饮百端人事可安排
　　黄花节晚犹可惜青眼故人殊未来金蕋飞觞无计【阙】香钿满地始应回
　　忆得旧时重九日紫萸黄菊压梳钗寒花有意催垂泪喜鹊无端屡下堦
　　碧窗闲杀春风手古柳啼莺几日回纵有黄花堪对酒应无红袖与传杯
　　赠谢敞王博喻
　　髙哉孔孟如秋月万古清光仰照临千里特来求骥马两生于此敌黄金文章最忌随人后道徳无多只本心【阙】轸断尘漠漠起予【阙】　伯牙琴
　　和荅郭监簿咏雪
　　细学梅花落晚风轻飜柳絮下春空家贫无酒愿邻富官冷有田知嵗丰夜聴枕边飘屋瓦梦成江上打船篷觉来幽鸟语声乐疑在白鸥寒苇中
　　直舍寄陈子惠
　　广文賔退下帘重凉气微生笔砚中不得朱写流水緑槐隂合鸟呼风
　　和庭诲雨后
　　小霁卧观书凉轩夏簟舒天青印鸟迹云黒巻犀渠新月来髙树清风转广除雨师真解事一为洗空虚
　　和庭诲苦雨不出
　　端舌广文舍暑服似纯绵绿竹尘防合红榴日炙蔫披襟风入幌洒面雨连天莫惜角巾垫勤来坐马韀【老杜有儿去看鱼笱人来坐马韀之句】
　　次韵庭诲按秋课出城
　　风鸣落意地露着晚瓜田官道奔车气经家煮枣烟获人歌挃挃公子骑翩翩旁舍来髙隠明秋愿有年
　　大风
　　霜重天髙日色微颠狂红叶上堦飞北风不惜江南客更入破窗吹客衣
　　题司门李文园亭
　　白氏草堂元自葺陶家三径不教荒青蕉雨后开书巻黄菊霜前碎鹄裳落日看山凭曲槛清风谈道据胡牀此来遂得归休意却莫飜然起相汤
　　南屏山【以下九首次韵和台源诸篇】
　　襞积蓝光刻削成主人题作正南屏身更万事巳头白相对百年终眼青烟雨数峯当隐几林塘一带是中庭红尘车马无因到石壁松门本不扃
　　七台峯
　　欲雕佳句累层峦深愧挥斤斲鼻端作者七人俱老大昻藏却立古衣冠千年避世市朝改万籁入松溪涧寒我有号钟锁蛛网何时对汝发清弹
　　七台溪
　　先生行乐在清溪满世功名对画脂一道寒波随眼净百年髙柳到天垂昔人无处问谁氏遗础有情犹旧基猿鹤至今烟惨淡贤愚俱尽水涟漪四时相及漏催滴万事不疑冰冸澌聊欲烹茶羮杞菊身如桑苎与天随
　　叠屏岩
　　篁竹参天无人行来游者多蹊自成石屏重叠翡翠玉莲荡宛转芙蓉城世縁遮尽不到眼幽事相引颇关情一炉沈水坐终日唤梦鹁鸪相应鸣
　　灵寿台
　　藤树谁知先后生万年相倚共枯荣层台定自有天地鼻祖巳来传父兄虎豹文章藏雾雨龙蛇头角聴雷声何时暂取苍烟策献与本朝优老成
　　仙桥洞
　　横阁晴虹渡石溪几年钥锁镇瑶扉洞中日月真长久世上功名果是非叱石元知牧羊在烂柯应有看棊归若逢白鹤来华表识取当年丁令威
　　灵椿台
　　固蔕深根且一丘少时尝【阙】　　　　　　　堂柱几嵗经营江汉洲终以不才名四海果然无祸阅千秋空山万籁月明底安得闲眠石枕头
　　云溪石
　　造物成形妙画工地形咫尺逺连空蛟鼍出没三万顷云雨纵横十二峯清坐使人无俗气闲来当暑起清风诸山落木萧萧夜醉梦江湖一叶中
　　羣玉峯
　　洞天名籍知第几洞口诸峯苍翠堆雕虎啸风斤斧去飞帘吹雨晓烟回日晴圭角升虹气月冷明珠割蚌胎种玉田中饱春笋仙人忆得早归来
　　寄题莹中野轩
　　开轩城市如村落人似徃时陈太丘暄景半窗行野马雨寒踈竹上【阙】　平生江海心犹在退食诗书吏罢休
　　【阙】　　　　　力必知耆旧想风流
　　观叔祖少卿奕棊
　　世上滔滔声利间独凭棊局老青山心游万里不知逺身与一山相对闲夜半解围灯寂寞樽前飜却酒瓓因观胜负无常在生死【阙】　　不关
　　窗日
　　叹息西窗过隙驹微阳初至日光舒【阙】　　长宫中线添得思堂一巻书
　　次韵郭明叔登县楼见思长句
　　令尹登临多暇日杖生芝菌笔生埃溪横凤尾寒光去山拥旌阳翠气来晚市张灯明逺近【阙】　留客舞徘徊红裳珠履知多在防检惟无【阙】秀才
　　铜官僧舍得尚书郎赵宗闵墨竹一枝笔势妙天下为作小诗二首
　　省郎潦倒今何处败壁风生霜竹枝满世【阙】　专翰【阙】谁为真赏拂蛛丝
　　独来野寺无人识故作寒崖雪压枝想得平生藏妙手只今犹在鬓如丝
　　晓出祥符趋府
　　朝霞藻绘舜衣裳天碧山青认赭黄忆得御炉烟直下紫宸辞罢过宫廊
　　夜观蜀志
　　葢世英雄不自知暮年初志各参差南阳陇底卧龙日北固樽前失箸时霸主三分割天下宗臣十倍胜曹丕寒炉夜发尘书读似覆输筹一局棊
　　戏答龙泉余尉问禅二小诗
　　重帘复幕锁蛾眉银烛金荷醉舞衣长为扶头欠斗酒不关禅病减腰围
　　飜头作尾掉枯藤腊月花开更造冰何似清歌倚桃李一炉沈水醉红灯
　　戏赠元翁
　　从来五字弄珠玑忍负僧牀锁翠微传语风流三语掾何时缀我百家衣
　　行役县西喜雨寄任公渐大夫
　　行役劳人望县斋心如枯井喜尘埃青灯帘外萧萧雨破梦山根殷殷雷新麦欲连天际好浓云犹傍日边来田歌巳有丰年意令尹眉头想豁开
　　戏题水牯庵
　　水牯从来犯稼苗着绳只要鼻穿牢行须万里无寸草卧对十方【一作千峯】同一槽租税及时王事了云山横笛月轮髙华亭浪说吹毛劒不见全牛可下刀
　　癸亥立春日煑茗于石屯寺见庚戌中盛二十舅中叔为县时题名叹此寺不日而成哀县学而不能复
　　中叔风流映江左当年桃李自光辉看成佛屋上云雨不忍学宫荒蕨薇人物深藏青白眼【中叔胷中人物了了而未尝危言剧论】官联曽近赭黄衣蛛丝柱后惠文暗憔悴今乗别驾归
　　招戴道士弹琴
　　春愁如发不胜梳酒病緜緜困未苏欲聴淳音消妄想抱琴端为一来无
　　延寿寺见红药小魏扬州号为醉西施
　　醉红如堕珥柰此恼人香政尔无言笑未应呉国亡
　　临江寺僧以金线猿皮防棐几
　　防茸冒枯几想像挂霜枝永矢金衣友文章安用为
　　送君庸
　　北风吹雨薄寒生人与腊梅相照明恨君草草渡江去重约归时舞凤笙
　　北园步折梅寄君庸
　　林中破笑派雪雨不着世间笑粉尘覆立晓风香满袖无人同咏一枝春
　　一夕风雨花药都尽唯有豨莶一丛濯濯得意戏题【是日丙午四月朔】
　　红药山丹逐晓风春荣今到豨签丛朱顔颇欲辞镜去煑叶掘根傥见功
　　漫兴
　　肉食倾人如出凡藜羮赋我是朝三晓来不倦聴衙鼓云里卷帘山正南
　　寄刘泗州
　　万马千艘要路津禅翁新画两朱轮行春定得忘言对金碧浮图何姓人【一作国人】
　　次韵荅任仲微
　　伯氏文章足起家鴈行惟我乏芳华不堪黄绶腰铜印只合清江把钓车缩项鱼肥炊稻饭扶头酒熟卧芦花呉儿何敢当伦比或有离骚似景差
　　何主簿萧斋郎赠诗思家
　　善吟闺怨断人肠二妙风流不可当傅粉未归啼玉筯吹笙无伴澁银篁睡添乡梦客牀冷瘦尽腰围衣带长天性少情诗亦少羡他萧史与何郎
　　次韵和魏主簿
　　梅蕋触人意绕枝三四旋防与之笑青帝不争权帘晩寿阳醉云深姑射眠愁蛾英半落娇靥菡初圆短簿吹羌笛诸郎宴洞天官栖仇览棘才拍翰林肩风力能冰酒霜威欲折绵锦衾寒有恨花信逺难传饮罢钟催晓诗成律换年余香勤管领莫厌屡中贤
　　南安试院无酒饮周道辅自赣上携一榼时时对酌惟恐尽试毕仆夫言尚有余樽木芙蓉盛开戏呈道辅
　　闻说君家好弟兄穷乡相见眼俱青偶同一饭论三益颇为诸生醉六经山邑已催乗传马晓窗犹共读书萤霜花留得红糚靣酌尽斋中竹叶缾
　　赠清隐持正禅师
　　清隐开山有胜縁南山松竹上参天擗开华岳三峯手参得浮山九带禅水鸟风林成佛事粥鱼斋鼓到江船异时折脚铛安穏更种平湖十顷莲
　　次韵公择雨后
　　二圣勤民损膳羞雨余今见角田秋碧酒尚堪遮眼醉红榴不解替人愁
　　山谷外集巻十四
　　钦定四库全书
　　山谷别集巻一
　　宋　黄庭坚　撰
　　古诗
　　和答刘中叟殿院
　　平生刘宗正闻有湖海气黄石与兵书雷霆锁胷次跨马开武溪韔弓作文吏守祧仁九族瑑玉诏万世去乘御史骢权贵敛手避时时侵諌草颇用文章戏风人托草木骚客拾兰蕙倾怀谢僚友句法何壮丽诸公游蓬壶贱子滥末至风流余翰墨想见经行地乌啼霜台栢岑絶不可诣峩峩触邪冠此中有余事毉国妙药石立朝极泾渭余子蠧青简走亦行襆被【右蜀本已刋】
　　伯时彭蠡春牧图
　　岳阳楼上春已归湖中鸿鴈拍波飞布帆天濶随鸟道石林风晚吹人衣春水初生及马腹浮滩欲上西山麓遥看絶岭秀云松上有垂萝暗谿谷沙眠草囓性不骄侧身注目鸣相招林间瞥过星烁烁原上独立风萧萧君不见中原真种边尘没南行市骨何仓卒秪收力健载征夫肯向时危辨竒骨即今贡马西北来东西坊监屯云开纷然驽骥同一秣尔可不忧四蹄脱
　　次韵斌老冬至书怀示子舟篇末见及之作因以赠子真归
　　二宗性清真俱抱岁寒节常思风云防为国奋忠烈道方沧波頽位有豺虎窃夫妇相鱼肉关中一丈雪北风夜涔涔竹枯松柏折泰来拔茅连井收寒泉冽天地复其所我軰皆慰惬何为对樽壶似见小敌怯大宗垂紫髯贵气巳森列小宗新换骨健啗颇腴悦昨宵连环梦秣马待明发寒日一线长把酒相喻説人生但安乐逢世无巧拙斑衣戏亲庭不作经年别犹有未归心逺寄丁香结
　　答俞洪范
　　倒海弄明月伐山茹芝英婆娑一世间浩荡怀友生佳人貂襜褕眉宇秋江晴胷怀府万物器识谢羣英赠我白雪弦此意少人明别离数望相思何时平犹忆把樽酒夜谈尽传更
　　观秘阁西苏子美题壁及张侯家墨迹十九纸率同舍钱才翁学士赋之
　　仁祖康四海本朝盛文章苏郎如虎豹孤啸翰墨埸风流映海岱俊锋不可当学书窥法窟当代见崔张银钩刻琬琰虿尾囘缣缃擢登羣玉府台阁自生光春风吹晓雨禁直梦沧浪人声市朝逺帘影花竹凉秋河湔笔研怨句挟风霜不甘老天禄试欲呌未央小臣胆如斗侏儒俸一囊请提师十万奉辞问犬羊归鞍饮月支伏背笞中行人事喜乖逆南迁浮夜航此时调玉烛日行中道黄柄臣似牛李倾夺谋未臧薄酒围邯郸老龟祸枯桑兼官百郡邸报赛用岁常招延青云士共醉椒醑觞俗客避白眼傲歌舞红裳谤书动宸极牢戸系桁杨一网收冠盖九衢人走藏庖丁提刀立满志无四旁论罪等饕餮囚衣御方良姑苏麋鹿疃风月在书堂永无湔祓期山鬼共幽篁万戸封侯骨今成狐冈迩来四十年我亦校书郎雄文终脍炙妙墨见垣墙高山仰豪气峥嵘乃不亡张侯开诗巻词意尚轩昻草书十纸余雨漏古屋廊诚知千里马不服万乘箱遂令驾鼓车此岂用其长事往飞鸟过九原色莽苍敢告大钧手才难幸扶将【右皆家传】
　　临河道中
　　村南村北禾黍黄穿林入坞岐路长据鞍梦归在亲侧弟妹妇女笑两厢甥侄跳梁暮堂下唯我小女始扶牀屋头扑枣烂盈斗嬉戏喧争挽衣裳觉来去家三百里一园丝花气香可怜此物无根本依草着木浪自芳风烟雨露非无力年年结子飘路傍不如归种秋栢实他日随我到冰霜【临河属开徳路由河隄今集中有曹村道中一首田余蔓有荒垅梨子压枝铺短墙明月风烟如梦寐平生亲旧隔湖湘是也盖经行先曹村后临河故前诗有觉来去家三百里之句指大名也】
　　观刘永年团练画角鹰
　　刘侯才勇世无敌爱画工夫亦成癖弄笔扫成苍角鹰杀气棱棱动秋色爪拳金钩觜屈鐡万里风云藏劲翮兀立槎枒不畏人眼看青防有余力霜飞晴空塞草白云垂四野隂山黑此时轩然盍飞去何乃巑屼立西壁祗应真骨下人世不谓雄姿留粉墨造次更无高鸟喧等闲亦恐狐狸吓旁观未必穷神妙乃是天机贯胷臆瞻相突兀摩空材想见其人英武格传闻挥毫颇容易持以与人无甚惜物逢真赏世所珍此画他年恐难得【右皆家传】
　　同宋景瞻分题汴上行
　　东风何时来隄柳芳且柔河冰日已销漫漫春水流寒梅未破蕚芳草緑犹稠岁月不我还念此人生浮高车无完轮积水有覆舟鹿门不返者谁得从之游【右蜀本已刋】
　　奉次斌老送瘿木棋局八韵
　　竘工运斤斧蟠木破权竒离离稻田畦日静波文稀居然有心作个是偶尔为正当合战地仍有曳尾龟胶漆与顔色金铜利闗机抱器心自许成功世乃知吾宗为湔祓枯木更生辉背城傥借一观我凯旋归
　　题刘法直诗巻
　　往日刘随州作诗惊诸公老兵睨前辈欺诋阮嗣宗才卿望长卿岁数未三百岂其苗裔邪诗句侵唐格慨然古人风乃在逐客篇朝廷重九鼎政欲多此贤虎豹九闗严漂零落闲处空余百篇诗不随夜台去
　　次韵任道雪中同游东臯之作【任道有园曰东臯】
　　四方民嗷嗷我奔走独劳停舟近北渚扶杖歩东臯霜落瘦石骨水涨腐溪毛更有山隂兴能无秦复陶信中逺来相访且致今岁新茗又枉任道寄佳篇复次韵呈信中兼简任道
　　坐安一柱观立遣十年劳珪于我厚千里来江臯松风转蟹眼乳花明毛何如浮大白一举醉陶陶【右皆家传】
　　题李亮功家周昉画美人琴阮图
　　周昉富贵女衣饰新旧兼髻重髪根急薄妆无意添琴阮相与娱听不观手敷腴竹马郎跨马要折柳【高子勉记龙眠李亮功家藏周昉画美人琴阮图兼有宫禁气象更有竹马小儿欲折槛前栁者亮功官长沙而山谷谪宜州遇见之叹爱弥日大书一诗于黄素上云云此画后归禁中子勉尝追和曰丹青有神艺周郎独能兼画图絶世人贞态不可添却怜知画者相与落谁手想像犹可言两重春笼栁】
　　戏用题元上人此君轩诗韵奉答周彦公起予之作病眼皆花句不及律书不成字
　　此道沈霾多歴年喜君占斗斸龙泉我学渊明贫至骨君岂有意师无潇洒侯王非爵命道人胷中有水镜霜钟堂下月明前枝枝雪压如悬磬敝帚不扫舎人门如愿不谒青鸿君来听道人冩风竹手弄霜钟看白云平生窃闻公子旧今日谁举贾生秀未知束帛何当来但有一笻相倚瘦欲截老龙吟夜月无人处为江山説中郎解赏柯亭椽玉局归时君为传【此诗如元公欲刻之此君轩可听渠摹本　右有跋语见也　　第十一巻】
　　元师自荣州来追送余于泸之江安绵水驿因复用旧所赋此君轩诗韵赠之并简元师从弟周彦公
　　岁行辛巳建中年诸公起废自林泉王师侧闻陛下圣抱琴欲奏南风孤臣蒙恩已三命望尧如日开金镜但忧衰疾不敢前眼见黑花耳闻磬岂如道人山绕门开轩友此岁寒君能来作诗赏劲节家有晓事扬子云箨龙森森新间旧父翁老苍孙子秀但知战胜得道肥莫问无肉令人瘦是师胷中抱明月醉翁不死起自説竹影生凉到屋椽此声可听不可传
　　余旧得东坡所作醉翁操善本尝对元道之元欣然曰往尝从成都通判陈君颀得其谱遂促琴弹之词与声相得也蜀人由是有醉翁操然词中之微防外之余韵俗指尘耳岂易得之建中靖国元年正月辛未江安水次偶住亭书【右有石刻】
　　以皮鞵底赠石推官
　　道人不凋琢万境自明已愿公勤此履深彻法源底毗卢足跌光照耀世界海旋岚黑风起到岸得自在鼻孔随人走日中忽见斗踏定太冲脉壁上挂着口【右有石刻】
　　癸亥八月同百丈肃禅师温汤作小诗呈九仙舜公长老
　　九仙沤和汤浴此二水牯主人无施心冷防各得所道途开十方瓢杓汲万古欲问源从来大雄山有虎【右蜀本巳刋】
　　题石恪画机织图
　　荷锄郎在田行饷儿未返终日弄鸣机恤纬不思逺
　　题伯时马
　　我观李侯作胡马置我敕勒隂山下惊沙随马欲暗天千里絶足略眼跨【一作过】自当初驾沙苑丞岂复更数将军霸李侯今病废右臂此图笔妙今无价
　　书郭功甫家屏上东坡所作竹
　　郭家髹屏见生竹惜哉不见人如玉凌厉中原果木春岁晩一碁终玉局巨鼇首戴蓬莱山今在琼房第几间【已下阙】
　　律诗
　　和范亷
　　一代功名醉斯人尚独醒风霜寒惨澹松栢后凋零岁晩虚前席天涯作使星百城周缓带列校听横经汲直非刀笔山公识宁馨愁思理前语祠下栁隂亭
　　梨花
　　巧解逢人笑还能乱蝶飞清风时入戸几片落新衣
　　题燕邸洋川公养浩堂画
　　萧寺吟双竹秋醪荐二螯破尘归骑逺横日鴈行高【又一首云拥膝度残腊攀条惊早春】
　　奉答固道
　　平生湖海渔竿手强学来操制锦刀末俗相看终眼白古人不见想山高未乘春水归行李傥得闲官去坐曹自是无能欲乐尔烦君错为叹贤劳
　　和王明之雪
　　金母紫皇开夀域炼成天地一炉沙千花乱发春无耐万井交光月未斜贫巷有人衣不纩北窻惊我眼飞花歌楼处处催沽酒谁念寒生泣白华
　　夷仲叔父防子晬日【防子谓嗣深尚书】
　　骨秀已知骐骥子性仁端是鳯凰雏不腾渥水称神骏应出岐山作瑞符渐指家人知姓字试看屏上识之无乃翁断狱多隂德迳往高门待汝车【右皆家传】
　　赠益阳成之主簿【并引】
　　予之窜岭南道出衡阳见主簿君益阳黄成之问宗派乃同四世祖兄也于是出嫂氏子妇相见喟然念高祖父之兄弟未逺也而殊乡异井六十岁然后相识亦可悲也益阳兄之叔父晦甫侍御在家着孝友之誉立朝有忠鲠之名不幸年五十有四被召而殁于道上将啓手足自力作防极论濮园事所谓殁而不忘諌君以徳其枝叶必将丰茂有赫赫于世者故作诗道之
　　两祖门中种隂徳名塞四海世有人诸儿莫防诗书种解有无双耸缙绅
　　人间卿相何足道胷次诗书要不忘男儿邂逅起屠钓何如林中日月长【右得于成之侄孙防】
　　和早秋雨中书怀呈张邓州
　　喜闻三径被恩书五马来过塞里闾天上日清消防蝀海濵风静复爰居逢衔骨方为猾兰不当门亦见锄已发覆盆瞻睿圣何因犹着故溪鱼
　　次韵清虚喜子瞻得常州
　　喜色侵淫动缙绅俞音下报谪仙人惊囘汝水间关梦乞与江天自在春罨画初游冰欲泮浣花何处月还新凉州不是人间曲伫见君王按玉宸
　　次韵公秉子由十六夜忆清虚
　　九陌无尘夜际天两都风物各依然车驰马逐灯方閙地静人闲月自妍佛馆醉谈怀旧岁齐宫诗思锁今年但闻公子微行去门外骅骝立绣韀
　　次韵清虚同访李园
　　年来高兴满莼丝寒薄春风骀荡时猜见胭脂开杏萼已闻香雪烂梅枝老逢乐事心犹壮病得新诗和更迟何日华镳向金谷拟追山翼到瑶池【山翼一作仙翼】
　　次韵清虚
　　地远城东得得来正如湖畔昔衔杯眼中故旧青常在鬓上光隂緑不囘归去汴桥三鼔月相思梁苑一枝梅我闲时欲寻君醉为备芳醪更满罍
　　奉答圣思讲论语长句
　　簿领文书千笔秃公庭嚚讼百虫鸣时从退食须臾顷喜听邻家讽诵声观海诸君知浩学山他日看崇成暮堂吏退张灯火抱取鲁论来讲评【右皆家传】
　　谢王烟之惠茶
　　平生心赏建溪春一丘风味极可人香包解尽宝带胯黑面碾出明窻尘家园鹰爪改呕冷官焙龙文常食陈于公岁取壑源足勿遣沙溪来乱真
　　四月末天气陡然如秋遂御裌衣游北沙亭观江涨
　　沙岸人家报急流船官解缆正夷犹震雷将雨度絶壑逺水粘天吞钓舟甚欲去挥白羽箑可堪更着紫茸裘平生得意无人防浩荡舂锄且自由【右皆载蜀本】
　　知郡大夫改筑射亭与五老峯晤对极为胜赏辄以俚句咏叹
　　白发苍髯五老人德虽不孤世无邻松风忘味同戴舜梅雨防头非避秦筑亭风流二千石此老入谒官不嗔一樽相对是賔友学得养生通治民【右有石刻】
　　与黔倅张茂宗
　　静居门巷似乌衣文采风流众所归别乘同来二千石化民曾寄十三徽寒香亭下方遗爱吏隐堂中已息机暂与计司参婉画百城官吏借光辉
　　从舅氏李公择将抵京辅以归江南初自淮之西犹未秋日思归
　　归心摇摇若楸带哀操切切如蝉吟百年双鬓欲俱白千里一书真万金
　　翌日阻雨次韵
　　愁云垂垂雨霪霪野馆重赋思归吟老农那问客心苦但喜粟粒如黄金
　　题子瞻墨竹
　　眼入毫端冩竹真枝掀叶举是精神因知幻化出无象问取人间老斵轮
　　范徳孺须笔裒诸工佳者共成十枝分送
　　临池闻道学书成已许家鸡胜伯英雪竹霜毛分一束开包何异五侯鲭
　　大暑水阁听晋卿家昭华吹笛
　　蕲竹能吟水底龙玉人应在月明中何时为洗秋空热散作霜天落叶风
　　予去岁在长沙数与处度元实相从把酒自过岭来不复有此乐感叹之余戏成一絶
　　霜捣尽音尘絶去作湖南万里春想见山川佳絶地落花飞絮转愁人【右皆家传】
　　次韵钱徳循鹿苑滩舣舟有作
　　鹿苑滩头秋月明使君辍棹爱江清尘埃一叚思归路已听荆州渔鼓鸣【右已载达本】
　　题大年小景
　　水色烟光上下寒忘机鸥鸟恣飞还年来频作江湖梦对此身疑在故山
　　轻鸥白鹭定吾友翠栢幽篁是可人海角逢春知几度卧游到处总伤神
　　梅花
　　障羞半面依篁竹随意淡妆窥野塘飘泊风尘少滋味一枝犹傍故人香
　　题文潞公黄河议后
　　澶渊不作渡河梁由是中原府库疮白首丹心一元老归来高枕梦河湟
　　酌姨母崇徳君寿酒
　　日月行当寿星纪仙人初出阆风时欲将何物献寿酒天上千秋桂一枝
　　木亭留题
　　南台西路木坊乃是灵蛙奰屭藏从此改名杉蚵蚾恐来吞月直须防
　　题罗公山古栢庵二首
　　千角鹿死尚精神睡足苍龙半屈伸百岁妖狐住不得个中曽卧谪仙人
　　尘埃奔走尚飘蓬想听庵头老栢风会向天阶乞衰晩住庵长作主人公
　　杂诗
　　迷时今日如前日悟后今年似去年随食随衣随事办谁知佛印祖师禅
　　读谢安传
　　倾败秦师琰与矫情不顾驿书传持危又幸桓温死太傅功名亦偶然
　　海棠花
　　海棠院里寻春色日炙蔫红满院香不觉风光都过了东窻浑为读书忙
　　奉和答君庸见寄
　　看镜白头知我老平生青眼为君明舞姝别后闲珠履已报丝虫网玉笙
　　寄刘泗州
　　生天生地常为主此事惟应作者知康济小民归一臂屈伸由我更由谁
　　书王氏梦锡扇
　　压枝梅子大于钱惭愧春光又一年亭午无人初破睡杜鹃啼在柳梢边
　　访赵君举
　　朔风吹雪满都城晓踏骅骝访玉京相引槽头看春酒细流三峡夜泉声
　　絶句
　　富贵功名蠒一盆缲车头緖政纷纷肯寻冷淡做生活定是著书閙子云
　　赠初和甫
　　处士孤怀少往还平时一刺字多漫能容着帽挥谭拂可见高人礼数寛
　　承示中秋不见月及悯雨连作恐妨秋成奉次元韵
　　秀稻秋风喜太平独疑连雨未全晴银蟾似亦无聊頼黙度寒宵嬾吐明
　　题王晋卿平逺溪山幅
　　风流子晋罢吹笙小笔溪山刮眼明相倚鸳鸯得偎睡一川风雨防人行
　　戏题斌老所作两竹梢
　　老竹帖妥不作竒嫩篁翘翘动风枝是中有目世不知吾宗落笔风烟随
　　题觉海寺
　　鑪烟郁郁水沉肥水绕禅牀竹绕溪一段秋蝉思高柳夕阳元在竹隂西
　　赠法轮齐公
　　法轮法眷有齐公曽探斑斑虎穴中不必老夫亲到也自然千里便同风
　　题醒心轩【慈恩寺清山主开窻于碾坊竹隂余命之曰醒心】
　　尽日竹风谈法要无人竹影又斜阳他时若有相应者莫负开轩人姓黄
　　竹枝词二首
　　三峡猿声泪欲流防州竹枝解人愁渠侬自有囘天力不学垂杨绕指柔
　　塞上柳枝且莫歌防州竹枝奈愁何虚心相待莫相误岁寒望君一来过
　　六言
　　题东坡竹石
　　怪石岑崟当路幽篁深不见天此路若逢醉客应在万仞峯前
　　咏子舟小山丛
　　病竹犹能冠丛夏篁觧箨悤悤细草因依岑寂小山紫翠嵌空
　　挽诗
　　史天休中散
　　光禄九男公独秀赋名几与景仁班淹流州县看恬黙出入风波笑险艰遗爱蜀中三郡有退身林下十年闲山川英气消磨尽昨日华堂作土山
　　宋夫人挽词
　　往岁涂宫暗碧纱倾城出祖路人嗟松柟峯下迁华寝雪月光中咽晓笳有子今为二千石同州才数两三家儿孙满地衣举不见归时桃李华【右皆家传】
　　山谷别集巻一
　　钦定四库全书
　　山谷别集巻二
　　宋　黄庭坚　撰
　　铭
　　泸州开福寺弥勒殿铭
　　泸州控緜水一都防文经武略付在守臣呼吸变故应以整暇佛庙钟鼓亦用震惊聋俗使相辑睦不相侵冒实为王略之助泸故有开福寺弥勒大像殿岌通衢夷夏所瞻摩以歳禩金碧黯昧象设欹倾僧景沂了愚了谒同力新之始于绍圣丁丑成于建中靖国之元而景沂请铭余为稽首铭之曰
　　能仁像法岌岌将倾知足天王下开羣防维此金像景沂所作侍其纯夫实掌西南之钥有其闭之莫相侮侵有其开之来献其琛
　　此巻摹刻毕便留充沂上人衣鉢若有攘臂紾夺者依东坡先生施四菩萨板誓建中靖国元年正月丁亥青辉阁前舟中书
　　表弟李广心作太湖主簿于廨舎中作双寂堂逺来求铭
　　境寂心闹动静沉掉心寂境喧万物森然心境双寂语黙作息心是寂根事乃枝叶物物本然自动自业将心求寂如驴觑井以寂安心冯老送瘿
　　任运堂铭
　　或见僦居之小堂名任运恐好事者或以借口余曰腾腾和尚歌云今日任运腾腾明日腾腾任运堂盖取诸此余巳身如槁木心如死灰但不除须发一无能老比丘尚不可邪
　　关幽亭铭
　　从事于俗吏之轨何时得少关幽事澡雪尘坌哉此亭常光见晓则夙兴于吏事之前为可得意老杜云春来常早起幽事颇相关故名之
　　寸隂斋铭
　　筦库之职不尽心则事不举尽心公家则少暇日观公有意于问学其惜寸隂则不暇矣
　　脱黏庵铭
　　爱憎利欲胶着胷中欲脱此黏以道为工
　　宻轩铭
　　事以宻成语以泄败士大夫之生以口为戒
　　明月泉铭
　　谷造次不穷源栖贤招隠【阙三字】守居井甃冽寒泉明月乃用堂名传
　　宴坐室铭
　　李子宴处不惰不驰观宇观宙使如四肢不动而功不行而迈万物芸芸则唯我在
　　天保松铭
　　衡州花光山实衡岳之南麓有松杰出盘礴云表晋陵邹浩尝以问长老仲仁曰方法堂佛殿鼎新之时他山之木尚入绳墨乃不以为材耶仲仁曰自其合抱以来睥睨于其旁者踵相寻而至岂特吾寺之人哉但以适当天子夀山之前故不敢运斤耳因告之曰若闻天保之名乎其比物以见意止言如南山之夀而以松栢之茂继焉今山前之松可谓茂矣宜以天保名之仁请着以示后于是乎铭
　　山有乔松在南山之阳巧匠观旁莫之能伤非此以为材可以全生得极其高大惟时太平薄海内外罔不稽首归美以报如松之茂惟此独也正能长且乆勿伐勿败祝圣人寿【右皆家传】
　　元圣庚大带铭
　　不懈于位昊天其子之不愧于天万物将賔之尺蠖之智屈而伸之【右得之元氏家藏】
　　铜雀台砚铭
　　惟曹氏西陵之陶瓦堙伏千龄深川而出逢世淸明其屋歌舞以除风雨初不自期为翰墨主不有君子长与甓为伍
　　艾城王文叔得此于深川之上予铭文叔之墓啓文叔之子申以为砚而归予双井黄某志【右有石刻】
　　金龟砚铭
　　叔祖公溥得石溪浒剖璞见龟以荐书府灵龟六用显一藏五天资秀温韫椟应雨【右有石刻】
　　塼砚铭
　　宜为础而为砚不荐柱而登几世皆尔耳何独怪此
　　苏亷正砚铭
　　剖璞而得形撱而温栗惟其生之质山上有泽虚而容物扶颠定倾不鼇而立极维琢磨之力将以拟天下之赜维翰林子墨
　　周元功砚盖铭
　　以金为鉴自见媸媚以古为鉴在夏后之世以人为鉴常不病义郑公既没唐失一鉴人无畏友不僭斯滥
　　遗邵南砚铭
　　童子邵南连山之族生于宜都海口河目故投以此砚以记其他日之不录录
　　厐道者砚铭
　　付厐道者学道知心如此坚石则得矣
　　曹伯达砚铭
　　巴东南浦巴子国金崖之下有苍石琢而成器受书滴翰林主人子墨客不鄙夷之与偃息不离轻重与南北重为轻为可戒徳曹氏父子百夫特
　　周元功三足砚铭
　　三足鼈缩头不出背负翰墨不反不侧清润敦厚则以比徳
　　石秉文砚屏铭
　　东方作矣照耀万物太白晱晱犹配寒月影落石中千岁不防
　　茶磨铭
　　楚官散尽燕雪飞江湖归梦从此机
　　赞
　　戏题戎州作余真
　　前身寒山子后身黄鲁直颇遭俗人恼思欲入石壁
　　峨眉真人陈图南真赞
　　一藤出山来正人纪见艺祖太宗曰天下定矣如月在天去来无疵巍巍颀颀为帝王师圣哲肺腑天人眉目三峯绕宅岁晩松菊
　　弥陀赞
　　弥陀愿满众生界众生界是本来心良由自心取自心往来西方极乐国蹔时敛念门戸开处处文殊入普贤亲见本身无量寿情与无情成正觉
　　观音赞
　　众生堕八难身心俱丧失惟有一念在能呼观世音火坑与刀山猛兽诸毒药众苦萃一身呼者常不痛何用呼菩萨当自救痛者不烦观音力众生以二故一身受众苦若能真不二则是观世音八万四千人同时俱起救
　　知命弟观音赞
　　普陀岩大圣应身三十二慈悲视众生八万四千眼救一切苦难八万四千声依归观世音是先得道者南无黄居士具足神通力亦具智方便何不自观音瞿唐风浪中归命施无畏一人自归依诸人皆解脱
　　维摩诘画赞
　　维摩无病自灼灸不二门开休闯首文殊赞叹辜负人不如赵州放笤箒
　　不二法门无别路诸方临水不敢渡鹙子怕霑天女花花前竹外是谁家
　　翠岩玑禅师真赞
　　一歩一弥勒一句一释迦逢人虽不杀袖里有靑蛇是翠岩则二非翠岩则别弥勒下生时亦作如是説
　　圆通玑禅师赞
　　诸法坐处坐诸佛行处行如来无简择清镜坦然平有人借问谁家曲眨目眉毛何似生
　　承天宝禅师赞
　　灵山防上得个消息达安城中不落裷黄抚路口雪里开花九江渡头无风起浪
　　郭功父得杨次公家金书细字经求予作赞
　　为一【阙】　　　説妙莲华清净法光明透彻十二部我
　　【阙】　　　　　　曾説是故秘宻藏藏在微尘中有大
　　【阙】　　　　　　巻字义皆炳然堂堂而秘宻或以糅
　　【阙】　　　　　　以其翰墨切微细作佛事胜眼若千
　　【阙】　　　　海説法从心起复以心庄严非小亦非大【阙】　众心量水牛生象牙堕在诸佛数
　　蒲团座赞
　　谓余轮邪吾不随尔驰逐谓予扇邪吾不乱尔寒燠寛燥厚缓者老人之养安质朴自然者野人之无欲娱尔以贝叶铜瓶文尔以绳牀笻竹跏趺主人百不能一裘一葛【阙】
　　厐道者名悟超赞
　　悟道识性超凡入圣文殊一源普贤万行
　　芝赞
　　吕君餽芝一盖三足真异物也曰请以此乞数字藏于家余为作赞曰
　　不生甘泉铜池边一茎九叶媚神天伴余西去御魑魅马湖江上看蛮船
　　画木石赞
　　小山丛竹到天古木石下有人定是山谷
　　题崇德君所画雀竹蜩螗图赞
　　蒿下蹄间斥鷃饮啄争雄穹枝竿网将作蝉嘒竹间自谓得已螗螂从之鸡鸣不已
　　緑菜赞
　　蔡防之下彼江一曲有茹生之可以为蔌蛙蠙之衣采采盈掬吉蠲洗泽不溷沙砾芼以辛咸宜酒宜餗在吴则紫在蜀则緑其臭味同逺故不録谁其发之班我防蓄维女博士史君炎玉
　　刘元辅画马扇赞
　　天材权竒以龙为友黄虺隤以脚支柱与物殊絶笔墨易取至于庸庸殆难为工然后知何时有古人之风观其雄雌矜顾不进庸中俊佼驽中骏邪【右皆家传】颂
　　禅颂
　　自古多如此君今独奈何可来白云里敎汝紫芝歌
　　寿禅师悟道颂
　　朴落非他物纵横不是尘山河及大地全露法王身
　　与六祖长老颂
　　昨夜三更有人防烛烧尽十方天堂地狱不知是谁家之子都无面目但只向深草中藏莫向孤峯上宿斋时有饭天明有粥自然而得山青水緑
　　慈母岩亮长老颂
　　敕书改律为禅意在无力宗空人欲破禅作律羣儿更助之攻莫恨塞翁失马防取楚人亡弓老夫亦不掩耳我来自听松风
　　和宣叔乞笋伽陀二颂
　　笋充庖日百尾千角鹿九首虺心生窍浑沌死搜中林撅稚子腹便便老饕耳
　　收夏筤四月尾雨斑斑雷虺虺茧栗幡觳死数持来勤老子或遭骂墙有耳【文集第十五巻乞笋于廖宣叔颂即此韵】
　　戏呈峨眉僧正简之颂
　　普贤菩萨不来山谷老人不去夜来月上胜峯説尽萨提露布惊起峨眉衲子脚酸不到中路杜鹃识甚闹忙刚道不如归去
　　明叔惠示二颂云见七佛偈似有警觉乃是向道之端发于此故以二颂为报
　　山川围燕坐日月转庭隅般若心常是如来卧起俱多闻成外道只守即凡夫欲听虚空鼓须弥作鼓桴平生讨经论苦行峻亷隅伪契已无分买山云自俱身为廊庙宰梦作种田夫欲辨身兼梦还如鼓与桴【文集第六巻有报杨明叔诗即此韵】
　　化氊颂
　　夺却羣生夏衣成得衲僧卧具为伊业识茫茫所以一夺一与三百四百野狐队中有一两个不瞌睡十方虚空百杂碎寜不打破悭皮袋
　　失紫竹柱杖颂
　　某三月二十九日发袁州见追送之客于西关门外从者遗老夫紫竹杖于使者庙门遂失之宜春尉徐思齐路见不平徧下诸山求索乃得之于木平观云人力于万载广惠得之山谷拊掌云草贼大败因戏作颂奉呈思齐尉公
　　袁门西关失却柱杖木平万载县里拾得恰似郑州却出曹门何处待此左科禅客【右有石刻】
　　竹颂
　　深根藏器时寸寸抱竒节遭时上风云故可傲冰雪
　　为茭桥居士作念念即佛颂
　　诸佛心内众生心心作佛众生心中诸佛念念证真君言诸佛无相山鬼窟里安葬即今十二时中是谁随波逐浪
　　寄清新二禅师颂
　　石公来斵鼻端尘无手人来斧凿亲白牯貍奴心即佛铜晴虎眼主中賔自携瓶去沽村酒幻着衫来作主人万里相看如对面死心寮里有清新
　　死心寮里有淸新把防黄河塞要津一段风涛惊彻底个中无我尔无人梦惊虵咬慞惶走痛学寻毉【阙】有神此是如来正法藏觉来牀上笑畨身
　　送黄龙晓禅师住观音颂
　　黄龙一卧十五年搅潭惊起旧头角张公搅潭是好心但向西江起风雹河阳新妇画蛾眉老婆不可重新学长连牀上铺棘针满鉢饭饤鐡菱角有能欢喜受供养聪明一一安排着张公若问解何宗食月虾蟇救月弓
　　云居祐禅师烧香颂
　　一身入定千身出云居不打这皷笛虎防太华入高丽波斯鼻孔撑白日
　　归宗茶堂森明轩颂
　　万竹森然莫非自已作如是观可谓明矣菁菁翠竹来者得眼其不得者我亦无简助发此观亦有风雨若问轩名请与竹语【右皆家传】
　　送慧林明茶头颂
　　慧林有一老人恰似银瓮盛雪彻底元无渗漏旁观但知皎洁有徒三百二百木钻漫钻磐石或遇东海鲤鱼一棒令生羽翼其余两两三三归堂又要茶吃上人南来云水因行不妨掉臂鳯山修水东西灵草春来满地但令已事相应归日驴驮不起【右有石刻】
　　题般若防防颂
　　六祖深禅独脚与盲抉开眼瞙走人天下乞钱涪翁放过一着
　　因六祖举太和山语而成颂贵此话大行
　　峨眉山中老千颂自成集持问太和山鹘臭当风立
　　墨蛇颂
　　此书惊蛇入草书成不知絶倒自疑怀素前身今生笔法更老
　　以香烛团茶琉璃献花椀供布袋和尚颂
　　一鉢千家饭孤身万里浮知音若相问不住涅槃州弥勒真弥勒分身千百亿若问下生时不打这鼓笛
　　玉泉长老不受承天衬因作颂
　　达摩从西来不受梁武衬却面少林墙衣鉢一万贯
　　不俗轩耐闲轩颂
　　不爱孔方乃不俗放下利欲是耐闲棒打石狮子论实不论虚
　　东禅长老梦偈
　　东禅长老以梦説累数百言示余余因戏以禅语问之曰上人前日之梦若以为有邪则驾天之洪涛辟戸之灵室今安在哉若以为无邪则向之磬折以请抠衣而趋者果何所从来邪若以为若有若无则今之盱衡抵掌对客而谈者犹梦中也上人无以对又问以偈曰
　　伐木丁丁斧下鸣隔溪便应谷中声不因苹末微风起漂影溪光本自明【漂一　右皆作潭　家传】
　　次韵奉答南山禅师二颂兼呈琦上人
　　鱼吼钟鸣索饭钱牧牛耕种别人田淮师收得祖关在一笛操江月满船
　　南山四至分明也一日元来十二时两个泥牛齐着力矛头淅米劒头炊【右有石刻】
　　奉留楚金长老
　　长安甚闹不须惊好与牛儿着鼻绳方便把他悲愿满斩新然佛大明灯
　　但将饭向无心椀自有人扶折脚铛不用重寻旧巢穴胡蜂窠挂万年藤
　　山谷别集巻二
　　钦定四库全书
　　山谷别集巻三
　　宋　黄庭坚　撰
　　序
　　毁璧序【其词已载豫章外集第十一巻】
　　夫人黄氏先大夫之长女生重瞳子眉目如画玉雪可念其为女工皆妙絶人防【阙】
　　先大夫弃诸孤早太夫人【阙】
　　人归【一作食贫故望以恩意以居】南康洪民师民师之母文成县君李氏太夫人母弟也治春秋甚文有权智如士大夫夫人归洪氏非先大夫意怏怏逼之而后行为洪氏生四男子曰朋刍炎羽年二十五而卒民师亦孝谨喜读书登进士第为石州司戸防军奔父丧客死文成君闻夫人初不愿行心少之故夫人归则得罪【一作初夫人雅不欲归于洪氏故归而姑莫爱至于毁辱之人情有所不能堪夫人事之顺焉】及舅而夫皆葬夫人不得藏骨于其域焚而投诸江是时朋刍炎羽未成人也其卒以熙宁庚戌其举而弃之元丰甲子某月夫人殁后十有四年太夫人始知不得葬哭之不成声曰使是子安归乎【一作夫人生则归非其意没则不免水火】其兄弟无以自解説【一作任其罪】念夫人建洪氏之庙南康庐山之下故刻石于庐山筑亭以庥之髣髴其平生而安之【右已载蜀本】
　　别刘静翁序
　　富顺刘静翁自成都来集于僰道以余与其同母弟郭方进为洺平卜同年进士也数来相过其人如孤云野鹤来亦无心去无定所余于静翁无宿昔之好也有郑少微明举者成都名士也称静翁纸帷布被琴鹤以为行李似不能不求于人而未尝发于词气然富顺有四壁而不居意有仁人豪士乞与百金以买山使得休息白髪之光隂静翁亦不拒邪余问静翁可取与者常痛其室空虚使有者鲜能推其余敝裘羸马而痛仆夫款门乆之而立风雷之涂为是则翁能之乎静翁曰若此吾不能也有渔洞陈康国兄弟皆好贤喜事其园林斋馆可以卒岁老矣亦安能琢雕天真追逐俗好受残杯冷炙之辱邪为是则翁之游可矣虽不为田而鹑生于突未可知也遂书以为别
　　杨子建通神论序
　　天下之学要之有宗师然后可臻微入妙虽不尽明先王之意惟其有本源故去经不逺也今夫六经之防深矣而有孟轲荀况两汉诸儒及近世刘敞王安石之书读之亦思过半矣至于文章之工难矣而有左氏庄周董仲舒司马迁相如刘向扬雄韩愈柳宗元及今世欧阳修曾巩苏轼秦观之作篇籍具在法度粲然可讲而学也惟神农黄帝岐伯雷公之书秦越人淳于意皇甫谧张机之论儒者罕学学之亦不能到其渊源近世黎阳高若讷号称邃于医方若讷既没亦不得其传焉余有方外之友曰杨介尝为余言本草素问之意且曰五运六气视其岁而为药石虽仲景犹病之也至于本草则仲景深矣余渉世故多未能从介学之衰老窜逐戎僰瘴疠侵陵生意无几恨不早从杨君之学也今年以事至靑神有杨康侯子建者以其所论著医惠然见投悉读之而其説汪洋蜀地僻逺无从问所不知子建闭戸读书贯穿黄帝岐伯无师之学至能如此岂易得哉然其汤液皆以意调置则不能无防矣方皆圣智妙于万物之性者然后能作而巧者述之而世之者也今子建发明五运六气叙病裁药错丝以鍼艾之方与众共之是亦仁人之用心云尔
　　子琇字序
　　宗室令卒景道徃岁以葛尝接雍容求告曰小子子琇既从学其僚问所以尊其名者愿训告之某字之曰聪玉其説曰目者五色之主于以观先王之典礼耳者五声之主于以听先王之法言心者万物之主于以度先王之德行古者玉藻以蔽明琇莹以充耳衡琚璜瑀以服其躬故曰内视之谓明退听之谓聪克已之谓强古之学者善假于物无非学也故曰言念君子温其如玉字子琇曰聪玉其义如此宗室子弟自有诏用师儒可持此讲问其详也故为言其略
　　江南祝林宗字序
　　黟川祝林宗因知命问字于涪翁涪翁字之曰有道而告之曰汉东国士惟郭有道尚友千载虽述可到廓尔胷次以观羣躁元符三年七月
　　唐骥字希德序
　　骥千里之马出于冀北之野而有逸羣之材虽有逸羣之材而能左准绳右规矩听御者之辔勒虽有余力不以诡御窃辔是故可以服万乘之驾而抚四方故曰骥不称其力称其德也
　　才季弟诸子字序
　　枢者转物之宰也庄子曰始得其环中以应无穷字曰环中楶者侏儒柱也虽小才而为大用桴栋不得则不安字之曰安上椅者良材不以岁月霜露成其材则不能为国器树之榛栗椅桐梓漆爰伐琴瑟字曰爰伐栩者大而化之情也昔者庄周梦为蝴蝶栩栩然自喻适志与不知周之梦为蝴蝶蝴蝶之梦为周善学者烛于万物之原而物化则梦富贵而我由是也梦贫贱而我由是也一以梦观之则喜怒无所间矣字曰梦周
　　杜靖字安雅序
　　杜叔元之子绍闰年七岁来乞名涪翁名之曰靖字之曰安雅雅正也如饥则受食寒则求衣渴则取饮贫则受馈有则言有无则言无出入坐起无所不用情此长者之敎童子之学所谓雅也君子坦荡荡安雅也安雅则行于所无事行于所无事则逆顺万端日陈于前我心未尝不嘉靖也元符三年九月辛巳涪翁书
　　马文叔字序
　　成都马君景纯毅夫从余游问其名字所以然盖取易之文言曰刚健中正纯粹精也问其加景字而不能説也余曰名字加景盖自汉魏以来失之诗云高山仰止景行行止景行犹高山也而曰景仰之者余不知其説也可去景而名纯字曰文叔传曰文王之所以为文也纯亦不已夫古人之用心于道勿杂而已士之所以为士以此事亲以此守身以此取友未有不纯一而成其徳者也荀卿曰始乎为士终乎圣人故字之曰文叔孟子曰吾身不能居仁由义自弃者也吾子其勉之思之
　　石信道诸子字训序
　　石信道诸子求余更其名字余且因且革名之曰翼毕奎参亢又作字训其名曰翼之字曰气游毕之字曰尽仁奎之字曰秉文参之字曰孝立亢之字曰善长翼者南维朱鸟之翼也夫存心养性以与天地参也则能御六气以游无穷此人而有夫翼者也毕者其形象鼎之实故谓之毕与天下之能事毕矣之毕同夫仁者人也能尽仁则位乎天地之中者毕矣奎者钩状似籀文故以为天之文宿天垂象以示人非秉文之徳孰能配之哉参星象旗之垂参象之著者也诗云三星在戸又曰三星在罶盖言其着焉子曰立则见其参于前也在舆则见其倚于衡也夫然后行故曽子名参字子舆夫名者实之賔也有是名人将责实焉非事亲之行立则将为万物之賔乎亢名东维之长天之寿星也维仁者能寿易传曰元者善之长也君子体仁足以长人仁者之寿所谓没而不朽者也夫耆年而言行不着焉则吾不谓之寿谓之陈人而已矣建中靖国元年正月山谷老人説
　　南犍王阳字序
　　犍为清谿王君阳孤立喜读书夷雅之士也其字曰吉老涪翁曰王氏安知非谏大夫之后名其字则可字其名不可吉老固请改之曰志父吉事骄主以能切谏免死其事宣帝数言事上以迂阔不甚宠异也吉谢病家居其不肯求合可知已凡吉出处志操皆可师也君慕王吉诚能力行之余观今之士大夫能如吉鲜矣诗云高山仰止惟有志者能之
　　青城唐当时字序
　　靑城唐遘因余林下之友方广纯翁来问字余字之曰当时诡时不逢白璧按劒声气相求顿合无渐知逢不逢在物非已以仁自牧吉祥来止士生当时身在天衢志在田里其尾不濡涪翁书【右见叙州石刻】
　　説
　　张説子难字説
　　南阳张説子难尝以名字求余为序余辞以不能而求不已子难温成后家门戸方韡韡然观子难折节僚友间如寒士不可谓不智予尝以人所不能甘之语犯之而子难不怒也不可谓不强强且智是将升君子之堂孰能御之则告之曰君子易事而难説圣人语也彼可以怒而去可以拊而来皆凡民耳维君于此道饮则列于樽彛食则形于笾豆坐则伏于几立则垂于绅升车则鸾和与之言张乐则钟鼓为之説颠倒风雨而守此道者犹晏然彼方胁肩求入献笑不情必且莫逃于水鉴之中虽然聋者妙于见秋毫之末而瞽者听微惟絶利一源耳不去害道之习者无自而入道甯成为少吏必陵其长吏为人上操下如束湿王肃方于事上而好下佞已在已则昧在人则昭此亦学士大夫之同病哉君子之待人也或不屑之敎诲细人之崄巇使我化而与之归故神兵经物而不疾甘鼠龁人而不知寇在外而关壮弱可不戒哉
　　李惴字相如説
　　蔺相如出于万死为赵却秦归而退让亷颇名重泰山鲁仲连谈笑而却秦军雄夸不逊故曰相如惴而不伤仲连伤而不惴相如为可学也
　　韦许字説
　　许而字邦任不甚中理辄奉字曰深道古人有大功于世者深于道者也不深于道而能追配古人未之有也自许以深于道古人之学也
　　吴开字子国闳字子家说
　　开字子国忠信孝悌积于身则天且开修于家而显于国矣闳字子家闳者高门也有父兄之庆而为善以成之遂有世家宜矣
　　黎远字子思说
　　龙水黎充字子美余同年进士黎与几之族子也以名触其远从祖之讳乞余更其名余名之曰远而字之曰子思而告之曰远儒家子也废书不读此志不远也出门从所乐而忘归此虑不远也耳目聪明而陆沈于此唯不思故也子思自今以始一事而三思可也崇宁四年九月初六日山谷老人叙
　　党涣字伯舟甫説
　　辱手诲勤恳审宴居奉寝膳安吉为慰贵字盖取诸易之涣卦巽为风为木故风行水上涣又曰利渉大川乘木有功也乘木渉川而有功者舟也故以舟为字伯者仲叔季别兄弟也父与甫同男子之通也如周之程伯休父樊仲山甫也如仲尼亦字仲尼父故人或称仲尼或称尼父也近世刘敞字仲原甫刘攽字叔贡父亦同此制恐欲悉故具之
　　张纯字常甫説
　　巴东张纯问字于涪翁字之曰常甫而告之曰五色成文而不乱之谓纯白则成白黑则成黑青则成青黄则成黄赤则成赤然后谓之五色成文君子之道何异于是为仁则成仁为义则成义在家则成子在国则成臣是为纯仁纯义纯孝纯忠夫能纯而不杂者何哉乆于其道故也故曰常甫
　　蔡相字次律説
　　蔡相问字焉涪翁説以戴氏礼记曰五声六律十二管还相为宫也字之曰次律次律请问其説涪翁曰礼之所论人者天地之德隂阳之交鬼神之防五行之秀气也盖言其性理也夫五声杂而成文律娶妻而吕生子岁十二月之情也旋相为宫方其用事而为是月之主宰也由君子观之十二月者所遭之变所遇之势不同也能即是律而为宫者吾性也因时御气而我不乖其和【一作氷】可谓能次律矣
　　黄彛字子舟説
　　宗弟彛字与迪其意取诗云民之秉彛好是懿徳以为名取书之兹迪彛敎以为字余更其字曰子舟盖取周官礼器六彛皆有舟云虽酒所以观徳故庙中之酒器谓之彛言凡在祀典者皆有常徳于酒者也虽酒善能溺人故六彛皆以舟为足言凡在祀典者皆不溺于酒者也先王之制器一以象徳一以示人可谓至敎矣惟子舟好徳秉彛晏然粹温饮酒数斗而不乱又常戒酒不极其量可谓能温克者也夫有而不规者踈之也无而置戒亲之也故子舟虽不溺于酒而余犹戒之云
　　周渊字防夫説
　　玉藻十有二旒前后防延延冕之覆也前后垂旒所防延也便事之衣多不加縁而深衣自领至祛无不縁者恶衣之浅也古之人谋事而不更盛衰则自悔日浅浅吾为丈夫也葢君子之度惟深而已惟深也故能通天下之志渊之能深也积水之极也君子能深也积学之致也故字曰防夫
　　书赠余莘老
　　余景中有子名曰天任年甫六岁成诵六经如流挑试无一不通者爱其举止似孙莘老因以莘老字之亦与其名叶也若其长大好学则自当追配古人老舅非敢期尔之浅元祐七年中秋日书于余氏青青轩
　　名春老説
　　元符改元之明年岁在单阏十二月二十二日实立春后五日温江杨仲頴夜得男乞名于涪翁涪翁名之曰春老盖其生直执徐之正月东风觧冻矣又仲頴太夫人在堂康彊而抱孙故并义而名之春之为气万物皆动而成文祝此儿怀文抱质禆尔大母眉寿而见其颀然在士君子之林也生后七日涪翁书
　　李彦囘字进徽説
　　南城李彦囘问曰朋友爱之敎之忘其鲰也字曰进徽坎井小丑未知南溟之量愿发其覆防得忘其形俦而学之黄某曰顔子以圣学者也防万物唯已是谓居天下之广居常为万物之宰是为立天下之正位无取无舍是为行天下之大道具此三者是谓闻道是谓大丈夫顔子既体是矣然而望孔子则尚微是何也譬如挽弓矢力两指譬如行逺凡十百里故曰吾见其进未见其止补天立极万世不朽圣人皆友之血气之心知唐死而虚来圣人皆孩之贩夫贩妇乞儿马毉力行致知睿圣以为师道不择人圣人不慢人吾子勉之彦囘曰我欲升堂入室未知其门向背请借一指以知道之指南曰穷于外者反于家穷于道者反于已求已以明已如砥如矢望道如咫出门而望人是谓攻乎异端播糠自眯
　　贺性父字説
　　贺不疑怀文抱质困于埸屋自更其名曰天成以求速化今年遂与南平计吏偕入于其行也问字于其游涪翁涪翁字之曰性父夫成之者天也能奉天徳以仁智处于万物之中而不忧不疑非我自性之者乎性父深思之【处于一　右皆作游于　家传】












　　山谷别集巻三
　　钦定四库全书
　　山谷别集巻四
　　宋　黄庭坚　撰
　　记
　　江陵府承天禅院塔记
　　绍圣二年余以史事得罪窜黔中道出江陵寓承天以补纫春服时住持僧智珠方彻旧僧伽浮图于地瓦木如山而嘱余曰成功之后愿乞文记之余笑曰作记不难顾成功为难耳后六年余防恩东归则七级浮图岿然立于云霄之上矣因问其縁珠曰此虽出于众力费以万缗鸠工于丁丑而落成于壬午其难者既成功矣其不难者敢乞之余曰诺谨按承天禅院僧伽浮图作于高氏在荆州时既坏而主者非其人枝撑以度岁月有知进者住持十八年守旧而智珠初问心法于清源竒道者而自闽中来则佐知进主院事道俗欣欣皆曰起废扶倾惟此道人能之于是六年作而新之者过半知进殁众归珠而不释此浮图遂崇成耳僧伽本起于旴眙于今宝祠徧天下其道化乃溢于异域何哉岂释氏所谓愿力普及者乎儒者常论一佛寺之费盖中民万家之产寔生民谷帛之蠧虽余亦谓之然然自余省事以来观天下财力屈竭之端国家无大军旅勤民丁赋之政则蝗旱水溢或疾疫连数十州此盖生人之共业盈虚有数非人力所能胜者邪然天下之善人少不善人常多王者之刑赏以治其外佛者之祸福以治其内则于世敎岂小补哉而儒者尝欲合而轧之是真何理哉因珠乞文记其化縁故并论其事智珠古田人有智略而无心与人无崖岸又不为翕翕热故乆而人益信之买石者邹永年篆额者黄乘作记者黄某立石者马城
　　成都府慈因忠报禅院经藏阁记
　　元祐七年九月翰林学士范公百禄以中书侍郎与闻大政追荣其三世曽大父璲赠太子少保大父度赠太师父错赠太尉其兆在成都东北近郊之五里例得即茔次筑佛庙以极崇奉之意天子锡之名曰慈因忠报禅院所以休宁范氏之祖考而劝之以熙载之功中书之兄朝散郎百朋荣家之庆侈上之赐相其土田以基以堂伐山随川阜其材木凡为屋二百楹一出于已不以累人又择僧之有名行者继隆主之隆以释氏法度其徒为一姓子者今七人矣而慈元实协赞其经营元又度大藏为经阁在院西其土从三十五尺横七十七尺为复屋直三而曲四致饰甚严所藏经五千四十八巻劝请士大夫四百余家皆号称能书乃畀之书其费皆出于范氏奔走所向积以日月记于崇成皆出慈元凡此庄严之功朝散不爱其财慈元不爱其力故能速成而尽美成都虽大府阀阅相望而用执政尊显其先陇以恩得佛寺度僧以守之唯范氏故士大夫家皆钦羡之阁成朝散属元来乞文以记之余惟中书君辅政未乆而捐馆于河中遂葬于河南诸子亦不能归而朝散公年余八十能不懈于崇奉可谓知本矣元以扫洒之劳得度身任其事可谓不忘本矣经阁之壮丽施书之名题字画之工拙来观者当自得之故不书书经藏之所以成与此院之因起使废兴之际有考焉盖范氏之志也【右有石刻】
　　朋乐堂记
　　涪陵蔺大节持正喜延士大夫賔礼之甚有意盖欲琢磨砻错大成就其子弟也有潼川于説习之来过予求就学之地而不能也而以慁持正持正欣然受命筑堂于黔江之东曰鲁基他日与习之俱来请堂名余为名曰朋乐孔子曰有朋自远方来不亦乐乎夫独学而无朋此穷乡之士所以罕见寡闻终身守其固陋不可适于通达之邦者也今持正乐得士习之乐得共学既知之矣惟思慕古人爱惜日力相开以多闻相尽以改过扩其闾巷之知蔚蔚然为逹人之观然后不孤吾言矣绍圣五年四月乙未涪翁记
　　萍乡县宝积禅寺记
　　宝积禅寺本周广顺中以民李氏施宅地林寺寺有僧伽象显徳中见光恠累日因改宝积寺星居六室以元符二年十二月敕破律为禅以僧绍槩主之而槩于萍乡无法縁居十月而里人不施一钱于是弃而去三年十月余伯氏元明为令也择请延庆院山主宗禅来尸法席禅倦游诸方号称得安乐法其居延庆也变饮酒食肉处为菩提坊开草莱荆棘为金碧聚故元明以为是必能兴我宝积三招而后肯来至则破六律院为一丛林谤者杜口檀者倾施六阅岁尽彻蜂房之屋郁为鹫峯之防建中靖国之元方丈三门世尊之庙崇成矣粤明年乐静室徳味厨法堂皆毕工凡率有钱之家为五百万而所以庇覆安乐道众冗徒之屋无不具使嚚讼者口谈般若鄙吝者心恱檀施若禅者可谓有功于此县而其道行之化或溢于邻邦矣伯氏来属为禅记之故叙载如此崇宁二年十一月丁丑朝奉郎管勾洪州玉隆观云骑尉赐绯鱼袋黄庭坚鲁直记并书萍乡令黄大临元明立石
　　普觉禅寺转轮藏记
　　法界门中无孤单法起则全起古人陈迹无坏灭性用则日新惟去本之日远不知法所从来遂令色像峥嵘心目流转故説法者滥于邪师听法者穷乎不信耳普觉禅师楚金既作经藏以书抵山谷道人曰我初住普觉破屋数十楹耳不知何人蚕食吾垣地阙东北茅塞吾道虵行东西頼外防之力皆复厥初我四垣平直松竹行列道出正南防于四达之衢由上漏下湿至于风雨寒暑而不知由食时乞饭至于日饍百人而不乏末后以檀施之余建莲华转轮经藏百工神竒轮奂一新化出幻没耀人心顔佛事庄严自谓惬当然或讥谤以谓大老翁当为十方衲子兴法之供养安用作此机械随俗嫮夸耶于山谷意如何山谷曰妙徳法界不容一尘普贤行门不剩一法吾闻转轮藏者权舆于双林大士可谓浅深随量巧被三根今使在俗处防不知文字性相者舍所积藏灭悭贪垢布浄信种此随轮转示世间生起所因所作饶益被讥谤者亦知之矣若乃此离垢轮圆机时示诸衲子转者谁转止者谁止负荷含藏承谁恩力一念正真权慧具矣若能如是观者即絶众生生死流即具普贤一切行不如是观虽八万四千宝目徧入五千四十八巻字字照了虎观水磨竟是何物常坐不动道即此以为佛事善知诸子囘心与未囘心堪入生死与不堪入生死根器成熟与未成熟法之供养更于何求普觉老欣然曰我今有六十衲子坐夏而山谷道人为我转此法轮省老翁无量葛藤幸为我书之以告来者元祐九年四月丁巳豫章黄某记
　　幽芳亭记
　　兰生深林不以无人而不芳道人住山不以无人而不禅兰虽有香不遇清风不发捧虽有眼不是本色人不打且道兰香从甚处来若道香从兰出无风时又却与萱草不殊若道香从风生何故风吹萱草无香可发若道鼻根妄想无兰无风又妄想不成若是三和合生俗气不除若是非兰非风非鼻惟心所现未梦见祖师脚根有似恁麽如何得平穏安乐去涪翁不惜眉毛为诸人防破兰是山中香草移来方广院中方广老人作亭要东行西去涪翁名曰幽芳与他着些光彩此事彻底道尽也诸人还信得及否若也不得更待弥勒下生
　　张仲吉緑隂堂记
　　嘉阳张仲吉寓舎于僰道以酒垆为家产若朝夕汲汲于嚣中之赢惟不足及能种花养竹闲闲于林下之乐尝有余其子寛夫又从予学故予数将诸生过其家近市而有山林趣花竹成隂啼鸟鸣蛙常与人意相值或时把酒至夜漏下二十刻云隂雷风与诸生冲雨泥而归诸生从予未尝有厌倦焉则仲吉父子好士喜賔客可知也今防恩放还去此有日矣故书游息之乐使工李焘刻之緑隂堂上使后之不及与予同时者得观焉元符三年六月丙子涪翁记
　　律赋
　　位一天下之动赋
　　众以一制位以时乘齐天下之所动非圣人而孰能抚临大宝之崇体居其正宰制羣生之变终莫之陵惟兹生齿之繁难以统临之者既相感以情伪又弗同于趋舎必据要防以齐正雅是则制动居乎静治众由乎寡故崇高莫大乘五位于域中虽参差不齐播一陶于天下盛徳之柄至尊之权操利势以独防收治功于大全其变俗也偃之如草其容民也盖之若天一化逺近同心幅员任重器以至隆莫能倾者定羣情之多异罔或纷纭诚由或刚或柔有愚有智相夺以力相防以利使夫羣动之循圣必也大人之得位贵无伦而富无敌安以位中统有宗而防有元归乎不二议夫众星纷错也拱于辰而不乱羣隂变动也归于阳而自卑况兹蠢动之纷若固頼圣神以一之是以居可致之位得大君之宜控飞龙以御天物皆利见明大观之在上民必风移用能大一统于绵区齐万殊于至术变则复贯繁而不失粲然道中和之域浩然趋仁义之实非得势以来服虽严威而不率我所以宅万乘尊安之地守之以仁合四方远近之情定之于一或谓元元中宇蠢蠢方维约之以刑或不至驱之以善或不为孰曰居位乃能宅斯殊不知厯在舜躬用作同民之术鼎迁周室谁为御众之资非悦乎贵势之独尊所大乎凡民之一总使乱者乐以归治邪者化而自董故圣人履盛位而立万国之中以齐其动
　　春秋元气正天端赋
　　昔仲尼陈后王敎化之本定旧史春秋之辞尊元气以书也据天端而正之编岁书以成文必加统始次阳中之首月盖谨明时当其号令絶于衰周笔削兴于将圣遵周制以昭其法拨乱世以反其正举元首事固将谨始以叙天书王次春又可承天而为政志在微宻言存后先自混茫之气始见开辟之功全必变一以书年裁成有法备首时之养物推本于天运行四序而继继无穷钧播百嘉而生生罔既不正其端则其功或怠不书其元则其本孰谓故辞总者大因一岁以称名而岁始于春兆三阳之微气且夫将正其中莫不本于始欲探其本莫不本于元故发明造化之首以显著生成之恩所以唐防刘蕡以体元而上对汉称董子亦正本以为言考天正则此为之元论主道则莫与之大裁一字以垂训惟万世之永赖盖隂阳为本故函三之气为初而制作有因见生物之功皆泰言其体而不叙法其体而不完此有国所以大奉故后圣存而不刋书明天地之常从而系事诗为政敎之始可以求端大哉凡欲有为莫不取法元气之始也故生三统以相用元善之长也故养万物而不乏何以太阳发于春乎天者人君之检押策问
　　策问三道
　　先王制法以待寇贼奸宄有不赦之刑而以养民为本兹用不犯于有司刑措者帝王之极功也欤汉兴以来孝文防狱四百贞观之隆大辟才二十九考其法度未必皆合先王而后元之间风俗醇厚兴于亷耻吏安其官民乐其业贞观盛时米斗四钱民物蕃息马牛被野行旅因粮意必有以得民乃能见功如此恭惟我圣朝好生之徳休养万物景徳咸平几致刑措而比年以来防狱殊死率岁不减始元元康之世何哉意者以为咎在法令烦多而不约又数更改圣上览观六经之治哀元元之不逮爰诏儒臣典领删次务以合古便今可谓至徳而议者又以为悉取而纷更之民未受赐也意刑措之本或不在兹诸生其斟酌时议考合先王之法度今可行者悉着于篇
　　诗以道志书以道事礼以道行乐以道和易以道隂阳春秋以道名分六学者皆致治之成法也不可以偏废春秋者孔子之言见于行事者也其指虽微然而通儒博学如孟子荀卿董生扬雄皆推原制作之意不可谓无统也纷纭者特患诸家章句耳国家悼微言之不讲始诏学官置博士员令诸生得以家法试有司天下靡然向风其义甚厚然董仲舒本公羊贾谊学左氏刘向好谷梁皆以名世非茍然而已今三家并行未知适从或谓当有废举以定诸儒之论今欲考孟子以来论春秋合孔子言以防三家当否诸生以为何如汉诸儒每以春秋议典礼决疑狱夫学古入官岂可以不加意哉长吏仁贤则下有养老慈防之俗政平讼理则民有乐事劝功之心故汉宣帝曰与我共此者其惟良二千石乎盖以为民者邦之基吏者民之率太守者吏民之本也防公如私视民如子布宣诏令使百姓安其田里兴于仁义诚非俗吏之所能也间者朝廷虚席思见两汉之循吏诏下省台兴能察亷于今朞月未闻列郡有字人之功其故何哉或以良吏乆任然后民服从其敎化而未有赐金増秩之法或以为中都官任太重刺史郡守任太轻是以虽吏有能辄以补外为左迁未甞最其吏功次补公卿之缺诸君论此二道所施行后先宜何如凡可以致良吏之科悉着于篇此县官所急欲闻也【右皆家传】
　　笺注
　　注老子道可道一章
　　道可道非常道名可名非常名
　　传曰神鬼神帝先天先地自古以固存所谓常也常道常名不可道不可名也
　　无名天地之始有名万物之母
　　常有欲而生太空太空生天地天地以我为始故强名之曰无名天地以我为造物者故又强名之曰有名
　　常无欲以观其妙常有欲以观其徼
　　观道之常本无欲则妙矣以道之常随世故常有欲也于其有欲观之不见全体
　　此两者同出而异名同谓之
　　于其同则谓之于其异则谓之不此俗学者所以观道有三有二
　　之又众妙之门
　　无为则矣无不为则又矣知本无游于万物之际则一一皆妙【右家传】
　　杜诗笺
　　更须愼其仪
　　陶侃传诸参佐当正其衣冠摄其威仪何有乱头养望自谓旷达邪
　　曽冰延乐方
　　傅毅舞赋云朱唇纡清扬抗音高歌为乐方
　　得兼梁父吟
　　诸葛武侯梁父吟歩出齐东门
　　纵有健妇把鉏犂
　　古乐府健妇持门戸胜一大丈夫
　　新鬼烦寃旧鬼哭
　　夏父弗忌曰吾见新鬼大故鬼小
　　禾头生耳黍穗黑
　　齐民要术秋雨甲子禾头生耳
　　春光
　　富嘉谟明冰篇春冰澹沲度千门明冰时出御至尊
　　始出枝撑幽
　　慈恩防下数级皆枝撑洞黑出上级乃明
　　业白出石壁
　　宝积经若纯黑业得纯黑报纯白业得纯白报
　　一箭正坠双飞翼
　　箭一作笑盖用贾大夫射雉事
　　已令请急防通籍
　　晋令急假者五日一急一岁以六十日为限书记所称急取急皆谓假也车武子早急出诣子敬尽急而还是也
　　几日休练卒
　　新安吏诗练卒收旧京
　　彭衙行
　　冯翊郃县西北有彭衙城秦晋战地
　　张公一生江海客
　　张相镐
　　合昬尚知时
　　合昬木名朝舒夕敛
　　山鬼独一脚
　　山魈出江州独足鬼
　　射人先射马
　　乐伯左射马而右射人角不能进
　　是身如浮云
　　维摩经云是身如浮云须臾变灭
　　向子识损益
　　向子平读易至损益叹曰吾已知富不如贫贵不如贱也
　　徒旅惨不恱
　　一本云徒怀松栢恱
　　熊罴咆我东虎豹号我西
　　招隠云熊罴咆兮虎豹号
　　岁拾橡栗随狙公
　　后汉李栒居新安关下拾橡栗以自资
　　我生托子以为命
　　嵩高记牛山多杏自中国丧乱百姓资此为命
　　黄精无苗山雪盛
　　精一作独黄独状如芋子肉白皮黄苗蔓延生叶似萝摩梁汉人蒸食之江东谓之土芋
　　石笋行
　　华阳国志蜀王妃物故哀念之遣五丁之武都担土为妃作冡盖地数亩高九尺盖石俗名为石笋
　　不唾青城地
　　古乐府去妇情更重千里不唾井
　　为君酤酒满眼酤与奴白饭马青刍
　　傅盘中诗羊肉千斤酒百斛令君马肥麦与粟
　　眼中之人吾老矣
　　魏文帝诗囘头四向望眼中无故人陆云诗感念桑梓城髣髴眼中人
　　牵牛织女
　　齐谐记桂阳成武丁有仙道忽谓弟曰七月七日织女当渡河吾向已被召弟曰何事织女渡河曰暂诣牵牛
　　牛马毛寒缩如猬
　　元封中雪大寒牛马皆踡缩如猬
　　书贵瘦硬方通神
　　二碑汉极瘦硬
　　仙李盘根大
　　唐太宗探得李诗云盘根植瀛渚交榦倚天舒
　　风筝吹玉柱
　　柳恽七夕诗秋风吹玉柱
　　露井冻银牀
　　银牀古乐府淮南王篇
　　五夜漏声催晓箭
　　昼漏尽夜漏起省中黄门持五夜甲夜乙夜丙夜丁夜戊夜出汉旧仪
　　封题鸟兽形
　　宋王徽伏苓赞中状鸡鳬具容龟蔡
　　初月
　　王原叔説此诗为肃宗作
　　举家闻若骇
　　当作咳禺属惟猨猴喜怒饮食常作咳【苦革反】
　　锦官城外柏森森
　　成都道西城故锦官也故命曰锦官城
　　笼竹和烟露滴梢
　　笼音汞梦笼竹蜀人名大竹云
　　野艇恰受两三人
　　改作航殊无理此特吴体不必尽律白公同韩侍郎游郑家池诗云野艇容三人正用此语
　　漰口红如练
　　蒲懵反在彭州
　　蚕崖雪似银
　　蚕崖在茂州带雪山
　　更歴少城闉
　　少城今成都治所张仪所筑
　　军吏囘官烛
　　巴祗为扬州刺史与客坐暗中不然官烛
　　盘涡鹭浴底心性
　　郭璞江赋盘涡谷转
　　乆游巴子国
　　左氏桓九年巴子请与邓为好巴姬姓国在巴郡江州县
　　南游北戸开
　　林邑日南诸国皆开北戸向日
　　相失万重云
　　梁简文朱樱诗花茂蝶争飞枝浓鸟相失
　　鬭鸡
　　观风楼南起鬬鸡殿
　　胡雏负恩
　　王衍见石勒曰胡雏有竒志恐为天下患
　　人间有赐金
　　汉书高后纪遗诏赐诸侯王各千金
　　画省香炉违伏枕
　　尚书郎入直女侍史执香炉烧薰防衣服汉官仪
　　织女机丝虚夜月
　　池中有戈船各四百艘四角各垂幡旄旌葆又作二石东西相对以象牵牛织女
　　赐被隔南宫
　　给青缣白绫被或锦被
　　草阁柴扉星散居
　　寒园星散居庾信
　　陶冶性灵存底物
　　顔之推论文章陶冶性灵从容讽谏亦乐事也
　　侧生野岸及江蒲
　　生本是人字也误转为生
　　竹叶于人既无分
　　张华轻薄篇曰苍梧竹叶清宜城九酝酒
　　家家养乌鬼
　　峡中养雅雏带以铜锡环献之神祠中人谓之乌鬼【右得庐陵罗珌家藏真迹】

　　山谷别集巻四
　　钦定四库全书
　　山谷别集巻五
　　宋　黄庭坚　撰
　　书
　　上运使刘朝请书
　　九月十六日宣德郎知吉州太和县事黄某谨再拜献书运使朝请閤下窃以蕴知人之明者不必左右为之先容怀高世之度者能越拘挛之议徒闻其语今见其人何则小人于朝行卿士无平生之言于左右使令无一日之雅碌碌下邑盖将朞年其吏事乃庸人之所能其学问文章则迂阔而可笑又承秕政之后百度无纲负逋在民缧系满狱惟其公而寡于防亷而困于明勤而短于文学而蔽于事政多有偏而不举讼多有决而不情簿书防期常在诸邑之后勤苦敎养仅为细民之安盖所谓学制锦则败材代大匠而伤手者也恭惟閤下美实盛名出入台省朝廷记识所至未尝乆淹下车以来百城仰首兴滞补敝发于流水之源举亷摘奸如出耳目之所及有能有守恃以立名赃污闻风求解印绂鞭防之下愿展足者盖多而使府近僚岁满求代独防采纳擢取无能内视缺然承命惴恐自非閤下能越拘挛之末议不资左右之先容防以公明何能及此士为知已古人则既有言徒恐外任举人巳阅诏书之新格迁官就县不听他司之辟除诚得执鞭以当烦使千虑之一或助万分官守逺于门庭竿牍未通九格愿承敎约曷胜惓惓谨奉书达小人之情糟粕不足以冩至意秋暑不审尊候何如伏祈为国自重不宣
　　代人求知书
　　诗云緜蛮黄鸟止于丘隅道之云逺曷云能来饮之食之敎之诲之命彼后车谓之载矣其意以为微贱之于尊位每以踪迹阔踈礼貌相絶无因而至前高位而有仁心以长育人材为巳任加诚意而求之则行比一乡智効一官者皆得以为依归云耳夫必待全徳君子然后用之则虽三代之隆圣贤相遭不能无才难之叹故曰采葑采菲无以下体盖湔祓而用之则涧濵行潦之苹蘩可荐于豆笾如加以斤斧饰以青黄则枯木朽株尽为牺象之器以某无术得以职事奔走备使令恭惟阁下高明师表一道敦厚忠信仁举而义措左公而右明足以与能者有功治威严能足以使不肖者畏罪如某之愚陋宜见其底里岂敢饰愚暗以欺左右哉窃不揆度以为洁巳而不汚敢不比于苹蘩其材能虽薄犹得在枯木朽株之列然待罪节下今将再书岁课去此幸登吏部之格当路诸公过于采听而保任之于此有垂成之势诚愿阁下赐俎豆之余地不责潢污之所从来不爱斧斤而斵之期于成器捐一臂之力使小人有黄钟大吕之重窃伏而思之在尊位而有仁心能育人材舍门下而谁哉干冐威严不寒而栗【右皆家传】
　　与苏子瞻书
　　某再拜啓春寒伏惟知府祠部学士尊体动止万福顷自衞州试举人归于郑掾处得赐敎不以污下难于奬拔接引开纳勤勤恳恳俯伛而忘其臂之劳强驽马于千里不敢自絶勉奉鞭勒至于不胜任而后巳耳和诗词气高妙无以为谕往闻执事岂弟之声今食其实独恨未有亲近之幸耳去九月到家老儿病脚气初甚惊人防得善医诊视今十去九矣又苦寒嗽未能良愈坐此不通书阁下仰惟大雅涵容有以裁其罪黄楼之作名不虚生浅短岂敢下笔愿见记刻淹熟规摹当勉为公赋之子由尚在闲处识者所恨伯氏往得接欢极叹其沈如游刃于世故以为古人不过如此想数得安问外舅谢师厚外砥厉而中坦夷士大夫间少见暮年无所用心更属全功于诗益高古可爱数有酬和冗未办録上冬春愆雪麦根无泽伏惟长民者未能忘忧数舎阻于参侍不胜驰情伏祈动静调防利物坐进此道谨奉状不宣【右真迹藏于晋陵尤氏】
　　答王周彦书
　　七月戊辰某敬报周彦贤良足下成都吕元钧某之故人也解梓州而遇诸涂能道荣川土地风气之常尝问之曰亦有人焉元钧曰里人王周彦者读书好学而有高行以其母属当得防补入仕始以推其弟今以推其甥及侄斯其人也时仆方再往京师见其摩肩而入接踵而出冠盖后先车马争驰求秋毫之利较蜗角之名大之相嫌嫉小之忘亷耻甚于羣蚁之竞腥兹穷荒絶塞其地与蛮夷唇齿其俗以奔薄相尚尊爵禄而贵衣冠乃有周彦者其古人之流乎岂不卓然独立于一世哉既窃叹其人又喜欲与之游也及某以罪戾抵戎僰乆之观荣之士乐善而喜闻道中州弗及也无乃周彦居西河而格其心而变其俗以致然邪凡儒衣冠怀刺袖文济济而及吾门者无不接每探刺受文则意在目前其周彦者亦我过也经旬浃而寂然一日惠然而来乃以先生长者遇我而自谓何以得此于周彦者岂以葭莩之好齿髪长而行尊者邪既辱其来乃枉以书执进之敬出其文词且有索于我矣周彦迫之不已安得不啓不发而有以报也夫周彦之行犹古人也及其文则摹今之人也何哉见其一而未见其二也惟推其所慕而致于文而已顔子曰舜何人也予何人也孟子曰伯夷伊尹皆古圣人也吾未能有行焉乃所愿则学孔子也孔子曰吾不复梦见周公孔子之学周公孟子之学孔子自尧舜而来至于三代贤杰之人材聚云翔岂特周公而已至于孔孟之学不及于周公者盖登太山而小天下观于海者难为水也企而慕者高而逺虽其不逮犹足以超世拔俗矣况其集大成而为醇乎醇者邪周彦之为文欲温柔敦厚孰先于诗乎防通知逺孰先于书乎广博易良孰先于乐乎洁浄精微孰先于易乎恭俭庄敬孰先于礼乎属辞比事孰先于春秋乎读其书诵其文味其辞涵泳乎渊源精华则将沛然决江河而注之海畴能御之周彦之病其在学古之行而事今之文也若欧阳文忠公之炳乎前苏子瞻之焕乎后亦岂易及哉然二子者始未尝不师于古而后至于是也夫举千钧者轻乎百钧之势周彦之行扛千钧矣而志于文则力不及于百钧是自画也未之思尔周彦其稽孔孟之学而学其文则文质彬彬诚乎自得于天者矣异日将以我为知言也纸穷不能尽所欲言惟高明裁幸防遗疋物芎术珠子黄皆此无有拜嘉慙怍汤饼之具尤竒羇旅良济益佩忧爱灾患尤所不忘耳元师能令携琴一来为望庄叔之子亦可敦以诗书否惠讯至寄声不宣某再拜
　　上运判朱朝奉书
　　某再拜啓某猥鄙细人不知天下大体结髪读书愿以所闻与一世共之而碌碌行年四十止于是而已矣不深察者至以为强项而钓爱民之名谈虚而有废务之实而阁下超越拘挛之议独见之于事物之表岂与流俗人所谓知已者同日语哉恭惟阁下忠信恺悌自得以明已恂达重厚推余以赐人官吏进见观表知里推任所长使皆有用慈哀所短不以深诛小人以此待罪节下再书吏考尚尔保全惟流俗人之相知市井同利意气相倾许以死党恭惟閤下何得于此至于古之知道徳之归者所以报知已虽固陋敢不勉焉【右皆已载蜀本】表
　　代文潞公贺元防表
　　治厯明时体元居正分隂阳于太簇之律防日月于析木之津万国皆春六服承徳臣中谢恭惟皇帝陛下缉熙皇极建用人正合天地于上元垂衣裳于南面首出庶物茂称神明之容照临百官光昭礼乐之防臣某钦承颁朔叨预履端方守钥于留都阻称觞于禁殿明明在上遐倾就日之瞻永永降年仰极后天之祝
　　代贺生皇子表
　　景命降休皇文毓秀福庆传于中禁懽声溢于普天臣中贺恭惟皇帝陛下光宅海隅丕承祖武德亲九族孝达三神后土顾怀皇天眷佑茂本支于百世引寿考于万年臣违去清班钦承吿语赓歌瓜瓞蚤知周室之隆参祝禖祠阻奉汉庭之诏臣限司宫钥不获抃舞丹墀
　　代谢赐厯日表
　　治厯成书歩三辰于天载班正有土大一统于王朝诏音丁宁图象昭晰臣中谢恭惟皇帝陛下至神不世盛徳无名调玉烛以遂羣生运璿玑而成万化乃明告朔咸俾在公臣敢不奉之黄堂兴于嗣岁赴吏功于刻漏戒农事之镃基不解恭钦以承时宪
　　代韩康公大名谢表
　　遽传纶命下沛龙光锡之中殿之清资寄以北门之重镇便蕃宠数踊跃衰悰即以今月某日到任礼上讫凭赖国灵缉安藩服布宣圣化休息兵民事溢愿初惊先宠至臣中谢伏念臣蚤縁儒术亟践本朝论思稍迩于天光丞弼遂参于人乏昨防器使外付戎服智不逮谋功难除过循名责实公议甚明置散投闲私分如此事出巳试众安可诬陛下贷以惟新仁深念旧南阳在汉之故里许田先人之弊庐寔为作翰之邦连荷长民之寄尚忧旷败终累保全岂图误采朝佥再流睿渥往典帝宫之门钥获瞻魏国之觚棱许还近班不以故事承三接之清燕称万年之夀觞恩荣不替于再三补报未闻于万一唯知感涕莫措腼顔此盖伏遇皇帝陛下至徳并容大明委照眷图劳效蔽匿瑕疵谓臣精神未至眊昬筋力尚能勉强故加鞭弭付以封疆誓将罄竭愚衷周旋庙筭身虽在外未如江海之遥知无不为尚冀涓尘之益可酬覆帱敢爱糜捐【右皆家传】
　　代吕大忠河北运判谢上表
　　刺举一道其心欲爱而公转输百城其材欲周而敏堪寄此任实难其人只荷诏条误承使乏臣中谢惟臣浅陋见事阔踈在公有夙夜之心于朝无先后之友独持孤拙仰累聪明坐尚书之曹未有以自効掾将军之府几类于取容籍在搜除更防识拔获对天顔于咫尺亲承圣训之丁宁寄重丘山常恐颠隮于下恩深雨露未知报称谓何惟是跨河东西緜岁水旱民转移而失职吏偷脱而行私期防簿书或文具而实不至敛賖调发或任重而诛不胜有如民未便安皆臣职当条按然出门有万里之势采艾怀三岁之忧人以为不可尽言臣何敢以是报国此盖伏遇皇帝陛下刚健中正钦明文思一日万几六通四辟论法于绳墨之外得人于眉睫之间畀付百官中外无间臣敢不职思其位上分宵旰之忧寸有所长全效拙勤之报【右真迹藏于晋陵尤氏】
　　代叔父陜西都运谢上表
　　奉将使符出斡关陜进参秘殿之籍増被兼金之章并叨宠灵惟惧陨越中谢伏念臣非有阀阅起于江湖言无宫庭行阙坊表虽洊防于器使曽未展于寸功熙宁元丰出入台省愞于进取气不激昻衣绣衣贬直指之威冠豸冠乏触邪之用二圣临御九徳在官尚容蕞尔之材来与康哉之防补宰司之掾訏谟莫助于和羮记左史之言文字不足以华国果速官谤上烦圣聪防当右顾之忧往计西师之饷虽勤夙夜如负丘山此盖伏遇皇帝陛下渊黙雷声文昭武烈亲亲而百蛮执贽老老而万物归心未能去兵顾怜在邉之守使之足食简在劝农之司太皇太后陛下钦明文思睿智神武大公至正以御九鼎昭徳塞违以临百官守在四夷师干不试转输万里民隠是勤致兹斗筲亦预鞭防敢不精求邉底阜邦财庶几柔逺之功少助在廷之算
　　奏状
　　辞免实録检讨状
　　窃以先帝一朝大典讨论之职必付其人如臣浅陋非所堪任
　　辞免转官状
　　伏以先帝一朝大典讫兹有成宰司典领之功近臣论譔之力臣以曲学滥举讨论以老母卧疾连年告归之日过半常忧窃禄不免罪诛适及奏书例霑爵赏因人成事义所未安伏望圣慈追寝误恩所有告命未敢祗受
　　乞囘授恩命状
　　昨以讨论无功不敢祗受恩命准尚书省劄子奉圣防不许辞免者宠光下被不敢终辞窃有微诚冐干国典伏念臣母夀光县太君李氏今年七十二垂老抱疾幸见孝治之朝霑及禄养而臣误防简任使收笔墨之勤实出非常之防不胜人子私情愿以特授朝奉郎囘授老母一郡封窃以在庭之臣荣禄及亲者盖寡成书之赏后来用例者难攀伏望圣慈特赐开许
　　乞奏补侄朴状
　　修实録院检讨官朝散郎秘书省著作佐郎充集贤校理黄某奏臣见任职名今遇明堂大礼该得奏补子孙一名臣早年未有子息有兄之子朴自襁褓过臣房下抱携敎养于今年二十二学问稍已知方后来臣有子相生才六岁以臣于朴私恩实均父子重以老母年今七十钟爱在朴不胜白髪抱孙之情扶杖假息愿及见朴之阶仕籍也欲望圣慈许以合得恩例先与臣兄之子朴使臣待罪官次幸而免于旷败将来两遇大礼合奏期亲日即以奏臣子某于恩例诏条别无徼幸伏望圣慈特赐开允奉圣防特依奏
　　乞外任状
　　伏念臣日者防恩待罪著作讨论史事预闻圣朝大典实以为荣而臣才不逮人读书有数见闻浅陋无助阙遗黾勉素餐巳糜岁月重以老母年垂七十寝饭须人朝请坐曹义当夙夜退则有亏子职进则无补公家敢申犬马之情仰凟乾坤之造伏望圣慈除臣一江淮合入差遣问民疾苦得自効于吏功将毋防甘或少禆于孝治
　　服阕辞免史院编修状
　　去国三年百忧所萃志气凋零须髪半白勉从典礼既见素冠支离羸病不任趋赴阙庭旧学遗忘难以讨论史事陈力就列岂容冐昧坟土未干曷胜乌鸟之情仰瞻上天敢陈蝼蚁之愿伏望圣慈除臣管勾宫观一次许任便居住一则艺植松槚少报母慈又得熙养岁年稍堪王事草芥在野犹望哀怜
　　第二辞免状
　　窃以论兹大典托名圣朝承学之臣皆所愿得如臣朴学滥与选抡虽殚智能未报恩遇昨以忧患失学深惧瘝官愿假岁年就闲养疾犹贪廪禄仰望哀怜天听崇高未赐俞允卧家违命罪不容诛伏念臣实以哀毁之余生意几尽先患目疾几至丧明忧患以来全废文字又得脚气不便鞍马往来田里须杖自扶未堪趋赴阙庭靖共吏职伏望圣慈察臣愚恳非敢固自稽迟以干典宪特除臣勾当宫观一任或防流一合入差遣啓
　　太和到任谢监司守倅啓
　　伏以百里之政古人所难千载之间作者无几诚令有道于此不独使民宜之至于虎为渡河蝗亦去境虽然病在肓者良医不能活人掣肘者善书不能工庭坚何人缪当岩邑贯木索者方填牢戸争锥刀者猥造讼庭急之则追胥匿以避程缓之则吏史殚于惟货放纷熟烂曽所未闻自非假之以岁时几于无所措手足恭惟某官惟几以成物之务惟深以尽物之情草木知有威名风雨不愆期度河润九里获承君子之风管窥一斑欲尽愚者之虑犹希善贷以汔有成
　　代韩康公囘韩魏公北京到任啓
　　防奉制函典司宫钥责任甚重经营是忧【阙】
　　余润安阳仁者之里得倚长城驰竿牍之【阙】柔缄入手藏妙迹以为荣善颂满前如谦
　　尊之获对恭惟某官刚健笃实宣慈惠和照万里之宝臣藩四维之良翰虽黄堂之卧理实锦衣之昼行大斾高牙巳不容于瞻仰流风善政盖多在于咨谋愿奉周旋终迯瘝旷仲月烦蕴百嘉长嬴伏祈相卜高明防持兴寝
　　代囘谢文潞公啓
　　误防帝泽出守宫符逺借台光镇守藩服坯陶有素感愧无顔某蚤以儒生缪膺朝寄计勲劳之谫薄荷宠数之频烦在国北门提封全魏眷两河之右地据百郡之上游时无扞御之忧民望豫游之幸故容坐啸亦免尸官此盖伏遇某官宿柄中枢预调元化尝于戸牖之坐宻加黼黻之褒矧是陪京实惟旧治流风善政犹在讴謡老史耆儒每怀咨度方尽循于规矱如亲奉于诲言荷戴之诚敷宣曷罄蕴隆季月暇豫黄堂伏祈调御四时绥成百顺
　　代韩子华囘韩魏公啓
　　秘殿清班陪京重地并叨宠数实厚腼顔虽误恩之莫
　　回幸前【阙】　　　　　　礼輙缓【阙】
　　间气社稷元臣【阙】　　朝师表百吏顾
　　【阙】　　　　　　　　故乡即闻大斾之西莫展下风之谒长城千里犹获宝邻之依泰阶六符行即陶钧之赐
　　代韩子华囘王平甫问候啓
　　典乐于兹粗安晩节思贤之叹有甚朝饥何图谦防遽枉荣翰实钦松栢之操不爱金玉之音某官天才高明国器逺大运精神于系象之表载事实于声名之前乆纡雠校之勤宜在论思之职且膺殊拜谅不旋时残暑未清自公多爱
　　代韩子华囘高阳刘待制啓
　　恭审进陞延阁往镇侯藩伏惟欢庆某官材名显融事业宏逺去润色论思之列有揽辔澄清之功细札十行即奉旋归之诏长城千里尚寛北顾之忧过辱防谦逺贻荣翰但深铭感莫既叙陈
　　代韩子华囘定州薛宻学啓
　　伏审进直中书镇临藩服某官强毅中立沈深内明目无全牛刃有余地畜贤人可大之业遭主上有为之时心计九贡制县官之用威声濯濯一身折方面之冲行茂对于畴庸岂乆劳于卧理过承谦损先惠缄题但极感铭曷胜占叙
　　代韩子华贺张璪修撰知杂啓
　　伏审拜命紫庭提纲乌府登正士于风宪壮本朝之羽仪百僚肃清四海瞻望恭惟某官忠义特达器资高明材能简于帝心论议出于朝右未更岁月歴试事功补过责难入司邦直宣威美俗出作吏师属虚耳目之官归自股肱之郡仍刋书于史观正专坐于南牀言路生风即闻弄印之拜天功熙载更被补衮之求惟是防顽蚤依庇赖钦承嘉报増忭愚衷
　　代人谢举主啓
　　从事军幕虽复小人之劳防名荐书敢幸诸公之顾猥当湔祓无措腼顔虽执事出于至公而大府号为多士如某资下与人分踈在官有夙夜之心于朝无先后之友仕不能稼几动读书忘羊之嗟禄既及亲犹获得陇望蜀之意窃闻士论之已乆得出门下之尤难盖常格以亷能未始出于请托岂伊孤拙误借吹嘘兹盖伏遇某官身为权衡锱铢不昧心有泾渭清浊洞明毎于鞭防之间盖知驽骀之力排置众俊居然一羽之轻过防片言忽有九鼎之重心非木石恩若丘山永言矢心不累知己【右皆家传】
　　代李野夫出守宣城上本路监司啓
　　入补天台仅书文墨之课出膺符竹猥分民社之忧素处不鲜旷官是惧恭惟某官将明使指劝相吏功闻叠嶂之城苦无公事托二天之庇幸有余光趋板匪遥望风怀悚【右已载蜀本】
　　婚书
　　问李氏亲书
　　惟我丘嫂乃公仲兄婚姻宦游将及四纪甥侄诗礼仅同一家请寻继好之盟再笃宜人之庆伏承贤第几小娘子幽闲顺于保母才德似其诸姑闻之族姻迨今筓岁小子某粗识嗜学亦既胜衣惟是苹蘩之共莫助盛湘之事率时吉卜用告行媒甘瓠累樛木之枝虽慙本弱肥泉润淇园之竹傥及余波敢以币将冀承囘命
　　答
　　人物之美继擅无双文章之名多在第一矧季子之早誉在鸿都之贵游反求顦顇之宗以相苹蘩之事女子虽娴姆傅既胜纵筓仅能成人诚惧非偶告之吉卜申以懿亲不获终辞敢拜重礼
　　朴侄定新妇书
　　接屋连家非徒一日之雅同安共恤盖有平生之言辄縁恩亲敢议婚对长子朴当承宗事未有妇家伏承贤小娘子淑质生成令仪素敎衰宗之陋良不自知嘉偶之求愿承重诺
　　石氏定婚书
　　葛藟之累樛木亦得升高泉水之入淇门冀防余润比因僚友僭及婚姻既承诺之话言许以嗣为兄弟敢差谷旦少助衣酌彼行潦诚可荐于王公借之用茅物或宜于曲礼
　　定石氏书
　　三星在戸婚姻贵于及时九月肃霜裘褐宜于早戒小子齿虽未冠学且闻诗惟是岁时之嘉莫助苹蘩之荐谋诸僚友吉在高门家传万石之风人禀三峩之秀伏承贤第七五小娘子功容徳称保傅敎从义方具于有行窃自忘于非偶既因将命辱赐重言敢以吉蠲修具礼物【右皆家传】
　　送曹黔守致语
　　赏心乐事是难逢易失之时临水登山有送逺将归之恨式陈觞豆侑以管恭惟知府供备诗礼家风韬钤将畧去天尺五早瞻列防之荣赋芧朝三未极清班之贵奉赐得犬戎之要领防秋倾虎士之腹心三代治兵不犯道家之忌一麾出守遂兼循吏之名投壶雅歌以安黔内郡县轻裘缓带以宴幕府賔僚既报政成方荣归觐通直阖郡文武念甘棠之勿翦惜骊驹之在门防酒嘉殽永清懽于今日锵金戛玉深怨曲于阳关某等云云【口号在豫章　右已载外集第七　　蜀本】













　　山谷别集巻五
　　钦定四库全书
　　山谷别集巻六
　　宋　黄庭坚　撰
　　杂著
　　引连珠
　　臣闻一雨所濡大小之生异类一气所杀刚脆之质不同所以圣人因物以尽性神道设教而无功
　　臣闻千里运粮非一牛之力梓庆成鐻非一削之功是以贱能则智者困欲速则巧者穷
　　臣闻五种不美未尝易田以耕百度凌迟何必变化而治盖不役于物者不絶物不制于俗者不离俗是以手足以得轻重而任权衡目可以察曲直而付绳墨臣闻人主治国在制法在择相法不法在易相相非人下陵上是以仲尼用鲁不使饮羊以诬民赵髙事秦至于指鹿而欺君
　　臣闻析薪者求其理法古者师其意坚白则一物不察损益则百代可知是故物有倦而思通圣人必改作事有简而易致道家贵因仍
　　臣闻宫商唱和乃知钟律之前圣贤夙期不拘聘币之末故至精难以言说妙契参于自然易曰鸣鹤在隂其子和之
　　臣闻舜禹不世忠邪共朝良乐未逢驽骥同枥是以匠石之手易挥郢工之质难得
　　长短星歌
　　正月虎七泽隂风无避处少年射杀白额归二十一岁赐旗鼔二月兎翰墨功名归四杜中山毛遂定从还十九上客谁复数三月龙定力降来一鉢中升腾便欲致云雨十六开士观云风四月蛇九蛇相辅成晋家屈原离骚二十五不及之推死怨嗟五月马十五国风多咏冩汉将西极天马来二十五城不当价六月羊十岁小儿牧道傍他年叱石金华路二十年前身姓黄七月猴恒山八命列封侯当年传国二十二想是衣冠骑土牛八月鸡二妙灵台向晓啼五更风雨十八九残月昏昏信可期九月狗三窟深坑四荒走暮归得兎十六七黄卢朱雀皆在后十月猪白头一笑献士夫杀身愿为鲁津伯申封兰王十四都十一月防列十二辰配龙虎二十二年看仙飞一朝化作蝙蝮去十二月牛百户椎肥醉九州角端围寸二十五良弓之材牛带牛【带一作载】
　　论谢愔
　　谢愔字公静才气过人逺甚初举贤良而值罢贤良平生治春秋胸中甚落落而值罢春秋晩作邓州职事官值看详诉理所言愔元祐中诉父无罪被黜褫其官弃之士生而三不遇白发苍顔亦可以安林泉而不得罪于不仕无义之论矣
　　论诗帖
　　陶渊明诗长于丘园信所谓有味其言者吾尝见梅圣俞诵唐人诗云雀乳青苔井鸡栖白板扉圣俞甚爱此句柳子厚诗云渚泽清泉清渊明云平畴交逺风良苖亦怀新此句殆入妙也
　　戒读书
　　四民皆当世业士大夫家子弟能知忠信孝友斯可矣然不可令读书种子断絶有才气者出便当名世矣【右有石刻】
　　论作诗文
　　新诗日有胜句甚可喜要当不已乃到古人下笔处小诗文章之末何足甚工然足下试留意奉为道之词意髙胜要从学问中来尔后来学诗者时有妙句譬如合眼摸象随所触体得一处非不即似要且不是若开眼则全体见之合古人处不待取证也作文不必多毎作一篇要商防精尽检阅不厌勤耳举塲中下笔迟澁盖是平时读书不贯穿也宜勉强于学问岁月如流须及年少精力读书不贵杂博而贵精深作文字须摹古人百工之技亦无有不法而成者也但始学诗要须每作一篇輙须立一大意长篇须曲折三致焉乃为成章耳读书要精深患在杂博因按所闻动静念之触事辄有得意处乃为问学之功文章惟不构空强作诗遇境而生便自工耳
　　所谕漏屋饭蔬而有自得之色甚善甚善然犹世俗计较尺寸太多似未善也万事不可意古人遂以成圣哲安乐温饱君子所畏也
　　吟诗不必务多但意尽可也古人或四句两句便成一首今人作诗徒用三十五十韵子细观之皆虚语矣要须意律谅田夫女子皆得以知之盖诗之言近而指逺者乃得诗之妙唐人吟诗絶句云如二十个君子不可着一个小人也唐诗僧吟草诗云时平生战垒农惰入春田如此语少时常记百十联思其的切如此作诗句要须详略用事精切更无虚字也如老杜诗字字有出处熟读三五十遍寻其用意处则所得多矣
　　凡人修学惟节畧今人文字似无益于用不若熟读班固汉书自首至尾不遗去一句然后可见古人出处疑则阙之当求明师益友以讲习也王定国谪金过戎因出数十篇文字余谓定国曰若欲过今人则可矣若必欲过古人宜尽烧之更读十年也定国诗极有巧处然少本也余自谓作诗颇有自悟处若诸文亦无长处可过人余尝对人言作诗在东坡下文潜少游上至于杂文与无咎等耳
　　读书不必务多若能精一遂可贯诸经矣至于写字亦如此少冩须有常度亦不可错也【右皆家传】
　　论作字
　　晁美叔尝背议予书唯有韵耳至于右军波戈防画一笔无也有附予者传若言于陈留予笑之曰若美叔书即与右军合者优孟抵掌谈说乃是孙叔敖耶往尝有丘敬和者摹放右军书笔意亦润泽但为绳墨所不得左右予尝赠之诗中有句云字身藏頴秀劲清问谁学之果兰亭大字无过瘗鹤铭晩有石崖颂中兴小字莫作痴冻蝇乐毅论胜遗教经随人作计终后人自成一家始逼真不知美叔尝闻此论乎南昌黄鲁直题敷道人作大字笔势巳遒劲可爱但肥字须要有骨瘦字要须有肉学古人书随其工处今人学书肥瘦皆病又尝偏得其人丑拙处如今人作顔体乃其粲然者江南太史氏黄庭坚书
　　大字今都不见右军父子遗墨欲学书者当以丹阳瘗鹤铭字为则大字难为结宻唯此书无防检处顔鲁公书宋开府碑瘦劲端重极近之【右见石刻】
　　学书欲先知用笔之法欲双钩回腕掌虚指实以无名指倚笔则有力古人学书不尽摹张古人书于壁间观之入神则下笔时笔随人意大抵书字欲如人有精神细观之则部伍皆中度耳
　　墨说遗张雅
　　曹魏时有大臣韦仲将德性髙明多能鄙事其所作墨如防漆今观其法和煤外止用丹砂大要是胶法妙墨法须自煑胶胶浸自牛皮尽割去连脂膏处又割刮去毛毫皆上墨也片切熬成即用和煤此名第一胶若干取他日水解之用即名第二胶胶八水二墨成不作胶气使用亦不滞笔此上工也梓潼张雅不能和煤而善作叵胜煤蜀无佳墨工如雅不易得也故喻以古人法余闻雅亦参禅问道欲入九流然但礼拜无眼阿师随杜撰道人谈金丹恐只虚生浪死耳
　　笔说
　　歙州吕道人作墨池含墨而锋圆佳作也宣州诸葛家撚心法如此唯倒毫净便是其妙处盖倒毫一株便能破笔锋尔宣城诸葛髙系散卓笔大槩笔长寸半藏一寸于管中出其半削管洪纎与半寸相当其撚心用栗防尾不过三株耳但要副毛得所则刚柔随人意则最善笔也栗尾江南人所谓蛣蛉防者歙州吕道人非为贫而作笔故能工于是以此授之黟州道人吕大渊心悟韦仲将作笔法为余作大小笔凡二百余枝无不可人意因见余家有割余狨皮以手撼之其毫能触人手则以作丁香笔今试作大小字周旋可人亦是古今作笔者所未知也往在僰道有严永者蒸獭毛为余作三副笔亦可用然永未尝知笔中善病不能为他人作字也大渊又为余取髙丽猩猩毛笔解之拣去倒毫别撚心为之率十得六七用极善乃知世间法非有悟处亦不能妙
　　张遇丁香笔撚心极圆束颉有力可学徐季海禹庙诗字侍其瑛诸葛元皆不能也作藏锋笔冩如许大字极可人意最妙是【阙】　　有力也
　　金崖石研说
　　初石工不善作墨池内外壁立出墨沈难又常沮洳败墨元符三年二月嘉州李尧辨为予琢两石壁皆陵夷乃便事绍圣四年春正月雨水故人盖明仲守万州为余斵金崖石作此研
　　泸州桂林石研说
　　泸州桂林之石其材中研泸人不能采而富义之民采之所谓楚国有材晋实用之工李辨琢此研洼垤皆中度
　　惠王子均研说
　　涪翁用桂林石作此研恶其太重故刳其腹至荆州以赠王子均
　　金崖研作覆斗说
　　绍圣四年正月雨水故人盖明仲守万州为余劚金崖石作此研坚润宜笔墨而魁梧难为室乃作覆斗使之不尘
　　封植兰蕙手约
　　山谷老人寓笔研于保安僧舍东西外封植兰蕙西蕙而东兰名之曰清深轩涉冬既寒封塞户久而自隙间视之郁郁青青矣乃知清洁邃深自得于无人之境有幽人之操也余既获谪走宜州则以兰二本蕙八本付寺僧文质守之幸为卒调护之有士大夫欲迁而去者可以此劵示之崇宁二年十二月丙午山谷老人手约
　　金液珠说
　　开封祝天贶屈蜀纸流金液作珠逡巡而成丹服之而痼疾起盖此石性能温中而实下推陈而致新阳物
　　也而济【阙】　　　　　　　　　　明者下而成珠其垽与石则止故不凝滞而为疽余异之诚有补于衰朽而不疾人故书其说以遗之
　　棊经诀
　　初下十子以来进未可谋杀退未可占地各逐其宜以求有力此立理之道下及三十子以后布置稍定须观局之强弱或占地或刑尅必观于利此乃用行之时也杀不必须得地不必须破占不必广此三者取舍之道棊之所切无出于胜傥或局胜专在自保或局弱即须作行然作行须是敌人有衅无衅而动必败之道也棊之机要多在外势取局之要在于鸿渐棊有三败一者欺敌二者不辨局三者多错又有六病一者贪杀二者取舍不明三者无劫兴劫四者苦覔竒行五者知微不妨六者精胜望筹棊之大要先手不可失局初有大利方可弃之局中有倍利方可弃之局末有不得已方可弃之古之经诀皆述简易贵于立理先为不可胜以待敌之可胜或逍遥得极髙道自乐终局雅淡是其长也
　　论俗呼字
　　防【郎假切】直【音鲊】泥不熟也中州人谓蜀人放诞不遵轨辙曰川防直
　　孔子于乡党恂恂如也汉碑今在者多书党作防恂恂凡古人书复语则书二字今人或于字下作一防或两防皆非也
　　橙橘属也枨两旁长木也司马相如上林赋曰黄江橙楱玉藻曰君入门士介拂橙楱音太蔟之蔟武陵有一种小橘名楱疑即今之金橘今人书凳【丁邓切】为橙非是奊【音烈】【音挈】多节目也其胸次不坦夷举事画计务出独见以乖迕人为贤者也
　　傀儡戏木偶人也或曰当书魁礨盖象古之魁礨之士彷佛其言行也
　　袈裟天竺道人衣也梵语本云迦罗沙曳此云不正色佛律云道人不得着一切上色衣当染作迦沙色此译师书律时畧梵语也至梁葛洪撰字苑下皆着言道服也
　　傝【音塔】防【音靸】物不蠲也蜀人语
　　铳【充仲切】防【蒲迸切】使令人不循谨便利也
　　【初孟切】士大夫容貌不恭顺应对不雅驯也
　　杂论
　　燕人脍鲤方寸切其腴以啗所贵腴鱼腹下肥处也故杜子美诗云偏劝腹腴贵年少
　　醢人云羞豆之实食糁食郑司农云食以酒为饼贾公彦云粥也以酒为饼若今起胶饼郑司农云糁食菜餗蒸贾公彦云若今煑菜谓之蒸菜起胶饼盖今炊饼蒸菜盖今裹鲭耶蜀人凡果蔬皆渍之醯以为蒸餗周官醯人云醯人掌五齐七王举则供齐醯物六十瓮齐即虀也岂蜀人尚有古风耶
　　在旁曰帷在上曰幕四合象宫室曰幄坐上承尘曰帟凡言设大次小次者皆帷也大次在坛壝之外小次去坛逺矣
　　凡言货贿金玉曰货布帛曰贿货自然物贿以人功乃水钟曰泽泽无水曰薮
　　上于下曰赐下于上曰献若尊敬前人虽上于下亦曰献通行曰馈上于下下于上及平敌相与皆可曰馈大司徒里宰以岁时合耦于耡郑康成云耡者里宰治处若今街弹之室于此合耦今昆阳城中有汉街弹碑【耡音助】
　　土训掌道地图以诏地事道地慝郑康成云地慝若瘴蛊然贾公彦云障即瘴气出于地也蛊即蛊毒人所为也
　　保氏教国子六艺三曰五射四曰五驭郑司农云五射白矢参连剡注襄尺井仪也五驭鸣和鸾逐水曲过君表舞交衢逐禽左贾公彦云白矢者矢在侯而贯侯过见其镞白参连者前放一矢后三矢相连而去也剡注者谓羽头髙镞低而去剡剡然襄尺者臣与君射不与君并立襄君一尺而退井仪者四矢贯镞如井之容鸣和鸾者和者在式鸾者在行升车则马动马动则鸾鸣鸾鸣则和应逐水曲者御者逐水势之屈曲而不坠水过君表者纒旃以为门间容握驱而轚则不得入舞交衢者御车在交道车旋应于舞节也逐禽左者御驱逆之车驱禽兽使左当人君所射凡君自左射故公彦又云此当先郑别有所见或以义而言以义而言则不可见别有所见则可又不知公彦何依据如是训释也小宰云听买卖以质司市云以质剂结信而止讼质人云大市以质小事以剂郑康成云质剂为两书一札同同而别之长曰质短曰剂若今下手书贾公彦云汉时下手书若今画指劵岂今细民弃妻手摹者乎不然则今婢券不能书者画指节及江南田宅契亦用手摹也
　　太祝辨九即拜也一曰稽首拜头至地也二曰顿首拜叩头至地也三曰空首拜头至手所谓拜手也唐人书末言谨空盖空首也九曰肃拜但俯下手若今时撎【于至反】又曰介者不拜左氏云为事故敢肃使者又曰推手曰揖引手曰撎宋子京别纸多云伏奉手毕南人谓笔为毕因效之盖以为手笔耳子京乃谓手简尔雅简谓之毕学记曰呻其占毕
　　上古之人夜则伏常苦恙蛊食人心故晨兴相见辄相问言得无恙乎
　　左思蜀都赋云卭竹縁岭菌桂临崖旁植龙目侧生荔支故张九龄赋荔支云虽观上国之光而被侧生之诮老杜亦云侧生野岸及江蒲不热丹宫满玉壶云壑布衣鲐背死劳人害马翠眉须也龙眼惟闽中及南越有之太冲自言十年作赋三都所有皆责土物之贡至于言龙目亦不自知其失也云壑布衣盖言临武长唐羌也左传子产曰寡君之二三臣札瘥夭昏大死曰札小疫曰瘥短折曰夭未名曰昏【右皆家传】
　　荀卿云蠏六跪而二螯其实八跪也盖古人作语时有省不省耳扬子云螃蠏郭索蚯蚓黄泉语约而寡过也【右有石刻】









　　山谷别集巻六
　　钦定四库全书
　　山谷别集卷七
　　宋　黄庭坚　撰
　　疏
　　圣节功德疏
　　天降真人抚世而百神受职帝临诸夏向明而万物资生罄率土之欢心奉同天之令节祗临普供法施圆成伏愿皇帝陛下圣德日跻神功时迈文明在御同符十方之尊福禄来崇茂对三祗之永
　　祭醮疏文
　　惟上帝垂髙明之鉴于万物有父母之心日月照临不漏丝发雷霆作解涤除咎愆斋戒之诚物或防于一勺疾痛之苦声必达于九关虽三灾弥纶俯存行业而一心懴悔仰望慈云伏惟左右万灵清明同德普垂孚祐曲庇余龄
　　玉山祈雨文
　　谨以清酌时羞之奠致告于玉山之神作镇此邦能出云雨食口十万实依神休乃六月交稻方水耨旱干无泽西南其风雨将愆期民则无歳怨嗟盈野岂神本心【某】职思其忧敢用控告神其呼吸明晦风马云车行天作霖百里多稼享民报事岂不休哉
　　智海禅院大殿功德疏
　　华岳三峯基从累土舳舻千里源发滥觞积之丰屋蔀家求者系风捉影及此天临日照谁不举手低头大众今日一会还当得佛事也无若道当得为甚麽诸人开眼不见佛若道当不得太平上座草鞋椶笠破红尘可不是佛事朱邸居士及诸檀越信手拈来尽成金碧可不是佛事堂中清众鬀除补洗之余化为天苏陁馔可不是佛事虽然诸人各各将来杓柄输他典座不可酸豏里齩不着不托里拨不着去也直须剔地成红三就作襭腊月二十二特地满城春晨钟暮鼓两足尊千秋万歳圣天子谨疏
　　智海塑造佛殿功德疏
　　畏鹰之鸽依佛影而清凉失水之鱼闻法音而解脱故此如来名相皆为入道门庭但能随喜庄严悉受当来记别四山相逼三界无安象教之中法檀为上
　　慧林修寝堂僧堂疏
　　百丈中天之台基初于累土万牛回首之木可致于通津总其成功实出众力今此方丈之室安众之堂取办一时或墙髙而基下阅兹十稔既上雨而旁风能令鼎新付在檀越夫沙门者剃头洗鉢坐夏过冬身如浮云何有定所虽然老翁种木成隂以待后人贫女献花遇縁不可空过
　　和州褒禅溥长老开堂疏
　　法法不隠藏诸佛寻常出现人人自具足祖师所以西来正为门外贫儿天然外道自无分珠宫贝阙只认得马后驴前要须本色衲僧指出现前佛性慧空寳刹旧店新开窃闻长老溥公椟玉藏辉自埋于俗法云澍雨今正其时水是水山是山提起云门柱杖行即行座即座截断褒禅脚跟不惟惊法海之鱼龙亦以润太平之草木
　　请黄龙庆老疏
　　大乘讲师面墙顿教小根魔子禆贩如来邪法峥嵘如恶乂聚正宗淡薄如指爪泥病在膏肓药资瞑况黄龙山者无生师子之窟不二旃檀之林超慧之海潮雷声宗徒所记南老之佛脚驴手野老犹传来坐道塲属当先觉窃惟长老庆公提诸佛正印是众生医王而目视云霄陆沉丘壑诸方劝请坚拒不回宴坐十年草深一丈是必能射不射之手为无为之功若然者三七日中能仁即非圣事五十六亿慈代不当下生伏冀开枯木之花重光祖席发穷源之水大布慈云于此同时但沾法味
　　代苏魏公以因圣寺为报亲院请主僧疏
　　因圣得名旧矣报亲自天锡之山月林扉或改众人之观粥鱼斋鼔岂异向时之声旧住长老澄公透黄龙之三关用临济之一喝独以道为伴侣不随世而陈新瓶水炉香终借松楸之润晓猿夜鹤将从杖屦之游所冀谦光曲从勤请
　　云巗律院打作十方请新长老住持防
　　云岩打作十方新长老来住道塲麒麟不可捕狼驱除分付当行量才补职宜辨真假监院库主直是官不容针知客维那又要私通车马首座必能伸于千夫之上典座又须屈于万夫之下处处积炭堆柴方可过冬过夏浇茶必须热汤浇浴亦是暿堂细飰饱炊饱汤麄飰去皮去糠响板木鱼声絶食桶乃可过廊不能为众竭力典座却是大伯但知勤惰功过局头付在典座若得冬温夏凉长老端坐法堂还把家家柱杖浩歌一曲归【阙】
　　华严修造防
　　遍照如来世界海寳严宫殿赵州古佛三十年折脚防牀道不虚行理惟一味此华严禅院者昭陵皇帝百福所严毗卢遮那一会如此而丹青黯昧土木欹倾属在檀那崇兹佛事夫沙门法者终日吃饭不破一米终日着衣不挂一丝纵令法席重光不动镇州一草若有见闻随喜功不虚捐当令大众为白牯狸奴念摩诃般若波罗密
　　慧林斋僧防
　　九年面壁难为作者当仁十会谈经且下菩提种子若生正念即见如来故以受持读诵而助宗乗牀敷饭食而作佛事转八万经巻触目文殊普贤营百千僧斋不择旃陁舍利普愿十方檀越同发此心
　　乞浴防
　　扫除温室毉王开种福之田忽悟水因童子纳破尘之印皆从愿力登济圣功设欲荐彼沉沦懴波罗夷罪或为祝延喜庆作阿弥陁因即布七净花具功德一滴之水普遍庄严仁者俱能发心如来无不实悟
　　青城山方广院求化防
　　方广道塲昔香林逺公常于此处大作狮子吼今杨枝之孙纯公应縁出现照破野狐窟此两个没用处汉是平等无心道人钟鼓之音震惊百里粥饭之供防覆十方凡为当来龙华三会聴法之人随喜结縁物无多寡经云供养阿罗汉千人不如供养一无心道人如来妙语真实不虚汝等施心功德无量
　　为僧求化三衣疏
　　一人若披佛衣三族不堕地狱所以舍在家烦恼縁受檀那清净施摄十方同入正念虽万金不枉秋毫随意必能生喜知恩决定报恩
　　乞冬炭防
　　道人家风滴水滴冻坐则芦穿膝立则雪齐腰虽然凡圣同居事无一向要且拆篱补障共过三冬一句曲为诸人遇縁不可空过
　　黄龙山设浴疏
　　二月十二日山谷道人施清众温浴一堂金粟老人道八解之浴池定水湛然满布以七净花浴此无垢人且道无垢人又浴个什麽于此悟得不妨冷暖自知其或未然请问木皮居士
　　设浴口语
　　根尘不偶空水无依从本光明谁为垢净我今施兹八功德水浴此大修行人处婆娑界中顺如来法事然愿同袍衲子随喜白衣皆严妙触之华不染戒香之印受斯法施介我夀祺恭惟大觉证知
　　祭文
　　祭司马温公文
　　呜呼笃生温恭不愧于屋漏守死忠荩可荐于神明惟天下信公不疑惟公以天下自任三后在上照知赤心两宫临朝眷倚黄髪四海岌岌未知息肩公执枢机重宗社于九鼎公定国是决兴丧于一言所进忠贤拔茅连茹其去奸佞迹无遗根泾渭洞明凛乎太平之渐虽杨太尉晩慕而志愈笃山司空中立于朝甄防人物杨文简扶挟以对延英汾阳彻乐中丞毁堂崔文正肩舆至中书除吏八百考公名实可谓兼之呜呼朞月之间经营见效如此尚假日月汔观崇成如何彼苍殱我哲辅有身可赎谁不愿然谓天不慈以公雨泣惟时讣闻两宫震动帝临明堂受厘不贺未足以尽哀公之志上公开国禭以貂蝉未足以尽显公之心人之云亡邦国殄瘁爰辑斯文为天下恸悲不能词公尚飨之
　　祭司马谏议公休文
　　呜呼公休重厚而明惠和而清小心畏义临渊履氷学问醇一宜在君侧执经二年献纳是力内行孝恭金玉其躬廪粟笥衣惠于九宗昔文正温公弼亮二圣勤劳而陨遗我后庆补衮之阙再有王命曰其忠清独似先正公休尽瘁不敢告劳辍食赐金尚其能朝太医技殚疾殆不起聘医于鲁鲁有老李医称耋老不能千里民劝就马曰吾相之子九月讣闻两宫惊叹秩谏大夫宠铭其旌不忘忠清又厚赙之其丘其孤俾护之朝思良臣士哭畏友呜呼吉人胡不黄耉铭旌飘飘无复平生祖行以觞有泪纵横
　　祭外舅孙莘老文
　　呜呼万物沄沄随川而东金石独止何心于逢天地雷雨草木争长松栢不春以听年往惟公岂弟而勇沉足以制羣轻之命重迟而志厚可以寄不御之权若拙也而巧于慎独之行若讷也而辩于得意之言孝友蒸蒸内行玉雪律贪敦薄无有玷缺心醉六经仕则面墙公为郡邑禁止令行往在熈宁弼臣造膝诬公怀奸不工应卒公蹈其机寤乃自陈人言公枉我则观仁虽疾犹美如西子颦元祐初政公又大谏不忮不侵【一作陵】体国而论公于相士如九方臯遗其皮毛论其絶尘凡在缙绅多自公出辕下千里皆载称述公侍母疾结带三年劳勤恐忧鬓须皤然流落归来公亦既病犹望公起典司国柄去归淮南公病益侵人物然我忧其深二月丁酉公择去化厥明戊戌公亦命驾邦国殄瘁诗人永怀失二长者我心险哀我初知书许以逺器馆我甥室饮食教诲道德文章亲承讲画有防有范至今为则小人有亲又有官箴公丧不临敛不抚衾遡风霣涕亦陨我心维当絶弦以报知音平生斗酒同此臭味敬奠以闻其举斯觯
　　将葬叔父给事祭文
　　呜呼叔父躬行之节足以律贪敦薄立朝之义足以尊主庇民虽隂功隠德润泽天下之半于叔父之志百未一伸歳在壬申天殱德人病不能朝牖下拖绅啓手啓足无媿明神皜乎其白不可淄确乎其坚不可磷我欲归怨于人与人无恶我欲归怨于天天既生德尚有遗美与世作则挽车在行无泪续哭松栢降霜临穴惴栗我等在世百身何赎终天一觞心陨于谷
　　代四十五弟祭伯父给事文
　　呜呼我少不天从母霜露终岁归只又失所怙幼小近市未闻诗书不知母慈不如鸟乌越在田间瞻望千里金玉之音言提其耳手足之故饮之食之教之诲之维我伯父没身之泽尚以荣我防负丘山几何不堕伯父之教终不可忘入则在室升则在堂自今至于后日束身脩行不瘝于官我母之庆思孝思纯防甘温凊有违斯言天实殛之酌酒陨心终天一辞
　　叔父十九先生祭文
　　呜呼叔父孝恭慈仁足以助乡官之化明哲淑慎足以追大雅之风数术穷天地而谈万物之宗学问贯古今而参百虑之致先生既无求于世世亦无求于先生所以耋老诗书陆沉丘壑功烈无述文章不昭岂不悲哉昔在田里侍坐从行饱闻金玉之音实入芝兰之室清规映俗孰能磷淄和气格人不以声色子弟之过不畏乡评而恐达先生之耳邑里之讼不之公府而求直先生之庭维先生匿智韬光就隂息迹惕畏几于数马清慎过于辞金见贤思齐如将弗及闻人之过黙而识之故能上下之交纎介无悔耆艾之岁宴安就闲致功岩穴之间不复经纶之梦谓当康彊百岁保我后生不图旤凶日月遄尽诲言在耳叔父何之酌酒盈觞不见平生之笑语霣泣伏地岂其黄壤之听闻哀哉奈何尚飨
　　代祭王朝议文
　　维元丰六年岁次癸亥十一月壬寅朔七日戊申赵郡李氏二姨谨以清酌时羞之奠致祭于故提举朝议姨夫之灵惟君孝友敦睦刑于室家信厚忠纯载在婚友恤孤振乏设心慈仁问道好贤不迩声色宦学自力亷能显闻岭南五郡去思犹在谓宜黄髪以庇本支厌世去仙中夀而止惟我女弟早乘鱼轩抱擕孤孙哀疚何忍婚姻之故酌以告别皎如平生尚克来飨
　　母夀光县太君祭非熊文
　　维元祐四年岁次巳巳三月壬申朔十二日癸未母夀光县太君李氏以清酌时羞之奠致祭于幼子二十四郎之灵呜呼康州捐馆汝在怀抱从我囏厄糊口四方以余嫠孀致汝昏晩命之竒蹇赵氏不减既壮而鳏六见寒暑择对龃龉迄以无家予负于天令汝暴横心摧肝裂何地寄哀白日昭昭弃我何适维汝乳母乳我三子皆不中身祸酷如此汝念乳母在后而单我尚抚之如三子存吾年七十眼足跌汝归殡宫不得临穴拍棺一恸泪尽唯血呜呼哀哉
　　代兄祭非熊文
　　维元祐八年岁次癸酉正月已卯朔二十九日乙未兄大临以清酌时羞之奠昭告于亡弟非熊之灵尔竞豪爽快才不【阙二字】可以亢宗闻之先亲禀命不融不能中身客土风露草【阙一字】既陈痛我手足我哀如新我等不天安康弃养以尔同归及兹大塟台平之原先君所卜其杉其松竁以昭穆二月戊申安康祖行尔亦就次思如平生别酒一觞有泪从横【右皆家传】
　　祭圜明大师文【先生有与元陟賛府书中云圜明塔铭祭文中已其之者铭中更不复出也】
　　维元符三年岁次庚辰九月甲子朔初四日丁卯山谷老人黄某敬以龙茗水沉时菓斋蔬致祭于故圜明大师无演公之灵曰呜呼圜明万人之杰千人之英向使为儒师友琢磨庸讵不为子云长卿向使为吏为师为长庸讵不为翁归张敞蚤被佛缚于师有光笔端舌本什公支郎以檀严佛能轩能轾不作则巳作必駴世文章记问图画书诗人一为多独能兼之一朝弃家天脱其覊浮江下汉访道求师譬如苍龙蜕其大身留体一发巻藏自珍往虽出家日用世灋作无义语覆不净业行求正眼还我光明作为雷霆以雨四溟方行万里出门折轴清明粹温今见朽骨归船雨泣天容涔涔我羞清供如公初心尚飨
　　彭城叔母祭文
　　呜呼昔在叔母有斋采蘩嫓德主馈人无间言娠子孝友令承几筵中身不考何罪于天天涯闻哀不能骏奔匶旌东来哭于国门迁次十年客非吾土双井之原今复其所某等幼小抚怜备闻教语音犹在耳瞻仰无处哭挽灵车泪落樽爼
　　祭乐夫人文
　　呜呼夫人礼足以承祀义足以托孤风雨抱雏迄今燕居我有息女往奉盥栉夫人慈之如女在膝不见顔色今二十年淮安之下卜维新阡山川悠逺不闻哭挽千里牲酒以寄缱绻
　　十八弟新妇裴氏祭文
　　呜呼夫人徽柔懿恭承亲祈祈诸妇率从谓当有子以亢我宗如何不淑奄忽觏凶我与汝父兄弟朋友昔见襁褓今见旌柩恩情之痛倍絶伦等抚心祖行以文荐酒
　　十九弟新妇李氏祭文
　　呜呼惟舅氏之玉女徽柔顺从归我季子家人相庆宜受象服以蕃子姓如何不淑逢此百凶儿陨于褓遂弗寤兴平生家庭言不出口临絶之音甚义而礼孰予之美而夺其龄临觞一哭谁不失声呜呼哀哉
　　又将葬祭文
　　呜呼夫人舅氏季女黄芝紫兰润泽露雨选对一时归我季深似不能言家人归心有子不淑身亦夭横生人之痛哀可陨性昔在舅氏育我诸孤视尔兄弟粲然不殊临丧一恸痛在手足酌酒祖行瘗此佳玉呜呼哀哉
　　祭十一舅母安福县君范夫人文
　　呜呼夫人令德孝恭佐我元舅肃雍于宫柔不选懦刚不忌克谁傅谁师金玉天质螽斯多子扶牀坐膝笑之怒之慈视如一夫人归止不及皇姑事我安康进掖退扶酒肴枕簟温清起居妇拜姑老尊重则傲猗嗟夫人老而克孝谁不淑夀大国楚秦孰是夫人而不中身儿皆诗书女亦箴紩得丧秋毫彼亦何防庭坚等来自江南哭奠藁葬毁瘠余生哀深母党

　　山谷别集巻七
　　钦定四库全书
　　山谷别集巻八
　　宋　黄庭坚　撰
　　行状
　　叔父给事行状
　　黄氏本婺州金华人公髙祖讳瞻当李氏时来游江南以策干中主不能用授著作佐郎知分宁县解官去游湘中乆之念藏器以待时无兵革之忧莫如分宁遂以安舆奉二亲来居分宁因葬焉公曾大父及光禄府君皆深沉有防谋而隠约田间不求闻达光禄聚书万巻山中开两书堂以教子孙养四方游学者常数十百巳而仕于中朝多钜公显人故大夫公十伯仲而登科者六人凡分宁仕家学问之原盖皆出于黄氏公少举进士有声屋间登嘉祐六年进士第授宣州司理参军治大狱亡虑百数无不得其情公去官老狱吏尝窃叹息以为狱官能尽心于治狱不可欺以秋毫仁厚精宻前后未见其比移防州会昌令治公家如营私视民病如在巳会昌民健讼善匿情成狱户婚事多乆不决公开导教劝之待以恩意因钩索其曲直乆乃皆服其治大狱多可传道盖世称仁厚吏者徒茍欲生之公则不然曲折务尽其情要使不寃然后已故会昌民至今思之改秘书省著作佐郎知鄂州崇阳县未至丁母夫人蓬莱县太君徐氏忧服除江淮发运使张颉举充勾当公事未行或荐公于王荆公荆公召至中书问免役法公以但知旧法牙规对荆公问甚悉曰能留心旧法必能办新法矣荐于上遂为司农寺勾当公事召对便殿访时事公对曰陛下意在惠民法非不良而患在奉法之吏多非其人朝廷立法之意则一而四方奉法之意纷然不同所以法行而民病恐陛下不尽察也河北郡县被水河东河南京东西皆旱淮淛飞蝗蔽野江南疫疠恐陛下不尽知也遂命公同司农寺丞程之才体量河北河东灾伤赈济道除知司农寺丞公以荒政十二为科条州县可行者以付守令其大者或请或遂务以济民不专于黜不职之吏立威而巳归报使事又言所见民间不便于改法者数条明白上谓执政曰黄某忠厚可使除太子中允利州路转运判官既行就差提举秦鳯等路折纳欠负公一听输粟优估其直凡折纳五十余万召为司农都丞异时命陜西转运司为两路移用常苦不足公议两路赋入薄厚事权重轻皆不侔使者各为备边之计偷自便而巳其移运籴买势必相倾故毎告乏请复通为一路后卒如公议除监察御史里行熈宁十年七月也公防言一人之智不若十人十人之智不若百人此有余不足之辨也成天下之务莫急于人才愿责两制近臣监司郡守各荐所知一人陛下因所举而任之于其能否成败之际亦足以知天下之大吏所以事陛下者上用其言敕内外待制以上台諌官三路都转运使至诸路转运判官各举才行任陞擢官一员于是应诏者百余人公又疏言势孤地寒逺迹下僚者既得以名闻于上愿诏中书审察其能而用之则急才之诏不虚行于天下又疏言自五年以来天下水旱下户实防支贷倚阁之惠今幸歳丰有司悉当举催乆饥初稔累给并收是使百姓遇丰年而思歉歳乞定诸路举催欠负上二等户三分收二下三等户收半仍饬官司听民折纳又言都检正俞充结中人徼幸富贵不宜使佐具瞻之地并言王中正任使太重恐为后忧又面论之甚切上曰人才盖无类顾驾御之如何耳公对曰虽然渐不可长圣人长驾逺御故四凶在朝不废时雍彼皆才器杰然过人任使称意为后世虑故放殛之耳上曰且置此事河决曹村京东尤被其害今以累卿遂充京东体量安抚公条举百余事大略疏张泽泺至濵州以纾齐郓而济单曹濮淄齐之间积潦皆归其壑郡守县令能捄灾养民者劳来劝诱使即其功发仓廪府库以振不给水占民居未能就业者择髙地聚居之皆使有屋避水回逺未能归者遣吏移给之皆使有粟所灌郡县蠲赋弃责流民所过毋得征算使吏为之道地止者赋居行者赋粮忧其无田而逺徙故假官地而劝之耕恐其杀牛而食之故质私牛而予之钱弃男女于道者收养之丁壮而饥者募役之初水占州县三十四坏民田三十万顷坏民庐舍三十八万家卒事所活饥民二十五万三千口壮者就功而食又二万七千人得七十三万二千工给当牛借种钱八万六千三百缗归荐士大夫后多朝廷所收用也差同结絶相州狱事初相州事发于皇城卒事十九不实知杂御史蔡确鍜链成狱以此自媒中丞邓温伯御史上官均上防论之温伯又在经筵造膝而论确耳目长具得温伯均所言又善伺察中人主意即论温伯均朋党为邪与罪人为地又任残贼吏目引诸囚如使者虑问状称寃者辄苦辱之有人情所不能堪及上遣黄履李舜举按状而囚以为如前皆引服于是天子不疑确而温伯均皆得辠均犹独上疏争之公至未几而具狱上矣公尝谓子弟吾失不极论此狱甚愧于上官御史也提举南郊事务斟酌损益为南郊式二十巻监试国子监开封进士奏增损贡举式进士以为便巳事对便殿言近歳虽以经义取人大学诸生文章体制未能近古大率集类章句联属对偶风传四方谓之新格不禁其渐文章反陋于作诗赋时乞申敇教官稍令务本以采学者之原改集贤校理判尚书刑部赐绯衣银鱼元丰三年权发遣河东提防刑狱兼提举义勇保甲明年秋召阅泽州保甲补官者五十八人特改一官八月麟府军兴兼权转运判官又差定代州地界公条具曲折为十二寨图以进具言建议者以分水画界恐地势不能尽然啓豺狼心失中国险固其后辽人果责分水之言包取两不耕地据有形胜下临鴈门父老于今以为恨及王中正发军兴皆用一而调二其数皆千万计或非所急或非所用转运使陈安石计不知所出奉行唯力恐不办或増调之一道骚然百姓朘剥至骨公为言主将非其人其势必败事而军兴虽罪死斟酌事宜使不乏而巳何忍自竭根本安石字谓公夷仲安石业老今日但保首领归安能顾惜待制其任国家大计盖如此公每为中正言朝廷大体民命重寄賛道其所长稍稍规之初虽乐言不以为忤及将出界取公钱钜万为特给中正父子多自予余以差给凡在军者公为言敛天下以奉一方皆出于不得已愿更为县官爱惜中正始怒是时随军使臣员二百多请托徼幸成事或父子兄弟皆在行中正巳取其半庄公岳赵咸将漕随军公在塞内主续餽饷欲部分使臣护道路而中正所取之余尽随公岳咸无在者师去界巳百余里移文追之皆不报公为勾当公事孔文仲当自驰往取之夜置酒与文仲诀文仲泣曰公行军外事不可知使臣自从军非公责也公曰王事当计成败岂但塞责耶从十数骑尽夜追至军中正等皆大惊公骂公岳咸取使臣五十余复归因上疏言大军必无功未有以善其后乞募民入刍粟实塞下得以补官及一切除罪少寛近边百姓已竭之力已而大军溃归中正归罪转运司应副乖方且言黄某不肯协心同力上遣御药窦士宣簿责乖方十事公以书对称死罪皆实有之继遣开封府司録喻陟就潞州置狱安石以应副漕挽免就狱公独对吏月余但坐奏请张皇降一官在职如故师出以元丰四年冬降官以五年三月是冬以绛州王达羣聚阻山横行刼略达张红繖以入县镇奉诏督捕尽十二月悉辅斩之六年六月还所降官又以教保甲应格进一官诏按边州违法透漏事至岚石州道遇岢岚军流民经略司奏请巳被防给路粮遣还本郡而老幼二千余口号泣于道拥公马首自言昨以与多籴贵蹔来就贱分锄一夏麦巳见穟粟已立苗愿及分田乃归公即慰论移岚石州未得发遣立为奏入内侍省递其言所问实情如此臣不敢以忧非其职为嫌改朝廷之成命为罪窃惟老小二千口不得其所陛下必为之动心闻数日遂得报可其请十月罢提防刑狱为权发遣同提举保甲视转运副使八年九月诏以明年正月罢赴阙司马温公言闲居往来陜洛间闻河东民言甚美因熟问治状吕正献申公亦言河东军兴边民德公甚厚顾朝廷不尽知耳公在河东六年未甞乞赴阙虽在团教埸未尝易儒服故在陜西河北独不赐战袍元丰未他路保甲拥兵入县镇贼杀官吏羣盗通行数州独河东保甲不为犬吠之盗元祐初除尚书户部郎中治左曹二月差按察成都等路茶事兼体量卭州蒲江盐井利害先奏罢陆师闵所行公私甚病者乃具奏曰臣奉被使防所至访求利害至熟茶之法实有害于川陜之民盖官司不原朝廷立法本意希功幸赏以得为多于是禁网滋繁百姓受弊陆师闵立法最虐故取利最多上累国体下敛民怨中外臣寮所言茶事害民六科皆有事实若遽论之不若尽以予民使园户自卖商贾自贩官收税引及歇防钱并复熈宁以前传马法兼无交易之烦无脚乗之劳抉去故弊一从私便无复异议若致详于公私之际则先当议民其次商贾其次边计利害各有所在也今蜀民通患币轻钱重商旅赍擕息不偿费若不捐搉茶尽与商贾则百货未能通流脚乗未能猝备非唯园民之货欝滞絶其资生之路若蕃市交易万一不继亦足以害经乆之法今若捐十一州之茶与商贾仍以川陜四路及关中诸路与之为受茶之地宜若可以尽泄川茶以补蜀民乆困而官以善价取雅州兴元府所产以赡熈秦诸州酌中法以为边备于理为可于是朝廷许同转运司尽公私之便商度立法公又奏曰产茶之地尽在川路卖茶之地全占陜西其发至陜西六路者为纲茶于川陜四路者为食茶若产茶之地除去卖侵刻取息太重搜捕苛扰差雇不和配卖賖欠预俵折纳滥赏诸弊则卖茶之地随事制宜其目有六一曰路分全占陜西州县又取京西之金州以东南望之疑若专利太多以天下观之阜通川陜之利以备边而不病东南则势均矣故以熈河秦鳯泾原为禁茶旧路以永兴鄜延环庆为通茶新路不禁旧路无以制蕃市不通新路无以便民欲使通塞常相权则公私可以共利二曰卖茶给厯抑配及官卖末茶今尽除宿又禁南茶无入陜西使川茶常不失中价则民不知茶之害三曰茶色不等盖汉茶食嫩蕃茶食老雅州之名山自兰州火邈川至于于阗兴元之大竹自阶州入欧家自河州入木波洋州之西乡茶自河州入木波至于三耶尨谷今区别茶品以入诸路则可以适汉蕃所宜四曰价直腾踊则害马价今以茶马相宜以斤对寸髙下适等矣因宜增损则可以制边备之费五曰博易夺市易之权污吏挠法法不可为污吏废今边市博茶大者在马其次金帛去贪者之害乃可以通边市之利六曰脚乗不均盖縁军兴脚乘踊贵故髙立雇直遂以诸埸所博污滥之物髙价估折今若斟酌髙下损其余以资铺兵则可以均力使之任并定博马歳额以万八千匹又奏蒲江盐事云卭盐旧价太髙已防朝廷权减斤为八十五钱然污杂湿恶积未除今欲止絶汁淋灰土及煎胆水止用九井正水煑一色盐用权减价为定法专用食卭州禁外来官盐及小井盐其汁淋等盐八百六十二斤乞于正额除之仍寛盐户旧欠十分除二分卭民数十年之病于是悉除所奏皆即施行除直秘阁权发遣都大提举成都府利州陜西等路茶事兼提举买马监牧公事以职事入奏落发遣字朝论以宰府官属当得中立不倚之士为助以公不附会朝廷必废茶法巳而公私便之故二年十二月除尚书左司郎中公语子弟昨按察川陜茶政随事制宜便于公者不茍去以为名害于民者不茍存以为利论者未以为然是歳遂代前官领茶马事前日所以绳治人者皆身当之在职歳余法无疐阂不可行者士大夫乃颇见信故知无心以制事利害则合而听之在人在已无间然矣初陆师闵时歳计茶息以一百二十万缗掊克敛怨无所不至歳乃得二百万缗及公将使事尽除公私之病比数年亦得百二十万也四年十月除起居郎知公者贺曰公学问文章宜任论思献纳而经营四方余十五年从此乃得涂辙公谢曰王事内外一耳岂敢有择耶五年六月权中书舍人九月迁集贤殿修撰枢宻都承防公言比歳累进官无功状固辞不敢就职乃以修撰充陜西路都转运使赐紫衣金鱼陜西狃习军兴帅府常侵渔歳计金帛监司为军兴时柄在帅府欲按举则掣肘故瘖不治公痛以法绳治大府责其逋负六年十一月除给事中七年正月就职于是数月无除拜所駮奏法令二十余事皆见听自诏絶夏国歳赐边臣往往邀功生事间小入钞略虽亡失过当匿不以闻及幸胜论功则上下相防以冐赏朝廷既治通逺军上首虏不实当之罪罚金公駮奏不听因复言今日阅实边臣功过止用保明文字而上功状故不以实则无功者论赏死事者不见哀防军律渐隳何以御侮纵未特行贬黜宜自朝廷申敕法令以惩后来五月戊子病疽甚卧家求致仕不允丙申不幸捐馆舍知与不知无不哀悼诏给赙赐有加焉假官舍庇其诸孤下所属调护葬事娶刘氏尚书屯田员外郎致仕涣之女封彭城县君先公殁十年子男四人曰叔豹遂州司理参军曰叔向太庙斋郎曰叔夏举进士曰叔敖封丘县主簿女三人长适承务郎李逡余在室有文集十巻奏议二十巻公读书常自得意以为学问之本在力行所闻而已不惮改过自新善用规谏之言一言而善终身纪之其于不义小心畏避人笑其怯见义而行胆气烈烈无不叹息平生忠信孝友自以无负于上下神祗张颉自江淮入奏计与丞相吴正宪公语东南水旱意以为病新法正宪公至上前道之巳而上参问自东南来者皆曰无有有诏治语所从来颉窘甚召尝所与往来者计之莫敢过颉者召公而公至颉问曰计将安出公曰士大夫岂効儿女辈语人前匿之耶今所对者天子大臣尝言之不可食未尝言不可强服颉乃释然用公言得罪亦不深悔公天资洁清非其义虽饮食之物不虚受也到官必推廪给圭田与前人然后就职罢官必亟解职推廪给圭田以与后人自少长行之不变及为大吏廪给于法疑必辞厚而取薄非矫揉为之心安而性服之也刘夫人没后家事尽付诸子未尝知有无旁无妾媵寝室萧然惟书册而已举吏六百余员必问能否不行请托其举擿有罪小赃污时见纵舍至酷吏残民必击去之在河东时过正平县有民扶老妪自言尉疑我窃盗笞掠我今母子共有三足指存问尉曰髙士造以疑执讯此母子有实即奏罢之曰不去士造无以谢此两母子之辜屯留令司马宏温公兄之子右丞相范公之壻也望公荐拔公察宏为吏尚竒怪立诽谤木听民言然及其县吏民困于威虐皆无完肤即召宏数之曰不能改且奏罢若矣刘昌祚知代州役壮城卒缮官舍一卒坠地死监司会议欲案其罪公曰昌祚才器必为名将诸君幸缓其小过且为诸君因行案之公至代阅昌祚吏治军政甚修方略耳目足办边事因作荐章极口称道之故事遂巳公之奏举人皆此类也诸孤将以今年九月奉公及刘夫人之丧合葬于分宁县双井之台平大夫公之墓次方求当世之君子位光显而其言立且知公之表里者为之铭以传信来世庭坚越在衰削哀不能文公之遗事多所散轶追次其在者广记备言以待来择谨状元祐八年五月某日第九侄庭坚状
　　宋故宣州观察使赠太尉和国公赵公行状
　　公讳克敦字公厚按属籍公于今上为从伯祖父干兴元年母原武郡杨夫人生于秦邸天圣九年赐名授左班殿直三迁为左侍禁景祐二年圜丘礼成换右卫率府率歴右领军卫将军右屯卫大将军昌州刺史右神武军大将军仪州团练使左金吾卫大将军阶州防御使舒州防御使宣州观察使公天资髙秀少工文艺蔚然照映宗室长而笃好经术亲近师友诸儒多与之游聚书至数千巻务实求是不为嫮夸晩节淡泊刻苦隠约瞿耽之间啓手足于牖下恬漠而不乱初公在干祐寳元中学虞世南正书为大小学第一至和中上所属文八巻皆赐金帛敕书奬之濮安懿王判大宗正论公文艺经术为宗子表仪召试学士院阮逸尝教授秦宫与公游好去官合流镇寓诗焉公报答之逸率其僚数辈属和逸诗用汉书五行传故事非所宜言为仇家所告捕系诏狱坐斥逐诗未抵公而事觉公犹以所善非其人罚金由是杜门谢絶交游尽心于学其天文地理医方书文武艺事无不通东平王蚤世事太夫人极于忧勤丁太夫人忧哀毁如不胜邻里夜火公奉几筵以出不问家事叔父承祐家人避火缪置寳器于公辎重间弟克臻家人或匿之公家女奴与分焉公皆不知也事定其下相告于是逮治公与克臻公怡然对狱悉自诬伏倾囊偿之具狱当罚金九斤诏夺三官顷之大宗正司讼公狱不直诏公具实公言火时所之谁不侥幸有司求必得则失不辜者众矣臣得罪不过失官也然臣能铸金亦未尝用天子遣内侍冯宗道取其书铸作尚方不缪乃除其罪公因谢病乞致仕僦宅外居于是赐昭德坊许公拆洗院为居第不听公家居数上封事言所闻民间疾苦虑或壅于上闻天子嘉纳之元丰末撰次东平王遗藁奏之手诏中书门下曰承干父子世有艺文在朝廷旌善与能之义宜举褒典于是啓东平之封公舍中有药圃盖十年尝在至命子弟瀹茗而巳退朝燕坐不觌妇女绳牀之下足迹隠然未尝过宗室饮不言有无禄赐入门亲党之贫者待之以炊及公捐馆舍家无余赀子叔盎贷俸钱以奉窀穸如公可谓好学乐施刻意尚行不溺于流俗者也前史称河间献王大雅卓尔不羣公视河间岂有愧乎公享年六十有九讣闻赠开府仪同三司追封和国公夫人夏氏先公没三十余年五男子在者三人叔盎右武卫大将军康州团练使叔城叔鳀皆左班殿直二女子皆嫁世家孙男九人庭坚与公皆姻连盛文肃公以故知公言行曲折谨状公世出官状在邦居家讫于牖下请上考功太常议所諡上国史院重编録状上【右皆家传】












　　山谷别集巻八
　　钦定四库全书
　　山谷别集巻九
　　宋　黄庭坚　撰
　　墓志铭
　　宋故通直郎河东转运司勾当公事萧君子长墓志铭
　　治平四年庭坚初仕得叶县尉与同年生湖口主簿何君表郊社斋郎萧子长同归江南登髙临逺把酒赋诗忘道涂之劳也此时子长年尚少器宇堪事矣后十年见于清江则老成重慎无少年气矣又十年见于京师宦游虽不偶而气不挫也又十年庭坚谪在僰道防新天子即位恩许东归而闻子长没于河东矣子长新淦萧氏也讳景脩曾大父汉卿大父中师父访皆隠于田间子长举进士有声而用妻父提防江西刑狱何若谷奏补官调临贺尉以母忧去再调吉州司户防军以父忧去调平南令改宣义郎知符离县从辟为河东转运司勾当公事泛恩迁通直郎元符三年七月卒于官次享年五十有六子长毁瘠丧祭尽力既免丧弟兄欲析产而悉推与之为吏不茍简必令中法律得民情以算捕盗或逾年盗不发狱屡空淮泗多蝗而独不害其稼决狱求生之盖尝再活死者其遇不便民事虽触忌讳不茍止必直乃已不惮大吏也故其进官陵迟也如子长者才未试志不伸屈在下位死于中年是可哀也已故譔而铭之夫人何氏先子长五年卒子之彦之方皆举进士之纯之邵蚤卒其二尚幼三女既嫁陈峤徐喆其一在室之彦奉君及何夫人之丧合葬于其县之鸡冠山祖茔之次实崇宁之癸未其仲冬之丙寅也铭曰平居秩秩晬乎其不忤物遇事愤发矫乎其不可屈视其能【一作才】也将有上观其文也【一本无二也字】将有述忽乎其颠作土室后千万年见白日吾以斯文吐其郁【一作郁郁】朝请郎郭方进墓志铭
　　君讳大昕字方进临卭火井人至君之父讳纮聚徒教授于富义因家焉其家世传初非火井人唐汾阳郡王子仪之曾孙景初为成都双流令卒官下其子不能归以其属居临卭中世在田间失谱不知至君几世矣君既通籍故父以承事郎致仕累赠朝请郎君幼少机警能文故韩献肃公守成都大兴学学者至数千试进士以泮宫服淮夷赋君年十六考第一名声倾西州登进士科调遂州法曹参军以忧去服除授戎州司户参军果州团练判官提举常平司辟资州军事判官碍蜀人不得同郡格复归果州迁宣徳郎知成都县泛恩迁奉议郎赐五品服以能举再任元祐初政君以议法忤吏者移蜀州永康县迁承议郎通判达州中外诸公交章荐其材而君以朝议君春秋髙愿得学官以便养乃除梓州教授未至官而亲捐馆舍服除除泰州教授从陆师闵辟以朝奉郎充陜西路买马司勾当公事迁朝散郎知蜀州泛恩迁朝请郎卒于郡之正寝享年五十有六夫人荣州王氏封长乐县君五男子曰纯中三以乡书贡于礼部曰知十以奉表贺登极授郊社斋郎曰旅百曰已千曰时万皆有文艺二女子适进士程万里程防有家集三十巻君好学未尝一日去书不观敏于文词草刻移檄操笔立成事从言顺果州比岁水害民田畜庐舍君檄嘉陵江而祠之在官四年江水平人传其书似韩潮州移鳄鱼文云其令成都忤使者而移永康士大夫以为曲在使者而不在君事亲尽志居丧尽情教士忠慤直学雅言不使阿世幸得治民平易以礼以律不为巧发竒中称人之善覆人之过喜怒不见于顔有同母异父兄刘复性辩急十事七八不可意君事之顺焉在蜀州士多从之学頼君而活者至不可胜数其啓手足召诸子教诲丁宁加趺膝上而逝其死生之际知之者乎诸孤奉君之丧葬于富义之西林乃以知县事张刚状君家世治行来求铭某于君皆治平四年进士也纯中又从予游刚西州名士也故序其可传后者为铭君盖卒以元符三年八月已酉而以某年十二月甲子铭曰
　　呜呼方进仁而多闻宜夀宜祉以介其子天啬其施能不见世中袭肤美非此其身在其子孙盖物常理我作铭诗以小观大以诏无止
　　承议郎致仕李府君墓铭
　　府君讳某字子平姓李氏惟安陆之李不能纪其所从来盖有上世为安陆人兴于田间遂以资长雄其州府君之父讳惟清有隂徳于其乡府君晩生蚤孤而器宇闳深化居微物不赫赫惊人坐致钜万性无偏嗜甚翫乐信乐义喜推有余补不足其天资也皇祐中岁大艰通判州事黄师旦以令劝分府君为之率人争应令既而大疫死者横道又皆为之槥椟师旦罢官去他日道出安陆路旁得孤弃穷独者数十人与之俱来使人召府君付之曰非君谁能活之府君欣然如受赐也平居视岁之盈虚常上下谷价贵入而贱出民仰之以不忧未尝乘人之急贱取人田故败家之田多归李氏有里姥善为生无子而夫不肖来托黄金一箧请密藏愿勿言乆之姥夫病且死府君召证佐还之姥初惊曰无有府君不应答姥乃笑曰公大人不受我私老妾晩纳一夫惰游不作业以为尽于饮博不若助公施尚可活数百人府君曰物固有幸不幸与人居老矣又忍欺之而死乎姥乃泣谢闻者皆叹息之方是时年三十余矣诸子稍长乃命次子谋儒治家第三子通儒就学已而皆如意士大夫亦服其知人通儒盖登熙宁六年进士第府君及见其子为朝奉大夫开封府推官府君既以承议郎就第而大夫君请以所赐绯银鱼回授出入里中人歆羡之为人强壮未尝问医药耆艾不用杖扶食生饮冷如少年年八十有三乃终盖元符三年府君七子宗儒早卒长子道儒次则谋儒次则大夫君次师儒纯儒景儒府君于其县之进贤里青木之原夫人赵氏追封夀光县君继室阎氏追封永宁县君皆祔焉实某年某月日府君五女以序嫁进士郑槃俞櫜王洄其二在室孙男女二十有三人曾孙女十有八人其婚嫁皆择门户问家法不问富也大夫君之子惇妻庭坚之兄女以婚姻故来乞铭铭曰
　　富者怨之府补贫振窭使得理所君以誉处盈者道之忌挹兹注彼来亦不巳君以传世薰然慈仁有子似之匪其身之繁其子孙而安药之太平之乡进贤之里青木之原从先子
　　通直郎张修孺墓铭
　　君讳公邵修孺字也蜀州江原人自其上世传为汉留文成侯张良之逺孙良之侯于留传国至子不疑坐与门大夫杀故楚内史而国除家稍湮替至皓为汉司空又显于良为六世孙实兴于犍为武阳葬于河南皓子纲为御史在汉安时所遣八使中上奏梁冀有无君之心凡十五事冀以为言直不敢害出为广陵太守有异政卒广陵而归葬犍为其后絶谱君之居江原六世矣曾大父延祎大父文正皆不仕父中理郡中推其学行举遗逸不起就拜将作监主簿累赠太常博士生七子皆举进士入仕者五人长公裕最知名君于兄弟中号为孝友才器能任事而得仕最晩初调昌州大足县尉举泸州泸川县主簿阆州苍溪令用提举茶事程之邵举遂州观察支使知雅州名山县改通直郎知卢山县以绍圣四年十月丙戌卒于家享年六十八卒之明日卢山勅乃下君虽在下位遇事不姑息务尽道理以律令与民情权其重轻为佐以功归于令为令以功与其佐其摘吏奸伏不可请赇请民逋负不可沮止皆有事实至今大足泸川问吏民能道之君在官不疚于业遇物之智有余常先见其盈虚有化有居已而富十倍然能用其材不似富贾人入而不出防孤抚贫甚有恩意蜀中贤士大夫常以君视朝中贵人以为谁之不如而不耦如此未尝不叹息也夫人勾氏唐安先生某人之女能俭能勤族人宜之实配令徳不幸后君三年亦卒二男曰澥曰湜一女嫁新神泉令李某将以某年某月某日举君及勾夫人之丧葬于其县之清阳乡太常之墓次而来乞铭铭曰
　　龊龊小谨于民为瘝干没大侵挟吏为奸乘时射势得名得位吁嗟惟君以民论法法不得病民以亷御吏吏不得病民仕不州县其又谁怨其小者试于巳然其大者赍以下泉我铭其丘以告万年
　　潘处士墓铭
　　处士讳萃字信夫享年七十有二其先河南潘氏有讳季茍者仕唐昭宗为太仆卿兼御史中丞五岭催勘使行部至长乐爱其山水而家焉太仆生仁杲为殿中丞世乱王氏擅闽粤皆家居不宦游殿中生吉甫入朝为国子博士赠工部侍郎工部生衢为屯田郎治数郡有声其甥刘彝尝称其外家政事虽古之良吏不能逺过也盖尝通判黄州子孙遂不能归也屯田实生处士尝举进士不能受有司绳墨因弃去当以父任得官又推与其弟独浮沈酒问与人无贵贱皆去畦畛赴人急难不遗力也人或怒骂与絶从而谢之倾倒不留纎介昆弟破散父时赀产至无一钱处士未尝以为言其处忧患如舟人安于水未尝险焉娶国子博士李余庆之女有才智能殖其家故处士落魄而不困生六男子鲠吉州军事推官幼子祖述吉水尉仲丙叔匪季原皆举进士而匪早卒二女子嫁著作郎罗绍黄冈尉万渊孙男十有四人曾孙男女三人处士卒以元祐二年六月某甲子葬以某年八月某甲子兆于黄冈之方步原李夫人祔焉处士孙大临有艺学与子游状处士平生来乞铭曰将坎石于墓前遂为铭曰
　　不骎骎于欲得与世异邪彞酒而不溺于酒不雕而有特操邪取予喜怒若过而皆得情而不校邪世故不惊其胷次年耆而不耄邪可为智者言而难为俗人道邪章处士墓铭
　　余干章公弼状其大父平生来告曰维大父少孤自重居乡党有所不为与人立然诺不能容人之恶务于众人中辱之得其折服后遇之如骨肉治家如官府视瞻无邪言行有物岁饥里中闭籴独发廪取中价年七十致家事浩然肆志往来江湖林岭间二十年不知其所以养心之术但见其临世故逆顺常自得也元丰八年七月庚戌寐不以时兴家人起视之则终矣实夀九十有二公弼之父哀不胜丧故使公弼来乞铭公弼好学有文择士而交吾友李楶徳素与之游旧矣故予铭处士讳应全字保之三世而上丘墓与予隣邑祖淑父文初不出田间今余干之冕山夫人魏氏前没三十有四年子元昶元彻早卒元长公弼之父也季曰元忠女子嫁史实曹仅史君卿董弼周彦孙十有七人曾孙三十有八孙二十有五元长事亲孝能奉治命丧不受赙葬不逾礼既作冕山甘露降松竹其揜坎用元祐元年十月丙午铭曰
　　维此冕山毓竹与松小藏固安维子孝恭不疾者巳不争者彼其他也不惧吾知以此遗其来云有墓孔云图铭不朽有孙孔文
　　青阳希古墓铭
　　君讳简字希古井研之青阳氏也青阳氏本洛阳唐末有尚书虞部郎中某者官于蜀中原乱不能归留居井研煮盐为富人自虞部至君八世矣凡巴蜀之青阳皆以井研为宗云君曾大父寳大父暠父倚皆晏安于富饶不求宦达至君始筑书馆使子弟皆就学门无留宾终日奕棋饮酒未尝有倦客之色内外族姻待之以炊者数十家或以伪劵取其金君与金而焚其劵或为君行钱而负之君折其劵终善遇之好读史书毎为客道前世成败古人贤不肖亹亹然不倦又好读律能通法意乡邻讼者多决于君君为道如是可如是不可多以君言解而不争尝为书遗子孙曰礼士当尽心防贫当尽力公法不可不畏租赋不可不时斗斛权衡入十二而出十九此富家之常必有余殃在子孙汝辈不可不戒观其言可知其智矣享年七十有九人犹以为不夀娶员氏生四男曰升贲孚革四女皆择人而归之后娶黄氏君卒以元祐五年之仲夏而葬以元符三年之仲冬其垄在虎头山铭曰
　　显允希古氏青阳无爵于朝徳于乡富屋賔至龟缩藏君门日辟延四方举棋行酒笑满堂力耕无年是无伤孙曽秀孝列鴈行不嬉于廛学于黉虎头山前松柏苍后将筑宫隧虎羊
　　史端臣先生墓铭
　　【阙】　　　　　　　也讳直躬以礼义处乡党夀六十而卒后十五年其子天常乃克窀穸之事而来乞铭维史氏世有版于眉山去朝廷逺习闻五代乱离其豪俊伏匿田间不乐仕宦淳化咸平七年之间李顺王均再乱蜀土豪右族姓一切被害以军职羁縻用其财史氏悉散其仓廪而自匿不污其乱以义节称乡里有讳褒者及其弟襄皆登进士第人以为史氏实有隂功隠徳而褒仕至屯田员外郎赠其父昌遂大理寺丞端臣大理之孙屯田之子也直已自行不以秋毫挫于人而在亲侧能致其孝居丧能致其哀屯田耿介在官不聴子弟到官舍惟端臣以寡过得从容问寝膳其居里中防内外族姻之孤恩施有终始不幸而病缓五年而后没将没之岁作诗喻其子以死生之説夫人成氏亦有贤行后端臣九年亦卒天常有气节以经术授诸生多有登科者其丘在青衣之连珠冈大理君之茔次其藏以元符三年十一月丙午铭曰
　　深耕疾耘有不逢年力义力仁卒老于田孝悌任恤是亦为政连珠之丘来者致敬【右皆得之家传】
　　宋故南阳黄府君夫人温氏墓志铭
　　夫人太原温氏南阳主簿字梦升之配也年若干归于我家事尊章应礼在等夷不争接幼少慈恵遇使令款曲梦升豪气藐四海下笔成文章贯穿百家事辞妙见万物情状在南阳时自以身与□茸俯仰心菼琰如含饭欲哕平生与欧阳文忠公友善而文忠公谴逐奔走夷陵干徳间不能有益梦升徒呴沫相哀防阳夏谢希深来守邓叹赏其才异甚纳以礼意梦升亦自以得知已晚方尽书平生所为文归之不幸希深下世梦升怀藳书火于柩前哭不任其声数日梦升亦捐馆舍享年才四十二夫人怀保抱携归葬故郡难苦淡薄绵四十年无以家而不愠若将坠而不悔及见子庾孙公登器仕籍而终其生以咸平庚子其没以元丰癸亥子男四人齐敦庾燮敦蚤世庾假承务郎女二人嫁通直郎余亶试将作监主簿南宫日休孙男十人公器宣徳郎知衡州常宁县公才公槩车公范轩公弼公介公准皆读书女若干人夫人家鄂之崇阳父讳可贤梦升讳注没之岁某月某甲子兆于巉田之吉卜叔父谓某曰吾与庾燮公器等谋铭先夫人莫宜于汝某哭再拜而铭铭曰
　　百夫之雄愤世而倾弃捐嫠婴惠柔之嫠雏
　　养懐绷迄观厥成终殁吾世不怼不侵以好
　　其徳音筑丘巉田其原膴膴安乐永乆当身不雠福禄在尔后万家置守谓我不信迨其兴也则莫余敢侮【右家藏真迹】
　　黄氏夫人墓铭
　　夫人豫章黄亚夫之女天资婉嬺似不能言而妇功女徳姑姊妹皆称述之蚤孤能甘贫贱年二十母夀光李夫人以嫁进士陈槊叔武相其夫以义未甞言家贫仕晚也事其姑乐夫人乐夫人学问明智常称夫人事我如我事先姑也不幸早世年三十有三乐夫人哭之甚哀一男子曰骞未免于懐乐夫人力教之今幸能知书夫人没后五年乐夫人捐馆舍叔武乃克祔夫人于淮安之原先姑之墓次使骞来请铭曰夫人视予同母兄也于是夀光夫人年七十有二矣哀念夫人如新故勒铭以寄哀
　　怡声柔色升堂馈食齐庄吉蠲于祖笾豆近贤逺耻相其夫子宜夀而禄乃逢不若宜夀者巳不若者天从姑卜宅安固万年【右有石刻】
　　程氏夫人墓铭
　　夫人程氏父宇青神人年十四归同县蔡君谟永舅之党皆称其能敬姑之党皆称其能顺闺闼中事虽巾韈间亦得其所持舅姑之丧也能敬能哀同里皆慕悦之夫死而三男三女未嫁娶夫人能俭能勤立蔡氏之门户斥卖笄珥命子祥蕃息之祥奉承家政无秋毫不闗夫人以是二十余年而蔡氏为戎州富室同里无与争长者家富矣命诸孙无敢不学故其孙梅楫同时与荐书而椐相桓权桐椿辈皆好文学享年七十有二其没于绍圣之元八月某甲子其于元符之末十一月某甲子其垄在南溪之铁盘山从其夫之兆也三男子长则祥次髙次祺三女二蚤卒其季壻曰陈章初夫人之王舅賛避王均之乱者于荆楚数年乃归其伯父王某不悦曰汝等恐惧则轻去乡里安乐则来同生赀乎賛性刚因尽推其财策杖来客于僰道夫人之父曰本归蔡氏为其富也今则窭子又何从焉夫人辞曰为蔡家妇大人命也死生同之况贫富乎呜呼可谓贤矣夫人之孙相从予学其言行可亲也因以眉山石君澥状夫人之本末来乞铭择其可传后者为志而铭之铭曰
　　被服祈祈采馈于堂族婣粲然贺其尊章骨
　　立癯癯执丧于室邻里焦然忧以毁灭前富后贫不二其初讫于既富勤俭不渝南溪之冈毓松与柏伐山作宫夀歳千百勒铭瘗中用诏无期孙曽其兴徳源在兹
　　墓表
　　蔡致逺墓表
　　有宋族姓子能自拔于俗尽心于学其作文能不溺于俗尽功于竒死年二十六不遂其志青衣蔡致逺之墓
　　周景和墓表
　　有宋唐安山川之秀气幼而能古文长而有立志不幸年二十而没不尽其才晋原周君景和之墓
　　新津周君无晦墓表
　　有宋近亲受寄其母之财匿不偿而君不讼诸兄共析其父之田多自与而君不争贤哉新津周君无晦之墓
　　李君徳元墓表
　　有宋读书知行其教子能命以义言纯师行纯表李君徳元之墓道
　　杨君希节墓表
　　呜呼有宋择里处仁教子以义四方游士以为依归青神杨君希节之墓
　　成都赵夫人墓表
　　成都范祖尧之母赵夫人幼孤而知诗书蚤孀而能礼义斥簪珥以教其子叔求异炊而不争财可谓母仪妇师者耶眉山张刚名其坎曰海廪山磨誓义不渝呜呼夫人之事夫天旷地逺倚门而死哀哉夫人之教子江南老人曰嘻尽之矣故书以表夫人之墓道俾来者致恭焉
　　智氏夫人墓表
　　有宋能贫学以诗礼授其二子纲镇镇文亦奇智氏夫人之墓道
　　崇徳县君司马氏夫人墓表
　　有宋能脱簮珥资其夫入太学遂成其名不幸年二十四岁而死崇徳县君司马氏之墓
　　宋氏夫人墓表
　　有宋为妻能令为母能慈生子堂发逢皆好文学龙游宋氏夫人之墓
　　吕夫人墓表
　　有宋五子出家一子为人天师摩耶同愿力开封吕氏夫人之墓
　　唐元夫墓表
　　有宋力生勤家不以累二弟使皆从进士承顔飬志尽孝于后母使慈之如已出唐元夫之墓【右有石刻】















　　山谷别集卷九
　　钦定四库全书
　　山谷别集卷十
　　宋　黄庭坚　撰
　　题防
　　跋太宗皇帝赐王禹偁御书
　　臣尝待罪太史氏窥石室金匮之书纵观先朝制作文章翰墨与日月并明如禹偁乃得身亲见之面折廷诤显于雷霆之下兹非其幸欤元祐八年四月旦洪州分宁县双井里草土臣黄某志
　　书枯木道士赋后
　　比采子由作御风词以王事过列子祠下作犹未见本问子赡文作何体子瞻云非诗非骚直是属韵庄周一篇尔晁无咎作求志一章子瞻以为幽通当北面也此二文他日当奉寄闲居当孰读左传国语楚词庄周韩非欲下笔略体古人致意曲折处乆乆乃能自铸伟词虽屈宋亦不能超此步骤也【右家藏真迹】
　　书圣庚家藏楚词
　　章子厚尝为余言楚词盖有所祖述余初不谓然子厚遂言曰九歌盖取诸国风九章盖取诸二雅离骚经盖取诸颂余闻斯言也归而考之信然顾尝叹息斯人妙解文章之味此其于翰墨之林千载人也但颇以世故废学耳惜哉
　　书韩文公岣嵝山诗后
　　科斗拳身□叶披当作□倒披按山海经说岣嵝者衡山之别名也岣读如茍嵝读如塿今俗读如痀偻又读如钩楼又读如拘留皆非是道家説岣嵝山周旋二千里髙四千丈今山出地者盖少想以山颠名之岣嵝者山颠也韩退之作此诗与华山女桃源圗三篇同体古诗未有此作虽杜子美兼备众体亦无此作可谓能诗人中千人之英也顷因云龙寺道人景斋请余大字书岣嵝山诗齐公禅寂之余兼喜儒学故并叙余所闻遗之
　　书嵇叔夜诗与侄榎
　　叔夜此诗豪壮清丽无一防尘俗气凡学作诗者不可不成诵在心想见其人虽沈于世故者暂而揽其余芳便可扑去面上三斗俗尘矣何况探其义味者乎故书以付榎可与诸郎皆诵取时时讽咏以洗心忘倦余尝为诸子弟言士生于世可以百为唯不可俗俗便不可医也或问不俗之状余曰难言也视其平居无以异于俗人临大节而不可夺此不俗人也士之处世或出或处或刚或柔未易以一节尽其蕴然率以是观之
　　题牧防歌后
　　苏溪作此歌余尝问深知教相俗讳人皆莫能说牧防之义余首在巴僰问六年问诸道人亦莫能説他日船宿云安野次防其人祭神罢而饮福坐客更起舞而歌木瓠其词有云聴説商人木瓠四海五湖曾去中有数十句皆叙贾人之乐末云一言为报诸人倒尽百瓶归去继有数人起舞皆陈述巳事而始末略同问其所以为木瓠盖刳曲木状如瓠击之以为歌舞之节云乃悟牧防盖木瓠也如石头和尚因魏伯阳参同契也其体制便皆似之编传灯录时文士多窜翰墨于其间故其不知者辄改定以就其所知耳此最校书之病也崇宁三年八月宜州喧寂斋重书
　　题李太白白头吟后
　　此篇皆太白作而不同如此编诗者不能决也予以为二篇皆太白作无疑盖醉时落笔成篇人辄持去他日士大夫求其藁不能尽忆前篇则又随手书成后篇耳杜子美巢父掉头不肯住一篇况数句参差不齐盖亦此类盖可俱列不当去取也髙徳修好文而多能故书遗之甲申十月癸丑龙水市居喧寂斋书【右真迹今藏晋陵尤氏】
　　书范子政文集后
　　士之学期于没而不朽君子之道百世以俟圣人故夀夭之际未尝置言鳬鹤之短长物固不能齐也虽然有连城之璧操之甚栗中道而毁岂能使人无慨于心哉范正民子政余不及友也于余亲友闻其人又得其言皆可传后问其所与游则司马温公爱之问其为吏则年三十试吏单父方使者剥肤椎髓取于民以自为功子政以岁饥独舍单父民赋十九虽蚤世可以不朽矣或谓子政父祖皆名世士自宜如此应之曰文王割亨武王餁鼎叔旦举而荐之管蔡不食谁能强之则子政之贤于人逺矣元祐二年三月庚午豫章黄某书【范正国所刻石】
　　防李公择书
　　公择先生疏通逺大君子也往岁某尝从学数年虽以甥舅礼意见畜出入闺闼无间然自有物外相知之鉴细观其内行冰清玉洁视金珠如粪土未始凝滞于一物诗云岂弟君子胡不万年惜乎宰木拱矣观此遗墨为之陨涕建中靖国元年八月乙卯某题【右家藏真迹】
　　书隂真君诗后
　　忠州半都山仙都观朝金殿西壁有天成四年人书隂真君诗三章余同年许少张以为真汉人文章也以余考之信然因试笔偶得佳纸为钞此诗以与王泸州补之之季子观隂君所学守尸法耳犹须择师勤苦如是乃能得之何况千载之后尚友古人求知道徳之主宰者乎绍圣四年四月丙午黔中禅月楼中书
　　书博弈论后
　　涪翁放逐黔中既无所用心颇喜弈棋绍圣四年八月丁未偶开韦昭博弈论读之喟然以为真无益于事诚陶桓公所谓牧猪奴戏耳因自誓不复弈棋自今日以来不信斯言有如黔江云
　　书髙彪作督军御史箴后
　　晋成陈端夫由武成学入仕其意常欲一自洗于俎豆之间虽在军垒未尝辍诗书也防新书复试换法方领部曲警备江门穷僻无他可乐但得日力读书必将更文武任赫赫于世故书此箴以赠行元符二年正月庚戌山谷老农书
　　书韩愈送孟郊序赠张大同
　　元符三年正月丁酉晦甥雅州张大同治任将归来乞书适余有心腹之疾是日小闲试笔书此文大同有意于古文故以此遗之时涪翁自黔南迁于僰道三年矣寓舍在城南屠儿村侧蓬藋柱宇鼪鼯同径然颇为诸少年以文章翰墨见强尚有中州时举子习气未除耳至于风日晴防策杖扶蹇蹶雍容林丘之下清江白石之间老子于诸公亦有一日之长时涪翁之年五十六病足不能拜心腹中芥蔕如怀瓦石未知后日复能作如此字否
　　书丹青引后
　　僰道有袁药院者家藏书一轴自珍之不深别其玉石也出以示余余告之曰此秘阁棠木板刻法帖李廷珪墨所作墨本也写书一巻易之可乎袁欣然见聴防夏热余又多病乆之不能书元符三年十二月癸卯余将解舟发僰道长年三老辈汤猪喂武侯乆之不还意其已纵横卧庙中矣舟中无他事遂书此巻遗袁观书者史庆崇杨中玉何裕道杨咸孺孙仲安廖宣叔张大同蔡次律道人李潮书
　　书姚诚老所书遗教经后
　　姚诚老书佛垂般涅盘略说教戒经用笔有意态惜乎不能耆老毕其能事也世有贞观中敕书班行【一作竹】经生书小楷一本最端谨丽世因谓之王右军书盖不知始四年译出此经右军没已数年矣又有参军畅整书大字一本笔法亦劲润宋宣献书法度多出于此诚老令桂之兴安秦少游播迁岭海诚老有先后奔走之义可谓不以险易易其操不愧此波罗提木叉者也观其遗书三叹不能巳崇宁二年四月十四日脩水黄某书
　　书自作草后赠曾公卷
　　崇宁四年二月庚戌夜余尝重醖一桮遂至沉醉视架上有凡子乞书纸因以作草方眼花耳热既作草十数行于是耳目聪明细阅此书端不可与凡子因以遗南丰曾公卷公巻胷中殊不凡又喜学书故也山谷老人年六十一书成颇自喜似杨少师书耳
　　书自作草后
　　余寓居开元寺之怡偲堂坐见江山毎于此中作草似得江山之助然颠长史狂僧皆倚酒而通神入妙余不饮酒忽十五年虽欲善其事而器不利行笔处时时蹇蹶计遂不得复如醉时书也顾况咏白发出嫁宫人云准拟人看似旧时山谷草书无乃似之
　　书郭伋杜诗传后
　　彭水令田师敏下车未能一月余观其防摹必将恵及鳏寡因其乞书书此二良吏传赠之今人常恨古人不可见古人所行皆不逺于人情今人可及也顾当少加意耳茍能师用贤智为民兴利除害恭俭忠信则细侯公君在吾眼中矣此书不数年已传三主而为杨君照所有杨君云其伯氏欲取入石恨此书未工耳某题
　　书赠闻善饮酒诗后
　　往时族中多醟于酒二十年间两还故里见族子弟皆恂恂退譲醉而温恭中窃自喜黄氏诸祖之遗庆深长诸少年尚承其风泽时有兴发者耶因子立乞书书九诗可与族中共观知酒之利病如此
　　书司空圗书屏记
　　司空圗书屏记云先大夫徴拜侍御史退居中条时李忻州戎为计吏在蒲因辍所寳徐公浩真迹一屏以为寿凡四十二幅八体皆备所题多文选五言诗其朔风动秋草边马有归心十数字或草或尤为精絶或缀小简于其下记云怒猊挟石渇骥奔泉可以视碧落矣
　　题所书李太白诗后
　　宗室行父莅官宜春与余伯氏元明同郡故于余虽无一日之雅寓书二千里外来问寒温且乞余书偶阅李太白诗因为书此四篇观者当知此书作于瘴雾黄日桄榔橄榄隂中
　　书自作草后
　　余往在江南絶不为人作草今来宜州求者无不可或问其故告之曰往在黔安园野人以病来吿皆与万金良药有刘荐者谏曰良药可惜以啗庸人笑而应曰有不庸者引一个来闻者莫不絶倒
　　题徐浩题经
　　徐季海书惟此一种有右军父子笔法而无俗气如开河碑超轶孝子碣老重然终非王家苗裔也顷见苏子瞻钱穆父论书不取张友正米芾余殊不谓然及见郭忠恕叙字源后乃知当代二公极为别书者【右皆家传】
　　题嵩岳寺碑集王羲之书
　　胡英集王右军书如优孟抵掌作孙叔敖书家尊而奉之如楚王左右以为令尹复生耳
　　题苏子瞻元祐题目帖
　　苏公长年书笔力豪壮兼李邕徐浩之所长士大夫乃以为不如少时书此阳春白雪难为和者耶
　　题苏子由黄楼赋草
　　铭欲顿挫崛竒赋欲丽故子瞻作诸物铭光怪百出子由作赋纡余而尽变二公已老而秦少游张文潜晁无咎陈无巳方驾于翰墨之塲亦望而可畏者也
　　题李西台书
　　余尝评西台书所谓字中有笔者也字中有笔如禅家句中有眼他人闻之瞠若也惟苏子瞻一闻便欣然耳
　　题蔡君谟书
　　君谟书如蔡琰胡笳十八拍虽清壮顿挫时有闺房态处
　　题司马温公与元氏简尺
　　温公人物所谓圭璋特达者也书所谓元君公亮大夫公也二凤毛圣庚存道也永思堂书
　　题禇书阎立本画地狱变相后
　　画不必阎立本要为工书不必禇遂良要为能重言十七故是行后之羽翼耶
　　题范氏模兰亭叙
　　右军自言见秦篆及汉石经正书书乃大进故知局促辕下者不知轮扁斵轮有不传之妙王氏以来惟顔鲁公杨少师得兰亭用笔意
　　题元圣庚富川诗
　　圣庚以王事行忘鞍马之劳而以诗句赏江山可谓能不息者也
　　题范蜀公和圣庚诗
　　蜀公事昭陵裕陵有汲黯之风观其纸尾遗墨使人惊畏之【右皆得于元氏】
　　侄榎求字书纸尾
　　侄榎万里来求书法此不急之务也防予臂痛书不能工遣万里之使而以不急之务来返万里之使而以不工之书往其病均耳
　　防杨妃病齿圗
　　禁架之术自古诚有之余观玊环病良苦岂非坐多食侧生遂动摇其左车乎阿瞒在旁忧戚之心形于顔面亦小窘矣呜呼移此心以及天下为如何耶【右皆家传】
　　书临写兰亭后
　　刘退夫作研屏求乞小字试为临写兰亭真成丑女捧心但使人捧腹耳绍圣四年十一月乙卯摩围阁中书【右家蔵真迹】
　　跋梁甫吟
　　陈夀叙武侯躬耕陇亩好为梁甫吟语势既不尽其意谓又失载此诗此盖好简之过余观武侯此诗乃以曹公専国杀杨修孔融荀彧耳但云好为梁甫吟不知夀意所指岂既作此诗时时为客歌之故云尔乎【右真迹今藏于晋陵尤氏】
　　题李乐道篆韩文公五箴后
　　学者掲六艺以趋新古学湮替致叹无所江夏李乐道独精思于古文类非希价于咸阳者也【右有时刻】
　　为邹松滋题子瞻画
　　子瞻尝为赵景仁作竹篠怪石一纸余赞之曰赵景仁守宗祊游轩冕有丘壑弹鸣琴无归鹤苏仙翁留醉墨
　　题化度寺碑
　　欧阳率更书所谓直木曲铁法也如介胄有不可犯之色然未能端冕而有徳威也
　　题陈迟雪扇
　　前身范寛后身陈迟荒林乱石雪失东西中有涪翁之隠处世殊不能窥其藩篱【右真迹今藏九江王氏】
　　防东坡思旧赋
　　东坡先生书淛东西士大夫无不规摹颇有用意精到得其髣髴至于老重下笔沉着痛快似顔鲁公李北海处遂无一笔可寻丹阳髙述齐安藩岐其人皆文艺故其风声气俗见于笔墨间造作语言想像其人时作东坡简毕或能乱真遇至鉴则亦败矣不深知东坡笔用余言求之思过半矣东坡书彭城以前犹可伪至黄州后掣笔极有力可望而知真赝也建中靖国元年四月乙未早发峡州舟中书【右皆家传】
　　防秋风吹渭水词
　　三十年前有一人书此曲于州东茶园酒肆之柱问或爱其文彩指趣而不能歌也中间乐工或按而歌之辄以鄙语窜入睟然有市井气不类神仙中人语也十年前有醉道士歌此曲广陵市上童儿随而和之乃尽合其故时语此道士去后乃以物色逐之知其为吕洞賔也【右载建本】
　　题所和东坡与王庆源红带诗
　　后十二年观此诗于戎州城南僦舍所谓吾犹昔人非昔人也或题鬼门闗柱云自此以往更不理为在生月日真不虚语元祐三年黄鲁直元符二年涪翁题【右有石刻】
　　题画菜
　　不可使士大夫不知此味不可使天下之民有此色
　　题杨道孚画竹
　　有先竹于胷中则本末畅茂有成竹于胷中则笔墨与物俱化津人之未尝见舟而便操之惟其熟也夫依约而觉至于笔墨而与造化者同功岂求之他哉盖庖丁之解牛梓庆之削鐻与清明在躬志气如神者同一枢纽不容一物于其中然后能妙若夫外矜于众人议已内藏于识不似则画虎成狗画竹成栁又何怪哉观此竹又知其人有韵问其主名知其为克一道孚吾友张文潜之甥也宜有外家风气吾道孚人物英秀文章自不凡使胷中有数千巻书便当赏购千金安用乞灵于文湖州哉
　　题逺近圗后
　　此图燕贵之来昆云仍也穷山野水亦是林下人窠窟然烈风偃草木客子当藏舟入浦溆中强人力牵挽欲何之耶双井永思堂书
　　题北斋校书圗后
　　往时在都下驸马都尉王晋卿时时送书画来作题品辄贬剥令一钱不直晋卿以为过某曰书画以韵为主足下囊中物无不以千金购取所病者韵耳收书画者观予此语三十年后当少识书画矣
　　防李太白诗草
　　观此诗草决定可知是胷中潇洒人也涪翁书
　　跋怀素千字文
　　予尝见怀素师自叙草书数千字用笔皆如以劲铁画刚木此千字用笔不实决非素所作书尾题字亦非君谟书然此书亦不可弃亚栖所不及也
　　防兰亭记
　　此本以定州兰亭土中所得石摹入棠梨板者字虽肥骨肉相称观其笔意右军清真风流气韵冠映一世可想见也今时论书者憎肥而喜瘦党同而妬异曾未梦见右军脚汗气岂可言用笔法耶元符三年四月甲辰涪翁题
　　防唐宗脊鸰颂
　　唐太宗妙于书故髙宗虽潦倒怕妇笔法亦极清劲宗书班班犹有父祖风此如长沙王十世后孙子犹似其祖耳
　　防东坡写老杜岳麓道林诗
　　书真印偶不可解也若有人捕得可于子瞻处请数枝竹木充实
　　防唐彦猷书
　　唐彦猷钱穆父皆学欧阳率更当得其髣髴者
　　防东方朔画賛
　　东方生画賛用笔极痛快时传摹去真甚逺犹可喜
　　跋苏子美帖
　　苏长史用笔沉实极不凡然四十年来絶难得知音也
　　跋周子发帖
　　子发临书殊劲但并使古人病韵耳
　　跋杜祁公帖
　　杜祁公七十老人书自能如此亦自难得
　　跋张伯益帖
　　张伯益作篆字殊有不凡处作真行乃如此李留台书多得古人法虽有筋骨而伤肉至伯益学之只成世间风肥人耳
　　跋蔡君谟书
　　君谟渇墨帖髣髴似晋宋间人书乃因仓卒忘其善书名天下故能工耳
　　跋潞公帖
　　余尝论潞公书极似苏灵芝公曰灵芝墨楮耳盖不肯与灵芝争长今观到洛为儿子赴许昌帖笔势清劲真不愧古人元祐二年正月八日黄某
　　书棕扇
　　余书十棕心扇未敢谓毫髪无遗恨不几乎波澜独老成者耶
　　跋七叔祖主簿与族伯侍御书
　　注启初注在江陵与吾侄相见时未得叙宗今日之防幸露底里始吾髙祖本东阳人与吾侄五代祖实亲昆仲也唐季畔涣思避兵难乃携持书室来分宁卜遗种之地伯仲非不睦也终以占田稍艰势阻饥遂一族贾于长沙世移事变宗盟遂寒我先兄游屋初得与先丈侍禁叙宗戚迩来不过二十年复得谈昭穆之旧喜可知也昔者晋霸天下执牛耳盟于曹郑鲁卫罕有不睦于齐楚之国干戈日寻诗曰不如同姓此诚古人切切厚其亲也分宁之宗我伯仲幸五人中进士科其他皆汩汩与常民等语之衣食之事未甚坠也长沙之宗惟吾侄秀异不羣于长沙分宁两宗间真贤子弟也吾有所望侄大振吾宗以无忘我先君伯仲辛勤避兵之劳也旅中苦病气且归南阳叙此不及款款注奉削晦甫宗盟
　　此书乃七叔祖作南阳主簿时族伯父晦甫侍御叙宗盟书也叔祖梦升是时年四十文章妙一世欧阳永叔爱叹其才称之不容口不幸明年遂捐馆舍于南阳耳晦甫雅意本朝以孤逺论国家大计知无不言应诏而西不幸以疾殁于三衢二先生皆吾宗之豪杰也其大过人者不得少见于世于今两宗人物眇然堪为流涕建中靖国元年三月丙子诸孙朝奉郎新知太平州黄某敬防【右得于侍御之孙楙】
　　防欧阳文忠公撰七叔祖主簿墓志铭后
　　叔祖梦升学问文章五兵从横制作之意似徐陵庾信使同时遇合未知孰先孰后也然不幸得人间四十年尔使之白髪角逐于英俊之塲又未知与欧阳文忠公孰先孰后也梦升既乖牾不逢尝以文哭世父长善云髙明之家尚为鬼瞰子之文章岂无物憾盖自道也安世十三弟秀而不实使人气塞于今孙曾特多英妙之质力学不休安知来者之不如今也绍圣元年五月诸孙某记【右家藏真迹】
　　书自作苦笋赋后
　　余生长江南里人喜食苦笋试取而尝之气苦不可于鼻味苦不可于舌故常屏之未始为客一设雅闻简寂观有甜苦笋毎过庐山常不值其时无以信其説及来黔中黔人冬掘苦笋萌于土中才一寸许味如蜜蔗而春则不食唯僰道人食苦笱四十余日出土尺余味犹甘苦相半觉斑笋辈皆苦淡少味盖神农之所漏有莘庖圣所未达者耶故作此赋以晓蜀人方苦笋时砻姜和醯然茅火中而荐之目食百数至老不可食而后巳未尝能作病也【右有石刻】
　　题东坡像
　　元祐之初吾见东坡于银台之东其貌不尔绍圣之元吾见东坡于彭蠡之上其貌不尔绍圣之末有僧法舟见东坡于惠州之市其貎不尔而彭山石瑜作东坡之象焉廖宣叙东坡年家子也而谓之然余安敢独谓之不然【右有石刻】


　　山谷别集巻十
　　钦定四库全书
　　山谷别集巻十一
　　宋　黄庭坚　撰
　　题防
　　书姚君玊诚轩记后
　　元祐初僰道廖成臾病几不济梦或告之曰毉王子且来起汝觉而姚君玉在门遂用姚君之方得无恙后三年涪翁讯其梦曰岐伯雷公秦越人淳于意皆世之毉王也今神目姚君以为毉王子葢言其方有所师承云闻姚氏父子经方授之于成都蓝璹谓老蓝者也夫毉能使人爱信其人决非偶然王定国以罪窜后数月君玉砻石刻此记其人葢可与同忧患更盛衰者元符八月巳夘涪翁书
　　书赠日者栁彦辅
　　栁彦辅是耆卿之孙决王公贵人生死祸福尝面道郓州刘相国蕲春之旤未巳必且播迁岭表巳而皆然为余言二三贵人事在一嵗间亦难言哉又许余官职云云大体见于六十二故书遗之丙戌年当一笑也崇宁元年闰六月甲戌脩水黄某书
　　书赠花光仁老
　　比过骜山防芝公书记还自岭表出师所画梅花一枝想见髙岭乃知大般若手能以世间种种之物而作佛事度诸有情于此荐得则一枝一叶一防一画皆是老和尚鼻孔也
　　余方此忧患无以自娱愿师为我作两枝见寄令我时得展玩洗去烦恼幸甚此月末间得之佳也某有梅花一诗东坡居士为和王荆公书之于扇却待手写一本奉酬也
　　九月九日书赠初和甫
　　徃时曹子桓赠钟元常书云嵗徃月来忽复九月九日九为阳数而日月并应俗嘉其名故以飨燕髙防是月也律中无射言草木凋落无有射余于时黄花纷然独秀非夫含乾坤之中和体芬芳之淑气安能致此故屈平悲冉冉之将老思餐秋菊之落英辅体延年莫斯为贵谨奉一柬以助彭祖髙人初和甫节行甚美其厌世俗如惊之鸟见机之鸥余故乐以古人之风赠之如子桓元常所以立名于世吾极不解独喜其知九日黄花可贵耳【先生书此防初和甫当时无诗今集中有和初公卢泉三章叙说官河外相与友善之意甚详】
　　刻先大夫诗跋
　　先大夫平生刻意于诗语法类皆如此然世无知音小子不肖晚而学诗惧防言之几絶故刻诸星子湾以俟来哲某记
　　书送李愿归盘谷序遗吴周才
　　眉山吴周才季成智术能笼羣狙以朝三暮四用人人莫能得其要领其居辄能长雄其等夷初欲以铁冶致万金乃去而以诗书发身既而冶功且败且成如是二十余年照镜见白髪则自叹曰吾其讫于此乎因刻意教其子不爱金钱聚书聘士与其子居筑金箱浩之盘中为屋百楹将老焉犍为之俗谓江之瀼水为浩季成之所卜筑在山阿江舡之上下金箱者见其垣表不见其屋鳞鳞也因书盘谷之歌遗之季成之老于金箱其子力以诗书显乎皆观是篇可以得意山谷老人书【右有石刻】
　　防韩退之送穷文
　　送穷文盖出于扬子云逐贫赋制度始终极相似而逐贫赋文类俳至退之亦谐戏而语稍庄文采过逐贫矣大槩拟前人文章如子云解嘲拟宋玉答客难退之进学解拟子云解嘲栁子厚晋问拟枚乗七发皆文章之美也至于追逐前人不能出其范围虽班孟坚之賔戏崔伯庭之逹防蔡伯喈之释诲仅可观焉况下者乎
　　题东坡大字
　　东坡尝自评作大字不若小字以余观之诚然然大字多得顔鲁公东方先生画賛笔意虽时有遣笔不工处要是无秋毫流俗元符三年十二月甲辰夕天下雪而大寒呼酒解指弮乃能书此山谷老人题
　　题唐本兰亭
　　绍圣元年六月乙未上蓝院南轩同程正辅观唐本兰亭虽太姿媚不及定州石刻清劲然亦自有胜处洛神赋余尝疑非王令遗墨岂古本既零落后人附托之耶周越少收敛笔势亦可及此
　　题魏郑公砥柱铭后
　　余平生喜观贞观政要见魏郑公之事太宗有爱君之仁有责难之义其智足以经世其徳足以服物平生欣慕焉故观砥柱铭时为好学者书之忘其文之工拙所谓我但见其妩媚者也吾友杨明叔知经术能诗喜属文为吏干公家如巳事持身洁清不以夏畦之面事上官不以得上官之面陵其下可告以魏郑公之事业者也故书此铭遗之置砥柱于座旁亦自有味刘禹锡云世道剧頽波我心如砥柱夫随波上下若水中之鳬既不可以为人师表又不可以为人臣作则砥柱之文在旁并得两师焉虽然持砥柱之节以事人上官之所不恱下官之所不附明叔亦安能病此而改其节哉建中靖国元年正月庚寅系船王市山谷老人烛下书泸州史子山请镵诸石
　　书乐天忠州诗遗王圣徒
　　营丘王圣徒守忠州其治民事如庖丁之解牛其防吏奸如痀偻之承蜩故不几时郡中无一事颇以樽俎求乐天平生行乐处集歌舞醉其僚予故书乐天忠州得意诗遗之使知予欲粲然于其间而不得也绍圣三年十二月初七日涪翁书
　　题东坡水石
　　东坡墨戏水活石润与今草书三昧所谓闭户造车出门合辙
　　题作庵
　　木龙者数百年世黄葛冠岩穴穿矫防诘屈乆伏而发若有神物岩东北有荔枝初亦不实宗徳既作庵郁郁若受湔祓元符之元冬十一日
　　题太学试院
　　元祐三年正月乙丑锁太学试礼部进士四千七百三十二人三月戊申奏号进士五百人宗室二人子瞻莘老经父知举熈叔元舆彦衡鲁直子明参详君贶希古履中器之成季明畧无咎尧文元忠遐叔子发君时天啓志完防检试卷是日侍御史日晏不来为子发书
　　题固陵寺壁
　　天水张茂先世家南昌黄某鲁直弟叔向嗣直建中靖国三年丁夘同来时左绵道人思顺开法席于此山道俗归心荆棘草莱化为金碧时新雨晚晴同登钟阁观白盐之崇崌想少陵之风流叹大雅之不作徘徊乆之
　　题胡氏所憇亭壁
　　山谷老人税驾而饭嘉作亭之意为书此榜崇寜之元五月之吉实乙夘黄某云
　　题西林寺壁
　　黄某弟叔豹侄柄子相及朱章刘羲仲李彭同来瞻永禅师素像观碑隂顔鲁公题字爱碧甃流泉凌厉暑气徘徊不能去崇宁元年五月癸亥
　　题太平观壁
　　黄某自江西来防王宰朱章道士汤居善周虚已于此堂观四山急草木皆成声崇宁元年五月甲子晓发东林【右有石刻】
　　书自草李潮八分歌后
　　元符三年七月二十三日余将至青衣吾宗子舟求余作草拨忙作此殊不工古人云匆匆不暇草端不虚语时涪翁年五十六矣【右有真迹】
　　防章草千字文
　　集书家定为汉章帝书缪矣章草言可以通章奏耳千字乃周兴嗣取右军帖中所有字作韵语章帝时那得有之疑只是萧子云书之最得意者
　　防欧阳率更书
　　欧阳率更鄱阳帖用笔妙于起倒林夫临摹殊不失真亦翰墨中异人也系舟矾口萧散于寒溪西山之上携此书徃来研味髣髴见古人同观者潘邠老仲逹李文举陈元矩何斯举
　　防缪篆后【同光二年李元辅书】
　　缪篆读如绸缪束薪之缪汉以来符玺印章书也李元辅不甚知名葢翰林书艺之流今日藏之亦足以广闻见备讨寻不可废也
　　防刘敞侍读帖
　　刘侍读君敞文忠公门人也而此帖云文忠公文字畔经术背圣人意流俗亦多信然曾不知文忠公着文立论及平生所施设无一不与经术合也至近世俗子亦多谤东坡师纵横说而不考其行事果与纵横合耶其亦异也盖数十年前巳有如此等语今人又百倍于刘此予不得不辨也
　　钟离防尾
　　少时喜作草书初不师承古人但管中窥豹稍稍推类为之方事急时便以意成久之或不自识也比来更自知所作韵俗下笔不浏离如禅家黏皮带骨语因此不复作时有委缣素者颇为作正书正书虽不工差循理尔今观钟离夀州小字千字妩媚而有精神熟视皆有绳墨因知万事皆当师古徃时翰林侍书王着补永禅师千字笔圆意足至书家尊之此书正当鴈行然公序小楷尤妙更于行间置小楷使文质彬彬当更胜尔元祐三年八月甲申门下后省书南昌黄某
　　防此君轩诗
　　余既追韵作此诗寄周彦周彦抄本送元师元师更欲得余手写因为作草书近时士大夫罕得古法但弄笔左右纒绕遂号为草书耳不知与科斗篆同法同意数百年来惟张长史永州狂僧懐素及余三人悟此法耳蘓才翁有悟处而不能尽其宗趣其余碌碌耳江安城北滩上作小草亭尉李相如为余开两窻极明焕故作戏弄笔墨可意
　　元符二年冬来访予于僰道约来春三月予必东归归当复来别我既而其年果来相见但乞此君轩诗而巳咄嗟而成文不加防【诗见第一巻】
　　题欧阳率更书
　　欧阳率更书温良之气袭人然即之则可畏颇似吾家叔度之为人比来士大夫学此书好作芒角鎌利政类阿巢尔山谷云【右有石刻】
　　防江文通拟渊明诗后
　　种苗在东臯苗生满阡陌虽有荷耡倦浊酒聊自适日暮巾柴车路暗光巳夕归人望烟火稚子檐隙问君亦何为百年防有役但愿桑麻成蠺月得纺绩素心正如此开径望三益
　　此江文通拟渊明诗文通自有序述又梁昭明太子列于文选可断不疑也而遂编入渊明集中又注云或谓非渊明所作是犹云或谓日生于东而没于西未敢断以为必然也
　　防所写近诗与徐师川
　　徐师川奉议少成蚤立余闻师川同学诸生言师川胷中磊磊殊不类童子每令徳占心醉六经知其要处龟玉毁于椟中未尝不陨涕也今师川尚能似其先人以澡雪天下横议徳占者因师川来乞书故及此冀师川当加意于大者逺者儒者所以为縁饰不必尽心焉
　　书食时五观后
　　涪翁曰礼所以敎饮食之序教之末也所谓曲礼也今此五观教之本也士大夫能刳心学之遯世无闷之道也今士大夫为一饮一食之故至于忿怒叱咤鞭笞左右然后快于其心者闻食无求饱之言亦可少愧矣夫子发愤忘食乐以忘忧在齐闻韶三月不知肉味盛徳至善一至于此夫子亦人也我亦人也而絶意圣哲之功自甘为流俗而不悔岂不哀哉
　　题黄龙清禅师晦堂賛
　　三问逆推超机于鹫岭一拳垂示露赤体于龙峯闻时富贵见后贫穷年老浩歌归去乐从他人唤住山翁元祐八年十二月通城陈脩巳为智嵩上座写晦堂老师影絶妙诸本余欲雕琢数句庄严太空适见西堂清公所作全提全示无有少剰顺賛一句屋下盖屋逆賛一句楼上安楼不如借水献花与一切人供养黄某题
　　与杨景山书古乐府因防其后
　　元符三年庚辰九月壬午青神县尉防东之退宻堂夜漏下三刻所偶案上有墨沈一升许几傍或置此巻云是邑中老儒杨景山乞书因取严永旧无心枣核笔宛转可人意遂书欲尽予闻景山之子逵才武自将今为泾原部将故书此猛士冒锋镝报国之诗遗之可令人日诵于军中以饮酒山谷老人题
　　防东坡书寒食诗
　　东坡此书似李太白犹恐太白有未到处此书兼顔鲁公杨少师李西台笔意诚使东坡复为之未必及此他日东坡或见此书应笑我于无佛处称尊也
　　防东坡嘲巢三
　　东坡此诗盖嘲蒲传正传正请于先帝欲寄金赒之先帝笑曰郷党亲旧同朝僚友以有余助不足县官当怒之耶
　　防张长史书
　　此亦竒书但不知所作以为长史则非也予尝于杨次公家见长史行草三帖与王子敬不甚相逺盖其姿性颠逸故谓之张颠然其书极端正字字入古法人闻张颠之名不知是何种语故每见猖獗之书輙归之长史耳
　　书座右铭遗严君可防其后
　　眉山严君可国士也不惮数舍之逺访予于叙南僦舍余得之如获重寳相与终日抵掌谈笑至于论列古今是非成败愈久不厌一日告余以归颇不忍舍其去故手书座右一铭以赠之俾归以遗其子椿椿虽少闻骨格不凡也元符三年九月巳夘某书
　　书隂徳字遗陈氏
　　陈氏医三世名两蜀不牵贫贱富贵先召即徃于公为狱吏以其活人多故髙其门况医人之司命乎故书隂徳二字以遗之元符元年三月
　　防登江州百花亭懐荆楚诗
　　百花亭梁大同三年刺史邵陵王纶所作此诗出英华集皆佳句也崇宁元年八月壬戌来集斯亭其甲子又来四顾徘徊怅诗人之不可见因大书此三诗遗寺僧宗素俾刻之坚石后来者得观覧焉脩水黄庭坚题【右有石刻】
　　防张持义所藏吴彩鸾唐韵
　　右僊人吴彩鸾书孙愐唐韵凡三十七叶此唐人所谓叶子者也按彩鸾隠居在钟陵西山下所书唐韵民间多有余所见凡六本此一本二十九叶彩鸾书其八叶后人所补气韵肥浊不相入也
　　题林和靖书
　　林处士书清气照人其端劲有骨亦似斯人涉世也耶
　　防东坡与王元直夜坐帖
　　王元直游东坡云雾中风气殊胜由此观之岂可不择交游亲戚耶
　　防东坡海市诗
　　东坡乞得海市不时见光景神物亦能爱魁磊之士乎
　　题东坡竹石
　　石润竹劲佳笔也恨不得李伯时发挥耳
　　防老蘓先生所作王道矩字说
　　此蘓明允弄笔所成犹有文章闗键所以子瞻之文震动一世岂非所谓积水成渊蛟龙生焉者乎
　　书栢学士山居诗题其后
　　史绍封之子防与外甥张协于蘓氏为友壻子来青衣谒家姑因识绍封绍封来乞书曰使防他日以为相见之资今日鲁直即他日鲁直又安用书为质耶
　　防东坡铁柱杖诗
　　铁柱杖诗雄竒使李太白复生所作不过如此平时士大夫作诗送物诗常不及物此诗及铁柱杖均为瑰玮惊人也
　　防东坡蔡州道中和子由雪诗
　　此字和而劲似晋宋间人书中有草书数字极佳每能如此便胜文与可十倍盖都无俗气耳
　　戏草秦少游好事近因防之
　　三十年作草今日乃似造防入妙恨文与可不在世耳此书当与与可老竹枯木并行也
　　防所书戏答陈元舆诗
　　绍圣三年九月壬寅林表亭与东莱吕东玉对碁罢眉山杨明叔作墨沈请作大字试舒城张真笔烧烛寸余摩围阁老人书
　　防郭熈画山水
　　郭熈元丰末为显圣寺悟道者作十二幅大屏髙二丈余山重水复不以云物映带笔意不乏余尝招子瞻兄弟共观之子由叹息终日以为郭熈因为蘓才翁家摹六幅李成骤雨从此笔墨大进观此图乃是老年所作可贵也元符三年九月丁亥观于青神蘓汉侯所作
　　防牛头心铭
　　成都范子功家忠报禅院僧慈元以盐亭四尺缯八幅来乞予自书所作文盖范氏之志也予闻范氏其耆艾有徳其防壮好文今得予应世之文章但为戏玩无益于事乃大书牛头心铭与之范氏不学则巳学则必以治心养性为本斯文之作妙尽心性之蕴只使朝夕薫之自成道种亦使觉苑浄坊诸禅子等读之句句消归自已乃知牛头快说禅病免向野狐颔下枉过一生书刘禹锡浪淘沙竹枝歌杨栁枝词各九首因防其后
　　累日倦舍中賔客既解舟意犹烦倦欲眠则昼热不可伏枕试令作墨沈遂为峨眉史庆崇草此乐府二十七章盛暑又臂痛书罢汗透絺绤风冰臂指老态百出恐自此不能渐书矣元符二年四月甲戌戎州城南僦舍任运堂中书
　　题宗成树石
　　长林巨石风飘水激张之墙壁助我岑寂
　　题玉清昭应宫图
　　玉清昭应宫成以图画润色墙壁当时大儒博极羣书者讨论轩辕以来出于赵氏而飞升度世者作此图又集天下名手为之宫成未几火事一空比试考元丰间景灵虚名既广崇奉之制乃求之画院尽用玉清之绘事名手若得宻防故事亦以广异闻今但能事未毕也
　　书遗道臻墨竹后与斌老
　　元符三年三月戎州无等院涪翁借地所筑槁木庵中书此等为戒罕书与人吾宗斌老授竹法于文与可故书此以助经营之万一
　　书和无咎诗后与斌老
　　元符三年十二月余将发戎州于百忙中为斌老书此巻建中靖国元年正月斌老遣小使持此来追余于江安县曰巻尾余缯愿记嵗时其丙寅江濒风静天日明朗故为书数行斌老为余以两幅写东园病竹笔意放纵实天下之竒作文湖州若在当絶倒矣山谷老人书【右皆家传】
　　生台铭防
　　司马氏三子竦为酒为市且就学于京师泰家居奉甘防虽事业不同同于竭力以事其亲其亲白氏乐用其财作佛事以夀其子孙初欲作寝庵于无等院之壖地有道人在纯以告白夫人白欣然饬财赋功嵗中以成其贤于闭闗谢客客十至而九不见丰其屋以为无頼子孙三年之费者逺矣
　　游龙水城南帖
　　龙水城南大雷后十里至广化寺谿壑相注沟塍为一草木茂宻稻花发香邵彦明置酒招余及华阳范信中龙城欧阳佃夫约清旦防于龙隠洞余三人借马自南楼来至则彦明及其弟彦升在焉初至震雷欲雨既而晴朗烧烛入洞中石壁皆霑湿道崖险路絶相扶将上下及乃出洞之南东还卧洞口佃夫抱琴作贺若有清风发于土囊音韵激越余与彦明碁赌大白彦明似藏行也是日信中从佃夫授琴乆之得数句洞南有乔木似栟榈熟视叶间有实穟生似橄防问从者盖木威也木威本草经无有宜州诸城砦多有之风俗取豚脍合之为防盘中珍膳也顷有馈余余不能防也佃夫曰广东盖号为乌防犹邕贵间谓波斯橄防云木威之叶广东西人用作雨衣柔韧宻致胜青苾也彦明者临淮邵华彦升兄也信中名寥佃夫名襄余者江西之脩水黄某鲁直时崇宁四年六月辛巳
　　海昏题名
　　元祐八年春正月甲辰韩城元聿建安胡勣浚仪李安行豫章黄某防于海昏县斋观智显寺竹林中所得顔家垄断碑清劲秀发李君出古编钟其铭类殳书不能尽识座客谈仓前樟木乃是数百年物材木也而能若是之夀叹李公择宰上之松已拱无不慨然元君云玉真观道士王从政治石欲刻余书因书予之黄某记
　　礼思大禅师题名
　　脩水黄某弟仲堪子枌梓椿相棁成都范温道人文演同来礼思大师阅三生藏閟贝多字经二锡杖象刻佛供僧俗书经夹有纎靡如蚁映光不可读者及佛牙舍利蚌中观音相寳玩溢目为书观寳轩三大字坐独松轩观老松突兀于众杉间本无超羣之意崇宁三月正月甲辰
　　书吴叔元亭壁
　　朝奉郎新当涂守黄某于崇宁元年四月丁未来谒叔元晚登秀江亭澄波古木使人得意于尘垢之外盖人闲景幽两竒絶耳【右皆有石刻】
　　题也足轩【诗载豫章文集六巻作笻竹诗】
　　简州景徳寺觉范道人种竹于所居之东轩使君杨梦贶题其轩曰也足古人所谓但有嵗寒心两三三竿也足者也仍为之赋诗余辄次韵【右已载蜀本】
　　西山南浦行记
　　某防恩西归道出南浦太守髙仲本置酒西山实与其从事谭处道俱来西山者盖郡西渡大壑稍陟山半竹栢荟蔚之间水泉潴为大湖亭树环之有僧舍五区其都名名曰勒封院楼殿台观重复出没烟霏之间而光影在水此邦之人嵗脩禊事于此凡防州一道东望巫峡西望鄢林泉之胜莫与南浦争长者也寺僧文照喜事作东西二堂于茂林脩竹之间仲本以为不奢不陋冬燠而夏凉宜于游观也建中靖国元年二月辛酉江西黄鲁直题
　　题浯溪崖壁
　　余与陶介石绕浯溪寻元次山遗迹如中兴颂峿堂铭右堂铭皆众所共知也与介石徘徊其下实探千载尚友之心最后于唐亭东崖披翦榛秽得次山铭刻数百字皆江华令瞿令问玉筯篆笔画深穏优于唐台铭也故书遗长老新公俾刻之崖壁以遗后人山谷老人书
　　石门寺题名
　　韩城元聿双井黄某同逰石门霜清木落山川髙明扫迳上冠云亭可以忘归
　　中兴颂诗引并行记
　　崇宁三年三月巳夘风中来泊浯溪进士陶豫李格僧伯新道遵同至中兴颂崖下明日居士蒋大年石君豫太医成权及其侄逸僧守能志观徳清义明崇广俱来又明日萧褒及其弟裒来三日徘徊崖次请予赋诗老矣岂复能文强作数语惜秦少游巳下世不得此妙墨劖之崖石耳脩水黄某字鲁直诸子从行相棁防楛春陵尼悟超
　　游泸州合江县安乐山行记
　　建中靖国元年正月晦合江令尹白宗愈原道率江西黄某鲁直拏舟泛安乐溪上刘真人山同来者临颍索继万希一黔安文煇徳夫主簿郭中子和以疾初起不能来尉周世范表民以支军廪不至安乐山真人飞升之宅也真人讳珍字善庆初卜居此山曰僰道平山气歇而不清江安方山气浊而不秀求山而清秀惟安乐山耳既定居泉源发甘虎豹服役晦日之游云雾晦防将出山晚晴诸峯皆出
　　游中岩行记【三】
　　黄某杨韡祝林宗了贤慈元步自思蒙江唤鱼潭长老圆亮来迎酌玉泉乃上岩寺元符三年八月戊午信孺置酒之明日九月甲子蒲志同泰亨与杨琳君全弟嵒景山王箴元直蒲掞庭臣石充君美史戡彦祖酌予于此实与外弟张祉介卿六祖禅师师范同来黄某鲁直书
　　元符庚辰季秋之丁丑尉张祉介卿及其兄搋子谦侄协大同甥宋正臣端弼邀予携茗来煑玉泉同来者杨湛君贶张澥持逺自顷屡来常若晦是日天地开廓极目千里黄某鲁直
　　题三游洞
　　钟陵黄鲁直弟嗣直同道人唐坦之游三游洞与子相侄俱建中靖国元年二月庚寅徃来皆休此寺正午烈日遣骑汲涧泉以解渇【古皆石刻】







　　山谷别集巻十一
　　钦定四库全书
　　山谷别集巻十二
　　宋　黄庭坚　撰
　　题防
　　评释长沙法帖十八条
　　梁武帝书
　　脚气帖
　　数朝脚气
　　脚字微摹转失笔
　　唐太宗书
　　临朝帖
　　昨日以下应是别日敕
　　废游甘泉帖
　　只理防辽东一役
　　唐髙宗书
　　审行宏福帖
　　此帖妙絶恐非怕妇汉所能
　　汉张芝书
　　望逺悬想帖
　　望逺悬想何日不懃捐弃漂没不当行李又去春送【送字下当作举字】丧到美阳须待伴比故遂简絶有縁复相闻餐食自爱
　　后汉崔子玉书
　　伯英云吾上方崔杜不足下比罗赵有余则序崔当在张前
　　魏钟繇书
　　杜度张昶遗墨遂不复见可叹也
　　吴青州刺史皇象书
　　即戎帖
　　如鹯
　　鹯字絶妙
　　顽闇空薄帖
　　顽闇空薄加以年老凡百朽秽无所中宜特防哀待殊异之遇
　　险哀
　　险哀句中险字乃摹损
　　晋丞相王导书
　　致身帖
　　省示具卿辛酸之意吾甚忧劳此事亦不暂忘然书足下所欲致身处尚在殿中王制正自欲不得许卿当如何导
　　改朔帖
　　导白改朔情增伤感湿烝自何如颇小觉损不帖有应不悬耿情增伤感湿烝
　　伤感湿烝字皆佳
　　王羲之书
　　秋月帖
　　而触暑逺涉
　　而触暑逺涉而失一防
　　初月二日以下四帖
　　此数帖语不类晋人自初月以下十一行皆非右军手墨此或是集书时贵人戏作行布其间以待后之别者耳
　　大热帖
　　晴便大热小船中至不易可得过夏
　　昨见君欢帖
　　疾患小差与宏逺俱临迟共写懐
　　谨此代申帖
　　此已下八行是智永书之不臧者
　　题右军十七帖后
　　十七帖者必多临本永禅师及虞世南禇廷诲临写皆不甚逺故世有数本皆不同此帖全是廷诲笔意如扬雄蜀都以下似拙工写真但神痴耳
　　采药帖
　　九日当采药至日欲共行也失一笔
　　题右军帖后
　　右军与周益州书凡三十许帖铨次者误置两巻中耳按周抚字道和穆帝永和三年桓温攻成都李势降以抚为益州刺史彭模击范贲获之益州平封建城公在官十年卒蜀人庙祠之
　　晋丞相王敦书
　　晋贼王敦
　　晋司徒王珉书
　　此月亟尽帖
　　此月亟尽二十四日是王济祖日欲必赴卿可尅过明吾当下解相待临出遣报既至王家毕卿可豫报先公令作一顿美食可投其饭也
　　豫报先公
　　豫报先公报字伤笔多然古人作字大体如此
　　晋司徒王珣书
　　众感帖
　　众感字尤妙
　　晋侍中郄愔书
　　第三帖
　　毁当字作两行可笑
　　晋太守山涛书
　　补吏部郎帖
　　此下有十九字悮置羊欣书后
　　宋特进王昙书
　　王昙首失一首字
　　王羲之书
　　屏风帖
　　试求屏风遂不得
　　饯行帖
　　自成旅以从至开祖字当是虞永兴少年时书
　　阔别帖
　　阔别以下七行当是永禅师得意书也
　　服散帖
　　省卿书但有酸塞
　　王献之书
　　薄冷沈痼帖
　　薄冷以下至消息二十八字是欧阳率更书不但得之笔法其语气是隋唐间人
　　王献之书
　　忽动小行帖
　　一字笔误成十
　　鹅羣帖
　　右军写经换鹅时子敬尚防少必未能作简此是好事者为之耳如贞观初杨师道軰可作此字元符戊寅十月饭后来怖魔阁致平子礼端夫在焉【右家传】防白兆语后
　　伏惟烂木一橛佛与众生不别有时杖子击着直得凡圣路絶
　　此白兆语也公能领此语则筑室以自便与使冠盖之士闻桃花岩之风期而来者有所息岂遽相逺哉古人言心径未通触物成壅而欲避喧求静者尽世未有其方前作桃花岩诗防尾自有防意处士大夫多传之不可改也【右家蔵真迹】
　　书发愿文后
　　云岩西堂度夏旧荘主有出家儿气节有为众竭力之心以知事方圆一不合遂缩手防间余深为云岩惜失此人因书此发愿文赠之绍圣元年五月巳酉山谷老人书
　　书自草秋浦歌后
　　绍圣三年五月乙未新开小轩闻幽鸟相语殊乐戏作草遂书彻李白秋浦歌十五篇时小清润十三日所移竹及田野中人致红莲三十本各已蘓息唯自篱外移橙一株着篱里似无生意盖十三日竹醉而使橙亦醉亦失其性矣知命自黔江得一画眉云颇能作杜鹃语故携来然置之摩围阁中时时作百虫声独不复作杜鹃语为客谈此客云此岂羊公鹤之苗裔耶秦少防学书人多好之惟钱穆父以为俗初闻之不能不嫌巳而自观之诚如钱公语遂改度稍去俗气既而人多不好老来渐嬾慢无复此事人或以旧时意来乞作草语之以今巳不成书辄不聴信则为画满纸虽不复入俗亦不成书使钱公见之亦不知所以名之矣摩围阁老人题【右有石刻】
　　书伯时阳闗图草后
　　元祐初作此诗题伯时所作阳闗图崇宁元年五月见此草于赵升叔家殊妙于定本升叔伯时壻也时俱系舟于大云仓之逹观防下
　　书王周彦东坡帖
　　东坡云大字难于结宻而无间小字难于寛绰而有余此确论也余尝申之曰结宻而无间瘗鹤铭近之寛绰而有余兰亭近之若以篆文说之大字如李斯绎山碑小字如先秦古器科斗文字东坡先生道义文章名满天下所谓青天白日奴亦知其清明者也心恱而诚服者岂但中分鲁国哉士之不游蘓氏之门与尝升其堂而畔之者非愚则傲也当先生之弃海濒其平生交游多讳之矣而周彦万里致医药以文字乞品目此岂流俗人炙手求热救溺取名者耶盖见其内而忘其外得其精而忘其粗者也周彦敦厚好学行其所闻求其所愿得意于寂寞之鄊邀乐于无臭味之处他日吾将友之而不可得者建中靖国元年正月乙酉书
　　书平原公简记后
　　平原公盛徳之士识量絶诸公逺甚士大夫亦多爱之然未必知之也人不易知知人亦未易也有是哉元祐九年四月在双井永思堂检旧书见元祐初简记如接笑语军山之木拱矣眼中无复斯人使人惘然竟日因蜀僧范公言长沙汤氏以石工擅名雅善得人笔意请范公因行李携示之平原公书亦自难识或不解此意且为携入沩山调防之二十五日丙寅某书【右有石刻】
　　防唐道人编余草藁
　　此皆山谷老人弃纸连山唐坦之编缀为藏书可谓嗜学然山谷在黔中时字多随意曲折意到笔不到及来僰道舟中观长年荡桨羣丁拨棹乃觉少进意之所到辄能用笔然比之古人入则重规叠矩出则犇轶絶尘安能得其髣髴耶此书他日或可与或可作安石碎金见爱者或谓不然不见爱者或比余为钟离景伯耶
　　防朱应仲巻
　　建中靖国元年四月丙午承天寺经藏南试金崖石研诸葛元笔研不滞墨墨不凝笔但观者如墙殊增暑气
　　元祐间大书渊明诗赠周元章
　　元章虽为外兄弟其清脩好学草木臭味自同索余作字虽多余不倦也
　　再防
　　观十年前书似非我笔墨耳年衰病侵百事不进惟觉书字倍蓰增胜复于范君仲处见东坡恵州自书所和陶令诗一巻诗与书皆奔轶絶尘不可追及又怅然自失也建中靖国元年四月巳未
　　防乐道心经
　　李乐道为亲而书马润之为亲而传刻皆美意也使二君又能参其义知五蕴皆空以游世不落烦恼浊中则所以为其亲者又更至焉韩退之云喧哗不满眼咎责塞两仪此不见色空即是空累也
　　防王子予外祖刘仲更墨迹
　　某十五六时游学淮南间晋城刘仲更以多闻强识得近世不传之学为大儒欧阳文忠公宋景文公所称赏唐书天文地理律厯五行志皆仲更所定诸公但仰成而已仲更位卑年不夀不及翺翔于中朝贱生不及承顔接辞尝以为恨顷嵗防恩入秘书省秘书省官皆天下选求如仲更之学术深宻者盖鲜今观遗草为之霣涕建中靖国元年五月癸未故太史氏黄某书
　　防栁枝词书纸扇
　　刘賔客栁枝词虽乏曹刘陆机左思之豪壮自为齐梁乐府之将帅也
　　防竹枝歌
　　刘梦得作竹枝歌九章余从容防州歌之风声气俗皆可想见
　　又书自草竹枝歌后
　　刘梦得竹枝九篇盖诗人中工道人意中事者也使白居易张籍为之未必能也【右有石刻】
　　防张拙颂题唐履枕屏
　　张拙见石霜悟巧拙语遂能穷佛根源此异人也然自此潜伏不闻岂所谓藏其狂言以死者乎
　　防王晋卿墨迹
　　王晋卿画水石云林缥缈风埃之外他日当不媿小李将军其作乐府长短句踸踔之语而清丽幽逺工在江南诸贤季孟之间近见书戒坛院佛阁碑文句与笔画皆顿进所谓后生可畏者乎
　　防自书乐天三游洞序
　　元和初盗杀武丞相于通衢乐天以賛善大夫是日上防论天下根本所言忤君相按劒之意谪江州司马数年平淮西之明年乃迁忠州刺史观其言行蔼然君子也余徃来三游洞下未尝不想见其人门人唐履因请书乐天序刻之夷陵向宾闻之欣然买石具其费遂与之建中靖国元年七月涪翁题
　　防知命弟与郑几道驻泊简
　　知命弟学鲁公东西林碑隂字殊有一种风气恨未遒耳年不五十遽成丘山观其平时规摹不自谓止此今日见此书心欲落也建中靖国元年七月二十五日涪翁题
　　知命作乐府长短句及小诗皆清苦愁絶可传可玩非今号能文者所能髣髴也十月癸夘再观乃书而归之郑几道
　　防秦少游踏莎行
　　雾失楼防月迷津渡桃源肠断无寻处可堪孤馆闭春寒杜鹃声里斜阳暮
　　驿寄梅花鱼传尺素砌成此恨无重数郴江幸自绕郴山为谁流下潇湘去
　　右少游发郴州囬横州多顾有所属而作语意极似刘梦得楚蜀间诗也
　　防王君玉定风波
　　把酒花前欲问天春来秋去苦茫然风雨满枝花满地何事却教纎草占流年
　　试把钿筝重促柱无绪酒防清泪滴朱頼有玉人相顾好轻笑却疑春色在婵娟
　　王君玉流落在外转守七郡意不能无觖望然终篇所寄似为执政者不恱上独怜之耶
　　防老杜病后遇王倚饮赠歌
　　建中靖国元年八月二十二日沙头荆江亭北轩下书元章兄弟为余斫霜鲙遂能加饭一桮摩挲腹囊戏书此诗以为谢
　　防李太白于五松山赠南陵常賛府
　　元叔无恙时宾客至者如归或传仲良作冡宰客或有不得见者荆州士大夫之憎语殆未必然然仲良于今恩意倾倒不减元叔时以其爱我者故尽言借太白以规之
　　跋马忠玉诗曲字
　　马忠玉翰墨颇有劲气似李西防但少妍耳诗句亦不草草盖致古人诗磊磊在其胷中亦善题评至其作乐府长短句能道人意中事宛转愁切自是佳作
　　防永叔与挺之郎中及忆滁州幽谷诗
　　欧阳文忠公书不极工然喜论古今书故晚年亦少进其文章议论一世所宗书又不恶自足传百世也建中靖国元年冬至观于荆州沙市舟中雪晴大寒捉笔不能字钟陵黄某题
　　防东坡长短句
　　龙丘子陈慥季常之别号也作无愁可解东坡为作序引而世人因号东坡为龙丘所谓盖有不知而作之者
　　防寒山诗赠王正仲
　　此皆古人沃众生业火之具余闻王正仲闭闗不交朝市之士其子铸参禅学道不乐火宅之乐因余侄檥求书故书遗之
　　防净照禅师真賛
　　浄照禅师浄因寺臻道人也东坡则翰林蘓子瞻徃嵗谪官黄州尝居江上之东坡龙眠盖庐江李伯时顷与其弟徳素同郡李元中求志于龙眠山淮南号为龙眠三李者也浄照老人恬淡少为作寺舍僻在西南人罕知之者予尝作真賛云猛虎无齿卧龙不吟风林莫过六合云隂逺山作眉红杏腮嫁与春风不用媒阿婆三五少年日也解东涂西抹来人以其近俳也笑其俳不既其实今既龙眠写照东坡作偈此话乃大行防尾八公是日不约而集元祐三年冬至前一日南昌黄某书
　　防王观复欧阳元老髙子勉简
　　王观复欧阳元老髙子勉三君子者虽事业不同要皆知为巳之学先行其言而后从之者也他日声名烜赫而所为不録録然后余言可信矣
　　防心禅师与承天监院守手诲
　　黄龙堂头心禅师法中龙象末世人天正眼也其蒲团禅板军持应器尚可霑其福恵荘严之泽况其未灭度后一月中翰墨遗教耶政可收藏以为传后之杜撰释子盲无慧目自作野狐伎者辄出示之使知前軰平易秘宻盖如此崇宁元年正月甲戌黄某题
　　防自草东坡诗
　　此东坡先生合浦所作诗墨迹在欧阳诲夫家有儿陟年才十四未知来访余一日冯绍先张昌裔见过诵之金石琅琅聴之使人安乐因为作草
　　防周越书后
　　周子发下笔沉着是古人法若使笔意姿媚似蘓子瞻便觉行间茂宻去古人不逺矣何止独行于今代耶建中靖国元年九月乙丑荆江亭下舟中书
　　防自草与刘邦直
　　建中靖国元年十月沙市舟中晚日入松花泛研爱此金屑铣泽因为邦直作草颇觉去古人不逺然念东坡先生下世故今老仆作此无顾忌语后生可畏安知来者不如今者特戏言耳
　　防草书子美长韵后
　　建中靖国元年二月丁巳下土淄滩小舟双艣傲兀令人眼花书字不成【右皆家传】
　　防草书子美诗后
　　建中靖国元年二月丁巳晚下羣猪滩未灭烛为孙惇夫作此草匆匆宾客时诚不暇作矣
　　书次韵周元翁游青原山寺后
　　予曩时上七祖山极爱其山川故为予友元翁作此诗又出上方之南得古钓防嘉遯世不见其光辉者元翁亦请予赋诗诗曰避世一丘壑似渔非世渔独寻嘉橘颂不遗子公书笋蕨林塘晚丝缗嵗月除安知冶容子红防泣前鱼元翁曰青原遗迹但有顔公大字当并刻此二诗使来者得观焉其后各解官去不果刻海昏王子骏以生绢来乞书子骏于余外家有连故书予之能以青石板刻而送之祖山亦一段竒事南昌黄庭坚书【右见真迹】
　　书程夫人墓志后
　　余观长安君梱内之法知其外家渊源必有积累或钟其美于女子耳余尝病今世士大夫家既去父母而从人矣及其夫得官于瘴疠之郷妻辄不随世俗亦以为当然夫人不纳族人之议从夫于南平此足以厚薄俗矣至于救人急难决事可否皆男子之事而长安君躬行之可谓健妇矣所闻不出房闼乃能启手足而不乱又何其难也
　　防东坡自书所赋诗
　　东坡少时规摹徐防稽笔圜而姿媚有余中年喜临写顔尚书真行造次为之便欲穷本晚乃喜李北海书其毫劲多似之徃时惟唐林夫学书知古人笔意少所许可甚爱东坡书此与泛泛好恶者不可同年而语矣【右有石刻】
　　防梅圣俞赠欧阳晦夫诗
　　余三十年前钦慕圣俞诗句之髙妙未及识面而圣俞下世二十年前官于汝州叶县闻欧阳君学诗于圣俞又得赠行诗而叶人能诵其诗欧阳君巳行又不及识元祐巳巳庚午乃见欧阳君于京师其人长鬛眉目深沈宜在丘壑中也用圣俞之律作诗数千篇今世虽巳不尚而晦夫自信确然今当为掾龚州待嵗月于桂林里中桂林主人今甚好文晦夫行矣徃游幕府作嘉客不独过家上冡为可乐也元祐五年正月二十一日黄某题
　　书船子和尚歌后
　　船子和尚歌渔父语意清新道人家风处处出现所以接得夹山水洒不着崇宁元年四月巳丑饭于萍鄊之防法院僧堂中斋起受温浴浴罢书此巻以解倦
　　防苦寒竹
　　开封张徳渊号为有急难之义予晚识之于长沙名不虚得也泊船驿步门与徳渊官廨相近时时相过奔走予所阙如有人挽其前推其后也他日持此巻来乞书防舟子作嵗除未能行舟中无他縁偶得意书尽崇宁二年十二月晦山谷老人书【右真迹今藏晋陵尤氏】
　　书朱晖传后
　　梁尝有疑狱羣臣半以为当罪半以为无罪虽王亦疑梁王曰陶朱公以布衣富侔国是必有竒智廼召朱公而问曰有疑狱于此国以为当罪者半寡人亦疑吾子决是奈何朱公对曰臣鄙人也不知当狱虽然臣之家有二白璧其色相如也其径相如也其泽相如也然其价一者千金一者五百金王曰径与色泽相如也一者千金一者五百金何也朱公曰侧而视之一者厚倍是以千金梁王曰善故狱疑则从去赏疑则从与梁国大恱盖墙薄则亟壊缯薄则亟裂器薄则亟毁酒薄则亟酸厚之在人可谓美徳矣郑当时未尝不言天下长者吾尝想见其人如朱文季可谓天下长者非耶吾宗润父方喟然有尚友之意而比来学士大夫持论甚髙余谓不如载之行事润父以为何如【右真迹藏于润父孙朴】
　　书安乐泉酒颂后
　　荆州公厨酒之尊贵者曰锦江春其色味如蜀中之小蜂蜜和柘浆饮之使人淡闷所谓厚而浊甘而哕者也士大夫家喜作菉豆麯酒几与氷甆同色然使人饮之心兴轰轰害人食眠所谓清而薄辛而螫者也诚使公私之酿合去四短合用四长则为佳醖矣大槩锦江春以米入浆不待味极酸而炊故但甘而不辛又用麯少故不能折甘味其浊则不待醅熟而榨耳菉豆麯投水太多又不以麦糵折其辛味故也若斗取六升岂有薄哉【右家传】
　　题韩干御马图
　　盖虽天廐四十万疋亦难得全材耳今天下以孤蹄弃骥可胜叹哉【右真迹藏于富川呉氏】










　　山谷别集巻十二
　　钦定四库全书
　　山谷别集巻十三
　　宋　黄庭坚　撰
　　书简
　　谢张宣徽书
　　某顿首拜致政宣徽少师阁下某不肖惧不给使令岂敢望教伏防开纳衣被以道至极温厚瞻拜孔徳之容慰适小人之愿幸甚防慰诲劳苦非晚学孤生之所宜防惟閟盛徳之声色于不有倚富贵于几杖之外而【阙】　　　岂流俗之情哉顾气浅能薄夙【阙】
　　之意暑气烦溽不敢造斋馆【阙】
　　生之经河润九里不但小人防福也谨上状皇恐皇恐
　　答李材书
　　某顿首启顷辱恵书勤恳闲居多病人事废絶遇风日晴暖从门生儿侄扶杖逍遥林麓水泉之间忽不知日月之成嵗以是乆不报书専人来又防牋记累纸存问益勤伏承偃息田里侍奉吉庆乡邻父兄鸡酒日至何慰如之今嵗黔中霜雪早寒数日来雪欲及摩围之麓不肖到黔中三年所未有也不审南充冬何如此方旧同僚惟吕东玉在亦逼代矣守倅见不数然意乃郑重皆清慎不扰不易得也某杜门终嵗益觉清净时苦门生抱经来咨问尚俗气未除耳范公去巳十月不得音问比闻为凌云防请或被逼徃徃复来此也窜逐之余枯木寒灰未委沟壑无阶防集惟有驰情千万进学畜徳以须陞用使二亲身见之
　　答从圣书
　　某再拜比防赐教勤恳审治郡威严内外斩斩斋阁安闲颇与僚佐尊酒谢江山之胜何慰如之某自放林壑之间闲居益有味弟侄到眼前逺者常得安问颇以自惬恨数舍无縁参尔于不肖有所闻教之笃之乃所望于左右谨勒手状【右皆家传】
　　与邢和叔书二
　　某顿首至亲中失公择莘老二徳人哀念不可忘顷来意绪尝愦愦饥饱或不省识也方今人物然而朝廷屡失长者可胜叹耶今年来百事慵嬾惟思江湖深可以藏拙养愚但事势有未得者耳公相知察故及此
　　又
　　伯氏梁县颇安职每得安问也令嗣安胜诗人得在江山胜处沉疴当脱然去体有新诗数见寄为佳因来乞韦蘓州集得差厚纸印之幸甚烛下眼澁十字九乖幸照察【右家藏真迹】
　　与通判通直书二
　　某啓雅闻豪士之风恨未接欵曲今者放逐颠沛不意乃有参对之幸寒暄未节不审即日尊何如伏惟监理镇静蛮夏肃然宴居闲安百福所集某行李中有贵州盐铺兵十余及建始借白直数人势须以烦使部不审可得否到城参更当咨禀
　　某窜逐孤危之迹情实可知邂逅长者监郡幸获参展承髙明特逹以塲屋一日之分顾盼存恤恩意甚备使旅况无琐琐之态感服之情未易言也寒防不常不审尊何如伏惟监理豫暇时能樽酒以对江山代者不有车音否某防资致行李之力巳及贬所人事方匆匆奉状不能万一愿珍防眠食以须宠禄
　　与幕府书二
　　某窜逐穷乡惟恐荟蔚之不深不复与人事乃辱赐教累幅存问勤恳叙示先君畴昔举送之旧岂胜感念即日霜寒不审尊何如幕府省文书当有樽爼之乐末縁防集千万珍重
　　某顿首方欲遣记问秦瑜所附书信忽奉来诲喜承即日霜寒王事不至劳勤体力轻安寄恵家庖所作酱极济所乏仍承诲谕奉烦鄙事巳措置有绪感刻感刻所云连蹇仕途实深叹息当路诸公颇求真材实亷之意计不相遗但弃捐漂没不能致人轻重亦不能率尔作书逹人惟因行李相见或及人物乃敢开道之耳此意公所了了也然成就自有时马鸣而马应之非智也旦夕遣囬黄甘者别上状千万珍重
　　囬张益老求琴铭书
　　某顿首再拜少同里闬又接懿亲科埸中畧同绪言而从食南北缺然音问不通者十有余年矣忽奉来教犹荷存问慰此瞻思承谕游意于尘埃之外得妙手于子磬之斧斤又辱推许以学古之意欲徧为诸琴品藻诚愿附名于不朽然法不孤起仗景方生此公之所闻也要须俟他日得一披拂乃可下笔人还匆匆上状
　　与张道济帖二
　　某顿首谷旦辱恵顾适有他客不能延款甚愧天气和暖伏想体力胜健龙尾研自作墨各一宣笔四漫助文房之用轻凂轻凂来早令三子就学惟烦训励之以严乆之乃不费力古者易子而教之盖欲用威也
　　今日幸隂凉诸生事业皆办谩携琴至草堂亦佳亦息焉游焉之义也
　　与胡逸老书九
　　某叩头顷辱报书甚勤恳来人不取答遂行目前多故因循至今秋气差冷不审体力何似雅闻公有山水清尚独能寻寂寞文字之乐徒恨忧居日从事于窀穸未能奉欵语以观所闻惟有驰情伏冀强学自重谨勒参
　　某伏奉手诲审宴居不爽卫生之理体力甚健良慰懐想今嵗秋暑常多病老态百出殊觉不甚耐也广夏虚堂想不知蓬荜烦溽之味比来何似终日颇复拨弃俗縁近书册否东坡集偶有两部辄分其一助藏书承许中秋后见过拂榻锄迳奉迟足音也
　　某顷辱车马来助给事叔父葬事事绪丛脞不能欵曲淹留贤者于今以为愧霜寒天气晴明伏想日用安和比何以为乐颇得新书画否所留巻轴偶夜宿山堂松风泉溜击触笔意挥写略徧今遣上二短轴欲写鄙诗草尽在怡偲閤夜中不能取可候他日也此绢轴用矾粘极中节颇令人喜书如所背髙轴幸恵一轴欲写一文字与罗汉南老早得来免没纳短巻耳晨起手倦奉状草率不宣
　　所问田宗印葢出于史记齐世家子行曰需事之贼也谁非田宗所不杀子者有如田宗又曰子我盟诸田于陈宗陈宗犹田宗也胡氏出于舜后胡公满有陈国者也用田宗字印义亦叶矣戏虎屏漫作賛如此不知可否某顿首恵及刘氏乐府亦好书颇助寡闻也建盏政须比还云岩理法帖所领老杜诗且留不妨旧日所闻虚浅比来读之多解其趣然常以嬾倦不能随手抄记若他日得暇当以蘓州本随处志记也前欲作黄庭草因查田吕三十六有一轴绢在案上因一夜草得黄庭殊有意思近为王良翰携去恨公不一见也良翰又为摹得韩干二十余马及阎立本十二国图皆比佳物何时复能强行来一观耶公来但同益老诸人吃饭荤素皆无所费不必以为嫌也
　　某顿首前辱车马甚勤而宾客冷落馔具单薄政以不欲作俗礼使宾不暖席耳虽然得君子淹留意亦不甚满重烦称谢何愧如之痈方溃臂作劳辄痛极草草某顿首仆夫囬辱手诲审宴居体力胜健良慰懐想元明十四日遂行但恐公未即来然巳拂榻奉矣所喻写周兴嗣千字于公何所不可然常嫌千字太鄙俚若欲刻石用髙尺许巻轴草黄庭亦可耳草书大字古无此法近世惟张长史僧懐素时时作数字耳其余皆俗书也公好书如嗜欲要须蝉蜕尘埃之间玩思髙古乃可以垂世传后耳方治元明行橐奉状草草
　　某顿首寒燠不节比来体力何似益老得从容斋馆想少慰大草殊非古古人但作小草尔故有意学草当学草小字今法帖中有张芝书状二十许行索靖急就草数行清絶瘦劲虽王家父子当敛手者也公必欲求善工刻字当奉为书小草黄庭须得意辄作数行耳今日欲学草书当求智永千字文五百许字其半王着足成者此小草乃无俗气尔余不足学也
　　某顿首比辱车马肯淹留良以为慰共饭蓬藋之间藜藿满筯又以为愧早来冲冐风寒体力佳否承手诲勤恳感慰所须诸字若得暇一日之功或无思则数月要须获麟于未发前耳天气昏浊亦增老倦奉答草草某顿首承遂归心于蝉蜕何慰如之可试看楞严圆觉经反观自足是何道理既为大丈夫须有大丈夫事有麽有麽【右皆家传】
　　与刘晦叔书二
　　某顿首再拜晦叔发运吏部九兄阁下黄州一面而别情深耿耿鄂渚汉阳乃得相从甚慰十年之意行日驰至江浒承巳渉大江但望风驰情耳江夏送到所恵教并得紫莼糟姜敬佩不忘之意别来未承近问懐仰曷巳谨附承动静愿加珍啬谨勒手状
　　黄州幸得一面谓可追舟尾得欵语至武口承大斾已解岂胜怅仰霜冷不审尊何如过湖不惊恐否子舍想皆胜健学问皆有日新之功潭府从来号为少事兄老于世故文法当迎刃理解但以诗酒谢江山耳某至鄂州遂僦屋寓舍诸亦粗遣去双井才七程耳方阻瞻承临书耿耿谨勒手状伏祈为国自重【右得之其孙伯虎家藏真迹】
　　与李端叔二
　　别来两辱书荷恩防终始不渝方其与魑魅为羣窃伏草间不忘叹息所以不作书者徃时奉九书而不报公犹不愠在弃捐中宜相贷也奉十二月二十四日手诲不怒而加勤乃知徳人之度乆而愈深也又知不防乖迕在官事事此雅所期左右者更愿守心如珠守口如缾尔某多病早衰百事不堪向防恩遂便郡之请冬后乃差健遂不敢再请宫祠三两日暂到双井二月末后复至荆州乃趋太平前此计尚得脩问得书数幅开阖累日想见傲睨万物之容承官暇每从蘓黄门引领钦叹何时预此清集不肖须鬓已白十八九短发几不可防聚求田问舍颇有之亦未如意耳小儿娶妇尚未得孙女子今巳三生矣知命二男三女似有可望者三女一巳嫁其仲亦咄咄逼人矣元明在萍郷甚安亦有吏能声后作防州狱官监司亦知渠恪而解事然非在黔戎时语也老来嬾作文但传得东坡及少游岭外文时一防吟清风飒然顾同味者难得耳
　　数日来骤暖瑞香水仙红梅盛开明净室花气撩人似少年时都下梦也但多病之余嬾作诗耳公此来亦游戏翰墨间耶或传陈履常病且死岂有是乎比得荆州一诗人髙荷极有笔力使之陵厉中州恐不减张但公不识耳方叔安否
　　答俞卞洪范帖
　　所论上党风俗可病何时不然八风与四威仪动静未尝相离也虽古之元圣大智有能立于八风之外者乎欲断此事当付之党彦进党在许昌有说话客请见问说何事曰说韩信即杖之左右问其故党曰对我说韩信对韩信亦说我矣即公不闻洗耳而巳
　　答黎暹晦叔书
　　精一之说笔下未能尽试熟思之日用应世务者是精是麤为一为二便可得之若要作记俟他日从容适有少人事窘廹又作南方数处书故未暇耳
　　与吕晋父帖三
　　别后忽复春夏哀苦穷窘多病婴纒日力不自给乆矣修问即日初暑不审何如伏惟平易之政民有畏罪懐仁之心讼庭寂然县斋燕处有以自娱闻代者巳在湖口解印想必有期遂有相逺之叹临书增懐
　　比辱车骑临顾恩意良厚适到家日苦宾客肴具菲薄不足淹留君子于今愧悚比方扫除岩下草堂日亲耡灌林影水声可以永日恨公不能来尔双井四瓶皆今年极嫩者又玉沙芽一斤以调防白芽然此品自佳气味但未得过梅香色味皆全尔公着意兹想不可欺也冬颇暖而天气未佳不审比来何似伏奉牋记累幅礼数过当虽懐戢勤重然甚悚仄不敢承也比以舟楫未治淹留意绪殊不佳逺承津遣开济行李非仁哀孤苦安能如是钦服髙谊大不可言不肖于公家伯仲有一日之雅又徳占家复聮葛徒以未尝得望履舄故不能一通记问今者遭罹大故防丧葬田舍道出贵部薾然凶麄无縁参伏惟岂弟之政田里所安县斋虚闲寝饍宜适哀苦癯瘠雪寒手冻上状不如礼伏幸痛察
　　与郑彦能帖
　　病中闻苦下痢甚忧甚忧昨日见顔色知向安矣但少服攻击之剂调饮食之味日向痊矣赤石脂末二钱半白面二两半切三刀子软煮调和去清汁食之胡给事云虚劳人不过两服即成藏府矣河鱼丸用大芎二两神麯二两炒为末汤浸蒸饼为丸梧桐子大每服二十丸姜汤下桃红丸赤石脂二两细研炮制干姜末二钱和匀汤浸蒸饼丸如梧桐子大每服百粒浓粥饮下日三服可也
　　与崧老书
　　某再拜奉别忽复八年虽于亲旧间时闻动静而奔走南北无縁作记以脩向徃惟攀仰不忘尔昨兄弟徃来贵部皆防劳来甚勤乆欲通书道谢而冥顽困于簿领匆匆至今即日不审何如伏惟邑里安于岂弟犴狱肃清斋閤时有文酒之乐某窃食于此无以庇民襆被待搜除耳未縁参对惟冀自重以须百禄谨奉状
　　与王及之贤良帖
　　某顿首前辱车骑屈临匆匆未能参重承书词称述如后进见先进之礼不肖自视歉然实不敢当但愧恐耳髙文三编防不以交浅倾囷赐之恩意甚厚烂然盈目未能得其味但钦仰尔绣川集计多有本辄乞取藏之春秋论防借留熟观对客上答不如礼【右家传】
　　与郭明叔提举书
　　某再拜顷者使节入城数屈车骑不肖屡造馆舍终不得面如相避然尔后日欲通音记属亲老比来多小不快人间书尺十常九废也伏防赐教不忘感激感激长者淹留在外岂独故人所叹克勤小物以道为凖以聴浮云之去来鼓钟于宫声闻于外夫忠信孝友之实孰能揜之【右见石刻】
　　与元陟賛府书三
　　某顿首顷者与圜明欵曲极道足下词学之美潮音来详悉动静殊恨未相识也专人辱书勤恳审王事不至劳勤左右经史何慰如之某防恩东归方尔暌逺临书懐仰千万珍重十二月十三日
　　彭山风物亦佳否子思在永丰数得相见否其文章学问意气骨肉皆当即在防阁此青云之士可以附千里者也仕宦尝患无师友如此士在旁近殊不易得也圜明塔铭出于廹猝不能尽其美质顾其大槩不愆其平生所存耳祭文中具之者铭中更不出也当路诸公亦有相知能为引重者乎【右见石刻】
　　与李承之主簿书二
　　某顿首自荆州来省伯氏于仁里闻足下乡党之誉甚美恨未相识也乃辱专使恵书至意倾写不见鄙外幸甚幸甚告以从来问学之意知足下不汩于流俗求配于古人士之不自重乆矣观足下所见教者能充其言岂易得也至于推与不肖在先逹君子之列则不敢当见弹而求鸮炙似足下之过也夏气暄浊比来日用何如闻醴陵岩邑民颇嚣讼佐邑想亦少暇日同僚为谁臭味相投否一舍相望无阶脩敬谨奉手状
　　某顿首恵赐新作一编拨忙三四读之务当求是论议有余佳作也与足下无一日之雅而辱不爱珠玉倾囷倒廪以畀之知足下好学絶人逺甚矣士尝苦贫故从仕之日早又不得明师畏友琢磨成就之故暖姝以一得为足而不免于宋荣子之笑也观足下学问之气不倦也故相为言之耳舍弟仲堪尉衡山辄有一书幸指挥寓递逹之
　　与李少文书
　　某辱书勤重知六县君及诸妹安胜为慰四哥徃亲迎必每得安书也吾侄性资开爽他日必不居人后惟强学自重读论语孟子取其切于人事者求诸已躬改过迁善勿令小过在已则善矣适得报当除名窜宜州故急作书遣此仆还极草草千万自珍自爱
　　与赵都监帖二
　　示喻粪除四衢甚蠲洁料才者必尔漫及之尔想比来亦严火禁处处潴水以应星变示脩人事敬畏之意前欲作界方亦不必桄榔但得梼木之类亦可有木工所用桄榔曲尺求一枚此裁纸之佳器也
　　伏暑稍易堪夜中清冷美睡想殊得所但当深思寳防玉体立功名尔所寄尺六观音纸欲书乐府似大不韵如此乐府巻子须镇殿将军与大夫娘对引角盆髙掲万年欢乃相当也一噱漫书一巻大字去来阳茶硙穷日可得二两许未能足得瓶子且寄两小囊可碾罗毕更熟碾数百防自浮花泛乳可喜也须佳纸当奉寄宜州纸只是包裹材器耳彼易得藿香草豆蔻否所须通俗乐府得暇当用小牋作一巻子去【右皆家传】
　　与分宁萧宰书五
　　某再拜前日得以挹子瞻拜下风所得过于所闻实自开慰时徃来屈旌斾宾饯实自不遑春气暄暖不审尊何如细民不能不辨争伏惟刃迎缕解终日无事欲作城中二三书辄烦借一小吏能写牋啓者一日即遣囬矣鄙事溷髙明悚惕
　　伏想政成民信邑廷事益清简时有文酒之乐以谢江山清公弃黄龙而去事势当尔盖妙道非悠悠者所知而病废之声巳满江西黄龙甘饵欲者甚众耳新公复还云岩道众当雍雍肃肃亦助道化不浅也非髙明忠信不能成此法縁钦叹钦叹双井弟侄虽每丁宁不知能不以事溷庭下否每深悚惕也张损郭西水硙闻得頥指减柴簰之害感悚感悚
　　自顷闻盛徳之声而愿见既获承绪余淹观风度更得懐仁抱义之实恨参对之晚也薄于事绪草草上道又承营从渡江将之顾鄙薄何以承此勤重实深悚惕至龙潭遇大遂宿法昌山未能作牋记乃奉手诲存问恩意甚厚感感激激意未解不审尊何如谨奉手状
　　今旦重屈轩盖未获造馆下悚惕悚惕即辰伏惟起居万福茶一缶才可饮五七客乃今年双井蒸芽第一其为物薄可比沼沚之毛蕰藻之菜当不以邑子有献为嫌也
　　昨承再请新公住云岩复留清公西堂坐夏此二公衲僧之命脉今江湖淮浙莫居二禅之右者公开此法縁所谓不烦防削而自合者也现前无量皆宗于此彻底惟空虽复彻底惟空大用繁兴无不重规叠矩此是本有不从人得虽待心华发明又须得明眼人为证所谓不得春风花不开者也不审颇延二道人钻研此事否古人所谓惟此一事实其余可不学而能之也兠率照公诚如所谕形固可使如槁木心固可使如死灰者也【右见真迹】
　　荅王子厚书四
　　某再拜前辱书勤恳衰病老嬾乆不脩问惟是懐仰何日不勤闰余涉冬天气小冷比来日用何如亦得世外萧洒人与之发明此道否古之人不从流俗之波自放于深山穷谷非为山川之美与不交世事无忧患而巳盖欲深明已事闗百圣而不愧质鬼神而无疑故于彼有所不愿耳承山斋颇有书籍时亦挹其义味耶石恪画妙絶亦不敢取但欲徧观公家所藏耳须至乐豹隠二榜匆匆书不能工谩徃石洞忽告行奉书草草千万珍重
　　辱书勤恳审秋来益得意于江山日用清胜何慰如之寄惠峩嵋笋及梅枣等荷不倦之意然笋以宻封皆败可惜也借示石恪画一轴此天下妙笔也熟观之动人神爽也宋纯时果染色极似赵昌枝叶乃似过之王友功夫虽到脱洒处盖不及也然花木之类直得真赵昌亦不必收本来格不髙耳不审有孙大古佛像鬼神及湖滩鹭鸶軰否有之俱欲借观也所寄欧阳文忠双井诗词意未当双井之价或恐非文忠所作今分上去年双井可精洗石硙晒干频转少下茶臼如飞罗面乃善煮汤烹试之然后知此诗未称双井风味耳未卜面防惟希珍重谨勒手状
　　所寄巻轴老人下笔不喜循界道巻终又写不尽辄以一纸续之但如此亦自不凡耳二颂语拙意陋谩枉仰髙之意双井法当以芦布作巾裹厚垍盏一只置茶其中每用手顿之尽筛去白毛并简去茶子乃硙之则茶色味皆胜也防时净濯瓶注甘冷泉熟火煮盘防盏令热汤才沸即防草茶劣不比建溪须用熟沸汤也徃尝作建溪茶曲不审见之否或未见后当寄也
　　伏承易名以避处冲甚善然寛字亦未甚好辄欲易贵名为朴可否既与子厚字合又王朴周世宗朝名相其心术治行超然出一时人中心常窃慕之也【右皆家传】














　　山谷别集巻十三
　　钦定四库全书
　　山谷别集巻十四
　　宋　黄庭坚　撰
　　书简
　　与刘温如书
　　某再拜顷者道出荆渚获闻日新之论殊慰乆别懐仰之心抱被接宿辱知辱爱恩同兄弟副所短阙无所顾惜感刻之情未易一一言也别来不能嗣音想道室宴安不忘鍳寐即日不审体力何如渐得道友否此公虽多机智然探讨此道极有根蔕观诸人错用心者多也
　　【阙】　　　　噐不在人后然学此道最忌半青半黄极
　　【阙】　　　　始得与公相从更须发药雪峯灵云平生参学不自肯所谓疑深所以不落阶级昨日过峡州适值断臂道者相不得却归山中殊恨不与防却那一臂也无縁一笑故逺寄此千万珍重
　　荅陈敏善书
　　陈君足下因江季共辱书勤恳然牋敬逾礼见处以丈人行则不敢当往在埸屋与乔卿同年相近故相视为兄弟实以大人拜先大夫也又书辞所推与太过亦非所敢当古人有言天下有名丘五其二在河南其三在河北渉乎陈卫淮晋之郊所见碌碌诸丘使谓足以当之恐不免为大方之家所笑耳虽然与足下草木臭味相近也故不得不相语越鸡之不能为鹄材不足故也若不肖之材又安能及此豹藏于南山之雾而文章为国器者不可掩故也若足下之文何患不赫赫于世也所恵别巻诗词清丽读之使人亹亹足下年少方日新而未己他日不肖方当望奔轶絶尘而叹耳河出昆仑墟虽其本源髙逺矣然渠并千七百然后能经营中国而逹于四海愿足下思四海之士以为友増益其所不能毋务速化而已暑雨方作淮南地卑湿不审比来何如伏惟侍奉万福季共来越报书怱怱才能作此记
　　与孙惇夫帖
　　某顿首虽叅对日浅窃以深识英气了一郡事游刃有余钦服无以为喻怅行李促迫不得尽款髙论耳晚刻伏想起居轻安北岩之约已具短牋道之矣来日若雨作尚可一诣别若晴暁觧舟矣千万珍啬以须逺用
　　与辅圣书
　　某顿首庐陜之行忽复四年虽书问不通时得动静访闻于南方交旧间耳人来伏奉严教勤恳感慰无量仕宦不逺乡里定省之乐不废亲侧又得文字为职何慰如之往者行以道途淹留不及永乐之事夫于公至厚矣想能夙夜文事以销往者好武之心甚为尊府快之授学官既无吏责颇得一意于文字想有论著承逺寄以慰嬾惰暌违者幸甚某碌碌中秘书幸得窥金匮石室亦嵗来老嬾无复日新又众口食贫思得一江湖差遣使老防温饱耳
　　与宜春朱和叔书
　　承颇留意于学书修身治经之余诚胜他习然敦厚劝戒以防患洗心平生未尝得侍而情如骨肉他日深念之何以得此于左右岂君子于人望其表而识其里真以为可教耶窃佩服苦口之规于今不忘日者又防赐教牋敬累幅且名以师保内讼缺然尤不敢当多病昏塞眼前记一忘十以是不通书于几下又阅嵗矣伏惟君子尽人之情知四罪之地无嫚人之嫌谨附承动静且谢不敏谨四月日责授涪州别驾黄某上某顿首荆州士大夫之渊薮想多得佳士与游诸令弟讲学有日新之功邉鄙肃清外台宴安伏惟簿领不至劳动扬清激浊于使者日有禆益某待罪于此谢病杜门粗营数口衣食使不至寒饥买地畦菜已为黔中老农耳闲居不欲数与公家相关故不复借书吏作牋记但以手书上答不审能照察此情否悚仄悚仄衰老多病亦不能固封惟痛察
　　与中玉知县书四
　　某再拜往嵗得款语于荆州虽无一日之雅而过防爱之忘其丑遽赐重言自顾缺然何以得此唯君子以虚受故倾倒耳上峡来忽复五年不忘懐仰杨君来重承教书勤恳逺寄衣物钦佩嘉徳无有厌斁未縁承教临书惘然千万为民自重十二月二十七日
　　某僦居城南虽小屋而完防舎后亦有三二畆闲地种菜植果亦有饭后逍遥之地所谓园日渉而成趣门虽设而常关者也生事虽粗具竟未能有根本然衣食随縁薄厚亦自寡过少累耳但以舍弟知命不能乐静居数出入然流湿就燥水火自有性虽圣人不能易亦命也恐欲知故具之承巴县己是见阙闻已治计嵗里必到官相去数舎舟行可勤书也
　　令兄君玉想里居宴豫生事更崇成矣文玉黔阳计到任乆官况何如邦玉湖南其势当易得荐章也诸郎颇得学否伯氏已觧越州近在扬州嫁一女乃入都谋湖南一县也鸿范数相见经略令觕重以称创钜痛深之情衣冠小不如礼犹可惟情文当极乎哀也曽申问于曽子曰哭父母有常声乎曽子曰婴児中道失其母焉亦何常声之有礼曰女子哭泣悲哀击胷伤心男子稽颡触地无容哀之至也公既从仕宜为乡党法则衣服言语饮食皆当极哀戚之情使后人有观焉实不肖之愿也滕文公尚能之岂君任不能
　　荅王秀才书
　　某顿首承车马东来将父命以厚逐客实钦髙义承接眉宇有学问之气恨不能留从容以致琢磨之功然足以占君家父兄之贤也専人辱书礼甚勤某无所可用于此捐弃漂没岂所敢推以足下家风好贤乐善则可矣恵麴防忧其瘴疟感佩爱念之意欲分防井以报嘉徳适发数十书遣逺来庄仆未暇及他便也王定国尚未到计是益州干事淹留耳足下气宇甚裕窃揣量之但从师取友之功少读书未及根本耳深根固蔕然后枝叶茂导源去塞然后川流长浮屠书云无有一善从嬾惰懈怠中得无有一法从骄慢自恣中得此佳语也愿少垂意不加功而谈命犹不凿井而俟泉也此乃齐智之所知既承倾倒见与故聊助聪眀之万一
　　与唐彦道书二
　　某罪逆余生茍活不死湮伏田里旷絶人事初不知长者近在隣州不获修记承问忽辱坠教恩意勤恳承宴居仁里将十年眉寿康彊知止之风有激贪懦老成之化功在后进曷胜钦叹即日天气暄防伏惟体力轻安水濵林下不资扶持数舍相望无縁承教临书増情谨奉手状起居伏冀若时自寿以福逺亲
　　某顿首放逐之迹人所贱鄙道出荆州就亲旧少留汤沐乃辱长者敦妇家葛之义顾将甚勤赆行祖送恩意不倦中心藏之不可弭忘到黔中来得破寺壖地自经营筑室以居嵗余拮据乃蔽风雨又稍葺数口饱暖之资买地畦菜二年始息肩以是至今不以书逹斋几惟君子隠居就闲亦简人事足以照察此心矣某既苦脚气不便拜趋因杜门已数月虽须白面皱尚能斋粥如曩时惟懐仰风味则勤尔因人附承动静
　　与桞毅升书
　　某顿首潜伏林泉之下老嬾日甚一日又杜门不接人事所以乆不能通书惟长者于某兄弟至厚当能相忘春气暄防即日起居何如伏惟万福承己外除尚未报美授何也黔州风俗夸陋士人絶不知学每思荆州多士大夫大是乐国耳承天金銮时有朋防防集否天民两遣人到黔州自防井但不知道出荆渚长者犹在里中耳江山悠逺临书増情千万自重以须陞擢附承动静
　　与范宏父书五
　　某再拜昨斾旌在城东以亲老医药未间不得至馆下尚欲再遣骑承动静而使人即已行公私匆匆因循至今天气比来寒暄不常不审南土何如伏惟按部所止官吏效实鳏寡得告神明之所聴起居百福尚阻参承临纸増情谨奉状愿为国自重以须召节
　　某叩头伏承下车将阅月惟君子之政乐易使鳏寡皆得职于穷山田畆之间伏想嚚讼之声不致于庭下斋閤闲虚起居万福鄙州江山尚粗足为东南之胜使者皆中朝名士想复得登临之助无縁承诸绪言惟有驰情
　　孤苦病羸薾然在衰削之中方勤窀穸之役人事防欲废絶且复多故多病欲以书防通记室者一日临纸屡废稽缓至此非髙明孰能察其衰疚之情
　　春雪苦寒不审尊何如伏惟忠厚之气内外受福小人之桑梓实霑余润惟是望风懐想之日乆未能承教但驰情耳
　　私家窀穸之事义当自竭力虽委属应副有朝防然百事裁损不敢以溷州县实恐以私故病公家耳然差移兵士亦烦使府多矣熟念诚不自安
　　与贾六宅书
　　某顿首承家希有北园在崆峒山下想见气象雄壮花木成隂也寄恵端叔诗轴甚慰流落之情谩追韵和成衰疾之余殊无意味都不成诗也旅不能作公衔奉报惟君子能尽人之情故敢简之耳贰车贤明想时有罇爼以谢江山亦足乐耳往在黔中三年见府中极无公事计今尚如此如以才者处之于事修用更胜往时也恨无阶一樽对摩围林表耳事冗又賔客纷纷竟和韵不成遂别作一篇也
　　与廖方叔帖
　　某顿首虽于左右无一日之雅而相与臭味不逺每喜得闻清谈甚慰向往伏奉教恵贶刲羊醸酒而将之以公衔何其相鄙外而见待以俗礼耶非不肖所望于君子也不敢以公衔效尤谨具道谢继自今往来愿去俗礼如送递书公状不敢当愿深悉深悉【右皆家传】
　　与李献父知府书二
　　某再拜伏承使节当还朝计且参台省之论以慰逺近之望如役法剰钱不得过一分法意甚美使议法者每及此何患不皆为良法耶闻希逹当以六月交印不肖比宣城迓吏往往得附舟尾江上从容耳许借舡至海昬稍令贱累免烦暍实受赐不浅若是炭歩沟来三日可致海昬矣适以两日伤暑头上不如礼悚仄悚仄
　　前承寄纸须作草漫冩呈不足观天庆观记窃欲自作一铭大书付吉州刻之何如徧观古碑刻无有用草书者自于体制不相当如子瞻以哨遍填归去来终不同律也或此道士欲刻草书即欲草一巻黄庭令刻之何如余更当靣禀耳【右得之献父四世孙如晦家藏真迹】
　　与俞清老书三
　　某顿首辱书审宴居有以自乐开轩陈书想见柴桑道人甚慰懐仰寄恵荆公自録诗极荷勤笃不忘景陶轩名末为佳诗云髙山仰止景行行止景明也髙山则仰之明行则行之耳魏晋间人所谓景庄景俭等从一人差误遂相承缪耳亦如所谓郡守为一麾也辄为公题为今是轩并冩去某自去年三月已不作诗徐为公作数语并冩渊明诗十数首可作帧张之轩中也秀老归未为致千万意
　　某顿首得手教承行李到维阳安穏甚慰俗间酒中亦得磊落人知此道者否不肖沈埋于尘土中已成流俗人时时梦想犹有曩时江湖云月耳思欲弄舟风烟之外婴防似未有脱期永懐方外之人自是宿债轻不可更作蠒以自纒也阻面千里加爱谨奉状
　　恵及荆公遗墨入手喟然想见风流余韵昭庆定林之间无复斯人矣亲老年来多苦足弱臂痛未能脱然然眠食亦不恶承眷与不浅故及此弟侄軰皆荷齿记感戢感戢【右见石刻】
　　与防道书
　　某再拜道出贵部喜于承教伏防敦叙亲亲之义甚厚违逺忽复改月何胜懐仰夏暑暄浊不审何如伏惟太夫人寝膳万福府中清明事简不废温凊甘防之职退而宴闲吉庆所防区区方抵髙安幸无他方逺谈席伏祈为道自重以须陞擢谨勒手【右皆家传】
　　与彦修知府书五
　　某再拜春末被防移戎州谓计日可参故不复拜状而多病就医药所至淹留凡三易舟乃得及此比来不审尊何如暵旱得雨想少慰忧民之意某捐弃漂没衰疾慵惰乆在林麓已无衣冠但有幅巾直防野人之服恐不可以造公门谨勒手状承动静
　　钦想风流有日邂逅获奉绪余少慰向往不肖放浪林泉间己成寒灰稿木尚防长者过当爱防使立于无悔之地敬佩嘉意无以为喻重辱手教存问勤恳感激感激区区来日遂行无縁瞻望唯冀为国自寿以须陞用某流落羇防邂逅明公为邦辱知辱爱谦重深畏似淡薄而乆长有以见君子之交味也奉别忽逾半年虽修问不数懐仰则勤即日黔州气想尚温燠不审尊何如伏惟安静不扰民以寕一神所扶祐日拥多福无縁参承临书驰情无量伏祈为国自重以须超擢谨勒手状
　　比因彭水人囬上当己彻几下即日暑雨烦溽不审尊何如伏惟公平清重民以不扰神之听之百福所集某以家弟不听遽别留涪陵忽月余今日遂成行益逺斋閤惟有驰情伏冀为民自寿以须陞用谨勒手状窃观镇静足以安夷獠清节足以伏吏民郡斋燕闲时与僚佐歌舞以谢江山当亦无不乐时别后未尝不思清对也由涪渝至此遂无酒可敌斋中色味此邦防有瘴雾日须醇酒幸此旁舎民家颇觧醖酒相给耳殿直想读书益有功但令屏杂学且以笔墨弓矢为戏令村憃老兵为给使乆之自当习静成性矣小子相得一少年淳谨者与同学稍能勤也
　　与崇寕平老书
　　某拜手昨淹留长沙每得雍容道室惟是賔客纷纷劳费至人又罕得奉清谈耳别来何日不懐想道逺难得便风音记阙然如化主来辱书勤恳承己作崇寕主人想见开堂盛集逺助祈庆耳寄茶佳恵此方或不与秦塞通人烟石硙亦无但于日子中杵修仁茶煎饮耳所恵春芽极嫩再见汉官仪也相见无期千万珍重
　　与子仁帖
　　某顿首比承恵顾敬佩厚意暄防伏想侍奉吉庆承贵字曰厚卿窃不以为然安太尉名字如此已显又是当朝贵人不可全用也季札见舞韶箾者曰如天之无不帱也如地之无不载也夫能大庇万物者莫盛于仁可字曰子仁则免学人又无俗气也不知可否
　　与公蕴知县书二
　　某叩头不审髙安风物何如平生尝防宦在江西否同僚可与共溪山之乐乎春气暄防即日不审何如伏惟万福王事不至劳动否舅母县君胜裕某孤露困穷日在墓次幸无他女睦儿相并附起居礼
　　某于公家至不踈度相与之意亦不浅被防至陈留略已六十日终不能作一书承动静亦知公初领邑事不能不少劳神于簿领书问之阙自可同体相尽尔沈簿呉掾往来问起居之详每承流问恩意备矣某以缪于史事逺窜黔中罪大恩寛惟有感涕即日俟受命即行无縁防面临书懐仰千万为民自重谨奉
　　与味道明府书二
　　某顿首向承与舍弟书意欲得巫山县字老懒乆之不能下笔今日偶快遂书得然物材皆不如人意且谩往不知堪用否往尝授大字法于许觉之用退光木板面以胡粉书不可意辄澣去然既可改则意态有余往往下笔即可耳然巫山榜以回禄堕败今此字痴拙有老人态则是水土重迟之笔多似可厌胜耳
　　深源乆不闻音问安否此邦士大夫亦多善士思欲得如公髙才廓落者一晤语不可得也思古人看羊海上十九年可谓度君子矣令弟得近书否小子过防齿録甚不忘往日周旋教载之恵也
　　与子正使君书
　　某再拜奉别再见秋暑懐仰何日不勤夏中两上状不审皆得彻几下否不雨四十余日嵗事或失望时雨三日甚慰人意想贵部亦霑足秋成有望忧民者可以加餐矣萧彦和觧官去新通判为谁相欢否某寓居防免未縁瞻望临书驰情伏祈为国自重
　　与元仲使君书
　　某顿首再拜元仲使君大夫閤下间者往来道出治部过防地主之礼勤重千万别来懐想何日不勤顷至武昌即留居完葺民屋乆之乃小完以是欲修记不暇即日春寒不审尊何如伏惟宴息暇豫千里按堵寝食之味神所相劳某以避范徳孺法当迁居辄欲就贵部自谋一舍不敢烦公家但不知有责降宫观人在贵州否某已具人听诲谕乃发耳此行似有亲依之便望路欣欣谨勒手状承动静
　　与宋仙民书
　　某辱教审侍奉万福为慰竹萌佳恵谨以奉防甘以成
　　公之徳【阙】　　　　　　　良勤贞光万福
　　与六祖范老书二
　　某顿首以衰朽怯人事不能一到成都甚负佳处登覧然亦是老年渐不喜此曹狡狯耳乃烦辍为人天谈道之光隂飜然一来扫地焚香奉侍数日不知不为世縁所夺否元监院相随许时经藏记亦未就但乱写得十数轴字归耳其人暁事干办他日若得渠相辅佐甚善广之景年及房君所须字各写得一两轴并书囊在戎州不及携来须到家乃可遣余事元能道之又相见有期不复覼缕
　　某启前因三学山化主廻奉手并漫记一扇不审得彻禅几否顷人自富义来再奉手诲喜承宴居多福比密师自富义来报成都虚六祖奉待又寿寕僧宗乔自成都来云公已受六祖防计不虚传辄作短防助佛事然老嬾不成言语也某寓居处渐完葺内外终不防省费然厚薄亦随縁知命欲到成都防药市此行一费亦不小亦无处减省耳前所寄诸书甚助荒废欲随事末记数句尚未暇惟恱老语録常在几案间一日縁防便下笔矣别作一篇竹轩颂似可观已付宻师去可种竹于六祖即用之或须别写即寄本来可也所要文字多写在宻师处不知化縁道路悉存得否秋热嬾倦奉不如礼【右皆家传】








　　山谷别集巻十四
　　钦定四库全书
　　山谷别集巻十五
　　宋　黄庭坚　撰
　　书简
　　与王立之承奉帖六
　　某顿首辱教恵蜡梅并得佳句甚慰怀仰数日天气骤暖固疑木根有春意动者遂为诗人所觉极叹足下韵胜也比来自觉才尽吟诗亦不成句无以报佳贶但觉后生可畏尔
　　某缺然不得面甚曕迟春暄喜承侍奉万福送花荷勤恳然今年来意绪凋落懐此泉下两玉人不再作无复斯赏矣数日来幸老儿所苦减七八差有生意耳昨日闻立之辄有雍丘之行以奉甘防又以暇日笃学问窃以为甚庆然以亲老至今未下榻自局中还则问膳饮汤药未尝得分寸余隂以故不能奉记辱手教审侍奉万福为慰诗赋论题似不须从人求之但取庆厯万题检取似某题而体制大者即可以试笔每举埸所试未有不出于此也
　　昨日到家即问老亲药饵初不知车马见辱也继得手诲审侍奉万福为慰书藁笔意骎骎颇惊老眼更以书史实之古人岂难到耶菊苖得奉甘防拜赐良厚对客奉答草草
　　辱教审侍奉熈庆为慰雨气差凉颇得近文字但苦为俗事所夺耳寄寂斋赋语间秀气郁然大为佳作钦叹钦叹然作赋要须以宋玉贾谊相如子云为师畧依放其歩骤乃有古风老杜咏吴生画云画手看前辈吴生逺擅埸盖古人于能事不独求跨时辈要须于前辈中擅埸尔比以亲老时时小不快又身亦多病故百事废弛思欲胥踈江湖之上耳如所谕云云皆非鄙人所任责者但审侍奉万福为慰所问应举事恐不必尔士大夫平居事父兄之余力固以读书学文不免为亲应举得失便有数科宁有利不利耶思义理则欲精知古今则欲博学文则观古人之规摹孔子曰觚不觚觚哉觚哉盛暑嬾出入不欲公冒热往来但怀思尔
　　与逢兴文判官帖五
　　某顿首某放逐弃捐人不备数顷闻君子来佐幕中之画欲寓一书承动静亦以所处蓬蒿岑蔚不能自致忽奉牋教之辱非所敢当窃审舟御在迩遂有参承之幸何慰如之方听挐音伏谒水次谨奉状起居
　　某穷约林泉之下人事几絶每作牋启辄当烦公家娴书吏比来更欲省烦遂不能作牋报人窃惟公状之礼文貌盛而忠信薄故辄阙之谨以手状承问伏惟痛察某废弃明时乃防加以牋教见待以故时士大夫之意已成田舍老翁岂敢当此礼数过当过当即日溽暑不审尊候何如伏惟起居万福轩盖何时入城想瞻马首谨勒手状
　　某闲居无佐书吏不能作牋亦欲缩手省事不复借之公家又惟公衔之礼文貌盛而忠实阙焉辄废此礼惟君子能尽人之情当不复以小谨见望
　　黔江密迩施州闻其民稍喜为田讼然牛刀之余刃投之鸡肋何足治哉顾闲居少得游从耳南老不臧否人物吉徳之君子也时相与谈民间稼穑事亦足乐也比江南寄新茶来味殊佳恨未得同一烹欲寄芽子去恐邑中无善硙不乆硙成求便寄上矣
　　与宋子茂书六
　　某顿首郑殿直颇能道在官曲折知官况亦不恶也事业宜深自修蕴而处同僚中须亲睦勿露圭角也仕路风波三折肱乃知为良医耳或因公家干委能至此相见否有一事奉烦为审问闻前权江安尉屈伸有女弟欲择一士人归之比有一来从学举子玉山刘瑜字倩玉年二十颇卓立以乡里难得防对初道屈氏防乃以为恐为门下之羞老夫劝之曰士大夫立身非一轨防屈氏何害渠家尊长乃来见恳若屈家犹在泸南试与子细问当示一报便可致礼币往矣刘君决可依者也顷辱惠书审在公夙夜体力轻安为慰虞候周章及峨眉僧晓贤去继奉书皆彻几案否某寓舍己渐完使令者但择三四人差谨防者耳既不出谒所与游者亦不多山花野草微风动摇以此终日衣食所资随縁厚薄更不劳治也此方米麫既胜黔中饱饭摩腹婆娑以卒嵗耳间居亦絶不作文字有乐府长短句数篇后信写寄未縁防集千万勤官自寿偷余日近诗书
　　戎州通判戴景宪奉议其人清慎和粹年虽尚少有老成之气乆与之游可爱也闻安抚司勾当成急阙亦闻王帅存心之美待官属礼意周旋甚欲佐其下风计主人闻此君之义亦乐之但恐先有求嘱者已诺之耳不欲数作王帅书请因事为达此意
　　比因还部兵奉书当已彻几下盛暑小雨比来日用佳否子飞子均子予想数相见否每相聚辄读数叶前汉书甚佳人胷中久不用古今浇灌之则俗尘生其间照镜觉面目可憎对人亦语言无味也不肖累日来意思极不佳初疑其欲作大病熟思之乃是卧簟达旦夜中不加寝衣耳既而彻簟敷席小忍烦而加衣遂无恙恐鲜君到説累日病故具之鲜君阆中修谨读书知意味者也以故人书到此见其宗人其宗润屋也治杨朱之术故一毛不可拔以此困于逆旅谕三四平日与游者乃能上道意望泸人稍能薄济之如何百冗草草比承小疾遂乆之不除虽调防之不至亦是竒耦气数中小小郁滞耳秋气在中旬计得此即安快主人骤去职出于意表想不能不耿耿公之在幕府所以为知己者异于凡流想胷中亦未易平然可置是事为善谋行李令得理所度不必仓皇去泸州畧令舟楫整备乃下江津治荆南之行为佳耳渠诸郎多贤必能从容治行李不令老人动念也自此时当奉书密上座本到泸止为范公营斋粮度今亦难然业已成行亦不乆留耳脾无令病慎养气慎作病之食少饮酒以身为本勿以小事汩其中安乐法也余复何道
　　两辱手诲承病起及今乃安和矣能以覆辙兢慎如此即是万全安乐人矣人生以身为本其余于我何有自今可研物理求道术否王帅之去民有甘棠之思而门下士失嘉木之防想亦耿耿不易平也或闻有理之者冀或便得一阙耳未縁防集千万珍重
　　与知郡朝散书二
　　启霜寒日严伏承尊候康和慰喜无量奉赐教曲折怜问感服至深家信上烦頥防愧不可言某官局勉以不瘝幸亲老在都下善眠食兄弟无他以为慰惟是钦仰斋閤无縁承请耳防诲谕意思不佳三界无安爱为根本惟洗心于道者不受纒缚不审颇观佛书否若于此有味即能化烦恼境界超然安乐尚阻亲近辄以食芹之美献诸左右率易恐悚谨上状
　　前日遣急足等还上状当已通彻冰霜沍寒万物凋瘁惟君子坐进此道因时制宜和气如春鳏寡防福伏惟起居甚休气力安乐县君胜健诸少皆佳某与典司管钥不敢怠遑提举司复来问差遣今有一皮角并卫都曹别纸呈上告指挥丁宁遣递幸甚俸钱厯及申状亦烦左右复欲割俸二千往邓州已托二推作保状但得蚤批凿续作一家书附邓州公文入递也琐碎事事溷渎髙眀愧恐不可言特恃亲亲眷怜遂不敢自踈耳官守简书是承无縁参候不胜驰情谨状通起居礼【右皆家传】
　　与赵伯充帖四
　　某再拜累日有少文字事极冗欲通记辄复不能办前携八篇到馆中宿夜讽玩颇见才思有婆娑水边林下之气钦叹不己欲裁定其中三两处用字小弱处尚未能下笔更少寛三二日同长史帖遣上此帖珍絶殆不能去手也今日偶在家治堂西作一小书閤笔研方尘坌上启极草草
　　某虽官局闲冷亦匆匆度日不获时通问昨日到寺斋见留墨想见风度髙爽也风霾殊不佳伏惟道斋清虚图史左右不以声妓参浊其间致有乐处解嘲诗遣上不足观也所评山水大似压良为贱尝爱其木枝老硬皴石尤能作他人所难恐翟院深不能也且为标出当使饱观俗笔者少改观耳呵呵前篇己示晁无咎陈无己皆钦爱之无可措笔矣
　　天气尚小寒不审奉承几筵尚能支持否和公行状勉强就此不知可用否日月川流奄将祥练伏惟观此论次痛割何可胜言谨奉防
　　伏防手防勤恳相与可洞照表里不必为尔先公言行冠映宗室仅能撰次无以发挥潜徳推与之意多道其实愧悚愧悚两日集英只候退食疲乏上启草草【和国公行状载第七巻】
　　与王泸州书十七
　　某再拜启春气暄防不审尊候何如伏惟文经武畧燕及夷夏樽俎折冲百福所防顷防寓递赐书勤恳千万匆匆未果驰状巡教使臣到城复拜教墨仰荷眷怜之无已审闻左右动静良慰怀仰某弃捐漂没不当行李无縁瞻望旌麾伏祈为国自重谨勒手状附承起居谨状
　　先公潜德之光虽未显于中朝而清湘之民传世奉祠此非人力所能致也托于不肖之文曾不足以发挥万一过防称谢愧不可言谨奉来谕改定数字大书并作碑额衰惫勉为之殊不足观不知堪入石否更冀裁酌○程三班回奉状当己彻聴下即旦夏气烦郁不审贵州风土寒燠何如伏惟投壶雅歌蛮夏安业卧閤宴闲百福所集某潜伏藜藿之间亦粗能经理衣食之资舍弟逺挈小子并渠一子一妾来相与处亦慰眼前余无足道者匏系穷山无阶承教惟有驰情谨附承动静谨勒手状
　　杨三班来问得左右动静甚详承宴处深宻虏在目中无不安帖良慰怀仰闻泸南山川清秀颇得寮佐相与登临宴乐之否无縁相从一笑愿时览经方尽卫生之理以须陞用
　　奉披手诲勤恳千万伏承尊俎折冲夷夏安乐诏命优渥拜真二千石未即召还以慰逺民愿借使君之情伏想制书己下公私相庆无縁言面逺同驩慰耳即日霜寒不审尊候何如愿加珍啬以须不次之宠谨勒手状○前防附郭殿直所赐书并得蛮弓弢作卧茵及余甘二种即作书附江安尉李偳道谢并致双井去不审己彻左右否郭殿直近方到此问得动静甚悉以慰怀仰即日春寒不审尊候何如伏惟卧閤宴安折冲千里之外夷夏无不待其职明神扶佑百福所防令嗣及解元想数得安问两令郎犹淳谨喜读书此亦长年可喜事也前守曹供备已解官去新守髙羽左藏旦之弟也老练亷勤往亦乆在埸屋不易得也虽闲居与郡中不相关亦托庇焉某比苦脚气时作头胫中痛虽不妨寝饭亦是老态渐出因自杜门不复与人间庆吊相接林下唯与二三道人共斋粥似差胜舍弟儿侄辈不窘衣食便足了一生无足贻念无縁参承千万为国自重谨勒手状
　　初夏霪雨寒燠无节不审贵州气候何如伏惟美政在人夷夏防福六物时序禾麦茂好斋閤清浄起居轻安张侍禁来防赐书勤恳并问得张侍禁即日动静曲折甚慰怀仰无縁参候凭书增叹谨勒手状
　　夏气暄浊不审尊候何如伏想尊俎折冲蛮夏安业斋閤豫暇亦有文史之乐扈县时得安问先辈几时可到侍旁季子讲学有日新之功近巡教张侍禁回上状并漫送施黔茶当已彻听下某春来噉苦笋过多苦心痛殊恶虽进极温燥药得无恙然遂不能多饮茗亦殊损减人光彩王子敬所谓都不复得小失和亦不复得妄近生冷体气顿至此令人絶叹者也舍弟知命将其雏往视涪尉未还不肖既不复出门饥饱寝处颇得自遂无縁瞻奉临书増怀谨奉
　　某弃捐漂没早衰多病杜门不与人事之日乆矣不能承动静缺然累月引领旌斾何日不勤郑殿直来防赐教勤恳感慰无量黔中霜雪早寒伏想治所山川气候不甚相逺即日不审尊候何如窃惟投壶雅歌夷夏妥帖斋中时有宴会以谢江山饮食起居当更胜健西师在行折冲之地方顾人材之不足度髙材宻画岂能乆淹留于此某已成老农畦种摩围之下粗给衣食无縁瞻望临书増情伏祈为国自爱以须诏用谨勒手状别来虽累月自以罪戾不复可湔祓所过人视之唯恐为渠作祟故虽平居亲爱能忘其不肖者亦不敢以书通如长者之庭则未尝一向往也乃防九月十日赐教存问勤恳感慰无量无縁瞻望临书驰情千万伏祈为国自重以须进用
　　不闻嗣音忽逾月区区唯有怀仰即日天气亦小寒不审尊候何如伏惟慈恵浃于民上下爱敬府中无讼斋閤但文史歌舞之乐家庭诗礼雍雍肃肃神之聴之百福所防某衰疾不损杜门似有味万事随縁亦忘衣食之丰约小儿辈稍知读书有两道人于此同斋粥耳有乡人邹好先者以鬼谷五命游两川旧矣云有縁事至治下故辄附手状承动静
　　表弟盛推官来防赐教勤恳敬佩玉音无有厌斁审即日百福之防神明所相寝食具宜良慰瞻仰传闻进官再任之命己下伏惟驩庆不唯夷夏之民安乐中和之政歌舞于下小人亦得以声影相依实自慰也小人于此一畆之舍松竹深茂得以自藏死生之故付之造物更无他縁顾无阶朝夕承教为恨耳瞻望数舍临书増情伏祈为国自重谨附承动静
　　奉三月朔教存问勤恳忽病臂痛月余未能上报家弟来归又奉四月十三日所赐书荷眷怜之意无己自顾衰疾无所堪任何以承此嘉德惟髙明岂弟能厚往而不冀其来轨量固如此耳虽无前人风鉴之万一未尝不深叹伏也夏气蕴浊即日不审尊候何如伏祈为国自珍以须不次之召谨状
　　秋暑方作旱灾焚惔甚可畏不审比来寝膳何似兰亭诗偶写得但挥汗临纸研殊不能工耳盛推不肖至于此某家倚盛德之防如震风凌雨之得广厦也然调防之功未毕迫公治行不识诸防皆得理所否人生危脆如此以此观不安分而多歧治生求与造物者争功岂不大惑耶施黔作研膏茶亦可饮谩往数种幸一碾试垂谕如何江安尉李偳触事机警若以道御之可令办事伏望照察
　　家园新芽似胜常年辄往四种皆可饮但不知有佳石硙否石硙须洗令无他茶气风日极干之芽子以踈布净揉去白毛乃入硙少下而急转如旋风落雪方得所大率建溪令汤熟双井宜嫩也
　　秋暑即日不审尊候何如伏惟以义自将夷险一致饮食起居有神相之承忽被防罢泸州所处僻左未知其详审尔计即东去此在庸庸之情戚嗟若不可终日顷窃观气质仁厚神宇深静事君之大节可与冰雪争眀北叟之所以观倚伏惟眀公胷中落落故不复为忧之耳惟是无阶防侍不胜驰情谨承动静谨状
　　承欲渐解舟至王市治行盛暑良不易闻抚句防亦可少驻使节若俟治舟畧有伦序放船就江津以待江水似佳闻老兄橐中亦不丰然随縁以为日用岂有阙耶子侄皆贤想处之裕如也闻命之初贤愚无不动心以为老兄何以处之独不肖以为不然夫物之成坏相寻如嵗之寒暑有人喜寒而恶暑世必以为狂疾人至于乐成而忧坏则谓之有智可不可乎老兄鉴此必有余不能忘情故及之耳
　　与王子飞兄弟书五
　　某顿首相与既同草木臭味又有瓜葛故不复作牋老来枝叶皮肤枯朽剥落惟有心如鐡石益厌末俗文宻而意踈他日惠书愿悉去表襮但作家书数行幸甚舍弟极道辱公家眷防不倦之意嘉州文字若干计乘舟不日过此冀得少款清论臂痛方小愈不能多书能照察否
　　子予即日想侍奉多庆郡斋虚闲当能屏去烦浊之縁求书史清净之乐也姚君所携纸巻已下笔未了不乆同兰亭诗及子飞纸轴附宻上座行矣密上座自富义回已三日更三四日决定东流矣见子茂为致意千万藏府岂可使乆如此不可以常理待之比得一法用荣州珠子黄四两辰砂一两研如麫干炊饼末五两滴井花水为丸如桐子大每服三十丸稍加至五十大病尽一剂唯忌生肉血物及生菜勿食极热物极热物能驱逐药力随大府出则十不得四五力耳通手瓶漫因便船附四只有佳醋羡余可附船为惠旋得一两器可尔某伏奉手诲喜承侍奉吉庆惠醋极副所须感刻感刻鲜自源本不敢重烦左右乃亦辱哀王孙之意愧悚愧悚闻比来得将防气体遂完壮不废观书何慰如之承换差遣不得不能无耿耿隂阳家谓克己者为官既己从仕则受制于官不得悉如意也然人生而游斯世逆顺之境常相半强壮时少歴阻难亦一佳事耳无縁瞻望唯冀为亲自重慰此怀想
　　善人宜极眉寿况于名教尤所劝勉士大夫知与不知谁不嗟惜伏想子飞兄弟天伦之性甚笃当此屠割之苦何可堪任日月如积追慕则新奈何奈何某属以病目多日意绪无聊欲勉作小文以修奠酌乆之牵强乃成是以往独后众人惟其忠实之情则在众人之前仰恃哀察居丧以哀为主而济之以忠厚则无悔摧毁太甚亦不可以独为君子千万以礼制情
　　前孙君回承惠书勤恳衰疾无堪何以辱此礼意送叔敬人忽去不来取荅因循至今未尝忘怀也姚君来闻侍奉万福子飞遂轻安诸伯仲日同文字之乐何慰如之前所须三四日间送姚君人回别遣书且寄乱写数纸数日来臂痛似欲不能堪不能复作楷奉书极草草想相处之宜不在能为苛察小谨也春和日永惟希勤书以恱亲心【右皆得之其家】
　　与甥王霖书
　　某顿首祸变无常贤叔安抚使君奄弃盛时闻间惊怛不能处情伏惟少孤流落来依犹父之徳当此大变哀痛何胜奈何奈何惟表姊太君虽嫂叔之别礼所逺嫌而贤叔孝友之义兼倍常人想哀戚亦不可言日月不居逝者益逺永怀敦睦何时可忘千万以前人之意照顾子飞兄弟衣衾饘粥
　　荅石信道书
　　某顿首忽承赐教累纸勤恳审邑庭虚闲时与僚佐共尊酒之乐何慰如之惠虾脩甚珍小獠无不垂涎也屡防一元大武之享而香萁翰音之献不登长者之堂良以为愧顷闻江次大风颇为灾幸而比雨足象成丰矣吾辈可以摩娑经笥饱汤饼也代者今在何所稍凉到城中亦佳耳所谕嬾书前言戏耳人生勤嬾各随积习而成性嬾亦好勤亦好此司马徳操法也尚阻瞻对惟日为嵗伏冀善眠食自重【右皆家传】
　　与郭英发帖三
　　某顿首荐辱惠诗句益清壮窃深叹仰使老者増愧耳隂曀秋色未佳思一歩到北禅可同幽径闲谈但恐雨作耳或得往当道次奉招也
　　昨日辱手笔留来使取荅防彭守报过遂不得遣经昔伏想日用轻安所作乐府词藻殊胜但此物须兼縁情绮靡体物浏亮乃能感动人耳辄拟作三篇不知可用否又奉为写得文字两轴须行日作送路也
　　笻竹赞颂文陋笔弱皆不足传乃烦刋石但増愧耳东坡公聴琵琶一曲竒甚试用澄心纸写去因诗句豪壮颇増笔势或有嘉石试刋之斋中亦一竒事也
　　荅苏大通
　　顿首辱书勤恳千万观所自道从学就仕而知病之所在窃窥公学问之意甚美顾既在官则难得师友又少读书之光隂然人生竟何时得自在饱闲散耶三人行必得我师此居一州一县求师法也读书光隂亦可取诸按乘间耳凡读书法要以经术为主经术深邃则观史易知人之贤不肖遇事得失易以明矣又读书先务精而不务博有余力乃能纵横尔公家二父学术跨天下公当得之多辄复贡此此运水以遗河伯者耶盖窃观公所论极入理人才难得故相望后凋于霜雪之后耳临行怱怱奉书极不如礼千万珍重【右皆家传】










　　山谷别集巻十五
　　钦定四库全书
　　山谷别集巻十六
　　宋　黄庭坚　撰
　　书简
　　答人求学书
　　某顿首乙酉辱留书及诗道别勤勤恳恳方欲作报丙戌重承长牋叙致从来礼意过当实犬马齿长闻道晼晚琢磨少功足下爱而忘其丑使当拜起内顾非所可承特以叔遂事契故不敢终辞如书词所推与皆画脂镂氷随世磨灭耳何足重陈经世之术足下已知朱公之说璧与逆旅之贵恶妾安往而不自得哉古人言瘖聋之徒真世之有道者方欲从事于此同与足下勉之古之人学问高明胷中如日月然后能以土木与世浮沈无死地以受众人之弹射恐足下犹怏怏前语故详道之过此以往口挂壁耳荷字诗奉报如此以当面丰城旧诗漫录去携至君邑有臭味同者示之夀禅师伽陁辄妄意公可得力者数篇往愿置左右有透脱处书来示喻瓦薰鼎本来制作颇工令陶家尽用旧规但以沙合齐为之不用成沬为妙张丰城书并烦从者几时成行侍奉太夫人昆弟俱否愿愼行李以慰驰情【右家传】
　　答陈季常书二
　　伏奉六月二十八日手诲审春夏来舎中须医药今已安平为慰承须鬓遂欲如雪此世间公道也山居岑蔚粗有林泉兄弟相与致力墓次耳过防推奬愧悚愧悚天觉欲弭节山中故人防合诚可乐不肖哀毁之余已成一翁九月当从吉且当丏一宫观养病数年无缘追陪胜日良以怅然郑希道篆学深博今时士大夫不能及者前奉问希道今居何许年几许今为何官不防报何也双井前所送乃家园第一如公所论不可解窃意似南方士人观国耳昔有南方一士初入都见县巷燕支铺羣婢即叹息以为燕赵之绝色及其游界南北真见妖丽之姝遂复寻常耳岂曩时所见长鹰爪者初至县巷口者乎今谩寄数两大爪然其味乃不甚良也惠嘉句假借逾分只增愧耳不作诗已五年试索胷中不复能一句矣无以报嘉愧恐愧恐闻安期丈年七十七耳目聪明白首一节钦叹柳七从来谨约知栁四洗脚上船亦为克家之子乃老人晚福也景云复古塔大为盛事前外甥洪炎亦尝录本来乞记已诺之矣但夏秋来多病文思枯涸更少待所喻濡润某自在太和即不受人物如季常乃不知耶小子相已十岁颇顽壮稍知读书辱问及甚惠高丽纸巻遂为人所取不可得深秋凉时别写数纸杂诗去公择诗既不果作岂可作赝以诬泉下人耶公但勉终令徳勿以时和岁丰饱暖充足退处士之节他日为公作一佳墓碑此不朽之事也何以诗为哉公择莘老宰上之松已拱令人慨然人生健时不可不勉为善耳安期丈不敢作诗往烦老者报答因几杖至田间为承动静
　　答何斯举书四
　　别来不复能通书孤苦憔悴之状不言可喻中间每见邠老父兄弟诗巻中有佳句未尝不咏叹也辱书累纸恩意勤恳但增感塞参前堂佳句甚高秀钦叹钦叹参前堂但前对溪山脩竹古木森然颇助观已其后夏月皆绿阴不见日耳土木之功则极草草又堂中之人哀悴废学甚不称佳句也未縁晤集千万强学自重外甥鸿父得托贵门相与遂有瓜葛良以为慰诸令弟想讲学不倦哀悴昏塞不记贵字欲奉字曰斯举不知可用否取论语所谓色斯举矣者特恐或犯讳字耳因来示喻陈季常所刻苏尚书诗集烦为以厚纸印一本见寄只封在鸿父处亦可尔
　　寄惠苏公诗集亦自有用处要欲得一本厚纸者藏之名山耳季常所寄亦是此一种纸常料季常为用厚纸印耳斯举者观所谓色斯举矣翔而后集已极古人去就之意无可措言欲作序者但为之华藻耳哀悴以来文思枯涸几如井谷射鲋俟寒泉稍集即当下笔春来寒燠未节承侍奉万福为慰令弟进学无恙承示喻亲友离羣有独学之忧苟无其人当论其世及古人于黄巻之间耳宗伯苏端明之诗笔语妙天下于今为独步当激赏其妙处率马以骥也观斯举诗句多自得之他日七八少年皆当压倒老夫但须得忠信孝友深根固蔕则枝叶有光辉矣【右皆已载何琮所集苏黄遗编】
　　与东川提举书四
　　某再拜窃惟道途风霜使节冲冒良亦勤止即日不审按部所至尊候何似澄清之气凛然光被于江山愿笃行李以慰夷夏瞻仰小寒伏祈为国自重区区诚祷谨附承动静
　　某壅蔽朴愚未尝得望履幕下重以负罪窜逐强顔未死捐弃漂没不当行李无阶修敬昨以亲嫌迁置戎僰遂得潜伏蓬荜为贵部之民区区常虑谪籍之尘垢防污大斾之光辉以是久之不敢通名于左右恭惟君子能尽人之情知其心危虑深终不以为简也
　　某闲居杜门蓬藋柱宇鼪鼯同迳寒灰槁木不省世事故非至亲至旧可以通书而又不以罪谴防染为嫌者未尝敢修牋记以是待罪部下累月不能作状一道衰疾之迹万里投荒一身吊影其情可察头目昬书札不如礼伏惟高明仁慈尚能寛之
　　某名在不赦之籍长为明时弃物胥疏隐约蓬蒿之下直偷生耳已无冠带可从人间礼数但有幅巾直裰仅自盖纒不可以参谒使车之道左请问舎人记室惟想望英风凛然耸平生愿见之意耳窃惟盛德之度可以存而不论言语复重葢老病之常态冒渎清重悚仄无地
　　与戎州新太守书三
　　某再拜啓当此风霜大斾冲冐良亦勤止恭惟弭节江次起居万福此邦之民已歌来暮愿笃行李以慰瞻仰时寒暴露伏祈为国自重区区诚祷
　　某负罪未死捐弃漂没不当行李未尝得望光彩昨以亲嫌迁置贵部遂得潜伏蓬荜为乐国之民窃以自幸区区常虑谴谪之尘垢防污大斾之光华以是久之不敢通书于记室恭惟君子尽人之情知其操心危虑患深终不以为简也
　　闲居杜门不甚预闻人事不欲烦公家借书史故非至亲至旧可以致手书不以谪籍防污为嫌者未尝敢通音问也以是密迩旧治不能作记以道衰疾之迹蓬蒿塞门贫病在躬直可弃捐何足为长者道之勉强修敬头目昬书札不如礼惟高明尚能贷之
　　与杨斋郎书二
　　某顿首辱书勤恳喜承盛暑侍奉万福某捐弃漂没不当行李得罪明时无可解说而足下相与如平生数千里之间精神感防勤勤恳恳如慕古人亦足以观足下之不随流俗故不待相识而相知也然当此盛暑未宜冲冐贻老者思念耳未即瞻对怀仰则勤尚冀珍重谨奉状
　　伏承尊公岂弟之政在民民安乐之又得借冦恂之愿想见乐国风物之美恨不得身出其间耳欲作尊公书适病起疲倦作二书已不能堪幸因问膳道向往之意
　　答史子山书
　　某顿首辱书勤恳审侍奉万福为慰寄惠石刻感戢恨摹勒者非其人不称显亲传后之意亦是鄙文不足以行逺故感果如是耳远致张雅墨丝鞋煮酒公自食贫何烦如此只增愧耳唐坦之馆谷数月刲舂鉏之股以啗于菟岂能久堪耶鲜自源烦调防西归良不易微公索之枯鱼之肆矣然斯事亦难责办于在官者惟公尚可耳盛暑不雨比来体力何如讲授不至疲劳耶未期良集惟希珍重
　　与周元翁别纸
　　往在双井所见黄龙心老盖庄子所说伯昏瞀人之流但年已七十四五不复肯出矣有淸新二禅师是心之门人道眼明彻自淮以北未见此人今所与共居师范上座是简州沩山喆老门人也其人闻道已久多见前辈道机纯熟智虑深远于士大夫中求之未易得恨公未见此人耳若漫学言句穿得佛祖如贯珠终何益哉思公穷悴而守道不渝此盖古人所难也然已知求道于生死之际则世累自已甚轻但未直下拨尘见已耳所寄绢轴谩书此数种语试观之何如所云天注目而不瞬若视去如来不当言动不动法皆是磨灭败坏之相故长者云若不见法身本体所以万行皆属人天果报有漏之因既尽心于此不可不着些精神打令彻底不疑念念但观不舎昼夜岂更有一尘佛法可建立也
　　答秦少章帖六
　　某顿首前辱惠教并示新文累纸又屡屈车马公私匆匆不办眼前盛意未报然钦爱之诚则勤足下当谅此天气日夜凉渐宜灯火想于文字益有功凡可以养生事亲者用心焉事无道俗一以贯之独愿勿载得失于心术耳午后稍暇当约过酺池闲谈
　　作文字不必多每作一篇要商防精尽检阅不厌勤耳举场中下笔迟涩盖是平时读书不贯穿也并书十扇甚愧勤国士也笔意殊有佳处公旧学苏余杭书巳有功政坐变从不肖规模笔乃小嫩耳
　　前承惠诗并得教极荷相与不怠诗辄和呈所问文体大似击钟叩其旋虫与笋簴不若发其全体之声耳欲得陈无已旧作黄楼赋记及答李端叔书如有本且借示
　　学问之本以自见其性为难诚见其性坐则伏于几立则垂于绅饮则列于樽彞食则形于笾豆升车则鸾和与之言奏乐则钟皷为之说故见已者无适而不当至于世俗之事随人有工拙者君子虽欲尽心夫有所不暇相见乃尽之
　　辱简记承学问不怠为慰前得所惠书展读颇有家法此事要须从治心养性中来济以学古之功三月聚粮可至千里如足下才性之美何患不及古人但勿欲速成耳前承陈无已语有人问老杜诗如何是巧处但答之直须有孔窍始得因相见试道之
　　比在吉熟读前所惠诗巻如公辟祭文语气甚善诗句极有风裁可喜合处便似吾少游语然恨工在遣辞病在骨气耳古之闻道者请问治天下则对曰去汝鄙人也何问之不豫也文章虽末学要须茂其根本深其渊源以身为度以声为律不加开凿之功而自闳深矣公诚以此言为可则犹有一物为公道之二十年来学士大夫有功于翰墨者为不少求其卓然名家者则未多盖尝深求其故病在欲速成耳夫四时之运天徳也不能即春而为冬断可识矣承自屈访逮故及此更占大方之家有所闻见幸见教
　　与朱圣弼书
　　某顿首公从事于仕上下之交皆得其懽心又勤于公家可以无憾惟少读书耳能逐日辍一两时读汉书一巻积一岁之力所得多矣遇事繁暂阙明日辄续则意味自相接空时亦不须贪多要有伦序耳【右皆家传】














　　山谷别集巻十六
　　钦定四库全书
　　山谷别集巻十七
　　宋　黄庭坚　撰
　　书简
　　与徐师川书四
　　师川外甥奉议别来无日不奉思春气暄暖想侍奉之余必能屏弃人事尽心于学前日承示谕自当用十年之功养心探道每咏叹此语诚能如是足以追配古人刷前人之耻然学有要道读书须一言一句自求已事方见古人用心处如此则不虚用功又欲进道须谢去外慕乃得全功古人云纵此欲者丧人善事置之一处无事不办读书须静室焚香令心意不驰走则言下防理少年方强时能如此半古之人功必倍之甥识性颖悟必能解此故详悉及之夏初或得相见因五舅行作记草草
　　某叩头得手记审秋来侍奉万福闲居不废问学甚慰怀想老舅穷露病羸比经先亲练祥追慕不逮痛深刲割又闻给事叔父之讣号恸塞绝门户陵迟一至于此痛毒之情殆不能堪逺承慰防曷胜哀感所寄吉州旧句并得见诸贤和篇皆淸丽有句法读之屡叹糠粃在前老者增愧耳甥人物之英也然须治经自探其本行止语默一一规摹古人至于口无择言身无择行乃可师心自行耳君子之言行不但为贤于流俗而已比其大成使古之特立独行者皆立于下风也尝有赠邢惇夫一诗谩录往多病意尝愦愦书词不次
　　辱书存问勤恳见所作二诗皆有老成之气他日学问文章当不忧但念当得智识深远老于世故者相与琢磨乃为有益好学之士常病人我最难调服能日三省此事去道不远矣禹治水十九年于外三过其门而不入然而不矜不伐况于世间知书能文果不足骄人矣潘君诗句中观其人甚刻厉不轻发然不知于治心养性有少功夫否凡倦殻轩诗巻中人但能讷于言而敏于行皆足以追配古人矣今人不足骄也不审甥与诸友尝如此念之否多病草草因来有新作惠示为望比遣李掾人报书灭裂及今欲一一作书临纸辄头昡意绪可知也累日得雨天气差凉虽阻江山风气想不殊比来八姊郡君尊候何似甥读书益有味否顷精治一经知古人关捩子然后所见书传知其指归观世故皆在吾术内古人所谓胆欲大而心欲小不以世之毁誉爱憎动其心此胆欲大也非法不言非道不行此心欲小也文章乃其粉泽要须探其根本根本固则世故之风雨不能漂摇古之特立独行者盖用此道耳洪潘皆是佳少年但未得严师畏友追琢其相耳忠信孝友立则见其参于前在舆则见其倚于衡常久而后安之若但绣其鞶帨又安能美七尺之躯哉非甥辈有可以追配古人之才老舅不出此言也未縁趣席千万强学自重
　　与洪氏四甥书五
　　驹父别后惘然者累日虽道途悠远鸿雁相依颇不索寞黄州人来得平安之音甚慰也即日想安胜太守书颇相知更希善事之尺璧之阴常以三分之一治公家以其一读书以其一为棊酒公私皆办矣玉父若且留黄亦自佳不知能如此否外婆比来意思殊胜比去冬十减六七望夏秋间得佳也
　　龟父玉父盎父诸甥皆得书知侍奉太母县君安乐甚以为慰驹父常得近耗代者已至否鸿父只在齐安否龟父所寄诗语益老健甚慰相期之意然家贫老人须养未免就科举更须收拾笔墨入规矩中得失虽不在是要是应科举法也方君诗如凤雏出殻虽未得翔于千仞竟是真凤凰耳今几许春秋性行何如治经术否潘子真近有书来倾倒甚至亦未暇作报盎父知读书有味否所欲于范守处借人易耳但平生不相识方一通书后信便可言此未縁相见思念何日不勤惟万万自爱因来频寄书
　　见师川所寄诗巻有新句甚慰人意比来颇得治经观史书否治经欲钩其深观史欲融防其事理二者皆精熟涉猎而已无此功也士朝而肄业昼而服习夕而计过无憾而后即安此古人读书法也潘君必数相见比得其书甚想见其人
　　龟父外甥得递中书审侍奉太母县君安裕同诸弟进学不倦甚慰怀想即日霜寒想同新妇供具甘防不匮黄州教授得安问寄诗比旧增胜每得所寄文字虽衰苦憔悴中亦一开顔也所问礼乐事具悉礼乐者圣人所以节文仁义至于大成者也修之身立之天下一法也一物也乐由天作礼以地制夫范围天地非圣人孰能之惟圣人能遂万物之宜通天下之志万物皆得宜礼之实也天下皆得志乐之情也董生王吉刘向所论盖欲用先王之礼乐宜于世者以教化民此与圣人之言不悖也孔子所论孟公绰卞庄子之徒盖或过不及非以礼乐节文之则不可为成人如孟子所论合矣圣人者知人之本根材器故其用礼乐也知变化之道而与天地同流故钟鼓之间而与天地同和俎豆之间而与天地同节后世不本心术故肝胆楚越也而况于礼乐乎
　　得来书知侍奉万福进学不倦为慰老舅霜露衰摧比经祥练追慕无冀痛深屠割奈何奈何方此荼毒百骸殄瘁又闻给事叔父之讣一恸欲绝奈何奈何鸿父在太学时得安问否得刘教授书推与二生文艺颇慰悬情通知古今在勤读书文章丽在笔墨追古至于夜行之行不见之美极须留意略说人之常病有十种喜论人之过不自讼其过嫉人之贤已见贤不思齐有过不改而必文称事而增语与人计较曲直喜窥人之私乐与不肖者游好友其所教试反已而思之若一日去其一则十日亦尽去矣管子曰圣人贵夜行此之谓也此所谓安身之利用孟子所说旷安宅而不居者谓此等也潘君文字极有思致近又得渠书倾倒甚至多病未能即作答且为道意不知此君能留意治心养性否古人言说得一丈不如行取一尺说得一尺不如行取一寸此至言也见徐外甥奉议亦道此意数十年先生君子但用文章提奬后生故华而不实诸生寡过可讨郭林宗传观茅季伟田仲乙安用文章也未能相见千万自重勤务本之学
　　与李徳叟书
　　徳叟推官六弟前尝作书具道成都事始末来人不取报而行因循留斋中以至今得刘左藏来元日所寄书审侍奉三妗太君万福张新妇彭团练佛儿僧儿各安胜为慰蕲州学舎尚可忍穷以待黄陂阙否两年来百忧满怀又亲老常须医药苍颜白发已成一翁但以老者系恋儿女不欲向江湖直强颜班列中尔局中文字煎廹旧书亦荒废终日愦愦了无可乐者甚思阿髯诵诗猬毛森张慰此寥落也江外方春寒千万为亲自重【右皆家传】
　　与李广心书
　　广心主簿弟得所寄书知官下不忘学问时至太平探幽味别后乃能如此何慰如之大舅学士左右当每得安问即日王事不至劳勤新妇安裕幼弟读书胜进诸侄长茂龟父外甥老于场屋作人亦自清苦客游邑中当承岂弟之防不知今举利钝何如师川遂能杜门择士与游问学有自得处他日当为豫章一名士但恨彼未有国士与为师賔尔承主簿防作双寂堂乞铭漫作数语还可意否老夫颜鬓与都门相别时大槩不远老饕如故四十今年斗长老杜所谓吾笑汝身长者也知命到家不能三月复以舟载李庆韩十上成都矣相望万里防面无期临纸惘然千万勤官强学为亲自爱【双寂堂铭载第二巻】
　　与七兄司理书
　　某再拜啓元正令节阻逺无阶献寿不能胜情伏惟治狱多有阴徳百福所防坦道为履无所忧惧随顺世缘哀乐以节以保康宁之寿丁成等来继得卧龙山绝顶书两信所报曲折开慰无量见婣榎书如在目前亦慰人意秀女几时生初未得报顷终不作诸人书乃如兄所虑大郎尚未能深念耳知命挈携在涪陵凡十月乃归才归又往涪见张从道此公多禁忌初亦患其猎猎喜往幸相见倾尽亦馆待十七夫妇甚勤殊不易也即日相防小牛王嬭庆儿安宜小牛嬭妆奴皆无恙相虽淳良终未好书此司理谭存之忠州人两儿皆勤读书一已十七岁一与相同岁延在斋中令共学差成伦绪日为之讲一大经一小经夜与说老杜诗冀年岁稍见功耳范公为其师死去三月遽归今闻凌云嘉州大佛院有请疏或被迫徃往复来纯及王行者皆久不在此某处摩围之下安固寂静无时不湛然愿勿以递中书沈浮动念也相望万里兄弟之心何异对面伏祈寛怀自重不备
　　与嗣深节推十九弟书
　　嗣深节推十九弟得书知同新妇诸侄安胜为慰寄大蒸枣乃所乏也比得大郎自萍乡来相聚甚慰人意亦知元明年来殊健得儿妇孝和甚可意也嗣文般家何故稽缓如此嗣直绝不得书天民以妇病全家向洪州就医未得归音三十三已同去华归一月矣高定侯数有书来但苦贫甚已寄丝二百两仍月割俸一千与之虽未有大益聊为不忘之意耳适张客来云遣人到光山送其弟经费便行故草草作此书朴适出谒黄崧孺未回亦不及候书续因张客寄书信也今年有双井饮否赞府佳士官况当佳光山亦有游观处否度亦无林泉之胜比得叔和书乃报小大娘旧疾稍痊亦可喜至凉遣楷向永宁也六月三十日
　　与声叔六侄书二
　　声叔六侄得书知同诸新妇侍奉不阙子职牙儿长茂张士节佳士想笔砚间益得讲学之乐日月易失官职自有命但使腹中有数百巻书略识古人义味便不为俗士矣金道人惠书甚勤及寄苁蓉鹿茸元极济所乏感刻
　　卿长老惠书巳悉所求院记敬诺但录事来未详备如三钝汉坐脱事及偈句之类士节来修牋记礼意甚笃皆未能作书石桥元上座亦然若石桥功及七分便作铭也近见写字甚进愿文学行义皆如此世间鄙事有甚了期一切放下专意修学千万千万【右皆家藏真迹】
　　答荆州族人颜徒帖
　　宗子之礼废同姓之子孙数世之后遂为路人切尝深悲之旧尝闻先君绪言长沙一族初亦零替闻有晦甫者儒学里行人所推宗恨未相识及不肖游学在淮南则闻闽漕以侍御史召名动京师矣衰宗坠绪犹当敦睦况贤者之子孙乎今日相见欢慰无已重烦简诲悚惕悚惕
　　与益修四弟强宗帖三
　　某承手字喜晴寒日用轻安数日来不平之气想已销歇古人云事不如意十常八九况此小小何足置怀世间逆顺境界如寒暑昼夜必至之理周公以大圣扶倾定难远则四国流言近则同寮不悦而周公从容不动而天下和平此小小者如蚊蚋过前耳又何怏怏耶十五郎甚安纯谨可爱
　　某顿首辱手诲喜承体力轻安石屏幽雅有趣徧相诸儿遂与班班矣辍惠多谢多谢小诗谩将意老嬾疎拙不足观也
　　某得来示喜宿来日用轻安惠海中诸物感刻感刻韩退之所谓蚌鱼螺蛤虫睢睢以盱盱欲一以穷之岁月屡谢除者也十五郎纸轴知未寻得同色纸此有五幅似相近谩送或可相足耳槱可字尊用棫朴微物也可薪之槱之以荐郊庙以其有用而尊之也
　　与济川侄帖
　　济川侄夜来细观所作文字甚有笔力他日可为诸父雪耻但须勤读书令精博极养心使纯静根本若深不患枝叶不茂也所留纸巻写退之一篇不尽三十五行尚余十行未了更续五幅乃可不知有此纸否【右真迹皆藏于其孙燧】
　　与润甫贤宗书三【名育有字序见文集第十六巻润甫即懋达旧字】
　　某顿首昨到城虽得数相从以为慰而烦溷主礼良勤惟多愧耳累日寒雨体力能佳否职事亦解渐稀简耶亦偷日力读书否仕宦固欲伸于知已而外物不可必唯有夙夜公家之余强学力行乃为不求求之人生成就自有时譬如春夏长养秋霜肃然小大成实谁能御之至于非其时而望之虽睿圣不能也小人所谓九折臂而成医者更事多矣孔子主弥子则卫卿可得然而孔子曰富贵而可求也虽执鞭之士吾亦为之然则是非不为也直知其不可求也不审以为何如山中赋盐遣人就县中因人附问草率某顿首润甫贤宗
　　某顿首狱曹与诸县事同一家具狱上府每有不当民情义当裁正事正而缓追胥节目乃为受赐不浅耳承颇寻绎旧学不废文字之乐甚善甚善同寮中有能同此意者否读书不须务多要是精一书更得人讲学为妙公家事极须留意然要庇防同官之短而推之以功则我贵矣推其极所谓汝惟不矜天下莫与汝争功者也浮云傥来若寄之物铢两自有所系决非智巧所能得老夫阅世故来益知三十年守此拙分为不错也某顿首【右真迹皆藏于其孙朴】
　　答壮舆主簿书二
　　某顿首往在僰道尝一作报书尔后三防书矣率小字如蚁十余纸明窗净几凝神静虑而读之得三四纸则头目花巻而椟藏之迨数日乃能尽知壮舆之倾倒于不肖者至矣顾多病早衰嬾慢无堪何以得此是是堂诸文知壮舆能尽交天下豪杰矣所惠诸铭及上范公书知壮舆强学日新非不肖老钝可望但敛衽叹服耳是是堂铭在陈留时恒畏懦不敢奉寄今失其槁老来随事随忘笔间不复记忆将来诸故友间或可得也从容里中想亦得沈潜文字间恨未得承琢磨之益临书惘然
　　辱书累纸存问劝戒奬借开发恩意千万鄙薄绵弱游于畏途已在明哲之后岂能尽承吾子之赐耶见所寄惠新文与夺劝沮坊之则塞畎之则流笔力与心机相得叹仰日新之学欢喜降服大不可言刘子真有子矣如论役钱二书乃如吾司马温公论事所谓希颜之人亦颜之徒者耶自吾子之家祸荐臻往与嗣文兄弟言之则气塞今而后知刘氏殊不衰也千万更希以道自重
　　与廖宣叔帖
　　某顿首烛下见所惠简喜承体力渐胜所谕忧患无种夺人生理诚如来示夫利衰毁誉称讥苦乐此八物无明种子也人从无明种子中生连皮带骨岂有可逃之地但以百年观之则人与我及彼八物皆成一空古人云众生身同太虚烦恼何处安脚细思熟念烦恼从何处来有益于事有益于身否八风之波然无涯而以百年有涯之生种种计较欲利恶衰怒毁喜誉求称避讥厌苦逐乐得丧又自有宿因决不可以计较而得然且猿腾马逐至于澌尽而后休不可谓智也所欲知近道之涂亦穷于是
　　与荆南程金部帖【二书附】
　　七日来复德人之庆愿公即入台省以福宗社不独下交防福也都不恁麽太僧生尽恁麽太俗生所以不敢造前聊具短记
　　徳儒知府金部三丈霜寒即日伏惟尊候万福去岁舎弟来防赐书勤恳尔后大斾去荆南遂无从上状比贵郡遗老王孝子者到黔中问得左右动静甚悉为慰王老人言徳政岂弟田里安息时时弭节禅居颇有言句传在净坊以为警防闻之欣然如获瞻对谨勒手状附承起居徳儒兄弟才学之美当翺翔台省羽仪侍从而淹回在外知者所叹东川近乡里亦便安于私过家上冢亦仕宦所乐伏想下车中外翕然无复勤发硎之刃深味禅恱亲见古人何乐如之正辅至京西得一书河南通直及蜀掾皆在眉州邪儋耳寂寂不闻音耗计荣州之西犹荣州耳雍熙老闻有行业想时接几杖比得备物亭颂远想高致钦向无已率易和呈悚仄悚仄
　　答石南溪书二
　　某顿首放逐颠沛人所简贱阴拱而窥三川之涂者惟恐不肖之尘防辱之也道出贵部而轩葢奕奕来顾蕉萃终日不懈窃深叹服意此邦鳏寡被岂弟之泽深矣不有君子其能国乎奉别来忽复一月病余疲苶终未复常以是阙于修敬乃防示书先之存问勤恳感愧无以为喻秋暑溷浊似欲不堪不审尊候何似伏惟万福谨勒手状
　　雅闻南溪民淳事简况君子居之必有以新其风俗之陋邑庭淸虚想时与寮佐同文字之乐诸郎读书亦有日新之功某寓舎无等虽无登览江山之胜得一堂亦可粗遣朝夕来御魑魅处此葢已有余他日稍以私力葺之旁近有禅子道人欲相从寂寞者亦蔽其风雨而已
　　与徐彦和书二
　　某再拜比因太和普觉院人回寓书信左右当已呈彻专人辱手诲勤恳审监郡草偃风行又得从容于文字推恻怛以惠鳏寡忠实以教官吏力行所闻不以才高位下而自贬损神之听之实百福之所防惠示坛经笺训极见用心之美今时道俗往往不防言行斯文之作实不虚费翰墨若欲究竟兹事更须退步损之又损恨不得相见耳谨奉状临书怀想
　　太和尉裴安世如晦之子其人好学善士但恐为吏不堪快健不称尊怀尝试接引之否其家有如晦时抄书及古墨皆天下之选可试观之也前所寄香似与小宗不类亦恐是香材不妙使香材尽如所惠苏合之精自可冠诸香矣意可尤须沈材强妙前录意可方去似遗两种物葢当于诸香后云龙脑麝香各三钱别研若果遗幸增入更有一郑康成注汉宫香法未检得续寄上双井似差胜去年漫寄一瓯尝试如何
　　与潘邠老帖五
　　比辱车马瞻相风度殊有尘外之韵中心窃独喜知足下胷中进于忠厚之实故见此光华尔得示诲及新文怱怱中疾读已觉沈疴去体未三复也蒲圻纸佳惠亦未暇省录
　　某昨晩得手诲防以四日院中书成奏书沐浴于感慈日暮惫甚念作报书及所送纸皆不能今旦又相君入院当亟入势未能如邠老所须但咏五言觉翰墨之气如虹犹足贯日尔比承怼有司之不知已草草治行遂不过我而东鄙心甚怏怏此乃学为举子之文儌幸一日既得人爵而弃之者也岂所望邠老者耶又恐自有故不专为此蚊蚋之过前耳书嚢聊可收道中诗藁怱怱未及他
　　辱专人惠敎勤恳审村居侍奉万福得文字之乐为慰远寄书属托深远尔雅少加意便当不减古人甚奉助欢喜也蕲簟珍惠比来岁月深此物渐少也祖夫人挽词又未能成今日来头痛岑岑谒告卧家来人已留数日恐渠食尽不能待且遣行尔后作得当寓递此物辈遇无意无思时滞端不可强成亦不足传尔怀苏亭记谨诺俟叙本末来也墨一笏是东野晖鲁人甚尊异之今亦难得漫往可为公千篇之费温公神道碑市中有板数十文可置适令买尚未来子瞻论作文法须熟读檀弓大为妙论请试详读之如何却示谕伯氏尚家居以代者据位择县至今未迁去耳知命非熊无恙有十许篇诗是今春所作不足观因人传借有漫字矣漫送一观公书字甚工然少波峭政以观古人书少耳可取古法帖日陈左右事业之余辄临写数纸颇胜奕棊废日无使笔意便自有佳处近见无咎作庆州使宅记大为佳作未有别本有即奉寄彼土亦有士人可与共此者乎因书示谕作书但连一二纸书事不须屡副颇似不情未縁防面千万为亲自重
　　平居极欲奉款曲而出入公私事亦相寻来终日不了眼前以此中休穷年音问不通虽交旧间颇相委悉无简贤慕势之嫌然亦自觉俗状可憎也辱敎奬借太甚加以恩意存问老少知公见爱深也顾鄙陋何能有益左右万一其言过称不敢当其臭味同者切喜此道有攸助尔所惠诗巻疾读数回词意相得皆奇作也自顷未尝得见笔墨绪余不谓公已能至此钦叹钦叹未足此心此文乃如明月夜光终不可掩岂待不肖推挽然愿公终所以而后载言其上使长者知公不徒为言而后生有述焉此报左右之勤恳客至草草
　　辱敎墨甚勤惠顾相与款曲之意无日不勤身在公家又年过四十渐不能堪如此碌碌度岁月尔承强学以祈不辱此盛徳之举充斯言也足以追配古人文章安足道哉
　　与顿察院书二
　　某再拜某于老兄气味殊不远而音问不往来者二十有五年岂有世故利害能变迁曩时顿敦诗黄鲁直哉然随食南北相忘于江湖风波之外亦法如是尔又何足言耶某毁瘠之余终无生理又得罪远窜怀寛贷而畏死恐惧自省情实可知道出贵部意望一见故人洗濯旅琐不谓大斾将王命报塞桐栢度还期尚逺负罪在途不敢淹久留记叙情临书怅仰
　　入淮安之境治声翕然见别乘道治郡之方仁厚精宻不鄙其民而敎养之钦叹钦叹如老兄人物宜在台阁而数补外此岂人能为之哉愿坐进此道百福之来不可辞也其区区行李及晴暖取道向襄峡道途所须别乘相应副甚周旋也闻和令弟及子舎皆不在郡故不复遣问幸裁察
　　答茂衡通判书
　　某辱手诲存问勤恳审王事不至劳勤侍奉吉庆良慰怀仰承洁斋向道日胜一日非但不肖所畏当相求于古人中耳然事亲之日可爱当以色养为先不犯灵叟无不可为若沈滞寂空不防世谛则为不回心钝罗汉殊无用处也弟妹婚嫁略已毕否儿女几人有成立者未幸一一防示防斋诸诗多有佳句皆自得之言不肖不复作诗已数年当奉为作防斋铭别信寄上未缘款语临书增情不次
　　与德之司法帖
　　午间地炉太暖欲眠即过行香防西斋对火观书差觉味胜恨泥潦不敢屈煎茶耳絮遂足用铅茶盌极烦调防亦不急须也醵防待要高使君近信为佳桥山事严庀百局庀音与庇相近百官各司其局之意黄帝葬桥山故云耳搜搅十年灯火读书是唐道人笔悮写坏两字
　　答李孚先判官书
　　某再拜啓顷防赐书勤恳弃捐漂没非所当得但钦佩孝友慈祥之意不能喻之于怀衰疾嬾慢欲作记承动静水濵林下兀然辄复终日报礼旷絶似当得罪矣惟君子尽人之情能忘之耳舎弟到家能道起居状审比来侍奉吉庆王事不至劳勤良慰倾仰无縁参对伏祈为亲自重强学力行以致光大谨勒手状
　　与子正经句宣徳帖二
　　某顿首昨晚幸款语奉手诲承旦来起居淸健为慰所送宣城笔亦可用但非其妙者耳游浮金堂诗旧所见也瓶笙诗不用寻张昌裔能诵也
　　两辱垂顾敬佩不凋之义恨相从未久未尽防琢磨之益耳伏奉手诲喜承官局宴闲起居佳健谨勒手状【右皆家传】



　　山谷别集卷十七
　　钦定四库全书
　　山谷别集巻十八
　　宋　黄庭坚　撰
　　书简
　　答黔州陈监押书二【陈名杰斌老即其子】
　　某再拜奉别遂二十许月通书不数怀仰则勤九月末屈殿直方送春初所惠书来皮子皆虫损泸戎往来之人如织此君乃慢事如此虽然亦足观公于不肖之勤也承迩来王事不至劳瘁閤中淸健贤郎不废学开慰无量闻贾使君明快解事宋倅遂全安想郡政殊办时有歌舞之防对江山否斌老才格甚不凡所恨相逺不能取来此读书如旁近乞局先生难使之长育人材尔向尝干王补之为公措置一差遣不意此公遂如此俟新帅到试更图之不知閤中能令逺来此读书否见读书人稚钝资质下劣未尝不思斌老之明利卓立也末縁参承临风怀仰千万淸修不懈自寿
　　某顿首承贤郎读书作诗写字皆日进甚慰久别之意恨相逺无縁致琢磨之功惟深念金玉之质可惜虚过岁月且四十钝拙如初但不废书耳王补之小疾遂不起令人哽塞观其意气殊未衰不谓遽止此也摩围阁尚扫除否新双井数两可用芦心揉筛去白毛细硙用嫩汤点可携就摩围煑涪翁井泉也
　　与斌老书二
　　斌老累得书喜侍奉吉庆读书不懈黔中难得师友惟可闭门自读书古人云读书百遍其义自见惟要不杂学悉心一縁义理之性开发但以韩文为法学作文字且不用作时文经义之类如此等物若修学成看大学经义三五日便可成就有余也草书水墨之类且置之勿作亦妨人读书全功刘斯立淸修节行甚美可与游从恨渠遂随计入都耳左传前汉读得彻否书不用求多但要防防不废江出岷山源若瓮口及其至于楚国横絶千里非方舟不可济惟其有源而不息受下流多故也既无人讲劝但焚香正坐静虑想见古人自当心源开发日胜进也今寄王献之黄庭经张长史草书千字可观古人用笔之意
　　斌老夏热想侍奉吉庆别来极奉思也即日必在孙逢原防学处此老人勤学穏实依之为有理然常须自存心见贤思齐焉见不贤而内自省也如相聚终日作无义语及无益事切自儆戒勿为所党可惜少年才器可致逺大一堕此朋中如入鲍鱼之肆十年尚犹有臭也偶得杨伸笔似可用谩寄十枝戎州有所须因书示谕四十道中废书已晒成一昆仑矣【右已见石刻】
　　与元聿圣庚书六
　　某叩头圣庚赞府年家钦仰问学存心之美恨相得晚也辱君子以王事来不但邑里鳏寡之庆吾侪得闻绪余之益何慰如之下车未几先屈临慰苶然在衰削之中无阶致敬谨勒参候哀羸不次
　　某叩头上子舎进徳不怠恨未识面也寒暖不节起居何如承敎惠示道中佳句想见京洛江湖之游无日不在文字间曹公常叹盛孝章老大不废学今观公诗恨曹刘不相待尔子舎诗文遂能如此元氏代不乏人矣钦叹钦叹阻面但有驰情
　　贤郎议论髙逺与翰墨相称想其退而闲居必有以自乐之也岷山之水滥觞及其成江横絶吴楚涵受百谷以深其原本故也学而知本者葢可求师友于书册矣伏奉手诲存问勤笃恭审尊候康胜良慰怀仰累日独居山堂气体少得苏息但时苦宾客扰人尔惠示手编元祐录颇有所发前后序笔力老硬甚激疲懦且借留传本别纸云送示陶渊明画像未至也损蔾杖荷扶将之意白直且不须缺人亦不敢自外于左右不伐进学无恙不果别状
　　前日诸公惠访甚慰幽居岑寂辱手诲审起居佳胜所示归舟唱和与雪月争光可也钦叹钦叹谨勒参候蒙示先大人唐诗词气深厚有志于天下而无公卿之命者也须鄙文以表于墓敢不承命
　　乾元用九天地生物之始君子思所以与天地参者其在逺识宏度进徳不怠与时俱休某岁前定过海昏若水太涩即作乘陆计尔防面有期尚冀调防惠诗不与在西安时同律岂吏责不繁又获山水之助耶钦重钦重
　　与元勋不伐书九【勋圣庚之子自元祐初从山谷游几二十年终春陵太守】
　　某叩头不伐足下相简愿见有日比承自屈所见过于所闻矣书词称引所推拟太高若某者安能如是盛意不可虚辱请诵所从来而足下择焉不肖蚤从李公择孙莘老游稍知自重而已适于四方得交数公防琢磨之益仅能不溺于流俗尔学问既少记忆早衰缉缀翰墨粗能达意至于作诗葢童子雕篆之流少而好之晚不能休而先达苏子瞻猥见题品以为絶伦鄙心实不堪以为能故数年来病因不复作也若乃见已与道同体俛仰于万物之中而常为之宰不肖则安能自当求于世之有道者耳雅闻足下父子溷俗而志刚居今而好古学问文章下足与今之人竝时上足以配元氏之作者而愀然忧不能退然谢无有捆载而乞于垂橐之车岂能有以加益然有一于此今之君子好以文章轻重人自是千虑之一失最能溺后生愿足下钩其深而勿游其濒也至于知言行之不二知至诚之无息足下不但能言之愿相与讲学推之行事岁晚望効焉怱怱累日不能往记惟有驰想比辰伏惟侍奉外起居胜常承问学不懈何慰如之所作赋殊进更少加尺寸功可以横行场屋中矣赋语要深切着明不欲一句闲慢譬如善舞者剜刻出拍搄尔吴生与众工同用笔墨而独能妙者以下笔便能写物之情性尔如不伐作诗已深此赜但举此加诸彼而已阻面故覼缕如此暑雨异常伏想起居佳胜所示温公读书真是读书法涉猎百篇不如深考一巻耳韵对平生不喜此书故未能有御史台记希文借去未还耶纳书府杜诗未尝注时因所见疏其上才数十事耳所示书殊淸壮若足下之诗视今之学诗者若吞云梦八九于胷中矣如欲方驾古人须识古人闗捩乃可下笔今代少年能学诗者前有王逢原后有陈无已两人而已文章无他但要直下道而语不觕俗耳
　　辱书审侍奉吉庆卑以自牧君子所以首出庶物者也精于一则不凝滞于物鞭其后则无内外之患胸次寛则不为喜怒所迁人未信则反聪明而自照颜渊曰舜何人哉隰朋愧不若黄帝夫设心若此岂暇与俗争能哉窃窥足下有强学之志故及之耳
　　比岁在黔中尝以诗及桃竹杖奉好畤今君承尊公已解官去书及杖但留双井舎中耳淯井刘君既至泸渠以官所生熟夷因攻掠遂以书来道不能至道之意送所寄书及诗粲然一笑如在南山云岩之间相从也诗日奇秀知别来不懈于问学如此胜进欢喜无量想他文皆如是恨不俱来也所谕家才四壁应举蹉跎贫者士之常富贵在天安可以人力计较耶知寸心不与万物俱尽则在此不在彼矣千万开拓胸次以天地为重求舜禹比肩则衡门之下古人不远
　　元明近赴越州司理匠师在扬州守家尔知命挟雌将雏下荆峡迎元明未得近音也文章殊不能下笔葢才智与齿髪俱衰忧患与病又侵其半所谓吾犹昔人也有放浪石刻数种亦可以见其衰飒防诞矣小子相今年已十七诵书虽多终未能决得古人义味近喜作古诗他日或有一长尔未可量也
　　辱手诲审所苦脱然轻愈侍奉万福何慰如之两日亦闻尊府当之富水考试故不敢奏记耳渊明诗三册今遣去楚词校雠甚有功常苦王逸学陋无补屈宋欲寻一解写字人令录一本正文时时玩之病未能耳字说但苦盛热嬾
　　每承惠问辄累幅似不必尔顷收得尹师鲁范文正欧阳文忠谢希深数公皆可寄千里者细字一幅尔既为相与亲宻削去流俗苟相取下之意又省材惜费之道也平时读前汉不审生熟若未熟可日观一卷并注精读有不解者别以叶子记之殊胜泛读失寸阴耳更慎泠物及夜中防腹山间雾气喜侵人守身如城守气如瓶乃安乐法
　　累日欲遣人致问常苦舎中有賔客事暑雨不頴脱体力佳否想侍奉万福治行有涯否纸三种漫往作草茶四品恐须携向北方耳山堂对新篁终日水声潺潺殊足思也【右皆得之元氏家藏】
　　与冯才叔机宜书四
　　某再拜闻大帅出按西融不审旌斾参幕府否方此畏暑道途亦良勤宜州人袁端居处与竝隣有干事材欲军前一试其能然闻此行但与怀远军城砦耳如此则用人不多此人云但得达姓名于帅府他日或听驱使耳其人能否固不逃于水镜之前也邵普义用心耿介喜读书与人有终始不独岭南士大夫中难得也方欲达姓名以补麾下之阙窃闻诣幕府已有湔祓用之之意甚喜慰也河池久不得人若邵君一振其弊逺民实受察逺照微之赐率易冐闻想大府所患不得人耳顷频奉起居之敬不审皆得彻几下否承轩葢从军中之麾在怀逺伏想帷幄尊俎折冲千里动静胜俗普义邵侍禁自军前回辱朋酒之贶甚副所阙承贤郎亦从于迈盛暑居新市中亦烦暍耶某涉夏来幸顽健伯氏已之南丰永州儿侄軰近得安问未获瞻承惟有怀仰伏祈善眠食自重
　　平时于左右之心未尝不勤而笔墨不在眼前又无经过之便亦恐士大夫之常情畏窜逐之人音问至前故极简阙比时有亲旧求书至门下辄修动静之敬惟君子有常度不以前疎后数为黩也盛暑可畏又师众聚新城中人气鬰蒸于养生之理倍费调持不审寝膳胜常否令嗣计安胜不肖今年来气体差胜去年亦金石药裨衰残幸无他也未縁瞻望驰情无已伏祈自重以须陞擢
　　伯氏元明恐过冬至当来道出桂林计当获参承也乡隣人太毉王君漑云于左右有一日之雅其子秉宜州以阙使臣令押金陵驻泊回其家方办严欲向融州居到桂即望发遣幼吾幼以及人之幼想必垂意恃相照恩如骨肉故及此耳
　　与冯当时书
　　某顿首辱书恩意千万审侍奉万福为慰伯氏道出桂林极荷公父子调防感刻不可言也来人恳求归烛下作此书似欲不可读点药数品幸垂意一一疏示药价也送药人来当更写一巻字去余具载熙书言公字绍先与名不叶今奉字曰当时汉书云无说诗匡鼎来鼎当也言匡衡当来耳古人云当其可之谓时感时不可失也尚阻面防千万珍重
　　与党伯舟帖七
　　辱手笔承侍奉吉庆为慰枣极副所阙芦鴈笺板既就殊胜须寻得一水精或玉捶乃易成文耳竹卓子荷垂意继得二简荷不外之意墨亦多为人索去此二墨极坚黒墨惟换新水磨得墨多宿水则墨不磷也枕屏漫写去阴寒少思不能佳
　　辱手诲喜承侍奉万福腊糟荷垂意千秋木佳物也当寄融州作琴轸并可得数轴头也公书字自有宿习要须勤观魏晋人书帖日临写数纸便当顿进与古人争功耳闻令弟亦自有笔力颇喜学否
　　锡灯檠极便用荷垂意也昔文字每烦调防余尚有三二十册若腊中趂得起当亦一佳事耳欲捣二十册子纸不知郡中有大捣帛石否灯檠虽荷副所乏夜来试用观书殊不惬老眼此乃照歌舞之器耳欲烦指挥别作一枚高七寸盘阔六寸足作三鴈足不须高受盏圈径二寸半盏面三寸着柄盏傍作小圈如钗股屈之鴈足灯汉宣帝上林中灯制度极佳至今士大夫家有之古者灯盏皆有短柄沈约四声云灯盏柄曲是也作成当自优与价却纳前一枚去
　　甲子雷雨深慰民望乃尊公清静忧民之应钦叹钦叹暑气未解计复大作雨当了此下种挿秧事尔
　　辱手诲喜承侍奉吉庆锡合如法已付融州人行矣备急方俵背甚有功遂得一夏观览非小补也比颇得暇观法帖否唐林夫作一临书卓子中有抽替卓面两行许地抽替中置灯临写摹勒不失秋毫知此制度否公书字已佳但疑是单钩肘臂着纸故尚有拘局不放浪意态耳但熟视法帖中王献之书当自得之牋板但喜其简裁未必工也大槩书字楷法欲如快马斫阵草法欲左规右矩此古人妙处也
　　借示琴甚患桐木太厚声不清逺头长尾太高非佳制也大琴而声不出尾可谓拙工矣欲合李惇裕木香丸令人桂州买木香未来或有且借一两
　　有人餽此二种笔差胜各分上两枝须涤研磨墨待松花自泛乃以染毫则得笔力耳
　　承惠新颂三篇极叹用心精苦也然诗颂要得出尘抜俗有逺韵而语平易不知曾留意寻此等师匠楷模否
　　与马忠玉书四
　　某再拜启私居多故又伯氏方自都下来归故匆匆不能作记承动静闰余溽暑即日尊候何如伏惟斋閤燕居八州无不得职明神相之百福所防颇复与诸公共登临之乐否某防恩假守宣城实出奬借之赐方图一走节下谨勒手状
　　某再拜启府中潭潭不异逆旅风雨骤冷拥被不温乃能降伏心意服枕晏然钦叹钦叹舟次大风船凡动物皆呕吟达旦时时惊眠亦有断维折柁之忧今旦既不可出拥炉假寐亦自不恶翘叟亦择日出居乃是荆南人毛病明日阴雨往往复还家作客矣亦闻澧州已食笋方作书从小襢求之馈犂祁感感刻刻器之到当入城参候也
　　有江州王寅者淸静寡欲忠信好义犯而不校久与之游见其学行日进不闻其有过也昨登第以两房孤遗待其禄而食故授齐州司理今为见阙以江州无船辄欲乞一舟于节下以不肖于左右有一日之雅遣人来借一言已报之云马公特达好贤如足下之淸修重慎见而可知足下但自往求之不审尝至门下否
　　某缺然久不作记每见祠部丈知动静以为慰逺防手敎存问勤恳并惠寄纪年通谱极荷眷与不忘承二淛人饥得使者劳来不怠疲瘵当少苏今颇得雨泽稍饷及时否余杭佳太守想得极意湖山之间时有佳句否某自顷以亲老多小不快于今未能辍医药又足弱胁痛艰于下榻强颜班行中公私事多旷但未得雍容江湖之上不忘鍳寐也临书起望东南曷胜驰情千万为国自重须褒宠以慰亲庭谨奉状
　　与子中知县书
　　某再拜哀疚之余荒废文字故承命久不就屡烦问讯愧悚愧悚今率尔为此不知堪入石否公富于春秋好学不倦想不厌闻切磋之言顾所闻浅陋不足发挥盛美耳或可入石但得十数本墨本惠示足矣
　　瑞芝亭碑出于牵强不成文过承推奬但增愧耳顾字大难为石若用一石四围刻之如颜鲁公东方朔画赞之类亦佳葢数十年来碑刻大槩有俗气稍令近古为望
　　专人辱赐书勤恳感慰无量春气寒燠未节不审体力何如伏想平易之政近民鳏寡得职县斋闲虚颇以讲学之功作兴田里之秀使畎亩之间知有孝友忠信以効瑞草之实乎某待尽墓次生理无几颇亦疲于賔客劳问作记承动静不能万一不次
　　与运使中舎书五
　　某再拜启比因急促还上状当已通彻几下专介至伏奉手诲勤恳审外台澄淸防府肃静尊候万福良慰怀仰某比苦头不美饮食尚留田里数日间当谋趋拜节下谨奉状不能万一不次
　　某十三日受敇管勾亳州明道宫并得堂劄已除范祖禹提举明道宫奉圣防各于开封界居住报应国史院取防文字亦能释时解意防且泛舟逦迤向淮南耳二舟告指挥速改文字给付数日间别上状
　　去月发南康日托正辅上状当已彻几下天气小冷不审比来尊候何如总领诸司事务虽勤调防惟从事于道者能不倦尔令嗣数得音问子舎进学有日新之功正辅携去新渔父篇尝经匠者一按之否方逺瞻承临书怀仰谨勒手状
　　自顷欲去双井谓数日可参对故因不为书既至海昏平生所闻云居山川胜绝而未尝到遂勇为一往辄留半月余山中孤寂非复人间以是阙于修敬伏防赐书存问曲折感慰无量失宣城得武昌消息盈虚诚如尊谕三二日即伏賔次谨勒手状
　　令嗣比数相见淸重修洁甚可爱也钓丝竹笋大为珍惠匏琐琐尤觉此物于匕筯间有精采也惟淸道人在云居养道深粹不间亲疎恨公未识之耳
　　与平仲少府书
　　某顿首自平仲南还恨在城中之日浅又不肖以客事未得休息未得从容求益论也先防惠书勤恳千万甚慰怀仰之情借示仲车先生简尺重仁叠义可想见其风流也适有賔客集庵中来人督书修问极草草暄暖千万为道自重
　　暄暖不审何如太夫人安此风土尊候轻健否馈酒何烦如此公自奉甘旨无余承乏殊悚仄也仲车先生草草简尺皆有敎戒此所谓有徳必有言也
　　审仲车先生弃士大夫不起于山阳穷居失所又不幸至此直使人哀痛也然仲车好徳乐义不屈其身以至耋老好学不倦以至于尽在先生无憾矣公父子相知深念哀其身后计士大夫亦须有动心者焉某自八月大病几至委顿比三四日方食而知饥知味未能复常也留来使三日候书倦甚不能成煎迫求去扶病就此天下事权之以义重轻有所屈有所伸足下强饮强食为太夫人自寿而已
　　辱书常以公衔将之闲居每从公家借书史重烦遂不能作牋上答不能无悚惕也荷存问勤恳敎告重复知公非苟然者感刻感刻惠示新文亦知效官穷僻憔悴于百寮之下而养直刚大自申于万夫之上古人所谓丹徒布衣者慷慨未可量也钦叹钦叹未有防集之期何胜引领千万为道自重
　　喻谤之篇论势利二客由径而入排斥义命二友其意甚美然制作之体似未尽善也某尝论古人戏作之文惟扬子云解嘲韩退之进学解乃为尽善如孟坚賔戏崔骃达防已费辞而理不足不审以为如何【右皆家传】
　　与徐尉思齐书
　　某顿首到城虽得一参候而屡屈轩葢常恨客众不得从容相语奉别忽七八日见所与伯氏书审比来日用轻安良慰怀想遗杖漫烦求之乃承垂意搜索必获又以公移将之礼数过当悚惕悚惕短颂戏奉一笑可与仰山崇胜观之涩雨不晴意思昏钝奉状草率四月初七也【紫竹拄杖颂载第二巻】











　　山谷别集巻十八
　　钦定四库全书
　　山谷别集巻十九
　　宋　黄庭坚　撰
　　书简
　　与明叔少府书十七
　　某再拜啓待罪穷壑与魑魅为邻平生学问亦以老病昏塞既无书史可备检寻又无朋友相与琢磨直一谈一笑流俗相看耳忽防赐书存问勤恳且承安贫乐义不溷乡党卖屋以为道涂之资载书以为到官之业想见风采定慰人心国有君子何陋之有不肖早衰五十而无闻使得中寿日月余几得好学之士相从尚或有所发明望风钦叹无以为喻谨奉状道愿见之意心之精微非笔墨所及伏惟照察谨状
　　某顿首比承来官此邦交印有日窃喜草木臭味不逺遂得以文字相娯而不知先大夫与亡叔给事又有同年之契伏奉诲音实深悲慰流落穷山惟欲屏伏所谓靣目可憎语言无味者乃得以君子为依可以忘羁旅矣守倅皆京洛人好事尚文不易得也道中若得暇各作一书到日投之亦佳但论孤官寡助得高明慈惠之师长以为依归可以尽心于职事窃其余光温寻旧学之意其文章波澜翻头作尾自系之大笔矣或不暇及且杼轴之到后日亦可此邦气味适可用此药耳恐左右或未谙也
　　某拜手累日隔面惟有怀想伏奉手诲审起居轻安为慰承上司择才付以文柄甚善矧公胷中坦夷临事不茍又去科场未久当此任甚宜试院所欲知者一曰公二曰密三曰敬四曰通公则请托不行密则讼源塞敬则士心服通则尽人所长某顷凡七作试官凡考试中恠事未尝有也医不三世不服其药老者之智壮者之决也故谩及之以嫌不欲往见千万珎厚行李或有所阙示谕范公及知命皆致问千万防齿记甚惠无縁参诣愿已事早还重阳后日日望挐音矣
　　某再拜穷山寂寞方得君子相依甚慰恨相见未款耳伏辱手诲喜承经宿体力轻安宠惠先大夫泸川集幸甚幸甚窃思江安公以鸾凰之羽辱在泥涂懐文而抱质不幸蚤世可为霣涕自非身后有人综缉遗文几不失坠伏读数篇实以耸叹未遑寻绎翰墨之余味也谨当奉以巾几胜日一开以辞思遗老敬具手啓上谢万一不陈昨日亦见太守说四并堂诗然泸州不见寄也事出谢康乐拟魏太子邺中集序今检呈韦苏州诗若不看且检示
　　二难前軰以为亦只用拟魏太子诗序中云楚襄王时有宋玉唐景梁孝王时有邹枚严马游者美矣而其主不文汉武帝徐乐诸才备应对之能而雄猜多忌岂获晤言之对并得此二难遭之时耳某疑滕王阁防集主人有兄弟俱是显人耳四并堂诗岂有难作之理王勃秋日宴滕王阁诗序亦云四美具二难并曾见此文否昨晚自江濒归见一病人卧王道亨篱外石上恐其即冻死令人扶持到寺门与粥药问得乃是双井旁小戸自荆南受雇为南雄州客邓四郎马二郎担重担子来至此见渠病遂抑令押辞退状弃下马邓二客见在北门外大店安下还可指挥弓手问此二人责令收养此病夫否或不欲自行即欲县中投一勾干人状并乞责人取口词耳
　　某顿首经宿伏想膳安宜试更追韵作二颂此亦曩时得之圣俞东坡之斧斤耳欲知文章夺其关键而自为主出其无穷如此也县中讼田者已得情否得闲幸获过此闲谈嵗月亦可惜忽然解官去矣欲约数人来了却竹篱得一位直差了事者来此亦令一二人同领防之与饭与酒令一日毕工耳篱竹少十数担试为令江头旋买可得否今日晴暖令人请东玉来防棊可得眼皮开也
　　师敏通于吏道与同邑殊可乐人情未必一一合契要之异而同同而异归于不为吏所卖而实惠及民者于其中不必怏怏也守倅清重事虽少稽缓比他日不犹愈乎鼎臣极可爱凡事不雕琢而畏法勤官可数与游也子畏虽似有城府亦审慎可喜勿作耿耿男子酒后失言何所不至一洗涤之使胷中荡然与一切人无芥蔕此学问之意也未有合并之期千万珍重
　　辱手笔审安胜为慰属闻冒风冷小不佳喜遂平安所録拙诗是也但讹数字今録一本去桐帽本蜀人作以桐木作而漆之如今之防三十年前犹见之棕鞋本出蜀中今南丛林皆作葢野夫黄冠之意食笋诗已是元丰间作若见子瞻诗犹可用其韵省忆耳早间无事可来此遂同范公所斋粥也令侄想勤学胜裕时携所读过此乃佳士知自守而勤书者难得然须闻古人言行防趣乃不虚用功耳须不随棊合来乃可也昨来过石駞桥见铺桥靣极不如法直木皆蔵旁近人家而用旧桥靣朽木铺衬一有土则无从防检经大又当坏公及东玉可那工夫亲临之不躬不亲众民不信不其然乎
　　比承动静行李涉险来归闲居亦匆匆未能遣记辱手诲审冲冐小失调防伏想休息得所已轻安矣适有少急事衮衮至夜不果奉答鄙文编已领略一篇不踳駮还多二十年前文字也前所借编今送吉闻公在告以避武隆检覆意不必尔仕宦劳逸常相半如狙公七芧但朝暮辨耳人生与忧患俱生仕宦则与劳苦同处事固多蔵于隐伏实无可避愿深思之食其禄而避事则灾怪生矣
　　某顿首早辱敎答知君子用心所向不谬适得手诲承已参告受檄即行慰喜无量所谓见善如不及见不善如探汤吾闻其语又见其人也水次晨暮极冷千万珍重芎丸漫纳
　　累日不奉绪言惟有怀仰辱手诲承体力轻安惠佳果感刻感刻所问循吏传治行言其治迹耳召信臣治行当为天下第一是也序言河南守呉公蜀守文翁皆谨身率先居以防平又言孝宣时拜刺史宰相皆引问观其所由退而考察其所行以质其言此亦治行之意也累辱手诲并送山蓣极荷勤恳不肖自视缺然毎承君子有相济用之意顾亦何所堪惟忠厚不懈欲以风示流俗则可尔既辱相倾葢则俗礼纷纷走人门者何足道哉幸可无疑也舍弟又辱彘肩之赐何必尔耶以宿昔眼痛作不能书未果作谢啓愿裁察
　　本纸用此八幅冩和晁张八篇昨日已书小巻中今辄作王维摩诘八诗葢蜀中士大夫罕诵此作故书往贵人稍寻讨耳承今日遂成行早起太守来约同饭遂得安诏款语矣闻昨颇以公厨不餽烦料理寻巳豁然栁下惠与乡人处袒裼裸裎而不辱葢其胷中视一世人特鸣吠耳又何足与之论轻重厚薄邪仰观青天行白云万事不置非公高明语不及此
　　比来伏想气体殊佳别时具道治心养气外物不能入于灵府当已见功如小人触忤上则送州下则送县勿亲行罚似为于义于法皆中节耳清河君始闻有长者能为容恱而行谍其间使上官不睦则以济其贪鄙幸熟察之僰道老成好学之士也韩掾虽少年蠭气然自修其职事虽严无害廖铎蔡相时召置坐末亦可喜篆文平时惟书大如手者乃得意既作此大字不甚工又讲义堂字太醇拙他日得暇当别冩此三字奉寄雅字古之大疋小疋如此书□字乃城□也郭公本出于虢乃从作郭耳
　　与黄斌老书帖八
　　某皇恐再拜涉夏草木深山川风露瘴疠所潜伏伏惟使节冲冐良亦劳勤即日不审营从所止尊候何如下车伊迩仁厚之风先被于夷夏愿笃行李以慰喁喁谨附承动静区区万一不陈
　　某名在不赦之籍长为明时弃物胥防隐约蓬蒿之下直偷生耳已无冠带可从人间礼数但有幅巾直裰俯仰闾巷间不可以参谒使车之道左请问舍人记室惟想望英风凛然竦平生愿见之心耳窃惟盛徳可以存而不论言语复重葢老病之常态冐渎清重悚仄无地黄某啓穷巷杜门乃辱轩斾临之获闻高明卓絶之论一洗耳目之尘开慰孤陋无以为喻余朝凉不审尊候何如伏惟游刄所经民受其赐足以销伏灾沴之气明神鉴之百祥所集衰病无阶进谒将命谨勒手状谢万一皇恐皇恐
　　穷巷杜门非长者之所宜辱乃防屈临问慰孤陋敬佩嘉徳无以为喻某获闻余论实慰从来高山仰止之心又以自得旦来不审尊候何如伏惟游刄有余不至劳勤幅巾直裰不可以上谒宾次谨勒手状谢不敏伏惟照察谨状
　　比承考绩进官官吏受仁明之赐者皆欣欣不肖葢不敢以田冠野服谒贺门下乃防降屈修礼于蓬荜小人实自不皇于今恐悚旦来不审尊候何如伏惟神明相助日用轻安所须二方并芎麴丸纳上理中丸却乞三数粒谨勒手状
　　前日过防旌麾屈顾敬佩嘉徳寒不审起居何如春蔬似可侑酒谩往五种食芹炙背野人之意则勤但恐三臡七葅君子之腹属厌矣
　　天高不雨神龙深潜于苏波似以为郡中无求于我也暑气烦甚不审起居何如园中下筤苦笋欲求三十许枝喧渎恐悚恐悚
　　昨日过防延礼甚愧勤主人其奉胜谈观奇画亦忘终日烦倦也旦来不审起居何如张园小石刻今日方毕工谩往一本笔数种各献两枝恐有堪作竹者耳如昨所用张生旧笔幸惠示欲作十数书新笔多即不如人意故也苏波谿取水得斌老自作一文道忧嵗忧民之意或可感通耳
　　蚤来防手答勤重感刻感刻伏奉简毕喜承今日寝膳宁嘉惠示祭苏波文字词防恻怛葢足以感幽潜钦叹钦叹所谕作郡守名衔义当如此篇末欲更数字具别纸不审可否塞红门事虽不得其曲折恐如罢探报百余员及放防珍禽异兽之类但一事皆徳政也【右皆得之于其家】
　　与南康使君察院书二
　　某再拜某罪逆余生茍活未死日月川流既见素冠追慕不逮哀痛无已顷者使车方承诏而西防疏累纸存问慰防恩意甚厚实深哀感方以竭力大事又治给事叔父窀穸故不能即寓防罪负无可言者比闻使节当来惠江西尚冀得一参展谨勒手状
　　某再拜顷者君在言路窃念忠言嘉谟日补衮职以雨露四方何去国亟耶南康下车即闻田里皆受赐少淹留使节以庇江西桑梓之邦实依矞云之防顾恐即还朝耳近见李子修大夫已请宫观若遂请瞻对有期也
　　与敦礼袐校帖五
　　某顿首昨日幸一参候古器与山川之恠产参然满前可以清暑此物軰殊胜用心于博奕也然要须以强学力行守之所谓徳之休明虽小重也不审今治何经读何种史书参其义味有日新之功否惠贶珍器敬佩嘉徳竹表甆里茶盂极佳恨未有天生佳瓢称之耳米元章书率尔题巻未令亲斋郎安胜貌古气深稳似有学古之质甚可喜也
　　辱手毕喜承日用轻安示谕读书甚喜然须深探其义味使不为诵古人之空文乃有益也班固汉书最好读然须依巻帙先后字字读过久之使一代事参错在胷中便为不负班固耳周子发书乱冩置巻尾下成字也天气热挥汗不给诸画及止止轩字未暇冩去承佳篇须蜀纸今送三百此乃自令浣花王家作者生瓢承见惠亦好但恨折时太嫩相茶瓢与相卭竹同法不欲肥而欲廋但须饱霜露耳
　　笻竹戎州用煎茶然久之节防如截以此絶不携来人年四十后渐可扶杖足下少年也亲在堂而欲扶杖恐非礼意欲寻一龟殻佳者截取近尾二寸余治净其近髪处开横窍为簮道似佳能为寻一龟筒佳者为之乎辱手毕喜承朝来起居不爽调防宠惠笔墨及纸皆珍品感刻感刻切观才器英特可以尽心于古人逺大之业闭门读书求心求已渍润以古人义味深沈重厚谢去少年戏弄之习以副父兄之愿岂不美哉屡承羞餽未有佳物奉答辄以药石之言为报伏幸裁察
　　比承轩葢絶不出甚善甚善闲斋清净古器罗列左右思古人不得见诵其书深求其义味则油然仁义之气生于胷中虑谈而其乐长岂与频频之党喧哄作无义语之乐可同日哉惠示砧研物材颇精似亦不甚便用葢磨墨之地不广则难得墨沈多置水则溢四旁非良器也少留此铭其臀乃遣回某有大乌石研制作甚适用或要观可遣四人并小扛牀来取之
　　答晦夫衡州使君书二
　　某顿首啓顷防赐书并寄惠食器巫山君寻即致来极济所乏又辱寓递所赐书有问勤恳策以所不至仰佩恩亲之至不能已已某潜伏林间踈逺人事惟蓬蒿之不宻是以缺然久不通书想晦夫和易多可又相爱必能相寛耳虽闻已拜衡州之命不知阙在几时得孔毅父书问否即日里中宴居何以为乐颇能留意子弟学问否子童已赴任未登高临逺未尝不怀笑语千万珍重以须进擢谨勒手状
　　望之去后想令弟必将泝国入城其人亦肯调伏成家否诸子弟有从学之所否人生须辍生事之半养一佳士敎子弟为十年之计乃有可望求得佳士既资其衣食温饱又当尊敬之久而不勌乃可以尽君子之心而享其功毎见士大夫家养门客略与仆使同耳如此何縁得佳士蓺麻必不能为粟也向见令嗣眉目明秀但患未得师友耳厉之人夜半而生子求火甚急唯恐其似已也况长者乎无縁防面聊寄一笑
　　与荣州薛使君书三
　　某顿首再拜荣州使君承议閤下某既发戎州舟次得所惠敎恩意千万感服无以为喻即日寒涩不审尊候何如伏惟岂弟之政近民民以恱服庭无留事斋中尝有尊爼之乐寝食之味神所相劳无阶参敬惟有怀仰伏祈为国为民自珍玉体谨勒手状
　　承长者以才术之美尝入叔父给事心镜恨未相识也叔父忠义孝友在今士大夫间千人之一也方得立献纳之地不幸蚤世因垂谕不胜霣涕
　　贵州士人惟周彦衣冠之领袖也其人深中笃厚虽中州不易得也其兄庄叔老于世事亦不可得紫衣僧祖元亦周彦之族兄抱琴种竹有潇洒之趣以星厯推休咎常得十之七八试问之可知也
　　与王周彦书三
　　某久为病苦养成防简经嵗静坐性复神存为日已深自有见处回观昔日举动皆非更视人间诚为可笑凡人性各有妙用也一得其妙则通深逺到无所不明前世君子所恃以为乐也且天地万物之美人之所恃为尊荣富乐者皆可空也不足有而人之妄胜也妄灭则真存存而后知其不足有也经所载皆有圣人修行之说而世所不察专以富贵为乐则人亦止此而已矣非周彦亦不语此公案幸心防而黙识之复见某之言为赘也
　　某顿首啓辱手书勤恳并寄诗文意气骎骎翼翼出门已无万里古人所谓防以不疑鬼神避之如公笔力他日孰能当之往在元祐初始与秦少游张文潜论诗二公初不谓然久之东坡先生以为一代之诗当推鲁直而二公遂舍其旧而图新方其改辕易辙如枯敝轸虽成声而踈濶跌宕不满人耳少焉遂能使师旷忘味钟期改容也如足下之作深之以经术之义味之以史氏之品藻合之以作者之规矩不但使两川之豪士拱手也未即得靣驰情无量秋初能一来快尽此事谨勒手状
　　某前承问读易常苦匆匆不能尽所欲言者若欲章分句解作书生伎俩不过熟读系辞便可得作者防趣矣此极不难但要成诵令章句莹然在胷中耳若欲知易之道则但于百姓日用而不知一句能直下氷销瓦解斯尽之矣如此句诸佛祖师亦满口举不尽也三十年来心醉易中自从解此一句遂不疑老释氏许多文字但就自已求之
　　与杨素翁书二
　　某顿首辱书勤恳感慰亡量送紫竹书厨虽未甚中度然亦适用知公眷防不倦也送轴甚佳感刻感刻秋高霜冷即日起居何如想里中亦有可人共黄花一樽破顔而笑所须冩老杜诗青衣城中昼日尽为宾客所夺夜灯不便老眼且遣此三人回舟中冩得随处奉寄必不贻人笑恠也某十五六间必解舟相距密迩犹得时奉书也对酒作书极不如礼
　　到青神所得士唯王十六元直老成有士大夫气味严与公权学识高明文章词气道理明白粹美此国士也苏元老在庭作诗书字真东坡先生家子弟人物亦高秀闻其平居甚孝谨不易得也不知素翁尝与此三人游否公侠士也故以奉告【右皆家传】
　　与杨子建秀才书
　　某顿首顷幸得接款曲而宾客坌集应接常无余日不能叩学问之自得处曷胜耿耿冬候暄暖即日想起居轻安通神论佳作也略能遍读非潜心之地故仓猝不能得其义味作序如此不审可意否方此暌逺千万珍重谨勒手状某再拜【通神论序载第三巻】






　　山谷别集巻十九
　　钦定四库全书
　　山谷别集巻二十
　　宋　黄庭坚　撰
　　书简
　　与刘莘老帖二
　　某再拜啓不侍累日思承敎音无日不勤伏奉简诲审体力胜健为慰承谕刘君清修如此固愿识之信公语録暂留徧观若欲作序引不敢辞但恐不足以重之耳七日后当投休告参候谨上状
　　自公抚南牀士论翕然毎与深识者共叹仰也诗云不懈于位民之攸塈伏惟监于汤之盘铭不以职事举修名立而倦也率易恐悚
　　与刘斯立帖
　　某顿首相闻而愿见略已十五年邂逅得靣瞻想风度实过所闻辱手诲并得佳句伏读未造微妙他日到北当吟咏以为陶冶之具方出局罢甚所要文字未能检寻自此当嗣音也
　　与翊道通判书三
　　某再拜上仲春尚暄不审尊候何如伏惟监理暇豫寝膳宴安山川表里言论风防若可与闻而囚拘有所无阶瞻敬惟有驰情顷防赐书存问勤笃忘其在罪籍而推与过情弃捐漂没当老于蛮夷中幸瘴疠不甚族人养生之具不甚阙便足了一生矣多病早衰头足弱几絶人事又林下水滨习成嬾放以是久不能通记下执事窃谓高明敦厚何所不容照其情实知非简耳黔中春寒异常不知防府一见雪否伏冀善自调防以安百禄谨勒手状
　　某再拜去嵗所防乃公状以闲居务省事不欲数慁公家借书吏以是久不能上答窃惟高明所以见期葢不在此苛礼故辄阙焉由流俗观之不胜其罪也顷防惠蜀糖殊佳山中既难得又蔬食所须耳感刻感刻双井少许漫往助胜日嘉客对江山治之之法茂宗当能道之表弟周掾尝荷顾盼不肖与受赐也舍弟知命防存记甚厚适以病目方小愈未能上状
　　防府故号为少事又漕防所在吏治有不安易为谘禀乔年大夫以寛厚治郡而公以余闲紏擿吏曹之逋慢伏想宴闲之日葢多江山佳丽从容尊爼之乐宜不乏张茂年少解事相得甚欢闻上司又辟南浦尉张永弼作帐局亦佳士也同府多得佳士亦可乐耳
　　与李端中书二
　　尊公修撰不敢通书恐罪人之垢玷污大斾之光辉前日防赐酒肴以尊者之赐熟计念之不敢辞亦恐或累盛徳此后愿勿继也悚惕悚惕
　　昨防赐敎勤恳并贶建溪珍品敬佩不忘之意即日霜寒不审尊候何如伏惟忠厚乐易风行草偃尊爼笑谈自得江山之助承诲谕欲求闲冷何不自憙耶督迫上供处处如此公方富于春秋求闲恐不能无嫌也未有瞻承之便临书怀仰伏祈为民自重长使鳏寡得职
　　与之美运使书
　　某再拜使车虽数迁然敦厚肤敏民所望而畏爱也伏惟按部所止高明敛手惸独得职寝食之味神所相劳令嗣犹在妇翁家邪君礼想视膳问寝不解子职居闲亦得文字之乐某漂寓鄂渚家二十口亦随縁厚薄但湖北极苦旱干不免有饥馑之忧耳不审贵部夏秋颇得时雨否
　　与子智帖二
　　某顿首辱书称述曲折此一靣可道而若致千里之音者何耶老人病嬾了不喜作书此曹狡狯故不能一二上答所与勾主簿书文词意气甚壮然既称乡丈而曰某白非少者事长之礼也古无尊卑皆称人曰足下致敬其足此极数也故范雎谓秦王曰大王足下郦食其谓汉王曰足下必欲诛无道秦不宜踞见长者然后世既称陛下殿下阁下执事则以足下施于下交则不得不从众也足下方有求于勾主簿而曰某白足下犹欲入而闭门也而可乎
　　熟观所惠书词意高雅有作者之风足下诚勤笃不忘探经术以致其深考史传以致其博虽观先王之言而以事明之古人不难到也燕黙传甚有思致他日不已安知足下不为二班耶但愿勿求小成自足耳
　　与胡少汲书
　　某春末得庄仆回所惠书即附慰防问唐臣窀穸逺近及念九兄弟处丧何如学问可望否张氏女得所否何以书至今未达耶计是奉新庄夫非有所调发不往故直留前书在村舍尔足下手足之痛相及在体于人情岂能堪然当以承祭祀为重以道印烦恼为智慧之用知其儿女痛痒则不孤兄弟所以相期者矣惠寄蕲箪由拳背山中所阙多感多感参前堂葢取所谓立则见其参于前耳此处有前后堂前堂面竹竹外修溪修溪以南幕阜山重叠无际后堂北桃李皆数十尺盛夏緑隂甚可爱二甥误传堂意致公佳作失经防所谓使陈寿不美于史迁固之罪也诸诗皆有胜处知别后不忘学钦仰钦仰所须伯夷庙碑及近文以盛暑挥汗作书不复可及此物秋凉后或得手抄数篇也
　　与载熙书
　　某顿首前辱载熙书勤重累纸并手作珍墨煤细质坚色黟黑几兼前軰之妙不独今士大夫好事之比也钦重钦重又惠京师名笔皆佳感刻多事加之老嬾未能作答又辱简记存问不怠何欣慰如之録示东坡诸语所欲闻也封示象州诗书信读之惕然又仰才叔之慈仁也承新任乃在邕州他日可数通书并为海物之主人也未有防面之期千万珍重纸二轴久留此嬾冩因来人告行谩书毕不能佳也奉字伯仲谩作短序道之衰朽不成文也公笔札极豪劲但未入古人绳墨何也古人虽颠倒书亦四停八当凡书字偏枯皆不成字所谓失一防如美人一目失一戈如壮士折一臂不审信之否
　　与王元直帖
　　某顿首今旦以杨咸儒煎迫欲行不举头冩六七书仅能至食时而毕故辄戒门吏使勿通宾谒不谓诸君子旦来皆见过也悚愓悚愓辱手毕喜承日用安和买绢买米皆烦调防感刻感刻毎承诸贤见目以钧台甚不安也凡名皆须宜称耳若常行唯执政可呼钧候钧防两制及大两省三独坐可呼台候台防如司諌正言三院御史修撰直阁大卿监皆不呼台候台防也因见诸公为道此皆改之孔子所谓君子名之必可言也不尔不唯不肖得罪诸贤亦不免为识者所讥笑耳
　　答梦得承制书
　　又辱逺寄二诗白髪瘴雾之中不忘笔研实増爱叹春溪茗菜日佳想甚助吟讽之味无縁瞻奉千万珍重贤郎安胜想山中闲寂极得读书之味
　　与叔元帖
　　某再拜昨幸过仁者之里得见隐居之清胜使人有蝉蜕尘埃之意然迎来将徃辱轩葢甚勤愧不可言也专人奉赐敎勤甚悚愓比来日用轻安贤郎进学不怠良慰懐仰园亭诗道中怱怱未能就他日可寄也堂室榜写去奉新县二皷驿舍中有滴堦雨烛下眼花奉状如此
　　答萧子孝书
　　与足下先君子游于今三十年常恨济父不见用于时又愧録録随食南北不如济父一丘一壑便足了一生也比辱以先君子之治命见嘱作铭方此衔哀墓次待尽朝夕何得复有文思又承窀穸有期不敢但已以孤泉下之愿率尔就此不知可以传后否试持与君表议之可用即摹刻也哀情愦愦书不伦次【右见萧氏石刻】
　　与死心道人书三
　　某再拜云岩和尚禅几往日常防苦口提撕常如醉梦依稀在光影中今日昭然明日昧然葢疑情不尽命根不防故望涯而退耳谪官在黔州道中昼卧觉来忽然廓尔寻思平生被天下老和尚谩了多少惟有死心道人不相背乃是第一慈悲亦有无诤寮中三十拄杖因书驰送兴佺在彼否此两道人却须要打剥净未审如何清公到高居计无不安稳亦颇为衲子追逐耶然巳是名满天下恐终不得闲耳兠率照公是个本色住山久与游居亦好兴却是丛林中淹浸得到只是从初悟发处不曽廓然豁尔故不能得成一片见今只管学决择佛法收拾一副当打老鼠家具向后为人耳须是本分宗打骂敎烦恼半年十个月他日未可量须是有香岩棱道者器宇始得不知此论是否因书幸见敎也戴道纯今在甚处昨在黄龙相聚数日亦是学得说禅尽似也只今道众中有是道器者否冯大郎信心如此云岩縁事想不难成就也
　　奉所赐书承已退翠岩寄住祐圣气力安乐良慰懐想今夏居处亦有水滨林下可逍遥者乎公脊骨硬如铁去住自由今天下道人中一人而已尝观汉之宰相朝握天下之权暮驾柴车出丞相府自处之适尔旁观者亦不为难而今之住山者尝抱而不忍脱此何理也某自分宁过萍乡般取知命一房同赴太平道出奉新甚愿一见更闻师子吼音震惊痴钝适俗縁有不得去但相望云烟之外増叹息耳谨勒手状
　　答浯溪长老新公书
　　某拜手专人辱书勤恳并惠送季康篆元中丞浯溪铭笔意甚佳以字法观之峿台铭亦季康篆也然犹有袁滋篆亭铭三十六行何不墨本见惠岂闽体也袁滋唐相也他处未尝见篆文此独有之可贵也凡亭之东崖石上刻次山文合袁滋季康篆共七十一行为崖溜檐水所败当日不如一日矣若费三十竿大竹作厦更以吞槽走檐水其下开撅沙土见崖令走水快亦使袁公房地干洁祐院门免时有聒噪也此事切希挂意庄客人力得工夫时可令仲纯仲俅軰将领三两人治桥左右溪道令雅洁叠石令桥下亦可作道人四威仪处他日院门当成次第若得防恩北归奉为尽换内外牌榜也两三日既骤热又宾客纷纷写大字未得来人煎迫求归故且遣回诸人相见皆为致千万意
　　答崇胜密老书
　　顷尝论道人处俗之意公欣然见纳然恐未极其趣耳如公高明了了决不同流俗矣忧患百种去来无乡要使虎无所措其爪兵无所容其刃耳势利之交决定能埋没人人之所畏不可不畏清心省事不得已而后应自然寡过矣道人壁立千仭方不入俗至于和光同尘又和本折却与其和本折却不如壁立千仞【右皆家传】
　　杂简四
　　某顿首去年失秦少游又失东坡苏公今年又失陈履常余意文星已宵坠矣然幸此三君子者皆有佳儿未死犹待其崭然见头角尔见东坡祭文多佳语钦叹钦叹至太平且遣人往祭之今年多病不能作文又思如东坡軰人不可草草下笔故也某行李之详已具初和甫书中矣
　　经宿不审体力轻安否早来觉两日不快乃是前时怒庖人烹调不如法因而就食故气上而烦则知喜怒之害人深矣夹公服奉烦頥防令熨过针线工治衣服大率不能令衣平展耳【右真迹蔵于赵宗玉家】
　　今日祭社一嵗民食所托所以祈风雨时节为民禳除蝥贼之灾不谓两劝农使者皆移疾不亲之也孔子曰吾不与祭如不祭神聪明正直依人而行不可忽也昨日不甚解所谓故不果论之他日有典祀愿少留意公尝事韩康公尝见此公斋祭风范否俸米极荷应副得无乏他库支遣否
　　某顿首承示论数往助崇徳姨母此葢公孝友之素仕宦所得唯此而已其余亦何足道耶愿数顾省立则参于前在舆则倚于衡也【右真迹蔵于晋陵尤氏】
　　与才卿法曹仁弟书
　　某顿首辱书审侍奉到官吉庆为慰八姑颇乐彼风物否閤中诸幼想皆安胜知太守颇垂顾恨遂被召耳新守亦故旧俟到即作书往然初仕极须事事尽心竭力与同僚亲睦勿分彼我职事略可相通者任其劳则同僚归心矣官所尤谨买物亏价及寺院民家借器用及出入不明能谨此数事则亦易得举主稍用他人一秋毫之力可致矣未縁防靣临书懐想千万勤官为亲自重【右家蔵真迹】








　　山谷别集巻二十
　　钦定四库全书
　　山谷词
　　宋　黄庭坚　撰
　　水调歌头
　　瑶草一何碧春入武陵溪溪上桃花无数枝上有黄鹂我欲穿花寻路直入白云深处浩气展虹蜺祗恐花深里红雾湿人衣　坐玉石倚玉枕拂金徽谪仙何处无人伴我白螺杯我为灵芝仙草不为绛唇丹脸长啸亦何为醉舞下山去明月逐人归
　　又
　　落日塞垣路风劲戛貂裘翩翩数骑闲腊深入黒山头极目平沙千里惟见雕弓白羽铁靣骏骅骝隠隠望青冢特地起闲愁　汉天子方鼎盛四百州玉顔皓齿深锁三十六宫秋堂有经纶贤相边有纵横谋将不减翠蛾羞戎虏和乐也圣主永无忧
　　画堂春【年十六作】
　　东风吹栁日初长雨余芳草斜阳杏花零乱燕泥香睡损红妆　寳篆烟销龙鳯画屏云锁潇湘夜寒防透薄罗裳无限思量
　　又
　　摩围小隠枕蛮江蛛丝闲锁晴窓水风山影上修廊不到晚来凉　相伴蝶穿花径独飞鸥舞溪光不因送客下绳牀添火炷炉香
　　虞美人【至当涂呈郭功甫】
　　平生本爱江湖住鸥鹭无人处江南江北水云连莫笑醯鸡歌舞瓮中天　当涂舣棹蒹葭外頼有賔朋在此身无路入修门惭愧诗翁清些与招魂
　　又
　　波声拍枕长淮晓缺月窥人小无情江水自东流只载一舡离恨向西州　竹隂花坞曾同醉酒味多于泪若教金鉴在尘埃醖造一塲烦恼送人来
　　又【宜州见梅作】
　　天涯也有江南信梅破知春近夜防风细得香迟不道晓来开遍向南枝　玉台弄粉花应妬飘到眉心住平生个里愿杯深去国十年老尽少年心
　　拨棹子
　　归去来归去来擕手旧山归去来有人共对月罇罍横一琴甚处逍遥不自在　闲世界无利害何必向世间甘幻爱与君钓晚烟寒濑蒸白鱼稻饭溪童供笋菜
　　两同心
　　巧笑眉颦行步精神隠隠似朝云行雨弓弓様罗韈生尘罇前见玉槛雕笼堪爱难亲　自言家住天津生小从人恐舞罢随风飞去顾阿母教穿珠裙从今去惟愿银缸莫照离罇
　　又
　　一笑千金越様情深曾共结合欢罗带终须效比翼文禽许多时灵利惺惺蓦地昏沈　自从官不容针直至而今你共人女边着子争知我门里桃心记擕手小院囘廊月影花隂
　　又
　　秋水遥岑妆淡情深尽道教心坚穿石更说甚官不容针霎时间雨散云归无处追寻　小楼朱阁沈沈一笑千金你共人女边着子争知我门里挑心最难忘小院囘廊月影花隂
　　忆帝京
　　银烛生花如红豆占好事如今有人醉曲屏深借寳瑟轻招手一阵白苹风过灭烛教相就　花带雨氷肌香透恨啼鸟辘轳声晓栁岸微凉吹残酒断肠人依旧镜中销瘦恐那人知后镇把你来僝僽
　　又【赠弹琵琶妓】
　　薄妆小靥闲情素抱着琵琶凝竚慢撚复轻笼切切如私语转拨割朱弦一段惊沙去　万里嫁乌孙公主对易水明妃不渡粉泪行行红顔片片指下花落狂风雨借问本师谁敛拨当胷住
　　又【黔州张倅生日】
　　鸣鸠乳燕春闲暇化作绿隂槐夏夀舞红裳睡鸭飘香麝醉此洛阳人佐郡深儒雅　况坐上玉麟金马更莫问莺老花谢万里相依千金为夀未厌玉烛传清夜不醉欲言归笑杀高阳社
　　水龙吟【黔守曹伯达供备生日】
　　早秋明月新圆汉家戚里生飞将青骢寳勒绿沈金锁曾随天仗种徳江南宣威西夏合宫陪享况当年定计昭陵与子勲劳在诸公上　千骑风流年少暂淹留莫孤清赏平坡驻马虚落鴈思临虏帐遍舞摩围逓歌彭水拂云惊浪看朱顔绿鬓封侯万里写淩烟像
　　满庭芳
　　北苑龙团江南鹰万里名动京关碾深罗细琼蘂暖生烟一种风流气味如甘露不染尘凡纎纎捧氷甆莹玉金缕鹧鸪斑　相如方病酒银瓶蟹眼波怒涛翻为扶起尊前醉玉頽山饮罢风生两腋醒魂到明月轮边归来晚文君未寝相对小前
　　又
　　北苑春风方圭圆璧万里名动京关碎身粉骨功合上淩烟罇爼风流战胜降春睡开拓愁边纎纎捧熬波溅乳金缕鹧鸪斑　相如方病酒一觞一咏賔友羣贤为扶起尊前醉玉頽山搜搅胷中万巻还倾动三峡词源归来晚文君未寝相对小妆残
　　又
　　明眼空青忘忧萱草翠玉闲淡梳妆小来歌舞长是倚风光我巳逍遥物外人寃道别有思量难忘处良辰美景襟袖有余香　鸳鸯头白早多情易感红蓼池塘又须得尊前席上成双些子风流罪过都说与明月空牀难拘管朝云暮雨分付楚襄王
　　又
　　初绾云鬟才胜罗绮便嫌栁巷花街占春才子容易托行媒其柰风流债负烟花部不免差排刘郎恨桃花片片流水惹尘埃　风流贤太守能笼翠羽宜醉金钗且留取垂杨掩映防堦直待朱幡去后从伊便窄袜弓鞋知恩否朝云暮雨还向梦中来
　　又
　　脩竹浓青新条淡绿翠光交映虚亭锦鸳霜鹭荷径拾幽苹香渡栏干屈曲红妆映薄绮疎櫺风清夜横塘月满水净见移星　堪聴防雨过媻姗藻荇琐碎浮萍便移转胡牀湘簟方屏练霭鳞云旋满声不断檐响风铃重开宴瑶池雪沁山露佛头青
　　蓦山溪
　　山围江暮天镜开晴絮斜影过梨花照文星老人星聚清尊一笑欢甚却成愁别时襟余防防疑是高唐雨
　　又
　　无人知处梦里云归路囘鴈晓风清鴈不来啼鸦无数心情老懒尤物解宜人春尽也有南风好便回防去
　　又【赠衡阳妓陈湘】
　　鸳鸯翡翠小小思珍偶眉黛敛秋波尽湖南山明水秀俜俜防防恰近十三余春未透花枝瘦政是愁时侯
　　又
　　寻芳载酒肯落谁人后只恐晚归来绿成隂青梅如豆心期得处每自不随人长亭栁君知否千里犹囘首
　　又【至宜州作赠陈湘】
　　稠花乱叶到处掩人醉林下有孤芳不忽忽成蹊桃李今年风雨莫送断肠红斜枝倚风尘里不带尘风气防嗔又喜约略知春味江上一防愁梦犹寻歌梁舞地如今对酒不似那囘时书谩写梦来空只有相思是
　　又
　　山明水秀尽属诗人道应是五陵儿见衰翁孤吟絶倒一觞一咏潇洒寄高闲松月下竹风间试想为襟抱玉关遥指万里天衢杳笔阵扫秋风泻珠玑琅琅皎皎卧龙智略三诏佐升平烟塞事玉堂心频把菱花照阮郎归【曾旉文既聘陈湘歌舞便出其类学书亦进来求小楷作阮郎归词付之也】
　　盈盈娇女似罗敷湘江明月珠起来绾防又重梳弄妆仍学书　歌调态舞工夫湖南都不如他年未厌白髭须同舟归五湖
　　又【效福唐独木桥体作茶词】
　　烹茶留客驻雕鞍有人愁逺山别郎容易见郎难月斜外山　归去后忆前懽画屏金博山一杯春露莫留残与郎扶玉山
　　又【茶词】
　　歌停檀板舞停鸾高阳饮兴阑兽烟喷尽玉壶干香分小鳯团　雪浪浅露花圆捧瓯春笋寒绛纱笼下跃金鞍归时人倚栏
　　又【茶词】
　　摘山初制小龙团色和香味全碾声初断夜将阑烹时鹤避烟　消滞思解尘烦金瓯雪浪翻只愁啜罢水流天余清搅夜眠
　　又
　　黔中桃李可寻芳摘茶人自忙月圆犀胯鬬圆方研膏入焙香　青箬里绛纱囊品高闻外江酒阑传盌舞红裳都濡春味长【都濡地名】
　　又
　　退红衫子乱蜂儿衣寛只为伊为伊去得忒多时教人直是疑　长睡晚理妆迟愁多懒画眉夜来筭得有归期灯花则甚知
　　又
　　贫家春到也骚骚琼浆注小槽老夫不出长蓬蒿隣墙开碧桃　木芍药品题高一枝烦剪刀传杯犹似少年豪醉红侵雪毛
　　定风波【次高左藏使君韵】
　　万里黔中一漏天屋居终日似乗船及至重阳天也霁催醉鬼门关近蜀江前　莫笑老翁犹气岸君防几人白髪上华颠戏马台前追两谢驰射风清犹拍古人肩
　　又
　　把酒花前欲问溪问溪何事晚声悲名利往来人尽老谁道溪声今古有休时　且共玉人斟玉醑休防笙歌一曲黛眉低情似长溪长不断君防水声东去月轮西
　　又
　　小院难图云雨期幽懽浑待赏花时到得春来君却去相误不须言语泪双垂　密约尊前难嘱付偷顾手搓金橘敛双眉庭榭清风明月媚须记归时莫待杏花开
　　又【次高左藏韵】
　　自断此生休问天白头波上泛胶船老去文章无气味憔悴不堪驱使菊花前　闻道使君擕将吏高防防军吹帽晚风颠千骑插花秋色暮归去翠娥扶入醉时肩
　　又
　　晚嵗盐州闻荔枝赤英垂坠压栏枝万里来逢芳意歇愁絶满盘空忆去年时　涧草山花光照座春过等闲枯李又累累辜负寒泉浸红皱销瘦有人花病损香肌
　　又
　　凖拟堦前摘荔枝今年歇尽去年枝莫是春光厮料理无比譬如痎有休时　碧甃朱栏情不浅何晚年来枝上报累累雨后园林坐清影蘓醒红裳剥尽防香肌
　　又
　　上客休辞酒浅深素儿歌里细聴沈粉面不须歌扇掩闲静一声一字总关心　花外黄鹂能蜜语休防有花能得几时斟画作逺山临碧水明媚梦为蝴蝶去登临
　　又【客有两新鬟善歌者请作送酒曲因戏前二物】
　　歌舞防珊退晚妆主人情重更留汤冠帽斜欹辞醉去邀定玉人纎手自磨香　又得尊前聊笑语如许短歌宜舞小红裳寳马促归朱户闭【一云醉里还家明亦未】人睡夜来应恨月侵牀
　　浪淘沙【荔枝】
　　忆昔谪巴蛮荔子亲攀氷肌照映柘枝冠日擘轻红三百颗一味甘寒　重入鬼门关也似人间一双和叶插云鬟赖得清湘燕玉靣同倚栏干
　　防花回【茶词】
　　夜永兰堂醺饮半倚頽玉烂漫坠钿堕履是醉时风景花暗烛残懽意未阑舞燕歌珠成断续催茗饮旋煑寒泉露井缾窦响飞瀑　纎指缓连环动触渐泛起满瓯银粟香引春风在手似粤岭闽溪初采盈掬暗想当时探春连云寻篁竹怎归得鬓将老付与杯中绿
　　惜余懽【茶词】
　　四时美景正年少赏心频启东阁芳酒载盈车喜朋侣簮合杯觞交飞劝酬献正酣饮醉主公陈榻坐来争柰玉山未頽兴寻巫峡　歌阑旋烧绛蜡况漏转铜壶烟断香鸭犹整醉中花借纎手重插相将扶上金鞍騕褭碾春焙愿少延懽洽未须归去重寻艶歌更留时霎
　　撼庭竹【宰太和日吉州城外作】
　　鸣咽南楼吹落梅闻鸦树惊飞梦中相见不多时隔城今夜也应知【一作人相思】坐乆水空碧山月影沈西　买个宅儿住着伊刚不肯相随如今却被天嗔你永落鸡羣受鸡欺空恁恶怜伊风日损花枝
　　醉落魄【旧有醉醒醒醉一曲云醉醒醒醉凭君防取些滋味浓斟琥珀香浮蚁一入愁肠便有阳春意须将幕席为天地歌前起舞花前睡从他兀兀陶陶里犹胜醒醒葱得闲憔悴此曲亦有佳句而多斧凿防又语高下不甚入律或传是东波语非也与蜗角虚名解下痴绦之曲相似疑是王仲父作因戏作二篇呈吴元祥黄中行似能厌道二公意中事】
　　陶陶兀兀尊前是我华胥国争名争利休休莫雪月风花不醉怎归得　邯郸一枕谁忧乐新诗新事因闲适东山小妓擕丝竹家里乐天村里谢安石【石曼卿自嘲云村里黄繙绰家中白侍郎】
　　又
　　陶陶兀兀人生无累何由得杯中三万六千日闷损旁观我但醉落托　扶头不起还颓玉日高春睡平生足谁门可欵新篘熟安乐春泉玉醴荔枝绿【亲贤宅四酒名】又老夫止酒十五年矣到戎州恐为瘴疠所侵故晨举一杯不相察者乃强见酌遂能作病因复止酒用前韵作二篇呈吴天祥
　　陶陶兀兀人生梦里槐安国教公休醉公但莫盏倒垂莲一笑是赢得　街头酒贱民声乐寻常行处逢劝适醉看檐雨森银烛我欲忧民渠有二千石
　　又
　　陶陶兀兀醉乡路逺归不得心情那似当年日割爱金荷一盌淡不托　异乡薪桂炊香玉摩挲经笥须知足明年小麦能秋熟不管经霜防尽鬓边緑
　　又
　　苍顔华髪故乡归路无因得旧交新贵音书絶惟有家人犹作慇勤别　离亭欲去歌声咽潇潇细雨凉生颊泪珠不用罗巾裛弹在罗衣图得见时说
　　西江月　老夫旣戒酒不饮遇宴集独醒其傍坐客欲得小词援笔为赋
　　断送一生惟有破除万事无过逺山微影蘸横波不饮傍人笑我　花病等闲瘦恶春来没个遮防杯行到手莫留残不道月斜人散
　　又【茶词】
　　龙焙头纲春早谷第一泉香巳醺浮蚁嫩鹅黄想见翻匙雪浪　兎褐金丝寳盌松风蟹眼新汤无因更发次公狂甘露来从仙掌
　　又崇寜甲申遇惠洪上人于湘中洪作长短句见赠云大厦吞风吐月小舟坐水眠空雾春色翠如葱睡起云涛正拥往事囘头笑处此声弹指声中玉牋佳句敏惊鸿闻道衡阳价重次韵酬之时余方谪宜阳而洪归分寜龙安
　　月侧金盆堕水鴈囘醉墨书空君诗秀色雨园葱想见衲衣寒拥　蚁穴梦魂人世杨花踪迹风中莫将社燕等秋鸿处处春山翠重
　　又
　　别梦巳随流水泪巾犹裛香泉相如依旧是癯仙人在瑶台阆苑　花雾萦风缥缈歌珠滴水清圆蛾眉新作十分妍去马归来便靣
　　又
　　宋玉短墙东畔桃源落日西斜浓妆下着绣遮鼓笛相催清夜　转眄惊翻长袖低徊细踏红靴舞余犹颤满头花娇学男儿拜谢
　　木兰花令　当涂解印后一日郡中置酒呈郭功甫
　　淩歊台上青青麦姑熟堂前余翰墨暂分一印管江山稍为诸公分皂白江山依旧云空碧昨日主人今日客谁分賔主强惺惺问取矶头新妇石
　　又【窜易前词】
　　翰林本是神仙谪落帽风流倾座席座中还有赏音人能岸乌纱倾大白江山依旧云横碧昨日主人今日客谁分賔主强惺惺问取矶头新妇石
　　又【次前韵再呈功甫】
　　青壶乃似壶中谪万象光辉森宴席红尘闹处便休休不是个中无皂白歌烦舞倦朱成碧春草池塘淩谢客共君商略老生涯归种玉田秧白石
　　又庾元镇四十兄庭坚四十年翰墨故人庭坚假守当涂元镇穷不出入州县席上作乐府长句劝酒
　　庾郎三九常安乐使有万钱无处着徐熈小鸭水边花明月清风都占却朱顔老尽心时昨万事休休休莫莫尊前见在不饶人欧舞梅歌君便酌【欧梅当时二妓也】
　　又【用前韵赠郭功甫】
　　少年得意从军乐晚嵗天教闲住着功名富贵乆寒灰翰墨文章新讳却是非不用分今昨云月孤高公也莫喜欢为地醉为乡饮客不来但自酌
　　又
　　风开氷靣鱼鳞皱暖入芳心犀防透乍看晴日弄柔条忆得章台人姓栁心情老大痴成就不复淋浪沾翠袖早梅献笑尚窥邻小蜜窃香如遗夀
　　又
　　东君未试雷霆手洒雪开春春锁透帝台应防万年枝穷巷偏欺三径栁峯排羣玉森相就中有摩围为领袖凝香下与谁看一曲琵琶千万夀
　　又
　　新年何许春光漏小院闲门风日透酥花入座颇欺梅雪絮因风全是栁使君落笔春词就应唤歌檀催舞袖得开眉处且开眉人世可能金石夀
　　又
　　黄金捍拨春风手幕重重音韵透梅花破萼便春囘似有黄鹂鸣翠栁晓妆未惬梅添就玉笋捧杯离细袖防千日笑尊前他日相思空损夀
　　又
　　黔中士女逰晴昼花信轻寒罗绮透争寻穿石道宜男更买江鱼双贯栁竹枝歌好移船就依倚风光垂翠袖满倾芦酒指摩围相守与郎如许夀
　　又
　　可怜翡翠随鸡走学绾双鬟年纪小见来行待恶怜伊心性娇痴空解笑红蕖照映霜林表杨栁舞腰风嫋嫋衾余枕賸尽游遨緑鬓何人能再少
　　品令【送黔守曹伯达】
　　败叶霜天晓渐鼓吹催行棹栽成桃李未开便解银章归去取麒麟图画要及年少　劝君醉倒别语怎醒时道楚山千里暮云镇锁离人懐抱记取江州司马座中最老
　　又【茶词】
　　鳯舞团团饼恨分破教孤另金渠体净只轮慢碾玉尘光汤响松风早减了二分酒病　味浓香永醉乡路成佳境恰如灯下故人万里归来对影口不能言心下快活自省
　　雨中花【送彭文思使君】
　　政乐中和夷夏宴喜官梅乍传消息待新年欢计断送春色桃李成隂甘棠少讼又移旌戟念画楼朱阁风流高防顿冷谈席　西州纵有舞裙歌板谁共茗邀棋敌归来未得先霑离袖管催滴乐事赏心易散良辰美景难得防须醉倒玉山扶起更倾春碧
　　洞仙歌【泸守王补之生】
　　月中丹桂自风霜难老阅尽人间盛衰草望中秋才有几日十分圆霾风雨云表常如永昼　不得文章力白首防秋谁念云中上功守正注意得人雄静扫河西应难指五湖归棹问持节冯唐几时来看再防勲名印窠如斗
　　念奴娇　八月十七日同诸生步自永安城楼过张氏小园待月偶有名酒因以金荷酌众客客有孙彦立善吹笛援笔作乐府长短句文不加防
　　断虹霁雨净秋空山染修眉新緑桂影扶疎谁便道今夕清辉不足万里青天嫦娥何处驾此一轮玉寒光零乱为谁偏照醽醁　年少随我追凉晚寻幽径绕张园森木醉倒金荷家万里难得尊前相属老子平生江南江北最爱临风曲孙郎防笑坐来声喷霜竹
　　醉蓬莱
　　对朝云靉叇暮雨霏微翠峯相倚巫峡高唐锁楚宫佳丽画防移春靓妆迎马囘一川都防万里投荒一身吊影成何欢意　尽道黔南去天尺五望极神州万里烟水尊酒公堂有中朝佳士荔颊红深麝脐香满醉舞裀歌袂杜宇催人声声到晚不如归是
　　又【窜易前词】
　　对朝云靉叇暮雨霏微翠峯相倚巫峡高唐锁楚宫佳丽蘸水朱门半空霜防自一川都防虏酒千杯夷歌百转迫人垂泪　人道黔南去天尺五望极神京万种烟水悬榻相近有风流千骑荔脸红深麝脐香满醉舞裀歌袂杜宇催人声声到晚不如归是
　　江城子
　　画堂高防酒防珊倚栏干霎时间千里关山常限见伊难及至而今相见了依旧似隔关山　倩人传语问平安省愁烦泪休弹哭损眼儿不似旧时单寻得石榴双叶子慿寄与插云鬖
　　又
　　新来曾被眼奚搐不甘伏怎拘束似梦还真烦乱损心曲见靣暂时还不见看不足惜不足　不成欢笑不成哭戏人目逺山蹙有分看伊无分共伊宿一贯一文跷十贯千不足万不足
　　逍遥乐
　　春意渐归芳草故国佳人千里信沈音杳雨润烟光晚景澄明极目危栏斜照梦当年少对尊前上客邹枚小鬟燕赵共舞雪歌尘醉里谈笑　花色枝枝争好鬓丝年年渐老如今遇风景空瘦损向谁道东君幸赐与天幕翠遮红绕休休醉乡岐路华胥蓬岛
　　离亭燕【次韵荅黎功畧见寄】
　　十载尊前谈笑天禄故人年少可是陆沈英俊地看即锁批诏此处忽相逢潦倒秃翁同调　西顾郎官湖东看庾楼人小短艇絶江空怅望寄得诗来高妙梦去倚君傍蝴蝶归来清晓
　　归田乐引
　　暮雨蒙堦砌漏渐移转添寂寞防防心如碎怨你又恋你恨你惜你毕竟教人怎生是　前欢筭未巳柰向如今愁无计为伊聪俊销得人憔悴这里诮睡里【睡里一作醒里】梦里心里一向无言但垂泪
　　又
　　对景还销瘦被个人把人调戏我也心儿有忆我又唤我见我嗔我天甚教人怎生受　看承幸厮勾又是尊前眉峯皱是人惊怪寃我撋就了又舍了定是这囘休了及至相逢又依旧
　　归田乐令
　　引调得甚近日心肠不恋家寜寜地思量他思量他两情各自肯甚忙咱意思里莫是赚人唦噷奴真个共人
　　望逺行　勾尉有所眄为太守所猜兼此生有所爱住马湖马湖出丁香核荔枝常以遗生故戏及之
　　自见来虚过却好时好日这訑尿粘腻得处煞是律据眼前言定也有十分七八寃我无心除告佛　管人闲底且放我快活便索些别茶祗待又怎不遇偎花映月且与一斑半防只怕你没丁香核
　　步蟾宫
　　虫儿真个恶灵利恼乱得道人眼起醉归来恰似出桃源但目断落花流水　不如随我归云际共作个住山活计照清溪匀粉靣插山花筭终胜风尘滋味
　　鼓笛令【戏咏打掲】
　　酒防命友闲为戏打掲儿非常惬意各自输赢只赌是赏罚采分明须记　小五出来无事却防翻和九底若要十一花下死那管十三不如十二
　　又
　　寳犀未解心先透恼杀人逺山防皱意淡言疎情最厚枉教作　行官栁着小雨勒花时抱琵琶为谁清瘦翡翠金笼思珍偶忽与山鸡僝僽
　　又
　　见来两个寜寜地眼厮打过如拳踢恰得尝些香甜底苦杀人遭谁调戏　腊月望川坡上地冻着你影村鬼你但那些一处睡烧沙糖管好滋味
　　又
　　见来便觉情于我厮守着新来好过人道他家有婆婆与一口管教琢磨　副靖传语木大鼓儿里且打一和更有些儿得处啰烧沙糖香药添和
　　好女儿【张寛夫园赏梅】
　　小院一枝梅冲破晓寒开偶到张园逰戏沾袖带香囘玉酒覆银杯尽醉去犹待重来东邻何事惊吹怨曲
　　雪片成堆【曲一作笛】
　　又
　　春去几时还问桃李无言燕子归栖风劲梨雪乱西园惟有月婵娟似人人难近如天愿教清影常相见更
　　乞取团圆
　　又
　　粉涙一行行啼破晓来妆懒系酥胷罗带羞见綉鸳鸯拟待不思量怎柰向月下恓惶假饶来后教人见了
　　却去何妨
　　踏莎行
　　画鼓催春蛮歌走饷火前一焙争春长低株摘尽到高株高株别是闽溪様　碾破春风香凝午帐银瓶雪衮翻匙浪今宵无睡酒醒时摩围影在秋江上
　　又
　　临水夭桃倚墙繁李长杨风掉青骢尾尊中有酒且酬春更寻何处无愁地　明日重来落花如绮芭蕉渐展山公启欲将心事寄天公教人长夀花前醉
　　采桑子【送彭道微使君移知永康军】
　　荔枝滩上留千骑桃李隂繁宴寝香残画防森森镇八蛮　永康又得风流守管领江山少讼多闲烟霭楼台舞翠鬟
　　又
　　虚堂蜜防同火梨枣枝繁深锁三关不要樊姬与小蛮　遥知风雨更防夜犹梦巫山浓丽清闲晓镜新梳十二鬟
　　又
　　投荒万里无归路雪防鬓繁度鬼门关巳儿童作楚蛮　黄云苦竹啼归去绕荔枝山蓬戸身闲歌板谁家教小鬟
　　又
　　马湖来舞钗初赐笳鼓声繁贤将开关威竦西山公诏蛮　南溪地逐名贤重深锁羣山燕喜公闲一斛明珠两小鬟
　　又【戏赠黄中行】
　　宗盟有妓能歌舞宜醉尊罍待约新醅车上危坡尽要推　西邻三弄争秋月邀勒春囘个里声催鐡树枝头花也开
　　又
　　夜来酒醒清无梦愁倚栏干露滴轻寒两行芙蓉泪不干　佳人别后音尘悄销瘦难明月无端巳过江楼十二间
　　又
　　樱桃着子如红豆不管春归闻道开时蜂惹香须蝶惹衣　楼台灯火明珠翠酒恋歌迷醉玉东西少个人人暖被擕
　　又
　　城南城北看桃李依倚年华杨栁藏鸦又是无言飐落花　春风一靣长含笑偷顾羞遮分付谁家把酒花前试问他
　　鹊桥仙【次东坡七夕韵】
　　八年不见清都绛阙望银汉溶溶様様【银一作河】年年牛女恨风波筭此事人间天上　野麋丰草江鸥逺水老天惟便疎放百钱端往问君平早晚具归田小舫
　　又【席上赋七夕】
　　朱楼彩舫浮沈李报荅春风有几一年尊酒暂时同别泪作人间晓雨　鸳鸯机综能令侬巧也待乗槎仙去若逢海上白头翁共一访痴牛騃女
　　摸鱼翁
　　得意许多时长醉赏月下花枝暴风急雨年年有金笼锁定莺鶵燕友不被鸡欺　红斾转逶迤悔无计千里追随再来重绾泸南印而今目下恓惶怎向日永春迟
　　又
　　济楚好得些憔悴损都是因他那囘得句闲话语傍人尽道你管又还鬼那人唦　得过口儿嘛直勾得风了自家是即好意也毒害你还甜杀人了怎生申报孩儿菩萨蛮　王荆公新筑草堂于半山引八功徳水作小港其上垒石作桥为集句云数间茅屋闲临水窄衫短帽垂杨里花是去年红吹开一夜风梢梢新月偃午醉醒来晚何物最关情黄鹂三两声戏效荆公作
　　半烟半雨溪桥畔渔翁醉着无人唤疎懒意何长春风花草香　江山如有待此意陶潜解问我去何之君行到自知
　　又淹泊平山堂寒食节固陵録事防军表弟周元固惠酒为作此
　　细腰宫外清明雨云阳台上烟如缕云雨暗巫山流水殊未还　阿谁知此意解遣双壶至不是白头新周郎旧可人
　　鹧鸪天　表弟季如箎云真子渔父语以鹧鸪天歌之极入律但少数句耳因以真子遗事足之宪宗时画真子像访之江湖不可得因令集其歌诗上之真之兄松龄惧真放浪而不返也和荅其渔父云乐在风波钓是闲草堂松桂巳胜攀太湖水洞庭山狂风浪起且须还此余续成之意也
　　西塞山边白鸟飞桃花流水鳜鱼肥朝廷尚覔真子何处如今更有诗　青篛笠緑簔衣斜风细雨不须归人间底事风波险一日风波十二时
　　又【重九日集句】
　　塞鴈初来秋影寒霜林风过叶声干龙山落帽千年事我对西风犹整冠　兰委佩菊堪飡人情时事半悲欢但将酩酊酬佳节更把茱萸子细看
　　又【坐中有眉山隠客史应之和前韵即席荅之】
　　黄菊枝头生晓寒人生莫放酒杯干风前横笛斜吹雨醉里簪花倒着冠　身健在且加飡舞裙歌板尽情欢黄花白髪相牵挽付与傍人冷眼看
　　又【明日独酌自嘲呈史应之】
　　万事令人心骨寒故人坟上土新干淫坊酒肆闲居士李下何妨也整冠　金作鼎玉为飡老来亦失少时欢茱萸菊蕋年年事十日还将九日看
　　又
　　紫菊黄花风露寒平沙戏马雨声干且看欲尽花经眼依说弹冠与整冠　甘酒病废朝飡何人得似醉中欢十年一觉扬州梦为报时人洗眼看
　　又
　　节去蜂愁蝶不知晓庭环绕折残枝自然今日人心别未必秋香一夜衰　无闲事即芳期菊花须插满头归宜将酩酊酬佳节不用登临送落晖
　　又
　　闻说君家有翠蛾施朱施粉摠嫌多背人语处藏珠履觑得羞时整玉梭　拖逺袖压横波何时传酒更传歌为君冩就黄庭了不要山隂道士鹅
　　又吉祥长老设长松汤为作有僧病痂癞尝死金刚窟有人见者教服长松汤遂复为完人
　　汤泛氷甆一坐春长松林下得灵根吉祥老子亲拈出个个教成百嵗人　灯焰焰酒醺醺壑源曾未破醒魂与君更把长生盌略为清歌驻白云
　　少年心
　　对景惹起愁闷染相思病成方寸是阿谁先有意阿谁薄幸斗顿恁少喜多嗔　合下休传音问你有我我无你分似合欢桃核真堪人恨心儿里有两个人人
　　又【添字】
　　心里人人暂不见霎时难过天生你要憔悴我把心头从前鬼着手摩挲抖擞了百病销磨　见说那厮脾鼈热大不成我便与拆破待来时鬲上与厮噷则个温存着且教推磨
　　减字木兰花【登巫山县楼作】
　　襄王梦里草緑烟深何处是宋玉台头暮雨朝云几许愁　飞花漫漫不管羇人肠欲断春水茫茫要渡南陵更断肠
　　又距施州二十里张仲谋遣骑相迎因送所和乐府来且约近郊相见复用前韵先往
　　史君那里千骑尘中依约是拂我眉头无处重寻庾信愁　山云弥漫夹道旌旗联复断万事茫茫分付澄波与烂肠
　　又【巫山县追懐老杜】
　　巫山古县老杜淹留情始见拨闷题诗千古神交世不知　云阳台下更值清明风雨夜知道愁辛果是当时作赋人
　　又【次韵赵文仪】
　　诗翁才刃曾陷文塲貔虎阵谁敢当哉况是焚舟决胜来　三巴春杪客馆梦囘风晓胷次峥嵘欲共涛头赤甲平
　　又
　　苍崖万仞下有奔雷千百陈自古危哉谁遣西园漝麽来【漝音习影也】　猿啼云抄破梦一声巫峡晓苦唤愁生不是西园作麽平
　　又
　　余寒争令雪共臈梅相照映昨夜东风巳出耕牛劝嵗功　隂隂羃羃近觉去天无几尺休恨春迟桃李稍头次第知
　　又
　　终宵忘寐好事如何犹尚未子细沈吟珠泪盈盈湿袖襟　与君别也愿在郎心莫暂舍记取言闻早囘程却再圆
　　又丙子仲秋奉陪黔阳曹使君伯达翫月作减字木兰花兼简施州张使君仲谋
　　中秋多雨常是尊罍狼藉去今夜云开须道姮娥得得来　不知云外还有清光同此防笛在层楼声彻摩围顶上头
　　又
　　中秋无雨醉送月衔西岭去笑口须开几度中秋见月来　前年江外儿女传杯兄弟防此夜登楼小谢清吟慰白头
　　又
　　浓隂骤雨巫峡有情来又去今夜天开不与姮娥作伴来　清光无外白髪老人心自防何处歌楼贪看氷轮不转头
　　又丙子仲秋黔守席上客有举杜工部中秋诗曰今夜鄜州月闺中只独看遥怜小儿女未解忆长安因戏作
　　举头无语家在月明生处住拟上摩围最上峯头试望之　偏怜终秀苦淡同甘谁更有想见牵衣月到愁边摠未知
　　又【戏答】
　　月中笑语万里同依光景住天水相围相见无因梦见之　诸儿娟秀儒学传家渠自有自作秋衣渐老先寒人未知
　　又【用前韵示知命弟】
　　常年夜雨头白相依无去住儿女成围欢笑尊前月照之　阿连高秀千万里来忠孝有岂谓无衣嵗晚先寒要弟知
　　清平乐
　　黄花当戸巳觉秋容暮云梦南州逢笑语心在歌边舞处　使君一笑眉开新晴照酒尊来且乐尊前见在休思走马章台
　　又
　　休推小戸看即风光暮萸糁菊英浮盌醑【亲贤宅酒名】报荅风光有处　几囘笑口能开少年不肯重来借问牛山系马今为谁姓池台
　　又
　　舞鬟娟好白髪黄花帽醉任傍观嘲潦倒扶老偏宜年小　舞囘脸玉胷酥纒头一斛明珠日日梁州薄媚年年金菊茱萸
　　又【示知命】
　　乍晴秋好黄菊欹乌帽不见清谈人絶倒更忆添丁小小　蜀娘谩防花酥酒槽空滴真珠兄弟四人别住他年同插茱萸
　　又
　　春归何处寂寞无行路若有人知春去处唤取归来同住　春无纵迹谁知除非问取黄鹂百啭无人能解因风吹过蔷薇
　　又
　　氷堂酒好只恨银杯小新作金荷工献巧图要连台拗倒【唐龙朔中子母相去连台拗倒俗谓杯盘为子母又盘为台】采莲一曲清歌急檀催巻金荷醉里香飘睡鸭更惊罗袜淩波
　　防绛唇　重九日寄懐嗣直弟时在涪陵用东坡余杭九日防绛唇旧韵二首
　　浊酒黄花画十日无秋燕梦中相见似作枯禅观镜里朱顔又减心情半江山逺登高人健寄语东飞鴈
　　又
　　几日无书举头欲问西来燕世情梦幻复作如斯观自叹人生分合常相半戎虽逺念中相见不托鱼和鴈
　　又
　　罗带双垂妙香长恁擕纎手半妆红豆各自相思瘦闻道伊家终日眉儿皱不能勾泪珠轻溜裛损揉蓝袖
　　谒金门【示知命弟】
　　山又水行尽吴头楚尾兄弟灯前家万里相看如梦寐君似成蹊桃李入我草堂松桂莫厌嵗寒无气味余
　　生吾巳矣
　　南乡子【重九日涪陵作示知命弟】
　　落帽晚风囘又报黄花一畨开扶杖老人心未老堪咍谩有才情付与谁　芳意正徘徊传语西风且慢吹明日余尊还未倒重来未必秋香一夜衰
　　又【今年重九知命巳向成都感之复次前韵】
　　招唤欲千囘暂得尊前笑口开万水千山还麽去悠防酒向黄花欲醉谁　顾影且徘徊立到斜风细雨吹见我未衰容易去还来不道年年即渐衰
　　又
　　未报贾船囘三径荒锄菊卧开想得邻舟野笛罢沾衣不为涪翁更为谁　风力嫋萸枝酒靣红鳞惬细吹莫笑插花和事老摧頽却向人间耐盛衰
　　又
　　黄菊满东篱与客擕壶上翠微巳是有花兼有酒良期不用登临上落晖　满酌不须辞莫待无花空折枝寂寞酒醒人散后堪悲节去蜂愁蝶不知
　　又【重阳日寄懐永康彭道微使君用东坡韵】
　　卧稻雨余收处处逰人簇逺洲白髪又挨红袖醉戎州乱摘黄花插满头　青眼想风流画出西楼一顿秋却忆去年欢意舞梁州塞鴈西来特地愁
　　又【重阳日宣州城楼宴集即席作】
　　诸将说封侯短笛长歌独倚楼万事尽随风雨去休休戏马台南金络头　催酒莫迟留酒味今秋似去秋花向老人头上笑羞羞白髪篸花不解愁
　　南歌子
　　槐緑低暗榴红照眼明玉人邀我少留行无柰一防烟雨画船轻　桞叶随歌皱梨花与泪倾别时不似见时情今夜月明江上酒初醒
　　又
　　诗有渊明语歌无子夜声论文思见老弥明坐想罗浮山下羽衣轻　何处黔中郡遥知隔晚晴雨余风急断虹横应梦池塘春草若为情
　　又东坡过楚州见净慈法师作南歌子用其韵赠郭诗翁二首
　　郭大曾名我刘翁复是谁入廛能作和锣椎特地干戈相待使人疑　秋浦横波眼春逺岫眉补陁岩畔夕阳迟何似金沙滩上放憨时
　　又
　　万里沧江月清波说向谁重门须更下金椎只恐风惊草动又生疑　金鴈斜妆颊青螺浅画眉庖丁有底下刀迟直要人牛无际是休时
　　更漏子【咏余甘汤】
　　庵摩勒西土果霜后明珠颗颗慿玉兎捣香尘稀为席上珍　号余甘无柰苦临上马时分付管囘味却思量忠言君但尝
　　又
　　体妖娆鬟婀娜玉甲银筝照座危柱促曲声残王孙带笑看　休休休莫莫莫愁拨个丝中索了了了山僧无盌禅
　　好事近【汤词】
　　歌罢酒防时潇洒座中风色主礼到君须尽柰賔朋南北　暂时分散摠寻常难堪乆离拆不似建溪春草解留连佳客
　　又【太平州小妓杨姝弹琴送酒】
　　一弄醒心情在两山斜叠弹到古人愁处有真珠承睫　使君来去本无心休泪界红颊自恨老来憎酒负十分金叶
　　又
　　不见片时霎魂梦镇相随着因甚近新无据误窃香深约　思量模様忔憎儿恶又怎生恶终待共伊相见与佯佯奚落
　　调笑
　　海上神仙字太真昭阳殿里称心人犹思一曲霓裳舞散作中原胡马尘方士归来说风度梨花一枝春带雨分钗半钿愁杀人上皇倚栏独无语
　　词
　　无语恨如许方士归时肠断处梨花一枝春带雨半钿分钗亲付天长地久相思苦渺渺鲸波无路
　　喝火令
　　见晚情如旧交疎分巳深舞时歌处动人心烟水数年魂梦无处可追寻　昨夜灯前见重题汉上襟更愁云雨又难寻晓也星稀晓也月西沈晓也鴈行低度不防寄芳音
　　留春令
　　江南一鴈横秋水叹咫尺断行千里囘文机上字纵横欲寄逺慿谁是　谢客池塘春都未防防动短墙桃李半隂才暖却清寒是瘦损人天气
　　宴桃源【书赵伯充家小姬领巾】
　　天气把人僝僽落絮逰丝时候茶飰可曾炊【一本云去嵗迷藏花栁恰恰如今时侯心绪几曽炊】　镜中赢得销瘦生受生受更被养娘催綉
　　雪花飞
　　擕手青云路穏天声迤逦传呼袍笏恩章乍赐春满皇都　何处难忘酒琼花照玉壶归嫋丝梢竞醉雪舞郊衢
　　下水船
　　总领神仙侣齐到青云岐路丹禁风防咫尺谛闻天语尽荣遇看即如龙变化一掷灵梭风雨　真逰处上苑寻春去芳草芊芊迎步几曲笙歌樱桃艳里懽聚瑶觞举囘祝尧龄万万端的君恩难负
　　贺圣朝
　　脱霜披茜初登第名高得意樱桃荣宴玉墀逰领羣仙行缀　佳人何事轻相戏道得之何济君家声誉古无双且均平居二
　　青玉案【至宜州次韵上酬七兄】
　　烟中一线来时路极目送归鸿去第四阳关云不度山胡新啭子规言语正在人愁处　忧能损性休朝暮忆我当年醉时句【旧诗云我自只如常日醉满川风月替人愁】渡水穿云心巳许暮年光景小轩南浦同卷西山雨
　　又寅庵解萍实宰作今附此
　　行人欲上来时路破晓雾轻寒去隔叶子规声暗度十分酒满舞裀歌袖沾夜无寻处　故人近送旌旗暮但聴阳关第三句欲断离肠余几许无端星月看人憔悴烛泪垂如雨
　　沁园春
　　把我身心为伊烦恼筭天便知恨一囘相见百方做计未能猥倚早覔东西镜里拈花水中捉月觑着无由得近伊添憔悴镇花销翠减玉瘦香肌　哥儿又有行期你去即无妨我共谁向眼前常见心犹未足怎生禁得真个分离地角天涯我随君去掘井为盟无改移君须是做些儿相度莫待临时
　　千秋嵗　少游得谪尝梦中作词云醉卧古藤隂下了不知南北竟以元符庚辰死于藤州光华亭上崇寜甲申庭坚窜宜州道过衡阳覧其遗墨始追和其千秋嵗词
　　苑边花外记得同朝退飞骑轧鸣珂碎齐歌云绕扇赵舞风囘带严鼓防杯盘狼藉犹相对　洒泪谁能防醉卧藤隂盖人巳去词空在兎园高宴悄虎观英逰改重感槩波涛万顷珠沈海
　　又
　　世间好事恰恁厮当对乘夜永凉天气雨稀外滴香篆盘中字长入梦如今见也分明是　欢极娇无力玉软花欹坠钗罩袖云堆臂灯斜明媚瞢汗浃瞢腾醉吾今睡吾今睡也吾今睡
　　河传　有士大夫家歌秦少游瘦杀人天不管之曲以好字易瘦字戏为之作
　　心情老懒对歌对舞犹是醉时眼巧笑靓妆近我衰容华鬓似扶着卖卜筭　思量好个当年见催酒催更只怕归期短饮散灯稀背锁落花深院好杀人天不管
　　望江东
　　江水西头隔烟树望不见江东路思量只有梦来去更不怕江阑住　灯前冩了书无数筭没个人传与直饶寻得鴈分付又还是秋将暮
　　桃源忆故人
　　碧天露洗春容净淡月晓收残晕花上密烟飘尽花底莺声嫩　云归楚峡厌厌困雨防遥山新恨和泪暗弹红粉生怕人来问
　　卜筭子
　　要见不得见要近不得近试问得君多少怜管不解多于恨　禁止不得泪忍管不得闷天上人间有底愁向个里都谙尽
　　蝶恋花
　　海角芳菲留不住笔下生风吹入青云去仙籍有名天赐与致君事业安排取　要识世间平坦路当使人人各自安身处黑髪便逢尧舜主笑人白首耕南畆渔家傲　予尝戏作诗云大葫芦挈小葫芦恼乱檀那得便沽每到夜深人静后小葫芦入大葫芦又云大葫芦干枯小葫芦行沽一住金僊宅一徃黄公垆有此通大道无此令人老不问恶与好两葫芦俱倒或请以此意倚声律作词使人歌之为作渔家傲
　　踏破草鞋参到老等闲拾得衣中寳遇酒逢花须一笑重年少俗人不用嗔贫道　是处青旗夸酒好醉乡路上多芳草提着葫芦行来到风落帽葫芦却纒葫芦倒又江寜江口阻风戏效寳寜勇禅师作古渔家傲王环中云庐山中人颇欲得之试思索始记四篇
　　万水千山来此土本提心印传梁武对朕者谁浑不顾成死语江头暗折长芦渡　靣壁九年看二祖一花五叶亲分付只履提归葱岭去君知否分明忘却来时路
　　又
　　三十年来无孔窍几囘得眼还迷照一见桃花参学了呈法要无琴上单于调　摘叶寻枝虚半老拈花特地重年少今后水云人欲晓非妙灵云合破桃花笑
　　又
　　忆昔药山生一虎华亭船上寻人渡散却夹山枯坐具呈见处系驴橛上合头语　千尺垂丝君看取离钩三寸无生路蓦口一桡亲子父犹囘顾瞎驴丧我儿孙去
　　又
　　百丈峯头开古镜马驹踏杀重苏醒接得古灵心眼净光烱烱归来藏在袈裟影　好个佛堂佛不圣祖师沈醉犹看镜却与斩新提祖令方猛省无声三昧天皇饼
　　浣溪沙
　　飞鹊台前晕翠蛾千金新买帝青螺最难如意为情多几处泪痕留醉袖一春愁思近横波逺山低尽不成
　　歌
　　又
　　一叶扁舟卷画帘老妻学饮伴清谈人传诗句满江南林下猿垂窥涤砚岩前鹿卧看收防杜鹃声乱如水
　　环
　　又张志和渔父云西塞山边白鸟飞桃花流水鳜鱼肥青篛笠緑蓑衣斜风细雨不须归此语妙絶恨今人不能歌者故增数语令以浣溪沙歌之
　　西塞山边白鸟飞散花洲外片帆防桃花流水鳜鱼肥自庇一身青篛笠相随到处緑蓑衣斜风细雨不须
　　归
　　又
　　新妇矶头眉黛愁女儿浦口眼波秋惊鱼错认月沈钩青篛笠前无限事緑蓑衣底一时休斜风细雨转船
　　头
　　诉衷情
　　小桃灼灼栁鬖鬖春色满江南雨晴风暖烟淡天气正醺酣　山泼黛水接蓝翠相搀歌楼酒斾故故招人权典青衫
　　又在戎州登临胜景未尝不歌渔父家风以谢江山门生请问先生家风如何为拟金华道人作此章
　　一波才动万波随蓑笠一钩丝金鳞政在深处千尺也须垂　吞又吐信还疑上钩迟水寒江净满目青山载月明归
　　又
　　旋揎玉指着红靴宛宛鬬弯讹天然自有殊态供愁黛不须多　分逺岫压横波妙难过自欹枕处独倚栏时不柰颦何
　　又
　　珠綉幕巻轻霜呵手试梅妆都縁自有离恨故画作逺山长　思往事惜流水恨难忘未歌先敛欲笑还颦最断人肠
　　昼夜乐
　　夜深记得临歧语说花时归来去教人每日思量到处与谁分付其柰寃家无定据约云朝又还雨暮将泪入鸳衾摠不成行步　元来也解知思虑一封书深相许情知玉帐堪欢为向金门进取直待腰金拖紫后有夫人县君相与争柰防分疎没嫌伊门路
　　一落索
　　谁道秋来烟景素徃逰人不顾一畨时态一畨新到得意皆欢慕　紫茰黄菊繁华处对风庭月露愁来即便去寻芳更作甚悲秋赋
　　促拍满路花　往时有人书此词于州东酒肆壁间爱其词不能歌也一十年前有醉道士歌于广陵市中羣小儿随歌得之乃知其为促拍满路花也俗子口传加酿鄙语政败其好处山谷老人为録旧文以告深于义味者
　　秋风吹渭水落叶满长安黄尘车马道独清闲自然炉鼎虎绕与龙盘九转丹沙就琴心三叠蘂宫看舞胎仙任万钉寳带貂蝉富贵欲薫天黄粱炊未熟梦惊残
　　是非海里直道作人难袖手江南去白苹红蓼又寻湓浦庐山
　　山谷词
　　钦定四库全书
　　山谷简尺巻上
　　宋　黄庭坚　撰
　　与人简
　　庭坚顿首虽未尝得奉琢磨之益而瞻望风度信吾友元老之所与游知公必可人恨相从未款耳承朝暮遂行跋涉风霜良勤千万珍重庭坚再拜上彭君居士庭坚顿首钦仰翰墨风流为日已乆比闻车骑入都窃幸可得瞻对适以亲老日须医药未闲未果防前日适饭僧于慧林极辱垂顾见坠刺良愧悚奉手诲感慰谨奉状才翁承事执事
　　庭坚顿首昨日墨专不审在何所终日在净因颇思从容也暑气逼人似欲不可耐不审体力何如欲得两榼可饮酒能为致得否庭坚顿首上伯充大孝团练庭坚顿首骤热伏惟侍奉万福宅中大小皆佳否累日来为嗣文病极令人意思不堪幸已安平也马昨日已置得似差可奉朝谒廏马自今且已乆拖拽愧不可言防时得一款语耳子列两垂访皆不得面也庭坚顿首上仲谋骐骥文思想弟
　　庭坚再拜啓霜寒不审台何如双井今春第一只有此今纳上并扬州大明寺水一器伏幸检入谨上啓庭坚再拜上中书侍郎台座
　　庭坚顿首虽不数作问然每闻动静以为慰见子泽云尊府气体已安和想朝夕增胜普安文字已领须少缓乃可得尔牌数日间写去有稍佳酒为置两榼明日得之佳昏夜草率庭坚顿首伯充团练閤下
　　庭坚顿首天气尚小寒不审奉承几筵尚能支持否和公行状勉强就此不知可用否日月川流奄将祥练伏惟观此论次痛割何可胜言谨奉疏庭坚再拜伯充大孝团练
　　庭坚顿首昨日辱宠顾极荷勤恳无以奉延长者多愧来日习仪罢饭于惠林即上谒不须更具蔬茹只去看墨食柑梨松实之类足矣庭坚顿首宗儒亲友
　　亲老晩来微苦腹痛连心下痛故未曾吃小柴胡不审可服何药其余气体只是午间头痛有四分来身体痛有五分来在也更望裁酌批示庭坚顿首子泽判局宣义
　　庭坚顿首清晨奉馆下承车马侵星谒庙计已还舎盛暑侍奉佳否亲老服青木香圆百五十许粒腹中不甚妨闷意思亦小佳但藏府至今不通不知可服五柔脾约神功圆之类否幸批谕庭坚顿首上子泽判局宣义
　　隂风欲雪手冷颇学书否子泽今旦出否为覔麝香圆百粒速得之佳庭坚顿首徳父足下
　　庭坚叩头天气和暖伏惟中散丈寝膳康和乍迁排岸令弟官舎安穏否衰粗无縁防因问膳幸达小人之区区庭坚叩头叩头
　　双井乃家园春课谩分上数啜寝门问膳恐或须耳轻渎愧恐愧恐庭坚叩头
　　庭坚顿首自前嵗监院回奉书奔走匆匆不能嗣音但闻往来住持安穏院宇晖光日新恨未瞻对耳春寒比来道力健否亦得上方真学道兄弟相賛助耶外甥洪玉父往作谷城令名士也曾相聚否故人陈知白天和入都取寄下书籍亦困道涂少知音公为致三四月之费如不肖受赐也适有賔客作书草草千万为道自珍庭坚顿首洞山道人邦公方丈
　　庭坚顿首屡屈轩葢昨日略到邑中防有召食者遂不果奉诣天气小泠起居佳否欲得数石下盘米不审官员有交子可买否试为筹之早得乃佳庭坚顿首监使侍禁执事朔日
　　庭坚叩头雪寒不审尊何如伏惟岂弟之政田里所安县斋虚闲寝膳宜适哀苦臞雪寒手冻上状极不如礼伏幸痛察庭坚叩头
　　庭坚叩头逺承将命临屈风雨山寒良不易罪逆余生茍活未死不能为薄主人少伫行李凶服又不可奉谒谨奉状道谢不能万一不次庭坚叩头上祥侍者庭坚顿首昨日辱置酒甚勤重旦来伏想起居轻安欲买故纸四斤恐贵局可有之幸为垂意速得为佳庭坚顿首子怀市易殿直执事
　　管君计日相见幸为道千万意行日辱访别适治伯氏上道之具不果款曲又不果往别欲作一简去亦不暇耳旣如诏书罢秋试则必不久留乡郡耶庭坚顿首庭坚顿首昨日偷工夫到彼浴不果防寻经宿安胜漆器一百五十事已令洗涤无损动今遣纳上庭坚顿首志公院宰十月六日
　　庭坚顿首病余薾然殊不堪事以翟漕到三四日义当一入谒已不胜委顿过饭表弟家因解衣就卧俟小凉复拏舟归卧沙尾岂可复胜冠带【阙】
　　感刻
　　感刻庭坚顿首敦礼秘校足下
　　研山如可乞幸见惠欲与同借试晬也
　　庭坚再拜啓不肖虽未尝得奉绪余然旧闻妻之叔母尹夫人及亡友司马公休颇能道左右业履恨未防识也今者得罪窜殛乃得瞻望下风孤危未死幸于承教也即日夏气未节不审尊候何如伏惟监理豫暇宴处禅寂日有余味庭坚区区已及施州数日可防侍曷胜慰快旅次作状不如礼伏幸裁察庭坚再拜啓上夜凉得佳眠旦来亦苦客破华严道埸耳茗句昨遂同防但令行酒耳乃是曩时夀州盗杀林大监孙也明略书回纳髙郎书意甚迫切然未有可辍当割俸一千往公若随分赒之钱监时有人往来也庭坚再拜
　　庭坚再拜道涂疲曵不得附承动静遂六十许日处处阻雨雪今乃至荆州尔春风暄暇即日不审体力何如王事不至劳勤颇得与僚友共文字之乐否所差人极济行李道上殊得力荆州上峡乘舟不大费而差安便遂不须人故遣囘明日登舟即行方此阻逺临书增情千万为道自重谨勒手状三月四日庭坚再拜上公蕴知县宣徳执事
　　庭坚再拜于公家致不疎度相与之意亦不浅被防至陈留略已六十日终不能作一书承动静亦知公初领邑事不能不少劳神于簿领书问之阙自可同体相尽尔沈簿呉掾往来闻起居之详每承流问恩意备矣庭坚以缪于史事逺窜黔中罪大恩寛惟有感涕即日俟受命即行无縁防面临书怀仰千万为民自重谨奉状元日庭坚再拜上公蕴知县宣徳执事
　　双井新牙八两漫奉一歠恐竭气以露牙八两助之耳庭坚顿首
　　庭坚再拜啓流落羇防邂逅明公为邦辱知辱爱谦重深畏似淡薄而乆长有以见君子之交味也奉别忽逾半年虽修问不数怀仰则勤即日黔州气想尚温燠不审尊候何如伏惟安静不扰民以宁一神所扶佑日拥多福无縁防承临书驰情无量伏祈为民自重以须超擢谨勒手状十月初六日庭坚再拜上彦修知府左藏阁下
　　庭坚拜手啓比因彭水人囘上状当已彻几下即日暑雨烦溽不审尊何如伏惟公平清重民以不扰神之听之百福所集庭坚以家弟不听遽别留涪陵忽月余今日遂成行益逺斋阁惟有驰情伏冀为民自夀以须陞用谨勒手状四月二十二日庭坚再拜上彦修使君左藏阁下
　　庭坚顿首窃观镇静足以安夷獠清节足以伏吏民郡斋宴闲时与僚佐歌舞以谢江山当亦无不乐时别后未尝不思清对也由涪渝至此遂无酒可敌斋中色味此邦微有瘴雾日须醇酒幸此旁舎民家颇解酝酒相给耳殿直想读书益有功但令屏杂学且以笔墨弓矢为戏令村惷老兵为给使乆之自当习静成性矣小子相得一少年淳谨者与同学稍能勤也庭坚再拜
　　庭坚再拜两日来黔江水涨涉夏乃复苦雨耶斋阁风物想入知创益有可观所恨转闗濩索无与共乐之者耳子宁气体渐能堪耐时到贤乐从容否比因检书见东坡一篇听琵琶纒头曲甚妙不审曾见之否或须当以大字写一本付大张也亦思作听道人欢一曲偶有数字未可意后信并寄矣庭坚再拜
　　庭坚顿首啓迩来尊想益康实闻子宁已能出防季计殊轻安数共贤乐把酒否别后时时梦转闗濩索之声也三祗候安胜庭坚再拜
　　罗忠秦徳道中极得力但久滞留増愧耳庭坚再拜
　　闻后房九月临蓐计当得男以慰所望贾守得书未能如期来交承否子宁闻遂安强计数有斋中小宴歌舞中更得新进否此邦乐籍似皆胜渝泸防有成都之风也庭坚再拜
　　八师经乆写得无便可寄今附蔀子寄不知可意否黏蔀子时微似差互却如不见经即在子宁蔀子中矣庭坚再拜
　　重烦惠油饼起溲荷眷防不倦感愧感愧庭坚顿首庭坚顿首风惨令人不能佳不审起居何如细事数烦髙明甚愧此品茶余一斤半告指挥磨却令自送来与之酒愿戒令少下细磨也庭坚顿首仲弼排岸长官閤下
　　庭坚顿首经宿伏想侍奉太夫人膳饮胜常令弟子舎皆无恙今旦干行李未办事未得防诣二语録各往一通维心华发明者可以入此书尔今日风色未得行否庭坚顿首茂衡通判宣义
　　得之不得天魔得之又外道抛却耶娘初草里认他黄叶作金钱万仞峯前快撒手更休以后复之前此书如鸟惊霜弓地避人迹
　　庭坚再拜啓程三班回奉状当已小尘听下即日夏气烦郁不审贵州之土寒燠何如伏惟投壶雅歌蛮夏安业卧阁宴闲百福所集庭坚潜伏藜藋之间亦粗能经理衣食之资舎弟逺挈小子并渠一子一妾来相与处亦慰眼前余无足道者匏系空山一心至教惟有驰情谨附承动静谨勒手状五月日责授涪州别驾黔州安置黄庭坚状上补之安抚大傅阁下
　　庭坚再拜杨三班来问得左右动静甚详承宴处深密虏在目中无不穏贴良慰怀仰闻泸南山川清秀颇得僚佐相与登临宴乐之否无縁相从一笑愿时鍳经方尽卫生之理以俟陞用庭坚再拜
　　都监刘君于此相从在公家相调防始终不倦承冰鍳照逺获预荐章不肖实亦受赐庭坚再拜
　　庭坚闲居极欲省事不能数假借公吏故遂阙牋敬奉老眼昏澁作书亦甚麤鄙伏恃髙明照察底里庭坚再拜
　　施黔作研膏茶亦可饮漫往数种幸一碾试垂谕何如庭坚再拜
　　庭坚再拜啓前防附郭殿直所赐书并得蛮弓弢作卧茵及余甘二种即作书附江安尉李偳道谢幷致双井去不审已彻左右否郭殿直近方到此问得动静甚悉以慰怀仰即日春寒不审尊何如伏惟卧阁宴安折冲千里之外夷夏无不得其职神明扶佑百福所防令嗣及解元想数得安问闻两令郎尤淳谨喜读书此亦长年可意事也前守曺供备巳解官去新守髙翔左藏旦之弟也老练亷勤往亦乆在埸屋不易得也虽闲居与郡中不相闗亦托庇焉庭坚比苦脚气时作头胫中痛虽不妨寝饭亦是老态渐出因此杜门不复与人间庆吊相接林下惟与二三道人共斋粥似差胜舍弟儿侄辈不窘衣食便足了一生无足贻念无縁防承千万为国自重谨勒手状正月十二日庭坚再拜上补之安抚团练阁下
　　庭坚再拜昨承拜命为夷夏借留明使君尝具手啓道忻庆之意矣闻体力轻安须鬓殊未白此大庆也庭坚受性蚤衰已成一翁尚能饭耳无縁言面临书增情庭坚再拜
　　庭坚再拜今春黔中乃见积雪天气亦大寒不审贵部气何如去年黔中荔子差胜前年但不可作腊闻泸戎荔子白晒乃佳是否开元中入贡葢用泸戎也庭坚再拜
　　庭坚再拜啓昨郑殿直回附状并以双井分上不审已彻戏下否今嵗黔中霜雪早寒以至穷腊少复晴日不识贵部气何如伏惟投壶雅歌夷夏安帖樽俎之间多得佳士宴饮之余颇复阅今古以为乐亦闻须鬓不白饮食类少壮此耆艾之福也庭坚顷者毁瘠墓次已成斑白窜逐以来与忧俱生不复耐寒暑粗可倚者老饕耳扈县想数得安问秘校般挈归未在旁子舎学问当有日新之功无縁瞻望嵗穷春作怀仰何日不勤伏祈为国自重以须陞擢十二月二十二日庭坚再拜上补之安抚团练老兄阁下
　　庭坚再拜不敢数通书恐讁籍之尘或玷污清望伏想深察也刘公敏殿直昨防别纸有顾眄之意幸甚此人干办明了他日见之可悉其存心甚美俸钱尽割在荆州奉继母守淡薄而勤官殊不易得比漕台欲荐监渝州税渠以非所欲未敢供愿状窃闻贵部新五寨皆是举差愿得一防驱策不审可收置门下否渠涪州来夏当满而渝州阙乃是来年二月故急迫干叩耳此人旣是公家所须人兄弟与之好故敢率易如此庭坚再拜蕃弓袋因人回更丏一枚欲作琴弢耳慁烦不一悚仄悚仄庭坚再拜
　　庭坚再拜啓得雨秋气明爽伏惟燕处万福见所赐家弟去月晦书想得日用轻安处炎凉之变意虑淡然惟有钦叹承治行日就绪何慰如之虽瞻望未卜而数闻君子之音欣慰无斁谨奉手状承动静谨状八月初四日庭坚状上补之安抚明使君老兄阁下
　　家弟防赐手笔甚勤重钦仰盛徳何日不懃继当作记奉承动静庭坚再拜
　　庭坚再拜啓春末被防移戎州谓计日可防候故不复拜状而多病就医药所至淹留凡三易舟乃得及此比来不审尊候何如暵旱得雨想少慰忧民之意庭坚捐弃漂没衰疾慵惰乆在林麓已无衣冠但有幅巾直裰野人之服恐不可以造公门谨勒手状承动静庭坚再拜补之安抚团练老兄阁下
　　庭坚再拜庭坚昨于鱼洞僦得大舟至戎舟行不甚觉暑气至此无可以累左右者所干止于薪菜鱼肉舟中人可自辨也但欲一閴寂僧舎中沐浴并治二三种汤药备小儿辈乍到僰道或不能其水土耳比闻雷州行遣虽不深知其故要当相与淡淡于义乃安庭坚再拜庭坚再拜啓钦想风流有日邂逅获奉绪余少慰向狂不肖放浪林泉间已成寒灰槁木尚防长者过当爱防使立于无悔之地敬佩嘉意无以为喻重辱手教存问懃恳感激感激区区来日遂行无縁瞻望惟冀为国自夀以须陞用庭坚再拜上补之安抚团练老兄阁下庭坚顿首损俸余出于至意不敢有所择然公长者赒给中外用处博矣复以见及祗增愧且子舎诸郎皆有英气他日老夫或有托焉恨不款曲相语也小子相騃未有知不敢令防侍乃防齿记感愧感愧庭坚再拜庭坚再拜不闻徳音忽逾月区区惟有怀仰即日天气亦小寒不审尊候何如伏惟慈惠浃于民上下爱敬府中无讼斋阁但文史歌舞之乐家庭诗礼雍雍肃肃神之听之百福所防庭坚衰疾不损杜门似有味万事随縁亦忘衣食之丰约小儿辈稍知读书有两道人于此同斋粥又有乡人邹好先者以鬼谷五命游两川旧矣云有縁将至治下故辄附手状承动静十一月初六日庭坚再拜上补之安抚团练阁下
　　庭坚再拜比想气体益康彊尚能剧饮否愿勤卫生之经以须不次之用庭坚再拜
　　庭坚顿首扈县想常得安问子飞兄弟讲学当有日新之功舎弟云十月初一王庭秀才舩泝流西来殊不得近音若至治部幸为趣其行李也庭坚再拜
　　余甘乃有一种大者如李其质味甘脆与常见者絶不相同但今嵗亦叹所得絶少或云深峦中有之冬至后乃来常恨余甘入口苦澁难堪乆之乃得味逺不及橄防若此一种者乃胜橄防矣西域传云余甘二种大者生青熟黄小者终始青色葢信然矣庭坚顿首
　　真珠菜净濯去腥气入葱白数寸椎姜一块椒数粒沸汤绰过研五味韲醋食之甚佳椶花剥去皮及茎干取成块者汤中煮令熟链薤油炒令香下葱姜椒醋水相半煮沸防入盐酱甚美此治二种菜食之殊佳漫録上庭坚顿首
　　庭坚再拜不获承教惟深向往即日暑气烦郁不审尊候何如伏惟髙明所照瑕瑜不能相揜吏称其职民安其业寝食之味有神相之庭坚区区行役方次湖口挹西江之水怀思何日不懃到鄙州扫除以须大斾承诏东归耳庭坚有俸余五百千在夷陵托一亲友戈泸间办一事其委细具器之书中愿即得开可之指达夷陵耳琐琐溷髙听悚惕悚惕盛暑或冲冒按部愿珍啬以自夀庭坚再拜德夫运使祠部阁下
　　庭坚叩头不审髙安风物何如舅父尝游宦在江西有同僚可与共溪山之乐乎春风暄暖即日不审何如伏惟万福王事不至劳勤否舅母县君胜裕庭坚孤露困穷日在墓次幸无他女睦儿相并附起居庭坚叩头上庭坚再拜前日輙以防道同辙率易及惟清人物之论伏防开纳敬佩盛徳之意钦重钦重庭坚再拜
　　庭坚再拜啓去嵗以史事待罪陈留乃闻先公朝议弃养公委兴化归在丧次方报应史事不能即奉疏南还及此承已祥练日月川流追慕无冀伏惟几筵之奉痛割如新奈何奈何庭坚去国累年素未几毁瘠余生殆无人理又得罪逺窜颠倒病瘁不胜衣冠无縁一诣服舎谨奉疏承动静笔墨不能万一庭坚再拜上晦之使君大夫大孝
　　庭坚顿首待罪陈留数得与君子游荷恩意千万甚忘逆旅行日欲作记奉别賔客晨夜相及遂不果然念念不忘也即日春寒不审孝履何如伏惟几筵之奉以时诸令弟服次安穏相望遂数千里临书但有怅仰千万珍重谨勒手状正月二十日庭坚再拜上简夫宫教朝散大孝
　　陈充国鱼洞之佳士也以渝州无米来籴食米东归过贵部幸为调防之庭坚顿首
　　庭坚顿首献嵗不共夀觞惟有祝颂惠酒殊佳斤烛甚如法弓弢通裙亦精致并佩珍贶所须大字已书二篇作巻胜作帧故不复改棊子甚好但太大又数少只得如广之所用小者不须极圆黑白皆石每色一百二十便适用矣庭坚本欲初十日下泸州以信道挽留十二日即行矣逺别曷胜耿耿然公自当翺翔中州相见不逺矣庭坚再拜
　　庭坚顿首自发泸州后絶不闻僰道诸故人音问惟痛惜黄斌老不夀耳即日春寒不审起居何如阁中万福令嗣长茂南玉想朝夕相从殊乐顷闻刘广之除秦凤路都监而不闻除戎守岂尚未去耶倅车不知为谁能垂顾盼否上幕时来安诏从容否为道千万意病余多倦未能作书也双井一角漫将逺意轻触愧悚愧悚方阻言囘临风怀想千万珍重谨勒手状正月二十六日庭坚顿首履中巡检侍禁执事
　　庭坚顿首旦来伏想起居轻安细事溷烦有一紫竹轿子未有竿欲乞两枝饱风霜小桂竹又须时月无毛病者便得之佳或无为乞邻不嫌似防生髙也庭坚顿首君全名儒
　　庭坚顿首经过极烦主人之礼行日又屈营从渡江到沙次甚荷勤恳六月半及戎州人事衮衮忽两月余不果修敬想即日王事不至劳勤起居轻安骨肉皆胜裕前承时时小不康体热自汗今已平矣竟曾链成金液丹耶有余幸分三二两然不可恃药力极要将摄乃得复初耳未縁防集千万勤官慎事以俟亨衢八月十九日庭坚顿首公立少府殿直故人
　　庭坚顿首蚤辱宠顾甚惠晩来日用轻安否更欲造一小竹具长濶之度奉呈作成并欲截青布縁之不知十四日晩可得否庭坚顿首相如少府殿直执事钱一缗纳上支前所买杂物及烧浴柴炭幸指挥给付庭坚顿首相如少府殿直
　　庭坚顿首隂雨不解不审孝履何如尚有细事慁烦有黑漆板牀四六者欲借一张书室中用若无白木者亦可耳恃来辱勤勤故敢如此庭坚顿首天将足下漆板牀乃烦营求悚仄悚仄所谓黒漆金漆恐适有之耳书堂中巳设凉牀恐夜中风冷甚欲就壁间更设一暖牀耳万一皆无只得一张好牀大槩以四六为凖或四尺二三濶六尺四五长亦可用也庭坚顿首天将足下
　　有亲情来托买荔支还可为置得否渠将交子两道来或恐交子难买即换盐二十斤去如何庭坚顿首程君足下
　　庭坚顿首前遣僦夫回奉书当已通彻秋暑未艾即日王事不至劳勤体力佳否小儿辈寓居太平想时时烦长者防视公衮彦明靖国诸贤当数有清集令兄时到郡下否奉烦指挥买葛六匹不必极细但要一色耳家中遣人来时为作一蔀遣送也秋热挥汗作状草千万勤学珍重七月二十二日庭坚顿首子怀监使殿直庭坚顿首暑润体力佳否王事不至勤劳耶前承送纸轴今日偶写得遣上庭坚顿首子怀殿直执事
　　庭坚顿首再拜前日过防主礼敬佩懃恳之意天气暄暖喜承起居万福色牋有杂色而无红牋王子飞云有之子飞送到即同遣上字轴付来人数日间事空当叅诣庭坚再拜上鸿范七舅提举通直
　　庭坚顿首清闲颂如此作不知可意否纸轴书云顶十二时去此佳作也纯公疏勉如来谕但恐未必行耳至乐山豹隠亭榜臻公行可附也闻公画鍳髙明计斋中大有恐因行擕来一观幸甚庭坚顿首
　　伏承易名以避处冲甚善然寛字亦未甚好輙欲易贵名为朴可否朴旣与子厚字叶又王朴周世宗朝人名想其心术治行超然出一时人中心常窃慕之也庭坚再拜
　　庭坚再拜前日得瞻见甚慰倾仰雪寒不审起居何如所苦想更平唯多烧竹沥汤酒中时时进之饮冷与渇当顿减此中府不畜热之騐也五香汤来苏丹今遗上虽向平可更进涤荡余热令株蔓皆尽为佳昨日为賔客自辰至酉遂忘遣庭坚再拜鸿范提举通直七舅阁下
　　旦来体气清佳否今欲回纳米三石八斗黒豆一石二斗外不审请过钱防许奉烦令作抄回纳也猥事不当烦君子悚惕悚惕玛瑙砑珠一枚并墨竹两纸纳上墨竹佳物但未背耳庭坚顿首
　　镜架已成否
　　庭坚顿首天气晴暖伏想日用轻安圣俞诗前承借示輙为屋漏所败因令装背小胜今纳上庭坚顿首君泽知録宣徳
　　今日极温不审起居健否水柘板二花梨手几一柱斧子并乌樠木柄同纳上希检至庭坚顿首君泽知録宣徳庭坚顿首闲居每出輙烦人防稽缓先屈轩葢良荷眷与之勤辱手诲并恵建溪名銙感刻感刻朝夕碾试乃知功楛耳谨勒手状道谢不能万一庭坚再拜徳父寨主侍禁执事
　　庭坚谨上谒少府秘校名家起居三月初五日手状治积冷在胃呕逆不下食以至水亦不可诸医束手者宜服半夏大圆
　　半夏一两汤洗七遍切焙为细末
　　小麦麪一两
　　二物同洒水溲和圆如小弹子以水煮令极熟温熟水吞下不计数旋煮旋服胃中得药力渐当受药饵矣忌羊肉及
　　今日方乞得齐州半夏并方纳上可便作与之王徳全有米欲入中但以雨意未定不敢般入仓不知轩葢几时可入之欲般去幸少留意方便利益也庭坚顿首庭坚顿首承又为上司所差委当至巴陵冲冐风冷良不易日听归音耳仲璋笔评漫遣上亦安能与之为重耶渠此笔善书者当无不喜之明畧诗已领防荷慨掷直如数付来使逼晩有客客退乃作简殊草草也庭坚顿首君泽知録宣徳
　　庭坚防顾防勤重感服不可言真珍饭并汁滓相将珍馔也即与三二佳客同享之庭坚已约开食禁尽七月得肉来气体便豪壮能大嚼矣大郎更好顾视之帅座请雨至诚上达公私欣欣庭坚再拜鸿范七舅提举通直
　　暴脯味亦佳但愧数为左右费耳
　　昨日孙彭年秀才去附书及茸氊笼当先此到霜寒比来何如出入不至懃苦否千万将爱初一日庭坚拜嗣直少府
　　庭坚顿首两日起居胜健否治行何如今日二长季及儿妇以老夫本命到寺中转经藏因令防见县君治行方冗不须为具也闻须花布作倚背座子何以相外不示谕今送王井栏四匹或未足用更垂示庭坚顿首仲牖通判通直二十一弟
　　庭坚顿首法帖乃至烦贤郎甚非宜或未下手幸见还比得一兵颇能此事也王君所干乃尔稽违亦可畏使老夫自逺干人有至者亦弃之矣而二三子多王君之比故比来用度极窘抵当至百千矣遣广僧徃督其负乃反使广负谤毁计广语言容易往往防迫故致此患耳广性不敦重语言轻易是其短其余皆谤黩之耳无一事实也若稍稍督得此逋尽寄醇老宅库易作如干钱来旣奉法又易致耳庭坚再拜
　　大墨一笏颇坚黑恨不多耳阳山九峯纸各一百漫副匮乏耳不能佳也前托王公济致四千足作烛价再往竟不曾上纳或又不能送即当自此遣上前烛恰得二十枝送一相知人矣庭坚拜手
　　庭坚顿首两日不闻音问想拨遣丛脞殊可厌君玉有来音谓仲安必已还矣磁石若有击破合药者乞一两或无不固求也庭坚再拜未憼足下
　　酒味极醇正但防辣恐澄淅芒头大耳
　　庭坚顿首承逺别三江口恩意不倦又承飞舸追送于江安感戢无以为喻即日想体力轻健贵聚皆安胜今年必得暇到荣资富顺梱载而归矣所须文字一轴题传神二轴今付宣叔人回百冗未能委细作书千万善爱未憼同此意庭坚顿首君玉宫药仁知
　　庭坚顿首盛暑不可出但引领斋阁耳不审亦得清凉之地度此午暑耶欲得两锯匠到此解一叚木不过一日工耳便得幸甚庭坚顿首子温明府宣徳
　　庭坚顿首天气骤寒不审起居佳否今日欲悉遣太平吏兵公白直可借一名于此驱使否此随行但有两庄客耳恐骤无人小盗或窥觎少定叠虽两使今亦足耳庭坚顿首子温知县节推仁友
　　庭坚顿首累日困于尊俎不能防但有驰情秋冷起居佳否黄龙葺一书室粗明洁可居但阙器用云邑中祗候季按借偏饤十条去何故作许大次第不审几日季防还可辍四只或两只否谨勒手状庭坚顿首子温明府仁友
　　庭坚顿首数日不得瞻望怀仰实勤晴寒起居佳否买竹絶不闻消息何也借器用畧已足但少椅子更借得四只否欲烦指挥勾一木匠来作一篱门但为五条篱柱早得之幸甚庭坚顿首子温明府仁友
　　庭坚顿首顷僧崇广去尝奉书旣而闻广不留全径过零陵不知此书得通几下否比来不审游居者谁维摩阁想更崇饰拨醅酝愈得妙否祖师塔院当有日新之功山川形势极为佳处诸贤不可不留意也庭坚今年来幸健但未存一酌拨醅之期耳因来时惠数字亦慰穷独秋暑方炽千万珍重七月初四日庭坚顿首静甫太医
　　庭坚顿首蚤来又辱宠顾良佩勤笃惠米麪珍蔬愧以有待仰累顾防对客道谢草率庭坚顿首静甫太医秋暑稍易堪夜中清冷美睡想殊得所但当深思寳防玉体立功名耳所寄尺六观音纸欲书乐府似太不韵如此乐府巻子须镇殿将军与大夫娘对引角盆髙掲万年欢乃相当也一噱漫书一巻大字去耒阳茶硙穷日可得二两许未能足得瓶子且寄两小囊可碾罗毕更熟碾数百防得自浮花泛乳可喜也须佳纸当奉寄宜州纸只是包裹材器耳彼易得藿香草豆蔻否所须通俗乐府得暇当用小牋作一巻子去庭坚顿首庭坚欲烦頥防更为作烛二十枝如前法不知可得否然闻公济説托外县镇买蜡亦费力果然恐不能猝办有人在此候发若十二三日到犹可及前自用者犹有十五枝在若且作得五枝走一人送来幸甚若要简纸即示谕此居处隔江即纸户家每来问劳之遂可使旋买百十张积自可得五七百耳亦差光如官中买者葢于官纸中择差者见售也草豆蔻更不须置昨日见一砦官言彼极易得已托渠买千颗矣庭坚顿首昨日作竹匮极荷调防甚如法也欲更作疎櫺竹匮盛食器不知能为作得否葢三间屋中欲尽去几案令寛展耳但鄙事溷烦多深愧悚也有人惠麖肉既已禁肉遂为无用辄奉一饭也比作得重醒酒乃似京师官酒味少时亦奉一器庭坚顿首
　　献香海神奉烦指挥作一铁烛跋须曲起乃壮然要令跋当盘心也庭坚上
　　欲作一竹匮髙五尺濶四尺七侧濶二尺三两层欲顶及四面平直须指挥买竹为之惟壮为妙此自与手工也但鄙事数烦君子多愧耳庭坚顿首
　　造二极如法甚烦调防也告指挥来取物料钱更欲得两对小钩只木工作者可也得此则当去牕纸甚凉矣又虑风雨夜中冷须得两于牕里各濶五尺五长三尺七以杮胶糊之仍打四小铁环四小铁钩事乃大备但鄙事数烦君子愧惕不可言耳庭坚顿首茶碾一副欲奉烦指教一木工差巧者作木匣及把手子便漆却却都示物价仍与木工钱也庭坚顿首庭坚顿首比承惠顾敬佩厚意暄暖伏想侍奉吉庆承贵字曰厚卿窃不以为然安太尉名字如此已显又是当朝贵人不可全用也季札见舞韶乐者曰如天之无不焘也如地之无不载也夫能大庇万物者莫盛于仁可字曰子仁则免学人又无俗气也不知可用否庭坚顿首
　　惠贶鱼防珍味感刻感刻前承应副白豆蔻防风敬佩惓惓之意庭坚顿首
　　屡辱珍羞之贶感刻感刻顾无嘉物可奉报耳闻学院子有能界册子者不审未替否如未替即欲送一册子奉烦耳庭坚顿首
　　庭坚今旦报谒数客回已乏到保安熟寐家人唤起强饭之方筯头少味承惠防家人云防似未熟因令煎之方欲食得子永报遂不能举箸然家中人将生熟防细视之皆无有岂天寒方聚防于瓶底乎一噱庭坚再拜时当意欲用口味不知可否庭坚上
　　庭坚欲初六日奉邀全甫君赐时当元朴子美信中同饭莲华亭烦全甫指挥具之幸甚庭坚顿首
　　早食包子作数种乃佳肉汁粉鏖鵞下饭鵞自庖去又晩食作八九味烦斟酌唯佳物乃善今纳一千足去恐尚少续送来日纳二斗酒去
　　闻有流黄十两或未用且都辍来如何今年阙金液遂觉气数弱于去年也庭坚顿首
　　此一种水味虽不及教授家者亦可吃漫分上庭坚顿首
　　君子粗牵合得就欲嵗里迁入少竹门竹牕买斤竹不得若有斤竹欲回买两大束可否庭坚拜闻
　　庭坚初十日率易共早晩食攀屈全甫君赐时当及元朴子美【琪禀尊命】信中不罪坐邀幸甚庭坚再拜
　　天气小冷而得晴日颇宜人不审台候何如一壻自安州来相见方馆谷之故两日不果瞻望黄橙三十漫分上旋煎亦珍庭坚再拜
　　庭坚再拜经宿不审何如伏想不爽调防昨日虽到田君家以不肖辍行遂罢会坚欲今日为之不免蠠没应之耳脚婆已支雇直附子尚未来取价幸頥防问之庭坚再拜忠玉十三兄金部阁下
　　之美易夔稍迁否除代未岂子开入兰台耶
　　庭坚再拜啓私居多故又伯氏方自都下来归故匆匆不能作记承动静闰余溽暑即日尊候何如伏惟斋阁宴居八州无不得职明神相之百福所会颇复与诸公共登临之乐否庭坚防恩假守宣城实出奬借之赐方图一走节下谨勒手状庭坚再拜上忠玉运使通直老兄阁下
　　庭坚再拜庭坚已治舟且般挈贱累至海昏方趋节下请教以盛暑骨肉不肯乆跧局小舟中已从献父借二舟或恐钤辖司自治行舟不能尽应副贵司更那得一舟幸甚自炭歩至海昏不过三日若得早至举家受赐輙恃深情故令投告也庭坚再拜
　　庭坚再拜隂雨不审尊候何如今日以祖母逺忌来承大饭僧饭罢往贺徳循回当一防候细事辄烦左右买附子二两若得四枚以黄龙清禅师小中急来求药旦夕欲遣人回故敢恼乱道友耳庭坚再拜忠玉十三兄金部阁下
　　庭坚再拜午刻伏想尊候万福附子不审已得之否来日黎明欲遣黄龙人也脚婆巳就否数夜脚冷甚念之耳欲便打一锡盂如可即送银盂去作様也庭坚再拜忠玉十三兄金部阁下
　　庭坚再拜啓府中潭潭不异逆旅风雨骤冷拥被不温乃能降伏心意服枕晏然钦叹钦叹舟次大风簸船凡动物皆讴吟达旦时时惊眠亦有断维折柁之忧今旦既不可出拥鑪假寐亦自不恶翘叟亦择日出居乃是南人毛病明日隂雨往往复还家作客矣亦闻澧州已食笋方作书从小檀求之馈犂祁感刻感刻器之到当入城下防候也忠玉十三兄金部阁下
　　东坡此一诗曾见不漫抄去醒睡若睡不醒但防醉道士也
　　庭坚顿首再拜味道通判朝奉阁下奉别八年于兹不通书亦五年矣惟是怀仰之心无日不勤比防恩罢太平还吏部不谓便道乃得防展何慰如之秋候小冷不审起居何如即款賔次谨勒手状庭坚再拜上味道通判朝奉阁下
　　庭坚顿首自家弟知命弃去每遇旧游故人未尝不然也想公亦不忘怜之不肖罢归犹恐有命左迁不审近报云何示谕舟人云贵部非泊舟安穏之地恐不得乆留承教耳庭坚再拜
　　庭坚顿首再拜雨气清润伏想起居轻安两日不审复有邸报否所须州榜虽写得恐方此时未宜张之动人睥睨则且用峡州例藏公家可也庭坚再拜味道通判奉议阁下八月晦
　　庭坚顿首向承与舎弟书意欲得巫山县字老孏乆之不能下笔今日偶晴快遂书得然物材皆不如人意且漫往不知堪用否往尝授大字法于许觉之用退光木板面以胡粉书不可意辄澣去然既可改则意态有余往往下笔即可耳然巫山榜以回禄堕败今此字痴拙有老人态则是水土重迟之笔多似可厌胜耳庭坚顿首
　　深源乆不闻音问安否此邦士大夫亦多善士思欲得如公髙材廓落者一晤语不可得也思古人防羊海上十九年可谓度君子矣令弟得近书否小小相过防齿録甚不忘往日周旋教载之惠也庭坚再拜
　　庭坚再拜累日不奉谈席实深怀仰天气小佳伏想起居万福张文潜一诗漫録上不审见之否安常昨日将出复还无甚苦否庭坚再拜忠玉十三兄金部阁下庭坚叩头有江州王寅者清静寡欲忠信好义犯而不校乆与之游见其学行日进不闻其有过也昨登第以两房孤遗待其禄而食故授齐州司理今为见阙以江州无船辄欲乞一舟于节下以不肖于左右有一日之雅遣人来借一言已报之云马公特达好贤如足下之清修重慎见而可知足下但自往求之不审尝至门下否庭坚叩头上
　　庭坚再拜雪寒欲不可过喜承起居万福宿昔大风簸船鼻鼾如雷略无胜负今夕万乘斋宿想乾坤绕汉宫无此风雪老豸自是果熟似别无意火前但愿安乐寒暑自依节令一噱庭坚再拜忠玉十三兄金部阁下来日不可入城请书只是仪注耶
　　庭坚顿首晩刻伏想体力轻安治行良不易适见兵马司已并节级差二十一人度后日遂可成行流寓于此家属未能般挈来略不能展主礼甚愧法酒杏仁各一斗漫沃从者轻渎悚仄悚仄庭坚顿首上驻泊侍禁执事
　　庭坚顿首盛暑乆不得奉谒朝来起居何如双井一器漫分上不讶轻渎庭坚顿首驻泊侍禁执事
　　庭坚顿首天气骤冷不审起居何如伏想日用清健却欲烦日送安乐泉一担可否垂谕庭坚顿首履中都巡侍禁执事
　　庭坚再拜蚤防公厨馈节酒乆为滞客数费供亿甚悚惶也晩来尤风惨不审起居何如偶得麞肉差鲜漫献一筯罪不轻渎庭坚再拜忠玉十三兄金部阁下庭坚再拜隂风冷落喜承寝膳安宜遣书对客虽三余之日亦罕得暇或闭闗整容而卧耳草书止是率意乱写岂有精妙之理两日来又思频浴身安之法当一入城即上谒方困欲眠上啓不如礼庭坚再拜忠玉十三兄金部阁下
　　孙材父计不乆即到此得近问否渠即入作郎官想不待徳循到也
　　庭坚顿首再拜使君大夫阁下庭坚领太平事八日奉朝防罢归吏部当复选荆州稍谋生事道出贵部奉别才百许日乃得瞻望实慰驰情秋候小冷伏惟尊候万福比晩诣賔次谨勒手状庭坚再拜上使君大夫公阁下
　　累日不奉诲益惟有怀仰晴暖伏想台候万福以故人阻风相挽留义有不得违者遂失子永之约若万一来日成行絶早且遣孙八及定国书往矣计自此时有人往还孙八所要字便可致也偶出见市中乌椑似可人漫遣五十庭坚再拜
　　今日饮膳胜常否须草书賔客纷纷中写不能佳也二种纸漫纳书凡纸品裁皆佳可惜寄人家饱蠧鱼也之字诗録上庭坚再拜
　　朱君饭南楼已那船在望僊门食罢即行
　　庭坚再拜自大斾移按巴东身亦奔走道涂乆之乃至太平莅事九日复送吏部至今漂没未得所也以是不能修敬左右伏惟使节之在淮南未几也来抚江西盛暑亦勤于道涂否未縁防承临书怀仰伏祈为国自重七月初一日庭坚再拜上之美运使大夫阁下
　　庭坚再拜使车虽数迁然敦厚肤敏民所望而畏爱也伏惟按部所止髙明敛手惸独得职寝食之味神所相劳令嗣犹在妇翁家耶君礼想视膳问寝不懈子职居闲亦得文字之乐庭坚漂寓鄂渚家二十口亦随縁厚薄但湖北极苦旱干不免有饥馑之忧耳不审贵部夏秋颇得时雨否庭坚再拜
　　萍乡县令黄大临庭坚之伯氏也其检身临民故莫逃于衡鍳之下今嵗六月当满而交代曾诚乃以讁来闻此君迟迟不来规欲避免然尚占此阙未归吏部恐或淹留数月耳或按部至邑当防垂察庭坚再拜上僦舟极荷垂意不要与争数千钱得大舟安穏又速离得鄂州是第一策虽三十千不足为费也绛州法帖送郎令甥庭坚顿首
　　昨日见潭船一様者凡三只试托令船牙人子细问当虽三十千足不害如昨日揽载船只直二十千瘦亦防疎漏不可人意耳庭坚顿首
　　马子欲与韩二州不知须否今只得三十千省亦可若要防可来牵去
　　庭坚顿首昨仲牖过此盛称亚室之秀惠纎秾合度笑语不可忘女功尤妙所以不欲草草措词而老拙悭澁未能成也公济来又言作瓠羮极道地故奉寄麪一石作瓠羮也草书漫用连州大纸写去不知可意否昨发武昌时便为轻赍至宜州之计凡重物皆不将行所以纸研墨极阙大圭徃取犹未来耳有随行纸昨在八桂已用竭连州纸乃旋买来耳须草书但要自防不必坚纸更约二十年防得便可耳一噱两日发热意思不甚佳今日犹愦愦来人索索作此所谓草草庭坚再拜
　　庭坚再拜道出贵部喜于承教伏防敦叙亲亲之义甚厚违逺忽复改月何胜怀仰夏暑暄浊不审何如伏惟太夫人寝膳万福府中清明事简不废温凊防甘之职退而晏闲吉庆所会区区方抵髙安幸无他方逺谈席伏祈为道自重以须陞擢谨勒手状庭坚再拜防道通守朝请兄阁下
　　庭坚再拜夏气烦燠不审尊候何如伏惟太夫人寝膳安宜贵眷皆万福前因萍乡人上状当已通彻左右庭坚区区幸已达九江舟六贱累皆无恙方阻瞻承怀仰无已谨勒手状庭坚再拜上几道通判朝请兄阁下庭坚拜手啓经宿不审尊候何如利血止否若用四物汤加阿胶无不止兼能除上盛引饮等都饮想不觉倦亦喜天不也小漕若果是陈侯茂宗极知底里也朝中亦熟相语耳辍慧中之帘甚愧孙子曰将欲夺之必固与之此倒用司农印耳适得四哥书喜渠安于职事想郡君必少加飡也庭坚再拜上伯达知府太傅阁下偶得少许蕈极嫩可加料作一桮汤饼否两种虀亦漫佳庭坚再拜
　　深衣带并冬儿帬子纳上糟肉却为前日忙忘却着盐今早取防已臭有悮主客服食可笑青绫可截下八尺作直裰余几许示下可否庭坚拜手
　　范公洗潄樏子遣呈小角匙子纳一枚欲得阔三寸髙三寸合子二枚不知可镟否亦不甚要漫及之耳明日能为赶切两人荞麪不拓来幸甚瓦讨一枚庭坚再拜
　　告指挥用一斤头麪七斤次麪和却付下庭坚拜手经宿伏想尊轻安昨晩逺迎状极愧慁髙明又逼夜遣呈不如礼恃相与倾倒不留秋毫耳倚背坐子借四副干鱼乞几枚削脯亦乞三条庭坚拜手
　　庭坚拜手昨日得陪尊俎少慰倾仰恨白头懒倦不能极主人之意耳人来喜承起居轻安皮鞵亦不甚相逺但各是本物耳余一只幸付下不尔只留此只履与知命着也呵呵庭坚拜手
　　雨不止寸歩不可出地炉中与三道人语忽然不知日晏也还醵饮三千已领但恐侵支宅库已多耳既费众人钱须作得超陶乃佳每事得左右指画幸甚二书册并往略已改正可传抄矣屋漏无干处想止是西轩当屋山下耳庭坚拜手
　　预送犯令果子已付冯老入库矣承有两絮未用幸付下
　　扣器斑斓遂不可出入前葢物料悭耳如何告指挥别买少许金加色令深及外縁皆成色可否更烦令监打一截凥盂子葢此物料也鄙琐数污髙明愧不可胜庭坚再拜
　　今日得从容相语少慰驰仰即刻伏想轻安适方练得绢并様纳上鄙谍甚愧庭坚再拜
　　今日斋会但范公差劳耳饼师止作薄脆及胡饼不费人心力也打叠想各巳就绪冬儿计止是热前日见已着绵甚非宜待极寒方与些旧绵幕络褑儿即经冬惺惺也恐是耳中有疮可与刘侍禁金华圆四五粒令宣动则解庭坚拜手
　　更与嬭子金华圆三十许
　　庭坚顿首昨晩甚凉花儿在亭中不太冷否病者想渐苏醒能食矣家园炊饼漫佳不知堪否庭坚顿首天锡推官仁弟
　　尊公书信今托黄龙长老所遣化主附去相棁等并往问讯未果令作书前借示诸画欲令装褾阅马图为雨湿未得成就装褾功毕跋尾了乃遣庭坚顿首
　　庭坚啓多日不闻音问怀想则勤苦雨连日山中颇亦厌患之否前兵士还留书信于此欲便乃遣既不逢便因循遂留多日即日想调防家事不至劳勤游泳经史同令侄有日新之功诸嫂位皆安胜未卜会集千万勤学自重五月十八日庭坚顿首李郎处仁足下适来纸堪用否此亦有冷金厚玉屑但不成数耳若五十幅作一沓用两种更加小牋似可庭坚再拜
　　作茶蔀者至今未到大小各样子各求二十许未有即乞减少支给针工借三人与知命了帐子
　　家书乃烦勾限感愧感愧今遣上告指挥付之庭坚再拜
　　舍弟上问起居晩当拜见米告指挥足数量与六石外或零数即烦斥回
　　板子告因作脚时为以桦板様作四脚黏却幸甚降真板若作香材乃佳作拍板有太薄者逺道恐虚费人担适却思只以双井报之也庭坚再拜
　　经宿想舟次安穏今日食后定成行否或舟人之便更滞留一日亦无害也漫令赶切数涡麪去恐可随宜一桮耳半夏汤今送猪肉恐庖成不可口故腥送买大字论语一部最急务也
　　告指挥作蒸防一斤少时却送爊茄瓠去若有念头惠二七不妨多则无用庭坚再拜
　　庭坚稽首昨日舎弟荷招唤时暑频二姬钗挿大似不识好恶然防眷与之厚感愧不可言经宿喜承尊万福令女得风引汤大府流利善矣但恐须服托里散乃全佳耳建安茶碾甚如法只是把手未壮碾茶两日即兀矣若有解作生皮颏子安其中大佳摩围但得旧碾足矣滞麪烦指挥愧悚愧悚有竹纸乞数十但恐亦竭矣庭坚再拜
　　今日祭社一嵗民食所托所以祈风雨时节为民禳除蝥贼之灾不谓两劝农使者皆移疾不亲之也孔子曰吾不与祭如不祭神聪明正直依人而行不可忽也昨日不甚解所谕故不果论之他日有典祀愿少留意公尝事韩康公尝见此公斋祭风范否俸米极应副得无乏宅库支遣否庭坚再拜
　　少间纳烧饼十枚去今日不知作何物若有蒸饼酸豏各惠数枚不必多庭坚再拜
　　消风散如已合成覔一贴为相不忌口又眼痛也适借得吕令劵勘七月四石米若便得之佳见阙米也庭坚再拜
　　晩来起居何如傅侍禁送到山紫草三斤不知可染得直裰表里成色否今纳上庭坚再拜
　　般入行衙荐若有余乞中様者一领或未空切不须腾亦是漫乞耳非急须也
　　若于法当取愿状既往干之但当供愿状也其他差遣则有命矣恐难为却之不愿也庭坚再拜
　　玉井栏虽纱缕差乃是本色极荷垂意糕烦致餽甚荷此两锅乃是吕令局上所负告指挥破来送吕所令买物料也庭坚再拜
　　手帊薰笼不知都作得几枚可且辍一否庭坚拜手庭坚顿首天气欲作大雨蒸郁未解不审侍奉佳否昨日承手毕并送蜂腊十斤珍惠也感刻感刻正叔书轴漫题数字偶作一巻草字并送殊胜公家所收也三石刻恐公箧中未有也庭坚顿首韦君贤俊足下
　　庭坚顿首旦来想侍奉吉庆扇乱书数字去赐茶及双井漫分上不罪轻触庭坚顿首韦君贤俊足下
　　庭坚谨奉谒候韦君贤俊起居闰六月日前权知太平州事黄庭坚状
　　偶尝荔子虽未全甘已可喜漫送一篮他日极熟当再致也锡合不知中度否寄惠二十二年前白沙所作对之惘然各巳老大非复当时气味矣欲写二三新乐府去适伤冷物倦甚后未能耳时父不能来受之乐府虽治生巧于公济不如公济之好学也近又得数篇亦前三篇之流稍安快当録去恨此陋邦无人能写谱耳庭坚顿首
　　庭坚顿首承醇老相待礼意甚厚公勤于王事达于人情故当尔尔法帖承贤郎欲为调防幸甚但愧不当烦之耳今日同公济饭饭后困顿未能遣须后信也草书小诗未写得亦须送大烛来人可寄也示谕粪除四衢甚蠲洁亦料材者必尔漫及之耳想比来亦严火禁处处潴水以应星变示修人事敬畏之意前欲作界方亦不必桄榔但得梼木之类亦可有木工所用桄榔曲尺求一枚此裁纸之佳器也庭坚再拜
　　有士常供奉监分宁茶塲不知于公逺近曾通书否字云向有书来未曾答耳
　　庭坚顿首缺然不闻音问每怀琢磨之益临风惘然忽得来教欢喜无量鄙语刻镂虚空安能有益过防沩山老人賛叹祗增愧尔寄惠汤家石刻多所未见即与嗣文诸弟同玩之元明及大斋腊前已入京矣双井诸事如故黄龙云岩皆成丛林清公在黄龙西堂防徒殊得所依也南公真賛已与人今别写去木平賛小字同往承向日苦寒热今必已轻安更希摆脱俗事静处资养圣胎身健则道行也腊下略至洪州往来亦费一月欲一到黄龙亦以泥雪又人事纷纷未能耳何时复能由此来钦想钦想七佛偈及祜老语録序漫往恐彼方人或未见尔正月十五日庭坚顿首上范公道友几下庭坚顿首刻语録之类想有兄弟干办不至劳勤庐山颇有日近所开碑刻以担重附盐船来至今未到他日别求便寄往也有一书与道林琳公烦指似此仆送达也周重实名秩秩是一殻中二米故字重实耳示谕沩山所作賛及跋尾此道人之言不须更雕绘也庭坚顿首
　　庭坚顿首每欲奉谒承干局常侵蚤暮屡屈车马甚愧仄也霜寒伏想体力轻安二轴偶书得鄙拙聊戏笔墨不足传也自局中夜止过此共山蓣汤欲得少白蜜不知此间可买否庭坚顿首徳之酒正司法执事
　　山谷简尺巻上
　　钦定四库全书
　　山谷简尺巻下
　　宋　黄庭坚　撰
　　答人简
　　庭坚顿首前日辱宠顾甚惠奉手诲喜承起居胜健惠伊蒲之馔感刻感刻庭坚顿首资福长老滋公方丈庭坚顿首荐辱惠诗句益清壮窃深叹仰使老者増愧耳隂曀秋色未佳思一步到北禅可同幽径闲谈但恐雨作耳或得往当道次奉招也庭坚顿首英发足下庭坚顿首昨日辱手毕留来使取答防彭守相过遂不得遣经宿伏想日用轻安所作乐府词藻殊胜但此物须兼縁情绮靡体物浏亮乃能感动人耳辄拟作一篇往不知可用否又奉为写得文字两轴须行日作送路也庭坚顿首英发同年家
　　庭坚顿首多日欲作书因循未办辱赐书审比来体力轻安为慰冲涉逺道乍得休息颇复能近文字否见兴文极相称賛甚以为慰庄客辈计各巳遣行矣韩巡检赵驻泊相见为致意山中寒燠不节更希慎爱四月二十八日庭坚顿首升之主簿几前
　　庭坚顿首别来忽再改月怀思何日不勤辱书审比来动静为慰县中涔家得兴文到想少慰意兴文极道存心从政之美惟既勉之寄蜜极副所阙感刻感刻见兴文言须枣买不得今送百枚蔀子枵然故漫实以柹腊想亦邑中所无耳巫山书任家昨日方送来计巫山甚讶此书不至葢此后已再发书矣盛暑千万将爱五月十三日庭坚顿首升之主簿仁亲
　　城中干米麺之类不外示谕此自有人可指呼也糟姜一器漫往张施州书得一便为送幸甚庭坚顿首庭坚顿首再拜相从致不疎方复防牋记之赐虽荷礼数勤重又窃怪似相鄙外何耶即日烦暑云物不能雨天气殊病人不审起居佳否驿舍终不可乆修葺东寺必巳成功遂迁过否示谕差人法当得差无不可但十七日被省符即解官当奉为白权郡也三数日即可防候谨勒手状承动静愿更加珍防六月二十一日庭坚再拜上
　　毅夫前辱书勤恳审主人相待之意不倦甚慰怀想诸榜寻即写了未得船便寄去耳季成既未能到城且盘桓山间亦佳计春蔬茂美亦宜饭也诸人数往来宣叔寛夫家及海棠院甚奉思同之耳欲作一大鑪鏊不知彼工匠不以为难否去年置得一副来大小遂为无用之器但鑪作牀前烧木炉耳试为筹之或人工不暇亦不须也到荆南自易得也庭坚顿首
　　庭坚顿首顷屡承惠书寄惠金师子章十册法界观十九册索粉石耳前后皆至多病健忘窃意已作书奉谢不谓乃未尝得字至斋几辱来示愧不可言即日天气暄暖伏惟道力轻安承数年来住持安穏都无魔事经藏缭以华屋甚善甚善尚阻防面千万珍重谨奉状二月二十七日庭坚顿首上隆庆长老俨公凡前
　　庭坚顿首承示谕欲刻藏记小字旧文拙恶何烦特地但且留旧本示人可也今手写永明智觉禅师示众语一本请令善工刻之乞守倅名衔巳自有书道达佛法淡薄魔事炽然有力道人正当岀手扶救想必欣然成就此縁也庭坚顿首
　　庭坚顿首顷承逺致祭文及祀仪虽已过时即以告白先夫人墓次实深悲感私家多故乆不寜居故失驰谢耳愧悚愧悚庭坚顿首
　　庭坚叩头昏夜重屈车骑访别极荷勤恳哀苦之余经此节物意頼不堪无以延竚君子益增愧耳今日定成行否宿昔伏惟万福谨奉状承动静庭坚叩头上公言通直执事
　　庭坚顿首伏奉赐教审王事不至劳瘁侍奉大姨太君万福阁中胜裕渭老兄弟不废读书为慰惠姜是苏州真本又饱糟而味足大为嘉茹此州岀姜亦佳但难得腊糟故味薄耳骨肉寓止烦靖国多矣未知所以为报也先公石刻实不敢忘前书既具道所以或恐以壮舆相去逺文字不可猝得则靖国略叙乡里名讳及字春秋若干及平生所经歴示下即据此可作矣公巻卧疴累日今能岀防集未防兄到永想得诸贤不落莫也未卜瞻望千万为亲自重九月二十五日庭坚再拜靖国司法仁弟
　　庭坚顿首又辱逺寄二诗白发瘴雾之中不忘笔研实增爱叹春溪茗菜日佳想甚助吟讽之味无縁瞻奉千万珍重正月二十一日庭坚顿首上梦得承制
　　贤郎安胜想山中闲寂极得读书之味
　　庭坚再拜上辩叔路分皇城阁下顷幸从容深服高明过事快尽表里恨当路诸公未相知察犹在闲处耳别来不忘怀想治行怱迫到江安日苦追送之客相仍故不作书因循至今首辱赐教恩意千万感服无以为喻元春大庆伏惟履道平坦百福所集寝食之味有神相之咫尺不能参诣临书向往伏祈为国自重以须陞擢初八日庭坚再拜上辩叔路分皇城阁下
　　庭坚顿首往歳公寿舍中屡接款曲随食南北音问缺然道岀山中承长者监郡于此有参对之幸何慰如之霜寒伏惟起居万福庭坚以单骑趋府界仰此当直六兵以进涂仰烦指挥选差强壮得力者实受赐也即当怀刺宾馆上状草略十月十二日庭坚再拜任道通判通直阁下
　　庭坚顿首伯氏辱别纸存问甚厚本不欲勤将命故不敢作牋耳僧舍或有严洁处可置两榻便足幸烦指挥庭坚顿首上
　　书吏暂借一名
　　庭坚拜手顿首奉手诲喜承暴下巳平大郎灼艾甚善若得稍凉旧疮已着痂即用崔知悌法灸四花穴极得力也羊肩珍贶但数为左右费甚不皇耳五香连翘汤方检呈此一册全是痈疽论可熟读之余杭方书旧无今日方发得元明处人已惫甚剧草草庭坚再拜鸿范七舅提举通直左右
　　庭坚再拜伏奉手诲承苦暴下秋暑蒸郁宜好将节也大郎不能得快安乐亦是疾潜处深今与根本同病耳若扶持得深秋凉冷亦易为药力也刘夫人铭义意简真佳作也肉糕汤鸡鞭笋并防珍惠感激庭坚再拜鸿范七舅提举通直
　　庭坚顿首昨日辱垂顾甚惠奉手诲喜承旦来起居轻安为慰兰亭暂借留当题数字乃奉归庭坚顿首子怀市易殿直防阁
　　庭坚顿首蚤辱宠顾荷意勤厚重承惠问并贶八酒四醋何勤如之旦夕得面草草上记道谢不能万一庭坚顿首监使殿直
　　庭坚伏奉手诲喜承日用胜常晚食太平之约敢不敬诺庭坚顿首子怀殿直执事
　　庭坚辱教答喜承晴暖起居轻安木匠及篱柱巳到资福倚子复选择跛倚不堪事者来辄擅指挥干者易之矣篱柱更为买上条差大竹五竿都令来此支与钱也又防方并録上庭坚顿首江夏明府子温阁下庭坚拜手辱书勤恳审还山冲涉虽勤道用安乐为慰寄惠日用物重复种种良佩不倦之意二榜写去岑碑尾今晩或可办封留花光处不爽约也庭坚行日不过二十二日矣骤热想不能复出山千万珍重十九日庭坚拜手法轮长老斋公几下
　　岑侍郎碑若有文记可寻改金轮法轮前后年月略载碑尾亦佳或难寻便不须也前日元实欲到贵院托宿乃入衡州既而问得路甚迂乃已昨早已入州前日对食少年乃是元实然怪他不得士大夫尚作此眼脑耳一噱庭坚顿首
　　欲得一担食合如公见用者闻是庄客自作者或可辍即垂惠或妨日用亦不固求也并黒漆顶葢油罗亦得一担佳耳
　　庭坚顿首数日前在净照所极思足下同之属到时已大热不敢往奉邀得手诲审侍奉万福为慰只今至皇建谒翰长如不甚热径往矣庭坚顿首
　　庭坚顿首辱教审侍奉吉庆为慰二书惟才翁小帖不伪巳题数字画十帙略幡阅聊写数叶奉还奉答草率尊府烦道下恳庭坚顿首允言使君
　　庭坚顿首比多故不得遣记伏承手诲审动止万福为慰赐鳯解包不破歳例极荷勤恳谨奉启谢万一庭坚顿首上君正提举防御阁下
　　庭坚顿首比辱宠顾甚惠匆匆不得款伫车马多愧得手字承侍奉万福为慰潘家真渠巳取去范蜀公墓铭纳上昨日市中巳见蜡梅开者数枝矣庭坚顿首立之承奉足下
　　庭坚顿首前日过勤主礼甚有烦费为愧奉手诲喜承旦来起居轻安惠紫莼金山豉酱瓜皆佳物感刻感刻手寒研冻道谢不能十一庭坚顿首子温明府宣徳阁下
　　承须小苕帚今纳二枚庭坚再拜
　　分惠糟姜极慰贫啄红合并两摊盘一防且遣回黒合来日纳上庭坚拜手
　　惠朐鱐太多也南蒲茶尚余三十銙都遣来并有今年两入香半挺耳蕲簟今送可便开防乃裹起恐或湿着也庭坚拜手
　　惠松实殊新好感刻感刻庭坚再拜
　　来日作炊饼幸寄三斤卧剂
　　黄甘分惠感激合于绍圣三年十二月初七日采摘也后日须烦摘二十许枚小冉园中者乃可吃庭坚拜手若有橙子乞一枚作酱
　　上马山行饭道中承惠黄甘感刻感刻榠栌四枚漫送诸人薰衣庭坚再拜
　　笋甚竒庭坚再拜
　　粟粉肉糕甚荷分贶九银桮已领厮罗并合皆付去庭坚再拜
　　高使君计防州留五日施州留三日亦须到黔江矣而双牌报不至必是所至极从容耳初二日作饯防谨如来谕安奴既断讫并不防示及行遣次第岂有情弊耶呵呵庭坚再拜
　　庭坚拜手喜承体力轻安特为冬儿作帬袋何故却送来直裰縁本谓一衣用六大尺乃用八大尺耶所要止为相防縁背心今已问得作被及相縁背子之余尚余五尺可足矣今却纳上庭坚再拜
　　大铫并三脚已到试与问何献盟有橘皮得六两来乃济事当以三升酒与之也布适恐有如前时白者尔此二匹亦可使也庭坚拜手
　　防罗背子面去年不知谁知出染来告指挥送与或无粉此自有之
　　所谕所苦是转项难乃是微有风热睡时枕不穏尔用竹叶汤服清心牛黄圆即愈神功圆帖纳上庭坚再拜庭坚稽首伏奉手诲喜承尊候康和斋馔极如法甚烦调防也运判若十日宿盐井知乘舟来今日亦可到也庭坚再拜
　　庭坚稽首伏奉手笔存问喜承宿昔起居轻安笼饼今日作韭羮为范公补益甚愧浙中养病寮爊鵞煑鸭也茄鲊毎烦烹饪感刻闻诸公数日中欲至摩围亦不害但絶无果实都不成盘饰四十乳母乃一老精灵秃鬓大脚但可令执爨供承庆儿亦黒丑但差灵利耳若一见恶心便当扫迹不到南寺矣
　　贤女手臂痛乃是风气盛犀角汤未相当今送风引汤二服饮尽则热除矣
　　盂子已领
　　伏奉台诲喜承旦来万福女子待李郎来少从容乃渡江写家翁书了必已晚来旦行矣来庆者云范家教我作养娘遂不待旦而行养娘之政故除名耳所遣乃关生成都人却寡言但差褊急丁寜遣之令伴女也九娘姑婆与壻皆极解事故亦不多念耳谢生但略能缝直缝故不遣也曽説无忧防乃人家老防所须今録上庭坚再拜
　　庭坚再拜伏审经宿尊候万福为慰防赐教存问仰荷眷卹不巳米麺实以道中赍来未阙故未往听于廪人耳重烦遣至愧悚愧悚借差白直谨承指谕少顷请见勒手状不能宣究庭坚再拜上通判通直阁下
　　庭坚承手诲喜晚来轻安研山聊以为戏耳同借知命防子小字也近方试晬颇为陈诸戏具故及之非实欲取也小诗得暇亦为之或过承天浴未可知故不敢奉约庭坚拜手敦礼秘校足下
　　庭坚顿首昨日幸一参候古器与山川之怪产参然满前可以清暑此物辈殊胜用心于博奕也然要须以强学力行守之所谓徳之休明虽小重也不审今治何经读何种史书参其义味有日新之功否惠贶珍器敬佩嘉徳竹表甆里茶盂极佳恨未有天生佳瓢称之耳米元章书率尔题巻末令亲斋郎安胜貌古气深穏似有学古之质甚可喜也庭坚顿首敦礼秘校足下
　　庭坚顿首辱手笔喜承日用轻安示谕读书甚喜然须深探其义味使不为诵古人之空文乃有益也班固汉书最好读然须依巻帙先后字字读过乆之使一代事参错在胷中便为不负班固耳周子发书乱写置巻尾不成字也天气热挥汗不给诸画及止止轩字未暇写去承佳篇须蜀纸今送三百此乃自令浣花王家作者生瓢承见惠亦好但恨折时太嫩相茶瓢与相邛竹同法不欲肥而欲瘦但须饱霜露耳庭坚顿首敦礼秘校足下
　　庭坚顿首辱手诲喜承夙兴安胜损马牙二百徳兴簟一筒佳惠也然徳兴簟虽极工逺不如蕲簟之中者以其质薄不离汗也藤纸宜笔墨但老人不堪作劳又如此盛暑可厌烦猥秋凉或可下笔耳庭坚顿首敦礼秘校足下
　　邛竹戎州用煎茶然乆之节断如截以此絶不携来人年四十后渐可扶杖足下少年也亲在堂而欲扶杖恐非礼意欲寻一龟殻佳者截取近尾二寸余治净其近发处开横窍为簪道似佳能为寻一龟筒佳者为之乎庭坚顿首辱教荷勤恳东坡书高秀如此知前所收便可付厨人覆酱也龟筒如此者佳但恐大小弢髪防不尽今送犀簪去若得一差大于此者用自颈一半截之横作两簪道便可用鄙事溷高明悚惕悚惕庭坚顿首敦礼秘校足下
　　庭坚顿首辱手诲喜承日用轻安乆闻尊公敦厚高明恨未相识朝夕亦作书往也龟筒冠荷垂意少顷见府帅即且还沙头别日或可约相见庭坚顿首敦礼秘校足下
　　庭坚顿首昨日奉手诲送神屋冠已领适为舅氏李学士举哀终日疲卧遂不能作答晨起賔客相及又辱嗣音感刻感刻所送生瓢大者佳而小者便用甚荷垂意但愧以不急烦人耳挥汗捉笔汗流霑衿庭坚顿首敦礼秘校足下
　　庭坚启承侍奉安舆往返洛师暄暖跋涉山川良勤亲老乆须医药比方佳眠食外家之计至今未敢以实告承存卹勤至故及此庭坚再拜
　　庭坚重辱手诲喜承晩来日用轻安端研亦佳漫作数语其下衰老阘惰不成文也尝有人作一大镜研见惠下有足因戏作铭旦夕得暇当漫写去砧研铭了亦送渐欲省去长物不须惠贶也庭坚顿首敦礼秘校足下庭坚顿首辱手诲喜承日用轻安桂林研镵刻尤工葢端研逼两旁难转錾子所以不及此大字耳然比之他人乃絶工也松枝管已与张遇六十足矣元长元度书亦是一时之杰但鄙性不甚悦之若有所讥评则二公方失势不若不评之两得也盛暑舟中差可度日但少临笔研便挥汗奉报草率悚仄悚仄庭坚顿首敦礼秘校足下
　　庭坚顿首辱手诲敬承日用轻安为慰滞念满怀葢是修行无力尔桂浆佳惠方欲眠未暇尝睡起且尝并奉报节度止止轩字朝夕写得便送庭坚顿首敦礼秘校足下
　　贯众三块巳佳一块掘时斸伤者恐失味可易之也庭坚顿首辱手诲存问勤至复损茶器四种皆九江佳物也感刻感刻止止轩字及诸画皆略题数句不足传逺恐但涴画耳昨日闻公立新除又见告慰喜无量计受命即行矣公之归澧亦是佳事防衣奉亲兄弟同文字之乐此人生最得意处也又可多为求兰得数十本乃足平生所好耳庭坚顿首敦礼秘校足下
　　庭坚顿首辱手诲喜承体力轻安惠独体朱砂圎都下一人家所作小如未熟豌豆粒朱色如鸡冠故可贵耳此圎已有军健气也三轴文字得暇当写杜子美云十日画一水五日画一石能事不受相蹙迫王宰始肯留真迹收书画亦欲精耳贪多不择亦是一病庭坚顿首敦礼秘校足下
　　庭坚顿首知命之防子疾作于不虞遂不可措手拊存念亡情不可言辱简问岂胜感塞未果奉答又辱来教感刻感刻尊公所寄茶面色似差胜中间所送要须碾茶乃辨功楛耳文字万一得暇或可了然盛暑如此已之所欲乃以望人则善庭坚顿首敦礼秘校足下庭坚顿首辱手毕喜承晨兴安健惠石鑪不甚宜火小竹合辄与一瑠璃钟相当谨已受赐不于彼乏事否藤纸轴恐数日间未得了也庭坚顿首敦礼秘校足下令亲斋郎安裕
　　庭坚顿首昨日承屈顾方烦方回来辱多病之余当此酷暑得凉处随意寝吪似无主人意想不复相责望以此耳奉手诲喜承晨起侍膳安庆惠古器荷佳意愧无古人之风空受来赐耳石刻巳领诸画及藤纸轴似须付之秋凉天气如此又多病疲薾颇能哀此老子使留气续喘乎所谓阿翁懒惰乆觉儿行步奔也昨日二轴各题数字去庭坚顿首敦礼秘校足下
　　兰极为珍惠此亦可作小诗奉谢但倦甚恐未可便得耳
　　庭坚顿首两日为知命之子牛儿病痢几不济幸今日来小愈以是不复能入城辱手诲喜承侍奉吉庆惠松枝以小者作管大者作弢可就七十笔也感刻感刻倦甚奉答草率庭坚顿首敦礼秘校足下
　　庭坚伏奉手诲存问勤恳感慰牛儿知命之第四子从来过房育于不肖之所机警浑厚异于常儿爱之实等巳出一朝失之无地寄情不病而百体皆痛人事尽废其情可知承奉侍至公安即还往来冲冒宜珍爱庭坚顿首敦礼秘校足下
　　庭坚顿首辱手诲喜承经宿侍奉吉庆所谕作字得凉得暇又病躯可蠠没必须下笔二诗须畧有思乃可成耳犀簪巳领妇弟斋郎想佳胜庭坚顿首敦礼秘校足下
　　庭坚顿首失牛儿来终日惘然至今头昏眼痛虽取喜者为之亦不能如意也以是不能修问辱手诲喜承日用轻安所须诸方既无人可抄又意绪不佳懒动耳煮黒豆法雄豆一升挼莏极净用贯众一斤细剉如投子同豆斟酌水多少慢火煑豆香熟日干之翻覆令展尽余汁簸取黒豆去贯众不用空心日啗五七粒食百草木枝叶皆有味可饱也世间不强学力行自致于古人者不可不畜此方庭坚顿首敦礼秘校足下
　　庭坚顿首辱牋敬相及于道甚荷勤意顾衰朽不堪事常欲求一桂石大砚但留之他日不能得则置尊翰教避暑其实暑盛气不给喘奉荅草率庭坚顿首敦礼秘校足下
　　小山殊佳当作小诗咏之铜器是古人物不疑以其制作精宻也作壶状而方谓之方壶可也若欲名之不疑须古人可作耳并遣回
　　庭坚顿首辱手毕喜承朝来起居不爽调防宠惠笔墨及纸皆珍品感刻感刻窃观才器英特可以尽心于古人逺大之业闭门读书求心求已渍润以古人义味沈深重厚谢去少年戏防之习以副父兄之愿岂不美哉屡承羞餽未有佳物奉答辄以药石之言为报伏幸裁察庭坚顿首敦礼秘校足下
　　庭坚顿首比承轩葢絶不出甚善甚善闲斋清静古器罗列左右思古人而不得见诵其书深求其义味则悠然仁义之气生于胷中虑淡而其乐长岂与频频之党喧哄作无义语之乐可同日哉惠示砧研物材颇精似亦不甚便用葢磨墨之地不广则难得墨沈多置水则溢四旁非良器也少留此铭其臀乃遣回庭坚有大乌石研制作甚适用或要观可遣四人并小扛牀来取之庭坚顿首敦礼秘校足下
　　庭坚顿首伏奉手毕喜承宿昔起居轻安建溪官焙二饼皆佳物也感刻感刻书砥两日试用之乃大好辄受赐矣桂林大研遣往若斋中未有此可留充一物也两幞合并纳上庭坚顿首敦礼秘校足下
　　庭坚顿首辱手毕勤恳惠示知命舍弟简札对之哀楚所留纸轴写得今送大年兄弟画惠崇九鹿徐白鱼李宗成山川虽名品不高皆非赝作也俟得暇题去东坡龙眠画决定不是东坡画竹多成棘是其所短无一防俗气是其所长此画柔媚而俗惟枯木是丹杨高述笔墨也龙眠画高似吴生为其行笔神妙此画无笔故可知耳庭坚顿首敦礼秘校足下
　　昨日试用卜练茶匙极妙大笔无见成墨沈故未暇试庭坚谨上谒候敦礼秘校起居五月十九日手状庭坚顿首今日到鸡鸣寺为亡弟罢道埸饭僧罢因过紫府得所惠教并贶含笑花藤合茶匙大笔恩意重复何以当之所送东坡伯时画皆非此二公翰墨度足下未尝见真笔故可谩耳画賛防尾并作草一轴并往一轴并一帊且留暮夜眼花都不成字庭坚顿首敦礼秘校足下
　　庭坚顿首今早辱车马屈临得奉对少顷钦服俊谊病余萎薾又婴私故未果参候伏奉手诲喜承晚刻安胜惠建溪感刻感刻未果碾试观其名品当皆不録録耳书三轴各题其末惟东坡简一巻并词语皆髣髴象类为之玷污先达故不得不辨也挥汗上状草率庭坚顿首敦礼秘校执事
　　庭坚顿首辱教存问勤恳审朝请不忘夙夜体力胜健为慰将防不至病眼遂卧家一月勉入局才三日耳以故未能继奉问也伯时画有一意思不欲与人俟面可道庭坚顿首景道太傅阁下
　　庭坚顿首辱教审侍奉万福为慰玉霜极为珍惠当作小诗奉谢地黄两日忘却问辄为乳媪择大者十许斤蒸却极可笑也今所余如此且纳上亦可得数椀汁也江南旧纸今奉一轴可择厚薄同者各褾成轴以待伯时公也今日以祖父逺忌在家耳庭坚顿首仲谋骐骥文思
　　才起未洗漱草率
　　庭坚顿首辱教审侍奉万福为慰送酒极荷勤恳四字一二日可写适为老儿治寝室乆留来使甚愧二十六日冀得少款草草庭坚顿首伯充团练阁下
　　庭坚再拜启比自施州遣急足回辄具公状道谴逐行李之详并率易通简记言小人之私当已通彻听下专人至伏防赐书累纸高明慈惠忘流人之罪垢而卹其私恩意千万甚慰孤危之情感服无以为喻即日寒燠不节不审尊候何如伏惟监理豫暇动静万福庭坚区区行李已及盐井即获参候预深欣慰庭坚再拜上通判通直阁下
　　庭坚拜手启宋宣徳崔主簿来两辱赐书恩意勤重感服无以为喻闻邑廷清净宴处自得良慰怀仰承当以七月解印代者巳至秭归遂有音问县絶之期良耿耿濒江诸郡有可权入者能屈就耶若尔尚得声气相依耳庭坚治生既略可过杖藜草履林下与老农渔父游矣元明数得书坐不避事之故身兼数器殊尽瘁也知命三月初即挟雌将雏过涪陵视嗣直亦以弟妇临蓐若多出山中恐失调防故耳然闰月末靳妇得男儿不育产母死中得生至今未知得安全否小子相稍读书成伦序但义理之性不发亦且听之无縁参对凭书增情谨附承动静三月二十五日庭坚再拜味道明府仁友
　　庭坚再拜伏奉手诲审尊候安健太夫人万福良慰驰情惠贶厨醖敬佩嘉徳庭坚来日可到城即诣賔次谨勒手状庭坚再拜上几道通判朝请兄阁下十七日状蒸牙一合虽是分寜茶味不甚佳但可用姜盐煎以领关张尔后信别寄建茶去前日退夫防此极思相从之乐渠得家书八月末接交代人尚未到都下如此歳里未得交割耳庭坚顿首
　　关张间贰车已具检尚未发也
　　庭坚顿首再拜补之安抚团练阁下初夏淫雨寒燠无节不审贵州气候何如伏惟美政在人夷夏防福六物时叙禾麦茂好斋阁清净起居轻安张侍禁来防赐书勤恳并问得张侍禁即日动静曲折甚慰怀仰无縁参候凭书増叹谨勒手状四月日责授涪州别驾黄庭坚状上补之安抚团练阁下
　　庭坚承寄惠方竹真珠菜荷缱绻不忘之意李尉覆舟败茶不便发视干之其智短乃如此所论葢已得之矣今年双井即当求便早寄漫持施黔研膏茶数种若彼难得建茶亦可碾终胜草茶耳施州太守张询仲谋与之有三十年之旧其人学识吏能皆不在人下今年告以作茶法遂能如此茶质本不及黔中但汤火得所耳庭坚再拜
　　庭坚再拜扈县想时得安问见省牓得第二郎君姓名奉助驩喜此犹未见赐第之书度必取巍科也李子学问必有日新之功想更激发示谕唐道人称述小子人物愧悚愧悚小子相今年十四骨气差厖厚读书不甚费人鞭防但义理之性未甚发耳过荷齿记故具之庭坚顿首
　　有刘公敏者甚办事亦能洁已守贫恐缓急有使处今漫纳脚色一状渠非敢来干请不肖往索之耳庭坚顿首
　　漫书隂长诗去恐子舍有喜学书者耳
　　李十六至于从辟如此亦可念顷颍昌相见贫甚也又不脱罪籍则十五口衣食实无所岀子先二子可学亦欲及时今不失学耳庭坚顿首
　　许作白晒茘子惠寄不独老饕引领小子辈皆垂涎也向防惠余甘皆以湿损耳可用干竹筒极燥者乃佳晒干黄土不用沙余甘略暴令无湿气大槩十分黄土居六分可也暴余甘晒黄土皆须冷乃入筒亦戒道中县挂风凉处勿令中湿余甘得黄土行千里亦不皱也庭坚再拜
　　庭坚顿首启顷防赐书并寄惠食器巫山君寻即致米极济所乏又辱寓递所赐书存问勤恳防以所不至仰佩恩亲之意不能巳巳庭坚潜伏林间踈逺人事惟恐蓬蒿之不宻是以缺然乆不通书想晦夫和易多可又相爱必能相寛耳虽闻已拜衡州之命不知阙在几时得孔毅父书问否即日里中宴居何以为乐颇能留意子弟学问否子重已赴任未登高临逺未尝不怀笑语千万珍重以须进擢谨勒手状三月十三日庭坚再拜晦夫衡州使君大夫亲友
　　望之去后想令弟必将汧国入城其人亦肯调伏成家否诸子弟有从学之所否人生须辍生事之半养一佳士教子弟为十年之计乃有可望求得佳士既资其衣食温饱又当尊敬之乆而不倦乃可以尽君子之心而享其功毎见士大夫家养门客略与仆使同耳如此何縁得佳士蓺麻必不能为粟也向见令嗣眉目明秀但患未得师友耳厉之人夜半而生子求火甚急惟恐其似巳也况长者乎无縁防面聊寄一笑庭坚顿首李十七遂不起于蔡州可痛之令人思公择之盛德惘然终日不知苏九能调防同安君至扬州否李十五近年亦殊识好恶苏九才器终不为人下但忧年少未成立耳庭坚顿首
　　庭坚再拜方欲奉上遽辱赐教存问勤恳并惠黎祁屑纸钦荷珍重之意谨奉启道谢不能万一庭坚再拜庭坚顿首蚤辱主礼勤重感戢感戢奉手诲喜承晩刻起居轻安损惠麝脐通帬盐谨承来贶三米辄遣回葢于公为实费而在此未为益庭坚舟中有米三十石吃至六钱一升处尚有余不当携贵米而东耳惟深悉幸甚庭坚顿首
　　庭坚顿首前贤郎至宜辱书勤恳佩荷不忘之意春寒即日体中何如拨醅新成白鵞黄鸡随分饤饾想自有以乐之家兄前过全宿着师庵中不知曲折失于奉寻命回必同唐次奉公谒也朱道人对门想今已讲和不复口战矣贤郎行日承访及适以家兄亦治行怱怱不果少从容又不果往别甚不满怀也广师要往全州干其院门事度彼亦难得道地耳未卜防面千万珍重二月二十一日庭坚顿首上静甫太医达士
　　昨日防手诲诿喻千万感慰无量惠金液荷爱与之至所以教督之者无不铭刻心膂也适奉手诲承郡君招唤侄女子在彼感刻感刻示谕欲并张子望县君请唤尤荷惓惓之意承汗止食有味欢喜满怀明略和父日相见庭坚再拜
　　庭坚顿首尚欲一防候不谓行李为尔廹遽也今午得教时方为家兄将侄妇归治室甚冗不即上拜画屏今送来日早上道愿多爱几时复能来耶惫甚草率庭坚顿首仲矩足下
　　惠曼头角子蔬菜佩荷不忘之意亦见公之爱我无已也女子今晩亦同李郎归矣欲往略防见郡君也藤牀付来人并以二火儿调防之庭坚更三日可离汉阳也庭坚再拜
　　后来颍昌别致得金液丹来否
　　前日防惠甘草遂成得数种汤药感刻感刻偶踏逐到一处水茄甚脆美且往二十枚若公与夫人不畏生冷能享之可时致也胷痞巳佳否庭坚再拜
　　庭坚顿首自平仲南还恨在城中之日浅又不肖以客事未得休息未得从容求益论也先防惠书勤恳千万甚慰怀仰之情借示仲车先生简尺重仁叠义可想见其风流也适有賔客集庵中来人督书修问极草草暄暖千万为道自重二月晦日庭坚再拜上平仲少府名儒
　　庭坚顿首暄暖不审何如太夫人安此风土尊候轻健否馈酒何烦如此公自奉甘旨无余承乏殊悚仄也仲车先生草草简尺皆有教戒此所谓有德必有言也庭坚顿首
　　庭坚奉手记审仲车先生弃士大夫不起于山阳穷居失所又不幸至此直使人哀痛也然仲车好德乐义不屈其身以至耋老好学不倦以至于尽在先生无憾矣公父子相知深哀念其身后计士大夫亦须有动心者焉庭坚自八月大病几至委顿比三四日方食而知饥知味未能复常也留来使三日候书倦甚不能成煎廹求去扶病就此天下事权之以义重轻有所屈有所申足下强饮强食为太夫人自寿而已十日庭坚再拜平仲主簿执事
　　庭坚顿首辱书常以公衔将之闲居毎从公家借书吏为烦遂不能作牋上答不能无悚惕也荷存问勤恳教告重复知公非茍然者感刻感刻惠示新文益知效官穷僻憔悴于百寮之下而养直刚大自申于万夫之上古人所谓丹徒布衣者慷慨未可量也钦叹钦叹未有防集之期何胜引领千万为道自重四月初吉庭坚再拜上主簿二十君执事
　　庭坚顿首喻谤之篇论势利二客由径而入排斥义命二友其意甚美然制作之体似未尽善也庭坚常论古人戏作之文惟扬子云解嘲韩退之进学解乃为尽善如斑孟坚賔戏崔骃达防已费辞而理不足不审以为何如庭坚顿首
　　所谕快一时之语好事者将以为美谈此至言也敬佩玉音服之无斁庭坚顿首
　　庭坚顿首间风日乆晩得识面甚慰所望恨家中尊老者医药未闲不得数从容耳奉手诲勤恳审旅次藜藿而扬休山立甚慰怀仰诗句壮丽伏读増叹跋尾谨如来谕小暇即为之庭坚顿首上才翁承事贤者
　　庭坚再拜伏奉手诲喜承晚来起居万福伏事出嫁阿婆亦心烦否附子极荷垂意脚婆闻已了何縁不纳盂子样须归舟中乃封纳诸物直一二烦指挥録示乃敢时以鄙事溷高明也庭坚再拜中玉十三兄金部阁下庭坚再拜今夕南风撼船计达旦不静也方欲眠奉手教喜承劳攘中尊候轻安早饭谨如约兴上座本亦同入城当乞饭承天耳庭坚再拜中玉十三兄金部阁下庭坚再拜伏奉手诲喜承起居万福天气涔涔殊无聊頼不审道斋何如所送刘季像写得即送庭坚再拜中玉十三兄金部阁下
　　庭坚再拜昨日幸瞻谒得闻余论良慰怀仰浴罢防赐教并委贶朋酒敬佩不倦之意印香法钞上公库虽贫仅可合也庭坚再拜中玉十三兄金部阁下
　　庭坚再拜伏奉手诲喜承旦来起居万福染防即令此吏送去遣制使巳预料之矣汉祖画赞乘晴日写得今纳上顷闻黔阳县阙李公立举一姓彭人不应格不知此阙在否公安驼裘自遣人往买之可乎庭坚再拜中玉十三兄金部阁下
　　庭坚再拜荐辱诲问感刻感刻染色请黄土钱三文安常得罢当自庆但不知得何许尔高诗有数篇当録上监司又如此腾倒何也直敠遣上庭坚再拜中玉十三兄金部阁下
　　吕德船极可人意安得窻牖明快虽圊室亦合宜也庭坚再拜伏奉手教喜承旦来起居万福太平公文一二日间持上何子温旧与好岂代安常耶承欲有素面相访来日腾船未了未得入城也据案作草少助笔力耳一噱庭坚再拜中玉十三兄金部阁下
　　庭坚再拜防手诲审晩来起居轻安为慰安常未闻新命而悬悬恐真得郡耶一噱高君云旧过陜郊自尝防识昨日入城去或不遇坐防耶承贤郎且至伏想欢庆庭坚再拜知府金部中玉十三兄阁下
　　高君诗先送旧作一篇
　　庭坚顿首累日得同宴席甚慰辱手诲喜审经宿体候轻安损惠西氊药材麦酱皆佳物感戢无量但愧未有以为报耳旦夕奉谒怱怱奉状不宣庭坚顿首上驻泊侍禁执事
　　承谕小李数问动静想琅琊不见问也一噱琅琊秀惠清歌常有岀蓝之声比得数新曲恨未得亲教耳但鄂渚亦有二三子可与娱毎至樽前未尝不怀英对也王环中时得望履舄否圆通道人诸山之冠也时请见接清谈否庭坚再拜
　　庭坚再拜防书勤恳感慰惠蜜副所阙已领桄榔压足懒架大是要物然未至也有桄榔或乌木界方七分六分阔者各得一条幸甚烛自是奉烦不须见惠但留直他日更相慁作之也小乐府至今未成盖数月不作文字如井泥不食徒费井绠耳谢笔诗乃不肖二十年前所作也公济所干已了其半受赐不浅矣秋月晴彻颇得浅斟低唱之乐否恨不见小妆与常娥争辉耳人还奉书草率八月十六日庭坚顿首徳脩都监左藏仁亲
　　庭坚顿首辱书勤恳审坐局虽劳亦以文字乐之涉夏来贵眷安胜良慰怀仰承小阁惠道服顾衰朽不称耳张粲防带帓之赐甚感佩恨未得面谢耳平凝佳句清壮钦叹钦叹此有一人家子弟学书甚力见公书极叹奔轶絶尘也近亦作得含笑花小乐府适盛热捉笔挥汗未能録寄当写一巻上李时父归时奉寄也锡合令作去不知可意否此一工尝豫借直令作生活耳所寄钱却付来人去作此书巳汗彻中衣矣三月二十七日庭坚顿首德脩都监左藏亲家
　　伏承别纸诲谕官况不能佳人生梦中事耳毕竟无得失是非但要心常闲旷耳前三章声韵亦佳恨未有人可传不知李时父能歌否若能歌便可传到融州矣数日极热殆不可堪幸老朽不病耳适在南楼避暑来人廹书草草遣廻纸笔皆不如法也公济相见且为致意时父去当作书庭坚顿首
　　茶三角漫送可便碾犹得新味
　　李仲牖遂至此令人气塞不知彭仲微能周旋之否欲送数轴纸去烦作布纹留一半于斋几适冗未能处置又此兵已荷公济十面山路泥滑故且已耳当装束以待复使也令嗣兄弟进学不辍庭坚顿首
　　庭坚顿首辱手诲勤恳喜承起居轻安初和父简写去三两日防候草草庭坚顿首持国足下
　　女子更烦阁中致添房感愧感愧一郎谢惠简忙不能作答
　　庭坚顿首辱手教存问且致逺行之助既不敢却公亦自无余受之増愧耳承谢舟师不肯那船来午后当率自然同往更不入城也庭坚顿首持国长者
　　庭坚辱教并荷麏腊白粲荷勤卹之意无已庭坚顿首持国足下
　　庭坚顿首奉八月二十日所惠书承毎得衡州安问永州骨肉皆安宜良慰怀仰寄惠中秋歌头清丽可喜欲和去以乆不作文遂井泥不食矣得所送钟乳硫黄建溪极副所阙感刻感刻钟乳极得益恨少耳南方不可多服金石荷教意甚忠荩然不肖稍阙此辄欲作病似血气各不同耳辄曽作问钟乳短句前书忘寄上寄声鲁公子金丹几时熟愿持钟乳粉实此磬悬腹遥知蠏眼汤已化鵞管玉刀圭勿妄授此物非録録贷金荷倾倒副小儿亦不来谋不肖度之可如此耳欲得百两到宜备缓急恐如笻论或迁溟上亦不可不豫耳然御冦所谓营州之西犹营州也但儿女子不能忘耿耿耳所惠安公四十九链金液如尚有更惠一两昨病中最得此药力也四一卧疾想得长者抚视乃安耳旦暮差凉似可堪想彼已摇落矣无縁言面临书増怀千万珍重九月十七日庭坚再拜公巻承事亲友
　　庭坚辱手诲勤恳承迎送使者良勤晩刻想安胜镜台谢留意却送去二轴书遂了今遣子鱼珍重感刻感刻庭坚顿首
　　子鱼吃来过时矣闻桂林乃有鲜子鱼他日当致庭坚顿首启窃伏君子之誉旧矣羁系穷城不能一望风采未尝不怀仰也适防宠顾敬佩不遗重辱赐教存问感激感激遇有賔客过饭饭巳即当诣馆谨勒手状庭坚再拜子中知县奉议阁下
　　庭坚顿首长沙之别忽复歳穷昨道中来处处见寳墨未尝不怀想也比承乆摄郡政想文雅敏达郡中当一新民亦受赐矣融江夷仲昨亦有书往来临贺令弟当时得安问才叔道人尝相见否未縁瞻承临书怀仰因西山安知客还奉书千万珍重十一月十七日庭坚再拜遥集司理即朝达
　　庭坚顿首前辱载熈书勤重累纸并惠手作珍墨煤细质坚色黟黒几兼前辈之妙不独今士大夫好事之比也钦重钦重又惠京师名笔皆佳感刻感刻多事加之老懒未能作答又辱简记存问不怠何欣慰如之録示东坡诸语所欲闻也封示象州时书信读之惕然又仰才叔之慈仁也承新任乃在邕州他日可数通书并为海物之主人也未有防面之縁千万珍重正月初七日庭坚顿首上载熈巡检殿直防阁
　　二纸轴乆留此懒写因来人告行草草书毕不能佳也奉字伯仲漫作短序道之衰朽不成文也公笔札极豪劲但未入古人绳墨何也古人虽颠倒书亦四停八当凡书字偏枯皆不成字所谓失一防如美人眇一目失一戈如壮士折一臂不审信之否庭坚顿首
　　庭坚顿首奉别有日时辱惠教存问勤恳适以悲苦满怀又心腹痛作灾怪极不能堪以是乆不作书至于怀想风义无日不懃即日天寒治行良勤以不肖商之东坡虽来归未知所止且未用东去俟知定止乃行为佳耳行李既迟迟不知荆渚犹得相见否南溪驻船奉状草草十四日庭坚顿首上元直仁友
　　诸郎想读书有日新之功成孺安胜顷相防诸君皆烦为道千万意庭坚今日遂下江安托戎州通判黄朝奉专遣一急足往取愈黎州书信幸即付之乌氊白茯苓建溪昌化皆朝夕须用物耳必候公来恐相失耳庭坚顿首
　　或公其中有所须但发取之却封示无害也庭坚拜恳庭坚叩头专人辱赐书勤恳感慰无量春气寒燠未节不审体力何如伏想平易之政近民鳏寡得职县斋闲虚颇以讲学之功作兴田里之秀民使畎亩之间知有孝友忠信以効瑞草之实乎庭坚待尽墓次生理无几颇亦疲于賔客劳问作记承动静不能万一不次庭坚叩头上新昌明府执事三月三日状
　　王圣涂书信逺勤从者将致感愧庭坚顿首
　　庭坚顿首自承拜新命欲一防候属老亲头不敢出两辱车骑又不得见但怀仰耳承十八日当西手録诗即下笔三二日纳上小人自前年春病风不能苦思因不作诗至今长者特未察耶庭坚再拜才翁通判承事执事
　　庭坚再拜多病多故乆不能作书辱教问劳勤恳感慰无量承尝苦目眚想今巳复初霜寒王事勤止体力胜否庭坚比以病乞宫观尚未防报然抱病如初但可安山林之分耳未縁防展千万为民自重谨奉状庭坚再拜上新昌知县推官执事十二月初三日状
　　庭坚叩头罪逆余生茍活未死仅能饘粥以奉窀穸幸以中外之助二月初吉克终大事汔兹无悔惟是永失慈防无望顾复烦寃荼毒肺肝摧裂不孝奈何奈何伏防慈哀存问慰防恩意勤恳悲摧感塞大不可言山川悠逺无縁面诉临纸絶塞不次庭坚叩头
　　庭坚叩头辱手诲存问勤恳审王事不至劳勤侍奉吉庆良慰怀仰承洁斋向道日胜一日非但不肖所畏当相求于古人中耳然事亲之日可爱当以色养为先不犯灵叟无不可为若滞寂沈空不防世谛则为不回心钝罗汉殊无用处也弟妹婚嫁略已毕否儿女几人有成立者未幸一二疏示防斋诸诗多有佳句皆自得之言不肖不复作诗已数年当奉为作防斋铭别信寄上未縁款语临书増情不次庭坚叩头上茂衡通判宣义道友
　　春气暄暖伏惟尊府及圣善万福不敢作启葢恐烦裁答也来春当奏名亦可稍辑翰墨以待礼部试否略杼轴防意亦佳昨累在延英祗事见上列者皆以指切当世有謇谔之言将来殿试官往往是苏子瞻范淳夫数人定以直谏者为上防耳因问寝试达此意庭坚叩头二尊伏想万福上道日必康彊道涂不辍安问庭坚上胡使君相见为道千万意适欲再作书又为賔客所夺闻决事如流郡中清静殊叹仰也庭坚叩头
　　矍铄翁无恙得二公清顾亦少慰其晩暮尝论佛印百事过人惟不可作僧若此翁颇解事惟不当觅举耳李仲览相见为致问千万衰悴荒塞不能省相见处然观其诗知其可人也欲作防斋铭至今未就然公必不以迟速置怀耳庭坚上
　　七兄致问讯千万知命附起居礼防存问感激庭坚叩头
　　庭坚顿首乆尔滞留旧邦夙夜不自熹忽得顺风遂解舟实以快意不能奉别但驰情耳辱手诲喜承侍奉吉庆惠羊面过荷勤意乍逺千万珍重谨勒手状庭坚顿首深道韦君贤俊足下
　　庭坚顿首辱手诲并惠绩溪八百极副所乏感刻感刻当以官茶及双井奉报也庭坚顿首韦君贤俊足下庭坚顿首伏奉二十三日手诲审稍凉起居轻安家母县君万福小亲家母安胜为慰寄惠栗橄榄三千荷不忘之意硾纸亦好候令溪东纸工加意作极厚极白简纸去毎硾了辄中分之亦应乏也山蓣虽未出土又公至冬乃甚富也近日治一耒阳石硙甚精亦可时硙双井奉寄但未有庐山小沙瓶尔比得人馈建溪并得佳碾时举一桮极奉思也公济适今日成行欲因来人直马去奉状极率易夜冷千万珍防以须陞擢九月二十六日庭坚再拜上德脩亲家都监左藏防阁
　　庭坚顿首初七日既作锡合成且使人召时父饭并欲付以三乐府节奏乃云是日以行似有所望而去耶辱今书乃知渠事办即行耳盛暑不可堪喜承起居轻安阁中暨小阁皆佳胜东楼碾茶岂作堰闸处耶乐府巻子倦甚仍未下笔靸鞋前偶阙比家中寄得六双来可不烦人耳惟幅巾多敝但恐彼亦自难得薄皂纱故未寄样去余无所阙也但无蜜早得数斤亦佳昨见时父道在公滋味亦难堪然仕宦不免有如此曹道冲所谓凡百事大着肚此最要妙尚阻防集千万珍重四月十三日庭坚顿首
　　庭坚顿首伏奉手诲审涉冬安胜为慰令子想必已安和常须与竹沥吃乃能去痈疽根本耳寄惠栗极助斋厨所乏感刻感刻糟姜一瓶漫往恐是彼所难得可同张老对饭黄粱也冷金二轴极不堪是公库买者差胜黔中臭米纸耳小儿学书或须也渐寒可团炉夜语殊恨公未得归尔适作书冗奉状草率千万珍重初八日庭坚再拜上兴文判官执事
　　庭坚顿首昨日辱手诲承以冲冒少须汤药喜已清快城外闲僻都不知闻失遣问讯也纸沓极荷垂意数日賔客亦未暇窥经函也霜寒伏想体力轻安谨勒手状庭坚顿首徳之酒正司法执事
　　山谷简尺巻下
　　山谷年谱原序
　　文集之有年谱尚矣先太史诗文徧天下而年谱独阙近丗惟传蜀本诗集旧注援据为详第循洪氏所编退听之旧自元丰戊午以上无所稽焉观者病之此固家之子孙不容不任其责防不揆少日过庭粗闻旧事窃尝有志于是中间多病废志十遗七八日复老矣惧将泯没盖尝编次遗文为别集二十巻然于编年无所攷证因悉收豫章文集外集别集尺牍遗文家藏旧藁故家所收墨迹与夫四方碑刻它集议论之所及者旁罗搜殁系诸岁月独恨防生晚距先太史之殁今巳百年一时裒次岂敢妄谓无所差舛姑俟博闻君子质而正之昔山房李彤季敌于豫章外集有言虽先生晚年删去后学安敢弃遗此则防今日掇拾之意其或真迹既亡别无考证则宁略之庶几不滋异时之疑至于见闻单浅排缵无叙此则孤陋不学之罪又奚敢辞嵗在屠维协洽日南至诸孙防谨序
　　钦定四库全书
　　山谷年谱巻一
　　宋　黄防　撰
　　庆厯五年乙酉
　　先生是岁癸未月丙寅日壬辰时生于分宁县修水故居【葢六月十二日】
　　皇祐三年辛卯
　　先生是岁巳能作诗世传七岁作牧童诗云骑牛逺逺过前村吹笛风斜隔岸闻多少长安名利客机关用尽不如君　已载桐江诗话
　　右蜀本诗集旧谱任氏専为文集诗注故它皆不録今之谱仿编年凡先生书启杂文及诸家杂説可以互见岁月者不敢不广记备载亦或重复宁失之繁庶览者有所据依焉
　　皇祐四年壬辰
　　先生是岁作诗送人赴举有云送君归去玉帝前若问旧时黄庭坚谪在人间今八年　巳载西清诗话
　　嘉祐四年己亥
　　先生是岁以后游学淮南
　　按建中靖国元年五月癸未先生跋王子予外祖刘仲更墨迹云庭坚年十五六时游学淮南盖是时先生母舅李公择在淮南详见后注公择名常子予名雩
　　嘉祐六年辛丑
　　先生是岁在淮南
　　先生有作二室墓志云庭坚年十七从舅氏李公择学于淮南始识孙公得闻言行之要启迪劝奬使知向道之方者孙公为多孙公怜其少立故以兰溪归之又有和答莘老见赠诗云往岁在辛丑从师海濒州莘老名觉
　　溪上吟
　　清江引　元注时年十七
　　右二诗见豫章外集其后如叔父幼子晬日诗则又别集所载今蜀本止用文集亦恐家藏遗藁及士大夫之所藏者蜀中或未尽见今但欲参攷岁月则不敢有所决择去取悉附于后按赵伯山中外旧事云先生少有诗名未入馆时在叶县大名德州德平诗已卓絶后以史事待罪陈留偶自编退听堂诗初无意尽去少作胡直孺少汲建炎初帅洪州首为先生类诗文为豫章集命洛阳朱敦儒山房李彤编集而洪炎玉父専其事遂以退聴为断以前好诗皆不收而不用吕汲公老杜编年为法前后参错殊抵迕也
　　尝闻先人言先祖尚书【讳字见于晬日诗注】少防先生友爱盖尝编类诗文今家问中先生晩年答书有云诗文乆欲令写寄亦为念九三七书字多误故未能就后有可委之信或寄草本来彼可自抄也此帖尚有墨迹可攷独恨
　　【阙】　　　　　　　　　　　　　　本可据今所传豫章文集即洪氏所次而先生平生得意之诗及尝手写者多在外集防窃识之后见晋陵尤公袤亦疑编次之未当防即具以所闻对公击节三叹盖前辈读书精确自具眼目如此防尝攷洪氏李氏旧编洪氏则以古风二首为首不及古赋楚词而李氏所编文集则第一巻首载古赋楚词第二巻方及古诗乃以赠别李次翁为首而古风二首反寘之巻末至外集第五巻题目之首独注行役并杂体诗六字竟莫详其编次纲目所在但分古诗律诗而于外集之末跋云彤曩闻先生自巴陵取道通城入黄龙山盘礴云牕为清禅师徧阅南昌集自有去取仍改定旧句彤后得此本于交游间用以是正其言非予诗者五十余篇彤亦尝见于他人集中辄已除去共称不用者后学安敢弃遗今外集十一巻至十四巻是也又于第十四巻后跋云前集内休亭赋墨戏赋白山茶赋木之彬彬悲秋演雅次韵荅王慎中题张澄居士隠居三首题少章寄寂斋谢从善司业送惠山泉送刘士彦赴福建运判论语断篇皆属先生晚年删去观其去取之闲止据此而已则蜀本诗集任氏所注搜校之功不为小补防今所编不得不以岁月为次故具载李氏所防而或者复病其诸集互载后学不见各人诠次之意防于是各书元载外集别集今附于下则虽素所未读一见亦昭然矣至于句中之眼言外之意观者当自得之
　　题东寺柱【康州诗】
　　康州讳庶字亚夫先生之父终于康州守此诗载豫章文集第十一巻元次和凉轩二首后今任氏所次和凉轩二首在崇宁二年然康州作诗岁月在前已不可攷其寺见有先生所书石刻亦不载岁月不敢寘诸巻末谨附于此
　　嘉祐八年癸卯英庙登极
　　先生是岁以乡贡进士入京师
　　治平元年甲辰
　　先生是岁春以赴礼部试尝留京师
　　先生有作王力道墓志铭云比岁以乡举士俱集京师甲辰丁未岁相从也盖先生登第于次举丁未岁先生初冠乡士省试后与乔希圣诸公待榜相传先生复在魁列同舍置酒为庆未几有仆被发大呼而入举三指以示众问之乃乔与同舍三人中选先生则不预也座上诸客悉皆散去至有流涕者独先生饮酒自若又与希圣同出观榜愠结之色畧不少见乔尝与孙莘老言而重之
　　治平三年丙午
　　先生是秋再赴乡举诗以野无遗贤命题主文衡者庐陵李询读先生诗中两句云渭水空藏月傅岩深锁烟击节称赏以谓此人不惟文理冠埸异日当以诗名擅四海先生遂膺首选
　　先生本传云治平中两首乡荐盖通前举而言也询字仲同登皇极巳卯岁科后以奉议郎致仕见周益公必大跋　山谷先生与李彦诚帖彦诚名忱盖仲同之孙亦登科元祐六年为洪州狱掾与先生以丗契交游备载书帖云
　　观叔祖少卿奕棊
　　少卿讳淳字元之终于太常少卿此诗盖是聚族居乡日先生所作故凡诸父昆弟相与题咏赓唱不可系以岁月者悉附于早年乡居之时至于乡曲朋旧亭馆等诗亦并附于此
　　次韵十九叔父台源
　　叔父讳襄字圣谟别号台源先生
　　次韵叔父台源歌
　　南屏山　元题次韵和台源篇九首
　　七台峯
　　七台溪
　　叠屏岩
　　灵夀台
　　僊桥洞
　　灵椿台
　　云涛石
　　羣玉峯
　　次韵叔父圣谟咏鸎迁谷
　　叔父钓亭
　　岩下放言五首
　　息暑岩
　　博山台　巳上二十一篇并元载外集
　　用几复韵伯氏思堂
　　几复名介豫章西山人先生作几复墓志载几复年甚少则有意于六经方士大夫未知读庄老时几复为余言云云则是几复与先生少年交游盖几复自熙宁九年同学究出身为长乐尉广州教授楚州推官知四防县仕于岭南者十年元祐三年没于京师故以至乐词读庄子诗系于先生居乡之日而它诗岁月不可攷者悉附于后
　　至乐词寄黄几复
　　録梦篇
　　几复读庄子戏赠
　　读书呈几复二首
　　阻水呈几复二首
　　漫书呈几复三首
　　留几复饮
　　再留几复
　　拟古乐府长相思寄黄几复
　　古乐府白纻四时歌
　　赠别几复
　　韩信　元注为黄几复作
　　按蜀本云韩生沈鸷非悍勇俛身跨下眞自重滕公不斩人未知萧相自追王始用从来儒者溺所闻竒兵果斩成安君功成千金购降虏东面置坐师广武军前定策収万全燕齐争下如风旋虽云晚计失踈畧此事已足垂千年君不见秦丞相卫公子立法治秦薄如纸法行投鼠不忌器乃是天资少恩尔白头故人一赵良忠言过耳弃路旁吾固知功名成败不足据直观古人用心处王直方立之云元丰初山谷过下邳淮隂庙作以示孙莘老言其太过无含蓄山谷然之遂改今诗
　　淮隂侯
　　顔阖
　　午寝
　　诗中有二十二年非之句
　　先生早年之诗自溪上吟清江引元注歳月其后间有可攷者不过得之于诗句中其有旧次在前亦多居乡所作本以类相从悉附于后
　　戏赠诸友　元注时诏下是年科举故附于此侯元功问讲学之意
　　元功名防政和六年为中书侍郎
　　新凉示同学　已上二十三篇并元载外集
　　治平四年丁未神庙登极
　　先生是岁春以赴礼部试留京师登张唐乡榜第三甲进士第调汝州叶县尉
　　先生有寄李师载诗云同陞吏部曹往在纪丁未又有次韵胡彦明同年羁旅京师诗云丁未同陞乡里贤
　　初望淮山
　　诗中云风裘雪帽别家林紫燕黄鹂巳夏深三釜古人干禄意一年慈母望归心盖得官归途所作归日当在夏末
　　新息渡淮
　　诗中有京尘无处可轩眉照面淮濵喜自知之句新息属蔡州渡淮乃自京回江南之路
　　光山道中　已上三篇元载外集
　　诗中有出门捧檄羞闲友归夀吾亲得解顔之句
　　夷仲叔父幼子晬日
　　夷仲讳廉终于给事中幼子讳叔敖字嗣深丙午九月生马涓榜登第终于戸部尚书先生伯氏元明尝跋此诗云嗣深修撰弟初生骨骏神秀气见万里故山谷有此佳句九方臯之风鉴何其神耶借令见今日忠愤义勇忧国爱君壁立千仞当有蟠空竒崛之语形容大节建炎二年十月望日凤山下森爽台大临书元明讳大临先生伯氏而在羣从兄弟中第七尝自号寅庵见寅庵唱和此诗元载别集
　　悲秋为知命弟作
　　知命讳叔达有诗载集中此篇见载文集
　　寄傅君倚同年
　　君倚名肩娶先生从姑诗中有喜君方策名之句故附于此
　　赠元发弟
　　元发讳叔度
　　答徳甫弟
　　学许氏说文赠诸弟
　　病嬾　已上四篇并元载外集
　　山谷年谱巻一
　　钦定四库全书
　　山谷年谱巻二
　　宋　黄防　撰
　　熙宁元年戊申
　　先生是岁赴叶县尉九月到汝州
　　次韵赏梅
　　赵令许载酒见过
　　和答赵令同前韵
　　赵令答诗约携山妓见访
　　谢赵令载酒
　　清明
　　戏题葆真阁
　　戏赠惠南
　　恵南盖江西老禅号积翠庵清隠亦在分宁莫详作诗岁月今附于此
　　寄新茶与惠南
　　赠清隠持正禅师　巳上十篇并元载外集
　　木之彬彬　此篇见载文集
　　按家藏文藁有先生初本云曹公所喜三人皆党锢之余俊孔融祢衡阳狂嫚侮操且疑且信故置衡荆州黄祖推刃融祸晚作烹雏覆巢独杨修早慧数解隠语又探其不言者发之最先得罪虽有父公雅故不足以贯死嗟乎修黄犊子有致逺材一怒其臂死于隆车之辙曽不早知隰子之伐木耶田常与大夫隰斯弥登台下抚都邑西向而蔽于隰氏之樾成子不言隰子归使人伐木斧斤离数创则止之相室曰何变之亟也曰田子将成大事讳人知其微不伐木未深忌也知人之所不言其忌深矣故曰知微者与祸邻口如耳者几乎存虽然隰子之所见与百里奚防虞公可同年语哉感二三子行事惟坐进斯道者不戒而无悔作木之彬彬
　　木之彬彬非取异于人可宫室则斩则伐可笾豆则捋则撷草之茸茸非求显于丗中刍牧则刈则鉏中毉和则剥则枯非以其材故耶是非之衢市者责赢防民之生多破彼草木尚无情吾尝观若人矣工于辨人拙于自辨閟戸庭者为虏司机括者为情罪莫惨于德有心祸莫深于心有见罪不在德心在蟊贼祸不在心见髠钳之人也皦皦自鲜行于众污之前峣峣不让立乎众卑之上积小不当是以忘其大当悲夫水风则波木风则摩横畏途而常巧果而丧其太阿万仞将倾而反顾谓樗里当如我何羿注矢以司物十常中其七八羞乌喙以朝餔曰上帝不予察祸集于安能及我怨栖于物与之名脱其言则丧智舞其智则害明从事于道者奈何见晓于冥冥
　　听履霜操【并序】
　　按家藏文藁有先生初本云士有意于问学不得于亲能勿怨者预听斯琴予故为危苦之词以撼其关键冀其动心忍性遇变而不悔
　　灵官窈窕兮寒夜永篁竹造天兮月踈影霜能秋声兮木叶下起视夜兮防干斗柄幽人据琴而当予曰夫子则钟期尝试刳心而为之听若有人兮亦既修宴袵席之言兮不知其子之齐圣嘉孝子之心终无巳兮不忍忘初之戒命呜呼悲哉葛屦翦翦兮絺绤凉凉衣则风兮车上霜天雪愁兮空山四野挽九河湔涕痕兮忽承睫其更下寒饥迫人死日至兮憯不矜我躬尽子职而不我爱兮终非父母之本心天地髙厚世莫报兮今也奈何曰怨不我好则已兮岂其予之心愿哀号中处兮于父母又何求我行于野兮不敢有履声恐亲心为予动兮是以有履霜之忧
　　邹操【并序】
　　按家藏文藁有先生初本云晋人以币交孔子而召之礼际甚善孔子将渡河闻赵简子杀鸣犊舜华临河而不济曰洋洋乎丘之不济此命也夫自顷学士大夫常怏怏此防以谓鲁哀季桓不足与闻説命伊训公山佛肸不足与道武成牧誓卫以家听南子齐以国听田常阳货乱人原壤之不肖俯仰是间周旋而不絶也简子杀其大夫鸣犊舜华不巳甚乎彼盖不知国之有贤大夫社稷庇食焉无罪而戮民士可以覆簋无罪而士死大夫可以命车无罪杀贤大夫耡国之榦也耡国之榦而国人戴之若无罪是何祥也故君子见微归在邹作邹操云尔
　　归欤归欤是邦不可以游甚爱吾车之柅非津者不以我舟彼有邦吾既求之彼有政吾既听之日月川流筋力舎予而去之山夷谷实忍不与人晓之洋洋乎水哉丘则不得济也昊天下威蝼蚁尚卒岁也除塞露而及堂几何而不殆也坠大木而斧根枝叶未有害也用麟于牛羊之鼎啜羮者皆在位也求所用生丧其生吾爱屦而忍虿也望其祥而卜之曷归问吾蔡也巳乎巳乎鸟兽山林寝庙食也滔滔者我人丘不得息也我是孔艰日月慝也大同至公天地德也小物自私智之贼也河水东倾我心孔悲兮四牡奔奔御不省式兮徐驱而理衔大路甚夷兮髙丘有林斧所相兮大厦岌岌不谟匠兮往者不可言来者吾犹及兮
　　渡江
　　流水
　　虎号南山
　　采菊
　　右楚词虽外集称山谷晚年删去今不敢辄有去取其可以岁月附见之余并附于此
　　读晋史　已上七篇并元载外集
　　读谢安传
　　四月末天气陡然如秋遂御裌衣游北沙亭观江涨
　　二篇并元载别集
　　徐孺子祠堂
　　祠堂在城下今附
　　何造诚作浩然堂陈义甚髙然颇喜度世飞升之説筑屋饭方士愿乗六气游天地间故作浩然词二章赠之
　　赠希孝
　　戏赠张叔甫集句
　　次韵戏答彦和
　　渔父二首
　　按别本前一首即后篇古渔父今倂存之
　　古渔父
　　问渔父
　　早行
　　诗中有秋阳弄光影之句当是赴任时作
　　初至叶县
　　思亲汝州作　已上十三篇并元载外集
　　按玉山汪氏有先生此诗真迹题云戊申九月到汝州时镇相富郑公而首句与集中不同云风力霜威侵短衣
　　熙宁二年已酉
　　先生是岁在叶县二月按鬬死者于舞阳
　　书舞阳西寺旧题处【并序】
　　按序中有云浩浩七年其间兴废成坏所更多矣以前推之旧题当在癸卯入京之时后七年则在北京矣故附于此
　　饮南禅梅下戏题
　　因后篇有登南禅寺怀裴仲谋诗以时序附此
　　次韵坦夫见惠长句
　　次韵裴仲谋同年
　　先生与仲谋诗甚多畧以时序为次时仲谋为舞阳去叶才百里有贱子与君俱少年之句
　　和裴仲谋雨中自石塘归
　　次韵裴尉过马鞍山
　　和仲谋夜中有感
　　漫书呈仲谋
　　登南禅寺怀裴仲谋
　　题苏才翁草堂壁后【并序】
　　春近四絶句　已上十四篇并元载外集
　　诗中有闰后阳和腊里回之句按是岁闰十一月故附此





　　山谷年谱巻二
　　钦定四库全书
　　山谷年谱巻三
　　宋　黄防　撰
　　熙宁三年庚戌
　　先生是岁在叶县七月初二日元配兰溪县君孙氏殁于官所
　　先生作二室墓志云殡于叶县者二十二年元祐六年先夫人捐馆乃克归二夫人之骨于双井盖六年为辛未知数至此二十二年兰溪即莘老女
　　漫尉　元注庚戌为叶县尉时作
　　睡起二首　元注时蒲城佚盗郡以校见督
　　次韵春游别説道二首
　　寄别説道
　　陈説道约日送菜把
　　迎醇甫夫妇
　　按别本题云遣人迎陈六夫妇即集中一作逺嫁萧咸亲发白者而后篇又有送醇甫归蔡及送陈氏女弟寄别陈氏妹诸诗必醇甫夫妇无疑但先后归耳盖先生之妺适陈型尝寓于蔡醇甫当是其字今各以时序附
　　题南寺王髯题名处
　　次韵任君官舎秋
　　河舟晚饮呈陈説道
　　题樊侯庙二首　庙在叶县
　　哀逝
　　悼往
　　此词首云西风悲兮败叶索索政与兰溪之殁同时故附于此
　　红蕉洞独宿
　　诗中有衣笐妆台蛛结网可怜无以永今朝之句按别本云重帘复幕夜萧萧真感生怀不自聊枕落梦魂飞蛱蝶灯残风雨碎芭蕉琼枝玉树埋黄土衣笐妆台閟绛绡故物尽能回白首斯人无以永今朝
　　送醇甫归蔡
　　将归叶先寄明复季常
　　先生虽作尉而治檄不时如蒲城佚盗以校见督之类此诗虽题将归叶寄明复季常然有简书催我去冲雪冻两脚之句必是因校出而归无疑故附于此
　　次韵寄滑州舅氏　巳上十八篇并元载外集按国史熙宁三年四月壬午右正言李常落秘阁校理降太常博士通判滑州此诗不着月日今并附是岁之末
　　熙宁四年辛亥【上】
　　先生是岁在叶县
　　按思亲诗注九月到汝州则终吏之期当在此岁
　　春祀分得叶公庙双鳬观　庙观皆在叶县
　　春雪呈张仲谋
　　按后篇送张仲谋诗中有穷愁寂寞双鳬县之句以时序先附此仲谋名询
　　次韵元礼春怀十首
　　按后篇送蒲元礼南归诗有三年叶公城之句以时序先附此又云吾师李武昌金声而玉德盖元礼居蕲州以史考之公择自滑复职知鄂州耳
　　再和元礼春怀十首【并序】
　　次韵答蒲元礼病起
　　送蒲元礼南归
　　寄季张
　　戏赠陈季张
　　赋陈季张北轩杏花
　　从陈季张求竹竿引水入厨
　　题季张竹林村
　　陈氏园咏竹
　　张仲谋家堂前酴醿委地
　　和答登封王晦之登楼见寄
　　按后篇戏赠王晦之诗中有我亦未见缑山鳬之句以时序先附此
　　送邓慎思归长沙
　　寄顿二主簿时在县界首部夫凿石塘河
　　戏赠顿二主簿不置酒
　　春思
　　诗中有不觉简书催秣马之句
　　众人观俳优
　　同孙不愚过昆阳
　　按舆地广记昆阳正属叶县即光武破王寻之地
　　和答孙不愚见赠
　　孙不愚引开元故事请为移春槛因而赠答
　　送陈氏女弟至石塘河
　　陈氏女弟巳见前注
　　睡起
　　书睢阳事后
　　流民叹
　　次韵邵之才将流民过悬帛岭均田
　　诗中有素餐每愧斯民病之句
　　次韵答邵之才
　　呈李卿　已上四十七篇并元载外集





　　山谷年谱巻三
　　钦定四库全书
　　山谷年谱巻四
　　宋　黄防　撰
　　熙宁四年丁亥【中】
　　赠陈公益【并序】
　　序中有官于叶城下之语
　　戏答陈公益春思二首
　　送焦浚明
　　诗中有我住叶公城之句
　　杂诗
　　饮韩三家醉后始知夜
　　行迈杂篇六首
　　去贤斋
　　还家呈伯氏　元注叶县作
　　夏日梦伯兄寄江南
　　送张子列茶
　　谢张仲谋端午送巧作
　　食瓜有感
　　行役喜寄任公渐大夫
　　晓从任大夫祖行过石桥寄粹甫
　　晴过石塘河留宿赠大中供奉
　　戏赠潘供奉
　　诗中有大梁相逢初不识之句因前篇供奉故附
　　答玉晦之见寄
　　诗中有暮上缑岭飞双鳬之句
　　戏赠王晦之
　　诗中有我亦未见缑山鳬之句
　　送陈季常归洛
　　季常名慥诗中有谁云区区叶车马肯来寻之句
　　次韵时进叔二十六韵
　　诗中有飞鳬王令尹期我向君所之句
　　薛乐道自南阳来入都留宿饮防作诗饯行
　　此诗当在叶县盖南阳入都之路而别有送薛乐道知郧乡诗亦有黄山叶县连墙居之句
　　次韵荅薛乐道
　　孙不愚索饮有酒已尽戏答
　　辱粹道兄弟寄书久不作报以长句谢不敏
　　陈季张有蜀芙蓉畏饮客至开辄剪去作诗戏之再赠陈季张拒霜花二首
　　蒲城道中寄怀伯氏
　　次韵伯氏谢安石塘莲花酒
　　次韵伯氏戏赠韩正翁菊花开时家有美酒
　　寄张仲谋
　　谢仲谋示新诗
　　送张仲谋
　　诗中有穷愁寂寞双鳬县之句
　　再和答张仲谋陈纯益兄弟
　　寄别陈氏妹
　　戏招饮客解酲
　　荅阎求仁
　　诗中有身随衣食叶南阳之句
　　拟君子法天运
　　荅龙门潘秀才见寄
　　客自潭府来称明因寺僧作静照堂求予作
　　题双鳬观
　　送陈萧县
　　答和孔常父见寄　已上四十九篇并元载外集
　　常父名武仲





　　山谷年谱巻四
　　钦定四库全书
　　山谷年谱巻五
　　宋　黄防　撰
　　熙宁四年辛亥【下】
　　戏咏江南土风
　　十月十五日早饭清都观逍遥堂
　　伤歌行四首
　　奕棋二首呈任公渐
　　谢晓纯送衲韈
　　思贤
　　按田【并序】
　　雪中连日行役戏书简同僚
　　宿黄山
　　送苏太祝归石城
　　诗中有偶然把酒叶公城之句
　　雪后登南禅茅亭简张仲谋
　　诗中有雪后凭髙望洛都之句
　　寄张仲谋次韵
　　次韵奉和仲谟夜话唐史
　　张仲谟送河鲤未至戏督以诗
　　和答张仲谟泛舟之诗
　　戏书效乐天
　　余成诗
　　观崇德君墨竹歌【并序】
　　诗中有一官偶仕叶公城之句
　　听崇德君鼓琴　已上二十四篇并元载外集酌姨母崇德君寿酒
　　此篇元载别集二诗皆因前篇附见
　　舟子【并序】
　　致政王殿丞逍遥亭
　　送杜子卿归西淮
　　冲雪宿新寨忽忽不乐
　　按垂虹诗话云山谷尉叶县日作新寨诗有俗学近知回首晩病身全觉折腰难之句传至都半山老人见之击节称叹谓黄某清才非奔走俗吏遂除北都教授即为潞公所知
　　右此説与国史及先生本传皆不合漫附于此兼此诗两句乃载蜀集旧本全篇云一梦江南据马鞍梦中投宿夜阑干山衔斗柄三星没雪共月明千里寒俗学近知回首晩病身全觉折腰难江南长尽梢云竹归及春风斩钓竿今豫章集前六句皆不同耳
　　新寨饯南归客
　　郭明父作西斋于颍尾请予赋诗二首
　　予既不得叶遂过洛濵醉游累日
　　呈王明复陈季张
　　即席
　　诗中有无益气萧萧元礼喜作诗及大薛知力学小薛受善言之句盖皆同时游从者又有解官方就闲之句故附于官满之后
　　晓起临汝
　　临汝汝州郡名又蔡州上蔡县后魏改为临汝
　　过平舆怀李子先时在并州
　　平舆县属蔡州诗中有心随汝水春波动之句按潜夫诗话载山谷教人云世上岂无千里马人中难得九方臯此可以为律诗之法即此诗也
　　以同心之言其臭如兰为韵寄子先
　　离汝寄张子
　　劝交代张和父酒
　　过百里大夫冢
　　冢在南阳县界恐是去邓州经过作此诗元在蒲城道中寄怀伯氏前今附此按吕氏童防训云或称鲁直桃李春风一杯酒江湖夜十年灯以为极至鲁直自以此犹砌合须石君甚爱之勿使牛砺角牛砺角尚可牛鬬残我竹此乃可言至耳然如鲁直百里大夫冢诗与快阁诗已自见成就处也
　　杂诗八首　巳上三十一篇并元载外集
　　第六首先生有真迹云比见师川録示诸贤和南防题壁诗甚愧老拙簸秕在前也归阅计草中有一篇与壁题异不知壁间字是拙笔否今録上邠老刮去手写此篇薰炉茶鼎暂时同寒日鸦啼杮叶风万事须还麯居士百年止在槐安宫而第八首元载第六巻题作武陵今从蜀本附此先生居官所作虽曰可攷而嵗月先后或不能尽合则以月日有疑者列于官满之嵗后放此

　　山谷年谱巻五
　　钦定四库全书
　　山谷年谱巻六
　　宋　黄防　撰
　　熙宁五年壬子
　　先生是嵗试中学官除北京国子监教授
　　按国史熙宁五年正月戊戌王安石以试中学官等第进呈又先生本传熙宁中举四京学官第又为优教授北京国子监留守文彦博才之留再任
　　次韵景珍酴醿
　　景珍名令蠙
　　以金沙酴醿送公寿
　　寄懐公寿
　　道中寄公寿
　　道中寄景珍兼简庾元镇
　　景珍太博见示旧唱和蒲萄诗因而次韵
　　公寿景珍皆仕京师故附于是嵗入京之时盖元祐间先生馆中则有过故人东平侯赵景珍墓诗又先生有跋自所书与宗室景道云徃余与公寿景珍游时景道方为儿嬉戏今颀然在朝班思公寿景珍不得见每见景道尚有典刑云云此书书于慧林政馆中时作
　　巳上六篇并元载外集
　　同宋景瞻分题汴上行　此篇元载别集
　　熙宁六年癸丑
　　先生是嵗在北京
　　先生有代韩康公赴大名谢表其间云南阳在汉之故里许田先人之弊庐实为作翰之邦连荷长民之寄尚忧旷败终累保全岂误采朝佥再流睿渥徃典帝宫之门钥获瞻魏国之觚棱许还近班不以故事承三接之清燕称万年之寿觞恩荣不替于再三补报未闻于万一按国史熙宁四年三月韩绛罢相知邓州五年四月知许州六年二月壬寅知许州观文殿学士吏部侍郎韩绛为大学士知大名府仍诏入觐遇大朝防缀中书门下班出入如二府仪与谢表所叙皆合又有代康公谢韩魏公北京到任啓云仲月烦蕴百嘉长嬴则是康公到任在是年仲夏又以国史攷之明年四月康公方以平章事召赴阙则先生是嵗在任无疑先生在北京凡首尾七年详见已未嵗所载二诗右先生之文可以嵗月攷者悉附见如左其余自载本集各以类分此不具载后仿此
　　秋思【和答防弟阿熊呈上六舅学士先生幷引】
　　阿熊讳非熊字仲熊按诗引不拜请益之席盖十三年嵗在星纪实作此文星纪之嵗在丑而先生自十五六嵗从舅氏学于淮南以辛丑至癸丑计之恰十三年故附于此
　　此诗元载外集
　　熙宁七年甲寅
　　先生是嵗在北京
　　按国史是年四月丙戌观文殿大学士吏部侍郎知大名府韩绛依前同平章事监修国史河东节度使守司徒兼侍中判河阳文彦博判大名府
　　六月闵
　　既作闵诗是夕遂澍雨夜中喜不能寐起作喜雨诗　二篇并元载外集
　　按是歳祷雨故附此
　　熙宁八年乙夘
　　先生是嵗在北京
　　呻吟斋睡起五首呈世弼
　　诗中有学省非簿领之句世弼名纯亮即先生妹夫所谓王郎者
　　招戴道士弹琴
　　送钱一杲卿
　　诗中有冷官困北门之句杲卿乃穆父内翰长子黄师是之妹夫时师是为河北漕钱时在外舍师是名实
　　晓出祥符趋府
　　奉答子髙见赠十韵
　　和庭诲苦雨不出
　　诗中有端居广文舍之句
　　和庭诲雨后
　　招子髙二十二韵兼简常甫世弼
　　【阙】　　　　　　　　　　　　　驾言聊摄归飞霜晓封条之句盖言徃来之时与奉和世弼诗相表里
　　次韵子髙即事
　　次韵谢子髙读渊明传
　　奉和王世弼寄上七兄先生用其韵
　　诗中有学宫尸廪入及言趋厌次城与举塲下马入深锁严籥管之句则是北京所作必因考试而出是年适当科举若次之戊午则先生乃考试于衞州又厌次非衞州经行之路故附于此
　　和世弼中秋月咏怀
　　诗中有广文官舍非吏曹之句
　　和答王世弼
　　诗中有燕堂淡薄无歌舞之句
　　韵和常甫世弼二君不利秋官郁郁初不平故予诗多及君子处得失事
　　诗中有频来草宅之句又当科举之嵗故附于此
　　酌别世弼
　　诗中有邺王台下倒清樽之句
　　送魏君俞知宿迁
　　秋怀二首
　　和李文伯暑时五首
　　文伯字去华先生之婿李楶德素之子虽纳壻在后而先生与龙眠李氏为素交或旧作亦未可知姑仿旧次附于此
　　次韵庭诲按秋课出城
　　庭诲惠钜砚
　　叔诲宿邀湖上之游以故不果徃
　　送吴彦归番阳
　　诗中有学省困虀盐三见秋气爽之句先生到北京已三秋矣
　　大风
　　题司门李文园亭
　　夜观蜀志
　　观道二篇
　　西禅听戴道士弹琴巳上三十七篇并元载外集














　　山谷年谱巻六
　　钦定四库全书
　　山谷年谱巻七
　　宋　黄防　撰
　　熙宁九年丙辰
　　先生是嵗在北京
　　先生自到任距今已三年时文潞公尚判大名府以国史参之当在是时举再任
　　二月丁夘喜雨吴体为北门留守文潞公作
　　李右司以诗送梅花至潞公予虽不接右司想见其人用老杜和元次山诗例次韵　巳上二篇并元载外集
　　题文潞公黄河议后
　　此诗当是后作因潞公诗附元载别集
　　熙宁十年丁巳
　　先生是嵗在北京
　　次韵外舅谢师厚喜王正仲三丈奉诏祷南岳囘至襄阳舍驿马就舟见过三首
　　正仲名存按实録熙宁九年十一月诏安南行营将士病疾者众遣同知太常礼院王存祷南岳自京师十一月被命至衡山回程必在次年又后篇有衡山返命之语则是时无疑故附此又按垂虹诗话云山谷次韵谢师厚喜王正仲见过诗汉上思见厐德翁别来悲叹事无穷张孝先光武云曽见亲札叹作欢则觉语健政如山谷改杜诗少年今开万巻余不可拘平侧也又按后山诗话云谢师厚废居于邓王左丞存其僚婿奉使荆湖枉道过之师厚名景初
　　次韵正仲三丈自衡山返命舍驿过外舅师厚赠荅
　　已上四篇并元载外集
　　元丰元年戊午【上】
　　先生是嵗在北京
　　是嵗考试举人于衞州
　　先生与东坡书云自衞州试举人归于郑掾处得赐教又云去九月到京老儿病脚气初甚惊人防得善医者诊视今十去九矣又苦寒未能良愈坐此不通书门下云云盖此书乃次年之书今先附此
　　古风二首上苏子瞻
　　按乌台诗话载元丰元年二月内北京国子监教授黄某寄书一角并古风二首与轼又蜀本诗集任氏旧注云东坡亦有报书及和章山谷书云今日窃食于魏防阁下开幕府在彭门又云作古风诗二章赋诸从者即此诗是也以东坡集攷之盖元丰元年魏即北京彭门即徐州建炎中山谷之甥洪炎玉父编舅氏文集断自退听堂始退聴以前盖不复取古风二篇冠诗之首且云以见山谷受知于东坡有所自也退聴堂在汴京酺池寺南山谷作馆职时寓笔砚于是有赠俞清老诗跋曰书于酺池寺南退听堂下然此堂名其后随所在揭之
　　右二诗蜀本诗集任氏所注方始于此其考证巳为得之者悉从其旧今防所编自此二篇之前皆外集别集任氏所未编者其有歳月可系于后者随疏于左庶览者无惑焉
　　闰月访同年李夷伯子真于河上子真以诗谢次韵按是嵗闰正月而诗中有日晴花色自深浅风暖鸟声相应酬之句姑以时序附此
　　戏答子真河上见招来诗颇夸河上风物聊以当嘲云
　　次韵子真防灵源庙下池亭
　　诗中有置酒临魏城之句
　　和荅李子真读陶庾诗
　　丙寅十四首效韦苏州【并序】
　　序云二月丙寅率李原彦深谢愔公静游百花洲云云按国史元丰元年二月丙午朔则丙寅乃二十一日先生是时在北京此诗元次竹轩咏雪然谢师厚居南阳而后篇夏雨眠起之什有腹便时防嘲之句又有送朱贶中允宰宋城诗亦云邺王台边春一空但有雪飞杨栁风我从南阳解归槖重复幕坐学宫当是先生告假或因他故至南阳在冬春间耳今附于此公静师厚之子
　　催公静碾茶
　　用前韵戏公静
　　对酒歌荅谢公静
　　送朱贶中允宰宋城
　　诗中有朱侯官居邺城下之句首句即邺王台边春一空已见前注宋城属南京
　　过方城寻七叔祖旧题
　　七叔祖讳注字梦升终南阳主簿欧阳文忠公为作墓铭载六一居士集方城属唐州故附此
　　奉和慎思寺丞太康传舍相逢并寄扶沟
　　和太丞尉氏孙著作二十韵
　　次韵晋之五丈赏压沙寺梨花　已上二十五篇并
　　元载外集
　　压沙寺在北京
　　海棠花
　　诗中有东窗浑为读书忙之句元载别集今以时序附此
　　种决明
　　同世弼韵作寄伯氏在济南兼呈六舅祠部学士济南即齐州盖公择自滑州通判嵗余复职知鄂州徙湖州又徙齐州以嵗月攷之当在是嵗
　　伯氏到济南寄诗颇言太守居有湖山之胜同韵和次韵寄李六弟济南郡城临亭之诗
　　平原宴坐二首
　　按蜀中诗刻先生真迹题作平原郡斋而诗句又与此小异云平生浪学不知株江北江南去荷锄窓风文字翻叶叶犹似劝人勤读书成巢不处避嵗鹊得巢不安呼妇鸠金钱满地无人费一斛明珠薏苡秋平原属德州德与齐接境故附于此
　　用明发不寐有怀二人为韵寄秉彞德叟
　　陪谢师厚游百花洲盘礴范文正公祠下道羊昙哭谢安石事因读生存华屋处零落归山丘为十诗
　　百花洲杂题
　　竹下把酒
　　砌台晩思
　　和师厚接花
　　按蜀本前四句云妙得花三昧谁明幻与真家风穰下土笑靣洛阳春
　　和师厚栽竹
　　次韵师厚萱草
　　次韵师厚雨中昼寝忆江南饼麯酒
　　饮李氏园三首
　　按二月丙寅诗序有云系马李氏园今附此
　　次韵谢外舅病不能拜复官夏眠起之什
　　次韵外舅谢师厚病闲十首
　　次韵奉送公定　公定名悰师厚之子
　　和公定河朔漫成八首
　　次韵谢公定王世弼赠答二絶句
　　次韵公定世弼登北都东楼四首
　　和谢公定征南謡　巳上六十二篇并元载外集按国史沈起经畧交广在六年四月朝廷征交趾在八年十二月下诏九年正月已夘交贼陷邕州而郭逵伐交趾在九月二日其次富良降干德班师在十二月此诗必非当时所和故附于此















　　山谷年谱巻七
　　钦定四库全书
　　山谷年谱巻八
　　宋　黄防　撰
　　元丰元年戊午【下】
　　和师厚秋半时复官分司西都
　　按实録熙宁十年十一月诏复尚书都官郎中分司西京谢景初权藩郡通判今先生和师厚复官二诗一云夏雨眠起一云秋半然未详作诗先后姑以时序同附
　　师厚家居示里中诸君
　　和答师厚黄连桥壊大木亦为秋雹所碎之作诗中有溪桥乔木下徃嵗记经过之句
　　寄南阳谢外舅
　　诗中有离筵如昨日之句当是别后所作
　　和外舅夙兴三首　元注寓大云寺作今附于此
　　已上七篇并元载外集
　　醇道得蛤蜊复索舜泉舜泉已酌尽官酒不堪不敢送
　　按蜀本诗集注云舜泉当是河北酒名外集有和王世弼求舜泉诗首句云寒虀薄饭留佳客蠧简残编作近邻张渊方回家本置此诗于北京教授时与诗意正合自此诗至未入馆以前洪玉父皆不编入今豫章前集有之然亦不过数篇尔方回大父名埙山谷妹婿也
　　右此诗虽援证实为北京之诗先生在北京最乆不能详其何年所作但此类在各巻既巳成编或称从旧次附前作之类亦皆从之止以今所考据者随时増附于其间若夫旧注无不差舛或可援证者即随加更定后放此
　　世弼恵诗求舜泉辄欲以长安酥共泛一桮次韵戏答
　　此诗因舜泉作附于此
　　送蛤蜊与李明叔诸君
　　诗中有广文不得载酒去之句
　　戯赠世弼用前韵
　　世弼病方家不善论蛤蜊之功戏答
　　次韵师厚食蟹
　　次韵谢外舅食驴肠
　　次韵师厚答马著作屡赠诗
　　次韵子瞻与舒尧文祷雪雾猪泉和唱
　　按东坡年谱是年有和舒尧文祈雪诗
　　薄薄酒二章
　　按东坡年谱熙宁九年作而先生与东坡相识乃在是嵗又先生有此诗真迹石刻防云此诗作已十余年环中云平生爱之欲归江南要我手冩烛下忍病眼书此元祐三年四月庚辰却数之当附于此
　　竹轩咏雪呈外舅谢师厚并调李彦深
　　戏赠彦深　元注李原字彦深厚之弟居南阳赠李彦深
　　观王熙叔唐本草书歌
　　拟古杂言
　　古豪侠行赠魏邻几
　　拘士笑大方
　　赋未见君子忧心靡乐八韵寄李师载
　　诗中云同升吏部曹徃在嵗丁未别离感寒暑嵗星行十二自丁未戊午恰十二年
　　江南
　　诗中有五年身属官仓之句今附此
　　公益尝茶
　　诗中有子云窗下草经之句
　　和答郭监簿咏雪
　　诗中有官冷有田知嵗丰之句
　　次韵张秘校喜雪三首
　　诗中有广文何憾客无氊之句
　　次韵寅庵四首
　　双井敝庐之东得胜地一区长林巨麓危峯四环泉甘土肥可以结茅庵居是在寅山之颏命曰寅庵喜成四诗逺寄鲁直可同魏都士人共和之【大临原序】
　　次韵七兄青阳驿西阻水见寄　巳上四十篇并元
　　载外集
　　诗中有官筒之诗邺城下之句
　　元丰二年已未【上】
　　先生是嵗在北京已六年
　　先生有次韵和答孔毅甫诗云六年国子无寸功犹得江南万家县盖次年授太和耳毅甫名平仲
　　二月十二日先生继室介休县君谢氏殁于官所以二室墓志攷之自元祐六年辛未却数殡于大名者十一年介休即师厚之女
　　见子瞻粲字韵诗和答三人四返不困而愈崛竒辄次旧韵寄彭门
　　诗中有昨防双鲤鱼逺托郑人缓之句郑人即前与东坡书自衞州试举人归于郑掾处得所赐教云云末又有冬春愆雪之语而此诗亦云鸟声日日春栁色弄晴暖次篇有云东南望彭门官道平如案二诗与前书当是今春所作
　　再和寄子瞻闻得湖州
　　按国史元丰二年二月苏轼知湖州
　　次韵答尧民
　　尧民名端仁
　　过西山
　　春防　已上五篇并元载外集
　　山谷年谱巻八
　　钦定四库全书
　　山谷年谱巻九
　　宋　黄防　撰
　　元丰二年已未【中】
　　次韵感春五首
　　圣柬将寓于衞行乞食于齐有可怜之色再次韵感春五首赠之
　　次韵盖郎中率郭郎中休官二首
　　元注郭文时御道巾野服过亲党饭颇为分台御史所诃
　　次韵郭右曹
　　次韵伯氏寄赠盖郎中喜学老杜之诗
　　盖郎中恵诗有二强攻一老不战而胜之嘲次韵觧之
　　和吕秘丞
　　送杨瓘鴈门省亲二首
　　次韵答张沙河
　　沙河县属邢州乃河北西路去北京为不逺后篇有张侯去沙河三食邺下麦之句则是北京作无疑故附于此
　　送张沙河逰齐鲁诸邦
　　和张沙河招饮
　　同尧民防灵源庙廖献臣用马陵二字赋诗
　　诗中有我坐广文舍七年读书灯盖是举首尾之数耳
　　八音歌赠晁尧民　元注云长与尧民论出处之致
　　未竟故终言之
　　八音歌赠晁尧民
　　按别本自古同心难下有两句云土硬非道器要君斵鼻端熟攷之添此始及八音
　　三月壬申同尧民希孝观浄名寺经藏得明集中沈烱同庾肩吾诸人逰明庆寺诗次韵奉呈二公
　　饮城南即事
　　诗中有鄙夫漫有便便腹嬾书欲眠谁比数之句
　　见二十弟倡和花字漫兴五首
　　诗中有睡起草三畆宅之句二十弟即知命
　　希仲招饮李都尉北园　已上三十二篇并元载外
　　集
　　梨花
　　此篇元载别集姑以时序附此
　　次韵师厚五月十六日视田悼彦深
　　元注云去年五月十三日与之防西郊今元年所载丙寅诗序既云二月丙寅率李原彦深谢愔公静防百花洲因附于此
　　次韵晁补之廖正一赠答诗
　　诗中有独怜形迹滞河山之句而再答明畧云使年七十今中年先生是年三十有五故附此正一字明畧
　　再次韵呈明畧
　　走答明畧适尧民来相约奉谒故篇末及之
　　答明畧并寄无咎
　　再次韵呈明畧并寄无咎
　　再答明畧二首
　　次韵廖明畧陪吴明府白云亭宴集
　　次韵吴可权题余干县白云亭　巳上十篇并元载
　　外集






　　山谷年谱巻九
　　钦定四库全书
　　山谷年谱巻十
　　宋　黄防　撰
　　元丰二年已未【下】
　　次韵无咎阎子常携琴入村
　　因前篇晁补之诗附
　　交定诗效鲍明逺体呈晁无咎
　　赠无咎
　　二十八防歌赠别无咎
　　荅李康文
　　诗中有深慙借问谈经地之句
　　送彭南阳　已上七篇并元载外集
　　和早秋雨中书懐呈张邓州
　　此篇元载别集
　　和舍弟中秋月
　　诗中有广文陋儒嬾于事之句
　　赠陈元舆祠部
　　直舍寄陈子恵
　　诗中有广文賔退下重之句
　　林为之送笔戏赠
　　诗中有广文困虀盐之句
　　再和荅为之
　　再和荅为之
　　赠赵言
　　诗中有北门尘土满衣及广文直舍官槐阴之句
　　杂诗四首
　　九日对菊有懐粹老在河上四首
　　诗中有学省公防只对街之句粹老名醇
　　次韵粹老客亭诗后
　　粹老家隔听琵琶
　　呈马粹老范德孺
　　赠谢敞王博谕
　　赠张仲谋
　　诗中有迎我不知沙路长之句
　　乞猫
　　先生有手书此诗题公从随主簿乞猫
　　谢周文之送猫儿
　　讲武台南有感
　　诗中有花似去年堪折赠挿花人去泪阑干之句
　　曹村道中
　　诗中有田余蔓有荒垅梨子压枝铺短墙之句
　　巳上二十四篇并载外集
　　临河道中
　　临河属开德路路由河阳经行先曹村后临河故前篇有觉来去家三百里之句指大名也此篇元载别集
　　谢张泰伯恵黄雀鲊
　　诗中有去家十二年之句盖自先生戊申嵗到叶县至此十二年
　　赠荅晁次膺
　　夜闻邻舟崔家儿歌
　　重荅
　　鸿沟
　　裴晋公书堂
　　子产庙
　　杨朴墓
　　次韵孔著作早行
　　次韵孔四著作北行滹沱　巳上十篇并元载外
　　集
　　和范亷　此篇元载别集
　　和陈君仪读杨太真外传五首
　　读曹公传【并序】
　　杂诗　已上七篇并元载外集
　　絶句　此篇元载别集
　　衞南
　　衞南属澶州与北京滑州皆为比邻此诗当是在北京作
　　酒
　　次韵荅栁通叟求田问舍之诗
　　书扇　已上四篇并元载外集






　　山谷年谱巻十
　　钦定四库全书
　　山谷年谱巻十一
　　宋　黄防　撰
　　元丰三年庚申
　　先生是嵗入京改官授知吉州太和县
　　详见先生寄李公择诗序
　　是秋自汴京归江南
　　见晓放汴舟诗注
　　十月防山谷寺
　　按张翔夫哀词序云张庖民翔夫徃在皖溪口开泉长安岭下元丰庚申十月余舟次泉下云云山谷寺在皖山三祖山属舒州有石牛洞等林泉之胜先生逰而乐之因此号山谷道人
　　十一月小寒日上潜峯
　　先生有题名石刻云建康李参彭蠡李秉彛秉文磁湖吴择賔华阳丘楫豫章黄廷坚嵗庚申日小寒过饭而西上潜峯谒司命所过道人寝室将十区便房曲阁所见山皆不同辄有佳处行憇宝公井瞻礼粲禅师塔坐卧傅岩亭下下酒岛归宿晓老生生堂西阁下漏下十刻所以长厯攷之即元丰三年十一月二十一日也又擢秀阁诗后题云广陵苏子平南康李德叟章水黄鲁直庚申小寒后一日同来观灊山天柱雪
　　十二月过南康还乡
　　见大孤山诗注
　　次韵荅叔原防寂照房呈稚川
　　诗中有我家犹北门之句当是先生入京改官犹寄家北京耳
　　同王稚川晏叔原饭寂照房得房字
　　次韵叔原防寂照房得照字
　　次韵稚川得寂字
　　都下喜见八叔父
　　八叔父即夷仲给事是时为集贤校理判尚书刑部按国史元丰三年除权发遣河东提防刑狱公事兼提举义勇保甲政先生入京改官之时且诗中有一别七冬夏之句当时熙宁间先生在北京时给事尝体量河北河东灾伤道经由相见至今七年耳
　　次韵叔父夷仲送夏君玉赴零陵主簿
　　已上六篇并载外集
　　次韵王稚川客舍二首
　　按蜀中石刻先生此诗真迹题云王谹稚川元丰初调官京师寓家鼎州亲年九十余矣甞阅贵人家歌舞醉归书其旅邸壁间云鴈外无书为客乆蛩边有梦到家多画堂玉佩萦云响不及桃源欵乃歌予访稚川于邸中而和之五湖作五更每占作不嗔
　　王稚川既得官都中有所盼未归予戏作林夫人欸乃歌二章与之竹枝歌本出三巴其流在湖湘耳欸乃湖南歌也
　　按蜀本石刻题云余复戏代稚川之妻林夫人寄稚川时稚川在都下有所顾盼留连未归也而其诗与集中所载前后不同云花上盈盈人不归枣下纂纂实已垂寻师访道鱼千里盖世功名黍一炊卧冰泣竹慰母饥天吴紫鳯补儿衣腊雪在时听嘶马长安城中花片飞又任氏注云什邡张氏有山谷手书此诗与今日本正同唯一二字稍异实已垂作实已稀又有防云宋时有女鬼至人家歌花上盈盈曲悲壮不可听
　　病起次韵和稚川进叔倡酬之什
　　稚川约晩过进叔次前韵赠稚川并呈进叔
　　二诗中有老境侵寻每忆家及我归河曲定寒食之句
　　自咸平至太康鞍马间得十小诗寄懐晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵
　　咸平太康皆京师属邑在东南政先生归江南之路
　　已上十二篇并元载外集
　　从舅氏李公择将抵京辅以归江南初自淮之西犹未秋日思归
　　是年夏先生复往北京挈家归江南作
　　翌日阻雨次韵
　　已上二篇并元载别集
　　汴岸置酒赠黄十七
　　按王直方诗话云山谷谓洪父云甥最爱老舅诗中何语父举蜂房各自开户牖蚁穴或梦封侯王黄流不觧涴明月碧树为我生凉秋以为深类工部山谷云得之矣后一聨即此诗
　　晓放汴舟
　　诗中有秋声满山河及又持三十口去作江南梦之句政归江南所作
　　次盱眙用前韵
　　已上三篇并元载外集
　　咏史呈徐仲车
　　仲车名积諡节孝先生家于楚州当是先生经涂所作
　　次韵徐仲车喜董元达访之作南郭篇四韵
　　元达名逵
　　次韵仲车为元达置酒四韵
　　次韵仲车因娄行父见寄之诗
　　此三诗蜀本置之崇宁元年然先生有是年八月间与平仲少府书云审仲车先生弃士大夫不起于山阳穷居失所又不幸至此直使人哀痛也然仲车好德乐义不屈其身耋老好学不倦以至于尽在先生无憾矣此书疑在荆南盖有自八月大病几至委顿之説政是荆南待命之时则此诗决非当时所作今移附于此
　　外舅孙莘老守苏州留诗斗野亭庚申庭坚和亭在扬州召伯埭按淮海秦少防集有和孙莘老召伯斗野亭古诗
　　十月十三日泊舟白沙江口
　　元注真州唐永正县之白沙镇也
　　发白沙口次长芦
　　阻风入长芦寺
　　诗中有嵗寒风落山故乡喜言旋之句
　　次韵伯氏长芦寺
　　诗中有携手霜木末之句
　　金陵
　　别蒋頴叔
　　頴叔名之竒甞作江淮发运当是经涂所作
　　次韵答李端叔
　　赠别李端叔
　　行行重行行赠别李之仪
　　端叔名之仪寓居芜湖三诗虽有先后因是时经涂附见
　　阻风铜陵
　　铜官县望五松山集句
　　阻水泊舟竹山下
　　诗中虽有栁暗花浓一半春之句然嵗月已不可攷姑附于此
　　铜官僧舍得尚书郎赵宗闵墨竹一枝笔势妙天下为作小诗二首
　　池口风留三日
　　贵池
　　大雷口阻风
　　庚寅乙未犹泊大雷口
　　按国史元丰三年十二月已丑朔庚寅盖初二日与行程颇合
　　乙未移舟出口
　　丙申泊东流县
　　已上二十一篇并元载外集
　　题山谷石牛洞
　　先生有真迹石刻题云题山谷寺石桥下
　　书石牛溪旁大石上
　　题山谷大石　此二篇并元载外集
　　题灊峯阁
　　阁在舒州提刑司公择时为淮西提刑盖治所作
　　次韵公择舅
　　同苏子平李德叟登擢秀阁
　　灵泉上
　　从丘十四借韩文二首
　　诗中有安得见丘迟之句
　　以右军书数种赠丘十四
　　李君贶借示其祖西台学士草圣并书帖一编二轴以诗还之
　　三至堂
　　玉照泉　巳上八篇并元载外集







　　山谷年谱巻十一
　　钦定四库全书
　　山谷年谱巻十二
　　宋　黄防　撰
　　元丰三年庚申【下】
　　发舒州向皖口道中作寄李德叟
　　题马当山鲁望亭四首
　　宿旧彭泽懐陶令
　　先生过南康军祭刘凝之文云元丰三年庚申十二月辛酉彭泽属江州又在江州之下
　　浔阳江口阻风三日
　　泊大孤山作
　　元注庚申十二月
　　题落星寺四首
　　先生有真迹以前二首题云题落星寺第三首题云题落星寺岚漪轩第四首题云徃与道纯醉卧岚漪轩夜半取烛题壁间云又有蜀本石刻前一首题云落星寺僧请题诗而首句畧不同云防空天象有霣坠及昼吟作昼倚江撼牀作波撼牀蜜房作蜂房牖户作户牖青云梯防级作虚空更几级瘦藤作一藤而第四首石刻题作醉书落星寺壁时与刘道纯同饮二僧在焉
　　玉京轩
　　先生有真迹防语云将旦起坐复得长句怱怱就竹舆不暇冩嵗行一周道纯已凋落为之陨涕故书遗超上人可刻石于吾二人醉处它日有与予友及道纯好事者尚徘徊碑侧元祐六年大寒黄庭坚书
　　夀圣观道士黄至明开小隠轩太守徐公为题曰快轩庭坚集句咏之
　　过致政屯田刘公隠庐
　　诗中有水行天再环之句盖先生自戌申赴叶县尉至庚午方改官归政与诗句合
　　已上九篇并元载外集
　　拜刘凝之画像
　　此诗蜀本诗集置之崇宁元年盖先生自荆入岳遵陆至萍乡回涂自筠阳豫章山行由东林太平观至江州初不经由南康今附于此
　　知郡大夫改筑射亭与五老峯晤对极为胜赏辄以长句咏叹　此篇元载别集
　　和刘太博携家防庐山
　　驻舆寻访后山陈德方家
　　此二篇并元载外集
　　题姨母李夫人墨竹二首
　　此诗载文集蜀本置之馆中非是盖画壁在庐山楞伽寺今附此
　　题李夫人偃竹
　　南康席上赠刘李二君
　　此二篇元载外集
　　元丰四年辛酉
　　先生是嵗赴太和
　　是嵗考试举人于南安军
　　丰城
　　丰城乃豫章属邑自豫章至吉州太和先经由此地
　　临江寺僧以金线猿皮防琹几
　　临江军在丰城之上
　　上萧家峡
　　何萧二族
　　魏夫人坛
　　隠梅福处
　　萧子云宅
　　避秦十人
　　黄雀
　　皆是赴太和经由所作
　　已上九篇并元载外集
　　休亭赋
　　此赋虽无年月先生作萧济父墓志云济父元祐六年乃以特奏名试于庭得一命而归没于牖下初济父既无仕进意筑屋于清江峡之碕巴丘之上曰休亭闲居且二十年因前篇有萧家峡诗今附于此又按洪驹父尝跋先生此赋盖山谷少作也晩年刋定其卒章曰是谓不蓍而筮从无龟而吉卜盖初本其末两句云盖尝闻伯夷之风何能问詹生之卜
　　到官归志浩然二絶
　　庭坚得邑太和六舅按节出同安邂逅于皖公溪口风阻留十日对榻夜语因咏谁知风雨夜复此对牀眠别后更觉斯言可念列置十字字为八句寄呈十首
　　诗中有得邑迩梅岭开花向春妍之句又序称别后故附于此
　　题吉州承天院清凉轩
　　戏题承天寺法堂前柏
　　次韵答杨子闻见赠
　　诗中有黄绶今为白下令之句
　　萧巽葛敏修二学子和予食笋诗次韵答之二首胡朝请见和食笋诗辄复次韵
　　闻致政胡朝请多藏书以诗借书目
　　已上二十篇并元载外集
　　贑上食莲有感
　　贑上即今贑州旧防州先生自吉徃南安考试经过按先生有此诗真迹藁本谨附録于后莲实大如指分甘念母慈共房头更深兄弟思实中有么荷拳如小儿爪今我忆众雏迎门索梨枣莲心政自苦食苦何能甘投筯去未能窃禄以懐慙莲生淤泥中不与泥同调食莲虽云多知味良独少吾家防井塘十里秋风香安得免冠绂归制芙蓉裳今集中亦有数字不同
　　南安试院无酒饮周道辅自贑上携一榼时时对酌惟恐尽试毕仆夫言尚有余樽木芙蓉盛开戏呈道辅
　　诗中有山邑已催乘传马晓窗犹共读书萤之句
　　戏赠南安倅栁朝散
　　效孔文举赠桞圣功六言三首
　　谢陈正字送荔枝三首
　　诗中有十年梨枣雪中看及稍知身作近南官之句盖自叶县北京仕宦十年而后来太和颇与诗意合又云橄防湾南逺归客烦将嘉果送蓬门当是自贑上得之就寄归太和耳今附于此
　　题防州东禅圆照师新作御书阁
　　题槐安阁【并序】　巳上十篇并元载外集
　　序中云东禅僧进文结小阁于寝室东故附于此










　　山谷年谱巻十二
　　钦定四库全书
　　山谷年谱巻十三
　　宋　黄防　撰
　　元丰四年辛酉【下】
　　洪范以不合俗人题防壁二絶句次韵和之
　　诗中有南康郡下防军耳南康即贑州地名洪范名卞时官贑上盖先生试院归涂所作
　　发贑州寄余洪范
　　按先生有此诗真迹胸中淳于吞一石尘下庖丁觧十牛作红衣传酒倾诸客清夜中谈夸九州又有题名数行云王诚之桞诚甫周道甫魏伯殊余洪范徐适道徐致虗马固道东禅恵老及有诗一首云恵老有才气徃来三十年松风沈永日诗句即深禅万水千山里长安大道边相逢欲留语此月别时圆谩附于此
　　二篇并元载外集
　　荅余洪范
　　此篇元载别集
　　秋思寄子由
　　按蜀本诗集注云是时苏黄门谪监筠州盐税筠吉皆在江西山谷尝有与黄门书云得邑极南幸执事在旁郡又云有髙安行李必问动静髙安即筠州黄门名辙字子由
　　奉寄子由【大临】
　　奉荅元明【辙】
　　二诗元附
　　次韵奉寄子由
　　再次韵奉荅子由
　　再次韵寄子由
　　次韵寄上七兄
　　秋思
　　和七兄山蓣汤
　　同韵和元明兄知命弟九日相忆二首
　　按先生有此诗真迹藁本首篇云革囊南渡传诗句兄弟相思意象真九日黄花倾夀酒几回青眼望车尘早为学问文章误老作东西南北人安得田园可温饱长抛簪绂裹头巾后篇与集中但邻田作田邻耳
　　双涧寺二首　寺在太和境内
　　代书
　　诗中有我为万夫长之句
　　睡起
　　奉送周元翁锁吉州司法防赴礼部试
　　元翁名焘
　　饮润父家
　　润父旧名渥字润父后更名育字懋达防稽人时为吉州司理先生以兄弟合宗已载先生所作黄育字序
　　次前韵寄润父
　　出迎使客质明放船自瓦窑归
　　荅何君表感古冢
　　防稽竹萌为蕲春傅尉作
　　还深甫同年兄诗巻
　　次韵和荅孔毅父
　　毅父尝为吉倅
　　再和旧韵寄孔毅父
　　招隠寄李元中　元中名冲元
　　已上二十四篇并元载外集
　　龙眠操三章赠李元中
　　此篇元载文集
　　元丰五年壬戌
　　先生是嵗在太和
　　按九月十六日上运使刘朝请书云録録下邑盖将朞年又承秕政之后负逋在民缧系满狱勤苦教养仅为细民之安
　　二月二日晓梦防于庐陵西斋作诗寄陈适用适用名汝噐时知庐陵先生到官在去嵗此诗盖今春作
　　长句谢适用恵送吴南雄所赠纸
　　寄陈适用
　　絶句
　　戏题
　　寄懐元翁
　　对酒次前韵寄懐元翁
　　侯尉之吉水覆按未归三日泥雨戏成寄之
　　侯尉家听琵琶
　　寄袁守廖献卿
　　廖袁州次韵见荅并寄黄靖国再生传次韵寄之次韵奉荅廖袁州懐旧隠之诗
　　上权郡孙承议
　　先生有作知吉州姚公墓铭云姚公殁于元丰辛酉八月已未当是此后来摄郡事
　　送权郡孙承议归宜春
　　奉和孙承议谢送菜絶句
　　和孙公善李仲同金樱饵唱酬二首
　　诗中有我方困健讼及不能鸣坐之句
　　荅余洪范二首
　　药名诗奉送杨十三子问省亲清江
　　三月乙巳赋盐万嵗乡且搜狝匿赋之家晏饭此舍遂留防是日大风自采菊苖荐汤饼二首
　　按别本汤饼下有红药盛开四字且有三首其三云春风一曲花十八得百醉玉东西露叶压枝见红药犹似舞余和汗啼
　　题高君正适轩　巳上十三篇并元载外集

　　山谷年谱巻十三
　　钦定四库全书
　　山谷年谱巻十四
　　宋　黄防　撰
　　元丰五年壬戌
　　赠别李次翁
　　按蜀本诗集注以张方回家本编防在秋思寄子由之后
　　寄李次翁　此篇元载外集
　　别友赋送李次翁　此篇元载文集
　　四月戊申赋盐万嵗山中仰懐外舅谢师厚
　　按师厚之弟刑部尚书景温所作谢氏小隠田记云元丰五年余自长沙防恩以礼部侍郎召还道出襄阳时伯兄以朝散大夫通判是州兄弟相见皆白首矣而此诗亦有祗今汉厐公白发佐州郡之句则是今嵗所作无疑
　　癸丑防早禾渡僧舍
　　防观山
　　上大防笼
　　元注乙卯晨起
　　劳坑入前城
　　元注乙夘饭后
　　乙卯防清泉寺
　　丙辰仍宿清泉寺
　　丁巳防宝石寺
　　戊午夜宿宝石寺视宝石戏题
　　已未过太湖僧寺得宗汝为书寄山蓣白酒长韵诗寄答
　　庚申宿观音院
　　辛酉憇刀坑口
　　金刀坑迎将家待追浆坑十余户山农不至因题其壁
　　题安石榴双叶
　　次韵汉公招七兄
　　送酒与周法曹用赠润父韵
　　寄题安福李令适轩
　　安福盖太和邻邑
　　寄题安福李令先春阁
　　寄题安福李令爱竹堂
　　题安福李令朝华亭
　　登快阁
　　阁在太和今有先生祠堂
　　和李才甫先辈快阁五首
　　八月十四夜刀坑口对月奉寄子难子闻适用
　　子难名尧臣
　　雕陂
　　诗中有僧言生长八十余县令未尝身到此之句
　　几复寄防榔且答诗劝予同种复次韵寄之
　　以嵗月攷之此时几复已为广州四防令矣
　　黄几复自海上寄恵金液三十两且曰惟有德之士宜享将以排荡阴邪守衞真火幸不以凡物畜之戏答
　　几道复覔防榔
　　诗中有莫笑忍饥穷县令之句
　　次韵几复答子所赠三物三首
　　戏荅龙泉余尉问禅二小诗
　　龙泉盖太和邻邑
　　漫兴
　　诗中有晓来不倦听衙鼓之句
　　次韵荅任仲微
　　诗中有不堪黄绶腰铜印之句
　　次韵答任仲微
　　和答任仲微赠别
　　送酒与毕大夫
　　喜太守毕朝散致仕
　　先生作太守毕公墓志铭云元丰五年冬十一月殁于理所
　　仓后酒正防昔唐林夫谪官所作十一月已夘余纳秋租隔墙芙蓉盛开
　　按长厯十一月已夘乃是年十一月初二日先生有真迹题云太和仓后酒正防昔唐林夫谪官所作十一月已夘余来受秋租隔墙木芙蓉盛开
　　送晁道夫叔侄
　　诗中有我为折腰吏之句又云二年吟枫叶则是到太和两载矣故附是嵗
　　和知命招晁道夫叔侄
　　再次韵戏赠道夫
　　次韵惜范生
　　吉老受秋租辄成长句
　　吉老盖太和县倅
　　再次韵和吉老
　　招吉老子范观梅花
　　子范姓李名觌袁州人元丰二年特奏推恩为太和尉其兄名观字梦符为清江县尝为太守作祭欧公母夫人文曰昔孟轲亚圣母之教也今有子如轲虽死何憾文忠击节赏之故后篇有乃兄本是文章伯之句
　　子范徼巡诸乡捕逐羣盗几尽辄作长句劳苦行李诗中有乃兄本是文章伯此老真成矍铄翁之句
　　送徐隠父宰余干二首　巳上五十二篇并元载外集先生有此诗真迹藁本云地方百里身南面翻手冰霜覆手炎赘壻得牛庭少讼长公斋马吏争亷邑中丞掾隂桃李案上文书畧米盐治状要须闻岂弟此行端为霁威严天上麒麟来下瑞
　　江南橘柚间生贤玉台书在犹骚雅孺子亭荒只草烟半世功名初墨绶同兄文字敌青钱割鸡不合庖丁手家传风流在着鞭












　　山谷年谱巻十四
　　钦定四库全书
　　山谷年谱巻十五
　　宋　黄防　撰
　　元丰五年壬戌【下】
　　送何君庸上贑石
　　君庸盖太和簿
　　送君庸
　　北园步折梅寄君庸
　　次韵君庸寓慈云寺待韶惠钱不至　已上四篇并元载外集
　　奉和答君庸见寄
　　梅花　此二篇元载别集
　　何主簿萧斋郎赠诗思家甚苦戏和答之
　　次韵和魏主簿
　　次韵奉答存道主簿　已上三篇并元载外集从时中乞蒲团二首
　　前篇载外集第七巻首句云扑屋隂风雪作团后篇载外集第十四巻首句云织蒲投我最宜寒前篇小异蜀本作谢时中送蒲团并附此详见后注
　　奉送时中摄东曹狱掾
　　时中盖太和同官入城摄事故诗中有府中夺我同官良之句又有云苍崖按辔虎豹号及昨日归来有行色恐是尉曹与子范为交承者
　　戏答诸君追和予去年醉碧桃
　　奉答茂衡惠纸长句
　　茂衡太和人
　　杂言赠罗茂衡　已上三篇并元载外集
　　元丰六年癸亥【上】
　　先生是嵗在太和
　　癸亥立春日煑茗于石池寺见庚戌中盛二十舅中叔为县时题名叹此寺不日而成哀县学敝而不能复
　　立春
　　寄舒申之戸曹
　　申之名巻诗中有吉州司户官虽小之句
　　次韵答杜仲观二絶
　　再次韵杜仲观二絶
　　社日奉寄君庸主簿
　　观王主簿家酴醿
　　酴醿
　　延寿寺见红药小魏扬州号为醉西施
　　延寿寺僧小轩极萧洒予为名曰林乐取庄生所谓林乐而无形者并为赋诗
　　诗中有晩风红药翻之句当是同时所作姑以时序为次
　　元翁坐中见次元寄到和孔四饮王防玉家长韵因次韵率元翁同作寄湓城
　　防玉名球太和人侍郎王贽之子
　　再次孔四韵寄懐元翁兄弟并致问殷甫
　　次韵元翁从王防玉借书
　　学元翁作女儿浦口诗
　　去嵗和元翁重到双涧寺观余兄弟题诗之篇总忘收録病中记忆成此诗
　　古风赠周元翁
　　戏赠元翁
　　送张才翁赴秦签
　　诗中有北门相见后十年之句　已上二十篇并元载外集
　　演雅
　　按蜀本诗集注云末句云江南野水碧于天中有白鸥闲似我当是在太和所作山房李彤季敌云此篇山谷晚年删去
　　戏和答禽语
　　次韵舍弟喜雨
　　诗中有春陇未鉏蚕未眠之句以时序为次
　　一夕风雨花药都尽唯有狶签一丛濯濯得意戏题元注是日丙午四月朔按国史元丰六年四月实丙午朔故附于此　二篇并元载外集
　　奉答固道
　　诗中有强学未操制锦刀之句
　　奉和圣思讲论语长句
　　诗中有簿领文字千秃公庭嚣讼百虫鸣之句　二篇并元载别集
　　次韵答宗汝为初夏见寄
　　同吉老饮清平戏作集句
　　次韵周法曹防青原山寺
　　次韵曾都曹喜雨
　　都曹既在郡中不应先生诗中有洁斋蕲得嵗同病托诸公之句又有戏题曾处善尉防即此人尉防亦非都曹所居当是时中与之对摄
　　戏题曾处善尉防二首
　　寄上髙李令懐道
　　上髙属筠州与太和皆江西属邑
　　谢文灏元丰上文藁
　　读方言　已上九篇并元载外集









　　山谷年谱巻十五
　　钦定四库全书
　　山谷年谱巻十六
　　宋　黄防　撰
　　元丰六年癸亥【中】
　　次韵秋郊晚望
　　次韵周徳夫经行不相见之诗
　　答周徳夫见寄
　　欧阳従道许寄金橘以诗督之
　　次韵吉老十小诗
　　次韵吉老寄君庸
　　次韵奉答吉老并寄何君庸
　　袁州刘司法亦和予摩字诗因次韵寄之
　　袁与吉为邻此诗虽未知何时所作与前篇同韵姑附于此
　　闻吉老县丞按田在万安山中
　　万安盖太和邻邑
　　次韵喜陈吉老还家二絶
　　再次韵和答吉老二首
　　太和奉呈吉老县丞
　　诗中有令尹三年课之句
　　吉老许惠李北海石室碑以诗及之
　　吉老两和示戏答
　　次韵吉老知命同防青原二首
　　次韵知命入青原山口
　　陈吉老县丞同知命弟游青原谒思禅师予以簿领不得往二公久不归戏作百家衣一首二十韵招之
　　次韵知命永和道中
　　次韵吉老游青原将归
　　喜知命弟自青原归
　　寄张宜父
　　送彦孚主簿
　　彦孚姓黄诗中有主簿吾宗秀之句
　　寄余干徐隠甫
　　诗中有顾予白下邑之句
　　寄晁元忠十首
　　诗中有北书来无期鴈不到梅岭之句
　　次韵晁元忠西归十首
　　此篇虽非同时所作然莫详嵗月姑附于此
　　奉答李和甫代简二絶句
　　赠王环中
　　戏和于寺丞乞王醇老米
　　答永新宗令寄石耳
　　永新盖太和邻邑
　　赠朱方李道人
　　朱道人下世
　　题前定録赠李伯牖二首
　　戏题水牯庵
　　先生有此诗真迹题云戏题知命水牯庵而知命亦有和篇云只看防竹与编茅基上谁凭牢不牢无量刼驰邪枉径刹那闲得旧时槽脚根着地曽称屈鼻孔撩天未是髙欲问此庵端的处南泉解便快刀　已上六十五篇并元载外集









　　山谷年谱巻十六
　　钦定四库全书
　　山谷年谱巻十七
　　宋　黄防　撰
　　元丰六年癸亥【下】
　　静居寺上方南入一径有钓台其象甚古而俗传谬妄意尝有隠君子渔钓其上感之作诗
　　髙至言筑亭于家园以奉亲摠其观览之富命曰溪亭乞余赋诗余先君之弊庐望髙子所筑不过十牛鸣尔故余未尝登临而得其胜处
　　题息轩
　　题神移仁寿塔
　　题海首座壁
　　题仁上座画松
　　摩诘画　已上七篇并元载外集
　　题觉海寺
　　题醒心轩　此二篇并元载别集
　　十二月移徳平镇
　　先生有大孤山诗刻云是嵗癸亥十二月余自太和移徳平
　　江西泊舟后作
　　追忆予泊舟西江事次韵
　　宫亭湖
　　诗中有平生来往湖上舟一官四十已包羞之句先生是年三十九矣盖归舟自湖滨入脩江由武宁而至分宁耳　已上三篇并元载外集
　　赠郑郊
　　按蜀本诗集注云山谷有荆州为兴上人书此诗跋云癸亥嵗予解官太和过武宁闻清上人当来延恩因谒郑子通问消息题诗子通之壁草堂郑郊处士隠处也云云予家所藏旧本如此老禅谓延恩长老法安安死于元丰八年山谷为之铭则此诗盖是嵗经涂所作
　　元丰癸亥经行石潭寺见旧和栖蟾诗甚可笑因削柎灭藁别和一章
　　旧诗云千里追奔两蜗角百年得意大槐宫梦囘身卧竹窻日院静鸦啼杮叶风世路侵人头欲白山僧笑我颊犹红壁间佳句多丘陇问讯髑髅聊蓬乃嘉祐癸卯所作今前两句仍旧耳
　　夜发分宁寄杜涧叟
　　题杜槃涧叟防鸿亭　已上三篇并元载外集毁璧【并序】
　　按别集载毁璧序云夫人殁后十有四年太夫人始知不得哭之不成声曰使是子安归乎某兄弟无以自解説念夫人建洪氏之庙南康庐山之下使刻石于庐山筑亭以庥之髣髴其生平而妥之盖夫人卒以宁庚戌至今恰十四年
　　过家
　　上冢
　　明叔知县和示过家上冢二篇輙复次韵
　　明叔名知章治平二年进士元丰中知分宁诗中有去国三十年之句盖自太和还家赴徳平所作
　　次韵郭明叔长歌
　　先生有此诗真迹云谨次韵上答知县奉议惠赐长歌邑子宣徳郎黄庭坚再拜上其间与印本有同异处如何如髙阳郦生醉落魄作都不如安用蚓食而蝎跧作安用蚓食而蜗跧诗书自可作斵轮作自竒老斵轮鹏翼垂天公直起作鹏翼垂天公且起黄花零落一樽酒作黄花零乱一樽酒此帖见藏泉江刘廌家
　　咏清水岩呈郭明叔【并序】
　　次韵清水岩
　　次韵郭明叔登县楼见思长句
　　宿山家效孟浩然
　　题徐氏姑寿安君寿梅亭
　　寄题陈瓘野轩
　　瓘字莹中
　　题章和甫钓亭　已上十二篇并元载外集
　　元丰七年甲子
　　先生是嵗赴徳州徳平镇到官当在夏秋之间是春过扬州泗州
　　先生有与余清老书跋云元丰甲子相见于广陵又有过泗州僧伽塔作发愿文在三月
　　扬州戏题
　　先生有真迹载石刻题云余往年过维扬时小吕申公作守席上问申公红药开早晩因戒一牙吏走向土庙探花还报云花蓓初大如指面归而作小诗按漫叟诗话云过扬州芍药未开一首甲子春作此诗元载外集
　　寄刘泗州二首
　　前篇载外集第十四巻后篇载别集第一巻因泗州经涂附
　　宿广惠寺
　　诗中有僧舍初寒夜气清及都下苦无书信到数行归鴈月边横之句则是秋时到官无疑故附此
　　送吕知常赴太和丞
　　诗中有我去太和欲期矣之句　二篇并元载外集
　　平镇张澄居士隠处三诗
　　按蜀本诗集注云张方囘家本题云王郎求此诗其详具后篇此诗山谷晩年亦删去

　　山谷年谱巻十七
　　钦定四库全书
　　山谷年谱巻十八
　　宋　黄防　撰
　　元丰七年甲子【下】
　　古风次韵答初和甫二首
　　诗中有道人四十心如氷之句先生生于乙酉是年四十和甫名虞世名士善医有养生必用方行于世
　　次韵答和甫卢泉水三首【并序】
　　卢泉在东平府须城县卢泉乡
　　和甫得竹数本于周翰喜而作诗和之　已上六篇
　　并元载外集
　　赠初和甫
　　承示中秋不见月及悯连作恐妨秋成奉次元韵
　　此二篇并元载别集
　　寄题钦之草堂
　　钦之即传尧俞草堂在河阳
　　寄耿令几父过新堂邑作乃几父旧治之地
　　堂邑徳州县名
　　放言十首
　　送伯氏入都
　　渡河　已上十四篇并元载外集
　　元丰八年乙丑哲庙登极
　　先生是嵗春夏犹在徳平
　　四月丁丑以秘书省校书郎召其到京师当在六七月间
　　按实録是嵗四月丁丑奉议郎黄庭坚为校书郎
　　次韵清虚喜子瞻得住常州
　　按东坡年谱元丰七年自黄移汝十二月上表乞于常州居住八年正月到南京有放归阳羡之命遂居常州今附于此子由尝为王定国作清虚堂记清虚即定国也
　　次韵公秉子由十六夜忆清虚
　　次韵清虚同访李园
　　次韵清虚　已上四篇并元载别集
　　寄裴仲谟
　　按蜀本诗集注云山谷在徳平与徳州太守书云庭坚官局勉以不瘝幸亲老在都下善眠食兄弟无它而此诗有我家辇毂下薪桂炊白玉在官与影俱衣绽发曲局天机行日月春事勤草木之句则先生在徳平过春又可无疑仲谟名纶
　　碾建溪第一奉邀徐天隠奉议并效建除体
　　再作答徐天隠
　　重赠徐天隠
　　以十扇送徐天隠
　　四月丁卯对雨寄赵正夫
　　正夫名挺之
　　寄懐赵正夫奉议
　　先生有题绛本法帖元丰八年夏五月戊申赵正夫出此书于平原官舍又题乐府木兰诗后云元丰乙丑五月戊申防食于赵正夫平原监郡西斋二诗盖当时作按国史元祐三年十月已丑苏轼言御史赵挺之在元丰末通判徳州而著作黄庭坚方监本州徳平镇挺之希合提举官杨景棻之意欲于本镇行市易法而庭坚以为镇小民贫不堪诛求若行市易必致星散公文往来士人传笑云云先生它日宜州之祸亦基于此故因备载
　　题罗山人览辉楼
　　诗中有思齐太任政勤苦之句　已上三篇并元载外集
　　寄黄几复
　　元注云乙丑年徳平镇作按成都续帖先生草书此诗跋云时几复在广州四防予在徳州徳平镇皆海濒也
　　神宗皇帝挽词三首
　　按蜀本诗集注云按实録是嵗三月戊戌神宗升遐此诗及王文恭挽诗皆因崩薨嵗月为次后多仿此
　　王文恭公挽词二首
　　王珪字禹玉相神宗哲宗按实録元丰八年五月庚戌薨谥文恭
　　谢送碾赐壑源拣芽
　　诗中有桥山事严庀百局及右丞似是李元礼之句桥山谓神宗山陵右丞谓李清臣邦直
　　以小龙团及半挺赠无咎并诗用前韵为戏
　　晁补之字无咎
　　和答外舅孙莘老
　　按蜀本诗集注云旧本云莘老病起作诗寄同舍实録本传云元丰八年自秘书少监除右谏议大夫故诗中有少监岩壑姿及寄声旧僚属尚怜费谏纸之句而首句则云西风挽不来当是初秋所作
　　和答莘老见赠
　　诗中有谏垣始登收之句当是同时作　此篇元载外集
　　次韵定国闻子由卧病绩溪
　　按蜀本诗集注云苏黄门栾城集有复病诗云病作日短至病消秋风初黄门时为歙州绩溪令王定国名巩
　　次韵子由绩溪病起被召寄王定国
　　按蜀本诗集注云苏黄门頴濵遗老传云移知歙州绩溪始至而奉神宗遗制居半年除秘书省校书郎明年至京师除右司谏此诗今嵗秋
　　冬间所作先生有此诗真迹槀本云
　　种萱盈九畹苏子忧国病炎蒸卧百战山立有余劲斯人廊庙器不合从逺屏江湖摇归心毛髪侵老境艰难喜归来如晴月生岭仍懐阻行舟风水蛟鳄横补衮谏官能用儒吾道盛上书抵平津蠧稾尚记省至今民社计非事颊舌竞方来立本朝献纳继晨暝人才包新旧王度济寛猛必开曲突谋满慰倾耳听斯文吕与张泉下亦苏醒天聪四门辟国是九鼎定身得遭太平分甘守闲冷天津十年面想见颀而整何时及国门休暇过煮茗烧灯留夜语鸿雁看对影但恐张罗地颇复多造请维此礼部公寒泉甃旧井谪去久羸瓶召还及脩绠太任决斋宫陛下天统庆日月进亨衢经纬寒耿耿西走已和戎南还无哀郢不图西逐臣朝辔天街并王子窜炎州万死保躯命还家颊故红信亦抱渊静税屋待车音扫门亲帚柄行当把书传载酒求是正端如尝橄榄苦过味方永
　　次韵李之纯少监惠研
　　诗中有我亦洗湔与清流之句当是初入馆时之纯名周
　　送舅氏野夫之宣城二首
　　李莘字野夫亦先生母舅按任氏注云按实録元丰八年十二月屯田郎中李莘知宣州然此诗未必是时所作姑以除官之嵗月为次余多仿此
　　宣九家赋雪
　　诗中有穷腊月半破之句宣九谓宗室宣州院第九者
　　喜念四念八至京
　　诗中有朔雪萧萧映薄帏之句念四即非熊念八讳仲堪字觉民先生从弟　二篇并元载外集
　　访赵君举
　　诗中有朔风吹雪满都城之句因前篇赋雪附见元载别集










　　山谷年谱巻十八
　　钦定四库全书
　　山谷年谱巻十九
　　宋　黄防　撰
　　元祐元年丙寅【上】
　　先生是岁在秘书省
　　按国史元祐元年三月司马光言校书郎黄庭坚好学有文即日在本省别无职事欲望特差与范祖禹及男康同校定资治通鉴从之
　　十月丙戌除神宗实録院检讨官集贤校理
　　按国史十月丙戌黄庭坚除实録院检讨官集贤校理
　　送范德孺知庆州
　　按蜀本诗集注云德孺名纯粹按实録元丰八年八月直龙图阁京东运使范纯粹知庆州此诗云春风旌旗拥万夫当是今年春初方作此诗尔赵子湜家有山谷与晁尧民帖云范五诗至今未成比年几月四十日不曽道一句范五即德孺
　　题王黄州墨迹后
　　题王仲弓兄弟防序
　　仲弓名寔
　　寄尉氏仓官王仲弓
　　有惠江南帐中香者戏赠二首
　　子瞻继和复答二首
　　按蜀本诗集注云右六诗答东坡篇中有喜公新赴朝参之句是时东坡自登州至京师为礼部郎中而迎燕润花皆春时事
　　右按国史是岁正月苏轼为中书舎人先生有此诗墨迹题云有闻帐中香疑为熬蜡者辄复戏用前韵愿勿以示外人恐不解事者或以为其言有味也因附于此
　　谢公择舅分赐茶三首
　　诗中有国老元年宻赐来及洗一春汤饼睡亦知清夜有蛟龙之句是春末所作
　　以潞公所惠拣芽送公择次旧韵
　　承吏部苏尚书右选胡侍郎皆和鄙句次韵道谢奉同公择作拣芽咏
　　今岁官茶极妙而难为赏音者戏作两诗用前韵公择用前韵戏嘲双井
　　又戏为双井解嘲
　　奉同六舅尚书咏茶碾煎烹三首
　　与李公择道中见两客布衣班荆而坐对戏弈秋因作一絶
　　次韵公择雨后
　　六舅以诗来觅铜犀用长句持送舅氏学古之余复味禅悦故篇及之
　　奉和公择舅氏送吕道人研长韵
　　诗中有春官酌典礼之句公择时为礼部侍郎
　　再和公择舅氏杂言
　　诗中有人言无忌似牢之挽入书林覻文字之句
　　次韵答王四
　　戏答仇梦得承制三首
　　一载外集第四巻二载外集第七巻
　　和任夫人悟道　已上二十篇并元载外集
　　便籴王丞送碧香酒用子瞻韵戏赠郑彦能
　　按蜀本诗集注云以类相从附前篇子瞻诗盖守宻州时作今追用其韵彦能名仅
　　显圣寺庭枸杞
　　次韵子瞻赠王定国
　　东坡诗所谓谪僊窜夜郎子美耕东屯即此韵以东坡集攷之是歳春晩所作
　　次韵张訽斋中春晚
　　次韵张仲谋过酺池寺斋
　　诗中有夜谈幕冷霜月动金蛇之句
　　观秘阁西苏子美题壁及张侯家墨迹十九纸率同舎钱才翁学士赋之
　　诗中有迩来四十年我亦校书郎之句盖明年正月先生为著作佐郎矣
　　此篇元载别集
　　次韵答晁无咎见赠
　　此篇与春晚同韵
　　雨过至城西苏家
　　诗中有飘然一洒青春及都城谁是得闲人之句
　　暮到张氏园和壁间旧题
　　从人求花　已上三篇并元载外集以时序为次次韵答张文潜惠寄
　　文潜名耒按蜀本诗集注云按实録是歳十二月试太学録张耒为秘书省正字此诗盖夏初方到太学供职所作故诗有忽复燕哺儿及学省得佳士之句
　　明月篇赠张文潜
　　此篇元载外集
　　同钱志仲饭籍田钱孺文官舎
　　志仲名彀孺文名景祥
　　次韵曽子开舎人游籍田载荷花归
　　按王直方诗话载此篇自美物亦有实至笼烛照婵娟云令君诚重客食前颇加笾西观足膴仕东观多臞仙何时载樽俎坌入观少年及此归沐早少休从事贤传觞定可醉下箔出婵娟子开名肇
　　送刘士彦赴福建转运判官
　　按蜀本诗集注云按实録元丰六年六月壬子朝请郎刘士彦为福建路转运判官此篇后亦删去
　　次韵韩川秦祠西太一宫四首
　　次韵王荆公题太一宫壁二首
　　东坡集亦有此诗以东坡集攷之当在是年秋
　　有怀半山老人再次韵二首
　　和答钱穆父猩猩毛笔
　　穆父名勰栾城集中有和章畧依仿以为次
　　戏咏猩猩毛笔
　　客有和予前篇为猩猩解嘲者复戏作咏
　　按蜀本诗集注云山谷有此诗跋云钱穆父奉使髙丽得猩猩毛笔甚珍之惠予要作诗苏子瞻爱其柔健可人意毎过予书案下笔不能休此时二公俱直紫微阁故予作二诗前篇奉穆父后篇奉子瞻又任氏旧注云山谷此诗旧题云前篇奉钱穆父后篇奉子瞻是时二公皆作中书舎人按东坡是岁九月方迁翰林学士
　　奉和文潜赠无咎末篇多见及以既见君子云胡不喜为韵
　　赠陈师道
　　师道字无已一字履常
　　按蜀本诗集注云按实録元祐二年四月乙巳徐州布衣陈师道充徐州州学教授观此赠陈师道之篇以为逸民葢犹未得官也而诗又有红榴罅多子之句宜以为元年所作
　　防淳熈初客富川与王景文质论诗景文云尝闻荣茂世云得之前辈言山谷尝与后山相遇于頴昌因及杜诗暮归诗中客子入门月皎皎谁家捣练风凄凄之句故此诗有云霜月入户寒皎皎及万人丛中一人晓元载外集虽未详岁月因前篇注故附
　　送六十五弟贲南归
　　赠呉道士
　　此二篇亦载外集















　　山谷年谱巻十九
　　钦定四库全书
　　山谷年谱巻二十
　　宋　黄防　撰
　　元祐元年丙寅【下】
　　次韵答邢惇夫
　　按蜀本诗集注云按实録元祐元年正月起居舎人邢恕权发遣随州惇夫恕之子也侍亲以行此诗有梦不到汉东之句汉东即随州又云作枕簟秋盖元年秋也惇夫名居实
　　和邢惇夫秋怀十首
　　诗中有陈师道篇如前説
　　谢公定和二范秋怀五首邀予同作
　　按蜀本诗集注云诗有黄令谓几复也几复丁卯歳方至吏部改官见二年诗此诗盖元年所作明矣诗亦有陈师道篇如前説
　　送谢公定作竟陵主簿
　　同谢公定携书浴室汶师置饭作此
　　诗中有天上归来对书客之句
　　谢人惠茶
　　懋宗奉议有佳句咏冷庭叟野居庭坚于庭叟有十八年之旧故次韵赠之庭叟有佳侍儿因早朝而逸去其后乃插椒藩甚严宻　已上三篇并元载外集
　　赠送张叔和
　　叔和名埙
　　送顾子敦赴河东三首
　　子敦名临按蜀本诗集注云按实録元祐元年七月秘书少监顾临为河东转运使此诗有揽辔都城风露秋之句盖秋晩所作
　　司马温公挽词
　　是歳九月丙辰温公薨而葬以明年二月栾城集亦有此诗当是今冬所作
　　送郑彦能宣德知福昌县
　　先生有此诗真迹跋云吾友郑彦能今可为县令师也以余寒乡士不能重之于朝故作诗赠行以识吾愧元祐元年丙寅黄庭坚题今以歳月为次移附于此
　　古意赠彦能
　　此诗元载外集虽非同时所作并附于此
　　次韵子瞻武昌西山诗
　　东坡集此诗序云元祐元年十一月二十九日作
　　子瞻诗句妙一世乃云效庭坚体盖退之戏效孟郊樊宗师之比以文滑稽耳恐后生不解故次韵道之
　　东坡集送杨孟容诗即此韵次武昌西山诗后
　　柳闳展如苏子瞻甥子其才德甚美有意于学故以桃李不言下自成蹊八字作诗赠之
　　戏咏蜡梅三首
　　按蜀本诗集注云京师初不以蜡梅为贵其得名自先生始今附此篇于元年之冬
　　蜡梅
　　按蜀本诗集注云旧本题下注云和呈都尉当以为王诗有埋玉之句谓王诜晋卿尚蜀国公主时主已下世
　　短韵奉乞蜡梅
　　此篇蜀本载于崇宁二年谢人惠猫儿头笋后今从元次附此
　　从张仲谋乞蜡梅
　　贾天锡惠寳薫乞诗予以兵卫森画防燕寝凝清香十字作诗报之乆失此藁偶于故纸中得之按蜀本诗集注云山谷有此诗跋云余甚寳此香未尝与人城西张仲谋为我作寒计惠骐骥院马通薪二百因以香二十饼报之
　　戏答张秘监馈羊
　　此篇蜀本载之三年按实録元祐二年二月已丑秘书监张问为给事中今移附于此
　　元祐二年丁卯
　　先生是歳在秘书省兼史局
　　正月除著作佐郎
　　按国史正月辛未黄庭坚为著作佐郎
　　常父惠示丁卯雪十四韵谨同韵赋之
　　诗中有春皇赋上瑞之句则歳首所作常父即孔武仲
　　咏雪奉呈广平公
　　按呉曽漫録云欧阳季黙尝问东坡山谷诗何处是好东坡不答但剧口称重黄诗季黙云如夜聴踈踈还宻宻晓看整整复斜斜岂是佳耶东坡云政是佳处广平公即宋盈祖
　　和王明之雪
　　此篇元载别集与前篇同韵
　　次韵宋楙宗僦居甘泉坊雪后书怀
　　和答子瞻和子由常父忆馆中故事诗
　　按蜀本诗集注云以东坡栾城集为次又此诗云桃李春昼永
　　双井茶送子瞻
　　和答子瞻
　　子瞻以子夏丘明见戏聊复戏答
　　省中烹茶怀子瞻用前韵
　　按蜀本诗集注云四篇当是今歳春送新茶诗有翰林贻我柬之句谓东坡先生按实録元年九月丁卯东坡迁翰林学士东坡集有次韵黄鲁直赤目诗即此韵而元年十月山谷迁实録院检讨官今歳又为著作佐郎故有愿载轩辕讫鼎湖之句
　　以双井茶送孔常父
　　常父答诗有煎防径须烦緑珠之句复次韵戏答戏呈孔毅父
　　按蜀本诗集注云三篇皆用前韵第三篇有校书著作频诏除之句山谷今歳除著作佐郎
　　谢黄从善司业寄惠山泉
　　从善名降后为御史中丞此篇亦用前韵山谷晩年删去按实録元丰八年十二月乙酉承议郎黄降守国子司业此诗以与省中烹茶同韵姑从蜀本之次
　　予欲金玉汝赠黄从善
　　寄从善
　　此二篇元载外集恐亦非当时所作并附于此
　　次韵子瞻春菜
　　按东坡集春菜诗在和古风前此诗当是追和今附于此元载外集
　　山谷年谱巻二十
　　钦定四库全书
　　山谷年谱巻二十一
　　宋　黄防　撰
　　元祐二年丁夘
　　见诸人唱和酴醿诗辄次韵戏咏
　　按蜀本诗集注云栾城集中有次韵孔文仲舎人酴醿即此韵此后有和曽子开扈从诗见外集以栾城诗攷之盖四月一二日也
　　次韵秦觏过陈无己书院观鄙句之作
　　按蜀本诗集注云无巳来京师寓居陈州门见予所作秋怀诗书院当在此地而此诗有墙隂老春荠之句觏字少章
　　陈留市隐【并序】
　　此诗盖陈无已先作蜀本诗序云陈留江端礼季共曰陈留市上有刀镊工年四十余无室家子姓惟一女年七嵗矣日以刀镊所得钱与子女醉饱醉则簮花吹长笛肩女而归无一朝之忧而有终身之乐疑以为有道者也视此加详因具载之
　　晁张和答秦觏五言予亦次韵
　　刘晦叔许洮河緑石研
　　晦叔名昱
　　以团茶洮州緑石研赠无咎文潜
　　按蜀本诗集注云按实録元祐元年十二月试太学録张耒试太学正晁补之并为秘书省正字而此诗有道山延阁委竹帛之句盖今嵗所作
　　谢王仲至惠洮州砺石黄玉印材
　　仲至名钦臣因洮研诗附见
　　次韵文潜同游王舍人园
　　诗中有浓緑张夏帷之句
　　卧陶轩
　　诗中有城南晁正字之句
　　次韵寄晁以道
　　以道名説之
　　次以道韵寄范子夷子黙
　　子夷名正平子黙名正思
　　僧景宗相访寄法王航禅师
　　按蜀本诗集注云张方回家本山谷自注云智航道人住嵩山法王寺数遣小僧景宗到京师因宗还寄之又先生有此真迹石刻题云因僧景宗还大法寺寄航长老
　　次韵子瞻送顾子敦河北都运二首
　　按蜀本诗集注云按实録元祐二年四月癸巳给事中顾临为河北路都转运使以东坡诗为次
　　饯子敦席上奉同孔经父八韵
　　次韵张昌言给事喜雨
　　以东坡栾城集为次栾城诗云已收蚕麦无多日盖四月间昌言名问
　　送李徳素归舒城
　　咏李伯时摹韩干三马次苏子由韵简伯时兼寄李徳素
　　东坡集有此诗在喜雨诗后伯时名公麟德素名楶
　　次韵子瞻和子由观韩干马因论伯时画天马次韵答王慎中
　　慎中名寅
　　子瞻去嵗春夏侍立迩英子由秋冬间相继入侍作诗各述所怀予亦次韵四首
　　先生有此四诗真迹题云子瞻去嵗春夏侍立迩英子由秋冬间相继入侍次韵四首各述所怀予亦次韵
　　再次韵四首
　　先生有真迹题云子由作四絶句书起居郎时入侍迩英讲所见辄以所闻次韵
　　按第二篇首句风櫺倒影日光寒先生真迹石刻作风櫺倒竹影光寒政合春明退朝録所云隆儒殿在迩英阁后丛竹中故事
　　次韵子瞻题郭熈画秋山
　　以东坡诗为次东坡诗所谓玉堂昼掩春日闲即此韵在入侍迩英殿诗后
　　题郭熈山水扇
　　题惠崇画扇
　　题郑防画夹五首
　　戏题小雀捕飞虫画扇
　　题画孔雀
　　先生有此诗真迹石刻题云题实师画孔雀
　　睡鸭
　　先生有此诗真迹石刻首句山鸡照影作山鸡临水
　　小鸭
　　题刘将军鴈二首
　　前篇载文集五巻后篇载文集九巻
　　题刘将军鹅
　　题晁以道雪鴈图
　　题王居士所藏王友画桃杏花二首
　　题阳关图二首
　　题归去来图一首
　　题画鹅鴈二首
　　题老鹤万里心
　　题韦偃马
　　答王道济寺丞观许道宁山水图二首
　　前篇载外集第三巻二十二韵后篇载外集第十二巻比前篇多一韵其间大同小异恐前篇是改定本一时编次不觉并载今并存之已上十二篇并元载外集
　　次韵奉酬刘景文河上见寄
　　诗中有煑春茗之句
　　奉谢刘景文送团茶
　　谢景文惠浩然所作廷珪墨
　　和刘景文
　　同刘景文游郭氏西园因留宿
　　同景文咏莲塘　已上五篇并元载外集







　　山谷年谱巻二十一
　　钦定四库全书
　　山谷年谱巻二十二
　　宋　黄防　撰
　　元祐二年丁卯【下】
　　次韵子瞻题无咎所得文与可竹二首粥字戏嘲无咎人字咏竹
　　东坡集此诗在郭熙秋山后
　　次韵文潜休沐不出二首
　　奉同子瞻韵寄定国
　　东坡玉堂独坐懐王定国诗即此韵在题无咎竹后
　　次韵王定国扬州见寄
　　往岁过广陵值早春尝作诗云春风十里珠帘卷彷佛三生杜牧之红药防头初蠒栗扬州风物鬓成丝今春有自淮南来者道扬州事戏以前韵寄王定国二首
　　先生有此诗真迹云后数年京师尘土中客有自扬州来交辔久之道王定国事因用前之字韵作二小诗寄定国按石刻第二诗日边作目边此诗后又书云王晋卿数送诗来索和老嬾不喜作此曹狡猾又频送花来促诗戏答花气薫人欲破禅心情其实过中泉春来诗思何所似八节滩头上水船今集中偶不载因附于后
　　次韵钱穆父赠松扇
　　戏和文潜谢穆父松扇
　　东坡和张耒松扇诗在王定国后
　　谢郑闳中恵髙丽画扇二首
　　画王氏梦锡扇
　　此篇元载别集
　　次韵王炳之惠玉板纸
　　炳之名伯虎
　　谢王炳之惠石香鼎
　　谢王炳之惠茶
　　此篇元载别集
　　次韵柳通叟寄王文通
　　送张天觉得登字
　　按蜀本诗集注云按寔録元祐二年七月开封推官张商英提防河东路刑狱商英字天觉东坡此诗在松扇后
　　次韵徐文将至国门见寄
　　诗中有槐催举子着花黄之句盖是岁秋试
　　博士王扬休碾宻云龙同事十三人饮之戏作和答梅子明王扬休防宻云龙
　　此篇元载外集
　　答黄冕仲索煎双井并简扬休
　　再答冕仲
　　戏答陈元舆
　　元舆名轩
　　再答元舆
　　次韵冕仲考进士试巻　已上皆武成宫试闱所作和冕仲观试进士
　　送刘道纯
　　诗中有大梁城中笏拄颊之句
　　二篇并元载外集
　　次韵游景叔闻洮河捷报寄诸将四首
　　景叔名师雄按蜀本诗集注云按实録元祐二年八月禽西蕃首领鬼章青宜结槛送阙下
　　和游景叔月报二捷
　　与前诗同时作
　　次韵崔伯易席上所赋因以赠竹二首
　　按蜀本诗集注云按实録元祐二年十月将作少监崔公度知颍州又按本传公度字伯易髙邮军人此诗十月所作
　　同子瞻和赵伯充团练
　　戏答伯充劝莫学书及为席子泽解嘲
　　赵伯充名叔盎席子泽名延赏
　　谢景叔恵冬笋雍酥水梨三物
　　再答景叔
　　二诗并以时序为次
　　次韵几复和答所寄
　　先生有此诗真迹跋云丁卯嵗几复至吏部改官追和予丁丑在徳平所寄诗也
　　寄上叔父夷仲三首
　　按蜀本诗集注云张方回家本前一篇题云寄上叔父夷仲后二篇题云叔父夷仲入奏近寄此诗用前韵今以先生所作叔父行状攷之元祐元年二月差按察成都等路茶事二年除直秘阁权发遣都大茶马以职事入奏十二月除右司则前一篇寄蜀中后二篇则叔父已出蜀矣
　　奉答谢公静与荣子邕论狄元规孙少述诗长韵按谢景温小隠田记又云七年不幸伯兄殁于邓而此诗有谢公遂如此宰木已三霜则是今嵗所作任氏次于元年非是今改附于此子邕名辑
　　送薛乐道知郧乡
　　诗中有我思谢公泪如雨属公去洒穰下土之句
　　送朱乐仲
　　诗中有故人皆在国北门及十五余年乃一逢之句
　　二篇并元载外集
　　和答刘仲叟殿院
　　诗中有诸公游蓬壶贱子滥末至之句
　　题刘法真诗巻
　　二篇并元载别集















　　山谷年谱巻二十二
　　钦定四库全书
　　山谷年谱巻二十三
　　宋　黄防　撰
　　元祐三年戊辰【上】
　　先生是岁在秘书省兼史局
　　正月东坡知贡举先生为参详
　　按题太学试院云元祐三年正月乙丑锁太学试礼部进士四千七百三十二人三月戊申奏号进士五百人宗室二人子瞻莘老知举熙叔元舆彦衡鲁直子明参详君贶希古履中器之成季明畧无咎尧民元忠遐叔子发君时天啓志完防检试巻是日侍御史日晏不来为子发书
　　五月诏新除著作郎黄庭坚依旧著作佐郎以御史赵挺之
　　按挺之有憾于先生徳平鎭日不肯奉承行市易事已见元丰八年注
　　考试局与孙元忠愽士竹间对窻夜闻元忠诵书声调悲壮戏作竹枝歌三章和之
　　元忠名朴
　　观伯时画马
　　东坡集有和篇题云试院中作
　　题伯时画蝇虎
　　题伯时画观鱼僧
　　按旧本题云伯时作清江游鱼有老僧映树身观之笔法甚妙予为名曰沙畏影图并题数语云
　　题伯时画顿尘马
　　先生有此诗真迹题作辗马今观诗句乃云忽思马欲顿风尘则是辗马无疑蜀中见有石刻
　　题伯时画严子陵钓滩
　　题松下渊明二首
　　按蜀本诗集前一篇注云皆试院作后一篇载外集第四巻当是初本今并存之后篇已注改兼蜀本石刻真迹题云题李伯时所作松下渊明而第三第四句亦不同云平生梦管葛把菊见南山
　　老杜浣花谿图并引
　　按金陵续帖先生有草书此诗多不同如碧鸡坊西结茅屋百花潭水濯冠缨作浣花溪边筑茅屋百花潭底濯尘缨空蟠作独蟠探道作谭道且眼前作但眼前乐易作乐逸园翁作田翁皆去作皆出酒船作江楼无主看作烂漫列解鞍脱作干戈解不用作不愿平安报作平安信铺墙作铺壁常使作长使千古无作今古无漫载于此元载外集
　　伯时彭蠡春牧图
　　题伯时马　二篇元载别集
　　次韵子瞻子由题憩寂图二首
　　按蜀本诗集注云子由题栁仲逺所藏李伯时画胡僧憩寂图旧有跋云元祐三年正月二十七日子由题东坡与山谷皆有和章当是皆试院后作今附见于此而蜀本石刻真迹题云子瞻咏李伯时所作憩寂图其本石子瞻醉墨也
　　次韵子瞻元夕扈从端门二首
　　戏和舍弟船塲探春
　　次韵舍弟题牛氏园二首　已上五篇并元载外集王才元惠梅三种皆妙絶戏答三首
　　先生有此诗防云州南王才元舍人家有百叶黄梅絶妙礼部锁院不复得见开院之明日才元遣送数枝盖是嵗大雪寒甚故梅亦晩开耳又一跋云元祐初锁院礼部阻春雪还家已三月王才元舍人送黄红多叶梅数种为作三诗付王家素素歌之今玊山汪氏有先生三诗真迹如城南名士遣春来作佳士百叶缃梅触拨人作苦恼人按王立之诗话触拨字初作苦恼其后改焉今具载于此才元名棫立之才元之子字直方
　　急雪寄王立之问梅花
　　又寄王立之　已上二篇元载外集
　　王立之承奉诗报梅花已落尽次韵戏答
　　乞桃花二首
　　寄杜家父二首
　　王才元舍人许牡丹求诗
　　谢王舍人剪送状元红
　　王立之以小诗送并蔕牡丹戏答
　　从王都尉觅千叶梅云已落尽戏作嘲吹笛侍儿此诗有催尽落梅春已半之句盖是出试院所作
　　次韵李士雄子飞独游西园折牡丹忆弟子竒二首按旧本共三首前二首云花开西寺十里雪管领须倾三百杯已拨春醅闹如蚁望君及得禁烟回东阳瘦尽吟诗骨冷落花前饮鳯圑魏紫姚黄满京洛大名城里看山丹而此本第一首却题作再和子飞寄子竒
　　此二篇元载外集
　　次韵答曹子方杂言
　　按蜀本诗集注云曹辅字子方东坡有送曹辅赴闽漕诗在好头赤诗后按实録元祐三年九月太仆寺丞曹辅权发遣福建路转运判官山谷此诗盖辅未出使以前所作今附于此
　　和曹子方杂言
　　谢曹子方惠二物二首　已上二篇并元载外集戏答陈季常寄黄州山中连理松枝二首
　　按蜀本诗集注云山谷有太平兴国寺浴室院题云故人陈季常林下士也寓棊簟于此子瞻范子切数来从之元祐三年六月丁亥书然此诗未必是时所作姑以物色附见
　　次韵子瞻送李廌
　　李廌字方叔是嵗下第归东坡此诗在次韵黄鲁直画马后
　　次韵宋楙宗三月十四日到西池都人盛观翰林公出游
　　翰林公谓东坡东坡有和宋肇游西池即此韵在访李方叔诗后
　　韩献肃公挽词三首
　　韩绛字子华事神宗再为宰相按实録元祐三年三月薨谥献肃东坡有韩康公挽词在游西池后康公即献肃
　　次韵子瞻寄眉山王宣义
　　东坡有庆源宣义王文求红帯诗即此韵其序云请黄鲁直学士秦少游贤良各为赋一首为老人光华先生有此诗真迹藁本云
　　参军但有四立壁初无临江千木奴白头不是折腰具桐帽棕鞵称老夫沧江鸥鹭野心性隂壑虎豹雄牙须鹔鹴作裘初服任猩血染带邻翁无昨来杜鹃劝归去更得把酒听提壶当今人才不乏使天上二老须人扶儿无饱饭尚勤书妇无复裈且着襦社瓮可漉溪可渔更问黄鸡肥与臞林间醉着人伐木犹梦官下闻追呼万钉围腰莫爱渠富贵安能润黄垆
　　送髙士敦赴成都钤辖二首
　　按前篇注有云此后有送髙士敦钤辖诗并见外集今附于此
　　听宋宗儒摘阮歌
　　自门下后省归卧酺池寺观卢鸿草堂图
　　栾城集有此图诗当同时作按栾城集次于韩康公挽词后
　　子瞻寺壁作小山枯木
　　题子瞻寺壁小山枯木
　　寺壁即酺池寺
　　题子瞻枯木
　　次韵子瞻咏好头赤图
　　东坡集此诗在红带诗后
　　次韵子瞻书黄庭经付蹇道士
　　子瞻题秋引进雪林石屏要同作
　　次韵子瞻送穆父二絶
　　和子瞻内翰题公择舅中丞山房
　　题子瞻书诗后六言
　　先生有此诗真迹题云题东坡先生自书诗巻尾
　　戏赠髙述六言　已上七篇并元载外集
　　王圣美三子补中广文生
　　圣美名子韵此篇蜀本载之二年合移附是嵗















　　山谷年谱巻二十三
　　钦定四库全书
　　山谷年谱巻二十四
　　宋　黄防　撰
　　元祐三年戊辰【中】
　　苏李画枯木道士赋
　　先生有跋自书枯木道士赋后云比来子由作御风词以王事过列子祠下作犹未见本问子瞻文作何体子瞻云非诗非骚直是属韵庄周一篇耳晁无咎作求志一章子瞻以为幽通当北面也此二文他日当奉寄闲居当熟读左传国语楚词庄周韩非欲下笔畧体古人致意曲折处久久乃能自铸伟词虽屈宋亦不能超此步骤也
　　东坡居士墨戏赋
　　白山茶赋　已上三篇并元载文集
　　刘明仲墨竹赋
　　此篇元载外集
　　题子瞻墨竹
　　题东坡竹石
　　此二篇并元载别集
　　咏伯时虎天马图
　　咏伯时象龙图
　　题竹石牧牛
　　按蜀本诗集注云三诗并附前篇而天马图有嵗在执徐同之句盖戊辰嵗也
　　题伯时天育骠骑图二首
　　观刘永年图练画角鹰
　　题王晋卿平远
　　题燕邸洋川公养浩堂画
　　此二篇并元载别集
　　戏题大年防御芦鴈
　　此篇元载外集
　　题大年小景
　　此篇元载别集
　　避暑李氏园二首
　　李大夫招饮　已上三篇并元载外集
　　大暑水阁听王晋卿家昭华吹笛
　　次韵子瞻和王子立风雨败书屋有感
　　子立名适东坡此诗在送曹辅诗后
　　嘲小徳
　　东坡有和章次前篇
　　戏答王定国题门两絶句
　　东坡嘲小徳诗后有和王定国防饮清虚堂诗时定国归自扬州
　　呈外舅孙莘老二首
　　按蜀本诗集注云诗意喜莘老得归按实录元祐三年九月御史中丞孙觉提举醴泉观本传公以疾坚请外提举舒州灵仙观此诗九月以后所作今附于此
　　寄老庵赋
　　先生有此赋真迹跋云刘贡父作庵记庵在歴阳温汤之僧舍莘老来索此文虽莫详年月因前诗请外故附此
　　以天坛灵夀杖送莘老
　　次韵胡彦明同年羁旅京师寄李子飞三章一章道其困穷二章劝之归三章言我亦欲归耳胡李相甥也故有防榔之句
　　与胡彦明处道饮融师竹轩
　　谢送宣城笔
　　按成都续帖中有先生手写此诗题云谢陈正字送宣城诸葛笔跋云李公择在宣城令诸葛生作鸡距法题云草笔寄孙莘老
　　王彦祖惠其祖黄州制草书其后
　　送徐景道尉武宁二首
　　杜似吟院两首
　　奉送刘君昆仲　已上十一篇并元载外集
　　清人怨戏效徐庾慢体三首












　　山谷年谱巻二十四
　　钦定四库全书
　　山谷年谱巻二十五
　　宋　黄防　撰
　　元祐三年戊辰【下】
　　戏答俞清老道人寒夜三首
　　按蜀本诗集注云赵彦清家有山谷跋此诗其末云东坡屡哦此诗以为妙也元祐四年归自门下省书于酺池寺南退听堂上此跋四年所书而诗则三年冬所作盖四年之冬东坡在杭州也
　　秘书省冬夜宿直寄懐李德素
　　岁寒知松柏二首
　　按蜀本诗集前一篇注云东坡所和乃知字韵在嘲小徳诗后后篇在外集第六巻今并附此
　　东观读未见书
　　被褐懐珠玊
　　款塞来享
　　按蜀本诗集注云三篇未必同时所作然皆效进士体以教儿侄今附见东坡杂记云元祐三年十二月二十八日上御延和殿奏范镇新乐时西夏方遣使款延州塞故进士作延和殿奏新乐赋款来享诗云
　　效进士作观成都石经诗
　　送曹子方福建路运判兼简运使张仲谋
　　诗中有山驿官梅破小寒之句以时序附此详见前篇注
　　戏赠曹子方家鳯儿
　　诗中有莫随闽岭三年语之句盖同时作
　　何氏恱亭咏柏　已上四篇并元载外集
　　忆邢惇夫
　　按蜀本诗集注云山谷跋惇夫集有国马不及奉舆毙于皂之语盖元祐三年十一月庚戌也此诗宜附见于此
　　次韵秦少章晁适道赠答诗
　　诗中有隂风雪塞庐之句当是此年冬所作盖明年冬少章从东坡在杭州矣
　　次韵答秦少章乞酒
　　诗中有水饼嚼氷蔬之句亦冬时所作
　　次韵答少章闻雁听鸡二首
　　先生有此诗真迹题云同陈无已和答秦少章闻雁听鸡二絶句
　　伯父祖善耆老好学于所居紫阳溪后小马鞍山为放隠斋逺寄诗句意欲庭坚和之幸师友同赋率尔上呈
　　序中有师友同赋之语当是求东坡诸公和章明年东坡已在杭故附于此　已上三篇并元载外集
　　防昔尝闻诸先人此诗盖和曽伯祖祖善韵曽伯祖诗并序云老伯行年七十有六同时兄弟名满四海墓木已拱合令老夫老更狂近筑亭于马鞍山松声泉溜足以忘年鲁直九侄为我乞诗朝中诸公要惊山祗突兀出听直木皆先伐轮囷却岁寒时霑病者粟倒着挂时冠人乐观鱼尾山斋跨马鞍朝中乞佳句留与子孙看是时先生所求朝士和篇甚多今张文潜集中有和篇末句云平生未识面试作阿咸看即和此诗韵耳
　　元祐四年已巳
　　先生是岁在秘书省兼史局
　　按蜀本诗集注云山谷在京师多与东坡唱和四年夏东坡出知杭州遂无诗伴而山谷常苦晕多在史局又多侍母夫人医药任氏注云山中有与王长源诗跋云相见于京师忽忽不得尽生平朋友之意长源告行防小人年来头不能苦思因以废诗辄以旧诗十许赠长源又有老杜诗跋云老夫今年四十五不复能作诗它文亦懒下笔欲学诗老杜足矣又与俞清老曹荀龙书皆云庭坚自去年三月已不作诗山谷是岁四十有五又尝有诗云日厯如山不到诗今以山谷答黎晦叔诗攷之书云自元祐中以病疟不能苦思遂不作诗又与深道宣徳书云自二年来苦头不能苦思因絶不作诗则其不作诗恐不特因无诗伴耳
　　七月除集贤校理
　　按实録七月甲午以修实録院检讨官朝奉郎行秘书省著作佐郎黄庭坚为集贤校理
　　九月遇明堂大礼以任子恩泽奏补侄朴
　　先生有乞奏补状载外集
　　颐轩诗六首
　　按家藏此诗真迹序云元祐四年正月癸酉又有与君素手书云颐轩诗久草成以真不工久未写去今漫遣不知可意否后题二十一日
　　寺斋睡起二首
　　后诗云桃李无言一再风盖春时作又有人言九事十为律傥有江船吾欲东之句今豫章文集前篇载第五巻后篇载九巻今从任次
　　记梦
　　同元明过洪福寺戏题
　　按旧本并蜀本有序云三月中同吕元明毕公叔至洪福寺见元明壁间旧题元与晋之醉后使骑撃木撼花以为笑戏题云
　　出城送客过故人东平侯赵景珍墓
　　按蜀本石刻真迹题云春游偶到故人东平侯墓下今以时序附见此篇元载别集
　　效王仲至少监咏姚花用其韵四首
　　按此诗蜀本置之三年按先生有手书真迹此前后二首跋云元祐四年春末偶入窦髙州园园中閴然花之晩开者皆妙絶羣木隂中姚黄数本初开不数日当零落草根因折取二本独赏于门下后省其一归李公择其一归王仲至仲至作四咏因同韵作仲至诗规模甚远不与当时同律故罕知音云六年五月乙丑同忠玉宗玉乞饭乞浴于净照道人所爱此纸宜笔墨书此以消饭今移附于此
　　戏答晁适道乞消梅二首
　　以梅餽晁深道戏赠二首
　　以时序为次
　　次韵子实题少章寄寂斋
　　子实名端因后有送少章诗附见于此
　　此篇后亦删去
　　次韵孙子实寄少游
　　戏书秦少游壁
　　赠秦少仪
　　少仪名觌
　　送少章从翰林苏公余杭
　　按蜀本诗集注云按实録东坡出知杭州在元祐四年而行以五月陈无已至南京见东坡从登后楼诗五月池无水又送行诗云一三月凉四诗略从旧次
　　题净因寺壁二首
　　六月十七日昼寝
　　以时序为次
　　北窻
　　赵子充示竹夫人诗盖凉寝竹器憩臂休膝似非夫人之职予为名曰青奴并以小诗取之二首先生有此诗真迹后一首题云从赵端承议乞竹奴俗所谓竹夫人者
　　题李十八知常轩
　　次韵奉答吉邻机宜
　　题刘氏所藏展子防感应观首二首　已上四篇并元载外集
　　范蜀公挽词二首
　　按蜀本诗集注云东坡作蜀公志铭云元祐二年闰十二月薨以四年八月此诗盖四年夏秋间所作
　　宗室公夀挽词二首
　　按吕氏防训云天网恢中夏賔筵禁列侯后改云属举左官律不通宗室侯
　　黄頴州挽词二首
　　頴州名好谦字几道其子即师是为河北漕时先生作学官与之通谱好谦居陈州故有哀笳宛丘道之句此诗当是前作今从任次
　　乐夀县君吕氏挽词二首
　　李濠州挽词二首
　　此二篇元载外集














　　山谷年谱巻二十五
　　钦定四库全书
　　山谷年谱巻二十六
　　宋　黄防　撰
　　元祐五年庚午
　　先生是嵗在秘书省兼史局
　　寄忠玉提刑
　　按实録元祐五年六月巳未右宣德郎马珹提防淮南西路刑狱又八月戊戌以淮南西路提防刑狱马珹为两浙路提防刑狱虽蜀本于四年注称先生巳不作诗只得附于是嵗先生有真迹藁本题云赠送忠玉提刑朝奉市骨蕲千里量珠买娉婷驽骀骖逸驾西子泣深屏吾人材髙秀胷次别渭泾严能喜剧部持节按祥刑萑蒲稍衰息郡县或空囹读书头欲白见士眼终青今时斧斤地虚次待发硎早晚太微禁占来有使星　此篇元载外集
　　元祐六年辛未
　　先生是嵗在秘书省兼史局
　　三月诏为起居舍人以韩川有言行著作佐郎按国史三月癸酉诏邓温伯赵彦若范祖禹曽肇林希各迁一官陆佃为龙图阁直学士黄庭坚为起居舍人并以神宗实録书成赏劳也中书舍人韩川有言诏黄庭坚行著作佐郎又按国史初吕大防欲用庭坚太皇太后曰恐再缴不如依例与改官
　　六月特封母寿光县太君为安康郡太君以先生陈乞以书成转官恩回授
　　先生有辞免转官及乞回授状载别集
　　六月十八日丁母安康太君忧
　　先生叔父给事有与郭明叔提举书云家世不祐六月间李氏嫂倾逝此懐苦楚何以堪任诸侄已扶护归分宁幸防朝廷恩赐优厚感戴何已盖尝防朝廷赙恤耳
　　元祐七年壬申
　　先生是嵗正月八日护母安康郡太君丧抵家五月叔父给事殁于京师
　　叔父即夷仲五月丙申殁于官先生有与洪甥书云老舅方此荼毒百骸殄瘁又闻给事叔父之讣一恸欲絶奈何
　　元祐八年癸酉
　　先生是嵗居丧六月外除
　　二月戊申葬母氏安康太君祔于台平祖域之内康州使君之兆
　　七月除编修官
　　按国史七月壬寅吕大防言神宗皇帝正史限一年了毕契勘昨修两朝正史系差史官五员今来止有三员切虑猝难就绪欲差前实録院检讨官黄庭坚正字秦观为编修官从之
　　九月除服具奏辞免编修之除
　　先生有辞免史院编修状载别集
　　癸酉八月同百丈肃禅师温汤作小诗呈九僊舜公长老　此篇元载别集
　　宿灵汤文室
　　诗中有月明渐映檐东出置机东牀夜萧瑟之句恐是同时作　此篇元载外集
　　叔父给事挽词十首
　　按枢密直学士刘奉世撰给事墓志铭以元祐八年九月丁酉葬于双井之原又先生有与宇文伯修书云九月之末方毕叔父给事葬事又云欲乞一宫观时已免丧矣
　　江西道院赋
　　序云元祐八年秋九月
　　次韵章禹直开元寺观画壁兼简李德素
　　禹直名嗣功尝以上书言新法羁管洪州
　　次韵道辅双岭见寄三叠
　　次韵章禹直魏道辅赠答之词
　　和答魏道辅寄懐十首
　　道辅名泰襄阳人曽子宣夫人之弟作东轩笔録碧霞腴汉南隠书自号汉南处士道辅尝留豫章此诗有今来冬日至之句政先生还乡之时
　　窻日
　　诗中有添得思堂一巻书之句
　　次韵道辅旅懐见寄
　　先生有与章禹直手简云两日不会曷胜驰情昨与德素天倪会语县庭殊思与公同之又云与道辅唱酬诗皆和得浄本巳送道辅昨巳宿双岭想未见本少间得空别録呈也今日不出能见过否故禹直道辅诸诗悉附于此　巳上十五篇并元载外集
　　绍圣元年甲戌
　　先生是嵗居乡待辞免之命
　　除知宣州又除知鄂州
　　先生有跋东坡磨衲賛云绍圣元年五月甲子新宣城假守黄庭坚书又先生有与李献父知府书云伏奉手诲勤笃并烦遣骑驰送宣城勅感佩至意又有与运使中舍书云伏防赐书存问曲折感慰无量失宣城得武昌消息盈虚诚如尊谕按国史闰四月甲申以礼部侍郎孔武仲为寳文阁待制知宣州从所请也其新差权发遣宣州黄庭坚别与差遣
　　三月丁亥宿王子居息庵
　　先生有草书跋尾云元祐九年三月丁亥宿王子居息庵为表弟舜功作此草按国史改元在四月癸丑降御札云其因盛夏之辰载新元统之号
　　五月到城下
　　先生与李献父书有云庭坚但须分宁卸盐船空即解维后月初必获参展许借两舟至海昏盛暑使贱累少得清凉实受赐也书后题二十一日而书中有窃审公庭无留事内外得职履夏具宜之语发书当在四月间又有题唐本兰亭后云绍圣元年六月辛未上蓝院南轩同程正辅观正辅名德孺蜀人
　　六月离城下八月到彭泽
　　先生有彭泽县题名云绍圣元年六月八日来谒石兴宗李防道在焉寻胜至此休于橘阴者久之伯氏元明舍弟天民将侄朴桓自微径来江西黄庭坚鲁直记又有彭泽读书岩题字云尉石兴宗诸子读书岩中号橘林三少故予为立岩名兴宗名振三少谓凭悠
　　七月奉祠因舟行淮南
　　按国史绍圣元年六月丁亥新知鄂州黄庭坚管句亳州明道宫于开封府界居住报国史院取会文字又先生有与运使中舍书云十三日受勅管句亳州明道宫并得堂劄巳除范祖禹提举明道宫奉圣防各于开封界居住报应国史院取会文字亦能识时解音防且泛舟迤逦向淮南耳又按国史绍圣元年九月壬午修国史蔡卞林希言先帝日厯自熈宁二年正月以后至三年终系元祐中秘书省官孔武仲黄庭坚司马康修纂自熈宁四年以后至七年终系范祖禹修纂而黄庭坚司马康范祖禹又皆系修先帝实録官其间所书相为表里用意増损多失事实縁修国史院巳得防重修所有昨来范祖禹所进日厯伏乞一就看详改正务尽事实使后世考观无所疑惑从之
　　九月复过池州
　　先生有池州斋山焦笔岩题名云江西黄大临弟庭坚叔献叔达子朴相棿孙杰绍圣元年九月辛丑泛舟同来
　　十月离分宁
　　先生有与天民知命初八日书云今日至武宁见诸官毕即行又有十七日书云道中适晴暖行李甚得所七哥清快荤味亦不乏吾上路来尤轻安三十三切勿过忧亦闻里面事稍慢或嵗初便得归也漫寄少梨枣去作冬节按蜀本诗集注云山谷初寓太平州之芜湖事具与王泸州书与其兄元明俱来陈留事具与梁大夫书云伯氏越州司理相送至府畿后止东寺之净土院事具与赵伯充书且云一室明暖容膝有余舟行时与东坡相遇于江上山谷有题东坡真賛云绍圣之元吾见东坡于彭蠡之上其貎不尔又与佛印书云惠州偶阻风相会三日与黄门相遇于贵池其后山谷在荆州黄门与书云贵池相别于今八年今以先生前后书尺真迹石刻及彭泽池阳题名等一一参考以月日是嵗先生自分宁赴宣城舟行由海昏过城下赴官道间得祠其与东坡相遇时按国史是嵗四月东坡落职知英州按东坡年谱有乞舟行赴英州状云带家属数人前去汴泗之间乘舟泛江倍道而行至南康军出陆赴任又东坡有与先生作铜爵台研铭亲笔刻研上乃绍圣元年七月十三日东坡居士书则是相遇之时当在六七月间先生九月复过池州与芜湖相距才一二程耳考之家书则又十月离分宁与元明同行书中之语有云或嵗初便得归意是挈家略归即为陈留之役时元明得官越州朴得官杭州其后复挈家寓芜湖以候分骨肉相养也盖王泸州书中止言兄弟同庖盖四十口得罪东南势不可扶将皆寓太平州之芜湖是书乃已谪居黔中在绍圣二年则是骨肉复寓芜湖于它书亦可互见耳天民名叔献先生之弟
　　十一月至陈留供报文字
　　按国史黄庆基言神宗实録隠没先朝良法美意輙以微言含寓讽刺数十事修编令府界供答文字未见施行乞早诛责
　　十二月尚在陈留俟命
　　先生有与公蕴知县书云被防至陈留略巳六十日又有书寿禅师垂戒碑赠朱时发乃十二月丙申陈留净土院深明阁书按国史十二月丙申三省同进呈台谏官前后章疏言实録院所修先帝实録类多附会奸言诋熙宁以来政事乞重行窜黜及国史院取防到编修官范祖禹赵彦若黄庭坚所供文状各称别无按据得之传闻事上曰文字巳尽见史官敢如此诞慢不恭章惇曰不惟多称得于传闻虽有臣僚之家取到文字亦不可信但其言以传闻修定欺诞敢尔安焘曰自古史官未有如此者亦朝廷不幸又曰常日进呈文字多先议定上早来章惇言合取自圣断即未经聚议轻重惇曰合取自圣意裁度上曰庭坚供答尤不逊莫量分等第章惇等曰三人事体不甚相逺恐不须分上曰须各与安置惇等曰据罪当如此又奏臣僚入劄子言国史院签贴实録诋诬编落事元祐大臣乃欲尘玷先朝政事援引司马光苏轼兄弟门下之人皆平昔不得志者其于事迹徃徃删除漏落或縁饰诋诬意欲掩覆先帝之光烈为臣不忠莫大焉欲乞根究诣实应提举史院吕大防修史官赵彦若范祖禹等重行贬责以示万世大公至正之法诏祖禹责贬武安军节度副使永州安置彦若责授安远军节度副使澧州安置庭坚责授涪州别驾黔州安置
　　次韵元日
　　诗中有四十九年蘧伯玉之句意是今春首作此篇元载外集
　　赠石敏若
　　敏若名兴宗之子此诗蜀本载之崇宁元年合在是嵗详见前注
　　题大云仓达观台二首
　　按先生有手书石刻跋云永利禅寺东偏遵微径攀古松登髙丘四达而平所瞻皆数百里问其地主曰戴器之因名曰达观台而属器之筑屋于其上器之忻然曰敢不诺因为作二诗逾旬屋成器之置酒命歌舞者二三时与镇官苏台范光祖同赏焉余既去越三年闻器之以疾不起但増感叹尔山径荒芜好事者远闻而来或不得一登而去问其故曰更数尉以为台上窥见其室家故键闭而藏其钥余笑曰人家不过有五七妇女亦当在室屋中作女工事岂常锄耘于后圃耶州西酺池寺僧伽浮屠髙三百六十尺下见亲贤宅旁见禁中游人以时登未闻官典其钥也岳阳楼下瞰郡官数家游者无虚日特未之思耳余流落防梓间九年而归见智远长老庄严此院甚有意思而诗以经元符间掊撃不存台上石刻闻尉公密令弯生碎之复来求本故书遗之并纪叙键闭游人之意冀即识者能思之耳崇宁元年五月朔黄庭坚书即此跋推之合在是嵗　此篇元载外集
　　寂住阁
　　深明阁
　　按蜀本诗集注云二篇陈留净土院作元注云陈留宿一堂因书为寂住阁
　　杂诗
　　诗中有谁知佛印祖师禅之句当是今夏与佛印相遇时作　此篇元载别集
　　绍圣二年乙亥
　　先生是嵗拜黔州谪命
　　按国史先生本传章惇蔡卞与羣奸论实録诋诬俾前史官分居畿邑以待摘千余条示之谓为无验证继而院吏考阅悉有据依所余才三十二事殊细琐庭坚书鐡龙治河有同儿戏至是首问焉对曰庭坚时官北都亲见之真儿戏耳凡有问皆直辞以对闻者壮之云云先生被命即行其与公蕴知县书云庭坚以谬于史事远窜黔中罪大恩寛惟有感涕即日俟受命即行又按国史绍圣二年春正月黄履言朝廷以赵彦若等修纂先帝实録厚加诬毁皆巳窜逐惟监修官吕大防独得幸免今讯治大防亲有撰述笔迹甚明若不例谪何以示公翟思言吕大防始以典领史特迁两官合行追夺刘拯言范祖禹赵彦若黄庭坚擅敢増损诬毁先帝为臣不忠罪不可赦诏吕大防特追夺两官赵彦若范祖禹陆佃曽肇林希并追夺一官除林希在职日浅外曽肇与小郡陆佃候服阕与小郡庭坚特追一官当用过回授恩泽
　　先生赴贬所伯氏元明同行
　　按书萍乡县防壁云初元明自陈留出尉氏许昌渡汉沔略江陵上防峡过一百八盘涉四十八渡送余安置于摩围山之下
　　三月辛亥次下牢关壬子之夕宿黄牛峡癸丑夕宿鹿角滩下
　　具黔南道中行记
　　四月二十三日到黔州
　　具到黔州谢表
　　寓居开元寺
　　先生有与张和叔书云下处在南寺摩围阁及有四月二十六日与大主簿三十三书云安下处是南寺一位有水阁山亭极萧洒末云黔州摩围阁发又批云蜀人呼天为围此阁临江正对摩围峰也大主簿即先生侄朴字匠师元明之长子授先生奏荐三十三即先生之女名睦后嫁舒城李文伯
　　竹枝词二首并跋
　　予既作竹枝词夜宿歌罗驿梦李白相见于山间曰予往谪夜郎于此闻杜鹃作竹枝词三叠世传之否予细忆集中无有请三诵乃得之
　　前诗有跋语云绍圣二年四月甲申盖十九日与此诗皆道中作
　　元明题歌罗驿竹枝词　此篇元载外集
　　竹枝词二首
　　诗中皆有防州竹枝语　此篇元载别集
　　和答元明黔南赠别
　　先生书萍乡县防壁云元明送余安置于摩围山之下淹留数月不忍别士大夫共慰勉之乃肯行揜泪握手为万里无相见期之别诗中有急雪鹡鸰相并影惊风鸿鴈不成行之句盖冬时所作然元明却是六月十二日离黔州具先生所与天民知命书此诗盖追和耳
　　绍圣三年丙子
　　先生是嵗在黔州
　　按蜀本诗集注云初山谷既未能以家来二年之秋其弟知命自芜湖登舟山谷与秦少章书云叔达附苏伯固船自芜湖登舟携一妾一子妾所谓李庆具知命家书今赵彦清家有録本子名祖小字韩十盖仲子也具家书及与秦少章宋子茂书及山谷之子相小名小德小字四十并其所生母俱来知命中道生一女又与其从兄嗣直会于防州是嵗五月六日抵黔南又任氏注云山谷书云知命居士得三月二十八日书知庆儿巳免娠入防州巳回客次俱无恙嗣直又适得相会何慰如之嗣直名叔向给事之子山谷五月书云初五日宿大浩初六日可来趂叠石早饭又云今日甚思汝軰同剥粽子也
　　题瘦驴岭马铺【知命】
　　行次巫山宋楙宗遣骑送折花厨醖【知命】
　　次韵楙宗送别二首【知命】
　　戏答刘文学【知命】
　　外侄李光祖徃见尚垂髫今观寄嗣直小诗巳可爱因次韵书其后【知命】
　　上南陵坡【知命】
　　题小猿呌驿【知命】
　　马上口号呈建始李令【知命】
　　建始属施州
　　次浮塘驿见张施州小诗次其韵【知命】
　　将次施州先寄张十九使君三首【知命】
　　和仲谋送别二首【知命】
　　次韵答清江主簿赵彦成【知命】
　　宋楙宗寄防州五十诗三首【知命】
　　右知命二十诗元附先生集中今从旧本
　　题苏若兰回文锦诗图
　　元杂置知命诗中
　　绍圣四年丁丑
　　先生是嵗在黔州
　　按蜀本诗集注云其春知命徃见嗣直于涪州生一子是为小牛秋冬间还黔具山谷与知命嗣直书今以先生与七兄司理书考之有云知命挈携在涪陵十月乃归又云庭坚处摩围之下安固寂静无时不湛然愿勿以递中书浮湛动念也盖正月初三日书又四月书阴真君诗赠王泸州之季子跋云绍圣四年丙午黔中禅月楼中书而六月尝为王圣涂作忠州复古记十一月为刘退夫临为兰亭跋云绍圣四年十一月乙夘摩围阁中书
　　杨明叔惠诗格律词意皆薰沐去其旧习予为之喜而不寐【石刻有然字】文章者道之器也言者行之枝叶也故次韵作四诗报之耕礼义之田而深其耒【石刻作本字】明叔言行有法【石刻作物】当官又敏于事而防民故予期之以【石刻作故相期以】逺者大者
　　按蜀本石刻真迹止写前两篇题作故次韵作二颂以为报而第三篇却别题云荐辱明叔佳句又作一颂奉报老人作颂不复似诗如蜂采花但取其味可也
　　庭坚老嬾衰堕【石刻作老衰嬾堕】多年不作诗巳忘其体律因明叔有意于斯文试举一纲而张万目盖以俗为雅以故为新百战百胜如孙呉【石刻作孙武呉起】之兵棘端可以破【石刻作当】镞如甘蝇飞卫之射此诗人之竒也明叔当自得之公眉人乡先生之妙语震耀【石刻作惊】一世我昔从公【石刻作盖从此公】得之故今以此事相付
　　按蜀本石刻真迹添前篇第四首却题云再和二颂并序
　　明叔惠示二颂云见七佛偈似有惊觉乃是见道之端发于此以二颂为报
　　按蜀本石刻真迹有此二篇而集中遗逸故载于此蜀本诗集注云杨皓字明叔眉之丹棱人官于黔中时在山谷迁谪后与明叔书帖可攷此诗盖黔中所作故有我已魑魅御之句黔中诗絶少姑附是嵗
　　谪居黔南五首
　　按蜀本诗集注云右摘乐天句元题云谪居黔南今附于此盖明年又迁于戎州云今蜀本有十首元注摘乐天句近世曽慥端伯作诗选载潘邠老事云山谷十絶诗尽用乐天大篇裁为絶句盖乐天长于敷衍而山谷巧于剪裁端伯所载如此必有依据然敷衍剪裁之説非是盖山谷谪居黔南时取乐天江州忠州等诗偶有会于心者摘其数语写置斋阁或尝为人书世因传以为山谷自作然亦非有意与乐天较工拙也诗中改易数字可为作诗之法而杨氏増注云后五篇当是责宜州时作冷斋夜话以老色日上面及轻纱一幅巾二篇为责宜州时则三篇可见也今以后五篇附其一云老色日上面欢悰日去心今既不如昔后当不如今其二云啧啧雀引雏梢梢笋成竹时物感人情忆我故乡曲其三云苦雨初入梅瘴云稍含毒泥秧水畦稻灰种畬田粟其四云轻纱一幅巾小簟六尺牀无客尽日静有风终夜凉其五云病人多梦医囚人多梦赦如何春来梦合眼在乡社
　　王圣涂二亭歌
　　以是年为王圣涂作忠州复古记故附此
　　送昌上座归成都　此篇元载外集









　　山谷年谱巻二十六
　　钦定四库全书
　　山谷年谱巻二十七
　　宋　黄防　撰
　　元符元年戊寅
　　先生是嵗在黔州是春以避外兄张向之嫌迁戎州按国史绍圣四年三月知宗正丞张向提举防州路常平十二月壬寅诏涪州别驾黔州安置黄庭坚移戎州安置以避使者亲嫌故也又按国史先生本传云贬涪州别驾黔州安置言者犹以处善地为屈法防避亲遂移戎州又先生作南园遁翁墓铭云庭坚以罪放黔中三年又避亲嫌迁置于戎州今为叙
　　三月先生离黔州
　　按任氏注云山谷有与杨明叔大字跋尾云绍圣五年三月哉生明涪翁时迁于僰道治舟开元寺江西之间僰道即戎
　　三月中到涪陵
　　先生有答黎晦叔暹书云承寄惠长韵诗去年三月中到涪陵乃得之又四月乙未为涪陵蔺大节作朋乐堂记与杨明叔跋皆尚称五年盖改元在六月耳又先生有与韦子骏提刑主客三月二十三日书云庭坚居黔中衣食之须粗给既又放徙一动百动所以少淹留此月半乃得至涪陵又当为家弟少留云云又四月书云区区西来以多病所至就医药又为涪陵家弟少留是以行李稽迟
　　五月戊午上荔枝滩
　　见先生书韩退之符读书城南云绍圣五年五月戊午上荔枝滩极热云云
　　六月至戎州寓居南寺作槁木庵死灰寮后僦居城南名任运堂
　　先生有与王观复书云泝流在道三月又有泸州木龙岩题名云绍圣五年五月晦而所作章明掦墓碣云元符之元夏六月明掦之子如壎以书走戎州云云则是六月到戎州无疑又九月八日答李长倩书云今寓居南寺乃当阛阓中屋室差胜开元旧居但无复摩围江山之胜槁木庵见书遗道臻墨竹后与斌老题云元符三年三月戎州无等院涪翁借地所筑槁木庵中书任运堂见书刘禹锡浪淘沙九首防云元符二年四月甲戌戎州城南僦舍任运堂中书其任运堂有铭云或见僦舍之小堂名任运恐好事者多以借口余曰腾腾和尚歌云今日任运腾腾明日腾腾任运盖取诸此余已身如槁木心如死灰但不除鬓髪一无能老比丘尚不可耶
　　重九日游无等院
　　先生有题名云元符始元重九日同僧在纯道人唐履举子蔡相张漙子相侄桓歩自无等院登永安门防息此寺同僧惟鳯修义居泰宗善观甘泉甃井回乃见东坡老人题云低回其下久之不能去责授涪州别驾戎州安置黄庭坚鲁直书
　　送曹黔南口号
　　亦有致语载别集
　　与黔倅张茂宗
　　按蜀本诗集注云山谷初到黔南曹谱伯逹张兟茂宗为守贰待之颇厚山谷与张叔和书云庭坚至黔南将一月矣曹守张倅相待如骨肉又与杨明叔书云守倅皆京洛人好事尚文不易得也今先生有与大主簿三十三书亦云太守曹供备谱济阳之侄通判张兟张景俭孙公休之妻弟皆贤雅相顾如骨肉前篇载外集后篇载别集因贾使君诗以先后之次附见
　　赠黔南贾使君
　　按蜀本诗集注云贾使君盖与曹伯逹为代者未知此诗何时所作姑附于离黔之嵗又别本注云信臣家世有北园在崆峒山下气象雄壮花木茂宻信臣贾使君字也
　　放目亭赋【并序】
　　序云黔江居士为之赋故附于黔江之末
　　元符二年已卯
　　先生是嵗在戎州
　　先生题所和东坡与王庆源红带诗云后十二年观此诗于戎州城南僦舍所谓吾犹昔人非昔人也元祐二年黄鲁直元符二年涪翁题又有书简公画像賛后云元符二年壬戌僰道城南僦舍中书刘禹锡浪淘沙竹枝歌杨栁词防元符二年四月甲戌戎州城南僦舍任运堂中书按蜀本诗集注云九月知命如成都至明年二月还戎具山谷与知命书及答勾宗卨书又与范长老书云知命颠倒餍足二月七日乃到戎州今又以先生与李广心主簿书考之有云知命到家不能三月复以舟载李庆韩十上成都矣又有与弟侄书云知命将李庆韩十涪婢妆奴徃成都此但留牛郎并其乳母于此又云去已两月未有归音
　　次韵雨丝云鹤二首
　　按蜀本诗集注云蜀中旧本此诗序云代史夫人和石信道按信道名谅时作泸州江安令史夫人盖山谷外兄张祺子履之妻张祉介卿之嫂緑菜賛所谓维女博士史君炎玉者也此诗盖在戎州所作山谷有答苏大通书曰顷见外兄张子履家嫂具道才徳之美又曰昨史嫂过僰道云云此诗当是夫人与其子俱来乞子履墓铭时也雨丝云鹤皆春时景物宜见于今年春山谷作子履墓铭塟以元符已卯之四月又曰史夫人博学能文
　　从斌老乞苦笋
　　按蜀本诗集注云当是今嵗夏初所作元年夏初未至戎也此篇元在戎州诗中但序次不伦耳山谷有苦笋赋云僰道苦笋冠冕两川
　　次韵斌老所画横竹
　　次韵谢斌老送墨竹十二韵
　　用前韵谢子舟为予作风雨竹
　　再用前韵咏子舟所作竹
　　戏咏子舟画两竹两鸜鹆
　　咏子舟小山丛竹
　　此篇元载别集
　　次韵黄斌老晩防池亭二首
　　按蜀本诗集注云与黄斌老唱和诸诗并因苦笋篇附见当是同时所作池亭诗有黄菊拒霜殊未秋之句必今嵗所作明年秋晩山谷盖在省城矣
　　次韵答斌老病起独防东园二首
　　又和二首
　　又答斌老病愈遣闷二首
　　次韵斌老冬至书懐示子舟篇末见及之作因以赠子舟归
　　戏题斌老所作两竹梢
　　奉次斌老送瘿木棊局八韵
　　此三篇元载别集
　　对青竹赋
　　煎茶赋
　　苦笋赋
　　此三篇皆入蜀作
　　按蜀本石刻有苦笋赋防云余生长江南里人喜食苦笋试取而尝之气苦不可于鼻味苦不可于舌故尝屏之未始为客一设雅闻简寂观有甜苦笋每过庐山常不值其时无以信其说及来黔中黔人冬掘苦笋萌于土中才一寸许味如蜜蔗而春则不食唯僰道食苦笋四十余日出土尺余味犹甘苦相半觉斑笋辈皆枯淡少味盖神农之所漏有莘庖圣所未逹者耶故作此赋以晓蜀人方苦笋时砻姜和醯然茅火中而荐之日食百数至老尝能作病也
　　戏答史应之三首
　　按蜀本诗集注云应之名镈眉人客泸戎间山谷有应之真賛云江安食不足江阳酒有余江安属泸州汉江阳地也
　　笻竹
　　按蜀本诗集题作也足轩注云轩在简州为师范道人作山谷有与范帖云知命欲徃成都看此篇元载别集
　　元符三年庚辰徽庙登极
　　先生是嵗在戎州
　　先生有书韩愈送孟郊序与张大同防元符三年正月丁酉甥雅州张大同治任将归来乞书又云时涪翁自黔南迁于僰道三年矣寓舍在城南屠儿村侧蓬翟柱宇鼪鼯同径云云三月有供析状云责授涪州别驾戎州安置黄庭坚准戎州公文准提刑司牒节文勘会正月十三日登极大赦州县散官编管人等并仰逐处分析闻奏请详此勘防责授安置始末事因开坐回示以慿照防依赦文分析开奏者牒检防昨于绍圣元年十一月内准朝防在开封府陈留县听指挥至绍圣二年正月初八日授诰一道左朝奉郎充集贤校理管句亳州明道宫云骑尉赐绯鱼袋黄庭坚朕以末绍承圣绪又惧不能发掦先帝成功盛徳曩诏儒学之臣论次大典于以章示至公传信万世明明在上其可厚诬尔庭坚擢于诸生使预著作防念朝廷之属任専懐朋党之私恩依慿国书疵诋先烈变乱故实轻徇爱憎奏编累年公防朕听逮究厥实语多无踪覧之瞿然靡自寜处得罪宗庙朕何敢容古有常刑宜即诛殛尚兹屈法聊示窜投服我寛恩无忘自讼可特责授涪州别驾黔州安置勲赐如故到绍圣五年二月十八日准尚书刑部符准勅中书省尚书省备到提举防州路常平等事张向状勘防黔州安置黄庭坚系向亡母之妹子切虑合该回避奉圣防黄庭坚移戎州安置所有责授安置始末事因开坐诣实即无漏落谨具状申戎州谨状元符三年三月日责授涪州别驾戎州安置黄庭坚状
　　三月知命归江南
　　先生与范长老书云知命留此两月三月十三日觧舟去知命不及到江南卒于荆州
　　五月复宣义郎监鄂州在城盐税
　　见先生辞免吏部员外郎状又家藏先生与道微使君手书真迹云庭坚五月五日被告复宣义郎添监鄂州盐税得不死于贬所又有俸禄实已满慰所望但已江涨未能下峡方欲拏舟一至青神省张氏家姑乃渐治舟而东
　　五月戊寅赏锁江荔枝
　　先生有题名云太守刘广之率賔僚来赏锁江荔枝同来者廖琮致平张宗道源徐确天隐石谅信道成节履中文【阙一字】少延禧庆崇【阙二字】南玉元符三年五月戊寅黄庭坚鲁直题柘枝头荔子一木四柯西南一柯独肉厚而味甘又六月丙子作张仲吉緑隂堂记云今防恩放还去此有日矣
　　已卯追凉于安诏亭
　　按家藏先生书老杜诗真迹防云元符三年五月已卯僰道尉汲南玉置酒荔枝隂中同盘者廖致平石信道成履中史庆崇张晦叔杨中玉黄鲁直食罢追凉于安诏亭投壶奕象置凉榻而卧南玉出天台纸滑宜书故书
　　七月泛舟徃青神省见张氏姑
　　按蜀本诗集注云山谷既放还以江涨未能下峡西埧题名云尔七月自戎州行省其姑于青神山谷之姑张祉介卿之母介卿时为眉山青神尉以七月二十一日觧舟八月十一日抵青神具与介卿书今又以次虎跳题名石刻参考之其题云涪翁既作武昌盐史防江涨不能下峡乃拏舟至青神省姑氏元符三年七月辛卯次虎跳王頴叔泉起击彘酾酒同之者廖飬正兄弟侄五人杨咸孺祝有道道人慈元孙叔慈泉起临江作大楼阁舍西涧泉溅溅防于石渠常作风雨声久居城市至此令人忘归他日松竹成隂凿坎种莲乃尽之又有草李潮八分小篆歌防云元符三年七月二十三日余将至青衣云云
　　八月戊午与杨鞾祝林宗上岩寺
　　九月甲子与外弟张祉介卿赴蒲志同泰亨中岩之约乙丑介卿及其兄侄邀煑茗于玉泉
　　并见防中岩行记
　　十月凖告复奉议郎签书定国军节度判官防公事十一月自青神复还戎州
　　按蜀本诗集注云山谷与嘉州至乐山王子原十一月二十日书云到家悲苦满懐盖知命归江南死于荆州当是初闻讣音也
　　十二月发戎州
　　按蜀本诗集注云十二月发戎州过江安为石信道挽留遂卒嵗于此信道时为江安令已见前注信道眉州人家于江津女嫁山谷之子是嵗十二月成亲今以先生有书丹青引后考之其书云十二月癸卯余时觧舟发僰道又有防所书梁甫吟后云元符三年十二月癸卯将发戎州舟人汤潴赛武侯久之不还舣船鎻江亭下书山谷道人时闻复朝请郎知舒州而未被受是日天大寒留滞追送之客廿许人在江浒又有题东坡大字云元符三年十二月甲辰夕天下雪而大寒呼酒觧指弮乃能书此则觧舟当在甲辰之后
　　赠知命弟离戎州
　　侄防随知命舟行
　　十四弟归洪州赋莫如兄弟四首
　　此诗年月不可考然有归扫松楸下洒我万里涕之句必蜀中作元载外集今附于此十四弟即天民
　　次韵奉答少激纪赠二首
　　按蜀本诗集注云少激名抗临卭人时为戎州幕官予尝见其家山谷诸诗真迹因后篇附见
　　次韵文少激判官祈雨有感
　　按蜀本诗集注云此诗真本云伏承少激惠示夏日祈雨有感之诗末句云爱民天子似仁宗时徽宗皇帝初即位
　　次韵李任道晩饮鎻江亭
　　诗中有西来雪浪如炰烹之句当是初夏所作
　　再次韵兼简履中南玉三首
　　次韵任道食荔枝有感三首
　　按蜀本诗集注云山谷有戎州鎻江磨崖留题云元符三年五月戊寅太守刘广之率賔僚来赏鎻江荔枝山谷与侄朴书云初到戎彭道微作守甚有亲亲之意道微既去刘滋崇仪作守云云此时当同时所作诗有六年怊怅荔枝红之句盖自绍圣二年乙亥入蜀至元符三年庚辰凡六见荔枝今己载鎻江题名在前注
　　以虎臂杖送李任道二首
　　此篇元载别集
　　廖致平送緑荔枝为戎州第一王公权荔枝緑酒亦为戎州第一
　　谢杨履道送银茄四首
　　以时序为次
　　送石长卿太学秋补
　　诗中有汉文新覧天下图谓徽考初立山谷有试张通笔帖云戎州城南僦舍中眉山石长卿观书
　　次韵少激甘露降太守居桃叶上
　　诗语皆及徽考新政当是秋时所作
　　青神县尉防葺城头旧屋作借景亭下瞰史家园水竹终日寂然了无人迹又当大木緑隂之间戏作长句奉呈信孺明府介卿少府
　　按蜀本诗集注云八月在青神尉防作尉即张祉介卿也祉父訚雅州人娶山谷之姑卒官太常卿见山谷所作张子履墓志
　　戏赠家安国
　　安国眉山人字复礼
　　次韵杨君全送酒长句
　　次韵君全送春花
　　谢杨景山承事送惠酒器
　　按蜀本诗集注云君全名琳景山名嵒皆青神人山谷有中岩题字云元符三年九月已巳王元直携酒帅杨君全景山酌张子谦介卿黄鲁直于慈姥人东堂此诗盖是时所作故有秋入园林花老眼之句防花及酒当是重阳所送春花言其象春时之花耳
　　应之送春花
　　按蜀本诗集作史彦升送春花附杨君全送花后诗有千林摇落照秋空之句
　　题石恪画尝醋翁
　　题石恪画织机图
　　此篇元载别集
　　谢应之
　　按蜀本诗集注云即史应之也徃嵗见山谷于戎尝以诗戏之此篇当是应之自眉来青神再见山谷叙述徃事故有去年席上蛟龙语未委先生记得无之句山谷在青神有与眉山程信孺帖应之在馆时接从容賔主相乐也是嵗来自眉山可知
　　走笔谢王朴居士拄杖
　　按蜀本诗集注云王朴字子厚隐居嘉州至乐山此诗当是自青神回舟经涂所作诗有六年流落放归时之语
　　戏答王居士送文石
　　杨明叔从予学问甚有成当路无知音求为泸州从事而不能得予防恩东归用蛟龙得云雨雕鹗在秋天作十诗见饯因用其韵以别
　　按蜀本诗集注云按实録元符三年十一月癸亥朔黄庭坚知舒州诗有老作同安守之句同安即舒州也
　　次韵石七三六言七首
　　诗云老境五十六翁又云欲行水绕山围盖元符三年将出蜀所作石七三当是石信道家
　　以皮鞵底赠石推官二首
　　此篇元载别集已见石刻



　　山谷年谱巻二十七
　　钦定四库全书
　　山谷年谱巻二十八
　　宋　黄防　撰
　　建中靖国元年辛巳
　　先生是嵗正月觧舟江安
　　先生有书和晁无咎诗与斌老防云元符三年十二月余尝发戎州于百忙中为斌老书此巻建中靖国元年正月遣小使持此来追余于江安县云云文有泸州中埧葛氏竹林留题云江南黄庭坚自僰道防恩放还元符三年十月道出江安江安宰石信道以亲亲见留卒嵗及书泸州开福寺弥勒殿铭防云建中靖国元年正月乙亥清辉阁前舟中书及有题所书魏郑公砥柱铭后云建中靖国元年正月庚寅系舟王市山谷老人烛下书
　　正月晦与合江令尹白宗愈原道汛安乐溪
　　见防泸州合江县安乐山行记
　　二月辛酉与太守高仲本防西山南浦庚寅防三防洞
　　见南浦行记并题三防洞石刻
　　三月至峡凖告复奉议郎权知舒州
　　四月至荆南又凖尚书省劄子已降告命除吏部员外郎乗递马发来赴阙
　　先生有书东坡思旧赋题防云建中靖国元年四月乙未早发峡州舟中书及题东坡字云建中靖国元年五月乙巳观于沙市舟中先生既至荆南以病痈疡初愈再具辞免乞江湖一合入差遣遂寓家荆南有防匹纸云十月戊子荆州沙市舟中
　　六月二十三日凖尚书省劄子奉圣防不许辞免巳除吏部之命
　　见辞免状载文集先生于是再具辞免并述前状尝乞太平州无为军一处及以亡弟哀恼伏暑伤冷并作羸疾乞除江湖合入差遣一向遂留荆南待命以至度嵗
　　元师自荣州来追送余于泸之江安绵水驿因复用旧所赋此君轩诗韵赠之并简元师从弟周彦公按此诗防云余旧得东坡所作醉翁操善本尝对元道之元欣然曰徃嵗从成都通判陈君颀得其谱遂促琴弹之词与声色相得也蜀人由是有醉翁操然词中之微防外之余韵俗指尘耳岂易得之建中靖国元年正月辛未江安水次偶住书此此篇元载别集
　　万州太守髙仲本宿约游岑公洞而夜连明戏作二首
　　万州之下岩唐末有刘道者定州无极人闻道于云居膺禅师为开岩第一祖法号道微自凿石龛曰死便藏龛中不用日时门人奉其命二百年来防者题诗不可胜读莫能起此开岩者故予作此二篇表见之其一用杨子安韵其一用王定国韵
　　又戏题下岩
　　万州下岩
　　此篇即用杨子安韵载文集五巻今附于此
　　戏题巫山县用杜子美韵
　　诗中有江陵换裌衣之句
　　和王观复洪驹父谒陈无已长句
　　按蜀本诗集注云王蕃字观复沂公之裔官阆中时多以书尺至戎州从山谷问学至是自京师改官复入蜀防山谷于荆州时山谷病痈初愈答观复简云卧病二十余日防死者数矣忽奉手诲欢喜如从天上落也陈无巳元符三年冬为秘书省正字故此诗有集贤学士见一角之语
　　防子瞻和陶诗
　　先生有真迹石刻题云建中靖国元年四月在荆州承天寺观此诗巻叹息弥日作小诗题其后又子瞻谪岭南彭泽千载人作渊明千载人气味乃相似作风味乃相似蜀本载之崇寜元年今移附于此
　　次韵闻善
　　闻善名友闻居荆南盖先生族伯父晦甫侍御之子
　　次韵益修四弟
　　益修名友益闻善之弟
　　以峡州酒遗益修继前韵
　　谢益修四弟送石屏
　　顔徒贫乐二首
　　顔徒名友顔益修之弟
　　次韵答黄与迪
　　次前韵谢与迪惠作竹五幅
　　戏答王观复酴醿菊二首
　　戏答王子予送凌风扇二首
　　四篇以时序为次子予时侨寓荆州
　　谢王子予送橄榄
　　以椰子小冠送子予
　　呈杨康国
　　又戏呈康国
　　二诗皆言黄柑未熟
　　次韵马荆州
　　诗中有茱糁菊英同送秋之句
　　和中玉使君晩秋开天寜节道埸
　　徽庙以十月十日诞降为天寜节开啓盖九月十日
　　入穷巷谒李材叟翘叟戏赠兼简田子平三首
　　诗中有紫冠黄钿网丝窠之句
　　戏简朱公武刘邦直田子平五首
　　朱刘田皆荆南人诗有葵苋秋之句
　　戏呈田子平六言
　　此篇元载外集诗中有荆州衣冠千户厚意独有田郎之句
　　戏赠米元章二首
　　按蜀本诗集注云米芾字元章为发运司属官在江淮间建中靖国之秋东坡北还常有手帖与之此诗似亦当时所作盖诗中有沧江书画船之句今附见
　　次韵钱徳循鹿苑滩舣舟有作
　　诗中有己听荆州渔皷鸣之句此篇元载别集
　　病起荆江亭即事十首
　　诗中有大圣天子初元年及西风吹泪古藤州之句又是嵗七月东坡卒于常州而此诗犹未及之当是初秋所作
　　荆州即事药名诗八首
　　此八篇元载外集
　　以古铜壶送王观复
　　邹松滋寄苦竹泉枨麴莲子汤三首
　　松滋荆南诗中有新収千百秋莲的之句
　　次韵答马中玉三首
　　次韵中玉梅三首
　　次韵中玉水仙花二首
　　王充道送水仙花五十枝欣然防心为之作咏吴君送水仙花并二大本
　　刘邦直送早梅水仙花三首
　　刘邦直送水仙花
　　谢檀敦信送柑子
　　赠李辅圣
　　和髙仲本喜相见
　　诗中有雪满荆州喜再逢之句
　　戏咏暖足缾二首
　　以时序为次
　　戏呈闻善二兄
　　谢答闻善二兄九絶句
　　防乾道之末随侍先人官荆州得见族伯祖晦甫侍御位族伯父仲贲名楙仲贲尝言先生既与侍御位诸子为昆弟视闻善为兄闻善酗酒山谷诗篇中多形劝戒闻善毎饮酒至醉徃徃坐不肯起一夕赴姻家桞氏夜集既散闻善复坐不归栁氏亦告酒尽但有一瓮酒未堪篘闻善闻之喜甚亟造其梱内直抵瓮下闻善病酒疥寻常旁坐者亦病之闻善即以两手轑瓮中栁氏子弟中真有意欲殴之者坐客劝曰酒已壊矣曷若使之尽欢可乎栁氏且怒且笑不免取而酌之闻善大喜狂歌尽醉而去故先生诗中有疥手轑瓮庸何伤及栁家兄弟太廹窄之句盖纪一时之实耳又先生有书赠闻善饮酒诗后云徃时族中多醟于酒二十年间两还故里见子弟皆恂恂爱让醉而温恭中窃自喜黄氏诸子之遗庆深长诸少年尚承其风泽时有兴发者耶因子立乞书书九诗可与族中观知酒之利病如此
　　戏呈闻善
　　题子瞻画竹石
　　按蜀本诗集注云旧题云题全天粹所収子瞻竹石天粹名壁山谷在荆州时有与天粹帖又有字说云全壁长林人长林属荆门军此诗当附见于荆州诗中
　　次韵向和卿松滋县与邹天锡夜语南极亭二首
　　诗中有提壶及思归乐之句
　　木亭留题
　　题罗公山古栢庵二首
　　诗中有防向天阶乞衰晩之句二诗未详地名恐是蜀中或湖外所作今附于此并元载别集













　　山谷年谱巻二十八
　　钦定四库全书
　　山谷年谱巻二十九
　　宋　黄防　撰
　　崇宁元年壬午
　　先生是嵗在荆南
　　先生有正月与子由书云三两日即拏舟下巴陵出陆至双井六日耳遂由双井徃萍郷省伯氏元明
　　正月二十三日发荆州二十六日至巴陵
　　先生与天民嗣文二弟书云老夫正月二十三日发荆州又有手书雨中登岳阳楼望君山二诗跋云崇宁之元正月二十三夜发荆州二十六日至巴陵数日隂雨不可出二月朔旦独上岳阳楼太守杨器之监郡黄彦并来率同游君山行二十里螺蚌中乃至见住持僧年八十跛曳而出登其絶顶环望积水数百里实壮观也有野马二十余羣游平泽中猿猴辈出上下松楠间景气甚野
　　二月初六日至通城
　　亦具所与天民嗣文书老夫今日至通城之法兴道中幸健即相见悲喜相半今遣王清走报黄龙脩上各不过住二日耳书末题二月初六日
　　三月已卯寓万载广慧道塲
　　先生有跋陈甘休所收旧字云崇宁元年三月已卯自分宁来宿万载之广慧道埸按长厯已卯盖二十四日
　　四月乙酉到萍郷
　　按萍郷璧记云杭荆江畧洞庭涉修水经七十二渡出万载宜春来省伯氏于萍郷来以崇宁元年四月乙酉去以是月之已亥乙酉盖四月朔又已丑饭于萍郷护法院见书船子和尚歌后
　　是月丁未登呉叔元秀江亭
　　亭在新喻有题名石刻云朝奉郎新当涂假守黄庭坚崇宁元年四月丁未来访叔元晩登秀江亭澄波古木使人得意于尘垢之外盖人间景幽两竒絶耳
　　五月一日过筠州
　　先生有与七兄长官书云庭坚到临江及筠以亲旧皆留两日筠亦以张九防冻着不欲拖拽上道幸夜来已安今早遂行书末题五月初一日又批云初一日五鼓元字又有题胡氏所憩亭壁云山谷老人税驾而饭嘉作亭之意为书此榜崇宁之元五月之吉实乙卯黄庭坚云
　　是月到江州十七日犹在展画亭
　　按西林寺题壁云黄庭坚弟叔豹侄柄子相及朱章刘义仲李彭同来瞻永禅师塑像观碑隂顔鲁公题字爱碧甃流泉凌厉暑气裵回不能去崇宁元年五月癸亥及题太平观壁云黄庭坚自江西来防王宰朱章道士汤居善周虚已于此堂观四山急雨草木皆成声崇宁元年五月甲子时发东林又有云严海公院草书其末题五月十七日江州展画亭及息心铭跋云崇宁元年五月十七日江州展画亭又有草书跋云崇宁元年五月十七日湓浦展画亭饭后为道淳上座作草以涤余困其暂留江州盖待嗣文节推弟船家同赴任具先生与洪父书云四十及新妇在荆南已遣十六节推弟徃取船来防江州矣嗣文名叔豹弟十六盖给事长子
　　二十日过湖口
　　见先生追和东坡壶中九华诗注
　　是月系舟于大云仓之逹观台下
　　先生有手书奉题伯时所作阳关图跋云元祐初作此诗题伯时所作阳关图崇宁元年五月见此草于赵升叔家殊妙于定本升叔伯时壻也时俱繋舟于大云仓之逹观台下
　　六月初九日领太平州事九日而罢
　　按国史崇宁元年五月庚午司马光而下四十余人贬夺降黜有差孔平仲毕仲游徐常黄庭坚晁补之韩岐王巩刘当时常安民黄隠张保源并送吏部与合入差遣仍令吏部依条差注施行诏在乙亥先生有与徐师川书云老舅六月九日领太平事十七日奉朝防送吏部即日解船至江口以嗣文同行遂为逺别亦大风不可行留连方欲决去防驹父奉其大母来又为之留七日闰月十一日分手亦冲东风至芜湖矣又按于湖居士张公孝祥作髙侍郎夫人王氏墓志载侍郎讳卫及与元祐诸公游嘉言懿行太夫人悉能记之侍郎为太平州判官摄州事山谷来为守谪久贫甚既入境矣复坐党事先侍郎得堂帖不以告迎候如礼山谷既视印已乃知之侍郎为治归甚饬备过于久所事观此则冷齐夜话所称徐师川言予于东坡山谷莹中三君子俱知敬畏指其疵瑕予能笑之谓东坡欲学长生中对日者谈命山谷赴官姑孰闻罢而俯就其説之妄益可见矣
　　七月甲午复系舟逹观台下
　　先生有跋草书后云崇宁元年七月甲午系舟逹观台下待舒城家问朝凉戏作此巻
　　八月复至江州
　　先生罢太平后裵回于江州将复过荆南谋居然竟留于鄂州亦见徐师川书云将家到荆南谋居云云详见后注又先生有跋自书东坡乳泉赋云紫极宫道士胡洞防明之少入道于庐山康王观尝从容趋事余伯祖父宝之宝之人豪也少名茂先故徃时江淮之间诗云江南黄茂先江北段少连明之犹能道其言论风防故其见余喜甚相从忽忘日暮也东坡公所作乳泉赋数百年之文章也明之又好东坡故书遗之可深藏以待识者崇宁元年八月已未泊舟琵琶亭西书又先生有跋登江州百花亭诗云崇宁元年八月壬戌来集斯亭已未盖初七日
　　九月至鄂州
　　先生有跋元祐间与三妗太君帖云崇宁元年九月甲申系舟樊口庭坚题甲申盖十二日
　　次韵答髙子勉十首
　　髙荷字子勉荆州人而此诗有春从细草回之句是春初所作
　　赠髙子勉四首
　　再用前韵赠子勉四首
　　诗中有鸟语花中管之句春稍动矣
　　荆南签判向和卿用予六言见惠次韵奉酬四首蚁蝶图
　　谢人送栗鼠画维摩二首
　　戏答荆州王充道烹茶四首
　　已上当是未离荆州所作
　　雨中登岳阳楼望君山二首
　　此诗有跋已具前注
　　自巴陵略平江临湘入通城无日不雨至黄龙奉谒清禅师继而晩晴邂逅禅客戴道纯款语作长句呈道纯
　　按蜀本诗集注云巴陵平江临湘皆属岳州通城属鄂州黄龙山在分宁李彤季敌书豫章集后云先生自巴陵取道通城入黄龙山为清禅师徧阅南昌集自有去取即此诗也
　　观化诗十五首【并序】
　　此诗元载外集其间诗中有流落来从绵上州之句且多言郷里景物故附于此
　　题徐氏书记
　　徐氏即徐禧德占
　　题胡逸老致虚庵
　　题莲花寺
　　冲雨向万载道中得逍遥观遂托宿戏题
　　此诗徃萍郷时所作万载属袁州
　　题竹尊者轩
　　送密老住五峯
　　按蜀本诗集注云山谷有为密公作草书跋尾云元年三月壬午旅寓宜春之开元饭崇胜密公之堂即此僧也壬午月二十七日宜春属袁州
　　新喻道中寄元明用觞字韵
　　此诗自萍郷归涂所作新喻属临江军
　　次韵子瞻和太白浔阳紫极宫感秋诗韵
　　追懐子瞻太白
　　琼芝轩
　　殻轩
　　秋声轩　三篇皆紫极官所作
　　濓溪诗
　　按濓溪先生故居去江州城不数里溪在故居今附于此见载文集
　　戏效禅月作逺公咏
　　按蜀本诗集注云逺公道埸即今江州庐山东林寺是嵗八月庚申山谷有东林题名此诗当是同时所作庚申盖初八日
　　湖口人李正臣蓄异石九峯东坡先生名曰壶中九华并为作诗后八年自海外归过湖口石已为好事者所取乃和前篇以为笑实建中靖国元年四月十六日明年当崇宁之元五月二十日庭坚系舟湖口李正臣持此诗来石既不可复见东坡亦下世矣感叹不足因次前韵
　　书郭功甫家屏上东坡所作竹
　　按家藏先生此诗真迹题云次韵东坡先生屏间墨竹止此六句但草不春作草偃风一棊终玉局作一壶琼房第几间作琳房并有功甫跋语云东坡作于予家漆屏之上观鲁直之诗可以见其髣髴矣功甫盖太平州人
　　太平州作二首
　　按家藏先生真迹前一首题云戏作观舞絶句奉呈功甫兄又片片梨花雨作细防梨花雨三篇元载外集
　　罢姑孰寄元明用觞字韵
　　武昌松风阁
　　按蜀本诗集注云此诗经涂所作今尺牍中有跋与李德叟书云崇宁元年九月甲申系舟樊口题时张文潜再谪黄州犹未至也故诗有张侯何时到眼前之句今按国史崇宁元年七月庚戌主管亳州明道宫张耒责授房州别驾黄州安置而文潜谢表云已于九月三日到黄州公参讫
　　次韵文潜
　　和文潜舟中所题
　　按蜀本诗集注云二诗并次前篇时文潜已到黄山谷自鄂徃见之前诗中有风雪牖户勤塞向之句盖冬深所作
　　题君子泉
　　泉在黄州
　　宿黄州观音院钟楼上
　　按蜀本诗集注云元在次韵文潜后诗有潘何之语今迁于此为后诗张本
　　谢何十三送蟹
　　按蜀本诗集注云何十三当是何颉之斯举或其弟兄颉之盖黄州人集中又有三诗见于脩水集者亦附见其一又借答送蟹韵并戏小何云草泥本自行郭索玉人为开桃李顔恐似曹瞒説鸡肋不比东阿举肉山其二代二螯解嘲云仙儒昔日巻殻蛤蜊自可洗愁顔不比二螯风味好那堪把酒对西山其三又借前韵见意云望潮瘦恶无永味海镜纎毫只强顔想见霜脐当大嚼梦回雪压摩围山今豫章集皆不载今并附见何十三名觊
　　次韵文潜立春日三絶句
　　再次前韵
　　按蜀本诗集注云按长厯是嵗十二月二十一日立春明年春时山谷已归鄂故诗中有已发黄州首更回之句
　　崇宁二年癸未
　　先生是嵗留鄂州
　　先生有四月二十二日与张叔和通判书云庭坚罢太平即寓鄂渚防范德孺谪来即谋居汉阳已而安厚卿来遂营居九江将登舟矣德孺以防官安置众议以为自下碍责降充宫观人不得同州指挥遂定居耳按国史正月已酉范纯粹常州别驾鄂州安置是时先生已管句洪州玉降宫
　　十一月有宜州谪命
　　按国史先生本传庭坚在河北与赵挺之有小怨挺之执政转运判官陈举承风防上其荆南所作承天防记指为幸灾复除名羁宜州防昔闻荆州族伯父仲贲尝言为儿童时乃识先生偹闻诸父闻善益脩谅正话及目击当时之事笔记甚详仲贲有跋承天防记云先生初自蜀出峡留荆州待辞免乞郡之命与府帅马珹忠玉相从欢甚闽人陈举自台察出为转运判官先生未尝与之交也承天寺僧智珠造七级浮图乞记于先生一日记成忠玉饭诸部使者于浮图下环观先生书碑先生于碑尾但云作记者朝奉郎新知舒州事豫章黄庭坚立石者承议郎知府事茌平马珹而已举与转运判官李植提举常平林虞相顾遽请于前曰某等愿记名不朽可乎先生不答举由此憾之举知先生昔在河北与赵挺之有怨挺之执政遂以墨本走介戏于朝廷谓幸灾谤国先生遂除名羁置宜州忠玉亦以辰州徭贼冦边监察御史席震继而劾之夺官羁置海州遂俱殁于贬所呜呼其亦不幸甚矣其后不逾年挺之去位而举因指青虫为龙物奏为祥瑞遂坐欺罔诚足以为小人陷君子之戒今并附见
　　十二月十九日夜中发鄂渚晓泊汉阳亲旧追送按蜀本诗集注云是嵗山谷在鄂州既而谪宜州十二月十九日发鄂渚至岳阳作嵗而所议乙丑越洞庭丙寅渡青草之句谓是明年二月二十一二日今以先生跋苦寒吟攷之其跋云开封张德润号为有急难之义予晩识之于长沙名不虚得也泊船驿歩门与德润官廨相近时时相过奔走予所阙如有人挽其前推其后也它日持此巻来乞书防舟子作嵗除未能行舟中无它縁偶得意书尽崇宁二年十二月晦此真迹见藏晋陵尤氏既嵗暮到长沙则过洞庭青草当在此月二十以后不应在岳阳卒嵗若以国史考之十二月丙寅为二十一日虽注引先生与人帖云庭坚治行已有绪既嫁女别无一事移舟汉阳留数日待亲戚之在旁近耳此帖不注月日今秘馆中有先生杂文内有此书乃是与文举书其书尾云十一月二十七日自二十七日推之恐鄂州必无两旬之留亦或十九日传写之误或是初九日亦未可知先生舟行徃徃不舍昼夜此既夜发鄂渚而先离荆州亦是二十三夜已载手书君山诗跋兼先生次年有与李乐道书云十一月末不肖防恩活之宜州即发船过汉阳军或是先欲留汉阳数日走到长沙况当时事势不应闻命之后留两月度嵗又先生有礼思大师题名乃崇宁三年正月甲辰甲辰为正月晦思大师道塲在衡山福岩又先生有书法轮古碑后跋云崇宁三年二月丙寅脩水黄庭坚书法轮在南岳见有石刻详见后注则非二月丙寅过青草湖矣
　　崇宁二年正月已丑梦东坡先生于寒溪西山之间予诵寄元明觞字韵诗数篇东坡笑曰公诗更进于曩时因和韵一篇语意清竒予撃节赏叹东坡亦自喜于九曲岭道中连诵数过遂得之
　　已丑盖九日
　　病来十日不举酒二首
　　诗中有回施青春与后生之句当是春时所作
　　题小景扇
　　鄂州南楼书事四首
　　诗中有我亦来追五月凉之句山谷在鄂州作夏惟此年耳
　　南楼画阁观方公悦二小诗戏次韵
　　庭坚以去嵗九月至鄂州登南楼叹其制作之美成长句久欲寄逺因循至今书呈公悦
　　养鬬鸡
　　和凉轩二首
　　以时序为次诗有西风之语
　　题黙轩和遵老
　　题杨道人黙轩
　　此篇元载外集
　　次韵文安国记梦
　　寄贺方回
　　鄂州节推陈荣绪惠示防檄崇阳道中六诗余老嬾不能追韵輙自取韵奉和
　　头陀寺
　　道中闻松声
　　中秋山行懐子兴节判
　　再登莲落岭懐君泽知録
　　崇阳道中
　　晩发咸宁行松径至芦子
　　陈荣绪惠示之字韵诗推奬过实非所敢当辄次前韵三首



　　山谷年谱巻二十九
　　钦定四库全书
　　山谷年谱巻三十
　　宋　黄防　撰
　　崇宁二年癸未
　　德孺五丈和之字诗韵难而愈工辄复和成可发一笑
　　按蜀本诗集注云按实録崇宁元年十月管句南京鸿庆宫范纯粹鄂州居住二年又责常州别驾鄂州安置
　　次韵德孺五丈新居病起
　　次韵德孺五丈感兴二首
　　次韵德孺五丈惠贶秋字之句
　　范德孺需笔裒诸工佳者共成十枝分送
　　此篇元载别集
　　求范子黙染鸦青纸二首
　　子黙德孺之子
　　谢荣绪惠贶鲜鲫
　　谢荣绪割獐见贻二首
　　吴执中有两鹅为余烹之戱赠
　　秋冬之间鄂渚絶市无蟹今日偶得数枚吐沫相濡乃可悯笑戏成小诗三首
　　以题中时序为次
　　甯子兴追和予岳阳楼诗复次韵二首
　　和甯子兴白鹿寺
　　谢人惠猫儿头笋
　　诗中有鹦鹉洲前人未知之句盖谓未离鄂州时也
　　以酒渇爱江清作五小诗寄廖明略学士兼简初和父主簿
　　诗中有将发沔鄂间之句
　　四休居士诗三首
　　十二月十九日夜中发鄂渚晓泊汉阳亲旧酒追送聊为短句
　　次韵陈荣绪同倚钟楼晩望别后明日见寄之作诗中有青草枯松之句皆岳州事盖荣绪送山谷至岳尚未过湖也
　　过洞庭青草湖
　　过土山寨
　　按南行録湖中有土山巡检去黄陵庙十五里
　　晩泊长沙示秦处度范元实用寄明略和父韵五首
　　长沙即潭州在洞庭之南
　　次韵元实病目
　　右自洞庭青草湖至此诗蜀本载于明年今移附于此
　　题李亮功家周昉画美人琴阮图
　　按髙子勉记龙眠李亮功家藏周昉画美人琴阮图兼有宫禁气象旁有竹马小儿欲折槛前柳者亮功官长沙而山谷谪宜州过见之叹爱弥日大书一诗于黄素上云云亮功名寅　此篇元载别集
　　题李亮功戴嵩牛图
　　题和东坡先生题李亮功归来图
　　二诗蜀本诗集旧载于崇宁元年浔阳诸诗之后今移附于此
　　次韵寄蓝六在广陵
　　再和寄蓝六
　　寄怀蓝六在延年
　　三诗元载外集诗中有传声为向扬州问相忆犹能把酒不及追思二十年前会之句先生甲子嵗尝寓扬州故附于此
　　文安国挽词二首
　　因前篇有记梦诗故附于此
　　史天林中散挽词
　　宋夫人挽词
　　此二篇元载别集
　　崇宁三年甲申
　　先生是歳自潭州歴衡州永州全州静江府【旧为桂州】以趋贬所
　　正月晦过衡山
　　先生有礼福严寺思大师题名云正月甲辰按长厯甲辰盖晦日
　　三月已夘泊浯溪
　　见中兴颂诗引三月已夘风雨中舟泊浯溪按长厯巳夘盖初六日
　　十四日到永州
　　先生有与李乐道书云三月十四日到零陵不肖本欲寄家桂林而家中坚欲相随到贬所至零陵已大热骨肉不可复将行因尽室留零陵零陵即永州
　　四月发全州是夏至宜州
　　先生有跋自书嬾瓉和尚歌后云四月辛未余将发清湘矣杨唐老乞书大暑天雨体烦眼花书不成字兼后注李资深书巻跋则是先生至宜在五月六月之间
　　十一月甲戌迁居子城南
　　先生跋资深书巻云崇宁三年十一月余谪处宜州半载矣官司谓余不当居闗城中乃以是月甲戌抱被入宿子城南予所僦舍喧寂斋虽上雨旁风无有盖障市声喧愦人以为不堪其忧余以为家本农桑使不从进士则田中庐舍如是又可不堪其忧耶旣设卧榻焚香而坐与西隣屠牛之机相直为资深书此巻实用三钱买鸡毛笔书
　　十二月二十七日伯氏元明自永与唐次公俱来先生乙酉家乘云正月庚午朔元明自永州与唐次公俱来居四日矣家乘盖先生日记按范信中有乙酉家乘序云崇宁甲申秋余客建康闻山谷先生谪居岭表恨不识之遂泝大江歴湓浦舍舟于洞庭取道荆湘以趋八桂至乙酉三月十四日始逹宜州寓宿崇宁寺翌日谒先生于僦舍望之真谪仙人也于是忘其道涂之劳亦不知瘴疠之可畏耳自比日奉杖屦至五月七日同徙居于南楼围棊诵书对榻夜语举酒浩歌跬步不相舍凡賔客往来亲旧书信晦明寒暑出入相居先生皆亲笔以记其事名之曰乙酉家乘而其字画特妙尝谓余他日北归当以此奉遗至九月先生忽以疾不起子弟无一人在侧独余为经理其后事及盖棺于南楼之上方悲恸不能已所谓家乘者仓卒为人持去至今思之以为恨也绍兴癸丑嵗有故人忽録以见寄不谓此书尚尔无恙耶读之恍然几如隔世因镂板以传诸好事亦可以见先生虽迁谪处忧患而未尝戚戚也视韩退之栁子厚有间矣东坡云御风骑气与造物游信不虚语哉甲寅四月望日蜀郡范寥信中序
　　长沙留别
　　此篇元载外集
　　胜业寺悦亭
　　按南行録胜业寺在南岳庙东属潭州衡山县有栁子厚般舟和尚第二碑
　　离福岩
　　按南行録福岩在南岳依岩架空为之盖思公道埸有三生防亦属衡山县
　　赠益阳成之主簿并引
　　引中云予之窜岭南道出衡阳见主簿君益阳黄成之问宗乃同世出祖兄也　此篇元载别集
　　花光仲仁出苏秦诗巻思两国士不可复见开巻絶叹因花光为我作梅数枝及画烟外逺山追少游韵记巻末
　　花光寺在衡州经涂所作
　　题花光画
　　题花光画山水
　　所住堂
　　题髙节亭邉山矾花二首并引
　　赠花光老
　　题花光为曾公巻作水邉梅
　　此三篇元载外集
　　赠惠洪
　　诗中有眼横湘水暮之句
　　赠惠洪
　　此篇载外集曾端伯谓非先生所作玉父亦尝删去漫附于此
　　戏咏零陵李宗古居士家驯鹧鸪二首
　　零陵即永州经涂所作
　　李宗古出示谢李道人苕帚枚从蒋彦回乞葬地二颂作二诗奉呈
　　书磨崖碑后
　　按先生有真迹石刻题云崇宁三年巳夘风雨中来泊浯溪进士陶豫李格僧伯新道遵同至中兴颂崖下明日居士蒋大年石君豫太医成权及其侄逸僧守能志观徳清义明崇广俱来又明日萧衮及其弟褎来三日裵回碑次请予赋诗老矣岂复能文强作数语惜秦少防下世不得此妙墨劖之崖石耳又按王仲言挥麈后録云崇宁三年太史赴宜州贬所是时外舅曾空青坐钩党先徙是郡太史留连逾月极其欢洽相予酬倡如江樾书事之类帅防浯溪观中兴碑太史赋诗书姓名于左外祖急止之曰公诗文一出即日传播某方为流人岂可出郊公又遂徙蔡元长当轴岂可不过为之防耶太史从之但诗中言亦有文士相追随盖为外祖而设空青即公巻名纡
　　浯溪图
　　太平寺慈氏阁
　　元注晩与曾公巻同登
　　题淡山岩二首
　　明逺庵
　　去年三月清明蒋彦回喜太守监郡过其玉芝园作诗十六韵二侯皆有报章今年三月余至玉芝园记録一时次其旧韵
　　三月辛丑同徐靖国到愚溪过罗氏脩竹园入朝阳洞蒋彦回陶介石僧崇广及余子相步及余于朝阳岩裵回水濵乆之有白云出洞中散漫洞口咫尺欲不见介石请作五字记之
　　代书寄翠岩新禅师
　　诗中虽有早梅开之句不可作时节会也
　　戏答欧阳诚发奉议谢余送茶歌
　　到桂州
　　答许觉之惠桂花椰子茶盂二首
　　觉之名彦先
　　以椰子茶瓶寄上德孺二首
　　寄黄龙清老三首
　　诗中有中秋月之句秋时所作
　　赠法轮齐公
　　法轮即南岳岣嵝峯龙云寺先生有重书法轮古碑跋云大明本名惠逺思大禅师之孙与虞世南李百药岑文本为方外之友三人皆为作碑铭幸岑中书之文仅存又为不解事僧传于石刻败剥之几不可读矣而法轮寺住持禅师景齐来求予刋定且乞书而刋之师金陵蒋山中人尝入予方外之师晦堂心公之室谓我为同门盖尝参字说于王荆公其人通逹辨识欲有所为人不能泥也故欣然为之书法轮寺自晋至唐贞观中虽旣废复兴皆号龙云寺中间改号金轮而无文记可寻意武后时所改耳其号法轮则太平兴国五年敇书也崇宁三年二月丙寅脩水黄庭坚书今以嵗月附见　此诗元载别集
　　崇宁四年乙酉
　　先生是嵗在宜州
　　二月六日与诸人饮饯元明于十八里津
　　见乙酉家乘又二十六日得元明二十四日丁夘书寄诗一篇青玉案一篇
　　三月十五日成都范寥来相访
　　寥字信中见乙酉家乘
　　五月初七日癸夘自此宿南楼范信中同之
　　见乙酉家乘又先生有题东坡小字两轴云崇宁四年五月丙午观于宜州南楼按诚斋先生杨公万里尝作宜州山谷先生祠堂记云予去年十月致书桂林伯侍讲张公今乃得报且委予曰宜州太守韩侯璧直谅士也初抵官下他皆未遑首新山谷先生祠堂盖山谷之贬宜州崇宁甲申也馆于城之戍楼曰小南门者明年卒焉后人思之即其地庙祀之于湖张安国大书豫章先生四字以扬之然居向湫隘屋庐坏隤爼不成列拜靡厝躬今侯戾止顾瞻而賔爰出其闉距城不遐得地洵盱湖光前陈旷野洞开诸峯崛竒骏奔来庭立屋六楹以妥神居刻木肖象是似是享俯湖为阁于登于临湖山清空云烟髙寒神则降集人士奋豫旣成来求阁名若记拭旣以清风名阁矣子学诗山谷者防子莫宜记之予执书叹曰予闻山谷之始至宜州也有甿某氏馆之太守抵之罪有浮屠某氏馆之又抵之罪有逆旅某氏馆之又抵之罪馆于戍楼盖圄之也卒于所馆盖饥寒之也先生之贬得罪于时宰也亦得罪于太守乎鹿之肉人之食君子之残小人之资也孰使先生之所挟足以授小人之资也哉夫岂不得罪于太守也先生得罪于太守则太守不得罪于时宰矣岂惟不得罪也又将取荣焉由今视之其取荣于当时者几何而先生饥寒穷死之地今乃为骚人文士伫瞻鑚仰之场来者思而去者怀而所谓太守者犹有臭焉则君子之于小人患不得罪尔得罪奚患哉今韩侯之贤乃能社先生而稷之惜也先生之前乎韩侯也先生之没侯犹敬之如此使其生也遇侯而噢休之则主宾之贤牵聨俱传也惜也韩侯之后乎先生也然士或同室而暌或异世而逢茍逢矣前后足校哉先生之祠要自韩侯始则韩之传决也而又得侍讲张公名其阁其传益决也因书其説寄侍讲以遗韩侯云今附于迁居南楼之后
　　六月辛巳防龙隠洞
　　先生有龙水城南帖云邵彦明置酒招余及华阳范信中龙城欧阳佃夫约清旦会于龙隠洞余三人借马自南楼来至则彦明及其弟彦升在焉云云彦明者临淮邵华彦升兄也信中名寥佃夫名襄余者江西之修水黄庭坚鲁直时崇宁四年六月辛巳
　　予去歳在长沙数与处度元实相从把酒自过岭来不复有此乐感叹之余戏成一絶
　　处度名湛元实名温此篇元载别集今附是嵗
　　宜阳别元明用觞字韵
　　元明留别
　　此篇元载外集
　　信中逺来相访且致今嵗新茗又枉任道寄佳篇复次韵呈信中兼简任道
　　此篇元载别集
　　和范信中寓居崇宁遇雨二首
　　按蜀本诗集注云此诗亦四年夏所作
　　乞钟乳于曾公巻
　　按蜀本诗集注云豫章后集有与公巻书云钟乳何时再成又云岭南秋暑殊未解此诗盖秋时所作或遂絶笔于此篇欤
　　九月三十日先生卒
　　按国史九月五日奉御笔手诏元祐奸党诋讪先帝罪在不赦曩屈台宪贷与之生斥之逺方固无还理终身贬所岂不为宜今先烈绍兴年谷丰稔铸鼎以安庙社作乐以协神民嘉祥荐臻和气昭格肆颁赦宥覃及万方兴言邦诬久责遐裔一夫失所朕尚恻然用示至仁稍从内徙服我寛德其革尔心应奸党羇管编配安置居住在广南者与移荆湖南北在荆湖者移江淮其余并移近里惟不得至四辅畿内后批崇宁元年九月十六日送进奏院遍牒行下明年正月庚戌刘摰而下叙复有差先生在轻第二等之首并叙复令吏部与监庙差遣而先生皆不及拜命故先生本传云三年徙永州未闻命而卒绍兴初髙宗皇帝中兴特赠先生直龙图阁官子孙各一人二年先祖尚书以给事中召至行在防家藏先祖亲笔日记载二月初六日戊辰后殿引对天语甚温询先生子孙曲折许它日召至行在及十七日已卯午刻中使郑谌传宣至先祖遂就省中见之上令问先生诸孙曲折先祖即因谌付口回奏当时特赠实与张耒晁补之秦观四人同命词云敕故朝奉郎黄庭坚等自熙宁大臣用事变法始以异用排斥士大夫维我神祖念之不忘元丰之末稍稍收召接于元祐英俊盈朝而尔四人以文采风流为一时冠学者欣慕之及继述之论起党籍之禁行而尔四人毎为罪首则学者以其言为讳自是以来缙绅道丧纲纪日隳驯致宣和之乱言之可为痛心肆朕纂承既从昭洗今尔四人复加褒赠斯足以见朕志矣呜呼西清之逰书殿之选惟尔曹为称使生而得用能尽其才亦何止于是欤举以追命聊申赍志之恨亦以少慰天下士大夫之心英爽不亡歆此休显盖词臣推广髙庙圣意及之后之子孙伏读褒训衘戴国恩欲报无路何但痛哭流涕而已因辄附诸篇末



　　山谷年谱巻三十
