　　钦定四库全书　　　　　集部四
　　东莱集　　　　　　　　别集类三【宋】
　　提要
　　【臣】等谨案东莱集四十卷宋吕祖谦撰祖谦有古周易已着録其生平诗文皆祖谦殁后其弟祖俭及从子乔年先后掇拾遗稿厘为文集十五卷又以家范尺牍之类为别集十六卷程文之类为外集六卷年谱遗事则为附録三卷即今所传之本也祖谦虽与朱子为友而朱子尝病其学太杂其文词闳肆辨博凌厉无前朱子亦病其不能守约又尝谓伯恭是寛厚底人不知如何做得文字却是轻儇底人如省试义大段閙装馆职防亦説得漫不分晓后面全无要又谓伯恭祭南轩文都就小狭处説来其文弱并见于黄防滕璘所记饶録后托克托修宋史遂列祖谦于儒林传中微示分别然朱子所云特以防华溺心之持论不得不严耳祖谦于诗书春秋皆多究古义于十七史皆有详节故辞有根柢不涉防谈所撰文章关键于体格源流且有心解故所作虽豪迈骏发而不失作者典型亦无语録为文之习在南宋诸儒之中可谓衔华佩实又何必吹求过甚转为空疎者所借口哉又按朱子语类称伯恭文集中如荅项平甫书传梦泉子渊者如骂曹立之书是陆子静者其他伪作想又多在云云是祖俭等编集之时失于别择未免收入赝作然无从辨别今亦不得而删汰之矣乾隆四十六年二月恭校上
　　总纂官【臣】纪昀【臣】陆锡熊【臣】孙士毅
　　总　　校　官【臣】陆　费　墀

　　钦定四库全书
　　东莱集卷一　　　　　　宋　吕祖谦　撰诗
　　许由【福】
　　许由不耐事逃尧独参寥行至箕山下盈耳康衢谣谓此污我耳临流洗尘嚣水中见日驭劳苦如尧朝尧天接山际尧云抺山椒谁云能避世处处悉逢尧
　　清晓出郊【福】
　　落月窥瓮牖殷勤唤人醒蓐食治野装行行向郊坰林端横宿霭未放羣山青藕花断复续莫辨浦与汀初闻露花香一洗廛市腥清景竟难挽晨光着邮亭留眼数天际尚余三四星车尘驾暑气白汗如飜瓶凉燠一机耳愠喜谁使令泠然解其防冰壶在中扃
　　城楼【福】
　　城峻先迎月帘疎不隔风棋声传下界鴈影没长空岛屿秋光里楼台海气中登临故待晚雨外夕阳红
　　西兴道中二首
　　鳬鹜迎船似有情随波故起绿粼粼野花照水开无主谁信春归已两旬
　　桑麻张王不知春帝恐莺花太断魂东岸红霞西岸绿却将景色为平分
　　晚望【信】
　　独立荒亭数过帆横林疎处见沧湾故知不入豪华眼送与鳬鸥自在看
　　春日七首【信】
　　江梅已过杏花初尚怯春寒着萼踈待得重来几枝在半随蝶翅半蜂须
　　短短菰蒲绿未齐汀洲水暖鴈行低栁阴小艇无人管自送流花下别溪【一云归时须趂春光浅待得春深意却迷】
　　岸容山意两溶溶便是东皇第一功春色平铺人不见却将醉眼认繁红
　　春波无力未胜鸥夹岸山光翠欲流若使画成惊顾陆更教吟出压曹刘
　　络石寒毛涧底明春来绿徧小峥嵘凭谁再续平泉记为定芸兰孰弟兄
　　一川晓色鹭分去两岸烟光莺带来径欲卜居从钓叟緑杨缺处竹门开
　　檐铎无声鸟语稀径深钟梵出花迟日长徧绕溪南寺未信东风属酒旗
　　登八咏楼有感
　　仲舒旧事无人记家令风流一世倾天下何曾识真吏古来几许尚虚名【阙仲舒守婺有异阙】
　　富阳舟中夜雨
　　万顷烟波一叶舟已将心事付溟鸥蓬笼夜半萧萧雨探借幽人八月秋
　　野步【杭】
　　石梁俯清流苔髪明可数茅檐春昼长寂寂亭阴午鸟啼花径深风絮浩无主幽人不可亲棋声时出户
　　晚春二首
　　卷地狂风殿晚春落花盖水欲成云向人不改故时面惟有苍官与此君
　　风絮流花一任渠北窻髙卧绿阴初闭门春色闲中老为谢平生董仲舒
　　明招杂诗四首
　　鸟声报僧眠钟声报僧起静中轻白日邈视东流水风月有逢迎出门聊徙倚传徧南北村松间横屐齿前山雨退花余芳栖老木卷藏万古春归此一窻竹浮光泛轩槛秀色若可掬丰腴当夕餐大胜五鼎肉墙竹生夏阴风荷留宿露解衣一盘礴此岂不足付风檐袅茶烟铜瓶语相泣清阴一疎箔不碍飞花入
　　游丝
　　游丝浩荡醉春光倚赖微风故故长几度莺声留欲住又随飞絮过东墙
　　夏日
　　阶前水乐元无谱檐外风琴不用弦待唤青奴与黄妳为君极意作今年
　　郑武子删定挽章二首
　　愽洽推诸老胷中几石渠暮年终反约精义本无余羲易忘言后楞伽絶笔初长归应不憾旧学尽成书古汴豪英海追随不厌勤尘中识梅福帘下得严君【京师贤者多市隠阙　　识之公所从受太乃得之于日者】培养逢原学烟沈济世勲定知千载后下马董生坟
　　又二首【代父仓部作】
　　平生丈人行每语尽箴规问字扬雄宅谈经董相帷壶觞陪胜践杖屦及深期谁料南归日坟前宿草衰公未陪经幄还应典奉常如何便沈没不使少翺翔幽壤千年闭名山万卷藏升堂多俊彦筑室绕髙冈
　　陈庭坚聘君挽章二首
　　沙尾三家市人声半米盐悠然搔短髪忽此见长髯觞咏欢初合溪山气已添丰城埋劒夜太史定先占大门三世旧是邑两公同易防它年絶【删定郑公】诗筒去嵗空朱【阙】豹隠雨【阙　　丞暗阙　集是堂】白马虎谿风【阙　　　公阙　弟】好在慈恩塔亭亭翠霭中
　　巩采若府推母钱夫人挽章二首
　　内助功推冠名成父子间中原遗俗尽旧族素风还石窌天开邑宫门日缀班光华竟何许夕照在西山歴歴称觞地悲凉骑省园风枝今日恨露叶去年痕鸾翥昬遗镜鱼枯泣旧轩曲湖春色满不到北堂萱
　　叶子山右史父宣义挽章二首
　　经笥深无底髙谈一座倾置身初濩落有子晚光荣命服乡闾贺安舆里巷迎风枝何不定忽忽到佳城诸父乌衣集公时预往还凉秋同出郭胜日共寻山电掣流光速舟移古岸闲又成丹旐去衰涕不胜澘
　　寄章冠之
　　章侯平生一诗囊酬风酢月徧四方浩歌姑熟酒淋浪醉呼太白同举觞遂登浮玉临渺茫江涛挟笔益怒张沙头倚樯乐未央兴阑忽上秋浦航门前槐花日夜黄闭门琢诗声绕梁白袍纷纷渠自忙飘然邂逅非所望自言乆厌世锁缰合眼已梦庐山苍君才甚硕气方刚身虽欲隠文则彰江湖故人半朝行左推右挽摩天翔而我戢翼甘摧藏不能与俗相迎将径当行前扫山房俟君功成还故乡却驾柴车迎路傍
　　送栁严州解官趋朝【楹】
　　一叶初秋已趣装玺书屡下驻归艎少留北阙三年最多借西州半嵗强身外宠荣元自薄眼前凋瘵故难忘书囊知有朝天草不是中和乐职章
　　送宋子华通判长沙【代叔祖知录作】
　　骚人故悲秋九辨播三楚宋公旧题壁文采照潭府千载得君侯遥遥接华绪还当初秋天又进湖湘艣当家多胜事此役可兼取江山日日新似若相劳苦木脱献群峰云生失前浦况持别乘权光华动徒旅元戎下分庭百吏羣趋庑后车载仁风习习被南土预知潢池盗无复惊桴皷政当劝卖劒不必禁挟弩岭头镜面平论赏骈圭组临分一杯酒不为离愁举
　　东阳郭彦明挽章
　　小试威名盖一乡卷藏韬畧付农桑传家籖轴书盈幄择壻簮缨笏满牀置邑万家开兆域送车千两塞康庄正须今代如椽笔尽发潜光着石章【幄一作屋】
　　李粹伯侍御母夫人挽章
　　对仗峩冠日鲸牙汹九渊堂萱不改色台栢故参天共识吾君圣今知此母贤丁宁刘子【阙】　事一时编
　　王龄詹事挽章二首
　　诸老收声尽佳城又到公苍天那可问吾道竟成穷旌卷莆田雨箫横霅浦风今年襟上泪三哭【一作泣】万夫雄【芮祭酒刘太史皆以今嵗下世故云】
　　大使交旃日元戎解甲秋先鸣惊众寐孤愤压【一作厌】羣咻羽翼新鸿鹄声华旧斗牛断桥亡恙否落月照寒流尚书汪公得请奉祠饯者十有四人分韵赋诗某得敢字
　　鼎食味苦浓藿食味苦淡同生不同嗜羊枣与昌歜孰能游其间进退两无憾尚书古仙伯雅尚本真澹禁涂履星辰讲厦席氊毯将升间槐棘忽去乱葭菼太清奉虚皇奎壁手可揽举以华其归光耀极鈆椠向来功名人勇进忘坎窞听诵归来辞掩耳谢不敢宁知达士胷万牛眇难撼清风满后车一洗世氛黕祖帐将军园寒枝红缀糁公归宁乆阔别意不成惨金华访旧学和羮待醯醓政恐牧笛清终换街皷紞
　　送丘宗卿博士出守嘉禾以视民如伤为韵
　　檇李国西门道里去天咫讼庭人摩肩客馆舟衔尾凉燠变须防怵听复骇视心平理自见周道本如砥堂下万休戚堂上一笑嚬是心茍不存对面越与秦豚鱼尚可孚况此能言民君看津头栁叶叶皆相亲奋髯疾抵几解衣徐探雏古来多快士气吞两轮朱簿书髙没人迎笔风摧枯自许岂不豪嵗晏终何如折肱称良医识病由身伤开府事如麻岂尽昔所尝平生老农语易置复难忘麦黄要经雪橘黄要经霜
　　魏元履国录挽章二首
　　麻衣见天子拜疏不知休落落山林气拳拳畎畆忧极知千载遇政用一身酬绕舍闽溪水朝宗日夜流羣公祖疏傅多士送阳城短棹非前约长亭及此行深留移白日共语只苍生防续山阳赋邻人笛未横祭酒芮公既殁四年门人吕某始以十诗哭之
　　少年把笔便班扬咳唾珠玑落四方嵗晚寒窻浑忘却瓦炉香细雨声长
　　际野尘埃扑面来万人蚁聚拨难开手中杓柄长多少蛰尽饥肠十月雷【公为仁和尉嵗荒殍者满野区处赈恤各有条理】
　　小醉初醒日半昬森森赤棒绕篱门慨然投袂无难色不识从来狱吏尊【公尝为某道坐司狱时如此】
　　交广归来里巷迎破囊又比去时轻何须更酌防泉水夫子胷中万斛清
　　殿前拜疏阅羣公献替从违各异同陛楯诸郎自相语白头祭酒最由衷
　　出祖津头六馆空帽檐齐侧挂帆风吴兴盛事人能数直自胡公到芮公
　　闻人有善已伸眉倒廪倾囷更不疑菶菶萋萋竟何许卷阿空老凤皇枝
　　胷怀北海与南溟却要涓涓一勺清相对蹵然如重客无人信道是门生
　　璧水经年奉宴居天和袭物自舒徐凭谁寄谢朱公掞才向春风坐月余【朱公掞见明道于汝州归语人曰光庭在春风中坐一月】
　　先生墓木緑成围弟子摧頽昼掩扉大雪繁霜心已死有时清梦尚抠衣
　　送朱叔赐赴闽中幕府二首
　　止戈堂上屐声闲飞盖相追杳霭间君到定知难入眼倚天灊霍是家山
　　路逢十客九衿青半是同牕旧弟兄最忆市桥灯火静巷南巷北读书声
　　周尧夫主管挽章
　　五栁传觞地风流魏晋前曾探孝先笥惯坐广文氊身世浑如梦功名莫问天从今风雪夜不上剡溪船
　　周表卿尚书挽章
　　奏篇曾用牍三千晚嵗回翔日月邉眼看四朝诸老尽身兼五福几人全清台课厯遗书在昼寝凝香旧政传竹马馆前寒月白当时辙迹故依然
　　杨信伯郎中挽章二首
　　象魏三千法瀛洲十八人南宫占列宿少海近重轮闻道清羸极犹能职业亲榴皮余屋壁零落独无神并舍游从旧同朝分义深时时坠书札得得到山林北去先移棹南来后盍簮死生离合地搔首一悲吟【前嵗某还朝公方去国】
　　蒋世修秘书父朝奉挽章
　　太一青藜子舍光命书频嵗到髙堂深居物外风烟老静看人间日月忙绕舍图书千载韵映堦兰玉四时芳逝舟休叹东流水余庆源流衮衮长
　　苏仁仲计议挽章二首
　　幽栖略具便休官帝遣蒲轮唤不还大似文元居道院又如退傅过香山梦回帷幄青冥上【尝为宻院计议官】醉堕风波浩荡间【尝谪汀州】向【阙】　中有荣辱那能八十鬓毛班登门畴昔奉从容婺越之间一水通今日江东无贺老去年牀下拜庞公旧来论议多遗落新出传闻或异同已矣从谁判【一作辨】真赝汗青连屋未施功
　　向运使挽章
　　防衣飜户映庭槐使节州符未展才文献定知丞相似渊源还自洛阳来异端惑世浓于酒古学违时冷若灰从此湖人识防礼凛然治命手亲裁
　　酬上饶徐季益学正
　　吾家紫微翁独守固穷节金銮罢直归朝饭尚薇蕨峩峩李杜坛总角便髙蹑暮年自誓斋铭几深刻责名章与俊语扫去秋一叶冷淡静工夫槁干迃事业有来媚学子随叩无不竭辞受去就间告戒意尤切典刑自耆老防持何敢阙嗟予生苦晚名在诸孙列拊头虽逮事提耳未亲接徐侯南州秀少也尝皷箧示我百篇诗照坐光玉雪因之理前话讲绎霏谈屑两都弟子员家法严城堞取善则未周守旧犹有说闭门风雨散孤学丝桐絶怀哉五马桥寒迳寻遗屧
　　顾茂恭母王夫人挽章
　　圣朝人物盛诸何寿母皤然乐事多堂下无忧萱弄色天边有信桂交柯黄金籝满经方重白玉楼成恨未磨空诵安仁旧时赋版舆零落故山阿【仲子以文称而先逝阙】夜宿浦城鱼梁徐删定子出示林谦之挽其父二诗时谦之方按刑广东有怀次韵
　　五年不说空山雨今夜鱼梁着钓船为问故人今健否桄榔叶暗瘴江边
　　两章宛转复清哀读到鱼梁首重回便使短牋无姓字也应知自艾轩来【艾轩诗脩文巷里暮春前欲上旗亭送客船忽有短牋无寄处鱼梁却在泪痕邉　忽然白昼自生哀立马桥东唤不回惊起何波理残梦十年灯火上心来注云次章述梦中所见何使君文举为同舍生蜀人以波呼之犹言丈人也】
　　题刘氏绿映亭二首
　　凉叶飜飜不受尘芒鞵藤杖及清晨开窻小放前溪入澄绿光中独岸巾
　　鹭浴鱼跳在镜屏摇青浮碧太鲜明墙东种得阴成幄隔叶看来却有情
　　题归庵
　　云壁开苍峡风林卷翠涛诸松皆老大一嶂独孤髙发兴虽公等寻幽许我曹秋光端可赋不是楚人骚
　　王通直挽章
　　近来南国冢半是北人坟异县谁怜我同乡又失君深居传雅尚坚坐挹清芬日落长安第三槐拂暮云
　　刘梧州挽章
　　驷马髙车照路光幡然改辙兴何长空山猿鹤惊无恙同社鸡豚乐未央祗见嵗华来冉冉不知耆旧去堂堂北邙道上麒麟冢谁得归休十载强
　　许著作挽章
　　清文丽藻百川増窘步追随愧不能麟趾差肩台岌岌鴈飞联翼塔层层莼鲈归兴都门酒薤露悲歌大隧灯独向梁间诵遗句寒松衰菊绕峻嶒
　　次韵叶丞相陈尚书游南园
　　乐事良辰古所难三分春色一分寛润花雨过红裙湿倚竹风斜翠袖寒自有南堂谁举白可无东绢为施丹两翁醉墨曾题品便作平泉草木看
　　宣城李君尝游东湖居士之门袖诗见过次韵以谢
　　人去湖空古豫章溪荪水荇换年芳闻风我是通家旧覔句君犹弟子行须髪苍浪休叹老齿牙沆瀣尚生香宛陵自昔诗人国今日谁升小谢堂
　　何叔京挽章二首
　　濮州以諌死何氏得其真天下中庸义人间父子亲再传犹易简小出复逡巡埋骨虽南土倾心向北辰倾盖黄亭夜翛然涧壑姿倚天唯直榦到地絶旁枝亹亹今何许悠悠只自知寒碑卧风雨千载有深期
　　鲁少卿挽章
　　庆源衮衮接天流老桂传香次第秋人物西都九卿选光华南国十州游翛然径下滕王阁已矣长怀范蠡舟身后楚骚谁着録灵光旧草合兼收【王文考逸之子作灵光赋而夭宗教君实似之】
　　萧果卿祭酒挽章二首
　　虚心观世态实行播乡评璧玉中边厚冰壶表里清家声到萧傅人望似阳城殄瘁无穷恨湘江日夜倾摩揣诚斯薄雕防质自销平生但真朴直上絶枝条氛雾终澄霁丘山亦动摇朝阳旧时凤声人舜箫韶
　　送喻叔竒通判会稽
　　鸣驺前日饯出使椎皷今日送作州防稽别驾官尚薄道傍羡者何其稠版舆有亲余九十东南之美供甘柔先春铸牙入午啜破腊箭茁充晨羞况复诗坛执牛耳所至风月相献酬千岩万壑徧题品防有采者人名遒
　　与同馆游张氏园分韵得日字
　　出门厌嚣尘入门倦占毕驾言城北园滞思顿觉失方池环修篁广陌卫行栗先雪梅已苞后霜草犹茁上跻极髙明旁穿复深宻主人真喜事秀句屡盈帙招呼文字饮及此三余日山林与钟鼎零茂本非匹斯游岂偶然书板记甲乙
　　送胡子逺著作知汉州分韵得行字
　　定交不在蚤意合盖已倾胡侯西南来两载同书檠与人徐有味于世初无营虚舟澹容与未易宠辱惊鱼龙同一波中有千丈清道气自深穏名言常简明南宫接东观天衢势方亨梦回得逺信窥檐渚鸿鸣开书见连环归兴浩已盈子政方校録令伯俄陈情都门日毂击杂袭炎凉并谁知此麾盖独为思亲行夹道皆叹息始识真重轻古来聚散地雪野天峥嵘别袖不可挽宿昔洲渚生君臣有大义忠孝相持衡勉哉楙明德清庙须栋甍
　　薛叔云左史母方夫人挽章二首
　　彤管传遗范形容欲付谁初年栢舟赋晚嵗艾轩诗【阙】
　　中称寿母不独蔡三司
　　往在西雍日从容许拜亲杏花坛壝古萱草户庭春曾是升堂客应为执绋人壶公天一角吹泪洒车尘
　　端明汪公挽章二首
　　异时忧世士太息恨才难每见公身健犹令我意寛雕零竟何极回复岂无端此理终难解天风大隧寒四海膺门峻亲承二纪中论交从父祖受教自儿童山岳千寻上江河万折东微言藏肺腑欲吐与谁同
　　赵路分挽章二首
　　鲁卫封虽近原顔室自贫一家唯四壁九族自三春子舍龙头贵佳城马鬛新升堂如昨日南望涕沾巾晨昬生死际至性极民彞巨孝东都传劬劳小雅诗固应为世表何止秀天枝令子传遗绪累然不自持
　　陈能之少卿挽章二首
　　往在西台日调娱用力艰善人终有恃公道亦徐还既去言方白重来鬓已班清名配詹事千载赤城山二父官曹接诸郎砚席通流年何鼎鼎见日每匆匆马走谁怜我麟书近得公又成交臂失楚些铎声中
　　恭和御制秋日幸秘书省近体诗
　　麟阁龙旂日月章中兴再见赭袍光仰观焜燿人文盛始识扶持德意长功利从今卑管晏浮华自昔陋卢王愿将实学醻天造敢效明河织女襄
　　贺车驾幸秘书省二首
　　麟台髙栁识雕舆共记中兴幸省初黄道再传天子跸青编重入史臣书需云下际君恩盛晨露髙张乐节舒若写鸿猷参大雅定非周皷颂田渔
　　紫清丹极与天邻阖辟乾坤系笑嚬独为斯文回一顾坐令吾道重千钧先王旧物参差见列圣明谟次第陈墨客区区感荣遇岂知深意在彞伦













　　东莱集卷一
　　钦定四库全书
　　东莱集卷二　　　　　　宋　吕祖谦　撰表
　　代仓部知黄州谢表
　　提邉符而乘障愧非御侮【阙】　　　　　　　　　承
　　流之寄抚躬局蹐涖事【阙】　　　　　　　　　舆图
　　大一王之统御地分【阙】　　　　　　　　　繄牧守
　　必得夫循良则黔【阙】　　　　　　　　　介于长淮
　　虽事简而俗醇【阙】　　　　　　　　　多名胜啸咏
　　之余参考【阙】　　　　　　　　　　共理必柬异能
　　如臣者朴【阙】　　　　　　　　　化已絶意于紫青
　　屈首【阙】　　　　　　　　　　于论荐遂误畀于蕃
　　宣【阙】　　　　　　　　　　遇皇帝陛下锡天勇智
　　【阙】　　　　　　　　　照临之下乾坤髙厚咸归【阙】
　　尤谨玉闗之戍曽何踈【阙】
　　条辑宁闾里挈缾守器【阙】
　　坐縻于廪禄
　　代仓部知池州谢表
　　淮壖乘障初无固圉之【阙】　　　　　　　　　　甫
　　祗职业参布诏条【中谢阙】　　　　　　　　　缀官
　　聫之末投身【阙】散【阙】　　　　　　　　　　传烽而
　　儆备当戎马之【阙】　　　　　　　　　　张卒获自
　　保偶逃椟【阙】　　　　　　　　　　之奥区乃江
　　表之重地【阙】　　　　　　　　　　戒兵农杂居则
　　必洽比【阙】　　　　　　　　　　委此盖伏遇皇帝
　　陛【阙】　　　　　　　　　　行之书留神万国考三
　　【阙】　　　　　　　　　　之踪亦预使令之列臣【阙】
　　宁凋瘵之余咨度弛张【阙】
　　光同众戚休敢顾斗升【阙】
　　代叔父知南安军谢表
　　职方之籍甫列附庸公【阙】　　　　　　　　　　锡
　　土诚后敢于吁天【中阙】　　　　　　　　　　穷处
　　廐传据南北之防【阙】　　　　　　　　　　无以追
　　随他郡地望卑【阙】　　　　　　　　　　复难自愬
　　秩居人后忧【阙】　　　　　　　　　　能甚短折肱
　　州县虽险【阙】　　　　　　　　　　之已耗晚推迁
　　于宫牒【阙】　　　　　　　　　　称临遣此盖伏遇
　　皇帝【阙】　　　　　　　　　视邦选侯方旁求于召
　　【阙】　　　　　　　　　　凡有识知同归贲帱臣敢不布宣诏令遵奉教条尺寸之肤防养何禆于大体斗升之水涵濡终觊于余波
　　代叔父知南安军谢太上皇帝表
　　小垒漂摇滥受拊摩之责清都閟邃逺倾就望之诚袚饰忱辞冒闻渊听【中谢】睠焉敝邑控彼荒陲大江之南朝贡虽数千里中兴之后生聚余五十年谁谕民编俾知帝力如臣者置身冗散游世竒穷蚤厌干戈微悟息兵之深防晚观诏令稍窥更化之闳规誓与疲癃共安易简恭惟太上皇帝陛下妙参干始静赜道原闲燕斋心自得大庭之馆监观孝治不遗小国之臣太极开先万生并育臣幸同遐俗亲见淳风鸡狗相闻际栗陆赫胥之盛牛羊考牧皆车攻吉日之余
　　代舅曾史君知筠州谢表
　　九畿星拱并受诏条万乘天临诞敷宸指虽陋邦之代匮亦德意之亲承具以圣谟告于裔土【中谢】窃以舜门穆穆辑瑞以朝诸侯汤网恢恢受球而缀下国思皇盛旦率履旧章肆勤前席之咨溥及左符之寄腹心屏翰臂指豪英凡拜赐于朱【阙】　观【阙】　　　如臣者至谫
　　而拙【阙】　　　　　乆负于家传【阙】　偶逃于官谤长江右【阙】　　附城朌竹使以承流已过斗升之量欵枫宸而【阙】　幸瞻咫尺之顔此盖伏遇皇帝陛下濬哲文明刚健中正下天上施酌民瘼以广求小纪大纲收主威而总揽邈在河山之外皆如防陛之前臣敢不遵奉章程慰安黎庶惇行教化渐消珥笔之风恪守部封少効挈缾之智
　　代舅曾史君知广德军谢表
　　厉精之朝严于置守坦明之训饬以临民佩天语以在涂参土风而问俗【中谢】窃以大江之右一障甚微行阙之旁九畿莫近地轻而责重赋寡而费多指日待粮皆尺籍伍符之旧无时致餽当大车驷马之冲纷罢遣之相仍凛支持之不暇谁与领此厥惟艰哉如臣者受性颛蒙降材谫薄东西随牒饱邮传之风霜旦暮坐曹老簿书之嵗月岂期末路骤试小邦兹盖伏遇皇帝陛下齐圣广渊刚健中正轮运辐集合华夏以来王纲举网疎总方维而受职矧在封圻之内实同防陛之前臣敢不遵奉诏条慰安闾里挈瓶假器誓殚守邑之勤毁瓦画墁少答食功之义
　　代仓部知吉州谢表
　　竢罪仓曹无裨邦计分忧江国尚玷藩条丁宁临遣之荣怵惕拊摩之责庀官甫始拊已载兢【中谢】维是庐陵介于楚甸土膏而人瘠物伙而俗贫万室连甍剽夺时鸣于桴皷千艘衔尾转输日困于舳舻匪时通材畴荷隆委如臣者赋资谫薄涉世阔踈两郡民编蔑矣慰安之效二年省掾居然尸素之惭亟求襆被之行复与剖符之寄力绵识眊责重事丛惟仰恃于乾坤或俯资于尘露兹盖伏遇皇帝陛下配天立极继圣御图恢举闳模网在纲而不紊操持大柄臂使指而必从虽逺在于江湖犹近临于轩陛臣敢不布宣诏令怀辑里闾急効近功忍自谋于宠利深根固本誓勉尽于拙诚
　　为张严州作谢免丁钱表
　　奏牍既升方虞闻罢免符亟下稍示复除曷贱悃之遽伸本至仁之易感【中谢】惟严为郡介国之隅呻叹讴吟宜朝传而暮达抚摩涵养当月裕而嵗丰孰知凋瘵之余尚困赋租之重畴先民瘼最甚丁徭自古邦家惟欲编氓之繁阜于今闾里反忧孙子之众多皇明岂忍于遐遗下吏未闻于控告而臣过以谫薄【阙】　顾忧鸿鴈
　　于飞亲见【阙】　　　　　　　　　恳恳之诚曾谓琐【阙】　蒙开可此盖伏遇皇帝陛下监观邦本恢养治原制赋欲均期复大禹九州之正施仁有渐姑从文王四者之先雨露旁流槁干胥浃臣敬撢厚泽下逮穷民观其拜赐之时犹有乞怜之意既勤深恤得少愒于今年终觊大恩俾尽夷于旁郡
　　为虞丞相作辞册宝进封增邑表
　　至德要道焕丕册于贲文厚赏薄功下昕廷之涣汗忱辞既贡渊听尚髙【中谢】窃以尊亲者礼之隆养志者孝之实虽百王之未举用以扬名必万物之咸和始为锡类将增光于鸿业当诿属于近司如臣之愚受责宜最所忧吁咈督熈载之庶尤敢意宠嘉録相【阙】之微效矧命秩建邦之异数非醻劳懋赏之常科伏望皇帝陛下稽用邦彞惠绥人欲谓奉承慈极不专典章容物之间则期望弼臣岂止賔賛摈承之末亟收还于前诏以饬厉于后勲再用控诚迄期得请
　　为梁参政作辞册宝转官表二首
　　奏牍升闻娄干聪听诏函宠答尚閟俞音辄忘难犯之威敢述终辞之义【中谢】伏念臣志虽许国材不逮人髙位难居乆弗胜于指顾厚恩未报姑少缓于乞身若繇庆典之成重拜明纶之渥既躐崇秩复荒大邦则异时避宠之言皆为虚语平日恶盈之戒自负初心茍必强之受而纳之贪孰若听其辞而全其守伏望皇帝陛下俯矜恳款深体精诚察其累疏之陈非敢片词之饰九关霄汉傥吁告之莫通一舸江湖将归休之继请显册昭融光于二典需章恳款閟以九关不胜坠谷之忧嗣上循墙之请【中谢】伏念臣起繇踈贱滥与几微肆惟竣事于明禋并奏鸿名于慈极职是讨论之重独出鼎司凛然绘画之难莫穷坤载敢图诏綍槩陟官联歴考前闻邈无近比欲展终辞之微志敢循再渎之常科崇听益髙奏封复却虽隆威之难犯觊拙守之获伸伏望皇帝陛下鉴厥忱诚体其控诉厉弼谐之防耻用振四维改庆赐于英材以全三乐曲收成命少穆师言
　　为虞丞相作辞郊恩表
　　泰畤均厘泽覃无外路朝敷命宠及罔功不胜坠谷之忧敬致循墙之请【中谢】窃以大臣之义固非饰小【阙】以为防国典之常亦难徇一夫而违众既郊而赉于古有稽敢为喋喋之忱辞将贡惓惓之愚虑为臣不易当翼厥后以思艰惟天无亲实监有邦之敬德傥自安于居宠斯大戾于协恭伏望皇帝陛下寅畏以答天休隆寛以从人欲与其尽循故事为邦家焜燿之光孰若少抑近司示君臣兢惧之实庶或上助持盈之治岂徒私逃招损之危
　　为梁参政作辞郊恩表
　　天命匪解载储滋至之休地道无成弥惧大来之福敢辞娄渎尚冀终从【中谢】伏念臣乆以琐材辱于宰枋内积食浮之愧岂独危身仰思覆餗之忧将难报国于昭明祀克相盛时颙若显承皆羣工之祗肃穆然昭假本上圣之寅恭顾慙老臣曾何报効廼飏涣汗之号廼增汤沐之封诚悃虽殚俞音尚閟伏望皇帝陛下俯矜拙守博采师言纾其负乘之惭裁此告廷之渥虽多邑不惜固仲尼爱繁缨之心然足欲故亡亦晏婴辞邶殿之义
　　为宰臣作端诚殿贺南郊礼成笏记
　　【阙】事泰坛扬八銮而返轸受厘皇邸旅万玉以充庭伏惟皇帝陛下对越穆清肃将纯嘏本以宸心之【阙】登兹熈事之成陈安止谟念几康而昭受进敬之戒监陟降于显思
　　为芮直讲作庆王辞增邑表
　　有命自天被宠灵之特异无【阙】　　　　　以【阙】多义
　　所当辞言非敢饰【中谢阙】　　　　　　　　自量进依日月之光但私【阙】　　　诗书之【阙】　　见闻常忧居养之移易忽骄盈之戒陛下慈【阙】　　　宠数弥加微横草之効而增邑赋进国封蔑【阙】　之称而兼节镇备藩翰是皆厉世摩钝之具以待【阙】　顾于扬庭孚号之时猥及微陋思盛世岂无父职【阙】寒士而边外必有服劳于下僚与其专于戚【阙】　　均之臣庶筹量至熟恳请实宜伏望皇帝陛下鉴从欲之仁俾安愚分察由衷之义姑寝误恩茍私意之不行则众心之自服为芮直讲作庆王生皇孙锡名谢太上皇帝表
　　列第环宫方极奉承之乐周庐设卫载延似续之荣舄奕观瞻凌兢佩戴【中谢】窃以东平诸子印犹限于能趋鲁国五名类仅称于同物畴若覃厖恩于襁褓矧惟锡美称于冕旒此盖伏遇太上皇帝陛下髙视穆清游心昭旷巍巍荡荡共瞻太极之尊继继承承爰笃曾孙之庆愿弼成于幼学用克对于鸿私
　　为芮直讲作庆王生皇孙锡名谢太上皇后牋
　　温凊承顔慈极夙承于椒屋焜煌发命光风初转于兰芽吉语甫传微躬载惕【中谢】窃以元气两仪之运资始资生天枝四叶之祥以嗣以续庆流繁衍爵及携持此盖伏遇太上皇后殿下德冠河洲化孚宫阃周邦胥喜惠既笃于曾孙晋锡用蕃福本承于王母愿益开于防昧庶仰答于坤元
　　为梁参政作乞解罢政事表二首
　　恳款娄闻危衷已竭睠存虽渥鄙守难移尽布精微仰祈原省伏念臣起于韦布职是机衡进则有未报之上恩岂容茍去退则有难酬之重责安敢自私使其筋骸粗可鞭防或以识虑短浅而逢尤悔或以举措乖谬而干谴呵亦既冒居皆不敢惜今乃足疴重膇目视茫洋盖表着之所共瞻而冕旒之所亲见如州县官曹之末若簿书期防之间小有罢癃随即汰斥而块然衰疾据此崇严略贵而问卑置近而治逺恐凡被谴之士皆且指臣为辞虽欲示恩乃妨责实伏望皇帝陛下曲留聪听俯鉴忱诚念臣所陈者系国体之重轻察臣所求者匪身谋之安佚特捐祠廪俾解政涂则臣当收召精神袚除疴疹已誓异时之糜殒不惜捐躯用明今日之逡巡本非避事
　　诚悃升闻所期得请温言赐却未即报俞进忘难犯之威仰吁盖髙之听伏念臣气昏质弱材薄虑疏闻国论之几微坐弥三载问政涂之诿寄何补一毫冲愧相乘疾疹交作眊然瞻视于文牍而已艰惫矣步趋虽防朝而犹惮涉冬浸剧与日俱增引大体而【阙】逺猷素非所及効小勤而躬细务今又不能若复自安可谓无耻洊归诚而控愬觊从欲以闵怜公其尸旷之诛岂容善罢私以奉承之旧尚许免归怵迫之诚单竭于此伏望皇帝陛下至明烛隠大度包荒若爱其去而积其愆必难覆防惟遂其诚而解其责乃尽始终赋以真祠还之故里则臣忧危既释卫养可专假其休愒之期少加砭剂付以烦劳之事敢惮驱驰
　　为汪尚书作知平江府谢表
　　隆委难胜期于颠踣鸿私曲被遗以便安分书殿之荣光借侯藩之壮观度越常典昭明异恩【中谢】伏念臣际防两朝推【阙】三纪爵乆逾于始愿学浸【阙】于【阙】　越从蜀道之归亟冠禁涂之邃经惟词禁史【阙】　衡持凌瘁之孤身萃髙华之极选志凋气馁日惭【阙】守之隳责厚忧深居有简书之畏眚灾狎至疾疹相乘蕲外假于郡章觊逺收于朝迹睠兹茂苑近在脩门置身未外于函关顾影忍违于文陛此盖伏遇皇帝陛下圣神立极中正体干宇万物以兼容陶成罔间品羣材而并用陟降无私眇然簮履之微假以盖帷之施臣敢不播敷诏令怀辑里闾增主之明废任莫追于前悔务民之义疚心尚补于夙愆
　　为韩尚书作知建宁府谢表
　　辅郡罔功方吁天而沥恳潜藩非据乃易地以防恩优假至深凌兢曷已【中谢】伏念臣奋繇平进亲受异知参言语侍从之流遭逢厚甚责献纳论思之効称塞缺然假宠清厢分忧近甸拊摩无术幸及于食新全度有加讫防于念旧惟建溪之作屏实代邸之啓封属此丐闲眷焉改畀官游未逺驱驰尚记于壮时民力已殚凋瘵顿殊于前日姑勉图于综理恐终负于使令此盖伏遇皇帝陛下明烛万微惠绥羣献本末轻重咸归统御之中小大短长不出范围之外顾如衰钝亦获便安臣敢不上体曲成益思尽瘁土风里俗虽粗识其二三王泽国章曷布宣于万一
　　礼部代宰臣以下进三祖下第六世仙源类谱仁宗皇帝玉牒毕贺表
　　天发庆源衍皇支而有永国严大典章烈祖于无疆令日载蠲上仪交举【中贺】窃以建邦啓土胄本出于神明扶世导民德实参于化育厚裔苗之凭藉培运厯之灵长炎宋肇兴上通元造昭陵在御专以至仁垂光覃被于云来流泽涵濡于亿兆厥开真主并辑旷文谱增属籍之华牒冠史臣之录发挥昌緖见大宗小宗之蕃申载宏纲示特书屡书之重源流综贯典册崇成繇宣祖以来咸星罗于霄极若明道而后实日靖于鸿图振振信厚之风皥皥泰和之治银潢滉漾玉版閟严千八百国之封先乎异姓五三六经之籍展也同符懿铄厖洪函生闿怿恭惟皇帝陛下隆恩睦族骏惠绍基帝系緜延监枝叶本根之辅皇猷浑灏思规模榘矱之遵式是丕彞对于华旦臣等参联庭寀亲覩邦祺圣统聿传陋栁芳永泰之谱休声逺继赓石介庆厯之诗
　　代宰臣以下进三祖下第六世仙源类谱毕贺太上皇帝表
　　清都绛阙固髙视于羣生宝系璿源实仰资于太极告成典册垂裕仍云【中贺】窃以颢穹生民濬发皇宗之盛丕天大律于昭帝系之严显允熈朝肇开圣统德隆泽厚命既仆于万年胄逺族蕃谱方登于六世戚踈区别昭穆派分虽国论民言不至斋心服形之地然宗盟家政犹关问安视膳之时爰练日以从咸望云而鼇抃驩腾需牍庆集丛霄恭惟太上皇帝陛下渊静化元希夷物始大纲授舜既荡荡以无名九族睦尧本亲亲而有叙光宅穆清之邃具膺蕃衍之祥臣等幸际休辰与观盛事中兴功业斯干咏辑于弟兄百世本支陈锡永观于孙子
　　代宰臣以下贺车驾幸袐书省表
　　东观书林乆徯汉仪之覩西昆防府载瞻周驭之临嗣三纪之闳模轶百王之盛节【中贺】窃以斯文崇替与世降升自我祖宗严载籍萃藏之地于时典册【阙】乘舆游幸之书从容箴诲之求广大畯良之聚炎图再造华省一新爰亲御于右文用仰绳于前武【阙】　善继太极丕承乙夜牍陈念初载网罗之不易昕朝班入思中兴储养之有原乃临三馆髦彦之躔乃展列圣图书之奥帝晖下瞩光荣河温洛之藏天藻昭垂跨过沛横汾之咏湛露示醇醲之惠承云宣纯绎之音一日万几曾靡斋居之暇九流七略独烦清跸之留盖以恢稽古尚德之风夫岂为饰治乐成之举声明布濩庆泽汪洋恭惟皇帝陛下秩叙邦经裁成王度多闻将求建事既惠顾于简编大烹所以养贤复均朌于肴醳士心兴起雅道流行臣等服在具僚身逢昌防第从臣之颂敢扬厉于鸿休近天子之光请具宣于德意
　　代宰臣以下谢赐冬衣表
　　观天四序敛一嵗而成冬稽国九经与羣臣而同体趣颁商笥下逮周行【中谢】恭惟皇帝陛下丕冒羣工诞敷洪施当未明求衣之际穆若有怀顾大寒索裘之时凄其将至乃申旧典以示深仁臣等覆被君恩糜捐邦赋仰思报上倾星辰拱北之心俯念裕民斥杼柚大东之咏
　　代宰臣以下冬至贺表
　　七政上齐恊玑衡于景至九仪下辨旅圭璧于阳生休气函防祲容饬备【中贺】恭惟皇帝陛下道原皇极化浃泰和天地之心玩羲爻而来复日月所照观周正而徧颁同轨同文时万时亿臣等迹污班【阙】　睽陛亷南面而朝羣臣虽亚嵗彞章之旧北乡而寿慈极实熈朝庆典之新
　　代宰臣以下冬至贺太上皇帝表
　　羲驭迎长厯既传于大舜鲁台书瑞云咸望于帝尧凡厥含生胥为善颂【中贺】恭惟太上皇帝陛下妙参三极髙蹈百王游物之初坐毓滋萌之彚御气之辨黙符亨长之阳顺履休辰备膺纯嘏臣等俯偕羣品仰跂太清本本元元起数载推于一复父父子子并明永恊于两离
　　代宰臣以下贺雪表
　　皇极之主畴既叙于时寒丰年之冬兆先占于积雪缤纷六羃贲冒九围【中贺】恭惟皇帝陛下绥静嘉师财成元化严凝西北敛义气以方升疆理南东瞻同云之已合瑞呈禹甸喜溢尧衢臣等幸际昌辰欣逢休应授简而居客右虽惭梁苑之辞为乐而与民同请上齐宫之对
　　代宰臣以下贺太上皇帝雪表
　　蠖濩蜵蜎穆若清都之邃聫翩飞洒暠然丰嵗之祥璀璨宸居昭融休气【中贺】恭惟太上皇帝陛下黙调玉烛髙眡珍台成性存存虽【阙】观于虚白为众父父未庸释于黎黔顾圭璧之错陈睠仓箱而载怿臣邈居下土絶跂寥天游藐姑之山既瞻冰雪占曾孙之稼豫庆茨梁
　　代宰臣以下谢赐喜雪宴表
　　同云雨雪南山已咏于丰年湛露晞阳北阙载开于华宴光生觞豆泽浃簪裙【中谢】恭惟皇帝陛下昭受天休鉴观民阜醴泉甘露靡容太史之书防酒嘉肴独侈农夫之庆凡陪镐饮咸识尧心臣等滥列垂绅喜均侧弁一之日二之日既沐洪恩千斯仓万斯箱行观嗣嵗代宰臣以下防庆节祝圣道塲开啓疏
　　受命降康本乾坤之纯佑祝厘归福亦臣子之精诚前占出震之期敬致后天之祝皇帝陛下伏愿具膺三乐诞保九围合岱嵩衡华之髙登崇寿纪接虞夏商周之统光大皇图
　　满散疏
　　中兴初建于一元是基景命阳月肇先于三统厥啓昌期天示休符人归美报皇帝陛下伏愿膺图有【阙】御歴无疆垂尧舜之衣裳永承慈极复文武之境土坐集骏功
　　进功德疏二首
　　奉玉巵于十月适当诞圣之辰上金镜于千秋共罄爱君之志袭邦家之休懿极海宇之颂祈皇帝陛下伏愿翕辟储祥穆清凝命泰元授防宣昭亿载之符无逸献跨轶三宗之寿
　　七政璿玑占瑞肇开于汉朔千秋金鉴献规思辑于唐臣率时同宇之诚迓续后天之筭皇帝陛下伏愿仰承帝则俯畏民碞御无逸之篇极严恭而得寿对不违之命本圣敬以滋休
　　进所编文海赐银绢谢表
　　右臣今月四日承中使李裕文宣谕圣防以臣所编文海精当赐银绢三百疋两者奏篇无取锡命有加既叨中袐清切之除复拜内府便蕃之锡人微恩厚感极涕零兹盖伏遇皇帝陛下圣学髙明皇猷渊懿粲然众作思采摭以无遗蕞尔小臣惧讨论之不称已逃罪戾仍被眷私抱椠怀鈆曷副右文之意赐金增秩徒惭稽古之荣臣无任










　　东莱集卷二
　　钦定四库全书
　　东莱集卷三　　　　　　宋　吕祖谦　撰奏状劄子
　　为张严州作乞免丁钱奏状
　　右臣昨者恭奉圣防差权发遣严州军州事内窃省循以未信之学遽当民社深惧识眊力浅疎阔舛缪仰负皇帝陛下责成共理之意敬陈悃愊恳辞弗俞黾勉遵承惶灼无地爰自就道徧访本州利病往来者皆言严之为郡地瘠人贫丁盐钱绢额数繁重民不聊生此赋不除永无息肩之日臣瞻望威顔之始冒昧控诉天慈悯恻许令到任条具以闻仰见陛下至仁博临勤恤民隐虽古先圣王之用心不是过也臣自到任延问耆老谘诹僚吏参稽案籍始知本州丁盐钱绢为民大害向来所闻百不一二谨条具本末上干天听臣照对本州丁盐钱绢之起据父老称自承平时每一丁官支给盐一防计五斤每一斤计钱三十一文二分省共计钱一百五十六文省却纳绢一丈二尺八寸数内一半系本色绢一半系折纳见钱是时绢每一匹直钱一贯文省每丁计纳绢六尺四寸计价钱一百六十文省又折帛见钱一百六十文省两项通计三百二十文省将官中所给盐斤价钱百五十六文省比折外每丁实陪贴纳钱百六十四文省所纳不多公私两便未见其害后来蔡京改变盐法令大商入纳买钞支给袋盐货卖从此官司更不支给丁盐徒令纳绢盐给既停绢价复长浸久浸增目今绢一匹估计折纳七贯文省民力殚竭职此之由臣请为陛下详言之两浙东西路共管十五州军户口物力无若本州之贫丁盐钱税亦无若本州之重本州地形阻隘絶少旷土山居其八田居其二涧曲岭隈浅畦狭陇苗稼疎薄殆如牛毛细民﨑岖力耕劳瘁虽遇丰稔犹不足食惟恃商旅般贩斗斛为命旬日不雨溪流已涸客船断絶米价腾踊大小嗷嗷便同凶年每岁合六县所纳苗米除折纳糯米外粳米止管八千七百五十一硕犹不及湖秀冨民一户所收之数所有官兵米粮逐年婺州应副一万五千硕补助支遣尚阙一万三千一十硕其为困乏不言可见重以坊郭乡村边溪去处每经巨浸垣墙頽仆庐舍倾摧资用散失生计萧然若遇防盗整葺未全复遭漂荡民素穷乏又加此厄虽使止存两税犹惧输纳不前今乃经赋之外每丁使之重纳丁钱盐绢一丈二尺八寸其双丁以上折科每匹计钱七贯文省凋瘵之民其何以堪且以两浙诸郡论之平江府秀婺衢等四州自蠲免丁钱明州每丁止纳钱六十文足惟湖州丁盐钱绢在两浙最号为重其乌程归安长兴安吉德清五县三丁共纳绢一匹本州三丁共纳绢三丈八尺四寸比乌程等五县每三丁共少一尺六寸一丁止少五寸三分三厘相去不逺其武康一县每四丁共纳绢一匹则反轻于本州截长补短本州丁盐钱绢较之湖州犹自颇重至于他郡重轻相絶可以类推本州民力在两浙十五军州之下而赋敛反在十五军州之上以至贫之民纳至重之赋人情物理恐不应尔臣谨按本州丁籍建德县第一等至第四等户计一千八百四十九丁第五等有产税戸计一万七千八百九十八丁无产税户计三千八百二十二丁遂安县第一等至第四等户计二千三百三十七丁第五等有产税戸计八千九百六十四丁无产税戸计一万八百八十六丁寿昌县第一等至第四等戸计九百七十七丁第五等有产税戸计七千六百二十九丁无产税户计四千二百一十八丁分水县第一等至第四等戸计五百六丁第五等有产税戸计一万三千七百五丁无产税戸计九百七十八丁淳安县第一等至第四等戸计三千六百五十丁第五等有产税戸计八千三百三丁无产税戸计一万八千二百七十四丁桐庐县第一等至第四等戸计一千三百九十九丁第五等有产税戸计一万五千四百八十丁无产税戸计二千一十八丁通计六县第一等至第四等戸止有一万七百一十八丁其第五等有产税戸共管七万一千四百七十九丁虽名为有产大率所纳不过尺寸分厘升合抄勺虽有若无不能自给其无产税户共管四万一百九十丁并无寸土尺椽饥寒转徙朝不谋夕本州统管一十二万二千三百九十三丁而第五等有产税户无产税户共管一十一万一千六百七十五丁是十分之中九分以上尫瘠困迫无所从出从前官吏明知其害迫于上司督责之严汗顔落笔蹙頞用刑笞棰缧系殆无虚日愁叹之声闾里相接彊悍者穷塞无聊散为攘窃四方遂指严州为多盗之区非犷俗独钟于此土盖丁钱偏重于他邦原其情状实可怜悯臣体访得深山穷谷至有年三十余顔状老苍不敢裹头县吏恐丁数亏折时复搜括相验纠令输纳谓之貎丁民间既无避免之路生子往往不举规脱丁口一岁之间婴孺夭阏不知其几小民虽愚岂无父子之爱徒以阨于重赋忍灭天性亲相贼杀伤动和气悖逆人理莫斯为甚臣闻之不觉涕下窃自惟念本州实光尧寿圣太上皇帝基命之地陪辅行都最为密迩皇帝陛下方以不忍人之心行不忍人之政岂容辇毂百里之间斯民颠顿愁悴父子不能相保意者未有以实上闻者臣职在拊摩尚复便文自营不言死有余罪用敢竭诚悉意上彻旒扆臣恭覩绍兴十四年十月二十二日勅三省同奉圣防永道郴州桂阳监及衡州茶陵县民户于二税之外尚循马氏旧法添纳丁身钱绢米麦流弊未除朕甚悯之可将逐州县丁身钱绢米麦并与除放臣窃惟永道郴桂阳监茶陵四郡一县邈在湖广太上皇帝明见万里之外不遗逺方捐赋予民本州幸在阙门之侧反不得如遐方荒裔沾濡德泽臣窃痛之欲望圣慈特降睿防将严州丁盐钱绢依永道郴州桂阳监衡州茶陵县及衢婺秀州平江府例尽行蠲除使一方仰父俯子吏不至门复有生民之乐不然乞如明州例每丁纳钱六十文足又若以国用未裕则乞蠲免一半粗寛民力亦为厚幸然终不若沛然尽蠲为渗漉无穷之泽也臣诚过虑恐议者或谓蠲免严州恐诸郡援例申请必致有亏经费臣窃谓圣人之治俾万邦惟正之供丁盐钱绢出于一切本非常赋陛下约已节用凡以为民异时帑藏充溢蠲免之令固将次第而举今虽调度尚虚犹当先其尤急者用示省赋之渐以地则莫如本州之近以民则莫如本州之困以害则莫如本州之重先后之序宜自本州始况太上皇帝潜龙旧镇亦非诸州遽敢援例惟愿睿断不疑俯赐开允俾一邦亟解倒垂之急臣言语短拙不能尽冩困迫之状惟与合郡吏民澡心涤虑延颈跂足以俟鸿厐之施冒犯天威臣无任战栗悚惧谨録奏闻伏候勅防谨奏
　　乾道六年轮对劄子二首
　　臣闻自古进言于君者必以责难为恭盖晏安之适声色之娱瓌丽之玩畋游之佚实为治之大蠧其乐难舍其惑难移忠臣义士乃冒万死而欲夺其君之所嗜此自古及今所共谓之责难也恭惟陛下厉大有为之志宵衣旰食求治之外百无所嗜皇皇汲汲蚤夜劳瘁有非寒士之所能堪者凡昔人之所责皆非陛下之所难矣臣敢为天下贺前古之君亦知圣道之可尊特以耳目之欲切于身而不能去故因陋就简甘为凡主今陛下不待箴谏此累自除恢明圣道无若此时之易章句陋生乃徒诵诂训迂缓拘挛自取厌薄不知内省反归咎陛下之不用儒臣以为尚幸陛下不用之耳傥陛下误信而轻用之真责治效于是曹緜嵗歴月必无所成陛下遂谓儒术止此圣人之道永无复施之日矣臣敢为儒学贺夫不为俗学所汨者必能求实学不为腐儒之所者必能用真儒圣道之兴指日可俟臣所私忧过计者独恐希进之人不足测知圣意之蕴妄意揣摩觝排儒学谓智力足以控制海宇不必道德权利足以奔走羣众不必诚信材能足以兴起事功不必经术臣不复举陈言腐语姑以目前事言之陛下临御九年于兹阅天下之故察羣臣之情亦熟矣边隅小警公卿错愕而顾私将士迁延而却步涣散解弛不相系属果智力所能控制耶髙爵重禄一得所欲畏缩求全惟欲脱去无复始来之慷慨果权利之所能奔走耶异时奸囘诋欺败事堕功之徒追数其过果皆不才不能者耶智力有时而不能运权利有时而不可驱材能有时而不足恃臣所以拳拳愿陛下深求于三者之外而留意于圣学也陛下所当留意者夫岂鈆椠传注之间哉宅心制事祗畏兢业顺帝之则是圣学也亲贤逺佞陟降废置好恶不偏是圣学也规模审定图始虑终不躁不挠是圣学也陛下诚留意此学日就月将缉熈光明实理所在陛下当自知之而自信之矣本原既得万事有统若网在纲若农有畔非若乍作乍辍漫无操约者之为也惟陛下裁择其中取进止
　　臣仰惟陛下神武英睿恢建大义将以明天经而脩人纪凡偷墯茍安沮计害成者皇明下烛举无所逃在位在服将皆顺上所向各坚乃心以趋事赴功王业之隆可拱而待臣窃以谓沮计害成者陛下既已知所恶将顺奉承者陛下亦当知所察恢复大事也规摹当定方畧当审始终本末当具举缓急难易当豫谋古之君臣如句践种蠡如髙祖良平相与共图大计反覆筹画至于今可考曷尝敢易为之哉今委靡者既不足言将顺奉承者多为赞美称诵之辞既未尝献疑复无所论难夫一郡一邑之事尚疑者半难者半参合审订然后至于无悔况天下大计果无可疑而无可难耶臣所以愿陛下深察之也大抵欲实任此事必不轻受此责盖成败利钝其责将皆归于一身故先尽其所疑极其所难再三商搉胷中了然无惑然后敢以身任之虽死不惮彼随声响和无所疑难者岂所见真如是之同哉特欲媮取一时之快以钓爵秩势迫事急又为他说自解而去独遗陛下以忧劳初非实有徇国捐躯之志也陛下方广揽豪杰共集事功政患协心者之不多臣岂劝陛下尽疑其迎合而轻弃之哉唯愿陛下精加考察使之确指经画之实以何事为先以何事为次意外之祸若之何而应未至之患若之何而防周密详审一无所遗始加采用则尝试侥幸之说不敢复陈于前矣然后与一二大臣合羣防定成筭次第行之无愆其素大义之不伸大业之未复臣弗信也唯陛下留神取进止
　　淳熈四年轮对劄子二首
　　臣窃惟皇帝陛下临御以来惟绍复大业是志惟计安防内是图前代帝王聪明勤俭仅得陛下万分之一者莫不随世而就功业未有如陛下汲汲望治十有六年而焦劳未解者也意者殆羣臣不足以佐下风欤陛下自履尊极政令屡有所更革人材屡有所易置矣方其未更也方其未易也羣臣有能先事建白以起发圣意者乎其所以敝未极而变患未甚而消者独赖陛下生知天纵随即觉悟而已故举偏救弊维持至于今日者实由陛下圣明独运而非羣臣之助也然志勤道逺迁延至于今日者亦由陛下圣躬独劳而无羣臣之助也陛下初岂乐于独劳哉良以羣臣不能仰助如前所陈加之摠揽既久图事揆防者多不如陛下之精审议法定令者多不如陛下之明习甚则私意小智又多不逃陛下之识察陛下遂谓天下之事既知之矣天下之人既见之矣所以慨然益坚独运万机之意也夫独运万机之说其名甚美其实则不可不察焉臣请序而言之人主一心实治乱安危之所从出所患者夺于多欲则其心昏蔽而不能宰制万事今陛下于声色于游畋澹然无一毫之欲惟其有意于独运万机故琐微繁细悉经省览酬酢区画日不暇给而天下大计或有所遗治效不进反与多欲者同岂不甚可惜乎此独运万机之说不可不察也厥今敌势陆梁而国雠未雪民力殚尽而邦本未宁法度具存而穿穴蠧蚀实百弊俱极之时官寺充满而偷惰茍且无庻绩咸熈之效降附布于郡县而未免于疑沮帑藏耗于军屯而未免于怨嗟陛下欲寛宵旰之忧要必得非常之材委属之然非常之材类皆不肯舍规矩准绳而狥人惟忘势尽礼有賔友之义推诚笃信有父子之亲而后可致茍独运万几则不能受控御者鲜或在列上益务损其权下益得逃其责阴拱熟视沈浮取容陛下宵旰之忧谁与图之乎此独运万几之说不可不察也治道体统上下内外不相陵夺而后安乡者大臣往往不称倚任陛下不得已而兼行其事大臣亦皆亲细务而行有司之事外至监司守令职任率为其上所侵而不能令其下故豪猾玩官府郡县忽省部掾属陵长吏贱人轻柄臣平居患犹未尽见也一旦有事谁与招麾而伸缩之耶由一命而上大小相承积而至于人主然后尊重无以复加茍万几独运大臣而下皆为人所易则人主岂能独尊重哉如曰臣下权任太隆惧其不能无私则有给舍以出纳焉有台谏以纠正焉有侍从以询访焉诚得端方不倚之人分处之自无专恣之虑何必屈至尊以代其劳哉此独运万几之说不可不察也陛下至公无我左右之臣虽素号亲密至其有过威断力行何尝有所牵制可否黜陟裁自圣心所谓左右之臣不过供指顾传命令何尝假以事权天下徒闻陛下独运万几事由中出听其声不察其实妄意在旁者或微有所预也而其陪侍习熟工于揣摩亦能时以一二事取验于外故人稍稍乡之此在英主之世本非大患惟明扬贤隽各还其职公议而公行之则人自无所疑而为左右者亦得全其恩意保其宠禄矣狷介之士忿激过当至以汉唐权幸为比诚非所拟然人之闗鬲经络少有壅滞久则生疾陛下之于左右虽不劳操制茍玩而弗虑则声势浸长趋附浸多过咎浸积内则惧为陛下所谴而益思壅蔽外则惧为公议所疾而益思诋排及是时忿激者之所忧将见之矣此独运万几之说不可不察也臣愿陛下虚心屈己以来天下之善居尊执要以摠万事之成勿以图任或误而谓人多可疑勿以聪明独髙而谓智足徧察勿详于小而遗逺大之计勿忽于近而忘壅蔽之萌诚意笃而逺迩各竭其忠体统正而内外各得其职则二帝三王之治不能加毫末于此矣臣愚戆不识大体惟陛下裁赦取进止
　　臣窃惟国朝治体有逺过前代者有视前代犹未备者以寛大忠厚建立规模以礼逊节义成就风俗当俶扰艰虞之后其效方见如东晋之在江左内难相寻曾无宁岁自驻驆东南以来逾五十年无纤毫之虞则根本至深可知矣此所谓逺过前代者也文治可观而武绩未振名胜相望而干畧未优虽昌炽盛大之时此病已见如西夏元昊之难汉唐谋臣从容可办以范仲淹韩琦之贤皆一时选曾莫能平殄则事功不竞可知矣此所谓视前代犹未备者也陛下慨然念雠耻之未复版图之未归故留意功实将以增益治体之所未备至于本朝立国之根本盖未尝忘也而臣下不足以测知宸指献言者多以小辩破大体治民者多以苛政立威名逼蹙拘制而士气不舒争夺驰骛而仕路益隘凡所谓寛大忠厚礼逊节义之属皆诋以为陈腐为迂阔范防既撤无复畏恐何所不为圣虑将益焦劳矣夫浮华可抑也繁文可去也清谈髙论不切事情者可黜也至于祖宗【阙】　风俗所以维持天下者其可朘削之乎臣窃谓【阙】　治体其视前代未备者固当激厉而振起其逺过前代者尤当爱护而扶持议者乃徒欲事功之增而忘根本之损陛下清闲之时岂可不永念其故哉又况寛大则豪杰得以展尽忠厚则羣众不忍欺诬礼逊兴则潜消跋扈飞扬之心节义明则坐长捐躯狥国之气然则图维事功亦未有舍根本而能立者也惟陛下加圣心焉取进止
　　进编次文海劄子
　　右某先于淳熈四年十一月内承尚书省劄子勘会已降指挥令临安府校正开雕圣宋文海十一月九日三省同奉圣防委吕某专一精加校证某窃见文海元系书坊一时刋行名贤髙文大册尚多遗落遂具劄子乞一就增损仍断自中兴以前铨次庶几可以行逺十一月十五日三省同奉圣防依某寻将秘书省集库所藏本朝诸家文集及于士大夫家宛转假借旁采传记他书虽不知名氏而其文可録者用文选古诗十九首例并行编类凡六十一门为百五十卷目録四卷某窃伏自念本朝文字之盛众作相望诚宜采掇英华仰副圣意而某学问荒浅知识卑陋不足以知前辈述作之指黾勉承命今已经年简牍浩繁纂缉缪戾加以缮冩才毕偶婴末疾尚恐疎略抵牾未敢遽以投进今月二十四日伏蒙辅臣具宣圣谕縁某已除外任俯询所编次第自惟稽缓不胜震惧所有编次到圣宋文海一部共一百五十四册并临安府元牒到御前降下圣宋文海旧本一部计二十册并用黄罗夹复封作七复欲望特与敷奏缴进某不胜惶惧俟罪之至
　　除直秘阁辞免劄子
　　某先奉圣防编类文海近因宣谕缮冩投进今月四日承尚书省劄子三省同奉圣防吕某编类文海采摭精详可与除直秘阁又防圣恩赐银绢三百疋两某窃自揆度问学浅陋知识卑凡实不足以称讨论之选黾勉承命冒昧奏篇疎畧舛差无所逃罪敢谓上恩隆厚宠数过宜蚤夜以思不遑宁处人心初不相逺窃闻果有驳章诚以编次此书止是将前人文集畧从其类徒淹嵗月何有勤劳又况去取之间岂能允当方圣上责实之日尤重职名非有显功未尝除授兼某已拜金缯厚赐至于寓直中秘实为太优岂宜贪冒宠私重烦公论欲望朝廷矜怜特与敷奏将所除直秘阁恩命速赐寝罢干渎朝听某下情无任悚栗之至
　　再除著作郎史官辞免劄子
　　恭准尚书省劄子九月二十五日三省同奉圣防吕某除秘书省著作郎兼国史院编脩官伏念某顷者备数着庭以病自免圣上録其鈆椠之微勤畀之贴职以宠其归绥奬覆护夐无近比卧家以来未及两载公朝记识不替除目已朌既还旧职复史馆深惟尫残小臣至愚极陋仍嵗所蒙被者虽麋捐九死无以仰醻使筋骸仅可自比于人所当奔走就列勉思称塞实以右支风痹久成废疾戴大恩而莫报顾薄命而自怜冒昧控陈诚非得已伏望特赐敷奏收还新命依旧差注宫观庶霑微禄以养余齿候指挥
　　除参议官辞免劄子
　　右某近以病控免恩命十月二十九日准勅特添差两浙东路安抚司参议官仍厘务某窃自惟念一介妄庸无所取似疾病沉痼已为废人公朝记识不忘始则欲加祓饰俾之厠于东观图书之间终则怜其病贫又复寘于职优俸厚之地人微恩重感极涕零岂不欲舆疾之官以拜大赐实以抱病之久驱驰道路力所不能欲望特赐陶铸一宫观差遣候指挥
　　东莱集卷三
　　钦定四库全书
　　东莱集卷四　　　　　　宋　吕祖谦　撰啓
　　代仓部知黄州谢宰执啓
　　防近臣之荐牍内愧疎庸佩边垒之守符外分忧顾俯微躬而怵惕仰洪造以归依窃观云梦之南州素属江淮之要地黄堂胜槩传王杜之风流赤壁威声慕曹刘之雄烈防啓恢图之运实当控扼之冲疏亭障以制襟喉逺烽燧以明耳目辑宁封部储峙刍粮拊凋瘵而民气苏严赏罚而士心奋有此数者当求通济之才岂无他人独预蕃宣之寄如某者禀资甚薄涉世多竒费日月于簿书窘风霜于邮传锥处囊而立见自愧无闻金跃冶而不祥益思难进﨑岖末路踸踔穷途肆法宫轸共理之良而从橐受举贤之诏遽尘论奏偶成误墨之蝇滥被选抡岂称乘轓之鹿叨逾若此报効阙然此盖伏遇某官名世真儒际天奥学冠压羣公之表典司大政之元逺至迩安罔间重轻之势出长入治兼收钜细之能凡畀付于郡条必参稽于舆诵于何椎钝亦费陶镕某敢不力务中行勉求实效措诸事业愿师三折肱之医畏此简书莫伸九顿首之礼
　　代仓部知黄州谢从官啓
　　岸江之壤条教用希被边之州忧虞实重曾是迂疎之质膺兹推择之余庀事有初抚躬无所窃以填拊凋残之俗辑宁荒逺之区参稽前闻具载成绩衞文大布马遂至于三千羊祜轻裘田爰开于八百克绥疲瘵于变冨强阙然近世之亡称邈矣风流之不继怯者拘小文而牵制诞者张空簿以浮夸井邑荒凉版图湮坠岂特威权之素夺正唯劳来之不先匪求循吏之能孰还平世之旧如某者秉心椎鲁降命竒穷才能不及于中庸名实未加于上位问羊问马既乏于政声学箕学裘又頽于世业敢【阙】迩列误玷荐书严虎落以扞城任当御侮佩鱼符而临众责在长民合是两端萃于一已凌兢拜命黾勉効官靖言忝冐之由实出帡幪之庇恭惟某官留意人物尽忠国家乐拔茅连茹之多举无遗善思采葑下体之畧恕不求全凢宣化以承流必集长而去短故斯孱陋亦玷使令某敢不外饬营屯内齐封部形格势禁庶成襟带之勲仁渐义摩敢望袴襦之咏
　　代仓部知黄州通张魏公启
　　仰夫子之门墙夙有依归之愿瞻元戎之旌纛获承节制之尊敢以丹诚寓之缃简恭惟某官佐王硕辅命世真儒先知觉后知传斯文之正统小德役大德为善类之宗盟扶日毂于庆霄握斗枢于宥府入则赞一日万几之务出则专五侯九伯之征震叠龙荒焜煌麟阁处消息盈虚之变适行藏进退之宜肆琴瑟之更张首弓车之聘召献言申戒避宠就闲羽檄交驰旧疏果符于防玺书狎至陪都载绾于麟符当虞舜之四巡延晋文之三觐运筹坐胜聚精防神锡鈇钺以抚师总江淮而分陜落氊裘之危胆沸鹖弁之欢謡旗帜精明鼓角讙亮国家再造髙鸿烈于汾阳天地重开翊丕图于建武冠钧衡于廊庙下膏泽于幅员若智若愚以祷以颂某荒芜晚学蹭蹬孤踪每原念于衰宗尝屡投于化冶志勤事左心亲地疎误分边垒之忧幸効辕门之役虽迹遥履舄莫伸罄折之恭然气激肺肝窃効钟鸣之应
　　代仓部知池州谢宰执启
　　考课边城讫无善状承流泽国复出洪钧既诹日以涖官敢寓书而彻听窃以朝廷之上每以休息生养为心郡邑之间宜以还定安集为事矧池阳之都防实江表之要冲如虎如貔旁穆万屯之聚载芟载柞俯绥千耦之耕承里闾艰食之余当师旅劳还之后欲畀拊循之任必求通达之材如某者名迹湮微性质固陋偶袭箕裘之绪久安州县之劳顷佩左符往守孤垒属遽书之驰骛纷疆事之绎骚顾当地势之必争适防敌锋之不至幸终更而去彼荷新渥以来斯爰考唐朝有杜牧把麾之旧其临秋浦亦齐安解组之余虽后先迁徙之偶同顾今昔风流之非匹退思侥幸之极尽出陶成之私恭惟某官经纬皇猷弥纶王度权衡有信揣轻重而得宜坏冶无心俾小大而为用近柬周行之彦逺咨共理之良何此孱庸亦容忝冐某敢不蠲除民瘼和辑师屯歌小雅鸿鴈之诗敢忘劳来读西京循吏之传益务慰安庶几一得之愚或有万分之补
　　代仓部知池州荅教官启
　　并玉闗而出戍已愧罔功朌铜虎以分符洊膺因任方愧驰书之缓乃防坠翰之先伏惟某官心醉六经学闗百氏赫奕词林之誉从容泮水之游自幸衰踪获联王事虽费日簿书之末无预师儒然移风俎豆之间冀资郡政风飚载厉灯火可亲愿益厚于节宣庶导迎于休宠
　　代仓部通吉州交代钱吏部启
　　州防相望夙托门阑之旧拥麾归觐复承榘矱之【阙】接武有期拊躬载抃恭惟某官德隆民表识贯邦【阙】赜阴阳消长之原极文武弛张之用河山带砺骍毛传百世之盟彞鼎烝尝膰脤袭五王之庆尚矣典章之未替蔚然文献之可观早涉要津浸敷华问大邦维屏泽久浃于侯藩太微积星望夙髙于郎位越从闲燕申命拊循衡经律以参稽权恩威而并用鲁公报政方当入辅之年楚尹告新其在合符之日某昔勤展对今幸规随瞻遐躅以益髙防羸躯而自愧受雄剧浩繁之责窃有惧焉承渐摩绥辑之余则知勉矣气和青律日靖黄堂愿毖护于节宣用宁承于眷倚
　　代仓部通吉州胡邦衡侍郎启
　　避盖公之舍夙愿趋承倚韩子之门尚虞麾斥敢陈尺牍恪布寸诚恭惟某官名冠伦魁学穷根柢贯大忠于日月际浩气于堪舆早抗危言力扶正论帝臣蹇蹇岂容藜藿之干王道平平忍使荆榛之塞风波万里金石一心逮鼎鬯之承尧首弓旌而聘尹屹中流之砥柱坐阅頽波澹欲晓之长庚独髙众宿浸劳【阙】
　　汲直于淮阳未孚舆论见贾【阙】　　　　柬宸共
　　期三接之余亟奉四邻之拜某素深慕用兹幸瞻依秣马膏车已遡风于墙屏墨笔操牍先展敬于缄縢
　　谢单谏议举自代启
　　伏准照牒举充自代者深严谏省未尝一通竿牍之勤焜燿奏函乃有再出门阑之幸洊膺睠奬弥切兢慙窃以遇合之难古今所共不求而得者始号知己无实而当者亦为欺人雅道浸堕公论益夺材无定品以造请之疎数为贤愚士失常心以荐扬之多寡为轻重举贤或蔽于私昵冒宠罕闻于自量有开耆英力囘弊习图隽良于公举未得其真借光宠于寒踪以明此意谓其适居逖逺之地偶无营祷之嫌表而出之庶有从者急于谕俗固靡暇于详求退以省躬亦不容于轻受既辱知于絶望之日辄告病于拜恩之辰如某者质本颛愚学而固滞酬酢未经于世故宁保端方呻吟不出于程文何名该洽乃如恬退尤出虚传虽潜匿里闾乏临政涖官之考然参稽嵗月率居忧待次之年凡贲饰于需章悉控陈于前牍【阙】慙围棘已伤鉴裁之明敢料规蒲重致品题之误缺然自视称此实难此葢伏遇某官道峻儒宗望隆寿俊每推贤而扬善将正本以澄源入告谋猷首冠七人之列旁求髦彦众先三日之瞻曾是孱庸乃叨甄拔某敢不服膺古训嗣守家传永思义命之常深警悔尤之发于今日褒扬之语不为空言庶他年进拜之间少无愧色
　　谢陈尚书举自代启
　　伏准照牒举充自代者奏入宸闱当拔豪英之萃名传朝路乃收固陋之尤共疑鉴裁之明尚有毫厘之误窃以畧函封牍削之诚而求士款昵之外置门扫阶趋之素而垂情简慢之中在古所难于今殆絶矧列顾问论思之地而统隽髦肃乂之盟前席后车皆一时之盛选东阡西陌多昔岁之雅游曷此需章逮于贱迹论旧则未尝识面度德则无所取材过而举之必有谓矣如某者少虽志古长未知方绕断简以自封睇崇墉而坐隔弭节燕居之日固愿循墙鸣珂法从之辰岂忘投贽始则以孱懦自薄终则以疵贱自嫌阅日月于丘樊迄参辰于屏着纵不获谴斯焉取知曾谓未承謦欬之音屡借齿牙之论重濡荐剡俯溉枯荄燕马非生聊示爱竒之意晋貂难续更怀代匮之慙佩宠既隆循涯以惧此盖伏遇某官提衡清议推毂羣儒逊于稷逊于防盍宪虞朝之盛不如农不如圃乃形阙里之谦内切揣量若为称塞某谨当益坚拙守毋废初心博求师友之亲力探典坟之赜深惟公举本非私谢之时独有直躬少答曲成之赐
　　答詹秀才启
　　束书以出将遂逺游行卷所施宜于先达曾谓防然之几与观贲若之文伏惟茂才韫积既丰材华方茂江山草木共助发于英辞门户诗书俾尽闻于情话顾慙扫轨虚辱敂闗北海尊空误坠祢生之刺西江水逺徒怀蒙叟之心
　　答侯秀才启
　　弭棹款扉已起跫然之喜发函开卷骤观贲若之文荷意则勤俯躬以怍伏惟茂才先辈久韬贤韫深探词源琴书徧歴于四方樽俎久陪于诸彦有如孱陋亦未弃捐许其气义之交告以急难之说退循拙守虚辱好音扣剧孟之门非其任也闭顔渊之戸窃有志焉
　　中两科谢主司启
　　问津邹鲁未知经术之渊源学步班扬讵识词章之统纪揣已初无于一可逢辰乃幸于兼收得之若惊荣不盖愧窃以自昔广招贤之路若时开入仕之门众俊朋来烝髦辐集略于始进罔拘流品之浊清考以终身徐待是非之坚定故上无甚重甚轻之弊而下无必贵必贱之人气俗敦厖风声醇厚髙弗以此自满卑弗以此自惭道降质衰辞繁用寡执笔操牍阔视承明之庐蹑蹻担簦平步髙门之地一升俊造之列即为腾跃之阶指日而须若偿所负虽怀经济之蕴堕在冗散之流抗顔议事为病狂刺口论文为犯分仰望云汉邈无津涯异意者方痛诋而力排知己者特熟视而窃叹彼此之势既激怨隙之萌遂形间生英豪大振頽靡邓攸在晋不去王官而举孝亷德裕仕唐耻与诸生而从乡赋夫岂厌清华之选又非避博雅之名察其所存则亦有说盖欲安常业于夸诩之际抑浇风于奔竞之余示以不争固将自反惟国朝发进士之举肆绍圣立宏词之科屈宋比肩渊骞接袂然观抑扬之深意少知阖辟之微权柳崇仪素号儒宗晚纾武弁韩黄门奋由世禄尝主文闱俾于陟降之间莫见厚薄之迹凡名为士当识此心如某者章句謏闻箕裘衰绪信书滞固几类鲁人之皋涉世舒迟殆同齐俗之缓妄睎畯轨辄簉词场千里驱驰变星霜于邮传连年胶扰付编简于尘埃以椎鲁僻陋之资加废忘扞格之久应敌类夏侯之疏畧序事多马迁之繁芜敢梦寐于末行矧觊觎于叠中顾浅缪如此其极犹且得之谓竒杰必出于斯亦以疎矣论科目之难尚至鄙贱而益明独慙驽蹇之踪上致权衡之误此盖伏遇某官典司文柄培养化源为桷为杗坐致羣才之用采葑采菲每思下体之遗旁及孱愚亦容忝冐某谨当服膺古训尚志前脩书子张之绅力行笃敬锄不疑之色深戒骄矜
　　除太学博士谢陈丞相启
　　里闬堙沉久安分守胶庠清防骤被诏除夫何逖逺之踪犹在选抡之数窃以合烝髦于万防课以度程嗣絶学于六经司其训故名挂成均之属号为儒者之先于秩虽微所系实大茍训迪渐摩之本曾弗玩心则呻吟占毕之余焉能塞责厥职升降视人重轻如某者气禀颛蒙志尚疎阔定交鈆椠不知嵗月之多借助韦弦未觉悔尤之寡每因晏豫窃自揣量惟材谫故不足俎豆英游惟识眊故不足权衡世变继以闵忧之积益于宠利之疎于命义而徼求匪惟失已饰庸虚而衒鬻又复欺人徒欲粗试于州县簿领之间曷敢自通于廊庙钧陶之上忽冒除书之及罔知拜赐之端意者槩视戚疎曲加诱掖畀教导之任使预怀芜废之惭寛奔走之期使尚有讨论之暇进之以作其怠缓之以俟其成自视缺然何以领此斯盖伏遇某官翼宣天縡弼亮皇猷深惟封殖于丕基畴若招徕于羣献荆金梁鐡贡九牧以并登粤镈燕函列百工而咸在多取或容于舛误广求遂逮于孱愚某敢不防绎旧闻研思微防千年蠧简傥输毫发之劳一世龙门庶答丘山之施过此以往未知所裁
　　通柳严州启
　　奉几杖于双清久托通家之旧职简编于半水幸陪属吏之余揆日俶装指期敛板窃以内外学官之设举选昔均逺近阙次之差流冗今极弊云甚矣议者厌之乃思改命之图乃下增员之令参其资格既无退绌之嫌赋以饩牵复免滞淹之叹矧席帡幪之庇曲容鈆椠之寒如某者受性颛愚降材椎钝晚菘早韭夙屏迹于丘樊朝虀暮盐偶得官于庠序前顾期之邈方私家食之安清庶寀于中都占间曹于近甸魏舒襆被固窃自量孙寳请隣夫何不满重恃睠怜之素预寛旷败之忧恭惟某官德峻儒宗望隆民表温恭有恪歴夷险以不渝悃愊无华冠蕃宣而独最每奬成于后辈荷长育之深诚敢意孱庸亦供指顾某趋承惟迩闿怿倍增贡彞礼于缄縢顾惭拙讷遡余光于棨防弥切战兢
　　通严州郑教授启
　　宦牒推移阙然觌德郡庠诵说幸矣亲仁敢凭竿牍之传先効门阑之敬窃以营道同术之谓友联事合治之谓僚惟此两端难乎共贯尊罍啸咏每多离合之嗟几案鞭笞岂复渐摩之暇至若有编简讨论之益无簿书期防之烦允谓难并厥惟至愿恭惟某官闳材英发奥学精微心追游夏之渊源笔掞卿云之黼黻词林艺圃撷百氏之菁华隽轨英躔冠诸儒之领袖小淹泮水行践石渠及召驷之未驱尚均茵之少遂某甫兹奉檄行即升阶渴闻教载之余涤去颛蒙之蔽坐縻廪稍预怀骈拇枝指之惭日接官曹将丐补劓息黥之赐
　　通张严州啓
　　伏审温诏起家仁声先路四封驩动不胜朝夕之思一世观瞻独任春秋之责敬陈悃愊上彻崇严恭惟某官传世精忠潜心正学弥纶开济尚期素定于胷中牧养拊摩夫亦何劳于掌上然君子之诚本无息而儒者之效久不明在昔诸贤固尝有志或逺近未孚而夺于时命或内外未合而窒于物情讥评交兴疑信相半思少伸于此恨顾将付于何人歴访缙绅咸推墙仞惟魏国既行而复尼惟衡山有韫而莫施今兹一来任是二责实系斯文之兴废岂徒阖境之戚休必将尊其所闻奠而后发临事而惧佩洙泗之格言视民如伤奉涧瀍之遗训使羣议蔑毫发之隙则吾道增丘山之崇某久矣乡风于焉效役冩拙诚于简牍敢为骈俪之虚辞委陋质于斧斤尚赖琢磨之厚赐
　　除馆职谢政府啓
　　奏薄技于北门所期报罢并英游于东观乃奉诏除非据之惭不胜是惧窃惟艺祖于防县汛扫之始大辑羣书太宗于疆陲警候之时肇新三馆王猷未靖戎务方兴属此多艰骛熊罴于郊野曷其有暇仪鸿鹄于园林仰窥闳模厥见深指盖丰功茂烈非不足以曜威灵硕画老谋非不足以供指顾至于崇建治本翼扶化基将为深长久大之规必访希阔寂寥之地乃辑坟籍乃賔畯良洗光濯翳于陈腐已蠧之余改容更貎于习俗共轻之后若徒盛观第可饰于太平必有沉几乃见尊于英主其用则晦其理则微跳荡驰驱争効于可知之际晏谈讽咏潜扶于不见之中间剧两涂弛张一柄于今之制此意尚存一人厉精综核于朝百吏竭蹷趋承于下独兹儒馆特异常僚厚廪广居终日不离于笔墨雅游胜践经年未识于符移匪欲养髙而忘考实督之迫者课每易塞期之寛者责反难酬宜得轶材以充盛选如某者质则甚滞学而弗专自其少时既夺移于科试及乎壮齿又堙废于隐忧竟失全功徒怜初志误见收于坯冶辱为役于桥门谫薄内惭疏愚外见置杯易涸当思濬治之新覆块已枯盍咎难培之旧怵然自悟惕若反求甫及终更力祈归养丐余闲于定省得毕愿于讲磨诏防甚严私悰莫遂思枯材竭不能舒藻而为国华识眊志凋不能献箴而达民瘼分于汰斥贲以甄升阶是正之初筵仍编摩之故步赐则厚矣惧亦甚焉百年储养之严未尝或滥一夫差择之误自此将轻虽佩鸿知恐累大体此盖伏遇某官道隆平施义笃曲成巢阁鸾凰尽出网罗之获参天杞梓悉由封殖之勤虽如防顽亦被光景某敢不藏脩暇日玩绎前闻名辈追随庶发难开之蔽断编展对少偿未足之心
　　答特奏赵状元啓
　　黄发陈篇已快先鸣之听青衫行卷乃脩后进之恭其赐则隆于礼为过法有特奏国之旧章谓三嵗科选不足以尽天下之才故九重咨询常欲多得老成之论静言其始岂专为恩某人入纾渊谋仰奉大对述先儒之训故固后学之罕观陈前辈之典刑亦近年之未有以是首选可见上心某有职殿庐无劳衡石顷在父兄之侧粗闻耆旧之余每思南渡以前恍如天外不意北方之学复到眼边
　　为汪尚书作知平江谢宰执啓
　　献纳论思每窃忧于累国蕃宣屏翰辄自诡于临民贲然书殿之华增此辕门之重载惟光宠实匪故常伏念某学朴材疎齿衰志落曩召从于蜀道亟冠冐于禁涂显秩华资兼诸儒之盛选师言公议负众正之深期名实未孚形神交病思均劳于外服庶逃责于余年曾谓曲成竟从私愿恭惟某官懋隆民极恊建邦经爱惜人材伤恐加于毫发扶持善类恩不啻于丘山有如衰谢之踪犹在保全之数凡所见州闾之纤悉当尽控闻及未归田里之须臾用为报塞
　　代先君通曾氏定婚啓
　　蠲豆笾之荐聿脩宗事之严躬井臼之劳尚赖素风之旧既令而恊吉将奠鴈以告防敬致微诚愿闻嘉命
　　答潘氏定婚啓
　　游从再世既彼此之具知讲肄十年亦往来之无间迨闻嘉命其敢固辞令弟茂才种学之初方求内助某女及笄之始未习妇仪志尚有加可使効馌田之役进脩或怠当令献断织之规
　　通潘氏定婚啓
　　里巷东西久矣论交之旧官曹先后居然托契之深是惟二姓之驩非繇一日之雅某人少仪未习迨此冠防伏承某人妇礼既闲称于保傅奉箕帚而来助义益笃于弟兄操几杖而从游学将求于伯仲
　　代右司叔父答李氏定婚啓
　　百年门戸各保家声二姓婚姻共惇先契某位长女顺承之道肄习未闲伏承某人英妙之称发闻惟旧既奉导言之固敢稽报聘之修有若靖康以来非无雅素其自莱公而下莫不宠嘉
　　代汀州叔父答李氏定婚啓
　　北望中原慨想故家之律度南来江国获依名胜之风流苟可合二姓之欢何必有一日之雅伏承某人文章议论固已不凡某女婉娩听从粗谨所职有来玉帛之礼式陈榛栗之仪师友渊源之功知所自矣夫妇倡随之义将有赖焉
　　通芮氏定防啓
　　合父兄师友之契畴若髙门联防姻甥舅之亲敢于他族问名之始在礼有初某人绪论与闻曾是渐摩之旧伏承令侄女素风不改谅惟淡泊之安永愧诸生自老西河之上尚蕲季女肯来南涧之濵

　　东莱集卷四
　　钦定四库全书
　　东莱集卷五　　　　　　宋　吕祖谦　撰防问
　　太学防问
　　问宪虞夏商周之典而建学合朔越楚蜀之士而羣居上非特为饰治之具下非借为干泽之地也所以讲实理育实材而求实用也盖尝论立心不实为学者百病之源操管而试负墙而问布席而议学则宗孔孟治则主尧舜论入德则曰致知格物论保民则曰发政施仁论律身则曰孝弟忠信论范防则曰礼义亷耻笔于纸发于口非不郁郁乎可观矣迫而索之则或防然而昧也叩而穷之则或枵然而虚也意者骛于言而未尝从事所以言者耶洙泗诸子亲见圣人出语岂不知所择然问荅之间受责受哂者相望反自不若后世学者之无疵古之人其为己不为人如此今日所与诸君共订者将各发身之所实然者以求实理之所在夫岂角词章博诵説事无用之文哉孰不言圣学之当明也其各指实见志何所期力何所用毋徒袭先儒之遗言孰不言王道之当脩也其各条实事何者为纲何者为目毋徒作书生之陈语佛老乱真者也勿徒曰清虚寂灭盍的言其乱真者畴深畴浅申韩害正者也勿徒曰刑名术数盍确论其害正者畴亡畴存辟喭愚鲁人人异质不可胜举刚柔缓急色色异宜不可胜陈至于为学者之通病论治者之通弊安得不同去而共察之耶孟子告子之不动心自今观之固异也使未闻所以异之答能辩其异乎禹稷顔子之事业自今观之固同也使未闻易地皆然之语能识其同乎荀况扬雄王通韩愈皆尝言学矣试实剖其是非贾谊董仲舒崔寔仲长统皆尝言治矣试实评其中否凡此数端具以质言实相讲磨以仰称明天子教养之实德乃若意尚竒而不求其安辩尚胜而不求其是论尚新而不求其常辞尚异而不求其达则非有司之所敢闻
　　防
　　馆职防
　　治道有大原不本其原徒欲以力捄斯世君子许其志不许其学天下之事要不可以力为也忧世之士喜功名之人慷慨摩厉将欲挽一世而囘之其意气岂不甚壮矣哉激之欲其急而听者愈缓邀之欲其坚而守者终渝未逢其原而倚办于区区之力固不可耶汉至文帝防内昌阜烟火万里仰视成康虽小歉俯视春秋战国以降则既有余矣痛哭者一流涕者二长太息者六贾谊之论何其不与事俪也意者危言骇世姑一快胷中之愤耶长沙之归歴变履险动心忍性少年之气剥落向尽固未易以故意待谊是殆必有所以而论者或未之竟也谊诚见文帝以如此之质得如此之时顾乃湛于庳陋安于小成爱之深望之切大声疾呼几其一悟耳虽然谊诚爱君也诚望治也开道扶掖岂其无术何至遂攘臂以仍之耶文帝之齿长矣阅天下之事众矣四体伸缩宁不自谙谊乃激其言张旦夕之忧以迫之宜其付之嘻笑待以书生之论也若昔圣贤急天下之病岂后于谊稽其猷告自源徂流具有条理未尝置本而言末也伯益论来四夷儆以怠荒召公论格逺人首以谨德而仲尼为鲁虑亦缓颛臾而急萧墙圣贤之言自有次第如此谊序天下之事所先者外忧所后者内治于为治之大原似未深讲也当是时近有专土桀骜之诸侯逺有乘边侵侮之匈奴汉廷公卿翫细娱而忘逺虑谊之忧亦岂可厚非哉至于不寻其原遽欲斧其髀而系其颈则疎矣天下之患懦者常欲一切不为锐者常欲一切亟为甲兵朽鈇钺钝养痈护疽媮取爵秩各饱其欲而日朘月削之患独归国家是滔滔者既不可胜诛号为有意斯世者又复不审前后不量彼已而轻发之终无于是两者之间参订审裁立其本循其序摹之于前而收之于后者此谊与汉庭公卿俱堕一偏文帝卒罔知所倚虽畧行其防迄不能并三五之隆也谊而槩尝有闻肯堕其说于一偏而挈诸侯匈奴为发语之端哉必将首明帝学大定其本而嗜卑惮髙令今可行之言不肯出也必将继论储贰趣择师傅而刑名惨刻术数临制之习不能入也必将深絶私昵防微杜渐而近戚幸臣干法嫚朝之恶不敢肆也今览其疏或泛数而置四五之间或遗落而无一言之及谊尚得为知大原乎大原既失无惑乎用力虽劳言者急而听者缓也若夫姚崇在唐埒之于谊则非匹矣自下求上贾谊之于文帝也自上求下宗之于姚崇也一则蹻足而觊其听一则虚心而竢其言孰可同日而道哉宗始初清明求治之意如川之方至钦迟崇之旧德夙望起于藩维而相之徯于崇者何如也崇茍学知大原则一举其纲而天下定矣方且逡巡不拜歴述十事邀其诺而后就位仇敌相交则有盟市道相质则有券君相聚精防神之际而用要约焉吁何薄也将开端垂统基一代之治而君相畀付之初已恃要约以为固则为治之大原已隳矣虽力邀强制仅致小康时改意衰必溃决而不可遏纽解丝棼不待观天寳之季固已兆于开元之元也傅说旦胥靡而暮辅相以匹夫而躐处父兄百官之上说命三篇其对扬何其甚暇而有余耶始之曰后从谏则圣盖泝大原之舟楫也申之曰惟厥攸居政事惟醇盖指大原而示之也终之曰念终始典于学盖造大原而使勿失之也合堂同席而议如甲胄如衣裳如官爵如祭祀棊布绳联源流防通亦非缕数条陈而力邀之也然则相天下之道可知己崇肩随管晏固不敢以傅说自命然资权谲亦足以逆料其君之锐始怠终也故及其睠之方新画是十条以坚其君之心虑以终吾世而已何暇恤其后哉攷之于史宗渝其约不待他日方崇持国柄之时既班班见矣问以峻法绳下之约曷为而按钟绍京之狱犹有待于崇之救也问以法行自近之约曷为而疑王仙童之劾犹有待于崇之奏也问以班序荒杂之约曷为而许阎楚珪之官犹有待于崇之却也此犹力争而幸胜者耳髙力士扬思勉名出宫壸骎骎宦者预政之渐薛讷契丹之师不惟骤弃崇谏又增重其事权而遣之至郭防瓘募兵击安西崇虽以为不然已喑黙而不敢争矣是不幸边功之约宗视之亡如也身未去位而约已寒况上印绶之后乎不务格其君之心而以力邀之此已事之明效大验也盖尝读贾谊之书而得文帝之所以克终次姚崇之本末然后知蛊宗之心者有自来矣岂独一李林甫之罪哉谊之一书肆言不忌前此数十年必抵诽谤之辟后此数十年亦伏非所宜言大不敬之诛矣文帝虽未尽用不斥不愠待之有加帝非徒谓容纳为帝王盛德实以言路通塞乃人主切身利害也侈心邪念阙政舛令出于我而恬不自觉者夫岂一端而乱萌祸机羣情众论隐匿壅阏而不得上闻者亦何可胜数哉待言者之饬正宣达不啻疹之待砭躄之待杖也容养奬纳此自吾切身利害其逊其悖彼盖言者事吾何为预之哉谊虽气激辞愤阔于事情姑善之以劝来者自时厥后冯唐申屠嘉之属规儆辅拂不絶于朝终置文帝于寡过之地是固有以召之也人主进德之验他未即见惟于谏者之言先见之言之委曲迁就是君德未信于人而犹有所畏也言之剀切侵讦是君德已信于人而既无所畏也委曲迁就剀切侵讦在言者之得失则二在人主为进德之验则一谊之论虽未恊于中文帝独不可自贺而为进德之验乎一时风俗犹皆醇厚虽前日害谊之宠者不过尤其纷乱诸事所谓求名归过之论当时之人盖未解作此等语也至隋炀帝而始有谏以求名之忿至唐德宗而始有矜衒归过之疑其所见亦既狭矣风雨霜露无一气而非天牙甲根荄无一物而非地天下之善谁非人主之善乎小夫窭人借隙光以自饰窃勺水以自多要不出范围之内天覆地载岂与是琐琐者争衡哉炀帝德宗忘其天道之大下与一士较短论长若闾巷侪辈互相夺攘者何其小也茍文帝之世此论已立谊之所遭岂直吊湘赋鵩而已哉史称姚崇善应变以成天下之务然变或非正失亦随之其尤大章明者两端焉宗在藩侠气已盖诸王手锄逆韦太平之难肇履大位隽逸英毅若太阿出柙莫之敢干所虑者轻视天下而不自抑畏也厖臣硕辅政当厉之以畏天之诚啓之以尊儒重道之实左右规矩犹惧或肆崇复以水济水投弃准绳略无龃龉于其间日食歴差而以不亏班贺太室自坏而以材朽献谀畏天之说典谟训诰誓命之书异篇而同指者也崇矫诬上天一旦破其扄鐍而芟夷之使其君荡然无所顾忌驯致渔阳之变撤其防而导其侈者实崇也度崇始意不过容悦迎逢耳亦不自知其祸之至此末流汜滥虽崇尚存亦非捧土所能塞矣莫大于天而犹不畏焉于一崇乎何有自有书契严畏天之说以相付者岂以人君尊无与敌复借天以压之哉兢业祗惧是乃天心之所存而尧舜禹汤文武所传之大原也上帝临女无贰尔心贰之以适莫偏诐之私则作于心害于事凶于而家而国矣崇学不足此而遽敢慢之此崇之大失一也崇之捕蝗也议者方哗宗问焉崇以庸儒泥文而不知变对除蝗之法列于古训杂然而议者信庸儒也然宗尊儒重道之意本自不笃崇又以泥文不知变之语入其心使益加姗侮继自今以往虽先王之典训不便于己者亦可以是语断之矣自张九龄韩休之去儒者尽绌坐于朝议于堂扞于边皆便捷轻锐知变而不泥文者也其效今可睹矣崇徒见所谓庸儒者拘挛固滞遂槩厌薄之亦尝循其本而思之乎以一人而制六合下至众而上至寡也羣天下之所乐萃天下之所贵而集有之虽悍彊很暴屈首尊戴无敢不驯者以君臣之典叙于天而儒者实品节扶持之也今恶庸儒而并废其品节扶持者是理既泯万目睽睽见利则逝见便则夺上之人其危哉儒者舌弊唇腐本为谁计而轻欲销废之乎此崇之大失二也并置十事二失而委之天下夫人而能平其功罪之轻重矣参谊崇而论之所到固有浅深其未知大原之所在则一也明天子方屈羣防以图大业尚论前世谊与崇之所条固已久经乙夜之览亦既采取而时措之事业矣愚不敢复踵其论顾私窃有所疑焉幸因奏篇之上而附见其说古之兴王所以震服天下者不过一二大政而薄物细故则初未尝躬其劳也汉髙帝之约法三章齐威王之诛赏阿即墨大夫终身尤可称者财此事皆足以随世而就功名明天子嗣服以来天造神断自古庸主依违牵制数十年而不能改者决之于一日自古谏臣恳切覼缕千百疏而不能囘者从之于一言大经画大黜陟大因革歴数其目既已兼前代之长徐计其成尚未能半前代之效雠耻未复版图未归风俗未正国用未充民力未厚军政未核覆按谊崇为汉唐忧者亦十居其五六焉是独何说也意者统宗防元尚有可思者邪汉髙齐威之事浅矣然就其规模论之亦粗能持其初说者也如使约三章之明嵗而苛法复生诛赏阿即墨之后日而嬖幸复听则首尾衡决人谁信之哉今日大政数十皆絶出汉唐之表惟其统宗防元者尚有可思故除一弊事是一事而已也去一小人是一人而已也四海九州之广万官亿丑之众博揽逺驭焉能无毫发之遗哉德意志虑所示者未及徧孚所遗者已或先见命令之布黎献稚耋防怿未已而惶惑继之激昻未已而解弛继之愓息未已而侥觊继之向若淳固专壹无间杂之病则所谓大政数十者出其一二已足以皷舞羣动而立丕丕之基宁至宵旰十年尚勤愿治之叹乎此愚所以冒昧而献统宗防元之说也诚储神为治之大原提其统据其防则出治者无一出一入之累而观治者亦无一喜一惧之移矣讲大原之所在闲燕咨访将有人焉愚不敢躐等而议

　　东莱集卷五
　　钦定四库全书
　　东莱集卷六　　　　　　宋　吕祖谦　撰记
　　台州修城记
　　临海郡南东西三方岸江湖秋水时至北限大山蹙不得骋怒齧堤足生聚廪廪恃城以为命距海余百里逋亡剽侠之所曹恶岁輙睢盱洲溆睥睨郛郭徼警者不敢防柝故闭修之政在是郡为首务盖所以逺菑害销奸萌非徒区画封表备侯邦之制也庆厯之水防不为郡元章简公绛来守而城复立宣和中盗发仙居闯虚罙入肉薄欲登时则有戸掾滕君膺帅厉吏士圉以方略防不为患父老纪焉乾道九年里旅不戒于火延及郡城堵隤甃阤径逾无禁害气来格民譌不宁间一岁太史赵侯汝愚自信徙镇暇日循行廧落属丞掾而告之曰置守所以卫民顾屏蔽废撤若是其何以待不虞土功于古虽有常律传春秋者复出啓塞从时之例岂非城闉之啓塞实有邦之大纪随时筑治有不得而已者耶况壮城之卒月粟岁帛凡以为此益其大而寛其程宜无不可于是军事判官苏延寿受役要司輂辇金糓之稽兵马都监胡胜督栽廵功察其勉与不勉者命羣有司各保其所奠地守傅众力埤增卑薄涂塞空郄环城诸门作新者四曰镇宁曰兴善曰丰泰曰括苍脩旧者五曰崇和曰靖越曰朝天曰顺政曰延庆起淳熈二年六月癸酉讫闰九月某日絫日积工凡九千九百有八大抵取具于壮城之籍间民愿即工者厚醻之不欲勿彊防其数视役兵财十之一鍜斵镘塈黝垩之工畀僦直如其素醪醴之馈劳来之问相及于道其材瓦石甓之用积若干万若干千若干百钱以贯计米以石计者合若干千若干百有竒维侯忧民急病之意既逹于下而精知周虑又足以综理之故公无羡费人无留力工无余技役事首尾厯再时版臿并作观堞堀兴而近郊之甿初未尝释垅畆也始侯之至诏奉计最朝十月报政之期甫半岁而赢或谓是邦特侯假道休沐之地缮营之钜者必姑存以须后乃独于入国阡陌未习之时骤举力政百年之迹还于指顾邦人德其赐而乐其成请书劳于石抑不知因事而功见已事而迹泯一垒培之绪业于侯何有哉至于不以久暂易意眇然长虑于耳目之外以无负于寄诿识此者盖亦鲜矣遂书以谂台之君子
　　抚州新作浮桥记
　　抚之谿故无桥乾道初元知州事陈侯森始作浮梁以通徃来淳熈二年秋七月甚雨淫潦漂航断笮无一存者吾友赵景明适为此州复新之以书请曰防试郡未防而桥毁约已啬用不敢赋诸民造端以十月戊寅告具以十一月丁丑部使者周侯嗣武实佐其费而属役于知临川县江霖桥东西相维其脩百文聮舟为梁合五十有四艘愿记其成以谂来者予报之曰桥梁郡政之一也子不忍渉者之病政以时举亦庶乎长民者之心矣然城闉之近易察也水潦之害易知也道路之谤誉易闻也至于不瞩之地未形之患弗能自逹之呻吟慨叹昔之君子惴惴焉惟此之畏子尚戒之哉盖心不在民固负于师帅父母之名虑不能周四封则亦无以亢一方之任所存者笃所综者博其开塞建置继此而讲者则有次第矣是桥也特发政之始邦人将惟子之视焉无是心而有是政者否也有是心而无是政非制于上而不骋则壅于下而不流也抚去吾州且千里孰临子上孰承子下吾皆不能知独以桥役言之有部使者劝相佽助以啓厥功有县令奔走服劳以集厥事以是而观子之州上下之际辑矣为子之所为其何所惮亦何所诿乎邦人匪徒子之视将惟子之望且责也遂次其语以遗抚人俾立石水厓以俟
　　秀州陆宣公祠堂记
　　古者建学先圣先师各因其国之故国无其人然后合他国而释奠焉由汉以来先圣先师之位虽定于一然郡邑先贤亦徃徃祠于学官犹古意也唐史载陆宣公贽苏州嘉兴人石晋时呉越王元瓘奏以嘉兴置秀州城东桥以宣公名者先老相传公所生之地郡学故有公祠今郡守直显谟阁吕侯正已复缉而新之维秀陪翼行都典治为天下剧侯独置将迎期防之烦表公以风厉多士其亦知本务矣初公事德宗入翰林为学士方禁旅四出伐叛公深以根本为虑论居重驭轻之势至熟悉也未防泾卒内讧迄如公忧奉天艰难之际虽号亲近而志实不大纾职在书诏因得具着天子悔过罪已之意闻者流涕人心已离而复合以使事抵李怀光于立谈顷拔李晟之军已而平贼泚收长安独晟军是頼官守所及觕见一二已足以再造唐室茍帝以国听焉其所成就何如哉起建中厯贞元垂二十年离合从违之变繁矣确乎其不移温乎其不怼亹亹乎其不厌所积之厚岂世所易窥耶晚节为相经世之业出之固有次第始建白台省长官各举其属议輙见格然纲条本末具载于章奏者尚可覆也既贬忠州阖戸人不识其面专以方药自娯盖畏天命畏大人负罪引慝于幽闲隐约之中其志念深矣虽德宗雄猜忌刻犹劳问有加非公之忠敬有以发之邪彼谓避谤不著书殆知公之细者也秀维公里隽彦林立公之精蕴列于乡论者旧矣故于祠宇之成诵所闻以质其中否焉
　　泰州修桑子河堰记
　　淳熈元年夏六月泰州东部潮大上败捍海堰诏州与两使者参治维堰初作于文正范公首起海陵尾属盐城衡两县间百余里及是半圯于水有司缮筑未防以讫工闻独桑子河以南迳如臯境缭许氏庄后皆文正规略所未及春夏霖雨海汐暴兴田庐冒没版籍日耗诏以诿今魏侯侯不以造端立始无前橅可袭为惮慨然闵民病之不可宿凡土功之政令与其具修悉搜悉讲发命以四年十月乙酉甫半月堰成其袤三十有五里其崇寻有三尺趾广二丈四尺积工一十有七万郡人拥府门讙贺又走书蕲记侯弗能御昔史起引漳水以溉邺追咎西门豹之遗利杜预将桥大河或者以商周所都厯圣贤而不作殆必难立二者之论胥失也斯民之生理无极而陵陆川浸之势屡迁颛守陈迹者既不足与合变至于因时建置虽由已出然前人仁心仁闻经啓区画之余业盖有以起之矣侯名父子逮见前辈习于羣公先正之源委一旦身履其迹而手赋其功宜所乐为者用能先事不惑已事不矜以兴泰人之长利以终文正公之遗绪以助成明天子实边之大计后之为政者将于此乎攷侯名钦绪厯阳人涖役者海陵尉朱棣督护者知如臯县耿汉知海陵县穆沂
　　白鹿洞书院记
　　淳熈六年南康军秋雨不时髙卬之田告病郡守新安朱侯熹行眡陂塘并庐山而东得白鹿洞书院废址慨然顾其僚曰是盖唐李渤之隐居而太宗皇帝驿送九经俾生徒肄业之地也书院剏于南唐其事至鲜浅太宗于汛扫区宇日不暇给之际奬劝封殖如恐弗及规摹逺矣中兴五十年释老之宫圮于防戎者斧斤之声相闻各复其初独此地委于榛莽过者太息庸非吾徒之耻哉郡虽贫薄顾不能筑屋数楹上以宣布本朝崇建人文之大指下以续先贤之风声于方来乎乃属军学教授扬君大灋星子县令王君仲杰董其事又以书命某记其成某窃尝闻之诸公长者国初斯民新脱五季锋镝之阨学者尚寡海内向平文风日起儒先徃往依山林即间旷以讲授大师多至数十百人嵩阳岳麓睢阳及是洞为尤着天下所谓四书院者也祖宗尊右儒术分之官书命之禄秩锡之扁榜所以宠绥之者甚备当是时士皆上质实下新竒敦行义而不偷守训故而不凿虽学问之渊源统纪或未深究然甘受和白受采既有进德之地矣庆厯嘉祐之间豪杰并出讲治益精至于河南程氏横渠张氏相与倡明正学然后三代孔孟之教始终条理于是乎可考熈宁初明道先生在朝建白学制教养考察賔兴之法纲条甚悉不幸王氏之学方兴其议遂格有志之士未尝不叹息于斯也建炎再造典刑文宪浸还旧观关洛绪言稍出于毁弃剪灭之余晚进小生骤闻其语不知亲师取友以讲求用力之实躐等陵节忽近慕逺未能闚程张之门庭而先有王氏髙自贤圣之病如是洞之所传习道之者或鲜矣然则书院之复岂茍云哉此邦之士盍相与揖先儒淳固慤实之余风服大学离经辨志之始教由博而约自下而髙以答扬熈陵开迪乐育之大德则于贤侯之劝学斯无负矣至于考方志纪人物亦有土者所当谨若李濬之之遗迹固不得而略也侯于是役重民之劳赋功已狭率损其旧十七八力不足而意则有余矣兴废始末具于当涂郭祥正所记者皆不书
　　重修钓台记
　　由东阳江而下迳新定郡五十里得严陵瀬盖専因严先生遯世不屈耕钓于富春山后人因以名其瀬也孙吴析富春为桐庐是瀬亦来属焉顾野王舆地志曰桐庐县南有严子陵渔钓处石上平可坐十人名为钓坛即今之钓台也独两台对峙野王所不载盖亦觕言之耳明道二年范文正公自右司谏守是邦始筑屋祠先生而为之记瀬之旁白云源乃唐诗人方处士故庐文正公之游钓台也尝絶江访其旧迹以其象寘祠之左文正公没郡人思之遂侑食于右坐焉岁祀浸逺此意弗嗣淳熈五年侍郎萧公出镇道祠下慨然曰国家稽用唐武德旧典姓是州曰严则先生之祠乃名教之首頽圮若是可乎顾急于民瘼未暇也居二年政成化洽以余力新之时某病废卧旁郡公以书见诿记其成固辞不可乃复于公曰方王氏移国以光武之大志先生之髙气相与共学夫岂区区呻吟占毕之末哉汉官威仪既复薄海内外臣子之责皆塞矣亦何必奋臂其间哉没身丘固先生之素尚也帝睠焉有怀俾以形旁求于天下得非在廷诸臣奉令承教之不给未有当帝意者邪三聘而至车驾即日幸其馆勉其相助为理所以处先生者不薄矣匪徒屈万乗之重为故人之光宠也先生虽以巢由自命视一世若不足以凂之观与侯覇尺牍劘切之意见于言外岂于帝惓惓未能忘邪浩然而归使人主有终身瞻望不及之叹施及后世賔友耆俊遂为家法士之闻风兴起者坚节正操见危授命项背相望其有益人之国与朝夕献纳云防之下者未知其孰多孰少也枝必类本响必报声使先生微有意于傲世立名一再传之后且将为西晋之清虚矣而东京之俗久而益励名检之外综理干畧亦往徃髙出后世泝其流而寻其源则建武之髙莭孰可訾邪至于节义之变为亢激特上无建用皇极之君均调消息之尔非造端者之过也后先生且千年文正公来主斯地祀典始举旷百世而相感者固自不常遇耶今公作牧复大葺祠宇以续前人之绪继自今以徃泝沿下上者款门而心开升堂而容肃风清樾濯寒泉哦山髙水长之诗致足乐也则公岂专为一邦劝哉祠之前则羊裘轩其东则客星阁招隐堂岸江立表以识路缭山作亭以待憇或革或因面势位置各有思致皆受成于公以非大指所存故不详列公名燧字照隣临江人也主其役者司戸参军吴桂











　　序
　　戴衍字序
　　己丑之夏予将有余干之役舟既戒谋休樯息缆之地篙师举手东其指曰道双溪三十里灵洞在焉盍趣櫂以逋午暑予款其名久适与心防戚友尊稺蕲共载者八九人舟尾炊未熟已就岸相与屐燧闇目随歩改大巧巨丽皆前人之所未品竣事念胜防之不可虚也属昭武李仲南大防偕来者里系次其齿识壁间吾友戴衍景杜班在八仲南倚笔请曰睎古乡贤著名字以示不忘固多前比然祁公言论风防犹相接若兼氏而书东行西行者或援避贤邮以病灵洞壁则何如戴子瞿然谒予更其字予尝读易矣需之既济曰需于沙孔子象之曰衍在中也天下之至险莫如水水与泥际而泥复与沙际繇沙望水其险浸已逺矣履深淖而并惊澜虽纵防使疾驱且不敢至于碛平如砥万辔一驰独能柅方奔之足于险未迫之时夫岂徒哉是中非躁迫者所能驻舒徐容与久在此而不前殆必愽大广衍绰有余地者也易象既言衍而踵以在意者将眎所居以占所养欤在南曰橘在北曰枳失其所在则名去之心不在广莫之乡而强以衍自许畴诺之哉貌示间暇嗜利逞欲以蹈大险如晋之衍盖辱其名矣洗此名之辱者惟吾子是托故以在伯侑子名子其勉之毋躁毋迫毋厌淡泊无失子之真在则口是名于席笔是名于牍俯仰皆无愧也子其勉之在伯志士也所自期者逺甚故予不敢置孔子而言他
　　洪无竞字序
　　武川佛庙领于祠官者四十有二曰明招则予松楸所托也率三岁科诏下邑士相与为曹依僧坊以专肄习明招林麓閟防栖研席其间者视旁寺为多鸡一鸣弦诵之声与钟梵交于戸庭日旰休帙岸巾曵屦相追于松隂予时徃参焉问以后进之秀或枚数以对屈其指未三四而得洪褎然名予固私窃识之佗日童奴持谒入望其刺端若洪其姓者取而眡之乃畴昔松隂所谈者也予亟迎之门兴俯醻酢惇慤淳靖虽中朝故家名子弟生长礼法中足未尝渉外阃者犹不能过焉出其文甚泽而畅充其科者也既数面稍浃予试开之学洪子慨然有志浸喜从予防语次顾视几上前日刺犹未漫因举以谂洪子曰子志古而科目是羡非名也盍归而谒诸亲无何洪子复于予曰吾亲命以无竞更故名而虚其字以待敢请予叹曰羣童相呼而趋果饵攫拏者既属厌而袖手者犹未沾齿自垂髫之时竞者固已居其右矣束髫而冠其竞愈大隃指声利之标而辈逐之退缩不竞者闾巷至相传以为讳子之亲独取彼之所讳者为子名意者患苦嚣竞将还子于无求之地乎世路日狭一有所求四向荆棘然尚有一途平寛广博游之无禁行之不穷驱驰疾徐惟意所适举世莫与竞子徃而求之孰御焉敬以求仲副子名并序其语以问发轫之期道逢策马竞进尤子之多求者其与俱来
　　李仲南集古録序
　　观物者必于其防缾水知天下之氷堂下之隂知日月之行理则固然然未若广川大陆防三光五岳之气闿明阖晦轇轕降升一防而尽隂阳舒惨之变也堙罍沉鼎頽趺仆碣布濩于莽苍之濵余款坠刻流落人间财以侑几案娱賔客而止耳自欧阳文忠公始合而辑之和者踵武靖康之后皆有録无书吾友昭武李丙仲南父讲肄论述之余采撷裒积越二十年而天下闲碑名迹举集其门起夏后氏竟五季着録千卷百世之消息满虚敛然具见于缃帙之上愈逺愈简愈简愈真天摹神画不落雕斵太古之遗风可挹也文虽日缛体虽日备而浑灏之气实行乎其中三代之损益可知也下此则广者狭者淳者漓者肆者拘者有万不同盖莫不与时偕也虽其搴羣絶辈号为独出一时反复观之要亦不能出也书在六艺为末于其萃聚则有大者焉物之防其可观也哉予尝有幽忧之病胷次偪侧徃从仲南父引卷徐展鼎鼐之润篆籀之光映发左右爽然神解窃意古人不必亲相与言者殆如是固未易茍以玩物訾之也其他如正厯纪定世系刋疆域之误砭官制之舛存容典之旧禆凢将之缺尚非一条在取之者如何耳至于聚散之相寻也珍怪之无涯也晤赏之不可遂而极也心思之不可囿而滞也仲南父则既知之矣
　　大事记序
　　司马子长年表大事记盖古策书遗法获麟以上既见于春秋经周敬王三十九年以下今采左氏传厯代史邵康节先生皇极经世司马文正公稽古録资治通鉴目録举要厯辑而广之意所未安参稽百氏颇为增损书法视太史公所録不尽用策书凢例云起春秋后讫于五代分为【若干】卷通释【若干】卷解题【若干】卷合【若干】卷


　　铭
　　陈同甫厉斋铭
　　参政周公名陈亮同甫之室曰中陈子事斯语而知其难更榜以厉厉也者所以用力而择乎中也其友吕某为之铭
　　泝流之舟挽之犹迟下坂之车柅之犹驰木火金水燥湿不齐有习有积有居有移亦能用力蕲适厥宜凡此数者盖隂乗之潜有所赘黙有所亏是过不及察之甚微凛乎其严岌乎其危匪曰设戒理则如斯不将不迎不留不处敬而无失大中之矩
　　陈同甫恕斋铭
　　实理难精实德难居实责难【阙】实病难除实知其难于人则寛惟实惟寛惟恕之端天地变化草木蕃芜迹厥实然可求其故陈子作斋侑坐有勒匪尚其通亦尚其塞

　　賛
　　薛畏翁真賛
　　今衣冠古风节室如氷衾如鐡佩所闻穉暨耋见汲公无愧色
　　从祖父杨帅真賛
　　两鬓忧边先白寸心为主常明申许衣冠盛事江淮草木知名【申许一作汝颍】









　　辞
　　潘自厚字辞
　　括苍潘景宪叔度名其子自厚谋字于其友吕某某复之曰冠而字周道也弁服未加而字是圗豫也后世先礼而冠盖有先冠而字者矣眎名考义莫恊身甫申之以辞竢讲冠礼而用焉其辞曰
　　令月吉辰秩簋蠲尊乃加尔服谂厥本根繄人生厚百世一原迁厚居薄夸毗嚚昏孰堑尔衢孰键尔门反身而诚尔本尔存相彼狐貉大挚聿温迩服逖遗义用不敦相彼鱻薧大飨聿飱厚于小体跖弟蹻昆厚于大体尧墙舜藩众万错陈旁薄昆仑何物非体不合而浑身斯绎斯尔名式尊曰伯身甫永矢弗谖



　　东莱集卷六
　　钦定四库全书
　　东莱集卷七　　　　　　宋　吕祖谦　撰题跋
　　书杨次渊之父所藏旧游诸公手简后
　　盛山十二诗前唱后和者长庆间皆集阙下败楮瘴墨奕奕顿有生气今扬侯自放林壑间其眎韦阆州老身廊庙未知孰得孰失而同帖四君皆发闻于时嗣德有继异时一笑相遇细数盛山诗轴中人必将曰尔何曾比予于是
　　书校本伊川先生易传后
　　伊川先生遗言见于世者独易传为成书传摹浸舛失其本真学者病之某旧所藏本出尹和靖先生家标注皆和靖亲笔近复得新安朱熹元晦所订雠校精甚遂合尹氏朱氏书与一二同志手自参定其同异两存之以待知者既又从小学家是正其文字虽未敢谓无遗恨视诸本亦或庶防焉防稽周汝能尧夫鄮山楼锷景山方职教东阳廼取刋诸学官
　　书薛畏翁训饬孙诗后
　　元祐诸公以简靖无求为家法畏翁亲承其言论风防典刑肃然尚见于笔墨间以仲其敬承之
　　书赵路分行实后
　　无所歆羡而为善无所创艾而不为恶此天下之实德君子也赵侯以诸王孙衣食县官非缙绅名论所能轩轾而至性驯行隆洽饬备蹈儒者之所难夫岂有为为之哉自著作君以昌言冠大庭士大夫间稍稍传诵侯事世或谓侯隐德待其子而发是殆不然侯之所以自致者如水必寒如火必热政使名不出家于侯何所加损乃若著作君之所立其资取培益者虽博至于忠爱惇笃之意隐然行于政事文学之中有非师友所能预者其所从来逺矣论者则未之见也处者易持出者难工驰骋当世万变错陈其视前人之素风淳则凛凛乎真若奉槃水而渉春氷然则著作君之纪载岂徒显扬为不朽计哉抑将泝洪源景髙山昼诵夜思期无忝所生云尔
　　代宰臣虞允文恭书皇帝御书崔寔政论下方
　　皇帝临御之九年恩浃教孚方内顺适小大之臣既材诸位讙曰天下事今治宜勿复有为皇帝曰嘻是乌足究其极维予九年于兹夙寝晨兴将笃我祖宗成烈凡奔走先后以就予事惟时公卿大夫而安习所见谓足以止其何以底于大宁于是数用治道不进谯谕一二大臣已乃亲御宸翰于汉议郎崔寔政论幸赐臣允文若曰士俗流失使天下事格而不得为如崔寔所指臣允文当任其责云耳臣允文承受震悸自惟驽散幸以际遇待罪宰相日闻德音弗克以时风晓在庭俾谕上防而恬于积习节趋不立以仰烦云章奎画明示大训使知今日急政所在其何以为报用三复寔言冀万一服行少分以称隆防窃尝究观汉自安顺以降天下荡然无复典法一世贤者如扬震杜乔李固陈蕃诸人继起为辅莫不欲整天纲正官邪以清四海然志卒不遂而祸辱随之者寔惟悠悠之谈乐寛防而羞法制使当时国论靡有所定此则寔之论所由兴也而其大率不过以逹权救弊与俗士相上下若切切于数君子之见掎夺者故司马光论之曰汉法严矣而崔寔犹病其寛何哉衰世之君率常庸凡愚庸之俗惟知姑息是以权幸之臣有罪不坐豪猾之民犯法不诛仁恩所施止于目前奸宄得志纲纪不立谓寔之论以矫一时之枉也光之言可谓尽寔之心矣以陛下天德地业皇帝王之事惟所欲用顾于寔眷焉独有所求遂使匹夫之遗言一旦炜然震发于昭回之间非圣哲独观有以见天下之动孰知夫寔之有味其言哉然遭汉季无复一君足望救时之敝亦安能使之纯法八世致理于时其曰参以覇政其心盖有抑郁而未之尽者至所谓大定其本师五帝而式三王弃茍全之政蹈稽古之踪此陛下圣学之所缉熈在今日所当讲明特稷契之佐伊吕之辅曾未如卒章所云此则臣之所甚惧也惟陛下选建其人必极于三五之隆而后税驾诚不胜老臣惓惓之义敢以宸翰镂之乐石昭垂训戒于万斯年为乡方砥节之劝并昧死附见下方云
　　书袁机仲国録通鉴纪事本末后
　　通鉴纪事本末袁子所辑章首则杨子之笔也庚寅辛夘之间袁杨风节隐然在两学间予辱为僚相与讲肄盖日有得焉忧患索居旧业湮废袁子官旁郡悯其孤陋乃以是书开予予慨然曰通鉴之行百年矣综理经纬学者鲜或知之习其读而不识其纲则所同病也今袁子掇其体大者区别终始使司马公之微防自是可考躬其难而遗学者以易意亦笃矣昔者司马公与二刘氏范氏繙中秘外邸之书余二十年其定为二百九十四卷者盖百取其一千取其十也槛者犹难之若袁子之纪本末亦自其少年玩绎参订本之以经术验之以世故广之以四方贤士大夫之议论而后部居条流较然易见夫岂一日之积哉学者母徒乐其易而深思其所以难则防矣
　　题近思録
　　近思録既成或疑首卷隂阳变化性命之説大抵非始学者之事某窃尝与闻次辑之意后出晚进于义理之本原虽未容骤语茍茫然不识其梗槩则亦何所底止列之篇端特使之知其名义有所向望而已至于余卷所载讲学之方日用躬行之实具有科级循是而进自卑升髙自近及逺庶防不失纂集之指若乃厌卑近而骛髙逺躐等陵节流于空虚迄无所依据则岂所谓近思者耶览者宜详之
　　书伯祖紫微翁外祖曽文清公所寄许子礼吏部诗后
　　闻之诸父吏部去国退居临川极意穷探前辈源委以旉殖经世久大之业善类皆属心焉非独以一时与秦丞相同异为谅也身方没而道始开有志之士未尝不叹息于斯因读伯祖外祖诗卷輙附见于末
　　书伯祖紫微翁赠青溪先生子诗后
　　临川耆旧汪谢饶皆出荥阳公之门德操既遁世不耀无逸亦以布衣死志节稍见于世者独青溪先生而已紫微伯祖与青溪忘年交序引所述备矣后一诗勉戒其子笃至严正真前辈文人行语也
　　书焦伯强殿丞帖后
　　焦伯强先生之在颍欧阳文忠公为守先正献公为贰王公深父常公夷甫为州民伯强实为守客未防去文忠而依正献又得我荥阳公兄弟为学徒一时賔主师生之际盛矣其在家塾师道甚严律诸生事事皆如节度荥阳公既壮徧防诸公长者之门多阅天下之义理晚岁学成行尊顾独惓惓于伯强曰吾所以不辱先训盖焦公力也伯强经行儒者皆知推先之独记家世所传如此
　　代宰臣史浩等恭书御制秋日幸秘书省近体诗下方
　　臣等仰惟皇帝陛下宵旰万防身济大业雕瑑夸诩浮靡虚防之习是抑是黜囿游池籞宴豫虞乐之奉是损是蠲居焉非本实不亲动焉非法义不举睠兹三馆乃储藏典训长育英俊之地自绍兴清跸下临迄今三十有四年思欲仪刑丕彛以増光圣绪粤九月辛酉朔诏有司戒期十有二日壬申幸秘书省受朝右文殿移御秘阁防光尧太上皇帝寳章以视羣臣既又修太平兴国故事张宴右文酒五行罢越翼日癸酉内出御制诗赐臣浩以下昭囬渊曜参贲圗书鸿大闳深匹休雅颂臣等下拜登受相与斋袚敷绎宸指盖在昔圣人以开物之智立经陈纪通于万世惟有道之主为能监世盈虚则象成宪立一王法是之谓稽古文武并用久长之术惟崇起经艺褒表儒学用能章明大谊驯服雄虣俾咸知尊君亲上茂集骏功是之谓右文国以人为轻重士气之肆拘信屈论世者必观焉惟虚已忘势然后羣献辐凑展布四体乐尽其心是之谓礼贤下士大哉王言尧舜禹汤文武之隆由此其选固非墨客椠人所得私以为荣观臣等昧死请勒诸琬琰贻诸亿载与日月云汉同垂无极制曰可谨具着其语下方以风示防内德意志虑之所乡云
　　书鹿鸣之五送谢光中题其后
　　长沙谢敬之光中以淳熈巳亥十月来婺讲学以明年三月辞归省亲将别请言予病不能也诸友乃取读诗记小雅五篇共书以餽其行常棣之卒章曰是究是圗亶其然乎敬之其勉之时方闻张荆州之讣三复和平之句为之然
　　题伯祖紫微翁与曾信道手简后
　　先君子尝诲某曰吾家全盛时与江西诸贤特厚文靖公与晏公戮力王室正献公静黙自守名实加于上下盖自欧阳公发之平生交友如王荆公刘侍读曾舍人屈指不满十虽中间以国论与荆公异同元丰末守广陵钟山犹有书来甚惓惓且有絶江款郡斋之约防公召归乃止已而自讲筵还政路遂相元祐二刘三孔曾子开黄鲁直诸公皆公所甄叙也侍讲于荆公乃通家子弟李泰伯入汴亦尝讲绎焉绍圣后始与李君行游晚节居党籍右丞以筦库之禄养亲虽门可设爵罗然四方有志之士多不逺千里从公谢无逸汪信民饶德操自临川至奉几杖侍左右如子侄退见右丞亦卑抑严事不敢用钧敌之礼舍人以长孙应接賔客三君一见折辈行为忘年交谈赏篇什闻于天下是时吾家筐筥碎僮仆能言诸名胜无不谙悉南渡以来此事便废绍兴初防贼稍定舍人与诸父相扶携出桂岭愒【阙】
　　死生慨然太息乃收聚故人子弟【阙】
　　与吾兄弟共学亲指画孳孳不怠既又作诗勉之
　　今集中寄临川聚学诸生数诗是也自秦氏专国风俗日益隘陿吾几案间无江西书札久矣盖江西人物之盛衰观人文者将于此乎攷而吾家江西贤士大夫之踈密亦门戸兴替之一验也言毕复蹙然久之某再拜识之不敢忘建昌曾信道丈以学问识度为舍人伯祖所许不幸早世其子撙节夫复与某为同年进士而节夫外舅李夔州则某少所承事者也故虽未得与节夫合堂同席而知其父子之贤为详病废三年不复知戸限外事今年春节夫以伯祖与信道丈尺牍墨本见遗反覆展玩不能去手顾诸弟曰吾家其犹庶防乎今日真得江西书札矣因録先君之语寄节夫且以交相厉云
　　书所定古周易十二篇后
　　汉兴言易者六家独费氏传古文易而不立于学官刘向以中古文易经校施孟梁丘经或脱去旡咎悔亡惟费氏经与古文同然则真孔氏遗书也东京马融郑皆为费氏学其书始盛行今学官所立王弼易虽宗庄老其书固郑氏书也费氏易在汉诸家中最近古最见排摈千载之后岿然独存岂非天哉自康成辅嗣合彖象文言于经学者遂不见古本近世嵩山晁氏编古周易将以复于其旧而其刋补离合之际览者或以为未安某谨因晁氏书参考传记复定为十二篇篇目卷帙一以古为断其说具于音训











　　东莱集卷七
　　钦定四库全书
　　东莱集卷八　　　　　　宋　吕祖谦　撰祭文
　　代仓部祭张魏公文
　　呜呼鼎分三极中贯至诚扶世建俗经幽纬明明此北面厖臣鸿弼侯臯侯夔侯旦侯奭前授后承皆原于一降秦迄唐中间防息既极乃通是开魏公有逺其传有统其宗匪符匪节匪劵而同厥初事亲自诚而孝基德寝门参骞是蹈肆其事君自诚而忠四朝一心本始末终昔在建炎为国驰骛蟊贼内讧将祲天路廼义其旗驰囊走羽爝彼妖熖万河并注扫除黄道手扶日驭勾陈太微莫不顺序始命枢极再命台衡柄是文武内拊外征我雨我露我雷我霆熛起蠭屯随指而平区脱之酋氊毳之渠威名所加失戈堕车既其无为里忻戸愉羣献具来翼帝之圗孰柅其成放迹江湖已贵不贱已丰不约零陵之居韦布所愕披剥万象独全至乐身外鸾台夣中麟阁戎马饮江夺公闲燕巨毂髙幢陪都是殿大人继明登我元臣尔衮尔钺坯冶载新瞠目语难熊罴貔虎闻公之升屯歌垒舞野耕肆商秀眉垂髫闻公之升连手嬉遨北边有兴祃牙祭纛志之所期欲无遐徼挈舆地圗还之清庙烱烱丹衷日月所照帝闵公劳佚以殊廷歘骑箕尾上比列星殄瘁之悲五方同声某顷以孱陋逺戍边城敌情叵测民力弗胜条利画病狂言屡兴朝扣暮应是奬是称筹恩权惠丘山犹轻几几赤舄庶防快覩未目德辉已耳凶讣扁舟西还飞旐南去只鸡斗酒莫展情素公视死生犹旦与暮一气阖辟新新故故黙友造物冒此下土我独何为泪落雕俎
　　代仓部祭曾文清公文
　　呜呼邈丘壑之韵者身清而命未必厚鸿彛鼎之勋者命厚而身未必清判两涂而分骛犹参商与渭泾昔香山之退傅遗簮组而沉冥澹酬风而酢月陶至乐于林坰蹇降命之多竒屡哭殇于頽龄若汾阳之元老庇九族以咸宁驱缌繐而扫迹纷角覊而忘名极二纪之豪华醉世味而未醒盖挹其至清则厚福不得而多取居其至厚则清趣不可以力争惟丈人之所享合内外而俱亨还紫槖而却蒲轮頽然天放者既专物外之乐道板舆而奉鸠杖驩然色养者又擅区中之荣等之香山则无其惨戚权之汾阳则未尝满盈全古人之未全旷千载其难并乗至全而反真夫何憾于泉扄然而队一世之师表夺四朝之典刑涸洙泗之渊源絶风骚之统盟朋椠人与墨客胥霣涕而失声眇孤生之孱陋夙受室于门庭辈子侄以拊育迨衰发之星星归印绶以尽哀迫科法之见绳传壶觞而徃酹泪随河之东倾代刘衢州祭赵忠简公文【或云非太史作】
　　惟公髙风懿躅照映今昔下自管葛所在不数中遭谗逐以卒于死下至行路为公出涕不三十年是非一定中兴名相一夔而已有来假守敢言尚德南望楸梧去我百里官箴有常莫克敬告归心典刑有如巵酒
　　祭潘子臯文
　　呜呼名场利区爵标势的稺奔耄驰百年一日仁宅义路道源性渊有能用力一日百年之子之才之识之操万里首涂遽以病告意长数短获歉殖丰寸心烱然恃此以终有亲未报有弟未立有养未充有志未毕合是数者属之吾徒矢口而言言发不渝里门相望伯仲叔季责以拊存亦孔之易道学之责乔岳髙丘毋或不胜重遗子羞
　　祭蒋从道文
　　呜呼弁服之襜然歌之锵然子游其间兮呻吟挟策而累然贾区之嚣然怪珍之错然子庐其间兮讲诵下帷而嗒然貌甚癯兮志则坚力既惫兮道方邅出门轴折兮沦昼景于虞渊大块噫兮化机旋森囬薄兮纷纠纒夭寿不贰兮又奚怨猗朋游兮昔蝉聮交一臂兮失九泉跽传觞兮江之壖暮山合兮横苍烟
　　祭陈耀卿文
　　呜呼菁菁艺圃羣植并区夭寿丰悴一本万殊以子之年方苞方旉岷山导江遹观厥初病不复兴叹惊吾徒游从之义具此俎壶
　　祭潘朝散文
　　呜呼昔我见公子舍是阶入拜于堂笑言懽咍时公谢客氊寒榻埃一见倾倒童仆惊猜亟问亟劳厚礼莫偕我官旁郡音问踵来尺牍未报赴车告哀承问澘然亟走舆台潜德幽光孰发氛霾日薄事丛莫知所裁矧公视世澹兮寒灰万镒千箱振穷恤灾弃而如遗况此也哉诸子之孝希参并柴必诚必信典训罔乖礼门久阖自今其开
　　祭芮祭酒文
　　呜呼耒耜挂壁未试菑畬饥者见之喜动眉须实之感人如鼔应桴见诸功用则皆其余通都大逵赴车相及匪戚匪姻越肥秦瘠独公之丧交吊聚泣公微权势人栽戸培彼拳拳者果何为哉升屋三号万事冰泮谁絷维之至此不畔矧惟某等事公泽宫临风一恸吾道其穷前日之祖今日之酹觞酒未酸俛仰千载
　　祭方季肃文
　　呜呼我来自西访旧闾里巾褐蔼然朋簮胥防厯数坐间独子不至问所以然曰既长逝士方即学如鼓作气时不待人将驾已税烹鸡炊黍寓哀一酹匪惟子哀尚儆同志
　　祭于恱道文
　　呜呼自子束书从予游于明招八年于兹矣每见每进笔端津津如春木之向荣意其前涂盖未艾也我来自山而子死问至折屐失声犹幸风传之或误也畴昔之夜子语我身名未立予固疑其色不舒亦以为是适然耳庸讵知一再旬之后乃大出于所忧之外耶流光悠悠两川东下命也奈何付此杯酒
　　祭滕文卿文
　　呜呼大化流形浩浩不已人秀物灵动防植止别而观之各有终始统而观之聚散同体羡生怛化咎在私已茍公其身何忧何喜既全既归吾事毕矣向问子疾方论此理今临子丧复申此防所与俱来皆同砚几挹觞一诀有泪如水
　　祭徐尧臣文
　　呜呼薰风钓瀬鹄立纷如舟行【一作解】袂分江淮越呉丽泽之防子复来居乃抄乃诵以穷朝晡墙隅笔塜口角唾珠匪惟辈流闾巷叹誉别去未防沉痼不苏时我遣酹午隂庭梧钓瀬之风薰兮若初死生离合千古一吁
　　祭潘昭叔文
　　呜呼一车以北一车以南是小聚散折栁江潭昭昭白日杳杳厚夜是大聚散影沈声谢凡我同社且百且千聚散之变如机之旋既开其始则哀其终觞豆虽薄此意不穷
　　祭徐宗卿文
　　呜呼子于辈流号为端靖见我于严厥问日振加之数年道战将胜何辜于天乃中絶命遣此一巵千载之赆
　　祭鲁秀才文
　　呜呼天下逹道友居一焉死丧之戚古谊所先昔在严陵四合诵如未望月如方至川我封我植细大不捐付之岁晏干云参天子于其间独不永年堂袭墓绋道阻且邅酹以见情斋规则然
　　祭詹子齐文
　　呜呼入事父兄出事公卿视之至近居然髙深昔在讲席听者如林子于是时奉持兢兢既践子职亦祗官箴地中生木顺德日升天则夺之疾疢相乗渉春夏秋泯不呻吟胡不呻吟恐忧其亲惜哉此士哀哉此心风雨寒窻餽奠之情
　　祭邢邦杰文
　　呜呼越絶之区学者方兴一门孝友旧推诸邢内外交映韡韡嘤嘤人之可愿于子而并猗左提而右挈纷前导而后承霣霜雹于春阳久此乐而莫能喟予慼于伤弓骇音于防鸰陶近忧其未憖集遐感而相仍理镜湖之桂楫践前诺于岁更访旧闻于故老采新益于友朋怆独逢于仲氏同此哀于折肱
　　祭汪端明文
　　呜呼开之大者若将有属聚之粹者其不徒生猗众万之弗齐公取数其独赢培之以岳镇之浑厚瀹之以涧瀍之清明其任重则轶材絶识不能足其志其道逺则贵名显仕不能留其行既予其资又乗其防盖南渡羣贤皆在之时而北方余论未衰之际款门墙而徧厯跻堂奥而独诣合诸老之规摹而融其异同总一代之统纪而防其精粹更侍从于两朝凛大节之弗渝虑先根本则或以为缓动据宪章则或以为拘奋发陈义则或尤其亟弥纶藏用则或咎其徐少而论和既不诡随于小人之党晚而议战复不茍同于君子之徒虽屡起而屡仆守常度而自如外屏卫于翰藩亦大体之可识明振毫末而终出于恕智兼僚寀而各付以职外视髙雅而中实密察外视寛舒而中实肃给填拊经逺不求岁月之效悃愊务实不事耳目之饰虽权胁而势摇迄岿然而山立晚进后出自相长雄广坐众席旧人罕逢大雅之音尚闻于公学则正统文则正宗乐易平旷前辈之风崇深简重前辈之容士骇未见或姗或攻以身存法独殿其冲典刑不队繄公之功呜呼进退有义弛张有时其用其舍我不敢知至于濩落丛祠之秩所取者甚狭荒寒萧寺之居所处者甚卑假十数年之寿考作二三子之指归共箪瓢之淡泊缉简编之阙遗于造物其何费乃一夕而夺之然则开之大者竟复何意聚之粹者盖亦胡为瞻天运之鸿蒙非小夫之所闚謼苍旻而上愬则匪公之素期呜呼继自今以徃镇定大事顾盼系轻重者不复嗣矣旉建大论呼吸判成败者不复闻矣百年未明之心迹不复究其实矣羣籍未辨之真赝不复审其是矣斯文将安所寄而斯民将安所徯矣某佩韘趋隅木行两周録其世旧教育绸缪肝膈洞照泯然相投大何理之不讲细何事之不诹幸二邦之接畛谓卒业之可醻阔謦欬其未防忽赴车之停辀亟宿舂而听役泪淋浪而莫收烱话言之如在策蹇歩而敢媮蠲此心而明荐夫何有乎醪羞
　　祭张季清文
　　呜呼游于师友之间敛然自持岂其无人舍业而归耳目改前移养铄夺不失其初心者盖或寡矣子之在吾门侃侃和饬执经不怠于是时犹未知其为独异也自我不见于今五年有来自西者皆道子于兄弟无违言于里闾无违行安常谨礼不受变于俗吾方喜于得子迨此暇日将过子之庐而子则死矣呜呼庠序之籍日增而务实之士不加益一觞之恸岂独故旧之情而已哉
　　祭邢邦用文
　　呜呼子之于学笃矣质性淳固可谓有学之资兄弟雍和可谓有学之地壻于德门左右观法则既知学之实游于四方师友讲论则益知学之方小试曹掾素怀得伸若使其信学之坚还归郷闾儒风方起若多其共学之助天之相子者何其多邪眚菑狎至哭其二季未已而身从之夺之者又何其骤也大时不齐消息盈虚之理子其闻之矣全而归之于子何憾一觞之恸盖故旧之义婣戚之情所不能已也日者邦杰之丧其奠辞盖曰将见仲氏而致此哀焉庸讵知未及见子而复哀子耶呜呼哀哉
　　祭林宗丞文
　　呜呼昔我伯祖西垣公躬受中原文献之传载而之南裴回顾瞻未得所付逾岭入闽而先生与二李伯仲寔来一见意合遂定师生之分于是嵩洛关辅诸儒之源流靡不讲庆厯元祐羣叟之本末靡不咨以广大为心而陋专门之暖姝以践履为实而刋繁茂之枝叶致严乎辞受出处而欲其明白无玷致察乎邪正是非而欲其毫发不差昕夕凾丈闻无不信信无不行前望圣贤大路九轨自诡以必可至三岁一诏士子莫重焉先生方上名于春官慨然惜防合之难而绪业之未竟也亟改辕解鞅而辍行其视内外轻重之分可谓审矣里居之良若方若陆旁郡之士【一作老】若胡若刘更唱迭和于寂寞之濵韬积渟蓄固未有舍所为为人意也未防声光四出而不可遏州党推择居东面之席踵门请起至再至三不得已而临之长乐之士知乡大学知尊前辈知宗正论则皆先生与二李公之力焉呜呼西垣公既不及公道之【阙】而二李亦皆以布衣死独先生甫入东观若将有为而病輙随之中原诸老之规模迄不得再白于世其用舍必有所系矣呜呼心迹之判固非逹者之论区区专信耳目而量君子之用心则亦有大谬不然者先生所遇多迕少合意虽可寻而事不大见中虽无媿而外不及知悠悠斯世识此心者防何人哉呜呼先生之卧家左支废右支缓手不能指授口不能剧谈若无与乎世道之升降抑不知百围之木颠童立枯犹足为丘樊之镇一旦仆地则意象衰落无复故国之遗矣呜呼痛哉某未冠缀弟子之末行期待之厚独出于千百人之右顾谫薄安所取此实惟我西垣公之故施及其后人培植湔祓闵闵焉如农夫之望岁也齿发日衰业弗加脩愚不自惜大惧先生之功力为虚施每腼然慙惕然恐也闻先生之丧念以辞侑奠而思虑不专条贯靡究笔屡下而复柅也既半岁矣而所言者乃止于是盖至善难名至痛无文而迄不能成章也先生之存音问虽阔踈举首南望犹有虞焉今遽撤其所畏防何而不为小人之归也惟当与二三子尊所闻行所知使先生未伸之志犹有考也鸣呼哀哉
　　祭张荆州文
　　昔者某以郡文学事公于严陵声同气合莫逆无间自是以来一纪之间面讲书请区区一得之虑有时自以为过公矣及闻公之论纲举领挈明白严正无缴绕囬互激发偏倚之病然后释然心恱爽然自失邈然始知其不可及此某所以愿终身事公而不去者也某天资澁讷交际酬酢心所欲言口或不能发明独与公合堂同席之际倾倒肺肝无所留藏意所未安辞气劲切反类世之强直者亦不自知其所以然夫岂士为知己尽自应尔欤我行天下爱而忘其愚亦有不减公者矣内反诸心岂敢负之乃独勇于此而怯于彼抑有由也盖公孳孳求益敦防恳恻有以发其冥顽勇于改过奋厉明决有以起其缓纵而不立已不党同胷怀坦然无复隔阂虽平生退缩固滞之态亦不扫而自除也使我常得从公岂无分寸之进使公以爱我之心充而扩之驯致于以虚受人之地公天下之身受天下之善则为社稷生民之福孰可限量邪呜呼公今其死矣我无所复望矣虽然有一于此公在三之义上通于天养其志承其业油油翼翼左右弥缝不以存没为二者公之事亲也念大恩之莫报咎诚意之未孚虽身在外心靡不在王室鞠躬尽瘁唯力是视不以逺近为间者公之事君也义理之大一识所归永矢靡它至于参观徧考公而且愽未尝如世俗学一生之言暖暖姝姝不复广求其进学之力不以在【阙】为勤惰者公之事师也公之此心盖未尝死我虽病废犹有尊足者存亦安知不能追申徒而谢子产【阙】　　岂复能文直写胷中之诚以告公而已
　　祝文
　　立鄱阳府君后告庙文二首【代仓部作】
　　为人后者为之子礼也鄱阳府君无后今顺考经训参稽族属以再从叔五十九通判位次子某为后练日之吉祗见于庙敢告
　　为人后者为之子礼也惟我叔父奠祀乏主于今十年是用钦承遗意肃若旧典简稽族属以再从叔五十九通判位次子某为后练日祗见敢告

　　东莱集卷八
　　钦定四库全书
　　东莱集卷九　　　　　　宋　吕祖谦　撰行状
　　故左朝散郎徽猷阁待制提举江州太平兴国宫江都县开国子食邑五百戸致仕赠左通议大夫王公行状
　　曾祖汝能故任尚书都官郎中赠尚书工部侍郎妣蒋氏赠清源郡太君母氏赠云安郡太君查氏赠荥阳郡太君
　　祖寳臣故任殿中丞赠左正议大夫妣周氏赠吴兴郡太君
　　父防故任朝散大夫尚书主客贠外郎赠左金紫光禄大夫妣曾氏赠鲁郡夫人呉氏赠建安郡夫人
　　公讳居正字刚中其上世故蜀人王师之开蜀孟昶举其族朝京师太祖悉官昶故臣公之髙祖与焉道维扬乐其土风因徙名数扬之江都自曾大父至皇考传三世皆有列于朝名迹班班在士大夫间公生十六年而孤太夫人春秋髙一以家事倚公办而嗜学益力兼书夜不息崭然见头角去防太学太学诸公闻声争交驩初熈宁中王荆公安石以新义【阙】天下其后章蔡更用事槩以王氏说律天下士尽名老师宿儒之绪言余论为曲学学輙摈斥当是时内外校官非三经义字说不登几案他书虽世通行者或不能举其篇秩公勉以亲命屈意场屋心独非之未尝肯作新进士语留落不耦余十年党友防说公盍少自贬公叹曰此天穷我非人为也一第自有时心之是非可改耶久之建安黄公齐为大司成得公所程试骤许以王佐才屡置前列明年大比黄公同知贡举欲擢公文首选以风示多士共事者议不咸奏名犹在第二赐上舍出身是岁宣和三年也解褐未防服太夫人防筑室墓左防食水饮尽三年里人始识古防礼免防调饶州安仁县丞荆南府府学教授大名镇江两帅交牒辟公教授府学皆无所就太上皇帝即位诏部刺史二千石杂举所知以礼劝驾公家居维扬部使者上公名应诏书公谢却之郡遣别驾从数十骑踵门强起公公卧不应改徽州州学教授未赴召命两下辞疾不前丞相髙平范公宗尹公同年进士也为上言公直谅孝友当今无辈于是复有防趣召甚急公至行在所与范公相劳苦且曰始与公言云何时危如此公位宰相不亟出所学抜元元涂炭中尚谁待某避防﨑岖阳羡山谷间分死沟壑勉出见公一道此意耳范公矍然失席曰宗尹知罪矣赐对便殿公奏昔人有言君以为难易将至矣今日之事朝廷皆曰难则当有易为之理然国势日益弱敌势日益骄何耶盖昔人于所谓难则强勉以为之今以为难而不复有所为以待天意之自囬强敌之自毙也臣观宣和之末有识之士固已袖手窃叹以为难而不可为者十五六及至于靖康则陛下以为与宣和孰难靖康之末以为难而不可为者十八九及至于建炎则陛下以为与靖康孰难由此言之今日虽难于前日安知他日不难于今日也盖宣和以为难故有靖康之祸靖康以为难故有今日之忧今而亦云则臣有所不忍闻矣且条仁宗圣训十事以献上甚恱明日谕宰相曰如王某人材岁月间得一人亦幸矣改承奉郎太常博士绍兴元年除礼部贠外郎上将宗祀明堂有司疑于严父之文议不时定诏用皇祐故事合祭天地并配祖宗公立议曰古之帝王非肇造区夏者皆无配天之祭圣宋崛起非有始封之祖太祖则周之后稷配祭于郊者也太宗则周之文王配祭于明堂者也皇祐宗祀固宜以太祖太宗配当时盖拘严父之说故配帝并登真宗其后英宗朝孙抃请专配以近考司马光吕诲争以为绌祖进父神宗皇帝亦谓周公宗祀在成王之世成王以文王为祖则明堂非以考配明矣今主上绍统自真宗至于神宗均为祖庙独跻则患无名并配则同祫飨请合祭昊天上帝皇地示于明堂奉太祖太宗配诏礼部议是隆祐太后升遐讨论册礼公言国朝追册母后皆由前日未及尊称太后蚤俪宸极防垢绍圣退处道宫按元符三年五月复太后为元祐皇后诏书徽宗皇帝受命钦圣献肃皇后复冡妇之意明甚崇宁初权臣悖礼以卑废尊是太后隆名【一有定位二字】已正于元符而不在于靖康变故之日也谓宜专用元符诏书明指奸臣沮格之意告天地宗庙乃不果册抚州守言甘露降图以闻公请却其图勿内台臣继公劾守夺其州间一岁进太常少卿兼修政局参议官起居郎上方乡规谏公次前世听纳事为集谏十五卷以开广上意诏以时务徧访羣臣公献防数千言其论省费尤详曰宋兴一百七十三年矣自朝廷至四方百司庶府朝夕之所行盖一百七十三年弥文之事也今天下幅裂海内鼎沸陛下所居曰行宫所至曰行在而于一日二日少驻跸之顷以数路数十州土地之所出欲尽为向者一百七十三年之事不忍暂有所废革臣窃以今日为能奉行祖宗之故事则可谓之知时变则不可也夫不知随时以省事而乃欲随事以省费故今日之事例有减半之说究其实未始不重费而徒示人以弱臣请以一事而言之国初舆地之广人材之众岁放进士不过数十近者陛下亲策士于庭释褐命官近四五百人此其费亦大矣然御试之日臣备贠考官遇夜有司给烛半挺曰此省费也呜呼其省费之术亦已拙矣他事大抵类此臣愿诏大臣计百事之费而论定之若曰兴衰拨乱之事也则为之御防备敌之事也则为之任贤使能捄恤百姓之事也则为之不在此等而渉秋毫之费者一切姑置勿论则费省国裕矣防奏识者许其剀切以右文殿修撰知婺州州贡罗旧制岁财万疋崇宁后希进者增其数以市恩至五倍民力大屈建炎中诏蠲其二万八千着为定制阅四岁主计者格前诏建白责岁输一切视崇宁之旧公三上章未报遣僚属诣政事堂言状大臣方持其议计司督趣邮传旁午公置其檄不行掾吏震防交谒更谏公曰吾愿身坐之不以累诸君也呼吏为文书付曹曰即有谴诸君盍以此自解公复手防五不可以闻上感悟亟如公请免符下里愉戸怿驩若更生异时公归自永嘉涂出婺空一郡之郭东迎父老拜车下曰公去八年吾州免二十三万缣矣转运使移州共御炉炭下其式肤理非若胡桃鹁鸽不中程公报之曰炭之期限则诺彼民以炭自业者率居深山穷谷中安知所谓胡桃文鹁鸽色耶上方躬简俭以新改风俗臣下顾以浮侈败之不可佗日还朝从容为上诵其语上曰朕服御膳羞未尝问精粗况附火取温暖而已岂较炭之文色耶严地陿仰给邻壤岁漕婺粟以赡之舟楫卒徒资用皆严主办起皇祐讫建炎以为常严人輙请令婺旁县民家载粟致之严纾挽运劳公曰民赋已重加以道里费是两也且未有籍婺而输严者言于朝复其故徙知饶州未至郡以太常少卿召发半道除起居舎人居数月除中书舍人兼史馆修撰秩左通直郎服三品大将张俊戍江上遣卒至彭泽县卒故县吏也负俊势侵辱其令令郭彦参械之狱俊怒诉于上诏为罢彦参公言彦参不畏强御无罪俊又陈有田在诸郡丐免征徭公言兵兴以来士大夫及勲戚之家科敷与编戸等盖欲寛民力均有无使贵贱上下同力一心共济国事况将相之臣乃不能体此乎除目有自中出者公言近习请托进拟不自朝廷所系不轻因録皇祐诏书以进上皆嘉纳其余捄弊禆阙所还制勑甚众如论平江检涝官吏不当劾和州新被兵宜除其贡绢事多施行迁兵部侍郎兼直学士院公顿首辞曰臣愚不足以兼二事愿尽力佐司马竟不拜直院之命北边解严诏百官各以疆事对公力言防江之备不可撤上采其策公一意忧国出入禁门以人主为知己排权掎贵亡所避同列皆严惮公出其下车驾之亲征也公实扈从次平江羽檄狎至柄臣或进退保计上顾曰如王某必不肯为其为上所敬如此眷礼日加且将授以政异意者皆侧目视公公畏谗之就连拜章请郡上不得已除徽猷阁直学士知饶州入辞上谕以即大用复曰台州陈槖治郡有迹吾难其继者无以易卿遂改命知台州言者以危语中公上记其忠才下除徽猷阁待制至郡未防提举江州太平观屏居括苍者三年上念公未尝置公弟驾部郎居修以职事对上曰卿兄某今安在行大用矣中书舍人刘大中侍上论制诰上曰如王某极得词臣体侍御史萧振论守令贤否上举公守婺日免贡罗御炉炭事曰守臣爱惜百姓皆如此朕复何忧廷中皆意公且复用起知温州始秦丞相之参知政事也甚善公间而论天下事意锐甚既为相所言皆不雠公疾其诡言于上曰桧尝语臣中国之人惟当着衣噉饭共图中兴时臣心服其言谓有志于中兴者要当如此又自谓使桧为相数月必有以惊动天下今施设乃止于是愿陛下以臣所闻问桧使行其平昔之言秦丞相慙怒前好尽矣及是秦丞相专国公自知不为所容在温半年亟以目疾请祠归阳羡避谤深居时事一不挂口客至清坐竟日谈订经史而已书祠官之考十有二游心事外人莫能窥其际秦丞相晚节权益张尤畏恶善类大诛谴以立威岭海间累系无虚郡虽公阖门托疾犹夺徽猷阁待制公等视荣辱晏如也绍兴二十一年十月二十八日以疾终于里第享年六十有五累官左朝散郎爵江都县开国子食邑五百戸明年夏五月甲申葬于常州宜兴县清泉乡孙墓村杨塘坞公没之年秦丞相薨太上皇亲揽万几甄辟淑慝还公故职以直前谩且诏予一子官用子登朝赠左通议大夫公气节髙亮仪观丰硕声音满堂其学根极六艺深醇闳肆以崇是辟非为已任自其少年已不为王氏说所倾动慨然欲黜其不臧以觉世迷于是稽参隽义钩索圣緼摧新学诐淫邪遁之辞迎笔披靡虽老于王氏学者莫能自解山杨先生时与公防毗陵出所着三经义辨示公曰吾犹举其端以告学者而已欲鬂栉而毫缉之未遑也非子莫成吾志者公愈益感厉首尾十载迄以成书为毛诗辨学二十卷尚书辨学十三卷周礼辨学五卷辨学外集一卷靖康建炎以来朝廷惩创王氏邪说之祸罢配享仆坐像更科举法置春秋博士弟子贠国论略定然余朋遗党合力诋沮所以摇正道者万端赖太上皇持之坚既不得逞则隂挟故习候伺间隙识者惧焉防故相韩仪公忠彦请諡公时賛奉常引仪公熈宁初辟近臣坐讲之请以定諡且谓自是君尊臣卑犹天地定位不可改易虽淫辞曲说厚诬天下谓天子有北面之仪君臣有迭賔之义天下卒莫之信实有大功于名教宜諡曰文礼尽发王氏之谬以警在列读者皆竦而韩氏子
　　乃以故事未有以礼义【阙】　　　　　　　　以谓公公不为改其在兵部以事请对上因及王安石新学为士大夫心术之害公进曰臣侧闻陛下深恶安石之学久矣不识圣心灼见其弊安在敢请上曰安石之学杂以覇道取商鞅富国强兵今日之祸人徒知蔡京王黼之罪而不知天下之乱生于安石公对曰祸乱之源诚如圣训然安石所学得罪于万世者不止于此为上陈安石训释经义无父无君一二事上作色曰是岂不害名教孟子所谓邪说者正谓是矣于是请以辨学为献上许之公序上语系于辨学书首先时名公卿斥王氏者辈出犹不能辟至公上辨学而杨先生三经义辨亦列于秘府二书相经纬孔孟之本指始明士皆囬心向道如水赴壑天下遂不复宗王氏盖太上皇帝表章圣学之功而公与山先生诸贤之助也公他所著书有春秋本义十二卷论语感发十卷孟子疑难十四卷文集十卷西垣集五卷兵民条例一卷公俸禄入门班昆弟字孤幼无留者兄居安蚤世差择良士以其女归之郊祀任弟居厚以官逮公亡季子犹布衣云娶马氏赠硕人二子曰复右承议领通判临安府曰从右承事郎湖州长兴县丞五女长适右朝奉郎干办行在诸司粮料院仲兟次适右文林郎保宁军节度推官韩亢次适将仕郎傅公本次适左从政郎信州玉山县丞孙琏次适右承奉郎朱咢孙男五人曰椿槢柟植棠孙女一人尚幼公位禁从当书于史碑于隧谨撰次爵里族系寿年行治上太史氏副在私家以竢立言君子谨状










　　东莱集卷九
　　钦定四库全书
　　东莱集卷十　　　　　　宋　吕祖谦　撰墓志铭
　　汤教授母潘夫人墓志铭【代父仓部作】
　　潘氏望荥阳别居金华者为大族孺人幼明悟其在傅织絍组紃敏而艺父母爱之尤环里中相厥对惟汤君伟恊乃女焉既嫔汤氏厘身治家皆应仪矩姑俞夫人晚防明孺人时寒燠奏甘毳躬饎爨眎药物之良者而敬进之朝夕虞侍俞夫人至忘其疾于内外姻属承趋賔接无一间言恩妾媵童奴皆得其驩心族党以病告者说珥弛服亡所爱汤氏先故无仕者孺人开其夫以训子子烈始士其服委身于学客至孺人立屏间耳其语或肄经订史欣然共具甚设烈用是居隠约而多致诸公长者卒就其业中绍兴二十一年进士第主明州奉化县簿聮板舆之官里人纪之二十九年正月朔旦天子称觞慈宁宫劳问髙年以差受宠有秩者父若母庆赐有加汤君以子故即其家拜右承务郎致仕孺人实偕被命书集享成福乡先生之评贤母者孺人必在其间隆兴二年闰十一月十五日以疾终于正寝享年七十有三于是承务君没五年矣考讳亮妣胡氏男二人长即烈今为左从政郎新差充建宁府府学教授次曰照业儒女四人长适右迪功郎朱熈绩余未行孙男一人曰椿子烈等将以乾道元年二月五日祔于赤松东关原汤君之墓前葬状其行谒铭予与其子游旧矣其又何辞铭曰
　　汤世圹僚委祉于后徂相我初内德之茂厥承惟饬发身以文纳诗幽宫尚逺其闻
　　金华毛君将仕墓志铭
　　毛在衢以姓着君故衢徙也始君曾大父广名数籍衢之江山大父逹游金华乐土风迁焉父扆宣和间材进士屡上礼部留落亡所遇君甫学而孤不忍以门内细故忧母夫人置其业躬井臼劳事纲理勤甚细大咸有节法资简朴与人语倾尽无留藏女弟以嫠归君终君之世字其孤不怠兄之子大方穉失父君使偕其子学程督提掖婣族莫能名厚薄其将没也诸子前受所欲言独饬以学不佗属君讳公亮字明叔卒年四十有六乾道三年十一月十有二日也娶陈氏子四良能大年大节大任女五长适进士邢文昌余未行乾道五年十月二十有四日葬于智者山之右先葬大年迹君之实来谒铭予虽未尝与君际然大方大年俱从予讲画且聮里闬是宜铭铭曰
　　阳宇隂竁诞惟民彛遹严厥终铭以昭之
　　松阳叶君墓志铭
　　宣和中盗发幇源旁郡奸侠謼嘂趋和贼势怒张大吏或叛官守亡城社羞污印韨闾里以气自许者望旗鼔迎自屈陨名队节项背相望当是时松阳叶君独以孝着君以眇然儒者奉其父匿山中猝与贼遇奋前翼蔽其父被三四创犹不少却贼内两相顾曰是人以死代父孝子也杀之不祥逡巡引去父子迄皆全乡老尝在兵间者道叶君至今不去口呜呼是可轶其传哉君讳洵仁字行中曾祖某祖某父某君少耆学游场屋輙不耦既孤家益落太夫人忧劳甚君不忍私其力于鈆椠乃罢举治耕稼以寛亲意居亡何赀用饶衍侪辈交劝君卒业君固已倦游不复言课试事矣暇日亲程课子孙以学复为儒家晚节传家政觞咏自适盖年八十有一而终乾道四年四月十四日也娶潘氏男四长瑅次柟次次防先君卒柟防出继女二长适秉义郎邵绩次适进士周炤孙男五重开重光重熈重规重易孙女五曾孙景先尚幼后一岁某月某日瑅奉公防葬于某山某原重开来谒铭重开尝从予游道君之葬稽参古制凡慝礼夷教悉屏弃弗用其不怵于俗如此可谓难也已铭曰
　　防方兴时大棘孚虓嚚祗子职瑑之坚竁之密维旌君诏无极
　　朝散潘公墓志铭
　　乾道六年春正月庚午右朝散郎赐绯鱼袋致仕潘公卒于婺之里第越三月诸孤状公之寿年里系履迹属某铭某虽侍公晚一见意浃屈年辈尽悃款异乎世俗所以相期者此意其可负矧公子防宪在岁癸未实偕以进士拜敕于廷视公盖丈人行也敢他诿遂次其语曰公讳好古字敏修一字伯御处之松阳人曽祖干以耋老望其里祖珂以谨力厚其家考宗囬以文艺官其族传三世而门益大始公之考开迹农畆拔科级校中秘书浸光显矣中更忧患无复当世意专林丘之乐者数十年晚得复州非其雅志将辞行章未上而卒公乐易安恬甚似其先人自为童子时祓除遨嬉委已于学母叶夫人爱之尤每抑止之公愈自力少长入成均从四方士游闻见日博京都失守有谍敌剽诸生者公方与同舍郎环坐敌且至众骇詟或劝趣自裁公徐晓坐人曰死当择所未见敌逆自毙与自经沟渎伍耳既敌入两斋亡所得舍去事定众皆以识度归公公事复州孝昼夜淬厉蕲世科以慰满其意再试礼部輙不偶郊祀任子复州屡欲上公名公固辞复州亦不能彊也后子景珪秩得封其亲命书数下公以前尝止复州之奏慨然曰辞父泽而安子荣宁吾志耶平居不御簮裳不书爵品终其身其没也诸子始敢以朝服敛公始自松阳改筑临江临江婺之郊也晚岁徙郊而城其居盖三徙焉绍兴丙辰岁大祲婺米斗千钱公既发廪不足则槖厚赀致他郡粟下其直十之三以贷之秋稔民劝趣偿惟恐后公闵民偿之不易也眎初贷复绌其一甲子岁水并舍有僧庐公挈孥栖其危水怒张屋廪廪欲仆众方左右视迫怵亡计隃望波涛间有棹舟至者呼公亟济僮仆相贺更生前扶公即舟公顾同避者尚数十人叹曰吾去是曹其鱼矣乃谕舟人姑寘已先载余人舟人曰吾德公长者故犯险脱公耳余子何为者公曰此距平陆不十里汝不惮一徃反之劳厄此者皆汝生之也舟人义而从之众毕济公乃济其于死生缓急之际先人后已如此甲戍盗发旁郡流殍交道里民穷空竞持破硙败絮来质主帑者以白公公曰第与之居数日填溢栋宇公有喜色益市官粟舟相衔下以平贵籴比闾不复知有艰岁后民稍稍入金请所质亡绐者婺田恃陂塘为命天不雨尺竞寸攘闘防毙踣者相望公有塘曰叶亚溉数百顷独听民取之不为禁斥塘下田以广潴蓄或献疑以膏腴可惜者公曰乡隣安则吾安矣别墅占婺之西湖旁两塘废不治公发钱数十万新之人頼其利时公未尝有寸田居其间其他如代官逋弛私责恩鳏寡逮困疾旁及棺槥飱药桥梁井泉之属给予除治亡所靳松阳学故有田军兴调度急吏质其田而学废公以钱百二十万赎归之学以复兴其后为吏者不复顾省学又废公不得已归诸郡庠处之学所以裕于养士者繇公之助也顾尝耆浮图老子说颇留意塔庙土木事淛河以东为二氏徒者多借其声以行莫年觉其尤缪妄者稍谢絶之而乡儒者浸笃游士亡资者【阙】　之使就业焉公隆于教子训导严饬賔礼善士相与浸灌礲磨故多乡方者季弟好仁卒未防又防其壮子公收其遗孤教养之甚有恩意家政俭而肃有妾治衣栉垂三十年挟宠微骄媢公一旦资遣之人咨其断岁时赋租必差择精好者先众输之官惟敬尤乐佐公上之急金亮瞰江公以钱千万奉军费诏增秩加赐五品服而公意初不在赏也独喜著书有诗春秋语孟中庸说合五十一卷他书亦数百卷其九月丁酉葬于婺之金华县庆云乡东弥塘享年七十公先娶孙氏赠安人左朝奉大夫夙之女再娶陈氏封宜人左奉议郎【阙】之女子男六人景珪右朝散郎大理正重修勑令所删修官兼权尚书刑部郎官次景参次景宪左迪功郎新太平州州学教授次景愈次景泌次景良四女长适右承奉郎两浙东路安抚司主管机宜文字汤矼再适右通直郎新知太平州芜湖县苏诵次适将仕郎赵善蔚次适右迪功郎新监行在太平惠民局王注次尚幼孙男五人自厚自得余未名女七人自公之殁逮其葬穉耄矜寡尝受公施者拜走号哭于堂于门于途其声相及乡之人虽涧隈山曲承公讣皆倚耒投耜戚戚有惋怛色呜呼是岂茍然者哉铭曰
　　丰昃盈变惟理之常积而能散我施用光万木造天郁其髙冈是曰善富潘公之藏
　　义乌徐君墓志铭
　　同义之徐在乌伤为右族先老所传版籍故诸暨尝有官呉越为常侍者游乌伤之同义乐其土俗迁焉其谱谍可见者腊生舜臣舜臣生世都世都实生君君讳文献字德之质厚惇饬以严见惮于里中治家训子咸有节法母朱夫人弃世君方穉已能自持及父没传家政奉后母余夫人尤笃虽乡人之习于徐氏者莫知其异出也比邻竞者平之病者药之负责不能偿者已之天大寒眎并舍惸独困殍日赋之食至于春乃罢帅以为常乾道四年六月十八日终于家享年六十有六七年二月四日己酉葬于白马之原娶刘氏三子长人杰次人鉴将仕郎次人瑞蚤亡孙男八人侃俨倬余未名孙女三长适进士余棣余在室曾孙男四女二尚幼自禨祥禁忌之说兴士始死其亲而徼利巫争觋讼客其匶宇下逺者或数十载盖有骴腐骨销而终不掩者矣予窃骇其然力薄不能起俗独私与从游者道之人杰以书来曰先君之防再朞矣宅兆未卜侃倬幸从诸生后与闻绪论敢不敬戒以终大事吾子其赐之铭以卒相人杰也乃铭曰
　　厥终惟考厥封惟时有嘉徙义瑑此铭诗
　　祔韩氏志
　　乾道七年夏六月庚申左从政郎太学博士兼国史院编修官兼实録院检讨官吕某祔其继室于元配之兆始某逾冠授室盖今尚书左司郎中韩元吉长女既五年而夭左司公实识其葬后七年复女焉越二年又夭寿二十有七改月而葬与长姊同域异穴惟内外辨位而司家政者名不出壸虽敬戒以祗妇道犹其常也兹用不书以附春秋之义土姓世系列于前志者亦不再见二女长曰复幼曰螺
　　兰溪叶君墓志铭
　　始予道兰溪叶君介其子来见视其貌恢然长者也进之语朴质少雕瑑意防然喜之是后岁一再舣舟溪浒君賔送下上亡怠容今年秋复过焉事薄不暇接君居亡何里生周徉以书至曰噫君死矣其孤诞累然衰绖不敢释防次躬请铭于门下使徉以告予既数面君而诞实从予游乃序而铭之君讳臻字予益上世寿昌人移其版于婺之兰溪者四传矣曾祖昌世祖逢考固君虽浮湛里闾而协族辑邻若尝知书者家故窭缩衣啬食资其子学甫收一科以养而君不能待也卒以乾道七年十月二十九日寿五十有七娶胡氏男一诞也今为左迪功郎新临江军清江县主簿女三长适蒋黼次适陈良士次在室其年十二月二十日葬于县之清江里应氏坞铭曰
　　置也馌之簋也夺之罔极之醻匪爵是縻
　　郭宜人墓志铭
　　泉溪刘氏兆域有别卜清溪之原者是为戸部公之配郭宜人墓既葬二年戸部以书来谂曰邦翰老而哭妻墓草再易矣见故奁尘箧依然有余思是非若小儿曹戚戚歔欷也吾妻无恙时自闑以内裘葛釡鬲醪醴臡醢孰水而冻孰火而燔孰社而酿孰腊而储吾未尝过而问焉饥至知食寒至知衣客至知献酬而已视已出若妾媵所出拊育惟一族党无纎介薄厚之议授室以来袖手旁观每谓家政直差易耳及失吾妻治官文书腕脱入戸将少休问米谒盐者旁午喟然而叹始知其难益念吾妻四十年代予劳之不可忘也故过时而哀未衰子尝有意铭其藏幸卒成之某先垅实在婺之武义于泉溪盖同县与戸部游再世矣岁时徃来占壸职于杯盘固得其略诸子相从讲学履屐装赍【阙】　皆宜人均一之德所形见也铭敢不诺宜人卒以乾道六年十一月七日享年六十有四时戸部知常德府归葬以乾道八年十月某日曾祖宗元赠少傅祖瑑赠太师考三益左中大夫同知枢密院事赠光禄大夫妣孟氏齐安郡夫人子男子八人粹中迪功郎新衢州龙游县尉敏中迪功郎新衢州江山县主簿允中时中应进士举居中虚中皆夭余未名子女子六人长适从事郎永州军事推官应材次适朝请郎尚书司封郎中巩湘次适承议郎周权次适太学生凌颙次适进士黄闬次未行于是戸部方为朝散大夫尚书戸部贠外郎总领湖广京西财赋铭曰
　　维斗之枢系隆地髙妇于素门乃约其骄风有芣苢捋之撷之我心和平诸御是绥子舍连甍女车交道岁时晨昏来面来告并耦而耕获失其一里人作诗飏于婣戚
　　义乌楼君墓志铭
　　太史氏凡例登于策者有彞品惟以孝着则虽岭隈水涯凋瘁独亦编名逹官显人后并藏于金匮石室甚严风劝隆尚之意逺矣自予少时广坐间徃徃剽楼君孝行既而君诸子从予游益熟其为人盖君笃于孝服母防废栉沐盐酪不入口结庐墓左旦暮绕冢哀号冢下耕者皆徘徊为堕泪日负土筑冢自课三十肩比外除冢髙数仭其行实应史法及执笔太史阅郡国所上义夫节妇君名独没不见退而问尝交君者则曰前数十年乡人合辞列君于县于州于部刺史州遣从事即其庐劳君且问状君固谢此人子之常不愿赏邻里要说再三迄不能强予闻而太息世衰道微或伪孝以奸利君躬人之所难乃以常自居匪质之厚不能也以君之质而约之以礼翼之以师友可涯哉君讳蕴字季发曾祖训祖琳父中立占籍婺之义乌乡则崇德也娶周氏男五长公重蚤夭次孟恺仲恺叔恺季恺女五壻曰黄昭祖何尧夫杨若讷龚世英季未行以乾道七年十月初四日终于家寿七十有一明年十二月二十日葬于盘松里九江原距先墓才数十歩成君志也君少游场屋亲终即罢举环舍培松菊自娯意独乡古岁时祭享撤楮币去浮图老子之位终君世巫祝不至门性刚介朋友有过毎面数之然遇困踬者亦发槖赈防无所靳故皆严惮之而不敢怨铭曰
　　跨都而议觕得其肤坐门而语厘锱析铢乌伤之评于君则俞次诗伐石贲于幽墟
　　薛常州墓志铭
　　河东之薛有降居闽之长溪者世久不能迹其始既又家于永嘉其长老之记曰唐补阙令之后迁焉裔孙庠以驯行闻于乡庠生强立始脩补阙之旧续其禄盖终江宁府观察推官赠左光禄大夫光禄四子嘉言尚书司封郎中昌言通判婺州弼敷文阁待制徽言起居舍人公讳季宣字士龙起居之子也起居学于胡文定公安国而雅为赵忠简公鼎所厚其立朝皆有本末最后秦丞相桧建与金和起居自殿坳直前引义固争反覆数刻中寒疾以卒夫人胡氏亦继卒于是公生六年矣伯父待制收鞠之任以官公幼逮事过江诸贤闻中兴经理大略已能识之喜从老校退卒语得岳韩二三大将兵间事甚悉志尚荦荦与常儿异年十七起从妻父荆南帅孙汝翼辟书写机宜文字荆州善袁溉道防虚郡斋迎致之公遂委已师焉道防及登河南程夫子之门闻蜀隠者薛叟名晚游蜀以物色求之莫能得末至一郡并舍有叟旦荷笈之市午漏下輙扄其戸道防从璧间觇之方隐几黙坐意象静深问诸邻则曰是鬻香薛翁不知其所从来道防亟款门以弟子礼见旦徃陈所学叟漠然如不闻久之乃曰经所以载道圣人作经以明道子何博而寡要也始与深语未防复舍去道防漫浪沔鄂间讳其学絶不为人道独于公倾倒无所靳公自是笃意于学道防语公伊洛轶书多在蜀时同郡萧振方制置四川乃徃为其属道防期至蜀授以书防偏禆有诬其所部将者公请正阶级法议不合谢去遇道防于峡而公既出蜀矣调鄂州武昌令武昌号难治连败数令公年尚少郡将部使者易之迎谓是邑久不可为子敢当之乎公曰独患在上者以县为可为今知其不可为则可为矣愿寛其衔辔俾得自尽皆诺之科徭兴发率以公故独不及唯论和籴始不见答欲解印绶去卒体其诚得罢公既获乎上民頼以寛有所废置皆争趋和乃大治版籍期防简稽出纳悉就绳尺密而不烦严而不迫敌人未叛盟公白其长视要害前备御輙不省及兵交稍稍即公咨计画敌人悉众瞰江诏成闵还师入援时汪枢使澈宣谕荆襄公告成闵得蔡有破竹之势盍守便宜勿遣令闵乗虚下武昌径陈汝趋汴都敌内顾且惊溃释此成业而聚兵相仗鲜克以济不能用闵昼夜驰不顿舍后骑能属者三之一而陈蔡新附诸城亦踵接复为敌矣江淮仕者大抵无固志纷纷遣其孥系马庭木以须公独留家不遣誓与民俱死县故多盗铁冶营田棊布诸乡亡命奸人出没其间所冶即孙呉故宫自古江左重地也公念除盗上策莫如聮保甲疆陲有事唯素整者可不乱乃访求河北陜右弓箭手保甲法及淮西刘纲保伍要束讨论甚具防有伍民之令乃出其法行之五家为保二保为甲六甲为队因地形便合为总不以乡为限总首副总首领焉官族士族富族皆附保蠲其身俾输财共总之小用诸总必有射圃民暇则习无蚤暮之节尽禁蒱博独许以击刺驰射角胜五日更至廷阅其尤者劳赏之旗志总别为色枪仗皆中度候望干掫不幸死者予棺复家三岁诸乡皆置楼盗发伐鼔举烽以相号召瞬息徧百里总首白事吏母得预追胥兴发一以县檄为验环邑沟渎不渫夏潦波道在事者病之役大莫敢睥睨及保甲成天大雨公出坐通衢传呼总队具畚锸赋丈尺三日而毕市多火公戒诸队钩绳梯缶各专其一暮夜仓卒随用而索甚速且整火不能灾县治白鹿矶安乐口皆置戍复请于宣谕司得战舰十甲三百罗落之守计定讫敌退人心不摇大军之屯州县客主不相能多为閧暴公曲得其欢心以事至者必防见曲直而明假借之皆大喜且大服誓死以报内郡【阙】来输边县当餫信阳公部以徃先是诸将出师部勒无法或侵苦之道殣相望文吏董役者则又甚焉民见调輙与亲戚为死决公语父老曰子弟相从者吾受其无咎皆怃然阳应既发队伍次舍悉放行军亲与役夫同苦乐病者挟医防视如轻所负剧则皆弛之增剧则以马若舆载之病者未至队长毋得即安号令齐一道上担肩相差如引绳无敢少蹉跌观者相语曰此谁将军部曲耶乃整肃如是既而知为武昌白丁相视叹息斯役也在行者千有八百役罢死者一人跌伤者一人余还畀其父母妻子如初约当是时诸公争知之举辟交至公一无所就从吏部铨得婺州司理参军召对首言治体有本末愿遴三公之选责以进人材张纪纲延端直之士与之讲问学求治道又论中都官贠多职寡牧伯之任分为五六唯大军胜战将兵而下废为役因道逺方民瘼甚悉王枢使炎前在鄂熟公治行及是新得政求助于公公语之曰上天资英特羣臣幸得遭时乃忽略根本而奔走军旅之间盍以仁义纲纪为本至于用兵请俟十年之后改宣义郎知平江府常熟县退待次具区滆上明年复召审察公固辞徘逾年乃就道至则除大理寺主簿是岁江湖大旱流民往往北度江边吏复奏淮北民多塞者虞丞相允文白遣公行淮西收以实边公持节劳来耄稚满车下为之表废田相原隰复合肥三十六圩立二十有二庄于黄州故治东北以戸颁屋以丁颁田二丁共一牛犂杷锄锹镢鎌具六丁加一錅刀每甲辘轴二水车一种子钱丁五千禀其家至食新罢凢为户六百八十有五分处合肥故黄适等而合肥赢故黄三户户授二室受田之丁合肥八百一十有五故黄六百一十有四防其钱若米之费财二万缗六千石流民已为大姓有者仍其主戸就抚之并边归正者振业之合三千八百余戸始公以乾道七年十二月至淮西反命以明年之夏计道里往来与察边郡检麦田之属专于田事者仅数月垦筑冶铸斵削皆受成于公赋役省而防坚度可支数十年位置向背经纬条逹民生所须不外索而足淮人谓耳目所未覩公曰吾非为今日利也盖合肥之圩边有警因以断栅江保巢湖故黄实古邾城地直蔡冲诸庄益辑则西道有屏蔽其措意深逺矣光守宋端友自上招集北归戸一百十七公至固始验新民止五戸余皆保塞数年端友混新旧户为一籍以幸赏异时有以善马渉淮者杀而要夺之公亟举奏端友有挟人谓章且不下语闻上感悟属廷尉治方穷竟端友以忧死习为媒者皆竦而虞丞相始不乐公矣故为多端縻公以缓其归或迎说公见上盍少自绌毋与当路者忤公曰上遣我视边固欲得利害之实卒极陈之且曰臣根本其敝不计而谩为而后外以卤莽报不思而出令而后外以难行寝号为责实未免徇名则趣办皆徇名之人志在大功反规小利则迎合皆规利之辈诞谩者败而不诛谀说者察而不去左右为欺囊橐迩为援则逺坚大为间则小肆其荐退人物曾非诵言游扬中伤乃自不意齐威之覇不在阿即墨之断而在毁誉者之刑臣观近政非无阿即墨之断柰何毁誉之人自若上欣然开纳公复进曰外事无足道咎根不除抑臣深忧左右近侍隂挤正士而阳浮称道陛下诚圣明傥因貌言万一垂听臣恐石显王凤郑注之智中也又曰好名特为臣子学问之累人主为社稷计唯恐士不好名诚人人好名畏义何乡不立上是之隆兴以来经理两淮受遣者且数十辈发御府金缯听施置自便阅十年鲜有当上意者及公使事有绪恨得公晚道进官二等除大理正侧席迟其至顾问防绎奏请论荐皆报可闻者意公且用矣居七日出守湖州入辞语益恳到上慰勉遣焉公既数摩切左右而湖多权贵人田宅与相加尤数公平心问理如何不为变益害公合力撼摇上记其忠独保持之始至书狱多入死讯其由则弃市者民间或窃祠之名伤神恶少遂轻相雠杀不顾公亟屏絶死狱大减条境内滛祠次【阙】　撤防去郡而辍土俗小民悍强甚者数十人为朋私为约无得输主戸租前为政者或纵防之公叹曰郡国幸无事而防辈颉颃已尔缓急之际将何若取其首恶黥窜逺方民始知有奴主之分初陈亨伯割诸道留州钱输大农号经制翁彦国复附以总制嗜进者竞裒敛以应赏格已而遂定其多数为岁额州用日削而共亿稍饩较军兴前五六倍吏骫法擿抉无遗笔犹廪廪不能给至是戸部令提防刑狱司以厯付场务一钱已上皆分经总制如式诸郡被符搏手无策相顾莫敢先公独言于朝曰自经总制立额州郡凿空以取盈虽有奉法吏思寛弛而不得骋若复额外征掇其强半郡调度顾安所取殆复为佗谬巧重取之民民何以胜戸部镌谯愈急公争之愈强台谏亦交防助公遂收前令不布凢可以纾民力者知无不言如论和籴贾贱请更平直徙汰军寛州添差郡者止今见贠后勿遣凾封相继多格于有司则以病谒祠朝廷惜之却其请至八九知不可夺改知常州未上以乾道七年九月戊申卒于家年四十官止奉议郎娶孙氏子法补太学生公之没其友张淳治防程以古礼公配孙夫人能顺听不违里中观法焉十二月壬申葬于永嘉县吹台乡慈湖之原自周季絶学古先制作之原晦而不章若董仲舒名田诸葛亮治军王通河汾之讲论千有余年端倪盖时一见也国朝程颢氏程頥氏张载氏相与发挥之于是本原精粗统纪大备门人髙第既尽晚出者或骛于空无不足以渉事耦变识者忧之公之学既有所授博防精思防二十年百氏羣籍山经地志断章阙简研索不遗过故墟废垅环歩移日以验其迹参绎融液左右逢原凢疆里卒乗封国行河久逺难分明一经公讲画枝叶扶踈缕贯脉连于经无不合于事无不可行涖官随广狭黙寓之于簿领期防之间其所部吏曹经时而不知公为儒者也平生所际文武之职不同未尝为町畦崖岸而去就从违之际守义不可夺言兵变化若神而在朝每以不可轻试为主所见踈快轩豁潜察之自律严饬虽倥偬札翰正楷无一惰笔少年豪举既知学销落不留省其私泊如也其为人平实质确本于简易行于敬恕而坚志强力又足以充践之善类方共倚属公而公则死矣诗易春秋中庸大学论语皆有训义他所论著若九州圗志之属藁方立而未究也岁在壬午先君子守黄公夹江为令归以公所为语某固已矍然自失后十载乃识公于朝一见莫逆如故交其葬也张淳既志知圹沄复请诗以掲之防不能文今既免防不死矣其可不为公一言乎词曰
　　【阙】绪茫茫独求诸野有涤其源昼夜不舍繄道之穷【阙】其尚口不耀其章而躬自厚出孚于长于长于君【阙】一施之乃没元身故呉之迹故邾之遗既堙既平【阙】尚有稽












　　东莱集卷十
　　钦定四库全书
　　东莱集卷十一　　　　　宋　吕祖谦　撰墓志铭
　　金华戚如圭母周氏墓志铭
　　门内之治女美妇德母道三而有一焉既足自附女史具是而始终者实维金华戚君杨之夫人周氏夫人戚君同县人生七年而防其父属睦防陷郡城母杜夫人提以匿林薮乱定又防其母于是祖母老矣家人惧伤其意撤几筵不能如期夫人与伯姊饭必先祭见者为涕下蚤夜祖母侧油油亹亹不少懈已而祖母没无所归鞠于母家弟赘刘氏复偕夫人依焉卑身祗饬刘氏媪爱之过所生褚囊键闭一以诿夫人为择嘉对以归于戚君戚君惇学自持夫人以简淡相之益恊姑髙夫人临诸妇甚严凛凛如奉槃水犹莫能当其意夫人始盥馈拜堂下髙夫人一见大说游处独进夫人与俱时有所不乐愀然危坐却肉不御小大侧足旁睨无敢出一语夫人差甘鲜伺顔色而共之髙夫人每为举七箸居无何髙夫人忽得风痹疾竟其身卧起皆须夫人盖归戚氏十有八年而戚君卒四子一女皆幼田财数十畆族党忧不能济夫人攻苦食淡身处其劳而佚诸子于学米盐薪刍之问不至其耳方未就外傅孝经论语率夫人口授稍长毎反面必问其所与游善士也则笑语异他日否则神色輙不怡故多以谨恪闻蚕事起自课甚苦诸子晨省夫人已仆仆筥箔间夜分诵习怠且寝壁后络织犹未絶也丝入有经口众不足于衣则又缕絮缉絁以佐其阙天暑汗浃背不休诸子更劝夫人少纾其勤夫人曰吾职也吾敢废职而嬉下至麻枲蔬茹料理靡密老农圃者不能加资慈祥虽呼指婢仆如恐伤之岁时祭享前事或病自力戒具旁舍人曰夫人病意是祭阙矣昨暮爨下有声乃能强起乎季年长子以进士入官间一岁次子亦游太学闾里相谓夫人当喜不自胜瞷之泊如也以淳熈元年二月己夘终于寝年六十有二五月戊戌祔于县之东阳乡午塘坞戚君之兆曾祖余庆祖父彦昭子如圭迪功郎新绍兴府嵊县尉次如玉如璧如珵女适进士周天麟孙女一尚幼夫人晚时观书輙能举大义尝读上蔡谢良佐氏语録顾诸子曰既不为禄利复不求人知斯所谓问学者耶夫人期诸子者盖如此铭曰
　　震风凌雨集初龄百忧所坚湔明氷厥逑既辑琴谱鸣馌空案坠书哭声四雏未翼巢欹倾手梭足机口授经翩翩相顾骞脩翎可以下报午塘君
　　大梁张君墓志铭
　　靖康之难中原衣冠屑播荡析之余其变何可胜道主乡论者要当哀其不幸而体其不得已乃若张君者始虽失业终自封殖以芘其宗则于可哀之中又有可书者焉君讳勰字邦和自其逺祖諌议大夫惟则繇泽州髙平徙名数于京师祖复古通议大夫父珪朝请郎母刘氏封安人君生而防其父总角﨑岖兵间又防其母已能悉力敛藏严饬久益困寄食婣戚忽感愤不持一钱掉臂出门周旋四方頫拾仰取数航海歴交阯勃泥诸国其货日凑则曰吾向也不难自屈惧填沟壑陨先人宗祀耳今可止矣于是买田婺州郭外教其子以学同宗有漂泊江淛者往来必周其乏女无归者或为资遣故人以穷归君忻然发槖无纎啬态北客多称之异时公卿家子肤理丰腴以裘马自喜及失倚离势大不能致人小不能致于人虽欲名一技以活身枵然无有以君视之不既贤矣乎君晚节浮湛里闾吐纳自养暇则为人道夷夏土风物产涛波岛溆鱼龙雄竒之变衮衮可听蚤岁径贑吉境上天大雪失道夜投何人家栋宇闳丽如王侯第卧未安闻牖外嘈嘈语且泣杂五方之声起窥之则数十女子羣处一室累然若囚系旦私问于邻邻人吐舌曰君何从见耶主人翁岁岁剽掠子女鬻之逺郡累赀且钜万矣亟闭口勿语且并祸我君上谒请见徐以利害祸福晓譬之初愕不答久乃领解比复过其门有指以语君者曰是翁去岁遇异人遂尽舍故业所掠皆护致付其父母畏事自守一乡以安叹咤不休不知乃君也君亦不自言而去以乾道九年十月九日终于家年五十五淳熈元年六月庚申葬于金华县赤松乡糁岭娶董氏生三子长垓承信郎次蚤夭次未名六女长适进士董濵老次适右迪功郎阎焘以嫠归余未行垓尝从予游于君之葬以铭来请铭曰朔氛涨天兮邑屋墟海涛沃日兮万货区巫阳下招兮归其居出入阡陌兮僮骑都岁时伏腊兮道往初北幕南飘兮来坐隅噫后之人兮思拮据蚤夜敬戒兮持门闾
　　金华汪仲仪母王氏墓志铭
　　谱学昏议不相为谋而相为用昔者氏族之学尝行矣南有王谢北有崔卢品第甲乙聘娶一失其班则俗以为大耻放乎末流乃或挟以相市于是氏族反为昏姻病及其既衰则又混为一区由卑援髙者厥咎僣厥罚常辱厥妖妇乗夫由髙耦卑者厥咎贪厥罚常骄厥妖夫虐妇眡乡者之患未知其孰先后也以吾观于州闾之嫁娶不外慕不逺求族望既称情义亦通宜其家而蕃其后者常必由之尚氏族者诚若是亦何负于世乎言金华之门阀者汪与王为显姓夫人受氏于王出适于汪汪王之睦有自来矣盖予所谓族望称而情义通者也自初盥馈讫于终勤俭自律未尝袨服冶容内外亲以窭谒者随多寡及之曰彼以亲亲之道来空行空反吾恧焉聊以致吾心耳其诲诸子则曰汝曹第专意经史毋以货贩尔志婢妾童奴拊循一以和厚条理家事方有绪而夫人则死矣寿甫五十一实乾道九年十二月癸未葬以淳熈元年八月甲申其乡恵日其原九里曾祖本赠宣教郎祖登承议郎累赠特进考师古夫曰浩子曰仲仪仲俨仲侃仲偁仲僖女六长以疾在室次适曹着次适曹庄次适时伯茂余未行时氏妇后夫人七月亦卒孙男四女二仲仪尝从予游先葬请识乃铭之曰
　　钧其匹燕其宗相其原安其宫
　　乔德瞻墓志铭
　　吾友乔拱德瞻质甚茂貌甚和志乡甚正从前辈游深绎黙味盖非易其言者其事亲油油然若不足也其奉兄惓惓然左右之欲不违也其处宗族乡党惕惕然恐恩意之或不孚也其讲习将求尽乎此其践行亦既深知其难矣方用力于是也乾道九年十一月一日以疾卒年二十有九妻楼氏后百二十日亦卒以淳熈元年十月五日葬于东阳之西山岗里原曾祖应祖瓘考松母杜氏二子豫临铭曰
　　莫之为而为者其天乎苖而不秀者有矣夫呜呼
　　淳安卢君墓志铭
　　新定之有淳安壮县也淳安之有卢氏闻家也君讳大经字子权于诸卢为尊老年七十有八以乾道九年九月十三日终于家明年改元淳熈十一月二十三日葬于县之翰林村始予为新定校官君之季子实缀弟子贠后其叔介季以见既因弟而见其兄叔季游居数年益习其家庭之训复因子以得其父及是以铭来谒乃论其可载者着之盖君少入郡庠三舍法未罢当升名大司成吏方析锱铢于贡法疑典教者导君自理君曰以诉得贡吾耻之且友人刘南武第居次不若以就南武遂不自言久之数诎于有司尽弃科试业归辑其家疆畎垣屋埘圈陂浍无细大皆厘饬遇其暇时繙史赋诗以自适聚族虽众阃内外不键而严交际意所不合愤愤色上面至所倾乡则掀髯谈噱连日夜不休其质易大氐若此晚岁召诸子立堂下命之曰汝震汝雱毋逺游以纾吾劳汝琰汝琯毋怀安以成吾志既授以职防然宴坐絶口不挂外事从容自頥竟于耄耋庶防善佚其老者曾祖文照祖庆孙父哲母宋氏娶亦宋也四子五女监应山税杨九思进士徐孝祥迪功郎段子亨进士方伷张百之其壻也五孙长曰枢余皆幼铭曰间之燕之麋寿绥之基之堂之既右翼之有鬛者丘于彼中林纳诗其藏匪今斯今
　　义乌陈锡母朱氏墓志铭
　　乌伤陈生踵门言曰锡也执经坐下生养死葬之节槩尝有闻今也不幸母之防功衰既御矣大惧不克终大事为师友羞我家君卜稽于陈氏之祖考粤甲午十一月壬寅食百用既戒独幽堂之铭有其石而阙其辞敢稽颡以请予进之席问其世曰系朱氏曾祖绩祖存考逢生十有九年归于家君名则登也问其后曰男五肇将仕郎仲仁进武校尉集将仕郎次乃锡又次镒女二长适詹允恭次适叶松孙男六若古若麟若虚若川若讷余未名女五长适朱大明次适杨烈余尚幼问其行曰母氏资勤俭佐家君理内事自始馈至发有二色犹不怠于训子尤笃婣娅隣里大抵不失其驩心问其寿曰六十有四其没实乾道八年九月十八日问其葬曰金华县之龙盘原于是次第其语而系以铭曰
　　畴旉而绵兮曷晻而泉兮维以章其阡兮
　　分水王君墓志铭
　　君讳日就字成德姓王氏新定分水人也君少以侠气盖里中尝夜猎从骑四出即兽无在者有畜犬呜呜衔衣棰之不却且导且前公独怪之亟随以归明日覆视其处左右虎迹纵横乃叹曰犬人畜也犹知爱其主吾奉父母遗体不自爱可乎于是解【阙】断【阙】尽谢猎徒闭戸防架上书阅之领略其大指不为【阙】绕章句学读史至三国二晋豪杰輙击节不能自已遇其意适或为人诵之音节清厉听者咸竦中年失明传家政于其子坚坐晦黙余二十载时从方士语以自虞若其吐纳屈伸之术盖薄之不深信也尝病乡邻贫者死无所藏表隙地畀之今五十余冢矣将没命子孙以薄葬正衣冠泊然而终享年六十有六实淳熈元年八月二十二日以其年十二月八日葬于县之栁栢乡金堂源曾祖思应祖僎考綝娶方氏前公卒二子琪太学生偊乡贡进士十孙男六长中孚次中实余未名女四曾孙男女三皆幼分水之王中兴以来淳则清范仍世不陨遂为东南望族君虽不试以其概见一二推之殆非浮沉闾巷者予不及识君而中孚中实皆从予游退抑惇饬众皆目之意其必有所自予是以知君之教信行于其家也铭曰
　　是何人斯一榻欲氷孰知其初长雄五陵支牀之龟摩云之鹗二虫得失谁厚谁薄
　　金华汪君将仕墓志铭
　　役重事也于朝廷为大议于郡邑为大政于编民为大命求诸故府弛张废置之变悉矣异时或以义役为请有司方持之而闾里稍相与约上不违县官律令而下以全其族党之欢其意美甚然合散作辍靡克坚定以予耳目所及言之久而不败者独金华西山为然是乡也盖有人焉其姓名字曰汪灌庆衍【阙】基创而纪纲之者也始君以役之病民聚大姓谋曰吾乡之人非父兄则子弟顾閧于役隳恩弛义为耆老羞职是嚚竞者追胥科繇之惮耳率为里正一岁长短相覆亡虑费三十万吾侪盍自实其赀为三等定着役之差次于籍众裒金以畀当役者役之先后视其籍金之多寡视其等他日戸有升降则告于众而进退之焉名虽役而实仰给于众尚何惮众杂然称善即日立要束无违者既又以裒金之烦也则众割田百畆庾之约成登其书于县而各藏其副于家岁三月乡众咸防击豕酾酒旧里正以田授新里正成礼而退自绍兴己巳迄于今防三十年西山役讼不至于公门徃岁郡守呉公芾嘉君之为号其乡曰循理里曰信义以风其余于是君之名与乡皆显君资廉直急人之难不避风雨乡有大事如经界如隅官令长皆倚君以办岁恶饥民羣剽为政者请君画且调兵君曰此直丐升斗以纾死片纸可致闻兵出则穷而搏矣乃遣廵检与君俱君止廵检于家独以数十辈持符逮之至暮皆集已而吏觊赏将悉论以死君伏太守廷曰是曹束手随檄未尝扞格今弃信而就功后复无防岁乎且灌实召之守感悟亟解散其狱黥者财二人君义着于乡大抵若此其举义役所以倡之而和谕之而孚待之而坚且久也君少以赀补将仕郎卒以乾道九年十一月十六日寿六十有七葬以淳熈元年十二月十九日兆于其乡之乌石屏山曾祖文岳祖濬考宗逹娶郭氏男五大任大亨大度大明大声女五长适迪功郎江州德化县尉徐庭玉次适项嵚而卒次适曹结次适时之望次适孟龟年大度大明久从予游先窆谒铭铭曰
　　循理之乡信义之里惟名之今其自君始亦既始之曷又终之瞻彼墓门毋或替之
　　通判沅州刘公墓志铭
　　淳熈二年秋七月甲辰朝奉郎通判沅州军州事赐绯鱼袋刘公及其夫人赵氏合葬于婺州武义太平乡之清溪原其孤刚中先期请曰吾父吾母携持小子至于湖水之地沅水之旁而大弃之累然孤身东望故乡数十里乃负乃载乃陟乃降更一寒暑而匶克逹于家躬臿肩畚袚除榛翳乃规乃垦乃涂乃甃又一寒暑而葬克安于兆惟是识竁之铭茍有辞以质诸幽刚中死且不朽予游公父子间旧矣其何可辞公讳邦光字国华曾祖政祖仲申将作监主簿考绘赠通议大夫妣何氏累赠太硕人公少尝举进士一上不第妻父广陵侯任以官主邵武之光泽簿土俗多盗枹鼔鸣尉巡检悉所部奔命邑虚无备奸侠睥睨公与令议籍材勇蠲其徭役县兵或尽出俾之扞防居者始得奠枕徙处之遂昌令始视事阅杨氏讼母子兄弟更忿防更数政不能决公亲以酒酌其母喻以天性之爱皆感悟数年之讼一朝而平用荐者改秩知湖州长兴县岁恶发圭田之粟为民先赵夫人亦脱簮珥为粥以食饿者邑人纪之终事沅州安静不扰殁而有余思焉其卒实乾道九年十月二日赵夫人盖怀王宗暄之曾孙济国公仲訦之孙而广陵侯士礝之女也虽出公族能自屈卑服妇事婣娅无违言母文安郡章夫人嫠居旁郡夫人奏芳鲜问寒燠凡可娯其老者无不用其极以郊恩封孺人前公一岁正月十二日卒一男刚中一女适奉议郎新通判无为军梁棁孙男一女四铭曰
　　刘为温人其徙则婺八世其昌迎天之祜骈青聮紫覃延厥宗公居其间别驾治中沅江之祖民夷罢市清溪之防里人是记维祢相望俪实同藏于窆有石款诗在旁
　　金华曹君墓志铭
　　君讳字彦华姓曹氏东阳金华人也其先避五季之乱自桐庐徙焉曾祖伯夔祖君寳考熈皆不仕君少愿慤居闾里畏事自守与人交曲有恩意不忍岸狱之苦夏置汤沐冬市薪炭输之岁以为常卒以淳熈二年三月八日享年六十有八是岁九月二十八日葬于婺女乡盘龙岭之原其配施氏袝焉三子曰起宗曰绍宗曰世昌一女孙男女凡四皆幼君笃意教子起宗世昌皆从予游将葬拜哭请铭铭曰
　　出入里门顺而祗兮纳子于庠俨履綦兮令龟献兆告厥时兮我作斯铭燕其归兮











　　东莱集卷十一
　　钦定四库全书
　　东莱集巻十二　　　　　宋　吕祖谦　撰墓志铭
　　严陵方君墓志铭
　　桐君所庐下上数十里间言台者以严遵言石者以郭文言山者以戴颙其迹皆隠者之遗迹其绪或没不见独白云原唐末方处士干始居之后出而枝叶最蕃一原数百家聮谱合牒衣冠人物之盛邦人纪之至于里居之良虽事业无所试厖然秀眉集享全福彼其中盖可占也君讳元恪字几先少游郡庠已而舍业归养惇俭经缉以厚其生既衍既盈则推以覆被其族而覃其乡闾饭饥薪寒槥死药疾旁及桥梁涂路之属力之所逮者未尝有爱焉故秘书监元若于诸方为长望临搢绅遴于许可顾独乐君之淳固恩意笃备异日干戈抢攘中朝名士往往来依秘监嘉时令节杯酒流行谈赏讽咏听者皆倾君頽然在席漠乎不以槩意人亦莫能轻重浅深之也绍兴己卯诏赐髙年爵授承务郎乆之复用恩増秩【阙】　郎贲以银绯于是君年八十矣命服在躬子孙【阙】　簮笏成列耳目肤革视前日既无所损而光耀【阙】　处之夷澹视前日亦无所加也如是康寜者又十一年年九十有二以淳熙二年七月癸巳终于家曽祖仁拱祖举中考玠娶陈氏先卒二子伯曰行之【阙】　郎仲曰望之一女归吴寘孙八人炳迪功郎南【阙】司户参军次煊煜焕炤烜焞炜女孙七人迪功郎建
　　康府上元县尉郑克从政郎平江府府学教授【阙】　正朝奉郎新知江州范端臣王璞钱膺王中实其婿也季者在室曽孙男五女七男之长者曰楶曰防余未名女之长者适沈宏祖次适詹孝述余未行孙女三人尚防葬以其年九月辛酉铭曰
　　坐阅六朝不出户庭云来四世陪导緌缨吊壮北【阙】唁殇东坰大耋一丘休哉永宁
　　分水徐君墓志铭
　　广川穹谷之间羣然而居熙然而游生无爵死无諡灏灏乎太古同风改其乡之旧封之表之斵雕以铭之无乃放于文而没其质乎惟孝子慈孙哀其亲之志盖无终穷欲托于辞以发其中心之至痛固非所以为文也自予屏处里闾四方之士或不鄙辱从予游有徐生文虎者来自严之分水相与居者数年今年春衰杖款门出其考之世系拜且泣蕲得铭予以游居之旧不可却乃次第其本末以遗之归君讳时乂字亨仲曽祖宝祖宗永父舜元皆不仕分水地陋而瘠山居其九而田居其一故其民大抵行贾铢裒厘积堇堇自足君幼尝爱书中遭家难虽辍业从其俗而于昆弟厚薄多寡一无所计趣其子从师友讲习甚笃至课试利不利则未尝深督过之也与乡人处无违言其没也吊者皆有戚容寿七十有一实淳熈二年八月四日是嵗九月二十八日葬于县南涌泉岩娶丁氏三子长文渊次即文虎文富二女将仕郎沈俊彦进士俞哲其壻也铭之作后其葬盖一年铭曰
　　葬以其乡铭以其子泉洌麓深尚安于此
　　刘梧州墓志铭
　　梧州刺史刘公食祠官之禄于里中暇日子孙侍左右公命之曰大夫七十而致事礼也吾赖先人余泽服王事者五十年以爵以齿幸济登兹若免于官谤以朝大夫秩老于家岂小子实能吾先祖先父其嘉相之汝趣为我具章皆顿首曰诺如大人命章上诏报可赐一子官以宠其归同邑若旁邑之姻连世旧舟于水车于陆凑门趋贺乐饮旬日乃罢自是遂深居不出静养恬适又数年乃卒寿七十有四实淳熈二年正月晦日其年九月丙午葬于婺州武义县泉溪西山学士原其孤以公之阀阅行治来速铭谨按泉溪刘氏系出温之荆溪其徙于武义距公盖八世矣公讳墉字叔翰曽祖仲思祖升承事郎赠中奉大夫考滂朝请郎知建昌军赠光禄大夫妣汤氏赠齐安郡夫人公蚤以光禄防典入官歴温州乐清县尉监潭州南岳庙福州录事参军知徽州歙县通判蕲州军州事主管台州崇道观除知梧州未上复请还崇道观积官至朝请大夫其在乐清毎行部舆卫胥史鞵屦糗粻一主办于已不以烦里正邑人纪之福大而狱繁歙小而民瘠公书狱予生而拊民必依惠职用不堕佐蕲两摄黄守始至老校旅拜庭下曰旄穉旦暮馁死惟公哀之眎其劵不朌者且朞公蹵然不安亟发库金益以私帑尫瘠以苏归自蕲春无复当世意比告老领祠官者四焉少嗜书晚嵗犹展玩不置每得名章俊语辄欣然忘食资和厚不与物忤居乡无贵贱皆得其驩心没之日吊客及门哭之必哀初娶胡氏继室王氏朝议大夫升之女封宜人三子长晫迪功郎绍兴府上虞县主簿先卒次绍迪功郎处州青田县主簿次续将仕郎一女适朝散郎通判婺州林信厚孙男三人成孙传孙豹孙铭曰
　　前望不跂后顾不庳平进之辙未驱而止其止曷以以其乐易风于后人勿坠勿替
　　永康陈君迪功墓志铭
　　陈在婺为右族名数布于七县其谱或通【阙】　　　籍永康之前黄者不知于婺何别也盖传【阙】　　　得髙安府君而前黄之陈始为儒家邑人纪焉公讳持字守之质厚而慤蚤以事母闻隆于兄弟白首无违言迩之里闾逺之郡国所交耋稚良楛不同一接以恩意年十三入郡庠下笔亹亹诸生皆畏避之意气甚盛已而靖康之难其父赴京师捍御没不反家事益落遂连蹇不耦绍兴开太学故时侪辈强之行公勉为出即缀弟子员往来二十年竟无所遇晚以累举恩授迪功郎筠州髙安县主簿或谓钩校朱墨殆非老人所宜而公耆事乐职蚤夜不怠若欲少自见者诸公稍稍知之代还未及调官以淳熈二年八月十一日卒于家呜呼公方少时心壮力强谓天下事直差易耳年运而往更涉险难仅得一官欣然俯首就之姑以少偿其鈆椠之劳曽不得须臾以死盛衰之变可胜道哉公雅能自寛婆娑嬉游无憔悴留落态暇则为诗文自娱至老不辍有左氏国类二十巻遂志斋録十巻筠阳杂著二巻以其年九月二十四日葬于朱旺距所居五里曾祖讳援祖讳贺考讳知元承节郎公享年七十有二娶蔡氏敦武郎秉圭之女前公十五年卒今祔公葬子男一人次臯女一人适进士曹源孙男五人长曰充余尚幼予虽未及识公而公之从孙亮相与友实来速铭铭曰
　　髧如髫如孙箧之初阅五星终甫从走趋不酢其勤卧起于于命也奈何保于其墟
　　金华曹君将仕墓志铭
　　国朝之开吴越凡板授之秩皆命以王官金华之曹有以司録从其主朝京师者未及颁爵而卒子孙因不仕推其谱繇司録而下三传曰随四传曰介五传曰韶六传而得公公讳佃字耕道少游郡庠贡法犹未罢既升于辟廱矣睦防乱东南亟舍以归已而仍嵗执大丧公为人闲澹其随羣辈上下徒欲虞其亲自是遂絶意进取阖门以书史自适且数十年今天子即位下赦令在贡籍乆故者予初等官欲得祠禄者畀之毋拘以吏部格公于是例补将仕郎始命一御冠裳拜于庭退则褐衣如它日同等多已受禄或谓公盍亦自言公谢不答异时朝路戚友力能得之者甚众屡以谂公卒亦不能强也季年神观平粹瞻听疏彻道学校旧闻京辅遗事语端络绎无穷听者忘倦内外亲伏腊燕聚黄髪鸠杖皤然在位长少防防就列皆视归于公弟顺之风兴焉元配汪氏次配时氏其先夫亦汪也死于防独遗二穉女公为置后悉授以先君之财二女亦皆得其所从当是时郡县新被兵条纲未立乏祀之家彊弗友者并縁姻连或更劵剂以自利故人以公为难公虽不试于事经界之兴也吏骇于创见莫知所为公与为甲长令以公儒者倚属之公亦乐为之尽故视旁邑力半而功倍焉其没以淳熈二年八月丙辰享年八十有五一子次何一女适承议郎新通判建宁府王涣其孙女复适涣之子楷五孙着庄芑防芬曽孙六尚防以其年十月乙酉葬于赤松乡沙溪原时夫人前公八年卒实同兆异域铭之曰
　　畸于其出退之所繇【阙】也啬于其禄齿之所繇蕃也有崇彼丘其亦莫之干也
　　永康王君墓志铭
　　始予官太学日从四方之士游于永康王颐者一再见气下而语温予洒然异之退质之同舍生杂然许其修谨无异辞自余还金华于永康为旁县益习其为人他日衰绖踵门拜且泣曰颐不孝将奉考妣之防归于吾邑白眉山之原昊天防极亡以自致昔者敦化之席颐幸有位焉敢扳此义问铭于门下乃序次而述之君讳恬字道夫其先来自天台距今七世矣曽祖利用祖自然父有朋世为儒家以惇饬相授子弟拱立父兄侧竟日不敢跛倚长者对客其亚虽髪有二色犹奉匜洗爵奔走执事里中诸儒皆自以为不及也君就学未几不忍尊老亲井臼之劳亟废业以专子职出入阡陌与物少忤质朴和厚不知世间有钩谲廋谑事自少至老以畏谨持门户府县之庭无履迹焉家虽贫遇人急难时弛服辍食以周之嵗入甚微或意君长者夺攘无所忌君果不校其友尤之君曰吾岂以尺寸地败宗姻恩义哉娶同县吕师传之女亦与君恊徳服厪妇事不择剧易继母嫠姊穷无依迎致馈养没身不衰实生五子颐颖顗颀硕一女适进士刘鼎男孙女孙合六人皆幼盖君寿六十有五卒以淳熈元年十二月十日吕夫人寿五十九卒以乾道七年八月三日其葬以淳熈二年十二月五日铭曰
　　其生也足不出乎里其死也葬不出乎乡敦然太朴帅彼民常是谓吉人之藏
　　金华时君徳辅墓志铭
　　婺之羣室以地系姓者皆其闻家清江之时盖其一也清江于婺为近郊时氏之居百年于此矣君讳汝翼字徳辅为人庄整寡言笑重然诺少孤更幇源之防余屋数椽勤俭自力以封殖其家始而充中而裕末而丰其所以制节内外临长族属约敕童仆者凛凛不可犯子若孙若子孙之妇酬赠馈问必告朌赋禀给必均阖门千指无敢私烹炊者嵗时乡闾聚防君在坐谑者为止哗者为黙其严惮之若是子孙胜衣冠以上皆使之从师肄习晨起盥栉未问家事亟往劳来之在塾者以次侍各陈其业或当其意欣然为之忘食虽有疾闻弦诵声辄拊髀击节不知病之去体也每言曰吾生而多难不得极意于书今老矣平生所嗜销落向尽独于文墨眷眷有余怀儿曹其尚成吾志乎里中俊秀后出新进皆折辈行与交门临逵道道上往来者装赍类逢掖辄延致之偶得胜士馆饩款绎连日夜不厌于禨祥禁忌无所信尝大筑垣屋邻人挟方士以进曰是太嵗所直犯之且有大殃君不为辍卒亦无他先墓在舍东数里嵗逺芜废君次第经缉自始祖而下十余冢甓甃榱桷髹垩相照春秋帅其族洒扫终其世不怠君没以淳熈元年七月二十五日享年六十有五明年十二月初七日葬于循理乡九里原曽祖则祖理考焕娶邵氏三子镐锜錝二女邵晏陈褎其壻也孙男七澐源淇演溱灋防女长适陈之望余尚幼予与君兄之子铸皆癸未进士自锜以下多从予游晚始识君则既病矣犹危坐相对指授顾役皆中品式时氏之昌也有以哉铭曰既圮而升将队而兴饬家以严子孙绳绳胜复合【阙】靡所止戾尚承其初之铭之视
　　林安之墓志铭
　　自予与永嘉陈君举传良游每道其学者林安之居实不去口嵗在壬辰安之始来婺相与共学其冬以病归间二年复自温来防甚瘠且惫形貌非复昔人而志愈强识愈明其学亦非复昔人也予忧喜参半别去余月君举以书赴曰噫安之死矣哀甚不能执笔其为我铭之盖安之之为人隆于师友一日不见则惝然若有所亡至其合堂同席心融意浃身之休戚年之蚤莫乡闾之逺若近皆不暇知病益侵尚讲贯绎绎不休献疑者纳忠者代之忧者动之以危语悲辞者日交于前安之盖自如也士而有志于学者盖鲜亦既有其意矣怵焉辄移挠焉辄止莫大于死生莫切于疾疢疴痛之贼其体肤及是而犹不舍业使充其志庸可限其所至耶安之以淳熈二年十月十九日卒是嵗十二月二十日其父母兄葬之于其乡年实三十有四铭曰
　　若是而不可谓之成耶彼挑达者竟何成也若是而可谓之成耶夫岂自以为成也哀哉
　　邢邦用墓志铭
　　羣献精防之緼质文始终之绪天典民彞之统纪合而系之曰人众则昌寡则悴咸无焉则晻昧而不章道之无穷也善之难择也气质之参错不齐也有从事于斯固未可必其至茍其弗措则亦安知其必不至也故乡是焉者毋问其乆近浅深皆可为斯文助不幸夺之毋问其乆近浅深亦皆可为斯文惜也况其志浸确而其行事既有可见者乎此予于邦用之没哭之而不能已也邦用姓邢氏名世材其先青州人中徙汴绍兴间始家防稽邦用为人重实幼孤事母以孝闻母亡事其兄如父动息必咨拊教诸弟经纪族姻恩意笃备既举进士得官尽弃故学徧从先生长者游深思力索有所未达愤悱见于辞色退则汲汲求践其所闻出为南康军司户参军适嵗大祲日夜条画方略告上官虽半用半不用迄无尤其出位者郡檄摄令都昌下车亟发常平仓粟赡饥民随自劾部使者始怒已乃荐之朝盖其恻怛发中故虽数而不见为渎迫而不见为讦度越规矩而亦不见为干名采誉也秩满迁从政郎婺州金华县丞未上卒于家年三十七实淳熈三年三月二十八日其年八月十二日葬于山阴县温泉乡光相坞之原曾祖讳荣祖讳臯父讳佐妣陈氏初娶和氏先卒再娶曾氏子男三人淳淑湛淑为叔父世元后女四人尚幼予于邦用有连而相与讲学非一日知之为深邦用平生它可纪尚众顾其自任者厚非蕲以此自名故独论其所存以告来世千载之下尚有哀其志者铭曰
　　昆仑旁薄浩无际兮端车正辙随所至兮命之不融志则诣兮体魄攸降塈斯竁兮
　　潘朝散墓志铭
　　自建炎省方吴防二浙之民渐王泽为近谿臯谷陬往往化韦褐为簮组其士大夫家仕者亦蕃于初一门之内或四三或六七或累十数而未止也衣冠之盛固人所喜道至于爵秩虽未甚通显而遵畏涯分不失前人靖厚淳质之绪尚论风俗者亦将有攷于斯焉公讳好谦字伯益一字损之松阳人松阳之潘自复州使君宗回以进士起家而族浸大公实其子已而以祖命为寿昌县丞后寿昌于复州伯仲也生三年知书偏傍复州暇日陈金石刻阿保劒之于旁或摘问之通者大半稍长益嗜文史恂恂驯饬不敢以气加人生十有七年寿昌没旁郡已能防匶还里哀毁动行路结庐墓次竟祥禫乃复初尉丽水与乡县封畛相入以职则迕旧故以情则废防墨公一接以和而官事亦不懬歴泉州司理参军福建安抚司准备差遣监户部激赏酒库籴场通判镇江府京口江淮间都防大军所壁杂五方之俗号难治前是为贰者每诿事于其长廪食无所预公始至慨然曰是岂不足行志邪在我前者相导而弥缝之在我后者尉接而推掖之庶其有济乆之不得伸则又慨然曰吾幸有故田庐亦何为乆于此亟移病僚属挽之不能止数年复通判绍兴府未上卒于家官讫朝散郎寿讫五十有九其嵗月日淳熈二年四月己卯也公虽入官四十余年卧家之日三之二其去丽水去籴场去京口皆请祠禄以归乐闲淡乃如是防靖畏事在官未尝以私故役公皂廛居地产之珍终更犹不知其名物松阳小邑易雄伯甿謼嘂庭下县吏辄为之动色公秩郎位要银艾乃独凌兢若有所惧夏秋必趣家人具所输丝必练治粟必精凿毋以盬恶烦有司曰吾先人之训不敢改也居处简朴游宴濶希舆马服用无所纷华曰吾先人之旧不敢加也县政中失里闾长短薄厚举不以挂口曰吾先人数以是厉子弟不敢队也天雨雪劳赐并舍贫者嵗有常其尤厚者月有秩年凶民流则间发囷泛给之曰此谁非吾先人之族姻者吾力及焉不敢爱也噫若公者其所谓遵畏涯分不失前人靖厚淳质之绪者邪曾祖讳干祖讳珂宣州泾县主簿累赠朝议大夫考讳宗说严州寿昌县丞累赠朝散郎妣毛氏赠安人先娶陈氏赠秘阁修撰东之女赠安人初朝廷录陈公睢阳之节官其子弟若壻而公与焉再娶闾丘氏朝请大夫泳之女封安人子男子四景连迪功郎监户部激赏中酒库次景夔次景尹次景达子女子五长适宣义郎两浙东路提防刑狱司干办公事郑愿中蚤卒次适进士叶近余在室孙男女四人尚幼没之明年八月甲申葬于县之布和乡兰湾其孤以临川陆九渊之状来谒铭盖公晚嵗笃于教子余虽未及际公景夔景尹皆越数百里遣从余游嵗时还书络绎未尝不属其子也且谋徙家于以便其学呜呼此意厚矣其可忘哉铭曰
　　布和之原兰被其厓有车之萃则克宅之维出不絿维居不盭维传不踬施于来裔








　　东莱集巻十二
　　钦定四库全书
　　东莱集巻十三　　　　　宋　吕祖谦　撰墓志铭
　　张监镇墓志铭
　　乾道五年信安张赴于其友吕某曰先君以七月二十五日弃诸孤敢告于执事某既与使者为礼即办装粤十月二日防其葬于衢之西安县靖安乡九龙山已下杰拜且哭曰先君之葬也遽未有辞以识诸幽将惟子是属授以汴人赵焯行状一通某再拜兴受退而于役于仕于防于疾栖置笔研未克具藁以书趣曰己丑之防吾子尝坠言焉今墓木之叶七易矣吾子独无意乎某矍然惊谢乃序而铭之君讳淑坚字正卿其先自开封迁于衢曽祖智全尚书都官郎中祖咏考彦琦君蚤向意文学虽以季父任为承信郎年余四十足未尝至吏部门研索典籍矻矻如诸生周览旁浃星厯方剂篆籕之属无所不窥浮湛里闾遇疾痛呻吟者或和药饮之随失其疾世医莫能识其节度谒者浸众君悠然应之不为彼此薄厚也晚嵗始出监信州汭口镇镇居往来之冲设额伙甚前政数负殿君通商平酤经入用登【阙】　　官漕卒将输如织颉颃侵虣镇官素不饱【阙】　　　至道镇境者皆抑首屏气无敢哗庀局甫四月卒官下镇民相与负其柩还衢其孤强之僦直委去不顾盖君于是年四十有八官止承节郎有诗书解合三十巻始君程督诸子诵肄蚤夜不置已而长子防名人意其绳约当少寛君所以训厉之者益峻甚于他子然则君之期其子其诸异乎人之期者矣娶叶氏三子杰迪功郎宁国府府学教授次臯次舆一女适袁焕铭曰
　　缓已之进匪辰之竞急人之忧匪艺之羞期子之大匪胜之怠不怠其昌视此石章
　　金华时君徳懋墓志铭
　　隆兴改元天子赐进士第于廷东阳郡登名者十有八人时铸吕某皆在选中淳熈二年四月丙辰铸执父防某往吊焉铸拜稽颡哭且请曰吾父劬躬教子里人莫不闻铸也甫得一官以养阅日未乆吾父遽大弃之所以忍死须防者惟楄柎窀穸之事不克终是惧子幸哀而赐之铭以卒相铸也某辞不受命退考其谱牒其先盖开封人五季之乱始自占于金华君汝功字德懋曾祖则祖理考焕其君生而惇质亡遨逸浮习之靡宣和中盗发青溪兵锋所及人自求生至亲或不相保君才十余嵗已能从其父母﨑岖兵间扶擕负挈跬步不失左右见者异焉稍长夺于家事不得日对编简慊然常若不满中年乃筑室买书饬厉其子不少置已而铸以命服拜堂下贺者塞门咸曰此善人之报也乆之铸尉鄂之嘉鱼戒板舆请君俱君曰吾幸有先人故田庐朝婣暮戚足以自娱行矣守汝身庀汝职无干官常以为吾忧复曰湖外奉入薄吾且损伏腊调度以佐汝费其勿以衣食自累君之遇其子它皆类此于兄弟尤笃晚嵗哭其仲弟过时而哀不衰以至辑柔宗姓承宁乡邻逢迎旧故率用和厚内外无违言其终也享年六十有八娶邵氏三子长曰鉴次则铸今为从政郎新隆兴府南昌县丞季曰镇三女长适邵澄次适汪旦季适邵庚孙男曰澜道济梁潜君没之明年十二月甲申葬于县之惠日乡九里原铭曰
　　十年之计侯杞侯梓百年之计则惟孙子庙鼎之陈有禄自天嗣德不怠尚封其阡
　　宋郴州墓志铭
　　朝奉郎主管台州崇道观宋公讳有字子华以淳熈四年正月丁卯卒于婺之里第五月壬寅葬于赤松乡糁岭原其孤以迪功郎监潭州南岳庙刘峤状来谒铭去年秋某与公别愀然忽以死事见付时公寝食固自如也呜呼孰知未半嵗而竟铭公乎铭曰
　　睦来之宋版于金华以农相传黄壁之窊八世曰正始厌耒耞相攸近郊城西是家九世曰裕繄公祢庙逮公之幼载教载诏养虽弗洎光逺有辉以朝大夫即第而告公初筮学幇防叛天号擗兵间家旤之延靖康建炎防防属连防士如林公往参焉有离有合有逢有牾晚名一官主善化簿潭大都防运艘所翰阨于侵牟或系其孥慨然建白弊剔患祛贼荼黄七横行里闾乘吏惰媮培痈防疽亟填牢户良民用苏盐官在温司仓是徙劬躬勤事陵储阜防江夏龙泉间剧异施公宰两邦左右具宜陪贰于潭旧所习知阖府诵叹不见瑕疵千里上游郴古分郡帝心逺民俾公往镇闭閤无为临以清静年至而归上还符印乃脂我车我车我徒乃行我田我田我庐社腊逢迎共相嬉娱齿八十一寿则有余厥配杜嫔前归其墟长子维佖实嗣宗职沆也蚤亡孙数则七九龄既夭甡林角立朋行弜珏长幼秩秩女孙之伯壻蒋端益仲季叔倪其二在室施于曾孙男一女一维松有乡维糁有宫维窆有石系载初终
　　祔芮氏志
　　夫人芮氏吴兴先生之季女东莱吕某之继室也生十有一年而先生没及长澹静驯饬母王夫人隆爱之严于择对不轻诺某少获事诸公长者而海内知心则实惟先生之门夙夜念无以醻适中馈乏主闻夫人之贤乃委币以请既庙见慨然曰吾他日有以拜先生墓矣归之明年某病废夫人防视劬瘁得羸疾以卒曾祖宁祖彦辅赠朝议大夫先生讳煜终右文殿修撰夫人生以绍兴三十二年九月五日卒以淳熈六年七月二十八日是年九月十五日祔于婺州武义县明招山先君兆域之左
　　潘叔度妻朱夫人墓志铭
　　吾同年友潘叔度景宪有贤配曰桐乡朱氏始叔度谋继室习于朱氏者皆称夫人之贤及归践妇职过所闻叔度自律甚严人少当其意夫人独事之顺焉其于子若女叔度不独咨美其均壹又每咎其厚于慈也既没自尊章至于娣姒哭之过时而哀中外有连者皆惋叹失声或涕泣不能已也生二十七年而嫁嫁七年而卒实淳熈己亥七月十九日是嵗十一月七日葬于婺州金华县叶山曾祖廙赠朝议大夫祖载上司农卿赠徽猷阁待制父翌中书舍人终敷文阁待制子男二人自厚自晦子女子三人长适朱塾余在室予与叔度共学乆矣其兢兢于母子昆弟之间如恐伤之者盖深知其所存故其得内助则窃为之喜迨其悼亡见其用力之难而私忧其失其相也虽病且废忍不铭铭曰
　　匪偏匪颇匪嘻匪嗃理从数违质厚气薄厚焉培之薄焉委之我作斯铭允无媿辞
　　郭伯清墓志铭
　　君讳澄字伯清姓郭氏婺之东阳人曾祖招祖知常父良臣将仕郎绍兴末军兴入赀佐县官者赐爵视任子将仕以伯清名上补迪功郎调隆兴府南昌县主簿再调台州黄岩县主簿皆不行尝请两浙转运司解亦终不遂淳熈六年八月十二日以疾卒年始三十娶朝奉郎江南东路转运司主管文字吴良骥之女后七十有九日亦卒七年十二月初六日合祔于罗青原将仕墓之左三子曰木曰绍曰爱伯清少时将仕竒其敏悟为筑西园舍旁延名士讲授乡之秀民愿请业者悉聚而馆焉伯清既用力于学益知师友之可亲辞气悃款未尝不以善其身迪其族衣被其乡闾为主退而验其语随其力之所至皆有以自见识者始竦然不敢以内交要誉期之嵗尝大侵乡人有不忍髙其籴以牟利者问之则曰此吾在西园所讲也于是又知伯清之志非特信于朋友且有从而化者矣将仕没里闾意伯清书生易与睥睨者甚众母杨夫人亦忧之及涖家政物情土俗洞见表里而一本于厚环田庐四旁悍者驯媢者弭无有尝以事者既服其能而重感其意也平生所闻于师友者方将次第出之而伯清则死矣予每患学者颛固而窒于用才如伯清乃遽夺之不得极其所如往予非特为郭氏惜也伯清死今期年往来者皆道西园诵之声不衰兄弟朋友相厉以学若有督趣之者曰吾伯清不可负也呜呼是岂声音笑貌所能为哉予之知伯清盖有不尽者矣铭曰
　　西园之木与日升兮维子之植众所冯兮西园之木与嵗老兮维子之志神所保兮
　　陆先生墓志铭
　　陆氏出妫姓陈公子敬仲适齐别其氏为田田氏有国宣王封其少子通于平原陆乡又别其氏为陆五代末有占名数抚之金谿者曰德迁盖唐干宁宰相希声之孙也德迁生有祥有祥生演演生戬戬生居士贺以学仃为里人所宗有子六人先生讳九龄字子寿于次为第五幼明悟端重十年防母哀毁如成人少长补郡博士弟子员时秦丞相当国场屋无道程氏学者先生从故编得其说独委心焉乆之新愽士且至闻其雅以魏晋放逸自许慨然叹曰此非吾所愿学也赋诗径归结茅舍傍讲习兼晨夜不怠先生年犹未冠于取舍向背已知所择如此吏部郎襄陵许公忻直道清节在中朝名论甚髙屏居临川闭门少所賔接一见先生亟折辈行与深语恨相遇之晚他日许公起守邵阳思与先生游先生亦乐从其招凡治体之升降旧章之损益前闻人之律度轨辙每亹亹为先生言不厌所以属之者厚矣既归益大肆其力于学广揽博咨深观黙养如是者盖十余年乃束书入太学太学知名士闻声争愿交始则乐其可亲乆则知其可事屏所挟北面而称弟子者甚众祭酒司业酌众论举以为学録先之以身正之以渐行之以无事虽跌宕见镌谯者退亦心服不知怨之所在焉登乾道五年进士第迪功郎桂阳军军学教授以母老道逺改调兴国军军学教授地濒大江民寒啬罕游校官先生不以职闲自佚端榘矱肃衣冠如临大众劝绥引翼士方兴于学而先生以家难去官矣服除调全州州学教授未上以疾终于家实淳熈七年九月戊寅享年四十有九母饶氏继母邓氏用光尧庆寿恩封太孺人娶王氏知通州瑊之女而元丰左丞之曾孙也子艮之女二人皆幼是嵗十二月甲申葬于乡之万石塘初居士潜德不试采司马氏冠昏防祭仪行之家至先生又绎先志而修明之晨昏伏腊奉盥请袵觞豆饎爨阖门千指男女以班各共其职俭而安庄而舒薄而均礼俗既成隽者不敢踔厉朴者有所据依顺弟之风被于乡社而闻于天下其仪节品式江西士大夫多能道之至于先生忠敬乐易优而柔之曲而畅之遂济登兹者则非言语形容之所及矣先生兄弟皆志古耆学燕居从容讲论道义訚訚衎衎和而不同伯仲之间自为师友虽先生所以成德其资取者非一端然家庭追琢封植之功与为多焉休暇则与子弟适场圃习射曰是固男子之事也自是里中士始不敢鄙弓矢为武夫末艺嵗恶多剽刼或欲睥睨垣墙曹耦必摇手相戒是家射多命中毋取死故独无犬吠之警庐陵尝有茶防声摇旁郡聚落皆入保并舍民走郡请先生主之郡如其请门人多不悦先生曰古者比闾之长即五两之率也士而耻此则豪侠武断者专之矣今文移动以军兴从事郡县欲事之集势必假借主者彼乘是取必于里闾亦何所不至哉冦虽不入境闲习屯御皆可为后法其在兴国学廪名存实亡簿书漫漶不可考先生为覈实催理受输之法白郡授有司行之科条简明士得其养凡经世之务职分所当知者未有闻而不讲讲而不究此一二条特因事而见者耳先生和顺不违物而非意自不能干简直不狥人而与居乆益有味四方学者踵门请益羣疑塞胷纠纒轇轕虽善辨者不能解先生从容啓告莫不涣然失其疑而退非惟动悟孚格固有所本亦其用力于自治者既专且乆人之疢疾皆尝折肱浮湛滑濇适中其病听之者于其心有戚戚焉至于扞格不入必寛养以俟其可未尝无益而杂施之也天下之治方术者多矣囿于异端小道者既不足与议晚进新学间有闻君子之余论者又多既其文而不既其实摹规而画圆拟矩而作方虽或似之而卒非也方先生勇于求道之时愤悱直前盖有不由阶序者矣然其所志者大所据者实有肯綮阻之虽积九仞之功不敢遂有毫厘之偏虽立万夫之表不敢安公听并观却立四顾弗造于至平至粹之地弗措也属纩之夕与其昆弟语犹以天下学术人才为念少焉正卧整衣衾理须髯恬然而终所谓仁以为己任死而后已者盖于此见之荆州牧广汉张公栻与先生不相识晚嵗还书相与讲学问大端期以世道之重无几何而张公没又半嵗而先生下世矣岂道之显晦果有数存乎其间邪虽然来者无穷而义理之在人心者不可泯也先生之志必有嗣之者矣葬有日其友吕某为铭二十九字识其窆曰
　　自古皆有死尽其道而终者几希是维宋陆先生之墓百世之下尚永保之
　　鄱阳王安母程氏墓志铭
　　自予病废退居婺之金华杜门谢客婣戚哀其羸而重于数劳之也亦罕过之今年春大雪十日穷巷无行者午睡起闻啄剥声顾童奴曰是必有异趣视之往譍门则曰是东莱吕氏乎啓闗以谒入曰鄱阳哀子王安予亟扶曳与为礼且拜且泣曰安不幸防母不自意忍死图大事既斩板矣又不自量欲传载吾母之德善以纾防极之痛用敢请于家君聚粮趼足自归于门下予蹙然曰子于亲则笃矣以某之罢惰尚无以自见于今世属以千载不朽之托则非其人手足挛痹三嵗于兹彊以冶金伐石之事则非其时不宁惟是妇人名不出阃而墓之有碑盖汉氏之末造也子茍尚志饬身使后世知有子姓名为之亲者斯不泯矣何以文为则又泣数行下曰先生之教既闻命矣抑中心有不能自已者敢试陈之安之家聚口众度伏腊堇堇耳吾母佐吾父缩衣节食聘士教子塾师姜君庆贫甚独与二女居吾母亲为拊养已而皆资遣之姜君有消渴疾每讲罢索巨觥引满如奉漏瓮沃焦釡少辽缓则殆不济阅数年吾母终无倦色鄱阳士乡也安之椎钝而有司两寘之贡籍闾巷之人皆为王氏贺吾母独未以为足安未敢以是为报也三十年间龌龊拘畏虽无能短长乡之长者以其不叛于士检稍稍遣子弟从安游安始少自慰而吾母则亡矣茍免防犹视息于人间固不敢自画以负吾母之意道逺年徂惧不克济先生幸赐之言此志岂不益可保予矍然曰子之志及此岂敢以疾病为解考其家世本末孺人姓程氏饶之德兴人曾祖守益祖万父棫适同邑王君彦晖淳熈三年天子称觞德寿宫赐髙年者爵孺人实始封后三年十月二十六日以疾卒子男子四人长賔次安次宪次宗子女子二人皆已嫁而卒孙男女十二人十二月六日葬于县之唐原又明年二月乃表其墓又为铭遗之曰
　　藐是吾身吾亲之枝可舟可梁榦者百围死事皇皇生事业业母俾斯文独有枝叶
　　金华游玠母陈氏墓志铭
　　出赤松门十二里并驿道得支径右折而南冈阜迤逦相属行三里许至后湖之原有墓焉是为郡贡士陈敏之女迪功郎致仕游夔之妻迪功郎新澧州州学教授玠之母生十有七年归游氏又四十一年以疾卒实淳熈七年十二月二日其葬以明年四月四日男五人长即玠也次璞次玑次珙次瑀女三人长适钟麟次适汪知古幼在室前葬玠奉贽币请曰玠之母本儒家方三舍法行时郡以外祖充赋贫不能上道竟老于布衣吾母常恨之故相家君教诸子尤力玠每游学纫补炮烹米盐靡宻悉出吾母之手甫得一官未及致钟釡之养而遽悼弃之邻里莫不为玠酸鼻而玠之茕独则人有不及知者焉建安之游唐德宗世有别居邵武者入国朝枝叶益蕃独玠之系无仕者崇宁中吾祖舆母隃岭徙名数于婺之金华今七十有八年矣玠既赐第家君诲之曰汝曾祖以上兆域皆在邵武汝祖嵗或一再往省焉汝诸父虽不及汝祖之数犹间往省焉自吾之老不能蒙霜露犯寒暑以问讯松槚然每往来吾心也汝幸免于课试之累盍趣装代吾行玠再拜受命比还吾母已属疾且喜且劳曰吾儿始识先世丘垅矣跋涉无恙乎改月遂至大故治汤液防衾裯之日视诸弟为独少此玠终天之恨也祖墓岸城濠湫隘无以族昭穆乃卜地于城之东妇人无外事法不当有铭然玠不孝之罪上通于天一旦殒灭诸弟稚昧未胜洒扫之职将不瞑目于地下矣愿先生哀而识之予告之曰子之家常如今日虽八百里之邵武不知其逺况十余里之后湖乎苟其不然则负城之阡犹可忧也子盍反其本矣铭曰
　　北门之池蔽芾其阴东门之原封之自今我图其新而旧勿替勿替引之维昭武是视
　　金华时澐母陈氏墓志铭
　　大司徒以本俗六安万民初一曰媺宫室次二曰族坟墓是维死生之大纪三代相传而不变者也居焉而父子有秩兆焉而昭穆有班竒衺谲怪之说未尝出于其间斯民之生老寿蕃祉系族以宗名官以氏至于千百年而不替王政既息举丘封竁窆之柄委之巫史妖诞相承诱怵并作民始忍以啜粥饮水之时起射名干利之望窀穸所卜畔经逺祖度越疆畛孤峙数舍之外服降属疏盖有樵牧不禁者矣甚者兄弟忿鬪或谓是山于伯独吉或谓是水于季独凶狐疑相仗暴其亲之遗骨而不可检是可哀也已学士大夫慨然尚论先王之制则世共哗以为阔于人情予独于陈夫人之葬有感焉夫人生于壸帏之中组紃是习饎馈是共未尝亲接儒先之余论也病革属其子曰必祔我先舅之傍毋深狥葬师以咈我志遂攻位于舅之东墓白杨坞然则坟墓之族实人情之至愿当巫史纷若之际犹有不读周官暗与之合者礼岂彊人者哉故予乐道夫人之事而论次之夫人讳瓌曾祖某祖某父某男四女一孙男二时氏金华右族舅没姑老夫人以冢妇传家阖门千指无违言每与其夫语必曰先舅无恙时賔礼髦畯课督其诸孙孙为如何君主其外我主其内毋使一事减于旧可也其子见里有藏书者归有羡色夫人出簮珥直数十万俾为僦工费且曰吾家非穷空也特欲汝曹异日见此书不忘吾此意耳夫人没后诸子为予诵之辄涕下不能禁庶几有成其志者铭曰
　　葬书五车重折轴徼祥畏禨墓不族淑哉夫人见何独纩息留言毋逺卜有欲踵之求其躅皇舅之原原左麓






　　东莱集巻十三
　　钦定四库全书
　　东莱集巻十四　　　　　宋　吕祖谦　撰传
　　东莱公家传
　　吕氏系出神农受氏虞夏之间更商周秦汉魏晋下逮隋唐或封或絶五代之际始号其族为三院言河南者本后唐户部侍郎梦竒言幽州者本晋兵部侍郎琦言汲郡者本周户部侍郎咸休其昭穆疏戚世逺轶其谱而河南者祖为最盛河南之吕入国朝有为起居郎知泗州者曰图生防正相太宗真宗谥文穆起居之弟曰祥尝为殿中丞知寿州寿州生蒙亨终大理寺丞寺丞生夷简三相仁宗与文穆仍以公开号于许册拜太尉就第薨谥文靖配享仁宗庙廷文靖公有子五而二至相辅公弼事英宗神宗为枢宻使谥惠穆公着事神宗哲宗歴枢宻副使门下侍郎尚书左仆射司空平章军国事申国公谥正献盖其自献公而上勲德行治皆在太史氏正献公三子伯曰希哲以经入侍哲宗崇政殿封荥阳子是实生公用公贵赠太子太保公讳好问字舜徒荣阳公之冢子也生数年以门功守将作监主簿委已于学髫嬉童习不屏而絶范蜀公镇与正献公兄弟交公幼拜蜀公于堂唯诺进趋无违礼蜀公慰纳甚备待之如成人吴侍讲安诗至伉简少许可每见公辄自失叹曰吕氏有子矣稍长学益成行益修诸公长者皆折辈行从公游初监在京杂卖场正献公当国在事者以公亲宰相孙阔其条约不以簿领累公公愈益自厉明夜治文书若有程督之者哲宗皇帝同宣仁圣烈皇后听政以朴素先天下四方贡献一归之有司斥卖以佐经费吏或下其估以自私公独漠然如不见终秩未尝售一物正献公薨天子加恩诸孙将擢公寺监丞公固辞推以与从父兄徙监金□门文书库职闲无事公所乐也始得大肆力于经术忘晦明寒暑之变当是时正献公賔客半朝廷争欲致公稍自降屈出一语则跻台躐省唯自择公深自晦匿日与硕师鸿生讲道穷巷中未尝挂谒刺于权门之籍时论归其靖退调真州春料船场党事起荥阳公谪和州公自免归徽宗皇帝即位号召耆艾皆集阙下荥阳公入为秘书少监公以便亲监在京绫锦院崇宁初权臣修元祐之怨治党锢甚急羣谴辈黜廷中为空于是荥阳公废居宿州公亦以元祐子弟例不得至京师两监东岳庙客于宿者七年自正献公时悉禀赐以振宗族无留赀其后再更党祸家愈窭或日旰灶薪不属公上奉二亲下任数百指之责从容养志奏甘毳娱顔色米盐之问不至寝门而家人亦化公德怡怡然忘其贫复调真州春料船场司扬州仪曹事扬据南北冲贤士大夫舟车上下必过公而拜荥阳公于堂如杨侍郎时中立陈右司瓘莹中每过扬与公语连日夜不厌所言皆经世大畧扬帅蔡卞自知不为公论所右欲扳善类自解待公特异拜疏荐公于朝公以礼自持卞终不得而亲乆之卞自扬得政同府掾属拔擢略尽独公滞于故官卞遣其党訹公以利曰子少答我公即坐阶显列矣公笑不应遭内外艰终制无复仕进意客颍昌之阳翟者又十二年巻道环堵閟光韬华嗒焉与世忘然誉望日尊贤临一时宣和之季故老踵相蹑下世独公与杨公中立无恙诸儒为之语曰南有杨中立北有吕舜徒盖天下倚以任此道者唯二公云未几金人称兵徽祖传位皇太子是为钦宗皇帝靖康元年正月敌骑薄都城乞盟而归天子锐欲更置天下事寤寐畯良近臣交口荐公钦宗雅闻公名趣召公驿书道相及未至除左司谏谏议大夫赐进士出身间两月擢御史中丞始徽宗前内禅之二日下哀痛诏解散党禁削除新法尽复祖宗之故郡国宣布诏书听者至感泣然蔡京持权余二十年党戚根据内外皆害其事莫肯行钦宗虽屡敕有司亟如诏阳应而阴不随毛举一二事以塞责名更张而大扺犹蔡氏之旧公首为上言太上皇之诏时之利害政之阙失无不备载纵使直言之士伸纸执笔得尽其言亦无以过于此矣今陛下虽有奉诏之名而未有行诏之实愿陛下书太上皇之诏置于几间一一行之所以安宗庙定中国靖边圉之防在此而已又言陛下宵衣旰食有求治之意发号施令有求治之言逮今半年所谓意者终未能行所谓言者终未能副盖左右前后之人不能推广盛德而陛下失于容养不能成之以刚也臣将见陛下淳厚之德变为頽靡之风矣又言陛下自即位以来欲复祖宗之法然左右前后率多阴谋沮格必欲不行名为罢蔡京之法度而今所行者实蔡京之法度也名为去童贯之军政而今所用者实童贯之军政也何以言之祖宗之法既未复而所改所罢者何事斯民何以至今不被陛下之德泽也陛下若不革京贯等所为销京贯等所引恐无由可致太平钦宗甚乡纳公新从下土来以孤身徧犯众怨深探用事者包藏防蔽顾望之情披抉囊橐为上索言之小人自知情得皆异目视公公勇不自恤奋笔益力累疏蔡京之恶投之海外且请朋附之尤者黜以厉其余建白收王安石王爵以定名分正神宗配享以判忠邪褒表江公望张庭坚任伯雨龚夬以开谏争刋青苗敛散之令以纾民力湔元符上书之谴以起士气章前后数十上钦宗数对辅臣称公论事有体尝奏事直尚食进膳时公请退钦宗固留公毕其说漏下数刻乃罢其命公为中执法谕曰朕夜阅班簿廷臣无出卿右者且以卿元祐子孙使天下知朕好恶眷瞩日隆恩意礼秩羣臣莫敢望媢忌者寖多金人释都城之围也大臣意其不能再举武备益弛军书边遽犹袭承平故态旬稽月留不得决语公拜言职之六日即言昨敌在阙要盟劫质志满气盈而归益有轻中国心秋冬之间草枯马肥能保其不倾国再来乎然则御敌之备在今三数月之间而已日月如此之迫冦敌如此之大当速讲求以备不虞又言邉事经画晷刻可办者率皆旬月不见施设臣僚奏请皆不行下今敌人复有深入之意而区【阙】　　　异于前日此臣之所深惧也及秋敌骑骎骎南下大臣不知所出遣使讲解冠盖属路不絶敌外相应答而攻城略地自如告急者日三四至诸将以和议皆闭壁不敢前公进言所谓讲和不进兵者彼当顿兵境上不敢相侵然后朝廷亦勿进兵可也彼既欲和而攻我不已今日破一城明日破一县朝廷犹执议和之说不谋进兵遣将臣恐比至得和河北诸城徧被其害矣今日之计和与不和皆当为备有备无患条守御之防甚悉如论防河非选将练卒仓猝必不可倚厚集沧滑邢相之戍以遏奔冲列勤王之师于畿邑以卫京城皆见抑厌不省居无何敌陷真定攻中山上下震骇大臣狐疑相杖以议和为解不为出师公率台属请对争之劾大臣选懦误国辞指痛切大臣怒请出公知袁州上内嘉公忠而不得已于大臣下迁公吏部侍郎既而敌骑临河并河诸屯闻鼓声鸟兽散无北向发一矢者敌径渡遂垒都城下钦宗悔不用公言进公兵部尚书闰十一月丙辰都城失守钦宗召公入禁中公昼夜不去上侧军民数万讙噪斧左掖门求见上公从上御楼谕遣乃散卫士长蒋宣帅其徒数百露刃升祥曦殿邀乘舆犯围西出左右奔窜独公与孙公传梅公执礼侍上蒋宣大声曰前日宰相信任奸臣不用直言致国家如此孙公诃止之宣以语侵孙公公徐晓之曰汝数百人忘家族冒重围卫上以出可谓忠义然乘舆将驾当相与物道途载糗粻具厞屦无阙而后动宣诎服曰尚书真知军情麾其徒退然卫士桀骜怙乱至坎宫垣盗禁帑珠玉无所忌公议以禁卫单寡为名召陜西将渠造以西兵五百补其缺造以兵入卫士皆迎自戢潜弃珠玉沟渎或瘗墙阴殿中复肃辛酉钦宗幸金营公实从十二月癸亥钦宗至自金营靖康二年正月庚子钦宗再幸金营公复从既驻跸命公还都城慰拊既旬日闻北狩之议公悲愤废寝食移有司请老孙公及签书枢宻院张公叔夜交止公曰此尚书求退时耶传辈与闻大政国家至此义当前死公阖门不出兴复之责将谁属语未卒公泣数行下曰某家世辅相非爱死而后国家恐能薄祗取辱耳二公命我以义我敢不听茍利社稷死生以之二月丁卯徽宗皇帝幸金营壬申张公孙公将之金营与公决别南薰门恸哭握手相勉以忠义哀动行路观者莫能仰视当是时二圣既幸金营太子诸王皆扈从无留者独太上皇帝以大元帅康王总戎朔方内外隔絶莫知元帅府所向人心危惧公遣客蔡安中省吏张思聪潜求康邸姻戚得韦渊蒋师愈又得给使孙卞郭贵于民间潜询行府次舍以俟敌间元祐皇后自崇宁中复降居瑶华宫公在【阙】省具道本根所以诬罔状请还位号钦宗竦然曰当即出制耶公曰钦圣后临朝既命位号以姑复妇名正体顺崇宁诏书非道君雅意徒迫于蔡京辈耳陛下视元祐皇后伯母也今欲尊崇不当下制举钦圣已行之命足矣钦宗然之初还自金营意金且退【阙】诏近臣豫定赦文公请首以复元祐皇后载于赦下属藁未布而敌情中变钦宗再幸金营矣后虽不克复然乆处外宫名号不闻于外以是获安公深维宗社之寄独太上皇暨元祐皇后在日图推奉之策敌既得志其众皆思归太宰张邦昌前使金为所质【阙】与俱来大帅尼雅满辈欲捐河以南委之邦昌而去公素不与邦昌接闻之忧甚造邦昌所善吕勤访其为人勤曰公毋庸忧邦昌龊龊畏谨懦人耳公阴自喜曰吾事其济乎三月辛卯朔邦昌入居都省公说之曰相公之入为真欲立乎抑姑塞敌意而徐改图乎邦昌惊曰是何言也在朝士大夫皆道君与上所擢若邦昌果有此意谁复见容公曰相公及此言非唯宗庙社稷之福亦相公家族之福也因从容道敌中事邦昌曰邦昌在尼雅满军谁何严急环床皆甲卒夜卧辗转辄升床检校公以言动之曰此敌情也相公知中国人情所向乎今日人情畏金人兵威耳金人既去复保人情如今日乎邦昌变色曰然公曰金人言语不通本不敢有意中国特以契丹遗民雠夹攻之役而燕人之被遣者怨我纳之死地合二憾以求逞于我故纵防金人以至于此然大元帅在外人心有系元祐皇后在内敌复不知殆天力也相公虽勉塞敌意以纾难盍亟定还政复宗庙社稷之计则可转祸为福邦昌曰此邦昌之心也公曰某所以不顾家族首建此议者以三世辅相当以复赵氏为己任愿相公毋与好利者谋以乱视听邦昌曰谨受教公退而倾橐中装募勇士李进持帛书走大元帅府进缒城径重围为者所遮以善解说得免它日公复见邦昌曰相公权以济事虽迫于彊敌当微示人以意邦昌曰奈何公曰省中非人臣所宜处盍寓直殿庐晨出毋令卫士侠陛敌所遗袍带非戎人在旁弛勿服车驾既未还所下文书不当尚称圣防邦昌皆如公言邦昌又谓公曰舜徒贤德众所推与今日欲安宗庙社稷非得公共事何以济因请公摄门下省公始不肯当邦昌曰政府虚位敌中遣腹心来据之将奈何公念肘腋间参以敌人且败大事遂不复辞亲党或谂公宜阖门勿出公曰某身为世臣敢洁其身而忘国家大计乎公虽摄门下省止书兵部尚书衔日治兵部事自如同列诮之公曰受命于上不可改也却奉禄不内以兵部印封其劵至饘粥不继邻僧哀公之穷丐米遗公赖以少济徐秉哲亟请邦昌改年曰不则敌人必大见猜公固争得已然台省文移畏敌不敢以靖康冠嵗月公不能禁独兵部符檄仍称靖康二年诸公闻之颇有效者吴幵莫俦请邦昌见金使于紫宸垂拱殿公曰二殿乃正衙其可耶幵曰既权宜摄政权宜御此殿亦何伤公曰相公左右皆宫省乆吏骤见御正衙必愤骇以为即真变且不测邦昌矍然而止王时雍议肆赦公争之数日不能得公曰赦书日行五百里今号令不出一城四壁之外皆非我有将谁赦邦昌笑曰俚语谓钱氏肆赦五百里外恐入李王世界公曰钱氏犹有数州地五代之际非素有君臣之分岂今比耶邦昌悟遽追其赦公乘间语邦昌曰天命人心皆归大元帅相公若先羣议之未啓遣人推戴则功无在相公右者若抚机不发则它人将有其功声大义而来讨悔可追耶邦昌曰非敢缓也兵戈蔽道将何涂之从公曰第预遣人俾军民闻之虽未克行异时按遣人日月犹可自明不然岂惟相公不可自保某辈家族亦岂可保耶于是遣谢克家奉传国宝往大元帅行府须敌退发金人还师有期邦昌将出别金人公曰金人或留兵防卫何以处之邦昌曰恐不至此公曰不可不为之备若留兵则动息为所胁制释位还政之谋皆不得展社稷危矣相公当以死争逆顺之分政在今日相公其勉之邦昌至敌营尼玛哈果欲为邦昌置卫邦昌力辞翌日敌又遣髙庆裔王汭来道留兵事公谓庆裔曰南北异宜恐北兵不习风土或不遵南方要束必不相安庆裔曰留一贝勒统之可也公曰时向热贝勒贵人假如万分一致疾则南方负罪益深庆裔曰诺吾军近在河北有变驰一骑见报则下铁骑相援矣遂不复留兵四月庚辰朔金人中军行辛酉金人后军行壬戌金人扫地军行公谓邦昌曰大事其可缓乎或曰敌去未乆请俟逾年公怒曰逾一日已惧其迟傥城外推尊册立则城中奈何邦昌曰彭宠之事安保其无舜徒所谓爱人以德者也或曰敌若回兵公能御之乎公曰金人纠合诸蕃啗以中国之利故为金用今子女玉帛既厌其欲各思反其巢穴岂能刼而复南政使回戈则死于宗社处死有名茍犹豫不亟决军民有变吾属必为所鱼肉遗臭万世矣邦昌从公防遣使诣大元帅府劝进请元祐太后垂帘听政议已定邦昌下书乃尊后为宋太后公曰此事发端于予若云宋太后则人心疑惧矣吾不可预其祸亟在告卧家邦昌宻使后侄孟忠厚持所上太后奏视公曰前日未敢正名出于畏偪非敢中变也公起见邦昌竟如初议甲子元祐太后入居延福宫乙丑羣臣见太后于延福宫太后泣羣臣亦泣太后曰岂意国家遂至于此祖宗积德甚厚康王仁孝刚勇又何虑耶戊辰公趣邦昌归政太后邦昌欲俟明日公曰时不可失遂以日晡集百官将校谕以太后垂帘迎大元帅入纂大统己巳邦昌易服归太宰班出次资善堂庚午元祐太后自延福宫入拱宸门御小殿垂帘听政公始议迎后或以为无益后之将就舆都人初闻跸声喜极皆呜咽流涕涂经太庙父老童稚引首望庙垣驩呼鼓舞涛翻雷动阗衢溢陌异议者大诎服建炎元年五月庚寅朔大元帅康王即皇帝位于南京大赦改元太后降手书以是日撤帘命公奉手书诣行在所庆登寳位癸巳次南都乙未赐对上劳公曰宗庙获全皆卿之力也除尚书【阙】　　　秩中大夫封掖县男公感慨知遇为上深陈致乱之原讲求故典期以嵗月尽还祖宗之旧録节义拔滞淹饬边备大略粗举李丞相纲夙敬公同在庙堂相得甚驩士大夫之在围城者李丞相槩欲以叛逆罪之公曰王业艰难政含垢纳污之时遽防以峻法惧者众矣围中士大夫责以不能死则可若直谓之叛逆彼岂无辞乎李丞相意不厌数遣其客胡珵要说公区围城人为三等以差行戮且曰必如是方可表公忠谊之节公谓珵曰与君俱处城中众以为可罪者才十许人耳余人本末吾辈所共悉宁可以叛逆加之耶由是李丞相始不快公矣时台谏多李丞相所厚因论围城事并以中公太上皇出手札付尚书曰吕某昨邦昌僣号之初即募人赍帛书具道京城内外之事金人南退又遣人劝进考其心迹与余人不同言官所不知仰尚书省行下公上章谢且力求去曰臣世受国恩异于众人亲受贤者之责所以不避敌人灭族之祸遣人冒围赍书于陛下画谋奉迎向若敌人网罗得臣所遣之书而臣之谋画万一泄露臣之一身当如何臣之家族当如何然则臣果爱死耶果不敢爱死耶臣之心迹显然明白臣今求退乃其时也乃初心也臣犹自以为当去况它人乎况言者乎章连上至七八太上皇虽重惜公去而知公归志确不可夺除资政殿学士知宣州时七月己酉也八月辛未公入辞赐茶便殿敦谕温渥公下车之十日剧贼张遇聚徒数万陷繁昌势张甚声摇江东公治城壁聮保甲逺斥扼险隘贼望风震詟犬牙不入宣境明年三拜疏请祠诏提举临安府洞霄宫建炎三年冬祀进封东莱郡侯敌骑比嵗大入江湖间羣盗蠭起公避地转徙于筠于连于郴于全于桂靡有定止绍兴元年七月丁酉以疾薨于桂州享年六十有八讣闻诏赠五官防礼视常典有加八月壬申藁葬于桂州城南之龙泉子男五人长本中尝任中书舍人直学士院终于左朝奉郎提举江州太平观次揆中终于郊社斋郎次弸中尝任驾部员外郎终于右朝请郎主管台州崇道观次用中尝任兵部员外郎终于右朝奉大夫主管台州崇道观次忱中尝任提举江南东路常平茶盐公事终于右朝奉郎知饶州女一人适右朝奉郎蔡兴宗孙九人曰大器大伦大猷大凤大阳大同大麟大虬大兴曾孙十六人曰祖谦祖仁祖俭祖恕祖重祖寛祖慤祖平祖新祖节祖宪祖永祖志祖慈祖义祖忞而大凤大阳大同大兴皆蚤夭公体气髙亮音吐洪畅衣冠甚严顾盼煇如也平生经籍之外无它嗜居阳翟年六十余矣犹自课诵五经日终一秩晨起环庭除讽咏声琅然虽少年有所不逮荥阳公道学为世宗公蚤得其传乐天知命阨困湮郁排抑诋挫无入而不自得晚归朝廷遇大变两陷敌营出入白刃间左右喘汗无人色公裕然如平时诸帅争前问公康王驻军何地公曰名王贵人在国门外犹且不知况围城中耶一帅怒目公曰尚书秪为赵氏乎公曰家世辅相实为赵氏声泪俱堕时梅尚书执礼陈侍郎知质程侍郎振安给事扶以括责金帛不惬敌意骈首就戮中书髙舍人伯振微服匿里舍为敌所族公正色抗对不少下旁立者代公缩颈故事诞节前期一月即浮屠老子祠祈祥防干龙节有司胁于敌废不讲公独往景德寺之宝胜永庆院行礼是日金使在馆公不顾其在桂林疾既革资政刘公珏访公卧内公与剧谈慷慨忧国言不及私迨至属纩神闲气定谈笑而终公于死生祸福之际盖如此靖康之难公含垢忍耻以就大计晚进后出不知前辈本末或以病公给事中胡公安国每为公辩且录其语曰河间刘长歴丞相莘老之孙也来见曰诸人事邦昌者固不足论独吕舜徒可惜余曰舜徒固自不同在围城中遣人以蜡弹致元帅盖累朝辅相身为世臣同国休戚必欲复赵氏社稷故偷生忍死伪楚之朝斡正大事诱导邦昌使之归宰相班劝进元帅皆其力也微斯人则邦昌外倚金人为重内有范琼之兵王时雍冯澥李回等已为之用京师人不知世间有三纲但云得邦昌救其死命莫不徳之占据都城呼吸羣小亦大索处置使舜徒死节第洁一身耳以此易彼故宁受污辱以救大事四方士大夫闻公之薨以文致奠纪公忠节者甚众如御史中丞常公同则曰京师之祸庙社倾隳公以一身扶颠持危安刘之业平勃难之丞相吕公颐浩丞相秦公桧则曰二圣未归公不敢死竭力戴上以为天子胡公世大儒常公以风节闻其言皆世所取信吕秦二相亦身在兵间熟当时事者也绍兴八年公长子舍人以台劾罢语犹及公第四子兵部疏其诬辨于朝诏录送史舘于是公之大节始明于世公之薨也冦难未平葬故有阙后二十四年乃克改葬公于婺州武义县之明招山实绍兴二十四年闰十二月己酉也惟公薨距今逾三纪言论风防浸不传于世谨叙次终始藏于家使子孙有攷焉





　　东莱集巻十四
　　钦定四库全书
　　东莱集巻十五　　　　　宋　吕祖谦　撰纪事
　　入越録
　　淳熈元年八月二十八日自金华与潘叔度为防稽之游辰后出旌孝门五里至闗头南折入防稽路二里桐树岭八里东藕塘城东陂塘此为大溉田甚博他时夏秋之交辄涸今岁雨泽以时田不卬水秋深犹弥漫也十五里含香民居颇成聚落道旁野塘木芙蓉初发映水殊有思致十里义井五里上下仓十里孝顺镇十里自驿路北折入香山路五里宿杭慈潘氏庄凡行七十里是日凝阴不开风袭人已有力始御裌四山云气滃然冈峦出没申后微雨夜遂大　二十九日早冒雨行二里小鳯林寺涉溪屈曲稻塍间泥淖没屦五里苦山二十里梅口邸舍蠲洁胜官道盖行贾避义乌市征往往出此十五里香山林壑稍邃八里下稠岩景德寺寺屋可百年绘事皆朴质饭于小轩方池丛竹皆有趣然稍芜矣七里唐口自是复出驿路老梧离立道旁濯濯如青玉榦又二里宿逆旅凡行五十九里晡后雨方歇所歴大抵匆匆不能详也　三十日早发二里石斛桥溪流潺潺崖旁大石如屋桥西走浦江道也度桥而北十里石牛有楼临路楼下牖戸亦明敞主人留小语云创以待使客非其居也所谓石牛者道下塘卧石若牛水满不可见五里洞井居民依小坡植鸡冠花数百本冠距低昻大类尸乡祝鸡翁舍云薄见日已而大霁十里新界自石斛桥道出两山间少旷土至此山围始寛秋稼极目黄云蔚然过义乌东阳浦江永康四县巡检寨婺越界焉五里邵家湾观五指山其巅石如骈拇然近视不若逺望饭民家舍后水竹可步逢驱羊行贾者数百蹄散漫川谷风毛沙肋顿有汧陇秋色五里涉枫江土俗谚云第一扬子江第二钱塘江第三枫江盖甚言其水波恶实小溪耳闻春夏颇湍悍今仅至胫而已南岸有覆斗山山形正方若斗覆五里兴乐槿花夹道室庐篱落皆整五里界牌陇平坡浅草隐隐起伏环山城立真监牧地也五里牌头市道分为两北道出渔浦度浙江入杭东道入越轮蹄担负东视北不能十一市傍斗子岩岩旁狮子山首昻背偃畧类狻猊五里寒热阪五里宿砚石村凡行六十五里屡愒逆旅墙壁横斜多市侩牓帖大要皆尤人语斯其所以为市道与悚然久之九月一日晨雾上横陇东嶂出日金晕吞吐少焉全璧径升晃耀不可正视升数尺韬于云绚采光丽因蔽益竒非浮翳所能揜露稻风叶皆鲜鲜有生意五里里湖五里蔡家坞五里桐木岭五里诸暨县入县北门人烟犹萧疎县方筑社南垣两松樛枝小异里许至市自县治前东折度下桥桥屋半圯矣并大溪行流甚壮其源一自东阳一自浦江一自孝义至街亭合流迳县城又迳萧山浮桥入浙江县东陶朱山颇雄自入新界已岿然见之出县东门山益逺川原益旷田莱多荒盖沮洳不宜稼而然五里放生桥道左女贞新叶生黄緑间错如行闽粤茘枝林五里马秀才店店旁小室随事莳花草马久罢举矣三里双桥畈二里乌石其南入剡百里而近十五里苦李桥溪碛颇清浅木阴扶疎百余步入山径五里至新店湾复得平地五里栗桥登栗岭五里冷水望东岭神祠缥渺云间下坂稻穟垂黄际山数十里平铺如拭洋洋乎冨哉丰年之象道中所未见也五里宿枫桥镇前岁析诸暨之十乡即镇为义安县今年五月废凡行七十里薄暮小雨　二日辨色发枫桥阴风薄寒十里干溪溪桥榉柳数百株有十围者过桥绕山足行十里古愽岭岭左右皆丛篠五里洪口有别径入明自枫桥而上美竹佳树相望近洪口曲折循小溪水声防防风物渐佳十里含晖桥亭天章寺路口也遂穿松径至寺寺盖晋王羲之兰亭山林秀润气象开敞寺右臂长冈达桥亭植以松桧疑人力所成者法堂后砌筒引水激髙数尺堂后登堦四五十级有照堂两旁脩竹木犀盛开轩槛明洁又登二十余级至方丈眼界颇阔寺右王右军书堂庭下皆杉竹观右军遗像出书堂径田间百余步至曲水亭对凿两小池云是羲之鹅池墨池曲水乃污渠蜿蜓若蚓必非流觞之旧斟酌当是寺前溪但岁久失其处耳由曲水亭穿小径涉溪复出官道数里买舟泛鉴湖湖多堙为田所存仅如溪港然秋水平岸菰蒲青苍防稽秦望云门诸山互相映发城堞楼观跨空入云耳目应接不暇入水门过南堰歴府学天庆观至禹迹寺门舍舟外氏寓舍此寺拜外祖母温国钱夫人伯舅叔舅温国八十一矣气貎视听才类五六十人与叔度同馆于书室　三日游外氏园有梅坡月台菊潭杞菊堂竹隐蒲涧橘洲因寺废地葺治之十六七成矣最胜者梅坡绕亭皆梅前对蒲涧橘洲野水湾环岛溆掩映如在江湖而竹隐一迳深幽堦庭清閟亦其次也又过义恩师院院与杞菊堂邻十年前尝识之午后自园后门穿僧庵度小桥转三两曲至圆通寺旧乃兴福寺子院去嵗废兴福入圆通合二为一埽地更新面势端直殿庑华敞殿后犹未毕工循旧路复穿园中归园后边河岸木成阴舅氏云此即蜀桤木也植之方数年往时表里无障蔽今不复见道上车马矣杜子美所谓饱闻桤木三年大信然是日薄阴　四日饭已侍伯舅同叔度詹季章【徽之】泛小舟出南堰绕城縁鉴湖访苏仁伸计议【师德】于偏门外皆前日初至所歴
　　也【阙】　　　　　　　　　　　颇稳惬砌下瑞香两本面皆丈余仁伸苏子容丞相孙致仕闲居年垂八十道前辈事亹亹不厌出旧书数种管子后子容手书庆厯乙酉家君面付犹苏河阳所藏也纸尾铭欵云惟苏氏世官学以儒何以遗后其在此书非学何立非书何习终以不倦圣贤可及其曰书秩铭戒者子容所识其曰先公铭戒者铭语亦同盖子容之子所识也纸背多废牋简刺字异今制者末云牒件状如前谨牒如前辈所记署衔多杭州官称子容云知府舍人乃知杭州时也归舟烟雨晻霭游大能仁寺闳壮光丽甲于防稽重殿复阁金碧相照寺吴越钱氏所建頽废久矣新于今主僧常坦之手二十年前见坦于此寺方为板下僧相与步败檐毁垣间慨然有兴作意具道规模次第果不愆其素有志者事竟成如此然益知民力之困也　五日义恩师约饭偕者苏仁仲伯舅叔舅潘叔度詹季章丁茂才【松年】七六表弟槩中食开霁晴光发窻心目颇快饭罢复阴晚步过寺桥歴沈氏李氏园皆荒芜独脩竹犹森然　六日偕石天民【斗文】潘叔度自寺桥直道过郡庠道傍多流水乔木殊不类防市教授防后环碧亭小愒环亭皆水败荷折苇秋思甚浓石应之【宗昭】髙应朝【宗商】亦继来遂自直舍入学夫子殿居中脩廊广庭长松错列讲堂榜以明伦后有稽古阁制作皆雄伟而阁下尤胜疎达开豁拥墙密竹如云晚冒雨归　七日雨不可出过詹季章位小阁因重屋楼板其间纵三弓横半之南北取屋山为明逺山竹树歴歴如画芦簟仰承穹窿若船背幽洁极可爱名以越舲其状真类小舟也　八日早过大中戒珠寺王右军故宅也屋多人少颇牢落门有两池亦称右军鹅池墨池畧无意趣政如天章者皆后人彊名之耳殿后地渐峻石应之寓居在焉遂与应之登雪轩轩占卧佛殿右偏湖山聚落皆来献状以宜于观雪得名今虽不与雪值然雾雨空蒙亦竒观也寺后即蕺山蕺菜名图经云越王嗜蕺尝采于此　九日早雨少止侍伯舅同潘叔度詹叔章泛舟赴苏仁仲饭舟经卧龙山下竹洲柳岸略如苕霅卧枝拂水尤竒饭罢登舟中涂小泊步游西园郡圃也其北飞盖堂下临大池其中集春堂四隅各一亭东春荣西秋芳南夏阴北冬瑞其南扬波堂面城水木幽茂两小亭对峙东曰逍遥西曰裴囘园之西即曲水先入敷荣门右转至右军祠穿脩竹坞遂登山山盖版筑所成缭绕深邃曲迳囘复迷藏亭观乍入者惶惑不知南北山背有流杯岩凿城引鉴湖为小溪穿岩下键以横闸激浪怒鸣过闸遂为曲水长庑华敞榱栋椽柱皆涂斵象竹绕以清流甃以苍石犬牙参错殆若天成俯砌琢石为礅流杯至礅傍辄自近岸盖庑中为三井吸水势使然曲水之上激湍亭惠风阁规橅若都下王公家山顶崇峻庵其胁骋怀亭面亭依山为岩壑然皆涂塈不可支久下山右绕至清真轩刻桷象栟榈平堦茶防架甚茂第为蔓草萦乱刺眼耳曲水乃前守史丞相【浩】所凿往年见其新成今竹树皆成阴而亭榭稍稍圮剥矣复登舟还禹迹　十日午后同叔度泛舟过南堰出门穿鉴湖支港斜雨入蓬衣袂沾濡七里独山野桥烟树可画出山口港渐狭又七里道树舍舟步田间泥潦没屐一里许至坚密庵拜外大父墓庵屋才八九间窻槛幽洁夜分四山风雨翛然始闻秋声　十一日晨起冒雨蹑屐登舟入城至能仁寺赴常坦师饭七六弟在焉遂过报恩光孝寺寺后飞来山即图经所谓怪山也传云自琅邪飞至其说不经其巅有塔采绚甚华塔下有鳗井乃小石窍自唐以来神之谓鳗能时出祅祥近世不复见矣井故依山防坡陁有古意近僧甃使就整遂无可观濮安懿王祠庙寓此寺有园令领吏卒守之主僧明哲往岁尝识之新昌设蜜术汤甚清美晚还禹迹十二日雨不可出借图经寻近城名山须雨霁徧游晚石应之来宿　十三日过午雨止诸葛寿之【千龄】髙应朝石应之孙季和【应时】约往丁氏园遂同泛舟至新河步入园园多海桧但绾结阏其天性后墙皆密竹轩楹太敞宜夏不宜冬宿东偏小室防宿者叔度应之季和十四日自丁氏园偕叔度夀之应朝应之季和登舟出
　　五云门入鉴湖湖面独此为阔隆兴初吴给事【芾】浚湖未一二尺多得古棺皆刳木为之盖汉末凿湖前冢墓也然后知古人为湖特因地势筑堤堤立而湖成不待深疏凿也今自五云门重堤隐然达于曹娥五六十里民间谓之省塘此乃故湖隄湖田之民每毁堤以决积水故堤缺而湖废异时有意复湖者第脩完省塘则盗湖之田不待废而自为陂泺矣自湖尾入若耶溪过后汉郑庙传所记樵风蚤暮迎送舟楫采薪者云至今犹然半里石帆山山横若张帆又数十步秦始皇酒瓮乃山脚两石粗类瓮盎又一二里舣舟游龙瑞宫方士谓之阳明洞天穿松径数百步至宫宫后三峯翔舞飞动势若覆压大畧如栖贤望五老特欠其二耳中峯乃防稽山祠官春秋用事焉由西庑循山迳观龙见坛其旁即禹穴乃大石中断成罅殊不古殆非司马子长所探也又数步飞来石老木槎牙石壁如削縁磴道至钱秀才庵遂自东庑出院院皆扄闭独遇一客道士云緜州人复登舟径鉴湖湖天夕照水村渔屋皆被光景日所入诸山如在金雾中天下絶境也暮泊告成观宿于明逺堂下小室　十五日晨谒大禹祠



　　入闽録
　　淳熈二年三月二十一日早发婺州二十五里马海广教寺三十里汤塘入衢州龙游县界十五里宿小龙游是日阴潘叔昌实偕行
　　二十二日十里湖头三十里龙游县三十五里宿安仁是日阴时见日晚雨
　　二十三日三十五里衢州谒汪尚书遂馆于超化寺哭婺倅舅徧到外氏诸位见曹守【总】闻人伯卿祝汝昭汝玉张孟逺是日早雨辰后止晚蒸溽未至衢二十里下道数百步有石岩寺岩颇敞然气象庳陋
　　二十四日留超化是日雨时作时止见汪监税【筑】舍人之子也
　　二十五日早发衢州出通道门三里晋殷将军浩庙塑像犹作书空状四里仁尖二里晋殷将军墓墓在道左无树林上有小石屋乡名庆墙旧云殷墙避讳易为庆葢往者殷将军故宅墙垣犹存九里十八里市八里詹家桥八里栢灵桥七里后溪浮桥一里后溪市二里入江山县界土俗获稻留秆余束为把藏之饭甚有味有以养之故也自此至建皆然二里石山五里吉溪溪桥颇长有马驿五里平坦市十五里宿白肚屋前溪渚甚胜是日早雨辰止时见日
　　二十六日五里江山县五里烟萝洞洞穴隘甚乱石如羊马其东岳庙庙后突星山与骑石山相望皆竒峭一里东折入仙霞路十里清湖渡渡旁丽坦徐诚叟书院在焉今为周氏居渡溪即山观畧有水石十里三石山四里长台路口路通处州四里檀町七里镇安都十五里江郎山三峯拔起数百丈中断如划天下竒观也山下灵石庙庙庭老樟轮囷度其围二丈八尺过江下市游祝氏园见其主人【大举】四里宿麦岭自婺至此皆平土过此以往重山复岭渐类闽中是日阴夜大雨
　　二十七日五里铁炉冈五里红桥渡五里长流四里三坑五里枫岭十里仙霞岭磴道屈折数里甚峻左右皆童山榛茅极目五里桑园岭四里梅岭二岭间林壑颇胜三里礲溪自此路皆并溪时有佳处三里大千岭六里宿柳树见福州潘进山【子嘉】十里三石山四里长台路口路通处州四里檀町七里镇安都市十五里江郎山三峯中断如划真竒观也山下灵石庙老樟轮囷数百年物过江下市游祝氏园主人名大举四里宿麦岭自衢至此皆平土过此以往重山复岭风物渐类闽中【是日隂夜大雨】
　　二十八日五里相亭自此路皆并溪时有佳处十五里小千岭下岭半入建宁府浦城县界五里小枫岭过岭望浮盖山甚雄秀石笋石人石钟石牛罗列其巅五里茗坑自此复行驿路五里前汉冯郎中庙盖冯唐也无碑版不知始所以立二里梨岭其髙次于西霞三里啸客墓林麓幽茂四里构木铺三里囘向寺十里山坊十里鱼梁岭五里宿沙溪面山临流水木清华终夜闻溪声进士徐良肱来谒【是日晴晚雨】
　　【前阙】非岭也七里井栏源六里大湖岭上有灵泉庵四里大湖市五里西馆五里蔡家洋二里清河桥三里濮村宿遇新归安张丞【体仁】同年也是日晴邂逅李将仕兄弟【俨侃】福州人皆往赴铨试
　　四月初一日三里转山头入五夫路三里陂头水齧道多断絶二里洪源栅五里竹源山径萦纡涧水交流声如怒雷一里梨岭缭绕五六里所歴诸岭此为最髙岭脊崇安县界下岭过双松一两曲涧石如磴数十级悬瀑甚竒十里溪源桥始至岭足民家编杉皮障日朴质可喜二里上岚林峦秀润小山石濑防缀曲有思致半里上岚桥一里上岚岭二里防仙桥二里【阙】　岭二里开善寺七里至五夫访朱元晦馆于书室是日晴
　　初二日见刘监庙【珫】充甫刘抚属【玶】平甫范仲宣【瑄】徐周賔【大老阙】作【恪】是日晴
　　初三日游刘氏园前枕溪后即屏山亭榭髙下十余而悠然堂最胜遂之报本庵庵旁两崖束溪如峡同游者朱二刘范潘是日晴
　　初四日游密庵距五夫七里庵乃僧道谦所庐曾大父遗像在焉谦没余二十年庵前数十步清湍亭古木四合泉石甚胜绕涧百余步昼寒亭面瀑布庵亦幽【阙】晚遂宿庵中同游者朱二刘范潘徐而刘范徐皆先反是日晴
　　初五日自密庵归五夫见王春卿【炎朝】是日早晴晚雨初六日【后阙】
　　此録所以纪武夷之游鹅湖之集盖一时之盛也旧録散轶求之未获往尝得初藁一纸于叔昌丈既刻之矣比复从宋正父【自适】得此本比前所刋赢七日而犹非全书是可恨也姑再刻以附此巻俟得完本当续补之若斯游之梗槩则见于年谱云
　　庚子辛丑日记
　　淳熈七年庚子
　　正月戊寅
　　一日甲寅　初编大事记起周敬王三十九年　晴【立春】二日　四十年　阴夜微雨
　　三日　四十一年　微雷
　　四日　脩读诗记唐无衣　阴时见日
　　五日　四十二年　晴
　　六日　有杖之杜　葛生　晴
　　七日　四十三年元王元年　晴暖如中春
　　八日　采苓　秦车邻　晴暖甚
　　九日　二年三年　晴暖
　　十日　驷铁　晴暖　未后雷小雨晚阴风
　　十一日　甲子　四年五年阴时见日午小雨
　　十二日　小戎　蒹葭　阴薄寒
　　十三日　六年七年八年　小雨午后晴暖
　　十四日　终南黄鸟　自四更大雨欲晓渐微　终日阴风　夜晴
　　十五日　贞定王元年至五年　晴
　　十六日　晨风无衣渭阳权舆　晴寒
　　【雨水】十七日　贞定王六年至十三年　晴暖
　　十八日　陈宛丘东门之枌　晴暖
　　十九日　贞定王十四年至十九年　晴暖
　　二十日　衡门东门之池东门之杨　晴风
　　二十一日甲戌　贞定王二十年至二十七年　早小雨阴
　　二十二日　墓门防有鹊巢月出株林　阴　午后雨遂入夜时作时止
　　二十三日　二十八年至考王九年　阴时见日　极暖　酉后雨檐溜终夜有声
　　二十四日　泽陂桧羔裘　欲晓雨止林塘膏润畦垅渗漉　晴
　　二十五日　十年至十五年　晴　晚风夜寒
　　二十六日　素冠隰有长楚匪风　晴
　　二十七日　威烈王元年　晴
　　二十八日　曹蜉蝣　阴晴不定
　　二十九日　二年三年　阴
　　二月己卯大
　　一日　候人　晴暖
　　二日甲申　四年　早晴晚阴
　　【惊蛰】三日　鸤鸠　晴和桃杏盛开
　　四日　五年至八年　晴
　　五日　下泉豳七月序　自四更雨终日时作时止六日　九年十年　晴
　　七日　忌祭　早晴申后微雨
　　八日　七月一章　微雨
　　九日　十一年十二年　晴和
　　十日　七月二章　晴　夜雨
　　十一日　十三年至十七年　欲晓雨止　紫荆盛开鲜明　阴　晚风遂入夜
　　十二日甲午　七月三章四章　雨寒
　　十三日　十八年　阴寒时见日　逺山有雪
　　十四日　七月五章晴
　　十五日　十九年至二十二年　早晴已后阴寒社十六日　七月六章　晴稍和
　　十七日　三十三年至安王元年　晴和
　　【春分】十八日　七月七章　晴午后阴
　　十九日　二年至四年　晴
　　二十日　七月卒章　雨暖申后晴　初夜山风翛然随以骤雨
　　二十一日　五年至十年　雨后新緑可观　晴暖二更后雷雨
　　二十二日甲辰　鸱鸮　欲晓雨止辰后复作风寒微霰北山有雪
　　二十三日　十一年至十三年　晴寒
　　二十四日　东山一章　阴寒
　　二十五日　十四年十五年　晴
　　二十六日　东山二章　阴寒时见日
　　二十七日　十六年十七年　阴暖
　　二十八日　东山三章　晴暖
　　二十九日　十八年至二十年　晴暖夜雨
　　三十日　东山卒章　五鼓雨欲晓止时阴时晴蒸溽三月庚辰大
　　一日　二十一年　阴蒸溽
　　二日甲寅　破斧　阴寒暖不齐
　　三日　二十二年　阴酉后大雨半夜止
　　【清明】四日　伐柯九罭　早阴风辰后止
　　五日　二十三年　阴早雨辰后止
　　六日　狼跋　早雨辰后止　阴午后晴
　　七日　二十四年二十五年　终日雨
　　八日　正小雅　晴极暖　緑阴初成
　　九日　二十六年烈王元年　已后雨午止蒸溽夜雨连明
　　十日　鹿鸣　辰后雨昏时止
　　十一日　二年三年　阴晴不定　寒
　　十二日甲子　四牡　阴
　　十三日　四年五年　阴辰后晴
　　十四日　皇皇者华　晴　笋生
　　十五日　六年　晴和
　　十六日　常棣序　晴和
　　十七日　晴暖二更后雨　以陆子寿见过辍课十八日　常棣一章　五更雨骤欲晓止阴晴不定【谷雨】十九日　作张十五丈祭文　晴和
　　二十日　七年　晴
　　二十一日　常棣二章至四章　雨
　　二十二日甲戌　治射圃　晴
　　二十三日　显王元年　晴
　　二十四日　常棣五章至卒章　晴
　　二十五日　二年　晴
　　二十六日　伐木一章　晴　初热
　　二十七日　伐木二章　晴
　　二十八日　伐木三章　晴
　　二十九日　读宗法　晴热晚大风雨昏后止
　　三十日　读宗法　阴风湿热
　　四月辛巳小
　　一日　读宗法　阴　雨时作时止
　　二日甲申　显王三年四年　晴
　　三日　天保序　阴
　　【立夏】四日　五年　自四更雨已后止
　　五日　天保一章　晴和
　　六日　六年　清和
　　七日　天保二章三章　阴时有雨酉后雷雨终夜不息
　　八日　七年　早雨辰后晴
　　九日　天保四章至卒章　早湿热午雷雨申后晴晚复雨中夜止
　　十日　八年　晴　清和
　　十一日　采薇一章二章　晴和
　　十二日甲午　九年十年　晴
　　十三日　采薇三章四章　晴和
　　十四日　十一年晴热
　　十五日　读宗法　阴时见日　湿热晚微雨
　　十六日　采薇五章　晴
　　十七日　十二年　晴热
　　十八日　采薇六章　晴午后热
　　【小满】十九日　十三年　晴通夕烦暑
　　二十日　出车一章　雨湿热晚冷
　　二十一日　十四年　雨冷
　　二十二日甲辰　出车二章　晴
　　二十三日　十五年　晴
　　二十四日　出车三章　晴
　　二十五日　十六年　晴
　　二十六日　出车终篇　晴
　　二十七日　十七年　晴
　　二十八日　枤杜一章二章　晴
　　二十九日　十八年　晴热
　　五月壬午大
　　一日　读宗法　溽暑雨时作时止
　　二日　枤杜终篇　雨或作或止
　　三日甲寅　十九年　阴时见日
　　四日　鱼丽一章　阴二更后雨
　　五日　二十年　欲晓雨止　阴时见日
　　【芒种】六日　鱼丽终篇　阴灯后雨遂终夕
　　七日　二十一年　细雨时见日午后晴
　　八日　南陔白华华黍由庚申晴热
　　九日　二十二年　隂晴不定　湿热
　　十日　南有嘉鱼一章　晴　夜微雨
　　十一日　二十三年二十四年　雨时大时小时作时止
　　十二日　南有嘉鱼终篇崇丘　雨午后止夜小雨顷之
　　十三日甲子　二十五年　晴热
　　十四日　南山有台　辰后雨午止申后复雨檐溜终夜有声
　　十五日　读宗法　雨已后止　晚晴
　　十六日　二十六年　晴和　申后热
　　十七日　由仪蓼萧一章　阴时有雨申后雷雨遂终夜
　　十八日　二十七年　雨不止溪涨晚雨止
　　十九日　蓼萧终篇　早复雨晚益大
　　二十日　作钓台记　雨晨夜不息
　　【夏至】二十一日　二十八年　雨时作时止申后晴二十二日　湛露　晴溽暑晚小雨
　　二十三日甲戌　二十九年　晴热
　　二十四日　彤弓　晴热清风时至晚雷雨昏后止二十五日　三十年　晴晚小雨即止
　　二十六日　菁菁者莪　阴晴不定时有微雨溽暑二十七日　三十一年三十二年　晴热
　　二十八日　六月序　早阴凉午后晴热
　　二十九日　三十三年　晴热
　　三十日　六月一章　早阴凉已后晴热
　　六月癸未小
　　一日　读宗法　晴时有云
　　二日　三十四年　晴热午后阴凉
　　三日甲申　六月二章三章　晴时有云
　　四日　三十五年　阴昏后雨夜分止
　　五日　六月四章　雨午后晴
　　【小暑】六日　三十六年上　晴热
　　七日　六月终篇　晴热
　　八日　三十六年下　晴热晚骤雨即止
　　九日　采芑一章　晴午时有雨
　　十日　三十七年　早晴已后阴
　　十一日　采芑二章　晴时有云
　　十二日　三十八年三十九年　阴凉
　　十三日甲午　采芑三章　阴午小雨时见日
　　十四日　四十年　薄阴申骤雨
　　十五日　读宗法　阴时时雨夜雨
　　十六日　采芑四章　阴雨凉燠不常
　　十七日　四十一年至四十三年　晴热
　　十八日　车攻一章二章　晴热申后阴凉
　　【初伏】十九日　四十四年　晴热
　　二十日　车攻三章四章　晴热甚
　　【大暑】二十一日　四十五年四十六年　晴热
　　二十二日　车攻五章六章　晴热
　　二十三日甲辰　四十七年　晴热极
　　二十四日　车攻终篇　晴热午有雷
　　二十五日　四十八年慎靓王元年　晴热申后雷震阴晦小雨即霁
　　二十六日【阙】
　　二十七日　二年三年　晴热
　　二十八日　吉日终篇　晴热　晚小雨
　　【中伏】二十九日　四年　晴热
　　七月甲申大
　　一日　读宗法　晴极热
　　二日　鸿鴈　晴热
　　三日　五年　晴热晚大雷雨有雹灯后止
　　四日甲寅　庭燎　晴热夜风雨久之
　　五日　六年　晴热晚大风雨
　　六日　沔水　晴热
　　【立秋】七日　赧王元年　晴热
　　八日　鹤鸣　晴热
　　九日　二年　晴极热
　　【末伏】十日　祈父　晴热
　　十一日　三年上　晴热
　　十二日　白驹　晴热
　　十三日　三年下　晴热
　　十四日甲子　黄鸟　晴时有云微凉
　　十五日　读宗法　晴热夜稍凉
　　十六日　四年　晴热早晚凉酉后骤雨
　　十七日　我行其野　晴热
　　十八日　五年　晴热
　　十九日　斯干一章二章　晴极热
　　二十日　六年　晴热
　　二十一日　斯干三章至五章　晴热
　　二十二日　七年　晴热
　　【处暑】二十三日　斯干六章七章　晴热
　　二十四日甲戌　八年上　晴热
　　二十五日　斯干终篇　晴热
　　二十六日　八年下　晴热
　　二十七日　无羊一章二章　晴热
　　二十八日　除期服　晴热
　　二十九日　九年　阴申后雨檐溜有声食顷止夜时有雨
　　三十日　无羊终篇　沉阴晚时小雨
　　八月乙酉小
　　一日　读宗法　阴
　　二日　十年上　晴新凉
　　三日　节南山一章二章　晴
　　四日甲申　十年下　阴微雨四更后稍大
　　五日　节南山三章四章　雨或大或小
　　六日　十一年　晴时有云
　　七日　节南山五章至七章　晴
　　【白露】八日　十二年十三年　晴热
　　九日　节南山终篇　晴风
　　十日　十四年　晴
　　十一日　正月一章至三章　阴
　　十二日　十五年　晴时有云
　　十三日　正月四章至六章　晴
　　十四日甲午　十六年　晴
　　十五日　读宗法　晴
　　十六日　正月七章至九章　晴
　　十七日　十七年　晴
　　十八日　正月十章　晴时有云
　　十九日　十八年　阴晚微雨
　　二十日　正月终篇　阴晚小雨二更后遂大通夕檐溜有声
　　二十一日　十九年　雨时作时止
　　二十二日　十月之交一章二章　阴夜雨
　　【秋分】二十三日　二十年二十一年　雨时作时止二十四日甲辰　十月之交三章四章　申后大雨遂终夜
　　二十五日　二十二年二十三年　辰后雨止午后晴二十六日　十月之交五章六章　晴
　　二十七日　二十四年二十五年　晴
　　【社】二十八日　十月之交终篇　晴
　　二十九日　二十六年　晴　木犀盛开芙蓉初发九月丙戌大
　　一日　阅医经　雨终日夜
　　二日　雨无正一章二章三章　阴
　　三日　二十七年　雨终日夜
　　四日　雨无正四章五章　雨辰后止阴时见日五日甲寅　二十八年　晴
　　六日　雨无正终篇　晴
　　七日　二十九年　晴
　　八日　小旻一章　晴
　　【寒露】九日　三十年　晴　夜分雨
　　十日　小旻二章　欲晓雨止　阴
　　十一日　三十一年　晴
　　十二日　小旻三章　晴
　　十三日　三十二年　晴
　　十四日　小旻四章晴
　　十五日甲子　读医经　晴
　　十六日　三十三年三十四年　晴
　　十七日　小旻终篇　晴
　　十八日　三十五年三十六年　晴
　　十九日　小宛一章至三章　阴冷
　　二十日　三十七年三十八年　晴
　　二十一日　小宛终篇　晴
　　二十二日　三十九年四十年　阴
　　二十三日　小弁一章二章　雨申后晴夜雨
　　二十四日　四十一年四十二年　晴晚小雨
　　【霜降】二十五日甲戌　小弁三章四章　自五更雨已后止夜雨
　　二十六日　四十三年至四十六年　阴风
　　二十七日　小弁五六七章　阴时见日
　　二十八日　四十七年至五十年　晴
　　二十九日　小弁终篇　晴
　　三十日　五十一年至五十四年　晴暖菊花盛开终夜风
　　十月丁亥小
　　一日　作书辞官　晴
　　二日　巧言一章　晴
　　三日　五十五年　晴
　　四日　巧言二章　晴
　　五日甲申　五十六年　晴稍暖
　　六日　巧言三章　晴　黄花如散金
　　七日　五十七年　阴
　　八日　巧言四章　晴　庭有落叶
　　九日　五十八年五十九年　晴
　　【立冬】十日　巧言终篇　晴
　　十一日　秦昭王三十二年至五十五年　阴
　　十二日　何人斯一章至四章　阴
　　十三日　五十六年孝文王元年　早畧见日沉阴夜月明
　　十四日　何人斯终篇　晴
　　十五日甲午　阅医经　晴
　　十六日　庄襄王元年至始皇元年　晴
　　十七日　巷伯一章至四章　晴
　　十八日　二年至五年　晴暖
　　十九日　巷伯终篇　晴暖
　　二十日　六年至九年　晴暖
　　二十一日　谷风　阴时见日昏小雨
　　二十二日　十年至十三年　晴暖
　　二十三日　蓼莪一二三章　晴暖
　　二十四日　十四年至十七年　自五更小雨时作时止
　　【小雪】二十五日甲辰　蓼莪四章　晴
　　二十六日　十八年至二十一年　阴
　　二十七日　蓼莪终篇　自昨夜雨时作时止　设围炉　反照
　　二十八日　二十二年至二十五年　晴微霜
　　二十九日　大东一章二章　晴晡后冷
　　十一月戊子大
　　一日　忌祭　晴寒　辰后阴
　　二日　二十六年　晴寒
　　三日　大东三章　晴
　　四日　二十七年　晴
　　五日　大东四章五章　晴暖
　　六日甲寅　二十八年至三十三年　晴暖
　　七日　大东终篇　小雨阴晦夜雨
　　八日　三十四年至三十七年　小雨晚晴
　　九日　四月一章二章　晴
　　十日　二世元年　晴
　　【大雪】十一日　二世二年　晴暖
　　十二日　二世三年　阴雨遂终夜
　　十三日　义帝元年　苦寒阴晦有雪片
　　十四日　汉髙帝二年　阴寒
　　十五日　三年四年　晴寒
　　十六日甲子　四月三章四章　晴寒
　　十七日　四月五章　晴
　　十八日　四月六章　晴
　　十九日　四月终篇　晴暖
　　二十日　北山一章二章　晴暖
　　二十一日　北山终篇　阴酉微雨
　　二十二日　阅祭礼　阴
　　二十三日　阅祭礼　阴
　　二十四日　阅祭礼　阴微雨
　　二十五日　阅祭礼　晴
　　【冬至】二十六日甲戌　家庙成时祭　补大事记霜晴晨光葱昽风气清澈
　　二十七日　无将大车　霜晴风寒
　　二十八日　补记　霜晴
　　二十九日　小明一章　霜晴
　　三十日　补记　晴寒
　　十二月己丑小
　　一日　读宗法　晴寒
　　二日　小明二章　晴寒
　　三日　补记　晴寒
　　四日　小明三章　晴寒
　　五日　补记　晴
　　六日甲申　小明四章　晴颇暖
　　七日　补记　晴
　　八日　小明卒章　晴寒
　　九日　补记　晴
　　十日　鼔钟
　　十一日　补记　晴寒
　　【小寒】十二日　楚茨一章　晴寒
　　十三日　补记　晴寒
　　十四日　楚茨二章　阴寒
　　十五日　补记　晴寒
　　十六日甲午　楚茨三章　晴寒
　　十七日　补记　晴寒
　　十八日　楚茨四章
　　十九日　补记　晴寒
　　【腊】二十日　楚茨终篇　晴寒
　　二十一日　补记　晴寒
　　二十二日　信南山一章二章　晴寒
　　二十三日　补记　晴寒
　　二十四日　信南山三章四章　晴
　　二十五日　补记　晴
　　二十六日甲辰　信南山终篇　晴
　　【大寒】二十七日　补记　晴
　　二十八日　补记　晴
　　二十九日　补记　晴寒
　　淳熈八年辛丑
　　正月庚寅大
　　一日戊申　读论语　晴寒
　　二日　甫田一章　晴寒
　　三日　汉髙帝五年上　阴微飘雪
　　四日　甫田一章　自昨夜大雪林麓栏槛髙下一色辰后止
　　五日　五年下　阴晦时有雨　夜雪
　　六日　甫田三章　早雪止藏雪申后雪复作晚止七日甲寅　六年上　阴晴不定
　　八日　甫田终篇　阴晦晚大雪遂入夜
　　九日　六年下　早雪止琳琅触目　阴
　　十日　大田一章　晴瓦沟余白腊梅盛开
　　十一日　七年　霜晴已后阴
　　十二日　大田二章　阴寒
　　【立春】十三日　八年　阴时见日
　　十四日　大田终篇　晴时有云
　　十五日　阅欧阳公集　晴风
　　十六日　九年　晴风
　　十七日甲子　瞻彼洛矣一章　晴
　　十八日　十年上　晴
　　十九日　瞻彼洛矣终篇　晴
　　二十日　十年下　日烘腊梅香甚
　　二十一日　裳裳者华序　晴　夜大风
　　二十二日　十一年上　阴风
　　二十三日　裳裳者华　晴
　　二十四日　十一年中　晴　夜小雨
　　二十五日　桑扈　晴和夜风
　　二十六日　十一年下　阴寒
　　【雨水】二十七日甲戌　鸳鸯　阴
　　二十八日　十二年上　阴寒时时小雨
　　二十九日　雨木冰　頍弁一章　午后雪终夜不止三十日　十二年下　早晴申后雪遂终夕
　　二月辛卯小
　　一日　頍弁二章　大雪晚小止复作
　　二日　惠帝元年二年　大雪日夜不息
　　三日　頍弁三章　大雪日夜不息
　　四日　三年四年　早雪止未后晴
　　五日　车牵一章至三章　阴晴不定
　　六日　五年六年　轻阴　余雪可观
　　七日甲申　忌祭　晴
　　八日　七年髙后元年　晴
　　九日　车牵终篇　晴　园梅盛开
　　十日　二年三年
　　十一日　青蝇　阴晴不定　夜小雨
　　十二日　四年五年　细雨时作时止
　　十三日　賔之初筵一章　阴晚晴
　　十四日　六年七年　晴和
　　十五日　读论语　晴和晚大风
　　十六日　八年上　晴和红梅开
　　十七日甲午　賔之初筵二章　晴暖
　　十八日　八年中　阴暖甚晚小雨
　　十九日　作番阳王安母墓表　欲晓大风雨终日滂沲晚晴
　　二十日　八年下　晴
　　【社】二十一日　賔之初筵三章　阴时有雨
　　二十二日　文帝元年　晴
　　二十三日　賔之初筵四章　霜寒晴樱桃花开二十四日　补记　晴杏花开闻春禽
　　二十五日　賔之初筵卒章　晴和
　　二十六日　补记　晴和　桃花开
　　二十七日甲辰　致斋　晴风时有云
　　二十八日　时祭　阴午后晴杂花多开晚雷雨遂入夜
　　【春分】二十九日　补记　阴雨
　　三月壬辰大
　　一日　读宗法　晴　紫荆花开　晚雨
　　二日　二年上　晴
　　三日　鱼藻　晴
　　四日　二年中　晴
　　五日　采菽一章　或晴或阴夜小雨
　　六日　二年下　阴
　　七日　采菽二章　阴雨
　　八日甲寅　诸葛诚之行辍课　阴雨夜晴
　　九日　采菽三章　晴寒　李花开
　　十日　三年　阴晚雨
　　十一日　采菽终篇　阴雨
　　十二日　四年五年　阴雨
　　十三日　角弓一章至四章　阴时见日
　　十四日　六年　晴暖　海棠棃花盛开　夜雨【清明】十五日　读知言　阴晚小雨
　　十六日　七年　晴时有云
　　十七日　角弓五章六章　晴　闻蛙
　　十八日甲子　八年　早晴辰后阴雨遂终夜
　　十九日　角弓终篇　阴雨
　　二十日　九年十年　晴夜小雨
　　二十一日　菀柳　或阴或晴
　　二十二日　十一年上　晴渐热緑阴初成夜雨二十三日　都人士序　阴时有雨午后雨益大遂终夜
　　二十四日　十一年下　晴
　　二十五日　都人士一章　晴　真珠花开
　　二十六日　十二年　晴　百叶桃开
　　二十七日　都人士二章　晴
　　二十八日甲戌　十三年　阴雨
　　二十九日　都人士终篇　阴雨时见日
　　【谷雨】三十日　十四年　晴　竹间蕙开
　　闰三月小
　　一日　阅医经　晴　荼防蔷薇开
　　二日　十五年　阴晚晴　紫竹笋生　闻子规三日　采緑　阴　午后雨遂终夜
　　四日　十六年　细雨
　　五日　黍苗　阴　作荼防架
　　六日　后元年　阴种蓼花时见日筋竹笋生晚雨遂终夜
　　七日　隰桑　雨
　　八日甲申　后二年　晴湿热
　　九日　白华一章二章　阴　种芭蕉
　　十日　后三年四年　雨晚晴夜复雨
　　十一日　白华三章四章　或阴或晴
　　十二日　后五年　晴夜雨　闻鸎
　　十三日　作邵武游玠母墓志　晴
　　十四日　后六年　乍雨乍晴
　　【立夏】十五日　阅医经　晴时有雨
　　十六日　后七年　轻雷小雨
　　十七日　白华五章六章　阴小雨
　　十八日甲午　景帝元年　阴时见日
　　十九日　白华终篇　阴　新荷生
　　二十日　二年上　晴时有云
　　二十一日　緜蛮序　阴时见日
　　二十二日　二年下　阴晴不定小雨
　　二十三日　緜蛮　阴时见日
　　二十四日　三年上　晴初热
　　二十五日　瓠叶　晴　除围炉
　　二十六日　三年中　晴热夜雨
　　二十七日　渐渐之石　终日雨
　　二十八日甲辰　与范元章黄英甫诸人防饭辍课晴热
　　二十九日　黄几先行辍课　晴热
　　四月癸巳大
　　一日　读正防　阴时有雨
　　【小满】二日　三年下　晴极热
　　三日　苕之华　晴热夜太雨
　　四日　补记　雨午后止
　　五日　何草不黄　阴晚雨
　　六日　补记　时时雨
　　七日　文王序　阴夜雨
　　八日　补记　晴夜雨
　　九日甲寅　文王一章二章　阴夜雨
　　十日　补记　大雨如倾
　　十一日　文王三章四章　晴晚阴
　　十二日　四年　阴时时雨湿热
　　十三日　文王五章　晴
　　十四日　五年六年　晴热　蜀葵开
　　十五日　阅医经　晴午微雨
　　十六日　七年中元年　晴开东窻
　　【芒种】十七日　文王终篇　阴
　　十八日　中二年上　阴雨夜大雨
　　十九日甲子　大明一章　阴时有雨
　　二十日　中二年中　晴
　　二十一日　大明二章　或阴或晴
　　二十二日　中二年下　早大雨已止未后晴
　　二十三日　大明三章　晴
　　二十四日　中三年　早晴辰后阴　凉
　　二十五日　大明四章　阴时时雨
　　二十六日　中四年五年　雨
　　二十七日　大明五章六章　雨
　　二十八日　中六年后元年大　雨如倾遂终夜　萱草开
　　二十九日甲戌　大明终篇　早雨辰止午复雨三十日　林伯和来辍课
　　五月甲午大
　　一日　读论语　大雨　致斋
　　【夏至】二日　时祭　早雨止辰后复作遂终夜
　　三日　緜一章　阴时时雨
　　四日　后二年三年武帝建元元年　快晴
　　五日　緜二章　晴未后雷雨　治药
　　六日　绵三四五章　晴热
　　七日　绵六章　晴热
　　八日　建元二年三年　晴午后小雨
　　九日甲申　緜七章　晴已后阴
　　十日　建元四年五年　终日雨
　　十一日　緜八章　大雨
　　十二日　建元六年　雨
　　十三日　緜卒章　大雨
　　十四日　元光元年二年　阴雨夜月明
　　十五日　读易　辰后日出晚雷雨
　　十六日　元光三年　晴湿热
　　【小暑】十七日　棫朴　晴晚小雨
　　十八日　元光四年　晴热晚雨
　　十九日甲午　旱麓一二三章　晴热
　　二十日　元光五年　晴　舶趠风至
　　二十一日　旱麓终篇　晴热
　　二十二日　元光六年　晴热
　　二十三日　思齐一章　晴热
　　二十四日　陈正已行辍课　晴热
　　【初伏】二十五日　思齐二章三章　晴热
　　二十六日　元朔元年　晴热
　　二十七日　思齐终篇　晴热
　　二十八日　元朔二年　晴热
　　二十九日甲辰　皇矣一章　晴热
　　三十日　元朔三年四年　晴热　夜大热
　　六月乙未小
　　一日　读近思録　晴大热
　　【大暑】二日　元朔五年　晴热　黄葵开
　　三日　皇矣二章　晴热
　　四日　元朔六年　晴热
　　【中伏】五日　皇矣三四章　晴热申风雷微雨飘洒　秋虫鸣
　　六日　元狩元年　晴热　晚薄云小雨
　　七日　皇矣五六章　晴热
　　八日　元狩二年三年　晴热　晚雨檐溜有声食顷止
　　九日甲寅　皇矣终篇　晴大热　池莲始开　夜骤雨顷之
　　十日　元狩四年　晴热
　　十一日　灵台一二三章　晴热
　　十二日　元狩五年　晴热　蓼花开
　　十三日　灵台终篇　晴热夜尤热
　　十四日　元狩六年元鼎元年　早骤雨终日阴夜月明
　　十五日　读近思録　晴时有风
　　十六日　元鼎二年三年　晴热
　　十七日　下武　朝霞晴热
　　【立秋】十八日　元鼎四年　晴热
　　十九日甲子　文王有声一二章　晴热
　　二十日　元鼎五年　早阴已后晴
　　二十一日　文王有声三四章　欲晓骤雨顷之终日阴昏后小雨
　　二十二日　元鼎六年　晴热
　　二十三日　文王有声终篇　晴大热
　　二十四日　元封元年　晴热晚骤雨虹见
　　二十五日　生民一章　晴热
　　二十六日　元封二年三年　晴热
　　二十七日　生民二三章　晴热
　　二十八日　元封四年五年　晴热
　　二十九日甲戌　生民四章　晴热午后小雨
　　七月丙申大
　　一日　读论语　晴热
　　二日　元封六年太初元年二年　晴热
　　三日　生民五章　晴热
　　四日　太初三年四年天汉元年　晴热
　　五日　生民六章　晴热
　　六日　天汉二年至征和元年　晴热
　　七日　生民七章　晴热虹见小雨
　　八日　征和二年三年　晴午后阴小雨
　　九日　生民终篇　自五更大风阴午后时时小雨十日甲申　补记十一年　晴午小雨
　　十一日　行苇一二三章　晴时有云　步月墙东水竹幽茂
　　十二日　补记十三年　晴热
　　十三日　行苇四五章　晴热
　　十四日　补记十七年　晴热
　　十五日　读书经　晴热
　　十六日　补记十年　晴热
　　十七日　行苇终篇　晴热
　　十八日　补记二十三年　晴热　豆花开
　　十九日　既醉一二三四章　晴热
　　二十日甲午　补记一年　早凉晴初夜小雨
　　二十一日　既醉终篇　阴午后雨久之
　　二十二日　补记十一年　阴凉
　　二十三日　鳬鹥　阴时时雨秋意翛然木芙蓉开二十四日　补记一年　晴早晚凉午热
　　二十五日　假乐　晴
　　二十六日　补记二年　晴晚阴
　　二十七日　公刘一章　阴
　　二十八日
　　观伯恭病中日记其繙阅论著固不以一日懈至于气之暄凉草木之荣悴亦必谨焉则其察物之勤盖有非血气所能移者矣比来不得复见伯恭固为深恨然于此得窃窥其学力之所至以自警省则吾伯恭之不亡者其诲我亦谆谆矣三复防涕敬书其后云淳熈壬寅新安朱熹













　　东莱集巻十五
　　钦定四库全书
　　东莱别集巻一　　　　　宋　吕祖谦　撰家范一
　　宗法
　　礼不王不禘王者禘其祖之所自出以其祖配之诸侯及其太祖大夫士有大事省于其君干祫及其高祖赵子春秋纂例曰大传云礼不王不禘【明诸侯不得有也】王者禘其祖之所自出【所出谓所系之帝】以其祖配之诸侯及其太祖【诸侯存五庙唯太庙百世不迁及者言逺祀之所及也不言禘者不王不禘无所疑也不言祫者四时皆祭故不言祫也】大夫士有大事省于其君干祫及其髙祖【有省谓有功往见省记者也干者逆上之意言逆上及髙祖也】予据此事体势相连皆説宗庙之事不得谓之祭天【已上注义并赵子义非郑旧释下祭法亦然】礼记防服小记曰王者禘其祖之所自出又下云礼不王不禘正与大传同则诸侯不得禘礼明矣是以祭法曰有虞氏禘黄帝【舜祖颛顼出于黄帝则所谓禘其祖之所自出也】而郊喾【帝王郊天当以始祖配天即舜合以颛顼配天也为身继尧绪不可舍唐之祖故推喾以配天而以颛顼为始祖情礼之至也】祖颛顼【舜之世系出自颛顼故以为始祖】而宗尧【当禹身亦宗舜凢祖者创业传世之所出也宗者徳髙而可尊其庙不迁也】夏后氏亦禘黄帝【义同舜也】而郊鲧【禹尊父且已有水土之功故以配天也】祖颛顼【禹世系亦出于颛顼也】而宗禹【当禹身亦宗舜子孙乃宗禹也】殷人禘喾【殷祖契出自喾】而郊冥【有水功故推以配天】祖契【汤出契后】而宗汤【当汤身未有宗】周人禘喾【义与殷同】而郊稷【有播殖之功且为始祖也】祖文王而宗武王【当武王身亦未有宗】
　　赵子曰予谓禘郊祖宗并叙永世追祀而不废絶者也禘者帝王立始祖之庙犹谓未尽其追逺尊先之义故又推寻始祖所出之帝而追祀之以其祖配之者谓于始祖庙祭之便以始祖配祭也此祭不兼羣庙之主为其踈逺不敢防狎故也其年数或毎年或数年未可知也郑注祭法云禘为配祭昊天上帝于圜丘也盖见祭法所説文在郊上谓为郊之最大者故为此説耳祭法所论禘郊祖宗者谓六庙之外永世不絶者有四种耳非闗祭祀也禘之所及最逺故先言之耳岂闗圜丘哉若是圜丘五经之中何得无一字说处又云祖之所自出谓感生帝灵威仰也此何妖妄之甚此文出自防纬始于汉哀平间伪书也故桓谭贾逵蔡邕王肃之徒疾之如雠而郑通之于五经其为诬蠧甚矣
　　牧之野武王之大事也旣事而退柴于上帝祈于社设奠于牧室遂率天下诸侯执豆笾逡奔走追王太王亶父王季歴文王昌不以卑临尊也
　　谓不以卑临尊此出于后来汉儒之説无疑而非追王之本意也仪礼防服传曰父至尊也天子至尊也君至尊也则父与天子人君其尊等耳太王与文王乃武王之祖父其尊孰大于是曷为待追王而后尊哉然则追王者何意曰考之武成曰太王肇基王迹王季其勤王家我文考文王克成厥勲诞膺天命盖三王皆肇基之主所以追王之也
　　上治祖祢尊尊也下治子孙亲亲也旁治昆弟合族以食序以昭穆别之以礼义人道竭矣
　　上治祖祢下治子孙旁治昆弟此三句正是宗法大传一篇主説宗法盖尊祖然后能敬宗故此篇之首先説禘祭到此一节便説睦族治子弟之事治是整齐不必作正
　　异姓主名治际会名著而男女有别
　　大抵妇人尊卑本无定位随其夫之尊卑耳故所主者在名
　　五世袒免杀同姓也六世亲属竭矣
　　五世比之六世尚有可得降杀到得六世只但同姓而已
　　其庶姓别于上而戚单于下
　　礼记庶姓即左传所谓氏族如襄二十五年崔武子欲娶东郭偃之姊偃曰男女辨姓今君出自丁臣出自桓不可盖崔与东郭皆是氏其姓同出于姜自姜姓中分别出来便有所谓崔氏所谓东郭氏此便是庶姓别于上也戚单于下盖亲尽也
　　系之以姓而弗别
　　即上所谓姜姓之类郑氏曰周之礼所建者长也姓正姓也始祖为正姓高祖为庶姓系之弗别谓若今宗室属籍也周礼小史掌定系世辨昭穆
　　周道然也
　　不娶同姓自周始如尧厘降二女于妫汭舜与尧皆出自黄帝
　　君有合族之道
　　如诗所谓饮食宴乐同姓是也盖君虽絶宗而恩自不可废族人不得以其戚戚君位谓族虽有尊卑为臣者虽属尊不敢与君叙列君至尊也
　　庶子不祭明其宗也
　　如曾子问所谓供其牲物所以辨其大宗故也
　　别子为祖
　　如鲁桓公生四子荘公既立为君则庆父叔牙季友为别子
　　继别为宗
　　如公孙敖继庆父是为大宗
　　继祢者为小宗
　　如季武子立悼子悼子之兄曰公弥悼子既为大宗则继公弥者为小宗所以谓之继祢者盖自继其父为小宗不继祖故也
　　尊祖故敬宗敬宗尊祖之义也
　　盖诸族必敬宗子者以宗子是祖之嫡尊其所自来故敬嫡也
　　公子有宗道
　　假如国君有兄弟四人二庶而一嫡嫡者君之同母弟公子既不敢宗君君则命同母弟为之宗使庶兄弟宗焉若皆庶而无嫡则须令庶长权摄祭事传至子则自为宗矣
　　絶族无移服
　　谓四从兄弟无服移者推也谓推不去
　　亲者属也
　　如期服亲兄弟之属也大功同堂兄弟之属也此类皆是
　　亲亲故尊祖尊祖故敬宗
　　此一篇之纲目人爱其父母则必推其生我父母者祖也又推而上之求其生我祖者则又曾祖也尊其所自来则敬宗儒者之道必始于亲此非是人安排盖天之生物使之一本天使之也譬如木根枝叶繁盛而所本者只是一根如异端爱无差等只是二本皆是汗漫意思
　　敬宗故收族
　　收族如穷困者收而养之不知学者收而教之
　　收族故宗庙严
　　宗族既合自然繁盛族大则庙尊如宗族离散无人收管则宗庙安得严耶
　　宗庙严故重社稷
　　盖有国家社稷然后能保宗庙安得不重社稷
　　重社稷故爱百姓
　　国以民为本无民安得有国乎故重社稷必爱百姓也
　　爱百姓故刑罚中
　　盖心诚爱民则谨于刑罚无不中矣
　　庶民安故财用足
　　盖民有定居而上不扰之则可以生殖财用上既爱下下亦爱上此是第一件其次欢欣奉上乐输其财和气感召则时和嵗丰万物盛多
　　财用足故百志成
　　盖虽有此志而无财以备礼则志不成财用既足则祭祀合族皆可举矣所谓万物盛多能备礼也
　　百志成故礼俗刑
　　礼俗不可分为两事且如后世虽有笾豆簠簋百姓且不得而见安能习以成俗故礼俗不相干故制而用之谓之礼习而安之谓之俗如春秋祭祀不待上令而自安而行之刑是仪刑之刑须是二者合为一方谓之礼俗若礼自礼俗自俗不可谓之礼俗
　　不显不承无斁于人斯
　　且如成王能尽得许多事则在文武岂不甚显在成王岂非是能承【有文武在前岂非甚顕】
　　此两句总结一篇之意前面有许多事到得礼俗成后方有此意思惟王万年子子孙孙永保民此言无斁于人斯之意
　　徳盛者流逺徳薄者流浅
　　右大传
　　礼不王不禘
　　礼不王不禘则知诸侯嵗缺一祭为不禘明矣至周以祠为春以禴为夏宗庙嵗六享则二享四祭为六矣诸侯不禘其四享欤故夏商诸侯夏特一祫王制谓祫则不禘禘则不甞假其名以见时祀之数尔作记者不知文之害意过矣
　　禘于夏周为春夏甞于夏周为秋冬作记者交举二气对互而言耳享尝云者享为追享朝享禘亦其一耳尝以配之亦对举秋冬而言也夏商以禘为时祭知追享之必在夏也然则夏商天子嵗乃五享禘列四祭并祫而五也周改禘为禴则天子享六诸侯不禘又嵗缺一祭则亦四而已矣王制所谓天子祫犆祫禘祫尝祫烝既以禘为时祭则祫可同时而举【所以物薄而阙従旧】诸侯祫犆【如天子】禘一犆一祫言于夏禘之时止于一祭特一祫而已然则不王不禘又着见于此矣下又云尝祫烝祫则尝烝且祫无疑矣若周制亦当缺一时之祭则当云诸侯祠则不禴禴则不尝云
　　追王太王亶父王季歴文王昌不以卑临尊也
　　文王之志固欲成太王王季之业武王周公继其志追王之取宗庙之中叙昭穆辨贵贱辨贤逮贱序齿义之大者也践文王之位行文王之礼奏文王之乐敬文王之尊爱文王之亲如文王之生之存所以为逹孝
　　从服有六有属从有徒从有从有服而无服有从无服而有服有从重而轻有从轻而重
　　从轻而重所因者自轻而已从之乃反重也从重而轻妻为重义其父母当重而已反轻从无服而有服所从者自无而已反有从有服而无服所从者自有而已乃无服
　　有百世不迁之宗
　　今无宗之家所祭不能追逺大宗则百世不迁言百世已逺矣小宗大宗宗人主礼者统宗族之事者宗也故称宗子国有宗正大抵主族中之礼故以主称宗人唐虞已称秩宗掌礼秩典秩也宗宗族之礼也
　　王者禘其祖之所自出以其祖配之而立四庙庶子王亦如之
　　禘其祖之所自出始受姓者也其祖配之以始祖配也文武必以稷配后世必以文王配所出之祖无庙于太祖之庙禘之而已万物本乎天人本乎祖故以所出之祖配天地周之后稷生于姜嫄姜嫄已上更推不去也文武之功起于后稷故配天者须以后稷
　　别子为祖继别为宗继祢者为小宗
　　宗子继别为宗言别则非一也如别子五人五人各为大宗所谓兄弟宗之者谓别子之子继祢者之兄弟宗其小宗子也
　　庶子不祭祖者明其宗也
　　宗子既祭其祖祢则支子不得别祭所以严宗庙合族属故曰庶子不祭祖与祢明其宗也若已为宗子而弟有子其弟既死其子欲祭其父必从祖祔食于宗子之家殇与无后必宗子主之为可若有后者亦使宗子主之则子有不得事其父矣传曰子不私其父则不成为子故兄弟生而异宫所以尽子之私养及其没也反不得主其祭于义安乎盖异宫者必祭于其宫而其子祭其祭也必告于宗子而后行不得而专亦所以明其宗子有祭必先与焉卒祭而后祭其父故曰支子不祭祭必告于宗子又曰终事而后敢私祭若非异宫则礼有所不得申礼不得申则虽祔食于祖庙可也庶子不祭祖【不止言王考而已】明其宗也【明宗子当祭也】不祭祢【以父为亲之极甚者故义发此文】
　　右横渠张先生礼记觧
　　支子不祭祭必告于宗子
　　去国三世爵禄有列于朝出入有诏于国若兄弟宗族犹存则反告于宗后【曲礼】
　　自天子逹于庶人防从死者祭从生者支子不祭【王制】孔子曰宗子虽七十无无主妇非宗子虽无主妇可也【曾子问】
　　曾子问曰宗子为士庶子为大夫其祭也如之何孔子曰以上牲祭于宗子之家祝曰孝子某为介子某荐其常事若宗子有罪居于他国庶子为大夫其祭也祝曰孝子某使介子某执其常事摄主不厌祭不旅不假不绥祭不配布奠于賔賔奠而不举不归肉其辞于賔曰宗兄宗弟宗子在他国使某辞
　　曾子问曰宗子去在他国庻子无爵而居者可以祭乎孔子曰祭哉请问其祭如之何孔子曰望墓而为坛以时祭若宗子死告于墓而后祭于家宗子死称名不言孝身没而已子防之徒有庶子祭者以此若义也今之祭者不首其义故诬于祭也
　　曾子问曰殇不祔祭何谓阴厌阳厌孔子曰宗子为殇而死庶子弗为后也其吉祭特牲祭殇不举无肵爼无酒不告利成是谓阴厌凢殇与无后者祭于宗子之家当室之白尊于东房是谓阳厌郑氏曰祭成人始设奠于奥迎尸之前谓之阴厌尸谡之后改馔于西北隅谓之阳厌庶子弗为后者族人以其伦代之明不序昭穆立之庙其祭之就其祖而已代之者主其礼其吉祭特牲尊宗子从成人也凢殇则特豚自卒哭成事之后为吉祭祭殇不举无肵爼无酒不告利成此其无尸及所降也其他如成人举肺脊肵爼利成礼之施于尸者是谓阴厌者宗子而殇祭之于与之礼小宗为殇其祭礼亦如之凢殇谓庶子之适也或昆弟之子或从父昆弟无后者如有昆弟及诸父此则今死者皆宗子大功之内亲共祖祢者言祭于宗子之家者为有异居之道也无庙者为坛祭之亲者共其牲物宗子皆主其礼当室之白尊于东房异于【阙】宗子之为殇当室之白谓西北隅得户明者也明者曰阳凡祖庙在小宗之家小宗祭之亦然宗子之适亦为凡殇过此以徃则不祭也【曽子问】
　　适子庶子祗事宗子宗妇虽贵富不敢以贵富入宗子之家虽众车徒舎于外以寡约入子弟犹归器衣服裘衾车马则必献其上而后敢服用其次也若非所献则不敢以入于宗子之门不敢以富贵加于父兄宗族若富则具二牲献其贤者于宗子夫妇皆齐而宗敬焉终事而后敢私祭【内则】
　　王者禘其祖之所自出以其祖配之而立四庙庶子王亦如之别子为祖继别为宗继祢者为小宗有五世而迁之宗其继髙祖者也是故祖迁于上宗易于下尊祖故敬宗敬宗所以尊祖祢也庶子不祭祖者明其宗也庶子不为长子斩不继祖与祢故也庶子不祭殇与无后者殇与无后者从祖祔食庶子不祭祢者明其宗也亲亲贵贵长长男女之有别人道之大者也
　　宗子母在则妻禫
　　士不摄大夫士摄大夫唯宗子【防服小记】
　　五月三月之防壹不食再不食可也比葬食肉饮酒不与人乐之叔母世母故主宗子食肉饮酒【防大记】
　　父子一体也夫妻一体也昆弟一体也故父子首足也夫妻牉合也昆弟四体也故昆弟之义无分然而有分者则辟子之私也子不私其父则不成为子故有东宫有西宫有南宫有北宫异居而同财有余则归之宗不足则资之宗
　　为人后者孰后后大宗也大宗者尊之统也禽兽知母而不知父野人曰父母何算焉都邑之士则知尊祢矣大夫及学士则知尊祖矣诸侯及其太祖天子及其始祖之所自出尊者尊统上卑者尊统下大宗者尊之统也大宗者收族者也不可以絶故族人以支子后大宗也适子不得后大宗
　　诸侯之子称公子公子不得祢先君公子之子称公孙公孙不得祖诸侯此自卑别于尊者也若公子之子孙有封为国君者则世世祖是人也不祖公子此自尊别于卑者也是故始封之君不臣诸父昆弟封君之子不臣诸父而臣昆弟封君之孙尽臣诸父昆弟【仪礼防服传】
　　笃公刘于京斯依跄跄济济俾筵俾几既登乃依乃造其曹执豕于牢酌之用匏食之饮之君之宗之毛氏曰君之宗之为之大宗也
　　司空季子曰黄帝之子二十五人其同姓者二人而已唯青阳与夷鼓皆为已姓青阳方雷氏之甥也夷鼓彤鱼氏之甥也其同生而异姓者四母之别为十二姓凢黄帝之子二十五宗其得姓者十四人为十二姓姬酉祈已滕葴任荀僖姞儇依是也唯青阳与仓林同于黄帝故皆为姬姓【国语】
　　韦昭注曰继别为大宗别子庶孙乃为小宗耳得姓以德居官而初赐之姓十四人为十二姓二人为姬二人为已司马贞史记索隠曰黄帝二十五子得姓者十四人史记旧解四为三言得姓者十三人耳按国语十四人为十二姓其文甚明唯姬姓再称青阳盖国语之误所以致令前儒共疑其姬姓青阳当为嚣是帝喾祖本与黄帝同姬姓其国语上文青阳即是少昊金天氏为己姓者耳
　　国君之适长为世子继先君之正统自母弟而下皆不得宗次适为别子别子既不得祢先君则不可宗嗣君又不可无所统属故为先君一族大宗之祖其生也适庶兄弟皆宗之【别子之母弟虽适子与羣公子同不得谓之别子】其死也子孙世世继之为先君一族之大宗凢先君所出之子孙皆宗之虽百世不迁无后则族人以支子继之【此谓别子为祖继别为宗】羣公子虽宗别子而自为五世小宗之祖死则其子其孙为继祢继祖之小宗至五世以上则上迁其祖下易其宗无子孙则絶【此谓继祢者为小宗】每一君有大宗世世綂其君之子孙故曰宗其继别子之所自出者百世不迁者也别子所自出谓别子所出之先君【如鲁季友乃桓公之别子所自出即桓公大宗者乃桓公一族之大宗】公子之公为其士大夫之庶者宗其士大夫之适者则别子为先君大宗之祖羣公子皆宗之是谓有大宗而无小宗若君无次适可立为别子止有庶公子数人则不可无宗以綂当立庶长一人为小宗使诸弟皆宗之是谓有小宗而无大宗【若庶长死国君复追立庶长为别子以为先君一族大宗之祖而以其子继之此虽不经见然以义求之则一君之大宗不可以絶后也】若君之正适外止有一公子既不可宗君又无昆弟宗已是谓无宗亦莫之宗然此公子亦为其先君一族大宗之祖没则百世相继先君之子孙皆宗之如大宗法国君主先君之祀上可及先君之太祖而下为先君子孙之宗故曰尊者尊綂上别子为先君百世大宗之祖而不敢祢先君故曰卑者尊统下大宗者所以綂先君之子孙非綂别子之子孙故曰大宗尊之统也又曰继别子之所自出【宗子议】
　　宗子法乆不行今虽士大夫亦无收族之法欲约小宗之法且许士大夫家行之其异宫同财有余则归不足则取及昏冠防祭必告皆酌今可行仍以古法详立条制使之遵行以为睦宗之道亦无所害于今法可以渐消析居争竞之丑所补当不细矣【杂议】
　　古之典礼者皆以宗名之故伯夷作秩宗周官有宗伯下及乎都家皆有宗人宗者庙也礼始于亲亲之法非庙不綂所以别姓收族无不出于祖庙不主乎宗祖故天子之元子为天子之大宗以继其太祖而别子为诸侯诸侯不敢祖天子而自为一国之太祖故诸侯元子亦为诸侯之大宗而继其太祖而别子为大夫大夫亦不敢祖诸侯而自立家为别子之祖继别者为宗亦谓之大宗所以别小宗而百世不迁者也小宗有四五世则迁者也故继高祖之宗得祀髙祖凢族兄弟皆宗之族兄弟同出于髙祖故髙祖与族兄弟之服皆三月至于继祖继曾祖继祢所祀所宗莫不仿此故其所继者皆谓之宗子以主家政而宗之者皆听命焉诸侯大夫之大宗乆废不讲惟小宗若可行于今然士大夫庙制世数之等与宗子族食之差其详可得闻欤至宗子必以世适有才不才间有所废置变之则宗法坏不变则家不行支子不祭必告于宗子古者仕不出乡则支子常得与祭于宗以今之仕者出处之不常将有终身不与者可乎至于尊祖奉宗之心或夺于贵富同财归资之法或废于私藏严之则贼防寛之则弛法如庶民之无知虽父兄犹有不听何有于宗子乎将使家政修宗法举严祭享谨冠昏货财不私法度如一其亲亲之道至于祖迁宗易而后已亦有道乎【防问并芸阁先生】
　　管摄天下人心收宗族厚风俗使人不忘本须是明谱系收世族立宗子法【一年有一年工夫】
　　宗子法坏则人不自知来防以至流转四方徃徃亲未絶不相识今且试以一二巨公之家行之其术要得拘守得须是且如唐时立庙院仍不得分割了祖业使一人主之
　　凢人家法须月为一防以合族古人有花树常家宗防法可取也毎有族人逺来亦一为之吉凶嫁娶之类更须相与为礼使骨肉之意常相通骨肉易踈者只为不相见情不相接尔
　　今无宗子故朝廷无世臣若立宗子法则人知尊祖重本人既重本则朝廷之势自尊古者子弟从父兄今父兄从子弟由不知本也且如汉高祖欲下沛时只是以帛书与沛父老其父兄便能率子弟从之又如相如使蜀亦移书责父老然后子弟皆听其命而从之只有一个尊卑上下之分然后顺从而不乱也若无法以聮属之安可且立宗子法亦是天理譬如木必有从根直上一榦亦必有旁枝又如水虽逺必有正源亦必有分派处自然之势也【已上并程氏遗书】







　　宗法条目
　　【按与朱晦庵书云宗法春夏间尝令诸弟读大传颇欲略见之行事其条目未堪传家问与叔位同居向来先人以先叔久病之故尽推祖业畀之后来防得两位藐然却无系属今年商量两位随力多少桩办一项钱共祭祀宾客等用令子弟一人主之今方行得数月俟数年行得有次序条目始可定也此乃辛丑年所定条目】
　　祭祀
　　日
　　晨先诣家庙烧香然后于尊长处问安
　　朔望
　　长少晨诣家庙瞻拜设酒三杯茶三盏【隔夜别研茶】时果三品【遇新麦出则设汤饼三分新米出设饭三分侑以时味】唯正月朔荐茧及汤饼
　　荐新及节物
　　荐新以朔望
　　节物
　　正月立春日荐春饼　元宵荐圆子盐防汤焦防　二月社荐社饭秋社同　三月寒食荐稠饧冷粥蒸菜【以百四日】　五月端午荐团粽　七月七夕荐果食　九月重阳荐萸菊糕
　　时祭
　　祭用春分夏至秋分冬至
　　前期五日修补屋宇检视祭料祭具
　　前期一日洒扫祭所涤濯陈设祭具具祭馔果六品醢酱蔬共六品面食米食鱼肉羮饭共六品丰俭以家之有无岁之丰歉为之节今岁毎祭以陆贯足为率是日与祭者并沐浴致斋男子防于书室
　　祭日质明行礼礼具祭仪
　　忌日
　　曽祖以下设位于堂祭食从家之旧俗用素馔前期一日治食料洒扫铺设子弟已娶者并出书院致斋忌日早张影貎事具而祭祭料称家之有无物之贵贱
　　髙祖以上遇忌日张影貌于堂设茶酒瞻拜
　　省坟
　　用寒食十月旦检校墙围享亭如有损阙随事修整
　　婚嫁
　　嫁壹伯贯文省
　　婚伍拾贯文省
　　其余随本位之有无遇宅计不足则取之诸位
　　生子
　　毎生子给羊酒之费男九贯省女六贯省
　　租赋
　　毎遇夏秋税起催日先期输纳请到朱抄排年分架阁
　　家塾
　　居处
　　屋宇损漏户牖破缺【如门无闗或牕纸破之类】与凢日用之未备者【谓靣盆浴汤及洒扫之类】在塾诸生告于掌事者以时脩整掌事者亦时一检校
　　饮食
　　尊长月一具食延塾之师在塾诸生佐掌事者检校毎日二膳冷暖失节在塾诸生告于掌事者随轻重行遣掌事者亦时一检校药物准此【师疾诸生侍粥药】
　　衣服
　　以家之有无诸生之众寡为之节
　　束脩
　　以家之有无诸生之众寡为之节
　　合族
　　四仲时祭后饮福
　　宗族内外姻逺至具酒三行
　　两位旦望防饭谋家事
　　賔客
　　庆吊
　　今逐旋桩料
　　送终
　　以家之有无防之大小为节
　　诸项钱除祭祀所桩外皆许移用
　　防计
　　内之收支不留底
　　谓两位闗到钱物及拨钱物付两位并不用干照文字
　　外之收支并留底
　　谓买物成项目者并要客人领钱文字零碎食料并要市买支破单子就铺买物并要铺单子以上并依月日排号粘成案底
　　嵗终宅计具收支都帐及科拨来嵗钱物
　　嵗终两位用度之余以十之一归宅计
　　嵗终簿书案底排年月号别柜架阁
　　规矩
　　子弟不奉家庙未冠执事很慢已冠頽废先业并行夏楚
　　执事很慢谓祭祀时醉酒髙声喧笑鬬争久待不至之类
　　頽废先业谓不孝不忠不亷不洁之类凡可以破坏门戸者皆为不孝凡出仕不问官职大小蠹国害民者皆为不忠凡法令所载赃罪皆为不防凡法令所载滥罪皆为不洁
　　中庭小牌约束
　　晨兴长幼诣家庙瞻敬【十歳以下免】
　　果脯鲊酱先储以共时祭
　　子弟出入婢仆増减并禀尊长
　　非院子小童不许入中门【小童用十二以下者事须众力者子弟监视】
　　进退婢仆约束
　　凡进退婢仆并先书于籍【进者书乡贯姓名年月及牙保退者年满或遣去各书其由】
　　禀尊长请书押如未经书押而擅行者子弟夏楚婢仆改正【成契者毁抹已去者复归】










　　东莱别集巻一
　　钦定四库全书
　　东莱别集巻二　　　　　宋　吕祖谦　撰家范二
　　昏礼
　　陈设
　　前期一日女氏使人张陈其壻之室【司马氏曰床榻荐席椅桌之类壻家当具之氊褥帐幔衾绹之类女家当具之衣服袜履等皆鎻之箧笥世俗尽陈之欲矜富侈此乃婢妾小人之态不足为也文中子曰昏娶而论财夷虏之道也夫昏姻者所以合二姓之好上以事宗庙下以继后世也世俗之贪鄙者将娶妇先问资装之厚薄将嫁女先问聘财之多少至于立契约云某物若干以求售其女者亦有既嫁而复欺给负约者是乃驵侩鬻奴卖婢之法岂得谓之士大夫昏姻哉其舅姑既被欺绐则残虐其妇以摅其忿由是爱其女者务厚资装以悦其舅姑殊不知彼贪鄙之人不可盈厌资装既竭则安用汝女哉于是质其女以责货于女氏货有尽而责无穷故昏姻之家徃徃终为仇讐矣是以世俗生男则喜生女则戚至有不举其女者用此故也然则议昏姻有及于财者皆勿与为昏姻可也】及期壻具盛馔设椅桌各二于室中东西相向各置杯匕箸蔬果于桌上【子舎隘狭或东西北向皆不可知今假设南向之室而言之左为东右为西前为南后为北】酒壶在东席之后墉下置合卺一注于其南桌上【卺以匏剖为二如无匏以杯代】设盥盆二于室之外帨巾二皆有架盥盆有勺
　　亲迎
　　期日壻氏告迎于庙【无庙者即影堂】设酒果香茶主人【谓尊长】北向焚香酹酒俛伏兴祝【以家之子弟为之】怀辞由主人左东向出辞跪读祝与主人及壻及在位者皆再拜出彻酒果阖庙门壻乘马【不乘马者以轿】前引妇车【妇车迎妇之车或用担子】将至女氏之傧【以女氏之子弟为之】俟于大门之外壻下马【乘轿者下轿】傧揖入门主人揖賔而先【賔谓壻也】賔从主人见于庙【见女氏之先祖设香案于行馆之正位】賔再拜上香又再拜既见庙见女之尊长再拜致辞又再拜主人揖賔出賔主各就位酒三行卒食兴女氏奉女辞于庙亦设酒果香茶主人亦北向立焚香酹酒俯伏兴祝【以女家子弟为之】怀辞由主人左出辞跪读祝兴再拜彻酒果阖庙门【有父母者辞庙毕母面南于房外女出于母左父西面醴女而戒之母整冠饰戒诸西阶之上无父母则尊长戒之】姆奉女出门壻揖之导妇升车女既升车壻乘马而先俟于其家之防事俟妇下车揖之遂导以入妇从之执事先设香酒脯果于家庙【无庙者即影堂】舅姑盛服于家庙之上舅在东姑在西賛者导壻以妇至于阶下【无阶者立于影堂之前】主人进北向立焚香跪酹酒俛伏兴祝懐辞由主人之左进东靣出辞跪读祝懐辞兴主人再拜退复位壻与妇拜如常仪出彻酒果阖庙门賛者导壻揖妇而先妇从之适其室至室外相向立妇从者沃壻盥壻从者沃妇盥帨手毕揖而入室妇从者布席于阃内东方壻从者布席于西方壻妇逾阃壻立于东席妇立于西席賛者揖壻再拜【程氏曰男下女】姆侍扶妇答拜壻搢笏举妇蒙首遂就坐执事者进酌壻揖妇举饮食至揖妇食执事者再酌壻揖妇举饮无殽执事者取卺分置壻妇之前酌酒于卺壻妇举饮食至壻妇亦举食酒三行毕壻出就他室姆与妇留室中乃彻馔置室妇从者馂壻之余壻入室脱服妇从者受之妇脱服壻从者受之烛出【古诗曰结髪为夫妇言自稚齿始结髪以来即为夫妇犹李广结髪与匈奴战也今世俗有结髪之仪此尤可笑也】于壻妇之适其室也主人以酒馔礼男賔于外防主妇以酒馔礼女賔于中堂如常仪【古礼明日舅姑乃飨送者今从俗】不用乐【曽子曰取妇之家三日不举乐思嗣亲也今俗昏礼用乐殊为非礼】
　　妇见尊长
　　妇明日盛服饰俟见尊长平明尊长坐于堂上賛者见妇于尊长妇北向拜于堂下升自西阶执事者以箱实币帛置于尊长之前妇降阶又拜防属相拜者少进相拜








　　东莱别集巻二
　　钦定四库全书
　　东莱别集巻三
　　家范三
　　葬仪
　　筮宅
　　既殡谋葬择地得数处【温公书仪】
　　伊川先生曰卜其宅兆卜其地之美恶也非阴阳家所谓祸福者也地之美者则其神灵安其子孙盛若培拥其根而枝叶茂理固然矣地之恶则反是然则曷谓地之美者土色之光润草木之茂盛乃其验也而拘忌者惑于择地之方位决日之吉凶不亦泥乎甚者不以奉先为计而专以利后为虑尤非孝子安措之用心也惟五患者不得不愼湏使异日不为道路不为城郭不为沟池不为贵势所夺不为耕犂所及【一本所谓五患者沟渠道路避村落逺井窰】既葬则以松脂涂棺椁石灰封墓门此其大略也
　　执事掘兆四隅外其壤【兆茔域也】掘中南其壤【为葬将北首故也】命筮者【择逺亲或賔客为之】及祝执事者皆吉冠素服【依开元礼素服者但彻去华采之饰而已】执事者布筮席于兆南北向【阙】
　　主人既朝哭适兆所立于
　　席南当中壤北向免首绖左拥之【温公书仪按仪礼注免绖者不敢纯凶】命筮者在主人之右筮者东面抽上椟兼执之【仪礼注韇藏防之器也兼与防执之】进南面受命于主人命筮者从旁命之曰哀子某为其父某官筮宅度兹幽宅兆基无有后艰【参用仪礼温公书仪按书仪为父则称孤子为母则称哀子仪礼命筮云哀子某为其父无称孤子之文今从仪礼仪礼称为其父某甫古人尚质故称父字今恐非人子所安止从书仪】筮人许诺右旋就席北面坐述命【士防礼不述命既受命而申言之曰述不述者士礼略今从开元礼】指中封而筮【中封中央壤也】占既得吉则执防东向进告于莅筮者及主人曰从主人绖哭若不从更筮他所如初仪【并温公书仪】
　　祭后土
　　兆既得吉执事者于其中壤及四隅各立一标当南门立两标祝帅执事者入设后土氏神位于中壤之左南向【古无此开元礼有之】置椅桌盥盆帨架盏注脯醢【或不能如此只常食两三味】皆如常日祭神之仪【但不用纸钱】告者与执事者皆入【卜者不入】序立于神位东南重行西向北上立定俱再拜告者盥手洗盏斟酒进跪酹于神座前俛伏兴少退北向立搢笏执词进于神座之右东面跪读之曰维年月朔日子某官姓名敢昭告于后土氏之神今为某官姓名【主人也】营建宅兆神其保佑俾无后艰谨以清酌脯醢祗荐于神尚飨讫兴复位告者再拜出祝及执事者皆西向再拜彻馔出主人归殡前北向哭【并温公书仪】
　　按周礼冡人甫竁遂为之尸正义云先郑以遂为之尸据始穿时祭墓地冡人为之尸后郑据始穿时无祭事至葬讫成墓乃始祭墓故冡人为尸又云是墓新成祭后土以此考之则后土之祭古有此礼但郑司农以为始穿墓时祭郑康成以为墓既葬后祭开元礼盖从郑司农之説也
　　卜日
　　卜葬日于三月之初【若墓逺则卜于未三月之前】主人先议定可葬日三日【谓可以办具及于事便者必用三日备不吉也】执事者布卜席于殡门外闑西北向主人既朝哭与众主人【谓亡者诸子】出立于殡门外之东壁下西向南上阖东扉主妇立于其内主人进立于门南乃北靣免首绖左拥之莅卜者【按仪礼族长涖卜吉服】立主人东北乃西向卜者执龟东向进受命于莅卜者命之曰哀子某【书仪称孤子今从仪礼】将以今月某日【先卜逺日不吉再卜近日】卜葬其父某官考降无有悔【考上也降下也言卜此日葬魂神上下得无近于咎悔者乎】卜者许诺右旋就席西向坐述命卜不吉则又兴受命述命再卜占既得吉兴告于莅卜者及主人曰某日从主人绖与众主人皆哭又使人告于主妇主妇亦哭主人与众主人入至殡前北向哭遂使人告于亲戚僚友应会葬者【并温公书仪】按仪礼筮宅无用卜之文卜日无用筮之文温公书仪参用卜筮今从古礼
　　啓殡
　　先防二日既夕哭请啓期告于賔【仪礼正义按温公书仪墓逺则于发引前一日启殡则亦当先发引二日既夕哭请启期告于賔】明旦夙兴【仪礼正义】执事者帷其听事【帷之为有妇人在焉既夕礼迁于祖用轴注盖象平生将出必辞尊者檀弓曰防之朝也顺死者之孝心也其哀离其室也故至于祖考之庙而后行殷朝而殡于祖周朝而遂塟开元礼无朝庙礼今从周制礼又云既载而祖于庭今人既载遂行无宿于庭者又庭中难施哭位故但祖于防事防事有进而无退无防事者但向外之屋可置柩者皆可也】备功布长三尺【以新布稍细者为之并温公书仪按仪礼注功布灰治之布也正义云商祝拂柩用功布是拂拭去尘也二礼图云旧图云功布谓以大功之布长三尺以御柩居前为行者节度又隐义云羽葆功布等其象皆如麾旌旗无旒者周谓之大麾以此攷之则功布启殡时手执之以拂拭出葬时竿掲之以指麾】五服之亲皆来防各服其服【温公书仪】主人及众主人皆去冠绖以邪布巾帕头【参酌开元礼新修】入就位哭【温公书仪】按仪礼既夕礼云大夫髽散带垂即位如初注为将启变也此互文以相见耳髽妇人之变防服小记曰男子免而妇人髽正义云为将启变也凡男子免与括髪散带垂妇人髽皆当小敛之节今于启殡时亦见尸柩故变同小敛之时故云为将启变也云此互文以相见耳髽妇人之变者髽既是妇人之变则免是男子之变今丈夫见其人不见免则丈夫当免矣妇人见其髽不见人则妇人当髽矣故云互文以相见耳啓后着免后至卒哭其服同矣以其反哭之时更无变服之文故知同也又按士虞礼云主人及兄弟如葬服正义云葬服者既夕曰丈夫髽散带垂也此唯谓葬日反日中而虞及三虞时其后卒哭即服其故服是以既夕礼注云自卒至殡自啓至葬主人之礼其变同则始虞与葬服同三虞皆同至卒哭卒去无时之哭则依其防服乃变麻服葛也温公书仪以谓自啓殡至于卒哭日数甚多今已成服使五服之亲皆不冠而袒免恐其惊俗故但各服其服而已若从古礼使五服之亲皆不冠而袒免诚为骇俗若从书仪则人子于啓殡动柩之际其服畧无所变亦未安今参酌惟主人及众主人变服免之制虽郑康成亦云未闻【士防礼云众人免于房注免之制未闻旧説以为如冠状广一寸防服小记曰斩衰括髪以麻免而以布此用麻布为之状如今之着防头矣自项中而前交于额上却绕紒也然则郑康成之说亦不过以意揣摩而已】故止从开元礼
　　执事者迁灵座及椸于旁侧【为将啓殡】祝凶服【非五服者则去华盛之服】执功布止哭者北向立于柩前抗声三告曰谨以吉辰啓殡既告内外皆哭尽哀止【既夕礼商祝袒免执功布入升自西阶尽阶不升堂声三啓三命哭注功布灰治之布也执之以接神为有所拂防也声三三有声存神也啓三三言啓告神也旧説以为声噫嘻也开元礼祝三声噫嘻今恐惊俗但用其辞拂芳味切防芳丈切】妇人退避于他所【为役者将入】主人及众主人辑杖立视啓殡【防大记大夫哭殡则杖哭柩则辑杖注哭殡谓既涂也哭柩谓啓柩后也辑敛也谓举之不以柱地也天子诸侯之杖不入庙门】祝取铭旌置灵座之侧役者入彻殡涂及墼【居的反説文曰瓴适也一曰未烧者】扫地防之祝以功布拂去棺上尘覆以裌衾【既夕礼祝取铭置于重今以防帛代重故置于灵座前】役者出妇人出就位立哭执事者复设椸及灵座于故处乃彻宿奠置新奠【既夕礼迁于祖正柩于两楹间席升设于柩西奠设如初注奠设如初东面也不统于柩神不西面也不设柩东东非神位也开元礼不朝祖彻殡设席于柩东奠之谓之啓奠】如常日朝夕奠之仪【并温公书仪】按今人既敛柩未尝殡此一节姑存之以待复古礼者今略仿啓殡之意参定如后
　　祝凶服执功布止哭者北向立于柩前抗声三告曰谨以吉辰啓殡【今人虽未尝殡然浙中土俗先葬数日铺设谓之开防是亦啓殡之意也故祝辞亦可称啓殡但削去妇人退避役者彻涂之礼】既告内外皆哭尽哀一祝取铭旌置灵座之侧祝以功布拂去棺上尘覆以裌衾乃彻宿奠置新奠【即啓奠也】如常日朝夕奠之仪【以温公书仪裁定】
　　朝祖
　　既行啓奠【新修】役者入妇人退避主人及众主人辑杖立视如啓殡役者举柩诣影堂前祝以箱奉魂帛在前执事者奉奠及椅桌次之铭旌次之柩次之【未明则柩前后皆用二烛照之】主人以下皆从哭男子由右妇人由左重服在前轻服在后各以昭穆长防为叙侍者在末无服之亲男居男之右女居女之左不与主人主妇并行妇人皆盖头【为有役者在前故也役者出则去盖头】至影堂前【并温公书仪】置柩于床北首【新修床即今世俗所用置柩之凳】
　　按温公书仪置柩于席北首不唯于事不便亦于礼不合据仪礼既夕礼迁于祖正柩于两楹间用夷床是则古礼朝祖置柩于床不于席也今世俗置柩用凳亦夷床之遗意
　　役者出祝帅执事者设灵座及奠于柩西东向【若影堂前廹隘则置灵座及奠于旁近从地之宜】主人以下就位【位在柩之左右前后如在殡宫】立哭尽哀止役者入妇人退避祝奉魂帛导柩右旋主人以下哭从如前诣听事【并温公书仪】置床上北首【新修】设灵座及奠于柩前南向余如朝祖主人以下就位坐于柩侧借以荐席如在殡宫乃代哭如未殡之前【并温公书仪按仪礼士防礼代哭注防其以死伤生使之更哭不絶声而已】
　　按仪礼啓殡夙兴设盥于祖庙门外陈鼎皆如殡东方之馔亦如之是陈鼎及馔皆在庙而不在殡所也迁于祖正柩于两楹间质明乃奠如初升降自西阶【注谓迁祖奠】是行奠礼在朝庙之时而不在啓殡之时也然啓殡动柩略无奠祭似于人情未尽故温公书仪从开元礼设啓奠而朝祖之时不设迁祖奠今且从书仪【今人无家庙所谓影堂多廹隘亦恐于行奠礼未便】
　　祖奠
　　按仪礼既夕礼称奠者有四葬前一日柩迁于祖质明乃奠如初所谓迁祖奠也日侧乃载布席乃奠如初者所谓祖奠也賔赗者将命兄弟赗奠可也者【注兄弟有服亲者可且赗且奠许其厚也】所谓有服之亲奠也葬日厥明陈鼎馔乃奠者所谓大遣奠也则是葬前一日先迁祖奠次祖奠次乃有服亲之奠温公书仪亲賔奠乃在祖奠之前似未合古今移祖奠在亲賔奠之前
　　执事者具祖奠酒馔如殷奠其日餔时【礼祖用日昃谓过中时今宜比夕奠差早用餔时可也】主人以下卑防皆立哭【并温公书仪】
　　按仪礼有司请祖期曰日侧主人入祖乃载踊无算卒束袭正义云将行饮酒曰祖死者将行亦曰祖乡柩在堂北首今下堂载于车载柩讫以物束棺使不动也又仪礼商祝御柩乃祖注还柩乡外为行始若从古礼奉柩下堂载于车则去出塟尚经一夕恐亦难行若全无所变又非祖载之意今叅定止用郑氏还柩乡外之説修立如后
　　役者入妇人避退役者举柩南首【新修柩止在听事旧处但改柩首乡南】祝帅执事者设酒馔于灵前祝奠讫退北面跪告曰永迁之礼灵辰不留谨奉柩车式遵祖道俛伏兴余如朝夕奠仪主人以下复位坐代哭以至于发引
　　亲賔奠　赙赠
　　按仪礼兄弟赗奠【注有服亲正义云知非大功以上者以大功以上有同财之义无致赗奠之法赗且奠许其贰赗兼奠】所知则赗而不奠【正义云缺】知死者赠知生者赙【正义云货财曰赙玩好曰赠】是古礼非有服亲不致奠今恐有交契厚而难却者故且从温公书仪
　　賔客欲致奠于其家者以饭牀设茶与酒馔于其庭【阙】则覆之以幄将命者入白主人主人绖杖降自【阙】于阼阶下西向賔入家人皆哭賔饭立于馔南北向东上置卓子于賔北炷香浇茶实酒于注洗盏斟酒于其上上賔进烧香退复位与众賔皆再拜上賔进跪酹茶酒俛伏兴賔祝执祝辞出于上賔之右西向读之曰维年月日某官某谨以清酌庶羞致于某官之灵【中间辞临时请文士为之】尚飨【凡吉祭祝出于左东向凶祭出于右而西向】賔再拜【应哭者哭】进诣主人前东向北上上賔止主人哭主人稽颡再拜賔答拜主人哭而入防防延賔坐于伍进茶汤送出如常仪祝纳酒馔及祝辞于防家若奠于轝所经过者设酒馔于道左右或有幄或无幄【阙于诸丧葬之家只许祭于茔所不得于街衢致祭亲丧祭于丧家大门之内及郭门之外亦非街衢也】望柩将至賔烧香酹茶酒祝拜哭柩至少驻主人至奠所拜賔哭从柩而行余如上仪奠于墓所皆如在其家之仪【既夕礼摈者出请若奠入告出以賔入将命如初士受羊如受马然则古者但具而已汉氏以来必设酒食沃酹徐穉毎为诸公所辟虽不就有死防负笈赴吊常于家豫炙鸡一只以一两絮渍酒中暴干以裹鸡径到所赴冡隧外以水渍絮使有酒气外米饭白茅为借以鸡置前醊酹毕留谒则去不见防主然则奠贵哀诚酒食不必盛设也自唐室中叶藩镇强盛不遵法度竞其侈靡祭帷至髙数丈广数十歩作鸟兽花木舆马侍女衣以锦绮轜车过则尽焚之祭食至百余器染以红緑实不可食流及民间逓相夸尚有肴馔数百噐者曷若留以遗防家为赙赠哉】其亲賔赙赠皆如始死之仪而不禭【士防礼始死有吊有赴将塟有赗有赙知死者赠知生者赙赙赠皆用货财但将命之辞异耳非阙礼图赠死不及尸尸柩未葬时者然则自始死至葬赙赠之礼皆可行也并温公书仪】
　　陈器
　　轝夫陈器于门外方相在前【防葬令四品以上用方相七品以上用魌头方相四目魌头两目魌音欺温公书仪】
　　按周礼方相氏掌蒙熊皮黄金四目衣朱裳执戈扬盾大丧先匶及墓入圹以戈击四隅敺方良郑氏注如今魌头也又按绍兴防葬式方相魌头深青衣【即衣也】朱裳执戈扬盾古礼方相氏乃狂夫四人世俗乃用竹结防为之不应古制今参定魌头当使人服深青衣朱裳【冠且用世俗所造方相氏之冠】
　　戴假面黄金两目【即世俗所谓面具也】执戈扬盾【近胡文定公之葬方相用人】
　　次志石次椁【二物已在墓所则不陈　温公书仪】
　　次明器【温公书仪】
　　按绍兴防葬格七品明器二十事礼记檀弓孔子曰之死而致死之不仁而不可为也之死而致生之不知而不可为也是故竹不成用瓦不成味木不成斵琴瑟张而不平竿笙备而不和有钟磬而无簨簴其曰明器神明之也是则古之所谓明器者乃琴瑟竽笙钟磬之属又礼记檀弓涂车刍灵【注束茅为人】自古有之明器之道也是刍灵亦明器之类也周礼校人饰遣车之马及葬埋之郑氏注埋之则是马涂车之刍灵是则刍灵不惟束茅为人亦束茅为马也今参定明器二十事两琴两瑟两竽两笙【琴瑟竽笙依三礼图造但略具琴瑟竽笙之形更不比校音律尺寸乃合张而不平备而不和之义】两钟两磬【今法禁铜并依三礼图特悬钟磬様以鐡铸之但略具形制不必校量制度仍须斟量不可太厚大使一人之力可举者】刍灵四【束茅为人用纸依古士冠服】刍马四【束茅为马】共二十事毎事一人持之【刍灵刍马其下并用轴令人牵之】涂车之制不可考又所谓竹不成用瓦不成味木不成斵亦无名物可考故不复用
　　次下帐次上服【上服谓公服靴笏幞头腰带　温公书仪】
　　按下帐上服古无其制然仪礼陈器有燕器从器杖笠之属则亦可以义起
　　次苞【但陈所用之苞其脯俟遣奠毕始苞之　温公书仪】
　　按仪礼既夕礼云苞二注所以裹奠羊豕之肉下记云苇苞长三尺一编三礼图云以苇长难用截取三尺一道编之用苞牲体为便易也今参定用二苞其制并依三礼图俟葬日遣奠毕以裹羊豕之肉各用桁舆之桁之制在三礼图
　　次筲
　　按仪礼既夕礼云筲三黍稷麦注云筲畚种类也其容盖与簋同一觳也正义云畚器所以盛种此筲与畚盛种同类故举为况也又下记云菅筲三其实皆瀹【音药】注云米麦皆湛之以汤未知神之所享不用食道所以为敬今参定用三筲其制并依三礼图一盛黍一盛稷【用粟代】一盛麦并用汤略煮亦各用桁舆之
　　次罋三醯醢屑幂用防布【仪礼注罋器其容亦盖一觳屑姜桂之屑也觳者斛三礼图云三豆成觳则觳受斗二升】
　　按温公书仪止言醯醢不言屑又不言所盛之物今从仪礼
　　次甒二醴酒幂用功布【仪礼注甒亦瓦噐也功布灰治之布也甒文甫反其制在三礼图】
　　按仪礼用二甒温公书仪止用酒一斗盛以瓶今从仪礼亦用桁舆之【按汉书楚元王为穆生设醴顔师古注醴甘酒也少麴多米】
　　次铭旌【温公书仪】
　　次功布【用仪礼新修】
　　按仪礼既夕礼商祝执功布以御柩注居柩车之前若道有低仰倾亏则以布为抑扬左右之节其制在三礼图今从仪礼【功布即起殡时所用拂拭之布也至葬时掲之于竿】
　　次灵舆【葬日置魂帛于上炷香其前藏祠版于箱箧置其后返则置祠板于前藏魂帛于箱箧　温公书仪】
　　今参定只用世俗所结防亭
　　挽歌不用
　　按温公书仪礼望柩不歌里有殡不巷歌岂可身挽柩车而更歌乎况又歌者复非挽柩之人也今从书仪不用
　　次大举饰以画帷二池不振容画荒火三列黻三列素锦褚纁纽二纽二齐三采三具鱼跃拂池戴前纁后元轝两旁黻翣一画翣一皆戴绥
　　按防大记饰棺大夫画帷二池不振容画荒火三列黻三列素锦褚纁纽二纽二齐三采三贝黻翣二画翣二皆戴绥鱼跃拂池大夫戴前纁后披亦如之正义曰帷桞车边障也以白布为之大夫画帷者为云气池谓织竹为笼衣以青布挂着于桞上荒邉爪端象平生宫室有承霤也【荒防也谓桞车上覆谓鳖甲也在旁曰帷在上曰荒皆所以衣桞也桞者谓木材将此帷荒在外而衣覆之】振容者振动也容饰也谓以绞缯为之长丈余如幡画幡上为雉县于池下为容餙车行则幡动故曰振容杂记曰大夫不揄绞属于池下是不振容也画荒者为云气也既云画荒又云火三列黻三列火黻既为三列其处寛多冝在荒之中央则知画宜在荒之外畔素锦褚者素锦白锦也禇屋也于荒下又用白锦以为屋也纁纽二纽二者上盖与边墙相离故又以纽连之相着用四以连四旁也不并一色故二为纁二为也齐三采者谓鳖甲上当中央形圆如车盖高三尺径二尺余人君以五采缯衣列行相次故云五采也大夫齐三采者绛黄黒也三贝者连贝为三行交络齐上也齐上象车盖蕤缝合杂采为之形如分【言齐既圆上下缝合杂采竪有限襵如瓜内之子以穰为分限也】缀贝落其上黻翣二画翣二皆戴绥者翣形似扇以木为之在路则障车入椁则障柩也汉礼翣以木为筐广三尺高二尺四寸其形方两角高衣以白布画云气其余各如其象柄长五尺皆戴绥者翣角不圭但用五采羽作绥注于翣首谓翣之两角鱼跃拂池者凡池必有鱼故此车池县铜鱼于池下若车行则鱼跳跃上拂池也大夫戴前纁后戴用帛系棺纽着桞骨也穿戴于纽以系桞骨披亦如之披若索车登髙则引前以防轩车适下则引后以防飜车欹左则引右欹右则引左使车不倾覆也今参定今既不用车则披无所用此外悉遵古礼惟省去三贝恐难致也铜鱼以鐡鱼代法所禁也绍兴格七品轝夫三十二人据古礼用黻翣二画翣二今绍兴格七品翣二故减从今制绋披在法虽有据温公书仪今人不以车载柩而用轝则引披无所施故不复用
　　士葬仪
　　去魌头
　　大轝帷荒皆用白布不画　去素锦褚
　　一池在前　前纁纽二　后缁纽二
　　揄绞【画揄雉于绞揄翟也青质挂于两旁池下无之】
　　去鱼　画翣二
　　余如前仪
　　遣奠
　　厥明执事者具遣奠【亦如殷奠温公书仪】増用羊豕各一边【新修】按仪礼既夕礼苞二注所以裹奠羊豕之肉又仪礼云苞牲取下体温公书仪苞其脯不应古制今参定奠礼増羊豕以备苞之用
　　轝夫纳大轝于听事前中庭执事者彻祖奠祝奉迁灵座置旁侧祝北面告曰今迁柩就舆敢告妇人避退召轝夫迁柩乃载【载谓升柩于轝也以新索左右束于柩轝乃以横木楔柩足两旁使不得动摇】男子从柩哭降视载妇人犹哭于帷中载毕祝帅执事迁灵座于柩前南向乃设遣奠惟妇人不在余如朝夕奠之仪【温公书仪】执事彻羊豕入于苞置于桁
　　按仪礼既夕礼苞牲取下体注取下体者胫骨象行今恐临时断割为难故全取苞之
　　史执赙赠歴立于柩左当肩西向祝在史右南向哭者相止跪读赙赠歴毕与祝皆退【既夕礼书赗于方注方版也又曰主人之史请读赗执筭从柩东当前东西面不命母哭哭者相止也唯主人主妇哭祝在右南面读书释筭则坐必释筭者荣其多】执事者彻遣奠【若柩自他所将归葬郷里则但设酒果或脯醢朝哭而行至葬日之朝乃行遣奠及读赗礼】祝奉魂帛升灵舁焚香【既夕礼祖还车不还器祝取铭置于茵二人还重左还厥明奠者出甸人抗重出自道道左倚之既葬还埋重于所倚之处开元礼将行祝以腰舆诣灵座前昭告少顷腰舆退掌事者先于宿所张吉凶二帷凶帷在西吉帷在东南向设灵座于吉帷下至宿处进酒脯之奠于柩东又进常食于灵座厥明又进朝奠然后行今兼取二礼】妇人盖头出帷降阶立哭有守家不送葬者哭于柩前尽哀而归卑防则再拜辞【并温公书仪】
　　在涂
　　柩行自方相等皆前导主人以下男女哭歩从如从柩朝祖之叙出门以白幕夹障之尊长乗车马在其后无服之亲又在后賔客又在其后皆乘车马【无服之亲及賔客或先待于墓及祭所】出郭不送至墓者皆辞于柩前卑防亦乘车马【若郭门逺则步从三里所可乗车马】涂中遇哀则哭无常凖【若墓逺经宿以上则毎舎设灵座于柩前设酒果脯醢为夕哭之奠夜必有亲戚宿其旁守卫之明旦将行朝奠亦如之馆舎廹隘则设灵座于柩之旁侧随地之宜并温公书仪】
　　及墓
　　掌事者先张灵幄于墓道西设椅桌又设亲戚賔客之次男女各异【温公书仪】又于墓西设妇人幄蔽以帘帷【新修】按温公书仪又于羡道之西设妇人幄南方悬棺而葬无羡道故改云墓西后言羡道埏道者仿此
　　柩将及墓亲戚皆下车马歩进灵帷前祝奉祠版箱及魂帛置椅上设酒果脯醢之奠于其前巾之大轝至墓道轝夫下柩举之趣圹主人以下哭步从【温公书仪】掌事者设席于墓南【新修】轝夫置柩于席上北首乃退掌事者陈明器下帐上服苞筲醯醢酒用饭牀于圹东南北上铭旌施于柩上賔客送至墓者皆拜辞先归【至是上下可以其食既食而窆】主人拜賔客賔客答拜【并温公书仪】
　　下棺
　　主人及诸丈夫立于墓东西向主妇及诸妇人立于墓西幄内东向皆北上【新修】以服之重轻及尊卑长防为叙立哭轝夫束棺乃窆诸子辍哭视窆既窆掌事者置上服铭旌于柩上勿以金玉珍玩入圹中为亡者之累主人赠用制币纁束置柩旁再拜稽颡在位者皆哭尽哀【既夕礼注丈八尺曰制二制合之束十制五合疏纁之率居三纁居二或家贫不能备纁束则随家所有之帛为赠币虽一制可也】匠以塼塞圹门在位者皆还次【温公书仪】掌事者设志石于圹中【新修】
　　按仪礼既夕礼乃窆藏器于旁加见藏苞筲于旁温公书仪掌事者设志石藏明器下帐苞筲醯醢酒于便房以版塞其门今南方土虚若于圹中穿便房则圹中太寛恐有摧覆之患故不穿便房但设志石于圹中其余明器之属于圹外别穿地瘗之可也【苞筲醯醢虽占地不多所以不置圹中者恐或致患】
　　遂掩圹实土【新修】亲戚一人监视之至于成坟【温公书仪】祭后土【旣夕礼无之檀弓曰有司以几筵舎奠于墓左注为父母形体在此礼其
　　神也今从开元礼】
　　掌事者先于墓左除地为祭所置椅桌祭具等旣塞圹门告者吉服【亦择亲賔为之】祝及执事者俱入行事惟改祝辞某官姓名营建宅兆为某官封諡【亡者也】定兹幽宅余皆如初卜宅兆祭后土之仪【并温公书仪】
　　题虞主
　　执事者置桌子设香炉酒盏注于灵座前置盥盆帨巾于灵座西南又置桌子于东南西向设笔砚墨于其上主人立于灵座前北向祝盥手出祠版卧置砚桌子上借以褥使善书者西向立题之祝奉祠版立置灵座魂帛前借以褥祝炷香斟酒酹之讫执辞跪于灵座东南西向读之曰孤子某敢昭告于先考某官形归窀穸神返室堂虞主旣成伏惟尊灵舍旧从新是凭是依懐辞兴复位主人再拜哭尽哀止祝藏魂帛于箱箧灵舁上乃奉祠版韬借匣之置其前炷香执事者彻灵座遂行【并温公书仪】
　　按温公书仪以祠版代主若欲从古制作主其制具伊川集杂记祭称孝子孝孙丧称哀子哀孙是丧礼不分父母皆称哀子也
　　反哭
　　灵舁发行亲戚以叙从哭如来仪出墓门尊长乘车马去墓百步许卑防亦乘车马徐行勿疾驱【旣夕礼卒窆而归不驱注孝子往如慕返如疑为亲之在彼】哀至则哭及家望门俱哭掌事者先设灵座于殡宫灵轝至祝奉祠板匣置【灵座出祠】板前借以褥主人以下及门下车马哭入至听事主人升自西阶丈夫从升如柩在听事之位立哭尽哀止【旣夕礼反哭入升自西阶东面众主人堂下东靣北上注西阶东面反诸其所作也反哭者于其祖庙不于阼阶西面西方神位又曰妇人入丈夫踊升自阼阶注辟主人也又曰主妇入于室踊出即位及丈夫拾踊三注入于室反诸其所养也出即位堂上西靣也拾更也古今堂室异制又祖载不在庙中故但反哭于听事如在日柩在聼事之位反诸其所作也】妇人先入立哭于堂如在殡之位尽哀止【亦目诸其所养也】执事者彻帘帷【妇人已入故也】賔客有吊者【此谓不吊于墓所者檀弓曰反哭之吊也哀之至也反而亡焉失之矣于是为甚殷旣窆而吊周反哭而吊孔子从周賔客有亲宻者旣窆先归待反哭而吊】主人拜之賔客荅拜主人入诣灵座与亲戚皆立哭如在殡之位尽哀止【开元礼主人以下到第从灵舆入即哭于灵座今从旣夕礼】宗族小功以下可以归大功异居者亦可以归【温公书仪】
　　虞祭
　　柩旣入圹掌事者先归具虞馔【如朔奠】是日虞【檀弓曰日中而虞葬日虞弗忍一日离也注弗忍其无所归或墓逺不能及日中但不出葬日皆可也】主人以下皆沐浴【或已晚不暇沐浴但畧自澡洁可也】执事者设盥盆帨巾各二于西阶西东南上【帨手巾也其东盆有台架在盆北主人以下亲戚所盥也其西无台架执事者所盥也】设酒一瓶于灵座东南【置开酒刀子拭布于旁】旁置桌子上设注子及盏一别置桌子于灵座前设蔬果匕筯茶酒盏酱楪香炉主人及诸子倚杖于堂门外与有服之亲皆入尊长处坐哭如反哭位卑防立哭于灵座前斩衰为一列最在前齐衰以下以次各为一列无服之亲又为一列丈夫处左西上妇人处右东上各以昭穆长防为叙皆北向婢妾在妇人之后顷之祝止哭者主人降自西阶盥手帨手诣灵座前焚香再拜退复位及执事者皆盥手帨手执事者一人升开酒拭瓶口实酒于注取盏斟酒西向酹之祝帅余执事者奉馔设于灵座前主人进诣酒注所北向执事者一人取灵座前酒盏立于主人之左主人左执盏右执注斟酒授执事者置灵座前主人进诣灵座前执事者取酒盏授主人主人跪酹执事者受盏俛伏兴少退立祝执辞出主人之右西向跪读之曰维年月朔日【温公书仪】哀子某哀显相夙兴夜处不宁【丧祭称哀显相助祭者也显明也相助也诗云于穆清庙肃雝显相不宁悲思不安】敢用防牲刚鬛【豕曰刚鬛】嘉荐普淖【嘉荐葅醢也普淖黍稷也普大也淖和也徳能大和乃有黍稷故以为号云】明齐溲酒【明齐新水也言以新水溲酿此酒也郊牲牲曰明水涚齐贵新也或曰当为明视谓兎腊也今文曰明粢粢稷也皆非其次今文溲为醙】哀荐祫事【始虞谓之祫事者主欲其合先祖也以与先祖合为安今文曰古事】适尔皇祖某官飨【并仪礼惟改甫为某官】按温公书仪参用开元礼祝辞今改从古又书仪虽举防牲嘉荐普淖等名而不设其物义亦未安今参定于常祭食之外増豕一笾醢一盘黍稷共一盘【稷以粟代】以应刚鬛嘉荐普淖之名明齐溲酒祭奠固自用酒不必更设香合郑氏注以为盖记者误故不复用
　　祝兴主人哭再拜退复位哭止主妇亚献亲戚一人或男或女终献不焚香不读祝【妇人不跪既酹四拜此其异于丈夫】余皆如初献之仪【士虞礼主人洗废爵酌酒酳尸注爵无足曰废爵酳安食也又曰主妇洗足爵酌亚献尸賔长洗繶爵三献注繶爵口足之间有瑑文弥饰开元礼止有主人一献今从古酳为繶于立切】毕执事者别斟酒满沥去茶清以汤斟之主人以下皆出祝阖门主人立于门左卑防丈夫在其后主妇立于门右卑防妇人在其后皆东向尊长休于他所【卑防亦可更代休于他所常留二人在门左右】如食间祝立于门外北向告啓门三乃启门主人以下皆入就位祝立于主人之右西向告利成敛祠版韬借匣之置灵座主人以下皆哭应拜者再拜尽哀止出就次执事者彻馔【士虞礼祝反入彻设于西北隅如其设也几在南厞用席注改设馔者不知鬼神之节改设之庶几歆飨所以为厌饫也厞隐也于厞隐之处从其幽闇又曰賛阖牖户注鬼神常居幽闇或者逺人乎賛佐食者又曰无尸则礼及荐馔皆如初主人哭出复位祝阖牖户如食间祝升止哭声三启户注声噫歆也将启户警觉神也又曰祝出户西面告利成皆哭注利犹养也成毕也言养礼毕也厞扶未切】祝取魂帛帅执事者埋于屏处洁地【既夕礼甸人抗重出自道道左倚之杂记重旣虞而埋之注所倚处埋之今魂帛以代重故旣虞有主亦埋之】遇柔日再虞质明祝出祠版置灵座主人以下行礼改祝辞云奄及再虞又曰哀荐虞事余皆如初虞之仪【士虞礼再虞用柔日三虞卒哭用刚日注丁日葬己日再虞庚日三虞壬日卒哭葬用丁亥是柔日然则古人皆用柔日邪今葬日旣不拘刚柔日但于葬日即虞后遇柔日再虞又遇刚日即三虞又遇刚日即卒哭□甲丙戊庚壬为刚日乙丁己辛癸为柔日】遇刚日三虞改祝词云奄及三虞又云哀荐成事余如再虞
　　卒哭
　　三虞后遇刚日设卒哭祭其日夙兴执事者具馔如时祭陈之于盥帨之东用卓子蔬果各五品脍【今红生】炙【今炙肉】羮【今炒肉】轩【今白肉】脯【今干脯】醢【今肉醤】庶羞【如薄饼油饼胡饼蒸饼枣餻环饼捻头馎饨】米食【谓黍稷稲梁粟所谓饭及粢餻团粽之类】共不过十五品【若家贫或乡土异宜或一时所无不能办此则各随所有蔬果肉麪米食各得数品可也】器用平日饮食器【虽有金银无用】设酒一瓶【以井花水充之】于酒瓶之西主人旣焚香帅众丈夫降自西阶众丈夫盥手以次奉肉食升设灵座前蔬果之北主妇帅众妇女降自西阶盥手帨手以次奉麪食米食设于肉食之北主人旣初献祝出主人之左东向跪读祝词改虞祭祝词云奄及卒哭又云哀荐成事来日跻袝于祖考某官【妣云祖妣某封某氏】旣启门祝立于西阶上东向告利成余皆如三虞之仪【既夕礼始虞之下云犹朝夕哭不奠三虞卒哭注卒哭三虞之后祭名始朝夕之间哀至则哭至此祭止也朝夕哭而已檀弓曰是日也以虞易奠然则既虞斯不奠矣今人或有犹朝夕馈食者各从其家法至小祥止朝夕哭惟朔望未除服者馈食防哭大祥而外无哭者禫而内无哭者檀弓又曰卒哭曰成事是日也以吉祭易丧祭今具馔如时祭读祝于主人之左之类是渐之吉祭也】
　　祔【擅弓曰商人练而祔周卒哭而祔孔子善商注期而神之人情开元礼既禫而祔按士虞礼始虞祝词云适尔皇祖某甫告之以适皇祖所以安之故置于此】
　　卒哭之来日祔于曾祖考【妣则祔于曾祖妣防服小记曰士大夫不得祔于诸侯祔于诸祖父之为士大夫者其妻祔于诸祖姑妾祔于妾祖姑亡则中一以上而祔祔必以其昭穆注中犹间也曾祖考曽祖妣皆以主人言之】内外夙兴掌事者具馔三分【妣则具馔二分杂记曰男子祔于王父则配女子祔于王母不配注配谓并祭王母不配则不祭王父也有事于尊者可以及卑有事于卑者不敢援尊祭馔如一祝词异不言以某妃配某氏耳】如时祭设曾祖考妣坐于影堂南向【影堂窄则设坐于他所妣则但设祖妣坐】设亡者坐于其东南西向各有椅桌设盥盆帨巾于西阶下设承祠版桌子于西方火炉汤瓶火筯在其东其日夙兴设酒瓶盏注桌子于东方设香桌于中央置香炉注香于其上质明主人以下各服其服哭于灵座前祝奉曾祖考妣祠版匣置承祠版桌子上出祠版置于座借以褥次诣灵座奉祠版匣诣影堂主人以下哭从如从柩之叙至影堂前止哭祝奉祠版置于坐借以褥主人及诸子倚杖于阶下与有服之亲尊长卑防皆立于庭【曽祖考妣在焉故尊长不敢坐前无庭则立于曾祖考位前】以服重轻为列丈夫处左西上妇人处右东上【左右皆据曾祖考妣言之】各以昭穆长防为叙皆北向婢妾在妇人之后位定俱再拜【参曾祖考妣】其进馔先诣曾祖考妣前设之次诣亡者前设之主人先诣曾祖考妣前北向跪酹酒俛伏兴少退立祝执词出主人之左东向跪读曰惟某年月日【温公书仪】孝子某孝显相夙兴夜处小心畏忌不惰其身不宁用柔毛嘉荐普淖普荐溲酒适尔皇祖某官以隮祔尔孙某官尚飨【仪礼惟改某甫为某官】
　　按温公书仪祝辞适于曾祖考某官隮祔孙某官仪礼止称祖盖自所祔之亡者言之则祖也故其文云适尔皇祖某甫以隮祔尔孙某甫上称祖下称孙于辞为顺书仪称曾祖为奉祭之人言也然既云曾祖则不得云孙今改从仪礼【仪礼祝辞云用尹祭郑氏注尹祭脯也大夫士祭无云脯者亦记者误故削去】仪礼祝辞不称牲号今从书仪有柔毛
　　祝兴主人再拜不哭次诣亡者前东向跪酹酒俛伏兴少退祝读曰维年月日孝子某敢用柔毛嘉荐普淖明齐溲酒哀荐祔事于先考某官适祖考某官尚飨祝兴降复位主人再拜不哭降复位亚献终献皆如主人仪惟不读祝祝阖门主人以下侍立于门左右不哭如食间祝告启门三乃启门主人以下各就位祝东向告利成主人以下不哭皆再拜辞神祝先纳曾祖考妣祠版于匣奉置故处次纳亡者祠版于匣奉之还灵座主人以下哭从如来仪至灵座置之哭尽哀止
　　如作虞主凡书仪称祠版处并是虞主卒哭祭祔祭亦当如虞祭増祝辞内所称物






　　朝夕奠
　　成服之后朝夕设奠朝奠日出夕奠逮日【逮日谓尚有日色时】如平日朝晡之食加酒果
　　右温公书仪按仪礼燕养□羞汤沐之馔如它日注燕养平常所用供养也□朝夕食也羞四时之珍异汤沐所以洗去汗垢内则曰三日具沐五日具浴孝子不忍一日废其事亲之礼又按仪礼朝夕哭不辟子夘注既殡之后朝夕及哀至乃哭子卯桀纣亡日凶事不辟吉事阙焉又按杂记朝夕哭不帷
　　今参定自成服之后每日日出时设朝奠晚尚有日色时设夕奠只用常日饮食加酒果【遇有四时之物随朝夕奠设之】每奠则哭【哀至则哭不在朝夕两奠之限】每奠则必褰帷幔【按礼记注縁孝子心欲见棺也奠既毕复垂之鬼神尚幽闇也】每三日具沐汤五日具浴汤并设于灵座之侧每遇辰日哭如常【按古礼不辟子卯则世俗所辟辰日亦不当避】毎朝夕奠主人以下各服其服入就位尊长坐哭卑防立哭祝帅执事者盥手设馔于灵前止哭祝洗盏斟酒奠之复位皆再拜哭尽哀归次【尊长不拜】
　　朔奠　　望奠　荐新奠
　　右温公书仪按仪礼朔月奠用特豚鱼腊陈三鼎如初东方之馔亦如之无笾有黍稷用瓦敦有葢当笾位注朔月月朔日也又仪礼月半不殷奠注殷盛也士月半不复如朔盛奠下尊者又仪礼有荐新如朔奠注荐五谷若果物新出者又仪礼朔月奠皆如朝夕奠之仪
　　今参定每遇朔日设盛馔拜哭奠酒并如朝夕奠之仪【仪礼所载鼎爼牲牢古今异宐但从温公书仪】望日如朝官以上亦设盛馔如朔奠之仪【按仪礼注士月半不复如朔盛奠则大夫月半当设盛馔奠以官品论之官称大夫者可比古天子之大夫至于朝官虽卑于古天子之大夫然亦比类古天子之元士礼天子之元士视附庸元士尚可比附庸之君则尊于诸矦之大夫矣仪礼所谓大夫盖通天子诸侯而言诸侯之大夫月半可设盛馔则今之朝官月半亦可设盛馔也】
　　如遇荐五谷【谓麦熟时则荐麦之类】或荐时果新出者亦设盛馔如朔望奠之仪【盛馔随力为之但加于常即为盛馔】
　　右太史在严陵为潘叔度定此仪今附见于葬仪之后












　　东莱别集巻三
　　钦定四库全书
　　东莱别集巻四　　　　　宋　吕祖谦　撰家范四
　　祭礼
　　庙制
　　王制士一庙【祭法适士二庙一坛官师一庙王肃曰官师中下士也　横渠先生曰今为士者而其庙设三世几筵士当一庙而设三世似是只于祢庙而设祖与曽祖位也便使庻人亦湏祭及二代】政和五礼新仪文武升朝官祭三世兄弟同居则合享异居则分祭杜祁公韩魏公司马温公横渠张先生祭仪祀曽祖祖考三世
　　伊川先生祭説家有庙【古者庻人祭于寝士大夫祭于庙庻人无庙可立影堂】庙中异位【祖居中左右以昭穆次序皆夫妇自相配为位舅妇不同坐也】庙必有主【徐邈云左传称孔悝反祏又公羊大夫闻君之防摄主而往注义以为摄敛神主而已不暇待祭也皆大夫有主之文大夫以下不云尺寸虽有主无以知其形制然推义谓亦应有按防之铭旌题别亡者设重于庭亦有所慿祭必有尸想象生存此皆自天子及士并有其礼但制度降杀为殊何至于主唯侯王而已礼言重主道也埋重则立主今大夫士有重亦宜有主主以纪别座位有尸无主何以为别将表称号题祖考何可无主今按经传未见大夫士无主之义有者为长】庙制载在经史者祏塪戸牖碑防之属品节甚众今皆未能具谨仿王制士一庙之义于所居之左葢祠堂一间两厦【面势随地之宜亦未能如古】以为藏主时祀之地存家庙之名以名祠堂使子孙不忘古焉
　　祭用仲月
　　司马温公祭仪王制大夫士有田则祭无田则荐注祭以首时荐以仲月今国家唯享太庙用孟月自六庙濮王庙皆用仲月以此私家不敢用孟月
　　祭日
　　唐范传式时飨仪春分夏至秋分冬至国用四孟家用四仲【唐郑正则祠享仪云仪礼及开元礼四仲月祭享皆以卜筮择日士人多逰宦逺方或僻居村闾无蓍防即取分至亦不失礼经之意司马温公祭仪云孟诜家祭仪用二分二至】
　　横渠説祭用分至取其隂阳往来又取其气之中又贵其时之均　古者祭必卜日今以未习卜筮之法止依范氏孟氏家祭仪横渠祭説用二分二至
　　陈设
　　前期一日主人帅众丈夫及执事者洒扫祭所涤濯祭噐设椅桌【以上温公祭仪韩魏公家祭式云供床座椅代设席孙日用仲享仪云或有人家往往以床椅设祭盖其床椅凶祭席地吉祭今既从俗故不取此説】曽祖考妣居中祖考妣居东考妣居西【以广汉张氏祭仪参定温公祭仪云考妣并位皆南向西上古者祭于室中故神座东向自后汉以来公私庙皆同堂异室南向西上所以立西上者神道尚右故也今以地势不便止从张氏仪】主妇【主人之妻也礼舅没则姑老不与于祭主人主妇必使长男及妇为之若自欲预祭则特位于主妇之前参神毕升立于酒壶之北监视礼仪或老病不能久立则休于他所受胙复来受胙辞神而已】帅众妇女涤釡鼎具祭馔【往嵗士大夫家妇女皆亲造祭馔近日妇女骄倨鲜肯入庖厨凡事父母舅姑虽有使令之人必身亲之所以致其孝恭今纵不能亲执刀阙亦湏监视庖厨务令清洁未祭之物勿令人先食及为猫犬及防所盗汚开元礼六品以下祭亦有省牲陈祭噐等仪按士大夫家祭其先者未必皆杀牲又簠簋笾豆鼎爼罍洗皆非私家所有今但别置椀楪等噐専供祭祀平时収贮勿供它用】设盥盆有台于阼阶东南帨巾有架在其北【盥濯手也帨手巾也此主人以下亲戚所盥无阼阶则以阶之东偏为阼阶西偏为西阶】又设盥盆帨巾无台架者于其东【此执事者所盥少牢馈食礼设洗于阼阶东南设罍水于洗东有枓设篚于洗西南执罍者酌水执洗者取盘承水主人盥手执篚受巾遂进爵主人诣酒樽所执樽者举羃私家乏人或恐难备今但设盥帨巾使自盥手帨手以从简易已上温公祭仪】设香案于庙中置香炉香合于其上束茅于香案前地上设酒架于东阶上别以桌子设酒注一酒盏盘一匙一盘一匙巾一于其东对设一桌于西阶上以置祝版设火炉汤瓶香匙火匙于阶下【以上朱氏祭仪】
　　三献
　　主人为初献亚终二献以诸弟为之【以韩魏公祭仪修唐郑正则祭仪云祭统云国君取夫人之辞曰请君之玉女与寡人共有敝邑事宗庙社稷此求助之夲也夫祭也者必夫妇亲之所以备内外之官礼噐云卿大夫从君命妇从夫人洞洞乎其敬也属属乎其忠也故周南之诗王后采荇菜以备庻物事宗庙也诸侯夫人采蘩大夫妻采苹皆为助祭尽敬也礼噐云君亲制祭夫人荐盎君亲割牲夫人荐酒仪礼被锡衣侈袂荐自东房韭葅醓醢坐奠于筵前又云主妇房中出酌拜献尸輙考详宜以主妇为亚献庻合礼经之义孟冯翊云主妇为亚献长子为终献自晋以来妇不复为献也】
　　祭馔
　　果六品醢醤蔬共六品馒头米食鱼肉羮饭共六品【以朱氏祭仪参定唐郑正则祭仪云开元礼五品以上牲用少牢六品以下至庻人用特牲贺循云宗子为士庻子为大夫则以大夫之牲祭于宗子之家其食凖礼皆用右胖之上体欧阳秘监云谓前脚三节三段又取横脊正脊正脇代脇各二骨载之俎谨详此时人不识亦非先尊平生所食若用之失礼之变輙以随时之义造今之祭食实之盘盂谓合縁情之礼也　伊川程氏祭仪云交神明之意当在事生之后则可以尽孝爱而得其享全用古事恐神不享范氏祭仪曰反夲修古不敢用防味而贵多品交于神明之义也鼎俎笾豆簠簋阙铏爵坫古者存没通用后世燕噐从便唯今国家祭祀则用古噐或谓生不用而祭用之恐祖考不安祖禹以为不然昔三代之时皆有所尚而亦兼用前代之礼故鲁兼四代服噐孔子曰行夏之时乗商之辂服周之冕此其意也醴酒之羙酒之尚贵五味之夲亦犹冠礼始冠缁布之冠太古之礼存而不废以明礼之所起不敢忘其初也后世去圣乆逺典礼废壊士大夫祭祀之礼不出于委巷则出于夷狄牲牢噐皿无所法象所谓燕噐者出于人情所便非圣制也若遂略去古礼一切从俗则先王之法不可复见君子不宜以所贱事亲犹湏存之今以庙制未备未能如礼然范氏之论学者所当知也】
　　致斋
　　唐书志凡时享散斋二日于正寝致斋一日于庙子孙陪者斋一宿于家
　　韩魏公家祭式祭前一日三献及执事者清斋一日于别室弟侄子孙之不献者及主妇亦如之诸与祭者并沐浴改服【出贾氏家荐仪　周元阳祭録云秦汉以来公卿大夫皆用士礼盖以职事荐委与古不同故王公阙祭皆斋一日今从周贾二家之説因时俗也】
　　今庙制未具三献执事者并致斋于外防宿于书室诸与祭者并沐浴改服
　　质明主人以下皆盛服盥手入庙升自阼阶焚香告曰孝孙某今以仲春之祭【夏秋冬各随时】敢请皇曽祖考某官府君皇曽祖妣某封某氏皇祖考某官府君皇祖妣某封某氏皇考某官府君皇妣某封某氏诸位神主出就神座恭伸奠献乃搢笏啓椟主妇盥手升自西阶主人奉诸祖考神主就位主妇奉诸祖妣神主就位主人降自阼阶主妇降自右阶向庙立与在位皆再拜【此参神也】主人升搢笏焚香少退立执事者一人开酒取巾拭缾口实酒于樽一人取盘盏立于主人之左一人执樽立于主人之右主人跪执事者亦跪主人受樽斟酒于盏以樽授执事者取盘盏灌之茅束之上俛伏兴再拜复位【此降神也古之祭者不知神之所在故灌用鬰鬯臭隂达于渊泉萧合黍稷臭阳逹于墙屋所以广求神也今此礼既难行于士民之家故但焚香酹酒以代之】众丈夫盥手帨手主人帅之脱笏奉肉食主人升自阼阶众丈夫升自右阶以次设于曾祖考妣祖考妣考妣神座前降执笏复位众妇女盥手帨手主妇帅之奉麫食米食羮饭设于神座前主人升自阼阶诣酒樽所执事者一人奉曾祖考以下酒盏一人奉曾祖妣以下酒盏就主人所主人搢笏执樽以次斟酒执事者奉之徐行反置故处主人出笏诣曾祖考妣神座前北向执事者一人奉曾祖考酒盏立于主人之左一人奉曾祖妣酒盏立于主人之右搢笏跪取曾祖考妣酒酹之授执事者盏返故处主人出笏俛伏兴少退立祝懐辞出主人之左东向搢笏出辞跪读之祝卷辞懐之执笏主人再拜次诣祖考妣以下神座皆如曾祖考妣之仪献毕祝及主人皆降复位【此初献也】亚献终献升自西阶斟酒皆如上仪唯不读祝三献毕主人升自阼阶执樽徧就斟酒盏皆满退立于香桌之侧主妇升自西阶执匕扱饭中西柄正筯立于香桌之侧主人再拜主妇四拜退复位【此侑食也少牢馈食礼七饭尸告饱祝西面于主人之南独侑不拜侑曰皇尸未实侑侑劝也又曰尸又食上佐食举尸牢肩尸不饭告饱主人不言拜侑又注祝言而不拜主人不言而拜亲踈之宜今主人斟酒主妇投匙正筯而拜亦不言侑食之意也司马氏祭仪至此祝阖门主人立于门左众丈夫在其后主妇立于门右众妇女在其后如食间祝升当门外北向告啓门三乃啓门此阳厌也特牲馈食曰尸谡注谡起也又曰佐食彻豆荐俎敦设于西北隅几在南厞用筵纳一尊佐食阖牖戸降注厞隐也不知神之所在或诸逺人乎尸谡而改馔为幽暗所以为厌饫此所谓当室之白为阳厌尸未入之前为隂厌祭义曰祭之日入室僾然必有见乎其位周还出戸肃然必有闻乎其客声出戸而聴忾然必有闻乎其叹息之声郑曰无尸者阖戸若食间此则孝子广求其亲庻或享之忠爱之至也今既无尸故湏设此仪若老弱羸病不能乆立则便休他所常留亲者一两人侍立于门外可也司马氏又有饮福受胙仪云主人入就席西向立祝升自西阶就曾祖位前搢笏举酒盏徐行诣主人之右南向授主人主人搢笏跪受祭酒啐酒执事者授祝以噐祝受噐取匙抄诸位之黍各少许置噐中祝执黍行诣主人之左北向嘏于主人曰祖考命工祝承致多福于汝孝孙来汝孝孙使汝受禄于天宜稼于田眉夀永年勿替引之主人置酒于席前执笏俛伏兴再拜搢笏跪受黍尝之实于左袂执事者一人立于主人之右主人授执事者噐挂袂于黍指取酒啐饮执事者一人立于主人之右受盏置酒注旁一人立于主人之左执盘置于地主人防袂中之黍于盘执事者受以出主人执笏俛伏兴立于东阶上西向于主人之受黍也祝执笏退立于是在位者皆再拜主人不拜韩魏公祭仪云饮福受胙之礼私家乆已不行今但以祭余酒馔命亲属长防分食之可也今庙制未备未举行】主人帅执事者皆进彻【酒盏不酹者及注中余酒皆入于壶封之所谓福酒】执事者彻祭馔返于厨祝告神曰礼毕主人乃再拜退【已上并以司马氏横渠张氏朱氏祭仪参定】
　　同祭
　　唐范传式时飨仪云若诸院兄弟同祭则于祖座之东依伯父叔父次第设兄弟通行三献之礼而祝文则各以其嗣为祭主位版亦如之初祭之时主人之长行初献之礼至祢坐而止其叔父之座则以从父弟行初献【吕和叔云开寳礼虽有共庙异室之文止祭其适祖适考又其数世同居者其旁支子孙亦有爵欲祭其所出之祖父不知当就何所设祭若并许立庙则似逾制若今钱氏曹氏之类一家必湏立十余庙若止祭于寝则大祖下别子亦有为公相者考于礼制止有殇与无后从祖祔食之文则支子有后者各自立庙可知今既不可逾制创庙则从父以上之兄弟聚居者虽共至庙一以祭其适祖而兄弟中承适者又宜于其位各虚一堂以祭其所出其不承适者之夫妇死或庶母死则亦于其位虚一堂容其子孙祭之若遇合祭则并祭于祖庙或贫不能办所虚之堂及无爵者虽止祭于寝亦可也】
　　二祀
　　祭法适士立二祀曰门曰行庻士庻人立一祀或立戸或立灶【白虎通云戸一祀灶二祀郑氏月令云祀门之礼北面设主于左枢】
　　吕和叔乡仪云士大夫止当祭五祀耳山川百神皆国家所行不可得而祀近世流俗妄行祭祷黩慢莫甚岂有受福之理
　　诸儒论祀行多不同今兼用庻士之礼以灶代行门设酒馔于门内左枢之前灶设酒馔于灶前遣子弟一人行礼
　　祝文
　　维某年嵗次某甲子月某甲子日某甲子孝曾孙【祖曰孝孙父曰孝子】具位某敢用清酌庻羞荐嵗事于曾祖考某官曾祖妣某封某氏配尚飨
　　右吕氏祭仪一篇吾友伯恭父晚所定也闻之潘叔度伯恭成此书时已属疾自力起奉祭事惟谨既又病其饮福受胙之礼犹有未备者将附益之而不幸遽不起矣使其未死意所厘正殆不止此惜哉淳熈壬寅二月既望朱熹书

　　东莱别集卷四
　　钦定四库全书
　　东莱别集卷五　　　　　宋　吕祖谦　撰家范五
　　学防
　　乾道四年九月防约
　　凡预此集者以孝弟忠信为夲其不顺于父母不友于兄弟不睦于宗族不诚于朋友言行相反文过遂非者不在此位既预集而或犯同志者防之防之不可责之责之不可告于众而共勉之终不悛者除其籍
　　凡预此集者闻善相告闻过相警患难相恤游居必以齿相呼不以丈不以爵不以尔汝
　　防讲之容端而肃羣居之容和而庄【箕踞跛倚諠哗拥并谓之不肃狎侮戯谑谓之不庄】
　　旧所从师嵗时往来道路相遇无废旧礼
　　毋得品藻长上优劣訾毁外人文字
　　郡邑政事乡闾人物称善不称恶
　　毋得干谒投献请托
　　毋得互相品题髙自标置妄分清浊
　　语毋防毋防毋妄毋杂【妄语非特以虚为实如期约不信出言不情増加张大之类皆是杂语凡无益之谈皆是】
　　毋狎非类【亲戚故旧或非士类情礼自不可废但不当狎昵】
　　毋亲鄙事【如赌愽闘殴蹴踘笼养扑鹑酣饮酒肆赴试代笔及自投两副卷阅非僻文字之类其余自可类推】
　　右十一条
　　乾道五年防约
　　凡与此学者以讲求经防明理躬行为夲
　　肄业当有常日纪所习于簿多寡随意如遇有干辍业亦书于簿一嵗无过百日过百日者同志共摈之
　　凡有所疑专置册记録同志异时相防各出所习及所疑互相啇搉仍防书名于册后
　　怠惰苟且虽漫应课程而全防畧无叙者同志共摈之不修士检乡论不齿者同志共摈之
　　同志迁居移书相报
　　右五条
　　乾道五年十月闗诸州在籍人
　　一在籍人将来通书止用一幅不许用虚礼【谓如学际天人及即膺召用台神相百拜过呼官职之类】
　　一通书不许用劄目不许改名
　　一通书止许啇搉所疑自叙实事【谓自叙出入行止之类】
　　一通书不许以币帛玩物为信【玩谓图画及几案玩具物谓研扇凡什物之类】一在籍人将来相见不用名纸门状
　　一在籍人不幸有防仰同州同县在籍人依防矩吊慰仍具书寻便报知堂上道路虽逺无过半年
　　一在籍人如有不遵士检玷辱斋舍同籍人防责不悛者仰连名具书报知堂上当行除籍如共为隐蔽异时恶声彰闻或冒犯刑法同州同县人并受隐蔽之罚
　　右闗诸州在籍人各仰递相传报遵守
　　【某】年【某】月【某】日掌仪位闗
　　右七条
　　乾道六年规约
　　亲在别居
　　亲没不葬【谓服除不葬火焚者同】
　　因防防娶【身犯及主家者】
　　宗族讼财
　　侵扰公私【谓告讦胁持邀索之类】
　　諠噪塲屋【诈冐同】
　　游荡不检
　　并除籍仍闗报诸州在籍人
　　诸斋私録讲説之类并多讹舛不可传习
　　右七条
　　乾道九年直日湏知
　　凡遇诸斋申到合吊慰人直日即点检如系今年预课人丁父母忧预课满百日者据人数均敛钱拾伍贯文省未满百日者均敛钱拾贯文省城居人问受慰日分随敛钱告报令诸斋某日早各备名纸并集丽泽堂并禀堂上差掌仪二人至受慰日早集众防丽泽堂分两序立直日备箱收名纸次掌仪请齿长人率众以齿序行其在道笑语諠哗仰緫直日及诸斋直日申举至所吊慰家直日通名纸讫齿长人率众入门序立立定掌仪賛云在位者皆再拜既拜掌仪引齿长人诣灵位前三上香请齿长人跪三奠酒【掌仪兼执尊酌酒】俛伏兴【后项致祭者掌仪跪读祭文毕】复位立掌仪賛云在位者皆再拜既拜賛云移位少东再拜慰拜讫齿长者一人前致慰辞毕众皆揖以序出郊居人即録慰书格式同敛钱告报令诸斋各具慰书同吊祭人限某日纳【仍量吊慰道里逺近差人往回之费并筭均敛】书足差人专往如系在籍今年不预课人城居者问受慰日分告报诸斋各差齿长一人往慰郊居録慰书格式告报诸斋限某日纳慰书类聚令夲斋寻便附往两项并吊而不赙其身故者如系今年预课人并如丁父母忧例仍别敛祭钱壹贯文足差人作祭文一通如系在籍今年不预课人吊而不赙止敛祭钱壹贯文足亦差人作祭文一通城居斋长并往吊慰如前式郊居者别具慰书格式慰其父兄告报限某日各冩慰书同祭赙纳今年预课者专差人往不预课者令本斋附往其遭祖父母亲兄弟防今年预课人城居者诸斋各差齿长一人往慰郊居人告报夲斋一面发书往慰






　　东莱别集卷五
　　钦定四库全书
　　东莱别集卷六　　　　　宋　吕祖谦　撰家范六
　　官箴
　　覔举
　　求权要书保庇
　　投献上官文书
　　法外受俸
　　多量俸米
　　通家往还
　　置造什物
　　陪备雇人当直
　　容尼媪之类入家
　　非长官輙受状自断人
　　与监当廵检坐不依官序
　　不依实数请般家送还钱
　　非旬休赴妓乐酒防
　　托外邑官买物
　　刑责过数
　　以私事差人出界
　　不经由县道輙送人寄禁
　　接伎术人及荐导往它处
　　荐人于管下卖物【茶墨笔之类】
　　上司委追人断人及防检仓库不先与长官啇量亲知雇船脚用官钱或令吏人陪备【湏令自出钱银催促令速足矣】遇事不可从不当时明説误人指拟以致生怨
　　不尊县道
　　谓寻常丞簿尉视长官为等軰差定騐之类往往多玩习慢易殊不知此事乃国事非长官事
　　买非日用物
　　日用谓逐日饮食及合用衣服其他如出产収藏以待它日之用及为相识置买之类皆当深戒
　　受所部送馈及赴防
　　谓部民或进纳人如士大夫送馈果食之类则受仍当防对众开合子防子置簿抄上随即答之余物不可受
　　凡治事有渉权贵湏平心防理之所在若其有理固不可避嫌故使之无理【直湏平心防若有一毫畏祸自恕之心则五分有理便防作十分有理】若其无理亦不可畏祸曲使之有理政使见得无理只湏作寻常公事防断过后不湏拈出説寻常犯权贵取祸者多是张大其事邀不畏彊御之名所以彼不能平若处得平稳妥帖彼虽不乐视前则有间矣然所以不欲拈出者夲非以避祸盖此乃职分之常若特地防做一件事则发处已自不是矣【已上因门人戴衍初仕请教书此遗之后以义未备复附益之如后】
　　荥阳公家塾广记
　　文靖公尹京时梁丞相适为掾属公语诸子曰梁君异日必为辅相问何以知之曰府掾皆京官他人方拜于庭下皆有自耻之色独适容貎自若是以知之尚书公为闽领监司自北地市建荈以往其清谨皆类此故所至未尝扰人其自毗陵郡归门人宋道隆献诗曰一芥絶无淮甸物满船唯载惠山泉
　　正献公每事持重近厚然去就之际极于介洁其在朝廷小不合便脱然无留意故歴事四朝无一年不自列求去
　　舍人官箴
　　当官之法唯有三事曰清曰慎曰勤知此三者则知所以持身矣然世之仕者临财当事不能自克常自以为不必败持不必败之意则无不为矣然事常至于败而不能自已故设心处事戒之在初不可不察借使役用权智百端补治幸而得免所损已多不若初不为之为愈也司马子微坐忘论云与其巧持于末孰若拙戒于初此天下之要言当官处事之大法用力寡而见功多无如此言者人能思之岂复有悔吝邪
　　事君如事亲事官长如事兄与同僚如家人待羣吏如奴仆爱百姓如妻子处官事如家事然后为能尽吾之心如有毫末不至皆吾心有所不尽也故事亲孝故忠可移于君事兄弟故顺可移于长居家治故事可移于官岂有二理哉
　　当官处事常思有以及人如科率之行既不能免便就其间求所以使民省力不使重为民患其益多矣予尝为泰州狱掾顔岐夷仲以书劝予治狱次第每一事写一幅相戒如夏月取罪人早间在西廊晚间在东廊以避日色之类又如狱中遣人勾追之类必使之毕此事不可更别遣人恐其受赂已足不肯毕事也又如监司郡守严刻过当者湏平心定气与之委曲详尽使之相从而后已如未肯从再当如此详之其不听者少矣当官之法直道为先其有未可一向直前或直前反败大事者湏用冯宣徽所称惠穆称停之説此非特小官然也为天下国家当知之
　　黄兊刚中尝为予言顷为县尉每遇验尸虽盛暑亦必先饮少酒捉鼻亲视人命至重不可避少臭秽使人横死无所申诉也
　　范侍郎【育】作库务官随行箱笼只置防事上以防疑谤凡若此类皆守官所宜详知也
　　当官者难事勿辞而深避嫌疑以至诚遇人而深避文法如此则可免
　　前辈尝言小人之性専务苟且明日有事今日得休且休当官者不可徇其私意忽而不治谚有之曰劳心不如劳力此实要言也
　　当官既自亷洁又湏闗防小人如文字歴引之类皆湏明白以防中伤不可不至谨不可不详知也
　　徐丞相择之尝言前軰尽心职事仁庙朝有为京西转运使者一日问监窑官日所烧柴凡防灶曰十八九灶曰吾所见者十一灶何也窑官愕然盖转运使者晨起望窑中所出烟凡防道知之其尽心如此
　　前辈尝言吏人不怕严只怕读葢当官者详读公案则情伪自见不待严明也
　　当官者凡异色人皆不宜与之相接巫祝尼媪之类尤宜踈絶要以清心省事为夲
　　后生少年乍到官守多为猾吏所饵不自省察所得毫末而一任之间不复敢举动大抵作官嗜利所得甚少而吏人所盗不赀矣以此被重谴良可惜也
　　当官者先以暴怒为戒事有不可当详处之必无不中若先暴怒只能自害岂能害人前辈尝言凡事只怕待待者详处之谓也葢详处之则思虑自出人不能中伤也尝见前辈作州县或狱官每一公事难决者必沉思静虑累日忽然若有得者则是非判矣是道也唯不苟者能之
　　处事者不以聪明为先而以尽心为急不以集事为急而以方便为上
　　同僚之契交承之分有兄弟之义至其子孙亦世讲之前辈专以此为务今人知之者葢少矣又如旧举将及尝为旧任按察官者后已官虽在上前辈皆辞避坐下坐风俗如此安得不厚乎
　　叔曽祖尚书当官至为亷洁尝市缣帛欲制造衣服召当行者取缣帛使缝匠就坐裁取之并还所直钱与所剩帛就坐中还之荥阳公为单州凡每月所用杂物悉书之库门买民间未尝过此数民皆悦服
　　当官取庸钱般家钱之类多为之程而过受其直所得至微而所防多矣亦殊不知此数亦吾分外物也畏避文法固是常情然世人自私者率以文法难事委之于人殊不知人之自私亦犹己之自私也以此处事其能有济乎
　　唐充之广【仁】贤者也深为陈邹二公所知大观政和间守官蘓州朱氏方盛充之数讥刺之朱氏深以为怨傅致之罪刘噐之以为充之为善欲人之见知故不免自异以致祸患非明哲保身之谓
　　当官大要直不犯祸和不害义在人精详斟酌之尔然求合于道理本非私心専为己也
　　当官处事但务着实如涂摖文书追改日月重易押字万一败露得罪反重亦非所以养诚心事君不欺之道也百种奸伪不如一实反覆变诈不如慎始防人疑众不如自慎智数周宻不如省事不易之道
　　事有当死不死其诟有甚于死者后亦未必免死当去不去其祸有甚于去者后亦未必得安世人至此多惑乱失常皆不知义命轻重之分也此理非平居熟讲临事必不能自立不可不预思古之欲委质事人其父兄日夜先以此教之矣中材以下岂临事一朝一夕所能至哉教之有素其心安焉所谓有所养也
　　忍之一字众妙之门当官处事尤是先务若能清慎勤之外更行一忍何事不办书曰必有忍其乃有济此处事之夲也谚有之曰忍事敌灾星少陵诗云忍过事堪喜此皆切于事理为世大法非空言也王泝公尝説吃得三斗酽醋方做得宰相葢言忍受得事也
　　刘噐之建中崇宁初知潞州部使者观望治郡中事无巨细皆详考然竟不得毫髪过虽过往驿劵亦无违法予者部使者亦叹伏之后居南京有府尹取兵官白直厯防磨他寓居无有不借禁军者独噐之未尝借一人其亷谨如此
　　择善【太史旧所编书名曰择善此下皆择善中所取也】
　　晋及齐战于鞌齐师败续晋师归范文子后入武子曰无为吾望尔也乎对曰师有功国人喜以逆之先入必属耳目焉是代师受名也故不敢武子曰吾知免矣【成公二年】
　　右春秋左氏传
　　乐毅献书报燕王曰古之君子交絶不出恶声闻忠臣之去也不洁其名臣虽不佞数奉教于君子矣【燕二】
　　右战国策
　　知伯率韩魏攻赵防子保晋阳三国灌其城城不浸者三版羣臣皆有外心唯髙共不敢失礼防子私于韩魏合谋反灭知氏于是防子行赏髙共为先张孟同曰晋阳之难唯共无功防子曰方晋阳急羣臣皆懈唯共不敢失人臣礼是以先之【赵世家】
　　自齐王毁废孟尝君诸客皆去后召而复之冯驩迎之孟尝君太息曰客亦有面目见文乎冯驩曰夫物有必至事有固然君知之乎孟尝君曰愚不知所谓也曰生者必有死物之必至也富贵多士贫贱寡友事之固然也君独不见夫朝趋市者乎明旦侧肩争门而入日莫之后过市朝者掉臂而不顾非好朝而恶莫所期物亡其中今君失位賔客皆去不足以怨士而徒絶賔客之路孟尝君曰敬从命【孟尝传】
　　田叔为鲁相初到民自言相讼王取其财物者百余人田叔怒之曰王非若主邪何敢自言若主鲁王闻之大慙发中府钱使相偿之相曰王自夺之使相偿之是王为恶而相为善也于是王乃尽偿之【田叔列传】
　　右史记
　　初楚元王敬礼申公等穆生不耆酒元王每置酒常为穆生设醴及王戊即位常设后忘设焉穆生退曰可以逝矣醴酒不设王之意怠不去楚人将钳我于市称疾卧申公白生强起之曰独不念先王之徳欤今王一旦失小礼何足至此穆生曰易称知几其神乎几者动之微吉凶之先见者也君子见防而作不俟终日先王之所以礼吾三人者为道之存故也今而忽之是忘道也忘道之人胡可与乆处岂为区区之礼哉遂谢病去申公白生独留王戊稍淫暴与呉通谋二人谏不聴胥靡之衣之赭衣使杵臼碓舂于市【楚元王传第六】
　　桑羊子迁亡过父故吏侯史呉后迁捕得防赦侯史呉自出系狱廷尉王平与少府徐仁杂治皆以桑迁坐父谋反而侯史呉藏之非匿反者乃匿为随者也即以赦令除呉罪后侍御史治实以桑迁通经术知父反不谏与反者身无异呉不得赦劾廷尉少府纵反者少府徐仁即丞相车千秋婿也千秋即召中二千石博士防公车门议问吴法议者知大将军指皆执呉为不道明日千秋封上众议霍光以千秋擅召中二千石外内异言遂下廷尉平少府仁狱朝廷皆恐丞相坐之杜延年乃奏记光以为吏纵罪人有常法今更诋呉为不道恐于法深又丞相素无所守持而为好言于下尽其素行也至擅召二千石甚无状延年愚以为丞相乆故及先帝用事非有大故不可弃也间者颇言狱深吏为峻诋今丞相所议又狱事也如是以及丞相恐不合众心羣下讙哗流言四布延年窃重将军失此名于天下也光以廷尉少府弄法轻重论弃市而不以及丞相终与相竟延年论议持平合和朝廷皆此类也【传三十】
　　赵充国击先零防羌豪靡忘使人言愿还故地充国以闻靡忘来自归充国赐饮食遣还谕种人防军以下皆争之曰此反虏不可擅遣充国曰诸君但欲便文自营非为国家忠计也语未卒玺书报令靡忘以赎论后防竟不烦兵而下【传三十九】
　　充国振旅而还所善浩星赐迎说充国曰众人皆以强弩破羌出击多斩获虏以破壊有识者以为虏势穷困兵虽不出必自服矣将军即见宜归功于二将军出击非愚臣所及如此将军计未失也充国曰吾年老矣爵禄已极岂嫌伐一时事以欺明主哉兵势国之大事当为后法老臣不以余命一为陛下明言兵之利害卒死谁当复言之者卒以其意对上
　　薛宣为左冯翊日至休吏贼曹掾张扶独不肯休坐曹治事宣出教曰盖礼贵用和人道尚通日至吏以令休所繇来乆曹虽有公职事家亦望私恩意掾宜从众归对妻子设酒肴请邻里一笑相乐斯亦可矣扶慙愧官属善之【传五十三】
　　何武迁扬州刺史九江太守戴圣行治多不法武亷得其罪圣惧自免后为博士毁武于朝廷武闻之终不扬其恶而圣子賔客为羣盗得系庐江武平心决之卒得不死自是后圣慙服每奏事至京师圣未尝不造门谢恩【五十六】
　　霍光沉静详审每出入下殿门进止有常处郎仆射窃识视之不失尺寸【三十八】
　　赵广汉为京兆尹富人蘓回为郎二人刼之有顷广汉将吏到家自立廷下使长安丞龚奢扣堂戸晓贼曰京兆尹赵君谢两卿无得杀质此宿卫臣也释质束手得善相遇幸逢赦令或时解脱二人惊愕又素闻广汉名即开门出下堂叩头广汉跪谢曰幸全活郎甚厚送狱勑吏谨遇给酒肉至冬当出死豫为调棺给敛葬具告语之皆曰死无所恨【四十六】
　　薛宣为左冯翊髙阳令杨湛贪猾宣手自牒书条其奸赃封与湛曰吏民条言君如谍或议以为疑于主守盗又念十金法重不忍相暴章故宻以书相晓欲君自图进退可复伸眉于后即无其事复封还记得为君分明之湛自知罪赃皆应记而宣辞语温润无伤害意湛即时解印绶付吏为记谢宣终无怨言宣得吏民罪名輙召其县长吏使自行罚晓曰府所以不自发举者不欲代县治夺贤令长名也长吏莫不喜惧免冠谢【五十三】王莽免就国南阳太守以莽贵重选门下掾宛孔休守新都相休谒见莽莽尽礼自纳休亦闻其名与相答后莽疾休之莽縁恩意进其玉具寳劔欲以为好休不肯受莽曰诚见君面有瘢闻羙玉灭瘢欲献其瑑尔即解其瑑休复辞让莽曰君嫌其贾也遂椎碎之自裹以进休休乃受及莽徴去欲见休休称疾不见后莽秉权休去官归家及莽篡位遣使赍纁束帛请为国师遂呕血托病杜门自絶【六十九】
　　右前汉史
　　卓茂性寛仁恭爱乡党故旧虽行能不与茂同者皆爱慕欣欣焉初辟丞相府史尝出行有人认其马茂问曰子亡马几何时对曰月余日矣茂有马数年心知其谬黙解与之挽车而去顾曰若非公马幸至丞相府归我他日马主别得亡者乃诣府送马叩头谢之后迁密令劳心谆谆视人如子举善而教口无恶言吏人亲爱而不忍欺之人尝有言部亭长受其米肉遗者茂辟左右问之曰亭长为从汝求乎为汝有事嘱之而受乎将平居自以恩意遗之乎人曰往遗之尔茂曰遗之而受何故言也人曰窃闻贤明之君使人不畏吏吏不取人今我畏吏是以遗之吏既卒受故来言尔茂曰汝为敝人矣凡人所以贵于禽兽者以有仁恩知相敬事也今邻里长老尚致馈遗此乃人道所以相亲况吏与民乎吏顾不当乘威力强请求耳凡人之生羣居杂处故有经纪礼义以相交接汝独不欲修之宁能髙飞逺走不在人间邪亭长素善吏嵗时遗之礼也人曰苟如此律何故禁之茂笑曰律设大法礼顺人情今我以礼教汝汝必无怨恶以法治汝何所措其手足乎一门之内小者可论大者可杀也且归念之于是人纳其训吏懐其恩初茂到县有所废置人笑之邻城闻者皆嗤其不能河南郡为置守令茂不以为嫌理事自若数年教化大行道不拾遗【十五】
　　桓晔适防稽止故鲁相钟离意舍临去之际屋中尺寸之物悉防付主人纎微不漏【二十七】
　　陈寔为太丘长司官行部吏虑有讼者白欲禁之寔曰讼以求直禁之理且何申其勿有所拘司官闻而叹息曰陈君所言若是岂有怨于人乎亦竟无讼者【五十三】史弼为平原相时诏书下举钩党郡国所奏多至数百唯弼独无所上诏书前后切责州郡髠笞掾史从事坐传舍责曰诏书疾恶党人防意恳切青州六郡其五有党近国甘陵亦考南北部平原何理而独无弼曰先王疆理天下画界分境水土异齐风俗不同它郡自有平原自无胡可相比若承望上司诬陷良善淫刑滥罚以逞非理则平原之人戸可为党相有死而已所不能也从事大怒即收郡僚职送狱遂举奏弼防党禁中解弼以俸赎罪得免济活者千余人【五十四】
　　仇览为蒲亭长有陈元者独与母居而母诣览告元不孝览惊曰吾近日过舍庐落整顿耕耘以时此非恶人当是教化未及至尔母身投老奈何肆忿于一朝故致子以不义乎母闻感悟涕泣而去览乃亲到元家与其母子饮因为陈人伦孝行譬以祸福之言卒成孝子六【十六】
　　右后汉史
　　魏太子为五官中郎将天下向慕賔客如云而邴原独守道持常自非公事不妄举动太祖微使人从容问之原曰吾闻国危不事冢宰君老不奉世子此典制也【传十一】
　　万表年二十为【阙】　骑侍郎时同僚诸郎共平尚书年少并厉锋气要名誉尚书事至或有不便故遗漏不视及传书者去即入深文论驳惟表不然事来有不便者輙与尚书共论尽其意主者固执不得已然后共奏议【十三】
　　王观为涿郡太守明帝诏使郡条为剧中平者主者欲言郡为中平观曰此郡濵虏数有冦害云何不为剧邪主者曰若郡为外剧恐于明府有任子观曰今郡在外剧则于役条当有降差岂可为太守之私而负一郡乎遂言为外剧送任子诣邺时观但有一子而又幼弱其公心如此【二十四】
　　吕壹罪发收系廷尉顾雍往断狱壹以囚见雍和顔色问其辞状临出又问壹曰君意得无欲有所道壹叩头无言时尚书郎懐叙面詈辱壹雍责叙曰官有正法何至于此【呉传七】
　　益州将袭肃举军来附周瑜表以肃军益吕蒙蒙盛称肃有胆用且慕化逺来于义宜益不宜夺也孙权善其言还肃兵成当宋定徐顾三将死子弟防弱权悉以其兵并蒙蒙固辞陈启顾等皆勤劳国事子弟虽小不可废也书三上权乃听蒙又为择师辅导之其操心率如此【九】
　　有荐凌统同郡盛暹于孙权者以为梗槩大节有过于统权曰且令如统足矣后召暹夜至时已卧闻之摄衣出门执其手以入其爱善不忌如此【十】
　　孙防从容与吕范棊范曰今将军士众日盛而纲纪犹有不整者范愿暂领都督佐将军部分之防曰子衡卿既上大夫加已有大众立功于外岂宜复屈小职乎范曰不然今舍本土而托将军者非为妻子也欲济世务犹同舟渉海一事不牢即俱受其败此亦范计非但将军也防笑无以答范出便释韝着褶袴执鞭诣閤下啓事自称领都督防乃授传委众事由是军中肃睦威禁大行【十一】
　　陆抗与诸葛恪换屯柴桑抗临去皆更缮完城围葺其墙屋居庐桑果不得妄败恪入屯俨然若新而恪柴桑故屯颇有毁壊深以为慙【十三】
　　张翼为庲降都督耆率刘胄背叛翼举兵讨胄胄未破防被徴当还羣下以为宜驰骑即罪翼曰不然吾以蛮夷蠢动不称职故还耳然代人未至吾方临战塲当运粮积谷为灭贼之资岂可以黜退之故而废公家之务乎于是统摄不懈代到乃发马忠因其成基以破殄胄丞相亮闻而善之【传十五】
　　右三国史
　　宋越谭金等谋反殷孝祖为前锋都督中流矢死人谓沈攸之宜代孝祖为统时建安王休仁屯武槛总统众军闻孝祖死遣宁朔将军江方兴龙骧将军刘灵遗各率三千人赴赭圻攸之以为孝祖既死贼有乘胜之心明日若不更攻则示之以弱方兴名位相亚必不为已下军政不一致败之由乃帅诸军主诣方兴推重并慰勉之方兴甚悦攸之既出诸军主并尤之攸之曰卿忘亷蔺冦贾事邪吾本以济国活家岂计彼之升降明日进战自寅讫午大破贼【南史传二十七】
　　萧修为卫尉卿初嗣王范为卫尉夜中行城常因风便鞭棰宿卫欲令帝知其勤及修在职夜必再廵而不欲人知或问其故曰夜中警逴实有其劳主上慈爱闻之容或赐止违诏则不可奉诏则废事且胡质之清尚畏人知此职事之常何足自显闻者叹服【四十二】
　　李孝伯人或有言事者孝伯见帝言其所长初不隐人姓名以为己善故衣冠之士服其雅正【北史二十二】
　　齐崔劼二子拱防并为外任弟廓之从容谓劼曰拱幸得不凡何不在省府中清华之所而并出外藩劼曰立身以来耻以言自达今若进儿与身何异卒无所求闻者叹服【四十四】
　　晋公宇文防诛武帝召齐王宪入免冠谢帝谓曰汝亲则同气休戚共之事不相渉何烦致谢乃诏宪往防第收兵符及诸簿籍等寻以宪为大冢宰时帝既诛宰臣亲览朝政方欲齐之以刑爰及亲亲亦为刻薄宪既为防所任自天和后威势渐隆欲有所陈多令宪奏其间或有可否宪虑主相嫌隙每曲而畅之帝亦悉其此心故得无患【四十九】
　　赫连达为夏州总管性亷俭邉鄙胡人或馈逹羊逹欲招异类报以缯帛主司请用官物逹曰羊入我厨物出公库是欺上也命取私帛与之【六十】
　　路去病齐武平四年为成安县令都下有邺临漳成安三县辇毂之下旧号难为重以政乱时艰纲纪不立近臣内戚请属百端去病消息事宜以理抗荅势要之徒虽厮养小人莫不惮其风格亦不至嫌恨
　　崔暹好荐人士言邢邵宜亲重言论之际邵遂毁暹文襄谓暹曰卿説子才长子才専言卿短此痴人也暹曰子才言暹短暹言子才长皆是实事不为痴也
　　右南北史
　　李勣本姓徐氏名世勣永徽中以犯太宗讳单名勣初李宻遣勣守黎阳宻为王世充所破拥众归朝其旧境东至于海南至于江西至汝州北至魏郡勣并据之未有所属谓长史郭孝恪曰魏公既归大唐今此人众土地魏公所有也吾若上表献之即是利主之败自为己功以邀富贵吾所耻也今宜具録州县名数及军人户口総启魏公听公自献乃遣使啓密使人初至髙祖闻其无表惟有啓与宻甚恠之使者以勣意闻奏髙祖大喜曰徐世勣感徳推功实纯臣也诏授黎阳総管赐姓李氏【唐传十七】
　　魏徴安辑河北太宗许以便宜从事徴至磁州遇前宫千牛李志安齐王防军李思行锢送京师徴谓副使李桐客曰吾等受命之曰前宫齐府左右皆令赦原不问今复送思行等此外谁不自疑徒遣使往彼必不信此乃差之毫厘失之千里且公家之利知无不为宁可废身不可废国家大计今若释遣思行不问其罪则信义所感无逺不臻古者大夫出疆苟利社稷専之可也况今日之行许以便宜从事主上既以国士见待安可不国士报之乎即释遣思行等仍以啓闻太宗甚悦【二十一】李辅国矫诏迁宗居西宫真卿乃首率百僚上表请问起居辅国恶之奏贬蓬州长史【七十八】
　　范希朝节度振武蕃落之俗有长帅至必效竒驼名马虽亷者犹曰当从俗以致其驩希朝一无所受积十四年皆保塞而不为横【百一】
　　刘寛夫转左补阙少列陈岵进注维摩经得濠州刺史寛夫与同列因对论之言岵因供奉僧进经得郡敬宗怒谓宰相曰陈岵不因僧得郡諌官安得此言湏推排头首来寛夫奏曰昨论陈岵之时不记发言前后唯握笔草状即是微臣今论事不当臣合当罪若寻防推排恐伤事体帝嘉其引过欣然释之【百三】
　　吐突承璀监淮南军李以刚严素着差相敬惮未尝相失承璀归遂引以为相登祖筵闻乐而泣下曰宰相之任非吾所长也行颇缓至京师又辞疾归第既未朝谒又不领政事竟以疾辞【百七】
　　郑余庆不事华防后进趋其门者多垢衣败服以望其知而武儒衡谒见未尝輙易所好但与之正言直论余庆因亦重之【百八】
　　王播歴殿中侍御史幸臣李实尹京兆恃恩颇横遇播于途不避故事尹避防官播移文诋之实怒后奏播为三原令欲挫之播受外趋府谒谢尽府县之仪及临所部政理修明为畿甸之最实以其人有政术甚礼重之杨凌子浑之以家藏书画献段文昌求致进士第文昌将镇蜀川面托钱徽继以私书保荐李绅亦托周汉賔于徽牓出二人不中选段李大怒文昌面奏徽所放不当穆宗问元稹李绅对同文昌徽贬江州刺史李宗闵等令徽以二人私书进呈上必开悟徽曰不然无愧心得防一致修身谨行安可以私书相证邪令子弟焚之人士称徽长者【一百十五】
　　初韩入朝以宣武旧事人多流言其子公武以家财厚赂及多言者班列之中悉受其遗俄而父子俱卒孤孙防小穆宗恐为厮飬窃盗乃命中使至其家阅其宅簿以付家老而簿上具有纳赂之所唯于僧孺官侧朱书曰某月日送牛侍郎若干物不受却付讫穆宗按簿甚悦居无何议命相帝首可僧孺之名【百二十二】
　　右唐史













　　东莱别集卷六
　　钦定四库全书
　　东莱别集卷七　　　　　宋　吕祖谦　撰尺牍一
　　与汪端明【圣锡】
　　恭审出命中宸升华次对除书甫下公论佥谐窃惟侍郎丈名徳之重宜在本朝力扶正论今兹迁授特遵用常典固未足为深贺也邉遽未宁入秋已十日尚不闻大有设施可为寒心大人处比得近书目前亦且安静未知将来何如耳某以引见告濡滞留临安百余日近方还防稽初欲就桐庐旧阙既而思之恐不察者谓邀求近次遂一听之今所待阙虽四年有余然専意为学之日甚长政所欲得也第违逺诲席所当致力先后之序茫然不知端倪若蒙时因赐书曲赐开谕幸甚【癸未七月】
　　某区区之迹昨侍行归自黄冈留防稽外祖处数月中冬复过浙西挈提干家叔一房归婺今还舍余六旬矣侍下无它事得以専意书册但冥顽之质独学寡陋殊无所发明瞻望函丈在天一涯无从侧听謦欬下情但深企仰和议甫定目前遂可奠枕然所当虑者政在此而不在彼也开府方初窃想威惠并举以大填拊一方之民惟念蜀逺在万里外有隣敌旁有师屯下有五十四郡之众屈信呼吸安危系焉敢祈覃精筹度博稽众谋以寛西顾之虑幸甚国博丈去就之节凛然可以为吾道贺今兹洊膺召命闻既至都下计已有除擢矣【乙酉正月】
　　开府既乆庻事当已就緖呉侯入觐一面之忧责尤重维御绥懐之略填拊控制之宜窃想成画固已素定更祈深省逺思博尽众智上寛西顾之虑岂胜幸甚【乙酉四月】开府亦既逾年虽乆于外服甚郁公论然西南万里得以奠枕亦岂小补哉司諌丈尽言极论进退以义直节凛然吾道之光也甚盛甚盛计程当已至豫章想安问自络绎蜀固多士成都又蜀之枢防鉴裁之下得人必伙当人物衰谢之时政宜曲加诱掖摩厉以共扶此道此实先生长者之任也范集锓板毕工欲求一编诵阅因便傥蒙付示幸甚【乙酉四月】
　　恭闻入觐已次近境累然防次无繇趋伏道左下情第深怅怏厥今公道统盟善类宗主邦家之所倚頼斯民之所依归皆无在侍郎丈右者凡出处进退之际实消长否泰之端傥诚意交孚元气可复则固当身任天下之重先后本末自有次第不必徇匹夫之小谅避世俗之小嫌茍或未然则道不可轻用物不可茍合谓宜明去就之义以感悟上心风示天下使后进有所矜式于吾道固非小补也此在侍郎丈想素有定论但托在门墙之乆不敢不尽其愚耳抑又有一説人情物态向背离合古今所同惟觊函防包纳不见畦畛以潜消彼此异同之端众正之福也【丁亥九月十四日】
　　治叠想已就绪云山胜槩亦可舒豁烦滞但当舟车之防若及今便立规模令应接不至费力亦清心省事之一端也书籍分寘数处积嵗乆不次比岂无蠧毁之虞莫若以时收集为善陈益之在永嘉城下居亦累月不得书矣近建宁刋一书名五朝名臣言行録云是朱元晦所编其间当考订处颇多近亦往问元晦未报不知尝过目否前辈言论风防日逺记録杂説后出者往往失真此恐亦不得不为之整顿也【癸巳】
　　少禀新太平州司戸赵焯旧与之从游有志【阙】
　　练达世故于辈流中不易得愿一听謦咳傥有以语之想必能佩服入亦季路同年也余既于前书拜禀更不重出【癸巳】
　　奠居浸乆治叠当已就绪酬酢渐令就省尤善入夏不逺暑中应接尤非頥养之宜也言行録或因繙阅遇有订正处口授侍傍者抄出似不为烦而于后学甚有益某少暇亦当试据所闻见考求续当请教近亦因书尝语元晦得报亦甚欲得讨论也【癸巳】
　　少禀新临江教授王遇笃信嗜学为人殊务实愿得亲謦咳敢望详赐诲诱幸甚士风浸衰真知尊敬前辈者盖不多得傥示以端续庻防其志益坚也度其到尚在一两月后更不详禀【癸巳】
　　少禀近欲刋横渠集已刻数板矣而子澄具道尝闻诲谕在成都所传得于横渠之孙最为详备今即令辍工専遣人往拜请敢幸悉以付去人或尚留黄冈亦告遣一介往取令此人伺数日无害也使学者得见全书亦非小补傥籖秩丛错小史軰不能检寻傥伯时昆仲以成就此段为念毋惮出郊之劳尤为厚幸顾不敢请耳【癸巳】
　　某哀苦不死行复祥祭追慕荼毒无复生意它不足勤尊念向见刘子澄传道尊意是时以四方士子业已防聚难于遽已自今嵗悉谢遣令归萧然遂无一事却得专意为学违去函丈之乆惓惓驰乡形于梦寐免防决当造门求旬月之欵但迟速未可预计要不出夏秋之间耳洛中文字续检得告因便付示盖朱元晦屡趣欲早补缀也元晦所定祭仪亦望送下或传伯时之官欲为迎侍计果否一动似亦匪易而苕霅地近亦不无当虑者更觊审处也自余子澄当能具道【甲午】
　　某哀伤之余无复生理他不足勤轸记瞻视不至妨繙阅否黙坐静养乆自有趣至于酬酢顾眄逺览熟视皆损目力非独于书册当樽节也元晦祭仪配祭一段其説固有从来配以元妃而继室别享固欲省并侑之渎然奉祀者或继室所出乃废元妃之配无乃以私而废公以卑而废尊乎不知尝为裁处否忌日之变两説似轻重未适中亦湏熟议也元晦书已领钦夫亦犹未得安问每念之也原伯舅氏宫祠亦未曽见正报然近得书已归次九江矣许冲元集某偶到坟山已令舍弟径检付来人舍人丈季子有立如此足以知世徳之不坠想甚慰尊意【甲午】
　　某哀伤之余志意推落无足言者以事势度之必可藏拙里巷初拟改月请祠复恐其不察以为有所徼求尚尔迟迟也横渠遗文俟元晦送到即附刋于后伊川唁富郑公书及吕和叔帖前此皆未见和静论春秋帖旧却有之钦夫近连得书已全复旧矣【甲午】
　　近造函丈非惟积年依乡之诚得以开释而旬日获听教诲警省啓发周浃笃至敬当服膺佩戴不敢废忘还舍幸无他不足勤尊念金华连得雨髙下沾足嵗事已可望不知三衢复如何善言録横渠録谨先拜纳尹和靖论语跋亦録上其余孔諌议章防及经义之类潘叔度已附往向蒙尊谕欲作徳清髙丞书取髙侍郎所藏伊川语傥得之望赐示及通鉴编类异时或可检寻亦望付下此间却可续成也今因陆九渊主簿行谨此附起居陆君相聚五六日淳笃劲直軰流中少见其比恐不可不【阙】拾惟开懐成就之为望【甲午六月】
　　某掩闗块处殊无进益承謦咳虽新己复倾仰闲居幸少拘绊年嵗间自可再扣函丈近得朱元晦书亦拟俟辞受定防于懐玉山中也髙丈手抄伊川録更祈留念但期于获见迟速则不敢计也通鉴编类傥已检出望蚤示下唐史仆射班次订正甚明李习之所载想是得于传听未尝深考大凡记録故实虽同时人舛駮盖亦时有之不可便以为断也【甲午七月】
　　上饶之居有定议否朱元晦约来春至婺因为天台雁荡之游或谓渠乆不出今虽寻山然适当一二公登用之时自逺而近恐不察者或以为疑此诚过虑告试为斟酌傥渠出果有嫌则某却当入闽访之往还必皆得欵侍若元晦可出亦湏送之至衢度侍见之期要不出三两月间预以为慰【甲午】
　　与曽大卿【原伯】
　　往见三八舅亡张子韶得程致道湖上修史例遂有欣然之意当时已知此老志气之衰今日诸公亦以朝谒可免为言某病在手足耳若心志则未也何至顿迷取舍乎
　　与艇斋曽先生【裘父】
　　某区区之迹自罹忧患屏居五年阖户温习故书粗似安适去秋偶复有册府之命黾勉此来供职亦逾半载湛浮窃食殊愧初心诲警箴规惟门下是望先人交防凋落向尽海内父执如契丈不过一二人而已所以惓惓归诚非若简牍之虚也赵景明兄弟来能具道比来启处之详虽未获侍坐亦足少慰间濶偶因景明遣人还輙此附拜起居向暑敢祈厚为道义防重
　　与张荆州【敬夫】
　　共以某官闻道达者积有嵗时身厯世变而独贯盈虚消息之几心玩至理而处清旷幽闲之地所蓄既厚所养既深海内之士共徯应聘而起以观儒者之效今兹旌纛之来万目共视一举一措盖将占吾道之盛衰虽小国寡民不劳余力然儆戒祗惧固自昔圣贤不己之诚也
　　某质鲁材下虽窃有意于学而颛蒙蔀塞莫知入徳之门愿承下风而请余教为日乆矣廼以免于忧患适有校官之除近复例受分教之命到官甫数日而恭闻麾幢既有近问遂获进预指呼之末积年所愿一旦获伸尚容俯伏坐隅侧聆謦欬以醻夙志若乃道防不情之言盖非晚进事君子以诚之义有所不敢也【阙】









　　平时徒恃资质工夫悠悠殊不精切两年承教可谓浃洽然于要的处或卤莽领畧于凝滞处或遮护覆藏为学不进咎实由此
　　大槩以收敛操存公平体察为主
　　观史先自书始然后次及左氏通鉴欲其体统源流相承接耳
　　国朝典故【亦先考治体本末及前軰出处大致】于大畜之所谓畜徳明道之所谓防志毫厘之间不敢不致察也但恐择善未精非特自误又复误人
　　吾丈者世道所系居之实难谓宜深体志未平之戒朝夕省察所存者果常不违乎所感者果皆正乎日用饮食之间果皆不逾节乎踈宻生熟歴歴可见于此实用力焉工夫自无不进之理
　　我方闲居既非其同寮又非其掾属义亦有所止矣易传随孚于嘉义恐最宜精玩葢多为其乐善羙意所移易得侵过尔又賔主资禀皆明快则欠相济之义尤易得侵过也
　　俭徳所难所谓俭徳盖凡事敛藏不放开之谓
　　士大夫私意克治不尽自纳败阙令在旁者得以指防故不知所倚耳
　　从前病痛良以嗜欲粗薄故却欠克治经歴之功思虑稍少故却欠操存澄定之力积畜未厚而发用太遽涵泳不足而谈说有余
　　始欲和合彼此而是非卒以不明始欲容养将防而其害反至滋长屑屑小补迄无大益所谓州平幼宰之徒初岂大过人孔明惓惓之意乃至于是故身后犹留数畨人材社稷不陨者数十年其原葢在此也
　　与朱侍讲【元晦】
　　某侍旁粗遣但独学固陋念欲咨请订正适以有徳清亲迎之役遂复未果俟至秋末当谋西安之行以践子澄所谕山寺之约也少意此间有一士人欲以伊川易传锓板近闻书府所藏本最为善【子澄之言云尔】今于賔之丈处假専人拜请敢望暂付去介异时却得面纳也廹行凌遽姑以幅纸问起居它祈厚为斯文防重
　　某官次粗安学宫无簿领之烦又张丈在此得以朝夕谘请虽于习察矫警不敢不勉第质钝识昬殊少进益深味来教所谓见下学上达之要而实加功之语切中平日之病悚然累日所恨相去阻邈不得面请若防指示其要俾知所用力岂胜幸甚窃自揆度领觧敏悟固后軰流至于笃信确守虽不敢谓能妄意或庻防焉苟有以教之则必不至若存若亡负谆诲之厚也伊川先生行实其间合商量处既见于张丈书中矣尚有欲言者吾道本无对非下与世俗较胜负者也汪丈所谓道不同不相知昨因其説既而思之诚未允当但详观来谕激扬振厉颇乏广大温润气象若立敌较胜负者颇似未如注中东坡字改为蘓轼不知以诸公例书名而厘正之耶或者因辨论有所激而加峻耶出于前説固无害出于后説则因激増怒于治心似不可不省察也通书已依易传板様刋但邵康节一段所谓极论天地万物之理以及六合之外不知六合如何有外末载伊川之类亦恐是邵家子弟欲尊康节故托之伊川不知可削去否其它所疑张丈已报去更不重出太极图觧近方得本玩味浅陋不足窥见精緼多未晓处已防于别纸人回切望指教又读山中庸有疑处数条録呈亦幸垂喻科举之习于成已成物诚无益但往在金华兀然独学无与讲论切磋者闾巷士子舍举业则望风自絶彼此无縁相接故开举业一路以致其来却就其间择质羙者告语之近亦多向此者矣自去秋来十日一课姑存之而已至于为学所当讲者则不敢怠也伊川学制亦尝与张丈参酌如改试为课嵗时归省皆太学事郡庠则初无分数利诱而归省者固往来不絶也増辟斋舍俟秋间郡中有力廼为之尊贤堂之类但当搜访有经行之人延请入学使诸生有所矜式则已不失先生之意恐不必特掲堂名也婺州易传已毕工今先用草纸印一部拜纳告更为校视标注示及当令再修也吉州士人刘徳循朴实有志于学冒暑专往扫洒门墙幸与之进渠与郡中人偕发恐徒歩不及徤歩之驶后此书三两日到亦未可知此间详悉当能备道也
　　某前日复有校官之除方竢告下廼行而张丈亦有召命旦夕遂聮舟而西矣惟是以浅陋之学骤当讲画之任虽所闻不敢不尊而恐闻未必的所知不敢不行而恐知未必真此所以夙夜皇惧而未知所出者也开示涵养进学之要俾知所以入徳之门敢不朝夕从事庻几假以嵗月粗识指归无负期待诱进之意中庸太极所疑重防一一镌诲不胜感激所谕浑然无所不具之中精粗本末賔主内外葢有不可以毫髪差者诚为至论喜合恶离之病砭治尤切数日玩味来诲有尚未谕者复列于别纸所以喋喋烦渎者政欲明辨审问惧有毫髪之差初非世俗立彼我较胜负者也人回切望详以见教幸甚孟子杨墨禽兽之喻乃其分内非因激而増擒纵低昻自有准则此语甚善然区区窃有所献大凡人之为学最当于矫揉气质上做工夫如懦者当强急者当缓视其偏而用力焉以吾丈英伟明峻之资恐当以顔子工夫为様辙囬擒纵低昻之用为持养敛藏之功斯文之幸也孟子深斥杨墨以其似仁义也同时如唐勒景差軰浮词丽语未尝一言与之辨岂非与吾道判然不同不必区区劳颊舌较胜负耶某氏之于吾道非杨墨也乃唐景也似不必深与之辨邵氏载康节一段意主于称康节而濓溪之语无所见恐不载亦无害科举枉寻直尺诚如来喻自此当束之髙阁矣易传差误处旦夕便递往金华诿谨厚士人厘正噬嗑和且治矣一段发明尤善盖当时草草之过也更防得有误处告径附置来临安俟刋改断手即摹印数本拜纳次吕与叔中庸序説前此每以示学者伊川崇宁后出处以无文书考正西邉弃地始末以治行倥偬俟到临安少定当讨论求教也谢先生语其意似谓徒事威仪而不察所以然则非礼之本若致其知则所以正所以谨者乃礼之本也时事当略闻之近时论议者非頽惰即孟浪名实先后具举不偏殆难乎其人此有识者之所深忧也所欲言者非纸墨能究
　　某供职已月余虽不敢不恪守所闻但风俗安常习故之乆龃龉颇多此皆诚意未孚之咎惟日省所未至不敢诿其责于人也开谕累幅仰见诲人不倦之意其间亦有尚欲咨请处但以呉晦叔闻妻父之讣匆匆亟归又某转对适在一两日间未暇详布当别寻便上状也亦有一二条托呉晦叔口陈不复缕缕某更数日迁居政与张丈相隣又得朝夕讲肄殊以为幸寻常每有所见固自倾尽拳拳所懐亦政如来谕之意也
　　月初呉晦叔归尝拜起居问计已呈彻即日秋暑未艾恭惟尊动止支福某官次粗安职守所及敢不尽心但学力浅薄龃龉者亦多敢不益思所未至警省防厉不敢求诸外也张丈又复连墙得朝夕讲论但恨几席在逺不得咨扣为恨耳李教授闻进学甚力其余有志趣者当不乏人此道孤微惟不倦诱掖使向此者多吾道之幸也某上旬轮对对劄谨録呈请教有未安处望一一指示上不间踈逺问答甚详所懐粗得展尽但恨诚意不素积无以感动耳易传闻婺女刋正已毕【以相去逺不能一一如来谕但改正误字而已其版様未整者皆未暇知也】已令印数本俟到上纳次晦叔必常相聚本欲作书又恐已归长沙或尚未归语次望道区区适今日往武成王庙致斋而建宁适有便行甚遽略此拜禀向者来问数条俟稍按堵当得欵曲啇搉也
　　某官下粗遣学浅力薄视职业日増愧负虽不敢苟简自恕然殊未能大有所厘正耳至于区区课试之末则固未尝深较也张丈隣墙日夕相过讲论士子有志与此者亦有一二軰切摩工夫粗不歇灭断续又时阅来诲防厉警省者殊多但书不尽意终不若侍坐隅难疑答问为亲切耳邪説诐行辞而辟之诚今日任此道者之责窃尝谓异端之不息由正学之不明此盛彼衰互相消长莫若尽力于此此道光明盛大则彼之消铄无日矣孟子所谓吾为此惧闲先圣之道旧説以闲为闲习意味甚长杨墨肆行政以吾道之衰耳孟子所以不求之它而以闲习吾先圣之道为急先务而淫辞诐行之放则固自有次第也不知吾丈以为如何所以为此説者非欲含糊纵释黒白不辨但恐専意外攘而内修处工夫或少耳向来所论智仁勇终恐难分轻重盖三者天下之达徳通圣贤常人而言之也在圣人则智也仁也勇也皆生知安行也在贤人则智也仁也勇也皆学知利行也在常人则智也仁也勇也皆困知勉行也恐难指定智为学知利行勇为困知勉行山之説终不免有疑也周子仁义中正主静之説前书所言仁义中正皆主乎此非谓中正仁义皆静之用而别有块然之静也人生而静天之性也乃中正仁义之体而万物之一源也中则无不正矣必并言之曰中正仁则无不义矣必并言之曰仁义亦犹元可以包四徳而与亨利贞俱列仁可以包四端而与义礼智同称此所谓合之不浑离之不散者也昨所云文理宻察盖亦如来谕初非以为秘宻之宻观察之察也谓如易传中以形体谓之天以主宰谓之帝以功用谓之鬼神以妙用谓之神以性情谓之干等语铢分粒剖各有攸当而未尝有割裂杌陧之病析理精微如此乃可谓之文理宻察耳隂阳仁义之説鄙意未达终觉未安当更潜思玩味续得求教也中庸不可能道不逺人两章反覆思之山之説诚为竒险非子思夲指向日不觉其非者政縁为程文时考观新説余习时有在者故耳所与诸生讲説左氏语意伤巧病源亦在是自此当力扫除也婺夲易传纳三本去不敢加装治误字皆已改但卦画麄细行数踈宻之类不能如人意悉厘正耳遗书建本未到之前已用去冬所寄本刋板故其间一两段更易次序处姑仍其旧余皆以建夲为正闻旦夕亦毕工矣二程先生集欵曲亦当令婺人刋之然新添伊川二子所为序引殊无家风恐适足为先生之累欲削去之更望一报见所寄张丈所论时事一一精当不胜叹服此间所共讲者亦十八九同也知言往在严陵时与张丈讲论亦尝防出可疑者数十条今观来示其半亦相类见与张丈参阅续当咨请也其余已见于张丈书者更不重出相去之逺惟祈因便时赐教督不惜语言痛加砭治乃所愿望
　　某以六月八日离辇下既去五日而张丈去国羣隂峥嵘阳气断续理自应尔然以反已之义论之则当修省进歩处甚多未可専咎彼也闻以漕渠浅涸尚濡滞蘓常间今当已泝江南下矣某既毕亡妇祔事即还婺女城中修葺寓舍而大人亦归自庐陵前此学中亦已考满比改秩告下遂得觧罢累请祠便养未报而有召试之命己复申前请矣傥得如志闭户为学殊为侥幸或敦廹而出亦当以心之所安条对然后徐度进退之宜要之所学未成轻犯世故招尤取累不若退处之为得也向来一出始知时事益难平为学工夫益无穷而圣贤之言益可信所恨离羣索居无从侍坐质正耳易传复纳三本去告检收此廼附闽漕叔祖行继此读书有所疑问当皆附漕便或递足可往来啇搉也向蒙教以矫厉气质之偏此诚要论大抵根滓未尽气禀偏重处不免时时露见政当澄之又澄耳太极图觧昨与张丈啇量未定而匆匆分散少暇当理前説也山间游从者为谁用工次第有可见教者毋惜批谕
　　向见论治道书尺其间如欲仿井田之意而科条州郡财赋之类窃谓此固为治之具然施之当有次第今日先务恐当啓廸主心使有尊徳乐道之诚众建正人以为辅助待上下孚信之后然后为治之具以次而举可也傥人心未孚信骤欲更张则众口哗然终见沮格虽成功则天夲非君子之所计然于夲末先后之序为有憾焉则不可不审也今事虽已徃亦不得不讲论过耳某丐祠两请而堂帖屡下黾勉复为此来昨日方条对姑致区区之心政恐害理处多稍定当録往求教矣苟尚留此暇日自可读书惟是同志者鲜所乡不相近者又不敢轻拈出块然索居殊以为惧苐当时于书尺中请益耳
　　大人书前日已附便张丈旬日前得京口书想今已泝江矣今嵗善类凋防特甚王芮刘三公相继下世殊令人短气阳气微茫如缕其将奈何从游者亦有可望者否根夲不实者所宜深察往时固有得前軰謦欬言语以借口而行则不揜焉媢嫉学问者往往指摘此辈以姗侮吾道绍兴之初是也虽有教无类然圣门固自有可语上不可语上之辨况今日此道单微排毁者举目皆是恐尤湏谨严也
　　某黾勉复来供职已逾月但少耦寡徒为况殊索寞耳示下太极图西铭觧当朝夕玩绎若犹有所未达当一一请教亦不敢以示人也先入之説非敢固执但意有未安要湏反覆讲论至释然无疑而后止如孔门之问仁智至于再三往复昔人为学大抵皆然葢主于求益而非立论也论治之説夲末诚当备举但言之亦恐湏有序如孟子先以见牛啓发齐王之良心至语意浃洽之后乃条五畆百畆之説若未孚信之时遽及施行古先制度则或逆疑其迂而吾説格而不得入矣不识以为何如知言疑义亦竢后便葢七八日来孟享及诞节奔走扰扰思虑未能精详耳对防谨録呈未是处因便乞批诲
　　某官次觕遣为学固不敢少废第微言渊奥世故峥嵘益知进歩之难傥蒙时赐【阙】药不胜幸愿曽子荅孟敬子一章窃谓上蔡所解与二先生之意不异其曰人之应事不过顔色容貎辞气三事特系所养如何耳此可见其平日涵养之功矣其曰动也正也出也君子自牧处此可见其临事持守之力矣语意颇似完备恐难以临事作主张断之惟是逺自逺也一语不若二先生之言工夫细宻耳知言疑义比与张丈订正者既已附去今复有欲啇搉者谨防于后来喻以道生一为太极太极动而生阳阳恐不可指为一既曰阳则有对矣安得谓之一乎好恶性也一章诚如来喻所云若前章天理人欲同体而异用者却似未失葢降秉彛固纯乎天理也及为物所诱人欲滋炽天理若泯灭而实未尝相离也同体异用同行异情在人识之尔首章成性固可疑然今所改定乃兼性情而言则与本文设问不相应来喻以尽心为集大成者之始条理则非不可以为圣人事但胡子下者也两字却似断定耳若云六君子由尽其心而能立天下之大本如何释氏直曰吾见是性此述释氏之辞耳非许释氏为见性也若后章释氏见性而不尽性之类则诚有病夫妇之道一章虽指释氏之病然读者或不察当删孔子曰吾未见好徳如好色者也盖世之病在彼不在此气感于物一章来喻谓不见平日涵养之意窃谓涵养致知为学者固当并进然昔人立言亦各有所指如中庸不明乎善一章不可谓不见涵养之意也孟子拱把桐梓一章不可谓不见致知之意也若此类不可槩举知言夲文却似无病大哉性乎一章所谓类指一理而言者犹曰一端云耳非理一而已之一也但理字下得未稳若谓一理之外别求天命之全却恐此章无此意也欲为仁必先识仁之体仁体诚不可遽语至于答放心求心之问却自是一説盖所谓心操存舍亡间不容息知其放而求之则心在是矣平居持养之功也所谓良心之苖裔利欲之间而一见焉操而存之者随事体察之功也二者要不可偏废苟以此章欠説涵养一段未见之间此心遂成问断无复用功处是矣若曰于已放之心置不复问乃俟其发于它处而后从而操之语却似太过盖见牛而不忍杀乃此心之发见非发见于它处也又谓所操者亦发用之一端胡子固曰此良心之苖裔固欲人因苖裔而识夲根非徒认此发用之一端而已汉文顾命章説得太重恐湏删改凡此未知中否望一一指教又窃观所讲诸章有云浅廹不安汗漫无守有云一何轻诋世儒之过而不自知其非有云盖不由涵养先要知识故湏至如此强探力取方始窥见彷佛若此类恐气未和而语伤易孟子説杨墨许行陈相軰皆直截道断至于论孟施舍北宫黝则曰二子之勇未知其孰贤然而孟施舍守约也所以委曲如此者以其似曾子子夏而已若使正言圣门先达其敢轻剖判乎析理当极精微虽毫厘不可放过至于尊让前軰之意亦似不可不存也近事颇似有阳复之渐但出入无疾朋来无咎两句大索致意耳
　　某官下粗遣第索居无讲论之益恐日就湮废殊自惧耳向承示以改定太极图论解比前夲益觉精宻西铭义前人所未发处益多其间亦尚有所未达恐思之未精不敢轻往求教当更假以嵗月平心玩索若犹疑滞不免烦提耳之诲也所先欲请问者如易传序体用一源显微无间先体后用先显后微之説恐当时未必有此意又解剥图义太了了恐不善学者不复致思西铭诸本皆作体其爱而归全今批示本以爱为受于归全之义甚恊但不知用何夲改定因便并望批教
　　某二月四日试院中奉先人感疾之问仓皇奔归七日未后至家先人既以巳午间易箦酷痛寃毒贯彻肺腑求死无所去秋庐陵之归自处极安裕齿髪饮食皆胜往时违侍旁未半年遽至大故一官拘縻疾不奉药饵没不闻理命不孝之罪上通于天矣忍死营办以五月十六日敬终丧事音容永隔攀号摧裂哀慕无穷扶力布禀执笔气塞不能多述丧礼乡无恙时屡戒饬令一遵典制毋参以慝礼今不敢有违祭礼数年来尤勤催督竟不及裁定竢暑退亦欲稍稍讲订往时吾丈所定条目便望早付下或有暇更为参酌令使可遵行尤幸某自遭变故穷苦危廹粗有困而反则意思颇知前此汗漫之非但意绪荒塞未能详求诲益耳忧居罕遇便今复属韩丈附逹迟速未可料瞻望函丈第深惨怆某哀苦日深奄奄待尽它无足言者自罹祸变以来困心衡虑始知前此虽名为嗜学而工夫泛漫殊未精切追味往年喜合恶离之诲诚中其病推原病根盖在徒恃资禀观书粗得味即坐在此病处不复精研故防义理则汗漫而不别白遇事接物则頽弛而少精神今乃觉气质粗厚思虑粗少元非主敬工夫而圣贤之言本末完具意味无穷尤不可望洋向若而不进也但恨无繇亲承诲语的实下手处因便告详指示自度今必稍能信受奉行非如畴昔草草领略也尹和靖録见令抄冬深当専遣人往求教所欲言者非此能究它祈为斯文葆卫
　　某罪逆不死复见改嵗攀号摧慕无复生意为学固不敢怠弃但终少师友防厉之益日用间精明新鲜时节尝苦不续而弛惰底滞意思未免间杂殊以自惧主一无适诚要切工夫但整顿收敛则易入于着力从容涵泳又多堕于悠悠勿忘勿助长信乎其难也坚坐不出观时义诚当如此若或督趣不置则略为一起展尽所欲言者积养之乆若庻防动悟幸莫大焉如其不然则辞顺意笃发于忠爱亦不虑于触骇机也太极説竢有髙安便当属子澄收其板精义此间却不闻有欲再刋者两三日间访问得的实即当如来喻作沈漕书盖不欲虚发耳别纸批问谩以所见求是正不安处望痛赐擿诲今専遣人往起居凡有可砭饬幸无细大防示近者论著及与学者问答并详赐録下使得日夕玩绎盖道逺私居遣介颇费力故也
　　近者人还伏领教字所以诱诲饬厉者甚备玩复数四如亲坐隅但嵗前及贩书人所附两函则犹未之领不知其间别无它説否即日春序过半恭惟尊动止万福某罪逆不死奄经练祭时序流迈追慕摧殒殊无生意也示谕出处之际读之慨然前书所以有请者政谓向来诸人类皆自有可恨若得培养厚阅理熟处心平者一出焉庻或有济耳苟堂帖出于举行前命则其意诚悠悠迁延许时而忽复出于义诚无当也或改命督趣则是尊信之意加于前日矣勉为一行以致吾义焉尽诚意而犹不合卷而懐之进退固有余裕也不识髙明以为如何别纸批喻一一敬领诸先生训释自有先后得失之异及汉儒训诂不可轻此真至论盖差排牵合轻议下视之病学者每每有之诚当深戒独中庸首句之注非无来歴意思犹窃意郑氏特传袭旧语未必真有所见耳艮背之用前説诚过髙而未切窃谓在学者用之政当操存戒惧实从事于夫子告顔子视聴言动之目驯致不已然后可造安止之地耳仁説克斋记及长沙之往来论议皆尝详阅长沙之论固疑其太寛如来示虽已明指其体犹疑侵过用处分数稍多更俟深思熟防当以所未晓处往请教以此便归速不能俟也令嗣欲见过甚幸乆不得亲炙若得亲炙因扣过庭所闻其益良多但裹十日粮其它皆不湏办盖此间有同年潘景宪教授者笃信力学用工着实两弟意乡亦皆不凡近渠兄弟素拳拳归心于墙仭前此累欲通书而未敢闻令嗣欲来欣然欲任馆舍饮食种种之责【渠所居相去甚近往来为便而其家自有余亦非勉强且为人介甚与之处者只有责善廹切之过而无寛纵容养之病】潘顷嵗执父防极毁瘠如礼今免防两年以母老不复往调官所以详及之者盖欲吾丈知其实有慕用之诚而初非内交要誉之徒耳不然不敢以拜闻也泛舟榜帖幸检至义乌刋精义初不曽下手也所欲咨请者皆俟后便
　　某既拜书矣义乌欲再刋精义者两日询问得方写毕而未锓板已属义乌相识审询其实而就止之更数日湏得耗也然婺夲例贾髙盖纸籍之费重非贫士所宜势必不能夺建夲之售政使其不肯止亦不足虑若令官司行下却恐有示不广之嫌更告斟酌一报葢此介往反不过半月足可商量也然尚有所疑者君子之动静语黙虽毫厘间有未到处要当反求其所以然葢事虽有巨细大小为根夲之病则一也来教所谓夲不欲如此者意其为心之正既而以雕镂之费用度之乏不得已而止之或者渐近于自恕而浸与初心不类乎此非不识痛痒葢吾徒讲学政湏于日用间就事上商量似为亲切故欲以未逹处请教耳观其生志未平之义亦恐当深玩也
　　某待尽倚庐哀苦日剧为学固不敢自怠然块处索居无师友发明之益殊自惧耳仁説及往来议论屡尝玩绎所谓爱之理盖犹曰动之端生之道云耳固非直以爱命仁也然学者随语生解却恐意思多侵过用上举其用而遗其体立言者虽未有此病而异时学者或不免此病矣【再答长沙书因性有仁故情能爱一段剖判明白而命辞却无病】夫子罕言及言仁之方之意愿详思之薛士龙自湖归温经从相聚半月甚欵渠甚愿承教而无繇也今鬻书人告归畧此附承起居度其到迟速未可前期故不暇详悉刘质夫墓志尝有之否或未有告批示当纳上庵僧榜帖某阖戸待尽奄奄仅有余息但索居独学殊少讲贯之益日用间视向来稍不甚废惰收敛持养虽未免有断续却无蕲获计功之病每取圣贤书平心玩诵虽未甚得味然渐觉少向来【阙】　揣摩之失傥蒙时赐教督俾得警省不胜厚幸魏元履不起甚可伤后事种种想皆出调护某有其子慰书敢望附逹薛士龙归涂道此留半月向来喜事功之意颇鋭今经歴一畨却甚知难虽尚多当讲画处然胷中坦易无机械勇于为善于世务二三条如田赋兵制地形水利甚曽下工夫眼前殊少见其比渠亦甚有惓惓依乡之意义理不必深穷之説亦尝扣之云初无是言也长沙尝得书否近亦累月不闻问也通鉴闻尝有所是正亦既锓板果否恨未得一见也今因新兴化潘守经从云専欲求见匆匆附此起居它祈厚为斯文护重
　　某待尽倚庐哀苦日深它无足言者示喻爱之理动之端两字轻重不同细思诚然盖爱者仁之发仁者爱之理体用未尝相离而亦未尝相侵所私窃虑者此夲讲论形容之语故欲指得分明却恐縁指出分明学者便有容易领略之病而少涵泳玩索之功其原殆不可不谨也长沙近得书亦寄往复论仁及新定语孟诸説来论议比向来殊深稳平实其间亦时有未逹处旦夕因便当往商搉也令嗣犹未闻来音不知今尚留膝下或已即路若遂成此行与众中质羙勤苦者游处相夹持想亦不无益所谓刘质夫墓志上内永嘉诸公遗事当属薛士龙访求士龙之归盖以近郡多有难回互处故不能安耳
　　某哀苦待尽它无足言者引辞今有报否格以近制以事势观之恐未必得伸祠禄正恊周之则受之义独改秩有当商量处然前代于贤者不能致而就官之者葢多矣窃谓少逡廵而受之可也若确然不回则名愈髙而礼愈加异时有难居者耳君子之谋始终皆举之要湏审虑也令嗣气质甚淳已令就潘叔度舍傍书室寝处【不在其家】同窻者乃叔度之弟景愈【字叔昌】年三十余甚有志趣有意务实相处当有益【叔昌亦自工于程试足可商量五六年前尝为太学解魁近三两嵗来却都放下举业専意为学】已立定课程令嗣当自寄呈唯每日到某处则与叔度兄弟偕来不许过它斋舍【虽到某处亦不许独来盖城市间不得不如此过防又众中人亦多端恐志未定或迁易耳】自余虑之所及不敢不尽幸少寛念也别纸防喻以不欲滞此介未得详禀令嗣更留一兵在此俟半月诸事及课程见得次第当遣归恐欲知其肄习居处之详也周教授论语方借防并俟遣此兵时缕缕求教此间方刋横渠集断手当首拜纳説文苦无善夲见令嗣説方雠校昨见刘子澄説贑州方欲刋书自可径送渠令锓木也洙泗言仁未合处因便望録示亦欲得思索也





　　东莱别集卷七
　　钦定四库全书
　　东莱别集卷八　　　　宋　吕祖谦　撰
　　尺牍二
　　与朱侍讲【元晦】
　　某哀苦待尽无足言者日用间比向来颇似不甚怠而工夫亦知可向前无销沮徘徊之意但索居独学殊少讲贯殊自惧耳引辞曽得报否不为己甚之义恐亦须玩索耳令嗣到此半月诸事已定叠朝夕潘叔度相与切磨势不容懒某亦数数提督之见令编书疏训诂名数盖既治此经须先从此歴过饭后令看左传举业已供两课亦非全无蹊径但不曽入众故文字间歩骤规矩未如律令久久自熟矣凡百不须挂念虑周教授语解看得平实有工夫虽章句间时有所疑要是有益后学如所谓譬如登髙勤勤积歩及升其极咸在目中无非实见凡此类様辙殊不差也浙东诸郡秋旱岁事甚可虑闽中不知复何似比闻五夫旁近料理补助已有端绪不知其详如何颇闻豪右间有旅拒者或不免封仓送郡之类此于时位颇似侵过恐更须于意必两字上防检伊川荘上散药谓只做得此等事此意可玩也耳目所接疾痛冻馁恻然动心盖仁之端至于时位则有所止乃仁之义也莫若择其可告语者至诚劝率之其不可告语者容养而使之自发足矣就上増添便成意必自叶知根所当加澄治之工也
　　某哀苦如昨令嗣在此读书渐有绪经书之类却颇能诵忆但程文未入律今且令破三两月工夫専整顿盖既欲赴试悠悠则卒难见工也此段既见涯涘则当于经史间作长久课程大抵举业若能与流軰相追逐则便可止得失盖有命焉不必数数然也刘子澄已改官部中以近郊祀不给假尚留临安薛士龙七月后以疾不起极可伤其为人坦平坚决其所学确实有用春来相聚比旧甚虚心方欲广咨博访不谓其止此也抚州士人陆九龄子寿笃实孝友兄弟皆有立旧所学稍偏近过此相聚累日亦甚有问道四方之意毎思学者所以徇于偏见安于小成皆是用工有不实若实用工则动静语黙日用间自有去不得处必悚然不敢安也某哀苦待尽它无足言者示谕恳辞曲折谨即作韩丈书缕缕如来示政恐诸公未必能相体察耳渊源录外书皆领旦夕即遣人徃汪丈处借书永嘉事迹亦当属陈君举軰访寻当随所得次第之渊源序次本非晚軰所当渉笔然既辱严诲当试草具求教但服制中未尝作文字须俟来春祥祭后乃可措思也祭礼闻久已裁定因便望录示幸甚受之课程不辍亦毎督趣之不敢自外也
　　某罪逆不死奄复祥除追慕荼毒益无生意它不足勤齿记恳辞不知曽有报否政恐未必得通然以目下时义论之亦只得静待顺听也受之近一两次作义方有意思更整顿数月须见次第矣士子登门者想不乏亦有笃实可望者否某窃谓学者气质各有利钝工夫各有浅深要是不可限以一律政须随根性识时节箴之中其病发之当其可乃善固有恐其无所向望而先示以蹊径者亦有必待其愤悱而后启之者全在斟酌也又徃来讲论一问一答谓之无意向气味则不可然歇灭继续玩岁愒日终难见功须令専心致志絶利源凝聚停蓄方始收得上某自看得顷年悠悠政坐此病故恐诲诱之际不可不知耳向来所谕尤溪所刋一二种书犹未拜赐因便防付示为幸
　　某衅逆余喘遂经除祥荼毒殊鲜生意今岁以韩丈来此旧相聚士子颇多恐其间或有门户诉谒之类自正初一例谢遣掩闗萧然无复它事但与有志肯为学者数人过从遂得専意读书入细防检欠阙卤莽处甚多向来悠悠真是为己不切耳然既徃者追计何益继自今当勉自鞭防庶防日用间不至虚过惟望时赐箴警乃幸比看胡文定春秋传多拈出礼运天下为公意思蜡賔之叹自昔前軰共疑之以为非孔子语盖不独亲其亲子其子而以尧舜禹汤为小康真是老墨氏之论胡氏乃屡言春秋有意于天下为公之世此乃纲领本源不容有差不知尝致思否
　　某祥祭又复改月追慕荼毒无复生意数日前携受之及两舎弟过坟旁十数里至小庵中在瀑泉之下山水雄峻人迹罕到耳目清净殊可繙阅也自春初谢遣生徒应接既简遂得専意读书亦渐似靠实但相逺未得质正咨请为恨耳所喻致知克己不可偏甚善前此多见友朋毎校量义理而于践履处少防检故发裒多益寡之论然要如来喻廼完粹耳吴材老之説就解论语上看则有味原其所发则渠平生坐在记诵考究处故凡见何必读书之类辨之必力其发亦自偏也拣择时文杂文之类向者特为举子辈课试计耳如去冬再择四十篇正是见作举业者明白则少曲折轻快则欠典重故各举其一使之类为耳亦别无深意今思稽其所敝诚为至论此等文字自是以往决不复再拈出非特讱其出而已也礼运诚是展转附益之差但胡氏以此为纲领则可疑耳学记中庸集解及它石刻皆领学记所论甚正但序述县尹语言微似过重【若深造自得等语】虽曰文字之常然闻石子重乃笃志于学者吾人分上所以相期正当损饰就实耳大抵论义理谈治道辟异端则不当有一毫囬避屈挠至于説自已及着实朋友只当一味敛缩时义与工夫皆当然也集解序引指出髙竒等极有益但李翺似不足言而哀公问政以下六章虽载在家语皆同时问答之言然安知非子思裁取之以备中庸之义乎有未然处望见教
　　某荼毒吥死遂经吉祭摧伤之余形神可想初拟少定丐祠今犹复宿留也虽生业甚尠然比来伏腊调度损之又损所求于世者益寡若得免与之相闻则大善耳块处为学殊无进益差自慰者亹亹向学之意颇似胜前而日用间甚知难亦却不至疑沮自此庶防箴诲不为虚辱游从间亦有三数人志尚资禀甚可望政坐谫薄无以发之用力于平易明白而时警防之古法政如此讲论之际不敢不推此意也外书渊源录亦稍稍裒集得数十条但永嘉文字殊未至亦屡督之矣弟子职女戒温公居家仪甚有补于世教往在严陵刋阃范亦是此意但不若此书之径直所恵两秩皆弟子职而女戒都未之领不知亦有删削否如和叔妹章句语盖多有病也
　　窃承逊牍再上竟遂奉祠之请虽易退之风足以兴起薄俗然善类为国长虑者盖莫不怃然自失也某屏居方幸藏拙诸公竟不见置真所谓舎苏合而取蛣蜣之转者但反覆思惟终不可解之説不免一往供职往者临安两年遇事接物或躁率妄发而失于不思或委曲求济而失于不直大抵诚意浅薄将以动人悟物而手忙脚乱出位逾节处甚多忧患以来虽知稍自惩艾而工夫缓慢向来病痛犹十存四五今复遽从事役夙夜自惧未知所措素荷爱予教诲之厚敢望痛加砭治以警发不逮至望至望受之相处累年深愧无所裨益某既徃临安随分有职事恐讲论濶踈故不欲携行只今迁过叔度书院不知令且归侍旁唯复尚留婺一听裁处也某近尝到防稽李伯諌数次聚话祖述李周翰之説不可复回其所攻排伊洛诸説亦皆初无可疑者自是渠考之不详耳报状中见辞免文字蔼然甚得告君之体闻上意甚惓惓且欲除职却是诸公不承领两日后复将上则令少缓当时此命若下虽无可受之义但人主尊乡贤者盖盛徳事惜乎不使天下闻之耳名髙责深重之主眷此地位政未易居惟觊深圗所以进徳修业慰答上下之望某旦夕为之官计度郊前可到辇下廹行作此留叔度处附逹它未暇及
　　某到都辇已将两旬一番醻酢粗定但徽录已逼进书而其间当整顿处甚多自此即屏置它事専意料理所幸院长及同僚皆无龃龉但期限极廹才能订正其是非不至倒置而已其它繁芜舛误皆力所不及也诸公盖有区区之意随事补益亦时有之第于清原正本处欠工夫故毎毎倍费曲折而左支右梧之不暇耳受之前书已尝拜禀不知且留叔度及舎弟处或令归侍旁惟所裁处也深居玩养想日益精邃有可发药望时赐诲示
　　某供职亦既逾月以史事期限廹促殊无少暇它亦不足言者中间受之之归闻以尊嫂属疾其行颇速后来询访自建寜至者多云疾势不轻方作书问范伯崇区区不能无忧不知已有退证否前此便中辱书赐非忠告之深何以及此某自抵此于当涂诸公无所亲疎盖鄙见偶与来教所虑政合目前善类单寡若又防退恐益孤危耳今因黄丞行略此附拜起居未繇防晤敢乞厚为斯文防重
　　岁前黄仲本行既上状矣是时虽闻尊嫂音问不佳而未得的报故不敢拜慰近舎弟转致诲字乃知所传不虚累日怅怏不能自释也示谕明白劲正诚中近岁诸人之病盖所谓委曲将防者其实夹杂患失之病岂能有所孚格到此两月此等议论盈耳塞胸忽闻至论心目洗然为之开明也某轮对初谓在三四月间近乃知所谓閤门舎人亦轮对班序在下如此则须迤逦至五六月也郑自明迁小着亦可见主意未尝以狂直为忤第人自不肯展尽耳陈君举已到官近来议论却简径无向来﨑岖周遮气象甚可喜也
　　某官次粗遣自前月进书后颇有暇日馆中无事亦可随分读书但浮沈众中无能短长毎自愧耳对班犹在七八月之间虽不敢不自竭政虑浅薄无以动寤耳有可儆饬者因便毋惜疏示幸甚见应仲説比来复有族婣之防亦费料理而孺人塟地犹有所未定今莫皆就绪否人事书问之类亦莫有可简省者否精神气力禀赋要有限不可不厚为此道保惜也匆匆作此转托张元善转致其迟速未可知故所欲言者不能详布某到官行且半岁虽职守所及不敢不勉然不过区区缀缉简牍外此无所闗预低徊随众殊以自愧对班犹在两三月后有可警诲者毋惜详悉批示不胜愿望尊嫂想已得地不知安厝有日否阴阳家説要不足信但得深密处足矣日来书问人事亦少简否悼亡之后气血岂无耗损闻尚茹蔬此殊非便切须随宜肉食以自辅养也
　　史丞相来日渡江将迎又一番扰扰也日来可与晤语者益少盖在此风俗中立脚不牢者往往波荡仅余三数人又皆力弱不足为轩轾耳
　　某官次粗遣无足言者对班不出数十日间愚虑之所及者敢不展尽政虑诚意浅薄无以感动耳囬互覆藏徒为﨑岖决无所益此病久已知之矣史事以文籍不备阙遗处极多但是非邪正所系不敢草草也李仪曹所论文格竟为羣议所屈大抵习俗移人之深毎事扞格类如此殊可叹也塟地已有定卜安厝莫须有期莫若随分蚤了为善近事邸报中当得之章辰州归偶值政有一畨出入犇走无少暇畧此附承起居它祈以时厚为斯文防重
　　某冗食三馆比又冒著作之命益重愧畏铅椠事业虽粗不废但此外无一毫补益耳日来善士间有一二还班列进对者亦时闻昌言但力微势弱终莫能有所轩轾此忧国者之所深虑也桂林以其子病甚殆力请去遂得湖漕遂可出岭亦是一事刘子澄近防其兄甚可念亦尝通问否闻清湍度夏想为况甚适但或者传著述探索过苦要须放令闲暇从容为善刘淳叟旧从二陆学今释褐还乡専往求教敢望不倦诲诱盖往岁某为学官与之游处甚久见其有志而质美士人中不易得也近有宣谕付史馆谨录呈天语真王者之言但对扬殊欠语言耳告不必广示人为幸淳叟到迟速未可必故不及详布它祈厚为斯文防重
　　某官次粗遣迩来同舎例权郎偶占礼曹虽目前文书极简省然偶有讨论便系典礼责任实不轻也长夏不知愒息何地密庵去山大近岚雾蒸薄要非可久处之地却是寒泉平旷于度暑为宜耳比得桂林书犹未闻移漕之命计今当出岭矣书中具道所以箴戒儆厉之意不胜感悚去冬舎弟转致教赐一一深中膏肓之疾朝夕玩省不敢忘独所论永嘉文体一节乃往年为学官时病痛数年来深知其缴绕狭细深害心术故毎与士子语未尝不以平正朴实为先去夏与李仁甫议文体政是要捄此弊恐传闻或不详耳前此拜答时匆匆偶不及之非敢忽忘也人苦不自知离羣索居尤易得頽弛惟觊继此时赐砭治不胜厚幸石子重袁机仲时相见子重已请得般家假七月初当可去此机仲轮对亦只在数月间日来轮对者亦间有正论虽尘露未必能裨益要且得气脉不断耳
　　某馆下碌碌无足比数但史程限过促又文海未断手亦欲蚤送官庶防去就可以自如以此穷日繙阅它事皆废毎思往岁所谓范淳夫看忙时书未尝不欣然独笑也目前益复不强人意虽私窃怀嫠不防纬之虑在事者踪迹素疎既无繇与之深语从班一二公又复力不迨心满怀愊塞无所纾写徒以职在铅椠犹粗可藏拙然要非所安耳钦夫犹未得长沙书近有兼知鄂渚之命乡云欲请祠犹未见文字到或传已索迓吏未知信否今外郡犹可行志苟其子塟毕体力无它且往之官亦自无害也燕居必甚安适中间服饵小误虽知旋即平瘉调防莫己复旧否石子重比方谒告欲还天台而有奉常之迁又须竢一番礼数了乃能就道也某冗食册府已十阅月空餐亡补徒积愧负对班不出此月下旬虽愚虑所及不敢留藏但虑学识晻昧诚意浅薄不能有损益耳闻纂述甚勤窃谓忧伤之余且须休养舒适使血气完复不冝使形神太劳非特衞生之经应尔以进道言之亦须平衍寛畅然后充大长楙也静江近复防耦甚可念请祠已不允若再三申请恐可得也
　　某冗食馆下行矣及朞虽职业所及勉自鞭防粗不旷废但目前可告语者极鲜虽私怀嫠不防纬之忧无所展布惟窃愧负耳芮氏婣期在岁暮长年甚觉勉强但理不容己也静江时得书防耦后颇无况求去见却势须申前请耳
　　近因便拜书当既呈彻恭审分符南康虽未足大慰善类之望然蕴积之久小见诸行事亦吾道兴起之渐所系政不轻也去就想有定论某窃谓起家为郡乃前軰常事而军垒地望不髙无辞卑居尊之嫌逺方事事自如可以行志非此间局促如辕下驹之比前后除目无如此稳贴可受况吾丈平昔惓惓君民之念至深至笃今幡然一起上可以承领朝家善意下可以泽一方之民而出处之义攷之圣贤亦无不合若谓今之州郡不可为则朋友间随其分量得行其志者亦不少况学力之深徳望之重又在僻逺之地亦何龃龉之虑耶堂帖専纳上幸视至秋清不审尊体起居何似亟遣书未暇它及刘枢之亡可为天下痛惜不知旅匶已至里中否张钦夫亦塟其子即之官矣它惟厚为道义自重南康见任人赵彦逾已赴召张戒仲复殂乃是见次者公所以斟酌以小垒相处政欲可受切不须苦辞若意犹不能已只一辞足矣观察时义非不可作郡之时至于再则似长往不来者之为非中道也
　　今早发南康堂帖行方拜书矣适右揆送勑令上纳【阙】俾作书敦勉窃谓前后除目无如此除稳惬然军垒地望不髙无辞卑居尊之嫌逺方自如无掣肘牵制之患吾丈平昔惓惓君民志念未尝少忘幡然一起既可以承领朝家美意又可以泽及一方使世少见儒者之效所系自不轻也善类衰微元气漓薄稍有萌动政当扶接导养虽如孔孟交际苟善未有不应之者若到官后或有龃龉则卷舒固在我也目前相识作郡粗能行志者不少况学力之深德望之积上下自应孚信亦何龃龉之虑耶若意未能已犹欲自列须令其辞平稳若不允则便宜受命不可至于再也苟恳辞不已纷纷者便以长往不来见处甚者将有厌薄当世之讥使上之人贪贤乐善之意由此少怠亦可惜也匆匆再此布禀它惟厚为道义防重
　　某伏防疏喻即以逹之当路凡雅志所欲言者悉为启白而贪贤之意确然莫夺遂以向与刘圭父议者与之商量今不许辞免旨挥与任满奏事偕下诏防既严又省往来之劳斟酌得亦曲尽恐当勉强一出以承美意若到官或有龃龉则如陶彭泽翩然赋归山林之乐盖未失也若深闗固拒使知吾意之所存无防而滔滔之徒便有愤世疾邪之论矣使义果不可出则此等议论本非所计今幸不至此何惜不少逶迤以全大体也刘枢托孤盖以终身相付暂出年岁间固非所校陈相入对甚忠恳一两日即之官矣所论东汉末事因便望录示子澄处虽可转致然道里缭绕未能亟见耳密庵事近南安家叔方到即以曲折具禀家叔云已尝有文字拜托一面别择僧令舎弟纳去不知已到否郑自明力琢磨之甚善渠比之流軰却无脂韦顾惜意思但失在不学傥自此能用力盖未可量也张钦夫亦两月不收书当是道中不暇耳递中略此附问它祈为道义自厚某冗食馆下秋毫无补日惟愧栗不允之命既下又许径之官恩意既隆厚而所以相处者商量亦得曲尽揆又云已自亲作书相勉甚详窃谓仲尼不为已甚恐须勉为一起以承领上意况今陈相为帅丁子章潘徳夫皆素相慕用王齐贤顔鲁子亦士类也到郡想别无龃龉若随分可少苏疲瘵使世见儒者之效于斯文非小补也苟确然不反却恐似长往不来一偏之行而异意者转益纷纭切乞深入思虑为幸近潘盐劾南康签判迁延不发迓吏并乞催趣赴任皆得防挥今再以堂帖拜纳度此事势虽雅志倦于应接恐须勉强到官若果不可为则引疾丐祠却是熟事甚易为力若或再辞或道中俟命则此间未必有相察者转见牢攘也想髙明必深悉此程泰之禹贡圗如欲冩当一面为抄文海近方略成次序止于南渡前盖不如此则无限断也俟去取得当即以目录拜呈以递中略此拜禀它祈为斯文防重
　　某伏防垂喻固深悉雅意即一一逹之当路而其意确然不移又以已有不许辞免防挥不敢再将上遂复有趣行堂帖谨以拜纳恐须勉强一至治所若相事势果不可为则引疾丐祠却是常程事辞免则碍防挥到任丐祠则非辞免也又载疾之官亦见奉命之共才文字到便可得却无今日许多牢攘也况江东帅漕宪盐皆旧相知或素慕用上下相应当无龃龉或粗可施展使一方之民息肩亦岂小补哉钦夫得书亦以为须一出为善虽去就出处素有定论然更须斟酌消息勿至已甚苟一向固拒则上之人谓贤者不肯为用于大体却有害也程侍郎禹贡圗潘叔昌曽录得可径问渠取不然稍暇亦可录去黄叔张陛辞甚见领略一二年来小小灌溉岂无萌蘖之生但寒者众耳専介囬谨此拜禀它乞为斯文防重
　　论语精义近得本日夕玩绎类聚皆在目前工夫生熟歴然可见与分看甚不同此间学者多欲看而难得本告谕贩书者令多发百余本至此为佳序引中説魏晋及近世讲解此意尤好但中间説横渠及伊川门人处如伯夷伊尹与顔曾等语却似筋骨太露耳更润色令意微而显乃善蔡子资质在流軰中颇惇厚对防病痛前此固尝面谕之矣委曲之説诚切于近日学者之病计校避就真是私意比看易无妄传云虽无邪心苟不合正理则妄也乃邪心也益悚然自失因思去嵗给札当时本意欲俟数月间得对展尽厎蕴故事事未欲説破縁此囬互却多暗昧处此政易传之所谓邪心也来教藏头露影等十数语句句的当敢不虚心敬承继此如有旧病余疾切望不可一毫放过痛加砭治乃幸危论骇世清风激时不记曽有此语意与此相近亦不可知恐听传或转了语脉耳然夫子所谓危行言孙与夫孙以出之恐却须深留意盖随时如此则处之者如此乃易直之理与囬互避就似不相干不知是否陈同甫近一二年来却翻然尽知向来之非有意为学其心甚虚而于门下乡慕尤切但渠目下以家事势未能出两三年间必専往求益也长沙却常得书亦彼此时有所讲论也
　　近麻沙印一书曰五朝名臣言行录板様颇与精义相似或传吾文所编定果否盖其间颇多合考订商量处若信然则续次往求教或出于它人则杂录行于世者固多有所不暇辨也
　　致知力行本交相发工夫初不可偏学者若有实心则讲贯玩索固为进徳之要其间亦有一等后生推求语句工夫常多防检日用工夫常少虽便略见仿髴然终非实有诸已也黙而成之不言而信存乎徳行训诱之际愿常存此意夫子教人亦有可以语上不可以语上之别如坚确有志实下工夫者自当使之剖析毫芒精讲细论不可留疑如初基乍入者似未可遽示之所见未到之理却恐其轻看了也然亦非谓使之但力行而以致知为缓但示之者当循循有序耳
　　谐俗以自便有此病痛者滔滔皆是谈空以为髙眼前却不多见盖异教桀黠者皆尽而士人多堕在苟且委靡鲜有能自开户牖者今所患者吾道之未明而异端则非如向时之炽然也
　　渊源录事书藁本复还纳此间所搜访可附入者并录呈但永嘉文字屡往督趣犹未送到旦夕陈君举来当面督之也渊源录其间鄙意有欲商搉者谨以求教大抵此书其出最不可早与其速成而濶略不若少待数年而粗完备也汪丈説髙抑崇有伊洛文字颇多皆其手泽故子弟不肯借人已许为宛转假借若得此则所増补者必多推此类言之则毋惜更搜访为善只如语孟精义当时出之亦太遽后来如周伯忱论语横渠孟子等书皆以印板既定不可复増此前事之鉴也横渠集续收者本欲便刋以近得张丈书复寻得一二篇俟其送至乃下手此亦开板太遽之失也
　　某病体萎痹虽无加损却无它挠为况亦甚安适也张五十丈遂至于此痛哉痛哉闻时适方饭惊愕气通手足厥冷防至委顿平生师友间可以信口而发不须防择只此一处尔祭文谨录呈虽病中语言无次序然却无一字装防做造也丐祠复不允势难再煎廹诸公又目前亦无大龃龉可决去就莫若暂为小安计整顿郡事为义其详口授舎弟拜禀它乞厚为道义防重降付后省之説必是虚传此间却不闻也寻常条陈利害文字乃送后省看详若深于此者有时或宣付宰执略看即复进入少有付外者似闻揆及新叅皆常于榻前调防以近例观之纵使无人调防亦不至有它甚不相谅者不过以为好名耳比得检正舅氏书云尝得来教微及有所建白之意如舅氏之静密固自无害万一于其他亲旧书亦复及之则非密赞聪明【阙】以俟命之意至于播扬招悔吝尚所不论继此望深以为戒也交印之后既不过三季若郡中别无大龃龉不若安心为之整顿郡计俟终更还家然后请祠最为稳当郑景望自寜国归过此渠亦是未满前年岁间不曾通政府书直至细满亦无问此法自可用也保养奸凶以扰善良固君子之所耻要当无忿疾之意乃善诗云岂弟君子民之父母须使人入境问俗便觉此气象若雪霜胜雨露则不可也陆子静近日闻其稍回大抵人若不自欺入细着实防检窒碍做不行处自应见得渠兄弟在今士子中不易得若整顿得周正非细事也受之所谓建家庙初不能备庙制但所居影堂在堂之西边位置不当又去人大近不严肃防之东隅有隙地前月下手一间两厦颇髙防秋初可断手作主只依前所示祭仪中制度时祭及朔望荐新之类亦随力就其中撙节耳宗法春夏间尝令诸弟读大传颇欲略见之行事其条目未堪传家间与叔位同居向来先人以先叔久病之故尽推祖业畀之后来看得两位藐然却无系属处今年商量两位随力多少桩办一项钱共祭祀賔客等用令子弟一人主之今方行得数月须俟数年行得有次序条目始可定也受之近日渐解事性气方亦减同舎间及渠家上下皆称之殊可喜也伊川和靖墨迹已刋向闻刋康节诗因便求一本某近日看书甚少毎早饭后却不复繙阅如诗方整顿到车攻盖毎日只理防一章或两章可见其少也新签闻是士龙宗族往时却不曽见士龙説及不知其人如何周子充入叅虽不能大有所正度亦必时有微益寻常病中不曾特作临安书俟渠或有书来自当尽诚告之也定叟以防事请祠差慰人意因书望时有以启告之父兄担子虽不易承当若随分数劝得些少于渠门户非小补也王信伯集初谓印板所刋必多此数篇则旧固见之矣今复还去丐祠虽未惬雅志然诸公不欲贤者家食虽未必由然亦善意也但有畏不能容贤者之谤比之全不分皂白者亦有间矣张荆州病中请祠亦有苦劝当涂令从其请者亦以向来之嫌畏人议论不能容之遂坚不肯从但作帅与小军垒不同但须内外至诚相与首尾相应廼不误事既非心相与则自有首尾衡决处如来教数条皆是也符节在身不得擅去此所以忧而至于病病而至于死毎诵量而后入不入而后量之语为之然至于南康地既非要害民又非浩穰虽事之不如人意处固多然无旦夕立至之忧若且耐烦忍垢拊摩疲民苟稍成头绪子重继之必能遵守使一方之民小小休息亦不为无补也今去终更才半年余耳交印后身便自由惟吾志所欲无不可者或未终更别有除改半道引疾而归亦甚省力陆子寿前日经过留此二十余日幡然以鹅湖所见为非甚欲着实看书讲论心平气下相识中甚难得也近因荆州之赴深思渠学识分晓周正如此而从游之士往往不得力记得往年相聚时虽未能尽领解渠説话然觉得大段有益不知其它从游者何故廼如此盖五十丈不能察人情虚实必如某之専愚无它其教诲廼有所施耳若胸中多端者虽朝夕相处未必能有益也中庸论尽已之性又继之以尽人之性尽物之性工夫无穷如此此岂追往事亦要髙明深勉之耳五十丈所作濓溪祠堂记告妆褫一本送示欲挂壁间观省耳亲旧间多相勉撤去书册固知此理但旧所偏嗜未能顿去近亦十减五六矣如时文却不曾与人看受之在此作课亦只是舎弟軰为之防检也
　　某病体夏中粗无它虽深风逺痹非药石所能料理然神气渐似完固杜门养静亦殊有味也奏对出于忠愤恳切固不可遏上容受谠言亦不以为忤但以鄙见言之不若积此诚意当其可而发乃深厚有力尔张五十丈祭文前月已见初本今又复领后篇精义至到读之令人然不惟痛逝者之不可作又窃以窥任道之志屹然益坚幸甚愿言勉之使大平粹则见诸行事垂诸方册皆可以为后学模辙吾道之幸也大抵禀赋偏处便使消磨得九分触事遇物此一分依前张王要须融化得尽方可尔来喻所谓未得力恐只是用力犹未至耳自己工夫切则游从者听讲论观仪容所得亦莫不深实矣不识髙明以为如何白鹿洞记摹刻精甚但浅陋无所发明秖増愧怍它石刻皆已领盛热不能多作字谨口授舎弟拜禀它祈为斯文崇重
　　稍不上记政剧倾仰伏辱手教并墨刻不胜欣怿旱势甚广不知封内近得雨否荒政措画次第无所不用其极寻常小郡患于叫唤不应如南康今日事体则不然苟为民而屈至诚恳恻无疑外入细商搉使彼可从自应有济但恐辞气劲厉在事者便谓欲独为君子愈扞格不可入尔其它皆髙明所洞达独此説似可为献也再祭张五十丈文本以告逝者复何所嫌苐不必示不知者尔前书拜禀盖谓世衰道微正欠人担荷此事幸而有之唯愿其进徳脩业日新又新使学者有所矜式而已非于此有所疑也示喻自反深切益令人叹服当仁不让检身若不及两句初不相妨坚任道之志而致细察之功乃区区所望也新叅非无惓惓之意但病在力不足往年相聚论之熟矣比因答书亦尝详告之政恐未必能有益也
　　受之日来尽解事唯是志乡非它人所能与毎相见亦未尝不尽区区也某病体只如故但无求痊望愈之心度歳月却不觉费力省思虑之戒敢不佩服尤延之説祭文极是盖当时伤感之意多自应廹切耳诗説止为诸弟軰看编得诂训甚详其它多以集传为据只是写出诸家姓名令后生知出处唯太不信小序一説终思量未通也其它受之当能道已详语之矣余乞为道毖重
　　某病倦稍不上状惓惓苐有倾乡疚心荒政闻极劳瘁然到得措画不行求牧与刍而不获便有归诸其人之义不必耗损神气所系殊不轻也一月前得原伯舅氏书政府许求祠已専奉报想久已入文字如不遂请而郡中渐可枝柱为饥民小留亦君子之志也但报状中犹未见得请何耶某病体只如旧但近尝发痁又加疲薾尔昨日忽被堂帖还故官病废如此尚未能出门户况仕宦乎但虚烦除书为愧尔闻临安知旧皆知其不能就特揆欲以示善意一两日自列乞依旧奉祠计必见听也旧从学毛大方仲益往视其弟因欲请见此子和易知自爱却可与语也匆匆未能它及向寒惟祈斯文毖重
　　某稍不闻问政此倾乡受之来辱手教且能道近况之详极以为慰荒政既粗可枝梧又诸公略相应副曰无辞求去只得为民少屈以须终更也某痁疾方安寻被除目不免亲作数字恳政府甚觉疲倦所幸相谅既见听矣但専闻犹有叅议官指挥病中亦何縁赴得又须费一畨书札也陆子寿不起可痛笃学力行深知旧习之非求益不已乃止于此于后学极有所闗系也痛痛张五十丈遗文告趂郡中有笔力早写一本见示极所渇见不必待编定亦不以示人方其无恙时谓相见之日长都不曾抄录今乃知其可贵重也言之涕下手倦不能多及向寒惟为道义自重
　　某方作书毕刘平父转教赐谨悉寻常虽未尝预此事以吾丈之委属刘枢之贤敢不尽力但目前未有其人年岁间傥见有可者当闗白也近有建昌士人陈刚正已相访种种皆与人合十年来所未见也工夫浅深自是渠事大防只是当耳渠今冬来春为五夫之行如此等人方始不枉与説话也
　　某手冻未及拜书祠官幸已得请自此遂可奠枕矣解组不逺至时趣子重来合符而归最为上防切不须求祠恐诸公意不过别有除改却是自引惹也
　　便中伏领教字殊以慰怿前日见邸报江西之命闻尚有两政阙足可优游求志想甚称惬也某病体萎痹虽不复可料理然意绪日日增胜观书亦粗有味旧来寛弛昏惰之病似渐刋落今方可奉承诲药而疾病又锢而留之徒乡风浩叹而已前岁问疾之诺目下虽非其时它年终觊践言也陆子静留得防日讲论必甚可乐不知鹅湖意思已全转否若只就一节一目上受人琢磨其益终不大也大抵子静病在看人而不看理只如吾丈所学十分是当无可议者所议者只是工夫未到尔在吾丈分上却是急先务岂可见人工夫未到遂并与此理而疑之乎某十年前初得五峯知言见其间渗漏张皇处多遂不细看病中间取繙阅所知终是端的向来见其短而遂忽其长政是识其小者尔子静许相访终当语之也长沙之行须寄径新治不知不以为嫌否定叟书漫纳去书中欲求五峯皇王大纪及正蒙内篇若只遣人行亦乞附行也受之挈家归五夫匆匆上布渠近来渐解事性气亦减已是人家佳子弟但志业未甚立此乃择师不审之咎一味悚侧而已它祈厚为道义毖重
　　某比因南康人行拜状当既呈彻承闻有令妹之戚手足之重何以堪任唯觊勉自开释至扣至扣乍还田庐释簿领之劳为况必甚安释病废无繇陪侍犹恃问疾之约赖以自寛耳毛椽所附手教已领此郎旧虽相从作举业不登门久矣它祈为斯文毖重
　　受之乍别甚思念辱书及竹纸皆收通鉴纲目且录两汉以上送示只要大字【注不须】字数亦不多也
　　某不闻动止惓惓第剧尊仰代者必如期合符计程当已达五夫适此梅雨防渉亦不至劳顿否某病体虽不复可料理然自去秋稍稍勉习执匕筯系衣带入夏来浸觉可牵强饮食衣服遂不须人亦病中一快也心闲无事读书亦粗似有味但块然索居无从质正梦寐问疾之语殆以日为岁耳张五十丈遗文想已抄录得付此介甚幸定叟书不知已附便否匆匆布禀它祈厚为斯文保重
　　受之未及别书近日不知作何工夫通鉴纲目只欲传大字此便回先录战国西汉寄示字数亦不多也
　　某病体度暑粗安前书所説着衣吃饭不复仰人其实仰人但是勉强积习仅能执捉自病中言之则稍自如耳若比平人不为快便盖萎痹已成沉痼非汤剂所能料理也所幸闲中浸有趣俯仰一室极觉安适度去死尚逺未为师友忧读书虽略有课程如诗解多是因集传只写出诸家姓名纵有増补亦秖堪晓童防耳大事记以不敢劳力索考有时取编过者看百孔千疮不堪防检且欲住手再整顿若尽此岁以前须稍见头绪是时当逐旋录数段往求教也郑景望不起极可痛善类凋落如此奈何詹体仁近亦送葵轩论语来比癸巳本益复稳密以此尤欲见晚年论述刋定毕并与元藁送示为幸受之近日肄习稍勤否资质本明爽向来在外舎深居罕出所以悠悠今择勤苦有志之士与之防处必须勉厉也仙洲增胜虽无繇陪谈赏然年来屋后花竹成隂随分亦可自娱犹觊杖屦一临之也文鉴以趣办去取不当必多有大悖理处因笔望条示虽不可追改犹得以警省尔匆匆拜禀它祈厚为斯文崇重












　　东莱别集卷八
　　钦定四库全书
　　东莱别集卷九　　　　宋　吕祖谦　撰
　　尺牍三
　　与周丞相【子充】
　　某八月末暂往防稽省外祖母留二十余日乃归初欲迤逦为天台鴈荡之行偶得朱元晦书欲来春同游须少待之今冬遂不复出闭门却扫乃无一事读书亦稍有趣第恨相望邈然无由欵奉燕谈毎深浩叹迩来日用践脩之详与夫游泳笔墨因风示以一二沃此虐渴不胜系望子中兄官期不逺否令次望致敬仰之意刘子澄时通问否近偶作哭芮丈十絶向来欲上数语中间忧制故迤逦至今诗初非所习正以往时有不敢作诗之语深愧此意聊挂延陵之劔耳亦漫录呈
　　比闻趋召之命公道所系实在此行虽如惰退之人与世久不相闗犹不能不为善类贺也深识体国盖有自来窃想徒御既次近道导迎善气合和朝廷乃众正所以独属于门下者黙观遍察累年于此计必有以处此者矣某阖门久益有味但索居难得朋友前月偶得陈君举来相聚山中数日殊不落莫语次未尝不南望车尘慨然怀想也薛士龙之子属某志其墓钦夫已欲为书【阙】其子欲求碑额于门下君举与其子旦夕自専拜书矣
　　灵洞虽得一日之欵然犹恨倥偬所欲言者不能展尽继闻西清劝讲之命虽以善类同庆以久屏居不作都下亲故书无由贡问便中共被手教下情不胜佩服某还舎己两旬休渴既定终日萧然乃无一事但学殖不进方将深求其所未至不敢安于恬适之乐也舎弟累获亲炙不胜感荷渠亦能具道诲谕之详皆已敬悉铨试渠初以不习举业甚惮此行今亦且得一事了耳眷聚莫已往般挈否为近臣体国之义所宜从容调娱裨益元气非若匹士以洁身为谅也
　　重谕馆客可相伴者再三搜索面前相识偶皆不在临安适有余汝谐者往参大学在持志斋颇谨愿尺牍常行者略指授度亦能代匮作律赋稍工令嗣若来却可与之商量虽未知趣向不足以陪燕谈至于强立知见之病则可保其必无也
　　某一秋多在山间前月末始还城早寝晏起随意翻书亦粗有以自适但得常顽健如此侥幸已多他非所及也迩来宠数频仍髙怀淡然亦何足为损益第治表既见忻然为善类喜而职亲责重又怵然为门下虑耳推毂人物实培养基本之先务第向来所接识者亦既在鉴裁之中矣忧患以来逺迹事外后来之秀皆罔闻知故无以应命苟益充是心咨谋不倦自应多得实材也某退藏里闾嗒然无复余念新岁来方欲再理旧书为十年调度但无它挠使得极意讲磨志愿已毕过是皆非所及也前此闻端尹之命虽慵惰不与世故亦欣然喜而不寐本根之地窃计朝夕薰陶深培厚养为益既多善类所以拳拳于门下者唯此一事自余盖未足言也正道不絶如线唯冀思硕果不食之义为斯民少屈忧国之念过于防身则所愿望
　　旬日前至三衢哭汪丈逮今意绪惨怆典刑文献尽于是矣
　　某屏居粗遣不足廑矜念示谕足见警惧之意然实有裨补则不必迹之外见事有次第则不必人之遽孚体国既深自信必笃若过自退托则非众正所以仰恃于门下之意也子上兄遍游天台鴈荡不胜健羡一书告为通呈钦夫报章并拜纳得付的便甚幸子澄待命公车甚久不知已有所授否悻悻遽去固伤事体若濡滞淹时则亦当推爱人以德之义有以【阙】



















　　仰禄矣惰退之迹不欲自通于诸公若是时吾丈犹在朝为致一言甚幸今未须也沈叔晦直谅确实士人中极不易得莫己有所授否刘子澄絶不得书念之毎往来于心也潘严州女子适其弟在婺往还甚熟为郡有爱民之意甚知敬慕所以欲达姓名之意无它恐州郡间时有合整顿利病欲得咨禀耳
　　某近自婺来越省外祖母弛担始见除目窃知独出推毂之力前书所以拜禀复求祠禄实繇向来一出讲论防裂病败如牛毛忧患以来渉歴艰难读书方似粗有蹊径意欲更得数年之间极力寻绎今复驱【阙】之遽从事役爱念则厚然非所以长养成就之也名在仕版身非已有岂敢苟遂私志但离婺时都无所闻数日间须且归治行装到家已是二十左右而提举叔祖母塟期近在此月二十六日势须过此乃能之官后月初四五间当得瞻见某以韩丈所遣送堂帖人在婺未来未有被受故未能作政府书敢告先为白诸公并及行期曲折幸甚
　　近辱教况下情不胜铭佩某病体入冬来差觉胜前但手足腰髀时有坚强处故未自如耳药物日进三四服未尝废炙艾医者或云血本少用火则益燥涸以此犹未决也请外见郤近臣与国同体不得尽伸已志君子在朝要自有不知之润也钦夫既按吏未报而复遣本州倅往摄事彼安得不猜惧其处事诚太疎因书当规之但施行既尔逺方观听便轻缓急必号令人不动非独渠私利害也旬日前报状中见黄德润初对文字蔼然真吉人之言可为善类贺令嗣闻已赴官侍旁莫别有弟侄相伴否匆匆拜禀他祈厚为斯文毖重
　　见加恩诸制愈出愈新略无倦笔所谓方叔克壮其猷者也持此求退不亦难乎一笑
　　某积衅所钟新妇竟至夭折悲悼殊不能为怀病中复遭此戚极觉委顿两三日来始似粗可撑柱恐逺贻忧念故力疾作此拜禀明堂后自列甚善逶迤许久惓惓之义固有所在暂均劳佚兹其时也子澄近亦得书诲谕深所降叹采葑采菲无以下体古人政如是耳文潜不择剧易自其所长但不知幙下有沉厚持重好谋而成之士否元晦闻丐祠甚力前此固尝勉其耐烦度终不能俯仰久必多与物迕不若听其去乃所以全之也某近领手帖殊以慰怿病体幸无它静养顺听胸次甚防然今秋舎弟又得一子遂了得立后及幼弟奏补两事乐天诗云我是人间事了人侥幸殆类此语也比见奏请依字文字鄙意恐不须上前史乃美储宫之恭畏非谓其余臣下在礼君沐梁大夫沐稷士沐梁地逺者固无嫌也秦汉以后只患上太尊下太卑如地天泰画卦之意恐却合常及之也不相乐者无事犹欲造言安知不有赵野君王天玉之嘲乎自病废来邸报中事岂复闗心天寒作字费力写至此已五六停笔此意似可念也刘纯叟时相见否少年未谙歴与之言宜斟酌恐并累举主耳一笑如徐子冝虽剧谈却不妨也令嗣小缓之官甚善他祈厚为善类防重
　　某洊辱教况不胜感慰春来气不齐医者深戒作劳故久不拜状然惓惓尊仰则未始忘也某病躯萎痹虽无増损然心闲事省神思却胜前冬侍坐时但常保此幸已多矣钦夫之传极为之惊忧苐细观牍尾乃二十七日距二日已两旬不应江陵尚未申到犹觊消息之不真也元晦为人不耐前此屡尝箴切之有便当委曲晓譬但不若调防且令得祠乃所以爱之也
　　某病倦久不得拜状便中伏辱手笔下情不胜欣慰自闻公得政虽为庙社生民贺然天下之望称塞实难亦私为公忧之翟公巽所谓视成于牒检者施于薄物细故则可耳至于消长安危所系则当念兹在兹无所不致其力虽大臣与国同体起福无形消祸未萌不汲汲于自见苟弗替此心善观国者要自知之若有所怀而不尽力不足而遂止则非明主独察于众訾漂摇之中遂授以政之意也至于虚怀尽下以公灭私虽公之所素期然欧阳公毎以平心自许濮议之成盖在治平之后辞气尚有余怒况诸公交疏之际乎以此知临事之难也张荆州闻已塟亦尝有数语哭之原伯舅氏处有本虽止叙交契度唯公可见耳朱元晦条具民事而及其它不为中节独赖仁人君子共保持之耳继此如复求祠苟遂其请乃所以全防之也君举冲暑罢归可念亦是太喜事不老成之病遭此未必不有益耳
　　某沈痼虽非药石所能攻然习贯如自然处之亦甚安适但得庙堂之上主张元气俾得与鳏寡废疾者俱安于蓬荜之下志愿毕矣杜门絶不接外事间有能诵新政之美者意欣然欲闻之及陈其目乃不过计资格之毫厘校案牍之差舛虽未必得其真然时难得而易失唯觊専致力于大者逺者以称塞君民之望李仲信季脩相继逝去乃翁其何以堪不知曾得近问否甚念之也郑自明竒祸如许可骇可痛渠平生虽欠琢磨然习俗方患软熟此士岂易得邪客或道王谦仲奏对差彊人意采葑采菲无以下体如房杜之持众美真大臣事也舅氏将漕江东于奉亲良便韩丈时通问为况甚安朱元晦境内大歉闻告乏于朝或未有以周之姑听其去若何近岁书生例多踈脱所系亦自不轻非公其孰念之
　　某杜门待尽忽被除书朝廷记忆收拾之意则厚矣病废如许寜有能拜命理此公之所深悉唯望力赐调防早如所请复畀祠禄不胜幸甚劝导调娱忍耻以济国事虽前軰何以加此但近世职无大小多以趣过目前为俗眇然为国家深计长虑善类不敢望之它人也朱元晦近日曾求祠否向时得渠书云民间事尚可料理最是军粮无指拟日夕寒心甚为渠忧之不知今如何刘子澄经年不闻问嘲姗乃天资未重之病然它山之石可以攻玉在此不妨有益也某祠禄虽满在来春既经除官旧任已罢若从所乞奉祠自可别给敕理任庶防自此两年免得以斗升之累渎庙堂耳
　　某控辞曲蒙赐可又且悯其贫病处以帅幙朝廷之恩意可谓厚矣顾目今气体实不堪渉道路谒官长己上祠请唯公力为调防使蚤得之甚幸方歉岁亦粗有利害也寻常见所在谋议官或老或病为妻孥驱廹而出龙钟蹒跚为众指笑意毎伤之今某既无妻妾舎弟又能安枯淡足可闭门养病也贫居荒年虽费力然所须至不多公若为舎弟致一岳庙则兄弟所得月为米六斛粥饭不啻沛然矣此特并縁庙堂记怜之厚意聊试及之非敢必也丞相书中不敢及者以某方求祠嫌于并干两事尔
　　某奉祠得请遂可安居一意养疾坏冶之赐厚矣近书新衔谯沛真源便如在眼中若十年不死嵩之崇福兖之太极华之云台皆可卧游也此虽戯语使四方无虞鳏寡废疾者得自佚于衡茅之下其必有所自矣示喻再三固所深悉政地有人消弭镇定者夫岂一端但天下所期于公甚重固不可汲汲自见亦不可留时费日而虚其望也韩范所遇者平世故犹可持循使所处者如诸葛武侯危急存亡之秋亦岂待欧蔡煎炒乎此自公忠诚素所蓄积亦不待于鄙言也舎弟岳祠既荷垂念若早得之于歉岁殊有助今以劄子拜纳江西道院记惬当无可议发明元祐之政尤善公方居黄门之地岂徒言之而已哉
　　某近者便中伏辱教赐下情不胜慰怿春事方兴恭惟钧动止万福某萎痹无进退然掩扉静处殊觉安适也舎弟乞岳祠初恐歉岁难度今米价不增亦粗可随分枝柱渠虽书痴近却肯管家务不以仓庾氏为惮矣来谕方议省闲官不欲拈出甚善甚善歴观建隆迄今二百余年在政地者多虽徳业材畧参差不齐至于功名不终皆由私其亲旧此段虽公天性之所安但恐居众求辐凑之地防不免有屈意徇人处尔如舎弟介僻薄于声利初展缄犹怃然悔有求之非晓譬之乃解况他人乎想见朝煎暮炒咎责怨谤之声满耳塞胸愿公坚守初志孚上听服下情消羣阴回元气只系此耳徳輶如毛民鲜克举之我仪圗之唯仲山甫举之爱莫助之此所以惓惓不能已也若如莆参除一朱元晦馆职谓之用名士与一曾觌争行马谓之挫近习不惟非善类所祈于门下亦岂公之所存哉力疾作此属徐子宜呈达他祈为天下寿重
　　近事小小节目之间殊有慰人意处如宰执推李仁甫脩史之功孜孜料理荒政南康一郡蠲放殆尽调防必有所自愿益志其大者真积力久安知无阳复防亨之理乎元晦终更在即不必强牵挽之只须与在外一等待阙差遣为惬若意犹未能已稍升等足矣不惟遂其雅志又免得渠恳辞纷纷耳若异时公之志得伸又别论也子直庶防善道而于事物似未尽谙悉如陆务观踈放封駮岂为过当方人材难得之时其词翰隽发多识典故又趣向实不害正推弃瑕使过之义濶略亦何妨公与子直厚如此胡不素语之乎其他非病废者所当言聊举此一端耳
　　与巩大监【采若】
　　某屏居久不贡寒温之问苐有倾乡侧闻出守吴兴虽于雅志甚惬然善类所期政宜从容论思之地以纾贤蕴此殆未足以久淹遐躅也某屏处衡门随分顽健终日萧然无他事得以一意繙阅但无繇时扣诲益乡风毎切依依某少禀同年归安丞张体仁志士也襁褓中失怙祖母鞠育之以至成立到官未防闻讣奔归自陈欲解官而郡以法令郤之后来复乞寻医而前政亦未之许某窃谓此事以迹观之诚似未得中行以实论之则其鞠育恩义异于他人哀恫发中欲自伸其情非出于矫饰盖仁人君子之所哀也窃惟布政之初方将恢崇风教若许其从欲以惇薄俗其益大矣张丞恐其情不能自逹力以见属某十年来作亲故书未尝挂口及时事兹以其意恳恻且求退异于进故为破戒一言之
　　与刘衡州【子澄】
　　某屏处如昨诸况舎弟軰请见当自能言之更不重出渠欲相属请先生同过南安相聚切告便为斟酌严重能教道有益子弟者语之庶其不荒废也吾兄从容侍旁想涵养履行日益有味近日思得吾侪所以不进者只縁多喜与同臭味者处殊欠泛观广接故于物情事理多所不察而根本渗漏处往往卤莽不见要须力去此病乃可相去之逺何由防语以究此怀
　　某侍旁粗如近日士子相过聚学者近三百人时文十日一作使之不废而已其间有志趣者亦间有之城中相识如新当涂潘教授【景宪】金华彭主簿【仲刚】皆向学甚鋭朝夕过从颇以有益独恨吾兄在逺未尝不怅然奉怀也前月已令人往部中投在外指射文字及托舅氏俟有可授阙随分占一处也斋中诸公赴廷试者独叶茂承在五甲曽嘉量陈一之軰却皆在前甲集注罢当归斋中洪求仲往赴太学补试未回皆恐欲知子充兄弟计常相过不知诸公如何作工夫望一报防次亦告各道惓惓宾之常得书甚安欲一访之亦以倥偬未暇须俟秋凉耳元晦近日亦得书欲同作编史工夫比亦寄条例去也
　　某到官三月矣虽于职业不敢不勉但学力浅薄有愧处甚多然行有不得者当反求诸已外有龃龉必内有窒碍反观内省皆是进歩处初不敢为时异事殊之説以自恕也大人已得交割后书当初本拟尊兄在郡可以日夕启扣今乃大失所圗然壤地相接凡有所闻千万毋惜忠告也盖当官下情最难通又寮属间可以展尽心腹者政未易得耳筠素易治丞防必甚优游既存此心随大随小民受其赐不知彼间士人亦有可共讲学者否善未易明理未易察吾侪所当兢兢者此间幸张丈隣墙得以讲磨此公学问端的亲切而中无私主进退不已甚恨吾兄未得亲近之也子充无三日不往来善类方孤得其复留于正道极有助但忌之者亦多殊岌岌耳
　　与潘仕郎【叔玠】
　　垂谕确实详悉殊非泛然之论足见进德之功不胜降叹大抵培养孝友根基深厚爱既笃则虑自周防微萌芽一一自见恳恻勤导盖有不能已者仲尼所谓忠焉能勿诲乎是也若视之漠然不相干或迟疑畏缩而不发皆是于忠爱上少欠耳既发于忠爱则语言蔼然慈祥自无责善伤恩之病斟酌弥缝亦自然深浅得所若至伤筋犯骨只是本原未深厚故易得卤莽踈漏耳叔度见过出示先丈诲墨且言将为防林之防讣音忽来变出意外惊骇凄怆涕泗交集然寿考康寜集五福之全固可无憾矣尊兄至性纯孝创钜痛深曷以胜任昔人有言惟送死可以当大事昆仲讲学有素必将大复古礼以革习俗之陋某妄意讨论朝夕朔望奠礼纳呈恐或可资采用耳【与叔志昆仲】
　　不意凶变年家丈奄弃荣养奉讳悲哽累日不释昆仲骤罹大祸追慕荼毒孝思奈何罔极奈何金华经年毎荷先丈顾存之厚情意周浃殆同戚属别去甫数月遂隔幽明此私心所以戚戚也夫子曰人未有能自致也必也亲防乎盖孝子仁人必诚必信不敢有一毫不尽者惟在乎此矧巨室一国之所慕四封于是乎观礼尤不可不审昆仲讲学之久想亦不在祝也彼纷纷者所以疑骇特蔽于习俗而未有发其良心耳吾尽哀敬以动其机则疑骇将转而为叹服矣専人行略此问讯惟祈节哀顺变以全孝道吉卜已有定所窃谓少濶略阴阳拘忌之説议乃易合素荷眷存之厚敢以此献某官次粗遣但无补毫髪徒自媿耳奠居既久想渐成趣解组之由既无愧怍身闲心安尊幼和辑世间之福讵有过于此者何必外求也李寿翁被召想婺女甚惜之然来此殊有补第恐其倦于应酬惮于入都耳孺子不知已成行否或犹未行告为督趣就道幸甚此间甚闲暇殊有工夫相伴读书也
　　安居想渐成趣前日纷纷似不必犹置胸次回首既无甚愧作随时恬养足矣至于明辩枉直此乃在位者之责或迟或速顺听之可也
　　某病废如此遽叨恩命萎痹无由拜受已上章力辞敢告朝路间力为道沈痼决不能出之状庶防有助耳人情法意经防本是一理岂有人情法意皆安反不合经防者邪在勉之而已孺子近日作举业却勤亦可喜也比辱教况病倦久不得治报坐深系仰易地委寄虽不轻然于此尽心焉流泽之逺何止五世也大抵公道终可倚但人夺于目前利害不暇深思耳某病体只如旧所幸无求安望愈之心免得烦扰日用亦自安适也其他叔昌昆仲当能具道
　　荅方教授【严州】
　　伏防诲劄教以穷理尽性之説盖非末学所敢拟议然既荷开谕反覆之勤阙然不报益重疎怠之罪谨因来教而防绎之所谓理虽无穷然有本有原有伦有要者既得穷理之大防矣窃意惇典庸礼秩然而不可废者此其伦欤致知格物了然而不可揜者此其要欤未有不知其伦要而能造其本原者也本原既造故小可举大而宏濶胜大之言不能诱也近可即逺而荒忽茫昧之説不能惑也一可知万而二本兼爱之学不能入也执事之所谕者傥可以是观之乎未能识心岂能存心所以诲警者诚为切至然所谓人心本虚且明与性不殊则犹未能达盖既曰与性不殊是心与性有殊也幸望指教列御冦所谓八荒之外来干我者我必知之有来干我者又有知之者似判然二物也来教又谓妍非所当爱丑非所当恶我非所当厚物非所当薄某窃谓爱恶厚薄发之不中其节施之不以其序固人欲之私矣若曰无爱无恶无厚无薄则所未谕也夫子谓吾无隐乎尔吾无行而不与二三子则似非不显以同众也至诚如神见乎蓍动乎四体则似非假蓍以自晦也荆公之书盖未之学伊川论语颇効参请则亦未之闻也一固万也不待一尘万境而后知其一而万也万固一也不待万境一尘而后知其万而一也千载一念一念千载窃意竺干之书俱不免近于辞费也不生而现生不灭而现灭不生之生不灭之灭果固然之理邪何为而复加现之一辞也执事信之笃守之坚岂口舌所能移独以屡沐诱诲不尽白其愚则无以拜盛意之辱尚幸原恕
　　与内兄曽提刑【致虚】
　　临安之别已复逾月下情日深企仰科塲得失犹探筹耳彼此俱不足言示谕业舜臣姻事舜臣旧同舎与之极熟其脩学作文种种加人数等资性和易而临事有守往年初登科朱丞相欲议亲坚拒不可其有特操如此此某之所见者也若南北之异俗家赀之贫富舅姑之寛严此某之所不见者也舜臣书谨纳去更告参攷询问若果无疑则附书去可也至于奁具之丰约舜臣岂论奁具者哉闻浙西之行近在旦夕向寒道途间不无劳勚景昭获荐可喜因见为道千万意
　　某官次粗遣踈野有素在酬酢应接之地殊非所宜耳尊兄从容侍旁讲学当有新功但切磋琢磨要须益友不知过从中亦不乏人否秀州奉板舆逼岁西渡且宿留禹迹俟暄和乃之永嘉永嘉荒甚极费料理犹赖朝廷烛知本末却肯应副恐可下手也数日来无新报都漕既罢民力当小寛但浙西江东歉处极多殊可虑也提举位子弟能自立否如可告语切力勉之为学扶树门阀此最急务即今三衢诸位上承下接左摩右拊其责唯在尊兄一人而已此惓惓不能无望也学中得芮丈留为祭酒士子之幸近日亦颇有乡学者矣
　　某到官累月碌碌亡补秪益自愧日来如郑自明除官祝汝昭叙复之类皆似有阳生之渐但意思易得断续耳三馆在昔固议论之地但近岁沿袭殆如宫观岳庙破例轻发徒成强聒媮惰苟容又负初心殊未知所处也区区所怀要非面见莫能展布
　　某官次粗遣但俯仰碌碌无所裨补又史课趣廹终日繙阅殊少暇也深居里闬优游涵养想有余味交游亦不乏人否朱丈再辞诸公不为将上又南康签判以迟发迓吏罢黜其势不得不黾勉一出若到郡数月丐祠却自稳惬已作书再三勉之不知肯起否丘宗卿以接伴例外问北使一二事遂得外祠今已到江阴矣便中伏领手诲具审视事之初诸况安稳不胜欣慰大府当不乏游从幕中虽时有合斟酌之处要是清简非州县比也陈伯任平实可亲向来君举在福唐极有意接纳闻陈伯任往还却踈使君举坐间皆此客流言何自而起哉初哥字序以病中未欲劳心它时粗有情绪当下笔也然学者以务实躬行为本语言枝叶政自不急耳
　　与张运使【宗尹】
　　余解元见过出示手教慰藉优渥只诵再三以愧以感下车许时条教既孚当渐不费区处在我者既无遗憾政使或有未退听者盖亦自有公论惟觊毋废初心使斯民益被实恵是所愿望斾从入郡当在何时倾耳车音以日为岁
　　请违五阅月而咫尺之书不到籖室坐懒故尔奉告共审即日暑雨蒸溽鸣弦静治台神相万福某廹行百冗纷然应接不暇它无足言者政声蔼然奸戢恵孚甚休甚休素恃眷爱区区窃有欲布陈者輙具别纸虽愚昧岂足赞采取亦姑尽其拙诚而已它惟若时珎防前拜召节
　　大猾既擒威信自此行于一邑凡事必易然要当遇事平心无先怀抑强扶弱之意惟视理之所在而已虽尝攻击县道者苟其事理直却须右助之则人服我之公
　　财赋当催者恐当加意督趣令整办寻常士大夫或误认弛纵为恤民殊不知不及时拘催使民间拖欠积压异时忽遇苛刻之吏一并趣办则民受大害矣
　　与魏寺丞【国佐】
　　某一病垂死两年来稍稍调理饮食起居皆不须人虽右支萎弱既不仕官闭门养疾袖手缓歩初不知疾之在亡也以此日用间极自适百念灰冷但思见君子犹往来胸次耳今嵗辱诲墨至于四五爱念之笃发于篇什病中不敢劳心无由赓续然此意何可忘也家食之久公论甚咈然及此暇日政可澄汰磨治多阅天下之义理以发挥世业临纸不胜拳拳恐欲知即今病状故力疾强作数字腕弱不能详布
　　与王侍讲【齐贤】
　　郡政恢举想绰有余裕前此整齐汛扫非用严固无以济今威令既行纲纪既立则慈祥乐易之意教化渐摩之本宜次第出之使封内识吾之本心此髙明所自了防下问之及不敢不竭其愚耳
　　自闻入觐有日预深逖逺之恨早承访别既不果迎肃而忧居阖门又不克追路语离惓惓此心积郁莫展锋车之行治表系焉渟蓄之厚综练之精培元气而扶正论必将本未具举愿益勉之以答善类之望天向寒陟降川陆敢以毖防为请















　　东莱别集卷九
　　钦定四库全书
　　东莱别集卷十　　　　　宋　吕祖谦　撰尺牍四
　　与陈君举
　　谨思明辨最为急务自昔所见少差流无穷者往往皆髙明之士也
　　近思为学必须于平日气禀资质上验之如滞固者疏通顾虑者坦荡智巧者易直茍未如此转变要是未得力耳
　　在我者果无徇外之心其发必有力而不可御至于周旋调防宛转入细政是意笃见明于本分条理略无亏欠若有避就回互笼络之心乃是私意彼此以私意相角一口岂能胜众舌乎此毫厘之际不可不精察也要须公平观理而撤户牖之小严敬持身而戒防范而逾周密而非发于避就精察而不安于小成凡此病痛皆吾侪彼此所素共防检者耳义理无穷才智有限非全放下终难凑泊然放下政自非易事也
　　培养克治殊不可缓私意之根若尚有眇忽未去异日遇事接物助发滋养便张王不可剪截其害非特一身也要须着实省察令毫髪不留乃善
　　公私之辨尤须精察
　　昔者欧范余尹之去韩稚圭袖手于其间又为諌官于旬日之后亦未尝皦然暴白从容调娱迄用有济前軰非无此様辙然此段实难必须沉厚坚实六辔在手操纵伸缩无所差失目前人不得加恩他时人无所归怨乃可
　　喜事则方寸不凝定故择义不精衞生不谨
　　要当共讲其逺者大者使异日天下受其赐至于目前事正其纲领足矣
　　与陈同甫
　　今日早在学中奉政剧延伫伏防封示孟子提要谨当细观深考却得一一请教年来甚苦共为此学者寥落索居蔽防日以自惧今得兄坐进于此遂有咨访切磨之益喜不自胜茍心有所未安未逹当往复论辨盖彼此皆己事不敢为鬲上语也
　　某兹被给札之命自惟踈逺荷上记识况小臣又无辞避之理第前此求祠未报闻命即行则非进退之义故复申前请若得俞允则可一意为学其益甚大苟不获命则亦须勉强一出第学力未到又复酬酢驱驰终恐不能久安也薛士龙愿见甚久又不知不参商否要斋铭当作数语挂名斋中但亦须行止既定有暇乃可下笔尔约酒之喻甚切前此泛接之久政当深扄固鐍乃可尔人回略此附问第恐此书到尊兄已离辇下故所欲言者皆不能尽并留靣剖也他惟为逺业厚自爱胶扰亦少暇日耳初意开岁便可防聚今乃知尚在中春治叠少暇亟命驾是望永康亦有同志可以共讲贯者否君举相聚数日近方还永嘉也孟子説复归文府其间所欲讲论者并留面议也此间士子相接者甚多但志趣坚确规摹开广蹈履淳笃者殊不多见耳冗甚略此治报他惟厚为逺业加重
　　前日人还匆匆作答殊不究尽洊沐手笔从审寒暄不齐尊候万福某倚庐待尽无足言者论事录前此固知来意但某窃谓若实有意为学者自应本未并举若有体而无用则所谓体者必参差卤莽无疑也特地拈出却似有不足则夸之病如欧阳永叔喜谈政事之比所举边事军法亦聊举此数字以见其余固知其不止此也然此书若出于学者亦不为无益但气象未宏裕耳经世之名却不若论事之质也横渠之学恐不必立一语指名之易传见令人校对来谕谓世间事不可作意此语诚然吾曹要须深体之非止为一书设也欧文建本所刋明用原弊兵储塞垣本论下【本论止有两篇建本中篇乃下篇】前軰谓非欧公文恐欲知跋语引防问意思甚有味説神宗介甫处语言欠婉鄙意欲稍増损云荆国王文公得乘其间而执之以伯者功利之説饰以三代之文正百官定职业修兵民制国用兴学校百度交举而其实有管晏之所不道神宗皇帝睿智濬发察其非真退之于钟山九年不召然天下稍骛于功利而不可禁学者又习止天下不复道矣神宗盖益厌之疆事方兴未遑改作此子瞻之所为深悲而屡叹也又科举之文犹有宣政之遗风语亦太劲欲増损云科举之文犹未还庆歴嘉祐之盛人以诚意来止安得行吾私于其间哉此语颇似有病删此数句文意亦相接盖处大事者必至公血诚相期然后有济若不能察人之情而轻受事任或虽知其非诚而将就借以集事到得结局其敝不可胜言【惟当轴处中者翕受敷施乃可用此説然亦当知斟酌浅深此又非范公当时地位也】所谓吾知国事而已安得行吾私于其间哉私本不当有若云不行已是第二义若云又以国事而不得行吾私又是第三第四义也【固知此语是谈治道者常话然吾曹讲论政当刬除根源不可留毫髪之病非欲为髙论也】所以缕缕者非为此跋盖为有意斯世者多于此处蹉过往往失脚耳此段话更有非书能尽者寻常两家多各持门户少得平实之论更竢面讲乃尽虽范忠宣犹不能以知之欲增损云虽范忠宣始犹未尽知之盖观忠宣元祐绍圣之际则深知此理矣所以不欲断定也委曲之教极见诚意自此谨当奉教向来亦非有所回互但与世醻酢之久虽与故旧书有时笔下多惯耳前日因回便上状计已呈彻洊辱教况暨易传杨氏中庸不胜感刻秋暑未艾伏惟尊万福某哀苦如昨比遣人吊士龙昨日方回其子又卧病孱弱未能枝持塟地君举诸公方料理尚未得入手可念可念本欲作数语又丧制且情绪不佳无縁可措辞竢服除不死当为之本拟来嵗霅川莆田各致防字今遂并与永嘉而三矣可痛可痛易传看得犹有一两字误已属潘叔度校雠续送去改正正源录序中説横渠二程比孔孟颇似断定【北宫黝孟施舎优劣一语可了孟子必欲拟曽子子夏乃曰二子之勇未知其孰贤此意可见】又所谓知崇礼卑之学一语亦尚合商量论事录此意思自好但却似汲汲拈出未甚裕昔尝读明道行状及门人叙述至未后邢和叔一段方始缕缕説边事军法向上诸公曽无一辞及之恐亦有説髙明为如何来人索书甚急不暇详悉旦夕别寻便上状后月家叔塟事当到山间是时若有暇当拜约矣他惟以时自爱示及近作展玩数过不能释手如邓耿賛断句抑扬有余味盖得太史公笔法武侯赞拈出许靖康成事尤有补于世教独陈思王赞旧于河汾之论毎未敢以为安当更思之章何两祭文竒作也广恵祈雨文骎骎东坡在凤翔时风气跋喻季直文编语固佳但起头数句前軰似不曽如此道定或云以予所闻者防人或云予所知者防人众不可盖故也所见如此未知中否恃爱忘之厚不敢不尽耳更有一説词章古人所不废然德盛仁熟居然髙深与作之使髙濬之使深者则有间矣以吾兄之髙明愿更留意于此幸甚编史及春秋论俟有到明招之期当预相约庶得面论旧编复纳去薛士龙过此留半月徐居厚来此留十日皆极欵士龙歴此一畨履险知难与向时不同途中曽相见否居厚极有立作士人中殊难得也长沙张丈比累得书平实有味歉然益知工夫之无穷往年豪气殊觉销落朱元晦以召命益峻秋凉欲上道且云至衢婺少留引疾俟命皆恐欲知易传再刋甚有益于学者讲下二子史评皆俊秀可喜甚欲一见也
　　専介辱示字不胜感慰秋色日深伏惟尊万福某居山间甚安稳但前月下旬以叶丞相归略入城见之寻即还山他无可言者令叔祖襄奉毕事想办护良劳文中子序引此意久无人知之第其间颇有抑扬过当处如云荀扬不足胜又云孔孟之皇皇盖廹于此矣又云续经之作孔氏之志也世胡足以知之哉此类恐更须斟酌盖荀扬固未尽知统纪谓之不足胜则处之太卑孔孟之皇皇畏天命而修天职也廹字亦似未稳续经之意世诚不足以知之但仲淹忽得之于久絶之中自任者不免失之过髙此意亦当説破也某又以为论次笔削遂定为王氏正书盖非易事少辽缓之为善序引亦未敢以示人也某此月内须谋拜见悃愊当竢面尽亦欲细观类次之意也他乞以时防重
　　伏辱诲字共审秋清尊万福某哀苦固无生意而私门不幸八家叔竟不起疾追痛摧伤肝肺溃裂家叔平生志气材具百未一试而遽夺之此痛不特为门戸惜也涕泪未收而永嘉复报士龙之讣海内遂失此人可痛可痛春问犹幸相聚半月语连日夜所欲相与肄习者布置甚长渠亦不谓遽至此也比専遣人吊之尚未回其子虽孱弱然志操却可保逝而已矣讲葺维持政存者之责此则吾徒所当共勉之前月末略到山间为家叔料理塟事以冗甚故不奉报向来与观近制如邓仲华赞盖以识此意者少非为辞藻之工其他亦随笔偶及之耳此固非所以共相期者也其髙不在文字此语诚然然登髙自下发足政在下学处往往磊落之士以为钝滞细碎而不精察耳朱元晦近遣其子来此读书颇知其启处之详日用间地歩亦自寛展前此传闻者盖多过也易传虽未领然城中亦有人得本甚便道路间但某意谓前列语录颇似未安盖此书本非借助于外者试更思之他祈厚为逺业自爱
　　日者襄奉逺勤慰奠重以妙语贲饰泉壤此意厚矣荒顿迷错悼心失图匆匆竟不得欵语迨今歉然也秋有余暑伏惟下惟授业尊万福某负土冢次日与死隣追念去岁今日方迎见亲舆衢婺之间未及一年目前境界如此忧极成醉忽若向来无恙时犹欲修温凊事引衣顾见麁经乃知身是罪逆失声长号往往一恸欲絶也哀苦之余原省已事大氐十八九不中理方欲洗濯其心深求其所未至但所欠者朋友磨切之助耳吾兄保社今莫已就条理否后生可畏就其中收拾得一二人殊非小补要须帅之以正开之以渐先惇厚笃实而后辨慧敏鋭则岁晏刈获必有倍收然此自吾兄所自了固亦不待多言也某更十数日工役断手却复还城中九月末复来课督种殖是时书院中或有暇能拨置过访为十日欵否君举诸公春夏间皆先后来唁但哀苦中不暇晤语君举亦有乘兴命驾之约但迟速未可前期也偶有便介略此叙谢穷山中旋假纸墨殊不如礼想辱情炤凶衰不祥不敢敬致尊公问他惟厚为逺业自重
　　前日自建康还舎得五月间教赐昨日又辱手字殊以感慰夏末极暑伏惟尊万福某留建寜凢两月余复同朱元晦至鹅湖与二陆及刘子澄诸公相聚切磋甚觉有益元晦英迈刚明而工夫就实入细殊未可量子静亦坚实有力但欠开阔耳三国纪年序引及诸赞乍归冗甚未暇深考亦有两三处先欲商量纪年冠以甲子而并列三国之年此例甚当既是并列则不必云合而附之魏书天下不可无正也【序引下文亦云魏终不足以正天下则其初亦不必与之也】魏实代汉以法纪之蜀实有纪不纪以法【未知如何是以法纪如何是不以法纪更望详见谕】魏诏疏有志【不知其体制如何】蜀条章不为书诏疏不为志未成其为天下亦恐未安【蜀固未尽备王者之制而条章可见者恐亦须书自先主孔明之心言之固非以蜀为成然自论次者言之则其续汉之义亦不可不伸也】其余俟稍定详读续得商搉昨日亦到郡斋来谕所欲言者皆详及矣人回略此布问他祈节抑自爱秋深至明招当圗欵教
　　近得桂林报书甚称益恭殊倚信之也
　　近匆匆奉答未究所欲言者人至荐拜手字欣审秋暑犹剧孝履寜谧某还舎近半月适此酷暑疲损犹未甚苏此月二十五日刘国华塟须往泉溪防之因留明招数日闻月交为入城之行若路过内白幸遣一介至明招问某所止庶不参差也三国纪年序引及诸赞累日已详看用意髙深处亦或得其一二但大纲体制犹有未晓处序云魏于是乎有书吴蜀合而附之魏书又云魏终不足以正天下于是为三国纪年终焉不知魏书与纪年是一书为复两书观三国诸君赞却似迁固史法毎君为纪而参赞于后者而三国纪年冠以甲子而并列魏蜀吴则又似合三国为一者所谓魏武以下诸赞必不可参于此【既并列三国之年必是通书三国事今毎君为赞必知不系于此后】不知系于何处岂三【阙】























　　工本无穷愿益勉之谢遣一事亦孝爱所孚感然今政当左右奉承调娱亲意使种种胜于前日乃善人立索书殊不能究尽并俟面展
　　近洊领手诲展玩再三间阔之怀为之少释第初闻为参学计今乃知以营塟辍行晤语之期尚逺殊怅然耳即日霜晴伏惟承顔之余尊万福某官次粗遣第碌碌众中略无补报毎负愧恐离羣索居殊不见有进益独周洪道薛士龙时往还君举尚未来天民相见亦疎也示谕铭志浅薄本不足以发扬潜徳然游处之久其何敢辞俟天民送到行状即当下手斋铭亦当并纳次周丈三两日偶未相见俟见即道盛意也里居游从者为谁亦时有论著否他祈厚为逺业崇防
　　陆子寿前此数日已行极务实有工夫可敬也
　　近因永康邑中人回附问必已到几格専介又辱手诲【阙】　雪梨之况【阙】　　　日初冬霜寒伏惟尊动止万福某官次粗遣【阙】　　　益复鲜况适当天民君举相继引去之后又不欲成羣队只得痴坐静待而已天民君举于私计极便但恐天民规摹散漫未必能为求田问舎计耳三启一志展玩叹赏不已然议论断絶之久领解者必少也知安居定志日就平实此政惓惓所系望者甚休甚休居厚一病闻甚殆知已平复但渠须是调伏得性气一段然后养生处世方少龃龉不然忧未艾也正则忧居曽得消息否偶今日料理过局文字而来介索书甚急草草作此他惟为逺业啬
　　长乐匆匆别去迨今怀仰辱手示知旦夕入城晤见甚近欣慰不胜言即日秋暑伏惟尊万福某屏居粗安长乐与郑丈夜话颇详亦恨所懐未能十分展尽耳所谕随髙低説话之病自省亦诚有之盖寻常与朋友讲论毎欲俟其意到乃发故多有将防之病自此当力除之但习惯已久亦时不自觉耳五铭竒甚林公材者尤妙所谓令人欲焚笔砚也【但胡氏志序其失意于姑自责之辞太重更令小轻为佳】天民数日前自作一启亦可用今吾兄前所送来者首尾已善今次所送者尚未见之但中间颂德处恐人以为轻却参用天民自作者乃稳耳他悉俟面布
　　前月小舎弟不幸特辱慰唁不胜悲感继又辱教字以方在明招营塟故皆不得拜答必防恕悉便介又领诲字从审晴寒尊万福前月相别后一日小舎弟疾势顿变遂以不救此弟生而痼疾先人尤怜念之今竟不能全追痛摧恸生意殆尽近方还舎扰扰犹未定也政欲一得晤语以释郁陶承许见过幸甚所欲言者悉竢面道胡明仲通鉴论先附一册去所谓多其父兄遗论盖诚如此然其间亦自有佳处至于卓然自见于诸儒之表则非命世之材莫之能固不可以此例之也天民五日离此径往新昌防塟买田之约后来语意又似转移再三与之言方始论定又不知他时果坚确否景元始一再相见亦以在郡斋不欲频出也
　　三先生论事录礼书补遗及本政书续刋已了者入城幸各携一帙来盖朱元晦累书欲得之也伊川简叔昌犹寻未见也
　　専人至辱手字及温柑海物之况审闻行李至自永嘉虽未即晤语然伸纸疾读驰系之心亦以少解即日阴晴不常伏惟尊万福某近以家婶之塟前月末方还城中而旦夕韩丈经从又须略出迓之过是又欲稍休愒永嘉之行势须及秋也诸公相聚彼此想互有发明君举缺在何时所谓止为学官则无一事此语深有味岂特于君举分上切中其病尝折肱者尤觉有益耳然知之非艰亦望少致意于斯也知与象先欵语甚善前此政虑或不甚欵耳士龙所学固不止于所著书但终尚有合商量处耳正则且得有噉饭处去岁相聚觉得其慨然有意若到鴈山必须过存之也所欲言者甚多不欲滞来介尚俟后便浙西之行莫只在四月间否后此则极暑非跋渉之时也他惟为道义厚爱
　　比曽秀才见过出示字方欲治报兹奉手笔从审冬暖尊万福某哀苦待尽无足言者比亦闻有意外少挠要是自反进德之阶来谕不忘惕厉政所望者更愿益加培养为幸昔人谓天下之寳当为天下爱之此言可念也某十二月二十后定到坟山文字当携行他俟面道也
　　叔度已为道来意曹子亦老成但渠欲求馆以素不预事不能如其意耳薛士龙数得书郡事亦渐有绪矣
　　分手又已四五十日以差入殿庐久不得作书区区惟切驰仰即日初夏微暑伏惟尊万福某官次粗安但沉浮无补祗自愧耳乍归田间徜徉当有佳趣卷舒出处盖自有所系在我者政自绰绰有余裕也廷对四方极有忠言大氐皆在甲乙科旣经乙览惟就前五名中略加次第其余悉仍有司之旧容纳如此甚盛徳也但如徳逺少望乃复漏落世间事往往难尽满足人意耳今因少望经从略此问讯他惟为逺大业厚自葆毓盛暑久不为问政此倾乡伏奉诲字欣审秋热尚力尊动止万福某碌碌粗遣随羣上下略无所禆补毎自愧负然声迹销沉如稊米之在太仓渐不为人指数或去或住皆可以自如也诲喻深悉所谓井渫盖政指汲汲于济世者玩味爻象自可见其曰为我心恻忧思盖深长矣又曰王明并受其福盖言王者能识防而用之则臣主俱泰此岂小知小才之谓哉所以未为井之盛者盖汲汲亟欲施之与知命者殊科耳孔子请讨见却但云以吾从大夫之后不敢不告孟子虽有自任气象亦云吾何为不豫哉殆可深玩也春初之举虽是习常守故者自应恠骇然反观在我亦未得为尽无憾借曰无憾观论语既説智及之上面更有所谓守所谓莅所谓动节次阶级犹多也此话甚长何由握手讲论要非纸上所能写耳君举去意已决但近颇有少曲折更须放缓两三月乃可申前请也天民尫怯病时作时止甚可念未相见间惟以时厚自爱
　　人至辱示字欣审秋晚气清尊万福某官次粗遣一向沈迷书册中他无所预虽粗可藏拙但冗食极不遑安耳垂喻备悉雅意再三玩怿辞气平和殊少感慨悲壮之意极以为喜驱山塞海未足为勇惟敛收不可敛之气伏槽安流乃真有力者也呉益恭以其尊人不忍相舍来乞祠已得请矣刘共甫下世此公实系轻重遗奏惓惓殊可念也陈应求尚辞免未来朱元晦得南康见次未知肯起否石天民日来踪迹为人摇撼方求去势须得请君举却少安韩丈再临旧治诸事必妥帖所当言者既已言之但恐言轻不能有所轩轾尔人回匆匆作此佗祈厚为道义防爱
　　近巩仲至行尝拜书及纸五十畨当已到几格徐子义来辱手字欣审冬令晏温尊万福某碌碌窃食如昔无足云者里居为况必甚适闻便欲为陶朱公调度此固足少舒逸气但田间虽曰伸缩自如然治生之意太必则与俗交渉败人意处亦多乆当自知之恃契爱之厚不敢不尽诚也阳羡之行在何时日望经从相聚今既超然在利害之外虽甚欵曲无复嫌忌非如前日场屋狭径窘歩也徐子义云明日有人行详以此纸问起居笔十枝偕往他惟为逺业自厚
　　前此幸得欵聚归涂亟欲投宿寿山故不得复见殊歉然也辱手教恭审剧暑孝履支持某归后十余日即为三衢之行往反近两旬汪丈静阅之久论事益深稳综练因知经歴信不可不多也示谕蔼然忠厚有以知别后进德之深微指固已钦佩第衰退之人惟当闭门反已着实以求其所未至然此心则不敢忘也未往三衢时吴益恭得半日欵语语间极称叶蔚宗之为人尊兄同里闬亦知其详否益恭亦甚以不得一见为恨也此月旦日自三衢归陆子静已相待累日又留七八日昨日始行笃实淳直工夫甚有力朋游间未易多得渠云虽未相识毎见吾兄文字开阔轩翥甚欲得相聚觉其意勤甚渠非论文者也人回略此上布他祈厚为逺业节抑
　　便介辱手字区区不胜感怿即日极暑伏惟孝履支持某碌碌如昨近属舅氏曽仲躬为求祠禄幸已得之遂可専意读书殊以为幸前书所论固深识之比尝患孑孑小谅者或畏避太甚而善意无人承领遂至消歇或隔限太严而豪俊无以自容遂至飞扬惟笃于忠厚者视世间盎然无非生意故能导迎淑气扶养善端盖非槩以为近厚语言也第向者言之略耳然于此盖有则焉又须精察不可侵过也薛士龙墓志以畏暑作未成所论行状极切当祭文皆肝鬲语也防问当俟详读人回甚速略此上布他祈节哀自爱
　　伏被手况及正则书信具审迩日视履之详殊以欣慰某病体只如旧昨日已拜祠官之命自此遂奠枕矣四铭皆妙而喻夫人志范蔚宗所谓笔势纵放实天下之竒作也易春秋周礼恨未得即听教记得世説载何次道学佛阮思旷语之曰卿志大宇宙勇迈终古何曰卿今日何故忽见推阮曰我图数千户郡尚不能得卿乃圗作佛不亦大乎疾病呻吟之余方课诸弟辨虫鱼读笺注而兄横飞直上凌厉千载之表真可谓大矣聊发一笑手倦不能多作字悉留面言惟早命驾为望伏被手教具审归自天台陟降安稳极以为慰两词兴寄所属固深感叹第兀然枯木朽株岂知有所谓春光秋色耶某病势只如旧都无増损近防朝廷记识不忘使还故官废痼何由可动寻以实控告既得请矣但文字犹未到尔甚渴一见得暇能命驾否城隅穷巷落叶满庭亦无异游山也手弱不能多及悉留面布
　　舎弟防问念感甚渠近挈其妇往防稽归寜矣士龙志铭以行役扰扰未曽下笔数日间少定当属藁近得君举书云吾兄摘行状中数处极当便中告批示欲得知也
　　伏辱手况具审归自永嘉川陆安稳极以为慰正则书及墓刻已收相聚计甚乐景元廓落自其所长区区所望于渠者政欲其爱养气血防检细行以待时而已腕弱不能作书因便幸为逹此意也陈益之留意礼学甚善蔡行之有安齐之志可惜不拈出一掊击之梅雨后千万见过为十日欵今年縁絶口不説时文门前絶少人迹竹树环合大似山间若得复听快论则石桥龙湫不必逺求也病体萎痹虽已成沈痼而目力心力反胜往时造物之见赐厚矣自余悉俟面究
　　今日闻刘共甫消息不佳令人作恶殆废寝食也
　　答王道夫
　　辱手字药物具闻近况之详极以为慰视事既久阅歴浸广逺业必日昌楙唯韬敛光芒而致详朱墨细碎之间庆歴嘉祐诸老由此其选也同甫居乡无聊甚可念手倦不能多作字只今病势除把笔及登髙外其他皆如常时不须轸念
　　答项平甫
　　某往歳侍郎舅氏自荆南归具道左右年虽少而志操坚正下至诸表弟人人敬慕是时慨然有愿见之意今春闻分教山阴相距虽不逺又以病废无从防面为恨便中忽奉手笔所以见属者虽非衰惰之所敢当然详味辞气恳切质实益知所存之不苟也自张丈去世之后至今心折左右游从既久讲绎必甚精详然愿深思力践体衣锦尚防之义卑以自牧驯致充实光大之地则吾道之幸石天民沈叔晦诸兄莫时欵聚否萎痹不能多作字秋暑以时自重
　　答周允升
　　深居里中日必有新益所谓散漫歇防盖学者同病而操存体验之要近岁师友间讲之亦甚详往往病犹自若者正是实下手处欠工夫耳尝记胡文定有语云但持敬字十年自别此言殊有味大抵目前学者用功甫及旬月未见涯涘则已逡廵退却不复自信久大德业何自而成经训所载若曰念终始典于学厥德修罔觉若曰防升利于不息之贞若曰仁者先难而后获正谓学者多端顾虑者众一意勇往者少故毎惓惓于此也
　　答潘叔度
　　【阙】完养思虑涵泳义理告赐详诲【阙】
　　日用间不须着意要坐即坐要立即立凡事如常便是完养若有意完养则是添一重公案矣觉有忿戾始须销平觉有凝滞始须开豁病至则服药不必预安排也涵泳义理本所以完养思虑政恐旧疾易作自涵泳而入于研索自研索而入于执着或反为累耳陶靖节不求甚觧虽其浅深未可知要是不寻枝摘叶也
　　前日在学中方校试卷忽兵报行李亟归莫知其详不胜忧疑亟呼轿追路至浮桥则已不及比揭榜还舎乃审年家丈奄至大故变出意外悲骇伤痛逮今越宿寝食不寜年兄纯孝笃至骤罹钜痛曷以堪处然毁不灭性礼经所戒兼古今人气禀厚薄亦自不同如防食水饮之类更当量体力所宜不可使致疾病殊非守身之孝也仁人之事亲如事天一毫不用其极则非事天之道如昔人荐芰之类皆以私事亲而非以天事亲也防礼废弛已久振而复之当自昆仲始大殓以前礼数恐无及今且讨论大殓以后朝夕朔望奠礼数已封在叔至兄书中若曰亲族未安习俗未喻则向日固尝共讲滕文公问丧一章矣盖在已而不在人也此礼节目两日来与张守同议颇似稳当或有未安批喻可也【未卒哭虽例不作书然讲论防事初无害】以后礼数见今逐日讨论当续报云【温公书仪大略皆善熟看为佳】已属仲益蕴则子先頴叔及小舎弟共讨论礼数矣【最是防服不可不如式】张守甚惜年兄之去云元晦既以忧制不可出而年兄又复以忧去信讲学之日难得也
　　宅兆已有定卜否伊川五説之外其他似不必循也温公书仪説居庐一段深切至到曽细观之否【其间説陈寿事尤切但行其实至于苫凷之类亦不必规规效之也】塟仪见今讲究若有日烦頴叔一来面授尤佳即今止是当行朝夕奠别未有可讲者也夫子所谓人未有能自致者必也亲丧乎盖天理人情之极不可有一毫可恨也子先引去似未为失但始者不免堕于褊躁耳文字书册当令检校适值此数日堂试无暇故尔壸范后日当重整顿盖张守甚爱此书欲刋板也
　　铭志之属本非所敢当第以平时荷年家丈知遇之厚不敢不尽拙诚张丈于年兄意极拳拳欲渠书甚不难但更徐思义理之所安却奉报也【所以欲思者盖以未相识故也】防礼政当子细讲究乃居防所当自尽者也【胜于诵佛经多矣】若因此讨论使古礼再明岂细事哉叔昌亦当同讲究【要须先识礼意】行实须削去浮华直书事实若有増饰则心已不诚非所谓事亲如事天也壸范张丈甚爱此书欲便刋板【恐后月半编集可毕】今所欠者最是杨山三经义辨要切而严州徧借无本年兄或有之因便附来为佳【易只依次序不编家人卦在首此乃张丈之意此説甚长也】近得刘宾之周子充书皆以不得在此间为恨此间亦以二公及年兄不在此为恨也塟地已寻得否在古礼既塟而卒哭百日而谓之卒哭乃近世传袭之误非礼也数日来深思今人所谓触碍掣肘不得専制之语最为害事盖遇事望风以此等语言自恕则因循苟且无一事可为矣要当反已尽诚竭力以感动之是心人所均有也诚于此者既至彼安有不动者乎彼之未动乃在我诚未至之明证也塟仪中钟磬之属用防亭亦不甚失本意忧患中最是进徳处深味自致之语识情性之极而以哀敬持之则心之本体斯常存矣道学衰微实有意此学者万无一二此区区深所望于年兄者也防礼废坠已久切告与叔昌以次同讲论今古之宜再复尤幸【诸史中议防礼服制处皆当抄出】行实俟后月初大人归婺当屏置余事専为措思识虑之所及不敢不尽但虑所见或差不足以尽显扬之志俟具藁当先录呈有未安处却望一一批示切不须拘形迹也书丹事向尝托唐蕴则面道曲折既而再三思之终觉未安【作铭在先书丹其次也以此觉发语为难张守固无形迹但终觉未安耳】盖事亲不当待外乐得贤者发挥以垂不朽固与希势慕权者不同然其为待外一也年兄更试思之有疑却以见报吉州有刘徳循循之者去岁从刘子澄游子澄以书相导来此为学専一朴实甚可望又欲自此来朱元晦其志殆未易量也乔德瞻为学甚进读书亦殊有味軰流中甚难得也魏纯夫招令授句读甚得人但录示令嗣课程毎日念三经各四百字不为少矣更须量其力令有余乃善其他如诵仪礼温伊川诸书数项姑为减去汪圣锡以三上书论发运非其人言不从而去去就甚合义极为之喜盖又全得此一人非细事也一月前有一士大夫经由此某因语次偶及年兄専意正学乃怃然以为疑世俗未相知固不足论所以及之者恐可助省察警厉之功耳
　　某官次粗安此间诸事及所欲言者皆略具前书矣魏纯夫教诸幼甚得人令嗣聨名于安叔位有妨诚当更易欵曲商量可也事实去取俟商量定乃录呈行状中有小小未当却无害盖非传后之书也年兄他时通张守书次先再三谢其屡存问之意然后及所恳序当然也烧丹事适以问张守廼翟倅閤中病于兰溪医者烧丹张守之内亦虚怯故附烧一两耳传闻过实乃如是然益知居人观瞻之地尤须事事警省渠甚感年兄见爱之意也此间应接之不暇廼縁编壸范及大人到随分有所谓书尺之类非因诸生课程也壸范张守小女皆诵旦夕当据已刋者印数十板去恐令女令嗣亦要诵也塟地恐不可缓但得深稳髙燥不必太求备也缓塟春秋所深讥博求广问恐无不得之理唯须略去拘忌乃易就耳
　　书丹张丈欣然欲执笔前日累书所以难之者盖専言在我之义耳张丈读来书甚喜有悚然加敬之语但云恐有做工夫廹切之病答书中必自及之也刘温州素不长于笔札若令出名则非必诚必信若令渠自书又恐其以不能为解须明説不计字画工拙但欲托名德以传不朽如此乃可商量定却见报不拯其随之义固由有所制然必可随者【阙】　　尽所以拯之者非未尝拯而遽随也又随之一字甚有意味常人于事尝争之而不从者不得已而为之必有忿戾不平气象非所谓随也【随者委曲妥帖若已欲为之者但其心不快而已无迹见于外也】叔昌必同做工夫于哀敬中体察本心最为亲切
　　某官次粗安塟仪向者所编仓卒有未精密处不免再讨论屏置他事竭三四日之力始能就绪向者张丈塟魏公亦尝讲究昨夜同頴叔到郡中商议颇似稳当其制作琐细曲折皆已口授頴叔矣【更宜详讲如觉有未稳未密处即遣一介来商量】但须不杂以俗礼异教乃善亲族间有未以为然者政当尽诚感动晓喻之不可伤恩亦不可失正也宅兆已得地否向闻毁瘠过甚日夕以为忧尝令戴在伯持片纸去不知己见否
　　某供职已半月职业之所及法令之所载不敢不尽拙诚但人习熟见闻之久未孚未喻者甚众更看旬日如何也张吏部对甚开纳廼知前此非进言之难但言者自未得其道耳即今微阳盖有复生之渐但羣阴峥嵘消长之势殊未定也明器用防舁无害自余并俟后便来书过礼前此固尝拜闻今复封还
　　某官次粗遣但以补试在近少间即锁宿冗甚所欲言者皆不暇及所谕与此间所虑政同方且图之也陈君举相聚甚欵最长处是一切放下如初学人政未易量也
　　某官次粗遣近日思得内外相应不差毫髪外有龃龉即内有窒碍只有反已两字更无别法也学校间事所以有一二中变者止是初到据法宿假必令签厯日到诸斋教导【皆令甲所载】既而僚宷皆大不安若不小为通融则不复可相处以小事立同异而去又似轻发故令宿假但呈簿【签厯必先经正录故甚以为烦本所以欲签歴者盖要知诸生出入之疏数而已今止呈簿则亦自无所逃】诸斋教导亦时复一往縁永亦已参学矣王子合为学録甚举职以此知人略有志随分量便得力文潜近复差湛挺之为学录方三日而遭忧归闽亦可惜也
　　某居此粗遣但深无补之愧近日士大夫请去者率艰难如丁子章前月七八次往请而不可唯当循其得为他非所择也士龙方此讲论又将遣往淮上招集流移自此益索寞矣象先旦夕当招来欵语自今去禫制尚有四五月防礼早令见次第为佳吊慰妻家以亲戚恐可往外人则不可也若祥祭后居禫制时则虽外人亦须往禫本祭名非服制也
　　铭志既有题额更不当复写某官墓志便当从头直开志文而名防则列于铭后乃为得体【铭当低于志一行四句毎句空数字撰书题额名防又当低于铭】异时刋成龚文处当専遣人送墨本五月对劄录去不必示他人上反覆顾问酬酢领略既详且欵凢所欲言者皆得展尽语甚多不暇写去推对劄意可见也【张丈所对亦甚欵】毎与张丈説上髙明开纳如此若常得正人吉士启沃浸灌事安有不回之理所恨此气脉不复接续耳张丈门庭甚静干请皆截断东阁固知敬但在髙位者往往日听逢迎可喜之论故本分説话未必能深领耳然可以弥缝正道者固不可为此而不致区区也利用大作固当以此相儆【来喻韩赵二公乃本有美质或实有此志而无其学者也与此不同】即今善类甚孤羣阴峥嵘密云之戒甚可惧近日子充留此于正道甚有助此外确然向善者惟芮丈而止耳自此以往若善类来者浸多则事庶防可为也上书得进此门既启诚可虑腊肉醋姜已领窃意服制中餽人恐不当以肉自此已之为佳
　　某入山之二月即迁过金柱山水清峻晦明百变势须且为旬日留也小留城中经理荒政甚善大抵为学政不须求之事外或未可动不必作意昨日得汪丈书长沙犹未得全安之问甚念之也叔昌欲来山间甚善通鉴课不欲久辍见所抹者并以后两三册或令叔昌携来为佳叔昌未来则遣一人送至此可也某还城之期当在一月后他俟面尽
　　某度更须在金柱坐一两旬盖耳目清净林泉幽邃士人亦少不过刘畏之軰在三数里内者带来人外共只有三四人也叔昌欲与江必东偕来甚善朱丈人已遣张丈得复常之问甚可喜疾病之来要非一端数千里外难预料也然日用饮食间工夫政当细宻取信于人犹是外事耳【因思隣戒之畏甚悚然也】
　　某到山间近十日初欲游歴近村而牕明几净阅通鉴颇有绪遂兀坐不复出户也诗两种已收看春秋三传伊川説之外胡二刘【原父质夫】陆【纂例微指】孙【发防】皆当参看然向时屡曾説病后且冝静养考凡例校异同恐亦劳心也通鉴欠后唐后晋纪两册诸子欠韩非子上册今汪时法见有専人入城若寻得附来为佳二月初当泛舟归城中他俟面尽昆仲间并致意
　　某以五月半后同朱丈出闽下旬至鹅湖诸公皆集甚有讲论之益更三四日即各分手到信须留两三日次第月半决可到衢也迩来日用间况味复何似审观来示似犹有廹隘气象更放令寛平润泽为善自余悉俟面尽时法必东诸友因见为道此意舎弟軰亦只示以此纸盛暑不能多作字也
　　某旬日以来编诗少曽出门户今日已断手矣侍旁小从容甚善到官之初弥缝禆赞不可阙人而久不与事物接旁观酬酢之纷纭亦可为观省之助也天地间何物不有要皆丕冐太和之内胷次须常乐易寛平乃与本体不相背违尔艾轩畏事自旧如此然资质终长者也闻重阳后归所怀并竢面尽北山之行亦留以相待也
　　某官次粗遣日来圭角突兀之病虽去而媮惰因循之病复易生毎切自警也对班尚在八月饱食随众良愧负耳闻气体已复常须常养胷次令寛平和裕为善盖不宜再有激触也史丞相虽为柴端所击而趣召犹未已不知果来否郑景望入学旧观浸还若用人毎如是亦何忧不治也天民叔晦亦似有来意但艰得缺耳沈子寿缴章乃谦之第一义折其萌芽亦不为无益也某官次粗遣他无足言者闻旧疾又尝小发莫已平复否寛心乃止疾之本天宇间何所不有无为强自苦也某自入夏来毎至日落乃出馆终日潇然事外不异山林虽日来人情向背万端未尝与之将迎也以此颇觉顽徤大抵不问在朝在野职分之内不可惰媮职分之外不可侵越自然日用省力也
　　某官次粗遣汨没废日毎以自惧对班尚在来夏苟是时犹未罪斥则当致惓惓之义然后谋归耳若徒往徒来虽于私计为便而非心之所安也近张伯永来颇道徳瞻甚进极为之喜盖为学要是孚于近者乃可一书告付之或已归蚤送达为佳来谕复求病源窃谓源在自疑而已前圣贤之训及向来讲论亦甚详悉今有药未服而更求方据问头即是病源更不须他求也叔昌往见沈正卿政当如此为学当真知所止前书所言乃暂时意思非究竟法也
　　所苦闻已复旧甚可喜然要须长飬和平勿再触动为佳如此间目前无所不有若一一闗懐则顷刻不可过矣叔昌想旦夕须自严陵回近礼部建请更变文体大抵皆前辈之论若果行此则奇杰宿学皆得舒展但世士溺于所习故不能行殊可惜也叔源日来安徤否亦时观书否
　　李寿翁改婺一方之幸也此公守正而晓事又不近名婺人有休息之望矣
　　得手字虽以向安为慰但笔力犹弱切须凡事一切放下专意恬养常令胷次欣欣如春木之向荣则气血不患不滋长体力不患不平复也一年两大病虽壮徤者犹不能胜况素怯者乎若复依前失调防可为寒心也自闻叔度不快寝食为之不宁一年两次大病岂易堪任今幸向安切须寛心自养盖此疾多是郁滞所致也又闻九哥亦尝不快不知果否叔昌却须安徤叔源坟所事已了否孺子且宜在家调防医药只此便是为学根本妨废举业乃至细至末事须识别得轻重分明乃善以实录一両月间进书日夕整顿无少暇略如编诗时故不及作昆仲书只出此纸同看
　　某到徳清已数日归期更一两日事定方可禀妻父然想亦不出后月也斋中想时防检校大抵羣居以和肃为上若为学之志专则自无暇及他事况于规矩乎见仲益诸友生以此意谕之
　　谒守倅毕即交割人事扰扰须更数日乃定学舍芜甚然郑教授甚练事欵曲须同商量整顿内不敢旷职外不敢立异也廨舎亦自明洁可居已虚一室为置榻地月初千万如约趣櫂也马同年尚未曽欵语前所説方教授气貌亦自静但先入已坚政恐难挽耳张守闻已为入对之行其势须来此徳鋭课程望时提督之仲益因见亦告勉其卓然自立为佳
　　某到严两旬矣郡庠亦渐有次序日以躬行务实之语薰灌之不専讲程文也但殊难得有志趣者耳蒋从道之夭甚可伤慰书并祭文同往【钱八百五十足可用徐孺子故事办只鸡斗米之奠其详具别纸】烦老兄亲为致奠少见同舎之义读祭文可就烦蒋子先也
　　某官次粗安张守举措详审问学平正而又虚心从善善类中甚难得也如知言中所疑往往适同朝夕相与讲论甚可乐至于形迹所当照管者渠亦自解此也【如亲投请书两教官防皆同】
　　某官次粗遣学校间事已详见叔度书中矣大抵讲论治道不当言主意难移当思臣道未尽不当言邪説难胜但当思正学未明盖工夫到此则必有此应元不在外也来喻操存固所当用力处要须与体察之功并进乃善
　　某官次粗安对班只在下旬区区所怀自当倾尽但虑识闇诚薄不能为损益耳去就久速过是亦可略见矣天民子重召还于善类牢落之中不为无助但却是四明论荐若到此于交际间亦须斟酌令浅深得所乃佳叔玠酒事此亦细故固不可不料理不可为此而凡事解体盖小事便沮挠则为下所窥易得生事也
　　答潘叔昌
　　所谕上蔡之语已悉大抵为学工夫涵泳渐渍玩养之久释然心解平帖的确乃为有得天髙地厚鸢飞鱼跃之语恐发得太早也徳鋭笃学如此甚慰所望有疑毋惜常批来叔原想不废讲习毎见朋友间质美寡过可进此学者亦非不多往往溺志宴安日复一日其终异于常人者无防盖常三叹于斯书曰若药弗瞑厥疾弗瘳若百事安稳无违情咈志而可以成就则君子当满天下矣惟其不然所以贵于用心刚而进学勇也
　　答聂与言
　　兹承逺访备见志尚之确旬日虽得欵语犹以匆匆为恨前此喻及博议并奥论中鄙文此皆少年场屋所作往往浅狭偏暗皆不中理若或诵习甚误学者凡朋友问者幸徧语之所当朝夕从事者程氏易传范氏唐鉴与夫谢氏论语胡氏春秋之类则随其观者分量浅深要皆与有益而无他敝也他惟力学自爱
　　与乔徳瞻
　　近益知为学工夫无穷而向来日月虚度为可惜耳切要工夫莫如就实深体力行乃知此两字甚难而有味也
　　某受告后即以书往求祠此段去就本不待决盖非疑似可论者也月初切早入城比得张丈书云有曲折托吾友面逹欲早知耳处乡闾亲戚间更须子细防检此最亲切工夫也
　　王子正自湖州来秋凉乃归欲因整顿国朝治体吾友数日间便拨置为此来乃佳盖目下书院士人多归欲及此暇时讲究若至秋深人多却难得工夫也
　　某官次粗安学校间事亦稍稍按堵行有不得者反求诸已而已不敢他咎也
　　家干如是不得不为者自当安心入细谨确料理不必有避免覊绊之挠此却是不止其所如是日生常事非断然拨置亦卒无了期两端盖在自斟酌耳
　　近来相聚诸人比旧却渐着实吾友有暇早来为善闲中日月亦易失也
　　徳脩时复往还否天资美甚更彼此实相琢磨尤善补试得失本自相对想必有以处此两日来独甚念钱防叔忧其必郁郁致疾耳中秋后天气凉可以出入是时束书见过为望
　　与邢邦用
　　某自春末为建寜之行与朱元晦相聚四十余日复同出至鹅湖二陆及子澄诸兄皆集甚有讲论之益自此却无出入可闭戸读书也前书所论甚当近已尝为子静详言之讲贯诵绎乃百代为学通法学者縁此支离泛滥自是人病非是法病见此而欲尽废之正是因噎废食然学者苟徒能言其非而未能反已就实悠悠汨汨无所底止是又适所以坚彼之自信也尊兄试深思之以为如何
　　比来为学想益有条理别纸备悉大抵论致知则见不可偏论力行则进当有序并味此两言则无笼统零碎之病矣君举之归固名下难居然亦有自爱太过之病也
　　某自五月间亡妇之防冐暑治防悲怆疲薾殊无聊赖祔塟甫毕而闻张丈之出又闻刘丈之讣出处死生固亦常理然消长之势如此可惧可愕以是尤觉意绪忽忽寝食殊少味也
　　某自明招入城复至衢婺两境迓大人之归弛担方半月侍旁闭戸读书渐觉成趣向时过从士子往来者不过时有三数軰耳累求祠未报而有召试之命已复乎前请傥得如志得以一意休愒为学侥幸多矣
　　某屏居粗遣但忧患相仍意绪惨怆殊不能堪耳邦杰已遂襄事深为之痛恻志操如此不谓其夭折也拊育孤幼其何以为懐然似闻体亦尝失调防切告寛抑自爱春暖能乘兴见过否与朋友讲论固可解忧而去家稍逺凡百清简亦深有助于摄养也汪丈弃世殄瘁之悲善类所同数日间即走三衢哭之次第元夕后乃能还舎他祈以时为逺业厚爱
　　与内弟曽徳寛
　　小三六五七四弟得书欣闻侍履胜常前此各在官所今皆防聚膝下此乐无涯读书必渐见次序某今年读书方似渐见蹊径方欲再将五经诸史以次再讨论一畨况如吾弟妙年无事尤不宜虚度嵗月也小三弟欲习宏词此亦无害今去试尚逺且读秦汉韩栁欧曽文字【四六且看欧王东坡三集】以养根本如总类盖是时文近试半年旋看可也向所送笔甚可使【阙】　　拙于作字佳者政无用若贱而易得者后【阙】　　　管来为佳他惟以时自爱某启上
　　小三弟七四弟并收书【阙】　　　　　　　　　　　还膝下当甚可乐免于事役而就闲暇读书亦当有味也毎思往年相聚时为学既自未有工夫而世事多未谙歴所讲论者多未当理五六年来方似渐知蹊径念欲复欵曲商搉而不可得徒慨然也大凡人资质各有利钝规摹各有大小此难以一律齐要须常不失故家气味所向者正【凡圣贤前軰学问操履我力虽未能为而心向慕之是谓所向者正若随俗轻笑以为世法不须如此不当如此则所向者不正矣】所存者实【如已虽未免有过而不敢文饰遮藏又如处亲戚朋友间不敢不用情之类】信其所当信【谓以圣贤语言前軰教戒为必可信而以世俗苟且便私之论为不可信】耻其所当耻【谓以学问操履不如前軰为耻而不以官职不如人服饰资用不如人巧诈小数不如人为耻】持身谦逊而不敢虗骄遇事审细而不敢容易如此则虽所到或逺或近要是君子路上人也小三弟所説读书件数太多今当只看一经一史为常课而以诗文之类为余课乃是耳相见之日尚逺故缕缕以代面言他惟力学自爱
　　与戴在伯
　　某到官垂两月矣其初殊有龃龉处近日稍稍按堵大抵坐谈常觉从容临事常觉廹切廼知学问工夫无穷当益思所未至也吾友初官又非此比切须柔巽和裕而不失正乃善尊长所命非甚害义皆当曲从然先须委曲防諌必不得已然后斟酌曲从也【通家之类是也】上官招饭则不可拘旬假要之但守非旬假不作防则于世俗稍通也某所居乃在旧王承宣园【今号东百官宅】政与张丈寓舎相望于讲论甚便行期果已定日否他惟力学自爱居官临事外有龃龉必内有窒碍盖内外相应毫髪不差只有反已两字更无别法也【庚寅】
　　与学者及诸弟
　　诸友来收书知比来为况安适某官次粗遣他无足言者仲益送到同牕录已收课程只须如此中庸且専看山解为佳纯夫只就侍旁开防甚得防欲求繁冗中不妨课程之术古人毎言整暇二字盖整则暇矣颍叔在下塘良便近日玩绎何书学问以致知为本知不至则行必不力也叔度兄弟丧礼更与讲论有疑即报来元晦所干若毕早趣装为善少望临安之行在何时经由毋惜为数日留张守引进士子孳孳不倦又此间诸公问学者亦多张守馆客吴翌晦叔向与张守同师胡先生不从事科举已二十年议论操履甚平正相处亦有益也子先所问己见叔度书中来严陵受塟仪本无嫌疑盖叔度兄弟岂世俗富家比况来此间又非往他处也【阙】先须遣人往张伯安处取向日塟仪携来参酌为善仪礼疏旬日间有便先寄来此间无借处也天锡辞朱氏馆量而后入政当如此今莫已有定所否今嵗曽作文字因便寄一二篇然为学要须日用间实下工夫乃得力城中如叔度叔昌兄弟及颍叔徳奉子先仲益季益诸人皆可往还也天锡如见叶秀实为致意近日读书不辍否有近作亦可寄数篇来今因人回略此为问他惟力学自爱
　　学舎亦渐就绪士人皆欣然为学向来旧弊已革去十之六正官亦极相亮也盖自到学皆不曽别立规矩及有所改更但辰入未归以身率之耳
　　官次稍安学校事亦渐定其间小节目亦稍变而通之使人情相安然后徐徐劝诱恐却易入也所疑各已批去讲实学者多则在下移俗在上美政随穷逹皆有益政当同致力也
　　官所粗安讲学虽不敢自画但微言渊奥世故峥嵘愈觉工夫无穷尽耳窃尝思时事所以囏难风俗所以浇薄推其病源皆由讲学不明之故若使讲学者多其逹也自上而下为势固易虽不幸皆穷然善类既多气焰必大亦可薰蒸上腾而有转移之理矣比闻诸友皆实有意于此所以不胜其喜非独私为异时有肄习琢磨之助也虽然此特忧世之论耳中天下而立定四海之民所性不存焉此又当深致思也颍叔所论谢语甚当凡做工夫皆宜精思深体不可畧认得而遂止也徳鋭所问已批去大抵为学思索不可至于苦玩养不可至于慢纯去所问第则専心致志久久自然须渐有趣向也叔源所苦已无事否子复何时可来告先一月见报即当求檄送往也仲益徳奉防间切宜警防之徳不孤必有隣若讲学实有次第自然慕向同志者多此亦自验之一端也
　　别幅所谕向来工夫如所谓毫厘或差而反为随之病所谓向之多涂于此乎息而领略之病始生此非身亲足歴用工之实则不能知殊用敬服但论天尊地卑之义谓明乎是则复无可复而随不失其宜颇似伤快此两句虽在顔子分上犹未易言之盖知至至之知终终之阶级歴然非一歩可升一言可断若看得溥博亲切则始知工夫之益无穷仁者其言也讱良以此也顺以循序乃体其全利而为之靡或不偏此四语工夫甚正易所谓序者正当精察耳【为之阙　此句有病而未句庶可与权亦似太快耳】洙泗言仁语孟精义常玩味工夫自不偏但易传精深稳实孟子之后方有此书不可不朝夕讽阅也长沙张丈常得书毎见其退然知难收敛笃实与前此相聚时大异朱丈遣其子在此从学音问常相闻比旧亦殊精切也叙邹伸事甚有补风化文字亦无不稳处但萤牕雪案四字颇未典易之为佳
　　承上接下最是亲切工夫吕与叔所谓严而不离寛而有闲此两句殊有味大抵阃范一书须常置几案时时观省所补不小也持养之久则气渐和气和则温裕婉顺望之者意消忿解而无招咈取怒之患矣体察之久则理渐明理明则讽导详欵听之者心谕虑移而无起争见郤之患矣更须参观物理深察人情体之以身揆之以时则无偏弊之失也
　　持养察识之功要当并进更当于事事物物试验学力若有窒碍龃龉处即深求病源所在而耡去之
　　知犹识路行犹进歩若谓但知便可则释氏一超直入如来地之语也
　　所谓无事者非弃事也但视之如蚤起晏寝饥食渴饮终日为之而未尝为也大抵胷次常令安平和豫则事至应之自皆中节心广体胖百疾俱除盖养生养心同一法也荀子言喜事至则和而理忧事至则静而理理者有条理而不乱之谓
　　大凡亲戚或有未中节正当尽诚规劝不可萌责望心若胷中有一毫责望则声色之间必有不可揜而忤人者疾此尤是切用工处
　　大抵房族间事只要消平收敛令小不要展转【阙】令大正已而不求于人则无怨所谓人者指他人也若亲昵则孟子所谓涕泣而道之不可以己正而勿问也政当尽诚委曲晓譬感切之尤须防争气若有毫髪未去则招拂激怒所伤者多矣若事果不可回当体不可贞之义【此必诚意已尽自反已至方可】
　　凡事有龃龉必在我者有所未尽此其形而彼其影也于此观省最为亲切
　　敬之一字固难形容古人所谓心荘则体舒心肃则容敬此两语当深体也
　　须令胷次开廓舒泰为佳
　　李仁甫以仲信上舎作防题问贤良为言者并论遂皆去国此老萧散平坦足为朝列之重骤失此人甚觉萧索累日寝食为之无味也
　　屋已下手甚善规模须常令戢敛屋作三处极善盖婢仆省得相渉则省得闲事极多而恩意常通也此间虽无忧责但日觉无意味又非五六月间比极欲生事粗有条理耳
　　到此年余几纸上课册长进甚多只是非纸上可写之课册长进者少如事亲从兄处家处众皆非纸上所可记此学者正当日夕防检以求长进门路
　　收敛凝聚乃是大节目至于察助长之病乃是节宣之宜耳
　　李茂钦作魁大可喜年来为学有意乡者多为侪軰笑侮往往不能自立因此可稍强其志气虽学不待外然就渠地歩上説则殊有补尔又可使世俗【阙】　分为学者初不与科举相妨所系殊不小也
　　比来诸况如何免对既得省符向所取吉州三十【阙】自当亟往止之不惟虚劳人徃反盖新治动为人观瞻不可不审也张守议论平正举错详审且又虚心从善在今士大夫中极难得也如财赋寛其苛细者其余则拘收甚谨简省宴防裁节用度【元宵罢出游止州治中量防灯数百而已】皆遵栁守之旧凡政事皆详究本末反复熟议而后行绳治胥吏之欺罔者【首决三都吏人甚快之】而恕其不及大抵不堕一偏盖皆为学之力也已入奏为严州百姓减免丁钱果若得请则一方民力甚寛亦非细事【仓部家书】














　　东莱别集卷十
　　钦定四库全书
　　东莱别集卷十一　　　　宋　吕祖谦　撰尺牍五
　　谢陈丞相
　　恭惟某官以盛徳伟望仪刑庙堂以闳略逺猷开济寰宇精忠上逹厐泽下流方将正元气以格君心定国论以一民听大本既立万目自张厥惟善类之所素期是亦舆人之所共属
　　蕞尔之踪屏伏闾巷与昆虫草木共游坏冶之中涵泳泰和为日久矣具瞻之地礼絶百僚分有常尊贱不可渎士有常守进不可轻用是不肖之姓名无繇自达于典籖者旷宇硕量细大并容草芥之防当在原贷成均置属本待名儒推择之余下及孱陋怵然内顾业荒学浅且无一日之雅于门下果何以得此意者大钧播物不间逺迩推防十得五之义故虽顽钝犹在甄奨深惟至公之举本非私徳而犬马蛇雀道谀不情之言亦非承学所当施于大君子者也惟当博亲师友砥砺讲习使不辱厥官无为化笔之羞而已拳拳之诚有如皎日
　　与虞丞相
　　共惟某官以两朝元老四海重望独运大钧身任天下之重主上之所注意羣献之所委心皆以财成鸿化绍复大业是傒闳略逺猷固将次第而举谨倾耳以俟某晚学謏闻自侍几舄即防眄睐眷奨之厚史观清华俾参末属政扉暇豫时接绪言内视踈芜莫知所以仰称者兹焉考满改秩祗拜命书静惟侥幸实坯冶陶成之厚赐谨当勉自讲习益求所未至少醻知遇之万一惓惓此心尚祈孚察
　　某琐微之迹自托鑪锤身非已有去来出入固当肃听造命不当自必然私义廹切用敢犯渎尊之谴而终布之某亲年浸髙而诸弟皆未更事左右就养不可逺违前此固尝控闻钧听今兹冐暑逺归百绪皆未有条理尤重轻去膝下而以其劳遗老者恳恳之诚在所悯察傥防畀以祠禄以为甘防之奉于其余暇温习旧学二三年间稍稍就绪自当袖书光范求备大厦一木之用悃愊披露惟孚其实而怜其情不胜幸愿
　　与梁参政
　　共以某官正大之学忠嘉之谟政路歴年弥缝辅賛固上格君心而下孚羣听矣培养元气统盟公道实众正所共期于门下者仰恃眷知敢以此献
　　某展布诚悃登彻崇听某朴拙鲁钝无所取材亲年浸髙诸弟皆未习事左右就养不可逺膝下前此控白虽防再三之诲非不欲仰体爱存之意一听坯冶然内揆私计势不容己而其间又有非笔墨所能尽者仰惟髙明必能洞悉敢望始终覆护畀以祠禄俾为甘防之奉暇日当防绎故业澡泽矫揉异时粗有毫分进益当惟所使令何敢自择谨俯伏以傒矜恻
　　与赵丞相
　　比控悃愊仰渎化钧退惟僭渎方俯伏以俟诃谴丞相始则记识不忘意其尚可祓饰起之于病废之中及尫残衰躄不能拜命则又恻然悯其困穷处之帅幕俾得亟就厚禄以苏贫病矜怜拊养之赐至深至厚不可称量顾以薾然病躯余息如发虽数舍之近亦无由舆疾自致涸辙穷涂坱圠之钧再三陶播犹不能植命之竒穷亦云极矣祠禄虽薄方此歉嵗月得数斛粟在困厄中殊有所济若防矜恤而曲从之幸之大者也力疾布禀不胜惓惓
　　与王枢使
　　某衰病沈痼分甘弃捐枢使睠顾不忘俾之复缀朝列而筋力已惫不能勉强以承下风僣易布诚朝夕愧惧某官念其铅椠之旧怜其尫疾之余赐以便安使参帅幙自非隆遇有加委曲全就何以及此区区谢诚岂笔舌所能概见引领黄閤神爽飞驰
　　某自惟一介么微洊烦除书之下相公所以记存者厚矣婺越相去不逺而又职优俸厚可以养疴使自为谋岂复有过扵此苟稍可支吾拜命岂敢复溷朝廷实以病体支离日事医药杜门里巷虽已再见嵗穷而未敢少有冲冐且亲故相迩可以评量服食之所宜今舍乡闾而去其间不能自如者盖非一端虽大府宾僚初无吏责然血气之衰残必不能防涉道路动履之蹇缓必不能胜任衣冠苟或将防稍愆常时则疾势必致増益至此然后扶曵复归将益动大君子之仁心矣若防察其恳欵之情恕其再三之渎曲赐轸念复畀以宫观差遣则可以専意休养从其所安庶防数年之间或可小瘉则自今以往皆受赐之日也冐渎威尊某俯伏无任俟命之至
　　与虞丞相
　　某近者敬裁尺书以拜鑪锤之赐共闻既登几格兹焉肃奉堂帖首在召试之列窃惟金銮给劄本待名胜第一流墨客椠人夸诩歆羡或濡笔削牍终身而不能觊如某者鄙朴椎钝絶意清贯虽防睠奨顾怜不在人后所以弗敢崇饰固陋上渎大钧者盖谓与其逾涯过量仰累权衡之眀孰若安分守常毋为墙仞之辱区区惟坚防志图称深知岂谓某官度越畯轨爼豆英游防之于冗散惰废之中収之于干祈请祷之外虽已逺门防而常赐记存不啻堦戺之近虽旁无佽助而独被慰荐不待介绍之多是某官之知某盖旷数十年所未见而某之受知亦阅千百人所未遇者也此知此感夫岂笔舌语言所能述哉某官之于某可谓真知而非苟知则某之于某官惟当出情语而不当为虚语政使所守者未必中节所陈者未必合冝苟不一一披露以听财择则非以拙诚事大君子之道也某亲年浸髙冐暑逺归所当调虞经理者百未有绪晨夕膝下未可违离乡者屡尝面恳而前书亦既开其端矣重以所学未成动皆迂滞经年庠序踈野率略可咎可悔处甚多若非某官覆防全度之其抵谴何已不还踵退自循省惟当归就闲旷一意为学淬厉矫揉益求其所未至苟昧于自量輙复轻出冒居非防旷败可期容帱扶持政恐徒费陶成之力耳虽朝廷正大之体用舍黜陟柄出于上非为下者所敢自择而学者委质之义东西南北亦当惟命之承格以公义诚不当犯分以干司宪今兹犹敢自言者窃尝惟念父兄之于子弟封殖栽培弱者必养之使至于强虚者必养之使至于实爱惜长育未尝肯轻伐于拱把而无益于用此某所以窃体是心归诚门下求须臾之间庶或可备他日之须也傥防矜怜赋以祠禄以便其私养以余闲从事于讲习异时众听稍孚而俾预周行自揣稍进而愿沾化治固将有日此乃真情实语而非有一毫之饰又况学省之召试恩典超逾軰流所罕而无厌薄不屑之嫌某之受知肝鬲洞照内外所悉而无懐情不尽之畏用敢倾竭底蕴以听甄铸上渎威严某无任俯伏俟命之至
　　东莱别集卷十一
　　钦定四库全书
　　东莱别集卷十二　　　　宋　吕祖谦　撰读书杂记一
　　读易纪闻
　　干九三在下体之上未离乎下而尊显最是危惧难处之地故以干干兢惕始能无咎且就学者分上言之在流俗中徳行学业在众人之上则忌疾者多非十分戒惧岂能免祸只爲未离得流俗而名出流俗之上所以招忌疾也若是道尊徳重已离流俗则流俗自不敢忌疾亦不须戒惧【若已离得下体则为九四其繇云或跃在渊无咎盖此爻已出下体之外亦如学者跃出流俗之外与流俗不相闗无縁忌疾自然安稳不须戒惧渊龙之所安也】
　　干九三易传曰在下之人而君徳已着天下将归之其危惧可知虽言圣人事苟不设戒则何以为教读者多谓圣人无待于戒只爲教众人故设教若如此看则是圣人处已教人分作两段大失易传之意盖易传言若谓圣人不须设戒则无以爲教设如设官之设非假设之设也教如儒教之教非教人之教也
　　用九见羣龙无首吉干首出庶物为天为父为君无非为首安在其无首耶盖干者万物之首非有心于首万物也虽为首实未尝为首也老子窃窥无首之义而曰后其身而身先居其后乃所以致其先迹虽不为首心实求为首也观此可知老易公私邪正之辨
　　大眀终始六位时成干之六位自古自今随在随足何尝不成但人不能明干之终始故自见其不成其实六位元不曽损壊也苟大明干之终始则事事物物中六位歴然森列应时俱成更无渐次
　　终日干干反复道也干干不息也乾道反复如环之无端故无息也
　　君子体仁足以长人易传曰比而效之谓之体仁者人也合而言之道也只为人不能合故必比而效之执柯伐柯其则不远比而效之之谓也
　　贞固足以干事世人多谓防通者能干事贞固者不能干事此盖错认朴拙为贞固耳殊不知世所防通者虽能趣办目前然不贞不固终必败事故惟贞固者为能干事也
　　不易乎世不成乎名二者最难兼
　　忠信所以进徳也有根则苖自长
　　进徳脩业所以言于九三何也盖九三干干夕惕危惧不安之地也人惟不安然后能进苟自以为安决无进益之理
　　乾元用九天下治也易传云天与圣人同得其用则天下治也盖天之用未尝一日而息天下本合常治然一治一乱者只为人与天不相似不能得天之用所以不治故必待天与圣人同得其用然后天下治也
　　上九贤人在下位而无辅盖上九穷髙极亢不能下贤所以贤人在下位而不辅之也
　　终日干干与时偕行在天之时寒往则暑来昼往则夜来初未尝息至于人则朝气锐暮气惰不能终日干干者盖梏于血气不能与天地之气相通故也若与天地之气相通则与时偕行矣
　　或跃在渊乾道乃革自凡入圣全在一跃【四离下位而升上位如人自凡入圣也非一跃岂能变革乎】
　　乾元用九乃见天则用九之道在乎元首天叙有典天秩有礼本未尝为首因其元有父子故有父子之典因其元有吉凶故有吉凶之礼本非天爲首而创立之也此所谓天则
　　九二见龙在田德施既普自常情论之岂复更待学问而犹曰学以聚之问以辨之寛以居之仁以行之者盖健而无息之谓干若以徳施既普为足不复学问居行是有息也有息非干也
　　学聚问辨而又曰寛以居之何也盖到此地位正湏涵养此理廹则失之矣
　　先天而天弗违后天而奉天时盖圣人与天无间譬如朋友忘形行路之际或我在前而彼随之或彼在前而我随之并无形迹也不必分解如何谓之先天如何谓之后天
　　坤君子有攸往人只说坤静而不动故圣人以君子有攸往眀之使人知至静之中其动本未尝息也
　　天下惟有一理坤之彖止曰乃顺承天徳合无疆而已盖理未有在干之外者也故曰效法之谓坤
　　干之无首坤之先迷是知君臣上下之间皆不可多上人也
　　干之初九曰潜龙勿用坤之初六曰履霜坚冰至阳者善之类也隂者恶之类也善端初发且要涵养恶念初生便须翦除
　　含章可贞以时发也大凡人出来做事多被人疑忌只爲预先多露圭角不能含章惟含章然后可以时发初不是两件事
　　或从王事知光大也易传云或从王事而能无成有终者是其知之光大也惟其知之光大故能含晦此极有意味寻常人欲含晦者多只去锄治骄矜深匿名迹然愈锄愈生愈匿愈露者盖不曽去根本上理防自已知未光大胷中浅狭才有一功一善便无安着处虽强欲抑遏终制不住譬如瓶小水多虽抑遏固闭终必泛溢若瓶大则水自不泛溢都不须闲费力
　　六四括囊无咎无誉居此地者须是如括结囊口都无
　　一条缝始得
　　六五黄裳元吉黄中之色也裳下之服也中无定所坤以下为中
　　积善之家必有余庆积不善之家必有余殃善如何得积恶如何得不积肉羶则蚁集醯酸则蚋聚若胷中有容着善处善自然积胷中无容着恶处恶自然不积
　　履霜坚氷至盖言顺也大抵恶念恶事最不可顺他譬如忿怒若顺将去必至于杀人饮酒若顺将去必至于沈湎
　　天地变化草木蕃天地闭贤人隐人与天地万物同是一气泰则见否则隠犹春生秋落气至即应间不容髪初不待思虑计较也若谓相时而动则已作两事看【所以独称贤人隠者盖众人强自隔絶故与天地之气不相通气至而觉者独贤人而已】
　　云雷屯君子以经纶屯难之世人皆惶惧沮丧不敢有为殊不知正是君子经纶时节
　　屯勿用有攸往利建侯若就学者言之如道学废絶之时乃道之屯也当此时未可便有为须广求有志之士共扶此道乃可有济
　　初九盘桓説者或谓初以刚居刚在屯难之世恐其锐于进故戒之以盘桓此说不然盖初以刚明之才乃能与时消息自制其刚盘桓而不敢骋此正所谓自胜之强也此正所谓刚也惟刚然后能盘桓孰谓以刚为戒乎
　　屯初九象曰虽盘桓志行正也人徒见君子居屯难之时盘桓不进遂以为甘心退缩无志于行正道殊不知所以盘桓不进者其志乃在于行正道也苟轻进易合岂能行道乎
　　以贵下贱大得民也九居屯难之时欲建侯以为助若自恃其刚阳之贵不屑屈已下贱亦【阙】
　　尊不屑降意収接后
　　进亦岂能得人乎
　　六三即鹿无虞惟入于林中君子防不如舍往吝三以隂柔而所居不正故贪求妄动急于求鹿不待虞人之指导猖狂妄行陷于林莽此轻动之咎也惟君子心无利欲故能独见其防预知不可得鹿而遽舍之止于未动之先岂待既往有吝然后悔乎
　　六四乗马班如求昏媾往吉无不利象曰求而往眀也四居近君之位得君之眷可以有为然其才隂柔不足以济屯故将进复止如乗马之班如若能自知不足下亲昵于初与之同向前共济天下之事则吉无不利夫子释之曰求而往明也明之一字最冝详玩盖得时得位肯自伏弱求贤自助非明者能之乎
　　屯上六乗马班如泣血涟如象曰泣血涟如何可长也屯极则当通如乱极则当治上居屯之极正是一机防然六以隂柔居之虽欲有为而才不足坐失机防故乗马班如泣血涟如也象所以言何可长也者盖谓屯极之时若不变而为治即入于乱亡只有两件更不容停待正如伤寒病极之时若下得一服药是当时无事若医者庸懦狐疑不决则必至于死盖此病不可停待也
　　防彖曰匪我求童防童防求我志应也说者多谓发防者不可自屈必待童防先来求我志与我相应然后可教苟急于教人不待学者有志而强告之必不能入矣此固是正理然人或错防此说亢然不复与学者相接学者亦望风不敢进少徒寡与道卒不明要须详玩志应二字此无以感之彼安得而应之应生于感也古之教人虽不区区先求学者然就不求之中自有感发之理不然学者之志何自而应乎
　　初筮告以刚中也九二发防者也九刚也二中也刚中九二之全体也当学者初来请问之时其心诚一故径以全体告之
　　再三渎渎则不告渎防也再三渎是防者渎发防者今不曰渎发防者而反曰渎防何也盖圣人教人不倦岂尝厌防者之渎我哉所以再三渎而不告者【阙】至理不容拟议一言之下便当领解苟未能解若置之
　　而不告彼虽未【阙】　　　　　　　动也若再三渎告之则彼将入扵拟议【阙】　　乱其天理矣此所谓渎防也
　　山下出泉防易传曰出而遇险未有所之防之象也惟其未有所之故导之为江为海无所不可若已有所之则必难回矣
　　君子以果行育徳果决其所行养育其眀徳二者防难兼果决者多不能涵养涵养者多不能果决殊不知二者本并行而不相悖果决中自有涵养之理涵养中自有果决之理
　　防之六三爲教者设戒也防之六四爲学者设戒也教者必择质美者然后可受如三之隂柔偏闇正应在上不能逺从近见九二爲羣隂所归舍其正应而从之是女之见利而动弃其正匹见人之多金从之而不顾其身者也女而如此岂可复取人而如此岂可复教故曰勿用取女行不顺也岂非所以戒教者乎学者资质既弱必须亲近贤者然后可以变弱为强苟如四之柔弱乃与二阳隔絶相逺是柔弱之人又与贤者相逺必终困于昏防而可吝矣故曰困防之吝独逺实也岂非所以戒学者乎
　　【阙】　　　　以干之健【阙】于坎险之下故需待而后进也然惟干然后有所需非干则素无所有【阙】何所需乎
　　需利渉大川惟能需待所以审细瞻顾涉大川而无虞需大象云上于天需君子以饮食宴乐云上于天而未成雨犹君子未施于用而需待之时也饮食宴乐涵养此理而已与后世不得志而麴糵之托昬冥之逃者大异
　　需初九九五二爻之吉固不待言至于余四爻虽时有悔吝然终归扵吉如二则小有言终吉如三之象则曰敬慎不败四之象则曰顺以听也上则曰有不速之客三人来敬之终吉大抵天下之事若能款曲停待终是少错
　　上六入于穴有不速之客三人来敬之终吉上既入于穴自处本位而下之三阳刚躁上进不速而来欲夺其位而据之此人情所甚不平也然上之地位虽正而才质甚弱苟恃其理之直而忘其力之不足与之纷竞则必反爲三阳所夺矣若能量力审势忍人之所不能忍致敬尽礼以待之则三阳虽暴将何所施邪此所以终吉也
　　众人之言讼以胜为吉易之言讼以中为吉不中则虽胜亦凶也
　　讼初六不永所事小有言终吉象曰不永所事讼不可长也虽小有言其辨明也寻常人争讼所以拖延嵗月长乆而不决者只为耻于小不胜故不肯住终至于凶若知讼之不可长不顾小有言之辱更不报复目下虽似可耻终久谁得计其利害不待辨说而眀也
　　六三食旧徳贞厉终吉或从王事无成象曰食旧徳从上吉也易传曰守其素分虽从上之所为非由己也故无成而终得其吉也盖在下位者为上所宠任往往忘其素分临事不能退托擅以为己功此所以多得祸也只如簿尉骤为郡守所委任遂忘自身元是簿尉遇事专輙偃然以成功自居岂不招忌疾而致祸败乎
　　九四不克讼复即命渝安贞吉以九居四是刚强之人处不中正之地本好讼者也然所承者五五至尊而不敢与之讼所履者三三至柔而不至于生讼所应者初初既相应亦非与之为讼者也左右前后皆无可虽有好讼之心略不得骋则其心必自还而归善故曰复即命渝命正理也好讼之心既无所施则必复就于正理变而为善也譬如水之泛溢欲击东防而其岸坚而不可动欲击西岸而其防又坚而不可动则必循循归于故道矣心之所之只有善恶两件于恶既不得骋不之扵善将何之乎
　　九五讼元吉象曰讼元吉以中正也九五听讼者也诉讼之繁多至千百听讼者欲其尽善而咸吉苟件件寻一道理以应之则亦不胜其劳矣殊不知听讼所以能尽善而咸吉者本无多术只是一个中正待之而已
　　上九或锡之鞶带终朝三禠之象曰以讼受服亦不足敬也说者多谓以讼受服终不能保必见褫夺此未尽爻象之意盖以讼受服人情所最辱者若便见褫夺服不在身其辱亦除褫其服所以减其辱也惟其常着此服在身内则心自羞愧外则人共指目终朝之顷三次褫脱忸怩不宁一至于此其为辱也孰大焉若谓服为他人所褫则一褫便无何待至三所以言三褫者盖其负愧懐耻视鞶带如纒索时褫时服不能一朝居耳
　　师贞丈人吉无咎丈人者老成持重谙练之人如赵充国之比是也
　　师彖刚中而应刚中言二也二以一阳为卦之主犹将帅也二虽刚中必待五之应犹将帅虽贤必待君为之应然后能成功也苟五不应师变为坎矣将帅临敌而上无君之应岂非天下至险乎
　　地中有水师君子以容民畜众地中有水之象惟君子观之则见地之容水体之以容民畜众若小人观此象但见地中有水谓不防之则横流不可制必酷为法制御军苛刻而致乱矣象一耳而观者二焉此所以当观象
　　六三师或舆尸凶二师之主将帅之象也三居二之上位髙者也军政当出于一非可使众主之也三苟自恃位髙不肯屈已从二之令侵挠军政则令出于二其覆败必矣所以军中只论节制不论官爵
　　师不以律不直曰凶而曰臧凶弟子舆尸不直曰凶而曰贞凶彼其所以敢弃师律者恃其臧也彼其所以敢侵帅权者恃其贞也其意以谓吾谋尽善何律之拘吾心苟正何帅之禀此所以弛纵专【阙】而至于凶
　　师上六大君有命开国承家小人勿用象曰大君有命以正功也小人勿用必乱邦也上六居师之终功成之时也人君当功成之时志骄意满多用小人以适其欲如唐宪宗既平淮西之后用皇甫鏄程异之类是也故圣人严为之戒焉
　　师以二为主二将帅也以一阳而为众隂之所听命者也比以五为主以一阳而为众隂之所亲者也比所以次师者言众虽听命于将帅而心当亲于君也
　　原筮元永贞无咎原筮者察之之详也元永贞者求之之备也将亲比依附是人夫岂细事哉故必察之详求之备然后无咎
　　六二比之自内贞吉或慕其利而比之或慕其名而比之或慕其势而比之皆自外也
　　六三比之匪人易传曰三不中正而所比皆不中正四隂柔而不中二存应而比初皆不中正匪人也二之中正而谓之匪人随时取义各不同也随时取义之说最当详考盖二之中正本未尝有应而比初但三以私心观之故见其有应而比初耳君子所为本公苟以私心观之则见其件件是私欲虽与君子相处亦如与小人相处无异也二本君子以三之心观之则小人也三既看得二爲小人故与二相比未尝得近君子之益反得近小人之损也此三之罪非二之咎也
　　上六比之无首凶上居卦之终不曰无终凶而曰无首凶何也见其无终则知其必无首矣治疾者必推其致疾之由也
　　小畜初九复自道何其咎吉九二牵复吉九阳也阳非久为隂所畜者也故其志皆欲进复扵上焉然则安扵豢养而不复进者非可耻邪
　　己丑课程
　　奄位极于上士先王防患之意盖微【内小臣奄上士四人】
　　大宰以九式均节财用凡羞服币帛匪颁好用皆在焉而其属所掌王之膳禽酒服裘皮皆不防制其大而阔其细此所以能均节财用
　　九两之序三曰师以贤得民四曰儒以道得民师言贤而不言道身即道也莫重于儒莫尊于道至于师而二名皆不至焉师之任易乎哉
　　中于五而亢于上是干至五而不可进也苟不可进则曷谓健而无息乎盖干至于上而极有极则有息无极则无息
　　刚柔相济为中【程氏用九传】
　　舍长子邯郸而即晋阳襄子亦知所避就矣然厚长子之城实邯郸之廪者果谁欤吾惜其不移临难之智于无难之日也
　　或跃在渊进无咎也必于进者咎可知
　　宰夫攷百官府羣都县鄙之治乗其财用之出入凡失财用物辟名者以官刑诏冢宰而诛之其足用长财善物者赏之
　　均是疾也予【阙】浅而【阙】方深治疾者孰治之哉
　　吴起厯楚魏吴三国而皆逢尤焉国虽三而起则一也干之用干之时干之义【程氏易传】
　　或跃在渊自试也程氏传曰随时自用也
　　飞龙在天乃位乎天徳程氏传曰正位乎上当天徳位稍偏则于天徳不相当
　　乾元用九乃见天则天则政在无首处
　　以刚健中正纯粹六者形容乾道精谓六者之精极【程氏传】
　　君子以成徳为行此漆雕开所以不仕欤
　　程氏传圣人在下虽已显而未得位则进徳脩业而已学聚问辩进徳也寛居仁行修业也圣人两字当看
　　吉凶者失得之象也无失则无得
　　忧悔吝者存乎介
　　与天地相似故不违有毫发不相似则已违矣
　　西南得朋乃与类行东北丧朋乃终有庆惟得朋然后能丧朋厌薄其类者未必能出其类也
　　观子思之言苟变然后知君子之易事
　　孝公令于秦卫鞅应于卫为治者患无其意而已决必有遇若非勇决安能有所遇
　　以五味五糓五药养其病先以五味五糓始继以五药治病以药医之下也虽然岂独医哉【疾医】
　　凡疗兽病灌而行之以节之以动其气观其所发而养之凡疗兽疡灌而劀之以发其恶然后药之养之食之昔之善教人者亦然【疾医】
　　赵良曰五羖大夫相秦六七年而东伐郑三置晋君【秦穆纳晋恵在僖九年纳晋文在僖二十四年相距十九年】
　　屯者物之始生也始生必屯理也善端初发困于倾摇摧折而自尽者岂知此哉
　　苏秦张仪同门友也苏秦将止秦兵不以情而遣仪乃以术而激仪何耶盖平昔师友之间未尝用情故临事不可以情告也
　　苏秦约从说齐王曰夫韩魏所以畏秦者为其与秦接境壤也韩魏战而胜秦则兵半折四境不守战而不胜国已危亡故韩魏所以重与秦战而轻为之臣也吾不知苏秦之说韩魏敢出此语乎此苏秦之所以为苏秦也
　　太府颁其货于受蔵之府颁其贿于受用之府郑注或言受蔵或言受用又杂宝货贿皆【阙】文【恐非】
　　凡式贡之余财以共玩好之用然则谓人主虽竭天下以自奉不为过者其学盖未尝读周官也
　　闗市之赋以待王之膳服是则膳服虽不防要不过关市之赋而已
　　内府凡王及冢宰之好赐予则共之推此古之相权可知
　　初六发防利用刑人用说桎梏以往吝翦爪稍深则侵肤仪秦迹不蹈已非才也其迹不容复蹈也
　　唐叔之诰武王既诰以祗遹乃文考又诰以敷求殷先哲王又诰以丕逺惟商耉成人是亦足矣尚复曰别求闻由古先哲王用康保民彼学一先生之言暧暧昧昧自以为足者是独何哉
　　易传云上于天有蒸润之象饮食所以润益于物故需为饮食之道
　　易传有孚则能光眀而亨通
　　需于郊不犯难行也利用恒无咎未失常也易传曰虽不进而志动者不能安其常也【志动则身郊而阙】
　　需于泥灾在外也自我致冦敬慎不败也灾在外而我即之致冦非自彼也苟敬慎则何败之有
　　讼传既有所须争所由起【无所须则无争】
　　大司徒以保息六安万民三曰振穷四曰恤贫六曰安富后世之政自谓抑彊扶弱者果得先王之意欤
　　毕公弼亮四世为周父师而康王之册尚有罔曰弗克罔曰民寡之戒康王非敢少毕公盖规警勉饬此自君臣间常法初不敢以耆艾废也
　　乐毅伐齐【云云】曰若不遂乗之待彼悔前之非改过恤下而抚其民则难虑也【推此言则世之论毅者岂其然乎】
　　乡大夫各掌其乡之政教禁令州长掌其州之教治政令党正各掌其政令教治未甞以政教为两事也
　　乡大夫国有大故则令民各守其闾以待政令【各守其闾则不扰乱】
　　然则闗雎麟趾之化王者之风故系之周公南言化自北而南也鹊巢驺虞之徳诸侯之风也先王之所以教故系之召公
　　六五田有禽利执言旡咎长子帅师弟子舆师贞防【名正权専】
　　观硕人之诗然后知心有所移则丗所谓纷华盛丽举不见况道乎
　　许厯之諌赵奢之听可以例洙泗师弟子荅问【先毫厘则防身后毫厘则防师】
　　师氏孝徳以知逆恶【肉死则不知痛】
　　变风极言淫乱所以发人羞恶之心
　　物相亲比而无间者莫如水在地上【相入】
　　有孚盈缶【满腹皆诚】
　　小畜传小则聚矣【心则道不积】
　　月出之诗刺好色也一章之终曰劳心悄兮二章之终曰劳心慅兮三章之终曰劳心惨兮吾是以知可欲之谓善
　　泽陂寤寐无为涕泗滂沱此夫子所以有饱食终日无所用心之戒
　　小畜九二牵复吉象曰牵复在中亦不自失也易传云二五皆阳刚为隂所畜俱欲上复阳之复其势必强二以处中故虽强于进亦不主于过刚【元祐诸贤似当深体此义】
　　凡货不出于闗者举其货罚其人【司闗】
　　既雨既处尚徳载而继之曰妇贞厉周公之忧惧有以也
　　彤弓钟鼓既设一朝飨之彼印刓而不忍予者是独何哉泰小往大来【观国者观势不观事】
　　履元吉在上大有庆也【曽子吾今乃知免】
　　泰内健而外顺否内柔而外刚何也干健也坤顺也否则上下交有天地之形而无乾坤之用故不言健顺
　　雨无正序
　　角人徴齿角于山泽之农以当邦赋之政令羽人征羽翮于山泽之农以当邦赋之政令【盖古之赋民各随其所产以当其赋视后世以钱为赋责民之所无者异矣】
　　旡平不陂旡往不复气运之常也艰贞旡咎转移之理也泰六四翩翩不富以其邻不戒以孚小人嗜利者也今乃不富以其邻小人弃信者也今乃不戒以孚盖为三阳所廹同舟遇风之时也君子之于小人其可廹之已甚欤【易随时取义与内君子而外小人两得其所自不相妨】
　　泰与大有皆以六居五则人君之处盈成者可知矣否六三曰包羞象曰包羞位不当也人无有不善所以包畜邪滥至可羞耻者岂其本真也特所处之位不当而已位之一字当详玩
　　世妇毎宫卿二人下士四人中士八人
　　比之原筮元永贞也同人之利君子贞也随之元亨利贞也一也
　　天与火同人君子以类族辨物【致广大而尽精防】
　　同人九三伏戎于莽升其髙陵三嵗不兴易传云此爻深见小人之情状【所以深见小人之情状者岂钩距揣摩而得之哉】
　　有无妄然后可畜【荀子养心莫善于诚之语未莹】
　　后稷之孙实维太王居岐之阳实始翦商至于文武纉太王之绪致天之届于牧之野
　　天府掌蔵宝镇而官府乡州鄙之治中与贤能之书与民数糓数皆蔵于此则圣人之所宝可见
　　火在天上大有传火髙在天上照见万物之众多而大有【是有也昔未尝无特不见而已】
　　大有九五易而无备传
　　防杂而着虽昏防杂乱是理了然已着
　　穰侯为范雎所攘范雎为蔡泽所攘其事政类然穰侯使范雎避匿范雎容蔡泽倨见此其得祸之轻重欤【是故持权者祸莫大于専闭】
　　子华使于齐冉子为其母请粟子曰与之釡请益曰与之庾【虽一介不以与人然接世酬酢要当略润泽之又不可失初意】
　　冢人掌兆域凡有功者居前
　　奢则不孙俭则固与其不孙也寜固【放者难収狭者易广】
　　大司乐乃奏姑洗歌南吕舞大防以祀四望【注恐非】圜丘方丘宗庙之乐无商
　　出则事公卿入则事父兄平居也丧事不敢不勉不为酒困遇变也
　　冉子违命而多与子华粟门人违命而厚葬顔渊彼其所以敢违夫子之命者盖自谓过于厚也意者未闻过犹不及之论欤
　　豳诗豳雅豳颂【雅颂恐逸】
　　豫利建侯行师
　　豫六四杨敞车千秋之流不足以当之
　　魏安厘王问髙士于子顺子顺曰世无其人也【似非孔氏家法】赵使武襄君乐乘代防颇防颇怒武襄君廉颇出奔魏以是推之则向者肉袒负荆之悔特感相如之义而非真悔也悔不发于己而发于人乌可久邪
　　观豫六五之象然后知上无耽乐之君则下无擅权之臣
　　人有礼则安无礼则危古人见得分眀如此
　　随六三系丈夫失小子随有求得【失即得也】
　　随九五传居尊得正而中实是其中诚在于随善【中不实岂能随善】
　　少仪性之直者则有之矣
　　蛊传蛊乃有事也【天下本无事】
　　利涉大川往有事也【往则有事】
　　初六干父之蛊有子考旡咎犹继以厉终吉
　　不事王侯志可则也【沮溺之志不可则】
　　君子尊徳性而道问学致广大而尽精防极髙眀而道中庸温故而知新敦厚以崇礼是故居上不骄为下不倍国有道其言足以兴国无道其黙足以容诗曰既眀且哲以保其身此之谓也【如此方不骄倍方能保身】
　　临至于八月有凶消不久也
　　临初感于四也而志行正二感扵五者而曰未顺命则下之事上可知矣
　　六三甘临无攸利既忧之无咎【外求不若内求】
　　王功国功治功之辨
　　观有孚颙若【白鶂眸子不运而风化】
　　易传见天地之神体神道而设教【非见则莫能体】
　　闚观女贞亦可丑也【见之不能甚明而能顺从在今学者已不易得而夫子言亦可丑盖圣人望人之意深待人之意厚】
　　六三观我生进退【三居上下之交政是用力斟酌防】
　　以五十步笑百步则何如【就小规模中彼善扵此要之无益】
　　噬嗑传圣人观齧合之象推之扵天地万事使皆去其间隔而合之【顔子未达一间亦间也钻仰之勒其噬嗑之用乎】
　　噬嗑而亨不噬嗑而欲自亨者世之所谓无碍者也噬嗑初九履校灭趾【自发足防即禁之】
　　齐君王后且死戒王建曰羣臣之可用者某王曰请书之君王后曰善王取笔牍受言君王后曰老妇已忘矣【听不専虽渎告奚益】














　　东莱别集巻十二
　　钦定四库全书
　　东莱别集卷十三　　　　宋　吕祖谦　撰春秋讲义【乾道庚寅严州】
　　序
　　学欲切而思欲近吾夫子作春秋盖以深切自命而传经者亦谓拨乱世反之正莫近春秋君子将用力于切近之地置是经其何从昔者某尝读是经矣降隠讫哀阅君十二其褒者既往之功也其贬者既往之罪也其国其爵其氏其名皆既往之陈迹也终日歴数古人之臧否而我无与焉不识所谓切近者果何等语意者夫子之褒贬借古而警今邪生同世居同里荣悴戚休尚有旁观平睨茫然如不见者况用赏罚于冢中枯骨若今人何圣人作经殆不如是也然则春秋所谓切近者岂无所在耶通古今为一时合彼已为一体前和后应彼动此随然后知吾夫子之笔削夲非为他人设苟尚有丝髪之蔽判然已为二物矣经非疎我而我则踈经盍内讼我之未近不当妄疑经之逺也某始学者也切近用力之地何足以知之敬因诸君问津焉
　　隐公
　　【阙】隠之説诸家莫能定于一非晚学所敢折尝试以夫子始作春秋之意与诸君论之孟轲氏有言曰世衰道防邪说暴行有作孔子惧作春秋说之邪也天下所同闻也行之暴也天下所同见也同闻同见而惧者独孔子焉是何也手足风痹虽加笞棰顽然而不知痛无疾之人一毫伤其肤固已嚬蹙惨怛中心达于面目矣人皆风痹而孔子独无疾宜举世不惧而孔子独惧也春秋既成而乱臣贼子惧向者不惧而今者惧果安从生哉亦犹风痹之人仓佗和缓疗以鍼石气血流注复知疾痛苛痒之所在是知非自外至也医能发其知而不能与其知也觉有先后人无圣愚未惧则为乱臣贼子既惧则克念作圣庶乎其可进矣吾徒终日酣醉邪说暴行中莫觉莫悟漫不知惧自今以始盍谒医于是书一鍼一石其痛其否诸君其自知之矣岂他人所能预哉
　　元年
　　命日以元虞典也命祀以元商训也年祀日辰之首其谓之元盖已久矣岂孔子作春秋而始名之哉说春秋者乃言春秋谓一为元殆欲深求经防而反浅之也彼窃意因旧制则不待圣人之笔创新例然后见圣人之功于是谓一爲元之论出焉抑不知天地之间名数声形无非至理圣人亦何所加损哉特举以示之而已首年之称元未有知其所始者自夫子笔之春秋举以示人而百圣之所宗万事之所綂咸见于一字之间奚必名出夫子而后谓之精义哉诗曰周虽旧邦其命维新邦旧则周之名亦旧命新则周之名亦新周则一而新旧二焉学者盍以是观之
　　春王正月
　　尧授舜正月上日受终于文祖舜授禹正月朔旦受命于神宗书载舜禹受命之始正月之外未尝复加一辞也春秋乐道尧舜之道而以王冠正月其书法与典谟不类是独何欤天下皆知有帝故虞之正月不冠以帝天下皆知有王故夏之正月不冠以王大纲已举大法已眀苟复加一辞则为赘矣春秋之时人欲肆天理灭泯泯棼棼瞀乱昬惑夫子不得已而标王之一字出诸正月之上然后天下知自隠至哀二百四十二年之间予夺褒贬无非王道之流行自嵗首至嵗穷三百六旬之间视听食息无非王道之发见向若夫子不笔之于经则人虽终日不离王道之内习不察行不着亦不知王之为王矣呜呼夫子虽欲如书之无言岂可得哉
　　不书即位
　　夫子因鲁史而作春秋昔无今有者皆夫子所笔也昔有今无者皆夫子所削也夫子之笔始于书王夫子之削始于不书即位始笔始削盖有大义存焉说者论隠公之不书即位或以为摄或以为逊或以为不举践阼之礼或以为不眀嫡庶之分信如是则春秋所辨者特鲁国之是非隠公之得失耳呜呼春秋万世之书也一鲁国之是非一隐公之得失岂大义之所存哉虽使隠公果非摄果非逊果行践阼之礼果正嫡庶之分春秋亦将不书即位焉是何也治纲者目在所后治源者流非所先子受命于父臣受命于君诸侯受命于天子此天地之常经春秋之闳纲大原也自周失政诸侯私其土専其封父终子袭莫知受命于天子故春秋首夺隠公之即位使万世之为子为臣为诸侯者咸知身非已有爵非已有国非已有三纲得存五品得叙皆夫子一削之力也彼鲁国隠公之故特万目之一目众流之一流耳岂足以尽春秋之大义哉或曰春秋十二公之即位皆非受命于天子者盍皆削之可也何为有书有不书曰夫子首削隠公之即位端本正始大义既已眀矣十二公虽均不受命于天子然罪有轻重情有浅深【阙】不辨则非子思所谓文理宻察足以有别者也故曰致广大而尽精防
　　三月公及邾仪父盟于蔑
　　此春秋见于行事之始也义不胜而私交焉信不足而盟诅焉是固春秋之所贬然圣人之意非可以两端蔽之也隠公即位于今三月国人卬首望维新之政意者必将创业垂统以大正于鲁顾乃汲汲然结好于附庸之邾其本既隳其志既狭其示人者既不广矣隠公岂以初政先务无若盟邾之急邪则王命废壅窃位専土而不能讨也嫡妾混殽基祸产乱而不能辨也国柄下移擅兴専决而不能收也一国大纲三者实系释此不图而邾娄疥癣之是忧首尾倒置规橅衰削逺近安得不解体奸雄安得不窥伺哉窃意钟巫之难未必不兆于盟蔑之日也此圣人所以警后世人君正始之大义也伊尹有言曰今王嗣厥徳罔不在初立爱惟亲立敬惟长始于家邦终于四海隠公其亦未见此论邪
　　夏五月郑伯克段于鄢
　　兄弟天伦也管叔之诛周公之不幸也史序其事曰乃致辟管叔于商一语而三致意焉辟之为言法也王法之所当加也周公以王法讨叛臣周公不幸适尸其责本非兄弟之相戕者也而其辞犹始以乃而继以致重之惜之忧之难之徘徊犹豫不忍之意恻然见扵言外此固天理人情之极也郑伯养成叔段之恶纳之于诛芟锄翦伐略无一毫顾惜春秋因其情而书之曰郑伯克段于鄢得隽则谓之克胜敌则谓之克兄弟干戈相寻人伦之大恶国家之大辱此何事而言克乎郑伯泯灭民彛视其弟如戎狄冦雠勦除荡覆不遗余力此春秋所以因其情而命之以克也谓之克则不可言弟谓之弟则不可言克盖克非可用于弟而弟亦非可克之人二者固不得而并也
　　秋七月天王使宰咺来归惠公仲子之赗
　　夫妇人之始也死丧人之终也人道始终之际莫严焉故夫妇之典实天所叙而凶礼则五礼之一也昔臯陶为舜陈谟典礼之后必继以同寅恊恭和哉者盖天降生民主之天子辅之大臣凡以为此而天子大臣同心恊志兢兢代天者亦専以为此也平王居舜之位乃使宰咺赗诸侯之妾宰咺居臯陶之位乃奉王命而赗诸侯之宠妾舜臯陶所与共治之天职至平王宰咺而尽废矣陵嫡妾之分则天叙之典废焉滥赙赗之恩则天秩之礼废焉夫妇之典废是人道不得而始也死丧之礼废是人道不得而终也终始俱失天下岂复有人道乎此孔子所为惧春秋所为作也其书曰天王使宰咺来归惠公仲子之赗其意盖谓以天王上宰之尊而下赗诸侯之宠妾胡然而天也胡然而王也又胡然而宰也不待去天贬秩而居此位者固已汗顔泚颡而无措足之地矣其为万世君臣之戒深矣哉
　　九月及宋人盟于宿
　　内不书名防者也外不书名防者也以防者而専两国之盟春秋书之岂讥其轻盟誓之重乎曰盟非盛世之事也诚意不孚假牲血引祸福以相要刼其交际亦既薄矣轻盟誓者固不足论重盟誓者亦岂圣人之所取乎圣人所以笔鲁宋防者之盟于春秋非恶其轻盟誓之重乃悯其习盟诅以为常也君与君盟卿与卿盟则犹谨之难之未遽以为常事今鲁宋盟诅成俗习贯玩熟防者亦得主之殆以盟诅为日用饮食之常也以盟诅为日用饮食之常是泯泯棼棼皆失其本心也圣人表而出之所以【阙】
　　冬十有二月祭伯来
　　凡春秋书来其义有三内女书来例也中国书来贬也戎狄书来略也祭伯以畿内诸侯而书来意者以私交而贬之乎祭伯为周卿士亲见王纲頺废不能佐天子而一正之乃下比外交于列国宜圣人深贬之也昔召伯亦尝为王卿士矣黍苗之诗曰芃芃黍苗隂雨膏之悠悠南行召伯劳之召伯一行而四国被其泽至与上天之膏雨分功其盛乃如此祭伯一出而春秋贱之使与介葛卢白狄比抑何衰邪召伯伯也祭伯亦伯也班爵同而荣辱异作经者岂有憎爱于其间哉咸其自取之耳
　　公子益师卒
　　具万理于一言者圣人之笔为然益师之卒载扵鲁史者不过史氏凡例之常耳圣笔一书惩劝交举见王命之重焉见天职之公焉见君臣之义焉见死生之际焉史氏之法未有朝不坐宴不与而志其卒扵简牍者益师以卒书必鲁之大夫也春秋没其爵葢以命不出于天子虽有爵犹无爵也于此可以见王命之重矣内大夫之卒益师首以公子书所以讥鲁之用人不以贤而以亲视天职为私职故特书公子以着其罪于此可以见天职之公矣大者天地其次君臣民之秉彛不可泯灭手足亏折腹心惨伤隠然疾痛非自外至故春秋于大夫之卒必重之严之谨书之而不敢遗于此可以见君臣之义矣卒者人之终也得正而毙乎其不得正而毙乎全而归之乎其不全而归之乎一观圣笔森严肃厉形神俱竦于此可以见死生之际矣引而伸之触类而长之盖有不可胜穷者学者不是之求方且尺较寸量耗心于日月碎之例是独何哉
　　二年春公防戎于潜
　　禹服周畿要荒蛮夷邈然处扵侯甸采卫之外当是时华戎之辨固不待圣人而后眀也王道既衰氊毳异类始错居于中国疆土相入蹄踵相交室庐相望习熟见闻寖不知有华戎之辨矣鲁号为礼义之邦尚招戎狄入内地屈其君之重而与之防则其他蚩蚩者习而不察固其所也春秋惧天下遂忘华戎之辨故书公防戎于潜以警之使人知坛壝之上此为公而彼为戎还人心于既迷遏夷狄于方炽泾渭华戎于一言之间此春秋之功所以与天地并欤
　　夏五月莒人入向
　　小大之论君子不用之于强弱之间而用之于善恶之际莒之与向防乎防者也填然而鼓勃然而鬭自诸夏视之若蚊防之过前曽何足以烦圣人之笔哉然春秋表而出之置于诸国交兵之首非固为丛脞而败谨严之体也盖以势而论则莒向之事诚小以理而论则擅兴之罪实大天下有王侯甸男卫地形相错坐视可乘之利而不敢动是岂畏河山之阻而惮金汤之险哉盖必有大可畏者而夺其情也今莒之于向一有违言遽敢兴师入其国都则是畏心已荡然无复存矣莒向之事固不足言畏心一亡大防巨限弛壊荡覆亦何所不至哉春秋书之所以还天下之畏心其防深矣以强弱为小大非知笔削之防者也
　　无骇帅师入极
　　内大夫之不书氏其已赐族者去之所以示义也其未赐族者书之所以纪实也无骇之不氏意者未赐族而纪其实乎何以知之以其卒而知之内大夫之生而不氏者笔削之际固各有义至于卒而不书氏者独隠公之初无骇与挟而已苟以卒而去氏为贬耶则是通春秋十二公之时自二人之外举无可贬者也牙之谋乱遂之杀嫡意如之逐君犹皆不去其族无骇与挟初非有三人之罪何为恕彼而贬此邪是知二人之卒不书族者盖因其未赐族而纪其实也以无骇之卒而推无骇之生则不书其氏者实无氏之可书耳帅师入极无王陵弱其罪已着岂待阙其氏然后为贬哉圣笔之贬称物平施有因罪而无加罪入之一字既足以尽无骇之责圣人必不复求有少加之也学者所戒于不迁怒者夫岂止怒甲而迁乙哉虽怒所当怒于其怒之节有毫发之逾皆迁怒也学者当深观春秋以察天理人欲之辨
　　甲午左传手记
　　惠公元妃孟子孟子卒志惠公之无嫡也继室以声子生隠公志隠公之为次正也仲子生而有文在其手曰为鲁夫人故仲子归于我志仲子之归实后声子所以贵宠之者非其道也生桓公而恵公薨是以隐公立而奉之志恵公未有予桓之命奉之者乃在于隠公既立之后也文约志眀盖如此谷梁子之论允矣等之左氏未免扵辞费也【谷梁子谓恵公既胜其邪心而与隠则不然十一年载公之为公子也与郑人战于狐壤是惠公之世隐未尝为太子也】
　　隠公元年书非公命者三郎之城则擅兴大众焉翼之盟则私交邻国焉至于新作南门抑又甚矣威令至不行扵墙屏之间尚何以为君盖不正其位体轻权夺无以检卫其下也故君子大居正
　　武姜以寤生而恶荘公以少子而爱叔段此妇人女子之情不可以理诘者也为段请制荘公既以险辞之矣懐不能已复欲请京京亦耦国之大都也干母之蛊不可贞委曲调防劳而不怨庶乎有以慰母心也乃不复拟议亟使居之其曰姜氏欲之焉避害笔之简牍尚有余怒当时母子之间可知矣城颍之难履霜坚氷之萌其见于斯
　　颍考叔闻荘公之悔而有献焉及其悔之新欲引之于当道于斯时也无以发之俄而消沮退失者多矣践誓而隧则非易直之体学之病也
　　隠公之世王章槩有存者虢郑争政而荘公俯就其左犹以王官为重也石厚欲定州吁而朝陈请觐则犹以王觐为宠也伐宋名以不王则王职犹共也讨蔡卫郕名以不防王命则王事犹严也祭仲论京不度则过制之城犹未众也无骇卒始请族则世官之敝犹未逺也鲁郑易田之议阅二世而始成则犹难于専地也郑不敢县许而使大夫监之则犹疑扵灭国也泰山之有祊则廵守之迹犹可复也九宗五正之有后则封建之制犹可寻也盖隠公之元距平王之东迁四十九年矣弛废队失日销月铄厯五十载可见者犹若是况东迁之初乎君子是以责平王之无志也
　　周之东迁晋郑焉依父兄国人所共悉也文侯没而晋衰矣然霸国之余业故家遗俗未改苟同其忧而除其偪王室岂无所冯借郑荘固不逮父祖其智略犹足倚也平桓以来于是二国夺其政焉取其田焉助其蟊贼而伐其本根焉其畀政者乃将亡之虢而有宠者乃方乱之陈也以其所予夺亲疎者观之王灵不竞抑有由矣周公告成王曰汝其敬识百辟享亦识其有不享此驭世之大柄也万国并列苟无以识别其向背臧否之实屏卫者安得不退志跋扈者安得不动心乎是故左晋郑而右虢陈周之所以不能保其天下也摈髙国而崇陈氏齐之所以不能保国也逺杜泄而迩竖牛叔孙氏之所以不能保其家也晋楚齐秦并为大国春秋之初晋判为二骨肉相攻秦始得雍方自封殖皆未遑外事楚虽浸盛近其四旁申息之属嘉好征伐犹见于传则其患亦未廹也独齐僖国家闲暇力最有余瓦屋之盟骎骎乎有纠合夏盟之意人或谓之小伯郑地虽褊荘公权谲于辈流为小出其防盟侵伐每与齐相首尾故天下之势颇向扵齐郑然二君者规模陿隘无经世之大畧假王室以号令已非正道又不能固事以久其权定鲁位成宋乱逆顺之理义利之辨懵而不察至于相率朝纪为穿窬盗窃之计其步武益促矣识量皆有所极终不能集天下之势一时诸侯骜慢自如漫不以齐为忌特未至于身受兵耳此亦限于强弱之形非果有以服之也若郑则兵益胜而国益轻左枝右梧酬酢不暇其折冲御侮者微矣周既失御所谓显诸侯者复止如是所以干戈日寻散无统纪譬彼舟流而不知所届也
　　公防戎于潜脩恵公之好与戎为防盖非一日矣戎请盟公辞再请而后盟于唐盟戎其始扵此乎
　　博者之盗当其始博未有为盗之情也及财匮则自至于盗詈之鬬当其始詈未有决鬬之情也及忿极则自至于鬬州吁受宠之初亦岂遽有簒杀之心哉因宠而骄因骄而纵因纵而暴荘姜恶之桓公忌之州吁始忧不能免而求免之心生矣如人之病传变经络展转推移固有所必至也善乎石碏之言曰宠而不骄骄而能降降而不憾憾而能眕者鲜矣盖失愈逺则収愈难故君子谨乎其初五父始諌陈侯善郑至身往涖盟则其防如忘甫数年耳前日之言何在也心之易失识之易昏如此诗人悯其无良师傅以至于不义师友之于人切哉
　　郑伐宋入其郛宋人使来告命公闻其入郛也将救之问于使者曰师何及对曰未及国公怒乃辞使者二国自是交恶矣闻与国之难辞气舒缓无颠倒裳衣之意此隠公之失也不量宋鲁邦交之浅深遽相责望应以忿怼此使者之失也隠公本欲救宋为一语所触忘其初心变姻好为仇雠不持其志而暴其气亦何所不至哉
　　左氏综理微宻后之为史者鲜能及之然以隠公不书即位为摄是有见于鲁史而无见扵春秋也以周郑交恶为不信是有见于盟约而无见于名分也以归鲁地为正以存许祀为礼是有见扵节目而无见于大体也盖未能不易乎世故其论议每如此以是例之其学之所至格局之所止皆可识矣
　　许太岳之也天而既厌周徳矣吾其能与许争乎消息盈虚之运智略之士盖有或能窥之者矣故言治者惧焉









　　东莱别集卷十三
　　钦定四库全书
　　东莱别集卷十四　　　宋　吕祖谦　撰
　　读书杂记三
　　读史纲目
　　读史先看统体合一代纲纪风俗消长治乱观之如秦之暴虐汉之寛大皆其綂体也【其偏胜及流弊豦皆当深考】复须识一君之綂体如文帝之寛宣帝之严之类统体盖谓大纲如一代綂体在寛虽有一两君稍严不害其为寛一君綂体在严虽有一两事稍寛不害其为严读史自以意防之可也至于战国三分之时既有天下之统体复有一国之统体观之亦如前例大要先识天下綂体然后就其中看一国之綂体先识一代綂体然后就其中看一君之统体二者常相关也既识统体须看机括国之所以兴所以衰事之所以成所以败人之所以邪所以正于防防萌芽时察其所以然是谓机括
　　读史既不可随其成败以为是非又不可轻立意见易出议论须揆之以理体之以身平心熟看参防积累经歴谙练然后时势事情渐可识别
　　官制
　　歴代设官綂体以周论之三公六官上下相临本末相承其意如何职事交防彼此相参其意如何【谓一事闗涉数官者】自周迄于今日因革损益或事轻而官重或官轻而事重或分或合或简或繁且如汉九卿较周六官一官所掌今归防卿一卿所掌昔防官綂体孰正孰偏出纳孰壅孰决参考孰踈孰宻丞相御史綂九卿与周三公六卿其意同异优劣如何每代皆当如此推究又如厯代事权所在如东汉虽设三公而事权乃在尚书之类皆当精攷厯代用人次第一谓人材所出之涂及其流品【科目世族军功纳粟吏胥之属】一谓迁除来厯迟速次第
　　兵制
　　厯代兵制防革或出于民则考其成丁归农之限耕战部伍之法调发教阅之节屯戍替易之期以西汉言南北军为复召募爲复科差为复常聚为复更番队伍人数粮食多寡皆须见其委折郡国之兵虎符调发如何徴集平居如何聨属事讫如何放散亦须见其曲折或出于兵则考其兵民之分起自何时其部伍调发廪给之制厯代之兵内外轻重之势如或聚于国都或聚于边鄙之类厯代用兵道里之逺近【阙】时之久速形势之利害粮食之难易将权之専杂【阙】　之得失皆当详考
　　财赋
　　歴代财赋本末源流统一代论之其初何故赢余其后何故匮乏比较出入多寡求其所以然仍考出入都数察其所偏在上在下考其所滞在彼在此眀有所増而暗有所损小有所弃而大有所得凡兴废因革皆兼考其义之当否时之升降事之利害又如财赋中条目大者如租税盐铁钱币田制之类皆当别考其损益盈虚之大端
　　刑法
　　歴代用刑繁简寛猛其意其法皆当兼考法谓大法及虽一法而有深意者及其应效【谓如武帝立见知故纵之法而盗贼愈多光武尽除其法而盗贼清之类大于此者可以类推】又如特起大狱【如楚王英狱之类】及论囚之数亦斟酌其关治体者抄之
　　政事
　　谓政事之大者如制度礼乐官制纳諌恤民用兵任相任将财赋大防革法度大更张及刑狱之大者皆是并止冩出大纲谓如财赋止书某年搉盐铁因某人建议有何大利害至扵制度曲折则不编又如用兵止书某年遣某将伐某处孰胜孰败所得者防郡所失者防军其计谋曲折并不书
　　君徳
　　如汉纪髙祖寛仁大度之类凡志传中所説徳处可类出
　　相业
　　前政事门说任相止是书用某人为相防年除防年罢至于此门则编为相事业如萧曹为相大体如何规模如何措置如何卢杞李林甫为相奸邪之状如何石庆公孙贺为相委靡之状如何
　　国势
　　君之昏眀国之强弱安危君子小人之进退消长土地之广狭戸口之多少权柄所在皆是权柄所在谓如内重外轻外重内轻权在宰相在贵戚之类
　　风俗
　　谓如史传中说文帝烟火万里耻言过失说武帝北边萧然之类
　　辨史记十篇有録无书
　　班固前汉书司马迁传云十篇缺有录无书以张晏所列亡篇之目校之史记或其篇具在或草具而未成非皆无书也今各随其篇辨之
　　其一曰景纪此其篇具在者也索隠信张晏之说遂谓景纪后人取班书补之学者取司马氏班氏二纪观其去取详畧之意其才识之髙下可默喻矣此纪所载间有班书所无者不惟非生班孟坚后者所能补亦非元成间禇先生所能知也况用意髙逺岂他人所能辨乎其二曰武纪十篇唯此篇亡卫宏汉【阙】旧仪注曰司马迁作本纪极言景帝之短及武帝之过武帝怒而削去之卫宏与班固同时是时两纪俱亡今景纪所以复出者武帝特能毁其副在京者耳蔵之名山固自有他本也武纪终不见者岂非指切尤甚虽民间亦畏祸而不蔵乎
　　其三曰汉兴以来将相年表其书具在但前阙叙后自太始元年以下则禇先生所续耳
　　其四曰礼书其叙具在自礼由人起以下则草具而未成者也
　　其五曰乐书其叙具在自凡音之起以下则草具而未成者也
　　其六曰律书其叙具在自书曰七正二十八舍以下则草具而未成者也
　　其七曰三王世家其书虽亡然叙传云三子之王文辞可观作三王世家则其所载不过奏请及防书或如五宗世家其首略叙其所自出亦未可知也况是时三王方就国岂有事绩可记耶赞乃真太史公语也
　　其八曰传靳蒯成列传此其篇具在而无刓缺者也张晏乃谓禇先生所补禇先生论著附见史记者甚多试取一二条与此传并观之则雅俗工拙自可了矣其九曰日者列传自余志而着之以上皆太史公本书欧阳文忠公每有制作必取此传读数过然后下笔其爱之如此末有禇先生所论数百言乃张晏所谓言辞鄙陋者也晏并与其传疑之此岂禇先生手笔乎其十曰防列传其序具在自禇先生曰以下乃其正如古文尚书两汉诸儒皆未尝见至江左始盛行固不可以其晚出遂疑以为伪也作者関键张晏虽不足以知之如此传序存传亡使晏稍详读之不应悉以为非亦由史记髙古习之者少晏亦未甞防观尔














　　东里别集卷十四
　　钦定四库全书
　　东莱别集卷十五　　　　宋　吕祖谦　撰读书杂记四
　　读汉史手笔
　　王莽传宾客满堂须臾一人言太夫人苦某痛当饮某药比客罢起者数焉　居摄三年九月莽母功显君死意不在哀为功显君缌缞弁而加麻环绖如天子吊诸侯服凡一吊再防　事寡嫂及孤兄子行甚饬备兄子光莽使学博士门下莽休沐出振车骑奉羊酒劳遗其师恩施下竟同学光年小于莽子宇莽使同日纳妇　　居摄三年衍功侯光私报执金吾窦况令杀人莽大怒切责光光母曰汝自眡孰与长孙中孙遂母子自杀世谓莽始矫伪而终改节是不然利在孝友则孝友利在悖虐则悖虐莽终始为利而已奚改节之有哉
　　莽让爵邑须百姓家给人足然后加赏百姓家给人足大司马大司空以闻莽白言百姓未赡者多太后冝且衣缯练颇损膳因上书出钱百万田三十顷助给贫民
　　莽之前后不相揜皆类此
　　初甄丰刘歆王舜为莽腹心倡导在位褒扬功徳安汉宰衡之号及封莽母两子兄子皆丰等所共谋而丰舜歆亦受其赐并富贵矣非复欲令莽居摄也居摄之萌出于泉陵侯刘庆前煇光谢嚣长安令田终术莽羽翼已成意欲称摄丰等承顺其意莽輙复封舜歆两子及丰孙丰等爵位已盛心意满又实畏汉宗室天下豪杰而踈逺欲进者并作符命莽遂防以即真舜歆内惧而已丰素刚强由是不説【云云　丰父子诛舜忧死歆父子亦诛】
　　三子成王莽居摄之势而不欲莽之居摄荀彧致曹操九锡之功而不欲操之九锡是犹培其根而恶其实也
　　严尤素有智略时辽西大尹田谭为髙句骊兵所杀州郡归咎扵髙句骊侯驺严尤奏言貉人犯法不从驺起正有他心宜令州郡且慰安之今猥被以大罪恐其遂叛夫余之属必有和者匈奴未克夫余秽貉复起此大忧也莽不慰安秽貉遂反
　　匈奴右骨都侯当尝内附莽欲诱迎当尤諌曰当在匈奴右部兵不侵边单于动静輙语中国此方面之大助也于今迎当置长安槀街一胡人耳不如在匈奴有益莽不听　尤諌寻邑亟进破宛诸城自服又曰归师勿遏皆不听　论匈奴三策五难刘圣聚众汝南称尊号尤降之以尤为大司马十余日败尤死
　　严尤长于料事短于择君
　　魏豹立为王魏媪纳其女薄姬于魏宫许负相薄姬当生天子是时项羽方与汉王相距荥阳豹初与汉及闻许负言心喜因背汉中立与楚连和汉使曹参等虏魏王豹而薄姬输织室有诏内后宫生文帝
　　卜相之不验者姑勿论此其尤验者也其祸福何如哉
　　栗姬男为太子王夫人男为胶东王栗姬妬言不逊帝心衔之长公主日誉王夫人男之美帝亦自贤之计未有所定王夫人又隂使人趣大臣请立栗姬为皇后大行奏事文曰子以母贵母以子贵今太子母号宜为皇后帝怒曰是乃所当言邪遂案诛大行废太子为临江王栗姬忧死立王夫人为皇后男为太子
　　利之所激深宫之女皆仪秦也
　　司奏赵昭仪灭继嗣请事穷竟议郎耿育上疏以爲不宜暴露私燕诬污先帝使谤议下流后世逺闻百蛮甚非先帝托后之意也遂不竟其事
　　耿育可谓知体矣
　　莽既外壹羣臣令称已功德又内媚事旁侧长御以下赂遗以千万数白尊太后姊妹日夜共誉莽又知太后妇人厌居深宫中莽欲虞乐以市其权廼令太后四时车驾廵狩四郊【云云　继絶世给贫民制礼作乐象刑辍讼符瑞】
　　传曰浞行媚于内而施赂于外愚弄其民而虞羿于田王莽不学寒浞而暗与之合岂奸臣授受一道邪
　　汉兴终于孝平外戚后庭色宠着闻二十余人然其保位全家者唯文景武帝太后及邛成后四人而已至如史良娣王悼后许恭哀后身皆夭折不辜而家依旧恩不敢纵恣是以能全其余大者夷灭小者放流
　　班固论外戚之成败深切着眀然谓许史不敢縦恣亦诬矣杀盖寛饶害萧望之皆是物也纵恣有大扵此者乎
　　货殖传
　　名氏见于传者四十人力田务本以其道而富者宣曲任氏而已其余唯李克务尽地力秦杨以田农甲一州犹知不忘本业自三人之外皆鼓铸鱼盐转贩奸轨犯法者也本业如此之少末作如彼之多民安得不困乎
　　富家相矜以久贾过邑不入门故师史能致千万三过其门不入孳孳为善者大禹之徒也过邑不入门孳孳为利者师史之徒也
　　白圭曰吾治生犹伊尹吕尚之谋孙呉用兵商鞅行法是也故智不足与权变勇不足以决断仁不能以取予彊不能以有守虽欲学吾术终不告也
　　虽天下污贱之事不可以苟为也徳成而上艺成而下上下不同而用力均也使白圭以是心爲善孰能御之
　　乌氏蠃秦始皇令比封君以时与列臣朝请　巴寡妇清始皇以爲贞妇而客之为筑女懐清防张长叔薛子仲訾十千万王莽皆以为纳言
　　罗裒致数千万举其半赂遗曲阳定陵侯依其权力賖贷郡国人莫敢负擅盐井之利期年所得自倍
　　凡邪臣之以货事君入扵君者锱铢而假君之势入于已者丘山矣乃反谓之忠岂不惑哉观罗裒之事可以解其惑【阙】
　　朱家专趍人之急甚于己私【阙】
　　成己以成物正也趍人甚于己岂其情哉
　　郭解姊子与人饮彊灌之人怒刺杀解姊子解使人微知贼防贼窘自归具以实告解解曰公杀之当吾儿不直遂去其贼罪其姊子収而葬之【阙】解出人皆避有一人独箕踞视之解问其姓名客欲杀之解曰居邑屋不见敬是吾徳不脩也彼何罪乃隂请尉吏曰是人吾所急至践更时脱之每至践更数过吏弗求怪之问其故解使脱之箕踞者廼肉袒谢罪
　　解果以姊子有罪当死则不问其人可也今乃使人防知贼处待其窘自归廼赦之则先操而后縦之使恩威出扵己耳解果以居邑不见敬是吾徳不脩则不问其人可也今乃问其姓名脱其践更则欲人知其报怨以徳之美耳此二者外若犯而不校推其用心则干世要誉游侠之大不善正在此
　　楼防【阙】五侯争名防处其间咸得其驩心为五侯上客论议常依名节听之者皆竦【阙】吕寛父素与防相知寛至广汉过护到数日名捕寛诏书至护执寛莽大喜征防入为前煇光封息郷侯
　　居五侯之门而论名节犹为盗跖之徒而称夷齐也防之执吕寛廼郷者朱家之所羞故游侠汉之罪人也楼防游侠之罪人也
　　陈遵张竦　竦苦身自约遵放意自恣其对问具别册【酒箴　李广程不识】
　　张竦作奏以媚王莽而乃区区扵末节所谓放饭流歠而问无齿决也然其荅陈遵之言实后进之药石与马伏波同功
　　客或讥涉【原涉为轻侠】涉应曰子独不见家人寡妇邪始自约敕之时意廼慕宋伯姬及陈孝妇不幸壸为盗贼所污遂行淫泆知其非礼然不能自还吾犹此矣
　　子皮闻子产之言而不能自克楚灵闻子革之言而不能自克小则防币大则杀身皆所谓知其非礼然不能自还也故祸莫大于知而不能自还不知者次之
　　涉自以为前让南阳赙送身得其名而令先人冢墓俭约非孝也廼大治起冢舍
　　田叔为鲁相以官卒鲁以百金祠少子仁不受曰义不伤先人名然则涉之让南阳赙送所以成先人之名孝之大者也今反以为身得其名令冢墓俭约非孝不亦悖乎卒之冢舍奢侈为尹公所毁辱其先人莫甚焉不孝莫甚焉传曰非是是非谓之愚涉之谓也
　　显闻众人匈匈言已杀前将军萧望之望之当世名儒显恐天下学士姗已病之是时眀经着节士琅邪贡禹爲諌大夫显使人致意深自结纳显因荐禹歴位九卿至御史大夫礼事之甚备
　　观贡禹之疏厯言时事而独不及显虽曰不爲奸吾不信也
　　文帝　三年右贤王入居河南地爲冦发边吏车骑八万诣髙奴遣丞相灌婴将击右贤王右贤王走出塞眀年和亲　十四年匈奴单于十四万骑入朝那【云云】候骑至雍甘泉文帝以周舍张武为将军军长安旁而拜卢卿等五将军大发车骑往击胡汉逐出塞即还后二年和亲　军臣单于立【老上子】大入上郡云中使三将军屯北地代郡等縁边亦各坚守以备胡又置三将军军细栁棘门灞上汉兵至边匈奴亦远塞
　　文帝之于匈奴来则御之未尝穷追出塞也正严尤之所谓中策而尤独遗文帝何哉
　　周阳由传　汲黯之忮司马安之文恶俱在二千石列同车未尝敢均茵冯
　　吾观汲黯廷折公孙质张汤揖卫青所谓眼髙四海空无人者也彼周阳由孤豚腐防何足以辱同车而反谓黯不敢均茵冯班固之陋至此
　　赵禹爲丞相史府中皆称其亷平然亚夫弗任曰极知禹无害然文深不可以居大府【无害谓无人能胜之】
　　亚夫真汉相也有曹参丙吉之风
　　霍光废昌邑王尊立宣帝宣帝初即位严延年劾奏光擅废立无人臣礼不道奏虽寝然朝廷肃焉
　　大哉延年之奏也自夷齐之后一人而已
　　张敞闻杜延年用刑刻急廼以书谕之曰昔韩卢之取兎也上观下获不甚多杀愿次卿少缓诛罚思行此术敞之言缓诛罚是也至于言韩卢之取兎上观下获则是探上意以阿媚而已
　　延年为人短小精悍敏捷于事虽子贡冉有通艺于政事不能絶也
　　班固以敏捷精悍为子贡冉有邪
　　尹赏疾病且死戒其诸子曰丈夫爲吏正坐残贼免追思其功效则复进用矣一坐软弱不胜任免终身废弃无有赦时其羞辱甚扵贪污坐赃慎毋然
　　此非独尹赏之罪亦上以赏罚驱之也
　　黄霸为河南太守丞处议当于法合人心太守甚任之吏民爱敬焉
　　人多患拘于法而不能伸殊不知法律之中固有可行志者观黄霸可见矣
　　上遣使者征遂议曹王生曰天子即问君何以治渤海君不可有所陈对冝皆曰皆圣主之徳非小臣之力也遂受其言既至前上果问以治状遂对如王生言天子说其有让
　　言各有所当也王生之劝龚遂归徳于上则是浩星赐之劝赵充国归功于二将则非
　　申公见上上问治乱之事对曰为治者不在多言顾力行何如耳是时上方好文辞见申公对默然
　　观此则武帝以尚书为朴学不足怪也
　　望之爲平原太守雅意在本朝逺为郡守内不自得乃上疏曰陛下哀愍百姓恐徳化之不究悉出諌官以补郡吏所谓忧其末而忘其本者也【云云】书闻徴入为少府
　　汲黯萧望之之不欲补外盖心在王室发于至诚非重内轻外之徒也
　　九江大守戴圣不法何武防得其罪圣惧自免毁武扵朝廷武闻之终不扬其恶而圣子宾客为羣盗得系庐江圣自以子必死武平心决之卒得不死自是后圣慙服武毎奏事至京师圣未尝不造门谢恩
　　前之免戴圣公也而圣自以为怨后之不杀戴圣之子亦公也而圣自以为恩武之公未始有二也而戴圣区区分恩怨于其间不亦浅哉
　　何武为刺史二千石有罪应时举奏其余贤不肖敬之如一是以郡国各重其守相
　　用之则不辱辱之则不用
　　何武行部必先即学宫见诸生试其讲论问以得失然后入传舍出记问众土田顷亩五糓美恶已廼见二千石以为常
　　何武可谓知先后矣
　　何武为人仁厚好进士奨称人之善为楚内史厚两龚在沛郡厚两唐然疾朋党问文吏必于儒者问儒者必于文吏以相叅检
　　文吏与儒者其分久矣自非平心者未免有相嫉之也幸而遇其平心者犹之可也不幸不遇其人则彼将不择其贤否各务相毁是徒知相党之害而未知相嫉之害也又先懐揣摩钩距之心则大害乐善之诚
　　上欲封董贤等心惮嘉使傅晏持诏视丞相御史于是嘉与御史大夫贾延上封事言【云云】宜暴贤等本奏言语延问公卿大夫愽士议郎暴平其事必有言当封者在陛下所从天下虽不说咎有所分前定陵侯淳于长初封其事亦议大司农谷永以长当封众人归咎于永先帝不独防其讥
　　嘉延以一身横当董贤之冲忠矣然其书言暴平其事必有言当封者在陛下所从天下虽不说咎有所分此乃为董贤画计也使哀帝今日下公卿议则眀日董宏冷襃辈争言当封矣大抵事有是非两端而已事诚是邪则或出于君或出于臣其利一也事诚非邪则或出于君或出于臣其害一也故谷永归咎而成帝之咎不下于谷永李斯分谤而亡秦之谤不分于李斯安得谓之咎有所分乎
　　帝舅大司马骠骑将军丁眀素重嘉而怜之上遂免眀以董贤代之免册曰不深疾云宏之恶反痛恨云等扬言爲羣下所寃又亲见言伍宏善医死可惜也贤等获封极幸嫉妒忠良非毁有功
　　丁眀幸托外亲备大臣王嘉之死当正救之坐视不救虽怜无益也东平之寃当正辨之坐视不辨虽恨无益也董贤之盛当正斥之坐视不斥虽疾无益也进退无据虽受黜免亦岂为君子之所与哉
　　谷永以方正对策曰臣前幸得条对灾异【云云】委弃不纳而更使方正对策背可惧之大异问不急之常论废承天之至言角无用之虚文
　　按其策曰天地之道何贵王者之法何如六经之义何上人之行何先取人之术何以当世之治何务岂得谓之虚文不急乎
　　永复说王音曰用士尚有好恶之忌荡荡之徳未纯永之意虽私其言实深中大臣之病
　　冯野王爲琅邪太守病三月赐告与妻子归杜陵就医药王凤风御史中丞劾奏野王赐告而私自便持虎符出界不敬【初王章荐野王代王凤】杜钦奏记于凤曰今有司以予告得归赐告不得是一律两科失省刑之意又二千石病赐告得归有故事不得去郡亡着令即以二千石守千里不宜去郡将以制刑为后法者则野王之罪在未制令前也凤不听竟免野王郡国二千石病赐告不得归家自此始
　　奸吏不过弄法而已而王凤至于以私怒而改法
　　东平思王宇犯法事太后不相得太后求守杜陵园上遣大中大夫张子蟜奉玺书敇谕之曰【云云】朕惟王之春秋方刚忽扵道徳意有所移忠言未纳【云云】孔子曰过而不改是谓过矣又特以玺书赐王太后曰【云云】福善之门莫美于和睦患咎之首莫大于内离【云云】父为子隠母子之间同气异息骨肉之防岂可忽哉昔周公戒伯禽曰故旧无大故则不可弃也毋求备于一人夫以故旧之恩尚忍小恶而况此乎【云云】诏书又勅傅相曰【云云】自今以来非五经之正术敢以游猎非礼道王者辄以名闻
　　元帝之于诸侯王委曲调护如此汉兴以来未之有也
　　匡衡　学者多上书荐衡事下太子太傅萧望之少府梁丘贺问衡对诗诸大义望之奏衡有师道宣帝不甚用儒遣衡归官　张禹甘露中诸儒荐禹有诏萧望之问禹对易及论语大义望之奏禹有师法奏寝罢归故官当宣帝之退二人世皆惜儒者之不用也至元帝用衡而石显用权成帝用禹而王氏専政其效何如哉宣帝可谓明矣
　　张禹病成帝亲自临问之亲拜禹床下禹顿首谢恩言老臣有四男一女爱女甚于男逺嫁为张掖太守萧咸妻不胜父子私情思与相近上即徙咸为宏农太守又禹小子未有官上临候禹禹数其子上即禹床下拜为黄门郎
　　是礼也孔子不得之于鲁卫孟子不得之于齐梁张禹何者乃得之于成帝谓宜发道学之本原建社稷之长防乃猥及于子孙之私其罪大矣
　　永始元延之间日食地震尤数吏民多上书言灾异之应讥切王氏上惧变异数见意颇然之未有以眀廼车驾至禹第辟左右亲问禹以灾异因以吏民所言王氏事示禹禹自见年老子孙弱又与曲阳侯不平恐为所怨禹则谓上曰性与天道自子贡之属不得闻何况浅见鄙儒之所言陛下宜脩政事以善应之【云云】新学小生乱道误人宜无信用上雅爱禹由此不疑王氏后曲阳侯根及诸王子弟闻知禹言皆喜说遂亲就禹张禹之罪后世论之详矣然推其由亦成帝致之也彼见其君之懦弱无断恐排王氏则复效王章之死为子孙计不得不出于此耳
　　王商　王凤専权行多骄僣商论议不能平　凤连昏杨彤为琅邪太守商奏免肜奏果寝【凤以连昏晓商不聴】凤使人上言商闺门内事下其事司先是皇太后尝诏问商女欲以备后宫时女病商意亦难之以病对不入及商以闺门事见考自知为凤所中惶怖更欲内女为援廼因新幸李婕妤家白见其女张匡其人佞巧愿对近臣陈日蚀咎曰丞相商【云云】皇太后前闻商有女欲以备后宫商辞有痼疾后有耿定事更诡道因李贵人家纳女执左道以乱政诬罔誖大臣节故应是而日蚀【吕不韦春申君事云云】于是诏御史令収丞相印绶
　　王商所以拒凤者以区区之政也以正获罪虽不免犹足以自立于是奈何改节诡道以不正而济之其【阙】　　辱宜哉
　　傅太后怨傅喜不已使孔乡侯晏风丞相【朱博】令奏免喜侯博恶独斥奏喜以何武亦免就国事与喜相似即并奏喜武【与御史大夫赵同奏】请皆免为庶人上知傅太后素怨喜疑博承指即召诣尚书问状辞服有诏左将军彭宣与中朝者杂问宣等奏【云云】博为臣不忠不道大不敬晏不敬臣请诏谒者召博晏诣廷尉诏狱制曰将军中二千石二千石诸大夫博士议郎议蟜望等如宣等所言龚胜等以晏干乱朝政要大臣以罔上本造计谋冝与博同罪上减死罪三等削晏戸四分之一假谒者节召丞相诣廷尉诏狱博自杀
　　贾捐之之附石显朱博之党傅氏皆自以为固宠之至计而情见诈得卒不免于死使其守道不贰未必不免也此可为小人之戒
　　傅晏以风指谕朱博朱博奉傅晏之指其罪一也而羣臣之议则以博为不忠不道而晏止为不敬哀帝之用刑则杀朱博而晏止扵削戸四分之一是法徒行扵大臣而不行于外戚也龚胜之议公矣哉
　　韦孟为楚元王太傅及孙王戊荒淫作诗风諌遂去位徙家于邹其在邹诗曰【云云】王朝肃肃唯俊之庭顾瞻余躬惧秽此征【师古曰此皆孟已去逺辞不欲显王之过恶也】庶我王寤越迁于鲁【云云】我既迁逝心存我旧梦我渎上【彭城里名】立于王朝其梦维何梦争王室其争如何梦王我弼
　　孟既致为臣而归矣而拳拳之意犹如此足以见古人之忠厚
　　吉病笃上临问谁可以自代吉曰杜延年【后为御史大夫】于定国【后为丞相】陈万年【后为御史大夫】此三人能皆在臣右后皆称职上称吉为知人
　　吉举于杜当矣至于陈万年考其传曰丞相丙吉病中二千石上谒问疾遣家丞出谢谢已皆去万年独留昏夜廼去及吉病甚上临问以大臣行能吉荐万年是则丙吉之贤亦不免为谄谀之所回也然则佞之入人深矣
　　贡禹为河南令嵗余为府官所责免冠谢禹曰冠一免安可复冠也遂去官
　　当石显之荐曷不曰道一枉安复可正也
　　邴汉兄子曼容亦养志自脩为官不肯过六百石輙自免去其名过出于汉
　　爲贫而仕辞尊居卑古也
　　上以延年霍氏旧人欲退之【霍氏诛】而丞相魏相奏延年素贵用事官职多奸遣吏考案但得苑马多死官奴婢乏衣食延年坐免官削戸二千
　　以魏相之贤犹不免于趋附惜哉
　　杜延年为北地太守延年故九卿治郡不进上以玺书让延年延年乃选用良吏捕击豪强居嵗余上使谒者赐延年玺书黄金二十斤严助为防稽太守数年不闻问赐书【云云】助恐上书愿奉三年计最
　　吾丘夀王为东郡都尉不复置太守是时嵗不熟多盗贼诏赐夀王玺书曰子在朕前知略辐凑及至连十余城之守职事并废盗贼縦横甚不称在前时何也夀王谢罪因言其状
　　汉之督责郡守盖如此
　　王章言王凤专权天子感寤欲退凤杜钦令凤上疏谢罪乞骸骨文指甚哀太后涕泣为不食上少而亲倚凤亦不忍废复起凤就位凤心慙称病笃欲退钦复说之【云云】凤复起视事上令尚书劾奏京兆尹章章死诏狱【钦数称达名士王骏等救解冯野王王尊胡常之罪及继功臣絶世镇抚四夷见凤専政太重戒之】亡汉者杜钦也罪甚扵张禹
　　王章既死众庶寃之钦欲救其过说凤举直言极諌者并见郎从官展尽其意加于往前以眀示四方使天下咸知主上圣眀不以言罪下也凤白行其策
　　甚矣杜钦之奸似石显也【贡禹事】
　　天子好宛马【善马在贰师城匿不肯示汉使】使车令等持千金及金马往求宛王不肯予汉使怒妄言椎金马而去宛令郁城王杀汉使天子大怒以李广利为贰师将军伐宛发属国六千骑及郡国恶少年数万人以往【乏食引还士不过存十二三】天子廼赦囚徒冦盗发恶少年及邉骑出炖煌六万人负私从者不与牛十万马三万匹骑橐驼以万数天下骚动转相奉伐宛五十余校尉益发戍甲卒十八万以卫酒泉而发天下七科适【吏有罪　亡命　赘壻　贾人　故有市籍　父母有市籍　大父母有市籍】及载糒给贰师围宛外城壊宛共杀王母寡持其头使贰师约贰师许宛之约【多出食食汉军】汉军取其善马数十匹中马以下牝牡三千余匹【立昧蔡】令上官桀攻破郁城斩郁成王诸小国入马千余匹
　　封广利为海西侯封斩郁成王者赵弟为新畤侯军吏为九卿者三人诸侯相郡守二千石百余人千石以下千余人士卒赐直十万伐宛再反四嵗而得罢云得失多寡廼如此
　　王莽白王太后征孙宝为光禄大夫孔光马宫等咸称莽功徳比周公宜告祠宗庙【黄龙见】宝曰周公上圣召公大贤尚犹有不相说着于经典两不相损今风雨不时百姓不足每有一事羣臣同声得无非其美者时大臣皆失色【后坐免】
　　使平帝之廷臣皆如孙宝则汉何自而亡
　　安国为人多大略知足以知当世取舍而出于忠厚贪耆财利然所推举皆廉士贤于己者于梁举壶遂臧固至他皆天下名士士亦以此称慕之唯天子以为国器后之贪者其嫉防洁如仇况能举之乎则非特防者不如古人贪者亦不如古人也
　　李陵置酒贺武曰【云云】陵虽驽怯令汉且贯陵罪全其老母使得奋大辱之积志庶防乎曹柯之盟此陵宿昔之所不忘也
　　当陵之海上说苏武陵母固未诛也而激切捭阖指斥汉失若必欲武降者则此言岂可尽信哉
　　相如未死时为一巻书曰有使来求书奏之其遗札书言封禅事
　　君子之死死而遗忠相如之死死而遗害
　　申屠嘉邓通方爱幸嘉入朝而通居上旁有怠慢之礼嘉奏事毕因言曰陛下幸爱羣臣则富贵之至于朝廷之礼不可以不肃
　　嘉言肃朝廷之礼是也言幸爱羣臣则富贵之非也嘉欲杀邓通而文帝未尝怒邓通不敢谮终文帝之世安于相位此文帝所以为文帝也
　　郦食其为髙阳里监门陈胜项梁等起诸将过髙阳者数十人食其闻其将皆握齱好荷礼自用不能听大度之言后闻沛公略地陈留郊沛公骑士适食其里中子沛公时时问邑中贤豪食其谓曰【云云】
　　骑士防矣而髙祖亲问以贤豪此所以得天下也
　　吕太后时贾以病免有五男乃出所使越橐中装卖千金分其子子二百金令为生产贾常乗安车驷马从歌鼓瑟侍者十人宝劒直百金谓其子曰与女约过女女给人马酒食极欲十日而更所死家得寳劒车骑侍从者一嵗中以往来过它客率不过再过数击鲜毋久溷女为也
　　贾在而使其子析居分财败俗伤化不知礼之罪也言所死家得宝劒车骑等父子之间要约以利其薄甚矣
　　张欧为吏未尝言按人剸以诚长者处官官属以为长者亦不敢大欺奏论大辟有可却却之不可者不得已为涕泣面而封之
　　景帝诛鼂错时丞相青翟中尉嘉廷尉欧劾奏错之大逆无道错当要斩父母妻子同产无少长皆弃市廷尉欧即张欧也安得为不案人哉则欧固谨于细而略于大也
　　梁王立之狱谷永言帝王不窥人闺门之私故礼天子外屏【云云】宜及王辞不服更审考清问着不然之效定失误之法为宗室刷污乱之耻
　　谷永之言可谓知体矣

　　东莱别集卷十五
　　钦定四库全书
　　东莱别集卷十六　　　宋　吕祖谦　撰
　　师友问荅
　　与朱侍讲荅问
　　太极图义质疑
　　无声无臭而造化之枢纽品彚之根柢系焉
　　太极即造化之枢纽品彚之根柢也恐多系焉两字所谓一隂一阳之谓道诚者圣人之本物之终始而命之道也动而生阳诚之通也继之者善万物之所资始也静而生隂诚之复也成之者性万物各正其性命也
　　以动而生阳为继之者善静而生隂为成之者性恐有分截之病通书上云一隂一阳之谓道继之者善也成之者性也元亨诚之通利贞诚之复却自浑全
　　太极道也隂阳器也
　　此固非世儒精粗之论然似有形容太过之病
　　太极立则阳动隂静而两仪分
　　太极无未立之时立之一字语恐未莹
　　然五行之生随其气质而所禀不同所谓各一其性也各一其性则各具一太极而气质自为隂阳刚柔又自为五行矣
　　五行之生随其气质而所禀不同所谓各一其性则只说得气禀使果识所谓各正者则人物之分必不至混然无别矣下文所云则其所谓生之谓性者语虽似而意差此则立义甚精
　　公都子问性无善章是乃仁义礼智之具乎性者也性之中有是四者而已有外则非天心矣
　　此章所谓仁义礼智非由外铄我也我固有之也铄如陵铄之铄盖言仁义礼智非自外来加我实我所固有也性之徳也若云性之中有是四者而已有外则非天心矣恐与文义不相恊
　　富嵗子弟多頼章口耳目丽乎气故有形者皆得其同而心则宰之者也形而上者也故其所向者反隔于有形而莫之能通反躬而去其蔽则斯见其大同者矣
　　推其所以然则固如此然孟子之意恐只是举口耳目同然分眀处使人自显推隠反求其心之所同然耳牛山之木章自旦而往其昼之所为则无非害之者矣
　　解旦昼文义恐费力旦昼犹俗语所谓朝日云尔
　　已上并孟子
　　中则无不正仁则无不义此语甚善但专指中与仁为静却似未安窃详本文云圣人定之以中正仁义而主静是静者用之源而中正仁义之主也
　　五行顺施地道之所以立也中正仁义人道之所以立也
　　五行顺施恐不可【阙】以地道言之立人之道曰仁与义亦似不必加中正字立人之道统而言之仁义而已自圣人所以立人极者言之则曰中正仁义焉文意自不相袭
　　□者阳之动也○之用所以行也□者隂之静也○之体所以立也□者□之根也□者□之根也无极二五理一分殊
　　理一分殊之语恐不当用于此
　　非中则正无所取非仁则义无以行
　　未详
　　阳也刚也仁也□也物之始也隂也柔也义也□也物之终也
　　后章云太极之妙隂中有阳阳中有隂动静相涵仁义不偏未有截然不相入而各为一物者也此语甚善似不必以隂阳刚柔仁义相配
　　中庸集解质疑
　　自其天地之位而以中言之自其万物之育而以和言之区别固未有害也深观其所从来则天地之所以位万物之所以育盖有不可析者子思曰致中和天地位焉万物育焉山曰中故天地位焉和故万物育焉参观二者之论则气象自可见矣与孟子论始终条理似不类【知之在先然后行其所知以终之此自当剖判】
　　中庸不可能一章章句可疑防恐是立语太髙【如有能斯有为之者则与道二矣】不可以为道其末云然则道终不可为乎曰自道言之执柯伐柯犹以为逺也自学者观之则所谓求仁者其可废乎如此说破却似无病
　　鬼神之为徳鸢飞鱼跃两章平处看未出却望批教逹道逹德两章细读婺本文句有脱漏不相属处诚如来谕但困而知勉强而行勇也殊未能达如汤天锡之勇曽子孟子所谓大勇岂困而知勉强而行者乎【如学而知之利而行之也似未安仁者安仁智者利仁此则有轻重中庸论智仁勇摠结之曰三者天下之达徳恐不可分轻重浅深也】
　　至诚无息解云诚自成也非有假扵物也而其动以天故无息前此盖疑而其动以天一句下文云无息者诚之体也不息所以体诚也既曰无息者诚之体则其动即天也若下以字则已是不息所以体诚矣
　　不尊不信一章经文云下焉者虽善不尊龟山解云三代而下卑陋而不尊卑陋二字恐与经文善字相妨若改定云三代而上逺而无征三代而下近而不尊颇似稳当【如汉人所谓亲见扬子云状貎不能动人之意】
　　荅朱侍讲所问
　　子在川上范内翰记程子之言指此逝者为道体龟山以不逝者为道体同异如何
　　山之论疑未完粹维天之命于穆不已贞也所谓道体也若曰知逝者如斯则知有不逝者异乎此是犹曰不已者如斯则知有贞者异乎此其可乎
　　脩道之谓教自明诚谓之教两教字同否其说如何眀道伊川说脩道自不同吕杨游氏皆附眀道説古注亦然但下文不相属又与眀诚处不相贯不知如何
　　脩道之谓教设教者也自眀诚谓之教由教以成者也教字本同但所从言之异耳天下皆不失其性则教不必设道不必脩惟自诚眀者不能人人而然故为此脩道设教然后人始得由此教故自眀而至于诚也使道之不脩设教有所偏则由教者亦必有所差安能自眀而至于诚乎二程诸家脩道之説或主乎设教或主乎为此而设教【如言已失其本性故脩而求复之此言为此而设教】其归趣则一而已中和之中与中庸之中有同异否【遗书十八卷所谓中之道与在中之义何别】
　　中和之中以人言也【喜怒哀乐之未发就人上说】中庸之中以理言也【綂论中之道】遗书所论在中之义盖当喜怒哀乐之未发此时则在中也
　　参前倚衡指何物而言
　　诚之形行之着也
　　艮背之指在学者当如何用
　　艮背之义在学者用之莫若止其所有所止则外物之交乎前不能止之故夫子释彖之辞不曰艮其背而曰艮其止其意可见
　　仁字之义如何周子以爱言之程子以公言之谢子以觉言之三者孰近程子言仁性也爱情也岂可専以爱为仁又曰或谓训人训觉者皆非也然则言爱言觉者皆非耶孟子曰仁人心也前辈以为言仁之切无如此者其说安在且程子以爲性孟子以为心其不同者又何邪
　　指其用则曰爱指其理则曰公指其端则曰觉学者由此皆可以知仁若直以爱以觉为仁则不识仁之体此所以非之孟子曰仁人心也此则仁之体也程子以爲性非与孟子不同盖对情而言情之所发不可言心【如遗书所谓自性之有动者谓之情不曰自心之有动者谓之情】程子之言非指仁之体特言仁属乎性尔【有未是防望一一指教】
　　又夷齐之逃盖不降其志不辱其身平日规模自如此此所以为圣之清也程子之言秪是平论事理耳太伯端委以治吴则断发文身自是仲雍事苏氏所引汉眀帝唐宗却不相当诗称王季因心则友则友其兄推此心也太伯而不去王季必有所不敢居矣眀帝宗则以位爲乐者也东海王让帝方晦迹以避猜疑决无推挽不容释之患又何烦髙举逺引乎
　　富而可求一章旧从上蔡说近看伊川经解为长盖上蔡以命言【天下之士徒能言富不可求夫子则知真不可求】伊川以义言圣人分上固不必论命也
　　将尧舜事业横在胸中此傅说所谓有其善者也孔子梦见周公则心潜诚笃寤寐无间者也
　　传不习乎恐秪是不习而传与人盖三者皆是与人际接之事知用之难而惧动之差曽子用宻察之功也吾之于人也谁毁谁誉如有所誉其有所试矣在事不在己也斯民也三代所以直道而行也言三代之俗毁誉皆由直道亦未尝以己参之也夫子伤当时毁誉乱真故示之以吾心而复慨然懐先王之旧俗也不言毁者盖如易象举上文包下句以誉包毁语势当然【只语势当然便可见元者善之长意但拈出则味却薄盖矢口自如此不是特地也】班固归于上之人推本而言亦在其中苐章指未必如此
　　脩道之谓教依吕杨说甚穏
　　仁说窃谓已分上功夫与语学者不同精讲眀辨剖析毫厘【阙】不留一字之义此已分上功夫也若语学者圣贤门中多是指示下手处或拈出亲切处鲜有正言其体者所谓辅之翼之使自得之也命辞立言欲使学者有所向望大是难事固有立言者所见本不差秪縁未熟到得流布语下生病者多矣此易传所以不轻出改定仁说比去嵗本殊完粹言仁録所疑如论未知焉得仁等处科条极精宻又所云思虑语言躬行皆不可废但欲实到即须躬行非是道理全不可思量讲说此诚不可易之论深中谈之病然【阙】　　　却有惩创太过处凡言仁録中仁道无穷非思虑言语可尽之类固有过髙处恐不必例看疑之然莫觉悚动乎中之类非指言仁体似不必疑之盖无所归宿则诚不可若所谓性与天道不可得而闻固有非言语所可尽者也以觉为仁则诚不可若所谓天民之先觉固非觉字不道着也大抵论学之难其髙者其病堕于虚就平者其末流扵章句校二者之失髙者便入于异端平者浸失其传犹为勤训故惇行义轻重不同然要皆是偏耳如寄示诸说固足以深捄穷大失其所居无所倚着之病然天下事未甞无对惩创太过独不思倚着之病乎执中之难深愿体之五六年每见诲示下而复髙髙而复下非饱经厯真切磨何以臻此用功之实进徳之新于此可窥然惓惓之意犹谓要必中立不倚则虑所终稽所敝无传习之舛不识如何
　　鼂景迂其学固杂然质厚而句法少穿凿可取者固多也大抵比方前辈议论虽各有疵然要可养忠厚革嚣浮自当兼存也
　　又诗说辨疑
　　思无邪放郑声区区朴直之见只守此两句纵有他说所不敢从也【论语集注解思无邪一段虽説得行终不若旧説之省力至于放郑声一句决与郑渔仲之説不可两立】横渠谓夫子自卫反鲁乐正雅颂各得其所后伶人贱工识乐之正及鲁益衰三桓僣窃自太师而下皆知散之四方圣人俄顷之助功化如此若如郑渔仲之说是孔子反使雅郑淆乱然则正乐之时师挚之徒便合入河入海矣可一笑也集传所以误取渠仲与石虎语虽无复君臣之礼然麤朴愚戅终是爱君今北人痛惜亲戚之不可捄药其语往往似骂其实爱之切也忽是正嫡又资质愿善国人深怜之故刺如是之多不可作欺善怕恶看也宋玉登徒子赋用遵大路之语左传韩起解褰裳之义均爲他书之引诗者也皆非诗之本説也今集传一则采之一则以断章而弃之【谓韩起之言非诗之本説则登徒子赋亦可如此说也】无乃犹以同异为取舍乎此却须深加省察若措之事业如此则甚害事也或喜渔仲之说方锐乞且畱此纸数年之后试取一观之恐或有可采耳
　　与张荆州问论语孟子説所疑
　　十世可知章若夫自嬴秦氏废先王之典而一出于私意之所为有王者作其于继承之际非损益之可言直当尽变革之宜而已【低字者并南轩本说】
　　以大【阙】观之因时防通以行典礼其损其益百世可知也或少润色之或尽变革之盖莫不在其中矣恐不必特然拈出
　　富与贵是人之所欲章不以其道得处富贵则不处不以其道得去贫贱则不去
　　恐于本文未恊
　　朝闻道章闻道则不忍斯须而离于道安常顺理虽夕死可矣
　　伊川曰人不可以不知道苟得闻道虽死可也辞义最完若谓安常顺理虽夕死可矣闻道者固如此但于文义为不恊似是惩艾异端了此一大事之说故发此义然深味伊川之语自与异端惊怪超悟之论判然不同自不必惩艾也
　　能以礼让章谓虽繁文末节具存而躬率者不先则其本既亡矣而何以谓之礼乎
　　上篇所云为礼而不敬临防而不哀则其繁文末节虽多亦何以观此语却穏盖就其人分上説既不知本则所爲无非繁文末节也若施之于此章则似未安此章之意恐是不能以礼让其本既亡矣则其为国也将如礼何礼未尝亡也人能道非道人故也
　　宰予昼寝章而又谓今吾于人听言观行而勉之以改是
　　于予与改是盖言因宰我而改此观人之法所以深厉之也若曰勉之以改是则文意似不平直
　　夫子之言性与天道章曰性又曰天道者兼体用合天人而眀之也
　　自人言之则曰性自理言之则曰天道天人本无二然有鼔万物而不与圣人同忧者焉所以合天人而眀之也谓之兼体用则未安以性为体而以天道为用可乎伯夷叔齐不念旧恶章二子者于其所为胷中休休然初无一毫介于其间亦率夫天理之常而已
　　恶恶之心所过者化无复凝滞盖其所恶在事不在己怨之所以希也然当如以朝衣朝冠坐于涂炭之时恐难以胸中休休然形容之盖隂阳惨舒各有气象如雷霆震击固随即开霁然雷霆只可谓之雷霆不可谓之春风和气也夷齐之恶恶固皆天理然终是有圣之清意思必如孔子乃可谓之率夫天理之常也
　　孰谓防生髙直章乞醯之事若不失扵欺伪则失之于姑息
　　恐只有委曲姑息之病
　　巧言令色足恭章是皆常人之所安行而不以为耻者
　　此句待世太轻巧言匿怨之类常人固多不免然其间岂无知其非者但为已不切视之悠悠不以爲耻耳【阙】之以常人所安行则不可
　　已上并论语
　　中也养不中章开其眀而祛其惑
　　此句已涉教恐当删
　　大人不失赤子之心章大人能反之者也所谓自明而诚者也若夫上智生知之圣则赤子之心元不丧失所谓自诚而眀者也
　　大与圣对言之则有等级若曰大人与天地合其徳与日月合其眀则非圣人莫能与此盖自充实辉光以上皆可通谓之大人也谓之不失赤子之心则反之而不失者与元不丧失者皆可包矣恐不必区别【阙】君子深造之以道章资者慿借据依之谓【阙】
　　资固为凭藉兼资养资用之意其义乃完【阙】
　　仲尼亟称于水章然则其在人也本安在乎仁是也
　　著书与讲説不同与学者讲说以此指示之可也若解释此章则似不须推至此止就本文发眀使其玩索为善若引而伸之太尽则味薄而观者不甚得力语孟解中此比颇多姑举其一尔
　　诗亡然后春秋作章春秋作于隠公适当雅亡之后故曰诗亡然后春秋作
　　文定之说颇似费力变风讫于陈灵至孔子之时诗之亡乆矣其曰诗亡然后春秋作盖指笔削春秋之时非谓春秋之所始也诗既亡则人情不止于礼义天下无复公好恶春秋所以不得不作欤
　　君子之泽章小人对君子而小者其在上爲政亦未尝不流泽也
　　善之薫陶恶之污染流芳遗臭皆不能遽息观纣之俗至康王犹未殄则小人之泽五世而斩者可见矣小人正是与君子善恶相反者恐非对君子而小者也逢防学射于羿章程子曰孟子取庾公之斯不背师之意然人须就上理防事君之义当如何然则果何如哉盖亦曰审其重轻而已矣
　　按遗书此段【阙】戒人寻枝摘叶言孟子只是取庾公之斯不背师之意人却节外生事须就上理防事君之义当何如盖戒学者不领本意而展转滋蔓也上下文极分眀细读可见
　　君子所以异于人章人而妄则何以异于庶物哉此非疾而诋之之辞言其理然也又曰而横逆之至则非所患也虽非所患然自反之功则无穷也
　　此章所云如此则与禽兽何择焉于禽兽又何难焉虽非疾而诋之然所谓并秋杀尽见者也如有一朝之患则君子不患矣意盖在上文谓若有前面许多功夫到得非仁无为非礼无行地位则虽横逆之至非所患矣所谓旡妄之疾勿药有喜也大意欲学者移畏外患之心而笃志于内脩耳恐不须添虽非所患然自反之功则无穷也两句
　　尧舜与人同耳章圣人虽独尽其道而立则俱立达则俱达未尝不与人同也故曰尧舜与人同耳
　　【阙】


















　　命而已矣似未亲切如孟子论三子不同道其趋一也一者何也曰仁也仁字上更难添语言若云一者何也曰由仁而已矣则可乎
　　万章问伊尹章谓非予觉之而谁者非不让也理固若是也【又云谓以尧舜之道要汤者言伊尹行尧舜之道而汤往致之耳非伊尹有要汤之心也若行道扵此而要君之聘于彼则岂所谓道者哉】
　　理固若是然亦有任之意
　　因其问伊尹以割烹要汤故告之以伊尹所以致汤之聘者非割烹也乃尧舜之道也政如子禽问夫子至是邦必闻其政求之与子贡告以夫子之求之其诸异乎人之求之与同意曰要曰求皆因问者之辞指之使知在此不在彼尔以意逆志读之自可见不须更辨伊尹有心无心于要也要字文义谓汤往致之亦颇费力只是伊尹以尧舜之道自致汤之聘非枉已有求也伯夷伊尹栁下恵章于恶声恶色视听不加焉则其立心髙而守已固矣
　　伯夷圣之清者也立心髙而守已固恐说得颇轻又云虽然以三子而论之伊尹其最髙乎故于伯夷之风则以爲闻之者顽夫廉懦夫有立志于栁下恵之风则以为闻之者鄙夫寛薄夫敦而独不言伊尹之风所被者广也
　　三子似难分髙下伊尹得时得位泽加于民所被者广故独不言风耳
　　万章问不见诸侯章礼之所以谓之门者以其节之不可越也
　　以君子所出入故曰门若谓节之不可越则说礼之防亦得
　　告子湍水章惟人得二气之精五行之秀其虚眀知觉之心有以推之而万善可备以不失其天地之全故性善之名独归于人
　　自有以推之而下皆是推扩功夫所以尽其性也此章方论性善恐未须说到此下文又云人之有不善何也盖有是身则形得以拘之气得以汨之欲得以诱之而情始乱情乱则失其性之正是以为不善也亦似未该备品物流形参错不齐亦或有得气之偏驳而不善者但其资始者则无不善耳
　　告子生之谓性章告子生之谓性之说以言夫各正性命之际则可也
　　物与无妄所谓各正性命也告子生之谓性之说恐只说得气禀使果识所谓各正者则人物之分必不至混然无别矣下文所云则其所谓生之谓性者语虽似而意亦差此则立义甚精
　　荅学者所问【时为博士】
　　多士王曰又曰时予乃或言尔攸居
　　此恐是脱简
　　吕刑简孚有众惟貌有稽无简不听简或以为简核或以为简牍
　　恐是简牍大抵治狱案牍要得着实使众人孚信必须察言观色稽之于貌然后得其实苟无案牍之眀验则不敢听所以畏天而不敢易也
　　至徳以为道本与崇效天卑法地相类如何
　　至徳以为道本乃所以为道之本也若曰至徳乃道之本则非
　　信近于义如蒲人之盟不必复也厯位与王驩言非逺辱也墨子之本无可宗也亦时中之义如何
　　信与恭皆可如此说下句似未通
　　利有攸往向说当作纯亦不已看恐亦有乗时有为之意
　　随卦义看难立定说也
　　萃九五匪孚元永贞传曰苖民逆命帝乃诞敷文徳舜徳非不至也盖有逺近昏眀之异故其归有先后岂苖虐腥闻有所格絶而气有不通感乎
　　政当看舜徳已至犹自反之意不必深问苗民所以未格
　　哀公问仁人不过乎物物恐是物则之物
　　物是物则之物但当深玩不过二字
　　孔子闲居天有四时春秋冬夏风雨霜露无非教也地载神气神气风霆风霆流形庶物露生无非教也向闻只是饥食渴饮毕竟未晓
　　此章但当体察不必笺注
　　礼之教化也防其止邪也于未形如齐眀盛服佩玉和鸾无非教化如何
　　此类皆是
　　克知三有宅心灼见三有俊心知与见孰先后
　　互言之耳
　　又上蔡语八佾舞于庭不仁者之所为以雍彻不知者之所为仁知何别
　　是可忍也孰不可忍也所以为不仁相维辟公天子穆穆奚取于三家之堂所以为不知
　　干之九三不言龙何也
　　易不当如此看
　　因不失其亲亦可宗也因亲如何别
　　上蔡之说近之
　　张释之为廷尉天下无寃民于定国为廷尉民自以不寃二者何以异
　　以史氏之辞论之则民自以为不寃者胜于天下无寃民盖天下无寃民者所断皆当其罪罪人未必皆心服也然以实攷之则定国实不胜释之
　　需九五需于酒食贞吉传曰五以阳刚居中得正位乎天位克尽其道矣五既以阳刚居中得正位乎天位又何所需
　　在我既尽然后可以望于彼苟未能中正尽道而欲有所需待无是理也
　　天聪明自我民聪明天明畏自我民明威明畏明威如何
　　天理昭明可畏者皆我民之明威也
　　又或问相防诗说云疾恶不深则迁善不力窃谓人之处世当平心待物不可有愤世疾邪之心今相防诗何疾恶之甚也
　　相防诗说盖谓久染汚俗者疾恶不深则不能自脱特初学者之事耳若既脱汚俗则当平心视物不可有愤世疾邪之念也
　　又问善言徳行徳行如何可言
　　善言徳行如人说自家中事自然分眀
　　又问中和二字如何
　　中和二字更须玩味体防若只欲解说则前人之说固多矣
　　又问所过者化不知是化人与自化
　　所过者化不必分自化与化人
　　又问吕后欲王诸吕王陵固争平勃不争卒诛诸吕不幸事功未遂平勃蚤死则此心将何以自眀
　　如陈平之事虽使未济而死获谤扵后世君子不憾也君子所信者此心也若顾后世之毁誉是有待于外也又上蔡语録云心之穷物有尽而天者无尽如之何包之
　　窃意穷物盖穷理也万物各有其理将欲处之各尽其道非研穷工夫则无由得然人固自有天然之本体纯粹清眀不待思虑不劳计度遇事触物而吾胷中一际接焉固有至当之理油然而生若夫心之容物固所以求其天奈何人之私意易萌思虑所不及计度所不逮则背理伤义未能保其不无也往时侍坐诲以易传中孚之初九曰志有所从则是变动虞之不得其正矣夫既变则已违夫天矣虞之则涉于人固有正不正矣恐亦是此意乞赐详诲
　　心之穷物有尽而天者无尽横渠所谓有外之心不足以合天心也来説为近
　　上蔡语录云穷理之至自然不勉而中不思而得从容中道恕其穷理之本欤
　　窃谓恕之一字要须玩索上蔡语云忠则流而不息恕则万物散殊知此则知一贯之理矣夫人之所以防物不中节者皆由内外不合彼我不贯之故耳苟能于乍见孺子入井之心涵养体察则浑然与物同体之心周流而无间而其触物应事交泰而感通焉有不合于理哉其曰恕其穷理之本欤非亲切用力此地不及此也未知是否乞赐详诲
　　乍见孺子一段所以示学者因发见处识察此心【阙】用功之端耳玩味已欲立而立人能近取譬一段则恕字庶可识矣
　　遗书问子贡曰博施于民而能济众可谓仁乎子曰何事于仁必也圣乎仁圣何以别曰此子贡未识仁故测度而设问也惟圣人为能尽仁然仁在事不可以为圣又问尧舜其犹病诸果乎曰诚然也圣人惟恐所及不逺不广四海之治也孰若兼四海之外乎是常以为病也博施济众事大故仁不足以名之窃谓此两转问荅语脉前既曰仁在事不足以为圣则是仁之体不可以事见此言正明博施济众之事既不可以论仁又不可以论圣后复曰博施济众事大仁不足以名之则是愽施济众尧舜实病非谓仁中做不得博施济众事但以此论仁则不可耳其曰仁不足名之非是小着仁也前后语若异而意归无异未知是否乞赐详诲
　　子贡之问大而不切愽施济众乃圣之功用非学者下功夫处其曰仁在事不可以为圣又曰博施济众事大皆此意也但仁不足以名之恐记録者差舛一两字易传曰习坎有孚维心亨行有尚惟其心诚一故能亨通至诚可以通金石蹈水火何险难之不可亨也窃谓易传句句字字当作实事看此心苟诚则赴汤蹈火无有龃龉一不诚焉则出言吐气亦不成伦理如李广之射入石唐之畨人能水行三十里不噎又如心风人力倍常时与被火之人窜身于烟火之中而能保全者是其诚一之所致也未知是否乞赐详诲
　　是其诚一之所致也此语有病
　　又遗书云物物皆有理如火之所以热水之所以寒至于君臣父子间皆是窃谓人徒见火之热而不知其所以热人徒见子之孝而不知其所以孝所以者安在哉莫之为而为者天也
　　说稍近但失于容易未极精防更冝玩索
　　遗书云只穷一物见此一物还便见得诸理否曰湏是徧求虽顔子亦只能闻一知十若到后来达理了虽亿万亦可通窃意通一可以知万何故须用徧求何故顔子闻一止能知十
　　所以须徧求者参防交彻然后该贯顔子闻一知十以其资材言也
　　遗书云于物上理防也得不理防也得注云且须于学上格物不知如何是学上格物
　　物不外理理不移物故曰理防也得不理防也得学上格物凡有体段形象可见可言者皆物也








　　东莱别集卷十六
　　钦定四库全书
　　东莱外集卷一　　　　　宋　吕祖谦　撰策问
　　问名正言顺大义之所以立也内修外攘大业之所以成也表大义于天下一日而白至于经纶大业则内外先后未尝无其序焉刘石俶扰神州陆沈繇晋氏以来明君哲辅慨然有志于中原者史不絶纪庾亮之将镇石城也郗鉴以为资用未备不可大举禇裒之径赴彭城也蔡谟忧其经营分表疲民以逞商浩之复谋再举也王羲之谓虽有可喜之防而所忧乃重于所喜是三者迄无成绩终不能出旁观者之所料意者名不正耶言不顺耶抑亦先后陵节而戾经纶之序耶温之枋头安之步丘裕之长安几成而败既济而覆追数其过葢必有所在下至到彦之檀道济王元谟沈庆之之流虽长短多寡之算不足烦前筹之箸然尚论古昔者亦不得而废也孱儒腐生玩嵗愒日者固不可与论恢复之略鸣劒抵掌志吞狼居之北莫不壮其快然横挑强敌败人事者又未必非此曹居两者之间而咨至当之论将何施而可
　　问方镇在唐与国迭为升降葢其始列镇于边置将以统之至永徽而始有节度之名至景云而始有节【阙】于开元文武迭用不久任不兼领不遥授尾大不
　　掉之患尚未见于天下自天宝分置十道节度驯致渔阳之变议者固追咎林甫之任蕃将然武徳以来边陲戍守城镇守捉小大相维余百年而无变者其制要当深考而十道之分镇舆地封略要必有失形格势禁之宜者无徒曰禄山非池中物而已也安史既平而藩镇之祸方始虽仆固懐恩养冦以自封然此大事也子仪光弼軰曾无一言乎建中之元威令几振其所以失田悦于孤穷之中者衅端果安在而羣叛相仍同时有四王一帝之僣又谁致之也奉天息兵之诏始返都邑遽欲食言陆敬舆葢恳恳言之汴水之变嵗月未几耳乃选懦姑息而又烦敬舆之谏人心勇怯何其不同也宪宗以英武起衰弊元年平夏末年平山东谋画攻战之详皆当条举其间如淮蔡一役宿兵数年劒门之险则不如辟长江之阻则不如锜彼易而此难其故何也河朔再失议者每恨萧俛軰不用刘总之策借令尽如其策所制者卢龙一道而已王庭凑史宪诚相挻而起又将何以御之耶督师于外者亦前日平淮蔡之裴度也师老财弊终于讲解何前智而今愚邪泽潞之役李徳裕许河朔世袭以安其心此权一时之宜可也使徳裕而久得政长守此言根盘络连何以为国若异时有所更置彼将执右劵以责我矣徳裕之智岂不虑此葢必有説存焉自大中以下则既无讥矣我艺祖之兴天造神断丕变区夏一时藩臣如符彦师向拱王景十数軰皆前代倔强难制者奔走听命无敢后先至于太平兴国之初支郡遂罢而诸镇皆归于环卫矣两朝开辟之大略图回之宻机经画错综之本末先后愿因论唐深究其所以然
　　问晋氏之东衣冠人物蔚然萃于一时清标胜致觞咏谈赏无益于治乱之数者皆置不论独取其闗盛衰者与诸君论之王茂洪芟草莱立社稷号为江左夷吾而坐视处仲之骜悖弗虑弗图及再经苏峻之衅可以惩矣乃尚持遵养时晦之论何耶庾元规以元舅同国休戚顾专方面之威自外制内使居中者不忍则将何以继之温太真再造王室焯乎不可揜然辞京尹诋钱凤正欤谲欤陶士衡屏翰武昌议者方之孔明孟徳彼折翼刺指之传信乎否也戴若思号名士河南之行量能推贤之义安在商深源系苍生望至为元子所发咄咄书空迄不能有所为何其衰耶刘真长一时名流皆推下之试迹其实禆国益民者有几卞志正甘受瓦石之讥当其嵗寒视诸公何如也且车骑避权徇国其与谢安石未知其孰先孰后曾谓料将揣敌反出郗嘉賔下耶兴公羲之自放丘壑若不预世故者迁都之谏道胜之论何其切于事情也观其所由视其所以葢必有定论盍枚数而着于篇
　　问天子六卿诸侯三卿体统相承所以纲维天下之治也自伯禹作司空一见于虞之书而六事之咨再见于甘之誓孟津牧野周之正朔将班矣犹曰司徒司马司空不敢有加焉是制也葢虞夏以来共之约之为百丰之为二百张之为三百六十是特缉其目疏其流而于大节则未之或改也四代官制至周官而备立政之作反复致意于常伯常任准人求于天地四时之官漫不知其何职如擕仆缀衣阪尹之属则亦缺焉周官成于周公之手而立政亦公亲笔也公自立之而自二三之何耶三公下兼六卿诸侯亦或入为之在宣王诗王命卿士太师皇父是皇父与太师兼卿士矣则未知于六卿果何居也东迁之后虢郑皆尝为之【阙】
　　父子世为周司徒【阙】指卿士为司徒也邪十月之交既举卿士矣继之曰番维司徒是两官也六卿倡九牧清其原于上列国之三卿受其委于下教化政事之倡固有和之者矣余三职其谁受之先儒论傅其伍以三卿之属大夫兼太宰司寇之事就如其説曾谓为国以礼常伯之职乃不能以一大夫兼之耶夏父弗忌为鲁宗伯见于左氏则先儒之説又未可信矣羽父求太宰臧氏为司寇使六官果卿之属大夫则翚也必不降心求之而臧孙之聘防春秋所书曷为例于三家无所轻重邪借曰东迁之后诸侯废置自如传载孔子以司冦相鲁名不正则言不顺命官非先王之故孔子肯安之邪宋襄公之战大司马谏司马子鱼复谏同时而二司马何也晋士蒍为大司空则既与闻国政矣文襄之后司空司马不得列于卿而参于舆帅候正之间其轩轾何意也太师太傅天子三公晋既僣有之而赵宣子成晋国之政乃授太傅阳子太师贾佗行焉其班爵亦少卑矣汉氏中叶取诸侯三卿之名而位之三公抑又何所祖述也至诸侯王国则置傅相中尉皆二千石而命于天朝岂三卿之苖裔邪官师之升降治道之开塞系焉盍相与求其説
　　问至治无象至乱亦无象治与未治实相逺而形相近者也葢文景无可书之事而中世之君亦无可书之恶房杜无可载之功而具员之相亦无可载之过果何道而辩之耶寛大似踈阔简易似纵弛安静似缄黙函覆似冗滥优防似怠荒精审似犹豫见其似而不得其真则其害有不胜言者矣畏其似而并弃其真则其害亦有不胜言者此论治体者所当辩之于早者也差之毫厘固将以可忧为可喜以可戒为可师非是错处而美恶易位矣故愿与诸君论之
　　问学之不讲圣人之所忧也讲学乌乎始当自孔孟之门始孔孟之所讲葢尝闚其略矣闻之与达也政之与事也性习之近逺也礼乐之先后也圣智之终始也仁义之内外也毫厘之际未尝不精言而明辩之反复防绎则犹有未判然者四十五十而无闻夫子前日方以厉后学及对子张之问遽夺闻而与达夫子亦言乎政事之判举其端而未尝言其委定哀之间诛赏号令具载于春秋试取而枚数之抑孰为政孰为事也习之相逺不待训诂而可知性而曰相近其于一本同源之防果无可致思者耶质胜文者野也文质彬彬者君子也夫子舍其全而从其偏或曰将反周之文而用夏之忠是耶非耶譬之金玉则智始而圣终譬之巧力则圣至而智中此一章耳以智为尚则害前説以圣为尚则害后説抑犹有并行而不相悖之论乎否也告子义外之説其与义以方外奚辨孟子置仁内而不言或者告子既知仁耶则未有知仁而不知义也彼长而我长之彼白而我白之斯言也葢坚白同异之祖孟子累章辩析歴举玉雪羽马人五白之説借其矛而伐之而其技穷名物之同异可得而考乎夫精义所以致用要必章条部区洞达通贯然后可以言学其毋以物色牝牡不知为解
　　问周公作君奭之篇歴数成汤至于文武厖臣硕辅功烈之盛以勉召公夫立乎成王之世而望商周之间元老所传耳目所接宜其无毫厘之不尽也然高宗举傅説于版筑之中置诸丞弼三篇之书光明闳肆葢所谓明良千载之遇而周公独曰在武丁时则有若甘盘率惟兹有陈没傅説之名而不称何耶维师尚父佑文武以兴周诗之所歌孟子之所称六韬之所载诸子百家之所述不可诬也而周公论昭文王昭武王之臣徧举虢叔散宜生泰颠南宫括之属而不列太公于其间抑又何也圣人之言抑扬去取为有深意周公岂欺我哉问兵食大政也以水佐攻者彊以水佐耕者丰葢水者兵食之司命而江淮者抑又水之居也疏而为川汇而为陂屏而为坊堙而为埭竒正出焉胜负判焉穰歉权焉列于史牒者遽数之不能终其物试简其二三策论之呉子夫差城防沟通江淮此自南通北之道也考其地形所谓射阳湖所谓末口所谓广陵韩江流之源委势之高下名之迁易论进取者皆不可不稽魏文帝以舟师自谯循涡入淮寒冰舟不得入江此自北通南之道也考其地形所谓精湖所谓广陵故城何所经歴何所通滞何所开遏论守御者皆不可不察芍陂之田曹氏故迹也垦辟之略潴蓄之方彊畎之数可得而讲乎濡湏之坞孙氏重地也城之南北岸之东西洲之中外可得而论乎齐垣崇祖之守夀阳欲堰淝水以自固议者以自有淝水未尝堰难之崇祖不顾终以取胜梁武帝堰淮水以灌夀阳浮山之役功力视崇祖不啻百倍也魏人谓终当自坏未几竟如所料夀阳一地在齐可堰在梁则不可堰料于前者拙料于后者工岂天时不齐而地利有改耶抑主客殊势而攻守异便耶跨江被淮堰埭相望鸡鸣召伯西陵柳浦之属其兴其废葢无足议若海陵之堰则范文正公之所参【阙】近而可攷者也其堤隠然首尾百五十里兴创之嵗月议论之异同版筑之防画灌溉之广狭葢略可见举一以例百亦治水学者之经始也具以质言无为虚论
　　问辟邪説正人心孟轲氏所以承三圣也自春秋之世异端寖出至于战国极矣稷下之盛自名其家者蠭起孟子独与杨墨辩夫岂余子琐琐不足数耶申商刑名之学行于秦老庄虚无之説放于晋胜广渊勒之际生民之类几尽使杨墨得志其祸亦何以加此孟子置之若不闻者意安在乎均之为异端也墨氏兼爱施犹及人杨氏为我意专私已朱葢尤下于翟孟子乃谓逃墨必归于杨逃杨必归于儒反近杨而逺墨何也当是时尝亲与夷之辨矣指泚颡之端何以遽能使之怃然自失然彼夷之所谓施由亲始视伊尹立爱惟亲之论抑何异乎后之儒者有言杨墨塞路孟子辞而辟之然后廓如也东西都间儒墨并称时出于名士之口唐韩愈乃推尊孟子功不在禹下而孔墨相为用犹自笔之书安在其为廓如也此犹可也史迁谓孟子猎儒墨之遗文迁固非知孟子者然何以得此声于后世耶老庄末流合吐纳符觋丹石众技为一区其参错殽杂之由岂无可攷而身毒之释则晚出于永平之后者也厥今杨墨之害既息释老之徒方张説者或谓释近墨老近杨尝试祖孟子之遗説而辟之果能折其锋耶抑犹未也诸公长者之论有曰修其本而末自胜所谓修者科条次第政当讲也有曰以予观于儒释事事是句句合然而不同所谓不同者毫厘之际政当辨也有曰道与吾道同教与吾教异道与教又若之何而区别之也至若傅奕之排释氏则谓中国【阙】夫模象庄老以文饰之信如是説则二氏本一家耳试并论之
　　问汉监秦弊弛挟书律六籍次第列于学官大都小邑师生讲肄歌之声四闻然论者既以发策决科之学目之葢尝观夏侯胜黄霸皆坐议庙乐系狱霸既在缧绁乃欲从胜受经胜辞以罪死霸曰朝闻道夕死可矣吁当是时霸岂有防之可发科之可决乎身被重劾旦暮即刑犹汲汲欲有所闻吾不知所闻者复何事也胜竒其意遂授以经系再更冬讲论不息胜之所授果霸始所欲闻者欤抑犹未也小用之则出治颍川大用之则相宣帝名迹振耀一时意者尊所闻之效欤诸君与胜易地而居承霸之问将何以授之
　　问年之贵于天下也久矣五帝宪三王乞言养老之典纪于书传形于声诗洋洋乎盈耳计算见効至于颁白者不负戴于道路何其盛也周室之东是礼浸废尚齿敬老之义浸不复闻以洙泗之间亲被圣人之化仲尼尚有鲁道衰之叹况非礼义之邦耶然仲尼亲发是叹而杖叩原壤之胫与夫四十五十无闻之言若与此意大不相似圣人之抑扬操纵未必无説也以东汉后周屡举养老之礼而桓荣于谨之徒终不能示天下以孝弟之义彼西都之孝文未尝恢授杖执酱之鸿仪而习俗敦厚耆耋黄耉懽然嬉戏殆若童稚意者是礼之兴初无益人之国耶信如是则书传声诗之所以称果何谓也盍深求其説
　　问古之制邦用者量入以为出约于出而丰于入固非治世之事其入至一二而其出不啻倍蓰十百则亦理之所无也成周画千里之畿以地计赋所入固有彛矣按其所出之目错见六职未易条举其体大用钜三焉祭祀也宾客也官师舆之奉供也一嵗之祭槱燎貍沈疈辜肆献并列交作取天官之属舍其卿士大夫府史胥吏之徒犹三千六百有竒以一例六殆逾数万千里之入抑何以赡之至于宾客之费则尤不可以理推者邦中之赋以待宾客郊甸县稍闗市山泽之征皆不与焉先儒谓其赋二十而一地最狭而赋最轻入之鲜者莫若此也及按宾客之籍侯服嵗一见甸服二嵗一见以至于男于采于卫于要至疎且逺者也大抵六嵗畧徧焉推掌客所载等之王国置其公侯伯礼之重者姑以子男论置其饔飱饩物之重者姑以禾米论其一见也出入三积其一积也米三十车车为米二十四斛禾三十车车为禾三十束成周抚封葢千有八百国辐凑麕至尝试均之于六嵗嵗以三百子男国计之为斛者六十四万有竒为束者八十一万上之为公侯伯加之为飱饔饩费固不可胜计以区区邦中二十取一之赋待之是纳升勺之水而泄之以尾闾也然未闻以不足为虑可不深求其故耶汉氏度官用以赋民文帝除民田租景帝三十税一山海舟车之利皆未领于县官所入不既鲜矣乎方是时京师南北军之屯皆仰给大农而吏禄之差三公月三百五十斛中二千石月百八十斛二千石月百二十斛下至百石吏犹月十六斛自佐史至丞相具员凡十三万二百八十有五月之所廪葢逾百万斛此犹经费之有秩者也匈奴间嵗盗边陈武之出卒十万张武之出车千乗骑十万呉楚七国之叛至发三十六将军天下之震动如此其他廵幸之役祷祠之费束帛之赐不为无事抑安所取此计臣不以阙告既甚可疑而都内贯朽太仓粟腐复大可疑在周疑不足者也而不闻其不足在汉非有余者乃至于有余求其説而不得盍推其本末源流以对
　　问风俗之变国势之隆替寓焉昔者夏商周迭王忠质文之推移在圣门则有成説而齐鲁之先公亦前卜后世之弊于报政之初观人之国者葢必于此焉占之汉高帝徒歩拨天下之乱其恢廓大度寛仁长者固将以洗秦人锲薄苛刻之风再传文景醇厚之治有加于初而谇语并倨之陋习尚错见于流涕太息之疏元狩之君网宻刑严翼以巧诋深刻之吏风俗宜益趋于弊矣而文物并兴金声玉振意者整齐风俗果在彼而不在此耶孝宣中兴厉精总核凛不可犯黄龙五凤之间虽技巧工匠亦咸精其能前日醇厚之风一变于刚明肃给之政威灵所被犹将十世頼之子元孙成乃以萎弱失其柄何耶东汉自周党严光之召清风高节震耀四海驯至末流甘陵之衅鱼贯就戮迄无补于胜败之数岂建武敦崇奬励者固欲其至此耶其后建安七子风流醖借谈笑闲雅视李杜诸公行行自表者韦有问矣防张舒卷果协于时而适于义耶呜呼汉有天下余四百年风俗屡变终莫能定于一岂亦天下之势自有相激而不可知欤其亦可以长守而后世不能举偏补弊而莫之守也愿闻其説
　　问嵗之有上下天地消息盈虚之理也以三十年之通制国用论则甚正而不能纾旦夕之忧臯夔稷契易地而立汉唐之朝制作未及定培养未及成急民之病要当自有方略必不阔视而坐谈九年之蓄也平籴敛散之法后之作者将有取焉见其出于管仲李悝望其名而遽少之非识时务实者也汉耿夀昌言于宣帝请名义仓曰常平使谷贱増价而籴贵则减价而粜葢有意售管李之遗业矣萧望之争议容可诿以儒者不通世务至元帝卒罢之望之之言果酬似未可以书生少之也东都兴是仓刘般以为外名利民内实侵刻明帝却其议而立之或者有所独见非般所能与乎魏晋以降废兴不常岂无所以然者永明拟常平之制出上库诸郡钱数千万市其籴按其目不徒曰米粟而布帛丝蜡之属皆在焉是果夀昌之旧乎其意且何所属也隋开皇中置仓备水旱转相灌注若卫之黎阳华之广通洛之河阳而陜之仓独名以常平岂敛散之制专行于陜而不行于他郡乎是可疑也常平市籴之本在宗时取诸客户在徳宗时取诸茶漆在宪宗时取诸地税在文宗时取诸回易自唐而上不知于何取之犹有可攷乎否也开兀修常平法淮浙劒南诸道以下湿不堪贮积讨论贮储之方益精而地气不能病也其策可得而讲乎国朝自淳化举常平之政而嘉祐中下广惠之制利益博法益详矣熈寜改制出使者时敛散一时在廷之议具存因革损益之宜不可不三复也建炎绍兴以来诏令为常平而下者相踵使名虽仍旧贯而参绎润色则非二二条矣亦可得而悉数乎盍博考折以佐计司之余议
　　问酒有非古也妹土之诰萍氏之讥文帝之诏皆害之惩而匪利之夺也在汉中叶渔民财而奉边费【阙】














　　东莱外集卷一
　　钦定四库全书
　　东莱外集卷二　　　　　宋　吕祖谦　撰防问
　　问统大道之传者万世所共宗也为子为孙言其父祖之谱牒昭舛穆讹则必得不克负荷之诮以学者自名而吾道之谱牒阙然不讲陋孰甚焉故愿与诸君订之昔仲尼尝有言曰文王既没文不在兹乎苟断自文王之后嗣以仲尼则置武王周公于何地不然仲尼之言果何谓也孟轲氏七篇之终自尧舜讫于仲尼上承下授罔不咸备其论仲尼则终之无有乎尔若顔渊曽参得道之传皆遗落弗载曽不得与莱朱散宜生伍抑又何欤韩愈氏原道之篇谓轲死不得其传用法严矣至答张籍书又谓己之道乃夫子孟轲扬雄所传之道何遴于前而寛于后耶文武之道同伏羲置是皆不同欤舜文若合符节置是皆不合欤泝而上之则尊卢狶韦大庭栗陆之道果何自而究其始防而下之则田骈宋钘惠施邹衍之属果何自而叛其宗系其绪而酾其流吾儒责也其详着于篇
　　问昔之为兵者有所恃甲兵者兵之最末者也昔舜命征苖之师而七旬之格知敷徳之可恃也文举崇墉之伐而因垒之降知修教之可恃也然则帝王之兵本末不偏为世不得已兴师之正律也否则虽臧而凶不可不戒也春秋之世兵师相校帝王遗意间有识者摭而论之葢不一矣有为君谋去羣公子者其谋惨矣而论战则取于礼乐慈爱有用列国之君于其社者其事虐矣而为战则留意于重伤二毛何见此而遗彼耶齐之九合之功成于楚服而夸师之言屈完得以折之晋之九合之功成于郑服而偏师之不戒秦师得以败之何难成而易亏耶荀林父邲战欲还之意善矣一动于献子之言遂济河楚敖却伍参之请善矣一惧于楚王之入遂出陈宁始非而终是耶桑隧之役栾武子不欲战蔼然仁厚之气至伐郑之议不可当吾世而失诸侯实出其口围皷之役荀呉不受降毅然忠正之意至东阳之略使师伪籴而袭皷灭之实尸其谋何前顺而后戾耶是数者皆疑而未得其説试求其所以
　　问光武身济大业沈几先物其战胜攻取葢不待论然其间固有欲失而偶得将败而幸成者兵家所不可不讲也赤眉之未入长安或献水攻之防谓百万众可鱼光武不答献防者去而立王郎邯郸之变光武几不免其身而赤眉亦遂涂炭三辅矣一不答而兴二患岂光武真抚机而失或者有深于此者而后世未之见也荆门伐蜀之师光武固谓大司马不晓水战一由征南公为重然岑彭寻毙于刺客成都之平呉汉实始终之无乃所倚非所倚耶谓光武不能明见万里外则料呉汉广都之还何其神也其得其失要必有定论请辨其所以然
　　问器久必弊数久必差固也古人谓三百年斗厯改宪是厯之改必三百年之间可也歴观前世莫有及者何其改之数也汉之厯四变而太初最宻不百余年而差矣人皆归咎于当去余分而不去矣四分减之而非乾象增之而亦非何也抑有可言者太初之造马迁实职之今以其书大余小余计之则古厯也非太初也何自矛盾耶唐厯十三变而大衍最宻不半太初之年而差矣人皆归咎于日法之不分矣而继大衍者惟拟图写分而不能易者又何也抑有可言者大衍之法后不能易而王朴则斩然自立一家虽失廹急而不缓亦难矣其源流谁自且厯之起起于斗度而踈宻多寡率皆不齐冬至之日厯之所生也或以为在斗或以为在建或以为在牵牛或以为在女须何耶厯之差差于日食而晋唐之间凡日之有食若聚讼然讫无中者则晦朔之间朓朒之徴孰从而正哉国朝之厯十余变矣迩者复以差闻今厯虽成而主上以授时在玑衡为先务犹惧有阙命侍臣复验之甚盛举也葢闻仁宗时以其歴而较之麟徳厯大分余者三十有竒小分余者七十有竒今日之厯将缩之将衍之邪诸君其推之以易证之以律明之以春秋而裁之以天地古今日厯之本此非星翁厯官事也毋泛毋略
　　问天下固有共指为两物而【阙】　　　与文之与武也吏之与儒也材之与徳也利之与义也章甫鹖弁相遇于涂目若不相见者【阙】人墨客仅能胜甲胄剽韬略之数语则史册夸大以为异事或目以文武兼备或目以文武大略其难全葢如此黠吏生死案牍间视司空城旦书为何等物而书生之从吏者例皆迂阔迟顿如宋枭之孝经苏威之五教人至于今笑之自材与徳区为二涂坐镇雅俗之士时君不责以职业至于所期以共功名者则惟泛驾跅之材是取义利之分旧矣金糓之计清介者视之若将凂焉以货殖自许者下比商贾所谓义之一字适足以资其嘲诮而已学士大夫之相诋其论具存至今可覆也是四者果判然不相通耶则夹谷之会文事武备似不可分为两学优则仕仕优则学亦互为终始而无间也传载十六相之才若宣慈惠和之类乃世之所谓徳利物和义列于十翼未闻其不可并立也果相通耶则降秦汉以来千余祀暌絶而不合者其必有间隔之地矣此固学者之所当讲也主上绍休圣绪缉熈光明人苟可用无间文武事有可委无间吏儒混才徳贯义利以起振古无前之盛治千载之所未合者将合于今日矣诸生际盛时沐鸿化其可黙而无言乎愿仰质诸经俯证诸史昔何为而合后何为而分昔何为而一后何为而两悉条于篇以窥所学问因天下之势而顺成之则易反天下之势而逆成之则难外之不如内也逺之不如近也踈之不如亲也势也汲黯之直萧望之之忠岂耆进急利者哉以淮阳则薄以冯翊则辞彼固谓拾遗补阙忠臣之至愿有敛大惠施一州者亦君子之所甚惜也况下黯与望之数十等耶其咨嗟景仰之行而愿为之执鞭者殆未可厚非也为治者将因天下之势而顺成之则皆竞内而避外荣近而辱逺希亲而弃踈芒芒禹迹孰纲之而孰维之耶将反天下之势而逆持之使视郡国如朝廷视要荒如畿甸是倒江河而行之山也难矣哉国家制治审势权衡轻重未尝或偏廼者诏非尝歴部刺史郡守者毋得除即有司奉行浸不如初诏于是申前制而风在列徳至渥也然士狃于天下之常势夫岂一朝一夕所能回哉驱之必有术倡之必有始劝惩之必有具是皆今日之所当先讲者也肇唐虞而讫五代本末轻重载于史牒者尚多有之其咸着于篇以佐朝论
　　问夫子祖述尧舜宪章文武萃百圣致治之法而着之六经成而不试付其责于后人以俟其验至于今葢千有余年矣世之儒者亦尝以六经之学而窃见之于用如以禹贡行河如以春秋断狱如以三百五篇谏噫六经之用果止于是欤六经之用果止于是则儒者之责何其易塞也六经所载者尧舜禹汤文武未备之法用六经者当有尧舜禹汤文武未用之效彼章句小生斐然狂简者曾何足为六经轻重耶是自夫子既成六经之后尚为未试之书也试六经之未试使异端恶党不敢指夫子之述作为虚言非儒者责耶伋之于鲁轲之于齐梁抱遗经而不试识者不责二子而归责于时今诸君幸生明昌之朝前无阻后无系将何以辞其责问仲尼设教于洙泗之间三千之徒惟顔子为好学顔子之学夫子也歩亦歩趋亦趋终日不违于圣人之言无所不説葢师者人之模范也苟非无一之不类则未足为肖也及攷夫子之教羣弟子则异于是其使漆雕开仕对以吾斯之未能信则説其论乗桴浮于海从我者其由与子路闻之喜则曰由也好勇过我无所取材夫漆雕开拒夫子之言是与夫子异者也乃反进之子路喜夫子之言是与夫子同者也乃反贬之夫子之与羣弟子不欲其同也如此则顔子之歩趋语黙无所不同又何为而深取之耶圣人之教坯冶一陶不为贤者而增不为愚者而损今顔子则以同见取羣弟子则以同见弃岂圣人之心诚有厚薄于其间耶愿明辨之问先天下而劳者圣人之求贤也后天下而逸者圣人之任贤也侧席之劳所以兆垂衣之逸垂衣之逸所以偿侧席之劳始而不劳斯谓怠终而不逸斯谓烦汉宣帝相丙魏将事赵牧龚黄小大奔走咸奏厥功固可收视听于穆清之上矣顾乃厉精为治齐居决事皇皇然日不暇给夫岂数子者不足以代帝之劳耶抑帝未知人君之体而与下争职耶贞观之盛烝髦并兴于陪于辅于蕃于宣于省于寺于台于阁蔼然郁然于斯为盛而太宗犹谓思天下事丙夜不安枕又以兼行将相自许人才满朝而不足解太宗之忧公卿之耻也名为将名为相太宗乃夺其事而自行之置房杜英卫軰何地耶汉唐之君臣君子葢交讥之然尚有可诿者曰不知道以文王之圣翼以八虞四友之贤而自朝至于日中昃不遑暇食其劳视宣帝太宗有加焉此后世口不敢非而心未免疑者也不对姚崇即吏之奏明皇犹能之曾谓文王不如明皇乎舜文若合符节舜垂拱视天民之阜文王之勤乃如是是何劳逸之殊也主上绍履庆基闳济大业昧爽不显听纳忘倦天下咸知临政之勤明扬公举小大并进天下咸知得人之盛躬求贤之劳而不享任人之逸意者五帝其臣莫及不得已而亲事于法宫欤将如光武自乐此而不为疲欤无亦兹文王之忧勤有非后世所能概者欤其研精覃思上探【阙】圣【阙】　与前世政治之劳逸人才之众寡条陈缕数以观攷古验今之学
　　问学不可躐等盈科而进成章而达未有陵节杂施而能成者也葢孔子十有五而志于学至于七十而后从心所欲不逾矩其难如此而学记之所载一年视离经辨志三年视敬业乐羣至九年知类通达谓之大成大成孔子之所集也孔子天纵将圣尚必自十五至七十然后极其至学者乃欲以九年之速而配夫子一世之所就何其敏耶洒扫应对子游以为末子夏复以先传后倦譬之其本其末其先其后要必有所在矣其索言之以纾所学
　　问言不易立亦不易知贤者之言人皆以为是也安知其无一非愚者之言人皆以为非也安知其无一是置其人而论其理固有持愚者之説而易贤者之论矣是非贱贤而贵愚葢舍非而从是也言固不可以贤愚定其亦不可以圣贤定乎非然也圣人者羣言之所折也理之会道之极物之原确乎其不可易者也安得反以贤人之言而疑圣言之妙哉昔者尝叅观自古圣贤之论有不释于心者正其谊而不谋其利观仲舒之言则义利不可并也而文言则曰义者利之和将从仲舒乎从孔子乎县官当食租衣税观卜式之言则租税之外不可取也而周官则曰以国服为之息将从卜式乎从周公乎什一行而颂声作固传春秋者之言而县都十二漆林二十有五者经之所载也以传废经可乎闗讥而不征固孟轲氏之言而凡货不出于闗举其货罚其人者亦经之所载也以子废经可乎均输者前史之所恶虞书何以有懋迁之言羡余者君子之所讥宰夫何以有长财之赏呜呼儒者所恃以胜功利之説者执圣人之经也兹前数条反若为小人地者岂经防奥微而学者莫之察欤抑犹有近似可乗而彼得借其口欤其深思而明辨之
　　问夫子以一贯授曾子而曾子以忠恕语门人是固圣学之大原也子思氏亲出曾子之门而其言乃曰忠恕违道不逺师生之论若不相似然其説果安在耶子贡亦夫子告以一贯者至答终身行之之问则蔽以恕之一言而忠不与焉其去取殆必有谓孟轲氏愿学孔子而系曾子子思之正传其论自反则释恕而言忠其论求仁则释忠而言恕忠恕果二道耶果可析而言之也凡此皆深疑而未喻者盍明以告我
　　问治有统政有枢出天下之治者其统也运天下之治者其枢也成周之隆薄海内外为国千有七百事之接于王室者博矣而周典所载纲之以六官之职至于千七百国之品章宪令曾不少概见焉统端于内治达于外枢运于上政行于下此圣人所以好要而百事详也变周者秦因秦者汉堕六官而为九卿太常鸿胪大农典官之名杂然并列分曹析府无复所谓统与枢者而郡国之间亦不至无所禀承其治效政绩居季世之中号为优焉意者建官之本指固在实而不在名欤抑汉家自有制度不必袭成周之【阙】欤宇文氏之兴鋭欲复古尽还六官之旧大诰之作凛乎得成王训廸之意稽其所终非特不足自附于成周廹视汉世相去犹不知其几千百里据其统而治不应执其枢而政不孚此皆前古之滞论也国家合天下之庶务而总之六部系逺于近纳繁于简归末于本制官之意度越百代而上与周并肆我主上厉精为治在位在服洗手奉职精白以承休徳乃者议臣欲条陈六部之弊以谓反不若州县之详宻殆谬乎正本澄源之义明诏饬厉长贰治其怠而开其新徳至渥也葢尝窃取议臣所陈之弊尊印韨固足以杜欺伪彼之窃印而不问者独何欤严几察固足以柅吏奸彼【阙】　史之禁而听其出入者又何欤杜请谒固足以【阙】奔竞彼门虽如市而心则如水者亦可限之于一律欤此皆当今之疑议也逺决前古之滞论近判当今之疑议勿冗勿并勿迂勿陋悉着于篇以观诸君通达国体之学
　　问合天下之财以赡天下之用开辟敛散弛张予夺国家之大权也舜禹相与酬酢懋迁有无之语杂出于都俞之间未尝以利自嫌孰谓财货不当出儒者之口邪必曰县官当食租衣税置此而求其説皆先王所大禁此殆非通治体识时务之言也厥今醝茗之利至与糓粟中分通都大邑酤所入嵗计輙累数万至于制万货之低昻而一其操柄者亦曰有刀布以权之耳是四者实邦计之大本自盐防弛玩而病其一茶商厎滞而病其二私酤陵夺而病其三最病者刀布单竭乍铜乍楮虽主计者亦不能自定其説吁亦极矣涤其源疏其流本末并举公私兼济在吾儒岂无术奚必问诸羊仅异鏄軰然后可耶主上万机之暇亲御大农之籍均调齐一储神国计惟是四者之弊或未免上勤宵旰之忧凡名为士者在朝当尽其力在野当献其谋是非诸君当讲耶敢问海王之篇牢盆之法趾之刑散盐盬盐饴盐形盐之品可酌而用者有几乃若三等之酤三犯之约税茶徙茶剰茶之令其得失果如何也酒酤之古无有天汉始元之后防革多矣得失利病可考欤不可考欤古今议论之众者钱币其尤也贾谊贡禹马援张林之説岂无可资于时者邪虽然此犹前世之载也相天时因地利叅稽累朝之典章考卜五方之风俗问诸工贾访诸闾阎质诸田野要必有确然至当之防为今日献其毋以思不出位为解
　　问孔门之论圣与仁虽夫子有所不敢居其道至大固非它人之所能与也而周公之制周礼列仁圣于智义中和之间并举以教人而无所轻重夫子犹不敢以此自居而周公乃以此待天下之学者周孔岂二道邪子贡问博施济众而孔子对以何事于仁必也圣乎是仁与圣果有优劣耶仁之一字号为夫子所罕言然其立言其答问及于仁者不可缕数安在其为罕言耶至于圣初非夫子之所罕言而载于论语反不若言仁之多抑又何也夫子许伯夷以仁止目之以贤孟子许伯夷以仁遽目之以圣其説复安在耶此皆疑而未喻者愿明以告我






　　东莱外集卷二
　　钦定四库全书
　　东莱外集卷三　　　　　宋　吕祖谦　撰宏词进卷
　　隆兴元年
　　建雄军节度使知潭州荆湖南路安抚使除检校少保宁逺军节度使殿前副都指挥使制
　　文昌六府具严上将之威太微四门首列西藩之卫朕宪章乾象祗防帝居畴咨帅阃之良参总殿岩之旅通班左棘易镇名都亶孚賛册之辞用谂庶工之听具官机谋明决气槩沉雄营平奏章实立功而立论好畤经武亦能画而能兵躐勇爵以拥旄峻戎容而絶席剖符作誓夙高带砺之盟御众牧人克壮襟喉之势阅于最籍锡以命书登是南邦既頼蕃宣之略越在内服曷如拱扈之亲是用释方伯连率之封贰信臣精卒之柄眎多仪于夏篆训诸御于章沟梐枑再重饬帷宫而陪法驾周庐千列警兰锜而肃宸闱上霍邑之旄麾出嘉川之节钺并蕃徽数用鬯显庸于戏专面正朝坐制中权之劲折冲厌难奚劳外侮之攘益厉雄图毋忘丕训皇叔集庆军承宣使除保大军节度使知大宗正事封东平郡王制
　　周建国以亲诸侯用侈宗盟之庆汉置官而序九族是司属籍之蕃睠时叔父之贤首我内朝之望博稽舆诵董正皇支升之上将之坛赐以钜邦之履饬宣丕号申诏治庭具官乐易而不流温恭而有守河间学古入对三雍之宫沛献好文爰作五经之论裔袭神明之胄地依日月之华大路大旂传鼎彛于故府法言法服蹈规矩于先王向畴进律之文显陟承流之任徳齿参劭魁然祭酒之尊名实两崇展矣戚藩之冠载念齐家之要必严纠族之权示以褒仪属兹肃艾是用繇谯城之留务总鄜畤之成师践辟疆之班联式彰清静胙宪王之封域用答勤劳合集宠光布章物采于戏问鸡鸣之寝朕方形立爱之风诵麟趾之诗尔尚辑惇宗之典若梓材之来兄弟若葛藟之芘本根其追配于前人亦有辞于永世
　　龙图阁直学士除礼部尚书诰
　　三后成功首伯夷之降典六卿分职列宗伯之佐王朕详延鸿博之流共辑礼文之事孰从折必頼耆明具官秉心塞渊养气刚大蚤奋迹于畯轨晚蜚声于显途圣域策勲着玉杯竹林之属词林发藻防石室金匮之书徧仪禁路之华寓直河图之邃肆讨论于坠緖资订正于宿儒进长春官式从人望惟刺经作制斯通执古御今之宜惟统宗防元斯祛党同伐异之惑往惟励翼嗣有褒扬
　　中书舍人除翰林学士诰
　　内外演纶之职独高翰苑之清华左右持槖之臣畴若禁林之邃宻维时盛选属我鸿儒辍从西掖之联延入北门之直具官学穷壸奥文冠伦魁增主之明洋洋晁董之对发帝之令浑浑虞夏之书休有徳声最于迩列是用进陟銮坡之邃深居铃索之严虞侍燕间辅陪遗忘鬯典谟于三代新瞻听于四方近天子之光允頼谋猷之啓沃见王者之志遹观诏令之发挥往服宠章永肩素守
　　戒谕两淮守令恤农诏
　　朕观周宣之治还定安集而劬劳矜寡离散之民咸安其居中兴之业人到于今称之朕初承基绪兢兢业业以计安天下深惟两淮之间疮痍未平民力大屈流移交迹转为愍廼眷北顾用震悼于厥心间者太上皇帝数申饬守令懐辑疲瘵督趣农桑蠲赋省徭以佐百姓之急临遣左右侍从之臣分行疆场复调旁近郡耕牛振业新附所以加惠元元者视周宣有光焉朕临政愿治仰遵慈训夙夜不敢忘而边籴翔贵生齿益落自占版籍者裁什二三侨居浮寄无所系心劝之勤而应之怠其咎安在岂下吏未能奉称而尽地力之教不先欤将豪夺暴役与东作争而害农者蕃欤夫两淮吾所重也异日沃埜上腴为天下最今乃侪于荒逺雕敝之区几不为郡长民者独安取此继自今其悉乃心销沮游末力穑惇本以称朕安集之意有能帅先垦辟为诸郡倡者部使者上其名以差受宠若纵弛怠傲不如吾诏者亦纠劾以闻时则有显罚不可逭朕言维服尚听毋忽
　　戒谕沿边修武备诏
　　朕监前世治边之策责大指而削小文略近利而规后效长辔逺驭与豪杰之士共期于绳墨之外肆其封疆之臣亦越拘挛之见以为公家忠计用能辟地却敌显有丕功朕甚嘉之朕不能逺徳边虞未宁重劳士大夫藐然甚慙廼者临遣大臣尽防羣帅夙夜为守圉计至熟悉也而障塞破壊亭堠堙絶吏气伤沮武备衰减便文自营毛举细事以塞责或翫冦迁延宿兵无用之地或侵欺新附使边骚然不安或屯聚解弛莫能相壹或创艾战闘选耎退缩意者跅之士束于刀笔吏而不得骋欤将郡国之吏或不足亢一方之任欤抑货赂上流吏卒失职下亡所信欤今朕播告之修不匿厥指维尔将帅牧守其厉锋锷展腹心赋车籍马必戒挽运奉饟必丰器械必犀利烽燧必精明毋拘常守以失事机之防功多有厚赏不廸有显戮尚克钦承以寛朕北顾之虑则予汝嘉
　　代宰臣以下贺上太上皇太上皇后尊号礼成表
　　尧仁舜孝际授受之昌期地察天明极形容于丕册四方来贺万福攸同【中贺】窃稽上圣传序之符实贯千载休嘉之运纂图储禁日重光而月重轮养志宸闱干称父而坤称母大矣承顔之庆温然归美之诚虽荡荡无能名岂容拟议而业业致其孝当尽显扬肦中禁之丝纶集曲台之弁冕金声玉振断以渊璧合珠聫焕为丽藻赫奕礼文之备昭华容物之陈歴吉日而协灵辰肃将缛典蜚英声而腾茂实并受鸿名有识有知以呼以舞监明皇之至道如彼其卑考顺宗之应干莫能相尚有开盛旦尽掩前闻恭惟尊号继御丕图奉承慈极于帝其训辑三纪之睿谟自天降康增两宫之神防肆上仪之具举纷协气以横流臣等幸列迩僚欣逢昌会旅虞阶之兽舞合汉殿之嵩呼资始资生既懋显扬之报得名得夀永储锡羡之祥
　　代提举国史进神宗哲宗徽宗皇帝国史表
　　三后在天轶鸿猷于今古百王冠徳纪茂实于典谟爰勒信书上干乙览【中谢】窃以炎宋开万年之祚裕陵发六叶之祥丕显哲宗于皇徽祖渊神心之相授炜圣烈之增光载纉武功叠西湟鄯之绩称秩元祀踵原庙丘泽之规纷纶图牒之符璀璨梯航之贡辑众髦而建学嗣养化源宪六典以训官世严朝着前揖商王之躅俯卑唐帝之橅运启中兴统承丕緖南阳基命建武之元号重开东观防书太初之后阙不録博延硕学论次旧闻迨继照以龙飞甫终编于麟获视诸故府配五圣金鐀之藏副在有司为千载石渠之镇于斯为盛莫之与京恭惟尊号孝通神明诚賛化育有典有则仰思祖武之绳记动记言下协孙谋之燕播诸琬琰炳若丹青臣职总编摩功慙润色莫测乾坤之蕴苐输铅椠之勤述羲农黄帝之书既垂成式由尧舜文王之道愿轸宸
　　唐定襄道行军大总管破突厥露布
　　尚书兵部臣靖言臣闻春秋复九世之讐世宗遵而命将匈奴直百年之运宣帝因以受朝涤荡平城之忧焜燿渭桥之谒惟今盛烈跨古鸿猷遵制扬功雪上皇之宿愤陈师鞠旅空大漠之鬼区日月清明华夷震叠恭惟尊号勇智天锡圣敬日跻屈羣防于筹帷定一尊于宸极武王载斾躬戎辂以濯征骠骑扬旌受将臣之成算同文同轨来享来王矧突厥之鸱张播颉利之凶虐猖狂瓯脱屈强穹庐自鹿失于孤隋益鸱张于絶塞有开帝统肇举义旗羌髳佐周滥预称戈之列貉燕助汉粗输致骑之勤恃其鸣吠之劳肆厥飞扬之志二三其徳大弃齐盟千万为徒长驱丑类涨烟尘于亭堠通烽燧于郊畿尚示涵容未加惩艾益纵癸辛之恶来窥戊巳之屯众叛亲离人怨神怒爰奋张于虎旅用蹂践于龙城臣等职在戎旃任专将钺简竒兵之锋鋭出问道之空虚扼定襄之襟喉从天而下捣可汗之肘腋击地而惊柴绍蹀血于金河李勣搴旗于通漠孝节当常安之道万淑临畅武之区烝徒腾跃以鹰扬小丑遁逃而鱼溃颉利乃收合余烬包藏祸心外虽効于牵羊内实懐于首防公挟诏使阴拒王师臣等申儆戎行径度沙碛太白入月星垂灭狄之祥高锋彗云士倍禽王之气举轻振槁破易摧枯颉利委弃皷旗散亡族帐山空谷静周章大泽之迷路絶刀摧沉痛穷途之哭措身无所束手就擒恩融瀚海之冰化解氊裘之俗斯皆明谟先定睿略遥临壮藁街侈大之观轶禹贡要荒之服臣仰承神指亲覩骏功奉西域都防之觞敢忘典礼开参天至尊之道用畅威灵
　　唐辽东道行军大总管平薛延陀露布
　　臣闻电撃雷震瀚海饮冠军之马星流彗扫燕然勒车骑之铭憺义勇于龙荒纪鸿勲于麟阁厥开昌会克对前休布大喜于幅员清妖氛于夷貊恭惟尊号布昭圣武纠防天刑基王迹于并汾定帝都于闗洛一怒以安天下奋厉皇威四征而绥兆民扫除羣秽璿玑自运宝歴常新邈铁勒之封疆有延陀之部落世传酋长虐始夷男乘突厥之败亡据尉揵之险阻会逢休运懐辑逺人犀甲熊旗燿幽都之部落骍旄虎节荒大漠之山川当为不侵不叛之臣反肆争地争城之战公遣度设暴伐思摩升岱宗之燔柴将封玉检彻甘泉之烽火遽上羽书方推毂以启行已搴旗而报防自怨自艾来享来王愿联姻于天家以增华于戎索三星在户既愆纳币之期六月出师未正交侵之罪不烦邦宪自触鬼诛济凶狠于多弥致剪屠于回纥蠢兹余种保彼遐荒欵鳯阙以归诚饬虎臣而将命推招擕懐逺之义兼取乱侮亡之权臣等统率烝徒导扬徳意为鹅为鹳整师律以无哗如熊如罴肃军容而不犯招徕流散慰拊伤残薛延陀首领咄摩支隂蓄豕心潜摇虿尾敢以伤弓之众輙兴甲之谋臣等振厉偏禆激昻行伍外兵云合得以敌攻敌之机骁将风驰有先人夺人之勇速如破竹易若建瓴长驱名臣当户之俦尽籍瓯脱穹庐之地咄摩支遁于荒野辱在泥涂虽逃幕府之威终纳轺车之欵氊裘震叠沙碛肃清斯皆圣算无遗庙谟独运授成谋于撙爼开逺略于边陲臣备数行间献俘阙下左执律而右秉钺愿先周乐之容东渐海而西被沙共纪禹功之盛
　　汉使谕莎车诸国檄
　　葢闻天下之大义当混为一惟大汉继五帝末流接三代絶业薄海内外悉主悉臣雕题凿齿氊裘卉服之伦交臂受事请命下吏唯恐居后间者荤粥氏虐老兽心奴虏欧役以剪尔诸戎尔诸戎兽骇鸟散荡折离居遐萌为之不安世宗武皇帝奋其武怒提干将而叱之蹂轒輼荡瓯脱逰魂余种自窜于北方寒露之野于是中西域而立幕府信臣精卒列屯相望所以拥右尔诸戎甚厚尔之父子宁而蓄马蕃者非我其谁使之是我有大造于西也莎车小丑反易天常贼杀其主恶暴西域自知罪成与汉吏相恨絶隂结旁近种豪苦虐汉使隔絶都防归计匈奴洿辱聚落大为诸国羞陛下赫然欲诛之意未尝有忘使者奉隆委将明威建彊汉之节以镇抚百蛮亲见狂冦桀骜廼选耎畏缩堕先帝所建立以贼遗君父非人臣之节也用敢尽精厉气皷行而西为士卒先惟尔西域诸国剖符析圭为汉藩辅嵗时之嘉入觐出聘冠葢交道恩礼笃厚四夷莫不闻今莎车首败职约以古法当诛所同愤疾苟挟持两端久留天诛隂拱以观其孰胜则灵旗将回指于尔有邦矣其赋车籍马深入霆撃以钦承天子威命鄯善蒲犂猎其南月支疏勒震其北四面并进类祃厥宗若乃莎车骑君都尉之属刼于彊暴不能自还防死侥幸以逆执事之顔行骈首就戮无以自白使者为诸君羞之矧今大汉兼制八荒覆以威徳兵锋所向无不震壊抜姑师之旗屠大宛之城竿安归之首陵车师之垒犂谷蠡之庭羁姑翼之颈皆诸国所亲覩此黄帝之兵非人之力天之福也夫明者起福于无形销患于未然以区区莎车而欲抗堂堂之锋犹践薄氷而待白日岂不殆哉如能解散前恶捕斩渠率封爵之科具如甲令苟走险阻耆卤掠使西域父子不相聊则使者职在讨除分当相直必草薙而禽狝之尽根株痛断乃止祸福之原唯人所召毋狐疑犹豫为知几者所姗笑檄到咸喻陛下意毋忽
　　唐河北招讨使谕诸郡檄
　　葢闻忠臣见危致命唯徇国而不回义士杀身成仁虽丧元而弗避志吞蛇豕气薄虹蜺迄成万世之功率由一念之烈我国家肇造区夏大拯生民夀富安佚本人情仰追三代之主仁义公恕统天下俯同七制之君上际下蟠南洽北畅日中则昃数必倚于亏盈城复于隍运自分于否防奄妖氛之充塞来丑虏之凭陵逆贼安禄山悖虐凶酋腥羶遗孽鸟言夷面始服役于朔陲狼子野心旋承恩于魏阙阳饰佞防之态隂懐窥伺之图峻宇雕墙锡中都之甲第高牙大纛总数路之戎师焜煌御府之珍络绎内饔之膳示之利器授以大阿骋其不道之谋肆厥无厌之欲反书既彻逆焰遂张囊血射天毒更逾于枭獍吹唇沸地众竞集于犬羊震荡两都并吞百郡幕府拥旄分土仗节临戎守孤垒之空单抗凶徒之猖獗九河俱溃屹砥柱之中存万室皆灰岿灵光之独在幸英豪之响应连城邑以景从清河拥士马之强常山正鲸鲵之戮李郭合从于河朔许张扞蔽于江淮斩将搴旗纷防书之踵至执讯获丑沸告语之交驰挟泰华而压鸿毛倒江海而沃原燎灭虏之勣指日可期惟通都巨镇之公侯暨精卒鋭兵之将率游居之侠邑里之雄佩玉执圭当懐五世相韩之旧冲冠投袂必兴三户亡秦之心勉自激昻共为掎角或穷搜其巢穴或雄制其襟喉或邀击于前或横冲于后切新都之舌用执仇讐然郿坞之脐以威奸慝论功行赏舍爵策勲积甲与山齐永息烟尘之警取印如斗大益坚带砺之盟若乃辱在盗区污于伪爵顾荣之从陈敏夫岂由温峤之奉王敦葢非得已其念去危就安之计各乗转祸为福之机执厥渠魁溃其肘腋不特捐胁从之累又将开封拜之科车同轨而行同伦再成乐土弓载櫜而戈载戢一洗凶墟檄到如章书不尽意
　　汉太史箴
　　史官者万世是非之权衡也禹不能褒鲧管蔡不能贬周公赵盾不能改董狐之书崔氏不能夺南史之简公是公非举天下莫之能移焉是故人主极天下之尊而公议复尊于人主公议极天下之公而史官复持于公议自古有国家者皆设史官典司言动凡出入起居发号施令必九思三省奠而后发兢兢栗栗恐播于汗简贻万世之讥是岂以王者之利势而下制于一臣哉亦以公议所在不得不畏耳汉绍尧运置太史令以纪信书而司马氏乃父子纂其职轶材博识为史臣首迁述黄帝以来至于麟止勒成一家世号实録武帝廼恶其直笔刋落其书于戏亦惑矣公议之在天下抑则扬塞则决穷则通纵能削一史官之书安能尽扼天下之笔乎窃推官箴王阙之义博稽史氏之本末而为之箴曰若稽前圣治浃多般记言纪动爰立史官千载之日坐致尺牍不爵而荣不刑而辱正色立朝是是非非以死奋笔万夫莫移降周迄秦鼎传汉氏若谈若迁令于太史廼防金鐀序次旧闻本末闳阔裁成帝坟六世躭躭防前文过删落编简俾无或播曰帛可卷曰竹可刋人心之公终不可谩逺付百年毁誉自定侈大之名播在民听惟是史防平如权衡恶弗可损善弗可增徳之休明登我王道虽絶不窥自成典诰造行或惰自亲其文谀辞虚美统纪放纷公议攸存万古一揆岂兹小臣所能轩轾迹出于履影出于形反求诸己光流汗青君举必书用辑衮职史臣司籍敢告执防
　　汉廷平箴
　　廷尉天下平而廷平者复廷尉所取平也维汉孝宣皇帝中兴炎统原念刑重之弊实秦十失之一廼地节三年十二月初置廷尉左右平四人秩六百石求明察寛恕黄覇等以充其职季秋请谳帝常幸宣室斋居决事狱刑号为平矣夫狱重事也人之死生存亡于是乎在棰楚之下情实倒置首尾衡决治狱者竞以深文峻诋为功奏当之成鍜链周宻虽臯苏复生欲平反之厥路无繇每嵗之冬案牍上于王府者充栋宇汗牛马时君养尊于上槩以簿书期会视之漫不可否一以委吏吏得以出没变化售其私欲希望风指排抵怨讐彊者以势免富者以贿原民用怨讟上干阴阳之和则虽置廷平之官尚何益哉必如汉宣帝之厉精为治哀敬折狱然后官不虚设矣窃防绎建官之指而作箴曰
　　于赫万乗三尺所出喜舒怒惨发言成律厥势虽利厥理实难哀矜庶狱治忽所闗自古在昔相授以仁谁生厉阶虐始于秦有赭其衣有丹其书左鼎右镬民气不苏皇矣中宗时汉之隆顾瞻苛法震于清清原正本乃立廷平自霸以降拣择维精惟是廷平刑之司直匪君之明曷举其职民之多辟百诈一诚面柔背损阳逊阴争我心匪鉴妍媸或蔽我心匪衡重轻或戾赤墀议法会弁如星或此之失咳唾笑嚬秋官莅刑致辟圜土在彼之害鈇钺斤锯已断不续已死不生敬之敬之罪疑惟轻法行自贵赦行自贱允执厥中没齿无怨至言不烦贯之以恕廷臣掌宪敢告御
　　汉灵旗铭
　　古之帝王必兴神物以前民用自有熊氏接万灵于明廷设五旗五麾用征不譓震曜万国然则尚矣惟汉武帝雄材大略志清六合命将出师徂征多罪雷霆之下无不陨灭蠢兹南越阻兵称乱将奋扬武旅致天之讨廼乞灵于大神告祷太一以牡荆画幡日月北斗登龙象太一三星命曰灵旗太史奉之以指伐国旗之所指风云前驱隆隆猎猎胜气先见锋刃未接固已落敌人之胆矣用能墟其国俘其王竿首北阙为万世戒然则建灵旗而前军旅所以畅天声壮戎容作士气岂直禳禬厌胜而已哉敢追纪其烈而为之铭曰
　　中宫天极太一常居上帝神兵森列六虚在汉世宗布昭圣武钜典骏功戎纪交举考图数贡南越不庭爰整其旅命将徂征廼禋廼祀廼为兵祷肇新锋旗奉将天讨三辰在上式昭其明史臣司之以先启行夭矫晻霭灵风扶斾渎鬼岳祗犇走来会舳舻千里虎韔镂膺士倍其气以莫不增星旄雷烛海波如席砰磷郁律水怪扫迹蛮蜑落胆堕防失戈获其大丑烝徒凯歌抗旌言还献功社稷矞云荣光左承右翼奉时辰牡报以克诚丹厓龙荒镜清砥平秦建茸头实凭巨梓侯今之制轶于惇史孝文行师鸾旗在前侯今之制与之并传于惟神物勅我威命肆勒铭章以鸿厥庆
　　唐大弓铭
　　唐太宗文皇帝躬秉威械斩刈四方之蓬蒿创为大弓长矢度越常制讨刘黑闼之役突厥驱其犬羊干我旗鼓亲御弧矢以却之氊裘之君传观其矢震叠种落厥后余大弓一长矢五藏之武库凡郊丘重礼则陈于仪物之首以侈大武功椠人墨客更相夸燿而不知太宗之徳有超然出于武功之外者葢尝谕近臣曰近得良弓十数以示弓工乃曰脉理皆邪朕以弧矢定四方犹失之况于治乎廼延羣臣更宿中书内省朝夕询访呜呼勇葢天下而守之以怯功被四海而持之以谦大哉修身之弓诚后世子孙之所当宝也是宜防绎厥防以显诗之昭示无极廼为铭曰
　　丕显太宗肇开有唐气吞四海弓矢斯张制兹大弨神武是奋贲育絶髌挽不能寸躬讨乱略浴铁千羣手提威弧雄入九军控鸣镝日规为小犇星激电氛祲一扫左落欃枪右射天狼声如摧山万众莫当名王酋长传观金镞汉箭有神震叠荤粥武功既抗益戒益勤以近取譬爰告迩臣朕得良榦谓弓之选谂于工师鉴裁实舛维是戎器昔所自亲犹弗徧察况于羣伦廼延众髦燕见防绎絶力絶徳两臻其极防府旧物百世有煇人侈其观我服其规象弭袭藏郊庙荐献修身之弓与之俱奠煌煌白羽焜燿丹墀矫思之矢与之并垂威灵在天余烈在地播以铭诗用告来裔





　　东莱外集卷三
　　钦定四库全书
　　东莱外集卷四　　　　　宋　吕祖谦　撰宏词进卷
　　讲武殿记
　　天锡艺祖神武大略表正万邦灵旗所指四方君长堕玉失舄归地王府东南一尉西北一候灌烽灭燧开炎统丕丕之基廼辟秘殿名以讲武燕朝穆清神心经纬四征九伐咸入睿算上延良平借箸运筹之谋下程贲育扛鼎揭旗之技沈几于尊爼之间收功于疆场之表巍巍乎是殿之建实王业之源也臣窃稽前世英明之君智略之臣制为宫室城观以志武功者众矣殿以昭武堂以起义楼以筹边城以受降府以折冲驿以筹笔虽皆随世以就功业然卑汚蹇浅莫能与先王并駮乎无以议为也惟我艺祖之兴阳开隂阖躬接于天原念五季不纲黥髠盗贩僣窃名字尨乱钩裂三光五岳之气分蚩蚩之氓陷于水火莫能自拔并告无辜于上下神只于是手提干将为民请命干戈所麾如雷如霆无不震壊肆其宏开广殿建讲武之嘉号者岂乐佳兵而黩武哉圣人之意以为古之聪明睿智神武不杀者皆勇智高出一世【阙】策先定用能削平僣乱纳天下于太和之域则储神基命之地端不可后想夫潜心是殿旋干转坤翫彊敌于股掌之上一发而平泽潞再发而下淮扬三发而定荆湖不待下劒门之险而固已制孟昶于轩陛不待告畨禺之防而固已收刘鋹于堦墀不待堕金陵之垒而固已缚李煜于几席虎臣骁将受成黼扆如泥在钧如金在镕一听陶冶功成事定迄不自知其所以然非神武大略卓冠百世之表孰能与于此窃迹明堂玉版之所纪若开宝五年召进士安守亮等对于是殿六年又召进士宋准等覆试于是殿八年召契丹使观射于是殿是知艺祖之世绛纱玉斧清跸羽扇临于是殿者殆无虚嵗所以大武功而清宇宙其贻厥孙谋之意逺矣至于干徳之元凿池习战太宗之世筑台大阅皆袭讲武之称其昭示禁暴戢兵之训一也鸿惟是殿之建开天辟地创我宋无疆之宝祚上与虞舜干羽之两阶同条共贯彼栢梁徳阳之制崇侈光丽奉已而不在民者曷足称于圣人之门哉用敢发扬景铄播于亿万斯年俾勿壊臣谨记
　　隆儒殿记
　　仁宗皇帝皇祐纪元之三载宪度鸿明风化浃洽折六艺统壹圣真老师耆儒济济在列廼制诏有司朕绍休圣绪乐与据经守古之士燕见防绎存神索至用缉熈日就月将之学肆开邃宇广迩英之庐以为讲贯论説之地顾扁榜之名未立惟一二左右之臣汝为臣度等言陛下尊隆儒术肇新广殿亲屈帝尊博延承学之臣右文之风推校千古无所与逊臣不胜大愿请冠以隆儒之名丕谕圣志臣昧死以闻制可其请是维文教之盛照映国史赫赫若前日事臣幸得以鈆椠待罪追述闳休以贻罔极臣之职也用敢拜手稽首而为之记曰道待圣人而尊故儒者之是非必百世俟圣人而后明自三代以来尚文之主史册相望襃衣博带禹行舜趋肩相摩于朝盛于稷下论于石渠观于桥门议于白虎洋洋乎声明文物去洙泗不能以寸然束于诂训泥于古陈滞固疎阔弗知合变质之以金糓甲兵之问试之以浩穰要剧之地则惶骇眊无所措其手足甚者诵六经以文奸言逢君之欲傅之古谊私龙断以猎高位为世所患苦豪俊轻侠凭陵翫侮以儒为戏而真儒硕学与防其耻淳于髠之徒至讥评子思以病孟轲久矣儒者之不见信于世也如汉高帝宣帝世所谓英主槩以儒者为无益于治乱之数间登用一二【阙】　　事貌敬而心不随特以为朝廷之羽仪太平之盛【阙】而已上以名求之下以名应之其不见儒者之效也宜惟我国家圣圣相授尊道贵徳以实不以文及我仁宗皇帝绍天觉民表章儒术路门经幄咨诹讲肄言成典谟以隆儒之名登诸扁榜风示天下羣士慕向异人并出辅成四十二年冠古之治真儒之效白于当世向之诋訾儒术者前倨后恭自咎自悔摅子思之宿愤刷孟轲之余耻千载之是非至是而始定信乎道待圣人而尊也臣又闻之汉肃宗皇帝幸阙里祠孔子命儒者讲论帝谓孔僖曰今日之会宁于卿宗有光荣乎僖对曰陛下亲屈万乗此乃崇礼先师增煇圣徳至于光荣非所敢承夫区区肃宗固不足以仰望仁祖窃尝借是説而论之则仁祖之创殿制名臣亦将曰此乃隆儒稽古增煇圣徳岂特儒者之光荣哉臣既述其事谨待制防而勒之石臣谨记
　　祥符四夷述职图賛
　　臣仰惟真宗皇帝润色祖业统辑羣元连四海之外以为带九夷八蛮禀卬太和枝附叶着上古之所未臣人迹之所不至莫不梯山航海奉琛走贡史不絶书府无虚月祥符纪元之九嵗正月资政殿学士臣殊始奏以占城兹沙洲卬部蛮相继入贡请图其道路风俗人物衣冠以付太史帝俞其请四月诏礼仪院修四夷述职图时判鸿胪寺臣复以注辇入贡列诸绘事帝以其未广申命订正以侈一代之伟观是图之揭会八荒于坐隅敛万里于咫尺禆王当户氊裘卉服咿嗢睢盱照映宝轴岌若飞动固可以伯仲成周王会之篇舆台唐室职贡之图矣臣窃原圣意岂徒丹青藻色夸诩于无极哉所以昭示后圣惇徳允元蛮夷率服之成宪尔用敢墨笔操牍拜手稽首而为賛曰
　　宋继古帝跨唐轶虞湛恩布濩外薄海隅于皇真宗垂拱而治南洽北畅东渐西被日域月桂海冰天逾沙轶幕叩闗请前火齐错落浮琛沈羽道路如织归我天府春王三朝九夷賔将庭燎晰晰璧玉华光削袵解辫十百其耦象胥环人傧相先后廼诏曲台廼命鸿胪裒工之良是绘是图咫尺滇池跬歩瀚海狼居龙堆灭没晻霭丹厓铄石黑水流澌一幅之间气候屡移【阙】


　　古先哲王左图右书迭相经纬百世楷模在帝仁宗增光四叶鉴于前代宪章鸿烈延阁广内典籍之渊并列美恶有万其籖殿帷深靓旁搜博采播诸宝绘揭为规戒金铺玉户丹青相宣邦国若否瞻之在前土阶都俞九官厎绩就日望云不违咫尺攀辕折槛还笏挽裾凛凛生气凌铄坐隅璇室倾宫怠敖侈丽图其覆轮危竿欹器廼发天藻奎画云章廼示弼臣导其賛襄紫宸仗退防心太古槐龙转阴寓目缣素拱揖令王为吾友朋想像昔贤为吾股肱翺翔周览一息千载缉熈圣学兆民永頼汉画西阁尧桀并彰唐设连屏以镜兴亡昭哉宝图超唐絶汉扬厉硕休下臣之賛
　　汉高帝未央宫上夀颂
　　帝王有至乐而王天下不与存焉曷谓至乐曰以天下养是也汉高帝混一区宇极四海九州之奉以致养于太上皇五日之朝龙旂鸾辂雷动星陈风天下以纯孝其践祚之九年冬十月淮南王布梁王越赵王敖楚王交朝未央宫成置酒前殿高帝奉玉巵起为太上皇夀殿上羣臣皆称万嵗欢声洋溢如雷如霆窃意高帝蹷秦诛项帝制天下之乐未若奉巵之日也夫天以天下与王者易以天下之养与王者难王者得天下于天易得天下之养于天难博稽五三六经之传鲜有两得者惟高帝独介古今罕见之鸿休举简编未书之盛典想夫奉巵之际天华爽霁云物効祥陛防殿帷函被光景玉巵举而天下为父子者定歴数四百年之汉上仪伟观前后相望而未央之会于斯为盛卓哉煌煌丕天之大律不可尚已是宜命鸿生硕儒作为歌颂播之乐石以逺非常之庆攷诸载籍阙然不传谨援束晢补亡之义而作颂曰
　　天造草昧云起龙骧赫矣髙祖肇域万方洒扫羣秽武骑聿皇拓迹开统炎祚灵长至乐无极太平有象其乐维何以四海养其象维何两宫相望法驾问安肃陈天仗时惟九年未央落成阙庭神丽左墄右平浮柱飞榱俯视列星路车乗马莫不来庭帝谓羣公朕提三尺头如蓬葆履冐锋镝登兹治安用克考室实惟察父教诲之力咨汝典客显设鼎彛咨汝奉常緜蕞其仪供张前殿毋敢不祗燕飨诸侯慈顔是怡陛防百重鸾旂的歴辇降云霄划闻鸣跸庶邦冢君骈玉交舄鼎臑爼胾笾豆有秩文始之舞干羽低昂金支翠旌蹈厉发扬安世之乐四垂高张轰豗融冶鸟兽跄跄亲屈帝尊顿首丹地挹彼注兹防樽盎齐奉巵太上融融泄泄以祷以祝万有千嵗貂蝉鵔鸃驩声传胪日华五色岳灵三呼祥风和气蜿蜒扶舆泛漾璧珰披拂绮疏高祖圣孝焜燿民听温凊宸极举觞告庆高祖圣功幅贠耆定仰以寜亲頥神渊静鸿化浃洽咸防陶甄比屋考叔连墙闵骞夸大休嘉作此颂焉飏于石渠以谂儒先
　　唐太宗两仪殿上夀颂
　　天子之孝以养志为主清跸三朝不足以为乐惟威加四海冠带百蛮大荒絶域莫不归职贡于天府然后足以仰称付托之重而尽养志之孝也唐神尧皇帝脱屣万乗与造物者游廼手挈神器授于太宗太宗开干阖坤身济大业以增辉神尧之丕绪西突厥之盛古夷狄莫强焉廼烜威赫徳膺受封册遣使来庭神尧嘉嗣圣威徳之逺覆亲宴使者于两仪殿谓长孙无忌曰今蛮夷率服古亦有乎无忌上千万嵗夀神尧喜以酒属太宗太宗顿首谢复奉觞上神尧夀惟神尧传序之明惟太宗养志之孝两臻其极夀觞之奉醇风和气陶冶八纮忻忻愉愉如醉醪醴岂非邦国之大庆千载之絶会欤彼昆邪之降狼居之封渭桥之谒亦足震詟夷狄然有其功而无其时虽欲霑余沥于两仪之觞不可得已窃推美盛徳之形容而作颂曰
　　烈烈盛唐明两作离何天之龙提地之厘于赫太宗功徳峩巍原念养志圣孝所基燀威王灵铜虎四驰大荒絶漠磔裂分□鸿业崇成泰山四维突厥遗种崛强于西沐浴元化卧皷息鼙来请来觐同我昌期帝谦不居穆然深思告庆慈极功敢自归神尧嘉止张宴两仪日月重华芝葢相差尔公尔卿冠佩绅緌燕及戎使睢盱嗢咿曵星之髾歴天之旂雷轴电鞭翠华葳蕤乐舞破阵金石埙箎噌吰镗鎝蹈舞僛僛需云上覆湛露下滋睟表粹温载发畴咨嗣圣继统要荒来威高视羣辟孰盛与夷付托之明无愧烝黎百末防酒酌彼金罍爰属嗣圣隤祉介祺卒爵而釂融融怡怡帝拜稽首上万夀巵嵩呼鼇抃声沸丹墀干闿坤怿丛祥効竒珍符瑰产如丘如坻天子之孝匪循近规五岳为豆四溟为罍孰为冬温仁恩抚绥孰为夏凊义武发挥懿兹文皇懐逺招携泰和洋溢显扬有煇发越轩陛陶冶郊畿布濩郡国旁魄边陲父尧子舜前创后随一人有庆庶绩咸熈对扬景铄作此颂诗勒之玉版以永厥垂
　　建隆编勑序
　　太祖皇帝受命穆清肇造区夏建隆之元号为天地重开廼命左右之臣条定宪章论次律令创业垂统为万世则越四年七月己卯判大理寺臣仪上建隆编勑四卷宏规丕矩易简坦明揭于象魏藏于有司职于秋官颁于郡国用启佑后圣继继承承咸以正罔缺确乎致治之成法也臣涵泳圣涯固不足以测知乾坤阖辟之蕴然职在翰墨其可以词语浅薄为解谨斋心极思而序之曰一天下者必不嗜杀人然后定惟五代之乱彊凌弱众暴寡无知之氓奔耆骋欲眎三尺法犹弁髦土梗而大弃之夺攘不忌剽刼显行上之人厌苦其难治于是为壹切之法以求胜民不师古始堕壊先王金科玉条之制相夸以虐相高以险竒请它比溢于几阁黠胥老吏生死于簿书之间犹不能徧识千机万穽罔民而纳之死悍臣酷吏奋髯抵案斩艾击断专决不请骈首就戮血流波道民举足而蹈陷穽侧身而入河海靡衣媮食不为终日之计时君偃然自以防民之具高视前世然法出奸生令下诈起奸宄无穷而鈇钺不足凶威毒燎腥闻于天上帝震怒崇降罪疾亦罔克永世惟我艺祖奄受方夏代虐以寛当宁太息思欲涤除苛法拨乱世而反之正深诏通明平恕之士傅以经谊蔽以人情成书之布前目后凡较然画一以四卷之简而驭亿万生齿之繁风流笃厚禁网疎阔斯民安土乐生不敢以身试法骎骎乎圄空刑措之治矣昔之为法愈多而犯法亦多今之为法愈寡而犯法亦寡昔之防民日严而民日慢今之防民日寛而民日谨昔之吏屈首朱墨而不足今之吏从容画诺而有余是知为治之道果在此而不在彼也深仁厚泽克开厥后民之戴宋永永无穷后世虽有作者蔑有加于此矣世之议者或谓艺祖之法以威克厥爱为主臣窃以为圣人之用刑若医者之用药当疾之初平药石未可一朝去也必俟元气稍胜则药石稍损元气俱复则药石俱捐艺祖拔民于水火之中如疾之初平者也故于前代之刑犹存十一于千百至于后圣教化益明则刑益轻庆厯嘉祐以来鞭笞之罚不上于士大夫实推本艺祖好生之徳孰谓其尚威乎臣惧后之有司不察艺祖制法之原谨复列之于末以告来者臣谨记
　　承华要略后序
　　臣闻基天下之命必建储后以承圣统养天下之源必缉典籍以熈圣功古先哲王登崇主鬯以尊宗庙而重社稷罔不镜之以前代之载衡之以六经之言硕师良傅左提右挈吉人正士前导后陪广夏细旃之上洋乎歌讽诵之声发焉焕乎山龙藻火之文具焉用能刚健笃实辉光日新润色鸿业永永无极臣仰惟宋受天命圣圣相传硕大骏伟之治旷百王而軰五帝渊谟丕训宏纲懿典不劵契而同不凿枘而合不胶漆而附不衡石而均隃时歴纪若出一日虽老师宿儒欲形容列圣心传之蕴殚精研虑终莫能望其端倪窃尝问诸太史氏侧闻真宗皇帝天禧三年八月制立升王为皇太子始锡之以元良述继之以六艺箴又申之以学书劝学歌吟之属至于品式备具本末闳阔则复有承华要略之书焉越三年九月召宰辅宗室近臣俾之纵观然后知我宋之重规叠矩万世一辙者亦惟培养天下之源而已当真宗皇帝之时天清地寜弓弭矢箙覆露生息极炽而丰升中岱岳亲祀汾阴声融金石光溢云汉固可以独观昭旷垂拱视天民之阜矣顾乃留神于垂裕后昆之原豫建太子以定国本爰因乙夜之览博采载籍搜补青宫要纪之阙遗勒承华要略十卷昈分彪列昭如日星亲发睿藻断以賛述用为辅养圣功之具想夫书之所载问寝视膳之规齿胄入学之训大纲小纪洪纎钜细无乎不闻厥后仁祖四十二年之治巍巍荡荡洗万古而空之者是书抑有助焉是宜列圣宝之以为成式藏于宗庙副在有司增前星之光源少海之润蓄灵拥休万世永頼诚丕天之大律也臣窃考两汉以来明君良臣属意于邦本者多矣贾谊治安之策言虽忠而道则踈义府承华之箴言虽切而心则诈元稹教本之书言虽华而要则寡用智囊【阙】家令则辅之非其人开博望延賔客则处之非其地养之无素导之无术无惑乎其治効之卑汚蹇浅也使其获窥我宋承华要略之书殆将兴河伯望洋向若之叹矣惟舜禹执中之训足以拟是书圣学相传之妙惟文王世子之篇足以拟是书圣学色养之诚世之相后数千载若合符节信矣圣人之无两心也若夫精义入神眇然出于翰墨之外者顾臣何足以知之
　　试卷六篇
　　皇兄保大军节度使除检校少保河阳三城节度使权主奉呉王祭祀进封加食邑实封制
　　门下宣制阃之威夙重维城之望典宗藩之祀载通左棘之班乃睠英贤素推近属爰举陟明之律肆疏易镇之荣播告路朝诞敡涣号皇兄保大军节度使某慈祥而肤敏信厚而忱恂动思法度之循居逺竒衺之习总羣书而奏七略蚤是正于词林献雅乐而对三雍亦裁成于治具蔼然誉处达于聴闻自席宠于斋坛益蜚声于属籍棣华韡韡增光伯仲之联瓞緜緜袭庆神明之胄朕仰观英祖之遗烈有懐呉邸之贤王时惟闻孙允蹈前宪肆简克家之懿俾膺摄祭之权分彛器以展亲贲之物采归脤膰而致胙享以忱诚是用眎亚保之仪更大邦之节篆车希冕于昭命服之华豹尾神旗有赫元戎之重出盟津之新组上鄜畤之旧麾申启国封陪敦邑食于戏因心则友朕方隆兄弟之恩继别为宗尔尚衍本支之绪往肩吉履式究令猷可特授检校少保河阳三城节度使权主奉呉王祭祀进封加食邑实封主者施行
　　周师氏箴
　　谏之道有三难焉曰逺曰疎曰骤逺则势不接疎则情不通骤则理不究其言之不行也固也彼周设师氏之官渊乎其用意之深乎师氏之官实居虎门之左而诏王以媺者也其势近其情亲其言渐若江海之浸膏泽之润日加益而不知焉周公之设官三百六十官必掌一事事必寓一意而师氏独列地官之属实周公致意之深者想夫成周之隆出入起居同归于钦发号施令同归于臧者师氏抑有助焉昔周太史辛甲命百官官箴王阙而虞人之箴独传窃意师氏之所献必反覆防绎辞顺意笃足以为百代箴防之法然求之于蠹书漆简之中虽断章片辞邈不可得是可叹已用敢追述其事而为箴曰
　　若昔忠臣格君之非启心沃心日化月移虽有嘉猷情或未信势疎地逺千説一听苍周之兴稽古建官左右贤俊治格多盘时惟师氏诏王以媺巽以入之曰义曰理原念媺恶水火背驰火盛水竭媺胜恶微燕闲穆清诚意恳欵先养所长姑置所短性复其原善迎其端辅翼圣学功不可刋侈丽之欲将发复止暴慢之虑将萌复已师氏之谏惟一惟精君失无迹我谏无形于惟辟王独制万乗必求畯贤举以自近旦承暮弼前賛后襄气体黙移其道大光茍不鉴此正直屏弃仆之臣诺诺唯唯堂下日逺堂上日高虽复虚宁乌知民劳圣人复作斯理不易小臣司防敢告执防
　　代提举编类圣政所进建炎绍兴诏防表
　　臣某言舜厯在躬大一人之圣孝尧言布下辑三纪之睿谟爰勒成书上干乙览臣某诚惶诚恐顿首顿首恭以光尧夀圣太上皇帝道参覆载功冠古今凡诏令之播敷若风雷之皷舞辨邦诬而刋谤史前烈用光弛党禁而録后昆士气如洗辟正路以来箴谏塞幸门而严宪章饬革辂以劳军万屯思奋肃芝车而耕借九扈告丰恤刑必至于无刑急士并收于多士揭于象魏固井井而有条飏之康衢亦洋洋而盈耳登防和之休运启授受之公心继照云初增光是笃肆趣朌于宸指俾具设于攸司肇自建炎之元及纪绍兴之号旁加裒集胥协编摩言如丝而出如纶昭华简册大作纲而小作纪布列章程集致治之楷模萃保邦之轨辙于帝其训与时偕行恭惟皇帝陛下明两作离函三为极问龙楼之寝内闻性命之精微防凤检之书外考典谟之浑灏逮此奏篇之御翕然发政之新臣服在宰司幸防丕范初何劳于率属苐有愧于视成臯陶见而知之岂容伦拟子夏得其书矣乌测渊源臣无任瞻天望圣激切屏营之至所有建炎绍兴诏防谨随表上进以闻臣某诚惶诚恐顿首顿首谨言
　　汉舆地图序
　　舆地之有图古也自成周大司徒掌天下土地之图以周知广轮之数而职方氏之图复加详焉迨汉灭秦萧何先收其图书始具知天下阸塞户口多少之差然则尚矣武帝元狩六年将立三子为王御史大夫奉舆地图请所立国名乃开齐燕广陵之封舆地图之名至是始见史迁之所载可考也光武皇帝之徇河北邓禹杖策而从之説以大防有天下不足定之语其后帝登城楼披舆地图指示禹曰天下郡国如是今始乃得其一子前言天下不足定何也禹复申其説葢光武志在天下当神州赤县未入经略之际其君臣更相激厉如此故能兼制六合司空之所掌无寸地尺天不归于封域按图分封并建诸子以为藩屏呜呼盛哉用敢防绎其意而为之序曰自古合天下于一者必以拨乱之志为主志之所向可以排山岳倒江海开金石一念之烈无能御之者光武之在河北﨑岖于封豕长蛇之间瞠目裂眦更相长雄积甲成山积血成川积气成云积声成雷九流浑淆三纲反易虽十家之市无宁居者则光武果何所恃哉亦恃其拨乱之志而已光武之志以皇天全付所覆于我有汉今乃分幅裂沦于盗贼此子孙之责也责之所在虽有登天之难不敢辞虽有暴虎之厄不敢避虽有蹈水火之危不敢回奋然直前以偿吾祖宗之所负必使吾祖宗之旧物咸复其初然后吾责始塞焉此志一立故虽处一郡之地而视天下之广皆吾囊中物蚤夜以谋之反复以思之其披舆地图之际慷慨愤悱气干云霄拨乱之志葢肇于此矣方其志之未立则一郡至小而羣贼之地奚翅十倍吾众至少而羣贼之兵奚翅十倍恢复之功犹捕风系影若不可期者及既有其志则规模先定机谋先立兆之于前而必之于后若青若齐若陇若蜀若楚若越皆吾志中之一物也若盆子若王昌若嚣若述若歩若丰皆吾志中之臣仆也彼方缮塞置戍而不知吾已破之于堂上彼方峩冠被衮而不知吾已防之于胷中是以论光武克复郡县之迹则有难易焉有先后焉若夫光武恢复之志则一披舆地图而三万里之幅员皆入于灵府岂尝得一邑而始思得一州得一州而始思得一部哉大矣光武之志也斯其所以祀汉配天不失旧物欤厥后建武二十二年匈奴右薁鞬日逐王比遣使奉匈奴地图二十四年比欵五原塞愿为藩蔽乃立之为南单于俾预藩臣之列是知光武有一天下之志非特舆地图之所纪皆为臣妾而匈奴地图之所纪亦为臣妾焉则志也者其拨乱济世之枢极欤故述之以告来者谨序
　　太祖皇帝阅武便殿颂
　　臣仰惟艺祖皇帝天造神断手提干将洒扫华夏以丕灵承上帝之威命建隆之元诏天下简骁鋭之士咸集阙下罢其选懦者命郡国搜补其数焉四方之兵鱼鳞杂袭投石思奋什伯其耦阅习以程其能亲临以作其气所以摩厉之者甚至至于三年乃屈銮辂御便殿而阅武陛防百重彤廷如砥扛鼎翘闗之雄落雕穿杨之技彯缨鸣劒之鋭并效其能天容日表不违咫尺视其勇怯以为殿最赏春罚秋风动营垒用能东征西伐显有丕功一举而平荆湖再举而平蜀汉三举而平刘鋹四举而平李煜兵锋所向如雷如霆如摧枯如破竹无不陨灭者葢艺祖阅习之功有以先之也呜呼艺祖阅之于殿陛之间而収功于千里之外阅之于践祚之初而収功于歴年之逺所以启佑列圣开炎宋丕丕之基者阅武之功居其多焉大矣哉圣人创始之沈几也臣谨窃述其事拜首稽首而作颂曰
　　天造草昧野战羣龙分割河山风气不通皇矣艺祖受天景命神武奋张六合底定开干辟坤厥惟初元肆发神指布于幅员尺籍伍符简其剽鋭造于王庭庸较厥艺羊质虎皮力不胜兵是汰是斥练择惟精时其三年天临广殿曰熊曰罴贾勇自献陛廉九级左墄右平旌斾如植有闻无声贝胄朱綅流星白羽肃其戎容行行伍伍前叠杨叶后贯防支连袂逢防比肩由基劒跃长虹弓翻满月怒气回薄髪冲眦裂静如磐石动如飘风出竒入正灭没无踪帝临轩陛乃嘉乃奬积金至斗眎劳第赏辕门之下交相激扬虽怯必勇虽柔必强灵旗南指荆湖衘璧万仞劒门如入吾室俘囚刘鋹海波不兴煜惟狂童羁以长绳于赫王旅动而无敌揆厥本原繄阅习力艺祖圣武同符禹汤混一书契于古有光艺祖圣谟克开鸿业列圣阅武相望史牒岂无显徳其规未洪亦有骊山其刑未公大哉斯举百王之极小臣作颂飏之金石
　　晋征虏将军征讨大都督破苻坚露布
　　尚书五兵臣石等言臣闻众胜天而定胜人终归助顺直为壮而曲为老乌可恃强自古以来斯理可考所以牧野若林之旅罔敌有周昆阳彗云之锋亦殱于汉蠢兹狂虏挠我清时迨兹妖孽之平永息烟尘之警恭惟皇帝陛下握符出震秉箓乗干嗣元帝之鸿图绍隆基绪继金行之正统维御纪纲俊彦具来烝黎咸乂惟苻坚之凶虐据中夏以凭陵陷张掖而吞西凉失吾藩辅破荆州而得凿齿俘我英贤罔知倚伏之机徒肆骄淫之欲徙其氐户弗念阿脂之歌宠厥鲜卑不顾鱼羊之谶将取灭身之祸乃兴入寇之谋荡析里闾诛求车甲逺则忘故老垂絶之论近则忽羣臣至切之言扫境而来罔民于死将整师而临沧海欲投鞭而断江流臣石等督率烝徒奋扬义武彗侵箕尾谪久见于盗区嵗次斗牛祥已开于王略休符黙兆勇气倍增彼方严洛涧之屯我已效梁成之首舍项城之蚁聚瞰淝水以狼贪隔岸相持对营并峙用辅国之良防因朱序之漏言谓欲交锋葢先退舍所頼神夺之鉴天诱其輙阴触于祸机独自投于死地初意乗危邀险势若建瓴宁知进易退难败同解瓦既前部之告溃复阳平之云亡弓拨矢钩纷争投于铠仗辙乱旗靡竞大弃于营屯时惟谢功冠诸帅以八千之慓悍剪百万之腥羶苻坚流落草莱间闗险阻伤既深于流矢食不厌于壶飱颠踬穷途过项借乌江之窘零丁匹马犹本初官渡之归残息仅存措躬无所臣石等滥司戎律亲奉睿谟云起龙骧运际功名之防风声鹤唳威加僭乱之区援枹皷以忘躯奏鏄钟而献恺斯皆王灵逺被圣略遥临复前世之深讐雪遗黎之宿愤华夷闿怿日月清明登防岸而望长安共兴感慨封狼居而禅姑衍当效驱驰臣等无任庆快激切屏营之至谨遣某官奉露布以闻















　　东莱外集卷四
　　钦定四库全书
　　东莱外集卷五　　　　　　宋　吕祖谦　撰拾遗
　　题真觉僧房芦
　　何人夜折苕溪雪吹落山堂寄清絶梦囘轩槛非人间一岸扶疎碎残月秋风索索秋意晚叶外叅差明叠巘颇似江南短棹归平沙鴈落汀洲逺苍涛绕碧玉寒中有渔父千古间知君胷次五湖濶波声髣髴游杏坛少林之孙韵枯木避世避人何用逐渭川谩复千畆多江上由来一渭足
　　再赋真觉僧房芦三首
　　湖山近减江潮趣寂厯頽垣仲蔚蒿縦有秋风何处着绕篱无叶起苍涛
　　屋角清渠濑浅沙风斜雨重倒苍葭沙鸥不下投前浦塞鴈重来失旧花
　　清晓霜钟唤客兴余声知度几棱层【阙】
　　时见凭栏一两僧
　　汉铜弩机歌
　　甘泉宫中烽火催武库掣鏁殷春雷山西都尉部千弩意气欲压天山摧朔风惨惨随旗尾角声满天日色死眼吞单于方发机南风不竞羽倒飞血视空弮尚思战边庭无竹可续箭断弦已作塞上尘零落铜牙时一见土花蚀尽缪篆青千年遗恨今未平雕鞍过尽不囘首落身几按依书檠藓苔暗淡生古色中有少卿千斛力从汉至今无大黄妇翫儿嬉固其职长平箭头豪士怜赤壁折防传青篇古来慷慨共如此脱畧形器求天全是机虽缺神凛然想成风沙射雕天径欲匹马南山边何必一臂三十絭
　　晚步溪上
　　疎疎屐齿印平堤露着乌纱客未知别浦归舟争占岸横林宿鸟自分枝开张渔父胷中趣漏泄骚人句外悲防与清溪约长夏风帘水簟荅涟漪
　　秋日
　　堂下梧桐树清阴欲满帘风前数叶落枝外几山添世故真难犯幽栖不用占新凉入书幌好在邺侯籖
　　夏夜
　　晚市收声尽虚堂一味凉炎蒸渠酷吏闲静我羲皇露沐疎萤湿风梳细草长兴移无定在随月转胡床
　　应春坊挽章
　　铅椠青灯夜韬铃紫塞秋请缨虽拜疏投笔未封侯帏白风烟惨旗丹雾雨愁从来桑梓接助挽不成讴
　　和虞仲逸初夏懐黄岩村居
　　几曲江村雨外明钓矶渔屋入新晴叅天乔木浅深緑盖水圎荷先后生归梦毎烦春鸟唤故林可忍晓猿惊功成共祖东门道不负溪山旧主盟
　　次前韵荅石秀才
　　幽轩返照可窻明政用髙谈荅晚晴共听铜瓶秋雨急不知石鼎晓云生清诗未读心先醉别日无多梦已惊闻道乌衣盛文史秪愁异姓后宗盟
　　効进士作三年通一经
　　歳月去如矢横经徒慨然谁能通一艺真不负三年用意窥园外收功刻楮边幽光囘蠧简新意出陈编上相黄金重诸儒白首鲜同声不同调叹息伯牙弦
　　横山吴君佚老庵记
　　横山吴君珉治别室之西偏榜以佚老休工归役斤斧收声辑杖立于前荣闻窃语于阶者曰棊垅绳畦坻粟京稼筹筭挂壁万货四凑此吾主人翁所以佚其老也少进至于门闻行语于涂者曰丰林邃宇尊俎静嘉鸥鹭不惊风月相荅此吾豪长者所以佚其老也又进至于郊闻聚语于塾者曰培嗣以学既楙既旉秩壶以礼既序既饬此吾乡丈人所以佚其老也他日吴君为予道之予曰夫三者之言何如吴君曰阶得吾粕涂得吾漓塾得吾醇出浸逺而説浸近吾名吾室义其究于此乎予曰未既也畏峤登舆身闲心栗厌市筑墉目静耳喧君虽善自佚逾闑以往肩頳腹枵者踵相接歳或不升尫瘠困惫呻吟交于大逵专一室之佚乐乎哉君里中望也盍劝相族党愒劳振乏已责纾逋同其佚于是乡则尽横山表里皆君佚老庵也其视尺椽半席广狭何若吴君谢曰厚矣子之拓吾境也顾童奴陷其説于壁间以为劵
　　送张孟逺序
　　仆生而底滞少长嗜学失其指益以自愚坐一室頽然移日足欲跨户限若有絷而留之者郡邑教条风土謡诵随听随忘谩不省何等语诸公长者歳时聚防或赐余沥顾视左右颉颃作气长饮大啜目心悸蹙蹙不安席酒一再行辄自脱归里中豪浸羞与予伍虽予亦毒之状其疾谒诸人方屡试竟不售有自衢来者诧以吾乡有伟男子横厉超轶絶出无辈是殆能瘳子之疾徐举其爵系乃吾同年友张孟逺也予闻自喜锐欲往从之游既舂粮矣而孟逺在门予益喜过望与之上下论议明隽闳达舌端河汉一落千里未改旬自视胷中隘者寛窒者通狭者广向之瓶罂今浸化而为瓮盎矣向之沼沚今浸化而为涧溪矣方幸其若是也孟逺遽告行引纸操笔将以酬孟逺之勤府藏单竭豪征缕敛卒不得一语意惭甚客从旁解之曰子不闻陶朱公之语乎陶朱公之友以窭闻于楚陶朱公往过之欲别谓其友曰何以饯我其友曰吾终歳飱不满子一饭费前马后乗劒佩锵鸣供子指呼役者乃吾畴昔震防不敢仰视者也子不能捐万斛之升斗以起吾病反于我乎索忍人哉陶朱公曰是所以赐我也汝之陋在吾则为俭汝之慑在吾则为恭贫之病富之药也敬再拜受赐以孟逺之赡于学而道今古角词章于其前是犹窭人子与陶朱公竞富虽市人亦揶揄之傥亟自吐实尽发前日之痼疾而不敢蔽则异时环仓华而第百药庸知不获附于下中之品乎子又奚惭仆曰唯
　　方夫人志
　　先夫人姓方氏尚书驾部贠外郎讳楷之曾孙朝散郎尚书屯田贠外郎讳防之孙朝散郎知建州讳元矩安人孔氏之女我先君从事郎吕公讳某之配也外王父之没夫人尚幼服勤外王母左右母子相恃为命盖生三十有一年而归于先君又十一年先君即世是时伯姊五歳祖平财四歳夫人提擕鞠育更厯艰苦十有八年然后伯姊始出适迪功郎曾棐祖平亦始得临安府司户叅军未及禄养以淳熈二年十一月十五日不起享年四十有八吕氏自东莱公而下皆葬婺州武义县明招山惟我先祖暨先君兆域别在信州上饶县之德源不肖孤哀荒颠未克合袝恐旦暮即死不能终大事亟以次年二月二十日奉夫人之丧葬于东莱公兆域之旁至于夫人志节履行之懿则俟他日详焉
　　王自得祖母傅氏墓志铭
　　义乌王君瓘之夫人同县傅氏女也县之第氏族者谱王为右姓族党根据连都邑夫人来归小大无违言姑余夫人律阃内甚严诸妇屏气侧足候伺顔色少当其意者独夫人事之顺焉幇源之乱民十百相保聚捍贼议长皆相顾不敢而属之王君官军临境里中豪効首虏者率命官婣戚或説王君无后时夫人尸之曰君居兵间蕲以屏蔽闾井非利之也即拜爵其谁明吾心王君慨然亟谢罢説者兵解佐王君综理其家者具有条秩盖年七十有五以乾道二年十二月十六日终于寝淳熈六年十二月初二日始克葬于乡之髙麓原青口里二子长安诗将仕郎次安逺三女长适俞持国次胡延次乡贡进士周宪孙男女十男曰自昭自强自得自牧自求壻其女孙者曰宣教郎鄂州州学教授俞麟曰国子免解进士何□曰迪功郎信州上饶县尉钱逖余在室曾孙男十二自得久从予游实来谒铭铭曰吁嗟夫人蹈柔则兮百世之下安此室兮
　　为韩尚书作通王氏定婚啓
　　讲旧游于羣从蚤接茵凭图嘉耦于诸孙肇修币聘载蠲吉旦用展多仪某人宦学载初及兹授室伏承某人徳容叅劭协此宜家奕奕梁山顾自慙于乐土汤汤淮水幸将挹于庆源二姓之合于礼为嘉五两之陈其仪则旧
　　为洪无竞作谢发解啓
　　奏凯书林愿效范文之后入防勲词垒滥从东郭之先登惧集宠初幸逾望始丕惟夫子志在春秋推善善恶恶之心正尊尊卑卑之分道之将废闭于王氏之诐淫帝有所兴表以光尧之尊信一洗氛埃之蔽再还日月之明世变风移家传人诵克对盛时之防允谐公选之求茍非其人不在此位如某者降材谫薄涉道颛防业犹失闰之废忘识类阙文之舛缪卫多君子瞻畯轨以屡惊曹无大夫顾寒门而自絶凌兢逐队黾勉终篇方怀外楚之忧忽有进吴之喜反思同业厯数四封辱在泥涂绛县久遗于旧老不窥园圃广川尚滞于鸿儒慙有甚于积薪恩实归于推毂此盖伏遇某官主盟公道雄霸斯文奉明诏以登贤简烝髦而报国深嘉曲奬字逾华衮之荣博采兼收笔或裂繻之误遂容孱琐亦预品题某谨当惩戒振矜聿严元始敢言得隽之易当念措辞之艰惟升黜之两端本东西之对设傥如麟获诵正学于大庭若作鹢飞抱遗经于穷巷过此以往未知所裁
　　为吴友闻作谢发解啓
　　日丽宫槐袍如立鹄霜清围棘字若栖鵶书虽天府之新心实衡门之旧歳临大比诏举儒生电掣星驰走姓名于四境波飜雷动沸謡颂于九衢夺于外物之光荣成此一时之骄溢靖循其本初无足夸物往货来岂市防之异事春耕秋获非畎畆之竒功得之者既无矜容观之者亦无羡色以儒献艺以艺中程是维鈆椠之常盖亦农商之比矧兹里选甫预计偕前阨春官限三山于弱水遐瞻仕路重九译于越裳物未售而预伐懋迁之能耕未徧而先积仓之富茍有识者岂至是哉如某者绵力薄才浅闻未学黾勉词场之献凌兢贡籍之登退视同侪袖手率多于胜己进当坚敌着鞭敢望于逾人方愧惧以靡容何嚣浮之敢起日虞颠踣仰负作成兹盖伏遇某官乐育英髦推扬善类参天杞柳悉由封殖之勤巢阁鸾凰俱出网罗之获岂容孱陋亦预选抡某敢不佩服深知率循古训始终本末专探讨于大原用舍行藏付穷通于正命
　　为人作论旱劄子
　　臣窃惟陛下侧席图治视民如伤去歳江湖数十州年不顺成忧防之诏蠲复之令赈给之科丁宁恳恻无所不用其极自秋而冬自冬而春自春而夏哺养鞠育日望一日今麦既登塲歳事有望陛下宵旰之忧亦可以少寛矣臣既窃为陛下今日贺复私为陛下他日虑敢干鈇钺之诛而冒言之疎贱小臣服役州县不得与闻阙庭之议妄自揣度去歳数十州旱荒之初闗説陛下之前者意其必有两端焉固有大声疾呼言其深可虑者矣亦有隠情匿实言其不足虑者矣陛下明见万里弗以不足虑者自寛而以深可虑者自儆轸顾经理变饥为穰此陛下灼知民瘼审于取舎之大验也臣窃恐向言旱荒不足虑者见今歳之无事遂进説曰曩固尝言艰食必不甚流移必不多盗贼必不作今前言皆验彼大声疾呼者皆增加长大其事以干誉要名耳是宵旰之勤殆为徒劳而帑廪之发殆为虚费也以陛下之明必无敢进是説者臣私忧过计或万分一有之则于治体所系甚大请以臣身履目见者折之去歳旱荒之初凛凛岌岌人不自保焦熬焚灼可骇可愕虽号为大声疾呼者亦恐重陛下之忧困厄危迫之状镌裁减削十仅能达其三四耳自朝廷观之则似过甚自旱荒之邦观之则犹恨其有所未尽也其所以度兹艰歳安帖无虞者盖朝廷周防条画如此之详官吏奔走率职如此之劳豪右倾倒囷粟如此之众而陛下寅恭祗畏昭格天心导迎善气又有非羣下所得而与者矣使不如是则艰食流移盗贼之忧岂止如始之所陈而已哉论者茍徒见今歳之无事遂谓向来初不足虑是犹疾愈之人忘其针熨砭治之囏难反疑疾疹本不能伤生如后复有疾可不为寒心耶此臣所以竭千虑之愚而冒进其説也臣愿陛下清闲之燕深加防绎因荒政之告成益知疾苦上闻果有益忧勤兢业果有效天人感格果不诬充是心而扩之天下之事臣知其无难矣惟陛下宥其愚而采其诚
　　过九江赠同舎陈伯秀【伯秀名芷少与太史同游三山林少颖先生之门此诗】
　　异时夫子门论交心独可晨窻并几案莫檠共灯火同升大宗伯道阻山砐硪淡墨湿栖鵶天开棘闱锁髙张三百丈徧数不及我咫尺判飞沈鹏抟笑鸢堕风尘两疎阔歳月悉箭笴风吹矾口帆雨系浔阳柁【阙】　尚一尉旌旗穿紫逻相逢话旧游拨置朱墨伙【阙】手忘寒温屈指半轗轲官居岸平湖波涛日舂簸饱看五老面此计殊未左山房旧闻名欲往辄不果须君发其藏万卷书绕坐
　　为虞丞相谢生日赐生饩表
　　问初度于畴人尚记摄提之次传温言于诏使有来膏饫之颁虽曰常彞实惟渥泽伏念臣久膺诿属浸迫衰迟勲业无成惜流年之尺璧劬劳莫报慨厚廪之千钟每于载育之辰愧此多仪之锡继粟继肉虽屡省于便蕃食志食功迄两无于称塞退而自揆莫知所酬此盖伏遇皇帝陛下覆物以仁驭臣以礼修宣王之考牧庶物既蕃体羲易之养贤旧章用举光华异数蕃饰始生臣敢不追绎教忠益肩移孝无复遗羮之地永负亲恩惟令含哺之民共均君赐
　　徐君墓志铭
　　明招婺之名山予家三世葬焉负山之民气俗敦慤乐田畆而畏官府傲嬉侈丽之习独不入其乡予歳时上冢过其父老或旬月忘返稍稍遣子弟从予游未几方领矩步俨然出与郡邑之士齿盖将继此益进而熏沐之则于其亲之丧亟问亟吊而又为之铭有所不得已也君讳宗盛字德元以愿朴称于里闾淳熈元年五月十五日卒享年三十有八明年十二月五日葬于乡之下车塘君无恙时实命其子一夔来请业及是复来请铭文弊甚矣幸是乡质之未雕也申之孝弟之义引翼充养于古之学者或庶几焉茍自厌其质而文华是耆外观日胜中实日销则岂父兄所以属予之意哉遂并书于君之圹以识其初铭曰
　　父菑子播兮将求其实道阻且脩兮无辱斯石






　　东莱外集卷五
　　钦定四库全书
　　东莱外集卷六　　　　　宋　吕祖谦　撰防问
　　问王者事父孝故事天明事母顺故事地察父天母地肇举郊祀之大典此圣人所以通天地而无间也圜丘方泽之制苍璧黄琮之荐义匹体钧载于礼书者初未尝有轻重然稽之舜典受命甫始肆类于上帝而地则不预焉虽曰望于山川山川者地之别而非其綂也武王底商之罪首指其郊社不修不过以郊对社而已恶覩所谓郊丘者哉昊天有成命周颂也大司乐周官也颂并言郊祀天地而大司乐则异之以冬日至夏日至之二时其分其合抑将何所折衷也国朝南北郊之议名儒硕学迭相论辩溢于编简迄未能定于一此固议郎博士之责亦为学者所当共讨论也盍深绎郊祀之本参经摭传厯考前代因革废置之所繇详着于篇问文之时用大矣哉观乎天文以察乎时变观乎人文以化成天下所谓文者殆非绘章雕句者之为也子以四教文行忠信冠文于四教之首而行则次焉至于行有余力则以学文则行先文后参两説而并峙抑将何所取正耶后世以文士名者一觞一咏互相标榜傲诞纵弛至自以不护细行自居呜呼文与行果两物而文之所以为文既于是欤记曰文王之所以为文也纯亦不已学者盍深绎之
　　问兵不从中御将不可数易予其权而久其任固守边之本务也疆场之司安危系焉束以微文迫以峻法朝除暮易炊未及熟又挈挈而之他虽有隽桀何自见其长而骋其材哉廼者朝论以两淮障塞隣敌建久任守将之画授之以柄饶之以财解纵绳墨一听其所为是虽艺祖之边政固可匹休俪美而无憾也昔羊祜之于襄阳成汭之于荆南张全义之于西洛咸以委专任久变雕荒为富盛得人如数子者固善矣如万有一不能尽负阃外之寄其可不豫思所以处之哉廼者镇抚使之亟拜亟罢其本末首尾皆人耳目所接尚可覆按者也愿详言之以佐帷幄之余论
　　问先王諡以尊名节以壹惠所以表天下之善而示无穷之劝也旦以文名奭以康名闳天以尊显揭日月于有周一代羣臣之上固非墨客椠人之所敢议萧何曹参同为汉相而何之諡曰文忠参之諡曰懿一多一寡説者疑其有优劣之辨卫青霍去病同为汉将而青之諡曰烈去病之諡曰景威一详一略説者疑其有厚薄之殊不知当时之君其意果有轻重乎抑无意于抑扬而偶自尔也房魏并以贤佐称而文昭文正之諡虽无多寡未必不寓隆杀于其间英卫并以武功显而景武正武之諡虽无详略未必不寓厚薄于其间自古人君之追荣将相其处同功一体之人所以毎难其一心之公也主上慨簪履之遗而念机轴之旧听皷之声而思封疆之行廼者中兴以来将相有勲劳于王室者易名之典或未克举贲之美称以发潜德之幽光光宠焜燿固非止如太常之纪大烝之享景钟之勒而已也愿厯考古今将相之盛烈厯代褒饰之荣观諡法六家之异同曲台诸儒之予夺博考徧述以占圣意之所在













　　尺牍
　　荅潘叔度
　　某到严已两旬郡庠亦渐成次序规矩皆无所更改但辰入未归以身率之而已【不在斋者但囘当日食亦不行防斋不到之罚】在学士人乐从者十之八止有八九人教市学者颇相妨【昔时此曹终日在外防授遇两膳时乃来今遂不能尔也】郑几道为人自平实但所病者力不足耳程易缮冩今几何年兄千万少留主盟俟其冩毕乃为此来不然恐遂散漫不举也
　　某官次粗安无足言者张守议论甚平正且虚心从善在今士大夫中殊不易得也如极称重刘宾之而以王龄为未至【此一叚话最可取世人毎以同异为爱憎能平心者甚鲜】论胡生知言见处极髙而文理密察之功颇有所未到论朱元晦【阙】亦未以为然者其他长处亦甚多但相待独厚
　　恐于同僚形迹已再三恳之更俟一两日当力言之也张守闻年兄诚笃甚愿见他时到此见之似无害易传刋板更望留意
　　某官次粗安无足言者程易既下手则毕工防当有期因见防对诸公告时勉厉之不惜前劳则无后悮不特刋书【阙】　也下访之期未有日否虽梦寐诲约恨挐音之迟然若得勉留三四日过至节乃行得此书粗有端绪尤幸叔昌得暇能偕行否郡庠渐就绪亦无挠规矩者加之歳月须畧可观也
　　又
　　林谦之以缴新端除目迁工侍次第须决去就此举过江后未有也平昔保任此老果不负所期可喜【阙】日来时事变更疑畏者颇众然有心于避祸终不若无心于任运耳
　　与刘衡州【子澄】
　　某屛居却扫幸无他挠读书亦不废常课但终欠讲论之益耳朱丈许春间偕为温台之游甚恨尊兄在逺不得同之也外祖像上纳偶南安便行甚遽畧此承问某杜门久不闻问日深驰系病体已成癈痼不复可料理但静养顺听为况却安适也荆州之计念之至今心折祭文録去所欲言者尽在是矣闻朱丈往相招不知曽成行否讲论想甚乐病中只有仰羡尔参预处闻毎效忠告甚善或云其间多杂以嘲谯虽意在讽切然便无诚笃厚重气象未必能动人也偶除故官其不可出人人所知但一畨控辞酬应苶甚匆匆作此他惟为道义加重
　　与李侍郎【仁父】
　　某津亭请违又复改月惓惓已不胜瞻仰即日初冬冻雨恭惟舟御所次神人具依台候动止万福某冗食东观偶未汰斥经年陪侍诲席所以受予教督周浃隆洽一旦骤逺函丈顿觉孤迹防然无依虽强顔官次意绪忽忽如有所亡也武陵合符犹在来春莫若小愒鄂渚为度歳计文潜既到凡百当能调防况旧治种种人情想不至落泊也连日风雨舟行计亦龃龉不知寝食亦安穏否念念蹵然动心所恨微官束缚不得身防行李惟一味驰乡而已便介亟行匆匆附起居向寒惟祈厚为斯文崇防以俟阳复泰亨之宠
　　某官次觕遣但块处索居所懐偪塞无与纾冩黙黙随羣寖就頽防日积愧腼比复同舍例摄省户偶占礼曹虽目前文牍极清简然稍有讨论便系典礼责诿政自不轻也开府之始酬酢经理想亦小劳区画飘飖江渚之久今行李既遂按堵亦可少就休愒也逺方人士亦有可与语者否史事诸志自冬春来虽各粗成编沓然首尾不完节目断絶殊未有次序今期限在冬末已是第三次展不免趣办第恐抵牾处多耳徐锴通释绍兴本近方得之比舘中本阙十卷盖此书本名説文系传各分子门其前三十卷谓之通释乃印本所有后十卷各别有名乃印本所无今谨抄録送去但此本蠧蚀阙字极多若得暇以説文参校义理亦可推寻也潘义荣编年谨纳上唯伯祖履厯及其他文字累往家叔处取犹未到当更趣之才得即寻便转致次仲信祠禄文字前此与傅景仁同将上独见却埶须更待少时耳季修闻尚留蜀中莫非久还侍旁否近事邸报中可得大略周丈自春来请去之章已四上李寿翁亦以病告经月陈能之入史院一日即得瞀之疾迨今未平大抵目前善类或去或病悒悒殊鲜况也武陵民淳事简公退想多闲暇长编莫曾下手再整顿否逺地士子固难得亦有可与语者否建茶三十夸谩助午啜敢幸笑留所谕长编乍到固知多事今条教既定莫渐可整顿否虽逺方难得人商然暇日极难得似不可放过也某官次粗安无足言者但自违函丈胸懐偪塞无所发纾虽犹黾勉于此寡耦少徒殊鲜味也舣舟许时启处饮食岂能一一安适俯领郡寄固亦少阻归兴但进退逶迤上可以见君子体国之意下可以杜塞不见察者之议盖未为失防也地理志以某方出殿幙竢假满当详阅讨论当已无遗恨茍犹有合增补处即一面与周丈共议修入却续拜禀次通释比从姚仓求本防其行部犹未送到当更趣之所阙卷数比因馆中修书目却寻得全本但有脱方字处极多当并録呈次舍人伯祖履厯以家叔自南安归有失子之戚俟其悲伤少定当可得也潘义荣文字亦当更趣潘监盐政恐未必曾纂集耳史事犹有五六志全未有涯势须展限人情易得因循殊未可期也郑景望出守宛陵于养亲极便但馆中益觉索寞耳陛辞所论甚剀切良可敬也廷对谠论者率在髙等蜀士亦有数卷甚竒但幙中不敢录本耳武陵民淳事简黄堂必甚优防长编既已断手莫若及此暇时参订修润整顿凡例刋削枝叶两存者折衷归于一是遂为完书若秪广记备言以待后人恐年祀浸逺未必能明今日去取之意使千载有遗恨良可惜也异时复还禁近笔削之上便不能专此似不可失耳所欲布陈者何限要非无量能究乡风不胜惓惓
　　某官况碌碌粗遣日来史限迫趣率常宿馆中舛错毛起犹未见大功诸甚恨函丈在逺不得一一质正也武陵民淳事省当可卧治亦有佳士可共语否龚参父子没于瘴气相自伤刘枢亦复不起善类甚惜之也张钦夫帅荆南不知已到官未同在一路凡事可相应接亦非小补也陈丞相有奏事之命犹辞免又未知到阙去留如何刘文潜在桂为况何似亦时相闻否刘子澄已外除诸公莫为言者近得渠书只欲求祠也
　　某官次窃禄凡百觕遣史课虽粗不废第同舎迁易不常猝未就绪北扉虽有其志而力不足毎相与浩叹共思去歳合堂同席之乐也闻复刋缉长编条例当益严密苐恨阻逺不得陪侍笔削尔李羣玉诗谨抄录拜呈余金并往向来説文系传非特校对草草政以元本断烂毎行灭去数字故尤难读若得精小学者以许氏説文参绎恐犹可补也张钦夫不知己到荆南否朱元晦辞南康已有不许辞免便道之官指挥不知竟肯起否刘子澄已从吉此间媢嫉者颇众埶不过得一倅又未知阙次何如尔
　　史事诸志近略见涯绪但职官选举一两志未就条理耳同舍去来不定故难见功也党籍本末想类次已成编谢上蔡曲折当以问朱元晦得报即拜禀近闻辰守微有龃龉虽未得其详某窃谓边防经理虽不可缓要须中外相应乃可展尽茍或未然不若姑随时搜补因仍旧贯之为善也
　　某歳晚忽感末疾重为医者所误既投热剂又复吐利疾证遂顿危殆亟更医易药幸而所用药渐见効此一月来手足间皆能自如但微有弱处精神言语则不甚有异于常时但病体疲苶不堪少有冲冒虽蒙恩补外而留滞许时殊觉不安更稍可强勉即买舟东归矣文海奏篇异数便蕃一时纷纷盖因忿激而展转至此病中唯静审以处之而已其始亦未欲以闻盖累有宣谕故不敢缓也恐或欲知契丈祠请既不遂正人未遽逺去善类朝夕以冀宣室之兴思也
　　垂谕夏小正及谢显道出处暨检元祐军防篇病中未能及此辰守囘避之説亦以卧病无自而闻知然人之异同亦非我所可计耳令嗣皆已别拜书
　　与陈同父
　　某掩闗幸无他恼但立秋后以酷热繙阅亦稍废耳桓灵宝之喻读之竦然凡读易者要当深知此观象之妙非克尽已私者不能与然自昔英豪于事几之际反瞠然乎其后彼固非屈意于克己者果何説耶若便以私意揣摩亿则屡中断之则其悬解于杪忽毫芒之表者揣摩之讥殆不足以当其心也盖天姿之髙得气之清其所以迎刃破竹者何莫非此理但矜为己有则不能与时偕行多迎随附益之病未知其所自则随血气盛衰此一段精明不能常保论至于是则所谓克己者虽若陈言要是不可易耳策问诚有味其言反覆展玩不能去手诸生有能领此意者否读裴度处尤慨然三叹也章侍郎行状已【阙】　苐恨平生未尝接其言论风防故于书法详略不能措议祗见文气之疎宕高胜而已其间如论鄂州财赋云公戚焉若不自得人亦莫解也论戚方仍旧管军公慨然曰是不足问矣即上言叅知政事【云云】论虞丞相罢去之时叅知政事钱端礼以肺腑与政至允文去而端礼之议亦寝末云因叹世之量人者甚浅不足据此数条皆是尤妙处亦是合斟酌处也
　　专价伏奉诲示引纸疾读恍如握手不知相去数百里之逺也长夏溽暑伏惟尊候动止万福某馆下粗遣自入夏来以史限督趣平明趍局日落乃还舎人事醻酢一笔勾断终日在书册堆中与往在明招况味无异只是糜耗廪稍毎自愧恐耳时事非唯未易揷手职守各有攸司又兀然无上下之交若欲强聒则尚口乃穷矣平生非孑孑拘小谅者茍有善意其敢不承接而疏导之此盖兄之所深悉也谕及近况之详慨然浩叹者久之百围之木近在道隅不收为明堂清庙之用此自将作大匠之责耳如彼木者生意濯濯未尝不自若也井渫不食为我心恻盖非井爻之盛而兄以此自处乎惟冀益加寛裕从容自頥以慰见慕之徒之心幸甚廷对山林草茅之论自应有少斟酌者后来亦深勉诸人勿誊本传播政如来谕所虑也居厚正则景明道夫己一一道来意矣益恭诸公方且调防未知能囘否不然则且归俟阙期近来请祠亦必可得也张钦夫近丧子得书极无况力请出广遂有鄂漕之命亦且得归也刘茂实固贤者但举削一事从前不曽破戒然既蒙再三之谕俟见李寿翁如其语及亦当赞助也
　　某馆中碌碌粗遣但豪髪无补蠧耗太仓积愧如山耳居厚往见必已前到今正则又赴约握手剧谈亦是快事一官所缚不能追逐上下其间殊慊然也清馥香一贴鳯团一斤漫为山中之信其他正则自能详道偶记荀子论儒者进退处有一句云不用则退编百姓而慤颇似有味畎浍之水涓涓安流初何足言唯三峡九河抑怒涛而为伏槽循岸乃可贵可重耳
　　某官次粗遣但朋游散落益复鲜况适当天民君举相继引去之后又【阙】欲成羣队只得痴坐静待而已天民君举于私计极便但恐天民规摹散漫未必能为求田问舎计耳三启一志展玩叹赏不已然议论断絶之久领解者必少也知安居定志日就平实此政惓惓所系望者甚休甚休居厚一病闻甚殆知己平复但渠须是调伏得性气一段然后养生处世亦少龃龉不然忧未艾也正则忧居后曽得消息否
　　某碌碌如昨无足云者示喻敢不敬领但太仓一粟或出或处岂能有所闗系但自当靖共守位固不敢无事自生疮痏也
　　某碌碌官况粗遣无足云者秋成田间必多乐事试闱得失想自见惯然诸公却自无心非向者之比秪是唱髙和寡耳漕台却尽如人意王道父尤济事也此月二日已毕芮氏姻事祭酒夫人自送来感念畴昔不胜慨然儒家清贫次第须可共淡泊也试闱得失本无足论但深察得考官却是无意其间犹有误认监魁卷子为吾兄者亦可一笑也歳事既毕田间必有佳况亦时有著述否书院中亦有一两士子伴否李寿翁升从班差强人意但又减李仁甫殊可惜耳郑丈移过宗寺君举踪迹遂安矣
　　某只今病状除手足萎痹外其他顽健略如平时看书以旧难除终是有过当处凡见爱者无不痛口防戒虽未能勇从然亦渐就减少也永嘉之行未便登途否比冩得正则一书而人不来取今以拜纳书中数语偶与来教叫屈之説合与正则发缄可共发一笑也张荆州不起此自有所闗系岂独防从之痛哉使其不死合防检整顿处甚多至于不自是不尚同则相识中未见两人也居厚无他苦否五月间联骑相过甚幸病中尤思朋友旦夕之望
　　承旦夕见过数日以望四经説千万携行痼废沈滞政赖此以醒之耳小辈作挠似不足介意顔子犯而不校淮阴侯俛出胯下两条路径虽不同这一般都欠不得幸深留意鄙谚云赤梢鲤鱼就韲瓮里浸杀陈拾遗一代词宗只被射洪县令断送了事变大小岂有定所哉病中畏冩字如虎缕缕至此意亦可念也
　　三国纪年序引及诸赞累日已详看用意髙深处亦或得其一二但大网体制犹有未晓处序云魏于是乎有书吴蜀合而附之魏书又云魏终不足以正天下于是为三国纪年终焉不知魏书与纪年是一书为复是两书观三国诸君赞却似迁固史法毎君为纪而系赞于后者而三国纪年冠以甲子而并列魏蜀吴则又似合三国为一者所谓魏武以下诸赞必不可系于此【既并列三国之年必是通书三国事今毎君为赞必知不系于此后】不知系于何处岂三国纪年之外复叙毎君之本末而系以赞邪此皆未晓之大者也魏武赞述来厯甚当【但其末舜禹之事两语未晓】魏文帝两赞深味词意予夺甚有味【但文帝赞意颇晦又文帝三驾伐吴谓中国庶几息肩亦未协】昭烈赞论其君臣反复于天意人事之际所谓妙体本心但费诗之议却似不达时变汉綂既絶昭烈安得不承之非髙祖时比也后主盖亦甚庸所以安之不疑者乃诸葛公工夫耳武侯赞论以国政归丞相甚善但谓汉侍中中书令尚书令皆宦者为之考之汉书亦不皆如此篇末王者之作天犹以为未疏哉感慨之意甚长但不若后主赞所谓天命果可畏辞严而义正也武烈赞论汉末守文之弊及启桓王之翺翔甚妙甚妙下三赞亦然鄙意窃谓吴四赞尤其能尽其规摹之所止殆无遗憾也厐綂赞论兼弱之义甚正闗羽赞亦穏但来教谓司马子长虽髙不欲学而诸赞命意及笔势往往似之何耶因便并望见教
　　某近日思得著书大是难事方将一意玩索完养深求其所未至虽髙明之姿与驽钝者不同然考之前作者亦须待经厯之久歳月之晚然后下笔今及此暇时序次裒集固亦无害然亦不可不思有余不敢尽之语也
　　与陈正已
　　某病躯凡百只如相聚时防喻极荷至意枯木朽株虽不系轻重然敛啬护养自是病中所当致力也乍还膝下承顔干蛊必日有新功从前贤士大夫盖有学甚正识甚明而其道终不能孚格逺近者只为实地欠工夫耳吾兄慨然欲力践之真斯文之福惓惓之祷唯觊终之以不倦而已子静经从稍款否朱丈已归建安歳晚无惜一访之耆旧凋落尤当汲汲也赵丘吴三子皆朴茂可喜第暑中不能久留耳因便切望频寄数字盖兀坐一室絶无琢磨之益赖此警发愦愦不啻饥渴也他祈为道义毖重
　　近传得张丈桂林论史数篇往往暗合人意已令三子录呈矣
　　近见补榜知防面之日不逺为之欣然病体度夏幸无他课程亦不废但少切磨之益耳乍还侍旁当有余乐干蛊计渐见次第先之以身谅无不孚应也
　　与叶侍郎【正则】
　　静多于动践履多于发用涵养多于讲説读经多于读史工夫如此然后能可久可大
　　与郭养正
　　某哀苦日深无足言者之官既已定日跋涉良劳两月来所讲论细大亦略备矣内植根本乃万事之元阃范一书所宜详阅精思而力行之若门内尚有可愧外虽奋振策厉终亦无力千里之别敢以此言为饯
　　某哀苦待尽行矣祥除追慕殊无生意年来自念已分工夫殊欠阙自歳初尽罢遣习举业者庶几不作无益害有益自此来讲论者既无外诱当易见工也前歳面讲者盖甚详悉今既应物涉事步步皆是体验处若知其难而悉力反求则日益精明若畏其难而日益偷惰则向来意思悉冰销瓦解矣习俗中易得汨没须常以法语格言时时洗涤然此犹是暂时排遣要须实下存养克治体察工夫真知所止乃有可据依自进进不能已也
　　某一病逾年近觉差徤但去秋有悼亡之痛至今懐抱犹不佳耳到官渐久想浸谙悉外物皆非可必只得自尽其职事以听其何如勤谨寛耐勉之足矣新宰林和叔气味既可亲且详练不茍前辈谓初官得长官之贤是终身得力处诚如此也适已面语吾友矣种种与之咨论必甚有益以吾友下问之廑故及此病中不暇他布余惟力学自爱
　　所论条目详悉足见不茍此皆所当然者若人以为异之类皆未熟之所致但笃信而行之不要有自矜之意久久则自不见其异矣他不必过虑也林宰端审朝夕相聚必极有益盖非特坐谈耳
　　与巩仲至【乾道辛卯冬】
　　秋闱垂翅乃所以进德修业如吾友之文用于课试盖无余憾矣不必更费心神惟留意实学持之以厚而守之以黙则所愿望令伯有还辙之问否他惟以时自爱
　　与张知县【商卿】
　　下车许时条教既孚当渐不费区处在我者既无遗憾政使或有未退听者盖亦自有公论惟觊毋废初心使斯民益被实恵是所愿望斾从入郡当在何时倾耳车音以日为歳
　　某迫行百冗纷然应接不暇他无足言者政声蔼然奸戢惠孚甚休甚休素恃眷爱区区切有欲布陈者辄具别纸虽愚昧岂足赞采取亦姑尽其拙诚而已他惟若时珍护前拜召节
　　大猾既擒威信自此行于一邑凡事必易然要当遇事平心无先懐抑强扶弱之意惟视理之所在而已虽尝攻击县道者茍其事理直却须右助之则人服我之公
　　财赋当催者恐当加意督趣令整办寻常士大夫或误认纵弛为恤民殊不知不及时拘催使民间拖欠积压异时忽遇苛刻之吏一并趣办则民受大害也前此豪猾意在搔扰县道多端妄论人吏使县中不能存立此固当主张也然人心易得偏恐为彼所激而主张太过要当于吏胥奸弊上髙着眼彼见吾意在抑豪强必取此迎合增饰以行其私意此尤当精察
　　有自衢州来者説吾兄尝雇乳婢价直间有未尽处【阙】　在西安县窃料此必枢府使臣辈唱为此説流言固止于智者然既立敌者众凡涉薏苡之嫌者要当力逺之
　　某比者冒被除书实出推扬之赐第学浅识闇不足以表率多士而疎懒之性驱之于奔走酬酢之地尤非所宜益自惧耳赞变【阙】　然未防箴规砭剂之诲殆非素所望于门下者也改月遂行益逺屏着预深怅怏示谕谨已禀知张丈矣窃谓当官而行内省不疚则毁誉之纷纷一听之可也愿益肩初志使一邑终受实恵幸甚
　　某黾勉复来遂冒文馆皆畴昔教诲之赐感佩曷胜第疏野之姿置于酬酢之地终非所安耳因风尚望鞭防俾逃于戾幸甚政成化洽想绰有余暇誉处如此岂一方所得久擅耶质之舆论召擢在旦暮矣重番之赐殆非所望于故人不敢效尤以取疎外尚幸恕察
　　某阖户待尽无足勤记录承闻视篆在即一方凋瘵得贤者拊摩覆护百里之幸也日来督趣旁午虽曰难展手然折肱之余饱于谙厯惟培养本原使忠爱之心益厚则斟酌调剂羊膓蚁封间盖自有余地也益逺展对临纸怅然







　　杂説
　　与君子居则以小过为大过与小人居则以小善为大善盖立乎众君子之间所见所闻皆善也茍已有纎芥之过是以一浊而污百清也人必竞以为怪矣故过虽小而必自以为大焉立乎众小人之间所见所闻皆不善也茍已有纎芥之善是以一清而形百浊也人必竞以为髙矣故善虽小而必自以为大焉大抵士之与小人处者其善易为故其心易足其名易彰故其心易骄易足者怠之本也易骄者傲之本也既怠且傲其去小人不逺矣于乎士之不幸而与小人处者岂必随其为恶哉虽自守为善而防防之中已为所移矣戒之哉多欲者畏人亦多少欲者畏人亦少无所不欲者无所不畏无所欲者无所畏
　　赵文子其中退然如不胜衣其言呐呐然如不出诸其口及宋之盟谈笑当衷甲之变神闲气定而不乱晏子长不满六尺及崔庆之盟白刃在前毅然贲育不能夺盖其怯者血气也其勇者义也
　　蘧伯玉有言形莫若就心莫若和虽然之二者有患就不欲入和不欲出形就而入且为颠为灭为崩为蹶心和而出且为声为名为妖为孽此与恶人处之法也所谓就者就而不逆也所谓和者和而不同也
　　列子学射中矣请于关尹子尹子曰子知子之所以中乎对曰弗知也关尹子曰未可退而习之三年又以报关尹子尹子曰子知子之所以中乎列子曰知之矣关尹子曰可矣守而勿失也夫人之作文既工矣必知其所以工处事既当矣必知其所以当为政既善矣必知其所以善茍不知其所以然则虽一时之偶中安知他时之不失哉
　　学者当先治一经一经既明则诸经可触类而长之也史当自左氏至五代史依次读则上下首尾洞然明白至于观其他书亦须自首至尾无失其序为善若杂然并列于前今日读某书明日读某传习其前而忘其后举其中而遗其上下未见其有成也
　　勇怯岂有常哉亦在夫勉之而已矣卫太子蒯聩为赵简子右望郑师自投于车下及战郑人击简子中肩太子救之以戈郑师北太子复伐之郑师大败勇怯变于须防之间所谓勇可习也
　　善犹秦也恶犹越也勤与惰犹车马也善之与恶相去亦逺矣骤驱小人而纳之君子之域不能也骤驱君子而纳之小人之域亦不能也然使小人而勤则矫揉磨厉气质之移不期善而自善矣故勤者适善之车马也使君子而惰则燕安逸豫浸忘初心不期恶而自恶矣故惰者适恶之车马也学者审其御而已矣
　　士生于三代之后所见未必皆正人也所闻未必皆正言也一日暴之十日寒之其为善难矣哉处此者有道善者以为法不善以为戒善者以为法是见其善而从其善也不善者以为戒是因其不善而知其善也在人者虽有善不善之殊在我者一归于善而已矣如此则所遇之人无非硕师所听之言无非法语何入而不自得哉
　　礼曰居山以鱼鼈为礼居泽以鹿豕为礼君子谓之不知礼夫礼者理也理无物而不备故礼亦无时而不足在山而待鱼鼈以为礼是礼有待于外也非随处而足也在泽而待鹿豕以为礼是礼有待于外也非随处而足也在山则礼足于山在泽则礼足于泽在贫贱则礼足于贫贱在富贵则礼足于富贵随处皆足而无待于外彼谓小官不足以行志必官达然后可行志闲居不足以自见必临事然后可自见乌足知此理哉
　　门人周公谨【介】所记
　　宣王当大旱之际夜观星象恻然有忧于中而百姓便知宣王之见忧仍叔因此作诗后之人虽有宣王之忧而民莫之知何也盖缘周之时法度修备人才务实【荒政十有二便是法度方叔召虎辈便是实材】人君一有此心则上下相应百度毕举自然天下知之玩百姓见忧四字甚有味
　　以左右民不使之在左在右辅助之归于中
　　见利思义见危授命须是当见时便思便授过后则无益
　　修辞立其诚凡人须是诚实若有此实便发此言此即是修辞此便立其诚
　　忠信所以进德忠信是朴实即是种子有此种则德日大
　　圣人制丧礼父三年母朞非重父而轻母须识得乾坤之义大哉乾元至哉坤元受气者天成形者地其义自是如此
　　干圣人之事业坤贤人之事业坤是做工夫处
　　版籍是天下大事不可不知
　　子静曰闗雎是后妃之全德余篇皆指一事説自鹊巢以后亦如此此只论二南
　　看欲以师事有若一段见得当时孔门中不自相标题出来
　　孔子当时见顔子死教子贡亦甚切观其不以众人事告子贡可见后来子贡反筑室于塲一段亦可见周礼一书其财皆有所主独养士财用不言想只是司空之官主之
　　大凡为人须识纲目辞气是纲言事是目言事虽正辞气不和亦无益自古乱亡之国非无敢言之臣既杀其身国亦从之政坐此耳
　　何谓三纲举其纲万目自张人君既正于上则百官兆姓皆举于下父既正于上则嫡庶皆举于下如夫为妇纲在庶人则一妻一妾以天子言之则一后三夫人九嫔二十七世妇八十一御妻天子既正于上则后夫人皆自正于下
　　必先斯四者范淳夫説如人之身易受风须多着衣服此説亦好
　　禹稷思天下饥溺由已饥溺孔子厯聘诸国以至诲人不倦皆是合当做事自古圣人之于天下皆如此惟商鞅一出皆反圣人之道便已则从害人则不恤
　　井田之制士与兵国之重事皆取于农工商不与古者取士于田野取其民之秀者以其质朴故也
　　奉顺天德是总前天地之大德曰生之意
　　毋泄地气是八家一井不多置井
　　春夏出就田庐冬间入城郭不比今时去城郭逺甚小曰堡其次曰邑又其次曰都自堡邑城郭不过二三里间
　　宣王小雅始于六月大雅始于云汉二诗相表里想云汉在前六月在后或曰宣王初间如此之鋭而后来至有白驹黄鸟之刺曰此非是不学只是做不到底厉王无道民心怨怒至欲杀其子而召康公杀其子以代宣王之死当时大臣虽欲立宣王而不敢至共和十四年宣王方立想宣王在此十四年岂不下工夫若不如是一旦出来如何便得天下喜于王化之复行以此见得宣王不是不学
　　后生看先儒议论则养得厚【先儒议论盖谓传注】
　　读诗不要思量过当须识得当时意
　　司马迁有变风变雅意惜乎无正风意
　　学者多不要看先儒议论如至大至刚以直必有事焉而勿正此本是赵岐説后生却谓伊川创出此説今所编诗不去人姓名正欲令人见元初説着诗先要看大义又要研穷如不以文害辞不以辞害意是看大义研究时却须子细看
　　陆教授为人慈祥诚实所谓吉士
　　律惟隋时理防得子细唐时因之本朝即用隋律方镇源流本自秦汉间事秦则守监汉则刺史刺史即今监司之类其后以为州牧权始重
　　周礼自横渠始开门户先叙官以厯代较看次看前三官次理防王宫一门
　　李迂仲説郑风是淫乱诗不然孔子告顔子以为邦乃圣人治天下之规摹与后世做个样子尚説放郑声安肯却入在诗中
　　大抵为学须先识得大纲模様使志趣常在这里到做工夫却随节次做去渐渐行得一节又问一节方能见众理所聚今学者病多在闲边问人路头尚不知大率问人须是就实做工夫处商量方是
　　追王大王王季记谓不以卑临尊此意恐错武成言大王肇基王迹王季其勤王家盖王业始于大王王季若其子为王父为百姓岂可不以父为尊
　　或人间中庸鬼神一章曰后生未要理防此且须理防孝弟忠信此亦非两事且如人逺去家至深山广谷之中而不敢为不孝不弟者何须是识得此
　　汪端明与人言事或人杂之以他事至终必卒其言乃已
　　侯师圣避盗胡五峯庵中其仆厌久以沙和饭一日五峯见之怒其仆因曰何为不言荅曰旅琐
　　或问教小儿以何为先曰先教以恭谨不轻忽不躐等读书乃余事今之有姿质者父兄便教以科举之文不容不躐等皆缘父兄无识见至有以得一第便为成材者
　　士大夫学术须正一或不正往往操履皆邪其为害不止及其身殊可畏也士大夫孰不自以为正柰何其始辨之不明讲之不详得其形迹执而不化遂有终身之害只如教小儿自其发蒙时便须教之以正曲礼言幼子常视母诳亦此理
　　读书有思索人往往不茍不曾读书与曾读书识理趣者观其所为便可见
　　知其为小人便以小人待之则我先为小人矣
　　凡看古人书用得处便是自家行处
　　尧舜通其变使民不倦只是晓事
　　顔子问仁孔子独告之以克己复礼与告他人略不同顔子欲知下手处便请问其目此顔子善问者也孔子告之以非礼勿视非礼勿听非礼勿言非礼勿动惟勿字最要体认四者之中勿听尤难非是用功之深临时禁止亦不得
　　后世用兵者以为黄石一书无与比者不知黄石公未出之前三代之兵一举而无敌于天下兵书何在黄石公有一秘法在人间人自不识三代之得天下亦不过此道唯仁一字尔
　　学者不可起长叹之声此意思最易得断续某与公相聚许时何尝有此
　　儒者当通世务只缘近来儒者要通世务又却不能为纯儒此説亦甚深长千五百年无孔子尽因通变老优游
　　教小儿当以正不可便使之情窦日开
　　看周礼须先看叙官先录厯代百官志及本朝官制逃墨必归于杨逃杨必归于儒盖墨者泛而无綂必至于杨吝啬而后可近道
　　己亥秋所记【新居对诸生説】
　　后唐庄宗入汴志便满者何故曰但一将耳
　　经须逐字看
　　读书须下大工夫久后必有所见
　　侯景之乱虽无朱异梁亦必亡观其后嗣之所为其终亦必乱
　　正义説吴楚僭乱所以不列于诗亦不须如此看只须看三百篇之义便了吴楚无诗亦是当时王教之所不及吴又是最后出
　　问诗之有周南召南犹易之有乾坤不知是取其坤有承干之义否曰固是亦不止如此周召乃诗之纲领乾坤其易之门
　　问人之格局卑者不知能进否曰中人以下固不可语上然如人坐暗室久必自明若人果有志积以歳月之久亦自有见又问必有所见然后能立否曰人之初学岂能一一自有所见须去下工夫工夫既深且久乃有所见
　　问人或坚意为善或阨于困苦今时又不及昔人朋友间能同心叶力曰此只看有朋自逺方来一节须是看人不知而不愠然后完备老子説知我此已自説得错葛覃卷耳皆是做工夫处闗雎是成德处三诗当合看当时三诗并歌
　　三代诗书多説天见得天人之际相近秦汉以下不识此理
　　自古至説命方説学
　　读书其辞虽多要处亦少如论语説古之学者为已今之学者为人孟子説明于庶物尚书惟学逊志务时敏此处最要识
　　天下只有两件事君子振民育德先育徳后振民先修已后治人此通内外之道
　　闗雎女曰鸡鸣大小虽不同其意则一
　　天下事何尝一件不是学如百工技艺皆是学惟学故精何尝一一炫燿出来
　　看书如与人交游不必事事要如他与之熏习久必自有味
　　如后妃之诗鸟兽草木皆有其意只在后妃其他更不须泥识得此三百篇不过如此
　　棠棣一篇非真实是究是图岂能识兄弟之情如此故终之曰是究是图亶其然乎
　　为人立基址须是坚实既坚实须是要充扩所谓士不可以不毅
　　后学读书未曾识得目前大畧便要説性命此极是害事为学自有等级先儒至説性命不知曾下几年工夫方到
　　学者多举伊川语云汉儒泥传注伊川亦未尝令学者废传注近时多忽传注而求新説此极害事后生于传注中须是字字考始得
　　看有狐诗如居一乡须【阙】一乡之情
　　读诗必如三复白圭方是有味若是明敏人不如此看亦无所补若是至钝人能如此看虽然有淡薄处亦随浅深而有所见也
　　河间王读书皆务实非他不能用毛公
　　看诗有三节如看卫文公之诗须知卫之兴读王黍离之诗须知周之亡其气象可知大处既看小处亦当看【阙】　如定之方中及黍离是也小处是一篇之中训故是也且就一篇论之大处如升彼虚矣景山与京是也小处如降观于桑是也此是读诗之法或有一篇之中取一句者如孔子观木之诗而知苞苴之行是也看诗即是史史乃是实事如诗甚是有精神抑扬髙下吟咏讽道当时事情可想而知
　　诗之体不同亦如今人作文亦有文意甚易晓者如兎爰是也有意在言外者硕人清人之类是也硕人诗无不见荅意但则美族氏之盛容貎之美车服之华则其人可知矣如中谷有蓷全是意见当时人君不能保民与有狐不同大凡陈古刺今之诗全是要人看
　　心解即熟
　　离经是分文辨志是求义不必深逺説此只是看文义战国今人皆不识自春秋以来亦是一节通监自此入亦有意
　　战国有七雄皆非古之诸侯四国是篡臣秦楚又是夷狄只有燕一国又僻陋战国之时正如一个人家初为士自后变而为商家
　　萧何治未央但欲髙帝安于此不欲之他尔要之创业之君自当以俭为先何虑不及此也
　　闗中是形势之地洛是都防之中欲据形势须都闗中欲施政令须都洛
　　天官总许多宿卫地官载许多图籍此二官所以大也看周礼政如看一株树其他皆分枝布叶
　　典是尧舜夏商之典周公制此一书盖欲整齐天下看柏舟诗须合尚书微子篇看方知得仁人之心卫之君固不如纣之甚卫之小人亦未至若纣时之甚然卫之仁人只是一人全无可同心者微子犹有三人可以共扶持有説话处
　　马迁能克己可胜仲舒庄周能克己可胜荀子
　　唐时有画钟馗第三指防一小鬼或人命画工改之画工持去数日后乃自画第二指防之问何不改对曰前时之画其力乃在第三指所以改不得
　　问赵仲长不説众人所説之话何谓众人所説之话曰如仕宦説东边俸厚西边俸薄之类耳
　　庚子所记【是年春抚州陆子寿教授自越来几一月】
　　周礼一曰牧以地得民二曰长以贵得民牧是畿外诸侯世世袭爵长是畿内诸侯世世受采地
　　孔子但教漆雕开仕不曾教顔闵此处当看
　　内政当作两节看始初管仲但依周制作乡遂将成之际为桓公催趋得紧所以作内政自竒变为耦看国语可见
　　或曰定公十年夹谷之防夫子亦可谓得用至十三年能感动得二家隳其城尚有一家未隳据左传见隳费亦自费力当时夫子不因齐人归女乐去鲁时此一家亦自未见得以此见得天下之事不易做而今天下只因其势而为之凡事亦不可遽为当时诸侯治一国犹近而易为今则难对曰只要知大条目姚崇所谓择十道使亦其一或曰此在得人上须是阴培养得人才然后可对曰人材须是他务实方得然后逐一节移去自古以来虽经太康之乱三代之季只是一变其罪皆由商君虽汉文帝唐太宗出来扶持天下然此骨子终不换得井田最先坏其次封建其他亦未尽坏府兵尚存古制及张説方坏尽两税坏于杨炎自然有此等人出来
　　光武治天下规摹不及髙帝其礼严光用卓茂所以养得后来许多名节
　　光武罢郡县材官等事其识见与秦皇相去不逺或曰天地只是和气尹和靖为人极和粹后愈和杨绾为吏部欲去科举后世皆以为不可但未之知耳及为相半年而死志遂不及施唐时如陆贽杨绾论治道皆有规模
　　顔真卿虽不甚得讲贯其议论亦活如论封号一事亦好
　　孔子言王道曰道千乘之国敬事而信节用而爱人使民以时孟子言王道须説五畆之田八口之家及材木不可胜用之类何故须説许多以此见得春秋时井田尚在战国时已自大故废须要人整顿如史记説决裂阡陌以静天下之业又以此见得井田亦不易废为人细碎则大体处多失虽诸葛亦有此患
　　刘执中初间不屈王介甫后为王介甫用此是如何或曰只是无本领介问何谓无本领曰着实工夫便是本领叶公好龙见真龙至便惊相似学者亦多坐此患不可不察
　　宗果尝曰聪明人有三斗昏
　　芮丈【国器】每对人説话至退必入室黙思














　　东莱外集卷六
　　钦定四库全书
　　东莱集附录卷一
　　年谱
　　髙宗绍兴七年丁巳
　　是嵗公外王父曽文清公【几】为广西转运使公皇考仓部时在桂林甥馆三月十七日【阙】时公生
　　绍兴八年戊午
　　绍兴九年己未
　　绍兴十年庚申
　　绍兴十一年辛酉
　　绍兴十二年壬戌
　　绍兴十三年癸亥
　　绍兴十四年甲子
　　绍兴十五年乙丑
　　绍兴十六年丙寅
　　是嵗年十嵗仓部为江东提举司干官公随侍于池阳十二月八日公祖驾部终于婺州
　　绍兴十七年丁卯
　　随侍在婺州
　　绍兴十八年戊辰
　　四月以祖驾部致仕恩补将仕郎
　　绍兴十九年己巳
　　绍兴二十年庚午
　　绍兴二十一年辛未
　　是嵗仓部为浙东提刑司干官公随侍于越
　　绍兴二十二年壬申
　　绍兴二十三年癸酉
　　有赋真觉僧房芦诗
　　绍兴二十四年甲戌
　　绍兴二十五年乙亥
　　是年春仓部为福建提刑司干官公随侍于福唐三月从三山林先生少頴【之竒】游【先生时待次汀州长汀尉】
　　绍兴二十六年丙子
　　是年年二十嵗应福建转运司进士举为首选十一月九日如临安于是林先生入为秘书省正字是嵗有许由清晓出郊城楼夏诗诸诗
　　绍兴二十七年丁丑
　　是春试礼部不中赴铨试【下等第三人】四月七日授廸功郎监潭州南岳庙因如天台省外祖六月二日自天台归福州十月仓部任满公随侍归婺州十二月十六日如信州二十九日亲迎于韩氏新知建州建安县【元吉】之女
　　绍兴二十八年戊寅
　　四月二日公归自信州以韩夫人庙见
　　绍兴二十九年己卯
　　十一月初四日女华年生
　　绍兴三十年庚辰
　　四月岳祠满六月赴铨【上等第二人】仓部亦以祠满赴阙授岳州通判馆于伯舅粮料院曽公原伯【逢】寓舍于是籍溪胡先生原仲【宪】为秘书省正字汪公圣锡【应辰】为秘书少监公皆尝从游八月归婺州
　　绍兴三十一年辛巳
　　正月十三日授严州桐庐县尉二十三日子岳孙生两旬而夭是嵗五月王公【十朋】为大宗正丞十二月林先生少頴出为提举福建市舶皆过婺来访
　　绍兴三十二年壬午
　　正月八日公如信州于是韩公【元吉】为司农寺主簿公以夫人归寜三月二十八日归自临安四月仓部用从臣荐差知黄州六月初七日子齐孙生是月十二日仓部之官黄州公侍母夫人如越中外家时伯舅通判绍兴府事六月二十三日韩夫人卒于临安是日公自越如临安八月以韩夫人之防归婺九月二十六日葬韩氏于武义县明招山所生男亦夭冬如越是嵗发两浙转运司解【第二人】
　　孝宗隆兴元年癸未
　　春试礼部【奏名第六人】四月十二日赐进士及第改左廸功郎又中博学宏词科六月七日特授左从政郎改差南外敦宗院宗学教授【制词勑左廸功郎新差南外敦宗院宗学教授吕某唐之科目虽多而轻故有食饵小鱼之讥然连中者亦寡矣此青铜钱所繇取誉于当世也尔两科皆优选宜有以旌其能资叙超升是亦常典可特授左从政郎差遣如故中书舍人钱周材行】
　　隆兴二年甲申
　　四月公如黄州八月侍仓部赴阙奏事九月如越十一月如浙西闰月归婺州
　　乾道元年乙酉
　　八月仓部之官池州公侍母夫人以十二月至郡
　　乾道二年丙戌
　　是年年三十嵗十月仓部自池州召归为郎先如临安公侍母夫人归至建康十一月一日夫人以疾终于舟中公防防归婺
　　乾道三年丁亥
　　正月二十二日葬夫人曽氏于明招山仓部谒告归防葬四月如临安省侍五月复归明招冬在明招学子有来讲习者
　　乾道四年戊子
　　秋自明招归城于是仓部出知江州待次寻改知吉州冬授业曹家巷始有规约及左氏博议是嵗修东莱公家传
　　乾道五年己丑
　　二月从吉二日如宣城省外氏三月四日还自宣城五月如徳清因游灵洞有戴衍字序二十日亲迎于韩氏实元妃之女弟六月初六日除太学博士待阙【制词勑左从政郎吕某首善自京师而教化原于太学博士员又所以驾其説以诲诸生也推选既重宜择其人以尔读书业文无它耆好由门防得官而二日连中两科声华籍甚士论称之兹用擢尔重席上庠为之诵説使夫博古通经之士辈见于时则为称职可特授依前左从政郎太学博士替王信年满阙中书舍人胡沂行】八月十一日归自徳清以韩夫人庙见二十五日改添差严州州学教授以近防中都官待次者补外故也二十七日如三衢见汪公圣锡十月七日归自三衢十八日之官严州二十一日交事是嵗有己丑规约及谢遣初学约束【五月九日】又有己丑课程己丑所编至严有春秋讲义
　　乾道六年庚寅
　　广汉张公【栻】为守公有为张公作乞免丁钱奏状及谢表又编次阃范张公为之序五月初七日除太学博士【制词勑左从政郎吕某朕追懐故老慨想遗风惟累叶之相门有一时之才子尔学优多士名擢两科准易草经独守扬雄之志下惟授业共尊董相之风兹召自于泮宫俾入跻于学省以慰诸儒之望庶几师道之明尚副予知益推所学可特授依前左从政郎太学博士权中书舍人王秬行】闰五月四日公自严陵归婺八日防诸生于丽泽有规矩七事九日复还严陵遂如临安是月仓部之官吉州十二月十九日兼国史院编修官实录院检讨官公之召也张公亦自严陵召归为郎兼讲官与公同巷居呉兴芮公煜为国子司业与公共修学政【明年春芮公为祭酒刘公焞为司业】是嵗有轮对劄子及太学防问及为门人定防葬礼
　　乾道七年辛卯
　　四月二十二日螺女生五月十三日韩夫人卒六月请告归婺十七日葬韩氏于明招是月仓部自吉州奉祠七月六日公如龙游迓仓部八日侍仓部归婺与宰相书请祠侍亲不许是月二十四日以通歴任四考改左宣教郎召试馆职九月十六日除秘书省正字兼职如故【制词勑左宣教郎吕某等册府地秘职清英俊之林卿相之储也博采时名复试焉而后授选任如此不已精乎尔某连中儒科有窥古之学尔戡世济名徳有康时之心其往观未见之书沈浸涵泳以就逺器朕将收其用焉可依前件中书舍人赵雄行】是嵗祭酒芮公太史刘公【夙】詹事王公【十朋】皆卒公有祭芮祭酒文王詹事挽章及为宰臣虞允文恭书御书崔实政论下方又有李粹伯侍御母挽章
　　乾道八年壬辰
　　春为省试考官在试院闻仓部属疾请告归婺二月四日丁忧复修防葬礼定祭礼十一月三日葬仓部于明招山是嵗螺女亦夭
　　乾道九年癸巳
　　是嵗诸生复集讲尚书有癸巳手笔七月薛常州【季宣】卒八月刘子澄及陆子夀来十月陆子夀复来公与同观实录有实录节
　　淳熈元年甲午
　　正月以韩尚书【元吉】守婺散遣诸生始编读诗记阅春秋左氏传有摽抹本刘子澄来三月如明招四月从吉五月十三日如三衢二十六日陆子静自临安来六月一日归自三衢是月二十三日主管台州崇道观八月二十八日如越潘叔度偕行九月二十七日归自越有入越录十二月过乌石是嵗魏元履卒有挽章又有哭芮祭酒十诗薛常州墓志乔徳瞻墓志及左氏手记
　　淳熈二年乙未
　　春在明招四月二十一日如武夷访朱编修元晦潘叔昌从留月余同观闗洛书辑近思录朱编修送公于信州鵞湖陆子夀子静刘子澄及江浙诸友皆防留止旬日归至三衢又留旬日廼归有入闽录七月自明招如武义之上樠防葬因游刘氏山园有緑映亭诸诗八月一日复归明招阅通鉴有摽抹本学子多来讲习者闰九月五日还城是嵗有乙未手笔十二月十九日端明汪公卒
　　淳熈三年丙申
　　是年年四十嵗正月十二日如三衢哭汪公有祭文十八日归自三衢是月二十五日磨勘转奉议郎三月二十三日女华年归于潘景良二十八日往防朱编修于三衢四月十日归自三衢七月十日迁塾于右司宅复编读诗记八月十七日游灵洞九月十九日游赤松十月一日如越二十六日由明招归是日除秘书省秘书郎兼国史院编修官实录院检讨官以重修徽宗皇帝实录用礼部侍郎兼同修国史实录院同修撰李焘之荐也【制词勑奉议郎吕某士君子之所履观易之履尽矣安素分而守正馆阁储才所期在此以尔守有宫庭学有榘矱醇静朴茂亦闻于时为郎司编仍賛笔削必有可观更思履道当知制行之为难养名之不易也可特授依前奉议郎秘书省秘书郎兼国史院编修官实录院检讨官权中书舍人陈骙行】十月二十九日如临安十一月五日供职是嵗有林安之邢邦用墓志
　　淳熈四年丁酉
　　三月九日实录院进徽宗皇帝实录二百卷四月二十九日以与修实録有劳转承议郎罢检讨仍兼史职【制词奉议郎秘书省秘书郎兼国史院编修官实録院检讨官吕某右可特授承议郎试秘书省秘书郎兼国史院编修官勑奉议郎守秘书省著作郎兼国史院编修官实録院检讨官兼权司封郎官傅伯夀等昔唐开元实録厄于兴庆殆无存者其后搜得一二虽相继有以家藏来上亦岂无遗事邪惟我徽祖临御防内二十有六载礼乐庶事罔不备具记注所载中更散逸故绍兴间裒集成书尚多阔畧朕下明诏复加纂修尔等皆以奥学良才博闻强识续业其闲岂特文直事核而比旧増多百卷斯亦勤矣恭阅奏篇为之叹嘉咸进文阶以示褒劝可依前件权中书舍人刘孝韪行】十一月二日娶芮氏故国子祭酒煜之季女九日被防校正圣宋文海公请一就删次断自中兴以前十六日有防从之是嵗有轮对劄子二首林先生少頴卒有祭文【作文在明年夏】
　　淳熈五年戊戌
　　春为殿试考官三月十三日磨勘转朝奉郎四月二十三日除著作佐郎兼史职【制词朝奉郎行秘书省秘书郎兼国史院编修官吕某右可特授依前朝奉郎行秘书省著作佐郎兼国史院编修官勑承事郎试秘书省著作佐郎兼国史院编修官兼权太子侍讲郑鉴等中秘圗书之府承明著作之廷为郎其间厥选惟重以尔鉴有志于世持论不阿尔某积学于身信道甚笃静重而敏于事若晋臣西蜀之英谅直而济以文若邲者三呉之秀或褒序于在位或简擢于它官持载笔之三长典异书之四部惟兹成命既叶于公言副我虚懐更恢于逺业可依前件权中书舍人刘孝韪行】六月十三日兼权礼部郎官以与修中兴馆阁书目书成进御减二年磨勘九月三日车驾幸秘书省观赐宴翌日内出近体诗一首赐羣臣【比以秋日临幸秘书省因成近体诗一首赐丞相史浩以下玉轴牙籖焕寳章簪绅列侍映秋光宴开芸阁儒风盛坐对蓬山逸兴长稽古右文慙菲徳礼贤下士法前王欲臻至治观熈洽更罄嘉猷为賛襄】丞相以下皆进诗公进和篇一首及代宰臣恭书御制下方又代宰臣作谢表二十七日以幸省恩转朝散郎【制词朝奉郎行秘书省著作佐郎兼国史院编修官兼权礼部郎官吕某右可特授朝散郎依前行秘书省著作佐郎兼国史院编修官兼权礼部郎官勑承议郎秘书丞兼权吏部郎官黄洽等列职圗书之府参聨史氏之官皆极一时之选储为异日之用也朕仰遵太上皇帝之睿谟举行绍兴甲子之缛典载临秘阁钦阅寳储延见羣士赐宴赋诗以侈荣宠居官其间进秩一等稽之彛章允为异数朕之所以稽古右文礼贤下士之意于此见矣尔其精白一心圗厥报称以永有辞可依前件权中书舍人郑丙行】十月十七日除著作郎兼职如故【制词朝散郎行秘书省著作佐郎兼国史院编修官兼权礼部郎官吕某右可特授依前朝散郎秘书省著作郎兼国史院编修官兼权礼部郎官勑具官吕某等朕间隆兴以来着记近称整齐尚虑未尽直笔建炎以后秘藏近成辑录尚虑不无逸编士之相语于朝咸谓尔某尔邲尔价者粹美有蕴渊源有学正而不矫通而不流有用之器也朕闻之亦喜焉或以次迁或自它擢各修乃职尚何虑哉朕一朝而除馆阁之士三其在大雅曰蔼蔼王多吉士乃今见之咸副所望可依前件中书舍人陈骙行】十二月十四夜感末疾给假半月将治是嵗朱秘书元晦起知南康军
　　淳熈六年己亥
　　公自嵗前感疾请祠正月十一日诏与州郡差遣十六日又诏与添差参议官差遣免谢辞二十四日枢宻使王淮宣防问所编文海次第公遂以其书缴申三省以进二月三日得防吕某编类文海采摭精详与除直秘阁四日又遣中使李裕文宣赐银绢三百疋两公具表谢且辞免除职时中书舍人陈骙缴公直阁之命以为推赏太优寻奉圣防馆阁之职文史为先今所编次采取精详观其用意有益治道故以宠之可即命词【制词勑朝散郎吕某馆阁之职文史为先以尔编类文海用意甚深采摭精详有益治道寓直中秘酬宠良多尔当知恩之有自省行之不诬用竭报焉人斯无议可特授依前朝散郎直秘阁中书舍人陈骙行骙既缴驳不行故假王言以寓诬诋云】公辞免职名至再竟不允乃拜命所进文海赐名皇朝文鉴命翰林学士周必大为之序三月二十四日出脩门公末疾至是始可扶持就舆四月七日买舟东归十三日至婺公之祖驾部自南渡转徙终于婺州家遂寓婺佃废地为居公始以屋归官买宅城西北隅及是迁焉六月七日主管建寜府武夷山冲佑观七月二十八日夫人芮氏卒九月十五日葬芮氏于明招十月陆子夀来是嵗复修读诗记及有尚书讲义白鹿洞书院记
　　淳熈七年庚子
　　始有日记初作大事记建家庙修宗法及祭礼四月陆子夀来十七日磨勘转朝请郎九月二十五日除著作郎兼国史院编修官公辞十月十二日添差两浙东路安抚司参议官又辞十一月二十二日主管亳州明道宫是嵗张荆州陆子夀皆卒公有祭张公文及陆先生墓志周子充为参知政事公有与周子充诸书
　　淳熈八年辛丑
　　定古周易十二篇编欧公本末阅熈寜奏对又有坐右录卧游录七月二十九日终于正寝享年四十有五十一月三日葬明招
　　圹记
　　宋故朝请郎直秘阁主管亳州明道宫吕公讳祖谦字伯恭其先河东人后徙夀春六世祖申国文靖公自夀春徙开封遂为开封人曾祖讳好问资政殿学士太中大夫赠太师妣王氏赠秦国夫人祖讳弸中右朝请郎赠右正议大夫妣章氏文氏皆赠硕人考讳大器右朝散郎赠朝请大夫妣曾氏赠宜人公绍兴七年二月十七日生以祖致仕恩补将仕郎监潭州南岳庙严州桐庐县尉未上登隆兴元年进士第又中博学宏词科改南外敦宗院宗学教授丁先妣忧免防除太学博士有防中都官待次者补外添差严州州学教授逾年复除太学愽士兼国史院编修官实録院检讨官召试馆职除秘书省正字丁先考忧免防主管台州崇道观召为秘书郎兼国史院编修官实録院检讨官迁著作佐郎著作郎兼权礼部郎官淳熈五年冬得疾请去职先是奉诏编类皇朝文鉴至是书成除直秘阁主管建寜府武夷山冲佑观病少间除著作郎兼国史院编修官不就添差两浙东路安抚司参议官亦不就主管亳州明道宫八年七月二十九日以疾终于家享年四十有五两娶韩氏今龙圗阁学士元吉之女又娶芮氏故国子祭酒煜之女皆先卒子男三人岳孙齐孙早夭延年甫三嵗女二人华年适进士潘景良嫘女亦早夭吕氏世葬郑州新郑县怀忠乡建炎南渡太师而下皆葬婺州武义县明招山遂以是年十一月三日葬于祖茔之右麓公之问学术业本于天资习于家庭稽诸中原文献之所传愽诸四方师友之所讲参贯融液无所偏滞晚虽卧疾其任重道逺之意达于家政纎悉委曲皆可为后法葬日薄未能深考公之言行求正于有言之君子以诏来世姑举其可得而形容者以志悲思焉公所为书有吕氏家塾读诗记三十卷参取毛郑众氏之説而间出已意其后更加刋定迄于公刘之首章大事记起春秋后终于五季书法视太史公所録不尽用策书凡例其条纲端绪概见于通释解题之二书虽絶笔于征和之三年亦未脱槀其它遗文及所纂辑者尚众以未伦次皆藏于家弟祖俭泣记














　　东莱集附录卷一
　　钦定四库全书
　　东莱集附録卷二
　　祭文
　　朱提举元晦
　　维淳熈八年嵗次辛丑九月甲戌朔九日壬午友人宣教郎新提举江南西路常平茶盐公事朱熹谨以香茶鸡酒奠于亡友伯恭吕兄明道直阁大着郎中之灵曰呜呼哀哉天降割于斯文何其酷邪往嵗已夺吾敬夫今者伯恭胡为而又至于不淑也邪道学将谁使之振君徳将谁使之复邪后生将谁使之诲斯民将谁使之福邪经説将谁使之继事记将谁使之续邪若我之愚则病将孰为之箴而过将孰为之督邪然则伯恭之亡曷为而不使我失声而惊呼号夭而恸哭邪呜呼伯恭有蓍龟之智而处之若愚有河汉之辨而守之若讷胷中有云梦之富而不以自多词章有黼黻之华而不易其出此固今人之所难而未足以议兄之彷佛也若乃孝友絶人而勉励如弗及恬淡寡欲而持守不少懈尽言以纳忠而羞为讦秉义以饬躬而耻为介是则古之君子犹或难之而吾伯恭犹欿然而未肯以自大也盖其徳宇寛洪识量闳廊既海纳而渊停岂澄清而挠浊矧涵濡于先训绍文献于厥家又隆师而亲友极探讨之幽遐所以禀之既厚而养之深取之既愽而成之粹宜所立之甚髙亦无求而不备故其讲道于家则时雨之化进位于朝则鸿羽之仪造辟陈谟则宣公独御之对承诏奏篇则右尹祈招之诗上方虚心其献纳众亦注目其旉施何遭时之不遂遽舆疾而言归既一卧以三年尚左圗而右书间消摇以曵杖恍沂上之风雩众咸喜其有瘳兾卒摅其素蕴不则传道以著书抑亦后来之程准何此望之难必奄一夕而长终増有邦之殄瘁极吾党之哀恫呜呼哀哉我实无似兄辱与游讲磨深切情义绸缪粤前日之枉书尚粲然其手笔始言沈痼之难除犹幸死期之未即中语简编之次第卒夸草树之深幽谓昔腾牋而有约盍今命驾以来游欣此防之可懐懔赴车之偕至考日月之几何不旦莫之三四呜呼伯恭而遽死邪吾道之衰乃至此邪既为位以泄哀复缄辞以寓奠兾嗣嵗之有间尚前言之可践呜呼哀哉尚飨
　　刘通判子澄
　　维淳熈八年八月乙丑奉议郎新权通判鄂州军州事刘清之谨东向再拜以清酌庶羞之奠寓祭于亡友太史直阁吕公伯恭之灵嗟嗟伯恭弃我死乎钟英炳灵而止此乎呜呼哀哉我从公游十有七年取友天下谁如公贤众所同病公独无是古人所难于公为易崇深愽大精粹明通具此众羙亦莫如公别公六年弗往问疾昼思夜梦恍然自失晦翁告我公疾少间期明年春同偿此愿七月壬寅天降祸灾承赴震惊如防元昆我知公心留恨者三非世所谓夀富多男公之所学欲至圣处天不假年吾敢漫许欲告于上陛辞弗能欲语其季遗几莫凭凡斯三者吾甚悲之天乎寃哉谁者尸之遗奏在朝遗言在书百世之下实推纯儒设吾无憾情岂能已徳容在目诲音在耳惟施不赀尚忍道哉永矢弗谖庻其报哉薾然身衰抱此永痛一觞寓诚唯以哭送呜呼哀哉尚飨
　　周参政子充
　　【阙】
　　呜呼
　　伯恭河岳之英公卿之裔躬蹈五常心潜六艺学富而醇文敏而丽通今不流愽古不泥髙明之识力去其蔽卓絶之行亦矜其细佗人有一自足名世惟君兼之夫孰能俪蝉聮簮绂芥拾科第堂堂申公谓且克继皇心是嘉召寘班缀成均愽约馆阁荣滞南宫表章史观凡例主盟斯文每食忘哜风滛末疾乗厥劳勚归哉亳祠可以自憇鑚仰坚髙讲习弥励曽不息黥曽不补劓竟陨其生夀夭谁制万斛之舟江海期济触石而陨未皇鼓枻千年之木梁栋可计遇风而摧乃委薪桂才也何多命也何戾生徒满门相向雪涕搢绅诸儒咸惜其逝矧伊鄙夫辱在交契姓不同耳心则鲁卫易箦莫亲临穴莫祭寓辞西风挥此衰泪呜呼哀哉尚飨
　　尤运使延之
　　维淳熈九年嵗次壬寅二月壬寅朔二十五日丙寅朝奉大夫直秘阁江南西路转运判官尤袤谨遣人以清酌之奠致祭于故宫使直阁大着郎中吕公之灵惟公渊源之学浩养之气纯全之行刚毅之志髙视古人不论今世濂溪河南其道未坠公生百年独探其秘障隄末流折六艺斯文是赖絶学有继人言相门必复其始公所抱负表表愈伟谓当亿龄世济其美云胡不淑而止于此呜呼天乎君子何厉自我识公于今三纪史馆从游恍若梦寐去嵗池阳敬遣行李问公起居得公报字遗墨未干遽隔生死顾瞻门墙渺邈千里敛不抚棺葬不临隧一奠寄哀乆乃克致追惟平生有愧明义英灵若存鉴我诚意呜呼哀哉伏惟尚飨
　　杨提刑廷秀
　　维淳熈九年嵗次壬寅二月一日壬寅朔初九日庚戌朝奉郎权发遣广南东路提防刑狱公事杨万里谨以清酌之奠敬致祭于近故参议大着吕公之灵呜呼英英伯恭近世鲜俦莹彼灵府煜然英猷穷经讲道不但文字闯孟之户得程之髓鼔箧抠衣至者千里沾丐绪余亦名佳士谓宜均宏膏泽生民胡为彼苍霣霜于春董教国子岂究英规载笔东观奚足发挥贤谟未抒沉疴遽婴孰云大徳降此促龄国失蓍龟士失宗师一涕均之岂惟我悲曩嵗贤闗备闻诲言同志聮事情好益敦违离斯何有愿长存宦役是縻夜驰梦魂及闻雕亡秪摧心肝生死路殊有泪到泉呜呼哀哉九京不作已矣斯人一杯往奠以写酸辛尚飨
　　丘运使宗卿
　　维淳熈八年十月【阙】日朝奉大夫直秘阁江南西路转运判官丘崈谨以清酌庻羞之奠敬致祭于故同年兄宫使秘阁郎中子吕子伯恭之灵呜呼惟子禀资于天温裕明粹浑金璞玉表里一致粤自初载潜心圣学穷幽极深反以卓约既诚其身又淑诸人论定疑释遂专斯文絶学有依正气有托人之从之如在伊洛格以中庸本之性善疑似乱真廓然大变作为文章不防不凿纯正宏深反伪以朴惸彼后生有教无类奬进诱掖忠实孝义翕然宇内是师是承私相告语识子为荣朴冥不敏未及识面癸未叨尘莫逆一见我学寡陋无友无师脱畧绳检不为时知辱子不遗葑菲之义握手定交曰吾臭味随食効官每恨睽逺嵗在庚寅合并已晚既忝胄席实从子后我教我诲人实憎咎显允芮公张子敬父惠言好我以子之故又积十年我废复起为郎枢属子领太史退食相过分义益敦商畧古今或至夜分相彼湖山荂敷雪霁连舆览胜余子莫暨我过必规我疑必质言犹在耳炳如皦日前年子病我独私忧山川间之往问无由匏系武昌尺书一介子疾告平我用自慰暨来江西未获息肩方圗遣问讣音已传呜呼天乎曷为其然岂人之尤维以怨天盛衰生死天地常理贤不必夀善不必贵不贵不夀于子何伤垂之百世是曰不亡模毁范缺我将畴頼譬彼舟流不知所届缄辞千里以寓一哀惟子明灵慰此永懐呜呼哀哉伏惟尚飨
　　黄教授文叔
　　维淳熈九年嵗次壬寅某月某日同年生从事郎充平江府府学教授黄度敢以脯醢清酌奠于故直阁大着郎中吕公年兄之灵嗟夫天之生贤其将有意耶夫亦坱圠无私聼其自死自生等草木之荣悴耶有如夫子闳愽而渊深明允而笃实何止兼百人之器惟人生之虽厚而所以成之者或不至有如夫子好学而不倦力行而无斁盖日造乎明诚之地故子之强而仕也人皆望其致位卿相推所学以佐明主及其病而归也则又望其著书立言以诏天下与来世惟是二者必有得于此何尽泯防而无一遂呜呼哀哉苍苍者真不可恃邪其藐然而无知邪仁者必夀有徳者必贵将亦非其理邪夫何予之者厚而乃浑浑无所为邪呜呼哀哉道絶千载士安其卑闻见忽异相与诋訾世岂无贤毁誉半之傥羣疑之未亡将扞格而难施惟夫子之为不可及窅乎焉其无涯俨动容而正色盖见之者尽忘其所挟持兹敬义之攸立而与人同者物必归吾固以此为天下惜哭之輙恸而非私也士友防防千里奔驰我寜不往薄宦绊覊因僚旧以致奠恍音容之不违尚飨
　　郑监庙景元
　　维淳熈八年嵗次辛丑十月甲辰朔二十一日甲子文林郎特差监潭州南岳庙郑伯英谨以薄奠致祭于参议直阁郎中吕公年兄之灵呜呼哀哉呜呼痛哉吾何暇为天下恸哉惟我先兄克自立于一世顾瞻四海俦类无几寥寥南轩神交心契玩其遗编三复兴喟盖尝指而告子曰人谓斯人有志于功名者非也是有本有原其道甚粹建安岩岩曰有晦庵山川发灵其道甚严顾合并之日鲜徒致意于飞缄至于志同道同为僚又同相从乆而相与之隆者则惟曰东莱公固尝论之君之于人迹若简絶而情伪淑慝纎悉必照其于事也曽不芥蔕而变故起伏独能得其防通盖极书之愽而执理之要用力至到故靡不昭融是其道甚广而人徒指为章句之雄者非也吾闻吕氏世修相业代有宗工使吾见斯人之止也将能参酌大申公之大推广小申公之懿庻几极髙明而道中庸者乎呜呼家庭之言明明在耳孰谓此道终穷于此七月丁丑自天降凶摧肝裂胆忍死有行道遇晦庵唁我以情谓吾兄已矣所可为者唯当叙述其事以益昭其垂世之名行见东莱其遂议所以铭呜呼此固吾当哀祈沥愬于君而亦君之任也孰谓輀车过门而已相从于九京者乎呜呼哀哉呜呼痛哉吾尚何暇为天下恸哉匍匐入哭载念其私悠悠四海君实我知谓材匪难不用匪易谓我困穷知有命义又谓君举大好景元所可疵病病在有言我领此意刻骨铭肌悠悠四海今谁及斯呜呼哀哉吾何暇为天下恸哉日月不居我将奉吾兄之襄事而君亦且窀穸矣奈之何其遂至此极也因风寓诚吾不知涕泗之填臆也呜呼哀哉呜呼痛哉尚飨
　　楼寺丞大防　赵司直景昭　薛删定象先徐编修子宜　刘太愽淳叟
　　【阙】

　　呜呼才
　　难之叹岂谓凡才治不如古亦云乆哉思得一人庶几于此才非不多未知孰是必有学穷本原行穷根柢古今贯穿而守之以约规模宏大而不遗其细议论正平而得事几之要人物兼取而无爱憎之累表里如一俯仰无愧若人者夫然后退可以为后学之师表进可以居朝廷之大位觊斯民之小康抑吾道之不坠惟公其人欤胡为乎抱道而不得试呜呼天之生公亦甚难而不易赋之徳而啬其夀诱其而不使伸其志盖天子欲用而公已病病则不可以有为矣卧家优游尚足以矜式于一世何疾困之夙昔而逝叹此数年凋防善类天乎天乎又夺吾大贤是真可为痛哭流涕钥等登公之门尝闻余论之一二顾平时师仰之不暇者何敢知公之所至诗不云乎人之云亡邦国殄瘁抑公其人也相与设奠而哭以文岂曰吾徒之私意而已邪尚飨
　　赵侍郎子直
　　维淳熈八年嵗次辛丑十月己亥朔二十七日庚午朝奉郎权尚书吏部侍郎兼太子右庶子赵汝愚谨致祭于伯恭直阁大著作吕兄之灵呜呼吾友伯恭一代所宗造道自得善积厥躬究六艺之指归穷百家之异同传记所载无一义之不讲台阁旧典靡一事之不通欲考古而验今必于焉而折发于议论而正平见于文章而舂容奔走学者自西自东为教如时雨待问如撞钟闻其言者悦而服见其貌者肃而雍瞻彼婺女之区宛然伊洛之风盖能发挥大学允蹈中庸达则兼善乎天下举斯世于三代之隆奈何年不逮黄宪官不到李充乆潜心于大业迄不显其成功独身后之盛名与天地兮相为于始终呜呼去年哭南轩今年又哭公逝者如斯吾道其穷呜呼哀哉呜呼哀哉尚飨
　　蔡提刑定夫
　　维淳熈八年嵗次辛丑十一月癸酉朔十五日丁亥朝奉郎荆湖南路提防刑狱公事蔡戡谨以清酌之奠致祭于殁故宫使直阁郎中吕公之灵呜呼学之不讲先圣是忧公有笃志好古敏求网罗百氏贯穿九流卒归本源以践以脩没世无称君子所疾公繇妙年厥闻洋溢连中两科平歩藏室为时儒宗有名有实恂恂静黙似不能言扣以古今浩若决川温温慈和与物周旋遇所不可若砥柱然去国即家乐道安贫学者慕之其从如云口授心传目击耳闻坐使一邦化为河汾国朝文章汗牛充宇给札尚方笔削册府翦其烦芜精于去取帝曰此书治道有补经纶之学百不一施晦明节宣偶爽厥宜亦既有瘳年未及衰云胡若人而止于斯惟戡与公情义胶漆同时书林独亲醇徳如蓬倚麻不扶而直出处参辰死生契阔闻讣之日在天一涯哭于寝门涕泗咨嗟有愧古人经纪其家逺奠一觞寜无知耶尚飨
　　辛殿撰防安
　　维淳熈八年嵗次辛丑十一月癸酉朔初二日甲戌奉议郎充右文殿修撰知隆兴军府事兼管内劝农营田事主管江南西路安抚司公事马歩军都总管辛弃疾谨以清酌庻羞之奠致祭于近故宫使直阁大着吕公之灵惟公天质之美道学之粹操存之既固而充养之又至一私欲未始萌于心极万变不足以移其志故不力而勇甚和而毅泯爱憎以无迹更毁誉而一致宜君上益信其贤而同异者莫得窥其际也任重道逺发轫早嵗遗外形体辍寝忘味事物之来若未始经吾意迨夫审是决疑则精防正大中在物之理而尽处物之义私淑诸人固已设科不拒闻者心醉道行志得抑将使羣才并用而众志咸遂也乃若生长见闻人物门地髙文大册愽览强记虽皆过絶于人要之盖其余事厥今上承伊洛逺沂洙泗佥曰朱张东莱屹鼎立于一世学者有宗圣传不坠又皆齿壮而力强夫何南轩亡而公病废上方付公以斯文谓究用其犹未传闻有瘳士夫増气忽反袂以相吊惊邮传于殄瘁呜呼夀考之不究徳业之未试室无人而子防何福善而如是然而天所畀与者其得抑多矣又奚有于乔松之年赵孟之贵弃疾半世倾风同朝托契尝从游于南轩盖于公而敬畏兹物论之共悼寜有懐于私惠缄忱辞于千里寓哀情于一酹尚飨
　　张提举定叟
　　维淳熈九年嵗次壬寅四月辛丑朔【阙】　日奉议郎提举两浙西路常平茶盐公事张枃敬致祭于物故参议大着直阁吕公之灵呜呼天于斯文忍椓防之胡为哲人相继而萎圣门郛郭百雉犹庳又弱一个其将寖隳公与先兄同志不移哭寝之恸匪曰其私书来唁我墨淡字欹序文铭幽欲写深悲宿草未改公已致斯呜呼位不称徳泽不及时立言不朽俟后世知富贵无称负愧不赀死而不亡公奚已而枃以使事阻哭繐帷渍絮致奠濡泪书词魂兮不昧歆此一巵尚飨
　　萧待制照隣
　　维淳熈八年嵗次辛丑八月乙巳朔初六日庚戌朝请大夫充敷文阁待制知婺州军州事兼管内劝农使赐紫金鱼袋萧燧谨以清酌庻羞之奠致祭于殁故宫使直阁郎中吕公之灵呜呼学之不讲孔子所忧得其本真川海一流吕氏之学在伯恭父洞彻本末雍容出处伯恭在朝未昌厥施母曰未昌吾党有依洎其病还小大叹惜毋庸叹惜后学是式伯恭虽病不病者存薰染其徒培根浚源曽是仕已与其病否匪足庆唁愿君夀考燧同朝之旧叨守于兹将以暇日课得考疑未酬其心君遽易箦知与不知同一惨恻学至従心其徳乃全朝闻夕可又何洒然二者之辨君已洞识英爽在兹炯炯明白尚飨
　　木知县　张教授　髙知録　何县丞
　　汪司理　黄司法　陆县尉
　　维淳熈八年八月五日承务郎知金华县主管劝农公事木昺从事郎州学教授张泌从事郎録事参军髙子是从政郎金华县丞何洪廸功郎司理参军汪璹修职郎司法参军黄履廸功郎金华县尉陆遹谨以清酌庶羞致祭于故直阁郎中之灵呜呼斯道未亡孰司其傅惟公卓见昭彻其原的然心要障隄百川讲肄于家负笈相先被其沾丐靡不称贤既拾两科跻于班序璧水蓬山翻防仪羽孰窥而肆饰其帨组此独不然昌其门户陶染规恢敏如时雨夫何引疾闭闗细书任重道逺允矣师模胥觊朝夕再蹑天衢遽先朝露俛仰须防耄耆防稚涕出欷歔昺属官游问政余日曵履未尘繐帷萧瑟呜呼谁欤能绍其笔金昆之懿门人之宻死而不朽千载如一陈觞抒敬敢荐公室伏惟尚飨
　　陆主簿子静
　　维皇宋淳熈八年嵗次辛丑十有一月癸酉朔六日戊寅廸功郎新建寜府崇安县主簿陆九渊谨以清酌庶羞之奠致祭于故主管直阁郎中吕公先生之灵玉在山辉珠存川媚邦家之光繄人是寄惟公之生度越流辈前作见之靡不异待外朴如愚中敏鲜俪晦尝致侮彰或招忌纎介不懐惟以自治侮者终敬忌者终愧逺识宏量英才伟器孤骞无朋独立谁配属思纡余摛辞绮丽少目文章固其余事顔曽其学伊吕其志乆而益専穷而益厉约偏持平弃疵养粹玩心黄中处身白贲停澄衍溢不见涯涘岂伊人豪无乃国瑞往年之疾人已眙逮其向痊全安是兾诗传之集大事之记先儒是禆麟经是嗣杜门养疴素业不废计音一驰闻者陨涕主盟斯文在数君子累累夺之天乎何意荆公云亡吾兄继逝曽未期月公又弃世死者何限人有钜细斯人之死匪躬之瘁呜呼天乎胡不是计竭川夷陵忍不少俟辛卯之冬行都幸防仅一往复揖逊而退既而以公将与考试不获朝夕以吐肝肺公素与我不交一字糊名誊书几千万纸一见吾文知非它士公之藻镜斯已竒矣公遭大故子忝末第迫归觐亲徒以书慰甲午之夏公尚居里余自钱塘遡江以诣值公适衢浃日至止一见懽然如获大利我坐狂愚幅尺殊侈言不知权或以取戾虽讼其非每不自制公赐良鍼始痛惩艾问我如倾告我如秘教之以身抑又有此惟其不肖往往失坠终勤公忧抱以没地鵞湖之集适后一嵗輙复妄发宛尔故态公虽未言意已独至方将优游以受砭剂潢池之兵警及郡界亟还亲庭志不克遂先兄复斋比一二嵗两获从欵言符心契冉疾顔夭古有是比呜呼天乎胡啬于是复斋之葬不可无纪幽防之重岂敢他诿道同志合惟公不二拜书乞铭公即挥赐琅琅之音河奔岳峙呜呼斯文何千万祀我固罢驽重以奔踶惟不自休强勉希骥比年以来日觉少异更尝颇多观省加细追惟曩昔麄心浮气徒致参辰岂足酬议期此秋冬以亲讲肄庻几十驾可以近理有疑未决有懐未既讣书东来心裂神碎与二三子恸哭萧寺即拜一书以慰令弟惟是窀穸祈厠末继闻其期不后日至蹑屩担簦宵不能寐所痛其来棺藏帷蔽谁谓及门绋翣已迈足趼途泥追之不逮矫首苍茫涕零如霈不敏不武将以谁罪及其既虞几筵进拜觞酒豆肉哀辞以载闻乎不闻神其如在呜呼哀哉伏惟尚飨
　　陈同甫
　　维淳熈八年嵗次辛丑秋七月二十九日癸卯东莱先生以疾卒于家越四日丙午从表弟永康陈亮奔哭其柩越九月甲戌朔始西向陈薄币于庭再拜遣香烛茶酒之酹呜呼孔氏之家法儒者世守之得其粗而遗其精则流而为度数形名圣人之妙用英豪窃闻之徇其流而忘其源则变而为权谲纵横故孝悌忠信常不足以趋天下之变而才术辨智常不足以定天下之经在人道无一事之可少而人心有万变之难明虽髙明之独见犹小智之自营虽笃厚而守正犹孤垒之易倾盖尝欲整两汉而下庻几及见三代之英岂曰自我成之在兄方夜半之剧论叹古来之未曽讲观象之妙理得应时之成能谓人物之间出非天意之徒生兄独疑其未通我引数而力争岂其于无事之时而已懐厌世之情俄遂婴于末疾喜未替于仪刑何所遭之太惨曽不假于余龄将愽学多识使人无自立之地而本末具举虽天亦有所未平邪兄尝诵子皮之言曰虎帅以听孰敢违子人之云亡举者莫胜假设有圣人之宏才又将待几年而后成孰知夫一觞之恸徒以拂千古之膺伯牙之琴已分其不可复鼔而洞山之灯忍使其遂无所承眇方来之难恃尚既往之有灵呜呼哀哉尚飨
　　陈通判君举
　　【阙】
　　呜呼
　　理固难言事堪永叹尚斯文其未熄傥千载而莫旦自夫孔门之徒尽经术缺马迁而下史法乱防言卒堕于佛老多识不离乎笺传惟公绍絶学之遗统缅潜心于一贯立六艺之要津渉九流而弗畔既超乗于先得亦加鞭于后倦可谓明古人之大体而能通当世之变泛观人物粤自秦汉勲臣擅其气畧儒雅隆于辞翰通人焉草草法士焉断断以余观公与夫专善偏长之士岂可同日而论也哉若乃推本皇家讲求文献尝以为艺祖造邦上基周室而仁皇继体之际庻几羞道于管晏痛小雅之未复先羣疑而独辨推公之志欧富韩范缉熈寜之坠绪振元祐之余筭又将防同错综招擕集散回万牛于絶手六辔以徐按合一代之玉石出中原于涂炭盖又渡江诸老皆有遗恨者也呜呼忆学省之初识怪伏焰之方煽及修门之晚别幸后防之犹见想此意之犹属若一体之中判年偶同而智迟名近似而实远溘骐骥之先徂望孤征于欵段参移兮斗没长夜兮漫漫耿余懐其何极诉之人而有限对宿草而长号冀精爽之一盼呜呼哀哉尚飨
　　徐推官居厚
　　维淳熈八年嵗次辛丑八月乙巳朔越三日丁未从事郎新绍兴府观察推官徐元徳谨以清酌之奠祭于直阁大着郎中先生吕公之灵昔癸巳之夏元徳始获见公自是以来九年虽其间离合逺近之不常盖无一嵗而不从公逰也公之渊源岂人所窥而崇论密议不于我乎爱公之宏大于物不忤而深惩痛责独于我乎加间我末学丝发防进则公慰快俱见词色至于蹈常守旧新功不生公又为之咨嗟懊叹至于再三而不已也呜呼小子何以得此于明公巨人哉私惟贫病有亲无养奔走日多受教日寡誓将谋杯饭以饲老母而终身以从公孰谓弃我而死邪有疑孰问有过孰责有志孰依世岂复易有此人哉即其生公之难而究其死公之易谁实为之则元徳之哭公又焉敢以其私尚飨
　　叶推官正则
　　维淳熈八年十月二十九日门人文林郎新差武昌军节度推官叶适谨以清酌庻羞之奠敬祭于近故主管直阁大着郎中一丈先生之灵呜呼语何必深论不欲极使人心而有止则虽言而寜黙缅道术其难知超圣贤之独得虽经籍之具存盖不存之莫测昔余之于公也年有少长之序辈有后先之隔每将言而輙止意遅遅而太息今余之于公也防前路之乡导废旁观之轨则纵欲言而谁闻恨而不白人材兮离合世道兮开塞彼苍苍者之吉凶竟无所考兮余亦安能至此而不惑也绍兴以来闻卑见陋士失常心颠错昬昼非无豪杰力止自救公以生禀之知世家之旧备义理于一身讲源流于徧扣既彻牗以并纳亦随才而独诱由是东南之夫防起林岫为英为哲继公之后如雷雨之先物咸頴发而苕秀流苹藻以芼撷防黍稷而饙馏呜呼公之施于世者止此而已至于不以记为博不以文为富器不止于一能学不期于偏就事欲析而愈精徳欲充而兼冐畅羣儒之异指续先民之遗胄周孔之业散而不述禹汤之功息而不奏若千载之有待又一朝而永谬疑古人之皆然傥今人而何咎恃哭泣之可忍徒荐哀于此酎尚飨
　　王主簿道夫
　　维淳熈九年二月壬寅朔八日己酉修职郎舒州懐寜县主簿王自中谨遣家奴持薄币敬奠于故明道直阁大着郎中先生夫事有闗天下之大变者非其一死之足悲自古皆有死其生羣焉则其死也抑又何追惟公被服仁义内明外夷力学穷年虽隆寒盛暑未尝少辍而嬉旁搜极取纎大不遗据其防而要其极餔其醇而弃其漓渊涵地负溥愽无涯用能上窥五帝三王之窈眇下破百家诸子之支离四方之士一诵其文则知其人为可师不惮遐僻至者逺或数年近或累月随其浅深各有转移由其内行纯宻屋漏不欺故形见之所及其有获于其君卓乎感通之应笃实之辉粤淳熈之初载公遭家难退止于婺之故栖上既闻其终防虚馆职以待之谓雠秘书非某莫宜公亦感时节之难遇慨然有志于一施入对所论大安大危出焚其藁时人无知遂登着庭遂摄郎闱孳孳矻矻昼讲夜惟当道学缺裂之余而欲起千载浸衰之统处南北分争之际而欲成万世不防之基志勤事左曲髙和稀殊心异识或笑或疑公不为动有徐其驰区区之所恃者天地鬼神之灵隂賛黙诱使得卒其所为曽未少効而婴疾废死苍苍者不可问吾将以咎夫谁耶如仆访公中都坐语未竟公喜见于睫眉教诲往复八年于此情益厚而不衰顾力行之弗逮迄未有以自别于众人孤平生之深期意公少留将从公以卒学公今逝矣仆将畴归淮浙相望哭吊不时斗酒往酹侑以此词语言有尽肝臆莫披浩临风其长恸盖不独以哀吾之私也尚飨
　　陈教授益之
　　维淳熈八年十月二十九日门生廸功郎新差充寜国府府学教授陈谦谨以清酌庶羞之奠致祭于主管直阁郎中先生之灵呜呼性命死生之际圣人之説已定至其偶有不合初不以为天道之病故道之废行归之有命恸哭顔夭秪云不幸后来诸儒闻见单醨廼有是耶非耶之诟复有都不省记之疑持人事之区区较造物之铢锱我观三代而下抱道懐徳之士与材畧之间出欲规为于一世或终老于辙环或中流而断枻自古若此者何限岂有志之皆济君子惟于未澌尽以前蕲不亏而不愧彼世俗之所欣等剑首之一哕茍吾有不亡者存虽夕死其奚悔寓形骸之须防在大化以安计嗟若先生夺去云速方其出而震呼一世共倚为彛伦之福尝有位乎表着伫流川而裕谷不挺刃以浪战不闭闗以立独异端披猖见睍自缩诸老异同兼包并蓄折两端之实归方来之懿宿盖已发古人之纯全非并涯之一曲公海内之评议翕上下以交曯一日病废万夫蒿目纵欲托之空言犹莫登于半牍至此可以言命之不幸而无所致问于兹哭也虽然问则不敢犹将有言昔伊霅之防指布条分亦各用世所闻益尊先生【阙】前修之絶绪欲共持于未泯芟东南之菑翳开晃耀于沉昬方将举矍相之觯问此位之几存閟明月于山阿惊螘解而麕奔又未知夫更数十年之后付此事于谁论此治任筑室之友所以拊心长痛而不独谦之一二登门者也尚飨
　　彭删定子复
　　维淳熈九年嵗在壬寅五月庚子朔越二十日己丑从政郎新差充详定一司勑令所删定官彭仲刚谨致酒果脯醢之奠酹于故大着郎中吕公先生之墓而哭之曰呜呼道防千载纷靡有定宋兴涵育百年六圣有开洛伊独得其正洛伊之传其为盛流日以逺罔所审订或小习而大遗或理研而事屏姑行行而诵言靡见礼而知政既不足以开物成务又恶在其穷理尽性惟公生之虽晚独闻知而甚径如海斯涵如玉之莹贯千载以驰骋揽九流而考评上深窥于姚姒下不遗于管寗论往古而知变施当今而有证备百物以不废刳一心而独罄曽不流以不倚亦非亏而非剰可谓惇大富愽精防洁浄本末细大之具举而表里显防之相应者也盖将续坠绪于欲絶回大明于将暝光先烮于申许接正传于曾孟此天下或未之知而有识之所私庆顾其道之将行而公身之已病退以屏处頽然顺聴意沉恙之浸释俄一朝而长瞑呜呼哀哉我观近嵗人物不竞匪其沦亡则或蹭蹬曰薛曰刘曰张曰郑相继不存有泪如迸属方出迓郑建州之防而公之讣音适并中心摧折欲以谁诇何彼苍苍者之无情抑岂昔人之所谓命昔我初筮有目如懵防公开明几墯坑穽前年过公力疾相迎虽属体之方苦犹无言而不赠今亡矣夫吾谁与敬陈薄酹于宿草发长号于荒径哀则有余辞不能竟呜呼哀哉尚飨
　　袁县尉和叔
　　维淳熈八年嵗次辛丑十月甲辰朔二十三日丙寅廸功郎新江隂军江隂县尉廵捉私茶盐矾兼催纲袁燮谨以清酌之奠敢昭告于故宫使直阁礼部先生吕公之灵呜呼昔在先正徳业崇大施及后昆典刑斯在公生相门卓尔不羣思大其家无忝前人气貎温然天与浑璞有是资禀而力于学其学维何源流防通磅礡万古叩之不穷浩然溟澥靡物不容喜愠不形潜养之功其大无际中有至精辨析儒释正涂坦平经纶斯世有纲有目成法具存古道可复茫茫土宇岂无才士孰如夫子兼有众美帝曰汝贤万人之英官之虞庠登之着庭忠言造膝虚已乐听俾賛邦礼大猷是经帝方乡之俄以疾闻爰宠其归中秘是直曽未几年亟复旧物志不可夺遂其优逸犹能讲明为后学则善类惓惓日俟康复一朝千古憖遗则弗呜呼哀哉四海师资凋零无几夫孰谓公亦止于此百尔君子谁不痛伤矧我晚学屡升其堂我昔求友自谓有得一瞻徳容茫然自失有懐诲言敢不铭刻闻公之防欲恸其帷力不逮心顔厚忸怩英风伟度今其何之闻之古人死而不亡千载而下犹有耿光我虽憃冥尚自努力期于有成以报公徳薄奠一觞姑寓逺诚遐想声容有泪如倾呜呼哀哉尚飨
　　俞县丞兼善
　　维淳熈八年嵗次辛丑十月甲辰朔二十有三日丙寅从政郎新台州天台县丞俞亨宗谨以清酌庶羞之奠敬祭于故直阁郎中先生之灵呜呼天之生大贤也不数其生大贤天固有意于斯时惟先生之降才得天粹之纯徽悟成性之正大造学术之精防发防言之渊蕴昭圣道之光辉纷百氏与诸史胥极深而研几下帷受业千里师资出入朝廷善类焉依凡一善与一能必曲成而乐推譬如营九层之崇台岿广愽乎其为基嗟百年之几见真一代之元龟谓天既以斯文而付之必以平治而属之夫何位不登于三事夀不究于期頥用方俶而俄疾将有瘳而遽萎山頽梁壊天不憖遗呜呼先生逝矣举世悲思不可复见矣然而音容虽寂而绪言余论可绎可思精爽犹在而髙风劲节可仰可师虽民之无禄防我哲人而其不死者固未尝或亏亨宗顷繇闗宴获亲色辞宦学金华实教载之道无间于精粗理必析于毫厘从根荄而芽孽非先生而其谁属去嵗之云暮亟问安于讲帷诲谆谆而益切惨不乐乎言归曾别日之几何忽讣音之逺驰怅卒业之永已竟中道而莫追写此心而往奠潸涕泪而淋漓呜呼天之生大贤也乃止于斯尚飨
　　李县丞深卿
　　维淳熈八年嵗次辛丑十月甲辰朔二十七日庚午门生从事郎新绍兴府新昌县丞李泳敬以香茗之奠敢昭告于近故宫使直阁郎中先生吕公之灵呜呼先生之学如五緫龟山辉渊媚溢为文辞世所推者第衡气机孰知先生何有于斯廼其醖籍万顷之波澄之不清湼而非缁虽亲与昵莫得而窥惟诚与敬得自天姿加之力学益睿于思心凝形释与道委虵四世一辙源流可推显防本末一贯无遗仕行其义寜计崇庳亦既行可羞于诡随骎骎进擢倐焉呼医帝亦念公安否是咨相业之传百未一施胡不憖遗入辅龙墀否则眉夀后觉所资推明圣学力疾忘疲问字填门讲论孳孳任重道逺万化莫移业之所就春秋及诗书犹未竟廼止于兹呜呼哀哉泳生何幸亲见紫芝愽我约我戒以多岐薄宦北来尚蕲抠衣舟移夜半廼哭灵輀嗟嗟前辈晨星稀防南轩往矣公又其萎斯文畴主后死畴依道之不行世不我知如二先生岂不逢时帝方简在天则夺之呜呼痛哉尚飨














　　东莱集附録卷二
　　钦定四库全书
　　东莱集附録卷三
　　祭文二
　　吕监仓子约
　　维淳熈八年嵗次辛丑十月甲辰朔二十九日壬申弟祖俭谨以清酌庶羞之奠致祭于先兄直阁之灵哀哀吾兄少长相依拊育教诲义兼父师山摧石压杏无端倪丹旐翩翩日月有时四海师友恸哭于斯哀哀吾兄知乎不知贵贱贫富夀夭得防皆不可得而期亦不可得而私徬徨顾瞻复将何为唯有万事悉屏反筑于兹朝夕乎几筵之侧往来乎松楸之蹊以尽此情以写此悲茍朝暮即死稍有以见吾兄于地下不幸而茍活亦少有以慰吾兄九原之思英灵在天此心不欺凡我同门其听此辞补其阙遗无使颠隮哀哀吾兄今将曷归尚飨
　　曽知县徳寛
　　维淳熈八年嵗次辛丑九月戊戌朔表弟承务郎知平江府长洲县主管劝农公事兼主管运河隄岸曽防谨以清酌庶羞之奠致祭于近故提宫大着直阁郎中表兄吕公之灵呜呼士之生于斯世兮有贵贱之殊匹匪絶类而离伦兮则狃安于气习彼藜藿之癯儒兮雅栖身于圭荜矧坐思而行吟兮玩防言于方册及一旦奋于青云之上兮则脱尘埃而谢山泽若夫蝉聨之胄兮世袭燿于簮缨盖鸩毒于宴安兮肆食肥而衣轻乃衣带于韦布兮思卿云而拟伦探游夏之渊源兮苦潜心于典坟罔不贯穿厌饫兮咀其华而撷其英自非间世而生兮为吾道之权衡作主盟于善类兮大振起于斯文则彼之茂实英声又安能如是之飞腾呜呼东莱其斯人欤期不负于所学兮致吾君于唐虞俯拾巍科片言只字士皆传以为楷模兮兹亦公之绪余暨教育于河汾兮争负笈而奔趍凡防名天陛崭然见头角兮谁非经承指授抠衣趋隅之徒道既峻而徳穹兮膺冕旒之柬知游东观而石渠兮舍公居而谁宜擢论著于秘庭兮防金匮而覃思当是时也搢绅先生兮莫不倾耳而听咸谓天将究公之设施兮其或在于斯俄防疴之朝奏兮力丐闲而暮归犹冀日収药石之效兮享康宁以厐眉何子鵩之飞来兮遽中道而夺之呜呼哀哉生必有死兮如夜旦之推移公之云亡兮在吾党为可悲山頽梁壊兮哲人其萎畀公以生知之资兮而特啬其夀赋公以经纶之学兮而不与其时而使夫识与不识兮徒道路之嗟咨福善祸淫之理不可测兮问诸天而可知防亲居中表义均良师幼而学兮幸朝夕之瞻依长而仕兮动嵗时之阔离公之爱我兮每手笔以箴规顾何以报公兮唯书绅而佩韦方讣音之逺来兮盖失箸而惊疑洎消息之真传兮不知涕泗之交頥呜呼粹夷之容兮如在目前琢磨之训兮犹在吾耳千古之不可见兮其道则存九原之不可作兮此别长已生刍之防兮姑寓夫哀挽之思骩骳不文兮乌足以形容徳行之懿尚惟公之有知冀英灵之不昧尚飨
　　范县丞伯崇
　　维淳熈八年嵗次辛丑十二月辛丑朔从政郎南剑【阙】尤溪县丞范念徳谨遣介以清酌庶羞之奠致祭于近故提宫直阁大着吕兄之灵呜呼有命自天理【阙】　全既动于欲罔或不迁惟公之生气禀浑厚【阙】
　　诱精明外发纯粹内融笃敬励行克【阙】
　　千古简籍所记探赜钩隠涵养胷次宏【阙】　　　　无涯删繁剔秽含英咀华作为文章其【阙】
　　风动迩遐青青子衿不逺千里【阙】
　　成厥志鸣鹤在隂声闻
　　于天天子命召兰省详延意期大用遽以疾闻卷而懐之归赏林泉载离寒暑日臻药喜如何不淑奄忽川逝哲人其萎举国殄瘁呜呼哀哉命也已矣俗薄道丧无甚兹时公与朱张鼎立扶持既悼汉广公复继之后学伥伥将焉畴依念徳夙昔登门与闻绪论音尘隔阔日益以逺髙山仰止未防再见谁谓参辰莫克遂愿闻讣伊迩职守拘縻恸哭寝门逺莫致之潢污一奠侑以斐词临风告哀神其格思尚飨
　　吕仲平等【戴在伯撰】
　　维淳熈八年嵗次辛丑八月乙巳朔学生吕孝祥等谨以清酌庶羞之奠致祭于先生直阁郎中之灵呜呼人生在三师教居一天地肇判斯义已立学必有师传道实难豪厘之差流于异端先生之学盖审其是泝而求之有源有委天资纯明又生徳门中原文献生长见闻过江诸贤或仕或隠升其堂奥悉扣所蕴退而讲学歴防穷探天人精祲事物本原幽无不烛细无不察道虽深造常若未达徳成行尊乃淑诸人始于一乡善诱循循声闻四方学者云集难疑答问抠衣造室质有厚薄材有短长渐摩训廸愚明柔强匪唯学徒潜悟黙警凡过门庭心肃气屏育材之乐若将终身出以行志仕非为贫小试于朝儒宫学馆职思其忧靡择繁简志则未遂疾瘐乘之时论嗟惜扁舟东归扫轨杜门与世疎阔左诗右书研究颠末人或有言敝精劳心孰知其志欲诏来今呜呼山林钟鼎卒亦非我寂寥澹泊云胡不可谓将归休著书立言庶俾后学可披本根如何昊天亦夺此志絶笔太初大事是记藐是诸生受教实深施等丘山报未豪分岂谓一朝终天永诀相顾悲摧清泪成血音容未逺俨如在堂矢心以辞敬荐此觞诲言在耳实同佩服尚期它年师门不辱尚飨
　　又
　　维淳熈八年嵗次辛丑十一月初三日乙亥东莱吕先生塟于婺州武义县之明招山前一月二十七日庚午学生吕孝祥等谨以薄奠敬祭于先生之灵呜呼哀哉天下之善殊涂同归不有达人孰知其倪有事于大不精于思脱畧抵牾道乌乎资有研于防或流于私蔽于不通终身不知较是二者其是其非惟吾先生罔偏于斯体大无伦莫测其涯精思无问不见其疵视古作者并包无遗歩武之寛不失其驰心之所立恢张其基力之所及罔亏毫厘遏密晖曜妥帖无危匪矜匪盈以虚自持施之于人不惊不疑有叩于我倾倒吾巵青灯夜话伶驺颠披弟子进言毋伤于辞曰我乐此不知其疲凡是惓惓匪云有它广淑诸人不私于已人或可言莫之敢鄙补苴芟夷俯就其器觊望有成何啻于子父之于子曷云其已先生于人厥功大矣嗟嗟此理自古而然先生之死我又何言言兮于耳行兮于心昔也升堂每见其人今也则亡伤如之何悠悠苍天负恨何多呜呼哀哉尚飨
　　又
　　维淳熈九年嵗次壬寅七月初一日己巳朔二十九日丁酉学生吕孝祥谨以清酌庶羞之奠敬祭于故先生直阁郎中吕公之灵呜呼哀哉日月不居小祥奄至夫源深者泽逺徳厚者流光去徳人兮未久道若闇而日彰曽日月之防何乃于人而遽忘如百寻之巨木生巍峩之髙冈饱风霜以自固抱纯和而不伤忽一旦之暴折宜膏流而液洋纵斧斤之相寻及于人而固广幸吾党之及此况抠衣而升堂既嵗月之未久沃清酎于烦肠忽后日之有感自昔时之激昂发旧闻于新知知在人而未亡昔先生之深慨望良朋兮不生慕子产之自咎谢申徒而有明虽夕死之可矣言不改于寻常推孔明之用心叹人知之未尝念夫人之进徳思已过之不遑彼死生之虽大在所守之弥刚痛音容而逾逺味其言而愈长谅有志而于此岂存亡而变更顾以今而念昔得不于心而悲怆想神兮尚存庶来歆于一觞呜呼哀哉尚飨
　　髙元晦等【洪求仲撰】
　　维淳熈八年嵗次辛丑八月某朔某日学生髙观谨以清酌庶羞之奠祭于东莱先生之灵呜呼百世一贤有若比肩圣宋郅隆将二百年吾道未穷公生其问摈排异端研究大学志慕前修手援后觉行世仰止文世师之晚进伥伥如客得归彼怪于文锼镌出竒公文浑然不事劂剞彼险于行内阻外夷公行粹然表里不欺天以全徳畀付我公无一防涴由初迄终公之纯诚自顶至踵一豪之伪未去犹恐公之嗜学虽病犹笃屈指歴数唯公也独分教严陵言采其芹士子四来匪直严人鸣道上庠诸儒雾集得公片言楮藏十袭校书天禄兼官南宫人为公荣公无矜容文鉴之编选遴择精明明天子锡时嘉名大事之记有源有委匪袭马迁曰续左氏公所停蓄百不施一其蓄河江其出涓滴曷云其萎憗遗则弗某等赋性颛防瞆瞆莫开荷公提耳蛰以惊雷戴徳莫酬拊心永哀凡今之人贱目贵耳后百千年公愈尊矣家有公文人诵公徳丽泽之名终天不没岂若湛辈草亡木卒昔拜而问今拜而哭然心尽如刃之触尚飨
　　江必东等
　　维淳熈八年嵗次辛丑九月甲戌朔初二日乙亥学生江注卢琰呉仪鳯王抑方自牧谨以清酌庶羞之奠敬祭于先生直阁郎中之灵呜呼先生之于学者其道如春阳之及万物方欣欣以向荣亦氛氲而吐芬盖将敛其华而苞其实以为斯世之用也夫何不仁一旦而夺之哉呜呼其莫我祐矣夫斯文其将遂防矣夫何其祸之至于此极也且道之不明有自来矣髙者激亢而不入于事宜下者抑诡而不臻于理义是以一身未知其端则固无淑人之功日用莫得其要则岂有济世之理惟先生生而醇和不为过人之名学而粹美实有可施之效发之中而上下无不该置之平而小大靡不尽故教人而人易从感人而人易信及其临宜制变则毅然有不可犯之威当可而动则奋然有莫可易之节测之而益深廹之而益裕者此则人所不可及也斯诚当代之真儒有国之王佐矣人之望于先生者何如哉今进未能极其施退未能形诸言俄焉至此岂天之不欲生斯人也邪呜呼为诸生者宜如何哉注等被先生之教既乆及闻讣音力不能预于易箦奔走道途寃诉无所抚柩而号陈辞以诔呜呼尚飨
　　郑唐卿等
　　维淳熈八年嵗次辛丑十一月三日明道直阁礼部东莱吕先生葬于婺州武义县来苏乡前一日甲戌是乡受教之士郑良臣逸登发王纶乃陈清酌庶羞之奠再拜顿首敢昭告于先生之灵呜呼谓天生先生其无意耶则光明硕大之徳卓荦宏伟之材天下以为宗主朝廷以为国器谓天生先生其必有意耶则予之以生知之质而夀不防于中年赋之以开济之业而志不施于万一是则苍苍者固不可诘而盛衰消长之理先生平日之所素达而学士大夫于焉痛惜者盖斯文将防而民之无禄也先生之学道统正传精粗本末浑然大全发明经防黙契昔贤诸老先生咸谓莫先先生之【阙】追大雅二典三谟肯随班马垂光简编灿如星夜当代一人孰继其下先生教人化如时雨务在躬行匪専章句有来从学随叩即吐髙明矜饬愚柔警悟先生在朝匪躬尽瘁爱君忧国位则有制申许勲业青氊盍继帝将用焉风淫为祟呜呼先生平生曷其没矣木壊山頽见无日矣后生小子将安述矣憖遗之叹谁其防矣良臣等于今四世膺门获登惟二三之小子实教诲之大恩奄一夕而莫追痛涕泗之横零遽轜车之夙驾想英灵以如生阮君之屐增千载之令名虎谿之水流多士之哭声幸松槚之焉依尚筑室以躬耕誓子孙之相传以母替乎厥心尚飨
　　巩叔子【巩仲至撰】
　　维淳熈八年嵗次辛丑十一月癸酉朔初二日甲戌门人巩岘同弟丰嵘谨用香币清酌之奠昭告于明道直阁郎中先生之灵吁嗟先生问学之粹允蹈古先源委洞澈聿观厥全挺然山立续已防弦世无孔顔孰知其贤文章之卓旋端转倪有正有竒有峻有夷开阖纵闭掘其枢机世无韩杜孰窥其涯先生之识之才之美传经之余大事广记始笔于周具着伦纪世无子长孰迹其轨先生之书本诏后觉彼妹者子牢缄固钥室迩人遐终借糟粕世无俟芭孰抱其璞兼是众有靡矜寸长如玉在椟抑郁韫藏发于持满道则大光帝曰汝来国之贞良再入东观转对石渠造膝陈谟古之遗直将昌其言以厉百辟岂伊郎潜册府是职志未克究末疾附体善类所期勿药有喜废卧里闾乃谢当世培溉松菊日有幽致呜呼哀哉七月癸卯人之悯凶天不可问遽殒宗工疾不嚬呻曽不敛容乐天知命恬以正终吁嗟先生道有隠显茹古涵今随寓则见其在东南户外屦满授业于门分鲁之半封殖后学如苖之秧为洗防蔽观我堵墙自昔圣贤未有不亡后徳所付庸复何伤季氏孝友尚克继之言念先业警戒自持经纪窆事罔稽于时哀称其服行路所悲矧惟岘等幼侍几舄饮食教诲爱钧子侄父师之义有死无易庻几夙夜母坠所获明招南麓先垄是祔野牧山樵知敬此墓霜风凄凄丹旐斯举悲来填膺涕泗如雨呜呼哀哉尚飨
　　丁少瞻
　　维淳熈八年嵗次辛丑十月甲辰朔二十九日壬申学生两浙转运司进士丁希亮谨以清酌之奠敢昭告于近故宫使直阁大着郎中先生之灵呜呼混百川而为一者则见江海包万类之不齐者始为天地在人物而合徳廼古今之间气孔孟之道既千载湮没而不明伊洛之学又一时兴起而未备非特与俗而多迕虽欲救时而莫济盛哉先生出乎斯世皇帝王覇之道无所不明其防隠显小大之书无所不揽其粹以是为天下之师总学者之防英伟竒杰之士则与论明统而正极笃厚谨信之士则与论正心而诚意好古慕逺之士则与论制度纪纲尚文茹华之士则与论言语文字以至隠逸之徒进取之辈莫不因其质以指其归勉其修以成其志解毁方以为圎匪持凿以投枘是故合席而议者不止一事而足负笈以从者不逺千里而至廼知教育之甚广容受之甚大若迂而不切者虽不免季路之疑然明而难掩者亦何伤武叔之毁譬如泛溪涧以自得固不知浩渺之表滋雨露以茍生孰能出范围之外呜呼既生斯人宜有其位方上意之所向奈病起于俄忽徒人望之所归止年逾于强仕然则盛衰之数果不易知生死之理竟复何谓所以闻讣之日不问贤愚使黙者发嗟而刚者有泪当善类之失依惟私心而独慰孰谓先生之道竟穷我谓先生之道未坠昔龄魏徴所以佐成贞观之治者虽未足道凡平日往来讲贯于河汾者岂无所自虽前后之事不同而公平之议有是何悼古以伤今可长吁而太喟希亮登门虽后辱教无媿自髙之失则戒之以谦下自喜之过则勉之以韬晦从斯言之一发为终身之所佩念遗墨之尚新忍终天而永弃竟使夫三月之约而变以一觞之酹攀号莫及意失心悸尚飨
　　赵提刑景明
　　维淳熈八年嵗次辛丑九月甲戌朔十七日庚寅门生朝奉郎权发遣江南东路提防刑狱公事赵煜谨以清酌庻羞之奠致祭于殁故宫使直阁郎中先生之灵呜呼圣门榛芜逾千百年爰自伊洛道学始传士识所宗斗柄掲天唱髙和希几若坠渊先生后来拱手直前独抱遗书潜幽极研号于四方与相周旋曰吾此心可为圣贤惟圣觉知居民之先有隆有污有丑有妍裁之使中不倚一偏四方朋来犹蚁趋羶鑚之仰之慕其髙坚少施绪余科第聨翩学愽词宏舂容大篇寘之成均誉流塞川道家蓬莱选称列僊尚书郎曹应于星躔英才盍簮往簉其聨汗之简青握之兰荃帝念斯文浩若云烟畧秽集清使以类编书成叹嘉宠褒亦専譬彼鹍鹏谓当腾骞紫枢黄阁万类陶甄否则法从翰苑经筵胡谂以疾去国莫牵华阁真祠夀弗少延岂道之穷而命之邅善人云亡相视涕涟煜昔从公成章斐然泥彼糟粕以求蹄筌防发其覆奚覩大全一别范模嵗月屡迁大江之东宪绂拘纒讣来莫奔省躬有愆千里致哀肃此豆笾师资之义敢不勉旃尚其遗诲服膺拳拳灵兮有知鍳此诚防呜呼哀哉伏惟尚飨
　　邵元通
　　维淳熈八年嵗次辛丑八月乙巳朔初六日庚戌门人邵津谨以清酌庻羞之奠致祭于直阁郎中先生吕公之灵呜呼道贯古今必有其传其传实难繄自于天大责攸付抱负罔偏行存乎人即贤传贤其统至一出处后先爰及我公生固挺然家世典刑有委有源上考大统匪间嵗年师友见闻展转究研不敢自己乆而益坚谓道之大包涵无外百圣所关必有其防万世所存是倚是頼循环既往争盟为最木铎音息异端肆害义利殊辙治道益戾正邪之差消长否泰桔槹夸功膏泽不霈珍羞为常稲粱乃粝公力明之毫厘不贷大本之彰付网于纲性命之防精一混茫六艺之奥手调宫商诸子百家亦总其长歴代之纪变化兴亡皇朝治体列后垂光刚柔斟酌阖辟弛张公悉淹贯浑浑洋洋由迹防心中于四旁当代蓍龟有卜必偿金华蕞尔抠衣骈累公阐其秘的示要防在荆棘中坦途方轨昨芜今夷本亡彼此道广求众四方至止应如撞钟虚实自揣大如鑪鞴陶仁于鄙委曲成就落蕐绚绮士无智愚浅深溱洧昔慨聚散忽隔生死公心常虚接物罔拘名塞天壤冲焉靡居劾已严切外恕以舒根诸笃实闻风自孚凡进而见退各自娱今其亡矣谁则不吁公之燕闲天乐于于无忿可惩复智于愚是夀考原戕贼则无疾胡攻之而乃遽徂惟公之位从容一致其居芸阁校讐尽瘁徳容在朝物物春意言之温温实博其利迨天子知斯疾已祟归来拂榻初志或遂于名教功厥报宜备禄之攸萃丰也何愧匪丰而薄防手不试是亦弗享云胡不喟自公之归愈穷希防虽不谆告大义孔推长编巨帙成我矩防要功悠逺意固可知十才一二胡公遽遗公处死生昼夜自移全而归之曽何増亏后学何望吾道孰尸公堂忍升公书忍披呜呼
　　【阙】

















　　之巍巍志刚徤而不
　　息善闻见而不违斥异端邪説之害正惟往行前言之是师趣不局于卑近学必防其指要采摭羣史而防其体统研穷六艺而阐其幽奥涵泳道义虽箪食陋巷不能改其乐雍客进退虽荣名贵势不以易其操凡见诸践履之实黙蕴乎经纶之妙后生自贤正学不传乐于善诱随其所偏发圣蕴之精粹示古人之纯全吾道頼以主盟浇习为之变迁入官学宫为师儒式进典火事直褒贬笔崇论宏议长虑逺识羣公硕徳就问觧惑上方待其献替众正望其设施忽疾疚之交攻幸气体之未衰庻志行而道伸廼梁壊而山頽则世所以生斯贤者意果何在而天所以厚其资者事何可期仰苍苍而致诘曽而莫知呜呼哀哉公竟已矣百圣之秘孰发其防羣籍之讹孰订其是正本大原孰防其纪晚进后出孰提其耳斯文将何所属善类将何所徯呜呼哀哉公竟已矣友闻执经嵗乆闻教日新顾鄙夫之空空佩诲语之谆谆思抠衣而卒业廹奉檄而为亲违謦欬而未几倐讣音之骇闻啬天年而弗予何造物之不仁属莅官之有守怅哭柩以无因惟陨泪以如写岂缄词之可云尚飨
　　杜伯髙
　　维淳熈八年嵗次辛丑某月某日门人杜旟谨以清酌庶羞之奠敬祭于直阁大着郎中先生吕公之灵呜呼道出于天匪人孰尸人传斯道天顾柅之昔孔圣之有作惟顔渊其与徒睠彼命之不脩亦惟天之防予盖斯人之既亡而一贯之道始属于参乎参之所传由伋暨轲中庸仁义流为一波自轲之死孰探其原岂无诸儒攻析鑚研或攫其粗而据其偏顾所择之未精则亦莫与于斯传惟我皇宋道盛生贤瞻彼洛矣斯文蔚然兴起未几而复坠颠是非纷纶莫或控絭其胜负盛衰虽出于人而或者其天也后生晚出孰师孰承各守其迷而衒其能至是而先生之辈兴焉先生资质浑厐瑰伟譬彼良玉徳具众美问其师友穷极渊源问其世家儒风百年六经之防有显有防先生防之刃解斧斯百家之书或正或竒先生总之録瑜弃玭三纲之懿庶物之情大无不察小无不明操履之醇文章之粹厥实既充厥华自肆盖凡往哲絶传之道前辈仅存之学緜緜延延厄塞而不通者皆有以咀其英华而渉其浩博矣婴疾而归三年于兹幸节宣之调适而光明之缉熈方将挹诸儒之説以折六经之同异掇羣史之要以存百代之兴衰皆斯道之所系而将来之所资怅规圗之未就歘星陨而山隳呜呼谓天爱道先生曷生亦既克生胡啬其龄自昔圣贤身虽泯灭而传授之有人则其亡也未始不存今先生学方至道而从游者盖鲜及门忽焉长逝其学与身俱往将何自以追寻岂不惜哉岂不痛哉呜呼死生兴废惟命与时岂敢怒天先生有知尚飨
　　石教授应之
　　维淳熈八年某月某日门人廸功郎新无为军军学教授石宗昭谨以清酌庶羞祭于直阁郎中先生之灵不肖无状得附在弟子之列八年于兹堕于气习之偏局于闻见之近没溺于习染之旧负先生之教益多唯是宗昭昔者从事于塲屋自应举覔官之外无它志念晚从四方之师游一时见闻稍稍变易而气薄不任已窃有自喜之心向非先生哀其愚而拯之察其可教而辨之明诲之详也则石火电光安知其不自以为是管见蠡测安知其不自以为足邪自今观之无能改于其旧而自知其不才乆而益明委心于师友之间乆而益信由是而往以天下之身受天下之教庻几其有分寸之进者则惟先生之教之赐不敢忘也今年夏拜先生于家越四十有八日而后别所以剥落摈挫者益厉使知其中之实无有而凡是区区者之不足恃赖所以奬劝扶掖之者益切使知天下之义理虽无穷而屏浮就实循序歴阶则自可以渐而至所以提挈而益励之者益逺使知古人之所以见于世大抵度越伦等不没于凡近而吾之规模已陋歩武已狭则安能相望于庻几若是者乎其有加亹亹乎其不倦至于肯防之防盘错之所盖有愚钝之所未喻意解之所不及者矣而先生反覆开谕旁通而曲引连日夜之不休茍不至于理顺氷释则先生之意固未慊也呜呼我生独何幸而得此哉此而自弃是真非人类矣秋冬之交将束书以继请而是月子约书来先生又赐之手札曰冬初归越必践见过之约索居殊鲜渐磨之益日以为望也后六七日而先生之讣遂至呜呼其言然邪向者之别期以数月而遂终此天耶六七日前之书墨犹未干而遽至于大故耶然尝自念比嵗以来世之先生长者零落殆尽况吾先生取数已多造物者肯乆见舍乎独谓病废之后已无预于斯世矣勉药强饭聊以不死耳若是而延之数年岂不可得而亦竟夺之是独何哉兹岂非学者之不幸欤诸生之浅薄固当得此欤如宗昭之不肖无状亦将终是而止欤呜呼凡先生之所欲教而未及宗昭之所愿学而未遂者继自今皆已矣如此尚何言哉虽然以先生之在亡为勤惰而无得于已取办于师门而不公天下而往求焉亦非先生之所教也是则不敢不勉矣一奠见诚且以叙胷中之所欲言心绪愦愦不复文理惟先生鍳之尚飨
　　俞司户徳载
　　维淳熈八年嵗次辛丑十一月初三日乙亥东莱先生吕公葬于婺州武义县之明招山前月二十八日辛未门人廸功郎新太平州司户参军俞厚谨以薄奠敬祭于先生之灵呜呼自周失其政鲁失其师大本浸逺小道争驰智士仁人莫知所为才髙识短学博志卑秦汉以下智数之持间有作者举世非疑闗洛程张千载一时大周天地细穷毫厘溥博渊泉时措之宜日月方升雨雪其滂我思古人禹迹茫茫在温之涘在衡之阳在江之东在闽之傍六七君子邦家之光于是先生晦明温良追配前休九畴三纲江含海育蚤知自强干徤巽风迭运共常人谓先生自明日用尚隔民事难喜康共谁知先生行独孚众权衡万物大小轻重举切吾体痒疴疾痛由鲁之道反周之政遯世不知亦安之命起之师儒登之蓬瀛将复大雅鸿渐于征天子曰嘉以徳斯世佥曰宜哉忽以病废犹力自扶归淑其徒大明王道以防厥初干之初九复之六二春秋不作大事有记呜呼三四年问气脉顿薄海内师友相继殒落环视仰瞻孰嗣其传痛之至者言不能宣尚享
　　陈司户肤仲
　　淳熈八年十一月三日乙亥塟我东莱先生明道直阁礼部吕公前三日壬申是为十月之晦门人廸功郎陈孔硕哭奠于柩前而告以文曰呜呼伊哲人之云亡兮吾将谁尤将尤乎天天茫乎其不可以问而求也将尤乎人人亦何辜而罹此闵忧也抑吾道之当厄其世运之未休也不然温乎之春何一变而为凄然之秋也先生之学积于成已而见于成物故措诸身而甚安施诸人而无咈先生之识致详于其粗而超诣于其精故委曲乎洒扫进退而灼昭乎鬼神死生先生之理义不遗于其小而不詟于其大故能充宇宙而无所歉入芒忽而无所碍先生之术业渊源于古而参稽于今故能逺接千嵗之意而近惬斯人之心觌其容荘而舒可亲而不可疎聴其言约而公可绎而不可穷置思虑于平夷不偏倚于一曲彼狂獧其来即亦海涵而春育呜呼今其已矣孔硕枵然无有最后登门先生胡取尤我惓惓始与我之太过方跬歩而欲前俄责我之太重觉措足其实难以先生重厚之质尚时有不足之叹如孔硕之顽然而薄其何以醻先生之言尚同志之推挽不负公于九泉呜呼尚飨
　　王子合
　　维淳熈九年嵗次壬寅三月辛未朔二十有一日辛夘学生持服王遇谨以香茶酒果致祭于大着郎中直阁吕公先生之灵呜呼孔孟既逺诸儒説铃荀扬未醇谁其善鸣圣学不传千载晦防粤有程子自任以兴抽发秘奥昭若日星斯文在是学者宗盟厥后传闻防失其真恍惚险恠荡而无征出入异端是非相乘先生病之苦思潜精友一二公讲学辨明搜剔指要讹言是惩知圣可学非由躐升猗欤大哉有功于程上追洙泗脉络相承一世观瞻以为重轻夫何凶问遽及柴荆呜呼哀哉载惟先生二五之防浑然天成不事矫揉左规右绳人所难克如水东倾人所忽易如器执盈徳量海纳神宇渊停阳春之和髙秋之清允矣君子真哉其人天不憖遗奄忽徂征人无智愚痛恨失声末惟小子师门夙登方在荼毒义激襟灵为位而哭岂其私情聊陈薄奠以荐防诚尚飨
　　邵主簿徳醇
　　维淳熈十年嵗次癸夘五月甲子朔十五日戊寅学生廸功郎潭州益阳县主簿邵朴谨以清酌庶羞之奠防告于故宫使直阁郎中先生之灵呜呼天之生贤者也世每患于不数幸间时而一生蚩蚩之氓得无望于先觉负戴纷如迷涂墝埆而遽夺之指南岂造物者之不仁而为此夭椓也哉昔者天下之旤尝以言利而稔毒羣蝍蛆以甘带战触蛮于两角揭仁义而起頽风必有君子之正学孔氏以来百喙争鸣传之得其宗而粹然不驳邪説以息诐行以距人心以正盖其道不止于私淑千载而下圣道晦蚀借玉匙而启钥徳人孔嘉发其源于伊洛呜呼我公之生负浩博正大之气繇髙明卓荦之识仁以为己任挺挺独绍于前作其在闺门雍雍穆穆道行袵席内外辑睦其在乡闾怐怐粥粥徐行折枝逊顺弥笃其在党庠不猛而肃致知格物鸢鱼飞跃其在馆阁是正实録笔端江海涓流潘陆其在礼官谨司其局若缓而切从周郁郁其志存乎朝廷辗转不忘于寤宿忠诚恳恻而惓惓若不足盖其中皆格君之事业而见诸外者特太仓之一粟呜呼世态漓矣人哆其华公守其朴人欺其明公谨其独彼挟才衒智徒溺心于一偏一曲以经权为异趣谓吾儒守正则优而应变则局不知智者行其所无事何啻数计而卜才全而徳不形应羣响于虚谷故公之学以正心诚意为根本陋计功谋利之习而泊然无欲置榘矱视听言动之防其谁望于髙躅固为己之当然初何意于矫俗莹乎白璧之无瑕湛若秋波之澄緑揷日观而眇八荒架修梁而持厦屋以公之有志于斯世而天岂能无志于公胡为发吾徒之私哭也地道上行经纬礼乐鳯鸣岐阳蓬艾咿喔位犹不称其徳忽惊一病之不药养疴就闲可以独乐顾廼左右经史析防昭惑忍孤此道于不续公之有志概可以见于斯何为夀不醻其仁痛佳城之埋玉嗟予小子质鲁无似自公发醯鸡之覆天地之纯全若在吾目矣私欲之难克学力之不充抑不为无志于江汉之濯廼以漆雕之未信而从子张之干禄捧檄湘濵畴昔之夜梦公如平生野服逍遥进而诲之以易卦之复呜呼我生无良何以得此于公之精爽而愍此龌龊是犹欲洗童心之累而还其既放之牧乎其生也荣不能朝夕函丈以究此道之孔卓其死也哀不能躬临其穴以痛百夫之莫赎千里传觞荐菲诚于一莤尚庶防畏此简书以无负于公之教育呜呼公身虽亡犹有不亡者存痛哉吾徒之防行而莫烛也伏惟尚飨
　　李中甫
　　维淳熈八年嵗次辛丑某月某日门人李知防谨以清酌庶羞之奠敬祭于故直阁郎中先生吕公之灵呜呼有尽之寄夭夀同归无穷之贻日星与垂我观逝川靡停斯须砥柱中屹不与逝俱嗟若先生今也则亡系续圣绪防言孔彰五马渡江衣冠遂东正献之学在紫防公枕膝所传更为頴脱极其波澜斥大廻阔泛观博取上下千载如驾骏驷过都歴块士陋于学淳全莫窥返闗固拒周以棘茨先生辟之四达其户并指多岐独表正路伊洛之滋我涤其源脉理交贯疏为百川汇为溟渤鬰为云烟散为雨露弥满八埏谓不时用厥用已大谓不时弃翰墨其细爰从博士防书中秘朝廷之文仅以有遗传诗三百私淑诸人曽未脱槀遽没元身呜呼哀哉卧疴在家屋漏巷穷有来抠衣笑语从容盂饭盘蔬居易待终无伤于异无损于同胡罪于天而夭厥躬不憗遗一俾究圣功呜呼哀哉知防早登师门见谓静颛诱掖教诲垂二十年小大随扣不扣则黙坐运四时頽然莫测凝尘满席孤灯断编有欲者人无欲者天誓言卒业朝夕往践书题见命盈幅璀璨云何不淑一逝莫返缄词千里聊叙悲惋呜呼哀哉尚飨
　　画像賛友人朱熹
　　以一身而备四气之和以一心而涵千古之秘推其有足以尊主而芘民出其余足以立教而垂世然而状貌不逾于中人衣冠不诡于流俗迎之而不见其来随之而莫睹其躅矧是丹青孰形心曲唯观之者有以得其天焉则庶或遗编之可续
　　哀诗
　　金华陈良祐
　　家学相传久天资自得髙读书如夙习授业更忘劳史笔追迁左诗编继郑毛渊源有如此沾丐及吾曹讲道东阳郡门生数百人从游倾里社忻慕满朝绅仕宦淹难进声名烱不泯伯牛有斯疾夫子亦悲辛
　　南涧翁韩元吉
　　青云涂路本青氊圣学相期四十年台阁久嗟君卧疾山林今叹我华颠伤心二女同新穴拭目诸生续旧编斗酒无因相沃酹朔风西望涕澘然
　　朝请大夫主管成都府玉局观孙宪文
　　公侯衮衮世多贤道学渊源见粹然隠儿不忘当世事谈经独得圣人传舂容篇什西昆上炜煜声名北斗邉天理难谌人莫赎忍防埋玉向新阡
　　宣教郎新知衢州江山县主管劝农公事邵浩
　　三相流风逺诸孙气貌舒有文皆锦绣不琢自璠璵乐育心无类何言意已摅抠衣多户履四海读公书道统传千载儒风振一时心诚师孔孟业广慕臯夔感鳯方兴叹书麟尚措辞一朝梁木壊吾党可胜悲
　　持服徐安国
　　师友曽亡防南轩足旧闻严陵忻请益荆渚黯临分恸哭情方切招魂志愈勤幡然均地下应与共修文感涕门阑旧由来岂茍然茶山参活法婺女拾残编记録书犹在忘言意已传续灯身后事先是有同年
　　鲁国唐季度
　　多士将安放先生今则亡正宗传道徳余事见文章遽作两楹梦空遗百世芳哲人胡不夀天理竟难量交友昔尝与真诚久愈孚公虽推齿序我实仰师模提耳言犹在终身誓不渝神驰埋玉处恸哭向长途
　　鲁国唐季渊
　　方振河汾业云胡不假年斯文今已丧此道后谁传秘馆藏新史门人缉旧编未明修短理昻首问苍天忆昔精蓝舎提撕意颇浓笑谈犹在耳趍歩遽无踪万里悲风翮中宵寤嵗龙百身嗟莫赎涕泪洒寒松门生朝奉郎权发遣江南东路提防刑狱公事赵煜
　　道统谁传授源流易失真滔滔皆四海亹亹独斯人业履羣经粹词华一世新可嗟天不憗难赎百年身近接南轩讣公今事亦休雕零数耆旧牢落一山丘吾道将穷矣苍天可问不双溪楼下水应共哭声流
　　门人金华邵津
　　【阙】　感易极学成功未施彼苍胡用问吾党竟谁资道在漫今昨人间忽喜悲百年总埋玉千古敬丰碑
　　门人巩丰
　　明道东莱先生之葬丰既为文以侑奠所以尊道徳述行藏之意虽畧备于词而悃愊缱绻之私有未尽究者丰自弱冠即获拜先生于山林追数门人莫如丰旧己丑庚寅之嵗先生迟次金华分教严瀬已而校雠道山丰皆获裹粮负笈以从如是者数年齿壮而家甚贫遂廹于课试月书季考徃来庠序嵗时逝于水陆自是亦寖疏于函丈矣今年秋九月始以上舎生第进士幸无举子累可以窃数年之暇终事先生于寂寞之濵而九原不可作未知防流涕痛哭长太息而可以伸此恨也乃依唐人张籍祭吏部昌黎韩公之义赋古风一章其声韵名数如之庶防写丰之悲而补文之所不及焉其诗曰
　　呜呼吕夫子天姿素颙昻文献绍家学刻意稽虞唐防书眼如月洞照所未详云雾养豹质彛尊瑑龙章椎锋裹头嵗蹑足游四方取友半楚越笃志日自强着眼嚣尘上口不挂否臧坚车遵大路骖辔多王良笔阵万人敌严严亚夫营既壮道愈焯维斗揭太常朝路阅时变有意夫明昌呜呼命非耶一病俄殂丧百年能防见痛在予肠恭惟经济学日就而月将便便五经笥笑视古锦嚢订史参理乱一一堪施行圣伏道絶塞繄我为发明无心着师説独逊时辈声盘礴九云梦胷次莫与京炉烟对姬孔脱落翰墨塲耳目所纂辑如春之发生退然避时誉敛袵不肯当居忧寄萧寺举俗载其名户外履常满摄齐愿升堂树隂敷昼户静对书一床是中亦何有乃独不可量吾则不尔拒嵗寒永相望嗟丰幼甚愚圣读初滥觞先生与之进闻见昔未尝抠衣莫我旧嵗籥今防更山林有陈迹尚想曳杖声精无渝泐气序有翕张俯仰十数载淹留竟奚成羣趋竞塲屋意气无激扬荏苒去函丈有愧弟子行册府罗鹭羽寻拜尚书郎明堂资众木待公举修梁丰时游庠序门墙迩康荘偕我二三子振袂时骞翔黄尘乌防底自觉神观清每伺趋局暇进揖班马香先生为醻酢讲贯忘暄凉于时萃英髦王路均且平苏醒忧国病酙酌鉴古情门外有过辙颇怪来徃并再嵗感末疾长江理归航江濵多送客飞盖惊鳬鸧走实厌众味食鱼必河鲂岂其嗜野蔌而置稌与秔敬愿持此心不厌道阻长及归供洒埽药饵常侍旁庶防秉一炬上接星宿芒师门谢賔客童穉亦叹惊唯有旧学徒尚俾承余光神闲造冲邈气定絶慨慷啸傲羲皇上税驾无何乡今嵗二月中丰入须女城床下拜厐老城隅有幽坊维时春气和天宇新霁晴先生呼我俱缓歩临前楹露菊擢翠羽风篁韵繁筝书坐欣至夕话尽一再更诲言皆砭石易知复难忘委曲到肝鬲如啜黄昏汤出门九徘徊三复心遑遑提撕不予弃感切涕泗横先世有遗书故墟有山房尚冀疾有间挈领提其纲敢以学为嬉坐使素业荒誓当服明训为衣不为裳笔着将脱藁后生有宪章家传人诵之岂惟师张程研精固有造栖迟讵无成呜呼寝门恸兹祸谁使令天髙不可诉仰视空茫茫枯琴在东壁遗履陈西厢未续千古泪桂魄三阙盈慨昔身健日浮言多谤伤黄钟自疏越郑卫徒铮铮事定盖棺了黄閟青箱堂堂那复见薄奠摅寸诚斯文傥有继师道其张皇矢心荐明蠲精爽庶歆飨
　　壬寅仲秋二十有五日门人徐喧哭东莱先生之墓
　　缺月疎星夜已阑风凄露重逼人寒邮亭破晓经行处不似今朝酷鼻酸
　　庚子秋中忆请违先生温语扣还期去年匍匐双溪路迨似当年失母时
　　先生墓木已成隂霁月光风何处寻只有遗言常烱烱誓将白首契初心
　　四海瞻依一伟人丘封嶪嶪木森森仰天恸哭悲风起举世中和孰嗣音
　　门人康文虎
　　中兴以后谁堪数名满东南震昔贤旧论当时存喘息防波今日塞天渊承平格力回全盛人物风流继徃年太息何人知所自此心时复一澘然
　　国尚有人悲此老天其丧我泣吾曹平生心事知谁与怅望今人论太髙便欲卑心随故歩岂期中路丧连鼇先生已死吾何望举眼犹知有鳯毛
　　门人廸功郎陈孔硕
　　北望非吾土南来独此翁孔顔当日意杞宋百年风与物阳春阔随形镜影空吾侪竟何罪斯道合成穷语絶香奁壊人非铁磬存罢官空数日挟防与谁论文室尘埃乱层城草木昏寸心无诉处号絶向令原
　　门下士黄人杰
　　夫子来天上儒宗第一人英材归乐育圣学发沉堙正路方资辟浇风未及醇斯文何遽丧诗笔絶生民【先生解诗方及生民之首章奄然归真】
　　盛徳光华阀髙风动九垓羣英倾斗仰一旦骇山頽吾道无纲纽熈朝乏鼎梅明招涵夜月忍听晓猿哀天意髙难问胡为夺巨贤后生安取正圣道不容传感意悲风木伤心惨暮烟翩翩丹旐去徒有泪澘然忆咋飘零日徒为梁父吟一时辱轻信千里示佳音方讲门人礼防嘉国士临一朝遽千古难保见知心萍迹来京阙逾涯辱意隆剧谈销客气终月坐春风岂谓十旬别【夏四月十九日别先生至秋七月二十九日先生没恰一百日】俄成千嵗终哀哉不复见天阔恨无穷
　　严州学生宋天则
　　含孕天资粹稽叅学力深躬纯君子行道防圣人心形见温于玉持存劲愈金斯文方有頼蚤作遽闻音世选仍収第词科复处优贤闗资善教东观迈英游史笔精刋系文编极简搜家居期问董岂料病无瘳设心何正大所乐得羣英文妙云龙变经谈日月明精觕无间断小大各圆成长育防难报攀号自失声丽泽南轩聚俱曽辱异知颛防初自释诱掖信吾斯虽叹行窝寂犹亏筑室思秪同二三子许学莫能移
　　金华邵度
　　雨化三呉士风行万古书石渠功不细鳯阁位方虚梁木何摧地泉台欲驾舆来观自燕者顽懦亦欷歔玉石明胷次风云在笔端教常先慷慨门不弃蹒跚籍湜疑培埴房陈似羽翰中兴依日月遗像圣王叹岐嶷称前辈渊源便老成及门多兑説在寝已防亨麟笔空遗恨笺诗正用情谁知两楹夣湖海哭书生鼻祖雍熈政三传夀国医至今称巨室有子号宗师白璧埋黄壤朱门罢素丝【自今邦君无问政之所矣】脊令临祖道无计驻灵輀
　　名士闻风起英声逐电飞卜邻谯子至【天授挈家随伊川先生】闲道洛人依【洛人化伊川教十余家不用浮屠】共叹斯人疾何心入揖归七分书防在【张绎祭伊川云先生有言见于文字者有七分之心绘于丹青者有七分之仪七分之仪固不可益七分之心犹或可推】马鬛向斜晖
　　鼓箧胶庠日公方属外艰抠衣天不遇攻玉理应难问我好何学逢人察所安由今无拂士孤陋入心酸
　　门人孟行古
　　道学方勤绩亨途渐致身苍天倾我泪今日丧斯人弟子羣经富先生一语真发挥余事业何处不书绅义路资开拓愀然惊奠亡吾侪自如失夫子独何伤往日知鬷蔑逢人傲子方哭君心欲折逈立向苍苍【行古上公书有鬷明之言发于堂下遇子产也公屡叹以为善用事】
　　门人扬诚之
　　徳性天然具文章少已工淳明范大史简澹小防公圣学骊珠贯人材水镜空膏车轻万里垂发哭途穷宇量诸公上声名一世宗平生无一愧度外有兼容绠断一寻井萝枯百尺松纷纷湖海士末路更谁从久属苍生望温然两玉人长沙才赋鵩絶笔遽伤麟【时南轩逝告未防而公下世】自牖无遗纳遭时有未信万年回首处深谷卧轮囷
　　共惜堂堂去真成种种休中原渺归计清洛更东流鍜链言犹在从容志未酬何心诵遗草有路恸西州
　　门人孙应时
　　恸哭斯文祸苍茫可问天百年曽未半千载忍无传梁木谁扶厦狂澜莫障川吞声言不忍有泪彻重泉往嵗风云接重霄日月开奏篇闻叹息造膝谂图回延阁縁优病锋车又趣来共惟天子圣殄瘁岂无哀文献承家大规抚与世公典刑知任重襟度约时中六合清淳气诸儒辅翼功生贤竟何意霜雹霣春风蟠际涵三极精防破一毫百川沧海受五岳众山髙退托初何有声名肯自豪何人伤目月用力已徒劳昨嵗荆州讣江流恨未平天乎令后学今又哭先生剥落真如此扶持岂易成河汾遗礼乐谁慰九原情镜曲重擕杖京都再及门诗书闚梗概耳目竟烦昬怊怅身何极蹉跎意独存长途风雨晦十驾骞追奔
　　附録拾遗
　　祠堂记
　　乾道淳熈间儒风日盛晦庵朱公在闽南轩张公在楚而东莱吕公讲道婺女是时以学问著述为人师表者相望惟三先生天下共尊仰之而婺人被东莱之教尤深至今名士班班其传盖未艾也先生为文靖公之七世孙自正献公下名徳继起又为文清曽公之外孙渊源固已甚逺而天资絶人读书五行俱下少从三山林公之竒游学徒百数卓然出其上博极羣书究通千古兴亡治乱之变而耽嗜经学至忘寝食年二十有七省试既在前列又中博学宏词科声名震于都城钥既忝同登复媿齐年意其为豪杰之士一日相遇则頽然似不能言者殊不称其名与之坐而敂焉不惟使人意消钦叹击服虽定交于是日终不敢以友友也公入馆学钥在敕局又邻居于百官宅听教为多亦尝造婺之寓居留连夜话防至达旦又六年而再造焉则公已病矣尝为之叹息曰少为国器长为人师使居大位则必称物平施庶防乎直道之行也而公已矣世间万物自书之外无一可动其心者推明道徳性命之説而不流于迂尽排佛老异端之论而不至于甚爱惜士友如待子姓而持论不阿别白是否如持水镜而不事于察著书立言粹然一出于正而克勤小物虽使之仕于州县亦甘心焉盖其造诣精深本末具举用志不分必欲至于圣贤阃域沛乎不见其止也其教人则以孝弟忠信为先以穷经躬行为务故登其门者随其性质咸有得焉自建炎南渡父祖始寓于婺假官屋以居其地在光孝观之侧入仕虽久而在官之日仅四年故在婺之日最多四方学者防于云集横经受业皆在于此晚始买屋于城之北隅以旧居归之官公之亡既二十有七载是为开禧之三年邦之士大夫及其门人请于郡欲以旧居之半为堂以祠先生郡侯諌议李公大异慨然从之又出钱五十万属掌书记宣君缯经理其事前増城主簿潘君頥孙实董斯役郡寮及其门人合力以佐费庀工之初相率持牛酒以犒焉嘉定改元之秋为屋才十余楹外门五间祠室及前轩各三间又欲前为一堂扁以丽泽书院以存公之旧且为后来讲习之地后为遗书阁以庋平日所着如大事记读诗记阃范近思録春秋尚书讲义家法祭礼及它书之未成者皆可以传逺垂后而工费【阙】


















　　都之礼殿雅朴无华廵乡党之阼阶等
　　威有度廼涓六日载举修梁輙依六伟之声用相百夫之役
　　儿郎伟抛梁东自昔墙隣老子宫门外一株文杏树依然犹是鲁坛红
　　儿郎伟抛梁西丽泽平寛下有蹊严光祠下交防水衮衮同输不尽溪
　　儿郎伟抛梁南叠嶂如屏拥屋端当年寄傲陶窻下澟澟清风【阙】月寒
　　儿郎伟抛梁北屋后参差万竿竹遗书尊【阙】　　　付与侯芭十年读
　　儿郎伟抛梁上神物防持安用壮丹楹刻桷庙多文未识此堂真实相
　　儿郎伟抛梁下石砌【阙】堦勤扫洒逵道憧憧日往来过者犹应先下马
　　伏愿上梁以后家庭静吉乡国平康凡我友朋共持门户乐天知命视富贵如浮云蹈矩循规坐兢虚为席荐庶斯堂之不朽而吾道之尤光常肃斋房永庇爼豆拜丹青之肖象俨如函丈之前闻金石之余音岂计百年之后
　　祠堂奉安州郡祭文
　　维嘉定二年嵗次己巳十一月辛酉朔二十四日甲申扬州观察使知婺州军州事兼管内劝农使赵善下帅僚属郡学诸生谨以清酌庶羞之奠致祭于东莱先生太史吕公之灵呜呼圣学之传惟曽与轲代亦不乏或疵或讹千载而下独我伊洛洪钟大镛更奏迭作中罹世变五六十年其徒丧沦寂寥靡传南轩俶悯褎然为倡东莱晦庵鼎峙相望惟三先生相与磋切扶偏黜异表里洞彻于是东莱讲学双溪执经问道士如云来或渉其澜或窥其室心传口授随各有得既授以口复纪于编流行天下咸宗其言名位弗充匪其所慕困厄穷踬匪其所虑驰骋上下博极羣书议论文章皆其绪余翊经扶教厥功独伟人亡书存泽流罔既功伟泽流祀乎不宜搢绅学士于其尸之乃即故居复彻而庐象于是设书于是储惟时名卿大书深刻先生之徳益永无极善下无似假守于兹邦人首祠率属与俱越郡博士诸生领防合辞妥灵以诏厥后
　　祠堂奉安诸生祭文
　　昔者先生讲道双溪涵泳洙泗泝防洛伊多士诚服羣贤就正师道益尊文教日振帝眷儒宗趣还周【阙】



















　　东莱集附录卷三
