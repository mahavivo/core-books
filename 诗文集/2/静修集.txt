　　钦定四库全书　　　　　集部五
　　静修集总目　　　　　　别集类四【元】
　　卷一
　　辞二章
　　五言古诗三十四首
　　卷二
　　和陶诗七十六首
　　卷三
　　七言古诗二十三首
　　杂言五首
　　卷四
　　五言律诗三十七首
　　七言律诗六十九首
　　卷五
　　五言絶句三十七首
　　七言絶句九十四首
　　卷六
　　近体乐府二十二首
　　卷七
　　杂著五首
　　释菜先圣文一首
　　与政府书一首
　　卷八
　　碑铭五首
　　卷九
　　碑铭表志
　　卷十
　　记十首
　　卷十一
　　序说一十六首
　　卷十二
　　序说铭賛杂文二十九首
　　卷十三
　　五言古诗三十八首
　　卷十四
　　七言古诗三十二首
　　杂言二首
　　卷十五
　　五言律诗三十六首
　　七言律诗三十二首
　　卷十六
　　七言律诗五十九首
　　卷十七
　　五言絶句一十五首
　　七言絶句七十一首
　　卷十八
　　七言絶句六十一首
　　乐府一十一首
　　卷十九
　　五言古诗八首
　　七言古诗八首
　　五言律诗二十九首
　　卷二十
　　七言律诗四十一首
　　卷二十一
　　七言絶句五十三首
　　卷二十二
　　杂著七首
　　卷二十三
　　书八首
　　卷二十四
　　记序哀词賛疏跋题十一首
　　卷二十五
　　先世杂事记八首
　　【臣】等谨案静修集二十五卷续集三卷元刘因撰因字梦吉容城人至元十九年用荐为右赞善大夫教宫学近侍子弟未几辞归后复以集贤学士征固辞不就卒年四十有五事迹具元史本传因早嵗诗文才情驰骋既乃自订丁亥诗五卷尽取他文焚之卒后门人故友裒其轶稿得樵庵词集一卷遗文六卷遗诗六卷拾遗七卷最后杨俊民又得续集三卷其中或有因所自焚者未可知也至正中官为刋行因其所居斋名之曰静修集因研究经学沈潜于周程张朱之书而通其突奥欧阳赞其画像至称其为往圣继絶学来世开太平说者不以为溢美其于词章之学似非所屑屑注意然观平日论诗有云魏晋而降诗学日盛曹刘陶谢其至者也隋唐而降诗学日变变而得正李杜韩其至者也周宋而降诗学日弱弱而后强欧苏黄其至者也其评隲精确如此则其流派之正亦概可见矣乾隆四十二年二月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀











　　钦定四库全书
　　静修集卷一【丁亥集一】　　　元　刘因　撰辞
　　白云二章
　　白云凝情兮佩月光白露结防兮明幽芳众星皎皎兮水波不扬渺予思之若遇兮耿在目而不忘音容着兮形无方肃予中立兮四无旁子毋归去兮山髙水长白云髙飞兮杳不可寻灵风长往兮声不在乎幽林皎月东生兮忽西沈鹤何逝兮遗之音予思未及兮实懐我心儵万里兮捐所歆旷同游兮启云襟子毋归来兮山幽水深
　　五言古诗【三十四首】
　　韩魏公祠
　　定州古北门作镇多英竒如何郡学傍独有韩公碑乾坤极厚大运动物不知堂堂宋三朝斡旋公似之惟公黙间泰山已四维天宇公之祠元气非公谁郡人一何愚而于公欲私大者且勿论绪余犹世师千年阅古堂谁歌郑国诗【公阅古堂富公有诗】裴回老栢前目送秋鹤飞悠悠五色云怅望今何归
　　仙台
　　碣石来海际西南奄全燕中有学仙台燕平欲升天燕平骨已朽遗台犹相传虽复生青松嵗乆摧为烟极目望海波不见三山巅三山巨鳌簪山人虮虱然使无不足论信有亦可怜大块如洪炉金石能乆坚天地防有尽何物为神仙空山无笙鹤落日下饥鸢今古非一台浩叹秋风前
　　黄金台
　　燕山不改色易水无新声谁知数尺台中有万古情区区后世人犹爱黄金名黄金亦何物能为贤重轻徳辉照九仭鳯鸟才一鸣伊谁腐防弃坐见饥鸢争周道日东渐二老皆西行养民以致贤王业自此成黄金与山平不捄兵纵横落日下荒台山水有余清
　　经古城
　　我行常山尾髙城下吾前按辔覧形势依依见全燕易水开前襟飞连右肩遥想豪杰塲抚已増慨然薪人过我傍一笑如相怜指城前问余考古今几年沈思未及答行歌入苍烟
　　冯瀛王吟诗台
　　林壑少佳色风雷有清秋为问北山灵吟台何乆留时危亦常事人生足良谋不有拨乱功当乗浮海舟飘飘扶摇子脱屣云台游每闻一朝革尚作数日愁朝廷乃自乐山林为谁忧视彼昻昻驹奈此泛泛鸥四维既不张三纲遂横流坐令蚩蚩民谓兹圣与俦蚩蚩尚可恕儒臣岂无尤不有欧马笔孰能囘万牛太行千里来潇洒横中州今朝此登临懐涨岩幽何当铲叠嶂一洗它山羞
　　张燕公读书堂
　　隂壁下寒泉阳崕隠深洞想像张幽州当年此诵遐情纳方寸灏露惊宵梦既有真积功岂无致时用不然起絶学犹当垂后统济济唐开元儒臣相伯仲文虽数燕许名不并姚宋遂令百世下烟霞抱余痛寻幽纵步贪懐古清歌送缅思白鹿翁眼中见连栋兹山有道气防遇天纵聊以永今朝白云不可种
　　龙潭
　　盘磴脱交防平坛得髙岑髙岑不可攀哀湍激幽音穷源岂不得爽气来骎骎灵润发山骨沮洳下崕隂为问石上苔妙理谁曽寻乾坤有干溢此水无古今下有灵物栖倒影毛髪森东州旱连嵗呼龙动云林顾此百丈潭岂无三日霖为霖此虽能鞭防由天心日暮碧云合空山深复深
　　召饮山亭
　　饮人不饮酒千载谁与期頼有此山色我杯时一持西郊逺市井林亭对山晖主人知爱客醸酒无虚时佳客麟凤然人亦难致之君亭有吾山招饮当不辞
　　西山
　　西山澹无姿中有羲皇前翻思太古人事业何不传三坟亦何罪世逺成灰烟纷纷后来人暮死朝争妍勲名史一防学术文千篇古人岂不然后有无穷年惟余方寸心天地相后先
　　池上
　　今朝好风日出门何所之西域得山多一水扬清漪溪翁指水言此货天下竒不有硙百区犹当稻如坻拟从陶朱公断取髙阳池累累九州谷隠隠千石陂食鱼素无望观水今有期所期徧区域不见贫者饥
　　欢饮
　　同类天地中相亲理所宜前后亿万年而我生此时前子既不及后孰能待之同时四海内徧识将无期所识既无几赏心又当谁政有赏心人防遇亦复希当其防遇时岂无事相违今朝好风色不饮君何辞
　　女萝生松枝
　　女萝生松枝不及松生年松枝摧为薪岂知山石坚谯云髙山云曽见天地先人生朝露尔岂止蜉蝣然荡荡山海圗悠悠皇极元其间何物无何事无推迁事有古今希逹观如寒暄君今不逺游自苦良可怜
　　有大如天地
　　有大如天地日夜长干干有小如蝼蚁营营谁使然我亦形迹中岂得独安闲万物相为用错综盈两间如身百骸具少一为不完有形无虚生岂予独赘偏森然气分内既有不可镌蝮蛇谁宥之生生亦能延安有人道尊湮灭独不传干干以为师余者一听天
　　云
　　云生几时冉冉何所适岂无昆华髙路逺嗟独力徘徊天中央明月为顔色下有幽栖士嵗宴倚青壁朝饮涧下泉暮拂松间石相对澹忘情倒影寒潭碧
　　杂著【二首集陶句】
　　人生岂不劳终古谓之然孰是都不营早起暮归眠过足非所钦躬耕非所叹但使愿无违甘以辞华轩正尔不可得在已何怨天自古有黔娄被服常不完荣叟老带索饥寒况当年何以称我情頼古多此贤
　　善恶茍不应鬼神眛茫然是非茍相形行止千万端世路廓悠悠聊且慿化迁居常待其尽任真无所先诗书塞座外弱子戯我前亲戚共一处余粮宿中田促席延故老斗酒散襟顔聊以永今朝百世谁当传
　　晨起书事【丁丑五月二十八日】
　　苍星彗明河三月丽朱方两月忽散落一月留中央下有五星连西近东少张仰面东北隅流星坠防芒谁令月有瘿飘摇及吾窓须臾日东生有星环四旁一星当日中伫视摇晶光自北忽西旋老阳已榆桑西北云一丝翠晕扬清芳嫩云生碧藓得句声琅琅俄见云有鱼其大丈许长火绳纷绕之昻然欲飞扬呼友与共观此境已茫茫灵枢梦为病周官梦为祥寤言札诸闼庸俟知者详
　　偶书
　　开眼昭昭天无形有痛痒斯人亦安忍斵防甘自枉裩中虱一齧其死随翻掌乃知天人间感应如影响
　　游天城
　　迳逺涧随曲崖深山渐少居然翠一城四壁立如扫天设限仙凢云生失昏晓平生万事懒登临即轻矫山灵知信息风烟乆倾倒顾瞻困能仰泛应习称好端居得萧寂逺耽碍峭乃知方寸间别有万物表未须凌絶顶胸次青已了
　　游源泉
　　丛祠郁苍翠万古藏清幽泠然石上足不逐苍波流长风索我御欲举仍迟留白云何山来相对亦悠悠
　　防饮山中
　　鸣禽变初节白云思髙山笑拊苍然石为谢区中縁举杯属何人四顾心茫然云烟互吞吐岩壑如相先人间此幻境过眼成千年山家有酒令饮外可无言
　　玉溪精庐
　　居然山四頽危槛俯晴春川气生不极翠润流衣巾林隂起薄暮酒色生微醺歌声忽落谷惊归欲飞云
　　隐仙谷
　　山川含太古风气如未开中有幽栖人日暮斸苍苔吾胸素羲皇人世不可谐此地复何地怳若登春台山扃掩对峙石径迷萦回桑麻连水竹屋宇依山崖燕南避世謡千古知我懐横渠百世师一区竟相乖知音得元老龙门有遗斋【伊川先生上文潞公求龙门庵地书畧日胜善上方旧址荒废为无用之地欲得葺幽居其上为避暑著书之所唐王剏书堂于西谷松斋之名传之至今某虽不才亦能为龙门淎胜迹于后代为门下之羙事】贱子旅人念此良悠哉于世岂有望居山亦无媒举杯对山灵欲去仍徘徊他年要胜迹此驾当招来
　　游云水庵
　　乗春奋幽潜观化登丘山哀淙闻逺壑息驾思云关垦石宻松桂结屋诛茅菅生烟纷漠漠激流散潺潺山石浮夀色涧水荣欢顔覧物有真意抚节惊循环悠然千载情俨若盘石间眷焉欲晤语古人何当还
　　题嵗寒亭
　　西州有佳士种松秋水垠嵗寒得所师名斋岂徒云要知松柏心亦愿濯南薰交枝郁葱蒨喜与万木羣当此摇落中劲节独排云虽得后凋知嵗寒非所欣
　　泛舟西溪
　　万山倒沧浪一叶凌嵳峩嵳峩为飞舞翠影如婆娑轻隂散雨足浄緑生圎波人间碧海幻老眼青铜磨风云几千古办此雨一簔溪南有幽人鼓棹前山阿烟渺无处月色浮松萝
　　喜雨【以雨我公田分韵得两字】
　　壬申秋大水一雨乃孤注九年锱寸积曽未办朝露陂塘此何日还我沧洲趣夜来云初作期待一如故既闻渐成阵尚谓行且住甫寸惊已狂及犂叹无数平眀报三尺感激泪将雨功亦雄哉回旋易指顾呼酒欲鲸吞哦诗有神助区区喜与忧岂为一饱虑
　　雪花酒【分韵得如字】
　　古人重甘泽雨雪名所居何如千里白敛之寄一壶神物与造化醖醸同机枢梦中闻酒熟天花已纷如况复吟风亭兴来操百天地无余春山泽岂全臞何当一洒之丰年徧寰区收藏有竒功六月天为鑪氷壶连水鉴千载谁与俱林间有清风此酒不可无
　　种松
　　万牛来丘山大厦髙崔嵬当年谁辛苦遗此千嵗材手持百松子与之俱倾頽殷勤嘱造物为护荒山隈今来见豪末喜溢苍烟堆十年望根立百年排风雷自此千万年见眀堂开东家十年计戢戢千头栽岂不早有望求此良悠哉
　　咏梅
　　燕南旧无梅寒花为谯芳月色隐清艶幽香竟难藏寸心警残雪根待朝阳只有横斜枝万里同昏黄
　　白莲
　　氷华离风尘素质更深静灏露凝幽香皎月散清景谁竝絶世姿澹然水中影青房生苦心秋风逼冷安得同爱人共此良夜永
　　玉簪
　　堂隂秋气集幽花独清新临风玉一簪含情待何人含情不自展未展情更真徘徊眀月光泛泛如相亲因之欲有托风鬟渺氷轮
　　璚花圗
　　淮海秀璚枝独立映千古遥知办此初坤灵心亦苦平生劳梦想江烟隔南浦春风不相待回首以焦土画圗今见之依稀春带雨芳心纷已碎仙葩聚如语瑶台旧髙寒人间此何所翩翩风袂轻幽香暗相许
　　八月十七日望
　　前日中秋节今宵月方圎人间欢赏竟此际吾独观吾观意有在髙歌问青天苍苍非正色而况此婵姢去我当逺近相值果正偏径圎知几许附丽或空悬既疑纨扇如复昧左右旋有食定何物中黒胡为然何当凌倒景廹视如防丸一祛万古惑如生天地先吾观意在此余光何足怜











　　静修集卷一
　　钦定四库全书
　　静修集卷二【丁亥集二】　　　元　刘因　撰五言古诗【和陶七十六首】
　　和九日闲居
　　深居忘晦朔好事惟侯生偶因菊酒至喜闻佳节名香醪泛寥廓醉境还空明青天凛危帽浩荡空秋声缅懐长沙孙生气流千龄乾坤一东篱南山乆亦倾囬防声利徒仅比秋花荣抚时感遗事可见万古情兴诗此三复淹留岂无成
　　和归田园居【五首】
　　少小不觧事谈笑论居山为问五栁陶栽培几何年安得十畆宅背山复临渊东隣汉隂圃西家鹿门田前通仇池路后接桃源间熈熈小国乐梦想羲皇前石上无禾生粲烂空白烟营营区中民扰扰风中颠未论无田归归田谁独闲迂哉仲长统论说徒纷然
　　商顔髙在秦天马脱覊鞅东陵髙在汉云鸿渺遐想超然秦汉外当年谁长往每读渊明诗最爱桃源长北望无终山幽栖亦深广空和归田吟商声振林莽
　　块坐生理薄出门交友稀田翁偶招饮意惬澹忘归防秦惊避灶过宋须防衣永谢门外屦从翁不相违鲁甸五十畆箪瓢足自娱顔生未全贫贫在首阳墟商顔遇狂秦萧然真隐居箕山彼何为结巢松一株富贵岂不好有时贫不如在卷非不足当舒岂有余谁持三径资笑我囊空虚佣书易斗米吾田亦非无
　　吾宗古清白耕牧巨河曲虽非公卿门纡朱相接足陵谷变浮云家世如残局举目遗安斋【先考尝题所居齐遗安】先训炳如烛区区寸草心依然抱朝旭
　　和乞食
　　好廉中无实触事或发之万钟忘义理一箪形色辞吾贫乆自信笑听沟壑来偶闻啼饥子低眉问残杯儿啼尚云可最愧南陔诗岂无乞贷念惭非动时才人理谅多阙清防亦徒贻
　　和连雨独饮
　　吾心物无竞未醉已頽然乾坤万万古坐我春风间弱女亦何知挽衣呼我仙窥人檐鸟喜共舞风雩天举觞属羲皇身在太古先忽遇防九翁见责乆不还一笑了无间今夕是何縁遥遥望白云欲辨已忘年
　　和移居【二首】
　　十年寓兹邑浑家如泛宅言念息吾庐頽然在斯夕床头四子书补闲薪水役寒蔬挂庭柯风叶满鹿席藩垣防清贫箪瓢阅今昔珍重顔乐功先贤重剖析
　　躬耕力不任闭戸传书诗资生岂师道舍此无所之今年糓翔贵自笑还自思安居逢嵗歉乗除动天时彊顔慰妻孥一饱在来兹雪好炊餠大占年不吾欺
　　和还旧居
　　巨河西北来浩浩东溟归河邉两榆栁防子无穷悲树老我何堪物是人已非隣翁醉相劳自云鬼録遗早晚见先公问尔今何依岂无磊磊功使我地下推吞声谢隣翁读书志未衰持此报吾亲余事手一挥
　　和九月九日
　　九月闭物初阳困无交园木霜红岂解忧风凋物外风雩春气横湖海髙举手谢浮世凝睇思层霄挥觞送秋节哀此造物劳倾河防万象随手如沃焦崇髙笑山斗未能出钧陶况彼草间虫区区寒露朝
　　和饮酒【二十首】
　　尊罍上酒此意谁得之人道何所本乃在羲皇时颇爱陶渊明寓情常在兹子倡我为和乐矣夫何疑有问所乐何欲赠不可持
　　醉翁意自乐非酒亦非山頽然气冲适酒功差可言谓此不在酒得饱忘豊年君知太和味方得酒中传阮生本嗜狂欺世仍不情酒中茍有道当与世同名何为戒儿子不作大先生良心于此发慨想令人惊士生道防后美才多无成
　　草木望子成岂忧霜露飞禽鸟忘身劳但恐饥雏悲生意塞两间乾坤果何依我旣生其中此理须同归喜见儿女长不虑嵗月衰虽为旷士羞理在庶无违
　　山人有静癖苦厌一瓢喧奈何众窍号万木随风偏我常涉千里险易由闗山今古一长途遇险焉得还哀歌叹安归夷皓无此言【我安适归谓伯夷歌吾将何归谓四皓歌此司马迁皇甫谧所作非知夷皓之心者】
　　茫茫开辟初我祖竟谁是于今万万古家居几成毁往者既已然未来亦必尔何以冩我心哀泉鸣緑绮生备万人气乃号人中英以此推众类可见美恶情隂偶小故多阳竒屹无倾谁将春雷具散作秋虫鸣既知治长少莫叹才虚生
　　凝氷得火力郁郁阳春姿宁防不肯寒阳火如松枝诗家有醇醪醸此松中竒一饮尽千山枯株彼何为所以东坡翁偃蹇不可羁
　　黄河万古浊猛势三峯开客持一寸胶澄清动髙懐飞驾探昆仑尚恐志易乖嘱我乗浮槎径往天池栖就引明河清为洗昆仑泥相防泪如雨千年苦难谐何当御元化摆落人世迷下覧浊与清瞬息千百廻
　　十年小学师一屋荒城隅饥寒吾自可畜飬无一途亦愧县吏劳催徴费驰驱平生御穷气沮防恐无余长歌以自振贫贱固易居【贫贱固易居贵盛难为工嵇叔夜诗】
　　士穷失常业治生谁有道身闲心自劳齿壮髪先老客从东方来温言慰枯槁生事仰小园分我瓜菜好指授种艺方如获连城寳它年买溪田共住青林表
　　此身与世味况若不同时惟余云山供有来不径辞时当持诗往报复礼在兹有客向我言于道未无疑不为物所役乃受烟霞欺闻此忽自失一笑姑置之
　　执价韩伯休混迹在人境百钱严君平阅世心独醒我无腾化术凌虚振衣领又无辟糓方终年酌清颍防须学严韩遗风相焕炳
　　吾宗几中表访我时一致自吾居此庵才得同两醉逆数百年间相防能几次每防不尽欢亲情安足贵所欢在亲情杯水亦多味
　　器饮代洼尊巢居化安宅凡今佚乐恩孰非圣神迹况彼耕战徒勤力有千百乞我一身闲坐防山云白内省吾何功停觞时自惜
　　四时有代谢寒暑皆常经二气有交感美恶皆天成天既使之然人力难变更区区扶阳心伐鼓逹天庭乾坤固未壊杞人已哀鸣虽知无所济安敢遂忘情
　　诸生聚观史掩卷慕髙风兀如逺游仙独居无事中盛衰阅无常倚伏谁能通天方卵髙鸟地已产良弓人生皆乐事忧患谯当得人皆生盛时衰世将尽惑水性但知下安能择通塞不见纥干雀贪生如乐国古今同此天相防无显黙
　　人生防乱世无君欲谁仕沧海一横流飘荡岂由已弱肉彊之食敢以凌暴耻优防今安居驩然接隣里曲直有官刑髙下有人纪贫羸谁我欺四庐安所止举酒贺生民帝力真可恃
　　人君天下师垂衣贵清真羲皇立民极坐见风俗淳有徳岂无位万古汤盘新师道嗟独行此风自周秦独行尚云可谁以儒自尘有名即有对况乃一行勤圣人人道尔岂止儒当亲儒虽百行一致逺非迷津矧伊末世下空有儒冠巾何当正斯名遥酹千载人
　　和有防而作【并序】
　　今嵗旱米贵而枣价独贱贫者少济以黍食之其费可减粒食之半仁人之与物贵贱亦适相当盖亦分焉而已偶有所感而和此诗
　　农家多委积渊明犹苦饥况我营日夕防嵗安得肥衾裯一饱计何暇谋寒衣经过米麦市自顾还自悲彼求与此有相直成一非尚頼枣价廉殆若天所遗惟人有贵贱物各以归小儿法取小浅语真吾师
　　和拟古【九首】
　　郁郁嵗寒松濯濯春风栁与君定交心金石不坚乆君衰我不改重是平生友相期久自醉中情有醇酒义在同一家何地分胜负彼此无百年几许相爱厚持刀防流水纎瑕固无有
　　客从闗洛来髙论听未终连称古英杰秉国或从戎建立天地极蔚为盖世雄功成脱屣飘然薾遗风生世此不恶君何守贱穷急呼酌醇酒延客无何中
　　同游非所思所思天一隅有问所思谁意在言不舒古今犹旦暮四海同一庐怳惚精灵通似见与我居揽衣欲从之寒月照平芜茫然不知处叹息将焉如
　　朝游易水侧暮上燕台荒燕王好神仙不见金银堂江山古神器海色围苍茫哀哉王风頺日化争夺场捄世岂无人赍志归北邙抚此重长叹青山忽轩昻呼酒乐今朝往事置一方遥知盖棺后亦起千载伤
　　依依月光缺荧魄恒独完清光如素丝长懐缀君冠形虽隔万里咫尺皆君顔望君君不来十年不开闗岂无黄金赠借以青锦端爱惜明月珠肯为一雀弹庭前秋栢实月夜栖鸾君尝寸心苦中有千嵗寒
　　河流髙拍天沇水洑在兹自伤困无力乗彼朝宗时顔色变泾渭风味存渑淄愿君深识察期君不相疑此情良可怜感慨赠以辞辞云丹山鸟千载多苦思身游九霄上不受尘世欺忍饥待竹实浩荡今何之歌以灵凤謡乱以猛虎诗
　　西山有佳气草木含清和道逢方瞳翁援琴为我歌音声一何希一唱三叹多问翁知此谁指我蟠桃华所望在千年君今将奈何
　　翩翩谁家子慷慨歌逺游忽记少年日猛志隘九州何物能劝人有此嵗月流君心海无底亦使成髙邱赠君一卷书其传自衰周读此当自悟扰扰将焉求
　　岩岩牛山木乆矣困樵采望望深涧芝无人香不改一叶振江潭轻波欲逹海幽明理一贯影响不相待愿天诱臣所求惟寡悔
　　和杂诗【十一首】
　　日食百马刍足有万里尘乃知一骏骨可百驽胎身生汝天已艰天复无私亲安肯养一物侵夺空四隣长饥汝自取况值秋霜晨难生复难长愁絶艺兰人
　　胸中无全山横侧变峰岭不及灵椿秋遂谓长春景只见栢参天岂知根独冷井蛙见自小夏虫年不永天人互偿贷千年如响影廓哉神道逺瞬息苦驰骋平生逺游心观物有深静
　　昼长夜乃短百刻君自量蠃余虽可致君防蜜蜂房董生论齿角三防奏未央乐天喻花实妙理通隂阳【白诗荔支非名花牡丹无佳实】稠薄只升米听尔宜饥肠
　　好事理难阻人情多畏豫芝兰种不生鸾鸿动髙翥遂令好贤心艰亲恐易去巢燕不待招庭花免忧虑所以末世下凢百古不似皎皎千里驹肯为场苗住求贤非吾分切已在何处平生取友志持此当警惧
　　因观倚伏机亦爱柱下老时危不易度逊黙庶自保不见春花树隆冬抱枯燥生意敛根柢发泄敢独早圣徳实天生自信耿中抱犹存悄悄心庸人安足道
　　幼安返乡郡知音得程喜有问平生心但说临流事乾坤魏山阳史笔凛生意物外此天民与魏偶相值【见通鉴纲目】澹然涉世情月闲云自驶我作安化箴【上安其贤民化其徳见管宁传注】韦不须置
　　太岂无知不觉世运廹为问莽大夫何如成都陌【扬雄尝师严君平】扶摇得真易长卧山云白【扶摇白云皆陈圗南号】中有安乐窝气吐宇宙窄消长粲以宻我主彼为客【观先天圗可见】问子居何方寰中有真宅
　　朝耕隆中田暮采成都桑平生淡泊志丑女同糟糠爱此真丈夫忘我厨无粮当年静修铭团茅鸡距阳【鸡距保府泉名旧尝取武侯静以修身语名所寓舍静修龛】回头十五载尘迹徒自伤山居乆岑寂主静岂无方安得无极翁酌我上池觞燕南可避世逸兴生云端安得百里封一邑不改迁诵和寒流沟涂映晴巅思此良自苦躬耕望盘飱愿从八吟翁【横渠有八吟诗因自谓八吟翁】同结一井縁买山不用诗探囊谩千篇
　　西山霍原宅古迹犹可稽【见水经注】重吟豆田謡愁云落崩崖【豆田謡见霍原本传】鲁酒邯郸围抚事伤人懐林宗自髙士此世淹亦弥一闻孺子语西风草披离知几在明哲何事绁尘覊君观括囊戒无盈庶无亏
　　我防深意寺即山古清兴妖如米贼乗时起陆梁【见五代史记】不见重华帝所居亦成乡乾坤师道废春阳变秋霜抚事三太息欲语意何长
　　和咏贫士【七首】
　　陶翁本强族田园犹可依我惟一畆宅贮此明月辉翁复隐于酒世外鸿飞我性如延年与众不同归危正自念谁复虑寒饥努力嵗云暮勿取贤者悲【独正者危至方则碍尔实愀然中言而发违众速尤迕风先蹶此渊明规顔延年语也见延年诔公文】
　　王风与运頽一轾不再轩消中正有长冬温见园人才气所钟亦如熖后烟寥寥洙泗心千载谁共硏龙门有遗歌三叹诵防言意长日月短持此托后贤
　　渊明老解事抚世如素琴似人犹可爱况乃懐好音乡闾谁尽贤招饮亦相寻岂有江州牧既来不同斟仲尼每讳鲁邦君诚可钦史笔自好异谁求贤者心
　　木石能受唾岂独相国娄视唾若如雨褊人亦不酬无心乃直道矫情实荘周身外不为我袒裼吾何忧伯夷视四海愿人皆我俦吾谓下惠隘此说君试求
　　饮酒不为忧立善非有干偶读形神诗大笑陶长官伤生遂委运一如咽止飱参囘岂不乐履薄心常寒天运安敢委天威不违顔荘生虽旷逹与道不相闗
　　物外有幽人阅世如飞蓬浮名不可近造物难为工西亰二百年借借楚两龚岂知老父观才与薰膏同为问老父谁身隐名不通偶逢荷蓧者欣然欲往从
　　生类各有冝风气异九州易地必衰悴盖因不同俦水物困平陆清鱼死浊流麟亡囘既夭时也跖无忧天亦无奈何自献敢望酬寄语陶渊明虽贫当进脩
　　和咏二疏
　　委质义有归乞骸老当去岂无恋阙心难忘首丘趣在礼此常典末世成髙举汉庭多公卿圗画两疏傅至今秦中吟感叹东门路目覩霍将军功髙擅恩顾一朝产危机千载损英誉仲翁幸及年安肯婴世务圣主赐臣金奉养行所素造物佚我老余龄今自悟田园付子孙身后复无虑神交冥漠中乐境尚森着
　　和咏三良
　　江山错如绣死与敝屣遗安用亲爱人共此丘土防秦人多尚气宜无儿女私乃亦如当途区区【阙】　　因伤秦政恶三叹王纲亏殉人已可诛而况收良归坐令百夫特含恨与世违秖应墓前栢直干千年希遥知作俑戒为感诗人悲重吟黄鸟章泪下霑人衣
　　和咏荆轲
　　两儿戯邯郸六国朝秦嬴秦王鸷鸟姿得饱肯顾卿燕丹一何浅结客报咸亰当时势已危竒谋不及行政使无此举宁免繋颈缨如丹不足论世岂无豪英天方事除扫孰御狂颷声我欲论成败髙歌呼贾生乾坤有大义迅若雷霆惊堂堂九国师谁定讨罪名一战固未晚何为割邉庭区区六孱王山东但空城孟荀岂无术乗时失经营今虽圣者作不捄乱已成酒酣发羽奏乱我懐古情
　　和读山海经【十三首】
　　寰区厌廹隘思见旷以疎四壁画诸天爱此金仙庐丹青焕神迹胜读谈天书乃知屈子懐托兴青虬车囘防百千世朝露栖园蔬归来诵陶诗复与山经俱山经何所似俚媪谈浮圗汗漫恐不已身心归晏如
　　凤鸟乆不至思君惨别顔中心藏竹实炯炯空千年千年寄何所云在丹穴山何当一呼来征尔无稽言翩翩三危鸟为我使昆丘闻有西王母灵化略难俦愿清黄河源一洗万里流吾生岂无志所居非上防潇湘帝子宅缥缈乗隂阳欲往从之游风波道阻长秋风动环佩星汉摇晶光月明江水白万里同昏黄重华去已乆身世私自怜皇灵与天极苍梧渺何山晴空倚翠壁白云淡无言愁心似湘水犹望有归年梦登日观峯髙抚扶桑木手持最上枝传与甘渊谷一笑天惊白苍出新浴何方积九隂区区尚龙烛累累玉膏实泠泠琪树隂鸾凤自歌舞瑟瑟风动林风林奏何乐宾天有遗音君何坎井念永负琅园心明星捧玉液太华参天长仙掌一挥谢此乐殊非常矫首望夸父饥渴无余粮奔竞竟何得归哉此中央水物自一隅亦复具飞走乃知造化工错综无欠负茫茫山海间形类靡不有此亦何可穷一覧置肘后遥醉楚江骚清愁浩如海蹈袭此何人兴寄果安在岂期紫阳出夸谩莫追悔【见朱文公椘词辨证】五藏今九丘【五藏见山海经序】除去尚奚待
　　流观山海图渊明有深防抚心含无疆观形易生死异世有同神此境若亲履何以发吾欢浊酒真可恃扶疏穷巷隂囘车想髙士厌闻世上语相约扶桑止读君孟夏诗千载如见尔开襟受好风试学陶夫子陶令自髙士葛侯亦竒才中州乱已成翩然复南来三游领坡意厌世多惊猜不妨成四老雅兴更悠哉













　　静修集卷二
　　钦定四库全书
　　静修集卷三【丁亥集三】　　　元　刘因　撰七言古诗【二十三首】
　　桃源行
　　六王扫地阿房起桃源与秦分一水小国寡民君所怜赋多慙负天子天家正朔不得知手种桃枝辨四时遗风百世尚不泯俗无君长人熙熈渔舟载入人间世却悔桃花露踪迹曽闻父老说秦强不信而今觧亡国画图曽识武陵溪飞鸿灭没天之西但恨于今又千载不闻有渔人迷
　　明妃曲
　　初闻丹青冩明眸明妃私喜六宫羞再闻北使选絶色六宫无虑明妃愁妾身只有愁可必万里今从汉宫出悔不别君未识时免使君心怜玉质君心有忧在逺方但恨妾身是女郎飞鸿不解琵琶语秖带离愁归故乡故乡休嗟妾薄命此身虽死君恩重来时无数后宫花明日飘零成底用宫花无用妾如何传去哀幽思多君王要听新声谱为谱髙皇猛士歌
　　塞翁行
　　塞翁少小垄上锄塞翁老来能捕鱼宋家昔日塞翁行屯田校尉功不如西山瀛海接千里长城又见开长渠要将一水限南北笑杀当年刘六符天教陂泽飬鴈鹜留与金人赋子虚我来乡国覧风土髣髴挝鼔笛呜呜胸中云梦忽已失酒酣懐古皆平芜昔年阻水羣盗居塞翁子孙杀欲无至今遗老向人泣前宋监邉无逺圗
　　武当野老歌
　　南阳武当天下稀峰峦巧避山自迷青天飞鸟不可度但见万壑空烟霏山不知人从太古白云飞来天作主旌旗明灭汉阳津几阅东西互厯风雨老人住此今百年自言三世絶人烟往事不闻宣政后初心欲返羲皇前脯鹿为粮豹为席竹树苍苍嵗寒国天分地坼保无忧怪见北风山鬼泣一声白鴈已成擒囘望丹梯泪满襟传语桃源休避世武陵不似武当深
　　感秋【思古人之不可见也】
　　湘悠悠阻清音驾车欲往洛水深白榆一叶惊河汉万里碧霄中夜心玉鸾翩翩纷翠羽髣髴机丝隔烟雾琼枝难得芳华年惟恐流光两迟暮河傍有星名牵牛此星既出令人愁明朝见明河影已隔人间万古秋
　　饮后
　　日光射雨明珠玑怒气郁作垂天蜺天浆海波吸已竭倒景径入黄金巵金巵一倾天宇闲天公愁吐胸中竒海风掀举催月出吹落酒面浮明辉琼芝瑞露千万斛肝肠潇潇清欲饥金宫银阙此何处夜半梦落昆仑西眼中之人素所期赤霜为袍丹霞衣明星煌煌何太速碧霄怅望白云低
　　西山
　　西山龙蟠几千里力尽西风吹不起夜来赤脚蹈苍鳞一着神鞭上箕尾天风泠泠清入肌醉抱明月人间归嫦娥洒泪不敢语银河皷浪霑人衣寄谢君平莫饶舌袖中此物无人知
　　登荆轲山
　　两山巉巉补天色中有万斛江声哀人言此地荆轲舘尚余废垒山之隈太子西来函闗开谁信生儿为祸胎笔头断取江山去已觉全燕如死灰马迁尚侠非史才渊明愤世伤幽懐春秋盗例乆不举紫阳老笔生风雷遗台古树空崔嵬平芜落日寒烟堆纷纷此世亦良苦今古燕秦经几囘忧来径欲浮蓬莱安得鲁连同一杯碣石东头唤羡门六鳌载我三山来
　　薛稷双鹤
　　胎禽寥廓非人境只许清江见寒影书家笔头垂露姿一变凌云更脩整前鹤忘机如易驯后鹤昻藏不可羣二鹤相防如有语松下磐石少此人
　　幼安濯足圗
　　汉家无复云台功平生不识大耳公眼中天意镜中语此身只有扁舟东闗东诸公亦英雄百年能辨山阳封归来老栢号秋风世事悠悠七十翁乾坤故物两足在霜海浮云空复空无刀可防华太尉有死不为丕大中丹青白防凛氷雪髙山目送冥飞鸿为问蘓家好兄弟万古北海谁真龙【长公爱文举次公爱幼安盖气质各以类云】
　　采菊圗
　　天门折翼不举袖手四海横流前长星饮汝一杯酒留我万古羲皇天庙堂衮衮宋元勲争信东篱有晋臣南山果识悠然处不惜寒香持赠君
　　归去来圗
　　渊明豪气昔未除翺翔八表凌天衢归来荒径手自锄草中恐生刘寄奴中年欲与夷皓俱晚节乐地归唐虞平生磊磊一物无停云懐人早所圗有酒今与厐通沽眼中之人不可呼哀歌抚卷声呜呜
　　雪翠轩
　　西山万古青未了黛緑鬟云已倾倒岂知太虚忽生白恍如厚夜今复晓紫阳仙翁见本根白波开天余浩渺胸中盘曲此髙寒曽梦肝肠倚天表苍崕飞来天出巧为防烟岚翠如扫万缕寒烟吹不举静秀依依见姢好此时先生一开轩平生壁立今玉削脚底防尘软更红黒头扰扰谁为雄临风囘首三太息安得置此冰壶中西山秀色千万重一顾可洗浮云空遥望飞泉驾逺壑中有一路开双松人间风日不到处来访轩中雪翠翁
　　山中
　　山中望塔倚天表今得全山如立草不知天地视全山何如一粒江湖渺平生老眼如层梯昨日所为今儿嬉神功天巧祗如此人力区区能几尔世间壮观徒纷纭尧舜事业犹浮云
　　饮山亭雨后
　　山如翠浪经雨涨开轩宛坐扁舟上西风为我吹拍天要驾云防恣吾往太行一千年一青才遇先生醉眼醒却笑刘伶糟麴底岂知身亦属螟蛉
　　巫山圗
　　朔风卷地声如雷西南想见巫山摧江南圗籍二百年一炬尽作江陵灰不知此圗何所得眼中十二犹崔嵬猿声髣髴余山哀行云欲行行复囘神宫缥缈望不极乘风御气无九垓区区云梦蹄涔尔岂知更有阳云台
　　李贺醉吟图
　　赤虬翩翩渺无闻望之不见矧可亲浮世浮名等浊溷眼中扰扰投诗人心肝未了人间春厐眉尚作哦诗颦太平瑞物不易得昌黎仙人掌中珍北风潇潇吹野燐千年泪雨埋青云乾坤清气老不死丹鳯来须见君
　　后赋赤壁圗
　　公无渡河归去来周郎袖里藏风雷老千年快一撃金眸玊爪不凢材先生平生两赋尔江山华发心悠哉只今画里风月笛尚有老骥西风哀眼中惊波不西归鹤夜半从天廻曺刘闲气今何处船头好在白云堆
　　陈氏庄
　　陈氏园林千户封晴楼水阁围春风翠华当年此驻驆太平天子长杨宫浮云南去繁华歇囘首梁园亦灰灭渊明乱后独归来欲传龙山想愁絶今我独行寻故基前日家僮白发垂相看不用吞声哭试赋宗周黍离离【陈氏先父之外家也金章宗毎游猎必宿其家渊明谓先父龙山指孟嘉事】
　　采石圗
　　何年凿江倚青壁乞与中原作南北天公老眼如看画万里才堪论咫尺蛾眉亭中愁欲滴曽见江南几亡国百年囘首又戈船可怜辛苦矶头石江头老父说当年夜卷长风晓无迹古人衮衮去不返江水悠悠来无极只今莫道昔人非未必山川似旧时龙蟠虎踞有时歇月白风清无尽期古人防画论兵机我今防画诗自竒平生曽有金陵梦似记扁舟月下归
　　金太子允恭唐人马
　　道人神骏心所怜天人龙种画亦然房星流光忽当眼径欲揽辔秋风前汉家金粟几苍烟江都笔势犹翩翩东丹猎骑自豪贵风气惜有辽东偏天人秀发长白山画圗省识开元年金源马坊全盛日四十万匹如秦川天敎刼火留此幅玉花浮动青连钱英灵无汗石马复悲鸣真似泣金仙只今囘首望甘泉汾水繁华雁影邉竒探竟随辙迹尽兀坐宛在骅骝先人间若有穆天子我诗当作祈招篇
　　宋理宗书宫扇【并序】
　　杭州宫扇二好事者得之燕市一画雪夜泛舟一画二色菊理宗题其背有兴尽为期及晚节寒香之句诸公赋诗予亦同作
　　天津月明啼杜防梁园春色凝寒烟伤心莫说靖康前吴山又到繁华年繁华几时春已换千秋万古合欢扇铜雀香销见墨痕秋去秋来几恩怨一声白雁更西风冠盖散为烟雾空百钱韈锦天留在胎要鍳骊山宫当时梦里金银阙百杯楼前无六月琼枝秀发后庭春珠帘晴卷天门雪棹歌一曲白云秋不觉金人涙暗流乾坤几度青城月扇影无情也觧愁五云囘首燕山北燕山雪花大如席雪花漫漫氷峩峩大风起兮奈尔何
　　续十二辰诗
　　饥鸢吓防惊不起牛背髙眠有如此江山虎踞千里来才办荆州穴尔鱼龙人海浩无涯幻境等是杯中蛇马耳秋风去无迹羊肠蜀道早还家何必髙门沐猴舞豚穽鸡栖皆乐土柴门狗吠报隣翁约买神猪谢春雨
　　杂言【五首】
　　观雷溪
　　飞天下脊老气盘五囘三江防天怒合为一水东南来此势不杀令人愁石门喜见西山开未补青天裂谯凿混沌胎竒声猛状万万古山根几许犹崔嵬两山倒倾澜百丈逢颠崖先声动毛髪余爽开襟懐初疑万壑转奔石意像髣髴坤轴摧又疑鼔角鸣地中百未到仍徘徊荒祠下石磴骇目何雄哉春风不到太古雪今日乃得胸中雷穿石谁能穷窟宅流沬势欲浮蓬莱平生芥蔕今寒灰两耳到骨无纎埃郦元笔头天下水石门之竒犹见推乃知兹逰亦竒絶快弄素电喷琼瑰东崖一片石坐抚千年苔为招郎山君共卷长鲸杯江妃为挝灵鼓催赤鯶跃出银山堆先生酔来泉洒靣狂歌一和湍声哀
　　游郎山
　　昨日山东州马耳索御凌风嘶今日军市中不觉已落山之西山之靣背一无异不待风烟变化神已迷危闗度雪乱石通荒蹊林间小草不识风日自太古我行终日仰羡木杪幽禽啼但见雨色来云物颷以凄忽然长啸得石顶痛快如御骏马蹄万里来长风五色开晴霓长剑倚天立皎洁莹鸊鹈平地拔起不倾侧物外想有神物提诗家旧品嵩少同画圗省见巫山低谁令九华名独与八桂齐千态万状天不知敢以两目穷端倪鶱腾谁避若飞隼侧瞰何屈如怒猊千年落穷邉烟草寒萋萋若非郦亭书生此乡国物色谁省曽分题【郦道元注水经说郎山形势最真今涿郡有郦亭其先世所居也】乾坤至寳防有待岂有江山如此不着幽人栖颇闻山中人云间时闻犬与鸡只疑名山别有灵境在不许尘世穷攀跻不是先生南游有成约径欲共把白云犂九疑窥衡湘禹穴探防稽玉井烂赏金芙蕖日观倒卷青玻瓈风烟囘首莫潇洒南逰凖拟相招擕
　　挂书牛角圗
　　长安江都抟手空台司光禄谁雌雄大事既去乃尔耳渠头不斫将安容喑呜千年楚重瞳将军视之犹椘公挂书牛角亦偶尔史臣比拟良未同青青泽中蒲秀色自凌空可怜徐包徒学术皆凢庸君不见羣儿驱羊竟何功晋阳桃李亦秋风缑山圗画有如此何如长作多牛翁
　　浙江潮圗
　　山人懒絶梦亦然鼎如万牛不可迁谁信画工笔头有神力扁舟一夜江声寒觉来千里雪漫漫中有数防青峩闲人间天门壮观已如此岂知大块喘息四海如鼻端海中仙人氷雪顔吸风御气非人寰试问涛头何当还为我寄声三神山我欲乗兴逰其间
　　清江曲
　　清江芙蕖玉可怜防花汀草自年年来鸿去燕不相识晓露无声香暗泣江楼缥缈如花人望之见之不可亲无限晴云锦树新愁眉只向遥山颦遥山一千里长在愁眉底镜里繁华过眼空遥山铸向青铜中遥山遥复遥芙蕖霜早凋明日愁眉为谁扫月白江清天未晓






　　静修集卷三
　　钦定四库全书
　　静修集卷四【丁亥集四】　　　元　刘因　撰五言律诗【三十七首】
　　除夕
　　百嵗三分一初心谩慨然空囊难避节青镜不留年静阅无穷世闲观已定天履端思后日四鼔未成眠
　　晚上易台
　　遗台连废垒落日展遥岑海岳天东北燕辽世古今每当多感慨直欲罢登临莫更留尘迹千年不易禁
　　登武阳
　　朝游樊子舘晚上武阳城潮接沧溟近山从碣石生防虹云淡白返照雨疏明且莫悲吟发樵歌已怆情
　　乡郡南楼懐古
　　南北世更迭江山人重轻澶渊出师诏显徳受降城遗恨几时尽寸心千载生区区蓼花咏痴计欲何成
　　满城道中
　　学舘三年梦西山此日行人生两屐足世累一蓑轻别涧水流合断林烟浦平谁能分半壑相与结岩耕
　　夏夜
　　院静复夜静幽人世虑轻是非容勿辨忧宠莫多惊万树乌飞月千家犬吠声梦回无一事惟有纸窓明
　　重游源泉
　　人世自人世翛然物外身沧溟来照影白防恐生尘题壁云封石攀花鸟防春今年风景别开卷觉诗陈
　　张氏别墅
　　恶木推不去好山招未来岂无平旷地当有妙髙台芳草趂隂坐杂花随意开东南村落近试与问新醅
　　书堂旅夜【二首】
　　少小抱苦飘零重此行迂疏从我好忧戚赖天成夙志存无几覊懐触又生寸心同弱草嵗晚怯霜清淹留已半载去住意何深月色一千里愁人方寸心秋声助摇落生理叹浮沉松桂清霜满哀歌动故林
　　生日
　　四十举儿子明珠掌上希圭璋蒙养正未蚤病防防春露有时降云何处飞悲欢共今夕余涕不胜挥
　　虞帝庙
　　淫祀徧区宇空山余帝宫皇灵有天在像设与人同身世千年后尘埃百感中清泉分一酌毛骨润南风
　　竒村道中
　　此日西塘路乗闲作胜游深栁成巷稻分沟白石长雨黄花不受秋移居新有意试就野人谋
　　城南
　　山人懒到骨一出动经秋欲赴城南约如营海外逰岸容收潦尽邨色带烟留禾黍嵗将晚农家犹未休
　　有客
　　有客谈稼穑对人増感伤自言二顷业不博半年粮宿麦得春旱晚田经早霜无功一杯粥俯首汗如浆
　　早行
　　曙色警初动物情无乆闲薄凌防頽岸落月淡空山残梦失逆旅少休期守关寻常午窓雨拥被听珊
　　白菊
　　仙草尚防东篱芳未芳精神浑是露气势已无霜夜月藏不得晚风吹又香天教陶靖节素髪与交光
　　水亭夏日
　　亭耿独坐一碧淡凝秋氛杂市声逺空明云影留伤时仍磊磊对景即休休几欲解维去乾坤无钓舟
　　野兴
　　乗兴闲登眺归来昼掩扉静中见春意动处识天机大节始终论全才今古稀平生有旧约常恐寸心违
　　秋望
　　病骨秋偏早单衣露尔寒防云生水际暝色起林端地逈月迟下楼髙山易残轻风吹欲举醉袖拂层峦
　　杂诗【五首】
　　尧山唐故国淳朴带遗踪种果収奴力开田享素封来收多上药景仰近神峰梦寐驱黄犊岩居一老农冀北髙寒境英灵海岳全斯文若程邵家世亦幽燕祀典令谁举遗经防有传吾乡此盛事瞻仰在他年何事招提好山深马可驱松巢低暎防竹溜细通厨霜栗千封户云屏四画圗冠巾如我用白鹿起防模岩居访髙道少日在风尘囬首话前事低眉厌此身江山资冦盗田畆化荆榛领取天伦重无君愁杀人水绕千山合云藏数畆荒初寻香有阵渐入翠成行豚穽依危石牛蹊带小塘团茅奄如画可惜是逃亡
　　早发濡上
　　寒出防优逸诗情非浩然烟浓山失色云重雪连天坏戸仙游上氷髯老境前别家忘再宿桑海问何年
　　偶书
　　扰扰推迁里谁知不偶然要从人力外推见事机先青白天公眼低昻造物权俗情谩悲喜倚伏有他年
　　宿田家
　　偶到田家宿欢迎如遇仙杯盘陈戸侧妻子拜灯前青白眼谁静炎情易偏岂知人世外还有野夫怜
　　半世
　　半世恒栖托生被险艰寡言非蕴蓄褊性类清闲生计朝霞上交情暮雨间柴门本无客幽僻况长闗
　　重渡滹沱
　　遥临滹水岸回望土门闗秋色巉岩上川形拱抱间分疆人自隘设险地谁悭欲问前朝渡江鸥故意闲
　　恒山楼
　　万岭尊恒岳遗台枕后潭仰髙慙对坐哭险负竒探影落沧溟北云开斗柄南山灵怜野客今夕费烟岚
　　登镇州阳和门
　　百尺市门起重过为暂停豪分秋物色米聚赵襟形北望云开岳东行气犯星慿阑天宇在人事听浮萍
　　辛巳中秋旅亭独坐
　　分光隂太盛无力掩苍溟大块供防黑髙天失旧青兴从愁外发秋向露邉零防数山河影依稀见草亭
　　文章
　　文章费余力齿髪愧初心璞有连城璧精非百链金静中天地我闲里去来今鸟散炉薰尽长歌激暮隂
　　一身
　　一身能换骨毛髪散冲融气变精神后人生感化中朝阳方杲杲春意正蒙蒙百载唐虞徳方成比屋功
　　周邵
　　百年周与邵积学欲何期径路寛平处襟懐洒落时风流无尽藏光景有余师辜负灵台境圗书重一披
　　上塜
　　过家来上顾影念踪春露欢迎失寒泉感激浓千金一毛髪十梦九音容不惜从黄壌多惭未了胸
　　七言律诗【六十九首】
　　春隂
　　淡淡春云暖更轻一身酒力若云生无人也笑乐所使未醉先休气始平时雨霑枯或有蘖防风着物不闻声人生日用本无事闲倚西窓候晚晴
　　秋日有感
　　自恐规模日慼然毎便坐静无邉仰观俯察无多地往古来今共此天或智愚能几里一鸣一止又千年南山正在悠然处目送归鸿手絶
　　多病
　　多病年来放尽慵一龛坚坐避深冬欲忘言处饮先醉不得意时山故浓只许国人知我陋【见邵子无名公序】无妨髙论笑吾庸【见司马公庸书序】西岩近有仙芝种为谢白云着意封
　　日午
　　日午云轻草色苏出门杖屦自徐徐乾坤俯仰窥难见花栁青红画不如静处规模惟厌小动时文理却嫌疏眼前光景无穷态注尽濓溪太极图
　　偶成
　　一语未能分付时难言方信到真知道叅天地用何小心有羲皇生岂迟后世直须要扬子百年即我是钟期折花笑对沧浪影不觉东风就手吹
　　湖上
　　湖上幽居事事幽卧防书卷坐垂钩晴窓闲是长年国暑簟静为无热丘心逺何妨在人境室虚元自有天游家人大笑询生理报我西风咫尺秋
　　十月朔展省后登古城有感
　　手线西风失衣髙城烟树挂斜晖徘徊飞鸟不忍去荡漾沧波如欲归几为霜来惊露往每因物是见人非诗书未辨乡隣化道徳初心恐易违
　　道士孙伯英容城故居【并序】
　　伯英名邦杰世为县之贵族遗山元公为作墓铭其逰太学所与交皆天下名士气甚髙见金世已乱天下事无可为思得肆志方外以耗壮心而老嵗月遂为黄冠师以终亳之太清宫侧时年五十一因见先君子録其家世文行之美以示乡人今过其居感而赋诗
　　政教才气敌希夷冠帔翻然亦未宜谁辨胡寅论鸿客【见读史管见】只除坡老识安期【见安期生诗】可怜乔木空秋色惟有青山似旧时欲传先贤问遗事故园猿鹤不胜悲
　　过乡县西方古故居【并序】
　　古今大定间人尝举进士不第遂归独居一室置琴书其侧不妄与人交县令佐公服候门亦以逊辞谢遣之有田数十畆食其所获如菽熟惟食菽乡人好事者欲以米易之不听曰天所食者不可易也监察御史按行郡邑闻其行上之不报其为人盖亦近于圣学之所谓狷史家之所谓独行者欤先父每举以律乡人之贪鄙者故乡人至今能道之古死无后其丘垅已为樵牧区今过其居亦莽焉荆棘中矣不觉感叹夫发潜徳而纪先贤实后生之责也顾力未能焉姑题诗以记先父之训云
　　名姓初闻自过庭山田力食老穷经乡闾月旦归公论耆宿风流尚典型感事重吟鳬绎集懐贤谁筑聘君亭还家游子悲千种念旧思亲泪最青
　　登雄州城楼
　　古戍寒云接渺茫故乡逰子动悲江山自古有佳客烟雨为谁留太行野色分将愁外緑物华呈出夜来霜海门何处秋声急极目沧波空夕阳
　　梦先垅
　　望望东阡见松桂云为我且蜘蹰十年一梦等闲过四海此身何虑无千丈春晖空寸草万山明月只啼乌旧家三径今谁主羡杀河汾有庐
　　宿玉泉村【先父尝欲卜隐于此】
　　怪见清晖逼晚襟大行眉宇未消沉徘徊终日不忍去寂寞髙盟如可寻欲向云间踪迹只应老树记登临栖迟零落今如此泪尽韦斋刻印心
　　外家西园李花
　　无邉晴雪暎柴扉梦里繁华又一非人与山丘属零落天教草树记芳菲每因寒节来相访重为余香不忍归里社他年有成约结庵终拟号春晖
　　入山
　　草露珠丝晴日明乱虫秋意有先声屈盘未转坡陀尽苍翠忽从懐抱生一径回失南北两山云近异隂晴天公若防登临意可信伤心画得成
　　晚眺
　　岩姿浓淡似吾诗云防青山学鬓丝老树遗台秋最早夕阳流水鸟偏迟无人能解此时意如我曽来前古谁本为登临解陶冩岂知摇落更堪悲
　　山中月夕
　　满懐幽思自萧萧况对空山夜正遥四壁晴秋霜着色一天明水月生潮歌传岩谷声豪宕酒泛星河影动摇醉里似闻猿鹤语百年人境有今朝
　　恶乌
　　山中夜夜闻恶乌恶乌声中似诉渠气运变迁皆以类隂阳对待不相无形声如此谁怜我天地初生已有予能办春风长白日愿将花栁付提壶
　　五月二十三日登城楼
　　独倚危阑鬓毛一帘轻燕晚髙云移山影乱初定雨带风声来渐豪物外此天才一幙人间何事不秋毫逺逰未尽平生兴几欲狂歌续楚骚
　　晓出西塘
　　塘水随人缓步行哀湍激石故轻清太行秾秀洗霜浄全赵防模天凿成偶为登临发悲咏忽从毛髪散秋声殷勤莫尽尊中酒留到青山佳处倾
　　南楼
　　登临秋思动乡关展尽晴波落照间叹老自非縁白髪爱闲元不为青山几经分合世良苦不管兴亡天自闲初拟慿阑浩歌发壮懐空与白鸥还
　　良辰
　　莫遣闲愁负此身莺花逐月是良辰乾坤疴痒元关我土木衣冠亦象人大徳岂容轻録怨小疵休废更求醇此中空洞浑无物万紫千红总属春
　　午睡
　　闲中何事不清妍鸟恋花隂伴昼眠外雨晴山有晕枕邉风息树无面前多放寛平地方寸严临咫尺天万古羲皇有余意不妨分我百来年
　　新晴
　　小雨新晴草色苏家园生理未全疏埋盆欲学鱼千里试地先栽芋一区时与老农谈稼穑不因闲客罢琴书乾坤妙处无人防卧防墙隂雀哺雏
　　野亭防饮【三首】
　　列坐平分草色匀四围天设翠屛新不可一日无此客安得四时长是春野鹤自成难进状江鸥不作近前嗔鸟声自向花枝说好个羲皇以上人
　　曵杖萧然一幅巾山夫野老解相亲横身物内谁为我赋象天中彼亦人细数平生无此防不来一醉负今春举杯自夀复自笑髙壑烟霞吾岂贫
　　行乐人生当及辰今朝光景为谁新林隂薄薄防露日花气溶溶暖着人春色十分防欲尽鸟声千种听难真东风就手吹残酒无限青山动翠鳞
　　浅酌
　　浅酌防吟意自真新诗改罢酒防醺流莺暗逐春光老独鹤潜惊夜景分共见白驹如晚景岂知苍狗是浮云无邉风月谁无分只恐灵台未属君
　　梦镇州潭园【先父旧隐】
　　昨夜分明是镇州溪潭先子旧曽逰魂来千里太行碧梦觉满庭烟水秋古淡园林无限意登临今昔几人愁当年猿鹤应无恙争信书郎谩白头
　　过镇州
　　太行迎马郁苍苍两岸滩声带夕阳霜与秋容増古淡树因烟景恣防茫阅人嵗月真无谓得意江山差自强曽记城南旧时路十年回首尽堪伤
　　井陉淮隂侯庙【二首】
　　饥童羸马倦重游万将分兵坐此筹灭项岂知秦尚在夺齐便觉汉无忧英彭一体谁遗类绛灌诸孙自列侯爱杀鹿泉泉下水乱山百折只东流
　　许身良犬笑君痴怏怏难胜已自危智数相催难免死才名如此岂无疑两年蕃镇真犹假十载君臣喜又悲最恨当时萧相国直教三族到全夷
　　读汉髙帝纪
　　礼乐经秦扫地空遗民洗眼续王风防模自袭挟书律举措惟推约法功鲁国两生心独逺新城三老义谁同只知才到萧曹尽可信髙皇是沛公
　　易台
　　望中鸟入消沉云带离愁结暮隂万国山河有燕赵百年风气尚辽金物华暗与秋容老杯酒不随人意深无限霜松动岩壑天教摇落助清吟
　　秋夕大风有感
　　坤舆闻说若行舟乗此真堪万里游大块气豪知寡和黄防坐穏觉无求间小草根自贺云外髙松声亦愁明日西山想清瘦天教老眼防晴秋
　　盆池
　　自慙眼孔一盆多奈此无邉风月何莫道浑非九云梦不妨能着百东坡斡旋在手天随转虚静如心景自过谁弄扁舟诧吴越为言吾老怯风波
　　水灯
　　南湖新緑破春容一炬才分万炬同共说金膏能有景岂知隂火解生红鱼龙水乐三更后星汉仙槎一色中唤起东坡防清晓向来碧海又青铜
　　方镜
　　当年玉斧落何方隂魄谁教拟太阳翻起坤舆防鳌背借来心境发天藏衣冠严肃知无愧肝胆轮囷觉有芒四海红尘竞白日托身分我镜中
　　西窓
　　洛水秦山梦寐前风流陈邵两臞仙中峰太华五千仭皇极一元十万年厮役阅来归旧隐迷藏画出称髙眠人间此意今谁防卧防西生暮烟
　　有懐
　　飘飘遗世觉身轻尚友千年凛若生瑞日祥云程伯子氷壶秋月李延平浮沈沧海人事换晴雪太行眉宇清曵杖归来北窓下一尊浊酒为谁倾
　　记梦【并序】
　　至元戊寅十一月二十四日梦十余老翁衣冠甚伟以章疏荐予章中署子为金文山人而见称之语甚多既觉惟记松栢嵗寒桑榆晚景之句而每句之下又各忘其六字遂以诗记之
　　梦中说梦已成痴更拟从翁问所疑松栢嵗寒应有谓桑榆晚景欲何为名书丹阙非吾望家在金文不自知果有仙山隔尘土先生亦欲住仇池
　　卷帘
　　卷帘云树散防明淡似幽人百虑轻真宰镂雕亦良苦洪鑪消铄似无情空岩月出人境失灏露秋严山气生欲冩天机谁领防西风吹作棹歌声
　　偶作
　　为贪风月重登临感慨幽懐不易禁静里形神君与我眼中兴废古犹今区区此世真何物落落平生只寸心闻道江湖好烟水飞鸿灭没有遗音
　　髙亭
　　髙亭云锦绕清流便是吾家太一舟山影酒摇千疉翠雨声纳一天秋襟懐洒落景长胜云影空明天共防笑向白鸥问尘世几人曽信有沧洲
　　放歌
　　未须鹏翼赋垂云老眼氷壶亦自新碧落银河见髙举红尘白日属何人累累坐阅秋风客扰扰空悲地上臣左挽浮丘一杯酒吾言夸矣不须嗔
　　自适
　　乆矣黄尘絶往还惟余风月到柴闗清霜烈日从渠畏野鹤云适自闲天上银河连碧落人间秋色对南山髙吟大醉尧夫老只有豪夸不易删
　　老岸
　　老防隂隂云树清柴门寂寂緑苔生空明万象随月出水墨四山因雨成千古心期破茅屋百年人事短灯檠道人不是悲秋客听尽疎蛩夜夜声
　　世上
　　世上悠悠尽自争眼中隐隠放教平飞蝇触鼻人争怒落叶临头我谩惊既有阳秋暗消长何须青白太分明蒺蔾原上清霜重辛苦十年跣足行
　　几叶
　　几叶疎桐万斛秋四山清露一窓幽人能知足随处乐心若忘机百虑休事物阅来如有悟囊箱空惯已无羞醉中曽听家人语老子年来不解愁
　　万古
　　万古遗编未寂寥一风露晚萧骚有时陶令羲皇上何物元龙湖海豪鼷防千钧宜自惜蟾蜍寸铁亦徒劳年来防检人间事问人舌求田计最髙
　　老大
　　老大情懐随处乐幽闲气味逐时添平生长物不入室一日百钱輙下帘题品云山宁有讳収罗风月不妨防客来恐说闲兴废茶罢呼棋信手拈
　　山石
　　山石那容玉独坚人生磨灭殆天怜画蛇最戒足无用书马常忧尾不全谁见虎须真可捋自惭鸡肋岂胜拳误人莫向娄师徳不领春生未唾前
　　人生
　　人生底用废闲思物理通来尽我师冻雀犹能乐生处秋花元不厌开时齐姜必娶终无偶秦越未生寕乏医若道终安须待足百年何日可伸眉
　　夏日即事
　　迂疏争笑近清狂多病筋骸可预防乆乏园蔬因种药不留窓纸为抄方闲从鸟雀分晴昼静与蛩螀共晚莫道幽人好标致北窓自古有羲皇
　　冬日
　　砂瓶豆粥土床烟中有幽人意漫然元晦居山岂懐土仲尼防服即知天闲中作计饱为上书外论交睡最贤小子应门当拜客病夫便静乞相怜
　　午窓
　　终嵗柴荆掩寂寥物情多忌恐难逃家居闗白惟求省应物寒温亦惮劳陈瓘只知炊饼大元龙新厌卧床髙午叶乱风成阵病拥防衾气尚豪
　　马酒
　　汉家挏马岂无传力尽皮囊味始全胸次沃焦常八九眼中騋牝少三千百杯谁有冲驹气一幕何分敕勒天彼酪犹能奴命茗南风到此便凄然
　　平昔
　　平昔襟期镜屡防而今涉世愿髙年自怜不唾青城地共笑仍忧杞国天履影无伤犹不忍吹韲虽误亦当然人间万事思空遍依西理断编
　　冬日
　　迂疏懒散百无能半似田翁半似僧制药就围煨芋火检方聊趂剥麻灯自知豪爽今无复共道痴顽旧不曽闲倚南贪覔虱敲门人怪不时譍
　　次人韵
　　乐天方识淡中甜安土无妨着处粘道在市朝皆可隠机忘鸥鸟亦无嫌牕虚不碍山云度树老惯经秋气严世上闲愁浑几许而今青镜满霜髯
　　中秋
　　天借无云雨借晴月邉露滴无声只知老子兴不浅谁信太虚白亦生四海惟当共人影寸心直拟配髙明【二句梦中得】乾坤元有氷壶在囬首红尘意未平
　　人情
　　人情云雨九疑山世路风涛八节滩共说长安如日近岂知蜀道比天难浮航莫笑腰舟渡坎井终【阙】　木观防取登髙有良法此身何地不平寛【温公曰登髙有法徐行则不困脚踏实地则不危】
　　有客
　　门前有客通名姓一别十年记忆无须发俱惊各衰白行藏已涉几荣枯急呼满酌辞醅软聊用亲尝补饭麄深盛故来兼乆候送归虽病不须扶
　　夜雨
　　梦觉呼童问几更未譍先作不平鸣山深六月有秋意夜静满城惟雨声四海虚名此身愧百年浮世寸心惊谁教檐溜如愁思欲断还连直到明
　　现前
　　万事除无取现前此身随处可周旋居南懐北岂安土已夏愿春非乐天谁谓包涵心有外我知弥满道无偏洞观今古平平在賸尽区区智与权
　　上塜
　　乡隣见戯说儿童日日相邀社酒同故国无家仍是客病躯未老错呼翁里胥验帖征防户县长闻名谒下风欲向溪南访乔木不禁烟雨正空蒙
　　桃花菊
　　东篱元不是天台谁挽春风到酒杯丹药有灵能换种黄花从此不须开已经晚节霜才识不是寒香蝶亦猜老眼渊眀不今古几回春去复秋来
　　夏日幽居【二首】
　　隐几南山意独长回防尘世易炎栽培得力江陵橘薄恶伤心陆氏庄莫就一时论绛灌要从千载到羲皇人间何处莬裘好拟问希夷买睡乡
　　闭门终嵗淡无求云雨人情亦可忧斗酒难酬满车望杯直结杀身愁平生几两谩多苦一日百钱姑少休山鸟不鸣林影静卧防蛛网挂蜉蝣
　　夏日饮山亭
　　借住郊园旧有縁緑隂清昼静中便空钩意钓鱼亦乐髙枕卧游山自前露引松香来酒盏雨催花气润吟牋人来每问农桑事攷证床头种树篇







　　静修集卷四
　　钦定四库全书
　　静修集卷五【丁亥集五】　　　元　刘因　撰五言絶句【三十七首】
　　明珠穴
　　珠从何处来秀与天地生涵蕴几千古得此风露声
　　滴水龛
　　肤寸徧天下至静涵氤氲因防石滴水窥见天生云
　　石潭
　　清不见羣鱼暗不藏毒怪观物得吾师终日欲相对
　　春日
　　游丝困无力欲起重悠飏芳草落花满相思春昼长
　　慎独
　　一叶下秋水防波去不停望中犹隐隠直欲到沧溟
　　毁誉
　　子贱波及鲁犂牛不累骍寸心仁厚处万物自生成
　　偶书
　　意当极快处心有不平时少忍容无害欲言当再思
　　梦中作
　　溪童望水满日夜愁不巳虽非鸥鹭身亦有相闗意
　　观化
　　风雨何方来呼童出门望归报是羣蜂声在庭花上
　　四皓圗
　　虽恋紫芝美难忘帝力深驱驰恨臣老髙尚岂初心
　　石鼎聮句圗
　　玩世如一鼎姓名谁得闻仙翁应自笑知我有邹忻
　　白乐天琵琶行圗
　　冀马嘶寒风逐臣念乡国江浦闻哀弦长吟望南北
　　百蝶圗
　　芳蝶具百种幽花散红翠道人观物心一一见春意
　　子期听琴圗
　　琴瑟自吾事何求人赏音絶弦真俗论不是古人心
　　村居杂诗【五首】
　　隣翁走相报隔窓呼我起数日不见山今朝翠如洗黄昏雨气浓喜色满南畆谁知一夜风吹放门前栁独立偶懐古临风还自伤一声樵唱起囘首暮山苍削树题诗句画沙知酒筹他年成故事萧散更风流芳茵皆可借缓步即吾车乗兴三杯酒随行一策书
　　梦题村舍壁上【巳夘正月三日】
　　村居有何乐所乐人真淳囘看城市中居此胜买隣
　　屛上草虫【四首】
　　螳蜋
　　逢物即能产其滋乃尔蕃不知何所积拟欲问乾坤
　　蜗牛
　　背上穹庐好问虫谁汝施始知天地内栋宇匪人为
　　蝼蛄
　　后利前还隂阳体段分不须观兎尾即此见羲文
　　螽斯
　　阳施隂専受精醇物始真虫鱼寕解此聊用比振振
　　饮山亭杂花卉【八首】
　　牡丹
　　世变日以文花卉亦应尔悬知太古时其美未如此
　　芍药
　　宜致美人赠服之良有功分形虽异种气类暗相通
　　蔷薇
　　色染女真黄露凝天水碧花开日月长朝暮阅两国
　　萱草
　　丹凤忽飞来喜色满朝露何以称此花白头戯婴孺
　　夜合
　　消忿縁无独合昏如识时韦弦千古意百绕惜芳枝
　　酴醿
　　勿翦架上花不是畏多刺得防难忘枝曽向花隂醉
　　木槿
　　巳拆暮欲落未荣朝又花生生如体道堪玩不堪嗟
　　蜀葵
　　且勿论倾阳色香尤可喜人情轻所多共爱姚黄美
　　防雪
　　雪花不择地随风恣飘荡数片如有情飞落梅梢上
　　题山水扇【二首】
　　山近雨难暗楼髙秋易寒慿谁暮云表添我倚阑干二山环合一水中有老木叅天不着幽人草阁谁收无限云烟
　　山亭独坐【二首】
　　野情静成癖幽居懒自髙青山卧床下初不厌人豪爱玩不能去山静云卷舒敲门者谁子聊复忍斯须
　　七言絶句【九十四首】
　　腊尽
　　小雪初晴腊尽时无穷梅栁怨开迟人间不觉春来早只有吾家布被知
　　读史评
　　纪録纷纷巳失真语言轻重在词臣若将字字论心术恐有无邉受屈人
　　试笔
　　得意好花开易落恼人芳草烧还生乱多治少君知否隂偶阳竒理自明
　　山中客夜
　　鞍马南州五日程岂知物外有茅亭尘埃暑困人如醉月露夜凉天亦醒
　　抱阳南轩
　　下瞰县崖老木稠轻风毛髪散凉秋苍苔白石梦初觉霁月疎云山欲流
　　喜雨书事
　　雨晴物物自生春喜气浮空似有纹吾亦乾坤物中一相看草树共欣欣
　　前日南湖枕白云蛙声每厌静中闻今朝便觉笙歌上为是多年不听君
　　九日九饮【九首拟横渠元日十咏体】
　　一饮君听第一歌谁知此际见天和醉乡开物功夫宻春意空蒙尚未多
　　二饮重赓第二歌春风毛髪欲姿娑寸心又到欣然处莫怪山人语渐多
　　三饮山人笑且歌羲皇相去巳无多举杯为向诸君道自此光隂奈乐何
　　四饮须歌第四歌山人未醉觉顔酡属君轻摘黄花露滴向杯心生小波
　　五饮初喧四座歌黄花满意入红螺人间此乐知无复鱼鸟闻声亦太和
　　六饮相将醉景过令严斟浅欲如何秋香正满黄花萼宜与南山细拊摩
　　七饮人惊饮量多儿童休唱接防歌青山一防千年在只恐西风不奈何
　　八饮人惊饮量过剧谈不记竟云何杯中正有春风在无奈萧萧落叶多
　　九饮苍崕借翠蓑江山摇落奈吾何乾坤闭物肧胎宻中有山人第九歌
　　山行
　　西崦人家竹映溪山深雨暗到来迟行穷谷口水才见流尽岩花春不知
　　铜雀瓦砚
　　诸侯负汉巳堪怜直笔何为亦魏编却爱曺瞒台上瓦至今犹属建安年
　　春晓
　　要看东风气象新登临何处不寻春今朝烟雨细如雾生意空蒙画得真
　　以杖画雪偶成
　　玉华银色皓无瑕方寸居然得故家云重风轾晴不快暮寒觉比晚来加
　　仙人圗【三首】
　　千古谁传海上山坐令人主厌尘寰蓬莱果有神仙在应悔虚名落世间
　　云海苍茫去复还人间此日是何年平生惯见秋风客只许汾阳防窅然
　　怅望皇坟寂寞中何从事迹得空同可怜千古称黄老谁识当年立极功
　　春景
　　病余身世淡无情但觉春来暖渐生送客出门花巳谢问知昨日是清明
　　讲学而首章【二首】
　　有乐如从天上来春风过处百花开政教万木夜僵立何害根暖独囘
　　人将知我亦何从天在吾家度量中此语误人君勿信我心无愠夲冲融
　　讲八佾首章【二首】
　　以忍伤肌手自危割余痛切不胜悲心同义理元无间从此俱防未忍时
　　生意条然不遂春根株盘屈欲轮囷向前枝叶顽然了自此乾坤属不仁
　　讲周而不比章
　　义理胸中好恶真初非由巳与由人试防生意流行在惟有枯荄不受春
　　讲人之生也直章
　　朝纲一紊国风沉人道方乖鬼道侵生理本直宜细玩蓍千古在人心
　　骄吝
　　昨日深山兴未阑今朝二女共髙寒施施便解骄妻妾乞态当从此际防
　　讲求仁得仁章【二首】
　　山下食薇老兴便荆南采乐此心全乾坤月惨烟愁外留我羲皇万古天
　　荆棘埋香死不禁清泉芳径惬幽寻移花旋防新生意方识西山忍饿心
　　一元
　　万古堂堂共一元欲于何处覔天根试从开闭中间防始觉乾元独自尊【闭物之后有亥开物之前有丑惟子正在开闭之中其象可见】
　　新居
　　雪拥闲门尽未除小斋人道似禅居年来日厯无多事只有求方与借书
　　今月
　　今月柴闗几客来拟从屐齿数莓苔求文道士花前至载酒门生雨后囘
　　采栢圗
　　翠袖重将栢子熏一般心苦为思君思君不为山中苦为说山中有白云
　　采药
　　黄精着雨宜深斸栢子经霜可烂收莫道游人浑懒散一年忙处是防秋
　　尧民圗
　　分得尧天一握多百年安乐邵家窝情知防月吟风手不扣南山白石歌
　　风气初开理渐融画圗犹见帝无功意长世短成何事谁及乾坤日中
　　平生喜作许东隣百过摩挲画本昏闻说诗人多感慨且休持送郑监门
　　豳风圗【三首】
　　画里春风在眼前诗中雅意若为传慿谁更谱弦歌了细味周家八百年
　　惟愿将身入画中野人何敢梦周公一区共买横渠上尽有新诗续正风
　　采风千古自观风十室谁言九室空寄语当年长乐老囘头无忘聂夷中
　　观梅有感
　　东风吹落战尘沙梦想西湖处士家只恐江南春意减此心元不为梅花
　　山家
　　马蹄踏水乱明霞醉袖迎风受落花怪见溪童出门望鹊声先我到山家
　　溪上
　　坐乆苍苔如见侵擕笻随水就轻隂松风自厌滩声小云影旋移山色深
　　偶书
　　蜜割旧脾花又发泥生新雨燕方还一瓢有分吾能足万事劳生谁独闲
　　西郊
　　偶因访客出西城一色寒芜满意平行过溪桥尝脚力招来野老问山名
　　夏日
　　庭户无人緑满苔廵檐绕砌菜花开酒醒梦觉日将午学逺山风雨来
　　早秋
　　昨朝一叶见秋生今日千岩万壑清欲借西风蘓病骨暂来石上听松声
　　春尽
　　草阁帘昼掩扉客来知我出门稀鸟鸣淡与人相对花落方知春巳归
　　寒食道中
　　簪花楚楚归寕女荷锸纷纷上塜人万古人心生意在又随桃李一畨新
　　行乐有感
　　未言先叹少知者有客每忧无可人偶到堦前见芳草乾坤何物不归春
　　故园寒食
　　清明酒熟老人醉拜扫归来壮士耕此是吾家旧寒食只今惟有故乡情
　　宿山寺
　　四面云山消百忧一方禅榻有真防月明梦觉不知夜雨过风生浑是秋
　　感事
　　髙天厚地古今同共在人形视息中四海堂堂皆汉土谁知流泪在金铜
　　废园
　　路傍双石立崔嵬曽见逰人几往来想得当年全盛日好山横处尽楼台
　　记梦
　　眼中天变暗星文脚底雷轰震寝门领取天公仁爱意此心存处更存存
　　巳卯九月二十八日梦过先妣墓得诗觉而忘其第三句因足成之
　　只应老母心酸处还似儿泪尽时留在此身成底事囘头二十四年悲【先母下世今二十四年矣】
　　巳卯元日【二首】
　　西湖泣血夜将分感激无如此念真四十头颅今日数悠悠嵗月属何人
　　文庙秋风黙坐时慨然千古入沉思许身尚省初心在道在而今竟似谁
　　庚辰元日【二首】
　　九龄风骨渺翩翩解道沉河触泰山还使当年见今日也应拍手笑痴顽
　　曽记西湖酒一巵乾坤和气入新词六年未尽氷霜怨又到春风满面时【乙亥所作词有春风花栁消尽氷霜残怨之句】
　　下山【三首】
　　峻岭崇冈尽意登要収景致入髙明下山却向山头望始觉从前险处行
　　翠霞腾晕紫成堆収尽云烟酒一杯想见浮岚在眉宇人人知道防山囘
　　十载烟霞望我深岂期今日恣登临此行知有诗多少还尽山灵未了心
　　戯判游山诗卷【三首】
　　不解烟霞调戯君强将诗思与山亲苦吟共道西逰乐林鸟岩花恐笑人
　　心境无邉万象新直须泉石离风尘区区等为纷华役未分膏肓是逹人
　　登临有法莫相诬絶壑悬崖不信渠十步囘头五步坐窓间眉黛笑君愚
　　漫记【三首】
　　梦觉闗头梦巳空此时方识乐无穷便将冨贵浮云比恐落华歆一掷中
　　醉知避客犹存礼死不忘骸尚有身一自坡仙生一转浮虚十倍晋朝人【坡谓刘伶岂知忘死未忘骸谓渊明醉中对客元何害】
　　安乐名窝有真赏打乖非是要安身坡仙便道学瘖哑负杀围中独乐人【打乖非是要安身道大方能混世尘又云时至时行皆有命先生不是打乖人明道安乐窝诗也拊掌笑先生年来学瘖哑东坡独乐园诗也】
　　草亭睡起
　　万古乾坤一草亭淡然相对静仪形醸成碧酒客难得生出白云山更清
　　寒食出郭
　　衣冠不似逸人髙容貌初无逹士骄醉里骑牛过山北傍人不信是渔樵
　　即事
　　晒罢空庭药果收闭门无睡却梳头过门几防黄昏雨分与虫声半霎秋
　　冬晓
　　嵗寒心事在蒲团清晓开帘试一观禾稼乍迎红日影依稀学似杏花残
　　可庵
　　莫道无衣不可身更从裘葛辨冬春恶乎不可恶乎可等是无生恐误人
　　许由弃瓢圗
　　尧天万古大无隣何地容君作外臣莫占箕山最深处后来恐有避秦人
　　癸酉书事
　　娇儿索栗一钱空怪见家人不忍中我不怨天贫贱我吾儿自合享吾穷
　　米元章云烟疉嶂圗【二首】
　　笔势或传是阿章短屏山影露防茫苦心只办云烟好不捄人呼作米狂
　　烟影天机防没邉谁从毫末出清妍画家也有清谈到处南华一嗒然
　　宋理宗南楼风月横披【二首】
　　试听隂山敇勒歌朔风悲壮动山河南楼烟月无多景缓歩防吟奈尔何
　　物理兴衰不可常每从气韵见文章谁知万古中天月只办南楼一夜凉【理宗自题句其上有并作南栖一夜凉之句才到天中万国明宋太祖月诗也】
　　题枯木怪石圗
　　物有常情最奈防看时容易画时难竒峰怪石惊人眼谁信丹青解热谩
　　探春
　　道邉残雪护頽墙墙外柔丝露浅黄春色虽防巳堪惜轻寒休近栁梢傍
　　酬冩真者
　　自觉形骸巳枯槁何从眉宇尚豪英笔头惯画麒麟像乍冩山翁似手生
　　梦中题吟风亭壁
　　方荣不拆寒为虐巳谢重开两借恩一种是花元不异多由天气少由根
　　题秋景扇头
　　岚光苍翠山逺近木叶青黄霜重轻万里晴天秋着色不曽惨淡入经营
　　月下
　　桂华凉冷风鬟灏露一天秋意闲不记醉中呼李白傍人笑道是人间
　　金太子允恭墨竹【二首】
　　墨竹犹堪验一斑金源文物见当年慱山烟暖春闱静却笑承干嗜好偏
　　手泽明昌秘阁收当年缇袭为谁留露盘流尽金人泪应恨翔鸾不解愁
　　游饮山亭【二首】
　　十年种木望成隂及至成隂碍山色几欲砍去心所安得髙堂千尺
　　山翁一去不复返亭下幽花空自开慙愧茅檐双燕子飞鸣犹喜故人来





　　静修集卷五
　　钦定四库全书
　　静修集卷六【樵庵词一】　　　元　刘因　撰
　　酧江月【饮山亭月夕】
　　广寒宫殿想幽深不觉升沉圎缺天上人间心共逺如在琼楼玉阙厚地防茫髙天凉冷此际红尘歇翠隂髙枕并敎毛骨清澈为问此世从来几人唫望转首俱湮灭虮虱区区尤可笑几许肝肠如铁八表神逰一槎髙泛逸兴方超絶嫦娥留待桂花且莫开彻
　　玉漏迟【泛舟东溪】
　　故圜平似掌人生何必武陵溪上三尺蓑衣遮防红尘千丈不学东山髙卧也不似鹿门长徃君试望逺山颦处白云无恙自唱一曲渔歌当无复当年缺壶悲壮老境羲皇换尽平生豪爽天设四时佳兴要留待幽人清赏花又放满意一篙春浪
　　鹊桥仙
　　悠悠万古茫茫天宇自笑平生豪举元龙尽意卧床髙浑占得乾坤几许公家租赋私家鸡黍学种东臯烟雨有时抱膝防青山郤不是吟梁甫
　　二【喜雨】
　　纥干生处几时飞去欲去被天留住野人得饱更无求满意一犂春雨田家作苦浊醪醸准偹嵗时歌舞不妨分我一豚蹄更试听今秋社皷
　　木兰花
　　未开常探花开未乂恐开时风雨至花开风雨不相妨说甚不来花下醉百年枉作千年计今日不知明日事春风欲劝坐中人一片落红当眼坠
　　二
　　西山不似厐公傲城府有楼山便到欲将华发染晴岚千里青青浓可扫人言华发因愁早劝我消愁惟酒好夜来一饮尽千钟今日醒来依旧老
　　三
　　锦云十里川妃共一棹晚凉风欵送只愁无处着清香满载月明船巳重氷壶水鉴元空洞天意似嫌红翠拥拚教风露入吟尊不惜秋光浑减动
　　菩萨蛮
　　元龙未减当年气呼山卧向髙楼底今日到山村青山故意昏商歌聊一振千里浮云静老子气犹豪山灵未可骄
　　二【饮山亭感旧】
　　种花人去花应道花枝正好人先老一笑问花枝花枝得几时人生行乐耳今古都如此急欲醉莓苔前村酒未来
　　三【囘文】
　　水围山影红围翠翠围红影山围水西近水桥溪溪桥水近西隐人谁与问问与谁人隠鹤对言无无言对鹤
　　清平乐
　　青松偃蹇不受春风管松下幽人心自逺惊怪人间日短防茫云海蓬莱千年一度春来争信门前桃李年年花落花开
　　二
　　青天仰面卧防浮云卷苍狗白衣千万变都被幽人窥见偶然梦见华胥觉来花影扶踈窓下鲁论谁诵呼来共咏舞雩
　　三【饮山亭留宿】
　　山翁醉也欲返黄茅舍醉里忽闻留我者说道羣花未谢脱巾就卧松龛觉来诗思方酣欲借白云为笔淋漓洒遍晴岚
　　四【贺雨】
　　雨晴箫鼓四野欢声举平昔饮山今饮雨来就老农歌舞半生负郭无田寸心万国丰年谁识山翁乐处野花啼鸟欣然
　　五【围棋】
　　棋声清羙盘礴青松底门外行人摇指似好个烂柯仙子输赢都付欣然兴防依旧髙眠山鸟山花相语翁心不在棋邉
　　人月圎
　　自从谢病脩花史天意不容闲今年新授平章风月检校云山门前报道麴生来谒子墨相防先生正尔天张翠盖山拥云鬟
　　二
　　茫茫大块洪炉里何物不寒灰古今多少荒烟废垒老树遗台太山如砺黄河如帯等是尘埃不须更叹花开花落春去春来
　　太常引
　　男儿勲业古来难叹人世几千般一梦觉邯郸好防得浮生等闲红尘尽处白云堆里髙卧对青山风味似陈抟休错比当年谢安
　　二
　　临流相唤百东坡君试舞我当歌不乐欲如何防白发今年渐多青天白日斜风细雨尽付一渔簔天地作行窝把万物都名太和
　　三
　　鸿有意避云罗问何处是行窝今古一渔簔収揽了闲人最多求田问舍君休叹我两鬂巳成皤髀肉尽消磨浑换得功名几何
　　风中栁【饮山亭留宿】
　　我夲渔樵不是白驹空谷对西山悠然自足北窓疎竹南窓丛菊爱村居数间茒屋风烟草屦满意一川平緑问前溪今朝酒熟幽禽歌曲清泉琴筑欲归来故人留宿
　　西江月【饮山亭留饮】
　　看竹何须问主寻村遥认松萝小车到处是行窝门外云山属我张叟臈醅藏乆王家红药开多相留一醉意如何老子掀髯曰可
　　静修集卷六
　　钦定四库全书
　　静修集卷七【遗文一】　　　　元　刘因　撰杂著
　　唯诺说
　　唯恭于诺何也曰各有所施也呼之则其音必内故唯以趋赴之若取物而奉之也命之则其声必外故诺以承受之若与物而受之也失其所施则文理从而乱矣岂但是乎凢物无无对者无无隂阳者而声亦然其意象之清浊阖辟亦莫不合也姑以进退存亡吉防消长体之则可见矣此天机之所发而礼乐之所由生虽天地亦不知其所以然者岂但人乎物之声亦然岂但声乎凢形色气味皆然也而况古今之时变事物之伦理圣人何尝加损于其间哉虽然妙此理而宰此事者心焉而已矣必尽夫心也然后声为律而身为度苟为不然几何其不为无适非道之道作用是性之性也
　　唯诺后说
　　天之声清而上地之声浊而下形感而声出焉理于是乎在来之声必来去之声必去事感而声出焉理亦于是乎在初无心曰天地去来也至于一草一木其声亦必象其形曰树有植立之象焉曰枝有散殊之象焉至于曰鹅曰鸭曰鸡曰雀曰鸦之类则又因其声而声焉者也鶂鶂所以协鹅也喈喈所以协鸡也言语生于有声之后而其理具于有声之前有声之后则古今方域日益不同人惟见其不同而不知其同也知其同则知吾之所以说唯诺者不但说唯诺也授坐而立授立而跪龃龉于其形也当唯而诺当诺而唯龃龉于其声也圣人之所以制礼者非诚有制也特知之焉尔
　　椟蓍记
　　蓍之在椟也寂然不动道之体立所谓易有太极者也及受命而出也感而遂通神之用行所谓是生两仪两仪生四象四象生八卦八卦定吉防吉防生大业者也犹之图也不用五与十不用云者无极也而五与十则太极也犹之易也洁静精防洁静云者无极也而精防则太极也知此则知夫椟中之蓍以一而具五十无用而无所不用谓之无则有谓之实则虚也而其数之流行于天地万物之间者则亦隂阳竒偶而已矣故自挂扐之竒而十二之则阳竒而进之不及夫偶者为少隂隂偶而退之不及夫竒者为少阳而四之则三四五六合夫画竒全偶半合夫数而画亦于是焉合其多少则合其位之阳少而隂多故有自一进一而为偶自偶退一而为竒之象也自过揲之策而十二之阳竒而退之不及夫偶者为少隂隂偶而进之不及夫竒者为少阳而四之则六七八九合夫数竒三偶二合夫画而数亦于是焉合其多少则合其数之阳实而隂虚故有自一虚中而为偶自二实中而为竒之象也盖挂扐之竒径一而过揲之竒围三而挂扐过揲之偶钧用半也故分挂扐过揲而横观之则以隂为基而消长有渐分四象而纵观之则亦以隂为平而低昻有渐其十二之则自右一而二自左二而三其四之则自右三而六自左六而九如水之流行触东而复西其消长则其自然之沦漪其判合则其盈科而后进者也此皆自夫一行邵子之说而得之知此则知夫误推一行三爻八卦之象谓隂阳老少不在乎过揲者为昧乎体用之相因而误推邵子去三用九之文谓七八九六不在乎挂扐者又昧乎源委之分也由此而极其竒偶之变以位则阳一而隂二也以数则天三而地两也初变之径一而围三以为竒者三而得之是以老阳少隂之数多也后二变之围四用半以为偶者二而得之是以少阳老隂之数少也分隂分阳则初一变皆竒而后二变皆偶也迭隂迭阳则去挂一初一变皆偶而后二变皆竒又如毕中和天地人之说也其变也自一生二二生四而又四之四生八八生十六而言则画卦之象也自四乗而十六十六乗而六十四则重卦之数也故初变而得两仪之象也二画卦之数也再变而得四象之象者四画卦之数也三变而得八卦之象者六画卦之数也自两仪之隂阳而言其用数则干兊离震皆十二而巽坎艮坤皆四也自八卦之隂阳而合其体数则干坎艮震三十二而巽离坤兊三十二也自二老二少之隂阳而言其饶之之数则又如四象之七八九六也六变而得四象之画则每位之静变徃来得十画卦之数也又二画则总其数矣其数也皆静者为多变者为少而一爻变者居中其静与变皆老隂为多老阳为少而二少居中积画成卦则每卦之静变徃来得十五画卦之数也又三画则緫其数矣其数也亦皆静极者为至多而变极者为至少而又一爻二爻进退于其间其静与变则皆坤为至多干为至少而三男三女进退于其间因而重之则每卦之静变徃来得二十画卦之数也又六画则縂其数矣其进退多少皆与八卦之例同也此皆自欧阳子七八常多九六常少之一言而推之与夫后二变不挂不知其为隂而使二老之数与成卦同二少之数与二老同而参差益甚其初一变必钧不知其为阳而于乾坤六子之率勉强求合乃若四十九蓍而虚一与五十蓍虚一而挂二者固有间矣此以蓍求卦者也若夫以卦而求变也则自夫交易巳成之体为变易应时之用由两仪而上自纾而促八卦循环而其序不乱以逺御近以下统上而皆有文之可寻也以变而求占也则自静极而左之一二三四五自动极而右之一二三四五极自用其极而一则専其一居两端而分属焉二则分其爻居次两端而分属焉动则上爻重而静则下爻重也三则分其卦居中自为两端而分属焉前则本卦重而后则之卦重也动中用静静中用动静多主贞动多主悔而皆有例之可推也然自此而极言之则以六甲纳之其卦之序不乱也以取之其序有渐而亦不乱也以伏求之其序亦有渐而不乱也以世位反图而推之则一而二二而四四而八八而十六进退有序逆顺以类而不乱也以筞数即图而攷之则在两仪而一消长在四象而二消长在八卦而四消长在十六而八消长在三十二而十六消长故长中八消消中八长皆震为巽之消而坤为干之消巽为坤之长而干为震之长而不乱也以揲变之数应图而推之则其多少又合乎一一为干八八为坤以少为息以多为消而亦不乱也是则按图画卦揲蓍求卦莫不脗合矣然而朱子犹以大衍为不自然于河图而变揲之左可以形右卦画之不可以形上者又以为短于其三索之说则一行有成说既取之于本义后复以为不必然而卦之隂阳之竒偶画与位合则大传有明文既着之筮说而不明言于啓蒙是又恐后人求之过巧而每遗恨不能致古人之详也若以竒策之数合之圆图之画则四十八一卦之画也其竒之十二即干之隂而策之三十六即其阳也三十六自九进而得之也九阳也三十六亦阳也全阳也其竒之二十即兊离之隂也而策之二十八即其阳也二十八自七进而得之也七阳也二十八隂也阳合于隂也其竒之二十四则坤所去之半也而策则所用之二十四隂也二十四自六进而得之也六隂也二十四亦隂也全隂也其竒之十六即艮坎自上所去之十六也而策之二十二即其所用之半并上所余之八隂也三十二自八进而得之也八隂也三十二阳也隂合于阳也其震巽之不用则犹干之不用隂坤之不用阳也其竒策之八方数之变也挂扐之六圆数之变也此邵子之说也然前之竒策之所当隂不若阳之齐后之六八之所应圆不若方之偹是必有深意也第未能攷而知之又不知朱子之意以为如何此因椟蓍而记之至元十年春二月吉日椟成记
　　太极图后记
　　太极图朱子发谓周子得于穆伯长而胡仁仲因之遂亦以谓穆特周子学之一师陆子静因之遂亦以朱录为有考而潘志之不足据也盖胡氏兄弟扵希夷不能无少讥议是以谓周子为非止为仲穆之学者陆氏兄弟以希夷为老氏之学而欲其当谬加无极之责而有所顾借于周子也然其实则穆死于明道元年而周子时年十四矣是朱氏胡氏陆氏不惟不攷乎潘志之过而又不攷乎此之过也然始也朱子见潘志之图为周子所自作而非有所受于人也于乾道已丑已序于通书之后矣后八年记书堂则亦曰不繇师傅黙契道体实天之所畀也又十年因见张咏事有隂阳之语与图说意颇合以咏学于希夷者也故谓是说之传固有端绪至于先生然后得之于心无所不贯于是始为此图以发其秘尔又八年而为图书注释则复云莫或知其师传之所自盖前之为说者乃复疑而未定矣岂亦不攷乎此故其为说之不决于一也而或又谓周子与胡宿邵古同事润州一浮屠而传其易书此盖与谓邵氏之学因其母旧为某氏妾藏其亡夫遗书以归邵氏者同为浮薄不根之说也然而周子邵子之学先天太极之图虽不敢必其所传之出于一而其理则未尝不一而其理之出于河图者则又未尝不一也夫河图之中宫则先天图之所谓无极所谓太极所谓道与心者也先天图之所谓无极所谓太极所谓道与心者即太极图之所谓无极而太极所谓太极本无极所谓人之所以最灵者也河图之东北阳之二生数统夫隂之二成数则先天图之左方震一离兊二干三者也先天图之左方震一离兊二干三者即太极图之左方阳动者也其兊离之为阳中之隂即阳动中之为隂静之根者也河图之西南隂之二生数统夫阳之二成数则先天图之右方巽四坎艮五坤六者也先天图之右方巽四坎艮五坤六者即太极图之右方隂静者也其坎艮之为隂中之动者即隂静中之为阳动之根者也河图之竒偶则先天太极图之所谓隂阳而凢阳皆干凢隂皆坤也河图先天太极图之左方皆离之象也右方皆坎之象也是以河图水火居南北之极先天图坎离列左右之门太极图阳变隂合而即生水火也至元丙子八月望日静脩新斋记
　　节彖
　　涣先隂而后阳也自一隂一阳而二隂二阳也故为涣焉涣散也莭先阳而后隂也自二阳二隂而一阳一隂也故为节焉节止也以卦之象而言之泽所以限水水遇泽而止皆节之义也以卦之徳而言之方说而遇险险而以说行之又皆节之义也夫事物之有限而止者节也而节亦一事物也独无所谓有限而止之乎知节而不知节其节焉于彼虽为节于节则为不节也此则节而至于苦者也在物皆有自然之节也若因其节而节焉犹支之有节分之有叚亦风行于水自然披离之为涣而已若节而至于苦则非自然之节矣凢卦之所谓亨与贞者其亨与贞皆同而所以为亨与贞则异涣即亨也亨在事先节有亨之道而已亨在事后然易无无贞而亨者犹物之无无隂之阳也亨在事先者其卦以亨为主而守之以贞亨在事后者其卦以贞为主庻防其有亨也在涣其辞有聚涣之象焉在节其辞有苦莭之戒焉涣非必涣也莭非必节也未节则思所以节焉已节则思戒其所以苦节者焉动乆而以静节之静乆而以动节之皆所以为节也知此则知其所谓亨与贞者亦随所遇而变也夫人遇节当以彖辞占故为言其义例之大略焉
　　已卯春释菜先圣文
　　圣代天言明告万世寥寥方册孰传圣言天启圣心程朱将命堙晦浚辟聋聦昬明谓当后人承此遗泽孰云剽盗资我而文肆焉多岐孰谓其一徒为瞻仰有测此心某早躁狂若将有志中实脆屈未立以頽揆厥无成实由贪懦时驰意去亶不自容顾念初心恍焉如失今此辟舘惟我之求讲学有徒进脩有地研穷参订亦复有书于古遗言扵今学者尚有裨益少慰此心但惧悠悠复循前轨惟神啓廸实有临之
　　与政府书
　　九月二十八日某再拜某自防读书接闻大人君子之余论虽他无所得至如君臣之义一节自谓见之甚明其大义且勿论姑以日用近事言之凡吾人之所以得安居而暇日以遂其生聚之乐者是谁之力欤皆君上之赐也是以凡我有生之民或给力役出智能亦必各有以自效焉此理势之必然亘万古而不可易而荘周氏所谓无所逃于天地之间者也某生四十三年未尝效尺寸之力以报国家飬育生成之徳而防命连至某尚敢偃蹇不出贪髙尚之名以自媚以负我国家知遇之防而得罪于圣门中庸之教也哉且某之立心自防及长未尝一日敢为崖岸卓絶甚髙难继之行平昔交友苟有一日之雅者皆知某之此心也但或者得之传闻不求其实止于踪迹之近似者观之是以有髙人隐士之目惟阁下亦知某之未尝以此自居也请得一一言之向者先储皇以賛善之命来召即与使者俱行再奉防令教学亦即时应命后以老母中风请还家省视不幸弥留竟遭忧制遂不复出初岂有意于不仕耶今圣天子选用贤良一新时政虽前日隐晦之人亦将出而仕矣况某平昔非隐晦者耶况加以不次之宠处之以优崇之地耶是以形留意徃命与心违病卧空斋惶恐待罪某素有羸疾自去年丧子忧患之余继以痁疟歴夏及秋后虽平复然精神气血已非旧矣不意今嵗五月二十八日疟疾复作至七月初二日蒸发旧积腹痛如刺下血不已至八月初偶起一念自叹旁无期功之亲家无纲纪之仆恐一旦身先朝露必至累人遂遣人于容城先人墓侧修营一舍傥病势不退当居处其中以待尽遣人之际未免感伤由是病势益增饮食极减至廿一日使者持防命至某初闻之惶怖无地不知所措徐而思之窃谓供职虽未能扶病而行而恩命则不敢不扶病而拜某又虑若稍渉迟疑则不惟臣子之心有所不安而踪迹髙峻巳不近于人情矣是以即日拜受留使者庻病势稍退与之俱行迁延至今服疗百至略无一效乃请使者先行仍令学生李道恒纳上铺马圣防待病退自备气力以行望閤下俯加矜闵曲为保全某实踈逺防贱之臣与帷幄诸公不同其进与退若非难处之事惟閤下始终成就之某拜











　　静脩集卷七【遗文一】
　　钦定四库全书
　　静脩集卷八【遗文二】　　　　元　刘因　撰碑铭
　　中顺大夫彰徳路緫管浑源孙公先茔碑铭
　　中统元年今天子即位草昧一革古制寖复及至元改元则建官立法防于备矣独御史台未立扵是今彰徳路緫管孙公公亮慨然以为言不报五年以言者益众始立之故首以公为监察御史屡有所弹举天子以硬目之寻出佥山东东西道提刑按察司事台荐其所行知大体迁山北辽东道副使既而有今命焉予始识公扵镇州于其言论风防已得其所谓良御史者其子拱与予交则又得其出处之详者如此然于其名位赫着子孙蕃衍则冝其必有发之者而尚未及知也一日公使拱持书扺予曰先公以末世之孤裔奋焉为起家之始祖使公亮軰得有所防袭凢以予曽大父及大父勤徳利物之所致以隐不仕今已不可得而攷其迹矣而先公则资沈鸷豪宕重然诺好施予年十六七已有志于金贞祐之变即欲应募为兵其亲或难之因逃去谒西京帅谋年以骁勇得近幸时金主南迁谋年帅欲有所奔问而难其人公感激请行见金主于真定得报归徃复二千里甫七日及西京内附国朝所置守帅马侯熟其胆略表授义军千户寻复董平山府甲工从军潞州之役力出其伯父成族兄公政于俘掳鳯翔之役太宗诏从臣分诛居民违者以军法论輙叹曰诚能脱众人死实不爱一身况主上见问必有以对而未必死耶遂尽匿已所分者河南之役汴既降仍不听居民自出日饿死不可计遂请于大帅蘓布特以浑源名族如御史雷氏同知均州樊氏张具瞻马正卿王仲竖王禄杨玉者数十家而出且护而归之乡里先夫人杜氏亦严正有法平山府有妄告工人变者皆力为营捄之赖以全活者甚众此皆见之太常许君靖所录行实及乡先贤之所撰纪而先茔下棺之碑则无以铭之惟有以待乎子之言以信于后人也按孙氏世为州之横山人公之曽大父某娶何氏四子庆佑庆文庆元禄和庆文则公之大父也娶赵氏有妇徳生子威平平早世威即公之考也夙巧慧少出入战阵每患世之甲胄不坚夀其妇兄杜伸则考工记所谓燕人能为函者因宻得其法且能创蹄筋翎根别为之太宗亲射之不少贯宠以金符故其从征邠干诸州也见其攻防不避矢石帝劳之曰汝纵不自爱独不为甲胄惜乎又命诸将衣其所进甲目之曰汝等孰所爱重诸将各以意对帝皆不之许曰能捍蔽尔以与我国家立功名者非此人之甲耶顾无以之对者何也复以锦衣锡之前后所领平山安平诸工人皆俘虏之余殆少生意数为表给衣廪子女以劝之诸工人至今感之如父母年若干终于平阳河南懐州顺天诸路工匠都緫管帝闻为嗟恨乆之杜氏年八十八下及五世孙疾公率其子拱擏振防诸孙谦谐谊等以问见公佩金虎符拱擏皆佩金符曰吾家起寒防今一门贵盛但当竭忠勤以报国家尔言竟卒呜呼当大变故夫人之与气运而升降者以人视之非必尽有所以致之者而其予夺之间又未必尽得其平也疑若一出于偶然而已抑不知人之所见者以一世为终始固不能如天之所见者之乆且逺也予固知孙氏之有以发之者也然而公未老事业尚未既而拱有才气谦既以能世其业而奏东宫而谐亦頴悟予他日又可以攷其浅深厚薄于此也铭曰
　　昔龙之山有晦而沦必孙氏之先盖有嗟其屈者谓天道之或愆今晔其华贲及邱原亦有嗟者谓赋兴之或偏彼嗟者愚不究其终而不探其源孰驭龙山逰万物巅下视乎神川歴百世而循一环不轾不轩而得夫造物者之权铁符握黄金色寒翠屏雷裂瀚海云飜有物荡尽再造坤干有恻天心莫捄其然孰其庇之孰其翼之于此时而保全乗此时而腾骞孰其诱之孰其相之人皆嗜杀我独愓焉惟山西之名御史曰雷黙与刘云郁乎相辉一代人文惟将作君武臣桓桓有子如公复与雷刘之子而骢马聨翩相彼根株有此蔓延穷天地物极天地年又安有不定之天夏虫疑氷孰大其观后之嗟者示此铭言
　　懐孟万户刘公先茔碑铭
　　至元十一年诏大丞相巴延领诸将兵伐宋有志之士咸喜乘此际防思效计勇以自奋是时今懐孟万户刘公潭以世袭上百户摄行千户事将七百人属今尚书右丞史公格由西道进是年渡江以攻下一堡生得将二人攻沙市先登加忠显校尉迁总把明年以攻下十余堡生得将十人攻潭州先登加昭信校尉明年以略定栁賔邕三州生得将一人攻静江先登赐银符加武略将军为真千户明年以攻下欝林化二州略定亷钦髙雷四州生得安抚使二人将四人加武徳将军明年以从平章政事阿尔哈雅过海略定琼州降大将六人赐金符加宣武将军迁总管守琼州又以略定万安军攻下黎洞一百二十所降大将三人赐虎符加显武将军明年乂以略定吉阳昌化二军诸洞寨加明威将军为万户兼安抚使镇海招讨使守琼凢九年以民夷既定来朝京师遂加广威将军授今职移镇严州国朝兵制尚质其将帅皆以所统户数名故有百千万户三等其符节有金银虎符亦三等又于百千之间置緫把千万之间置总管以为迁拜旌赏之渐其许佩符节子孙袭职二事则惟将帅得之故将帅在今为羙官而至佩虎符为万户则又为最贵矣公自以阶袭至此过家上塜图报先泽以近世多刻石先茔叙先世名迹如古先庙碑者乃拜以事状来请按显曽祖考讳徳安隐居不仕妣张氏杨氏显祖考祁阳府君讳寳姿榦竒伟气略过人当金贞祐主弃河朔徙都汴时有张甫者据信安武仙者防真定皆为金守易定之间大为所扰而蔡国张公柔府满城凢州县来归者皆承制封拜令各城守相为应援以御敌乃以祁州为祁阳府令左副元帅贾公辅行帅府祁阳以府君为行府右监军仙军尝攻深泽新乐二县府君将兵徃捄大败仙军二县之人頼以安全后仙将柴姓者袭取冀州府君从张贾二公徃救之时天大雪深三尺与柴军遇张公防雪马倒为柴所逼府君以一矢毙之柴军遂溃而张公获免上府君功授宣武将军祁阳府通判迁緫管后以年老致仕优防鄊里享年若干妣李氏杨氏姜氏显考蒲隂府君讳世鼎以防补蒲隂尉后以良家子从军特授上百戸戍亳尝以主帅命将五千人摄府事攻荆山身先士卒不避矢石竟被创而废享年若干妣齐氏张氏三世皆塟祁州蒲隂之北鄊百长原其宗支别有图列碑隂铭曰
　　自北而南天开元基辽渐燕金奠淮夷厌分裂耶孰彻籓篱白雁一举横絶天池彼瘴海兮藏鲸鲵巨鬛如城兮尾如旗安得壮士兮驱而守之矫惟刘公熊罴虎貔奋髯一呼藜山为摧强黎是雠罢民之依彼祥云瑞日固为可喜不有风霆孰行天威方挽强是頼而一字奚施我闻琼人刘公之思相彼甘棠根株在兹乃今燕赵如唐山西或一矢毙敌赴主将之难防百战致命合荆山之围盖三世受封而后咄咄益竒语彼琼人有来亰师道出于祁黄蕉丹荔当一酹刘公先茔之碑明威将军后衞亲军緫管李公先茔碑铭
　　至元十七年丞相巴延以旧所领诸将中四人见皇太子曰此皆臣收江南时渡江水战攻城略地为国家尽力命臣所亲见者是时天下事聼皇太子处置乃命四人者无外补可使将侍衞亲军仍赐食殿中今致仕后卫緫管清苑李公其一也公便骑射材趫过人虽自防以宦家子从军为将校然每喜与士大夫逰且其居近予故闻其勲爵行事也习壬戌宪宗南征将兵史忠武公至巴州能却敌攻诸栅先登至崇庆卒遇敌江浃夺战舰中统元年今上北征复将兵忠武至吉河三年李坛叛将兵张勇烈公围济南日夜与贼战获贼众十余人明年诏河南统军略地荆南将勇敢分攻坚栅多所克防九年围防阳十一年丞相伐宋为衙前将至鄂州部所将引战舰入至郢州夜夺浮桥攻沙阳新城二栅先登渡江将勇敢水军首与敌遇取旗战舰甲仗既渡能尽却所当守岸兵复入江顺流追夺至白虎山明年取真州能退敌焚其舟时敌将夏贵水军阵巢湖势不可犯能破其坚夺旗鼓战舰取常州将勇敢先登防其城又略定苏秀二州此其功宪宗时中书右丞相公子清牒为百户中统二年玺书迁緫把锡以银符至元十一年军职例加散官授敦武校尉十三年迁武略将军锡以金符为千戸十五年加武徳将军再加宣武将军为緫管十七年迁明威将军为后衞亲军緫管后例减緫管复为千户凡六被玺书授符节宪宗南征时诏赏白金一铤北征时今上赏锦衣一袭围济南时亲王为大将者赏白金半铤渡江时丞相赏马一疋白金一铤此其爵赏下济南出误为贼所污者数十人死拜衞率譲其同列先已最后补此其行事公知予习闻是谓予曰凢此皆借先世今思报效而先茔近栾县之临水里考品制得树碑愿先世名行使子孙知仁祐今日者有所自皇考讳义大元开国时从杨甲立栅保南甲为李丙所害乃慨然以义动众共杀丙以复所事雠其众遂推为长后大帅沙卜珠丹略地燕南乃以众归之朝廷赐以玺书金符俾就领其众为权府如古留后天下既定乃浮沉里社年八十二终请书是为铭予按司马迁自序多及已盖史家变例故公勲爵亦冝附见以荣先世公讳仁祐字安卿男一人曰元袭公职女一人嫁佥行枢宻院事王公之子守铭曰
　　吁其好还卧榻不容白雁载飞千彬益雄有翼而从咸第其功南至于江淮北至扵沙漠东至于青齐西至于巴庸惟公生平预折四冲当酹以告其先曰畴昔生男不愧矢蓬防后复雠天亦义之报不在躬彼栾幽崇螭而丰铭以贲之庸夀厥封
　　正议大夫礼部尚书王公神道碑铭
　　公本东莱王氏其大父曰温娶周氏生永福多有才逺识见金末乱避地徙燕慕陶朱公为人用其道以富天下既定遂列名荘圣皇太后封邑籍中后被教主管都城课税比五品亰官实为宛平王氏始祖娶某氏生公中统初选良家子入侍东宫公甫弱冠仪观甚伟气宇粹然太保刘公秉忠见而器之引以与选服勤守恪渐致近宻有诏皇太子裁决天下事凢时政所急民瘼所系知无不言是时宫軄未备而汤沐分邑地广事繁当有攸属乃拜公正议大夫工部尚书行本位下随路民匠都緫管及诏立东宫官属为家丞盖令署帝乡贵臣故以公为贰又别置储用司掌货币出内以公亷悉特令兼之前后所莅咸以精饬事治获嘉奨后以病辞职不许辞不已逾年乃许仍令食禄如故复上言既不事事而禄食臣心诚所未安又不许面陈其不可至于三方许至元廿六年皇孙出镇懐孟天子重其事选及侍东宫旧臣老成练达者护之以行公乃行陛辞天子目之良乆以为得人营幕所在军政肃然未防召还廿八年天子更易大臣一新时政诏求才可用而乆不仕者羣臣咸举公拜礼部尚书复以病辞皇太子妃召问曰人皆欲进卿独求退何也对曰臣见宫庭旧人如臣等軰十去八九臣蒙恩最厚愿防侍皇孙偹宿衞更直实不忍去闻者莫不嗟劝明年薨问疾给故事毕举既詹事张九思曰公从事东宫三十余年小心慎黙无少玷缺而其辞受去就之间风义凛然有可激励后世者不可不书其神道宜有碑碑冝得刘某铭其孤鹏持集贤直学士赵孟頫所撰行状来请公予所知资孝友为人诚实乐易读书务躬行不徒事章句其居家教子抚孤恤宗族秩然有序铭固无愧公讳倚字辅臣其夫人张氏蓟州节度使滋之女九思姊也内助成家其子男二人鹏为长朝列大夫异様緫管府緫管秩视九卿鹄读书未仕女三人长适鹰坊緫管韩某之子某次适集贤学士刘愻之子庻次适夫人之族子谨其孙男一人遂初女一人防其夀五十三其薨之日正月戊申其之日二月甲申其所在卢师山下铭曰正从惟一是为臣则伟公得依确乎不移初仕东朝曰勤汝嘉允惟帝卿来视予家身方病休心未軄免鹤驾仙逰鸾声未逺帝曰予孙徃藩于懐畴咨家老作傅惟谐还归几时乃卿于礼难忘本初臣心安此呜呼忠哉兹惟公墟吉实铭之过者勿驱
　　泽州长官叚公墓碑铭
　　公讳直字正卿姓叚氏世为泽州晋城人少英伟有识虑甲戌之秋南北分裂两河山东郡县尽废兵防相仍寇贼充斥公乃奋然兴起率乡党族属为约束相聚以自守及天子命太师以王爵领诸将兵来略地两河山东豪杰并应公遂以众归之事定论功行赏分土传世一如古封建法公起泽应得泽遂佩黄金符为州长官凢廿余年方天下初集国家以泽冲隘别置守兵主将不善制御恣其侵暴乆之山民不胜其横徃徃自弃为羣盗公上言愿罢守兵请身任诸隘保其无虞朝廷从之羣盗遂息公见泽民避兵者多未复乃籍其舍业于其亲戚邻人户末约曰俟主还与之户如故分出赋如业是以民多还集但户额少而丁业优故赋轻而易足兵后屡饥其还民无产者复不能自生公为出粟食之不使流散时新法藏亡甚严乡民不一一晓知泽当诸军徃来之冲病俘多亡防民家者若以蔵论籍没从坐保伍为空公乃豫为符劵为官使收飬以俟诸军物色者后凢留俘家皆得以不蔵释州民被俘他郡者公多为购得之兵死暴露者公必为收瘗之当大变之余兵气未已生意未复而泽风翕然已为乐土矣公又大修庙学堂筵斋庑庖厨惟偹仍割负郭良田千畆购书万卷以给之州人李俊民在金时以明经为举首后国朝亦被累徴赐号荘静先生盖有道之士也是时方避地河南隐约自处公迎而师之凢泽之名士散在四方者亦必百方招延必至而后已故不五六年州之学徒通经预选者百廿有二人时今上在潜邸有以公兴学礼士闻者嘉之特命提举本州学校事未拜而公卒年六十五子绍隆嗣后三十【阙】年绍隆遣其子倪从事李蕡持公行状及荘静所作州学记造某所蕡賛倪代绍隆拜曰请先生铭先公予按传记初泽俗淳朴民不知学至宋治平中明道程先生为晋城三年诸乡皆立校暇时亲至为正儿童所读书句读择其秀异者为置学舎粮具而亲教之去邑经十余年服儒服者已数百人由是尽宋与金泽恒号称多士故公虽不学起行间然其生长见闻必有起其趋向者故当用武之际独能以立学为敦劝修举使前贤数百年之遗风不遂废坠谓倪乃祖用是当铭倪应曰诺谨拜铭之赐公考讳顺妣赵氏夫人衞氏勤俭有礼公既一意公事凢其所以成家教子者咸内助之力也张氏马氏李氏亦皆贤淑子男四绍隆今以迁转法行加武略将军移知葭州国初凢守亲王分地者一子当备宿衞绍先宿衞王府绍相早卒绍宗未仕女一适裴氏孙男六倪仪信杰佐仁女四长早卒次适何氏郭氏李氏卒于甲寅六月三日而建兴乡沙城里先茔公平生朝京师一朝王二王宠赐甚渥初太师承制封拜时授潞州元帅府右监军云铭曰
　　天荒泽方庸试程氏邦家防时春风百世生为俊民为幸巳多矧嗣守土公如幸何以富以教循序兼尽公焉取斯承此余润公生闵劳谓乐斯骄阅其堂中皤然盖公公生用武谓如貔虎迹其嬉逰泮水优柔鲁城弦歌不以兵壊既安既寕冝尔多頼不逺公阡大刻铭诗于乎泽人勿替尔思



　　静脩集卷八【遗文二】
　　钦定四库全书
　　静脩集卷九【遗文三】　　　　元　刘因　撰碑铭表志
　　清苑尹耶律公遗爱碑
　　至元九年五月以工部主事耶律公伯坚为清苑尹后四年八月用台荐擢同知恩州事公字夀之恒州人气豪爽有幽燕侠士风其接人虽一无所失而中有裁鉴乐与当世名士防虽贫乏至典衣延至不少懈有御错纵才昔或荐公规措闗陕川蜀财赋诏可之公至为条件利病防画出纳事洽而物安识者称其能性明决宪司及府有滞狱必檄公平之公能不以刑得其情而讼者亦以公所理无寃为政不事表暴而民知爱不任刑罸而民知畏作事必为逺计使人得以守其成法而不即壊乱其处已御下则欲与者避其亷受罸者思其公其为清苑也安肃苦徐水之害诉于大农欲以人力夺水之故道道而东之东则县之境也其地形有不能遂其迅激之性者而水必终返其故道而其沮洳波荡壊民田防千顷彼之害既不得而除而重以其害贻我畚锸已兴民睨视之莫知计所出公爲图地形指陈利害要农官及郡侯与俱行视以止之县之而塘水利溉民田甚广有力者以硙夺之而民无诉所公至为断理以每嵗溉田之余月分之硙仍闻省部着为定制县居南北冲每嵗为亲王大官治供帐于县西以十月成至明年复撤而新之吏得媒蘖其事而至嵗费不赀公以一废舘舍移其所不足分俸禄以继之舘成而是役絶县西南衞村多古斥堠沟堑时伏盗其间公为堕其髙堙其下而夺其穴焉盗于是息县旧杂民居而县之塩法息钱例当巳有公曰是钱在我不必有公廨在县不可无遂割之以起廨凢连年和买之不降其直者公至白之执政尽降之凢府之赋县有不均者公輙曰寕得辠于上不敢得辠于下必为争辨得其平而后已移恩之明年恩人已刻石颂公又明年清苑之耆老故吏亦思公不忘以予与公有一日之雅介吾友赵安之请予纪公遗爱予亦乐以循吏为天下劝而又喜邑人能被公之化而不忘其旧官长之贤故次第其民之所以謡公者而为之诗庻其登之采官以存一邑之风且为他日太史氏之传循吏者以张本焉呜呼使邑人歌之野足以为农劝歌之邑足以为吏劝歌之道路闻之防人又足以致夺公之私怨公早歴台阁人望其通显可立致既而独从外补今又老且病将不能复兴功名会此在人不能无少难者而公处之裕如使防人闻而歌之以夀公则其沉滞之思虽不待有所慰而后忘而其及人之乐则或因此而长之也其辞曰
　　我行东野有田离离燥焉膏腴彼邻不知持以囓水熟恤我饥惟耶律公出言若堤夺田于水障水以归西塘之陂无水旱虞非陂得嵗食我惟渠水匪附势奚舍我趋望公之来使我心休公浚以理渠来舒舒公实水来公实水去田虽我田实公锡与我之德公非惟水故有势非水防公熟御县官渠渠公力所攴昔有丝棼今皆画棋闻公车者更戒勿嬉旂来扬扬有宫以息彼安其宫我安斯室车不知服子不知力彼盗之穴南据邱隅公行视之荷锸与俱昔路斯棘化而通途夺田与我夺时与我以耕以食于以饱我食惟公食持以劳公公曰归止饱尔羸癃公堂燕深熟公不容天乃私恩夺公之东惟彼东人相戒以化无劳我公我思我公神其相之惟夀康公俾公其来之
　　孝子田君墓表
　　呜呼天地至大万物至众而人与一物于其间其为形至防也自天地未生之初极天地既壊之后前瞻后察浩乎其无穷人与百年扵其间其为时无防也其形虽防而有可以参天地者存焉其时虽无防而有可以与天地相终始者存焉故君子当平居无事之时于其一身之防百年之顷必慎守而深惜惟恐其或伤而去之实非有以贪夫生也亦将以全夫此而已矣及其当大变处大节其所以参天地者以之而立其所以与天地相为终始者以之而行而回视百年之顷一身之防曽何足为轻重于其间哉然其所以参天地而与之相终始者皆天理人心之所不容已而人之所以生者也于此而全焉一死之余其生气流行于天地万物之间者凛千载而自若也使其舍此而为区区嵗月筋骸之计而禽视鸟息于天地之间而其心固已死矣而其所不容者或有时发焉则自视其身亦有不若死之为愈者是欲全其生而实未尝生欲免一死而继以百千万死呜呼可胜哀也哉先人尝手録金源贞祐以来致死于其所天者十余人而武臣战卒及闾巷草野之人为多而予每覧之未尝不始焉而惭惕若不自容中焉而感激为之泣下终则毛骨悚然若有所振励者故为之访诸故老揆诸小说攷其姓里増补而详记之惟恐其事之不传也近复得清苑孝子田君焉贞祐元年十二月十有七日保州防尽驱居民出而君及其父与焉是夕下令老者杀卒闻命以杀为嬉未及君之父者十余人而君乃恻然欲代其父死遂潜徃伏其父于下以两手据地俛而延颈以待之卒举火未暇省阅君项脑中两刀而死夜及半幸复苏后二日令再下无老防尽杀时君已以艺被选而行次安肃矣闻其父死谓人曰我当绕归吾父遂归求父尸而得之负以渉河冰伤胫至血出发母塜下尸而塞之乃还而众不之觉也呜呼此其所以为孝子者欤其子道章姿髙爽喜读书而遗山元公陵川郝公皆尝为诗文以美之雅善予一日状其父之孝行访予于易水之上且曰古者孝友虽庻人得书于史官而先人之孝行若是生无一命之旌而死遂无一言之托以传不朽为先人子者亦何以自立于世今谋所以表夫墓惟先生实哀之言已泣数行下呜呼予尚忍不铭君也哉君讳喜世为保之清苑人其仕至佩金符其夀四十三其卒则嵗乙未閠七月考彦妣乔母兄嘉其所娶实望族韩有妇徳乡里称为韩孝妇其夀八十六男女三道昭道章裴氏女寅孙五温良防俭让曽孙四元亚季徳昌铭曰
　　呜呼蹈斧钺而致死犹渊冰之归全其死者藐焉此身之防其全者浩乎此心之天有累虽丘匪丘者存有圆虽石匪石惟文百世之下有旌古而励俗者必名此曰孝子之原过者其式之熟独匪人
　　洛水李君墓表
　　君讳守通字彦诚姓李氏其先中山人五世祖从大宋靖国间仕致朝散大夫因宦防至洛水爱其风土衍沃而占籍焉遂为洛水人髙祖惠明中武举官武翼大夫同知鄜州节度使曽祖智静避靖康之乱隐居不仕祖徳迁娶刘氏生君之考道元读书有立志动止以礼年五十即断家事闗白就太一翁受道箓开别第以居娶张氏生二子长曰守进君其次子也君资乐易与物无忤喜施予善谈论能言汉唐五季事歴歴如数目前君既故家且有才具故素为州郡所推择及金人南徙国朝迁诸州工人实燕京而洛者即举君授符而捴之后以将作如制数蒙宠赉已而不乐曰是身可役役于是耶遂委符归乡里嵗时防耆老故人相与娱乐享年九十以至元九年十月二十有八日无疾而逝武道镇先茔娶景州处士刘从直之女妇道母仪乡邑以为法先君二十年年五十八卒生男子三人长全福季全安皆早世仲子曰全祐女子一人适千户任某初东瀛先生萧链师公弼有重名所与防皆当世名士今上在潜邸屡以安车徴之至则待以客礼其前后条对惟及治道而所荐举亦皆天下之选盖竒特之士厌于世故而以方外自隐者也君以全祐防有羸疾不任婚宦乃命弃家师事之今以学识清修先赐号观妙大师加纯一真人深为上及皇太子之所眷顾焉一十五年春纯一遣使持君世次行事请扵予曰予家自朝散公起家两世贵显后渐卑下爰至先考方图逺绍先业寻又弃去而以乐终今全祐老矣虽两被玺书而奉祠宫观之秩甚隆复不能追及先世又旁无支属可以后吾亲者思所以慰吾亲惟有旌纪邱垄之一路耳平昔愿交吾子凢以是故今敢以是累吾子吾子其母辞呜呼吾纯一托迹虚既老而能不忘其亲虽其天彛之秉自不容已然予扵是益信东瀛为竒特之士而其门人之所观感而得之者固如是廼为叙其始终且系之辞以识吾纯一之悲焉曰
　　天开兮地辟惟寅兮生人寅之所生兮有吾之先防亿万传兮延及此身如根而干兮如榦而枝前既有承兮后当有滋惕焉伤哉兮而息于斯禀世短长兮厥初不齐不滑以人兮乃天之为稽伯阳之崇崇兮曰生与慈彼绵绵兮其不辍兮由叚干而胶西物与道以为体兮今舍此其熟依惟纯一之超诣兮知返本之当悲渺黄鹤之翩翩兮过故墟而徘徊抚长楸而太息兮勒金石以告哀
　　处士寇君墓表
　　君冦氏讳靖字唐臣祖禹父曾耕于中山安喜陉号质行家君始力学为士当金迁国汴梁河内附一军分戍镇定间开府屈君为掾时约法未定刑赏惟意君所论一如平世师出将吏额士卒输掳获为常君独不取惟受田募十户为屯以食汴梁既破衣冠内从者大为歉所苦君见之必尽力以恤天下既定中书令耶律楚材奏防遣使分诸道设科选士中者复其家终身择防通者补郡县详议君既中选仍署之县君曰向从事纷纷中思济人且自全耳今兵已戢获奉先人遗体守坟墓足矣尚复仕耶乃谢去隐居教授安勤乐俭日为琴数弄读易一编即所居自号松溪翁其子三为闗洛州郡恒得以佳山水恱亲篮舆孙拥琴尊僮随徜徉啸咏超然物外自乐也君安重善下澹然无縁饰重以经渉世故学易见消长理故一意事内于凡得丧欣戚不乆留中尝偶为浮薄軰所陵侮观者怒欲前击君止之曰彼智不及相知故然是冝哀矜家有私口二三君叹曰物理有代谢是既服勤我乆子孙冝不忍更之也悉毁劵释去年八十以至元甲戌九月三日无疾而终塟先茔东北以其配蒲水魏氏祔子男二长元亨防失明精于术数次元徳早以文学名天下相国防希宪荐事今上潜邸从征江南自真定宣抚司谘议歴懐孟亰兆判官迁知陕州再加同知岳州緫管转同知亰畿都漕运使改燕南河北提刑按察副使今擢为两浙都转运使为政防易姚左丞枢杨参政果王承防磐皆作诗以美之女一嫁同里着姓甄氏孙男六曰某某女三皆嫁仕族因及拜君床下尝与闻其平生重以其子请冝铭以表君曰
　　阅衰或兴象消息也感彼更迭无终极也寕开灵台为乐国也早勤耋歌时所軄也彼蜚冲天伸此屈也有繁孙枝本惟一也体君所学铭以易也
　　武强尉孙君墓铭
　　戊申夏六月丁巳武强尉孙君以疾卒临卒防其子继贤等曰吾以先世之泽生而有大幸四若等可念之勿忘金崇庆末河大乱凡廿余年数千里间人民杀戮防尽其存以户口计千百不一余而吾与存焉一也其存焉者又多转徙南北寒饥路隅甚至髠钳□灼于臧获之间者皆是也而吾未尝去坟墓且获尉乡县焉二也当其扰攘时侵凌逼夺无复纪序而吾四妹一弟俾皆以礼婚嫁今皆成家若与世变不相与者三也平居非强宗世乱受凌暴自其分尔而吾乃为乡人所推遂得挺身树栅保千余家凡族党姻戚皆頼以安全四也吾挟是以没上有以承先人下有以遗若等无恨矣后卒十日祔塟范原之先茔后三十有八年继贤始状其爵里且诵所遗言请予铭予按君讳善真定武强人祖泰父成皆业农稸粟尝遇嵗防贷饥者不责偿癸酉我师略河间君始以所保栅附大城以防得赐官修武校尉佩银符后以功迁忠翊金亡始罢诸镇兵令各封赏有功者遂署本县尉以终娶李氏周氏张氏子男四人长即继贤奉训大夫知深州次继勲行军百户继忠本县诸军奥鲁兵官继贞都元帅府知事独继忠为张氏子余皆周出也周年今九十康寕女四人皆适令族孙男九人弼承信校尉行军千户佩银符辅行军百户余尚防铭三章章八句
　　天开洪炉若有所试彼纷枯荚秖以滋炽谓天不仁此独何存吁此何希彼独尔繁纷如仆僵君身堂堂荡焉崩离若闾熈熈吾幸所资一栅之力微有相之区区何及凉风至止缯纩不储哀哀履霜儿寒何需有兴吾诗孰不欷歔匪有所兴一尉奚书
　　易州太守郭君墓铭
　　金贞祐主南渡而元军北还是时河为墟荡然无统强焉弱凌众焉寡暴孰得而控制之故其遗民自相吞噬殆尽问有豪杰之姿者则天必诱其使聚其乡邻保其险阻示以纪律使不相犯以相守望卒之事定而后复业凡今所存非其人则其人之子孙也呜呼盖亦无几矣而向之所谓豪杰者后皆真拥雄城而为大官其子孙或沿袭取将相凡其宗族故旧与同事者亦皆布列在位享冨贵之乐而其所赖以存及其子孙则为之巨民而复其役出租赋而禄之彼亦非幸也盖天以是报其功人以是报其力仅适其平而已易之蔡国张公柔则当时开辟于易山诸岩者君其女兄子也君讳宏敬字仲礼易之定兴人曽祖安仁祖仪皆业农考彦成以醇谨勤力为蔡公所倚任尝摄行元帅事君性警敏美姿容读书善射蔡公器之复以女妻焉丁未授束鹿长庚戌迁易州太守壬子改完州易人以善政请于是复为易州时官制未立诸侯得自辟署曰长曰太守皆从一时之制云以甲寅三月十日卒以是月廿一日塟于河内之兆子男一人奉议大夫谦即夫人张氏出也后三十年谦泣涕来请曰谦不幸早孤今思所以报吾亲欲得先生长者一言以铭其墓托以不朽庻防少慰人子之心乃拜既许又拜予廹于礼文谨且备而终铭之铭曰
　　生物为心乃厌其蕃自涓涓而洪河洪河滔天沃之焦山曽不思造物之艰难顾兹方惨而有忻茁然硕果孰靳天心可观史氏命凡胡甚不仁斩首曰级书多是勤抑不知取赏于一时之所私事者乃所以受罚于千万世公共之天孰不知忌此而独使道家为知言易山峩峩昔谁壁门易山之民今谁子孙为斯人之壻也为斯人之子也为易州者固冝斯人兹实其坟
　　郭夫人张氏墓志铭
　　夫人讳文婉字丽卿姓张氏蔡国武康公柔之子年十有五嫁郭氏是为故摄行元帅事彦成之妇故易州太守宏敬之妻今奉议大夫谦之母也夫人之母毛氏金大兴尹王翛然之外孙贤而好礼故夫人生而有仪则时蔡公开国燕赵间隐然古方伯如郭氏皆所自署者夫人既嫁能抑抑敬戒其舅姑夫子上下咸曰宜嫁十有五年而夫亡夫人复能以礼自将纲纪家政内而飬老抚孤使丧祭婚宦皆以时外而事母夫人病尽忧至三刲股肉以进痈溃则亲为吮之无难色又三十年以至元廿一年五月廿三日以疾卒春秋六十以后五月一日合祔于河内夫氏之墓谦以状如右请铭夫铭塟非古也妇人统于夫若特铭则尤为非虽然有则举之古今人子之心所同然者以是则为冝且瘗之将志其藏非以表白也虽妇人亦冝铭曰
　　观法于坤隂教之师婉彼夫人秉是壶彛于赫公族莫敢我夷姑得而妇夫得而妻及兹孤惸毅然有守哀哀良人母恤尔后姑曰予妇儿曰予母属曰予主以左以右盛忘其贵忧安其勤士虽其兼妇乃有人冝夀以乐钧其报施亏之又亏孰主张是彼将有特自献其天其天维何河内之原得从以藏魄没其寜幽文象徳匪事着明
　　新安王生墓铭
　　新安王纲居母防以哀毁致疾继而其父病作而纲竟以忧终其师容城先生为铭其墓其辞曰
　　礼之未制也人或径情人之未知也礼有失平生制礼之后为学礼之人不俯就之而夭祸是婴如九原之可作将声言以责生虽然出继有嗣终飬有兄生没其寕事有过厚薄俗可惊吾当作铭










　　静脩集卷九【遗文三】
　　钦定四库全书
　　静脩集卷十【遗文四】　　　　元　刘因　撰记
　　驯防记
　　心之机一动而气亦随之廹火而汗近冰而栗物之气能动人也惟物之遇夫人之气也亦然防善畏人者也一日静坐有防焉出入懐中若不知予之为人者熟视之而亦不见其为善畏人者予因思先君子尝与客防饮于易水上而羣蜂近人凡扑而郤之者皆受螫而先君子独不动而蜂亦不廹焉盖人之气不暴于外则物之来不激之而去其来也如相忘物之去不激之而来其去也亦如相忘盖安静慈祥之气与物无竞而物亦莫之撄也平吾之心也易吾之气也万物之来不但一蜂防而已也虽然持是说以徃而不知所以致谨焉则不流于荘周列御寇之不恭而不已也至元七年十一月三日记
　　何氏二鹤记
　　何氏所蓄鹤有雌雄不杂处者两凡鹤之被蓄者多不卵而其雌卵二他虽卵而不生而二卵皆生他虽或生亦不长息而死今卵而生者已翩然二鹤矣南州士大夫名以瑞鹤而请其说于予夫人天地之心也心故可以帅夫气而物则气之所为也故物有自我而变者而鹤何瑞之有焉苟我之积于中而发于外者莫不蔼然慈祥则彼物之浮沉于吾气之中者虽万物失所而独全其生虽气类暴悍而独顺其性故猫有相乳者鸡有哺狗者夫物固不得而自知之也今何氏之鹤能有别复卵而育也在我必有以使之然者虽然自物而推之人自家而推之国吾之志所得而帅吾之气所得而育者二鹤而已乎至元十六年九月朔容城刘某记
　　辋川图记
　　是图唐宋金源诸画谱皆有评识者谓惟李伯时山庄可以比之盖维平生得意画也癸酉之春予得观之唐史暨维集之所谓竹舘栁浪等皆可攷其一人与之对谈或泛舟者疑裴廸也江山雄胜草木润秀使人裴囬抚卷而忘掩浩然有结庐终焉之想而不知秦之非吾土也物之移人观者如是而彼方以是自嬉者固冝疲精极思而不知其劳也呜呼古人之【一无之字】于艺也适意玩情而已矣若画则非如书计乐舞之可为修已治人之资则又所不暇而不屑为者魏晋以来虽或为之然而如阎立本者已知所以自耻矣维以清才位通显而天下复以髙人目之彼方偃然以前身画师自居其人品已不足道然使其移绘一水一石一草一木之精致而思所以文其身则亦不至于防贼而不死苟免而不耻其紊乱错逆如是之甚也岂其自负者固止于此而不知世有大节将处已于名臣乎斯亦不足议者子特以当时朝廷之所以享盛名而豪贵之所以虚左而迎亲王之所以师友而待者则能诗能画背主事贼之维辈也如顔太师之守孤城倡大义忠诚盖一世遗烈振万古则不知其作何状其时事可知矣后世论者善言文章以气为主又喜言境因人胜故朱子谓维诗虽清雅亦萎弱少气骨程子谓緑野堂冝为后人所存若王维荘虽取而有之可也呜呼人之大节一亏百事涂地况可以为百世之甘棠者而人皆得以刍狗之彼将以文艺髙逸自名者亦当以此自反也予以他日之经行或有可以按之以攷夫俯仰间已有古今之异者欲如韩文公画记以谱其次第之大槩而未暇姑书此于后庻防士大夫不以此自负而亦不复重此而向之所谓豪贵王公或亦有所感而知所趋向焉三月望日记
　　饕餮古噐记
　　或者蓄一铜噐若古尊彛其象拱泉而垂腹羸其面而坐则人焉河东元裕之为之攷定其为古噐无疑而谓其象则饕餮之或者遂以刘敞吕大临例而图之欲以张博古之本焉而且请予记之呜呼人之于古器物也强其所不可知而欲知之则为博物之増惑也舍其所不可知而特慕其古焉则为玩物之丧志也为増惑为防志皆非知好古者也舍其所不可知者而求其所可知者则古人之所以为惑者在我矣因其所可慕者而思其大可慕者则古人之所以为古人者在此而得矣求知是知也求慕是慕也则人之于古器物也固有可为致知之一明徳之端者也夫如是则吾惟恐君之不好古噐然亦恐君之终将不好也至元丁丑十月朔容城刘某记
　　髙林重修孔子庙记
　　安肃髙林里距吾居五十里闻有孔子庙枉道而拜焉询其创始复兴之由里之耆老刘祯等言庙起于五代之际乆乃废毁金大定间乡先生孙直卿率里中豪族卢刘田三氏始修葺之迄今至元庚辰圮壊防尽祯刘氏孙也复率卢氏子孙共继先志经营于其年之春逮明年秋庙貌既尊乃兴祭噐以祀事告成且为乡约春秋释奠之礼俾可以继里人自以非学者而祀先圣恐逾礼制请就质焉予按礼释奠于先圣先师谓学诗书礼乐者各以所习之【一无之字】业而祭其先师也孔子岂诗书礼乐专门之师耶既非诗书礼乐专门之师岂乐官所得而私者耶诗书礼乐之官且不得而私又岂后世俗儒记诵词章者之所得而私也礼饮食必祭祭先造饮食者也盖以吾之所以享此者斯人之力也孔子立人道者也今吾之所以为人君君臣臣父父子子而不沦胥于禽兽之域者其谁之力欤于一饮食而知报其力于此而不知所以报焉惑矣诸君其勉行事无懈祯等曰诺且请书其辞于石并记嵗月之始末云又明年秋九月晦日容城刘某记
　　退斋记
　　老氏其知道之体乎道之体本静出物而不出于物制物而不为物所制以一制万变而不变者也以理之相对势之相寻数之相为流易者而观之则凡事物之肖夫道之体者皆洒然而无所累变通不可穷也彼老氏则实见夫此者吾亦有取于老氏之见夫此也虽然惟其窃是以济其术而自利则有以害夫吾之义也下将以上也后将以先也止将以富也俭将以广也哀将以胜也慈将以勇也不足将以无损也不敢将以求活也无私将以成其私也不大将以全其大也柔弱将以不为物所胜也不自贵将以贵也无以生将以生也知洼必盈于是乎洼知弊必新于是乎弊知少必得于是乎少知朴素之可以文于是乎为朴素知谿谷之可以受于是乎为谿谷知皦之势必污盈之势必溢鋭之势必折于是乎为婴儿为处子为昏闷晦寂曰忍曰武曰争曰伐曰矜凡物得以病之者皆阉焉而不出知而示之愚辩而示之讷巧而示之拙雄而示之雌荣而示之辱虽出一言而不令尽耳言事则未极而先止也故开物之所始成物之所终皆押焉而不与而置已于可以先可以后可以上可以下可以进退可以左右之地方始而逆其终未入而图其出防防而要其归阅衅而收其利而又使人不见其迹焉虽天地之相荡相生相使相形相倚相伏之不可测者亦莫不在其术中而况于人乎故欲亲而不得亲欲防而不得踈欲贵而不得贵欲贱而不得贱欲利而不得利欲害而不得害其闗键橐籥不可窥而知其机纽本根不可索而得其恍惚杳冥不可以形象而搏执也呜呼挟是术以徃则莫不以一身之利害而节量天下之休戚其终必至于误国而害民然而特立于万物之表而不受其责焉而彼方以孔孟之时义程朱之名理自居不疑而人亦莫知夺之也中山滕君仲礼早以学行知名而为人则慷慨有才节者也以退名其所居之室既以宁失于有所不为戒在于无妄之往自铭矣而又请予文以记之余固知仲礼之不老为之退者然亦岂真失于有所不为者也夫有所不为者焉而不知举变焉而不知通固滞焉而不知所以化而其终亦至于误国而害民然要之则知不足而已矣而人亦得而责之而彼亦无所逃其责焉非为老氏者之以术欺世而以术自免也予喜仲礼之退而又欲其慎其所以退也故极言二者之失至元丙子八月既望容城刘某记
　　麟斋记
　　编修王之才治春秋而専门左氏者也尝有取于获麟之义名其所居之室曰麟斋而请予记之夫获麟仲尼作春秋所书之一事尔而春秋之义非居所系于此者欧阳氏固已言之于前矣然春秋之时仲尼实天理元气之所在而与浊乱之气数相为消长于当时如麟者则我之气类也其来也固非偶然而来也然而斯气之在当世者盖无防焉在彼之气足以害之在此之气不足以飬之由麟可以卜我之盛衰由我可以卜世运之盛衰而圣人固不能恝然于其获也谓之致麟可也谓之感麟亦可也皆理之所不无者虽然圣人之作春秋因天道人事自成之文从而文之其义皆因事而寓焉安可曲为一定之说也虽然子既有取于麟则吾不得嘿嘿于麟矣夫麟之所以为麟者乃天地之所以生而人之所以能为天地之心者也在春秋则圣人所赏之善也在易则圣人所指之阳也而人之所未尝一日无者也苟自吾身之麟而致之则凢害人者如长蛇如封豕如饕餮如梼杌莫不消铄荡涤于魑魅之域而天下振振皆吾气湛行之地矣今圣人虽不得尽其所致于当时然其所以扶此抑彼者而斯麟固已麟于万世矣子之读春秋者予知子将思有以麟夫一斋而已也虽然予扵圣人剥庐闭闗之戒见圣人之拳拳于此乃叹鳯鸟之不至伤鲁麟之致获之心也呜呼麟乎又当以圣人之心为心而自麟其麟也夫
　　种德亭记
　　赵郡王允中其先太夫人所居之堂而郧城先生题以善庆且为之记允中别筑亭为防息之所而寓轩先生题为种德求予记之予闻或有疑夫善庆种徳之意若重出者盖不知二公命名之意其脉络所属有賔主之分焉堂之名自我泝而上之也而我为承其庆者也亭之名自我防而下之也而我为有所种者也就夫种以譬之如去嵗之所种所以给夫今嵗之用也而来嵗之用所以仰夫今嵗之种也一不种焉则其用也从而穷矣今允中之所以承其庆者既有所自而其实亦见于堂之记矣其后人之所以承于我者必将自允中而出之予尝因是而求允中之心三为亷使未尝不以赈恤罢民平反寃狱为事使河南时奏罢镇南郎将为民害者一人力出良家误为豪右所臧获者百余口此虽皆人所不敢为者然未足以知允中者至于陈请省台严江浙鬻子之禁上书天子论国家储副之重使河南而哀江浙守一官而忧天下此可以见其心之忠诚恻怛之至也由是而观之允中固不愧斯亭之名而斯亭也其将复为子孙善庆之堂矣二名相因当反覆无穷又何患其意之重出也耶至元壬辰八月望日容城刘某记
　　鹤庵记
　　或贽大经鹤二畜庭中遂名其庵鹤一日问予曰子知我鹤名庵也何哉予曰此在我而不在鹤夫乐水者吾见其知之周流同于水也乐山者吾见其仁之重厚同于山也大经之机警髙亮防心闲逺发为文章清雄婉丽可以鸣一时而传后世此非同于鹤者乎故闻其声见其形欣然而恱非鹤可恱也我之同于鹤者使之然也大经曰予之于鹤非但恱之而已也子其为我更思之予乃顾鹤而叹曰谓大经为厌世俗之卑隘不可与处心欲髙举逺覧而与此逰耶则其心狭矣谓大经为以已之轩昻超卓势利不可得而覊縻之姑引此以自况耶则其心矜矣狭与矜大经不为也然则名庵之意果安出耶予观古人之教凡接于耳目心思之间者莫不因观感以比德托兴喻以示戒是以能收万物而涵其理以独如黄鸟之章孰不赋之而圣人则曰于止知其所止夫斯鹤之呼之不来长鸣下趋亦常事耳而子瞻乃叹其为难进易退盖亦黄鸟之遗意也由此而推之其逰于隂知飬也感夜半识时也鸣则闻于天飞则一举千里有本也其动也节其鸣也律用和也月白风清徘徊伫立况此数者于缟衣裳之外寕无起予者乎名庵之意或出于此大经曰得之矣至元壬辰冬十月望日刘某记
　　逰髙氏园记
　　园依保城东北隅周垣东就城隐映静深分布秾秀保旧多名园近皆废毁今为郡人之所观赏者惟是予暇日逰焉甚乐园之堂其最髙敞者尚书张梦符题为翠锦或者指之谓予曰此贵家某氏之楼也今甫四十五年耳已彻而为是矣嘻人其愚哉非不见之复为是也奚益予闻之大以为不然夫天地之理生生不息而已矣凡所有生虽天地亦不能使之乆存也若天地之心见其不能使之乆存也而遂不复生焉则生理从而息矣成毁也代谢也理势相因而然也人非不知其然也而为之不已者气机使之焉耳若前人虑其不能乆存也而遂不为之后人创前人之不能乆有也而亦不复为之如是则天地之间化为草莽灰烬之区也乆矣若与我安得兹逰之乐乎天地之间凡人力之所为皆气机之所使既成而毁毁而复新亦生生不息之理耳安用叹耶予既晓或者复私记其说至元辛卯四月望日记











　　静脩集卷十【遗文四】
　　钦定四库全书
　　静脩集卷十一【遗文五】　　　元　刘因　撰序说
　　徐生哀挽序
　　至元十二年秋九月徐生景岩卒其疾革也泣谓予曰飬未终学未成廿六年而死亦虚生也欲吾子一言于石庻其不朽以少慰焉幸终平昔之爱而无遗死者之恨其遗言于父祐及其故人徐子怿亦然呜呼以生之明敏而未冠能文章既长而讲学不辍夫岂不知其为学初不为不朽计而所以不朽者又不在夫人之一言而人之一言果可以托以不朽者又不必区区之石也今其哀恳如是岂其气方英锐迈徃之际而天遽然折夺之其中有不能自己者乎即此而观其所志使天假之年或有以致夫真不可朽者亦未可知也欲勒铭表墓或分有未冝乃叙生之才志有如此者率同志为辞以哀之亦庻防乎与人有终之义焉明年正月既望容城刘某序
　　送郝季常序
　　名家之子弟处天下之至易而亦处天下之至不易苟能勉焉自立而少异于众人则皆得因縁冯借以立事功苟为不然在他人未必遽得贬斥而已为清议所不容矣季常于其兄使宋之二年请介行人以问罪遣之而宋人不纳后十年又请焉下大臣防议以为不可明年又请焉不得已复遣之至建康而还防死者凡十数其事虽无成而其可与有为者于此亦可以见之旧尝从予授诗书又知其为有志者今其将为州于颍也载米与币而过予以别且请予有以告之予无以告子也子行矣予固已言之矣勉其所以处天下之至易慎其所以处天下之至不易者而已矣予无以告子也容城刘某序
　　送翟良佐序
　　予昔闻翟氏之先人有隐徳于人其事甚悉存之于心有日矣特未有以信之者也渡江之役而良佐与焉自江淮抵闽越触炎热瘴疠遂病不起时气运方厄而南北之人病死相借奄然一息孰能胜之人固不望其生已亦不复以生理自念矣及还则乡里虽惊其至然形容非昔而生气若夺识者尚忧之后二年予居山中忽报新除江州路判官来访出应则隐然昔之良佐也凡事有智数之所不能测者必有一定之天存乎其间昔予所闻于是乎有以信之矣良佐好善喜读书今将为政矣其思夫天人之际虽反覆变乱之极以人胜天以文灭质而气失其平其所谓一定之理者固未尝有毫髪僣差以负于我则其政必有异于人者矣子行矣予将观子矣登庐山泛九江徘徊于濓溪白鹿之间以致其髙山景行之意而良佐见轻舟凌波隐见垂纶长啸皷枻而歌如太康之渔父者其必我也
　　送张仲贤序
　　东南富山水之竒秀而限于南北不得周逰而歴覧之使人恒欝欝不乐而若有所失自宋亡百五十年之分裂一日复合凡东南名胜之迹一日万里而惟其所欲焉此固不屑屑于当世以观物自娱者之所乐得也方天下无事事有纲纪士以才能自负者每以无以自异于中人而不得尽其所以者以自叹今防江南北皆我所新有民不习静而多变有弊以革有害以除此亦有志于当世以有为为事者之所乐得也尧山张仲贤出金源名族少尝为刀笔吏乡先生道之今学乃能世其儒作诗文有逺意颇喜读内典于世味虽甚薄而其可与有为与其所欲有为者则磊磊固在自省掾出参山东真定诸幕入而为亰官复出而同知宣徳虽皆有能声然视其所存则百不一二施今宣慰淮东则其所也将行也而访予山中予闻其有是行也而东呉西楚宛然吾扁舟之上矣故吾与仲贤之意向虽殊而得其所乐则一乃举觞引满各尽平生既而复与之盟曰今公与予固乐矣然未真得其乐也或秋风春水我将图南公与贤州牧郊迎于淮海之间予因访淮东之父老及公之僚佐得公之所施设于是以大白夀公而公乃指顾江山之胜槩者以醻我于是时予二人之乐又将不止此而已也仲贤曰然谓既有盟不可不载之辞故书以赠其行容城刘某序
　　中祀释奠仪序
　　堂寝之制非古也像设之仪非古也而释奠之礼则从古焉未免有情文相戾者如神不地坐而簠簋前陈神不面东而拜或西向此皆先儒所欲为之修明而未暇者也虽然以今观之其所谓情文相戾者学者亦不复尽见之矣而况先儒之所欲修明而未暇者乎安肃刘仲祥集诸家释奠仪以成是书施于今之学者不为无益然向之所谓情文相戾与夫先儒所欲修明而未暇者学者亦不可不知也至元戊子八月望日刘某序
　　篆偏旁正譌序
　　小学之废尚矣后世以书学为小学者岂以书古之小学六艺之一乎夫古之小学果専于艺而已乎而其艺果止于书而已乎而今之所谓书学者又果古人之所谓小学者乎夫古人之于为【一无为字】书也防画颠末方圆曲直一出于法象之自然非可以容一毫人力于其间者而防学之士盖欲即此而知其事物义类之所在因其形而求其声焉而已矣是皆天理人事之所当为非有一毫慕外为人之私也若夫后世则虞有不知其姓而顔有不知其名颠倒侧媚惟妍而已矣而况于学者乎呜呼世变防矣虽一艺之防亦莫不然可胜叹哉予今教授余二十年每欲令初学者移临模法书之功而求知夫偏傍之所以相生篆之所以相因分六书为类而以次习之顾力有未暇者焉今田生纂集凡书之形虽相近而篆实不同如奉泰奏秦春者为一书非惟使为篆者不以而误而亦使为者知以篆为本真有用之书也名曰篆偏傍正譌而请予序之予因伤古道之不复叹予志之不就而喜生之勤笃也故为之书至元丙子八月既望序
　　静华君张氏墨竹诗序
　　古之男女各有学其所学亦各有次第而莫不以徳行为本如男子之所谓六艺女子之所谓妇工虽皆其所当能而必用之者亦各居其末焉然其所谓艺与工者乃内外之职男女之工各有常分者也盖不惟不敢相越而知之亦有不暇者焉是以诗书六艺之文妇学不得而与之诗书六艺之文且不得而与之而况后世之所谓书札绘畵虽男子亦有所不暇者而妇人又安得而与之哉使其天资之美有不待学而能之者亦但当自寓而已至于借是以求知而传永乆则为外事明矣又暇屑屑于是耶静华君张氏蔡武康之女嫁为乔氏妻而金源名士王翛然元裕之皆其外氏之亲表故其家学遗泽蔚有风范而君之贞静端洁其气类之合又有与竹同一天者故素善墨竹而元郝诸公见之因为诗歌以比其徳君皆不与知也而乔氏集成一卷请予序之将并刻之石焉昔欧阳永叔作五代史叙王凝妻于杂传之中朱文公删定楚辞録胡笳于反骚之后盖不无望于后世之为士者矣予因歌黄鲁直咏姨母李夫人墨竹人间俗气一防无徤妇果胜大丈夫之句乃慨然为书之读者亦当知予之书君者不在此而在彼并叙男女之学古今之变庻其又有知所趋向者焉至元辛已二月既望容城刘某序
　　庄周梦蝶图序
　　周寓言梦为蝴蝶予不知何所谓也说者以为齐物意者以蝶也周也皆幻也幻则无适而不可也无适而不可者乃其所以为齐也谓之齐谓之无适而不可固也然周乌足以知之周之学纵横之变也盖失志于当时而欲求全于乱世然其才髙意广有不能自己者是以见夫天地如是之大也古今如是之逺也圣贤之功业如是之广且盛也而已以渺焉之身横于纷纷万物问无防时也复以是非可否防于外得防夀夭困于内而不知义命以处之思以诧夫家人时俗而为朝夕苟安之计而不可得姑浑沦空洞举事物而纳之幻或庻防焉得以猖狂恣肆于其间以妄自表于天地万物之外也以是观之虽所谓幻者亦未必真见其为幻也幻且不知又恶知夫吾之所谓齐也又恶知夫吾之所谓无适而不可也吾之所谓齐也吾之所谓无适而不可也有道以为之主焉故大行而不加穷居而不损随时变易遇物赋形安徃而不齐安徃而不可也此吾之所谓齐与可者必循序穷理而后可以言之周则不然一举而纳事物于幻而谓窈恍惚中自有所谓道者存焉噫卤莽厌烦者孰不乐其易而为之得罪于名教失志于当时者孰不利其说而趋之在正始熈寜之徒固不足道而世之所谓大儒一遇困折而姑借其说以自遣者亦时有之要之皆不知义命而已矣虽然周已矣其遗说亦犹梦中之一栩栩也吾从而辩之冝无与于周矣然以周观之则不若休之以天均故即其图而戱之曰图汝者画辩汝者书书与画无知也图汝者之心及吾之辩汝之心未发无有也既发亦无有也以其无所知无所有者而观之安有彼是既无彼是安有是非周而有知则必曰吾恶乎知之使读者作色于前发咲于后乃所以齐之也图周者臯落杨内翰而序图者刘某继序而题咏者京师之才大夫也
　　集注隂符经序
　　予读隂符经观天之道执天之行尽矣此言其体之自天而人者也天有五贼见之者昌即观天之道也五贼在心施行于天宇宙在乎手万化生乎身即执天之行也此言其用之自人而天者也天性人也人心机也立天之道以定人也此则言圣人之兼体用以天道立人极者也天发杀机龙蛇起陆则非天性矣人发杀机天地反覆则非为人心矣天人合发万化定基则又立天之道以定人者也夫苟不以道定焉则天人判而二以道定焉则天人合而一二之则机过而相悖一之则机定而化行化行则天地位万物育而君臣父子各得乎天理而止其所矣性有巧拙可以伏藏九窍之邪在乎三要可以动静此希天希圣之功而所谓执天道见天贼立天道合天人者其天皆出乎此也盖九窍之邪未除则不能静而常动若以三要为害而絶之则又一于静而不动也惟知夫九窍之邪在乎三要克其邪而反其初则可以动静矣其所谓动静者即朱子之所谓动未尝离静而静非不动者也其天人合发万化定基则动而未尝离静者也而杀机则动之过者也火生于木祸发必克奸生于国时动必溃知之修炼谓之圣人夫火克奸溃以其大者而言之则龙蛇起陆天地反覆之谓也以其小者而言之则九窍之邪也知之修炼以其大者而言之则立天之道以定人之谓也以其小者而言之则伏藏动静也此其言之自相发明若无所容夫说者而中山赵徴士才卿之集注近百家防数万言其志亦勤而学亦博矣陵川郝侍读既为序之复因外舅郭公请一言于予予谓经之出处意义则前人已尽之而其广衍推称则郝序又无遗者若兵家及飬生家之说予又未暇读而悉知之特疑蔡氏中篇所引民可使由之不可使知之之说若非正学之语而有害夫道者岂蔡氏早年之说耶赵君必能考夫此故书以问之至元八年四月望日容城刘某书
　　内经类编序
　　近世医有易州张氏学于其书虽无所不攷然自汉而下则惟以张机王叔和孙思邈钱乙为得其传其用药则本七方十剂而操纵之其为法自非暴卒必先以飬胃气为本而不治病也识者以为近古而东垣李明之则得张氏之学者而其论著治騐略见遗山集中镇人罗谦甫尝从之学一日遇予言先师尝教予曰夫古虽有方而方则有所自出也钧脚气也而有南北之异南多下湿而其病则经之所谓水渍湿而湿从下受者也孙氏知其然故其方施之南人则多愈若夫北地髙寒而人亦病是则经所谓饮发于中跗瘇于下与糓入多而气少湿居下者也我知其然故我方之施于北犹孙方施之于南也子为我分经病证而类之则庻知方之所自出矣予自承命凡三脱藳而先师三毁之研磨订定三年而后成名曰内经类编敢望吾子序夫内经十六卷素问外九卷不经见且勿论姑以素问言之则程邵两夫子皆以为战国书矣然自甲乙以来则又非战国之旧矣自朱墨以来则又非甲乙之旧矣而今之所传则又非战国【疑当作朱墨】之旧矣苟不于其所谓全书者观其文而察其理焉则未有识其真是而贯通之者今先生之为此也疑特令学者之熟于此而后防于彼焉尔苟为不然则不若戒学者之从事于古方而学者苟不能然则不若从事古方者之为愈也罗亦以为然予闻李死今三十年罗祠而事之如平生薄俗中而能若是是可序年月日刘某序
　　赐杖诗序
　　至元二十九年春上赐侍衞都指挥使王公庆端西土所贡雕玉杖公既捧以拜天下闻之作诗而美之者五十余首公分为三卷命某为序某曰夫古人自授田百畆含哺鼔腹以至于列土分封万钟千驷凡上之所以赐下者冝随其分位而无不足焉盖其职然也非有所为而赐也自力田以租至于御金革而理庻务凡下之所以勤上者冝随其分位而无不尽焉亦其职然也非有所为而勤也上之人若曰是可以鼓舞之也是可以驾御之也以是而赐焉其下亦曰私惠之可懐也厚赏之可致也以是而勤焉则不惟非所以为君臣之义而其更相责望之间一有不至则其职从而亏矣后世君臣之不终也其以此欤然则臣之于君之赐也冝何如哉曰敬之而已矣荣之而已矣如古人之正席先尝乗服以拜者是也某旧闻公尝被锦衣貂裘之赐惟于廵衞赐宴则服之反退则袭而藏之惟谨盖知是礼也今其于杖也其所以敬而荣之者亦必有以处之矣此则诗人已略言之若夫圣上以如天之仁推赤心扵天下必不以一杖之故遽图责报于臣下而公之平昔以忠勤着闻盖出于性分之所固有而行其軄分之所当为必不以一杖之故然后加勉于国家此虽诗人之所共知而其言则未有及之者也敢以是为序而补其阙云明年二月望日刘某谨序
　　都山老人九十诗序
　　庆都之山有老人焉姓刘氏少值兵乱未尝一日去乡里而兵亦不犯之今年九十尚无恙子孙满前田园如故而老人不知其老也燕赵诸公作诗而夀公者甚多其子式集为一卷将时讽咏之以侑捧觞之乐焉复请予书其事而序之子读而窃有感之者金源贞祐迄于壬辰河之南北兵防相仍生意殆尽而先儒所谓天下萧然洪水之盖不至此者惟是时足以当之夫天地气运壊乱若是而人物生乎是气之中者乃所谓命也将何术以逃之哉而老人居南北之冲乃若与世变不相与也岂气禀之异虽天地之运亦不得而夺之耶抑存之深而积之乆者有以胜之耶或偶然也是固不可得而知之矣然而此老人之所以自夀者也夫人子之所以夀夫亲如恱其心志而安其起居时其寒温而节其食饮者又非一也今老人九十而康强由是而登上夀一歩武之间耳式其勉之子欲我序九十诗而已乎年月日容城刘某序
　　夀史翁百嵗诗序
　　翁年九十六百嵗举盈数也翁保定祁人有子今为郡从事从事先为宰府掾请出求为乡郡以翁故也尹以下闻从事有亲年及百拥车骑持酒肉造翁为夀敬老也亲賔佐也夫人生满百举世无防唐人称九十为人瑞况百嵗乎汉官仪三老五更取男女全具者盖以男女全具为可贵也宋故事民百嵗男子官妇人封仕而父母年九十官封如民百嵗盖以有子而仕为尤可贵也今翁既百嵗又有子而仕仕而又为乡郡其为人所歌咏之也冝哉至元辛卯二月望日樵庵序
　　憃斋说
　　近世士大夫多以顽钝椎鲁人所不足之称以自号彼其人未必真有是也亦非故为是谦托而然也盖必有所取焉耳然其所取之义有二焉盖或病夫便儇狡厉之去道甚逺也思欲自矫以近本实于是不得巳而取之而其意若曰与其失于彼也寕失于是此其设心于义为无所失也或为老荘氏之说者则不然以为天下古今必如是而后可以无营而近道保啬而自全也此则择而取之非不得已也而其意则将以自利而已使前之说行亦不过人人尚质而于世固不为无益也若不幸而此说一炽则天下之人皆将苟简避事而其为害庸有既乎呜呼一事之间心术之防其义利之分有如此者不可不之察也安肃刘仲祥明敏传物专门礼学以憃名其斋盖将以自矫而非以自利也故予既为题其扁复以是说列其左刘某书
　　道贵堂说
　　邵康节诗虽无官自髙岂无道自贵非以道对官而言也但言道不以此为有无尔若以为对则其浅狭急廹非惟不知道之所以为道而慕外之私亦必有不可胜言者矣河间李生摭邵氏诗名堂曰道贵求其说于予故云
　　遂初亭说
　　君子立心之初曰为善而不为恶曰为君子而不为小人如是而已苟为善也为君子也则其初心遂矣夫道无时而不有无处而不在也故欲为善为君子盖无时无处而不可而吾之初心亦无时无处而不得其遂也若曰吾之初心将出以及物也苟时命不吾与焉则终身不得其遂矣如是则是道偏在乎出而处也无所可为者矣若曰吾之初心欲处而适已也苟时命不吾释焉则亦终身不得其遂矣如是则是道偏在乎处而出也无所可为者矣道果如是乎哉詹事张公子有予知其心为最深盖乐为善而惟恐其不为君子者也今筑亭名以遂初而其心乃在乎闲适而诸公为诗文以题咏之者以子有期望甚重才业甚备又皆责其心当在匡济皆不可也夫义当闲适时在匡济皆吾所当必为者然其立心则不可谓必得是也而后为遂苟其心如此则是心境本无外而自拘于一隅道体本周遍而自滞于一偏其为累也甚矣子有其以吾言思之乆之必有得也至元壬辰重九日刘某书







　　静脩集卷十一【遗文五】
　　钦定四库全书
　　静脩集卷十二【遗文六】　　　元　刘因　撰序说铭赞杂文
　　防公惠更名序
　　故相防公嗣子公惠旧名孚以其于兄弟之名字形取类为不合也盖尝请于公而未及更今虽已孤而意恒若有阙焉者遂谋于予而更之曰怡而以告诸家庙焉盖亦礼之变也而其取名之义则有取于兄弟雍睦之义也盖公之临终也以诸子恪恂等皆防而公惠独长恳恳目诸子而属之也今其设心以为既以一名字形于兄弟不合且必求其合焉而后已而其取义则又专在于兄弟之义也以是而日警省焉先训之不忘也其庻防乎至元戊子十月既望容城刘某序
　　古里氏名字序
　　吴景初请予制其子名自叙其为女真人其祖石伦为金大将为金死本姓古里氏以女真诸姓今各就其近似者易从中国姓故古里氏例称呉已数世矣予闻之大以为不可夫姓氏乃先世有所受而传之子孙其脉络截然有不敢毫髪乱者今非有所禁而自絶本根附于他裔顾乃因仍苟且狥于流俗而不恤彼儿子之名何所不可而反以为问乎今先为正其姓然后名其子承字之延伯盖示其不忘所天而且有所贻也如是则古里氏其将为着姓矣后世子孙虽欲改之其可得乎呜呼承也其勉听之哉至元庚寅重九日牧溪翁序
　　李公勉复初名序
　　天之授予曰人焉而已矣凡配人而称其美如贤人善人之类虽其髙下之品不同要其所指称也各有限皆不足以尽人之大也如天也或称之曰上天者言其崇髙也或称之曰神天者则言其变化也皆不能有以相兼也若止曰天而已则其天之全体为尽见也惟人也亦然今人有人称之曰子贤人也子善人也则必欣然而恱称之曰子人也则将怫然不恱盖不知天之授予曰人者之为大也苟知之将终身汲汲望有以少及乎人之称而未能而向之所以欣然而恱者亦将陋之而不屑矣无极李公勉防名授亲所命也及冠而字则已孤矣嫌授防名也而更曰防今也公勉知其所当勉者在乎天之所授也即防名而称之终身古人之道也已孤则其名又所不忍更也于是慨然因祭以告其亲而复乎初呜呼公勉其有志也耶其不苟也耶吾知其必能思其名而勉之矣因其请也告以是说年月日泛翁序
　　皇甫巽字说
　　朱子谓周子之所谓刚柔即易之两仪而各加以善恶则易之四象也以隂阳之大分言之阳为刚为君子隂为柔为小人刚冝善于柔也以刚而善则固美矣以刚而恶则不若柔善之为愈也是君子小人之分不系乎刚柔而系乎刚柔之善恶而已矣刚之善阳之阳也柔之善隂之阳也然刚柔虽各有善恶而其所谓善者皆阳所谓恶者皆隂是刚柔之善恶又不系乎刚柔而系乎隂阳而已矣盖猛也隘也强梁也隂之惨属焉慈也顺也巽也阳之舒属焉为隂之属在阳亦为恶为阳之属在隂亦为善此圣人之所以拳拳于阳而扶之人之所以尊夫阳而贵之者也皇甫安国名其子曰巽盖亦就其气禀之偏于刚者而救之也既长误以予为乡先生以巽执贽来见而欲予有以字而教之予字之以伯阳曰巽乎汝刚也亦思夫所谓阳焉汝柔也亦思夫所谓阳焉刚柔惟汝之所适也阳之是趋则予之所望焉
　　张潜名说
　　张氏子从予学既长而更防名予命之以潜曰潜乎吾语汝潜夫人之家或未振而有以振者必卓越非常之人也人而未自振思所以振之非挺防特立蹇蹇自负者不能也尔之家卑而未显尔之质柔而懦予又潜尔也又欲尔之潜也惑矣虽然尔独不知夫天地之凛然者乎此则潜之象也刚徤之初君子自强之始也跃也飞也自潜而来也以传新而家以道立而身汝之潜也不然浑浑沦沦混于常人以终其身顾尔自能之予又何教焉抑又有一说我将终教之大矣而后小之潜也明矣而后晦之潜也不大而小不明而晦固冝也亦曰予潜自欺也潜乎无负尔名
　　王景勉名字说
　　故人王利夫请制其子名王氏世居与予外家邻予外祖杨公字勉之实王氏之乡先生也以之名其子孰云不可遂名之曰景勉勉者将以力行也可字之以履而以文配称焉曰文履至元己卯二月癸未容城刘某书
　　以中李公名字说
　　公之先契丹氏之族也其氏李则逺有端绪而碑志存焉名则国语译云铁也公见国朝诸贵族多因官若名以氏又有从而字之者自以氏李则既有所承而名字尚未称其心若有阙焉遂以为请予名以镔而字之伯坚盖存其初名又本其所自出而就以为劝焉耳至元庚寅二月吉日容城刘某书
　　嘉氏子字说
　　名已所称者故多示谦字因名而生义人所称者故多致尊美之意焉若曰子曰彦曰卿之类固无自称之理也后世不之察每每错乱故有于称呼之间或不顺者今嘉氏子名淳可字士真盖因名而生以致尊之意也至元己丑冬至日牧溪翁书
　　友松轩铭【并序】
　　縂帅史侯子明种松私第因以友松名其堂之轩友人涿郡卢处道为请铭铭曰
　　孰赋逺逰泰初为邻孰广絶交麋鹿为羣彼其薄世栖心物外世固未薄汝薄已大矧侯贵防于侯何负乃今翻然亦松与友植物之英象斯人贤象则与之而况其真寛裕乐易孰求此心我将持松责侯来今凛乎风霜巍乎明堂彼实有之予灵敢忘
　　玉孝女旌门铭并序
　　女家容城西以母防感念遂不嫁终身州上其行御史按实礼部令旌表之内翰卢公署其门曰孝女王氏县人刘某铭曰
　　鲁山之兀道州之阳称卓行何谓非平常二子且然女奚责望卢公表之用以戒荒
　　神农畵像赞
　　天初生民粒食已成如人育子湩与俱生于赫炎皇继天而已圣德神功止于如此
　　退翁真賛
　　廊庙之姿山林之思惟所谓天下之士故能为学者所师奚藏诸用而昌于辞有徳有言寜卒不施廹而视之非吾退翁而谁
　　王允中真赞
　　齿未老鬓胡为而白耶隐然含四海之忧鬂已衰顔胡为而壮耶凛然横千仭之秋竹实丹心砥柱中流百折而必东寸折而不柔其履危犯分防祻一身固可为戒然视循黙苟容贻害当世者寕不优耶
　　郭安道真賛
　　衣冠自同于乡人而文章名天下言论若无所臧否而风鍳析秋毫安防下僚而人不见其屈力辞两命而人不忌其髙我相英华得其根苖盖于此眉睫之间又见其所以肖夫先君子之捐金购书挥觞结客以倜傥起家为幽并之豪也
　　张大经画赞
　　眉之扬然若将逺逰目之凝然若有深忧其清雄俊逸者在骨之竒果决通达也如髯之虬有欲騐夫襟懐志趣之髙与其文章政事之美者于兹焉而求之
　　书画像自警
　　所以承先世之统者如是其孤所以当众人之望者如是其虚呜呼危乎不有以持之其何以居
　　祭杨待制文【名恕字诚之】
　　堂堂文献金之传宗得见嗣子如及音容况我先人出文献门既世有契义当公亲总角拜公鸡泉之濵期与莫当凛乎此身后公重来我方南还德孤道否茕茕在艰拜书于公义动公顔别五六年移居西湖吾道日穷交道日踈问疾忧贫两辱公书爱我如斯死别终天不及执绋犹当溃绵矫首东望柰此曜然缄辞寓哀公其鍳焉
　　祭王彦才文
　　故叅知政事王公之灵在公晚年嗣续惟重方将庆公公已告病问疾之举旦夕治装公谢弗来公已云亡孰知此行施行公防昔公之西予寓易城百里送公为公逺行今公此去终天永诀敢不扶疾送公于穴恩礼未酬音容窈然谨此区区公其鍳焉呜呼哀哉【甲申十一月】
　　祭王利夫文
　　乡友王公利夫之灵乡中亲旧所存惟公谓当百年今复已矣孤子之际忧患之余所遇皆伤矧兹永诀呜呼哀哉【庚寅四月】
　　祭张御史文
　　亡友故监察御史张君仲实之灵呜呼精勤之志后逸之才博洽之学清谨之节已矣已矣哀哉哀哉【辛卯八月】
　　告峨山龙湫文
　　呜呼一邦之望有峨惟山山之精深聚而渊泉山川惟形有神栖之云雷雨露神实司之今是邦之防旱极矣岂神之灵坐视而不恤哉盖雨旸之数出于天非神之所得而专也雨旸之咎由于人非神之所得而释也是以使神涵蓄灵润虽欲发之而不得也虽然山川之神受命于天而主佑下民者也今欲佑之而不得矣则当为之请命于天昭昭在上安有不从由是言之神虽欲无责乌得而无责也且小民至愚穷且极矣而无所归诚则惟淫昏之鬼是求夫滛昏之鬼乃神之所当屏黜而下民之亦神之所当诱相也今气运已穷矣穷则必通或天防之雨则小民必归功于滛昏之鬼而惑信愈笃孰能禁之今是邦之大夫致祷于神则是祷其所当祷矣既祷其所当祷而当祷之神能随其祷而应之以雨使既足而又周浃焉庻小民之愚知天地之间自有名山大川之正神实能阖辟隂阳而神妙造化而境内吏民之所当敬修其坛壝洁其牲币而事之而向之所谓滛昏之鬼者真不足信矣如是则人情世教或自此而变之则神之惠又不但一雨而已矣如其不然则是云雷之泽神其不司之旱干之虐神实不恤之天命之职可怠而旷之惑邪之俗可助而成之又何望焉又何望焉敢告
　　题髙允图后
　　人之制行近于当理者多矣欲必其制行之初真见义理之当然而断然无一毫人欲之私者则未易知也然攷其平生则心术之防亦有不可得而掩者矣如髙允中情之直亮盖其生质之本然其设心处事必非善为侥幸委曲之人也如劝翟黒子有罪首实亦以义理之当然尔而作史者遽继之以庻或见原之语则所谓首实者乃所以为侥幸之资也至于史事不欺则又以谓恐负翟黒子故则允之所以为是非以义理之当然第以此尔此皆史臣不明义理而于遣辞之际轻为増损徃徃使人忠亮之心不洒然于天地间非止允一端而已读史者亦【一无亦字】不可不知也
　　书东坡传神记后
　　形神之所寓也形不同焉而神亦与之异矣予尝爱韩魏公记北岳庙之言曰崭然而石坳然而谷泉焉而众别林焉而万榦擢岳之形也倐霁忽冥伏珍见祥喜焉而风雨时怒焉而雷雹发岳之神也予谓惟是形则有是神于是形而求是神则得之不于是形而求是神则不得也是以公又曰庙而祭焉非古也呜呼庙而祭焉虽非古屯苟即其形而束其形之精神聚之一室而致祷焉则犹方坎圜丘坛以四望之遗意也至庙而像之以人被之衮冕而王之帝之形则人衣冠则人名则人之称而岳乌乎在于是而求岳之人亦难矣人之祭也主以别名氏尸以防精神盖子孙则祖考精神之余也其祭社也即其地而表以树而主乎石焉盖植物之根乎土土地精神之发见者而石则土之类也是以得其神焉岂惟是也防礼之服必其人之衣温公藏祖考手泽遗文于其庙而祭之盖以精神尝在乎此也岂惟是也礼文制度亦必有精神之所安者如身为士而席则大夫祭为卿而乐则天子固已居之而不安闻之而不享至于昔焉而席地今焉而匐伏理有可疑神亦乌得而流通也哉由是而推之凡像设之未极其精而苟简于习俗者皆不若无像设之为愈也而程子神女衣冠之辨土木人身求雨露之设盖为一髭髪之语相为发明其亦精矣滹南王氏妄为辨论以讥之彼亦乌知所说之所谓哉田景延尝为先人作大小二像不惟极其形似并与夫东坡所谓意思者而得之是以予于祢祭特用之夫画形似可以力求而意思者必至于形似之极而后可以心防焉非形似之外又有所谓意思者也亦下学而上达也予去嵗题一画卷云烟影天机灭没邉谁从毫末出清妍画家也有清谈到处南华一防然此又可为学形似而不至者之戒也予既作三诗以赠之而复书此说于所蔵郝奉使所书东坡传记后云至元十二年三月望日书
　　书康节诗后
　　物齐也齐之则不齐矣犹之东西也东自东而西自西固不齐也然东人之西则西人之东也是曰东亦可曰西亦可则是未始不齐也然东西之形既立指其西而谓之曰东则为东者必将起而争之而不齐者出矣不齐之则物将自齐而平矣东也西也吾立于中而制其东西焉如是则谓之无所着可也一有所着则不西而东矣谓之无所着可乎彼空将无所着也一倚于空独非着乎此程子深有取于邵子之言也然彼为其说者曰是不足以破吾说也吾曰齐固未尝齐夫物也吾曰空固未尝着夫空也噫悠谬辗转愈遁而愈无实也
　　书王维集后
　　维与郑防同以能诗与画名当世后又同事贼贼平复同以画得苟免死而郑相如者固尝言防当污伪官然复云愿守节可免夫仁义礼智天道固有所谓命者而其义之于君臣有不能尽者彼善术者或于其气运之间有可以推而知之者然其曰守节则可免则是有性焉而已矣陈图南谓种放晚节当不逮初谓敬慎则不失亦此意也是彼为术者固亦必以人事为主而不专以数矣因表而出之于此云
　　跋朱文公杰然直方二帖真迹后
　　先生杰然直方二帖郝奉使得之仪真予观其词防笔势则跨越古今开阖宇宙荆公实不足以当之而其頽然其顺浩然其归方康节检束之时盖亦无有也书法自汉魏而下壊于晋宋极于黄米此先生千古絶弦之论观者以此意求之或有感焉而于其读先生之书而得其心则视凡世俗之所为学者皆在百尺楼下矣又岂但书法而已乎至元丁丑八月壬戌日书
　　防懐素藏真律公二帖
　　顔鲁公自其九世祖腾之至公以能书名天下者凡十人而頵颇不与焉其渊源已如此而其父已传法于殷仲容而公又防意于张长史今见懐素此帖所云则知父之讲习于师友者又如此呜呼书一艺也必欲其精而犹如是矧其大者乎帖后有文潞公吕汲公赵懿简刘忠肃诸公元祐四年跋语是年潞公以年老平章军国事方辞去不得而汲公为宰相懿简公为枢宻忠肃公为御史吁亦盛矣哉后防师雄刻此帖于长安则八年九月也宣仁后实以是月崩而明年已非元祐矣宋之治乱于此焉分又所以发予之叹也此虽一帖而有可鍳者二故并书于后以待覧者云至元丁丑七月已亥书
　　书王子端草书后
　　子端振衣起辽海后学一变争竒新黄山惊叹竹谿泣钟鼎骚雅潜精神黙翁语也雪溪仙人诗骨清画茟尚余诗典刑声光旧塞天壌破议论今着儿曹轻遗山语也二公之言必有能辨之者东坡谓书至于顔栁而钟王之法益防诗至于李杜而魏晋以来髙风絶尘亦少衰矣朱文公亦以为然而黙翁盖知此者是以不取于子端也安得如黙翁者而与之论书至元十五年正月二十三日书
　　题辽金以来诸人词翰后
　　辽诰勑一卷金正隆词人制作附今姚窦诸人防语一卷予观之谓辽金迄今自北而南渐以大其文物之变也亦然刘某题
　　题娄生平钑模本后
　　银工娄生平钑墨本前人题志莫不以为天下之絶巧也夫以人心之灵有可以参天地而赞化育者存苟专力于一艺其精宻神功亦何不至此固无足怪焉予所感者自污尊抔饮而有器皿自器皿而有文饰自文饰而有如此至有如此者攷其世尚未逺也而来者无穷焉将止于如此而已耶将变而抑以文耶抑亦将反古人创物适用正大淳厚之制也













　　静脩集卷十二
　　钦定四库全书
　　静修集卷十三【□诗一】　　　元　刘因　撰五言古诗【三十八首】
　　四皓【二首】
　　智脱暴秦网义动英主顔须眉不得见犹思见南山每当西去鸿目极天际还马迁歌采薇托名夷齐间孰谓紫芝曲能形此心闲鄙哉山林槁抟也或可班安得六黄鹄五老相追攀一笑三千古浩荡观人寰留侯在汉庭四老在南山不知髙祖意但欲太子安一读鸿鹄歌令人心胆寒髙飞横四海牝鸡生羽翰孺子诚可教从容济时艰平生无遗策此举良可叹出处今误我惜哉不早还何必赤松子商洛非人间
　　严光
　　文叔虽天子因陵位愈尊为陵成髙节此亦天子恩两星映千古精爽如尚存有此谨厚者可赠狂奴真巢由本不经怪妄徒拟伦中庸久芜没矫激非天民惟余仁义语至今凛若新想像冨春石崔嵬犹起人
　　翟节妇诗【幷序】
　　昔金源氏之南迁也河朔土崩天理荡然人纪为之大扰谁复维持之者而易之西山乃有妇人曰翟氏年廿余其夫从军死于所事翟出入兵刃往复数百里昼伏夜行以其尸归负土而葬之既葬自以蚤寡无子遭时如此思以义自完乃自决于墓侧隣里捄而复苏终始一节今八十余年矣夫人心之极有世变之所不能夺者于此亦可以见之予闻之为作是诗俾其外孙田磐刻之石或百世之下有望燕山而歌予诗者使翟之风节凛然如在亦庶几乎呉人河女之章焉
　　兵尘浩无际烈女难自全妇人无九首志欲不二天燕山翟氏女既嫁夫防邉一朝闻死事徤妇増慨然生有如此夫蚤寡非所怜求尸白刃中负土家山前事去哀益深义尽身可捐无儿欲何为所依惟黄泉乡隣捄引决烈日丹衷悬谁辨节孝翁重赋睢阳贤我昨过其乡山水犹清姸闻风如竹飘萧动疎烟千年吟诗台峩峩太寕巅为招冯太师和我节妇篇【太寕山有冯道吟诗台距翟居甫数十里】
　　燕歌行
　　蓟门来悲风易水生寒波云物何改色游子唱燕歌燕歌在何处盘郁西山阿武阳燕下都嵗晚独经过青邱遥相连风雨堕嵳峩七十齐郡邑百二秦山河学术有管乐道义无丘轲蚩蚩鱼肉民谁与休干戈往事已如此后来复如何割地更石郎曲中哀思多
　　吴山夜雪图
　　江南无寒嵗一雪今几时吴山岂无春画此寒嵓姿壮哉万里流不废东南驰胷中谩长风俯仰今古非谁能唱小海为和大江词
　　白马篇
　　白马谁家子翩翩秋隼飞袖中老蛟鸣走击秦防之事去欲名留自言臣姓施二十从军行三十始来归矫首望八荒功业无可为将身弭大患报効或在兹岂不知非分常恐负所期非干复雠怨不为酬恩思伟哉八尺躯胆志世所希惜此博浪气不遇黄石师代天出威福国柄谁当持匹夫赫斯怒时事亦堪悲
　　答乐天问【三首】
　　二气曰交感变态何纷纭清浊与厚薄赋与定难钧世运如四时类聚仍羣分升沈与夺间今古亦难伦天道自悠逺百年寓此身未来不可见既往有未闻愚者或贵夀贤者或贱屯龙亢岂无悔蠖屈岂不伸君自不知此何云诘羲文
　　邈哉开辟初造化惟隂阳错然入形化一受不可忘稻梁固为爱豺狼非故殃物理本对待生气常相将孔圣岂无后暴秦不可长鬼神祸福机昭昭亦可量桃囓李树死城焚池鱼伤外来非我取生意自洋洋君何不思此徒欲问穹苍
　　乐天种香草有艾同根株锄溉两相妨题诗问何如恨君计已晚草草种树初根荄不早辨使与茎叶俱锄根固相伤茎叶犹可除臭叶日以除香茎日以苏区区彼微根仅有知无余虽霑灌溉恩生意已渐疏君今尚未决嵗晚益难图
　　代来使荅渊明
　　何时发天目山中云出时出山山更佳草木非所知公田幸有秫何问菊与薇一笑领此意翁岂为酒归
　　幽禽
　　幽禽初出谷其声何熈熈但知春可鸣浑忘蛰冻时天生复天杀恩怨敢自私寥寥古人心世逺今谁知
　　寓意
　　万木冻欲折中有天地春一无贯万古生意谁能屯但苦未充满此心终难伸秋风毛改卓尔顔色贫
　　又【二首】
　　愁隂翳阳景超然慕逺逰天风忽吹衣命驾昆仑邱氷壶洗秋露霁月霜空流平生多故人囘首生离忧世路空崄游子天一方况是青春深桃李争芬芳相媒有百鸟巧韵无丝簧客行虽云乐归哉非故乡
　　有懐
　　朝咏小招词暮歌白头吟出门何所适欲语谁同心岂无平生交顔色非真金目送西南鸿令人思之深思子不可置谁从懐好音年意惜已徃进脩徴来今
　　独酌
　　青山淡无梦相忆无由来每当西北风旷然开我懐为从山中至对之举吾杯主人有佳客此门容勿开
　　月下独酌
　　佳月静可饮一天明水寒余光泛不极徘徊尊俎间但觉凉露下不知清夜防醉眠吾有兴君当下西山
　　书堂谷晏坐
　　上负青天壁下引碧涧滋中有晏坐石日夕忘吾归永懐幽栖人千载谁与期人间九瀛海莽苍天相围黄尘重如雾举手不欲挥白云如可招愿作双鹤飞
　　九日登洪崖有道士居此今二十年不睡矣
　　卑居不见秋登髙自谁始清狂未免俗谨厚亦复尔山光故相迎百步翠可倚屈指数胜游兹山居食指髙絶让龙门平敞亦専美羣山波鳞天开见洪水列岳真情尘遐瞰小千里却恐行路人视予旋磨蚁解衣林表坐烂摘蒲萄紫甘浆来逡廵毛骨脱泥滓胜境得真赏泉石逈如洗况有幽栖人嗒然空隠几相对已忘言一笑云林喜囬首暮烟深髙歌望吾子
　　游龙宫
　　翠涧如生烟石濑欲无雪纵目失平地仰面犹清樾时节未当春生意方暗泄随时久闭藏与物今超越兹游岂人力胜境殆天设拊石防栖龙髣髴仇池穴闻说如桃源自古有深絶摄衣径欲往不见当年辙独立驭长风哀歌山石裂
　　登圣泉庵
　　缓辔指西山振防凌崇邱临风一囬首扰扰令人愁苍石负崛﨑碧草借芳幽长林泛余霁初节成髙秋端居气始平頽然渐神游举目欣所期叩心思欲酬为问石上松千年为谁留飘飘巢居子嵗晚同归休
　　三月二十二日同仲韫饮北溪【分韵得却字】
　　世纷谢已乆恍若隔今昨惟余北溪云可爱不可却时当持诗往报复亦不恶百年何将军山林未寂寞北溪擅佳名春服有成约颇闻张氏宅池舘自疏凿不须吊鹅池且喜余嵒壑春风觉我来佳色动藂薄烟霏效竒供乍喜复可愕顾盻不暇给迟囬迷所托清泉防人意爱防入杯杓觞流水故迟歌发声仍作野簌旋充盘举网闻鱼跃生徒展余敬宾主杂善谑图画沂上翁意象洼尊酌苍苔笑仰天微风荡云幕禽鸟过我鸣似语翁正乐大笑昔人愚所见未脱略后来亦尘迹俯仰语成错人心妙无际昆仑复磅礡一元贯万古普遍无郛郭雅意不可言商歌满寥廓【源泉古北溪也金大行人张通古故居今为巫觋所据吊鵞池见钱氏吊右军宅文】
　　秋晚登西山
　　十日罢琴诵招摇慕飞仙天风何许来吹我苍崖巅谁知此絶境秋华亦芳鲜采采泛清尊山容变春妍只应城中人遥知防云烟若见鸿来可咏悠然篇
　　九日擕诸生登西山
　　九日秋服成童冠从我游万古清沂春重结西山秋白云归青岑狂澜落沧洲永啸长风来爽籁生嵓幽清商失摇落生气浮林丘门生顾我言乐矣行归休风袂尚飘然此意浩难收
　　沙沟二咏
　　潄霞岩
　　丹霞淩日观余津浩难孜苍凉苏病骨醉晕浮嵓幽万象春意融頽然得归休扰扰路傍子无劳歌逺游
　　飞泉亭
　　崦嵫多露草秋空挹飞泉胸中玉芙蓉满意清泠渊火食困烦郁下顾心芒然何当分一杯洒落齐州烟
　　六华峰
　　入山采灵芝濯足东涧滨白云不可招丹霞有余津长风忽絶顶悠哉淩翠氛举手问浮世此子今何人
　　寄宋生
　　西南吾楚泽吞三江五湖眼中此尤物不可一日无有客报浑一胸次如还珠望极不可到逸兴风飘裾家人笑挽之恐遂淩空虚寄声宦游子归与江山俱闭门望云涛屋梁双月西陵断巴蜀南云苍梧径圎一千里杯酒纳有余新诗想潇洒爽气余清臞明朝函丈中坐对江陵图
　　送刘校书囬
　　祁阳尧故国淳朴余山川每见祁阳人心如对尧年而况贤宗盟乆矣相周旋今年护我归青山照华巅处我既以礼赠君无可言言动戒在戱当诵东铭篇
　　李伯坚宣慰荆南【并序】
　　李公伯坚防以世家子入事北安王来典保定盖为王守分地也安静乐易屈已下士郡尝被水灾力请于朝多所蠲复郡人赖之为郡五年王朝亰师有司被王教宜奏公宣慰一道至元二十七年二月十五日诏下当往荆湖保府诸公赋诗为赠郡人刘某为之叙
　　荆南壮哉郡作镇多英竒三年防相国千古甘棠诗闻公相国客荆人恐来迟公来何所望望如相国慈有子父乃显观臣王可知荣亲与报王勉力在此时
　　凡物
　　凡物能振厉即见生意融慢气或少施衰防不自充志至有定位敬胜多竒功强哉复强哉徳业将日隆
　　植榴
　　植榴将食实三年不见花日夕灌溉劳物情自可嗟今朝两相忘静緑清且佳二叹咏此意不觉芳隂斜
　　学东坡小圃五咏
　　枸杞
　　仙苗被城郭闻之杞国人始疑制名初义与荆扬均逺惭勾漏令空望黄河滨常山古灵润烟霞流余津青荑发丹乳厚饷谢我神世人厌肥腻思与雅淡亲客来荐蔬茗用以华吾贫方书自有本疑信未敢真偶思青城山山人夀且淳手持羲皇书念此区中民
　　地黄
　　山行多上药地贱民亦辱村民夸善染功能竟谁録仙翁种艺法隠处未成卜旅居容少试膏土果深顷筐如有秋灵液光润屋俯鉴盆影中华髪已成緑九醖谢清泉隣墙浥余馥朝阳发苍凉与世解醒毒元气乆萧索内热纷相逐黄鹄慿寄声山中酒方熟
　　甘菊
　　金行发黄素风露饶甘馨政使非上药犹当充前庭对花诵陶诗持诗问渊明帝乡不可期安用制頽龄忍饥啖松栢直以奴仆轻东坡岂忘言空腹嚼落英采采还自笑君今何所荣无病不服药郡子有深情夀夭付天公欧阳差失平吾心在蠲疾持此报两生
　　薯蓣
　　玉延事韬养朽壌深以宻短楥受柔条葱郁防风日贫居乏肉味劳力苦羸疾松声泛緑畦梦闻石鼎溢初疑汤饼滑乍见晴云出和饮宜杏酪煎糜缕崖饷隣报吹芋留客代煨栗入药宜自擐留种戒勿失竒人分尝薄计用今六七灵物闻善化慎勿轻呵叱
　　黄精
　　黄精晚得名丹家贵朱草借借仙经中参术避华藻名髙有物忌榛莽几摧倒春风入沟畹英翘忽已好感子灌溉恩糜身锡难老岂无难老愿所愿在探讨世变阅无穷干端见更造此志理难遂敛之寄襟抱释尔任重忧嵗晚共一饱
　　静修集卷十三
　　钦定四库全书
　　静修集卷十四　　　　　　元　刘因　撰七言古诗【三十二首】
　　送徐生还鄂【幷序】
　　江夏徐生东湖故家庚申北渡客燕赵十七年而宋亡其子侄书来迎之而还盖前人所谓黄鹤归来疑城郭之犹是浮云一去惜人代之俱非者也诸公赋诗以道其行命容城刘某叙而倡云
　　燕山送客归南州兴来每恨无扁舟君归为我谢江汉思君不见令人愁千里风烟想潇洒一代英雄成古邱当年才气鹦鹉洲抚掌笑杀黄鹤楼黄鹤归来哀江头江山依旧人悠悠浮云万古恣变灭眼中扰扰何时休紫阳仙人歌逺游飞蛟起灭三千秋为君挥手昆仑头【紫阳谓晦翁飞蛟起灭见逺游集注】
　　蠡吾王翁画像【并序】
　　蠡吾王翁世为农家多蓄粟金源贞祐初宣宗南渡河朔大饥翁于是发之全活者甚众时乡豪在所皆自树慕义者咸欲推公为首翁不许挈家避地扶沟余二十年而汴亡天下萧然荡为邱墟翁家独无恙而归子孙读书不求禄仕三世皆以夀终殆不偶然也翁之曽孙天辅求予叙翁之行义于其画像谓庶几能闻之名士大夫而有以发潜徳之幽光也
　　北门翠屏雷破山毕逋头白五马迁乾坤运防到血肉有欲脱之谁飞仙河朔诸州尤可怜有饥一来无此年乡闾嗷嗷公哺之公囷有底心无邉诸豪推唱彼亦义乱世性命公能全教子读书不求官归来素髪家山前天理不随陵谷变坐看老树生苍烟只今图画对公像囬首兵尘一慨然谁能生死太平日白石共煮西山泉
　　宋徽宗赐周准人马图
　　笔底金鞍有萧爽谁云不博降王长汴梁门外若云屯画本相防应自赏十载青衣梦故都经营惨淡欲何如只除金粟呼风乌曽见昭陵鐡马趋
　　宋髙宗题李唐秋江图
　　秋江吞天云拍水涛借西风抉不起断云分雨入江村囬首龙沙几千里澹庵老笔摇江声髣髴阿唐惨淡情千秋万古青山恨不见归舟一叶横
　　宋理宗缉熈殿砚
　　使君持送缉熈砚捷音才到山中人四十三年如电抹此砚曽经秋复春寂寞经筵劝讲臣诗酒宫中乐事新文章只数天中月万卷何曽笔有神
　　宋度宗熈明殿古墨
　　江南赐姓功臣李吾州奚生墨工尔江南赭尽吴山松吾州老树摇晴空君王防墨熈明殿不觉江头度白鴈刼火犹解爱庭珪吹送山家易水西松风含哀生砚滴似诉优游解亡国只今谁有哀江南寳气不受鹅溪缣早晚扁舟适吴越为君挥洒天门雪
　　金太子允恭墨竹
　　黒龙江头气郁葱武元射龙江水中江声怒号乆不防破墨挥洒余神功天人与竹皆真龙墨竹以来凢马空人间只有墨君堂何曽梦到琼华宫瑶光楼前月如练倒影自有河山雄金源大定始全盛时以汉文当世宗兴陵为父明昌子乐事孰与东宫同文采不随焦土尽风节直与幽兰崇百年图籍有萧相一代英雄谁蔡公防书纷纷少顔色空山夜哭遗山翁我亦飘零感白髪哀歌对此吟双蓬秋声萧萧来晚风极目海角天无穷【黒龙江见金史幽兰轩义宗死所汴亡张蔡公以金实録归遗山尝就公腃録此轴亦公得于汴之中秘者公之子仲仁持以求子诗故终篇及之】
　　白鴈行
　　北风初起易水寒北风再起吹江干北风三起白鴈来寒气直薄朱崖山乾坤噫气三百年一风扫地无留钱万里江湖想潇洒伫防春水鴈来还
　　渡白沟
　　东北天髙连海屿大行蟠蟠如怒虎一声霜鴈界河秋感慨孤懐几千古只知南北限长江谁割鸿沟来此处三闗南下望风云万里长风见髙举菜公洒落近雄才显徳千年亦英主谋臣使臣强解事枉着渠头污吾鼔十年鐡砚自庸奴五载儿皇安足数当时一失榆闗路便觉燕云非我土更从晚唐望沙陀自此横流穿一缕谁知江北杜鹃来正见江东青鸟去渔阳挝鼔鸣地中鹧鸪飞满梁园树黄云白草西楼暮木叶山头几风雨只应漠漠黄龙府比似愁冈更愁苦天教遗垒说向人冻雨顽云结凄楚古称幽燕多义烈呜咽泉声防余怒仰天大笑东风来云放残阳指归渡
　　过易州登西楼
　　秋气压山山欲摧西楼正有诗人来悲歌感慨聊一发万古抑鬰今崔嵬寕山为有瀛王台顽痴至今如死灰幽燕劲气老益壮北山飞翠来吾杯
　　登镇州隆兴寺阁
　　太行鳞甲摇晴空层楼一夕蟠白虹天光物色惊改观少微今在青云中初疑平地立梯磴清风西北天门通又疑三山浮海至载我欲去扶桑东雯华寳树忽当眼拍肩爱此金仙翁金仙一梦一千载腾掷变化天无功万象绕口恣喷吐坐令四海皆盲聋千池万沼尽明月长天一碧无遗纵我生感非象识此眼此臂将安庸海岳神光埋禹鼎人间诡态何由穷金天月窟尔乡国玉毫万丈须弥峰一杯径欲呼与语为我返驾随西风堂堂全赵思一豁江山落落吾心胷中原左界此重镇形势彷佛余兵冲歌舞遗台土花碧旗帜西山霜叶红乾坤割裂万万古乌鸢蝼蚁为谁雄滹水悠悠自东注落日明孤鸿
　　乙亥十月往平定早发土门宿故闗书所见
　　风烟全赵如平掌失脚山城梦犹想土门一缕汉时天万古行人为谁仰指似勍敌谈笑中为状羸仆忍寒强当年鼔角如可闻急着清吟和林响逺山宛欲来相迎近山留人屹相向或从井底忽登天倚伏巳能先想像平生爱山真恶防今日果为山所网昨朝爽翠拥脩眉最恨髙楼负清赏壮懐郁鬰闷欲絶安得凌风恣吾往天教石顶放一头驶若骅骝脱羁鞅山灵努力出竒供只恐先生驾虚枉万壑霜松动悲啸极目云烟埋【阙】北门形势防中原辨与奸雄増技痒太行横絶半九州留在平原几尘坱何人为我起六丁嵳峩尽隳天宇朗千年再挽神禹功恍若鸿流开四象
　　范寛雪山
　　老寛胷次无墨汁经营惨淡寒生须秦川名山古壮哉况复玉立千尺孤安得辰光满东壁试防龙烛昆仑虚赤尘鸿洞天为炉一丘一壑真吾卢眼中人物谁氷壶
　　灞陵图
　　防陵平生有诗境黄阁何物为清风郑五自知非相才猕猴枉画凌烟中作佣莫作诗家佣百为淡苦谁汝供古人星露尚有戒况是风雪来无穷防江明日蒲萄暖斜风细雨船头转门前暮雪吾不知坐上春风人未逺
　　赵生水墨虎
　　南山鬰鬰烟雾蒙北山落日薄幽丛先生眼花臂犹徤闻虎有真心愈雄声弦寄自黄芦东人言此是髙堂中仰天大笑出门去时危惨淡来悲风
　　仲诚家藏张蔡公石女剪制香奁絶巧持以求予诗
　　静华墨君天下竒陵川仙人为赋之遗山野史夸慧女万古春风蝴蝶词岂知此巧复絶代夜月静拂天孙丝梦云丝雨有形外郢斤庖刃无心时蔡公凛凛褒鄂姿诸郎画防清香诗香奁秀发亦余事诗人饥眼省见稀敲门青灯烂红碧布衾惊走恶睡儿破屋犹疑翠鲸怒短褐谁怜紫凤移东家徤妇把锄犂西家处女负薪归哀哀正念诛求苦对此无言空泪垂
　　张元帅寳刀
　　土不产金人气雄真人握鐡开鸿蒙不知此刀何所得风烟余烈来霜锋将军声名今蔡公酒酣过我歌彤弓持刀对公两竒絶眼中已觉江南空水波江声浩无穷朝砻夕淬天有工囬鹘徤儿戯天巧前身鐡精非凢庸紫烟熖熖天为红镔纹秀发青芙蓉寳镮摇落初开封四壁如着清水中天山积雪聚铓锷寒色直欲朱崖通摩挲神物三太息此行善保千年功
　　山行见马耳峰
　　近山豪士少羁检酒浇不下胷崔嵬逺山静女亦闲雅尚恨少有伤春懐乱山来聚争拱楫武卒侍婢皆凢材天知老眼不受尘路转忽睹双峰开双峰何年耸双耳叱之不动烦风雷今朝向我効神骏翠色欲逐神鞕来浮世浮名酒一杯我欲驾此观蓬莱只愁日暮三山上黄尘囬首令人哀
　　雪翠轩观太寕谷
　　吾家雪翠天下白银河无声月无色天闗不闭寒峥嵘箕尾晶英冻将折帝遣六丁下取将勑赐名轩换金碧初如紫霄蟠青云飞下人间作坚壁渐如扶桑六龙出万缕丹霞吹海立何人辨此女娲氏补天重炼苍苍石阳能兼隂今可知祝融若并冥国正教芜秽洗欲空谁为千年栋梁惜杀机如火出至微熖熖寕知有今夕轩中髙卧刘更生愿借余光照方册方册有道出黄虞今古煌煌天与极火耕明日千万斛酒瓮巳闻春雨滴不妨一饮尽羣山醉晕春生半天赤
　　雪浪石
　　邵家水陆说影象一物自可无垠沧浪仙人歌感应石中固有此理存老坡胷中如此几磈磊须得银河喷嘲嵩唾华天不嗔武夷赫怒张吾军偶从北海得生气竹石也爱风姿新我来正当秋雨霁一杯冥漠都门小珰好事如先臣坐令平地石生根渠家儿戯解忘国作诗一笑君应闻
　　烟霞观云巢松
　　盘柯盘屈今几时龙挛虎跛森英姿道人眼中无可怪一巢见饷吾何疑我所思兮颍与箕秋声潇潇吹送之清风一枝云一席松中之乐天不知灵台方寸有君节虚籁万古弦吾诗嵗晚相期君与我笑拊吾髯尽此巵
　　疡医诗卷
　　炼心如石补天缺炼心如泥补地裂白蟇正饱丹凤饥心能竹实亦能鐡乾坤疮痍今几年谁家药笼金石坚千金此方不一试云山注目秋风前
　　明河秋夕图
　　明河澹澹纵复横行云悠悠度疏星凤媒不来乌夜惊琼枝玉佩迟所托画中隐隠闻机声秋来秋去今犹古此恨不随天宇青昆仑西头风浪平辨我一舟莲叶轻浩歌中流击明月九原唤起严君平人间此水何时清
　　美人
　　美人姢姢秋水隔烟雾深沉防玉质目逐晴波去不归遥山只有行云碧碧云日暮心悠哉窓前一夜梅花开平生自信心如鐡一寸相思一寸灰
　　玉簪
　　春色醉人人未醒独怜月露秋零丁昭阳日影巧相避寸心未减寒泠泠只应得我一顾足为君小醉秋风亭莲兄君子菊弟隠何物处君君意肯玉簪玉簮谁与簪苍苔疎雨秋欲深
　　荆南送橘
　　江淮草木少生意今日佳果来何竒枯苗一溉自此见入手即有甘棠诗眼中风露潇湘姿我幽林千树思只恐江声撼吾枕相防对坐寒更迟
　　食笋
　　梦廽齿頬风萧骚幽姿不许霜松髙南来苍玊不盈束巳觉饮兴飜云涛诗家胷次自宜此尚嫌烟火须烹炰想像南风吹万竹箨龙正恐称寃号石盆养鱼心自苦仰羡鸜鸲云间巢眼中嵗旱土不膏长镵后虑山无毛退食归来北窓梦山巅朱凤声嗷嗷
　　王君奉命赈济彰徳过予求诗
　　十年监官穷到骨一簿武邑如登天巧宦纷纷日九迁白髪青衫独可怜昨朝读君阜民篇善察物情亦巳贤南郡饥民想更苦以君赈济非偶然驿传星驰乃尔急何暇载酒扬雄茅容问稼当有语野夫忧国愿豊年
　　送防长卿同知岳州
　　闻君得官岳楼去我梦巳落江湖滨天下先忧付公防江山之乐当年分荆湖一城百战得存抚安得人人君岳阳父老宜柏贺君是荆州旧幕宾【防荆州治称第一】
　　三月三日许天祥置酒东城
　　都门气习豪翩翩此君尊爼今宛然春色今年迟半月留待忽忽过寒节临流雅唱寻旧盟青眼青天对今夕横桥绮服丽人天苍苔坐我羲皇前花枝华髪两如许天意时晴一杯举安石起舞元龙歌苍生我竟如渠何
　　饮仲诚椰瓢
　　君家瓠落无所容江湖谁辨平生胷海南佳气乆郁塞灔滪似喜今相逢前年对酒面发红今年对酒气如虹江山万古骚人国跬步便与华胥通河间古儒病我拘闻我一饮喜气浓平生得意南湖张此意颇与河间同太古洼尊老无底一朝倾倒何由供醉乡千年有此客鸟歌蝶舞春蒙蒙醉翁之意不在酒宛如琴意非丝桐太和风境无酩酊洛阳楼阁髙玲珑泠然仙驭一杯水眼中渺渺无极翁西家伯伦瞽且聋东家醉死王无功酒中醒境渠未识冰壶秋月昆仑峯举杯唤月来胷中人间白日浮云空五岭山髙云几重朱崖灭没南飞鸿鹤翩翩何许操瓢径访眉山公【河间谓赵玉南湖谓仲实泠然仙驭一杯水见潘延之和茂叔忆濂溪诗洛阳楼阁尧夫空中楼阎事】
　　南溪行
　　老人耕牧南溪南南溪草浅牛所贪大孙擕书小擕酒青蓑为席树为庵以书教孙仍自读隔溪遥聴声諵諵牛眠树隂孙劝酒老人未醉意巳酣老人气髙躯干小面狭于髯森若杉年周甲子辰又浃世故十率八九谙早嵗精勤传世业口诵太素手防甘以艺发身宁乆屈安车徴起诏使监入为天子侍从臣龙沙万里尝陪鼎湖白云望不极招之归来山有岚身出梦闗渉觉境人间万有皆空函侍从之名不复记老人自署南溪衘呼儿来前双玉立曰我爱汝择所堪自我中年学读书方寸若有神明鍳活人之功岂不美一有不中中或慙青嚢秘封不展尘迹从此乃一芟读书力田两交进囷有所收心有函开此乐国自我始继而大之在汝男我今巳成齐变鲁汝等当为青出蓝东北一舍容城翁今年卧病家山岩其室虽迩人甚逺汝粮自褁簦汝担雪中欵段来叩门仆夫汗流扶酒甔侑尊有物随土产厥包杂进鸭与防饮剧谈发不自禁四隣惊走来窥探先生静黙如土钟叩之愈大声愈【阙】今朝音吐防河汉老人者谁开其缄斤之令去不复语兴亡万古手与谈空钩意钓不在棊澹然相对如禅龛老人思家不可留二儿扶归杖几叅腊醅开时鱼可脍相约载酒游溪潭
　　杂诗【二首】
　　先天漆砚诗【幷序】
　　予近得漆砚二刘文茂之所恵者象壁水而先天八卦周焉予遂名以别之且赋诗以答茂之云
　　扬雄乆寂寞载酒谁相过今夕是何夕烛花吐熖浮烟萝天开气机动起舞独婆娑晨光满壁佳气集客来怪我衰顔酡袖中隐隐天根雷欲出不出神所诃砚漆未为贵形古天森罗夜月碧落影秋风寰海波茫茫两仪根日月东西柯环中方寸地乐境涵天和防丸恣逰戱观物供硏磨平生犀韦编退笔如山阿成都墨池自尚刘歆酱瓿空作魔今朝得此天所戱令人一叹三摩挲扶摇子安乐窝老气鬰鬰郤日戈鞭霆烈月未消歇百年光景空蹉跎漠神光恍犹在松风入墨如吟哦东南泽国尾闾防西北仰防青山多青山天齐石可磨安得六丁为我隳嵳峩我欲万年老笔囬江河先生兴来不奈何为君醉草太古沧浪歌
　　示孙谐
　　龙山古壮哉鬰郁盘烟岚一读元子诗泠然玉泉甘江山胜境要佳客而我不到懐应慙雷家髯翁虎耽耽刘氏遗爱存河南百年乔木动秋色篮舆谁与供竒探昆山出美玊楚国多楩楠孙郎复贵种良璞须深函勾萌慎培养云霄防嵓嵓野夫老矣一何拙平生只有归休堪传经访道可无愧为我早办龙山庵







　　静修集卷十四
　　钦定四库全书
　　静修集卷十五　　　　　　元　刘因　撰五言律诗【三十六首】
　　书堂旅夜
　　丈室不自扫寸心徒尔豪世途仍险阻风物故萧骚皓月霜洗浄明河天放髙空庭一片石独坐首频搔
　　过唐水望尧山
　　神化大无外名山能几峰威顔浑咫尺天日尚雍容蒲坂堪饥死重华有旧踪三谟读未老于此卜巢松
　　过奉化先
　　闰辽承宋统此志亦雄哉置县名犹在因山势已摧百年元魏史千古汝南哀华表鹤应有悲风海上来
　　杂诗【二首】
　　闻昔飞狐口竒兵入虚人才九州外天道百年余草木皆成骑衣冠尽化鱼遗民心胆破讳说战争初闗岭通山后风謡采路傍地寒人好夀草浅畜宜羊用水如奴婢从川贮米粮西风如有约乗兴即吾乡
　　野兴
　　莽莽榛芜路蚩蚩鱼肉民乾坤几逐鹿今古一伤麟眼底人间世胷中物外春江山满花栁无负百年身
　　秋日
　　山人乆不出今朝天气清秋光浓可掬草色翠相迎扪虱暮山碧敲门新笋生归来重囬首佳处未忘情
　　山中忆故人
　　故人南郡去消息乆无闻瑶草正堪种白云谁共分屋梁惊落月鹏翼赋垂云嵗暮一樽酒髙歌如见君
　　梦采松脂及甘菊
　　栖迟负松菊梦寐得甘馨隐逸喜同臭流髙味独青人谁借三径天欲制頽龄毛骨清犹在枕邉霜露零
　　种杞
　　法出千金要畦容一席分灌苗身巳徤采实梦先勤白棘慿谁辨灵厖只自闻知音九节杖惟有华山云
　　戯答人送鹿皮冠
　　麇鹿山林性文章冠冕材头颅如有此岩穴更悠哉老笔天机在空梁月色来桃椎应似我人世莫惊猜
　　观药炉自戯
　　无病不服药【康节语也】此懐清更嘉欧阳或有道韩子岂无瑕羸疾嗟予乆名方信彼夸囬头谢鸡犬何日是仙家【退之服硫黄一疾讫不痊乐天诗也赤松共游也不恶谁能忍饥啖仙药巳将夀天付天公彼徒辛苦吾差乐东坡序欧阳子语也】
　　地髄服仙草黄精失采花徴求遍亲友炊防罄樵车屡败从人笑偶成容我夸侧闻僮仆语辛苦是仙家
　　阅窦氏名方
　　人从大节论士尚絶无求献可有先见老泉多逺忧方书空物齐耆旧尽山邱矫首候斜日窓中倦鸟投
　　眼医诗卷
　　火景元中暗月光徒外明每当天抹漆未便目无睛暗自何年有明从底处生若知当告我心事在蟾精
　　楮母节孝诗卷
　　寂寞吾乡国才难妇愈贤题评惭我后旌表聴人先艰苦初心尽安荣老境偏幽潜天有待留防百来年
　　张监院过
　　有客敲门乆山人与鹤归论文飜草本换酒当蓑衣暂防还成别相欢且莫违明朝诵佳句北望谩依依
　　寄彦通
　　吾子今应徤山人老巳痴迷藏髙着眼兴废大观棊感遇浑非昔忘懐若有思弦歌吾旧隠寂寞暮春时
　　送友生
　　无人慰幽独之子罢登临野鹤笼中态翔鸿天外音吾儒闗世运晚节见初心有问山间事白云今更深
　　卢学士按察江东
　　不废刍荛贱狂言试一听品题停月旦言动律东铭饮少得真乐吟多损性灵清灯四书外澹泊养遐龄
　　郭判官按察广右
　　谢病三公椽分司五岭南柱山天下秀宪府百僚叅夜泊防风浪晨征避瘴岚遥知慈母念先汝过湘潭
　　张察院分司临安
　　余杭古佳丽御史重分司甘防足为养江山能助诗梅花春早晚潮候月盈亏纠察先从此隂阳恐失宜
　　送仲常游北岳
　　大茂都閟它山拱万灵风霆凛神化河海尽襟形昴毕空留影幽幷未了青追风王制变僣祀世尘腥礼乐心虽切烟霞骨有铭长懐七十户为我谢仙扄
　　送郝季常赴正阳幕
　　上党清凉界超然慕白云名家得之子胜境苦平分鼔角生新壮诗书失旧勤江淮古形势有乐在从军
　　送成都术士
　　邵子不言命相逢尽此觞风烟双白鬓身世一青嚢玉垒浮云变峨眉落日苍西游吾有意先为谢严扬
　　宣慰孙公庆七十诗【幷序】
　　至元二十七年冬与处士张君察院张君提举郭君都事张君饮教授赵君所工匠提举孙谦继至察院曰是家古世官也将甲氏四世矣今其翁正议公阶是为宣慰使厯事四朝登秩二品有子若孙皆佩金紫开嵗七十尚跃马不衰维爵与齿实一乡之望凡所与游礼宜往庆在吾軰庆宜有诗于是约各为诗一首言韵古律不拘既成俾诸孙捧觞歌以献夀公宜毎篇为尽一觞不辞十二月二十九日樵庵叙
　　为仁存世职得夀见隂功家产千金厚官衘二品隆子孙皆贵显饮啖尚豪雄五福谁全偹吾乡有此公
　　何太夫人夀【二首】
　　近亲宜致敬结友合升堂薄俗随迁变淳风堕茫吾人今复古此日得称觞髙咏灵椿句燕山暮色苍去嵗称觞后今朝重过庭将军不好武宅相旧明经拙宦供行乐忠臣见典型北堂多竹石嵗晚亦青青
　　示张源
　　堂髙余庆在道重鲁斋传洗眼名家后惊心大学年白头负风鍳青佩见时贤明日鹿门隠须君拜我前
　　哀徐生
　　去嵗登髙句霜枫秋几多东篱成恶防西郭动悲歌天道怜渠在吾文奈尔何送君红树下风叶尚吟哦【生且死求予铭为不朽计东蓠事见撃壌集】
　　乌库哩显之母夫人挽章
　　冠帔金源旧门阑戚里荣鹤悲人世短铜泣露槃轻往事惊波去新坟宿草生乌啼原上树霜月有余清
　　侍其提学哀挽
　　初逺过庭训择隣得子贤春风浑一月恩制欲三年步武思犹在头颅愧所怜念亲仍感旧欲语泪如泉
　　名医张国纲挽卷
　　良医不出戸真隠要逃名宿草今如此春风宛若生一囊三世药两子万籯金平昔忧多病懐贤倍有情
　　刘仲文挽章【幷序】
　　仲文名郁析州蒲隂人少从事毫府军谢病归杜门不出以春秋左氏学为业所居里名黄台因以为号后仕亰师为将仕郎年六十余命酌赋诗而终子元今为太常奉礼郎
　　楚塞十年役黄台一室春从军有何乐学道不知贫生子为名士居乡称善人死生无所恨今古一邱尘
　　感事
　　间气来西极逢时称世贤学随人望尽家要后生传魏野赤松句尧夫乐社篇卜隣【阙】　　闻讣重凄然
　　赠答徐生
　　三年不窥牖城府有山深于道无少得多君肯见临一杯上池饮千古水仙音为子终宵话相期劳寸心
　　七言律诗【三十二首】
　　晨坐
　　共笑龛中坐巳痴环堂灯火诵声迟人才兴替世所系缻水温凉天可知差徤毎因多病后一寒偏怯欲明时三年马队成何事采菊南山旧有期
　　与客防饮野亭
　　遥岑一碧淡相依野态行云共意迟多病留侯寜复伟长身诸葛但如痴相思千里尊酒尽永啸一声小鸟愁风袖翩翩似何处青林西北雨来时
　　过徐桥
　　老岸石栏曙色分只疑身是入山云十年徃事不囬顾百里清泉如可闻人世谁教有长踟坤灵终亦化尘氛兴亡更遣陂塘在几欲悲謌酒未醺
　　白沟
　　宝符藏山自可攻儿孙谁是出羣防幽燕不照中天月豊沛空歌海内风赵普元无四方志澶渊堪笑百年功白沟移向江淮去止罪宣一和恐未公
　　过东安赵宋先莹
　　五季风烟惨昼霾渠儿有志亦雄哉累朝禅防皆虚噐千古黄袍又厉阶文物汉唐今巳尽史编南北更堪哀荒坟一品知何处犹遣石麟草半埋
　　过东安
　　干戈天亦厌纷纷豪圣千年共几君太祖无心亦徒说吾儿有志更谁云悲歌莫管千秋后王气应无一品坟今古区区等如此五陵哀雁入秋云
　　登武遂城
　　神州英气鬰髙寒臂断争教不再连千古伤心有开运几人临死问幽燕平生卧榻今如此百万私钱亦可怜咫尺白沟巳南北区区铜马为谁坚
　　登中山城
　　黄金一夕冷如镔刘项萧然恐未真世事恶盈应有数天心拨乱岂无人陵迁谷变横流地卵覆巢倾死节臣毛髦诸孙生气在九原精爽凛犹新【予曽伯祖奉议府君贞祐初死节中山而举族没焉】
　　望易京
　　乱山西下鬰岧嶤还我燕南避世謡天作髙秋何索漠云生故垒自飘萧谁教神器归羣盗只见今人泣夲朝莫怪风雷有余怒田畴英烈未全消
　　七月九日徃雄州
　　秋声浩荡动晴云感慨悲歌气尚存洒落防模余显徳承平文物记金源生存华屋今焦土忠孝遗风自一门白髪相逢防人在苍烟乔木易黄昬
　　武阳故台
　　仁义徒令此舌存辙环初不捄纷纷天公欲为秦汉计野色更无燕赵分满眼兵尘余故垒一声樵唱入秋云拟乘碣石观沧海易水东流去不闻
　　乡先生汉韩太傅婴墓
　　章句区区老益坚百年轲死巳无传四诗今并毛公废三防聊存董相贤祀典曽闻郷社在荒坟重为里人怜弦歌燕赵今谁见髙咏周南独慨然
　　定兴文庙枯杏复花其尹求诗【吾县奉议府君故治】
　　手泽天教桧叶存穷郷枯朽亦霑恩敢将吾道论荣悴且喜甘棠见子孙但使儒林有根柢防防寒谷变春温题诗当作诸公唱百里东州又故园
　　宿华阳台
　　石径盘盘拥乱霞云间鸡犬是谁家空山月出人境失髙树露凉秋气加蜀道青天休种杞武陵流水漫寻花太行东北三千里尽借晴岚染鬓华
　　又
　　夙志经纶尚未乖消人闲去只蓬菜龙门正要书堂在天柱谁分户帖来云外乆迟黄鹤至梦中曽采紫芝囬秋风何日飞来得重勉移家载酒醅
　　饮闻鸡台
　　出门人事厌纷纷春色三分已二分十歩离山九囬顾一杯到手百无闻苍茫天地有如此磊落古今何独君欲向荒台问遗迹水明沙浦只行云
　　宿乡僧致公房
　　倦客归来借夕眠偶因相敬识君贤常思有酒邀陶令每愧无衣谢大颠谓畅墨名聊泛应论周隂助岂诚然平生亲切冠巾语欲发还休亦可怜
　　九月晦日过镇州宿赵徴士皇极道庵
　　惨酷奸讹祸世亲翕张那复见真淳蔵来六终留殻调中狙三巳自尘符药真能度襄俗樵渔却恐有幽人摩挲石刻皆名笔庭下寒花不似春【道庵取象蔵六】
　　宿赵山人房有懐
　　书劔南游气吐蜺归来华髪首难低江山应识千年鹤豪杰空惭半夜鸡物外有天蔵太古人间无地种丹荑相思日暮一杯酒望断碧云何处栖
　　宿龙宫
　　拟欲题诗赠白云且倾浊酒洗尘氛闲将谈笑论当世郤喜称呼是隠君天柱旧曽分户帖神林今又有移文夜深长铗悲歌罢此曲山灵恐未闻
　　玉乳峯
　　乱山如拥欲争先惟许孤峯入马鞭旧见劔光曽犯斗谁教箭筈亦通天只应絶顶千年石中有齐州九防烟安得凌风乗此去东游沧海防桑田
　　洪元宫【明日拟到天城】
　　树边平野接晴霞脚底清江走白沙方外道人留客住门前尘世倩山遮自惭烂赏无多暇更有行窝第二家烟雨两坡皆古木兴来便作上天槎
　　唐张忠孝山亭故基
　　断碑藩镇记当时杯酒谈兵少牧之山色何曽间今昔人才初不限华夷水波风起心犹壮木杪秋生鬓巳知莫更候云台上望武阳禾黍亦离离
　　双清空堂遗趾
　　心逺由来地自偏若分心迹已非贤结庐人境元无害跨鹤扬州更两全石顶经龛有随处山中学舘竟何年马头果要为初祖拟问西岩借一防
　　张氏西园
　　水府生烟晚更苍翠隂含雨暗生凉人间岂有赤松子天上应无绿野堂一日平原惊客散千年郭隗又台荒谁教老树夕阳在留与慿栏遣兴长
　　贾氏溪堂
　　澹澹春波逺更宜邱山华屋搃成非来今徃古年华在厚地髙天人力微世上红尘无此客杯中明月有清辉燕南盛事君须记曽为东湖尽醉归
　　憇谒山寺
　　石田霜落晚萧骚一径禅扃亦自髙九万里风安税驾三千世界等秋毫山哀自苦天相罩秋老不禁诗太豪西望双龙有髙隠结庵终拟近林臯
　　防饮北山
　　相逢相饮莫相违往事纷纷何足悲别后几经沧海浅归来岂止昔人非此山变灭终如我后防登临知与谁今古区区等如此不须辛苦叹斜晖
　　暮春山防
　　万山傍绕翠争新两涧平分月有邻木杪柴関如防尽松隂苔径欲凝尘浮云栁絮人间世流水桃花物外春杯酒狂歌极浩荡野烟晴树望中匀
　　春日防山
　　川气迎晴澹作春泉声招客浩如神随时俯仰有鱼鸟乗兴徃来无主宾碧水白鸥心共徃浮云苍狗态谁真平生经济程夫子年少防山意己新【不是吾儒本经济等闲□肯出山朱明道少作也】
　　西山雅防
　　山色旧无今日浓雅期新得与君同胷栗霁月千年后尊酒春风一月中静里乾坤无彼此眼中花栁各青红髙情乆巳忘琴了谁管残阳迭去鸿
　　水北道舘
　　会从气朗防春朝始信兰亭水石遥物外壶公能避世山中巢父不知尧波闲明月随吾取松上白云如见招晓策重来有成约无妨谈易对渔樵














　　静修集卷十五
　　钦定四库全书
　　静修集卷十六　　　　　　元　刘因　撰七言律诗【五十九首】
　　有懐
　　百年身世付秋毫万里云霄有羽毛楼上诗成山欲动眼中人去气谁豪崔嵬自可兄呼石憔悴直须仆命骚尊酒论文复何日西风迢逓暮鸿髙
　　九日客至
　　有人车马访紫桑怪见寒花满意黄莫对西山谈世事试将华髪照沧浪渊明不与白莲社程子犹怜緑野堂他日燕南话耆旧此囬风味亦难忘
　　除夕
　　莫道春风室罄悬试看孤影伴頺然浮云往事空千变清镜明朝又一年头上无防系白日胷中有石补青天几时能了西山约六角黄牛二顷田
　　秋夜
　　巳喜山深称野情每惭无物慰诸生人贪日课不时睡鸡为诵音长早鸣病后端居信张咏静中未发有延平谁知今日絶弦意却恐人间知此声
　　又
　　坐困沉思强起行虚庭凉露下无声为尔寂寂人莫笑不肯碌碌君何成万古兴亡天亦老百年身世夜难明情知不为学仙去也欲蓬瀛寄此生
　　新厯
　　山家厯日年年有林鸟园花报四时建戌预求寻药月逢辰要及种瓜期胷中尧典二三册梦里豳风第一诗余韵千年宛如在晴牕卷卷不胜悲
　　偶成
　　自觉筋骸老渐顽曽经坚脊度危闗清霜烈日留身后秀气春风满座间后有頽波知底柱莫教秋色避南山云鹏税驾今无地羡杀江鸥尽日闲
　　放謌
　　莫道人生能几何金银宫阙亦无多垂杨流水轻风里碧落银河暮雨过天地此身真逆旅云山到处是行窝九原唤起尧天老我举一杯君试歌
　　野兴
　　得意江山入酒尊乾坤英气未沉沦莫思世事兼身事不薄今人爱古人明月清风无尽藏野花啼鸟一般春客来惟说烟霞好只恐先生醉后嗔
　　秋郊
　　行过青林径欲还谁家茅屋在林间云初涌出半含雨风渐吹开微露山世味尝来知懒贵物华老尽觉秋闻天教胜境为诗敌未许幽人穏闭闗
　　西湖
　　水窦深藏十畆烟卖书真欲买鱼船数椽破屋巳自足四海虚名良可怜醉后不知清露下兴来拟共白鸥眠濂溪谩有当年志老去而今只爱莲
　　对菊
　　迂疎不办一身谋髩髪空添四海忧画本流民今复见诗家逃屋为谁留黄茅安得千间厦白布空歌万里裘政有南风曲中意可能独醉菊花秋
　　悯旱
　　农夫防云泪亦干灵湫谁信欲生烟万金良药汗犹出一寸丹心天可旋未便无食思乐土不禁忧国愿丰年为瞻河汉中霄起独对残灯理断编
　　城楼待雨
　　雨入江楼势欲吞雷轰何止语难闻未忧彼岸将为壑只恐吾山尽化云风伯为谁能却敌物华依旧叹如焚百年人事今如此猛拍阑杆怨夕曛
　　溪光亭防雨
　　万山齐拥白烟来木杪先声失怒雷海岳奔崩换毛骨乾坤收敛入胚胎龙公所蕴有如此尘世一清何壮哉坐防神功空束手夕阳华髪对苍苔
　　积雨
　　万象何为入杳悬知物外自髙明前年忧旱有今嵗半月闭门如一生捧日谩劳中夜梦补天谁识寸心诚隂云政使髙千丈坐爱鱼头恐未平
　　秋霖
　　春旱泥仓恐谩传谁从得雨得豊年麻衣有垢供秋藓土锉无文换晓烟果为松薪禁明月真教斥卤变桑田胸中几许晴霓在四海霖霪独慨然
　　次韵闵雨
　　巳酉丰凶不偶然今年千里土生烟梦游乐国每嫌觉【阙】见仙云犹酷怜毕竟蛟龙思得雨何劳虮虱谩呼天山人万虑消磨尽惟有忧农阻静便
　　癸酉大雨次人韵
　　黒风吹海入天瓢谁信银河直下潮浑沌只疑还太古规模应欲复唐尧衣冠半夜方孤坐尘溷千年共一漂且喜开帘见白日不须陇畆问秋苗
　　海南鸟
　　越鸟羣飞朔漠滨气机千古见真纯纥干风景今如此故国园林亦暮春精卫有情啣太华杜防无血到天津声声觧堕金铜泪未信呉儿是木人
　　白海青【一名玉爪骏】
　　扶余玉爪旧曽闻青鸟犹霑海气昏掌上风标有如此眼中神骏更怜君平芜未洒头鵞血春水谁开猎骑门过鴈昏鸦莫囬首霜拳髙兴在空云
　　爆栗
　　山家爱客夜留连奋发惊闻一栗先凿窍谁言无浑沌防丸今喜得天全香甘合用金瓯选冷淡那容玉版禅囬首燕秦几陵谷眼中繁冨竟何年【近世山家避栗税往往伐去】
　　醉梨
　　白雪春香洗未残霜谁遣冻成团涞封圎颗盘増滑蜜和浓浆齿避寒緑蚁从今忘病渇金花无地着余酸快人风味依然在莫作寻常软熟防
　　饮江汉白
　　髙亭饮兴动江山为卷滩声入座间糟麯真能醸沧海鱼龙直恐尽神姧防流谩说葡萄暧仙国曽分玉液悭闻道兵尘埋楚甸一杯谁与洗愁顔
　　蔷薇酒
　　顔色酴醿茉莉香琉璃到手防须尝一杯沧海泡成幻万古花庵醉有乡凉冷倂收天水碧轻浮犹带女真黄锦囊尽贮春风在别是仙家不老方【服食家有饵蔷嶶法】
　　黄精地黄合醸甚佳名以地仙酒
　　仙家名品对嵳峩谁信幽人用物多酒面白云招我在杯中华髪奈君何西山秀气斸欲尽易水寒声醸亦和未望天行至千嵗举觞当和紫阳歌【云卧天行非予敢议守一处和千二百嵗晦翁调息箴也】
　　玉柱双清香
　　二气元从太极分浮风起灭见来真白虹贯日豪华散底柱中流意象新方寸有灵大块头颅无物隔苍旻蓝田万顷烟生玉未办晴窓半穂春【心无外体无间吾黄炉铭也】
　　玉簪
　　花中氷雪避秋阳月底隂隂鎻暗香玉瘦每忧和露滴心清惟恨有丝长且留宛转围沉水莫遣聮翩入粉囊只许幽人太相似苍苔疏雨北窓凉
　　反垂栁短吟
　　偃蹇髙松雪谩飞最怜憔悴緑杨枝青丝曽识莺声软黄叶俄惊马足迟有分只偷春色早无心要结嵗寒知不应得东风力更与行人管别离
　　次韵刘尚书尊号礼成
　　万姓瞻天仰泰阶老人星现五云开混同直拟千年论积累无从百世来含哺岂能逃帝力有根无不待春雷举头日近长安逺葵藿倾心即夀杯
　　答或者以所注孙子见示【二首】
　　学术兵农岂尽无规模如此亦区区权书不免増多口覇论谁教混一涂亲手申韩如果有许身管乐未全诬千秋万古中庸在留与横渠作后圗【晁公武读书志有横渠少年注尉缭子一卷】
　　谁遣欧阳笔有神微词端不赦尧臣樵夫见笑寕无媿童子羞称亦可人但得躬畊全性命犹胜偏覇在风尘篘荛一语宜深听楼上元龙且莫嗔
　　次韵答范阳郭生
　　黙坐谁窥乐境深无弦初不用知音曲肱睡起亦何事防月归来徒自吟多媿寄书勤访道未嫌倾盖即论心西山百里平如桉欲认东州烟雨侵
　　次韵答赵君玉
　　万古西山翠不休一庵今在白云头开轩招月淡相对倚杖听泉清可收巳喜凌空有髙兴岂知卧病阻同游南湖灯火十年梦旧好何时得重脩【来诗有千嵓万壑春风动安得凌空访静修之句故及之】
　　传彦和夀予诗以韵答
　　遯世今成壁立山伤时时复井生澜希夷老不留张咏康节初曽笑谢安嵗月妬人双鬓老江山分我一杯欢因君唤起扁舟兴拟画临流白防闲
　　次韵答王之才见寄
　　潇潇霜叶打窓疏耿耿寒灯伴独居乡议谩评康节僻后贤方识子云书诗成巳破三缄戒臂穏因思九折初明日相望在何处青山佳处即吾庐
　　次韵答张梦符
　　癯然一榻卧成痕多病人疎自古云执别三年犹念我开缄千里若逢君家声旧仰辽东鹤才望今称冀北羣每忆琴尊前日雅几廽搔首赋停云
　　寄张之杰
　　便拟庭闱捧檄过直须随俗苦扬波一瓢有乐谁云细三釡无欢亦谩多战国遗风余管乐南朝清议尚王何见人时様知吾拙独诵沧浪太古歌
　　寄彦通
　　青刍白饭思悠然灯火山亭暮雨前不意相思浑百里直教一别动经年乆甘分席樵夫下敢望过门长者先自是烟霞爱招客可无佳句助清妍
　　示彩鳞
　　相思拟话百年情灯火直须几彻明继志未论班氏史隆师何用郑公名人间忠孝寕无责学术渊源先有盟欲寄君诗仍感泣野夫能有几门生
　　示有寄
　　南隣新脍北邻醅莫忘莲湖旧钓台根底自宜留故土熖中真见有寒灰短长无就相形看消息当从既往推遥想西城共登眺水光山色亦悠哉
　　付阿山诵
　　十畆荒田不自耕半空楼观几时成人因遇困方言命我为求竒反防名此去要知灯是火向来空指鴈为新诗铭在山童口百过髙歌告乃兄
　　送董巨济寻亲
　　花绕东隣竹马鞭春随西舍板舆肩白云尚在栖迟地防服俄惊喜惧年樵防定知生处乐儿孙多向老来怜阿翁别后还家梦比拟思亲恐未偏
　　送人官浙西
　　江海十年几战酣刼灰飞尽到畊蚕乱离文物想犹在凋弊徴科恐未堪眼底兴亡即今古胷中形胜欠东南因君渐有扁舟兴伫待清风洗瘴岚
　　送人官呉中
　　天彻藩篱要混通古来佳丽数吴中送君如对秋风起恨我不随江水东五瘴何妨乡土异孤云须念母心同画图留取风烟防莫趂幷刀一剪空
　　张仲贤宣慰淮东过余山中临别赠诗庸见定交之意云
　　昨夜相逢终夕话今朝送别百年情世縁尽付禅心在官况倂随诗境清此日捄焚犹有望他年勇退岂无盟知君苦爱希夷老莫厌山深不寄声
　　郭太守提举松江
　　蔡公声望动江东应识头颅肖外翁陵谷初经新化日莼鲈不似旧秋风防云正要忘忧计避瘴无如寡欲功万里呉松慿寄语幷刀明日试胷中
　　赠韩道人
　　积学输君气禀真胸中鹏赋自凌云灵砂换骨知何物道箓防心亦谩云铜泣露槃经几见鹤言华表竟谁闻风流大父承平事頼有当年李少君【韩及识余先大父今百三嵗矣】
　　赠司马道人
　　仙界清凉亦陆沉风流儒素渺难寻白云自解留佳客青帔端能烁壮心知己未论鹏鸟赋移人先聴水仙琴野夫近有南来兴乞我庵前十畆隂【司马氏陵川名家陵川或谓清凉境界】
　　赠赵丈八十诗【幷序】
　　赵文字泽民金义宗初年应科中天律下第一授商州知法寻除左部检法迁新息令北渡客顺天中统初擢为左三部司正致仕景州判官为人乐易寡黙尝与先人同应真定宣抚司辟召故予以父执事之今年八十余里人好事者荣其夀诸公为赋诗而求余倡焉
　　律学専门自可疑更从报施论心期干戈留在三章法松菊归来两鬓丝世通家惟此老百年涉世亦吾师平生办作耆英序惭媿胸中夀域碑
　　都山刘丈九十诗卷
　　感事还悲负米身此生无复九龄亲干戈谁共知年喜天地犹全爱日真只拟商顔亦秦土岂期唐水尚尧民胸中夀域平生在开卷题诗觉有神
　　訾相士诗卷
　　形声感物即天成善恶因心有相生人事百年随反覆天容一日几隂晴仆夫茗椀何妨共厮役王门未可轻不向訾家洲上醉胸中风鍳恐难平
　　题赠郄道人诗卷
　　开卷烟霞着莫人紫芝瑶草忆芳尊法筵古礼存三代野服遗风见一痕唐水尧山犹乐国葛洪张果有仙村何时辇母东隣了老妇烹茶自应门
　　哭申也
　　悲来思汝不可置挥泪问余何所悲青欲出蓝今遽尔白能受采复谁期粥杯屡进知君笃药褁亲尝岂我欺从此尘编只独理不堪灯火夜凉时
　　哭王之才编脩
　　草草离觞记去年谁知此别是终天传虽成癖今安用史未为荣应自怜四座髙谈宛犹在一经白首竟无传交朋日与来书少不过西州亦然
　　千户乔侯挽诗卷
　　拱木秋声尚凛然平生乡国愧幽燕千家聚落即山砦四海牢笼勑勒天龙虎风云空一梦闗河形势记当年重侯累将应须念创立艰难亦可怜
　　孙沁州哀挽
　　惊防哀诔为君伤一面十年不易忘秦府旧称天下选燕人元有北方强平生豪气余邱土寤寐神交只月梁闻说条陈有遗草承家洗眼防髯郎













　　静修集卷十六
　　钦定四库全书
　　静修集卷十七　　　　　　元　刘因　撰五言絶句【十五首】
　　偶成
　　梦回闻雨声忽觉是风叶问余何以知仰见梁间月
　　偶书【二首】
　　累累山下塜渺渺岭头云嵗晚不归去笙鹤应望君昨日宋人苗今日牛山木寄语芒芒人管取牛羊收
　　明珠穴
　　山从何处裂珠去谁当还余光烂犹在照我方寸间
　　盆池
　　有月渐秋影无风生小波澄心一相对今夜兴如何
　　溪桥步月圗
　　山中有幽人独步溪桥月莫问兴如何披圗亦清絶
　　出花
　　下石緑珠井炙面昭君村坐令宜花地亦复愁移根
　　史处士挽章
　　平昔未相识几回曽寄声今朝闻谢世便有故人情
　　春露亭书
　　老树含春容寒泉动幽响念彼山中人风露恣清赏
　　观石佛有感
　　明月云如洗白露春自生石邉有枯木风至亦知鸣
　　吕洞宾画像
　　微茫洞庭晓潇洒昆仑秋海蟾生碧天相从何处游
　　絶句
　　溪童出门望鸥鹭满空下江水淡无情尽是忘机者
　　鴈圗
　　梦廻烟水寒鸿鴈惊不起道人心又间相忘有如此
　　商方爵
　　商爵既云古那堪形更竒不宜燕市酒雅称野夫诗
　　箕盘
　　不作瓮商舞休停饼氏歌执筹仍蔽帘辛苦欲如何
　　七言絶句【七十一首】
　　顔曽【二首】
　　阳光浩荡敛秋容隂景深沈暖渐融万古顔曽留意象洪炉春满圣门风
　　剪氷成雪旧知氷搏雪成氷见未曽到底春风同一贯要从此地识顔曽【顔愚德曽鲁质】
　　杂诗【五首】
　　老兔雏鸡自有春壶氷澈底照来真驴鸣毕竟渠皆听解识天机得几人
　　水华庭草思悠然风月濂溪有正传二十四年成主簿已知随栁过前川
　　天教观物作闲人不是偷安故隠沦要识邵家风月兴一般花鸟华山春
　　寒气常侵一半春诗家道軆说来真不教晓入雄鸡口谁唤南窓打睡人
　　汤鼎石坛老眼亲隂阳谁见屈中伸年来倂识顔家乐十月天教荠麦春
　　癸酉新居杂诗【九首】
　　一时賔主记从容万古风流在洛中未敢空中望康节且从实地学温公
　　邢恕无端尚可优朱王那肯复苏讐程门万古春风在百草千花得自由
　　野店襕衫盖世雄徂徕几杖列儿童平生自恨无师友千古空闻圯下风
　　一语希文铸大儒太山才了又横渠纷纷诸子灯前寝未管春风朽木苏
　　乐事相闗禽对语生香不断树交春程家若要观生意却恐鸢鱼画不真
　　野色更无山隔断天光直与水相通不须中夜深思省卧我髙楼霁雨中
　　牛山昨日恨相忘今日齐苗苦未长防待明年新雨足功夫留着防牛羊
　　投诗厠里纷纷口置笔藩间苦苦心千古髙风一瓢饮不从文字得知音
　　仲舒不草汉三防韩愈欲成唐一经三百年来麟未泣不知编简向谁青
　　道境
　　道境相防满面春平生心事数来真南山正在悠然处未肯囘头错应人
　　漫题
　　乾坤未觉化机停世态难逃醉里醒共见白云又苍狗岂知蜾臝即螟蛉
　　漫记【四首】
　　天幙髙悬两部蛙水光山色照黄家忘情未便真忘得忆竹栽芦强自夸
　　我自无行便是藏更将何物要韬光东皋幸有牛溪在郤向长安说醉乡
　　百钱破釡发长叹一局赢棋为解顔扰扰自无安脚处几人打透利名闗【透得利名闗便是小歇豦见赵显卿手简】
　　应物何尝累我真禅家怖死强忘身昨朝一读雍行録却笑当年堕甑人
　　感兴【七首】
　　江山心境尽风神弧矢襟期记此身说与求田田舍叟遨游何必故乡春
　　优游千古祸成胎冷雨疏烟拨不开却喜夷吾成覇业又思汉武亦英材
　　天理胸中霁欲流黄浮眉宇酒浮瓯生香似见花交树引得游蜂舞不休
　　霜落江湖水太清岩岩山色欲秋争争如一觉南窓睡门外春风草自荣
　　功名借口为苍生唐汉英风未易轻千载兴亡舒卷了区区勲业亦何成
　　断简残编絶赏音谁从百链见真金龙门千古遗歌后更觉良工独苦心
　　按剑无人诛武后斵棺终恨贷朱梁一杯爽气迎秋隼何处云山是致堂
　　书事【五首】
　　当年一线魏瓠穿直到横流破国年草满金陵谁种下天津桥畔听啼防
　　卧榻而今又属谁江南回首见旌旗路人遥指降王道好似周家七嵗儿
　　朱张遗学有经纶不是清谈误世人白首归来防同舘儒冠争防宋师臣
　　风节南朝苦不伸泝流直要到昆仑世宗一死千年欠此是黄河防上津
　　唱彻芙蓉花正开新声又听采茶哀秋风叶落踏歌起巳觉江南席卷来
　　试笔
　　眼花不见羲之俗口快争言杜甫村拟欲凿山藏此笔髙情千古约重论
　　读史
　　中才随世就功名恰似焦桐爨下鸣到底中郎唯两耳人间多少不平声
　　读史谩题
　　眼底权奸汉室空伯喈文举亦才雄王畿庙号闗何事亦在区区论建中
　　梁甫吟
　　功名且就汉庭多毕竟曺暪累我何防上千年英气在有人梁甫正髙謌
　　写真诗卷【三首】
　　龙祠岳庙尽冠巾雨露何闗土木身不是二程穷物理谁从一髪辨天真
　　彼此相悬一髪邉圣贤庙貌几千年周郊自有圜丘在莫道金人便是天
　　共说云雷起画龙声容谁道影堂空含糊若信俗儒论已落三家僣礼中
　　曽防扇头【二首】
　　晋楚英雄管晏才当时真眼尚谁开狂生擕着鲁儿子独向舞雩风下来
　　独向舞雩风下来坐忘门外欲生苔归时过着顔家巷说与城南华正开
　　燕居图
　　伊川门外雪盈尺茂叔窓前草不除要识唐虞垂拱意春风元在仲尼居
　　尧民圗
　　皋夔遗像凛犹存更比凌烟意气真但使尊前有如此不惭只作许东隣
　　许由弃瓢圗
　　人间洪水正横波堂上南风入浩歌两耳区区无着处一瓢孰与万几多
　　夷皓
　　万古人心自有尧直教夷皓怨难消慿谁移去安归叹换作康衢击壌謡
　　莲圗
　　约莲香上翠盘四灵长向画中防题诗记我千年恨风月无声洛水寒
　　画李渤聮德髙蹈圗【五首】
　　方寸无穷皦皦天岂惟毛髪要归全临终一听曽元语愈叹黔娄有妇贤
　　天意行藏我自知区区猿鹤亦何为室无莱妇君休恨免使狂歌诮仲尼
　　江湖魏阙有心期莫怪先生起太迟寄谢移书韩博士山妻元不解啼饥
　　诸生课罢防烟霞纺绩乗闲为煮茶白鹿髙风有谁继草堂贫女晦庵家
　　万里江鸥不易驯百年我爱隠君秦归来匹妇休相笑老眼真能混世尘
　　幽人图【二首】
　　无媒路迳草萧萧山鬼脩篁梦转遥手撚幽香意何逺为谁终日面岧嶤
　　涧响无心和考槃云容有意近长安野猿窥破中宵梦却恐山灵不易谩
　　髙卧圗
　　万里青山卧平地世间何物是元龙无人说与刘徳君在青山第几重
　　华山图
　　水墨惊看太华苍梦中千载果难忘三峰虽乞希夷了应许刘郎典睡乡
　　孙尚书家山水卷【三首】
　　扁舟老树傍苍崖好似今秋雪岭廻试问黄尘山下渡几人曽为防山来
　　诸公乆矣笑吾贪是处云山欲结庵只有皇卿解赀助画山须画静修龛【谓皇甫安国】
　　画圗题品代移文寄谢神州老使君欲乞龙山恐孤絶南州隆虑且平分
　　郭氏家山圗
　　鹿门烟影接隆中翁媪通家社酒红只有山童最神骏旧曽床下拜厐公
　　云山晚景圗
　　天机浓淡出岩姿夣境风云入壮思画里青山照白髪行藏浑似倚楼时
　　春云出谷横披
　　笔底天机几许深云容直欲见无心苦心只许时人防不为题诗亦未寻
　　秋山平逺圗
　　南山千古一悠然误落闗仝笔意邉急着新诗欲收领巳从惨憺失天全
　　郭熈山水卷
　　嵓姿秋意淡无烟影天机灭没邉更防山翁掩书坐只应人境两翛然
　　李伯时马
　　足不能行气自驰天机深处几人知世间无物能形此除我南窓兀坐时
　　祖愚庵家藏画册二【二首】
　　败荷野鸭
　　画里潇湘自要秋诗家野鸭谩多愁试防翠减红销处好称江清月冷舟
　　风栁牧牛
　　逺意升平画不胜牛邉烟树渺层层前头恐有桃林路百唤溪童不解譍
　　题理宗诗卷后
　　巳未天王自出师眼前兴废想当时临江酾酒男儿事谁向深宫正赋诗
　　里社图【二首】
　　赋薄徭轻复有秋天恩帝力为谁优老盆醉杀村夫子尽道今年好社头
　　乱后疲民气未苏荒烟破屋半榛芜平生心事羲皇上回首相防是画圗













　　静修集卷十七
　　钦定四库全书
　　静修集卷十八　　　　　　元　刘因　撰七言絶句【六十一首】
　　新居
　　万事休闗百病身书囊药裹最相亲年来爱与渔樵话恐有无心失位人
　　偶书
　　平生积学连城壁万古虚名众口金午睡觉来门巷静雨晴风细鸽笙鸣
　　昼睡
　　世事悠悠莫谩惊直消鼻息几雷鸣髙松似防幽人意也学枕上声
　　睡起
　　晚醉城南不记回虚檐髙枕籍莓苔酒醒意萧萧在应是前山送雨来
　　客来
　　老懒相逢口倦开山城无酒慰徘家僮使惯知人意豫设棋枰待客来
　　对棋
　　直钓风流人素琴也应似我对棋心道人本是忘机者信手拈来意自
　　题树上
　　不脱蓑衣晒网囘芒鞋随意趂苍苔忽闻人语还私笑林外谁呼学士来
　　名吾山亭
　　平生心事与山亲不忍称呼作此君亭自属君山属我四时风景要平分
　　忆饮山亭
　　但得酒同张野饮犹胜事对阮生论它年乞我园亭住便唤西畴下潠村
　　书田舍壁
　　里胥初过期无事营幙迟来望有年邻舍借醅留客宿土床分席枕瓜眠
　　絶句
　　今朝客为求文至昨日隣嫌借米移木枕质钱多旧帖防囊不必要新诗
　　山家
　　孟氏飬亲惟小园董生有吏索租钱留诗自媿非韩杜聊记林宗识子贤
　　山行遇雨
　　无邉暮雨暗山前天意人情岂偶然衡岳自能哀吏部嵩髙元不识伊川
　　喜雨书事【四首】
　　拍手儿童笑不休笑君前日为谁忧天公自有甘霖在未管渠侬浪白头
　　一笑黄河一度清自縁无物尽欢情今朝乆旱雨三尺消得山人酒满倾
　　坐占庭蚁战余酣一饱无功益自惭但见人人厌粱肉野夫方觉荠苗甘
　　为验隂晴防漏星要知疏宻候檐声夜来还却当时睡不脱蓑衣直到明
　　即事
　　云白天青浩不收雨晴山色欲无秋淡烟衰草闗何事落日江波空自愁
　　登楼絶句
　　倚遍阑干十二楼卷舒风景入兵筹南山自古为勍敌秋色终当让一头
　　山寺早起
　　松窓一夜逺潮生防送幽人睡失眀梦觉不知春巳去半帘红雨落无声
　　万夀宫馆舍
　　来时残雪防征衣落尽庭花尚未归梦里不知身尚病春衫归路马如飞
　　答问目执其两端章
　　不是黄河且勿论只从河水覔通津西至昆仑东至海从头一一认来真
　　次人韵【二首】
　　花落归根恐未真又从硕果强寻春都观里桃千树谁是前身与后身
　　桃花结子更生孙千树都作好春若遇禅家说生死桃根拈与爨头新
　　狂生
　　放旷无端更自神豪夸欺世语谁真如何老阮无情甚不愿儿郎作大人
　　蠢斋
　　莫倚蠢愚遂自疏保身须要畏刑书头邉既有儒冠在谁为斋名赦得渠
　　勉斋
　　万迳千蹊各自分北辕适越亦徒勤勉斋究竟将何勉不认途真恐误君
　　疎斋
　　漫浪随时取自更要从僻【阙】到无名疎斋未便常为主月旦明朝有后评
　　眼前万事先天图人力那容巧有余看尽四傍文理宻环中空濶却如初
　　寒食
　　执绥犹恐堕危倾感帨尨还损静贞欲防人间家道正重门深闭过清明
　　夜坐即席分赋灯花缾声
　　眉间正有喜千丈眼底消灯一华我自无忧安得喜不须开向野人家
　　万丈潮头落晚江一缾收拾入秋牕宫商不在人间世鼻息雷鸣未肯降
　　纸帐
　　闲中今古道中身静里乾坤梦里神放下蒲团闲打坐纸帘和月一壶春
　　谢处士载月圗
　　扁舟西子五湖过谢客西风两鬓皤一种清江明月底慿君试问夜如何
　　昭君扇头
　　武皇重色思倾国赵氏承恩亦乱宫自售悬知非静女汉家当论画师功
　　不忍纷纷丑女颦百年孤愤汉宫春一身去国名千古多少名臣学妇人
　　僧惠崇栁防游鵞圗
　　河堤烟草栁隂匀舒雁羣游意自驯此是吾乡旧风景画中相见亦情亲
　　题孙氏永慕圗【尽其家山先垅所在】
　　游宦恐忘邱垅念披圗如对白云孤平生画卷防多少防爱孙家永慕圗
　　陶母剪髪横披
　　剪髪英明子可知披圗三叹泪双垂阿娘襟量如陶母争信痴儿到老痴
　　跋遗山墨迹
　　晚生恨不识遗山每诵歌诗必慨然遗墨数篇君惜取汪家叅校有他年
　　王君愿纵私属诗卷
　　共赋人形覆载间忍教牛马与同栏人情比比王褒约毁劵如君亦自难
　　朱孝子割股诗卷
　　捄本枝亦可怜粉身争忍欲崩天诗书明日良心在应对疮痕一然
　　便律韩文恐太偏狂童十嵗亦堪怜偶从徳色耰锄防重为朱郎赋此篇
　　陈雄州止善堂诗卷
　　久被邦君抚养慈野人无路识风姿愿将明日甘棠咏用续诸公止善诗
　　王治中请蠲免回
　　都南连嵗水为灾轮挽区区亦可哀惊见流民行复止传闻昨日治中来
　　贺防侯举次儿子
　　相国当年病且贫乗除天理暗中存青青后乐堂前树又见防泉第二孙
　　长卿儿子阿延百晬【二首】
　　老年生子吾所愿所愿常推欲及人但愿无灾保家外一生长作太平民
　　和子新年亦解狂诗中名姓莫相忘通家防有西山约合喜譍门共父长
　　答友人见寄
　　两首新诗寄草堂一诗曽许卜隣墙白云巳领归来约只恐山灵不解忘
　　寄毛得义
　　白沙翠竹北比隣梦想南湖老聘君遥忆郡楼风景好几时同防暮山云
　　寄杨晋州【二首】
　　曽是吾乡旧幕官秋风碧水记红莲而今却忆当时事回首惊防二十年
　　南州选举数三杨中统衣冠半在亡明日朝廷访耆旧不应白首尚为郎
　　郝生知林州
　　到处云山是我诗不愁无物慰相思只从隆虑烟霞色领取幽人笑傲姿
　　送琴客还池州【五首】
　　江左衣冠自昔闻紫阳遗学竟谁真抱琴为向山中听林下寒栖恐有人
　　谪仙胸次九芙蓉又落人间刼火中浦思山哀天不管为弦五曲和松风
　　过手春风不见痕曲中悲壮宛犹闻明朝无限空山夜月白风清觉少君
　　人物翩翩美少年不应心事只挥弦书中名理琴中趣更有归鸿目外天
　　日暮江东有所思未须千里寄吾诗但防西北浮云尽是我倚楼闲望时
　　送新安田尹
　　扁舟屡访南溪老惊见田侯拜下风一遇盖公能北面爱君心与故人同
　　朱君挽章
　　送曽求薤露辞一家风树众人悲十年不废当时念笃孝如君亦我师
　　李临城哀挽【仲温】
　　赵郡经过二十春临城名姓旧曽闻惊防哀诔伤存没怅望恒山日暮云
　　乐府【十一首】
　　水调歌头【同诸公防饮王氏饮山亭索赋长短句仿晦翁体】
　　一诺与金重一笑对河清风花不遇真赏终古未全平前日青春归去今日尊前笑语春意满西城华鸟喜相对賔主眼俱明平生事千古意两忘情我醉眠卿且去扶我有门生窓下烟江白鸟窓外浮云苍狗未肯便寒盟从此洛阳社休厌小车行
　　念奴娇【忆仲良】
　　中原形势东南壮梦里谯城秋色万水千山收拾就一片空梁落月烟雨松楸风尘涙眼滴尽青青血平生不信人间更有离别旧约把臂燕南乘槎天上曽对河山说前日后期今日近怅望转添愁絶双阙红云三江白浪应负肝肠鉄旧游新恨一生都付长铗
　　喜迁莺【乙元日】
　　春风满面是胸中春意与春相见不醉陶然无人也笑况是一年清晏寕儿挽须学语爨妇举杯重劝道维愿贫常圎聚老常康徤二十七年世事经千变今是昨非春思花栁消尽氷霜残怨门外晓寒犹浅门上垂帘休灯花软酒香浓趂歌声试轻轻咽
　　南乡子【题外甥郭氏留畊堂壁上】
　　方寸足留畊大胜良田万顷平隂理不随陵谷变分明霜落西山满意青千载董生行鸡犬升平画不成终日相看天与我髙情身外浮云自古轻
　　二【张彦通夀】
　　窓下络车声牕外儿童课六经自种墙东新菜羙青青随分杯盘老防情千古董生行鸡犬升平画不成应笑东家刘孝子无能纵饮狂歌不治生
　　菩萨蛮【王利夫夀】
　　吾乡先友今谁徤西隣王老时相见每见忆先公音容在眼中今朝故人子为夀无多事惟愿嵗长丰年年社酒同
　　朝中措【廉公惠正议举儿子】
　　金张家世费貂蝉七叶侍中冠若就诗家攀例生儿合唤添官慿谁寄语防泉父老斗酒相欢今嵗孙枝新长甘棠消息平安
　　临江仙【防侯举次儿子】
　　四海荆州吾所爱虎贲谁似中郎子孙今拟唤甘棠添官前有例簮笏防堆床明日乃公归旧隠后园乔木苍苍青衫竹马雁成行当年防孟子应有读书堂
　　二【送王从事】
　　行色匆匆縁底事山阳梅信相催梅花香底有新醅南州今乐土得意且防杯君见太行慿寄语云间苍壁崔嵬平生遮眼厌黄埃髙楼吾有兴无惜送青来
　　西江月【送张大经】
　　留在平生落落休嗟世事滔滔青云底柱本来髙立向頽波更好一片花飞春减可堪万防红飘江华江月可怜宵莫赋招防便了
　　二【赠赵提学酒】
　　买得鸡泉新醸病中无客同斟遣人持送旅窝深呼取毛翁共饮少个散花天女维摩憔悴难禁安排走马杏花隂咫尺春风似锦
　　静修集卷十八
　　钦定四库全书
　　静集卷十九【拾遗一】　　　　元　刘因　撰
　　郭翁诗【并序】
　　翁名恩本相人少为轮扁业乱后流寓保定年今近九十矣早与其兄相失后闻其居河南老无所依翁乃三往迎之及至奉事惟谨与同寝处翁家贫素无仆御其兄卧病翁亲为浣涤厠牏其兄临终尝以遗骸归祔为托而翁亦极力以成其志郡中诸老人与翁年相若游相好者数数为予道翁行事如此予感叹不已为作是诗
　　佳木交清阴欣然动人意况闻翁之风能不有生气此翁少有兄干戈乡县异哀鸣念覊孤相思劳夣寐自誓毕此生复尔欢聚遂千里三往还竟扶篮舆至夜雨一方床春风满天地家无十岁僮百役一身寄效儿浣厠牏代妇理中馈生忘惸独忧死免道路弃闗河隔故邱走送徇归志大义今已全初心始无愧翁本不识书所知惟艺事作诗美翁贤亦以警士类
　　友善堂诗送文子周使江西
　　我昔客镇州东隣友善堂一别今十年主人髪如霜百年翰林铭许与声琅琅愧昔知君浅喜今窥汪洋暂会复逺别江山懐豫章举目见良朋胸中非故乡但忧兵乱余民气恐不扬人生贵树立事业在此方
　　李从事北上
　　在昔为赵客君方椽镇州前年从事保我为乡人留今闻当上计适值将南游区区四五年足迹无少休穷逹虽云异飘泊同覊愁
　　行家园药畦
　　极览力不任近寻情亦亲勤人良可愧生物庸非仁氛杂没畦隔洗去如游尘激流不知小因风亦生鳞羊乳生气少灵厖无闻牛防颇肥泽老马或当神薯区才数本臈粥思及邻庭前席许地可望济病身茫茫天宇间此意难重陈
　　种芋
　　借地劚深区西隣计已成虽无范阳种尚爱君子名粪壤豆萁烂南风緑云平欲知子有孙当验叶与茎饥肠日有望岁晚分杯未筑学圃亭先着种芋经欲持已试验尽令乡曲行
　　蜀葵
　　蜀葵落秋子已能成小丛如何同枝花隐隐才含红一气有先后万物谁穷通伊谁叹迟暮来此尊酒同
　　重游北溪【分韵得晖字】
　　苍黄淡野色草树含清晖林居隐葱蒨晴岚散霏微归云有真意鸣禽发天机胜处必深会轻觞岂虚挥山泉来何从北望空依依
　　呈保定诸公
　　燕垂赵际间人物荧珪璋诸侯旧賔客一郡宗贤良士穷呌知已人渇思义浆诸公且勿嗔贱子伸余狂骃防有大志早游翰墨塲八龄书草字观者如堵墙九龄与太元十二能文章遨游坟素圃期登顔孔堂远攀鲍谢驾径入曹刘乡诗探苏李髓赋薰班马香衙官賔屈宋伯仲齿卢王斯文元李徒我当拜其旁呼我刘昌谷许我参翺翔眼髙四海士儿子空奔忙俗物付脱略壮节持坚刚前年脱頴士峨峨势方飏欲求伸汨没今反堕渺茫少小婴忧患痛切摧肝肠零丁叹孤苦片影吊怆惶溺身朱墨窟人事如氷霜髙才日陵替壮志时悲伤驽骀欺赤骥鸱枭笑凤凰妾妇妬逸才浪觜谗舌长纷然生谤议锋起不可当不忍六尺躯缩项俄深藏诸公富髙义刮垢摩我光去留从所适爽气生西郎
　　七言古诗【八首】
　　送王之才赴史馆编
　　太古熈熈存太质谁为结绳防胶漆三坟五典生厉阶一前道千流出商周灏噩数千年删定尘编才半壁自从盲叟好浮夸天遣阿迁夺其笔歴代烦文愈是非凿碎名山藏不得伟哉君实集大成尔后不闻麟再泣辽金二史无人修略主英臣少顔色防书未削徒纷纷常恨天孙惜刀尺公躭史癖今史荣奸魂夜哭崔浩直善恶磊磊轩天地笔头休放波涛息贱子芜絶寂寞濵畊牧河山拾古迹悲愁忍效虞卿穷苍黄敢召台州谪中原人物有权衡玉堂谁擅才学识山东麟凤半青云燕南独占天荒隙公能一奋天下文袖手傍观甘自适
　　同仲实南湖赏莲醉中走笔
　　湓江湛寒风露凉安得置我濂溪堂香尘缥缈芙蓉裳百年得此南湖张举杯人胜境亦胜有莲以来无此香莲香随酒来诗肠得句惊起幽禽翔幽禽随人作滞态意欲和我风雩狂人间一味清到骨两足暂付吾沧浪螟蛉蜾蠃卿且去醉眼太笔云间苍
　　明逺堂赏莲醉赋
　　画堂香逺凝清秋宛如坐我南湖舟主人爱客情亦重谓我无语花应羞荷香绕笔诗自健满纸已觉清江流平生老气囬万牛为君倾倒元龙楼举杯唤起谢安石我醉不省苍生忧
　　元章论书帖
　　书家豪猛见世变寥寥钟鼎今几尘古人胸次无滞迹意外萧散余天真爱书爱画即欲死狂絶俗絶无此人臭秽功名皆一戏渠言夸矣君勿闻
　　阿寅百晬
　　南湖风鉴不多可诗中惊见阿寅名朝来抱来聚星亭神涵秋色啼古声都山张氏世有贤断崖近得唐碑铭乃翁寂寞老穷经阿敬健笔敌中勍循环元间岂终晦开物有期须一鸣老夫自任河汾教先为虚席待此生
　　友人送枳术丸
　　心胸未识黄昏汤无食何用求防榔书生但苦汤饼睡巴椒惨惨无防肠旧闻易水仙翁术緑荷包饭圆枳术南州故人持送我但欠黄云数千斛笑抚青囊时一鼓健啖何由酬此腹
　　记夣
　　天风吹云送仙槎苍麟道前牵紫霞凤凰呈舞月妃和飘飘来自金母家金母临行有竒赠玉箫璚管声清佳嘱我醒时无泄露恐世知子生喧哗明朝夣觉莫惊怪异香冉冉浮窻纱
　　又
　　眼中云物徒纷纭我一掉头殊不闻天风潇潇灯半灭忽尔云间见双阙欲吐不吐三万言雄鸡已落长庚前牀前阿鲁读鲁论到植其杖而芸田
　　杂言【二首】
　　早发髙黒口号
　　苍月瘦黒风酸枯梢老窍号空山东方未动天发黒迷途客子逥征鞍氷髯压唇防檐侧耳轮霜醉鼻尖寒中原年少燕南道功名未了黄尘老黄尘老马上神州依旧好
　　送国医许润甫还燕【来保定奔母丧】
　　燕赵豪杰窟马迁曾此求交游即今劲气压河朔人物杰出崭然雄九州燕南子许子胸盘星斗横髙秋穷则良医达良相古人须向今人求万里黄云马上家归来泪满银貂裘民病未苏国支枵勿以一身戚而忘天下忧古来竒士重意气把臂一语肝胆投君能搜我胷中磊落之竒才我亦为君冩我之幽懐
　　五言律诗【二十九首】
　　旅夜
　　欹枕寂无寐沈思坐不禁静中天地我闲里去来今磊磊平生事休休今夜心何方有边戍云外急清碪
　　虞帝庙
　　四顾莽何际威灵俨若临山川尚淳朴天地自髙深凤鸟千年叹箫韶三月音元功乆无复徒抱致君心
　　登保府市阁
　　十载鸡泉隠今朝市阁晴民謡混诸国里号带军营瀛海依依见尧山隠隠横懐今与思古独立若为情
　　忆金坡道院
　　平昔多游览兹游不易忘沟涂春脉脉松石晚苍苍有客爱山谷无家名草堂金坡从此号聊着永相望
　　寒夜
　　肝胆了无寐襟懐谁与同更长头可白烛暗火逾红砚滴氷生瘿星流气吐虹林鸦先我起鸣噪竟何功
　　移甘菊
　　移晚戒前岁植根先此秋亲甞杖履遍严课仆童忧小蘂终年计新荑一饱谋区区叹莎棘陆子谩多愁
　　采野苣
　　粪壤自肥腻灵苗絶世纷炊余香更羙甘出苦难分宜酪法新得轻身方乆闻野人聊自享未敢献吾君
　　食菰白
　　采食陂塘利分甘野老心杯盘收浩苹藻避清深命婢即能识招隣亦见临吾乡希此味咀嚼有呉音
　　酒令
　　觞至欲何语令严当谨闻茅容唯问稼李白只论文且喜无多客毋辞过半醺故人知此老举白解浮君
　　簜尊【宋秘监索赋】
　　南国有竒竹天然成酒尊来因交趾使价重秘书门含蓄中谁似坚贞节尚存盘桓古人意观象可忘言
　　鹦鹉
　　风雨房栊暗犹疑陇树昏无愁緑得食有夣想髙飜巧语难自脱深怜未是恩人情多好异渠岂不能言
　　宋道人八十诗卷
　　往事枕中记新编柱下言知音有铜狄逸史访金源春露霑濡际秋阳想像存初逢疑夣寐垂泪拜桓温【宋貌絶肖先子】
　　乡人王母九十
　　九十青瞳母寒温白髪孙桑田阅沧海冠帔记金源案上春风橘堦前雪色萱移家就邻舍种杞易阳村
　　寄答祖丈
　　先友从游地雍容几杖尊秋风太古观春日乐郊园妙理欲自得髙情谁与论别离空六载期待负知言
　　杨子忠总管福州
　　燕赵多豪杰杨侯志自竒风流犹世胄开爽亦天资尊爼论交地江山送别时闽中有佳政聊用慰相思
　　送尹宰
　　百里衡山县千年陆宰名隣封今见此乡校可无评爼豆欲成趣弦歌渐有声涞阳吾旧隐闻去亦关情
　　送成判官
　　释菜成乡约从君此例新欢游浑几日离索又残春相爱求诗切临行枉驾频几年人事絶送子为情亲
　　送成从事
　　易水河梁夣囬头已十春相逢惊我老送别向君频求赠攀前例将时认故人故山松菊在归去未全贫
　　寄子东太守
　　一夕西山客十年往事非黄尘惊我老青眼似君稀别浦秋容静离亭草色防殷勤重寄谢后防不应违
　　送东海相士
　　青镜云千变红顔酒一巵忘言三日雅观化百年期烈火谁当救神游亦自竒海山如见问聊举送君诗
　　感范女
　　房望呉中范衣冠相国孙风流犹李白樵爨巳陈云感事哀龙种慕名重虎贲乾坤厌更迭谁与救纷纷
　　哭张之才
　　义许同生死夺君何遽然无人共清夜有泪葬黄泉苦疾求予祷遗孤托我怜伤心墓头字旌孝看他年【予题其墓道为张孝子墓】
　　哀郭劝农
　　才命不相偶如君良可嗟半生在人下一死更天涯三岁同君里前年过我家相望已尘迹零落旧烟霞
　　頥斋张先生挽诗【与先奉直府君同住金太学】
　　耆旧晨星尽公亡益可嗟先人曽共学穉子与通家白日明心素青山防鬓华封龙余爽气谁与酹烟霞
　　赠答学者
　　士论清脩品天然孝友资从游无少补离别有深思贫说长年在文惊近日竒吾言不足重爱子欲何为
　　西市药隐
　　之子隐于药四休今不孤藏名那论价得号尚嫌壶知足随处乐忘机一事无东隣开小径茗碗不须呼
　　独立
　　恒岳精英大直冲昴毕星初疑元气白横界太虚青欲与河汉共不随霜露零相看一杯酒连夜立中庭
　　嘉甫从亲王镇懐孟
　　兹游真可乐苑更枌榆孝弟燕南选文章郝氏徒早年多急难晚节足欢娯寄语贤儿侄诗书是逺图
　　集杜句赠王运同彦材
　　霄汉瞻佳士公侯出异人家声同令闻文雅见天伦元朔廵天歩危楼望北辰燕王买骏骨黄阁画麒麟妙誉期元宰苍生倚大臣蛟龙得云雨雕鹗离风尘治国明公在雄图厯数屯世儒多汨没贤俊賛经纶开辟乾坤正调和鼎鼐新弼谐方一展风俗尽还淳经济宜公等泥涂任此身尊荣瞻地絶感激畏天真交态遭轻薄浮生有屈伸嗟予意轗轲抚迹独酸辛留滞才难尽苍茫兴有神形容真潦倒世业岂沉沦倚着如秦赘逢迎念席珍壮心乆零落败绩自逡廵载感贾生恸难甘原宪贫邵平元入汉王粲不归秦囬首驱流俗生涯脱要津稻梁求未足台衮更谁亲碧海真难渉苍鹰愁易驯君能微感激何处不依仁





　　静集卷十九
　　钦定四库全书
　　静集卷二十【拾遗二】　　　元　刘因　撰
　　七言律诗【四十一首】
　　渡白沟
　　蓟门霜落水天愁匹马冲寒渡白沟燕赵山河分上镇辽金风物异中州黄云古戍孤城晚落日西风一鴈秋四海知名半凋落天涯孤劒独谁投
　　遂城道中
　　铁城秋色接西垣逺客还乡易断魂覇业可怜燕太子战楼谁吊汉公孙冷烟衰草千家冢流水斜阳一防村慰眼西风犹有物太行依旧压中原
　　镇州望抱犊山
　　乱山西去独峥嵘合在仙经第几名物外髙闲真有意乱来险固亦堪惊太行秾秀霜洗尽全赵规模天凿成珍重幽人留顾盼封龙英爽未全平
　　避暑玉溪山
　　风露撩人尽力清也应知我到襌扃秋声满谷有生气山意帯烟成逺形皎月欲升天失色白云初出树留青他年若访经行处合有先生避暑亭
　　溪光亭小憇
　　寻源随水到溪亭十里緑隂慙鸟声自惜形骸恒世故岂知风露己秋清白云似与山争秀落日放教川尽平六月农家独赤地登临舒啸若为情
　　留题山房
　　灵风缥缈竹花飞怪石参差树影齐壶里有天藏日月杯中无海饮虹蜺松生太古鹤应识路入白云山尽低万里黄云一囬首微茫烟水意凄迷
　　水门庵
　　池烟林影淡无姿物外髙寒两石矶云水流行宁有迹乾坤俯仰自相依波涵晴景动犹静鸟恋幽人去复归囬首尘縁吾未了灵风且莫故吹衣
　　井陉淮隂侯庙
　　君臣尚诈日生疑谁与乾坤息战鼙未论恃功羞伍哙试看观变要王齐良能用汉气无敌萧可制韩才自低枉为虚名误忠节五陵烟树亦凄迷
　　登髙有感
　　疎烟晴晓散轻寒秋色满林霜意闲今古消沉几白日乾坤洒落一青山半生心苦头先老两姊坟荒泪未还瞬息西风解十里登髙聊为送余澘
　　楼上
　　楼观参差接大荒五云分我白云乡卧之地上太行小来自帝傍春夣长灏露明河气萧瑟黄尘落日烟苍茫清风帘外问何客元鹤飞鸣天一方
　　春游
　　巧穏林亭无四隣背山向水得天真风光正及二三月童子同来六七人十日得闲须小醉一年最好是深春鸟声自向花枝説曽见无懐有此民
　　新秋
　　俗物何曽扰病懐怜渠孤愤若为开人生如此亦安用野鹤翩然去不囘万古青天留月在几声白鴈送秋来西城无限峰峦好拟对一峰倾一杯
　　秋夕
　　西风吹掩读残书慨想平生时自呼度日悠悠良可惜轩天磊磊未应无才名莫要惊人甚覈论终当与祸俱长啸一声秋意满无边霜叶下庭芜
　　夜坐有懐寄故人
　　几叶疎桐万斛秋四山清露一窻幽髙情千古谢安石壮志平生马少游有错真成六州鐡欲还空说大刀头悠悠且付天公在未必苍生待尔忧
　　秋望
　　天从朝雨霁来寛日到平芜尽处还叹老自非縁白髪爱闲元不为青山洛阳懐古真豪圣李白学仙亦强顔何处莲花有仙掌不妨招我暮雪间
　　秋日有感
　　自觉规模日蹙然初心道徳负中年仰观俯察无多地往古来今共此天出处不论三代后删直探六经前南山正在忘言处目送归鸿手絶弦
　　痴坐
　　野人痴坐静无边愚弄从渠儿戏然或智或愚能几里一鸣一止又千年俗流在眼何妨病细故经心信未贤究竟谁能离此世孤山絶顶送华颠
　　盆池
　　青蛙昨夜雨来鸣斗水那容掉尾鲸白髪惊鱼应百我扁舟捉月记三生荷风拂面秋先觉苔露生波晚更清我欲江东鉴湖老天河早为洗南兵
　　虎甲
　　气势江淮一旦空故教金甲虎生风峥嵘铁骑千夫勇凛冽寒威百兽雄不信豼貅御万灶岂知孤兔动幽丛圣朝千古征南録亦有孙君治造功
　　黑马酒
　　仙酪谁夸有太汉家挏马亦空传香来乳面人如醉力尽皮囊味始全千尺银駞开晓宴一杯璚露洒秋天山中唤起陶景轰饮髙歌敕勒川
　　赋孙仲诚席上四杯【仲诚命题彦通举韵】
　　陇鸟囬头意若何刳肠欲我鉴红螺微茫山意诗痕在灔滪江声饮兴多圣处已分糟与蟹醉来唯见酒成波千年醒杀江鱼腹应恨生身在汨罗【一作注瓦倾银竟若何红珠元称卷金螺微茫山意诗痕在灔滪江声饮兴多圣处已分糟共蟹醉来微见酒成波千年醒杀鱼虾腹且莫乗流问汨罗】
　　右螺
　　碧筩和露卷晴霞锦浪随鲸落晚沙风趂歌声来弄叶酒知人意要浮花胸中壁立三峰玉醉里神游太一家明日清霜看红翠人生容易鬓成华【一作江乡云锦烂晴霞海浪鲸鱼落晚沙烟影横桥淡留月露香芳酒浅浮花风流玉井三峰夣浩荡莲舟太一家明日秋霜减红翠人生休遣鬂成华】
　　右荷
　　希夷尊爼永相望混沌凿开见此觞金橘有天容逸老青田无地避余香云中招隐留仙掌物外寻真得醉乡试看峩嵋问啼鸟人间红雨几斜阳【一作希夷尊爼永相望混沌凿开见此觞霜橘有天容逸老金橙无地避余香人间王母留仙种物外秦人有醉乡试看累累花下塜莫敎红雨怨斜阳】
　　右桃【后蜀纪刘先祚进桃核杯云得之笔山陈搏邵康节谢人恵希夷尊诗有仙掌峯蛮峭不收希夷去后遂无俦能斟时事髙手尊酌人情略拨头之句】
　　潇湘千树暮林平风露诗肠快一倾蜜恋金丝仍可意香分緑蚁最闗情洞庭春色元无恙南国幽姿谩浊清谁辨酒船千万斛棹歌和月卷江声【一作潇湘千树暮云平风露诗肠快一倾蜜恋金丝仍可意香寻翠袖亦多情江陵春色元无恙楚泽幽兰恐未清惟有酒船三万斛南飞齐和颽歌声】
　　右橙
　　删録以韵即席课诸生东斋诸物七首
　　逺山笔架痕字
　　何物能支笔万钧桉头依约逺山痕灯横烟影隠犹见秋入霜毫势欲吞掌上三峰看太华人间一是中原中书未免从髙阁不向林泉怨少恩
　　折叠简牌筠字
　　谁将霜缥漆霜筠几叶齐分梵夹匀眼底有无真亦伪掌中舒卷屈犹伸墨云难染秋天濶碧玉还思晓露新他日不须焚諌草一方何处觅缁磷
　　梅杖枝字
　　铁石心肠氷玉姿掌中潜得岁寒枝天敎一握藏春宻风觅余香就手吹雪月冷懐随歩履溪山髙兴入支頥玉堂若要扶持用说与东君也不知
　　竹瘿知字
　　为怜鹤髪乆双垂秀出龙孙第一枝凿破谁言混沌死弹来未有岁寒知天材拥肿吾当取时様装严彼亦宜风月不妨时角出青霜难傍老头皮
　　醉梨寒字
　　玉簮香字【二首并见遗诗第四卷】
　　秋莲空字
　　瘦影亭亭不自容淡香杳杳欲谁通不堪翠减红销际更在江清月冷中拟欲青房全晚节岂知白露已秋风盛衰老眼依然在莫放扁舟酒易空
　　西
　　一片秋风落汉城人间无复渇尘生凿开混沌星辰出碾碎璚瑶风露清胸次氷霜惟我在口边糖蜜向谁倾烂肠莫道遮藏得黒子红心到底明
　　又
　　一团天露暗藏春多少人间渇死人面上风光尽氷雪胸中文彩烂星辰弄丸我是希夷老凿窍谁窥混沌真沃沃君心甘剖腹乾坤一辟要清新
　　贫士
　　贫士出门多掣肘闻君几次谩徘不思学舘三年旧肯为山翁百里来乆倚通家略賔主新知不饮罢尊罍殷勤莫厌通宵话听说天明即欲廽
　　故人见访山中
　　客子畏人常简出病来庭户益荒芜多时略阙通书问逺路遥慙送药须扫地预占灯烬喜敲门遥认草亭孤故人知我无供给故着看山慰野夫
　　次韵答河间赵君玉见寄
　　出门纷扰互相寻常使幽人懒病深前月借书来水北去年采药到城隂黄精已倩徐生劚苍术新敎石老寻只有烟霞肯賖借无人曽送买山金
　　忆郝伯常
　　一檄期分两国忧长缨不到越王头玉虹醉吸金陵月鹤孤游赤壁秋漠北苏卿重囬首天南王粲几登楼飞书寄与平南将早放楼船下益州
　　涞阳李丈九十夀
　　九十余年何限事向人惟指鬓毛霜偶因饮酒惊迟醉不信看书托健忘还拜嗔扶縁敬客近游多歩为居乡自惭犊子颠狂在世故艰难未备甞
　　夀田处士
　　慷慨燕南烈丈夫半城和气溢阎闾仕途尽看防为虎若軰却教龙作鱼勤苦十年经子史风流千古画诗书交游剰有名公在未许丹青作敝庐
　　何太夫人生日
　　夜夜东隣有香火髙门自得百年心蟠桃结实世谁见隆栋骇人根自深经卷病余犹早起丝车老去亦亲临乆知吾友闲居意惟愿慈顔事不侵
　　书懐
　　出门已坐十年迟择地宁容一物栖敝箒万金空自许青云平地欲谁梯长庚只合陪残月众楚安能立一齐醉里商歌动寥廓飞鸿淡淡夕阳低



　　静集卷二十
　　钦定四库全书
　　静集卷二十一【拾遗三】　　　元　刘因　撰七言絶句【五十三首】
　　偶读谩记【二首】
　　恍惚天花散乱风向前一蹴是虚空麒麟正要黄金鎻收拾箪瓢博约中
　　真乐攻心不奈何南华风景偶经过怜君日暮不归去直到倚门犹自歌
　　偶书
　　车轮有角世无用马足若方人可寻万沼千池随分在只除明月觧同心
　　天命
　　天命无私义理公此身承奉有余恭人心可信难尽合亲令何由敢勇従
　　杂诗
　　一语唤醒瑞岩老千年不昧草庵歌闲人为向忙人说佛法原来本不多
　　理西斋成
　　朔风裂地雪漫空办向西斋作蛰虫有客【阙】　　　语髙谈方对紫阳翁
　　早起
　　饥防号多似诉愁破囊空惯已无羞闲来防检幽居事鶗鴂声中又一秋
　　宿山村
　　石边流水自萦纡树杪闲云恣卷舒长怪西山无爽气只因少我一茒庐
　　宿洪崖观
　　云山不受壮心降无限西风撼客窻应是夜深知月出却教风雨入清江
　　大觉寺作
　　西山诗社乆知闻鞍马曽经亦可人须信此邦文教在能招锡杖近冠巾
　　中山道中
　　不许花开一日先征鞍过处及芳妍只应春暖山翁出野店溪桃怅望边
　　大暑絶句
　　青山只恐还炼石白日何曽赦覆盆未挽银河下尘世先携赤县上昆仑
　　雪岭遇雨
　　天为西游饷我晴野花啼鸟效平生今朝雪岭初逢雨应是郎山帯防迎【土人谚云郎山帯防十日无道】
　　北窻看雪
　　背山楼起人呼俗踏雪诗成奴骂狂不俗不狂髙枕上烂银堆里数峯苍
　　贺正
　　秋禾夏麦总收成徭役稀疎赋税轻北疃南庄俱有酒倒骑牛背绕村行
　　人日
　　纷纷世事倒狂澜乡学如何又起端六七顽童舞雩下不知何物是探官
　　春夜
　　千红百紫一般香雾閤云窻日影长一刻千金买春夜幽人应也笑君狂
　　春夜不寐
　　众人昏睡我独坐细看乾坤静里春傥使一时俱闭目知更数皷是何人
　　故园寒食二絶
　　家家有酒老人醉拜扫归来壮士耕缟袂荆簮门巷寂太平风物故乡情
　　一坏新土寄余哀故老相邀信歩来行到水西村尽处桃花无数未全开
　　中秋无月
　　镇日晴明此夜隂如何天意异人心一声长笛浮云尽快意金杯莫浅斟
　　霜落
　　霜落清江一夜秋觉来明月满江楼酒醒人散夜将半花上鸟啼空自愁
　　山泉
　　寒溜泠泠尔许清米狂误拜石为兄防山卷地今谁手夜夜南窻听此声
　　鼓城龙湫
　　池龙闻说卧南州一祷曽分一郡忧四海苍生望霖雨千年谁更传岩求
　　煮茶
　　细声蚯蚓发银瓶巳觉春雷齿颊生举似玉川应有语无琴亦是沽名
　　闻角
　　人间无物比悠扬谁道一声随夜长余哀到晓无寻处吹作南湖十里霜
　　见梅
　　朔漠梅花到眼中一枝无限是春风江湖烟雨三千里谁识乾坤造化工
　　落花
　　光景花中自一天精神楚楚照芳筵朝开暮落君休笑还似人间几百年
　　啼鸟
　　几日春隂几日晴唤来山鸟话平生杜鹃解道渊明语只少鹧鸪相和鸣
　　次人望雨韵
　　五月良田种不成蓬蒿无雨亦青青袖中准有天瓢在自是今年夣易醒
　　豆粥
　　雪瓮氷虀满筯黄砂瓶豆粥透隣香此中真味无人识熬煞羊羔乳酪浆
　　戏题李渤聮徳髙蹈图后
　　黑色黄头渠丑女纶巾羽扇我周郎已辞鲁肃三千里莫望成都八百桑
　　鹿门安敢笑隆中耕耨传来两地穷爱杀阿山颇神骏看教他日拜厐公
　　牙牙女巽似偏刚教女如羊尚恐狼若使此刚能有用文姬却不辱中郎
　　莫道棃蒸法太偏孔门三法见家传灯前一听阿声语愈觉黔娄有妇贤
　　扊扅吹罢补麻衣习取禁寒抗老饥幸自伯鸾无识者对人不必案齐眉
　　北牕髙卧辞周粟娄氏能贫传亦夸画里不推陶靖节恐因白璧有微瑕
　　求人谀鬼果何为飜忆谋亲入仕时寄谢韩公莫相挽山妻元不解啼饥
　　伦理天生有自然莫言家累换清闲何人防我图中意说似阳城与鲁山
　　文藁无劳尔谩焚但将勤孝立吾门君看珠翠红油壁争信阿良日乞墦
　　髙咏清江月近人一家灯火夜相亲多斋自任傍人笑已把灵防付鬼神
　　渠心当与画图期莫问图中我似谁天意与人论出处我家行止不闗伊
　　秋烟叠嶂图
　　不传者死不亡存灭没天机尚有痕曽向烟霏见真态依然犹是画家魂
　　画猿
　　万古西山只月明画中依约晓猿鸣幽人未去深湏听一出世间无此声
　　梅雀扇头
　　月影波光淡有春秋风草草最愁人凭君欲寄调信恐被枝头冻雀嗔
　　题崔氏雪竹海棠二轩
　　崔氏溪亭竹树新分题为我报诗人而今别有春风在玉立诸孙鹤亲
　　邯郸欹枕图
　　不见当年夣虎公无端幻术愚聋区区正有仙凡异未便壶中胜枕中
　　田孝子诗卷【二首】
　　比屋春风夣寐前门闾旌孝见今年山林未觉浑无望试手田家第一篇
　　佛法天伦亦泛然云溪独爱此儿贤诗成未尽南陔兴不是田家第二篇
　　雨中问云溪不在
　　灯火幽窻拟对谈十年不到二龙潭白云吹作山前雨应报髙僧不在庵
　　赠狂道士
　　得意云山是处过逢人对酒即髙歌世人休笑狂夫恶却恐狂夫笑汝多
　　静集卷二十一
　　钦定四库全书
　　静集卷二十二【拾遗四】　　　元　刘因　撰杂著
　　希圣解【少作】
　　岁丁卯【阙】是月既望秋容新沐明河皎洁天髙气清万动俱息于是易川刘子乃起坐中庭有酒一尊饮之无味有琴一张弦之无声有书一编周子所传是谓易通微妙难诠仰而求之髙入青天即而探之深入黄泉余乃取而读之星月之下至士希贤贤希圣圣希天余不觉而叹曰迂哉言荡荡乎浩浩乎天髙明神睿孰可希焉欺我后人迂哉此言于是乎吟清风弄明月扣大块饮太和诵太古沧浪之词仰天而嘘喟而歌曰湛尔太虚兮性命之所居兮皓尔太素兮元气之所寓兮羲轩辽兮吾谁归兮孔昊邈兮吾将畴依兮讽咏不己坐而假寐良乆而起忽见中庭勃勃然有佳气如闻足音拾机而视之三老丈也其一人襟懐洒落如光风霁月其一人有风月情懐江湖性气其一人有淳古君子之风三人同行谨迎揖延之上座乃再拜下风进侍于前请其姓字与其所安止一曰吾禀太极之真二五之精而生位太极而君天下今老矣无所成退居浯溪拙翁者也一曰吾借太极之面假太极之形先天而生太初氏吾母皇极君吾兄欲名之而无名闲居西洛无名公者也一曰天地之帅吾其性天地之塞吾其体干吾父坤吾母吾其子焉藐然中处寓居西土诚明中子者也余闻而疑之神耶人耶出此言耶且喜且惧且惊且怖乃上手而言曰因也庸俗鄙陋后学晚生未甞接缙绅先生之谈论覩大人君子之仪形庭无人迹门无车声穷窻屏息终日冥冥者盖有年矣吾三先生之言如是髙大何不游乎神明之域与天为友与造物为徒胡为乎来哉无名公曰子向者招我以太虚之歌引我以沧浪之词吾不子拒今予赴之子何忘之毋乃昧乎天理蔽于人欲耶诚明中子曰子吾同胞之弟吾不忍子英才而堕子不肖之地吾欲子育而成之子何弃我而忘之耶拙翁先生沉黙不言乆之乃曰士希贤贤希圣圣希天小子疑吾言乎吾应之曰圣可希乎曰可有要乎曰有请闻焉曰一为要一者何曰无欲孰无欲曰天下之人皆可无欲然则天下之人皆可为圣人然若是则弟子之惑滋甚而不可不解矣先生曰子坐吾与尔言子其闻之天地之间理一而已爰执厥中散为万事终焉而合复为一理天地人也人天地也圣贤我也我圣贤也人之所钟乃全而通物之所得乃偏而塞偏而塞者固不可移全而通者苟能通之何所不至矣圣希乎天至则天不至则大圣贤希乎圣过则天不至则大贤士希乎贤过则圣至则贤不至则犹不失乎令名此圣之所以为圣贤之所以为贤也子受天地之中禀健顺五常之气子之性圣之貭子之学圣之功子犹圣也圣犹子也子其自攻而反以我为迂子迂乎先生迂乎苟子而静之勉而安之践其形尽其性由思入睿自明而诚子希圣乎圣希子乎子其自弃而反以我为欺子欺先生乎先生欺子乎予于是叩首而谢曰因也昧道懵学倥侗颛蒙坐井观天戴盆仰日扪舌之罪岂敢避之然而辱令教命剔开茅塞洞见天君因虽不敏鑚仰之劳岂敢负先生之知乎无明公诚明中子拊吾背曰吾子勉之他日闻天地间有一清才者必子也夫余辞而不敢当三先生不乆留余亦惊悟醒然视之不见其处
　　吊荆轲文
　　岁丙寅十月歩自镇州歴保定将归北雄息肩于易水之上草枯水落寒风飒起登髙四顾慷慨懐古人莫测也风萧萧兮易水寒此非髙渐离之歌乎荆轲与太子泣共诀刎血相亲就征车而不顾望行尘之时起非此地乎方其把臂成交豪饮燕市烈气动天白虹贯日亦一时之竒人也至若怒秦王灭国竒谋不成饮恨而死独非天意乎呜呼轲乎吾想夫子之愤惋千载不敢游魂于此矣古称燕赵多感慨悲歌之士余不忍负此言也故投文以吊焉其辞曰
　　稷文祚絶兮天骄强嬴六王猖狂兮系首咸京席卷天下兮势若缚婴英雄胆落而求死兮膏镬锯之余腥脱身于商网兮寄命儒坑呜呼吾子将何为哉此时何以不匿影而逃形慙一时之豢餋兮遗千古之盗名逞匹夫之暴勇兮激万乗之雄兵挟尺八之匕首兮排九鼎之威灵死而伤勇兮虽死何成呜呼吾子其愚也相彼白帝之嗣兮岂燕秦之鬼囚其阿房未灰兮骊山未秋走鹿未罢兮素罗未游子亦何人兮敢与天仇呜呼太子兮岂无良谋招贤餋士兮信义是求胡为嗾猲獢搏于莵兮不顾吞噬之忧召公之庙不祀兮将谁之损燕士之竒节兮吾为子羞感覇业之遂墟兮悼昭王之不留仰苍天之茫茫兮冩我心之悠悠
　　苦寒赋
　　严气积律穷北斗知春廽指于东惟功成而不去孰顼防之可容乃彼孽暴激彼威锋凝愁云而蔽日怒寒风而搅空夺阳春之生气使天地閴然寂然如未判之鸿蒙于时烛龙絶光荧惑失次阳乌断足火鸟缩翅毕方髙飞而逺翔痴牛毛寒而缩猬炎帝为之收威祝融为之屏气羲和倚日以潜身盘古开天而失视天呉死于朝阳之谷倐忽防于海南之地若乃焦溪涸热海澄沸潭止温泉水火井冻阳谷凝炎洲地冽裸壤毛缯荧防烟防瘴水生凌而我生于此时奚凛冽之可胜或有从军永诀去国长违霜锋寳劒鐡衬单衣积雪没胫悲风激懐夜渡劔河晓上轮防隂山雪漫瀚海水厚当此苦寒十死者九又若寒门乆客贫闾故居不爨不烛无衣无襦鼻酸气失堕指冽肤火如红金薪如桂枝儿号妻哭痛尽伤悲抱膝而苦竟死何裨噫嘻呜呼天欤地欤神欤彼顼防之不去我生死其何辜呜呼噫嘻葢甞闻之无寒不温无贞不元时之革化由是而门嘘炎吹冷元气所存贞极不元寒极不温乖序错命罪半东君于是易川牛马走地上虮虱臣再拜东方发狂语唇冻舌澁难具陈告我东君胡甚不仁嗟生类而欲尽君奚为而不春匪我语汝其孰汝亲匪君顾我孰活我人我借汝力汝假我神天地之和气黜顼挽于根汲东海之泥以接地轴链泰山之石以补天轮以广厦万间庇吾民之冻骨以布裘千丈吊四海之氷魂使飕飕赤子皷舞于春风熈熈然乐其天真胡为弛纲维而退避独廉让而谦尊我徒问汝汝且不言于是乎乃归墐其户而葺其楹袭其被而重其衣不乎神不怨乎天束手容足以顺乎时之自然
　　读药书记二条
　　人秉是气以为五脏百骸之身者形实相孚而气亦流通其色声气味之接乎人之口鼻耳目者虽若泛然然其在我而同其类者固已脗焉而相合异其类者固已拂然而相戾虽其人之身亦不得而相知也如饮药者以枯木腐骨荡为韲粉相错合以饮之而亦各随其气类而之焉盖其源一也故先儒谓木味酸木根立地中似骨故骨以酸飬之金味辛金之纒合异物似筋故筋以辛餋之醎水也似脉苦火也似气甘土也似肉其形固已与类矣而其气安得不与之流通也推而言之其吉凶之于善恶亦类也
　　天生此一世人而一世事固能辨也盖亦足乎已而无待于外也岭南多毒而有金蛇白药以治毒湖南多气而有姜橘茱茰以治气鱼鳖螺蚬治湿气而生于水麝香羚羊治石毒而生于山盖不能有以胜彼之气则不能生于其气之中而物之与是气俱生者夫固必使有用于是气也犹朱子谓天将降乱必生弭乱之人以持其后以此观之世固无无用之人世固无不可处之世也
　　书示痬医
　　周礼痬医凢疗痬以五毒攻之以五气飬之以五药疗之以五味节之五毒疑即医师所聚毒药凡五药之有毒者非谓一方五药而可以尽攻诸痬也攻与疗所以去其疾也餋与节所以扶其本也盖攻则必养之疗则必节之攻视疗加养视节加宻理势然也郑氏释五毒以黄堥置石胆丹砂雄黄礜石慈石其中烧之三日三夜其烟上着以鸡羽取之以祝创恶肉破骨则尽出宋杨文公见杨嵎验之果如郑所云此盖古方五毒药之一尔若即以是为五毒则不惟圣人之言不如是之狭而执兼与下文五气五药五味之言亦不类矣予又恐以杨之偶中而致人之不中也贾氏疏又以五药为五毒则郑既失经之意而贾又失郑之意也东坡甞论学儒不但费纸而正俚语之非唐庚论陶隠居注本草与易之说非知言者盖儒术之大无对非可与医并言者也然众技校之则李明之甞言苏沈良方犹唐宋类诗盖言不能诗者之集诗犹不知方者之集方也一诗之不善诚不过费纸而已一方之不善则其祸有不可胜言者矣友人为医者求余书其医痬也故云
　　武遂杨翁遗事
　　翁与予外家通谱牒一世矣昭穆则舅父也八十岁余每一过余輙自喜数日而谓有所得也好闻邵氏恶盈语每告之一二必手録而藏之甞谓余曰予视世俗惟余与山西一石丈者其所为颇当吾子意宜吾子之不见合于人也畧能道余家数世事每援之以为其朋友子孙之戒临终遗其子孙者无他语惟及余戒其诸孙令从余学而已翁旧甞与余言昔自西山来武遂渉百里途一日意甚速访防径于人视所甞往来当早至中途遇人夺骑补驿传乃逺避之乃反迂于所常往来者尔后思之事莫不然遂不敢求防又云某人者拥髙官以南余谓其人不免后果如予言葢治行时余见谋利之具以知之又云昔年二十余遇保州抄骑身已十余创即伏而死矣其一人复抽刀由背及腹防至地而去是时岂意复生于天地之间六十年余也以此知生死非人所能为也又云保州屠城惟匠者免予冐入匠中如余者亦甚众或欲精择事能否其一人黙语之曰能挟锯即匠也防人于生挤人于死惟所择事遂已而凡冐入匠中者皆頼以生当时恨不知其人之姓名若此等语每语次必一二及之余亦乐闻而不厌其言之屡也性喜饮醉即微笑好谈佛书亦颇能知其微处呜呼亲旧日益尽予日益孤感念知已不觉涕零遂书此示其子孙使知翁之言行如是其令不忘余家之好云翁字吉甫忘其名至元十六年正月十六日书于吟风亭
　　叙节妇贾韩
　　韩氏中山治中贾公之子増顺妻也其先真定获鹿人父某金末甞代上党张公为潞州帅后归国移镇彰徳西道防有告其与金恒山武公通问讯者遂系狱行唐当天下草昧非强宗豪族不能自保其室家况当衰谢罪累之余其强凌豪夺孰复能御之者时韩氏年已十五姿色复过人独能以礼适名族其风节已可想见矣年廿七増顺死贾之族党有欲嫁之者韩氏以死拒之其兄知沁州事某怜其少寡欲迎归之韩氏恐其将嫁已也凡五往复终不许及年四十则曰吾老矣吾兄必不强我也方一往焉韩氏出衣缨复移天于大家其生长见闻宜不知勤俭劳苦为何物也及増顺死家无以为生童稚嗷嗷待哺于前韩氏即斥去脂泽其服饰虽山野农家之所不堪者韩氏处之若素也复慨然以勤力自任每夕以麻二束自课剥而绩之尽焉而后寝其事舅姑接夫子御妾媵待亲戚则又乡闾以为模范者其婿郭赓屡为余言之始为叙其大畧庻有如安定胡翼之者闻将着之贤惠録云






　　静集卷二十二
　　钦定四库全书
　　静集卷二十三【拾遗五】　　　　元　刘因　撰书
　　答田尚书书
　　某再拜复礼意恳到至于再三虽不敢当亦所不敢拒者然势有不能者三今不免一一焉近有人自乡中来水几囓先墓尚赖相去甚近时得展省而谋所以迁避之方必三岁而后可庻几焉一也家堂垂老有所生女子在赵州亦欲时一相见若逺去则往复极不易矣二也外舅郭判官平生受知最重今在平定卧疾十月间已一往省视临别垂泣云比死幸得一相见近其子书来云变肿而利医者云利不利于是证也拙妇闻之殆难为懐欲遂俱往视之则山路﨑岖往复千里而势有不能殆不免某复作一行也三也有此三者而遂舍之将以教人而先失已虽公亦所不与也可往则一来即往诚不敢虚伪以要人之再三公若不亮察虽百往复亦止此而已矣某再拜
　　答何尚书
　　某再拜复辱疏礼意甚厚实非所敢当也然易之风土素所慕爱而公之才噐则又所愿交而未得者也某平生常苦无书读每思欲馆于藏书之家而肆其检阅而今之藏书复孰有如公之多者是三者葢十年之所欲求而不得者今一朝不求而并得之且公出贵家而能不忘子孙教养之计求之古人亦不多见而某又何暇辞但事绪卒不能絶六七月之交当再识之某再拜
　　与王经略
　　八月廿八日刘某再拜以平生知己有五年之别且还自数千里外欵叚下泽奉候起居角巾私苐从容觞咏为数日留以道前日西山连榻南州并辔之好实初心也故自四月初始闻有归意访问迄今无虚月及至则腹痛连绵不止而不能径往南望依依徒増怅怅仲实来仍闻执事脚气作不知近日复何如谨专人奉问续当亲往时际秋严维顺时以道自爱不宣某再拜经畧恩公执事
　　答张推官
　　某顿首启自仆与仲实交甞切闻家世昆季之羙而执事恬退之节乐易之风虽未之识固已若亲承其教五月间彦通来闻秩满家居而仆方私计以事至府则庻得一见焉及仲实至则纸墨等物遽蒙先施之辱矣且许以北行则取道于此而将枉驾焉感慰不自胜然思其所以得此岂仲实诸人甞以不肖欺执事也比当面叙姑此驰谢八月廿八日某再拜推官先辈执事
　　答王判官
　　某顿首复总判执事向居保府切闻才名风节之余向慕而愿交之者有日矣然公宦游南北而仆复闭门痴坐踪迹蹉跌是以十年之间仅望见风采一二于稠人之中竟未甞接杯酒殷勤之欢以道其相与之意及来山中交道日狭故人日疎凡乡曲之贤平昔之愿交而未得者日往来于心其相与之意故在忽八月九日领四月间见寄诗其赋叙平实而兴寄髙逺辞防精严而风格古雅其平日磊磊自负与夫期待之辱又槩见于言意之表读之不觉惊喜向之愿交而相与者自此敢少进于前矣特恨浮沈乆而得之晚和答难而报谢迟故谨专人先此驰复比良晤秋严惟顺时以道自爱不宣八月廿七日某再拜复
　　答郭劝农
　　某顿首再拜复书劝农仲渊先生执事辱惠书知勇退之节好士之风不胜叹服所喻举可为县学师者一人见保府及旁郡诸友人年及四五十以上者皆已经擢用其在城一二生徒稍通经者亦以事夺不能去惟李某字某者见在亲安县三防村居其事行颇可为小学师其累稍轻或可暂去乡邑然逼于严命不敢不勉思之欲求如许端甫者实不可多得也葢如斯人每每已在仕路不然者或老病不任教读也仆平昔一二生徒精通文义者亦各以事纒绵不能逺去为执事计不若恳留许君之为得也恒之习之廽谨此奉报不能既二月十一日
　　如深泽李徳常南宫康和之皆可但不知其人肯应之否
　　答医者罗谦父
　　八月二日因顿首再拜复太医先生侍下人来领书及见赐诸医书前后受赐稠叠矣仆自六月七日中山防葬妻父七月五日廽目疾暴发至今昏花所谓医经辨惑才检校二三简而已昨日定兴奔舅氏丧廽而知専人来且以缮冩脾胃论见命则愈増稽缓之媿也然目疾才愈尚不敢乆视且一二日间欲于门侧建一草亭又不免监督之役恐乆旷日期而虚来人之佣直也今日早饭竟故遣归其二书约两月可毕至期使之来取可也仲实近出来即送书去比良晤惟以任重自爱不宣克温无异此骃再拜太医先生侍下
　　请赵教授就师席
　　总管府廉孚等谨致书于教授安之先生足下近闻病体就平学者莫不相庆比讲堂落成有府学生尚克温等脩馆舍备束脩以请伏望早就师席以副国家崇学育才之意正月初八日孚等再拜










　　静集卷二十三
　　钦定四库全书
　　静集卷二十四【拾遗六】　　　　元　刘因　撰记序哀词賛疏题防
　　宣化堂记
　　大哉化也源乎天散为万物而成乎圣人自天而言之理具乎乾元之始曰造化宣而通之物付之物人付之人成象成形而各正性命化而变也隂阳五行运行乎天地之间绵绵属属自然氤氲而不容已所以宣其化而无穷也天化宣矣而人物生焉人物生矣而人化存焉大而父子君臣夫妇长防朋友之道小而洒扫应对进退之节至于鸢飞鱼跃莫非天化之存乎人者也天能物与之化而不能使之不违其化所以明人伦察物理作礼乐制刑政以修其道以明其徳人欲化而天理血气化而性情呻吟化而讴歌暴夭化而仁夀洋洋乎而育万物而放乎四海盘亘天地贯彻古今而莫之违者此圣人宣天地之化以立人之化而使天下后世宣之也于是时君宣圣人之化大臣宣时君之化列侯守令又宣大臣之化至于一家宣一长之化一身宣一心之化一事宣一理之化一物宣一性之化化而宣宣而复化宣而不已至于不宣化而不已至于无所化故人伸天化之上天隠人化之中合人物于我合我于天地融溢通畅交欣鼓舞无所阂隔无所壅蔽人化宣而天化成矣自世教衰主徳不宣恩泽不流而列侯守令又不能承流而宣化所以隂阳错缪氛气充塞而天化窒群生寡遂黎民未济而人化息噫天地之化防于人心圣人之化布于方防顾人之宣之者何如耳顺天治中周侯孟戡故都运公之长子也学业淹备才术通济而深识治体昔郡牧刘公病且卒而继者未至侯以独员主治有声甞于时丰政暇之际新其府之公堂谓是堂者一道听政之所也上之化由是而宣乃大书其扁曰宣化葢亦有意于宣其上之化也且请予记之以为执事者律予申之曰堂以是名人登斯堂思所以下教令思所以变风俗思所以息狱讼上恐负朝廷兴化之意下恐负吾民望化之心如是则虽无斯名岂无斯名堂以是名人登斯堂苟俸禄于此待日月于此行贿赂于此教化不行则归之上风化不羙则归之下如是则虽有斯名安用斯名呜呼堂既以是名矣登斯堂者无负我侯旡愧斯名至元庚午十二月朔易川刘因谨记
　　归云庵记
　　易有乡曰凌云乡有道庵曰归云乡民刘用之所作也用家有田千余畆水硙二区白金二千两性薄于自奉而喜施予乃并其居筑老子祠祠侧为环堵十余客有学老氏之静者延而居之凡衣食皆给焉使得一意于学而无事相往来如是者二十年其田财费以尽而用亡矣客亦散矣今但有奉祠者数人而已呜呼用亦勤矣哉盖闻燕山窦氏之风而兴起者惜其智力止及于此而已也昔予游西山过其乡而徘徊者乆焉见其山水雄胜云烟竒丽慨想一时賔主之乐不觉有飘然遗世泠然长往之志也至元丙戍用之女夫邓渊拜予请纪石以旌其事予问他所行状曰甞收癃老十余人养之家终身焉又通痬医以药授病者不责偿问用时环堵客曰往往以道术知名亦有被徴车赐眞人及师号者门今奉祠【阙】　丈人时客崔徴士之徒也问筑祠始末曰今五十年矣问祠所里名曰沈也余于是念畴昔之经行伤有志之不就取老氏之旨为归云之章授今奉祠者俾歌之以为步虚之变焉惟灵居兮大无隣旋一气兮凝云忽乗之兮下览思明示兮徳之门相彼髦士兮尚不称老况轧之尊兮有严其昊孰守虚柔兮恒处予道眷兹人兮与俱命白云兮前驱渺何方兮故域云遥遥兮踟蹰是年三月望日容城刘某记
　　田景延写眞诗序
　　清苑田景延善写真不惟极其形似并举夫东坡所谓意思朱文公所谓风神气韵之天者而得之夫画形似可以力求而意思与天者必至于形似之极而后可以心防焉非形似之外又有所谓意思与天者也亦下学而上逹也予甞题一画卷云烟影天机灭没边谁从毫末出清妍画家也有清谈弊到处南华一防然此又可为学景延不至者之戒也至元十二年三月望日容城刘某书
　　玉田杨先生哀辞【并序】
　　余平生所与往还通问讯者皆有日録而以时攷之庻其有自警者焉昔者有自京师至者曰玉田杨先生甞问子动静于我又曰甞问子言貌于我或又曰先生谓予过比必识子是以来若是者无虚岁至有素疾予如仇讐而挤毁百至一及先生之门则必幡然亲爱予亦不知何以得此于先生也后得先生手疏访故人遗文行实而先人与焉予始疑先生之所以拳拳于予者或以先人故思欲一见以报其知而先生殁矣后五年至元丙子其子遇始与予防其雅相敬爱犹先生又二年遇谓予曰先人爱子者子为辞以哀先人莫子宜予固幸其得以遂予哀故不辞先生讳时煦字春卿仙翁雍伯之后甞为兴文署丞防頴悟质厚制行不为崖岸惟喜客家虽贫而延致接纳旡虚日隠居教授余二十年名公贵人往往出其门者筑一室环种以竹名之曰庸斋或为啚其象为野服萧然先生顾而乐之名以庸斋自适先生之病革也诀其门人李生曰予平生无媿于世言竟怡然而逝其所学与其所行葢可见矣而世独以好客称之非知先生者遇今为史院编修官孙肯堂亦好学其词曰
　　嗟漓浇兮孰可淳赋敦厐兮公其人扬尔波兮一我存矫独立兮与物春物来纳兮吾浑沦气被物兮吾氲氲彼岩岩兮骇絶伦嗟离物兮危尔身彼悠悠兮逐世纷孰有渭兮不泾浑庸何常兮徳有邻微先生兮吾谁与亲
　　可庵韩道士眞賛
　　不巢由不伊周陶然方外游不沧浪不庙堂超然无何乡冠其髪绳其须温然山泽癯水其心云其身飘然葛天民俗而无尘野而有文九十康强人间几人吾为可庵之眞乃神仙之神
　　王治中请赵君玉防
　　道人游于内形骸无废疾之嫌老者近于亲饮食有患养之戒惟其布帛之文不为野所以耆艾而信可以师伏惟提学先生经明行修年髙徳劭人惜士安之苦节天留凿齿之半躯某早失师傅勤劳王事每惭将逼于晚景但欲长闻于善言避堂寝以舍葢公固不敢当礼贤之僣载酒肴而过扬子或能伸问字之勤厨传以修薰沐而待
　　请赵提学防【丁亥正月】
　　桑梓懐归遂老者之志蓬茅増价頼贤者之光惠然肯来实为全羙伏惟提学先生诗文律口而成举动听天之命置之中座居然宿儒某等乆尔隣居歆乎雅望使先生春秋浮湛乡社亦何惭东道主人之招令我軰朝夕出入里门庶能免西家愚夫之诮
　　请赵安之就师席防
　　为州郡立师乆着朝廷之令式选生徒入学屡颁防宪之条章遂兴激励之心爰得依归之所恭惟教授先生蚤亲有道晚举力田以公论所归膺师儒之选某等幸居是郡得与诸生敬备束脩愿行见先生之礼待新讲肄望不虚乡国之勤
　　灵阳观鸠粮防
　　奉为本院见阙道粮谨投一乡上善共加补助者窃以力田固请脩之本功有丰歉之殊终岁徒劳连年失望驩虞里巷共歌乐土之有秋寂寞斋厨实望仁人之移粟
　　跋鲁公祭季明侄文真迹后
　　季明与卢逖同时遇害也今公所谓仁兄爱我俾尔传言者不应居逖之后也果先之则潜告之举自忠节发而史为遗误矣且公于其父之庙碑自叙距师古为四世与忠节为同祖而新史乃以公为师古五世从孙与忠节为同五世祖不应公自叙亦如撰欧阳璀碑之有误也旧史自以之推为公与忠节之五代祖以忠节为公之从父兄矣不知新史何所据而改之而汪应辰于公传辨师古五世之误于忠节传不辨其同五世之误亦可谓攷之不精矣是以知欧阳永叔不敢以新唐书世系列传为正者不特张许孔氏而曽子固所谓史误者又不特李白传而已也至元丁丑八月癸亥日容城刘某书
　　书饕餮图后
　　饕餮之生于唐虞犹水物之生于陆也虽欲饕餮乌得而饕餮然其所以为饕餮则阳中之隂所不能纪虽欲不饕餮乌得而不饕餮以乌得而不饕餮者与乌得而饕餮者遇是以天下莫不见其为饕为餮而得以饕餮之也及世运降矣人道晦矣淳者漓而和者戾矣闗雎麟趾之意息而河图凤鸟之叹兴饕兮餮兮此其时也孰从而见其饕也孰从而见其餮也而又孰得而饕餮之也此饕餮之所以列于器也夫饕餮之所以列于器也其所以着夫恶则禹鼎以魑魅铸楚史以梼杌名也其所以示夫戒则尊彛之取象盘盂之有文也吕氏春秋谓以象形饰者周制也或者曰以形象识之则殷噐也非周制也是则不可得而知也世且不可得而知又乌得而知其用也金防田景延得古饕餮拱泉而垂腹羸其面而坐则人焉其下若有承盘者然河东元裕之为之攷定其为古噐之无疑也景延遂以刘敞吕大临例而图之其友郝伯常欲为道其然而不果而属予呜呼人之于古噐物也强其所不可知而欲知之则为愽物之増惑也舍其所不可知而特慕其古焉则为玩物之丧志也为増惑为丧志皆非知好古者也舍其所不可知者而求其所可知者则古人之所以为戒者在我矣因其所可慕者思其大可慕者则古人之所以为古人者自此而得矣求知是知也求慕是慕也则斯噐也固有为致知之一明徳之端者不惟在我之饕餮以此而见在物之饕餮我将自此而得以饕餮也至元丁丑正月丙寅容城刘某书












　　静集卷二十四
　　钦定四库全书
　　静脩集卷二十五【拾遗七】　　　元　刘因　撰先世杂事记
　　西茔改葬后祭文
　　维至元五年十月戊寅朔承祀孙某谨以清酌之奠致告于先茔前金尘昔荡人其流离天寒我族逃难南飞辽辽松楸谁主谁依雨齧烟荒牧践狐悲春秋失祀神其馁而降及大革吾宗益衰骨肉连丧不免兵饥我父重生故里爰归险阻艰难亦倍尝之先泽未涸家运欲伸□蘖是萌不肖惟因生遭闵凶早失二亲先茔所在莫知莫闻豺獭报本孰无此诚心泚溢颡中心靡宁寤辟自【阙】云胡尔生亲柩尚旅先茔未祔载访乡人得此其处白沟之澳金容之曲实惟故域于焉是卜与此相望不违十里神游下泉尊卑有齿我惟后人莫探其纪念我孤孙单独一身形影相吊抚迹酸辛承我先业惟恐有坠其敢勿勤逺大自期卓然千古树我名勲堂堂先灵死而不亡庶闻此言相我后人宗其有光神亦不孤嵗时匪懈拜扫敢忘
　　东茔改葬后祭文
　　祖
　　念我诸孙粗濡文墨实赖我祖好士雄伟神卧荒烟盖亦有年岂我父罪惟某之愆提擕教育不辱其先勿以小怠忘其大全【先父遗命云汝祖父母在浅土我平生艰蹇不克葬汝能成之我事了矣】
　　叔祖
　　我祖登第光我刘宗虽先世徳亦我祖功天道何如俾絶其嗣式值凶饥遽至于此我父惟子惟某则孙嵗时拜扫其敢勿钧
　　襧
　　无状招祸儿罪弥天天不遽殒俾值孤单亦爱吾字不忍絶祀于其先苟立厥嗣实不愿自延晨昏奉慰偿过于下泉呜呼痛哉儿复何忍言
　　一　二　　　　　　　三　　　　　四　五
　　逺祖宗　髙祖【敦武校尉临洮府録事判官】曽【奉议大夫中山府録事】祖【秉善】父【述】
　　六
　　因
　　髙祖眆敦武校尉临洮府録事判官家居尝夜坐庑下见一人盗厨中大釜识其为里巷子呼之语曰吾家口众明日何以为具盗弃釜而走止之曰若走即使人执汝姑于此以待乃取钱襧釜之直与之且使置釜于灶所竟不言及卒盗来哭且以其事告人曰吾不言则没翁之徳尝为吏部掾每为选人给纸札曰纸札亦细事
　　【阙】　　　　乡人号为刘佛子娶容城王氏男四曽祖俣字徳容奉议大夫中山府録事为政有声每罢归望容城其门防子下车凡长一嵗者无贵贱皆纳拜娶边氏有明鉴
　　并曽祖刘公子英业进士早世
　　祖秉善字文卿少读书气豪迈以义雄乡里贞祐之变乡豪以国命推为万人长遂逃避河南弟秉忠登科后每教之曰科举无用学特国家设此以取人耳有志于学者岂可如是而已养孤侄如己出有外姻之无托者皆为抚有不使失所其子自他而归遇里中一妪揖之召而责曰彼年长虽贱亦人也乃延妪上坐使再拜其严类如此壬辰北渡六月六日卒于安平时年五十二其子扶其柩葬于沟市里之西原娶陈氏生子男二曰紫阳曰述女曰桂适金皇族完顔世袭千戸侯【祖考妣六月九日卒相去无几日】
　　叔祖奉直府君行録
　　君讳秉徳改国寳字长卿小名夀郎小字延庆大定二十五年乙巳正月初一日生登兴定二年进士第释褐泾州泾阳县主簿改藤州藤县尹迁中书省令史未几改司农主事寻授密院经厯终于奉直大夫郑州防御判官君性安静恬退与物无竸为学不喜作词章贞祐间避地河南隐于豫州之许封山从学者惟孔文振茂林脩竹清泉怪石终嵗无人维琴书在侧为省掾时其一省郎暴怒以灯击其仆偶中君之首君瞑目端坐神色不动其人谢之曰偶尔何谢焉尝燕居童仆皷躁相诟詈以谓无人俄而风动帘起见君坐于堂中众皆惶恐往谢罪君方瞑目端坐少间开目顾之曰若辈何在此耶众乃具以罪状自陈君徐曰曲直有在何至于鬭戒勿复然其寛裕类如此惜乎天不假年壬辰殁于京师之厄先娶王氏早世而髙尚书有邻欲以女妻之不许曰吾不能以一女子而下贵人遂娶李氏生子男二人日乞住道道皆早卒
　　君讳述字继先金泰和四年七月九日生六嵗值贞祐之变从亲南渡君早有大志颖悟絶人十六七弃举子业廿六遭壬辰之革饥险备尝北渡至安平二亲连丧吾母病笃先生护柩扶疾重至乡土田园尽非我有环堵萧然宴如也遂刻意于学大难之后无书可读求访百至十年之间天文厯数隂阳医方之书无不通性学史学尤所喜者其书皆手所誊録往来燕赵间交游皆父行之天下名士也时耶律中令君执政翰林承防王公百一以名书荐之中令欲用而不就后至顺天隐居教授杜门絶交万事置之度外惟以教子为事曰始余四十未有子尝语人果无子则已若有子必令读书我今教子亦将以成吾之志而已性不喜酒好长啸尝游易州诸山当秋风落木之下危坐终日时作一曲其声虽冲澹萧散而其慨然之所不能忘者亦时见之然其竹冠葛服雍容乐易人谓又有真隐之风焉先生平日明于藻鉴或评论人物或指明事体或推究世变人必待其验而后服中统初左三部尚书刘公才卿宣抚真定道辟为武邑令未几以病辞居真定之北潭至元四年九月还顺天明年十月十二日病革命其子曰汝髙祖以来未尝为恶大兵之后吾再生而汝兄姊俱亡而汝独在汝其勉之明日卒于客舍六年十月廿五日葬于容城县沟市里之西原娶定兴进士杨【朂字勉之】之幼女杨氏生而有知年十六归先生兵后亲执爨无难色先生晚无子力请令别娶先生竟以天命拒之女曰络曰绣皆适人而卒【先妣十一月初六日卒】
　　先君记事
　　泰和七年丁卯【七月九日寅时生】
　　崇庆元年壬申【从亲南渡】
　　正大二年乙酉【娶杨氏】
　　壬辰【三月降阙五月初五日从亲北渡至安平六月初阙　日父母皆病殁十二月二十三日还容城】乙未【附借】
　　庚子【八月三日长女阿乞生寅时】
　　癸卯【迁定兴】
　　乙巳【迁涞水　八月十五日次女秀生】
　　丙午【还顺天】
　　已酉【闰二月九日亥时因生】
　　庚戌【有北京行】
　　甲寅【长女嫁韩氏】
　　乙卯【迁涞水　十一月初六日丧妻杨氏】
　　丙辰【次女嫁乐氏】
　　已未【复还顺天】
　　中统元年庚申【住真定】











　　静脩集卷二十五
　　钦定四库全书
　　静脩续集卷一　　　　　　元　刘因　撰诗
　　拟古【三首】
　　孤蟾皓素色寂寂虚堂深伤彼兰蕙花郁郁芳幽林美人天一方佳禽响逺音我有一卷经洞彻天地心我有一寸铁荡涤妖氛沈心定有天游渊乎秘中襟所得不可説此理神其歆
　　浮云翳阳景灵颷扇我衣男儿志万里谁复伤别离我生十五年世事犹未知慨然慕意气逺与千古期髙风不易攀俗纷亦已羁所智必我拒所期必我违哀歌仰天问生我亦何为抚劒一太息昼夜中情驰
　　人生天地间太仓稊粟微苟无金石姿耐此日月飞当勉髪欢勿取尘世嗤一笑羣忧失三杯万事非岂不志功名功名来未迟万物各有时时兮不再违忆昨初读书人曰饥寒基今日追斯言诚哉不我欺屠龙无所用不如学履豨镆鎁非所授不如囊中锥多少白面郎屈节慕身肥奴顔与婢膝附势同奔驰吮痈与防痔百媚无不为丈夫宁饿死岂与需臑期鸿鹄凌云志燕雀焉能知二禽登寥廓斥鷃笑藩篱世态尽伥鬼吾将谁与归
　　秋夕感懐
　　新凉入郊墟金风荡秋夕轻河皎素练寒霜澹白璧星斗防干横孤堂更芩寂游子起中庭感慨心襟激对酒露肝胆豁然清尘臆玩世风生口开懐月满席长啸一声秋雄谈羣动息壮志海山平任气天地塞醉舞扪斗牛浩歌振金石哦吟惊鬼神俯仰洪荒窄耻为时辈羣追思古人迹人生少年时分隂真可惜寒窗一经老区区竟何益学劒覔封侯行行匹夫敌男子志斯民安用书劒癖皎然方寸间自有平安防一日风防云四方贤路辟致身青云间髙飞举六翮整顿乾坤了千古功名立
　　赠写真田汉卿【别字景延】
　　君不见濓溪先生画出太极图下笔万物形神枯又不见伊洛丈人写出先天理凿破化胎混沌死灵犀一防透圆光自然造化随驱使景延老笔纵横走声名不在龙眠后一代人材老玉闗精英尽入丹青手五湖三岛在胸中人间物象无遗踪闭门九经库意气摩青空手探月窟蹑天根千变万化愁神工愧我孩提五鬼穷髙轩未遇感秋蓬千里穷途歩兵哭賔王逆旅客新丰幸遇知音相见好倒写词源谈未了阁上麒麟髙塜卧江边非熊何处老君王贪梦巫山云商霖变作商岩老惟有英雄少年人路入云台犹未到珍重先生笔下神等闲莫写常人真愿君传写圣贤之蕴经纬天地之文穷乾坤无形之理思风云变化之春周邵二公相左右焉不作尘中人
　　匏亭
　　匏陨自天中涵太虚气造物全其真世人苦其味虽得终天年惜坐无用器伊谁窍混沌太朴分为二一供顔渊乐一为许由弃顔有圣人依许逢尧舜治天下非其责行藏适自遂秋色髙箕山春风满洙泗后来鼎铛徒谁知两瓢贵寥寥千载间复堕无用地神物终有归至人可重值伟哉子赵子独兼许顔义匏集大成髙亭挹空翠感君亭上名发我思圣【阙】人知圣人言孰有圣人志圣人心如天何【阙】　生【阙】时无不可为人无不可致吾道苟寸施吾民犹寸庇坚白自有持磨湼岂吾累岂不欲无言恐与瓠类仲子诚少野强直无再思圣人进退间厯厯生私议请观欲往心岂与乗桴异我生学圣人楼栖形寤寐穷年忧道丧漫自中肠沸君才当有为自以无用置我才当无用自以有为觊物性虽有殊我心良可媿愿君志我志才志庶相利使君召我名名实亦相位留彼匏中酒供我浩歌醉行当取其种移来易川植
　　寄故人【二首】
　　明时延俊秀独分老丘园道徳心犹负贫穷气尚存从容思洛社亲炙忆程门别后区区意聊为知已言淹留乏世用忧戚赖天成行乐肩舆在归休缟袂轻终身虽有素生物岂无情髙咏风云意行藏问此生
　　哭松冈先生
　　徒舍劳亲意择师得子贤从游无半载瞻仰似千年文字虽时様规模有正传门生感知已伫立一澘然
　　偶得
　　血气虽衰志愈真年来温故觉知新久贫多得【阙】　叹渐老惟于道义亲日月消磨三事乐乾坤俯仰一闲人几时卜筑唐溪上分得尧民五亩春
　　自觉筋骸老渐顽曽经坚脊度危闗清霜烈日留身后秀气春风拂坐间自有頽波如底柱莫教秋色避南山云鹏税驾今无地羡煞江鸥尽日闲
　　次韵答石叔髙
　　昨屈干旌到敝庐新诗曽许凤凰雏闲中无地宜三径天下何方是五湖抱膝长歌忆梁父曲肱髙卧着潜夫朝廷别有真儒在莫道斯文赖我扶
　　次韵答刘仲泽
　　世态年来一笑余易川髙兴赋闲居静中一防画前易身后数行言外书不食可怜周二子独醒休笑楚三闾嘱君早了治安防枉对寒窗嚼子虚
　　哭母族李涑阳
　　先人北还生于公家吾母卒因寓葬焉后因从先人南迁十年之间公卒家人拜扫不废其死也诗以识衰因自序云
　　乱余家破苦颠连生者安居死墓田李自知蒙厚施琼瑶终拟奠新阡余仁尚堕千夫泪遗业惟存二子贤一寸棘心思母切不堪重咏哭君篇
　　自释
　　尝忧身口累心期沟洫髙盟恐易违仲子不能分跖粟伯夷终是食周薇胸中耿耿独如此天下滔滔谁与归洗耳沈江狂狷子也应犹笑我随机
　　次韵叩泮宫
　　误我儒冠一不成劒花摇落动江城心飞北阙知天逺梦入南荒觉地倾磊落中原千古鹿淋漓沧海一杯鲸太平自有诸公在谁向南阳问孔明
　　挽李汉卿
　　十载从军苦未遇直教穷死亦堪哀交游有泪能知已天地无心解爱才孤子犹寻朱砚泣奚奴不复锦囊开南兄久客应相识为向谯东酹一杯






　　静脩续集卷一
　　钦定四库全书
　　静脩续集卷二　　　　　元　刘因　撰
　　古赋
　　渡江赋
　　郝翰林奉使南朝九年不还今国家大举方舆宋君防猎于江东因之以问罪北燕处士慨然壮其事乃计地势审攻守将草渡江防以助之淮南劒客闻而过之曰今之大举长江必可渡乎江东必可克乎君其为我言其势处士曰昔我国家初基创元顺斗极运天闗握雄图祭雪坛神人赫尔折箭以首之遂超大河横八荒跨北岳溧九阳南极破而朔风烈长星灭而北辰张继继承承臣仆万方其威益振其武益扬卵压中原势开混茫蠢尔蛮荆何痴而狂自取征伐孰容尔强今乃提天纲顿地纮竭冀北之马防天下之兵衔枚疾走摄号而南行然后骈部曲列校队惣元戎誓将帅横坚阵于髙冈招胜风于大斾皷角鸣于地中旌毛拂于天外骁骑轻车匄磕隐訇幕緑徽飞杨晻蔼鱼丽长蛇撼摇覆载长鋋雪防流矢雨飞霜矛电激神劔颷驰精甲云屯白日争辉扇燎原之猛势奋葢世之雄威呜呼噫嘻吾想夫隂山虎士茹毛饮血状若神鬼气傲霜雪嬉于战鬬业在征伐咆哮而防兕怒感激而风云变頽昆崘而飜海浪折江河而崩雷电川谷为之荡波丘陵为之震使彼淮方之矮马蛮溪之豪族延目望之固足以拳拘喘汗免胄肉袒进不敢敌退不敢窜我乃撃奔霆而倐升怒长风而迅征一叱而建瓴折棰再皷而瓦解土崩于是环叠刳堑麾城下邑灌以流潦礮以巨石前喉后背左排右掖一日之间一方之地开拓千里遂乃进楚泗防江都撃丹阳取南徐浙西之津破矣拥庐夀跨乌江济芜海攻建康淮南之戍溃矣平舒剪蕲顺流而下径入浔阳江东之渡得矣掠荆州掩黄困下江陵困武昌湖北京西之虞通矣于时六师奋檝木马吞舟驾黄龙之云颿御五牙之蜺帱防横江之铁锁焚栅岸之河楼其势也人人清河公一一韩擒虎小王濬之楼船凌伏波之铜柱朝发舳舻夕防南隅囊括百越杯观五湖灵旗所指席卷长驱哀哉宋君可怜也战则为黄泉之土降则为青衣之奴上絶奎宫之运下失皇祐之区草满金陵鹿走姑苏五溪焦土七泽丘墟何其痛哉客闻之而笑曰信如公言以谓遂无宋矣曽不知大国有征伐之力小国有御敌之势而我长江所以限【阙】　山川所以界封域外则西接巫峡东至海陵【阙】　　　烽橹旗亭其形胜也临谷为塞因山为嶂振扼喉衿天设巨防苍龙武之制白狗黄牛之状铁瓮铜梁之固劔门石闗之壮峭峡东之狼尾耸荆门之虎牙持夔州之百牢掲瞿塘之两崖鸟道盘空牙防天马不得列车不能旋一人守隘万夫莫前彼虽有悬车束马之勤栈云梯石之役成主彼客彼劳我逸财殚力痛切不补患矣内则滩流迅急波涛汹涌狂澜逆走絶笔障壅其所皷荡则盘涡谷角涛陵山防隳云遁雨怒风轰雷状如天轮戾而激转又似地轴挺防而争回吞淮饮海滔天而来中有舟舰被江旌甲烛日金翅青龙风乌水鹢连樯万里掌柂千尺篙工舟师选自闽禺靡飔风翫灵胥掬冯夷防天呉察象马之神机责千里于湏东守偃城之坞西屯采石之戍一舸据津万夫莫渡孙权割险而自覇曹丕望洋而回取加之以春水方生涨气连天蓊重蒸跕堕飞鸢彼虽有甲骑百万横屯北岸安能飞渡我长江乎又若船襄汉之粟漕江淮之资发武库之兵剸犀象之皮镂铜牙于龙川伐竹箭于防稽使巴渝趫捷善鬬之夫服而用之亦足以抗衡中原隔障蛮夷退以坚守而进以功持也又有义士奋袂良将登坛既有枕戈之刘琨岂无撃楫之谢安假祖逖以黄钺之威拜陆逊以都督之权而曹公赤壁之役苻融合淝之战公独不闻之乎处士曰表里山河备败而已坚甲利兵应敌而已以势御势固未知其孰利曽不知应之以大机昭之以大义而有不可御者我请为子筹之我直而壮彼曲而老我有名而众彼旡义而小一也彼江塞之地盘亘万里分兵以守之则力悬而势屈聚兵以守之则保此而失彼二也彼恃衣带之水据手掌之隅将堕兵骄傲不我虞其备愈乆其心愈疎三也彼荆鄂之民旧经翦伐乆痛疮痍见旃裘而胆落梦毳阙而魂飞今闻大举重被芟夷人心摇落士卒崩离四也彼留我奉使雠我大邦使天下英雄请缨破浪虎视长江亦有年矣今元将唘宋将危我中国将合我信使将归应天顺人有征无战五也孰谓宋之不可图耶客于是恬然失气循墙匍匐口怯心碎不知所以对矣
　　横翠楼赋
　　金防雄壮甲天下而山水人物为最也其西北有峯望之嶻然而立巍然而髙琅然而秀者郎山也其西四十里有泉穴城而来流分而衍环乎市井之间为一时之伟观者鸡水也水之上又多楼亭台榭之羙而宏丽杰出俯瞰闾阎骋懐游目足以极登临之胜槩者横翠楼也楼之上飘轻裾曳长袖解劔指廪酾酒临江养胸中之天地游物外之文章为燕南文物之冠冕者楼之主人也主人觞于斯咏于此防宾客于斯见千岩万壑盘纡拂而交致乎几案间故乐而名之曰横翠也然而乐其所以乐者非直为景物役也将以取山水之秀而助其气也若夫嵯峨嶪防刻削峰峦混涵天地呼吸万壑斩絶峻防嶷嶷然有可望而畏之者与秋色而髙相也云开日出雨霁虹销岩防霮防若拂岚扑黛霭霭然有可喜而玩之者朝来之爽气也霜露既下木叶尽脱水穷霞尽天髙鹜飞防防螺髻隐隐蛾眉者天寒而宜逺也日上壁而乗彩月上轩而飞光开帘拄笏把酒而觞者翠屏之晚对也朝晖夕隂烟容雨态如万物供四时而无穷也由是而观之主人气象巍然襟韵磊落灵防洞月玉骨横秋飘飘然有凌云之风者殆不偶然也燕赵诸公多以歌诗道其羙记之者有陵川之雄文咏之者有木庵之絶唱前人之述作已备主人复以文命仆仆辄不自揆拾人之滞穂匄人之残膏者亦为之赋而赘之于后其辞曰
　　丙寅之秋七月与主人相携登于横翠之楼览斯宇之所处极沧溟之尽头地连西鄙雄冠中州星分箕尾州别冀幽控鴈门之右塞引鸡距之清流倚太行之宕观接易水之长洲有如隂云惨惨晦日冥冥林峦失色嵒壑潜形或风雨骤至然如半夜之潮生或波涛怒卷涌然如万马之军声使人魂飞胆慓心折骨惊伥然失视悚然亡形怛恻于憭慓兮而若有逺行者乎又如云开山色雨沐秋容天光接塞水影涵空浮一天之灏气快千里之雄风使人湍飞逸兴浩发吟魂如登太山漂昆仑有可挟日月而薄风云者乎又如骋出岫之白云傲横空之素霭揖列壑之青岚访攅风之翠黛穷岛屿之萦回观宇宙之宏大吞燕赵之精英吸乾坤之沆瀣发胸次之磈砢豁中襟之蔕芥其亦有思乎古人之登髙而吊古伤时而感也若乃太行之英郎山之灵开岫幌辟岩扃收雾帐列云屏供诗情于晚照贡图画于新晴于时吾与子咏春风于舞雩濯尘缨于沧浪来登斯楼终日徜徉歌紫芝之曲酌明月之觞渺天地于一粒随造化而翺翔期万代于咫尺顺四时而行藏下视万物杳焉如千里毫芒然后嚣嚣然洋洋然庶乎可以与天下俱忘者矣
　　杂著
　　廉泉真賛
　　中统初廉泉公年甫三十以门地才望为天子宰相未几以病去而天下之人日夕相与语曰幸廉公病少瘉当复相天子以福我而公之志则亦未甞一日而忘天下也如是者凡十余年而公竟不起以终以人观之公为不幸抑不知天之爱公俾盛名全当世其所得已多矣公雅爱予而未之识也近仆拜公像于其子孚遂为之賛以报其知公本车部人因官命氏为廉公旧甞镇秦中既去而秦人思之呼其浊缨之水曰廉泉后以为号云
　　北庭而西风气所同云龙所防如汉沛丰公惟世臣金人命氏天畀以文用瑞斯世胡其畀之不尽施之兹实防公使全归之我思廉泉路逺莫致厐眉者谁不动声气观公之像湖海之豪求公之心憔悴离骚彼齐鲁儒轻自髙大何不旁观九州之外
　　田先生真賛
　　貌泽而腴气秀而疎善画如阎立本而不以艺自耻识字如扬子云而不以诸生自居人类万殊观物有书所谓三皇氏之民百世之士者葢斯人之徒欤
　　与赵安之手书
　　某再拜人自保来就问动静方闻先丈捐馆不胜惊悼惟足下哀痛何以堪之交朋义重奔慰无由临书怅然裁抑是望七月十三日某再拜安之大孝苫次某再拜安之吾友刘碑续入数事改定附呈若有未安望就为更正以示仲良诸君不然亦当见教使某删润也乡所命写谬作但诸藁多涂抺学生辈不能尽办今姑録此后当续书寄之然亦望因此而有所教告也而老兄所见及前后二诗却望付下时一览之当以不能副所知而自警省焉若有近作幸并得见谬作册子中所谓河图辩者初未甞示人学生辈误写入此然欲去之则连前后且封缄已竟而不及矣望不出示也自来山中闻见日狭交道日寡徒深驰想孰从晤语益怅前日之不得日相从游也近题孙仲诚山水诗卷中有一诗及诸公可取者发一笑也笋蕨少致野人意希领之防伯起纯甫致恳闰十一月十一日某再拜
　　刘碑理财一节多闻人称道近闻刘之故人复能道其详故书所谓荐与诏可之云者见其所授宣中词如此西塘见宋编年杂书卫村见五代史当作此卫字息盗一节近见诸史卫吏传中事有细于此者亦得书故复续入恐疑前后所云不同故及之然更望可否也县官犹学官云即官舍也见前汉诗后二公字系是二章不系重韵后使一章亦有此例无妨共张二字前碑却附下近赵君玉寄一卷诗来深入理窟当略其辞语取其防意乃知此老有非人所能到者似此书生今世能有几人谨附去试过目焉以吾兄实古人所谓人之有技若已有之者故敢以是相告也某又拜
　　与郭子东手书
　　先太守铭中书先夫人事迹则宾不可以胜主先夫人铭中书先太守事迹则隂不可以统阳且妇人前无表墓之例但有志尔必一树之墓表一埋之墓道于情文始备希知之某再拜子东奉议大孝苫次
　　答仲诚问支干
　　甲阳气萌动草木至是始甲而出
　　乙隂气尚强阳出乙乙也草木亦然
　　丙隂气初动阳气亏故文从隂内而阳外在盛万物则炳然而成
　　丁阳强不为主其势适与隂丁万物至是皆丁实戊阳土也故文通物而出戕物而入
　　已隂土也故文象万物辟藏诎形
　　庚以隂干阳更而续之又为万物庚庚有实也
　　辛隂干阳极更【阙】而新故万物更为成熟
　　壬阳受始乃隂壬之
　　癸水土平可揆度也
　　右干
　　子滋也阳气动万物滋也
　　丑纽也万物动有事
　　寅髌也正月阳动欲上而隂强髌寅于下
　　卯冒也二月万物冒地而出
　　辰震也三月阳气震动
　　已巳也四月阳气已出隂气已藏
　　午悟也五月隂午逆阳冒地而出
　　未味也六月滋味成
　　申神也七月隂成体
　　酉就也八月物成
　　戌灭也九月阳气微
　　亥荄也十月微阳起
　　右支





　　静脩续集卷二
　　钦定四库全书
　　静续集卷三
　　杂著
　　河图辨
　　河图之说朱子尽之矣后人虽欲议之不可得而议之也然其自私者必出于巳而后是是以致疑于其间者尚纷纷然也有指伏羲八卦次序为之者有指先天图而为之者亦有主刘牧而疑朱子取舎之误者近世大儒又有自画一图为之者其图八卦次叙者则曰大传既谓河出图洛出书圣人则之是必有其所谓图与书圣人可得而则者矣今夫十数之防志安可则以为八卦之画象也此其为说葢出乎汉儒洛书有文字王肃河图即八卦及苏子瞻图书粗有卦畴之象之说而与张敬夫以河图为兴易之祥圣人则其时以作易而力诋先儒有所则其图者正相反而各极其偏也若是则卦固自画安得谓圣人则而画之而圣人亦何必复观取于逺近俯仰之间而程子何为有河必图至与因见河图之说也哉其图先天图者而其失尤甚固可以借唐孔氏天语简要不应若是之烦及朱子伏羲淳厚未必如是之巧者以破之矣其主刘牧者则以九数之变见于列御冦之书九宫之文见于张平子之言而巽四兊二震三艮八又杂出于魏晋诸儒之说固不可必以八卦本于九数而谓刘氏之说无明验也然其刘氏之说则纬书从而出者而说者固以一为北方阳气之始七为南方阳气之盛九为西方阳气之究而与图合矣而图之下之一得六固可上变而为二上之七得二固可左变而为九九穷则复下变而为一又无不合者焉然彼以七为衍而九为者亦无不可然于图亦安见其不合者而必以洛书为说也就使列氏指洛书而言则洛书固可以为易而亦不必遂以为河图也夫九宫之说出于纬书而张氏亦甞破之且其言又曰杂之以九宫矣葢不即以九宫正为八卦也所为九宫之说与河图九篇之说者郑康成也其于明堂之数则曰法文是郑氏又不以九为图而其说有自相矛盾者则是亦可以证刘氏之失矣安得引之以为助乎彼又为邵子【阙】　方圆之象而【阙】












　　氏八卦亦以河图而演之是不足以正刘氏之失乎曰龙图之说未必出于刘氏之前而吕伯恭从而误信之犹张敬夫之为戴氏所欺也夫希夷未闻有书传至邵子而后有书其太极图则朱子亦谓发于穆伯长而胡仁仲因之遂亦以为穆特周子学之一师陆子静因之遂以朱録为有考而潘志之不足据也葢胡氏兄弟于希夷不能无少讥议是以谓周子为非正为穆仲之学者陆氏兄弟以希夷为老氏之学而欲其当谬加无极之责而有所顾借于周子也然其实则穆死于明道元年而周子时年十四矣是朱氏胡氏陆氏不惟不考乎潘志之过而又不考乎此之过也然始也朱子见潘志知图为周子所自作而于行録附注虽破朱氏之说而犹以胡氏之抑希夷种穆谓特其学之一师者为过而疑其传自希夷至周子始笔之书而亦不敢遽以为不传于希夷种穆也岂其后有所考于此也故于注图书则曰莫或知其师传之所自记遗文后则曰非有所受于人记书堂则曰不繇师传黙契道体实天之所畀也而其问答之间则常谓希夷未甞有濓溪之说濂溪之说未甞出于希夷周子自为周子之学而未甞考夫邵子者邵子自为邵子之学亦未甞考夫周子者而防然以为无所传授而不出于希夷而敬夫亦以为自得之妙非诸子所得而知也若夫邵学则虽穆李之前不着其传先儒谓有深意而始推反理自得而多固有如二程之言者然其源之隐于方士而发于希夷为无可疑而不必强为授于王豫得之归藏之说也葢义理人心之所同不必托之异人异书而后神义理天下之公器虽得之方外之书亦不当为之讳也若言希夷之学则当以邵学为正也彼以五十五定四方之位以水火木金为四正卦之象分四象之数自左旋去三而生四偶卦之画则闗氏之说而范氏取之者然其所合乃文王之八卦固已与邵学不合矣亦安可以伪而攻伪也哉夫前之所论皆托言出于希夷而不合乎邵学者也若朱子发张文饶又求之邵学而失之者也若夫朱子则极邵子之大尽周子之精而贯之以程子之正也后人恶得而议之虽然抑有一说而窃附于朱子之后夫河图之中宫则先天图之所谓无极所谓太极所谓道与心者即太极图之所谓无极而太极所谓太极本无极所谓人之所以最灵者也河图之东北阳之二生数统夫隂之二成数则先天之左方震一离兊二干三者也先天图之左方震一离兊二干二者即太极图之左方阳动者也其兊离之为阳中之隂即阳动中之为隂静之根也河图之西南隂之二生数统夫阳之为二成数则先天图之右方巽四坎艮五坤六者也先天图之右方巽四坎艮五坤六者即太极图右方隂静者也其坎艮之为隂中之阳者则隂静中之为阳动之根者也河图之竒偶即先天太极图之所谓隂阳而凡阳皆干凡隂皆坤也河图先天太极图之左方皆离之象也右方皆坎之象也是以河图水火居南北之极先天图坎离列左右之门太极图阳变隂合而即生水火也而易之为书所以首乾坤终坎离终既济未济而先天之为图中孚頥小过大过各以其类而居于正也如是则周子邵子其学虽异先天太极其源虽殊而其理未甞不一而其所以出于河图者则又未甞不一也若夫其自为图者则曰河图之数凡五十五而十位洛书之数凡四十五而九位举不合夫画三卦八错综之六十四若以位言则去九与十合夫干一兊二离三震四巽五坎六艮七坤八之叙然不知所以为卦所以为画虽为推衍凑定不免掌合若五十所为母一九为衍数则揲蓍求卦之法非按图画卦之本此其为说似也然及自为图则亦不外乎十数而为白圈黒圈为五相间而为十以白为天竒以黒为地偶取三竒为干三偶为坤其余卦取之亦然观其附合乃有纂组华纷之极所不能为者而谓出于天地自然之数必如是而圣人之画卦如根干枝叶迫于不得已而然者亦必如是是则可疑之大者若其以天五地五合各一太极而为六为重卦之本二五相合而为十为揲蓍之本凡其不可晓皆此类而其假合悠谬又有出于林黄中郭子和百千之下者然其反覆辨论几数万言葢【阙】　尽废先儒而独行已说之意呜呼朱子之于【阙】　　推本为卦画之源而欲人玩心于其间然其有不勿之戒而其为说苐于其理可通而事有证者而叙次之然亦有传疑而未甞以为河之所出伏义之所目覩者必如是也今斯人也既以先儒之或有所传而来者尽以为非而于千万世之下出于已手之所纂画者自防以为必合乎天之所出则是以天自处其所见亦必有甚异于人者也惜不得从而问之姑与诸说杂而记之以俟参攷
　　中孚彖
　　本义于中孚彖则曰能致豚鱼之应小过彖则曰能致飞鸟遗音之应于小过之初六飞鸟以防则引郭璞洞林或致羽虫之孽者以释之予谓于其防以孽言则所谓吉之应者疑其为致祯祥也然甞有问朱子豚鱼之应谓眞致豚鱼者而朱子亦不敢遽以为然抑不知其所谓应者又将何所谓也或曰頥中孚皆有离之象也离则有水虫之象焉故在頥则为灵在中孚则为豚鱼是特取其象焉尔非必谓其眞有所致也是皆不可得而知矣独信及豚鱼之言昭然甚明其吉将不在夫豚鱼而在夫此者则不得而知也孙仲诚筮遇中孚不变求余说以告
　　叙学
　　性无不统心无不宰气无不充人以是而生故材无不全矣其或不全非材之罪也学术之差品节之紊异端之害惑之也今之去古逺矣众人之去圣人也下也幸而不亡者大圣大贤惠世之书也学之者以是性与是心与是气即书以求之俾邪正之术明诚伪之辨分先后之品节不差笃行而固守谓其材之不能全吾不信也保下诸生从余问学有年矣而余梗于他故不能始卒成夫教育英才之乐故其为陈读书为学之次叙庶不至于差且紊而败其全材也先秦三代之书六经语孟为大世变既下风俗日壊学者与世俯仰莫之致力欲其材之全得乎三代之学大小之次第先后之品节虽有余绪竟亦莫之适従惟当致力六经语孟耳世人往往以语孟为问学之始而不知语孟圣贤之成终者所谓博学而详说之将以反说约者也圣贤以是为终学者以是为始未说圣贤之详遽说圣贤之约不亦背驰矣乎所谓顔状未离于婴孩髙谈已及于性命者也虽然句读训诂不可不通惟当熟读不可强解优游讽诵涵咏胸中虽不明了以为先入之主可也必欲明之不凿则惑耳六经既毕反而求之自得之矣治六经必自诗始古之人十三诵诗葢诗吟咏情性感发志意中和之音在是焉人之不明血气蔽之耳诗能导情性而开血气使幼而常闻歌诵之声长而不失刺美之意虽有血气焉得而蔽也诗而后书书所谓圣人之情见乎辞者也即辞以求情情可得矣血气既开情性既得大本立矣本立则可以徴夫用用莫大于礼三代之礼废矣见于今者汉儒所集之礼记周公所着之周礼也二书既治非春秋无以防也春秋以天道王法断天下之事业也春秋既治则圣人之用见本诸诗以求其情本诸书以求其辞本诸礼以求其节本诸春秋以求其防然后以诗书礼为学之体春秋为学之用一贯本未具举天【阙】　　穷理穷而性尽矣穷理尽性以至于命而后举夫易易也者圣人所以成终而所成始也学者于是用心焉是故【阙】　礼乐不明则不可以学春秋五经不明则不可以学易夫不知其粗者则其精者岂能知也迩者未尽则其逺者岂能尽也学者多好高务逺求名而遗实逾分而逺探躐等而力穷故人异学家异传圣人之意晦而不明也六经自火于秦传注于汉防释于唐议论于宋日起而日变学者亦当知其先后不以彼之言而变吾之良知也近世学者往往舎传注防释便废诸儒之议论葢不知议论之学自传注防释出特更作正大高明之论尔传注防释之于经十得其六七宋儒用力之勤铲伪以眞补其三四而偹之也故必先传注而后防释防释而后议论始终原委推索究竟以已意体察为之权衡折之于天理人情之至勿好新竒勿好辟异勿好诋讦勿生穿凿平吾心易吾气充周隐微无使亏欠若发强弩必当穿彻而中的若论罪囚棒棒见血而得情毋惨刻毋细碎毋诞妄毋临深以为高渊实昭旷开廓恳恻然后为得也六经既治语孟既精而后学史先立乎其大者小者弗能夺也胸中有六经语孟为主彼兴废之迹不吾欺也如持平衡如悬明镜轻重寝飏在吾目中学史亦有次第古无经史之分诗书春秋皆史也因圣人删定笔削立大经大典即为经也史之兴自汉氏始先秦之书如左氏传国语世本战国防皆掇拾记録无完书司马迁大集群书为史记上下数千载亦云备矣然而议论或驳而不纯取其纯而舎其驳可也后世史记皆宗迁法大同而小异其创法立制纂承六经取三代之余烬为百世之凖绳若迁者可为史氏之良者也班固前汉史与迁不相上下其大原则出于迁而书少加宻矣东汉史成于范晔其人诡异好竒故其书似之然论賛情状有时亚于迁固自谓賛是吾文之竒作诸序论往往不减过秦则比拟太过三国陈夀所作任私意而好文竒功伟绩往往削没非裴松之小传一代英伟之士遂为夀所诬后世果有作者必当改作以正夀之罪奋昭烈之幽光破曹瞒之鬼贼千古一快也晋史成于李唐房杜诸人故独归美太宗耳繁芜滋漫诬谈隐语鄙泄之事且载之甚失史体三国过于略而晋书过于繁南北七代各有其书至唐李延夀总为南北史遣时记事颇为得中而其事迹汚秽虽欲文之而莫能文矣隋史成于唐兴亡之际徼讦好恶有浮于言者唐史二旧书刘昫所作固未完备文不称事而新书成于宋欧宋诸公虽云完备而文有作为之意或过其实而议论纯正非旧书之比也然学者先当旧而后新五代二书皆成于宋旧则薛居正新则欧阳子也新书一出前史皆废所谓一洗凡马空者也宋金史皆未成金史只有实録宋事纂録甚多而东都事略最为详备是则两世之史也学者必读全史歴代考之废兴之由邪正之迹国体国势制度文物坦然明白时以六经旨要立论其间以试已意然后取温公之通鉴宋儒之议论校其长短是非如是可谓之学史矣学者往往全史未见急于要名欲以为谈说之资觜吻之备至于通鉴亦不全读抄撮钩节通鉴之大防温公之微意随以昧没其所以成就亦浅浅乎史既治则读诸子者庄列隂符四书皆出一律虽云道家者流其间有至理存取其理而不取其寓可也素问一书虽云医家者流三代先秦之要典也学者亦当致力孙呉姜黄之书虽云兵家智术战陈之事亦有名言不可弃也荀子议论过髙好竒致有性恶之说然其王覇之辨仁义之言不可废也管子一书覇者之略虽非王道亦当读也杨子云太法言发孔孟遗意后世或有异论者以其有性善恶混之说剧秦美新之论事莽而纂汉韩子谓其文颇滞澁苏子谓艰险之辞文肤浅之理而温公甚推重之以为在孟荀之上或抑或扬莫适所定虽然取其辞而不取其节可也贾谊董仲舒刘向皆有书惜其犹有战国纵横之余习惟董子三防明白纯正孟轲之亚非刘贾所企也文中子生于南【阙】　　之后【阙】　横流之际而立教河汾作成将相【阙】　之治可谓大儒矣其书成于门弟子董薛姚窦之流故比拟时有太过遣辞发问甚似论语而其格言至【阙】　汉儒所未道者亦孟轲氏之亚也韩子之书删【阙】　丽李唐一代之元气也与汉氏比隆矣其诋斥佛老扶持周孔亦孟轲氏之亚也诸子既治宋兴以来诸公之书周程张之性理邵康节之象数欧苏司马之经济往往肩汉唐而踵三代尤当致力也孔子曰志于道据于徳依于仁矣艺亦不可不游也今之所谓艺与古之所谓艺者不同礼乐射御书数古之所谓艺也今人虽致力而亦不能世变使然耳今之所谓艺者随世变而下矣虽然不可不学也诗文字画今所谓艺亦当致力所以华国所以治物所以饰身无不在也学诗当以六义为本三百篇其至者也三百篇之流降而为辞赋离骚楚词其至者也词赋本诗之一义秦汉而下赋遂专盛至于三都两京极矣然对偶属韵不出乎诗之律所谓源逺而末益分者也魏晋而降诗学日盛曹刘陶谢其至者也隋唐而降诗学日变变而得正李杜韩其至者也周宋而降诗学日弱弱而后强欧苏黄其至者也故作诗者不能三百篇则曹刘陶谢不能曹刘陶谢则李杜韩不能李杜韩则欧苏黄而乃効晚唐之萎薾学温李之温新拟卢仝之恠诞非所以为诗也至于作文六经之文尚矣不可企及也先秦古文可学矣左氏国语之顿挫典丽战国防之清刻华削庄周之雄辨糓梁之简婉楚词之幽博太史公之疏峻汉而下其文可学矣贾谊之壮丽董仲舒之冲畅刘向之规格司马相如之富丽扬子云之邃险班孟坚之宏雅魏而下陵夷至于李唐其文可学矣韩文公之浑厚柳忠元之光洁张燕公之高壮杜牧之之豪缛元次山之精约陈子昂之古雅李华皇甫湜之温粹元微之白乐天之平易陆贽李徳裕之开济李唐而下陵夷至于宋其文可学矣欧阳子之正大苏明允之老徤王临川之清新苏子瞻之宏肆曽子固之开阖司马温公之笃实下此而无学矣学者苟能取诸家之长贯而一之以足乎已而不蹈袭麇束时出而时晦以为有用之文则可以经纬天地辉光日月也字画之工拙先秦不以为事科斗篆正行草汉氏而下随俗而变去古逺而古意日衰魏晋以来其学始盛自天子大臣至处士往往以能书名家变态百出法度备具遂为专门之学故宋高祖病不能书不足压人望刘穆之使放笔大书亦自过人一纸可三四字其风俗所尚如此至于李唐学书愈众字画于士夫固为末技而众人所尚不得不专力学者苟欲学之篆则先秦欵识金石刻魏晋金石刻唐以来李阳冰等所当学也正书当以篆意为本有篆意则自高古钟太傅王右军顔平原苏东坡其规矩凖绳之大匠也欧率更张长史李北海徐浩柳诚悬杨凝式蔡君谟米芾黄鲁直萃之以厉吾气参之以肆吾博可也虽或不工亦不俗矣技至于不俗则亦已矣如是而治经治史如是而读诸子及宋兴诸公书如是而为诗文如是而为字画大小长短浅深迟速各底于成则可以为君相可以为将帅可以致君为尧舜可以措天下如防山之安时不与志用不与材则可以立徳可以立言著书垂世可以为大儒不与草木共朽碌碌以偷生孑孑以自存非天之至善壊已之全材也勗哉诸生毋替兹命

　　静续集卷三
