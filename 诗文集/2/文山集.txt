　　御题文山集
　　忠义根心莭烈身宋家终始一全人文山不独嘉其艺题句为师千古臣
　　奔波江海竟南回一木难支大厦摧丞相却原入师返那辞浮语致人猜【天祥以右丞相入元请和与元相巴延抗论巴延拘之夜亡入真州制使李庭芝疑天祥来为元游说移文令真州苗再成亟杀之再成不忍绐天祥出城遂得脱至髙邮东泛海入温州又元刘岳申作天祥传称苗再成欲合淮西制置使李庭芝淮东制置使夏贵两军为堵截元兵之计天祥然其说故寄书二阃庭芝得书反以丞相无得脱理罪真州不当纳天祥且谕再成亟杀天祥以自白等语抑扬其词以庭芝疑天祥为怪然是时庭芝先闻扬州脱归兵言元遣一丞相入真州说降而天祥适至故以为疑且安知非元将料天祥必投扬州先纵反间使庭芝杀天祥也岳申未悉逃兵流言情事但云得书反疑为乖亦非笃论也】
　　苗李守城入不容操戈室里避其锋二人【谓李庭芝苗再成也】设弗狥忠莭岂免千秋辟险凶【岳申以苗李守城不纳天祥为非然庭芝当危急存亡之际为宋守扬州数年将士为之死鬬元所遣诏使悉焚斩之卒能尽莭忠于所事再成虽旧史无传然能脱天祥于难卒以城防不屈而死此二人亦唐张巡许逺之亚而以不纳天祥议之过矣】
　　黄冠如愿转难评【天祥被执元世祖爱其材欲官之天祥曰国亡吾分一死傥縁寛假得以黄冠归故乡他日以方外备顾问可也是天祥亦未尝不欲生而必于死莭使元世祖不杀之而听其为黄冠迟之十数年则天祥反不成其为天祥矣盖忠臣义士一时激烈従容就死适足以成其名鼎革之际似此者不胜偻指在时君有以处之耳】莫若从容就义精子不知终弟受职应难地下见其兄【天祥长子道生没于进兵恵州时次子佛生以空阬之败被虏不知所终后以其弟文璧之子陞为嗣考璧在宋权户部侍郎广东总领兼知恵州后降元为临江路总管兼府尹纪年録又载天祥有从子隆子仕元宁州判官等语文璧仕宋显秩又复腼顔仕元九原有知应愧见其兄也】










　　钦定四库全书　　　　　集部四
　　文山集　　　　　　　　别集类三【宋】
　　提要
　　【臣】等谨案文山集二十一巻宋文天祥撰天祥字履善又字宋瑞庐陵人宝祐四年登进士第一官至少保右丞相兼枢密使封信国公督兵潮州被执死柴市事迹具宋史本传天祥平生大节照耀今古而著作亦极雄赡如长江大河浩瀚无际其廷试对防及上理宗诸书持论剀直尤不愧肝胆如铁石之目故长谷真逸农田余话曰宋南渡后文体破碎诗体卑弱惟范石湖陆放翁为平正至晦庵诸子始欲一变时习模彷古作故有神头鬼面之论时人渐染既久莫之或改及文天祥留意杜诗所作顿去当时之凡陋观指南前后録可见不独忠义冠于一时亦斯文间气之发见也生平有文山随笔数十大册常以自随遭难后尽失之元贞大德间其乡人搜访编为前集三十二巻后集七巻世称道体堂刻本考天祥有文山道体堂观大水记称自文山门入过障东桥为道体堂云云则是堂本其里中名胜而乡人以为刋板之地者也书中有原附跋语九条并详载本事颇可以资考论明初其本散佚尹凤岐从内阁得之重加编次为诗文十七巻起宝祐乙夘迄咸淳甲戌皆通籍后及赣州以前之作江西副使陈价庐陵处士张祥先后刻之附以指南前録一巻后録二巻则自德祐丙子天祥奉使入元营间道浮海誓师闽粤羁留燕邸患难中手自编定者吟啸集则当时书肆所刋行与指南録颇相复出纪年録一巻亦天祥在狱时所自述后人复集众说以益之惟集杜诗以世久单行未经收入今亦各着于録至原本所载序记碑铭之类乃其家子孙所缀録冗杂颇甚今并从删削乾隆四十六年十二月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　　陆　费　墀










　　钦定四库全书
　　文山集巻一
　　宋　文天祥　撰
　　诗
　　次鹿鸣宴诗【时提举知郡李爱梅迪举送弟壁同荐】
　　礼乐皇皇使者行光华分似及乡英贞元虎榜虽聨捷司龙门幸缀名二宋髙科犹易事两苏清节乃真荣囊书自负应如此肯逊当年祢正平
　　集英殿赐进士及第恭谢诗
　　于皇天子自乘龙三十三年此道中悠逺直防天地化升平奚羡帝王功但坚圣志持常久须使生民见泰通第一胪传新渥重报恩惟有厉清忠
　　御赐琼林宴恭和诗【壬戌以秘书省官与宴】
　　奉诏新弹入仕冠重来轩陛望天顔云呈五色符旗葢露立千官杂佩环燕席巧临牛女节鸾章光映壁奎间献诗陈雅愚臣事况是赓歌气象还
　　明堂庆成恭进诗
　　于皇艺祖得乘干圣主宣光奕叶前运再庚申皇建极祀同癸亥数防天中严外办三千礼累洽重熙四十年愿赞帝心长对越至忱功用贯垓埏
　　敬和道山堂庆瞻御书韵
　　墨洒天奎映籀红斯堂殿阁与俱隆方壶圆峤神仙宅温洛荣河造化工列圣文章千载重诸孙声气一时同着庭更有邦人笔稽首承休学二忠【著作之庭乃胡忠简公书周文忠公立】
　　刘左司前以著作郎主秘书省营缮事时落成适潘秘丞得郡檇李并饯行有诗次韵
　　蓬壶日月四时春金碧新来绚帝宸俎豆幸陪麟省隽衣冠中有虎符新诗余和气生谈麈坐久风光入醉茵多谢兰台旧盟主好归羣玉领儒珍
　　秘省再会次韵
　　蓬菜春宴聚文星多荷君恩锡百朋四座衣冠陪贺监一时梁栋盛呉兴图书光动青藜杖人物温如古玉升好是木天新境界萤窻容我种金灯【古玉升见隋律厯志】
　　送曹大着知广德军
　　暂屈瀛洲客来临汭水民山川归史记岳牧属词人馆舎朋簮旧都门祖帐新儒林官可纪何止更称循
　　赠秘书王监丞
　　君不见秘书外监贺放翁镜湖一曲髙清风又不见太子师傅两疏氏东门祖帐罗羣公人生晩节良不易頽波直下谁障东使人知有在我者二三君子为有功我公金华山下住赤松安期白云处风骨细瘦真神仙急流勇退不肯顾我昔山中想风采几回击节归田疏适来追陪水苍佩亲见辞归白当路御笔擢公领蓬山师表玉立东宫官两年苦口一去字未许鸥鹭从公闲瑶池深深锁策府玉皇宫阙侨其间暂分赤符管下界半空云气常往还多少持麾辞上国悠悠风尘见此客莫作寻常太守看疏贺以来伟人物夜瞻婺女次舎中一防光明射南极公归眠食重调防世道尚凭公气力
　　题莆阳卓大着顺宁精舎三十韵
　　人生天地间一死非细事识破【阙】　实八九分地位赵岐图夀藏杜牧拟墓志祭文潜自撰荷锸伶常醉此等蜕浮生见解已不易齐物逍遥游大抵蒙庄意圣门有大法学者必孔自知生未了了未到知死地原始则返终终始本一致后来得西铭精蕴发洙泗吾体天地塞吾气天能帅一节非践形终身莫继志舜功禹顾养参全颍锡类伯奇令无违申生恭不贰圣贤当其生无日不惴惴彼岂不大观何苦勤兴寐吾顺茍不亏吾宁始无媿人而有所忝旷达未足智卓哉居士翁方心不媚防防以去国七年无怨怼风雨三间茅松楸接苍翠斯立亦乐哉未老先位置宇宙如许大岂以为敝屣当其归去来致命聊自遂天之生贤才初意岂无为民胞物同与何莫非已累君方仕于朝名髙贵所萃乾坤父母身方来日川至西铭一篇书顺事为大义请君观我生姑置末四字
　　送卓大着知漳州
　　蓬山隔风雨芸观司阳秋厌作承明直出为漳浦游问俗便桑梓过家拜松楸锦堂事相俪棠舍隂易留向来澜蠡间何物辄负舟翻覆十年事行止随坎流倘来岂不再迟取终无尤太守执此往邦人庶其瘳昔予援西铭期子以前修愿觌济学四海放一舟
　　陆氏登三阁源明出一麾清声先漳浦便道拜长基赤子歌来暮同寅赋去思西铭功用大竚验顺宁诗大陆登三阁源明出一麾临轩亲策后上冢过家时秋色呉山外春风漳水涯斯文交独厚羌赋送行诗【此初诗也不及用今附见此】
　　和萧安抚平林送行韵【逢辰字应父枢密检详江西安抚】
　　得失元来赴塞翁何心桃李问东风人皆有喜荣三仕我尚无文谢五穷秘苑固知朋可正畏途犹恐甲方衷欲酧长者殷勤祝坎止流行学四忠
　　和朱衡守约山韵【涣字行父大理寺丞】
　　昔人一出正朋字今我惭非行秘书人様相看愿元祐诗章甚雅突黄初竞言汲黯犹须复或谓颜愚亦可如把酒对花姑勿论春行后长莫妨徐
　　题潭观云浪阁用诚斋韵
　　弃官学道勾山许学到至人本无怒赤子如鱼头不堪妖孽腥上流钳键长潭鉄柱立摩挲穹石寳劔湿当时岂忍如是观毒流不可开眼看英风凛凛万古寒
　　潭观和龚宰韵
　　晋代何曽谷此陵到今楼观隠居停幻成鸥鹭乾坤阔淘尽鱼龙云水腥仙有神功防造化人将故事入丹青我来欲去长桥孽祠下徘徊夜乞灵
　　送朱制干象祖
　　一官赘漫任如何屡疏笺天气不磨宋祚万年陈大计周图五字订前讹重寻范老忧时着旁竪文公卫道戈投匦近年殊不少有人説似此君麽
　　送三山林溶孙归省
　　束书游京师孤云瞻太行辞归慕何蕃舍养殊欧阳山林乾坤静菽水曰月长好味诸公诗胜读寒泉章京城借永福寺漆台口占似王城山【名孟孙字长翁后太常丞】
　　心如明镜台此言出浮屠后来发精义并谓此台无此台已是赘何况形而器圆释正超然防头会意思多谢城山翁一语迎禅锋顾我尘俗人与物方溶溶
　　景定壬戌司户弟生日有感赋诗
　　夏中与秋仲兄弟客京华椒柏同欢贺萍蓬可叹嗟孤云在何处明嵗却为家料想亲闱喜中堂自防茶
　　梅
　　梅花耐寒白如玉干涉春风红更黄若为司花示薄罚到底不能磨灭香
　　香者梅之气白者梅之质以为香不香鼻孔有通窒我有天者在一白自不易古人重伐木惟恐变颜色大雅久不作此道岂常息诗翁言外意不能磨灭白
　　暑布送王廷举用萧敬夫韵
　　平生凉薄资埏陶误大窰谁知此石恠愈沃乃愈焦昆仑织火防顿易鹑衣飘荣我丝萝附免此蒲柳凋服之雪漫白长袂风摇摇表之以雾縠缘之以烟绡振衣从姬满佩玉游西瑶
　　髙人不烟火跳出天地窰掀然立千仞块视金与焦香袂佛雪冷紫髯逐风飘摩挲防云树岂随羣卉凋但知仙骨轻不学倒影摇人间尽描貌妙不在生绡揭斗斟天浆霞衣却琼瑶
　　题陈国秀小园
　　席地自乾坤半树阅今古池馆岂不寛每换牡丹主园公非陇佣独捎占春风弄影不在多嗅香知乃翁长鹤展轻翮逺栖松桂林故宇入清梦盘盘亦苦心中林风月賖十亩团幽隂林下有奇士绕柱从之吟
　　题静山
　　地得一以宁凝然者巻石嵁巗及培塿异形不异质古之能定者悟此为一极春荣秋以悴一嵗百态出鸟鸣花落句此意谁与诘所以尼丘人仁智不废一万象此纬经死灰彼何物明发此乎游参入观水术
　　赠拆字嗅衣相士
　　水火坎离紫阳怪滑波皮骨长坡骇解州得解解中胶费家卦铺同一解唫字从金诗反穷贝何为分田何同黄绢防妇我自乐竹犬多事鸦鹤翁
　　阿英薫蒸透肌理不洁未防好西子芙蓉浪中蔷薇水苏合蜣蜋忘彼已马嵬新韈钩新月腥臊千年天地裂是间曾着鼻孔麽梅香窦臭无如何
　　赠闾丘相士
　　急流勇退识真臞昔有麻衣拨地炉我亦爱君云水趣莫言雷雨起江湖【言余遇水则发故云】
　　赠神目相士
　　道茂数遁甲长房得役鬼风鉴麻衣仙地理青乌子择术患不精精义本无二奇哉梦笔生熊鱼掩前氏
　　赠镜湖相士
　　五月五日扬子江心水铸作道人双瞳子吾面堞子大安用镜照二百里
　　赠秋月叶相士
　　急流勇退神仙跛蹩龙钟将相借问华山山中何似天津桥上
　　赠曽兰谷相士
　　许负眼祢衡口巧言甘莠言丑
　　赠月洲相士
　　月洲月眼阅人多且道西州事若何朱紫贵人皆好命不知中有孔明麽
　　赠刘矮跛相士
　　链石为形铿金为音世方好圆痴守方心隂阳絪緼人一气质善恶之微证于声色意所欲发虽吾不知彼美子刘洞其先几肮脏难合今世道病如子所言生禀已定戅夫勇士往往一偏以视妾妇岂不犹贤洪范德三二曰刚克会其归其好是正直学问工夫气质用微汝能观形安知其余
　　子术已定吾情已成子执子术吾安吾情
　　媻姗三尺躯举止如不扬瞻视照肝胆音吐何琅琅君看水中鳬不及鹤胫长昔闻防怜蚿未闻一足僵万物各自适形色安足量子言良有理与子持酒浆
　　赠梅谷相士
　　当年夀阳额春风防颜色后来广平肠氷雪峙气骨世人识花面识花还自浅花有嵗寒心清真坚百链君家在梅谷自诡知梅熟须得花性情不假花头目莫説和羮事花被和羮累突兀烟水村我梅自林氏
　　赠碧眼相士
　　苍苍垂天云灵照行下土秋江浸草木鱼鰕歴可数睂山老麻衣偷入此阿堵色界只防头从人道吾瞽
　　赠镜斋徐相士
　　邹忌不如徐公美引镜自窥得真是门下食客才有求昏昏便与妻妾比徐家耳孙却不然自名一镜京师市世人无用看青铜此君双眼明秋水君以无求游公卿勿令此镜生瑕滓堞子大面何难知从今光照二百里
　　赠鉴湖相士
　　瘦竹凌风弄碧漪山光云影共熹微月黄昏里疎枝外认取半天孤鹤飞
　　赠赵神眼
　　一绦一褐髯如铁神为秋水眼为月欲从壶子覔三机劔首终然吹一吷
　　赠桂岩杨相士
　　荣悴纷纷未可期夕多未振已朝披得刚难免于今世行好须看有验时萱昼堂前惟有母槐隂庭下岂无儿好官要做无难做身后生前是两岐
　　宣州罢任再赠
　　贫贱元无富贵思泥涂滑滑总危机世无徐庶不如卧见到渊明便合归流落丹心天肯未峥嵘青眼古来稀西风为语岩前桂若更多言却又非
　　贑州再赠
　　此别重逢又几时赠君此是第三诗众人皆醉从教酒独我无争且看棋凡事谁能随物竞此心只要有天知自知自有天知得切莫逢人説项斯
　　赠彭别峯太极数
　　手把先天已后书当来一画本全无白云山下泠泠水自在人间太极图
　　赠黄生银河数
　　乘槎人从天上来天上知有君平术黄生能谈君平书不知曾认支机石
　　赠杨樵隠应炎谈命
　　莘郊一介尧舜君民薇山二难百世忠清富春耕叟涕洟云台终南遯士仕宦梯媒是数公者俱以隠名木石一迹霄渊异情九华山人卖樵江湖请算世间几种樵夫
　　赠叶大明
　　大明标榜叶氏子自称后村门下士误言木吉孛为灾后村曽发一笑来其师流传説如此宁知祸福乃不尔犀腰貂首徒劳人甘藜豢藿无苦辛我生有命殊六六木孛循环相起伏袖中莫出将相图尽洗旧学读吾书
　　赠舒片云
　　麻源谪仙人嘘呵成隂阳向来怀袖间冉冉天孙裳一夕大雷电六丁下取将仙人乘风来帝乡又从肤寸起飞扬仙术亦如此天机神翕张有时行浑天周游十三万里强往来仙驭不可缰正恐问命人望气蓬莱隔茫
　　赠彭神机
　　挽强二石徒碌碌学到穿杨精艺熟百发百中无虚百中一跌前功辱彭君絶识透黄间不师逢羿师珞琭天度三百六十强一算不容失正鹄吾闻天机难语人往来了了拈众镞君姑藏用凝于神矢口莫轻谈祸福
　　赠刘忠朴
　　槛何为折劔何借须肯为拂粪肯尝马公布衾王公饭石家锦障丁家香忠邪佞邪两无定一雕一璞异其性忠朴先生躔法髙古今四者岂关命五九六余能善恶铁算不是并州错便从忠朴问如今忠果能忠朴谁朴
　　赠金称
　　我有一丛篱下花黄金满眼无人拾夜看璇玑度玉衡猿啼雨外青山湿
　　赠余月心五首
　　月之所在谓之身朝市山林几様人静看一轮如此洁莫将身着软红尘
　　我生之辰月宿斗如何谤誉由箕口月明只合酌眼看斗亦何须挹浆酒
　　月比于人歴世多才圆又缺几消磨只因受用长生药嗟尔死蛙如月何
　　一种黄州月曹苏善恶几吾矶连月钓此月是邪非子心月其明子术星之数为月诘众星不知何以故
　　赠涂内明
　　老云五色令人盲面壁不视佛慧生彼皆去眼絶人伪孰知涂者出天成有口能谈贵人命有耳能听贵人声此中一片光明藏嗜欲浅处天机深
　　赠一壶天李日者
　　汝南市人眼壶小天地大谁知卖药翁壶寛天地隘李君血肉身大化中一芥天度三百余满腔粲着蔡仙翁以过谪长房以术败造化多漏泄鬼神争讶怪君归视斯壶口匏深覆葢得钱且沽酒日晩便罢卖
　　赠萧巽斋
　　未有大挠书先有伏羲易古人尚卜筮今人信命术八卦与五行皆自河图出易中元有命道一万事毕卦义六十四萧君得其一江湖旅琐琐谈命以巽入人情爱委曲【阙】　嫌棘棘言言依忠孝君平意未失我生独肮脏动辄【阙】　　是有【阙】流行谁陨复谁诎安能从儿女朝夕谈昵昵【阙】卦有人【阙】不妨【阙】卖直
　　赠曽一轩
　　磨蝎之宫星见斗簸之扬之箕有口昌黎安身坡安命【阙】　　生无不有我有斗度限所经适然天尾来临【阙】虽非【阙】　　　涉一年见锦纷杂揉吾家禄书成巨编往往日者迷【阙】　　　一轩曽正德其説已在前五年隂阳造化荡昼夜世间利【阙】非偶然未来不必更臆度我自存我谓之天
　　赠龚豫轩数术
　　挟防考休徴巫甘迈何追君亦布灵草乃复探其微载观河洛书今也休明时天髙鳯鸟翔击拊遨以嬉
　　赠尅择徐吉甫
　　东望会稽山穆陵郁岧嶤卜壤藏劔履伯也昭其劳昔者游仙人龙耳致君王君家世其传芳踵畴可量青囊落君手辩语如流河寻云履髙阜汤汤俯长波朔风天垂万里草离离安得结方轨为君起遐思
　　赠魏山人
　　君不见而家直臣犯天怒身死未寒碑已仆又不见而家处士承天渥闭门水竹以自乐云仍妙防曽杨诀谓余地宅谁优劣小烦穏作子午针灵于已则灵于人
　　赠老庵廖希説
　　短屐平生几两穿锦囊真得当家传山中老去称庵士天上将来説地仙面皱不妨筋骨徤舌存何必齿牙全金精深处苓堪饭更住人间八百年
　　彭通伯卫和堂
　　理身如理国用药如用兵人能保天和于身为太平外邪奸其间甚于防抢攘守防一不谨乘间敌益勍古有黄帝书犹今六韬经悍夫命雄喙仁将资参苓羽衣为其徒识破隂阳争指授别生死铮然震能名道家摄铅汞肤腠如重扄到头关键密六气无敢婴君方建旗鼓不敢走且惊他时櫜吾弓闭门读黄庭
　　赠适庵丹士
　　本是儒家子学为方外事此身恨鳬短有意求蝉蜕犹留鼎余药还授人间世从君卧山中共谈景秘
　　赠刘可轩写真
　　燕颔鸢肩都易写从前只道防睛难近来阿堵君休问灯下时将颊影看
　　慧和尚三絶
　　画我郎潜先帝时而今白髪渐参差若交传入都人眼疑汝前身妙善师
　　传神
　　风雪衡山涕满膺懒残不管自家身殷勤拨火分煨手却有工夫到别人
　　相
　　花光老矣墨婆娑无赖梅花一白何为问西来宗防道世间色相是空麽
　　画
　　象奕各有等级四絶品四人髙下
　　螳臂初来攫晩蝉那知黄雀沫馋涎王孙挟弹无人处一夜雕盘荐玳筵
　　右一为周子善言萧耕山能胜二刘不觉败于子善子善又败于我
　　射虎将军髪欲枯茫茫沙草正迷涂小儿谩取封侯去还是平阳公主奴
　　右二为耕山言老夫败与子善也
　　坐踞河南百战雄少年飞槊徤如龙世间只畏两人在上有髙公下慕容
　　右三为刘渊伯言所畏者惟吾与子善
　　击柱论功不忍看筑坛刑马誓河山当年绛灌知何似只在春秋鲁卫间
　　右四为刘定伯言与渊伯上下也
　　赠乐轩彭善之
　　吾家小黄溪其间石甚巨可冩归来辞可刻盘谷序晋唐文章手谁敢以自负异时此重来烦君作玉筯
　　赠墨林曹大崧
　　巍峩防妇碑伶俜七步诗又得墨林墨淋漓凑作曹家三絶奇
　　赠刋图书萧文彬
　　苍籀书法祖斯氷篆家豪昔人锋在笔今子锋在刀收功棠谿金不礼中山毛囊锥脱颖出镌崖齐天髙
　　题周山甫锦綉段
　　客从西北来遗我锦綉段上有双鳯凰文彩何灿灿置之防笥中嵗月亦已晏天孙顾七襄雷电下河汉鳯凰忽飞去遽然失把玩贫家机杼寒秋虫助子叹
　　还梅村诗轴
　　乃翁圣俞君瑰辞灿琳琅吾乡欧阳子逸韵谐宫商人物雄中原园囿盛洛阳醲郁追皇风诡恠抑晚唐云仍四方志生长百战场忧国杜少陵感兴陈子昻我亦青原人君遗明月光掩巻不能和握手谈肝肠
　　赠罗雪厓樵青
　　萧萧山下人闭门衣裘单春心动溪谷晓起扪松看
　　题得鱼集史评
　　男儿生作事豪杰死留名天运常相禅江流自不平百年多险梦千古有闲评诸父渊源在吾犹及老成
　　题彭小林诗藁【其父号雅林】
　　晚识宗文忆浣花删余今见雅名家牙签料理西风读共笑钟山説老鸦
　　题玉声甫松坡樵苦唱后
　　倚柯睨苍髯短蓑挟风雨谈道谁我知对奕者其侣狂吟发悲调谷鸣相律吕扊扅岂不怨宁售大夫股长镵斸仙苓获薪为吾煮
　　题毛霆甫诗集
　　云涧美毛霆甫诗也　英英白云在涧之濆彼美人兮其德孔纯　英英白云在涧之阿彼美人兮其思孔多白云英英涧水泱泱彼美人兮顾大且昌　云涧三章章四句
　　送赵王賔三首
　　风流不比贺家狂潇洒黄冠意更长自有武夷溪九曲鉴湖何必问君王
　　萧然被褐不求知归倚溪船理钓丝却笑荆山空自售未应有智不如葵
　　嬾从原上访桃花又不青门去种传得神仙蝉蜕法君如觅我问烟霞
　　又送前人琴棋书画四首
　　不知甲子定何年题满柴桑日醉眠意不在言君解否壁间琴本是无
　　琴
　　我爱商山茹紫芝逍遥胜似橘中时纷纷白方龙战世事从他一局棋
　　棋
　　蔡邕去后右军死谁是风流入品题只少蛟龙大师字至今风骨在浯溪
　　书
　　欲觅龙眠旧时事相传此本世间无黄金不买昭君本只买严陵归钓图
　　画
　　题延真罗道士玉涧
　　双岩夹方流知有至妙蕴山石发清晖草木得余润泉源皆寳气樵牧骇潜蜃仙翁独危坐华池养水性神泽温而栗骨峭老益劲苔矶枕碧时有鱼出听糜琼饭潺湲冲淡意无眹
　　听罗道士琴
　　断厓千仞碧下有寒泉落道人挥丝桐清风转寥廓飘飘襟裌举氷纽不禁薄紫烟防丹露双舞天外鹤吾闻泗濵磬暗合角与徴又闻天乐泉净洗筝笛耳如何碧一乃此并二美蓝田沧海意请问玉溪子
　　闻居和云屋道士
　　一樽聊共此时心文字追谁落醉吟仙子楼台脩竹外行人冠葢画桥隂一年芳草东风老五日空江夜雨深且作兰亭欢喜集更论谁后又谁今
　　游集灵观【时奉祠禄】
　　小洞烟霞国重阳风雨秋欧公嵩岳步朱子武夷舟香火真吾职觥筹且此游龙山马台事糠粃旧王侯
　　题凝祥观
　　前路风尘走且僵我来一日此徜徉欧公自是游嵩观迂叟元非过太行始信神仙还有国不知蛮触是何乡世间如此纷纷者赢得山林作道场
　　游青原二首
　　钟鱼闲日月竹树老风烟一径溪声满四山天影圆无言都是趣有想便成縁梦破啼猿雨开元六百年空庭横防蝀断碣偃龙蛇活火防禅笋真泉透佛茶晚钟何处雨春水满城花夜影灯前客江西七祖家
　　题碧落堂【知瑞州日】
　　大厦新成燕雀欢与君聊此共清闲地居一郡楼台上人在半空烟雨间修复尽还今宇宙感伤犹记旧江山近来又报秋风颇觉忧时鬓欲斑
　　和龚史君韵【名奇知瑞州日】
　　淡和心事葛天民回首归来清渭濵长倩君房孙子行道原义仲軰流人一生受用忘非是万事升沈等故新近日贞元朝士少蒲轮有命出枫宸
　　饯新班弟
　　送君天上去当户理瑶琴万里白鸥逺千山黄叶深江空行路影日暮倚门心若见西湖雪灞桥人正吟
　　别弟赴新昌
　　十载从游久诸公讲切精天渊分理欲内外一知行立政须规范脩身是法程对床小疏隔恋恋弟兄情
　　和韵送逸轩刘民章【庚午科名子后】
　　少日屠龙事已劳送人千里发江涛蓬莱地近风方细阊阖门开日正髙春里看花须欵欵雨中剪韭且陶陶金吾已办长安月双鳯扶云立海鼇
　　题宣州叠嶂楼
　　初曰照髙楼轻烟在疎树峨峨逺岫出泯泯清江去檐隙委残溜屋隅连宿莽荟蔚互低昻熹微分散聚城郭谅非昔山川俨如故童鬒已零落姝颜慰迟莫沈沈澹忘归欲归重回顾
　　题宣州推官防览翠堂前宣州推幕李君于其廨作亭梅圣俞以览翠名之而为之记今去之二百余年碑埋没久矣天台陈君客实来发而得之复表之亭上江山如昨翰墨宛然卢陵文某时守兹土既为作颜间二字复诗以志之
　　都官自楚产文采光陆离当年从事君如与山川期嵗月忽已适天球落尘土岂曰无嘉賔过者不我顾谁令赤城子发坎出方珉灵物必复见其见乃以人回视城南端飞甍俯苍蒨物理有屈伸流峙岂云变寥寥南楼月至今有遐音千年一解后共调风中琴亦欲结方轨擥茝事幽寻行行且言迈踟蹰思何深
　　登双溪阁
　　碧落神仙宅当年庾谢来烟云连草树山水近楼台万雉银釭举干鸦铁骑回梅花衣上月把玩为徘徊
　　题呉城山
　　龙行人鬼外神在地天间彭蠡石砮出洞庭商舶还秋风黄鹄阔春雨白鸥闲云际青如粟河流接海山
　　贫女吟四首
　　柴门寒自闭不识赏花心春笋粹如玉为人拈绣针春
　　竹扇掩红颜辛苦纫白苎人间罗雪香白苎汗如雨夏
　　西风两鬓松凉意吹伶俜百巧不救贫误拜织女星秋
　　巧梳手欲氷小颦为寒怯有时衿肘露颇与雪争洁冬
　　名姝吟
　　丈夫至白首钟鼎垂功名未有朱门中而无丝竹声与主共富贵不见主苦辛名姝从何来婉娈出神京京人薄生男生女即不贫东家从王侯西家事公卿吾行天下多朱紫稀晨星大都不一一甚者旷数城如何世上福冉冉归娉婷乃知长安市家家生贵人
　　东方有一士
　　万金结游侠千金买歌舞丹青映第宅从者塞衢路身为他人役名声落尘土他人一何伤富贵还自苦东方有一士败垣半风雨不识丝与竹飞雀满庭户一饭或不饱夜梦无惊寤此事古来多难与俗人语
　　和故人韵
　　去嵗湟中谷医疮咸粜新一言堪救药三秩敢贪嗔自是仁由已休论哲保身当时若瘖黙何面见乡人人情嗟愈变世法合何如气以心平定才因意广疎时行或时止无咎亦无誉第一严交际琴绅敢不书
　　赋吉州隆庆寺塔火
　　玉塔穿空不可梯剨然霹雳暗招提四城决破呉胥眼一炷然成汉卓脐风雨满山连地卷鬼神现世觉天低时人子细回头看万事悠悠落日西
　　寄故人刘方斋
　　溪头浊潦拥鱼虾笑杀渔翁下钓差棹取扁舟湖海去悠悠心事寄芦花
　　题髙君寳绀泉
　　渟渟岩下澄碧落梧影寒瑶披清猋残月照濎濙俯渊测浮云流日荡苕颍向来沧浪歌孺子不可【阙】载霑衣上尘怀古意深永招招素心人相期发深省
　　题曾氏连理木
　　后皇嘉树生僪佹四衢五衢合一轨德泽纯洽八方一乘木而王固如此大明香琴橘真观玉华李一时图传传奇观荣华过眼转九易惟有武城宅前树不知何年已连理从来县官不以闻武城子孙世传美人言协气薰嘉生此家孝友陶协气朱门多少锁乔木百年瞬息滋一喟焉得鼎鼎为轮囷受命不迁相曽氏传闻此木更八世方遇麻阳大夫记诚斋先生字麻阳诚斋又几年却入青螺地舆志比来彻当路表名连瑞里有日捧图上嘉禾灵草共青史物生隠显殆有时展如之人亦应尔楩楠杞梓虽奇生继此庐陵城北不止称三瑞
　　题滕王阁
　　五云窻户瞰沧浪犹带唐人翰墨香日月四时黄道阔江山一片画图长回风何处搏双鴈冻雨谁人驾独航回首十年此漂泊阁前新柳已成行
　　题黄冈寺次呉履斋韵【名赞丞相】
　　长江几千里万折必归东南浦惊新鴈庐山隔晩风人行荒树外秋在断芜中何日洗兵马车书四海同龙雾洲觉海寺次李文溪壁间韵【名昴英侍郎】
　　阇黎钟后访团蒲江色漫漫昼欲晡一笛梅边何满子干蓑芦外笔头奴急风吹鴈还家未新雨生涛到海无本是白鸥随浩荡野田漂泊不为孤
　　题钟圣举积学斋
　　东家筑黄金西家列珊瑚叹此草露晞良时聊斯须古人重孜孜殖学乃菑畬彼美不琢雕椟中竟何如空同白云深君子式其庐棐几照初阳垂籖动凉嘘方寸起岑楼一勺生龙鱼辰乎曷来迟竞诸复竞诸
　　题顔景彛八窻玲珑
　　我闼无纤埃风日自清好面面有芙蓉何如交翠草吾闻开十牖不及一户明泰宇有天光八荒尽夷庚予邓峒【阙】巽斋欧阳先生为淦邓峒赋诗以孝子慈孙望于人先生之盛心也敢不拜辛敬賛邓君勉之
　　乃翁犹旅殡霜露几焄蒿日与清江逝云连桂岭髙时无郭元振梦有令狐绹目断方田墓招魂我欲骚
　　题陈正献公六梅亭
　　相府亭前梅六株四围香影防琴书月华犹带玉堂色风味曽分金鼎余五柳门前空寂寞三槐堂上竟萧疎惟渠不变凌霜操千古风标只自如
　　题古磵【为里人张伯义作】
　　市腰石有千年磵石眼泉无一日干天下苍生应有望不知龙向此中蟠










　　文山集巻一
　　钦定四库全书
　　文山集巻二
　　宋　文天祥　撰
　　诗
　　文山即事
　　宇宙风烟阔山林日月长开滩通燕尾伐石割羊肠盘谷堪居李庐山偶姓康知名縂闲事一醉棹沧浪
　　出山
　　日日骑马来山中归时明月长在地但愿山人一百年一年三百余畨醉
　　辟山寄朱约山
　　一笠一蓑三钓矶归来不费买山赀洞天福地深数里石壁湍流清四时樵牧旧蹊今可马鬼神天巧不容诗先生曽有空同约那里江山未是竒
　　山中即事
　　携壶借草醉斜阳白鹤飞来月下双芦叶西风惊别浦芭蕉夜雨隔疎窻千年帝子朱帘梦一曲仙人铁笛腔若问山翁还瘦否手持渔竹下寒江
　　宿山中用前韵
　　南山之隩北山阳羽扇轻风共影双画桨菰蒲明月笛青灯蟋蟀白云窻半生逰子成行债一夜佳人作别腔倚钓重来此簔笠梅花十里雪空江
　　山中
　　沧洲棹影荻花凉欵乃一声江水长赖有篿风堪斫脍便无花月亦飞觞山中势已惊东晋席上人多赋晚唐何处鲁羮不可饭蚤泉石入膏肓
　　山中谩成柬刘方斋【名梦桂居南湖太师公孙】
　　东风解冻出行嬉一哄烟尘隔翠微自有溪山真乐地从来富贵是危机二三辈行惟须醉多少公卿未得归明日主人酬一座小船旋网鳜鱼肥
　　山中载酒用萧敬夫韵赋江涨
　　拍拍春风满面浮出门一笑大江流坐中狂客有醉白物外闲人惟奕秋晴抺雨妆縂西子日开云暝一滁州忽传十万军声至如在浙江亭上逰
　　山中立夏用坐客韵
　　归来泉石国日月共溪翁夏气重渊底春光万象中穷吟到云黑淡饮胜裙红一阵声好人间解愠风
　　山中和韵
　　白扇挥残暑青鞋踏嫩晴花床寻小隠石鼎引长鸣纱帽有时去酒壶惟意倾山僧痴与坐闲却瘦弥明
　　山中自赋
　　【阙】　　　　　　门外苍松一水脩不必清髙逼巢许祗教潇洒胜由求空花自满三千界老树相防五百秋坐有鹰扬人物在怕牵昨梦上渔舟
　　入山即事
　　江流风防防云薄雨丝丝上马忙呼繖廵檐静看棋露天厨作泞沙地水生池秉烛留前夕兹逰更絶竒
　　山中感兴三首
　　载酒之东郊东郊草新緑一雨生江波洲渚失其足青春岂不惜行乐非所欲采芝复采芝终朝不盈匊大风从何来竒响振空谷我马何黄息我西山麓
　　山中有流水霜降石自出骤雨东南来消长不终日故人书问至为言北风急山深人不知塞马谁得失挑灯看古史感泪纵横发幸生圣明时渔樵以自适
　　桃花何夭夭杨桞何依依去年白鸟集今年黄鹄飞昔为江上潮今为山中云江上潮有声山中云无情一年足自念况复百年长但存松栢心天地真茫茫
　　山中呈聂心逺诸客
　　谁入山来问野舟一篙花外渡深流小颦风树蹁跹鹤浅约湍沙浩荡鸥湖上有时思洛社人间何处不滁州徘徊才是黄昏候短笛先吹月上楼
　　再用前韵
　　黄叶婆娑上钓舟唤回旧梦到江流多情政自怜樯燕两鬓终当付野鸥未説离懐向南浦须知诗意在防州朔风昨夜吹沙急早觉寒声战玉楼
　　山中六言三首
　　两两渔舟摇下双双紫燕飞回流水白云芳草清风明月苍苔
　　鹤外竹声簌簌座边松影疎疎夜静不收棋局日髙犹卧纱厨
　　风暖江鸿海燕雨晴檐鹊林鸠一段青山顔色不随江水俱流
　　用萧敬夫韵
　　庭院芭蕉碎緑隂髙山一曲寄瑶琴西风逰子万山影明月故乡千里心江上断鸿随我老天涯芳草为谁深雪中若作梅花梦约莫孤山人姓林
　　山中
　　烟云开窈缈荆棘剪离披蜡屐上下齿竹枝长短词半山江色透独树午隂迟世上儿孙老有人犹看棋倐忽当年遇防茸防度披水霞明昼巻草树幻骚词鸟过目不瞬江流意自迟世人空黑白一色看坡棋
　　竹花
　　黄家紫家鬬魏姚夷齐玉立青萧萧便是人间小天地不特水上作萍漂
　　夜归
　　市桥灯火未阑一簇人家树影间想把神仙争羡我不知我正羡渠闲
　　八月十六日见梅
　　广寒殿里玉楼开那得孤山处士来半夜西风半身影梦中骑得雪驴回
　　和萧秋屋韵
　　芦花作雪照波流黄叶声中一半秋明月婵娟千里梦扁舟汗漫五湖逰星辰活动惊歌笑风露轻寒敌拍浮赢得年年清赏处山河全影入金瓯
　　月夜
　　月到中天云划开断桥幻出玉楼台夜深一鹤掠舟过疑是坡仙赤壁来
　　江行
　　日日看山好山山山色苍忘机鸥下早恋廐马行忙松晓清风湿荷秋流水香短蓑吹铁笛年嵗大江长
　　纸帐
　　纸帐白如雪上有坐客影一白不自由黑光荡无定人倦影已散依然雪花莹须臾秉烛眠相忘心目静
　　为刘定伯索油蕨
　　我欲登山去采薇江南秋雨正霏霏仙家解有逡巡手一筯西风落翠微
　　山中小集
　　江山闲胜赏万戸不须留客醉客多事吾诗吾自酬夕风吹绛蜡春色漾黄流賔客归来夜滁翁无此逰
　　新年
　　梅花枕上聴司晨起绾金章候拜亲喜对慈顔看铺鬓髪虽疎脱未如银
　　生日和聂吉甫【五月初二日】
　　青蒲花未老黄竹笋初生细咏诗工部闲评字率更大江流日影时鸟説春荣共作千年计身谋政自轻
　　生日和谢爱山长句【松老字伯华】
　　余屏迹山间诵昌黎三星行政自多感亦何有于初度客谢爱山翩然逺来贻我长句嘘拂而缫借之者至矣倚歌而和愧不成章
　　寓形落落大块间嘘吸一气自往还桑弧未了男子事何能局促甘囚山昔年此日作初度賔客如云剧欢舞今年避影却闭门捧觞自夀白头母故人忆我能逺来虹光满袖生琼瑰一桮相属慰岑寂使我发笑愁顔开簸扬且聴箕张口丈夫壮气须冲斗夜阑拂剑碧花寒掘首相期出云表
　　生日谢朱约山和来韵
　　元丰五年正月日洛中耆英佳话出当时韩公七十九欢噱赓酬老吟笔伟然冠剑照孔鸾鲐背鸠杖蒲轮安韩公而下文寛夫相髙以夀不以官洛尘已随流水急云仍相逢松下石顾我行辈真我来兼謩故事强安排约对青山共长乆醉歌要赓滁州守愿随后社着深衣阑风伏雨从是非便令携樽西墅去山花山乌为歌舞招招瑶毋来庭闱拍手共笑偷桃儿吾山陂陀白云满猿鹤司我北门管紫霞隔断鸡犬声下有琥珀滋长龄向来福地七十二此亦清髙仙地位朝逰昆仑暮空同驾风鞭霆迎我公丹厓翠壁千万丈与公上上上上上
　　生日山中和萧敬夫韵
　　山深不用结凉棚风起江苹暑气轻处士林泉自今古男儿弧矢付豪英客来不必笼中羽我爱无如橘里枰一任苍松栽十里他年犹是茯苓生
　　与朱古平饮山中和萧敬夫韵【古平名埴字圣陶丙辰赋魁大传倅】
　　江山自足饮千杯况有如今此客哉石室只还湖守住芦峰曽屈晦翁来酒酣剰有诗酬唱步倦何妨车往回逰徧此山方可别北厓莫遣晓云开
　　所懐
　　英英香蕙莹朝华收拾东风作一家燕语莺啼春又夏灯花剔尽暗窻斜
　　山中偶成
　　白鹤飞来牵我衣东风吹我下渔矶常年只为青山误直草君王一诏归
　　次约山赋杏花韵
　　名花韵在午晴初雨沁胭脂脸更敷蒲驿莫妨娯刺史锦坊岂不胜中书时无艶曲临轩纵公莫巍坛韫匵沽春老緑隂青子近东风来往一吹嘘
　　赠南安黄梅峰
　　清浅风流圣得知黄昏归鹤月来时岭头更有髙寒处却是江南第一枝
　　送人往湖南
　　鴈拖秋月洞庭边客路凄凉野菊天云隔酒尊横北海风吹诗史落西川夜深鬼火千山雪春后鹃花一柱烟为我祝融峰上看朝暾白处礼逢仙
　　题张景召簿尉梅墅并饯入南
　　唤醒三影燕支魂一枝半树専黄昏江南暗香郁不住霜风吹入罗浮村疎枝不入辋川画暗香不到东山棋云阶一枕梨花梦参横月落无人知
　　和谢爱山晚吟韵日晚与客散步因诵夕阳虽好不多时之句谢爱山欣然赋之余亦率然口占以和亦一时之乐也
　　日落未落天沧浪悬厓挂壁留余光紫烟翠雾空迷茫飕飕度壑松风长牛背短笛吹归忙飘飘逸兴空悠扬襟懐洒落万虑亡须臾薄暝山色藏长歌浩浩相激昻淡云弄月微昏黄
　　别谢爱山
　　緑绮知音早青灯对语迟那知今雨别又重故人思山隔诗情逺云含客思悲小楼今夜笛莫向月中吹君今拂衣去我独枕书眠一片过林雨数声当戸蝉情长空有恨吟苦不成篇后防知何日西风老鴈天
　　和胡琴窻【名目宣字徳昭】
　　买得青山贵似金瘦笻上下费沈吟花开花落相闗意云去云来自在心夜雨一江渔唱小秋风两防客愁深夹堤密与栽杨桞剰有行人待緑隂
　　七月十三夜用灯牌字韵凑成一诗与诸賔一笑
　　赤壁当年赋子虚西风忽复到菰蒲蟾蜍影里千秋鉴蟋蟀声中七月图诗思飘飘入云汉歌声隠隠动江湖万家萧鼓连灯火见説年来此事无
　　病中作
　　嵗月侵寻见二毛剑花冷落鸊鹈膏睡余吸海龙身瘦渇里奔云马骨髙百忌不容亲酒具千愁那解减诗豪起来大作屠门嚼自笑我非儿女曹
　　又二絶
　　瞿塘隘处真重险勾漏波前又一滩世事不容轻易看翻云覆雨等闲间
　　病中忽悟通真理静处専寻入定工雨汗淋头都不管须臾知气自冲融
　　又赋
　　一病忽两月蓬头夏涉秋形羸心自壮手弱笔仍遒昨夜灯如喜今宵蝶莫愁问谁驱五疟正与五穷谋一病四十日西风草木凉倚床腰见骨览镜眼留眶倦防吟诗杖频烧读易香夜深排果饵乞巧大医王
　　又赋
　　病中心如故闲中事更生睡猫随我嬾黠防向人鸣羽扇看棋坐黄冠扶杖行灯前翻自喜瘦得此诗清骤雨知何处一溪秋水生苦吟肩鹤瘦多病耳蝉鸣隠几惟便睡挑包正倦行山深明月夜乞我半窻清寄兴逃吾病吟诗老此生风髙鸿鴈起晴乆鹁鸠鸣野树辞秋落溪云带雨行晚凉便懒坐移傍竹隂清
　　借道冠有赋
　　病中萧散服黄冠笑倒羣儿指为弹秘监贺君曽道士翰林苏子亦祠官酒壶钓具有时乐茶灶笔床随处安幸有山隂深宻处他年炼就九还丹
　　又赋
　　一畨潮信过时暂脱熬煎心似辘轳转身如徽纆纒夜聴饥鼠啸画看伏雌眠急雨千山动应知为解【时以草果数百枚作枕遂得汗】
　　病甚梦召至帝所获宥觉而顿愈遂赋
　　卧聴风雷叱天官赦小臣平生无害物不死复为人道徳门庭逺君亲念虑新自怜蝼蚁辈岂意动苍旻
　　病愈简刘小村
　　秋光沁人骨意气晓来新古鼎龙团雪虚檐麈尾春商山奕棋老赤壁洞箫賔风月真仓扁招呼入屋频倦余心似酒病起首如蓬黄竹断桥雨白苹长笛风僊僊鸥屡舞咄咄鴈书空孤负秋来眼闲挑爨下桐
　　夜坐偶成
　　萧萧秋夜凉明月入我戸揽衣起中庭仰见牛与女坐乆寒露下悲风动纨素不遇王子乔此意谁与语
　　简琴窓云屋竹轩诸友
　　世情千万变险甚剑头炊嗜传姑成癖登山且作痴烟霞非疾痼泉石自心驰独喜精神健山中剰有诗
　　用前韵留琴窻
　　百年矛上淅万事枕中炊病苦还思老贪嗔未若痴云低天欲动江长岸如驰明月西风健山头赋别诗
　　又用韵简李深之【名道大号深斋】
　　晩尊和月吸早饭带星炊鹏鷃从髙下螳蝉任黠痴水澄神自止云逺意俱驰门外谁车马故人来课诗
　　早起偶成
　　澹澹池光曙沈沈野色秋片云生北舍只鴈过南楼有见皆成趣无言縂是愁芭蕉夜来水咽罢自搔头
　　又用韵
　　江山如有意天地可无秋夜月冯驩铗西风王粲楼露蛩令我喜烟草为谁愁且醉桮中物相看尚黑头
　　晓起
　　梦破风烟逈衾寒不自由钟声到枕曙月影入帘秋鴈过江山老蛩吟草树愁整冠人共笑两月不梳头逺寺鸣金铎疏窻试寳熏秋声江一片曙影月三分倦鹤行黄叶痴猿坐白云道人无一事抱膝看回文
　　夜坐
　　淡烟枫叶路细雨蓼花时宿鴈半江画寒蛩四壁诗少年成老大吾道付逶迟终有剑心在闻鸡坐欲驰
　　和朱松坡
　　学医未至大医王笑杀年年折臂伤屏里江山如出色亭皋松菊已成行细防不语禅三昧静对无琴一张多谢岭头诗寄我满园梅意弄春光
　　陈贯道摘坡诗如寄以自号达者之流也为赋浩浩歌一首
　　浩浩歌人生如寄可奈何春秋去来传鸿燕朝暮出没奔羲娥青丝冉冉上霜雪百年歘若弹指过封侯未必胜圃青门老子聊婆娑江湖流浪何不可亦曽力士为脱靴清风明月不用买何处不是安乐窝鹤胫岂长鳬岂短防足非少蚿非多浩浩歌人生如寄可奈何不能髙飞与逺举天荒地老县网罗到头北邙一抔土万事碌碌空奔波金张许史乆寂莫古来贤圣开丘轲乃知世间皆长物惟有真我难灭磨浩浩歌人生如寄可奈何春梦婆春梦婆拍手笑呵呵是亦东坡非亦一东坡
　　借朱约山韵就贺挂冠
　　身健尚堪松下饭眼明正好橘中棋青山有约当朱戸白首何心上粉闱栗里田园供雅兴午桥钟鼓赏清时晚来倦客秋江上坐看半天黄鹄飞
　　用前人韵赋招隠
　　钓鱼船上听吹笛煨芋炉头看下棋賸有晚愁归别浦已无春梦到端闱去年尚忆桃红处好景重逢橘緑时珍重山人招隠意猿啼鹤啸白云飞
　　用前人韵招山行以春为期
　　扫残竹径随人坐凿破苔矶到处棋一水楼台开晓镜万山花木放春闱雪中更有回舟兴林下岂无烧笋时莫待东风吹桞絮眼穿笼鹤绕湖飞
　　翰林权直罢归和朱约山韵
　　闲云舒巻无声画醉石敲推一色棋试问挂瓢栖碧洞何如襆被卧彤闱梦中芳草还成路别后黄花又是时羞杀今年堂上燕片心寄与鴈南飞
　　庆罗氏祖母百歳罗氏庆门夀母百歳父老见所未尝乡里夸以为盛某既交朋升堂为夀退布席防事与横舟昆弟子侄举酒尽欢酒酣赋诗志喜也
　　丽日萱花照五云升堂风采见干淳蓬莱防上逢王母婺女光中见老人雨露一门华发润江山满座緑衣新只将千歳求为夀更住人间九百春
　　拜罗氏百歳母之明日主人举酒客张千载心赋诗某喜赞不自己见之趂韵
　　翠微三岛近画阁五云横春水鸥声滑夕阳鸦背明尊前持一笑花下卧余酲曽见瑶池母不为虚此生醉清湖上三日存叟独不在坐即席有懐
　　石鼎吟方透瑶觞醉未阑疎林花密缀旧垒燕新安春半湖山好夜深江海寒王孙隔芳草初月正相看罗山长存叟兄弟来谢宴山中【存叟名耕登科】
　　天开盘谷隠春到浣溪家一水楼台影满山桃李花春风寄横笛夜月拟乗槎政好逢佳客江空北斗斜
　　夀朱约山八十韵【九月十三日】
　　翠袖琼楼八十翁平安晓宇看孤鸿五湖图里添彭祖南极光中约祝融日日青山醉春色年年黄菊饱西风鹰扬但愿无施处臣老婆娑一钓蓬
　　夀朱约山八十三歳
　　八十余翁雪满颠深衣大带耳垂肩磻溪回首今三载绛县论心又十年归去来兮真富贵美哉夀也活神仙门前燕雀纷如雨媿我白云深处眠
　　贺秘书欧阳防斋先生迁居【名守道字公权】
　　先生挟册当菑畬不待辛勤有屋庐宅様只还齐里旧乡风好似颍川居镜湖今日贺外监瀛馆前年虞秘书天下经纶犹一室时人尚敢説吾迂
　　挽李制帅二首【名遇龙字叔兴】
　　上下荆淮剑气雄进当全蜀凛英风将坛防血金汤志白腹填天竹帛功治法征谋闗世道精忠定力简皇衷伤哉生出瞿塘险翻落黄粱一梦中
　　世变江河渺未涯如公真是济时危防年荆益龙骧誉一日潇湘鹏防悲天下皆传清献节人心自有武侯碑郎君昔共慈恩约抆泪西风寄些词
　　挽孙庸斋【枢密兄】
　　淮水竒人物枢星伟弟兄泰山开学谱云谷发诗源委吏初行志修文莫返魂功名传乆逺赖有二郎存
　　挽龚用和
　　结屋南陵三十秋田园旧隠隔江流鄜州避乱杜工部下泽乗车马少逰名利无心付隍鹿诗书有种出烟楼长淮清【阙】难归玉魂魄犹应恋故丘
　　挽万监丞益之
　　文华时辈右质朴古风余壁上春陵记屏间太极图云山居士屋风雪故人书一梦中观化尧夫以后无
　　哭秘书彭止所【名方过丙辰省元】
　　人物孤中秘神山返异仙目穿陪绋处梦断书年玉质应无死韦编岂不传奠刍和泪遣此月向谁圆
　　挽潮守呉西林【名道夫字深源没于潮】
　　凛凛千军笔堂堂一面威荆流春浪涌峡树暮云飞素壁琴犹在中桥鹤不归劒亭遗迹古丰石照山辉倾葢歳年晚相知江海深春天思北树夜雨话西林玉岭生前梦中原地下心英雄凋落尽慷慨一霑襟
　　挽髙邮守晏桂山【名陶字复之秘书丞】
　　淮南已仙去桂树郁青青五马贤声望三丞旧典刑邦人多感叹诸老半凋零何日持鸡酒伤心请塟铭
　　挽鄢晋叔主簿【名晋同榜】
　　此君何坦坦回首杏园逰魂魄湘潭去声名彭泽休百年中道短千里故乡愁六子三方幼遗言可泪流
　　挽王叔逺
　　孟尝生五日白首叹遭逢灯火残编雨虀塩短褐风八天下雕鹗半水偃蛟龙原上诸生哭黄花衰草中
　　挽萧帅机虎溪【名了翁字明可】
　　世以千金重谁能学隠君一门名似雨满座客如云志愿生无恨声华死有闻韩碑照原草含笑有斯文
　　挽朱尚书貔孙
　　一代文昌贵千年谏议名天球声浑厚元酒韵和平岩穴思风采朝廷惜老成东西生死别江水泪为倾
　　挽太博朱古平
　　白氏贤司马昌黎真学官江湖惊落笔朝野望弹冠天马髙风骨秋鹰折羽翰莱庭人白发烟雨万松寒铁砚伤同志青灯忆旧逰临轩朝鳯阙驰道聴鸡筹魏野神仙宅元龙湖海楼西风一挥泪世事葢棺休
　　挽黎致政【黎探花祖】
　　楚峰天地濶四世百年家鹤发垂袍叶龙孙上榜花诗书新雨露松栢老烟霞白马苍山路斯人忽已遐古心江先生以旧弼出镇长沙癸酉十月乙亥是为七十六歳门人文某以一节趋走部内谨拟古体一首为夀
　　炎图启丕运皇路熙以平蜿蟺发令姿有美洵一人鸿藻舒朝华大音锵韶钧黼珽丽三阶火龙昭紞纮桓圭殿南服熊旂被金城曕彼鹑尾火翼轸宣其精祥鸾舞瑶席鸣鳯翔娲笙孟冬兆阳气西北无浮云驾言酌春酒可以写我情扬旍下祝融躧履朝泰清嘉猷扇九垓还以遂古淳君子保金石所以永国成纯嘏锡千歳绵绵赞休明
　　送张宗甫兄弟楚观登舟赴湖北试
　　金螺晓气照人寒手把天浆领佩环夜月送鱼来赤壁秋风吹鴈发衡山东南折处旗花见牛女光中槎影还见説青年文赋好士龙一笑共云间
　　衡州送胡端逸赴漕【号观斋】
　　楚观檐花晓舟人击鼓东蛟龙噀灵雨雕鹗展雄风此客云霄士斯文造化工捷来君饮此我亦凯元戎【时八月十五日发兵讨贼】
　　题楚观楼
　　西风吹感慨晓气薄登临半壁楚云立一川湘雨深乾坤横笛影江海倚楼心遗恨飞鸿外南来访逺音安序宋吏部来牧衡阳某将指聮事好也防以便郡归养获忝交承临发赋诗湘水千里
　　倾葢年华晚行人早发湘白云虹浪小明月燕花香南浦春何急巴山雨正长祝君加一饭我意为桐乡
　　赠周东卿画鱼
　　观君潇湘图起我濠上心短褐波涛旧秋雨蒲深某叨臬衡湘防恩以便郡归养肯斋大卿实寓衡我十年前邦君也一再见间即分南北五言启之所以致今旧雨之缱绻云【李肯斋名芾】
　　潇湘一夜雨湖水十年云相见皆成老重逢便作分嗁鹃春浩荡回鴈晓殷勤江阔人方健月明思对君
　　幕客载酒舟中即席序别
　　故人满江海逰子下潇湘梦载月千里意行云一方橹声人语小岸影客心长总是浮萍迹飞花莫近樯
　　用韵谢诸客和章
　　传鼓发船去我秦君向湘持螯思太白占鹊问东方世味秋云薄交情江水长相期天路晓阵马度风樯
　　湘潭道中赠丁碧眼相士
　　自诡衡山道士孙至今句法有轩辕世人未见题尧庙尽把昌黎作寓言
　　收拾衡云作羽衣便如屈子逺逰归离骚忘却题天柱为立斜阳问翠微
　　咸淳甲戌第二朔予道储洲里徐畋方谏自长沙来为别问客防何曰半年矣临别为赋
　　君为湘水燕我作衡阳鴈鴈去燕方留白云草迷岸
　　和衡守宋安序送行诗并序
　　某将指防功叨符便养初聮寅谊近依清燕之香末忝交盟亲授朱提之印冠葢一时之盛事缙绅百世之深情别集殷勤歌词郑重梦回云舍深懐萱草之诗思乏雪车谩和梅花之赋瞻言作逺览掷为荣
　　玉立湘西第一州丹梯小为岳云留东风城郭人行乐春日旌旗公出逰便趂绨香摩碧汉莫嫌绣影挽清流两君相见衣冠好记取儿孙好话头
　　方共衡云把酒魁春风吹向郁孤台鴈将回处惊帆落花未开时怯笛催别草可堪逰子去寄梅应为故人来临行笑覔疑香谱十驾那追逸骥材
　　赠萍乡道士
　　道士观行人半似重相见古云性相近性岂不如面万形本一世万心方一殊世固难絶圣亦恐难絶愚
　　白髭行
　　忆昔守宣时白上一根发去之四五年一化为七八今年客衡湘黑髭已多黄众黄忽一白惊见如陵阳白髪已为常白髭何足恠歳月不可歇雪霜日长大世人竞染缁厌之固足嗤谁服芦菔汤避老亦奚为少老如春秋造物以为俦吾方乐吾天乐天故不忧
　　将母赴贑道西昌
　　重来鸥阁晓帆影涨新晴倚槛云来去闭帘花送迎江湖春汗漫歳月老峥嵘手把忘忧草夔夔绕太清
　　快阁遇雨观澜
　　一笑登临晚江流接太虚自惭云出岫争讶雨随车慷慨十闱桞周回千里鱼故园隄好在夜梦绕吾庐
　　题郁孤台
　　城郭春声阔楼台昼影迟并天浮雪界葢海出云旗风雨十年梦江湖万里思倚阑时北顾空翠湿朝曦子题郁孤泉筦五湖翁姚濂为之和翁官满归里因韵防别并谢前辱
　　巢君住好涌翠我来迟夜雨呼三韭春风试一旗飞花行客梦芳草故人思何日五湖上同看浴海曦
　　用韵谢前人
　　兹逰良解后吾道未逶迟斗埜横双剑牛津直两旗北风应小住明日便相思输与君家近扶桑五色曦
　　翠玉楼晩雨
　　晩楼一曲转梅花官事无多报放衙林木蔽亏烟断续江流曲折雨横斜年华冉冉风前影歳莫悠悠客里家一鴈近从沙背落更饶片雪入天涯
　　翠玉楼观雪
　　矫矫临清泚蒙蒙认翠微绨春生客袖铁冷上戎衣桞眼惊何老梅花觉半肥新来有公事白战破重围
　　翠玉楼和胡端逸韵
　　客影鱼千里年华桞十围白云栖石密黄鹄出烟微江海秋风老湖山晩日晖郁孤台上望野阔犊初肥
　　翠玉楼
　　昏鸦何处落野渡少人行黄叶声在地青山影入城江湖行客梦风雨故乡情试问南来信梅花三两英
　　合江楼
　　天上名鹑尾人间説虎头春风千万岫秋水两三洲客晩惊黄叶官闲笑白鸥双江日东下我欲赋扁舟西楚惊鸿晚东淮落木秋蒸相今石鼓句宛古宣州白日聊清赏青山縂旧逰不知沧海水何处接天流
　　皂葢楼
　　一水楼台绕半空图画开蜗涎行薜荔雀影上莓苔碧落人千载青山酒一桮晚烟看不尽待月却归来
　　石楼
　　晓色重帘卷春声叠鼓催长垣连草树逺水照楼台八境烟浓淡六街人往来平安消息好看到岭头梅
　　马祖岩
　　曽将飞锡破苔防一片云根鎻洞门山外人家山下路石头心事付无言
　　禅闗
　　秋风吹日上禅闗路入松花第一弯只愿四时烟雾少满楼城阁见青山
　　吸江
　　絶壁千寻俯雪潭春花秋草自防鬖当年误着蒲团坐惹得人称马祖岩
　　尘外
　　半山风雨截江城未脱人间縂是尘中夜起看衣上月青天如水露华新
　　云端
　　半空夭矫起层台传道刘安车马来山上自晴山下雨倚阑平立看风雷
　　清江何汉英再见于空同读欧阳先生诗感慨为赋
　　采芝云满山采檗瀑垂涧当年有清徽为寄南来鴈鴈去人已逝歳月剨云晏流水失声音西河老忧患往日志士悲穷途行子惯君为梁宋逰我复江汉防十年耿相逢千里欠一盼机寄糟粕美疢堕刍豢赠子归东方聊荐呉兴苋
　　送曽倅岩山官满归里【名大发贑倅】
　　春陵光霁落苍苔葛水神仙立翠槐万里云霞骐骥路三年风月鳯皇台兴同老子复不浅歌曰先生归去来庾岭梅花开渐徧一枝就与寄蓬莱
　　和前人赋别
　　翠松三万顷松雪着神仙桞院催金钥江花送玉鞭晓岩云壁立晩棹浪规圆未了醉翁事重寻颍上田当年童子见今见二毛翁海月三秋别江云一日同鸥心驰舍北龙尾曵天东定有延和奏南来寄一通
　　赠明脉萧信叔
　　枚乗擅七发郭玉明四难微言起沈痼此道今漫漫云何东海生而乃绪真要砉然以神遇契彼镜经妙我欲炊雕胡俯凿菊水泉夀被方舆人六气何由諐
　　赠林碧鉴相士
　　咸阳宫中四尺镜照人五臓何烱烱桑田沧海千余年百链依然化为鑛君从何处得此物铸就双瞳敌秋月向来照心今照形不事澜翻三寸舌逺冲风雪肯我过看来犹未深知我我方蓑笠立钓矶万事浮云都勘破噫嘻吁只今神目鬼眼纷道途暗中许负应卢胡试问何如林家老碧鉴不知天津桥上复有龙钟无
　　送吉州陈守解任
　　美人防良马爼节螺江湄歳年忽晼晩桃李已成蹊遥遥一水间漫漫东与西晴川夹修杨行舟何能维朱凤翔海山层汉扬音徽髙冈有梧桐驾言览朝晖赠君以白云白云不我持赠君以明月明月不我携白云与明月逺道相追随
　　赠蜀医钟正甫
　　炎皇览众草异种多西州为君望岷峨使我双泪流向来秦越人朝落夕邯郸子持鹊经来自西亦徂南江南有羁羽岂不懐故营何当同皇风六气和且平
　　改题万安县凝祥观
　　古道松花空翠香风前鬓影照沧浪飞泉半壁朝云湿啼鸟满山春日长须信神仙元有国不知蛮触是何乡道人横笛招归鹤坐到斜晖上壁珰【相如逰猎赋华櫰壁珰注壁珰以玉为椽头】
　　西昌倪氏有山谷书杜陵山水图障歌作江山堂堂废其后人以黄书求题防感慨一絶
　　杜二已无黄九去长歌大字落江山百年风物今何似春水晩烟飞白鹇
　　山中再次胡徳昭韵
　　不将顔色污黄金落得灞桥驴上吟是处江山生酒兴满天风雪得梅心觥筹堂里春声沸灯火林皋夜色深人世可能行乐耳重逰不用卜隂晴
　　人生桞絮鬬坚牢过眼春光叹伯劳蜀道谩传千古险庐山方许一人髙眼前见赤徒妨道耳后生风未当豪明月芦花随处有扁舟自在不须篙
　　曽见尊前此客哉笑携麈尾拂莓苔水边飞鴈年年见湖上新亭日日来酹菊醉余披草坐探梅吟罢带花回北厓尚被刚风隔笑杀匆匆马上桮
　　山中泛舟觞客
　　便作乗槎客萧萧骨发清尊前山月过笛里水风生半夜鱼龙沸未秋河汉明雪堂眠二客梦与白鸥盟
　　病中作
　　六月廿四夜人间热欲炊病懐如酒困倦睫似书痴梦与千年接心随万里驰客来相问讯寄语有新诗
　　山中即事
　　山中方雨笠天外忽晴丝夕钓江登练春行路布棋乾坤供俯仰歳月任差池有酒如渑在何妨日问竒
　　挽防斋先生欧阳大着
　　徘徊西河上月落众星稀哲人萎中道雨絶将安之昔者丽鸿藻玉振舍清晖名理轶晋魏雅言袭轲思连驾勤驰道并坐侍端闱及门懐燕婉升堂接逶迤方期黄鹄【阙】忽作朝露晞黔娄不葢体延陵有遗悲层阿翳寒树平楚暧希微惟荒衣广桞缟冠涕如縻水从章江去云绕楚山飞已矣如有闻斯文不在兹
　　送刘其发入蜀
　　秋风凄已寒蜀道阻且长虎狼伏原野欲济川无梁客从何处来云我之西方萧萧骕骦鸣熠熠湛卢光昔时荣华地今为争战塲将军扬天戈壮士发戎行江南有羁鸟悠悠懐故乡驾云与子逰云天何芒芒
　　周苍厓入吾山作图诗赠之
　　三生石上结因縁袍笏横斜学米颠渔父防忘山下路仙人时访岭头船乌猨白鹤无根树淡月疎星一线天为我醉呼添蒙澒倦来平卧看云烟
　　题罗次説竹岩摘藁
　　防子西南来出门道何悠文章防有用意气轻身谋纷纷食粱肉藜藿当其忧君看百川水何处不东流
　　挽刘知县【名元髙字仲山实斋之子】
　　玉海渊源懿金闺步武髙功名千载意翰墨一时豪天马含风滑秋鹰折羽毛相逢俱白发流涕湿征舠








　　文山集巻二
　　钦定四库全书
　　文山集巻三
　　宋　文天祥　撰
　　对防
　　御试防一道
　　臣恭惟皇帝陛下处常之久当泰之交以二帝三王之道会诸心将三纪于此矣臣等鼓舞于鸢飞鱼跃之天皆道体流行中之一物不自意得旅进于陛下之庭而陛下且嘉之论道道之不行也久矣陛下之言及此天地神人之福也然臣所未解者今日已当道久化成之时道洽政治之而方歉焉有志勤道逺之疑岂望道而未之见耶臣请泝太极动静之根推圣神功化之验就以圣问中不息一语为陛下勉幸陛下试垂听焉臣闻天地与道同一不息圣人之心与天地同一不息上下四方之宇往古来今之宙其间百千万变之消息盈虚百千万事之转移阖辟何莫非道所谓道者一不息而已矣道之隠于浑沦藏于未雕未琢之天当是时无极太极之体也自太极分而阴阳则阴阳不息道亦不息阴阳散而五行则五行不息道亦不息自五行又散而为人心之仁义礼智刚柔善恶则乾道成男坤道成女穹壤间生生化化之不息而道亦与之相为不息然则道一不息天地亦一不息天地之不息固道之不息者为之圣人出而为天地立心为生民立命为往圣继絶学为万世开太平亦不过以一不息之心充之充之而修身治人此一不息也充之而致知以至齐家治国平天下此一不息也充之而自精神心术以至于礼乐刑政亦此一不息也自有三坟五典以来以至于太平六典之世帝之所以帝王之所以王皆自其一念之不息者始秦汉以降而道始离非道之离也知道者之鲜也虽然其间英君谊辟固有号为稍稍知道矣而又沮于行道之不力知务徳化矣而不能不尼之以黄老知施仁义矣而不能不遏之以多欲知四年行仁矣而不能不画之以近效上下二三千年间牵补过时架漏度日母怪夫驳乎无以议为也独惟我朝式克至于今日休陛下传列圣之心以防艺祖之心防艺祖之心以叅帝王之心防天地之心三十三年间臣知陛下不贰以二不叅以三茫乎天运窅尔神化此心之天混兮辟兮其无穷也然临御浸久持循浸熟而筭计见效犹未有以大快圣心者上而天变不能以尽无下而民生不能以尽遂人才士习之未甚纯国计兵力之未甚充以至盗贼兵戈之警所以贻宵旰之忧者尤所不免然则行道者始无验也邪臣则以为道非无验之物也道之功化甚深也而不可以为迂道之证效甚迟也而不可以为速维天之命于穆不已天地之所以为天地也文徳之纯纯亦不已圣人之所以为圣人也为治顾力行何如耳焉有行道于嵗月之暂而遽责其验之为迂且逺邪臣之所望于陛下者法天地之不息而已姑以近事言则责躬之言方发而阴雨旋霁是天变未尝不以道而弭也赈饥之典方举而都民欢呼是民生未尝不以道而安也论辩建明之诏一颁而人才士习稍稍浑厚招填条具之防一下而国计兵力稍稍充实安吉庆元之小获维扬泸水之隽功无非忧勤于道之明验也然以道之极功论之则此浅效耳速效耳指浅效速效而遽以为道之极功则汉唐诸君之用心是也陛下行帝而帝行王而上而肯袭汉唐事邪此臣所以赞陛下之不息也陛下傥自其不息者而充之则与阴阳同其化与五行同其运与乾坤生生化化之理同其无穷虽充而为三纪之风移俗易可也虽充而为四十年圄空刑措可也虽充而为百年徳洽于天下可也虽充而为卜世过厯亿万年敬天之休可也岂止如圣问八者之事可徐就理而已哉臣谨昧死上愚对臣伏读圣防曰盖闻道之太原出于天超乎无极太极之妙而实不离乎曰用事物之常根乎阴阳五行之赜而实不外仁义礼智刚柔善恶之际天以澄着地以靖谧人极以昭明何莫由斯道也圣圣相传同此一道由修身而治人由致知而齐家治国平天下本之于精神心术达之于礼乐刑政其体甚微其用则广厯千万世而不可易然功化有浅深证效有迟速何欤朕以寡昧临政愿治于兹厯年志愈勤道愈逺窅乎其未朕也朕心疑焉子大夫明先王之术咸造在庭必有切至之论朕将虚已以听臣有以见陛下遡道之本原求道之功效且疑而质之臣等也臣闻圣人之心天地之心也天地之道圣人之道也分而言之则道自道天地自天地圣人自圣人合而言之则道一不息也天地一不息也圣人亦一不息也臣请遡其本原言之茫茫堪舆坱圠无垠浑浑元气变化无端人心仁义礼智之性未赋也人心刚柔善恶之气未禀也当是时未有人心先有五行未有五行先有阴阳未有阴阳先有无极太极未有无极太极则太虚无形冲漠无朕而先有此道未有物之先而道具焉道之体也既有物之后而道行焉道之用也其体则微其用甚广即人心而道在人心即五行而道在五行即阴阳而道在阴阳即无极太极而道在无极太极贯显微兼费隠包小大通物我道何以若此哉道之在天下犹水之在地中地中无往而非水天下无往而非道水一不息之流也道一不息之用也天以澄着则日月星辰循其经地以靖谧则山川草木顺其常人极以昭明则君臣父子安其伦流行古今纲纪造化何莫由斯道也一日而道息焉虽三才不能以自立道之不息功用固如此夫圣人体天地之不息者也天地以此道而不息圣人亦以此道而不息圣人立不息之体则敛于修身推不息之用则散于治人立不息之体则寓于致和以下之工夫推不息之用则显于齐家治国平天下之效验立不息之体则本之精神心术之微推不息之用则达之礼乐刑政之着圣人之所以为圣人者犹天地之所以为天地也道之在天地间者常久而不息圣人之于道其可以顷刻息邪言不息之理者莫如大易莫如中庸大易之道至于乾道变化各正性命保合大和而圣人之论法天乃归之自强不息中庸之道至于溥博渊泉上天之载无声无臭而圣人之论配天地乃归之不息则久岂非干之所以刚健中正纯粹精也者一不息之道耳是以法天者亦以一不息中庸之所以髙明博厚悠久无疆者一不息之道耳是以配天地者亦以一不息以不息之心行不息之道圣人即不息之天地也陛下临政愿治于兹厯年前此不息之嵗月犹日之自朝而午今此不息之嵗月犹日之至午而中此正勉强行道大有功之日也陛下勿谓数十年间我之所以担当宇宙把握天地未尝不以此道至于今日而道之验如此其迂且逺矣以臣观之道犹百里之途也今日则适六七十之也进于道者不可以中道而废游于途者不可以中途而画孜孜矻矻而不自已焉则适六七十里者固所以为至百里之阶也不然自止于六七十里之间则百里虽近焉能以一武到哉道无浅功化行道者何可以深为迂道无速证效行道者何可以迟为逺惟不息则能极道之功化惟不息则能极道之证效气机动荡于三极之间神采灌注于万有之表要自陛下此一心始臣不暇逺举请以仁宗皇帝事为陛下陈之仁祖一不息之天地也康定之诏曰只勤抑畏庆歴之诏曰不敢荒宁皇祐之诏曰缅念为君之难深惟履位之重庆歴不息之心即康定不息之心也皇祐不息之心即庆歴不息之心也当时仁祖以道徳感天心以福禄胜人力国家绥靖边鄙寜谧若可以已矣而犹未也至和元年仁祖之三十三年也方且露立仰天以畏天变碎通天犀以救民生处贾黯吏铨之职擢公弼殿柱之名以厚人才以昌士习纳景初咸用之言听范镇新兵之谏以裕国计以强兵力以至讲周礼薄征缓刑而拳拳以盗贼为忧选将帅明纪律而汲汲以西戎北敌为虑仁祖之心至此而不息则与天地同其悠久矣陛下之心仁祖之心也范祖禹有言欲法尧舜惟法仁祖臣亦曰欲法帝王惟法仁祖法仁祖则可至天徳愿加圣心焉臣伏读圣防曰三坟以上【云　云】岂道之外又有法欤臣有以见陛下慕帝王之功化证效而亦意其各有浅深迟速也臣闻帝王行道之心一不息而已矣尧之兢兢舜之业业禹之孜孜汤之栗栗文王之不已武王之无贰成王之无逸皆是物也三坟逺矣五典犹有可论者臣尝以五典所载之事推之当是时日月星辰之顺以道而顺也鸟兽草木之若以道而若也九功惟叙以道而叙也四夷来王以道而来王也百工以道而熈庶事以道而康光天之下至于海隅苍生盖无一而不拜帝道之赐矣垂衣拱手以自逸于土阶岩廊之上夫谁曰不可而尧舜不然也方具考绩之法重于三嵗无嵗而敢息也授歴之命严于四时无月而敢息也澟澟乎一日二日之戒无日而敢息也此犹可也授受之际而尧之命舜乃曰允执厥中夫谓之执者战兢保持而不敢少放之谓也味斯语也则尧之不息可见已河图出矣洛书见矣执中之说未闻也而尧独言之尧之言赘矣而舜之命禹乃复益之以人心惟危道心惟微惟精惟一之三言夫致察于危微精一之间则其战兢保持之念又有甚于尧者舜之心其不息又何如哉是以尧之道化不惟验于七十年在位之日舜之道化不惟验于五十年视朝之时读万世永赖之语则唐虞而下数千百年间天得以为天地得以为地人得以为人者皆尧舜之赐也然则功化抑何其深证效抑何其迟欤降是而王非固劳于帝者也太朴曰散风气日开人心之机械日益巧世变之乗除不息而圣人之所以纲维世变者亦与之相为不息焉俗非结绳之淳也治非画象之古也师不得不誓侯不得不防民不得不凝之以政士不得不凝之以礼内外异治不得不以采薇天保之治治之以至六典建官其所以曰治曰政曰礼曰教曰刑曰事者亦无非扶世道而不使之穷耳以势而论之则夏之治不如唐虞商之治又不如夏周之治又不如商帝之所以帝者何其逸王之所以王者何其劳栗栗危惧不如非心黄屋者之为适也始于忧勤不如恭已南面之为安也然以心而观则舜之业业即尧之兢兢禹之孜孜即舜之业业汤之栗栗即禹之孜孜文王之不已武王之无贰成王之无逸何莫非兢兢业业孜孜栗栗之推也道之散于宇宙间者无一日息帝王之所行道者亦无一日息帝王之心天地之心也尚可以帝者之为逸而王者之为劳耶臣愿陛下求帝王之道必求帝王之心则今日之功化证效或可与帝王一视矣臣伏读圣防曰自时厥后【云　云】亦足以维持凭藉者何欤臣有以见陛下陋汉唐之功化证效而且为汉唐世道发一慨也臣闻不息则天息则人不息则理息则欲不息则阳明息则阴浊汉唐诸君天资敏地位髙使稍有进道之心则六五帝四三王亦未有难能者奈何天不足以制人而天反为人所制理不足以御欲而理及为欲所御阳明不足以胜阴浊而阳明反为阴浊所胜是以勇于进道者少沮于求道者多汉唐之所以不及唐虞三代也欤虽然是为不知道者言也其间亦有号为知道者矣汉之文帝武帝唐之太宗亦不可谓非知道者然而亦有议焉先儒尝论汉唐诸君以公私义利分数多少为治乱三君之心往往不纯乎天不纯乎人而出入于天人之间不纯乎理不纯乎欲而出入乎理欲之间不纯乎阳明不纯乎阴浊而出入乎阳明阴浊之间是以专务徳化虽足以陶后元泰和之风然而尼之以黄老则鴈门上郡之警不能无外施仁义虽足以致建元富庶之盛然而遏之以多欲则轮台末年之悔不能免四年行仁虽足以开正观升平之治然而画之以近效则纪纲制度曽不足为再世之凭藉盖有一分之道心者固足以就一分之事功有一分之人心者亦足以召一分之事变世道污隆之分数亦系于理欲消长之分数而已然臣尝思之汉唐以来为道之累者其大有二一曰杂伯二曰异端时君世主有志于求道者不陷于此则陷于彼姑就三君而言则文帝之心异端累之也武帝太宗之心离伯累之也武帝无得于道宪章六经统一圣真不足以胜其神仙土木之私干戈刑罚之惨其心也荒太宗全不知道闺门之耻将相之夸末年辽东一行终不能以克其血气之暴其心也骄杂伯一念憧憧往来是固不足以语常久不息之事者若文帝稍有帝王之天资稍有帝王之地步一以君子长者之道待天下而晁错辈刑名之说来尝一动其心是不累于杂伯矣使其以二三十年恭俭之心而移之以求道则后元气象且将骎骎乎商周进进乎唐虞奈何帝之纯心又间于黄老之清净是以文帝仅得为汉唐之令主而不得一侪于帝王呜呼武帝太宗累于杂伯君子固不敢以帝王事望之文帝不为杂伯所累而不能不累于异端是则重可惜已臣愿陛下监汉唐之迹必监汉唐之心则今日之功化证效将超汉唐数等矣臣伏读圣策曰朕上嘉下乐【云　云】抑化裁推行有未至欤臣有以见陛下念今日八者之务而甚有望乎为道之验也臣闻天变之来民怨招之也人才之乏士习蛊之也兵力之弱国计屈之也虏防之警盗贼因之也夫陛下以上嘉下乐之勤夙兴夜寐之劳怅嵗月之逾迈亦欲以少见吾道之验耳俯视一世未能差强人意八者之弊臣知陛下为此不满也陛下分而以八事问臣合而以四事对请得以熟数之于前何谓天变之来民怨招之也天视自我民视天聴自我民聴天明畏自我民明威人心之休戚天心所因以为喜怒者也熈宁间大旱是时河陜流民入京师监门郑侠画流民图以献且曰陛下南征北伐皆以胜捷之图来上料无一人以父母妻子迁移困顿皇皇不给之状为图以进者览臣之图行臣之言十日不雨乞正欺君之罪上为之罢新法十八事京师大雨八日天人之交间不容穟载在经史此类甚多陛下以为今之民生何如邪今之民生困矣自琼林大盈积于私贮而民困自建章通天频于营缮而民困自献助叠见于豪家巨室而民困自和籴不间于闾阎下户而民困自所至贪官暴吏视吾民如家鸡圈豕惟所咀啖而民困呜呼东南民力竭矣书曰怨岂在明不见是图今尚可谓之不见乎书曰怨不在大亦不在小今尚可谓之小乎生斯世为斯民仰事俯育亦欲各遂其父母妻子之乐而操斧斤淬锋锷日夜思所以斩伐其命脉者滔滔皆是然则腊雪靳瑞蛰雷愆期月犯于木星殒为石以至土雨地震之变无怪夫屡书不一书也臣愿陛下持不息之心急求所以为安民之道则民生既和天变或于是而弭矣何谓人才之乏士习蛊之也臣闻穷之所养达之所施幼之所学壮之所行今日之修于家他日之行于天子之庭者也国初诸老尝以厚士习为先务宁收落韵之李迪不取凿説之贾边宁收直言之苏辙不取险怪之刘防建学校则必欲崇经术复乡举则必欲防行艺其后国子监取湖学法建经学治道边防水利等斋使学者因其名以求其实当时如程颐徐积吕希哲皆出其中呜呼此元祐人物之所从出也士习厚薄最闗人才从古以来其语如此陛下以为今之士习何如邪今之士大夫之家有子而教之方其幼也则授其句读择其不戾于时好不震于有司者俾熟复焉及其长也细书为工累牍为富持试于乡校者以是较艺于科举者以是取青紫而得车马也以是父兄之所教诏师友之所讲明利而已矣其能卓然自拔于流俗者防何人哉心术既坏于未仕之前则气节可想于既仕之后以之领郡邑如之何责其为卓茂黄霸以之镇一路如之何责其为苏章何武以之曳朝绅如之何责其为汲黯望之奔竞于势要之路者无怪也趋附于权贵之门者无怪也牛维马絷狗茍蝇营患得患失无所不至者无怪也悠悠风尘靡靡媮俗清芬消歇浊滓横流惟皇降衷秉彞之懿萌蘖于牛羊斧斤相寻之冲者其有防哉厚今之人才臣以为变今之士习而后可也臣愿陛下持不息之心急求所以为淑士之道则士风一淳人才或于是而可得矣何谓兵力之弱国计屈之也谨按国史治平间遣使募京畿淮南兵司马光言边臣之请兵无穷朝廷之募兵无已仓库之粟帛有限百姓之膏血有涯愿罢招禁军训练旧有之兵自可备御臣闻古今天下能免于弱者必不能免于贫能免于贫者必不能免于弱一利之兴一害之伏未有交受其害者今之兵财则交受其害矣自东海城筑而调淮兵以防海则两淮之兵不足自襄樊复归而并荆兵以城襄则荆湖之兵不足自腥气染于汉水寃血溅于寳峯而正军忠义空于死徙者过半则川蜀之兵又不足江淮之兵又抽而入蜀又抽而实荆则下流之兵愈不足矣荆湖之兵又分而防应分而镇抚则上流之兵愈不足矣夫国之所恃以自卫者兵也而今之兵不足如此国安得而不弱哉扶其弱而归之强则招兵之防今日直有所不得已者然召募方新调度转急问之大农大农无财问之版曹版曹无财问之饷司饷司无财自嵗币银绢外未闻有画一防为军食计者是则弱矣而又未免于贫也陛下自劳肝鬲近又创一安边太平库专以供军此艺祖积缣帛以易贼首之心也仁宗皇帝出钱帛以助兵革之心也转易之间风采立异前日之弱者可强矣然飞刍挽粟给饷餽粮费于兵者防何而琳宫梵宇照耀湖山土木之费则漏巵也列灶云屯樵苏集爨费于兵者防何而霓裳羽衣靡金饰翠宫庭之费则尾闾也生熟口劵月给衣粮费于兵者防何而量珠辇玉幸宠希恩戚畹之费则滥觞也盖天下之财专以供军则财未有不足者第重之以浮费重之以冗费则财始瓶罄而罍耻矣如此则虽欲足兵其何以给兵耶臣愿陛下持不息之心急求所以为节财之道则财计一充兵力或于是而可强矣何谓肤冦之警盗贼因之也谨按国史绍兴间杨么冦洞庭连跨数郡大将王燮不能制时伪齐挟北使李成冦襄汉么与交通朝廷患之始命岳飞措置上流已而逐李成擒杨么而荆湖平臣闻外之邉部不能为中国患而其来也必待内之变内之盗贼亦不能为中国患而其起也必将纳外之侮盗贼而至于通敌冦则腹心之大患也已今之所谓敌者固可畏矣然而逼我蜀则蜀帅防泸水之勲窥我淮则淮帅奏维扬之凯狼子野心固不可以一捷止之然使之无得气去则中国之技未为尽出其下彼亦犹畏中国之有其人也独惟旧海在天一隅逆雏穴之者数年于兹风瞬息一苇可航彼未必不朝夕为趋浙计然而未能焉短于舟疎于水惧吾唐岛之有李寳在耳然洞庭之湖烟水沉寂而浙右之湖涛澜沸惊区区妖孽且谓有杨么之渐矣得之京师之耆老皆以为此冦出没倐闪往来翕霍驾舟如飞运柁如神而我之舟师不及焉夫东南之长技莫如舟师我之胜兀术于金山者以此我之毙逆亮于采石者以此而今此曹反挟之以制我不武甚矣万一或出于杨么之计则前日李成之不得志于荆者未必今日之不得志于浙也曩闻山东荐饥有司贪市权之利空苏湖根本以资之廷绅犹谓互易安知无为其乡道者一夫登岸万事瓦裂又闻魏村江湾福山三寨水军兴贩盐课以资逆雏廷绅犹谓是以扞卫之师为商贾之事以防拓之卒开乡道之门忧时识治之见往往如此肘腋之蜂虿怀袖之蛇蝎是其可以忽乎哉陛下近者命发运兼宪合兵财而一其权是将为灭此朝食之图矣然屯海道者非无军控海道者非无将徒有王燮数年之劳未闻岳飞八日之捷子太叔平符泽之盗恐不如此长此不已臣惧为李成开道地也臣愿陛下持不息之心求所以弭冦之道则冦难一清边备或于是而可寛矣臣伏读圣防曰夫不息则久久则征今胡为而未征欤变则通通则久今其可以屡更欤臣有以见陛下久于其道而甚有感乎中庸大易之格言也臣闻天久而不坠也以运地久而不隤也以转水久而不腐也以流日月星辰而常新也以行天下之凡不息者皆以久也中庸之不息即所以为大易之变通大易之变通即所以验中庸之不息变通者之久固肇于不息者之久也盖不息者其心变通者其迹其心不息故其迹亦不息游乎六合之内而纵论乎六合之外生乎百世之下而追想乎百世之上神化天造天运无端废微不可见充周不可穷天地之所以变通固自其不息者为之圣人之久扵其道亦法天地而已矣天地以不息而久圣人亦以不息而久外不息而言久焉皆非所以久也臣尝读无逸一书见其享国之久者有四君焉而其间三君为冣久臣求其所以久者中宗之心严寅畏也髙宗之心不敢荒宁也文王之心无淫于逸无游于畋也是三君者皆无逸而已矣彼之无逸臣之所谓不息也一无逸而其效如此然则不息者非所以久欤陛下之行道盖非一朝夕之暂矣寳绍以来则涵养此道端平以来则发挥此道嘉熈以来则把握此道嘉熈而淳祐淳祐而寳祐十余年间无非持循此道之嵗月陛下处此也庭燎未辉臣知其宵衣以待日中至昃臣知其玉食弗遑夜漏已下臣知其丙枕无寐圣人之运亦可谓不息矣然既徃之不息者易方来之不息者难久而不息者易愈久而愈不息者难昕临大庭百辟星布陛下之心此时固不息矣暗室屋漏之隠试一警省则亦能不息否乎日御经筵学士云集陛下之心此时固不息矣宦官女子之近试一循察则亦能不息否乎不息于外者固不能保其不息于内不息于此者固不能保其不息于彼乍勤乍怠乍作乍辍则不息之纯心间矣如此则陛下虽欲久则证臣知中庸九经之治未可以朝夕见也虽欲通则久臣知系辞十三卦之功未可以嵗月计也渊蜎蠖濩之中虚明应物之地此全在陛下自斟酌自执持顷刻之力不继则悠久之功俱废矣可不戒哉可不惧哉陛下之所以防臣者悉矣臣之所以忠于陛下者亦既畧陈于前矣而陛下防之篇终复曰子大夫熟之复之勿激勿泛以副朕详延之意臣伏读圣防至此陛下所谓详延之意盖可识已夫陛下自即位以来未尝以直言罪士不惟不罪之以直言而且导之以直言臣等尝恨无由一至天子之庭以吐其素所蓄积幸见録于有司得以借玉阶方寸地此正臣等披露肺肝之日也方将明目张胆謇謇谔谔言天下事陛下乃戒之以勿激勿泛夫泛固不切矣若夫激者忠之所发也陛下胡并与激者之言而厌之邪厌激者之言则是将胥臣等而为容容唯唯之归邪然则臣将为激者欤将为泛者欤抑将迁就陛下之説而姑为不激不泛者欤虽然奉对大庭而不激不泛者固有之矣臣于汉得一人焉曰董仲舒方武帝之防仲舒也慨然以欲闻大道之要为问帝之求道其心盖甚鋭矣然道以大言帝将求之虚无渺冥之乡也使仲舒于此过言之则激浅言之则泛仲舒不激不泛得一説曰正心武帝方将求之虚无渺防之乡仲舒乃告之以真实浅近之理兹陛下所谓切至之论也奈何武帝自恃其区区英明之资超伟之识谓其自足以凌跨六合笼驾八表而顾于此语忽焉仲舒以江都去而武帝所与论道者他有人矣臣固尝为武帝惜也堂堂天朝固非汉比而臣之贤亦万不及仲舒然亦不敢激不敢泛切于圣问之所谓道者而得二説焉以为陛下献陛下试采览焉一曰重宰相以开公道之门臣闻公道在天地间不可一日壅阏所以昭苏而涤决之者宰相责也然扶公道者宰相之责而主公道者天子之事天子而侵宰相之权则公道已矣三省枢宻谓之朝廷天子所与谋大政出大令之地也政令不出于中书昔人谓之斜封墨敕非盛世事国初三省纪纲甚正中书造命门下审覆尚书奉行宫府之事无一不统于宰相是以李沆犹得以焚立妃之诏王旦犹得以沮节度之除韩琦犹得出空头敕以逐内侍杜衍犹得封还内降以裁侥幸盖宰相之权尊则公道始有所依而立也今陛下之所以为公道计者非不悉矣以夤縁戒外戚是以公道责外戚也以裁制戒内司是以公道责内司也以舎法用例戒羣臣是以公道责外廷也雷霆发蔀星日烛幽天下于此咸服陛下之明然或谓比年以来大庭除授于义有所未安于法有所未便者悉以圣防行之不惟诸司陞补上渎宸奎而统帅躐级阁职超迁亦以夤縁而得恩泽矣不惟奸赃湔洗上劳涣汗而选人通籍奸胥逭刑亦以钻刺而拜宠命矣甚至闾阎琐屑之鬬讼皂猥贱之干求悉达内庭尽由中降此何等虮虱事而陛下以身亲之大臣防于为奉承风防之官三省防于为奉行文书之府臣恐天下公道自此壅矣景祐间罢内降凡诏令皆由中书枢宻院仁祖之所以主张公道者如此今进言者犹以事当间出睿断为説呜呼此亦韩绛告仁祖之辞也朕固不惮自有处分不如先尽大臣之虑而行之仁祖之所以谕绛者何説也奈何复以绛之説启人主以夺中书之权是何心哉宣靖间创御笔之令蔡京坐东廓专以奉行御笔为职其后童贯梁师成用事而天地为之分裂者数世是可鉴矣臣愿陛下重宰相之权正中书之体凡内批必经由中书枢宻院如先朝故事则天下幸甚宗社幸甚二曰收君子以夀直道之脉臣闻直道在天地间不可一日颓靡所以光明而张主之者君子责也然扶直道者君子之责而主直道者人君之事人君而至于沮君子之气则直道已矣夫不直则道不见君子者直道之倡也直道一倡于君子昔人谓之凤鸣朝阳以为清朝贺国朝君子气节大振有鱼头防政有鹘击台谏有铁面御史军国之事无一不得言于君子是以司马光犹得以殛守忠之奸刘挚犹得以折李宪之横范祖禹犹得以罪宋用臣张震犹得以击龙大渊曽觌盖君子之气伸则直道始有所附而行也今陛下之所以为直道计者非不至矣月有供课是以直道望谏官也日有轮劄是以直道望廷臣也有转对有请对有非时召对是以直道望公卿百执事也江海纳污山薮藏疾天下于此咸服陛下之量然或谓比年以来外廷议论于已有所未协于情有所未忍者悉以圣意断之不惟言及乗舆上勤节贴而小小予夺小小废置亦且寝罢不报矣不惟事闗廊庙上烦调停而小小抨弹小小纠劾亦且宣谕不已矣甚者意涉区区之貂珰论侵琐琐之姻娅不恤公议反出谏臣此何等狐防辈而陛下以身庇之御史至于来和事之讥台吏至于重讫了之报臣恐天下之直道自此沮矣康定间欧阳修以言事出未防即召以谏院至和间唐介以言事贬未防即除以谏官仁祖之所以主直道者如此今进言者犹以台谏之势日横为疑呜呼兹非冨弼忠于仁祖之意也弼倾身下士宁以宰相受台谏风防弼之自处何如也奈何不知弼之意反启人君以厌君子之言是何心哉元符间置看详理诉所而士大夫得罪者八百余家其后邹浩陈灌去国无一人敢为天下伸一喙者是可鉴已臣愿陛下壮正人之气养公论之锋凡以直言去者悉召之于霜台乌府中如先朝故事则天下幸甚宗社幸甚盖大道之行天下为公周道如砥其直如矢自古帝王行道者无先于此也臣来自山林有怀欲吐陛下怅然疑吾道之迂逺且慨论乎古今功化之浅深证效之迟速而若有大不满于今日者臣则以为非行道之罪也公道不在中书直道不在台谏是以陛下行道用力处虽劳而未遽食道之报耳果使中书得以公道总政要台谏得以直道纠官邪则陛下虽端冕凝旒于穆清之上所谓功化证效可以立见何至积三十余年之工力而志勤道逺渺焉未有际邪臣始以不息二字为陛下勉终以公道直道为陛下献陛下万防之暇傥于是而加三思则跻帝王轶汉唐由此其阶也已臣赋性疎愚不识忌讳握笔至此不自知其言之过于激亦不自知其言之过于泛冒犯天威罪在不赦惟陛下留神臣谨对
　　廷试前两日先生苦河鱼且不能食试之日丑寅间强起乗篮舆趋驰道外防不能支吾至昕诸进士趋丽正门之旁门先生随羣拥并而入顶踵汗流顿觉苏醒至殿廊恭受御防题就题命意文思涌泉运笔如飞所对且万言未时已出矣或谓有神物者荡涤其中以吐其竒是岂偶然之故哉道体堂谨书封事
　　己未上皇帝书
　　十一月吉日敕赐进士及第臣文某昧死百拜谨奉诏献书于皇帝陛下臣一介疎贱遭逢圣明猥以庸愚早膺亲擢世道悠悠风尘流靡臣于其间盖尝感激奋发以为由今之道无变今之俗一日有闗于天下国家之故惧无以辱使令杜门四年读礼之外盖未尝一日不思以自效也乃夏五陛下临轩防士偶垂记忆起臣于家居进臣于仕籍臣伏被宸命感激不自胜追惟防恩之初阻于朝谢北望天路辄奉表以闻伏防圣慈许臣诣拜阙下徳至渥也臣就道以来不图国事浸艰边烽顿迫陛下引咎责躬改过更始召还旧徳斥去元奸凡可以当天意回人心者无所不用其至伏惟陛下不自神圣犹亲洒宸翰诞布诏书庶防中外臣庶危言极论以有补于今日之故陛下悔悟之意上通于天天下于此咸服陛下之勇臣甫及趋谢阙庭两读纶音为之哽咽下泣君臣之义与天地并立况臣防被厚恩非众人比使于此时泯泯黙黙上负陛下内负帝衷尚何以饮食于戴履间哉是用不避斧钺辄奋愚忠条其説以献惟陛下财幸一曰简文法以立事夫贵为天子冨有四海垂衣拱手以雍容于穆清之上至尊之体也不幸际时艰难兵革四起俯仰成败呼吸变故此非用马上治不济今国势抢攘固犹未至如马上之急然冦入腹心事干宗社陛下为皇皇拯救之谋不得不略仿马上治之之意今陛下焦劳于上两府大臣黾勉于下君臣之间不可谓非日计军实而申儆之者然尊卑阔絶礼节繁多陛下平旦视朝百官以次奉起居宰相搢笏出奏从容不逾时军国大事此虽陛下日夜与宰相汲汲而图之犹惧不蔇谋王断国之设施尊主庇民之蕴蓄岂能以顷刻交际而究竟之哉陛下退食之暇虽时出内批以与宰相商论宰相又时有奏报以出其建明然天下事得于面论者利害常决于一言笔墨所书或反覆数百言而不足事机交投寸阴可惜使宰相常有此等酧酢则一事之末固有费其日力者矣其于防务岂不有所妨哉古者天子之于大臣或赐坐或赐食或奏事至日昃或论事至夜分凡皆以通上下之情为国家至计也赐茶之典五代时犹有之惟国初范质王溥颇存形迹此事遂废陛下莫若稍复古初脱去边幅于禁中择一去处聚两府大臣曰与议军国大事陛下赐之欵密亲是非可否于其间众议惟允则三省画时施行上下如一都俞吁咈之间必将有超然度外之举天下何事不可为何难不可济至于除授尤有闗系且如近者重臣建阃之事方帅海门随迁建邺甫镇建邺又进上饶布置变换如奕棋然卯诏辰行奔命不给大者措画之如此小者迁徙之更多人无定志事无成谋当此艰危岂不误事继自今始陛下宜与大臣熟议某人备某职某人任某事人物权衡当而后用朝廷命令奠而后发如此则观聴者不至皇惑驱驰者不至迟回人知其令出惟行则无轻朝廷之心士大夫知其可以展布四体则鞠躬尽瘁而无观望其于国事厥非小补又如用一人也或出于陛下之拔擢或出于宰相之启拟中书已费行移后省方及书读或有不当又至缴驳比其不缴驳也则书黄经下其人径受命矣台谏始从而有所指陈是致国论纷纭而内外职守迁移如传舎施之平时虽有体统用之今日恐悮事机臣愚以为陛下宜仿唐谏官随宰相入阁故事令给舎台谏从两府大臣日入禁中聚议其有不可应时论难不使退有后言如此则国事无聚讼之讥宸命无反汗之失事防无濡滞蹉跌之悔岂不简便易行哉若夫中书乃王政之所由出宰相之重又天子之所与论道经邦而不屑其他者也今宰相来于仓卒之中而制千里之难立于败坏之后而责一旦之功此虽敏手不能以大有为须是博采四方之谋旁尽天下之虑而后不偾于事侧闻军期文书填委丛积宰相以其开诚布公之嵗月弊弊焉于调遣科降之间侍从近臣且日不暇相接矣诸葛亮以区区之蜀抗衡天下十分之九究其经济大要则曰集众思广忠益今众思不暇集忠益不暇广宰相不得已竭其一心役其两耳目日与文书期防相寻于无穷此岂其才之不逮哉我朝三省之法繁密细碎其势固至此也栁宗元有言失在于制不在于政为今之计惟有重六部之权可以清中书之务今六部所司絶是简省其间长贰常可缺员莫若移尚书省六房之六部如吏部得受丞相除授之防而行省劄兵部得禀枢密调遣之命而发符移其他事权一仿诸此而又多置两府属官如检正都承之类使知蜀事者置一员知淮事者置一员知诸路事者置若干员两府日与其属劘切讲画以治此冦而文书行移不与焉如此则大臣有从容之暇可以日见百官以及四方贤俊酬应简则聪明全心志壹则利害审塞祸乱之路开功名之门当自此始惟陛下思之二曰仿方镇以建守今天下大患在于无兵而无兵之患以郡县之制弊也祖宗矫唐末五代方镇之弊立为郡县繁密之法使兵财尽闗于上而守令不得以自专昔之擅制数州挟其力以争衡上国者至此各拱手趋约束巻甲而藏之传世弥久而天下无变然国势由此浸弱而盗贼遂得恣睢于其间宣靖以来天下非无忠臣义士强兵猛将然各举一州一县之力以抗冦锋是以折北不支而入于贼中与之臣识循环救弊之法盖有建为方镇之议者矣失此不图因循至今日削弱不振受病如前及今而不少变臣不知所以为善后计矣今陛下命重臣建宣阃节制江东西诸州官民兵财尽从调遣庙谟渊深盖已得方镇大意矣然既有宣阃又有制司既有制置副使又有安抚副使事权俱重体统未明有如一项兵财宣阃方欲那移诸司又行差拨指挥之初各不相照承受之下将谁适从今日之事惟有畧仿方镇遗规分地立守为可以纾祸且如江西一路九江兴国隆兴与鄂为隣朝廷既倾国之力以赴之姑所不论惟冦之至湖南者已宿堂奥此外八州其措置不容茍简八州之中庐陵宜春最当冲要虏之为兵其法常有所避避入桂则出清湘避长沙则出衡阳今宜春见谓有兵惟庐陵犹此无备舎坚攻瑕弃实击虚虏既以此为得防则夫避宜春而趋庐陵其计将必出于此州县之事力有限守令之权势素微虏至一城则一城创残至一邑则一邑荡溃事势至此非人之愆若不别立规模何由戡定祸乱臣愚以为莫若立一镇于吉而以建昌南安贑之立一镇于袁而以临江抚瑞之择今世知兵而有望者各令以四州从事其四州官吏许以自辟见在任者或留或去惟帅府所为去者令注别路差遣其四州财赋许以自用自交事一日始其上供诸色窠名尽予帅府交事以前见未解数目亦许截留其四州军兵见属伍符者必寡弱而不振见行团结者必分散而不齐许于伍符团结之外别出措置收民丁以为兵彼一州之急者得三州稍寛缓之力以为之助三州之寛缓者得一州当其急而无后忧不出二三月如吉如袁其气势当自不同仿此而行之江东广东无不可者夫郡县方镇之法其末皆有弊所贵乎圣人者惟能通变而推移之故郡县所以矫方镇之偏重方镇所以救郡县之积轻今郡县之轻甚矣则夫立为方镇之法以少变其委琐不足恃之势真今日之第一义也陛下一日出其度外之见不次拔数人之沈鸷英果者委以数镇俾各为国家当一面则郡县之间文移不至于太密事权不至于太分兵财得以自由而不至于重迟而不易举旬月之间天下雷动云合响应影从驱冦出境外虽以得志中原可也尚何惴惴宗社之忧哉三曰就团结以抽兵抽兵之説臣前已开其端而其节目未悉也请再陈之夫取兵于民周井田唐府兵之遗法也今使者四出分行营阵俾各处团结以自为乡井之卫疾行之中此亦庶防善步者然而无益也近时朝廷以保伍为意官府下其事里胥为里胥者沿门而行执笔以抄其户口曰官命而各为保伍也已而上其籍于官又从而垩通涂之壁取其甲分五五而书曰保伍如右所谓保伍者如此而已臣居庐陵往往有冦警则乡里又起所谓义丁者一日隅总击柝以告其一方曰冦至毋去诸而等各以某日聚某所习所以守望至其日也椎牛酾酒以待随其所衣信其所持从而类编为之伍一匝乎村虚井落之间翕然而聚忽然而散则义丁者又止如此而已今朝廷命使以团结州县奉防而行移计其规为布置当有加密于臣所言者然某所若干人某所又若干人属邑合状帐申郡府郡府合状帐申朝廷计其数目当自不少然其分也散而不一其合也多而不精故当其分则乡村无以通于镇市镇市无以通于城郭虏突如其来彼一方者力不敌势不支老弱未及拣教阅未及施虽有金鼓旗帜之物而未知坐作进退之节也虽有城池山泽之险而未知备御攻守之方也且民之聚也使之自峙其粮自备其饮食则有所不能仰于官则无以给也有以给则又不能久也臣故曰无益也夫前所谓或千人或数百人此隅总一日能办也今建言者不察其聚之易而用之难増兵之有名而拒冦之无实乃欲视其团结之多寡升降其官赏以为劝且意其一日之急或者可驱而他之贾谊有言皆非事实知治乱之体者也陛下忱能委数州立一方镇莫若俾为帅者就团结之中凡二十家取其一人以备军籍一郡得二十万家则可以得一万精卒例而行之诸州则一镇新兵当不下二三万州郡见存之租赋可以备兵食见存之财利可以备军需古人抽丁之法或取之三家或取之五家今官收其米以就为养收其财以就为用既食其力不当又重役其人惟于二十家取其一则众轻而易举州县号召之无难数月之内其事必集为帅者教习以致其精鼔舞以出其鋭山川其便习也人情其稔熟也出入死生之相为命也锋镝之交貌相识而声相应也如此兵者一镇得二三万人当澟澟然不下一敌国今诸路列镇则精兵虽十余万可有也太祖皇帝南征北伐所至如破竹计其兵曽不满二十万使吾于诸阃之外别得十万精兵则何向而不可哉或曰国家经常皆用供亿州县财赋各有窠名今上流之兵未解江淮之餽如故使移此事力以给方镇之兵如诸阃何呜呼择害莫若轻择利莫若重臣盖筹之审矣夫京湖之路既梗则虽欲漕运而舟楫不能以前江广之备既虚则虽有财赋而土地不能以自保与其束手无措以委输于虏孰若变通尽利以庶防虏之可逐也且夫江广既全则吾之境内其惟正之供者尚多也陛下抚此厄运不得不勉自节缩曲为通融多方以济诸阃之急支吾年时冦必就尽然后一正吾之郡县一复吾之经常未晚也不然殆未知其所终惟陛下深思亟图之四曰破资格以用人本朝用人专守资格祖宗之深意将以习天下之才世虽有贤明忠智之人英伟竒杰之士亦必践敭之多涉歴之熟积劳持久而后得至于髙位养成逺大之器消弭侥幸之风人才世道胥有利赖然其弊也有才者常以无资格而不得迁不肖者常以不碍资格法而至于大用天下卒有变不肖者当之而有才者拱手熟视夫是以常遗国家之忧臣尝见数年以来边陲之间偶缺一帅陛下徬徨四顾弄印莫厉挨排应急不得已常取监司之风力者为之赵魏老不可以为滕薛大夫陛下非不知其然也他人资格或有未及而彼适可得之虽其才具容有不建然犹意境外无事以幸其不至于败缺比其败缺则仓皇变易常至于失声色而后已呜呼此平世拘挛之弊也今天下事势溃决已甚一有蹉跌事闗存亡百夫不可轻择将一垒不可轻畀守况其重者乎今自朝郎以上凡内之卿监侍从外之监司郡守紫朱其绶唱呵车盖而出者不知防人使其中果有非常之材堪任将帅则是望实既优资格又称一曰举而置之万夫百将之上谁曰不然然臣意陛下之未有其人也则夫宗社安危之机不可轻决于庸人而有资格者之手世之能办事者固多矣三辰不轨拔士为相蛮夷猾夏拔卒为将事固各论其时也今何如时尚拘拘孑孑于资格之末臣观州县之间凡寮厎小官驰骋于繁剧之防者盖甚有之荐引之法浸弊于私而改官之格率为势要者所据孤寒之中独无可任大事者乎三嵗一贡士碌碌成事者众而气槩才识望于乡里曽不得一名荐书抱膝隆中杖防军门固皆逢掖章甫之流也夫今日之士他日之官也今日之小官他日之为公卿者也天下有事凡能担当开拓排难解纷惟其才耳固有明知其人之有才而拘于资格之所不可则亦姑委弃之此豪杰之士所以痛心疾首于世变之会也陛下如建立方镇收拾人才臣愿明诏有司俾稍解绳墨以进英豪于资格之外重之以其任而轻授以官俟其有功则渐加其官而无易其位汉唐法度疎濶其一时人才常倜傥不羁本朝以道立国以儒立政则亦无取乎尔然至于今日事变丛生人物落落奈何不少变之哉至如诸州之义甲各有土豪诸峒之壮丁各有隅长彼其人望为一州长雄其间盖有豪武特达之才可以备总统之任一日举之以为百校之长则将帅由是其选也其颖异通敏者引之于帷幄樽俎之密又从而拔其尤者委之以人民社稷之重则人才不可胜用也至如山岩之氓市井之靡刑余之流盗贼之属其胆勇力絶足以先登其智辩机警足以间谍使贪使愚使诈使勇则羣防羣力皆吾屈也昔之方镇食其土地用其人民柎循其士大夫驱防其弛之士故虽以区区之地常足以与天下争雄今虽未至于此然陛下髣髴而行之则吾规模意气固已一变前日之弱矣惟陛下熟计之幸甚夫古之为天下国家者常有敌国相持之忧然而立乎四战之冲虽将衂兵溃屡赴屡仆而其国终不可动由卓然有所立故也今陛下奋发神断赫然悔悟所以洗旧汗更宿如雷霆风雨交驰并至而不可御陛下亦求所以为自立矣而未得其方也自立之方臣前所献之数条是已虽然臣意陛下未之能行则有説也何也悔悟之意未明也奸人当国指天下能言之士谓之好名哗竞使好名哗竞者常在朝廷则清议之福陛下必及受用事应不至今日惟浸润肤受为毒已深而后陛下之人才尽逐陛下今既悔悟矣然锋车所召率未及前日摈弃流落之人或谓陛下犹有畏其不靖共之意夫今日之祸乱靖共之报也陛下犹有爱于貌为靖共者邪此悔悟未明之一也三数年前缙绅之能出论事者既为奸人所屏学校之士犹叩阍亹亹不自已奸人疾其为害已也托名学法重致意于禁书之一条而后陛下之言路尽塞陛下今既悔悟矣然食肉之徤未有能出一语以救陵迟之祸惟学校不惮恳恳以为言彼其所陈固有未尽切实者陛下何不择其善者而施行欤此悔悟未明之一也今有人焉陷于酒色湛溺而不自知元气日耗蚀于内客邪日冲击于外四肢百骸防至解体一日倐大悔悟自创其酒色之愆而使为朋友仆御者各得以勤攻已之短其为身谋防晚矣然知湛溺之为病而犹讳其所从来则是病根固在也人非不知爱身彼讳病根而不肯决去者説其小而忘其大也陛下所以救社稷重于救身则夫病根所在何所顾惜而不之去欤髙宗皇帝以麦饭豆粥之苦植立东南百四十年太平之基陛下嗣无疆大歴服所以抚摩爱养培亿万年至天之休加用力焉不幸比者中外怨叛吾之赤子自延冦入室谋危国家盖至今日逺近为之荷担宗社防于缀旒天下之人追咎其失以为于聚敛之过而聚敛之事通国愤然怒骂以为倡于陛下左右之人夫此一人者窃弄威权工累圣徳其凶焰威恶蠧国害民者臣不能具数独其攘臂聚敛招集奸凶为陛下失民失土以贻宗社不测之忧者其罪莫甚焉赵简子命尹铎为晋阳尹铎曰茧丝乎保障乎简子曰保障哉古之为天下计者不屑于其小而惟逺者是图不快于目前之求而常恐其一朝之患故虽简子区区之大夫尹铎区区之小吏其所规为犹及于此国家之大不可以田舎翁自为也后之人君思以冨雄天下固有时出其聚敛之术然犹茧丝自茧丝保障自保障何物刑余为谋不臧率天下以共向茧丝之的而保障之地亦不得免焉茧丝之毒不可忍而后保障之祸不可为陛下间者屡出内帑金帛分给诸司期有救于难然调度方殷兵革又不得息前日聚茧丝之得未什伯今日救保障之费盖千万亿秭而未有已也呜呼谁生厉阶至今为梗向使此人者不以聚敛斵伐祖宗涵洪寛大之仁蟊贼陛下神明英武之徳则必不妄籍民财以入修内司必不豪夺民产以实御庄必不谐价西园以布中外贪酣之宠必不交通南牙以开朝廷汚浊之门如此则奸人必不得窃据相位徧置私人如此则彊御掊克之流必不得齿于缙绅玷于节钺如此则各郡有贤守各路有贤监司必不侵渔以交结北司剥割以应奉内献民心必无变宗社必无危今朝廷知江阃虐取渔舟故吾人为虏乡导以至于此曽不知是数年间外之监司郡守求为交结应奉而一切不防以失吾民戴宋无二之心者所在有之江阃之事偶着尔今论者追讼江阃之罪死有余责则夫使士大夫贸贸焉为聚敛重失人心激天下以各怀怨叛如臣所指之人者一死讵足道哉且夫奸人之入相也使非此人者与之相为表里以揜陛下之聪明密为游扬以开陛下之信用则贤者必不以好名中伤言者必不以哗竞逐去学校之持公论者必不以諠横得祸士大夫之秉直节者必不以贪赃加罪朝廷清一言路光明邪人何自而赫张民瘼何自而壅鬲人离而陛下何以不觉冦至而陛下何以不知彼其依凭陛下恩宠以为奸人奥主故颠倒宇宙浊乱世界而得以无忌惮使陛下今日讼过于天地负媿于祖宗结怨于人民受侮于强敌则岂独一奸人为之哉原情定罪莫重于奥主而奸人次之庄周曰兵莫潜于志镆鎁为下言刺人而杀之不在于手而在于心不在于锋而在所以用其锋者奸人则镆鎁也奥主则志也方今国势危疑人心杌陧陛下为中国主则当守中国为百姓父母则当卫百姓且夫三江五湖之险尚无恙也六军百将之雄非小弱也陛下卧薪以厉其勤斫案以奋其勇天意悔祸人心敌忾冦逆死且在旦夕或谓其人者铺张惊忧以沮陛下攘冦之志处分脆弱将误陛下为去邠之行居前日则曰我能为君充府库以盗其权居今日则献其小心出其小有材使陛下意其缓急可恃以固其宠向非陛下防酌国论坚凝庙谟为效死不去之计则一日尝试其説六师一动变生无方臣恐京畿为血为肉者今已不可胜计矣小人误国之心可胜诛哉臣愚以为今日之事急矣不斩董宋臣以谢宗庙神灵以解中外怨怒以明陛下悔悟之实则中书之政必有所挠而不得行贤者之车必有所忌而不敢至都人之异议何从而消敌人之心胆何从而破将士忠义之气何自激昻军民感泣之泪何自奋发祸难之来未有卒平之日也千金之家得一僮奴稍足以称其私虽害于而家未忍亟去况其人给事之嵗月已深乞怜之恳欵已熟陛下性资仁厚亦岂忍遽甘心焉然宗社之事重左右之恩轻蠧民误国之罪深承顔顺色之爱浅伏惟陛下以宗庙社稷之故割去私爱勉从公议下臣此章付之有司暴其罪恶明正典刑传首三军以徇如此而天下不震动人心不喜悦将士不感泣而思奋虏冦不骇愕而谋还是人心天理可磨灭也是天经地义可凘尽也臣所不信臣尝读诸葛亮出师表辄掩巻哀愤悲其用心亮之言曰宫中府中俱为一体陟罚臧否不冝异同若有作奸犯科及为忠善者宜付有司论其刑赏以昭平明之治亮将奬率三军北定中原攘除奸凶兴复汉室其于宫府之政宜若无与而独区区以此为先者良以社稷安危之权国家存亡之故不在于境外侵迫之冦而内之阴邪常执其机牙此亮之所以深权内外本末之理而先窒其祸乱之源也今臣上自朝廷下至州县所以分画其规模纎悉其经纬以上助尊夏攘夷之一画者已畧备矣而臣献其狂愚于宋犹有感于亮之所言区区劣坊何敢引亮为证顾所以忠君爱国之心则亮之为也臣非不知疎逺之人指陈无状干犯天诛罪在不赦且使幸赦之不诛则左右之人仇疾臣言亦将不免然臣所以不顾危亡寜以身犯不测之锋者义命之际臣固择之精矣方今社稷震动君父惊虞此所谓危急存亡之秋臣委质为臣与国同休戚亲见外患如火燎原而内冦又复植根固流波漫则祸难无涯臣死亡正自无日与迫于权势之威忧疑于一已之祸噤口结舌以坐待国家之难而后死孰若犯死一言感悟天聴如陛下以为狂妄而诛之臣固已自分一死万一陛下察臣之忠听臣之言以幸宗社则臣与国家同享其休荣等死之中又有生路此臣所以赍咨涕洟望阙恳悃而不能自已也臣冒渎天威殒越震惧谨席藁私室以俟威命之下臣无任瞻天望圣激切屏营之至不备臣某昧死百拜上
　　此先生开庆己未伏阙书也先生丙辰状元及第乃穆陵亲擢旧例三魁唱名罢赐袍笏谢恩入幕赐御馔进谢恩诗出赐席帽于阙门外上马迎入期集所者又名状元局官给钱物供张皂等于此所聚同年待賔客刋题名小録赐闻喜晏进谢晏诗如此者一月然后率榜下士诣阙门谢恩谓之门谢门谢后命之初阶内状元授承事郎签书某军节度判官防公事至后一科放进士榜则前一科状元召入为秘书省正字名曰对花召此旧例也先生入期集所数日严侍有疾即谒告还邸侍药未防乃有失怙之变即持服扶柩归里服除闭门度日后一科当对召日始除签书宁海军节度判官防公事盖先生未除官而即持服故除初阶先生上请未敢受官乞行门谢礼奉防允己未冬造朝门谢适有江上之警应求言诏上此书不报而归未防又除签书镇南军节度判官防公事先生上请乞奉宫观香火以安分守除主管建昌军仙都观未防除秘书省正字诰辞云伦魁登瀛故事也然始进大率以虚名既久乃知其实践尔则异是初以逺士奉董生之对继以早官上梅福之书天下诵其言髙其风知尔素志不在温饱麟台之召其来何迟语有云见大名难又云保晚节难尔其厚养而审发之使舆论翕然曰朕所亲擢敢言之士可陞校书郎又陞著作佐郎兼景献太子府教授值巨阉董宋臣再出用事于是上章极论遂出知瑞州此章见于后今畧叙其槩云道体堂谨书
　　癸亥上皇帝书
　　七月吉日具位臣文天祥谨昧死百拜献书于皇帝陛下臣畎亩末学天赋朴忠遭逢圣明早尘亲擢己未之夏陛下廷防多士记忆微臣俾佐京兆尹幕时臣不敢拜恩乞行进士门谢防令赴阙其冬实来行礼适值冦难方殷江上胜负未决而全永衡且破于时京师之势危如缀旒上下皇皇传诵迁幸臣得之目击忱恐六师以一朝而动京社之事关系不细采之公论则谓冦祸起于憸壬之聚敛而憸壬用事则主于董宋臣至于迁幸一事宋臣张皇处分尤骇观聴事势至此死且无日臣忠愤激发叩阍上疏乞以宋臣尸诸市曹以谢生灵荼毒之苦指陈触忤自分诛斥出闗待罪不报亟归山林侧聴圣裁臣章虽不付出施行而克亦不坐臣以罪非惟免于罪而已改命洪幕从欲与祠又宠绥之臣尝以为区区父母之身既委而简国矣陛下赦而不诛臣之再有此身是陛下赐之也感激奋发常恨未有一日答天地之造前冬误辱收召畀以馆职曽未防时进之以着庭宠之以郎省臣之取数于明时者益以过多共惟圣徳日新朝无闲事臣得从事铅椠悉意科条以无忘靖共尔位之训忱幸忱荷兹者倐读报状宋臣复授内省职事臣惊叹累日不遑宁处继传御批洊畀兼职且使之上管景献太子府臣备员讲授实维斯邸此人者乃为之提纲当其覆出臣自揆以义且无面目以立朝况可与之聨事乎请命以去臣之分也然臣端居深念托故而去谓之洁身可也陛下未尝拒言者言而当于可陛下未尝不行臣不言而去则于事陛下之道为有未尽是用不敢爱于言伏惟陛下鉴臣之衷而幸聴焉臣伏读国史窃见孝宗皇帝所以待执御者终始之际恩威甚明臣尝以为自古人主寛仁莫如孝宗英断亦莫如孝宗方曽觌龙大渊辈用事周必大言之龚茂良言之刘度言之郑鉴袁枢言之言者日以盛而孝宗假以恩宠未尝为之少衰孝宗岂咈誎者哉圣心寛仁未忍骤有所加也比其招权弄势日益翕赫小心谨畏之态昵昵于前者迄不能掩其阴私倾险之迹或以见疎死或以坐罪废英断如此岂以寛仁而遂失之姑息哉开国承家小人勿用圣子神孙一守是法共惟皇帝陛下以聪明操制万防以神武经纬六合四十年间凡经防大神乱防大惊危人【缺】　纮重新整顿功业逐日以新声名随风而流尚论圣徳三代以下之英主未能或之先也神明之下待御仆从罔匪正人旦夕丞弼厥辟固其所也惟是宋臣凶鸷惨毒不可向迩陛下曩以其小有才而假借之小人不足大受倚恃权势无所不至戊午己未间天下指目共欲甘心臣冒死先为陛下言之陛下于此时犹有徘徊顾惜之意未即加罪也而缙绅学校交疏其恶伏阙投匦殆无虚日陛下始豁然大悟夺其大阿屏置畿郡中外鼔舞歌诵盛徳臣妄谓陛下之寛仁全似孝宗陛下之英断亦全似孝宗汉家自有制度固应如是诗云维其有之是以似之虽然陛下禀天地冲和之全气接帝王忠厚之上传寛仁英断虽并行而不相悖二者分数寛仁较多是以如此人者遂得以生全于覆载之内寻医之防未防朝请之命复下今者又使之内居要地日觐宸光惟至圣为能寛裕有容有如此者然臣尝闻之惟仁者能好人能恶人盖仁则无私无私故能好能恶圣人岂专以博爱为仁哉汉唐宦官之祸其后至于滥觞而不可救推原其初则起于时君一念之不忍是故古人之防微社渐不敢忽也语曰往者不可谏来者犹可追宋臣前此误国之罪陛下既赦之而勿问矣臣何敢追尤往事上渎圣聪独为方来计则嫠纬之忧不能忘情焉夫以陛下圣明在上孤雏腐防亦何敢昼舞夜号少作喘息其人心性残忍羣不肖所宗窃恐复用之后势焰肆张植根既深传种益广末流之祸莫知所届近者陛下亲制十四规丕哉圣谟为万世讣甚悉有如此事独可以为小故无与于贻谋而濶畧之哉宋臣之为人臣实疎速亦安能以尽知之惟是天下之恶名萃诸其身京国闾巷无小无大辄以董阎罗呼之陛下之左右使令亦众矣此名不归之他人而惟此一人是归则岂不召而自至也哉陛下毋以其退然谨愿而谓其未必怙威生事也毋以其甘言卑词而谓人言为已甚也千金之家强奴悍仆恣横闾里至其服役于主人之前固亦未尝不小廉曲谨而可信也此事虽小可以喻大陛下傥察及此则亦何爱于此一人而閟惜英断以重违天下之心哉伏望陛下稍抑圣情俯从公议纵未忍论其平生之恶以寘之罪亦冝收回成命别选纯谨者而改畀之失一兵得一兵于国家事夫亦何损于以厌人心之公于以示来世之法于以防天下之祸于未然令闻令望施于无彊臣子之愿莫大于此臣实何人辄上封章以仰及于万乗之所亲信蚍蜉撼木自速韲粉可谓愚甚然臣方备位中朝使其以厚禄糊口坐取迁擢岂不得计而臣子所以事君正义谓何世道升降之大防国家利害之大故奈何坐而视之噤不发一语上负天子下负所学贻无穷羞此臣所以不敢强顔以留亦不敢诡辞以去忘其婴鳞不测之危以冀陛下万一聴而信之臣言得行宗社之利也臣之荣也如臣之积忱未足以仰动天聴坐受斧钺九陨无悔谨杜门席藁以聴威命之下臣无任望阙瞻天激切屏营之至不备臣昧死百拜
　　轮对劄子
　　臣早以书生遭遇先皇帝亲擢事先皇帝垂十年恨无涓埃补报天地陛下龙飞继运移忠以事圣明永肩乃心临鉴在上比者臣来自外藩待罪戎监陛下亲御宸墨进之经筵臣学殖凋芜循墙无路昔入侍毡厦切见天顔晬穆圣性谦虚虽如草茅之愚时赐访问臣感激殊遇亦既得以悉数于前矣猥当转对伏念臣职在讲读今日圣学闗天下治忽不细辄因封事毕吐其衷臣闻圣人之作经也本以该天下无穷之理而常之以拟天下无穷之变天地无倪阴阳无始人情无极世故无涯千万世在后圣人亦安能预窥逆观事事而计之物物而察之然后世兴衰治乱之故往往皆六经之所已有凡六经垂监戒以为不可者小犯之则闗安危大犯之则决存亡如赴水火之必毙如食堇葛之必毒是何哉圣人知有理而已合于理者昌违于理者僵所贵乎帝王之学惟能不悖乎大经无蹈乎其大戒而已呜呼圣人所以为万世虑者岂不甚智所以为万世戒者岂不甚仁矣哉书曰民可近不可下予视天下愚夫愚妇一能胜子而后世犹有以民为黔首以覆其宗为天下笑者书曰内作色荒外作禽荒诗曰乱匪降自天生自妇人而后世犹有昭阳华清霓裳羽衣以阶渔阳之祸者书曰谨乃俭徳惟怀永图又曰不作无益害有益不贵异物贱用物而后世犹有蒲萄天马甲帐翠被以致四海萧然者臣尝叹夫自圣经以来时君不闻大道之要生人不被至治之泽秦至五季千数百年间犯六经之显戒者相望史册圣人立为大经大法以幸万世藐然未有闻焉岂不惜哉惟皇上帝畀矜斯文孔孟微言至我朝周程张朱始大阐明如朦斯发先皇帝表章四书尊礼儒先为往圣继絶学为万世开太平穆考之庙称为理宗陛下亲得精一之传而日就月将缉熙于光明斯道斯民解后千载先皇帝欲为唐虞三代之治殆留与陛下使了此事臣覩陛下自践作以来畏天尊祖亲亲仁民敬大臣体羣臣尊其所闻行其所知何往非学今朝廷清明宫府齐一大法小廉罔越厥志不可谓不治矣然臣切怪去年寒燠失常四方或以旱告今年星文示变雨雹见妖近者积阴为寒皆名咎证汉人纵闭之学必谓一证主一事臣不能晓此但即其影而想其形因其流而疑其源岂人所不知己所独知之地陛下犹有当反之六经者乎陛下日御经筵正道正言尝接于耳而又内庭不废观书传曰多识前言往行以蓄其徳陛下盖有之矣臣愚更愿陛下虚心体认切已省察每诵一义善可以为法即验之身曰吾尝有是乎无则勉之每説一事恶可以为监即揣之心曰吾尝有是乎有则改之言则虑其所终行则稽其所敝岂惟制治于未乱保邦于未危充道学之用经纶天下之大经范围天地之化而不过行而帝行而王以卒先帝主张道统之事业臣何幸身亲见之哉书曰兢兢业业一日二日万防夫一日二日之间亦未至即有万事然一事不谨则万事之防自此而兆故拨乱本塞祸源无一息不当用功兢兢业业所谓必有事焉者也惟陛下留神








　　文山集巻三
　　钦定四库全书
　　文山集巻四
　　宋　文天祥　撰
　　内制
　　拟进御笔为马丞相赵佥书上奏留平章
　　书曰三人占则従二人之言盖占取其同自二人之同推之卿士庶民无往不同者师相欲去二府以为不可去是千万人皆以为不可去矣朕自师相有请寝食不为安朕必不能违众心师相亦必不忍违朕心呜呼尚鉴时忱永绥在位师相其聴之哉所请宜不允
　　又拟
　　周公相成王终身未尝归国孟子当齐世不合故致为臣盖常情以去就为轻惟大臣以安危为重茍利诸国皇恤其身若时元勲为我师相先帝付托大义所存太母留行前言可覆胡为以疾而欲告休惟医药所以辅精神惟安身所以保家国古者之赐几杖虽当七十而不得引年我朝之重辩章虽过九旬而尚使为政勉厘重务勿困眇懐所请宜不允
　　此先生直翰林院时代言一二也留平章二批已进呈御前贾似道有闻嫌所拟无过褒之辞且怒不先呈已讽谕别直院官改作进呈批出竟不用先生所拟先生即引先朝杨大年在翰林草诏以一字不合真宗圣意明旦援唐故事学士作文书有所改为不称职当罢因亟求解职丐祠引去贾似道以漆木史作字至先生勉留大畧云直院援杨大年故事岂非亦有大年性气邪如此者在先朝以为异后来皆以为常近日冯王二直院所拟未尝不反覆更定既曰天子私人又岂不通商量只如每年春帖自有一等忌讳字面上每令似道谕词臣再三改定诸公亦惟知谨承上意直院特未知之耳幸不必过为突兀而有遐心至叩率几台照先生贴名缴还来椠又上第二章力丐祠束担出国门而台疏罢命出矣先生有诗曰当年祗为青山误直草君王一诏归是也道体堂谨书
　　拟册立皇太子文
　　皇帝告曰朕弗克于徳嗣先人宅丕后三十有七年夙兴夜寐惕惟厉惧无以追配于前猷自厎不类乃季秋将有事明堂思惟皇天全付于有家继继承承于千万年祖宗在天眷相惟兹蔽自朕志贻厥孙谋予一人有辞郊庙神祗祖考将安乐之皇帝曰猷具官皇子某尔忠孝岂弟少如夙成朕用疏尔王封衍尔赋畬钦乃服命克懋厥徳惟尔休昭事有严俾尔圭鬯薄海内外罔不咸一其册为皇太子改名某呜呼厥惟我前人造天丕基创守惟艰哉天难谌命靡常民罔常懐懐于有仁戒之哉尔惟亲正人学于古训罔逰于盘罔淫于逸罔以非道孙志罔以古之人无闻知尊徳崇道由仁义行乃若时守宗庙社稷以为祭主天地神人无疆惟休朕不失为知子尔亦有令名于戏钦哉
　　表牋
　　门谢表
　　臣某言伏凖省札五月二十八日三省同奉圣防文某添差签书宁海军节度判官防公事仍厘务臣以赐第之初未经门谢未敢秪拜劄命申乞指挥续凖省札七月十一日三省同奉圣防令朝谢讫之任臣谨遵奉指挥诣阙廷朝谢者御大廷而发策式广旁招奉清问以摅忠误承亲擢尚阻紫宸之谢遽叨黄纸之除旷世遭逢瞻天感激【中谢】臣切以宾兴下诏同天地宗祀之彝科举取人代造化爵贤之柄岂曰利人才之进取其间实天道之流行肆万乘之临轩受诸侯之贡士占小善者率以録咸造在廷取一人焉拔其尤必有名世岂应庸可在搜罗臣禀质既凡闻道尤浅才非洛阳之年少偶玷荐书学非广川之大儒遽尘举首自叨异数亦既三年囘思胪唱之防恩莫与鳬趍而奉表有懐就日无路笺天方傍徨于丘园乃宠绥其禄秩辄请展为臣之礼幸许修诣阙之恭兹盖伏遇皇帝陛下徳体干行道符常久世更三纪逺追成周式化之风嵗啓后庚近接艺祖开基之运凡际风云之防咸依日月之光遂令一介之姓名亦被九重之记録臣敢不誓坚素守勉企前修自揆读书非为晋生温饱之计愿言竭节用副上心忠孝之期臣无任瞻天望圣激切屏营之至谨奉表陈谢以闻
　　湖南提刑到任谢皇帝表
　　帝庭敷命昭辟四门天牧播刑误颁一节申以遄驱之防畴兹已试之庸周隰载驰汉条具布中谢伏念臣本无他技惟有孤忠两朝特达之知洊尘清要十载行藏之迹祗自悔尤云雷之义方屯天地之心已复当元日达聪之始在皇华遣使之中圣恩靡许于祝厘臣职敢稽于行道瞻盖高而下耳冀用誉于折肱兹盖恭遇皇帝陛下道协重华仁周四表崇徳广业合干转坤翕之功折狱致刑得震动离明之用遂令承乏复忝司平臣敢不祗若咨询对扬钦恤陈时臬事尚康乂之图受王嘉师永迪明清之训
　　谢皇太后表
　　司平楚甸命出严宸告至周原恩归慈极敢敷睿训仰谢徽音中谢伏念臣一介寒微两朝知遇倾葵向阙初无补于使令啜菽杜门祗自深于观省当元日防同之始拜公朝拂拭之仁言遣使臣往陈臬事华省遄颁于趣防丛祠竟播于俞音勉臣子之驱驰见吏民而宣布兹盖恭遇夀和圣福皇太后陛下心超有极道合无疆长信怡愉賛炎图之昌运太任肃穆开苍箓之隆平宜择攸司俾敬尔狱臣敢不丕承钦恤诞布慈仁乂我黎民尚想无刑之治于其王母敢忘介福之元
　　谢皇后牋
　　君子审官道隆俪极皇华遣使命出治朝徳意具宣忱勤告至中谢伏念臣疎庸一介遭遇两朝早缀班行尝忝金科之属继乘使传复尘绣指之行曲成每戴于厘明退食难逃于吏议不图元防复锡恩言拭起家往陈时臬驱驰在道寅奉天威涖止攸司钦哉乃职兹盖伏遇皇后殿下徳侔坤地位正家人闗雎之化既行用之天下象魏之法使布正自王宫爰取践更载叨详谳臣敢不灵承钦恤祗若平反无刑以乂黎民诞敷圣化式敬以长王国永诵徽音
　　皇太子生日贺皇帝表
　　大夏长赢坤二女之纪季千秋似续震一索之揆初瑞彩縁车欢顔丹扆中贺恭惟皇帝陛下徳流芑水业茂萝图夀富多男积善必有余庆本支百世命吉在厥初生记甲观之瑞分占乙禖之祚逺臣縻身轸埜戴目心星诵亿子之宜君首歌周雅祝万年之为父更续唐诗
　　贺皇太后表
　　福于王母际南面之昌期天以神孙娱东朝之永日昼堂瑞节长乐欢声中贺恭惟夀和圣福皇太后性蕴冲和仁培静夀思齐所以圣也以御于邦螽斯宜尔子孙克开厥后皇皇穆穆继继承承臣迹滞骐原心驰鳯阙本支百世播緜瓞之声诗怡愉万年衍含饴之福庆
　　贺皇后牋
　　坤后广生式协二阳之月震男揆度载逢一索之期庆衍萝图喜充椒掖中贺恭惟皇后殿下道柔配地徳厚承天以御于家为今京室之妇则乐有子如古周南之风百世本支万年福禄臣迹縻牡辔心贺燕谋占斯干之诗已符吉梦美思齐之徳益嗣徽音
　　皇子进封左卫上将军嘉国公贺皇帝表
　　干父垂仁茂积萝图之庆震男钟美肇基茅土之邦百世可知四方来贺中贺洪惟昭代爱立亲亲粤有旧章礼优贵贵昉祥符之七载侈庆国之初封绮仗分班璲珪疏宠庸表人伦之厚适观王室之彊式于今休监于成宪恭惟皇帝陛下福培周厚和缉尧雍寳厯无疆方万年而受祐金枝有炜期亿子以宜君锡以嘉名汗其大号地营东井诏爵五之最穹天拱北辰炳心三之相照克昌厥后长发其祥臣有蹇牡騑阻随虎拜祉歌子施遥陈皇矣之诗道尽君严愿賛家人之易
　　贺皇太后表
　　东朝保艾方隆尧母之仁西国分茅式笃文孙之庆两宫喜色万宇欢声中贺恭惟夀和圣福皇太后陛下徳厚慈元神怡长乐尊之至也上承视膳之勤宜尔绳兮下适含饴之趣瑶池日永玉叶春浓臣逺被绣衣隃瞻防仗于其王母知介夀之来崇佑我后人愿丕图之有衍
　　贺皇后牋
　　坤称乎母俨家服于椒涂震索而男赫龙光于茅土长秋喜色方夏欢声中贺恭惟皇后殿下含承天博厚配地祥钟长发炽商后于有娀音继思齐培文昭于太姒圭瑑焜煌于绮仗芾朱辉映于袆衣臣逺骤华原隃瞻蘂殿想宜君之穆穆茂对王休侈多子之绳绳载归后美
　　皇女进封同夀公主贺皇帝表
　　干见大人道夙隆于干体巽为长女命爰宠于巽申喜溢宫庭欢腾海宇中贺窃惟兴君之际必有积善之余播在正风则曰王姬之美陈于小雅是为女子之祥无非歌福禄之同于以表国家之盛恭惟皇帝陛下和顺而理温柔以容苞体深仁既茂緜之瓞冈陵厚积复培秾李之华始封爰遴于嘉名遐祉永齐于圣夀臣迹縻使事身隔贺班亲爱如家遥賛人伦之厚肃雍迪教遹观王道之成
　　贺皇太后表
　　周家福禄积由任姒之仁尧母圣神亲覩娥英之庆宫闱盛典海宇欢声中贺恭惟夀和圣福皇太后陛下南极景光东朝綦贵有功寳祚既开圣子之传流泽银潢爰毓天孙之瑞賛初封于沁水同上夀于瑶池臣逺玷皇华隃瞻长乐怡愉太后谅承婉娩之娱雍肃王姬益表俭慈之教
　　贺皇后牋
　　坤万物之资生实蕃庆积巽一索之谓长昉对命申喜气宫闱欢声海宇中贺恭惟皇后殿下闗睢孝敬芣苡和平灼灼宜家夙范华桃之懿雍雍成徳茂钟秾李之英贲然锡沁水之封展也同长秋之夀臣逺縻苞杞遥睇涂椒风以周南仰化原之洵美观于尧女愿母道之浚明
　　知贑州到任谢皇帝表
　　九重选牧锡类天寛千里承流奉亲地近昉共侯度丕戴王休中谢伏念臣某才本空疎分安孤苦身逢盛代夙自厉于丹心家有重亲晚相依于白髪顷叨汉传往即楚封何敬非刑粗殚审克不遑将母私切懐归尝恳恳以陈情冀高高之従欲遄防异渥特畀近麾继肹常以趣征已鞠躬而祗上禄及一门之微贱恩同大造之生成兹盖伏遇皇帝以尧舜之资行曾闵之道嗣寜王之大歴毖我成功奉太后之万年与天齐夀遂使忝求刍之寄亦获共啜菽之欢臣敢不老老及人亲亲为政由家达国期兴让以兴仁以子移臣寓为忠于为孝
　　谢皇太后表
　　东朝鸿庆介夀无疆南国虎符便亲有命荷中宸之涣宠望慈极以皈忱中谢伏念臣一介迂疎两朝遭遇昔备殚于敭歴无以逾人顷间任于驱驰不遑将母质内怀于鸟哺遂上彻于蚁忱果分二水之麾爰易三相之节惟壤地接故可以供菽水之职惟土风习故可以尽刍牧之心自省叨隃若为报称兹盖恭遇夀和圣福皇太后陛下徳光尧母功配周姜夀锡万年享怡愉之福化流四海推慈身之仁遂令下吏之侥荣获以迩封而就养臣敢不只承徳意谖布恩言服膺锡类之诗益崇美化拜手牧民之训隃賛徽音
　　谢皇后牋
　　慈极承天恩深锡类庶车易地职重分符布圣徳之中和便亲闱之温凊中谢伏念臣起繇孤逺积有迂疎肮脏半生于事君而何补驱驰近嵗以将母而未能属为养以陈情荷畀矜而従欲三湘纳节二水授麾囘刺史之车庶乎为子捧郡守之檄専以为亲侥冐实多糜捐曷称兹盖恭遇皇后殿下道隆坤厚徳配干仁大雅思齐媚周姜而穆穆长秋备礼奉汉母以愉愉遂令疎逺之微臣亦效防甘于便垒臣敢不恪恭侯度茂对王休崇闗睢巻耳之风迪惟懿则笃南陔白华之行施及遐萌
　　夀崇节本州贺皇帝表
　　天子有亲备四海九州之奉封人祝圣同万年亿载之期凡属照临举同呼舞中贺恭惟皇帝陛下刚健中正缉熙光明烛六合而耀八纮功参天地跻三皇而轶五帝道御家邦绍巍巍荡荡之勲尽尊尊亲亲之养怡愉诞节光大前闻臣获布寛条幸逢盛际鹓鸾阻缀莫旅贺于东朝蝼蚁倾忱惟仰瞻于南极
　　贺皇太后表
　　于万斯年慈宸有庆诞弥厥月祖佛同生旒冕敬共缙绅舞蹈中贺恭惟夀和圣福皇太后陛下道超太始徳厚重坤闗睢周南之风夙陶美化思齐文王之母懋着徽音袗衣初奏于薰弦宫佩毕朝于慈扆亲下衮龙之拜载扬韶鳯之音呼万嵗者三欢腾朝野等百世而上福衍子孙臣叨守鱼符莫陪鸳序我百而尔九十谅喜溢于举觞心一而臣三千第神驰于拱极
　　贺皇后牋
　　太姒之嗣太任星重慈极长秋之朝长乐天介夀祺流庆九霄比隆千古中贺恭惟皇后殿下明章徳范陶冶化风大练厚缯训四方之节俭宵衣旰食侑五位之勤劳肖似徽音婉愉诞序厚符坤地吉萃家人臣逖守遐邦忻逢华旦仰瞻帝阙莫陪振鹭之班下与邦民同被闗睢之化
　　夀崇节兵马钤辖司贺皇帝表
　　天子尽敬事亲丕昭瑞节臣下归美报上同祝脩龄覆载两间颂歌四洽中贺恭惟皇帝陛下克勤克俭无怠无荒尧以是传道莫高于虞舜文所以圣徳益显于大任有开丽水之祥适际瑶池之防臣属縻戎键阻缀班聨北面而朝恍天威之尺五南山之夀效臣子之呼三
　　贺皇太后表
　　金阙日长尊处宸闱之极玉巵春满诞膺法驾之朝凡在式围率均击壤中贺恭惟夀和圣福皇太后陛下心逰恬淡徳着慈仁隆周召之风人伦既正养黄老之性母道独尊皇穹申方至之休夀命衍无疆之筭臣猥分郡组共贰戎韬迹逺觚棱帷幄隃瞻于长乐忱同葵藿笙璈第想于承华
　　贺皇后牋
　　坐于少广庆慈极之诞弥朝于寝门助圣人之教爱宫庭溢喜宇宙同和中贺恭惟皇后殿下瑞应伣天光昭遡日正始基化歌二南芣荇之诗视膳问安备六寝袆褕之礼协朱明之律吕锵防仗之佩环驩奉玉巵礼同黼扆臣滥纡州绂通领兵符聆舜乐之九成遥瞻南面效尧阶之三祝窃比华封
　　干防节本州贺皇帝表
　　一人天拱适符龙御之亨万国云従共庆虹流之瑞系隆宗社福被寰瀛中贺恭惟皇帝陛下曰睿曰聪乃文乃武金瓯有永绍寜人大寳之休翠跸早朝娱太后万年之夀当嵩呼之华旦总梦月之佳辰两宫同时千载盛事臣猥叨分竹弥切倾葵奉玉巵之恭阻缀班于北阙通银台之奏但申颂于西昆
　　贺皇太后表
　　六龙御极增光长发之诗万国同心推本思齐之圣驩腾宫壸和塞堪舆中贺恭惟夀和圣福皇太后陛下曰希曰夷爰清爰静以天下养备百禄之炽昌与元气防葆六根之纯粹海内乐唐虞之化宫中颂任姒之音臣切预承流遥伸归美冬温夏清礼严东面之朝日升月常福等南山之祝
　　贺皇后牋
　　黼扆端临交上华封之祝御深内助仰承京室之规喜溢六宫和薫八表中贺恭惟皇后殿下静専成性徽懿秉姿珥簮进庭燎之箴鸡鸣有度弓韣奉高禖之祀燕翼发祥际上帝生商之辰懋涂山兴夏之徳仰占七政日月并明俯鉴四方冈陵齐夀臣分符江右化被周南首賛干亨体天行之不息更祈坤载协地道之无疆
　　干防节钤司贺皇帝表
　　龙首庶物覩大徳之照临虎拜万年对王休而蹈厉堪舆协气海宇颂声中贺恭惟皇帝陛下神圣整齐武文经纬诸福毕至一登再登三登我武维扬五伐六伐七伐虹者载临于盛旦鳯音遥想于明庭臣通领钤符恪共官次葵倾观阙阻陪就日之班花覆簮绅隃谢需云之宴
　　贺皇太后表
　　天下传归于子降寳册之鸿名圣人教爱以亲上玉巵之曼夀非常之庆嘉颂攸同中贺恭惟夀和圣福皇太后陛下冲澹頥神俭慈孚化辅佑先帝夙殚巻耳之勤愉佚东朝允着思齐之圣防前殿纪诞弥之旦正羣方倾就望之忱肆应鳯辇之朝亲下龙绡之拜臣属縻戎键阻缀班行现五色之云知献占于太史舞两阶之羽谅增喜于慈顔
　　贺皇后牋
　　上万嵗之夀咸颂圣人形四方之风实基王化凡居持载罔不驩呼中贺恭惟皇后殿下生禀静柔安行雍肃躬河洲采荇之洁列圣顾歆翼寝门视膳之恭慈顔和怿合坤其顺遡日而明欣聆嵩岳之呼并受华封之祝臣俯共武服仰賛夀觞星之逺天之高陛莫瞻于九级汉之广江之永诗但诵于二南
　　皇子赐名本州贺皇帝表
　　家有严君托中兴之昌歴天以圣子作大国之宗藩喜溢宫闱庆闗宗社中贺恭惟皇帝陛下懋昭圣徳厚正人伦保天命以宜君四方无侮贻孙谋而翼子百世可知爰锡嘉名载敭大号敬哉有土肇基二水之邦格于皇天式应三星之曜俾耆而艾长发其祥臣縻迹侯方倾心魏阙监王成宪愿垂谟烈之休啓我后人益壮本支之盛
　　贺皇太后表
　　东朝介福式彰母道之尊南国分封庸迪孙谋之吉两宫交庆百世弥昌中贺恭惟夀和圣福皇太后陛下长乐怡愉大庭防衍养以天下日永瑶池正于家人春生玉叶賛苴茅于浯水壮緜瓞于宗藩臣逖在侯方阻瞻宸仗思齐所以圣遥颂徽音皇矣莫若周益隆世徳
　　贺皇后牋
　　母资坤徳之生椒涂袭庆男正家人之吉茅土分封宗社延洪宫闱闿怿中贺恭惟皇后殿下承天光大法地静专成美化于周南言能逮下嗣徽音于京室于以御家属圣子之胜衣賛严君之锡爵臣逺縻外服阻造内班正风俗以厚伦永歌后徳辅皇王之维辟丕傒孙谋
　　皇子赐名钤司贺皇帝表
　　天佑我家笃生圣嗣国有钜典肇建宗藩社稷灵长神人孚洽中贺恭惟皇帝陛下礼行贵贵爱立亲亲抚寳厯之昌期万年福禄演银潢之庆泽百世本支爰重燕谋载颁鸿号于疆于理地营浯水之邦有翼有冯星拱周庐之卫克开厥后俾炽而昌臣逺絷戎韬隃瞻文石施于帝祉徳已动于监观保我后生命更歌于夀考
　　贺皇太后表
　　尧母怡愉介于景福汤孙岐嶷锡以嘉名庆衍宗祊欢隆慈极中贺恭惟夀和圣福皇太后陛下爰清爰静曰希曰夷佐先帝之中兴鸡鸣有度膺嗣王之孝养燕翼成谋爰钟受于緑车乃分封于赤社臣恪恭武服阻造王庭以御于家隃賛思齐之徳克开厥后伫成皇武之功
　　贺皇后牋
　　坤称乎母作徳配天震索而男建邦有土庆成宗社喜溢宫庭中贺恭惟皇后殿下芣苡和平闗睢孝敬嗣母徽于京室在庙在宫明子道于家人正内正外欢动胜衣之拜光昭夀社之封臣共武有严称班云逖风以周南之化逾賛螽斯烝哉丰水之谋遹观燕翼
　　皇帝登寳位本州贺皇帝表
　　天作之君表冠伦之大圣父传于子昭立嫡之至公歴数维新神人胥协中贺恭惟皇帝陛下以周元子为舜重华大徳生知聪明以临齐荘以敬一人有庆进退可度容止可观积素厚而孙谋深讴歌同而神器定无为而治有道之长臣叨领虎符隃瞻龙御建皇极而王天下幸际昌期开明堂而朝羣臣耸观初政
　　贺太皇太后表
　　肇圣徳之龙飞运开昌歴垂孙谋之燕翼功出慈宸九庙尊安八纮抃蹈中贺恭惟夀和圣福太皇太后陛下道光任姒行迈涂莘范肃东朝性适含饴之乐规重南面养亲视膳之荣光昭嫡统之传丕衍皇家之庆臣叨纡守绂阻适贺班颂皇帝上万年永言齐夀佑寜人之大歴尚克图功
　　贺皇太后表
　　震出丽天重明继序坤称正位一统防休基祚斯皇幅贠胥庆中贺恭惟皇太后陛下辅佐先帝忧勤王家思媚周姜履肃雍于京室训贻禹子服勤劳于涂山瑞昭南面之符光叠东朝之矩臣属縻侯服隃企慈帷嫡统无疆已庆大横之兆嗣徽有秩尚稽小毖之谋
　　皇帝登寳位钤司贺皇帝表
　　乘时御极宣日月之重光居嫡宅尊大春秋之一统幅员爱戴宗社安强中贺恭惟皇帝陛下仁孝生知聪明时乂践宁王之丕祚大歴维新奉文母之徽音皇天有庆宜首正飞龙之御以上承翼燕之贻无疆维休有相之道臣滥巾戎辖阻簉朝班五百嵗而生幸亲见圣万亿年其永不替惟王
　　贺太皇太后表
　　兆协大横运在当命之圣谋贻小毖功归太上之慈嫡统延洪皇图巩固中贺恭惟夀和圣福太皇太后陛下躬基美化教阐徽音彤管光华配丰功于祖烈练衣朴素示懿训于孙谋聿新歴服之传式副帘帷之托臣司戎共贰望阙呼三庶民近天子光忻逢昌歴太极为元气母永迪初基
　　贺皇太后表
　　震主宅尊光绍宁王之命坤元居正遹彰大姒之音一统亲传万邦胥庆中贺恭惟皇太后陛下功侔持载徳备含风化二南衍传家之忠厚本支百世肇继序之圣明大春秋正嫡之书应日月重光之运臣属兼钤绂阻造轩帷在天利见大人已孚文命介福于其王母长咏思齐
　　谢皇帝登极赦文表
　　日月重离开国家之休运雷雨作解溥天地之至仁万邦咸休一人有庆中贺恭惟皇帝陛下尧文光宅舜徳出宁神圣为君丕受皇天之命春秋立嫡聿昭正统之宗爰肆眚于端门示湛恩于熈代臣猥分铜虎隃企金鸡大人继照四方耸观初政皇极敷锡五福苐奉寛书
　　太皇太后加尊号本州贺皇帝表
　　御丕图于南面顺应天人崇徽册于东朝重增宗社亿年缛典万国懽心中贺恭惟皇帝陛下皇极之宗人伦之至性同符于尧舜达孝升闻训一本于姜任徽音有秩绍宁王之明命彰祖后之尊称臣分牧有严承休胥介福于王母难名太上之功肖徳以神孙愿共无疆之号
　　贺太皇太后表
　　鸿名扬厉用彰重庆之尊龙扆继承懋举尽伦之制明廷孚号寰宇倾心中贺恭惟夀和圣福太皇太后陛下徳备俭慈教修爱敬佐我烈祖成天保之忧勤训于神孙示思齐之雍肃粹美翟袆之服增华琬琰之章臣属守铜符欣侍寳册同御延和之殿诞颂前猷尊居慈福之宫永言至养
　　贺皇太后表
　　统继尧天重华协徳位隆文母太姒嗣音寰宇休明内庭肃穆中贺恭惟皇太后陛下行高配地秘大补天辅先帝以重光忧勤夙至肇嗣王之丕绪福禄方来奉寳册于重闱夀皇图于覆载臣属縻郡绂阻簉廷绅咸曰太皇已庆元和之夀愿言帝母永肩长乐之名
　　太皇太后加尊号钤司贺皇帝表
　　皇图嗣庆着母道于重坤钜册称尊告王庭而大涣宫闱增重宗社防休中贺恭惟皇帝陛下徳为圣人孝治天下侍宣仁之聴防元祐同符禀慈福之起居绍熈俪美播无为之懿号隆太上之徽音臣猥介戎钤耸观国典思齐文母既彰有徳之雍雍于赫汤孙愿共厥声之穆穆
　　贺太皇太后表
　　离日方升光传寳坤元重庆肇建鸿名福萃三宫欢腾八表中贺恭惟夀和圣福太皇太后陛下佐佑皇祖怡愉东朝徳配姜任植丕基于苍箓功高马邓扶洪业于炎图宜效美于思齐大归尊于长乐臣偶叨戎辖阻缀朝班丕哉烈丕哉谟共傒嗣王之政得其名得其夀载扬太上之休
　　贺皇太后表
　　晋大号于重闱位隆长乐绍丕基于万世庆本慈元命肃治朝礼行广内中贺恭惟皇太后陛下颐神冲澹履行静专美绍思齐宜毓文王之圣训垂访落实开成后之谋賛重庆于御帘推有尊于临制臣猥分戎辖隃聴恩纶望少广之宸居莫班兽舞颂长秋之夀歴同播鸿名
　　皇太后加尊号本州贺皇帝表
　　嗣王受此丕基光膺明命文母介以繁祉祗奉嘉名典册流辉幅贠有庆中贺恭惟皇帝陛下一人出震五位乘干玉寳金相嗣延洪之大歴寳祎羽翟奉雍肃之徽音光进瑶编重增鼎祚臣叨分虎垒隃望龙墀保佑恩深已际大明之运怡愉乐永更扬齐夀之休
　　贺太皇太后表
　　毓正神孙方布应门之诏位尊祖后复隆京室之称重庆万年丕休四海中贺恭惟夀和圣福太皇太后陛下性超太上徳应黄中元祐大功法宣仁之鞠育绍熙新政燕慈福之起居宜旌坤极之嘉名式趾太任之芳躅臣属分侯服钦诵王纶天子必有所尊已光载籍圣徳无加于孝长戴两宫
　　贺皇太后表
　　坤称正位训迪嗣王涣号扬庭尊归文母帘帷介福社稷垂荣中贺共惟皇太后陛下徳着忧勤躬行慈俭虞嫔观于妫汭宻賛圣谟后稷生于姜嫄美钟神胄晋长信尊尊之号嗣思齐秩秩之音臣忝守藩维阻趍轩陛得其名得其夀幸同万国之欢宜尔子宜尔孙永颂两宫之庆
　　皇太后加尊号钤司贺皇帝表
　　重明以继大人瑶图垂庆介福而于王母玉册有光瑞溢帘帷重闗宗祏中贺恭惟皇帝陛下敬仁成性歴数在躬惟后绥猷蹈尧舜之孝弟因亲教爱奉任姒之肃雍宜申慈极之尊式表圣伦之至臣叨兼兵辖隃企陛帘賛长信之徽称已光汉制颂涂山之丕训益大禹功
　　贺太皇太后表
　　嗣皇奉册尊归长信之名祖后宣猷夙迪思齐之训万年集庆八表防休中贺恭惟夀和圣福太皇太后陛下徳迈维莘道高于汭金车玉路备三世之典章寳翟珍祎示六宫之法度美慈宸之叠矩扬大号以同符臣兼领戎钤竦聆邮綍徳夀早朝之典已庆淳熙延和同御之功益歌元祐
　　贺皇太后表
　　文母克昌厥后光绍皇图大徳必得其名庆隆寳册四方来贺百志惟熙中贺恭惟皇太后陛下隂教齐家慈元正位推为美化迈周召之二南着在徽音绍姜任之大雅宜膺涣号增重坤称臣适贰韬钤耸聆纶綍践其位行其礼莫重尊亲求厥宁观厥成遹追来孝
　　大行皇帝升遐本州慰皇帝表
　　尧父宅尊春秋鼎盛杞天吿坠逺迩震惊降割非常衔哀罔极恭以大行皇帝神圣文武濬哲温恭万千嵗怡愉恪尽东朝之养十一年寅畏遹祗上帝之威期夀考之惟休俄忧勤而积疢讵图大渐骤至遐征望欲防于遗弓命忍传于凭几中慰恭惟皇帝陛下有仁有孝尽制尽伦克念先猷根圣人之至性诞承慈训服天下之通丧愿少抑于孝思以永绥于神器臣属縻守绂哀捧告书莫伸奔问之恭徒切攀号之痛
　　慰太皇太后表
　　鸡鸣问寝方慈极之深居龙去遗弓忽皇舆之新陟宫闱震悼海宇摧伤中慰恭惟夀和圣福太皇太后陛下徳备周姜道光尧母东朝垂训曾不改于俭慈南面积忧遽忍违于温清骤罹国疢谅切圣懐少寛凭几之思式副御帘之托云云
　　慰皇太后表
　　皇灵新陟变抚遗弓俪极永懐悲兴捐玦六宫哀痛九宇摧伤中慰恭惟皇太后陛下坤道宅中家人佐正脱簮而谏期共济于中兴缀衣于庭忍遽闻于末命虽委裘之悲至切而定鼎之托方新愿制防伤永绥敷遗云云
　　大行皇帝升遐钤司慰皇帝表
　　王宜日中方庆垂衣之治父有天下遽传凭几之言宗社悯凶幅员哀痛共以大行皇帝王道正直帝徳简寛奉长乐之清温丕昭仁孝聴迩英之劝诵遹绍文明方嗣服于万年胡委裘于一旦乌号罔极龙御何追中慰共惟皇帝陛下圣徳升闻孝思永慕重华协帝方遏宻于八音冢宰总官将谅隂于三祀愿少纾于圣抱以济于皇图臣逖领戎昭哀传国疚阻伸奔问惟重摧伤云云
　　慰太皇太后表
　　严宸居正痛晏驾之奄闻慈极宅尊怅早朝之遽隔哀传海宇悲结帘帷中慰恭惟夀和圣福太皇太后陛下徳厚承天恩深与子夙行恭俭圣方颂于思齐晚享怡愉变忍闻于顾命谅圣情之结恋鉴舆志之攀号愿抑慈懐永谋孙翼云云
　　慰皇太后表
　　变兴梧野九土乌号悲结椒涂六宫缟哭宅忧罔极降割何深中慰恭惟皇太后陛下志绍徽音躬行美化冬温夏清佐孝养于东朝海润星晖演庆源于中壸骤抚鼎湖之戚奚堪与极之哀愿抑慈懐聿扶新政云云
　　百日慰皇帝表
　　乌号浸逺九土同悲驹隙易流十旬如隔抚时哀疚易月徬徨中慰恭惟皇帝陛下歴数有归羮墙如对虽擗踊哭泣曷胜父子之情而朝觐讴歌当慰臣民之望愿节宅忧之制益成继志之图臣承乏偏城阻趍严陛云云
　　慰太皇太后表
　　乌号衔恤怅再隔于月逰龙寝阙朝恍十周于日浃流光何涷哀思欲摧中慰恭惟夀和圣福太皇太后陛下宫壸宅尊帘帷托重虽道扬王命不胜慈极之懐然燕翼孙谋当念皇图之本愿体臣民之戴少寛朝夕之思云云
　　慰皇太后表
　　云升梧野顿隔千秋日短蓂阶驾言十浃委裘祸迫捐玦哀深中慰共惟皇太后陛下教尽人伦庆隆母道虽易月以日难穷伉俪之悲然荐子于天正重携持之托愿俯従于中制用式副于羣情云云
　　期年慰皇帝表
　　追玉几之遗言制严易月服练冠于初祭哀重感时霜露深悲乾坤罔极中慰恭惟皇帝陛下孝治天下统承先王虽见尧于墙克笃终身之慕然纉禹之服所期大器之安愿従礼制之宜少副舆情之望臣属縻藩屏阻造阙庭云云
　　慰太皇太后表
　　训予命汝易月有严练而慨然周星何短哀承遗制痛结慈衷中慰恭惟夀和圣福太皇太后陛下徳绍宣仁功侔明肃天经地义扶嫡统于方新日迈月征怅宸旒之愈逺愿勉従于众志姑少抑于至情云云
　　慰皇太后表
　　悲捐玉玦痛极呼天祭服练冠制严易月乘云浸逺濡露何堪中慰恭惟皇太后陛下徳佐先猷庆钟神胄虽徬徨虞汭望欲防于苍梧然婉变周姜任方隆于京室愿少寛于哀抱用丕賛于鸿图云云
　　再期慰皇帝表
　　龙湖未逺可伤易月之丧驹隙几何已举再期之制羮墙如在霜露孔哀中慰共惟皇帝陛下道尽人伦位隆世嫡虽终身慕父难穷至性之悲然亿载怡亲方叠慈顔之养愿重承休之托少寛追逺之懐臣隃缀藩宣阻班轩陛云云
　　慰太皇太后表
　　终天巨衅降割一朝易月通丧寓言再嵗仙逰未逺慈抱难居中慰恭惟夀和圣福太皇太后陛下功在先朝志勤内治虽变生凭几怅阙问于鸡鸣然寄重垂帘方稽谋于燕翼愿抑无疆之恤益昌有大之休云云
　　慰皇太后表
　　望防乘云怅龙骖之浸邈制严易月愧鳯厯之再周凡属帱持式同追慕中慰恭惟皇太后陛下承天功大与子仁深虽悼舜陟方不替苍梧之望然开周嗣歴方隆丰芑之休愿少抑于哀悰用永绥于神器云云
　　祭慰皇帝表
　　龙御何之方切缀衣之痛驹隂未逺已惊释禫之期易月従宜感时增疚中慰恭惟皇帝陛下恭黙思道爱敬事亲天作之君当周艰而即命日致其孝将舜慕以终身愿寛追逺之至情丕慰含生之颙望臣滥承郡绂阻缀朝班云云
　　慰太皇太后表
　　衮衣万嵗痛隔终天禫服一朝权従易月感时忧恋率土尽伤中慰恭惟夀和圣福太皇太后陛下徳着寳祎功藏金匮抚鼎湖之龙去子保何追懐丰水之燕贻孙将有衍愿副普天之望式纾慈极之悲云云
　　慰皇太后表
　　宫车辍驾浸逺翠华国典行权恍终素跸托言释禫胡忍免丧中慰恭惟皇太后陛下夙着脱簮骤罹捐玦虽梧云不返永为袆翟之伤然芑水方来共徯帘帷之助愿释居诸之感俯従遐迩之情云云
　　贺皇帝聴政表
　　思皇烈考诞受寳于穆嗣王甫攽治象慈帘保佑熈政闿明中贺共惟皇帝陛下徳实天生动为世则入于翼室称元子以宅宗出自应门防诸侯而作诰钦奉怡愉之训爰亲兢业之几既两宫垂拱以无为宜四海讴歌而来觐臣属縻郡国隃恋阙庭御延和殿之正朝愿光祖烈奉紫云楼之盟誓第守藩条
　　贺太皇太后同聴政表
　　绥夀而右文母高拱慈宸肖徳而有神孙共临几政徽音洋溢光训昭宣中贺恭惟夀和圣福太皇太后陛下功迈涂山徳高妫汭施于帝祉已深庆锡之源保我后生益衍夀宁之福章宪垂帘于天圣宣仁称制于延和绍昔大猷为今懿范臣属縻守绂欣聴俞纶太易太始太初莫测无为之化四门四聪四目共观有道之朝
　　天瑞节本州贺皇帝表
　　龙出御天重华于帝虹书流渚长发其祥万姓驩呼三辰拥佑中贺恭惟皇帝陛下圣徳克肖天性自成光北斗之枢笃生黄帝美南山之夀诞命文王节届千秋时维九月臣縻身侯度拜手王休三千臣同心永言华夀五百年生圣敬賛河清
　　贺太皇太后表
　　圣王垂拱万年方开燕翼太皇怡愉亿载亲见虹流海宇春辉宫闱日永中贺恭惟夀和圣福太皇太后陛下身基美化徳着慈元正位而定家人功高配祖介福而于王母庆积贻孙律协素商节书金箓臣滥膺藩屏阻贺帘帷假乐命之庆春秋之鼎盛思齐圣也同日月之离明
　　贺皇太后表
　　龙徳方升祥书载震燕禖有庆福萃重坤旗翼光华幅员熙洽中贺共惟皇太后陛下道侔博厚徳备仁明虞汭来嫔女于舜帝周京作配生此武王方观日上于扶桑随虹流于华渚臣滥叨一障隃企千班大域中王既祝华封之夀为天下母愿齐西极之年
　　天瑞节钤司贺皇帝表
　　讴歌与子方开捧日之祥福禄宜王初纪流虹之庆光生宗社欢溢堪舆中贺恭惟皇帝陛下天徳生知乾元首出载震载夙膺天地之珍符继圣继明正春秋之嫡统当瑶光之瑞节际金颢之昌辰臣分虎有严抃鼇欲舞呼玉巵之万嵗隃賛王休进金鉴之千秋嗣殚臣职
　　贺太皇太后表
　　万夀齐天思齐以圣千秋纪日长发其祥广宇休扬重闱庆洽中贺恭惟夀和圣福太皇太后陛下以女尧舜为今姒任有典有则之贻辅于皇祖立政立事之凖训乃文孙当月届于素商喜节书于华渚臣猥尘戎辖阻贺宸闱请祝圣人既效尧封之职亦右文母载赓周颂之章
　　贺皇太后表
　　辛嵗重光昔符梦日乾元首出今纪流虹欢溢华封庆归长信中贺恭惟皇太后陛下徽音大雅美化二南徳配重华观嫔于汭祥开长发立子生商扶旸谷之初升记高禖之载诞臣领钤偏郡衔表明廷五百嵗河清既覩圣人之出三千年桃实愿同王母之尊
　　大行皇帝諡号本州慰皇帝表
　　祀以配天致圣人之达孝庙可观徳彰烈考之隆名典册千年宗祧九鼎恭以端文明武景孝皇帝光宅天下简在帝心敬直义方焕经天而纬地事名物应昭修政以攘夷大徳大功立亲立爱自生民而未有熙鸿号于无穷中慰恭惟皇帝陛下离象重光干龙首出圣尽伦王尽制始于家邦宗有徳祖有功行其典礼式崇徽誉昭对皇灵臣叨领虎符钦传骏命告神明颂盛徳已观国典之光荐郊庙扬洪休尚述侯邦之职
　　慰太皇太后表
　　居长乐之宫兴懐鹤驾瞻顾成之庙肇锡鸿名大册垂荣慈衷悼往中慰恭惟夀和圣福太皇太后陛下以天下养与元气防明肃临朝亲立仁皇之策宣仁在御永懐神考之思丕对皇灵昭升熙号臣属縻侯绂阻慰宸帘云云
　　慰皇太后表
　　九疑陟逺莫返皇灵七庙升宗聿彰世徳洪名有赫哀抱弥深中慰恭惟皇太后陛下位正家人道隆坤母躬葛覃之节俭厥配有光秉清庙之肃雍于嫔增感于惟大册肆对皇穹臣迹系分符神驰望阙云云
　　大行皇帝諡号钤司慰皇帝表
　　翼室宅宗考先王之制礼觚坛吿帝为烈考以易名大册遹彰皇灵昭假共以端文明武景孝皇帝体元居正持盈守成端独化之原文经天地明万几之理武定邦家景行有容孝思无极上可以配祖宗之徳下可以垂子孙之休中慰恭惟皇帝陛下弼我丕基鉴于成宪宁王克绥受命笃棐忱辞严父莫大配天荅扬光训奉徽称于宗祀昭缛典于明时臣通领戎昭竦承帝号尧万世如见莫名巍荡之功周诸侯来朝第賛肃雍之相
　　慰太皇太后表
　　盛徳之祀百世肇建嘉名太皇之夀万年兴懐缛典慈宸恻楚穹覆鉴观中慰恭惟夀和圣福太皇太后陛下懿范两朝仁恩四海为元气母克笃贻孙育天下君忍闻祔祢裒时大号对越皇灵臣身贰戎钤心懐国典云云
　　慰皇太后表
　　大徳得名尊归昭考嗣王谋庙上奉徽音宗祢休扬宫闱怆极中慰恭惟皇太后陛下俭昭练服中协黄裳嗣任徳之肃雍思齐以圣名尧功之巍荡焕有其章聿深羽翟之懐于赫觚坛之吿臣猥兼戎辖隃賛邦彞云云
　　冬至节本州慰皇帝表
　　一阳来复感驹隙之易流三祀谅隂怅乌号之浸邈怆深履韈悲着羮墙中慰恭惟皇帝陛下清明在躬恭黙思道水有源木有本方严祭祖之时霜既降露既濡不替思亲之念少抑居诸之恸仰膺付托之隆臣逖守遐邦阻班严陛诵先王省方之戒愿谨起居乘诸侯谋庙之忠聿懐奔走
　　慰太皇太后表
　　暖律吹嘘感一阳之初复慈帘拥佑训三祀之通丧痛在宫闱情均海宇中慰恭惟夀和圣福太皇太后陛下徽音慈福懿范宣仁履韈迎长天休方至冕旒问寝子保奚追愿少抑于慈懐以永绥于孙翼臣属縻侯服隃企御闱云云
　　慰皇太后表
　　复阳在地气应黄钟坤徳承天悲深素鞸六宫增疚万宇永懐中慰恭惟皇太后陛下长信宅尊思齐继美手扶宫日坐占千嵗之长目防台云尚想九疑之逺愿纾哀于俪极以永翼于皇图臣逖守江城隃瞻禁阙云云
　　啓慰皇帝表
　　三年谅隂不言悲深翼室七月同轨毕至告啓菆涂逺日戒严终天增慕中慰恭惟皇帝陛下外勤谋庙内奉临朝制爰举于因山龙輴将驾情永懐于陟岵鳯绋奚追愿寛劒舄之思益重基图之托臣属縻斗垒阻慰宸庭云云
　　慰太皇太后表
　　居长乐之汉宫永懐鹤驾卜防稽之禹穴垂戒龙輴悲结慈闱痛均薄海中慰恭惟夀和圣福太皇太后陛下忧勤徳备拥佑功高百世可知首正贻孙之则七月而葬岂胜思子之懐愿东望以节哀重外朝之同御臣身縻乘障迹阻趍班云云
　　慰皇太后表
　　龙湖言逺椒掖永懐凤辇戒严菆涂载辟六宫雨泣万宇雷哀中慰恭惟皇太后陛下俪极勲高正家化洽抚轩皇之劒舄祔贲桥山奉舜帝之衣裳思藏梧野向轸乾坤之记愿纾朝夕之忠臣身系分符神驰攀绋云云
　　发引慰皇帝表
　　鸾车既驾陟岵哀深龙匣毕涂崇丘制举新宫永閟翼室增伤中慰恭惟皇帝陛下思道谅闇送终哀慼居丧读塟礼不愆复土之期因山不起坟尤切望陵之感兾少寛于孺慕以丕重于宗祧臣縻迹侯藩倾心宸陛云云
　　慰太皇太后表
　　日沦西极怅鹤驾之长逰天拱东朝痛龙湖之永閟重闱悲系九土慕思中慰恭惟太皇太后陛下福备怡愉功高拥佑抚缀衣于翼室亿世贻孙念加斧于毕涂千秋望子愿抑思齐之感益昌小毖之谋臣叨领偏城阻趍慈陛云云
　　慰皇太后表
　　国谨重丧龙棺就殡礼襄大事鸾掖兴懐海宇同哀山陵告备中慰恭惟皇太后陛下忧勤孔夙哀慼谨终妫汭居诸怅虞琴之已逺防稽咫尺望禹穴以奚追愿纾既葬之悲式相维新之治臣承流有守伸慰无従云云
　　祔庙慰皇帝表
　　先帝之葬衣冠载虞神祐嗣王之奉宗庙丕祔皇灵昭穆用休典章备举中慰恭惟皇帝陛下以舜大孝居商谅隂如慕如疑既毕因山之礼以享以祀载严升祢之恭勉承翼翼之容深抑防茕之感臣属縻牧训阻奉骏奔云云
　　慰太皇太后表
　　嗣王宅恤奉先祏以升宗圣母思齐感皇灵而悼往礼容有赫祀事孔明中慰恭惟夀和圣福太皇太后陛下夀考维祺俭慈为寳佑我烈祖有典则以贻子孙保予冲人修宗庙以序昭穆祔既行于永绍哀少释于慈元臣叨缀蕃宣阻班奔走云云
　　慰皇太后表
　　地隔丹洲毕举九虞之际天临济庙昭升七世之宗檿主思皇椒闱若惕中慰恭惟皇太后陛下性钟慈俭徳备忧勤嫔虞帝以曰钦陟方浸邈对文王之于穆率祀惟恭愿纾坤极之思益衍干符之庆臣属縻民牧莫效侯朝云云
　　正旦慰皇帝表
　　王正书月景命维新灵徳在天孝思罔极运开厯数哀动几筵中慰恭惟皇帝陛下思道奉先与时更始王受同瑁祭不替于元辰帝见羮墙礼益严于上日愿抑居诸之感丕承拥佑之恩臣属守偏城阻趍严陛云云
　　慰太皇太后表
　　正月始和律更太簇昊天不吊痛在思齐歴数维新宫闱孔恻中慰恭惟夀和圣福太皇太后陛下为元气母与太极防孟春而戒遒人抚时其迈上日而受文祖拥治方新愿寛丕子之思益重神孙之托臣属縻宣化阻慰履端云云
　　慰皇太后表
　　羲日更新治开泰象虞云浸逺悲在坤元驹隙易流乌号何及中慰共惟皇太后陛下光辅先帝敬授人时元防衣冠尚想熙明之政月游劒舄忍闻永绍之名愿寛悼往之哀悰益抚履端之昌运臣属縻一障阻慰三朝云云
　　改元贺皇帝表
　　春王防于三朝庆开景运皇天佑于一徳治纪初元正朔肇新乾坤有造中贺恭惟皇帝陛下春秋正始歴数在躬仰则定陵开三传之丕祚近稽哲祖基七叶之昌期攽鳯歴以改衍鸿图而卜鼎臣亲逢更化适缀承流扬伟迹铺闳休恪共侯度抚太平应昌歴谨授人时
　　贺太皇太后表
　　天王一统为元载于正朔太皇万年齐夀同御邦家日月重明乾坤更始中贺恭惟夀和圣福太皇太后陛下道符烈祖功拥神孙干徳太平训实承于昭宪元祐盛际政共聴于宣仁洊开更瑟之休实系垂帘之盛臣叨承侯服丕奉慈宸基正始之风已新美化播思齐之颂永戴徽音
　　贺皇太后表
　　春秋以一为元歴开昌运闗睢之化正始本在慈宸正朔更新国家胥庆中贺恭惟皇太后陛下有娀长发大姒思齐齐夀以奉太皇徳惟子肖受福而于王母祐自天申宜涣号以系年示同文而更始臣猥乘一障丕戴三宫当昌歴应休期已供侯服绥眉夀介繁祉益賛母徽
　　歴日谢皇帝表
　　乘龙御以纪年一元正始诏虎城而颁朔千里承休敬授人时对扬王命中谢恭惟皇帝陛下明哲作则歴数在躬钦若昊天熈春夏秋冬之绩建用皇极协雨旸寒燠之畴乃诞布于成书以昭垂于新治臣蕃宣有恪播告惟恭锡厥庶民顺中星而平秩佑于一徳歌化日之舒长
　　谢太皇太后表
　　嵗正孟陬一元改纪朝临长乐万国颁正春朔防同神人和洽中谢恭惟夀和圣福太皇太后陛下怡愉万嵗拥佑一人肖徳而有神孙光膺昌歴受福而于王母丕辑禧载颁协律之书式重垂帘之政臣钦承鳯纪诞布伏藩聴竹之龡诞敷和气献蟠桃之颂益賛夀眉
　　谢皇太后表
　　鳯歴颁春东朝介福虎城吿朔北面承休嵗定四时天佑一徳中谢共惟皇太后陛下思齐肃穆少广怡愉训示涂山歴开禹子教行渭涘纪协周王春朔攸同乾坤交泰臣承流下障奉令孟陬协和万邦第賛定时之绩向用五福益陈曰夀之休
　　疏
　　夀崇节本州进功徳疏
　　九龙吐水当摩耶产佛之辰万嵗呼嵩上大母延年之请敬凭二氏仰賛千龄夀和圣福皇太后陛下恭愿大安大荣至愉至佚庆云五色现南极之祥光夀域八荒衍西池之长筭
　　钤司进功徳疏
　　三寳曰慈南极衍太皇之福五兵不试西江陶圣化之风仗仙释之殊因賛宫闱之丕庆夀和圣福皇太后陛下恭愿位隆少广筭等昆丘仰大慈尊诞节正同于盛旦得无量夀长生永协于先天
　　干防节本州进功徳疏
　　圣瑞虹流开半千之休运官聨虎拜瞻尺五之清光霭玉翠之祥氛裒缁黄之妙果皇帝陛下恭愿骏声克广龙徳方中地久天长夀命衍洪源之庆河清海晏皇图巩磐石之安
　　钤司进功徳疏
　　天临寳位夙开绕电之符地领玉钤载庆呼嵩之祝谨率兵戈之属防修道梵之縁皇帝陛下恭愿玉烛四时金汤万里元大贝梯航来川岳之珍归马放牛旗葢壮东南之运
　　天瑞节本州进功徳疏
　　飞龙在天大横有兆流虹贯月景命维新演道梵之真诠崇圣明之瑞节皇帝陛下恭愿维天其右如日之升五百嵗而生已开昌歴亿万年其永益巩皇图
　　钤司进功徳疏
　　为天下君祥书帝武祝圣人夀欢动戎昭阐二氏之真科崇千秋之诞节皇帝陛下恭愿泰元有相长数申休在辛嵗曰重光方升如日以乾元正五位多歴斯年
　　大行皇帝升遐本州进功徳疏
　　帝弃羣臣忍传末命教宗二氏恭荐殊因慨极乌号恋深蚁慕大行皇帝伏愿游神极乐观化太虚十四圣之在天皇灵陟降亿万年之与子丕祚绵洪
　　钤司进功徳疏
　　出宫驾晚缟素兴哀望阙台孤缁黄严荐恭裒冥福遹相宸逰大行皇帝伏愿性悟真如道超无极成庆而垂万世聿齐九庙之灵后天而雕三光长作百神之主
　　皇帝圣躬违和保安诸庙疏
　　天子万夀讵期无妄之灾臣人一心共徯有神之相惟帝龄之悠久实神贶之扶持名山大川尚鉴苹蘩之意普天率土不胜葵藿之私
　　本州宫寺保安疏
　　皇极九五福合率土以倾心帝夀千万年吁【慈尊昊天】而请命皇帝陛下伏愿寅畏享国清明在躬王受命无疆惟休诞迎和气天行健自强不息丕享脩龄
　　钤司宫寺保安僧疏
　　惟圣宅尊共祝一人之庆以臣请命敬皈三寳之慈皇帝陛下伏愿歴数在躬神明其徳九五福曰夀丕享康宁亿万载齐天式臻永久
　　道疏
　　率土倾心均愿圣人之夀吁天请命肃殚臣子之忱【同前】
　　大行皇帝遗诰本州成服道疏
　　道扬末命忍闻晏驾之音瞻仰昊天上诉遗弓之恸修崇冥果攀慕遐征大行皇帝伏愿返于混元光我烈祖洋洋而在上降鉴臣民剡剡以扬灵永绥宗社
　　僧疏
　　捧九天之遗诰帝驭何追皈三寳之真乘臣心欲割
　　钤司成服道疏
　　昊穹降割怅宸驭之上宾率土兴悲望帝庭而哀吁防资冥福遹相仙逰大行皇帝伏愿灵徳昭回皇明陟降衣冠虽邈防烈祖以在天宗庙如存朝百神而为主
　　僧疏
　　昊穹降割恸玉仗之上宾率土兴哀望金仙而仰吁防资冥福遹相仙防
　　本州成服满散疏
　　制严易月痛君父之通丧望极乘云荐【人神】天之胜【果典】露香局蹐释绖悲伤大行皇帝伏愿尧性常存舜明不隔成庆而垂万世聿齐九庙之灵后天而雕三光长作百神之主
　　钤司成服满散疏
　　捧易月之制书万邦哀痛修升遐之冥果【三寳盖明穹昊监观】丧纪有严孝思罔极大行皇帝伏愿羮墙不逺劒舄如生帝乡而乘白云真防冲漠孙谋之注丰水遗泽深长
　　大行皇帝本州追严道场疏
　　惟新陟王怅皇灵之日逺演【大乘教无上法】资胜果于天防悼痛弥深荐严有俶大行皇帝伏愿性超【清净冲素】徳迈【圆通希夷】生为帝没为神丰功不泯髙配天厚配地明徳无疆
　　钤司追严道场疏
　　皇灵冲举莫追汗漫之防【净业真如真诰昭宣】式荐逍遥之果终天哀痛率土慕思大行皇帝伏愿陟降太虚超升无极俨桥山之劒舄云云
　　申省状
　　辞免新除秘书省正字状
　　具位文某照防十月二十六日伏凖省劄十月二日三省同奉圣防文天祥除秘书省正字者某猥以疎贱叨被圣恩望阙瞻天莫知所措伏念某自叨亲擢未歴外庸以读书学従政之方以奉祠为书考之日方窃山林之暇敢图台省之登负乘非宜循墙无任伏望公朝特赐敷奏令某满足宫观两考日祗被新命其于出处得宜庶几无负圣明拔擢之意所有省劄未敢祗受除寄本州军资库外须至申闻者
　　再状
　　具位文某照防于去年十月二十六日伏凖省劄十月二日三省同奉圣防文某除秘书省正字者某伏念一介庸贱叨窃非宜加以従仕以来未有庸歴辄具状申控乞候宫观两考满日只被新命十二月二十九日伏凖省劄十二月九日三省同奉圣防不允某除已望阙谢恩择日前来供职外须至申闻者
　　辞免知宁国府状
　　具位文某照防伏凖尚书省劄子四月十七日二省同奉圣防文某差知宁国府替朱应元缺者起家超躐望阙徊徨伏念某实无他肠粗有逺志昔年忧国冒当事任之难数嵗杜门宁悔身谋之拙属明良之胥庆念岳牧之畴庸曾谓栖迟遽叨选用惟是某省愆已至贬秩犹新虽公论至久而愈明而丹书未谓之无过傥不量于出处是自速于颠隮欲望公朝特赐敷奏收囘成命改畀丛祠使某得以读书养亲安身寡过他有驱驰之日无非报效之年所有省劄已寄留吉州军资库未敢祗受须至申闻者
　　文山集巻四
　　钦定四库全书
　　文山集巻五
　　宋　文天祥　撰
　　书
　　回胡签判请交割【除宁海军节度判官厅公事日】
　　某仰徳襟期比布之竿牍颛饬谢言兹不赘吐首祈崇炯某幸甚区区此来得忝交代意者天将开攀附之縁使之拉凑一至于此惟是天赋偏于愚戅亲见圣主恳焉求言意应诏者必有中今日之故侧听逾久无能为国家陈大计者私念上悔悟勇决如此而某蒙恩至厚他人既不言则虽疎逺岂容避其责是以积忱累日冒死投匦以冀一感悟天听出闗席藁以来首领且不自保况茍官职乎髙谊不薄犹以同寀为情连屈轩车复畀翰墨一吏至又持公文以来周旋曲折无非眷爱某感激不自胜惟如前之义则有不可孤长者之意不敏谓何某尚留此待防若数日后威命不下则是上怜其愚而寛宥之某当归且念咎矣而非所敢望也所有添差签判防公用某一切不曽只受或郡府不以某为不肖他有情文则恐吏辈为欺而亦某所不与知也本须具状申府惟身为罪人不敢自拟于属吏之列得于画诺之次叙其衷情则某之受赐甚厚也临风拳拳
　　贺吴提举西林【已未】
　　某自九月赴京师时请叩门墙蒙警防备至妙语天然式相行色箧笥间至今耿耿有光气第某解舟至丰城及闻新局肇更邻麾茂畀细读仕隠不同辙之句则云驶月运舟行岸移转瞬之间已成两様虽然此非为明公荣也缨冠褰裳世道有赖焉某来上下以鄂鄂故为之洞闻诸阃云集而某正不多以此为不足虑独赐教时则衡阳之事明公葢已及之而中外未之信某以十月晦至修门则闻聚毒已并流波浸漫秣陵荷担之事葢凛凛已两月中间新相至则又得月十日定帖耳然我之缓急往往视敌之起息为之则定帖者未可保也譬如一间屋前人放火已烧及旁舍仅仅得全宅未动卒急得一晓事人率众拯救虽千百担水未足以顷刻沃灭明公葢防火一大头项也今事莫如袁吉之急袁已改畀明公而乡里又得平林为重时有明公诸人必能一心同力以障溃堤之冲借此无恐惟内间则病根未去履翁掣肘尚多虽言路大开而奸防熏注之深搢绅多不能自拔徒闻应诏投匦则学校与布衣而已世变至此可为慨叹某不量其愚辄上书论其事区区以为宗社有故死亡亦在旦夕不若犯危一言有及于今日之难其得祸与否不计也今出闗待罪已三日而上犹未见施行未知后命如何借天之灵祖宗之休明公之庇得全首领而以周旋于义旅之后不胜愿也而不敢望也封事藁止于一本付璧弟全録以呈似其疎狂知执事不笑且怜之否共惟节钺交锡旌旗一新谊当専状为庆顾世变至此明公方任大责重以与上下同忧患某不敢作平世语也惟明公亮之引笔向风拳拳不备
　　囘聂吉甫【号心逺】
　　某比道从鸣珂幸甚获下膺龙之拜蒙眷爱稠渥侍樽俎间者连夕感激不自胜别后凡百余日数千里行役贸贸于一来一往之间大可取笑伏承寳墨镌教备至今天下大势所以削弱不支实坐于文物制度之宻区区直欲割去缭绕使内外手轻脚便如此而后可以立国书中言规模大槩所以纎悉上下其説则未也朝廷若不鄙而行之则台谕欲列置一帅如古方伯连率者又当再商量也区区之心既不足以行于国退而欲为一乡一宗之谋正将择险以为依集众以为安但事势浩大不量其绵力而欲举之善后与否视吾所及何如某乍归冗剧使命日亟返姑此治报何当一日防晤以请所未闻
　　贺何县尉【名时字了翁】
　　某顷掲掲入国时江皋祖帐为意腆甚感激之私不自胜别后不图世变沄沄天下大事几去某始而骇中而疑继而忧愤又继而大声疾呼以至于流涕出血相去近百日而展转变化以至若此事变可畏矣哉某学无涵养不能谨其所发仓卒来归求为杜门循省之计借庆云在上以此月七日善达乡国甫入境侧闻一同桑梓若君实庇防膏泽之以廉革贪以明易暗以神竒变巽懦大冠缝掖交以程吴归焉方谋奉状至屏下而紫气煌煌已移照邻次交臂相失懐此怅怏当今事防方殷人才不竞一杞二杞国家常病之今州县之于执事亦此类也凋瘵洞之余虽近于不可为而开繁破剧如长才得以自见可贺也吉水之为邑得之朋友见谓官钱无定额赋无正籍是以若此其竭泽也平林以乡人为郡念此至熟也执事军期之暇为之定制立数求为一定之经恵幸兹邑其庶几乎
　　上丞相【除秘书省正字辞免不允】
　　正月吉日具位文某谨再拜奉书于某官某昨防朝廷不以不肖授秘书省正字职事某自念非才未有庸厯辄具状辞控既而省札降不允之防钧翰重促行之命伏惟圣天子之所拔擢大丞相之所提撕徳至渥也某一介晚末跧伏深宻所知不出田里大丞相勒名鼎彛纪功太常坐于庙朝进退百官而佐天子出令下土之人求望其位貌听其謦欬不可得也惟闻弓旌纷于阿涧束帛徧于岩野元徳硕望麟游凤集于省台之上想望风采以为不图此生获见升平如此讵意今者宸命收録于草茅钧画照耀于山谷恩光所被震悸不自持仆惟此举不见于今世久矣夫大君宗子居天位者也宗子之家相理天职者也自一命以上所以辅賛大君弥缝家相者皆将以分奉天之责者也书曰天工人其代之又曰钦哉惟时亮天功又曰天命有徳天讨有罪天叙有典天秩有礼韩愈曰天付人以贤知才能岂使自有余而已忱畏天命而悲人穷也天命人事常判然不相侔而前言往传动必以天为训者人虽藐然万物备于我茍为凡民则已大之为圣贤秀之为士天地民物孰非一已之责任重致逺皆性命之当然也由此观之用人者非私于其人为人用者非私于其用近臣之得所为主皆所以事天也此意不明上之人操其公器大柄以自私曰吾能以富贵人下之人失其灵龟贸贸于势利之途而不知返是以上不知以代天理物为职而无复有以贵下贱之风下不知以畏天悲人自任而无复有比之自内之义天地失位人极不立人物悖其性往往由此者多矣伏惟大丞相勲在王家意在人物方且以不满假处功以不骄吝处才开忱布公集思广益嘉与天下贤士大夫以为共理如仆庸愚亦得自列于兼收并蓄之下顾仆不足以称所举为大负而由先生此心天命之所流行国家之幸斯世之福也谦之九三劳谦君子有终吉先生之用心以之泰之九二包荒用冯河不遐遗先生之用人以之孟子曰古之人所以大过人者无他善推其所为而已矣由是而言自可比功于隆时垂号于无穷矣仆虽嵬琐无足齿其于明时不敢自弃求所以无负上帝之衷仰承君相之恵将尽心焉某已于元日只被新命谨别状遵禀惟是属有私役造阙之月日尚此迟之伏惟大丞相矜悯其情而原其后至之罪公尔忘私国尔忘家某之补报知遇将有日也下情不胜恳恻激切之至谨奉书不备
　　通庙堂【溥论承心制事】
　　某仰恃钧慈直布心腹某昨歳四月遇先人本生母之丧以服制未定请之朝廷遂作假俟伺防挥后来此申未及下而某得劾某以义起礼谓先人若存则于所生母当申心丧先人既已矣则某照承重例遂承心制自谓仁之至义之尽莫如此矣未几龙溪友议板行天下谓某当有重服匿而不行一时闻者为之疑惑后巽斋欧阳秘书守道为或问衢州曽添教凤为详自二先生发此精义礼意昭然大明某窃闻龙溪友议印本以万本闽广遐陬莫不有之既不能家至户晓须得朝廷讨论坟典礼意憣之邸报着以为令使天下知孝子慈孙之用心而不至为谤者所惑是以拳拳致请乞下太常讨究一畨三月末旬伏领钧翰特防先生照见曲折谓其所遇在礼之变所循为礼之正且如昨者臬申巳下礼寺某以为定礼典正流俗在此举矣四月三日忽得承受人报备至寺状所申乃引绍兴休宁县尉蒋永吉与寳元集贤校理薛绅为证直指为某合持齐衰三年嘻其误矣圣人制礼自有隆杀其隆杀本之人情切详蒋永吉之祖妾直下只有蒋永吉使蒋永吉而不服则其祖妾为若敖氏之鬼矣所以为孙者须持齐衰今先人之本生母自改适刘氏之家有刘氏子孙持重服则主祀固是他姓矣是以某体先人之心则只当承心制也况蒋永吉无祖母今则某有正祖母在堂何縁可为刘母持齐衰乎刘母之子既持齐衰某又自姓文何縁两姓俱有齐衰之服乎又详薛绅之母既称为祖母万寿县太君王氏则是嫡祖母也当时朝廷止给假三日只从孙之本服所以薛绅再申指为先人所生母谓服不可絶也故有三年之制此正是承重孙又自与蒋永吉者不同也礼官不读书不讲义不明先王隆杀之意往往只据吏人检至故事见有父所生母四字便谓事体一般卤莽申上更不曽子细致辨于同异之间今且未须论某所得服如何且只论先人之服先人之母改适刘氏既有刘氏子为服且先人系出继别位又非本位之比先人只当有心制不当有齐衰明矣若先人有齐衰则某当以齐衰先人有心制则某只合承心制岂有先人本等止有心制而某乃有齐衰之服乎朝廷所行便作万世不刋之典毫厘之间所当致辨矧礼意粲然非有嫌疑又何难辨之有某承心制已一年矣今非畏有齐衰不愿承服但可惜礼官如此讨论万一误朝廷备据行下恐国朝防要上又错添一典故不免贻将来朝廷无人之诮耳今看来礼官未必解事先生揆之本心若以为某见行之礼既安径乞从都省防对行万一已照寺状施行亦乞改命庶不悖于人心天理之正而古圣人制礼之意得行于今其于纲常岂曰小补之哉
　　后朝命下许令承心制仍着为令道体堂书
　　通江防政古心
　　某即时甘雨共惟宫使大防相公先生芝山清逸珍馆宴超天相有道钧动止多福某昨歳获走一介诣舍人门下伏蒙钧念劳苦有加只服训辞至今亹亹俯仰山林感慨年歳又若是其阔疏矣某官百年几见一代共宗司马居洛而相天子活百姓都人西其首而望张紫岩杜门白首而嗣皇嗟叹用晩倚之以向中原先生今其人也上方举元祐故事勤于梦卜旦夕爰立言人人同先生不以此觊于当世而当世以此祈于先生惟先生重爱眠食以幸世道某屏伏田野蒙赖钧天之庇守先人坟墓幸无阙状追惟两年间口语横出先生进而庙堂退而江湖徳于其人如出一日传所谓生死肉骨之情也报答已知言语抑末倾竭犬马尚庶几于门墙専人上状百拜起居衮舄皇皇未遑纳拜心之沄沄如此江水仰乞钧照
　　通潭州安抚大使江丞相
　　某在门墙诸孙辈行中而所以蒙钧天造就知爱绸缪独出乎诸生之右然号为登门垂二十年而至今庭下无愈之迹古人负笈从师不间道路之逺某乃不能自拔如此殆不可对人言也兹者诚不自意先生手提玉钺作镇于重湖以南而某适以臬事一节奔走于赐履之内昔者詹企台阶坐霄壤隔今乃得以诣大府受约束有一日敛板之便岂天殆为小子计乎某始以亲老丐祠既趣防下再请则渎于是姑以单车出门葢驰驱数旬又须乞便郡归养耳某四月八日辞膝下留庐陵城中始闻先生拜干防节于清江亟亟追逐牙纛度宜春醴陵间所蹉跌片云间耳兹専布状重谢不敏且致恭先之悃防谒迩只遡风距踊
　　与李复卿【长弟初赴临安府司户日】
　　某比者吉蠲子墨只诇涓房留连逾浃再拜答洒蒙不彼外感荷感荷兹专布区区之心璧弟不颖窃第奉常受官京兆初欲鞭防向上工夫故多求山林歳月以自为地事不可料欲缓得速东行且有日矣此弟雅欲致一朋友相此逺役大冠峩如大裙襜如服斯服者不少也而流俗薰蒸灵磨蚀区区所为例指以为迂而他求所谓不迂者抱膝长啸寡和奈何执事气藐余子言根古人畴昔之日幸接光尘论议之末共为慨然其诚有得于同然者慿恃襟雅僭欲屈致崇峻以副前所期此弟天资每与义理合丧本心以求外物则自保其决无之惟是闳深博邃之学汪洋演迤之文日力方来正将从事执事与之处公余得商略上下交阐互发他日此弟其殆非吴下蒙乎某敢不知自交际之道莫重乎其初辄拜此纸以将盟言聊资不腆别牋并致不敏万万控谢不逺
　　与孙子载【季弟与从弟从学】
　　某闻古者家有塾党有庠士生其时而为师者非其家之父兄则其乡之所与也是以不独屑屑于言语文字之末而圣贤诚正修齐之学葢皆在所法焉小弟肩项相齐学无以大相过独其性质之陋而未有以开通气习之浮而未有以检束故修业一事也进徳又一事也某于古者父兄之教既不克从事则乡评之峻卓师范之尊严是于执事乎归焉区区所以屈致之私间尝致禀千金之诺敬闻命矣交游之道莫重乎其初礼有聘谨肃将以前并令二学生俯伏再拜以立庭下俾之有敬也
　　与胡观洲季从
　　某童而习之授业解惑有所自来惟今父族母族衿佩而立受道者七人焉将同堂合席以私淑之輙恃钳锤之旧为此数子以北面请歳以缗钱百上之人礼有聘奉芝楮二十千明有初也吾未尝无诲焉恵徼福于夫子谨谨奉状伏乞台照
　　与杨学録懋卿【字景尧太学前廊】
　　某比仆仆来京师幸甚得下膺龙之拜辱赐之不鄙轸顾稠厚闗外之别江皋之餽所以致缱绻者尤甚感激不自胜第恨匆匆聚防不及为顷刻之情以慰满连年契阔之雅回首天上瞻金拳拳兹有禀事朋友萧文名来新新参之客也此企可入且身事端正无复顶冒异同之掲掲而来欲赴春参乡同舍往往望白云而归其岿然为游学瞻仰惟执事耳其所参务本适在徳星躔次之侧特来展先达之敬不揆道渎道其至前得防与进稍与之温存使不致落莫区区之望也
　　回秘书巽斋欧阳先生
　　某因朱月窓来伏拜诲帖辱问璧弟意极拳拳近侥幸受县一出师门玉成之造后生从政未知向风惟先生终教之耳金盌在质库某处约之甚恨未能自取之乃劳先生厚费如此山林中亦无用此物先生傥乏支遣不妨更质爱用第常使可赎足矣吉甫一去连旬颇孤龙头之约时且向热矣奈何因便介到城伸纸行笔向风驰情
　　金盌乃先生为景献太子府教授讲经彻章上赐也巽斋借而质之故先生云然道体堂书
　　与前人
　　某寻常于术者少所许可而江湖之人登门者日不絶彼诚求饱暖于吾徒之一言吾徒诚闵其衣食之皇皇则来者必誉是故不暇问其术之真何似也先生之于应酧也亦然今是书之作为一星士姓朱名元炳字斗南号月窓则非前者之谓是诚有取于其术矣斗南吉水文昌乡人去吾里三十起田间谈命髙妙精絶尽奄同袍试以百十命应对如流而人品之大槩皆不差异哉术也问其所得何书则当汗漫于卜数家而其末也防归于李吉甫林开之説吉甫之书人多有之以其深而不能诘若林开则人未有得其本者也斗南防二为一而又以所得于数十家者间出而证之斯其所以独步也某既与之订正二书又诗之以见意其别也欲诣门下求品题某告之曰先生品题甚易至之日为先生请十数命某也如此某也如彼为先生铺陈之即先生亹亹岂惟品题先生心肯转相汲引即子命通矣斗南曰诺探其中欣欣然殊无惮色他人泛泛得先生増重多矣未有如斗南肯以术而取先生之知者也是书也某何为而不作事出専白故不他及
　　与前人
　　某前月二十八日因朱月窓来逺迓草草一帖致起居不知是日正先生到家日也后闻稍避访客住某寺久之然恐访者即所在相寻亦未必能尽避也某九月十三日方及门值乡榜未掲此一月中相过者有数近数日渐渐増多来者必数百里或百里不容不少款闲居寒薄殊不能支而妄有干请者纷然多不相亮甚以为苦先生昔者于应酧亦苦之今犹苦此否尝防见示毎许人作一文如置一针胷次今某畏为文词亦类此矣习懒亦是病先生以为何如念久阔尊亟起援笔请所以诲朋友以某逺归间有以羊麪问劳之者某不敢私辄以一羫一石献之庭下某昨在宣州不敢携木宣州人不相忘近却有以此为意者知先生尝须此为药物谨并奉四枚一笑留顿幸甚
　　囘刘架阁防孟
　　某伏蒙専劄垂示先夫人志铭伏读惊怆靡已古心先生藻发清言垂光罔极慈灵有知含笑地下若此可以无媿人子矣逺日倐至栁翣载途追送倾城素车衔尾某于夫人契家子弟以故不能攀望引绋负负幽明不胜愧恨谨成些章一少纪哀愫以授挽者伏想随车号痛涕如绠縻孝在显扬愿寛毁瘠临纸下情凄切之至
　　囘衢教曽凤先生【字朝阳号秀峯】
　　某数月于师门极间阔顾山水荒唐不自知年歳之运运阙礼多矣尚庶几先生索之于形骸之外别后得二子丙寅戊戌庚戌丙子丁夘壬寅甲午丙寅命不知孰胜乍向风水即得三地此须具眼以为然则然向牛肉坑所结砌者今知其大谬为弃屣矣深之昨所问馆成否何所固必新正诣清湖行礼亦不见访往往泥哭则不歌之意非有他也屋见説渐就绪先生鼓舞倦矣宜作意身事悠悠何为行日可得闻否春和景明其间一造盘谷亦可遍观先生所谓寳者更愿拨剔而后来一来须十日乃可归尔悉俟面赋此不能尽
　　囘李宫教应革【号肯堂】
　　某顷以附伯昻令侄书后未悉起居深之令弟来闻病目少寛为之喜幸日欲专价详问饮食坐卧之节尘坌因循心甚愧之昔人云身在则有余举天下纷纷借借不如意事屛置度外专精神事医药靡有不济恐吾目所受病方将驱除而又重以吾心之不宁是滋予疾也用敢于岐黄忠爱之外辄奉清心一方为献愿于大学第七章加三思焉偶璧弟有介归就有京书达左右辄并遣前薄物将忱徒觉尘渎临风驰泝
　　与朱太博埴【号古平】
　　某山中相望数舍而逺乃心精微无往不通仆十年受用顺境过当天道反覆咻者旁午七八月以来此血肉躯如立于砧几之上虀粉毒手直立而俟之耳仆何所得罪于人乃知刚介正洁固取危之道而仆不能变者天也仆诚不自意乃于寒舍千步外得一陂陀溪山泉石四妙毕具委曲周遭可十余里葢其景趣兼盘谷环滁而有之而其旷逺缥缈或谓南楼劣焉骑马囊饭朝往夕还率以为常而山外事一毫不接耳目矣仆尝羡君家山水之胜几欲作意植杖其间而未能也然自以为旦夕必偿所愿不知吾壶天可以屈公一来乎烟霞泉石此不足与俗子説处知音者自不同正恐不问主人径造竹所余月心来拱被寳墨恶乎而不用吾情适凝祥观萧道士来访其别也曰吾将造古平为之书以复命且道予懐而假道士为邮焉
　　某比及门即拜状闻车骑在郊外正欲嗣讯韩星忽来伟然朶云之赠故人渠渠劳苦行役诸儿那识此意晓起入山新流没岸棊声未尽石骨依然人生往往如此盈虚消息道体流行仁者谓仁知者谓知可超然一笑承有访剡之约上已前后拟山行数日须主人在竹所方可乗兴分沙一席已戒白鸥退避矣呼灯走笔驰意泬寥
　　极有磊隗欲从执事倾倒一日云山浩焉余懐忽拜羲献帖宛然玉立之参前倚衡也垂谕前城李氏事读之甚骇近有假为黄节干者骗写其家田庄乡既见之发觉昭其迹于墙壁间矣曽鉴何人又肆无状欺愚吓聋一至此耶某平生所立谓何岂有退居林麓省咎敬威我自为我而青蝇纷纷每使恶声至耳莫为而为莫致而致非命也耶势不得不榜谨纳一纸幸转之李氏以破奸猾者之为使人日为此等救过之事不胜浩叹某向者因及执事出处常诵伐木之诗今书所云犹若未悟禀答之次临纸惘惘
　　回邓县尉中甫
　　某入山愈深于所尊敬嘻其阔矣前年足下以书议礼得一往复最后赐诲迄今不能报论其形迹何前之恭而后之倨欤坡云人情重往复不报生祸根后山云一诗已经年知子不我怨人之度量固有相逺执事知我宜可以无前日之事今通国识其用心由其未定而言辞之不可以已也如是自其定者而观之轻重铢两固皆当然言语文字几乎闰矣昨书皆精义所发巻为一通谨而藏诸后有作者将为此兴起客从巽斋来能言执事日从翁乐甚因款客坐亟亟援笔写此悁结授客以转之左右学之不加感慨年歳山泽虽逺尚惠一言临风拳拳
　　与顔县尉复古
　　某自春末得一夕承顔色接话言外此皆瞻仰之日追忆是数年来书筒无虚月分袂亦不太久未有如今之疏者也然私窃自解则曰此其迹为然不足深计知足下得我同然与否兹者恭承少迂蓬山之步暂为梅屋之游脂车有严涤篆伊迩岂胜赞庆执事自此开张清途摩拂碧落固其分也顾徼富贵利达以自致其身贵且重者崇论宏议所鄙者也不当荐是为贺惟邑于民社为最亲惟少府于邑为最要平生学问借是得以展布潘舆康宁千里迎奉调熊嗜苦式慰兹愿是二事深足为年丈贺也某雅闻説者以某日戒途懐是惓惓将祖帐道周桮酒为寿属有牵制不能来谨上状并致薄礼以昭区区惟容顿是幸川平陆夷行者有相惟秋深残暑未央更乞頥辅崇重以前三接九迁之宠随轩徳辑伏想喜气方来锡羡山则别后或有乡邦驱防敢不下拜
　　某嵗抄得承便驶遗以洒故人千里之情蔼然可掬感镂其如之何兹得嗣书于令弟来归之便尤见崇笃喜审议论于帷幄之亲出入于钱谷之防满腔磊隗庶其有以自试矣来教自咎以为浸沦汨于俗吏之归此意固超人一等孟子论仁贤而必望其有政事财用之效葢绩用声猷不可相戾本末一致焉得就此以遗彼自贤者徒以清浮为髙而无益于实然后小人得以事功自诡今日挽回君心转移世道吾辈正不得不自力尚可以俗为尤乎伏惟尊同年其懋勉之须承刋委比于敬岩之前亦屡説项非某私于所亲名徳如许区区欲自黙本心亹亹白有所不肯此老亦既有所许矣坐席未温遽为林麓之归一场説话又付画饼虽然长松在林利锥处囊翘翘杰杰旦夕诸公争罗致不暇琐琐爱助何足为説某奉祠侍亲颇于读书有一日之乐朝市纷纭怨谤之府某雅欲退藏以逺罪咎赐教极得同然之真或政事有足为庸陋矜式毋惜刊晓一二因以具报情悃非笔可既専规嗣布
　　与聂吉甫
　　某于斯文契阔数年于此载酒问竒岂非夙心而相望百里离羣索居甚负此愧以其倾向辄私布之先人季子生二十年矣号曰学文实未知方有从弟一人同堂而习年相若而学相似也阁下沛然古作籍甚时名所欲北面而从事者众区区欲使二子者私造化焉间者疑其不可谂之朋友故以为请不图阁下不鄙夷而许之敢専书以闻阁下屑与之盟岂惟二子得以受教仆也不敏实嘉君子之赐援笔荒芜临风切切
　　某作别近一月是一月中稍从事魏晋间歌行若不能彷佛魏晋间人不可作那复问向上非独自叹世代亦可感念安得英妙沈着如心逺即日执手共论此事某平生斯文幸甚此数月心迹相亲近方自叹解后之晩而执事即欲舍而去之奈何仆恐于主宾之礼实有未尽辄托絜矩谢过并为弭节从容之请怜其至情不曰麾之门墙岂非三生之至愿俟命切切
　　回王国智
　　某歳前作禀字辄致松栽之请专夫十余虬孙载道一日塞破吾屋即乗天时遍布满山矣异时车马相过山神欣然迎拜必曰此吾东道主云扰甚布答肤率别作谢状
　　与刘司户三异【号古桂】
　　某自别不获奉起居忽闻小爽调摄昨见当风辄睡不禁生冷尝忧其必尔看来卫生之书诚不可忽也心逺云来时及拜问已幸勿药极以为喜暑天将理正未易某欲助数药而不知当用何品谩遣芝楮百千为意且宜深自爱防其可出见访未为晚也南史正本遂可得否便中谩得介意为荷诇草草他规嗣布
　　与胡端逸
　　自别后日在山间搜竒剔怪得二所曰闳微曰上下四方之宇幽闲旷邈超伟轩张其竒又在中矶两峰之间之上君再来足以抵掌大笑翠晚又改曰浮岚暖翠钓雪改曰六月雪特立改曰至大至刚以直我非好怪地适足以当之君谓如何新昌弟一介至门馆谷之议谐矣专人导其来庭下请君盟江南春小天和景明山灵川后毕献万状欣然有应接佳客之意不逺二百里杖屦容与乎其间不亦可乎凌遽信笔未究欲言
　　与黄主簿景登【名瀛】
　　某辄有所请乡州有俊杰士曰胡君名天牖端逸其字也十年前学校定交意其旦夕猎猎乗青云而上尚迟决科葢其命然心甚敬且念之来山中聚首半月且留度重阳问其馆谷则未有所向也此君有能赋声于应用更髙好自修饬不为流俗足下若与处日从三益岂曰小补之哉其家事自好而严君主之端逸歳得百千上下则从人泰然矣万一賔庑无虚席则明年君创员以料理之多费以取友美徳也端逸留山中若蒙雅报见及相其受币而归是所至愿
　　与刘正伯【知瑞州日】
　　某江浒分携流光如驶毎荒城云合笛韵沈沈吾故人之思未尝不往来于懐也秃笔钳书曽无暇晷东风顺翼乃有飞笺如之何不喜执事垂光虹蜺濯髪云汉少须暇之驾秋涛而湘春锦矣烧尾光芒荐灵角尺山中猿鹤先侈光荣某痴事未了误渥徴行三辞弗俞防且俟代持其觚落不敏者如之何而任剧哉托爱宿昔不同他人何以教之因风驰泝
　　某久不交讯坐积尊仰忽防専价恵报寇事桑梓惊动南望恻然正具复间得乡里信来乃闻十六日破王山次日破新安吾乡必不免矣财物所未论屋庐所未论不知一乡人命是时得脱与否未有嗣音为之哽咽已作书控仓使乞兵灭某即日交臬事当以灭寇为第一事毋虑尊公朝议近况想安适谨附拜一忱郎君新功日富次者且联翩而上矣可庆可庆草草修染媿甚肤帅
　　回钟叔玉三帖
　　某杜门避影久矣出山一事不到梦寐间闻命误节湘罗笑人方循墙丐祠以安半菽倘拜俞音春昼花隂猿鹤饱卧亦五云之宻防也衮褒渠渠饩礼郁郁固不敢当亦不得不拜草此禀酧尚规裔谢
　　某昨承令嗣于京相过眉目森秀真可喜也承以至徳观牌为谕便笔偶已染就今谨封纳切希视至
　　伏拜寳翰宠有台餽涂抹无羊之诗珍重来牟之意我之懐矣我之懐矣亲戚往来本无所不可受独其名曰前日尝为某事也若然敢不重拜以辞吾党相与谊如一家缓急相赴情之所有而足言谢哉非曰不恭其所操挟如此薄言禀报未既由衷仰几台亮
　　与隆兴黎节判立武【探花】
　　某自大名震荡以来吾江西一佛出世引领愿拜实不知前此固尝坐下风而揖余光也去年汗漫一出道过清叠解后捧檄归省江皋草草相见道旧恍然惊喜过望至洪甚恨匆匆邮亭晤语外无从嗣集踪迹展转重见黄花所思天一方令人回首某恃气类之同辄以士荐漕闱新贡元刘君子俊吾乡清淑之英也所居门巷相接文学卓然可称逺器今年以登仕得举士者以为晩旦夕诣星台下谓一世龙门以未执鞭为耻敢告賔荣许其漫刺见所未见刘君归可以语人矣西雨南云临笔驰泝
　　与刘民章【子俊】
　　某自湘花别后其人如玉夜梦见之名网犹兔罝然不足以得横天之翼毎为咄咄三叹空同上得书乃知犹为修门客何留滞周南之甚耶诗云京洛多风尘素衣化为缁又云栖鸟恋旧林池鱼思故渊青山屋上流水屋下归来自有乐地乃欲以外物之盈虚为面顔之有无为执事者左计也乗兴而返万里足下可以逺道为诿乎某昨报舍弟令赞千骑之归为奉薄赆想已禀达归哉归哉临纸引领


　　文山集巻五
　　钦定四库全书
　　文山集巻六
　　宋　文天祥　撰
　　书
　　与梅制干
　　自去年沧浪使者归米氏真帖又三四往往多从景明便鴈来也洞门窈深云山千里骑黄鹄跨白鹤恨不得一日共君其间风雅比兴韶钧交作长轴大册一再寄意而不倦鬼神閟吾山数千百年今而后衣被云锦草木泽泽光价益倍章之三十二诗四时朝暮之变皆有其象独以一诗当一境则有不相似者混万颗珠玑作一片图画而江山无异辞矣谨顿首谢顿首谢子秀别三年渐成六考通籍金闺止争浮图一颖近书谓赴吏部铨将取一阙人豪如此犹落骰子选岂非朋友之责哉歳月易老功业宜壮早改官去即仗麾建节无滞碍男儿事庶几哉某当年间亦大参差江西代者激为波涛使人弹指剥剥赖君之庇天日皦然今可以适吾山水之陶陶矣比诗云日日骑马来山中归时明月长在地但愿山人一百年一年三百余畨醉君念我悉度欲知我近况不敢不白某惓惓故人之意岂一饭而忘顾数百日内不能専一价附书殷邮又不敢信以是契阔詹仰充塞懐抱而未有以发也李彪请假归道出琵琶亭下率然伸纸意之所至不择言语临书神爽飞动
　　与杜教授抑之【字伯扬号带溪崇仁人李梅亭髙第】
　　辱早春第一帖逺佩意真毎一念吾弟辄思老成吾弟一出幸无他微执事教训何以臻此不知菖蒲前后书琴得至山中否近来心思稍清颇得専意研讨亦时不废吟向尝令吾弟访问南史正本与晩唐百家诗想亦可得如未也执事试致意焉古桂留馆中日得诵习毛诗因知求选于选止可为选之子孙求选于三百五篇则选之兄弟可进也相见当为执事倾倒之偶遣一价信笔布露驰泝云表
　　回谢教授爱山四帖
　　虽块坐深山于时髙人韵士鼎铛独无耳乎载酒问竒道之云逺徒有是心而未之能也不图五盐道院屈居仙客阶兰砌玉与亭芝相照映毎思吾仲取友必端未尝不自叹独学之陋手书宠贻清扬流动虽未见犹既见矣何时簮盍慰此忡惙临风驰报书不尽言
　　寒檐积雨抖擞无悰得书而读之昏眼为拭某落落白云间一畴春緑自饭吾犊浮世荣辱事付之山外褒借所蒙君言过矣然醴露醲郁波及沟防企瑞芝而遐眺佩金兰之永好也美人一方书琴自适为诵停云三过日于仲氏便价得书振衣快读恍焉眉宇之迫吾睫可人不来苍苔满径得无忘把酒看山时约耶西风逼人桂香浮动天池鲲化抟扶摇而上之舍爱山其谁属魁巻纸一幅纳之文房衣被琳琅腾翥光景楮生辈亦将侈其逢矣薄言占复挂一漏万
　　山中度日如年落叶萧萧凉月堕砌起视寥泬安得知已握手长吟写胸中之耿耿以相慰藉耶杪秋余热犹壮二竖者虽相戏而不吾虐予亦纵其所为仓扁辈未尝屑屑然也久之不觉脱然去体是又不治之治有胜于剂饵者宠贻手札问劳渠渠故道其所以然而以复于执事
　　与庐陵刘知县庭荐
　　采山钓水饮食于大夫之境三年于兹门无公事得至于百里之室几于鱼游江湖而忘江湖矣伏谂解印西归扬舟东下昔者河阳之李今兹南国之棠诸父兄子弟服习长者教训恨不留镇此土虽然此一县之望也县私土子人无所不治是中都索包总有相道焉行矣仆将大其所观某山深闭门杳无城郭信风传令尹新旧之交未及驰庆乃承手书颛走告别江头折栁奈何不敏为之惭对将命四壁空寒一无可为载月助者知心天逺解后何年詹泝风防江空
　　与庐陵李知县訦孙
　　某邑人也闻令尹之来不能随父兄子弟迓千骑于郊外敢自讼以书惟髙明察之某兹审承命九天涖封百里初条甫下阖境争驩谅为庆惬某官气宇鸿明风猷骏厉脩程步武空万马以无前清水锋铓解千牛而不顿吾庐陵号壮哉县词讼虽繁而诗书之家众版籍虽广而期防之事省约之以清净揵之以平易以公之才恢乎有余地矣防成美锦遄趣温纶某肮脏一世之沈浮人也所占籍处在治所之南三舍而逺鸡豚可千户民淳俗厚仆也相忘于渔樵而今而后其得一防之托矣仆实何者首辱笺函以此事当路之尊贵则有矣区区何足以当之辄裁笺贺上并钟鼎大名归璧涓吏伏楮巻巻
　　与庐陵陈知县尧举
　　昨歳京华天作解后毎念晏公在陈欧公在颍二宋二苏千里往访竟日从容以某不才受知场屋且二十年良觌乃仅如此视子瞻子京诸公不知何地着愧匆匆汰去过荷逺将一目江空暮云如水渭滨之首宁为他人回哉兹者伏审肃持凤检出宰螺山车马实来旄倪胥舞伏惟驩庆先生闻多而学广事熟而心精笔力千钧捕龙蛇而搏虎豹云衢万仞骑麒麟而翳凤凰未秣马于天津乃着鞭于雷邑竹松林里不妨编简之寻桃李蹊边细数枝柯之长小纡盘错便起扶摇某闭门山中传来邸报忽覩先生为吾邦一来古人重师友至有涂窜片言只字以冀万分益者鸣千室中有老门生在焉知公不能用其恝然矣惟素性疎孏无城市踪迹谨避声利不沽借于公私自今以往隂阳和风雨时晓猿夜鹤左花右竹吾君吾相之恩亦吾座主之恵也剽闻前茅在郊谨具劄子迎临风驰往
　　回乐安唐知县元龄
　　深山中俯仰渔钓久阔时笺使者忽来计一往一返殆几千里君之厚我感无有极他人作县惊惴若不可以一日先生为之优游政声洋洋乎盈耳难易殊絶葢必有为之本者旦夕细满纶綍在道璧弟以斯文受知侥幸通政书来谓注邑当在春季继此望洋方新尚赖教诲庶几自淑刊晓寺记微奬予不及此惟平生于浮屠无所见非敢有所攘辟于其家数全不曽从事耳恃爱直布尚寛方命之诛嘉贶顿拜薄物非所以为报临风悚仄
　　回刘运使应龙【号实斋】
　　比承一介使人陟我山麓问外自梅外来执事恵绥一日之好其与人也重以周则既感激所蒙致其多谢之私矣未数日从驿吏取近报伏审升班西阁移节南昌提封不隔于故家父老相夸于盛事仰惟庆惬某官扬休山立玉润金相方其为御史也风采所撼闻者凛栗及其将指于楚越也满腔恻隠人所不满之处入麄入细之规模可以槩见归来麟阁还本等地位已窃迟之西江涸鲋延首福星谁为朕行防印未决公未至阙下就道相属亦曰此公乡里烦公歳月又将出少府节召公归矣某向者得节亦曰乡部后来召笃数月而不休尝试思之近年如宏翁矩翁未尝不漕本路而二老之所以镇压羣动者年徳位望自是过人而持斧之役旁午豪哗又非计使比也今执事继二老芳躅仁声贤闻之着于人久矣万无不及惟有过之此所以宜贺而仆之所以亟拜此书也前茅出岭闻已多日势必驰上巽书归钧山以俟命上方属意贤英亟疾其驱恵我江国临书不胜瞻依之至【宏翁包宏斋名恢矩翁曽矩堂名颖茂】
　　耕钓山泽饭疏饮水不自知歳年之运运也使者维何云自南浦飞云五朶居然下之寒谷隂崖冰霜积沍春风不择地而至有如此者某官天和睟穆地望髙清夜占天文福星直斗牛之分薄蓬莱厌承明为桑梓此来钧山之下云雾濆薄油霖甘露流注乎大江之西部人欢呼吾父吾母帝曰劳止归遂相予仆何幸身亲见之某山人也其于当路厥有等威不敢屑屑竿牍致歳时之敬谦尊而光礼出倒置徳盛仁熟悚然稽首落霞孤鹜水天茫茫既不克伛偻请拜棨防之下心之精微寄此函尺永言归向江流知之
　　与袁守雷侍郎宜中【号省身】
　　某前年赴宣州道滕王阁下望山川英气稽首人物欲拥篲造门而舟车异趣仅能拜书问花竹平安而已亡何踪迹展转不遑嗣音归卧苍苔益以疎阔其恋恋门墙之心固如水之必东也某比者伏阅邸报窃审小纡紫槖近拥银符吏竦旌旗人传襦袴共惟驩庆钦以某官抱经济之秘称磊落之豪青天白日凤凰百年美瑞髙山深林龙虎一代杰魁上方寤寐仄席图致太平甘泉旧臣不当越在逺服名藩歇马姑曰起家径执事枢旦夕有诏某庚午一出殊与戊辰相似去住匆匆取笑当世杜门深念益求寡过未知所以称塞于知己之道君子不弃尚恵教之某久闻紫马赴镇空山不能専介申贺适逢过客辄写其私以自附于大厦燕雀之后相望一方驰泝切切
　　与中书祭酒知贑州翁丹山【名合】
　　晨起冠带输写积诚世俗竿牍曽是足为有道者言惟髙明索之形骸之外某青原白鹭书生耳童子何知乍习句读凡先生之精神意气粲然于言语文字公之天下以淑后学某皆尝得以朝斯夕斯焉衣被遗余曽不自意早以名知于人有我师焉生同吾世驱驰四方乃不得解后某日夜兴起谓当何时而后得免于常人也流年堂堂实劳我心共惟某官孕光岳之精防天地之运大忠大雅莱公文正之心不倚不偏伊洛考亭之学斯文落落上帝恵顾天门夜下龙虎章授公以柄轇轕璇玑经纬星辰公从两制稍发蓄积然后坐之庙堂为天子兴建礼乐洗千载房杜之陋太平之期适当今日某退归以来有泉石十里足以为适浮空变态日过其前饭疏饮水自求吾志窃伏思念空同郁孤如在屋角平生悁结云如之何辄因此时以姓名通之门下一言终身尚庶几焉圜丘庆成上方亲事少府出节必以公归迎拜东帆螺江之浒以其时可矣山斗髙明临风切切
　　某伏自空同玉节顺江而东获从中流迎鹢首雄文钜册间想象变化如髙山深林龙虎不测不图解后遂拜堂堂风流云散一别如雨金声玉色梦寐以之自先生振衣登朝手提文印以照四海国家诰令典册烨然先秦西汉之上学校之士莫不从风兴起彬彬郁郁争自磨濯以正法眼作大宗师世无欧阳不当在弟子之列某知稽首矣主上尊徳乐道师用贤哲论思献纳日闻正言孔孟不得用于周光禹竟无益于汉才与诚合学与位偶儒者之遇未有荣于此时者也大学之功用至治之福泽何幸身亲见之某疏脱之踪分安山泽起家误渥忽畀龙藩闻命彷徨莫知所自如闻天上声光假借非一意若可与从事斯文者自古圣贤之佐英豪之辅莫不垂意人物荐进拔擢燮天功经人极罔不在此共惟盛心卓荦度越流俗而某则非其人也夜瞻紫微徒有顿首脩门悬隔久旷音题属请事祠官冒驰一介辄鸣忡惙未即趍抠愿言玉持金防为世道自力临风切切
　　贺翁丹山兼宪
　　某熟视一世靡然风尘刀笔何从纵横旁午架漏于士民之上而世之言人材者率如是而已安得结辈落落参错布满天下使万物吐气仆尝击节于斯言悠悠空山谁与语此兹者喜审肃将绣节通涖银符山川不改于空同风采一新于江右共惟某官渊源接乎诸老气槩闻于当时人物然真中流之巨屏文章伟甚称南渡之当家辈行诸公钧枢十九夜半一札趣归蓬莱以其时则晩矣上方式敬由狱乃眷西顾非有志念不足以洗泽物非有力量不足以惩暴诘奸故予环之宁迟而乗传之若屑太平之责正在方来以公归兮政枋焉往某碌碌不如人独有愚戅不能改其素追记前年冒乗君子之器他不足道惟奸宄豪横稍稍锄击浅之为日月虽未得尽行吾志庶几无失职之恨人情卑浅惮绳检而乐姑息矧犹未免乡人哗讹朋兴以要其得罪于小人也果矣伏惟先生昨者不赐鄙夷心声往来蔼然气类之意某诚不知何日得以执鞭下风勿覩除纶心目开朗我辈从事俗吏夺气岂独为一道贺实足自壮谨専人上状顿稽庭下少伸门墙燕雀之悃苹藻薄羞别纸惴悚
　　贺江东宪方逢辰【号蛟峯】
　　某当公在螭坳时尝奉一纸书至于阁下书上未几而公归蛟峰矣譬诸草木臭味实同詹望云山临风切切某兹者恭审升撰秘丘宣威直指西台与政葢尝识颍濵之文东路洗寃亦以行濂溪之志六丝初驾一佛懽传共惟某官色正而芒寒扬休而山立言语妙天下材称一代之竒出处重本朝望在诸公之右自夹侍玉皇香案等而上之胡不均俾执事枢国家重更迭之制江湖一节烦公驱驰式敬由狱以长我王国公所学在此归哉归哉中诏在道某山林之下静观世故其于君子进退安得不致其巻巻芝山父老迎拥星轺以时考之可矣辄驰一介自附于门下燕雀江水东西心期天逺临纸欲飞
　　贺前人除江西漕
　　某束书归隠有钓游之所曰盘中两山对峙间以小溪日步溪上极目滔汩辄自以为昼夜不舍此溪水防有达钟陵时而某块守渔樵则曽此水不若耳昨孟君陞从畨昜遣介来尝为书附申起居相望千里亦不知上彻果何如时也某兹者伏审班仍寳殿节峻冰台贯索沈沈方转芝山之晓使星冉冉又回南浦之春一水东西二天今昔伏惟欢庆钦以某官寒芒五纬絶岸孤峰生汉子陵之乡云山一日派唐处士之谱风雅百年虽已跨海而望蓬莱犹肯濡丝而诹原隰濓溪道脉双井诗香流马木牛既无媿于千古落霞孤鹜应可对于二公所谓旂常特吾懐防某硉兀抱虚真无所用于世曩六辔使江之左毎依余光以自映带今也一亩之宫环堵之室囿徳宇而处自兹以往夜月如水猿鹤不惊田夫芸子各适所适则何啻如天之福邮传所至不胜燕雀私情即日谨奉书为贺临风驰泝
　　回许秘丞自【号果斋】
　　某火龙之歳从集英门缀行而出风流云散回首参差不自意去年待罪阙下获接英游心事流行日星垂而河汉流也湖隂送客风露满衣移语崇朝英槩亹亹归去来山中至今夜梦见之新昌小弟夙被奬知尝寮之情终始一日伻来递示五云光怪照室此岂四海九州无情人耶乡风九顿首尊年丈山立时行日光玉洁长乐鼓钟西清帷幄终当着身风日不到处轇轕云汉经纬星辰为天下开文明太平之运某被服光润实与有焉某既还里闬入山读书杳不知山外事天上故人重相顾念适逢便武辄谢所防余祈为斯文珍重慰此引领
　　贺倪提举普【号警斋】
　　某寄迹提封某水某丘童子所钓游君侯实照临之报政将一年矣某犹未能以民礼见自盘谷西南而望城郭在焉相对五云辄移时不能去某兹审宸綍鼎来庾台肇建读皇甫记已苏今日之疲民传紫阳心又举向来之荒政风行新令雷动欢声钦以某官神驱五兵才入八面作真御史以直道而事君称明监司行本心而泽物公来青原父母其人属时常平防印六服牧伯无以逾公者西江涸辙久烦公拯活嵗月少府出节中诏又冉冉出建章矣某自听除纶即欲自附于门下燕雀侧闻雅志引却甚真上方倚贤者以共理乌乎能从台治一新境内为动某甫及拂纸行墨以赞东注之盛嘻其晏矣世俗所以事尊贵以鳞畨从事公有道人也某不敢出此临风飞动
　　与新知太平州赵月山【名曰起集英殿修撰川人】
　　某去年待罪阙下幸甚得一再交书幅中独乐近在吴门入秋正拟专介猿鹤起居防去国不果黄强立自竹所来相见于六和塔下逺蒙寄声多谢故人厚意自是而入山愈深杜门扫轨无复南来鴈足矣璧弟学制新昌新年见告二月遣人诣门墙通问辄寄所思写之竹筒既行伏覩除目欣审仍班内撰领东藩一札起家千乗载道共惟驩庆执事青天白日之质望之知为正人千兵万马之胸识者推为豪杰六合悠悠风埃满目所谓江左管夷吾公其人也偃薄起伏如神龙天马不可羁牛渚天门一瞬万里亦足以发其中之所存矣天下事方有赖于公时来为之孰之能御某夙昔荷相知出人一等以此不敢自菲薄一别十年浮云进退何足为达者道而学不加长每每自怜久不见叔度鄙吝固宜自今得闻一言三日后刮目未知于吴下蒙何如也偶遇新昌便意其介尚或未行辄附贺状并写恋嫪万分之一相望泬寥临纸驰泝
　　某风雪残年中使者以餽嵗至尝草草拜状竟未知果达籖房与否过年百二十日是间何限倾倒毛颖辈不任事姑寄一叹比审放缆长江休鞍盘谷执事自宦游以来敭厯中外垂三十年曽无一日得从五亩花竹之乐金山鸥鹭甫此寻盟如负者之息其肩行者之休于树一时潇洒比轩冕束缚瞠乎逺矣浮云满山任其往来太虚真体皦然万古某归来两年处积毁震撼之余差幸天者之小定自有溪山足以逰钓漫不问其他有诗云日日骑马来山中归时明月长在地但愿山人一百年一年三百余畨醉欲知近况此其凢矣念人间清福莫如一闲幸而吾二人皆可以自适独相去辽絶无从合并江东暮云长长在眼辄专人奉问潭府居处之槩即辰夏气方深共惟静养淳和坐消热恼神明防持式衍方来川至之福临纸耿耿
　　与知言州江提举万顷【号古崖】
　　某两年乎山中春猿秋鹤木食涧饮葢颓然世味之外者五云缤纷麾节夹招摇厯勾陈而下青原白鹭浩有生意某甫与溪倪谷耄额手蒙幸乃大化驱之出束书就道修民礼公堂下俎豆春风箫韶夜月籍之以诗书礼乐之光多矣明公以洞庭五老之胸时雨一路曽未数月春旗霜艘风采轩豁所谓动摇山岳细事耳少须暇之棣萼棠隂先后醲郁梦寐五采衣被八纮持国弟兄盛事再见大江以西之父老子弟岂得以私我公哉某自解维江浒风涛回薄抵昭亭下是为子月丙寅大壊积枵触手病败虽日夜爬梳防肯綮然肓竖浸淫非匕剂可药肘后宠灵公不我靳则宣殆庶几乎惟故山松菊沐浴瑞露而陇蜀之望复切切微畴昔不至此某日堕倥偬神驰棨防甫奉陟厘则已鲁皋籍独不愧于心乎嵗将新矣愿言满颂盘椒对扬绨絿此岂无委严立下风
　　某伏蒙公劄下问劝分仰见岂弟父母救民水火之盛心某实与邦人额手大赐某所居里凡千余家常年家中散米一日不收钱诸大家以次接续赈粜可及三十日隔日一粜可当两月此方尽可无饥他时不待劝率自是举行明年系紧要年分或须使榜一申严之至期却当取禀但四竟委有可忧葢吾州从来以早稻充民食以晩稻充官租今年晩稻半亏颗粒并是入官之数早稻不过二三分则是民食十减七八此其所以皇皇也近见多有趍龙泉永新运籴者觉彼二处米亦有限县大夫各私其土不肯透泄亦其不得已者此须使司示以意向使之斟酌放行庶彼此可以均济最急莫如通贑州之米近同年李守恵书自谓年谷中熟米价日低某尝答书云庐陵一歉异于常年田里憔悴不堪举目惟章贡素无籴事而得嵗又偏乡人颠顿者往往相率而趍治国民食闗系茍可通融兼爱秦晋公之恵也葢贑浮桥泄米之令素严田吉号产米而贑多山少田故为贑计不容旁及邻郡今嵗事既相反又当通变此须古崖一书与李守通情俟得其要领然后大榜境内许人赴贑收籴此亦权宜之一防也区区管见姑复仁明后有利便又须陆续申控
　　某自闻琴鹤言归即戒笋车拟送别于吉水新淦间初十日始得初八日申时寳翰则知去期甚速始意不可得遂即抖擞作诗驰诸使艎意必可相及仆自城还则知解维已三日临风怅惋如失庐陵四竟皇皇流离入贑过吾乡者无虚日岂弟父母久拂衣去之细民嗷嗷皆谓曷不留我公抚我妻儿妇女一无异辞此即公谕在人心不可磨灭处吾辈仕宦得如此即无愧汉循吏传浮云得丧何足较也某念受防两年当使君之行不得往送诗又不达歉负为如何亟函元诗并拜此纸从新昌璧弟处借一兵走诣潭府不知紫气在芝山或在庐山邪引笔驰泝之至大丞相古心老师某不敢容易上问钧履丐为转道詹依巻巻
　　贺知吉州黄提举器之【名镛】
　　某宻依使天冰雪深山与猿鹤卧送流年繙故牍于左泉右石间非赐邪每饭牛顷必矫首画防下兹审郡扬帝玺节畀天囷千里光华一道鼓舞伏惟驩抃钦惟某官眼空四海胸着千年振代直声鼓雷霆而润风雨镇浮定力载华岳而系星辰衣冠紫槖之神仙气类青原之忠节旌麾一顿草木交辉地私二千石之阳和天薄十一州之福泽璀璨六丝之遣礌硠五袴之歌即赐召环遂髙听履某受防幸矣公朝念其久废误节湘行颠倒綉衣不堪重着陈情丐祠以安菽水之奉尚徼均俞音旦夕下俾得醉泉饱蕨水之北山之南地主之赐也于驰贺之次仰布其私干渎峻清临楮悚悚
　　与前人
　　某日者释耒山中仆仆湘役走公堂修民礼且申假道之敬蒙主进吏位之堂上再三祖帐殷勤台餽络绎视防氓且絶等至于开心见诚忧爱亹亹一洗世俗崖岸某鄙吝久矣微大雅无以发此意殆未许诸儿觉也小队出郊追送作逺自违森防云树渺然连日欲作书道归恋之槩征尘在衣笔砚为废偶宿分宜七里残日入户辄写绸缪风涛滔滔纬忘食金防玉持世道将有嘉赖归鴈草草尚谋裔襞
　　贺杨提刑允恭【号髙峯】
　　某昔者望七十二峯于洞庭之南以为嵩恒岱华类不可易见五峯三市之近皇华临之遂得以相望下风未见犹既见矣乃今使防凌空泝贑石而上仆家去大江濵可四十里天其予之以一日迎见之便慰此平生云胡不喜某兹者伏审庾政告功刑台建节褰帷而问风俗犹昔四封持斧而行东南于今三命旌旗初动约束一新仰惟某官识透万微才当八面阳道州抚字之政所谓吏师元刺史参错之竒可布天下天子以公笃于伦纪使得以便防衣堂上之奉乃眷西顾如此江水一节常平二节綉斧式敬由狱以长我王国平反一笑庶其在此公归庙朝即典风化一家仁一国兴仁尚观大学之显效某杜门扫轨知事常后忽里巷父老驩传明使者将至伏之驽跃跃钲鼓往事如梦不足细陈某所深自幸贺者三间风雨托诸提封小人有母继自今得安于其子之养是则君子锡类之赐服之无斁堂堂在目即听匪伊辄以书先精神孤往
　　与吉州缪知府元徳
　　某昔侍同朝自诡相好兹不得又以繁缛为疏逺惟公勿深讶某行吟孤屿回首吴山烟雨中书邮来往时从颖叙尊仰汰归深宻姓字不到云霞外分正如此非于名门有所简也阶符在望徒有稽首某兹者伏审朱轓春动紫马星移民乐耕桑简静方安于晋国州称富庶勤强更属于张公两地送迎二天今昔恭惟驩庆钦以某官霜明月湛玉洁冰清端严有大臣风澄不清而挠不浊循良入汉吏传寛有防而爱有威小停櫂于天津频合符于江国嵗之不易民胡以生将苏青社之饥遂易淮阳之卧竟上争杜衍虽去住之良难席前问贾生恐传呼之已迅自天子所以我公归某茅屋三间在万山深处借书沽酒外一毫不以为公私挠独莳松百亩日骑牛叩角其间天恵仁侯自此吏不打门犬不夜吠猿号鹤啸各适其适则某受赐多矣迎之初不胜依倚谨具劄子自陈燕雀之私何当嗣状
　　某屛居一防耳目涂塞忽蒙公牍録示省札窃谂朝廷为李秘丞诸公有请特发诸项椿积赈我庐陵而贤太守敬共其事日夜讲行之仰惟施仁发政朝廷甚盛恵也救灾恤患乡曲诸公甚盛举也承流宣化切切然惟恐一夫不被其泽君侯甚盛心也某嘉与乡邦父老人士同一赞叹伏承不鄙特有下问以某之庸愚不足及此细玩诸公所陈如随县阔狭分拨米数如发粜之直只依元籴价钱皆防挥之所已许而使府已遵而行之甚善至于户口之多寡编排之虚实此则各都各保之事所在都保委有奸欺然物之不齐物之情也若以太守屑屑为此计较恐末流必至多事此惟当严责之八县宰宰若亲民若其以实思及人为意必能周思熟虑以求称塞明指传所谓心诚求之虽不中不逺是也一县各有一县风俗一乡各有一乡事凡诸宰申请惟各从其便不患寡而患不均彼必自能斟酌通融而为之説惟吾行所无事自然所济不细但县之于郡往往势分隔絶若专靠公文行移必有展转迟滞之患若使府明谕诸宰此事今作一项措置不比公事常程每县各给以数紫袋置循环厯其中使诸宰有所申明只于厯中络绎禀请从书表司径达君侯随手应答如回朋友书信使为宰者得依时禀承其中便减吏奸八九分且闾里细微得常达于黄堂之前物来事至无不曲当是则布宣徳意之一大捷法也某不当出位僭越承问不敢不对或者千虑一得惟君侯矜其愚而勿罪之某继此若有管见冯恃寛贳又得禀陈
　　回吉州西倅窦检阅全器
　　某昨嵗待罪阙下明公骑鸾骖凤下我青原相望寥廓不能以时刷翎振喙从燕雀来不图天孙云锦飞堕几格金声玉色防前倚衡固不以既见未见为间然也某官敛岳翠以为神气巻湘水以为波澜驾莲叶而味玉书仙芳纚纚搴芙蓉而防斗柄道运堂堂长乐鼓钟西清帷幄轇轕星辰经纬云汉固其分也风月神螺小此盘礴緑绨方底王曰遄归某旦旦为斯文属目昨承使者之来即从脩门作意驰谢防匆匆去国出处殊科归卧悠悠书尺尽废光隂不堪把玩嵗年如许念厚意久不报矍然薰沐只对主书耕钓一防五风在上临风詹泝之至
　　回江州李都承与【号南窓闗西人】
　　某顷风颿回薄自湖入江目穿髙牙恨臂不羽一棹从湓浦来五云绚烂照映清越对桑落而饮故人之酒击中流而闻夜觉之鸡至今使人意气激昻借力下风饱我蒲腹乃以丙寅视篆茇舍下尘埃抖擞末繇面谢军将扣门斜封三道突入眼角台餽便蕃绨袍之私何以持报共惟某官闗洛耆俊韩范声名防井钺旗联寳奎之错落江淮草木被玉节之昭回吟啸庾楼梅花喷薄老熊当道貉子不敢越一步夷犹岸帻蠡管莫涯方面咏不敢辞圭锡以须勒此堂堂燕然石在某漫浪出山落身枵瓠问官官靡问吏吏荒而民气则愦愦未醒丝棼莫理如之何其淑后也明公恵念畴昔肘后丹诀其肯为某爱邪临风切切亟拂吏坌具酬潦约嵗晩寒骄愿言金玉体府寿此宗庙社稷之身宣岂无骫骳者三肃以请
　　某去年在宣州一江上下幸甚数数相闻然所甚恨者过湖口时不能转江西四十里拜屏下共登琵琶亭以庶几英豪之下风也未几召去又未几汰归一出一处为天下笑知心千里外当亦谓何某比者伏审晋承宻防升直渊图诏玺申褒锋车交趣共惟驩庆某官闗西遗老江表伟人﨑岖诸葛之兵间气吞河渭偃蹇元规之坐处目尽江淮天方祚宋襄戍解严公归本朝坐帷幄老成谋国处置得宜使奸雄伐谋兵端不开将社稷实受其福某纬小心一饭三祷屏伏深山幸不见弃于君子専使逺来持书问劳将意孔厚猿鹤为惊区区心拜髙谊而杜门龊龊未知所以为报也九江未除人想当宁急贤应不俟代某嘉与海内延颈大用倘得衣被余光遂为太平幸民公赐大矣江空如许执笔茫然相望一方精神驰往
　　回潘检阅
　　某伏以嵗华晼晩春事权舆共惟某官镂玉晶荧凝旒简注神之相之台动止万福某浓熏鹊尾酬敬腆施曩从集英殿门吾榜得人以执事重海台沙合云月相辉至今斗牛犹有光气顾山林僻左系鴈悠悠天际碧云明发不寐千里眉目忽照宛陵为之跫然以喜钦以某官敛昆仑以为神气卷溟渤以为波涛玉质金相宛乎无自之色泉清松茂浩然有难进之风乃今防石室之秘藏为籕书而出色视周六典作宋一经南丰以史学称进裁大典安定非他人比宜在经筵某鹤梦正臞起废出坎循墙弗获被命于征郡枵然虚真山凋水瘵处也敏手爬梳犹惧不蔇况不颖之尤者乎不规而颂非所敢望于同年也禀酬崖约宁不嗣音愿言努力明徳对扬王休有昭亭委戒其敢不肃
　　回钟编校尧俞【字君俞号方岩】
　　某晓汲冻清以贽万一之谢首干穹勺某两年山中风月晃朗望太乙光气九霄吾书无翰不能时一飞到梅花月影忽疑是君而米家第二帖至矣施稠报眇自省歃如尊执事以黼黻云汉之胸试金玉典坟之手驾轻就重拾级升髙此逢掖之至荣而搢绅之交羡曽子固晋裁大典为史学优胡康【阙】宜在经筵非他人比某鹤梦正寒大化驱之出自湖涉江风防回薄四十程乃抵宣山凋水瘵眇兮愁予敏手爬梳犹惧不蔇况不颖之尤者乎髙明局外之见何以教之满砚冰澌濡毫如帚尚规嗣音以写缱绻
　　回吴制帅华【号恕斋】
　　某林惭涧愧贸贸此来幸甚在玉节照临之末九华山下蹉跌望尘拜手双鱼分隔云汉敢图下士盛心超越昭代襄报郑重閟位貌于不有方惊喜未定间五云宠灵自玉麟堂翩然贲之所施所防非敌已以下所可得道徳之味流注翰墨使人之意也消恕斋先生允文允武之才有体有用之学以王谢之衣冠而接风流于江左以朱程之讲贯而窥阃奥于鲁东顾今吏道便熟袂帷成云崇诗书而抑刀笔坐俎豆而行甲兵鐡壁东南公其天人也耶经制西事当在朝廷锡命师中不如归衮某敢诵所闻某生也晩于一世封胡羯未之胜幸甚皆得下拜而于恕斋识独早眷尤厚癸亥之望神皋戊辰之陪紫□又其后来事也今则以列郡而事崇垣何敢仰缀宿昔食芹之美岂无是心非所得僭讵谓台餽骈罗光照下国自上而施之足以为徳某敢不三肃使人恭承嘉贶若夫以往复为礼则谊之所不敢出也谨三熏三沐只酧主书干渎清严临风愧悚
　　回宣州洪倅
　　某驰想芝山屹立如鸾坡凤阁代有英妙不自意天恵宛陵朱绂斯皇乃肯共堂下探梅清致亭亭云月邀我敬山不后不先未有如斯之巧者也伏惟执事日光玉洁之襟绳直凖平之度车坚御良之材真所谓乔木百围秀色干霄望清都太微之垣维尺有咫课丹岘缇屏之最当阶而升胡尚绾于绯鱼来同看于黄鹤意者康沂之歌愈出愈伟有相之道实畀之以药石枵然郡政之阙者乎思昔颍水霄立其间而正献以贤行佐理至今谈者犹桥舌不下某于乡之典刑无能为役而吾执事则真其人也前茅在道旗旄舒舒愿疾其驱降此未见至于乗珠委贶郑甚于先施觉光气烱烱冲贯斗牛矣惧弗敢当亟钟鼎而归于瑶华之侧区区甫此涤篆排冗占酧崖畧是恧


　　文山集巻六
　　钦定四库全书
　　文山集巻七
　　宋　文天祥　撰
　　书
　　回吴直阁【履斋之子】
　　某少之时闻东南二石笋玉立九霄陵阳苍苍实为緑野午桥佳处鸾鹤神清缥缈何许老成逺矣尚有典型仰惟某官扬休山立之韵日光玉洁之襟文献堂堂代有英妙未既见只神爽一方某卧青原山中驱驰良倦上恩俾郡越在鸣珂循走彷徨连符趣赴不量此来未知所以淑后乔木婆娑五云绚画尚祈薤诲俾就玉成某逺奉瑶音缄贶骈锦先施倒置曽是为容既什袭巾衍辄钟鼎以归太乙之府望履非遥临风毣毣
　　与游提刑汶
　　某以良月之望举棹东下江空见底乃章贡源头诸水怒长未几光焰五朶与空同云俱来往颿顺风航波澜之澎湃洒石钟之清越宠灵张王迄抵双溪子月丙寅俯只贱役瓣香西望敬谢所蒙明公巻其十二峯之神气轩轩磊磊照耀东南以宰相才学宰相事天下久望其为家氊出色辔丝周道肯复倭迟恵露瀼瀼江之民幸矣如溥寰何防有温纶四辈驰下某不善为斵得郡复枵至之日视官官靡视吏吏荒民气愦愦如也爬剔棼丝顾气力所至终觉五技易穷肘后神竒不敢以望之他人惟故山松菊衣被防云亦已过数矧兹陇蜀徼恵未涯微畴昔不及此相望二千里外明月此心恳恳侧厘挂一漏万惟青阳将动绨緑光华式金式玉以副前祷此岂无骫辱戒为荣
　　与赵知郡孟藡【号菊山】
　　某顷从南浦亭边抖擞般函道所蒙荷且矫首于太乙之府穹林宴坐缥缈绛霄江涂漫漫劳我宵栩执事以玉雪界之精神临睨八极朝阆风夕圃识者犹窃迟之锦衣照道紫淦横舟荡漾栁风嘘吸竹露涧阿乐矣如颙颙望嵗者何建章夜半尺一堂堂画省红云着公髙处惟日望之某不善为斵得郡复枵以子月丙寅视篆昭亭下视官官靡视吏吏荒洗垢爬痒亦曰视吾气力所至然山凋水瘵非刀圭可疗肘后神竒恵徼大福某不敢以望他人也焚防瀹雪西乡奉书以谢以祈鼎珍履絇愿言金防玉持对扬王休临风悁结
　　贺前人得盱守
　　某昨在宣州拜书亡何客携琳琅来京师欣浣如对匆匆去国不成报襄归里以来杜门深念又无从嗣音为谢徒有清梦夜绕金峯忽读邸状欣审丹凤扬纶银菟拥镇八百国封爵莫如同姓之亲二千石起家共赞惟良之牧先声载道阖竟为春伏深欢抃钦以某官景纬光华仙潢清润淮南桂树了无贵介之风李白桃园绰有神仙之韵轩陛宜当于三锡辕和肯涖于十同睠惟东盱实介南服红泉碧涧髣髴丹丘白玉紫烟参差綉陌聊商羊于朱绂供衎燕于清香大宗维翰价人维藩丕动袴之喜九卿执羔三公执璧言观衮舄之归某辱在眷知助喜百倍既不能振翎刷喙从燕雀来谨奉书寄便申庆迓兵当已在道不知开藩涓卜何日某尚当屡贺不一贺临风驰泝
　　与赵监丞淇【号平逺】
　　某乃嵗之秋缇骑来山中岳翠苍寒琳琅照映章不成报内有欿然宁不嗣音僻左之以世道如许风起云飞中夜人物之思为此耿耿上念井络丹诏起家峡月栈云先声浩荡葢有望木牛流马再立武侯之事业又壁窥万一意必与南山洎予秀诸公上下云龙共此光明俊伟之举缩手袖间临睨天半此其大本领大经纶政不易涯之野水横舟苍虬缥缈山君川后日有疏附即日恭惟台万福某渔隈半席自分小休误渥自天俾寻庾谢旧盟意此是抆拭笭箵之陋耳三辟弗可乃以阳月之望束书出山涉重湖越大江整整四十日抵戍以是月丙寅只贱事凋城败屋枵然大瓠耳搔首踟蹰望洋气缩维宣距邺仅隔一云东望熏香奉尺书起处恵徼药石立我沈痼梅花晴昊拄笏神驰
　　慰前人
　　某昔读檀弓文子之丧既除丧而后越人来吊其居使之然也伏惟先太傅大丞相冀国公之丧既有日矣地不千里不能往吊一介奉礼今也而后能来死罪死罪呜呼皇天祚宋国有元老数百年宗社之灵长千万里风寒之险要蛟龙在渊虎豹在山屹然长城为此突兀天乎不使憗遗遽夺之去主上震悼倾动朝野伏想生平翘馆之英俊旧日麾下之将士与夫二边之百姓四塞之英豪见碑而泪望城而悲者不能已已矧夫家门之竒祸父子之至情攀擗奈何呜呼痛哉某生也晩当公佩天下安危分不得勇往执鞭今而追恨则已无及独念袖有瓣香归依平生亦既不克为公寿惟有为天下恸哭敢西望灵輀挥泪百拜而献之公而可作尚其我许呜呼悲哉亲丧所自尽也抑先王制礼之意是有节文士君子为孝之道在于显扬伏惟执事重致意焉即日孝履支持某顿首奉状起居临纸哽塞
　　回安福赵宰与【号勿斋】
　　某追记畴昔同到蓬莱慈恩之题杏园之宴吾以故不与焉然同年之情岂以四海九州为藐然哉王孙乃龙种世有籋云鳞今不遡紫清上岧嶤顾得百里之地而君之帘隂昼寂千室鸣实邻吾父母国人诵子产今其时乎某私独念今天下岂有可为之县县不可为而可为者人如君者以可而临不可于是知材具之超常流百倍矣长书下贻然春华溜若清风与我之厚昭仞至情多言不足以殚谢意也某守郡无补误渥为郎缩缩循墙行且归里当观棠隂以与邦人共谈政化之媺亟推吏尘具报记室揆诸来施不敏流汗
　　比一马二僮日在泉石深处闻山外尘埃亦颇作恶坐对浮云亦开口笑不自已耳君解墨绶去意红光紫气冉冉帝侧乃犹庐陵客琅画至前矍然起仰黄柑红柚二美并贶杏苑论情我之懐矣冬江霜涸万里安流目送征鸿知有顺防天际如驶伏楮拳拳中书不中书复字芜纇并希锡察
　　回宁国交代孟兵部之缙
　　某去国之前一二日宣州弛征之命下某既为桐乡百姓顿足起舞即拜书望双谿叠障为贤主人贺吾辈读书临民正为今日行志凡此者各尽其分固非相与为赐也既汰斥归里即闭门不与人事山巅水涯翛然独往而使者忽持五云来君子之有情于人也既劳问之将以厚礼复申其绸缪焉某诚不自知其何以得此也宣人歌舞贤侯之徳教冠冕像设祝广成千二百年令公二十四考葢人心之天也某何人斯偶以一日出位言语乃得因见大夫以自附于去思之义某徳微以堪回首碧落山川鬼神犹有余愧宣败壊至矣弛之则期防散绳之则抚字亏公折回蚁封从容不迫期年而变古语不诬方今论选表无出颍川右者曷不均俾执事枢某一饭三祷使者之归也谨东望重柭身心致敬陵峯堂下有日延见父老尚愿道山林不忘之私与其所以不敢当之意进之惟命退之惟命某临书不胜拳拳
　　回宁国陈节推容
　　去年阙下拜书稍得数数未几闻捧檄校文不知陶铸何处人物某自是即汰斥去闭门深山遂无复鳞鸿一日之便忽使者来山中欣得妙帖见示小録方知昨日衡鉴所向近想归舟荡彭蠡吾知心正在香炉峯白云下耳宣之弛征执事首从臾之幸而集事仅足了吾辈之责非相与为赐也书来乃知宣人以此为多祠之以识其不忘之意怵惕于孺子之入井岂为内交要誉设抑桐乡父老此意亦能使人感激耳宣为郡凋剧极力扶持幕画间想见劳苦盘错紏结以试利器天下事正有赖于方来耳某前冬一出去秋一归进退行藏惟其所遇而无心焉今则奉亲课子弹琴读书流水青山悠然独往不烦故人江云渭树之思也史记见贶家藏本皆不及尚当朝夕以称所防明善録一部谩侑归笺临墨驰泝之至
　　与吴提刑观
　　某顷待罪阙下薄奉函书襆被来归嗣音杳邈上下人物感念世道未尝不于门墙拳拳也某比者伏读邸报欣审玉陛出纶綉衣移节夜醉长沙晓行湘水已着平反风酣章贡日丽崆峒更烦轻熟江湖相望原隰増辉某官宣慈而恵和髙明而正直义丰授受孔孟氏之渊源江左声名王谢家之门第蚤立登于阊阖遄坐厌于蓬莱竹马相呼春生襦袴星轺所至雨卧桁杨兹洊捧于英函乃肯临于梓部刺史故人按事饮酒情法相当忠臣孝子畏道驱车君亲交尽靡需席暖已趣诏温某杜门深山去城郭甚逺而于太和差近初谓旦夕使艎泝贑石而前可于快阁上下迎一拜忽传英荡小驻青原某揆之始望则蹉跌矣瞻睇行台辄易奉状代叙燕雀之万一若夫扬清激浊洗寃泽物闾阎欣欣无所患苦使屏退之踪亦得从畎亩以自放适是则某之所自贺者也临纸切切
　　与湖南陈提举合【号中山】
　　某犹记乙丑之夏从江西提干得往来行书江濶云空年光如水每懐世道上下人物未尝不中夜耿耿某兹者恭审奉少府节驾常平车衡岳连云逺挹海山之秀天囷丽汉近垂楚分之光原隰春深旌旗风动伏惟欢庆某前年与公同除郎去年与公同除节不才安得追附名胜自分却立下风犹幸时论不磨得公辈落落防错使民物吐气国庶几耳相望千里北斗在天何时执鞭写此忡惙
　　回林学士希逸【号竹溪】
　　某夙有幸获与介弟为寅恭因之有以询居处著作之万一不戚戚得丧而言语文章足以诏今传后竹溪先生何憾哉一日之赫赫者多矣千载而赫赫者几人为一日计者无千载也决矣云云
　　回贑守李宗丞雷应【号楼峰】
　　某偃薄林阿不虞使者之涉吾竟也乃自空同来顾我猿鹤米家书画光怪满山此岂四海九州同年无情者邪仆家青原深处实与君侯黄童白叟接畛而处自下车以来但见年谷独登鼪鼯屏息不需数月报政赫然兹岂独千里能事环君侯四境鸡鸣犬吠昼夜相闻实共受赐仆也弹琴读书于其间其赐多矣敢图髙谊厚镇抚之委贶盈箱非所当得睇瞻霄立顿首知归吾乡宰邑于使天之下者三人焉其一为陈行夫若罗子逺蔡济甫皆曲江齐盟者奉令承教必有可观庐陵一歉异于常年田里憔悴不堪举目惟章贡素无籴事而得嵗又偏乡人颠顿者往往相率而趍治国民食闗系茍可通融兼爱秦晋公之恵也谨复书空山白云无足持报薄言采藻临风如驰
　　回交代湖南宪新除湖北漕李宗丞
　　某既専鳞幅奉起居犹有腹心不嫌裔擘某屏卧寛闲无复山外想公朝念其流落畀节起家使之继明公印绶之后闻命怃然不知所为堂有重谖葢年耄矣湘行且千里舟车迎侍不堪颠顿是以恳悃丐祠冀便私养天髙听邈促防旦颁叱驭回车进退维谷将从鹤髪而来耶则非养志将又以香火请耶是何为者而为是渎也谋之乃心禀之亲老旦夕姑以防甘属弟辈单车将指以明不敢自弃于明时而复以不得将母重告之造命俟驱驰数旬即乞身以归为臣子稍尽已分耳某于门墙知己论交非一日天又开之以奉令承教之机是其与四海九州之同年其有情益倍伦等诚不图解后及此古之君子其为人也谋之必忠爱其人也惟恐其不入于徳故敢亹亹陈出处之槩惟执事啓诲而图利之言不尽意临风如驰
　　与江西黄提刑震
　　某幸托年盟夙依防部窃迹万山底衣被末光饮坠露餐落英粗安半菽公之余也久疎晤写满目春云一水盈盈遡詹河汉某兹者共审出纶凤阙移节虎城春信初传立变桁杨之旧天光下照重瞻礼乐之新依然故部之江山籍甚先庚之号令伏惟驩庆某官刚不吐而柔不茹寛有防而爱有威发为文章正谐韶濩劲沮金石凛然节槩光垂虹蜺声扬紫微早分颍川二千石之符就秉天囷十三星之节据案叱吏笑比黄河清开门赈饥功过中书考上久简孟博登车之志公遂为胜之持斧之行春风遍地而狴犴虚夜月当天而鼪鼯伏载驰载驱维骐维骆靡惮周咨来游来歌如圭如璋言观肆觐某避影杜门久矣不作山外想不图元防之日上恩覃及流落畀相谳于珠玉之侧虎防同器猿鹤笑人云云
　　回林司业应炎
　　某梦想巍巍堂堂于朝花院栁间追随犹昨日事也玉烟劒气轇轕峥嵘杳然在碧云崔嵬之外江月流水实照沄沄某官以冰轮金井之心胸发黼黻火龙之光焰而又慥慥乎言行皦皦乎进退若汲长孺若陆敬舆若庆厯元祐诸贤充公之为表里庶几其无愧领防斯文旗翼元命天下以此望公者殆人人同愿玉立以需之某自归来乎山中俯仰半菽不复得与四方书牍从事比从户曹黄文得诲函草木同味玉雪照心欣怿之余感慨系之某踸踔之踪何可为者大化驱之一节误落湘云避走陈情俞防竟閟单车徊徨且此首涂行复求返吾屠羊而已天一方重此悬泝専容陆续贡敬
　　回信丰罗宰子逺【名椅号涧谷】
　　某去年闻双鳬南上落落空山不如燕雀之为有情也大化驱人作江东客数月爬梳枵瓠未见端倪防误恩召环洿班过当亡何狼狈而去葢疎阔以来居多道路之日出处乖方滋可为笑杜门息影中髙情厚镇抚之専介持书劳苦临风驰感可人天一方信丰山水邑见谓读书松竹昼影满帘着吟人其中所谓予方有公事此岂钱谷吏比耶勿需终更西清有诏璧弟何为者赴新昌且百日商蚷驰河未知攸济恵徼如天之福寡过多取数矣贑瑞皆佳邑蔼蔼吉人鼎立空同真一时之盛当路或令举所知某幸甚有以借手薄言修布小附芹心非敢谓报倚笔詹泝
　　某腊前函书往来庶几契阔之意年光冉冉惊见双璧葢曽兄季囦専纪纲实来仰惟同年长者所以恵绥荒寒皆可感也某云卧深山世意落落一起一仆非人为之上天葢髙匪怒伊教敬威念咎安得不力执事昔为之助喜今亦有以救其不逮乎敢请季囦值儒者之穷执事以气类遇合所以位置之者宠甚万间寒士公将溥其施于一时所谓兆足以行矣某为之敛袵新年喜雨灯前报命驰想一方临纸悁悁
　　回罗子逺就贺除京
　　某俯仰歳年甚知闻间顷知巻斾来归衣锦有烂且趣舍人装于于然东矣亟欲擘笺所思云頽鹤倦不可拈拾竟堕梦寐外时一动寥廓想江边鸥鹭为之怅然忽得手书贲我空谷华衮流离辟易久之共审帝阙出纶天京司辖姑养簉鸳之望伫传峩豸之音伏惟驩庆明公契古胸襟吞云梦者八九外物琐琐迟速何心积之厚发之宇宙间华轨清贯将次第而取之以其时考之则过矣某风雨深山避影却走乃元防之日公朝以一节起其流落回首三湘惊心蕉梦请香火防更趣行亲以逺役为惮进退维谷莫甚此时旦夕黾勉拜命姑单骑之戍驰驱数旬乞身归卧緜上同年有情不隔四海九州之逺毋金玉尔音冀一语以自壮拂拭过情非所敢当也占对梗槩尚猷嗣笺
　　某一之日既端拜敬谢芳题并报信丰簿摄雩之槩二之日谨遣介驰诸席间寅奉起居不敢繁叙首祈委鉴某昨歳入湘后堕身徽纆中詹泝宇下阔焉嗣音继闻趣戒朝装荣司京某念欲笺悦贺厦以申风云发轫之庆一春屑屑行路浸堕因循既抵空同后潼川赵同年来为县实在河阳旧桃李处鸿沙指爪犹记东西所以告新者甚厚因得切谂脩门近况大带深衣长身玉立道徳福泽方来而未艾也吾乡诸老行辈落落岿然灵光惟今涧谷先生依星辰傍日月一日骑麟翳凤朝阆风夕圃势正顺耳某衯隂杏集素辱心期慕王阳之回车学毛义之捧檄得郡山深俯仰半菽君师天地之造知己锡类之余也惟是求牧力緜未知攸淑回首蔽芾我爱桐乡岂无一言益其故人并寄父老因风东向顿首以请
　　与汪安抚立信【号紫源】
　　某仰惟旷度絶人不作边幅仆安得以书生刀尺从事髙明幸察之某昨者为髙安受容受察于玉斧之下公不以众人畜我我实徳公未几公去之而仆亦以忧患连年卧山中踪迹跋防未足为知心道也抚念江流人物如此未尝不中夜耿耿某兹者伏审扬纶九陛建纛三湘人无异辞国有生气共惟庆惬钦以某官名髙九牧气葢羣公江左管夷吾足系英雄之望军中范老子能寒寇贼之心往者金汤中流忠绩简在上方以南事为虑诏公方面隠然长城一代数人百年几见公不得不力纪勳旂常归衮廊庙自此等而上之某退在渔樵未忘纬闻公此来为世道击节偶逢黄君强立长沙使介率然上状仰闯贺床强立名至道某昨尝荐至馆下强立每谓公以意气动人能使人不爱其躯其感激知己可见今兹适在冀府从诸公游公不以生客视强立强立奉笔墨以佐大阃岂直一日之长而已慿笔僭越向风如驰
　　回前人
　　某望五云多处以驽劣下乗幸甚自托于礼乐之下风既奉俪函布亲牍修大阃府之敬乃不我后先使者衔命即之于深山中翰墨陆离光动蔀屋拜而后敢读读已而亟拜居今天下论人物一方一曲之士随世以就功名谓之无益于成败之数可也当大方面建大将旗鼓使国有龙虎马不敢南向其周公瑾祖士稚之流乎天子召拜枢近修劳还故事少府旦出节付以西北烦公办此金戈凯驰归衮庙堂作太平六典四海以此望公亦公志也某少也驱驰尝有意事功鸡鸣奋发壮懐固在然而亦少衰矣被防行湘颠倒绣衣岂堪重着惟宿昔于门墙辱知己厚恵徼宇下恃此敢来适三月移卜先茔有山间之役受印之期尚在夏五窃闻四辈在道车马有行色天殆啬其一见之机乎何为屡得之而屡失之也追忆前年自直庐汰归公以书存问推许不薄海内时流得此于名公者正恐无几今承奬翰益佩巻巻江涛然事防何极何时执鞭写此倾葢某临风无任驰泝之至
　　与胡都承颖【号石壁】
　　某已端具俪椟敬籖房心之精微敢嗣陈之某于当代知名夙有取履结韈之愿寄书梅外尝写我心逺道报襄如见顔色伏自牙纛巻零雨而还鴈阔湘深驰泝寥廓伏惟以任重道逺为心以难进易退为节巍巍堂堂卓然佩安危而系轻重乃今圣哲驰骛上心焦然金城图意师表微公孰与于斯追锋在道不俟驾行矣某家畏垒山下麋鹿之与羣而猿狖之为曹也公朝起其流落山衣易绣旧梦恍然一节走趍幸在通徳里九转宠灵亹亹肘后某行当扫门以请拜状梗槩临风巻巻某一节出山指碧云崔嵬八风吹不动处知为神龙卧洛所也前者幸甚脱屦堂下进瞻芒寒适子之馆授子之粲胸中经纶之竒倾倒敷露中夜慷慨音落九霄使人惊且喜今而后知宇宙间未尝无刘徳辈某持以去岣嵝襟袖尚有万丈光此殆未可与俗人言也某以疎决故一苇下长沙初约先拜见而后往帅垣下偶有牵制稍违息壤之旧今兹回棹潭濵将由便道单车负荆门屏之外辄遣一介先道其私幸豫戒猿鹤勿以俗驾为拒率然驰控倚卜面叙
　　慰饶州胡通判【石壁之侄】
　　某兹者不图先令叔某官石壁先生遽捐里馆风驰上征哲人云亡邦国殄瘁执事者骨肉至恸为国受吊抚孤大谊定力如山足可以对岳云之崔嵬矣顾惟某落落后出辱二阮之知乃在一日之间老仙用意慷慨与之上下今古抚念人物袖中瓣香仅仅拈出一再老仙所以命之者更在度外爨桐之音方希而化人之裾已不可追矣出声恸哭悲不自持谨裒缀壹郁赋为奠词往者如生尚为我恻惟一赐宣燎岂胜感涕之至
　　与安抚李大卿芾【号肯斋】
　　某已専具俪椟申敬记室私心梗槩不嫌裔襞某辱知爱门墙非一日之故风流云散一别如雨毎一念此神爽飞驰江湖一云本不甚相隔彼此出处解后参差至阔絶乃尔仆之罪多矣明公当世人物巻韬山林四方颙颙望其一出方时多艰纬忘食然见王茂者固以为江左有管夷吾某有计日以俟锋车耳某避影深山久不作驰骛想公朝念其流落畀节起家释緜上耒而于征未知所以淑后幸甚区区走趍实在中台之里十年契阔一旦逢迎岂命物者开其亲炙之机而惠顾之乎如闻闭门谢客雅意絶尘然待故人固自有情猿鹤必不我拒相望寖近凝泝如驰
　　回永州杨守履顺【巨源之后】
　　某尚论一世人物紫朱其绶唱呵车尘若是者骈肩矣求其忠义贯日月处汉贼危疑之间临大节而不可夺至于杀贼奴取累累金印此事付度外岂不凛凛大丈夫哉父老讲传百年间吾见先太师一人而已某官钟岷峨之秀嗣彛鼎之勲忠臣之门天人之所共祐国士之器君相之所柬知石崖齐天唐中兴颂功处也公来其间宁不感慨今蜀道难蜀道难公收拾羣人手挥天戈一节之还从甘棠刻第二颂旂常濯濯光于前闻人某何幸身亲见之归隠空山望湘云千里不图使者遽涉吾竟仰惟明公主张斯文经始棘院以相龙飞兴贤之盛大张门顔使某也得执事从君侯所以厚我不同他人小人虽无能为役乌乎敢辞贡院二字僭易奉上进之退之惟命未谐握手往来心声庶几古道之槩临纸拳拳
　　回林侍郎卿孙【号云屋在台时】
　　某从望阙山矫首五云多处寖疎起居长沙少府傅仙恵书并缴贶琳琅之翰仰惟缁衣宛娈古道顔色为之歆拜傅仙不肯望然而来以书先订出处此意亦颇谨重已遣礼聘之且告以初筮如九层台基须令坚壮可耐静以待次不失雅道未知傅仙何所向若其来访敢不惟命戒之共
　　回前知衡州杨秘监文仲
　　某已端饬俪椟致敬心之精微不嫌裔擘首祈垂烱某于足下非敢以气类诡流俗之踪尚想畴昔载色载笑相遇不同他人至今厯厯在梦时方孔艰荆吴多垒坐庙朝筹帷幄折冲俎豆正张赵韩范之事业湘水以西勤劳一障天子曰归借径斯文本色俾执事枢叹见之晩某闭闗念咎不复作驰骛想公朝出节误及荒濵回顾黔驴曷对湘鴈趣命且攽单车于役稍尽君亲之谊即寻香火之縁衡云照人垂执鞭弭乃上天笙鹤不复顾鸡犬矣所恃襟期有素且未忘甘棠则其居中庇之诲之某与蒸湘之人均利赖焉昂首庆云伏楮耿切
　　与刘尚书黻
　　某夜拜文昌朝驰函敬感激亹亹不嫌裔擘首祈穹采某庚午待罪底班望英躔万丈于丝纶阁天章润色衣被青黄隽永味言称于天下曰知己归伏山阿分霄壤絶不敢以世俗书尺主进吏熏香宣夜北斗以南共惟某官文章稷言而谟器度商彛而周鼎陶镕帝皇轇轕造化烛六合荡八垠吾道之福布濩流衍翠幄青琐之从容文劒紫荷之凌厉由八座而间两社使天下再见希文稚圭之风流某嘉与人士旦旦稽首某瓠落之踪一意返哺梦寐不到山外公朝未忍捐弃抆拭而起之复令效湘节牛马走烟霄流眄不进不止葢畴昔之盛心未□也某始以私养丐闲廪天髙听邈且趣之再奉明命以趍一之日甫履回鴈布宣徳意唯谨湘人尚力抵气味俗轻生苏息而调服之既竭吾力焉垂天之云覆焘其上讫济我后某为之夙夜愿言因谢有祈临风悁结
　　与陈察院文龙【号如心】
　　某夙在眷知屡牋契阔杓粲奎明经纬碧落晓夕詹驰伏惟执事以光明俊伟之胸负法家拂士之望凤鸣朝阳万物吐气氊厦宻勿熈明日新陆贽处中汲黯居禁精神强而本根充外难不足平也上方属以经济俾执事枢某歴落之踪岂堪使事公朝不忍终弃尽出嘘扬始以私计不使迎侍冒干闲廪趣防且攽单车于役以五月一日受印司存既见父老具宣上徳意然凶猾相挺山凋水瘵扶持调习庶几一日非晩且再陈情为归养计侯谁在矣张仲孝友俪语循比借手不足以当劒首之一吷临楮无任
　　某辄有禀渎某昔者以臬败由书生本色只当在斯文一边不应以刑狱为职故凡寛厚恻怛处人皆由之而不知其有不可以诎令甲者则哗然以为过当所处非其位故也自后诸公速有论列皆不实知其人不过以前疏润色而为之辞某常愿一日有以自见于天下使知吾所谓衡气机者而未易遂也今年复除宪实不愿就丐祠不遂鋭欲再请又念起自废闲岂当童渎已甚故且黾勉驱驰亦谓姑以平平处之可也既入竟乃知湖南风俗大不然某若以身事惩创靡然风采惧无以肃一路观听又坐失职故初至不免见之榜掲谨録本以达台览夫如此初未尝有严厉之事特示之以警戒之意葢于职分不得不然然才作此差遗便是恶滋味两日刷具一路狱案数目甚多莫非劫掠啸聚等事他时审覆既圆皆不容付之轻典某且独奈何哉某此来不及侍亲处此亦大不安俟疎决后惟有乞身归养所恃知已肝胆相照临书不惮倾倒念其久要其必有以教之向风巻巻之至
　　与邓校勘林
　　某顷繇春中走赫蹏闯辇下知上彻五云阁久矣一节奔走行役旷焉嗣音矫首河汉盈盈一水某蒙赖如天之庇以孟夏八日辞膝下五月朔吉受印于衡阳初见吏民既宣上徳意退坐棘木尘中与徽纆相尔汝为之焉江去湖不甚相逺始者殊不谂其风气之悉至此始知尚力抵气以血人为嬉九城一波莫障其澜某以为怒之而不教非古祥刑意也见诸榜掲严而不为残楚人亦颇为动悟其肯綮中也然某以书生为之非其本色不谅者众此十年所以有申韩之谤以至于今日是安得而忘吹虀之想乎且重闱以老不得就养单车徬徨云舎切切旦夕疎决后且即丐还屠羊使叱驭回车于君亲两不为失此其所以谢夙昔君子之教而庶几乎年盟之盛心也厚徳锡类某恵徼福于宇下葢方新焉偶逢便武亟诇起居且叙其所以跛躄驰驱者遥对清切临楮泝詹
　　与陈直院维善【名合号中山】
　　某隃睇紫霄寅致俪椟心之精微敢嗣陈之某昨承鹊袍出使驲骑归班尝领庐山下所赐手书光气垂虹下照空谷抚歳年而如雨恍河汉之一水也中山先生文运斤而成风气振防而奔电元龙湖海突兀宇宙支架明堂曲折万丈光芒纬国典华帝制天下固以为未也大明奎璧晋执事枢使士者颙颙歌仲淹弼一防一卨某落落青山自返吾哺公朝未忍捐弃畀之一节使与衡鴈相周遭草木吾味一引手冯翼之端出缁好某始以私计求闲廪圣恩閟俞且趣之载道遂以朔日见吏民宣徳意然楚俗尚力抵气杀人为嬉抚存而调习之未易为力明公宿昔褰帷棠隂如屋五云纬霄影落衡杜某为之夙夜愿言因谢有祈临风依遡
　　某顷侍亲抵郡辄持尺素専贡紫清懐今雨之绸缪望下风而慷慨也璧弟来京师拜夫子之门黄河泰华天下钜丽之观璧也所遇多矣今天下称文章大手笔落落可数平园西山诸老之风流散在三光五岳间日月磅礴河汉经纬吾紫微公实当之南州之士仆将帅以听某读书涉猎笔墨空疎方青山萧然水上之风犹若意防一行作吏此事便废间于故牍中掇拾亲亲长长之説见于行事迩来千里民气觉稍洽和书生不知向方能终不迂阔于事否昔人云未识意先感水火流燥记吾味久矣教思无穷勿替引之某岂胜惓惓
　　与曽县尉先之【字孟参】
　　某自前拜书后回首鴈峰不胜拳拳水口吴权寨来及承手书备见缱绻故旧之意百单二歳之姥孟参发扬之安序表章之真足以为衡阳一段佳话某六月朔日祖母初度亦及与一城老者相周旋人生七十古来稀是以自七十为始千数百名中其最髙者为九十六延此母于堂进趍语言殊觉不衰惜未有过百者乡间有罗提干存叟祖母去歳满一百歳某尝偕朋友十余人往拜之当时有诗歌成轴今年又百单一矣此是大家诸孙皆儒者提干登科有福有寿又非衡妪比刘守却未知某旦夕亦当为文以白之贑斗絶与湘问久相隔适有自建昌来者云五月二日廖恕斋过建昌知五月末主人到台观上矣司存事首尾闗系无如孟参在恕斋必不能相舍安序权事半年添此繁剧想一旦释重负甚以为喜某于贺恕斋书中已备道孟参一段人将争出我门下此自无説但愿足下敛以静钝守以亷朴一如平日则天下之竒材青云之逺业也贑事稍简亲老以下俱平安亶出云庇但有疲于竿牍以一人之寡应四方之多觉甚苦之乡人相过者随分处之亦不至甚相炒中间只一榜禁假托大者归之台小者听之县或以为得体贑只有出甲一项未易杜絶今春此辈在广闻某新上皆急于归就保伍乗其畏向之机近日未免先事谕晓度今冬可得安靖湘中既获诸渠魁后想道州一带已无事湘乡诸处敓攘之风当是久已帖息兹因専介信笔倾倒薄芹并渎向风如驰
　　与曽架阁
　　某旷不奉状者累月杜门山居无由四方上下以相从于顾眄咳唾之末驰仰中得防李文复卿廉知起居之详甚慰子曰茍患失之无所不至百千年间天地不位万物不育推寻其咎常于患失之私基之阁下出其浩然之蓄积与当世之大人论成败争曲直言不合艴然竟去荣途引于前祸机怵于后而毅然不变由阁下自处则本心内事也自惴惴持固者观之则岂不患此失哉欧公所谓我辈中人敬叹敬叹因复卿归并介以有请先通判托孤于先侍郎先侍郎以其责归之架阁事至重也执事不以某弟为不颖使昏名门讲好以来涉四年矣中间嵗月虽多机防甚少以故告成吉礼犹切迟之独至今日则造物若有巧于其间者执事当驱驰江淮而某赴阙就道执事巻风云藏林壑而某恰亦肮脏来归两家初意诚不期有此暇也某方寻香火之縁自分闲散而执事气宇葢诸公名声动中朝扶揺九霄匪蚤伊莫则川驶月流舟飞岸奔非复有此之暇执事终先子之托而某了同气之责今其时乎区区肺肝已具告之复卿并疏其事冀以闗彻幸执事终恵之
　　囘吉守王提举佖【号敬岩】
　　某僻居林薄间望旌麾所涖逺在霄汉道徳朝望蔚乎辉光可仰而不可亲是其分也乃蒙宠戒令有闻教之便忻快何如入冬暄寒相薄适有采薪之忧莫醻隆厚滋负皇恐谨具状谢他容防谒并叙区区
　　与庐陵龚知县日升【号竹乡】
　　自螺水而东望西山庐阜与三江五湖如拱揖知蜿蟺扶舆有名胜宅其间相去蓬弱良觌差池北斗芒耀徒耿耿心目尔不自意桑梓幸防牛刀大手姑为此试共惟明和介洁之誉此邑不占已孚跂予望之艰难之秋得君子之政与拜焘覆之贶涤篆云俶未能躬闯贺庭谨具劄子代布忱悃非晩当图禀谢不敏
　　与贑县许权县
　　惟庐陵与安成为比郡山川同在吉志今兹遂得自附于乡党之末幸甚休甚某往者于诸公间得闻政事一二有司敬谨莫重于狱后世茍简几以民命为戏濓溪为小官不肯杀人以奉其上东坡谓今人争减半年磨勘虽杀人亦为之圣贤愚不肖之用心其异如此颇传廉明与同州推官事前后照映辱在同里与切増气铜章墨绶贲止空同一同风化姑此相属奏最匪伊腾太清凌扶摇钱公之步武也某畴昔学技曽于名门子侄畧有相知者独絇履末光未有下拜之日其如倾企何适陈文成甫来以为托身桃李之国辄拜此以识惓惓陈文并乞公庇也率然上状未繇参侍仍冀自爱不赀之寳以须逺至
　　贺刘敬徳补入太学【名钦号絜矩】
　　兹审捷来南浦声振西雍才名三十年説屠龙之老手冠带亿万计快走马之脩程儒荣有开士论称服共惟驩庆某相期半生闻榜折屐无繇造庆谨奉颛函芝楮二百千敬为犒捷之助不腆皇恐临风驰泝
　　贺钟有谦补入太学【名山甫】
　　兹审冰闱献艺璧水蜚声月旦评中説八义之老手朝云飞处艶三合之修名【下同】
　　与周徳甫【为季弟从弟聘】
　　某比者牵率朝从一相过两日夜陪接议论之末极慰翘企独恨去之匆匆未遑属餍耳中间妄欲以二弟相累陶冶荷不鄙弃许之以相周旋甚幸甚休邻敌相交则有盟市道相质则有劵吾徒相与一诺已足政不在要约区区也然君子义以为质礼以行之莘郊之币际可而幡然虽虞人之微非其招不往非义无以将礼非礼无以昭义交际之道不以节文将之终必有况为弟子择师乎此书之所以不敢废也嵗礼之数息壤在前无俟赘述官楮一百贯颛人送上以少将聘致之敬告幸麾顿小弟差劣不可大脱钤束灯前后早赐垂访乃所愿望观徳听教行有日矣尚及倾倒其余














　　文山集巻七
　　钦定四库全书
　　文山集巻八
　　宋　文天祥　撰
　　书
　　与文侍郎及翁【号本心川人后参政】
　　某乆旷起居递中连得诲帖仰佩至爱邸状间屡见丐祠尊性乐在简淡急流勇退仙风道骨人也但老文学为诸儒典刑真侍从为朝路风采上必不聼去耳舍弟璧来拜侍辱以家人进之得与教诲玉成实受尊赐某向在湘承命问一路书籍后某去之匆匆诸州来者不齐今约见存可二百册贑书为一万九千三百余版亦已陆续印背别容一日专兵赍申某治郡以来书生迂阔之説颇有效验祖母六月生日集城中内外老人自七十一至九十六为男女一千三百九十名犒恤有差老者既踊跃而少者始皆知以老为贵礼逊兴行词讼希省又风雨以时早禾甚稔晩稻亦可望诸县民皆乐业无持梃为盗如宿昔者稍逭旷瘝皆尊诲所逮宗老去国后今寄居何处想甚清徤耻堂先生居霅川近况如何批示幸甚遇邮拜书不宣备
　　髙耻堂名斯得川人参政本心癸丑榜眼后来庐陵省其叔可则先生时年十八邑校帘试全篇论题曰中道狂狷乡原如何冠榜遂通谱焉道体堂谨书
　　与杨大卿文仲
　　某顷繇岣嵝申敬羣玉之府尔后仆仆西还为空同之役一息半期海山一碧秋风凌凌翘企不胜五云纷郁比审防荣文石晋武颂台制作一新搢绅交庆伏深欢抃某官贞元朝士西学宗师玉雪照天寒露清氷之操璧奎行世悬黎垂棘之光属时访落朝有老成眞天圣之蓍元祐之麟鳯也入告辰猷条天章十事寘之两社以福溥寰某颙颙延睫乌哺万山间于刍牧何补亦惟召父杜母之政是则是效蒙被吾味至于今兹璧弟来修门得亲炙典刑以濯去旧意浸润新雨爱其兄施及其弟此感殆未易名言也念间起居辄此驰泝空明并候所以教尚析金玉式副前祷
　　赵户部平逺
　　某嫋嫋秋风中若有天人嘘新雨而沐之者眄摇落之缤纷把钜丽而舒巻则夏六月锦闱蛟龙字也西平有子惟我有臣春秋书曰季子来归国人贵之麒麟防泰畤鳯凰集阿阁之候乎朝廷清明再天圣元祐对扬访落为东诸侯先洗耳琅琅为天下诵之某为养承乏于此何补刍牧所以朝夕其民亦惟亲亲长长之推庶几万一云耳诸邑大夫之相承通融一家痛痒一体缁衣之宜兮若田君尤所谓用吾情者执事惠以所知于此见田君益竒而某得纳交幸也结幽兰兮延伫此意襞积专猷嗣笺
　　某繇空同起睨海山虹气纬霄靡罅不照吾石楼大地一粟也辄倚空明来诇起处惟伟人照以度外某惟明世杂遝英贤以纲纪生人金玉新政岂弟君子来游来歌经纬乎文武轇轕乎风云伯埙仲篪叔出季处无非吉日车攻问眞实经济臂指西北本在中书植之风声旂常世世某拭目延和殿新纶之下乌哺且半期餐毎祗益媿耳旦夕归命香火奉轻车归即所安居中引重允然终惠之望泚笔廉泉驰讯碧落岂不嗣音更仆以请临风无任悁结
　　与陈侍郎伯大【号笃斋】
　　某熏沐露闯敬髙寒惠徼五行俱下之瞩某玉峡撑空水沙一碧神仙人弭节其间春花秋竹钟鼓余闲眞神龙深卧处也咫尺五云不得时候猿鹤则吏鞅实丹黝之夜瞻明河自讼不置仰惟一代翔鸾神骏腾踔凌厉驾寥廓而振汗漫也舒为庆云巻为清飚其磅礡帝所则福在海宇其夷犹山泽则望在庙朝六合一握天地一瞬也厥今访落庙谋云汉为章诏书出延和公且两社某嘉与颙颙额手某区区乌鸟之情俯仰半菽枌阴蔽芾实持焘之宿昔拊摩凋疲曽防芒忽而皤皤问亦念家旦夕皈命香火奉轻车即所安玻瓈一江光气上下某服媚之无斁蕝礼寄之九霄间忘其蒙渎倘沐涵茹幸甚
　　与宋衡州
　　某介倚心知不敢徒亹亹西曹道边幅首祈纡省某自抵空同两厪蜚翰忽殷勤以写心折芳菲其寄逺春风千里着人如醉至如骫骳之作不足乎杨缫借而琮璜之大好大惭退却三舍顾区区定交才数月宇宙意气不啻平生忽飘风其相离不胜回首明河一方如耿耿何某官氷轮金井雪柏霜松西岷太白之精九霄经纬南平莫邪之气万丈光芒驰玉轶而坐朱陵辔华丝而当银汉洗鼪鼯之窟穴饱鸿鴈之稻粱已收暴公子之威名小燕汲淮阳之清净緑绨方底竚垂岣嵝之云绛帻晓筹催傍觚棱之月某视郡印已十旬初至如人家风雨四壁逐处经理久之方成纶绪日来甘霔应期粗慰农望想福星所次时雨膏之早熟必已可卜恕斋新上以同里而讲交承解后非偶然者逺想楚观五云衣冠玉立不任驰羡采采涧芹薄旌一髪不足当莞顿欲往从之湘水深三复是诗神爽飞越
　　与知江州钱运使
　　某日戴五云茍且为治自省其私则统部中一支垒也等威有截不得以杏园宿昔自诡乃者辱不彼赐之书草本吾味笃实呕喻畧分际之崇卑申度外之缱绻言念君子终不可谖兮某惟湓浦控上下流古用武之国陶士行庾元规诸公借此以鹰扬江表虎视河洛乃今天移福星作镇此土激西江苏鲋辙屹长淮而断鲸汲作宋长城真北平变化杰魁人也东南金汤施及虹翠也受赐多矣某私窃自念贑山长谷荒赤子龙蛇杂袭而处刍牧之责大恨不任而欲以诗书操强暴衣冠化力劔书生迂阔而不至败缺者几希明公回首曲江风谊一世果不以九州四海之人例视之则鞭辟其不迨包蓄其未间如天之福也某顿首下风以请谨驰一介上诇起居薄采空青以自附于潢污有敬之谊犯严忸然控露潦畧
　　某抚摇落之缤纷泝空明而延伫龙光射牛斗福星出虚危殆一夕九起也某之为郡寔照临月诇有典当不懈益防宁不嗣音童渎是惧五云九霄凌倒景而下空同劔为清氷溥为膏雨地虽辟絶而天人顾复之益深岂无他人不如我同味之下埙篪五老之嶙峋襟带九河之汗漫要其胸中磊磊落落倬彼云汉为章于天者曽未究也忽而身作长城手提半壁嘉与一道桑麻而菽粟之西人之子幸则幸矣然大辔如濡王事一方孰与入坐中书经制天下闻延和殿议召公矣某强顔刍牧何补毫分目前四境无虞年谷粗丰皆澄清余润所覃也区区素餐是愧倘使者犹以故人未即举法旦夕丐香火奉轻轩归即所安徼福年盟尚终惠之逺道宠赉杂遝充庭翠玉春晖缇袭无斁谨具劄申闻伏覩新纶专容邮贺
　　与广东曹提刑
　　某晓挹露注之赫蹏上之东壁府昭有敬也某惟紫微云烟衣被炎海若经若纬纷郁轮囷施及虹翠间山媚川晖浩荡何极也旦旦稽首钦以某官才足以截蛟剸犀文足以铿鲸跃鳯力量足以扶巨鼇之赑屭东都韩吕家声猷奕奕经涛如许更当坐玉关为天子当一靣綉衣霄汉尚逶迤五岭间邪袖青防之鈇钺行黄道之星辰方底緑绨已落天半某丕戴五云奉重谖空同小院乌鸟私情自揣逾分起视四境山长谷荒赤子龙蛇未易帖服越鸡伏鹄卵何以克济迩只台容如靣鉄壁某恃此无恐郡中旧例以八九月间申严编氓出甲之禁往往此时凶俦陈脚已动履霜不戒坚氷奈何近者妄意预行晓揭使家至户晓人人知所避就今年侥幸梅关以南无一草一木之惊仆之责始塞榜检求教吏师尚不彼发药之某比为五羊罗佥判拜书强聒持寸莛撞巨钟多见其不知量飞剡公车不俟终日明公有意天下士如此感拜盛心谨驰一价修诇节下谢已往而祈方来亹亹如也东望芙蓉玉立万仞伏楮神驰
　　回汀州陈守
　　某惟自古民流为盗有受病浅者有受病深者浅者调其气血时其餧饲不待针艾而病已除昔之人有行之者龚少卿施于汉之渤海是已深者参苓之所不能可汤熨之所不能瘳则大承气汤证矣昔之人有行之者子太叔用于郑之萑苻是已今者使部弭盗一事鼇峯先生岂弟之心髙明之识见诸已行者其成効固班班着矣赏一人而劝者百罚一人而戒者亦百春风之和秋霜之栗施及邻境胥有嘉赖特在更酌其受病之浅深而断以行之是殆非浮想悬度者所敢与知也贑之为州虽曰以五城兵马钤辖系之衔顾建立司存本意不过为贑民出他境使郡将得行通制之权要其实则依然一列城也若有所徴调下郡禀承实视朝命谨布腹心以谢委戒之辱藁秸恐悚
　　与赵大卿孟傅【号松壑前知贑州】
　　某汲廉泉澡栗尾通忞忞主书吏昭初好也某昨从湘花间奉盈尺牍一舒泄其宿昔云龙之私明河七襄流丽空碧地中之山谦水上之风涣十袭九缇至今耿耿光气蓬莱水清浅缥缈环佩渴心涌泉一日千里某兹者共审玉宸涣宠金掌升班维城维翰维藩磐石大宗之续厥贡厥包厥篚纲维六府之司禁籞云开神涂风动伏惟庆抃钦以某官祥源异禀若木殊辉绮綉挥扬汝阳天人之相龙虎变化北平魁杰之风劳侍从而厌承明经骀荡而出馺娑公不淮海之薄上为宣室之思玉珂金钥之玲珑花绶藻衣之舄奕径摩驰道涣周卿六命之颁不出都门竚唐相九人之拜某顷单车驰岣嵝下鹤髪重重一夕九起效矉洗马歴歴陈情君师天地之造为择便州夫子奔逸絶尘乃使也瞠若乎其后虽鸿燕差池不克靣拜组然天开百世之好山川其忘诸惟是求牧力绵未知攸淑一规一随赖有柯则在我爱桐郷不隔风雨肘后宠灵不彼而惠绥之此固憇堂中父老之所共望赐者也谨具劄子申诇起居未谐良晤愿言金护玉持式副前祷应旧治要来敢请其凡
　　与前江西赵仓与椯【号端斋】
　　某泽露焚蕤闯敬五亩花竹下尽脱犊彛惟髙明垂詧某沐滕防旧雨今十六七年立冀部下风则又六年仆以荒落之资跧伏于青原山中如商蚷驰河逺莫致之先生如惊云防龙舒巻九霄其步武不可俄度宜乎其欲往之而瞻望不可及也区区九十之亲就养空同今綉衣洛社中辈行也间得访问独乐起处先生玩心神明之表游目日月之上蓄为清氛蒸为甘霖一日举而措之沛然江河孰能御之我有宗老为国之榦访子落止以公归兮某半生出处无足为明公道宿昔受教所以防持其元者至今不敢渝世人自有一种毁誉道眼自有一等髙下先生度外大观谓其人竟何如也某因谂赵令君居中台之里又出门下値其良使函裒此墨少叙恋思临楮驰泝
　　与吉州刘守汉传
　　某泽頴祓蕤写忞忞铜壶阁下昭邻好也某日从邮置得澣我私盈盈一水间鼔宫宫动鼓角角动精神流注絶出笔墨町畦芳菲菲兮浩荡何极钦以某官吐吞玉柜之风烟披拂青藜之光焰卿云甘雨舍天地之至和古栢苍松炯雪霜而独立小驻星河之棹频分江国之符春霭袴神螺黼黻雨笼诵振鹭涟漪钝为铦而顽为廉痿者膏而愦者醒兵衞森画防小宴清香衣冠拜紫宸伫班黄道某宿盟园杏又尾朝花蒙雾一防稽首锡类朅来空同密倚五云多处楚波之及晋鲁柝之闻邾川媚山晖沐浴令雨则所以讲信修睦者奈何以简陋废采采涧苹以明有敬玻瓈一碧此心俱东某日摩挲空翠端饬侧厘以进之集古主书之侧盖于门墙辱好有三焉园杏之齐盟也朝花之末至也三间风雨托于君侯之土地也而岂但曰小国之于大国也有交邻之道焉谦斋先生不以小人之美芹者为僭而察其明有敬之私是能容之其多矣介使踵来辞曰报聘庭实维旅芳菲弥章是何君子施礼之周执徳之信而仆何以当之抑传有云长者赐不敢辞取数之多亦祗以媿贑去吉一水三百里而气候风土习俗事事不同未春已花才晴即热山川之绸缪人物之伉健大槩去南渐近得天地阳气之偏看来反不可以刑威慑而可以义理动书生出其迂阔之説尝试一二观聴之间稍觉丕变奉令承教于君子尚愿维今有闻以淑厥后庐陵之政识与不识皆云一佛出世山川出云时雨流动此为霖之善者机也民歌路謡彻闻京师天子明圣恩光言逺某虽不敏尚能取皇甫公韵歌和之占谢之次写其轮囷宁不嗣音如此江水
　　回吉州赵倅
　　某首春携便符归省道五台下华葱蒨照我征衣雪氷悬洒洒清味至今彷佛宵栩间投胶沸糜不克闯屏星西来以修贺上之礼琳琅金薤忽落虹翠三过跫然以喜某兹者伏审缇轼行春画堂开晓防槐云之五色俎楼月之千峰共惟欢庆某官瑶簴箫钟秋涛瑞锦驾玉虹垂苍兕凌紫清而上之固其所也鞙鞙佩璲乃翱翔石泉松雪间邪舆藤帘綉小燕屏题方底緑缇又看环召某视郡印十旬云云皆矞焘之赐也自省于涓曹正负不敏圆椷郑重此礼奚宜至哉鲸锦巻还犹有余媿折寄芳菲今雨何厚顿首拜嘉谨谢将命尚容专致厦成之庆
　　回袁州邹倅
　　朱明逾半南薫之时共惟襦袴行春旌旗丽晓有燕有翼某对廉泉饬侧厘东向以谢主书吏某顷叨节南驰得符归省三峡烟雨中一再获拜瑶林琼树之侧亹亹吾味我心写兮执祛几何时明月千里惠而好我错落华音下照虹翠赤脚踏层氷忘其执热也共审台借重鳯岳疑清时雨诵和风条教伏惟欢庆某官东山芝兰之韵北斗梧竹之标朝发轫兮扶桑夕揽辔兮圃识者已窃迟之两楼山水能久着神仙人邪竚文组之即眞以介圭而入觐某禊前一日奉重闱抵空同下既三阅月公事稍清得小遂半菽欢锡类之余也实篚勤斯芳菲袭子新雨洒濯感在下风采采一芹效矉陇寄非所以报也驰遡一方
　　回临江娄倅
　　夏鸣仲琯良苖懐新共惟风月满楼江山入句百神僎价某焚蕤瀹露专谢中防若两厢氍毹五鼎芍药无庸为仙人渎某于东都韩吕家鼎铛独无耳乎顷一节湘行获衡阳从广文君亹亹檐花情味甚舂容也清江之上颉颃飞霞独不得四方为云追轶清絶琳琅金薤光堕玉虹执热以濯我心写兮钦以某官氷壶玉露之冷冷瑶林琼树之英英黄琮苍璧之荧荧上之清都盛之紫防便当还家氊本色石泉松雪可久为麒麟系耶方底緑绨自天子所某将指罔功叨恩便养空同小院粗可从容半菽欢皆矞焘之赐惟刍牧之才单龙蛇之俗险凛乎未知攸济渠渠逺道颂不以规既谢下风尚沐新雨画堂髙处槐桂成行春蚓秋蛇觉我形秽明公不以覆瓿而显设之钜轴烂然一见頳发谨复将命不胜驰泝
　　回隆兴熊倅震龙
　　某抚今雨露清风其契阔未有甚于此时者也俋色丝于浦碧追流水于爨焦其慰浣有甚于斯今乎澹圃先生以氷悬雪为风骨以鸾漂鳯泊为文章以规圆矩折为政事挈其堂堂着之髙处以经纬河汉舟楫江涛万夫一喙也陈仲举千载风流乃独与岁寒结印倐霆轰飚怒而起有不磊磊落落者乎时来则为当仁无逊某雨别十年无非俯仰林乌之日祖母行年八十有七切切便养承乏此来公朝笃棐人纪之造而诸君子锡类之余也第五阅朔于此尘而入鞅而出于民无丝分补行矣丐一缕香火縁奉轻轩以归亹亹襟期明月千里折寄芳菲厚意不敢不拜薄将石间一髪非所以为美芹也庐陵广文玉戛金铿长沙识衡山簿犹昂昂鸡羣之鹤中峰有以服乎两峰观者爲此胆栗何当簪盍上下慷慨目送征翰临染驰去
　　与杨县尉如圭
　　某他日上下紫淦间草木吾味未必无解后之雅者也庐陵少仙之庭数有英防发轫其间而君年又不可及当官风采东西行者亹亹诵言知为清修知为缜栗培风慈飞霄汉一碧跂予望之某误恩便垒梦绕松楸间伏戎于莽有乗虚而干法犯禁者霜台遽以烦执事知敏手为可托也寒泉白骨蒙赖方新惟牵帅从者重愧重愧草草持慁高明临染无任
　　回唐书记
　　某一节湘行得挹寳烟至气于芙蓉池渌间亹亹吾味欢如平生岸花催路吹絮满衣其五云落我店月厚意久不报所思逺道回首然执事以琼琚玉佩照映东西鸾凰先驱朝阆风夕圃可也赤云瑞气黄花归期当仁勿逊某花朝前四日扺云舍又十日奉重闱泝滩而上禊前一日抵空同郡事稍简俯仰半菽皆矞焘赐也江湖寥落鸿影参差安得素心人相与数晨夕毎诵此诗明发不寐輙持只赤小澣我私采采涧芹临风如结
　　回黄强立
　　某薄防空同缱绻半菽故人知心千里寄瑶华音以缫借之读之宛然促膝接语也强立以排淮决汉之胸行驾风鞭霆之气铸为雄辞能使京师纸贵新丰舎中诵天下事一日腾上风声千载某来此讼简事稀余力可及故读四境倍稔絶南剽之迹皆五云所照映也久缺报襄辄邮专筒薄将聊奉一笑
　　回文教【名寳】
　　某久徯亢宗无从通谱璧弟幸托年盟云杏集中不知曽得纳拜否己巳之岁千骑过庐陵有意来山中时某适赴鹤书取愧薜荔失此交情怅然一方之感书来空同陈谊天出欲往从之湘水深令人亹亹栁子厚谓南方之灵钟而为石故有多石少人之谕某常以为未也地气自北而南古有斯语意者人物之数斯文之运亦莫不然玉篸罗带之胜中州山川所未有也磅礴鬰积而振发之以其时可矣吾宗丈寔当之乎令业方来云涌川至树之风声快覩焰焰某半生落魄无足为宗盟道去年单车驰岣嵝下堂有重慈白云间之陈情至于一再遂授今垒阖门就禄亶出过数力绵求牧未知向方宗丈宦游海外坐隔一关一介相先是不以他人待同姓者委贶所及拜而受之薄物非所以报何当嗣音
　　与胡节推幼黄
　　某他日盘之中辱玉山朗然照之举帆淩斗牛挂席拾海月已占吾成玉堂堂于此时矣空同落叶间快读千佛喜见榜花双峰巽山嶙峋苍翠布濩轇轕何盛大如之国家三百年代有英杰树之风声五纬聚奎之符彪炳未已灭没草根者固复何限吾成王一大振起之青原劖空忠节生气是则草木同味也隃计昼綉娱双亲时某当以奉祠归里尚从郷稚耋候马首遮庆兹襞赫蹏写此茂恱亹亹薄将祗渎
　　缴奏藁上中书札子【时吴复斋当国】
　　某惟军国万微日至黄阁不敢为竿椟区区惧渎威峻惟钧宥是祈某顷罹人子之厄曽拜仁人亲亲之恩感激荣光永矢无斁不自意今春伏遇先生衮绣来归为国柱石遂得密迩陶钧以庶几一日履屐之役幸甚莫大先生当国以来上迎圣主悔悟之机下慰苍生苏息之望所谓垂绅不动声色而措天下于泰山之安先生有焉乃一日伏读明诏许中外臣庶得实封言事皇心光明言路轩豁恭惟啓沃至深也某私念今事变至此冲决横溃使宗社有不测之忧者谁实为之病根在内胶结不去终不可以为国是以积忱具书先陈其愚虑之一而痛哭流涕终之人非不知爱身何苦如此冒死今日之事急矣惧其至于一旦则亦不免于死也惟是言輶如毛惧不足以感悟天听尚赖先生徇通国之心出回天之力以措世道于清夷光晏之域某九殒无悔谨缴奏藁具申伏惟钧慈俯赐鉴察
　　贺签书枢密江端明古心
　　某夏五之月伏从下土切听朝命共惟天子搜选洪儒布满侍从而先生以海内达尊居然冠文昌之首仆自惟念正人登崇天下诚幸诚贺不敢以草野有踈辄奉状以为斯人之庆记史登録及彻岩视私心欣喜莫可涯涘山泽深逺与廊庙本不相接一日闾巷风传欢呼则谓先生以某日践政地参枢筦主上圣明君子终为大用莫不举首加额以为其相天子活百姓遂在旦夕以一方推而放诸知懽欣交通人情莫不皆然人望有所宗而斯民之誉犹出于直道仆为之舞之蹈之中夜以思不能成寐夫以穹壤之大人伦之众而先生之进大夫士庶民皆欣欣然相告如其父兄亲属之得用将有所利赖于己者此其心岂千金之所可得而家至户晓所能同哉我朝先正得此气象惟前有范文正后有司马公范自谏府以来以言事倾动中外后来出帅西边入班两地岩穴之士慕下风而望余光盖皆延颈企踵以庶几其一日之为相司马居洛中十余年当时儿童妇女识与不识竞曰司马相公元祐初衞士之感泣都人之遮留其所由来者渐矣非一朝一夕之故也范公得经世之望司马公得救民之望尝恨士大夫所以积望于平日得望于当时盖几世几年而后得此二公有心厌服天下之心口耸动时人之耳目而范公不及用司马公不及尽用天之未欲平治天下其如之何哉今先生早以言语妙天下中以政事动中朝后以气槩风度上结人主之知而下为四海所倾慕则先生都范马之望于一身盖二公之后又凡几世几年而后得此天下之所以责望于先生者岂与伈伈睍睍笑与秩终而同草木俱腐者同日而语哉方今西有叛将东自逆离而江淮与强敌为邻强兵富财之道无所于讲主上不得怡宰相以为忧其显证莫过于此而学士大夫私相拟议痛心疾首以为方来无穷之变伏于不足虑之中而发于不测而不可禁者其几尤切凛凛天下无事则代天理物之地犹可从事于牵补架漏以庶几不至于败缺不幸抢攘忧危之间倘非硕徳重名积孚于人心一日举之以从民望则镇服危疑收拾涣散精神气势未能一旦动天下之听也今当揆身定大乱奠安方极不敢自以为功而方嘉与天下之贤者共图久安长治之策先生从容于庙朝訏谟于帷幄则当揆所以隆体貌敷腹心未能或之先也酂侯所以举代于平阳茂所以深器于安石其为天下国家计者甚悉岂曰身为功业而已哉则夫先生之一身其关系于方来之世道诚重且大而闾阎之内父子骨肉私忧过计以为脱有仓卒则所以寄命而幸全者非先生畴依然则先生之望近世以来絶无而仅有者将范马不及为之事先生将来虽欲逃之而不为其亦何辞以谢天地神人之所期哉仆鄙野无足道又执方不通于世修门之书毎视以为甚重而未敢辄发其于先生独亹亹不倦自天下之公而言则仆之喜谈乐道与人情若不相逺自一身之私而言则仆诚何人而辱先生特达之知此其所以伸纸行墨乐为四海诵其情而不自觉其僭且渎也伏惟先生少垂察焉
　　某仰惟三台荧煌之精藐在云汉下土之人夜詹曽无羽翰可飞簉于经天光耀之侧间者不揆虽荒缪之笔墨时得以上登防史而观道徳听教诲自谓未有畴昔则左右亦以其人为何如先生度越常情嘉惠后学采于穷约之素以为可进而教之庐陵之士凡来谒先生者未尝不深念其姓名至于造化人物之地先生所以提撕荐进使之得以齿下士于朝则既有日矣乃者秘府之命从天而下空山不頴之踪迹一日有闻于人自宰相钧陶而言曽无所偏私而某心口相谓山泽之人何以及此是盖有所从来而不敢忘也当泰之世必有均调皇极之辅深思逺计周及人物虽遐逺僻陋如不肖亦使之无所旷弃九二曰不遐遗得尚于中行今当揆以之泰之未成也必有一阳为之先而后众阳之气类随其汲引以进今正人满朝大抵以先生为朋来之倡至于晚陋亦得依乘以前初九曰拔茅茹以其□征先生当之屯之六二曰匪冦婚媾女子贞不字十年乃字二嫌于初不愿为应徘徊不字至于十年某虽不足语此顾惟刼而从之者众矣盖至今日得先生为之宗主奉命驱驰惟此时为然某他无能为役至于守其本心不与流俗为轩轾以求上不负知已下不负嵬琐之所存则或可无愧怍于此尚惟先生终斆之某钦惟新命亟应祗赴顾以未服外庸不敢即造朝班区区欲俟宫观两考批满日徐拜恩渥盖已颛状控于朝矣谅先生当许可之遥睇清崇未即詹侍輙奉状临拜恳悃
　　与前人【时以前宰相帅湖南回】
　　某半生出门下幸甚乃从湖南以一节奔走阃部去年此时拜长沙寿星甫偿分愿潭衡相望邮置信宿奉令承教王事一家以父兄师弟子之情而行于连率方伯之际湘人或云前未见此比而某也受赐为不赀矣先生之入湘也某后三数日而来先生之出湘也某后三数日而去何其步亦步而趋亦趋也璧弟于临江候迓使艎独蒙一再予进所以爱之诲之不令兄弟无间然者曽不自意先生及丰城以下乃有门内之戚盛徳大业如山如河存神过化之学先生其讲之也熟矣某所得郡去家一苇而近奉八十七之祖母与老母俱阖门长幼无虑二百指悉从官居糜费俸粟是皆公朝锡类之造郡事颇简四方无窃发之告日来风雨亦以调顺使茍禄之日得免旷瘝非大播之赐而谁赐秦孟四者久焉逋诛湖湘未了公事殊切介介比日来连得旧同官书阎计议驻兵永明诱孟四而生获之为广兵所夺寻且告毙经司取其尸寸斩以谢两路先是田定二据平原秦小九据盐田为秦孟四声援引孟四以屠永明正田定二之为也抲倅权全州首禽二凶磔于市自二凶死而孟四遂不能免先生一畨出师其终条理如此孟四不死非但遗患南方其于根本关系甚不细且得竣事功之在彼在此无足计也萧献可失其令嗣如埙庐陵生此士有数可为痛惜詹望泰阶中夕九起薄言顾冩有懐忡忡伏乞钧照
　　与吉守李侍丞芾【号肯斋】
　　某居庐陵南陬盖受防之最逺者也其于当世人物无所交际惟从田间侧听舆论则天下伯淳虽隔在僻逺乌得不闻风稽首吾州自前守去后无主宰几一年舞鳝号狐郡政泥浊斯人无辜亦云甚矣执事不鄙下土惠然此来天开日明是在今日某实为郷国称庆仰籍矞云在上区区非才叨恩入舘极知负乗月朔尝造州关印申免时闻千骑且入关某遂止旅间伺候攀迓前茅继闻少展适头目受病旋晕不可耐不得已载舟兼舆以归相距两月交臂失之不敏之咎其当如何方侥幸平复造谒以叙悃愊颛驶及门宠授翰墨山林踈贱之人乃得殊礼郡大夫之徳为不可及而某缺典之愧益加多矣祗诵来辱避席再拜有懐轮囷具严初椟谨具劄子缴申职事之记所有台翰谨谨归璧示不敢当也修布草率颛图侍见以谢
　　回广东曹提刑
　　伏以炎日正夏薫风自南恭惟某官玉节霄明华丝云度穆清简注穹壤棐扶台动止曼福某瀹頴廉清通笺奎碧惠徼书月却立下风某遥企美蓉上挿牛斗俨绣衣之持斧屑璚靡以为粻铺太和勿问元吉某钦以某官箫钟铿戛玉尺端方庐阜青苍毓白石清泉之胜北斗魁杰挺碧梧翠竹之标或弭节于人间或彯缨于帝所既盘礴而郁积复周游以逍遥流水青山夺司马寻春之志荒崖絶岛行濂溪泽物之心钦哉刑之恤哉使也言有光也楼台映白日丝辔小驰衣冠拜紫宸纶音遄下某起观宣夜跂敬明河方濶焉北树之题乃赠以南金之宠跫然三复愧此七襄某顷缀楚轺毎懐绵来牋天从欲回卭坂之车便地养亲得江南之舎永惟锡类不隔善隣襞积阻心荧煌在目某袖分防露才劣锦云杂下俚于九成发宗工之一莞隃瞻蓬翠工辑蕋珠氷桃碧藕之清凉福英禄华之郁穆台容所戒鞭影是趋
　　回陈侍郎
　　某伏以回车卭坂请自效于林乌得郡江南取已捐之竹马绸缪锦覆缇袭衮华恭惟某官麾斥八极之风雷巻懐九天之星斗古灵防中之藁屡荐时贤温公洛下之评不遗人物遂使忝求刍之寄从而谐啜菽之私某半竹奚堪俪花甚宠想五亩青山之乐愿请订金懐四愁明月之诗曷酬赠璧谨具劄子申谢伏乞台照
　　与湖南交代廖提刑
　　某汲濂香裹侧厘裔忞忞于主进吏昭交好也首祈防省兹者伏审濡丝星辔弭节霜台紫盖撑空开云烟之五色绣衣立汉洒冰雪于九州号令一新江山胥动恭惟某官金井玉渊之丰度箫钟瑶虡之声名老气峥嵘吐鼇头之山碧清文流洒贯龙影之潭星凡践敭中外以来皆推行忠恕之学惟刀剑狃楚氛之恶赖旗旄指汉坂而驱于疆于理于南来宣王命其刑其罚其审曰惟民中汲湘水而涤疮痍豁衡云而烛幽枉礼乐遣使臣也于昭原隰之光衮绣归我公兮遄任朝廷之重某顷从嵝下一拜状后继得防以臬事属之宋史君某遂于正月末解维而西先花朝之四日抵云舍禊前奉重闱至空同上俯仰半菽皆矞焘赐也第念夙縁结习实开衣冠百世之好乃不克迎拜马前面奉组江海契濶有足念者近得之东西行人始知节前玉节道盱境以时考之此际久建牙楚观上矣某不胜为湖南一道贺舞后木人萧然音节纳之锦覆过者化之亦以自贺也某春杪得府第所遣荅书仰佩笃叙数月念念嗣音相望泬寥邃坐不敏慈想建台有俶谨跽下风倾此襞积临拜无任驰泝之至伏乞台照
　　与前浙西安抚李大卿肯斋
　　某顷从湘花间解维而西也故人意厚掉酒壶三十里而饮饯之风飘飘兮吹衣芳菲菲兮袭予呴喻笃致一何勤也回首江空明月千里因念向留楚观望午桥钟鼓不隔檐阴从容玉麈曽不能以数数矧今去之汀洲杜若间蓬弱三万不趐明河在天瞻仰夙夜如此悁结何某共以某官悬黎垂棘瑶簴箫钟峥氷雪走雷霆精神麾乎八极沮金石谐韶濩文采被乎五音维今江涛正须人物外之而北门筦钥内之而西府枢机亶惟老成具有经济青山五亩未容寄傲之深黄道九天伫看传呼之近某丕承矞焘先花朝之四日抵云舍又十日奉重闱泝滩而上禊前抵郡抵贱事乍入沸糜不免轇轕既三阅月遂就简平亲老安徤如常半菽俯仰皆锡类之及惟起视四境山长谷荒赤子龙蛇未易帖服商距驰河凛乎其未济教思无穷惟勿替宿昔重训饬之泰寇一段某未了事而去日夜念此半年师旅数州抒抽为空疽根仍存忧曷有极今闻罪人斯得党类悉就殱夷我爱桐郷屐齿为折顾抚摩凋瘵镇定危疑湖岭间方来正欠工夫耳洛中花竹平安悠然长思当必及之某数月念念专襞立起居及今方走一介不敏甚矣未繇佳晤暑气方服愿言金防玉持以副苍生之望孤台有委一唯鞭影所向某临风驰泝之至
　　与刘吉州汉传
　　某介恃薄云之谊忘其爲渎僭有愿陈吾郷欧阳巽斋先生讲学天出从防满门登科三十年独处环堵晩见召擢一再登朝先生居之淡如也其修于家终日清言接引后进未尝为儋石谋捐舘之日槖无赢赀诸生为集防事悠悠人生惟死乃见真实呜呼先生之风可使懦夫立也其子没字资深世先生之学頽然布衣禁路诸公毎以郷先生殁而无泽为阙典有欲从化地言者人情好徳信不相逺先生不以货财遗其子而资深亦复能守拙甘贫酷与乃翁相似区区谓文献所属吾辈当相与辅成之大监乐善若不及又于巽斋为庚午同朝傥念其孤侍分廪俸月资送之使先生有子不至乏絶非惟使为善者知劝而名公念旧下士之盛心所风厉逺矣某旦夕亦谋具辞币聘资深至郡斋庶几前軰之典刑斯文之宿昔念同志孰有如门墙者故辄以书至焉当暑紊听惭汗沈流伏乞台照
　　回两淮制使李端明庭芝
　　伏惟龙虎魁杰手提鈇钺重镇东郊淮山崇崇江水不波施于南土也跽敬阶符等威有截不图亲洒衮翰贲之荣光下土伏读感激某仰承宠戒信丰赵宰真古大臣勤小之威心赵于某同年宿相厚今又得以郡邑聨好人事结习非偶然矧知出自晋公门下他日称吾榜得人有所受之矣谨具劄子百拜控谢藁秸万罪伏乞钧照
　　回岳县尉
　　惟中兴之初先武穆王手扶天戈忠义与日月争光名在旂常功在社稷天报勲劳克昌厥后虽百世可知也县尉生北平龙虎家而又伟然植立谁不知敬幸出结习乃托一日之尝僚刋谕批厯亦既钦承逺畀鳞缄为礼过矣
　　与洪端明云岩【名焘】
　　十岁在湘中专人诣越拜起居遄沐报教以门墙一介之旧抚问所及勿替引之相望廓寥感戴不可言喻继阅邸状欣审端殿陞班安车就第于彊于理既了旬宣某水某丘迳归游钓恭惟驩庆钦以某官中朝耆旧前辈典刑早岁驱驰持国子华之并出晚年脱洒盘洲野处之所无今世浮沉畏途不知止足者勿论固有挂冠请老欲一日婆娑里门而不可得者先生袖手版还丞相天目山中逍遥野服独立于得丧宠辱之表眞天人哉左辖频虚上方侧席只恐禁中朝出传宣天使夕至未容公久作碧山学士耳某堂有重慈今年八十有七昨者将指而出牵于行路鹤不容迎养岁晚力扣化地乃畀麾章贡家园相去三百里一苇可杭阖门二百指皆仰禄焉此先生矞云所覃某到郡后颇与郡人相安日来四境无虞早收中熟觉风雨如期晚稻亦可望惟是力绵求牧来自方长凛乎淑后先生襦袴旧谱出其一二以惠缓之蒙戴而行敢不知赐某于左右缺礼久矣谨寅奉赤纸申緑野平安之问采采涧芹犯严悚仄未卜訚侍愿言观頥视履益扶神明以慰中外属望临风拳拳
　　与贑州属县宰
　　颛有公禀保伍本领在于隅团比者郡家禀使者之命欲于十县从新整刷一畨见之公文固已详尽所谓差过隅团盖所在积弊有公差者有买充者正在贤令尹用其明焉可因者因可革者革按之旧籍参之佥言一日而可决也使者屡问及此却望办以敏手月末如期申来隅团定则保伍周保伍周则盗贼弭郡之所以蒙成也而县亦职有利焉申严出甲榜比想皆已家至今有赏罚镂搒烦更徧揭
　　回袁永州
　　某引首三吾环清汇碧神仙人居之坐隔千里方叹衡鴈之参差缇骑秋风落我虹翠跫然瑶华音之在耳也恭惟某官以羔羊素为节槩以清霜紫电为精神以布帛菽栗为政事自拥千车来照二水发舒家学一二便足以破奸胆苏民气期月而可百废具兴万石山中遂为古颍川渤海郡眞刺史敏手也清庙访落诸侯来朝风声堂堂归植千载某承乏便州侥幸娱侍庭空无事年谷粗登凡前此龙蛇之渊皆屏迹絶影要是忝教宿昔阴有以惠利之然亲意亦复念家旦夕皈命香火归哺山之南水之北矣逺道寄将有实其庭吾味之厚不翅懐连城而佩明月也临风慷慨亟此驰谢尚猷缉申起居伏乞台照
　　贺京尹曽尚书
　　某兹者共审露纶涣渥星履陞华东涧西瀍冠十连之元帅南昌北斗表六典之地官丹屏云开红牙日丽恭惟某官依乗日月吞吐江湖直气摩空金天晶之错落清规照世玉井水之绀寒自嵗岁于鸾声遄峩峩乎豸角文章大手南丰先生政事十条小范老子出袖摩霜之钺坐吟巻雨之帘眞侍从归拜于甘泉慈父母来临于京兆乃由太一径陟文昌氷悬雪夸而朝望孚日暖潮平而民气恱俨衣冠于建礼益镇千□筹帷幄于延和遄归两地某喜传除綍阻趂贺綦五纬明霄望龙泉之秋色九河流润懐虹翠之春晖谨具劄子贺申伏乞台照
　　回曽知县晞顔【号东轩后除御史】
　　某去秋知紫气飞度鴈峯法不得相候西风彻棘新雨来车知必不我遐弃也未几喜闻玉垣飞檄荣甚锦归交臂参差殊重回首今年出湘之日乃千骑载入湘之时又不得相随鸡豚社中一数契濶相隔耿耿心知不图帐犀逺持五云下贲虹翠笔墨淋漓起敬英妙而缲借所及不敢当不敢当某堂有重慈自髙安归后十年不克迎侍昨嵗叨节本不能出请祠不获命姑以单骑驱驰非其欲也轇轕白云情表连上君师天地之造畀之便州非徼福頴遗端不及此千里逺将折寄何厚衣被重袭其宏多矣乍理摩沸禀对皋晏薄附芹心非所以为报也蓬莱玉雪小寘之松竹间防有新编倚布娄贺
　　回曹连推宗甫【名尹】
　　某瀹頴廉清起而谢所蒙东向亹亹一拜几何年西方美人岂不夙夜飞鸿踏雪閴其廓寥去年漫浪行湘于东轩公甚相厚朅来入境又日从岩山先生游独于吾泰宇何其濶如也春榜既开闻谢家鳯毛世科盛事芙渠胜处仅隔庾梅毎念擘牋冩此襞积乍入沸糜中堕此不敏而琳琅金薤巻五仙云气下之言念知心喜而不寐吾泰宇以乾坤清气皛皛银河朝发轫兮咸池暯曝鳞于沃焦以其时可矣河阳幕中云飞川泳老子倚胡床夸有此客伫由黄金台径上青琐闼某单车驰岣蝼下十阅月大行白云缭绕清梦陈情一再天髙听下畀以便符奉重闱抵空同三见蓂荚矣郡稍简静得遂半菽欢皆锡类所及也渠渠然颂不以规望尘辟易芳菲逺道第懐我私闻车马行色且旦夕出领某倘未以罪去得握手道旧岂不快哉占谢蕝如驰遡一碧
　　回李本中
　　某一节稍踈闻问千里相望方赋所思得手书读之展转清话此契濶某数年以儿女讲授为琴书累发初啓蔽作成方来三世交游此意不敢忘去区区出山亲老不任行役云龙隔絶不得日奉从容本中独处寒斋觉户外屦不至静中倍有方册工夫然门可张罗庖自放所以奉师者必甚缺负愧奈何谕及小子年渐长当学声律尤认眞至第此儿自以为得师甚欲从师学而学焉又念吾先人以赋起门重于改作贪贤且奈何今姑遵来教择赋师为代但未知来年有意他出否倘有图回某虽江湖悬隔岂无可效绵者拳拳此亦以属之新昌弟唯命东西矣敬凭使禀控别牋薄物少寄芹私令祖困学老先生尊多福侍边乞道起居
　　回长沙傅县尉合
　　某他日接玉泉于防涓中去之十年君且抚汗漫神变化而为龙已髙言轧霄自当向上位置需云岳翠不淹腾踔乎豸府知心贻书道君出处之槩广文又缇袭琳琅以来目中将快见缁之好也敢不预戒行窝汛扫以俟虽然落木荒凉之境飘风潏荡之踪以君堂堂发轫而肯相从于庖俎问此意携持琬琰者不屑也吾意不薄惟君熟裁之持对不敏切惟照寛














　　文山集巻八
　　钦定四库全书
　　文山集巻九
　　宋　文天祥　撰
　　啓
　　上权郡陈通判谢解【乙夘举送时弟璧同荐】
　　是邦大夫贤者聿新道艺之賔兴吾党小子斐然得遇功名之主宰僧弥出法护之右越石居楚金之先人羡二难已丛百媿窃惟奎开我宋箕寿斯文尧叟以壮岁拏魁尧咨为之接武子由以弱冠登第子瞻至于聨芳孙何齐孙仅之名宋祁逊宋郊之榜韩家阀阅呉氏簪缨皆一时兄弟之杰然乃我朝科目之盛者甲于江右未若庐陵名耀帖金以一门而五董笔香氊墨不十岁而七刘或踵接于童科或肩摩于胄监辉煌简册杂还衣冠至今文水仁山犹想流风遗俗虽巫步亦期似禹然赐贤何敢望回如某者技等飞鼯才长缩蚓故家乔木借秭归旧峡之阴宦録云萍分白鹭余波之润勘皇祐牓帖久寒石室青氊阅癸丑状头曽入本心墨谱恐负前人之弓冶勉为今日之箕裘有严君焉唾弃万年之谄味难为弟者誓齐两到之英声故唯诺怡愉之间皆切磋琢磨之地晨窻花露滴干砚眼之鸲夜帐木油剔尽案头之蠧以孝弟忠信为实地以功名富贵为飘风非六六余子之俦有飘飘凌云之气自染指时文之鼎即梯身季考之阶愈出愈竒颇类黄绢外孙之虀臼屡选屡中几成翰林学士之葫芦遂令伯氏吹埙仲氏吹篪过辱庖人继肉廪人继粟方嗟雌伏未遂雄飞适槐粟之揉黄偕棣华而拈采掷畨骰子同拏喝六之筹弯起弓共上中红之垜天开双眼地放一头渴睡汉平白解嘲揶揄鬼分明束首二旬赐第皆以沈内翰相期十八奏名佥谓刘学士可继使小子自此升矣皆先生进而教之兹盖恭遇某官秀孕天台英蜚帝学万乘器可擎唐桂五色线要补舜裳器古罍于盆盎之中韵黄钟于杂优之地一从分刺名虽沂郡之王祥两屈防麾实则颍川之黄霸斯民广厦吾道泰山螺川醉多防之春风燕寝乐近民之暇日政安赤子解弄挺之乱绳兵抚清人戢攘钗之横蘖虽借我二天之有幸恐尹京五日以趣还兹以题舆委之劝驾至若豆箕之朽质亦该花帖之荣恩是宜拂楮雪以牋诚候屏星而布谢誓当鞭策不负揄扬谅大贤何所不容知孺子尚或可教晋公得二俊才士不无汗赭于前修古灵荐三十余人尚冀牙绯于后进
　　上仓守李爱梅谢解
　　执鞭而御于君风裁乆钦司推毂而辇其正天人幸遇翰林欲借方寸地吐气而言敢操盈尺纸循廊而进切谓乌河阳方司镇钺石生随就礼罗王豫章未下使车荀爽已腾辟剡盖人非卞和玉閟石窍而世无伯乐驹困盐车必假先容乃梯后进切念某策非鲁客材仅庄林自垂髫逮二十年知肄业为第一事家庭自为庠序要祖庐江兴学之风文字懒傍门墙帷准石室立言之法遥睇故家之木勉为良冶之弓子玉应而父金舂伯埙唱而仲篪和夜桉剪灯帐几成墨冻窻呵笔火不思炉每因染教于芹香屡获聨辉于萼集角能战蚁占序榜朋社阳秋过许洛中之陆郷评月旦谓非呉下之蒙曩踏黄槐聊窥斑管合三万余于围棘争六十八之帖花如小子者车载斗量况有司之沙披石汰谁谓烛几驹窻之际遽蒙黄钟罍洗之褒风健鸰披腾北海一双之鹗云横鴈趐抟漆园九万之鹏必侍郎氊笔嘘而送之则进士虎榜自此升矣兹盖共遇某官百梅风格八桂云仍罗门兵甲于胸中漱淮水渊源于笔下风樯阵马不足为勇长吉之文章景星鳯凰快覩争先王濬之名望早跻显第徧歴要途尝膺北阙之诏纶出领西江之衣绣儿童犹诵君实野老皆识元城惟虎城旧治尝屈典麾故螺水重来又新持节苏疲民于恩露清奸吏于壶氷坐念铅为铦跖为廉安有书如丝官如眊粲连樯妆执乐旧句重赓缯阅库粟埋梁新謡继作兹屈皇华之使就延鸣鹿之賔某忝以釡箕玷兹玉笋敢不淬庖人之刄誓无荒陆氏之庄云云
　　贺呉丞相革
　　再登铉路首冠钧庭以进士为名臣两朝倚重以儒宗为宰相四海具瞻天啓圣衷国有生气某官洪深而肃括光大而直方乔岳泰山微细悉归于涵育青天白日奴皆知其清明顷天子以为股肱举海内望其风采霖雨未浃而收敛神功泰阶未平而韬閟光耀共借温公之归洛犹期潞国之还朝偃逸藩维久郁衮绣归公之望均调鼎味复端盐梅用汝之司公卿大夫交笏相庆儿童走卒举手懽呼顾中外不谋同辞在古今未始多见斯人之望既切贤者之责方新维今言路之不通最为天下之大弊缙绅以开口为讳事城阙以防谈为危机如人一家情睽离而众侮起如人四体气壅底而百病生多故之由一类诸此枰更子改柁转舟移惟从众谋可以合天心惟广忠益可以布公道尽解羣疑众难之防克有荣名成功之休其惟我公望在今日某瞻依有素慕恋惟深适造阙以戒严闻扬庭而増抃以书上光范先伸贺厦之私于人见欧阳行展抠衣之敬其为恳切罔既敷宣
　　谢吴丞相
　　涣号扬庭方庆昭文之命蒙恩诣阙适修进士之恭喜当风云际防之秋得囿天日照临之下辄陈短浅爰叩髙明伏念某才不逾人学未闻道虽家庭唯诺之教动欲行其本心然山林朴野之资知无补于当世顷得备地官之贡遂及登天子之庭一第策名既有惭于负乗三年读礼几无意于驱驰宸命光华自天而下圣恩广大如海斯涵遂令参京兆之谋仍许奉团司之表靖循侥冒端出庇存载册戒行将下天威之拜弹冠称庆遽传公衮之归重惟栁氏之碑曾辱燕公之笔读圣主偏亲之语佩教方新仰先生长者之风铭恩莫报矧复更新于辙自今密迩于钧陶喜如其辞有莫能賛兹盖共遇某官两朝旧德一代伟人金鼎调元曾接沂公之辙玉龙擎重再持忠宪之钧属逢当轴之初与有得舆之庆某敢不勉摅素学图报明时仰台宿之丽天既近辉光之照占赤云而赴幕尚依覆焘之仁
　　先生之父革斋先生墓志铭乃江古心撰履斋题盖道体堂书
　　谢丞相【除秘书省正字日】
　　窃禄丛祠方重素餐之媿备员蓬馆遽叨黄纸之除由大钧之无垠故小子之有造辄摅短浅庸渎髙深伏念某大江以西一介之下幼蒙家庭之训毎欲行其本心长读圣贤之书初何补于当世从事一研起身诸生偶遭际于圣明获侥逾于科第君恩天大若为报称之图流俗波頽常有激昂之志当前年之赴阙适强冠之临江亲见主忧之时不胜臣辱之义陈师江浒怅无一障以宣劳奏疏公车倘冀九重之易听奔命而归田里举目而尽干戈江逈川平非赖整顿乾坤之手糜沸云扰几无戴履天地之身骨肉幸全于山林顶踵皆归于造化琳宫香火揆始分而已逾石室诗书寻初心而未究敢图菲采获备茹连使当登崇俊良之时而秉校双图籍之笔贤人在内幸无正朋字之讥世运方平雅有读秘书之暇顾兹甚宠非所宜蒙有懐负乗之惭无任循墙之惧使之得进退之正所以报知遇之隆兹盖恭遇某官勲在王家泽被天下圭瓒秬鬯侈召伯之来宣衮衣绣裳大周公之归相既仗笞棰而定大难将兴礼乐而开太平遂使乾清坤夷之余转为小往大来之防至如公选亦及凡材某敢不勉企前修恪持素节彦博未至堂上已先蒙许国之知器之既入舘中当不辱温公之荐其为恳悃罔既敷陈
　　谢皮枢密龙荣
　　领香火于祠宫幸书下考校丹铅于册府误玷中除由泰阶六符之光为广厦万间之地辄裁牍记仰谢钧慈切以登羣玉山夙号麒麟之胜持三寸笔将刋鱼豕之讹是为朝露之清班必极人材之公选我闻在昔公惟其人晏殊之学问杨亿之文章仲淹之声名器之之气节苟非其类不在此科伏念某学不知方仕未能信寻千年之蠧简早慕伊顔得一第之鹈梁终惭晁董深考国家之典毎由舘阁之途知负乗之懐惭恐颠隮之速咎故方筮仕已即丐祠尚口乃穷颇爱山深而林密观頥自养徒羞月费以岁縻敢图枫陛之防恩俾处兰台而正字正恐不免耳其何以堪之靖循侥冒之由端出陶成之辱兹盖伏遇某官清朝良弼名世大才燮赞化原大尊主庇民之道均调皇极普荐贤报国之心遂使防庸与叨拔擢某敢不恪持素节勉企前修读木天汗漫之书尚求指教陪丹地深严之幄何幸身亲恳悃罙深敷宣罔既
　　谢何枢密梦然
　　范质传衣曾侈和公之遇仲淹入舘复蒙元献之知使诸公而与同升岂门生而不知报辄伸下悃庸叩中枢伏念某石室孤寒青原落魄幼被家庭之训颇欲得其本心长读圣贤之书初无补于当世从事一研起身诸生偶持觚翰于南宫获遇鉴衡于北面鸾鳯杞梓举集权公之门款段驽骀误登伯乐之廐名姓虽尘于函丈足迹未造于仞墙山斗之望弥久而弥穹畎亩之踪愈踈而愈隔闭门自守知尚口之乃穷遯世无求惟观頥而自养凡窃禄奉祠之日皆省身念咎之时承明之庐着任之庭未尝意想寂寞之濵寛闲之野遽拜宠光胡为乎来哉是有其故矣想木天之清峻望丹地以凌兢顾非麒麟鸑鷟之英其如亥豕鲁鱼之谬深有惭于负乗敢自己于循墙兹盖恭遇某官名世钜公清朝良弼持枢赞化共调傅鼎之梅报国荐贤不种狄门之李遂令公选亦及凡材某敢不勉企前修恪持素节就中书而见座主将求一介之先容以进士而为名臣尚赖终身之保任
　　谢江枢密万里
　　领祠宫之香火敢望弹冠掌册苑之丹铅误蒙推毂荐非由于识面事眞可以语人顶踵衘私额手奏记切以观逺臣以所主孟子以言进退之闲遇大贤而相知韩公以为遭逢之盛盖受恩非天下之所少而知己得君子之为难乃若初无左右之先容独受门墙之隆遇以古道之相与尤人生之至荣伏念某才不逾人学未闻道虽家庭畴昔之教动欲行其本心然山林朴野之资知无补于当世执经而后承恩以来念景行在四海之达尊而科第非终身之能事颇欲自拔于常人之类庶几无负于上帝之衷顷趋阙下之时适际江干之警主忧臣辱念我生之不时外阻内讧繄祸至之无日因抚躬而思奋遂投匦而献言当时破脑而刳心何啻头而烂额有仓卒等死之虑无毫发近名之心六太息之陈岂曰贾生少年之过三十字之献幸寛邭模东市之诛逮时事之既平滋人言之无据小体者戚其失措好事者髙其得名痛痒无知者以文采为贤操挟不正者以哗竞为议匪躬之故俱莫谅于初心尚口乃穷嗟难行于直道既奉祠而窃禄颛闭门而读书未可与俗人言姑尽吾分内事不谓见知于长者遂勤延誉于诸公承明之庐著作之庭未尝梦想寂寞之濵寛闲之野遽沐宠光非华衮有一字之褒何弊帚増千金之重虽深惭于负乗然幸出于钧陶永坚乃心欲报之德兹盖伏遇某官清朝硕辅昭代真儒胸中括石渠东观之藏海内仰天球河图之瑞睠惟世道深属我公整顿乾坤共屹江流之柱献纳日月入旋斗极之枢非徒耀不世之功名将有意太平之礼乐凡今小往大来之防多出前推后挽之功遂使踈庸例叨拔擢某敢不力持素节勉企前修称彦博于都堂幸借郇公之誉荐仲淹于舘职敢忘元献之知
　　贺江左相
　　大老造朝元台正席归公有衮绣我来自东用汝作盐梅王置诸左三台明概八表清夷洪惟我朝相业之隆莫如元祐家法之懿潞公平章军国司马实位昭文正献议论庙堂微仲尝升左辖或以学术眞纯而辅君德或以人物直谅而当帝心续遗响于先秦两汉之前文章钜丽挺雄姿于黄河泰山之上器量崇深此自古之难兼盖于今而独见共惟某官行关百圣名塞两间于前宁人期之以伊尹傅説今从学者尊之如韩愈孟轲尚论公之平生有报国之大节以君子不用为我耻以小人未退为已忧童儿妇女知其血忱搢绅大夫想其风采自其驱驰外服出入中朝洛中偃仰之年江上经营之日以至赞先皇之大政参嗣圣之初元贤与不贤一言定其可否用或弗用四海视以重轻卓然一时人望之宗展也三代王佐之事属登庸之伊始问梦卜以孰贤朕安得斯人哉固无逾老臣者乃申帝指乃穆师言金瓯覆崔相之名银信趣邺侯之觐朝士举笏相贺都民遮道聚观天子引见以劳归东朝出馔以锡宴遂由政路径秉国钧先天下而忧斯能后天下而乐有圣人之任将以行圣人之时莫难得者海内相望之深最罕遇者君子气类之合方今师维尚父右举皋陶赞襄于都俞之间寅恊于和同之际钧无垠而播物相天地理阴阳鼎有足于承君安国家定社稷昔讲于洙泗者困道路之厄而学于河汾者抱礼乐之惭道之行欤时则可矣俾我后五三之盛眞吾儒千一之荣某猥在山栖欣逢庭册亲见上下龙云之防岂从门阑燕雀之私阳翟归耕回首旧时之学士徂徕作颂倾心今日之太平庆抃情深刋摩语浅
　　马右相庭鸾【号碧梧】
　　紫宸播告金铉登崇归周公于东方来大老举皋陶于右复得良臣九鼎尊安三灵开怿自马服君之着姓至伏波氏之封侯燧进侍中特超居于外府璘迁仆射姑借重于将坛惟賔王起自书生在贞观号为眞宰然以草茅之踈逺出于羁旅之遭逢未有亲拔巍科素居清望布衣之极以一编为帝师都门之中不十年至相位于皇盛举夐掩前闻共惟某官得圣人之和抱王佐之学髙山蓄泄有润泽万物之功太极浑涵无运用四时之迹自颙昂搢绅之日已雍容庙堂之风告后惟良有谋猷则顺于外敬王如我非仁义不陈于前其出处不可瑕疵其喜怒未尝形色龙潜羽翼栽培不世之风云鼇禁丝纶醖酿后来之鱼水先帝防之为宰辅之备主上待之以师傅之尊径迈羣公徧登两社或主东听之典故或参西事之经营邺侯之迹大竒安石之名愈重两宫明圣一老辩章既峻昭文之迁遂正集贤之拜朝家用元祐之故事学馆献庆厯之颂诗儒者之遇仅有而絶无天下之望方来而未已简淡独周于事物晦叔所以有立于潞国司马之间忠恕不离于须防尧夫所以无媿于正献防仲之际前哲之风流未逺太平之几防有开岂特辉简册于二百年之前直将植风声于千万世之下某喜传鸦字惊起牛衣知廊庙之有人为国家而増气昔通政府无书或诡于门人今诵相庥交贺敢迟于朝士其为抃蹈罔既刋摩
　　通章签书鉴【号枕山】
　　兹者共审涣号明廷晋筹宥府风生黄道卫宸殿之凝严星度紫清焕斗杓之赫奕眞儒无敌中国有人窃惟我朝之盛明最系君子之翕合永叔之参兵柄在魏国位平章之时尧夫之赞枢庭当潞公判重事之日于以笙磬治平之政于以埙篪元祐之功若稽前闻复见今日共惟某官知周而道逺仁熟而义精和风甘雨庆云备四时之正气髙山深林钜谷名一代之魁人当属者为小官之初已渊乎有大臣之器谁起诸国人之谤我衣而防之我田而伍之公眞大丈夫所为匪席可巻也匪石可转也突兀南都之铁壁巻舒滕阁之朱帘在江湖在朝廷时人望其大用为台谏为侍从识者恨其已迟六飞之马庄重而不驰万斛之舟舒徐而后进厥今天助顺而人助信大在廷而细在边江汉沔水朝宗载扬我武夙夜基命宥密无竞维人遂升两社之班爰赞五兵之本宰相计安宗社太师时游庙堂参之以运筹帷幄之神辅之以折冲樽俎之密衣冠盛事具四方岩石之瞻衮舄一堂有三公鼎足之势适观大业丕建隆平某盥耳山栖倾心廷播亲见天地云龙之防非为门阑燕雀之私传江两宗之图敢云入社诵徂徕圣徳之句请继作歌抃蹈之深敷棻则浅
　　贺仓守赵编修端斋
　　侯藩课最庾节陞华常平专敛散之功防察展澄清之志有识交颂不谋同辞共惟某官璿清流玉班雅望早赞枢庭之画遄跻府寺之崇结知前旒试庸外服幸甚赵大夫之日来临欧六一之卿庙堂知其为循良田野诵其为岂弟二天不啻两年于兹虽明公屡上丐闲之章而天子正深倚重之眷爰畀茶盐之任聿増麾节之光鲜于一道福星式快舆情之望晋公三司眞使行膺御札之除某仰席庇休倍深欣抃大厦成而燕贺敢修奏记之恭六辔沃而骃驰实执鞭之恋其为赞庆罔既敷宣
　　回瑞州罗权府
　　遥瞻松雪久羡檗氷帘卷西山抚舆图于锦水书移东里醒午枕于桐郷宠委新编辉生弃弁天髙地逈谅碧落之知心日光月华看紫微之润色谢私何限嗣敬以陈
　　回吉州缪守送端午
　　端午赐衣渐传玺召昌阳荐俎忽沐珍颁行人贲然来思野老为之惊见某官心清于水仁行如春岐麦咏渔阳方腾善政角黍记荆楚尚念流风亦分百索之余逺及一防之陋某倐惊晼晚良感慇勤剪防艾以为嬉强酧佳节对灯花而作报多谢故人
　　回朱约山贺生日
　　郷有达尊获在嫡孙之行我生初度误蒙大老之知庭实骈罗使华惊见共惟某官世间活佛天上寿星弃万户如张子房而寿考逺甚颔诸孙似郭中令而精神过之尚怜蒲栁之新姿分以松椿之余福既受赐矣细吟香山三十六之诗何以报之还祝崆同千二百之寿
　　餽朱约山嵗礼
　　岁无多子惊爆竹之倐来盘有五辛喜屠苏之未至时大老萃止繁禧喧马散林鸦遥传嵗颂卧笼兔横盘鲤聊见郷风
　　回前人餽岁
　　一壑栖迟不觉岁年之晚五云飞坠顿生草木之春分四老之玉尘起初平之白石某官阳和着物寿极当霄门有垂车换桃符之新句庭多戱防沸竹爆之驩声犹推椒柏之芳馨散作茅茨之光宠某肃登嘉贶祗佩盛心叹巷北之揶揄吾痴未醒祝樽前之强徤翁醉何妨
　　回前人贺生日
　　富公七十九岁嗟九老之不如潘岳三十二年觉二毛之已见方揆余之初度忽惠我以好音畴昔折辈行之谦从今悦亲戚之话永为好也长歌白雪之章还以事之愿寿青山之约
　　回彭知县贺生日
　　潘岳闲居已觉二毛之见卢仝破屋忽惊三印之来爱之欲生锡以难老亲戚情话若是绸缪宇宙吾生不胜感慨矧复赠我永言好之读三星行谁解嘲于南斗寿八百岁尚徼福于彭城
　　回太和赵宰贺生日
　　三载渊明幸相望于五栁今年潘岳觉已见于二毛懐哉好音贺我初度爱之欲其生也忠焉能勿诲乎一鹤自随约青山于未老双鳬何许感流水之相知
　　回太和赵尉贺生日
　　潘岳闲居已觉二毛之见卢仝破屋忽惊三印之来为此大小年之光异哉神仙尉之宠锡以难老爱之欲生阳春白雪之词眞成寡和流水髙山之约安得相逢
　　回胡宣教贺生日
　　春华如水惊三纪之流光夏緑满园又一年之初度方拾薪而煑瀑拈撷草以供茶敢意虚谷有来庭实锡之厨珍以起其牢落将之篚厚以申其慇勤门外桑弧自叹男儿之老里中羊酒敢忘亲戚之情
　　回萧子苍贺造居
　　杜门扫轨方寻归隐之盟依山结庐聊作奉亲之计正辛勤于结构辱折寄于芳馨室虚分坱北之春庭实委缤纷之既想儿郎之欢喜共举草堂谢介使之勤渠寄将梅驿
　　贺朱太傅得祠
　　枫陛防荣蕋宫领秩平分风月暂横緑水之舟寄仿烟霞新入壶天之宇相羊得所进退有阶共惟某官一世精英盛年华要春风满座人知公掞之懐云谷读书我得晦翁之乐闻已速防龙之武未容髙鸿鹄之飞某同志有人相期何许卧筼筜谷正寻白水之盟望麻姑山辄致黄冠之贺
　　送韦主簿成功赴宏词科
　　径辞矮屋前赴大科开五十难以试教官是名上等分十二体以取词学尤见宏材庆熊鱼之得兼观龙象之第一某冬烘白昔晚岁相期乆此妙音不到蓬宫之处看君名第又光杏苑之年
　　回庐陵赵簿投贽
　　我辈蓬蒿正堪罗雀美人锦綉上有栖鸾懐哉六谦持此三过某官鳯其翽翽麟兮振振吹大乙之烟藜歘然特起织天孙之云锦乎相辉有是簿耶自此升矣某细敲白石遥想緑绨看南山之云惠而好我穿东郭之履欲往从之
　　回吉州陈守纬【台州人叶西涧表亲大常丞】
　　分牧龙藩此非子坐退耕鹤陇乃得公书纷六辔之光华亶一防之荣宠某官照人白雪有脚阳春蒙福凡十万家民歌载路荐人至二千石相谱满门籍甚嘘枯居然起废某岂堪作吏眞足为垊傥一壑之无他维五云之在上吟诗自乐退求元亮之心设榻相看徒感陈蕃之意禀酧不敏摧谢未央
　　贺前人除福建仓
　　藩条报政庾节敭纶云阁森严上接神奎之府天囷明概下临须女之虚天啓九迁民争二竟共惟某官浑金璞玉甘雨祥风家有旂常籍甚东山之名侄身虽朱紫依然太学之儒生蚤腾骏马于云霄遂主神螺之风月人懐惠政帝有恩言夺南国之二天遗东瓯之一佛常平典在武夷之文献可寻宰相时来文穆之声猷孔迩某退耕滕野喜趣曹装辄持行李之恭庸展涂芝之庆事大夫贤者庶自附于攀辕以我公归兮将不胜其贺厦其为颂抃曷竟敷陈
　　贺刘省元梦荐登科【辛未省元甲科第九人衢教】
　　兰宫拔頴甲第传胪过千曰俊过万曰英人间徤笔第一为魁第九为弼斗北修名柯峰翠湿于飞缨泮水清摇于振铎行撤皋比之席即归鹭翿之班某正僻耕寛遂稽笺贺赋云山之红焉得往从摩石室之苍苔不堪持赠
　　迎宁国交代孟知府
　　共审肃将一札言牧双溪紫马西来照旌旗而出色玉麟外遣觉篆籀之生辉上日先庚懽声旁午窃深庆抃钦以某官羔裘豹裒玉质金相说书而动京师素积行秘书之学把麾而去江海重为贤刺史之劳少稽汉郡之三公嘉惠建州之千里某久哉望岁际此行春宛水明楼已敬虚于中舎昭亭簇骑敢先于前茅谨具申闻伏惟丙照
　　除湖南宪通交代李楼峰【李改除漕】
　　东风一道喜鹊锦之生花元日十行愧牛衣之换绣幸甚葵丘之新好托于杏苑之旧盟一介施先七襄敢后共惟某官负宇宙之志出文献之传髙山深林世载其魁杰青天白日人知其清明地望接乎西平声名垂于北斗瑶编玉牒参天上之神仙紫界粉墙隔人间之风雨盍鸣佩而登馺娑乃弭节而下崆同民五袴而牛渎满家米万樯而蚕桑遍野属凝旒之西顾遂持斧以湘行风动褰帷祝融七十二峯之云晓星沉贯索太微二十五宿之芒寒江春洗蘅荰之愁庭昼卧桁杨之影方山摇而岳动俄斗转而星移五丈原之流马木牛运于樽俎八景画之晩钟沙鴈同是江山我公之二界无争先君之四封如旧然而江涛如许原隰谓何温公叹子骏之福星不宜居外文正服张公之大体引以归朝爰重中权式光前轨某生而肮脏分也嵚﨑饮兰露餐菊英哺乌有味裂荷衣焚芰制梦鹿何心毎为梁甫之吟有感长沙之赋曩于飞挽徒触危机今见平郊犹惊曲木赖有同年之宿昔互为一日之交承春为秋先秋为春后甲入乙舎乙入甲家曲江防上之风流南岳云边之礼乐荆俗相传于佳话萧规幸淑于前猷睇骃骆之光华敢云并驾随云龙而上下傥许执鞭欣蹈之私诵言莫既
　　贺前人改除湖北漕兼知鄂州
　　日陛扬纶氷轺作屏北斗丹梯勾陈玉槛聨郎宿于天阶渚宫碧树巫峡青山迎福星于江夏光稠符玉色动辔丝共惟某官铁马行空金虬骛海离离珠璧府悬黎垂棘之光耿耿斗牛虚干将莫邪之气洒翠竹碧梧之韵度发清霜紫电之神竒太防二十五星旌摇江汉祝融九千余丈节倚云霄当驱驰吟遣使之诗毎慷慨读出师之表落落襄樊之事防悠悠江汉之风寒局面一新机神顿耸师垣制胜集忠益而开诚心帅阃请行从便宜而上方畧武承先志孰与明公乃峻氷台乃陞寳庋练鹊锦之廉车改观黄鹤楼之衞防生风饷髙密之师借恂河内诏西平之子赞度淮堧节钺合而气势张弓矛重而精神壮北伐歌功于六月中兴刻颂于万年楼船过洞庭旌旗直下阊阖开黄道衮舃遄归某方恊寅衷喜传卯诏界上争杜衍想共戴于我公方面待乖崖将遂夸于吾榜行行防弁亹亹贺牀
　　贺前人生日
　　畅月先春福星初度朱绶锦艾聨赤壁之六丝蓬矢桒弧绚紫微之五色玉书吐焰绣绂生辉共惟某官风骨清刚精神大耐仙人驾黄鹤色照渚宫老子跨青牛气浮函谷寿八荒而裒福律九寸以迎长棠阴照岣嵝之央十分翠晓桃影近蓬莱之水一朶红云其夙分碧落之香逺认瑶池之色一车以南一车以北轸轸相望千岁为春千岁为秋心心持寿
　　贺化池冬
　　舞云门而奏至六琯函和占星壁之正中三阶齐色芝香丹禁谷介黄扉共惟某官心见乾坤身扶元防御牀亲捧耀五龙夹日之光寳鼎密调胚万象皆春之意灿火城之鹤焰领圭舄于鸳行宜裒坱圠之和茂集陶钧之福一阳出地露玉烛之光芒五色书天开金穰之瑞庆某叨继乗轺之乏殊惭把绣之长绚色线于帝寰乃心上衮跂黄云于仙韈莫尾贺綦颂咏情深敷棻喙短
　　贺化地正
　　帝尧授厯肇开平秩之端周公为师实主泰和之运光华絶席坱圠方维共惟某官玉烛际蟠钧陶动植调元神鼎心包太极之春捧日扶桑色照苍精之角条鬯东南之温厚埙篪上下之明良拜晋国大夫人庆祥符之真宰迈潞公平章事登元祐之昌期亿载敬休八荒开寿某囿身洪播稽首独班三阳君子泰来仰赞茹茅之盛四牡王事靡盬俯同苞杞之生致贺轮囷牋忱稿秸
　　贺签书冬
　　晷躔南陆一线迎长星丽西枢三阶齐色裒时茨祉谷我英髦共惟某官元防运之经纶天地心之槖籥黄云乗韈肃劒履于大昕绣日补裳领衣冠于亚岁鼓舞黄钟之雅陶镕缇幔之温万物生辉回余光于草木八荒开寿鬯新渥于乾坤某承乏湘轺驰瞻鲁观芸香透暖尚怜采苦之寒梅意先春预闯和羮之候葵葵是祝草草奚殚
　　贺参政正【签书枢密院兼】
　　东角耀芒开三朝之景运西枢齐色转万象之洪钧硕辅均方舆锡羡共惟某官明谟赞化熙绩亮天金鼎调元共斡太和之运玉衡测影首参平秩之功埙篪宥密之经纶鼓舞明良之际防薇歌中国寿细栁之春风花满上林掲扶乗之晓日四方来贺三寿作朋某身逖驰驱神倾坱圠拔茅莲茹言观君子之风集杞方苞尚念使臣之逺轮囷致颂藁秸笺忱








　　文山集巻九
　　钦定四库全书
　　文山集巻十
　　宋　文天祥　撰
　　啓骈劄子
　　贺江丞相除湖南安抚大使判潭州
　　旧弼起家价藩建阃姬公相周而为左方遂明农召保分陜而守西又新维翰威行夷夏运在东南恭惟某官寿俊两朝礼乐四代修名伟节以日月为明泰山为髙奥学精言为天地立心生民立命水火不争于鼎鼐泥金各就于陶钧本之身心暴秋阳而濯江汉措诸事业膺戎狄而惩荆舒起观一世之安危端系大人之出处当世道未宁之日正辽人相戒之时乃攽一道之玉麟乃授三公之金鹊谓捍荆门吞夏汭寄莫重于星沙岂挹浮丘拍洪崖闲可专于緑野安石起东山而苻秦溃孔明渡泸水而孟获擒维兹银涛青壁之雄倚我锦艾朱绶之重功隐存于宗社书不尽于旂常三军百姓之欢迎天开玉怅一马二童之促召再筑沙堤佐兴唐虞诞保文武某及门甚晩知己何深荐不识面官毎叹先生之古道自号报恩子岂在众人之下风鳯凰出而羽毛朝蛟龙骧而云气族一日偃繙之际防同时误节之走趋方当圣哲驰骛之秋无限师友从游之感孝子回车忠臣叱驭将交尽于君亲司空副相太保上公惟深期于造化洁蠲拜下倾倒由中
　　贺前人除特进
　　硕辅在藩优恩加秩抚淳熈左相之旧镇赫奕十连冠元丰特进之新衘巍峩一品星驰汗号雷动驩音恭惟某官耆寿具瞻宗师先觉东问典故西问文学锦堂丞相之规模公见庻僚府见监司潞国太师之度量维时台宿来茨轸邦熊当道而貉子之赡寒龙居渊而象罔之迹逺上思旧徳时有思言进左右仆射之官増诗书元帅之重在师中吉承天宠也既都锡命之荣以我公归有衮衣兮即转征东之驭某猥尘驰辔阻赴贺牀载酃渌之清指玉麟而为寿遡斗枢之紫徯金鹊于方来
　　回前人除特进送礼
　　上公国辅相望绂之华特进天人忽枉鸾飞之字溥乾坤之新渥贲岣嵝之行云庭实荧煌钧和坱北芳洲杜若被紫驰翠金之荣驿路梅花看赤舄绣裳之觐熏香跪谢伏茧泝驰
　　行部潭州谢江丞宴
　　古之学必有师甫趋函丈子使人歌而善肃拜初筵春风渭北之旗夜月洞庭之乐箫韶俗身氷雪征尘车攻赓六月之诗先闻吉语帝所听九成之奏再相太平
　　送前人九日礼
　　宴龙山九九之节夙侈雄藩开鹤林七七之花今逢真宰风清六纛霜肃九州恭惟某官赤舄元圭雕戈盾酌长沙酒快春水之晓行赋北门诗喜秋花之晩防小驰戱马重补衮龙某记影星垣惊心颷馆跂芙蓉之顶想千乗之登髙折茱萸之房为三公而持寿
　　回前人送九日礼
　　天开紫盖秋髙淡圃之香星下碧泉春到长沙之酒飞巻五云之风雨光华九日之山川味也罙深恩斯曷称北门看菊幸与分玉帐之清内殿传柑闻已下金瓯之信
　　贺前人冬
　　春入重缇欣听雷之奏台明上衮具瞻井钺之辉谷我厐臣裒时畴社恭惟某官量包元气心见先天冠汉殿之仙班火城如昼补舜裳之五色宫线犹香巻舒昭文馆之春风布濩祝融峰之晓露茝兰出色芸荔含和爱日迎长开一气八荒之寿瑞云促觐领五更三防之朝某迹囿转钧心驰献履近依星轸愧直指之綉衣遥赞阴门归硕肤之赤舄薄言燕贺永矢螽鸣
　　送前人折筵
　　肇九寸律柄属洪钧建十丈旗光生几舄驰想云和之瑟莫陪寿轸之觞薄注酃清式歌鲁瑞出乗仙韈遥修南至之恭入捧御牀预致东归之庆渎严増惕锡顿为荣
　　回前人送冬酒
　　嘘嶰谷之阳方覃钧播照酃湖之渌忽拜衮题有华舞袖之春风増贲绣丝之晓日浅深存燮理满倾北斗之天浆徳泽布光辉跪沐南山之云气轮囷镂感槀秸刋申
　　贺前人正
　　龙杓丽晓天开泰内之阳驿骑明春星起轸中之寿和薫青琯喜动黄麻恭惟某官心防阳宗身扶人统黻明帝衮迎瑞日于东郊缫焕公圭照苍精于左角巻劔气玉烟之彩増绣裳赤舄之荣东作有三百六旬陶钧一转中书歴二十四考鼎鼐重新戒前路之鸾凰沸欢声于童马某喜逢鸡朔隃赞熊旂光近火城又献大椿之岁寒嘘云舍敢忘寸草之春跂贺心驰笺忱喙短
　　送前人酒
　　开条风于献节瑞蔼三朝介寿酒于公堂春生四履敛神光于云岳拓喜气于沙堤辄持酃渌之洼樽聊赞钧天之和鼎不匮锡尔类懐哉萱草之诗再入福苍生如此椒花之颂薄将凌躐赐顿欣荣
　　回前人送春
　　春回太蔟开云气于南山晓醉长沙酌天浆于北斗挹注偏提之闰薫蒸统部之和緑净生香洪钧转焕八仙池隔莫陪左相之杯太乙风生隃赞东皇之席巻巻跂谢草草笺忱
　　贺前人赴召
　　银信腾霄金书照阃映南云之紫盖春满江湖归东雨之衮衣天开阊阖行官络绎统部欢呼共惟某官以大宗师为眞宰相文章若雷霆河汉玉色金声言行质天地鬼神丹心白髪出纳祝融峯之日月巻舒昭文舘之星辰北门小烦魏公尽寛上顾中国再相司马坐慑众心仙人驾防鳯以传音老子驭青牛而入觐碧涵汀芷晓清沙路之尘黄把庭麻夜转火城之影某囿身化治舞手扬纶大老盍归乎来共致岩瞻之喜君子永锡尔类终徼钧播之私跂贺欲飞牋词甚秸
　　通罗提举京子【号牧隐】
　　天囷照楚瞻骃辔之濡丝雨耒耕绵愧牛衣之易绣合台容之永好严牍贽之先防钦惟某官氷浸玉渊云峥铁壁沮金石谐韶濩音振蓬莱踞虎豹登虬龙气摩岣嵝览德辉翔千仭而下回狂澜障百川而东万钟何加一介不取宁航选海掉头不揖于王公使梦钧天平步可登于卿相莫屈英英之气何求赫赫之名以恢乎玉山璧府之才亦屑于金署犀监之属再命而俯一车以南霜飞暑路旗展春山辉煌周隰金声中朝玉振江左照映熊湘起视西北之风涛谁是东南之砥柱必平居曰法家曰佛士则临事为孝子为忠臣参文公之政于浙西举行殆遍凛清献之风于殿上植立方来某政酣啜菽之甘不作覆蕉之梦长镵为命忽持斧以重来曲木犹惊虽循墙而莫避幸甚星台之近聿为邻烛之辉继自今为王事之图増昔者寘周行之气九折回王尊之驭为范驰驱四方随东野之龙愿从鞭弭匪伊拜下莫既由中
　　回前人手批书【旧例监司交】
　　畴庸天庾趣驾星闱戒严系日月之书茂对照乾坤之渥某禀承有恪占署知荣谨具劄子复申槀秸万愧
　　送前人七夕
　　瞻两旗之耀独立秋风依六辔之光相望七夕来绣口锦心之巧赠玉盘金错之英邻酒春深客堂凉透牵牛织女看夜度于天街语燕防人且晓吟于湘水
　　请前人宴
　　濯锦湘江欣覩乾坤之渥巻帘楚观颇懐风月之谈忘蒙渎之为嫌冀谦尊之肯访薄言卜日为庆朝天富以其邻且细论于尊酒德将无醉愿小驻于锋车某辄拟翌日敬邀崇重
　　回前人折送
　　锦闱星度喜涣禁纶画舫云来特开台宴为折潇川之渌顿生楚观之春酌郎官清巻碧筩而遥谢懐美人赠惭荆璧之无酬
　　请前人九日宴
　　红杏旧阴甫迓天囷之防黄花佳节又飞氷篆之丹膏车已动于行云流马聿来于今雨偶明日薄宴清风莫置锦屠苏且拚小饮巳铸黄金印行庆异除
　　送前人折筵
　　鹄立春霄帅云霓而来御鴈拖秋色喜风月之共谈欲挹注于黄流盍招呼于緑净跽效折枝之渎想为防节之烦饮露供骚何取水中之薜荔倚云同味共防江上之芙蓉
　　通董提举楷【号克斋永嘉人前知瑞州】
　　魏阙扬纶熊湘授庾刺史二千石云度锦河天囷十三星春浮丝隰六条先晓一道生风恭惟某官阀冠云霄楼髙湖海沮金石谐韶濩音振蓬莱踞虎豹登虬龙气摩鴈荡清泚二苏之颍水峥嵘二陆之象山自昆丘鳯穴之鸣阳即溟海鹏云之増翮上下浙江之明月早透金闺翶翔辇路之春风晓听鱼钥洒洒清都之人物飘飘碧落之神仙张乖崖斩叛卒于益州骚动之余富郑公活饥民于青山荒残之后玺书选表环召归班大府上士之清聨帝思前席常平使者之新辔公念南湘以醴泉芝草之春为芳芷杜蘅之泽九郡颙颙而望赐四牡业业以戒严霜飞暑路旗展春山已揺翠岳烟傍衮龙日临仙掌遄侍红云某夙出年盟今谐邻好万里风云之天濶一襟草木之味同祝融山外之芙蓉肃迎紫气泰华峰头之氷雪伫沐清风
　　回前人到状
　　夙缀鴈题今聨骆辔钦傒清风之戾止亟驰新雨以恭先甫快低簪居厪飞翰天囷星近喜不隔于光华湘水月明尚嗣承于谈笑
　　迎前人
　　星槎度汉天庾明湘丹鳯衔书光照朱维之色苍龙授节清揺緑净之波礼乐辉煌旄倪鼓舞恭惟某官文章大雅节概真清玉立九关彻芒寒于霄汉春行千里蓄精鋭于雷霆屡培后户之本根少屈廉车之步武任一道常平之寄推九重博济之仁不待突黔趣归橐紫某寅同下隰荫接芳隣太史新占看德星之照轸故人旧识喜今雨之来车
　　送前人洗拂
　　振衣碧落弭节朱陵祝融驱海若藏江山揺动风伯清雨师洒原隰昭苏言解征骖驩传回鴈某年盟有夙邻荫方新吉日来思已庆拂之喜皇华近止辄陈秣马之恭
　　回前人送私觌
　　今雨来车方连云于回雁清风落防忽分贶于悬鱼捧旅实以若惊恍使华之如对报青玉案颇懐客况之寒望黄金台惟谢年情之厚
　　谢前人招宴乐语
　　云垂台荫偶陪湘水之行风度伶音侊听洞庭之奏和气一堂之律吕年情四海之弟兄矧燕花飞舞之时正鹊锦交辉之旦充庭有喜满座为春故永歌之尚想五章之礼乐式相好矣永懐一片之宫商
　　送前人新除礼
　　峰回秋色謇谁防兮中洲台立春氷歴余征于吉日舄奕车舆之彩葳防袍鹊之花注緑净以倾驰睨青空而折寄洞庭霜熟是为正好景之时阊阖云开嗣贡真福星之贺薄言巻俎莫究衷旌
　　送前人折俎
　　台氷正色锦袍生春驰华辔之六丝轸星増焕铸黄金之一节融岳如新条令具孚耄倪胥抃某阻奉即真之贺辄修摄饮之恭礼无体乐无声慇懃直寄南有箕北有斗清浅相望持渎忞忞麾防荷荷
　　回前人中秋请宴
　　照江叠节载书舫之清氷待月举杯呼芳樽于緑净拜华星之坠几约明月之浮槎风雨满城何幸两重阳之近江山如画尚从前赤壁之游槀秸申酬轮囷嗣布
　　回前人折俎
　　注湖之渌昉庆台春然楚竹之清倍分邻烛载厪巻俎如侍秩笾援北斗以酌天浆既知赐矣醉长沙而行湘水怅莫从之
　　回前人送酒
　　福星明处甫羞北斗之浆今雨来时又报长沙之酒起立寒梅之月影坐添凁芋之春萌虽轸轸之相望真心心之不隔白绢之封三印报不成章黄麻之似六经又将来贺
　　贺前人冬
　　春入重缇欣听雷鼗之奏星垂练锦泝瞻沙轸之辉履此一阳贲然双节恭惟某官声名震动意度春融大雅正音得黄钟之浑厚纯和元气探寳鼎之絪緼巻夜月于蓬莱布晓云于岣嵝茝兰出色芸荔生香君子得舆开千载一时之防使臣濡辔催五更三防之朝某斧绣何功台云借荫暖回邻壁先鸣鳯之六筩光近福躔防牵牛之七曜通忞喙短驰贺心长
　　又送冬至酒
　　五纹添绣线日丽旌旗一节铸黄金春生霄汉驰想云和之瑟莫陪寿轸之觞薄注酃清式歌鲁瑞九疑仙人之韈正快晓行四牡使臣之车即催元防渎严増惕赐顿为荣
　　送前人岁节酒
　　条风开献节琯玉更端春酒跻公堂壶氷荐祉皇华六辔和气九州辄蠲杜若之清持向屠苏之末轸中星转隃瞻练鹊之辉緜上云归为唤林乌之梦薄将増恧赐顿知荣
　　贺前人正
　　龙杓晓转天开泰内之阳骃辔春行星揭轸中之寿双旌郁穆叠节焜煌恭惟某官清澈壶氷和钟琯玉葱珩剡剡辉瑞日于东郊练锦煌煌映苍精于左角小驻祝融峯之雨露遄催含光殿之风云某幸接台容欣周律暖酌屠苏酒愿均八荒寿之心咏萱草诗曷谢三春晖之赐倾心来贺引领欲驰
　　回前人送春
　　杓携龙角焕天上之星辰寿介兕觥分轸中之和气唤醒年华之旧移来夜酌之春折芳芷与杜蘅永懐骚雅挼紫藟坐碧草隃企湘深什袭知荣七襄莫报
　　得贑送前人礼
　　上堂拜家庆偶忝近麾痛饮读离骚有懐叠节持此清泠之寒渌进于沆瀣之朝霞望美人兮一方特惭蕝礼问征夫以前路尚肃药规輶渎有惭麾留斯宠
　　回前人请宴
　　堂有白髪亲误尘便组公铸黄金印为举初筵移来长沙酒之芬馨唤起章贡台之顔色君子永锡尔类已懐既醉之歌使臣言逺有光尚借如濡之润
　　送前人别防折俎
　　楚节易麾深味慈乌之哺湘花舞席隃瞻练鹊之辉思君渥之绸缪膏吾车而缱绻上堂拜家庆逺借光华痛饮读离骚隃同慷慨区区折寄盼盼麾留
　　回前人别防送酒俎
　　回卭坂之车方随樯燕赠蒲城之酒忽枉帐犀慇懃折栁之情流丽飞花之影丈夫岂无别泪不洒于东西同年亦有情云相随于上下铭感娓娓驰泝沄沄
　　小人有毋聊分竹以懐归君子锡朋指飞花而赋别慷慨执袪之意慇勤祖帐之文巻倚良稠铭感不足日暮碧云合唤游子于他郷月明今霄多耿美人于河汉揭丽轸之福星隃詹正色呼归航之明月尚沐余光虽已催南浦之春更为醉长沙之晓公方行冀部即聨献纳之班吾亦念桐郷终席澄清之润懐哉折寄罪甚刋酬
　　贺衡州宋吏部赴上
　　鳯池绚晓鴈岫行春天近蓬山玉槛照西清之直风髙湘水朱旗壮南国之游童竹生驩骚兰出色恭惟某官山辉川媚雪跨霜悬逺景楼高拂西眉之意气灵光殿炯接东鲁之风流砥柱百川大车九轨金钥玉珂之凌厉粉墙紫界之蹁蹮海荔晴云曽度两轓之影溪苕夜雨尚留六辔之光巻紫气于河球韬神芒于浦剑屈访禹碑之竒字小凝韦防之清香驱龙蛇放之菹春生敏手椉骐骥道夫路雷动先声伫风幕之围春听今之歌暮朱陵道院暂分翠岳之辉碧落仙人行侍红云之近某牡驱何补鼯技已穷地带九州辉最亲于邻烛月明千里影即对于明簪盥露沄沄遡风亹亹
　　回前人到任状
　　小车戒晓猥随竹马之尘森防临风快覩梧鸾之彩纚纚期之新雨煌煌手毕之华星封侯识荆州已谂度关之气低头拜东野愿从开岳之云储谢轮囷刋酬梗槩
　　请前人到任宴
　　虎符新渥聿来聚轸之辉鴈峤初春喜接浮关之气粲梅花之照眼撷杜若以论心欲告朔之朝薄燕行春之色共剪西窻烛迎桃李之春风为酌北斗浆巻潇湘之夜雨
　　送前人洗拂
　　露溶朱斾已空縁净之尘烟淡绣隅莫侑清香之宴来新多喜饮至有彛花边立马竹里行厨木末搴蓉聊将绵蕝水中采薜谩赞春容輶渎知惭麾留为宠
　　谢前人招宴致语
　　衡阳虎竹之春新辉碧落湘水燕花之夜共醉清吟蔼僎介之倡酧发伶伦之揄咏恭惟某官黄钟防越丹井甘寒咳唾珠玑五鳯楼之错落击撞金石九龙之舂容妙言语之齐谐寄音容于赵舞某味深登席宠复歌诗相如文岂类俳敬肃齐心之谢鲁侯永锡难老莫酧思乐之章什袭意长七襄辞讷
　　送前人特防折俎
　　庆棨防之遥临幸依香燕讲尊彛之特试敢去饩羊折骚客之芳声效野人之绵蕝乐无声礼无体聊寓慇勤北有斗南有箕相望清浅忞忞持渎盼盼麾留
　　回前人送物
　　詹新府之防帷有光下隰来美人之锦绣于粲西珍庭实生香江空出色緑文赤字徒深什袭之荣青玉明珠莫寓七襄之报填膺多谢待面缕陈
　　回前人贺雪
　　行湘水之春天开光霁呼霍山之雪风起缤纷手提五袴之温心出六花之瑞幻涂鸦之玉界赏回鴈之璚田清忆广平公莫形容于天巧白战颍水上预赞咏于年丰
　　回前人馈岁
　　官居佳节坐阅垒荼兵卫清香特分滫来使华于千乗杂侯餽之八珍唤醒春意之缤纷倍觉寒声之辟易歌椒颂而懐杜甫隃赞凝森持梅花以谢广平莫酬清絶
　　谢前人聚宴折俎
　　诸侯应郎宿之躔来从剑外太史奏德星之聚偶与席间传风味于酃湖敛阳和于楚观黄堂一杯酒良佩交情青烟五侯家隃驰谢臆
　　送前人聚宴折俎
　　凝香森衞防近揖春和举瓢酌天浆有懐星聚爰采涧溪之末薄陈俎豆之前为细民斟隃想赋西园之雪从太守乐驾言随东野之云渎饷懐惭麾防为幸
　　回前人贺正
　　斗指苍龙转阳和于雄律尊分白兽来瑞气于雌堂晓酣柏叶之秀暖转梅花之色称寿觥而颂鲁散作春和下褒玺以徴黄伫看天渥有华什袭莫报七襄
　　回前人请元宵宴
　　丽谯龙炬春辉左角之星碧落燕香夜对西眉之月特枉金玉章之贶许从云霞佩之游绕建章立通明预祝六鼇之宴醉长沙行湘水且听五马之謡
　　请前人元霄宴
　　转西楼之梅月喜对银花持北斗之桂浆拟陪画防僭卜仍圆之夕共流引满之霞敲铁马之春氷肯来楚观赋石犀之夜烛细説巴山
　　回前人请聚宴
　　虚危出福星光生鴈峤斗牛有紫气喜动燕香为开北海之尊如防长沙之节益者三友懐练锦之新辉襄我二人歌缁衣之永好感深缇袭愧后刋酧
　　除贑守回宋衡州防劄请宴
　　驰隰何功沐崆峒之新雨秩筵有命□岣嵝之春风铿然出衔袖之音为我助回车之喜江湖千里将聨麾影之光桃李一杯尚听歌之谱弥襟倾感走笔刋酬
　　请前人宴
　　太行望吾亲舍偶遂陈情合江和使君诗正堪握手敬明日薄燕清风衘杯接慇勤聊尽湘行之趣上堂拜家庆敢忘頴锡之私徼惠贲然坐邀恧甚
　　请前人别防
　　致节言归借末光于郎锦飞花执别驰逺梦于客帆小湔祓于诘朝更徘徊于勺水日暮碧云合不胜乍逺之情月明今宵多且尽相亲之兴坐邀凌躐惠肯知荣
　　回前人还请
　　把太守之新符获传民谱问征夫以前路乃辱祖筵方缱绻于飞花更慇懃于折栁南有箕北有斗所愿挹浆君向湘我向秦若为闻笛懐哉倾倒帅是刋酧
　　谢送礼物
　　棒檄江城喜囿二天之照折梅驿使欢传千里之音煌煌麾节之夏盟纚纚云仍之新好某官谊隆金石香溢芷兰谁将西归懐之好音莫殚深谢诗曰不匮永锡尔类惟戴殊知蕝礼将忱腼顔匪报
　　道胡都承石壁
　　叨臬湖南余征上日抠衣洛下伊迩中台亟裁书而叙心将考德而问业恭惟某官出入文武阖辟枢机龙虎变化山林髙深间出魁杰氷雪聪明雷霆精鋭独步艰难肯綮十九年而刀如新扶揺九万里而风斯下连麾江海春浮五袴之声叠节东南星度六丝之影自任以天下之重独贤于王事之劳金署犀监之翶翔奎殿紫枢之凌厉赫奕将磨于浯石逍遥遽薄于蓬莱此声梁楚之间英雄籍甚长江南北之限人物然驰旌夜召于长沙乗驿晓行于湘水亟跻两地试韩范之规模济中天遡赵张之事业某味方酣于啜菽梦不到于覆蕉换烟雨之緑簔方深涧媿起波涛之旧绣曷称台容懐冀北之风喜近髙阳之里王尊九折坂愿闻叱驭之规元龙百尺楼即展下牀之拜登龙在望濡兔莫殚
　　回杨秘监就贺
　　贰书璧府晋□金华太乙藜青焕玉山之黼黻迩英槐翠照丹井之纶丝开岳云回度墀春早恭惟某官岷峨一璧关路单传玉井氷轮洒落神仙之韵箫钟瑶簴和平典则之音自歘起而霆轰毎徐行而山立称真侍讲在淳夫正叔之间号小司成负安定康侯之望雉监沐天光之近螭坳居地望之严羞昆崘而薄蓬莱枕湘江而防潇水万家灯火雨笼诵之声千里桑麻云度袴之晓君不淮阳之薄上深渤海之嘉图书归领于瀛洲钟皷行寻于长乐铜印水苍佩亟纾宣室之思白马金盘陀浸近文昌之拜某相望千里一别六年緑蓑风雨之中方兹餐菊旧绣波涛之后复尔梦蕉喜追东海之龙来趂衡阳之鴈恍絶尘而瞠后乘半夜之召前懐骃骆之载驰敢安丝辔骑骐骥以先路遥想云旗贽贺葵葵刋酧草草
　　通丁侍郎应奎【号璜溪】
　　误节谳湘驰驱上日抠衣过洛咫尺中台拜下有期防先告至恭惟某官黄河泰山之望咸池大濩之音学问单传安定公之蕴奥文章独步欧阳子之声名空万马以无前领众星而直上慷慨玉庐之给札聨翩璧府之彯缨一麾江海以翶翔载驾风云而磅薄翠帷麟观螭陛鸾台天子穆穆以亲贤海内颙颙而望赐方千仭翔而览下乃六月息以图南规如圣哲驰骛之秋正切廊庙论思之益胡不起金鱼而垂带而乃新瑶象以为车弭节愈穹履星罙近贾生见宣室亟纾半夜之思安石起东山大衍苍生之福某相望千里一间十年緑蓑风雨之中菊餐有味旧绣波涛之地蕉梦何心讵期汉节之来唤醒楚骚之读寅縁通德亲切依仁潇湘逢故人尚轸蓬鼇之旧霖雨思贤佐伫看芝鳯之新倾耳一言拜手三肃
　　通杨提刑允恭【号高峯】
　　误节谳湘载驱上日抠衣过洛伊迩下风望履有期擘牋告至钦惟某官溟南健翮斗北修名玉尺氷茎洒落絶尘之韵瑶琴锦琴和平瑞世之音自歘起而霆轰毎徐行而山立提振舂陵之风月纵横周序之皷钟日暖旌旗一麾玉怅春明霄汉三道绣衣驰驱靡惮于贤劳出入有关于民命方千仭翔而览下乃六月息以图南矧今圣哲驰骛之秋正切英雄经济之畧江涛如许泉石谓何召贾谊于长沙上心乆渴见夷吾于江左天下何忧某饮菊悠然梦蕉傥尔起家乗传念旧绣之波涛畏道向车想緑蓑之风雨幸近十洲之岛冀沾九里之河滕壤旧防曽识平反之谱周原新辔愿承鞭辟之方拜下非遥由中莫既
　　回李安抚肯斋
　　叨臬湘南余征上日抠衣洛下伊迩中台亟裁书而叙心将考徳而问业恭惟某官名门人杰昭代吏师醴泉芝草麒麟天生瑞质髙山深林龙虎代出魁人见谓西珍蔚为南望自览徳翔千仞而下即回澜障百川之东粉墙紫界之蹁跹玉槛丹梯之凌厉连麾江海风驰五袴之声叠节荆呉星度六丝之影以天下而自任何王事之独劳迨授钺于千畿乃进书于九扈俄动平地神仙之想来寻往时钟皷之盟湘水春深未许放情于黄老虞廷日永行看翔舞于防龙某饮菊悠然梦蕉傥尔起家乗传念旧绣之波涛畏道回车想緑蓑之风雨幸近十洲之岛冀沾九里之河滕壤旧防曽识平反之谱周原新辔愿承鞭辟之方拜下非遥由中莫既
　　回前人贺迁秩
　　影縻下隰奚补毫厘步进员阶忽饶分寸未谢玉渊之润先厪金薤之华自笑竿鱼为官何拓落也尚随书鹤振徳而辅翼之未悉刋酧余图嗣布
　　送前人冬
　　灰管移新律暖转茝兰钟皷乐清时春生花竹隔幔缇之醲郁阻履韈之从容薄注清式歌鲁瑞俯惭云绣又添爱日之纹隃听雷鼗趣侍含光之宴微芹驰渎采菲知荣
　　贺前人冬
　　黄钟嘘暖绣线纪长锦堂増履韈之春緑野换荔芸之色某谩驰今雨阻造下风隃睇翠蓬莫遂前茅之拜第瞻鹤焰早催元防之朝
　　餽前人岁
　　朱泥知岁惊残爆竹之寒緑野回春焕起屠苏之晓欲赞喧马散鸦之集曽防横鲤卧兔之供栢叶浮香隃想午桥之宴梅花转暖即迎卯诏之来輶渎包羞麾留为宠
　　贺前人正
　　摄提贞孟陬春回甲胙祝融接天柱云度午桥元气与游寿祺来介某官泰内君子西方美人乐钟皷于园林声和緑净拜衣冠于阊阖光近清都表新渥于鹤书催穹班于鼇禁某迹縻俗驾心绕贺牀星遥指于轸中拳拳公寿雪立残于门外耿耿予懐
　　送前人元宵
　　火树银花簇朱陵之明月罗帏绣幕开緑野之春风莫陪钟鼓之胜游敬效豆笾之摄饮醉长沙行湘水忍赋岸花绕建章立通明伫依云朶区区輶渎盼盼麾防
　　贺前人纳子妇
　　欢声噪鹊喜气乗龙日耀屏金春生堂锦伏惟欢抃某永尘贺履敢后庆笺猥此将芹菲然采若倘蒙鉴茹无任欣荣
　　送前人别防
　　楚节易麾有味林乌之哺湘花舞席隃瞻湖鴈之飞感水薤之风规持金蕉而雨别日暮碧云合耿河汉之相忘月明今霄多劳江湖之逺梦薄言折寄徼惠麾留
　　谢章签书鉴
　　绵田负耒投分一丘楚泽乗轺皈忱两地公造化吹嘘之赐广详明钦恤之仁昉履南维辄笺西筦伏念某遭逢虽早零落亦多一壑白云对哺乌而俯仰十年流水忘梦鹿之去来不图元日之防同犹记壮年之奔走我牛我车我辇方堕影于湘波维驹维骆维骃胡强顔于衡麓未许赋东方之粟乃趣涖南冠之囚尊叱驭阳回车展转于君亲之际皋明刑契敷教剂量于政化之间吏民甫接于咨询风俗重为之感激龙蛇行而赤子瘁羔羊冺而素丝伤非扶内地之本根曷壮重湖之保障曹刿之战长勺或云察鲁狱之功孔明之驻临蒸正在破荆贼之后恍闻风而兴起凛受命之艰难兹盖恭遇某官徳业两朝人物三代颂庆厯之圣德政府经纶用淳熈之眞儒中天黼黻诞防缁衣之造齐调金鼎之和遂沐匿瑕亦叨将指某敢不灵承清问惠迪嘉师奉使登车敢自诡范滂之操为亲拜表尚曲全李密之私激切未央敷荣祗浅
　　先生前除湖南漕即报罢复除本路宪道体堂谨书
　　谢髙尚书斯得
　　负耒耕绵方省愆于私室乗轺使楚忽拜命于公朝昉履朱维敬笺丹屏伏念某同前兹盖恭遇某官拱璧元圭泰山乔岳迩英殿之劝讲緫是经纶古灵槀之荐人不遗气类遂令起废复忝司平某敢不迪惠嘉师灵承清问鞭辟虺隤之陈迹濯磨鞅掌之新功自与心谋敢比范滂之揽辔未以罪去尚容李密之陈情归倚方长敷棻只浅
　　谢陈尚书宜中
　　耕绵负耒方私室之省愆使楚乗轺忽公朝之锡命既履朱维而陈臬亟瞻紫橐以修辞伏念某学极支离性惟肮脏宿昌黎之南斗自叹我辰事元亮之西畴每懐前路抚陈编而慷慨恍初服之流离题柱而乗驷车不量已力叱驭而驰九坂徒负壮心山川尚有于鬼神草木自全于霜露迹已陈于刍狗影屡落于杯蛇一壑白云十年流水当元防彰纶于日月乃一朝移绣于波涛血指创深贻羞巧匠折肱痛定莫诡良医请东方之粟以閟俞为南冠之囚而趣载周爰伊始汔济奈何起观今日之重湖正抵北风之一面曹刿之战长勺或云察鲁狱之功孔明之驻临蒸正在破荆贼之后歘闻风而兴起凛受命于艰难兹盖恭遇某官大吕黄钟元圭拱璧天章阁之论事行展经纶古灵槀之荐贤不遗气类遂令起发复忝司平某敢不激厉新知濯磨旧玷沐浴蓬莱之风路昭苏蘅芷之江山皇帝清问何择非人愿言奉教王事靡盬不遑将母傥遂陈情归倚意长敷宣喙短






　　文山集巻十
　　钦定四库全书
　　文山集巻十一
　　宋　文天祥　撰
　　啓
　　谢陈正言
　　省愆私室方负耒以耕绵拜命公朝忽乗轺而使楚初咨询而咨度终受察以受容隃跋拾遗敬笺主进某名浮实浅意广才踈早岁飞腾真有终军之锐中年阅歴始知元亮之非顷饭牛吉水之阳有秣马湘江之防此运使大体既无士逊之良去监司不才聊见希文之志进退用舍固各有命栽培倾覆亦因其材此眞生我之孟孙安得酖人之叔子歳年忽忽空懐跃冶之羞风雨悠悠久断问钧之梦不谓一寒之零落未为诸老之弃损取彼苍葭谓粗尝于霜露怜其旧绣使复出于波涛血指创深见巧匠折肱痛定敢诡良医方祈偃息于支离俄责驱驰于跛躄慨念重湖之今日浸怜一面之北风孔明之驻临蒸正在破荆贼之后曹刿之战长勺或云察鲁狱之功凛受任于艰难恍闻风而兴起孰主张是遂跻登兹兹盖伏遇某官寒露清氷泰山北斗虽刚不吐柔不茹卓然论事之风然过者化存者神伟甚容人之度遂使山林之深密复叨原隰之光华某敢不只若平反对扬钦恤鞭辟虺隤之陈迹濯磨鞅掌之新功元龙百尺楼知将展下牀之拜王尊九折坂某敢忘叱驭之规皈倚方长敷棻只浅
　　谢陈侍郎存
　　省愆私室方负耒以耕绵拜命公朝忽乗轺而使楚初咨询而咨度终受察以受容稽首席间通忞阁下伏念某名浮实浅意广才踈生平事可对人粗有闻于洓水仕太早不及学或见笑于乖崖扪心毎念于息肩回首不堪于铸错司马桥乗驷岂应闻命以疾驱管城子免冠正当为法而受恶然而两停汉传再黜周行皆縁一日之瑕疵自取十年之坎轲悠悠白日空懐毁瓦之思落落青山久断问钧之梦不谓元日辟门之始犹在皇华遗使之中追天上之云龙望不到此咏人间之蕉鹿意若安之血指创深见巧匠折肱痛定敢诡良医方祈偃息于支离俄责驱驰于跛躄慨念重湖之今日浸隣一面之北风孔明之驻临蒸正在破荆贼之后曹刿之战长勺或云察鲁狱之功凛受命于艰难恍闻风而兴起孰主张是遂济登兹兹盖恭遇某官拱璧元圭泰山乔岳迩英殿之劝讲总是经纶古灵槀之荐贤不遗气类遂令起废复忝司平某敢不激厉新知濯磨旧玷沐浴蓬莱之风露昭苏蘅芷之江山皇帝清问何择非人愿言奉教王事靡□不遑将母倘遂陈情归倚意长敷宣喙短
　　贺曹尚书孝庆【兼给事中】
　　选髙春伯光映夕郎剑履摩云焕清朝之文物簪裾照日侈丹地之恩辉皷舞风雷动揺鸳鹭恭惟某官名髙二陆才备百参风云上下之交防呵龙虎天日清明之瑞鞭驾鳯皇春行霄潢之三麾星焕江湖之四节兰台璧水安定山彤管青蒲欧阳司马出防磨霜之钺浩吟卷雨之帘阶转松阴旗翻栁色白马盘陀之觐日紫囊笔橐之生风矧批敕琐闱任朝廷之纲纪而侍言经幄啓帝学之光明用颁一命再命三命之荣特懋大书特书屡书之绩却髙丽使止西蕃马读青史而犹香还谏臣敕内侍官凛清游其未逺必兼广申公之十论必细陈温国之五规要看久逺之功名尽展平生之经济某滥巾逺服望履层霄星度文昌遥想蓬莱宫之气云行石镜尚磨蛟龙字之碑心曲葵葵毫端草草
　　贺刘尚书黻
　　命涣九旒光升双履风清画省准绳帝世之百工云拥仙台刀尺周官之羣吏濡毫緑净拜手紫微恭惟某官吞吐龙湫巻舒鴈荡清规映日耀西华之金晶直气摩空屹南都之铁璧威鳯祥麟之出处庆云瑞日之文章一防辨奸少日老泉之气识十条论事平生小范之精神自埙篪堂陛之交而黻藻帝皇之度独到古今之未到能言天下之难言为御史为諌官张胆论事眞舍人眞侍讲吐辞为经儒荣方试于一时柄用遄开于九轨乃霈三命再命之渥径通前行后行之班细氊广厦之席重龙泉文渊之剑二时方艰大公竭论思余安道决边议于朝廷眞工部长苏子容戒功臣于疆为吏铨师发挥黄旗紫盖之精灵尽扫枉矢搀抢之芒角前筹彪炳叠组蝉聨采石江流更展中书之畧海坛沙涨遄符宰相之謡某羁足驰原阻心贺厦文昌星度衣冠徒想于后尘岣嵝云飞草木愿濡于今雨铺陈喙短激跃心长
　　贺赵侍郎月山【太平州赴召】
　　选表扬纶归中持橐采石洲之明月光照海山通明殿之红云影揺河汉介圭觐只防弁驩如恭惟某官玉粹金刚氷悬雪跨清庙生民之作脍炙诸公干将莫邪之锋指麾余子自傍天而行斗牛之渚便拔地而起湖海之楼出入兵间月柝灯棊之耿耿驱驰江上参旂井钺之堂堂儒臣知兵从古所少天子谋帅必在其中方建纛而前千军绕帐而不动及还笏而去二童随马而有余悠悠四顾于山河落落一麾于江海啸吟水石酹谪仙捉月之魂上下风樯访舍人麾军之迹慨然有神州陆沉之叹发而为中流击楫之歌属传风景于岘山忽骇波涛于天堑长江为备不数处可共险于酹人朝廷养兵三十年当成功于儒者乃畴庸于东掖乃趣贰于西曹太乙灵旗出陪豹尾钩陈玉槛进逼鼇头青天白日鳯皇之声名髙山深林龙虎之气势前行为兵部小纾帷幄之谋大本在中书亟正钧枢之拜某滥中剧部望履修门班汉从于甘泉宫喜称知已勒唐功于浯溪石已戒有司
　　贺荆湖汪制帅立信
　　中禁出纶上流易镇尚书天之北斗光动玉垣荆楚国之西门势雄铁壁氊帷胆落旗盖风生恭惟某官意气吴钩胷襟彭蠡苍龙卷四海之水援地威风巨鼇戴三神之山擎天砥柱表表二三豪杰恢恢数万甲兵起观江汉之危枰政急波涛之巨楫岘山落日追思羊太傅之经营江左流风孰奋管夷吾之慷慨乃易长沙之节乃髙建礼之门北绕颍沔南巻沅湘一新牙纛东达吴防西通巴蜀重整金汤然且许充国以便宜授孔明以节制真儒无敌于天下此敌己在吾目中箭青海弓天山槖鞬敌忾杯长河块泰华樽俎折冲陈六月北伐之诗刻万年中兴之颂式归几几晋位岩岩某隃睇斋坛阻陈贺履星辉翼轸莫随东野之云龙月满关河尚策祁山之流马衷旌揺曳舌笔单踈
　　广西李经畧经过迎状
　　圭裳东觐牙纛西来画鹢镜秋悬桂林之明月绣屏帐晓拂石廪之行云雷驭先驱天呉起舞某摩挲脱屦飞绕前茅逐东野之龙久懐上下拜北平之马重覩杰魁
　　请广帅防
　　传皷上清湘桂舟度晓举杯邀明月楚观生秋辄扳千乗之光华重话六年之契阔舳龙飞动岂敢为从者之淹樯燕慇懃且为尽故人之饮
　　折送诸监司巡歴防
　　问楚囚而返棹幸接席间传酃渌以称觞几成瓦后欲洊邀于金辔恐重溷于氷壶献芹而效野人顔之厚矣折枝以奉长者礼亦宜之区区巻俎不腆僭易驰献如沐肯留万有余荣
　　回朱帅参
　　畴庸红斾赞书油幢罗带玉簪巻岭麾之云气银涛青壁筹湘栁之春风五朶施先七襄礼后某官舂容之度赡蔚之文颷起雷轰揭修名于千佛霜悬雪跨敛神气于九仙弓矛洛下之耆英领袖湖南之賔客月暗秋城灯明夜观日临仙掌烟傍衮龙小驻筹帷促归辇路某居惭未见切幸寅同访赤字于山尖喜陪新雨望氷壶于幕下隃结飞霞缱绻情深敷棻词约
　　回刘运管志叔
　　周隰驰骃恍波涛之移绣祁山流马催帷幄之运筹一介施先七襄报后某官鞭驾英雄之意气攒吸霞雨之文章云杏露桃艶神仙于蓬岛灯碁月柝重賔客于湖南小泛红莲伫归青琐某俯惭小草仰辱俪花逢故人于潇湘尚珎金玉毁天孙于云汉莫报襜褕
　　回叶茶场
　　车来今雨载征濡辔之尘旗展春山逺听杖藜之句感君双尺华我六丝捧云汉之织裳莫将瑶报抚波涛之旧绣回借瑱规
　　贺桂阳刘守
　　防纶鼇掖作镇熊湘天上仙班犹带觚棱之月湖南道院新行茶防之春条贯昭苏耄倪驩舞恭惟某官真霄汉士为文章翁神五老之风烟揷天秀色巻三神之雾雨搏海壮图自腾翔殿角之云已错落班心之玉饱看芙蓉之辉媚寻归芍药之从容记大史之名山金匮石室筹将军之武库紫电清霜小横桂水之烟欢戏莱衣之防椉骐骥道夫路雷动先声驱蛇龙放之菹春生敏手歌鼎鼎绨召堂堂某息荫载骐叨恩便养东驰西惊迹将逺于江湖夜醉晓行心相望于霄汉轮囷抒谢槀秸包羞
　　贺寳庆王守
　　丹诏起家彤幨就国跨茅山鹤来从勾曲之洞天分竹使符出领濂溪之霁月感先未识乐在寅同恭惟某官鴈荡孤峰梅溪的激龙湫而和妙墨笺古史倚相之书执牛耳而主齐盟负太学何蕃之望大车九轨砥柱百川峩峩天上之神仙佩苍鸣晓纚纚水边之花气防画闱春风行兰国之江山燠转梅峰之草木银菟出色画鹿生光川暖玻瓈小驻揷天之红斾花深翡翠伫驰度汉之紫泥某旧绣顔新麾照眼九州地接独先邻烛之光一水江连听今之颂衷旌揺曳舌笔单踈
　　贺道州王守
　　鳯检扬庭熊旂赴镇翩翩赵公子星焕九霄粲粲元道州风行千里骚兰香度童竹欢传恭惟某官箫钟瑶簴之音金井玉轮之操当家清白抚千佛之青氊上界防苍接九仙之玉佩出则蟺蜿于湖海入而黼黻于周行衣冠照须女之珠樽俎总从戎之柝巻紫电清霜之气主光风霁月之盟駈龙蛇放之菹春生敏手椉骐骥当夫道雷动驩声发防刄于新硎走神丸于迅坂民歌来暮公快行春香防凝清和墨剰吟于碧落玺书照渥追锋促觐于红云某鼯技已穷牡驱何补九州襟带喜亲邻烛之辉万井旌旗满听今之颂溶溶新雨亹亹下风
　　贺永州袁守交割
　　春生骑竹吉耀菟银扬照轸之旌旗布先庚之条贯风行千里庭迅三吾某喜涤籕之辰良即盍簪而申庆亟驰頴预讯辕和
　　回前人
　　懐绂湘源荣分半竹飞书楚观光挹前茅为华緑净之江山犹带紫清之烟雾沸欢声于稚箨浮喜气于寒芗瞻鸾鹄于北平跫然击节为云龙于东野幸甚执鞭槀秸占酧轮囷觌谢
　　请雷州虞守
　　领绂海邦低簪楚观太史防金石契阔十年故人逢潇湘防并一日喜来今雨愿款清风
　　送前人别礼
　　剪烛空凉喜话巴山之雨解维浩莫追溟海之风隃闻传鼓之麾呵曷究执祛之缱绻折梅花于岣嵝愧我骚骚随云气于蓬莱为君娓娓
　　回诸郡守冬
　　阳气应黄钟时哉南至兵衞森画防贶我东风昭黼黻于鲁台嘘尘埃于楚观恭惟某官阳明人物雷动声名丽晓旌旗照映壶氷之防行春鼓角发舒圭影之和近七日之朋来进三朝之元防某坐驰梅影隃借芸香宫线添长正腼顔于挹绣云门入奏惟洗耳于歌襦
　　回诸郡送年酒
　　开荆楚之画鸡旧梅如梦赋苏州之清燕新麯生香挹宫锦之淋漓醉屠苏之先后从太守乐知同元日之春为细民斟愿广东风之赐
　　回诸郡贺年
　　条风开献节雄律鸣春防衞森清香雌堂丽晓茨梁介祉草木生辉恭惟某官气度阳明精神雷动玉珂旧影光揺白兽之尊皂盖清尘彩照苍龙之角小听歌襦之暖即来召綍之温某坐阅一基隃瞻五马回车云近方懐卭坂之思化犊日长尚味海濒之谱
　　送徐权府折俎
　　舟泝鴈回载沐潇湘之雨云连燕寝渴陪桃李之春恐废听棠薄言羞藻乞为寒水玉恨莫对于氷清走置锦屠苏敢坐将于酃緑
　　回前人请宴折俎
　　防浦乍归沐东风之飞锦铃斋相望荷北海之开樽清来画防之香緑折琼芝之草碧筩隃巻如坐使君之林玉案无酬有愧美人之绣
　　回前人送转官折俎
　　影縻下隰奚补毫厘步进员阶忽侥分寸正自怜于磨蚁乃特枉于缄鱼感折寄之慇懃佩相期之汗漫共明月千里肯分此光赋终日七襄若何为报
　　回前人送冬
　　阳气应黄钟时哉南至兵衞森画防贶我东风昭黼黻于鲁云嘘尘埃于楚观芸香在手梅意弥襟日表迎长正腼顔于把绣雷鼗入奏惟洗耳于歌襦
　　回柯权郡谢举荐
　　为仲举题坐彼美监州荐侯喜有诗薄言报国度清风于燕寝洒今雨于鴈回大丈夫即眞伫膺兎绂我郷人未免聊谢貂褕
　　回前人贺得贑
　　对岣嵝之行云何功将指沐崆峒之新雨为飬叨恩志甫遂于循陔音首勤于传驿某官以锦裳手诵缁衣诗王事靡盬岂敢定居同心心而体国君子不匮永锡尔类推老老以及人遂令回卭坂之车亦猥捧江城之檄某感深乌哺愧□鹈濡顾影踌踷渐有云东西之迹懐人飞越相望斗南北之辉
　　回李潭倅谢上
　　渥涣紫泥光纡朱绂蓬莱云气随太祝之轻裘湘水月明照监州之缇轼兹凭回鴈薄谢来鱼某官大雅孤标眞清伟度玉珂金钥聨天上之神仙青壁银涛重湖南之賔客伫携风帻归趂星靴某隃奉俪花相辉芳杜拂山尖之科斗敬袭清霜听江上之琵琶更传白雪
　　回诸郡倅贺冬
　　九寸黄钟律和动缇帷五丈画堂旗春生锦段芸香在手梅意弥某官气类阳明精神氷防赓庾楼之曲声彻雷鼗续湓浦之吟文裁宫线清露晓濡于骥尾韶风夜度于鸳行某隅绣何工屏泥借润潇湘波暖照明月于胡牀岣嵝烟寒倚行云于仙韈
　　回诸郡倅贺正
　　摄提贞孟陬青规绚防风流半刺史朱绂生辉阳德斯升元气之防恭惟某官声名雷动气度春温缇轼清尘色照苍龙之角玉珂旧影光揺白兽之樽小分千里之辰旌即下十行之夘诏某坐惊岁始隃赞州端波暖江湖求趣东西之驾风和山水相望南北之楼
　　回诸签幕贺冬
　　黄钟阳气应缇幔香深氷壶幕下清彩毫燠转芸香在手梅意弥襟某官气类阳明声名雷动胷蟠五色巻舒宫线之纹音度九韶出入云和之瑟小分光于乌幕即翔舞于鸳行某轸野相望绣隅何补招呼和气隃看仙韈之华上下春辉密赞賔帷之胜
　　回诸司诸郡幕贺正
　　阅鸡户之年顿惊元日赏龙门之雪隃企光风暖透荔芸意行兰芷某官声名雷动气度春融緑幕生辉光照龙杓之彩朱奏雅音谐鳯律之阳衣冠小立于金台环佩即趋于玉府某相逢甲换犹喜寅同夜醉晓行渐作江湖之隔云飞川泳永言霄汉之期
　　回施帅准送别
　　望氷壶于幕下遥结飞霞映赤宇于山尖喜来垂露宠先一介礼后七襄某官氷雪孤标云霄名阅玉珂金钥接江左之衣冠青壁银涛赞山南之鼎轴筹帷小驻辇路遄归某服膺夹袋之储决意缁衣之好南辕北辙迹遽隔于江湖左弭右鞬心相期于霄汉轮囷欲谢槀秸是惭
　　回洪准遣到任
　　衮钺抡材油幢防渥花明湘水分晓月于红牙柝静郾城生春风于色笔一笺愧后六俪施先某官威鳯鸣阳神驹奔电貂金奕奕发五彩之芝英簪玳翘翘结九歌之兰佩小驻清壶之下即陪赤舄之东某隃企芳尘喜闻新雨从军古云乐剰羡灯棊织女不成章莫酧裳锦
　　回赵检法
　　驰丝无补愧行湘水之春赞幕多竒逺洒缙云之雪施先一介礼后七襄某官瑚琏英姿泉阿神物洛阳龙门之清赏吞吐风云轩辕鳯乐之妙音铿鍧金石小防緑水即近红云某久徯寅同未谐辰见云云
　　回诸郡教官贺冬
　　吹琯动浮灰时哉南至讲道出新贯贶我东风梅意弥襟芸香在手某官精神氷凛气类阳明文铎声扬一片云和之瑟书氊色丽五花宫线之纹径携三鳣之春入庆六鼇之晓某何功把绣徒愧织裳岣嵝烟寒自笑庭扬之影潇湘波暖第传泮藻之清
　　回诸郡教官送别
　　星驰隰辔宫浮棘影之尘日丽堂氊喜迩槐阴之翠辄凭回鴈占谢来鱼某官蓬莱文章华岳瑚琏晓开云纚纚声猷清涖泮芹源源教思聊汲清湘而变邹鲁行瞻黄繖而讲唐虞某将指何功同心有味南辕北辙迹似逺于江湖左图右书情相期于霄汉
　　回桂阳刘教授
　　日丽鳣堂喜近枌榆之翠星华鴈峤有来芹藻之清知在岁寒舞惭地窄谓草木吾味赋聊诵于梅花毋金玉尔音振隃聆于杏铎七襄匪报三宥为荣
　　回林教授
　　时雨鹤峰新蕤度晓清风鴈峤尘臬生秋不言而意己传未识而气先感谓草木吾味赋聊诵于梅花毋金玉尔音振隃聆于杏铎
　　回张教授
　　春满鳣堂覃藻芹之教思书来鴈峤出草木之味言先举所知岂非吾愿南辕北辙迹遽逺于江湖左弭右鞬心相期于霄汉
　　回胡山长
　　挹西山之新雨如见其人纳北窻之清风喜有此客亟凭回鴈占谢来鱼某官蓬莱文章华岳瑚琏晓开云杏文采九霄清照川花书香五色重濯濂泉而浴洙泗行趋广厦而讲唐虞某恍旧绣之濡丝捧俪花之盈防永为好也愧莫称于报琼能无诲乎尚有闻于振铎
　　回邢山长
　　开帝舘之云秋蕤度晓织天孙之锦晴绮绚空一介施先七襄礼后某官岷峨锋锷蓬莱文章红杏碧桃艶神仙于天上粉墙紫界重賔客于湖南小对檐花即归院栁某幸偿未见且贺寅同自笑黔驴难策再衰之钝相逢衡鴈愿闻三益之规
　　回衡州江判官
　　从军帷幄欣云近于蓬莱赠我琼瑶喜露承于霄汉施先一介礼后七襄某官玉尺悬氷金茎沦露紫霄縻顶扶揺溟海之风緑水彯缨谈笑郾城之月伫看飞鹗即遂造鸳某欣捧色丝有华旧綉撷潇湘之草隃寄鴈回望江汉之云莫将貂报
　　回赵判官
　　芙蓉幕画见推三语之清桑梓年情仅效一言之鴈舞袖方惭于地窄织裳乃遂于云来潇湘逢故人薄酬今雨霄汉瞻佳士徒竚下风
　　回郭判官
　　云近熊山有美芙蓉之影书来鴈峤顿生杜若之香三语施先七襄愧后某官瑚文采氷雪聪明空冀比之羣神行赑屭望湖南之幕锋淬钜鉟小赞凝森遄班清切某偶谐聚轸多幸同寅意重氷清深谢宜敖之句赠隆锦织莫酬幼妇之辞
　　回陈抚属张监仓
　　驰丝何补媿岣嵝之春风画幕多竒贲潇湘之华月施先一介礼后七襄某官絶俗精神识时俊杰洛阳龙门之清赏吞吐云烟轩辕鳯乐之好音铿鍧金石少凭玉帐即觐璧珰某多幸寅同有懐未见南辕北辙迹似间于江湖左弭右鞬心相斯于霄汉
　　回黎知録李司理
　　駈驰逺使空搴杜若之云俊逸参军辱赠梅花之雪舞惭地窄知在岁寒某官巧铸钜鉟清摩赑屭刚风度笔广平赋之淋漓寒露照襟何逊诗之洒落小需鞠草即看攒花某共客潇湘期君霄汉重缇锦段莫酬明月之珠空羡紫鳞拟结横江之网
　　回永州司理司户
　　梅花铁石心相知己晩金薤琳琅字多谢何厪味也同吾惠而好我缁兮又改叹舞袖之地寒白也不羣喜録屏之天近
　　回谢司法
　　星驰周隰将为养以懐归春度燕台乃览辉而来下载凭回鴈薄谢来鱼某官华岳清氷海水明月铿鍧金石轩辕鳯乐之好音上下风云洛阳龙门之清赏小吟蕖緑径照藜青某夙幸同寅隃瞻聚轸南辕北辙虽遽隔于江湖左弭右鞬正相期于霄汉
　　回诸县宰贺冬
　　观台云物晓看五色之书彭泽风流春度一同之咏骈花委艶芳杜生香某官气类阳明精神氷洁霞飞锦织巻舒宫线之纹春落声上下云和之瑟伫翔鳬影晋簉鹓行某迩只画帘翛然隅绣抚庭扬于岣嵝空负分阴培浦栁于潇湘隃看一碧
　　回诸县宰贺正
　　摄提贞孟陬八荒开寿连城得茂宰万象皆春花栁无私茨梁有庆某官声名雷动韵度天和文艶锦机光照龙杓之彩风生玉轸音谐鳯律之阳舒舒蒲谷之香进进蓬莱之武某坐惊甲换犹喜寅同为秋浦官孰御春风之舄送长沙客相望明月之舟
　　回衡山赵宰孟傃【谢举陛陟】
　　效颦一鹗力何补于培风照眼双鳬手忽承于垂露一谦过矣三复跫然某官文采瑚歌声金石融峰九千余丈气埒青苍郎垣二十五星光生铜墨裒时正直简在凝严某借助鞭长汲清绠短颂言美瑞知麟鳯之在郊趣觐通明戒鸾鳯兮先路
　　回善化韩宰
　　出宰山水县喜调新琴为织云锦裳有华旧绣载凭回鴈占谢来鱼某官玉尺金方金茎晶润融峰九千余丈气埒青苍郎垣二十五星光生铜墨暂翔鳬影伫入鹓行某自贺寅同岂云未见姢姢一碧共看贯索之沉耿耿七襄莫效聨珠之报
　　回县曼宰
　　移绣波涛愧将丝辔出宰山水先度歌隃寄鴈回敬酬鱼遗某官琳珪清越氷雪聪明云傍碧桃千丈蓬莱之光气月明緑野一帘秋浦之清风小种县花伫归院栁某俯惭旧斧仰辱聨珠味黄绢之辞永为好也乏貂榆之报受言藏之
　　回攸县郭宰
　　旧绣尘深阅八蓂于楚观昼帘花度飞五朶于云阳新雨同心清氷照目某官光华尚锦盘错投刀横巴水之野舟肯烦期防闻楚萍之更鼔终觉分明迩只鳬飞翩其鹄立某驰駈技短磋切意长皎皎织女终不成章驾言匪报駪駪征夫毎懐靡及尚克相规
　　回湘潭张权县
　　云移松影调新韵于宓堂春满桃隆来清风于周辔懐哉今雨遗此华星小生欲相吏耶愿同衷协丈夫即为真耳伫聴除音一水姢娟七襄耿耿
　　回永兴赵权县
　　鹤岑琴好相望明月之心鴈峤书来不隔同年之面以雍容之隽轨将慷慨于公车北辙南辕遽江湖之相逺左鞬右弭尚霄汉以为期占对甚臯垂孚为宠
　　回浏阳任丞
　　晴纹照绶晓入新花逺素飞云春回旧绣辱施先于一介愧礼后于七襄跂天孙之织云莫将瑶报望美人兮明月尚借瑱规
　　回宁逺簿到任
　　地邻栖凤喜聆千玉之吟风度鸣鸾恍聴九韶之奏县花出色汀若生香然太乙之藜伫听令业织天孙之锦莫敌腴施
　　回浟县赵簿衡阳易尉
　　驰隰无功愧行云于岣嵝佐琴有韵捧明月于潇湘小车来映于县花春佩相辉于岸芷某喜瞻聚轸乐在同寅北辙南辕渐觉江湖之隔左鞬右弭尚为霄汉之期
　　回衡阳欧阳尉
　　挹春花于拂绶喜见青撑垂星字于乗槎有华緑净重此湖南之賔客美哉日下之神仙牲辔何功自笑再衰之技貂防莫报更求三益之规
　　回杨料院
　　司防名藩有美同年之子委书下隰聿来异事之僚峩簪玳于賔筵粲糜琼于骚圃湖南幕贵良懐支使之贤水北价高宁久山人之索薄凭回鴈隃谢来鱼
　　回宋税院万年
　　篁竹啸鼪鼠仅免失刑岣嵝拏虎螭划传得句怒飞铁画光照锦机抚剑首于漆园敢当一吷闻箫声于赤壁莫遂倚歌
　　回刘学録【胡石壁客】
　　我马维驹访岣嵝之竒字有莺其羽发蓬莱之妙音亦来见我乎尝有此客否某人语洗烟火书笼山川张生手持石鼔文气防緑净扬雄自有河东赋声透明光亟呼熊耳之云立近鼇头之日某味同草木影合江湖扶揺万里南溟相期污漫上下四方东野此意轮囷
　　通交代寥提刑邦【号恕斋】
　　共审防恩象魏易节熊湘星度天囷光照武陵之雪风生春绣神开衡岳之云翠荡凌烟华丝绚晓恭惟某官传心正学行世清规云霄阀之髙寒蜿蜒浦剑湖海楼之突兀坱圠参旗屹砥柱于中流行大车于九轨出拥康沂之驾入提建礼之门犀监重弓武绚将军之电金曹曳组辉聨须女之珠佩声杂遝于蓬莱麾影横斜于牛斗谁谓寒露清氷之胜屑为春山暑露之行收海若之波涛定夫正学布淛江之雨露朱子常平便当跨汗漫而摆雷硠于以经骀荡而出馺乐属天顔之西顾念民命于南维不有仁人孰长王国乃辍神仙于海上乃移星宿于轸中惟君子之祥刑自圣门之恕学推广不寃之条贯发挥无讼之本原转阳和于芙容薜荔之间沛生意于槢接桁杨之外盖以皋防之长者而行孔孟之本心皇华咨度咨询尽展平反之业清问惟明惟畏即陪啓沃之聨某久把短镵偶尘绣斧抚王事而集苞杞坐隔白云望美人而结幽兰喜逢今雨俯仰十年之同味夤縁百世之交情尊叱驭阳回车岂是秋春之鸿燕贡弹冠朱结绶尚将上下于云龙意笔踈单衷旌揺曳
　　与袁州安守到状
　　叨符便养假道言归西水分江喜接九河之润东云卷雨重瞻三峡之春即遂抠趋预深欣抃
　　回袁守不赴请
　　驰白云之下幸甚假途巻今雨而来言将授馆华之典刑甚厚清风之笾豆有加薄言还归何速卭崃之驭愿安承教第懐台峡之春方命负惭嗣音抒谢
　　回交代权贑州孙提刑炳炎
　　南节易麾为慈亲而拜命西台就牧屈肤使以论交温朝花雨别之盟惜堂草春晖之色施先一介礼后七襄恭惟某官大雅风流真清人物氷悬雪跨吐吞禹穴之玉书鳯跃韶鸣铿戛天台之金赋雷轰欻起山立徐行巍冠参卿月之班杂佩峻郎星之直侍女护衣鸡人传箭拟翠殿之赋诗衞兵森防燕寝凝香肯芝山之携酒岂弟十万家之春意精神三百里之湖光前席兴思此佳吏部西人则曰眞好监司宁迟履接于星辰便报缓行于霄汉春风扉影草卧桁杨夜雨滩声云销贯索暂屈玻瓈之六辔更聨虹玉之半符昔清献典州而三川之琴有韵而濂溪行部则五岭之狱无寃毎惟八境之有縁皆着两贤之遗迹盛德可称于百世明公乃合于一人麾荡照江剑刀易俗玉节青丝缆小驻虎头白马金盘陀遄陪豹尾某无功将指有味陈情王阳回刺史车庶乎为子毛义捧郡守檄专以为亲昔随振鹭之英游今忝传之雅好夣回旧绣恍惭扬秕之前手挹新符早托絶尘之后防趣纶之来下辱飞檄之逺临皇华之礼有加南陔之诗复作安有十一州之防察屑为二千石之交承行县録平反喜不隔望云之舍诣府受约束愿遂依近月之台舌笔单踈衷旌揺曳
　　回陈侍郎笃斋
　　回车卭坂请自效于林乌得郡江南取已捐之竹马绸缪锦制缇袭衮华恭惟某官麾斥八极之风雷巻懐九天之星斗古灵神中之槀屡荐时贤温公洛下之评不遗人物遂使忝求刍之寄从而谐啜菽之私某半竹奚堪俪花甚宠想五畆青山之乐愿请订金懐四方明月之诗曷酬赠璧
　　贺曽京尹渊子【号留逺】
　　露纶涣渥星履陞华东涧西瀍冠十连之元帅南昌北斗表六典之地官丹屏云开红牙日丽某官抉分云汉吞吐江湖直气摩空金天晶之错落清规照世玉井水之甘寒自哕哕于鸾声遄峩峩乎豸角文章大手南丰先生政事十条小范老子袖出摩霜之钺坐吟卷雨之帘眞侍从归拜于甘泉慈父母来临于京兆乃由太乙径陟文昌氷悬雪跨而朝望孚日暖潮平而民气乐俨衣冠于建礼坐镇千畿筹帷幄于延和遄归两地某喜传除綍阻趂贺綦五纬明霄望龙泉之秋色九河流润懐虹翠之春晖
　　回曽主簿清老【曽玉堂秀溪之孙】
　　千里明月隃企停鸾一字华星划开涌翠惠而好我粲然有文某官地胄穹华天资润美北平王之阀阅梧竹苍苍东山民之衣冠芝兰奕奕盍骑麒麟而凌厉乃从猿鹤以徜徉展也怒飞翩其孰御某顷驰楚传切志绵田卭坂回车庶乎为子江城捧檄正以便亲永懐寸草之晖更感粲花之宠式相好矣莫酧锦绣段之华遡洄从之如此玻瓈江之碧
　　回吉州权府贺新除
　　某寝防棨座倐被绢封身到木天误辱九重之眷词垂金薤过蒙十部之临方切循墙敢勤褒衮盖如庸晩徒抱迂愚山林自分于投深畎亩空存于爱上朝清道泰幸遭际于明时小往大来庆挽回于正气猥令忝窃例沐登崇恭惟某官瑞毓长庚福移子骏家有甘棠之笏凛凛典刑人蒙别驾之春陶陶生遂适郡符之初绾覩帝綍之误颁盖惟大夫之曰贤遂令小子之有造正明一字恐惭读秘阁之书肃使载还尚拟致监州之谢
　　回吉守李寺丞芾
　　光膺芝检荣剖竹符吉为大邦望二天之正急公有异政为百姓而一来新令风驰欢声雷动恭惟某官雪山氷壑天球河图居南岳风土之竒夙钟清淑得西堂议论之正绰着典刑早啓隽途荐升华贯天官宫正持衡稍食之平穑臣司农挈领扈丞之重惟絶海迅颿可以开鲸浸惟倚天长剑可以破浮云故当抢攘杌之秋常任抚字澄清之寄昔四郊汹汹帝毎兴当馈之嗟今二水汤汤公迄收按堵之效惟我庐陵郡之剧为今东蒙主之难莫非王事我独贤劳旁诸缩手所谓世臣必有乔木上遂倾心向来二千石之除曽拟六一翁之里惟苍生之有福故珠浦之重还期防余间虽异坡老作诗之旧道理最大喜闻韩王有德之言今庶几乎侯来暮矣青原鹭渚未容坐席之温紫殿鹓班正恐召环之速某幸备受防之数得同载道之欢已进迓于前驱乃退惭于后至欲陈情而未果先赐汗而谓何谢刘公纸书姑附鸿翔之便望皇甫壁记即脩燕贺之恭向恋深深敷陈防既
　　回前人
　　某荐蒙颛翰再遗骈缄辞逊一出于肺肝义理各存于肯綮螺浦之珠既去复返足以为竒夜光之璧无因至前受之甚惧辄裁尺素庸叙寸丹仰冀融清俯埀澄察
　　回前人送冬礼
　　周厯纪正鲁台书至袴謡雷动恰先七日之来棨座春生共庆一阳之长颂声盈耳和气满城某未荐贺言猥厪餽礼岸容待腊正栖寂寞之滨谷律先春多谢温存之贶赧然登受畧此控酧余俟别陈仰干情亮
　　回黄主簿
　　伏以春花如水惊三纪之流光夏緑满园又一年之初度方拾薪而煮瀑即嚼茗而咽花敢意一谦有来多贶厚之厨珍以起其牢落将之篚实以申其慇懃童喜相夸为里中之羊酒儿痴不了笑门外之桑蓬拜而受之我之懐矣轮囷感臆拍塞谢言
　　回监魁钱升叟贺新除
　　天祥偶膺光宠实沐庇庥将为行人之辞先承君子之餽樽来工部有光临别之桮荷鹅赠右军以比大鸣于鴈木登嘉以往感徳惟深姑此占酧嗣容禀谢伏乞台照
　　贺府簿钱升叟
　　兹审锡命中朝职书大府密运良画协赞大功伏惟庆惬天祥正深防赖倍切忻愉函此叙贺切几委照
　　回大庾县尉刘天声
　　昨因归雁获附殷勤岁月如驰旷音弗嗣五朶云笺翩翩复来山林那记初度桑梓拳拳黼藻过矣就审一麾知已三尺司平扬州梅花何如庾岭本色吟哦小驻倚听横飞庭实磊落分不得拜兴言逺意若之何速之肃使知惭襄拜不敏何当裔状



　　文山集巻十一
　　钦定四库全书
　　文山集巻十二
　　宋　文天祥　撰
　　记
　　吉州州学贡士庄记
　　物之在天地间自铢粟以上莫不有主名独贡士庄所储以拟夫三嵗大比士之送上春官者有司不知谁宜得之取什伯于千万亦无敢自必为己得其予夺之殆有物焉逸史称隋末一书生所居抵官库有数万钱欲取之神人诃之曰此尉迟公钱也泉者天之利器惟天能以与人则夫任贡士庄者殆为天守利器以俟夫天之所以与人者充是心以往真无所为而为之其为仁岂不至而为义岂不尽乎咸淳六年简池赵君必禴来为庐陵教授作兴斯文教养毕具则按贡士庄之旧稽其所出内嵗钱谷几何庐陵士甲江右一科数路资送四五百人裒多益寡称物平施末之云耳于是有増田之议一之日置尹氏租为米八十斛二之日置彭氏租为米一千一百九十二斛赵君犹以为未足则曰传而益之其来者之事哉添差教授畨阳程君申之继至相与诣郡请蠲赋吏持难易阁弗下永嘉缪侯元徳甫下车二君申其请侯慨然曰奈何与吾党校乎复之不崇朝予闻而异之以为侯与广文之用心皆所以奉天道之不及者也古之爵人言必称天国家谨惜名器自他蹊者悉名侥幸惟进士科使四方寒畯操瓢而进付得失于外有司而定髙下于殿陛之亲擢公卿大夫由此其选当是时天子宰相一不容心于其间予尝谓今之世惟科举一事为有天道行焉士修于家试于乡如探筹然以信夫天命之所遭而为贡士计者积仓裹粮共其道路先事而为之备随天命之所与而后与之是心也岂复有内交要誉之私哉予故曰皆所以奉天道之不及者也是宜书且云取士于天下将以为天下用人之常情其穷也不为利疚则其逹也不可以非义屈后之临大节断大事决非异时箪食豆羮见于色者之所能也夫使郡国上其贤能而汉人续食之意隠然寄于学校士得以直走行都而无仆马后顾所望于人也轻则所以全于己也大是邦学者世修欧周之业人负胡杨之气如有用我执此以往是举也世道防有赖焉盖益可书也己是庄创始于尚书胡公槻于学者米二千二百斛有竒前丞相叶公梦鼎为郡増六百三十斛有竒前教官黄君恺伯増一千三百六十斛有竒前赵侯与椯増四百一十斛有竒自二教创后施君郁郑君师臯増二百五十斛有竒合今所増通为米六千一百斛有竒以学谕提防庄事刘少南张敏子云八年八月记
　　吉州右院狱空记
　　吉州右司理院廼开庆元年五月狱空九月又空明年五月又空吉为州凡三狱曰州院曰左司理院右院其一也方千里之国未易为理而物之不齐其情固然省刑罚止狱讼贤者虽欲为之而格于其势之所不可长老传说以为自南渡百余年惟乾道庚寅嘉定甲申狱尝空乾道事不知何如嘉定间南昌张别驾被防摄庐陵郡初张宰清江得米南宫狱空二字勒诸珉以诏不朽洎来吉摹本遍付诸狱不三月遂皆以空告由今推之谓长民者一念之善感召和气可也上有所好下从而逢之是未可知夫以百余年两见之事可谓稀濶而其可疑又如此然则虽谓之絶无仅有可也今司理君为政寛允尝平反死事二法应赏君不自以为功当路论功亦不及人谓君超然利害之表君曰吾尽吾心而己而何赏之较君实有爱人利物之心哀矜庻狱无所不用其至人人自以为不寃狱空遂为常君书三考代者未至嵗月有竒狱空之事其二在考内其一在代时院之设久矣官此者几人得阙而来受替而去其间可纪之盛百余年仅仅两见今君受任三考己能配此旷絶之踪而书满己后迄臻三美君职于其事可谓能无愧矣此而不书后将何观虽然予尝上下世变观之自画象之化逺人心之朴日以散惟成康时曰刑措不式汉文时几致刑措下此则唐初死囚归狱之事人以为竒盖唐虞后至今三千余年而断狱之省数不过三四海之大兆民之众不可以一院比也然圣人得国而为之持之以道使民迁善逺罪而不自知其效验近卜于期月三年而逺亦不过于必世夫古今刑措之日既如此其难而区区空一院之狱又如此其不数圣人之志其遂不可行邪虽然由君之事则百余年间职业之可书曽不一再而君以嵗月为之有余天下事信不可为乎神而明之存乎其人此予所以初为世道感而以其尚可为者深幸也呜呼君其毋以自足哉君姓洪名松龙严陵人
　　龙泉县太霄观梓潼祠记
　　龙泉邑治左出门行数百歩有太霄老子宫焉辛酉之春予登其巅四山拱趍天宇髙旷会令方营度作梓潼君君祠邀予为字曰元皇之殿既为从事六月殿成明年令若士以书谂曰役之初兴君实来辱为之书请卒记之邑为吉上游山川清拔民秀而文天圣以来髙科鼎鼎出有位至侍从以忠直自奋尚论文献者归焉维郴实接壤桴鼔数震令初至适江上有警郴防益乘以噪周旋军旅不得以间事平令谓吾幸为礼义邑虽倥偬不容不为俗化地况少须暇乎稽诸图志庭庙鳞立吾党之士独无所敬祀会賔兴诏下乃进诸生谋曰今三嵗大比试者以文进将文而己乎意必有造命之神执其予夺于形声之表者盖元皇是也士之所自为行为上文次之神所校壹是法合此者陟违此者黜人谓选举之权属之有司不知神之定之也久矣蜀山七曲神所宅之国衣冠文物莽为风尘惟神元命寔始吴会英灵赫赫将从君父所在而依之是以江湖以南神迹多着此固士之所当钦崇而景仰者舍而不祠惟缺典是惧议遂决予按诗曰相在尔室尚不愧于屋漏又曰昊天曰明及尔出王昊天曰旦及尔游衍夫人一动之防必有神明焉得其情于幽隠易肆之地兹其所以体物而不可遗也惟经传统谓之神未有所指名近世贵进士科士以得失为病自元皇庙食于是始有司桂籍之说化书所谓九十四化变迁推移旷千百嵗虽渉于不可测知然神生为忠臣孝子殁为元皇真人取士本末实昉于人心义理之正明有礼乐幽有鬼神果哉其不诬矣孟子曰天爵仁义忠信人爵公卿大夫古之人修其天爵而人爵从之圣贤不语怪而教人先内后外未尝非神之意神虽游于太虚而考徳问业初无戾于圣贤之言其在祭法茍有以明民成教宜与祀典则神之有祠岂缁黄之宫之埒邑有先民典刑大冠逢掖争志策励为臣止忠为子止孝此其内心固油然不自已而况髙山仰止明神在前则其戒谨恐惧工力当倍他日拔起诸生彬彬知名则居公卿大夫之位必将有仁义忠信之人令之此举于人才甚有功于方来世道非无所关系岂曰以区区科目望其人而惠徼福于神之一顾哉祠翼殿以庑丹垩具钟鼓供器如式像设居中内而父母妇子事亲之道孝之属也外而侍御仆从为臣之道忠之属也费钱七十万有竒十万为令俸余裒多迄于成观下古曰龙头里因其名为坊扁额校书郎姚君勉笔也令方为逺者计防用积余市田以奉祠事继今邑之士其受令之赐永永无斁令陈氏名升三山人初摄事继辟今任云
　　文山观大水记
　　自文山门而入道万松下至天图画一江横其前行数百歩尽一岭为松江亭亭接堤二千尺尽处为障东桥桥外数十歩为道体堂自堂之右循岭而登为银湾临江最髙处也银湾之上有亭曰白石青崖曰六月雪有桥曰两峯之间而止焉天图画居其西两峯之间居其东东西相望二三里此文山濵江一直之大槩也戊辰嵗余自禁庐罢归日往来徜徉其间盖开山至是两年余矣五月十四日大水报者至时馆中有临川杜伯扬义山萧敬夫吾里之士以大学试羣走京师惟孙子安未尝往輙呼马戒车与二客疾驰观焉而约子安后至未至天图画其声如疾风暴雷轰豗震荡而不可御临岸侧目不得注视而隔江之秧畦菜陇悉为洪流矣及松江亭亭之对为洲洲故垤然隆起及是仅有洲顶而首尾俱失老松数十本及水者争相跛曳有偃蹇不伏之状至障东桥坐而面上游水从六月雪而下如建瓴千万丈汹涌澎湃直送乎吾前异哉至道体堂堂前石林立旧浮出水面如有力者一夜负去酒数行使人六月雪可进与否围棋以待之复命曰水断道遂止如银湾山势囘曲水至此而旋前是立亭以据委折之会乃不知一览东西二三里而水之情状无一可逃遁故自今而言则银湾遂为观澜之絶竒矣坐亭上相与谐谑赋唐律一章纵其体状期尽其气力以庶几其万一予曰风雨移三峡雷霆擘两山伯扬曰雷霆真自地中出河汉莫从天上翻敬夫曰八风卷地翻雷穴万甲从天骤雪惟子安素不作诗闻吾三人语有会于其中辄拍掌捋须捧腹顿足笑絶欲倒盖有渊明之琴趣焉倚阑逾时诡异卓絶之观不可终极而渐吿晩矣乃令车马从后四人擕手徐歩而出及家而耳目颤手足飞动形神不自宁者久之他日予读兰亭记见其感物兴懐一欣一戚随时变迁予最爱其说客曰羲之信非旷逹者夫富贵贫贱屈伸得丧皆有足乐盖于其心而境不与焉欣于今而防其前欣于后则防其今前非有余后非不足是故君子无入而不自得岂以昔而乐今而悲而动心于俯仰之间哉予怃然有间自予得此山予之所欣日新而月异不知其几矣人生适意耳如今日所遇霄壤间万物无以易此前之所欣所过者化己不可追纪予意夫后之所欣者至则今之所欣者又忽焉防之故忽起奋笔乗兴而为之记且谂同游者发一噱
　　邹文叔垂芳堂记
　　吾乡上游有佳木连理生于邹公长者之地不知几何年益公取以补庐陵图志木濵水如老蛟夭矫有腾骧怒起之势咸淳八年秋一夕大雷电以风木随水而飞又二年秋有莲一蔕双华出于文叔北窗下苔池中文叔长者曽孙也连理表章于干淳间邹氏始享有其瑞予闻长者一再传皆恂恂友爱同气并根既硕且蕃实生来仍今文叔之庭二季竞爽两孙端美天将昌之其殆视同颖两岐絪緼坱圠而未有己乎文叔喜而命予题其堂曰垂芳夫一草一木之防比于太虚仅同毛髪而鄂不韡韡兄弟之亲小雅所为赋也于吾心得无感乎予旦夕尚徘徊新堂为君赓棠棣之一章
　　李氏族谱亭记
　　苏老泉有族谱引又有族谱亭记引専言父祖子孙出于一本不可忽防记则以乡人不义不睦者为戒愚尝谓引之词极论骨肉之所从而动其内心之爱此宜与贤者道至于记之所载其言他人戕贼之故而惟恐族陷于不淑羞恶之心人皆有之则此训又亲切焉西山李氏家于龙泉数百年先世有讳谷者与颍濵游老泉之谱引自以为得于面授而切意其亭记尚未及见也今其族放苏氏作族谱亭以不防先世颍濵之交以庻几老泉之意有名继祖者又修复之以绍前志为予求序予为之书而乐道其美夫其谱引先世既自得之以遗其子孙今其子孙固巳识先世之用心矣予犹以为未也则吿诸继祖嵗时聚族拜奠亭下更愿与苏公亭记各各观诵一过使为长上者复申吿之曰谨毋为乡之某人者
　　萧氏梅亭记
　　庐陵贡士萧元亨江西帅平林公之孙赣州龙南县丞之子蚤孤有立克肖厥世于其读书游息之暇有自得焉乃作亭于屋之西偏周之以径被径以梅亭后有廊有诗画壁间前方池广五尺饲鱼而观之隣墙古树蔽亏映带清风徐来明月时至君领客于此上下谈笑客多乃祖父旧游而君乐从之称其家儿也君名亭曰梅而属其客请记于予予昔者登平林公之门入其园台观沼渚卉木竹石曲折靡曼登览幽逺公缓歩徐坐杯酒流行古君子也退从賛府与其次子江陵支使昂然野鹤粲然华星南金荆玉应接不暇佳公子也今是园也亭馆日以完美草树日以茂密元亨兄弟又从而増大之夫髙台曲池百嵗倐忽此孟尝君之所以感慨于雍门周者也予于君不十年间俯仰三世昔也念其门之遭今也贺斯园之幸则吿于元享曰天地闭塞而成冬万物棣通而为春方其闭塞也阴风觱栗寒气赑屭众芳景灭万木僵立何其防也及其棣通也木石所压霜露所濡土膏坟起芽甲怒长何其盛也天地生意无间容息当其己闭塞之后未棣通之前于是而梅出焉天地生物之心是之谓仁则夫倡天地之仁者盖自梅始今君之乐斯亭而赏斯梅也其何以哉天地莫不有初万物莫不有初人事莫不有初人心莫不有初君从其初心而充之无非仁者使梅而有知吾知其为君欣然矣昔东坡记灵壁张氏园亭推本其先人之泽而拳拳然望其子孙且将买田泗上以与张氏游焉予里人辱君好旧矣宜其甚于坡之爱张氏也
　　衡州耒阳县进士题名记
　　衡州进士题名记设于学耒阳焉去年歴兵火浸湮毁来阳宰郴江王某始与其士刻石邑庠以自为一同人物记邦人郁林教授周君道兴介予曰县之立是碑属嵗大比将作兴士气也兾子为之记予嘉其勤不得辞按衡进士姓名可考者自祥符省元郑向而始景祐八人俱擢第郡人侈为浑化时耒阳居其三嘉定郡贡十八人来阳又半之间嵗往往多得士今邑人于花州之防翘乎其未憗也虽然科第之末不足为儒者道天下事固有大于此者矣衡有石鼓书院朱文公实为记其论世俗之书进取之业以为志于已者所羞言至谓学校科举之害不可以是为适然而莫之救先生所以正人心破俗学者颀乎其至也前辈之流风未逺学者之分内何限属邑之士其得无所闻乎然则县之此碑将以纪姓名也岂曰使人歆慕夸羡矻矻然为务外之归哉夫在上有师道则在下有善人修于家有正学则天子之庭有真儒此令尹与凡邑之士兢兢终日而不能已者也若夫茍焉而学泛焉而仕冒焉而题则后人指之曰某也若何某也若何呜呼是可不凛凛乎哉
　　抚州乐安县进士题名记
　　抚领县五进士题名记自太平兴国乐公史始以迄于今班班然虽然此记诸郡者县又各有记郡县皆以本人物之出而县又近也乐安自绍兴十八年始置县于时士文富义丰头角崭出志气凛然盖文物之发越久矣三嵗大比由是而计偕者始而二三人继而四五六七人擢奉常第者始而一人继而二三人斯盛矣而记未立阙也予同年新赣州教授何君时以书来京师曰荐于乡而仕于国皆士之逹也追其己往之不及记待其方来之不胜记将托诸石以诏不朽愿假之一言辞不获按图志县始创实割崇仁三乡与吉之永丰一乡斯土也盖文明之会也山川之英扶舆清淑之所藏是故名世出于其间欧阳子之于永丰文恭罗公之于崇仁是其人也今县东跨西并收拾竒山水以为一国风气磅礴且百年于此斯文之运防以张王此岂偶然之故邪虽然二君子所长非科第也有大焉者矣登斯记也髙山仰止景行行止当何如哉当何如哉
　　瑞州三贤堂记
　　瑞有三贤祠堂三贤余襄公苏文定公杨文节公祠堂旧在水南阛阓景定庚午燬于兵前守严陵方君逢辰迁之稍西垂成而去某为君代相遇于上饶君语及斯堂曰瑞人之敬三贤也如生二年无所于祠意闵闵焉予是以亟新之也然涂塈未毕像设未备子其成之成则为之记某至郡既敬奉君之教遂率诸生行释菜礼而君书三至谂记之成某不得辞夫瑞为郡号江西道院然在汴京盛时为逺小故余苏二公皆以谪至淳熙间郡去今行在所为近而杨公江西人虽自蓬监出守殊不薄淮阳也地一而时不同又守郡者与他谪异然瑞人矜而相语聚曰吾郡以三贤重余公坐党范文正苏公坐救其兄东坡先生后又以执政坐元祐党杨公坐争张魏公配飨事使此三贤者皆无所坐安得辱临吾土噫甚矣瑞人之好是懿徳也然三贤所养犹有可得而窃窥者乎范公忤吕丞相而去也未几复用前日寅縁被斥者以次召还襄公自瑞徙秦乃独请岭南便郡以归愈去愈逺岂非所谓同其退不同其进者耶苏公世味素薄其记东轩谓顔氏箪瓢之乐不可庻几而日与郡家收锱铢之利曽不以为屈辱异时再谪三徙之余退老颍濵杜门却扫不怨不尤使人之意也消若杨公则肆意吟哦笔墨淋漓在郡自为一集与畴昔道山羣贤文字之乐无以异也若三贤者岂以摈斥疎逺累其心哉夫摈斥疎逺不以累其心者其流或至于翛然逺举超世遗俗而三贤又不然余公用于庆厯苏公用于元祐蹇蹇匪躬皆在困踬流落之后杨公当权奸用事屡召不起报国丹心竟以忧死凛然古人尸谏之风呜呼此其所以为三贤欤由前言之吾知在瑞之时乐天安土由后言之吾知在瑞之时乃心防不在王室呜呼此其所以为三贤欤诗曰髙山仰止景行行止太史公曰虽为之执鞭所忻慕焉瑞人之敬三贤也又于此思之当有以称方君所为欲记斯堂之意某于先正无能为役
　　建昌军青云庄记
　　大农簿赵侯守旴之明年建青云庄成侯旦夕受代行矣移书请记于庐陵文某曰大江以西搢绅衣冠旴为盛旴賔兴荐士三十七江山竒气发天地之藏未艾也郡有库邑有庄皆以贡士名赋鹿鸣与计偕者仆马道路而无虞矣则后自念士方奏名待对皇帝王伯之规模造端发轫如火始然奈何以旅病寒畯乎会南丰有寺曰安禅燬于冦田若干无所于属于是复其租税为屋四楹廼积廼仓于寺之废址命曰青云庄钱谷有司三嵗一会几旴之试御前者赆各有差所为厚士于方来盖庶几焉其复于侯曰自异学兴缁黄之宫遍天下其徒蚕食阡陌相望有志之士尝欲磨以嵗月听其消亡士大夫蔽于福田利益之私非惟无救于弊更张大之侯也炳然大观右儒而左释制其膏腴移彼予此正合前贤建置可谓执徳而不囘者矣孟子曰我善养吾浩然之气夫浩然者际天地而常存不假外物而为消长士岂以侯为凂己哉诗云菁菁者莪在彼中陵既见君子锡我百朋释者曰古者货具五贝为朋百朋得禄多也小雅之序菁菁者美其育材变小雅之次菁莪者伤其废礼以君师在上取其长育人材者礼如何其废之矧诸侯奉天子命守土有国士贤者能者悉上送春官劝驾续食固其所也侯推广国家乐育之意知尽礼而巳与之者非以为恩受之者岂以为不屑哉庄生论鹏搏扶揺而上者九万里风斯在下本放旷者寓言自隋唐以来世人尊异科第若青云者放之而为之辞古之人其身益髙其心益危人以为瞻望不可企及乃其忧责之始士之于一旦岂真以发身为汗漫乎哉易之象云上于天需君子以饮食宴乐士待对时也云雷屯君子以经纶士泽物时也侯诚有望于人物有意于世道有以为需之饮食侯事也无以为屯之经纶士责也侯不负士士亦不负侯是为不负所学不负天子侯名孟藡董庄事者前通判临江军曽君积新袁州万载县主学徐君应午贡士库名存而实湮以白金二十镒补其籍改库为田以利久逺其出内则是云
　　贑州重修清献赵公祠堂记
　　郡所在祠先贤之为守者守得祠以遗爱然而百世之下君子之泽有存焉者寡矣而闻其风为之兴起尸而祝之不谋同辞识者于是上下世道而观其大节焉故防知政事赠太子少师清献赵公抃厯事仁宗英宗神宗以忠亮纯直为时名臣公尝治防治益治杭治越其政本之以清淡行之以简易宽不为弛严不为残使在汉氏课功第能当不在循吏下抑公所为大过人者不寜惟是当王安石变更祖宗法海内骚动廷臣唯诺趍走莫敢后公独与司马文正光范忠文镇言质肃介介頟頟争论不少假借至上疏言财利于事为轻民心得失为重不罢青苖使者非宗社之福公卒去位小人相继用事浊乱天经蘖牙祸根荆舒之罪秽污简册如有一个臣断断猗无他技中原遗老炳然元龟天下后世感愤追想犹凛凛有生气呜呼此其所调大节关系于世道治乱升降而不可诬也咸淳六年知贑州大宗丞番昜李侯雷应以公尝辱为是邦始至访公祠所在郡治故有祠与濓溪并自濓溪移祀于学前守陈公宗礼始建公庙于城之东偏嵗时妥侑习为故常屋敝且压神不顾享侯慨然曰是不可惮改会嵗丰人和庭无徴发于是栋楹栏槛之腐败挠折者瓴甓丹雘之踈漏漶漫者神位祭器之缺失不如礼者所费节约一日新美又更为之门俯临大衢非徒侈观使过者敬恭焉明年夏五落成侯时己除湘南刑狱使者将行走书属某记之某惟吏道茍且逐末防本久矣侯之先公忠清有风裁于世侯得之见闻独能尊事文献景行先哲风示邦人以绎教思其渊源有自来哉清献距今二百余年贑石公所凿也章贡台公所创也公之事逺矣而其山川犹有衣被其余者贑人之思之曰公生而徳泽在吾土公之赐也公死而典刑在吾土公之赐也呜呼公之在熙宁也当时小人号为得志富贵澌尽终归无有贑何地也而公祠在焉后公而为赣者相望亦岂无可以系去思者而公之祠岿然灵光何其懿也呜呼士大夫之于当世其大节可不谨哉可不谨哉
　　赣州重修嘉济庙记
　　今天子咸淳六禩大宗丞权侍左郎官李雷应被防知贑州贑地大而俗嚣山宽而田狭俗嚣故易以噪田狭故易以饥侯未至以为难将至以为忧廼七月下车膏雨霈流嘉气坌集民声大和四郊以宁侯恱莫喻所从来也百姓歌之曰我土沨沨黍稷芃芃孰啓我侯我神之功我氓蚩蚩牛犊熙熙孰相我侯我神之威侯惊召父老进而问故曰是何神也父老相率告于庭曰州之东有庙曰嘉济自秦汉以来血食至今我民司命匪神其孰尸之侯怃然曰我何以得此于神哉抑神实徳我我其有不致力于神廼肃笾豆乃洁牲牷晨起诣庙以谢以祈既竣事周视庭宇不遑于宁始建议营度刋木于厓浮竹于津厥材既坚厥工惟时植圮支仆撤去庳陋佣力奔走咸劝于事堂皇言言廊庑严严有门秩然有亭翼然于是神位具宜庙制大备王公皇皇衮冕裳衣祠既毕则以其余修道逵以便来游者葺三浮梁以便絶江者钱竒二百万粟竒二百硕悉出侯所节缩故役成而人不知明年四月侯除荆湖南路提防刑狱未行粟米在市蚕麦满野鸡犬相闻逹于岭表讫侯去视始至如一日焉百姓复歌之曰奕奕庙貌我侯新之侯为我民匪神是私田有稻粱野无干戈防侯之赐胡以室家避舞僊僊伐鼓渊渊何以报侯万有千年予时卧山中州从事具本末来属予书其事予按祭法能御大菑则祀之能捍大患则祀之神之为灵昭昭矣谨叙次下方纳诸庙门为记
　　贑州兴国县安湖书院记
　　贑兴国县夫子庙在治之北门县六乡其五乡之人来游来歌被服儒雅东二百里曰衣锦乡其民生长斗絶险塞或为龙蛇渎于邦经有司黾勉以惠文从事咸淳八年宣教郎临川何时来为宰悯然曰使人不可化则性命之道熄矣顾邑校旷越不克施廼夏四月即其地得山水之胜议建书堂以风来学召其豪长率励执事堂庭毕设讲肄有位彚试馆下録为生员凡二十八人又拔其望四人为之长冬十月令率诸生以牲币荐于先圣先师樽俎旗章等威孔严环视愕眙屏息胥抃黧老妇子转相传呼然后翕然以儒者为重令曰吾教可行矣载命胥正秩其比伍家使有塾人使有师如党庠术序之意置进学日记令躬课其凡督以无怠又上诸府改其乡曰儒学植之风声于是山长谷荒人是用劝咸愿进向文事率由训程传曰天地之道浸言化以渐也风俗之积几千百年而令一朝变之固若是速欤共惟国家五星聚奎实开文明皇祖制诏天下州县立学所在表章儒先复创书院三代以下斯文彬彬焉先民有言地气自北而南粤从衣冠正朔啓我吴会自江以南悉为邹鲁今也遐荒陋僻沐浴教恩如狂得瘳如迷得呼王泽之渗漉日深地气之推移日至此岂偶然之故哉予于令为同年进士适守是州令奉天子明训以字民为职能广学爱宣徳化是为不辱威命将上其事于朝复谂之诸生曰昔有文翁兴学于蜀受业博士时则张叔学官弟子畏而懐之彼何人哉叔兮叔兮又进诸生之长谂之曰昔有文公设教于潮潮人赵徳以士见招维文与行倡于齐民其则不逺徳哉若人诸生拱而前曰某等幸生明世惟师帅不鄙夷之俾获有闻虽不敏敢不受教请刻诸石以诏百世书院之制前为燕居直以杏坛旁为堂左先贤祠祠后为直舍缭斋以庑不侈不隘临溪为之门堂名絜矩斋名笃志求敏明辨主善率性成徳其门总曰安湖书院某山中所题云
　　道林寺衍六堂记
　　余行部长沙道湘西登道林寺旧有四絶堂指沈传师裴休笔札宋之问杜甫篇章也堂之顔吾乡益国周公书之至是百二十年公又有记述蒋之竒语之竒取欧阳询书韩愈诗而黜裴宋公独合古今异同有衍四为六之说人之意度相逺如此僧志茂以屋压字漫夀公字于石取公之意易名衍六将掲于新堂士嘉其有二善焉补唐贤故事寳干淳遗墨非俗衲所为为之嘉叹而记其后
　　五色赋记
　　孟春之二十五日发舟石皷越三日过衡山宰赵孟傃送县志遗逸门一段云冦豹与谢观同在唐崔裔孙门下以文藻知名豹谓观曰君白赋有何佳语对曰晓入梁王之苑雪满羣山夜登庾亮之楼月明千里观谓豹曰君胡不作赤赋豹曰田单破燕之日火燎于原武王伐纣之年血流漂杵前辈游戏文字足以解人颐如此客曰更仿之作黒赋如何予应声曰孙膑防枚之际半夜失踪逹磨面壁以来九年闭目客絶倒予曰君盍赋黄赋青如何一客云杜甫柴门之外雨涨春流卫青塞马之前沙含夕照又一客云帝子之望巫阳逺山过雨王孙之别南浦芳草连天曰黄曰青不于其迹而于其神亦一时兴致所到因反观冦谢前作惟月明千里得白之神曰雪曰火曰血皆不免着迹且漂杵是武王一处事燎原与田单不相干一客改之曰尧时十日并出烁石流金秦宫三月延烧照天烛地一客又曰夜登庾亮之楼月明千里如何对或对曰秋泊袁宏之渚水浸一天予谓前作已是劣剧后来者又进乎滑稽矣因次第其髙下赤豪雄第一黒深妙第二黄神俊第三白脱洒第四青风韵第五或以黒为冠予亦莫知其定因记之以谂观者
　　衡州上元记
　　嵗正月十五衡州张灯火合乐宴宪若仓于庭州之士女倾城来观或累数舍竭蹷而至凡公府供张所在听其往来一无所禁盖习俗然也咸淳十年吏部宋侯主是州予适忝陈臬事常平以王事诣长沙会改除于是侯与予为客主礼是晩予从城南竟城东夹道观者如堵入州从者殆不得行既就席左右楹及阶阶及门骈肩累足如鱼头其声如风雨潮汐咫尺音吐不相辨侑者集三面之人趋而前执事几不可曲折酒五行升车诣东防防之后稍偏为燕坐俎豆设焉主人既肃賔车不得御乃歩入燕坐之次至则儿童妇女杂袭而争先男子冠以上往往引去及献酬州民为百戏之舞击皷吹笛斓斑而前或家倛焉极其俚野以为乐游者益自外至不可复次序妇女有老而秃者有羸无齿者有伛偻而相擕者冠者髽者有盛涂泽者有无饰者有擕儿者有负在手者有任在肩者或哺乳者有睡者有睡且苏者有啼者有啼不止者有为儿弁髦者有为总角者有解后叙契濶者有自相笑语者有甲笑乙者有倾堂笑者有无所覩随人笑者跛者倚者走者趍者相牵者相扶擎者以力相拒触者有醉者有勌者咳者唾者者欠伸者汗且扇者有正簮珥者有整冠者有理裳结袜者有履阈者有倚屏者有攀槛者有执烛跂惟恐堕者有酒半去者有方来者有至席彻者儿童有各随其亲且长者有无所随而自至者立者半坐于地者有半坐杌下者有环客主者有坐复立者有立复坐者视妇女之数多寡相当盖自数月之孩以至七八十之老靡不有焉其望于燕坐之门外趑趣而不及近者又不知其几千计也当是时舞者如傩之奔狂之呼不知其防也观者如立通都大衢与俳优上下不知其肆也予与侯頽然其间如为家人之长坐于堂而骄儿騃女充斥其间不知其偪也予起而举酒祝侯曰以平易近民而民近之岂弟父母侯之谓矣侯釂且执爵前曰惟使者使民不寃无湮郁其和我是以大有民予避且谢则复诸侯曰使时和嵗丰日星明概举海内得以安其生而乐其时衡与赐焉维天子之功臣等何力之有侯拱而立侯蜀人也因与予言益州承平时元夕宴游其风流所亲见盖出于祖宗徳泽天地涵育之久而今不可复得矣予愍然私念之开庆景定间衡以中州不得免于难今城郭室庐公私文物犹草创绵蕝云尔然以几世几年所为郡而十数年间卒然修复得其大体非国家忠厚积累于民力爱养有素岂望如今所成立哉蜀自秦以来更千余年无大兵革至于本朝侈繁钜丽遂甲于天下不幸荡析若鬼神之忌盈者今衡之民务本而勤力嵗时一观游之外衣食其耕桑俭而不泰风气淳厚犹南方建徳之国其将进而未已者乎予为亲懐归得郡且行侯选表于朝有日矣惟一时民物之槩得于目击相与嗟叹濶絶而欣喜不厌于心者不当无所纪具惧夫可爱可愕之状俯仰蹉跌忽不可以复追也燕之明日亟奋笔记之以庶几观风之意且使后来者于侯政有考焉侯名遇今居延平
　　雷州十贤堂记
　　国朝自天禧干兴迄建炎绍兴百五十年间君子小人消长之故凡三大节目于雷州无不与焉按雷志丞相宼公准以司户至丁谓以崖州司户至绍圣后端明翰林学士苏公轼正言任公伯雨以渡海至门下侍郎苏公辙以散官至苏门下正字秦公观至枢密王公岩叟虽未尝至而追授别驾犹至也未几章惇亦至其后丞相李公纲丞相赵公鼎参政李公光枢密院编修官胡公铨皆由是之琼之万之儋之崖正邪一胜一负世道与之为轩轾雷视中州为逺且小而世道之会乃于是观焉我度皇之九年诏大府寺簿虞侯应龙知雷州侯雍公曽孙有文学凡登朝必与史事诸所衮得春秋大防植之风声尚有典刑其至雷也考图谍访耆老顾瞻山川惄如有懐乃黜丁氏章氏自莱公以至澹庵凡十贤为祠于西湖之上使海邦兴起前闻一朝皂白知所以劝敬贤如师疾恶如仇侯所为岂刀笔细故哉嗟乎雷何地也诸贤冠冕于此俨然而威自太守诸生以下敬共登降制币荐奠如先圣先师人有常言惟是风马牛不相及也诸贤何以得此于南海南海何以得此于诸贤乎哉我祖宗待士大夫忠厚而有礼稽诸司败岭海则止此事上配帝王非汉唐所及虽施之奸囘容有伤惠而贤者失路靡不获全祈天永命万有斯年噫嘻盛徳事也祠经始于十年九月十月吉日落成侯谓予同馆走书数千里至贑属予记予不敏叙其凡复为迎送神辞使祀则歌之辞曰　颷风起兮云黄万里兮故乡桃茢兮祓不祥何懐乎斯宇兮惟独有此众芳海可竭兮神不可防五岳为质兮三辰为光保我有国兮万年其昌
　　雷州重建谯楼记
　　凡并海而为州皆有风而雷为甚中州多山地气固密城郭公府茍非水火兵革之难虽累数千百年存焉可也南方嵗有风拔大木蜚大屋以为常矧雷三面际海当风之冲岂独城楼难哉太史氏虞侯应龙来为守是为咸淳十年六月十有二日夜半风作厥明视谯压而城壊方风之来也其晕如虹有蜃气如楼台及其歘霍凌轹訇哮撞搪其声不可名状侯曰斯楼郡以昼夜者非大且壮无以支永久乃筏钜材鸠工并兴设为巍峩下临鲸波予闻而怃然曰天下犹海也世变犹风也昔人有言大厦非一木可支又曰震风凌雨而后知厦屋之帡幪也侯所建立有安天下之道焉侯之为雷也寛而有制严不为暴始至搜军明律戮泽中为龙蛇者狱有三年淹破其货内者覈丁籍实民赋老壮以时富贫有经又为之表贤哲兴学校开其伦常示人有耻陶为清淳讼是用希凡此皆侯所为反风徙鳄之本也天子神圣文武克有天命祝融受职海若顺令侯为政知所本价人维藩式是南邦城楼云乎哉










　　文山集巻十二
　　钦定四库全书
　　文山集巻十三
　　宋　文天祥　撰
　　序
　　孙容庵甲藁序
　　容庵孙先生早以文学自负授徒里中门下受业者常数十晩与世不偶发其情性于诗今其家集甲乙丙彚为三帙当先生无恙时乙官湖王公介为序丙今念斋陈公彬笔也独甲篇首无所属太史公将以自序云尔不幸未就赍志以殁后二十二年先生之子演之孙应角出其本命予序以补其遗先生之为诗纵横变化千态万状前二公模写极矣后生小子于前辈畦径不能窥也独尝往来容庵知先生所以为诗者今夫山一巻石之多及其广大草木生之禽兽居之寳藏兴焉今夫水一勺之多及其不测鼋鼍蛟龙鱼鳖生焉货财殖焉天下之竒观莫具于山水山水非有情者莫之为而为何哉传曰山薮藏疾江海纳污则其所容者众也先生之庵介于阛阓敞二寻髙为楹不逾丈求其领畧江山收拾风月则亦无有乎尔然先生读书白首不辍皇王帝覇之迹圣经贤传之遗下至百家九流闾阎委巷人情物理纎悉委曲先生旁搜逺绍盖朝斯夕斯焉是百世之上六合之外无能出于寻丈之间也以一室容一身以一心容万象所为容如此此诗之所以为诗也先生名光庭字懋【阙】居庐陵富川以诗书世家今其子惟终放情哦讽为诗门再世眷属其孙懋于文学方翘翘自厉发矢于持满流波于既溢以卒先生为诗之志诗之道其昌矣乎予里人也知先生为诗之故与其所以积累继述者因发之以补二序之未及云
　　危恕斋论序
　　近世有骊塘巽斋二危论行于世予读其文庶几前辈之彷佛者矣吾州恕斋危先生其所为论积成帙学者争传为矜式先生学为桑梓之宗行为章甫逄掖之望放而为文所谓仁义之人其言蔼如临川庐陵之危是或一道也抑二危以此决科发身而先生不偶于埸屋以死则所遇之足悲也虽然遇不遇无足计也于其人而已然则学恕斋为文尚从其人求之
　　金匮歌序
　　金匮歌者乡前辈王君良叔之秘医方也初良叔以儒者涉猎医书不欲以一家名一日遇病数十辈同一证医者曰此证阴也其用某药无疑数人者骈死医者犹不变良叔曰是证其必他有以合少更之遂服阳证药自是皆更生焉良叔寃前者之死也遂发念取诸医书研精探索如其为学然久之无不通贯辨证察脉造神入妙如庖丁解牛伛偻承蜩因自撰为方剂括为诗歌草纸蝇字连帙累牍以遗其后人曰吾平生精神尽在此矣其子季浩以是为名医其子庭举蚤刻志文学中年始取其所藏读之今医遂多竒中一日出是编予然后知庭举父子之有名于人其源委盖有所自来矣天下岂有无本之学哉世道不淑清淳之时少乖戾之时多人有形气之私不能免于疾世无和扁寄命于尝试之医斯人无辜同于岩墙桎梏之归者何可胜数齐髙疆曰三折肱知为良医楚辞曰九折臂而成医言屡尝而后知也曲礼曰医不三世不服其药言尝之久而后可信也人命非细事言医者类致谨如此然则良叔齐楚人所云医也若庭举承三世之泽其得不谓之善医矣乎予因谓廷举曰凡物之精造物者秘之幸而得之者不敢轻然其久未有不发周公金縢之匮兄弟之秘情也至成王时而发艺祖金匮之誓母子之秘言也至太宗时而发君所谓金匮歌者虽一家小道然祖宗之藏本以为家传世守之寳其为秘一也子之发之也以其时考之则可矣庭举曰大哉斯言予祖之泽百世可以及人予为子孙不能彰悼先志恐久遂沈泯上贻先人羞敢不承教以广之于人予嘉庭举之用心因为序其本末如此良叔讳朝弼季浩讳渊庭举名槐云
　　张宗甫木鸡集序
　　三百五篇优柔而笃厚选出焉故极其平易而极不易学予尝读诗以选求之如曰驾言陟崔嵬我马何虺隤我姑酌金罍维以不永懐如曰自子之东方我首如飞蓬岂无膏与沐为谁作春容诗非选也而诗未尝不选以此见选实出于诗特从魏而下多作五言耳故尝谓学选而以选为法则选为吾祖宗以诗求选则吾视选为兄弟之国予言之而莫予信也一日吉水张彊宗甫以木鸡集示予何其酷似选也从宗甫道予素宗甫欣然便有平视曹刘沈谢意思三百五篇家有其书子归而求之所谓吾道东矣
　　赵维城洗寃録序
　　汉法杀人者死我国家式敬由狱尤于人命重致意焉情法轻重相去一毛转移蔽欺其谬千里吾儒坐论书史志其大者固自以司空城旦之书柱后惠文之学为不必讲不必讲可也而一日临事懵然受成其为误不少爱人利物之心谓之何哉近世宋氏洗寃録于检覆为甚备宋氏多所敭厯盖履之而后知吾邦赵君与揲甫阶一命而能有志乎民反覆驳难推究其极于宋氏有羽翼之功矣使君自此有中外之迹日増月益岂曰小补之哉书曰狱货非寳惟府辜功又曰无或私家于狱之两辞祥刑之本也读赵君此编而于书再三焉虽不中不逺矣
　　龚知县帅正録序
　　讼九五曰尚中正下四爻竟至于不讼子曰子帅以正孰敢不正惟上九一爻犯终凶至锡带三禠岂帅之者之罪哉居卦之终为险健之极兾其矫揉非百倍其力有所不能兹易所以为忧患之书也龚君子辉宰庐陵其听讼必据经守法不肯少委折以二民听凡断笔备书之册逾年几三帙名曰帅正録大哉君之用心乎庐陵讼最繁自君视事日以销杀从所帅也然犹不免于有録而録不免于再且三风俗所积其嚣也久矣夫岂一朝一夕之故县古诸侯也使君私其土子其人教化之入人也深则是録可以无作今之县三年一替君之所试曽几何时读是録也庶几朞月而可者矣子路问政子曰先之劳之请益曰无倦君而以无倦行之是録也固筌蹄之粗也欤君名日升豫章人
　　萧焘夫采若集序
　　选诗以十九首为正体晋宋间诗虽通曰选而藻丽之习盖日以新陆士衡集有拟十九首是晋人已以十九首为不可及十九首竟不知何人作也后江文通作三十诗拟晋宋诸公则十九首邈乎其愈逺矣予友云屋萧君焘夫五年前善作李长吉体后又学陶自从予游又学选今则骎骎顔谢间风致惟十九首悠逺慷慨一唱三叹而有遗音更数年云屋进又未可量也十九首上有风雅颂四诗俟予山居既成俯仰温故又将与君细评之
　　罗主簿一鹗诗序
　　诗所以发性情之和也性情未发诗为无声性情既发诗为有声閟于无声诗之精宣于有声诗之迹前之二谢后之二苏其诗瓌伟卓荦今世所脍炙然此句之韵之者耳梦草池塘精神相付属对床风雨意思相怡愉传曰立见其参于前在舆见其倚于衡谢有焉乐则生生则恶可已苏有焉东溪君嗜诗叔曰北谷而云谷又其弟鹤鸣子和埙龡箎应天和流动雍和一堂所谓无声之诗也噫谢之乐不能兼苏苏之乐不能兼谢东溪君合苏谢而一之其乐庸有既乎若夫君所以句之韵之者予非能诗又焉能评其归问之二谷
　　新淦曽季辅杜诗句外序
　　杜诗旧本病于篇章之杂出诸家注释人为异同淦北山子曽季辅平生嗜好于少陵最笃编其诗仿文选体歌行律絶各为一门而纷纷注释自以意为去取意之所合列于本文下方如东莱诗纪例而总目之曰少陵句外予受而读其凡盖甚爱之既録其副则复慨然曰世人为书务出新说以不蹈袭为髙然天下之能言众矣出乎千载之上生乎百世之下至理则止矣虚其心以观天下之善凡为吾用皆吾物也是意也东莱意也而北山子得之观舞劔而悟字法因解牛而知养生予也受教于北山子矣
　　忠孝提纲序
　　江流滔滔日夜无声水之常也至于石触之鸣风激之为波则水之所遭拂乎常矣为臣忠为子孝出于夫人之内心有不待学而知勉而行者古之人都俞吁咈定省温凊行乎忠孝之实而不必以名知于人此人道之自然也若夫处时之变遭事之不幸始有不得已而忠孝之名归焉则亦有可悯者矣帚斋郭君某有感于忠孝之事既取古人之大节胪分而为之书又裒皇朝事为后巻君之用心所谓先立其大者吾读其书盖世变存焉非徒纂集之末而已抑有愿与君讲者率土之濵莫非王臣守孰为大守身为大士君子之于天下固不必食君之禄而后为忠亲存而后为孝也语曰仁以为己任死而后己义理之责庸有既乎君更以是推广其说使人人知忠孝之为切已事常也由其道变也不失其节则于世教岂曰小补之哉
　　八韵关键序
　　八韵关键者义山朱君时叟所编赋则也魏晋以来诗犹近于三百五篇至唐法始精晚唐之后条贯愈密而诗愈漓矣赋亦六艺中之一观雅颂大约可考骚辨作而体已变风气愈降赋亦愈下由今视干淳以为古由干淳视金在镕有物混成等作又为古矧长杨子虚而上胡可复见然国家以文取人亦随时为髙下虽有甚竒杰之资有不得不俛首于此若朱君立例严用功深盖亦深逹于时宜者朱君执此以往一日取先场屋然后舍而弃之肆力于为文其于古也孰御虽然又岂惟文哉
　　壬戌童科小録序
　　景定壬戌童子十人挑诵国子监既中试中书如初考吾里王元吉为首该恩许两试太常以次九人一试童子归而课业当为来科新进士否则再试能文中即待年出官矣噫其亦咄嗟乎哉山林之士白首占毕有终身不得名荐书齿下士于朝者童子未离防学已得以所长颉颃当时虽其得于天者不凡而贵之也人无异辞然世之厄于命者何限若此独不以自幸哉童子嵗月方来而未艾也天下事有大于科目之学者矣则将何如韩子送张童子序曰暂息乎其所已学者而勤乎其所未学者予谓童子其所已学者经也经载道书也童子向记其言语而已而沉潜义理变化气质蕴之为徳行行之为事业未之及也童子而能自其所已学者温习维绎深加履践希贤希圣求之有余师而其所未学者徐徐而勤之不为后也大学之法禁于未发之谓豫当其可之谓时童子有之予也有志乎竞辰者日斯迈而月斯征愧悔多矣敢无以相童子童子倘有利于予言矣乎
　　题家保状序
　　吾乡孙幼賔善与人周旋受人托必忠吾党之士多与为知识三嵗大比其欲结保就试者率以状转授俾上之有司幼賔无所爱力每科辄结至数百保榜掲之日籍中多得人由是中礼部者常有之从事数科今又将诏嵗人争以幼賔为有验虽幼賔亦不能自己一日持其籍以告予曰君畴昔籍中人也其为我序之予不能辞焉按周礼大司徒以乡三物教万民而賔兴之此乡举里选之风也考诸族师则五家十家五人十人又使相保相爱刑罚庆赏相及相共凡保必有连坐古以徳行取人于此犹有取尔周官之法度与关雎麟趾之意固不相悖也进士始于隋唐本朝沿袭不改日引月长弊幸浸出上之所以关防禁制者务尽其术若家保状其一也科目与乡举里选自不同然其所以立法之意殆相似然吾州士风接欧周胡杨之遗知所自爱其丽于族师之禁固鲜矣防賔作事必履实其所受托亦不轻所任刑罚之相及相共者吾又固为幼賔一保吉为州钜应试二万余然他日得之率是知名之翘翘者幼賔自此网罗无遗使千佛之名尽萃于一籍则防賔继今皆庆赏之日也吾为子贺不既多乎幼賔曰嗜欲将至有开必先君言且验矣吾籍屡验不一验将徼福于君请执此以往
　　又家保状序
　　吾尝观李肇记唐科举事都会谓之举塲通称谓之秀才投刺谓之乡贡俱捷谓之同年有司谓之座主籍而入选谓之春关将试相保谓之合保既防列姓名于慈恩寺塔谓之题名大宴于曲江亭谓之曲江会进士之为贵于天下其来尚矣某吉水人肯为吾党裒梓家保状使不烦自投于官殆好事者介予所知识以其籍求序予前一夕梦有持一巻来曰桂籍得此梦若验焉者是籍之人由秀才试举塲由乡贡试春关拜座主叙同年赴题名所入曲江会将必自此合保始虽然使君籍而止得科目人也吾何观焉天下事盖有大于此者矣仁山苍苍文水泱泱欧周胡杨休有耿光独无追遗芳而昌之者欤吾之望君籍也如此
　　新淦曽叔仁义约籍序【名公】
　　财利在天地间为义理之贼三代以下选举不以徳行则士虽为圣贤犹将从科目以进举于乡里固得时行道之发轫也然士方穷时骤得一举属有千里之役无所取资不得已俛首屈意以为此之求是不待仕固已贼其心矣此义约之所以不可废也予至新淦亲党曽君叔仁出其所谓青云约魁星约者其为约视他郡特有寓公助送之例可以观是邦之风矣吾党之士九与斯籍名荐书走在所居者无深责行者无复顾昌其气以从事于文蹇蹇谔谔进奉天子之对由此培植为他日贤公卿大夫殆此籍有助焉然则区区周急义之末者耳其于人才有关系则于后之世道不为无益其为义不亦大哉
　　送隆兴邹道士序
　　新吴昭徳观或传西晋刘仙人飞升之地其观前井犹仙人时丹井也今邹髙士居其观亦以炼丹名或曰髙士仙人之徒与予诘其所以为丹则髙士之丹非仙人之丹也仙人之所谓丹求飞升也髙士之所谓丹求伐病也仙人之心狭于成已髙士之心溥于济人且夫兼人已为一致合体用为一原吾儒所以为吾儒也重已而遗人知体而防用异端之所以为异端也髙士非学吾儒者而能以济人为心噫髙士不贤于仙人欤
　　送彭叔英序
　　彭叔英以秀才精躔度推予命谓刚星居多意若他日可为国家当一面者巽斋欧阳先生以三命折之具为之说与叔英辨予命叔英既错下一算又累先生齿颊顾区区何足以当之抑叔英所以许予谓主命得火行限得金孛罗计故至于有主杀伐等语虽然此以论项籍关侯敖曹擒虎之流则可而世固有不必如此而为名将帅者矣非叔英之所知也予独以为阴阳大化絪緼磅礴人得之以生其为性不出乎刚柔而变化气质则在学力如叔英之说某星主刚某星主柔得刚者必不能柔得柔者必不能刚则是学力全无所施而一切听于天命圣贤论性等书俱可废已予性或谓稍刚殆栁子厚所谓竒偏者凛焉朝夕惟克治矫揉惧防于恶敢以命为一定不易之归乎叔英怃然曰予言命君言性命之矣抑予所以为君言者自谓不诬士固各有志子之志愿闻所向请转与巽斋直之诸葛孔明与石广元徐元直孟公威游学荆州尝曰卿三人仕进可至郡守刺史三人问其所志孔明笑而不言予非孔明也予之志岂叔英得窥哉
　　送王山立序
　　官湖王先生以文章名家其子山立无忝于弓冶之业蚤擕琴书相从诸公笔砚间既而曰士不为司马子长游不足以为学于是上下四方者几年于行今游且倦矣湖海之风波浸恶山林之嵗月渐长敛其如川方至之锐以就于霜降水涸之实山立将从事乎此昔孙泰山为养索游范文正公给以月俸三千遂得留意于学卒为一世师表诚斋素贫得刘氏馆以故旁捜逺绍及读世间未见之书南渡以来称儒宗焉二先生之事夫人而可为也防有拈出故事以嘉惠山立者其静以待之
　　与山人黎端吉序
　　与痴儿说梦终日闷闷使人欲索枕僵卧明者了了不逾顷刻能解人数百年中事恨相见晚矣山人黎端吉客吾门旬日风雨旦稍霁入吾山一瞬而还若有徳色问之则山川巨细情状变态信手图画如山中生长然者何其敏也黎氏祖为吾乡罗氏葬地百年效验翁不见端吉食其报又能以术世其家翁信未死哉端吉遗予地予方撰屦出郊而端吉又泝十八滩上矣临别叙其说其归也为予复来乎
　　赠林梅所序
　　何所无花屈擅兰陶擅菊林擅梅乃若有定所然古者以功为地之封建后世以文为花之封建屈之骚陶之辞林之诗皆有功于花是故花托于斯文而后得其所焉噫九畹三径今无复存林之孙羲独能世袭孤山与花周旋所谓居其所而不迁者君充拓门庭于诗道益进岂惟克有土地抑亦光昭其先君之功懋哉懋哉
　　送项巽可入南序
　　东坡作韩文公庙碑诗云作书诋佛讥君王要观南海窥衡湘坡在南方亦云兹游最竒絶又云兹游竒絶冠平生当文公諌佛骨岂故欲为揭阳之行坡不幸罹党祸乃以炎方为夸自古诗人大言而非情往往如此吾乡项兄巽可与权之度岭也访予于玉虹予问子非不得已是行何为则曰巽可生也有四方之志弱冠时尝一至畨禺已而走上饶参叠山拜东冈古为然后经浔阳出赤壁登黄鹤楼今也又将往见东冈吾所学子长游也他时入南者以风土为惮与权年未三十神泽而气强担簦行数千里如适其东家是其要观南海而从竒絶之游者非诗人大言类也子长南游江淮上会稽闚九疑浮于沅湘北涉汶泗讲学斋鲁过梁楚以归而平生车辙独未至广与权今游子长之所未游从而徧厯吴楚按子长东南故迹登淮山以望中原以庶几尽见天下之竒子长作史记序三千年事为五十万言汉至今又千有余年不知与权后之所书其详畧如何书成以谂我
　　送赖伯玉入贑序
　　赖君成孙伯玉号竹涧五云人自幼已好诗长而浸癖有甲乙藁行于人戊午出宜春道中得诗三十归而裒以附于乙自是以行为趣一日以书抵予曰某也将泝十八滩践空同非子宠兹行彼之山灵水神未易屈降赖君之行殆不茍然贑之胜处如郁孤如八境如亷泉如尘外寺则如慈云天竺在唐有香山品题至今墨迹如新入本朝东坡山谷之流交有以发其竒而长其光价而东坡踪迹之密精神之着又其尤者也赖君触目为思开口成句而骚人墨客之遗又有以动其亹亹焉者虚而往实而归此行稡宜春章贡之得其自足之成丙藁可知也君之兹役予何能賛一辞抑予有请焉君方盛年于诗之道其所造已非他人以一句一字名世者比以君之资其当他有所进乎司马子长足迹几徧天下后来竟能成就史记一部或议子长所用小于所得少陵号诗史或曰读书破万巻止用资得下笔如有神耳颇致不满韩昌黎因为文章浸有见于道徳之说前辈讥其倒学然犹不为徒文卒得以自附于知道横渠早年纵观四方上书行都超然有凌厉六合之意范文正因劝读中庸遂与二程讲学异时徳成道尊卓然为一世师表其视韩公所为盖益深逺矣今君挑包负笈将四方上下以来为诗予也不止望其为前所称骚人墨客者因诵言诸公之失得如此君且行矣归而求之有余师
　　送李秀实序
　　三月二日予有行役宿郊外次日昧爽有来谒者视之李君秀实也李君初不之识一见察其为能言士坐定出诗三首其自序末句曰他事无求求者道莫教徒手只空辕今人有好为尊大以道统属已自任终日瞑目夜半授佞已者二三言曰道在是矣隠君授书孺子取履昔人以为近于鬼物往往类是李君之求其诸此之求欤李君曰予知不及此予丈夫也桑弧蓬矢之志将于子长游发之噫嘻子长尽天下之观一部史记取资于此先民有言杜子美读书万巻止用资得下笔有神耳予固为子长惜也横渠先生早年英迈之气奋不可御上书行都纵观四方后乃精思力践以其学接孔孟之绪朱文公賛之曰早恱孙吴晚逃佛老勇彻臯比一变至道懿哉渊乎李君所欲求者道也则子长之终身不足师法横渠何可当也顔何人哉晞之则是于李君之别也书此以赠
　　送彭和父游学序
　　彭江西三瑞之一和父其孙也家传读书半世以教人为业以两嵗无所于馆将游学以问于四方命予曰可行乎今夫大冠峩如大裙襜如谈道理非不纚纚可听一旦有饮食之累则弃三尺荡四维茍可以求无饥者无所不至和父虽失馆夷然无慼容所为皇皇问馆之外无他算此之谓不失其本心悠悠穹壤独无知心者欤
　　赠谈命朱斗南序
　　天下命书多矣五星勿论若三命之说予大槩病其泛而可以意推出入祸福特未可知也惟太乙统纪钩索深逺以论世之贵人鲜有不合然闾阎贱防有时而适相似者仓卒不可辨予曽谓安得一书为之旁证以窥见造化之庶几哉最后得朱斗南出白顾山人秘传书一巻以十干十二支五行二十七字旁施午竪错综交互之中论其屈伸刑冲六害察其变动生旺官印空而为衰败死絶衰败死絶破而为生旺官印禄马不害为贫贱孤刼未尝不富贵盈虚消息观其所归和平者为福反是为祸其言亲切而有证予切爱之独其所着之文可以意得不可以辞解乃循其本文变其旧读槩之以其凡表之以其例其不可臆见者阙疑焉统纪十干干各一诗其辞虽若专指一干而云而十干取用无不相通故诗虽以百数其大指数十而已亦复如白顾之例别为之篇以附见其后使二书贯穿于一人之手彼此以补其所不及年月日时虽相去一字之差而于铢两轻重为不可诬矣斗南吉水拔起田间谈命皆自得之妙予谓初事统纪失之者十之二三也继得白顾书失之者百之二三也予观斗南用二书竒中所不在论偶然而不中则反求之吾书书未尝失顾用书者或未尽耳予又恨白顾书有阙疑也天命之至矣出于人之所俄度者不可一言而尽也吾所见斗南论命就其一家真白眉哉是为序
　　又赠朱斗南序
　　甲巳之年生月丙寅甲巳之日生时甲子以六十位类推之其数极于七百二十而尽以七百二十之年月加七百二十之日时则命之四柱其数极于五十一万八千四百而无以复加矣考天下盛时九州主客户有至千四五百万或千七八百万荒服之外不与焉天地之间生人之数殆未可量也生人之数如此而其所得四柱者皆不能越于五十一万八千四百之外今人闾巷间固有四柱皆同而祸福全不相似者以耳目所接推之常有一二则耳目之所不接者安知其非千非百而命亦难乎断矣且夫五十一万八千四百之数散在百二十朞中人生姑以百嵗为率是百嵗内生人其所受命止当六分之四有竒则命愈加少而其难断亦可知矣尝试思之宇宙民物之众谓一日止于生十二人岂不厚诬而星辰之向背日月之逺近东西南北天地之气所受各有浅深则命之布于十二时者不害其同而吉凶夀夭变化交错正自不等譬之生物松一类也竹一本也或千焉或万焉同时而受气也然其后荣者枯者长者短者曲者直者被斧斤者厯落而傲年嵗者其所遭遇了然不侔夫命之同有矣而其所到岂必尽同哉然则防天地之运关盛衰之数此其间气或数百年或百年或数十年而后一大发泄必非常人所得与者于五十余万造化之中不知几何可以当此而天地寳之不常出鬼神秘之不使世人可测知也呜呼论至此则命书可废也耶因书于欧阳先生赠月窓说后
　　赠曹子政劔客序
　　江西劔客吾乡曹子政算命标榜也予曰子卜也而取劔何居曰世人卖卜事谄媚捐苦口皇皇于一食之末予恨其道之不直也如是而福如是而祸一无所囘防故予刚者之为也予言必刚者而后能听劔是以得名予曰噫嘻昔人有学字观公孙大娘舞劔而神劔无与于字而廻翔赴仆之间乃足以相发今子虽为卜而有取于劔之刚者亦讵曰不宜哉或曰然则是腹劔也予曰恶是何言子政岂口如蜜者邪或人语塞因书以遗之
　　赠山人黄焕甫序
　　黄景文焕甫乃祖贑风水名术也予里大家祖地多出其手而焕甫以术世其家前十三四年予尝以诗送之又数年觉焕甫小异亟取诗更其辞而实未深知焕甫也焕甫游从日以密讲辨日以多今也而后探其胸中之所存果有大异乎时人者噫知焕甫晚矣焕甫尝与予上下阡陇凡予动心骇目以为竒诡雄特辄掉头不谓然至淡然平夷漫不起人意往往称不容口予始甚讶之久而服其为名言也大槩焕甫之术以为崇冈复岭则伤于急平原旷野则病于散观其变化审其融结意则取其静势则取其和地在是矣舍是而求地亦固有之而非焕甫之所谓地也山人之献地者日至吾门予使焕甫往观常不满一笑焕甫旷数年始献一地所献真如其说予为山人所欺者多矣若焕甫真不我欺者惜也焕甫汲汲糊口以奔走于四方以予之近且久几不相知卒然使人一见使人爱其术而不疑斯亦难矣予尝谓能为焕甫百指计使焕甫安居一年必能时发天地之藏以使予欣然而不厌予方煮石山中计必不能及此姑遂其说庻几有因予而信焕甫焕甫必能出所学以报所知是楚人亡弓楚人得之予又何幸焉
　　赠黄璘翠微序
　　黄璘吾邻人得祖父风水之学间与之登山铺张造化口角澜翻亦可爱吾馆人议以翠防名之翠微山之腰苍苍郁郁之象山人所得称抑微乎微者地理书所谓隠隠隆吉在其中此则粗心者所不能得其彷佛黄生齿新而意锐更下入细工夫以庻几吾所谓微者
　　赠仰颠峯拆字序
　　颠峯仰宗臣以拆字之术行京师诸公赠言陈往验甚悉予未即信试之且数年每言辄酧竒矣哉予问颠峯曰祸福将至必先知之吾圣人则有教矣就字而言字心画也得于心应于手夫固动乎四体之一也由此而推资禀之强弱操术之邪正生死夀夭贫贱富贵之理于其字画之大体而夫人之平生可一言而尽是则予固能知之今夫卒然而遇人曰请所欲书夫人者亦倘然应之曽不经意而子于其偏旁上下之间防绎解说曰某宜祸某宜福则其临书之际岂亦有鬼神压乎其上诱其中而运之肘欤不然字而字耳何灵之有颠峯曰未也天下祸福之占于其动而已木之荣枯康节不能索之于其静一叶之坠算法生焉世人见坠叶多矣谁知大化寄此眇末子之观字也于其心某之观字也于其心之动是法也得之异人异人诫勿言君退思之予推其理不可得而又动于颠峯之异则思夫圣人之于事其存而弗论者不少矣相视一笑就用其言赠焉
　　送僧了敬序
　　万安僧了敬丙辰年来谒示予以夫子像予初怪之与之语彷佛儒者气象阅诸公赏音则知其能为诗能读先儒语録又能筑读书堂以与邑之逢掖者处而后嘉其来意之有以也越五年予至其宫求其所谓读书堂者观之则方裒缗敛材召审曲面势者而商度焉因知诸公所以亟称之者书其志也敬师之竟就是役者志之不防也自佛入中国其徒牢护其说遂与儒者之教并立于天下大颠上于海上韩公屈与之交当时覊穷寂寞之余以其聪明识道理姑与之委曲于人情世故之内其于变化其气质移易其心志攘除其师之教未必有焉以今敬观之则其崛起于浮屠之中而若有得于圣贤君子之说而凡精业勤行以学韩之学者又与之周旋一室以上下于其间其为聪明识道理也多矣陈良楚产也恱周公仲尼之道北学于中国孟子推为豪杰然则敬师非僧之豪杰也欤
　　吉水县永昌乡义役序
　　吉水县永昌乡某都建义役复淳熙成规也予同升陈君某既为序则贻书于予曰愿赞一言使乡党邻里有所慿依且庶几徼福于君之笔俾勿壊予惧不敢当以其为义设不得辞鸣呼义役之不行而差役之纷纷何甚也民无以相友助相扶持乙曰甲当役甲推之乙乙复曰甲展转而听命于长民者之一语时则其权在于官官无以自为也鴈鹜行钳纸尾而进曰某宜差某有以私其人则改曰宜某时则其权在于吏一方之版籍一胥主之髙下其手索于多寡之实时则其权在于乡胥闾阎之间纷争之防桀黠者乗间而起吿讦因之而差法以乱时则其权在于奸民受役者有二三年迄无一事有不幸而杀伤盗贼丽于其境不旋踵家破时则其权在于天今吾陈君与其乡约曰尔役月日若干尔末减若干尔费若干至若干以上助若干一切惟公是据处之者无媿辞承之者无拒色是役之权不在官与吏与乡胥与奸民与适至之天而在吾乡里和气间义之用大矣哉利久逺而无讼仁也使人知有逊譲礼也不以资奸智也盟而无敢后先信也一举而五常备焉岂惟义哉乡之长上其申吿子弟曰如是而福如是而祸守约者乆处败羣者交罚使一守是法永永无斁则其于是邦之风俗不为无小助噫亦安能下其法于天下哉
　　龙泉县监漕乡举题名引
　　恭惟祖宗以取士为国三嵗大比所谓从数路得人古遂江吾庐陵佳山水邑也庐陵诸老发身六一公澹庵以学舍益公诚斋以乡举献简公以漕贡而献简生遂江文献风流又其最近且亲者山川毓灵人物代兴髙山仰止景行行止是为题名引


　　文山集巻十三
　　钦定四库全书
　　文山集巻十四
　　宋　文天祥　撰
　　题跋
　　敬书先人题洞岩观遗墨后
　　按先君作此诗时天祥甫七嵗后十五年知观任道士始摹本以来又越三年以次道士朱山月复为轴以相遗维先君子天韵冲逸神情简旷使一日脱人事之累黄冠野服逍遥林下真所甘心焉为子不徳使先志不获遂捧轴却立为之然
　　跋曽子美万言书藁【名士倬】
　　菊坡天人文溪菊坡様人菊坡不可作已愿见文溪五仙如在天上寳辰夏五集英殿赐某等进士第入局一日同年曽兄子美来访议论慷慨知非凡人扣其所宗则传菊坡法衣密文溪讲席者也当布衣时春宫一疏已能发菊坡之所欲言他日为天子御史直气凛凛必能赤文溪帜悠悠风尘安得若人寳祐丙辰书于期集所
　　跋李景春绍兴万言书藁
　　吾乡布衣李君景春上书于绍兴累累万言尽疏闾阎隠微之故可谓知无不言矣厥亦惟我髙宗皇帝仁厚恻怛勤求民瘼是以旁通下情庶几古者询于蒭荛之遗意凡我有官君子暨于国人式克于劝读君之言当时州县间可嗟叹者如此今去之百有余年孰知又有过于君所观者识者于此又重为世道感
　　跋刘翠防罪言藁
　　崔子作乱于齐太史以直笔死其弟嗣书而死者二人书者又不辍遂舍之崔子岂能舍书已者哉人心是非之天终不可夺而乱臣贼子之暴亦遂以穷当桧用事时受密防以私意行乎国中簸弄威福之柄以钳制人之七情而杜其口胡公以封事贬王公送之诗陈公送之啓俱贬桧之穷凶极恶自谓无谁何者矣而翠微刘公犹作罪言以显刺之公固自处以有罪而桧卒无以加于公噫彼岂舍公哉当其垂役凡一时不附和议者犹将甘心焉公之罪言直未见尔由此观之贼桧之逆犹浮于崔而公得为太史氏之最后者祖宗教化之深人心义理之正桧独如之何哉公之孙方大出遗藁示予因感而书
　　跋缪上舍万年论丁相大全词案【被黜为沙溪塞巡检】
　　读缪言词案世固有如此寃事哉掩巻为之太息
　　跋欧阳公与子绵衣帖
　　东坡跋欧阳公与其侄通理书云凡人勉强于外何所不至惟考之其私乃见真伪今观此帖绵衣之外一语不及其私以此见前辈心事未有不可对人言者
　　跋胡景夫藏澹庵所书读书堂字
　　此澹庵所以与夀亭者也夀亭于澹庵为累从弟澹庵临大难决大议不负所学于国为忠臣于亲为孝子斯读书之所致也公崇叙宗族复以读书惠幸其弟固曰使之有所显扬也于其先与有荣焉诗云孝子不匮永锡尔类澹庵以之夀亭曽孙景夫世其家寳澹庵真墨彻堂而新之复其扁用诏于子若孙以追孝也考作室既底法厥子乃弗肯堂景夫逭斯责矣虽无老成人尚有典刑藏修于此者尚勉之哉
　　跋吕逢徳所收平园文字
　　此石刻司马文正吕正献为翰苑时赞书跋藁则乡衮平园周公为直院时手笔也平园此跋属意于文正之曽孙淳熙距今几年善本存否未可知而其删改涂注初藁烂然然则吕氏得之逢徳以示余噫其谨藏诸
　　跋诚斋锦江文藁【知瑞州日作】
　　诚斋当淳熙之季以少蓬出守距今七十有七年矣某他日尝读道院集见所品题甚多及来此则先生一字之迹无复存者惟亭阁尚留其名而屋亦化为乌有矣有则嵚嵌老压亦未知其为当时屋否也一日得先生锦江尺牍一帙大率吏楷而为先生手笔者四其三盖在郡时作其一作于还朝以后而附诸帙尾者典刑逺矣于此尚庻几见之呜呼庚申一变瑞之文物煨烬十九修复以来得十年间残编断简不啻足矣而况出于七十年之前者乎且方其文物具备之时此帙非郡之所得有收拾散亡之余乃能有前日之所未尝有斯不谓之益竒矣乎既勒诸石书以识之
　　跋崔丞相二帖
　　菊坡翁盛徳清风跨映一代归身海濵当相不拜天下之士以不得见其秉钧事业为无穷恨今观两帖所称规模意向局西话头者则文武之道具是矣一朝践其位固皆举而措之者也后书论边计尤切是时楚叛一矣而公以不得盱眙为忧若不可终日者呜呼宁知三十年后楚之余烬复然而涟水之迫乃有过于盱眙者乎考引昔今为之永叹
　　跋李世修藏累科状元帖
　　国朝逾三百年所谓进士第一者何止百数披图而观某如何某如何夫人得而知之李君世修先世多与其显者游今其家藏墨迹仅十数纸而其可爱敬可鉴戒者已粲然可见李君又欲厠予语于其间不知后之视予又以为何如也呜呼是可不凛凛哉
　　跋李龙庚殿策
　　三代以下无良法取士者因仍科举不能变士虽有圣贤之资倘非俯首时文无自奋之路是以不得不屑于从事而其所谓文盖非其心之所甚安故茍足以讫事则已矣丰城李君彛甫有文学旦评所尊称晩乃屈就南庑试名在第三众共惜之门人好事者取君所对策刻诸梓予得而读之君信能事矣然由君言之当时寸晷之笔何啻刍狗君姑借此脱韦布盖将有所行于时而岂以是为有余哉此非好事者之所得知也君非碌碌意积蓄必有深厚故予独探其心表而出之
　　跋王元髙词科拟藁【号稼村后国正添倅】
　　我朝言治者曰庆厯元祐干淳厥亦惟欧阳子苏公兄弟周益国三洪氏以其宗工大手掌朝廷文字以为之缫籍粉泽功光当时垂休无穷岂曰小补之哉国于天地必有与立而尚论其盛则其浑厚醲郁光明俊伟百世之下想望风采必于斯文卒是稽传曰鼓天下之动者存乎辞辞之不可已也如是往时有博学科有宏词科士各知所崇尚近世此学寖少于是而小词科之制立其望于人甚约也而应令者迄亦落落人才于是少衰矣豫章王君义山元髙自为举子时独有志于此国家大制诏大诰令拟诸其形容者丛钜册其能出章逢占毕之士矣元髙登进士乙科调永州司户参军意若不自满谋卒业以大科致身乃已予谓元髙一命以上皆将有世道之责子归而求之他日中兴太平之盛所谓号令文章焕然可述以与三代同风者安知责不在子而正不必曰吾不得志于进士而退为是也元髙欣然纳之遂存其说于帙尾云
　　跋吕元吉先人介轩记后
　　巽斋先生曰徂徕石先生名介质肃唐公名介郑公侠字介夫半山老人字介甫凡有取乎介者其人必可观也予尝评之徂徕之介为孤峭质肃之介为直方郑公之介为敢决荆公之介为执拗三公之介纯于天资荆公之介杂于客气介则一而其所以介则不同也予独悲夫强辨坚忍虚名伪行介甫以误于其君以厉于其时至今天地易位人极不立皆此介之流也徂徕不得为諌官唐公争新法不胜发愤死郑以一跌碌碌州县不复能自振迅介美徳也三公得其纯坎坷于当世彼其角血气之私窃名誉之盛而遗毒迨今日而未已呜呼伪行之误人而直道之难行久矣吕元吉之先人名介轩予不及识其人诸君品题类以为言和而行果色温而气刚然则是介也视前三君子有光焉然君止于布衣懐其耿耿不见于用则君之所遇又为不幸者虽然介在我幸不幸在天吾求无怍乎本心可矣何外物之较风气浅薄其能刻厉矫揉以窃毅然丈夫之名者已不多见若夫以直自怼而毁方为圆以就外物者多矣外物卒不可得见而本心空自丧失是则介轩之罪人也元吉重念之哉
　　跋周苍崖南岳六图
　　扶欹植倾补空续髙吾欲观于嵩恒岱华其放六合于秋毫也邪
　　跋李孟博东山梦境图
　　昔有得湘中老人诵黄老之诗于恍惚中者前辈谓其语非太白不能道今图中武士所授孟博帙甚钜庻几亦有格力如此诗者列其中乎愿出以示予当许君亲见太白何但梦也然万一太白讶其孙轻发藏寳或复遣六丁下问泄者书何在仍取以去君将无以为东山镇则不如勿出
　　跋周一愚负母图
　　己未之变周君一愚家于狗咬石之下最先遇祸君从其兄负母越溪以逃妻子溺死不能救也事平君为图纪其状诸公嘉其临难识所轻重褒之不絶口予谓人子之事其亲不幸而处人事之变急所急而缓所轻本心之不能不尔其于天则盖非有一毫之増益也一愚之处见岂其欲以为髙哉正可悲耳呜呼自狗咬石之失险江右之父母妻子离弃不知几人览君之图岂独为其一家哭哉谁谋不臧一至于此昔魏陵绘防樊之战为于禁屈伏厐徳怒骂之状将耻禁也彼禁败事者见之宜发惭以死然厐愤愤就殒使其骨肉见所画像尚复何忍君此图一开巻当一流涕毋为自苦予将请之转示前之玩敌抽戍者使误国者死有余媿而君其庶少寛乎
　　题陈尚书昉云萍録
　　公守建阳人和政成皇曰来归从槖斯荣我时在馆望公佩珩公不我遐我徳公诚公録班如友朋公卿维公下士敬附氏名
　　题中书直院刘左史震孙云萍録
　　忠肃公朔人以直节名一代今中书左史负沉厚刚峭之气以朔名斋盖于髙曽规矩焉某始闻其风今见其人辄书氏名昭与洁也
　　跋辛龙泉行状
　　予昔待罪馆阁辛君应始改官受龙泉来访予语以山川风俗之故君离坐倾听若谨识之他日予持节君适在部内知君防且明于县百姓有恩也会予罢归后来者于予寻仇几累君赖仁圣在上君与予俱得免去年予忝为郎君来受倅相见甚欢俯仰且两年君季子过予则知予去国未几而君逝矣君仕宦淮襄间勤劳辛苦徳于人者深予生晩不及悉龙泉予父母旁国予亲友在焉能言君终始无一日簠簋帷簿之迹事实而有证予是以信君之为贤悼君之不可作也君季子以君状示予捧巻三读为之哽塞
　　跋萧敬夫诗藁
　　累丸承蜩戯之神者也运斤成风伎之神者也文章一小伎诗又小伎之游戏者秋屋萧君自序其诗乃有不克尽力之恨昔人谓杜子美读书破万巻止用资下笔如有神耳读书固有为而诗不必甚神予谓秋屋藁亦云可矣顾何足恨哉予闻君之为学沉濳坚忍其自得者深充而至之有耿耿诗之上者
　　跋李敬则樵唱藁
　　三百五篇之诗间出于田夫野叟之作当时樵者固多能诗自晋唐来诗始为一道而作者有数矣今李敬则庄翁于诗大用工力然犹不敢自以为杰谦而托诸樵今樵安得此可人其古樵之流亚欤抑君尝从蔡觉轩学庸斋复赠诗曰男儿不朽事只在自身心君生武夷山下此晦翁理窟山林之日长学问之功深君非徒言语之樵也身心之樵何幸从君讲之
　　跋刘玉窻诗文
　　予尝造玉窻之庐环堵萧然青山满户真诗人之资也唐人之于诗防谓穷故工本朝诸家诗多出贵人往往文章衍裕出其余为诗而气势自别予观玉窻不特工于诗诸所为文皆尝用意而其为人又魁梧端秀疑非久于唐人之穷其骎骎于本朝之风气者乎玉窻刘氏名芳润字元方五云人
　　跋周汝明自鸣集
　　天下之鸣多矣锵锵凤鸣雝雝鴈鸣喈喈鸡鸣嘒嘒蝉鸣呦呦鹿鸣萧萧马鸣无不善鸣者而彼此不能相为各一其性也其于诗亦然鲍谢自鲍谢李杜自李杜欧苏自欧苏陈黄自陈黄鲍谢之不能为李杜犹欧苏之不能为陈黄也吾乡周君性初善为诗署其集曰自鸣予读之能知其激扬变动音节之可爱而已予亦好吟者然予能为予之言使予髣髴性初一语不可得也予以予鸣性初以性初鸣此之谓自鸣虽然凡音生于人心其所以鸣则固同矣
　　跋胡琴窻诗巻
　　琴窻游吾山所为诗凡一巻或谓游吾山如读少陵诗平淡竒崛无所不有或谓读琴窻诗如行山阴道中终日应接不暇诗犹山邪山犹诗邪琴窻善鼔琴髙山流水非知音不能听然则观琴窻诗必如听琴窻琴琴窻胡氏名日宣
　　跋赵靖斋诗巻
　　赵史君以靖名斋其与世澹然相防而寄思于诗有冲邃闲逺之韵以靖为受用也公殁其壻丞簿段君裒其其诗为帙出示于人而公之所以为靖者始复表暴由公之本心岂计后人之知己哉段君所为其盛徳之不可掩也然则其翕也固所以为张也欤
　　跋王道州仙麓诗巻
　　读仙麓诗诗材政自满天地间也杜太苦李太放变踔厉憀慓从李杜间分一段光霁如长庆集中君尊臣卑賔顺主穆仙麓疑甚近之香山天资倜傥乐易其居又有疏泉凿石之胜与一时名辈为宫为商九老图中槩可想见仙麓屋九仙下其骑气御风风流正自相接至其当舂陵龙蛇起陆之际山窓昼永石鼎茶香微一日改其吟咏之度是丸倒囊矢破的无地不然也神人瑞士其气为清淑者为一故心常得其自律自吕之妙仙麓此集宜与长庆并行无疑
　　题勿斋曽鲁诗藁
　　勿夫子语顔以作圣工夫也作诗亦有待于此乎曰诗三百一言以蔽之曰思无邪诗固出于性情之正而后可曽君鲁择言未为不精尚勉之哉
　　跋惠上人诗巻
　　齐已赋梅郑谷为改一字师不觉下拜予材不及谷逺甚读惠上人编不能措一词然则谷不可于齐己之不可予则可于惠之可
　　跋道士娄君复诗巻
　　余去年行岳麓下遇山人谭弥明出处谓八桂尧庙有弥明题墨在焉世见石鼎联句髙右竒崛谓是昌黎寓言今观娄君三巻则知弥明嫡孙正自堂堂也何寓言之疑之有
　　跋彭道士虚碧房
　　虚碧天梦境也黄州之梦游于斯梦梦境也志和结房于山虚碧其顔援黄州梦也命予为之辞记累梦也虽然予焉得以为梦乎夫有大梦有大觉君其问诸希夷先生
　　跋番昜徐应明梯云帙
　　易之坎为水为雨为云而云之象独着于屯与需屯曰云雷屯君子以经纶言阴阳始交而未畅犹世道方险阻之日时则君子奋其经纶有亨屯之道焉需曰云上于天需君子以饮食宴乐言阴阳之气交感而未成雨犹君子蓄其才徳而未施于用时则君子养其气体和其心志而居易以俟命焉易象云者二一以为君子用世之象一以为君子乐天之象易于进退行藏之义各有攸当予闻之圣人畏天命而悲人穷未尝不皇皇于斯世然方其初也守其义不随世而变晦其行不求知于人修其天爵无所怨怼一日逹可行之天下正已而物正而所性不存焉呜呼圣贤非坐视民物之屯者而安于需若此则其道之所存也后之学古者宜可以观矣读岂华梯云帙有感而书
　　跋隆兴王邦立所藏元祐关书
　　昔者尝读圬者王承福传见其自言操镘以入贵富之家有一至再至三至而皆为墟焉问之或刑戮也或子孙不能有也或归之官也圬者弃官勲丧其土田手镘衣食其色若自得疑若贵富者不可常而不如不有土田之愈也今观王氏居豫章世守先绪保有元祐关书以迄于今子孙业诗书其门且将有兴者则圬者终身亲厯之所感慨岂真足以断千古而信方来也邪虽然圬者为不克肖者言也予为善继者言也韩公存圬者之辞戒也予为王氏言劝也
　　题贾端老不防室
　　凡道各有入处凡学各有悟处程氏以敬张氏以礼示人以从入也而游于程张之门者或得于静坐或得于主一或得于去一矜字悟之不必同也凡入皆以悟凡悟皆可入鹿岩贾君得不防二字于水心先生之诗以名其室先生之诗崇好修而黜徇外贱决科而尊天爵一则因言而有悟一则因悟而示之以所入师友渊源之懿去之几年犹将见之今其孙子纯寳其祖训二字勿替引之知悟几矣读水心诗尚求所以入门也哉
　　题张徳从畏心堂
　　徳从取其家横渠翁畏心一语为心法称乡前辈其子希明肯堂取而名诸为家法称贤士夫抑天下危莫危者心天下乐莫乐者心操而存之防其危优而柔之会其乐徳从讲学无不尽希明有所受之矣
　　题戴行可进学斋
　　干称进徳者三而象曰天行健君子以自强不息圣人复申之曰终日干干行事也君子之所以进者无他法天行而已矣进者行之验行者进之事进百里者吉行三日进千里者吉行一月地有逺行无有不至不至焉者不行也非逺罪也戴君行可以进学名斋垂二十年前之进予不得而考也后之进予不得而量也独有一言愿献于君者曰行行固君字也书曰行之惟艰语曰仃有余力中庸曰利行曰勉行曰力行皆行也皆所以为进也不行而望进前辈所谓游心千里之外而本身却只在此虽欲进焉得而进诸戴君求进者也而予言行予将有逺役其知行之理固审君之俯仰是斋也其亦反覆于字之为义也哉
　　跋周应可为蔡徳夫干药物目子后
　　蔡徳夫病且贫砚庵周应可过而顾之曰是不可坐视问药于所知斯可谓知义之士矣予方杜门守约于所亲厚未能以徧爱其何力及此顾交道久薄砚庵能崇笃如此是亦足劝厉薄俗敢不罄竭以为之从臾云
　　跋彭和甫族谱
　　莆中有二蔡其一派君谟其一派京传闻京子孙惭京所为与人言每自诡为君谟后孝子慈孙之心固不应尔亦以见世间羞耻事虽为人后犹将愧之彭和甫之派来自博士齐非玕后也今其谱牒并二族为一本为君谟之后而引京以混之人情固大相逺哉予闻晋沈劲耻其父陷于逆致死以涤之卒为忠义唐柳玭有言门地髙者一事坠先训则无异他人是以修己不得不至诸公皆劝和甫以自立和甫而祖玕犹当为沈劲和甫而祖博士栁玭之言得不勉乎哉
　　跋吴氏族谱
　　自魏晋以来至唐最尚门阀故以谱牒为重近世此事寝废予每为之浩叹今观吴氏谱源于禾川之燕市派于西昌之白沙自宋兴以来衣冠灿然盖升学者二十有二举于乡者五十有七荐于漕者三奏于礼部及精究科贤良科者九而特科恩封世赏拜爵者又三十有四人盛哉可覩矣自昔以知力持世功利起家有道所忌传不数世惟诗书之泽绵绵延延愈久而愈不坠赫赫而蹶孰与循循而至者哉天下之理可久者必可大吴氏代有人焉其将有尤者出以其时可矣
　　跋杨宰记曽氏连理木
　　右连理木记诚斋先生叔父百里君笔也乾道距今几年墨迹如新曽氏之父祖子孙其藏之也谨也季渊来京师擕其所谓连理图及诸名公诗记凡一轴而是记编于图诗之间季渊盖将求表章于当世之有道以广大其瑞以昌其先志会有取之以往而邻火夜不戒是轴并以煨烬季渊悼前辈之不复作而家世百年之寳一朝而失之盖于是记重致意焉初予读其文爱之命吏私识之别帙以备遗防季渊不之知也及善本羽化而杨子精神心术之然者独在吾帙间曽氏之故氊似坠而不坠犹赖有此则予昔也读而爱之爱而识之固黙有以开其衷者夫物之存亾莫不有数而其既亾而不遂亾不存而复终存者虽人力之偶及于是而识者不敢诿之于数之外季渊喜予存曽氏之旧就俾书之而予亦自以为有功于杨子不敢辞季渊得此于郁攸当无所憾杨子而知斯文之不泯也吾知其亦为子欣然矣岂独木哉
　　跋彭叔英谈命録
　　命者令也天下之事至于不得不然若天实使我为之此之谓令而自然之命也自古忠臣志士立大功业于当世往往适相解后而计其平生有非梦想所及盖不幸而国有大灾大患不容不出身扞御天实驱之而非夫人之所欲为也当天下无事仕于是时者不见兵端岂非命之至顺盖至于不得已而用兵犯危渉险以身当之则命之参差为可闵矣士大夫喜言兵非也讳言兵亦非也如以为讳则均是臣子也彼有王事鞅掌不遑啓居至于杀身而不得避是果何辜吾独何为而取其便如以为喜则是以功业为可愿鳃鳃然利天下之有变是诚何心哉是故士大夫不当以为讳亦不当以为喜委贽于君惟君命所使君命即天命惟无所茍而已星翁厯家之说以金火罗计孛皆为主兵之象遇之者即以功业许人十一曜之行于天无日不有无时不然人物之生亦无一日可息是适相值者亦时而有之也治乱本于世道而功业之显晦关于人之一身审如其说则人之一身常足为世道之轩轻有是理哉圣贤所谓知命俟命致命皆指天理之当然者而言是故非甘石所晓彭叔英儒者也而星翁厯象之说尚不免胶固欧阳巽斋先生既具为之辨予复备论之叔英持以复于先生
　　跋王金斗谈命録
　　万钟浮云我有灵龟季子伯仁得印奚为俯仰利害桔橰夏畦彼昏不知彼昏不知噫王君又从而鼔之舞之邪
　　跋刘父老季文画像
　　州有父老员若干月给廪俸若干太守嵗二月出郊号为劝农则召是二三父老者俾听劝戒之辞吾农实无所闻其代而闻之者斯人也田里有疾痛或水旱则父老以其职得转闻之长民者然则其事亦不轻矣刘季文齿望八袠盖父老之一以一州之人髙年者盖多矣而刘得以夀考官之籍且其得禄如在官晩节有光焉一日以其喜像来求赞予观其田里淳厖之状山林朴茂之气得夀于世非曰偶然呜呼鸢肩火色腾上必速者非人间永器虎头燕颔当封侯万里外亦几劳苦拂乱之甚刘虽貌若甚朴者然终身田里无辛苦之态以至于夀富贵之乐顾足易康宁哉是亦云足矣予未暇赞因备诵其为人闻者倘有利于斯言乎
　　跋李氏谱
　　族谱昉于欧阳继之者不一而足而求其凿凿精实百无二三原其所以盖由中世士大夫以官为家捐亲戚弃坟墓往往而是虽坡公不免焉此昌黎公所以有不去其乡之说也友人李希元示予家传自唐西平忠武王子宪至其先人十数世坟墓皆在目睫亦可尚哉使昌黎公见之亦将以美杨少尹者美之矣予家本石室盖无可疑而自出蜀以来未免与苏公同是一慨方拟乞身后即六七世坟墓可考者取苏公族谱引而损益之使世之子孙执为典要且以杨侯不去其乡而未能也观李氏之族谱重有感于昌黎之说云
　　赞
　　巽斋先生像赞
　　欧阳巽斋望宗六一辛丑掇科亲老谢职色难愉惋思报亲恩学通经史有本有根司户防州化被蛮貊别驾建昌益树名节转官秘着不为茍防说书崇政讲贯唐虞都官刑曹谳狱羣备考文成均济济多士疏抗龙顔宜絶嗜好欲心一萌良心遂耗天子嘉纳年髙与祠横经论道一世宗师及门之徒不将即相河汾王通云龙下上名斋以巽殊非过情六一之学实传先生
　　赞龚知县龙
　　龙犹有欲垂颐就豢孰知吾龙头角霄汉舜卿之笔子辉之徳往来清风霖雨八极
　　赞程县丞龙
　　蛰于沧洲骧于海垠悯四域之焦枯遽奋爪而张鳞固将神变化水下土岂直嗔蛙躁蟹役役于形气也邪
　　赞何了翁帐龙
　　渊蛰其真云发其神为道不泥遇止乗行是为龙之灵是何君之所以名
　　赞三山庄之龙魁星
　　太极初开即有星纪字始苍颉科始汉氏后人因之为鬼为斗乾元坤元非徳非有朂哉庄君明辨密察在邦必达在家必达
　　赞沈俊之笔
　　厥体孔良厥心孔端资汝心匠达我心官
　　铭
　　彭叔英砥斋铭
　　爵禄之石厉世磨钝顽夫奔走防隅荡尽中流之柱障山囘澜岩岩具瞻千古如山嗟今之人棱义利金银铜鐡搅为一器淬去秽浊刮出光明他山之石有如斯铭
　　黄山人罗镜铭
　　陟彼髙冈相其阴阳因以箴之终然允臧
　　辞
　　刘良臣母哀辞
　　维妇徳之中正兮昉乎人彛彼美其盛壮兮甘白首于一夫仁者必有夀兮及耄而望期颐夫有徳者必有后兮纷四世其蕃滋呜呼全而生之兮必全而归之从一以终兮尚得正其何悲
　　赠人鉴萧才夫谈命
　　嵗单阏人鉴萧才夫过予以予命推之言颇悉是秋迄次年予所遭无有不与其言相符噫人鉴其神已为之辞曰　眇阴阳之大化兮布濩垓埏出王游衍之度思兮曽浅浅乎为天自青紫食穷经之心兮怪诡乗之而相挻窃掠五纬之肤兮诳其愚以自贤方疾其拂耳骚心兮羌作炳于绵将事实与行会兮抑抉幽而钩予将窥前灵之逸迹兮就有道而正焉
　　邹翠屛改葬哀辞
　　霜露成氷兮寒谷悲阳春归兮草萋萋君一去兮何之造舟为梁兮车马悠悠朝出游兮暮归休君一去兮谁留君故人兮如云白髪兮缤纷髙台曲榭兮如昨歌舞兮成陈君自莳兮桂花昔芳稚兮今婆娑秋香飘兮九霄君不见兮奈何
　　吴伯海自号沧浪为徐径畈所喜擕诸公诗来访因有感作沧浪歌并呈巽斋先生
　　世混浊而不清兮蝉翼为重千钧为轻彼沧浪其无据兮何缨非足何足非缨嗟灵均之好修兮安能受物之汶汶淈泥扬波以相从兮羌不知渔父之用心筦尔而歌鼔枻而行噫渔父其何如兮掉头乎灵均
　　文山集巻十四
　　钦定四库全书
　　文山集巻十五
　　宋　文天祥　撰
　　说
　　答欧阳秘书承心制说
　　龙溪友议好事者为之不知其谁何也巽斋欧阳先生为之辩以书来曰君所处变之又变而或者于无过中求有过援经引古皆不类而又锓木摹纸流传四方莫晓用意所在君于国于家公私得失自了然于心虽不必较毕竟此于世教人伦有关系不可以流俗误方来所以怫然不能自已于言也嗟夫先生所以主张名教爱惜后学至矣抑先生就其为说区别礼文之隆杀极其精微只如此固已明甚然两家事实犹有非先生所尽知者若某初于仓皇中处此则不过从吾事实顺事理之本然者而行之固不待如此钩索精微而其当然之路自粲然可见也初此母嫁先伯祖生男三长曰行是为先伯次为先人又次曰信是为先叔女一是为吾姑先人生嵗余嗣先祖后先叔既生而伯祖方殁已邜而后此母适刘鞠刘前室之子曰敏曰午而自生二女一男二女今各有归男曰钦出继于黄塘刘氏在文在刘通男女为七非适刘之日浅于适文文有子而刘无所出也当先祖存先人笃于生母则衣食敬共之丙午先祖殁先人始迎致就养然刘之子讳得不养之名嵗辄取养二三月至丙辰以后某始专其飬而嵗时刘之子孙族党络绎起居曰母也伯叔母也祖母也伯叔祖母也此母非以在文而讳其在刘刘亦非以其在文而不之母也当其在文特文有能养之资得以遂其敬爱之情而名义之为刘自若也是以殁之日其子午其孙伯参奔丧于西昌其二女各以逺近来赴其刘之族党缟素哭于道书铭旌曰刘吾乡人见者以为是固当然无所不安也固非曰未属纩为文既属纩而名之曰刘而制礼为是严也彼好事非为文为刘之族党姻亲又非里巷父老知事之悉生于腾谤故亦不问事实如何而侮经慢法茍可以媒蘖者不遗余力若曰文致纲常之说以压之则可覆其终身云尔险哉其用心乎先生辩之得其槩矣要其肯綮数语可以破之彼之说曰在某当书申心制侄孙而铭旌当书故伯祖母某氏此十一字殊不类学者语此母从其实则先人本生母也平居无所于名则从其前日之位曰伯祖母如以义断于称谓亦恐未安而欲自名曰侄孙得乎心制而曰申稽之礼律曰子为所生父母也曰弟子为师也茍曰侄孙矣则何为下得申心制三字乎刘午之于几筵书曰先妣某氏之灵而书疏谢其乡人自书曰孤哀子刘某以孤哀子为妣作丧主不为当乃欲书侄孙以主伯祖母之丧语之三尺之童然乎否乎以四十七年妇于刘母于刘而一旦暝目乃使之不得为刘母则刘之子若女哭刘母乎哭文母乎使刘之庙祀文母乎祀刘母乎且夫在文氏则生先人而出继于先祖在刘氏则生钦而出继于黄塘之刘其事体一也今钦为人后不得而服本生母亦止于申心制某方之于钦情义若何而曰意其必衰麻其服而乃寂无闻焉何其无稽之甚乎亲丧人所自尽以义起礼此母为先父本生母在先父不及申心制在某遂承心制吾所自尽何与乎或人而或人诋毁之至此某非惟不必辩彼亦不足辩也独此心不可不明于先生故具述于此以复命而不传焉
　　吴郎中山泉说
　　子在川上曰逝者如斯夫不舍昼夜道体流行之妙往来而易见者惟川流为然圣人发其端倪欲学者体认省察而无一息之间断也后千数百年程子始黙识而指以教人曰其要只在谨独圣人言道之防学者入道之门于是而深切着明矣尚书郎吴君正夫名防因名取象有合于下坎上艮之卦遂自命曰山泉君所以从事则又取二程上蔡和靖晦翁凡诸言敬者识诸座右易以养正为圣功而养之方未之及也吾独见自得乃从敬入则岂泛然而用吾力也欤夫川之水道之体也山之泉性之象也是故善尽道者以敬而操存之则犹之川而不息焉善尽性者以敬而涵育之则犹之泉而不杂焉盖有欲则息惟敬为能不息有欲则杂惟敬为能不杂君之所以见易其犹程子之所以见天子欤虽然川上之事纯亦不已诚者之天也泉犹性也泉动而出犹性动而为情也是则有几焉诚无为几善恶始以敬而持此几终以几而逹此诚则山泉其川水之源川水其山泉之流会而通之混然一贯故曰敬者圣学成始而成终者也君讲切熟矣愚也不敏方愿学乎此尚从君质之
　　徐应明恕斋说
　　自汉儒以大中训极而极之流遂为茍容至先儒以极为四外标准而学者始知极自唐儒以博爱谓仁而仁之道遂为小惠至先儒以仁为包四徳而学者始识仁自汉唐以来有恕已恕人之说而恕之弊遂为姑息至先儒以恕为如心而学者始明恕圣人浸逺道学无传于是汉人之中庸唐人之摸棱皆足以自附于此三字之义天下之不见圣久矣尚赖伊洛诸君子出而抉圣经千载之秘而后之学者遂得袭其遗余以求进于道畨易徐君应明有志于学特以恕为入门则其幸生于道学之世而不至涵忍混贷以沦于汉唐之陋也审矣虽然如心之事亦有所用力焉按传専言恕者其事有二子曰已所不欲勿施于人大学言上下前后左右有絜矩之道此言如爱己之心而爱人者也大学言有诸己而后求诸人无诸己而后非诸人此言如治己之心而治人者也然而如爱己之心而爱人则先儒必归之穷理正心如治己之心而治人则先儒必以强于自治为本盖未能穷理正心则吾之爱恶取舍未必得正而推己及物亦必不得其当然未能强于自治则是以不正之身为标的将使天下之人皆如吾之不正而沦胥以陷则吾之为恕者岂不相逺而吾夫子所谓终身可行者岂若是哉故夫论语一贯之恕中庸违道不逺之恕又必以忠并言盖惟忠而后所如之心无往非正而凡穷理正心强于自治皆求以不悖乎忠而已也抑予闻之论语之忠恕至诚无息而万物之各得其所也圣人之事也中庸之忠恕尽己之心而推以及人也学者之事也吾侪小人由前之所以用力者求之以进于中庸之忠恕则圣人忠恕之天岂曰已之菲薄而无足以进诸曽子之唯哉愿与徐君讲之
　　勉耘说
　　百圣在天六经行世譬之五谷皆美种也钱镈必庤荼蓼必薅既坚既好实颖实栗不然畧闽蜀之蹲防拾燕赵之枣栗而吾未尝不饱也呜呼此岂乐饥常法哉彭君竒宗之为学也知所以种而以勉耘顔其堂其必自五谷始是穮是蓘必有丰年竒宗之
　　何晞程名说
　　予同年何君时任庐陵县尉尉防洛人太中大夫程公珦尝辱居之后人为建公祠又建堂曰晞程志遗迹也何君生子吏舍温公之父生于池温公生于光名之所起率从其地君之名子以吉宜也而官于吉者多也顾瞻斯堂取义甚大名之以晞程程本为太中设何君名其子则以太中之子望之徴说于予予曰大哉名乎其何如而塞之哉汉司马慕蔺相如自名曰相如本朝有钱希白之类希乐天者也功名文艺之士事为之粗迹笔墨小技抵掌驰志刻心苦思歩骤之不难若夫正心修身穷理尽性通天地之化逹圣贤之蕴如程夫子者其何以望于孩提哉虽然大中之在黄陂二夫子生焉其初固亦区区一尉之子耳洎其来庐陵二夫子年甚防则亦童防也初何以自别于常儿然其后受学于舂陵追继孔孟卒以其性命道徳之说为诸儒倡圣贤岂别一等天人为之茍有六尺之躯皆道之体不可以其不可能而遂自暴自弃也且夫昔之为程也难今之为程也易中庸之学千数百嵗不传二程独发关键直睹堂奥此其事百倍其力而后能今读程之遗书考程之行事作圣涂辙了然可寻一日用力事半而功倍吾侪小人获生斯世讲闻私淑之绪余非如汉唐儒者之寡陋蒙赖福泽深自庆幸不敢以不自勉况夫青原之山川不改少府之堂宇如故二程事亲从兄于此诵诗读书于此思其居处思其笑语思其志意思其所乐思其所嗜百世之下居乎此者犹闻风而起况去之二百年之近乎此何君义方之所为汲汲也至于晞程之工夫当自主敬入然此大学之事今其为赤子何君养其气质莫重于习古有胎教况于襁褓自其能言能行以至于入小学使之洒扫应对进退周旋先知其所以为敬周匝而无欠深穏而有本然后可以语晞程之事习于上则上习于下则下是一几也何君谨之哉谨之哉君字了翁临川人晞程生己未三月
　　王通孙名说
　　王君元刚生子名曰通孙初元刚梦有通守来谒排闼入堂阃惊窹已而左右遂有娠既生名之志所梦也予谓元刚名子之义甚大而其有意于斯梦也殆不其然人者天地之徳阴阳之交鬼神之会五行之秀也人以其血肉之躯而合乎太虚之生气夫然后絪緼化育人之质已成而健顺五常之理附而行焉其聚也翕然其散也霍然天地之化盈虚消息往过来续流行古今如此而已轮回之说佛者有之茍自孔氏不当以为信然且夫人有此身即有此理诗曰有物有则孟子曰形色天性也圣贤之学主乎践形而不愿乎其外元刚之教子望之以通于性命之正以无负乎天之所以与我者其独善也邪其遂符所梦也邪其复过之也邪皆非所必计也人之得形于父母而母忝尔所生逹不离道穷不失令名决性命之情以饕富贵富贵未必可得而性命已失其正此天下人子所以陷于失身者多矣予也不敢不勉而有知也不敢不吿诸为人子者元刚为人之父而亦为人之子者也其逹此悉矣予也言之其子之长也庻几其有闻乎因豫定其字曰思为其长子也以伯冠之濂溪著书曰通微生于思不思则不能通微呜呼思则得之人人有贵于己者弗思耳尚勉之哉元刚名义端丰城人通孙生戊午今四嵗云
　　陈逢春肖轩说
　　陈逢春景茂介轩先生之子也介轩名凤官至朝奉郎监行在丰储仓其为人刚直有守与赵东野齐名于玉虹翠浪间平生游吴履斋包宏斋严华谷诸公之门诸公器之不置也未及用不幸早世景茂幼孤长而有立自号曰肖轩有志乎其先人也夫孝者善继人之志善述人之事者也世之所谓狼疾人不肖子岂其性然哉志不存焉耳志之所至事亦至焉夫肖之道亦不一矣奋建肖其性者也谈迁肖其业者也彪固肖其文者也羲献肖其书者也瓌颋肖其位者也凡为人子者茍有一节不忝乎其前其亦无愧于名父之子哉蛊初九之象曰干父之蛊意承考也易之所谓意景茂有之矣书曰若考作室厥子乃弗肯堂景茂必无是也尚勉旃哉
　　送吕元吉麦舟说
　　吕元吉庐陵之名族东莱之近裔也皇皇充充以母丧浅土未毕大事将以石曼卿自命而求以忠宣麦舟之事望于人自薄者而观今世可复得麦舟乎以愚论之麦舟固可复得借令不得聚麦成舟犹可及也传曰凡民有丧匍匐救之又曰孝子不匮永锡尔类中原文献前辈典刑遐乎邈哉不可尚已然亲亲以及物爱其父母以爱人人心天理油然于不忍人之际者岂以宇宙隔而古今问哉吕君行矣昔人有言子母谓秦无人
　　龙泉县上宏修桥说
　　修桥辟路佛家以为因果世之求福田利益者所以乐为之趋而佛家者流所以积心竭力勤苦奉承而不之厌也予过泉江道上宏闻有郭公者主石桥之役盖毁家以成之而僧昙发则朝夕为之督其事颇难其力不倦其心盖可取焉邀予为之疏惟予不得以与斯举也郭老矣迫于其请则念儒书中是亦有溱洧济人之事虽其事之偏而视夫拔一毛不以利人而且朘人以肥已者为有间矣郭公之所为若此是邦之人若士观感动悟其能以自己于心乎夫善者性之所自然为善者人之所同欲罔俾郭公専美是邦可也而岂必曰福田利益之故哉因书以畀昙发使持示邦之可语者
　　叶校勘社仓说
　　社仓之法阜陵下之四方而周人委积之意复续于二千嵗之后文公请也公畏天命悲人穷汲汲焉于当世天之所以予之者不轻而得于其时者复厚天其有以行之也校勘叶君重开无一命为之阶而倡率同志嘉惠闾封已能凿凿精实使君得志于世文公之议将次第而充之昔刘煇佥判时得俸不以自赢辄买田赡族或谓范文正公此志三十年非参大政则有不惬焉者矣煇为小官乃能随力为义可不谓贤乎煇之于文正君之于文公事有大小世有难易心之所推则吾无间然矣君虽布衣尚何不满乎哉
　　与济和尚西极说
　　天有南极北极北极天帝所居南极惟南海上髣髴可见非天之南北也自中土而论为人世南北之极耳天之所极实不可知淮南子言禹使大章歩自东极至于西极竪亥步自北极至于南极此亦姑举地之极而言观禹贡所载禹迹不为甚逺淮南子之说信有之乎惟汉张骞曽穷西方几万里而还不知是时骞何以未尝及佛土后佛自西域来又不知佛生处与骞所经厯相隔几何敢问济和尚西方有极处无极处作麽生和尚未对旁有童子谓予曰日入处不知去人几千万里吾举目即见吾不学佛佛何必西方和尚合掌作礼而退
　　慧和尚说
　　予里南禅寺上座曰慧慧早为通人得画法于里之名手挟是出四方会留京师乃复得相与传神法于异人自此览观山川之胜游歴人物之会足目髙逺逈长数格既数年厌薄世俗谓天下事止如是观不如削髪遂为僧盖收湖海豪气一归山林者也然技痒卒不能自禁嵗为星源神像轴若干春夏辄有逺役初鬻本祠下神与慧若相宜者大家豪人见辄动心亹亹不爱金缯以致之得之者咸指目以为川僧所为自是四方游山上者无画以归谓为徒行争致馈槖中约隔嵗取偿慧辄如期往讙曰川僧来矣取画者填门慧徐开箧笥如约分付不半日画尽矣若是者年久遂为例今人亲戚交友之间才有一钱利害寄诸其手皇皇然惟恐人负之以数千里不相知之僧相期于一嵗之外求之也若恳寄之也如弃人情岂大相逺哉艺之动人一至于此慧之画其流传多矣独相与传神秘其术不轻售间与予言相颇肯倾臆事多如其言然每会聚辄睥睨不已予知其欲传神也越数年竟不下一笔予今春偕弟过山中坐定慧忽跃然起仓皇索笔不再注视描画不逾刻而予兄弟二人嵚之状已宛宛如活一坐烘堂一日用缯一幅置予于前予弟于后冠八角巾着道服前者垂臂以执袂后者敛手以衔袪又作幼弟背像手持孝经一巻上纪移忠孝一章若将献诸二兄左为海潮淘涌澎湃涛头有数丈之势一金龟隠见出没于沆漭之间题曰忠孝归朝慧之用意亦勤矣因聚观者与慧共评之为之大噱廼指潮而言曰予寜驾絶海之颿以突鱼龙之变怪乎将极目于南龛北赭望洋而不济乎宁扬清激浊以吊防夷子之遗乎将波流澜趍以嬉戏于杭人之旗鼓乎宁依乗于鳌游鲲化之会乎将有咸有腥有滑有腯姑茍膳羞以自活乎宁泅不已以取冲击乎将知止知足与汐水俱为缩乎宁与波上下屑屑于朝夕之往来乎将观阴阳之进退察日月之盈虚翶游于六极之表乎质之予弟予弟笑而不言问之慧慧曰区区何足以知之予于是服慧之得予貌而知慧之犹未得予心也因为纪其能事之本末以谢其勤并具予之所以言者噫亦安得知心之士而与之语哉
　　深衣吉凶通服说
　　深衣篇大槩三节第一节言其制短无见肤长无被土以下是也第二节言其义规者行举手以为容以下是也第三节言其用可以为文可以为武以下是也此虽三节然毕竟义为之主故篇首曰以应规矩绳权衡其文坦易明白前辈解之悉矣独吉凶通服犹有可疑或谓考之本篇曰可以为文可以为武可以摈相可以治军旅而不曰可以吊丧可以受吊曰善衣之次而不曰丧服之次虽其间有孤子则纯以素一语近于丧服则又曰郑氏注年三十以下无父称孤则是无父而服此衣当用素纯耳非孤子于居丧之中可以此代丧服也其必以为吉服之说如此然愚尝参五经传博采旁证则此虽吉服未见其不可通于凶事也按擅弓将军文子之丧既除丧而后越人来吊主人深衣练冠待于庙垂涕洟注云深衣练冠凶服变也盖既除丧则不当复衣丧服故以深衣受吊以丧服一变而即用深衣则深衣虽谓之丧服之次可也虽与善衣之次之说相反正足以见其互相发明耳按曽子问亲迎女在涂而壻之父母死如之何孔子曰女改服布深衣缟总以趍丧注云妇人始丧未成服之服盖成乎妇则成乎妇服惟其未成妇也不可以衰故趍丧以深衣然则此亦凶服之变也今世女子未闻有服深衣者然以此事考之凶事而可服其服于吉事可知也注云礼教久废故女遂废此衣耳按杂记大夫卜宅与葬曰有司麻衣布衰注曰麻衣白布深衣而着衰焉此服非纯吉亦非纯凶也夫衰凶服也深衣吉服也衰之下有深衣焉故非纯凶深衣之上有衰焉故非纯吉由此论之深衣不専用于吉事又可见也按间传大祥素缟麻衣注曰麻衣十五升布深衣谓之麻者纯用布无采饰也盖大祥已除衰杖本须服吉然使便用采饰之服则孝子之余哀未防必不安于此故鲁人朝祥而暮歌子路笑之有子既祥而丝屦组缨记礼者讥之此所以用深衣者盖在不衰不采饰之间也按丧服记公子为其母麻衣縓縁注云麻衣小功布深衣以麻为小功布者以大功降云公子之庶昆弟为其母若父卒为母大功父在降大功一等用小功布深衣以此证之深衣固为大祥之服而亦为小功之服但大祥縁以布小功縁以縓耳夫以深衣正篇本専为吉服而言然畧以此数节推之其于凶服亦自可通大槩丧服皆用布而以精粗为轻重之等郑氏云深衣用十五升布锻濯灰治斤八十缕则是千二百缕为经此今世极细之布也然则深衣之所以为吉服者以其布之精密又布易得而难损取其贵贱可以通服经所谓完且弗费注所谓可苦衣而易有者也而揆之丧服则用布适同而为色又相似且经锻濯灰治故止可用于服之轻者耳非如他衣服用缯帛防色则専当施于吉而不可通于凶也此正如近世凉衫耳阜陵以前士大夫皆以为会聚之常服其后遂于吊丧用之则亦以其顔色可通之故正此类也但是深衣之制领缘不同其间纯以绩者乃是以尽饰为美此恐専为吉服而不当与凶服通至于用素用縓自是丧服本色独用青者则通于吉凶之间皆无舛耳若夫冠屦一节却欠商议今人谓服深衣必须用某冠某屦此恐未明盖冠屦之制深衣正篇既不曽见明言而其散见于他传者其冠亦各有变如将军文子之丧主人深衣练冠是受吊之时方用练冠也其施之吉则固有他冠矣如女用深衣之缟总则趍丧而后变用缟总也其在平时必他有以为之总者矣又如汉制乗舆服深衣则用通天冠髙九寸是天子而后有此冠也推而下之诸侯大夫士以至庶人岂当拘于一冠矣乎切意深衣有一定不易之制而本篇所以不载冠屦者恐冠屦当是从时耳何以辨之夏之冠曰母追殷之冠曰章甫周之冠曰委貌又曰元冠三代之冠其制已各不同有虞氏深衣而养老则深衣自虞氏已有之此时自须用虞氏之冠尚不及有三代之冠也又安得所谓某冠者以是推之深衣则古矣而冠屦当无定制也孔子少居鲁衣逢掖之衣长居宋冠章甫之冠衣少所居之服冠长所居之冠二者参用各随其宜初不必曰鲁服则鲁冠宋冠则必宋服也以圣人之于时且然况今世而服深衣者其为冠屦也既不载于经则其随时也为得矣必欲用某冠某屦则恐又失之泥也然则所谓随时者宜何如其以深衣为吉服则今之缁冠为不必易也如其以为凶服则受吊者固当以檀弓练冠为法而往吊者亦须如之冠不以吊故也呜呼礼之时义大矣哉器数之精微制度之详密虽以夫子之圣不敢自谓生知而屈意于一问区区何人乃敢率其胸臆评论千载之上多见其不知量也虽然亦识其所见云尔尚以俟有考者
　　讲义
　　西涧书院释菜讲义【知瑞州日】
　　孟子曰人之患在好为人师韩子犯之而世怪且骂桞子厚所为惴惴然而不敢也某承乏此邦其于教化号为有一日之责盖尝吉朔而履乎学宫得闻诸君之所以授受者而亲陟臯比与逢掖讲师弟子礼则僣之为尤书堂有事乎先贤诸君不鄙而固以请则虽寡陋夫焉得辞某初被命来守尝啓政路曰古之为诸侯先政化而后簿书期会世之不淑乃倒置此则相与病夫风俗之弊而士行不立且伤夫教道之久废而未有以救之也固尝有及于君子徳业之义而重反覆焉辄诵所闻并绎其防与诸君茂明之
　　易曰君子进徳修业忠信所以进徳也修辞立其诚所以居业也中心之谓忠以实之谓信无妄之谓诚三者一道也夫所谓徳者忠信而已矣辞者徳之表则立此忠信者修辞而已矣徳是就心上说业是就事上说徳者统言一善固徳也自其一善以至于无一之不善亦徳也徳有等级故曰进忠信者实心之谓一念之实固忠信也自一念之实以至于无一念之不实亦忠信也忠信之心愈持养则愈充实故曰忠信所以进徳修辞者谨饬其辞也辞之不可以妄发则谨饬之故修辞所以立其诚诚即上面忠信字居有守之之意盖一辞之诚固是忠信以一辞之妄间之则吾之业顿隳而徳亦随之矣故自其一辞之修以至于无一辞之不修则守之如一而无所作辍乃居业之义徳业如形影徳是存诸中者业是徳之着于外者上言进下言修业之修所以为徳之表也上言修业下言修辞辞之修即业之修也以进徳对修业则修是用力进是自然之进以进徳对居业则进是未见其止居是守之不变惟其守之不变所以未见其止也辞之义有二发于言则为言辞发于文则为文辞子以四教文行忠信虽若岐为四者然文行安有离乎忠信有忠信之行自然有忠信之文能为忠信之文方是不失忠信之行子曰言忠信行笃敬行笃敬则忠信进徳之谓也言忠信则修辞立诚之谓也未有行笃敬而言不忠信者亦未有言不忠信而可以语行之笃敬者也天地间只一个诚字更攧扑不碎观徳者只观人之辞一句诚实便是一徳句句诚实便是徳进而不可御人之于其辞也其可不谨其口之所自出而茍为之哉嗟乎圣学浸逺人伪交作而言之无稽甚矣诞谩而无当谓之大言悠扬而不根谓之浮言浸润而肤受谓之游言遁天而倍情谓之放言此数种人其言不本于其心而害于忠信不足论也最是号为能言者卒与之语出入乎性命道徳之奥宜若忠信人也夷考其私则固有行如狗彘而不掩焉者而其于文也亦然滔滔然写出来无非贯串孔孟引接伊洛辞严义正使人读之肃容敛袵之不暇然而外头如此中心不如此其实只是脱空诳谩先儒谓这様无縁做得好人为其无为善之地也外面一幅当虽好里面却踏空永不足以为善盖由彼以圣贤法语止可借为议论之助而使之实体之于其身则曰此迂濶也而何以便吾私是以心口相反所言与所行如出二人呜呼圣贤千言万语教人存心养性所以存养此真实也岂以资人之口体而已哉俗学至此遂使质实之道衰浮伪之意胜而风俗之不竞从之其陷于恶而不知反者既以妄终其身而方来之秀习于其父兄之教良心善性亦渐渍汨没而堕于不忠不信之归昔人有言今天下溺矣吾党之士犹幸而不尽溺于波頽澜倒之冲缨冠束带相与于此求夫救溺之策则如之何噫宜亦知所勉矣或曰至诚无息不息则久积之自然如此岂卒然旦暮所及哉今有人焉平生无以议为而一旦警省欲于诚学旋生用工夫则前妄犹可赎乎曰无伤也温公五六嵗时一婢子以汤脱胡桃皮公绐其女兄曰自脱也公父呵之曰小子何得谩语公自是不敢谩语然则温公脚踏实地做成九分人盖自五六嵗时一觉基之温公犹未免一语之疵也元城事温公凡五年得一语曰诚请问其目曰自不妄语入元城自谓予初甚易之及退而自櫽括日之所行与凡所言自相掣肘矛盾者多矣力行七年而后成然则元城选成一个言行一致表里相应盖自五年从游之久七年持养之熟前乎此元城犹未免乎掣肘矛盾之媿也人患不知方耳有能一日涣然而悟尽改心志求为不谩不妄日积月累守之而不懈则凡所伪人为者出而无所施于外入而无所藏于中自将销磨泯没不得以为吾之病而纵横妙用莫非此诚干之君子在是矣或曰诚者道之极致而子直以忠信训之反以为入道之始其语诚若未安曰诚之为言各有所指先儒论之详矣如周子所谓诚者圣人之本即中庸所谓诚者天之道盖指实理而言也如所谓圣诚而已矣即中庸所谓天下至诚指人之实有此理而言也温公元城之所谓诚其意主于不欺诈无矫伪正学者立心之初所当从事非指诚之至者言之也然学者其自温公元城之所谓诚则由干之君子以至于中庸之圣人若大路然夫何逺之有不敏何足以语诚抑不自省察则不觉而陷于人伪之恶是安得不与同志极论其所终以求自拔于流俗哉愚也请事斯语诸君其服之无斁
　　熙明殿进讲敬天图　周易贲卦
　　彖曰贲亨柔来而文刚故亨分刚上而文柔故小利有攸往天文也文明以止人文也观乎天文以察时变观乎人文以化成天下
　　臣闻贲文饰也色相间则成文故柔来文刚上文柔刚柔相间所以为贲贲离下艮上离之体中以一柔间两刚是柔来文刚艮之体上以一刚乘两柔是刚上文柔使独刚独柔不相为用则不成文矣此言贲之卦义也天之文为二曜五行象纬交错故曰观乎天文此言天之贲也人之文为三纲五常伦理次序故曰观乎人文此言人之贲也以上系易彖大意臣窃窥先皇帝作图之防以敬天为名其于贲卦实摘取观乎天文以察时变一条臣谨案图义而为之辞臣窃惟天一积气耳凡日月星辰风雨霜露皆气之流行而发见者流行发见处有光彩便谓之文然有顺有逆有休有咎其为证不一莫不以人事为主时时世也彖易圣人不曰天变而曰时变盖常变虽丽于天而所以常变则系于时人君一身所以造化时世者也故天文顺其常则可以知吾之无失政一有变焉咎即在我是故天文者人君之一镜也观镜可以察妍媸观天文可以察善否且如厯家算日食云某日当食几分固是定数然君徳足以消弭变异则是日阴云不见天虽有变而实制于其时又如旱魃灾也才侧身修行则为之销去荧惑妖也才出一善言则为之退舍天道人事实不相逺自古人君凡知畏天者其国未有不昌先皇帝深识此理故凡六经之言天文者类聚而为之图以便观览且恐惧修省焉圣明知敬严父之图即敬天在此矣呜呼曷其奈何不敬
　　此先生兼崇政殿说书日讲篇也讲篇非一如讲诗之定之方中一篇讽当时修缮事今亾其辞云道体堂谨书
　　与府理钱升叟
　　天祥此畨京师聚会相与有加于丙辰极以为竒遇在他乡得此可谓甚幸依依之意至今使人不防执事去之一日奸腐恰有复用之命国事至此谊不容黙遂上封章以求一去当国者调停数四迄未能动三乞祠三不允正以为苦天生圣明从谏不咈初给之以假继许以假满去之于是而仍令复供本职吾君之美不容不将顺遂亟亟只承今一切又如初矣执事才离国门犹未至乡国讵料此半月中乃有一阵如此之扰畴昔侍教几曽有一语及此等事变轮云非人能测有如此者封事藁拜呈不敢效孔光秉畀炎火于以彰吾君天地之为量也方岩造化初甚危之后来左司过堂一禀化地乃谓初判聚字失记已曽禀来前既有两编校恩例今合当照行更不必啓矣前此两月徒尔皇皇天下事皆不容人算度吾徒作事只信天去初无毫髪计校或谓失策观方岩之事益以自信周起宗者送至申状纸见说内有差符谨谨缄纳所有余文俟其趂逐到手又以见授当又访问遣归也明禋之后区区之迹必可得请一出此时梅岭行事尚或少迟犹可合并倾叙契阔前数日待罪甚有余间日胜方岩棋不以局数计今兹再入市丛又如前日倥偬不给乗间作此殊不能择语伏乞台照








　　文山集巻十五
　　钦定四库全书
　　文山集巻十六
　　宋　文天祥　撰
　　行实
　　先君子革斋先生事实
　　先君子讳仪字士表生嘉定乙亥八月二十四日寳祐丙辰五月二十八日殁于京次年九月九日封于乡之佛原呜呼天乎仁者夀有徳者禄先君子乃止是耶不肖孤上累先君子久于旅饮膳医药失节用速祸非天实不徳有恶子至此衅戻丘渊身百莫赎柴骨药心不自意偷视息至今日得黾勉图大事犹沥血苫块以字先徳呜呼尚忍言之先君子尝考次谱系文氏繇成都徙吉五世祖炳然居承和镇髙祖正中繇永和徙富川曾祖利民妣郭氏祖安世妣刘氏考时用妣邹氏继母刘氏世有吉徳乡以君子长者称一是方寸留耕于子子孙孙先君子尝言滞学守故化学来新以一革字志韦佩人皆称革斋性爱竹依竹辟一室傍竹居或称竹居不肖孤闻之诸父先君子幼颖慧器质端重进止如有尺寸书经目辄晓大义越时举全文不一遗见乡曲前辈必肃容请益暨长天才逸发志闻道嗜书如饴终日忘饮飱夜擎灯密室至丙丁或达旦黎明挟册檐立认蝇字不敢抗声愕寐者人虽苦之甘焉蕃书山如经史子集皆手自标序无一紊朱黄勘防纎屑促密靡不到至天文地理医卜等书游骛殆徧手録积帙以百挥汗呵冻弗斁钩引贯穿举大包小各有条间质难疑剖析响应某事出某书某巻且指数以对为文发持满无不的中机轴必已出命意时娓娓谈他事若莽于寻绎一防笔云行水流无凝滞中年文气益老拾汗漫归诸约不峭峭刺目有温醇浑厚之风焉闲居侃侃春意溢出顔面蚤事祖尽敬祖母优游暮齿视药膳卧兴扶持华髪钟爱父严母慈侍夙夜省焕寒一出忱意不视顔色为肃愉事继母笃至始终无纎芥间一家气象蔼如和风乡党称孝于宗族厚待季父削藩町悲忻同情季父殁不幸子病废经纪其家抚幼侄等已子防从遗孤振翼之俾防于成辟居居无居者岁时衣粒各有节度尝谓宗族一本谊不得不恤爱范文正义田记规模次第曰吾得志当放此行之亲婣孤贫者哀矜劳苦抚字无遗力防不克理办之棺至已所服用捐以敛虽在疏末次序情文各惟其称与人交好大体不为细家廹速户外屦皆满絶甘分少无疏宻皆被和气交谊天至闻贫困患难赴急如不及忱意感人有临终握手欷歔流涕托之以孤者岁大比凢与大夫待博士选者皆有约首谊绵数科间不能与自捐赀籍其名暨充赋就奉为助约所不及以意告倾已有为行资至贷以应谊声铮然对人气语和易鄙夫寡人亦曲加体接无一失声气去里有蹈非彛悉忠爱援谊开陈闻者感动见后进片善奬予不容口孜孜诱掖如子弟给数亩畊者多不输宁令负已不忍直于有司莳园渔池相效无一偿亦不较间嗤不武则曰彼贫且殆吾奈何攟之有窃负其赀去既而困还不惟不加责恤其人终身将作室絫木斋垣时疠死多露骼恻然曰吾可无居人不可无敛匠棺恵贫者岁赈饥随所有不给至市粟以应颠连无告过目辄怵惕随力为谊一日读书至晏子敝车羸马事愀然曰使吾族吾亲吾乡人休休有余至愿也惜嗟再三家居门防茂木暇日相羊芳阴间惟嗜茶煎瀹多手出时邀朋游文字语移日乐极浩歌纵奕视世间融融沄沄漠不介胷次性凯乐惟恐咈人事经然诺虽不利于已不悔一言语愿尽肺腑无留藏应酬一切任真事不可直济或道以诡御宁事不济不为耻已胜语及不卑辞和气舒无忤色有以欺心至知其私不发且无章于人欺者多愧悔感泣人皆叹为有徳君子谓当于古人中求之诔者曰我公之徳言矩行规世智黄间我心坦夷市利血刃我范驱驰生平所为事皆可质鬼神而无疑呜呼是得其槩矣始天祥兄弟幼且长先君子不疾其不令昭苏防滞纳之义方日授书痛策砺夜呼近灯诵日课诵竟旁摘曲诘不使早恬以习于弗解小失睡即示顔色虽盛寒暑不纵检束天祥兄弟栗栗擎槃水无敢色于偷自此名师端友招聘仍年至粥先畴给费久之室罄力弗逮廼率天祥兄弟藏脩于竹居陈所裒籖轴俾抉精剔华钩索遐奥董网要竟日久弗倦虽贫浩然自怡有未见书辄质衣以市得书注意钻研又以授天祥俾转教诸弟繇是程督益峻书警语徧窻壁如三尺在目见为文章拨斸正气辄不怿必维以法度天祥兄弟奉严训蚤暮侍膝下唯诺怡愉不趐师友或书声吾伊或敛襟各静坐潜讽或掩巻相与戚嗟人情世道此时气象父母俱存兄弟无故天下之乐莫加焉岁乙卯天祥璧俱叨与计偕时仲弟霆孙年十有六未试墨于窻曰出师未捷身先死长使英雄泪满襟竟以疾先撤棘一月卒先君子及是擥涕竚眙悒悒痛惮天祥璧将进礼部欲董于征顾先君子哭子方新天祥璧复去左右恐益重哀出可寛襟抱且且夕定省得不缺不敢辞以腊月望行次年天祥璧俱侥幸奏名夏五戊戌廷对逾挟先君子病暑投凉剂立苏方徙一静室规便摄理甲寅集英赐第天祥以不肖冒首唱归拜寓馆移时之期集所越一日闻病复侵告于朝不俟命亟去侍药省劄下玉音给假三日时先君子虽病神色不改视脉者聚伺变佥曰无虞戊午向申忽病革进药郤弗服曰度吾不能起此疾汝兄弟勉之天祥璧震怖号恸请命于天祈促龄夀亲算不获命唯心祷呼冀殒灭以代又不获命入夜寂然而逝呜呼痛哉呜呼痛哉厥明畿漕闻于朝朝命官吏来治防事六月庚申朔天祥璧奉柩出国门以归乡士庶人无不失声痛嗟路祭巷哭以返于先庐时七月癸丑也呜呼先君子一至此耶不肖孤生二十有一载弟方冠且髫承顔菽水岁月几何天乎不使终养而蹙之于中身耶惨焉逆旋睇亲舍越在二千里外天乎不使终于正寝而忍至于客敛耶往时征衣拜堂上举觞饮饯亲賔祖道外期向何许天乎遂以是为永诀耶天祥璧奉贡剡时先君子已哀仲弟不见孰谓方阶禄釡先君子才见而祸遄作天乎天祥璧何以窃第为耶呜呼不肖孤事先君子不孝奉起居无状有疾病而闇不知不能积忱衷臆仓卒无以动天聴罪生不赎皆血被面摧决肝胷愿顿踯躅裁以必死顾属纩一语忍痛受命不敢不勉恐无以祗训于前人以忝盛徳廼相宅兆筮曰吉排土濡涕坟以竣役将奉体魄安焉呜呼音容隔幽阴终天而止矣先君子妃曽氏今男三人天祥璧璋女三人懿孙淑孙顺孙遗墨有宝藏三十卷随意録二十巻痛惟先君子利泽不施于人名声不昭于时匪石遗徳恐久遂沈泯天祥不揆不孝裒録事实沈痛刺骨荒忽惝怳世有大手笔能表章幽潜光昭于无穷稽首百拜以请
　　知潮州寺丞东岩先生洪公行状
　　东岩先生洪公葢阳岩先生文谷公族诸弟也文毅公以孤忠遗直着闻当世其平生言论风旨讲切上下公未尝不在其间文毅公屡召不赴公浸向用辄落落不合去时论称为二洪文毅公既殁泉南文献之望尽属公识者谓文毅公未为者将有为也而公又不及大用以死天之生才倐忽代谢安得不深慨于此叙次行事谂诸方来门人之责奚以辞公讳天骥字逸仲自号东岩世晋江县人嘉定戊辰七月庚戌公以生生有异质沈静专一自少讲求微言通念晓析乃已故于经史诸子百家之辞无不贯串文章自成一家以绍定改元荐于乡名声振一时学子蹐门愿求模楷者日众公坦明夷粹专以宿于道为教逮事王大母一夕疾甚殆公不解带不交睫至剔股肉杂汤药进公一念之切通于神明然终身不以语人登淳祐七年进士第初筮邵武军建宁县尉发摘奸伏当官无所囘挠时有刼寇王若曾啸聚千余人骚动两路诸所委捕多畏沮公奋不顾身提兵捣其巢一举空之伪造成风为楮币蠧公宻设方畧动中肯綮李若聂凡三大党与无不各就缚薙狝之石壁胡公頴秋崖方公岳交章以公善状闻于朝十二年循从政郎调连州推官未上宝祐改元防差监惠民南局四年较艺南宫公考镜详宻精力不间昼夕所赏防士多根抵理致当时号明有司公虽浸近周行然无所附丽恂恂侃侃望之山立徐公清畧吴公燧马公光徂顔公颐仲俱剡上其能将用矣会有言者徒步西归泊如也六年淮阃择士自从首辟致公为属景定二年通班授宣教郎知广州香山县至之日以教养人才为第一义脩复大成殿明伦有堂主敬美身宾贤登俊有斋皆捐俸入为之敛不及民其为政一裁于义俗哗健戢其尤桀黠者曰此囚牙讼师去则吾民妥矣邑以大治洪公勲赵公汝暨雷公宜中及仓宪交以邑最上咸淳元年转奉议郎二年差监行在防货务都都茶场四年呉公革冯公梦得赵公顺孙刘公黻皆以吏才为荐差监都进奏院转朝奉郎冯公时为刑侍及户侍刘公应龙交委以书拟本部文字公皆乐为知己尽于时上即位逾年初政新美公轮当陛对宿斋豫戒兾积忱意悟上心取虞廷君臣时几之説寓规焉其一曰君心勤怠之几二曰人心离合之几三曰君子小人消长之几四曰中国外夷强弱之几及朱文公天理人欲之辨首尾二千余言其辞谆复恳切深刺腧髓玉音叹美又言泉有屯成左翼一军之兴之害米舟捜籴生变之虞而朝廷籍没翁林二氏之田可岁得谷万斛以纾戍卒两月廪食或有不济寺院及单丁住持令本州覈实区处并拨为军饷之助饷足则籴寛籴寛则米通民永无贵籴患矣朝论翕然以为论事有阳岩风除大理寺簿五年转朝散郎知潮州公之在潮也视民事如家视敝政如已疾捐金以裕学廪倾囷以果饥氓梁川以利病涉知无不为为无不尽潮与漳汀接壤盐寇民郡聚剽刼累政以州兵单弱山径多蹊不能讨公应变设竒降者相属又欲于接境置屯多者三百人少者二百人犄角为援郡为创樽节库以赡之具有条画悉以言于朝并下之漳汀放此且严保伍之令以澄其源大抵公智虑深逺如宿将持重而规画绵络不以邻为壑也又潮有防田旧堤多啮于水貤俸与民筑石为堤民号之曰洪公堤且刻赋颂其傍曰此我公东岩生佛所为也去之日垂髫戴白者拥车下不忍去公雅意林壑至是则曰吾可优防乐吾真矣九年得防主管华州云台观公时益畅于诗数与姻族觞咏从容而学徒有志于考徳问业者多授以外声利及终身受用之要暇日登临徜徉爱南安之间风气明秀取所谓小陂山者曰乐哉斯丘我死则葬焉预饬美槚治夀藏澹然尘外蝉蜕之意十年正月公始属微疾即乞以本官生前致仕八日忽索水自浴衣冠休于正寝翛然而逝呜呼若公者可谓啓手足而不乱其风流笃厚真足以追配文毅公于九原而无怍者矣某于公之门实丙辰省屋诸生戊辰之春待罪中朝谂日拜公牀下矣未及而去国然于公之践修出处之概葢心识之恭惟穆陵丰菁莪之泽涵育天下天下士猬然勃兴温陵邈在海隅人物相望阳岩之气节焕发乎其前东岩之抱负翼承乎其后使二公诚得尽展拓又未知孰后孰前也呜呼今复见斯人哉曾祖遇妣陈祖徳明妣李父伯通赠宣教郎妣陈赠安人元妃陈先二十六年卒赠安人继赵封安人先三年卒子男应午应申应夀俱业进士女四适胡登龙丘公赐王毓竒一尚幼应午力学克肖收拾公遗藁若干卷曰东岩集藏于家将以是年十月已未奉治命以葬赵安人祔殡应午千里贻书俾某状行姑序其本末以俟立言之君子谨状
　　墓志铭
　　知韶州刘容斋墓志铭
　　咸淳四年四月十二日容斋先生刘公元刚卒于家年八十有二先生官至郡守死之日几无以为敛附于身者称家之有无乡党之士莫不髙先生之风而哀其志焉其邑子文天祥与人言欷歔慷慨重惧前辈言行久遂沈泯无以训来者会其子昌孙以先生状来请铭某虽不敏其可以辞先生字南夫一字南强世为吉州吉水县人治毛氏诗早为郷校知名士嘉定一年入太学后六年登进士第授廸功郎信州永丰县主簿陞从政郎调静江军节度推官丁外艰服除差江州教授兼濂溪书院山长自故丞相董公槐今丞相江公万里以下举亲民五员淳祐五年班见以通直郎知抚州崇仁县县政以理民以佛子为謡先生奉母天人在官间日与其弟自提板舆相羊为娯邑人化之以忧去十年通判鄂州以磨勘转奉议郎承议郎董丞相当国入为左藏东库时将荐先生试馆职会董丞相去不果初东库日进会子纸若干丁丞相以趣办为才风有司须增十万先生以职力争忤其意展磨勘两年出为泰州添差通判景定元年某月差知韶州皇上登极转朝奉郎适郡当次称疾不果行防差主管建昌军仙都观居二年再任自江上平凡权奸用事所摈斥朝廷奬抜殆尽时论以先生为屈未几诏还磨勘月日骎骎向用而先生前一月逝矣呜呼岂非命耶早刻意词科书无不读其于佛老精言亦各深到平生居官所至清谨家无余赀萧然环堵四方学者执经问字相继于门先生诱掖恳恳不啻父兄之遇子弟尤工为文章虽游戱之笔鲜不竒古江湖之士得品题一语足自表于其徒与人尽恭应接终日无倦意客至雅言之外谈演空闻者往往忘去世人以声利为门户先生恶之如恶恶臭登第垂五十年郡县官吏知敬先生不见其可畏出入不设车徒闲步行井陌中不以为苦其心屡空以至死而不悔噫此真所谓善人长者矣曾祖致道妣周氏祖圭妣李氏考次朔累赠至奉直大夫妣陈氏熊氏俱赠恭人妃涂氏先十六年卒赠安人子男三人昌孙其长也次信孙愚孙皆蚤世女三人长夭次适大学生陈应发又次适进士胡渊孙男一人洵武女一人许适龙氏以某年某月某日葬某县某乡某里之原遗墨有诗书孝经论语孟子衍义若干巻词科类稿若干巻容斋杂著若干卷家庭谩録若干卷任左藏日以孝经论语孟子演义上进有防降付资善堂铭曰　文彪彪徳恂恂贵如单门死如齐民约而家丰而身我作铭诗永怀古人
　　义阳逸叟曾公墓志铭
　　公讳珏字天锡号义阳逸叟天祥外王父也天祥不肖赖公教诲由记事以来周旋二十年于公无所不知葢至于其处死生之变然后知他日观公者未尽而公诚有大过人者焉呜呼异哉公性頴悟志不乐凡近读书百家虽涉猎靡不通达所自得往往于佛老氏其见之服行敬恭神天一言动不轻口不御肉月常十四五对人敷阐寂四座辄悚然倾聴最后遇异人与语几欲弃人间事求长生之术年逾六十始闻正学恍然自失死生之说鬼神之情状讲探幽顿改吾意既卧疾服药外无所问戒左右勿以巫祝从事间祈禳厌胜揜公不知公觉辄抚牀怒呼病且久骨立如束声吐精爽不变兾犹足支岁月一日召天祥至公乃钩稽卜筮指诸掌曰今日老夫当诀故令尔来时闻命震愕止公勿易言公曰吾岂不省事哉形神合则为人吾形惫久矣今腰足如断心火益燥神且游散居常谓不识死死则如是又曰始吾崇信异説今且死目中无怪见顾二子令必不为佛事周身一切虽丝缕亦公所处分殡宫哭位与凡防葬祭具有成説天祥弟璧任京府户掾公口授数十言令为书遗之强起字纸尾句读笔画曾不颠错集诸孙各付谨饬语令罗拜牀下辞去众泣渐扬公曰死生如昼夜不足多憾麾止之索酒饮之三连三言曰吾真去矣声脱口而逝呜呼隂阳魂魄升降飞扬气之适至虽梦寐莫适为主公幽明隔呼吸而从容若此世能言死者不少此非尝试事臆度料想靡所依据公去来一息实天祥所亲见道之粲然莫此深切呜呼异哉呜呼异哉公事父母孝待族姻以厚与人交久要不忘倜傥尚义不事生产作业恻隐贫困能推食解衣议论刚正好面折人不藏怒宿怨有古君子之风焉公有子有孙早授家政天祥既奉偏慈迎公就养居数年甚适间出徐步幅巾野服人羡其优游公亦论文赋诗围棋命酒自谓天壤间陶陶人也得疾于景定辛酉二月九日始复正寝殁之日壬戌二月癸丑得年七十有二曾氏世家盱江徙吉之太和梅溪族号长者曾祖邦宁祖知和考昌权妃张氏先公十九年卒子二棐榘女四适钱光延康师顔于天秩其仲天祥母也孙男六端孺淳孺文孺俊孺良孺明孺女一适郭泳曾孙男甫申以次年九月丙午葬吉水县永昌乡药陂之原成公志也初公先世重卜葬葬师诪张为幻封鬛无定居公怃然曰吾讵忍吾先至此吾不可自求之乎乃从兄瑾载资越境旁参博扣逾十年得其说以归由是髙曽而下一奠不再徙公对葬师言尝断断不可不售不传故秘莫得闻焉公命未革命天祥曰老夫一日不起无潜徳传世记岁月非尔其谁属临终申其词再三天祥泣不敢当重念靖节作孟长史传东坡书程公逸事往迹漫灭犹勤追述矧公面命恶得辞顾方系官于朝不获哭拜填祖营视丘窆南望欷歔辄纪家世行实而表其死生大事为志并为铭铭曰　维二氏之蔽于死生兮小其用于一身一陷溺而忘返兮鲜不惑于恠神公日昃之离兮羌出驳而入纯微临絶之琅琅兮公几混于常人朝闻而夕死兮何憾乎幽防药陂之郁郁兮遗躅之所经存而以为志兮殁将以为宁既固既安以利嗣人兮万古万古如斯铭
　　罗融斋墓志铭
　　庐陵有隐君曰融斋罗公呜呼可谓有徳人矣予尝诣公入其门肃肃如也僮仆防防如也公出雍雍如也坐申申如也语愉愉如也予闻公燕居之槩晨起与栉毕正衣冠堂中就胡牀坐不惰不倚俨然终日虽盛寒暑以为常不好狎不侵悔无易由言对賔客賔客或不自持左右置司马公家训一通保家择妇常自以为名言闺中无敢疾呼女无敢近几席执事左右唯诺无敢涕唾诸子无敢晏起早卧闻公揽衣謦欬就学惟恐后夜至公所各以所业次第诵説奬掖磨厉交发互出凛然义方之意由是吾里之言家法与善教子者皆曰罗公罗公云公生而頴发五岁即笃志强记容止如成人既长嗜书忘寝食为文不事铦巧惟意所到自然成章学书入楷得蔡氏风度蚤有意塲屋四诣京师试诸生晩年始以此事付儿辈然公所为强学者虽老且病不衰也公未弱冠而孤经纪门户即不为细家廹速先世积逋劵如叠一日悉畀炎火曰是先人所亲厚其一切勿问闻者义其勇宗族亲党孤子者贫乏者或给之田或予之金终其身恩意浃至外内无间言四方屦满户外设榻无虚日推食解衣至者无不得分愿而去岁青黄不接会其闾里辍时直几半隆寒给散有差环公之境无以饥告乡邻有难毕力排解几微不见顔面不摘抉人过有负公者未尝示以声色其人久之自愧悔有愧悔且死而恤其妻子益恩者与人语倾尽肺腑已诺必诚不以利害为二三其忠信如此戒庖厨勿杀凡登诸爼者悉自外致有生馈禽鱼必解放之其仁厚如此自奉不逮中人衣服有十余年不改亦不烦澣濯其俭素如此里之称公无大小必曰君子长者有不善相戒勿为公所知呜呼真可谓有徳人矣公之中身诸子各防颖而起其一两名荐书登开庆元年第调临江军清江县主簿公时敕簿君曰汝为廉吏即不辱吾子簿素修谨闻训益厉有名声于时生母萧氏以上夀锡封孺人诸孙竞秀长幼五叶人世乐事毕赴一门天之扶持信顺不爽哉予按春秋名卿贤大夫视其国君诸侯容貌辞气吉防悔吝先定如蓍龟以公平生孰不可书独严重整肃能使人鄙慢消去福徳莫盛于此昔伊川见人静坐辄叹其善学徐节孝因安定头容直一语自此不敢有邪心使公得二先生为之依归因其资以至于道所成其可限量乎哉公讳士友字兼善一字晋卿融斋所自号景定元年该明堂恩诰授承务郎致仕咸淳二年二月十四日终于正寝年六十有八遗文有史编十卷诸家诗体十五巻罗氏由金陵徙吉之吉水五世祖居庐陵之新安曾祖晖祖时英考莘老妣孙氏赵氏妃萧氏封孺人子男五人濬煜植畊垕畊簿君也再调贑州濂溪书院山长女一人汝顺适今文林郎新广南东路提防刑狱司干办公事周夀申先公卒孙男十人女六人曾孙男二人女一人俱幼卜以四年某月某日归于顺化乡三坡周家山之原其孤前期请铭于予予视公丈人行也公之子于予同充赋于予弟璧同年进士予之任江西臬事也以公子上之公车通家孰先焉矧公行谊着于乡则所欲称美而论撰之者岂独孝子慈孙之心哉铭曰　不言躬行万石君教子义方窦禹钧行其庭不见其人虽无老成人尚有典刑
　　封孺人罗母墓志铭
　　廼咸淳九年庐陵融斋居士罗氏生母满百岁融斋之夫人时年七十六白髪在堂事百岁母如妇礼子孙孙子环侍起居焉男女三十有竒予乡称庆门必曰新安罗氏其年二月朔予从里中士奉币载酒拜百岁母堂上母答拜诸孙皆拜饮母母釂酢賔诸孙各执爵从既成礼夫人视予年家子不聴去为之留三日为诗以歌其事好事者或为图以传国家承平休养生息用康于人眉夀无有害传曰丰水有数世之仁也夏予将指于湘未数月闻夫人讣欷歔失声问百岁母安乎曰安母于今葢百逾一矣夫人将葬其孤以是母命来请铭予后母生六十三年得载笔承命铭夫人自昔能言所未有廼叙次其凡系之辞夫人姓萧氏吉水人曾祖琢祖曹父异乡贡进士妣廖氏继张氏徐氏归承务郎致仕士友是为融斋居士先七年卒子男五濬先五年卒煜植畊脩职郎前监行在奉口酒库垕女一适儒林郎侍班周夀申先二十九年卒孙男九寀窝官实寓宜绍颢平女十一长适张栋曾孙男七举孙頴孙元孙满孙怡孙真孙复孙女二夫人以庚申明禋恩封孺人卒之年七月十日次年十二月某日封于所居里柘迳之原铭曰　昔唐夫人之为崔母兮逮事长孙皇姑兮姑年髙齿落以枯兮升堂乳之劬劬兮姑曰妇恩之不可孤兮愿世世子孙之不渝兮夫人吾世崔如兮母年逾百崔所无兮胡不与夀为徒兮为此母怃兮为夫人吁兮
　　邹月近墓志铭
　　庐陵南方之上游支水自贑兴国而下曰富川邹氏族焉邹故出范阳五季始有籍斯土有昶者富而礼泸溪王公平园周公诚斋杨公艮斋谢公皆与之游川流在门能不爱重赀叠石为屋以脱往来于戹周公记之一时称为长者其殁也文敏洪公铭其墓邹氏福禄方来而未艾长者之所种植也昶生将仕郎时飞尝伏阙上裕民十防时飞生大渊大渊生澹是为月近君月近云者君以名亭而乡人因之以为号也君蚤孤母张氏勤俭自树立绍定辛卯该东朝恩以夀封安人君于其时奉亲愉愉无子弟之失张氏殁始经纪家事循循如不胜衣人不见其声色而充盈裕大之福自然日进而不止族党之不自给者亲戚之无所归者友朋之逺役而不能行者君意性所到皆能随事为义若夫修浮梁甃通逵岁发廪以倡赈荒守望有警则裒丁以耀于众皆义之凡也俯仰三十年矣君于其间无乡曲之过君性最缓或以佩进曰吾岂不知出此吾所见呌呼号呶自取偾败者众吾诚缓不失事葢老而益审焉然君终自无恶名变容动色之警不及乎其门优防和平永保终吉呜呼真可谓长者孙矣君字次清登仕郎生嘉定元年六月丁酉殁咸淳元年九月已未配吴氏廸功郎江州司户叅军懋之女子三文孙振孙俱登仕郎癸孙幼卜以四年正月葬于顺化乡新安社之原其孤前期以奉议郎刘君惠祖状来乞铭刘君戚也闻而知之予君邻也见而知之敢无以铭铭曰　长者之泽子孙赖之去之百年有以似之天于善人曷不夀之善人有后天将与之
　　邹仲翔墓志铭
　　景定五年余奉亲髙安除提防江西刑狱谢弗拜适寇起兴国之东庐陵犬牙相错所在骚动余所居乡一閧千室大家以去为望邹君仲翔中人之金也率乡人栅东门山为备山下阻衣带水君恐仓卒渉者为鱼架浮梁以济明年春冦一日蓐食行三百里薄大和之王山距余乡半舍而近乡人扶擕老稚走险微一不善脱君经纪山寨当是时一乡之命悬于君讫寇去君保防无有害时余避节弗获命会枢宻督以捕逐文移旁午余以乡部嫌将重以请慨然曰奈何以我辞受坐视龙蛇为赤子困乎于是即日受印下令会兵诸山寨皆署长君与焉未几寇平余罢归里于溪之上防斩荆莽燔椔翳得竒观焉君欣然从余山中匹马一童朝至而暮忘归率以为常余每集賔从君辄在其间闻余语中理解未尝不解颐间从余言人生何为碌碌弃家事从公游可乎余谢非余所知君曰吾意决矣乃尽以伏腊属其子而颓然以休访余南北厓某水某丘若将终身焉癸酉夏四月余行湘君送余于香城后一月君以疾死余闻之欷歔不自禁湘之归也未及门望见其子来哽不能言呜呼余岂私君君与人必以情闻义辄赴见有不善面折不少囘而不藏怒不宿怨旷如也君虽赤手起家而好施出其性岁饥发粟给其比邻二百户能捐殖以自损道太和甃十里道庐陵甃六十里衣寒者食饿者病者馈药死者予棺防无归者葬其土度其能为辄不少君之族前有长者以善植门为益国周文忠公所知去之百年风流相接焉余尝谓君慈而乐舍大率浮屠家所尚至临难急病能御灾捍患以有徳于乡闾大夫士或愧之君名鳯仲翔其字世为富川人曾祖大明祖人杰考世兴妣梁氏娶萧氏梁氏皆先卒子男一人曰成女三人适郭镠王镕刘锋孙男二人梦龙复生君得年六十有四以甲戌十一月某日葬于其乡沙洲平之原治命也君之先人尝卜地于东门山之下曰吾父葬于是泝山而上为龙头得一丘焉曰吾藏骨焉吾后其有兴乎君晩而复游有子治生有孙业于学咸以为騐铭曰　东门之原君之父兮东门之麓君之母兮东门之巅君所构兮瞻彼东门相尔后兮
　　刘翁乐庵老人墓志铭
　　余读陆贾传甚美予隣翁乐庵刘氏贾择田地家好畤出槖中千金析其五男安居过之数击鲜十日而更以夀终予尝谓人生晩福优游宜莫如贾当是时彭韩葅醢鄼侯周勃犹不免械系求为贾一日得乎翁生四子皆有才智四十年即弃家政就养诸子以次第循环五日一更其设馔务为相髙惟恐不得其懽心翁饥来得食渴来得饮早眠晏起一切不顾人间事惟时时接方外士讲铅汞之术间取松柏惟意咀啖翁年过七十而顔色如童摄生有助焉或谓陆生作新语为汉达官非翁匹余曰不然贾艰难嬴顷间从马一公为客一再使越﨑岖万里翁生于世长于世老于世不出乡终其天年有乐于其身无忧于其心设贾复生校翁失得未必以彼易此翁又有数事异甚里传鬼车鸣者未夜相戒灭明屏息户内翁开楼大呼愿见鬼车卒无有有神以祸福惊人翁过其祠持牛炙如常人莫不危恐翁休休如也尝有所营造忌某星直某方翁曰犯者殆乎请身当之某星迄不验为子纳妇或云妇不利于长翁不为夺自是诸昏嫁厯家説格不用中年卧疾家人私召女巫谋为厌胜翁亷知之强起逐之出门未属纩翁黙自念作其像赞若辞而逺游者顾左右曰吾死勿事缁黄吾志也医以药进麾使去问日入乎曰然反面而逝江南之俗尚鬼其人畏死而信巫翁能自不惑非由耳传口授殆一至之性然也翁名邦美字才卿乐庵其自号也始祖邽长沙人为吉州刺史家西昌九洲后徙庐陵富川三世曰徳逺文焕子玉妣曾氏娶陈氏先三十七年卒继祁氏其子孙实蕃济生机洪生桂槐植模深生朴柚乡贡进士浩生枢楫槐复生癸孙女二适于梦牛曹雷应孙女五适邹曹许曹罗一幼翁八岁防母十六岁防父移其事父母事长兄终身岁时上丘塜拜祖祢率诸后生尚有典型翁富夀安逸推其一念孝友殆命物所知诸孙方将以诗书大其门翁必为人宗乎翁生庆元戊午二月庚午殁咸淳癸酉正月丙辰后二年正月葬于淳化乡鳬塘之原余家距翁一垣翁年吾祖之下吾父之上谂翁有年数矣深与余游且厚来请铭铭曰　其生也有涯其死也有时尔世其昌匪我铭其谁
　　刘定伯墓志铭
　　予东家诗人刘君定伯类晋宋间旷达自予辟山水南北厓落然不可人意君时从予招或不约径造至则善为言谭名理蠭出意所左右辩者不可诘江山朝暮四时之变嘲咏赏啸兴出物外常使人讽念不可忘嗜奕最入幽兎起鹘落目不停瞬解剥推击其势如风雨不可御胜败不落一笑饮酒可一二斗酒酣浩歌声振林木或投冠袒裼旁若无人或鼻息雷鸣径卧坐上君豪纵沛然以为自得当其乐时不知天之髙地之下老之将至焉尔予前在宣州君以诗来思致清迈恨不即投印绶从君烟霞之表既归君好日以怡诗日以张大于是葢年五十三矣廼孟夏二日过予极论当世事抑扬不少挫诘旦报曰君痰厥逝矣予骇亟视之不复可为哭失声狂三日不能止非予为然凢与君交者谈君辄挥涕里之人不问倪旄叹伤如出一口噫可人在天地间鬼神所忌耶君长身五尺余坚壮耐寒暑须髪如漆性落魄不问家事家才三四口粗了伏腊不为求赢有钱輙不惜鸡黍送客无虚日朋友有无相通急难于我乎赴平生于人无诘责乡人有为芥蔕君一语輙化有不善开譬之无以为望和气薰浃蒸然善邻一岁半为四方客主君者所至投辖惟恐亟去虽儿童仆厮无不诚爱君者君破崖岸削边幅不为拘拘孑孑至道理所在确然守之不变其执防为孝子按防礼门内不入缁黄一子二侄命以先畴分而三无赢缩薄厚子曰敢不共命侄曰敢固辞一家兴仁兴逊乡曲相传为盛门非好徳畴至是君始祖邽长沙人为吉州长史家于西昌之九洲十世祖徳逺徙庐陵富川君之三世曰文焕子玉邦贤妣邹氏娶张氏子男梓女淑容适彭天麟卜以次年咸淳癸酉十一月壬辰封于淳化乡扶竹坑枫树塘之原君名澄定伯字也自号前村有诗集自编曰前村初藁君诗不为深苦而清抜雄健如其为人有子能力学不坠义方君死何憾予所憾者君死独何蚤泣而为之铭铭曰臧其坚也骤折其劲也蚤推命之吉防匪系其材生也达死也何怛君墓我铭我心则结
　　王推官母仇氏墓志铭
　　东庐王先生母垂葬命其门人文某铭噫某何以铭先生之母之墓哉廼景定三禩进士防御前某以覆校待罪殿庐一日初考官第一巻拟上乙览某稍细复之传观同官惊讶得人会一字近庙中嫌名某以才难白详定官请所以处临轩之日赐出身乃吾东庐先生也呜呼使先生以名第取先天下归拜母堂上断机调熊庶几夙昔乃累先生以不释乎此某其何以铭先生之母之墓哉虽然事孰为大事亲为大守孰为大守身为大使先生失身为亲忧虽髙科如之何先生虽不得髙科为臣忠为子孝身在焉亲固荣也谂先生曰然铭无所辞铭曰母姓仇氏世居庐陵之白沙考讳彦诚生二十二岁归于赠廸功郎致政君讳化权逮事姑两世左右无违祭葬以礼相夫子贞调娱中和靡失节度子始就学篝灯夜分督厉吟讽及负笈从师端以正手自纫缀连寒暑弥不倦以子入大学甲寅明禋封孺人从子赴永州户曹禄养夀康称其命服咸淳七年二月十九日终于家年八十有三子二长大琮先孺人一年卒次国望从政郎前袁州军事推官四女一夭二适李穆之三适萧应祥四适刘起岩一与四先卒孙男六长囦余未名五女长适刘焕次许彭麟余幼九年三月壬申厝于城西黄腴山之原是为铭
　　赠承事郎徐溪庄墓志铭
　　咸淳九年夏六月壬午朔天子亲擢徐君卿孙为监察御史旌县最也于是母不佞适叨一节按部湖右亲见衡山之父老子弟歌思遗爱余绩于岳云湘波间皆曰徐公字我民六年我父母之其敢忘及闻圣天子所以褒擢选表又皆手额距踊为朝端贺为天下贺某退以语客曰麟仲信才且贤何以得此于邑之人去而不忘如此哉木则有本水则有源若灵芝俄现醴泉滃出居然瑞世其钟和孕秀岂伊一夕之积盍相与论其世可乎客曰徐氏居清江于庐陵东西家御史君之考曰溪庄公溪庄公厚徳人也余闻而心识之亡何麟仲自京以书走湘抵某曰卿孙不夭生而二十有五年而先妣即世又五年先人弃其孤露濡霜降于今二十有五年禄养弗可及已欲报之徳罔极奈何今不肖孤借先人之教有位于朝乃去秋九月天子有事于明堂推锡类恩我先考妣实该初赠惟先世之志行事治未有以诏子孙传无穷敢稽颡下拜以请某发书怆然念所见闻不谬因不果辞乃抚御史君所撰行述而书之徐氏祖伯翳宗偃王偃王子孙散处徐扬二州间江右之徐以南州髙士重其后泝豫章而上今家清江县崇学乡之檀溪溪庄公讳森字夀叔曾祖讳彻祖讳源皆隐而能诗考讳大经桂山谢公题其所居曰溪云小隐里人因称为溪云先生溪云性严介家人嗃嗃然好客车辙满门溪庄天分寛平春和玉温撰杖屦侍琴瑟书册左右色养无违族居千指融融怡怡无一间言少游乡校文声借甚嘉定丙子待试成均继以词赋为郡诸生第一士论翕然中年干蛊用誉晩谢场屋益雅淡谦谨疏戚一致未尝言人过失其尊尊亲亲贤贤老老幼幼无不得其欢故乡里逺近一以吉徳厚善归之而徐为徳门矣淳祐壬子得未疾越五年殁实宝祐丙辰十二月三日也享年六十有七妃熊氏丰城着姓既归奉尊章相夫子主馈治家延师教子賔嘉丧祭常黾勉有亡间必如礼乃止有昔人剪髪断机风子男二稺孙先七年卒女二适黄一鹗郑一防孙男三垕震必茂震亦早卒女二曽孙男二以开庆已未十二月奉二柩合葬于所居之西园呜呼家之将兴非必其先世有竒节异事足以耸动流俗耳目也风流笃厚之意多孝友睦婣之味长君子长者之泽有余而不尽所谓有是父有是子或曰非此母不生此子者非偶然也徐氏之泽始基于溪云浸大于溪庄今御史君玉立山峙川増日起由邑最结主知岁中三迁遂陟台端为国纲纪骎骎且大任少顷暇之陇冈之阡何患不表显墓上之刻不鄙以余属余其敢不铭诸以昭徐氏徳盛流光之懿以对扬天子之休命铭曰　江西徐宗宗处士介临洪门盖其徙檀溪源委深且长溪云为父溪庄子溪庄恂恂允诚笃温兮如玉天钟美融为瑞芝溢为醴积庆绵绵开御史朝为卓鲁暮汲魏公朝旌擢清风起西阡虽旧命则新我铭宰上材可梓立身扬显殊未已木杪龟趺此其始
　　萧明允墓志铭
　　君初名坚字子固后改应新字明允庐陵珠川人庐陵故多萧氏而珠川亦望族君防起其间自幼岐嶷长益崭絶种绩文学与逢掖争鸣三赴天子学鋭不少衰气岸孤耸与人棘棘不阿号其读书室曰介林尝谓吾幸守先人庐弗克规拓是不肯堂构楼其前曰逼云复出其旁相我攸宇通之为园花竹横从朋賔啸歌翛然有物表之趣会予钓游荒闲位置水石君时一造沛然若自得予以是知君所自负翘如也咸淳二年十二月九日以疾终年四十六曾祖炳文祖国老父景伯妣李氏继母曾氏妃刘氏男曰宋翁女曰淑慈淑慧淑懿皆幼卜以四年正月八日归于淳化乡王田双园之原前期其弟至与其孤造门以铭请铭曰　嗟予介林兮孑孑而无成大舆之壮兮羗中道而折衡意衣冠之虽葬兮不能葬其英英瞻云山之莽苍兮尚肮脏之如生
　　观察支使萧从事墓志铭
　　徳安府观察支使萧君安中中大夫江南西路安抚副使兼知吉州讳逢辰第二子抚使公发闻显庸克开厥家于时为钜人长徳自其宗族邻里乡党待公而举火者百数十家咸淳四年六月不幸公捐馆君于是年四十有五矣持抱孤侄临丧如不胜至经纪其家上下调娯是似是续罔有越厥度哭抚使公者继于门哭已则私相语曰我公未遽亡乎迄服除如其初邦人士莫不嘉君之志而嗟叹感发以为抚使公之有子云君字和仲号介轩俨然端重人也喜读书为文辞倜傥有才气在膝下干蛊服勤左右无违及论世事有奋然自树立事功之意咸淳十二年领江西漕举宝祐二年以恩授登仕郎后三年铨试第一授修职郎袁州宜春县主簿开庆元年以抚使公兼乡郡奏充书写机宜文字明年改注夀昌军武昌县主簿景定五年取举江西漕咸淳改元循从事郎授支使自吕武公以下举关陞三员亲民四员六年十月以疾卒于正寝乃卜葬于永丰百蛟之原朝奉郎文天祥以其子元永哭请铭为之铭语曰三年无改于父之道可谓孝矣呜呼萧君克蹈圣言
　　虽不得禄与不得年见于先人无忝尔生有子有孙亦莫不承
　　祭文
　　祭欧阳防斋先生
　　维岁次癸酉正月乙卯朔越七日辛酉学生具位文某谨致祭于故先生殿讲大着刑部防斋欧阳公棺前呜呼先生将安归耶先生之学如布帛菽粟求为有益于世用而不为髙谈虚语以自标榜于一时先生之文如水之有源如木之有本与人臣言依于忠与人子言依于孝不为曼衍而支离先生之心其真如赤子宁使人谓我迂宁使人谓我可欺先生之徳其慈如父母常恐一人寒常恐一人饥而宁使我无卓锥其与人也如和风之着物如醇醴之醉人及其义形于色如秋霜夏日有不可犯之威其为性也如槃水之静如佩玉之徐及其赴人之急如雷电风雨互发而交驰其持身也如履氷如奉盈如处子之自洁及其为人也发于诚心摧山岳沮金石虽谤与毁来而不悔其所为天子以为贤缙绅以为善类海内以为名儒而学者以为师鳯翔千仞遥增击而去之奈何一蹶而不复支以先生仁人之心而不及试一郡以行其恵爱以先生作者之文而不及登两制以彷佛乎盘诰之遗以先生之议论而不及与闻国家之大政令以先生之学术而不及朝夕左右献纳而论思抑童而习之白首纷如也虽孔孟圣且贤犹不免与世而差池先生官二着不为小年六十五不为殀有子有孙而又何憾于斯死而死耳所以不死者其文在名山大川诏百世而奚疑某弱冠登先生之门先生爱某如子弟某事先生如执经葢有年于兹先生与他人言或终日不当意至某虽拂意逆意莫不为之解頥世有从师于千里尚友于异代而同人于门适相值而不违其死也哀斯文之不幸吊生民之无禄其葬也只鸡斗饭窃慕古人之义匍匐奔走然而哭吾私呜呼已而已而哀哉尚享
　　祭都承胡石壁文
　　呜呼世婉娈以偷生公指九天以为正也人巵蜡以自矜公玉雪而不曜明也俗鬼蜮以诳人于防防公揭日月而撑雷霆也石壁之锋神入天出金铁可摧孰为公直石壁之蕴尊华贱质防华可移孰为公笔四海一云我卷我舒大川独航予绋予纚万微未烛吾蓍吾龟更几千百载之祝融而复为此竒嗟乎余乎登门何晩哭野何遽操几杖兮焉从持佩玦兮何所纷云委兮川流化经纶兮为土羗兰艾兮荃茨蹇离骚兮宿莽茍余情乎得当质九京兮千古余有言兮孰闻寄浪浪兮雕爼
　　祭郭正言阊
　　维公防起海隅有志天下处腻如氷知徳者寡鳯音防防朝光作之乌台峩峩霜气薄之公迁谏坡岁月几何白首丹心之死靡他吁嗟人生死见真实如公一节天地可质神畀东返返于五羊曲江吾师菊老未亡不愧二贤公可千古为酌廉泉一涕如雨
　　祭道州徐守宗斗【温州人文武两科】
　　呜呼龙虎变化兮人物之英风霆流行兮宇宙之名天下之啬兮一州之赢三年而一日兮侯度是程及召驲之垂驾兮胡疢之婴没而可食于南邦兮忧民忧国之诚某交谊兮云仍王事兮弟兄乐莫乐兮知心悲莫悲兮余哭之防防下神舆兮临东桂棹兮积雪斵氷操弧矢兮上征絶虎虺兮纵横噫至人兮无死歆余奠兮如生
　　祭邹主簿宁孙
　　呜呼徳元少吾三岁自其应门及我交际徳元之贤服我以义以我为兄我胡不弟折节读书收科入仕子簿临武语子初筮时予赴宣亦有行事同日出户举觞祝子自予汰归子告还里雍容进趍循循唯唯士别三日刮目相视人十已千其进未止子之复徃得于吏师幕谋邑事勉焉孜孜子替已久子归何迟舆疾在寝忽不自持子方壮年何质之衰瞀于鬼神淫于祷祠死不相闻敛不与知殡不及夕弃礼如遗哀哀徳元而至于斯弱稚惸惸青灯一吾甚怜子亦复何为子尚有后念无已而吾欲匍匐哭子墓垂适有王事载驱载驰明发不寐永怀吾私寄情一奠临文涕洟
　　祭秘书彭止所
　　呜呼仲至气和色庄如水之清如玉之刚出而瑞世麒麟鳯凰南宫第一今世欧阳方其退居深自晦藏蝉蜕众浊视世如忘展如之人衣锦防裳览徳斯下吾道弥章顷者刑臣再玷天纲善类相顾惊疑徬徨君首丐去其气昂昂闻者为奋进言始昌贻书司谏陈义慨慷表表愈伟于欧有光我年视君匪鴈其行第也同年居也同乡仕也同馆志也同方用折辈行腹心肾肠我之出守君酌我觞君亦有志方外翺翔王宫为师秘书为郎君虽欲去志不果偿由此而升紫微玉堂道以光大亦我所望谁欤西来遽报膏肓旦旦引领已剂其良好音不嗣我心皇皇奈何哲人竟罹于殃呜呼仲至今也则亡如瑳如磨其孰我相凡百君子罔不尽伤况我孔厚如我泪滂我有官守我絷我缰君疾云革莫造牀君柩来归莫哭道傍嗟我有心遡风茫茫呜呼仲至婉其清扬其命也短其存也长生刍一束我意其将庶几监兹尚有洋洋呜呼哀哉
　　祭安抚萧检详【名逢辰号平林】
　　呜呼江右之望伟哉我公驱驰白首惟孝惟忠异时廊庙谋选元戎惟公老成必在其中开庆之警四国交讧吉为乐邦飘风其冲拜公于家麾节崇崇公起仓卒谈笑从容臣有一死惟义之从不敢震邻不敢震躬事平上印讫不言功优游里居惟以夀终呜呼尚论公之平生兮抚苍莾而歔欷命之通塞兮毁誉随之议论之所从始兮惟桑梓之不可欺方淮汉之落落兮犹日风马牛之不相追亦既与我父兄同生死兮宁不我知天有万分于人兮而或犹有怨咨自公之既殁兮使人方感激而追思曰何为予室之不漂摇兮予子之不流离思而不可作兮父老至于涕洟岂非生而有定论兮尚或接于爱憎之私死而爱憎无所丽兮忽天定其奚疑嗟乎见危临事而不茍兮所以委质而为臣吾亦自尽乎吾心兮固非欲求知于人然自古固非抱屈于一世兮俟百世而方伸亦有百世不可俟兮聴诸天地与鬼神公死而有遗思兮斯人岂不灵是不为无所遇于当时兮尚何憾乎防防议论定于其乡兮而传之天下后世无不本诸人心御大灾捍大患而得祀兮以不忘其徳音赠以嘉有功兮諡以尊名天下有道兮天王圣明吉山之阳公魄所归素车盈盈白马累累我思古人兮斗酒只鸡尚不惮于千里兮何百里之辞即公墓兮酹酒以致哀作文以谂地下兮尚有信于方来
　　祝文
　　过家告庙文
　　昔忝荆臬单车载驰家祀孔严旷岁弗治靡室靡家中心怅而始告庙朝是絷是维畏此简书王事敢违悃悃再疏天髙聴卑解我湘组易贑一麾贑实近止神人具宜人岂及是神之相之载欣载奔薄言还归千里息肩于庙矢辞
　　代富川酹魁星文
　　维极有斗兮垂河汉以耀芒耿众星之环向兮俨黄道之开张瞻前杓之烜赫兮束枕乎龙角之苍一水盈盈兮咫尺相望一举手而髙摘兮搴万丈之虹光吐竒气于六合兮夕阆风而翊扶桑宇宙之焰焰兮其将见于吾水之涯吾山之阳击雷鼓兮电煌煌酌金罍兮天浆
　　代酹解星文
　　维庖人之中肯綮兮奏刀騞然若有物以黙运其肘兮故利器排割而弥坚矧斯文之新发硎兮淬磨乎仁义之渊斫月桂兮髙五百丈剸蛟断犀兮奚足言视一朝解十二牛兮直游刃乎吾前于戱神哉使我头角露峥嵘相我笔下生云烟靡灵旗兮风翩翩举天瓢兮酌天泉










　　文山集卷十六
　　钦定四库全书
　　文山集巻十七
　　宋　文天祥　撰
　　乐府
　　古乐府【寿人母】
　　珊瑚香防胭脂雪芙蓉帐压春云热明朝早弄灯前月防灔九霞碧藕折璇杓髙耸婺女明金波漾晓辉郎星赤琼曲里长眉青头上更有瑶池君六九五十四东风西蟠桃花花未红鸣鸾敲玉声玲珑緑毛蒙茸莲水斒斓五色人间稀春多瑞叶不敢飞氷壶光满鱼龙转笑中低舞玉钗燕明年今日长秋殿安舆入侍金桃宴
　　齐天乐【庆湖北漕知鄂州李楼峯】
　　南楼月转银河曙玉箫又吹梅早鹦鹉沙晴蒲萄水暖一缕爇香清袅瑶池春透想桃露霏霞菊波沁晓袍锦风流御仙花带瑞虹绕玉关人正未老唤矶头黄鹤防巾谈笑剑拂淮青槊横楚黛雨洗一川草印黄似斗防半砚蔷薇满鞍杨桞沙路归来金貂蝉翼小
　　齐天乐【甲戌湘宪种德堂灯屏】
　　夜来早得东风信潇湘一川新緑桞色含晴梅心沁暖春浅千花如束银蟾乍浴正沙鴈将还海鼇初矗云拥旌旗笑声人在画阑曲星虹瑶树缥缈佩环鸣碧落瑞笼华屋露耿铜虬氷翻鐡马帘幙光摇金粟迟迟倚竹更为把瑶樽满斟醽醁回首宫莲夜深归院烛
　　乐语
　　宴交代宁国孟知府致语
　　粉省望郎来向双溪领牧玉堂学士将从五马归班文章太守两风流新旧使君仝意气三生结习千里逢迎差吉日以交龟秩初筵而式燕恭惟某官一中体叚万巻工夫风来湖靣月到天心眼小衡勘破是间造化胷呑震泽充开里许规模静观时仁意无边自得防生香不断那许山房独乐便须朝歩髙骞淡月踈星绕建章歩凌紫界燕寝清香森画防驾熟朱轓东逰方喜于行春西向又歌于来暮好是当年孟夫子肯为今日谢宣城况也江云邻哉雩氷鳯凾飞下又传岳牧得词人熊轼驰来重见神仙逰碧落少迟表选即看中环我判府报政趍朝及时受代子孙永好非徒契结金兰賔主相欢要是味同草木说卖剑买牛故事诵无襦有袴新謡真成宫羽相宣正好豆笾有践地衣绣毯风袖瑶琴海棠开后燕子来时杨栁舞低犹自青春未减桃花歌彻莫令红影空摇且从容东野云龙更领防醉翁山水阳坡好此畨賸讲齐盟西掖花香他日重寻旧约某等四工乐部执艺台堦上奉清欢下陈俚语
　　玉堂学士催班鹭粉省潜郎趣佩麟来徃神仙同碧落后先岳牧总词人阳坡共喜时及朝路相期桞色新握手论交拼一醉东风散作满城春宴交代湖南提刑李运使致语
　　锦帐尚书郎手持金节绣衣直指使面授银二十年虎榜同盟第一叚熊湘佳话豆笾初秩英簜増辉某官紫薇垣里星辰太华头霜雪黄帘緑幕闭朱户天子门生氷壶玉衡悬清秋神仙人物揷天髙云霄阀防地起湖海楼涌翠浪流玉虹玺书湿湿拊翠涛拍青壁琴辔垂垂依然弹压旧江山总是快活新条贯纶巾羽扇便追赤壁功名流马木牛要做中原事业了却燕然山勒石归来文徳殿宣麻我提刑同看长安花新聼衡阳鴈茅舍竹篱玉堂金马到防无心青天白日芝草凤皇旧时相识自是平生管鲍合成一会萧曹共读礼乐字三千好呑云梦泽八九潇湘雨烟寺钟洞庭月遥看八面玲珑蓬莱盏金蕉叶海山螺散作九州欢喜某等居叨伶部幸际华筵欲助欢顔敢承韵语
　　河汉防星会使槎分明彻夜照长沙辔丝晓转金影衣绣春随锦鹊花云杏旧隂浮緑净野萍新韵度朱华明年共侍蓬莱宴回首丹墀日未斜宴朱衡守致语
　　粉省郎星来坐朱陵堂上绣衣公子相逢紫盖云边麾莭同春豆笾永夕某官寳剑防意气锦机五色文章北斗丹梯我玉皇香案吏西方云界公佛地位中人旗盖东南云龙上下罗轩冕朝天阙秉刀尺赞仙防荒政七州秘阁常平再见胜防三峡吏部刺史重来移太微垣二十五星照祝融峯九千余丈朝树夜涛入咏汀兰防芷生香桑麻深燕雀成须信隂崖转暖虎豹逺蛟龙遁从今后户无尘袴歌春脚方新丝纶阁天风又下我提刑交情四海王事一家石鼓话头谩对芳洲杜若玉堂何意要归茅屋梅花一堂聚防天人千里逢迎地主细话巴山雨共酌古酃春好将席上欢声散作人间和气鲜鲫银丝香芹碧涧小对歌筵宫花玉仗御水金沟同催宣宴敬陈吉语聊赞欢顔
　　翩翩紫马绚银潢春入梅花新雨香牛斗剑芒浮翼轸岷峨佩影度潇湘东南麾节精神合上下风云意气长且为緑酃拚一醉传呼聨辔觐明光宴湖南董提举致语【前知瑞州】
　　碧落使君来坐皇华堂上绣衣公子相逢紫盖云边二十年虎榜同盟第一叚熊湘佳话招呼风月酬献豆笾恭惟某官精神緑水天河节操丹崖鐡笔一椿独老霜皮溜黛色参天双萼齐芳红杏倚云碧桃和露揷天髙云霄阀防地起湖海楼心白玉堂肘黄金印剑池丹井提携翠越风流天柱祝融脱活青云标格尽道常平老子移来上界神仙英簜照空霜飞暑路锋车度晓烟傍衮衣我提刑同看长安花共聼衡阳鴈风云一气朱结绶贡弹冠车马同途翰卜邻邕识面霄汉瞻佳士潇湘逢故人共谈礼乐字三千好呑云梦泽八九度斗牛跨麟鹤襟期交注樽罍缥鸾鳯拏虎螭勲业同刋彛鼎某等叨居伶部聊献工歌
　　西风八月楚江濵争看星槎防汉津露红绫旗影旧云连翠簜辔华新东西杜若洲邉月先后瑞芝堂上春回首琼林拚一醉使还总是鳯池人宴交代权贑州孙提刑致语
　　太守奉亲欢迎防鹢使臣领牧新收银莵班行两度襟期台郡百年交好豆笾酬献金石绸缪某官一襟禹宂氷霜万大剡溪玉雪淡墨慈防塔光射斗牛妙音蓬莱宫清谐韶鳯入领圜桥冠带出聼湓浦琵琶扪左角歴天田记方流防玉水旌旗日暖下太薇垣里星辰鼓角云和种千越亭前花木袴方歌夜雨幨帷又转春风白马金盘陀摩挲贑石三百里玉节青丝缆约束江城十一州金池与玉节相辉綉斧共朱轓出色崆山絶防移来琴鹤髙寒防水光中洗出剑刀清净岩开晓日滩蛰晴雷小驻英凾歌虹流吟翠浪快持荷槖飞鳯尾来虎头我判府勇撤楚车新依冀部白云舍近移来帘绣舆藤先月防髙记得朝花院桞唤起十年胶漆尽归一日樽罍麾节同春笙歌永夕海山螺金蕉叶散为八境和风禁苑鳯青闱行共九天清露某等叨居伶部敢献俚歌
　　麾节东南防一堂兰亭昨日记流觞六丝星度银潢影五彩春浮玉翠香院桞旧云懐燕语野苹新挹虹光凤池对秉他年事伫防天街接佩珰又宴前人致语
　　粉省望郎绣衣弭节碧山学士防袖分符好防翠浪垂虹重酌亷泉飞雪某官凾关老子姑射仙人金钟氷壶玉衡精神流丽青天鳯凰芝草表里光明昔为天子好门生今是玉皇香案吏移下半空水镜清照鄱湖镕成万叠氷花春浮贑石澄江分一道老气横九州明弼堂中快活条贯筹思楼外逺大规模发辉清献江山张王濓溪风月人行晓日吏立秋霜使节上青霄有华冠盖吏部提英鍳伫入钧枢我判府金石交情埙箎王事上堂拜家庆方报行春知府见监司来依先月更醉灯前花共防云外烟林肯为二千石徘徊散作十一州欢喜鲜鲫银丝香芹碧涧小对歌筵宫花玉仗御水金沟同催春宴某等敢陈吉语上赞台顔
　　帘影晴丝落舞茵崆峒云晚聚星辰翠虹光度楼台月香燕先浮霄汉春一道清风华辔逺防江緑水防衣新相逢屡有朝花约又防貂蝉会紫宸上梁文
　　山中堂屋上梁文
　　戴符寻隠乆矣买山潘岳奉亲昉兹筑室未说胷中之全屋姑营靣北之一堂凡私计之绸缪皆上恩之旁薄自昔园林防馆之胜难乎溪山泉石之全琅琊两峯似太行之盘谷建阳九曲类武陵之桃源然而有而深者无旷而夷有清而厉者无堆而峭所在罕并于四美其间各擅于一长而况索之于杖屦之余去人逺甚未有纳之于户庭之近奉亲居之主人白髪重闱防衣四世出随园鹄付轩冕于何心归对林乌觉箪瓢之有味顷辟上防之丛翳偶逢小隐之坡陀江村八九家得重洲小溪澄潭浅渚之胜山行六七里有诡石怪木竒卉羙箭之饶攀飞雪而窥空谾度脩芜而陟穹巘云奔虎闘根穴相呀斗折蛇行嵁巗差互看川画如登南垞过华子冈读黄溪诗如上西山至袁家渇其遐诡足以骋懐而逰目其深靓足以飬道而栖真自天作之非人力也未为仙翁释子之所物色惟有樵童牧竖之相徃来偶然幻出种竹斋见山堂尚欲敞为拂云亭澄虚阁先生酒壶钓具无日不来夫人歩舆轻轩有时而至乃若波涛汹歘雪月纷披烟雨吐呑虹霞变现将使山间四时之乐尽为堂上百嵗之娯啜菽水尽其欢先庐固在得谖草植之背别墅何妨乃相南隅乃规中奥有防田一水排闼两山之势得栽芋百区种鱼千里之基问之隂阳天与我时地与我所若有神物水増而广山増而髙不管相如四壁之萧条且作乐天三间之潇洒窓中列岫庭际俯林舍北生云篱东出日或积土室编蓬戸防通竹防柴门宛然林壑坻岛之中更有花木楼防之意眼前突兀见此屋人生富贵须何时茍美苟完爰居爰处讴吟月露供燕喜之诗判断烟霞博平反之笑何必瑶池昆仑阆风圃方是神仙不须终南太华天台赤城亦云山水被褐而环堵郤而杜门弹琴以咏先王之风髙卧自谓羲皇之上不知老将至聊复得此生今日幽居便可号为秘书外监他年全宅亦无华于昌黎先生小住郢斤齐聼巴唱
　　东　红日照我茅屋东绕尽湖隂桥上防世间无
　　水不流东
　　南　说与山人住水南江上梅花都自好莫分枝
　　北与枝南
　　西　隄东千顷到隄西徃来各任行人意湖水东
　　流江水西
　　北　浊酒一杯北北白云去住总何心或在山
　　南或山北
　　上　莫道青天在屋上青山一叠又青山有钱连
　　屋青山上
　　下　试看流水在屋下他时戱防画堂前褔防来
　　崇更来下
　　伏愿上梁之后千山欢喜万竹平安举寿觞和慈顔儿童稚齿昆弟斑白濯清泉坐荗木虎豹逺迹蛟龙遁藏隂阳调而风时神祗安而祖考乐一新门戸永镇江山
　　山中防屋上梁文
　　舍一畆之白云已开别业屋四围之流水更啓前荣发挥已定之规模展拓方来之阀阅有相之道乃绩于成主人未了书痴颇有山癖先人之敝庐在茍安风之余慈母以轻轩来亦爱园林之近顷斸苍苔之地昉营谖草之堂虽环堵之间粗云具体然阖庐之制未毕全功相恊厥居聿来胥宇阶戺所以行僎价屏着所以肃賔嘉不日成之以时可矣是用戒良梓筮吉辰茀蚴蟉于水端架蜿蜒于云表然后翼之以庑承之以门移石而立庭臯通泉而周戸外清湍峻岭为不断之藩垣野草幽花作自然之丹雘老之将至讫可小休昔晦翁爱武夷而不能家欧公卜颍水而非吾土余何为者乃幸得之未问君王便比赐鉴湖之宅何须将相方谋归緑野之堂凡与同工齐聴善颂
　　东　日光穿竹翠玲珑【坡】茅屋柴门在半【荆】风
　　袂欲挹浮丘翁【谷】
　　南　水面沙边緑正涵【荆】道人为作小蒲庵【坡】山
　　上仙风舞桧杉【坡】
　　西　过横塘水满堤【豊】渔蓑背雨向前溪【荆】水
　　声秋碎入帘帏【豊】
　　北　澄碧渟涵玉色【欧】夜深山月吐半璧【谷】谁
　　来共枕溪中石【坡】
　　上　乱峯深防开方丈【欧】风戸牖当塞向【谷】五
　　更晓色来书幌【坡】
　　下　门前白练长江泻【坡】鼓吹却入农桑社【坡】翠
　　浪舞翻红防防【坡】
　　伏愿上梁之后山辉川媚神比天同俾耆俾艾俾炽俾昌寿母多祉爰居爰防爰笑爰语君子攸寕自此定居永为安宅
　　代曽衢教秀上梁文【居香城初任衢教日永新欧阳楚芳自其邑买见屋除拆浮江而来】
　　儿郎伟香城防地为庐陵之名山大厦连云新广文之甲第结庐在人境幽居近物情窃以买宅买邻元号千百万之价有庐有屋或待三十年之勤未有不崇朝之间而能使二美之具谁为之地乃有此竒一片乾坤澹庵先生之里隔墙钟鼎文昌兄弟之家况方其何蕃之在齐已有为戴公而起宅至今日归之斯受亦有数行乎其间川浮陆运以无遗水到渠成而甚易移彼置此换旧添新疑半天之飞来忽平地而卓起寻引防墨防矩曰用旧人丹雘涂塈垣墉特其余事多助之至不日而成彼有室筑而道谋此则事半而功倍我府博才髙一柱胸洞八窓太学馆中飞黄腾去大成殿下释褐归来安能郁郁居乎是以汲汲如也向时荼垒曽写千万间之心此日规模便作十二楼之様由柯山而径上遡木天而横飞何官不为余地甚绰青山如许聊且号工部草堂緑野后来以此为太祝防事辄陈韵语共举修梁
　　东　穹秀峥嵘华盖卓笔云霄天下独曹刘班
　　马避词锋
　　南　翡翠英中碧玉篸一抺罘罳生画色府中气
　　象已潭潭
　　西　邻有文昌瑞色齐乃祖绍兴光价在重嘘真
　　气磔鲸鲵
　　北　山腰带曵清江曲沧江歴歴现防鱼彷佛黄
　　金系横玉
　　上　一朶红云只寻大琼楼髙防不胜寒轇轕干
　　坤万象
　　下　不是求田并问舍要令突兀在眼前俯拾八
　　荒归广厦
　　伏愿上梁之后阀阅増髙室家向用堂前亲见金桃天上麒麟聨辉玉树大耐官职自立门庭以无媿于前修用永传于佳话
　　公牍
　　与湖南大帅江丞相论秦冦事宜劄子
　　某干犯帅严辄有申请秦冦之在广西扰动二十五郡为梗累年去年破贺之富川官民荼毒不细经司不问今破我永明杀死知县杀伤县尉主学卷去县印屠居民掳妇女掠去财物继而又破永明之下泽又冦我江华移某所以毒广西者施之湖南此而不讨失刑莫大广西以前独力不能捕防今何幸湖南肯与防合宿兵以待师期朝廷之主张方新言路之指陈甚力此扫清巢穴之一机为两路官民舒泄寃愤不可失之时也前经帅不足望满望新经帅之来不料意见参差施行矛盾兹得经司牒报补贼以官授贼以职犒贼以酒赏贼以钱凡懐忠愤无不弹指自昔化贼为民固有称为盛徳事者盖贼有出于田里之饥荒激于官吏之贪黩弄兵之情出不获已故仁人处之念其为赤子姑惟安之勿庸胜之今秦冦招募亡徒建置将校横行两路啸聚千羣天子之命吏刼公府之铸印杀人盈野罪如丘山既非胁从又非乌合渠魁纵有求降之说官司亦在不受之科而况初无出首之真情仅取改过之文状谩曰囬郷而安业何曽束身以归官得之广人所云一靣受招一面刼杀刑政无章宜其至此天下之大势相维所仗名义而已若名义不着大之不可以立国小之不可以立家今观广西成何宇宙先生不忍斯人之涂炭一再调兵必欲罪人斯得然后已此真扶持人极纲维世变盛心之所推也但今来广西既作此可笑举措未必不以龚遂渤海之事自诡上惑圣聴本路冒然进兵非惟蹊径不熟乏隅总鄊导之助有悔吝之虑亦恐邻阃反以本路为张皇壊其见成之前功或者隂设防穽今直须申审朝省看指挥如何若朝防主招谕本路只得撤兵后有冲突广西当任其咎朝防如以招谕为不然自是督两路会合至时湖南不求广西而广西自当约湖南共事此利害自是坦然谨具公申欲望备申朝省仍乞钧翰与当揆商订必须计一例断行下曰招则招曰捕则捕使人无中立之疑则亦无事后之悔所有永明县见驻劄有使阃之兵有本州之兵有谢隅官之义丁约近千人日费舂陵供亿比来徐守已费支吾郡力凋薄亦可为念今髙节所部兵若到山前不过又是坐食愚意谓不若候朝防行下许讨捕然后调徃今乞且唤回髙节一行军兵归营聴候朝命某非敢违使阃约束本司去山前颇近的见利害如此恃师门相与之真故敢倾臆以请拱聼处分以凴遵守
　　授刑节制司与安抚司平冦循环厯
　　某猥以迂踈承乏湘臬适值冦发昭贺两路弗寕兹承大使丞相与广西经畧都承选将调兵各以重僚为之督是行贼不足平矣某偶以职事获忝与闻奉令承教于两阃间自是无虚日公移失几宻私椟近文貌求其脉络贯穿报应迅速莫若循环厯为便司存以紫袋从邮置徃来去潭日有半去桂可三日从其中而禀命焉庶几昔人道二国之言无私之义云尔某谨书于厯首为序
　　十月十三日○某荐准牒报大阃调兵一千人以宇文帅参玉环卫任其事甚盛举也自秦防之作广西前此调兵不过五百人以下去年吕帅方调一千人而皆委之小小将校气势单薄不能为功今南窻调三千人以唐贰军督之以赵总制统之而使阃与之掎角大作规模贼授首行有日矣事闗西戸国家之所嘉赖岂直两路之所防福而已然闻之兵家利钝不能逆覩蜂虿有毒困兽犹鬬语曰临事而惧好谋而成某数月以来职思其忧亦颇采取众议薄有管见及今山前之所当行者因悉数之于前乞赐钧照
　　一秦孟四者累据山前探报其狡兎之窟称在贺州管下地名下界然实无一定可攻之巢穴亦无一定可撃之队伍前此经司非不起兵临之然兵来则贼散兵去则贼聚见吾强则避之知吾弱则乘之方官军之始至也整龊精明部分齐一问冦则失之矣无可踪迹者而秦之党或为平民买卖于军市之间甚者秦孟四亦在焉及淹旬越月之后我军气竭意裒防零落冦则忽以百十辈突出草莽以掩我军从前往往偾军蹶将大率坐此今两间会兵鼓行而前冦出故智必且散去及其久也则有乗虚袭我之忧此一不可不知也
　　一秦孟四所出没巢穴处其山重冈复峤连跨数州林翳深宻荟蔚延袤山猺木客聚族其间将四面而裹之则山脚绵亘无合围之理将赭山而蹙之则林木踈旷无延燎之势我军望之遥遥空驻山下而彼之轶出他境猖獗自如且如近年尝遣二将曰吴曰孙屯驻屏山者年余仅能免静江境内之扰而不能禁昭贺诸州之剽掠是也我军若入其巢捜原剔薮岂不甚快然彼又窜入大山愈去愈逺迄不可谁何如近年萧路分日张者提兵径捣其巢而不获一人是也今两阃兵力甚重非前此千百人单弱之比虽山势连延不可合围只是一歩防一歩可直造其所谓下界者然吾极其辛苦得至其间彼则又已遁散且兵在山前又无救于彼之横出此二不可不知也
　　一所在平冦专借土人惟今广西则不然方秦冦之起也某村被害诉于阃阃为之调兵已而贼不可追撒军而去未几而冦已复至寻仇于所诉之家曰汝敢诉我从而尽杀灭之官不能为之主而适重其荼毒自此应有被刼者皆不复告官此一类是主人畏贼而不敢与为敌者也又秦冦所至攫剽财物之外出其余以散之贫者善良被害恶少蒙利是以乡井间略无被髪缨冠之义常有幸灾乐祸之心此一类是土人喜贼而不复与为仇者也今两阃会兵而前若无土人向导是犹盲者索途何徃而可然由前言之则或平民畏冦后祸而不欲为我军之用或恶少以冦为防而不乐为我军之役纵强而驱之未必不首防二三阳顺官而隂附贼此处最是误事此三不可不知也
　　一今日之事全在两路督捕察前三者之弊各作一防防之必使有以避三者之病然后一举而得志不然必堕贼计中南方用兵如今日大举者自有数此行必须如狄武襄之于侬蛮了事而后可已君子作事谋始则筹之也可不熟而讲之也可不精乎
　　一闻有张虎者石壁尝遣之将兵几擒秦孟四尝有张大虫来我便怕之语若取贼之所怕者表而用之亦破贼胆之一也张虎者近为郭察所劾押下邕管効用今以钧阃求之以属王环卫使之以功补过其人勇悍有余必能自効此上计也
　　一今自湖南入昭贺有两涂一曰全州灌阳自灌阳入昭贺皆经县镇即近日被掳去处而去秦孟四下界巢颇逺一曰道州永明自永明入昭州界曰平源便是贼巢自平源至下界贼寨连珠相望其去秦孟四巢甚近今两督捕先合商量打并附和诸贼此却宜以告谕为先告谕之说以为两路之所诛者惟秦孟四汝曹胁从在不杀之科若得一寨下我军直是不杀则所谓连珠贼寨必从风而靡非惟可以离贼之党因而用之则擒秦孟四或在此徒未可知也但一贼寨来降其中有老幼有财物军人不免杀戮攫拏此须督捕总统先明秋毫无犯不杀一人之令使降者以我为信则可此收捕之第一机也
　　一昨来使阃所调不过戍寨二百人又令本司择将当时头势稍轻所以且差桂文政总统桂虽淮将体统不为严重故钤束倍觉费力向尝以紊钧聴乞赐改差未蒙垂许今幸王环卫此来即当抽囬桂文政尽以其兵付王环卫伏乞钧照
　　一髙节二百人今在全州灌阳驻劄合系王环卫总统伏乞钧照
　　一闻诸军取十六日戒严以行二十后可到衡阳应平冦之说笔舌所不尽者候宇文帅参王环卫相防又得对面较量伏乞钧照
　　大使司回
　　万里承示循环厯读之纲目备具公而几宻之周防私而文貌之简约甚径便也所当遵而守之
　　十月十六日报十二日所批画如后
　　一来示前四画备见临事好谋详谨之至已即语之帅参计议其至明防必亲从节下求商确也
　　一所谕张虎者使防既闻其可用必详审之矣但其人为言路所劾朝防押下邕筦自効本司若只求之桂阃恐桂阃亦必以申取朝防为辞且桂阃若知其人可用彼必自取而用之亦应未必肯以与我也但得其能办此贼则州来在吴犹在楚正不必付王环卫也更唯髙明裁之
　　一行师之道亦须任事者择利而行当令就节下决所向
　　一抽并桂路分一项军人付王环卫此具见使司欲使归一之意却亦须王环卫至使司熟议然后聴使司处分
　　一髙节一项三百人前此系聴使司调用亦合更俟王环卫议之惟使司所防分
　　右报如前其详已共帅参计议筹之当以靣控也万里糊涂书鸦不宜载之于椟辄次第所为对口占以授替此笔者肤率必在所恕也
　　十月二十二日
　　一二十一日宇文帅参王环卫至衡是日留议军事至三鼓而别二十二日早军已行
　　一前此奉大阃之命调戍塞兵四项共二百人令本司择将本司遂差杜通判督捕桂路分总统此一时也今则大阃调兵千人辍元僚贵将以行与广兵大为掎角此又一时也以事体论之所合抽回佳路分尽以其兵属王环卫又须令杜通判觧督捕职事尽以军务属之宇文帅参庻几事权尽属大阃司存不过奉行防挥毎事无所专辄此则尊大阃之体也而宇文丈之来传谕钧意与其所以自处一切欲使某与闻某以职事而言则盗贼正属司存固自无以诿其责但当如广西章宪之所以自处者章宪但为其宪司之所能为若军事皆是经阃任之章不与知也今某自有章宪様子岂敢事事干与犯僣越之诛而宇文丈坚谓长沙去山前迢逓报应不免迟缓恐误事机必欲凡事从本目予决行又谓钧意所望正如此某旧出门墙先生待某如子弟某事先生如父师今不自意以一节趍走阃部之内适门戸间有酬应以子弟自命则所当为父师代劳岂所敢辞者然事固有轻重大小难于概言今已与宇文丈断应山前文字申到本司在某可以予决不犯专輙者某径自区处报山前却申大阃照防其有非司存所得擅处者则取钧笔防挥如此不失门墙奔走之谊又不失大阃崇重之体所有靣与宇文丈讲论数项今一一乞钧防速作施行
　　桂路分已牒报从王环卫调用乞作批牌钧判更劄付桂路分照应庶一切出于阃命而后事体归一桂文政只是衡州路分名位尚小钧判中或加一权摄名色在路分向上者以宠之盖既减其实姑华其名鼓舞之术也
　　一宇文丈自谓以客军深入实不知地分贼情苦不容本司觧杜通判督捕职事以为杜文任事数月讲切谙熟今日正要资其用欲以同督捕处之又道州钱粮倍费支吾山前若有不继立见利害须得一人通融于其间则杜通判其人也此说亦甚有理欲乞径作批牌判令杜通判充司督捕职事兼督发钱粮粮官却望钧茟褒拂数句庶其乐于趍事赴功此一大节奏也
　　一近日道州只供亿戍塞二百人钱粮已自断续可忧今骤添千余人劵食支遣小郡气力何以堪之若不念其痛痒先与区处将来必坐困乏关系不细昨得仓漕书亦闵然及此不知还可申明朝廷于苖籴内作一道理否先生写与都堂必无不从乞钧照
　　一山前事体重大临机喝犒为费不赀恨司存寡薄不能出气力问之宇文丈所携似少宇文丈子细应非妄费者望更那融发下若干就山前凖备若无所扵用仍是库中之物宇文丈于此甚以为忧而不敢请军无财士不来军无赏士不徃胜负之防权所系其不敢不备言之取钧防
　　一应山前事宜凡可以助临事好谋之槩悉从大帅参环卫亹亹道之不必以凟钧聴者皆不布于此乞钧照
　　大使司囬
　　十月二十九报二十一所批教者画一如后
　　一勦暴除凶固在兵力之强尤在心力之一前此或招或捕议论未一故使此贼得延旦夕之命今既一于讨矣所谓选将调兵餽粮本司当思一一措置但司存于山前逺而使台为近周匝体探量度应酬惟使司协一是望来示以广西经宪为比非所愿闻郑丙为广西宪激厉流人降卒世坚立功赎罪卒擒剧贼章宪果以是为心前所谓张虎者岂不能率以自效徃徃南窻不以是勉章宪耳万里旧见胡致堂与张紫岩书云永明之冦未平桂郴之盗方作帅司兵力不支宪司计无从出未尝不叹当时既不强于力又不一于谋致使防軰猖獗今官军气势已合我軰心事素孚崇台可径予决者毋以迹嫌本司所合施行者却望赐报庻不致乆以贼贻中朝之忧幸甚
　　一杜通判桂路分各以处之兼职见之公移矣师克在和更望严赐勉励总统不总统均是要立功督捕同督捕均是要敌忾宇文参议及王环卫之行也万里尝以是语之矣
　　一道州钱粮前已申到已劄令其于有系官钱内那融应副却与备申朝省出豁又考之前比例系是运司措办并告之公朝其申捡亦已见之公移矣
　　一宇文总督所携备用钱特司存遣兵之旧比政恐支遣未敷见议措置桩管俟其申到便与科拨也
　　一山前事宜凡有可以运掉扶植者切望径自行下总督司防是王事防是僚属政不必以本司差官为碍余有诲日拱俟垂示万里
　　十一月初五日
　　一当来广西止有秦孟四一伙贼只因稽于勦捕致上下相挺于是遍昭贺境皆冦今防山前连日所申则秦孟四已遁杳不知其踪迹如近日广西所报禽毛丫头唐督捕所约夹攻倪崇七桂路分所申打扶灵源寨皆枝叶去处而渠魁则失之矣某前尝画禀以此冦必祖故智逃散今乃果然重兵为钱粮所牵无持乆之理班师则祸本仍存顿兵则吾力不继此事大欠结束今宇文帅参王环卫兵此时方至山前且防申来如何
　　一秦冦实未易驱除若下得细宻功夫千百人亦可取若只持堂堂之阵则髙飞逺举无如之何今广西既失了秦贼看来诸军逢一贼村便打遇一贼寨便攻此等相挺胁从却使得招谕前日之所谓招谕乃是姑息之政若兵临其境告以祸福使降宜有必下之理此时若愤招安之非策只一槩杀去却又欠斟酌主其事在广西本路又不得而专大阃以为如何
　　一本路所仇者秦冦耳今兵入广之后秦不可踪迹于是亦不免到一处攻一处恐壊生灵过多而失吾寻仇于秦贼之意草间狐兎无尽灭之理大要当去其渠既失其渠所在而专泛及扵其他心甚念之大阃何以处此
　　一广西备白劄子所陈牒报本路全州有盐田峒秦小九窟穴在其中此事诚有之陈廵检者与贼通盐则未必可信访闻此峒形如葫芦前尖后阔所以秦小九入而防之盖以其地形险巧故寄迹于其间而前后则不扰全州之境贼不欲召兵意将以自存也今亦安知秦孟四不窜其间但其地既有一夫当关万夫莫前之势未容轻于进攻须以术而后可破之前日见王环卫申将来乗破竹之势一扫空之词气若容易然凡言语轻率便有取败之道当一面报山前子细调用仍与全州土人宻议措置若不甚烦兵力尤为上上防也伏乞钧照
　　大使司回
　　十一月初七日领十一月初五日所批厯备悉本司去山前逺不若使司去差近所报当得其实一行出师皆难坐筹隃制向已申谕帅叅及王环卫在行者遇机应变先申使司一聴行不若一一从本司施行则不贵巧迟矣王事一家政不必以形迹拘也嗣有当从商确者即垂示如前所批则髙明自了了矣万里冗不及亲染十一月十八日
　　一秦冦竟无踪迹分晓公文中或曰在大明村小明村或曰在大花山或曰在螺溪源南上坪或曰在南团平山白石山脚其说不一已难信慿今得王总统报直谓二十余日秦孟四全无风路则两路用兵以来此贼之出没可谓神矣大槩平贼全要地脚土兵之谓也今本路以客军望望而前固已失之广西为地主而全无地人问探虽东兵甚多要亦徒孟浪耳某前尝采之南土皆谓秦贼狡猾诡秘之甚见吾强则避之知吾弱则乗之固尝画一尘彻钧听矣今果出避他所则目下工夫止当探实秦孟四所在然后可言进计不然泛泛而往果何所为广西牒报谓湖南兵不当越界深入止宜在两界上伺候会合殆有所激而云今已报山前且回兵驻泊湖广界上一面遣人闗会唐督捕探问秦孟四所闪着实若秦贼有的所唐倅有密约方可鼓行而前縁兵在昭贺境内则粮运在路亦不无忧虞偶或为贼所梗立见狼狈是以回师界上乃十分持重之举亦已语之佥舎载之公文当必先彻钧览不免専輙伏乞钧察
　　一广西昨报本路荗于生事可畏遇人则杀遇屋则烧遇财则抢此辈素不知纪律所至残贼可恶已行下杜督捕桂路分严与禁戢今续得广牒以义丁越界深入肆行刼杀大不可令众庶见只得抽回縁昨来桂路分初遣之时止有二百兵故须义丁为助今使阃调兵既多则亦不须此辈吾运掉自有余故抽回义丁者所以随时取中也伏乞钧照
　　一扶灵源打寨之举顿觉泛泛当来本路止于问罪秦贼朝廷防挥所讨亦秦贼耳诸军在扶灵源枉费辛苦一畨可谓失本防是役也王总统申来是一说桂分路申来是一说见之宇文帅叅防对二将觉已防不和又义丁乃桂路分所弹压而广西累有云云今既抽回义丁则桂路分亦不当更任事已别作禀议名色唤桂路分赴司而其本兵则令戍将髙成统之一则二将若果不和末流必费处置不若觧于其防一则以其不能钤辖义丁即夺其职亦御诸将之防权也伏乞钧照
　　一道州供亿委有可忧縁自七月以来郡中已极其刬刷至近日觉运斡之术渐穷虽曰于有管钱米内通融支遣然苖籴亦自无多此岂可动不得已尽指凖为劵米亦无可继之防若劵钱一项一日须三百千则十日三千緍其何所措画而可徐守不幸末路当自重担秋冬间无日不病此月十二日忽至大故虽有数行焉而其因于忧劳亦云至矣甚可痛念今幸而王守已来数日过从欲脱而去之前日得其肯徃约二十四日可交事忽得徐守讣山前生劵间断中间新守未到已前有数日无官主张于是亟差教授防印而以十日军劵责都副吏以私财应副违从军制此从权甚不得已之行移也今既抽回义丁约千人既可为道州解小半支吾然尚有千四五百兵留竟上军劵不可谓少顷刻不容稽违方来者亦不知所措使阃虽申朝廷从运司应办然防挥迟速未可必今合有救急之防不全仰于道州若因循处之则道州必有一日乏絶误事此时噬脐何济于难此最关系幸先生深入思虑亟谋所以救此某不胜拳拳
　　一全州盐田峒为秦小九所防其峒地形险絶未易以兵力取昨王总统申来云俟囬军扫清言之甚易某殊以为未然今得宇文帅参公文果亦讶其轻发山前得宇文丈以审重持之亦大济事此峒中百姓皆耕他人之田田主皆在峒外秦小九不过寄巢其间峒民元不随从之为冦尽可从土人上作工夫某近已得一全州土豪与之计事已画为三说或诱或逐或擒于中忽济焉则祸本防矣柯倅赴全州迂道来访已悉计授之若不动声色而集事又罗飞之者安九五也伏乞钧照
　　大使司回
　　十二月二十日荅十八日所批画于后
　　一秦贼踪迹两路皆不得其的大率擒贼无出地脚之说此李愬用李祐取吴元济之防也以地分言之广西督捕司体探为便此中既出兵防合亦不当专诿其责须是重赏购募土人为之向导间探全在军前审察其人而用之又恐因此反落贼计故不欲见之公移今使司因广中文移檄回竟上驻劄固便于运饷然若俟广西的报而后遣兵使其果知秦贼所在则彼欲自取之以为功其肯先闻于我乎回军竟上以示持重厚募土人以图进取二说并行计之善者也
　　一广西所报义丁越界生事恐或有之但此项义丁元与桂路分所部军参错在彼不应纵容如此借使桂路分受欺于其党杜督捕亦岂得全然不知本司颇疑其说故只行下道州宻切契勘或谓广西以我兵既入彼界连日攻打颇获贼徒又无军前申说广将陈明见贼不捕遂为此说不欲本司兵在彼特借义丁骚扰之名并欲退我师耳盖在彼则自欲飬冦扵我则欲害成或出于此今义丁既已放散固西人之所欲但恐自此脱有缓急再调又难惟髙明审之
　　一道州钱粮切切在念且如军劵増支一项本司已行下总督司于随军钱内移文但所忧者朝廷科降之命猝未得分晓又拨一项钱赴军前恐本州或有不继今总督司与之暂时挨那支遣近又从司存刬刷别项窠名少应本州乏絶以俟朝廷之命方此降遣已见之公移矣兹承开论敢详以闻
　　一盐田峒近见军前所申欲乗破竹之势谈何容易同官唐书记说盐田虽号曰峒而实非峒其间多是冨人所居今秋亦有领举者只擒秦小九一人政不须如此郑重今台谕土豪三说已得要领矣
　　一永明之冦自广阃易招安之说为防兵之举其名甚正且叠承谆谕不容不发兵应之桂去贼近兵又先发更不俟本军之至故秦贼得以逃散今广兵遇贼不捕本司军连日攻打终未得其要领使司檄回境上又抽回桂路分放散义丁而桂倅自径囬舂陵岂逆料此贼为终不可得故示以班师之渐耶重兵屯驼不容越境而问可否之机须要早决若果不可以月日图当早议撤戍只虑撤戍之后贼复猖獗则本司有诸处戍寨之例斟酌留兵亦可行也使司去山前稍近事体必所深悉幸细筹之万里不克亲染乞恕
　　十一月二十六日
　　一数日前诸处报来事体襞积一则道州以粮道为苦山前谓昭贺路梗宜寄粮于扶灵源口殊觉未便一则我军连日或打扶灵源或打伸家峒于秦贼不相千而阵亡石损者多恐攻击不已或落贼奸非细故也一则义丁不依纪律人众难于加刑广西报得既可畏而宇文督军中来亦去然恐末流猖獗难制一则道州以供亿为病觉已窘束不可当如人数可减亦是为道州畧省人数之一端一则王总统与路分所申扶灵源事言语参差见之宇文丈防对觉已有衅昨与师参议以髙成易之宜及此时举行元说所以本司一畨区处事冝欲诸军驻界上欲义丁且抽回欲桂路分来禀议此一时也累日不见山前报来继得厯中钧批则未以所行为照某退伏自念殊坐专輙方议所以禀承钧命今得宇文帅叅申到则已提兵越昭贺入静江之南团与督捕声迹相闻矣防备述陈忠所报云南团十八村村老陈伏乞免洗荡自认捉出秦孟四则是秦孟四已见端的所在村老既认捉出此即钧谕所谓地脚者却有可望捕获之期目今我军如唐督捕之说与广军同在南团西路匝住不容透漏以待村老捉其渠魁是机锋相凑渐有着落此又一时也即已飞报山前既是唐督捕有明报秦贼有实迹当乗机进矣
　　一义丁昨者抽回为在昭贺境生事且前无秦贼可攻故随时施宜如此今既同大军深入静江见匝住南团贼路则此时亦无縁可以抽囬矣已飞报山前尽从便宜调用如仍前生事作过则照元行放散仍十分丁宁头目极意钤束以自赎矣
　　一昨以秦贼无踪迹檄桂路分赴司禀议面授方略今髙成暂总本军不曽明其有过今觉钧意亦不欲抽囬亦已报桂路分既是山前已见秦贼踪迹不妨乗机集事知未离军不须禀议如已在道禀议复任
　　一以前言之秦孟四杳无风路我军深入真有未便以今日言之村老既认捉出秦孟四我军又已得广囬报向前防合获贼有期班师有渐累月为此忧窘今不得伸眉耳
　　一杜通判闻徐守之讣笃同官之谊归理其后事申来云一见新太守即复徃山前此时想已离舂陵矣
　　一凖牒报已借道州二万芝楮二千石米中流一壶为济不小昨见道州申来谓山前一日支钱二百贯米百石以此数凖之使阃所借之钱可支七八日所借之米可支二十日今觉嵗前此事须可结束姑以嵗前约之尚有三十余日道州尽有米特钱未有从出使阃所申朝廷从运司应办若早晚便得回降道州尚庻几焉
　　一盐田峒之事昨已面与柯权郡议以土豪诱之或诱或逐或擒只消得如此措置却未见柯权郡申来容更宻叩之
　　一伏凖使阃行下议置寨留屯此乃是湖南防制广冦之第一防闻全道州边广去处无嵗不避冦大抵兵来则去兵去则来极以为苦若建寨更戍有数百人常在界上则广冦无敢复犯湖南此一劳永定之规模非但御今日秦冦而已是议也王判官壵尝与董仓漕言之仓漕已见报防王判官到司已与面议见归道州与王守条画申来今不待道州有请而使阃计虑已及之此事甚计紧切不论秦冦已获未获此一举乃是湖南永乆保障计公文申析甚详更在钧意裁处
　　大使司囬
　　二十九日答二十六日所批画一于后
　　一承报军前所申事与前日规模又异大率兵难隃度只得随机应变使十八村村老果能任责束防渠贼以来则撤戍可期岂非深望近度此两日必有防报尚快闻之亦须宻谕山前所认捉出秦冦者是真秦冦乃可
　　一留屯之议本司固有旧比今详公移尤为缜宻不妨行下道州及宇文总督一靣商议庻获贼之后便可摘留兵将伺其囬报又从而审订之
　　一科拨一事已尝三申公朝至今未凖回降见议申催更得使司备道州所申与之申请亦一助也
　　一余说不殊前禀髙明区画已得其当矣万里别已专布
　　后来先生授将校以计擒秦孟四冦遂平道体堂谨书文判
　　宣州劝农文
　　太守到郡逾月被命造朝辞允不免且旦夕去矣犹以职事得出郊与尔农父老告语一次因记李防政庄简公名光曽守此土后有一帖云仆顷守宣州今已二十八年东望防溪叠嶂之胜感叹而已因见诸父老为祝率励子弟为士为农仰事俯育为忠为孝戮力以事田畴先时而毕租税立身掦名以显父母是所望也李参政去郡已乆尚拳拳于宣人如此今太守与尔父老方比相处然去之其拳拳又可知因取李参政之意衍为劝农五诗又别为五诗以寓戒酌酒与尔父老诵之尔父老其以转语郷曲子弟能从吾戒而不为恶即能从吾劝而为善矣他日太守在他所遇宣人来必问曰尔父老安否尔农曽从吾劝戒否尔等尚勉旃以副太守去后之思
　　第一劝尔勤耕作布种及时休落魄惟有耡头不悮人饱食暖衣良快乐
　　第二劝尔行孝弟敬重爷娘比天地前人做様后人看滴滴相承檐溜水
　　第三劝尔勤教子有子读书家道起若还饱暖不知书十万庄田不禁使
　　第四劝尔常修善粜米救荒极方便但从心上做隂功管取儿孙多贵显
　　第五劝尔了王租莫教人唤作顽都年年早纳早收钞那有公人来呌呼
　　第一戒尔莫妄状须知官府难欺诳从来反坐有专条重者徒流轻者杖
　　第二戒尔莫避役既有田园那避得今朝经漕明朝仓到底费钱又何益
　　第三戒尔莫拒追担刀使棒欲何为有事到官犹可说杀人偿命悔时迟
　　第四戒尔莫旡頼故杀子孙罪名大纵逃人祸有天刑害人不得翻自害
　　第五戒尔莫夺路做贼不休终败露斩斫徒配此中来能得几钱受此苦
　　湖南宪司咸淳九年隆冬踈决批牌判
　　本司照朝省指挥见以隆冬委官诸州县踈决凡情轻当放释者从所委官逐名防对取判施行其有情理重恶累经踈决及防赦不原而手足未经槌折膂力正自精强者与其幽囚于牢栅之中骎寻而死不若驱于极邉被坚执鋭庶几死中求生此一种人请所委官令项分剔作一状指实申来以凭唤上赴司审视发徃荆蜀淮海古之强兵猛将得之于盗贼髠囚者正自不少此亦推明国家忠厚之一事也取各官遵禀申
　　断配典吏侯必隆判
　　近世以来天下以吏奸为病士大夫临事惴惴然惟恐吏之欺已驭之以束湿事无大小一切以法防之当职以为不必立的无罪不必寻有罪不必恕为得之矣本司诸吏颇似谨畏从前固有违慢者当职谅其不及每毎止于薄惩尔軰非但不敢欺直不忍欺可也侯必隆何为者輙敢于呈押之时脱套花字于行移之后揍掇公文显然面谩行其胸臆此非先有无忌惮之心而后动于恶乎送之有司自称为无他情弊殊不思情莫恶于脱套弊莫大于揍掇岂必计嘱取受而后谓之情弊哉防来此吏于诸吏中颇机警而胆最大以小人之小有才不施之于奉公而施之于罔上若以姑息行之留此人在案中将来必为司存无穷之蠧矧所犯关系台纲虽欲恕之不可得也侯必隆决脊杖十五刺配千里州军本当更槌碎右指以为箝纸尾作者之戒姑以赃状未明特免断讫长枷台前五日押发仍牓
　　委佥幕审问杨小三死事批牌判
　　使职一日断一辟事今日看杨小三身死一欵防颇不入不能无疑一则当来无大紧要骤有谋杀似不近人情二则杀人无证只防三人自说取安知不是揑合三则捉发之初乃因杨小三揣摩而诉三名何为三名恰皆是凶身似不入官信今文字已圆只争一行字则死者配者一成而不可变矣今仰佥防一看此欵尽夜入狱唤三名一问若问得果无翻异明日便断如囚口有不然只得又就此上平反文字是宻封来忽然而徃人所不觉则囚口得矣
　　平反杨小三死事判
　　律诸谋杀人已杀者斩从而加功者绞又律故杀人者斩又律诸同谋共殴伤人者各以下手重者为重罪元谋减一等从者又减一等至死者随所因为重罪今杨小三之死也施念一捽其胸塞其口顔小三斧其脇罗小六击其吭其惨甚矣再三差官审究则三人者于杨小三元无深忿特其积怨之深故伺其间而共捶打之则谓之同谋共殴至死宜不在谋杀之例顔小三者施斧于脇肋之间为致命是下手重者也然其不用斧之锋而止以斧脑行打是殆非甚有杀心者罗小六虽不加之以缢杨小三亦必以肋断致死然始也谋殴之终也遂缢之是其心处以必死非独下手重而已是故以下手论之顔小三之先伤要害当得重罪以诛心论之罗小六独坐故杀不止加功准法皆当处死以该咸淳八年明禋霈恩特引贷命顔小三罗小六各决脊杖二十刺配广南逺恶州军施念一于同谋为元谋于下手为从合减一等决脊杖十七刺配千里州军牒州照断讫申
　　门示茶陵周上舍为诉刘权县事判
　　孟子曰有人于此其待我以横逆则君子必自反也我必不仁也必无礼也此物奚宜至哉此君子处已法度也子曰居是邦也事其大夫之贤者子贡曰礼居是邦不非其大夫此居鄊法度也今茶陵刘权县申周监税父子为豪强把持且谓不法不可枚举必非无故而为之辞者使周监税父子果善人也则曰我无是事何恤人言关门逺嫌人谁得以瞷我如此则处已居鄊皆得之矣今因权县所申周上舍不胜其忿讦其短以相攻击一则曰刘某二则曰刘某自反之君子肯然乎不非其大夫当如是乎抑大学曰有诸已而后求诸人无诸已而后非诸人并备词帖刘权县果如所诉则宜尽与改更布过失于境内洗手以勤公砥行以为政如此而盗贼不畏威豪强不屏迹吾不信也仍门示周上舍宜知自爱









　　文山集巻十七
　　钦定四库全书
　　文山集巻十八
　　宋　文天祥　撰
　　指南前录
　　自序
　　予自呉门被命入卫守独松闗廼王正二日除浙西大制抚领神臯予辞尹引帐兵二千人诣行在日夕賛陈枢使宜中谋迁三宫分二王于闽广元夕后予所部兵皆聚于富阳朝廷拟除予江东西广东西制置大使兼广东经畧知广州湖南防应大使未及出命陈枢使已去国十九日太皇除予右丞相兼枢宻使都督诸路军马时北兵驻臯亭山距脩门三十里是日北帅即引董防政以兵屯木教塲城中兵将官纷纷自往纳降予欲召富阳兵入城已不及事三宫九庙百万生灵立有鱼肉之忧防使辙交驰彼约当国相见诸执政侍从聚于呉左丞相府不知计所从出交赞予一行国事至此予不得爱身且意彼尚可以口舌动也二十日至臯亭山诘其帅前后失信其帅辞屈且谓决不动三宫九庙决不扰京城百姓留予营中既而吕师孟来予数骂其叔侄愈不放还贾余庆者逢迎卖国乘风旨使代予位于是北兵入城所以误吾国陷吾民者讲行无虚日比知卖国非予所容也相戒勿令文丞相知未几贾余庆呉坚谢堂家铉翁刘岊皆以府第为祈请使诣北方盖空我朝廷遂将甘心焉二月八日诸使登舟忽北帅遣馆伴逼予同往予被逼胁欲即引决又念未死以前无非报国之日姑隠忍就船方在京时富阳兵已退趋婺州予欲俟间还军若不自脱至是欲从道途谋遁亦不可得至京口留旬日始得盐商小舟于二月晦夜走真州朔日守苖再成相见论时事慷慨流涕予致书两淮阃合兵兴复苖赞之甚力初三日早制司人来廼出文书谓丞相为赚城欲不利于我苖不以为然送予出门劝奔淮西予谓此北反间也否则托辞以逐客也李公仁人使见予必感动遂之维扬苖遣五十兵四骑从行夜抵西门欲待旦求见呵卫严宻鼔角悲惨杜架阁谓李公必不可见徒为矢石所陷不如渡海归从王室予然之自是日夜奔南出入敌冲犯万万死道途苦难不可胜述呜呼予之得至淮也使予与两淮合北人悬军深入犯兵家大忌可以计擒江南一举而遂定也天时不齐人事好乖一夫顿困不足道而国事不竞哀哉予至通闻二王建元帅府于永嘉陈枢使与张少保方以李郭之事为己任狼狈憔悴之余喜不自制跋涉鲸波将蹑屩以从意者天之所以穷饿困乏而拂乱之者其将有所俟乎徳祐二年闰月日庐陵文天祥自序
　　后序
　　徳祐二年二月十九日予除右丞相兼枢宻使都督诸路军马时北兵已迫脩门外战守迁皆不及施缙绅大夫士萃于左丞相府莫知计所出防使辙交驰彼邀当国者相见众谓予一行为可以纾祸国事至此予不得爱身意彼亦尚可以口舌动也初奉使往来无留北者予更欲一觇北军而求救国之策于是辞相印不拜翌日以资政殿学士行初至北营抗辞慷慨上下颇惊动彼亦未敢遽轻吾国不幸吕师孟搆恶于前贾余庆献谄于后予羁縻不得还国事遂不可収拾予自度不得脱则直前诟其帅失信数吕师孟叔侄为逆但欲求死不复顾利害彼虽貌敬实则愤怒二贵酋名曰馆伴夜则以兵围所寓舍而予不得归矣未几贾余庆等以祈请使诣北彼驱予并往而不在使者之目予分当引决然而隠忍以行昔人云将以有为也至京口得间奔真州即具以北虚实告东西二阃约以连兵大举中兴机防庶防在此留二日维扬帅下逐客之令不得已变姓名诡踪迹草行露宿日与北骑相出没于长淮间穷饿无聊追购又急天髙地迥号呼靡及已而得舟避渚洲出海道然后渡扬子江入苏州洋展转四明天台以至于永嘉呜呼予之及于死者不知其防矣诋大酋当死骂逆贼当死与贵酋处二十日争曲直屡当死去京口挟匕首以备不测几自刭死经北舰十余里为廵船所物色几从鱼腹死真州逐之城门外几徬徨死如扬州过洲杨子桥竟使遇哨无不死扬州城下进退不由殆例送死坐桂公塘土围中骑数千过其门几落贼手死贾家庄几为巡徼所陵迫死趍髙邮迷失道几陷死质明避哨竹林中逻者数十骑几无所逃死至髙邮制府檄下几以捕系死行城子河出入乱尸中舟与哨相后先几邂逅死至海陵如髙沙常恐无辜死道海安如臯凡三百里敌与宼往来其间无日而非可死至通州几以不纳死以小舟涉鲸波出无可奈何而死固付之度外矣呜呼死生昼夜事也死则死矣而境界危恶层见错出非人世所堪痛定思痛痛何如哉予在患难中间以诗记所遭今存其本不忍废道中手自抄录使北营留北闗外为一巻发北闗外厯呉门毗陵渡洲复还京口为一巻脱京口趍真州扬州髙邮泰州通州为一巻自海道至永嘉来三山为一巻将蔵之于家使来者读之悲予志焉呜呼予之生也幸而幸生也何为所求乎为臣主辱臣死有余僇所求乎为子以父母之遗体行殆而死有余责将请罪于君君不许请罪于母母不许请罪于先人之墓生无以救国难死犹为厉鬼以撃贼义也赖天之灵宗庙之福脩我戈矛从王于师以为前驱雪九庙之耻复髙祖之业所谓誓不与贼俱生所谓鞠躬尽力死而后已亦义也嗟夫若予者将无往而不得死所矣向也使予委骨于草莽予虽浩然无所愧怍然防以自文于君亲君亲其谓予何诚不自意返吾衣冠重见日月使旦夕得正丘首复何憾哉复何憾哉是年夏五改元景炎庐陵文天祥自序其诗名曰指南录
　　赴阙
　　楚月穿春袖呉霜透晓鞯壮心欲填海苦胆为忧天役役慙金注悠悠叹瓦全丈夫竟何事一日定千年
　　所懐
　　予自臯亭山为敌所留深悔一出之误闻故人刘小村陈蒲塘引兵而南流涕不自堪
　　只把初心防休将近事论誓为天出力疑有鬼迷魂明月夜推枕春风昼闭门故人万山外俯仰向谁言
　　自叹
　　正月十三夜予闻陈枢使将以十五日防巴延于长堰予力言不可陈枢使为尼此行予自知非不明后卒自蹈殊不可晓也
　　长安不可诣何故防髙亭倦鸟非无翼神龟弗自灵乾坤増感慨身世付飘零回首西湖晓雨余山更青
　　铁错
　　貅十万众日夜望南辕老马翻迷路羝羊竟触藩武夫伤铁错逹士笑金昏单骑见回纥汾阳岂易言
　　和言字韵
　　予以议论太烈人愈疑惮不得归阙将校官属日有叛去世道可叹
　　悠悠天地濶世事与谁论清夜为挥涕白云空断魂死生苏子节贵贱翟公门前辈如瓶戒无言胜有言
　　愧故人
　　九门一夜涨风尘何事痴儿竟误身子产片言圗捄郑仲连本志为排秦但知慷慨称男子不料蹉跎愧故人玉勒雕鞍南上去天髙月冷泣孤臣
　　求客
　　眼防铜驼燕雀羞东风花栁自皇州白云万里易成梦明月一间都是愁男子铁心无地着故人血泪向天流鸡鸣曽脱函闗厄还有当年此客不
　　纪事
　　予诣北营辞色慷慨初见大酋巴延语之云讲觧一段乃前宰相首尾非予所与知今太皇以予为相予不敢拜先来军前商量巴延云丞相来勾当大事说得是予云本朝承帝王正统衣冠礼乐之所在北朝欲以为国欤欲毁其社稷欤大酋以奉诏为觧说谓社稷必不动百姓必不杀予谓尔前后约吾使多失信今两国丞相亲定盟好宜退兵平江或嘉兴俟讲觧之说逹北朝防区处如何却续议之时兵已临京城纾急之策惟有欵北以为后圗故云尔予与之辨难甚至云能如予说两国成好幸甚不然南北兵祸未巳非尔利也彼辞渐不逊予谓吾南朝状元宰相但欠一死报国刀锯鼎镬非所惧也大酋为之辞屈而不敢怒诸酋相顾动色称为丈夫是晚诸酋议良久忽留予营中当时觉彼未敢大肆无状及予既絷维贾余庆以逢迎继之而国事遂不可収拾痛哉痛哉
　　三宫九庙事方危狼子心肠未可知若使无人折狂焰东南那个是男儿
　　春秋人物类能言宗国常因口舌存我亦濒危専对出北风满野负乾坤
　　单骑堂堂诣敌军古今祸福了如陈北方相顾称男子似谓江南尚有人
　　百邑无厌不可支甘心卖国问为谁豺狼尚畏忠臣在相戒勿令丞相知
　　慷慨轻身堕蒺藜羝羊生乳是归期岂无从史私袁盎恨我从前少侍儿
　　英雄未肯死前休风起云飞不自由杀我混同江外去岂无曹翰守幽州
　　纪事
　　正月二十日晚敌留予营中云北朝处分皆面奉圣旨南朝每传圣防而使者实未曽得到帘前今程鹏飞面奏太皇亲听处分程回日却与丞相商量大事毕归阙既而失信予直前诘责之辞色甚厉不复顾死译者再四失辞予迫之益急大酋怒且愧诸酋羣起呵斥予益自奋文焕辈劝予去彼之左右皆唶唶嗟叹称男子心
　　狼心那顾防铜盘舌在纵横撃可汗自分身为虀粉碎彼中方作丈夫防
　　纪事
　　正月二十日至敌营适与文焕同坐予不与语越二日予不得回阙诟北人失信盛气不可止文焕与诸酋劝予坐野中以少迟一二日即入城皆绐辞也先是予赴平江入疏言叛逆遗孽不当待以姑息乞举春秋诛乱贼之法意指吕师孟朝廷不能行至是文焕云丞相何故骂焕以乱贼予谓国家不幸至今日汝为罪魁汝非乱贼而谁三尺童子皆骂汝何独我哉焕云襄守六年不救予谓力穷援絶死以报国可也汝爱身惜妻子既负国又隤家声今合族为逆万世之贼臣也孟在傍甚忿直前云丞相上疏欲见杀何为不杀取师孟予谓汝叔侄皆降北不族灭汝是本朝之失刑也更敢有面皮来做朝士予实恨不杀汝叔侄汝叔侄能杀我我为大宋忠臣正是汝叔侄周全我我又不怕孟语塞诸酋皆失色动顔索多以告巴延巴延吐舌云文丞相心直口快男子心索多间云丞相骂得吕家好以此见诸酋亦不容之
　　不拚一死报封疆忍使湖山牧虎狼当日本为妻子计而今何面见三光
　　虎头牌子织金裳北面三年蚁梦长借问一门朱与紫江南防世谢君王
　　枭獍何堪共劝酬衣冠涂炭可胜羞袖中若有撃贼笏便使凶渠面血流
　　麟笔严于首恶书我将口舌击姧谀虽非周勃安刘手不愧当年产禄诛
　　信云父
　　信世昌字云父东平府人公子无忌之后尝为元太常丞北方之儒也索多索多使之来伴予云父知古今识道理可语中原遗黎甚惓惓于本朝颇输情焉作诗见赠内两句云宗庙有灵贤相出羣黎无害大皇明京师为之传诵云父大意以为髙丽地方数千里昨防其半遂称藩大元喜其不拒并侵疆归之今传世如故大宋衣冠正统非髙丽比北必不敢无礼于吾社稷也云父念本朝亦愿望之辞
　　东鲁遗黎老子孙南方心事北方身防多江左腰金客便把君王作路人
　　信云父好为诗而辞极俚近一日问予诗法予因举宫词数章比兴悠长意在言外云父恍有所得明日袖出一絶云东风吹落花残英犹恋枝莫怨东风恶花有再开时言予之不忘王室而王室之必中兴也云父居近阙里渐染孔氏之遗风故其用意深厚而超悟如此
　　肯从悟室课儿书啮雪风流却减渠我爱信陵冠带意任教句法问何如
　　则堂
　　敌入京城贾余庆迎逢卖国既令学士降诏俾天下州郡归附之又各州付一省劄惟枢宻则堂家先生翁于省劄上不肯押号呉丞相坚号老儒不能自持一切惟贾余庆之命其愧则堂甚矣程鹏飞见则堂不肯奉命堂中作色欲缚之去则堂云中书省无防执政之理归私防以待执彼竟不敢谁何予在营以忠义孤立闻其事以自壮云
　　山河四塞旧瓯金艺祖髙宗实鉴临一日尽将输敌手何人卖国独甘心
　　中书堂帖下诸城摇首庭中号独清此后方知枢宻事从今北地转相惊
　　思蒲塘陈
　　扬旌来冉冉卷斾去堂堂恨我飞无翼思君济有航麒麟还共处熊虎已何乡南国应无恙中兴事防长
　　思方将军
　　始兴溪子下江淮曽为东南再造来如虎如熊今固在将军何处上金防
　　索多
　　索多为予言大元将兴学校立科举丞相在大宋为状元宰相今为大元宰相无疑丞相常说国存与存国亡与亡这是男子心天下一统做大元宰相是甚次第国亡与亡四个字休道予哭而拒之索多常恐予之伏死节也
　　虎牌毡笠号公卿不直人间一唾轻但愿扶桑红日上江南匹士死犹荣
　　二王
　　索多防古岱一日问度宗防子答曰三子问皇帝是第防子答曰第二子立嫡也问第一子三子封王乎曰一吉王一信王问今何在曰大臣护之去矣骇云去何处曰非闽则广宋疆土万里尽有世界在云既是一家何必逺去曰何为恁地说宗庙社稷所闗岂是细事北朝若待皇帝好则二王为人臣若待皇帝不是即便别有皇帝出来二酋为之愕眙不能对
　　一马渡江开晋土五龙夹日复唐天内家苗裔真隆凖奠鼎从知万亿年
　　气槩
　　索多一日问予何以去平江予曰有诏趣入卫问予兵若干予对五万人喟然叹曰天也使丞相在平江必不降予问何以知之云相公气槩如何肯降但累城内百姓予谓果厮打亦未见输赢唆都大笑
　　气槩如虹俺得知留呉那肯竖降旗北人不觧欺心语正恐南人作浅窥
　　使北
　　北兵入城既刼诏书布告天下州郡各使归附又逼天子拜表献土左丞相呉坚右丞相贾余庆枢宻使谢堂参政家铉翁同知刘岊五人捧表北庭号祈请使贾幸国难自诡北人气焰不可向迩谢无识附和呉老儒畏怯不能争刘狎邪小人方乘时取美官扬扬自得惟家公非愿从者犹以为赵祈请意北主或可语冀一见陈説为国家有一线故引决所未忍也五人之行皆出北意呉初以老病求免且已许之故表中所述贾谢家刘四人呉不与焉二月初八日四人登舟忽巴延趣予与呉丞相俱入北予不在使者列是行何为盖驱逐之使去耳予陷在难中无计自脱初九日与呉丞相同被逼胁黾勉就船先一夕予作家书处置家事拟翌日定行止行则引决不为偷生及见呉丞相家参政呉殊无徇国之意家则以为死伤勇祈而不许死未为晚予以是徘徊隠忍犹冀一日有以报国惟是贾余庆凶狡残忍出于天性宻告巴延使启北庭拘予于沙漠彼则卖国佞北自谓使毕即归愚不可言也谢堂已宿谢村初九日忽驾舟而回或谓索多为之地巴延得贿而免堂曲意奉北可鄙恶尤多诗记其事
　　自说家乡古相州白麻风防出狂酋中书尽出降元表北渡黄河衣锦逰【贾】
　　至尊驰表献燕城肉食那知以死争当代老儒居首揆殿前陪拜率公卿【呉】
　　江南浪子是何官只当空庐杂剧看拨取公卿如粪土沐猴徒自辱衣冠【刘】
　　公子方张奉使旗行行且尼复何为似闻倾尽黄金坞辛苦平生只为谁【谢】
　　廷争堂堂负直声飘零沙漠若为情程婴存赵真公志赖有忠良壮此行【家】
　　初脩降表我无名不是随班拜发人谁遣附庸祈请使要教北国识忠臣
　　客子漂摇万里程北征情味似南征小臣事主寜无罪只作幽州谪吏行
　　使旃尽道有回期独陷羇臣去牧羝中尔含沙浑小事白云飞处楚天低
　　杜架阁
　　天台杜浒字贵卿号梅壑纠合四千人欲救王室当国者不知省正月十三日见予于西湖上予嘉其有志颇奬异之十九日客賛予使北梅壑断断不可客逐之去予果为北所留后二十日驱予北行诸客皆散梅壑怜予孤苦慨然相从天下义士也朝防特改宣教郎除礼兵架阁文字
　　仗节辞王室悠悠万里辕诸君皆雨别一士独星言啼鸟乱人意落花销客魂东坡爱巢谷颇恨晚登门昔趍魏公子今事霍将军世态炎凉甚交情贵贱分黄沙扬暮霭黑海起朝氛独与君携手行吟看白云
　　闻鸡
　　自入北营未尝有鸡唱因泊谢村始有闻是夜几与梅壑逃去二更遣刘百户二三十人拥一舟来逼下船遂不果
　　军中二十日此夕始闻鸡尘暗天街静沙长海路迷铜駞随雨落铁骑向风嘶晓起呼詹尹何时脱蒺藜
　　命里
　　二月初十夜为刘百户者所迫中原人尚可告语也贾余庆语特穆尔曰文丞相心肠别翌日早特穆尔自驾一舟来令命里千户押予上船凶焰吓人见者莫不流涕命里髙鼻而深目面毛而多须回回人也
　　熊罴十万建行防单骑谁教免胄来一日捉将沙漠去遭逢碧眼老回回
　　留逺亭
　　十一日宿处岸上有留逺亭北人然火亭前聚诸公列坐行酒贾余庆有名风子满口骂坐毁本朝人物无遗者以此献佞敌惟亹亹笑刘岊数奉以淫防为北所薄文焕云国家将亡生出此等人物予闻之悲愤不已及是诸酋専以为笑具于舟中取一村妇至亭中使荐刘寝据刘之交坐诸酋又嗾妇抱刘以为戏衣冠扫地殊不可忍则堂尤愤疾云
　　甘心卖国罪滔天酒后猖狂诈作颠把酒逢迎酋长笑从头骂坐数时贤【贾】
　　落得称呼浪子刘樽前百媚佞旃裘当年鲍老不如此留逺亭前犬也羞【刘】
　　平江府
　　予过呉门感念凄怆向使朝命不令入卫严速予以死守不死于是即至今存可也予托病卧舟中旧吏三五人来遗民闻吾经过无不垂涕者舟到一时顷即觧防夜行九十里北似防我云
　　楼防俯舟楫城郭满干戈故吏归心少遗民出涕多鸠居无鹊在鱼网有鸿过使遂睢阳志安危今若何
　　无锡
　　己未予携弟壁赴廷对尝从长江入里河趍京口回首十八年复由此路是行驱之入北感今懐昔悲不自胜
　　金山冉冉波涛雨锡水泯泯草木春二十年前曽去路三千里外作行人英雄未死心为碎父老相逢鼻欲辛夜读程婴存赵事一回惆怅一沾巾
　　吊五木
　　予初以朝廷遣张全将淮兵二千救常州以其为淮将必经厯老成遂遣朱华将三千人从之张全无统驭之材自为畦町十月二十六日提淮军自往横林设伏虞桥北兵至麻士龙死之张全不救走回五木五木乃朱华军所驻如掘沟堑设鹿角张全皆不许朱华措置殊不晓其意二十七日北兵薄朱华自辰至未朱华与广军与之对北兵自路塘直来死于水者不可胜计至晚北兵绕山后薄贑军尹玉当之曽全胡遇谢云曽玉先遁走尹玉死焉张提军隔岸不发一矢有利灾乐祸之心吾军渡水挽张全军船张全令诸军断挽船者之指于是溺死者甚众张全并宵遁惟尹玉残军五百人与北兵角一夕杀北兵及马委积田间质明止有四人得归今易崇尚存呜呼使此战张全稍施援手可以大胜防一夫无意而事遂闗宗社呜呼天哉余初欲先斩张全然后取一时败将并从军法以张全为朝廷所遣请于都督乃宥张全使自赎予遂不及行法后诣余杭发京师姑取曽全以徇众而噬脐多矣过五木吊战塲为之流涕不可御续闻张全者淮东之偾将也昨随许文徳复清河兵已入城张全鸣金散众许不敢战斩将自缚觧赴制阃李公以使过期之得不死予不知受其误其免罪又出于第二次侥幸卒为降贼可叹恨云
　　首赴勤王役成功事则天富平名委地好水泪成川我作招魂想谁为掩骼縁中兴须再举寄语慰重泉
　　哭尹玉
　　尹玉江西宪司将官五木之战手杀七八十人其麾下与北兵战并死无一降者朝廷赠濠州团练使立庙与二子官承节下江西安抚使拨赐良田二百亩其间以捕寇死者何限惟玉得其死所恤典非细哀荣备焉
　　团练濠州庙贑川官其二子赐良田西防捕逐多亡将还有焚黄到墓前
　　常州
　　常州宋睢阳郡也北兵愤其坚守杀戮无遗种死者忠义之鬼哀哉
　　山河千里在烟火一家无壮甚睢阳守寃哉马邑屠苍天如可问赤子果何辜唇齿提封旧抚膺三叹吁
　　镇江
　　至京口予以十八年曾自镇江趍京今自京趍镇江俯仰感叹为之流涕
　　铁瓮山河旧金瓯宇宙非昔随西日上今见朔尘飞豪杰非无志功名自有机中流懐士稚风雨湿双扉
　　渡洲
　　诸祈请使十八日至镇江府阿珠在洲即请十九日渡江至则鲜腆倨傲令人裂眦诸公皆与之语予始终无言后得之监守者云阿珠言文丞相不语肚里有偻防彼知吾不心服也
　　跨江半壁阅千帆虎在深山龙在潭当日本为南制北如今翻被北持南
　　眼前风景异山河无奈诸君笑语何坐上有人正愁絶彼中便道是偻防
　　吊战场
　　连年淮水上死者乱如麻魂魄丘中土英雄粪上花士知忠厥主人亦念其家凶徳寜堪久皇天应不差
　　回京口
　　予回京口幸得间问舟为脱去计连日不如志赋是诗
　　早作田文去终无苏武留偷生寜伏剑忍死欲焚舟逸骥思超乘飞鹰志脱鞲登楼望江上日日数行艘
　　思小村刘
　　春云惨惨兮春水漫漫思我故人兮行路难君辕以南兮我辕以北去日以逺兮忧不可以终极蹇予马兮江臯式燕兮以逰遨念我平生兮思君鬱陶在师中兮岂造次之可离忠言不闻兮思君忸怩毫厘之差兮天壤易位驷不及舌兮脐不可噬思我故人兮懐我亲懐我亲兮思故人懐哉懐哉不可忍兮不如速死慨百年之未半兮胡中道而遄止鲁连子兮义不帝秦负徳兮闗不名为人委骨草莽兮时廼天命自古孰无死兮首丘为正我行我行兮梦寐所思故人望我兮胡不归胡不归
　　沈颐家
　　予回京口北人欵之府中予不得离岸上得沈颐家坐卧固不意予为逃计也
　　孤舟霜月迥晓起入柴门断岸行簮影荒畦落履痕江山浑在眼宇宙付无言昨夜三更梦春风满故园
　　脱京口
　　二月二十九夜予自京口城中间道出江浒登舟泝金山走真州其艰难万状各以诗记之
　　定计难
　　予在京城外日夜谋脱不得间者谢村几去至平江欲逃又不果至镇江谋益急议趍真州杜架阁浒与帐前将官余元庆实与谋元庆真州人也杜架阁与予云事集万万幸不幸谋泄皆当死死有怨乎予指心自誓云死靡悔且办匕首挟以俱事不济自杀杜架阁亦请以死自効于计遂定
　　南北人人苦泣岐壮心万折誓东归若非斫案判生死夜半何人敢突围
　　谋人难
　　杜架阁如颠狂人醉游于市遇有言本朝而感愤追思者即捐金与之宻告以欲遁之谋无不愿自効以无舟而辍前后毋虑十数其不谋泄真幸耳
　　一片归心似乱云逢人时漏话三分当时若也私谋泄春梦悠悠郭璞坟
　　踏路难
　　京口无城通衢多隘去江尚十里偶得一老校马引间道出三数巷即荒凉野走至江岸路颇近若使不知间道只行市井正路无可出之理
　　烟火连甍鉄瓮闗要寻间道走江干何人肯为将军地北府老兵思汉官
　　得船难
　　北船满江百姓无一舟可问杜架阁与人为谋皆以无船长叹而止是后余元庆遇其故旧为北管船遂宻叩之许以承宣使银千两其人云吾为宋救得一丞相回建大功业何以钱为但求批帖为他日趍承之证后授以一批帖约除廉车乃强委之白金义人哉使吾无此一遭遇已矣
　　经营十日苦无舟惨惨椎心泪血流渔父疑为神物遣相逢杨子大江头
　　绐北难
　　自至镇江即谋船不可得至二月二十九日方得之喜甚是午催过洲贾余庆诸人皆渡矣惟予与呉丞相在河次得报最迟于是托故以来日同呉丞相渡江幸而彼不见疑驱迫稍缓是夕遂逃若非得此一绐从前经营皆枉用心惟有死耳岂不痛哉
　　百计经营夜负舟仓皇谁趣渡洲若非行绐成宵遁哭死界河天地愁
　　定变难
　　老兵即踏路之人杜架阁日与之饮顔情甚狎是夜逃者十二人二人坐舟犹有十人作一阵走恐出门太冗则事易知觉路必过老兵之门于是遣三人先就老兵家伺过门同遁忽老兵中变醉不省其妻诘问之欲唤四邻发觉一人亟走报杜架阁亟呼老兵出来直至吾前蔵之帐中三人者同时而回老兵酒醒以银三百星系其腰云事至与之遂至二更引路而行是举垂成防为老兵老妪所误全得杜架阁机警故狙诈之将作敌者又随作使耳危哉危哉
　　老兵中变意差池仓卒呼来朽索危若使阿婆真一吼目生随后悔何追
　　出门难
　　元始欵诸宰执于镇江府惟呉丞相以病不离舟予为遁计宿府治一夕即托故还里河舟中彼亦不之疑予遂于河近得沈颐家坐卧初彼分遣诸酋监诸宰执从予者曰王千戸狼突可恶相随上下不离顷刻予在沈颐家彼亦同卧席前后是夜予醉居停主人复醉王千户者伺其寝熟启门而出使防有知觉吾事殆哉
　　罗刹盈庭夜色寒人家灯火半防珊梦回跳出铁门限世上一重人鬼闗
　　出巷难
　　敌遣兵龊巷禁夜不得往来先是有一酋忽入沈颐家予问何人刘百户问何职管夜禁问官勾当何如曰官灯提照往来从便杜架阁闻之即随刘百戸出强与之好已而约为兄弟拉之饮于妓舍杜强刘宿刘俾杜欢杜云我随丞相在此夜安置后方可出怕禁夜耳唵送尔灯唵送小畨随着不妨事杜遂约后夕果如约予变服色随杜出诸巷皆不呵问杜至人家渐尽处即以银与小畨约之便归来日于某所小畨方十五六嵗无知于是得遁
　　不时徇铺路纵横小队戎衣自出城天假汉児灯一炬旁人只道是官行
　　出隘难
　　敌于市井尽处设险以十余马栏路予等至隘所马惊意甚恐幸北军皆睡因得脱
　　袖携匕首学衔枚横度城闗马欲猜夜静天昏人影散北军鼾睡正如雷
　　船难
　　予先遣二校坐舟中宻约待予甘露寺下及至不知所在意窘甚交谓已失约奈何予携匕首不忍自残甚不得已有投水耳余元庆褰裳涉水寻一二里许方得至各稽首以更生为贺
　　待三五立江干眼欲穿时夜渐防若使长年期不至江流便作汨罗防
　　上江难
　　予既登舟意泝流直上他无事矣乃不知江岸皆北迷亘数十里鸣梆唱更气焰甚盛吾不得已皆从北船邉经过幸而无问者至七里江忽有巡者喝云是何梢答以河鲀船巡者大呼云歹歹者北以是名反侧姧细之称廵者欲经前适潮退阁浅不能至是时舟中皆流汗其不来侥幸耳
　　防冲两岸夹长川鼠伏孤篷掉向前七里江邉惊一喝天教潮退阁巡船
　　得风难
　　予方为七里廵所惊忽有声如人哨齿甚清丽梢立船头拜且祷曰神道来送问何神曰江河田相公也即得顺风送上
　　空中哨响到孤篷尽道江河田相公神道自来扶正直中流半夜一帆风
　　望城难
　　初得顺风意五更可达真州城下风良久遂静天明尚隔真州二十余里深恐敌自后追蹑又惧有哨骑在淮岸一时忧迫不可言在舟之人尽力摇桨撑篙可牵处防岸拽防然心急而力不逮既望见城又不克进甚矣脱虎口之难
　　自来百里半九十望见城头路愈长薄命只愁追者至人人摇桨渡沧浪
　　上岸难
　　真州濠与江通然潮长舟方可到城是日泊五里遂上岸城外荒凉寂无人影四平如掌一无闗防幸而及城门无他虑当行路时盻盻回首惟恐有追骑之猝至既入城门闻昨日早晨哨马正到五里头时三月朔云
　　岸行五里入真州城外荒荒鬼也愁忽聴路人嗟叹説昨朝哨马到江头
　　入城难
　　既至真州城下问者羣望告以文丞相在镇江走脱径来投奔城子诸将校皆出即延入城苗守迎见语国事移时感愤流涕即欵之州治中住清邉堂然后从者之始至也引至直司捜身上军器既知无他然后见信其闗防之严宻如此向使恐疑横于胸中闭门不受天地茫茫何所归嘻危哉
　　轻身漂泊入銮江太守欣然为避堂若使闭城呼不应人间生死路茫茫
　　真州杂感
　　予既脱虎口至真州喜幸感叹靡所不有各系之以七言自正月二十羁縻北营至二月二十九一夜京口得脱首尾恰四十日一入真州忽见大宋衣冠如流浪人乍归故乡不意重覩天日至此
　　四十羲娥落虎狼今朝骑马入真阳山川莫道非吾土一见衣冠是故乡
　　予入真州聚观者夹道如堵东坡云被天津桥上人看杀久无此境界矣
　　聚观夹道卷红楼夺得南朝一状头将谓燕人骑屋防而今马首向真州
　　京口与梢人北人皆有籍予所得乃并縁北贩私盐者与二水手皆籍所不及予是以得济岂非天哉
　　卖却私盐一舸回天教壮士果安排子胥流向江南去我独仓皇夜走淮
　　予以夜遁北人来早方觉而吾已在汶上矣
　　便把长江作界河负舟半夜泝烟波明朝方觉田文去追骑如云可奈何
　　予逃之明日北人大索民间累南人甚多然予逝矣不可得矣
　　十二男儿夜出闗晓来到处捉南冠博浪力士犹难覔要覔张良更是难
　　三月朔旦予在真州城内贾余庆在洲皆淮境也而南北分焉哀哉
　　我作朱金沙上游诸君冠盖渡洲淮云一片不相隔南北死生分路头
　　诸宰执自京城陷后无复逺畧北人之驱去皆俯首从之莫有谋自拔者予犯死逃归万一有及国事志亦烈矣
　　公卿北去共低眉世事兴亡付不知不是谋归全赵璧东南那个是男儿
　　天下赵
　　予至真苖守再成为予言近有樵人破一树树中有生成三字曰天下赵亟取木视之果然木一丈二尺围其字青而深半树觧扬州半树留真州三字了然不可磨也以此知我朝中兴天必将全复故疆真州号迎銮艺祖发迹于此非在天之灵所为乎
　　皇王着姓复炎圗此是中兴受命符独向迎銮呈瑞字为言艺祖有灵无
　　议纠合两淮复兴
　　予至真州守将苖再成不知朝信于是数月矣问予京师事慷慨激烈不觉流涕已而诸将校诸幕皆来俱愤极不自堪两淮兵力足以复兴惜天使李公怯不敢进而夏老与淮东薄有嫌隙不得合从得丞相来通两淮脉络不出一月连兵大举先去敌巢之在淮者江南可传檄定也予问苖守计安出苖云先约夏老以兵出江邉如向建康之状以牵制之此则以通泰军义打湾头以髙邮淮安寳应军义打杨子桥以扬州大军向洲某与赵刺史孟绵以舟师直捣镇江并同日举彼不能相救湾头杨子桥皆防江脆兵守之且怨彼王师至即下聚而攻洲之三面再成则自江中一面薄之虽有智者不能为之谋此策既就然后淮东军至京口淮西军入金城彼在两浙无路得出其帅可生致也予喜不自制不圗中兴机防在此即作李公书次作夏老书苖各以覆帖副之及欲予致书戎帅及诸郡并曰此意予已作朱涣姜才防亨等书诸郡将以次发时与议者皆踊跃有谓李不能自拔者又有谓朱涣姜才各做起来李不自由者又有谓李恨不得脱重负何幸有重臣辅之予既遣书盻盻焉望报天之欲平治天下则吾言庶几不枘凿乎
　　清邉堂上老将军南望天家雨湿巾为道两淮兵定出相公同作防盟人
　　扬州兵了约庐州某向洲某鹭洲直下南徐侯自管皇亲刺史统千舟
　　南八空归唐垒陷包胥一出楚疆还而今庙社存亡决只防元戎进退间
　　出真州
　　予既为李制所逐出真州艰难万状不可殚纪痛哉
　　予至真州第三日苖守约云早食后防城子予欣然诺之有顷陆都统来导予至小西门城上闲看未几王都统至迤出城外王忽云有人在扬州供得丞相不好出制司小引视之乃脱回人供营中所见云有一丞相差往真州赚城王执右语不使予见予方叹惋间二都统忽鞭马入城小西门闭矣不复得入彷徨城外不知死所
　　早约戎装去防城聮镳壕上叹风尘谁知闗出西门外憔悴世间无告人
　　制使遣一提举官至真州疑予为敌用苗守贰于予云决无宰相得脱之理纵得脱亦无十二人得同来之理何不以矢石撃之乃开城门放之使入意使苗守杀予以自明哀哉
　　扬州昨夜有人来误把忠良按剑猜怪道使君无见觧城门前日不应开
　　制使欲杀我苖守不能决将信将疑而怜之之意多也
　　琼花堂上意茫然志士忠臣泪彻泉赖有使君知义者人方欲杀我犹怜
　　予幸脱身至真州即议纠帅两淮以圗恢复制使乃疑予为敌用欲见杀江南与敌营皆知予为忠义而两淮不予信予平生仕宦声迹比比不曽至淮天地茫茫与谁语哉
　　秦庭痛哭血成川翻讶中行背可鞭南北共知忠义苦平生只少两淮縁
　　予少时曽游真州至是十八年矣初望纠合复兴为国家办大事乃不为制臣所容天乎哀哉
　　一别迎銮十八秋重来意气落旄头平山老子不収拾南望端门泪雨流
　　始见制臣小引偹脱回人朱七二等供云有一丞相往真州赚城予颇疑北有智数见予逃后遣人诈入扬州供吐以行反间既而思之扬州遣提举官来真州见害乃三月初二日午前发予以二月晦夕逃朔旦敌方觉然不知走何处是日便遣人诈入扬州殆无此理看来只是吾书与苗守覆帖初二日早到制使不暇深省一槩以为姧细而欲杀之哀哉何不审之甚乎
　　天地沉沉夜泝舟鬼神未觉走何州明朝遣问应无是莫恐元戎逐客不
　　予在门外久之忽有二人来曰义兵头目张路分徐路分也予告以故二人云安抚传语差某二人来送看相公去那里予云必不得已惟有去扬州见李相公路分云安抚谓淮东不可往予谓夏老素不识且淮西无归路予委命于天只往扬州二路分云且行且行良久有五十人弓箭刀剑来随二路分骑马以二马从予予与杜架阁连辔而发
　　人人争劝走淮西莫犯翁翁按剑疑我问平山堂下路忠臣见诎有天知
　　予在小西门外皇皇无告同行杜架阁仰天呼号防赴壕死从者皆无人色莫知所为予进不得入城城外不测有兵露立荒坰又乏饮食予心自念岂予死于是乎为之踟蹰心膂如割后得二路分从行苖守又遣衣被包复等来还遂之扬州是日上已日也
　　千金犯险脱羁囚谁料南冠反见仇记取小西门外事年年上已哭江头
　　二路分引予行数里犹望见真州城五十兵忽龊刀于野驻足不行予自后至二路分请下马云有事商量景色可骇予下马问云商量何事云行几步行稍逺又云且坐且坐予意其杀我于此矣与之立谈二路分云今日之事非苗安抚意乃制使遣人欲杀丞相安抚不忍加害故遣某二人来送行今欲何往予云只往扬州更何往彼云扬州杀丞相奈何曰莫管信命去二路分云安抚今送往淮西予云淮西对建康太平池州江州皆敌所在无路可归只欲见李制使若能信我尚欲连兵以圗恢复否则即从通州路道海还阙二路分云李制使已不容不如只在诸山寨中少避予云做什麽合煞生则生死则死决于扬州城下耳二路分云安抚见办船在岸下丞相从江行或归南归北皆可予惊曰是何言欤如此则安抚亦疑我矣二路分见予辞真确乃云安抚亦疑信之间令某二人便宜从事某见相公一个恁麽人口口是忠臣某如何敢杀相公既真个去扬州则某等部送去乃知苖守亦主张不过实使二路分觇予语言趍向而后为之处使一时应酬不当被害原野谁复知之痛哉痛哉时举所携银一百五十两与五十兵且许以至扬州又与十两二路分则许以分赐金百两遂行
　　荒郊下马问何之死活元来任便宜不是白兵生眼孔一团寃血有谁知
　　二路分既信予忠义与予中路言真州备判司行下有安民牓云文相公已从小西门外押出州界去讫为之嗟叹不已呜呼予之不幸乃至于斯其不死于兵岂非天哉
　　戎衣啧啧叹忠臣为说城头不识人押出相公州界去真州城里牓安民
　　杜架阁防赴壕以救免一行人皆谓当死于真州城下矣后得二路分送行惟恐有敌哨追之危哉危哉
　　有客仓皇欲赴壕一行性命等鸿毛白兵送我扬州去惟恐北军来捉逃
　　二路分所引路乃淮西路既见予坚欲往扬州遂复取扬州路时天色渐晚张弓挟矢一路甚忧疑指某处洲也又前某处杨子桥也相距不逺既暮所行皆敌境惟恐彼遣人伏路上寂如衔枚使所过彼有数骑在焉吾等不可逃矣
　　洲相望隔山椒烟树光中杨子桥夜静衔枚莫轻语草间惟恐有鸱鸮
　　是日行至暮二路分先辞只留二十人送扬州二十人者又行十数里勒取白金亦辞去不可挽扬州有贩鬻者以马载物夜窃行于途曰马垜子二十人者但令随马垜子即至扬州西门予一行如盲怅怅然行呜呼客路之危难如此
　　真州送骏已回城暗里依随马垜行一阵西州三十里摘星楼下打初更
　　至扬州
　　予至扬州城下进退维谷其傍徨狼狈之状以诗志其槩
　　予夜行衔枚至扬州西门惫甚有三十郎庙仅存墙堦屋无矣一行人皆枕藉于地时已三鼓风寒露湿凄苦不可道
　　此庙何神三十郎问郎行客忒琅珰荒堦枕藉无人问风露满堂清夜长
　　扬州城中打四更一行人遂入近城西门坐漫地上启门者无虑百数城上问何人从他人应答予等莫敢语恐声音不同即眼生随后
　　谯鼓咚咚入四更行行三五入西城隔壕喝问无人应怕恐人来捉眼生
　　予出真州实无所往不得已趋扬州犹兾制臣之或见谅也既至城下风露凄然闻鼓角有杀伐声傍徨无以处
　　怅怅乾坤靡所之平山风露夜何其翁翁岂有甘心事何故髙楼鼓角悲
　　制臣之命真州也欲见杀若叩扬州门恐以矢石相加城外去杨子桥甚近不测又有哨进退不可
　　城上兠鍪按剑看四郊防骑绕团团平生不觧杨朱泣到此方知进退难
　　杜架阁以为制臣欲杀我不如早寻一所逃哨一日却夜趋髙邮求至通州渡海归江南或见二王伸报国之志徒死城下无益
　　吾戴吾头向广陵仰天无告可怜生争如负命投东海犹防乘风近玉京
　　金路分谓出门便是哨五六百里而后至通州何以能逹与其为此受苦而死不如死于扬州城下不失为死于南且犹意使臣之或者不杀也
　　海云渺渺楚天头满路烟尘不自由若使一朝俘上去不如制命死扬州
　　予方未知所进退余元庆引一卖柴人至云相公有福相公有福问能导至髙沙否曰能曰何处可暂避一日曰侬家可曰此去几里曰二三十里曰有哨否曰数日不一至曰今日哨至如何曰看福如何耳
　　路傍邂逅卖柴人为说髙沙可问津此去侬家三十里山坳聊可避风尘
　　予从金之说恐制臣见杀从杜之说恐北骑见捕莫知所决时晓色渐分去数步则金一邉来牵住回数步则杜一邉又来拖行事之难从违未有如此之甚者
　　且行且止正依违髣髴长空曙影防从者仓皇心绪急各持议论泣牵衣
　　同行通十二人行止未决余元庆李茂呉亮萧发遽生叛心所懐白金各一百五十星上下竟携以走
　　问谁攫去槖中金僮仆双双不可寻折节从今交国士死生一片嵗寒心
　　予危急中随行四人背负而逃外既颠隮内又饥困行数十步喘甚不能进倒荒草中扶起又行如此数十而天晓矣
　　颠崖一陷落千寻奴仆偏生负主心饥火相煎疲欲絶满山荒草晚沉沉
　　予不得已去扬州城下随卖柴人趍其家而天色渐明行不能进至十五里头半山有土围一所旧是民居毁荡之余无椽瓦其间马粪堆积时惟恐敌有望髙者见一队人行即来追逐只得入此土围中暂避为谋拙甚聴死生于天矣
　　戴星欲赴野人家曙色纷纷路愈賖仓卒只从山半住頽垣上有白云遮
　　既入土围中四山閴然无一人影时无米可饭有米亦无烟火可炊懐金无救也哀哉
　　路逢败屋作鸡栖白屋荒荒鬼哭悲袖有金钱无米籴假饶有米亦无炊
　　土围粪秽不可避但扫净数尺地以所携衣服贴衬地面睡起复坐坐起复睡日长难过情绪奄奄哀哉
　　扫退蜣蜋枕败墙一朝何止九回肠睡余扪虱沉沉坐偏觉人间白日长
　　北军惟午前出哨午后各归若是日起程至午后懽曰今日得命矣忽闻人声喧啾甚自壁窥之乃敌骑数千自东而西于是追咎不死于扬州城下而被捉于此苦矣苦矣时大风忽起黑云暴兴数防防雨下山色昏防若有神功来救助也
　　飘零无绪叹途穷搔首踟蹰日已中何处大声似潮泝黑云骤起满山风
　　数千骑随山而行正从土围后过一行人无复人色傍壁深坐恐门外得见若一骑入来即无噍类矣时门前马足与箭筒之声厯落在耳只隔一壁幸而风雨大作骑兵径去危哉危哉哀哉哀哉
　　昼防万骑忽东行防伏荒村命羽轻隔壁但闻风雨过人人顾影贺更生
　　予与杜架阁及金应张庆夏仲吕武王青邹防共八人在土围中时已过午谓哨不来山下一里有古庙庙中有丐妇居之庙前有井遂遣吕武邹防下山汲水意或可以得米菜少救饥饿不料哨至二人首被获二人觧所腰白金近三百两悉以与之敌受金得不杀及哨过二人方回相向哀泣又幸性命之茍全
　　青衣山下汲荒泉道遇腥风走不前向晚归来号且哭游军只为觧腰纒
　　早从卖柴人行不能前遂至于土围中约卖柴人入城籴米救性命云不奈何忍饥一日城中衙晡后方开门米至则黄昏矣是日敌数百骑薄西城于是门不开卖柴人竟不得出予等饥窘失措又以土围中露天不可睡卧于是下山投古庙中与丐妇人同居焉
　　眼穿只卖柴回今日堡城门不开籴米已无消息至黄昏惆怅下山来
　　既至庙中坐未定忽有人擕梃至良久三四人陆续来吾意不免矣乃知其人自城中来夜讨柴来早入城赴卖无恶意也数人煑糁羮出其余以遗我有未冠者一夕于庭中烧火照明诸樵亦不睡予等且困且睡是不可言
　　既投古庙覔藜羮三五樵夫不识名僮子似知予梦恶生柴烧火到天明
　　予等饥甚樵者饮食輙乞其余破庙何所风露凄然仅存一身犹不自保哀哉
　　苦作江头乞食翁一层破庙五更风眼前境界身何许始悟人间万法空
　　予见诸樵夫幸而可与语吿以患难厚许之使导往髙沙赖其欣然见从谓此处不是髙沙路方驻堡城北门贾家庒少驻一日却为入城籴米买肉以救两日之饥又雇马办干粮以备行役于是五更随诸樵夫往焉时樵夫知予无聊又有所擕使不肖心得财岂不多于所许淮人依本分感激岂亦有天意行其间乎
　　樵夫偏念客途长肻向城中为裹粮晚指髙沙移处泊司徒庙下贾家庒
　　贾家庒
　　予初五日随三樵夫黎明至贾家庒止土围中卧近粪壤风露凄然时枵腹已经两夕一日半恳三樵夫入城籴米买肉至午而得食是夜雇马趍髙沙
　　行边无鸟雀卧处有腥臊露打须眉硬风捜颧颊髙流离外颠沛饥渴内煎熬多少偷生者孤臣叹所遭
　　扬州地分官
　　初五至晚地分官五骑咆哮而来挥刀欲撃人凶焰甚于冦亟出濡沫方免毒手急令离地分去告以入城云入城必被杀幸而脱北方之难不意困折于我土地天地虽大无所容身哀哉
　　五骑驰来号徼巡咆哮按剑一何嗔金钱买命方无语何必豺狼骂北人
　　便当缟素驾戎车畏贼何当畏虎如看取摘星楼咫尺可怜城下哭包胥
　　思则堂先生
　　初四日予在桂公塘北骑数千东行莫知其故贾家庒有樵夫云昨夜敌营甘泉西去城四十里有白须老子设青罣罳饭于救生寺灶前称南朝相公问其何如曰面大而体肥以意逆之则堂家先生也因知昨日敌驱奉使北去与其所掠老小辎重偕行予虽不免颠踣道路较诸先生不以彼易此也先生尝云某四十规行矩步今日乃有此厄流涕二十八字
　　白须老子宿招提香积厨邉供晩炊借问鱼羮何处少北风安得似南枝
　　髙沙道中
　　予雇骑夜趍髙沙越四十里至板桥迷失道一夕行田畈中不知东西风露满身人马饥乏旦行雾中不相辨须防四山渐眀忽隠隠见北骑道有竹林亟入避须臾二十余骑绕林呼噪虞张庆右眼内中一箭项中二刀割其髻裸于地帐兵王青缚去杜架阁与金应林中被获出所擕黄金赂逻者得免予蔵处距杜架阁不逺北马入林过吾傍三四皆不见不自意得全仆夫邹防卧丛篠下马过踏其足流血縂辖吕武亲随夏仲散避他所是役也予自分必死当其急时万窍怒号杂乱人声敌仓卒不尽得疑有神明相之马既去闻其有焚林之谋亟趍对山复寻丛篁以自蔽既不识路又乏粮食人生穷蹙无以加此未几吕武报敌骑已还湾头又如路邉鮎鱼埧传闻不尽信然他无活策黾勉趍去侥幸万一仓皇匍匐不能行先是自扬州来有引路三人牵马三人至是或执或逃仅存其二二人出于无聊各操梃相随有无礼之志逡巡行路无可奈何至晩西忽遇樵者数人如佛下降偶得一箩以绳维之坐于箩中雇夫六人更迭负送驰至髙邮城西天已晓不得渡常恐追骑之奄至也宿陈氏店以茅覆地忍饥而卧黎明过渡而心始安痛定思痛其涕如雨
　　三月初五日索马平山邉疾驰趍髙沙如走阪上圎夜行二百里望望无人烟迷途呼不应如在盘中旋昏雾腥且湿怒飚狂欲颠流澌在须髪尘沬满櫜鞬红日髙十丈方辨山与川冦行疾如鬼忽在林之巅谁家苦竹园其叶青戋戋仓皇伏幽篠生死信天縁铁骑俄四合鸟落无虚绕林势奔轶动地声喧阗霜蹄破丛翳出入相贯穿既无遁形术又非缩地仙猛虎驱羣羊兎鱼落蹄筌一吏射中目颈血仅可溅一防上马无路脱纠纒一厮躏其足吞声以自全一宾与一从买命得金钱一伻与一校幸不逢戈鋋嗟予何薄命寄身空且悬萧萧数竹侧往来度飞鞯逰锋防及肤怒兴空握拳跬步偶不见残息忽复延当其蹙迫时大风起四邉意者相其间神物来蜿蜒更生不自意如病乍得痊须臾传火攻燃眉复相煎一行輙一跌奔命度平田幽篁便自托仰天坐且眠晴曦正当昼焦肠火生咽断罂吸勺水天降甘露鲜青山为我屋白云为我椽彼草何荒荒彼水何潺潺首阳既无食隂陵不可前便如失目鱼一似无足蚿不见道傍骨委积万有千魂魄亲蝇蚋膏脂饱乌鸢使我先朝露其事亦复然丈夫竟如此吁嗟彼苍天古人择所安肯蹈不测渊奈何以遗体粪土同弃捐初学苏子卿终慕鲁仲连为我王室故持此金石坚自古皆有死义不汚腥膻求仁而得仁寜愿沟壑填秦客载张禄呉人纳伍员季布走在鲁樊期托于燕国士急人病倜傥何拘挛彼人莫我知此恨付重泉鹊声从何来忽有吉语传此去三五里古道方平平行人渐复出哨马觉已还回首下山阿七人相牵连东野御已穷而复加之鞭跰足如移山擕持姑勉旃行行重狼顾常恐追骑先扬州二防手面目轻且儇自言同脱虏波波口流涎白日各持挺其来何翩翩奴辈殊无聊似欲为鹰鹯逡巡不得避黙黙同寒蝉道逢采樵子中流得舟船竹畚当安车六夫共赪肩四肢与百骸屈曲如桮棬路人心为恻从者皆涕涟星奔不可止暮逹城西阡饥卧野人庐借草为针氊诘朝从东渡始觉安且便人生岂无难此难何迍邅重险复重险今年定何年圣世基岱岳皇风煽垓埏中兴奋王业日月光重宣报国臣有志悔往不可前臣苦不如死一死尚可怜堂上太夫人鬓髪今犹江南昔卜宅岭右今受防首丘义皇皇倚门望惓惓波涛避江介风雨行淮堧北海转万折南洋泝孤骞周游大夫蠡放浪太史迁倘复防吾盘终当畊我绵夫人生于世致命各有权慷慨为烈士从容为圣贤稽首望南拜着此泣血篇百年尚哀痛敢谓事已遄敌以髙邮米赡济维扬故自湾头夜道骑截诸津鮎鱼埧其一予是夜若非迷途四更可逹埧所当一网无遗乃知一夕仓皇失道亦若有鬼神鼓动于其间颠沛之余虽幸不死何辜至此极也至髙沙
　　予仓皇至髙沙惊魂靡定回思初四土围中初五竹林里几死于是使果不免委骨草莽谁复知之
　　江南自好筑金防何事风花堕向淮若使两遭豺虎手而今玉也有谁埋
　　予至髙沙姧细之禁甚严时予以箩为轿见者怜之又张庆血流满面衣衫皆汚人皆知其为遇冦不复以姧细疑然闻制使有文字报诸郡有以丞相来赚城令觉察闗防于是不敢入城急买舟去发髙沙
　　晓发髙沙卧一航平沙漠漠水茫茫舟人为指荒烟防南北今年几战塲
　　平淮千里莽为丘墟自出髙沙满目空防髙邮水与湾头通下海陵入射阳过涟水皆其路也二月六日城子河一战我师大防人指某处是战塲
　　城子河邉委乱尸河隂血肉更稀防大行南北燕山外多少逰魂逐马蹄
　　自至城子河积尸盈野水中流尸无数臭秽不可当上下防二十里无间断乃敌以二月六日载奉使栁岳洪雷震并辎重俱北稽家庄撃其前髙邮撃其腰敌大防败栁岳死焉洪雷震今在髙邮见说敌入江淮惟此战我师大胜
　　一日经行白骨堆中流失柂为心摧海陵棹子长狼顾水有船来步马来
　　是日经行战塲四顾閴然棹人心恙长恐湾头有人出来又恐岸上有马来赶正荒急间偶然柂拆整柂良久危哉险哉
　　小泊稽庄月正庄官惊问是何船今朝哨马湾头出正在青山大路邉
　　自髙邮至稽家庄方有一团人家以水为寨统制官稽耸其子徳润诣乡举其侄昌其馆客莆田人林希骥字千里林孔时字愿学皆锐意于事功者稽设醴甚至云今早报湾头马出到城子河邉不与之相遇公福人也为之嗟叹不置愿学同徳润送予至泰州
　　稽庄即事
　　乃心王室故日夜莽南征蹈险寜追悔懐忠莫见明鴈声连水逺山色与天平枉作穷途哭男儿付死生
　　泰州
　　予至海陵问程趍通州凡三百里河道北与寇出没其间真畏途也
　　羁臣家万里天日鉴孤忠心在坤维外身防坎窞中长淮行不断苦海望无穷晚鹊传佳耗通州路已通
　　卜神
　　通州三百里茅苇也还无铁骑虎出没山鼯鬼啸呼王阳懐畏道阮籍泪穷途人物中兴骨神明为国扶
　　旅懐
　　北去通州号畏途固应孝子为回车海陵若也容羁客防买菰蒲且寄居
　　天地虽寛靡所容长淮谁是主人翁江南父老还相念只欠一帆东海风
　　昨夜分明梦到家飘防依旧客天涯故园门掩东风老无限杜鹃啼落花
　　懐则堂实堂
　　二先生于予厚予之惓惓于二先生知二先生亦惓惓于予也
　　白头北使驾双鞯沙濶天长泪晓烟中夜想应发深省故人南去地行仙
　　贵卿
　　贵卿与余同患难自二月晦至今日无日不与死为邻平生交防举目何在贵卿真吾异姓兄弟也
　　天髙并地迥与子独牢愁初作燕齐客今为淮海逰半生谁俯仰一死共沉浮我视君年长相看此恵州【恵州予弟璧也】
　　忆太夫人
　　三生命孤苦万里路酸辛屡险不一险无身复有身不忘圣天子几负太夫人定省今何处新来梦寐频
　　即事
　　痛哭辞京阙防行访海门久无鸡可聴新有虱堪扪白髪应多长苍头少有存但令身未死随力报乾坤
　　纪闲
　　九十春光好周流人鬼闗人情轻似土世路险于山俯仰经行处死生谈笑间近时最难得旬日海陵闲
　　声苦
　　万死奔波落一生飘零淮海命何轻近来学得赵清献叫苦时时数十声
　　即事
　　船只时闲锁城孤日闭闗惊心时有马极目奈无山去路相传险行嚢愈觉悭归心风絮乱无奈一身闲
　　发海陵
　　自二月十一日海陵登舟连日伴问占苦不如意防通州六校自维扬回有弓箭可仗遂以孤舟于二十一日早径发十里惊传马在塘湾亟回晚乃觧防前途吉凶未可知也
　　自海陵来向海安分明如度鬼门闗若将九折回车看倦鸟何年可得还
　　闻马
　　二十一夜宿白蒲下十里忽五更通州下文字驰舟而过报吾舟云马来马来于是速张帆去荒迫不可言二十三日幸逹城西门锁外越一日闻吾舟过海安未逺即有马至县使吾舟迟发一时顷已为囚虏矣危哉
　　过海安来奈若何舟人去后马临河若非神物扶忠直世上未应侥幸多
　　如臯
　　如臯县有泰州朱省二者受北命为宰率其民桔道路予不知而过之既有闻为之惊叹
　　雄狐假虎之林臯河水腥风接海涛行客不知身世险一窓春梦送轻舠
　　闻谍
　　予既不为制所容行至通州得谍者云镇江府走了文相公许浦一路有马来捉闻之悚然为赋此
　　北来追骑满江滨那更元戎按剑嗔不是神明扶正直淮头何处可安身
　　哭金路分应
　　金应以笔札往来吾门二十年性烈而知义不为下流去年从予勤王补两武资今春特授承信郎东南第六正将贑州驻劄及予使北转三官授江南西路兵马都监贑州驻劄予之北行也人情莫不观望僚从皆散虽亲仆亦逃去惟应上下相随更厯险难奔波数千里以为当然盖委身以从死生休戚俱为一人者至通州住十余日矣闰月五日忽伏枕命医三四热病増剧至十一日午气絶予哭之痛其敛也以随身衣服其棺如常翌日西门雪窖邉棺之上排七小钉又以一小板片覆于七钉之上以为记不敢求备者邉城无主恐贻身后之祸异时遇便取其骨归庐陵而后死者之目可闭也伤哉伤哉为赋二诗焚其墓前
　　我为吾君役而从乃主行险夷寜异趣休戚与同情遇贼能无死寻医剧不生通川一丘土相望泪如倾明朝吾渡海汝魄在它乡六七年华短三千客路长招魂情黯黯归骨事茫茫有子应年长平生不汝忘
　　懐杨通州
　　江波无奈暮云隂一片朝宗只此心今日海头覔船去始知百炼是精金
　　唤渡江沙眼欲枯羁臣中道落﨑岖乘不管千金购渔父真成大丈夫
　　范叔西来变姓名绨袍曽感故人情而今未识春风面倾盖江湖话一生
　　仲连义不帝西秦拔宅逃来住海滨我亦东寻烟雾去扶桑影里看金轮
　　海
　　海与江不同自冦难以来从淮入浙者必由海而通为孔道也由是海发尽适三月间方有台州三姜至已为曹大监镇所雇通州有下文字自定回张少保恰予之以一船亦是三月方到岸而予适来杨守遂以此舟送予与曹大监俱南向使有姜而无张少保一舟予不能行有张少保而无姜予又无伴不我先后适有邂逅殆神施鬼设而至也
　　海上多时断去舟公来容易渡南州子胥江上逢渔父莫是神明遣汝不
　　发通州
　　予万死一生得至通州幸有海以济闰月十七日发城下十八日宿石港同行有曹大监镇两舟徐新班广夀一舟舟中之人有识予者
　　孤舟渐渐脱长淮星斗当空月照懐今夜分明栖海角未应便道是天涯
　　白骨丛中过一春东将入海避风尘姓名变尽形容改犹有天涯相识人
　　淮水淮山阻且长孤臣性命寄何乡只从海上寻归路便是当年不死方
　　石港
　　王阳真畏道季路渐知津山鸟唤醒客海风吹黑人乾坤万里梦烟雨一年春起看扶桑晓红黄六六鳞
　　卖鱼湾
　　卖鱼湾去石港十五里许是日曹大监胶舟潮方能退
　　风起千湾浪潮生万顷沙春红堆蟹子晚白结盐花故国何时讯扁舟到处家狼山青两防极目是天涯
　　即事
　　宿卖鱼湾海潮至渔人随潮而上买鱼者邀而即之鱼甚平
　　飘蓬一叶落天涯潮溅青纱日未斜好事官人无勾当呼童上岸买青虾
　　北海口
　　淮海本东海地于东中云南洋北洋北洋入山东南洋入江南人趍江南而经北洋者以杨子江中渚沙为北所用故经道于北复转而南盖辽绕数千里云
　　沧海人间别一天只容渔父钓苍烟而今蜃起楼防处亦有北来蕃汉船
　　出海
　　二十一夜宿宋家林泰州界二十二日出海洋极目皆水水外惟天大哉观乎
　　一团荡漾水晶盘四畔青天作防阑着我扁舟了无碍分明便作混沦看
　　水天一色玉空明便似乘槎上太清我爱东坡南海句兹防竒絶冠平生
　　渔舟
　　二十八日乘风行入通州海门界午抛泊避潮忽有十八舟上风冉冉而来疑为暴客四船戒严未防交语而退是役也非应对足以御侮即为鱼矣危乎殆哉
　　一阵飞帆破碧烟鬼郎惊饵理弓舟中自信娄师徳海上谁如鲁仲连初谓悠扬真贼舰后闻欸乃是渔人生漂泊多磨折何日山林清昼眠
　　杨子江
　　自通州至杨子江口两潮可到为避渚沙及许浦顾诸从行者故绕去出北海然后渡杨子江
　　防日随风北海防回从杨子大江头臣心一片镃针石不指南方不肯休
　　使风
　　渺渺茫茫逺愈防乘风日夜趂东归半醒半困糢糊处一似醉中骑马飞
　　苏州洋
　　一叶漂揺杨子江白云尽处是苏洋便如伍子当年苦只少行头寳劔装
　　过杨子江心
　　大海中一条自杨子江直上淡者是此乃长江尽处横约百二十里吾舟乘风过之一时即咸水
　　渺渺乘风出海门一行淡水带潮浑长江尽处还如此何日岷山看发源
　　入浙东
　　金鳌山在台州界髙宗皇帝曽舣舟于此寺蔵御书四明既陷不知天台存亡忧心如捣见于此诗
　　厄运一百日危机九十遭孤踪落虎口薄命付鸿毛漠漠长淮路茫茫巨海涛惊魂犹未定消息问金鳌
　　夜潮
　　雨恶风狞夜色浓潮头如屋打孤篷漂零行路丹心苦梦里一声何处鸿
　　乱礁洋
　　自北海渡杨子江至苏州洋其间最难得山仅得蛇山洋山大小山数山而已自入淛东山渐多入乱礁洋青翠万叠如画圗中在洋中者或髙或低或大或小与水相撃触竒怪不可名状其在两傍者如岸上山丛山实则皆在海中非有畔际是日风小浪防舟行石间天巧防出令人应接不暇殆神仙国也孤愤愁絶中为之心广目明是行为不虚云
　　海山仙子国邂逅寄孤篷万象画圗里千崖玉界中风揺春浪软礁激暮潮雄云气东南宻龙腾上碧空
　　夜走
　　舟入东海报者云前有贼船行十数里报如前望见十余舟张帆防口意甚恶梢人亟取灵山岩路避之一夕揺极其荒迫际晓幸得脱去
　　鲸波万里送归舟倐忽惊心欲白头何处赭衣操剑防同时黄帽理兠鍪人间风雨真成梦夜半江山縂是愁鴈荡双峰片云隔明朝蹑屩作清防
　　緑漪堂
　　予自海舟登台岸至城门张氏家盖国初名将永徳之后主人号哲斋辟堂教子扁緑漪为赋八句
　　义方堂上看窓户翠玲珑砚里云坛月席间淇水风清声随地到直节与天通庭玉森如笋干霄雨露功
　　过黄岩
　　予至淮即变姓名及天台境哲斋张为予覔緑漪诗予既赋题云清江刘洙书此过黄岩寄二十字
　　魏睢变张禄越蠡改陶朱谁料文山氏姓刘名是洙
　　至温州
　　万里风霜鬓己丝飘零回首壮心悲罗浮山下雪来未杨子江心月照谁祗谓虎头非贵相不圗羝乳有归期乘潮一到中川寺暗读中兴第二碑
　　长溪道中和张自山韵
　　潮风连地吼江雨带天流宫殿扃春仗衣冠锁月逰伤心今北府遗恨古东洲王气如川至龙兴海上州【东洲常州也】
　　夜静呉歌咽春深蜀血流向来苏武节今日子长逰海角云为岸江心石作洲丈夫竟何事底用泣神州
　　和自山
　　去年予陷敌自山自京寄诗时予己南归不及领今闻成诵追和作彼时语痛定思痛痛不可当
　　春晚伤为客月明思见君我方慕苏武谁复从田文龙背夹红日鴈声连白云琵琶汉宫曲马上不堪闻
　　林附祖
　　林附祖福州秀才去年三月四日在无锡道中忽为北人擒去指为文相公云你门年四十头戴笠身着袍脚穿黑靴文书上载了你门如何不是防至京口辨騐然后得释附祖名元龙至南剑为予言
　　画影圗形正捕风书生薄命入罝中北人一似冬烘眼错认顔标作鲁公
　　呈小村
　　予自剑进汀小村过清流来迎不圗此生复相见
　　万里飘零命羽轻归来喜有故人迎雷潜九地声元在月暗千山魄再明疑是仓公回巳死恍如羊祜説前生夜防相对真成梦清酒浩歌双剑横
　　二月晦
　　元年二月晦予从镇江脱敌难险阻艰难于今再见仲春下澣追感堕泪八句
　　塞上明妃马江头渔父新讐谁共雪旧梦不堪圎遗恨常千古浮生又一年何时暮春者还我浴沂天
　　有感呈景山校书诸丈
　　北风吹春草阳乌日已至天时岂云爽人事胡乃异三月方皇皇衣冠道如坠栋挠榱桷折木颠桢榦悴大者懐端忧燋头求室燬小者嗟行役泥涂跋其尾长平与新安露胔如栉比赋分本尔殊适与天时值哲人处眀夷致命以遂志但令守吾贞死生浩无愧
　　即事
　　去年伤北使今日叹南驰云湿山如动天低雨欲垂征夫行未己防子去何之正好王师出崆峒麦熟时
　　所懐
　　世途嗟孔棘行役苦斯频良马比君子清风来故人相看千里月空负一年春便有桃源路吾当少避秦
　　自叹
　　草宿披宵露松餐立晚风乱离嗟我在艰苦有谁同祖逖闗河志程婴社稷功身谋百年事宇宙浩无穷补遗
　　题苏武忠节圗【有序】
　　余在京口城外日夜求脱不得间谢村去平江欲逃又不果至镇江事益急议趋真州余杜宻谋杜云事济万幸不幸谋泄当死死有怨乎余指心自誓云死靡悔且办匕首事惧不济挟以自杀杜云亦请以死自効于是计遂定既至真州城下问者羣至告以余在镇江走脱城中诸校皆出既延入城苖守遂见语国事移时感慨流涕即往住清邉堂时从亡者始至也引至直司捜身上所蔵军器既无他然后见信防闲严宻如此向使一疑字横于胸中闭门不纳天地茫茫何所归宿嘻其危哉苖守袖出李龙眠画汉苏武忠节圗求余咏题抚巻凄凉浩气愤发使人慷慨激烈有去国思君之念矣遂赋三诗书于巻后时丙子三月二日也文天祥执笔于清邉堂之寓舍
　　忽报忠圗纪嵗华东风吹泪落天涯苏卿尚有归时国老相兼无去后家烈士防元心不易逹人知命事何嗟生平爱覧忠臣传不为吾身亦陷车
　　独伴羝羊海上逰相逢血泪向天流忠贞己向生前定老节须从死后休不死未论生可喜虽生何恨死堪忧甘心卖国人何处曽识苏公义胆不
　　漠漠愁云海戍迷十年何处望京师李陵罪在偷生日苏武功成未死时铁石心存无镜变君臣义重与天期纵饶夜久风尘黑百链丹心涅不缁





　　文山集巻十八
　　钦定四库全书
　　文山集巻十九
　　宋　文天祥　撰
　　指南后录一
　　过零丁洋
　　辛苦遭逢起一经干戈落落四周星山河破碎风抛絮身世飘揺雨打萍惶恐滩头説惶恐零丁洋里叹零丁人生自古谁无死留取丹心照汗青
　　上已日张元帅令李元帅过船请作书招谕张少保投拜遂与之言我自救父母不得乃教人背父母可乎书此诗遗之李不能强持诗以逹张但称好人好诗竟不能逼
　　元夕
　　南海观元夕兹游古未曽人间大竞渡水上小烧灯世事争强弱人情尚废兴孤臣腔血满死不愧庐陵
　　懐赵清逸
　　厓海真何地驱来坐战塲家人半分合国事决存亡一死不足道百忧何可当故人髯似防起舞为君伤二月六日海上大战国事不济孤臣某坐北舟中向南痛哭为之诗曰
　　长平一坑四十万秦人欢欣赵人怨大风扬沙水不流为楚者乐为汉愁兵家胜负常不一纷纷干戈何时毕必有天吏将明威不嗜杀人能一之厥角稽首并二州正气扫地山川羞身为大臣义当死城下师盟愧牛耳开关归国洗日光白麻重宣不敢当出师三年劳且苦咫尺长安不得覩非无虓虎士如林一日不幸为人擒楼船千艘下天角两雄相遭争奋搏古来何代无战争未有锋鋭交沧溟游兵日来复日徃相持一月为鹬蚌南人志欲扶昆仑北人志欲黄河吞一朝天昏风雨恶礟火雷飞箭星落谁雌谁防胜负分流尸漂血洋水浑昨朝南船满厓海今朝只有北船在昨夜两邉桴鼓鸣今朝船船鼾睡声北军去家八千里椎牛酾酒人人喜惟有孤臣雨泪垂防防不敢向人啼六龙杳霭知何处大海茫茫隔烟雾我欲借劒斩佞臣黄金横带为何人
　　又六噫
　　飇风起兮海水飞噫文武尽兮火徳□噫鹰鹯欲撃兮靡所施噫鸿鹄欲举兮将安归噫櫂歌中流兮任所之噫独抱春秋兮莫我知噫
　　言志
　　九垠化为魅亿丑俘为虏既不能变姓名卒于呉又不能髠钳奴于鲁逺引不如四皓翁髙蹈不如仲连父防鸿堕矰缴长鲸陷网罟鷃燕上下争谁何蝼蚁等门相尔汝狼藉山河嵗云杪飘零海角春重暮百年落落生涯尽万里遥遥行役苦我生不辰逢百罹求仁得仁尚何语一死鸿毛或泰山之轻之重安所处妇女低头守巾帼男儿嚼齿吞刀锯杀身慷慨犹易免取义从容未轻许仁人志士所植立横絶地维屹天柱以身徇道不茍生道在光明照千古素王不作春秋废烽烟突骑交中土闰位适在三七间礼乐终当属真主李陵衞律罪通天遗臭至今使人吐种东门不可得暴骨匈奴固其所平生读书为谁事临难何忧复何惧已矣夫易箦不必如曽参结缨犹当效子路
　　南海
　　朅来南海上人死乱如麻腥浪拍心碎飇风吹华一山还一水无国又无家男子千年志吾生未有涯
　　有感
　　海濶龙深蛰山空鸟杂鸣花随春共去云与水俱行壮士千年志征夫万里程夜凉看星斗何处是欃枪张元帅谓予国已亡矣杀身以忠谁复书之予谓商非不亡夷齐自不食周粟人臣自尽其心岂论书与不书张为改容因成一诗
　　髙人名若凂烈士死如归智灭犹吞炭商亡正采薇岂因徼后福其肯蹈危机万古春秋义悠悠双泪挥
　　登楼
　　茫茫地老与天荒如此男儿鐡石肠七十日来浮海道三千里外望江乡髙鸿尚觉心期濶马何堪脚迹长独自登楼时拄颊山川在眼泪浪浪
　　海上
　　天邉青鸟逝海上白鸥驯王济非痴叔陶潜岂醉人得当须报国可隠即逃秦身事盖棺定挑灯看剑频
　　贑州
　　满城风雨送凄凉三四年前此战塲遗老犹应愧蜂蚁故交已久化豺狼江山不改人心在宇宙方来事会长翠玉楼前天亦泣南音半夜落沧浪
　　出广州第一宿
　　越王防下路搔首叹萍踪城古都招水山髙易得风鼓声残雨后塔影暮林中一様连营火山同河不同
　　英徳道中
　　海近山如沃杼深屋半芜乾坤正风雨轩冕縂泥涂自叹鸢肩薄谁怜鹤影孤少年狂不醒夜夜梦伊吾
　　晚渡
　　青山围万叠流落此何邦云静龙归海风清马渡江汲滩供茗椀编竹当蓬一井沙头月羁鸿共影双
　　珊瑚吟
　　南方有珍禽鸣声天下竒毛羽黒如漆两眼凝璚脂燕赵佳公子笼槛以自随童子重丁寜饮食必以时将献上林苑来巢万年枝待之岂少恩不免加絷维珊瑚真珊瑚碎琢良自悲中原寒气深风土非所宜
　　和中甫端午韵不依次
　　黄茅古道外羸马发南州有客齐虏何人念楚囚嵗年付流水风雨满沧洲手把菖蒲看黒头非所求
　　又呈中斋
　　风雨羊肠道飘零万死身牛儿朝共载木客夜为隣庾子江南梦苏郎海上贫悠条看晩渡谁是济川人
　　又
　　万里论心晩相看慰乱离丹成俄巳化璧碎尚无缁禾黍西原梦川原落日悲斯文今已矣来世以为期
　　竹间
　　倦来歇马随分此青山流水竹千个清风沙一湾乾坤醒醉里身世有无间客路真希絶浮生半日闲
　　越王防
　　登临我向乱离来落落千年一越防春事暗随流水去潮声空逐暮天廻烟横古道人行少月堕荒村鬼哭哀莫作楚囚愁絶看旧家歌舞此衔杯
　　南华山
　　北行近千里迷复防西东行行至南华忽忽如梦中佛化知防尘患乃与我同有形终归灭不灭惟真空笑看曹溪水门前坐松风【六祖禅师真身盖数百年矣为乱兵刲其心肝方知有患难佛不免况人乎】
　　南安军
　　梅花南北路风雨湿征衣出岭谁同出归乡如不归山河千古在城郭一时非饿死真吾志梦中行采薇
　　黄金市
　　闭蓬絶粒始南州我过青山欲首丘廵逺应无儿女态夷齐肯作稻粱谋人间早见黄金市天上犹迟白玉楼先子神游今二纪梦中挥泪溅松楸
　　万安县
　　青山曲折水天平不是南征是北征举世更无廵逺死当年谁道甫申生遥知岭外相思处不见滩头惶恐声传语故园猿鹤好梦囘江路月风清
　　泰和
　　书生曽拥碧油幢耻与羣儿共竖降汉节防囘登快阁楚囚今度过澄江丹心不改君臣谊清泪难防父母邦惟恐乡人知我瘦下帷絶粒坐蓬
　　苍然亭
　　风打船头系夕阳亭前老子旧胡牀青牛过去关山动白鹤归来城郭荒忠节风流落尘土英防遗恨满沧浪故园水月应无恙江上新松防许长
　　别里中诸友
　　青山重囘首风雨暗啼猿杨桞溪头钓梅花石上尊故人无复见烈士尚谁言长有归来梦衣冠满故园
　　发吉州
　　已邜六月初一日苍然亭下楚囚立山河颠倒纷雨泣乙亥七夕此何夕煌煌牛斗剑光湿戈鋋彗云雷电撃三百余年火为徳须臾风雨天地黒皇纲觧纽地维折妾妇偷生自为贼英防扼腕怒须赤贯日血忠死穷北首阳风流落南国正气未亡人未息青原万丈光赫赫大江东去日夜白
　　祭罗开礼诸义士
　　江岸今多啮城居昔屡焚市人半伧父竖子亦将军蛟哭金洲雨猿啼玉观云周郎坟土上囘首泪成痕予始至南安即絶粒为告祖祢文别诸友诗遣孙礼取黄金市登岸驰归约六月二日复命于吉城下予以心事白诸幽明即暝目长徃含笑入地矣乃水盛风驶前一日逹庐陵孙礼期不至予且行忍死以待垂至丰城忽有见孙礼于他舟乃悟竟不曽徃为之痛哭流涕暮始见主者取孙礼还舟明早遂送之丰城县纵其自便追之不可及矣予至是不食巳八日若无事然私念死庐陵不失为首丘今使命不逹委身荒江谁知之者盍少须臾以就义乎复饮食如初昔读左传申包胥哭秦庭七日勺饮不入口亦不闻有他乃知饿踣西山非一朝之积也予尝服脑子二两不死絶食八日又不死竟不晓其何故从者七人或逃或死或逐今仅存一人曰刘荣楚囚之况宜哉
　　隆兴府
　　半生防度此登临流落而今泪满簮南浦不知春已晩西山但觉日初隂谁怜鹤千年语空负鹍鹏万里心无限故人帘雨外夜深如有广陵音
　　湖口
　　江湖一都防宇宙防兴亡走马芦林外买鱼茅舍傍南人撑快桨北客坐危樯江水交岷水东流日夜长
　　安庆府
　　风雨宜城路重来白髪新长江还有险中国自无人枭獍蕃遗育鳣鲸蛰怒鳞泊船休上岸不忍见遗民
　　池州
　　五老湖光逺九华山色昏南冠前进士北部故将军芳草江头路斜阳郭外村悤悤十年梦故国暗销魂
　　鲁港
　　方夸金坞筑岂料玉牀揺国体真三代江流旧六朝鞭投能防日瓦觧不崇朝千古燕山恨西风卷怒潮
　　采石
　　不上峨眉二十嵗重来为堕山河泪今人不见虞允文古人曽有樊若水长江濶处平如驿况此介然衣带窄欲从谪仙捉月去安得燃犀照神物
　　建康
　　金陵古防府南渡旧陪京山势犹盘礴江流己变更健儿徙幽土新鬼哭防城一片清溪月偏于客有情
　　金陵驿
　　草合离宫转夕晖孤云飘泊复何依山河风景元无异城郭人民半已非满地芦花和我老旧家燕子傍谁飞从今别却江南日化作啼鹃带血归
　　万里金瓯失壮图衮衣颠倒落泥涂空流杜宇声中血半脱骊龙颔下须老去秋风吹我恶梦囘寒月照人孤千年成败俱尘土消得人间说丈夫
　　懐忠防
　　平生王佐心世运蹈衰末齐虏谁复封楚囚讵当脱金陵虽懐古尚友在风烈褒忠侈遗庙夫子我先逹
　　早秋
　　只影飘零天一涯千秋揺落欲何之朝看带缓方嫌瘦夜怯衾单始觉衰眼里游从惊死别梦中儿女慰生离六朝无限江山在搔首斜阳独立时
　　睡起
　　空堂孤影起闻鸡风起髙楼鼓角悲江海无情游子倦嵗年如梦美人迟平生管鲍成何事千古夷齐在一时坐久日斜庭木落浮云灭没漏朝曦
　　中秋
　　不教收骨瘴江邉驱向湖沙着去鞭旧夺宫袍空独步新飡官饭饱孤眠客程恰与秋天半人影何如月倍圆犹是江南佳丽地徘徊把酒看苍天
　　南康军和东坡酹江月
　　庐山依旧凄凉处无限江南风物空翠晴岚浮汗漫还障天东半壁雁过孤峰猿归老嶂风急波翻雪乾坤未歇地尚有人杰堪嗟飘泊孤舟河倾斗落客梦催明发南浦闲云连草树囘首旌旂明灭三十年来十年一过空有星星髪夜深愁聴胡笳吹彻寒月
　　和中斋韵【过吉作】
　　功业飘零五丈原如今局促傍谁辕俛眉北去明妃涙啼血南飞望帝魂骨肉凋残惟我在形容变尽只声存江流千古英雄恨兰作行舟柳作樊
　　再和
　　见说黄沙接五原飘零只影向南辕江山有恨销人骨风雨无情防客魂泪似空花千防落如硕果数根存肉飞不起真堪叹江水为笼海作樊
　　和友人
　　落落南冠过故都近来我意亦防吾骑来驿马身如寄遣去家书字亦无景伯未囚先立后稽康纵死不为孤江南只有归来梦休问田园芜不芜
　　驿中言别友人
　　水天空濶恨东风不借世间英物蜀鸟呉花残照里忍见荒城頽壁铜雀春情金人秋泪此恨慿谁说堂堂剑气斗牛空认竒杰那信江海余生南行万里扁舟齐发正为鸥盟留醉眼细看涛生云灭睨柱吞嬴囘旗走懿千古冲冠髪伴人无寐秦淮应是孤月
　　和
　　乾坤能大算蛟龙元不是池中物风雨牢愁无着处那更寒虫四壁横槊题诗登楼作赋万事空中雪江流如此方来还有英杰堪笑一叶飘零重来淮水正凉风新发镜里朱顔都变尽只有丹心难灭去去龙沙向江山囘首青山如髪故人应念杜鹃枝上残月
　　懐中甫【时中甫以病留金陵天庆观】
　　久要何落落末路重依依风雨连兵幕泥涂满客衣人间龙虎变天外燕鸿违死矣烦公传北方人是非
　　行宫【中斋日】
　　十里宫墙一聚尘天津晩过客愁新花啼杜宇归来血树挂苍龙脱去鳞福徳倘存终有晋秣陵未改己无秦秋风禾黍空南北见说铜駞防笑人
　　怪底秦淮□水长防多客泪洒斜阳江流本是限南北地气何曽减帝王防沼渐荒基歴落莺花犹在意凄凉青天毕竟有情否旧月东来失女墙
　　广斋谓柳和王昭仪满江红韵惜未之见为赋一阕【中斋作】
　　王母仙桃亲曽醉九重春色谁信道鹿衔花去浪翻鼇阙眉锁娇娥山宛转髻梳堕马云欹侧恨风沙吹透汉宫衣余香歇　霓裳散庭花灭斜阳燕应难说想春深铜雀梦啼残血空有琵琶传出塞更无环佩鸣归月又争知有客夜悲歌壶敲缺
　　和王夫人满江红韵以庶防后山妾薄命之意
　　燕子楼中又捱过防畨秋色相思处青年如梦乘鸾仙阙肌玉暗销衣带缓泪珠斜透花钿侧最无端蕉影上纱青灯歇　曲池合髙防灭人间事何堪说向南阳阡上满襟清血世态便如翻覆雨妾身元是分明月笑乐昌一段好风流菱花缺
　　代王夫人作
　　试问琵琶胡沙外怎生风色最苦是姚黄一朶移根仙阙王母懽阑璚宴罢仙人泪满金盘侧聼行宫半夜雨淋铃声声歇　彩云散香尘灭铜駞恨那堪说想男儿慷慨嚼穿龈血囘首昭阳离落日伤心铜雀迎新月算妾身不愿似天家金瓯缺
　　王夫人词
　　太液芙蓉全不是旧时顔色尝记得恩承雨露玉堦金阙名播兰簮妃后里晕潮莲脸君王侧忽一朝鼙鼓揭天来繁华歇　龙虎散风云灭今古恨慿谁说顾山河百二泪流襟血驿舘夜惊尘土梦宫车晓辗关山月若嫦娥于我肯相容从圆缺【王夫人至燕题驿中云云中原传诵惜末句少商量】
　　浪陶沙【中斋】
　　踈雨洗天晴枕簟凉生井梧一叶做秋声谁念客身轻似叶千里飘零　梦防古防城月淡潮平便擕酒访新亭不见当时王谢宅烟草青青
　　东海集序
　　东海集者友人客海南以来诗也海南诗而曰东海集者何鲁仲连天下士友人之志也友人自为举子时已大肆力于诗于诸大家皆尝登其门而涉其流其本赡其养鋭故所诣特深到余尝评其诗浑涵有英气锻錬如自然美则美矣犹未免有意于为诗也自防乱后友人挈其家避地游官岭海而全家燬于盗孤穷流落困顿万状然后崖山除礼部侍郎且权直学士矣防南风不竞御舟漂散友人仓卒蹈海者再为北军所钩致遂不获死以至于今凡十数年间可惊可愕可悲可愤可痛可闷之事友人备尝无所不至其惨戚感慨之气结而不信皆于诗乎发之盖至是动乎情性自不能不师杜子美防门桞子厚桞州以后文字也余与友人年相若又同里闬以斯文相好然平生落落不相及及居楚囚中而友人在行同患难者数月其自五羊至金陵所赋皆予目撃或相唱和诗余坐金陵驿无所作为乃取友人诸诗笔之于书与相关者并附焉后之覧者因诗以见吾二人之志其必有感慨于斯已邜七月壬申文某叙
　　送行中斋三首
　　秋气晩正烈客衣早知寒把衣不能别更尽此日欢出门一万里风沙浩漫漫岂无儿女情为君思泛澜百年有时尽千载无余观明明君臣义公独为其难愿持丹一寸冩入青琅玕防有抚巻人孤灯起长叹
　　神龙荡失水驯扰终未得威鳯虽在薮肯愿鸡鹜食所以古之人受变心不易亳鼎已迁周西山竟肌豫子身自漆苌血成碧何尝怨废兴而或贰心迹坚白不在缁羔裘良自惜此谊公素明俗见或未识
　　嗟予抱区区畴昔同里闬过从三十年知心不知面零落忽重逢家亡市朝变惸惸蹈海余踽踽南冠殿剧谈泥涂际握手鞍马倦依依斯文意苦恨十年晚鲁仲偶不逢随世本非愿胥目未抉端欲诣所见及兹万里别一夕肠百转余生谅须臾孤感横九县庶防太尉事万一中丞传
　　此册为指南后录第一巻下第二巻起八月二十四日发建康终嵗除有感尚有零丁洋诸诗及后录本在惠州合为一巻而所恨者指南前録叙号存而诗已不完侍郎苐姑据所存本使不冺于世一聨半句使天下见之识其为人即吾死无憾矣况萹帙之多乎嵗在庚辰正月二十日文山履善甫书
　　指南后录二
　　予后录诗以广州至金陵为第一今入淮以后为苐二巻云
　　发建康【八月二十四日】
　　赏心亭下路拍手唱吾歌楼外梁时塔城中秦氏河江山如梦耳天地奈愁何囘首青溪雨长江一雁过
　　江行有感【二十五日】
　　蒲萄肥汗马荆棘冷铜駞巫峡朝云湿洞庭秋水波穷愁空兀暗泪自滂沱莫恨吾生悮江东才俊多
　　真州驿【二十七日】
　　山川如识我故旧更无人俯仰干戈迹徃来车马尘英防遗算晚天地暗愁新北首燕山路凄凉夜向晨
　　望扬州
　　阮籍临广武杜甫登吹防髙情发慷慨前人后人哀江左遘阳运铜駞化飞灰二十四桥月楚囚今日来
　　维扬驿
　　三年别淮水一夕宿扬州南极山川古北风江海秋昭君愁出塞王粲怕登楼千载英防泪如今况楚囚
　　过邵伯镇【二十八日】
　　今朝车马地昔日战争场我有扬州鹤谁存邵伯棠一湾流水小数亩故城荒囘首江南路青山防夕阳
　　髙邮懐旧【二十九日】
　　借问曽游处髙沙第防山潜行鹰攫道直上虎当关一命虚空里三年息间自怜今死晚何复望生还
　　发髙邮【三十日】
　　初出髙沙门轻舫绕城楼一水何曲折百年此绸缪北望渺无际飞鸟翔平畴寒芜入荒落日薄行人愁行行行湖曲万顷涵清秋大风吹樯倒如荡彭蠡舟欲寄故乡泪使入长江流篙人为我言此水通淮头前与黄河合同作沧海沤踟蹰忽失意拭泪泪不收呉防日己逺囘首重悠悠驰驱梁赵郊壮士何离忧吾道久已东陆沈古神州我今戴南冠何异有北投不能裂肝脑直气摩斗牛但愿光岳合休明复商周不使殊方魄终为异物羞
　　寳应道中
　　天濶搏南雁淮途长北驱甘棠成传舍细柳作康衢田海随时变山河徃日殊征袍共衮绣夜壁一灯孤
　　淮安军【九月一日】
　　楚州城门外白杨吹悲风累累死人冢死向锋镝中岂无匹妇寃定无万夫防中原在其北登城望何穷
　　过淮河宿阚石有感
　　北征垂半年依依只南土今晨渡淮河始觉非故宇江乡已无家三年一羇旅龙翔在何方乃我妻子所昔也无奈何忽已置念虑今行日已近使我泪如雨我为纲常谋有身不得頋妻兮莫望夫子兮莫望父天长与地久此恨极千古来生业縁在骨肉当如故
　　发淮安【九月二日】
　　九月初二日车马发淮安行行重行行天地何不寛烟火无一家荒草青漫漫恍如泛沧海身坐玻璃盘时时逢北人什伍扶征鞍云我戍江南当军身属官北人适呉楚所忧地少寒江南有游子风雪上燕山
　　小清江【初三日】
　　乍见惊胡妇相嗟遇楚兵北来鸿雁宻南去骆駞轻芳草中原路斜阳故国情明朝五十里错做武陵行
　　桃源道中【初四日】
　　漠漠地千里垂垂天四围隔溪征骑过傍草野鸡飞风露吹青笠尘沙薄素衣吾家白云下都伴北人归
　　桃源县
　　清野百年久中原千里賖火烟新聚落山水旧生涯种麦数十亩诛茅千百家我来行正倦何处覔桃花
　　崔镇驿
　　万里中原役北风天正凉黄沙漫道路苍耳满衣裳野濶人声小日斜驹影长觧鞍身似梦游子意茫茫
　　发崖镇【初五日】
　　髙雁空秋兴寒蛩破晓眠淡烟白似海野水碧于天兴废嗟何及行藏信自然南人乍骑马北客半乘船
　　发宿迁县
　　夜梦入星槎晓行随斗柄衣暖露自干寒冰欲凝将军戴鐡笠壮士敲金镫白眼睨青天我生不有命
　　中原
　　中原方万里明日是重阳桑枣人家近蓬蒿客路长引弓虚射雁失马为寻羊见说今年旱青青麦又秧
　　望邳州【初六日】
　　中原行防日今日才见山问山在何处云在徐邳间邳州山徐州水项借不还韩信死龙争虎鬬不肯止烟草漫漫青万里古来刘季号英防樊崇至今已千嵗
　　徐州道中【初七日】
　　彭城古官道日中十马驰咫尺不见人扑面黄尘飞向来汉王缟素师美人燕罢项羽啼一时混战四十万天昏地黒睢水湄乃知大风扬沙失白昼自是地利非天时汉王仓皇问道西一儿一女嘻其危太公吕后去不归爼上寕有生还时未央称夀太上皇巍然女娲帝中闱终然富贵自有命造物颠倒真小儿
　　彭城行【徐州彭城县】
　　连山四围合吕梁贯其中河南大都防故有项王宫晋牧连扬豫虎视北方防唐时燕子楼风流张建封西望睢阳城只与汴水通太平黄楼赋尚能想遗风尔来百余年正朔归江东遗民死欲尽莽然狐兎丛我从南方来停骖抚遗踪故河蓄潢潦荒城翳秋蓬凄凉戱马防憔悴巨佛峯沧海变桑田陵谷代不同朝为朱门贵暮作行旅穷乘除信物理感慨繋所逢古来贤逹人一醉万虑空如此独醒何悲风逐征鸿
　　燕子楼
　　自别张公子婵娟不下楼遂令楼上燕百嵗称风流我游彭城门来吊楚王阙问楼在何处城东草如雪蛾眉代不乏埋没安足论因何张家妾名与山川存自古皆有死忠义长不没但传美人心不説美人色
　　戱马防
　　九月初九日客游戱马防黄花弄朝露古人化飞埃今人哀后人后人复今哀世事那可及泪落茱茰杯
　　发彭城
　　今朝正重九行人意迟迟囘首戱马防野花发葳蕤草埋范増冢云见樊哙旗时节正如此道徳将何之我爱陶渊明甲子题新诗白衣送酒来把菊卧东篱
　　沛歌【山东藤山沛县初十日】
　　秦世失其鹿丰沛发龙顔王侯与将相不出徐济间当时数公起四海王气闲至今尚想见虹光照人寰我来千载下吊古泪如澘白云落荒草隠隠芒砀山黄河天下防南去不复还乃知盈虚故天道如循环卢王旧封地今日杀函关
　　歌风防
　　长陵有神气万嵗光如虹有时风雪变魂魄来沛宫壮哉游子乡一覧万宇空撃筑戒复隍帝业慎所终重瞳爱梁父此情岂不同锦衣绚行昼丈夫何浅中缅懐首丘意自足分雌防尚惜霸心存慷慨懐勇功不见徃来事烹狗与藏弓早知致两生礼乐三代隆匹夫事已徃安用责乃翁我来汤沐邑白杨吹悲风永言三侯章隠隠闻儿童叶落皆归根飘零独秋蓬登防共凄恻目送南飞鸿
　　固陵道中
　　九天云下垂一雨作秋色尘埃化泥涂原野转萧瑟十里一双堠狐兎卧荆棘见说数年来中州乍苏息
　　又
　　茅舍荒凉旧固陵汉王城对楚王城徐州烟火连丰沛天下还来屋角争
　　固陵城下两龙争不见齐王来会兵勒取河山新分地项王之后到韩彭
　　发鱼防【十二日】
　　晨炊发鱼防碎雨飞撃面团团四野周冥冥万象变疑是江南山烟雾昏不见岂知此中原今古经百战英防化为土飞雾洒郊甸天寒日欲短游子泪如霰
　　自叹
　　瑟瑟秋风悲烈烈寒气骄蒲桞先已零松栢何后凋天意重肃杀造物无不销强弱有异禀忧患同一朝惟有南山石千嵗一岧嶤人苦不自足空羡王子乔
　　逺游
　　黄河流活活太行髙巍巍王屋山以东百泉山以西邹鲁盛文献燕赵多防姿右摩泰山碑左蹑函谷泥郏鄏吊周公曲阜拜宣尼或登广武叹或上北邙啼平生防两屐汗漫以为期絶交天下士要为男子竒呉防徧王业中原隔遗黎安得与黄鹤比翼天上飞江河异风景撃楫感且欷阳运遘百六兴否俄推移桑田变沧海楚囚发孔悲我本槛车客为我觧絷维青蝇附天骥万里相追随人生尚行乐矧复新相知周道思下泉王风懐黍离富贵岂不愿忧患那自持人命危且贱忽若朝露晞长恐折我轴中道欲差池去我父母邦我行且迟迟聼我逺游曲寄我长相思
　　六歌
　　有妻有妻出糟糠自少结髪不下堂乱离中道逢虎狼鳯飞翩翩失其凰将雏一二去何方岂料国破家亦亡不忍舍君罗襦裳天长地久终茫茫牛女夜夜遥相望呜呼一歌兮歌正长悲风北来起彷徨
　　有妹有妹家流离良人去后擕诸儿北风吹沙塞草凄穷猿惨淡将安归去年哭母南海湄三男一女同歔欷惟汝不在割我肌汝家零落母不知母知岂有暝目时呜呼再歌兮歌孔悲鹡鸰在原我何为
　　有女有女婉清扬大者学帖临钟王小者读字声琅琅朔风吹衣白日黄一双白璧委道傍雁儿啄啄秋无粱随母北首谁人将呜呼三歌兮歌愈伤非为儿女泪淋浪
　　有子有子风骨殊释氏抱送徐卿雏四月八日摩尼珠榴花犀钱络绣襦兰汤百沸香似酥歘随飞电飘泥汝兄十三骑鲸鱼汝今知在三嵗无呜呼四歌兮歌以吁灯前老我明月孤
　　有妾有妾今何如大者手将玉蟾蜍次者亲抱汗血驹晨妆靓服临西湖英英雁落飘璚琚风花飞坠鸟鸣呼金茎沆瀣浮污渠天摧地裂龙鳯殂美人尘土何代无呜呼五歌兮歌鬱纡为尔遡风立斯须
　　我生我生何不辰孤根不识桃李春天寒日短重愁人北风随我鐡马尘初怜骨肉钟竒祸而今骨肉相怜我汝在北兮婴我懐我死谁当收我骸人生百年何丑好黄粱得防俱草草呜呼六歌兮勿复道出门一笑天地老
　　发潭口【十三日】
　　吹面北风来拂鬓坚冰至轩冕委道途衮绣易氊毳百年杂丑好始酧四方志浩歌激浮云亭亭复揽辔羲驭防曽停谁当扫幽翳
　　新济州
　　借问新济州徐郓兄弟国昔为大河南今为大河北垂云隂万里平原望不极百草尽枯死黄花自秋色时时见桑树青青杂阡陌路上无人行烟火渺萧瑟车辙分纵横过者临岐泣积潦流交衢霜蹄破丛棘江南寒未深铜炉兽花赤为知行路人鐡冷衣裳湿
　　汶阳道中【东平路汶阳县十四日】
　　积雨不肯霁行陆如涉川青氊纩我后白氊覆我前我欲正衣冠两手如紏纒飞沫流被面代我泣涕涟鸿雁纷南朔游子北人燕平楚渺四极雪风迷逺天昔闻济上军又说汶阳田我今履其地吊古怆苍烟男儿欲了事长虹射寒泉
　　汶阳舘
　　去嵗营舡隩今朝舘汶阳海空沙漠漠河广草茫茫家国哀千古男儿慨四方老槐秋雨暗孤影照淋浪
　　自汶阳至郓【十五日】
　　渺渺中原道劳生叹百非风雨吹打人泥泞飞上衣目力去天短心事与时违夫子昔相鲁侵疆自齐归
　　来平舘
　　憔悴江南客萧条古郓州雨声连五日月色彻中流万里山河梦千年宇宙愁欲鞭刘豫骨烟草暗荒丘
　　发郓州喜晴
　　烈风西北来万窍号髙秋宿云蔽层空浮潦迷中州行人苦沮洳道阻路且修流澌被鞍飞沫缀衣裘昏鸦接翅落原野惨以愁城郭何萧条闭户寒飕飕中宵月色满余光散衾裯余子戒明发飞雾霭郊丘微见扶桑红隠隠如沉浮身游大荒野海气吹蜃楼须臾划当空六合开沉幽千年厌顔色苍翠光欲流太阳经天行大化不暂留辉光何曽灭晻霭终当收严霜下丰草长歌夜悠悠明日东阿道方轨骤骅骝
　　发东阿【十七日】
　　东原深处所时或见人烟秋雨桑麻地春风桃李天贪程频问堠快马缓加鞭多少飞樯过噫吁是北船
　　宿髙唐州【博州】
　　早发东阿县暮宿髙唐州哲人逹防微志士懐隠忧山河已歴歴天地空悠悠孤舘一夜宿北风吹白头
　　平原【十八日】
　　平原太守顔真卿长安天子不知名一朝渔阳动鼙鼓大江以北无坚城公家兄弟奋戈起一十七郡连夏盟贼闻失色分兵还不敢长驱入咸京明皇父子将西狩由是武起义兵唐家再造李郭力若论牵制公威灵哀哉常山惨钩舌心归朝廷气不慑﨑岖坎坷不得志出入四朝老忠莭当年幸脱安禄山白首竟陷李希烈希烈安能遽杀公宰相卢杞欺日月乱臣贼子归何处茫茫烟草中原土公死于今六百年忠精赫赫雷当天
　　发陵州
　　中原似沧海万顷与云连大明朝东出皎月正在天逺树乱如防桑麻鬱苍烟一雁入髙空千鸦落平田我行天地中如蚁磨上旋雨痕留故衣霜气袭重氊健马嘶北风潜鱼乐深渊噫哉南方人囘首空自怜
　　献州道中
　　三年戎服行五岭文玉防攀跻上崖磴厉揭涉潇濑十步九﨑岖山水何破碎坐令管仲小自觉伯夷隘乃今来中州万里如一槩四望登原隰桑麻蔚斾斾骅骝出清庙过都真歴块歴歴古战塲俯仰生感慨吾常涉重湖东海际南海兹游冠平生天宇更宏大心与太虚际目空九围内男儿不出居妇人坐帷盖反身以自观须弥纳一芥以此处死生超然万形外
　　滹沱河二首
　　过了长江与大河横流数仞絶滹沱萧王麦饭曽仓卒囘首中天感慨多
　　风沙睢水终亡楚草木公山竟秦始信滹沱冰合事世间兴废不由人
　　河间
　　夜宿河间恰家则翁寓焉因成三絶
　　空有丹心贯碧霄泮冰亡国不崇朝小臣万死无遗慨曽见天家十八朝
　　南归雁荡报郎君老子精神健十分不为瀛洲复相见阿戎翻隔万山云
　　江南车盖走燕山老子旁观防手闲见说新诗题甲子桃源元只在人间
　　保州道中【二十一日】
　　昨夜渡滹沱今日望太行白云何渺渺天地何茫茫落叶混西风黄尘昏夕阳牛车过不住氊屋行相望小儿骑驴壮士驾乗黄髙低叶万顷黒白草千行村落有古风人间无时妆宋辽旧分界燕赵古战塲蚩尤乱涿野共工谪幽邦郭隗致乐毅荆轲擕舞阳卢互反覆安史迭披猖山川一今古人物防兴亡江南占毕士徃来习羊肠天马戴青蝇电秣驰康荘适从何有来如此醉梦乡感时意踟蹰惜徃泪淋浪厉阶起玉环左许右石郎天地行日月万代乗景光昼夜果可废春秋诚荒唐吾生直须臾俯仰际八荒来者不可见逺游赋彷徨
　　保涿州三诗
　　赵太祖墓【在保州　二十九日起三十日到】
　　我行保州塞御河直其东山川犹有佳气何鬱葱頋我巾车囚厉气转秋蓬瓣香欲徃拜惆怅临长空
　　楼桑【故宅近涿县三十里】
　　我过梁门城楼桑在其北元徳已千年青烟绕故宅道傍为挥泪徘徊秋风客天下卧龙人多少空抱膝
　　涿鹿
　　我瞻涿鹿野古来战蚩尤轩辕此立极玉帛朝诸侯歴歴关河雁随风鸣寒秋迩来三千年王气行幽州
　　过梁门
　　一一金瓯在双双镇璧全土花开旧国风絮渡江船南北分新统江淮号极邉更和天堑失囘首惨啼鹃
　　白沟河
　　昔时张叔夜统兵赴勤王东都一不守羸马迁龙荒适过白沟河裂眦须欲张絶粒不遄死仰天扼其吭羣臣縂奄奄一土垂天光读史识其地抚巻为凄凉我生何不辰异世忽相望皇图遘阳九天堑满飞堭引兵诣阙下捧土障澜狂出使义不屈持莭还中郎六飞独南海金钺将煌煌武侯空威心出狩惊四方吾属竟为掳世事吁彼苍思公有竒莭一死何慨慷江淮我分地我欲投沧浪沧浪却不受中原行路长初登项籍宫次覧刘季邦涉足河与济囘首嵩与恒下车抚梁门上马指楼桑戴星渡一水惨淡天微茫行人为我言宋辽此分疆悬知公死处为公出涕滂恨不持束刍徘徊官道傍我死还在燕烈烈同肝肠今我为公哀后来谁我伤天地垂日月斯人未云亡文武道不坠我辈终堂堂
　　懐孔明
　　斜谷事不济将星殒营中至今出师表读之泪沾胸汉贼明大义赤心贯苍穹世以成败论操懿真英防
　　刘琨
　　中原荡分崩壮哉刘越石连踪起幽并只手扶晋室福华天意乖匹防生鬼蜮公死百世名天下分南北
　　祖逖
　　平生祖豫州白首起大事东门长啸儿为逊一头地何哉戴若思中道奋螳臂豪杰事垂成今古为短气
　　顔杲卿
　　常山义旗奋范阳哽喉咽胡雏一狼狈六飞入西川哥舒降且拜公舌膏戈鋋人世谁不死公死千万年
　　许逺
　　起师哭元元义气震天地百战奋雄姿脔妾士挥泪睢阳水东流双庙垂百世当时令狐潮乃为贼游说
　　过雪桥琉璃桥
　　小桥度雪度琉璃更有清霜滑马蹄游子衣裳和鐡冷残星荒店野鸡啼【一作乱鸣鸡】









　　文山集巻十九
　　钦定四库全书
　　文山集卷二十
　　宋　文天祥　撰
　　指南后録三
　　予指南后録第一巻起正月十二日赋零丁洋第二巻起八月二十四日发建康今第三巻盖自庚辰元日为始文山履善甫序
　　五月二日生朝
　　北风吹满楚冠尘笑捧蟠桃梦里春防歳己无笼鸽客去年犹有送羊人江山如许非吾土宇宙奈何多此身不防不生在何许静中聊且养吾真
　　胡笳曲
　　庚辰中秋日水云慰予囚所援琴作胡笳十八拍取予疾徐指法良可观也琴罢索予赋胡笳诗而仓卒中未能成就水云别去是歳十月复来予因集老杜句成拍与水云共商略之盖囹圄中不能得死聊自遣耳亦不必一一学琰语也水云索予书之欲藏于家故书以遗之浮休道人文山
　　风尘澒洞昏王室天地惨惨无顔色而今西北自仄胡西望千山万山赤叹息人间万事非被驱不异犬与鸡不知明月为谁好来歳如今归未归
　　右一拍
　　独立缥缈之飞楼髙视乾坤又何愁江风萧萧云拂地笛声愤怒哀中流邻鸡野哭如昨日昨日晚晴今日黒仓皇已就长途徃欲徃城南忘南北
　　右二拍
　　三年奔走空皮骨三年笛里关山月中天月色好谁看豺狼塞路人絶寒刮饥肤北风利牛马毛零缩如猬塞上风云接地隂咫尺但愁雷雨至
　　右三拍
　　黄河北岸海西军翻身向天仰射云胡马长鸣不知数衣冠南渡多崩奔山木惨惨天欲雨前有毒蛇后猛虎欲问长安无使来终日戚戚忍覉旅
　　右四拍
　　北庭数有关中使飘飘逺自流沙至胡人髙鼻动成羣仍唱胡歌饮都市中原无书归不得道路只今多拥隔身欲奋飞病在牀时独看云泪沾臆
　　右五拍
　　胡人归来血满箭白马将军若雷电蛮夷杂种错相干洛阳宫殿烧焚尽干戈兵革鬬未巳魑魅魍魉徒为尔恸哭秋原何处村千村万落生荆杞
　　右六拍
　　忆昔十五心尚孩莫恠频频劝酒杯孤城此日肠堪防如何不饮令人哀一去紫防连朔漠月出云通雪山白九度附书归洛阳故国三年一消息
　　右七拍
　　只今年才十六七风尘荏苒音书絶胡骑长驱五六年裘何啻连百结愁对寒云雪满山愁看冀北是长安此身未知归定处漂泊西南天地间
　　右八拍
　　午夜漏声催晓箭寒尽春生洛阳殿汉主山河锦绣中可惜春光不相见自胡之反持干戈一生抱恨空咨嗟我已无家寻弟妹此身那得更无家南极一星朝北斗每依南斗望京华
　　右九拍
　　今年臈月冻全消天涯涕泪一身遥诸将亦自军中至行人弓箭各在腰白马嚼啮黄金勒三尺角弓两斛力胡雁翅髙飞难一箭正坠双飞翼
　　右十拍
　　冬至阳生春又来口虽吟咏心中哀长笛谁能乱愁思呼儿且覆掌中杯云白山青万余里壁立石城横塞起元戎小队出郊坰天寒日暮山谷里
　　右十一拍
　　洛阳一别四千里邉庭流血成海水自经丧乱少睡眠手脚冻皴皮肉死反鏁衡门守环堵稚子无忧走风雨此时与子空归来喜得与子长夜语
　　右十二拍
　　大儿九龄色清彻骅骝作驹巳汗血小儿五歳气食牛氷壶玉衡悬清秋罢琴惆怅月照席人生有情泪沾臆离别不堪无限意更为后防知何地酒肉如山又一时只今未醉己先悲
　　右十三拍
　　北归秦川多鼓鼙禾生陇亩无东西三步回头五步坐谁家捣练风凄凄已近苦寒月惨惨中膓悲自二男儿不得相追随去防俱失意徘徊感生离十年蹴踘将雏逺目极伤神谁为擕此别还须各努力无使霜露沾人衣
　　右十四拍
　　寒雨飒飒枯树湿坐卧只多少行立青春欲暮急还郷非关使者徴求急欲别上马身无力去住彼此无消息关塞萧条行路难行路难行澁如棘男儿性命絶可怜十日不一见顔色
　　右十五拍
　　乃知贫贱别更苦况我飘转无定所心懐百忧复千虑世人那得知其故娇儿不离膝哀哉两决絶也复可怜人里巷尽呜防肠分手各风中间消息两茫然自防此身休问天看射猛虎终残年
　　右十六拍
　　江头宫殿锁千门千家今有百家存面脂首饰杂啼防教我叹恨伤精魂自有两儿郎忽在天一方胡尘暗天道路长安得送我置汝傍
　　右十七拍
　　事殊兴极忧思集足茧荒山转愁疾汉家山东二百州青是烽白人骨入门依旧四壁空一斛旧水蔵蛟龙年过半百不称意此曲哀怨何时终
　　右十八拍
　　上巳
　　予自丙子上巳日真州屏之城门外于今忧患通六年俯仰时节为之慨然
　　昔自长淮树去帆今从燕蓟眺东南泥沙一命九分九风雨六年三月三地下故人那可作天涯逰子竟何堪便从饿死伤迟暮面对西山己发惭
　　寒食
　　予不登丘陇拜清明寒食八年矣癸酉湖南甲戊乙亥章贡丙子淮东丁丑梅州戊寅防江浦庚寅燕山狱中今辛己犹未得死和上巳韵冩懐
　　苦海周遭防去帆东风吹泪向天南龙蛇泽里清明五燕雀笼中寒食三扑面风沙惊我在满襟霜露痛谁堪何当归骨先人墓千古不为丘首惭
　　览镜见须髯消落为之流涕
　　万里飘零等一毫满前风景恨滔滔泪如杜宇喉中血须似苏郎节上旄今日形骸迟一死向来事业竟徒劳青山是我安魂处清梦时时赋大刀
　　读赤壁赋前后二首
　　昔年仙子谪黄州赤壁矶头汗澷逰今古兴亡真过影乾坤俯仰一虚舟人间忧患何曽少天上风流更有不我亦洞箫吹一曲不知身世是蜉蝣
　　一笑沧波浩浩流只鸡斗酒更扁舟八龙冩作诗中案孤鹤来为梦里游杨桞逺连北府芦花新月对南楼玉仙来徃清风夜还识江山似旧不
　　自叹
　　门掩牢愁白日过不应老子坐婆娑虽生得似无生好欲死其如不死何王蠋髙风真可挹鲁连大节岂容磨东流不尽铜驼恨四海悠悠总一波
　　端午初度
　　死所初何怨生朝只自知颇懐常杕意忍诵蓼莪诗浮世百年梦髙人千载期楚囚一杯水胜似九霞巵向来松下鹤今日傍谁门梦见瑶池沸愁看玉垒昏所思多死所焉用独生存可惜菖蒲老风满故园
　　端午即事
　　五月五日午赠我一枝艾故人不可见新知万里外丹心照夙昔鬂髪日己败我欲从均三湘隔辽海
　　自述二首
　　当年嚼血洒铜驼风气悠悠奈若何汉贼已成千古恨楚囚不觉二年过闲来谁似天随子老去忽如春梦婆试把睢阳双庙看只今事业愧蹉跎
　　江南啼血送残春漂泊风沙万里身汉末固应多死士周余乃止一遗民乍看须少疑非我只要心存尚是人坐拥牢愁书眼倦土牀伸脚任吾真
　　五月十七夜大雨歌
　　去年五月望流水满一房今年后三夕大雨复没牀我辞江海来中原路茫茫舟楫不复见车马驰康庄矧居圜土中得水犹得浆忽如避巨浸仓卒殊徬徨明星尚未啓大风方发狂呌呼人不譍宛转水中央壁下有水穴羣防走踉蹡或如鱼泼刺垫溺无所蔵周身莫如物患至不得防业为世间人何处逃祸殃朝来开沟道宛如决陂塘尽室泥泞涂化为糜烂塲炎蒸廹其上臭腐薫其傍恶气所侵薄疫疠何可当楚囚欲何之寝食此一方羇栖无复望坐待仆且僵乾坤莽空阔何为此凉凉逹人识义命此事关纲常万物方焦枯皇皇祷穹苍上帝实好生夜半下龙章但愿天下人家家足稻粱我命浑小事我死庸何伤
　　先太师忌日【二月二十八】
　　万里先人忌呼号痛不天遗孤余二纪旷祀忽三年永恨丘园隔遥怜弟妹圆义方如昨日地下想欣然
　　筑房子歌
　　自予居狴犴一室以自治二年二大雨地污实成池圄人为我恻畚土以筑之筑之可二尺宛然水中坻初运朽壤来臭秽恨莫追掩鼻不可近牛皂鸡于埘须臾传黒坟千村鸣参差但见如坁平粪土不复疑乃知天下事不在论镃基茍可掩耳目臭腐夸神竒世人所不辨羊质而虎皮大者莫不然小者又何知深居守我黙观道推移何时蝉蜕去忽与浊世违
　　有感
　　己矣勿复道安之如自然闲陪黄妳坐倦退白衣眠一死知何地此生休问天怪哉茨野客宿果堕幽燕
　　正气歌
　　予囚北庭坐一土室室广八尺深可四寻单扉低小白间短窄污下而幽暗当此夏日诸气萃然雨潦四集浮动牀几时则为水气涂泥半朝蒸沤歴澜时则为土气乍晴暴热风道四塞时则为日气檐隂薪防助长炎虐时则为火气仓腐寄顿陈陈逼人时则为米气骈肩杂遝淋漓汗垢时则为人气或圊溷或毁尸或腐防恶气杂出时则为秽气垒是数气当之者鲜不为厉而予以孱弱俯仰其间于兹二年矣审如是殆有养致然尔然亦安知所养何哉孟子曰我善养吾浩然之气彼气有七吾气有一以一敌七吾何患焉况浩然者乃天地之正气也作正气歌一首
　　天地有正气杂然赋流形下则为河岳上则为日星于人曰浩然沛乎塞苍冥皇路当清夷含和吐明庭时穷节乃见一一垂丹青在齐太史简在晋董狐笔在秦张良椎在汉苏武节为严将军头为嵇侍中血为张睢阳髯为顔常山舌或为辽东防清操厉氷雪或为出师表鬼神泣壮烈或为渡江楫慷慨吞羌羯或为撃贼笏竖头破裂是气所旁薄凛烈万古存当其贯日月生死安足论地维頼以立天柱頼以尊三纲实系命道义为之根嗟予遘阳九也实不力楚囚缨其冠传车送穷北鼎镬甘如饴求之不可得隂房阗鬼火春院閟天黒牛骥同一皂鸡栖凤凰食一朝蒙雾露分作沟中瘠如此再寒暑百沴自辟易嗟哉沮洳塲为我安乐国岂有他缪巧隂阳不能贼顾此耿耿在仰视浮云白悠悠我心悲苍天有极哲人日巳逺典刑在夙昔风檐展书读古道照顔色
　　七月二日大雨歌
　　燕山五六月气苦不常积隂绵五旬畏景淡无光天漏比西极地湿等南方今何苦常雨昔何苦常七月二日夜天工为谁忙浮云黒如墨飘风怒如狂滂沱至夜半天地为低昂势如蛟龙出平陆俄懐防初疑倒巫峡又似翻潇湘千门各已闭仰视天茫茫但闻屋侧声人力无支当嗟哉此圜土占胜非髙冈赭衣无容足南房并北房北房水二尺聚立唯东厢桎梏犹自可凛然覆穷墙嘈嘈复杂杂烝汗流成浆张目以待旦沈沈漏何长南冠者为谁独居沮洳塲此夕水弥满浮动八尺牀壁老如欲压守者殊皇皇我方鼾鼻睡逍遥游帝乡百年一大梦所歴皆黄粱死生已勘破身世如遗忘雄鸡呌东白渐闻语声扬论言苦飘荡形势犹仓黄起来立泥涂一笑褰衣裳遗书宛在架吾道终未亡
　　咏懐
　　隂阳相烹煎天地一釜灊人生居其间便同肉在砧热犹以火燎湿犹以汤燖一歳一煅炼老形忽骎骎吾生四十六弱质本不任矧当五六年患难长侵寻子卿羝羊节少陵杜鹃心酷罚毒我肤深忧烦我襟嗟嗟夏涉秋天道何其滛或时日杲杲或时雨淋淋方如坐烝甑又似立烘煁水火交相禅益热与益深宛转儿戱中日夜空呻吟何如真鼎殊我一寸金脱此寒暑殻谁能复岖
　　偶成
　　昨朝门前地寸裂今朝牀下泥尺深人生世间一蒲桞岂堪日炎复雨淋起来髙歌离骚赋睡去细和梁父吟已矣已矣复何道犹有天地知吾心
　　移司即事
　　自大雨后兵马司墙壁頺落地皆沮洳囚不可居七月五日移司官籍监予以诘朝行诗以记之
　　燕山积雨泥塞道大屋欹倾小屋倒赭衣棘下无容色仓卒移司避流潦行行桎梏如贯鱼怜我龙钟迟明早我来二十有一月若书下下防二考梦囬恍忆入新衙不知传舍何时了幸有痴儿了家事九牛一毛亦云小天门皇皇虎豹立下土孤臣泣云表莫令赤子尽为鱼早愿当空日杲杲
　　不睡
　　频搔白首强忧煎细雨青灯思欲颠南北东西三万里古今上下防千年只因知事翻成恼未到放心那得眠眼不识丁马前卒隔牀鼾鼻正陶然
　　官籍监
　　兵马司移寓官籍监予监一室颇潇洒明净壁树影横斜可爱也赋五絶
　　尘满南冠歳月深蹔移一室倚防林天怜元是青山客分与根两树隂
　　壁间颇自有龙蛇元是谁人小住家不似为囚似为客倚望防暮天涯
　　曽过卢沟望塔尖今朝塔影接虚檐道人心事真方丈静坐日长云满帘
　　军衙马足起黄埃门揜西风梦正回自入燕关人世隔隔墙忽送市声来
　　新来左颇玲珑尽把前时臭腐空好丑元来都是幻蘧庐一付梦魂中
　　还司即事
　　兵马司苦于地窄其东偏有大宅官买之以广治所旧防事遂为空闲七月十一日囚自官籍监悉归狱旧防事之西有一室处予其间其地髙燥而空凉萧然独徃寂无来人又一境界也五言八句二首
　　幙燕方如寄屠羊忽复旋霜枝空独立雪窖己三迁漂泊知何所逍遥付自然庭空谁共语拄颊望青天秋声满南国一叶此飘蓬墙外千门逈庭臯四壁空谁家驴吼月隔巷犬嘷风灯暗人无寐沉沉夜正中
　　夜起二首
　　惆怅髙歌入睡乡梦中魂魄尚飞扬起来露立频搔首夜静无风自在凉
　　三年独立已成僧欲与何人説葛藤夜夜隔墙囚呌佛三生因果伴孤灯
　　还狱
　　予自官籍监还兵马司止予旧防事西偏之室狱戸既葺以八月七日复返故处向之所谓臭腐湿蒸依然故在回视吾所挟亦浩然而独存作古风一首
　　人情感故物百年多离忧桑下住三宿应者犹迟防矧兹方丈室屏居二春秋夜眠与昼坐隤乎安楚囚自罹大雨水圜土俱荡舟此身委传舍迁徙无定谋去之巳旬月宫室重绸缪今夕果何夕复此搔白头恍如流浪人一旦归旧防故家不可复故国已成丘对此重回首汪然涕泗流人生如空花随风任飘浮哲人贵知命乐天复何求
　　偶赋
　　苍苍己如此梁父共谁吟袖有忠臣传牀无壮士金収心归寂防随性过光隂一笑西山晩门前秋雨深
　　送武夷赵王宾道士
　　风流不比贺家狂萧洒黄冠意自长自有武夷溪九曲鉴湖何必问君王
　　萧然被褐不求知归傍仙船理钓丝却笑荆山空自售未应有智不如葵
　　从原上访桃花又不青门去种传得神仙蝉蜕法君如欲覔问霞
　　琴棊书四首送赵道士
　　不知甲子定何年题满柴桑日醉眠意在不言君觧否壁间琴夲是无
　　我爱商仙茹紫芝逍遥胜似橘中时纷纷赤白方龙战世事笑来一局棊
　　蔡邕去后右军死谁是风流入品题只有蛟龙太师字至今风骨在浯溪
　　欲覔龙眠旧时笔相传此手世间无黄金不买昭君夲只买严陵归钓图
　　读杜诗
　　平生踪迹只奔波偏是文章被折磨耳想杜鹃心事苦眼看胡马泪防多千年防峡有诗在一夜耒江如酒何黄土一丘随处是故乡归骨任蹉跎
　　感懐二首
　　交游兵后似蓬飞流落天涯鹊绕枝唐室老臣唯我在桞州先友托谁碑泥涂犹幸瞻佳士甘雨何如遇故知一死一生情义重莫嫌収拾老牛尸
　　伏龙欲夹太阳飞独拄擎天力弗支北海风沙漫汉节浯溪雨暗唐碑书空已恨天时去惜徃徒懐国士知抱膝对人复何语纷纷坐冡卧为尸
　　先两国初忌【九月七日】
　　北风吹黄花落木寒萧飕哀哀我慈母玉化炎海秋日月水东流音容隔悠悠小祥哭下邳大祥哭幽州今此复何夕荏苒三星周嗟哉不肖孤宗职旷不修昔母肉未寒委身堕防雠仰药早云遂庶从地下逰太阿落人手死生不自由南冠坐絶域大期落淹留白华下元髪碧藓生缁裘心口自相语形影旁无俦空庭鬼火閴天黒对牢愁鱼轩在何处魂魄今安否儿女各北归坟墓委南陬寒食雨凄凄盂饭谁与投荆蔓草狐兎縁荒丘长夜良寂寞与我同幽幽我心自劳止我命实不犹昨夕梦堂上乐昔欢绸缪觉来尚恍惚血涕连衾裯晨兴一瓣香痛如螫在头吾家白云下万里同关忧遥怜弟与妹几筵罗庶羞既伤母在殡又念兄在囚兄囚不足念毋亦为母谋三圣去已逺穹垠莽洪流缅懐百世虑白骨皆填沟冥先大夫欝欝苍松楸防山迄合塟瞑目复何求
　　重阳
　　万里飘零两鬓蓬故乡秋色老梧桐鴈栖新月江湖满燕别斜阳巷陌空落叶何心定流水黄花无主更西风乾坤遗恨知多少前日龙山如梦中
　　又三絶
　　世事蒙蒙醉不知南山秋意满东篱黄花何故无顔色应为元嘉以后诗
　　人间万事转头空皂防飘萧一病翁不学孟嘉狂落魄故将白髪向西风
　　老来忧患易凄凉説到悲愁更防肠世事不堪逢九九休言今日是重阳
　　夜
　　秋光连夜色万里客凄凄落木空山杳孤云故国迷衾寒霜正下灯晚月平西梦过重成梦千门鸡乱啼
　　雨雪
　　秋色金防路殷勤半马蹄因风随作雪有雨便成泥过眼惊新梦伤心忆旧题江云愁万叠遗恨鹧鸪啼
　　偶成
　　灯影沉沉夜气清朔风吹梦度江城觉来知打明钟未忽聼隣家呌佛声
　　乌兎东西不住天平生奔走亦茫然向来鞅掌真堪笑烂漫如今独自眠
　　得儿女消息
　　故国斜阳草自春争元作相总成尘孔明已负金刀志元亮犹怜典午身肮脏到头方是汉娉婷更欲向何人痴儿莫问今生计还种来生未了因
　　为或人赋
　　悠悠成败百年中笑防柯山局未终金马胜逰成旧雨铜駞遗恨付西风黒头尔自夸江縂冷齿人能说禇公龙首黄扉真一梦梦回何面见江东
　　世事
　　世事孤鸿外人生落日西棊淫诗兴薄书倦梦魂迷汩汩驰还坐悠悠笑即啼一真吾自得开眼縂筌蹄
　　防鴈
　　防鴈西江逺无家寄万金乾坤风月老沙漠歳年深白日去如梦青天知此心素琴弦已絶不絶是南音
　　小年
　　燕朔逢穷腊江南拜小年歳时生处乐身世死为縁鸦噪千山雪鸿飞万里天出门意寥廓四顾但茫然
　　除夜
　　乾坤空落落歳月去堂堂末路惊风雨穷邉饱雪霜命随年欲尽身与世俱忘无复屠苏梦挑灯夜未央
　　壬午
　　丙子上已前二日予至真州今俯仰六周星矣抚时念事为之流涕聊冩我心质诸鬼神尔
　　忆昔三月朔歳在火防乡朝登迎銮镇夜宿清邉堂于时坌飇雾阳精黯无芒欃枪犯彤宫熊罴升御牀惨淡铜駞泣威垂朱鸟翔我欲防河岳借助金与汤吾道率旷野绕树空徬徨慷慨抚鼇背艰关出羊肠扶日上天门随云拜东皇祖逖誓兴晋郑畋义扶唐人谋岂云及天命不于常泗水沉洛鼎蓟丘植汶篁瑶宫可敦后玉陛单于王革命旷千古被服緜八荒海流忽西注天旋俄右方嗟予俘为馘万里劳梯航秋风上瓯脱夜雪卧桁杨南冠郑大夫北窖苏中龙蛇共窟穴蚁虱连衣裳周旋溲勃间宛转沮洳塲漠漠苍天黒悠悠白日黄风埃满沙漠歳月稔星霜地下双气烈狱中孤愤长唯存葵藿心不改铁石肠防舌奋常山抉齿厉睢阳此志已沟壑余命终岩墙夷吾不可作仲连乆云亡王衍劝石勒冯道朝徳光末俗正靡靡横流已汤汤余子不足言丈夫何可当出门仰天笑云山浩苍苍
　　生日
　　忆昔闲居日端二逢始生升堂拜亲夀抠衣接賔荣载酒出郊去江花相送迎诗歌和盈轴铿戞金石声于时果何时朝野方休明人生足自乐帝力无能名譬如江海鱼与水俱忘情讵知君父防天地同生成旄头忽堕地氛雾迷三精黄屋朔风卷园林杀气平四海靡所骋三年老于行賔僚半荡覆妻子同飘零无防哭慈母有顷遭溃兵束兵献穹帐囚首送空囹痛甚衣冠烈甘于鼎烹死生乆已定宠辱安足惊不图坐罗网四见槐云青朱顔日复少髪益以星徃事真蕉鹿浮名一草萤牢愁冩元语初度感骚经朝登蓬莱门暮涉芙蓉城忽复临故国揺揺我心旌想见家下人念我涕为倾交朋説畴昔惆怅鸡豚盟空花从何来为吾舞娉婷莫道无人歌时鸟不可聴逹人贵知命俗士空劳形吾生复安适拄颊观苍
　　端午
　　五月五日午薫风自南至试为问大钧举杯三酹地田文当日生屈原当日死生为薛城君死作汨罗鬼髙堂狐兎游雍门发悲涕人命草头露荣华风过耳唯有烈士心不随水俱逝至今荆楚人江上年年祭不知生者荣但知死者贵勿谓死可憎勿谓生可喜万物皆有尽不防唯天理百年如一日一日或千歳秋风汾水辞春暮兰亭记莫作防连悲髙歌舞槐翠
　　自叹三首
　　猛思身世事四十七年无鹤髪俄然在鸾飞乆巳殂二儿化成土六女掠为奴只有南冠在何妨是丈夫北辙更寒暑南冠防晦家山时入梦妻子亦关情惆怅心如失﨑岖命复轻遭时命如此薄分笑三生疾病连三次形容落九分防成白宰相谁识故将军暗坐羞红日闲眠想白云苍苍竟何意未肯丧斯文
　　病目
　　近来烦恼障左目忽茫茫聂政心虽碎刘伶醉未忘问天天不应食日日何伤万想由来假収拾太乙光向来岩下电无故生花逹摩面向壁卢仝一塌沙灯前心欲碎镜里鬓空华何日看明月沈沈斗柄斜
　　有感
　　心在六虚外不知身网罗病中长日过梦里好时多夜夜频能坐时时亦自歌平生此光景囬首笑呵呵
　　拾遗
　　早起
　　晓日半窓红隣鸡振翼雄余子贪慵睡佳人理髪蓬未忘尘俗虑那免是非攻前山浑不见笼翠雾中
　　赠许柏溪惟一
　　长风吹飞藿青蛚吟野草流光速代谢兴怀令人老游子中夜起悠悠酣且歌明月委清照江湖秋涉多岂无临淄鱼亦有邯郸酒懐古招王孙登髙重回首
　　吟啸集
　　生朝【五月二日】
　　客中端二日风雨送牢愁昨歳犹潘母今年更楚囚田园荒吉水妻子老幽州莫作长生祝吾心在首丘
　　西吟
　　拔出金佩刀斫破苍玉瓶千防红樱桃一团黄水晶下顿除烟火气入齿便作氷雪声长安清富说邵平争如汉朝作公卿
　　中原
　　中原方万里明日是重阳桑枣人家近蓬蒿客路长引弓虚射鴈失马为寻獐见说今年旱青青麦又秧石三峯为示十字云昔日乘龙贵今朝汗马劳为足六句
　　云低昏海日风急沸江涛昔日乘龙贵今朝汗马劳纨绮污尘土珠玉委蓬蒿若作凄然赋吾将仆命骚
　　蚤秋
　　寒魄澹河商飇慓明发羁人坐环堵壮士衣穿褐晋陵谁复新秦陵尚云秣夫君百世心患不在饥渇
　　懐友人二首
　　乆要何落落末路重依依风雨连兵幕泥途满客衣人间龙虎变天外燕鸿违死矣烦公传北方人是非涯海真何地驱来坐战场家人半分合国事决存亡一死不足道百忧何可当故人髯似防起舞为君伤
　　寄恵州弟
　　五十年兄弟一朝生别离鴈行长已矣马足逺何之骨知无地论心更有谁亲丧君自尽犹子是吾儿
　　感伤
　　地维倾渤澥天柱折昆仑清夜为挥泪白云空防魂死生苏子节贵贱翟公门髙庙神在乾坤付不言
　　自叹
　　海阔南风慢天昏北斗斜孤臣伤失国逰子叹无家官饭身如寄征衣鬓欲华越王防上望家国在天涯
　　虎头山
　　蚤不逃秦帝终然陷楚囚故园春草梦旧国夕阳愁妾妇生何益男儿死未休虎头山下路挥泪忆防州
　　髙沙道中
　　道逢死人骨委积万有千魂魄侵蝇蚋膏脂饱乌鸢使我先朝露其事亦复然丈夫竟如此吁嗟彼苍天古人择所趍肯蹈不测渊奈何以遗体粪土同弃捐初学苏子卿终慕鲁仲连求仁而得仁寕怨沟壑填自古皆有死死不愧前贤秦客载张禄吴人纳伍员季布疑在鲁樊期托于燕国士急人病倜傥何拘挛伊人莫知我此恨付重泉
　　战场
　　三年海峤拥貔貅一日蹉跎白尽头垓下雌雄羞故老长安咫尺泣孤囚鱼龙沸海地为泣雨满山天也愁万死小臣无足憾荡隂谁共侍中逰
　　哭崖山
　　寳蔵如山席六宗楼船千叠水晶宫吴儿进退寻常事汉氏存亡顷刻中诸老丹心付流水孤臣血泪洒南风早来朝市今何处始悟人间万法空
　　元帅谓余曰国亡矣杀身以为忠谁复书之余谓商虽亡夷齐不食周粟人臣自尽其心岂论书与不书元帅为之改容
　　髙人名若凂烈士死如归智灭犹吞炭商亡正采薇岂因徼后福方肯蹈危机万古春秋义悠悠双泪挥
　　上塜吟
　　湘人有登科者初授武冈尉单车赴官守名家正择婿尉夲有室隠其实而取焉官满随妇翁入京自是舍桑梓去坟墓终身不归后官至侍从其糟糠妻居母家不复嫁歳时为夫家上妇礼不废友人作古诗一首曰上冢吟某读之为之感慨因更广其意赋五言一篇
　　余昔从君时堂上拜姑嫜相携上祖冢歳时持酒浆姑嫜相继没马鬛不在乡共君瓯盂饭清涕流襦裳君贫初赴官有家不得将妾无应书儿松槚自成行君别不复归歳月何茫茫长安拥朱绶执鴈事侯王岂无一纸书道路阻且长年年酹寒食妾心良自伤君家旧巾栉至今袭且蔵谅君霜露心白首遥相望
　　塟无主墓碑
　　风雨中见道傍一碑题云无主墓之记乃大定戊申所立雨衣淋漓字画漫灭惜不得下马读之
　　路逢一石碑亭亭傲风雨停骖髣髴看云是无主墓末书戊申歳屈指九十秋是时龙渡江甲子恍一周借问者谁承平百世祖亦有周余民战骨委黄土太祖下江南誓不戮一人神孙再立国天以报至仁大河流血丹屠毒谁之罪潼关忽不守皇皇依汴蔡螗蜋知捕蝉不知黄雀来今古有兴废重为生人哀
　　邳州哭母小祥
　　我有母圣善鸾飞星一周去年哭海上今年哭邳州遥想仲季间木主布筵几我躬己不阅祀事付支子使我早沦落如此终天何及今毕亲丧于分亦已多母尝教我忠我不违母志九泉防相见鬼神共欢喜
　　哭母大祥
　　九月七日先母夫人大祥之辰某为子不孝南望呜咽为哀章一首
　　前年恵州哭母敛去年邳州哭母朞今年飘泊在何处燕山狱里菊花时哀哀王化如昨日两度星周俄箭疾人间送死一大事生儿富贵不得力祗今谁人守坟墓零落瘴乡一堆土大儿狼狈勿复道下有二儿并二女一儿一女亦在燕佛庐设供捐金钱一儿一女家下祭病脱麻衣日晏眠夜来我梦归故国忽然海上见顔色一声鸡呌泪满牀化为清血衣裳湿当年纬意谓何亲曽抚我夜枕戈古来全忠不全孝世事至此甘滂沱夫人开国分齐魏生荣死哀送天地悠悠国破与家亡平生无憾惟此事二郎已作门戸谋江南母麦满舟不知何日归兄骨狐死犹应正首丘
　　哭妻文
　　烈女不嫁二夫忠臣不事二主天上地下惟我与汝呜呼哀哉
　　先太师忌日
　　太师忌汗漫二纪似跳丸弟妹俱成立家乡忍破残衣冠晨月暗坟墓夜风寒万里逢先忌无言把泪弹
　　告先太师墓文
　　维巳卯五月朔越二十有六日孝子某自岭被执至南安军谨具香币遣人驰告于先太师革斋先生墓下呜呼人谁不为臣而我欲尽忠不得为忠人谁不为子而我欲尽孝不得为孝天乎使我至此极邪始我起兵赴难勤王仲弟将家遁于南荒宗庙不守迁我异疆大臣之谊国亡家亡武师兴觧后归国再相出督身荷忧责江南之役义声四克为亲拜墓以剪荆棘大勲垂集一跌﨑岖妻妾子女六人为俘収拾散亡息于海隅庶防奋厉以为后图恶运推迁天所废弃有母之丧寻失嫡子哭泣未干兵临其垒仓皇之间二女夭逝剪为囚虏形影独存仰药不济竟北其辕系颈絷足过我里门望墓相从恨不九原爰指松楸有言若誓继令支子实典祀事有侄曰陞我身是嗣兴言及此血泪如雨呜呼自古危乱之世忠臣义士孝子慈孙其事之不能两全也乆矣我生不辰罹此百防求仁得仁抑又何怨幽明死生一理也父子祖孙一气也漠有知尚哀鍳之余始至南安军即絶粒为告墓文遣人驰归白之祖祢瞑目长徃含笑入地矣乃水盛风驶五日过庐陵又二日至丰城知所遣人竟不得行余至是不食垂八日若无事然私念死庐陵不失为首丘今心事不逹委命荒江谁知之者盍少从容以就义乎复饮食如初因记左传申包胥哭秦庭七日勺饮不入口不闻有它廼知饿踣西山非一朝夕之积也余尝服脑子二两不死絶食八日又不死未知死何日死何所哀哉
　　已卯十月一日至燕越五日罹狴犴有感而赋【一十七首】一
　　直弦不似曲如钩自古圣贤多被囚命有死时名不死身无忧处道还忧可怜杜宇空流血惟愿严顔便斫头结束长编犹在此灶间婢子见人羞
　　二
　　落落南冠自结缨桁杨卧起影纵横坐移白日知何世梦防青灯问防更国破家亡双泪暗天荒地老一身轻黄粱得失俱成幻五十年前元未生【范在狱中为士题扇云去白日之皎皎即长夜之悠悠】
　　三
　　心期耿耿浮云上身事悠悠落日西千古兴亡何限错百年生死夲来齐沙邉莫待哀黄鹄雪里何须问牧羝此处曽埋双寳剑虹光夜指楚天低
　　四
　　寥阳殿上步黄金一落颠崖地狱深苏武窖中偏喜卧刘琨囚里不妨吟生前已见夜义面死去只因菩萨心万里风沙知已尽谁人防得广陵音
　　五
　　亦知戛戛楚囚难无奈天生一寸丹鐡马行鏖南地热赭衣坐拥北庭寒朝食淡薄神还爽夜睡﨑岖梦自安亡国大夫谁为传祗饶野史与人看
　　六
　　风雪重门老楚囚梦回长夜意悠悠熊鱼自古无双得鹄雀如何可共谋万里山河真堕甑一家妻子枉填沟儿时爱读忠臣传不谓身当百六秋
　　七
　　聼着鹃啼泪满襟国亡家破见忠臣关河歴落三生梦风雪飘零万死身丞相岂能堪狱吏故侯安得作园人神农虞夏吾谁适囬首西山继絶尘
　　八
　　风前泣灯影日下泣霜花钟信忽然动屋隂俄又斜闷中聊度歳梦里尚还家地狱何须问人间见夜义
　　九
　　风霜隂忽忽天地澹悠悠我自操吴语谁来问楚囚寂中惟防想达处尽忘忧手有韦编在朝闻夕死休
　　十
　　环堵尘如屋累然一故吾解衣烘稚虱匀鏁救残须坐处心如忘吟余眼己枯不应防滞乆何日裹籧篨【呉杀诸葛恪以笾篨裹而弃之】
　　十一
　　浩刼风尘暗衣冠痛百罹静传方外学晴冩狱中诗烈士惟名殉真人与物违世间忙防错认取去来时
　　十二
　　俨然楚君子一日造王庭议论探坚白精神入汗青无书求出狱有舌到临刑宋故忠臣墓真吾五字铭
　　十三
　　两月缧囚里一年忧患余踈因随事直忠故有时愚道在身何拙心安体自舒近来都勘破人世只蘧庐
　　十四
　　衮衣坐缧絏世事亦堪哀枕外亲炊黍炉邉细画灰无人泪垂血何地骨生苔风雪江南路梦中行探梅
　　十五
　　我自怜人丑人方笑我愚身生豫让癞背发范増疽已愧功臣传犹堪烈士书衣冠事至此命也欲何如
　　十六
　　乆矣忘荣辱今兹一死生理明心自裕神定气还清欲了男儿事防无妻子情出门天宇濶一笑暮云横
　　十七
　　拱璧衣冠十六传更无一士死君前自惭重赵非九鼎犹幸延韩更数年孟愽囊头真自爱杲卿钩舌要谁怜人间信有纲常在万古西山皎月悬
　　和夷齐西山歌
　　謌曰登彼西山兮采其薇矣以暴易暴兮不知其非矣神农虞夏忽然没兮我安适归矣吁嗟徂兮命之衰矣后二千余年某人廼倚歌而和之曰
　　小雅尽废兮出车采薇矣吁嗟中国兮宋祚非矣明王不兴兮吾谁与归矣抱春秋以没世兮甚矣吾衰矣
　　又从而歌之曰
　　彼美人兮西山之薇矣北方之人兮为吾是非矣异域长絶兮不复归矣凤不至兮徳之衰矣
　　十二月二十日作
　　家国哀千古星霜忽一周黄沙漫故道白骨委荒丘许逺死何晚李陵生自羞南来冠不改吾且任吾囚
　　二十四日【俗云小年夜】
　　壮心负光岳病质落幽燕春节前三日江乡正小年歳时有如水风俗不同天家庙荒苔滑谁人烧纸钱
　　立春【已邜十二月二十六日】
　　无限斜阳故国愁朔风吹马上幽州天翻地覆三生刼歳晚江空万里囚烈士丧元端不惜达人知命复何忧只应四十三年死两度无端见土牛
　　遇灵阳子谈道赠以诗
　　昔我爱泉石长揖离公卿结屋青山下咫尺蓬与瀛至人不可见世尘忽相缨业风吹浩刼蜗角争浮名偶逢大吕翁如有宿世盟相从语寥廓俯仰万念轻天地不知老日月交其精人一隂阳性本来自长生指防虚无间引我归圆明一针透顶门道骨由天成我如一逆旅乆欲蹑屩行闻师此妙诀蘧庐复何情
　　歳祝犁单阏月赤奋若日焉逢涒滩遇异人指示以天光明正法于是死生脱然若遗矣作五言八句
　　谁知真患难忽悟大光明日出云俱静风消水自平功名防防性忠孝大劳生天下惟豪杰神仙立地成
　　己卯歳除
　　歳除破衣裳夜半刺针线游子长夜思佳人不可见草枯稚驴吼灯暗饥防现深室闭星斗轻裘卧风霰大化忽流斡浩刼荡回转冠屦失其位侯王化畸贱弓戈叱竒宇刀锯摧防弁至性讵可迁防躯不足恋真人坐冲漠死生一乘传日月行万古神光索九县
　　右自己卯十月一日至歳除所赋当时望旦夕死不自意蹉跎至今诗凡二十余首明日为商横执除歳不知又当赋若干首而后絶笔云己邜除日姓某题
　　元日【庚辰歳】
　　铁马风尘暗金龙日月新衣冠懐故国鼓角泣离人自分流年晚不妨吾道春方来有千载儿女枉悲辛
　　庚辰四十五歳
　　东风昨夜忽相过天地无情奈老何千载方来那有尽百年未半已为多君传南海长生药我爱西山饿死謌泡影生来随自在悠悠不管世间魔
　　感兴
　　万里云山防客魂浮云心事向谁言月侵乡梦夜推枕风送牢愁昼掩门苏子窖中闲日月石郎家里旧乾坤朝闻夕死吾何恨坐把春秋仔细论
　　正月十三日
　　去年今日遁崖山望见龙舟咫尺间海上楼防俄已变河阳车驾不湏还可怜羝乳烟横塞空想鹃啼月掩关人世流光忽如此东风吹雪毛斑
　　上元懐旧
　　禁门三五金吾夜回首青春忽二毛池上昔陪王母宴斗中今直贵人牢风生江海龙逰逺月满关山鹤唳髙梦到钧天灯火閙依然彩笔照宫袍
　　读史
　　自古英雄士还为薄命人孔明登四十韩信过三旬壮志摧龙虎髙词泣鬼神一朝事千古何用怨青春
　　感伤
　　家国伤冰冸妻孥叹陆沉半生遭万刼一落下千寻各任汝曹命那知吾辈心人谁无骨肉恨与海俱深
　　遣兴
　　一落颠崖不自由春风相对说牢愁稚驴黒月光中吼饥防青灯影下逰岂料乾坤成堕甑始知身世是虚舟遥怜海上今尘土前代风流不肯休
　　又
　　东风吹草日髙眠试把平生细问天燕子愁迷江右月杜鹃声破洛阳烟何从林下寻元亮只向尘中作鲁连莫笑道人空打坐英雄収敛便神仙
　　四月八日
　　今朝浴佛旧风流身落山前第一州贑上瑶桃俄五稔海中玉果已三周人生聚散真成梦世事悲欢一转头坐对薫风开口笑满懐耿耿复何求
　　夜起
　　梦破东窓月半明此身虽在只堪惊一春花里离人泪万里灯前故国情龙去想应回海岛鴈飞犹未出江城客愁多似西山雨一任萧条白髪生
　　端午感兴
　　千金铸镜百神愁功与当年禹服侔荆棘故宫魑魅走空余扬子水东流
　　又
　　当年忠血堕谗波千古荆人祭汨罗风雨天涯芳草梦江山如此故都何
　　又
　　流棹西来恨未销鱼龙寂寞暗风潮楚人犹自贪儿戏江上年年夺锦标
　　见艾有感
　　过眼惊初夏回头忆晚春已怜花结子又见艾为人故国丹心老中原白髪新修□觧化清梦楚江濵
　　自叹
　　绿槐云影弄黄昏月照牢愁半掩门一片心如千片碎十分须有二分存沙邉黄鹄长回首江上杜鹃空防魂竪子溷人漫不省红缨白马意轩轩
　　自遣
　　诗余眠白日饮后坐清风万事乘除里平生宠辱中心无随境变意自与天通莫笑郸邯梦惺惺更是空
　　自述
　　赤舄登黄道朱旗上紫垣有心扶日月无力报乾坤徃事飞鸿渺新愁落照昏千年沧海上精衞是吾魂
　　不睡
　　终夕起推枕五更闻打钟精神入朱鸟形影落卢龙弭节蓬莱岛扬旗太华峰奔驰竟何事回首谢乔松
　　七夕
　　大地风尘恶长天歳月奔忧来浑是感梦破与谁言缑鹤空回首河牛暗防魂吾今拙又拙无复问天孙
　　有感
　　石郎草草割山川一落人手三百年八州风雨暗连天三皇五帝如飞烟人人野祭伊水邉春秋防烂不复传白头潦倒今鲁连夜深危坐日晏眠
　　闻季万至
　　去年我别旋出岭今年汝来亦至燕弟兄一囚一乘马同父同母不同天可怜骨肉相聚散人间不满五十年三仁生死各有意悠悠白日横苍烟
　　有感
　　丁丑歳八月十七日家人陷今恰三周而予在行既十阅月矣有感而赋
　　平生心事付悠悠风雨燕南老楚囚故旧相思空万里妻孥不见满三秋絶怜诸葛隆中意赢得子长天下游一死皎然无复恨忠魂多少暗荒丘
　　感懐
　　己邜八月二十四日予以楚囚发金陵十月一日至燕越五日罹狴犴今为庚辰中秋后九日感懐四十字
　　去歳趋燕路今晨发楚津浪名千里客剩作一年人镜里秋容别灯前暮影亲鲁连疑未死聊用托芳尘
　　重阳【庚辰】
　　飘零万里若为家一夜西风吹鬓华只有新诗题甲子更无故旧对黄花
　　又
　　江南秋色满梧桐回首青山万里空怕见镜中新白髪长将破帽裹西风
　　又
　　风卷车尘弄晓寒天涯流落寸心丹去年醉与茱萸别不把今年作健看
　　己卯十月一日予入燕城歳月冉冉忽复周星而予犹未得死也因赋八句
　　去冬阳月朔吾始至幽燕浩刼真千载浮生又一年天南照天北山后接山前梦里乾坤老孤臣雪咽氊己卯十月五日予入燕狱今二十有六旬感兴一首
　　石晋旧燕道钟仪新楚囚山河千古痛风雨一年周过鴈催人老寒花送客愁卷帘云满坐抱膝意悠悠去年十月九日余至燕城今周星不报为赋长句
　　君不见常山太守骂羯奴天津桥上舌尽刳又不见睢阳将军怒切齿三十六人同日死去冬长至前一日朔庭呼我弗为屈丈夫开口即见胆意谓生死在顷刻赭衣冉冉生苍苔书云时节忽复来鬼影青灯照孤坐梦啼死血丹心破只今便作渭水囚食粟已是西山羞悔不当年跳东海空有鲁连心独在
　　冬至
　　书云今日事梦破晓鸣钟家祸三生刼年愁两度冬江山乏小草霜雪见孤松春色蒙泉里烟芜防万重
　　冬晴
　　北国天寒少南方地气来年光如箭去世事正轮廻可怪新祈雪相思乆别梅夜阑灯坐暗独自拨残灰
　　自叹
　　可怜大流落白髪鲁连翁毎夜瞻南斗连年坐北风三生遭际处一死笑谈中赢得千年在丹心射碧空戊寅臈月二十日空坑败被执于今二周年矣感怀八句
　　横磨十万坐无谋回首蹉跎海上州太傅只图和药了将军便谓斫头休乾坤颠倒真千刼身世防连复一周一死到今如送佛空窻淡月夜悠悠
　　所懐
　　万里青山两鬓华老臣无国又无家乾坤局促笼中鸟风雪飘零粪上花歳晚江空人已逝天寒日短路何賖书生不作纲常计闻是东门已种
　　除夜【庚辰】
　　门掩千山黒孤灯伴不眠故乡在何处今夕是穷年住世真无系为囚已自然劳劳空歳月得死似登仙
　　又
　　歳暮难为客天涯况是囚乾坤还许大歳月忽如流梦过元无梦忧多更不忧屠苏儿女态肯作百年谋
　　元日【辛巳】
　　金虬衔日出鐡骑勒春回天上青门隔人间白髪催霜寒欺旧草山晚放新梅环堵甘牢落东风枉却来
　　又
　　慙愧云防客飘零雪满氊不图朱鸟影犹见白蛇年宫殿荒烟隔门庭宿草连乾坤自春色回首一澘然
　　初六日即事
　　车马燕山閙谁家早管开门忽见雪拥被不知年箧破书犹在炉残火复燃偷桃昨日事回首哭尧天
　　人日
　　今年为蛇年此日是人日江右一龙钟山中旧占毕独坐守大元一笑发狂疾悠悠王正意哀涕感麟笔
　　自叹
　　功业羞前辈形骸感故吾屡判嵇绍血防误庆公须落落惟心在苍苍有意无江流总遗泪何止失吞吴
　　元夕
　　灯火喧三市衣冠宴九宸金吾不禁夜公子早行春梦防青山逺愁侵白髪新燕山今夕月清影伴孤臣
　　又
　　飘零竟如此元夕防堪怜南国张灯火燕山沸管相思云万里剰看月三年笑与东风道浮生信偶然









　　文山集巻二十
　　钦定四库全书
　　文山集巻二十一
　　纪年录
　　正文乃公狱中手书附归全文集注杂取宋礼部侍郎邓光荐中甫所撰丞相传附传海上录宋太史氏管发国宝至元间经进甲戌乙亥丙子丁丑四年野史平庆安刋行巴延丞相平宋录参之公所着指南前后录集杜句诗前后卷旁采先友遗老话旧事迹列疏各年之下
　　丙申　宋理宗端平三年
　　予以五月二日子时生大父梦予腾紫云而上命名云孙既长朋友字曰天祥后以字贡于乡字之者改曰履善理宗览对策见其名曰此天之祥乃宋之瑞也朋友遂又字之曰宋瑞而通称之
　　庐陵文氏来自成都公六世祖炳然居永和镇五世祖正中徙富田曾祖安世赠太保邢国公大父时用赠太傅永国公父仪字士表人称为革斋先生赠太师惠国公母曾氏齐魏国夫人
　　丁酉　宋理宗嘉熙元年　　庚子　嘉熙四年辛丑　宋理宗淳祐元年　　壬子　淳祐十二年癸丑　宋理宗宝祐元年
　　甲寅　　　　宝祐二年
　　是嵗公梦召至帝所帝震怒责其不孝公哀诉以臣实孝帝曰人言卿不孝卿言卿孝赐以金钱四遣去公出门而震雷欲击之自叹曰幸免不孝之罪而又不免雷击惊觉汗如雨后一举登第而有父丧但未解四金钱为何义
　　乙卯　　　　宝祐三年
　　是嵗大比以字举郡贡士弟璧同举冬俱赴省侍父革斋先生行予既以字为名字之者改曰履善提举知郡李迪举送
　　革斋先生与弟书曰道由玉山遇异僧指长男曰此郎必为一代之伟人然非一家之福也
　　丙辰　　　　宝祐四年
　　二月朔礼部开榜中正奏名弟璧同登及大廷试策有司寘予第五理宗皇帝览予对亲擢为第一临轩唱名盖五月二十四日也时革斋先生卧病客邸予自期集所请朝假侍汤药二十八日革斋先生弃世天府治丧榜下士资送道路费粗给兄弟即日扶护还里以君子不家于丧沿途餽送并不受
　　丁巳　　　　宝祐五年
　　九月葬革斋先生
　　戊午　　　　宝祐六年
　　八月从吉时丞相丁大全用事或劝通书者予曰仕如是其汲汲邪郡侯欲为言于朝除初官力辞谢得止
　　己未　宋理宗开庆元年
　　五月临轩策士防差签书宁海军节度判官防公事朝廷检防照格授承事郎予闻命辞免乞行进士门谢礼防令朝谢讫之任九月入京时江上有变呉丞相潜再相初入都知董宋臣主迁幸议京师汹汹予门谢讫即上疏乞斩董宋臣以一人心以安社稷建明效方镇建守就团结抽兵破资格用人数事书奏不报还里
　　旧例三魁唱名罢赐袍笏谢恩入幕赐御馔进谢恩诗出赐席帽于阙门上马迎入期集所又名状元局官给钱物供张皂隶算于此聚同年待宾客刋题名小录赐闻喜宴进谢宴诗如此者一月然后率榜下士诣阙谢恩谓之门谢门谢后授初阶内状元授承事郎签书某军节度判官防公事至后一科放进士榜则前一科状元召入为秘书省正字名曰对花召
　　庚申　宋理宗景定元年
　　二月差签书镇南军节度判官防公事辞免乞祠禄防差主管建昌军仙都观
　　辛酉　　　　景定二年
　　十月除秘书省正字时贾丞相似道当国年余颇讶不通名及除入馆得予书举张师徳两及吾门故事始重嘉叹
　　诰词曰伦魁登瀛故事也然始进大率以虚名既久乃知其实践尔则异于是初以逺士奉董生之对继以卑官上梅福之书天下诵其言高其风知尔素志不在温饱麟台之召其来何迟语有云居大名难又云保晚节难尔其厚养而审发之使舆论翕然曰朕所亲擢敢言之士可　刘克庄行
　　壬戌　　　　景定三年
　　四月供正字职寻兼景献府教授五月充殿试考官进校书郎诰词曰新进士唱第前举首必召故事也尔以陟岵之故稽登瀛之擢一旦来归如麟获泰畤鳯集阿阁甫繙黄本俄映青藜在他人为速在尔为晚矣人之不可及者年也不磨者名也至哉天下乐者书也朕将老汝之才而极其用焉可
　　癸亥　　　　景定四年
　　正月除著作佐郎二月兼权刑部郎官刑部事最繁重居官者率受成于吏号清流者尤所不屑为之钩考裁决昼夜精力不倦吏不能欺慑服焉八月以董宋臣覆出为都知上疏论其恶不报束担将出闗丞相遣人谓公不可差知瑞州十一月赴郡十二月迎亲就养郡兵火后疮痍乍复公抚以寛惠镇以廉静郡兵素骄取其桀黠寘之法张布纲纪上下肃然于交承外积緍钱万创便民库去之日填兵出前窠名为楮百万有竒遗爱在民久益不忘
　　甲子　　　　景定五年
　　十月召赴行在寻除礼部郎官十一月除江西提刑辞免不允
　　乙丑　宋度宗咸淳元年
　　二月就瑞州交割提刑职事时大赦后推广徳意全宥居多惟平寇扶楮稍振风采四月行部至吉州太和县伯祖母梁夫人殁予父所生母也申解官承心制间台臣黄万石以不职论罢是嵗辟文山
　　临江城中金地坊银匠陈见负闗防过于市者叹曰我等困苦止欠此驮耳翼早盗杀负闗防人慧力寺后山中捕司迹盗急市荷担行鬻饵者以所闻陈语告捕司鞫陈棰楚诬服将受刑辞其母曰为子不能终养必宿寃债无可説者望吾母焚纸钱于吾死处吿土神乞指引我到盗杀人处又焚纸钱于盗杀人处告土神乞指引我到杀人正贼之家母如其言后月余母梦子告曰谢母已得正贼乃府衙后李某家所得闗防具在暗阁上竹笼内于吾死后止用讫关防买牲酒赛谢神福内覆纸单笼上用草为遮盖尘灰积满一二日文提刑到请母为陈诉越数日公到陈母乞屏左右持素纸以所梦诉公即命有司同陈母诣李阁悉如梦遂以李偿负闗防人死推司及元捕人偿陈死官赡养陈母终身此赵君厚言也
　　丙寅　　　　咸淳二年
　　丙寅戊戌庚戌丙子长男道生生
　　丁卯　　　　咸淳三年
　　丁卯壬寅甲午丙寅次男佛生生二月女柳生三月女环生九月除尚左郎官辞免不允十二月赴阙供职诰词曰苏轼有云仁宗皇帝在位最乆得人最盛进士高科类至显位我理宗享国庶几仁祖取士之数却又伙焉当时褎然之选今其存者无不登进独尔以陈情之表读礼之文淹恤在外尚迟向用夫风之积不厚则其负大翼无力若尔之植立不凡非特以高科也而又益培厥栽则其滋长也孰御尚左高于郎位其以是起家方天之休敬之哉可【阙】冯梦得行
　　戊辰　　　　咸淳四年
　　正月兼学士院权直兼国史院编修官实录院检讨官是月台臣黄镛奏免所居官冬至除福建提刑台臣陈钦奏寝新命
　　己巳　　　　咸淳五年
　　四月差知宁国府辞免不允十一月领府事府极雕敝始至爬梳条理旷然无事宁国为郡居上流斗絶税务无所取办则椎剥为民害予奏罢之别取郡计以补课额百姓欢舞去后争醵钱立祠
　　先是乙卯春公家趍城三十里曰冷水坑旅店胡翁夜梦门外巨石有龙蜕爪其上梦甚着觉而异之昧爽即拥箒扫除石验所梦已而公至则坐于石更屦翁言早寒愿饭而去词意甚勤公问故以梦吿且曰他日必富贵愿垂怜我家公诺焉由是公家人往还经从必饭其家嵗时翁妪至公家必优赠与至是公载家宁国弭任归午饭胡店胡以宿诺请公笑曰诸担中任择取其一胡屡谢不敢则择取一担以告公令众啓担视之则扇也公曰此逺方土宜为乡里亲友餽者汝无用焉命众估时值以其值与之盖胡以公五马贵如他人皆辎重充溢不知公行槖固枵然是以任其自择无嫌也公之子孙过之胡之子孙仍奔走迎送不倦公家亦时优恤之一梦之吉乃纒绵受实惠异哉此胡老之言也
　　庚午　　　　咸淳六年
　　正月朔除军器监兼右司辞免不允四月供监职免兼右司寻兼崇政殿説书兼学士院权直兼玉牒所检讨官防平章贾似道托疾归绍兴乞致仕防令学士院降诏不允贾有要君之志予当制裁之以正义时内制相承皆呈藁当国改窜惟命重失王言之体予直道而行遂忤贾意七月除秘书少监兼职依旧台臣张志立奏免所居官
　　辛未　　　　咸淳七年
　　冬至除湖南运判台臣陈坚表寝新命是年起宅文山山在庐陵南百里居予家上游两山夹一溪溪中石林立水曲折其间从高注下姿态横出山下石尤竒怪跨溪绵谷低昂卧立各有天趣山上下流泉四出随意灌注无所不之其高处面势数百里俯视万壑云烟芊绵真广大之观也其南曰南涯可五里主人日领客其间穷幽极胜乐而忘疲其北曰北涯以南长潭为止清逺深絶盖以时至焉宅基在南涯其地平旷长可百丈余深可三十丈溪水至其前渟演迤山势盘礴如拱如趍盖融结非偶然者宅当其防青山屋上流水屋下诚隐者之居也予于山水之外别无嗜好衣服饮食但取粗适不求鲜美于财利至轻毎有所入随至随散不令有余尝叹世人乍有权望即外兴狱讼务为兼并登第之日自矢之天以为至戒故平生无官府之交无乡邻之怨闲居独坐意常超然虽凝尘满室若无所睹其天性澹如也于宦情亦然自以为起身白屋邂逅早达欲俟四十三嵗即请老致仕如钱若水故事使国家无虞明良在上退为潜夫自求其志不知老之将至矣时之不淑命也何尤山中新宅后闻江上有变即罢匠事惟防堂仅成
　　癸酉　　　　咸淳九年
　　正月除湖南提刑辞免不允三月领事疏决滞淹一路无留狱连平巨寇道路肃清冬乞便郡侍亲差知贑州是年夏见古心先生江公万里于长沙公从容语及国事悯然曰吾老矣观天时人事当有变吾阅人多矣世道之责其在君乎居一年而难作公家番阳城陷义不辱自沉而死予洒血攘袂颠沛驱驰卒以孤军陷没无益于天下追念公言輙为流涕
　　甲戌　　　　咸淳十年
　　三月赴贑州平易近民与民相安无事十县素服威信人自相戒无有出甲广人以按堵故具官设位家置香火以报恩六月庆祖母刘夫人年八十七郡民自七十以上与钱酒米帛有差有妇人百三嵗者十一月二十一日哀痛诏勅门下先帝倾崩嗣君冲幼吾至衰耋勉御帘帷曽日月之几何凛渊冰之是惧愤兹小丑闯我长江乘隙抵巇诱逆犯顺古未有纯是丧乱之世今何至冺然天地之经慨国步之阽危皆吾徳之浅薄天心仁爱示以星文而不悟地道变盈警以水患而不思田里有愁叹之声而莫之省忧介胄有饥寒之色而莫之抚慰非不受言也而玩为文具非不恤下也而壅于上闻静言思之出涕滂若三百余年之徳泽入人也深百千万姓之生灵祈天之祐亟下哀痛之诏庶囘危急之机尚頼文经武纬之臣食君之禄不避其难忠肝义胆之士敌王所忾以献其功有国而后有家胥保而相胥告体上天福华之意起诸路勤王之师勉策勲名不吝爵赏故兹诏谕想宜知悉
　　乙亥　宋幼主徳祐元年
　　正月朔日得报元兵渡江寻诏下召诸路勤王奉诏起兵二月除右文殿修撰枢密副都承防江西安抚副使兼知贑州寻兼江西提刑进集英殿修撰江西安抚使四月领兵下吉州除权兵部侍郎职任依旧五月丁祖母刘夫人忧解官承重六月葬刘夫人起复命下七月七日大军发吉州至衢州除权工部尚书职任依旧八月至阙下驻兵西湖上九月除浙西江东制置使兼江西安抚大使知平江府事陛辞乞斩吕师孟衅鼔不报十月十五日入府寻除端明殿学士职任依旧遣军解围常州败于五木正城守间准朝命以独松闗急趣师入卫辞以呉门空虚愿分兵戍守命再下还师进资政殿学士浙西江东制置大使兼江西安抚大使置司余杭守独松关
　　管史云正月十三日有防文天祥江西提刑照已降指挥疾速起发勤王义士前赴行在十六日公移檄诸路聚兵积粮二月贾似道驻师鲁港复公书勉以宗忠愍功名二十二日贾似道师溃章鉴乃启除公右文殿修撰等职四月用老将王辅佐为总统领兵下吉州王寻卒以广东统制方兴代之江西副使黄万石有旧嫌又忌公声望出已右以公军乌合儿戏无益言于朝近臣与厚者佐之遂有留屯隆兴府之命
　　太史氏管发曰人心天理谁独无之文魁义声一倡而土豪蛮蜑裹粮景从斯亦壮矣而或者犹以猖狂议之时士友为之歌曰出师自古尚张皇何况长江扰攘闻道义旗离漕口已驱北骑走池阳先将十万来迎敌最好诸军自裹粮説与无知饶舌者文魁元不是猖狂有防文都承将所部人兵留屯隆兴非但为隆兴守御计异时随机用事其为效与勤王等今据文都承申所部之兵皆土豪忠义鋭气方新战鬬可望胜捷不可闭之城郭词气甚壮此朝廷之所乐闻劄江西安抚副使提刑知贑州殿撰文都承且照累劄时暂驻隆兴府续聴行下以图隽功奉宝批知
　　察院孙嵘叟奏言江西安抚使文天祥申准省劄令江西副使黄万石星驰入卫文天祥将所部勤王义兵留隆兴府事天祥以身许国义不辞难上下东西惟命奔走伏念天祥猥起书生岂谙兵事昨者恭承太皇太后诏书召天祥勤王天祥待罪一州忠愤激发不能坐视移檄诸路冀有盟主愿率兵以从人心未易作兴世事率多沮挠北兵日迫血泪横流伏防公朝除天祥右文殿修撰枢密都承防江西安抚使续淮除江西提刑天祥极知该恩过当所当辞免痛心时危无暇为平时揖逊亟慿使名召号所部惟是帅司无兵无将无官无吏无钱无米徒手自奋立为司存今已结约贑州诸豪凡溪峒剽悍轻生之徒悉已纠集取四月初一日提兵下吉州防合诸郡民丁结为大屯来赴阙下忽得留屯隆兴指挥观聴之间便生疑惑縁天祥所统纯是百姓率之勤王正以忠义感激使行又有官资在前为之劝励此曹鋭气方新战鬬可望胜捷若闭之城郭责以守御日月淹乆乌合之众不堪安坐必至溃逃此勤王与留屯较然利害之不同也谨沥忠忱告钧慈特与收囘留屯隆兴之命容天祥照累降指挥将所部义兵来赴阙下迨至衢州时以公军伉健有纪所过秋毫无犯近臣大惊遂除权工部尚书八月十七日内批文天祥除权工部尚书兼都督府参赞军事职任依旧十九日奉诏入衞墨绖从戎仰借朝廷威命奬率江右湖南淮广诸项军马见抵京畿除已具状申省乞判命重臣交管放令终丧外谨具兵籍六册缴申诏勅三省进呈卿状辞免工书兼督赞事具悉自吾有敌难羽檄召天下兵惟卿首倡大义纠合熊罴之士誓不与敌俱生文而有武儒而知兵精忠劲节贯日月质神明惟宠嘉之投袂缨冠提兵入卫师律严肃胜气先见宗社生灵恃以为安繇少常伯进长冬卿未足以酬贤劳相臣督师于外命卿参佐庶几集允文采石之功夫移孝为忠以国为家古有明训矧急危之秋其徃求朕攸济理考亲擢魁彦以贻孙谋意其在此又何逊乎故兹诏示想宜知悉二十六日起复朝奉大夫江西安抚使辞免不允内批文天祥依旧工部尚书兼督赞除浙西江东制置使兼江西安抚大使知平江府事二十八日勅三省进呈卿状辞免权工部尚书江东制置使兼知平江府恩命事具悉朕未堪多难疆圉孔棘御事罔不曰艰大天毖我成功所惟时魁儒秉忠倡义奬率三军入卫社稷国势为之増重人心恃以为安精神折冲文武是宪若稽高庙命臣颐浩开制阃于江浙宏济中兴之业耆定敉功卿品度才猷充迈前哲惟长江之险要未复畿甸之偹守当严命卿以大常伯兼领二使表里撑拓以固吾圉东西运掉以靖边氛儒帅一临士勇百倍用保乂我文祖受命民兹惟丰芑贻谋之意亟其祃牙纾服宵旰之忧所辞宜不允正言曽唯奏呉门奥区今为边地伦魁隽望忠孝勤王军中喧腾小范甲兵之謡河上尚稽光世节制之命九月初七日勘防文尚书奬率义兵入卫王室忠忱义槩深可嘉尚除已颁三路制帅之命仍兼督府参赞知平江府今已日久秋风浸致事不可缓合行催促须议防挥防令文天祥不候辞朝疾速前去之任所有一行军兵除已别议支犒外其余诸项管军头目人合与优加推赏及辟置官属科降钱粮一应合行事件并仰逐项条具开申以慿施行史云文尚书开阃招军备御朝廷科降十八界二千万贯金一千两银五千两廸功从事承信崇义郎官诰各五十道校副尉资帖各一百道盐万五千袋节次支犒钱十八界四百七十九万七千五百贯口券钱米十八界一百二十六万三千九百五十贯米二万四千二百五十余石贴助运士使用钱十八界一十万贯截拨钱银米十八界十八万八千三百贯银五千五百五十一两米四万九千五百二十余石起发特支犒钱十八界二百万贯已上緫计金一千两银六千五百五十两盐一万五千袋十八界二千八百三十四万六千余贯官告二百道资帖二百道米七万三千七百七十余石十六日除端明殿学士制词曰勑元戎十乘先行式倚真儒之望师中三命承宠遹隆方面之权朕若稽先朝之旧章最重承明之邃职内以传畿廷之彦外亦褒帅阃之贤王素之牧平凉程勘之涖益部皆膺兹选今得其人【某官】实学济时英猷纬国文有武备义概质于神明儒知军情忠忱贯于霜日传檄召兵而志士奋缨冠赴难而国势张不负素定之荣允谓寡二之畧予欲复江表之疆宇命尔攘除予欲壮浙西之翰藩咨尔修扞威棱耸前茅之令兵势折破竹之威惟任之专者位必崇惟名之至者功必集乃跻班规殿之峻以増华帅闑之严噫邦咸喜戎有良翰茂对陟明之渥身虽外心在王室趣成敌忾之勲二十七日文制使辟周天骥带告院添差江西抚参留司隆兴府杨防带行吏架添差江西抚机何时带工辖添差江西抚参并分司吉州文天祐带史馆检阅添差江东制干分司徽州林栋带礼兵架阁添差浙西制干分司常州十月弟璧防除直秘阁主管崇道观诰词曰勑具官某惟尔哲兄以鸿儒魁望倡义勤王忠于为国而不谋家乃命阃制修扞我难尔竞爽有令誉虞侍陔养叔出季处恩义两尽寓直木天之峻赋禄桐柏之祠清且佚矣孝友是亦为政往其只若季弟璋特与免铨充浙西制司内机十一日赐诏曰卿秉忠忱以济时艰倡义旅以卫王室经营四方如召虎奬率三军如武侯爰咨常伯之英趣奋制阃之寄将士用命遂汛扫于边氛精神折冲益振扬于胜气有加体国之志亟奏治外之勲元戎启行周邦咸喜载加锡赉式示眷怀今赐卿金二十两注盌一副金十五两盘盏一副细色二十匹缬罗二十匹龙涎香三十饼度金香合一具十两清馥香三十帖龙茶十斤至可领也故兹札示其体吾注倚之意十八日常州破公在平江四十日去三日而通判王矩之环卫王邦杰以城迎祥二十三日北兵破独松关留梦炎遁十二月内批文天祥签书枢密院事十六日隆兴府刘槃以城降制置黄万石移阃抚州闻北兵至而过都统密宥迎敌就擒通判施至道以城降
　　丙子　宋徳祐二年五月改景炎元年
　　正月二日除知临安府辞不拜诣阙陈大计不得见日赞庙谟救宗社危亡十八日巴延至臯亭山是夕宰相陈宜中遁十九日早除枢密使午除右丞相兼枢密使都督诸路军马恳辞间奉防诣北军讲解二十日以资政殿旧职诣北营见巴延陈大谊词防慷慨敌颇倾动留营中不遣明日宰相呉坚贾余庆以下以国降予责巴延留使失信骂吕文焕逆贼引敌陷国并数吕师孟叔侄罪恶求死北营乃置兵卫守遂不复还其勤王兵朝廷放散西归二月八日敌驱予随祈请使呉坚贾余庆等入北十八日至镇江二十九日予与杜浒以下十一人夜走真州三月初一日入真州城初三日真州绐出西城门闭弗纳寻遣兵护送出境是夕三更抵扬州西门不敢入从者四人逃初四日伏城西荒山空屋中敌骑万计过屋后几不免初五日移止贾家庄卧败墙粪秽中是夜趍高邮迷失道初六日早遇哨缚去一人杀伤一人余幸完初七日匍匐至高邮亟下船歴七水寨十一日至泰州伏城下二十二日发舟与敌骑相先后二十四日至通州闰三月十七日遵海而南三十日至台州境地名城门镇自城门陆行四月八日至温州五月朔景炎皇帝于福安登极改元以观文殿学士侍读召赴行在是月二十六日至行都门授通议大夫右丞相枢密使都督诸路军马连上章辞改枢密使都督诸路军马七月四日发行都十三日至南劒聚兵十一月入汀州
　　正月初八日乙亥刘察院廷瑞进称臣表公请以福王沂王判临安系民望身为少尹以死衞宗庙不许张世杰宿重兵六和防公又请于世杰京师义士可二十万背城借一战为守世杰勉公归据江西已归淮堧以为后图十五日壬午在朝臣一时俱逸十七日巴延至臯亭山距临安三十里赵吉甫贾余庆献传国玉玺降表是夕宰相陈宜中遁世杰遁十八日乙酉北兵至临安北五十里益王广王乃从母家出闗渡江大将苏刘义以兵卫间走永嘉公实陈此议也十九日早除公枢密使时北兵已迫修门内战守迁皆不及施缙绅大夫士萃于呉坚左丞相府防巴延邀当国者相见防令公诣北军讲解众谓公一行为可以纾国难国事至此公不得爱身意敌尚可以口舌动也初奉使往来无留北中者公亦欲觇之归而求救国之策于是二十日诣北营至则留营中索多防古岱馆伴深悔一出之悮从臾者有意推陷公不觉也二十一日宰相呉坚贾余庆等以国降且降诏副以省札俾各州县归附左丞相呉坚等五人捧表献土北庭号祈请使二十四日辛卯巴延遣镇抚唐古尔宋赵兴祖等先罢散文天祥所招义兵一万余众令各归乡里给与文榜公闻之流涕不自堪
　　二月初八日驱公随祈请使入北公不在使列盖驱逐之使去耳尽出贾余庆计陷先一夕公作家书已处置家事拟翼日行则引决家参政则谓公死伤勇祈而不许死未为晚公亦以是隐忍犹冀一日有以报国先是正月十九日客赞公使北天台杜浒梅壑议断断不可客逐之去后二十日公北行诸客皆散梅壑怜公孤苦慨然相从朝防改宣教郎除礼兵部架阁文字十八日至镇江请十九日渡江公自入京城外北兵营日夜谋脱不得间至是益急谋舟夜渡杜遂醉游于市银三百两贿老校引间道走十里至江岸以三人寄老校家老校余元庆真州故旧也许银千二百两得船公于河岸上沈颐家坐卧从公者曰王千户狼突相随不顷刻离是夕公以明日行买酒辞别乡土因以醉王千户诸人伺其寝熟启门出杜狎饮妓家者小卒提官灯公变服从杜出至人家尽处杜以银与小卒绐使来日候某所遂至甘露寺下李成吕武以船至北船连亘十数里至七里港有喝问歹船赖巡船潮退阁浅闻哨齿声甚清厉舟子拜且祷云江南田相公即得顺风各稽首以更生贺二月二十三日阿珠平章令诸祈请使手札勉李庭芝归附独公不署名阿塔哈左丞入宫召宋太后幼主即日出宫封府库以全太后幼主及福王与芮沂王乃裕枢密使谢堂隆国夫人度宗生母也王昭仪等行三月朔旦至真州守将苗再成迎见语国事感慨流涕越日约观城王都统导至城外出制司小引脱囘人朱七三等供云军前见一丞相差往真州赚城制使遣提举官来杀丞相安抚不忍加害张路分徐路分来归行槖衣物五十卒弓劒送行海陵唐杜密谓张徐曰朝廷事未可知文公宰相也今虽奉制司命他日必将移过于下以説汝其审之张徐然之行乆之云安抚令某二人便宜从事某见相公口口是忠义如何敢杀相公遂与张徐以赐金百两与五十兵以银百五十两乃相继辞去明日至扬州杜架阁谓制臣欲杀我不如趍高邮通州渡海归江南见二王伸报国之志徒死城下无益初四日李茂呉亮萧发余元庆见行止未决携所腰金各百五十两逃去外既颠跻内饥渴至半山土围粪堆中扫净数尺地以衣贴地睡午北骑数千自土围东至忽大风云雨昏暝骑驰西去遂得免古庙樵出糁羮乞其余又迷失道通夕行田间后乃闻北以高邮米担济扬州夜遣骑截诸津若非迷途当一网无遗若有鬼神鼓动其间者旦雾隐隐见哨骑趍避竹林骑绕林呼噪公藏处马过傍三四不之见时万窍怒号杂乱人声疑有神明相之初七日遇樵夫以篑舁至高邮买舟二十四日至通州得之谍者云上下常与北骑隔三四十里又云镇江走了文丞相大索数日许浦一路驰骑追捉闻之骇汗何侥幸甚也通州守杨练使师亮出郊闻而馆公于郡衣服饮食舟楫皆其为料理闰月十七日发城下四月八日至温州闻端宗皇帝于福安建大元帅府公奉书劝进议遂决旧客张汴邹部曲朱华等皆自闽来迎景炎元年五月朔福安登极以观文殿学士侍讲召赴行在二十六日授通议大夫右丞相枢密使都督诸路军马制词曰帝王之立中国惟修政所以克宁辅相之重朝廷惟用儒所以无敌朕作其即位图厥敉功介臣不二心歴险夷而一致咨汝宅百揆赖文武之全才亟归右揆之班并授元戎之柄肆敭大号专告羣工具官某骨鲠魁落之英股肱忠力之佐仁不忧勇不惧坎维心之亨国忘家公忘私蹇匪躬之故适四郊之多垒率义旅以勤王慷慨施给铠之资豪杰雷动感激洒登舟之泪忠赤天知虽成败利钝逆覩之未能然险阻艰难备尝之已熟独简慈元之爱爰升次辅之聨方单骑以行惊破彊敌之胆及免胄而入大慰国人之心天地之所扶持鬼神亦为感泣今职方虽非周邦之旧而闗辅未忘汉室之思伊欲闯辇毂而追三宫复钟簴而妥九庙非内治饬何以实元气非国威振何以折遐冲披荆棘于灵武之初予未知济收桑榆于渑池之后事尚可为思昔元勲有如臣浚在思陵已登于亚相更孝庙乃复于旧班式同今日之中兴罔俾前修之专美况同列崇臯陶之逊而初政俟公旦之来庸再秉于国钧仍惠长于枢宥优督府雕戈之锡峻文阶黄繖之除申拓赋畬式隆宠数于戏春秋以归季子为喜朕方徇于私情晋人谓见夷吾何忧尔共扶于兴运尚坚忠孝大布公忱迄图社稷之安茂纪山河之绩其祗予命永弼于彛连上章辞改枢密使同都督诸路军马十一月入汀州公遣督参赵时赏督谘赵孟濚以一军取道石城复宁都遣督赞呉浚以一军屯瑞金复雩都时北军逼福安车驾航海福安遂陷
　　丁丑　宋景炎二年
　　正月移屯漳州龙岩县三月至梅州始与一家相见防授银青光禄大夫职任依旧时经畧江西五月入贑州防昌县六月三日战雩都大捷二十一日入兴国县遣兵攻贑吉斩汀州伪天子黄从临洪袁瑞豪杰响应兴国军黄州新复号令通于江淮不幸攻贑吉兵败行府趍永丰就处置司防兵寻为追骑所及至空坑失欧阳夫人一子二女行府收合散兵十月入汀州十一月至循州屯南岭
　　正月北兵大入汀闗不守公欲据城拒敌汀守黄去疾闻车驾航海拥郡兵有异志公移次漳州龙岩县时赏孟濚还军追及于中途呉浚以元人之命来招降人情汹汹殛浚乃定时索多右丞阿喽罕左丞董参政入闽李珏王积翁等已降仍为福建宣慰招抚等使乃使淮军罗辉持书来二月复梅州四月斩二大将之跋扈者曰都统钱汉英王福以衅鼔出江西开府兴国县淮西野人原寨刘源等兵复黄州寿昌军用景炎正朔者四十日潭州衡山县赵璠等起兵岳下张琥起兵邵永间跨数县抚州何时起兵应同都督府分宁武宁建昌三县豪杰皆遣使诣军门受要束七月督谋张汴监军率赵时赏赵孟濚等盛兵薄贑城招谕邹率贑诸县兵捣永丰吉水招抚副使黎贵达率吉诸县兵攻太和时贑惟存孤城吉八县复其半半垂下临洪诸郡豪杰送款无虚日大江以西有席卷包举之势福建斩汀州伪天子黄从淮西兵复兴国军黄州复寿昌军湖南所在起义兵不可数计四方响应孔明有云汉事将成也天未悔祸相望旬日间贑吉州皆以惊溃北兵自隆兴来适乘其战于庐陵万石岭下我师不利及永丰空坑军士解散妻子为虏公收拾余众奉老母入汀州转移循州将请命行朝请益兵再举防北帅刘深自海至索多自陆至道路梗塞朝讯断絶入驻循之南岭栅险以自全黎贵达观望有隂谋事觉伏诛
　　八月黎贵达以正军千人民兵数千次钟步遇北军民兵惊溃未旬日汴赏濚率民兵数万逼贑城北军以百余骑冲之众奔溃聚兵数万在永丰境亦溃北元帅李恒等以大军乘其追及于东固万石岭下都统巩信率数十卒短兵接战北帅骇其以寡拒众疑山中有伏敛兵不进信坐巨石余卒侍左右箭雨集屹不动北愈疑获村夫引间道逾岭至山后閴无人马就视信等鎗遍体死未仆耳以此北骑稽滞公遂得逺去
　　空坑陈师韩曰二十七日公至空坑溃卒困惫借地睡公宿山前师韩家夜得报追骑已逼陈送公由间道去诸卒不之知也追骑至诘公所在无知之者遂攻破其寨屠之公行山迳逼窄民老幼负荷奔走填塞公窘迫不能前既而山坠巨石横壅于路追骑至迂回扳缘则公去逺矣至今居民指为相公石
　　酆古庭主簿曰公既遁追骑将及是早重雾寻丈逺不相覩公犹闻后喧哄声追骑见轿中人风姿伟然问为谁曰姓文骑以为丞相也羣拥至帅所问之必曰姓文问轿夫咸不知也遍求俘虏人识认乃有曰此赵通判时赏也以此追骑逗留公又得逺去赵至隆兴帅府骂不絶口遂受害
　　欧阳夫人曰空坑败溃卒意公所向疾至随护公命五百拏手斫山树为鹿角扼隘道顷之数人负伤至则五百拏手已摧踣不支公即去夫人惊问故则追骑已林立于前夫人与佛生栁小娘环小娘颜孺人黄孺人等皆为俘虏夫人沿路意有深水险崖即投死而一路坦平至元帅所已失佛生必有爱其俊秀养为己子矣
　　戊寅　宋景炎三年
　　二月进兵惠州海丰县三月屯丽江浦遣间使沿海访问车驾六月行朝至崖山行府移船澳规入觐八月授少保信国公职任依旧封母曽氏齐魏国夫人九月齐魏国夫人薨防起复十一月进屯潮州潮阳县十二月十五日移屯趍海丰二十日为敌骑追及于道军溃被执服脑子不死见张元帅抗节不屈张待以客礼
　　四月十六日大行皇帝遗诏曰朕以幼冲之资当艰厄之防方太皇命之南服黾勉于行及三宫胥而北迁悲忧欲死卧薪之愤饭麦不忘奈何乎人犹托于我涉瓯而肇霸府次闽而拟行都吾无乐乎为君天未释于有宋强膺推戴深抱惧惭而艰难日深氛祲甚恶海桴浮避澳岸栖存虽国步之如斯意时机之有待乃季冬之月忽大雾以风舟楫为之一摧神明拔于既溺事而至此夫复何言矧惊魂之未安奄北哨其已及赖师之武荷天之灵连滨于危以相所往沙洲何所垂阅十旬气候不齐积成今疾念众心之巩固忍万古以违离药非不良数不可逭惟此一发千钧之托幸哉连枝同气之依卫王【某】聪明夙成仁孝天赋相从险阻久系本根可于柩前即皇帝位传玺绶丧制以日易月内庭不用过哀梓宫毋得輙置金玉一切务从简约安便州郡权暂奉陵寝呜呼穷山极川古所未尝之患难凉徳薄祚我乃有负于臣民尚竭至忠共扶新运故兹诏示想宜知悉十七日祥兴皇帝登宝位诏曰朕勉承丕緖只若令猷皇天付中国民既勤用徳圣人居大宝位曰守以仁藐兹冲适际危急惟我朝之圣神继统而家法以忠厚传心渗漉在人亿万年其未泯遭逢多事百六数之相乘先皇帝聪明出乎羣伦孝友根于天性痛愤三宫之北未尝一日而忘遗大投艰丕应徯志除凶刷耻惟怀永图托于神明辱在草莽上雾下潦之所匽薄洪涛巨浪之所震惊谓多难以殷忧宜祈天而永命胡宁予忍而不其延日月为之无光社稷凛乎如发攀髯何及继志其谁以赵孤犹幸仅存盍使为宗祧之主以汉贼不容两立庶将复君父之雠大义攸闗舆情交迫闵予小子遭家不造而况斯今于前宁人图功攸终其难莫甚尚赖元勲宿将义士忠臣合志而并谋恊心而毕力敌王所忾扞我于艰兹用大布寛恩率循彛典于以导迎和气于以迓续洪休可大赦天下于戏人心有感则必通世运无往而不复成诵虽幼有周宁后于四征少康之兴祀夏实基于一旅往求攸济咸与维新十七十八十九日文武百官诣大行皇帝几筵殿早晚临二十日卒哭行香二十一日以登极差官奏告天地初献张世杰亚献赵溍终献林永年奉礼郎潘岳丁应张太祝陶士逊太官令幸大济宗庙初献曽渊子陆秀夫亚献苏景瞻辛岩终献贾纯孝茅相奉礼郎王子宜张祺孙太祝朱拱戊赵时侉社稷初献苏刘义亚献刘鼎孙终献赵槀奉礼郎傅半干曹郃太祝徐天麟二十二日内批百官议諡号孝恭仁裕懿圣濬文英武勤政皇帝庙号端宗二十三日太皇太后加上尊号
　　邓传云五月公始闻端宗皇帝晏驾于化州之碙洲今上即位以明年为祥兴初三日碙洲神龙见祥臣庶咸睹合议优异碙洲可升为祥龙县置令丞簿尉隶化州免租税诸色料籴五年五月二十五日内批文璧除权户部侍郎广东总领兼知惠州六月公规入觐为张世杰所格不得进遣使奉表起居仍自劾督师罔功降诏奬谕诏曰勑天祥才非盘错不足以别利器时非板荡不足以识忱臣昔闻斯言乃见今日卿早以魁彦受知穆陵歴事四朝始终一节边氛正恶鞠旅勤王皇路已倾捐躯徇国脱危机于虎口涉逺道于鲸波去桀就汤可观伊尹之任归周辟纣咸喜伯夷之来方先皇侧席以需贤乃累疏请身而督战精神鼓动意气慷慨以匈奴未灭为心弃家弗顾当王事靡盬之日将母承行忠孝两全神明对越虽成败利钝非能逆覩而险阻艰难亦既备尝如精钢之金百錬而弥劲如朝宗之水万折而必东尚迟赤舄之归已抱乌号之痛朕勉当继绍未有知思政兹图任旧人克戡多难儵来候吏叠览封章岿然灵光之固存此殆造物者隂相胡然引咎盖见劳谦至如谂问之勤备悉忱悃之至朕今吉日既戒六月于征倚卿爱君忧国之忠成我刷耻除凶之志缅怀耆俊深切叹嘉公又奏乞除邹右文殿修撰枢密都承防江西安抚副使兼同都督府参谋官赵孟濚遥县郡团练使左骁卫将军江西招捕使兼同提刑都督府谘议官杜浒带行军器监广东招谕副使兼同都督府参谋官邹臻带大府寺丞同都督府参议官陈龙复带行兵郎广东招谕司使兼同都督府参议官章从范带行閤门只候同都督府计议官丘梦雷林琦葛钟各带行架阁同都督府干办公事朱文翁同都督府准备差遣防特依奏除公乂奏潮循梅三郡并已取到返正状乞将陈懿除右骁卫将军知潮州兼管内安抚使张顺带行环卫官权知循州李英俊带行閤门只候差梅州通判暂权州事防特依奏文璋带行大理寺丞知宁武州公欲移军入朝优诏不许公欲入广州凌震王道夫始复广自恣惮公威重阳遣舟迎中道散囘遂不果自去冬宜中遁占城世杰以枢副柄国日以迎候宜中还朝为辞盖诸大将尝受宜中超擢乐其寛纵忌公英气或以副贰受节制意不便其至八月授少保信国公封母曽氏齐魏国夫人同都督府官属各转五官金三百两犒军公以书抵秀夫天子冲幼宰相遁荒制诏勑令出诸公之口岂得不恤军士以游词相拒秀夫太息不能答时同都督府疫死者数百公亦数病九月六日母曽夫人薨防遣使宣祭十月长子道生卒陈懿兄弟五人号五虎本剧盗据潮州数叛附人苦其虐又不聴同督府节制公声其罪讨之懿走山寨潮士民请移行府于潮十一月进屯潮州潮阳县殪防攻逆稍正天讨假以嵗月因潮之民阻山海之险増兵峙粮以立中兴根本亦吾国之莒即墨也刘兴为潮宿寇叛服不常据数郡跋扈杀掠尤惨遂诛之十二月十五日闻北帅张范自明秀步骑水陆并进乃入南岭栅险自固二十日范以水陆兵奄至公引避山谷行且数日敌轻骑疾驰追及于道军溃被执求死于锋镝不可得服脑子以必得冷水乃死告监者以渴甚于田间蹄涔中掬水饮之时公病目旬余遂泄泻而目愈竟不得死越七日至敌营踊跃请劒范知不能屈乃曰杀之名在彼容之名在我且天祥见巴延臯亭山吾实在傍遂以平揖相见叙间阔如客礼盖嵗除前三日也先是适邹等自江西以民兵数千至公少留劳之又驻和平市攻陈懿党与驻军造粮亦意后隔海港步骑未能遽前陈懿以问罪窘迫百计不能救解乃挟重贿迎导北帅张正潜具舟海岸济轻骑直指督帐公坐虎皮胡床与客饭五坡岭不意敌至遂被执
　　己卯　宋祥兴元年
　　正月二日张元帅下海置予舟中初六日发潮阳初八日过官富场十三日至厓山二月六日厓山行朝溃三月十三日北舟还至广州张元帅遣都镇抚石嵩护予北去以四月二十二日行五月二十五日至南安军明日东下钥予于船二十八日至贑州六月一日至吉州初五日过隆兴十二日至建康囚邸中八月二十四日北行渡江颇有事防不济二十六日至扬州九月七日哭母小祥于邳州初九日至徐州十五日至东平府二十日至河间二十一日至保定府十月一日至燕初至立马防同馆前馆人不受盖谓馆以受投拜人不受罪人也久之引去一小馆置予于偏室馆人不之顾次日晚供张饮食如上宾馆人云禀博啰丞相得语云然初四日张元帅者始至初五日见其用事大臣具言予不屈状至午送予于兵马司枷项缚手坐一空室卫防甚严所携衣服钱银官为封识日给钞一钱五分为饮食坐十余日然后解手缚又坐十余日得疾十一月二日疏枷惟系颈以鎍得出户负暄初五日赴枢密院院官不及见自是日赴院輙空归至初九日院官始引问院官者博啰丞相张平章有所谓院判签院等不能识也倨坐召见予入长揖通事曰跪予曰南之揖即北之跪吾南人行南礼毕可赘跪乎博啰叱左右曳予于地予坐不起数人者或牵颈或拏手或按足或以膝倚予背强予作跪状予动不自由通事曰汝有何言予曰天下事有兴有废自古帝王以及将相灭亡诛戮何代无之天祥今日忠于宋氏社稷以至于此幸早施行通事曰更有何语止此乎予曰我为宋宰相国亡职当死今日拏来法当死复何言博啰曰你道有兴有废且道盘古王到今日是几帝几王我不理防得为我逐一説来予怒甚曰一部十七史从何处説起我今日非赴博学宏词科不暇泛言博啰愧乃云我因兴废故问及古今帝王你既不肯説且道古时曽有人臣将宗庙城郭土地分付与别国人了又逃走去有此人否予曰谓予前日为宰相奉国与人而后去之邪奉国与人是卖国之臣也卖国者有所利而为之必不去去者必非卖国者也我前日除宰相不拜奉使巴延军前寻被拘执已而有贼臣者献国国亡我本当死所以不死者以度宗皇帝二子在浙东老母在广故为去之之图耳博啰曰徳祐嗣君非尔君邪曰吾君也曰弃嗣君别立二王如何是忠臣予曰徳祐吾君也不幸而失国当此之时社稷为重君为轻吾别立君为宗庙社稷计所以为忠臣也从懐愍而北者非忠从元帝为忠从徽钦而北者非忠从高宗为忠博啰语塞平章皆笑一人忽出来曰晋元帝宋高宗皆有来歴二王何所受命张平章曰二王是逃走底人立得不正是簒也予曰景炎皇帝乃度宗皇帝长子徳祐皇帝之亲兄如何是不正登极于徳祐已去天位之后如何是簒陈丞相奉二王出宫具有太皇太后分付言语如何是无所受命诸人无辞坚以无受命为解予曰天与之人与之虽无传授之命推戴拥立亦何不可诸人但支离不伏予曰仁者见之谓之仁知者见之谓之知各是其是可也博啰云你既为丞相若将三宫走方是忠臣不然引兵出城与巴延丞相决胜负方是忠臣予曰此説可以责陈丞相不可以责我我不曽当国故也又曰你立二王做得甚功劳予曰国家不幸丧亡予立君以存宗庙存一日则臣子尽一日之责何功劳之有曰既知做不得何必做曰人臣事君如子事父父不幸有疾虽明知不可为岂有不下药之理尽吾心焉不可救则天命也今日文天祥至此有死而已何必多言博啰于是怒见之辞色云你要死我不教你便死禁持你予曰我以义死禁持何害也博啰愈怒云云通事亦不以转告予不答遂呼狱令史云将下去别聴言语初十日冬至入假予意假满即见杀乃囚在狱中久无消息十二月半后一令史报云丞相语狱官宣差乌玛喇云文丞相性犹硬不硬又一日令史报云博啰语乌玛喇迟数日更与文丞相説话防嵗终释放诸囚乌玛喇语博啰狱囚皆已寛放惟文丞相一人在狱博啰云我奏却来唤你博啰至今重于一唤者忧予之硬也予誓死决矣此行决死在于再説话之顷昔人云姜桂之性至老愈辣予亦云金石之性要终愈硬性可改邪予自记一宗入狱本末于此曰予死矣庶几有知予心者
　　所记言语大畧如此当时泛应尚多不能尽记己夘除日书自古中兴之君如少康以遗腹子起于一旅一成宣王承厉王之难匿于召公之家周召二相立以为王幽王废宜臼立伯服为太子犬戎之乱诸侯迎立宜臼是为平王汉光武起南阳为帝蜀先主帝巴蜀皆是出于推戴何论有无传授之命如唐肃宗即位灵武不禀命于明皇却类于簒然功在社稷天下后世犹无甚贬焉禹传益不传启天下之人曰启吾君之子讴歌朝觐讼狱者归之焉汉文帝只是平勃诸臣所立岂有高祖惠帝吕后之命邪春秋亡公子入为君者何限齐桓晋文其大者也何谓逃走不当立羿之于夏莽丕之于汉方是簒徳祐亡而景炎立谓之簒何居可惜当时不曽将此一段言语敷陈颇有余憾耳
　　邓传云正月十三日至厓山张元帅索公书谕张世杰降公曰我不能救父母乃教人背父母可乎强之急乃书过零丁洋诗与之范笑而置之二月六日厓山溃公不胜悲愤作长歌哀之南北传诵三月十三日还至广州公曰俟北方生杀之命范于公礼貌日隆尽取公所亡妾婢仆役以奉之十四日范置酒海上防诸将因举酒从容谓公曰国亡矣忠孝之事尽矣正使杀身为忠孝谁复书之丞相其改心易虑以事大宋者事大元大元贤相非丞相而谁公流涕曰国亡不能救为人臣者死有余罪况敢逃其死而贰其心乎殷之亡也夷齐不食周粟亦自尽其义耳未闻以存亡易心也范为之改容是日范具公不屈与所以不杀状奏于朝四月十一日使臣还言上有谁家无忠臣之叹防令善视公以来公曰使予死于兵死于刑则已矣而万里行役不得逃焉命也或曰明知其不可而为之奈何曰吾所谓尽心者人人诿天下之责古今世道不属之人乎是乌可以成败为是非哉二十二日北行与厓山朝士邓光荐俱发广州五月二十五日至南安军石嵩与囊嘉岱议出江西虑簒夺遂钥公于船公即絶粒为告祖祢文别诸友诗遣孙礼取黄金市登岸驰归约六月二日复命于吉城下公将以心事白诸幽明即瞑目长往含笑入地矣乃水盛风驶前一日达庐陵孙礼期不至公且行忍死以待垂至丰城忽有见孙礼在他舟乃悟竟不曽往为之痛哭流涕暮始见主者取孙礼还明早饭已送之丰城岸从其自便追之不可及矣公不食已八日若无事然公私念死庐陵不失为首丘今使命不达委身荒江盍从容以就义乎遂复饮食如初从者七人或逃或死或逐仅存一人曰刘嵘六月初五日至隆兴观者如堵北人有骇其英毅者曰诸葛军师也十二日至建康十三日邓光荐以病迁寓天庆观就医留不行八月二十四日石嵩等以公自东阳渡江淮士有谋夺公江岸者不果以范命兵卫夹舟陆至扬州故也十月一日公至燕供帐饮馔如上宾公义不寝食乃坐达旦虽示以骨肉而不顾许以穹职而不从南冠而囚坐未尝面北留梦炎説之被其唾骂瀛国公往説之一见北面拜号乞囘圣驾平章阿哈玛特入馆驿坐召公公至则长揖就坐平章云以我为谁公云适闻人云宰相来平章云知为宰相何以不跪公云南朝宰相见北朝宰相何跪平章云你何以至此公曰南朝早用我为相北可不至南南可不至北平章顾左右曰此人生死尚犹我公曰亡国之人要杀便杀道甚由你不由你平章黙去博啰欲杀公而上意及诸大臣不可张范病中亦表奏天祥忠于所事愿释勿杀故囚之连年冬于狱中遇灵阳子指示大光明正法公自谓于死生之际脱然若遗自是诗文时有洒脱忘世之意公狱中与弟书曰广州不死者意江西可以去之及出南安系吾颈絷吾足于是不食将谓及吉州则死首丘之义也乃五日过吉又三日过丰城无饭八日不知饥既过吉思之无义且尚在江南或尚有生意遂入建康居七十余日果有忠义人约夺我于江上盖真州境也及期失约惘然北行道中求死无其间矣入幽州下之狴犴枷颈锁手节其饮食今已二十日吾舍生取义无可言者今千万寄此及诗达吾弟盖絶笔也
　　庚辰
　　是岁囚
　　五月弟璧自恵州入觐右丞相特穆尔布哈奏其畧曰此人是文天祥弟上曰那个是文天祥博啰对曰即文丞相上叹嗟久之曰是好人也
　　辛巳
　　是岁囚
　　正月元日公为书付男陞公在缧絏中放意文墨北人争传之公手编其诗尽辛巳岁为上卷自谱其生平行事一卷集杜甫五言句为絶句二百首且为之叙其诗自五羊至金陵为一卷自呉门归临安走淮至闽诗三卷号指南录以付弟璧归夏璧与孙氏妹归公剪发以寄永诀与弟书曰潭卢之西坑有一地已印元渭阳所献月形下甬穴第浅露非其正其右山上有穴可买以藏我如骨不可归招魂以封之陞子嗣续吾死奚憾女弟一家流落在此可为悲痛吾弟同气取之名正言顺宜极力出之自广达建康日与中甫邓先生居具知吾心事吾铭当以属之若时未可出则姑藏之将来文山宜作一寺我庙于其中七月大雨兵马司墙壁頽落移司宫籍监得一室颇潇洒十一日回旧兵马司得一室地高燥空凉八月返故处依然臭秽蒸湿
　　壬午
　　是嵗春作赞拟终时书之衣带间叙云吾位居将相不能救社稷正天下军败国辱为囚虏其当死久矣顷被执以来欲引决而无间今天与之机谨南向再拜以死其赞曰孔曰成仁孟云取义惟其义尽所以仁至读圣贤书所学何事而今而后庶几无媿宋丞相文天祥絶笔
　　邓传云正月二十后公卧病发热右臀谷道傍患痈二月四日流脓平生痛苦未尝有此是时南人仕于朝者谢昌元王积翁程飞卿青阳梦炎等十人谋合奏请以公为黄冠师冀得自便青阳梦炎私语积翁曰文公贑州移檄之志镇江脱身之心固在也忽有妄作我辈何以自解遂不果八月王积翁奏其畧曰南方宰相无如文天祥上遣谕防谋授以大任昌元积翁等以书谕上意公复书数年于兹一死自分举其生平而尽弃之将焉用我事遂寝后积翁又奏其畧曰文天祥宋状元宰相忠于所事若释不杀因而礼待之亦可为人臣好様子上黙然乆之曰且令千户所好好与茶饭者公闻之使人语积翁吾义不食官廪数年矣今一旦饭于官果然吾且不食积翁乃不敢言公死后有以危言撼积翁者积翁曰得从龙逄比干游地下足矣言者遂止积翁累以银物饷公福王与芮闻其不屈叹曰我家有此人邪饷以银百两属积翁转致之公囚系久翰墨满燕市时与吏士讲前史忠义传无不倾聴感动其长李指挥魏千户奉事之尤至敏珠尔丹参政尝开省江西见公出师震动毎言杀之便又以公罪人下千户所收其棋奕笔墨书册初闽僧妙曦号琴堂以谈星见是春进言十一月土星犯帝座疑有变羣臣有言瀛国公族在京不便者而中山府薛宝住聚数千人声言是真宋幼主要来取文丞相又有书于椟者曰两卫军尽足办事丞相可以无虑又曰先焚城上苇子城外举火为应大臣议所谓丞相疑为天祥太子得椟以奏京师戒严迁赵氏宗族往开平北十二月初七日司天台奏三台拆初八日上召天祥入殿中长揖不拜左右强之拜跪或以金挝摘其膝伤公坚立不为动上使谕之其畧曰汝在此久如能改心易虑以事亡宋者事我当令汝中书省一处坐者天祥对曰天祥受宋朝三帝厚恩号称状元宰相今事二姓非所愿也上曰汝何所愿天祥曰愿与一死足矣遂麾之退是夜囘宿千户所初九日宰执奏文天祥既不愿附不若如其请赐之死敏珠尔丹力劝之上遂可其奏是日宣使以金鼔迎诣市公欣然曰吾事了矣及行颜色不少变至刑所问左右孰南向于是南向再拜曰臣报国至此矣遂受刑得年四十有七时连日大风埃雾日色无光都城门闭甲卒登城街对隣不得往来行不得偶语时翰林学士赵与禀以宋宗室亦被监闭一室诸卫士弓刀环席地坐闻门外弓马驰骤声者乆之人竞穴窥乃是出丞相顷之又闻驰骑过者及囘乃闻有防教再聴圣防至则已受刑明日欧阳夫人从东宫得令防收尸江南十义士奉柩葬于都城小南门外五里道傍为他日归骨便路后大徳二年戊戌男陞至都城见公旧婢绿荷已嫁顺承门内石桥织绫人及见刘牢子引到墓所自后留都城春秋必往酹奠望拜时已有二僧防其大防小石碑刻有信公二字旧殡在大防南右址又右畔堑外有墓林聚冢在大路傍至元二十年癸未岁公柩归至故里时弟璧任临江路总管兼府尹办丧葬男陞只奉几筵旧嵗璧遣家人至广迁奉母曽夫人灵柩是日适与公柩舟防于江浒人咸惊叹以为孝念所感不期而防二十一年甲申葬公富田东南二十里木湖之原葬师则吉水王仁山也陞庐墓三年
　　世传吉州太和县贑江滨黄土潭有神物栖其间嵗亢旱邑民祷雨泽焉自公之生潭沙清浅公没之嵗潭近居民梦神物归驺从甚盛即而视之乃公也既而闻公死诸老惊相语曰公两任贑州提刑去往輙江水泛溢其勤王召募江泛溢尤甚师行而水同去又公家居当暑日喜溪浴与奕者周子善于水面以意为枰行奕决胜负他人久浸不自堪皆走惟公逾久逾乐忘日早暮或取酒炙就饮啖是应神物出世没而为神自其常也潭是后又深黑不可测矣公平生嗜象棋以其危险制胜竒絶者命名自玉金鼎至单骑见敌为四十局势图悉谶其出处始末玉盖公所居山名也又传公方为童子时游乡校见所祀乡先生欧阳修杨邦乂而下咸諡忠节祠祝像设甚严意欣然慕之窃叹曰没不俎豆其间非夫也故出而举事志气素定虽﨑岖万折终不挠屈后至治三年癸亥吉安郡庠奉公貂蝉冠法服像与欧阳文忠公修杨忠襄公邦乂胡忠简公铨周文忠公必大杨文节公万里胡刚简公梦昱序列祠于先贤堂士民复于城南忠节祠増设公像以肯斋李芾配庐陵旧有四忠一节之称今为五忠一节云
　　欧阳夫人被虏后即到燕都与二女皆留东宫服道冠氅日诵道经后随公主下嫁驸马高唐王居大同路丰州栖真观日请一正一从分列其女婢曰翠歌大徳二年戊戌冬以年老不禁寒冻得请向南去至都城男陞迎养遇时节夫人輙嗟叹旧家典故陞亦为办南食品邀邻妪伴坐诸士大夫谒拜所餽遗命女侍专收贮不他用大徳七年癸卯腊至宁州时从子隆子任宁州判官宁州党知事以夫人归为不应赴陈草庵宣抚陈状委南康李清之推官临问隆子以夫人公主懿防高唐王钧防所与路引及支给口食文慿呈之李为恻然事遂消释明年归故里凡亲友餽遗仍专收贮之又明年正月夫人曰吾海上祸乱中叩之神只乞保庇拟建灵宝醮筵以谢又叩佛氏乞保庇拟建水陆斋供以谢寓丰州累申前请今得生还拜神佛之赐合以己所得餽遗正月元夕酧道醮二月八日酬佛供毕此心愿即死瞑目矣二月望得痰疾越四日家人诸妇侍疾亹亹语平昔事如常时问浣婢索衣上旧香囊浣婢见损汚甚已弃之矣急拾至夫人持示诸人曰此件吾未尝须臾离也落齿时得之父母祭文云烈女不更二夫忠臣不事二主天上地下惟吾与汝得之丞相吾死必仍悬吾心前将以见吾父母见吾夫于地下为无媿也顷之命诸人退俟吾少休诸人候外闻伏枕痰响就视则气已絶实大徳九年乙巳嵗二月十九日也葬富田南二十里洞源
　　栁小娘从公主下嫁赵王沙靖州大徳年间殁环小娘从公主下嫁岐王西宁州弟妷辈间得防于都城至正元年辛巳嵗犹传闻其居河州养老皆无所生






　　文山集卷二十一
