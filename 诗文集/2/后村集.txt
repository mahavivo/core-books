　　钦定四库全书　　　　　集部四
　　后村集　　　　　　　　别集类三【宋】
　　提要
　　【臣】等谨案后村集五十巻宋刘克庄撰克庄字潜夫莆田人以防入仕官终龙图阁直学士諡文定克庄受业于真徳秀而晚节不终颇为当时所讥诗派近杨万里大抵词病质俚而意伤浅露故方回作瀛奎律髓极不满之然其清新独到之处要亦有未可尽废者律髓载其十老诗最为俗格今南岳第二稿惟存三首而删其七则此集亦尝经订定矣文章古洁较胜其诗坊本所刻诗十六巻诗话诗余各二巻毛晋津逮秘书又刻其题防二巻而文集三十巻并阙焉此为抄传足本第四十三四十四两巻载玉牒初草纪宁宗嘉定十一十二年事盖用韩愈集编顺宗实录例也乾隆四十六年五月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀













　　后村居士集原序
　　作者不祈人之知知之者常在数十年之后自古诸名人皆然葢未有其人之好恶未齐而其文之声价已定者摘其小疵而指为大谬悠悠穹壤异喙同词昔之人固有愤恨于时而弃掷其平生所作者或瘗以塜或泛以瓢岂非痛识真之难耶独我祖宗盛时儒学明而士具眼文章家之品目未尝以穷逹为髙下若欧曽苏之名以文梅黄陈之名以诗虽其身困踬寂寥诮者詈者附和同声而片文只字人人赏重其传则自若也中兴百年以文字行于今者其最大亦十数家大半手自编次一时或遇或否互为升沉于文何加损焉此我朝人物议论之公有非前代所可及者后村先生刘公得文名最蚤排觝于时亦最甚仆才少公七嵗而畴昔受学乐轩时已尝诵公南岳稿盖吾师一日得之喜甚呼而语仆曰子于时喜义山禹锡二氏是编犹有刘李所未到者余受而味之曰此世所称二刘诸孙者耶此章泉涧泉诸老之所畏者耶此水心所谓可建大将旗鼓者耶两乡相望虽未能数舍而其人则未之识也既而仆走江淮后村以谗废十年矣身虽诎而文日传时从数千里外有能道其名而诵其诗语以为今人率不信亦知公之诗名久而传者逺矣端平初余留太学偶谒计幕汤公巾后村时以西府掾对晦静语余曰子得潜夫对疏乎言所难言非特词章为妙西山之门此为巨擘余于是知公于诗之外尤有过人者然犹未及登门也余成进士南归后村旋亦去国始克见于其居挟策过从凡一再嵗颇常闻所未闻中间暌携时防寄以新稿闻者必争求之丙午余待罪校讐府公自江左召甫见上即赐第长蓬山専史事未几日又入经幄直纶省仆于公为列属遂得时见讲巻词草诸篇每每精妙絶出无何乃以留黄不奉诏去而掖垣诸稿脍炙于人好文者至传冩以相遗是公之连蹇不得志虽甚于诸贤而文字之传亦非意见不同嗜好相背者所可得而抑遏也昔者李定之于东坡且以竒才见予况他人乎然世犹以全集不尽见为恨去秋余补外此来间得语从容屡以此请而公谦避再三不之许余曰莆名郡也前辈诸闻人文字散落不少夹祭著书最多可名者七百种今之存无一二艾轩没五十年遗文始裒集仅得二十巻放失知几何他如次云之诗西轩之赋与先正二刘所作则世无复见者矣前之守于斯者能无愧乎仆将逃此媿于后公独何所靳于今此非为仆赐为国人赐也公于是不得已而出之余既尽得公所藏刋之郡斋且连月讽咏不去手乃敛衽而叹曰夫文章非一体能者互有短长王粲他文不如赋子美无韵者难读温公不习四六南丰文过其诗此皆前辈评论也以余观于后村自非天禀逈殊学力深到何其多能哉诗虽防众作而自为一宗文不主一家而兼备众体摹冩之笔工妙援据之论精详其错综也严其兴寄也逺或舂容而多态或峭拔以为奇融贯古今自入炉鞲有谷梁之洁而寓离骚之幽有相如之丽而得退之之正霜明玉莹虎跃龙骧闳肆瑰竒超迈特立千载而下必与欧梅六子并行当为中兴一大家数也公名克庄字潜夫莆阳人后村者因其居以自号也淳祐九年龙集已酉中春既望竹溪林希逸书










　　钦定四库全书
　　后村集巻一　　　　　　宋　刘克庄　撰诗【南岳旧稿】
　　郭璞墓
　　先生精数学卜穴未应防因捋虎须死还寻鱼腹居如何师谷却去友灵胥此理凭谁诘人方寳书
　　魏太武庙
　　荒凉瓜步市尚有佛狸祠俚俗传来久行人信复疑乱鸦争祭处万马饮江时意气今安在城笳暮更悲
　　徐孺子墓
　　今晓安坟意梅仙旧傍醢成龙不至罗设凤高翔党锢人俱烬先生骨尚香小诗拈未出何以侑椒浆
　　宿庄家二首
　　初秋风露变偶出憇庄家原稼无全穗陂荷有晩花防钟逾涧响防月转林斜邻媪头如雪灯前自绩麻茅茨迷诘曲度谷复逾陂世上事如许山中人不知牛羊晴卧野鵞鹜晩归池粗识为农意秋输每及时
　　北山作
　　骨法枯闲甚惟堪作隠君山行忘路脉野坐认天文字瘦偏题石诗寒半説云近来仍喜聩闲事不曽闻
　　早行
　　店妪明灯送前村认未真山头云似雪陌上树如人渐觉高星少才分逺烧新何烦看堠子来往暗知津
　　黄蘖山
　　出县半程遥松间认粉标峯排神女峡寺创徳宗朝观老巢高木僧寒晒堕樵早知人世淡来往退居寮
　　第三龙湫
　　絶顶谒龙公森寒石作宫路盘青壁上瀑防白云中僧説闻雷出人疑与海通防时阴晦夜来此看拏空
　　客中作
　　漂泊何须逺离乡即旅人吹薪尝海品书刺谒田隣家寄寒衣少山来晓梦频小儿仍病疟诗句竟无神
　　小寺
　　小寺无蹊迳行时认藓痕犬寒鸣似豹僧老瘦于猿涧水来旋磨山童出闭门城中梅未见已有数株繁
　　晩春
　　花事匆匆了人家割麦初雨多田有鹳潮小市无鱼秃笔回僧简褒衣看古书经年稀见客磬折转生疎
　　哭叶孝锡教授
　　瘴云深处死太息奈君何诗友俱来吊埋铭久未磨箕裘无子继书画落人多旧宅今移主斜阳掩涕过
　　夜过瑞香庵作
　　夜深扪絶顶童子旋开扉问客来何暮云僧去未归山空闻瀑防林黒见萤飞此境惟予爱他人到想稀
　　送薛明府
　　长官三载内屡被督邮嗔镇静笞刑少公清县库贫减租霑野老扫榻待诗人祗恐鳬飞后民间事事新
　　蒜岭
　　到此思家切寒衣半泪痕烧余山顶秃潮至海波浑仆怕昬无店人言近有村吾生输野老笑语掩柴门
　　示观老
　　住山仍黒瘦瓶锡极萧然顶髪千茎雪跏趺一缕烟禅堪拈出众诗亦长于前烧尽西窻烛相看各不眠
　　武步道中
　　一路荒凉极无端过此频官于盐起税俗事蛊为神瞑色初逢驿溪声只隔隣留题空满壁不见有诗人
　　浦城道中
　　才入仙霞路重裘尚不支居人收桕实客子办梅诗地湿然箕坐霜寒隔被知向来真错计不买草堂基
　　幽居寺
　　相传有儒者唐季隠兹峯电已收遗藁云方锁暮钟木碑无世次石洞断人踪此士何曽死林深不可逢
　　大目寺
　　来人云虎出留此到昬钟寺小于诸刹山高似众峯未寒先得雪已夏尚如冬老子曽游浙防防有辨锋
　　哭容倅舅氏二首
　　老赴容州辟移书劝不回客迎萧寺哭丧附海舟来瘴雨铭旌暗空山梵磬哀未知坟上栢此去几时栽尚记陪言笑如今呌不譍儿分身后俸僧上殡前灯宅有遗基在田无一畆増问天何至此在日以亷称
　　呉大帝庙
　　露坐空山里英灵唤不回久无祠祭至曽作帝王来壊壁虫伤画残炉防印灰今人浑忘却江左是谁开
　　铁塔寺
　　细认苔间字方知铸塔时不因兵废壊似有物扶持古殿人开少深窻日上迟僧言明受事相对各攅眉
　　聪老
　　聪老才堪将髠缁意未平僧中能结客禅外又谈兵喜聴诗家话多知邉地情何当长须髪遣戍国西营
　　哭薛子舒二首
　　医自金坛至犹言疾可为濒危人未信闻死世皆疑友共收残藁妻能读殓仪借来旧册子掩泪付孤儿忍死教磨墨留书诀父兄读来堪下泪寄去怕伤情墓要师为志诗于世有名夜防秋枕上犹梦共山行
　　赠川郭
　　川郭颠狂甚平生挟术游老犹携侍女贫不謟公侯用药多投病詶钱或掉头金陵官酒贵应典旧貂裘
　　赠钱道人
　　除了布裘外都无物自随跣能行大雪饥但咽华池説相言多騐嫌钱事更竒一般难晓处装背贵人诗
　　张丽华墓
　　台上栢萧萧空堂闭寂寥芳魂三尺土往事几回潮堕翠寻难见埋红恨未消犹胜江令在白首入隋朝
　　送邹景仁
　　冲寒何处去新戍尚来年客劝休辞幙君言已买船霜清江有蟹叶脱木无蝉若过东林寺携家往问禅
　　二将【石侯韩仔】
　　二将同时死路人闻亦哀力穷鏖转急围厚突难开战骨寻应在残兵间有回伤心邮递里隔日捷书来
　　陈虚一
　　几载皖山耕忽提孤劒行战场中有骨尺籍尚无名马自寻归路身空试贼营却疑兵解去曽説炼丹成
　　扬州作
　　几多精甲没黄沙野哭遥怜战士家渡月明空粉堞芜城烟断只昏鸦似闻禁使传颁醢尚喜邉人获赐羓怊怅两淮蚕织地春风不复长桑芽
　　南浦亭寄所思
　　只是从前瘦病身官卑活计太清贫买来晋帖多成赝吟得唐诗转逼真生拟弃家寻劒客死当移冢近骚人秋风烂漫吹双鬓目送停云欲怆神
　　蒜岭夜行
　　岭头无复一人来渔店收灯戸不开松气满山凉似雨海声中夜近如雷拟披醉髪横箫去只寄乡书与劒回他日有人传肘后尚堪收拾作诗材
　　别敖器之
　　旧説闽人苦节稀先生独抱嵗寒姿老年绛帐聊开讲当日乌台要勘诗东閤不游縁有气草堂未架为无赀轻烟小雪孤山路折防梅花寄一枝
　　哭杨吏部通老
　　白首除郎已晩哉民间桑柘手亲栽盖棺只着深衣去行李空担语録回主祭遗犹未冠著书残藁漫成堆可怜薄命飘蓬客虚事江西莫府来
　　老叹
　　肘后竒书懒更开只今年鬂已相催但闻方士腾空去不见童男入海回无药能留炎帝在有人曽哭老聃来醉乡一路差堪向终拟刘伶冢畔埋
　　荅友生
　　读易参禅事事竒高情已恨挂冠迟清于楚客滋兰日贫似唐人乞米时家为买琴添旧债厨因养鹤减晨炊君看江表英雄传何似山一巻诗
　　赵清献墓
　　南渡先贤迹已稀萧然华表立山陂可曽长吏修祠宇便恐樵人落树枝几度过坟偏下马向来出蜀只携自怜日暮天寒客不到林间读隧碑
　　乌石山
　　客子家山亦此峯可堪投宿聴防钟旋沽村酒开霜柿欲访禅扉隔暮松乡信冩成无便寄寒衣着绽倩谁缝逺来只为营圃不是贪渠万戸封
　　除夕
　　忆昔都城值嵗除高楼张烛戱呼卢久依净社参尊宿难向新丰认酒徒天子未知工草赋邻人或倩冩桃符夜寒别有穷生活防勘离骚拥地炉
　　呈袁秘监
　　近日频闻有峻除人传君相重师儒细旃坐稳方轮讲羣玉峯高未要扶别后曽过东閤否新来亦乞鉴湖无几时供帐都门外真写先生作画图
　　渔梁
　　春泥滑滑雨丝丝一路阴寒少霁时水入陂渠喧似瀑云从山崦上如炊燎衣去傍田家火炙烛来看野店诗落尽梅花心事恶独掻蓬鬂绕残枝
　　小梓人家
　　生来拙性嗜清幽因过山家为小留顶笠儿归行杪提瓶妇去汲溪头参天老竹当门碧尽日寒泉绕舍流我料草堂犹未架规模已被野人偷
　　送拄杖还僧
　　头白高僧行脚嬾一枝笻竹久生苔不逢太乙然藜照时借山翁荷蓧回夜挂多寻萧寺壁晓拈恐化葛陂雷还师此物禅须进曽入诗人手内来
　　云峯寺
　　七里深林集暮鸦挿空金碧被林遮华堂何止容千衲菜地犹堪置万家虎去有灵知伏弩僧来叙旧约分茶世人要识峯头冷六月重绵坐结跏
　　盖竹庙
　　借榻丛祠日已曛瓣香频此谒灵君傥来梦事休重卜向去诗材进几分明主不消人谏猎故山空使客移文寄书报与荆妻説十袭荷衣莫要焚
　　州城
　　先朝筑此要防边不遣邉人见战船遮断难传河朔檄修来大费水衡钱书生空抱闻鸡志故老能言饮马年慙愧戍兵身手健箔楼各占一间眠
　　送仲白
　　官舍萧条苇盖檐拾薪独有一长髯同来社友因饥瘦逺作参军得俸亷国士交情穷乃见古人诗律晚方严中年各要身强健别后寒衣切记添
　　鳯凰台晩眺
　　经月疎行台上路秣陵城郭忽秋风马嘶卫霍空营里萤起齐梁废苑中野寺旧曽开玉帐翠华久不幸离宫小儒记得隆兴事闲对山僧说魏公
　　赠玉隆刘道士
　　观中曽访老黄冠尔尚为童立醮坛新染衣披得称旧泥丹灶出来寒诗非易作须勤读琴亦难精莫废弹忆上洪崖题瀑布因游试为拂尘看
　　晋元帝庙
　　元帝新祠西郭外野人吊古独来游阴阴画壁开冠劒寂寂丝窠上璪旒势比龙盘犹在眼事随鸿去不回头叶碑廊下无人看欲去摩娑又少留
　　清凉寺
　　塔庙当年甲一方千层金碧万缁郎开山佛已成胡鬼住院僧犹说李王遗象有尘龛壊壁断碑无首立斜阳惟应驻马坡头月曽见金舆夜纳凉
　　冶城
　　断镞遗鎗不可求西风古意满原头孙刘数子如春梦王谢千年有旧游高塔不知何代作暮笳似説昔人愁神州只在阑干北度度来时怕上楼
　　雨华台
　　昔日讲师何处在高台犹以雨华名有时宝向泥寻得一片山无草敢生落日磬残隣寺闭晴天牛上废陵耕登临不用深懐古君看钟山防个争
　　新亭
　　此是晋人游集处当时风景与今同不干铁鏁楼船力似是蒲葵麈柄功几簇旌旗秋色里百年陵阙泪痕中兴亡毕竟縁何事専罪清谈恐未公
　　魏胜庙
　　天与精忠不与时堂堂心在路人悲龙顔帝子方推毂猿臂将军忽死绥洒泣我来瞻画像断头公耻立降旗海州故老凋零尽重见王师定几时
　　真州北山
　　忆昔边庭入控官军迎战北山前笳箫有主安新塟蓑笠无人垦废田兵散荒营吹戍笛僧从败屋起茶烟遥怜钟阜诸峯好闲鎻行宫九十年
　　故宅
　　故宅炎炎未百年今看枯栁着防蝉庄田置后频移主书画残来亦卖钱春日有花开废圃嵗时无酒滴荒阡朱门从古多如此想见魂归也怆然
　　送余子寿
　　去嵗与君同聘召何曽杯酒暂相离兵谋元帅多亲访心事同官尽得知三釡忽懐归去檄一枰未了着残棋此生聚散须牢记记上扬州战舰时
　　送周监门
　　一领青衫似败荷奈君母老秩卑何三年幕府无人荐常日柴门有客过身畔担轻藏俸少江头船重载书多故人若问军中事为説防秋夜枕戈
　　挽黄岩赵郎中二首
　　朱公徒弟丘公壻标致虽高气宇和心向奏篇尤暴白髪因时事欲苍皤讣传淮甸边情惜路出萧山巷祭多最长郎君师友盛我知墓碣有人磨
　　青衫昔作督邮时赏鉴除公更有谁勘狱不嫌人守法撰文常对众称竒筑台虚辱生前意穿冢难詶地下知欲写哀思传挽者身今戎服不能诗
　　寄赵昌父
　　世上久无遗逸礼此翁白首不弹冠一生官职监南岳四海诗盟主玉山经岁著书人少见有时入郭俗争看何因樵服供薪水得附高名野史间
　　寄韩仲止
　　昨仕京华豪未减脱鞾不问贵游嗔诗家争欲推盟主丞相差教作散人闭戸自为千载计入山又忍十年贫几思投劾从公去背笈肩琴涧水濵
　　戊辰书事
　　诗人安得有春衫今岁和戎百万缣从此西湖休挿栁剰栽桑树养吴蚕
　　晩春
　　书幌泠泠子夜风杜防啼月小墙东江南词客惜春老清晓披衣拾堕红
　　临溪寺二首
　　緑染庭芜一尺深老师阅世几驹阴自言不看传灯了只读楞严见佛心
　　一径松花飐紫苔东风落尽佛前梅道人深掩禅闗坐莫聴莺声出定来
　　即事
　　自汲新泉养牡丹银壶满贮怕春残画檐一向东风恶为掩窻绡防晩寒
　　孺子祠
　　孺子祠堂挿酒旗游人那解荐江蓠白鸥欲下还惊起曽见陈蕃解榻时
　　碧波亭
　　了却文书上马迟白苹洲畔有心期斜阳忽到传觞处落尽梨花啼子规
　　豫章沟
　　沟水泠泠草香独穿支径入垂杨荠花满地无人见唯有山蜂度短墙
　　野店萧萧掩竹门岸沙犹记履綦痕东风枉是吹花急緑尽平芜却断魂
　　题寺壁二首
　　栢子薫衣眉晕销女垣榆影冷萧萧屏山一枕游方梦横锡飘然过石桥
　　素练寛裁白社衣普陀烟里现幽姿日长读彻楞伽了闲折柑花供祖师
　　西山
　　絶顶遥知有隠君飡芝种术鹿为羣多应午灶茶烟起山下看来是白云
　　宫词四首
　　出海新蟾玉半钩风翻荷荡起栖鸥女郎定有穿针约偷看明河记立秋
　　凉殿吹笙露满天木犀花发月初圆君王少御珊瑚枕多就宫人玉臂眠
　　一夜秋风入碧梧蝉声永巷月华孤几回梦里羊车过又是银牀转辘轳
　　先帝宫人总道妆遥瞻陵柏泪成行旧恩恰似蔷薇水滴在罗衣到死香
　　秋风
　　黄叶萧萧忽满堦独骑瘦马豫章台莫将宋玉心中事吹向潘郎鬂畔来
　　跋小寺旧题
　　禅几曽陪白防巾柑花似雪鬬芳新而今柑子圆如弹不见浇花供佛人
　　忆殇女
　　灵照覊魂章水西冷风残雪古招提老懐已作空花看更把楞严晓病妻
　　报恩寺
　　一抹斜阳上缭垣芫花满地栢阴繁城中客子闻钟去独立空山聴断猿
　　归至武阳渡作
　　夹岸盲风扫栋花高城已近被云遮遮时留取城西塔篷底归人要认家
　　舟中寄景建
　　低篷小雨梦残时忽忆同寻楚老祠夜过丰城占斗气想公别后有新诗
　　书山壁
　　劚地栽林自起坟一灯精舍疏文诗成莫洒酒家壁题徧青山题白云
　　华严寺逢旧苍头
　　曽向丛林寄幅巾十年尘涴卧云身侍琴童子长于竹去礼山僧作主人
　　田舍
　　稚子呼牛女拾薪莱妻自鲙小溪鳞安知曝背庭中老不是渊明一辈人
　　古墓
　　石麟阙耳笋生苔要读丰碑与客来精舍荒凉僧已出瓦墙一朶佛桑开
　　题本草
　　勤读方书不为身里中耆旧半成尘几时作个荒山主多种黄精售与人
　　下蜀驿
　　幄殿荒凉屋欠扶绍兴遗老故应无旧来曽识高皇帝尚有庭前柳一株
　　出郭
　　江边一雨洗秋容北郭东郊野意浓老大怕它人检防隔溪隔栁看芙蓉
　　病起
　　病起登楼怯晓风爱他残雪映前峯傍人休问何郎瘦不见梅花过一冬
　　再赠钱道人二首
　　拙貎慙君仔细看镜中我自觉神寒直从杜甫编排起几个吟人作大官
　　寻师入蜀未曽逢要看罗浮晓日红若见仙人知去处却来相引到山中









　　后村集巻一
　　钦定四库全书
　　后村集巻二　　　　　　宋　刘克庄　撰诗【南岳第一稿】
　　防恩监南岳庙
　　久问嫖姚乞退闲今朝准勅放生还人欺解罢青油幕帝遣监临紫盖山营卒展辞回玉帐林僧讲贺到柴关丈夫不办封侯事犹要名标处士间
　　乌石山
　　儿时逃学频来此一一重寻尽有踪因漉戱鱼羣下水縁敲响石鬬登峯熟知旧事帷邻叟催去韶华是暮钟毕竟世间何物寿寺前雷仆百年松
　　葺居一首
　　兵火间关鬂欲丝归来聊卜草堂基架留手泽书堪看防有躬耕米可炊畏湿先开通水窦贪明稍斫近檐枝旋移梅树临窻下准备花时要索诗
　　挽郭处士
　　昔闻东郭先生者处士寜非是逺孙空有新诗喧一邑竟无明诏老村雷琹酷爱应同殉草字尤工惜不存复説归从葱岭去骚成何路可招魂
　　老将一首
　　昨解兵符归故里耳听边事几畨新偶逢戱下来犹识欲説辽阳记不真儿覔寳刀偏爱惜奴吹芦管辄悲辛夜寒忽作关山梦万一君王起旧人
　　老马一首
　　脊疮蹄蹇瘦阑干火印年深字已漫野磵有氷朝洗怯破坊无壁夜嘶寒身同退卒支残料眼见新驹鞁寳鞍昔走塞垣如抹电安知末路出门难
　　老妓一首
　　籍中歌舞昔驰声憔悴犹存态与情爱説旧官当日宠偏呼狎客小时名薄鬟易脱梳难就半被常空睡不成却羡邻姬门戸热隔楼张烛到天明
　　挽赵仲白二首
　　生被才名谴摧残到死休家留遗稿在棺问故人求对月悲咏逢山忆共游昔年携手地今送入松楸昨吊寝门外莱妻泣最悲因言儿上学复为墓求碑零落烧丹诀凄哭鹤诗托朋友事非谓九泉知
　　赠风水僧
　　向人説又谈空郭璞瞿昙并入宗背得山经如诵呪顶将禅笠去寻龙徧为檀越裁生圹预定公侯出某峯想亦自营归寂处一丘夘塔种青松
　　挽郑夫人二首【李尚书母】
　　九秩复何憾生荣没更哀闺门天下则地位佛中来贝叶从头看庭槐一手栽侍儿闻晓磬犹恐坐禅回昔事征西幕年年拜寿闱那知丹旐至曽劝板舆归元帅抛金印诸生返布衣感恩惟有泪来向路傍挥
　　除夕
　　除夕隂寒怕卷雨声断续下疎檐壁穿自和干泥补窻损教寻废纸粘只有青灯相守定纵无白发亦生添更残自筭明年事不就君平卦肆占
　　挽郑淑人【李尚书内】
　　忆在军中为记室谢公门馆事皆知谦卑若妇初嫔日俭素犹夫未贵时病了死生惟防首晩忧家国每颦眉旧人独有任安在揽涕西风献些词
　　悼阿升
　　寳惜吾儿如拱壁那知变灭只须臾畏啼尚宿通宵火涂防犹残隔日朱坐客相寛云梦幻故人来吊讶清癯荒山岁晚无行迹心折原头树影孤
　　送真舍人帅江西八首
　　谏书元不为求名上有穹苍鍳至诚徼外传观皆动色岂知难悟汉公卿
　　闻道泉人截留翰林从此去吾州村中父老相持泣但祝今侯似故侯
　　舶客珠犀凑郡城向来防涴几名卿海神亦叹公清徳少见归舟个様轻
　　应对诙谐路亦开汉家天子日招徕当时惟有胶西相不向平津閤里来
　　淮汉沄沄战血腥蜀山哭不堪听如何一线江西路独现奎星与福星
　　自昔安危等置棋系人着数匪天为何因国手来当局要看开奁布子时
　　少小闻人説复雠至今禾黍徧宗周自怜谢病离军去始听王师下海州
　　身已为民与世防的无一歩离村居昨朝出郭迟公至废了窻间数叶书
　　与客送仲白塟回登石室
　　絶顶荒寒断客过偶携之子共扪萝纵观天外皆鲸浸下视城中等螘窠悼友孤懐方濩落逢僧逆境暂销磨夜归剰乞松明火霜满前山滑处多
　　立春二首
　　恰归旧隐再逢春村巷荒凉草没人犬壊园中门作窦盗规坟上树为薪官如巫祝难羞贱家似樵渔敢讳贫闻説邻醅低价卖病夫一滴未沾唇
　　今岁春盘始住家也胜覊旅走天涯圃晴菜拆经霜甲林暖梅飞徧地花闲有工夫忧世事老无勲业惜年华近来死尽吟诗者得句聊从野叟夸
　　去春
　　去春烽火照江边曽草军书夕废眠万里旌旗真属命一丘耕钓且随縁偶然谢客元非病间亦寻僧不为禅尚有惜花清味在铜瓶终日玩芳妍
　　灯夕
　　千炬金栀映玉蕖台城昨梦又年余断无弦索鸣华屋惟见炊烟起草庐儿报瓶空因止酒婢言油尽暂停书蓬窻亦有精勤士何必然藜向石渠
　　戱孙季蕃
　　少日逢春一味痴轻鞭小袖趂芳时常过茶邸租船出或在禅林借枕欹名妓难呼多占定好花易落况开迟身今憔悴投空谷悔不当年秉烛嬉
　　匹马
　　匹马曽经小店炊一株玉雪映疎篱无言谁识含情处有韵全看背面时乍见心方惊絶艶重来人已折繁枝断烟残照山村路消得刘郎一首诗
　　宿囊山懐洪岳二上人
　　忆在山中识二僧一亡一已拂衣行壁间笠徙名篮挂寺外松过寿塔生陇月定知今夕恨涧泉犹咽旧时声隔房侍者皆新剃不以闲人却有情
　　访辟支岩絶顶二僧值两
　　闻有比丘隐絶巅多年无迹下山前僧称功行几如佛樵説神通复近仙食少仅炊盈握米身寒不挂半铢绵重岩风雨妨游陟囘眺苍烟一惘然
　　送王实之赴长沙幕【殿试第四人】
　　贾傅遗踪在君于此泛莲不应卑湿地犹着广寒仙策好人争诵名高士责全衡山余所管拟结草鞵縁
　　哭丰宅之吏部二首
　　江表依公稍自强讣闻朝野共凄凉纛移北府兵皆散笳返西州宅已荒旧戍交锋淮水赤新坟埋劒越山苍此身虚作田横客血泪无因滴垅旁
　　康时才业未全伸晚见油幢白发新畚土为城尘满面握拳犹战胆通身一生徧任公家怨四海皆知后事贫多少贵交方厚禄恤孤吊墓属何人
　　深村
　　身老深村负岁华青苔迳里是贫家晚风一阵无端急不为山人惜柚花
　　挽林进士
　　一门皆擢第君独老儒冠试巻年年纳经书日日看文为前辈赏命合主司难遥想泉台恨铭旌未冩官
　　柬人求驴子
　　闻在江寜得小驴价高人説是名驹行时亦肯过桥否饥后还能饮涧无不称金鞍防侍女只宜席帽载贫儒防陵雨雪诗家事乞与他年做画图
　　寄汉阳守王中甫
　　自辞莫府径归耕同舍分携阙寄声帐下飞书空有草军中上级独无名山深仆不闻时事塞近君应得敌情闻道汉东堪卧治讯来依旧説招兵
　　与客登壶山絶顶
　　十里稀逢寸地平且无木影防人行鳬飞难学王乔舄鱼贯全如邓艾兵樵子献花簮帽重山灵供水入瓢清扪萝莫怪匆匆下恐赚林僧束炬迎
　　戱荅同游
　　君到中峯力不加却疑絶顶事皆夸烟含晚市防分塔日照邻州近隔沙
　　次方武城壶山韵
　　图经云此有神仙曽见壶公跳入年斫木人多山渐瘦结庵僧去石谁眠鸟归半岭衔斜日樵返疎村起逺烟君若能抛尘里事一龛共占野云边
　　挽林推官内方孺人【艾轩侍郎子妇】
　　身畔无钗泽何由礼奢明时选人妇先帝近臣家白首持巾帨青灯缉苎麻寺西同窆处风日怆寒笳
　　方湖泛舟得南字
　　湖波烟雨緑如蓝小闲携客二三坠絮飐萍生细浪惊鱼避鹭没深潭入荷似觉傍无岸穿石方知上有岩却凭朱楼同望海一规寒玉帖西南
　　空寂院
　　院名谁遣称空寂入得门来寂又空旧有田园官戸占别无衣鉢老尼穷砌倾苔色侵堂上厨废炊烟起草中或説古碑巢防冩栖禽不下似伤弓
　　紫泽观
　　修持尽是女黄冠自小辞家学住山影静垂斜日里磬声徐出落花间祭星緑简亲书字避客青衣宻掩关最爱粉墙堪试笔苦无才思又空还
　　灵寳道院
　　两行松绕垣数个竹当轩山主出何处道人知不言只携诗草至尚觉磬声烦俗奉医仙谨儒家有舍旛
　　方寺丞新第二首
　　宅成天下借图看始笑书生眼力悭地占百弓多是水楼无一面不当山荷深似入苕溪路石怪疑行鴈荡间只恐中原方鼎沸天心未遣主人闲
　　一生不蓄买田钱华屋何心亦偶然客至多逢僧在坐钓归惟许鹤随船按行花木皆僚友主掌湖山即事权京洛贵人金谷里安知世上有林泉
　　小斋
　　小斋自理画并琴匣贮香薫怕蠧侵出塞已忘传檄梦入山犹有著书心南船不至城无米北货难通药阙参却为贫居还往少门前留得緑芜深
　　东岩寺避暑
　　若非来寺里无地避炎蒸经雨房基润依山井气冰榻虚凉睡客松湿滴归僧对此专宜静为诗亦不应
　　方寺丞子初成
　　船成莫厌野人过久欲从公具钓蓑积雨晴来湖面濶残花落尽树隂多新营野店皆依栁旧有危亭尚隔荷所恨前峯含暝色不然和月宿烟波
　　友人病疮
　　自检方书坐一牀教寻蒿白采蒲黄画眉连日疎妆閤链气通宵住道房倦听瀑声令睡醒闷拈诗巻遣心凉犹胜华髪从军客归卧茅檐养战疮
　　乍暑一首
　　南州四月气如蒸却忆吴中始卖冰緑浦游船常载妓画廊浴鼓或随僧梦过水榭闻凉笛身在山房伴晓灯怊怅乌丝栏上笔蓬窻学冩字如蝇
　　卫生
　　衞生草草昧周防小郡无医自处方采下菊宜为枕睡碾来芎可入茶尝身因病转添萧飒人到衰难再盛强旧喜读书今亦懒铜炉漫炷一铢香
　　先儒
　　先儒绪业有师承非谓闻风便服膺康节易传于隐者濂溪学得自高僧众宗虚誉相贤圣独守遗编当友朋门掩荒村人扫迹空钞小字对灯
　　同孙季蕃游浄居诸庵
　　舍俗依空事梵王韶顔寂寂度年芳门前草色迷行径院里花隂接歩廊弓様展来靴尚窄黛痕剃出顶新凉当时若使窥鸾镜一歩何因出洞房
　　又一首
　　满院静沉沉防闻有梵音不来陪客语应恐壊禅心母处归全少师边悟已深戒衣皆自衲因讲始停针
　　孟夏泛方湖得同字
　　长笛横吹露满空柂行浑不辨西东岸回初见遥峯出浦尽新疏别港通月照鹭身明石畔风翻萤影没荷中书生此乐关时命叹息无因夜夜同
　　又得湖字
　　帝赐先生一曲湖画船领客汛菰蒲覆茅亭子寻犹逺隔栁人家看似无渇嗜瀑泉频遣汲醉行钓岸屡嗔扶假令不立功名死史笔须编入酒徒
　　问友人病
　　病来清瘦欲通仙深炷香篝扫地眠野客劝寻防药买外人偷出近诗传术庸难靠医求效俗陋多依鬼乞怜鸥鹭如欺行迹少分明溪上占渔船
　　偶赋
　　身已深藏畏俗知客来邻曲善为辞偶弹冠起成何事径拂衣归自一竒村饮妇常留烛待山行童亦挟书随明时性学尤通显却悔从初业小诗
　　沧浪馆夜归二首
　　万疋沙场似电奔轰天笳吹簇辕门而今出借东家马烟雨行小麦村
　　立马飞书万众看雪花满砚指皆寒自怜衰惫今如此枕上裁诗字未安
　　赠翁定
　　相逢乍似生朋友坐久方惊隔濶余徧问诸郎皆冠带自言别业可樵渔住邻秦系曽居里老读文公所著书十七年间如电瞥君须我鬂两萧踈
　　送孙季蕃
　　家在吴中处处移的于何地结茅茨囊空不肯投牋乞程逺多应税马骑短劒易钱平近债长缾倾酒话余悲衡山老祝凄凉甚明日无人共讲诗
　　哭毛易甫
　　至尊殿上主文衡谁料台中有异评垂二十年犹入幙后三四榜尽登瀛白头亲痛终天诀丹穴雏方隔岁生策比诸儒无媿色自縁命不到公卿
　　月下聴孙季蕃吹笛
　　孙郎痛饮横长笛玉雪胸襟铁石顔解喷清霜飞座上能呼凉月出云间病创冻马嘶荒塞失侣穷猿呌乱山可惜调高无听者紫髯白尽鬂毛斑
　　哀陈璹
　　满懐干世策自请戍边城不得兵书力翻成礼部名妓方调锦瑟客已吊丹旌都下人来説还因喜防生
　　题方武城诗草
　　性僻爱诗如至寳借君诗巻百回看吟来体犯诸家少改定人移一字难束瀑为题犹夭矫吞山入句尚苍寒嗟余老钝资磨琢安得同衾语夜防
　　送刘连江之官
　　旧説土风淳今闻未易驯势侵官府弱税去县衙贫襆印辞州逺开轩与海邻中朝峩豸者多用满归人
　　挽柯东海
　　不持寸铁覇斯文畴昔曽将胆许君撰出骚词奴宋玉写成帖字婢羊欣丧无归费人争赙诗有高名敌亦闻昨覧埋铭增感怆累累旧友去为坟
　　送客
　　骑驴送客一壶随汗透中单热似炊客又不来天落雨路边茅舍坐移时
　　哭王宗可
　　昨现官身往今迎影子回摠云鳬入觐谁料鵩为灾巷静公人去门荒吊客来故园花满架犹似去年开
　　书考一首
　　香火精勤阅一朞孤臣无路荅鸿私衔如已废陈人様俸比初开小学时世上升沉姑付酒考中供状是吟诗五钱买得羊毛笔自冩年劳送有司
　　哭常权【予主靖安县簿君为令】
　　曽佐下风山县里长官贵重若神明行香野寺徐方至白事琹堂久始迎逺递无书悲契濶老襟有泪怆生平郎君如玉闻先天谁防丹旌问去程
　　穴蚁一首
　　穴蚁能防患常于未雨时聚如营洛日散似去邠时断续縁高壁周遭避浅池谁为谋国者见事反伤迟
　　方寺丞除云台观
　　河岳沦胥愤未忘羡公遥领旧灵光草荒太白骑驴迹云冷希夷委蜕裳定有遗民来献土可无散吏去焚香吾闻同华多竒观不比炎州寂寞乡
　　哭方主簿伋
　　鹑衣不似拥千金用破灯窻一世心太学空闻能赋久春官未察读书深柴车巾出身犹健槐简拈归病已侵寂寞殡宫来客少故人野外独沾襟
　　陈寺丞续荔枝谱
　　蔡公絶笔山川歇荔子萧条二百年选貌略如唐进士慕名几似晋诸贤岂无品劣声虚得亦有形佳味不然题徧贵家台沼后请君物色到林泉
　　棋
　　十年学奕天机浅技不能高谩自娱逺听子声疑有着近看局势始知输危如巡逺支垒狭似孙刘保一隅未肯人间称拙手夜斋明烛按新图
　　宿千嵗庵聴泉
　　因爱庵前一脉泉襆衾来此借房眠骤闻将谓溪当戸久听翻疑屋是船变作怒声犹壮伟滴成细防更清圆君看昔日兰亭帖亦把湍流替管弦
　　题方寺丞西重山瀑布亭
　　与客穷源上尽山林霏初巻岭泥干似嫌甲第施朱防别筑茅亭俯碧湍龙怒岂容縁磴汲瀑寒不敢近崖看平生粗有登临胆今日凭高立未安
　　秋夜有懐傅至叔太博父子
　　忆昔游君父子间高才穷力莫追攀读书众壑归沧海下笔防云起太山防嗣尚存宗武在遗文难附所忠还荒丘衰草埋双璧兀坐空斋涕自
　　书小窻所见
　　榦接枝分整复斜随縁装防野人家小窻有喜无人见兰在林中出一花
　　哭宋君辅【倚】
　　早题淡墨魁多士晚着青衫事防军方见叔孙来议礼已传子夏去修文先朝缫借为圭璧近世摧残用斧斤回首冶城棋饮地鴈凄蝉咽不堪闻
　　曝书一首
　　秋斋近午气尤炎命仆开厢更发奁虫蚀阙文劳注乙岚侵脱叶费装黏云迷玉帝藏书府日在山人炙背檐谁道闲居无一事袒衣挥扇曝芸籖
　　观元祐党籍碑
　　岭外瘴魂多不返冢中枯骨亦加刑稍寛末后因奎宿暂仆中间得彗星蚤日大程知反覆莫年小范要调停书生几防残碑泪一吊诸贤地下灵
　　荅翁定
　　牢落祠官冷似秋赖诗消遣一襟愁喜延明月常开戸贪对青山懒下楼客诧瀑竒邀往看僧夸寺僻约来游何当与子分峯隐饥嗅岩花渇饮流
　　挽陈潮州伯霆
　　当年舍选最居优上到青云亦白头律赋数篇天下诵遗书几巻馆中留入游太乙曽临地出牧昌黎所典州耆旧凋零今欲尽伤心笳吹掩新丘
　　闻城中募兵有感
　　调发年多籍半空虎符招补至闽中庄农戎服来操防太守儒装学拍弓去日初辞乡緑到时愁见戌旗红募金莫作纒头费留制衣袍御北风
　　昔在军中日募兵万夫鱼贯立行营悬金都市招徕广立的辕门去取精二石开弓犹恨少双重被铠尚嫌轻五符今属他人手歴歴空能记姓名
　　哭张玉父
　　华发客朱门文高道又尊十分穷不屈一片气长存篱掩湖边宅坟依郭外村二孤弹旧铗泣感孟尝君
　　友人病痁
　　昔闻诗可驱痁疾今日诗人疾自婴势似边兵鏖未解根同野草刬还生能蠲热障惟山色解洗烦襟只涧声溪友祝君如虎健督僧栽种课奴耕
　　书事二首
　　黄旗旁午责军需括匠搜船遍里闾士稚去时无铠仗武侯屯处有储胥粟空都内忧难继甲出民间策恐疎昔补戎行令简汰空搔短髪看兵书
　　人道山东入职方书生胆小虑空长遗民似蚁饥难给侠士如鹰饱易扬未见驰车修寝庙先闻铸印拜侯王青斋父老应流涕何日鸾旗驻路傍
　　李文饶一首
　　画取维州如槁叶策禽潞将似婴儿九原精爽人犹畏想见中书秉笔时
　　西风二首
　　性爱芙蓉淡复秾倚栏日日待西风池边数本无消息愁絶东家半树红
　　老业犹存事苦吟或投野店憇寒林西风何处无诗料水际山巅亦去寻
　　昔仕
　　昔仕年伤早今归计恨迟赖存南岳草可荅北山移














　　后村集巻二
　　钦定四库全书
　　后村集巻三　　　　　　宋　刘克庄　撰诗【南岳第二稿】
　　九日次方寺丞韵
　　木落山凋水见涯感时短髪半苍华人陪桓大将军宴谁管陶潜处士家砧动寒衣贫未剪杯空邻酒贵难賖病身索漠如黄蝶绕匝篱边未有花
　　戱郑闽清灼艾
　　防穴不须医针经手自披既云丹熟后焉用火攻为简出创牵步端居痛上眉闭门功行满应有解飞时
　　暝色
　　暝色千村静遥峯带浅霞荷锄归别墅乞火到隣家防鼓闻更逺昏灯见字斜小轩风露冷自起灌兰花
　　示寳上人
　　昔寻老岳到庵西岳死庵空路已迷师举旧诗余不记茫然恐是梦中题
　　海口官舍
　　晓起斋中望千家未启扉潮能驱海走风欲挟人飞烟寺钟初定霜林叶半稀客身偏畏冷着尽带来衣
　　瑞峯寺
　　寺在高山顶天寒偶一登僧营粥饭诸佛阙香灯潮落洲分林防塔见层危栏宜老眼欲去几回凭
　　瑞岩
　　金碧千间尽惟庵免刼灰佛归何国去僧自别峯来巨石神鞭至悬崖帝凿开幽情寻未已木杪夕阳催
　　荅汤升伯因悼紫芝
　　紫芝曽説子能诗开巻如亲玉枝古佛冩成翻水偈天仙遗下步虚祠的然沈谢何难识逝矣应刘不可追寂寞西湖三尺墓谁携斗酒一浇之【有中贵人塟紫芝于西湖之上】
　　挽林宜人
　　曽究西方学儒书亦习闻赐金存日施遗珥病时分白首夫同穴青山子结坟吾诗非溢美字字考埋文
　　送叶知郡【禾】
　　家在春风住二年借侯无路意凄然到来不饮官中水归去难谋郭外田灯逺村民多防塔担轻津吏易排船壶公亦似追程送青过囊山古寺前
　　送人赴庐陵尉
　　闻説江西路而今不宿师省民来着业少府去吟诗夜月营门鼔春风射圃旗虽然溪峒事闲暇要先知
　　别翁定宿瀑上
　　偶送诗人共宿山拥炉吹烛聴潺湲已修茗事将安枕因看梅花复启闗崖色无苔通磵底月光如练抺林间平生所歴同邮寄独到庵中不忍还
　　身在一首
　　身在樵村钩濑行秋毫不与市朝争目云嗜酒相绳急谤到吟诗所犯轻沉水一铢销永昼蠧书数叶伴残更闭门学无穷味笑杀韩公接后生
　　腊月十日至外祖尚书家
　　古暗朱门空堦篆藓防昔容万间屋今止数家村泉少池因废田荒廪尚存遗书零落尽身愧史迁孙
　　命拙
　　命拙躬耕逢歉岁旋营水菽度晨昏晴天田舍禾归窖腊日山家酒满盆防竹短墙修复壊浇花小井汲来浑早知不是封侯相蓑笠何因肯出村
　　忆真州梅园
　　当年飞盖此追随惨淡淮天月上时树宻径铺氊共饮花寒常怕笛先吹心怜玉雪空成梦尘暗关山阻寄诗纵使京东兵暂过可无一二斫残枝
　　嵗晩书事十首
　　荒苔野蔓上篱笆客至多疑不在家病眼看人殊草草隔林迢递见梅花
　　日日抄书懒出门小窻弄笔到黄昏了头婢子忙匀粉不管先生砚水浑
　　踏破侬家一迳苔双鱼去换只鸡回幸然不识聱牙字省得闲人载酒来
　　书生元不信禨祥老去无端虑事详白髪社巫云日吉明朝渫井更苫墙
　　鬰垒钟馗尚改更青云变幻几公卿人间止有章泉叟扑断衡山了一生
　　细君炊秫婢缲丝防胜酥花摠不知窻下老儒衣露肘挑灯自拣一年诗
　　门冷如氷尽不妨由来富贵属苍苍谁能却学痴儿女深夜潜烧祭灶香
　　岁晩村居苦寂寥日高盐酪去城遥深深榕迳苔墙里忽有银钗呌卖樵
　　主公晩节治家寛婢惯奴骄号令难圃在屋边慵种菜井临砌畔怕浇兰
　　丐客鹑衣立戸前岂知侬自窘残年染人酒媪逋犹缓且送添丁上学钱
　　元日
　　元日家僮催蚤起起搔令髪惜残眠未将柏叶簮新岁且与梅花叙隔年甥侄拜多身老矣亲朋来少屋萧然人生智力难求处惟有称觞阿母前
　　寄题李尚书秀野堂一首
　　江上归来两鬂丝倒囊惟剰草堂赀云山有态争呈献天海无边入指麾怪石逺从商舶至名花多是别州移寄声独乐先生説世事而今尚可为
　　又真止堂一首
　　作堂肯以止为名出处遥知讲已精纵使胷中横緑野未应度外置苍生波頺公独能山立漏尽人方喜夜行千载英雄须冷笑孔明回首学渊明
　　晩悟
　　晚悟才为祟深居学养生乃知景升子差胜少游兄絶涧携缾汲空山抱耒耕儿孙听苦语世世勿谈兵
　　书灯
　　童子糊新就笼纱碧色深唤回少年梦照见古人心每对忘甘寝频挑伴苦吟与君交到老莫虑弃墙隂
　　书感
　　髧髦驰逐少年场晩向深山入老庄名以马牛犹不校嘲为防犬极何妨性踈熟客来难记意懒生书读易忘却笑痴人误标榜贤愚千古共茫茫
　　山茶
　　青女行霜下晓空山茶独殿众花丛不知戸外千林缟且看盆中一本红性晚每经寒始折色深却受日防烘人言此树尤难养暮溉晨浇自课僮
　　落梅
　　一片能教一断肠可堪平砌更堆墙飘如迁客来过岭垂似骚人去赴湘乱防莓苔多莫数偶黏衣袖久犹香东风谬掌花权柄却忌孤高不主张
　　又一首
　　昨夜东风几阵寒心知尤物久留难枝疎似被金刀剪片细疑经玉杵残痛叱山童持帚去苛留野客坐苔看月中徙倚凭空树也胜吴儿赏牡丹
　　野性
　　野性无覊束人间毁誉轻客言诗惹谤妻谏酒伤生窻纳邻峯碧瓢分逺涧清近来尤少睡打坐到钟声
　　懐保寜聪老
　　秣陵一见叹魁梧每恨斯人不业儒几度剧谈俱抵掌有时大醉劝留须探梅尚忆陪山屐煨芋何因共地炉我已休官师退院肯来林下卓庵无
　　哭五一弟二首
　　未冠辞家出麻衣不肯回瘦因身久客贫为性疎财精力书中去科名病里来空传场屋义留与铺家开自小即相依天涯影伴飞共灯抄细字分俸赎寒衣已痛身长诀犹疑客未归素帏惟防女断续哭声稀
　　腰痛
　　偶得休文病行迟卧不安益绵身尚怯加剂脉犹寒扶出看山易驱教立雪难边头方募士自愧已衰残
　　上冢
　　落梅万防晓泥干擘纸携家去上山寜与先君游地下肯随謟子乞墦间墼墙渍雨頺偏易沙土栽松长极艰毕竟有慙庐墓士林扉夜只付僧闗
　　平牀岭【以下十二首辛已游山作】
　　一动非容易三年议始成倩人挑旅槖买纸劄山程下岭峯如拜登崖树若迎暂无尘事汩便觉长吟情
　　溪西
　　暮止溪西宿喧呼聒四隣满村无别姓比屋喜生人解榻勤为黍烘衣许覔薪客房惟有月偏照不眠人
　　夹漈草堂
　　岭絶瀑源穷曽于此筑宫得知千载上因住万山中废址苔荒尽遗书电取空高皇南渡始却议及招弓
　　祺山院
　　昔日祺山院今惟认土丘有僧逃债去无主施钱修野叟樵难禁嵓僊奕未休何须悲幻境佛比作浮沤
　　西林寺
　　将谓如庐阜因迂数里行问俱无古迹来等慕虚名借榻眠难熟逢碑眼暂明残僧逃似防难结社中盟
　　兴化县
　　绕县百千峯初疑路不通居民犹太古令尹似春风筝逺呼难至杯寒吸易空却从归路望飞榭半天中
　　麦斜
　　谚比武夷君来游称所闻嵓开花似染洞出气如云屋老残诗在崖枯小篆焚只疑龛室内犹有艾轩文
　　鲤湖
　　凡是龙居处皆难敌此泉下穷源至海上有穴通天小派犹成瀑低峯亦起烟莫疑乘鲤事能住即能仙
　　蔡溪岩【陈聘君隠处】
　　爱瀑恋苔矶难招出翠防死因岩作墓生以石为扉巳叹逃名是犹嫌学佛非后来无此士不但鹤书稀
　　九座山
　　化尽开山物惟存窣堵坡俗传潭出雨僧説火因魔旧给唐绫暗新镌蔡字讹岩前观蟒石尤觉可疑多
　　香山寺
　　佛废何闗儒者事要知开创亦辛勤居人公拆纯椤柱巨室深藏旧记文钟已毁楼移出寺石犹镌字徙为坟吾诗句句通阴隲安得檀那子细闻
　　仙游县
　　不见层岗与复嵓眼中夷旷似江南烟收緑野连青嶂树阙朱桥映碧潭丞相无家曽住寺聘君有字尚留庵荒山数畆如堪买径欲诛茒老一龛
　　观溪西子弟降仙
　　似有物凭箕傍观竞卜疑曽从师授易肯问鬼求诗嵓穴虽高枕乾坤尚奕碁老儒心下事未必紫姑知
　　自昔
　　自昔英豪忌茍同此身易尽学难穷习为聫絶真唐体讲到虚有晋风螘子尽云叅妙喜乞儿自许议荆公安知斯世无顔闵到死浮沉里巷中
　　耕仕
　　耕不逢年仕背时萧然井臼掩茅茨贫求生墓为谋早病学还丹见事迟马上功名成画饼林间身世似持碁未应对客呈饥面尚有荒园可种葵
　　真母呉氏挽词二首
　　系出自华宗来嫔隠约中贫能安苦节贵愈积隂功立志如欧母生儿似富公如闻新窆处神告在溪东族昔多名壻今观子更竒他年槐树防早嵗栢舟诗割股延姑寿抽簮活众饥事皆堪入史何必墓傍碑
　　兰
　　深林不语抱幽贞赖有防风递逺馨开处何妨依藓砌折来未肯恋金缾孤高可挹供诗巻素淡堪移入卧屏莫笑门无佳子弟数株濯濯映堦庭
　　感昔二首
　　谈攻説守漫多端谁把先朝事细看弃夏西陲防险要失燕北面受风寒傍无公议扶种李中有流言沮范韩寄语深衣挥麈者身经目击始知难
　　先皇立国用文儒竒士多为礼法拘澶水归来边奏少熈河捷外战功无生前上亦知强至死后人方诔尹洙蝼蚁小臣孤愤意夜窻和泪看舆图
　　山丹
　　偶然避暑过民舍一本山丹恰盛开种久树身樛似盖浇频花面大如杯怪疑朱草非时出惊问红云甚处来可惜书生无事力千金移入画栏栽
　　燕二首
　　曽客乌衣看落花春风吹影傍天涯茅檐亦有安巢地何必王家与谢家
　　野老柴门日日开且无栏槛碍飞回劝君莫入珠帘去羯鼓如雷打出来
　　过永福精舍有懐仲白二首
　　永福招提小歩廊忆携诗巻共追凉年来行处常迂路才近君家即断肠
　　一树梅花掩旧居主人仙去客来疎白头留得吟诗友每见郎君勉读书
　　咏史二首
　　敌入中原力不支洛阳名胜浪相推可怜挥麈人如璧半夜排墙尚未知
　　保惜金瓯未必非台城至竟亦灰飞隐侯老任梁朝事却为闲情减带围
　　韩曽一首
　　道散斯文体尚浮韩曽力与化工侔山瞻泰华岩岩耸河出昆仑混混流长庆从官销不得熈寜丞相挽难留沧州奏疏潮州表犹被人拈作话头
　　春旱四首
　　一春闵雨动龙顔晓殿权停贺雪班林下散人看邸报也疎把酒废游山
　　去冬玉塞静无埃春雪虽迟亦压灾大士送归天竺去相公宣入浙江来
　　屋山无笋圃无蔬釡冷尊空客至疎説与厨人稀作粥老夫留腹要盛书
　　清明未雨下秧难小麦低低似剪残穷巷萧然惟饮水家童忽报井源干
　　黄天谷赠诗次韵二首
　　浪迹徧齐州曾从劒侠游尚嫌秦政臭肯要郅支头客礼朝三殿儿嬉弄五侯吾犹看不破何况道家流世无仙则已有必属斯人丹熟将分友云游每念亲小窻时读易静室夜修真符篆皆余事题诗亦出尘
　　得曽景建书一首
　　闻君别后买倾城酒戒中年亦放行逺使忽来知病起近书全未説丹成莫嫌身去依刘表曽有人甘杀祢衡何日断原荒涧畔一间茅屋对寒檠
　　示儿
　　芋村边一畆宫闭门不复问穷通生羞奏技伶人里死怕标名侠客中讲学有谁明太极吟诗无路和薫风身今老矣空追悔但祝吾儿勿似翁
　　撷阳塘
　　塘水年时似练湖春来亦已化平芜农官久废存遗址樵子公行作坦途苇折鹭藏身不得萍干鱼以沬相濡桔橰輣轧声如泣借问龙公睡穏无
　　春日二首
　　睡起无人小院空南华一巻磬声中鼻端老去齐香臭分别柑花是晩风
　　隙地新鉏一迳通野中手自植芳丛生来不惯游金谷屋角花开也自红
　　忆毛易甫薛子舒
　　昔在江东防集时二君独许话心期春风萧寺同登塔落日荒台共读碑百史染毫供草檄万花围席看题诗那知数尺无情土别后双埋玉树枝
　　有感
　　残敌如蜂暂寄窠十年南北问干戈穹庐昔少曽居汴莫府今犹未过河越石不生谁可将奉春再出亦难和忧时元是诗人职莫怪吟中感慨多
　　哭赵紫芝
　　夺到斯人处词林亦可悲世间空有字天下便无诗尽出香分妓惟留砚付儿伤心湖上冢谁复谁碑
　　哭周晋仙
　　君在诗人里功夫用最深古如神禹铸清似鬼仙吟死定无高冢生惟有破衾长安酒楼上犹记昔相寻
　　中先茔
　　昔遇重华席屡前因排贵近去翩然叩墀袖有神毬疏易箦囊无沐椁钱当日传家惟谏草至今赡族赖祠田原头宰木苍如此才见山庵葺数椽
　　被酒
　　酒戸当年颇着声可堪病起困飞觥醉呼褚令为伧父狂唤桓公作老兵旧有峥嵘皆铲去新无垒块可浇平投牀懒取骚经看只嗅梨花解宿酲
　　小园即事二首
　　何处瑶姬欵戸来蔷薇花下暂徘徊分明粉蝶通消息未有人知一朶开
　　因听萧声一念差碧云遮断阿环家春来无遣闲愁处玉面纱巾出看花
　　梦丰宅之二首
　　一别茫茫隔九京梦中慷慨语如生老犹奋笔排和议病尚登陴募救兵天夺伟人关气数时无好汉共功名边尘未靖王师老宝剑虽埋愤岂平
　　斯人古少况于今每恨诸贤识未深朝给赙钱方掩骨家无余帛可为衾向来夫子真知已近世门生喜负心惟有天涯华发掾独挥衰涕望山隂
　　汉儒二首
　　执防浮沉亦未迂无端着颂美新都白头所得能多少枉被人书莽大夫
　　卖赋长安偶遇知后车归载逺山眉可怜犬子真穷相不见刘郎过沛时
　　暮春
　　燕子来时春事空杖黎来往緑隂中静怜朱槿无根蒂开落惟销一阵风
　　哭吴杞
　　七十未陞舍目深双鬂残病中依佛寺死处近严滩俗薄挥金少家贫返骨难遗言令火闻者鼻皆酸
　　橘花
　　一种灵根有异芬初开尤胜结丹蕡白于薝卜林中见清似旃檀国里闻淡月珠胎明璀璨防风玉屑撼缤纷平生荀令薫衣癖露坐花间至夜分
　　蔷薇花
　　浥露含风匝未开呼童净扫架边苔湘红染就高张起蜀锦机成乍剪来公子但贪桃夹道贵人自爱药翻堦寜知野老茅茨下亦有繁英送一杯
　　荅郑闽清
　　多着襦帬少裹巾形容苍槁意清真旧时论语都忘记难做深衣社里人
　　前辈
　　前辈日以逺斯文吁可悲古人皆尚友近世例无师晚节初寮集中年务观诗虽云南渡体俗子未容窥
　　铁塔院
　　铁塔荒凉院年深失主名昔游基已废今至屋皆成人出私钱施僧凭愿力营如何榆塞上却有未包城
　　柬方寺丞病足
　　西北名山未徧经讵宜倚杖至竛竮脉通气数医难晓病在皮肤药易灵昔走战场常纵靶今居内室更施屛平生受用康论欲献公为座右铭


　　后村集巻三
　　钦定四库全书
　　后村集巻四　　　　　　宋　刘克庄　撰诗【南岳第三稿】
　　赠徐相师
　　许负遗书果是非子凭何处説精防使君岂必如椰大丞相元来要瓠肥袖濶日常笼短刺肩寒春未换单衣半头布袋挑诗巻也道游方卖术归
　　送孙梦宫
　　大帝开江左无锥与逺孙自言埋战地也胜活侯门短褐边风舟海浪翻知他三尺劒携去报谁恩
　　寄何立可提刑
　　故人握节守齐安闻説边头事愈难赤手募丁修险隘白头擐甲御风寒半腰城甫包围毕一把兵皆防摘残收得去年书在架忆君灯下展来看
　　和曽使君喜雨
　　雄乌忽变作雌霓太守为坛水畔祠多谢龙公来挹彼寄声风伯莫吹之麦残黑穟差伤晚秧出青鍼未过期想见铃斋闻防滴银钩满纸又成诗
　　送饶司理端学
　　一郡夸饶掾才名果不虚忽闻归去勇极恨往还疎囚戴公平徳奴担性理书京华逢旧友为説闭门居
　　赠防江卒六首
　　陌上行人甲在身营中少妇泪痕新边城栁色连天碧何必家山始有春
　　壮士如驹出渥洼死眠牖下等虫沙老儒细为儿郎説名将皆因战起家
　　昨者邳徐表奏通圣朝除吏遍山东新来调卒防秋浦又与山东报不同
　　身属嫖姚性命轻君看一蚁尚贪生无因唤取谈兵者来向桥边听哭声
　　战地春来血尚流残烽缺堠满淮头明时颇牧居深禁若见关山也自愁
　　一炬曹瞒仅脱身谢郎棋畔走苻秦年年拈起防江字地下诸贤为笑人
　　哭黄直卿寺丞二首
　　久在文公几杖旁暮年所得最精详贫甘香火辞符竹病整衣冠坐箦牀壮士军中悲亮死先师地下惜回亡法云破寺三间屋却有门人逺赴丧
　　当年出塞共临戎箭满行营戍火红督府凯旋先请去坚城筑就独无功身谋彼此皆迂濶国事中间偶异同莫怪些词含哽噎在时曽赏小诗工
　　不寐
　　万戸千门尽拥衾据梧展转看横参不知身已成衰朽枉被人疑是苦吟周汉全书盲记忆乾坤外事强思寻华山山老差堪语安得呼来论此心
　　寄防漕王中甫
　　旧岁书犹至汉阳新年梦已隔瞿塘西人久苦供军费南士专营出峡装尘暗三边途尚梗身游万里鬂应苍蜀山闻説多仙者试为余求辟谷方
　　送章通判
　　半刺已官尊常时读鲁论身居恭叔里心在晦翁门贫士来遮路诗人送出村君能齐得丧何必恋华轩
　　旱莲
　　晴久方池可跣行萍枯惟有草纵横朱葩未见丛丛拆緑柄才看寸寸生悴若放臣临楚泽厄于学士蹈秦坑输他杭越花如锦画舫名姝夜按笙
　　辞桂帅辟书作
　　一昨闻公莫府开梦魂频绕岭头梅久抛鞾袴辞军去忽有弓旌扣戸来茅舍相过争借问荷衣欲出却徘徊旧时檄笔今焚弃孤负黄金百尺台
　　闻何立可李茂钦讣二首
　　初闻边报暗吞声想见登谯与敌争世俗今犹疑许逺君王元未识真卿伤心百口同临穴极目孤城絶救兵多少虎臣提将印谁知战死是书生
　　何老长身李白须传闻死尚握州符战场便合营双庙太学今方出二儒史馆何人徴逸士羽林无日访遗孤病夫畴昔曽同幕西望关山涕自濡【二君皆旧同官】
　　夏旱
　　满望梅天雨谁知日转骄畦蔬新住摘盆树久停浇米贵粮囷尽泉干汲路遥未遑忧世事灾已到顔瓢
　　忆藕
　　昔过临平召伯时小舟就买藕尤竒如拈玉麈凉双手似防金茎咽上池好事染红无意绪痴人蒸熟减风姿炎州地狭陂塘少渇死相如欠药医
　　夜饮方湖
　　贪听月下小丛歌掷去金焦吸碧荷四面凉如浮震泽五更渇欲挽斜河古称贤逹谁存者今不懽娱奈老何长笑岘山空感慨羊公湛辈两消磨
　　哀江帅张常二首
　　关破垒犹坚伤心援不前生居诸将下死在众人先愤极拳双握创多体少全岂无人策应拥纛坐江边昔我居戎幕为侯论战勲斋旄俄烜赫书札尚殷勤国难忠方见天髙事未闻九江残部曲暗哭故将军
　　瀑上值雨
　　絶顶岚烟合危亭略见檐不知山雨过但觉瀑流添悲壮张瑶瑟迷蒙展画缣野人双草屦来往任泥沾
　　懒
　　病入中年百事防頽然一榻倦衣冠客方接话俄辞起书未终编已辍看架壊尽教花卧藓砌荒亦任草侵兰力求香火非无意疎散明知渉事难
　　送沈僴【考亭门人】
　　建学多通显何为尚布衣不闻行聘久始悟设科非落日君寻店深山我掩扉几时残烛下重听讲精防
　　紫防花
　　风标雅合对词臣映砚窥窻伴演纶忽发一枝深谷里似知茅屋有诗人
　　书第二考
　　遥领丛祠乂一年何功月请水衡钱江南塞北虽无分林下山间尚有縁兵去未妨行酒令印收不碍掌诗权只嫌海峤登临少梦绕朱陵紫盖边
　　送郑君瑞知闽清
　　兹邑犹淳古君行作长官假令三尺宻终有一分寛栗里归差易桐乡爱极难千峯青绕郭暇日想凭栏
　　猫捕燕
　　文采如彪胆智非画堂巧伺燕雏防梁空賔客来俱讶巢破雌雄去不归莺闭深笼防鸷性蝶飞高树逺危机主人寘在花墪上饱卧徐行自养威
　　次方寺丞方湖韵
　　晚来吉语到茅椽太华诗翁约泛莲况有邹枚同预防可能李郭独如仙帝犹给我还山俸天不需人买月钱挥手闯门冠盖客急归勿扰瓮间眠
　　隣家孔雀
　　初来毛羽锦青葱今与家鸡饮啄同童子有时偷剪翅主人常日少开笼峤南岁月幽囚里陇右山川梦寐中因笑世间真赝错綉身翻得上屏风
　　荅傅监仓
　　少豪颇似括谈兵老去方慙理未明窻下残书千遍读中一字几回更撚髭人尽吾拙防血谁当豫此盟肯啖菜根抄脱粟许君十载共经营
　　蟾蜍砚滴
　　铸出爬沙状儿童竞抚摩背如千岁者腹奈一轮何器较缾罂小功于几砚多所盛涓滴水后世赖余波
　　读崇寜后长编二首
　　自入崇寜政已荒由来治忽系毫茫初为御笔行中防渐取兵权付右珰玉带解来颁贵幸珠袍脱下赐降羌诸公日侍钧天防不道流人死瘴乡
　　陈迹分明断简中才看巻首可占终兵来尚恐妨恭谢事去徒知悔夹攻丞相自言芝产地太师频奏鹤翔空如何直到宣和季始忆元城与了翁
　　午窻
　　恩赋支离粟一囊午牕卧看世人忙东家学究穷于我六月褒衣上讲堂
　　书感
　　仲尼已没世无师新学専门各自私死守不为它説胜秘藏似恐外人窥欲招程子看通典兼起欧公讲系辞浩叹迩来耆旧尽绪言分付与羣儿
　　答客
　　谁谓贫难忍三年闭戸居老兵能合药小仆会抄书白髪羞弹铗青山去荷鉏既于吟得趣功业合乗除
　　卭杖
　　珍重卭山鹤膝枝十年南北惯携持扶登石壁寜嫌峻拄过溪桥肯避危昔渉畏途麾不去今行平地弃如遗主人尚要防衰老会有重拈入手时
　　寄泉僧真济
　　师邃于医者闻诸諌议然若非禅性悟必有脉书传药贵逢人施方灵尅日痊西风缾锡冷傥肯访沉绵
　　羊毫笔
　　拔到髯生族多因兔頴稀只宜茅舍用难向玉堂挥弄翰虚名似吹毛本质非儿曹贪价贱鵶蚓扫如飞
　　空村
　　弃置在空村浮名岂复论因思戎服窄方悟緼袍尊城逺鸡司晓家贫犬守阍常怜刘越石辛苦戌并门
　　题斋壁
　　浩如烟海积如山纸上陈人呌不还白首书生无事业一生精力费牕间
　　题系年録
　　炎绍诸贤虑未精今追遗恨尚难平区区王谢营南渡草草江徐议北征往日中丞甘结好暮年都督始知兵可怜白髪宗留守力请銮舆幸旧京
　　晚出
　　晩出别村干夜深徒歩归饭犹悬早稼衣尚有隣机关塞秋防急田园岁入防喟然投耒叹事事与心违
　　伏日
　　屋山竹树带疎蝉浄扫风轩散髪眠老子平生无长物陶诗一巻枕屏边
　　自警
　　笔枯砚燥自伤悲文体全关气盛衰倚马纵难挥万字骑驴尚足课千诗奉盘谁可推盟主撼树人方谤老师疑有更深于此者入山十载试精思
　　咏隣人兰花
　　两盆去岁共移来一置雕阑一委苔我拙事持令叶瘦君能调护遣花开隷人挑蠧巡千匝稚子浇泉走几回亦欲效颦耘小圃地荒终恐费栽培
　　夏夜
　　热极不可度起行林影中开窻需过月移簟就来风豪防喧深夜高蝉响半空永言时物变露已湿莎丛
　　书田舍所见
　　漠漠睛埃起逺畴仰占云日几家愁细民方虑填中壑巨室何心堰上流斩木由来基小衅浇谁为解私仇寜知送老茅檐下犹抱书生畎畆忧
　　郊坰
　　所住在郊坰田园事遍经浅沟晴后塞高垅雨余青屋润隣翁富祠新社鬼灵南州无酒禁十戸九旗亭
　　客过
　　客过柴门叹寂寥旋挑野菜拾风樵无钱辍赠开衣笈有病来求探药瓢偶憇荒郊思种树每逢断涧欲营桥书生一念终迂濶犹闵苍黔与肖翘
　　孟浩然骑驴圗
　　壊墨残缣阅几春防桥风味尚如真摩挲只可夸同社装饰应难奉贵人旧向集中窥一面今于画里识前身世间老手惟工部曾伏先生句句新
　　有兴
　　有兴驾柴车无心起草庐浅倾家酿酒细读手抄书门巷慵耘草园篱课种蔬虽非黄叔度未易得亲疎
　　闻笛二首
　　少年毬马逐秋风笛起连营响裂空今夕梦回村墅冷一枝奏月明中
　　初如废将哭穷边又似孤臣诉左迁何必谢公双泪落野人听罢亦凄然
　　健忘一首
　　昏昏健忘废专精黙坐空斋忽自惊少作回头如两手旧书重读似前生却疑安世知三箧不晓睢阳记一城莫怪诗成呼烛冩晓窻追忆欠分明
　　妄想
　　妄想如氷已尽消朱顔日向镜中凋玉关万里曽投笔草市三家却负樵弱水古来无路到小山岁晩有人招吾庐寂寂何须笑君看闲僧住退寮
　　白社迓客一首
　　贫食官仓不自由强扶衰病坐荒邮送迎不是祠官事偶见青山急下头
　　七月九日二首
　　海激天翻电雹嗔苍松十丈劈为薪须防龙巻它山去误杀田头望雨人
　　樵子俄从间路廻因言溪谷响如雷分明雨怕城中去只隔前峯不过来
　　梦赏心亭
　　梦与诸贤防赏心恍然佳日共登临酒边多説乌衣事曲里犹残玉树音江水淮山明歴歴孙陵晋庙冷沉沉晓钟呼觉俱忘却独记干门栁色深
　　郊行
　　一雨饯残热忻然思杖藜野田沙鹤立古木庙鸦啼失仆行迷路逢樵负过溪独游吾有趣何必问栖栖
　　懐友
　　老鹤飞久失羣天涯懐友寸心勤狂生似腻寜堪近佳士如香故可薫无复拏舟乗大雪有时倚杖送停云秋来迳草深三尺谁伴青灯缉旧闻
　　牢落
　　牢落吾何恨先贤未免穷寜为田舍子不作国师公萤影穿窻隙蛩声出壁中残书殊有味读到角吹终
　　防方云台文藁二十韵
　　文人何碎夫子独雄尊击水移南海追风出大宛黒潭龙怒起碧宇鹘鶱翕曶波涛涌须臾电雹奔笔锋山突兀墨沈雨倾飜轩豁青天露凄迷白昼昏至防该草极大括乾坤金鼓条侯壁旌旗渭上屯聚如羣玉圃散似建章门覧岱亲临顶穷河直至源檄书传絶漠诗句落中原猛虎堪须捋修鲸可气吞寂寥时数语浩荡或千言神与经营力谁窥斧凿痕流行通象桂模刻遍湘沅欲拣皆逢寳将芟不见繁居然开窔奥讵肯闯篱籓坎井疑天大溪流笑海浑不妨儿辈撼姑付后人论拙咏虽卑弱因公傥并存
　　云
　　农家望汝卜年丰似絮如峰不同纵有浓阴工阁雨略无定态喜随风往来与月为仇敌舒卷和天尽蔽防安得竦身腾汗漫呌开阊阖扫长空
　　防冠
　　羽士过门卖新翻様愈竒坚如屋制精似鹿胎为卭杖扶相称唐衣戴最宜笑他蝉冕客忧畏白须眉
　　方寺丞招宿瀑上不果
　　久与瀑泉疎劳公下檄书极知居陋巷不似宿精庐奴客辞看犊隣人畏借驴何时儿子壮聊为举篮舆
　　诗镜楼观月
　　人世应无第二楼暮云飞不到钩未开宝鉴青防里先涌氷轮碧海头白似雪涛翻赤壁壮如夜日出罗浮酒醒何处吹横玉径欲乗风万里游
　　野望
　　稍有西风起孤笻挟自随名山多着寺古木必为祠鸟过投林急樵归度嶂迟相寻惟有月搔首待移时
　　西淙山观雨
　　与客同登万仭崖蔽天风雨蓦然来六丁白昼诛炎魃百怪苍渊起热雷毒蟒喷时林尽黒怒龙裂处石中开吾生不及观河决得赋斯游亦壮哉
　　宿庄家二首
　　初秋风露变偶出憇庄家原稼无全穗陂荷有晩花疎钟逾涧响防月转林斜邻媪头如雪灯前自绩麻茅迷野径度谷复逾陂世上事如许山中人不知牛羊晴卧野鵞鹜晩归池粗识为农意秋输每及时
　　宿山中十首
　　城中人怪我清旦买芒鞋君若知其趣还应日日来玉辔上沙堤金鞍戍碛西何如寒涧底落日蹇驴嘶就泉为碓屋累石作书龛有意耕汾曲无心起水南市脯店犹逺刈刍人未归夜深语童子且掩半边扉路危防陟逺溪黒阻穷深凉月如高士频招未出林嵓僧殊好事絶顶庙龙君勿笑一水能生六合云崖居供给少不用犬防篱只恐偷儿黠来窥壁上诗山中无价宝月色与泉声莫向贵人説将为有力争玉筋篆文古银钩楷法精得知千载下时有打碑声凄风转林杪露坐感衣单不道山中冷翻忧世上寒七月二十日自瀑上先归方寺丞遗诗夸雷雨之壮次韵一首
　　城里遥看雨出时想公笔墨发雄竒山深龙虎飞腾变海运鲲鹏瞬息移凛凛前锋如赴敌堂堂回势似归师驱还始悟山灵意怕向苍崖冩恶诗
　　秋望二首
　　暮色苍然上野台废塘尚有数荷开望中爱杀城南栁只怕霜风一夜来
　　舍南舍北种芙蓉及到秋来次第红自是诗人才思窘清风明月有何穷
　　村校书
　　短衣穿结半飘空所住茅檐仅蔽风久诵经书皆黙记试挑史传亦旁通青灯窻下研学白首山中聚小童却羡安昌师弟子只谈论语至三公
　　圣贤
　　圣贤自牧极卑谦后学才高胆力兼悔赋不妨排贾谊谤诗遂至劾陶潜【事见政和御史章疏】取人最忌规模狭絶物常因议论严君看国风三百首小夫贱隷采何嫌
　　懐李敬子
　　此士今徐孺柴扉肯妄开空闻羔鴈去不见鳯麟来庐阜寻僧出东湖赴讲回何由操杖屦林下再相陪
　　华严知客寮
　　檐外苍榕六月秋小年来此爱深幽壊墙萤出如渔火古壁蜂穿似射侯渉世昏昏忘旧话入山歴歴记前游故人埋玉僧归塔独聴疎钟起暮愁【第四句亡友赵仲白所作今补足之】
　　闻黄徳常除徳安倅
　　幕下相从若弟兄当年曽悔误谈兵足行江北生重趼髪为山东白几茎病拥琴书専一壑老携檄笔付城暮云不见闗山路空有天涯故旧情
　　闲居即事
　　性偶安林薮元非慕独清米从仁祖乞粟是伯夷耕废井通邻汲深墙隔市声却因虚澹极亦自觉身轻
　　自勉
　　海滨荒浅防无师前哲籓篱尚未窥咏易流西晋学苦吟不脱晩唐诗逺僧庵就勤求记亡友坟成累索碑天若假余金石寿所为讵肯止于斯
　　少日
　　少日闗河要指呼晩归田里似囚拘气衰不敢高声语腕弱才能小楷书座有老兵持共饮路逢醉尉避前驱子元兄弟何为者自是康处世疎
　　贫病
　　黙黙守柴门人间事颇更病方知养性贫始欲谋生尚有狂奴态元无老婢声迩来尘虑尽勿怪小诗清
　　示同志一首
　　满身秋月满襟风敢叹栖迟一壑中除目解令丹灶壊诏书能使草堂空岂无高士招难出曽有先贤隠不终说与同袍二三子下山未可太匆匆











　　后村集卷四
　　钦定四库全书
　　后村集巻五　　　　　　宋　刘克庄　撰诗【南岳旧稿】
　　和方孚若瀑上种梅五首
　　仙翁小试春风手高拂茅檐矮映窻选胜多依岩罅种爱竒或并树身扛海山大士寒防衲月殿仙姝夜拥幢啇略此花宜茗饮不消银烛防纒缸
　　天赐梅花为受用缤纷玉雪被层矼素芳林下超羣品繁蕋枝头巧叠双陇月照时霜翦翦涧风吹处水淙淙主人笔力回元化催发何须杖鼓腔
　　瀑映梅花何所似蚌胎蟾彩浴寒江梦回东阁频牵兴吟到西湖始防降雪屋恋香开纸帐月窻怜影掩书缸若将汉晋间人比不是渊明即老厐
　　百匝千回看不足管他急雪溅奔泷琼林错立明梁苑寳璐横陈照楚邦爱杀嚼芳仍嗅蕊吟狂哆口更疎厖晓来翠羽惊飞去应为烟钟树杪撞
　　欲赋梅花材藻尽公分生意到枯桩钜题昔只韩聨孟妙手今唯羿愈逢守谷尚烦看杏虎防花难少吠篱尨丹崖翠壁宜挥扫止要游人笔似杠
　　再和五首
　　先生多在山中宿为爱横斜影上窻茁髪僧从深涧徙頳肩奴过别峯扛和羹宰相调金鼎止渇将军拥碧幢空谷不知如许事沽来村酒且开缸
　　厌看花开平地上故攀絶磴履危矼节方静女尤专一韵比高人更少双堪伴愚公居北谷宜偕漫叟隐南淙素标尚恐诗轻媟敢犯人间曲子腔
　　手选千株高下种似行庾岭泛湘江只消一朶南枝折尽受羣花北面降自爱空山吹缟袂絶羞华屋照银缸主林神禁人残毁深夜应无斫树厐
　　絶巅岁晚无人到但见山风激岭泷高蘤恍如珠照乗深葩还似寳迷邦巢居公未甘枯槁鼎实朝方起硕厖诗在简斋和靖里追攀真以寸筳撞
　　杖屦暇时常检防细分枝干数株桩试呼童子调霜弄絶胜奴兵擂鼔逢色映岩松寒引鹤根连园杞夜闻尨社中作者铦锋頴甘防降旛束短杠
　　赋西淙瀑布得断字
　　苍山七百亩主人新买断于时积雾开素瀑挂青汉泠泠瑟初铿璀璀珠乍贯久晴雨瓢翻忽暖氷柱泮恍如白浪涌翔舞下鳬雁又疑黄河决禜祭沉玉瓒不然蟒出穴或是虹吸涧客言下有潭龙伏不可玩攫拏起云气喷薄蘓岁旱平生爱竒心欲此筑飞观沿流踏浅清陟巘腾汗漫低头拜主人分此华山半
　　送陈寺丞守南劒
　　诏免延英对轻裘见吏民极知忙救旱岂是急颁春邑为捜空壊州因献羡贫此行休戚系未敢贺朱轮
　　送丁元晖知南海
　　不用急符催先行要看梅岁时亲祭海休沐必登台鲍井聊供饮韩碑待拭苔遥知蛮俗喜令尹带琴来
　　医
　　脉差死活悬三指灸误风挛废四支寜饵生金飱野葛有身不可试庸医
　　哭囊山觉初长老
　　岂谓茶毗速龛前一怆情空留尊宿貎难问小师名骨已迎归塔衣多唱入城百年如此过何异不曽生
　　又
　　雪峯寺里曽相识面皱颧高五十余削髪入山参最久白头出世瘦如初觉心不共真身壊遗偈犹能战手书何必塔铭并语録吾诗自可表幽墟
　　题钟贤良咏归堂【水心为赋诗】
　　细绎华堂扁徴君志可知策无圣诏与防有明师忽枉贤良刺频需拙恶诗续貂吾岂敢泪落水心碑
　　挽李端
　　要识君操履全如字画真病能妨献赋穷不废修身月旦推先辈春官失此人如闻埋玉速里巷共酸辛
　　黄檗寺
　　犹记垂髫到此山重游客鬂已雕残寺经水后増轮奂僧比年时减钵单絶壑云兴潭影黒疎林霜下叶声干平生酷嗜朱翁字细看荒碑倚石栏
　　和西外赵知宗
　　斤妙斵如神源深汲愈新岱宗疑有趾海若忽无津传逺须公等钻坚尽此身平生师友意非为雨中巾
　　悼秦医
　　最晓阴阳证于身独不灵有妻持旧肆无子学遗经虫蚀抄方箧莎生晒药庭城中医絶少堪惜尔雕零十月二十二夜同方寺丞宿瀑庵读刘賔客集
　　瀑山木落霜寒夜共读吾家梦得诗坐对遗篇忘漏尽手遮残烛怕风吹森严似聴元戎令机警如看国手棋千载愚溪相对垒未应地下友防之
　　久旱即事
　　旸乌下饮百川空民自祠龙祷社公岂是长官浑忘却水车声不到城中
　　输租常占一村先不望明时举力田老畏里胥如畏虎败人诗思搅人眠
　　送杨休文
　　初惊字与隠侯同徐读文编始叹工似倩麻姑背痒能令孟徳愈头风元机固已超三昧副夲何因冩一通消得刘君诗送路西归未可叹囊空
　　哭陈钥主簿
　　不但心介生形已怪竒在为官长骂没使邑人思魂逺乡犹隔名防世未知空存朋友谊到此力何施傅谏议和余所赠傅监仓诗复用前韵
　　谏草如山不论兵当年出处最分明中朝安可无耆旧故事犹应问老更敢与鳯毛评句法素知牛耳执文盟诗坛亦合先生筑遥望偏师已拔营
　　宿别瀑上二首
　　十里荒荆手共开屐痕歴歴在青苔山中猨鸟愁予去争问先生几日回
　　两日相疎鄙吝生今当逺别若为情夜窻看到千峯黒枕上犹贪落涧声
　　初宿囊山和方云台韵
　　客游万里践霜氷旦旦披衣坐待明累黍功名成未易跳丸岁月去堪惊即今纸被携寻宿当日油幢听报更赖有云台公好事追程来送老门生
　　白鹿寺
　　岁晚霜林落叶稠携家来作鹿门游偈言恍似前生説诗稿犹烦侍者收身上征衫抛未得山中灵药采无由十年不独行人老入定高僧白尽头【谓长老洪公】
　　答妇兄林公遇四首
　　霜下石桥滑蛩吟茅店清梦回残月在错认是天明恨予行李速愧子酒杯长日暮于谁屋天寒陟彼冈自笑如穷相从不记年每烦诗饯送不止办车船挹君如玉雪未易得亲疎何日深山里同灯共读书
　　发枕峯
　　苍顔奉辟书严装犯萧辰岂不谋出处岁俭水菽贫曛黒投山中明发趋江濵渔父隐者欤叶舟方垂缗相逢飘然逝似笑来往频白鸥我同盟青山吾故人即之欲与言邈若不可亲昔迎归軿喜今见行槖嗔素愿怅未谐抱惭终此身先贤逺志喻千载犹如新
　　嵩溪驿
　　舟子初辞去风吹薄酒醒一茎新鬂白数防晩山青潦倒弹长铗荒凉宿短亭邻鸡空喔喔不似昔年听
　　环翠阁【阁上有宣和二陆诗】
　　大陆题诗小陆和寳鞍画防传呼过两片顽碑未百年已有牧儿来打破
　　崇化麻沙道中
　　经行爱此人烟好面俯青溪背负山半何妨呼渡去小桥不碍负薪还逺闻清磬来林杪忽有朱栏出竹间深处安知无隐者卜邻容我设柴关
　　过刘尚书墓【建人塟邵武】
　　士林方卜道穷通一旦骑鲸万事空帷下有人师董相墓旁无客哭乔公白头稍得谈经力青简尤高絶币功尚记长衣横麈柄今看华表立西风
　　谢坟
　　一月山行未有梅晓来戱着小诗催谢家坟寺更衣处初见墙西半开
　　大干记梦【辛酉年梦予方十五】
　　昔梦逰湘水琴书寄叶舟安知三十载真作梦中游
　　馆头
　　雨雪潇潇驿堠长不堪流潦入车箱抚州城外黄泥路即是人间小太行
　　发临川
　　始我丱角来家君绾铜墨县斋多休暇县圃足戱剧虽云嗜梨栗亦颇窥简册弟妹俱孩幼亲髪方如漆后予捧檄至轩盖广陌于时志气鋭门户况烜赫郡花照席红湖栁拂鞍碧耆老互问讯酒饩纷狼籍今予挑包过城郭宛如昔高年凋落尽满眼少朋识管子仕瘴烟屈叟掩泉穸荜门访旧师日闇面黧黒买醪与之酌往事话歴歴既生异县感复起故乡忆吾翁墓草深高堂已斑白贫居滫髓空逺游温凊隔二季官海濵女子各有适曽不如阿奴碌碌在母侧回思盛壮时去矣难复得因成临川吟吟罢泪横臆
　　曽景建自临川送予至丰城示诗为别次韵
　　追程送我劒池边亹亹清谈晋宋前岂意白头趋幕日乃逢紫气出关年夜深续炬俱忘寝地冷吹薪久未然临别祝君加帽絮高峯雪后尚童颠
　　自抚至袁连日雨霰风雪
　　穷腊天地闭云气匝野垂何况袁抚间积潦盈路岐寸晷防寸步一堠费一时忽跌落深淖有似鸟着寒日已西匿游子方南驰店渺烟际僮马饥以羸霏霏雪没骭风裂肌古人贵遗体不肯临深危儿行风雪中慈母安得知终当投去重补南陔诗
　　安仁驿
　　偶向溪边洗客尘数株如玉照青苹凄风冷雨分宜县赖有梅花管领人
　　萍乡
　　闻説萍乡县家家有绢机荒年丝价贵未敢议寒衣
　　牛田铺大寒【萍乡境内】
　　瞑色蟠空起狞飚激地吹渐看云布濩稍有霰纷披蔌蓛初飘瓦轻轻已防池居人朝未觉客子夜先知巧似庄严就匀如剪刻为充庭氷氏喜缟戸染人疑洒宻苔缄遍擎多树压垂高峯迷顶踵逺渡失津涯窘兎低蹲草僵禽黙堕枝马难分牝牡乌不辨雄雌倐忽斜还整冥蒙合又离半埋官路堠乱打寺廊碑猛势欺袍絮寒光照鬂丝店荒敲尽闭桥滑步尤危破釡羹霜菜残炉燎湿萁废妆怜妇怯露骭笑儿痴乍起毛皆猬深藏手亦犬惊邻吠急鸡噤野鸣迟偏滞南辕路翻思北戍时旌旗明雁塞刁斗乱鹅池呵笔堪飞檄收灯可覆棋暮云防虎卧晓猎臂鹰随浴銕成何事披簔自一竒空山吟忍冻穷巷囓充饥授简悲才退烘衣感气衰稍欣茅瘴薄已觉麦畦滋病怕村茶冷愁嫌寺酒醨带间三十韵聊补昔人遗
　　醴陵客店
　　县郭依稀隔渡头解鞍来倚店家楼已攀桂树吟招隐因看梅花赋逺游市上俚音多楚语桥边碧色是湘流直南乡国三千里目送羁鸿起暮愁
　　湘潭道中即事
　　败絮龙钟拥病身十分寒事在湘濵若非野店粘官歴不记今朝是立春
　　傩皷匝庙门可怜楚俗至今存屈原章句无人诵别有山歌侑酒尊
　　谒南岳
　　中原昔分裂五岳仅存一嗟余生东南有眼乃未觌清晨犯寒栗马上青歴歴怪云何处来对面失崷崒午投胜业寺僧讶予不怿茗余因献嘲君定非韩匹彼来既轩露君至若封鐍余谓僧无躁兹可以理诘止僧坐悦亭霾翳忽氷释石廪先呈身嵝俄见脊须臾天柱开最后祝融出高峯七十二固已得彷佛邺侯何尝死懒残元非寂恍疑在山中明当往寻覔咄哉三尺雪孤此一双屐驾言欵灵楼堞晃丹赤柏深不见人尽妙如新笔珠栊千娉婷弹棊抚瑶瑟茫茫鬼神事荒幻难究悉吾师太史公江淮徧浪迹兹焉又浮湘汗漫恣游陟虽然乏毫端亦颇増目力规摹五字体蟠曲万丈碧诗成投褚中何必题庙壁
　　胜业寺
　　寺创于何代问僧皆不知槎牙夏后柏残缺栁侯碑雪过禅堂冷氷余岳路危上封犹未到太息负心期
　　发岳寺三首
　　岳下无耆老何从访旧闻不知紫岩墓更隔几重云明仲窜蛮烟钦夫弃妙年空令后死者有泪滴遗编昔者监香火今焉裂芰荷祝融应冷笑还肯再来麽
　　湘江【六言】
　　屈贾死将千载刘君来泛湘江沽酒偶留村店看山不掩船窻
　　烟竹铺
　　野逈村疎起暮寒偶逢废驿卸征鞍主人家比渔舟小客子房如鹤栅寛灯与邻通眠未易风从隙入避尤难似闻南去加萧索一夜披衣坐不安
　　衡永道中二首
　　一舍常分作两程雪鞭雨袖少逢晴平生不识终南迳来傍湖南堠子行
　　过了衡阳雁北回乡书迢递托谁哉岳山石鼓皆辞去唯有湘江作伴来
　　黄熊岭
　　黄茅迷逺近不见一人行信步未知险回头方可惊路由高顶过云在半腰生落日无栖止飘飘自问程
　　祁阳县
　　入境少人烟寒江碧际天小留因买石久立待呼船笛起渔汀上鸥飞县郭前若无州帖至令尹即神仙
　　零陵
　　画图曽识零陵郡今日方知画未如城郭恰临湘水上山川犹是栁侯余驿亭幽絶堪垂钓岩室虚明可读书欲买冉溪三畆地手苫茅栋径移居
　　深溪驿【去广右界一程】
　　苔满朱扉半阖开更无人迹独徘徊湘江临别如相语早买扁舟出岭来
　　全州
　　寂寂全州路家家荻竹扉异僧留塔在过客入城稀传舍临清泚官亭占翠防沙头泊船者多自岭南归
　　炎闗【亦名严闗】
　　闗北闗南气分雪飞不过古来云若非曽发看山愿老大何因入瘴云
　　秦城
　　缺甓残砖无处寻当年筑此虑尤深君王自向沙丘死何必区区戍桂林
　　未至桂州叶潜仲以诗相迎次韵
　　柘冈西路别君时几见天涯栁弄丝横草壮心空忼慨覆蕉残梦懒寻思羞将白髪趋新府却忆青山领旧祠犹有南来竒特事马头先得故人诗
　　游水东诸洞次同游韵二首
　　桂山前未到今日是初游招鹤登青巘呼龙俯碧湫深溪通秉炬小窦劣容舟岂敢轻题咏同官尽栁刘旧闻岩洞胜欲往自髫年耸秀过灵隐幽深似善权逺环州堞外近献屋檐边倘有登临约甘为子执鞭
　　春日五絶
　　眼边桃李过匆匆镜里衰顔岂再红久觉胃寒疎建焙新因血热戒郫筒
　　歩入西风不见人数声涧鸟自啼春下山欲与唐碑语先遣奴兵细拂尘
　　归到城门欲发更马头唯有暮鸦迎小窻了却观书课几首残诗旋补成
　　老懒何心更出嬉闭门终日读陶诗湘南二月花如扫恰似扶疎绕屋时
　　晓风细细雨斜斜僝僽书生屋角花想见水南僧寺里一株落尽病山茶
　　訾家洲二首
　　来访唐时事荒洲暮霭青遍生新草棘难认旧池亭毁记欺无主存祠怕有灵今人轻古迹此地少曽经裴栁英灵渺莽中鹤归应不记辽东遗基只有蛩鸣雨往事全如鸟印空溪水无情流防防海山依旧碧丛丛断碑莫怪千回读今代何人笔力同
　　舜庙
　　粤俗安知帝遗祠亦至今青山人寂寂朱戸柏森森雨打荒碑缺苔封古洞深曽闻张侍讲来此想韶音
　　得家讯
　　不觉离乡久南来驿使疎羁臣一掬泪慈母两行书租税闻输毕田园説歉余何时真宦逹处处奉潘舆
　　上已与二客游水月洞分韵得事字
　　胜践造物悭贫交世情弃昔戒十客来旦无一人至唯我暨两君鼎足坐水次欢言天气佳谁谓风土异高吟杂骚选序酌逮髫穉涤厓去恶诗扪石认缺字古来几禊饮传者才一二兰亭感慨多未了生死事杜陵更酸辛穷眼珠翠防哉兹日游超然遗尘累消摇千载后尚有浴沂意岩扉滑如玉岁月可镌识
　　出城二絶
　　日日铜瓶挿数枝瓶空颇讶折来稀出城忽见樱桃熟始信无花可买归
　　小憇城西卖酒家緑隂深处有啼鸦主人叹息官来晩谢了荼防一架花
　　三月十四日陪帅卿出游
　　未出尧山云既出云徐开君侯与天通造化力可回驾言访岩扉羣彦森然陪旗钺映川原笳吹喧蒿莱扫石坐夷旷扪葛窥崔嵬訾洲久芜没草树皆新培范张数君子遗刻苍藓埋方羊不忍去返照明千崖沙禽就栖宿防鹢犹泝洄眷言宇宙间此乐何常哉邺都防应刘梁园命邹枚主公富贵人襟抱尤雄猜当年篇翰存往往邻俳谐英英大都督羔雁招遗才云烟生妙笔氷雪悬灵台况复是夕霁素魄海上来一碧九万里空洞无纎埃临风惜饮量孤负黄金罍座中尽文豪授简何徘徊吾诗固拙速聊为石生媒
　　武冈叶使君寄诗次韵二首
　　词客纷纷载后车谁能逺寄病相如双旌已拜湖南牧尺素犹题岭外书诗句骑驴防蜀后情懐赋鵩吊湘余似闻阖郡春风暖便拟移家占籍居
　　北戌逢君岁建寅岂知今作落南人瘴来客病邻山鬼舶去乡书托海神目送飞鸢偏恋土梦随画隼共行春谢家兄弟如双璧交契寜非有宿因
　　移居
　　庭下蔷薇花开玉雪毬主人明日去相对似含愁隣曲无来往何由有别情谁应小窻下长记读书声
　　吊锦鸡一首呈叶任道
　　炎州产文鸡毛羽固天禀朱丹饰尾距防绣错襟袵主人极珍怜龠合分俸廪置诸后园中小奴司啄饮地荒笼栅疎客见辄危懔黠貍出没精豪防窥伺稔谅垂彼馋涎或瞰君高枕骇机中夕发果以毙来谂裂冠首立碎齧嗉声已噤酷哉三尺喙残此一段锦长嗟命瘗埋讵忍付烹餁始为文采累终欠智虑审老瞒孔公千载愤凛凛黄祖杀处士麄暴犯流品况兹毒鸷物尤索防闲甚善视双翠衣夜凉勿嗜寝
　　哭孙行之二首
　　已了灯窻债心知举业非立朝多谏草取友必深衣虀瓮贫时共书筒贵后稀病身偏惜泪一为故人挥世上高科众君尤自贵珍如何一夕里忽尽百年身双旐齐眉友孤灯拥髻人伤心唯孟母头白送归闽
　　即事
　　峤南气候异中州多病谁令作逺游瘴土不因梅亦湿风能变夏为秋方眠壊絮俄敷簟已着轻絺又索裘自叹幻身非鐡石天涯岂得久淹留
　　楮
　　楮树婆娑覆小斋更无日影午窻开一端能败幽人意夜夜墙西碍月来
　　象奕一首呈叶潜仲
　　小艺无难精上智有未解君看橘中戱妙不出局外屹然两国立限以大河界连营禀中权四壁设坚械三十二子者一一具变态先登如挑敌分布如备塞尽鋭贾吾勇持重伺彼怠或迟如围莒或速如入蔡逺炮勿虚发冗卒要精汰负非繇寡少胜岂系强大昆阳以象奔陈涛以车败匹马郭令来一士汲黯在献俘将策勋得隽众称快我欲筑坛场孰可建旗盖叶侯天机深临阵识向背纵未及国手其高亦可对狃防敢饶先诲输每索再寜为握节死安肯屈膝拜有时横槊吟句法尤雄迈愚虑仅一得君才乃十倍覊图务并弱兵志贵攻昧虽然屡克获讵可自侈汰吕防能胜蜀衞瓘足缚艾南师未宜轻夜半防斫寨
　　送陶仁父
　　自古送行情味恶君行快似泛仙槎新班人少先投巻下水船轻易到家南浦不堪看草色西湖尚可及荷花诸公若问栖栖者为説吟诗两鬂华
　　书壁
　　练衣蒲屦小纶巾四壁清风一榻尘谁谓先生贫到骨百金新聘竹夫人
　　移竹
　　借居未定先栽竹为爱疎声与薄隂一日暂无能鄙吝数竿虽小亦萧森窻间对了添诗料郭外移来费俸金自笑明年何处在虚檐风至且披襟













　　后村集巻五
　　钦定四库全书
　　后村集巻六　　　　　　宋　刘克庄　撰诗【南岳旧稿】
　　癸水亭观荷花
　　执热屏人事偃卧慵巾裳过门二三友失喜跣下牀鸣驺出华陌聨辔遵野塘崇轩俯万荷濯濯涵波光都忘瘴海中疑堕玉井傍逺无膏粉气近有氷霜凉制叶可以衣采菂可以尝离骚谱灵草品列众芳似曽识三闾安肯肖六郎词人更儇薄比咏犹妃嫱曷不观兹华意色和而庄风吹月露洗岂若冶与倡众方慕絶艶谁能参防香余诗纵枯淡一扫时世妆
　　栖霞洞
　　往闻耆老言兹洞深无际闇中或失路尘外别有世几思絶人事赍粮穷所诣棋终出易迷炬絶入难继孤亭渺云端于焉小休憇凭高眺城阙扰扰如聚蚋尽捐滓秽念遂有飞举势山灵媢清逰雨意来极鋭蒙蒙湿沙草浥浥凉松桂瞑色不可留怅望岩扉闭
　　尧庙
　　帝与天同大天存帝亦存桑麻通絶徼箫鼔出深村水至孤亭合山居列岫尊尚余土阶意樵牧践篱樊
　　五月二十七日游诸洞
　　来南百虑拙所得唯幽寻矧余玉雪友共此丘壑心江亭俯虚旷穴室穷邃深是时薄雨收白霭笼青岑弃笻追野歩却扇开风襟炎方岂必好差逺鼙鼓音且愿海道清莫问神州沉徘徊惜景短留滞畏老侵昨逰感莺哢今至闻蝉吟常恐官事絷佳日妨登临譬如逃学儿汲汲贪寸隂何因释胶扰把臂偕入林
　　泛西湖
　　桂湖亦在西岂减颍与杭丹桥抗崇榭渌波浮轻航休沐陪胜饯轩盖何炜煌停桡藕花中一目千红裳讵知白昼永但觉朱夏凉古洞半芜废仙人今在亡踞石散醉髪吸涧浇吟肠延縁缭溪歩诘曲经禅房野鸟啼宻竹高蝉嘒踈杨虽无丝管乐谈论谐宫商诸君敏于诗援笔如飞翔顾余乏华藻山鸡追鸾皇颇能读古碑所恨侵夕阳明发复扰扰前游未可忘
　　题许介之诗藁【益公称其诗】
　　我留鸢跕外君住雁回边走仆行千里敲门授一编真妍非粉黛至巧谢雕镌何必周丞相男儿要自传
　　慈氏阁【马氏建】
　　阁建五季时丹碧见层累吾行半区中钜丽莫与比想方营综时伯心极雄侈但思穷耳目寜论竭膏髓一朝陵谷变飞电扫僣垒湘波日夜流不洗争篡耻唯存浮屠居愿力久未毁夕阳吊陈迹危槛聊徙倚遥怜下界热高处凉如水若非逼严钥坐待钟声起
　　翛然亭
　　每到防干外徘徊暮始还为怜隣水寺尽见隔城山墙缭青苔里舟藏緑树间松扉宜歩月只是限重关
　　辰山
　　一峯叠三洞乃似景楼下洞初俯入藓室寒飕飕中洞忽跃出有迳通幽豁然崖谷判万态谁镌锼或植如寳幢或缀如珠旒或如鲲鲸飞或如龙鳞防石桥状天台木栈疑蜀州稍憇大士岩遂经羽人丘力穷至上洞身载云气浮未必山水縁勉为尘世留平生避地心兹焉宜菟裘长斧樵青壁短簔耘緑畴独恨汲路逺溪涧皆背流防当逢异人卓锡成灵湫
　　千山观
　　西巘林峦擅一城渺然飞观入青冥于湖数字题华栋阳朔千山献画屏境胜小诗难写尽天寒薄酒易吹醒独游不恨无人语满壑松声可细听
　　曽公岩
　　广室内嵌空层峯外崔嵬仰视骇悬石俯践愁滑苔古窦风肃肃隂涧泉洄洄飞梁跨其间上可陈樽垒爱凉复畏湿当暑重裘来名岩者谁欤兄固弟子开忆昔建中初国论几一廻惜也祖荆舒卒为清议排至今出牧地姓字留苍崖踌躇増嘅叹日入禽声哀
　　郊行
　　薄有西风意郊行得自娯山晴全体出树老半身枯林转亭方见江侵路欲无何妨桥防断小艇故堪呼
　　秋日防逺华馆呈胡仲威
　　岭表岂必热庚伏频滂沱薄莫辱招要盆李参瓶荷君侯如长松折节交藤萝竒字识夏鼎古音弹云和今日素商至高屋凉意多夜清羣籁息已有蛩鸣莎人生不饮酒贤愚同消磨拍手问湘累独醒欲如何谬承青眼顾讵惜苍顔酡客防我亦归耿耿看斜河
　　老大
　　老大重登聘士台客懐牢落可曽开临流往往看鸢堕入署时时见马来有约青山何日去无根白髪是谁栽自嫌不带功名骨只合眠莎与坐苔
　　伏波岩
　　悬崖万仭余江流绕其趾仰观不见天森秀拔地起中洞既深豁旁窦皆竒诡惜哉题识多苍玉半镵毁安得巨灵凿永削崖谷耻缅懐两伏波往事可追纪铜柱戍浪泊楼船下湟水时异非一朝地去亦万里山头博徳庙今为文渊矣谓我诗弗信君请订诸史
　　诘猫
　　古人养客乏车鱼今汝何功客不如饭有溪鳞眠有毯忍教防齧案头书
　　八桂堂呈叶潜仲【金华丞相之孙】
　　之子初度日畏客如避朱门禁入谒青山招出逰置醴泉石间凉意生觥筹风槛绛华馥氷盘丹实防起诵眉寿篇酌君介千秋煌煌丞相孙少也宜袭侯黒头去云逺白髪来何稠君言权位盛孰若志意修静观钟鼎族起灭犹轻沤祝君象韩吕不羡熺与攸
　　挽聂孺人【平乐董令之内】
　　已病犹蔬素西归不复疑飞鳬逾岭逺别鹤返乡迟箴史传贤女巾褠付侍姬白头潘令在应有悼亡诗
　　题胡仲威文藁
　　熟读执事文恍如入寳山瑰异千万种一一无可删瑶草既俯拾珠树亦仰攀美玉不知数照映穹壤间大者中圭瓒小者堪佩环居然郊庙器胡为委荆菅嗟余颇识寳对之清涕澘携寘蔀屋内虹气惊市阛常恐阳虎辈窃去亡繇还何当变姓名袖出函谷关
　　戴秀岩【戴秀者兵卒也得道于此】
　　兹岩视诸峯厥状尤峥嵘旧为碧藓封新有朱栈横縻腰尚恐坠束炬劣可行外狭中乃寛始闇俄忽明仰窥神魄悸俯顾形殻轻遂覧丹炉基防闻玉鼔声源深足力尽路黒云气生不辨昼夜分恍疑世代更尝闻学神仙所得由专精岂吾诸名士羡彼一老兵欣然约同志嗣此将寻盟安知无白鹿絶顶来相迎
　　寄左次魏二首
　　多谢齐安牧交情未濶踈方筹江北事肯寄海南书开幙交锋处修城刼火余别来各添岁筋力近何如同事征西府闻君已绣衣小侵今视昔大捷是耶非酋长舆尸返偏禆奏凯归六关天様险莫遣敌能飞
　　中秋湘南楼饯张昭州
　　台使选良牧诏下帝曰俞高牙植华舰饯者来倾郛明月满丽谯寒光映尊壶桂人愿少留昭人望疾驱一室可为政况乃有国都岭民日以耗丁口强半无洋洋紫云诏侯其勒座隅道乡逰息处暇日披榛芜鄙拙忝投分临风独踟躇颇念友离索寜论鬼揶揄何繇扣铃阁百榼倾兵厨【郡酒絶佳】
　　榕溪阁【山谷南迁维舟榕下】
　　榕声竹影一溪风迁客曽来系短篷我与竹君俱晩出两榕犹及识涪翁
　　哭谭戸録二首
　　读过书皆记非唯善属文有名登进士无命作参军白髪行秋署青衫殓瘴云可怜膏火下虚费一生勤胷次有千年囊中乏一钱客来论旅殡官为雇归船通徳梳新髻童乌拾旧编伤心隣巷里废宅鎻寒烟
　　风
　　风于天地间唯桂尤其雄将由岩窍多或是地形穹不知起何处但觉来无穷浮埃晦白昼竒响激半空一怒动旬浃小亦数日中城堞凛欲压况此半亩宫尝闻古至人御气犹轻鸿刘季晩可怜击筑悲沛丰我老断恐怖视身等枯蓬飘掷付大块奚必分西东
　　观射
　　浪箭束如林傍观笑不禁蛮平无事久卒惰可忧深各自分牛脔何曽贯虱心种侯清涧法能废几黄金
　　荔支岩【洞内小石如荔支者无数】
　　异境閟神竒一罅通深阻呀然张蟾吻光怪腹中贮始来尚觌面稍进但聆语廻头失尘世束緼行里所石房容丁客石柱径丈许眠獒若将吠坠果疑可咀平生闻化城今见玉楼橹陟高既趫捷循狭或伛偻忽逢路穷处浅浪隔洲渚心知仙圣居欲到无飞羽向非薪烛力往返何异瞽重游倘未卜聊向诗中覩
　　再游栖霞洞
　　直路幽阴侧路明玉为墙壁雪为城殷勤报有诗翁到万一仙人肯出迎
　　佛子岩
　　环郭洞府多所患在卑湿斯岩独虚敞他境未易及穹如层屋构广可百客集开窦送云出扫壑延月入穴居倘堪谋径欲老樵汲絶顶犹玲珑苔磴不记级惜为僧所涴飞栋縁嶪岌佞佛堕痴想明鬼趋陋习遂令登眺者欲往足若絷何当一燎空尽见万仭立
　　刘仙岩
　　絶顶来寻练药踪老仙端的是吾宗寄声月白风清夜定许相期第几峰
　　龙隠洞
　　先贤评桂山推尔居第一豁然碧瑶户夹以双玉壁中有无底渊黒浪常荡潏谅当剖判初倍费造化力雷嗔斧山开龙怒裂石出至今絶顶上千丈留尾脊寜论儿女子壮夫股为栗我来欲题名腕弱墨不食摩挲狄李碑文字尚简质今人未知贵后代加寳惜洑流工骇舟久逰觉萧瑟岩室寛如家回棹聊愒息【狄武襄公平蛮碑李师中待制宋颂在焉】
　　哭梁运管伋【丞相克家之孙】
　　忆共防山如昨日奄归白昼隔存亡宅深外不知何病医杂人争试一方吊客伤心同沥酒爱姬收泪各分香淳熈丞相潭潭府今日门庭冷似霜
　　琴潭
　　山形若覆奁潭面如拭镜竒哉几案物千古弃荒夐了无扳跻劳坐惬幽野性泉源黒难穷崖色碧相映闯深畏龙蛰窥浅见鱼泳可怜风水声空山谁来听我欲居兹丘扫迹逃嚣竞未言葺茒斋先可理渔艇
　　清惠庙
　　来访古祠宫迢迢过水东一条溪不断数里竹方通巫拜分余胙商行祷顺风妆楼空百尺半仆夕阳中
　　辰山道人
　　道人何为者寒暑一破衫髪白具老态口讷稀冗谈我陪小队来猿鸟窥层峦道人方掩户燕坐弥陀龛迎客不下山送客不出庵即之疑槁木面目寒巉岩赠钱漠然谢有若投诸潭防言岁计熟收芋已满篮斯人未识字岂必曽遍参所立偶自高可儆佞与贪
　　山观【宋之问别墅】
　　来瞻石像看唐碑一径苍松映碧漪闻説宋公曽住此寄声过客细吟诗
　　榕溪隠者
　　榕溪有隐者幽事在溪曲治地可十畆方整如棊局始行入荆扉渐进至茅屋树之百盆兰缭以万竿竹解衣憇繁隂拥鼻参防馥主人闻客来引避若骇鹿却询守舍儿云已出卖墨壁间见其像绦褐巾一幅安知非回仙寄迹混尘俗矢诗慕高风君归倘肯读
　　褉亭【南轩所立】
　　年年春草上亭基父老犹能説左司寂寞当时修褉处一间老屋两残碑
　　自用台字韵一首
　　脱了荷衣事将台羁留又见岭梅开诗因癸水辰山作讼自雷州电县来架上书从人借读墙边竹是俸移栽小窻睡起无情味闲聴饥禽啄砌苔
　　篸带亭
　　上到青林杪凭栏尽桂州千峰环野立一水抱城流沙际分渔艇烟中见寺楼不知垂去客更得几回游
　　程公岩
　　石室外甚狭中广如毬场伟哉钜丽居天造无栋梁严冬既深燠盛夏尤虚凉偶至不忍去杖屦犹方羊人能专此壑何必政事堂先须置禅龛次第营丹房烟霞入几席尘土麾门墙学道纵未得著书亦可藏
　　哭林推官晋之
　　去嵗冲寒赴辟时感君骑马逺追随一春不得梅花信万里空题薤露诗小简佩壶邀士友大铛煮粥活流移平生二事犹堪记应有公名与撰碑
　　鹊
　　久不闻乌鹊朝来噪不休殊乡无喜事应为买归舟
　　榕台二首
　　防地高崖如铁色拂天老作寒声他年记宿榕台夜便是南归第一程
　　囊无金累贫如故镜有丝生老奈何一事尚堪夸北客来时诗少去时多
　　岩闗新洞
　　羽客初寻见因于此葺庐未能平险峻先拟架空虚磴路樵相引山名尉自书看来临驿道未必有仙居
　　乳洞
　　千峯梦里尚崔嵬不记青鞋走几回天恐锦囊犹欠缺又添乳洞入诗来
　　发湘源驿寄府公
　　走本山中人感激趋燕台谬辱弓旌招愧乏谏议陪先生如春风盎然嘘陈荄晓入开玉帐夕话扃铃斋下塌惊一府撰杖穷千崖岂曰君畜伋实唯子视回岁晚谋北辕凄其难为懐欲言先菀结既决犹徘徊是日戒行李送者皆邹枚兵厨遣珍饷祖席罗寳钗下令许卜夜寜畏街鼓催诘旦枉茸纛山亭陈金罍都人如堵墙谓我何荣哉未闻从事去亲致元戎来缱绻谈至夜霜月照露苔长跪抱马足离绪焉能裁丽谯落天杪怅望空倚桅昔人死知己骨朽名不埋公有管乐姿愚非温石才他时倘后雕安敢忘栽培
　　铧觜【史禄渠至此分水】
　　世传灵渠自秦始南引漓江防湘水楚山忧赭石畏鞭凿崖通堑三百里篙师安知有史禄割牲沉币祀渎我舟阁浅懐若人要是天下竒男子只今渠壊无人修嗟乎秦吏未易訾
　　书堂山【栁开守清湘读书处】
　　子厚文章宗仲涂岂后身不肯作昆体寜来牧湘濵咏茅翠麓巅日与书巻亲刬去五季衰挽回六籍醇欧尹相继出唱繇伊人风流喟已逺尚喜栋宇新千峰高丛丛一江碧禽鱼暨草树纎悉几案陈涧泉既可汲山木亦可薪熟读壁间藏痛扫毫端尘朂哉山中友勿厌泉石贫
　　湘中口占四首
　　少年裘马事清狂晩看梅花到瘴乡一任海风吹面黑免教人谤作何郎
　　船头吹火卢仝婢马后肩书頴士奴安得世间名画手冩余出岭泛湘图
　　江边金碧谩层层戸口稀踈塔庙増楚俗不知黄面老家家香火事湘僧【无量寿佛是也】
　　津吏沙边立指呼放船出鎻要州符书生行李堪抽防薏苡明珠一例无
　　见方云台题壁
　　寄书迢递梦参差毎见留题慰所思不论驿亭僧寺里有山水处有君诗
　　土马村
　　村墟薪湿米如金犹记来时腊雪深曽有小诗题嵗月店荒无壁可追寻
　　祁阳道中
　　昨过知岑寂重来况雪天人居鸡栅里路在鸟巢边草市开还闭茅山断复连潇湘清似镜悔不问归船
　　愚溪二首
　　草圣木奴安在哉荒榛无处认池台伤心唯有溪头月曽识仪曹半面来
　　青云失脚谪零陵十载溪边意未平溪不预人家国事可能一例受愚名
　　浯溪二首
　　上置书堂下钓矶漫郎陈迹尚依稀无端一首黄诗在长与江山起是非
　　形容唐事片言中元子文犹有古风莫管看碑人指防冩碑人是太师公
　　石鼓
　　石鼔名天下州庠画不如古祠犹汉旧石刻半唐余翠巘供凭几寒江照读书恨余非楚产来借一房居
　　湘南江西道中十首
　　独醒公子去沉湘未识人间有醉乡酒与离骚难揑合不如痛饮是单方
　　贾生废宅草芊芊路出长沙一怅然今日洛阳归不得招魂合在楚江边
　　少陵阻水诗难继子厚逰山记絶工断璧残圭零落锦新碑无数满湘中
　　去年冬至投僧寺今岁阳生宿店家独夜无人堪晤语青灯相对结寒花
　　蛮府叅军鬓髪苍自调欵乃荅渔郎从今诗律应超脱尽吸潇湘入肺肠
　　丁男放犊草间嬉少妇看蚕不画眉岁暮家家禾绢熟平乡风物似豳诗
　　每嘲介甫行新法常恨欧公不读书浩叹诸刘今已矣路傍乔木日凋踈
　　茫茫衰草与云平斗气千年不复明唯有多情江上月相随客子过丰城
　　派里人人有集开竟师山谷友诚斋只饶白下骑驴叟不敢勾牵入社来
　　上封已失岳僧期客问丹霞谢不知懒到登山临水处始惊筋力减来时
　　晓鸡
　　绛帻昂然韵节清不因风雪废长鸣初闻烟岫犹啣月久听山城渐杀更惊起征夫茅店梦唤回老将玉关情年来无复中宵舞自笑功名一念轻
　　哭裘司直元量
　　筑室西山下孤标未易亲长闲如野鹤偶出似祥麟属者陪髦士嗟呼瘗玉人北风吹老泪空滴暮江濵
　　豫章二首
　　湖光如镜了无尘照见先生白髪新岁晩骑驴行万里始知孺子是高人
　　交逰回首散如烟重过洪州隔世然手种垂杨皆合抱朱顔安得似当年
　　还杜子埜诗巻
　　老眼昏花废课程小窻久矣断书声夜来忽得君诗巻自起挑灯读到明
　　访李公晦山居
　　乌州在桥北我仆云路迂语仆尔何知彼有高士庐问樵得处所林樾尤扶踈脩竹仅万个古梅非一株小畦植蔬果复有水可渔下马式篱藩摄袂寻庭除不闻鸡犬声茶烟起庖厨伊人道义富岂比山泽癯萧然蓬蒿中尚友泗与洙古来连云第翕赫众竞趋渐台暨郿坞变灭才须臾圣门不朽事乃属陋巷儒愿君长保此是亦顔之徒
　　道傍梅花
　　风吹千片防征裘犹记相逢在岭头嵗晩建州城外见向人似欲诉离愁
　　戯书客舎
　　已去光阴挽不回渐惊老态逼人来决河犹有方堪塞脱髪应无术可栽北戍宝藏唯檄草南游稇载是诗材客愁何物禁当得聊向旗亭买一杯
　　懐安道中
　　闽溪瘴岭客程赊晓泊懐安喜近家大屋书旗夸酒米小舟鸣橹竞鱼虾溪移驿已临高岸潮退帆多聚浅沙快着征衫鞭瘦马要看二十里梅花
　　哭方泽孺先生二首
　　弟子成名众先生独命穷广场双鬓秃陋巷一瓢空鸡馔为亲设牛衣与妇同嗟乎犹啬寿神理竟难通方讶书来少殊乡讣忽闻素帏无祭主破笥散遗文已闭三间屋谁封四尺坟旧存传业者南北各离羣
　　真隠寺
　　出郭斜阳已在山夜深乘月到江干奴敲小店牢扃户僧借虚堂径挂单骇浪急回因胆薄逆风小住为心寛投牀一枕潇湘梦无奈霜钟苦唤残
　　道傍松
　　入闽多古松夹道踈复宻未尝识兵火既久蔽云日蠢兹惰游民深夜腰斧出斸根取脂肪窃负如疾譬如人刖趾僵卧立可必供君一瞬光天彼千嵗质暴殄圣垂诫樵采官着律徼吏嗜鸡豚熟视不诃诘登高俯逵路巨榦日萧瑟哀哉暑行人暍死谁汝恤
　　枕峯寺
　　夜深投寺解行装一防寒灯照上方老宿问余何处去年年来此借禅牀
　　乍归九首
　　官满无南物飘然匹马还唯应诗巻里偷画桂州山儿童娱膝下母子话灯前却忆江湖上家书动隔年北戍边城下南逰瘴海头不知天地内何处可逃愁絶爱墙隂橘花开满院香邻人欺不在稍觉北枝伤孚若如天马轩昂不可羁为贫踈饮客因病出名姬弛担逢除夕檀栾共拥炉把如为客看还得自家无架书多散乱信手偶拈开匹似前生读茫然记不来手种梅无恙苍苔满树身可怜开较早不待逺归人格力穷方进功夫老始知尽教人贬驳唤作岭南诗
　　题坡公赠郑介夫诗三首
　　玉座见图叹累累菜色民如何崔白辈只冩蔡奴真向来与相国投分自钟山不入翘材馆甘为老抱关下吏语尤硬投荒身转轻不然玉局老肯唤作先生


　　后村集巻六
　　钦定四库全书
　　后村集巻七　　　　　　宋　刘克庄　撰诗
　　蔡忠惠家观墨迹
　　维蔡郡之望过者必式庐严严端明防遗像犹肃如颇闻手泽富倘许窥珍储主人命发笥棐儿同巻舒比顔倍秀丽眂柳加敷腴亳杭两记在妙与蜡本殊洛桥字尤佳其大径尺余班班名臣帖煌煌昭陵书坐令承学士若覩庆厯初向来故家物聚散何忽诸祭器抱他适玉轴弃路隅端明梦奠时譍门唯一孤厥裔日以蕃庙院蜂房居寸纸惜如命不博明月珠乃知儒泽逺浮荣无根株朂哉守视者巾袭防蠧鱼
　　昔方孚若主管云台予监衡岳每嵗瑞庆节常聚广化寺拈香癸未此日独至寺中辄题一絶
　　同作祠官荷圣朝年年相待放生桥精庐此日来无伴稽首炉熏自祝尧
　　有感
　　防防秋声起树枝遥怜塞下雁来时宁闻中夜荒鸡舞肯拾他人竹马骑短剑旧曽交侠客小诗犹足将偏师无情却是青铜镜刚照书生两鬓丝
　　挽水心先生二首
　　一梦孝皇初凄然四纪余国人莫知我天下孰宗余散地虽无柄名山尽有书呜呼传万世犹足矫虚所学如山海吁嗟不一施未闻访箕子但见诔宣尼空郡来陪哭无人敢撰碑纷纷门弟子若个解称师
　　林容州别墅
　　出郭五里强治地十亩寛竒峯面朝挹髙阜背屈蟠忽献若神授久閟由天悭兹焉卜寿宫朱垩浮林端使君世虑澹出岭顔如丹静思三窟危孰如一丘安莳松既森秀引泉亦甘寒愿言奉巾屦暇日来盘桓
　　哭林山人
　　僵卧茅檐下怡然八十春竟无衾覆首唯有锸随身赙吊稀来客封崇托外亲自言坟出贵后必产竒人
　　挽方孚若寺丞二首
　　使君神隽似龙麟行地飞空不可驯诗里得朋卿与我酒边争覇世无人寳钗去尽中年病珠履来疎晩节贫昔共诛茅听瀑处溪云谷月亦悲辛
　　斯人讵意掩斯丘六合茫茫不可求射虎山中如昨日骑鲸海上忽千秋帝方欲老长沙傅世尚能言博望侯回首瀬溪溪畔路跛驴无复从公游
　　挽方武成二首【左钺】
　　颇有翁标致唐衣折角巾虽疑头小鋭极爱腹精神阔矣云霄志悲哉露电身世间无妙质一痛惜斯人丱角诗名出流传海内夸师称起予者翁问倩人邪惜未参诸老犹堪擅一家从今崖瀑上谁共访梅花
　　福州道山亭【南丰作记】
　　絶顶烟开霁色新万家台观宻如鳞城中楚楚银袍子来读曽碑有几人
　　建州
　　风云髙雪尚悭建州城北倚栏干林梢淡日红如线应为梅花暖晩寒
　　起来
　　起来呵手检衣篝烛影蛩声伴小楼頼有梦中堪细説锦牋冩不尽离愁
　　入浙
　　浦城南畔只轻隂入浙方惊雪许深梅皜枫丹三百里笑人短幅冩寒林
　　寄人
　　老携诗巻入京华覔店先须近酒家白髪但能妨进取未妨痛饮挿梅花
　　寿昌
　　山路泥深雪未干病身初怕浙西寒新年台厯无人寄且就邨翁壁上看
　　桐庐
　　桐庐道上雪花飞一客骑驴覔雪诗亦有扁舟簔笠兴行吟却怕子陵知
　　富阳
　　便着羊裘也不难山林未有一枝安富春耕种桐江钓却羡先生别墅寛
　　记梦
　　父兄诲我髧髦初老不成名鬓髪疎纸帐铁檠风雪夜梦中犹诵小时书
　　出都
　　客子来时腊雪飞出城忽已试单衣湖边移店非无意要共林逋话别归
　　题砚
　　吾砚平生极自珍涂云抹月清新临归携就西湖洗不受东华一防尘
　　杜丞
　　忆冒重围入城頼不亡战功何日赏檄草至今藏旧事归诗巻新寒入箭创江边闻杜杲髪鬂各苍苍
　　久客
　　久客长安市人情薄似云宁为絶交论不着送穷文白髪长千丈黄金尽百斤故山春事动深恐废耕耘
　　赠陈起
　　陈侯生长纷华地却以芸香自沐薫链句岂非林处士鬻书莫是穆参军雨檐兀坐忘春去雪案清谈至夜分何日我闲君闭肆扁舟同泛北山云
　　赠翁巻
　　非止擅唐风尤于选体工有时千载事只在一聨中世自轻前辈天犹活此翁江湖不相见才见又西东
　　路傍桃树
　　为爱桥边半树斜解衣贳酒隔桥家唐人苦死无标致只识都观里花
　　题壁
　　儿时挟弹长安市不信人间果有愁行遍江南江北路始知愁防白人头
　　马上口占
　　陌上秋千索渐収金鞭逐少年游晩风细落梅花防飞上春衫总是愁
　　挽李尚书二首
　　韩范止如此公乎事又艰不陪冶城庙合殉定军山玺出千官贺弓藏一老闲雕戈提十万犹记凯歌还幕下多材隽于今尽防勲可怜狂处士曽揖大将军久戍儿郎老新招部曲分此生甘寂寞有泪湿髙坟
　　桥西
　　昔饮桥西嵗月多梨花深处侍郎过垂鞭欲访湔裙约奈此萧萧鬓雪何
　　黄田人家别墅缭山种海棠为赋二絶
　　万红扶路笑相迎彷佛前身石曼卿若向花中论富贵芙蓉城劣海棠城
　　海棠妙处有谁知全在胭脂乍染时试问玉环堪比否玉环犹自觉离披
　　郭熈山水障子
　　髙为峯岚下涛江极目森秀涵沧浪始知著色未造极一似丑女施铅黄惊泉骇石聚幽怪巨楠穹柏蟠老苍鹿门寺华子冈是耶非耶逺莫详疑闻钟声起晻霭似有帆影来微茫陌穷渡絶雪满坂驴鞍钓笠分毫芒炎曦亭午试展玩坐觉烟雨生缣缃古来絶艺必名士俗史辟易安敢当大年脂粉米老狂先朝仅数燕侍郎吾闻河阳子贵购父画一笔不许他人藏矮屏短岫已可寳况此四幅垂华堂呜呼主人谨防守神雷鬼电或取将
　　挽林夫人【方孚若母】
　　奉使年三十声名满四夷竒哉何物媪生此丈夫儿墓竟同孙窆家犹有妇持向来称寿地忍听鼓琴悲
　　挽叶夫人【丞相女孙孚若内子】
　　年与藁砧齐来嫔自始笄典刑丞相子礼法大夫妻怪鵩惊频集离鸾忍只栖伤心衾含等犹是嫁时赍
　　题洪使君诗巻【陈师复为序】
　　刻于芹泮士争披传到茅庐我切窥突过韦郎森防句髙如栁恽采苹诗日唯坐啸薫沉水间亦挥毫品荔支况有太丘为小序遥知流布满京师
　　闗仝骤雨图
　　四山昏昏如泼墨行人对面不相觌凄乎太隂布肃杀闇然混沌未开辟千丈挐空蛰龙起一声破柱春雷疾我疑人间瓠子决或是天上银河溢异哉烟霏变态中山川墟市明歴歴茅寮竹寺互掩映疎舂残磬愁寂叟提鱼出寒裂面童叱牛归泥没膝羊肠峻坂去天尺驴饥仆瘦行安适林僧卸笠窘廻歩海商抛矴忧形色纵览鲲鹏信竒伟戱看鳬雁亦萧瑟乃知畵妙与天通模冩万殊由寸笔大而海岳既尽包细如针粟皆可识向来闗生何似人想见丘壑横胸臆鸣呼使移此手为文章岂不擅场称巨擘
　　哭左次魏二首【謩】
　　少日一编书中年丈二殳乃知杜预智谁谓狄山愚小试飞箝防方为进筑图到头麟阁上终不着臞儒甫痛何郎天丘明亦复然因思题墓上不若鬬樽前剑马为谁得琴书有女传唯应千载下配食雪堂仙【君与何立可皆江淮同幕相继没于齐安】
　　寄永嘉王侍郎
　　珍重西清老书来访薜萝为邦应好在作佛竟如何花押常衙少柑香静坐多闻公须尚黒未害小婆娑
　　秋热忆旧游二首
　　忆昔浮江更渉淮早秋天气最佳哉塞垣榆落蝉初少泽国芦疎雁已来风露入懐诗笔健闗山满目笛声哀南州九月犹絺绤纵有清樽底处开
　　塞上秋光冷似氷当年豪举气凭陵打毬不用炎方马按猎初调异国鹰山塞凄凉闻戍鼓水村摇落见渔灯而今病暍茅檐底追记犹堪洗郁蒸
　　哭李景温架阁【大有】
　　挟防説荆州那知亦暗投漫招温处士几杀杜参谋出幕有清议还乡空白头人间容不得下与阿翁游【建炎丞相其祖也】
　　送郑端州【起沃】
　　想入漳潮境牙旗夹路红帝方忧瘴俗君可惠清风海有沉珠户岩无斵砚工他年循吏传要杂古人中
　　送方子约赴衢教【符】
　　博士非如吏巍然道自居诸生趋避席太守揖升车朱笔浓批巻青灯细勘书汉庭重文藻行矣召严徐
　　李园有怀孚若
　　曽与山公醉不归李园水竹尚依稀钿车疾取春莺唱铁笛潜惊宿鸟飞昔把蟹螯同酒琖今持马策叩城扉溪头一片无情月偏照愁人泪满衣
　　送方阜髙赴衡州法掾
　　仕不论髙下丝毫要及民君其守三尺古有活千人岳树侵云杪江蓠满水濵楚芳饥可荐切莫叹清贫
　　答敖茂才【器之犹子】
　　太傅品胡儿樊川誉阿宜既为诸父赏焉用外人知晓月家山梦秋风客舍诗桐城逢汝伯一为説相思
　　失猫
　　饲养年深性已驯攀墙上树可曽嗔击鲜偶羡隣翁富食淡因嫌旧主贫蛙跳堦庭殊得意防行几案若无人篱间薄荷堪谋醉何必区区慕细鳞
　　送张应斗还番阳
　　蕉荔漫山雾雨繁虬须客子悔南辕久留闽囝谁堪语却忆番君可与言豪杰虽穷留气在圣贤不死有书存归时洗换征衣了拣个深山闭门
　　为圃二首
　　屋边废地稍平治装防风光要自怡爱敬古梅如宿士防持新笋似婴儿花窠易买姑添价亭子难营且筑基老矣四科无入处旋鉏小圃学樊迟
　　衰病归来占把茅譬如僧葺退居寮因存橘树斜通径怕碍荷花小着桥古有功名兴钓筑今无物色到渔樵可怜嵗晩闲双手种罢芜菁撷菊苖
　　送黄舒文赴钦教【璧】
　　博士文中虎垂髫已定交雅宜对红药胡乃渉黄茅薄有先生饭全无弟子嘲犹胜迂濶者荷锸垦荒郊
　　挽袁侍郎二首
　　华髪始遭逢其如道不同可曽留孟叟俄已罢申公谏草多传出经疑尽解通岂无南董氏奋笔纪孤忠遗诰兼新讣同时至荜门龙髯先帝逺鲐背几公存方恨三旌晩俄惊一鉴昏澘然闗世道不是哭私恩
　　敖器之宅子落成
　　臞翁卜筑向东臯小憩江湖半世劳绕屋树隂供杖屦登楼山色发诗骚客来贺厦杯行阔市冩抛梁纸价髙白虎渐台何处在不如茅舍尚坚牢
　　答陈珍
　　寂寂少游从斯人未易逢清贫今仲子疎隽小元龙君谨题诗笔吾当避箭锋勉旃鸣盛世切勿效寒蛩
　　挽表叔赵君任安抚二首【纶忠简孙】
　　丞相规恢防家庭已习闻宁论乗一障真可帅中军玉麈无能对金钱有即分心知伏波病多半为忠勤叔在兵间日书常笑我孱初云机防易晩叹事功难寂寞郎官省荒凉上将坛遥怜防稽窆新种短松寒
　　池上榴花一本盛开
　　炎州气序异十月榴始华是谁初植此石罅抽根斜緑隂蔽朝曦朱艳夺暮霞始犹一二枝俄已千百葩染人不能就画史无以加洛阳擅牡丹久已埋龙沙蜀州夸海棠邈然隔防巴安知篱壁间亦有尤物耶坐令农圃室化为金张家诗人好摸拟冻蕊并寒槎斯篇倘令见无乃讥吾奢
　　苏李泣别图【方孚若故物近为人取去】
　　风云惨凄草树枯死笳鸣马嘶惊鹘起熟看境色非人间祁连山下想如此手持尊酒别故人此生再面真无因匈奴汉使俱动色路旁观者为悲辛归来暗洒茂陵泪子孟少叔方用事白头属国冷如氷空使穹庐叹忠义茫茫事往頼画存每愁嵗久缣素昏即今画亦落人手古意凄凉谁复论
　　芙蓉二絶
　　湖上秋风起棹歌万株映栁更依荷老来不作繁华梦一树池边已觉多
　　池上秋开一两丛未妨冷淡伴诗翁而今纵有看花意不爱深红爱浅红
　　邹莆田见传书【应博】
　　令君説其传逺一字真堪直一缣惜似辨才藏褉帖爱如房相笔楞严畧疎脱误烦重校尽扣精微恐不亷欲卜寝丘何处是凭髙试为指东崦
　　挽郑参议【浦】
　　同榜飞腾尽君初拜小侯地寒推易去天逺借难留新垅家山畔生祠岭海头歴官如杜老白首止参谋
　　同郑君瑞出濑溪即事十首【方孚若新阡】
　　汗血名驹白玉鞭本初父子喜华鲜只今无复狂游侣自卸驴鞍古店前
　　妓有香分客有鱼主君头白总因渠枯杨此日悲风起寂寞无人哭墓庐
　　元凯平生以智推今看往事一何痴山头螭首犹芜没那有人看水底碑
　　昔结精庐在半崖苔扉无主阖还开近闻有虎为看守应是防闲俗子来
　　豪士宁沦鬼趣中曼卿昔去管芙蓉君今定作梅花主来往山间倘一逢
　　蔂梩而掩古无讥何必封崇掲祸机到得珠襦金盌出始知臝不为非
　　古于生死验交情何况台欹沼渐平不是刘君同郑老苔深草合断人行
　　铁马防秋记昔曽晩途消缩似寒蝇同时校尉俱封拜谁伴将军猎霸陵
　　北耗而今杳不知路旁羽檄走无时自怜满镜星星髪羞见官中募士旗
　　老奴昔逐我西东防似猿猱跳絶峯今日道旁扶一拐乃公安得不龙钟
　　敖茂才论诗
　　诗道不胜难于问性天莫求隣媪诵姑付后儒笺至质翻如俚尤癯始似仙吾非肝肺异先得子同然
　　锁谏图
　　谠言直触大单于頼有阏氏上谏书若把汉唐宫苑比玉环飞燕总输渠
　　哭刘连江【世钧】
　　晩唐才调晋风期一片胸襟颇渉竒毎过隣家因贳酒偶添别墅为赢棋议郎秩浅无超拜令尹官清有去思种得花成身不见江边父老至今悲
　　明皇按乐图
　　莺啼花开春昼迟掖庭无事方遨嬉广平防免曲江去十郎谈笑居台司屏间无逸不复覩教鸡能鬬马能舞呜呼宁哥吹玉笛催唤花奴打羯鼓南衙羣臣朝玉陛老伶巨珰前后趋阿瞒半醉倚玉座袖有曲谱无谏书金盆皇孙真龙种浴罢六宫竞围拥惜哉傍有锦绷儿蹴破咸秦跳河陇古来治乱本无常东封未了西幸忙辇边贵人亦何罪祸胎似在偃月堂今人不识前朝事但见断缣妆束异岂知当日乱离人説着开元总垂泪
　　哭李公晦二首【没于辰州】
　　不防苍天意令君死五谿小曾留洛下晩乃相胶西白首尊师説丹心对御题悲乎成底事路逺客魂迷洲边三畆宅有竹有梅花岂不堪名世如何勿起家身才着朱绶州谩出丹砂渺渺重湖外悲风咽暮笳
　　送邹莆田
　　日日焚香出天知令尹心租符环境少花判入人深发路唯诗巻搬家亦俸金极为乡井惜不是怆分襟
　　即事四首
　　买得荒郊五畆余旋营花木置琹书柳能樊囿犹须种兰纵当门亦不锄无力改墙姑覆草多方存井要浇蔬区区才志聊如此谁谓先生广且疎
　　目为诗客不胜惭唤作园翁定自堪抱瓮荷锄非鄙事栽花移竹似清谈野人只识羮芹美相国安知食笋甘【富郑公事】晩觉齐民书最要惜无幽士肯同参
　　墙角新开白版扉时寻樵牧弄烟霏代耕岂若収躬稼赐帛何如出自机湖海浪游今已倦山林独往未全非百年只愿身强健长为慈亲负米归
　　待凿新池引一湾更规高阜敞三间缩墙恐犯邻家地减树图看屋后山身隐免贻千载笑书成犹要十年闲门前蓦有相寻者只説翁今怕往还
　　梅花五首
　　彷佛瑶姬拥仗来茆檐化作玉楼台平明绕砌圆残梦元是梅花数树开
　　糁地纷纷着树稀嵗华摇落惨将归世间尤物难调防寒怕开迟暖怕飞
　　篱边屋角立多时试为骚人拾弃遗不信西湖髙士死梅花寂寞便无诗
　　肯因冷淡怨年芳霜满寒林月满塘至白世间唯玉雪不如伊处为无香
　　夜来几阵隔风便恐明朝已扫空防在青苔真可惜不如吹入酒杯中
　　送邢仙游【兴祖】
　　彼美邢侯者逢人满口夸有恩沾小户无势挠公家防尽民间薤栽添境内花吾诗采清论一字不曽加
　　夜登甘露山二首
　　小家三两户荒巘万千重有月犬时吠无人泉自舂月落宿禽起幽人殊未廻不知何处磬迢递过山来
　　书事二首
　　竭海夷山气力雄只愁无术驻顔红却须擘划千余嵗多买丹砂置女僮【章子厚云人生岂不能擘划得二三百嵗】
　　因治陶朱术太精世间无物足经营更将郭璞书频看只恐青山尽凿平











　　后村集巻七
　　钦定四库全书
　　后村集巻八　　　　　　宋　刘克庄　撰诗
　　送权郡詹通判
　　镇静一如无颁条甫月余来唯居传舍去不识兵厨健判风生笔精祈雨洒车丈夫何必假行矣两轮朱
　　再题钟贤良咏归堂
　　伏羲以来凡几年六经之外凡几书人间简册渺烟海君以约法包无余往年华毂临敝庐舌端霆卷俄电舒平欺贾董等下驷冷笑伏郑真蠧鱼千询万扣答如响扪腹始媿吾空虚伯髙辟易季度走六论三策何时摅又言诸子皆大夫经笥府库随所须观君毛骨老犹尔惜也未见雏与驹方今主相求极谏君曷不携轼辙俱自云素鄙纵横学尚友洙泗谈古初堂堂冕辂岂不好却慕防也宁非迂行当端委秉周礼未可春服从鲁儒
　　送洪使君
　　虽拥朱轓贵清癯两鬂霜判花人竞诵诗草士深藏农饱因蠲赋州贫为救荒公归无媿面应可见严光
　　送陈鲁叟使君赴广西漕
　　阖郡留无计匆匆夺父师使君三月政遗老百年思逺宦生华髪轻装载旧碑海山应有恨未得谢公诗韩杜曽游处君行得细寻那知瘴烟里忽有福星临竭海求珠蚌捜山采翠禽定将氷与檗一洗浊夫心
　　永嘉黄九万见访
　　避暑推髙卧柴门闭不通子来佩明月予起濯清风有墅犹当赠无城可得攻灵舒如见问今作灌园翁
　　别宋斌文叔
　　天下书无数君专治四书因留精舍久遂向举场疎山路挑包去秋风罢讲余故园荒草合似欠一番锄熊主簿示梅花十絶至梅花已过因观海棠辄次其韵
　　万蕊千葩染似红停杯无语恨东风薄寒且为花愁恼何况开时值雨中
　　红防霏霏似撒沙荒园幻作五侯家自怜改尽青青鬂无力栽花且看花
　　几树繁红映碧湾苎萝山下见芳顔分明消得黄金屋却堕荒谿野径间
　　颠风猛雨阻追攀欲问春留数日间过眼红云成白雪到晴祗恐没花看
　　梅太酸寒兰太清海棠方可入丹青赵昌骨朽徐熈死谁冩春风上锦屏
　　特以秾纎压众芳痴人痴杀恨无香问渠妩媚房栊里何似庄严几研傍
　　共倒残尊过日西重来花事想参差建阳主簿今才子焉可无诗补杜诗
　　归骑何须抵死催且拈落蕊借苍苔平生酷喜坡长句笔力今谁可夺胎
　　暮雨亷纎似入梅一春花月欠攀陪草生后圃深三尺也道身为县令来
　　海棠洞下醉忘归嵗月如驰不可追想得千株今合抱此生未卜再游时
　　再和十首
　　色深乍捣守宫红片细俄随蛱蝶风到得离披无意绪精神全在半开中
　　蔷薇难比况金沙一种风标富贵家我有公评君记取惜花须惜海棠花
　　千株绛雪照沧湾应笑刘郎带老顔尚有少年情味在戱搜绮语续花间
　　鳯州宫柳昔曾攀亦醉琼花芍药间独有海棠心未足毎逢多处必来看
　　别园水竹絶幽清花径繁红藓砌青何处贵游开歩障谁家生色画深屏
　　徙倚溪亭惜坠芳恨无异域返魂香残枝并恐风吹去挿在金瓶置座旁
　　忽忆聨鞍过水西重寻前约未参差只愁人识风流罪屡出看花数赋诗
　　淡赏无烦羯鼓催解鞍便可坐莓苔莫将花与杨妃比能与三郎作祸胎
　　旋挑野菜拾青梅又向花边得暂陪各选一枝簮白髪明年知与阿谁来
　　君忆东湖不久归我思陈迹恍难追殷勤为报莺花説止有诗情似旧时
　　水心先生为赵振文作马堘歌次韵
　　洛阳牡丹隔万里棘荒姚魏扶不起马堘近在杭州陌野人只向诗中识匀朱傅粉初窥墙海棠为屋辛夷房千林春色已呈露一株国艶犹閟藏多情荀令香透袖俊游恐落都人后摇鞭深入红云乡解衣旋贳黄幐酒淮南芍药初过兵人生何必塞上行坠茵委壤各有命肯学冻士鸣不平移家欲傍园翁住手开芜地通苹渚寻芳栩栩趂蝶飞逐臭纷纷怜蚋聚君不见都吟笔妙燕许诗人却遣世人怒君若拏舟独往时我亦荷锄从此去
　　赠髙九万并寄孙季蕃二首
　　诸人凋落尽髙叟亦中年行世有千首买山无一钱紫髯长拂地白眼冷看天古道微如线吾侪各勉旃菊磵説花翁飘蓬向浙中无书上皇帝有句恼天公世事年年异诗人个个穷筑台并下榻今岂乏英雄
　　题何秀才诗禅方丈
　　景建谈之子诗禅丈室寛能将铅椠事止作葛藤看壊衲防头易机得髓难何因清夜话分我一蒲团
　　挽邵武洪倅
　　不识监州面闻名似旧知空余商恨竟失合并时昔作大苏客今观小谢诗西风丹旐过一为士林悲
　　挽防漕王中甫二首
　　羽书堆里挟遗编往古来今尽粲然白髪晩持川口节丹旌暑下峡门船生前多半游榆塞身后才方领木天老去一双懐旧泪谁知滴向建溪边
　　半瓢丹药一笻枝万里西来抚字悲绶着藏中公事定劒鸣匣内我年衰可怜檄笔今零落尚记纶巾共指麾身在沧洲掻白首断肠吟就八哀诗
　　挽叶潜仲运干二首【知刚】
　　虽出自貂蝉清贫雪满颠若无槐简后一似布衣然读久遗编絶藏深拱璧全悲呼如此士不贵又无年俱入平蛮幙同登出岭舟交情倾盖尽世事阖棺休客致生刍去家唯断藁留遥知风雨夜愁絶老叅谋
　　送熊主簿
　　邑事多商防唯诗未暇论母慈催扇枕父老谩攀辕新戍谋何地初程宿某村西风有来雁书札倘相存
　　送徐夏叔
　　昔与长君亲今方识少君极知皆造理何止并能文读罢湘中雪吟开岳顶云老余才思竭掻首念离羣
　　和答北山
　　北山当代文章祖孔思周情幸未冺弟子力疲心尚在先生齿宿意逾新今无斵鼻成风手古有埋腰立雪人不向师门勤稽首一生懐抱对谁伸
　　挽楼旸叔二首
　　白首临凋瘵虀盐似旧时仅持一麾止安用五车为库有留州赋家无地资空余清俭字长使郡人思平生所歴最﨑嵚不觉周南嵗月深拙宦元无金润屋悼亡新有雪盈簪凄凄德曜齐眉案草草黔娄覆首衾曽忝郡民渐教化眼看双旐一霑襟
　　劳农二首
　　江浙膏腴动渺然唯闽硗薄少平川可怜老子扶凋邑絶似吾民垦瘠田稍喜一犁翻宿雨聊为三爵礼髙年太平主相调元气春在桑畦麦陇边
　　畵檐一夜雨飘萧际晓隂霾扫碧霄有日暂看旗脚展无风初觉鼓声调纷纷竭作趋南畆稍稍新妆出北桥白髪长官尘土杀尚能覔句补风謡
　　答惠州曾使君韵二首
　　潇洒使君风度峻神仙谪堕在人间只今坐歗凝香处帝赐罗浮作镇山
　　先贤平易以观诗不晓尖新与崛竒若似后儒穿凿説古人字字总堪疑
　　送参议滕告院挂冠
　　由来恬退士史册亦稀疎唐有杨少尹汉唯疏大夫翁能辞禄去我欲杀青书今世无名笔谁为冩作图
　　挽建昌詹使君二首【乂民】
　　南渡钧枢后宣和节义门依然窭人子不似贵公孙苦李无谁采甘棠在处存遥知宦游地巷哭更招魂稍喜佩铜鱼邅回四纪余早无人料理晩有鬼揶揄把酒言犹在凝香梦竟虚斯人只如此恐坐太清臞
　　和叶尚书解印二首
　　郡人不识疾呼声甘雨和风徧一城嵗久偏多遗爱事天髙未察借留情舟行精舍渔歌晩家近华亭鹤唳清莫比归云并倦翼先生此念素来轻
　　倦入承明聼履声朱轓今复厌专城荡胷太华供吟兴照眼伊川洗宦情莼鲙何惭髙士决琴不减昔贤清未应便葺东山墅出处方闗世重轻
　　送叶尚书奉祠二首
　　先生清梦绕林泉黄纸除书拜地仙报答吾君吾相了徜徉某水某丘边事光白傅求闲后衔似温公约史年【温公领崇福祠十五年】笑向故山猿鹤説古来晩节几人全身于七邑最孤寒每辱黄堂刮眼看乍可郡无九年蓄要令民受一分寛公闲去伴种司谏我思寻靖长官曽出龙门称弟子感知微有寸心丹
　　挽卢母黄太孺人【少逸之妻】
　　太孺贤声众论推府君经学里人师牛衣隐约能偕老萤火凄凉自课儿畴昔黄虀曽百瓮只今丹桂已双枝呜呼卢母哀荣甚何必人题墓上碑
　　寄熊主簿
　　一出悬知计已非更堪留滞未成归只今白首负松菊何处青山无蕨薇不恨老从中嵗至但悲事与素心违当斋寂寞生青草几度临风忆杜微【簿防有当斋取防计当之义朱文公书扁】
　　寄徐夏叔
　　曽识徐卿二子竒秋来往往梦琼枝明时莫作沉湘赋暇日应题望岳诗主爱客卿宁忍舍兄嗟余季若为思湖南嵗晩多回雁频寄书归慰别离
　　赠赵医立之
　　世医多孟浪赵子独专精术稳常无悮能髙素有名方书真烂熟裘马极鲜明自笑贫兼病将何赠宋清
　　与北山陈龙图
　　小儿胆大説文章萤火难争两曜光侍讲先生今寂寂龙图老子尚堂堂隣无羊仲并求仲家有元方与季方想见瘦梅疎竹下深衣如雪鬂须苍
　　答陈龙图
　　耆旧凋零尽吾犹及太丘岂云清易挹自是广难周尚防烦翁教书绅到老休何由陪几杖共看海山秋
　　和赵吉州三首
　　学者当穷理工诗岂美名不能裨采访徒自取讥评责已希韦孟休官慕向平如今成病鹤垂首噤无声憔悴东阳令区区谩自疲断无问牛智宁受放鱼欺俭陋交游笑低平父老知向来子元子彷佛是吾师今代庐陵牧苍生属意深胸中丝补衮肘后药成金仆自操齐瑟公宜和舜琴篝灯精舍里何日共论心
　　挽傅谏议三首
　　昔事先皇帝堂堂立玉墀进懐伏蒲疏退诵考槃诗哀郢遗言切忧周素髪垂他年耆旧传此笔属诸谁今上龙飞始先生驿召频颇闻曾草疏终不就蒲轮勘破邯郸梦抽回洛社身也令千载下知世有全人忆昔南山寺微言叩未终晩犹温荐语病尚寄书筒骏廐谁収我蟇陵合殉公春风溪上泪还与海潮东
　　寄二徐
　　珍重渠家大小君分明二陆是前身遥知洛下倾城看锦様文章玉様人
　　答畱通判元崇
　　不见龙骧与骥驰纷纷虫篆鬬蛛丝君侯杰出南方者老仆终当北面之忆玉树枝劳逺梦薫蔷薇水读来诗自惭眼力非闗令紫气浮空懵不知
　　以王家酒寄陈北山得二絶句诮酒味不如旧日之劲峭用韵二首
　　先生诗酒令俱严一扫哇簧与市帘户大才髙今吏部故应笑少更嫌甜
　　醇醪易入醉人乡劲酒难逢醒者尝王媪区区真小黠随时増损瓮中方
　　和北山一首
　　幅巾髙蹈挹洪崖闲洒银钩着玉杯文律不论先汉后诗源逺自国风来却愁小子方攻冉未必吾师肯铸回极欲去修牀下拜扁舟归梦绕南台
　　送建安郑尉
　　路人能説尉一似建溪清寸锦不擕去束书相伴行无心干举将有面见贤兄应笑东阳令淹留白髪生
　　答范叔范
　　阔矣别离久飒焉顔髪苍殷勤大范子问讯老刘郎渇睡添新嬾清谈减昔狂今无望气者寳剑且深藏
　　送杨休文
　　寂寞鳏翁揜县斋吏传刺字睡惊回自从黄鹤仙人去谁遣青牛道士来适梦羽衣良有验共吟石鼎媿无才殷勤问讯西山老何日山中伴访梅
　　答罗天骥
　　乃祖曾吞鳯郎君岂后身颇闻精选理何必慕唐人玉麈王夷甫乌縧吕洞賔客谈溪墅胜终拟卜比隣
　　太守林太博赠瑞香花
　　一树婆娑整复斜使君辍赠到田家自惭瓮牖绳枢子不称香囊锦伞花小借暖风为破萼旋浇新水待抽芽丁宁童子勤封植留与甘棠一様夸
　　再和
　　壊径泥深古槛斜居然幻作贵游家小亭自课僮鉏草空室俄惊女散花便觉麝囊无逺韵频挑蚁蠧有新芽紫微红药催公去独许诗留野老夸
　　三和
　　吏散庭空防影斜吟牋飞到野人家隋珠和璧难酧价禅榻茶瓯忒负花谱欠名人为品藻诗因尤物始萌芽近公匹似薫班马荀令风流未足夸
　　四和
　　吟讽攀翻到月斜众惊竒寳聚贫家髙才盍视宫中草退士聊看屋角花未必园丁谙树性更愁墨客笑姜芽畵堂金鼎薫兰麝岂有天然韵可夸
　　五和
　　几防朝来小雨斜未应造物妬山家陡惊春报千林信拟问天留数日花冩物只今须老笔染根何处有灵芽彩云过眼真如梦着意追攀岂好夸
　　六和
　　拙笔芜辞字半斜情知见笑大方家放教吉甫独哦句除却微之谁别花勾引亲朋需果核提防风日损根芽玉津应制须公等林下樵歌敢自夸
　　七和
　　短牋小草墨痕斜句法来从和靖家吟赏岂无神助笔防持疑有物司花莫因山鸟题榕树便忆河豚饱荻芽多少邦人霑賸馥愿碑遗爱永传夸
　　和赵南塘离支五絶
　　侧生海畔逺难将风日犹能变色浆借问驿驰丞相府何如辇致道山堂
　　却贡无因送上天漫山如锦但堪怜罗浮所产真奴只为曾逢玉局仙
　　十颗千钱品最珍北人鲐背未濡唇若生京洛豪华土买断丹林肯算缗【皱玉盛时颗值百钱】
　　辇毂尝新着价髙土人弃掷等弁髦不嗔园客工偷窃絶喜天公享老饕
　　风韵能令百果低难将卢橘鬭新竒品题自合还诗祖摸冩何须覔畵师
　　筑城行
　　万夫喧喧不停杵杵声丁丁惊后土徧村开田起窰灶望青斫木作楼橹天寒日短工役急白棒诃责如风雨汉家丞相方忧边筑城功髙除美官旧时广野无城处而今烽火列屯戍君不见髙城齾齾如鱼鳞城中萧疎空无人
　　开壕行
　　前人筑城爵巳髙后人下车来开壕畵图先至中书省诸公聚看称贤劳壕深数丈周十里役兵大半化为鬼传闻又起旁县夫凿教四面皆成水何时此地不为边使我地脉重相连
　　运粮行
　　极边官军守战场次边丁壮俱运粮县符旁午催调发大车小车声轧轧霜寒晷短路又滑担夫肩穿牛蹄脱呜呼汉军何日屯渭濵营中子弟皆耕人
　　苦寒行
　　十月边头风色恶官军身上衣裘薄押衣勅使来不来夜长甲冷睡难着长安城中多热官朱门日髙未啓闗重重帏箔施屏山中酒不知屏外寒
　　国殇行
　　官军半夜血战来平明军中収遗骸埋时先剥身上甲标成丛冢髙崔嵬姓名虚挂阵亡籍家寒无俸无泽鸣呼诸将官日穹岂知万号隂风
　　军中乐
　　行营面面设刁斗帐门深深万人守将军贵重不据鞍夜夜发兵防隘口自言敌畏不敢犯射麋捕鹿来行酒更防酒醒山月落防缣百段支女乐谁知营中血战人无钱得合金疮药
　　寄衣曲
　　征夫去时着纻葛征夫未回天雨雪夜呵刀尺制寒衣儿小却倩人封题上有泪痕不教洗征夫见时认针指殷勤着向边城里莫遣寒风吹腠理江南江北一水间古人万里戍玉闗
　　大梁老人行
　　大梁宫中设毡屋大梁少年新结束少年嘻笑老人悲尚记二帝防尘时呜呼国君之通百世无人按剑决大议
　　朝陵行
　　国家诸陵防河北盗发寳衣斧陵木或言陵下往来人夜闻翁仲草间哭何年却遣朝陵官含桃璀粲登金盘悲哉人家坟冢各有主谁修永昌一抔土
　　破阵曲
　　黄旗一片边头回两河百郡送欵来至尊御殿受防奏六军张凯声如雷元戎剑履云台上麾下偏禆皆将相腐儒笔力尚跌宕燕山之铭髙十丈
　　村居书事四首
　　有客相逢説坎离葫芦中药不容窥扣头无力营丹灶聊奉先生一醉资
　　新剃阇顶尚青满村看説法华经安知世有弥天释万衲如云座下聼
　　卜叟囊书系肘边儿童尊信等神仙立谈算尽平生事问到封侯拜相年
　　刮膜神方直万金国医曾费一生心可怜髽髻提篮者也有盲人问防鍼




　　后村集巻八
　　钦定四库全书
　　后村集巻九　　　　　　宋　刘克庄　撰诗
　　挽陈北山二首
　　虽拜龙图号自称槃涧翁生难招此老死可见文公断简工夫久深衣笑语终空余藏藁在虹气贯山中握笔临池惯残书映雪勤今宁无古篆宋复有唐文荒草周颙宅空山董相坟作时携斗酒一酹墨溪云
　　送五六弟赴四明仓官【】
　　子去为仓氏人应重客卿须怜舂簸苦勿爱釡钟赢羊贵脾神厄葠佳肺气平亲闱最闗念频寄雁传声
　　挽龚汀州二首
　　早日曽庐墓中年建牙的无金遗子仅有笏传家穷巷观时事丛祠阅嵗华天乎清白吏名位止斯耶所守老犹刚清风凛不亡洞房无粉黛垩室屏缁黄东阁遵遗令南山献吉藏百年耆旧尽里社转凄凉
　　送戴复古谒陈延平
　　仓部当今第一流艰难有诏起分忧城危如卵支羣盗胆大于身蔽上游应是孔明亲治事岂无子美可参谋君行必上辕门谒为説披蓑防钓舟
　　挽外舅林明道二首
　　閙处功名少闲中嵗月长汉曾招绮季鲁仅有灵光玉雪生难涴渊氷死未忘两州残父老懐惠各悲凉少小亲函丈而今白髪生居然明我秽久矣愧翁清川逝悲贤淑山頺惜老成年来得瘖疾相挽不能鸣
　　柬陈寺丞筑城
　　事变相寻智亦新烂泥堆起石嶙峋断无余力谋蒸土颇有旁观哂寘薪自古虚心容议者即今枵腹役耕民姑尤聊摄皆齐境莫遣郊封有诅人
　　答杨羿
　　一生忠孝发于诗不为桃根与栁枝枣本流传容有伪笺家穿凿苦求竒偶全要领惭轻典虚呕心肝悔少时泽畔累臣搔白首孤吟不敢累亲知
　　挽方岳倅
　　昨解巴陵将寻洛社盟璧埋真可惜玉立尚如生旧辙氷天逺新茔雪瀬清唯应带来鹤解作断肠声
　　梅雨隳城自用前韵
　　叠石黏灰事尚新忽因霑渍减嶙峋晋阳昔仅存三板瓠子今谁助束薪恃陋窃忧难御防加工却恐倍劳民狂生亦岂前知者曽是边城荷杵人
　　防某人诗巻
　　元祐赋律古熈宁经义新请君忙改艺诗好误终身
　　城壊复修又赋
　　补罅扶倾手段新举头千丈又嶙峋主谋何止堪尸祝妄议真当抵鬼薪见説传更増逻卒巳闻犯夜少奸民小偷不办公输械遥望须惊彼有人
　　留山间种蓺十絶
　　梅
　　鄙事闗人智浅深漆堪成器楮堪衾自怜到死犹迂阔纯种梅花作墓林
　　菊
　　羞与春花艳冶同殷勤培溉待秋风不须牵引渊明比随分篱边要几丛
　　松
　　一生着数落人先白髪栽松故可怜待得伏苓堪采掘此翁久矣作飞仙
　　兰
　　萧艾敷荣各有时深藏芳洁欲奚为世间鼻孔无凭据且伴幽窻读楚词
　　桃
　　嵗嵗春风花覆墙摘来红实亦甘香当时若种瑶池本却恐河清未得尝
　　桂
　　防言自昔架空虚薏苡非珠偶似珠半夜庭中金屑满老夫明日费分疏
　　柚
　　满树亭亭藓砌傍未论包贡奉君王世无班马堪薫炙且嗅幽花亦自香
　　笑花
　　春风满面喜津津纵有嗔拳不忍嗔尚恐傍观安注脚笑他何事与何人
　　茉莉
　　一卉能令一室香炎天犹觉玉肌凉野人不敢烦天女自折琼枝置枕傍
　　芭蕉
　　搅醉方眠挟雨声碧丛宜看不宜听而今一任潇潇滴华髪鳏翁彻夜醒
　　寄题邵武死事胡将祠堂
　　士各全躯命唯侯视死轻张廵须尽怒先轸面如生短刃犹枭冦空弮尚背城新祠箫鼓盛人敬比神明
　　寄题沙县死事祝将祠堂【文尉之子】
　　淮右多良将吾犹识祝侯虎生能肉食豹死有皮留铁汉为挥涕氷翁与雪【童侯获贼剖心以祭】标名忠义传荣甚复何求
　　挽王简卿侍郎三首
　　先帝初更化公曽以谏闻身虽迁柱史袖尚有弹文晩境图成佛他山预作坟那知非变幻止在石桥云末着犹竒特杯行忽坐亡无香分侍女有砚遗诸郎长乐旌旗改平泉竹石荒公今呼不应浮议果何伤巳矣知巳顔苍鬂髪稀虽曽参话柄终未契禅机尚欲扁舟访俄传只履归无因拜公墓稽首懴前非
　　题髙九万菊磵
　　胡公饮菊潭八十冠貂蝉髙叟饮菊磵六十雪满颠胡公死无名髙叟生无权权随粪土尽名与穹壤传刘生劝髙叟世事不两全饥且拾落英渇且寒泉快吟三千篇多活五百年
　　挽陈师复寺丞二首
　　巳奏囊封墨尚新又擕袖疏榻前陈小臣忧国言无隐先帝如天笑不嗔阙下举幡空太学路傍卧辙几遗民愚儒未解天公意偏寿他人夭此人
　　晩嵗沧洲筑草堂却将逢掖换轩裳市朝共叹鳯髙翥世俗或疑麟不祥童子举扶犹忼慨门人要绖各凄凉衰残无复相镌切遗墨常留几案傍
　　别髙九万
　　花翁徒歩悲诗境菊磵舂粮哭复斋众客食鱼弹铗去几人白马素车来寻思旧事成三叹断送诸贤入八哀信矣两生俱烈士有金当为筑髙台
　　赠建阳医士杨椿老二首
　　当年琴调絶平平妄意先贤宰武城邑有澹台犹欠识始知令尹未聪明
　　晩爱聃书义味长无身始与患相忘残年颇觉饥难忍未敢贪君不死方
　　挽潘柄
　　复斋之客潘夫子生死相从未忍分薛守颇曾道洁志完何可欠承君鲁生邀饮犹同去厐嫂来呼巳不闻菆舍一巵真永诀老无脚力拜翁坟【袁溉字道洁薛常州季宣从之学易】
　　赠辉书记二首
　　野老柴门不惯开有僧飞锡自天台前身莫是寒山子擕得清诗满袖来
　　棒喝机锋防似飞推敲事业费寻思师归定被丛林笑腹里无禅却有诗
　　答黄镛
　　少年妄意假韶鸣忧患欺人两鬂星此去真当盟社友向来不合诳山灵百年似夜何由旦万古如天只麽青若到桐城逢旧友为言多醉少曾醒
　　答陈珽主簿
　　主簿佳公子何曽染绮纨果能磨铁砚真可歃铜盘君壮雷惊蛰吾衰月阙团【太云月缺其团不如开明于西】家贫无珤贝珍贶欲酧难
　　寄题南康胡氏春风堂
　　芋魁菜甲必同食石田茅屋不忍析有时对牀聼风雨有时共灯窥简册大兄独抱古人道羣季各修弟子职一门和气常如春紫荆花开庭草碧宛然生在舞雩时又若坐于明道侧吾尝三复棠棣诗周公千载有惭色共梨分枣能几何摘煑豆堪太息区区锥刀未足让伯夷逊国采薇吃君能聚族真卓行余亦为兄愧凉德暮年有意观庐山因作春风堂上客
　　送孙明府【兄弟继为邑宰】
　　三年于赤子摩拊极殷勤令尹留方寸吾民受一分宛如小滕国突过大冯君四境风謡美诸公必采闻
　　答陈璘司户
　　丞相诗髙妙诸孙亦复竒惠连康乐弟子美审言儿三舍犹当避偏师未易支老来怯酧唱欲速反成迟
　　辛夘满散天基节即事六首
　　老作黄冠返旧山尚支驿料破衙官臣毫髪皆君赐独坐风廊不觉寒
　　门庑无人殿未开白头散吏久徘徊年年嵗嵗千秋节长占羣官第一来
　　闻説都人竞出嬉御街箫鼓倍年时相公入奏天顔喜半夜扬州送防旗
　　约巳隆亲礼不同钧天无防锡臣工太皇勲德侔髙帝陛下谦恭似孝宗
　　野衲云云祝圣躬亦拈拂子演宗风恨渠僻陋无闻见不识光公与杲公
　　小臣无状挂丹书还着青袍两载余物色依然如碧鹳阶衔久矣削绯鱼
　　挽王华甫提刑二首【兄作行状】
　　丱角从诸老麻衣客五侯风云疑反手江海不回头寂寂生堪笑皇皇死未酧空余老知识闭户着穷愁何必求佳传家庭论自工颍濵碑玉局曲阜状南丰辔逺方追电筝调毎值风深知有遗恨不见防旗红
　　还黄镛诗卷
　　曾伴灵芝湖上吟当年一悟至如今源流不乱知归趣篇什无多见苦心贯虱功夫须切近脍鲸力量要雄深暮年谁可谈兹事盎有村醪且自斟
　　徐懋功饷酒用其韵
　　少时酒伴尽豪雄嵗晩缾罍一并空方叹独醒吟泽畔忽勤分饷到篱东鲲鲸有量真溟涬螟蠃无知妄异同老矣此身何处着便应埋向醉乡中
　　答陈琯修职
　　陈氏源流逺吾犹及纪羣昔唯知伯氏今又识郎君后学尊师友先贤贱艺文沧洲书册在努力缉前闻
　　挽陈孺人
　　昨吊空闺涕未収忍闻绋翣向斯丘不为尚子了家事似与厐公圆话头天下断无胶可续人间最有劒难求潘郎文笔犹宜诔想见亲碑字字愁
　　壬辰春上冢五首
　　城南
　　一闭幽堂十九年万松手种巳参天随人乞郭东祭自与母耕绵上田试问拂云施鹤表何如借地荐豚肩此身只合安闾里长为先君扫墓阡
　　西楼
　　溪草林花争碧红伤心黄壤閟芳容短松明月易陈迹断雨残云难覔踪伊昔老盆常共酌即今败絮倩谁缝臼间一斗仓陈粟薄暮归来独自舂
　　郭西【髙大父】
　　自古佳城属吉人郭书王防岂能神扫松稍喜衣冠众荐芰何妨俎豆贫委巷起家基世德分山友等天伦墓旁即是黄香冢冥漠之中尚卜邻【黄刍季埜名士也死而无子大父之于髙祖墓旁】
　　中
　　忆昨隆干致太平诸贤耸聼鳯先鸣奏篇不愧登瀛选拂袖难留出昼行当日伯夷兄弟瘦至今杨震子孙清定知千载蟇陵路尚有行人酹董生
　　寿溪
　　水如绶带山如抱画手难摹一段竒松下可浇三奠去墓傍安用万家为虹来昻首宁非瑞蛟徙无踪若有知总角钓游今白髪重寻陈迹不胜悲【曾大父临终有虹入室墓前昔皆深潭蛟所窟宅也】
　　访李钢草堂不遇
　　细路萦纡入野田遥瞻竹树巳欣然青苔地滑跌卢老苍耳林深迷谪仙不羡玉堂在天上径须茅屋占云边极知谢客非为亢贪看林花聼涧泉
　　题陈遂卿隐居
　　蚤日称雄翰墨林暮年里巷且浮沉诸公自负遗贤媿处士元无谤国心【杜牧送薛处士序处士之名自负也谤国也】子佩子衿输少俊某丘某水拣幽深明时莫作逃尧计忽有弓旌底处寻
　　绵亭林逸人扁所居室曰藏晖求诗
　　先生读易注参同筑室云山第几重昔遇壶丘疑见怪今于老子信犹龙方灵有物司丹灶符验无妖血剑峰只恐欲藏藏未得世人往往或知踪
　　题白渡方氏聼蛙亭
　　塘水拍堤蝌蚪生想君亭子俯幽清黄梅雨足野田润牡麴烟収村墅晴莫信人嫌无理閙颇疑渠有不平鸣畵堂方喜调琴院谁爱天然律吕声
　　赠钟主簿父子
　　旗铃接迹向西驰丹桂灵椿并一时竞説郎君能跨灶顿令老子欲笞儿妙年不患锥无頴前辈曽言木就规相国晏公元楚产何须千里逺求师
　　寄赵简叔知宗
　　造物方将贵此翁煌煌三印屈盘红牋天下受珠犀涴表海新兼鈇雄诗满名山留妙墨舶归外国説清风何当把臂登云榭共看鲸波浸碧空
　　赠豫知子
　　隔腹能知人肺肝了如烛照与钻敏于一行推碁子妙似尧夫测牡丹道是鬼来疑太黠蓦然仙去覔应难身今槁木寒灰様惭愧巫咸子细看
　　简叔和诗再寄
　　弃置而今成秃翁君恩量给太仓红着鞭纵落诸公后挥麈犹堪一世雄花月三千篇絶唱海天九万里刚风胸中本自无氷炭况读君诗一扫空
　　寄章贡姚别驾
　　贑江当日血成川谁肯身驰不测渊尺檄约降诸峒静单车擒畔一城全带刀俗染唯新化横槊诗看第几编想与元龙谈世事亦怜疎拙老林泉
　　三寄简叔
　　屡有诗贻田舍翁灯花常至夜深红莫嫌云榭文书冗稍喜氷衔职任雄健吏安知元结事贪夫愧死伯夷风得君厚禄吾何患从此樽中酒不空
　　寄章贡姚使君
　　贑在江西尤钜丽极知君相选侯难昔多法从懐州绂今少诗人上将坛敛戍官兵申拆洗放衙溪洞报平安衰頺欲纳辕门谒却怕崆峒腊雪寒
　　蒋迈説易
　　新图别义初拈出四座皆惊昔未闻定是胸中通象数或于梦里见羲文向来夫子编三絶近世名儒説七分自笑腐生尊古注可能挟防便从君
　　读金銮宻记
　　仗下千官走似麕仓皇谁扈属车尘禁中陆九艰危共殿上朱三苦死嗔当日横身抗岐汴暮年避地客瓯闽小窻细读金銮记始信香奁属别人【香奁集和凝作非致光也】
　　哭郑君瑞长官二首
　　自解铜章后终身耻折腰偶然安旧隐非不恋清朝薪水才能给弓旌未易招坟山梅似雪犹足配清标史着陶潜卒何妨爵秩卑竟无乞米帖止有采薇诗旧友曽为诔新阡尚欠碑中年哭同志立可胜悲
　　获砚
　　二砚温如玉琢成信知天地有精英马肝紫润犹宜沐鹆眼青圆宛似生未爱潘郎呼作友便教米老拜为兄今年几案多竒获应是穷儒命渐亨
　　再获一砚自和
　　三砚聨翩买劵成絶胜玉杵聘云英拊摩无粟向肌起涂抺有花从笔生韫匵毎愁逄暴客倾囊或笑费方兄古来事业由勤苦不信摩穿道不亨
　　蔡伟叔讲通书
　　蒋君易学髙无助蔡子重来讲杏坛绛帐先生移席聼青衿学士堵墙观举扬霁月光风易笺注先天太极难稳坐虎皮挥麈尾岂知春雨客毡寒
　　遗编
　　短髪萧萧老日侵遗编未敢废研寻薫莸理欲迷通义衮斧忠邪害恕心笃信圣贤常事左稍知治乱每忧深人生有腹当盛酒谁遣吾侪着古今
　　一念
　　一念才萌帝巴临岂容纎芥自欺心夜犹养气操存熟晨偶科头警惧深跌宕少曽希管葛敛藏晩欲学柴参小窻稍觉春宵冷自设篝鑪置楮衾
　　贫居自警三首
　　昨者匆匆掷印归六年岑寂闭柴扉嵗荒奴仅拾残穗日晏婢方羮苦薇宁渇莫赊邻近酒尽寒不着借来衣中年但祝身强健要卧松风坐钓矶
　　赤粟黄虀味最深此生不恨老云林鬼神毎矙髙明室天地皆知暮夜金夸士燃脐犹殉货先贤覆首或无衾一瓢千驷同归尽莫为浮云错动心
　　客过吾庐语至晡旋营盐酪刈生刍酒兼麟脯不时有饭与鱼羮何处无【荆公云何处无鱼羮饭吃】力穑勿忘家世俭堆金能使子孙愚俗儿未识贫中乐妄议书生骨相臞
　　寒食清明二首
　　寂寂柴门村落里也教插柳记年华禁烟不到粤人国上冢依稀厐老家汉寝唐陵无麦饭山溪野径有梨花一樽径借青苔卧莫管城头奏暮笳
　　过眼年光疾弹丸桐华半折燕初还汉宫有烛朱门暖墨突无烟白屋寒宁复鬬鸡陪戱社颇思携鹤访山今年秫与金同价偶得茅柴且尽欢
　　上巳
　　樱笋登盘节物新一笻遍九州春似曽山隂访修竹不记水边观丽人豪饮自怜非少日俊游亦恐是前身暮归尚有清狂态乱插山花满角巾
　　村墅
　　村墅溪亭处处嬉新年海岱足犹夷盗平四野无惊柝师出三边有防旗子美间关离乱际尧夫生死太平时从今一洗穷愁语多赋看花饮酒诗
　　进德
　　进德功夫有浅深一毫间断即差参醉无谬误明持敬怒亦中和见养心为善岂须朋友责积勤常若父师临向来嵗月悠悠过垂老方知痛自箴
　　答梁文杓
　　二梁太学同袍旧晩识郎君亦隽才栁永词堪腔里唱刘义诗自胆中来老夫一榻何曽下吾子扁舟作麽回见説铜城方调卒未应能筑礼贤台
　　哭章泉二首
　　自有箪瓢乐那须璧帛迎后凋仁者寿独往圣之清古不称千驷今犹重两生吾衰久无泪一恸为耆英小扉通水竹幽絶少比邻家似巢栖者诗非火食人于今无宿士若昔有先民强作征君诔居然语未亲
　　赠马相士二首
　　妪貎何妨至辅臣猴形亦有上麒麟伏波眉目空如画不是云台剑佩人【唐人嘲欧阳询云谁令麟阁上畵此一猕猴】
　　荀卿粗了心形者蒯彻安知背面哉别有精微书不载待君见了季咸来
　　余为建阳令遣小吏王堪为西山翁之役翁留之仙游山房招鹤亭之上令抄道书久之若有所悟弃家不归后六七年访余田间敝裘跣足真为道人矣自言欲谒翁于铜城作五诗送之
　　向来刀笔充书佐嵗晩衣巾学道流毕竟贤于人一着醉中梦里忽回头
　　拂袖归来久闭闗道人剥啄访平安要知对面刘居士即是翻身靖长官
　　去去寻师莫逺寻蓬莱何处海深深山房幸有栖身地且读西山夜气箴
　　闻説周仙有后身出山不为两朱轮白云丹灶俱无恙凭汝殷勤谢主人
　　或盘碧汉唳清宵几载山中伴寂寥今日鹤来翁巳出他年却恐费翁招
　　和南塘食荔叹
　　君欲和诗无匆匆唱首天下文章公今年荔子况倍熟亭亭锦盖张髙空猿偷鸦啄牧童采林间残颗犹殷红在昔唐家充嵗贡吟讽何止杜陵翁南穷交州西蜀土快马防送如飞龙绛裳氷肌初照眼玉环一笑恩光浓惟闽以逺幸免涴一颗不到温泉宫自从陈紫无真本皱玉晩出犹称雄迩来鸡舌擅瑰玮赞香誉味万喙同麟台仙人亲题品天为此果开遭逢乃知微物似有数声价亦与时汚隆列圣俭德被华戎微如淮白不敢供奈何置驿奉私室安得木铎观民风山蹊谷堑日力穷血肩踠足驰筠笼请公移此食荔叹置在薫风殿阁中





　　后村集巻九
　　钦定四库全书
　　后村集巻十　　　　　　宋　刘克庄　撰诗
　　送真西山再镇温陵
　　父老香花夹路催朱幡那忍更徘徊弓张至此犹宜弛珠去安知不复回海上有艘堪致粟洛中无篚胜生财泉人毕竟修何福消得西山两度来
　　水仙花
　　嵗华摇落物潇然一种清芬絶可怜不许淤泥侵皓素全凭风露发幽妍骚魂洒落沉湘客玉色依稀捉月仙却笑涪翁太脂粉误将髙雅匹婵娟
　　葵花二首
　　植物虽微性有常人心反覆至难量李陵卫律隂山死不似葵花识太阳
　　下了江南奏凯回曹公鞅鞅未忘懐争知野老门庭冷旌节无心忽自来
　　题郑宁文巻【西山作跋】
　　昔侍西山讲席时颇于函丈得精微书如逐客犹遭绌辞取横汾亦恐非筝笛岂能谐雅乐绮纨元未识深衣嗟余老矣君方少勤向师门扣指归【西山先生编文章正宗如逐客书之类止作小字附见内诗歌一门初委余裒辑余取秋风辞西山欲去之盖其议论森严如此郑君试以此意求之可也】
　　悼阿驹七首
　　吾老方期汝亢宗爱怜不与众雏同岂知希世千金产止作空花赚廼翁
　　长兄开巻毎随声大母繙经亦谛聼眉目分明无夭法恐縁了了与惺惺
　　北辙南辕有返期吾儿掣手去何之梦中玉雪来懐抱愁絶邻钟唤醒时
　　隔日犹能唤女兄儿于孝友殆天成直须见汝莲花上才得胸中一防平
　　富贵威权得自由収融二子杀杨修闲人于物无恩怨那得仓舒只麽休
　　眼见花因悼亡观书对客两茫洋情知泪是衰翁血更为童乌滴数行
　　人生忧患本无涯强取瞿聃语自排吾母白头犹念我吞声不敢恼慈懐
　　郑宁示边报走笔戱赠
　　曽客嫖姚与伏波惯骑生马拥雕戈金台有命终须筑铁砚无功亦且磨见説帛书来汝洛又传毡帐廹淮河只今西北多机防吾子南归意若何
　　挽刘学谕【徐尤溪鹿卿之妇翁丰城人名履】
　　少游乡校至华颠常以虀盐养浩然科举法行无誉士丘园礼废有遗贤刘蕡下第人称屈李汉编文后必传闻道诸郎皆秀孝拂云华表看他年
　　送陈户曹之官襄阳二首【珽】
　　丞相曽督府谋郎君今复赞边筹彼哉金谷饮长夜去矣玉闗防盛秋尺度岂能拘快士功名断不在中州习池水满堤花艳安得相陪赋逺游
　　幕府秋风事日生军匹马去兼程起为楚舞何其壮吟退边尘在此行且喜岘山碑有跋不愁江表传无名老儒那复封侯梦止愿躬耕看太平
　　盱士张季携所注三畧访西山先生既防其诗余复题二絶于巻尾
　　张生快士非拘儒袖出一编相斫书扑虱拍蚊吾不忍断蛇刺虎子何麄
　　千里从师细讲评横渠昔亦谒髙平自从受得中庸了止説西铭不説兵
　　送汤伯纪归番阳
　　华宗所产必人英久见诸贤説父兄荀氏晩添文若出杨家又有敬之生进堪负荷斯文责退亦流传后世名身老荒村无可恨独于佳友尚闗情
　　病后访梅九絶
　　梦得因桃数左迁长源为栁忤当权幸然不识桃并栁却被梅花累十年【邺侯咏柳云青青东门柳嵗晏必憔悴杨国忠以为讥巳】
　　先生嵗晩被人疑梅畔浑无一字诗明月清风愁并案野花啼鸟怕随司
　　区区毛郑号精专未必风人意果然犬彘不吞舒亶唾岂堪与世作诗笺
　　和靖林间欬时一边覔句一边饥而今始防天公意不惜功名只惜诗
　　老子无粮可御冬强鸣饥吻和寒蛩舍南舍北花如雪止咽清香饱杀侬
　　与梅交絶几星霜瞥见南枝喜欲狂便欲佩壶携铁笛为花痛饮百千场
　　一聨半首致魁台前有沂公后简斋自是君诗无警防梅花穷杀几人来
　　春信分明到草庐呼儿沽酒买溪鱼从前弄月嘲风罪即日金鸡巳赦除
　　菊得陶翁名愈重莲因周子品犹尊从来谁判梅公案断自孤山迄后村
　　陪西山游鼓山一首
　　先生廊庙姿非直藩翰才南州彩旗留北阙丹诏催重臣方暑行停骖小徘徊客中载枚邹物外寻宗雷遂穷天海观一豁风云懐眷言此灵山自判宇宙来登临几朱轮灭没随飞埃堂堂蔡与赵继者其谁哉共唯勲业伴况乃名节偕伊余忝载笔适值祖帐开虽陪苏子游独抱湛辈哀饯诗堪覆瓿不敢镌苍崖
　　鼓山用余干赵相韵
　　城郭区区一聚埃江山如此信佳哉挟龙相国骑箕去招鹤仙人弭节来试问炊粱成短梦何如煨芋拨残灰危亭更着文公扁日落山空未忍回
　　题真仁夫画巻
　　草木黄落水云莽苍舟缷帆冻雁失行昔余逺游沿漓泝湘堠长店疎仆痡马僵行李萧然有诗满囊今其老矣宁志四方抚巻追思歴歴不忘
　　题李龙眠十八尊者
　　尝闻天台境肉身往无从仁夫示此图恍惚游其中应真一一若旧识或踞怪石临飞淙山鬼投牒何敬恭天女问法尤丰茸盆鱼鬐鬛等针粟放去夭矫拏空蒙山深无人地祗出被服导从侔王公前驱鸷兽后防魍徐行殿以一瘦笻巉巉苍壁谡谡松下有老宿眉雪浓石桥灭没云气断似是鬼国非天宫层氷融结挟怒瀑毒虺喷薄含腥风至人于此方入定壊衲羃首枯株同等闲一坐六十刼汝技有尽吾无穷书生往往谈性命怵以祸福犹儿童倒持手版口劝进对此宁不面发红我知龙眠笔外意要与浊世鍼盲聋退之云释善变幻恺之谓画能神通幻耶神耶两莫诘与子持扣西山翁米元章有帖云老弟山林集多于眉阳集然不袭古人一句子瞻南还与之説茫然叹久之似叹渠偷也戱跋二首
　　大令云亡笔不传世无行草巳千年偶然遗下鹅羣帖生出杨风与米颠
　　二集一传一不传可能寳晋胜坡仙苏郎不醉常如醉米老真颠却辨颠【世传米老有辨颠帖】
　　跋周忘机画一首
　　周郎词艺妙天下似是诗家非畵家宁与嵇公冩琴操不为盛尹作梅花
　　题林户曹寒斋【取郑介夫积雪冒寒斋之句】
　　举世争驰势利场君于冷处看人忙不营摩诘散花室只设苏州聼雨牀种果园林无虎守勘书窻几有萤光直须唤起西塘老来向斋中伴石塘
　　呈黄建州
　　当年虎穴挺身临匹马平欺万緑林余欲闗弓常掩涕汝能卖剑即回心歌亷民巳嗟来暮微管吾安得至今欲谒铃斋参嫡派管蠡何敢测髙深
　　过建阳二首
　　溪上重来两鬂丝岂知拙政久犹思旄倪欲见叶公面香火共存朱邑祠争劝令君持酒琖不容老子闭车帷谁言俗薄今非古我与斯民各秉彛
　　白布裙襦雪满颠携扶伛偻拜车前皆言庾氏相因粟犹是君侯不饮泉自昔活民须有备即今去客愧无权愚公老矣痴如故长把心灯望后贤
　　过章戴二首
　　鲁叟断阡何处寻桥边感旧独沉吟一生欲唾奸谀面千古难磨道义心溪昔放鱼晴鱍鱍门今罗雀冷涔涔发潜頼有西山笔何日碑成勒碧岑【桥下鱼万计君所放也】曽向明时雪李邕又闻名在聘贤中忆言鸱吻施茅屋忍见蚨立柏宫杯酒昔常陪贺老只鸡终待哭乔公情知客泪先难制邻笛那堪咽晩风【君为闽漕欲请余为属既而曰茅屋设鸱吻乎遂止】
　　答李泉州元善
　　平生陈无巳白首欠吟债未尝交马吕况肯见章蔡附热生可鄙中寒死亦快吾方尚此友巾车与同载前瞻有膺滂却顾有融泰要当坚一壁讵可立两界恕乎行谊亏希也名节壊史君恵良箴下走敢不拜懐哉道义交异彼姑息爱
　　送赵信州二首
　　君于朝列号名流信在江东亦望州保抱彼民思父母赍咨吾軰惜交游香凝应物吟诗榻虹贯元章载画舟涧上泉边今寂寞岂无遗稿待搜求
　　贫者唯言可赠行临分握手尽交情马于辔力穷时骇鸥向机心动处惊齐士岂无堪客礼蔡人便可作牙兵遥知陌上罗敷女竞看双旌出劝耕
　　题赵子固诗巻
　　紫芝仲白俱仙去晩秀唯君擅士林字肖率更亲手作诗疑贾岛后身吟九成合奏音方备三染为纁色始深老去尤于朋友笃未忘几研琢磨心
　　题汤伯纪程文
　　诏书选后宫众女竞媒致拂镜浓画眉临风髙绾髻朝犹东邻居夕巳金屋贵彼姝絶代姿绰约乘风气箴史合古趣佩服与今异宜哉寤寐求惜也憔悴弃君门深复深嵗遣花鸟使
　　和髙九万雪诗
　　添尽绵衣体未和小窻奈此苦寒何极知上竺仙人喜不道长安贫士多穷巷都无晨噪鹊边城应有夜惊鹅君才堪续梁台赋早晩楼船济汴河
　　答曾无疑校勘
　　诗到黄初字永和半生西望遡明河巳招学士来儒舘更欠山人拜谏坡【李渤种放】四库旧书存有几五朝遗老苦无多传闻将讲临雍礼小驻骊驹白玉珂
　　题袁秘书文藁
　　场屋声名淳绍初同时一軰晓星疎举人尚记前乡贡天子亦呼行秘书出蜀诗堪编杜集渉湘文可补骚余中朝典册须鸿笔何必然藜照蠧鱼
　　题庐陵罗生书巻
　　门巷萧然人迹少华裙客子袖文过织千机锦非常巧熏一铢香巳觉多持赠白云情厚矣暗投明月愧如何桃花水暖鲈堪鲙恨不相携买短簔
　　陈夫人哀词【同父之女】
　　龙川天下士女子节犹竒孟母迁邻训共姜誓邑诗生无封国分殁有表阡时曽识双珠树聊为补些辞
　　挽连夫人【陈侍郎公益之母代洪侍郎作】
　　渡江门户巳华簪嫁得黔娄作藁砧畴昔曽为賔截髪暮年亲见子腰金泷阡新刻丰碑妙防墓重封宿草深忆与夏卿聨禁路些辞题罢一酸心
　　参预陈公挽诗二首
　　人叹摛毫妙天知补衮忠力犹挽元气身巳御长风家谱侔洪氏官称似范公独怜莼鲫奠不得至苕中圣主初调瑟烦公数寄声巳来周大老尚致鲁诸生末至余尊尽西归只履轻中年知巳泪销得几回倾
　　又二首【代洪给事作】
　　世道方凭藉云胡不憗遗重如镇乔岳寛可纳须弥鸱阁开无日蟇陵窆有期嗟余衰久矣告第乏雄辞不谓斯人夭堂堂在目中曽参黄面老肯恋黒头公性理天渊彻荣华露电空独余章奏在圣主记遗忠
　　送王实之
　　欲去还留毎自怜竟为吾子着先鞭忠尽见万言疏十口同登一叶船屈法相全烦圣主上书俱贬愧前贤南归定过西山下细把行藏告墓阡
　　重饯赵信州分韵得寝字
　　近甸骚屑余当宁焦劳甚剖符寄非轻弄印择巳审盎然春风和解此寒色凛吾闻守四邻岂必卫堂寝恶马易调伏小鲜难烹餁腊前况屡白秋秒定一稔我侯但凝香彼州自奠枕英英尚书郎饯诗丽如锦骊珠忽满轴继者皆曹沈顾余如病鹤欲鸣声复噤宁论鬼揶揄行以亲来谂南归掣斋铃倘留故人饮
　　郑丞相生日口号十首
　　陌上尘飞勅使来亲传天语贺元台门庭如水无珍献唯有黄花伴寿杯
　　王吕纷更尚治安史韩椓伐始雕残廼知元祐调弦易却是端平变局难
　　金坞铜山二纪中可无玉雪洗贪风从今中外多亷吏家有钱神赋一通
　　小范登庸面稍瘦唯公不以位为娯宅家亦自临朝説丞相都因国事臞
　　舒黯淹留守相间平津千载有惭顔惜渠不见端平相召了西山召鹤山
　　忤防婴鳞不自安明朝宻啓与迁官百僚举笏私相语相国胸中得许寛
　　旷懐未许众人窥细行犹堪百世师广厦千间无地起灵台一片有天知
　　转了头防屡乞归巳将传舍视黄扉江湖不欠鱼羮饭直为君恩未拂衣
　　篚苞不复入修门民力微苏物渐蕃见説海边停防局介鳞亦被相君恩
　　不用占蓍更讯功成尚有赤松期由来寿与仁相贯季主君平未必知
　　出宿环碧
　　逐客挑包水榭中忽闻干鹊噪东风若非闽峤安书至即是襄州吉语通
　　环碧寒甚移宿客邸
　　香歇朝衣嬾更熏梦残宫漏逺难闻漫郎不称青绫被退士唯堪白布裙
　　桐庐舟中即事
　　车前弯帽同声散闗外华簪一揖休唯有浙江潮好事肯随逐客到严州
　　朱买臣庙
　　翁子平生最苦贫晩将丹颈博朱轮老儒五十无章绶归去何妨且负薪
　　江山道中
　　纯绵未觉中年暖薄酒难禁二月寒可惜一溪桃李树贪程不得过桥看
　　徐偃王庙
　　仁暴由来各异施秦徐至竟孰雄雌君看骊岫今无墓得似柯山尚有祠
　　渔梁
　　浅溪忽涨寻常水朽树犹开千百花有酒可沽鱼可买造门莫问是谁家
　　冯唐庙
　　当馈而今渇将材岂无枭俊尚沉埋不曽荐得云中守也道身从省户来
　　新蓬二岭
　　路入云端一线微人人窃笑仆交讥空囊非有连城璧作麽携从间道归
　　春隂
　　春隂欺得病夫身偶值晴天一欠伸客舍无谁相管领半檐红日苦留人
　　宿小寺观主僧陞座
　　静处犹宜防睡勲径投禅榻炷鑪熏恰为蝴蝶春游美忽吼华鲸曙色分僧袒右肩方説法我聋左耳若无闻平生不作桑间恋草草挑包下白云
　　田舍即事十首
　　去年赢粟尚储瓶又见新秧蘸水青野老逢人説惭愧长官清白社公灵
　　村落争看乌角巾畧谈北事向南人百年只有中州乐世世无为塞下民
　　古来观社见春秋茜袂银尽出游欲与鲁人同猎较可怜身世尚他州
　　蹴踘鞋尖尘不涴臂鹰袖窄様新裁社中年少相容否也待鲜衣染鬂来
　　邻壁嘲啾诵学而老人睡少聼移时他年谨勿如张禹帝问牀前谬不知
　　田舍诸雏各雅驯男儿盍有艺资身古来医卜多名世莫学文章防涴人
　　条桑女子两鬟垂车马过门未省窥生长柴门蓬户里安知世有二南诗
　　草草衣装挈自随婿贫毕竟与齐眉絶胜京洛倾城色鎻向侯门作侍儿
　　儿女相携看市优纵谈楚汉割鸿沟山河不暇为渠惜聼到虞姬直是愁
　　溪上渔郎占断春一川碧浪映红云问渠定是神仙否橹去如飞语不闻
　　寄题赵广文南墅
　　博士才名贺白流讵应早计到菟裘宫中未索清平调海上聊为汗漫游隐几饱看山变态开轩唯对竹清修买邻有志嗟无力肯与羊昙共赌不
　　寄和汤仲能
　　忆昨挑包返故乡意君束带侍明光一书似坐穷为禁百计无如去最长蚁穴梦残何足记蟇陵愿在莫须偿即今台阁多収召定有名公雪孝章
　　送汤季庸监岳
　　季子真竒士声名亚长君尚难友裘牧何敢吏朱云江国无生业沙场有异闻临岐各珍重世故属纷纭
　　送徐鼎夫用庐陵通守博士戴文韵
　　一春风雨郡斋寒荒了麻姑老子坛【余尝主仙都玉局观】吏抱文书排闼至客携诗卷退衙看愁来镜里丝难染老去胸中锦巳残若棹扁舟见安道为言嵗晩习申韩
　　次韵王元度二诗【袁倅之子】
　　留落而今两鬂秋暮年出处愧前修敢云余补韩公处极喜君来谢客州竒甚寳谭腾紫气清于玉瓒荐黄流后生不作先贤逺便合相推出一头
　　向来绮语祸机深几效灵均欲自沉周庙人曽铭在背管城子巳秃无心今谁伯乐能酬价后有钟期必赏音老矣尚须君警防昔人一字答千金
　　送赵叔愚赴浔州理掾
　　未奉三雍对聊为五筦行乡书逾岭少诗思入湘清逺宦身差稳中州事日生向来几离别此别最闗情
　　离郡五絶
　　自伤临郡浅有愧在民深稽首文公庙由唐直至今既収其印绶犹送以车船回首柱下史江边更可怜昨日专城守今朝失国人乾坤如许大无地着臣赫赫戎衣定区区扣马非如何孤竹子嫌粟不嫌薇孔笔郑克段孟言象爱兄回天力不足削地罚犹轻





　　后村集巻十
　　钦定四库全书
　　后村集巻十一　　　　　宋　刘克庄　撰诗
　　寄徐直翁侍郎二首
　　鋭惰皆由气所为浩然不屈是男儿未知重入修门后何似初攀折槛时巳有客贻絶交论岂无人取送行诗勿令一种求疵者妄议君侯鳯德衰
　　忆昨纷纷众喙鸣怪君噤齘久无声得非家客留廷尉或是闺人阻仲卿白璧防瑕终古在黄金横带霎时荣从来公议无情甚莫遣防斋独擅名
　　和仲弟十絶
　　窥户外问晴隂静向窻前阅古今江国事稀聊袖手钧天梦断久灰心
　　慈母清斋奉竺干平生功行黙通天遥知静坐修禅观永昼炉中一穗烟
　　即今江表尚恬熈忘却前回饮马时淝水岂无风鹤助平凉莫受逺人欺
　　楼头吹彻几寒梅推枕穿衣晓帐开蚁鬬蜗争求我决老夫身世自难裁
　　一春檐溜不曽停滴破空阶藓晕青便是儿时对牀雨絶怜老大不同聼
　　行遍髙台到曲池闲将白髪照清漪未应官舍无幽事亦有临流啸咏时
　　少工文字老安施不但才悭力巳疲无复滴泉来上绠惠连入梦偶成诗
　　弟兄虽幸忝朱轮各是人间五十人只合共娯千嵗母可能少补二州民
　　雁回杳杳浑无报鹊语啾啾似有凭忽得逺书看百过眼昏自起剔残灯
　　千古堂堂一孔明尚咨防宰访州平诸君应悉惓惓意老子宁希赫赫声
　　丁酉重九日宿顺昌歩云阁絶句七首呈味道明府
　　傍邑曽为刼火尘独兹犹是太平民儿时所歴今三纪便唤溪山作故人
　　老子痴顽耐逺游平生腹不贮闲愁今年天赐登髙地身在云峯最上头
　　小休緑树濯清泉垢尽身轻意欲仙岂必鲁儒知此乐舞雩风止在溪边
　　九月南州菊未黄芙蓉取次献新妆不妨折取繁红插四海皆知两鬂霜
　　只了年年作逐臣衣冠防缕面埃尘偶逢令尹留连我不畏狂生防涴人
　　先倩清风扫水轩更呼凉月倒金尊定知明府归侵夜县郭留灯未闭门
　　长君论事天为动季子居官水似清双眊不能钞谏草偏聋尚可聼琴声【涂中得茂实封事目昏字小不能传録】
　　友人李先辈丑父尝以夷成诗二帙示余莫知为何人所作心甚爱之过延平客有袖诗一章见访始知夷成者盖叶君之别号也须髪皓然矣诗与人皆可重因用其韵爲谢
　　筋力都非少壮时不烦揽镜觉吾衰展禽出仕曽三巳表圣归休有四宜饱阅交情悲世道差强人意頼君诗此生到死惭三士本自难招况易麾【端平初元召审八士余预焉唯张洽赵端頥范炎三君子力辞不至】
　　丁酉九月十四日黄源岭客舍题黄瀛父近诗
　　不但行吟又卧披掩编因有感于斯竞为蛙蚓号鸣态乌覩龙鸾夭矫姿损挹嫌人称大好琢磨容我指微疵自惭学识非康鼎安敢陪君共説诗
　　次王元度韵
　　占尽灵乌顾尽云君恩寛大放归闽一区二顷生縁薄万绪千条素髪新铁马即今征战士金鸡何日赦累臣殷勤説向西飞雁多谢交游与吏民
　　送范守仲冶二首
　　二年田里内民不识追胥官府絶无事使君唯读书俭于住家日臞似下车初太末方凋公行不可徐放逐谙时态唯侯意味长醴为狂客设羮许老人尝南国留棠舍西郊闭草堂临岐先作恶未可倚刚肠
　　挽赵漕简叔二首
　　虽拥轺车贵萧然似布韦家依僧舍住俸买古琴归海内胜流尽民间亷吏稀空余诗巻在展玩一沾衣恰讶书题少俄惊讣问临死方抛笔研贫不涴珠琛刼火难灰节浮云肯动心悲哉广陵散旧谱有谁寻
　　曹路分赠诗次韵一首
　　古来诗律推曹氏不数河梁与董逃唐季三家松最胜【荆公选唐百家诗曹邺一首曹唐二首曹松十三首】建安七子植犹髙短檠尚课儿精选老笔真堪仆命骚极欲留君横槊赋舟人苦报粤江涛
　　用曹帅侍郎韵赠曹路分
　　曹侯书满腹非以剑防身马上檄犹速槖中诗不贫敌情工变诈时论主和亲旗鼓何时建方知国有人
　　永嘉曹君赠诗次韵一首
　　开巻沉吟首屡掻想提诗律比戎韬清于学士茶烹雪壮似将军弩射涛再茜三纁由染渍勺泉巻石可深髙蜗庐自笑无巵酒不得浇君道路劳
　　余大父著作尝以所得沈元用给事歙砚遗水南林府君后七十年林氏子大鼎以端研遗余答以小诗
　　隆干手泽稀疎甚数帖凄其在水南但看吾翁遗歙石固应之子饷端岩丁宁后裔藏为好羞愧先民寳不贪自笑老犹躭笔砚少年莫也肯同参
　　挽子敬郑都承二首
　　重入修门两鬂丝延和累疏竭忠规立朝颇慕汲生戆谋国不知氏危老去故人能有几古来君子例无时传闻近事堪悲嘅説向重泉亦皱眉
　　向来俱触相君嗔里社追随二十春尚记残编灯下共忽看华表路旁新行车不忍过三歩临穴应难赎百身嵗晩空山风雨横奠刍归去倍伤神
　　次韵实之二首
　　臣去国四经春迹逺安知罪尚新蚤亦曽讥秦氏者晩为与议濮园人笺光范干时宰且伴田家赛社神醉倒不能愁世事倩他烟柳替含颦
　　向来嵗月半投闲莫叹朝朝苜蓿盘身后芬芳聊自诳眼前腥腐饱曽餐虫鸡一笑何须校花鸟相疎恐被弹清议自为儒者设未应羁束老黄冠
　　再和二首
　　借屋城中又一春桃符万口説清新向来曽上庆厯颂老去甘为元祐人健论真堪惊谄子固穷不肯媚钱神吾评此士西塘比后进纷纷谩效颦
　　与君未得便安闲边警偏能恼涧槃草地枣红犹索鬬田家稻白可能餐谁将铁绠横江鎻莫靠琵琶出塞弹处处冲梯楼上舞不应诸老自巍冠
　　三和二首
　　主圣时清万宇春禽鱼花草各懐新如何丹鳯楼中手来作金鸡竿下人家有宁馨堪跨灶囊无阿堵可通神客谈江北狼烟息暂展双眉不用颦
　　厨人无职主君闲春日唯供菜满槃山下鸱肥聊共饱堂中羊美得常餐徧尝忧患肱三折巳过光隂指一弹老去有巾宜漉酒笑他楚客切云冠
　　挽戴丞
　　戴氏多人物君尤月旦推能传后苍礼亦擅叔伦诗故里悬车蚤名场解褐迟他年端有恨椿桂不同时
　　题永福黄生行巻
　　废诗二十余年矣忽读来诗眼暂明处士梅曽如许瘦化人酒莫过于清蛩鸣竞起为唐体牛耳谁堪主夏盟事阔语长殊未竟跨驴作麽问归程
　　送方清孙参学
　　仆负轻装主倚辕交游握手若为言须求沂水风雩乐勿爱沙河夜市繁曩日士曽宗郭太他时我欲传何蕃殷勤待折津亭栁老怕春寒不出村
　　挽南塘赵尚书二首
　　起掌端平制萧萧素髪新更生宗室老太白谪仙人贵矣狨施马悲哉笔絶麟谁为篆华表题作宋词臣自从水心死麈柄独归公于易疑程氏唯诗取晦翁二箴家有本论世无同不复重商防骑鲸浩渺中
　　次韵实之春日二首
　　向来文字擅中朝留落而今赋大招才子左迁推屈贾相君髙蹈友松乔山行或与樵争席涧饮聊将掬代瓢借使终身无一事亦令千载仰孤标
　　梅醭朝衣尘满靴曽穿细仗对延和角巾久巳寻初服锦帐何须恋旧窝能读书人天下少不如意事古来多半生寂寂因迂阔垂老方惊嵗月蹉
　　再和二首
　　荥阳相昔独当朝曽忝弓旌第一招无力不能救房琯有书安敢托洪乔如闻徒歩轻千驷未觉堂厨胜一瓢邓禹封侯子陵钓君看二者孰风标
　　少小从军事袴靴只今庙算主通和敌来莫倚三窟民散未収蜂一窝【建炎有盗名一窝蜂】病觉风光于我薄老知书册误人多罪言着就深藏取自笑狂生壮志蹉
　　三和二首
　　岂有丝毫补圣朝去来扰扰费麾招不能履屐供羣谢未暇纶巾拥二乔着老莱衣侔服冕食于陵粟胜操瓢臣之少也犹疎何况头今插素标【陶诗素标插人头】
　　长剑拄頥刀纳靴得如曝背趁阳和买邻底用百万价好事曽为十二窝异日史臣应有考同时朝士欲无多与君死守西山学莫遣人讥末路蹉
　　四和二首
　　梦魂久不到清朝纵遣巫咸未易招塞北今唯一韦叡江南前此几陈乔扶颠个个无长防排闷时时引大瓢他日松根深掩骨何须竹帛有名标
　　朱门画鼓舞宫靴应笑狂歌似采和露坐一生无歩障春游是处有行窝绍兴党议谁当续元祐全人本不多办取九年同面壁未应末后话头蹉
　　五和二首
　　尚记诸贤聚本朝当时君相急旁招箫韶九奏鳯谐乐金弹一声莺下乔强项昔曽攀殿槛饥肠今欲把僧瓢蚤知不得文章力却悔当初夺锦标
　　頺然一榻嬾巾靴二月东风尚未和雀闯屋檐来作宿蜂啣窻纸去为窝牢愁余髪五分白健思君才十倍多欲访东臯贤鼻祖几囬路与醉乡蹉
　　六和二首
　　那复薫衣事早朝杖藜时赴野人招谋身不善交韩吕度世犹堪访贺乔杖有百钱寻酒琖家无一物只诗瓢君看莘渭三王佐何似夷齐万世标
　　生怕将军手涴靴安能柔软舞灵和艰虞夷甫方谋窟老嬾尧夫少出窝时事累棋如许急春愁抽蠒未为多终南一径非常防自是吾徒问路蹉
　　别张季
　　昔谒西山过里中谈兵论易气如虹若非遇彼负苓者必是传于坠履翁至竟白袍无谄屈何曽黄防有英雄秋风定访防斋否为説冯唐老更穷
　　挽淮东丘升抚干
　　子美曼卿流逺携书剑游惜攀丹桂晩勇赴白檀秋尚喜前筹壮聊纾左衽忧时危竒士夭无泪可供愁五月旦日鸡鸣梦袖疏墀下先君问言何事答曰犹素论也先君太息称善闻追班声惊寤以诗识之
　　梦中候对殿东厢邂逅先亲问答详碓磨不能移素论曝芹终欲献清光触屏训谄生犹臭攀槛传名死亦香君父临之安所避凌晨起坐涕淋浪【蔡京云如刘安世碓捣磨磨止説元祐是】
　　和张使君一首
　　里巷传呼府座来柴门草户亦荣哉相忘金鲫忽然跃惯见白鸥浑不猜墨客堵墙观落笔花神歩水出行杯定知入奉吾丘计万一君王访草莱
　　题赵别驾委斋
　　乍看华扁费寻思徐叩微言极坦夷无可奈何安命者吾非恶此欲逃之万羊赋禄渠前定二鸟防恩彼一时总被委斋叅透了不求符竹止求祠
　　次张使君韵
　　欲架茅堂久不成萧然身世托专城日无车辖非常静月有飡钱未是清髠首向来输白粲短衣老去斸黄精絶怜不及梁间燕嵗嵗新巢巧自营
　　读邸报二首
　　并驱华毂适通逵中路安知判两岐邪等唯余尤甚者好官非汝孰为之累臣放逐无还理陛下英明有寤时闻向萧山呼渡急想追前事亦颦眉
　　瑶编对秉初修笔粉署同携夜直衾虎既防皮甘搏噬鹤因疮羽久呻吟尽归一网机犹浅横説三纲害最深想到郧山多暇日轲书毋惜细研寻
　　自和二首
　　横身久塞杨朱路洒泣俄悲墨子岐陋矣射钩而中者壮哉鸣鼓以攻之侍读自无迁府分【梅询晩年指其足曰是中有鬼使我不至两府】中丞还有僦船时【舒亶去国雇客船归】八风舞罢君恩歇赢得闲愁上两眉
　　贵豪渠巳重金带贫病侬犹旧布衾钟阜解仇无宿憾【荆公与吕吉甫解仇】荆江感事有新吟【山谷有荆江书事十絶建中初所作】早知余耳交难保晩觉王何罪未深白首还乡应闭户断无保社肯追寻
　　和实之读邸报四首
　　祝鮀非是佞莒仆未为凶鬼谷纵横舌终南诡谲踪断无麟在薮独有防穿墉千古谁俦匹依稀似敬宗穿凿彊挥尘跳梁勇执弓矫诬天亦怒驱逐国为空笑里刀常有盟边甲巳衷拾遗端可拜诛佞笔生风【张万福拜拾遗王仲舒等于延英门下】
　　外观殊伟岸内禀极憸柔欲取汉清议尽投唐浊流鬼车鸣甚恶猛虎死方羞芳臭须防判哀哉不善谋一抨初骇聼双泪谩求哀极口诬贤者甘心誉彼哉【其人尝引管仲见撃】早知豺不食安用鸩为媒试问髙阳里迎车几两来
　　再和四首
　　狐鸣工作祟鸦噪毎为凶鲁观初尸罪儒林永削踪谋身真有窟凿趾欲无墉【凿墉之趾以益其髙】力击延龄去堂堂似亢宗
　　旧知偏下石逺避亦伤弓留落周南众萧条冀北空万言徒饰诈双泪却由衷王绩何曽醉刘蕡本不风噬人侔虺毒害物比猫柔【李义府柔而害物号人猫】清议姑驱逐寛恩未放流剑诛张禹佞扇障褚渊羞谏笔非私忿惓惓为国谋
　　伏阁何其壮登舟得许哀人多称快者上岂少恩哉恶草毋留种夭桃不待媒九重方逺佞宁放郑詹来
　　挽李卿俦二首
　　苦説兵财少臣非怯塞垣上思前语验人叹左迁寃老大云中守风寒国北门故交头白尽空为赋招魂人物今衰少唯侯勇智兼悲风起闗塞斜日薄嵫崦老子无从涕诸贤不及髯知心唯蜀李应为发幽濳









　　后村集巻十一
　　钦定四库全书
　　后村集巻十二　　　　　宋　刘克庄　撰诗
　　洛阳桥三首
　　周时宫室汉时城废址遗基刬巳平乍见桥名惊老眼南州安得有西京
　　嬴氏曽驱六合人蔡侯只用一州民立犀岂不贤川守鞭石何须役海神
　　面跨虚空趾没潮长鲸吹浪莫飘摇向来徒病川难渉今日方知海可桥
　　泉州南郭二首
　　闽人务本亦知书若不耕樵必业儒唯有桐城南郭外朝为原宪莫陶朱
　　海贾归来富不赀以身殉货絶堪悲似闻近日鸡林相只博黄金不博诗
　　同安
　　城不能髙甫及肩临风掻首一懐贤当时矮屋今存否曽着文公住四年
　　龙溪道中
　　旷土茫茫无主名朱门唯恐籍分明老农犹记淳熈事太息文公志未行
　　木绵铺
　　庵逺人稀行未休风烟絶不类中州何须更问明朝路才出南门极目愁
　　灵着祠
　　甘宁闗某至今传名将为神自古然生不封侯三万户死犹庙食数千年
　　韩祠三首
　　柳祠韩庙双碑在孔思周情万古新不信二公俱絶笔别无诗可送迎神
　　一宵丑类徙南溟靡待仙官勅六丁宗闵与绅空并世可怜不似鳄鱼灵
　　莱相竹今供戍卒武侯柏亦付边陲南来独有昌黎木神物千家尚防持
　　留衣庵
　　老子今年五十三诸方参了又重参谁能逺礼文殊佛且访颠师海上庵
　　潮惠道中
　　春深絶不见妍华极目黄茅际白沙几树半天红似染居人云是木棉花
　　循梅路口四首
　　贑客纷纷露刃过断无徼吏敢讥诃身今自是牢盆长较尔能贤得几何
　　导吏仓忙乞调兵未应机动遣鸥惊传闻老子单车至惭愧偷儿让路行
　　钞法如弓末愈张可堪于此更求详只应新执牙筹者拾得研桑肘后方
　　三十年来边宿兵大农无计饱连营元来有个浮盐策南渡诸贤未讲明
　　白云庵
　　太行以北海丰南我与梁公各有惭儿五十余亲八十可堪来宿白云庵
　　叱驭庵
　　所立未如温太真讵宜跬歩暂忘亲乃知峻坂驱车者有愧髙堂扇枕人
　　将至海丰
　　渔盐旧俗惯恬熈兵火新民脱乱离石路树隂三十里今犹彷佛太平时
　　东坡故居二首
　　嘉祐寺荒谁与葺合江楼是复疑非巳为韩子骑驎去不见苏仙化鹤归
　　惠州副使是新差定武端明落旧堦尽遣秦郎晁子去只携周易鲁论来
　　丰湖三首
　　岷峨一老古来少杭颍二湖天下无帝恐先生晩牢落南迁犹得管丰湖
　　小米侍郎生较晩龙眠居士逺难呼不知若个丹青手能冩微澜玉塔图
　　作桥聊结众生縁不记全家落瘴烟内翰翻身脱犀带黄门劝妇助金钱
　　罗湖八首
　　平生不作贾人留怪底江边未发舟泷吏不须前白事更忙定要看罗浮
　　中州无地堪投足垂老携家泛瘴江不爱朱丹画车毂且贪紫翠入船窻
　　嵗晩南游访稚川苔封丹灶尚依然不知的在山中否万一归来説内篇
　　颍水箕山未脱然直须断尽世间縁野人曽被朱轓涴不作天仙作地仙
　　异境微茫在半霄仙人垂手下相招老来尚有君亲念未敢相陪过铁桥
　　衡岳仙都迹巳陈云台玉局勅犹新暮年拟乞冲虚观长向山中祝圣人
　　浪迹人间状似颠草书壁上笔如椽吾评二士皆竒怪未是真仙亦鬼仙【观中有白玉蟾字并懐黄天谷】
　　五更海底涌金轮咫尺蓬莱不逺人欲和苏诗临絶顶可怜汉节尚随身
　　扶胥三首
　　一阵东风扫曀霾天容海色豁然开何须更网珊瑚树秪读韩碑也合来
　　旸谷扶桑指顾间冯夷得得报平安为言博望乗槎至莫作师襄击磬看
　　前祭京师奉祝词尊严不比百神祠台家今嵗筹边急黄帕封香巳过时
　　兼舶一首
　　鬻防飞刍瘴海濒扇遮不断庾公尘而今更遣兼琛节羞冩氷衘寄故人
　　兼诸司二首
　　白头忽有印累累符牒如山退食迟但见旋添庭下事不知顿减集中诗
　　只是从前疎拙身而今结驷昔悬鹑伯鸾老去无遗恨独忆同操井臼人
　　唐子西故居二首
　　一州两迁客无地顿竒才方送端明去还迎博士来无尽颇纵横晩方攻蔡京犹称贤宰相应为客先生
　　风旛堂二首
　　告子早不动先师四十余乃知卢行者暗合秀才书夜夜各趺坐朝朝同打斋不知那个子曽梦祖师来
　　羊城使者庙
　　山川殊壮丽井邑亦繁雄独有羊城庙萧然瓦砾中
　　江南五首
　　巳报行营入犹夸僭垒坚何曽陵谷变但见市朝迁鋹也騃孺子井蛙徒自尊如何南武帝面防向夷门具舰逃安往焚巢溃不支区区一州力不足辱王师宣劝犹疑鸩龙顔笑引觞络鞍奉明主执挺长降王身是假皇帝国由内太师伪朝旧宫殿歴歴有遗基
　　即事十首
　　香火万家市烟花二月时居人空巷出去赛海神祠东庙小儿队南风大贾舟不知今广市何似古扬州俗情重蒲饮故事按舟师莫倚无山越闲将作水嬉占断百花白摘来三伏凉着身素馨国荀令未为香菓跽拳祝防罗扑卖声粤人重巧夕灯火到天明名荔絶甘冷与莆争长雄不逢蔡公谱埋没瘴烟中吾生分裂后不到旧京游空作樊楼梦安知在越楼突薪初不戒绠缶始言功累甓为墙壁前人智未工复闗无雅操渉洧有遗音未可绳三尺槟榔当委禽沐髪眠常晏濡唇饮不多谁云五瘴毒常备四时和
　　药洲四首
　　非有干时防聊为避地图昔人补勾漏老子管仙湖役民如犬马国破作降俘往往湖中石宣和艮岳无怪怪竒竒石谁能辨丑妍莫教赞皇见定辇入平泉观寺临湖上亭台出栁间都忘来五岭将谓在孤山
　　登城五首
　　尉佗故秦吏堪执酂侯鞭箕踞问使者吾方帝孰贤巳作南夷长那为北面臣未忘真定冢毕竟是华人汉人称劲粤累世不加兵狂卒才三百如何便缒城漫费人蒸土常如物溃隄傍疑为息壤下恐有蟠泥【州治后】
　　郭外皆鲸浸区中等螘窠若无西雁趐客子奈愁何
　　城南
　　濒江多海物比屋尽闽人四野方多垒三门欲卜隣
　　题萧令山则文编二首
　　茧纸银钩冩一通殷勤投赠愧空空辙环晩乃交吾子稇载天将富此翁著论未容符独歩操琴欲与愈争雄儿童认错眉间喜疑有珠犀满箧中
　　咄咄人皆怪老夫奈何此客去难呼招温处士为罗否待穆先生设醴无我有青刍堪秣马君言白髪久占乌人生蝉冕腰金印未抵斑衣膝下娯
　　题唐察院诗巻二首
　　细读公诗屡絶编心知妙处口难传言言箴儆堪垂世歴歴行藏自谱年但觉朱余唱叹不烦玉斧更雕镌小儒可是通身胆拟为坡仙注大全
　　不见林夫与子方坦翁健笔亦堂堂孝诚亲有终身慕忠爱君无一饭忘铭坐六章韦作佩入台五字铁为肠未应径欲投吟社谏草长留御榻傍
　　次黄殿讲鸣佩亭
　　谁引扶胥水入城循除终日爱琮琤天风何许佩环响秋色自然竽籁声尽洗珠犀宁受涴少留琴鹤未须行他年父老传都下名与濓翁一様清
　　广州劝驾一首【庚子权郡】
　　番禺文物于今盛闽浙彬彬未足夸丞相宅曽住南郭鼎魁坊只在东家好陈董子三篇防莫看唐人一日花珍重诏书相勉意士先器识后才华
　　广州都试【时摄帅】
　　自昔番禺统府雄君恩暂许领元戎不羞短髪垂肩白且爱前旌照眼红笔久不灵妨草檄臂新无力怯开弓即今超距多枭俊安用辎车载此翁
　　灯夕二首呈刘帅
　　士女如云服珥鲜暂陪猎较亦欣然清于坡老游杭市俭似乖崖在剑川使指何功烦卜夜遨头此念可通天粤人拥道千层看不见狨鞍三十年
　　陌上游人趁管弦岂知君相尚筹边细聼野老交谈处犹记兵端未动前草市収灯如许早端门瞻跸定何年书生晩抱忧时志归画残灰理旧编
　　次韵二首呈仓使
　　晩雾徐収月色鲜承平物态尚依然断无飓母起吹海应有蚌胎还媚川逺俗熈恬犹乐土孤臣流落谩忧天夜归聼得舆人语且愿新年胜旧年
　　归念常如危柱弦春来梦绕白云边不知新雪添头上但见繁星满目前即事有诗聊记节捄时无防但祈年二公语妙堪传逺严杜何因可共编
　　余哭蟾子潮士钟大鸣有诗相寛次韵
　　愁眉暂展頼君诗欲以先知觉后知歴引竺干寛此老未甘嬴博窆吾儿寄阿兰若俄经昔祔短松冈防有期欲访巫咸何处在忧来自向理中推
　　再和
　　彭聃俱未离乎死况汝孩提未有知自昔丈夫怜少子即今王母惜孙儿探环尚记曽游处建鼓应无再见期三纪七挥儿女泪孰尸寿夭莽难推
　　蒲涧寺
　　齐人陈迹此流传班史苏诗未必然故老皆言家即寺痴儿悮入海求仙莫将刘项分羮鼎来涴巢由洗耳泉欲采菖蒲无覔处且随箫鼓乐新年
　　越台
　　南帝当年此筑台称雄亦岂偶然哉谩通异国求阳燧不道偷儿饮漆杯能使越人存旧迹始知秦吏有竒才只今黄屋归何处但见牛羊夕下来
　　次韵刘帅出郊一首
　　竞逐朱轓载酒行熈熈物态与人情浴沂我欲寻儒服渉洧公方厌郑声试问冶容遨夜市何如赤脚馌春耕故山圃应无恙老去深知愧邵平
　　次韵李仓春游一首
　　秧马从今渐可行林鸠未好便呼晴敢云使者乗轺传聊为君王式耦耕有一日留忧职旷无三宿恋觉身轻此生不复持髙论愿友台佟与向平
　　挽崔丞相三首
　　先帝谋元帅烦公防蜀淮军皆歌范老民各像乖崖北顾犹闗虑西归巳巻懐早令扶日月宁不扫氛霾麻卷扬庭久蒲轮就道迟虚传杨绾用不奈蔡谟辞祝柱从渠诮摧梁得许悲流传千载下犹足励清规昔侍琼花宴回头二纪余嵇康作书魏勃扫门疎尚意开黄阁安知尾素车萧然旋马第人指相君居
　　陆贾二首
　　田横死士今亡矣陈豨从车安在哉独有尉佗尚黄屋故应两费陆生来
　　郦烹未久蒯几烹陆子优游享令名南帝称臣槖金返更推余智教陈平
　　浴日亭一首
　　归客飘然一叶身尚能飞履陟嶙峋危亭下瞰嵎夷宅积水上通河汉津叱驭为臣前有志乘桴从我更无人暮年笔力全衰退甘与韩苏作后尘
　　又追和坡韵一首
　　亭傍乔木拂云天亭下髙桅泊晩湾白是张骞曽泛水青疑徐福所求山羊城隔雾愁回首鲸浸収风喜见顔却笑金乌并玉辛勤出没雪涛间
　　白鹤故居
　　天稔中原祸朝分党部争当年谁宰相此地着先生故国难归去新巢甫落成如何鲸浸外更遣打包行
　　唐博士祠
　　博士位犹卑投名入党碑今观名世作多在谪官时太史沅湘笔仪曹永栁诗新祠绵蕞尔未尽复遗基
　　六如亭
　　呉儿解记真娘墓杭俗犹存苏小坟谁与惠州耆旧説可无抔土覆朝云
　　再题六如亭【余既修废墓立仆碑或者未解此意明年北归赋此解嘲】
　　昔人喜説坠楼姫前軰犹髙断臂妃肯伴主君来过岭不妨扶起六如碑
　　十五里沙
　　只见如山白浪飞更堪动地黒风吹茫直际九州外汹涌常如八月时河伯岂能穷海若灵胥仅可吓呉儿惜无散髪骑鲸友共了南游一段竒
　　道中读方孚若题壁有感用其韵
　　淮雪江风裂面寒往来万里一征鞍三千客谩曽弹铗十九人谁肯捧盘自古英才多顿挫即今世运尚艰难空余败壁龙蛇字黄鹄髙飞不复还










　　后村集巻十二
　　钦定四库全书
　　后村集巻十三　　　　　宋　刘克庄　撰诗
　　送项使君季约二首
　　世有凝香乐君侯总未知清斋灯火夕闭閤荔枝时郡小留难住民愚去始思两年案头笔一字不容私但见两眉颦何曽一馔珍节如僧更苦家比郡尤贫琴鹤均为赘莼鲈颇切身荡山有来雁莫惜寄声频
　　送王梅州二首
　　州境与潮隣徐行止浃旬瘴乡均一气盐子亦吾民日晏烟岚敛兵余户口贫定将田里事闭阁细条陈祸始自三枪菑犹被一方帝将安渤海君肯薄淮阳老手何由斵新眉尚费妆汉庭褒郡最蚤晩入为郎
　　癸卯上元即席次杨使君韵二首
　　初阳収久雨淳祐第三春聊与众行乐稍欣农食新俱防青帝力莫问紫姑神座上遨头作流传遍郡人纵观姑游目殷忧欲碎心马嘶淮祲恶鹃呌蜀寃深玉座方停箸椒涂亦脱簪好为谏臣论莫作醉翁吟
　　辛夘春日
　　甫报弓旌召俄闻弹射攻匹如饮甘露【诸不能受人恶言如饮甘露者不名为有力大人语见佛书】又似斩春风云梦吞伊軰须弥纳个中故山多芋栗不必问狙公
　　挽林焕章二首
　　昔在端平际临朝想老成但闻辕固召不见伏生行霜柏无寒暑朝华有悴荣由来天所靳上寿与髙名束帛征诸老深衣立一儒乡人偕猎较童子共风雩屑屑羞来往兢兢迨举扶自惭衰竭久书墓觉词芜
　　送赵阜主簿
　　罢税无兼局萧然古廨寒士称为善类民説是清官力薄难推毂身轻易起单竹林逢大阮试为问平安
　　挽游勉之侍郎二首
　　不假黄金贵居然比玉温诸公从上拥一老立东门伯氏推难弟先师有嫡孙耆英雕落尽旧事向谁论昔在髙阳里曽登夫子堂武城愧言偃畏垒化庚桑病臂书全阙惊心鉴忽亡平生刍一束道逺不能将
　　挽唐伯玉常卿二首
　　身自无安处升州更广州逐教子方去死到了翁休鳯至虞廷喜麟亡鲁野愁忧时兼悼友白却九分头久欲携莼鲫呻吟去未能甫封陶母墓俄吊董生陵言立何曽死骚招更不譍那须论宿草身尽泪方冰
　　送居厚弟堂禀二首
　　俱被光华遣同归寂寞濵吾灾因抱椠子咎在埋轮记忆烦明主招徕到逺臣要须留晩节他日白先人怕与亲朋别那堪送子行天威难俟驾秋暑勿贪程若见知名士为言不慧兄危托君相耕钓毕残生
　　居厚不果行次韵二首
　　物色来林下安排起海濵居然防锦穽幸未驾蒲轮非我瑕疵女云谁毁誉臣只愁从此去未易致虞人祖帐方涓吉公车巳尼行若非露消息未免廹期程水菽姑娯母茅柴且酌兄未应天禄阁便欠一更生
　　闻居厚得祠复次韵二首
　　诸贤谈稷下孤士卧漳濵母亦为投杼儿宜勿斵轮无书留逐客有些吊累臣一室才容榻奚烦问疾人稍欣公议白又报啧言行上漫招东马人方毁李程迎来新观主伴取老师兄汉士方云合何须鲁两生
　　赠蜀士卢石受二首
　　蜀郡卢夫子沉冥不偶时幽深病梨赋竒怪磔蟇诗古有严并李今无旷与防何当短檠下歴歴叩羣疑井络纒兵瞿塘下棹轻命宁一钱值腹载五车行姑览无余迹休聼望帝声世无韩十八谁识玉川生
　　送陈霆之官连州
　　郡接湖南境孤城若个边茆寮谁问宿峡石善惊船官小无迎吏诗工有续编古人髙妙处不过览山川
　　挽林承奉
　　性与聃书合平生寳俭慈鹿门妻采药蟾窟子攀枝君可先贤传吾惭防妇碑衰年窘才思呵冻课哀诗
　　挽姚漕贵叔
　　昔建经离乱烦公出拊循鲁宫恢故宇蔡卒即吾人薏苡何伤我甘棠尚在民悲哉元日召当宁记名臣
　　挽开国陈寺丞二首
　　昨御祥琴后多传吉语通虚令占列宿不料奏悲风华表孙从祖生刍壻吊翁九原一无憾全璧见先公伯也不可作叔兮犹典刑公车玉堂荐书室鹤山铭久上通侯印新营太祝防衰年亲旧少吟罢涕先零
　　挽王居之寺丞二首
　　元老登庸晩同年召用初惜哉武公耄甚矣董生迂汾曲庐旋返平津阁寝疎空令双鬂白犹待两轮朱忆昔陪真率华居甫落成坐賔来堕帻侍女出弹筝无复呉趋曲空余楚些声九泉见忠简应问老门生
　　挽方贡士
　　秋赋曽賔送春卿偶脱遗离羣嗟老境同队记儿时终制从家礼髙懐见墓碑亦如陶处士自作诔兼诗
　　题永嘉黄仲炎文巻二首
　　书坊黄册诱儿童朝取封侯夕拜公董贾竒才无地立欧苏精鉴与人同安知李廌麾门外不觉刘几入彀中蚤晩君王求极谏莫教豪杰泣途穷
　　龙泉笔絶文章熄此作居然可贵珍激处翻嫌董生缓新来却笑退之陈假令覆瓿无知者尚可藏山待后人外物区区均粪土祝君爱取不赀身
　　和呉教授投赠二首
　　三径荒凉手自开旋移花竹剪蒿莱休休岂不縁迂惰屑屑何为费往来明主秖今搜坠典故人大半客翘材累臣方卧漳濵疾错梦钧天聼乐回
　　衮衮登瀛更上坡且容老子钓烟波鳯麟自合呈祥瑞鳬雁何曽系少多时有耦耕人共语亦无问字客相过倒囊欲答骊珠赠奈此家徒四壁何
　　和张简簿尉韵
　　旧案依稀在柏台寄声杭本莫飜开骑驴导从两黥挟罗雀门庭几客来务观可堪供史草补之不防作宫梅男儿盍建横行防免使君王叹乏才
　　用王去非侍郎韵二首送林元质提干秩满造朝并呈侍郎
　　戍满归来薇亦刚防名不觉十年强素无沂国三场志鲁有西山一瓣香晁董未能免科举孔顔方可语行藏要为天下竒男子宁论区区国与乡
　　叔季滔滔未见刚毎闻健论意差强向来曽劾灯笼锦老去聊凝画防香世运横流安所止圣朝未舎岂容藏几回欲上铃斋谒衰病无因可去乡
　　送李用之察院赴潮州二首
　　乌府名臣暂拥麾霜棱聊复变春熈行人犹谓骢当避圣世初无鳄可移粤俗相携看上日韩祠配食付他时极知不作周南滞禁闼须君补阙遗
　　昔在番禺鬻防时瞽言不敢计从违固知国有三空患又欲民无再讥篛裹为生尤瘠薄牙筹所积恐纎微公卿文学方矛盾应待囊封决是非
　　贺王实之得第二子
　　臞翁活计未全迂老骥新生汗血驹攀桂肯输郎罢否分梨还让伯兄无应陈俎豆为嬉戯想见诗书被抹涂报与厨人多酿酒王家例合有三珠【涂抹诗书如老鸦玉川子添丁诗】
　　送方仲赴省
　　童年觜距巳专场何况而今老益苍天纲恢然罩鸿鹄朝阳鸣矣革蜩螗士谁与贺争同进众亦推诣太常可惜祠官无气力不能搢笏诵阿房
　　书事二首【潘柄考亭门人陈均福公族子皆年七十余而客死】
　　谦之绋翣迎归福平甫灰钉送返莆空累两家营后事仅留四壁遗诸孤学徒谁是单传者史藁曽经一览无贫富皆当终牖下招魂何处有神巫
　　二士平生极好修箪瓢之外尚何求暮年更傍谁门户故国宁无某水丘华箦殊非爱曽子短衾自可覆黔娄小车处士差安稳十二行窝取次游
　　送叶士岩二首
　　曽约还辕访爵罗几廻扫榻伫经过待先生敬虽如此与老人期奈后何走马看花消许急杀鸡为黍误侬多呉中故旧还相问一臂偏枯两鬂皤
　　向来参请徧诸方恍惚如痴亦似狂雪与滕平犹未退斤从鼻过了无伤拈花弟子知谁悟撼树羣儿不自量极欲为君露消息天寒日短话头长
　　甲辰春日二首
　　买牛捜粟向蛮烟衰病安知璧偶全使者召归曽四軰臣之得罪又三年柳刘漏语谁云尔綘灌怜才定不然纵使有泉堪洗耳先生此媿若为湔
　　学问过时巳悍坚文章垂老未精专薫琴何患无赓载秋扇明知有弃捐旧读温寻浑不记新吟煆炼久方圆此生幸不当词翰免被人嘲上水船
　　题小室二首
　　巳向深林卓小庵是中仅可着禅龛士师何止三无愠中散居然七不堪一去重华那复得方当盛汉勿多谈近来弟子俱行脚谁伴山僧面壁参
　　阡陌东西山北南半生常带散人衘何曽云梦芥八九一任狙公芧四三閤上大夫投欲死瓮间吏部寝方酣可怜子骏无家法下见先人面有惭
　　送表弟方时父
　　弃置空村饱世情髙轩乃肯顾柴荆韩甥殷浩贫亲戚李益卢纶外弟兄两鬂萧疎惊老大一灯明灭话平生刺桐花下逢予季多致诗人未害清
　　叶桂发助教从李用之秘监于潮阳李持节使部叶辞归福唐小诗话别
　　贺监空多惜别情木棉花得似三荆打包便是参禅客垂槖何须使兄小郭今宁无赵子四门古亦有欧生【欧阳詹为四门助教】南辕不渉贪泉境归去诗肠彻底清
　　寄题建阳马氏晩香堂
　　自锄空旷汲潺湲占断清溪第几湾傍九日开侵嵗晏居千花殿觉天悭飡英饮露平生事遗臭流芳一念间菊不负君君负菊年年秋不在家山
　　赠施道州二首
　　施先生学有源流家自长安徙益州畴昔建牙当一面只今失国托诸侯身侨岳麓无生计目断岷峨起暮愁闻道汉廷须黼黻蜀珍那得此淹留
　　边尘突过剑门闗西顾于今尚未寛早晩相如通僰道苍皇子美问长安拮据自笑营巢拙枘凿明知合辙难纵有望乡楼百尺淡烟衰草莫凭栏
　　送杨彦极提刑二首
　　闽蜀相望万里遥敢图斗垒屈魁杓南州处士防殊礼魏府牙兵不更骄邦伯如今安得结国人他日防思侨瓣香垂去犹精祷果有甘霖溉旱苖
　　绣斧翩翩向福唐百城敛袵避风霜梦回桑下初何恋手植棠隂故未忘判笔有神皆可録抄书无数即行装从今病叟来扃户莫望严公访草堂
　　题陈霆诗巻
　　读他人作多遗恨君似连城璧少瑕楮叶国工如许刻菖蒲灵物偶然花今无摩诘携同宿后有荆公选百家不惜矮窻残烛下与将朱笔撷菁华
　　梦方孚若二首
　　仙鬼微茫果是非不如辽鹤有归期铸成范蠡何嗟及绣作平原未必知歌扇舞裙风雨散野田荒草古今悲可怜一觉寒牕梦犹记聨鞍出塞时
　　寤寐中原独着鞭往来絶域几飡氊封侯反出李蔡下成佛却居灵运先八百里烹飨军肉九千缣辇作碑钱秖今谁是田横客回首荒丘一慨然
　　哭孙季蕃二首
　　嵗晩湖山寄幅巾浩然不见两眉颦看花李益无同伴顾曲周郎有后身厚禄殷勤营地隐君欢喜得吟隣【唐人题李白坟云谁移耒阳冢来此作吟隣】看来造物于君厚判断风光七十春
　　毎嵗莺花要主盟一生风月最闗情相君未识陈三面儿女多知栁七名自有菊泉供祭享不消麦饭作清明老身独殿诸人后吟罢无端雪涕横
　　懐曾景建二首
　　造物生才自昔难此君夭矫类龙鸾圣贤本柄藏椰子佛祖机锋寓棘端畴昔诸人多北面暮年万里着南冠伤心海内交游尽箧有遗书不忍看
　　曽有舂陵逐客篇流传哀动紫阳仙安知太白长流处亦在重华野边碎板一如坡贬日盖棺不见桧薨年谁云老眼枯无涕闻説临川即然【蔡季通贬道州君饯之云四海朱夫子征君独典刑青云伯夷传白首太经有客怜孤愤无人问独醒瑶琴空鎻匣断不堪聼晦翁喜之手书其诗君亦贬死道州异矣】
　　内翰洪公舜俞哀诗二首
　　忆昔端平典册新三麻九制笔如神内庭唤作真学士晩軰推为老舍人垂死遗言犹苦口平生谏疏最婴鳞建功不作于濳死谁为君王説厚伦
　　回首扬州一梦余故交巳直玉堂庐寒暄未省通君实穷薄空烦诵子虚甚媿丈人于甫厚孰云夫子不回如【君除中书举余自代】残年无复陪精论开阖平生几幅书
　　送李漕用之二首
　　斜飞庆厯皇华逺防出熈宁使指新但记欧公更此职不知赵济是何人【为常平劾富公者】剡章徧及孤寒士奋笔先诛聚敛臣自叹暮年衰飒甚羡君老手独埋轮
　　汉廷盐铁议交攻有诏姑唯旧法从闻道岭南歌圣主一如河北感仁宗向舒自是堪王佐桑孔安知富大农他日公归奉清问可无鲠论赞烹封
　　答谢法曹
　　二诗简淡扫秾华作者几无以复加璧十五城方定价桃三千嵗一开花选骚意度卑唐体晋宋文章让谢家莫道老夫今耄矣平章此事不应差
　　次王实之家塾韵
　　新敞朱甍映碧岑髙门谁识庆源深畤郊巳解传家学石礼皆堪直禁林【介甫和甫】七叶文章真有种二郎官职本无心庭前玉树成隂未着手栽培昉自今【王筠云未有七叶之中名德重光爵位相继人人有集如吾门者】
　　喜汤伯纪登第
　　老觉人间无一忻怪来亁鹊耳边闻休嗔穷鬼揶揄我絶喜春官摸索君畴昔先生有髙第即今后死与斯文不应也跃看花马忘却江天树与云
　　三月二十一日泛舟十絶
　　少游欵段何从借伯厚鸡栖未易求看取后村翁简径百钱聊税一渔舟
　　退之嵗晩南溪上把钓聨诗得几回便与乌衣羣从约及身强健更频来
　　向来平勃颇相知使粤归来嵗月移只以一篙为导从亦无剑马可相随
　　桥低水涨过船难旋拆船篷复旋安未免屈蟠篷底坐谁教君爱切云冠
　　弟兄玉映更珠聨岂减元晖与惠连欲笑汉人无具眼羡他李郭作神仙
　　眉洲屿隔雪涛中闻此山川彷佛同但是至人游息地邦人处处作离宫
　　虽沉璧马计安施倐忽桑田变弥説与神通君看取潮头不到艮山祠
　　溪北溪南一雨通山村佳处便掀篷老身不怕无安处着在渔翁保社中
　　稚子呼牛妇馌耕早秧水足麦风清老农喜极还垂涕白首安知再太平
　　本朝耆旧数吾宗老监轩昻洛社中后五百年人定説过江复有戴花翁
　　三月二十五日饮方校书园十絶
　　才入中年防面难安知白首此团栾不妨时驾柴车出只作初骑竹马看
　　伯兄廼汉司徒掾季子亦唐行秘书只愿荆花常烂熳莫令蔓稍稀疎
　　自古根深枝叶蕃百年乔木到今存只留谏草传家世莫着轺车入户门【褚彦回以轺车给从弟炤炤大怒曰着此辱门户】
　　西舍鸣笳索赋诗东家拽石请书碑眼中除却壶山外多是新知少旧知
　　呼来不许望清光麾去奚堪作省郎莫是后身刘快活揷花重入少年场
　　石室千年不复开庭花无语委苍苔席间旧客惟枚叟白髪重将屐齿来
　　空留藓石仆斜阳不见竒章与赞皇何必雍门弹一曲蝉声极意説凄凉
　　百年如电复如风昨日孩提今日翁乍可生前称醉汉也胜死后諡愚公
　　早退分明胜一筹行年六十复何求东门与南山豆谁道君恩薄故侯
　　后有良工识苦心今无善聼孰知音老来字字趋平易免被儿童议刻深
　　题江贯道山水十絶
　　世间平逺景万幅在洪家晩至畨君国方知不是夸【野处有楼名万幅平逺】
　　一棹微茫里孤亭紫翠间恍疑渉彭蠡又似访庐山江险不容极禹功胡可忘向来小龙子衮冕食千羊夹立朝羣玉浓妆列万笄中州不敢顿抛在瘴云西茆山千万叠不得见天全帆出扶胥口无山只有天雪冒禹碑石云埋泌草堂早知抱遗恨悔不挟亁粮半夜黄天荡楼船雪浪中当年草檄客今日负樵翁太武求溲处之祁着鏁边淮风晨裂面淮浪夜惊船展巻嗟宣圣东西南北人昔还行脚债今作卧游身一匹好东绢天寒家未温尽教儿拆绣闲管妇无禈后村集巻十三
　　钦定四库全书
　　后村集巻十四　　　　　宋　刘克庄　撰诗
　　杂咏一百首
　　苌
　　宗周危可悯苌叔死非难臣血三年碧臣心一寸丹
　　柳下惠
　　不怨穷并佚能安小与卑何湏立竒节展季即吾师
　　乐毅
　　忿怼及韩驷荒唐入郢鞭乐生端可拜宁死不谋燕
　　屈原
　　芉姓且为掳累臣安所逃不能抱祭器聊复着离骚
　　贾谊
　　寄声谢绛灌勿毁洛阳人嵗晚治安防谆谆礼大臣
　　虞翻
　　孝亷巳称帝賔佐尽封侯不道投荒客交州白了头
　　顔鲁公
　　鬼质内持衡强藩外握兵一朝临白刄乞米老儒生
　　李白
　　幸自忤将军那堪触太真世无郭中令谁赎谪仙人
　　陆贽
　　饮食晩由窦门庭谁敢窥禁中无急诏不记奉天时
　　刘蕡
　　貂珰窃大柄韦布献孤忠榜出惟风汉无名在选中
　　右十臣
　　尹伯竒
　　不愁儿足冻苐恐母心伤所以子范子惟弹一履霜
　　宜臼
　　莫亲于父子天性有时移竟以妇为厉空令傅作诗
　　申生
　　君父如天地虽逃安所之可怜共世子死不恨骊姬
　　曾子
　　亲劬何以报子职贵乎勤梨本非难熟殊未易耘
　　伍尚
　　伍奢呼二子一至一奔焉逃父吾无取讐君亦未然
　　扶苏
　　诏自沙丘至如何便释兵君王令赐死公子不求生
　　东海王疆
　　圣经非拒父古谊有传贤据以兵求胜疆能智自全
　　姜诗
　　晨兴风色恶日晏汲归迟宁与闺中诀莫令堂上饥
　　王祥
　　礼律通称母宁分继与亲乃知履霜子絶似卧冰人
　　宁王
　　智出建成上贤于子纠多至今称让帝当日唤宁哥
　　右十子
　　伯夷
　　木主来西土檀车济孟津只应千万世瞻仰首阳人
　　婴臼
　　贤矣两家臣存孤极苦辛后来有曹马亦是受遗人
　　王蠋
　　稷下空多士谁为国重轻列城七十二死者一书生
　　鲁仲连
　　六国钧南面甘为北面臣向防生一叱几帝虎狼秦
　　豫子
　　纷纷荆聂辈犹有利而为智氏已无后先生欲报谁
　　龚胜
　　已设牀临牖何须绶着身遂令移鼎贼知愧饰巾人
　　陶渊明
　　卜筑堪容膝休官免折腰宁书处士卒不践寄奴朝
　　甄济
　　唐徳虽中否犹能愧畔臣尽驱污贼者往拜诈喑人
　　何蕃
　　城去曽聮疏宣收亦举幡向令无太学安得有何蕃
　　司空图
　　节将飞飏去牙郎卖弄余唐臣不负国惟有一尚书
　　右十节
　　许由
　　一闻尧禅后洗耳急归休邻叟嫌泉浊牵牛饮下流
　　沮溺
　　皇皇问津者藐藐耦耕人不识吾夫子宁非古逸民
　　荷蓧丈人
　　客云自孔氏不觉喜逢迎止宿见二子孰云无世情
　　接舆
　　上古闻巢父衰周有楚狂由来豪杰士不必待文王
　　四皓
　　去避坑焚祸来成羽翼功留侯不自语驱使紫芝翁
　　两生
　　尚恐公污我何妨史失名深衣与短制同召不同行
　　严光
　　幸自沉冥去无端物色求蓑衣亦堪钓何必被羊裘
　　梁鸿
　　肃宗汉明主犹恶五噫诗一旦拂衣去世人那得知
　　厐公
　　采药栖迟穏燃萁簒夺危景升不爱子却念徳公儿
　　汾亭钓者
　　太公辅西伯严子客东京独有汾亭者无人得姓名
　　右十隠
　　荀卿
　　歴歴非诸子骎骎及圣俦乃知焚籍相亦自有源流
　　穆生
　　决去先生勇怀安二子惭向令犹在坐楚市赭衣三
　　伏生
　　偶脱骊山厄龙钟九十余谁知汉掌故传得不全书
　　辕固
　　面折公孙子堂堂负直声安知上前论那复有黄生
　　申公
　　绾臧不自保强致老先生鲁邸今朝罢蒲轮昨日迎
　　儿寛
　　茂陵轻朴学寛对乃忻然口谩谈三代书才説一篇
　　刘向
　　窃弓俱奋臂窥鼎迭磨牙同姓余中垒昌言抑外家
　　周堪
　　旧臣学浅晩召主恩深莫鍳萧张否重来遂病瘖
　　郑司农
　　新笺传后学古训发先儒不拟狂年少灯前骂老奴
　　王通
　　当时三晋地已有圣人生不晓河汾氏为隋防太平
　　右十儒
　　孟之反
　　弃甲争先去収兵殿后回但云马不进应自圣门来
　　曹沬
　　数战数败北宁非将畧疎収功一匕首安用读兵书
　　亷颇
　　浪説三遗矢犹堪一据鞍君王不自试耳目信人难
　　李牧
　　説客为秦谍君王信郭开向令名将在兵得到丛防
　　白起
　　太息臣无罪胡为伏劒铓悲哉四十万宁不诉苍苍
　　防恬
　　絶漠功虽大长城怨亦深但知伤地脉不悟失人心
　　魏尚
　　塞外传烽急云中调守难谁为帝言者白髪老郎官
　　李广
　　飞将无时命庸奴有战勲谁怜老衞尉身属大将军
　　马援
　　土室不堪处其如瘴毒何莫年欵段马有愧少防多
　　刘琨
　　除却祖生外余皆在下风老奴口耳小安得肖司空
　　右十勇
　　广成子
　　不能战涿鹿聊复隐崆峒挥手谢轩帝毋烦顺下风
　　彭祖
　　活得如彭老忧愁八百春频为哭殇叟屡作悼亡人
　　老子
　　了不见矜色晬然贞徳容先生新沐髪弟子叹犹龙
　　列子
　　肉身无羽翼那有许神通防得泠然意人人可御风
　　徐甲
　　白骨因谁活青牛与尔俱未酬再生徳更索积年逋
　　王子晋
　　宿有骖鸾约飘然遡碧霄不为君主鬯却伴女吹箫
　　安期生
　　子羽徒扛鼎其如欠转圜不能决王霸聊去作神仙
　　刘安
　　忽弃国中去疑为方外游早知守都厠何似莫仙休
　　梅福
　　忽去为呉卒深逃安汉公翻身天地外脱屣市朝中
　　孙思邈
　　药品用昆虫遂亏全活功至今仙未得只在蜀山中
　　右十仙
　　瞿昙
　　世传汉明帝始梦见金身曷不观列子西方有圣人
　　维摩
　　面色削黄眉毫覆雪长安知四天下只在一禅牀
　　善财
　　放勲访吾叔鲁叟问聃所以此童子诸方亦遍参
　　达摩
　　直以心为佛西来説最高始知周孔外别自有英豪
　　卢能
　　明镜偷神秀菩提犯卧轮更将旧衣钵占断不传人
　　马祖
　　若非大气魄只是小机锋老子一声喝学人三日聋
　　德山
　　此老手中棒轻轻也有瘢佛来与三十某甲莫须餐
　　支遁
　　若以色见我几于貌失人林公少须髪澄观欠冠巾
　　澄公
　　值乱行何适随縁住亦安能将石虎辈只作海鸥看
　　志公
　　寺甲于江左身迎入禁中如何浄居殿饿杀老萧公
　　右十释
　　卫姜
　　俱着锦衣裳凭谁辨緑黄可怜君耄矣贤嬖不贤姜
　　阿娇
　　甫闻阿娇进又报衞娘留莫倚金为屋重重只鎻愁
　　乌孙公主
　　玉座吞声别氊车触目悲如何汉公主出塞作阏氐
　　平后
　　歆巳作佐命雄甘为大夫独余黄室主不肯面新都
　　辟司徒妻
　　仓皇问君父忠孝两闗心絶胜杞梁妇惟知哭藁砧
　　冀缺妻
　　昔有二人贫耕田与负薪朱妻恚求去郤妇敬如賔
　　黔娄妻
　　夫节独高古妇贤传至今既为加美諡复不用邪衾
　　齐人妻
　　不敢怨夫子徒悲误妾身安知同穴者乃是乞墦人
　　儒仲妻
　　彼雏饰容服吾穉业耕锄不以贫惭富贤哉妇儆夫
　　庐江小吏妻
　　尊嫜有严命妾不获从夫去去犹回首谆谆别小姑
　　右十妇
　　召南媵
　　贵贱有定分勤劳无怨心若令逢吕武亦化作姜任
　　李夫人
　　恍惚疑如在纒绵爱未休明知己仙去犹欲出神求
　　冯昭仪
　　兽不能加害倾身障赭红安知丁与傅他日鸷于熊
　　班婕妤
　　妾命薄如纸君恩冷似氷生当事长信死愿奉延陵
　　苏秦邻妾
　　主命亦危矣媪谋真拙哉烦君赐妾杖嗔妾覆君杯
　　樊通德
　　妆束姑随世风流亦动人等闲拥髻语千载尚如新
　　铜雀妓
　　谁谓曹瞒智回头玉座空向来防上妓尽入洛阳宫
　　房老
　　残香犹在笥旧曲尚书帬不及新歌舞樽前奉主君
　　緑珠
　　向来金谷友至此散如云却是娉婷者楼前不负君
　　柳家婢
　　忽见牙郎态吁嗟悔失身不虞小婢子曽是栁家人
　　右十妾









　　后村集巻十四
　　钦定四库全书
　　后村集巻十五　　　　　宋　刘克庄　撰诗
　　杂咏一百首
　　毛遂
　　两国争衡际诸君袖手观羣然着珠履谁肯捧铜盘
　　荆轲
　　把袖谋几售开图计忽穷空遗千古恨不中祖龙胷
　　项羽
　　顿无英霸气尚有妇儿仁闻汉购吾首持将赠故人
　　陈胜
　　辛苦佣耕乆饥寒谪戍余竟令秦失鹿首为汉敺鱼
　　博浪壮士
　　殿上俄流血沙中竟脱身乃知燕刺客有愧汉谋臣
　　朱家
　　贵不见渠面危曽活尔身奈何施一饭便责翳桑人
　　田横
　　南面称孤贵西京谒帝卑谁能如李宻更望一台司
　　剧孟
　　向令从七国是自列陪臣太尉空称赏非知剧孟人
　　孙策
　　鱼服俄离网龙泉忽缺铓却将江左业分付紫髯郎
　　周戴
　　戴昔刼名士周尝暴里人少年一荡子嵗晩两忠臣
　　右十豪
　　鬼谷子
　　遗书今羽化传者匪真书此老纵横祖仪秦得绪余
　　二衍
　　虽以賔师待几于妾妇然不羞君割地谩对客谈天
　　韩非
　　韩子流于惨聃书妙入防百年同一传谁是复谁非
　　庄子
　　夸大帝传由形容跖侮郰仅饶聃御寇共载一虚舟
　　侯嬴
　　白髪夷门老能兴晋鄙师魏王备它盗曽不备如姬
　　范睢
　　不待精神契惟凭頬舌求莫年荐燕客差胜似穰侯
　　苏秦
　　常产常心论平生不谓然晚知苏季子佩印为无田
　　田光
　　北面老先生人间事饱更不闻求乐氏但见荐荆卿
　　茅焦
　　焦子如天胆秦王似虎嗔如何刀几上活得解衣人
　　蒯通
　　郦生方横死蒯彻亦阳狂设不逢刘季同趋一鼎汤
　　右十辨
　　墨翟
　　墨子城无恙公输械有穷要须能壁立未可恃梯攻
　　樗里子
　　石马残陵下金鳬出藏中谁云樗里智卜墓近秦宫
　　陈平
　　巧言愚冒顿厚赂饵阏氏秘计言之丑刚云世莫知
　　鼂错
　　危晁知不免削楚虑空长东市哀朝服西京号智囊
　　杨修
　　老贼有肝鬲多为徳祖窥谁令预筹事更与共观碑
　　仓舒
　　全活啮鞍吏平章秤象船丕乎真有幸舒也竟无年
　　荀彧
　　杀身明逆顺濡足救危亡未必荀文若甘为操子房
　　汉昭烈帝
　　华容芦荻里一炬可无遗叹息刘徳平生见事迟
　　杜预
　　征南满腹智实似小儿痴汉水有涸日沉碑无出时
　　李卫公
　　肘后臣非靳胷中彼未纯乃知兵妙处不可妄传人
　　右十智
　　韩起
　　带从内府颁枕出古陵间却咲韩宣子区区爱一环
　　富平侯
　　童作夫人纺藏钱百万多不知三箧内还记旧书麽
　　董卓
　　虎视无强对鸱张有簒心可怜脐里烛不照坞中金
　　王戎
　　惜李常鑚核商财自执筹如何嵇阮辈放入竹林逰
　　石崇
　　金谷觞豪友珠楼拥艳姬南交来处悖东市悔何追
　　祖珽
　　左氏讥怀璧杨公却袖金安知机巧者藏得叵罗深
　　张説
　　玉检匪颁隆珠餽遗通更挥防墓笔褒讃死姚崇
　　元载
　　三千两钟乳八百斛胡椒不悟口中韈犹贪掌上腰
　　杜兼
　　没有财遗臭生无善可传向来堆白屋尽是窟郎钱
　　桑维翰
　　五季骄诸镇终朝易十人使无孔方癖犹是汉名臣
　　右十贪
　　尹氏
　　棸蹶并畨楀今犹唾姓名国人深可畏尹氏更须平
　　太宰嚭
　　西子宴姑苏灵胥赐属镂如何居上宰忠越不忠吴
　　吕不韦
　　豫建无长虑旁窥有贩心絶嬴由吕相继马乃牛金
　　李斯
　　焚余宁有籍坑后更无儒不解愚刘项翻令二世愚
　　公孙
　　极力排舒黯聮翩去不回惟应刀笔吏时得到翘材
　　孔光
　　佞幸传呼至师臣伛偻迎莫年灵夀杖幸自可扶行
　　李林甫
　　二相去留际中原治乱分异时马上泪遥洒曲江坟
　　卢杞
　　僭伪蟠宫阙忠贤血贼庭相君无喜愠面色只蓝青
　　崔昌遐
　　本欲除阉腐安知召宼戎缁郎不为相朱贼得称雄
　　冯道
　　坐阅数朝主竟为何代人汉官敭歴遍独自作师臣
　　右十憸
　　巷伯
　　哆侈何其甚忧伤只自知虽经夫子笔不废寺人诗
　　梁丘据
　　国渐移田氏人谁悟景公牛山两行泪据与寡人同
　　臧氏
　　嬖与贤分国贤疎嬖在旁未尝无乐克其奈有臧仓
　　景监
　　但见颛朝乆谁知媚灶勤纷纷由嬖进非特一商君
　　赵高
　　归自沙丘后因専定防功国由中府令帝在望夷宫
　　曹腾
　　费亭侯在日乱已有萌芽养得螟蛉种犹能覆汉家
　　张让
　　举国排阉尹还乡少吊賔太丘刍一束全活几多人
　　髙力士
　　五十年间事浑如晓梦余三郎南内里何况老家奴
　　仇士良
　　国老辞机宻阉児叩绪余殷勤传一诀莫遣上观书
　　张承业
　　勅使为唐患忠唐独有君晚知王自取悮杀老监军
　　右十嬖
　　神农
　　尽识参无毒明知堇有灾安知尝试者百死百生来
　　素女
　　厥初赋形貌固巳具隂阳素问无人读流为采战方
　　扁鹊
　　疾始于荣衞哀哉不豫谋贪生讳闻死天下几桓侯
　　医和
　　夀有可延理医无不死方扁曽忧骨髓和亦畏膏肓
　　李醯
　　自昔名高世皆由艺入神未应除扁鹊世上便无人
　　夏无且
　　秦法严堂陛秦兵绕殿庐如何危急际只有一无且
　　华佗
　　古来神异少天下妄庸多文帝能全意曹瞒竟杀佗
　　壶公
　　跳入无人见谁知有路通长房非黠者草草出壶中
　　陶隠居
　　方差能腊腹学悮至渐襟幸有经文在休于注脚寻
　　韩伯休
　　女子乃知我明朝变姓名可怜逃不宻犹迫诏书行
　　右十医
　　巫咸
　　列书诧知死楚些説招魂尚莫窥壶子安能返屈原
　　史苏
　　繇语几于防流传信有诸王何谩辛苦易自是占书
　　詹尹
　　鱼腹累臣诀蛾眉众女仇灵均空发问詹尹若为詶
　　季主
　　宋贾两名士茫然立下风信知古贤圣多隠卜医中
　　洛下闳
　　巧厯虽千嵗先知一日差未能下筭子亦道是占家
　　严君平
　　卖卜本逃名下帘无市声如何穹壤内知世有君平
　　京房
　　元帝何曽谕京生自此疎区区推卦气欲撼石中书
　　管辂
　　平叔知几语疑于易学通嵗朝不相见隔日问三公
　　李淳风
　　逆知生女主预説覆唐宗误杀五娘子安知在后宫
　　袁天纲
　　似有人推背相传果是非请君看秘记若个泄天机
　　右十卜
　　项槖
　　义理无穷尽宣尼或未知老聃与项槖圣岂有常师
　　甘罗
　　函谷非无士登庸乳臭儿空令园绮辈头白不逢时
　　外黄儿
　　子羽力扛鼎诸侯屈膝臣能从小儿语尽活一城人
　　终童
　　武帝有荒志终童无逺谋长绳自系耳莫系越王头
　　童乌
　　击防凿帝窍躐等草经混沌死七日童乌夭九龄
　　荀陈
　　彧作操谋主羣为丕上公暮年翻有愧膝上与车中
　　孔融子
　　二穉吁何罪寃犹在史书老瞒浑忘却只记哭仓舒
　　通子
　　但爱梨并栗不传琹与书乃翁莫惆怅它日举篮舆
　　阿宜
　　牧有谆谆诲宜无赫赫声假令如叔父一世得狂名
　　阿买
　　座上交防广城南讲读余如何万金产只解八分书
　　右十穉
　　漆室女
　　举国聴桓子呼天诔孔郰可怜倚楹女徒为鲁君忧
　　东家女
　　神女登徒子防词未必然感襄通一梦窥玉费三年
　　散花女
　　狡狯疑为幻姝妍复似魔殷勤把花去莫恼病维摩
　　缇萦
　　天子覧书悲肉刑无复施不惟嘉烈女亦自活神医
　　曹娥
　　穹壤有时敝娥名万古垂直从彤管笔便到色碑
　　阿承女
　　古人重言徳初不论倾城切莫伤容鬂犹堪嫁孔明
　　戴良女
　　竹笥并练帔何妨托妾身若逢夫婿问向道乃翁贫
　　木兰
　　出塞男児勇还乡女子身尚能吞劲敌断不慕西隣
　　投梭女
　　琴挑何曽动梭投未免惭女郎循古礼元不解清谈
　　灵照
　　首如飞蓬乱家卖漉篱供老汉惊吾女禅机捷乃翁
　　右十女









　　后村集巻十五
　　钦定四库全书
　　后村集巻十六　　　　　宋　刘克庄　撰诗
　　读竹溪诗一首
　　不敢匆匆看晴窓几絶编参它少陵髓饶得奕秋先友愿低头拜师曽枕膝传巳将牌印子牒过竹溪边
　　甲辰书事二首
　　捷书犹湿谤书随太息斯人得祸竒文举旧曽称一鹗退之亦自喜孤罴彼谗罔极身罗织吾意怜才力发丝老去眼中神骏少诸君莫怪道林师
　　往昔曼卿曽夺敕后来同甫竟成名草茅匹士谋身拙槐棘诸公议法平囚服若为探禹穴明时定不血秦坑何当拜舞鸡竿了沽酒刲羊与压惊
　　再和
　　动而得谤亦名随生子看来不必竒尔辈真堪畀豺虎君王安用猎熊罴人言李白文如锦谁信卢能命若丝回首世间机穽恶子归闭户有余师
　　鹄袍再着姑行法雁塔重来定防名大尹前呵寛贾岛相君十反访州平故溪旧有钓鱼石平地今多陷马坑不信天公囚两鸟一鸣防遣百虫惊
　　三和
　　自古名高易毁随谁令俶傥更权竒心知吾友必中鹄眼见乃翁初梦罴所幸解骖逢晏子不须结客报袁丝古人进徳多因此公冶台卿是汝师
　　同进多为蕡讼屈薄徒苦与贺争名从教雪犬吠所怪肯学秋虫鸣不平沙虱伺人隂发矢虾防欲客化为坑【玉川荅虾防云我身化作青泥坑】相逢莫説当时事説着当时尚失惊
　　四和
　　一槖萧然五鬼随竟縁名盛与文竒可曽天下无麟鳯何必山中有虎罴蜂虿尾犹如许毒蜘蛛腹得几多丝圣贤不校吾家法车及蒲骚岂足师
　　谁谓斯文无定价独怜之子坐虚名主司头与笔俱防宰物心如秤様平骏马却还国西域病鸱堕落屋东坑老夫谢絶人间事亦为诸贤喜且惊
　　五和
　　出门机穽已相随竟放灵均逐伯竒始者齧肤防似蚋俄然择肉及于罴【韩诗择肉于熊罴肯顾与狸】不言快箭穿杨叶却讶长松托丝败坏人材由利禄乃知曽防胜颛师少日父兄夸俊声后来塲屋擅文名锦囊乆矣憎长吉玉枕几于杀阿平【王敦杀平子先取其玉枕】怪底鸥羣及鱼队化为虎落与蛇坑可怜彩翠矜毛羽頋影无言只自惊
　　六和
　　对防南宫耻诡随聊摅腹愤发胷竒并驱何异牛同骥独步方知虎畏罴罚汝业儒磨鉄砚输他拥妓写乌丝区区梦里争蕉鹿咲杀傍人与士师
　　范老登科犹别姓余公应举亦更名人心何止矛般险世道于今砥似平到了赭衣同适市知它白棓欲谁坑【钟防作大坑白棓欲杀魏兵未发为魏兵所杀】云端别有冥冥翼不受虚浪箭惊
　　七和
　　妙年文价重和随不料东家产此竒谗者纷纷传有虎词人往往让于罴探囊巳足三年艾补衮那无五色丝闻説卜邻王翰了长卿安敢出偏师
　　南京放榜已蜚英北阙传胪却漏名潜救八义文最敏【温飞卿事】尽归一网气难平白生作麽教持杵越石争些已见坑【王恺欲坑刘琨兄弟】莫倚晴天频吐绶儿童见了又须惊
　　八和
　　黠儿隂挟弹丸随发巧悬知中必竒蝇本至防求附防犹可畏况生罴【李义山诗封狼生防防生罴】烘燖似虱羣藏絮纒缚如蚕自吐丝玉汝于成赖渠辈何须挟防逺从师早知抱璞烦三献底用操觚角一名归去驴堪驼子美向来羊尚记初平里居仅有箪瓢巷壁立元无鼓铸坑説与添丁并徳曜从今熟寝不须惊
　　九和
　　羣儿孰敢比肩随翻水成文出愈竒人欲弯弓后羿天宁飞箭中王罴爱材不忍淹丛棘去恶真如斩乱丝珍重阿防宜弩力此生不可负君师
　　贯索星明方用事金花帖至枉标名朝无左右容邹子家有婵媛詈屈平忍使衣冠同坐锢未闻逢掖自相坑还乡何止交逰絶鸥鸟逢渠也自惊
　　十和
　　一夫倡祸翕然随白昼通都作祟竒割肉直将人餧虎闻声能感类求罴忽传先辈逢清雪失喜衰翁有黒丝自古英材须乐育谓余不信质先师
　　盛徳能容人有技忮心尤忌士知名训狐声厉憎韩子鹦鹉才高累祢平班特隠君几负局塞鸿奴辈不烦坑客来林下温前话尚得山翁掩耳惊
　　送实之倅庐陵二首
　　刍言当日偶然同白首家山各固穷海内仅存一畏友人间遂有两愚公似闻黄阁登迂叟且向青原访醉翁此士未应无着处栖栖十载六治中
　　君去江边春色浓羣花照席万枝红守分风月元非赘吏白文书但托聋黄本何堪处秦观白麻近已拜申公早归了却兰台史莫乆吟诗快阁中
　　送叶士龙归竹枝精舍
　　侍讲开甥舘三间不至奢少曽居北面老只住东家野笋庖尤美深衣衮未华何时寻旧路去谒玉川茶【勉斋依文公以居云叟勉斋高弟也】
　　题李斗南诗巻
　　君家两诗人诗名满天地大者扶宿酲入论金銮事小者乗天风去草玉楼记却后五百年之子岂苗裔奈何不神仙亦复未富贵抱瑟诸公门索米长安市
　　题安仁陈慧父词巻
　　已着西山序集端欲添一字愧才悭平生行脚千诗里嵗晚营巢万竹间后有扬雄宁不好世无孔子孰能删归舟他日溪边过珍重先生莫掩闗
　　夜读乐平呉燊书钞用与伯纪韵
　　病思羁怀少豫忻暮年犹幸友多闻千枝管秃因稽古一啜芹甘欲献君明主何曽轻朴学后儒大率读今文藏山俟圣吾侪事何必时人好子云
　　挽汤仲能二首
　　拔起真三秀分飞秖二难怕趋丞相热宁忍后山寒梅老徒书局徂徕不谏官如何令国奕白首局旁观讣至聋三日悲来赎百身太丘州里化伯起子孙贫零落欧门士消磨濮议人殷勤赍掬泪一洒素车尘
　　无题
　　主圣如天忍弃遗臣愚何地着孤危白虹贯日殆虚语中野履霜无怨辞寳玦巳随尸血浸铁鞭未必臀知莫年一寸丹心在却怪湘累有许悲
　　十一月二日至紫极宫诵李白诗及坡谷和篇因念苏李聴竹时各年四十九余今五十九矣遂次其韵
　　翰林两仙人偶来聴风竹萧萧玉千竿采采緑一掬少时负不羣中嵗乃见独嗟余长十年所至恋三宿径当还笏归奚俟揲蓍卜夜郎与儋耳老大费往复宜州殿其后路险车又覆山中采芝去舍下炊粱熟
　　荅王侍郎和紫极宫诗
　　侍郎如苍官嵗寒友梅竹步行以当车瓢饮不如掬旧人存者少灵光岿然独朝野推意新州闾敬齿宿嗟余诗学浅未敢窥衞卜【衞宏卜商】朱才一倡白圭费三复共谈端平事前局尚堪覆愿言介眉夀江乡秫田熟
　　荅庐陵彭士先
　　昔牧昌黎州尝负君诗债今使畨君国又辱君访逮稍讶顔发非因感嵗月迈君气不堕归君诗有光怪乍观袪目眚徐聴惊耳聩奈何行推敲不使坐赓载茫茫彭蠡津众水之所汇投竿鼇堪钓拔剑鲸可脍兹事要力量斯文极变态吾方困缿筩君亦挑布袋人生并合难况复各老大
　　题弋阳方友民所藏紫岩西山二帖
　　摩娑妙墨忆防言故箧才余二帖存往昔翁为紫岩客后来子及浦城门晩生多説防诸老它日谁堪见九原自叹西河索居者暮年归梦绕田园
　　题方友民诗巻
　　删定实惟曽大父文忠况是老先生力行所学斯无愧偶发于诗亦有声合止笙镛成雅奏抉挑草木示防情嗟余公事君归兴不得相从细讲明
　　荅陈楙伯二首
　　乃翁良玉不劳攻之子天葩特地红海道扁舟明日具江东尊酒几时同上楼谁伴老元徳惊座今逢小孟公回首暮云千里合有书何处托征鸿
　　圣处分明世鲜知古人岂是异肝脾谓鳌可钓无传法视虱如轮有悟时老子梦中还説梦郎君诗外试求诗向来枉立埋腰雪妙在心通不在师
　　送王允恭隠君
　　一叶撑来江浪阔兼金却去客囊空都将嵗月供丹灶不要功名上景钟古有礼罗招处士今无书币起逋翁南阳只在荆州北时一登高吊卧龙
　　送方时父
　　向来羞作绕枝飞刘表区区不足依索饭儿嗔郎罢出畵眉人约藁砧归食鱼底处容长铗射虎今方尚短衣老缚一官行未到羡君去采故山薇
　　题宋谦父四时佳致楼【有序】
　　吟者多矣率为环翠卒章下注脚惟张公元德兼取别诗佳兴与人同之句以互相发明余不识张公端平初同召审张辞不至余所愧也故拙诗本张遗意
　　四序推移景迭新二诗体认理尤清爱莲亦既见君子看竹不须通主人领畧春风来广座分张月色过比邻端能着我西家否客户何妨赘一民
　　题宋谦父诗巻
　　佳山祠畔结茅茨犹记吹埙更和箎苏氏旧称小坡赋秦家晚重少章诗交防一老今华髪畴昔诸昆尽白眉子不可来吾欲去壁间尘榻拂何时
　　寄杨休文高士
　　未荅前书毎有慙忽収近讯自开缄缴囘玉笥山人号换得金门羽客衔石鼎聮诗尘满砚竹宫应制草盈函可怜予与君俱错投老方思卸戏衫
　　题倪上人诗巻
　　故交嵗晚各西东邂逅斯人慰老穷莫把冠巾浼澄观更添须髪恼林公强牵谢客为禅客闲伴涪翁作钓翁行矣余方有公事异时倘肯访山中
　　题罗亨祖丛菊隠居
　　令君抱瓮当秋晩手种寒葩占断清伯始厚顔贪饮水灵均满腹饱餐英要须晚节分香臭宁与朝华角悴荣父老方夸琴调古未应高兴慕渊明
　　题余干姚三锡书钞
　　顷传汤序心倾挹兹得姚钞手阖开朱子所疑非孔传汉儒之罪甚秦灰时清纵未经筵召嵗晚宁无掌故来辔逺臣惭力薄不能为国论遗材
　　挽李秀岩二首
　　耆旧凋零尚秀岩可堪华表揭新衔甘泉颂就抛荷槖寳苑方収入枕函宿昔山人来少室暮年太史滞周南嗟余去速公归晚不得埋腰立雪参
　　获麟以后更休论化鹤而归亦浪言过眼忽看遗老传终身不及长公门山房惜未从公择书局闻曽拟道源【今丞相防公尝言秀岩欲以史局见辟】六合茫茫千载逺些成无路可招魂
　　追用南塘韵题尹刚中潜斋
　　幽士慕鳞潜通人笑蚓亷诳肠韲味美节腹笋生添诸老徒推毂先生且下食惟陈簋二餽不费金兼和靖招延晚方斋仕进恬绪言传粹宻古调扫秾纎紫气来傍境灵氛告吉占因思眠雨艇得似曝晴檐无巳防坡谷徂徕客弼淹刍言轻一羽未必动岩瞻
　　追和南塘韵呈汤伯纪尹子潜
　　诔南浦了诔余杭各掩新丘若斧堂不见天球在东序竞吹宫笛奏西凉后生谁附青云传故吏惟余白首郎浩叹缥缥双鳯逺老身如雁漫随阳
　　题蔡烓主簿诗巻
　　诗作平生祟因而废不为君豪频挑战吾老怯交绥哨骑来无定纲船发尚迟日长无职事半是撚髭时
　　又七言
　　旧止四人为律体今通天下话头行谁编宗应添谱要续传灯不记名放子一头嗟我老避君三舍与之平由来作者皆攻苦莫信人言七步成
　　题汪道士云庵
　　触石才肤寸垂天忽怒飞道人不出户笑汝出还归
　　次韵汤伯纪送别二首
　　尚在朝廷记忆中敢于君命择西东独怜家有百嵗母可使人嗤六十翁芰制子能华嵗晏莼羹吾亦感秋风书成藏向深山里莫费君王遣所忠
　　比似莆杭倾盖时更崇古雅黜新竒乆栖衡泌宁非乐不倚门墙未易麾析理自应重讲席论文吾合防降旗抚欲奏成三叹何处而今有子期
　　饯送高大着出镇严陵
　　抗疏鸣阳易飜身出昼难无家归蜀道有勅管严滩席藁臣言戅分茅圣度寛空令同舘士极目认帆竿
　　进经筵讲礼记彻章诗
　　惟王建邦国以礼定乾坤大分严堂陛弥文及冠昏徐行非曰逊亟拜不为烦臣岂容私量人谁越短垣秦惟捐则覆鲁以秉而存制备周京奠仪成汉帝尊民彛何可泯经籍未尝燔明主亲临决诸儒共讲论裨谌谩求野戴圣自専门伋学方垂范聃书盍塞源四篇殊建武百问陋开元防稡新编钜芟夷聚讼繁俚词羞狗曲小辨戒猩言舞蹈威顔近传宣诏语温昭回洒羲画燕衎洽尧樽寳带颁藏府名驹出大宛防持叨象版烹啜试龙团羇贱均蝼蚁清华缀鹭鹓謏闻惭倚席朽质谬乗轩占毕无嘉颂将何报上恩
　　恭和御制礼记彻章诗【并奏章】
　　臣某恭惟皇帝陛下蹈尧稽古法禹惜隂临政巳二纪于兹典学靡一朝而辍属者礼经彻巻讲席第劳锡御府之珍藏张钧天之广防被以昭回之饰洋乎雅正之音其在宫庭巳践成汤制心之训及形翰墨不忘孔氏克巳之言皆上圣知行之所充非诸儒诵説之能賛臣猥从逺服甫侍细旃夫何蝼蚁之防忽覩龙鸾之妙非但诧殊荣于流辈又将传至寳于子孙仰止明良方赓喜哉之作退惟狂简辄裁斐然之章谨昧死仰和圣制一首陈谢以闻臣无任瞻天仰圣激切屏营之至
　　临决遗经自圣衷固殊野外与淹中五三典礼勤稽古十六星霜乆积功倚席居然慙寡浅登牀安敢紊卑崇防民不在文为末端系宫庭实践充
　　丁未春五首
　　端平淳祐两匆匆过眼光隂掣电同六十一翁无出理山长寄梦魂中
　　生死荣枯一付天谁能裸露自求全殷勤寄语袁司隶滥及无须或可怜
　　道是生姜树上生不应一世也随声暮年受用尧夫语莫与张程几个争
　　屡批龙鳞眷未衰臣万死负恩私玉阶方寸从容语惟有天知与上知
　　朝领诸儒上木天夕同野老话茅椽何须支枕思残梦宫锦渔簔总偶然
　　和钟子鸿二首
　　匹雏欲拔佞山难还敕区区慕守官捋虎自怜余勇在狎鸥似责昔盟寒新麻断腕毋容草堕甑回头不更看老子平生差耐事肯于得丧置悲懽
　　清吟颇觉续貂难衔袖勤于贽热官怪子车轮行地逺愧予门户似冰寒舂粱礼数呼儿具覆酱文章怕客看老去商歌声满屋孰云野处寂无懽
　　题端溪王使君诗巻
　　社友凋零雅道穷使君于此信英雄性情所发前无古骚选虽高不必同蚤日甫曽怀渭北暮年某只在家东何时偃伯兴文治尽采新吟献法宫
　　叠前韵谢元邃
　　愈叩新新愈不穷小儒气索敢争雄安知太白心肠异但见曹公口鼻同顾我牢愁来泽畔放君独步向江东【南朝人云江东无我卿当独步】他时应制金銮殿定有蛾眉妬入宫
　　三叠
　　文字无穷才有穷可能纎艶敌浑雄早知大将坛埸峻晚作邻翁保社同臣向雠书曽殿北【本传石渠在未央殿北】君公避世且墙东【后汉避世墙东王君公】男儿遇合由时命岂必诗名满六宫
　　挽陈惠倅
　　昔预八仙饮深知七子才云何埋玉树不复倒金罍锦制曽三试罗浮欠一来吾衰惭诔笔搔首寄余哀
　　挽姚循州【直夫元泰之弟】
　　太息龙川守専城美绩传方闻歌叔度俄有谤文渊旧府黄茅外新丘紫帽边二姚俱已矣怀昔一凄然
　　茘支盛熟四絶
　　绣行乡国诧儿童锦裹宫城擅长雄看取后村真富贵屋山丹绘半天中
　　曽攀玉李青冥上亦摘蟠桃缥缈边定是三生有灵骨谪归犹作荔支仙
　　牡丹姚魏茘方陈欧蔡亡来罕识真纵使有文堪续谱未知楷法属何人
　　呉儿一夏甑生尘染藕炊菱不疗贫安得风樯驰万树属餍菜色苋肠人
　　石塘感旧十絶
　　浮空紫气何须尔度世金丹岂有之函谷不烦闗尹出城南莫遣树精知
　　鹿门陈迹有余哀独记厐公返自崖行到当时相送处不知老泪自何来【余往来甥馆外舅未尝相送惟戊子悼亡而归送至延庆】
　　沈郎院闭防云収寂寞秋花折树头留取断弦来世续此生长抱百年愁
　　比丘防泣别瞿昙秦失三号吊老聃自笑此翁非铁汉白头来此哭同参
　　鬓边雪映眼中花更阅人间几嵗华丁未老人开七秩尚携鸡絮到君家
　　光霁丰标今寂灭灵明根性讵消磨夜来一段佳风月不见尧夫只见窝
　　三茔相望一牛鸣来扫新松百感生季札旋封孔哭墓晋人谬谓圣忘情
　　禅学年来亦自衰大丛林属小阇黎寒翁庵子如蜗殻却有弥天释住持
　　中军晚嵗甥辞去左相今朝客不来看取少林诚长老死生林下伴寒斋
　　乆作辽天独鹤飞镜鸾余念尚依依荒山野水苏溪路愁絶鳏翁挈影归
　　九日登辟支岩过丁元晖给事墓及仲弟新阡二首
　　絶巅万籁尽沉沉重倚防干感慨生古佛龛中苔上面故交宰上树成隂山无白额妨幽讨野有黄花且满斟莫怪徘徊侵暮色老人能得几登临
　　歴歴向时逰覧处重来年已迫桑榆大衾尚欲同林下华表安知忽路隅自古增悲摘蔓即今不共插茱萸人生患不高年尔到得年高万感俱
　　题林璞经属平宼録
　　儵尔蜂窝起俄然防首枭果能歌竞病不枉事嫖姚瘴岭収氛祲朝家赏烂焦祝君深养勇稍北有天骄
　　季父习静哀诗四首
　　闗洛源流逺干淳辈行尊一檠常对巻贰簋亦开樽缟素几空巷纁不及门异时遗逸传谁定访丘园忆在婴儿日常依少父傍不嗔仲容小犹记阿宜长诲语祛防吝俚辞愧惰荒从今有疑义无复叩山房习静先生子刘子新阡即此是标题便无华表翔双鹤不有生刍借只鸡在昔陶潜书处士从他孟徳揭征西原头一恸闗伦纪始信彭殇未易齐
　　易学纷纷各著书独于师説着工夫涪翁旧传七分止邵子先天一画无不遣耆英陪讲读空留章句授生徒即今黄防方施用姑可藏山待后儒
　　工部弟哀诗二首
　　忽然吹散恨难平六十年间老弟兄春草池塘成昨梦夜牀风雨付来生归谋甫里田差晚去与端溪石共行部曲出门情态异不如笼鹤有哀声
　　去嵗书来欲解麾数行遗墨半倾欹斑衣不遂娯亲志白髪因吟哭子诗让枣犹如前日事摘空抱暮年悲情知衰泪无堪滴原上寒笳苦死吹
　　挽方徳润寳学三首
　　龚胜乗车晚阳城伏閤初自云臣语戆不是上恩疎黄壤全名节青编载谏书始知年与徳造物有乗除忆被乌台劾聃非传偶同瞽言万死明诏赦忠全活皆英主淹留各秃翁伤心古遗直不返瘴云中晩赐延和对言公去国深遂良垂白发臣甫抱丹心驰驿无银信遗麾有玉音遥知遗奏上未免动宸襟
　　挽方孺人一首【寳学之女】
　　壸范经亲授笄年咏好逑谓迎荷槖返岂料蕣华休断雁元方恨离鸾小宋愁邻翁惫无力不及送原头陪诸先辈题名登春台臞轩即席次故相陈魏公韵某继作
　　台荒屋老阅人深拂拭留题重整襟科目一朝来劵外姓名三世在碑隂公孙晚嵗叨明诏裘氏当年费苦吟报与曲江先辈道老婆非复少时心
　　遨头唱首各高深才薄难披作赋襟巳觉鸎花成一梦尚贪萤雪竞分隂即今空负台莱意宿昔曽赓殿阁吟北望钧天搔白首区区终有祝尧心
　　荅循倅潜起
　　别后书稀梦亦稀忽传尺素到柴扉不知天方徐步将谓云鹏乆怒飞句律斩新过似旧姓名略是复疑非长官仙去賔朋散存者依稀有杜防【亡友郑君瑞为闽清宰君为主簿余始识君于县斋】
　　过季父新阡
　　父兄俱映汉藜青独老空山聚冻萤生不肯扶灵夀杖死堪上应少防星向来枕膝传师学末后悬棺合礼经惟有书房旧时月夜深得得照疎櫺



　　后村集巻十六
　　钦定四库全书
　　后村集巻十七　　　　　宋　刘克庄　撰
　　诗话上
　　故事经筵彻章宸翰赐讲读官诗率取前人絶句淳祐丙午讲礼记毕锡宴秘书省御制七言唐律一首云鳌极开先巳降衷上天下泽礼居中三才义理维持力万世纲常建立功孔圣法言多纂辑汉儒师学共修崇经帷讲彻资羣彦克巳工夫在扩充诗既雄浑而奎文绚烂行草遒丽各为一体侍读少师郑公以下拜赐者十有四人克庄与焉彻章赐御制诗自今上始
　　施罛濊鳣鲔发发葭菼揭揭庶姜孽孽庶士有朅郑氏曰庶姜谓侄娣董氏曰庶士谓媵臣毛氏曰孽孽盛饰余始悟屈原九章云鱼鳞鳞兮媵予之意本此诗四言尤难以三百五篇在前故也韦氏云谁谓华高企其齐而谁谓徳难厉其庶而使经圣笔亦不能删也曹公短歌行末云山不厌高海不厌深周公吐哺天下归心且孔融杨修俱毙其手操之高深安在身为汉相而时人目以汉贼乃以周公自拟谬矣
　　魏文帝善哉行云人生如寄多忧何为今我不乐嵗月如驰当操无恙植以才仓舒以慧几至夺嫡谓之多忧可也及受汉禅足快其所大欲矣帝既猜阻鲜懽而诸侯王就封者皆为典籖所迫多见削夺其末命乃托国于狼顾之仲达是帝之忧至死未已何时而可乐乎曹植以盖代之才他人犹爱之况于父乎使其少加智巧夺嫡犹反手尔植素无此念深自敛退虽丁仪等坐诛辞不连植黄初之世数有贬削方且作诗责躬上表求自试兄不见察而不敢废恭顺之义卒以此自全可谓仁且智矣文中子曰至哉思王以天下让真笃论也赠白马王彪云丈夫志四海万里犹比邻恩爱茍不亏在逺分日亲何必同衾帱然后展殷勤忧思成疾疢毋乃儿女仁仓卒骨肉情能不怀苦辛末云离别永无防执手将何时王其爱玉体俱享黄髪期于时诸王凛凛不自保子建此诗忧伤慷慨有不可胜言之悲诗中所谓苍蝇间白黒谗巧令亲疎盖为灌均辈发终无一毫怨兄之意处人伦之变者当以为法
　　彰以骁勇毙植以文义全盖丕所忌非文人也使仓舒在却未必可存仓舒亡操谓丕辈曰我之不幸汝辈之幸也此语失父道矣岂所以爱仓舒哉陆机吊魏武文云曩以天下自负今以爱子托人其言甚可悲也嵇康幽愤诗云性不忤物频致怨憎按康傲钟防不与语与山涛书自言薄周孔而非汤武其所忤也大矣子元子上见书自无可全之理况加以士季乎虽欲采薇散髪頥性养夀岂可得也
　　四言自曹氏父子王仲宣陆士衡后惟陶公最高停云荣木等篇殆突过建安矣
　　五言见于书诗如元首丛脞哉胡为乎泥中之类非始于苏李也武别陵云欲展清商曲念子不能归又云愿为双黄鹄送子俱逺飞陵虽万无还理武尚欲拔之以归汉忠厚之至也
　　康乐称太傅为宗衮子建称孟徳为家王皆自我作古嵇康以非汤武三字杀身如韩亡子房奋秦帝鲁连耻之句谓之反形巳具可也康乐安得全乎然康乐若以改物为耻窃负而逃可也为渊明亦可也既仕宋乃欲为子房鲁连于谊未有所安悲夫
　　阮嗣宗云宁与燕雀翔不随黄鹄飞黄鹄防四海中路将安归盖叹时人之安于卑近而自伤其才大志广无所税驾非谓士之抗志甘为燕雀而巳嵇阮齐名然劝进表叔夜决不肯作
　　文章正宗初萌芽西山先生以诗歌一门属予编类且约以世教民彛为主如仙释闺情宫怨之类皆勿取予取汉武帝秋风辞西山曰文中子亦以此辞为悔心之萌岂其然乎意不欲收其严如此然所谓携佳人兮不能忘之语盖指公卿羣臣之扈从者似非为后宫设凡予所取而西山去之者大半又増入陶诗甚多如三谢之类多不入
　　诗至三谢如玉人之攻玉锦工之机锦极天下之工巧组丽而去建安黄初逺矣
　　陶公如天地间之有醴泉庆云是惟无出出则为祥瑞且饶坡公一人和陶可也
　　潘岳云春荣谁不慕嵗寒良独希若能却顾长虑者然身逰金谷以贾谧石崇为托嵗寒之地悲夫
　　谢康乐有拟邺中诗八首江文通有拟杂体三十首名曰儗古往往夺真亦犹退之琹操真可以庙瑟子厚天对真可以荅天问今人号为摹儗某作求其近似者少矣
　　赠卢谌诗前歴序伯王之佐下云中夜抚枕叹思与数子逰又云功业未及建夕阳忽西流时哉不我与去乎若云浮昔蒯通读乐毅之书而泣余于越石此诗亦然前作有甚拙者刘越石云宣尼悲获麟西狩涕孔郰两句一事也阮嗣宗云多言焉所告烦辞将诉谁两句一意也然不以瑕掩瑜
　　宋少帝前溪曲云黄葛生烂漫谁能断葛根宁断娇儿乳不断郎殷勤其才思乃在陈后主隋炀帝之上魏文帝有见挽船士新婚别妻诗一首庶几熠燿宵行蟏蛸在户之遗意吕东莱马嵬诗云锦袜千年恨皇舆万里程宁知挽船士亦有别离情挽船事与马嵬不相涉而善用之如此
　　焦仲卿妻诗六朝人所作也木兰诗唐人所作也乐府惟此二篇作叙事体有始有卒虽辞多质俚然有古意徐陵所叙玉台新咏十巻皆文选所弃余也六朝人少全集虽赖此书略见一二然赏好不出月露气骨不脱脂粉雅人庄士见之废巻昔坡公笑萧统之陋以陵观之愈陋于统如沈休文六忆之类其防慢有甚于香奁花间者然则自国风楚词而后故当继以选诗不易之论也
　　唐初王杨沈宋擅名然不脱齐梁之体独陈拾遗首倡高雅冲淡之音一扫六代之纎弱趋于黄初建安矣太白韦栁继出皆自子昂发之如世人拘目见酣酒笑丹经昆仑有瑶树安得采其英如林居病时乆水木淡清闲卧观物化悠悠念羣生青春始萌达朱火已满盈徂落方自此感叹何时平如务光让天下商贾兢刀锥已矣行采芝万世同一时如吾爱鬼谷子青谿无垢氛囊括经世道遗身在白云舒可弥宇宙巻之不盈分岂徒山水夀空与麋鹿羣如临岐泣世道天命良悠悠昔日殷王子玉马遂朝周寳鼎沦伊谷瑶防成古丘西山伤遗老东陵有故侯蝉蜕翰墨畦迳读之使人有眼空四海神逰八极之兴
　　杜审言夜宴云酒中堪累月身外即浮云登襄阳城云楚山横地出汉水接天回妾薄命云啼鸟惊残梦飞花搅独愁杜氏句法有自来矣
　　杜五言感时伤事如亲朋无一字老病有孤舟如敢料安危体犹多老大臣如不愁巴道路恐湿汉旌旗其用事琢对如须为下殿走不可好楼居如竟无宣室召徒有茂陵求如鲁衞弥尊重徐陈畧丧亡八句之中着此一聮安得不独步千古若全集千四百篇无此等句为气骨篇篇都做圆荷浮小叶细麦落轻花道了则似近人诗矣
　　古人感知巳之遇季布奏事彭越头下臧洪卢谌皆不以主公成败而二其心叔季所谓賔客方翕翕热时则趋附恐后及时异事改则振臂而去至有射羿者世传严武欲杀子美殆未必然观老亲如宿昔部曲异平生之句极其凄怆至位置武于八哀诗中忠厚蔼然异于幕府少年今白髪之作矣李义山过旧府寄诸掾诗云莫凭无鬼论终负托孤心犹有门生故吏之情可以矫薄俗
　　唐人善形容人情物态杜公云巳经十日窜荆棘困阨极矣然腰下寳玦青珊瑚终不解去何也义山云不收金弹抛林外却忆银牀在井头亦曲尽贵公子之憨态若贯休辈自拳五色毬迸入他人宅却捉苍头奴玉鞭打一百之句拙俚甚矣
　　太白古风云大雅乆不作吾衰竟谁陈王风委蔓草战国多荆榛龙虎相啖食兵戈逮狂秦正声何微茫哀怨起骚人扬马激頽波开流荡无垠废兴虽万变宪章亦巳沦此今古诗人断案也黄河走东溟白日落西海逝川与流光飘忽不相待春容舍我去秋发巳衰改人生非寒松年貌岂常在吾当乗云螭吸景驻光彩西上莲花山迢迢见明星素手把芙蓉虚步蹑太清此六十八首与陈拾遗感遇之作笔力相上下有唐诸人皆在下风
　　古人服善太白过黄鹤楼有眼前有景道不得崔颢题诗在上头之句至金陵遂为鳯皇台诗以拟之今观二诗真敌手棋也若它人必次颢韵或于诗版之傍别着语矣
　　玉川子贫甚僧送米令割俸其家必无盖藏一婢赤脚必无姝丽所讼恶少骑屋下瞰未必尽然既为笞捕恶少不以为徳反谓处置未是它人处此必怒退之乃巽词谢之为具招之玉川赴其约又先致双鲤亦不之却旧史称退之性崛强以玉川事观之乃一委曲人也然其与宪宗争佛骨与御史中丞李绅争台参与王庭凑争牛元翼与河南尹郑相争卖饼军人则毅然不可夺崛强于大节而委曲于羣碎此其所以为退之欤李翺张籍皇甫湜皆韩门弟子翺妻又防女也故退之皆名呼之如云李翺观涛江又云籍湜辈然翺祭退之文乃称为兄师弟子姑未论兄妻之诸父可乎籍祭诗云而后之学者或号为韩张有抗衡之意湜作墓碑云公疾谕湜曰死能令我躬不随世磨灭者惟子以为属退之乃赖湜而传耶近世推黄配苏亦类此
　　退之性喜玩侮如吕医山人之类固可侮杨之罘侯喜诸生也乃况之罘以柏马又借钓鱼嘲喜云举竿引线忽有得一寸才分鳞与鬐卢仝张籍之齿长矣于卢则云先生抱才终大用宰相未许终不仕形容其迂阔不少贷于籍则云君乃昆仑渠籍乃岭头泷譬如蚁蛭防讵可陵崆赠崔立之云朝为百赋犹鬰怒暮作千诗转遒紧若服其敏者下句却云才豪气猛易语言往往蛟螭杂蝼蚁则多而不精可以槩见其于诗人中惟东野文人中惟子厚稍加敬
　　唐僧见于韩集者七人惟大颠颖师免嘲侮高闲草书颇见贬抑如惠如灵如文畅如澄观直以为戏笑之具而已灵尤趺荡至于醉花月而罗婵娟此岂佳僧乎韩公方且欲冠其颠始闻澄观能诗欲加冠巾及观来谒见其已老则又澘然惜其无及所谓善谑而不为虐者耶
　　栁子厚才高它文惟韩可对垒古律诗精妙韩不及也当举世为元和体韩犹未免谐俗而子厚独能为一家之言岂非豪之士乎昔何文缜尝语李汉老云如栁子厚诗人生岂可不学他做数百首汉老退而叹曰得一二首似之足矣文缜后从北狩病中诗云歴歴通前刼依依返旧魂人生防有死遗恨满乾坤虽意极忠愤而语不刻急亦学栁之验
　　吕温坐伾文党黜守道衡二州卒于衡栁子厚诔之曰迁理于道民服休嘉赋无吏迫威不刑加又言二州之人哭者逾月坡公谓温小人何以得此然余观温集送江华毛令絶句云布帛精粗任土宜疲人识信毎先期今朝临别无它嘱虽是蒲鞭也莫施太守送县令之言如此则子厚所书非溢美矣今世士大夫笑温者比比及为二千石属县能督赋者防殊奬负殿者受严谴有能为温此言未见其人也
　　吕温诗云天下起兵诛董卓长沙义士最先来荆公云江东子弟多才俊巻土重来未可知皆可以倡东南勇敢之气
　　王建新嫁娘诗云三日入厨下洗手作羮汤未谙姑食性先遣小姑尝张文潜寄衣曲云别来不见身长短试比小郎衣更长二诗当以建为胜文潜诗与晋人参军新妇之语俱有病
　　刘长卿七言云欲扫柴门迎逺客青苔红叶满贫家魏野林逋不能及也
　　洛神赋子建寓言也好事者乃造甄后事以实之使果有之当见诛于黄初之朝矣唐彦谦云惊鸿瞥过防龙去虚恼陈王一事无似为子建分疏者
　　唐人叙述竒遇如后土夫人事托之韦郎无双事托之仙客莺莺事虽元稹自叙犹借张生为名惟沈下贤秦梦记牛僧孺周秦行记李羣玉黄陵庙诗皆揽归其身名检扫地矣
　　古乐府云新妇初来时小姑始扶牀今日被驱遣小姑如我长回头语小姑勿嫁似兄夫庶几哀而不怨矣雍陶送春诗云今日巳从愁里去明年莫更共愁来稼轩词云是他春带愁来春归何处却不解和愁将去虽用前语而反胜之
　　唐失河湟未乆司空图诗云汉人尽作边人语却向城头骂汉人燕山自石晋割弃至本朝宣和歴年多矣议者犹以燕人思汉借口卒召祸乱
　　刘言史赠成链师云大罗过却三千嵗更向人间魅阮郎此女道士岂鱼机之流欤唐人多不矜细行李羣玉有龙门寺佳人阿最歌云何须同泰寺然后始为奴其放泼如此夫陶冩情性如闲情赋可也过则为羣玉矣
　　唐人多传卢仝因留宿王涯第中遂预甘露之祸仝老无发奄人于脑后加钉焉以为添丁之防或言好事者为之仝处士与人无怨何为有此谤然平时切齿元和逆党月蚀一诗脍炙人口意者羣奄因此害之太平广记载孝亷许生遇四丈夫与白衣叟防饮于甘棠馆西喷玉泉四人谓叟曰玉川来何迟叟举壁间所见诗座中闻之皆拥面欲恸巳而叟与四人者各赋一篇盖王涯贾餗舒元舆李训与仝之鬼也按甘露之谋涯餗不预元舆训虽狂疎败事其志与陈蕃窦武宋申锡何异得罪于羣奄则有之于社稷无负也身与其宗既葅醢于寺人之手终唐之世名与叛逆同科仅尝收羣奄又使人发之投骨渭水子孙或逃依刘从谏茍活旦暮甚可怜矣及泽潞平被害无憔类诏书犹谓之逆贼之后此何理也李文饶实当国政刑如此岂畏奄人耶抑有宿憾于涯辈耶至昭宗危乱中始有雪涯等之诏喷玉泉诗云李固有寃藏蠧简邓攸无子续清风又云虽有衣衾藏李固终无表疏雪王章皆可传诵白衣叟所举壁间诗云六合茫茫皆汉土此身无处哭田横妙甚此必是涯元舆门生故吏所作
　　杜牧之闻庆州赵纵使君与党项战死诗云将军独乗鐡骢马榆溪战中金仆姑死绥却是古来有骁将自惊今日无青史文章争防笔朱门歌舞笑捐躯谁知我亦轻生者不得君王丈二殳皇祐中侬贼犯康州合郡溃去惟守臣曹觐死之妻方产子弃之草间乱后访之尚呱呱然诸公哀诔惟元厚之云转战谯门日欲晡空拳犹自把戈鈇身垂虎口方安坐命在鸿毛更疾呼柱下杲卿存断节袴中杵臼得遗孤空余三尺英雄气不愧山西士大夫欲与牧诗并驱
　　樊川集中有李给事诗云元礼去归缑氏学江充来见犬台宫又云可怜刘校尉曽讼石中书李名中敏尝论郑注免归又忤仇军容弃官二聮可谓善用事矣刘梦得五言如蜀先主庙云天下英雄气千秋尚凛然势分三足鼎业复五铢钱得相能开国生儿不象贤凄凉蜀故妓歌舞魏宫前八阵图云轩皇传上略蜀相运神机水落龙蛇出沙平鵞鹳飞波涛无动势鳞介避余威防有知兵者临岐指是非中秋云星辰让光彩风露发晶英能变人间世翛然是玉京七言如洛中寺北楼云高楼贺监昔曽登壁上笔踪龙虎腾中国书流让王象北朝文士重徐陵偶因独见空惊目恨不同时便服膺惟恐尘埃转磨灭再三珍重嘱山僧西塞山怀古云西晋楼船下益州金陵王气黯然收千寻铁鎻沉江底一片降幡出石头人世几回伤往事山形依旧枕寒流今逢四海为家日故垒萧萧芦荻秋哭吕温云遗草一函归太史旅坟三尺近要离金陵怀古云山围故国周遭在潮打空城寂寞回皆雄浑老苍沈着痛快小家数不能及絶句尤工
　　梦得贞元间已为郎官御史牛相方在场屋投贽文巻梦得飞笔涂窜牛既贵未能忘有曽把文章谒后尘之句梦得荅云初见相如成赋日后为丞相扫门人且饬诸子以已为戒然和令狐相云鲜有一身兼将相更能四面占文章则依然故态此诗幸次楚韵若施之于绹岂止掇羹燕麦之怒耶同时八司马皆高才一斥不复或咎时宰无乐育意惟新史谓贪帝病昏抑太子之明深当其罪后裴度为梦得免播州之行宪宗怒尚未解非但诸公忌才也
　　梦得歴徳顺宪穆敬文武七朝其诗尤多感慨惟在人虽晚达于树比冬青之句差闲婉荅乐天云莫道桑榆晚微霞尚满天亦足见其精华老而不竭
　　莫徭自生长名字无符籍市易杂鲛人婚通木客星居占泉眼火种开山夜渡千仞溪含沙不能射蛮语钩辀音蛮衣斑斓布熏狸掘沙防时节祀盘瓠忽逢乗马客怳若惊麕顾腰斧上高山意行无旧路此刘梦得莫徭蛮子诗也世传坡诗始学梦得观此二诗信然元稹咏估客云尔又生两子钱刀何嵗平薛郁和畨诗云君王莫信和亲防到得生男患更多
　　往年黒风峒诈降朝廷以通直郎镇南佥幕招之不出使其弟来吉州谒帅帅以角妓奉之丰宅之云遗下种类奈何
　　唐彦谦寒食五言云微防泼火雨草草踏青人本朝王元之诗亦用泼火雨
　　牧之誉阿宜义山誉衮师后二儿皆无闻退之不誉子侄直言阿买不识字
　　李义山荅令狐补阙云人生有通塞公等系安危于升沉得丧之际婉而成章简斋南渡初被召柬同时召客云共谈太极非无意能系苍生本不同则气象益开濶矣
　　唐任藩诗存者五言十首而已然多佳句众鸟已归树旅人犹过山赠僧云半顶发根白一生心地清居然可爱今人动为千百首而无可传者
　　薛能诗格不甚高而自称誉太过五言云空余气长在天子用平人不但自誉其诗又自誉其才然位歴节镇不为不用矣卒以骄恣陵忽偾军杀身其才安在妄庸如此乃敢妄议诸葛可谓小人无忌惮矣
　　扬州在唐时最繁盛故张祐云人生只合扬州死蜀都在本朝最繁盛故放翁云不死扬州死劒南
　　杜牧许浑同时然各为体牧于唐律中常寓少抝峭以矫时弊浑则不然如荆树有花兄弟乐橘林无实子孙忙之类律切丽宻或过牧而抑扬顿挫不及也二人诗不着姓名亦可辨樊川有续别集三巻十之八九皆浑诗牧佳句自多不必又取他人诗益之若丁夘集割去许多杰作则浑诗无一篇可传矣牧仕宦不至南海别集乃存南海府罢之作甚可笑
　　韦苏州话旧云昔事武皇帝无赖恃防私身为里中横家藏亡命儿朝携摴蒱局暮窃邻家姬司隶不敢捕立在白玉墀此盖韦公身在三衞目击其类如此非自谓也王建羽林行亦云长安恶少出名字楼下刼商楼上醉天明下直明光宫散入五陵松柏中百囘杀人身合死赦书犹有收城功九衢一日消息定乡吏籍中重改姓出来仍旧属羽林立在殿前射飞禽可与韦诗互看韦诗律深妙流出肝肺非学力所至世言其扫地焚香而坐不应为人老少顿异可见前诗寓言尔
　　子美送孔巢父云若逢李白骑鲸鱼道甫问讯今何如盖李杜与巢父一辈人也又云诗巻长留天地间钓竿欲拂瑚树则巢父亦能诗者偶失传尔子美间闗乱离挺节无所汚巢父后没王事惟太白坐永王璘事流夜郎按璘尝辟巢父而巢父不应可见太白当去就欠商量也新史谓白佐璘起兵颇似文致但不当就其辟尔
　　李逺赠冩御容李长史云初分隆凖山河秀再防重瞳日月明极工及坡公仰观晃目生晕但见晓色开扶桑迎阳晚出步就座绛纱玉斧光照廊野人不识日月角髣髴尚记重瞳光之篇一出光焰万丈视逺所作真小儿语
　　欧阳率更貌寝陋长孙无忌嘲之云谁令麟阁上画此一猕猴好事者遂造白猿之説谤及其亲
　　郑畋名相父亚亦名卿或为李娃传诬亚为元和畋为元和之子小説因谓畋与卢携并相不咸携诟畋身出倡妓按畋与携皆李翺甥畋母携姨母也安得如娃传及小説所云唐人挟私忿腾虚谤良可发千载一笑亚为李徳裕客白敏中素怨徳裕及亚父子娃传必白氏子弟为之托名行简又嫁言天寳间事且传作于徳宗之贞元追述前事可也亚登第于宪宗之元和畋相于僖宗之干符岂得预载未然之事乎其谬妄如此如周秦行记世以为徳裕客韦绚所作二党真可畏哉张籍还珠吟为世所称然古乐府有羽林郎一篇后汉辛延年所作云昔有霍家奴姓冯名子都依倚将军势调笑酒家胡胡姬年十五春日独当垆长裙连理带广袖合欢襦头上蓝田玉耳后大秦珠两鬟何窕一世良所无不意金吾子娉婷过我庐银鞍何煜爚翠盖空踟蹰贻我青铜镜结我红罗裾男儿爱后妇女子重前夫人生有新故贵贱不相逾多谢金吾子私爱徒区区籍诗本此然青于蓝
　　送宫人入道唐人多有此作荆公止选项斯一首云愿从仙女董双成王母前头作伴行初戴玉冠多悮拜欲辞金殿别称名将敲碧落新斋磬却进昭阳旧赐筝旦暮焚香绕坛上步虚犹作按歌声未脱唐体也韦苏州诗家最高手亦有此作云舍宠求仙畏色衰辞天素面立天墀金丹拟驻千年貎寳镜休匀八字眉公主与收珠翠后君王看戴角冠时从来宫女多相妬闻向瑶台总泪垂絶不类韦诗与斯辈竟何以异风俗移人如此或是韦公戏效时人体耳
　　牛竒章有夜入真珠室朝逰玳瑁宫之谤张祐上牛相亦云四十便封侯名居第一流下有緑鬟红粉之语末云知君年少贵不信有春愁盖前诗非谤矣牛李嗜好如冰炭惟爱石则如一人然賛皇生相门无声色之好竒章起寒士备贵人之奉不及賛皇逺矣
　　唐人诗与李杜同时者有岑参高适王维后李杜者有韦栁中间有卢纶李益两皇甫五窦最后有姚贾诸人学者学此足矣长庆体太易不必学王逢原题乐天墓末云若是篇章深李杜竹符还不到君分岂亦病其诗之浅耶
　　王铎尽忠唐室奋讨巢贼初节与郑畋略同大功垂就令孜间之于内解其都统铎诗云三尘上相逢明主九合诸侯愧昔贤可谓慨然有志者然居乱世要须十分清苦庶可自全孔明躬耕娶阿承丑女相蜀不殖产其虑深矣铎当国家板荡之际居将相衮钺之任乃携妓妾辎重慢藏冶容行于虎狼之都三百口遂并命于高鸡泊哀哉









　　后村集巻十七
　　钦定四库全书
　　后村集巻十八　　　　　宋　刘克庄　撰
　　诗话下
　　杨刘诸人师李义山可也又师唐彦谦唐诗虽雕斵对偶然求如一杯三尺之聮惜不多见五言叙乱离云不见泥函谷俄惊火建章剪茅行殿湿伐柏旧陵香语犹浑成未甚破碎若西昆酬倡集对偶字面虽工而佳句可録者殊少宜为欧公之所厌也
　　王元之被遇熈陵知制诰因救徐铉贬商州为内相因议孝章后丧贬滁州真皇登极召还将用矣其诗乃云两制旧臣生白发一畨新贵上青天未几再谪黄州迁蕲州而卒岂新贵有所未平乎
　　王元之挽赵中令云太常草仪注全似周公足以称其勋业
　　魏野五言云常怜李斯首不及严光足真处士语也潘阆云白日升天易清朝取士难野聘召而不至阆呌呼而求用味其诗与张元姚嗣宗何异
　　潘阆客舍诗土牀安枕穏纸被转身鸣定非慵便枕玉凉绣被春寒夜者所能道也
　　诗家评论古人多是书生空言尔晏元献书平津侯传云主父仲舒容不得未知賔阁是何人公能客富欧二公于门下然后可以为此言但主父非仲舒之伦宜以汲黯代之
　　夏英公宫词云绛唇不敢深深注却怕香脂汚玉箫不减香奁花间之作王岐公夫人閤端午帖子云后苑寻春趂午前归来竞鬬玉栏边袖中独有香芸草畱与君王辟蠧编出新意于防丝巧粽之外可喜也
　　将飞更作回风舞巳落犹成半面妆宋景文落花诗也为世所称然李义山固云落时犹自舞扫后更闻香李下句尤妙
　　君谟以诗寄欧公公荅云先朝杨刘风采耸动天下至今使人倾想世谓公尤恶杨刘之作而其言如此岂公特恶其碑板奏疏磔裂古文为偶俪者其诗之精工律切者自不可废欤
　　又云近时苏梅二穷士尔主张风雅人士归之自二穷人死文士满朝而使斯道寂然中絶毎念此事窃叹乃知文士满朝而诗道寂然不但近嵗祖宗盛时固巳然矣欧帖在郑子敬左司家
　　欧公诗如昌黎不当以诗论本朝诗惟宛陵为开山祖师宛陵出然后桑濮之哇滛稍熄风雅之气脉复续其功不在欧尹下世之学梅诗者率以为淡集中如葑上春田辟芦中走吏参【乌程】　海货通闾市渔歌入县楼【余姚】白水照茅屋清风生稻花　霜落熊升树林空鹿饮
　　溪　河汉防分练星辰淡布萤　毎令夫结友不为子求官【挽齐国长公主】　山形无地接寺界与波分【金山】　山风来虎啸江雨过龙腥之类殊不草草盖逐字逐句铢铢而较者决不足为大家数而前辈号大家数者亦未尝不留意于句律也
　　苏子美歌行雄放于圣俞昂藏不羁如其为人及蟠屈为呉体则极平夷妥帖絶句云别院深深夏簟清石榴开遍透明树隂满地日卓午梦觉流莺时一声又云春隂垂野草青青时有幽花一树明晚泊孤舟古祠下满川风雨看潮生极似韦苏州垂虹亭观中秋月云佛氏解为银色界仙家多住玉华宫极工而世惟咏其上一聮金饼彩虹之句何也山蝉带响穿疎户野蔓蟠青入破窻亦佳句
　　子美送李生云李生以病废东入徂徕峯志气尚突兀形骸已龙钟男儿生世间有如絶壑松悮为风雷伤不与匠石逢哀哉千尺干摧朽似秋蓬此诗悲壮之甚李生何如人足以当之窃意子美自谓也
　　雁湖注半山归肠一夜绕钟山之句引韩昌黎诗肠胃绕万象非也孙坚母怀姙坚梦肠出绕呉阊门半山本此见呉志和王贤良诗云世论妄以虫疑冰注虽引庄子但出处无疑字意公别有所本后读卢鸿嵩山十志有疑冰之语又唐彦谦中秋诗云露净不容豹隠冰寒却恐夏虫疑乃知唐人已屡用之矣
　　半山挽裕陵云玉暗蛟龙蛰金寒雁鹜飞挽呉春卿云曲突非无騐方穿有不行链字斵对无遗巧
　　刘原父咏春草云春草绵绵不可名水边原上乱抽荣似嫌车马繁华处才入城门便不生贡父絶句云青苔满地初晴后緑树无人昼梦余惟有南风旧相识迳开门户又翻书皆有元和意度不似本朝人诗
　　刘贡父咏史云自古边功縁底事多因嬖幸欲封侯不如直与黄金印惜取沙塲万髑髅往往指王韶及李宪辈
　　唐人曹松亦云凭君莫话封侯事一将功成万骨枯王逢原暑旱苦热云清风无力屠得热落日着翅飞上山人固已惧江海竭天岂不惜河汉亁昆仑之高有积雪蓬莱之逺常遗寒不能手提天下往何忍身去逰其间其骨气老苍识度高逺如此岂得不为荆公所推富公由并州入相外廷至于举笏相贺王逢原独云要须待见成尧舜未敢轻浮作颂声所见髙于石徂徕一等矣荅孙莘老云生无人媿宁非乐死有天知岂待名其固穷自守亦士之髙致也
　　王逢原闻雁云万里波涛九秋后五更风雨一灯旁不待着雁字而题见矣
　　滕白题汶川村舍云种茶岩接红霞坞灌稻泉生白石根皤腹老翁头似雪海棠花底戏儿孙可入图畵坡诗略如昌黎有汗漫者有典严者有丽缛者有简淡者翕张开阖千变万态盖自以其气魄力量为之然非本色也它人无许大气魄力量恐不可学和陶之作如海东青西极马一瞬千里了不为韵束缚
　　陈洙书御史台壁云清朝无事谏章疎窃禄经年卧直庐惆怅平生不如梦春来三度到溪居与荆公三年衣染禁城尘抚事茫然愧古人明月沧波江万顷扁舟长载梦中身之作暗合
　　唐子西诸文皆髙不独诗也其出稍晚使及坡门当不在秦晁之下集中有闻坡贬惠州诗云元气脱形数运动天地内东坡未离人岂比元气大天地不能容伸舒辄有碍低头不能仰闭口焉敢欬东坡坦率老局促应难耐何当与道俱逍遥天地外此诗甚佳状得出砚田无恶嵗酒国有长春草木疑灵药渔樵或异人花开不旋踵草薙复齐腰团扇侵时令方书遣昼长问学兼儒释交防半士农国计中宵切家书隔嵗通闗河先垄逺天地小臣孤山静似太古日长如小年皆唐子西惠州诗也曲尽南州景物略无迁谪悲酸之态七言如身杂蜑中谁是我食除蛇外总随乡骥子能吟青玉案木兰堪战黒山头亦甚工
　　后人取前作翻腾勘辨有工于前作者唐子西过田横墓云沧溟无际何妨死却死东郊未耿光乃反退之祭文之意此诗必有谓不独为横发
　　元祐后诗人迭起一种则波澜富而句律疎一种则煅炼精而情性逺要之不出苏黄二体而已及简斋出始以老杜为师墨梅之类尚是少作建炎以后避地湖峤行路万里诗益竒壮元日云后饮屠苏惊已老长乗舴艋竟安归除夕云多事鬓毛随节换尽情灯火向人明记宣靖事云东南鬼火成何事终待边烽作诤臣【谓方腊不能为患直待北兵耳】岳阳楼云登临呉蜀横分地徙倚湖山欲暮时又云乾坤万事集双鬓臣子一谪今五年闻徳音云自古安危闗政事随时忧喜到渔樵五言云泊舟华容县湖水终夜明凄然不能寐左右菰蒲声穷途事多违胜处心亦惊三更萤火閙万里天河横腐儒忧平世况复值甲兵终然无寸防白发满头生造次不忘忧爱以简严扫繁缛以雄浑代尖巧第其品格故当在诸家之上
　　徐师川闻捷云时时传破敌日日问脩门又云诸公宜努力荆棘已千村陈简斋感事云风断黄龙府云移白鹭洲菊花纷四野作意为谁秋颇逼老杜
　　宣靖之祸自灭辽取燕始韩子苍挽中山韩帅云金絮盟犹在灰钉事已新语妙而意婉上句指韩下句指童蔡作诗法当如此
　　崔徳符诗幽丽髙逺了不蹈袭盖用功最深者观鱼云小鱼喜亲人可钓亦可网大鱼自有神隠见谁能量老禅虽无心施食不肯尝时于千寻底霍见如龙章桃花云如何一朽株孕此千亿花虽云行且防明嵗亦再华岂如世上人一老不复佳过湖云谁见诗颠颠发时鄱阳湖里月明知无人为觅昭华管自卷秋芦片叶吹皆精诣可吟讽
　　江端友字子我邻几之孙靖康间以布衣召用同时诗人感慨北狩南渡之作多矣子我云楚欲图周鼎汤犹系夏台又云比年荧惑犯南斗何日燕人祭北门事的切而语回互
　　江子我咏象云仓舒只用儿童计亦自能知尔重轻盖用王内翰元之讥玩张相齐贤之语但含蓄而不刻露尔
　　朱希真七言如几许少年春欲夏一畨梦事緑催红过时不语莺解事怕客深藏鱼见机人间万事老无味天下四时秋最悲五言如翦茅编鹤屋节米聚鸡粮灯昏防窥砚雨急犬穿篱皆警策不蹈袭
　　前辈记朱新仲舍人天气未佳宜且住风涛如此亦安归之聮取其自然不烦斲削然新仲此等句尚多如招郭侯饮云此时老子兴不浅旦日将军幸早临如何以报之青玉案我姑酌彼黄金罍凡引用前人语皆蟠屈排奡使之妥帖他句如满地落花春病酒一明月夜登楼相亲多谢风标子可欵岂无潇洒侯何从可觅秋消息忽有先锋到白头如水篆行科斗林幽啭画眉若不经思而俱出人意表读杜诗云纵之逼论剑收之入檀弓尤前人所未发也
　　刘屛山题李忠愍集云二帝防尘方幸塞六臣奉玺更朝梁叙当时事忠愤悲壮尹少稷闻魏齐入寇云酬功不惜赏千布送死惟堪缚一驴足与前句相上下先朝上元驾御端门示与民同乐之意而已宣和间灯尤盛至于骑年连月警跸夜出尹少稷靖康元夕诗云景龙只是当时路不见金钱打着人刘屏山亦云凄凉但有云头见曽照当时步辇归皆记向来期门之事汴都角妓郜六李师师多见前辈杂记郜即蔡奴也元丰中命待诏崔白图其貎入禁中师师著名宣和入至掖庭顷见郑左司子敬云汪端明家有李师师传欲借抄不果刘屏山诗云辇毂繁华事可伤师师垂老过湖湘缕衣檀板无顔色一曲当年动帝王亦前人感慨杜秋娘梨园弟子之类
　　茶山种竹云余子不足数此君何可无上句虽非竹事不觉牵强茘枝云絶知髙韵倾珧柱未觉丰肌病玉环上下句皆切又妙于融化送别云不堪相背处何况独归时行役云一寸客亭烛数声村舍鸡絶似唐人绍兴初金归我河南识者知和约之不坚乆钱氏之后自中原迁奉三世丧柩窆于越上诸公皆为哀挽茶山独云摸金千骑去埋玉几人归可谓妙于用事余为袁守项容孙被召过袁自言其先世坟城在沙寺者皆已迁公安国愈蹙矣士大夫得无感慨乎
　　王嘉叟侍郎栁色知春浅钟声觉寺深避虎连村静分鱼一市腥之句甚佳
　　初以盐钞僧牒籴军储夏均父诗云坐食今添几支遁煮盐那得百羊反本之论也
　　士大夫当离乱时有幸有不幸者简斋云浮世身难料危途计易非东莱云后死翻为累偷生未有期诵之皆可悲慨
　　赵忠简当国以近臣荐起处士刘致中至则赵去秦代之矣刘报罢归尹少稷柬之云徒然五侍从不办一书生史相力荐放翁赐第其去国自是台评然王景文乃云直翁自了平生事不了山隂陆务观放翁见诗亦笑云我字务观乃去声如何把作平声押了
　　陆放翁少时调官临安得句云小楼一夜聴春雨深巷明朝卖杏花传入禁中思陵称赏由是知名
　　古人好对偶被放翁用尽　箝纸尾摸牀棱　烈士壮心狂奴故态　生希李广名飞将死慕刘伶赠醉侯下泽乗车上方请剑　酒宁剰欠寻常债剑不虚施细碎仇　空虚腹垒块胷　爱山入骨髓嗜酒在膏盲手版肩舆　鬼子天公　贵人自作宣明面老子曽闻正始音　牀头周易架上汉书　温巻热官　醉学究病维摩　无事饮不平鸣　乞米帖借车诗　麴道士楮先生　土偶天公　长劒拄頥短衣掩胫　已得丹换骨肯求香返魂　子午谷丁夘桥　洛阳二顷光范三书　酒圣钱愚　茶七盌稷三升　一弹指三折肱天女散花麻姑掷米　玉麈尾金褭蹄　虎头鸡肋金鸦觜玉辘轳　客至难令三握髪佛来仅可小低头百衲琴双钩帖　藏经阁帖　维摩病説法虞卿穷
　　著书　读书十纸上树千回　风汉醉侯　见虎犹攘臂逢狐肯叩头　天爱酒地埋忧　一齿落二毛侵痴顽老矍铄翁　曲肱纵理　竹郎木客　百钱挂杖一锸随身　百瓮虀两囤枣　錬炭劳薪　铜臭饭香记书身大似椰子忍事瘿生如瓠壶笑尔辈爱吾庐僧坐夏士防秋　麈尾清谈蝇头细字　岩下电雾
　　中花　唐夹寨楚成臯　剑南集八十五巻八千五百首别集七巻不预焉似此者不可殚举姑记一二于此近嵗诗人杂博者堆队仗空疎者窘材料出竒者费捜索缚律者少变化惟放翁记问足以贯通力量足以驱使才思足以发越气魄足以陵暴南渡而后故当为一大宗末年云客从谢事归时散诗到无人爱处工又云外物不移方是学俗人犹爱未为诗则皮毛落尽矣旧读杨诚斋絶句云饱喜饥嗔笑杀侬鳯皇未必胜狙公幸逃暮四朝三外犹在桐花竹实中不晓所谓晩始悟其防意此是江东漕奉祠归之作也鳯虽不聴命于狙公然犹待桐花竹实而饱以花实况祠廪也欲并祠廪扫空之尔未几遂请挂冠
　　诚斋挽张魏公云出昼民犹望回军敌尚疑只十个字而道尽魏公一生其得人心且为敌所畏与夫罢相解都督时事皆在里许然读者都草草看了
　　今人不能道语被诚斋道尽　宿草春风又新阡去嵗无　江水夜韶乐海棠春贵妃　橘中招绮夏处屏休文【东宫生日】　晋殿呉宫犹碧草王亭谢馆尽黄鹂　春归便肯平平过须做桐花一信寒　东风染得千红紫曽有西风半防香　年年不带看花眼不是愁中即病中　升平不在箫韶里只在诸村打稻声　六朝未可轻嘲谤王谢诸贤不偶然　山根玉泉仰面飞飞出山顶却下驰自从庐阜防双练至今银湾干两支雷声惊裂龙伯眼雪防溅湿姮娥衣寄言苏二李十二莫愁瀑布无新诗【题潄玉亭】　羲和梦破欲启行紫金毕逋啼一声声从天上落人世千村万落鸡争鸣素娥西征未归去簸弄银盘浣风露一丸玉弹东飞来打落桂林雪毛谁将红锦幕半天赤光绛气贯山川须臾却驾丹砂毂推上寒空辗苍玉诗翁已行十里强羲和早起道无双【羲娥謡】　子云到老不晓事不信人间有许由【钓台】
　　放翁学力也似杜甫诚斋天分也似李白
　　放翁云胆薄沽官酿瞳昏读监书杜荀鹤诗欺春只爱和醅酒讳老犹看夹注书二聮皆佳
　　李伯纪丞相过海絶句云假使黒风漂荡去不妨乗兴访蓬莱与坡公九死南荒吾不恨兹逰竒絶冠平生之句殆相伯仲异乎李文饶卢多逊穷愁无聊之作矣乡相陈魏公去位诗云病深老迫宜归去莫作留侯范蠡看时公年五十四而其言如此
　　艾轩读江西诗云神仙本自无言説尸解由来最下方山谷与坡公云只欠小蛮樊素在我知造物爱公深屏山问李汉老病云欲袖云门竹箆子室中驱出散花人爱朋友之言也白公云病与乐天相伴住春同樊子一时归放翁云九十老农縁底健一生强半是单栖自爱之言也
　　陈邦彦以金陵降敌防士或题其先垄云牙郎一去杳无踪惟有青青夹迳松若使人能全此操松应合受大夫封其家执而讼于郡某守饷士人酒遣去牙郎用唐人卖国语
　　范石湖赏海棠云忆向宣华夜倚防花光妍暖月光寒如今蹋飒嫌风露且只铜瓶满插看宣华王蜀宫名也
　　萧千岩机杼与诚斋同但才悭于诚斋而思加苦亦一生屯蹇之验同时独诚斋奬重以配范石湖尤遂初陆放翁而放翁絶无一字及之今摘其律帖精诣不甚费研寻者于此　着语能奇怪呼天与倡酬【中秋】　疾走建徳国乃为渊明先失脚堕榛莽刘伶扶我还【和陶】　乾坤生长我贫病怨尤谁　湘妃危立冻蛟背海月冷挂珊瑚枝丑怪惊人能妩媚断魂只有晓寒知百千年藓着枯树一两防春供老枝絶壁笛声那得到直愁斜日冻蜂知【古梅二絶】　造物巧能相补得破悭赊与一天秋【山中六月顿凉】　一笻时到崔嵬上有底勲劳得给扶　秋浩荡中遥指防一螺许是定王城【渡湘】　稚子推窻窥过雁数峯乘隙入西轩　眼冷寒梢明数防知他是雪是梅花　秋阳直为田家计饶得渔村一抹红真诚斋敌手也
　　故参与龚公行役过一山有老木参天再过其山童矣居人云巨室以此造屋公记以絶句云千章古木转头空去与人间作栋隆未必真能庇寒士不如留此贮清风晦翁后见此诗叹曰此龚公一生诗防意谓公初为諌官负重名晚不必为执政也
　　黄刍季野名士也既登第梦妇人素服扇上题云恨君青袖短悮妾白罗妆季野遂不肯婚余大父著作与之友善责以嗣续大义陈魏公素重其人以聂夫人女弟归之既娶宛然梦中所见者季野果夭无子大父之于吾家祖茔
　　李雁湖悼亡云一杯漫道愁能遣几度醒来错唤君然元稹已云怪来醒后傍人泣醉里时时错问君此犹是暗合若四灵唐碑入宋稀与唐人隋栁入唐踈之句则是明犯
　　安晚丞相昭君诗云解移尤物柔强敌延夀当年合议功意新而理长
　　杭相李文靖乞去题六和塔云经从塔下几春秋毎恨无因到上头今日始知髙处险不如归卧旧林丘髙续古题四圣观云射熊馆暗花扶扆下鹄池深栁拂舟极藻绘追琢之功二宋殆不能过晩兼都官题直舍云无诗如郑谷有发似冯唐亦警防
　　赵忠定当国招蔡季通不至犹坐赵党谪死道州伪禁方严朱文公题其墓云有宋西山先生蔡季通之墓章泉哭之云鹃叫春林辱赠诗雁回湘浦忽传悲兰枯蕙死迷三楚雨暗烟昏碍九疑早日力辞公府檄暮年名入党人碑呜呼季子延陵字不待镵词行可知是时章泉句律如此宜为一世所宗晩年诗太坦率几于鳯徳之衰矣
　　赵南塘挽余干相云柩前留素仗下进黄袍语简而事该又云汉閤新图迥秦筝旧曲长挽巩仲至云万巻非其祟单方或以封有无穷之味和韩仲止怀蹈中弟云黄台辞可怜美老根连蒂摘都稀风流遂至尔身尽衰病况堪吾道非少日槊棋豪索酒暮年丝竹泪沾衣人生到此将何遣一巻南华坐掩扉立春云苍规不与圆生智白发惟添老在身絶句云我欲将君洞庭野斜河淡月聴云和要眇之音也
　　端平初除拜一新赵南塘起散地掌内制元夕觞客客散家集有观傀儡诗云酒防有感牵丝戏也伴儿童看到明余谓康节遂令髙卧人欹枕观儿戏之句盖局外旁观者之言尔若同局而为此言似乎未可
　　南塘评蹈中诗文貌节奏似韦谢信有之至于慕先儒而遐想挽名流以自近则居然悬隔南塘惜其未拨弃浮论可谓名言其豪心侠气极力揩磨不尽不若南塘之近道也题防春院云草荒故苑几春风尚想花开春树红欲问当时马王事寂寥残照野亭中寒食云人家挿栁春将过时节浇松老未归挽赵从善尚书云先朝怀族逺平世责人深皆于近体中有逺意
　　亡友临川曽景建博学强记无所不通工诗有金陵百咏同泰寺云此身终属侯丞相谁办金钱赎帝归澄心堂纸云一幅降牋何用许价髙縁冩宋文章荆公书堂云愁杀天津桥上客杜鹃声里两眉攅皆峭拔有风骨其少作云九十日春晴意少一千年事乱时多佳句也曽景建送蔡季通赴贬云四海朱夫子徴君独典刑青云伯夷传白首太经有客怜孤愤无人问独醒瑶琴空鏁匣絶不堪聴其后景建亦坐诗祸谪舂陵而卒建人朱复之字几仲多才艺为诗有思致初夏云忽聴夏禽三五弄新红突过石榴枝秋日云红蕖老去羞明镜推让朱荣上蓼梢赵紫芝一树木犀供夜雨清香移在菊花枝之句尤觉工致
　　黄天谷名春伯白玉蟾姓葛名长庚皆自言得道后死乃无它异二人颇涉文墨所至墙壁淋漓挥洒能耸动人谷有诗云半篙春水一簑烟抱月怀中枕斗眠説与时人休问我英雄回首即神仙尝访蟾值其出题壁云怪访怪怪不在茅君山来相待
　　胄既诛或托巢鸟以讥当时朝士云众鸟不喜亦不悲又复别寻高树枝
　　范石湖座上客有谈刘婕妤事者公与客约赋词防次公先成公不复作众亦敛手防词云暖霭烘晴籞鎻垂杨笼池罩阁万丝千缕池上晓光分宿雾日近羣芳易吐寻并蒂栏边凝竚不信钗头双鳯去奈宝刀被妾先留住天一笑万花妬阿娇好在金屋贮甚秋风易得萧疎扇鸾尘污一自昭阳宫闭后墙角土花无数况多病情伤幽素百花台上空雨露望红云杳杳知何处天尺五去无路次公字子明定夫诸孙礼部侍郎操之子诗词皆工
　　疎明瘦直不受东皇识留取伴春应肯万红里怎着得夜色何处笛晓寒无奈力若在夀阳宫院一防防有人惜王澡身甫落梅词也身甫常为太常博士
　　潘牥字庭坚落笔皆不凡有镡津怀旧词云怕见倚阑杆阁下溪声阁外山空有旧时山共水前欢暮雨朝云去不还想是蹑飞鸾月下时时认佩环月又渐低霜又下更阑折得梅花独自看
　　余涉世龃龉每诵欧公平生名节为后生描画畧尽之言辄为慨然晩逐于朝交逰皆掉臂去惟汤伯纪寄诗云唐朝空自贵宏词科目何尝得退之掌制徒闻夸子厚残编仅见命敦诗堪嗟实録无完传太息淮西有后碑寄语莆田紫薇老文章葢世例如斯余曰不足以当此诗然在西掖草制七十不止一首伯纪未之见尔后村集巻十八
　　钦定四库全书
　　后村集巻十九　　　　　宋　刘克庄　撰诗余
　　哨遍【昔坡公以盘谷序配归来词然陶诗既櫽括文律韩序则未也暇日逰方氏龙山别
　　墅试效颦为之村主人刻之崖石云】
　　胜处可宫平处可田泉土尤甘美深复深路圮住人稀有人兮盘旋于此送子归是他隠居求志是要明主媒当世嗟此意谁论其言甚壮孔顔犹有遗防大丈夫之被遇于时入则坐庙朝出旗麾列屋名姬夹道武夫满前才子　噫有命存焉吾非恶此而逃之富贵人所欲如之何幸而致向茂树堪休清泉可濯谷中别有闲天地爱鲙细于蕨甜似宻采于山钓于水大丈夫不遇之所为唐处士依稀是吾师觉山林尊如朝市五侯门下賔客扰扰趋权势嗟盘之乐谁争子所占断千秋万嵗呼僮秣马更膏车便与君从此逝矣
　　六州歌头【客赠牡丹】
　　维摩病起兀坐等枯株清晨里谁来问是文殊遣名姝夺尽羣芳色浴才出醒初解千万态娇无力困相扶絶代佳人不入金张室却访吾庐对茶铛禅榻笑杀此翁臞珠髻金壶始肖渠　忆承平日繁华事修成谱冩成图竒絶甚欧阳记蔡公书古来无一自京华隔问姚魏竟何如多应是彩云散刼灰余野鹿衘将花去休回首河洛丘墟谩伤春吊古梦绕汉唐都歌罢欷歔
　　贺新郎
　　吾少多奇节颇椰榆玉闗定逺壶头新息一劔防身行万里选甚南溟北极看塞雁衘来秋色不但槊棋夸妙手管城君亦自无勍敌终贾辈恐难匹　酒肠诗胆新来窄向西风登髙望逺乱山斜日安得良弓并快马聊与诸公角力漫醉把防干频拍莫恨寒蝉离海晩待与君秉烛防今夕欢易买健难得
　　贺新郎【送陈仓部知真州】
　　北望神州路试平章这塲公事怎生分付记得太行山百万曽入宗爷驾驭今把作握蛇骑虎君去京东豪杰喜想投戈下拜真吾父谈笑里定齐鲁　两河萧瑟惟狐问当年祖生去后有人来否多少新亭挥泪客谁梦中原块土筭事业须由人做应笑书生心胆怯向车中闭置如新妇空目送塞鸿去
　　贺新郎【杜子昕凯歌】
　　尽説番和汉这琵琶依稀似曲蓦然弦断作麽一年来一度欺得南人技短叹几处城危如卵元凯后身居玉帐报君休作寻常看布严令运竒　开门决鬬雌雄判笑中宵奚车氊屋兽惊禽散个个巍冠横麈柄谁了君王此段也莫靠长江能限不论周郎并幼度便仲尼复起嗟防管驰露布筑京观
　　贺新郎【跋唐伯玉奏藁】
　　宣引东华去似当年文皇亲擢马周徒步殿上风霜生白简下殿扁舟已具怎不与官家留住古有一言腰相印谁教他满箧婴鳞疏还笏退不回顾　新来边报犹飞羽问谁公可无长防少寛明主攀槛朱云头雪白流落如今底处但一片丹心如故赖有越台堪眺望那中原莫已平安否风色恶天香暮
　　贺新郎【送唐伯玉还朝】
　　驿骑聮翩至道台家筹边方急酒行姑止作麽携将琴鹤去不管州人堕泪富与贵平生无味可但红尘难着脚便山林未有安身地搔白发兀相对　前身小范疑公是忆当年天章阁上建明尤伟庆厯诸贤方得路便不容他老子须着放延州城里一句殷勤牢记取在朝廷最好图西事何必向玉闗外
　　贺新郎【送黄成父还朝】
　　飞诏从天下道中朝名流欲尽君王思贾时事秖今堪痛哭未可徐徐俟驾好着手扶将宗社多少法筵龙象众聴灵山嘱付些儿话千百世要传冩　子方行矣乗骢马又送它江南太史去防氊厦老我伴身惟有影倚徧风轩月榭怅玉手何时重把君向栁边花防问看贞元朝士谁存者桃满观几开谢
　　贺新郎【戊戌夀张使君九月十八日】
　　南国秋容晚晓寒轻芙蓉台榭拒霜池馆试向壶山堂上望万顷黄云刈遍吃着君侯方寸不要汉庭夸击断要史家编入循良传春脚到福星现　家家香火人人愿要还它庆元狨座建炎蝉冕穏奉安舆迎两国谁谓山遥水逺福夀比河沙难来嵗而今黄花节早骖鸾入侍瑶池宴风浩荡梅清浅
　　贺新郎【端午】
　　深院榴花吐畵开防衣纨扇午风清暑儿女纷纷夸结束新样钗符艾虎早已有防人观渡老大逢场慵作戏任陌头年少争旗皷溪雨急浪花舞　灵均标致髙如许忆生平既纫兰佩更怀椒糈谁信骚魂千载后波底垂涎角黍又説是蛟馋龙怒把似而今醒到了料当年醉死差无苦聊一笑吊千古
　　贺新郎【九日】
　　湛湛长空黒更那堪斜风细雨乱愁如织老眼平生空四海赖有高楼百尺看浩荡千崖秋色白发书生神州泪尽凄凉不向牛山滴追往事去无迹　少年自负凌云笔到而今春华落尽满怀萧瑟常恨世人新意少爱説南朝狂客把破帽年年拈出若对黄花孤负酒怕黄花也笑人岑寂鸿北去日西匿
　　贺新郎【寄题聂侍郎郁孤台】
　　絶顶规危榭跨髙寒鸟飞不过云生其下斤斸无声人按堵翕青红变化览城郭山川如畵阁老鳯楼修造手笑谈间突出凌云厦台上景买无价　唾壶麈尾登临暇似当年滁阳太守欧阳公也倾倒贑江供砚滴判断雪天月夜更唤取邹枚司马铜雀凌歊歌舞散访残砖断甓无存者余翰墨被风雅
　　贺新郎
　　动地东风起畵桥西绕溪桑柘漫山桃李寂寂墙隂苍藓迳犹印前回屐齿惊嵗月飚驰云驶太息攀翻亭长是先生手种今如此君不乐欲何俟　傍人错防渊明意笑斯翁皇皇汲汲登山临水佳处径呼篮舆去髣髴柴桑栗里从我者门生儿子尝试平章先贤传屈原醒不似刘伶醉判酩酊卧花底
　　贺新郎【宋庵访梅】
　　鹊报千林喜还猛醒谢家池馆早寒天气要与瑶姬叙离索草草杯盘籍地减尽何郎才思不愿玉堂并金屋愿年年嵗嵗花间醉餐秀色挹髙致　西园飞盖东山妓问何如半山雪里孤山烟外甚夜深风露冷人与长缾共睡任翠羽枝头多事老子平生无他过为梅花受取风流罪簮白髪莫教坠
　　贺新郎
　　溪上收残雨倚畵栏薄绵乍脱日隂亭午閙市不知春色处散在荒园废墅渐小白长红无数客子虽非河阳令也随縁暂作莺花主那可负瓮中醑　碧云四合千岩暮恨匆匆余方有事子姑归去趂取羣芳未摇落暇日提鱼就煑叹激电光隂如许回首明年何处在问桃花尚记刘郎否公莫笑醉中语
　　贺新郎【和人咏荼防】
　　曽与瑶姬约恍相逢翠裳摇曳珠韝聮络风云青冥非人世揽结玉龙骖鹤爱万朶千条纎弱祷祝花神怜惜取到开时晴雨须斟酌枝上雪莫销却　恼人匹似中狂药凭危栏烛光交映乐声遥作身上春衫香薫透看到参横月落筭茉莉犹低一着坐有缑山王郎子倚玉箫度曲难为酢君不饮铸成错
　　贺新郎【用前韵赋黄荼防】
　　想赴瑶池约向东风名姬骏马翠鞯金络太液池边羣鹄下又似南楼呼鹤畵不就秾纎娇弱罗帕封香来天上防铜盘沆瀣供清酌春去也被留却　芳魂再反应无药似诗咏緑衣黄里感伤而作爱惜尚嫌蜂采去何况流莺蹴落且放下珠遮着除却江南黄九外有何人敢与花酧酢君认取莫教错
　　贺新郎【再用约字】
　　浅把宫黄约细端详普陀烟里金身珠络蕚緑华轻罗韈小飞下祥云仙鹤朶朶赛蜂腰纎弱已被色香撩病思尽鹅儿酒美无多酌看不足怕残却　人间难得伤春药更枝头流莺唤起少年狂作留取姚家花相伴羞与万红同落未肯让蜡梅先着乐府今无黄绢手问斯人清唱何人酢休草草认题错
　　贺新郎【客赠芍药】
　　一梦扬州事畵堂深金瓶万朶元戎髙防座上祥云层层起不减洛中姚魏叹别后闗山迢逓国色天香何处在想东风犹忆狂书记惊嵗月一弹指　数枝清晓烦驰骑向小依稀重见芜城佳丽料得花怜侬销瘦侬亦怜花憔悴漫怅望竹西歌吹老矣应无骑鹤日但春衫防防当时泪那更有旧情味
　　贺新郎【郡宴和韵】
　　草草池亭宴又何须珠韝络臂琵琶遮面賔主一时词翰手倐忽龙蛇满案传冩处尘飞莺啭但得平时鱼稻熟这腐儒不用青精饭隂雾扫霁华见　使君偿了丰年愿便从今也无敲朴也无厨传试拂笼纱看壁记几个标名渠观想九牧闻风争羡此老饱知民疾苦早归来载笔薫风殿诗有讽赋无劝
　　贺新郎【再和前韵】
　　梦断钧天宴怪人间曲吹别调局翻新面不是先生瘖哑了怕杀乌台旧案但掩耳蝉嘶禽啭老去把茅依地主有瓦盆盛酒荷包饭停造请免朝见　少狂误发功名愿苦贪他生前死后美官佳传白发归来还自笑管辖希夷古观看一道冰衔堪羡妃子将军慎未已问匡山何似金銮殿休更待杜鹃劝
　　贺新郎【题蒲涧寺】
　　风露驱炎毒记仙翁飘然谪堕吹笙骑鹄歴歴汉初秦季事山下犹未熟过眼见羣雄分鹿想得拂衣防汗漫试回头刘项俱蛮触斫鲸鲙脯麟肉　越人好事因成俗拥遨头如云士女山南山北问讯先生无恙否齐鲁干戈满目且逰戱扶胥黄木不是世无様枣便有来肯饱痴儿腹聊举酒笑相属
　　贺新郎【王实之喜予出岭命爱姬歌新词以相劳辄次其韵】
　　此腹元空洞少年时诸公过矣上天吹送老大被他禁害杀身与浮名孰重这鼔笛休休拈弄防笔掷还残锦去【用江淹鲍昭事】愿今生来世无妖梦且饭犊莫吞鳯　新来喑哑如翁仲羡王郎骖鸾缥缈玉箫吹动应笑防州村里女炙面生愁进奉要絶代倾城安用今古何人知此理有吾家酒徳先生颂三万巻谩充栋
　　贺新郎【防防主崇禧再用前韵】
　　主判茅君洞有檐前查查喜鹊晓来传送几度黄符披戴了此度君防越重【仆五任祠庙一南岳二仙都三玉局四云台五崇禧】被贺监天随调防做取散人千百嵗笑渠侬一霎邯郸梦歌而过鳯兮鳯　灌园织屦希陈仲问先生加齐卿相可无心动除却醴泉中太乙拣个名山自奉那捷径输它藏用有耳不曽闻黜陟免教人贬驳徂徕颂服兰佩结茅栋
　　贺新郎【三和】
　　谪下神清洞更遭它椰榆黠路旁遮送薄命书生鸡肋尔却笑尊拳忒重破故纸谁教繙防一枕茅檐春睡美便周公大圣何须梦门前客任题鳯　卜隣羊仲并求仲愿春来西畴雨足土膏犂动白发巡官占嵗稔不问京房翼奉橰与瓮从今无用醉与老农同击壤莫随人投献嘉禾颂在陋巷胜华栋
　　贺新郎【席上闻歌有感】
　　妾出于防贱少年时朱弹絶玉笙吹遍粗识国风闗睢乱羞学流莺百啭总不涉闺情春怨谁向西隣公子説要珠鞍迎入梨花院身未动意先懒　主家十二楼连苑那人人靓妆按曲綉帘初巻道是华堂箫管唱笑杀街坊拍板回首望侯门天逺我有平生离鸾操颇哀而不愠防而婉聊一奏更三叹
　　贺新郎【生日用实之来韵】
　　鬓雪今千缕更休休痴心獃望故人明主晩学瞿聃无所得不解飞升灭度俟晓鼔挝五散尽朝来汤饼客且烹鸡要饭茅容母怕回首太行路　麟台学士防云句便尊前周郎复出审音无误安得春莺雪儿辈轻拍红牙按舞也莫笑侬家蛮语老去山歌尤协律又何须手笔如燕许援琴操促筝柱
　　贺新郎【再用前韵】
　　放逐身防缕被门前羣鸥戱狎见推盟主若把士师三黜比老子多他两度袖手看名塲呼五不防车边望尘拜免它年青史修潘母勾曲洞是归路　平生怕道萧萧句况新来冠欹弁侧醉人多误管甚是非并礼法顿足低昂起舞任百鸟喧啾春语欲托朱冩悲壮这琴心脉脉谁堪许君按拍我调柱
　　贺新郎【实之三和有忧边之语走笔荅之】
　　国脉防如缕问长缨何时入手仰酬明主未必人间无好汉谁与寛些尺度试看取当年韩五岂有谷城公付授也不干曽遇骊山母谈笑起两河路　少时棋析曽聮句叹而今登楼揽镜事机频误闻説北风吹面急边上冲梯屡舞君莫道投鞭虚语自古一贤能制难有金汤便可无张许快投笔莫题柱
　　贺新郎【四用缕字韵为王实之夀】
　　万字如鍼缕忆王郎丹墀大对气为文主贵近旁观俱失色仰止如天圣度笑杜牧成名居五晩面清光犹苦諌似封人恳切言君母谪尘世错行路　当时宜和薫风句又那知青云一跌被才名误输与灵和殿前栁柔软随风学舞怪两鸟新来停语不是先生高索价问何时宰相先生许举杯祝莫倾柱
　　贺新郎【实之用前韵为老者夀戱荅】
　　身畔无缕但从前练裳练帨做他家主甲子一周加二纪走乌飞几度赛孔子如来三五【徐凌云小如来五嵗多孔子三年】鹤髪萧萧无可截要一杯【阙】　慙陶母门外草欲迷路　朗吟白雪阳春句待夫君骊驹不至鹤声还误老去聊攀莱子例倒着斑衣戏舞记田舍火炉头语肘后黄金腰下印有高堂未敢将身许且扇枕莫倚柱
　　沁园春【梦方孚若】
　　何处相逢登寳钗楼访铜雀台唤厨人斫就东溟鲸鲙圉人呈罢西极龙媒天下英雄使君与操余子谁堪共酒杯车千两载燕南赵北剑客竒才　饮酣鼻息如雷谁信被晨鸡轻唤回叹年光过尽功名未立书生老去机防方来使李将军遇高皇帝万户侯何足道哉披衣起但凄凉感旧忼慨生哀
　　沁园春【送孙季蕃吊方漕西归】
　　嵗暮天寒一劔飘然幅巾布裘尽縁云鸟道跻攀絶顶拍天鲸浸笑傲中流畴昔竒君紫髯铁面生子当如孙仲谋争知道向中年犹未建节封侯　南来万里何求因感慨桥公成逺游叹名姬骏马都成昨梦只鸡斗酒谁吊新丘天地无情功名有命千古英雄只麽休平生客独羊昙一个洒泪西州
　　沁园春【送包尉】
　　我羡君归一路秋风芙蓉木犀想慈顔望乆灵乌乍噪新眉畵就郎马频嘶忙脱征衫快呼斗酒细为家人説建谿争知道这中年怀抱最怕分携　丈夫南北东西应笑杀离筵粉泪啼怅佳人来未碧云冉冉王孙去后芳草萋萋明日相思山重水复古道人稀茅店鸡元龙老有高楼百尺谁共登梯
　　沁园春【荅九华叶贤良】
　　一巻隂符二石硬弓百斤寳刀更玉花騘喷鸣鞭电抹乌栏展醉墨龙跳牛角书生虬须豪客谈笑皆堪折简招依稀记曽请缨系粤草檄征辽　当年目视云霄谁信道凄凉今折腰怅燕然未勒南归草草长安不见北望迢迢老去胸中有些磊磈歌罢犹须着酒浇休休也但帽边鬂改镜里顔凋
　　沁园春【同前】
　　我梦见君戴飞霞冠着宫锦袍与牧之高防齐山诗酒谪仙同载采石风涛万巻星罗千篇电扫肯学穷儿事楚骚掀髯啸有鱼龙鼓舞狐兔悲嘷　英雄埋没蓬蒿谁摸索当年刘与曹叹事机易失功名难偶诛茅西崦种秫东臯栅有鸡豚庭无羔雁道是先生索价高人间窄待相期海上共摘蟠桃
　　沁园春【癸夘佛生翼日将晓梦中作既醒但易数字】
　　有个头陀形等枯株心犹死灰幸春山笋贱无人争吃夜炉芋美与客同煨何处旛花忽相引莫是诸天迎赴斋又疑道向毗耶城里讲席初开　这边尚自徘徊笑那里纷纷早见猜有尊神奋杵拳麄似鉢名缁竖拂喝猛如雷老子无能山僧不防谁误檀那举请哉山中去便百千亿刼休下山来
　　沁园春【和呉尚书叔永】
　　我所思兮延陵季子别来九春笑是非浮论白衣苍狗文章定价秋月华星独步岷峨后身坡颍何必荀家有二仁中朝里看伯兮衮斧叔也纶　洛中曽识机云记玉立堂堂九尺身叹苕溪渔艇幽人孤往雁山马鬛吊客谁经宣室厘残都花榭回首旧逰存几人新腔美堪洗空恩怨唤起交情
　　沁园春【呉叔永尚书和予旧作再荅】
　　莫羡渠侬白玉成楼黄金筑台也不消颠怪骑驎被髪谁能委曲令鸠为媒鬂有二毛袖闲双手只了持螯与把杯公过矣赏陈登豪气杜牧麄才　便烦问讯张雷甚斗宿无光不重回想阁中鸣佩时携客去壁间悬榻近有谁来撇我虎皮让我牛耳谁道两贤相戹哉中年后向歌防易感乐极生哀
　　沁园春【维扬作】
　　辽鹤重来不见繁华只见凋残甚都无人诵何郎诗句也无人报书记平安闾里俱非江山畧是纵有高楼莫倚防沉吟处但萤飞草际雁起芦间　不辞露宿风餐怕万里归来双鬂斑这边赢得黒貂裘敝那边输了翡翠衾寒檄草流传吟牋倚阁开到花亦懒看君记取向中州差乐塞地无欢
　　摸鱼儿
　　怪新来倚楼看镜清狂浑不如旧暮云千里伤心处那更乱蝉踈栁凝望乆怆故国百年陵阙谁回首功名大谬叹采药名山读书精舍此计几时就　封侯事乆矣输人妙手沧洲聊作老叟高冠长剑浑闲物世上切身惟酒千载后君试看抜山扛鼎俱乌有英雄骨朽问顾曲周郎而今还解来聴小词否
　　摸鱼儿【海棠】
　　甚春来冷烟凄雨朝朝迟了芳信蓦然作暖晴三日又觉万株娇困霜防鬂潘令老年年不带看花分才情减尽怅玉局飞仙石湖絶笔辜负这风韵　倾城色懊恼佳人薄命墙头岑寂谁问东风日暮无聊赖吹得胭脂成粉君细认花共酒古来二事天尤吝年光去迅谩緑叶成隂青苔满地做取异时恨
　　摸鱼儿【用实之韵】
　　便披簑荷锄归去何须身着宫锦与谁共话桑麻事朱老阮生尤稔筛样饼瓮样玺长须赤发供樵餁清流浊品尽扫去胸中置诸膜外对酒莫辞饮　华胥梦怕杀人惊晓枕踈惟月来闯一生常被弓旌误且告朝家追寝愁个甚君管取有薇堪采松堪防茒山再任幸不是谋臣又非世将免犯道家禁
　　一剪梅【袁州解印】
　　陌上行人怪府公还是诗穷还是文穷下车上马太匆匆来是春风去是秋风　阶衔免得带兵农嬉到昏钟睡到斋钟不消提岳与知宫唤作山翁唤作溪翁
　　一剪梅【余赴广东实之夜饯于风亭】
　　束緼宵行十里强挑得诗囊抛了衣囊天寒路滑马蹄僵元是王郎来送刘郎　酒酣耳热説文章惊倒隣墙推倒胡牀傍观拍手笑踈狂踈又何妨狂又何妨
　　满庭芳【记梦】
　　凉月如氷素涛翻雪人世依约三更扁舟乗兴莫记水云程忽到一洲竒絶花无数多不知名浑疑是芙蓉城里又似牡丹坪　蓬莱应不逺天风海浪满目凄清更一声铁笛石裂龙惊回顾尘寰局促挥袂去散髪骑鲸蘧蘧觉元来是梦钟动野鸡鸣
　　鹧鸪天【腹疾困睡和朱希真词】
　　前度看花白髪郎平生痼疾是清狂幸然无事汚青史省得教人奏赤章　游侠窟少年场输他羣谢与诸王居人不识庚桑楚弟子谁从魏伯阳
　　鹧鸪天【戱题周登乐府】
　　诗变齐梁体已浇香奁新制出唐朝纷纷竞奏桑间曲寂寂谁知防下焦　挥防笔展红绡十分峭措称妖娆可怜才子如公瑾未有佳人敌小乔
　　卜筭子【惜海棠】
　　尽是手成持合得天饶借风雨于花有底雠着意相陵借　做暖逼教开做冷催教谢不负明年花下人只负栽花者
　　卜筭子【同前】
　　片片蝶衣轻防防猩红小道是天公不惜花百种千般巧　朝见树头繁暮见枝头少道是天公果惜花雨洗风吹了
　　卜筭子
　　乱似盎中丝宻似风中絮行遍茫茫禹迹来底是无愁处　好客挽难留俗事推难去惟有翻身入醉乡愁欲来无路






　　后村集巻十九
　　钦定四库全书
　　后村集巻二十　　　　　宋　刘克庄　撰诗余
　　满江红
　　金甲雕戈记当日辕门初立磨盾鼻一挥千纸龙蛇犹湿铁马晓嘶营壁冷楼船夜渡风涛急有谁怜猨臂故将军无功级　平戎防従军什零落尽慵收拾把茶经香传时时温习生怕客谈榆塞事且教儿诵花间集叹臣之壮也不如人今何及
　　满江红【二月二十四日夜饮海棠花下作】
　　老子年来颇自许心肠铁石尚一防消磨未尽爱花成癖懊恼每嫌寒勒住丁宁莫被晴烘拆奈暄风烈日太无情如何得　张画烛频频惜凭素手轻轻摘更几番雨过彩云无迹今夕不来花下饮明朝空向枝头觅对残红满院杜鹃啼添愁寂
　　满江红【题梅谷】
　　赤日黄埃梦不到清溪翠麓空健羡君家别墅几株幽独骨冷肌清偏要月天寒日暮尤宜竹想主人杖履绕千廻山南北　宁委涧嫌金屋宁映水羞银烛叹出羣风韵背时装束竞爱东隣姬傅粉谁怜空谷人如玉笑林逋何逊谩为诗无人读
　　满江红【送宋惠父入江西幕】
　　满腹诗书余事到穰苴兵法新受了乌公书币着鞭垂发黄纸红旗喧道路黑风青草空巢穴向幼安宣子顶头行方竒特　谿峒事聴侬说龚遂外无长策便献俘非勇纳降非怯帐下健儿休尽锐草间赤子俱求活到崆峒快寄凯歌来寛离别
　　满江红
　　落日登楼谁管领倦游狂客待唤起沧浪渔父隔江吹笛看水看山身尚健忧晴忧雨头先白对暮云不见美人来遥天碧　山中鹤应相忆沙上鹭浑相识想石田茅屋草深三尺空有鬓如潘骑省断无面见陶彭泽便倒倾海水浣衣尘难湔涤
　　满江红【送王实之】
　　天壤王郎数人物方今第一谈笑里风霆惊座云烟生笔落落元龙湖海气琅琅董相天人策问如何十载尚青衫诸侯客　易爱底些官职难保底些名节拟闭门投辖剧谈三日畴昔评君天下寳当为天下苍生惜向临分慷慨出商声摧金石
　　满江红【寿王实之】
　　鹤驭来时长占定一年清絶九万里纤云收尽帝青空濶月露偏为丹桂地风霜欲放黄花节聴玉笙缥缈度缑山吹初彻　曽直把龙鳞批曽戏取鲸牙拔向绛河濯足咸池晞发俗子底量吾辈事天仙不在臞儒列世岂无瑶草与蟠桃堪攀掇
　　满江红【和王实之韵送伯昌】
　　怪雨盲风留不住江边行色烦问讯冥鸿髙士钓鼇词客千百年传吾辈话二三子系斯文脉聴王郎一曲玉箫声凄金石　晞发处怡山碧垂钓处沧溟白笑而今拙宦它年遗直只愿长留相见面未宜轻屈平生膝有狂谈欲吐且休休惊邻壁
　　满江红【四首并和实之】
　　往日封章曽耸动君王玉色今似得三闾公子四明狂客古不能箝言者口天方欲寿中朝脉筭人间岂有病无医须鍼石　年冉冉袍犹碧心耿耿头先白笑臣舒迂缓臣山愚直拂袖归来羞执手望尘拜了难伸膝把富春濑与首阳山图斋壁
　　满江红
　　三黜归来饭蔬食浑无愠色中年后家如旅舎身如行客冕轩岂非疣赘具烟霞已是膏肓脉有些儿隙地更疏泉堆巻石　邻媪饷新蒭碧溪友卖鲜鳞白向陈编吟笑孔明元直俗事不教汚两耳燕居聊可盘双膝取当年行脚一枝笻悬髙壁
　　满江红
　　畴昔胪传仗下奏祥云五色何况是西山弟子鹤山宾客上帝照临忠义胆老师付受文章脉问此君髣髴似何人徂徕石　园官菜登盘碧田舎米翻匙白懒投书见素寄书杓直徳耀不嫌为隠髻儿已解摇吟膝有谁怜给札老相如家徒壁
　　满江红
　　不见西山料它日面无慙色君记取不为吕党亦非秦客【桧有十客】有意挽回当世事无方延得诸贤脉笑海波渺渺几时平空衔石　园五亩纷红碧家四世传清白任天孙笑拙女嬃嫌直老去何烦援以手向来不要加诸膝待深山深处着茅斋看青壁
　　满江红【夀唐夫人】
　　八十加三人尽讶还童返少争信道夜舂晓织总曽经了凛凛共姜当日誓谆谆孟母平生教到如今象服拥鱼轩天之报　如船藕如枣斑衣舞金钟釂望秋宵一防老人星照尘世少如娘福寿上苍知得儿忠孝待看它孙子又生孙添懐抱
　　满江红【和吴叔永尚书时呉丧少子】
　　着破青鞵浑不忆蹋它龙尾更冷笑痴人擘画二三百嵗殇子彭籛谁寿夭灵均渔父争醒醉向江天极目羡禽鱼悠然矣　杯中物姑停止牀头易都抛废慨事常八九不如人意白雪调髙犹协律落霞语好终伤绮待烦公老手一摩挲文公记
　　风入松【福清道中作】
　　槖泉梦断夜初长别馆凄凉细思二十年中事叹人琴已矣俱亡改尽潘郎鬓发销残荀令衣香　多年布被冷如霜到处同牀箫声一去无消息但回首天海茫茫旧日风烟草树而今总断人肠
　　风入松【同前】
　　归鞍尚欲小徘徊逆境难排人言酒是销愁物奈病余孤负金罍萧瑟捣衣时凄凉鼔缶情懐　逺林摇落晩风哀野店犹开多情惟是灯前影伴此翁同去同来逆旅主人相问今回老似前回
　　风入松【癸夘至石塘追和十五年前韵】
　　残更难睡抵年长晓月凄凉芙蓉院落深深闭叹芳卿今在今亡絶笔无求凰曲痴心有返魂香　起来休镊鬓边霜半被堆牀定归兜率蓬莱去奈人间无路茫茫缘断谩三弹指忧来欲九回肠
　　风入松【同前】
　　攀翻宰树暂徘徊草草安排昔人徒步陈鸡絮愧公家仆马觥罍华表旧愁满目黄梁残梦伤懐　欲将庄列等欢哀对巻慵开凭髙指防虚无路问何年辽鹤归来宿酒得风渐解小舆待月同回
　　水龙吟二首【己亥自寿】
　　年年嵗嵗今朝左弧悬罢浑无事吾衰久矣我辰安在老之将至懒冩京书怕看除目败人佳思把东篱掩定北窗开了悠然酌頺然睡　客有过门投防道先生访华胥氏谁能辛苦陪他绮语记它竒字屈指先贤戴花老监岂其苗裔待异时约取寛夫彦国入耆英防先生放逐方归不如前辈抽身早人来叩问台郎旧秩散人新号起舞非狂行吟非怨髙眠非傲叹终南捷径太行盘谷用卿法従吾好　闭了草庐长啸后将军来时休报牀头书在古人出处今人非笑制个闲词呷些薄酒野花簮帽愿云台任满又还因任赛汾阳考
　　水龙吟二首【自和前韵】
　　病翁一榻萧然【刘屏山号病翁】不知世有欢娯事雀罗庭院载醪客去催租人至报答秋光要些酒量要些诗思奈长鲸罢吸寒蛩息响茶瓯外惟贪睡　穷巷幸无干贽或相遇莫知谁氏柴门草户阙人守舎任伊题字自和山歌国风之变离骚之裔待从今去愿年年强健挿花髙防
　　平生酷爱渊明偶然一出归来早题诗信意也书甲子也书年号陶侃孙儿孟嘉甥子疑狂疑傲与柴桑樵牧斜川鱼鸟同盟后归于好　除了登临吟啸事如天莫想谘报田园闲静市朝翻覆回头堪笑节物催人东篱把菊西风吹帽做先生处士一生一世不论资考
　　浪淘沙
　　纸帐素屏遮全似僧家无端霜月闯牕纱唤起玉闗征戍梦几叠寒笳　嵗晚客天涯短发苍华今年衰似去年些诗酒新来俱倚阁孤负梅花
　　浪淘沙
　　叠嶂碧周遮游子思家掩藏白发赖乌纱落日倚楼千万恨社鼔城笳　老去淡生涯虚掷年华腊茶风味太清些待得痴儿公事毕谢了梅花
　　浪淘沙二首【丁未生日】
　　去嵗诣公车天语勤渠绛纱玉斧照寒儒恰似昔人曽梦到帝所清都　骨相太清臞谪堕须臾今年黄勒换称呼只为此翁霜鬓秃老不中书
　　早嵗类寒蛩晚节遭逢曽开黄巻侍重瞳归去青藜光照牖堦药翻红　出昼颇匆匆主眷犹浓除官全似紫阳翁【寳文漳州】换过新衔头面改又似包公【郡得小龙】
　　念奴娇【木犀】
　　绕篱寻菊菊犹迟舎北芙蓉浑未却是小山丛桂里一夜天香飘坠约束奴兵丁宁稚子莫扫青苔砌风髙露冷倚栏疑匪人世　客有载酒过予朗吟招隠洗尽悲秋意白发长官穷似虱刚被天公调戏遍地堆金满空雨粟不济渊明事残英賸馥明朝犹可同醉
　　念奴娇【菊】
　　老夫白首尚儿嬉废圃一畨料【平声】理餐饮落英并坠露重把离骚拈起野艳幽香深黄浅白占断西风里飞来双蝶绕丛欲去还止　尝试诠次羣芳梅花差可伯仲之间耳佛说诸天金色界未必庄严如此尚友灵均定交元亮结好天随子篱边坡下一杯聊泛霜蘂
　　念奴娇【壬寅生日】
　　比如去嵗前年今朝差觉门庭静玉轴锦标无一首知道先生逺佞假使文殊携诸菩萨来问维摩病无花堪散亦无香积斋衬　回首雪浪惊心黄茅过顶瘴毒如炊甑山鬼海神俱长者饶得书生穷命不慕飞仙不贪成佛不要钻天令年年今日白头母子家庆
　　念奴娇【寿方徳润】
　　夘君来处与眉州仙子依稀同日一自前朝龚蔡俊颇觉壶山岑寂谁料端平继居遗补复有斯人出幅巾林下姓名玉座长忆　须信謟语尤甘忠言最苦橄榄何如蜜诸老萧疎星欲晓留取南都铁壁洛社自佳镜湖虽好莫问君王乞年年嵗嵗大家同做真率
　　念奴娇【丙午郑少师生日】
　　禁中张防苦留公未许归寻初服千载君臣鱼有水不比严光文叔火徳中天客星一夕草草聊同宿重来凝碧依然赓载相属　过眼夸奋纷纷浮云野马几度棋翻局客话凤池三入事洗耳湖光一曲伯始泉荒穉珪圃冷占断西风菊年年嵗嵗金英常泛芳醁
　　木兰花慢【夀王实之】
　　瀛洲真学士为底事在红尘为语触宫闱沈香亭里嗔谪仙人为亲近君侧者见万言策了忌刘蕡为是尚方请剑汉廷多惮朱云　君言往事勿重陈且鬬酒边身也不防区区筭它甲子记甚庚寅尔曹譬如朝菌又安知老柏与灵椿世上荣华难保古来名节如新
　　木兰花慢【癸夘生日】
　　病翁将耳顺牙齿落鬓毛疎也慙愧君恩放还田舎免诣公车儿时某丘某水到而今老矣可樵渔寳马华轩无分蹇驴破防如初　浮名箕斗竟成虚磨折总因渠幸锡余佳号江湖聱叟山泽仙臞尊前未宜感慨犹须看嵗晏何如卫武耄年作戒伏生九十传书
　　木兰花慢【送郑伯昌】
　　古人吾不见君莫是郑当时更筑就山房躬耕谷口名动京师诸公任他衮衮与杜陵野老共襟期有客至门先喜得钱沽酒何疑　昔年聨辔栁边归陈迹恍难追况种桃道士看花君子回首皆非相逢故人问讯道刘郎老去久无诗把做一塲春梦觉来莫要寻思
　　木兰花慢【丁未中秋】
　　水亭凝望久期不至拟还差隔翠幌银屏新眉初画半面犹遮须臾淡烟薄蔼被西风扫尽不留些失了白衣苍狗夺回雪金蟇　乘云径到玉皇家人世鼔三挝试自判此生更堪几度小住为佳何须如钩似玦便相将只有半菱花莫遣素娥知道和他发也苍华
　　最髙楼【戊戌自寿】
　　南岳后累任作祠官试说与君看仙都玉局才交卸新衔又管华州山怪先生吟胆壮饮肠寛　去嵗拥旌旗称太守今嵗带笭箵称漫叟慵入閙惯投闲有时拂袖寻种放有时就枕亲陈抟任傍人嘲潦倒笑痴顽
　　最髙楼【再题周登乐府】
　　周郎后直数到清真君莫是前身八音相应谐韶乐一声未了落梁尘笑而今轻郢客重巴人　只少个緑珠横玉笛更少个雪儿弹锦瑟欺贺晏压黄秦可怜樵唱并菱曲不逢御手与龙巾且醉眠篷底月瓮间春
　　临江仙【县圃种花】
　　落魄长官江海客少豪万里寻春而今憔悴向溪滨断无觞咏兴惟有簿书尘　手插海棠三百本等闲妆防芳辰他年绛雪映红云丁宁风与月记取种花人临江仙【庚子嵗重阳余以漕摄帅觞唐伯玉前漕成父于越王台明年是日寓海丰县
　　驿作】
　　去嵗越王台上饮席间二客如龙凭髙吊古壮懐同马嘶千嶂暮乐奏半天中　今嵗三家村市里故人各自西东菊花时节酒樽空可怜双雪鬓禁得几秋风
　　临江仙【潮惠道中】
　　不见仙湖能几日尘沙变尽形容夜来月冷露华浓都忘茅屋下但记画船中　两岸緑隂犹未合更须补竹添松最怜几树木芙蓉手栽才数尺别后为谁红
　　临江仙【己酉和实之灯夕】
　　玉笛钿车当日事东涂西抹都曾等闲曲子压和凝【曲子相公】纵游非草草已醉强惺惺　今向三家村送老身如罢讲吴僧髙楼百尺不须登半炉烧叶火一琖勘书灯
　　昭君怨【牡丹】
　　曾看洛阳旧谱只许姚黄独步若比广陵花太亏他旧日王侯园圃今日荆榛狐君莫说中州怕花愁
　　昭君怨【琼花】
　　后土宫中标韵天上人间一本道号玉真妃字琼姬我与花曽半面流落天涯重见莫把玉箫吹怕惊飞
　　清平乐【五月十五夜玩月】
　　纤云扫迹万顷玻璃色醉跨玉龙游八极歴歴天青海碧　水晶宫殿飘香羣仙方按霓裳消得几多风露变教人世清凉
　　清平乐【同前】
　　风髙浪快万里骑蟾背曽识嫦娥真体态素面元无粉黛　身游银阙珠宫俯看积气蒙蒙醉里偶摇桂树人间唤作凉风
　　清平乐【赠陈参议师文侍儿】
　　宫腰束素只怕能轻举好筑避风台防取莫遣惊鸿飞去　一团香玉温柔笑颦俱有风流贪与萧郎眉语不知舞错伊州
　　清平乐【丹阳舟中作】
　　休弹别鹤泪与俱落欢事中年如水薄懐抱那堪作恶　昨宵月露髙楼今朝烟雨舟除是无身方了有身长是闲愁
　　长相思【惜梅】
　　寒相催暖相催催了开时催谢时丁宁花放迟　角声吹笛声吹吹了南枝吹北枝明朝成雪飞
　　长相思【寄逺】
　　朝有时暮有时潮水犹知日两回人生长别离　来有时去有时燕子犹知社后归君行无定期
　　长相思【饯别】
　　风潇潇雨潇潇相送津亭折栁条春愁不自聊　烟迢迢水迢迢凖拟江边驻画桡舟人频报潮
　　长相思
　　烟凄凄草凄凄野火原头烧断碑不知名姓谁　印累累冢累累千万人中几个归荣华朝露晞
　　长相思
　　劝一杯复一杯短锸相随死便埋英雄安在哉　眉不开懐不开幸有江边旧钓台拂衣归去来
　　菩萨蛮【戏林推】
　　小鬟解事髙烧烛羣花围绕摴蒱局道是五陵儿风骚满肚皮　玉鞭鞭玉马戏走章台下笑杀灞桥翁骑驴风雪中
　　玉楼春【戏林推】
　　年年跃马长安市客舎似家家似寄青钱换酒日无何红烛呼卢宵不寐　易挑锦妇机中字难得玉人心下事男儿西北有神州莫滴水西桥畔泪
　　生查子【元夕戏陈敬叟】
　　繁灯夺霁华戏鼔侵明发物色旧时同情味中年别浅画镜中眉深拜楼西月人散市声收渐入愁时节
　　忆秦娥【暮春】
　　游人絶緑隂满野芳菲歇芳菲歇养天气采茶时节枝头杜宇啼成血陌头杨栁吹成雪吹成雪淡烟微
　　雨江南三月
　　忆秦娥【上已】
　　修禊节晋人风味终然别终然别当时宾主至今清絶等闲冩就兰亭帖岂知留与人间说人间说永和之
　　嵗暮春之月
　　忆秦娥
　　泥滑滑一声声唤征鞍发征鞍发客亭杨栁不禁攀折荀郎衣上香初歇萧娘心下书难说书难说霎时吹
　　散一生愁絶
　　忆秦娥
　　春酲薄梦中毬马豪如昨豪如昨月明横笛晓寒吹角古来成败难描摸而今却悔当时错当时错铁衣犹
　　在不堪重着
　　忆秦娥
　　梅谢了塞垣冻解鸿归早鸿归早凭伊问讯大梁遗老浙河西面边声悄淮河北去炊烟少炊烟少宣和宫
　　殿冷烟衰草
　　桥仙【戊戌生朝】
　　金风淅淅银河淡淡长少羣贤毕防平生心事麴生知怪此夕惺惺相对　花生眼新霜防鬓不肯遮藏老态人间何处有仙方擘划得二三百嵗
　　踏莎行【甲午重九牛山作】
　　日月跳丸光隂脱登临不用深懐古向来吹帽插花人尽随残照西风去　老矣征衫飘然客路炊烟三两人家住欲携斗酒答秋光山深无覔黄花处
　　水调歌头【游蒲涧追和崔菊坡韵】
　　【余顷为仪真郡督邮白事无杨崔公锐欲罗致属先受制置使李公之辟崔公使聘洪公舜俞入幕后二十五年奉使岭外拜公祠象俯仰今昔辄和公所作水调以寓悲慨之意云】
　　敇使竟空返公不出梅闗当年玉座记忆仄席问平安羽扇尉佗城上野服仙游阁下辽鹤几时还赖有蜀耆旧健笔与书丹　青油士珠履客各凋残四方蹙蹙靡骋独此尚寛闲丞相祠堂何处太傅石碑堕泪木老瀑泉寒往者不可作置酒且登山
　　再和【喜归】
　　遣作岭头使似戍玉门闗来时送者举酒珍重祝身安街畔小儿拍笑马上是翁矍铄头与璧俱还何处得仙诀发白颊犹丹　屋茅破篱菊瘦架签残老夫自计甚审忙定不如闲客难扬雄拓落友笑王良来往面汗背芒寒再拜谢不敏早晚乞还山
　　三和【解印有期戏作】
　　老子颇更事打透名利闗百年扰扰于役何异入槐安梦里偶然得意醒后才堪发笑蚁穴驾车还恰佩南柯印髣髴毂曽丹　客未散日初昳酒犹残向来幻境安在回首总成闲莫问浮云起灭且跨刚风游戏露冷玉箫寒寄语抱朴子我石楼山
　　四和【八月上浣解印别同官席上赋】
　　半世惯岐路不怕唱阳闗朝来印绶解去今夕枕初安莫是散场优孟又似下棚傀儡脱了戏衫还老去事多忘公莫笑师丹　笔端花胷中锦两消残江湖水草空旷何必养天闲久苦诸君共事更尽一杯别酒风夜深寒回首行乐地明日隔云山
　　五和【客散循堤步月而作】
　　落日几呼渡佳夕毎留闗有时来照清浅鬓雪似潘安一曲亲防君赐两岸更无人迹惟见鹭飞还隙地欠栽接蕉荔杂黄丹　栁全疎松尚幼怕摧残傍人笑我痴计管钥费防闲翁意在乎林壑客亦知夫水月满腹贮清寒赋咏差有愧赤壁与滁山
　　六和【次夕觞客湖上赋葛仙事】
　　楚子问周鼎柱史出秦闗苦求勾漏何意身世逺差安不见跕鸢堕水时有飞鸿遵渚乐此久忘还采药偶然耳胸次有灵丹　钓游处榕叶暗荻花残自仙翁后千载输与水鸥闲我读内篇未竟忽被急符驱去洞闭白云寒回首愧幽子隠约海中山
　　七和【十三夜同官载酒相别不见月作】
　　怪事广寒殿此夕不开闗林间乌鹊相贺暂得一枝安只在浮云深处谁驾长风挟取明镜忽飞还玉免呼不应难覔臼中丹　酒行深歌聴彻笛吹残嫦娥老去孤另离别匹如闲待得银盘擎出只恐玉峯醉倒衰病不禁寒卿去我欲睡辜负此湖山
　　水调歌头【癸夘中秋作】
　　老去有竒事天放两中秋使君飞榭千尺缥缈见麟洲景物东徐城上嵗月北征诗里圆缺几时休俯仰慨今昔惟酒可浇愁　风露髙河汉淡素光流贾人野老相庆田海十分收竞看嫦娥金镜争信仙人玉斧费了一畨修衰晚笔无力谁伴赋黄楼














　　后村集巻二十
　　钦定四库全书
　　后村集巻二十一　　　　宋　刘克庄　撰记
　　汀州重建谯楼记
　　汀古郡也官寺皆百年老屋凛凛覆压绍定六年建安李公岀守稍撤而新之由堂寝至门庑由库廐至亭榭皆焕然改观独谯楼以费伙未遑及公益务节缩镪二万缗将改作适当路牟利左右望而豪夺公虑是役之贾祸移镪籴米若干斛为均惠仓汀人始免贵籴之患会上亲政放诎贪浊用真公徳秀为帅视属部如家公临郡滋乆所积又万缗廼申初志六阅月而楼成手诏颁春旧翼以庑属城南门后废弗葺居民冒侵对列邸肆中通线路公别给以在官田宅复两庑并城南门楼髙大之郡治之前可立万马钜丽如是然佣作募而使材瓦市而致六邑之民不知有役焉初庚寅辛邜间闽为盗区祸起于汀四封之内大抵皆盗而营卒亦囚执郡将欲吾民人情视汀犹毒虺鸷兽之窟宅也公以偏师袭磜而巨冦禽单车入城而叛卒诛天子嘉奬就畀符竹或者尚为公虑曰兵骄也民悍也财乏也既而公在郡四年前之恣睢犯上不可调柔者皆骈首顺令兵果骄耶前之彊犷负固未易拊循者皆革面慕化民果悍耶乱离创残之后练兵积粟犹有余力以饬蛊壊美轮奂财果乏耶昔春秋书新作南门以示讥盖清风至而修城郭营室中而土功始司空填人以时受工周制具存不待其敝而后改也僖公治鲁二十年而有斯役则国内之事阙遗不及举者多矣公嵗月视僖公孰乆近楼视一门孰难易窃意夫子复生将特书大书之矣而又奚讥公名华字实夫资忠义而辅以材智计而战战则克虑而动动必成余从真公乆见其评论当世人物如公仅屈一二指故因斯楼之成具书之以谂后人云
　　端平江阃题名壁记
　　江西帅昔治洪州建炎省方始以朱丞相胜为安抚大使治江州而洪都兼安抚司如故其后诏从洪守髙卫之请阃移扵江洪之守臣止兼江西兵马铃辖隆兴升府阃复扵洪而江州行太守事焉端平三年春敌兵深入疆吏告急慨然逺覧中兴旧规命佥枢魏公了翁督视江淮京湖军马即江州开大幕府兵部侍郎黄公伯固江西安抚使知江州以参賛军事及黄公去而直寳文阁陈公垲实来修江防搜军实结民心厉士气用能朞嵗之间亢列城为大府张弱势为强形暇日命砻石扵壁记移阃嵗月姓氏自黄公始且援袁州刺史韩愈为观察使王仲舒记滕王阁事俾某笔之某虽文墨媿愈然寳文公贤逾仲舒况阃之建罢重扵阁之废兴此之营综急扵彼之登覧因不敢以浅陋辞惟寻阳据天堑之中上聫防鄂下接升润昔立国江南者之所重晋以庾亮温峤第一流人临之尝试慿髙而望江山歴歴其盛心伟识遗忠余烈有未冺者髙宗皇帝移阃之宏橅圣天子经武之英可谓深且逺矣某以属城事统府设有羽檄犹当悉敝赋以从执军礼以见其何敢有爱扵区区之文乎顾承命记事词朴而核他日公奨率三军犄角诸镇乘风声鹤唳之势奏防冲鬬舰之防衰惫草露布上尚书作凯歌被乐府尚可勉焉
　　建寕府新建谯楼记
　　端平二年五月某日秘书监兼枢宻院检详姚公以直秘阁出守廷安兼漕全阃诏下士相告语曰公初元善类西府贤掾去可惜盍留行乎建士之在朝者则曰公尝贰吾州有恩信兹行可为中朝惜可为吾州贺乃不果留时城中遗烬暴骼满目市区二十四存者九财殚粟竭物情汹汹不安公至明诛赏辨逆顺而军纪肃拊创痍辑流防而民气和啬用度规荒残而官府立明年春余逐扵朝防服过建焚室已十具五六玺书擢公以漕兼守又明年春余行役道焉则楼堞翚飞市防鳞集所谓二十四区者皆复不独公也余叹曰君相真知人哉建人真知公哉既见公握手相劳苦公曰州畧如旧观然吾力疲而颠白矣凢土木之役不可殚纪谯楼最钜缗钱一万一百四十一楮帛二万九百九十四其费也起乙未仲秋迄丙申季夏其嵗月也吾子笔之建安自南渡剧盗范叶防兵之后更列圣涵濡休息名公卿拊摩积累其军府殷实井邑繁雄贯扵七聚一旦小失牧驭荡为烟埃夫聚力所成壊扵一夫之手顾诿数扵天可乎朞月之顷还彼百年之旧勿归功扵人可乎昔者周大夫闵故都之毁其诗曰彼黍离离伤之也又曰悠悠苍天此何人哉尤之也原祸乱之始而呼天以尤之其怨之者深矣鲁僖复周公之宇国人颂之曰鲁侯之功美之也又曰天锡公纯嘏眉夀保鲁祝之也美兴复之功而祝其纯嘏又祝其眉夀其徳之者深矣厌乱而思治情也恶壊而喜成亦情也拯建人之厄措诸莞簟百世之思也叙建人之情刻扵金石千载之传也公顺昌人名珤字贵叔抡魁胜流立朝有徳有言不以吏干显余所记特公学问之粗者尔
　　邵武军新建郡治谯楼记
　　世言闽盗所从起必曰汀邵非也盗皆起扵汀境邵与之隣所渐者然耳初寕化贼既残建泰二邑势且及郡天子命朝臣某人某人出守皆固辞王侯遂独奉诏引道未至郡已失守千里为墟侯露居于野握拳转战诛筋行洞渠魁羣丑或僇或降惟下瞿贼犹据险县令拒官军侯方声罪致讨会以风闻去诏用赵侯以夫代之慨然以夷难葺废为已责一清谿峒再造府朝将吏禀严令工师受成橅以绍定四年八月经始明年十一月落成縻钱楮若干缗堂寝显严闳邃如大家甲族之营其居谯楼突兀钜丽如名藩雄镇之裕扵力招捕使陈公韡过而叹曰轮奂美哉初朝家以祠牒八十助侯赡兵廪徒之费侯一钱粒粟皆自致归祠牒扵朝而属记扵余余观世之士大夫雅俗勇怯不同及乎当乘障干方之任或曰事不可爲辞不拜或曰事尚可为患力不足求兵与财然后往无雅俗无勇怯其説必同昔越石扵并士稚扵谯咸无资粮弗给铠仗不旬月而荆棘复为宫寺边塞愿为华人长源扵汴靖扵燕士马强盛金帛充斥不俄时而井邑荡为战场部曲化为雠敌盖祖刘能疆理荒残久废之郡县张陆不能抚循治安无事之军府牧守才不才而一方之休戚三军之生死万姓之祸福系焉乌可不谨择欤故夫诿事扵不可为庸人也有待扵资与助中人也无待扵资与助豪杰之士也王侯驰单车横絶羣冦赵侯收余烬兴复一郡孰资而助之哉特其忠愤亷约有以詟盗贼之气得军民之心尔余故着之以辟夫谓事之不可为者也且以愧夫谓事虽可为而患力不足者也王侯金坛人赵侯长乐人
　　建寕府学重建明伦堂记
　　建学宏壮视国庠端平乙未四月辛未之变燔官寺几尽而学幸存独明伦堂毁焉姚公珤来为尹漕先敎而后政缓辞而急学相攸于冬明年仲秋堂成以余材新师弟子之居属余记之昔者唐虞三代敎人之法具存于经卨之所敷箕子之所陈莫不以伦为首三纲同然之理五常固有之善同然者均赋于天固有者无待扵人而古人汲汲于明是理者何哉盖理与欲对善与利对理不胜欲善不胜利同然者有时而相逺固有者有时而不存矣呜呼固不可以不讲矣故夫人有圣有愚理未尝偏伦有常有变人鲜能尽参晳夷齐常也舜申生变也常易处变难处申生不以亲之耄而隳其恭舜不以弟之傲而废其友处变而不失其厚伦之不容释如此匹夫匹妇愚也周孔圣也愚者能之圣或不能焉周公有媿扵仁智夫子谓未能事君父修至扵圣而不忘自儆伦之难尽如此六经载此者也君师倡此者也礼乐刑政扶此者也学校讲此者也有所讲则有所明矣公之致美扵是堂岂为学者角词艺媒利禄之地哉羣居肄习笃守力行今日之竭力扵亲异日之尽节扵君者也今日之修扵家异日之措扵天下者也今日之称扵宗族乡党异日之行扵蛮貊者也成材造士是斯堂始斯堂之新是姚公始不可以不记
　　尤溪县复平粜仓记
　　前记首叙邑人致粟之艰使人颦蹙次述赵侯置仓之善使人忻跃末忧后人之不能继其词峻其防深又使人怃然以为过虑也然自嘉定乙亥至端平乙未不过二十年而赵侯之粟羽化仓亦不存前记所虑殆如蓍矣长乐李侯始至慨然发愤曰彼能废之吾能修之颛以清俭为治二年而新敖立本钱复会玺书擢侯迁守龙川侯曰仓事未竟不可去比三年终更积粟三千余斛视赵侯増千斛焉出纳敛防畧放常平既为仓约复请予识之有问扵余者曰二侯孰难余曰方赵侯时县计未屈令俸犹厚也李侯之时异矣上供责全银月俸给纯楮公私困敝侯儒生无生财术顾邑有税苗縻费钱嵗几千缗及迎新例巻该前人以奉一已者侯悉用之扵仓又铢寸累积以成之李侯为难又问曰昔之废者可修而今之修者能保其不废乎余曰以李侯之心守李侯之约胡为而废若夫侵本钱非约也付吏手非约也滥籴贱粜茍恱之政不可以继非约也有一于此复趋扵废矣又问曰严莫严扵常平之法或者玩之如约乎余曰恻隐羞恶之心人皆有之李侯之约将以利其身乎厚其家乎抑将以延一邑之命脉乎如止于利一身厚一家渝之可也如一邑之命脉系焉非渝李侯之约也失一方之人心也犯千百年之公议也失人心非良吏矣犯公议非贤士大夫矣然则是约也岂不严扵法欤又况部刺史郡守丞临之邑人守之盖其法未尝不严欤李侯名修字永之学问有师承政事有家法其扵是仓未复虽迁擢不忍去已复而去犹惓惓然思所以善其后者于虖可敬也已
　　味书阁记【为徐徳夫右司作】
　　阁在丰城山间名子贱潘公也笔广防袁公也徳夫读书其上有年去而仕扵朝因以其所读者为天子言之忠愤激发几忤上意竟坐是由省闼放还故山或窃笑曰世盖有剽窃渉猎书之毫芒而光显遇合者徳夫无所不读顾龃龉留落如此意者书误徳夫耶徳夫能常味此无味之味耶徳夫亦笑曰有是哉夫书无穷尽味有浅深常试以古今人观之行之固守之笃味之深者也先信而后畔始合而卒离味之浅者也叔孙通鲁两生皆学礼一以取封一没世无闻舒皆学春秋一起徒步拜相一老摈郡国岂非深者守道而难合浅者谐世而易售欤使其果深扵书捽茹山雌也脱粟太牢也茍为不然如防土炭如嚼蜡久将唾弃之矣然则徳夫之所味固世之所不能味世之所味固徳夫之所不足味欤或又笑曰阁仅三间奚其记余曰不然石渠天禄髙则髙矣而不能逃莽大夫之讥临春结绮美则美矣而不能渝狎客之谤徳夫阁虽小圣贤之事具焉古今之变合焉天下后世之责在焉徳夫味之不已出则为遗直为名臣处则为髙士为全人是阁与天壌俱敝焉勿记可乎
　　漳州鹤鸣庵记
　　问涂四方者必有嘉禾清泉可憩濯传舍行店可依止南辕则不然路益荒人益稀极目数千里无寸木滴水无传舍行店昔人酌地里之中各创庵焉嵗深屋老頺圮相望漳牧合沙黄公朴始新诸庵鹤鸣庵在郡东地多灵迹尝有异僧见二士于此对奕即之化鹤飞去然距城余二十里穹林危磴不类人境暮投破驿凛乎折栋坠瓦之虞鸷兽暴客之恐公辟古基改面势作堂七间聼事三间门庑闳壮如之扵是境内之庵十有七所以次经画创始者曰鹤鸣更新者曰半砂曰云霄曰仙云余皆复其旧观鱼孚庵属泉而费出扵漳竣事上尚书曰昔人守庵以僧赡僧以田而庵存其后有司数易僧巨室豪右占田而庵壊请令诸庵以甲乙承续朝论是之初公与余偕使广公谒诸司叶力缮南中诸庵繇潮至惠繇漳至潮曩号畏涂今深茅丛苇中轮奂突出钟鱼相闻莞簟薪水不戒而具与行中州无异公之惠利溥矣余闻古之人皆好礼而乐事厚人而薄已有避堂而舍宾者有卑宫而崇馆者有穷为布衣茅屋不蔽而恨无突兀之厦以庇寒士者然则僧逃庵荒非地主责乎田去僧饥非巨室耻乎余书公之事既以儆夫贵与贱者或曰未也纵下不戢驱陵虐使尤庵之大患寓室而伤薪木曽子之贤致形诸言毁垣而纳车马国侨之辨仅免扵诘余又以儆夫行者公抡魁名儒自殿秉麾节无留滞之叹有治办之绩漳素凋敝公为之朞年修籴政敞贡闱余力犹及扵庵云
　　鄂州贡士田记
　　士贡扵乡古也使士赍粮重趼而至非古也古者井地均贫富道路有委积士起闾里而逹扵王朝也甚易至汉犹令县次继食然贡禹以明经洁行徴自言鬻田百畆以供车马当时所以待特起之士仅如此则扵羣然应聘者抑可知矣禹亦幸而有田可鬻尔贫于禹者当如何哉近世賔兴郡太守备巵酒饮饯之外舟车扉屦皆士自任贫而逺者难是行如登天有不能行者天台贾公为铸钱使者斥羡币十万缗市田为番贡士庄余以膳番学去而董饷鄂渚时阃帅剏南阳书院公给以官田百三十畆复斥币如番之数以惠鄂士士饮公徳以余与公有世旧俾书其事扵石自吾有边患士不觧甲且三十年供亿繁调度濶牧民之官往往奉急符从事失其常度至扵主计之臣执牙筹析秋毫茍免乏兴俛仰自叹曰吾不得为盛徳之事矣非特才臣能吏然也雅士莫不然矣故余扵公之事有慨焉昔汉人论鄼侯餽饷乃万世功意且有他缪巧而其言不过曰飬民以致贤而已盖为汉植根本者桑大夫则异是以盐铁酒均输为国大利而疾贤良文学之士如仇汉之根本遂骚动而不复安公扵笏画鞭之暇师饱马腾之余又时有所蠲弛以寛民敎飬以收士与鄼侯之意合彼桑大夫之流闻之盍少媿矣夫江汉楚之旧封异时以辞令争衡中夏登髙能赋而志节与日月争光者皆楚产也国家有事西北必于上流谓宜培植其人材以待缓急之用公所望扵鄂之士者在此其田之顷畆与夫行者居者赆廪之式则有司存公名似道字师宪以其儒术出为治赋始至军无见粮未几而有一嵗之储天子宰臣才公之为由尚书郎九卿超拜地官小司徒云
　　风月窝记
　　寒斋所居西偏面古木丛竹为墼屋三间中置一榻友之同志者防乎方之外者仕之倦而归者至则留语或止宿焉扁曰风月窝客戏主人曰昔宋玉授简扵楚王之兰台谢庄托词扵陈王之桂苑皆以钜丽之观发其髙寒之思今吾子追凉扵檐窥光扵隙将毋见哂扵二子乎主人曰嘻词不诣理工无益也学不尽性博无益也彼以朒朏量月雌雄论风逹者视之奚似童儿吾闻元化之内精英清淑之气在天地为风月在人为情性风至调而止噭嚎叱吸风之变也月至明而止薄蚀隂翳月之厄也性至静而止喜怒哀乐性之动也故言风月者曰清明曰光霁言性者曰善曰寂然不动夫能即身而反求韬光而内照则动者可以中节静者可以复初所谓清明而光霁者敛之方寸舒之八荒六合随寓而可乐矣庸讵知彼之兰台桂苑非防壌鲍肆乎吾之瓮牖圭窦非琼楼玉宇乎客慙而退
　　修复艾轩祠田记
　　初郡人祠艾轩先生于城南田以赡之者忠定赵公也碑以实之者正献陈公也不幸先生二子继卒犹子成季字井伯有贤名忠定客也又卒家事益落田为二姓所得诸孙曰钧者愬扵计台方公大琮喟然太息曰鬻祀田非法也没价返田法也吾使乡部寕厚毋薄檄郡丞以窠名钱酬元直之半俾复其旧会易帅他路事格不行田既去祠益圮钧复愬扵郡杨公栋亦喟然太息曰古者祀乡国之先贤以为先师艾轩非先贤乎式庐表墓自昔有之田非闾墓此乎乃新祠宇复谕二姓曰先生在不殖寸产没岂与乡人较数畆之田者虽然诿先生之亷譲利故家之清贫取而有之此名不可安也方公去矣窠名钱不可觊其以郡镪十有二万酬若等二姓退听毁劵归祊公又曰是甞一鬻矣安保其不再乎覈其田凢八畆三角三十一歩嵗得谷十七斛有竒钱千图乆逺而可托者莫如学以田学曰文郁先生孙宜主其祭钧井伯孙也有劳扵田令学官以其嵗入分给二子焉昔孟子论善士而有一乡一国与天下之辨以陈良为楚产以仲子为齐巨擘至伯夷伊尹则不然今夫前陈后方蒲人也其扵先生犹曰吾东家某云尔忠定番人也杨公蜀人也地如此其逺也嵗如此其乆也事先生如此其共也岂私扵东家者乎若先生者所谓天下之善士乎杨公起伦魁由枢掾尚书郎出牧其来以风化为先务旌贤崇徳搜遗缮废于是二刘二郑城北四先生之祠皆新朝廷嘉公治行就擢刑狱使者垂发命某曰圮者葺侵者归矣子二大父实同閟宫其书扵石某不敢以衰病辞
　　建阳县防续题名记
　　建阳名难治而实不然巍巍考亭为宋阙里両坊坟籍大备比屋诵前修言行接乎见闻士易治也俗勇扵鬬及气平忿定易直之心油然而生怙终遂非者少民易治也运盐有法可以裕上寛下无江浙闽粤间预借凿空之取听诠日才数十纸赋与讼易治也矧其山水明秀二桥如画茶笋连山酒妙天下人家池榭多竒卉珍树四山之李花极目其土风物产之美又宦防者之所乐也然比嵗长官类以伤锦而去赵侯与迿至而叹曰有易治之实而防难治之名是厚诬吾县也廼究病源徐施砭剂期年而治二年而大治岸有醝舟水无租船凋疗复苏废坠毕举一日顾壁记石且尽命续之书抵余曰吾子旧令尹也盍识诸嗟夫余之去县乆矣端嘉间假道者再其父老皆空巷送迎谕之不去今余齿髪残秃父老见之且不复识而闻余子弟过其境者犹惓惓相劳苦以余拙政而其人不相忘如此赵侯方新学宫讲师说私淑其士抑豪右扶鳏寡勤拊其民持之以乆终之以不倦他日爱戴而思慕之者又何如也侯字景臯其学出扵师友云
　　晋江县飞舄堂记
　　昔之贤令子防以学道传子贱以不忍欺传西门豹以凿渠传尹铎以减户租传刘方以悃愊无华传元紫芝以于蒍于传所传之事以常不以异也晋江明府林君委余记其邑之飞舄堂余曰明府以通经擢奉常第政出学而名堂之义顾本扵王乔何欤按乔传舄化鳬鼔自鸣皆卓诡不经与武城单父邺晋阳襄城鲁山之事异范史述循吏甚众而列乔技术传中明府奚取焉意者尚其以神道设敎耶君曰非也余曰明府尝丞大藩光显矣岂其厌雷地而梦钧天乎君曰非也余请至三反君曰宰邑之难尚矣彭泽发叹为形役心山隂矫情强饭不饮虽有雅士一绾铜墨鲜不改度矧若周颙軰之琐琐欤夫胶扰者事也灵明者心也吾出履公家应酬乎外退坐斯堂存飬乎内以吾灵明治彼胶扰昔者汉初君臣尝用之扵天下国家而騐矣况邑乎一室犹八极之表也敝屩犹上方之舄也或曰明府之言殆有得扵黄老欤余曰传不云乎寂然不动感而遂通天下之故又曰惟神也不疾而速不行而至是説也固黄老之所本也欤君名某福唐人也堂在邑之东君所创者
　　淮东总领所寛亷堂记
　　淳祐乙已司农少卿淮东总领金华王公埜上章再求去上留之进本寺卿训词曰尔行之以寛裕本之以亷洁此朕所以恳恳用情扵尔而不忍遽促之归也只若厥职勉为朕留公初出使慨然谓是职之难有二操切病民也出纳汚人也故治己者极其严责人者极其寛至是读王言而喜曰上英睿洞照羣下凢臣所为陛下固知之矣廼取寛亷二字扁其聴事西偏之堂谋记诸石以荅天宠夫理财之难尚矣先朝虽重三司使之权然所任之人皆冦凖晏殊王尧臣包拯蔡襄宋祁诸名臣熈丰以后稍用惠卿嘉问之徒讲之扵内薛向吴居厚之流行之扵外元祐知其擢李常版曹出鲜于侁将漕以救之未几豊亨豫大之论起有魏伯刍者以胥吏之智变钞引之法求多不已遂唘侈心而召边患南渡徳音首欲痛革然赋入既狭兵费浸濶其取之于民者终不能复祖宗之旧而四总建焉蜀称赵开升润鄂三王人各极一时才臣能吏之选百余年间酒茗盐铁搜求无遗蕴矣扵是用事者方以为未至更出新智以图富强卒之无他缪巧不过笼商贾困郡县而已盖时贤所操之术非独惠卿嘉问之所不肯谈向居厚之所不敢为亦伯刍軰之所不忍尽试者也使其利归公室犹且为国聚怨况或以润其屋而肥其家乎上益厌之而擢任公等兵曰公通儒计我饥饱矣民曰公长者知我疾痛矣余来江乡耳闻目撃者如此或曰方今多垒之秋财殚粟亡非手运牙筹如飞者殆不能济而王人之言雍容如彼吾子之论舒缓如此如事功何余曰汉下告缗捜粟之令罪至没入天下莫应及欲免儿寛则牛车担负争输惟恐右内史之去以寛不以严也渭上之耕木牛流马之运厥功大矣而其根本乃在成都田十五顷桑八百株以亷不以汰也行督责之政以税民深者为贤客斯之法也夸禄赐之富以文其与民争利之过桑大夫之言也或者语塞因次第其说以复公命






　　后村集巻二十一
　　钦定四库全书
　　后村集巻二十二　　　　宋　刘克庄　撰记
　　云泉精舎记
　　休文防四方而归筑精舎阁山中面峰挹涧手植葠杞梅竹无数其言曰人莫不有嗜嗜美色未也有嗜疥痔者焉嗜爽口未也有嗜昌歇羊枣者焉又其大者嗜声名嗜富贵嗜无穷力有限则必疲心役智以求之而后餍余山人也世之所嗜率予之所不好然亦有嗜焉山椒之云自去自来涧中之泉随取随有此余之所嗜也盖声名富贵非有力不可致而世之嗜之者众是二物者不待有力可致而世之嗜之者少故余得而擅之噫此遯世避俗者之髙谈也或曰休文读书通古今善属辞纵使老穷不遇犹当萧然陋巷求顔子之乐今乃着华巾黄练衣修老氏之道与穷猿野鹤为友壊美质而离本性曷不返初服乎仆曰不然昔贺监知章姜相公辅晩节皆求为道士而不可得夫士以不降志辱身为髙二子仕至卿相始欲其已降之志既辱之身自附扵幽人胜士孰若髙蹈逺引扵未尝降辱之先哉仆婚宦二十年所就何事依违俛仰有愧休文多矣云见之敛态泉见之閟声休文见之而闭闗也况敢轻议休文乎休文杨氏名至质丰城人
　　古田县广惠惠应行祠记
　　广惠惠应行祠者县令刘克逊之所作也初嘉定丙子邑人即县西隅为惠应祠未几迁扵溪南草创数楹旁设广惠香火封爵同而位置异观者病焉绍定己丑冬积雨妨获令祷祠下辄霁时劔邵不靖声摇邑境徐村顽民效尤窃前一夕西尉诸葛珏梦神告曰贼至矣寤以告令为备及领兵搏贼诣祠乞灵穆卜从贼果就缚扵是令尉议辟故址作新宫合祠二神丞洪某主簿某东尉某洎士民咸乐助明年八月落成广惠居东惠应居西论其世也使来徴记余惟圣人讥谄祭古者祭不越望鲁可以旅泰山楚不可以祭河今夫桐川昭武之神而食扵福之支邑无乃非古谊欤然尝论之具仁义礼智谓之人禀聪明正直谓之神均是人也有一乡一国之士有天下之士惟神亦然故有能惊动祸福一方者有功被海内泽流后世者有歆豚蹄巵酒之荐者有嵗食万羊者有依草附木以惑人者有被衮服冕极国家之封册者今二神之祀起汉隋讫今日繇江浙至闽粤绵绵不絶比比相望岂非聪明正直之尤乎岂非功被海内泽流后世者乎然则祭之非谄也虽不在其望非越也祠因官亭废基舍隙地以増益者谢某刘令莆人时值多虞拊民有恩境内称治凢黉舎廪廥邮传津梁缮葺一新行祠特一事耳洪丞畨阳人三洪之后某簿某郡人某尉某郡人诸葛尉温陵人以捕贼功改京秩将用扵时矣皆可书也
　　新修三歩泄记
　　濒海之间皆依隄为固名曰长围昔人于围内疏塘以灌溉而北洋凢十塘焉塘皆有泄所以严纵闭也曰三歩塘者距海仅三歩地势卑薄脱遇淫雨外潮内潦隄溃泄隳自嘉定辛巳至绍定庚寅官敛民钱亟筑亟壊辛邜又壊太守温陵曽公用虎叹曰民之财有限水之患无穷长围千余丈可使有罅缺乎上腴数百畆可使化泻卤乎扵是判官赵汝奉檄修废浮屠宗奂宗超被选董役用桩大小二千四百五十竹落一千二百三十四草千担夫千人竹木草皆依市估夫皆支僦直钱皆出郡帑而民不知事一毫钱一孔皆咨扵元僚付之两衲而吏不预明年孟春告成长二百六十丈深三十余尺噫公之力勤矣而塘民犹曰未也内基虽固外捍不宻乆将复圮请累石为二马头以御潮又曰它塘率有赡租而此独无公立行其说筑马头择守僧且取田于废庵以赡焉凡泄之费若干缗马头之费若干缗庵之租若干斛塘民徳公之赐相告语曰今之牧守二年而去处二年之暂而虑百世之逺难也不科敛于农难不诛费扵僧又难也昔邺中渠成邑思西门鸿隙陂壊郡怨方进然则便民之与病民也兴利之与遗患也非特有智无智之异亦仁与不仁之判与夫智敏而易效仁乆而见思敏而易效能吏之事也乆而见思儒者之泽也公治郡有异绩如增筑城垣大修水利余所记者特三歩泄一事云
　　兴化军新城记
　　莆为郡且三百年犹不克有城皆曰乐土也缓事也一日盗起汀邵他州皆増陴浚隍惟莆四封荡然破扉不阖未几盗寖南侵势且及境富家窖寳物寠人挈空身咸欲溃去郡人陈公宓始倡板筑之议士民和之台郡是之会王侯克恭病委其责于通守赵君汝盥事方有绪而王赵相踵即世赵侯汝固始至顾郡力已屈则拜疏求助扵朝有防赐祠牒五十未至而赵侯去陈公与郡人太息曰城其中辍乎于是天子擢曽侯用虎知军事侯博访扵众或谓城庳且薄不足恃或谓费杂且广无以继侯奋然曰庳者可髙也薄者可厚也役不可以已也且吾患无政不患无财益市木石益僦工徒先是官画丈尺俾僧干筑僧有能否有勤惰而官无赏罚侯斥逐其不勉者向之茍简悉趋坚好既成长一千二百九十八丈髙一丈八尺表里以石覆以砖五门楼堞丹垩焕然慿髙望之钜丽突兀疑化人之所为画史之所为摹也凡用石以丈计者五万七千一百七十二甎大小六十七万八百夫五万一千四百靡缗钱二万四千六百七十七楮币六万六千八百内楮四万朝家所朌钱楮各千漕台所助余皆出郡帑昉扵绍定三年之春汔扵四年之冬盖三百年不克为者一朝而就然则城果缓事乎乐土果可常恃乎夫敌无脆有备者胜国无小善守者全乐毅能下齐而不能拔莒即墨之二城佛狸能饮江而不能克盱眙之垒徃事之明騐也先朝惩侬冦之患城广城邕城桂岭海之民始奠其居嘉定鍳禧开之迹大城江北楼橹相望然后并边郡邑各能自立近事之已效也玩常而忽变喜逸而惮劳华元之讴子罕之抶人之常情也以替安为惧以恃陋为戒墨翟之智子囊之忠侯之盛心也侯治郡尤清苦省逢迎之厨传罢防观之土木独民间有利病必勇扵兴除不以役巨费伙而沮城成之明年嵗丰盗息乃下令蠲夏税一年以樽节之赢代输噫侯知筑是城又知所以守是城矣初役之兴陈公最尽力且率大夫国人各相执斸其后通守赵君汝与有劳焉莆人喜守备之固美藩宣之勤复悲陈公之不及见也某亦版籍一民资不足以豪乡闾力不足以荷畚锸兹获以笔墨小技记事之成顾非幸欤
　　重修太平陂记
　　曽公守莆惠民之政不可殚记水利最钜曰太平陂曰三歩泄曰陈霸斗门陂功最钜始为是陂者址石中流干溪右注遡山逆行翼以岸塍以圳沟长二十余里溉八百顷然沉石扵渊石微罅则址颠激水入港水暴决则岸頺农失膏润官莫顾省公闻而慨然召莆田丞陈君告曰陂塘非若职乎丞曰敬受敎起去冬迄今春圮岸防崇浅沟倐深出新智为散水石以窒罅卫址塍用石尤多或谓松性宜水寘松扵里饰石扵表可省费公曰木不夀扵石明矣悉易以石钱出公家者百五十万僦夫六千不以烦民郡人更名曽公陂既庵以祠公复属笔扵余俾记颠末余闻物之成壊存乎数虑之疎宻系乎人三板之城可以不没千丈之隄有时而溃昔人修陂之田为是设也绍兴复田八姓之力故隄是迭主之八姓皆有私田尽去而视陂田为劵力置陂患扵度外公按其籍嵗得谷一百六十九石钱四十一千各有竒曰果修陂此足矣以田属囊山寺陂正一人干一人以庵僧充甲首长工各二人嵗给钱谷一如旧约租之出纳陂之修废在八姓不可问在僧可覆也公之虑逺乎哉夫循吏遗迹之在天下甚众余足歴目覩如桂之灵渠本秦史禄号史禄渠广陵之三塘本汉陈登号陈公塘由秦汉至今千余载世代殊异权位销歇二邦之人尚称思故侯名氏不已此岂有所谄畏而然欤他日云曽公陂者犹是矣公名用虎温陵人仁而明丞名子頥三山人勤而敏宜特书大书寓士林尉起犀释智上法均皆竭劳扵陂宜牵聫得书
　　重修通判防记
　　倅治创扵崇寕葺扵淳熈嵗乆頺圮滋甚旧即东庑为门坐则面墙陈君伯玉仅新其堂他未暇及赵公野翁既至则曰防庳于堂门设扵庑非制也乃命髙栋础増旧基而防益明敞撤屏蔽逹通逵而门始端直面势巍然官府以尊自国初置倅与监司太守俱名按察异时独欲发僚吏奋笔涂书判长官一举手辄从旁掣之倅尝横矣及其乆也有按察之名无事权之实更以督经緫制钱为职业筹算丧雅道敲扑败清思司存冷落吏民侮玩遇事至前谦逊退避自托扵聋丞者皆是也然则昔也恶权之专而惟患守之不分今也病权之专而惟恐倅之不削亦其势然欤君于经緫制至其额而已不求丰以示能扵郡事叶其长而已不立异以智公退则静坐一室读书观画风日佳时或携賔客以登临山水追逐云月为乐雅道未尝丧清思未易败也堂之役实寳庆三年门之役实绍定五年陈君名振孙赵君名汝駉皆永嘉人
　　聼雨堂记
　　天下之至音非静者不能闻至乐非定者不能知也风之翏然水之淙然也啸之然也入扵耳同也然南郭子綦以为天籁元结以为全声阮籍以为鼓吹为鳯音得扵心异也何也躁之不如静也动之不如定也雨之为声至矣而闻者鲜焉兄弟羣居之乐至矣而知者鲜焉昔之人有以丝竹陶写为乐者有以朋友切偲为乐者丝竹托扵物之声也人也雨自然之声也天也朋友取诸人之乐也外也兄弟修扵家之乐也内也今夫大衾长枕短檠细字漏断人寂壎倡箎和当此之时溜扵檐滴扵堦者如奏箫韶如鼓云和静者闻躁者不闻也定者知动者不知也此吾友野翁名堂之意夫近世言友爱者推苏氏其听雨之约千载之下闻之者犹凄然也抑蘓氏能为此言也非能践此言也余尝次其出处而有感焉方老泉无恙二子娱在家庭讲贯自为师友窃意其平生听雨莫乐扵斯时也既中制举各仕四方忧患龃龉契濶离合扵是闻雨声而感慨矣中年宦逹晏寐早朝长乐之钟禁门之钥方属于耳而雨声不暇聼矣嵗晚流落白首北归一返阳羡一居颍濵听雨之约终身不复谐矣故曰非能践此言也今野翁兄弟俱以才业光显于时虽为是堂余恐其骑马聴鸡之时多对牀闻雨之时少愿刻鄙语扵堂上暇则览焉盖惟静可以闻此声亦惟定可以知此乐惟早退可以践此言也
　　陈曽二使君生祠记
　　绍定癸已郡人作长乐陈公温陵曽公生祠扵谯楼之东揭美绩懐贤牧也初陈公以寳庆丁亥出守在郡才数日而去然崇风化肃纪纲访故家礼名胜精采一变威爱并流民到扵今称之去之三年盗发汀邵蔓延劔建名城壮邑相继失守陈公繇延平牧为招捕使为提防刑狱毅然以一身为吾闽百万生灵请命上帝躬擐甲胄大小百战巢穴扫清种孽殱夷人皆知上四州頼陈公而复安而不知下四州非陈公而几危也先是盗攻防泉之支邑下四州之人惊曰吾属无噍类矣陈公命别将李僊提偏师南下道兴泉抵漳汀盗始溃去盖上四州力战而全下四州不战而全谓陈公尤有功于下四州非欤昔齐相立攘戎之功夫子兴微管之叹此言必杰出之才而后可以救横流之祸也陈公有焉朝廷深原致盗之本旌拔良吏曽公实来剖符其治有陈公之风保境卫民郡以无警浚陂筑垒农下知役吏蠧民瘼烛见至隐山偷海刦鉏去根穴善良吐气豪猾破胆敎令清明上下信伏乃行寛恤之政蠲三县绍定五年夏税万七千缗既而曰惠及扵有田者而已以普济寺谷四千斛计口予民代编户出僦直九千缗冬寒防贫民钱四千缗各有竒既而又曰惠及扵民而已庠序有餽卒乗有犒恩义益周匝矣秩满上艰其代曽公扵民愈无厌斁取六年夏税半蠲之莆田下户万九千全蠲之且立社仓以遗后人其节用爱人损上益下合扵经旨昔季康子患盗夫子告以不欲此言盗生扵欲而无欲者固盗之所畏也曽公有焉会陈公自建帅洪曽公自莆牧建在朝在野翕然以为曽公之宜代陈公也于是莆人聚而谋曰盗之方炽戡定之难盗之甫息绥靖之难陈公戡定扵前曽公绥靖扵后皆称贤牧皆有功徳于是邦今其去我吾侪小人其忘之乎或曰合而祠之可乎或曰生祠非古也余曰泥古者一已之见懐惠者众多之情慕宋璟之介不如为朱邑之通仆广人之碣不如听桐郷之祠况莆人之扵二公渐被敎化沐浴膏泽自有不容释者持一已之见咈众多之情不可也虽然二公方拥麾居权位亦无怪乎或者之云尔千百世之下是祠也与石室之文翁岘首之叔子相为长乆将有升堂而起敬读碑而堕泪者至此而后可以观人心焉
　　兴化军创立平粜仓记
　　平粜仓者太守寳章曽公之所作也公在郡三年蠲弛予民以钜万计至是复捐楮币万六千缗为粜本益以废寺之谷寺之产及五贯而籴民不与也仓之政择二僧而付吏不与也籴视时之价不抑也粜视籴之价不増也别储钱楮二千缗备折阅又拨废寺钱嵗三百缗供縻费嵗俭价长则发是仓以权之嵗丰价平则防诸钱易新谷以藏焉其纎悉载规约而建置大指如此郡人驩呼雷动更相贺曰异时富家南迭操谷价低昂之柄以制吾侪之命今公为民积谷五千斛富家之仁者劝鄙者愧南船亦不得而擅垄断之利矣是可贺也夫先王委积之法逺矣熟而敛饥而散李悝之法也贱而籴贵而粜耿夀昌之法也今之常平是已贷其本取其息荆公所谓周公之法也今之社仓是已然艮斋魏公犹以二分之息咎朱文公以为祖金之余论公为是仓忠厚恻怛有常平不费之政无社仓取息之谤纯乎仁义而不以一毫霸政参之矣或曰不有常平乎曰常平之遇嵗丰也不易而腐也易而无所受也是仓则不然其易也无害扵僧也其粜也有利扵民也常平以使者典领使者去民逺而不时发也郡县去民近而不敢发也是仓属扵郡而不属扵使者也掌乎僧而不掌乎吏也守以规约而不守以文法也广先贤之遗意辅常平之不及不在兹乎或曰艮斋之论髙矣美矣其后艮斋之仓先废而文公之仓不独建人守之往往逹扵天下郡邑则以二分之息扶之故也乃若有本无息日消月磨而仓败矣曰别储之钱为是设也昔无仓而今有仓公之惠也修其政无使之壊飬其本无使之竭后人之责也立法而过忧后日之必则法不可立矣为善而逆虑后人之不能继则善不可为矣公将奉使江右顾瞻旧邦眷焉不忘其待吾民厚也若夫润泽之以俟君子其待后人尤厚也公名用虎温陵人仓作扵院废址以绍定六年季夏落成聴事中敞两敖对峙屋皆三间垣庑宏壮莆田丞陈子頥实賛其议莅其役二僧住囊山者曰智上住华严者法均云
　　福清院创大参陈公生祠记
　　绍定三年某月某日诏罢福州福清县税陈公贵谊之请也时公以从槖侍经筵间为上言臣之乡邑土瘠俗贫物货不产商贾靡至其民皆垦山种果菜渔海取鲑蛤之属以自给海口镇在县之东另有墟市县民之适镇者镇民之至县者不过各负挈所有以相贸易既税扵镇矣径港在县之南又置窎税焉又税扵县焉是二十余里之内凡三税也不亦重乎臣尝访求其故税钱之县者日止数缗州与漕者月各四十缗而已官府之大利源之广岂与赤子较此毫末哉臣以为罢之便玉音欣然即可其奏邑之父老既扶携聼诏歌咏圣徳复相与像公而祠之记曰与其有聚敛之臣寕有盗臣唐人亦云捕蛇之不幸未若复赋之不幸悲夫天下之不仁至盗而止复有不仁扵盗者乎天下之毒至蛇而止复有毒扵蛇者乎此儒者之笃论而聚敛之臣所未尝讲也故人主必亲近儒臣然后闻正大之言然后功利之説莫得而进公之建是言也非私其邑之人也儒者家法然也齐设衡麓舟鲛之官以笼山海薮泽之利姑尤聊摄之人羣起而诅尹铎为邑减其户租晋阳之人卒懐其惠众之为是祠也非私公之赐也民之秉彜然也初嘉泰壬戌公之先太师内相尝有此请其议中格至公乃绪成之公家世邑人也去而侨扵武康居畿辅之近而不忘乡井之逺处旃厦之邃而深隐闾阎之患其父子间议论风防如此所谓世载其徳者欤所谓必百世祀者欤虽然建一议一防近臣之事也一夫不获时予之辜四方有败必先知之大臣之任也天下郡国之广不止一方民生疾苦之多不止一事公方坐政事堂与吾君吾相汲汲共图之矣吾侪小人何足以知之
　　漳州代输丁粮记
　　民年二十至六十输丁钱自五季始罢之自祥符始独漳泉兴化钱先折米不克罢蔡公襄厐公籍踵使闽俱条其害议格不行厐公复相皇祐竟奏减三郡所输有差未几米复为钱端平元年赵侯以夫建言丁钱宜罢乆矣顾嵗额七千缗扵漕守不得专而况民以全镪输官以半楮发此官不欲罢也年甲付吏手縻费等正钱此吏不欲罢也官吏规近获民被长患深可嗟悯以夫尝会州家常赋外有废刹租利钱所入不下丁口之数旧以充囊装篚实者今朝廷大眀好恶表亷黜贪贿道永絶请以此钱为民代输安抚使真公某大漕袁州某闻而击节上扵朝曰漳州此举可为分符守土者法诏可其奏侯俾余记之余惟取民易予民难陈洪进创立之赋循袭三十余年中更贤牧守何啻数十公而不能革岂以为既取而不可复予欤至侯乃本先贤遗意去漳民痼疾亦会天子方用儒相力行仁政而连帅部使者皆以徳选故侯所请朝奏而暮报也使侯而不遇此时虽请且不能逹虽逹不过下其事有司彼桑大夫固不主贤良文学之议而为观察使者未必通阳城元结之意又不过非笑以为迂濶而已夫因不必因之法误也然因之以至如此之乆余以是知取民之易也革不容不革之宜也然革之必待如此之时余以是知予民之难也始侯下车临冦猝至四封告警诸道之兵会扵漳调度繁兴应之裕如生擒其渠槛以献劳赐吏士费以千万民不加敛而犹有余力及斯事然则世之谓郡县空乏不可复措手者其果然欤
　　登闻检院续题名记
　　前记起绍兴庚申迄绍定壬辰凢九十三年自王君习至孟君防凡八十八人石尽而继之者未暇续也陈君瑢始与陈君纉议砻石为后记惟古今之官不同而登闻检院者本先王设鼓立木遗意不已重乎嘉定以来当路讳言箝结成风天子患之布衣某人诣匦上书有司以休沐不即受被谴左迁矣然物情顾望犹未丕变扵是英断赫然更化改元举相去凶下诏求贤在廷之士毕输忠谠下至草茅人人知上意封事辐辏语成激讦上亦不以为忤亲洒宸翰申命近臣差择而施行焉呜呼圣矣哉先朝人人得言事监门论新法县佐议储贰诸生諌花石若是者不可殚纪上方修复祖宗故事思救时博通下情君当是时居是官日阅天下章奏岂无郑侠娄寅亮邓肃之流其亟以告诸朝表而出之使后之人指君名氏而言曰是能助端平天子开言路者
　　华亭县建平籴仓记
　　环吴会为邑者百数以华亭为大诣铨曹注令者千数以华亭为难琹堂常虚席莫敢就有就者世辄目以竒才余行四方闻某县蠲某赋某县革某昔难而今易者徃徃有之而华亭之难自若盖竭一县财粟尽输之州通天下之县皆然至扵学也仓也与社稷并而不敢废虽甚凋陋犹存其名惟华亭并常平义仓之名而废之噫其难至是欤余姚杨君名瑾奉玺书绾铜墨境内称治上下信服君喟然曰吾儒者也受子男之封任刍牧之寄讵可以善事上官不得罪巨室为职业乎去嵗夏五民苦贵籴邑无粒粟敛扵诸豪吾心愧焉会常平使者曹公豳修旧法太守赵公与筹奉新书嵗留米五千石扵县华亭扵是乎有义仓君曰二公所惠吾县者至矣然敛散之权令不得专吾将有以辅之取樽节余钱一万缗籴三千石规县东为屋五楹别储之华亭扵是乎有平籴仓昔王介甫尝恨士大夫不能讲先王之意以合于当世之故余每叹其言之善而又病其太高夫常平创扵汉义仓昉扵隋士大夫不能讲汉隋之法以合之当世者有之矣况逺而及扵先王之意欤顾壮哉县生齿之繁贵豪之众水草凶荒之备一日不可阙者相承百年莫过而问必待下有贤令上有贤监司太守而后举行然则民之望治不其愈难哉君既在端平循吏之目涤华亭难治之谤荐墨交上有防陞擢期月之间绩状如此使尽其材而究扵用其可书者何止一仓余又将秉笔以俟









　　后村集巻二十二
　　钦定四库全书
　　后村集巻二十三　　　　宋　刘克荘　撰序
　　甲申同班小録序
　　合天下选人至多也合天下京秩至少也以至少之数待至多之求难矣况夫修为系乎人遇合系乎天在人者可勉而在天者不可徼也噫愈难矣苏明允有言莅官六七考求举五六人谁不能者病其法之易也然自明允为此言几二百年士大夫未有以改官为易者何也盖庆厯以来荐举之制加宻矣敏者十年滞者或三四十年而后得与扵嵗引之数夫惟选之遴故贤路通得之难故人情劝试之乆故民事练由今之法足矣乌得尚胶前论哉嘉定甲申春上临轩引陈诚之等故事有题名小录因而着其説扵篇首以侈上恩励同志云
　　和平志序【代人】
　　举一世所共荣者曰科目曰官职曰世家而已然是三者絶续晦顕常不可必其或緜延一二百载絶而复续晦而复显则通天下以为罕见矣夫举一世所共荣通天下所罕见而萃扵一州一邑谓之甚盛可也况萃扵一里乎和平里在邵武县之南乡里有危氏上官氏黄氏上官氏尤盛自景祐至嘉定此三姓擢进士第者二十余人入太学与乡赋累累不絶书起徒歩至显宦因而传子孙为世家榜籍迭书衣冠袭起者不可以数计也乌虖盛哉然以科目官职世家定荣悴盛衰盖近世俗人之论吾闻古之君子所谓殁而不朽者不在是也上官氏对防熈寜不附新法晚入元祐党籍其子留守汴都不屈扵敌而死二公所立如此近扵天下之善士矣岂特足以重吾里哉先民有言谁谓华髙企其齐而既以自勉且勉里人
　　送陈子东序
　　金华叶潜仲君子人也曩仕扵抚予捧檄至焉始定交后十年予从事广西经畧使府潜仲适佐漕幕岭外少公事多暇日予二人防钓吟奕必俱神崖鬼洞束緼盲进唐镵宋刻剜苔疾读登巘放鹤俯湫呼龙平生乐事莫如桂州时也既而予二人考举及格同日出岭潜仲还婺予归莆乃闻潜仲病卒悲夫尚忍言哉陈君子东潜仲客也忽携潜仲手钞诗巻相访又出潜仲之子字天啓者诗十数首字画句法遂逼乃翁呜呼潜仲可谓能敎子矣子东惓惓交谊语潜仲平生辄忼慨涕下乌虖潜仲可谓能取友矣昔人云生子当如孙仲谋殆为天啓发也又云见元賔之所与如见元賔殆为子东发也
　　刘圻父诗序
　　余尝病世之为唐律者胶挛浅易窘局才思千篇一体而为家者则又驰骛广逺荡弃幅尺一嗅味尽麻沙刘君圻父融液众格自为一家短章有孔鸾之丽大篇有鲲鹏之壮枯槁之中含腴泽舒肆之中寓揫敛非深扵诗者不能也矧其贵山林贱城市视蝉冕如布衣见朱门如蓬戸静定之言多躁动之意少庶几乎冲淡以自守遗佚而不怨者矣虽然文以气为主少锐老惰人莫不然世谓鲍昭江淹晚节才尽余独以为气有惰而才无尽子美防州介甫钟山以后所作岂以老而惰哉余幼亦酷嗜嵗月几何顔发益苍事物夺其外忧患攻其内耗亡销铄不复有一字矣圻父幸在世故胶扰之外为事物忧患之所恕养气益充下语益妙它日余将求续集而观老笔焉
　　送高上人序
　　儒诋释为异端义理一也岂有异同之辨哉吾闻身毒天竺诸国皆有城郭君民其法度敎令虽不可得而详窃意其奨忠孝而禁悖逆大指无以异扵中华不然则其类灭而国墟矣如世所传贤沙黄檗之事在人为悖在物为獍非特中华之所禁固身毒天竺之王之所必诛者也凡释皆宗释迦彼以王子之贵当国统之重不逃则不去若夫贤沙黄檗民也不逃亲亦可去既逃之又弃之又絶之视其亲冻饿转死终不与粒饭匕药噫其不识罪福甚矣高上人禅价重东南慨二师之被诬著论力辨痛先亲之暴露飞锡归窆筑慈母庵思亲精舍焉国家之扵孝子小则馈酒饩大则旌门闾奬之至矣然古今孝子不多见民而孝世以为祥瑞矣释而孝非祥瑞之尤乎髙县人也予县令也将馈之酒饩髙斋素将请扵上而旌其闾髙无家乌虖吾无所用一情矣扵其行姑书之附扵西山先生赠巻之后
　　陈敬叟集序
　　寳庆初元余有民社之寄平生嗜好一切禁止专习为吏勤苦三年邑无阙事而吾成俗人矣然少走四方狂名已出邑中骚人墨客如陈敬叟刘圻父防季僊辈徃徃辱与之防主人乆废诗律不复有一字常命小吏设笔砚观众賔赋咏以为乐尝评诸人之作圻父得之夷淡而失之槁干季僊得之深宻而失之迟晦惟敬叟才气清拔力量宏放险夷浓淡深浅疎宻各极其态不主一体至其为人旷逹如列御宼庄周饮酒如阮嗣宗李太白笔札如谷子云行草篆隶如张颠李潮乐府如温飞卿韩致光余每叹其所长非复一事既解铜墨归卧山中五六年谿上故人独敬叟书问不絶其交谊又过人如此一旦缄其藁来曰为我序之悲夫余何足以知君哉追念昔者防集诸君锐甚颇哀余衰犹能鼓旗助噪其旁今志气销磨由衰至竭敬叟未知其然顾方援麾挑战余逺望之悲伤感慨殆如伏波曵足土室中矣嗟夫余何足以知君哉敬叟名以荘谷城黄子厚之甥故其诗酷似云
　　圃集序
　　近嵗诗人惟赵章泉五言有陶阮意赵蹈中能为韦体如永嘉诸人极力驰骤才望见贾岛姚合之藩而已余诗亦然十年前始自厌之欲息唐律专造古体赵南塘不谓然其説曰意言深浅存人胸懐不繋体格若气象广大虽唐律不害为黄钟大吕否则手操云和而惊颷骇电犹隠隠弦拨间也余感其言而止亾友翁应叟尤工律诗集中古体不一二见无乃与余同病乎然观其送人去国之章有山人处士疎直之气伤时闻警之作有忠臣孝子微婉之义感知懐友之什有侠客节士生死不相背负之意处穷而耻势利之合无责而任善类之忧其言多有益世敎凡傲慢防狎闺情春思之类无一字一句及之是岂可以律诗而槩少之耶盖应叟晩为洛学客防所至必交其善士尤为西山真公所知其诗有自来矣既没数年子元孺始请余序其集夫作诗难序诗尤难小序最古最受攻至朱文公始尽扫而去之而诗之义自见诗之显晦不在乎序之有无也决矣嗟乎作诗者何人欤鸱鸮七月周公也棠棣召穆公也駉史克也祈招祭公谋父也黍离周大夫也皆古之圣贤也谓小序不足以知古圣贤之意则有之矣至扵寺人伤谗女子自誓蟋蟀讥俭硕防况贪与其它比兴风刺往往出扵小夫贱隶之口涂之人犹知之而况子夏孔门之高弟卫宏汉世之名儒乎以高弟名儒之学问而不能通匹夫匹妇之情性若余者其敢自谓知朋友之意乎虽然交防三十年一死一生问其人则曰未详也问其诗则曰未逹也其又可乎乃述所见扵篇首顾余文未必能重应叟之诗或足以重余文也应叟名定别字安然圃其自号云
　　退庵居士集序
　　自先朝设词科而文字日趋扵工譬锦宫之机锦玉人之攻玉极天下之组丽瑰美国家大典册必属笔于其人焉然杂博伤正气絺绘损自然其病乃在扵太工惟番易三洪笔力浩大不窘扵记问不缚扵体式士之得其门者寡矣退庵居士陈公某文安公之婿著名淳熈中某生晩不及识公得其遗文十五巻读之叹曰是提军与三洪对垒者夫文不能皆工故曽子固劣扵诗温公自言不习四六公俪语髙妙殆天畀不可学诗简而逺近而深有味外之味古文锻錬精粹一字不可増损在人其礼法之士在兵其节制之师欤某常恨古今词人往往词胜理华过实公啓以包吕勉中司以东南民力竭规总饷书上内相谓文人多托文以济奸上执政谓贫贱忧戚非造物之见厄其识度操守如是使公有言责必不受风防供副封掌封驳必不奉文中批内降代王言必不掷笔而发名节扫地之叹年才五十仕止提辖文思院世未知公身没言立往往惜其不贵且夀此岂足以论公欤初宻学公闽人其后徙浙尝作研铭使广东者公之父也今以诗书礼乐帅江西者公之子也奕叶显荣而浙中侨居茅竹数间仅通户牖帅鼎贵而不忍改筑曰吾先君子之庐也呜呼亦足以观公家法矣
　　艾轩先生集序
　　以言语文字行世非先生意也先生干淳间大儒国人师之朱文公扵当世之学间有异同惟扵先生加敬扵时朝野语先生不以姓氏而曰艾轩凡为中书舍人中批某人赐出身除殿中侍御史先生封还曰轻台諌羞科目矣天子知先生决不奉诏改授工部侍郎不拜而去其学问名节如此以言语文字行世非先生意也然先生学力既深下笔简严髙处逼檀弓谷梁平处犹与韩并驱在时片简只字人已贵重今其存者如岣嵝之碑岐阳之鼔矣初先生为布衣已负重名后贵显于朝爱先生者皆以晚节为忧及西掖去国然后吕成公喜曰过江以来未有也乌虖修而至扵先生而前辈责备之严如此则凡修而未至扵先生者其可以无日新之徳乎其可不畏晚缪之讥乎向使先生希防书行必根着不去为李峤为张说先生一奋其袂为李藩为袁髙义利萌扵一念芳臭分扵千载故余读先生之书重有感焉先生没六十年微言散轶复斋陈公某所序者仅十二三外孙方之泰访求裒拾彚为二十巻勤扵李汉赵徳矣东阳范侯镕欲锓梓会廹上印不克就毗陵张侯友乃绪而成之余二大父实率乡人以事先生者也序非通家弟子责乎敬不敢辞
　　野谷集序【赵漕汝鐩】
　　古人之诗大篇短章皆工后人不能皆工始以一聫半句擅名顷赵紫芝诸人尤尚五言律体紫芝之言曰一篇幸止有四十字更増一字吾末如之何矣其精苦如此以余所见诗当繇丰而入约先约则不能丰矣鸱鸮七月诗之宗祖皆极其节奏变态而后止顾一束以四十字可乎明翁诗兼众体而又徧行吴楚百粤之地眼力益髙笔力益放巻中歌行跌宕顿挫剸蛟缚虎手也及敛为五七言则又妥贴丽宻若唐人锻链之作订其品自元和大厯遡扵建安黄初者也余旧闻明翁工诗而尤自珍閟数出鄙语挑战明翁终闭壁不出晚归后村明翁自番禺钞新旧稿见寄嗟乎余幼交明翁白首始见其诗盖其深厚不自鬻立身行已皆然不独扵诗然也余毎自谓粗知明翁今思昔之知明翁者浅矣余知明翁而明翁不轻示余如此讵肯为不知者出哉野谷明翁别墅余在郡日浅未及徃防而去此一巻诗最佳末寄园丁四十韵尤髙妙
　　贾仲頴诗序
　　永嘉多诗人四灵之中余仅识翁赵四灵之外余所不及识者多矣贾君仲頴余所未及识者之一也君生风雅之国为社友所推不问可知其诗矣赵几道王徳嘉兄弟人物如璧君与之友又可知其人焉贾氏自太傅为西汉文词之宗至以诗名于盛唐岛鸣扵晚唐君岂其苖裔欤观其大篇气力雄拔音节顿挫吊湘赋鵩之遗五七言如灯花寒影里诗句雨声中如尽开牕户容秋月徧倚阑干看晚山舍人司仓得意句也君虽不遇以死子嗣其业以行艺贡扵乡信矣贾氏之多才子也耶
　　水木清华诗序
　　平海军节度推官聴事之西有泉有梅肃翁采昔人诗语以水水清华扁其斋寓士同僚从而诗之者若干人余病痹不出户限既不能越邑从君游诗律乆废呻吟累月又不能就一字惟古诗有大序有小序兰亭诗右军为序桃李园诗太白为序石鼎聨句退之为序聚众作而一人序之其来旧矣传曰水木之有本原肃翁其有本原者乎然则孰为本肃翁以词赋魁天下集英对第四而无矜色无骄志小心问学谦虚求益此本也孰为原夫泉民俗富饶商贾走集之地仕者鲜不染指肃翁居其间独不为珠犀防染此原也本盛则末华原澄则流清盖清者可以范俗华者可以饰治云
　　张尚书集序
　　国朝用人尤严资格干淳间天子益厌拘挛稍扵科举之外擢士张公栻魏公掞之以经行进韩公元吉王公秬刘公孝韪陆公游以文章用其余起山林遗逸由故家子弟遇合光顕者不可殚纪故户部尚书傃斋张公盖当时亲擢之一也公之学授扵家庭又所交皆天下贤隽而仕当朝廷极盛之时故其诗冲淡和平可荐之郊庙非如孟郊贾岛鸣其穷愁而已牋奏温润丽缛可施之典册非如陈琳阮瑀工扵书檄而已在上前议论或累牍或数语详而贯扵理简而周扵事凿凿乎有用之言也初公在州县故相正献陈公郑卿景望赵卿徳庄争以文墨荐及后宦逹更以才业显为漕总为司农太府为版曹长贰皆金谷要剧之任考其奏篇如论坊场额重和买价高又欲取郡县十年以来创増之赋刬除复旧晚牧婺州遂以蠲租赋殿扵是掩巻而作曰此固文靖之心法而张氏之世徳欤彼以文誉公者特见其外尔至以才称公者亦岂足以知其内哉莆田使君公之孙也词学充宗儒雅饰吏既修泮宫刋艾轩集乃取家集而并传焉诗曰惟其有之是以似之公可谓能似文靖矣使君可谓能似公矣某先君子尝防公文子之间使君有命曰吾子宜序先集某敬拜曰诺
　　王南卿文集序
　　余发番禺送者系路秋暑犹在宿酲未解坐舟中如炊甑偶得顺风张防伸首篷外紫翠插空舟人曰罗浮山也意稍舒豁明日县尹王旦携其先大夫义丰公遗文五巻示余读之终篇涣然如甘露之蠲渇洒然如清泉之濯垢也可谓能言之流矣盖公之言曰文恶蹈袭其妙在扵能变惟渊源者能之岂惟文哉议论亦然故公之诸文变态无穷不主一体论事必攷古今据义理不祖旧说诗髙处逼陵阳茶山四六佳者不减汪綦如王景文集序酹文难欧阳于子美曼卿不能加矣谓中兴颂异于仲尼讳鲁之义谓归来词作扵刘裕簒晋之先世之同结而不敢异誉潜而失其实者所未知也公襄敏诸孙常自称将种南宫对防乞都建业零陵封事论一马可赡五兵宜罢马晩守濠梁请复曹玮方田修种世衡射法而仕止之一麾朱文公尝叹公之才畧已所不及而不尽用世必有任其责者余读公之文悲公之志乃取文公语冠之篇端以行扵世且以慰公之子焉公名阮字南卿义丰所居山名
　　石塘闲语序
　　六记百诗寒斋所着总曰石塘闲语盖大藏五千余轴传灯千七百人精英骨髄尽在是矣然佛学起扵六经诸子之后其说竒特孤行扵天地间有何不可至李习之栁子厚稍引易论语荘列之书以印证之此乃儒者不能自守求附扵佛非佛之不能自立求附扵儒也余闻佛之妙在扵离言语处拈花面壁岂有句义可诠注哉其后话头百千则语録五车亦太繁矣夫方书不为扁鹊设图诀不为奕秋设泥方凡医也按图低棋也善读寒斋书者更髙着眼目
　　竹溪诗序
　　唐文人皆能诗栁尤髙韩尚非本色迨本朝则文人多诗人少三百年间虽人各有集集各有诗诗各自为体或尚理致或负材力或逞辨博少者千篇多者万首要皆经义防论之有韵者尔非诗也自二三钜儒及十数大作家俱未免此病干淳间艾轩先生始好深湛之思加煅链之功有经嵗累月缮一章未就者尽平生所作不数巻然约敌繁宻胜踈精揜粗同时惟吕太史重之不知者以为迟晦盖先生一传为网山林氏名亦之字学可再传为乐轩陈氏名藻字元洁三传为竹溪诗比其师槁干中含华滋萧散中藏严宻窘狭中见纡余当其拈须掻首也捜索如象罔之求珠斵削如巨灵之施凿及乎得手应心也简者如虫鱼小篆之古协者如韶钧广乐之奏偶者如雌雄二劔之合天下后世诵之曰诗也非经义防论之有韵者也初艾轩没门人散或更名它师独网山乐轩笃守旧闻穷死不悔竹溪方有盛名而一饮啄不忘乐轩庙祀之墓祭之其师友之际如此诗直其土苴耳余少亦苦吟后被谤且畏祸遂废不为然意根除刬乆而未尽晩见竹溪之作叹曰吾诗可结局乎竹溪林氏名希逸字肃翁与网山乐轩俱福清人余与艾轩俱莆田人
　　玉卿子诗集序
　　古诗皆切扵世敎訏谟定命逺犹辰告大臣之言也敬之敬之命不易哉諌臣之言也棠棣之华鄂不韡韡宗臣之言也载驰载驱周爰咨诹使臣之言也之子扵征有闻无声将率之言也恺悌君子民之父母君国子民之言也禹之训臯陶之歌周公之诗大率逹而在上者之作也谓穷乃工诗自唐始而李杜为尤穷而最工者然甫旧諌官白亦词臣岂必皆窭生寒人饥饿而鸣哉潜斋年未四十宻防班列卿使畿内牧潜藩言议风旨闻天下不以诗自名余得其诗读之本学术隆师友扶忠贤绌邪佞爱君如爱亲忧民如忧已合扵诗人之所谓六义者盖江湖草野之士白首专攻不过得数十百篇潜斋方有权位窃意丰扵彼者必啬扵此而其诗至二十巻又皆粹美无疵闲雅有味讵可以常情测度哉抑余有恨焉为其集止樵川也岂自尔遂无作乎将靳固不以示人乎昔庐陵半山二公愈贵愈显其诗愈肆岿然为吾宋诗祖潜斋其尽发閟藏取樵川以后藁锓传之无使异日观者叹曰陈潜斋自大用后不复有诗潜斋当不以余言为僣也
　　赵寺丞和陶诗序
　　自有诗人以来惟阮嗣宗陶渊明自是一家譬如景星庆云醴泉灵芝虽天地间物而天地亦不能使之常有也然嗣宗跌宕弃礼法矜傲犯世患晚为劝进表以求容志行扫地反累其诗渊明多引典训居然名敎中人终其身不践二姓之庭未尝谐世而世故不能害人物髙胜其诗遂独歩千古唐诗人最多惟韦栁得其遗意李杜虽大家数使为陶体则不近矣本朝名公或追和其作极不过一二篇坡公以盖代之才乃徧用其韵今松轩赵侯复尽和焉出牧吾州袖以敎余退而读之见其揫敛之中有开拓简之内出竒伟藏大巧扵朴寄大辩扵讷容止音节不辨其孰为优孟孰为孙叔也可谓善学渊明者矣客难余曰昔坡公和陶初出颍濵独云渊明不肯束带见督邮子瞻既辱扵世欲以晚节自拟渊明谁其信之今吾子推赵配陶将无与颍濵异耶余曰坡公和陶扵老大坎之余赵侯和陶扵盛壮显荣之日夫如是则知贵其身而求乎内矣贵其身者必重名节求乎内者必轻外物其去渊明何逺之有颍濵复出不易吾言矣









　　后村集巻二十三
　　钦定四库全书
　　后村集巻二十四　　　　宋　刘克庄　撰序
　　赵虚斋注庄子内篇序
　　徃嵗水心叶公讲学析理多异先儒督学记言初出南塘赵公书抵余曰叶犹是同中之异如某则真异耳余骇其言而未见其书也端平初余为玉牒所主簿赵为卿摄郎右铨赵为侍郎朝夕相亲稍窥平生论著于书易皆出新义虽伊洛之说不茍随惟诗与朱子同且语余曰莆人惟郑渔仲善读书子可继之勿为第二流人郑名樵所谓夹漈先生者余谢不敢当方欲尽传其书俄皆去国矣耆隽凋落旧闻益荒太常博士郑公彛叟道莆为余言虚斋赵公方为诸经作传余固厚公以书叩问公答云云大指多与南塘合然靳惜未肯轻出曰出之将骇一世矣余既老病无复四方之役常恨不得挟册以从公防一日扵亲友家得公所作逍遥防解尽黜旧注自成一家以数明理以理断疑如日厯然起一子而千嵗之日可知如国棋然下一冷着而满盘之子皆活讷而辨简而尽心窃叹服遂从公求得内篇本旨而传录焉余少亦嗜此书至是悟而笑曰许多年在郭象云雾中乃今彷佛见防叟户庭矣又悟世儒笺传之学直随声接响按摸出堑尔如水心南塘如虚斋乃可谓之善学因漆园之书以推他书其髙妙精诣切扵世用抑又可知也昔南塘自以其易学讲扵旃厦公行矣扈跸甘泉开巻迩英其尽取诸书献之乙覧列之学官与天下共之毋徒藏名山而俟来哲也
　　唐人五七言絶句序
　　野处洪公编唐人絶句仅万首有一家数百首并取而不遗者亦有复出者疑其但取唐人文集杂说令人抄类而成书非必有所去取也余家童子初入塾始选五七各百首口授之切情诣理之作匹士寒女不弃也否则巨人作家不録也惟李杜当别论童子请曰昔杜牧讥元白诲淫今所取多边情春思宫怨之什然乎余曰诗大序曰发乎情止乎理义古今论诗至是而止夫发乎情者天理不容泯止乎理义者圣笔不能删也小子识之
　　本朝五七言絶句序
　　唐絶句诗选成童子复以本朝诗为请余曰兹事大难杨刘是一格欧苏是一格黄陈是一格一难也以大家数掩羣作以鸿笔兼众体又一难也昔赵公履常欲编本朝诗辄止其意深矣余病眊旧读不能尽记家藏前人文集苦不多里中故家书类散落不可借暇日姑取所尝记诵南渡前五七言亦各百首授童子或曰本朝理学古文髙出前代惟诗视唐似有愧色余曰此谓不能言者也其能言者岂惟不愧扵唐盖过之矣
　　中兴五七言絶句序
　　客问余曰吕氏文鉴起建隆讫宣靖何也曰炎绍而后大家数尤盛扵汴都其人非朝廷之公卿即交逰之父祖并存则不胜记诵之繁精拣则未免遗落之恨去取之际难哉客曰子选本朝絶句亦此意乎曰固也客曰昔人有言唐文三变诗亦然故有盛唐中唐晩唐之体晩唐且不可废奈何详汴都而畧江左也余矍然起谢曰君言有理乃取中兴以后诸家五七言各选百首内五言最难工前选犹有未满人意者此编则一一精善矣穷乡无借书处所见少所取狭可恨惟此一条尔至扵江湖诸人约而在下如姜防刘翰赵番师秀徐照之流自当别选客曰文鉴可并续乎余曰以俟君子
　　王隠君六学九书序
　　近世丹家如邹子益曽景建黄天谷皆余所善惟白玉蟾不及识然知其为闽清葛氏子邹不登七十黄曽仅六十蟾尤夭死时皆无他异反不及常人余益不信世之有僊而丹之果可以不死也晩使江左始识丹池王君示余所著书余读而异之因记曩与诸人语邹专佞佛黄渉猎道家书不能精蟾学与黄类惟景建浩博可畏扣之不穷三人者不足以渉其藩甚矣丹池之书似吾景建也丹家所知有所限止君扵析理本洙泗接闗洛扵周子太极图之外为新图焉未知与焦天授袁道洁何如也扵谈禅离句义合儒释为大觉牟尼图焉觉范如璧辈不及也扵道家本易老参同契其说精诣殆麻衣崆峒道士所未发也扵兵法起风后至武侯上下数千年图其分合挟其防妙有薛季宣蔡季通所未解也论世事皆中窠臼凿然可行则种放常秩之俦匹也为文章散语老辣韵语髙胜亦曼卿子美之彷佛也嗟夫景建已矣痛亡友之不作喜斯人之犹存乃序其书而归之君交防皆大贵人持论不少贬屈如劝史丞相早退与郑丞相论边事皆可传亦坐此落泊嵗不我与栖栖道途方求所谓大药赀者余扣君曰僊家所谓三千功行者何也君曰活人为第一义余有志无力今以书币招我者实位将相临方面南北生灵所赖以休息者有福徳有资力吾事其遂济乎余始悟安期生画防梅福上书始未尝不冀有遇不遇乃遁去耳又扣君曰吾闻仙者曰纯阳曰无漏邹晚置妾曽在道州生子黄葛不能无妇人君亦然何也君曰若所言内丹也可以延年尔大丹成则飞腾变化去矣余欲留君共究其论春江然风怒帆驶极目乆之君许它日访余商确而君防无期余归有日未知尊酒相属扵何处也君名允恭字元肃会稽人
　　季父易稿序
　　易学有二数也理也汉时如京房费直诸人皆舎章句而谈隂阳灾异徃徃揆之前圣而不合推之当世而少騐至王辅嗣出始研寻经防一扫汉学然其流而为虚矣本朝数学有华山陈氏河南邵氏今邵氏之书虽存通者极少理学有伊川程氏新安朱氏举世诵习众説几废余尝恨程邵同时不相折衷传与皇极经世图谱遂判为二书而不可合天下岂有难通之书亦岂有理外之数哉噫易更三圣説易者非一家程氏排临川之学者及教人读易必先辅嗣介甫朱氏尊伊川之言者至本义则多程氏所未发议论以难疑问答而详义理以讲贯切磋而精此季父易藁之所为作也初余为建阳令季父访余县斋因质易疑于蔡隠君伯靖后二十余年而书成大防由朱程以求周孔由周孔以求羲文其笃守师说虽焦天授袁道洁无以加视世之髙谈先天径造防妙者彼虚而此实矣季父名弥邵字夀翁中嵗弃科举闭门著书动必由礼行义为乡先生家贫食扵学晩舎去并学俸却之太守眉山杨侯栋郡博士括苍俞君来即学为堂示企慕之意季父仅一至焉后杨侯使本道又论荐扵朝不报卒年八十二俞君乃取昔所却俸为刋易藁而简其犹子克庄序之
　　张招州集序
　　淳祐丁未予自少蓬免归后村衰眊废退巷无行迹一日有奉函书剥啄柴荆者问之则辰州纠曹张掾之使也进函发书累茧无他辞而槖其先大夫遗文四十巻以请曰惟先生序之余因记曩防桂幕台阃森立賔佐人人务蠭锐出新竒中上官意大夫君方监郡独夷自守专以寛静裨大尹绥逺人遇休沐或风日佳时必命客连骑纵覧幽壑徜徉终日既而诏以君牧招州同志饯之扵湘南楼时予知君持身如古君子爱民如汉循吏余事见扵翰墨而已未深叩而细论也至是尽读所谓四十巻者喟然叹曰前日之量君者不亦浅哉君之诗师石湖诚斋然出入众体与某太守云未能子字民但欲兄事钱严濑云防勲簔笠上自是一云台答二禽云忧兄行不得劝客不如归酷类其师秋雨云独木乗危渉劳薪带湿炊夏夜云蝙蝠廻旋舞蚊蝱跋扈飞类唐子西杂诗云阮孚几蜡屐晏子一狐裘又云移风初闷闷通道忽陶陶类陆放翁紫牡丹云紫垂户外瞻天近緑坠楼前到地香类二宋南楼晩望云江汉西来天地白咄咄逼苏子美石曼卿四六师平园妥贴精确虽猝遽应酬之作皆有义理他文亦多可传诵君之所蕴如此而余初不能知甚矣余之浅陋可愧君之深厚可敬也当寳绍间仕有防径挟他谬巧立致显荣君方掩鼻权利白头斗垒在时彦中最为滞留端平改纪奨擢亷退而君不少需以死矣昔与君别掾未胜衣今遂能会萃手泽来求予文回首旧防邈焉二纪抚巻感怆既以君之才不极扵用为君恨又以君之子能传其业为掾喜也君吉之永新人名潞字君之
　　网山集后序
　　学必有师师必有传人扬雄之徒以侯芭为传人受业河汾之门者众矣以董常为传人侯董皆穷乡僻士功业不着扵书而师道之传在焉隆兴间南方学者皆师艾轩先生席下生常数百人去而贵显者相望然自先生在时言髙第必曰网山后先生卒六十载学者论次先生嫡传亦必曰网山夫未遇一布衣死则死矣而能亢其名扵当世大儒并行非孟氏所谓豪杰之士乎余尝评艾轩文髙处逼檀弓谷梁平处犹与韩并驱他人极力摹拟不见其峻洁而古奥者惟见其寂寥而稀短者纵使逼真或可乱真犹虎贲之似蔡邕也优孟之似孙叔也有若之似夫子也形也至扵网山论著句句字字足以明周公之志得少林之髓矣其律诗髙妙者絶类唐人疑老师当避其锐他文称是然甫五十而死子名简子字绮伯客死其后遂絶余童子时师事绮伯又与网山之嫡孙行林侯肃翁交友肃翁既序其遗文矣某复识其后网山林氏名亦之字学可福清人一号月鱼先生
　　乐轩集序
　　初网山既得师传嗣讲席户外之屦几半艾轩扵是网山之徒又推乐轩为髙第一日侍网山谒老艾艾受其拜接之如孙然网山仅得中夀使其髙年未必终穷也乐轩七十五乃死年出扵其师而穷尤甚扵其师城中无片瓦侨居福清县之横塘开门授徒不足自给至浮防江湖﨑岖岭海积镪得百千归买田数畆辄为人夺去士之穷无过扵此也今读其文讲学明理浩乎自得不汲汲扵希世求合萤牕雪案犹宗庙百官也菜羮脱粟犹堂食万钱也入则课妻子耕织勤生务本有拾穗之歌焉出则与诸生诵登山临水有舞雩之咏焉自昔遗佚阨穷之士功名顿挫时命龃龉徃徃有感时触事之作以泄其无憀不平之鸣若虞卿之愁韩非之愤墨翟之悲梁鸿之噫唐衢之哭是已乐轩平生可愁可愤可悲可噫可哭之时多矣而以乐自扁乐之为义在孔门惟许顔子先儒敎人必令求顔氏之所乐呜呼此固乐轩之所闻扵二师欤乐轩没二十余年余从竹溪林侯肃翁传抄遗藁姑叙其平生大致如此肃翁又乐轩髙第也他日居魏文贞之地秉陈叔逹之笔当为河汾先生立传无使天下后世有遗恨云乐轩陈氏名藻字元洁
　　江西诗小序
　　山谷
　　国初诗人如潘阆魏野规规晩唐格调寸歩不敢走作杨刘则又专为昆体故优人有挦扯义山之诮苏梅二子稍变以平淡豪俊而和之者尚寡至六一坡公巍然为大家数学者宗焉然二公亦各极其天才笔力之所至而已非必锻錬勤苦而成也豫章稍后出会萃百家句律之长究极歴代体制之变搜猎竒书穿穴异闻作为古诗自成一家虽只言半字不轻出遂为本朝诗家宗祖在禅学中比得逹摩不易之论也其内集诗尤善信乎其自编者顷见赵履常极宗师之近时诗人惟赵得豫章之意有絶似之者
　　后山
　　后山树立甚髙其议论不以一字假借人然自言其诗师豫章公或曰黄陈齐名何师之有余曰射较一镞奕角一着惟诗亦然后山地位去豫章不逺故能师之若同时秦晁诸人则不能为此言矣此惟深扵诗者知之文师南丰诗师豫章二师皆极天下之本色故后山诗文髙妙一世然题太白画像云江西胜士谓饶徳操也按徳操此诗去手汚吾足之作大争地位太白非徳操遂陆沉耶似非笃论
　　韩子苍
　　子苍蜀人学出苏氏与豫章不相接吕公强之入子苍不乐其诗有磨淬剪截之功终身改窜不已有已写寄人数年而追取更易一两字者故所作少而善
　　徐师川
　　豫章之甥然自为一家不似渭阳髙自标树藐视一世同时诸人多推下之然集中不能皆善旧传豫章见师川双庙诗勉诸洪进歩今双庙诗不存则其诗零落亦多矣师川在靖康中朝列有改名避伪楚讳者师川名婢曰昌奴朝士至则呼之以名节自任故其诗云直道庻几师栁下不应四海独诗名可谓实录诸人所以推下之者盖不独以其诗也
　　潘邠老
　　东坡文潜先后谪黄州皆与邠老防其诗自云师老杜然有空意无实力余旧读之病其深芜后见夏均父读邠老诗亦有深芜之评
　　三洪
　　三洪与徐师川皆豫章之甥父警句徃徃前人所未道然早卒惜不多见驹父诗尤工初与父防梅山父有诗卒章云愿为龙鳞婴勿学蝉骨蜕是以直节期乃弟矣驹父后居上坡晩节不终不特有愧扵舅氏亦有愧扵长君也玉父南渡后为少蓬闻师川召有懐驹父诗云欣逢白鹤归华表更想黄熊出羽渊然师川卒不能返驹父扵鲸波之外玉父爱兄之道至矣余读而悲之
　　夏均父
　　均父集中如拟陶韦五言亹亹逼真律诗用事琢句超出绳墨言近防逺可以讽味盖用功扵诗而非所谓无意扵文之文也然竦之诸孙故其诗云堂堂文庄公事业何峥嵘孟子曰孝子慈孙百世不能改均父欲改之乎其志亦可悲已
　　二谢
　　吕紫微评无逸诗似康乐幼槃诗似晖按康乐一字百錬乃出冶晖尤丽宻无逸轻快有余而欠工致幼槃差苦思其合晖者亦少然弟兄在政宣间科举之外有岐路可进身韩子苍诸人或自鬻其技至贵显二谢乃老死布衣其髙节亦不可及
　　二林
　　二林诗极少曽端伯作髙隠小传云有诗文百二十巻今所存十无一二兄弟皆隠君子不但以诗重
　　晁叔用
　　喻汝砺作具茨集序云予曩逰都城与晁用道为同门生后三十六年识公武扵涪陵不知为用道子也一日来谒曰先公平生论著自丙午之乱存者特歌诗二百许篇敢匄先生一言以发之又出其家谱牒乃知其先君名冲之字叔用世所谓具茨先生者也予耸然曰是吾用道也第今字叔用为小异耳方绍圣初天下伟异豪爽絶特之士离谗放逐晁氏羣从多在党中叔用扵是飘然遗形逝而去之宅幽阜防茂林栖于具茨之下世之网罗不得而婴也暨朝廷诸公谋欲起之乃复任心独徃髙挹而不頋世之荣利不得而羁也至扵疾革乃取平生所著书聚而焚之曰是不足以成吾名世之言语文章不得而汚也然则吾叔用所以传扵后世者果扵诗乎顾其胸中必有含章内奥而深扵道者矣宋兴至咸平景徳中儒学文章之盛不归之平棘宋氏则属之清丰晁氏二氏者天下甲门也文元公事章圣皇帝二十年当是时甄明旧仪绪正礼乐一时诏令皆出其手扵是朝廷典章法度之事非六籍之英则三代之器也迨其子文荘公继践西省时文元公方请老家居也宋宣献谓世掌书命者惟唐新昌杨氏及见其子而晁氏继之叔用以文荘为曽大父以文元公为髙祖家藏至二万巻故其子孙焠掌励志错综而藻缋之皆以文学显名予尝从叔用商近朝人物嘉言善行朝章国典礼文损益靡不贯洽以诗鸣者岂叔用之志也哉虽然叔用既以油然栖志扵林涧旷逺之中遇事冩物形扵兴属渊雅踈亮未尝为凄怨危愤激烈愁苦之音其扵晦明消长用舍得失之际未尝不安而乐之也呜呼所谓含章内奥而深扵道者非耶秦汉以来士有抱竒懐能留落不遇徃徃躁火汗笔有怨诽愤悷沈抑之思气急刻不能闲退古之词人皆是也太史公作贾谊传盖以屈原配之又裁録其二赋焉至议论三代之陶世振俗固结天下之具与夫秦之所以暴兴急亾斩艾天下之术则迁有所不録岂谓谊一不平扵其中遂哀怨抑郁泣涕以死假使文帝尽用其言谊亦安能有所建立扵天下乎惟深扵道者遁扵世而不怨发扵词而不怒君子是以知其必能有为扵世也吾扵叔用岂直以诗人命之哉此序笔力浩大与叔用之诗相称余读叔用诗见其意度宏濶气力寛余一洗诗人穷饿酸辛之态其律诗云不拟伊优陪殿下相随于蒍过楼前乱离后追书承平事未有悲哀警防扵此句者晁氏家世贵显而叔用不肯扵此时陪伊优之列而甘随于蒍之后可谓贤矣他作皆激烈慷慨南渡后惟放翁可以继之
　　汪信民
　　吕荥阳居符离信民为敎官从荥阳学故紫防公尤推尊信民其诗云富贵室中华文章木上瘿要知真实地惟有华严经盖吕氏家世本喜谈禅而紫微与信民皆尚禅学
　　李商老
　　公择尚书家子弟也东坡山谷文潜诸公皆与徃还颇博覧强记然诗体拘狭少变化
　　三僧
　　三僧中如璧诗轻快似谢无逸亦欠工祖可防读书诗料多无蔬笋气僧中一角麟也善权与可相上下
　　髙子勉
　　亲见山谷经指授记览多如麦城诗押险韵畧无窘态集中健语层出紫防公乃以殿诸人何也可升
　　江子之
　　子我弟也子我诗多而工舍兄而取弟亦不可暁岂子我自为家不肯入社如韩子苍耶
　　李希声
　　与徐师川潘邠老诸人同时
　　杨信祖
　　吏道官官恶田家事事贤唐人得意语也
　　吕紫微
　　紫微公作夏均父集序云学诗当识活法所谓活法者规矩备具而能出扵规矩之外变化不测而亦不背扵规矩也是道也盖有定法而无定法无定法而有定法知是者则可以与语活法矣近世惟豫章黄公首变前作之而后学者知所趋向毕精尽智左规右矩庶几至扵变化不测然予区区浅末之论皆汉魏以来有意扵文者之法而非无意扵文者之法也子曰兴扵诗又曰诗可以兴可以观可以羣可以怨迩之事父逺之事君多识扵鸟兽草木之名今之为诗者读之果可以使人兴观羣怨乎果可以使人知事父事君而能识鸟兽草木之名之理乎为之而不能使人如是则如勿作吾友夏均父贤而有文章其扵诗盖得所谓规矩备具而出扵规矩之外变化不测者后更多从先生长者防闻圣人之所以言者而得其要妙所谓无意扵文之文而非有意扵文之文也余尝以为此序天下之至言也然均所作似未能然往往紫微公自道耳所引谢宣城好诗流转圆美如弹丸之语余以宣城诗考之如锦工机锦玉人琢玉极天下巧妙穷巧极妙然后能流转圆美近时学者往往误认弹丸之喻而趋扵易故放翁诗云弹丸之论方误人又朱文公云紫防论诗欲字字响其晚年诗多哑了然则欲知紫微诗者以均父集序观之则知弹丸之语非主扵易又以文公之语騐之则所谓字字响者果不可以追随矣
　　总序
　　吕紫防作江西宗自山谷而下凡二十六人内何人表颙潘仲逹大观有姓名而无诗诗存者凡二十四家王直方诗絶少无可采余二十三家部帙稍多今取其全篇佳者或一聨一句可讽咏者或对偶工者各着扵编以便观览中如陈后山彭城人韩子苍陵阳人潘邠老黄州人夏均父二林蕲人晁叔用江子之开封人李商老南康人祖可京口人髙子勉京西人非皆江西人也同时如曽文清乃贑人又与紫防公以诗往还而不入不知紫微去取之意云何惜当日无人以此叩之后来诚斋出真得所谓活法所谓流转圆美如弹丸者恨紫微公不及见耳诗旧本以东莱居后山上非也今以继宗庶几不失紫微公初意
　　后村集巻二十四
　　钦定四库全书
　　后村集巻二十五　　　　宋　刘克庄　撰启
　　上傅侍郎
　　负愧半生诵了翁之责沈不图今日逢老子之度闗公方与造物者防我欲顺下风而请窃以士茍有志皆知名节之可尊生不同时毎恨先贤之已逺览范滂之传至太息以兴思闻杜乔之风想生气之犹在至若嗣正始诸公之絶唱主过江多士之齐盟盖凛然尚有扵典刑乃前此未承扵謦欬良以服膺之切非为炙手而来恭惟某官一代宗师三朝夀隽精忠谅节可居周堪刘向之间谠论危言不在陆贽阳城之下顷簮諌笔垂秉事枢而乃预忧十常侍之防权歴指七贵人之盗宠一壑径归之至勇六丁力挽而不回政坐名髙未许巻而避世假令耄及犹当杖以造朝况才之壮而意之新年弥髙而徳弥邵圣上颁緑绨之召国人竚赤舄之还既彷徨恤宗周之忧尚终始抱东山之志举世之人皆浊惟我独清天下之父来归其子安徃愿趣蒲轮之入径跻鼎席之求伏念某实类癯儒名为胄子读书万巻颇驰骋扵古人泣血三年尽变移其旧质忧哀愤恚之所侵蚀疢疾思虑之所耗昏何辜于天亟夺其父素琴絶谁怜中防之邻笛声哀忍诵山阳之赋敢意髙贤之鸡絮尚临委巷之雀罗得非悯泉下之人昔常忝座上之客危衷易感悲涕无从顷瞻紫气之来愈快景星之覩维先生长者实晩学之指归矧大父老人有向来之雅素倘或予互乡之洁必少慰若敖之魂进之扵琴瑟书册之前诲之以洒扫应对之序纵未窥扵阃奥终不畔扵门墙誓墓之余非敢望山公之启事抠衣以进所冀闻夫子之文章
　　贺制置李尚书
　　帝庭出命天堑宣威九十年王气郁葱莫重居留之寄数千里风寒险要尽提表里之封疏荣冠学士之班防吉建元戎之纛名闻敌国勋在本朝窃以冦莱公之镇北门契丹伏其重望范文正之理西夏元昊惧而胆寒使方面隐然有人则吾圉坐以无事在昔建业实今陪京清宫以待翠华督军而假黄钺緑沈金锁帐环百万之精兵帕首腰刀庭列诸屯之大将近者之事异乎所闻削阶级之常仪讲苞苴之私觌屈主帅节麾之重接偏禆杯酒之欢避亷颇而引车嘻其甚矣骄灌夫而骂坐谁之过欤是必清徳足以伏其贪惏之心威名足以折其桀骜之气使元和愬武郊迎裴度之来若南渡张韩罗下魏公之拜庶纪律严而名分正号令一而赏罚行此虽书生之大言可裨幕府之末议况江左一隅之生聚恃淮南两地之蔽遮今也乆虚旷土而不耕多筑空城而难守逃亡窃发或保光丰之间觇谍不明莫知泗夀之事遣聘屡通扵大漠闭闗不纳扵流民凡此数端言之短气肆天子奋英明而推毂而我公亦慷慨以登坛方恢宗社之逺图非讲门防之私贺恭惟某官名满九牧气塞两间文武有威风搢绅无出其右缓急属大事社稷所恃以安勋名著扵纳刀报国之时谠论见扵正色立朝之日画江絶栈狭小孙刘之规模冨国强兵鄙夷管晏之功利言言大义凛凛精忠人方献饵敌之谋公独抗出师之表皮币犬马珠玉与其拨邦本而浚民生筚路蓝山林何如训国人而讨军实朝廷重扵九鼎君相倚如太山寳带万钉已峻直文昌之拜牙旗十丈有光大元帅之行奉夀母之潘舆携诸郎扵谢墅览前古六朝之形势陋过江诸人之经营何止问冶城而访新亭不必筑濡湏而守涡口龙蟠钟阜行将扈跸以东廵马饮长江永絶投鞭而南下少试筹边之防遂成辟国之勋兵事节度付公允借中权之整天下安危注意方当左辖之虚环召继来衮归不逺某早依俭府乆出膺门上光范之书初无梦想诵子虚之赋屡荐姓名力启化钧使霑禄米土思方切谁复怜庄舄之吟豪气虽衰未忍作楚囚之泣公方纪旂常之成绩仆亦思竹帛之附名非敢为栖栖乞食之容庻小施飒飒草檄之手建竒谋而克敌纵莫分瀚海之功镌大字以磨崖请继作浯溪之颂
　　谢制置李尚书启
　　视师江面方宣阃外之威试吏邉头骤玷幕中之选未条陈扵半防已剡上扵辟书恩大难酬人防弗称敢贽一笺之陋僣干六纛之严窃考自昔王公之门毎收一时名胜之士应刘在邺邹马防梁况将图不世之功名是必合众人之谋智乌大夫既招石处士复致温生之材裴晋公已用韩退之兼采柏耆之防或聘由岩穴或奋自布韦在上者极拣拔之公在下者无附丽之贬诚以其人之贤否系乎此府之观瞻倘无补事功何取座上客之满如不工词令或为帐下儿所轻由此论之艰其选矣如某者志虽刻苦才极濶踈十载光隂尽消磨扵纸上千年治乱空感慨扵胷中老校退卒之所见闻敝车羸马之所经歴防邉愤激亦尝妄论扵兵机许国慨慷尚未忘情于世事防元帅大开扵幕府而诸贤毕入扵礼罗虎啸风从鹤鸣子和孰不动弹冠之喜乃特烦折简之呼寘之清流亦既有枭鸾之媿参以前軰必难逃虎防之嘲矧是妄庸暗扵机事草陈琳之檄思苦钝迟吟王粲之诗语多凄惋非有丝毫之实用恐孤卵翼之深恩兹盖伏遇某官身荷安危资兼文武汉廷惟汲黯他人等乎发防江左有夷吾诸贤为之收泣出临方面则军情帖伏入对便朝则天语宠褒威行而草木知名令下而旌旗变色初开玉帐首筑金台惟藻鉴之下素明故履屐之间皆当终慙冗璅亦忝招徕某敢不刻骨铭知戴星赴辟虽风声鹤唳莫输防力扵行间然狗吠鸡鸣愿竭小忠扵门下
　　谢傅侍郎举著述启
　　瞻耆英扵洛社尝聴绪余荐墨客扵汉廷误防印可常恐终身之抱璞乃防具眼之赏音谊重嘘枯感深出涕窃以洙泗之盛始分设教之科汉唐以来代有能言之士然晁董名儒而不免科举之累若燕许大手而惟工台阁之辞才之难全古所共叹暨我本朝之盛际森然诸老之名家六一之文唱扵汉东宛陵之诗鸣扵庆厯未几一变遂宗王氏之新经厥后横流别出江西之宗沠正大之理破扵穿凿浑厚之体溢为尖新有如命世之宗工方绍斯文之正统岂伊孤陋亦玷品题伏念某家故为儒幼尝承学善和书巻颇窥上世之旧藏杜曲桑麻粗有先人之薄业自执手周南之后多卧疾漳濵之时念顷为举子之词章屡不合主司之程度既无用扵斯世遂专攻乎古文凡匜铭鼎识之聱牙若冢刻山镵之竒怪大易之系闗雎之乱太史所作离骚所吟疋马扬州动戍鼓城笳之感蹇驴钟阜多故宫废苑之防毎发扵覊旅行役之间未脱乎山林草野之气尚恐俗人之窃笑云何哲匠之见推谓其有记览之功怜其抱刻苦之意期之以讨论修饰之事借之以温润典裁之褒知已则深揆才不称兹盖伏遇某官名塞宇宙识穷天渊标致萃乎山岳之髙文词协乎律吕之正闻諌议之伏閤愿拜阳亢宗论公孙如发防独惮汲长孺进有百篇之论疏退无一饭之忘君粤从为绿野之逰了不作黄閤之梦独有怜才之一念未尝弃士之寸长某敢不激烈铭知专精讲学文章小技敢扵世俗以求名节谊大闲愿以师文而为法
　　贺安宣抚除少保启
　　涣发麻词晋登棘位于蕃四国方宣御侮之威兹曰三孤爰侈褒功之典光生阃钺喜动坤维恭惟某官雅量崇深雄姿髙迈当公孙之窃帝介扵一隅微管仲之尊王吾其左衽一日复西陲之土十年熄南下之尘气吞朔庭勋在盟府会穷徼犹思扵格鬬而诸贤乃狃扵宴安旧徳重臣毁扵黄吻年少精兵巨屏属之白面书生举列圣中兴已画之疆与昔人百必守之地壊如裂瓦危甚累棋非天子急起公而用之则国家遂失蜀也乆矣司徒纳刀而战士尽奋呼令公免胄而来敌皆环拜隽功成于漏刻危机定扵笑谈事难扵乖崖拊定之时力倍扵忠献经营之日昕庭读册超陞亚保之崇旧镇建旄増重元戎之寄入则弼一人扵廊庙出则护诸将扵方隅以十万节制之师乗百年衰尽之敌方叔率止孰不观元老之猷召公主之古所谓二伯之任属兹虚左行矣处中某方喜杜门末由贺厦携白木之镵力课耕鉏登黄金之台竟孤聘召尝万里通蚕丛之使乃二朞无鴈足之音每中夕以激昂怅流年之晼晩义旗西指纵难効力扵行间衮衣东归犹冀望尘扵道侧
　　贺傅諌议休致启
　　出綍褒贤抗章谢事翛然逺引屡辞加璧之招浩乎莫留竟遂拂衣之志名光竹帛喜动林泉窃以仕止之间雍容者少永叔悟闗弓之害由此乞身祁公惩一网之危退而请老至若朝廷寳之如玉国人仰之犹鳯凰有园林钟鼓之娱无风波机穽之廹曰贵曰夀莫能或之先何嫌何疑致为臣而去恭惟某官古之遗直王之荩臣当马邑之谋始开首云勿击使延英之諌见聼岂不太平由平生言论风防而观皆当世理乱安危之故白头一节坚卧十年公虽勇扵入山士尚迟其出岫今也深惟可止之义奏疏益频苦执宜休之言诏书莫夺卓哉此举近者所无使君相重名节之人为国家倡亷退之俗诸郎鼎贵并行皂盖之春甲第锦归重话乌衣之旧品题乎一草一木徜徉乎某水某丘物外之趣转深天下之望愈重岿然下国独余一老之存贤哉大夫可继二臣之去某属方归隠窃喜遗荣悯浊世之横流闻清风而起立朝无耆旧孰能乞孔戣之留身是防人或可供老聃之役
　　代通赵西宗启
　　交逰之契昉自先君防鄙之资欠亲前軰属谋此斗升之末将拜扵书册之前仰冒崇深俯陈短浅恭惟某官然入理卓尔不羣所禀如玉雪之清其出为鳯麟之瑞晋人有谓过江第一流后山亦云百年能几见固尝草奏曲台之上给札玉堂之庐未容太史之书成遽引蓬莱之防去荏苒嵗月周防江淮穷百粤风樯浪舶之区歴故楚江蓠香芷之地锦袍酣饮肯效谪仙之狂白首清修蔚为宗室之老然而前哲逺矣后生然方当主天下人物之盟何止为公族本支之计使其大用可追韩吕之风必也斯文亦绍欧曽之统某族单系冷齿幼名防绪业失传已负析薪之媿防甘不继因为负米之行藐然官曹压以台阃犹幸通家之耆旧实为后学之指归议论足以吹嘘典刑足以淑艾莫春鼓瑟虽莫预扵诸生冬月练裙倘见哀扵先友
　　赴辟广西通帅启
　　山泽之癯何心扵进丘园之聘无徳以堪未报旧知更衔新惠伏念某粗闻理道亦喜功名当圣哲之骛驰纷侯王之变化嵗年将晩寕无老之心时命不谐遂有防鸿之志浮沉闾巷交侣渔樵防发采薇以飬生灌园织屦以自食敢云辟召误入沉沦既餽金以治任复折简而谕指念髙堂乏滫髓之奉谓陋巷有箪瓢之忧不其馁而可以出矣然而谋之妻子诚寂寂以难堪畏我友朋盖迟迟而未徃及申命始勇一行昔梦绕扵山川今身逰扵图画道南丰临川之里望玉笥丹霞之云吊赋鵩之故墟览鱼之遗迹渉江而賔帝子登岳而欵祝融穷诡异瑰竒之观忘羁旅飘泊之感此生何幸所得已多兹盖伏遇某官鈇钺一临弓旌四出岂无胜彦聚幕下而谋焉尚有幽人自水涯而起者顾方逺引亦忝旁招某敢不懐此深恩竭其浅虑并防兔苑虽慙蜀客之才不省马曹当矫晋人之弊
　　谢聂侍郎举著述启
　　南畆明农未尝渉学西清荐士见谓能言喻闻露奏之新深恐风传之误窃以才思乃天之最吝文章自古以难工或擅一长罕兼众妙龙筋鳯髄要非根理义之言蝉噪蛩鸣不足鸣国家之盛是必尽通其体要始能仰副于品题如某者少也精思壮而麤使众方论扵功级独窃着扵罪言曲突徙薪莫悟主人之聴懐鍼槖艾甘受庸医之名因屏处扵空荒颇自娱扵淡泊缺书脱简古文竒字追往日之遗忘通邑大都名山巨川忆平生之防厯尽以胸中之郁结发扵笔下之淋漓然多得之呻吟占毕之际非可施扵润色讨论之余敢图祢墨过谓雄文辱阁老之见知恨鄙人之不称兹盖伏遇某官经纶业钜献纳班高羽扇挥军固已吞敌人之气角巾还第不忘忧天下之心将建大功亦收小技某敢不稍温故读力企前修桂伐膏煎深悟虚名之累霜降氷涸少求实学之归持此酬知庻乎无媿
　　改官谢丞相启
　　从戎劳浅自请食祠宰物恩深尚容脱选将服勤扵墨绶敬叙感扵黄扉伏念某出自羁单进非科第众谙时务独胶古意以不通世重实才乃抱空言而求售顷为阃属偶在兵间未尝有臧宫马武之心不过任陈琳阮瑀之事方边头之告警草檄居多及江上之觧严拂衣径去力求南岳归飬北堂毎云臣罪之当诛敢诿吾谋之不用既草遂初之赋甘事退藏未修光范之书先防轸记起闲防而参油幕拔卑冗而通金闺返屈原憔悴之魂免史谈留滞之叹名为铨法实出化钧兹盖恭遇某官新美治功秉持宪度更化而后始知本朝之尊过江以来未有金石之懿其心平故待人恕其量广故容物多虽已汰归竟叨拈出某敢不益鞭退惰少盖拙踈讲学读书惧大邑大官之谤恤民奉法报吾君吾相之恩
　　谢胡礼侍卫举著述啓
　　防龙之选国之英华防夏之科士所歆艳忽承异奨寕允众言自前世多篇翰之才至本朝重性命之学谈经者几欲废史穷理者罕能修辞苏程往日之隙深朱吕末年之论异有如哲匠方融液扵胸中何取謏儒亦招徕扵门下伏念某暗扵见事病在信书毎言名教之中自有乐地及处利禄之际则如怯夫騐世变之推移考人文之合防风饕雪虐常笃守其所闻岩居川观颇自鸣其不遇曽是穷愁幽忧之作逹扵语言侍从之臣品狷介为洁修目槁干为清润固知先逹欲士子之成名终恐后生议我公之泛爱旁观莫掩内省亦疑兹盖伏遇某官研极几深接承统绪当气节頽靡之后鳯鸣朝阳扵耆旧凋零之余玉振江表谓微言之几熄至小技而并收某敢不佩服新知切偲旧学虽居顔巷尚自勉扵圣贤傥畔韩门岂不慙扵师友
　　谢乡郡应诏荐举启
　　嗣王求助有诏下询国人曰贤以名上逹谬当兹举媿匪其人粤自里选不行月评又废兴亷兴孝既不考扵州闾有土有民了无闗扵风敎乃兹贤牧初奉徳音岂伊阖郡之无人至取生而充赋公诚误矣众岂谓然伏念某少走江湖晩栖里巷从陈元方郑康成之后槩有见闻无段干木田子方之风虚蒙礼敬然而城中迹少林下趣深忽惊使者之及门具道卿侯之推毂吟诗草檄颇哀王粲之流离説劔论兵殆见田光之盛壮老之将至持此安施兹盖伏遇某官好善最优誉髦无斁谓思皇多士幸生明圣之时倘不荐一人殆非诏书之意遂容凡品获附胜流某敢不佩服斯言坚凝所守三人皆杰独懐碌碌之慙两生莫行终抱区区之志所为感发未易揄扬
　　谢传諌议应诏荐举启
　　英辟御图访予落止近臣奉诏举尔所知况经耆哲之品题实系士流之轩轾瞻言前軰乐奨后生六一在廷亟称回巩蜀公告老尚荐孔苏岂惟赏好文字之间盖有爱惜人才之意如某者惰防懵学迂濶背时世重醇儒不在深衣之列上徴武士又无击劔之长追记平生殆堪一笑箧藏帛书蜡弹之草面染瘴雨蛮烟之容沦落江湖空搔短发消磨嵗月頼有残书敢图知已之深重齿荐贤之末新天子若周西伯首访旧人老先生立鲁东门尤多髙弟猥令充赋恐未当仁兹盖伏遇某官文献五朝表仪一世以身负荷立世敎扵已頽极力接扶悯风流之将坠缁衣之好皓首如初某敢不勉绍前闻稍繙故读虽竹帛所载丹青所画絶企功名然寛闲之野寂寞之乡岂无事业茍能用为传逺亦足聊为酬知
　　通安抚王侍郎启
　　叔子名髙不烦裘带渊明食少聊欲歌偷瞻防级之威冒贽笺题之敬恭惟某官三朝耆俊万古人豪行世雄文皆鲸鱼之掣海立朝正色犹猛虎之在山当庆元则不合扵庆元至嘉定则弗容扵嘉定中年勇退有君实晦叔之风晩节后凋负元城了翁之望客传诗句史载諌书开白傅之草堂追逺公之莲社生天成物亦惟寓意扵彼宗临水登山真若忘情扵斯世肆我宁考粤今嗣皇畀畿郡之麾符锡全闽之鈇钺以君子长者之道待其士以大慈平等之法视其民海波不兴年糓告熟然而梁栋乏矣忧大厦之将顚风涛然横孤舟而未渡上观天意下酌民言翊炎运扵方兴舍明公其谁望某曲巻拥肿潦倒麄踈少慕功名盖尝中夜起舞晩更忧患恨不十年读书退然羡庶校之封侯已矣为农夫而没世追记儿童之日蚤防国士之知岂曰白头始纡墨绶道傍易楮若为称过客之情廷下裹盐未免行贾人之事而又巍巍大府凛凛诸台常诃责扵符移之中不寛假扵绳墨之外自投汤火甚辱门墙倘眷哀陈稍笃绨袍之念尚殚勤拙不为美锦之伤
　　回交代叶承议启
　　男邦执璧棠已成隂老圃扶鉏犹未熟曽是见大夫之使及扵新令尹之门敢饰空踈以修好雅恭惟某官渊乎似道黙然知言鸣鹤在隂有唱必有和祥麟见获以徳不以形粤自名登膴仕以来不知世有速化之事居常曰义与命讵肯以身即人晩诣公车惊委贽青衫之敝晨趋广殿瞻临轩黄繖之开惟徐行乃执事之素心而须入亦先朝之良法虽为今吏尚有古风鞭笞尽弛而令行钩距不施而情得以已之诚待物之诈操此之简应彼之繁实有得乎盖公清静之言且暗合扵阳城抚字之説讼筒寂寂泉布源源通邑大都过客必谈扵佳政深山穷谷逢人亦诧扵长官颇闻百姓之爱公惟恐一朝之去我未容青史独书驯雉之符将有緑绨来趣飞鳬之入某肮脏不媚槁干无华少以功名自期慨然投笔晩知富贵有命退而读书贫未弃官格当为邑顷采道傍之謡诵参以见闻窃欣阁下之规模易扵循守惟恃此以无恐遂居之而不疑飞来花县之书惊破茅檐之梦嵗不我与岂敢即扵宴安秋以为期幸小寛扵趣廹
　　谢台官举陞陟启
　　托迹龙门乆衔顾遇露章乌府新出品题俯陈感惧之情仰答生成之徳窃考祖宗之盛际有如韩范之钜贤皆着直声并居言责虽是非褒贬外存风宪之大纲然涵飬栽培隂夀国家之元气故治效为本朝之冠而人才被数世之余恭惟明公追配前哲其抨劾也霜威之凌厉其吹嘘也春意之发生必有胜流乃当盛举如某者幼耽章句壮喜功名颇习闻扵徃行前言亦受敎扵君子长者饥寒逐禄非如处士之伦防补得官浪有文人之目丱角聆先君之训秋毫皆吾相之恩幸脱选坑来为壮邑畧无敎化继圣门之歌但有语言为仇家之组织谤喧都市命系庖厨此寃未明虽死不瞑頼宪长力扶扵善类察生忝出扵故家首辨谗诬复加论荐天下有道庻人不议特欲惩利口之夫众人欲杀吾意怜才初弗罪属文之士味褒词之假借与亲札之丁寕岂惟挈出扵机穽之中又且推挽扵云霄之上观瞻顿改踪迹稍安兹盖恭遇某官振肃台纲主张国是回槁木寒灰扵既死起防魂白骨而再生易陨微躯难酬洪造某敢不益求实学永熄空言崇雅黜浮深悟斯文之体首公竭节不为执事之羞
　　谢聂阁举自代启
　　门人愿学岂必如师阁老鸣谦以为胜已众讶题评之误独衔器遇之深昔者虞廷夔龙交逊至扵晋国韩赵相先汉魏以还公卿初拜太尉让官扵处士司徒避位扵逸民虽先王贵贵之分严岂容躐等然前軰贤贤之意笃不惮致身粤若本朝最为近古从槖始除之三日公车许上扵一人事既系扵观瞻势难轻扵许可如某者品流至冗名论复卑蚤从薄宦以驰驱颇辱诸公之辟召素无才用安敢望扵羣贤因好文词遂见轻扵识者亦欲以事功而自勉庶几乎华实之相兼然而新誉未孚狂名乆着已絶望扵一时之君子乃见知扵両制之近臣先朝设科目以抡才首叨剡上陛下发徳音而访落复入彀中属者冠直西清出蕃南国累累抗循墙之疏惓惓温推毂之言窃意燕昭姑惟始隗孰云夫子乃不如回凡执事所以荐扬非不肖所能负荷兹盖伏遇某官受知列圣宣力四方物色竒才任韩范功名之责作成俊秀主欧苏文字之盟仆方仰其弥髙公则欲其速肖某敢不益坚防尚仰副深期第恐下愚企上智以相逺讵容弟子与先生而并行竭不赀之恩当必以死报
　　谢叶尚书举政绩启
　　鲰生未学居懐伤锦之惭大尹兼収忽玷露章之数无媒获剡有感盈襟惟民社之至难盖士夫之通患徴租析律寕逃俗子之讥弹琴读书必堕迂儒之目而况路居四逹世号三阳邑无洪炉横铸之财府有青册不镌之额指盐艘扵浩凿赋版扵空虚纵免官箴莫收民誉攷诸壁记寥寥数十载之间能以绩书仅仅一二人而已茍无异最曷继前修如某者猥以拙踈试兹凋敝毎哀民力当叔世而张弓欲竭吏能恐圣门之鸣鼓虽赋政殆如扵闷闷而用心颇极扵惓惓幸太守之仁眀恕诸生之迟钝黜幽宜去那无半九十之忧负殿弗诛终有寛一分之意遂与彼黄童白叟共防乎祥风庆云今者力抗封章上还印绶挂帆沧海聊观物外之鲲鹏拔宅碧霄尚顾尘中之鸡犬细味褒扬之语大非鄙陋所宜有阳城元结之难兼而季路冉求之未尽公诚过矣仆窃惧焉兹盖伏遇某官一代宗工五朝夀俊聼郑人之诵方深子产之遗思从洛社之逰忽慕乐天之髙致已决拂衣之防尚存推毂之心某敢不永佩洪恩益坚素节此生何幸附执事扵青云他日有辞见先人扵黄壤
　　谢沈提举荐政绩启
　　小国寡民乆无治状先生长者忽有味言被华衮之揄扬佩綉衣之特逹窃以古者重牧刍之责圣门恶聚敛之人闻深取扵言防鸣鼓力攻扵冉有在汉之盛循良不絶扵史书自唐以来抚字始居扵下考鞭人流血剥下及肤故岂弟之风寖以衰而治办之名所由起乃如亷使方存怵惕不忍之心岂无他人宁取悃愊无华之吏如某者谬持踈拙来试剧繁邑无寸帛粒粟之输郡责上供版帐之入虽有卓鲁化为孔桑得其财岂必得其心喻扵利必不喻扵义平居讲贯粗尝闻前軰之绪言凡百施为未敢失吾儒之大指催租宁为殿而不为最聼讼宁太恕而无太严仰頼朝廷清明台府寛大容素餐之已幸岂虚誉之敢徼况明公初拥扵皇华而属部类多扵治最有何异绩辱在荐书不能绍父祖之箕裘传家误矣动辄与时人而枘凿用世可乎独抚摩赤子之微劳颇对越苍穹而无愧然亦当为之事曷堪溢美之褒兹盖伏遇某官江表世臣呉兴名阀抗孟博澄清之志凛若生风闻鲁山于蒍之歌忻然有喜遂令朴钝亦忝吹嘘某敢不永佩洪施益坚素节此生何幸附执事于青云他日有辞见先人于黄壤




　　后村集巻二十五
　　钦定四库全书
　　后村集巻二十六　　　　宋　刘克庄　撰启
　　谢叶秘监举陞陟启
　　北山起隐方贻小草之讥东壁露章遂忝大蓬之荐骤蒙位置良愧空虚窃以清浊殊流仙凡异路时无郭泰孰堪登元礼之舟世有于陵乃可食伯夷之粟如某者自叨一命粗守四维毎谙陋巷莱羮之常絶无华屋玉食之梦顷公出牧值仆归耕偶不入城非有鹿门厐公之髙趣未尝由径庶防台子羽之遗风辱采公评见嘉微尚既来为扵俗吏已自絶于胜流俟黄河一千年谅无人之知已隔弱水三万里始有路以通仙岂谓蓬莱云气之中犹记江湖渤澥之上迹踈賔馆名在荐书盖人间千金之寳易求而阁下一字之褒难得吏民惊异士友传夸兹盖伏遇某官日烈霜严氷清蘖苦倘许阳城之伏閤世必太平设令杨绾之当朝俗可一变凡经题品尤系观瞻某敢不仰止髙标勉旃大节既招徕扵此日获附青云倘畔去扵异时有如白水
　　谢王侍郎举所知启
　　与人之壹为前古之美谈举尔所知本圣门之余论俯循余分仰媿盛心伏念某生而嗜书愚不觧事无寸长之着见有少作之流传粤从脱干戈瘴疠以来已扫空章句文字之习瘦妻僵穉子仆嗟井臼之长勤明主弃故人踈舍山林而焉徃未能决裂尚尔低回尝佩岂弟君子之言不敢犯聚敛盗臣之戒犹以浮华之故动为礼法所雠咎在撚须罪当犁舌平生旧友至此着嵇康之书一时诸公鲜不畏刘舆之腻曽谓十连之制阃尚怜二纪之登门取之于人弃之余察之扵众恶之内声销响絶乆矣阔疎心肯命通有兹竒特兹盖伏遇某官三朝耆哲一代名臣凡当世人才皆寳之如明珠拱璧矧平时賔客忍弃之如土梗弁髦片语宠嘉终身荣耀某敢不深藏笥箧永示云来作公老门生扵焉无憾为佛大弟子何以报恩
　　上郑给事启
　　飞龙夹日瞻翊戴之元功虫鸣秋赦啁啾之小过遂使穷乡之素士获为圣世之全人欲剖危衷先横感涕伏念某弓箕旧族鉊椠腐生乡曲指以为杜门省事之人天下知其无病风妄骂之疾呻吟纸上类裘氏之遗音流落人间多子云之少作中年以后一字亦无忧患侵凌精华消竭犹以虚名之传布遂为好事者中伤实则咏桃乃曰含讥扵燕麦偶然题桧遂云寓意扵蛰龙语播市朝命悬刀几几置乌台之对谁明秦邸之寃左右莫为之先容大夫皆言其可杀侧闻锁闼宻启庙堂谓六义之中岂不主文而谲諌三代之世至以王官而采诗况亲逢舜臯赓载之辰忍用秦汉诽谤之律寝祸机扵垂发堲防説而不行向非有长者之言宁免入狂生之目事闗国体义激儒流兹盖伏遇某官学贯天人名垂宇宙甘盘旧学风云庆会之方新姬公太平旦暮立谈之可致推广朝廷之忠厚保全士子之危某敢不扫去骄荣敛归平实夕秀朝华之喻深悟昨非霜降水涸之余庻观晩节持兹报德或者无惭
　　谢程内翰举所知启
　　长官上印赋茅屋之归来大尹露章借玉堂之润色孤生易感一府皆惊窃以有社稷有人民孰可继由求之后谈文章谈政事难乎扵欧蔡之前自非逹才成徳之流曷称宗工钜儒之选如某者读书甚少阅理未多少慕晋人几以清谈而废事晩为汉吏稍扵世务以经心当彼要冲试其迂濶毎欲任牧刍之责不敢求锋鋭之名然而素短实才徒持空意动烦剖决深慙使无讼之言尚费闗防未至不忍欺之地尘埃满面笔砚絶交推谢有嘲和陶无句讵意北门之学士来为东道之主人喜鲁山蒍于之歌发仲尼莞尔之笑辟我田畴诲我子弟斯言或恐有之爱若父母畏若神明何徳可以堪此而况以庸庸为平正以愦愦为精明以謏闻浅见为淹深以累句芜辞为赡蔚姓名逹扵君相声价重乎友朋夫何一介之微遂占四科之二登龙门为御快哉极士子之荣谓麟史无褒昧者疑春秋之过渔樵相贺里巷传夸兹盖恭遇某官力扶皇纲手掲文柄陆贽唐家之内相尤有功再造之初严光汉祖之故人不肯作三公而去虽建双旌而出牧未忘夹袋之储材信先生之能言疑孺子之可教俾居末至不待先容某揣分难堪受恩罔极上封禅之书奏防猎之赋愧鄙拙之少文耕寛闲之野钓寂寞之乡愿优防而卒业
　　除潮倅谢丞相启
　　服劳试邑甫从南畆之归需次佐州俾便北堂之飬顶踵悉防恩扵吾相丝毫不假力扵他人防惟元台大布公道虽治边防治水利并收一世之才然为孝子为忠臣各遂匹夫之志辄陈情而力请荷宰物之曲成伏念某海峤寒生江淮薄宦兴公建议深疑大举之非徐庶念亲不胜方寸之乱因退食祝融之禄寻起从桂管之招遂离选坑忝有民社适居孔道宁免防士过客谤伤之谈毎见老农具有圣君贤相安静之意属者满葵丘之戍法当扫光范之门顾内无莱妻中嵗抱断之痛矧上有陶母暮年湏扇枕之人自怜薄命之屯隃大钧之问空函朝达除目夕颁非大臣有穷哀悼屈之心则士无超资越俗之理山川清淑想韩木之犹存驿路坦夷觉潘舆之可徃族戚喜官期之近交逰夸廪入之优始虑楚人之亡俄报塞翁之得马丘山施重草芥命轻兹盖恭遇某官夹日元臣擎天老手处伊尹周公未尝处之事力量有余为赵普韩琦不能为之功声色弗动广捜罗扵夹袋尤轸念扵绨袍谓先人忝更化之都司而贱息亦翘材之末至因其恳请宠以便安某再世衔知三生图报一艺者庸小善者录岂不希夫大造之甄陶终养日短尽节日长尚可备异时之驱防
　　谢台諌启
　　服劳试邑偶逃旷败之诛需次佐州俯遂便安之请出命虽烦扵廊庙感恩端在扵门墙窃以富贵非力之可求命义终身之大戒由结缨参侍膝均有君亲之心尊叱驭阳回车各行臣子之志甫丹忱之上逹俄洪造之曲成伏念某忝出世家素无科第半生仕宦甘为俗吏之归当世品题不在名流之目属者冒社稷人民之寄在舟车冠盖之冲纷积毁之丛身犹羣矢之集的人方摇撼公独保全诸豪觉乌府之主盟畧无挠政当路因龙门之荐引相继露章迨觧印而来归复移书而称奬勉之以佛祖出世之事告之以主相急才之秋岂不激昂庶几遇合实以阿防衰病讵堪白发之倚门徳曜沦亡未有青山而埋骨反哺之意既切陈情之词亦哀朝奏空函夕颁除目向来韩木摩挲惊嵗月之深他日潘舆徃返无风涛之恐由言路推扬之有素故化钧陶铸而不疑施重丘山命轻丝髪兹盖伏遇某官学传本统识造几微铁面霜威扶纲常之大义金声玉振续性命之防言虽当趋赴事功之时不废维持名敎之意因其有请许以便私某百口衔恩三生图报爱发肤身体固宜飬志扵暮年死城郭封疆尚欲移忠扵异日
　　除仙都观谢丞相启
　　杂端论罪已寛饕餮之刑君相原情复赋支离之粟饥肠雷止感涕雨流伏念某顷縁宰邑之劳忝待佐州之次忽遭重劾枚数平生凡流传逹耳目之司皆深切中肺肝之隐杯铛败徳防父师典训之言笔墨劝淫为名敎罪人之首而又忽彼风愆之戒丽扵宫墨之诛茍尔心之无瑕奚此言之至我初传白简慈亲动饷鲊之疑还着青袍幼女泣佩鱼之去惟列圣至仁而立国况大臣内恕以及人居常念孤危之踪弗忍加疑似之戮昔裴豹最为贱不忘力洗扵丹书防自号防人殊匪名书扵黄敕今也渐轻刑寺之籍猥备祠官之员公朝恻然无终身永弃之心天下知其有改过自新之路佩并包之大徳懐若挞之深羞兹盖伏遇某官巍乎立伊周之功魁然有韩富之量谓风宪若雷霆之扵物宁无撃搏之威而庙堂体天地以为心常主发生之徳遂捐闲廪俾奉髙堂某敢不衔戢陶镕精勤香火祝南山之万夀用此酬恩陈泰阶之六符自伤无路
　　谢台諌啓
　　抨弹罪大宜不齿扵缙绅抆拭恩深俾栖心扵香火惊魂返干感涕沾襟伏念某甫脱字民躐求丞郡惟不安扵愚分遂自速扵危机毎平心诵擢发之文无一字非切身之过父生师敎下愚至老而不移诗癖酒狂二罪同时而俱发而又负涣涣渉溱之谤有孶孶为跖之疑殆丧心之使然虽噬脐而何及返书而却防鲊慈亲诘敎令之违绕腰而覔银鱼痴女怪服章之异厥今防龙接武麟鳯来防独怜薄命之书生自锢此身扵圣世敢图当国尚许奉祠悯杜陵之瘦生恐曼倩之饥死一尊二簋本无厚飨之心十束三钟顿觧絶粮之厄由门舘尝品题扵一语故庙堂合毁誉而并观兹盖伏遇某官敛藏肃杀之霜威逹生之阳徳毎力扶公议忧国家元气之深谓求备一夫恐天下全人之少遂令瑕玷亦忝陶镕某敢不稽首熏修苦心刻励濯清泉坐茂树敢放逸以求安临深渊履薄氷当战兢而至死茍无稔恶或可酬恩
　　除吉倅谢丞相
　　送穷无路遂至吁天起废佐州且为择地光生里巷恩出庙堂窃以薄命者书生之常乐育者大臣之责当杜韩两公之相实旷古之罕逄然苏尹二子之寃皆终身而莫雪若夫旧愆未掩新奬已加纳之扵春育海涵之中收之扵霜降水涸之后我公此举前哲所难伏念某少也不羁长而无述侍察父哲兄之侧非不渐濡慕善人君子之名亦思矫揉终以操修未至毁誉莫调身乆落扵江湖谤常諠扵朝市贤者不与品量为浮薄之归文人相轻捃摭及语言之末凡此皆童防之过习积而为老大之悔尤屏穷巷者五朞食丛祠者再考独念吾君吾相未尝求备扵一夫某水某丘讵忍忘懐扵斯世望翘材而稽首凭筦记以陈情负郭无田所仰给者代耕之禄小人有母宜见怜扵孝治之朝然上公之机务至繁且下走之姓名难记敢图英晤曲轸沉沦嘘谷底之寒荄回笔端之春意昔投闲置散已行白简之言今悔过知非复畀青氊之旧宠以治中之近次处之江右之名州捧除目以兢荣拊踪而感涕兹盖伏遇某官勋藏盟府泽被生民持国论如权衡之平爱人材无菅蒯之弃并収髦俊皆有猷有守之伦尚恐逸遗开使过使愚之路终慙玷缺倍费陶镕某敢不永戴洪私益坚素守仕澹庵诚斋之里所愿服膺诵清渭南山之诗未忘回首
　　代上西山启
　　篑土亏功惧吾山之中止瓣香回向冀彼岸之先登辄剖丹忱仰干清裁窃谓贤能之才不次而举豪杰之士无待犹兴若乃本寻常中庸之流鲜不防父兄家世之力坡仙之称叔弼未忘六一之交山谷之誉少章亦以太虚之故何况我公之念旧过扵前軰之用心妄希推毂之言庶中投机之会伏念某少也不力壮也无闻绪业失传已负析薪之愧防甘不继因为奉檄之行交公车者四章书公簿者七考适逢大尹来抚旧邦覩陶公运甓之风毎思勤恪慕清献携琴之事愈自洁修虽无补扵凝香颇尽心扵丛棘乆欲露曲成之祷恐自干躁进之诛然而萱堂年事之髙光隂难玩金闺嵗引之廹机括易差非敢与并防英俊而争先庶几以故人穉弟而见録仲尼华衮倘无一字之过褒莱子斑衣将以何辞而归白伏惟某官先朝遗直当世伟人其处负泰山北斗之名其出为灵芝醴泉之瑞毕公勤小物尤于民事以究心武侯集众思不以已长而矜物故虽防陋亦觊作成某斋袚修词怔营命互乡阙党固尝并进扵圣门东里西华或者见哀扵先友
　　代谢西山启
　　夕呼五白恐不成卢朝奏一封特为合頴宠绥攸逮捧戴曷胜窃谓天下不能皆絶类离羣之材君子未尝持求全责备之论颛防者可训诸理木讷者乃近扵仁髙柴愚而防夫子之门杜微瞆而为孔明之吏观人物抑扬之际见圣贤权度之平扵惟今公复彼古道伏念某幸因微宦获事大贤砭药虽勤莫发醯鸡之覆辔衔甚缓犹惭跛鼈之迟况膺门一世之共趋而俭府羣才之所萃或从容扵讽议或驰骛扵事功自顾抱虚谁为借重追惟先子同持槖扵禁中爰及伯兄素执经扵席下岂能令公之喜怒不忍扵汝而瑕疵谓其备肘腋之使令乆矣见肺肝之底蕴虽尘埃满面讵堪置氷壶玉衡之傍然清白传家决不犯恶木盗泉之戒因垂成之机防假溢美之宠褒兹盖伏遇某官忠贯神明志安社稷立身如严霜烈日之凛接物则光风霁月之和诸弟子皆及门共仰范模之妙一众生未成佛必施津筏之功遂使寒踪亦叨嵗引某敢不深惟提奨益自奋强大而尽节扵君亲小则宣劳扵民社礌礌落落若行日月纵莫能展丈夫之雄战战兢兢如履渊氷誓不敢畔先贤之训
　　除将作监簿兼福建参议谢西山启
　　罗之幕下已慙羔鴈之特招寘彼周行讵意熊鱼之兼得由荐语逾千钧之重故除书超数级而升恩大难酬人防弗称窃以观其为主古者格言问所从谁士之大节持国就并州之辟专以富公端叔为中山之防盖依坡老岂泛莲之云尔有择木之义焉如某粤自童防获亲师匠毎敬仰行已立朝之名节亦预闻著书讲学之指归富贵在天岂必觊觎扵分外贫贱玉汝未尝陨获扵胸中乆无干子公之书颇有广离骚之作属者氷山冻觧寒谷暖回际统府之初开念监州之逺役特逹剡公车之奏殷勤移光范之书致石与温首述乌公之求士以连易播次言禹锡之有亲其忠厚足以尽师友之情其诚至足以动君相之听叠兹二命贲此一寒然而髦士乃朝廷之清流元僚号幕府之髙选听钧天之乐疑梦境之恍然参剑外之谋觉晩涂之荣甚而况无簿书之丛委有禄米之优防曩嗟弗给扵一瓢兹幸可营扵三釡不图今日遂获补南陔之诗岂无他人未若作西山之客兹盖伏遇某官循循而善诱休休而有容始终集大成固已备圣智之事参署至十友犹乐闻忠益之言宜得孝直幼宰之流俾居邹生枚叟之右孰云上介误采诸生某取数过多受恩罔极登山置酒固难陪叔子之风流载笔勒铭或可纪晋公之勲业
　　谢丞相启
　　趣装就道方趋君命之严有列扵朝兼领军谘之任恩归廊庙喜动庭闱伏念某忝出故家尝从薄宦少日妄希扵节士中年逺避扵弋人余处幽篁分此生之永弃焉得谖草聊暇日以防忧虽絶望扵华涂犹死守扵善道属者氷山摧而杲日出沙堤筑而台星明交璧帛扵道涂委弓旌扵岩穴有盍归之二老无难致之两生病客梦回初聴钧天之奏累臣魂断忽有修门之招未呈身扵政事之堂先防名扵表着之地而况福莆壤接参佐禄优禹锡母子可以俱行向平婚嫁可以渐毕惟昔脱乌台之祸尽出生成矧今辱黄閤之知不由绍介受恩罔极取数过多兹盖伏遇某官独秉国钧载调化瑟乐克得政善人咸愿其有为杨绾当朝天下云胡而不喜已并致台莱之彦犹不遗菅蒯之材某稽首钧陶委身坱圠成书无日空嗟太史之滞留懐贽有年终望周公之吐握
　　谢两参政启
　　君命有严方趣中都之役王官甚宠仍参外阃之谋喜动庭闱恩归廊庙伏念某粗知理乱亦喜功名少尝干世以希荣晩乃入山而被谤我辰安在原性命以自伤而月斯征惜嵗年之将晩匪曰守匹夫之志庶几固君子之穷比者杲日出而防气収震雷奋而蛰户启首以钧枢之柄属之鸿硕之儒泛扫朝廷无苞苴之成市访求岩穴有璧帛之载涂曽是沉沦亦烦记忆齿八士归周之数招三闾去郢之魂未询事而考言已即家而拜爵内賛工垂之职外参郤縠之谋长乐鼓钟恍然初聴郾城旗柝老矣复闻遂反哺之私情享素餐之厚禄并収髦士固知国论之至公骤得美官尚恐物情之未允兹盖伏遇某官经纶业钜辅賛功深进一贤人皆云裴相之荐引行一善政必曰莱公之建眀已并育扵菁莪犹不遗扵葑菲某委身陶冶稽首钦翘三釡及亲所愿伸孝子之志一饭报徳安敢忘大臣之知
　　谢洪中书举自代启
　　访梅东阁尝陪庾幙之防起草西垣忽有虞廷之逊惟公此举非仆所堪窃以斯文之衰至扵今日而极规规制草类惭作者之风寂寂薇花未识舍人之様方天子属丝纶扵阁下而国人观衮斧扵笔端岂无宜为诰之才猥举不能言之士伏念某少狂自喜晚悔莫追谤訾之言盈廷权贵之嗔如屋雪霜贸贸扵麦茂以何伤风雨凄凄独鸡鸣而不已偶际清明之始稍収留落之余顷随出塞之旌旗获侍平山之樽俎慕顔渊之附寕不思齐叹老子之犹龙居然难企而况有累年之离索无一字之干摩王阳在位贡禹弹冠虽頼故人之引类禆谌为命子产润色讵容拙者之措词谓尝摘艳以薫香欲使运斤而代斵任章初上传説皆惊太白眼髙固已扫空扵海内浩然肩耸若为携入扵禁中徒感盛心恐精鍳兹盖伏遇某官金声而玉振地负而海涵扶纲常扵寳庆之奏篇判忠佞扵端平之諌纸修名姱节惟斗南之一人杰作雄文亦江东之独歩尚引扶扵后进力吹送扵明时而某学既荒芜材尤衰落惟勉平生之大节妄希执事之遗风非复少年启实秀扵未振庻几他日知寒松之后凋
　　谢余中书举自代启
　　塞垣草檄尝论管鲍之交禁掖演纶忽有夔龙之逊怜才至矣量已缺然共惟三字之除荣扵一佛之出本朝有大诏令聿新当世之观瞻天子用老舍人一洗斯文之卑陋所谓当仁而不让夫何有大而能谦拟非其伦或得以议伏念某粤从少日辱在下风边地苦寒共被聼芜城之柝江风甚恶聨鞍登歩之洲始欣鹏鷃之偶同俄叹龙猪之相逺我生白木镵以为农圃之归郎对紫薇花真有仙凡之隔况记室乆踈扵书札乃公车忽上其姓名岂尝就梓匠之规欲使代玉人之琢行人子羽东里子产仰辞令之独工翰林主人子墨客卿必才名之相埒乃若蹇蹄非汗血之骏宿瘤异捧心之妍虽钦济济之风实抱空空之愧兹盖伏遇某官文根义理学泝本源谋国事了若蓍爱人才过扵珠璧谓拔茅而进适君子之道亨倘伐木不歌恐朋友之义缺因同袍之一念借华衮之片言而某旧闻既荒新意絶少立马挥制难希作者之遗风附骥显名徒有平生之壮志
　　除宗簿谢丞相启
　　奉亲还里自牋乌哺之私被命造朝俾缀鹓行之末奔驰就列俯仰懐惭窃以世道之消长不常人物之会通絶少范欧兴庆厯之文治莫引用扵圣俞马吕致元祐之诸贤偶见遗扵无已况如晚軰敢望前修伏念某学荒扵嬉年运而徃书无成而剑又去悼少日之狂圗道不修而文有名犯昔人之深忌顷惩飞语尽扫空言时扵断简以研寻稍见髙贤之防趣爱令伯陈情之表流出胸中喜渊明归去之词冩诸座右岂图晩暮忽际休明虽遣巫咸而下招其如太史之留滞犹着朝籍且参阃谋好事揶揄已有移文扵逋客故人规祝愿无图利扵大夫迨兹将幕之遗亟有祠庭之请盖鹤发之相安扵半菽而鹪巢尚愿借扵一枝今乃念衡泌之栖迟示朝廷之収拾谷莺初出恍惊迁木之荣海燕暂来深认巻帘之意非上相适奋庸扵廊庙则生必终老扵山林兹盖伏遇某官以帝者师为天下宰更圣化扵胶柱不调之后还主柄扵太阿倒持之余进君子退小人毎致严禾莠之辨开诚心布公道亦不废草茅之言遂使畴人忝陪髦士某受知至此图报罔然虽资以事君粗识移忠之大义然不遑将母终希锡类之深仁
　　除玉局观谢二相启
　　背师罪大自速台评锡类恩深尚叨祠廪进退両闗扵伦纪保全一出扵陶钧伏念某以常调之庸才际初元之景运招来未乆位置稍髙由光范进身非借助金张之比及延和赐对有交懽平勃之言心迹甚明奏篇犹在然而从老师而偕出恋明主而独留欲相送扵南阳之阡絷维不果当退老扵西河之上驰骛未休旧府因而起杀公之嘲故交讶其乏死友之谊按陈卿之事百数子夏之罪三众破胆而怖风霜之威独披襟以受春秋之责晨収华组夕驾短辕署眉山翁之旧衔返老莱子之初服行吟泽畔略无怨灵修之词回首渭濵终有懐大臣之意兹盖伏遇某官忠存王室心契上穹事有大疑汝则谋及庻人卿士人之彦圣容之保我子孙黎民当鳯麟毕呈祥瑞之时如鳬鴈岂系少多之数姑捐圭撮俾奉防甘某敢不稽首归恩铭膺悔过珠履而陪上客无复观东阁之竒黄冠而还故乡犹愿祝南箕之夀
　　除云台观谢丞相启
　　草茅触讳凛若科条君相包荒赋之圭撮得非望及感与涕俱伏念某起占毕之书生陪钦翘之末至诵句百僚之上岂易逢哉为妇两姑之间有难言者毎欲洁身而去辄为造命所留愧非韩驹徐俯之伦将有米黻陆防之拟集贤堵墙之士莫不耸观昭阳学舞之人居然相妬竟挤去国俄起典州舍朝市之喧啾就江湖之空旷岂谓甫磨新玷又坐宿愆属火后之纷纭咎日前之狂瞽尔有猷告后徒懐野老之食芹臣不宻失身顾昧先贤之焚草昔董相泄奏篇而几死京房漏对语而抵辜绳以峻文戮犹轻典今乃端居故里守周燮之东岗赐号防人分陈抟之西华饥寒顿改危惧稍安向非元宰之陶镕孰援孤生扵虀粉兹盖伏遇某官以周大老为汉宗臣只手扶乾坤之倾确乎任重片语觧雷霆之怒了不费词遂使累臣尚叨冗秩然某身十年而三黜肠一日而九回屡费保全自伤穷薄已分衡茅之下送老一生但扵香火之间祝公千嵗
　　谢诸府启
　　狂瞽妄言邻扵刀锯钧枢宻启禄以斗升非出恳求但知恐惧伏念某芳菲嵗晏闲废日长扬雄有宅一区本退安扵穷巷贡禹卖田百畆始能诣扵公车羇旅入朝空踈奉对陋矣建明之筦见温乎徃复之玉音使善开陈奚忧龃龉徒以亲奉圣主耻为鬼谷子之揣摩不揆贱臣冀有髙寝郎之感寤讵意奏篇之传出遂为公议之追尤宜显僇扵市朝仅免归扵田里真卿食粥数月素拙治生曼倩奉粟一囊少寛饥死向非庙堂之援已先沟壑之填兹盖伏遇某官以大公服人心以至仁夀国脉兴念寒乡之素士尝陪翘馆之下賔责以行中虑言中伦迹若离扵绳墨察其朝不坐燕不与气未脱扵草茅遂使孤危尚叨冗散然某身十年而三黜肠一日而九廻要领虽全面顔奚寄灰心骈邑无伯氏之一言稽首华山有封人之三祝












　　后村集巻二十六
　　钦定四库全书
　　后村集卷二十七　　　　宋　刘克庄　撰启
　　广东提举谢李丞相
　　祝厘西华久従隐者之防易节南州忽忝使乎之选光生原隰恩岀庙堂逾峤以南去天尤远先朝将指居多馆学之流近嵗擢才稍用米盐之吏未覩研桑之新智先隳氷蘖之素风向非遇儒相之登庸何以拔书生而临遣伏念某粗谙吏事亦畏官箴建上吏民犹记绾县章之日江西父老皆知解郡印之时顷遭柱后之弹文追咎榻前之对语荷睿眀之洞照幸要领之获全三载退藏贫贱返緼袍之旧一朝抆拭姓名出夹袋之中深维卵翼之恩难酬欲以毫发之劳自见既抵司存之始乃知责任之难贑客横行增荚之符方急岭民贵籴泛舟之役未休操切则失人心谬悠则误国事鸿施所被蚊负莫胜兹盖伏遇某官徳享天心功熈帝载内统百官而拱极外严十使之观风谓昔者熈宁尝处濂溪之老及后乎元祐必如子骏其人意其闻师说之绪余或可希前修之万一某敢不疚心求瘼洗手奉公使臣逺有光华既误防扵推择丞相毋拘文法所愿効于驱驰
　　通唐经畧
　　奄四封而赐履咸仰威棱逾五岭以乗轺适依节制辄干六纛冒贽一牋恭惟某官识极精微气涵刚大太阿出匣孰能拟其锋铓老柏参天傍畧絶无枝干靡繇援手自简上心顷峨豸角之初屡听鳯鸣之举言及乗舆事关廊庙安知疏入而迹危心存魏阙身在江湖不以名髙而色喜甫建台于江介俄开阃于峤南龙户马人竞来衙谒蚌胎翠羽暂免捜求一时之饕吏革心千古之贪泉刷耻昔者广平之人寻践台司迨夫君严之归亦登左辖伫观新涣夐掩旧闻某久矣荷鉏偶然易节居里毎勤于存问起家亦荷于吹嘘属兹涤籕之初窃有抠衣之喜譬蝇附骥虽莫企于腾骧若骖従舆庶粗知于向背
　　贺右丞相还朝
　　入觐宸旒进居鼎席举咎繇于右甫平猾夏之忧归周公于东遂究经邦之业缙绅相庆竹帛有光恭惟某官负命世之大才建丕天之伟绩八陵一抔土之愤至此少伸九世不戴天之雠旷然一洗及邻邦之嗣立殆举国之莫当众方顾影以偷生公独愤身而敌忾执讯献俘于百战暴衣露盖者有年建纛亲行淮浦收十全之效扬帆直上汉江无一防之浑虽大臣之谊曽靡告劳然眀主之眷有不容释宻勿延英之对煇煌文德之麻昔髙孝两朝方脩攘之并举若吕张二相皆出入之迭更法此成规付之魁柄方将迓续景命挽回危机收泮涣已离之人才作懦衰不武之士气蔡方既定式遄裴令之归江左何忧尚有夷吾之在某谬叨刺部隃听告廷矧尝防华衮一字之褒岂能无浓墨大书之喜海涵春育耸闻东閤之开地老天荒自笑南辕之左
　　广东曹谢二相
　　俾司敛散绩效未闻就领转输事权加重极寒畯光华之选出元台启拟之恩窃以圣门有取治赋之才俗吏乌知理财之义我朝擢用必更西北之漕臣先正丁宁深探东南之民力矧今极壊视昔倍难上欲图寸效以裨公家下欲寛一分以苏遐峤自顾已陈之刍狗岂能重试于木牛伏念某胶守旧闻愧无新智辱翘材之汲引衔使命以驱驰氷蘖持身米盐衡虑毁家以纾楚难景行有慙泛舟而救晋饥秋毫无助骤迁甚宠内省若惊盖周子之旧游与芮公之遗爱海山寂寞几经冠盖之往来田里穷空曽是轺车之循歴何以佐湟中之籴可以供江上之屯荷贤宰相之生成惧贱有司之败缺兹盖伏遇某官并收髦俊济艰难谓百费繁兴餽挽方资扵主计意诸生苦节锱铢可补于大农终恐薄材上烦使某敢不恪共官守仰荅已知范公一笔之勾倘未捐于大造后山瓣香之敬誓永毕于此生
　　除崇禧观谢丞相
　　乌台数罪乞寝弓旌黄阁怜才俾依香火辱知至此负愧何言伏念某曩在端平滥陪英隽迁枢庭之末属逢翘馆之并开虽五尺童皆知旦奭之不恱无三寸舌能令平勃之交驩鼎味失和弹文归咎然亦屡经赦宥频奉使令起废刺袁驱逐靡温于坐席引嫌使粤淹留甘落于节旄属魁柄之有归察根之无援当朝延誉驰驿趣行帝遣巫阳归兮入脩门些众排子厚挤之又下石焉退慙不肖之躯上累至公之举言言擢发字字切身虫篆留心固已浮华而少实鹤书动色未能宠辱之不惊独当国休休其有容顾在廷断断而不可坐隔蓬莱之云气卧逰句曲之洞天歴观古人尤重伦纪东西惟命既难叱驭以驱驰左右服勤尚足垂鱼而定省非元宰曲为之全防则累臣岂获于便安兹盖伏遇某官有扶颠之勲劳有包荒之德度三吐三握共知好事之盛心一是一非悉付无情之公议犹赋三钟之粟俾娱九袠之亲以示大臣之育才以眀孝王之锡类某心非土木质委甄陶黄纸除书已荣途之絶念白衣効命倘末路之见收
　　谢三府
　　锋车亟寝已行白简之言勅墨犹鲜更赐黄冠之号保全恩大循省愧深伏念某向者备数尾僚受知首相及次辅登庸之后乃羣情向背之时去事霍将军竞趋新贵不负杨临贺窃慕昔贤身居秦逐客之先名在汉党人之列中虽起废俄又速辜深探隠微盖用诛心之法追尤狂瞽欲加拔舌之刑几年太史之滞南万里陆生之使粤羇留瘴土梦断钧天遣巫阳而下招上非终弃畏宗元之复进众不见容当淳祐之新元负端平之旧谴放还田里免诣阙廷尝歴考于古今鲜并全于忠孝国方多难不能效命以执殳堂有髙年尚许服勤于扇枕非诸老素存于长厚则生岂得以便安兹盖伏遇某官开诚而布公推贤而扬善饭吐哺沐握发本出盛心进加膝退坠渊大非初意犹赋侏儒之奉俾娯耄老之亲上以昭圣主之至仁下以见大臣之乐育某铭膺自讼碎首莫詶诵缁衣之章公宁有厌磨白圭之玷仆敢不勤
　　谢史端眀
　　驿书趣召甫遄逺使之归台简急攻犹赐散人之号包荒徳大挞市愧深伏念某向者忝末属于西枢逢并开于东閤深惟杜甫素受韦丞相之知窃慕任安不舎卫将军而去竟収朝迹继夺郡符暴扬心事之隠防掎摭奏篇之狂瞽哭厉王而辄食上心本厚于所亲趣茅焦而就烹圣世况无于是事果防抆拭复备使令身久留椎髻之区名不在誉髦之列徴宗元至阙始怜久斥而稍收放浩然归山终坐不才而见弃辱门墙之教诲累廊庙之招徕退而省循无所尤怨昔贺老黄冠而还里世以为髙莱子斑衣而娱亲传称其孝岂敢懐贤于前代庶几补过于暮龄兹盖伏遇某官歴事四朝独殿诸老君子育英才之乐将共享于功名仁人先天下之忧初何心于富贵扵衮绣问安之际有绨袍念旧之言遂使危亦安闲散某灰心进取稽首薫修此日槐隂莫尾朝班而诣府异时林下倘容樵服之拜庭
　　再除崇禧观谢丞相
　　用士之招方懐危惧退人以礼犹窃便安大为知己之羞永负终身之愧伏念某素无科第稍涉艺文昔尚髫垂诸老诵髙轩之过今将耳顺夫人知古锦之残盖尝内陪公府掾之英防外叨部刺史之华遣防嫁幸而粗毕耕钓足以自娯于何躁图又起妄念白鸥没万里谁信已忘之机金鸡赦九州常抱不原之罪而况瘴乡驰驿元防起家经玉尺之裁量出金口之启拟汉省中之语逺不及知唐观里之诗近无所作三缄防口殆若瘖者五采设色其如瞽何岂料深藏遂烦重劾曩尝持劵求栁子厚所居之官兹又披襟当王介甫力辞之职十手之所共指百喙奚以自文上则伤大臣乐育之心下则辱先人义方之训虽云擢发尚尔全躯兹盖伏遇某官望重于山心平如秤谓富公晚辅庆厯莫眀守道之诬迨越王初相隆兴防坐放翁之累不以怜才之故废夫执法之公大费保全曲为末减某敢不噬脐惩艾稽首归依瞻彼天渊各遂鸢鱼之飞跃譬之江海岂为鳬雁而少多欲报钧陶第勤香火
　　谢史端眀
　　东閤开筵力排谤议南牀迎击复寝除书罪宜抵于舂钳恩许依于香火伏念某粤従羁丱酷嗜雕虫诸老怜才多云孺子之可教中年闻道始悟壮夫之不爲固尝指天日以懴非毎欲挽江河而涤秽又况心胆碎于机穽精力竭于米盐望之犹木鸡然安能吐绶弃之如腐防耳奚足机猥防当轴之殊知实本过庭之素训念冯唐之已老命巫咸而下招白简未干缁衣改造宰相进一郎吏盖亦甚防国人与诸大夫以为未可谓腾口泄禁严之语且披襟居清望之官设如啧言殆有狂疾未尝廻首忆都观里之花矧复交谈及温室省中之木殃由天降祸非己求下则贻父兄师友之羞上防为庙堂阁馆之累迄従寛典厥有里言兹盖伏遇某官士者宗师国之夀隽大老归周之后闻风皆兴仲尼返鲁之余讲学未厌似记抠衣之旧屡罹贝锦之诬察其因薄技而贾众憎怜其以虚名而博实患遂捐圭撮俾奉防甘某敢不扫迹尘间防心事外狎白鸥而同社有如此盟御青牛而出关请俟他日
　　谢诸府
　　除目骤加啧言踵至甫还氊而起废复销印以投闲予夺无私省循有腼伏念某用心甚苦赋命不犹蚤工雕虫之文俄而悔矣晚抱屠龙之技无所用之端平排去而不容淳祐唤归而中止初无显过谓有躁图六百石禄六十老翁久懐知足之念一两永金一日制诰安得丧心之言片辞造膝之荐扬百喙吠声而驱逐辙环岭海迹扫山林蚌无照夜之光庶剖胎之可免鸡有为牲之患宁断尾以自全已休身世于把茆尚挂姓名于夹袋省中语泄辇下谤喧夺粉署之新衔返黄冠之初服灰寒木槁岂复有于亲寃刀割香涂渐不分于苦乐仰荷庙堂之寛大尚容闾里之浮沈兹盖伏遇某官有奬王室之心有育英才之乐属元防弓旌之聘念平生车笠之交去国有年稍序进尚书郎之秩在廷无援多不可光禄勲之人欲息众讙姑令逺引某敢不杜门省事铭座讼非二十八宿笑人幸免辱清朝之选三十六天访道愿徧为福地之防
　　贺范左相
　　断自宸衷付之魁柄惟辟作威作福故亲于大权有臣同徳同心爰超居于揆席识者相庆翕然同词于惟华宗厥有名宰忠宣当元祐之世不主一偏觉民在建炎之初有功再造惜也经纶之日浅甚哉遇合之际难孰如我公自结明主十载雷声之渊黙一朝地辟而天开国其庶防政将焉往恭惟某官禀元化之精粹蹈圣人之中庸贵处庙堂臞如山泽其秉心诚实故君子咸附其蓄徳深厚故小人不疑属者诸公欲手版下新亭之拜时惟元老独举扇鄣武昌之尘然后太阿之柄还然后九鼎之势重十全无遗虑矣一变犹反手然斯谋斯猷惟君陈之告我朕梦朕卜以汝说而赉予必能容折槛之人必不罪举幡之士必开宻网必革副封必斥絶羊张汤必追还阳城陆防鲁安得削隠然儒无敌之功吴未可图良以彼有人之故绵基图于箕翼纪勋绩于旂常某流落十年渐侵六袠福建子是恶既不可以逃乡江西社盛行又无従而入派已分为农而没世忽逢知己之秉钧敢云茅拔而彚征不觉籁鸣而机动希文得政岂无守道之献诗司马当朝不特噐之之通问
　　贺杜右相
　　涣制麻晋登揆席朕梦朕卜聿开帝赉之祥汝翼汝为其代天工之旷宗祧増重亷陛益尊在昔昭陵有臣祁国内则寝斜封之请谒外则为清议之主盟学馆颂歌与希文而对秉宫闱严惮云杜某之却还流传千万世号为端人寂寥二百年谁可继者伟矣元台之拜凛然大节之同恭惟某官禀河岳之英有莘渭之望充塞天地不屈孟氏之至刚临履渊氷孰知曾子之大勇尝叱义府于仗下亦责平津扵上前自公辞髙位而洁身举世顺下风而俯首秦无客子居然擅国事于关中晋有伟人何至移朝权于姑熟属宸扆收太阿之柄而昕朝虚岩石之瞻辍玉食而深思覆金瓯而未缺昭告昊天上帝厥有休符谋及卿士庶民咸无异论付以机衡之重趣其衮绣之归夫既为善类所宗又将受公议之责必也法先贤如秤之喻念前辈平舟之言起岩穴遗材退笔刀小吏弛筦以纾民力寛尺度以收士心澶渊采石之战功指期可俟梁谿紫岩之相业视昔有光某去国十年脱身万里盖尝使粤烦六丈之一勾不幸产闽遭半山之三字敢意平生知己一旦奋庸岂云附翼以攀鳞庶可扬睂而吐气作梦得闻钧之赋文笔久衰诵如晦犹天之言暮龄有托
　　贺郑丞相除少保醴泉观使兼侍读
　　起贤濵海领使祥源图任旧人拜召公而为保若稽古道命倚相以读书麻卷初传缙绅相贺歴考帝王之世尤隆师傅之恩商宗之扵甘盘曰台旧学汉祖之于严子云朕故人或遯荒野而见思或钓桐江而彊起所以示后世人主进脩之法所以倡学士大夫名节之风久矣寂寥伟哉遇合恭惟某官有尹躬之一徳集孔氏之大成嘉定初潜实頼绮园之力端平搃首当莘渭之求一变有洓水之风独立少汲公之党容身无地知我者天上印而还中书角巾而即东路曲江感秋扇之喻逺避隼猜魏公喜昼锦之归冷防蝶閙属者朝更政化辟作福威区别忠邪顾瞻表着羣公环列类非昔者之亲臣一老独存方且岿然于下国百辟迎安车之至九重慰仄席之思谓莫繁乎一日万防之劳莫要乎三坟五典之道嘉与鸿硕相亲燕间弼予一人遂冠班于棘益者三友时开卷于细旃内家赐圣制而开御筵太史奏客星之近帝座宠光鲜俪迈史梁两揆之荣典故具存踵申潞二公之拜某久拔擢积困谤伤人或谓之非辜自不知其何罪厚诬石介因以撼于富公巧诋舜钦本欲倾于祁国不敢发涂穷之叹庶防有天定之时久疎翘馆之起居忽听大庭之播告仆方养母讵宜起隠于终南公素怜才倘许逃归于阳翟
　　江东宪谢郑少保
　　故里逃谗犹赐散人之号公朝起废复乗使者之车被黄纸之新荣出缁衣之初意伏念某拙于谐俗病在信书作太如防坻徒然苦思奏子虚由狗监非所乐闻未尝掉鞅而先时辈之鞭岂愿立的以来天下之射顷值真儒之当国获陪髦士以在廷朝犹诵杜甫于百僚夕有坠宗元于千仭虞人之旌毎至辄有物以尼之乌获之绠莫施判此生之休矣不图暮景重际眀时周大老盍亦归乎鲁诸生无未行者虽已荷锄而在畆例叨出节以起家羣嘲众骂之身不无惩创再衰三竭之气未易激昻虽勉奉直指而行深恐为翘材之累恭惟某官有安阳叟之大有涑水翁之诚上苦留公讵容舎上而归士或负已终无厌士之意兴懐旧掾久伏空山昔位置入宫未免召蛾睂之妬今驱驰于隰第令服马走之劳特假皇华以安迹某敢不恫瘝求瘼平恕谳疑遇事风生非复少年之才健养亲日短终祈造命之哀怜
　　谢丞相
　　置之闲散避飞语之中伤送以光华出翘材之启拟众咸羡生之晚遇谁知费元化之曲成伏念某洊忝弓旌辄投罟擭怡然膝下戏披莱子之防衣久矣梦中夺去江生之色笔力耕以给公上闭关而絶交防世皆云东野诗寒误身至此客防谓君房语妙摇手止之有一丘可以老焉虽万户不与易也敢谓朝报登庸之麻制夕颁抆拭之除书见车马以惊猜着衣裳而颠倒厥令圣君贤相亦既拔茅而彚征自昔志士仁人岂若系匏而不食顿忘驽劣遂许驱驰然奏谳繁而耳目不能周封圻广而足迹多未至田里有呻吟顦顇之态郡邑少忠厚岂弟之风毎隠于心为之颦睂欲绳以法多所掣肘固知当国择子骏而遣行终恐不才烦希文之勾去兹盖伏遇某官有伊训说命之学兼房谋杜断之长手玉尺以量才躬衮衣而下士已起归周之大老尚招在鲁之诸生念其昔忝班行与防龙之武接察其粗经原隰意农马之智专特畀皇华以荣晚节某敢不感公朝之起废体列圣之好生刺史奉问俗之六条顾激扬之安出冢宰操诏王之八柄倘黜免之小寛
　　谢给舎侍従
　　祝厘林下将挂其文武之衣冠问俗江干忽送以皇华之礼乐向匪借味言于两禁岂能挈坠迹于九渊伏念某少已﨑嵚晚尤龃龉嘉定笺蛰龙之旧话万死一生端平倡市虎之虚传十年三黜顷言归于岭表已自誓于墓前营菟裘之地以老身耕绵上之田以养母敢谓腐陈之迹又逢新美之时掲端平之鸡竿出泽国之龙节儿童夸诩但知荣持斧之行朋友祝规或责备埋轮之举然以负薪沈痼之久加之伤弓惩创之余神眀眊昬精锐销愞时有相攻之雀防何怪事繁岂无当问之豺狼所慙力腐深恐速旷官之咎抑以为知己之羞恭惟某官仁义陈于王前风采闻于天下谓南有杞北有李固已得贤而立基然细为桷大为杗尚且聚材而建厦声气之所求应议论之所吹嘘言念生早参诸老昔接武于鹓鹭行之末每致啧言今服劳于牛马走之间尚堪麤使终然暗劣厠以班行某敢不懐起废之殊知体好生之大徳自怜老子读司空城旦之书深愧近臣诵云梦上林之赋
　　谢台谏
　　制茅君之羽服分老空山被汉使之绣衣俾行剧部众羡晚涂之荣宠谁知要地之主盟伏念某容貌子云之取轻骨体虞翻之少媚名如画饼曽不疗于饥肠身若射侯有无穷之飞矢自初元之归节辱频歳之予环朝闻四辈之趣周夕报一人之毁布如叔夜形骸渐已不堪老去仲舒笔砚非其所乐不图暮景又値眀时解禁锢而起家驾轺车而入境目撃濒江之凋瘵耳闻比屋之叹愁囹圄尚有灭耳荷校之囚郡邑未闻望风解印之吏共惟法筵举扬之义盖龙象之共观幸忝外台督察之司岂狐狸之足问方且恃霜棱而无恐不然凛氷迹之易危兹盖伏遇某官夷清和萧刚汲直上更大化惟一二臣予同公奋忠虽千万人吾往既埽去氷山之党首徴还鐡笔之贤兴念陈人早陪髦士昔诸老更相称誉防若比周今残年落尽皮毛仅存真实曲加抆拭仍备使令某敢不思复玷之难体训刑之防髙原下隰方将访疾苦于民间广厦细旃焉敢望吹嘘于天上
　　贺谢司谏
　　龙墀涣号骑省斥贤司諌七品官未足为范君之贺法筵第一义皆耸聴荥阳之言当宁虚襟在廷举笏窃以君子之论常见微而知著天下之理有必至而固然与其荡沃于己焦烂之余孰若芟夷于未滋蔓之始既寝了翁之谏疏孰敢婴老蔡之锋使行献可之弹文世岂受金陵之祸瞻言前哲复见今公恭惟某官禀岷峨之精英传关洛之本统顷居言责尤着直声属时督阃外之臣窃慕下石头之举向微安石皆倒持手版之人頼有阳城倡裂壊白麻之语虽忤触贵权之怒矣然保全名节而去之及此更张幡然号召于惟列圣皆亲除耳目之官厥后柄臣始私用腹心之客云汉之章朝擢风霜之语夕传昔未尝望车拜金谷之尘今果能露布破铜山之贼然而质肃论灯笼锦或讥后遂无闻道乡谏瑶华宫有云事不止此宁一发之为快当百錬而愈刚公卿幸得遭时其可于明主諌官如此言事宁不贺于太平遂自大坡进持魁枋某素无质用浪得虚声陶写性情时宰疑麦葵之谤将眀伦纪台端有粟布之弹粤従尹氏之秉钧莫晓累臣之得辠不图衰朽复备使令良由端人得君之初兴念寒士失职之久尚能奋赓徂徕圣德之诗无复狂愚作韩子诤臣之论
　　贺刘察院
　　涣号枫宸斥贤柏府昔饥乌久噤虚峩獬豸之冠今鸣鳯一闻尽革蜩螗之响福流宗祏喜动缙绅窃以人臣不可受恩于私门君子必蚤有誉于天下永叔责髙司諌犹在馆中了翁忤章雷州方为博士宁逺作夷陵之役不肯登绍圣之舟故一朝擢拜于诤臣而万代仰瞻其名节不圗今日复见若人恭惟某官充直刚大之浩然兼知仁勇之三者顷陪英俊进列师儒委贽为臣畴昔非冰山之客拂衣去国始终为鐡壁之人处之外服而甚安饵以美官而不顾自执事为鸿之举而诸贤效仗马之瘖圣断赫然既亲太阿之柄公言騐矣悔不行曲突之谋遂除官俾究前论众竞遭时而建策独思拔本以塞源况龙象之共观何狐狸之足问去恶如去草势惟恐其蔓延擒贼先擒王功有如扵摧防翕然伏第一义之竒伟继此有数百篇之开陈旧史谓諌如丹青是必本源于仁义前軰云事皆尘土特留久逺之功名不唯霜简之凝行见辰猷之告某羁孤一介闲废半生方寳绍间竒祸胚胎于诗案在端嘉际深文掎摭其奏篇及一相之颛朝又五年而在野不圗衰暮复忝驱驰良由端人得君之初兴念寒畯失职之久忝子骏福星之选愧无补于明时赓徂徕圣徳之诗或可陈于薄技
　　贺江察院
　　出纶中禁执简内台昔虎豹守九关无怪盈廷之黙今鳯凰翔千仭耸闻瑞世之鸣防陛益尊缙绅相庆恭惟国家传十四圣亲擢台谏多第一流庆厯之去夏公首登欧蔡建中之变子厚亦用邹陈当时诵其言语为蓍后世仰其名节如山岳继先贤而挺出舎执事其谁归共惟某官擅九牧之名为诸儒之倡出新义于系辞十翼之外研极几深追古文于先秦二汉之间芟夷陈腐顷在端嘉之际早陪贤隽之防使其雅意于本朝久矣先居于此座几年留落不肯登绍圣之舟同志凋零独屹立南都之壁属者朝更大化上记忠甫对龙顔径峨豸角谓金陵虽去奈其徒之防法实繁况老蔡尚存恐所仆之党碑复立观奏篇予夺抑扬之际系世道理乱安危之分必不容八元四防之同朝必不与六卿三家而共国必真有昔人存赵之策必深思前軰祚宋之言奉白简以闻即提纲于三院宣黄麻而拜行絶席于百僚焜燿一时芳芬千载某曩接防龙之武颇防管鲍之知契濶十朞颠连百谪岂料穷途之不死获观贤路之复亨访凝之于匡庐山中怅莫従于名胜贺阳城于延英门下曽不若于武人第如冰迹之危幸托霜棱之峻固知范老不嫌守道之狂言孰谓邹公犹待承君之开说













　　后村集巻二十七
　　钦定四库全书
　　后村集巻二十八　　　　宋　刘克庄　撰启
　　贺郑少傅
　　细旃彻巷棘冠班知我惟春秋既畅尊王之防弼予亮天地遂登亚傅之崇简册有光搢绅相庆维纲常之大义具笔削之一经曰子曰人辨内夏外夷之分书叛书盗诛乱臣贼子之心迨本朝之名儒扫诸家之诐论然而孙眀复所着莫小试于庆厯胡文定之说不尽行于绍兴孰如旧学之宗工躬阐素王之本指爰切劘于后德亦扶植于国经恭惟某官以伊吕王佐之才抗乔松物表之志江湖逺引共髙严子之羊裘廊庙重来依旧孔明之鱼水首延登于保辅俾入侍于燕闲宻勿龙光敷陈麟史以天理之二字蔽圣经之一言将使夫窃寳玉大弓之徒皆凛然畏斧钺华衮之笔莫如我敬王者已毕遗编兹予其眀农哉欲寻初志乃陟司徒之极品乃荒勾践之昔封方留公旦以经邦未许甘盘之遯野傅以徳义老成尤重于典刑缉于光眀终始有资于斆学重提化笔峻拜师垣某侧聆制麻几折屐齿子无曲学素鄙平津之従防帝顺下风长即广成而问道
　　除将作监直文阁谢丞相
　　郡绂使华十年迭试朝班阁职一旦骤迁丝毫无谿径之扳缘顶踵出庙堂之启拟伏念某虚名作祟实践有惭周旋陈元方郑康成之间恍绪言之犹记交懽丞相平太尉勃之际非呐舌之所能粤従公府掾之免归长为田舎翁而无憾然犹左符西泝单传南驰上察忠毎欲赦虞翻之罪朝无死友居多谗韩愈之人一招一麾屡起屡仆属元台之提笔由散地而驾轺擿技穷终非当道埋轮之手平安信逺不胜髙堂扇枕之情叩阍陈宜去之言席藁拜弗俞之诏乃若陞华班序寓直图书曩梯登九天之难今防借一风之便谓孟博顷尝出使慨然登车念扬雄久不徙官老于执防讵敢望此日翘阁开东之礼庶防为异时墓道征西之题向非吾相之犹天谁与鲰生而为地兹盖伏遇某官卫武公之抑鲁仪休之亷陛下谅其至公血诚海内目为钜人长徳上道揆下法守国之所頼以永存恩已出怨谁归士或不知其宻启遂令枯朽亦玷光华然某将母不遑容身无所暴子防绣衣之遣岂不贪荣贺监以黄冠而归终期得请
　　谢台谏给舎侍従
　　厚享薄功何裨臬事清资美质加重使华端繇要地之吹扬遂动眀时之记忆伏念某南州晚辈乾道故家顷滥缀于英髦俄斥归于民伍季布自谓有一誉一毁之人韩愈亦云无相先相死之友觚棱浸逺麾节迭更中叨虞人之招辄挂逐客之议属逢改纪复起乗轺豫章之西彭蠡之东乏振扬之风采广厦之下细旃之上辱比数其姓名毎诵言以雪孝章之诬乃絶口不泄古灵之藁盖屡荐而后入非一嘘之所能既书新衔顿改旧观都君子解向来种桃之嘲洛社耆英容老去戴花之舞萃此殊尤之宠华其留落之余兹盖伏遇某官学问本乎周程气节迈乎欧蔡身美名君显号多雍容感悟之言世欲杀吾怜才有爱惜栽培之意念滞迹骎骎其垂暮俾枯荄濯濯以回春然其慈母九龄故山千里绣衣而使渤海素无暴公子之风黄冠而乞镜湖窃慕贺季真之举
　　贺郑少师
　　登冠贰公褒崇元老孤旜茸纛恨无官之可酬甲第殊庭欲有谋焉则就帝学頼缉熈之益身章焕服佩之珍载籍罕闻搢绅相庆窃稽列圣待勋旧之典非无上公领使弼之荣然潞国贵极维垣不过河阳之鈇钺紫严位尊化亦惟长乐之麾幢乃如致身为帝王之师赐履于父母之国度越先朝之故实眷留昭代之耆英则自生民以来未有我公之懿恭惟某官道隆而徳骏业广而功崇粤従挟龙而飞天忠劳鲜俪不待审象而求野望实已孚劢相端平挽回元祐至今庙堂经济之老皆昔翘馆招延之余十年羡衣锦之归一旦就安车之聘尔则告后方欲咨君陈之猷予其眀农未可遂周公之志乃超三少之秩乃拥元戎之旄腰方玉以垂绅卜新圗而考室问祈招于子革靡所不知设醴酒于穆生久而愈敬虽熈宁遇师臣之厚阜陵眷旧学之深以昔凖今有隆无杀锡公千载重赓纯嘏之诗以王万年光辅太平之业某属驰轺传耸听制麻方千贽之满前顾一笺之独后老文学为歌颂愧非仆之所堪辞将相作神仙愿于公而有献
　　贺防丞相
　　播告辨朝延登真宰人主之职论相上方注倚于儒宗大人为能格君公素讲眀于心学眀良胥防今昔罕逢歴观莘渭王佐以来因叹汉唐相业之陋谈经而阿世崇挟术以救时彼哉杂霸之浅图无不自售责以敬王之大节非乃所知是必道术得圣经贤传之精微谋谟与伊训说命相表里素负海内苍黔之望始膺陛下梦卜之求恭惟某官钟间气于岷峩泝大原于关洛穷理尽性至命有作圣之功夫责难陈善闭邪积回天之力量毎独立当雷霆之怒亦苦口进药石之言其告于旃厦也先大本大经其着于廊庙也皆仁心仁闻久矣有登庸之意决于辞宥宻之时裕陵敬光谓它人虽推弗去仁祖用弼以近习莫知其名扬于廷而宣麻立乎朝者举笏盖先诸老而予环者上之眷后羣公而当轴者公之谦兹天命人心去留之本源亦君徳世道转移之机栝本气实则客邪去初着误则末势孤艰哉列圣之经营重矣一身之负荷在典午末复存頼王谢之两贤洎建炎初再造亦赵张之二老以今凖昔异世同符固将享武公之年何止书汾阳之考某顷田间之负耒期阁下之秉钧不圗残年真有今日非谓托身于元化庶防拭目于太平章句才衰无复徂徕之歌颂防甘情切但思阳翟之逃归
　　贺汤司諌
　　孚号于廷名官以谏圣朝无阙事不待批于龙鳞天子有争臣尤急闻于骨鲠识者相庆翕然同辞恭惟国朝参用唐制莫要于御史府莫清于供奉官诵岑参杜甫之诗日趋东省拜阳城仲舒之疏时守延英向非一代之名流曷副九重之妙选恭惟某官渊乎似道浩然至刚栖迟乐衡泌之间徴起遇风云之防公毎抗论幸眀主可为忠言众亦望风意山人不乐名利援礼以杜家臣之僣奋笔以诛世卿之萌谓君然后有反坫塞门谓盗岂容窃大弓寳玉郑公所上百奏莫不切心陆生毎着一篇必防称善后宫敬惮于质肃贵珰敛避于淳夫乃冠伏蒲之清班以旌折槛之直气有若仲山甫之补衮方嘉赖之欲如种明逸之拂衣胡可得已行陟大坡之峻径跻两地之尊某仄听出纶不知折屐幸有要津为吾辈之盟主敢以晚节累平生之故人献徂徕圣德之诗尚能勉强作韩子诤臣之论无复激昻
　　江小坡
　　【上同司谏】恭惟某官逹知仁勇之三者塞直刚大于两间贤路窒则卷懐而藏世道清则览辉而至奋笔诛阳货之盗垂之册书铸鼎圗魑魅之形究其情状谓禄不可去公室谓国不可有世卿谓授太阿于人者臣专谓拥虚噐于上者主弱谓脩筑分事任于嘉祐谓罪浚并登庸于绍兴谓士大夫讵宜作家臣谓圣天子当自为英辟郑公所上百奏【下同】
　　贺郑侍御
　　涣号广廷晋班横榻古所谓法家拂士莫如诤臣今不置大夫中丞遂长御史赞书初下舆论交归夷考昔贤有居是职峩冠叱李义府仗下皆惊草奏劾博陆侯廷中咸肃久矣二公之不作去之千载而若留恭惟某官有孟氏养气之刚有曽子守约之勇不繇一介之助自结九重之知属者国有世卿朝多私党士登光范但知章蔡之恩公立上坡首抗邹陈之疏曰厚俗以教慈孝曰命相以杜觊觎然后君臣之分严然后父子之伦叙然后九鼎之世重然后太阿之柄还餍鲍鱼于腐臭之余在诸人易缚猛虎于咆哮之际为执事难兹拜杂端以旌忠直必有以销弭异时反覆之患必有以坚凝前日挽回之功既三院之徧更风棱尤峻由中司而大用典故则然益进昌言永扶熈运某属叨乗传耸听置邮在古灵藁中早叨陪于末至拜延英门外独阻贺于太平
　　贺谢殿院
　　出綍枫宸提纲柏府古者国有拂士莫如諌争之臣故事台无长官尤重杂端之任賛言初下舆望翕归自昔明目达聪之朝必用犯顔敢諌之士有希文永叔实开天圣庆厯之太平无元城了翁谁为元祐建中之命脉伟矣执事今日之拜凛然羣公先正之风恭惟某官养孟氏之至刚闻曽子之大勇顷峩豸角亲捋虎须举扇障元规之尘安能凂我裂麻沮延龄之相可不壮哉自拂袖觚棱之边径诛茅庐峰之下属者负扆收倒持之柄临朝思曲突之言趣归迩英俄擢补阙论蔡新州于题车盖亭之后孰不力攻弹王金陵于入政事堂之初尤其先见丹心不改素论愈坚贵珰咸惮于淳夫掖庭知有扵质肃皆谓霜棱之宜居风宪之雄观三院之壁题姓名可考由中司而秉任典则故然益进昌言永扶皇极某属叨乗传耸听置邮在古灵藁中何幸获陪于下客贺延英门外自嗟不及于武人
　　谢阁学王侍郎荐自代【遂】
　　寳庋优贤姑慰国人之望公车引类误防阁老之知所愧衰年曷堪盛举自唐虞之命元凯至汉魏之册公卿伯益作朕虞乃欲让于朱虎华歆拜太尉亦乞授于管宁共惟本朝荐代之规尚存古人相逊之意况公之褒贬严甚而士之轩系焉如某芳犹菲菲发已种种向来言语类楚接舆之狂老去形骸有哀骀驼之恶逢人莫不掩鼻通国无与立谈避谤深藏贪荣浪出念正始世尝闻中朝之金声数元祐人仅见南都之鐡壁运之隆替有公防在意所予夺而天下従何取于两端空空之夫欲进之九官济济之列岂憎妩媚宁予麤疎兹盖伏遇某官性学穷乎天渊直声动乎穹壤坐虎皮阐新义士所乐闻执牛耳主齐盟孰敢不听亦犹欧称子美坡奨介夫求全实难节取亦可某年侵耳顺事与心违回首故栖未免负钟山移文之媿乞骸早退庶不为古灵荐藁之羞
　　受告谢程中书【公许】
　　滥长鸠工适当鸿笔寓河洛图书之直臬事有光掞卿云黼黻之文纶言甚宠曽谓至愚之质并加溢美之褒歴观西掖之雄词无出东坡之巨擘衮钺一语风雷四方凡五采之彰施盖万口之传诵侯利建由江左宪臣而进擢范子竒以将作大匠而召还非两制如金石之不刋则二人与草木而俱腐厥今汉诏复出蜀珍如某者久息影而深藏忽强顔而浪出孔戣负二宜去奚待人言嵇康有七不堪惧婴世患至若躐升华序骤畀隆名身縻牡驾驹辔之间敕经凤阁鸾台而下念其江湖留落之久饰以云汉昭回之光昔灵均自言有众女之余嫉虞翻遗恨无一人之已知讵意孤生亲逢殊奨良由笔端之予夺当不待身后而议论公驱驰顿觉于光华舞蹈不知其呜咽兹盖伏遇某官国之玉学者斗山文词独行于朝廷言议可着之廊庙盛徳大业为歌颂其谁宜賸馥残膏被沾丐者多矣绿绨初下皓首尤荣然某亲年愈髙宦情亦薄上书而乞骸骨庶防得竭力于防甘函诏以示子孙焉敢委大惠于草莽
　　谢王侍郎举自代【埜】
　　登贤禁槖有大勲劳引类公车不遗故旧吹嘘所及晚暮奚堪歴观昔贤有处髙位虽得舆而无愧犹推毂而不休或评陆逊之名才宜为已代或表钱徽之年辈谓在臣前遐哉遗风盛矣兹举伏念某入山林而不宻廹钟漏而犹行好事传讹记三五少年之作傍观责备笑六十老翁所为不能埋轮而立声名盖尝上疏而乞骸骨惟论交之再世况受业之同门聴辅嗣之金声亲陪麈尾得右军之茧纸常宝箧中车笠之势久分胶漆之情不改属者宠嘉劳旧登陟论思运流马以饷边扈属车而上雍仰盛世防龙之逊必允佥谐先平生管鲍之交惧非确论兹盖伏遇某官提老师之文印传名父之心灯谓人物渺然深起乏材之叹悯朋友缺矣首歌伐木之章既信复疑以荣为愧某摧頺莫齿感慨盛心尼父夷吾岂果不如于农马退之东野愿为相逐之云龙
　　回贾制置
　　驱驰逺使予环猥被于上恩献纳近臣推毂端由于余论愧谢函之未贡辱庆问之俯临伏念某误随弓旌超驾轺传未免低徊以就饮啄讵能奋发而立功名无复着鞭甘避诸君子之三舎但思全璧下従先大夫于九原子职有亏使事无补屡呌阍而引去忽驰驿而唤归葵藿倾阳恋国之心固切桑榆垂暮循陔之日防何虽九重惟行之令已颁然一介不移之愚难改只俟黄符之下即遂斑衣之还凡此侥逾出于吹送兹盖伏遇某官奋忠敌王忾出只手扶天倾舎人诗篇杂杜陵老而无辨太傅议论多汉朝儒所未言有赫赫之功名尚惓惓于人物乃如丑质亦拜好辞某盥手剥封满懐堆感江云日暮何由陪大白而论文浯石天齐尚欲继次山而作颂
　　答韩徽州
　　共理惟二千石稔闻謡颂之声一封奏九重天聊举激扬之职愧纳交之甚僭辱执礼之过谦恭惟某官玉雪双清埙篪迭奏寻昌黎之坠绪发为文章治文公之故乡兴其仁逊一洗期防簿书之俗挽回礼乐教化之风诵弦月异而日新襦袴昔无而今有寜减太仓红腐之粟以活旱歳赤穷之民作牧者多如侯有防舆人诵子产其谁嗣之朝廷知弱翁且大用矣某早识大冯之半面晚交小陆之下风虽结束于行装敢蔽防于嘉绩公真所谓循吏盖博采于佥言仆虽不及古人安敢当于私谢
　　答池州魏通判
　　疏渥佐麾涓刚涤籕属时天堑大为固圉之防爰屈时髦小试康沂之绩先声攸暨羣听已孚伏惟某官妙质天成隽名日起先文靖如山泽之有龙虎伟矣杰魁贤公子譬户庭之生芝兰居然秀美早繇内幕晋列中朝鹓行方快于九迁骥足乃烦于再展人疑支垒不足题仲举之舆上念故家将亲访魏公之笏防颁迅召宁久平分某自笑滞留尚叨寅协向来枢府盖尝屡拜于北平嵗晚郎君倘许重窥扵东閤
　　赐第谢丞相
　　对玉座而乞身未容还里赐金丹而换骨仍使登瀛虽奎画之眀扬实化钧之宻启宠光百倍辞受两难窃以稀濶之举惟其人遇合之际系乎命名相如陈正献仅除元履之官前辈谓史太师不了放翁之事魏则终身而长徃陆方锡第而左迁未有既齿名于皇朝俊造之科复着籍于上帝图书之府是为异数当属竒才如某者学欠精专性多遗忘河阳耕牧莫能成周南太史之书汾曲田庐但欲率铜川府君之业其进非由秀孝茂异之选所望不过国舎虞比之迁辰献瞽言午颁细札兹所谓本朝之旷典举而华士之一身黄牒懐归絶胜桂生于坟上青编老去恍惊藜照于阁中旧无千佛之姓名新有羣仙之指防众羡致身于清望独知回首于钦翘昔在端平早陪末至岂必立定夫于暮雪居常坐公掞于春风前以宗伯侍迩英已辱纂修之荐后乎秀岩开史局未酬推挽之言及甄陶归掌握之中果位置越拘挛之表何异加冠巾于澄观施朱粉于无盐笔研久荒忽忝场屋遗才之举布韦相语将有渠观无人之讥兹盖伏遇某官开诚心如武侯持众美如房相谓取士之规模宜逺谓有司之尺度太拘育英才在大臣所以储国家之用以科第与风汉得无贻门馆之羞况荒浅未能诵祈招之诗而辨博不足奉帝丘之问恐干清议徒切隠忧某取数过多受恩罔极向春风夸得意非复看花走马之时以纪传易编年徒有絶笔获麟之感过此以往未知所裁
　　谢郑少师
　　对玉座而乞身未容还里【下并同丞相至】昔在端平早陪末至非止盛宪之名于九牧抑且诵杜甫之句于百僚方吐哺下白屋之时所传已广及辟谷従赤松之后此念未忘生成甚啄菢之勤位置越拘挛之表【下亦同丞相至】兹盖伏遇某官好善最优誉髦无斁谓取士之规模宜广【余并同丞相】
　　谢赵知院
　　露疏乞身愿补南陔之章句奎文锡第俾司东璧之图书内窃殊荣外包厚愧歴观人物防通之际因叹书生遇合之难皇祐诸老力挽圣俞竟止京朝之授隆兴二枢合荐务观亦惟掾属之迁未有既齿名于慈恩塔之题复着籍于羣玉山之顶是为异数当属竒才如某者学欠精专性多遗忘【下并同丞相至】众羡致身于清望独知稽首于钦翘毎造膝议延英政事之余必极口诵子虚游猎之作奚异加冠巾于澄观施朱粉于无盐笔研久荒忽忝场屋遗才之举布韦相语将有渠观无人之讥兹盖伏遇某官开诚而布公推贤而扬善谓取士之规模宜广谓有司之尺度太拘育英才在大臣所以储国家之用以科第与风汉得无贻廊庙之羞【余并同丞相】
　　谢陈大参
　　露疏乞身愿补南陔之章句【下与知院同至】众羡致身于馆殿独知稽首于门阑念昔先君论交诸老及细考碑隂之友谁堪托身后之方槃涧翁居北山尝列执经之弟子今中书君开东閤未忘受业之陈人毎造膝议延英政事之余【下与知院同至】以科第与风汉得无贻甄冶之羞【余与前同】
　　贺郑丞相
　　制麻播告揆席登崇太傅曰三公恃宠初潜之旧人主论一相尽收旁落之权政出庙堂庆流宗祏尝慨君相之际莫难心徳之同或亲事法宫莫望其末光或仰视殿霤不荅于一语风云之防不岩石之瞻寖所以季然问仲由冉求谓具臣矣必若孟子论伊尹管仲先受学焉恭惟某官手挟龙飞力扶鼇断初元一变粹然用涑水之规摹歳晚重来见者异潞公之年貌上欲托国者屡矣公辄乞身而避之徜徉山梦寐一壑属甘泉之烽踵至而延英之议背驰临朝不怡当馈太息孰徳望隆重能折辽夏之骄孰心事和平可一洛蜀之党艰矣政事堂之任屹然灵光殿之存谢傅未起之谓何甘盘欲遯而不可必有以易置壊局斡回危机扶天下之纲纪文章系中国之衣冠礼乐问朝问左右咸无异言惟天惟祖宗克享一徳方将开紫盖之运然后従赤松之游某进触悔尤退安义命毎佩临别承君之训不通平生元城之书然犹聴避新麾超加美职托危于大化勉忠孝于暮年昔诵狼跋之诗常愿归于公旦今被羊裘而钓安敢累于君房
　　二府
　　播告辨朝登崇硕辅上以二三执政将托国家公以第一流人同升廊庙士心咸附民聴具孚窃谓自昔无不和之大臣矧今有难平之几事傅岩之羮阿衡之鼎古训具存庆厯之车元祐之舟先贤深戒圣矣九重之独断赫然二府之一新恭惟某官负宇宙之名凛霜日之节其言议可以暴之当世其忠实可以对越上苍朝家关系以重轻海内想望其出处天留之以殿诸老帝待之尤异羣公属者邉庭绎骚庙模枘凿方将彊本收千里折冲制难之功是必改圗自一堂聚精防神而始决于梦卜付以机衡必调胶必鉴覆辙必开景运以弭厄数必实元气以御外邪毋使淮南论汉廷公卿如防耳矣将见魏人谓江东将相岂下人者哉遂践台司永扶皇极某顷繇庸品骤齿名流叔厚排秦丞相之深欲声其罪子开坐蔡新州而去乃被此名圣主之睠知辱明公之汲引然犹听辤熊轼进直羲图垂鱼拥笏以娱亲杀马毁车而佚老非管仲将左衽被发举世所忧使惔辈得长衣清谈繄谁之赐
　　除秘撰闽宪谢丞相
　　白发奉亲安于緜隠皇华遣使荣甚绣行向非大臣之育才谁念小人之有母强顔承乏稽首归恩伏念某属者重来出于屡荐由任子锡科第若隆兴宠务观之时不旬月掌赞书用元祐待东坡之事仆无他谬巧以速化公有大力量以曲成方举国勇于去防而当宁听其谢事词臣援綦叔厚请暴扬老桧之奸言者疑曾子开无忿嫉新州之意眀主殊常之遇累师承平昔之知一自退藏数为启拟灵均去国至烦上帝之下招禹锡得州难强大人而俱往遂进隆名于中秘就陈臬事于外台庭闱喜而加餐乡井诧其创见叱驭为忠臣回车为孝子慨两全之实难按事者刺史饮酒者故人要并行而不悖服劳伊始辱命是忧兹盖伏遇某官赤舄之归方新缁衣之好逾笃温公除吏莫荣子骏京东之行文正怜才不夺大年阳翟之志恩侔卵翼报蔑毫厘某敢不采问风謡平反幽枉谕指蜀道素鄙相如之夸回首渭滨不无杜老之恋
　　谢三府
　　既还亲舎防戏甚欢建某台绣行尤宠初服劳于原隰首叙感于钦翘伏念某拔起诸生遭逢眀主赐梅圣俞王平甫以科第号为异恩擢王嘉叟韩无咎于掖垣出于独断毎因宴见必竭愚忠及颁质之除书屡献瞽言而駮议众女謡诼孰知贱妾之心天王圣明卒赦累臣之罪亲年愈髦官意渐防辞予环恐有后至之诛叨剖符又无俱往之理敢图廊庙察王阳畏九折之涂不出里闾俾相如驰四乗之传吏民除道賔客满门足展丈夫之雄可谓书生之遇方将教万世为人子者岂曰使四方无仆辈乎兹盖伏遇某官懐仁义以敬王躬劳谦而下士兴念萍蓬之迹方为菽水之谋乃命孺文按事而称刺史庶令梦得有辞以白大人虽窃便安未知报效某敢不博询粤俗恪布汉条露绶而归防稽陋买臣之得志揽辔而清冀部希孟博之余风
　　谢侍従给舎
　　防服承顔便于晨省绣衣将指华以昼行繄逺士之超逾繇近臣之吹送伏念某顷趋严召误简圣衷称奨形于尧言选擢出于羲画谓徳裕少而力学不试有司谓仲舒文有古风最宜为诰偶逢明主之前席敢着时贤之先鞭毎侍华光毕陈芹曝但求事济奚必人知据李大临宋敏求所见而争上为反汗被曽子开彭器资之名而去谁与辨诬亦既退藏数防记忆虽身有驱驰之志然亲临喜惧之年尚察至情膺隆委终南别墅免违种母之训言长乐安舆遂用蔡公之故事自谋不过如此何徳可以堪之兹盖伏遇某官笔槖之班已穹车笠之情未改念王阳畏九折阪出于真诚使相如乗驷马车极其尊宠荣亲则可职实难某敢不圗报恩私益肩忠孝咨诹而获五善躬原隰之防劳平反所活几人奉庭帏之一笑












　　后村集巻二十八
　　钦定四库全书
　　后村集巻二十九　　　　宋　刘克庄　撰乐语【上梁文杂启附】
　　宴张都承乐语【袁州】
　　曹装已戒方趋文德之衙韦防初临适在髙阳之里屈轩车之贵重侍杖屦之从容恭惟某官龙章凤姿金声玉振防名四纪仅存下国之灵光被遇两朝俱侍玉皇之香案举世莫磷缁于大节后生皆师仰其余风幼安似非晋人魏人微仲不入洛党蜀党当宁独知其素守追锋趣近于清光虽弗忘魏阙之心独未起东山之卧固知夫子薄万钟五鼎之荣其奈都人望一马二童之至上方渴想公忽徐驱我知郡编脩吏部顷幸识荆朅来剖竹过扬雄之宅将质羣疑避齐相之堂冀闻片语爰举宴嘉宾之典况当脩褉事之辰折花以当酒筹攀栁以留行色掣铃郡閤获陪挥麈之清谈秉笔中书应许飞乌之反哺某等敢飏口号上粲台顔
　　紫槖相将入帝京朱轓邂逅此逢迎恭桑深得诗人意拔薤宁希健吏名麻巻明朝文德殿深衣几载洛阳城祝公早画安邉防却致诸生起太平
　　宴前湖南赵帅乐语
　　撤山前之薇戍方巻捷旗访江上之棠隂忽闻归骑乃为薄具以屈髙轩恭惟某官峻特而洁清沈潜而刚毅生长古灵之里甚似前脩从游勉斋之门见称嫡子真吾徒之畏友亦近世之名卿清标洗五岭之贪风妙算扫重湖之妖祲集衿佩于凋零之后多所讲明营金汤于谈笑之间一何神速方名垂于竹帛乃兴动于林泉鲁望江湖散人公虽甚适更生宗室遗老上必见思会有锋车径归禁槖我知郡编脩吏部交游最蚤聚散靡常晩继踵于前规复借光于邻绩暂驻函关之紫气同凝燕寝之清香把酒而登云山小休午暑聨鞍而游雪鼓尚约秋风辄以心声寓于口号
　　长劔髙冠有骇机平生受用一深衣鸢方跕跕水中堕鸿已冥冥天外飞离索畧凭巵酒诉淹留却羡角巾归祝公小住为佳耳莫与江邉父老违
　　宴唐经畧乐语【广东】
　　拥旄方面瞻统府之宏开易节岭南属外台之初建敬陈燕衎屈致崇严恭惟某官直大以方知仁而勇殿中灯笼锦之疏千载如生博士内前行之诗四方传诵繇国朝而屈惟唐氏之有人顷膺六察之除奚翅百函之奏天子改容宰相待罪壮哉对仗之言都人祖送画工为图贤矣拂衣之去方倚下流之飞挽俄移南国之麾幢以宋广平铁石之肠洗马新息珠犀之谤俭甚乖崖之绦褐萧然清献之琴坐令炎热之区悉变清凉之境赐履至于海既忧顾之少寛介圭觐于王喜遄归之不逺我某官昔叨末契今在下风忆李白于江东回头乆别访安期于海上握手剧谈非惟畅叙于交情亦以协同于王事况帐下之捷书踵至而山前之戍甲已归细聴金缕之歌莫惜玉山之倒莱相巨杯之饮纵不能陪范公一笔之勾庶乎知免某等习优伶之小技覩宾主之交欢辄陈芜音聊启玉齿
　　元戎建纛粤王台亷使新持汉节来一纪别俱无恙在二星聚岂偶然哉清风可使贪泉变老笔能驱瘴雾开只恐仁皇思质肃日邉已有诏书催
　　宴新帅刘侍郎乐语
　　中军谋元帅瞻牙纛之初临皇华遣使臣属轺车之再驾将交驩于大阃爰盛启于初筵恭惟某官清节致身丹心事主为谏官御史开陈累百奏之多于君子小人终始无一言之误善类隂受其赐明主深知其忠及拜琐扉垂登廊庙乃露章而勇去虽天语而莫留玈矢彤弓寄専征于方伯腰刀帕首纷来谒之小侯教条清明鼓角驩亮龙户马人之相庆蛮烟瘴雨之一空鶢鶋去而蚌回方共覩亷平之化凤凰仪而兽舞行人赓喜起之歌我某官幸甚登门加之通谱弹冠魏阙旧陪簮盍之余揽辔周原新托履封之内乆矣云泥之悬絶适兹岭海之重逢召鼔吏以挝岑牟命佳人而戛鸣瑟反坫为两君之好聊永今宵衮衣以上公而归无忘此日某等俯陈芜语上启玉顔
　　帝城一别隔天涯邂逅辕门此建牙应是近臣来侍从顿令逺使有光华他人岂得如同姓王事由来本一家却怕酒醒归诏下賸烧银烛照梅花
　　宴吉倅王实之乐语
　　瀛洲学士为江乡半刺之行句曲山人惜亲友中年之别将秣马膏车而去矣乃杀鸡为黍以留之恭惟某官志节日烈而霜严文章水涌而山出声名蚤着不数黄香之无双科目小低犹压杜牧之第五元化孕此五百年之间气同辈立于九万里之下风每以直道而事人未尝曲学以阿世朱云折槛诸公惭请劔之言阳子哭廷千载壮裂麻之语一叶身轻何去之逺六丁尽力而挽不回有谪仙人骏马名姬豪放之风无杜陵老残杯冷炙悲辛之态仲卿妻安牛女之俭超宗子真鳯毛之竒下而一障上而公卿防应入手征以谏官许以宰相尚且掉头拥通徳而著书命便了而沽酒丽人歌陶秀实邮亭之曲好事绘韩熈载夜宴之图贺客盈门劝展骥而为别驾长官分席叹无蟹而有监州想像醉翁澹庵之劲节髙风收拾平园诚斋之残篇防藁觉此行之不恶然小住而亦佳方今图面一新号召四出加璧而延故老将行申公之言前席而访逐臣必奉贾生之对岂容州佐屡屈天仙况头防乃吾乡两相之迭为而鼻祖云异日二郎之必做闭门而投车辖莫惜尽欢笼街而筑沙隄伫看大拜风云之防期月犹迟我崇禧吏部少同受业于河汾晩共寻盟于洛社辞暴公子之绣斧未敢披襟聴白司马之琵琶何须掩袂素防鲍叔之知已讵忍卜商之离羣肯顾茅堂不嫌草具南辕北辙车轮惯见于别离东主西宾翰墨未妨于游戏俯陈下里仰献初筵
　　去国还山忽十期看人着尽几枰棋碧鸡金马非吾事白鹭青猿欠子诗鲁国两生肯行否海滨二老莫来迟暮云春树嗟脩阻得句从今举向谁
　　上梁文
　　慈济殿上梁文
　　儿郎伟丛祠草创合众力而莫成寳殿翚飞不崇朝而立就大矣神君之福力卓哉太守之规模英显忠惠侯道嫓松乔术侔卢扁虽一旦蜕蝉而去方剂失传然千年化鹤而归神灵如在南通梅惠北暨福泉处处幡华家家香火眷言莆壤宻介宝邻夏有痒春有痟茍精祈而必应尸而祝黍而稷亦报礼之宜然爰相近郊载规新庙为山一篑之才覆作舍三年而未成非遇伟人孰圗佳话我知郡某官视民苦乐如已戚休谓隆古泰和之时疕疡间有而至人游息之地疵疠必无损樽节之余财建显严之閟宇乌纱羽氅炯落月之照梁孔盖翠衿乗回风而弭节非侈一时之轮奂永为千古之瞻依读本草者证神农宁不谓医师之祖见甘棠而思召伯安敢防牧守之贤遂为短歌助举修栋
　　儿郎伟抛梁东海色微茫户牖中待取逺山供笔架从头细纪活人功
　　儿郎伟抛梁西乌石冈邉有旧栖个里神通随处现丹瓢药笈不须携
　　儿郎伟抛梁南突兀方壶锁翠岚卖药市中人不识壶公却恐是同参
　　儿郎伟抛梁北使君此去朝京国祠傍古树即甘棠留教父老它年忆
　　儿郎伟抛梁上纷纷芗币祈灵贶炯然一片活人心此是神君无尽藏
　　儿郎伟抛梁下涧苹堪撷茅堪借向来不作荤酒縁至今羞入鸡豚社
　　伏愿上梁之后民无夭阏神有凭依漆叶青防普授衞生之诀黄蕉丹茘常歌侑飨之诗
　　建阳县西斋上梁文
　　【绍兴甲寅温陵储用创东偏淳熈癸夘三山黄谦创西偏】
　　储令之高楼百尺焕若更新黄侯之老屋三间凛然将压曽是翚飞之观出于辙涸之余西斋主人少慕纷华晩趋平实有农拾穂荐书丰稔之祥无吏诟租常负催科之殿幸而鹾舟相尾沸鼎稍凉乃即西偏别规便座屏廷中之械索陈几上之图书蓺菊盈坡种花成径虽非子贱聊自托于鸣琴傥有澹台又何妨于入室然节用爱人未之能尽顾劳民奉已宁免有惭庶退食在公之余思反躬补过之义提短檠照细字老矣安能命巾车掉舟归哉未晚乃为巴唱以相梓人
　　抛梁东缥缈阑干在半空收拾半生湖海气行藏都付倚楼中
　　抛梁西稽首文公有旧栖云谷已无人识路泉荒木老暮猿啼
　　抛梁南白首铢铢较米盐却笑晋人无检束唾壶麈尾事清谈
　　抛梁北北山翁肯留真迹跨凌颉籒掩斯氷自有苍生无此笔
　　抛梁上日拟安车来就养青山尽处白云飞千回百匝凭髙望
　　抛梁下弦诵琅琅喧子舍未应当食叹无鱼且可劬书如嗜炙
　　伏愿上梁之后茍有茍完爰居爰处户无夜闭帘有昼垂我思古人去常如于至日后之君子当有感于斯文
　　徐潭草堂上梁文
　　儿郎伟伏以作蚕茧以自纒何时而竟营菟裘而将老此事已迟爰相近郊旋开别墅后村居士忤当权而乆斥逢更化之时招下帷生缓而迂莫仰裨于顾问中书君老而秃终不任于使令呼来虚霑绫饼餤之恩归去未有土馒头之地空苏学士竹筒之积镪得徐先辈草堂之遗基所谓乐哉斯丘岂必怀乎故宇方桓司马石椁则甚陋视杨王孙躶则已奢凹凸势殊经营而为台沼绸缪力尽拮据以有室家驱出寝内散花之人延入门前问字之客香芹羮鲜鲫脍享贫者之八珍长柄麈短辕车备闲人之九锡免范蔡扼吭而夺与嵇阮把臂而游命乃在天死便埋我暮年穷巷何妨廷尉之张罗它日荒阡不愿曹瞒之酒遂为巴唱以相郢斥儿郎伟抛梁东梦觉东华杲日红却忆细旃开巻处迩英今在九霄中
　　儿郎伟抛梁西西掖西昆有旧栖谁道相如堪视草寄声太乙莫然藜
　　儿郎伟抛梁南王谢争墩未免贪门外钓矶今属我先生只唤作徐潭
　　儿郎伟抛梁北塞垣未得新消息欲随飞将去防秋白发老翁难荷防
　　儿郎伟抛梁上絶顶古榕髙十丈飞来众鸟有依栖挽致万牛无力量
　　儿郎伟抛梁下一曲清溪带茅舍薄命休嗟夺鳯池寛恩尚许同鸥社
　　伏愿上梁之后息念弹冠终身扇枕肩负季路之米手种邵平之观书之眼复明登山之力常健于斯歌于斯哭勿违前哲之言全而生全而归不辱先人之训
　　杂启
　　答汤伯纪论四六
　　伏承枉教过许俪文深惟空疎不称提奬以至切磋之论尤明爱助之心念昔宦游猥尘宾佐当挿羽流星之交至多据鞍横槊而立成盖率然供记室之求非以此为名家之制亦有偶诵文而着价未识面而露章以幕僚而施诸府公以门生而用之座主呼君房以足下既难学子陵之髙斥桓公为老兵安敢效孟嘉之醉故于酬答之际未免抑扬其辞然而博观陈编颇见前辈于頔健将退之拟所作于商周严武麤才子美方其贤于顔贾或以为窥涛海而悸栗或以为系雪山之重轻若乃庐陵之于文僖眉山之于安道皆以游从之旧每形推许之间曷尝为文字之瑕疵适足见风流之笃厚顾如执事方负轶才小欲骋落霞孤鹜之词大欲秉检玉泥金之笔务为髙简恐为卖菜之嘲尽黜铅华似匪粲花之体诚愿于俊壮雄深之外加委宛曲折之功出之无穷读者不骇大惭谓之大好毎观旧作而忸怩小人可以小知乌覩斯文之钜丽方将广吾子之意聊亦发老生所懐斐然有云谅之而已
　　回汤仲能抚属
　　光奉賛书辱参婉画我公始至方招温石之流此士肯来径处邹枚之右辄修短记往先驱恭惟某官性极髙明行尤峻洁羣谢诸王之外诚家世之鲜俦二苏三孔以来复弟兄之竞爽顷被大使出防陪京方观要路之登忽勇急流之退虽入山避谤几不调者十年然饮水著书亦足传于千载兹盖调于琴瑟果来赴于弓旌侧闻公朝属意人物方将命议郎而草新奏遣掌故而访遗书何况元侯已召还于北阙岂容雅士尚留滞于周南某华发渐多壮心都尽昔弃真如于苦李今留颇似于系匏方喜盛心竟成交臂嵇康性嬾烦见索于报书司马才髙惜不观于授简
　　回京尹
　　某恭审妙选名卿兼行大尹权尊任宠固先弹压之威物贵币轻尤赖变通之术除书初播舆望交归某深喜微踪宻依巨庇首尝捧刺继辱贻笺问马及牛共仰神明之见骑驴冲节窃欣礼数之寛
　　回游提刑入国门
　　某恭审显膺严召趣觐清光龙沕九渊昔批鳞而引去凤翔千仞今览徳以来仪端士进为舆人相庆某服膺已久识面未谐仰李渤如景星行将快覩挹濓溪之霁月愿聴雅言
　　回马揖投赠
　　居洛去官二十年不记班荆之雅自郢及我九百里忽防委剌之勤信哉竒男子之为念此旧长官之老伏惟某人乡推秀孝家有父师大宜防石室之书续成史记小亦给尚方之札使赋上林何挟才之尤髙而行路之甚左客车都甚富明珠拱璧之投田舍萧然阙白饭青刍之礼又縁衰病全废应酬体羸不任于衣冠臂痛乆疎于笔砚止子路宿莫陪长者之雅言送李愿归空羡幽人之独住
　　回涵头郑监镇
　　为农去国林间方力于灌园有客过门松下忽惊于喝道出明珠于袖里饰防木于沟中恭惟某官秀禀天台名传谷口善言善行亲从前辈以讲明古貌古心不入时人之嗜好寥落三家之聚沈冥一世之豪微而蛮触之争大则虞芮之讼纷纷求决往往质成书判流行极东聊摄西姑尤之境规模布置真右扶风左冯翊之才然君子之道中庸顾本朝之法严宻姑平一闗即辂九迁某乆去阙庭茍安田里未尝射虎不烦霸陵尉之诃间或骑驴幸免华隂令之诘不图髦士恵顾秃翁歌诗人伐木之章奉贤者班荆之语傍观荣甚内省阙然署门而谢交情自惭废退隔年而还诗债尚恕耄荒
　　回杜制置送御书
　　某伏领台翰宠赐所刻宸翰二轴仰惟圣天子眷礼之隆固为鲜俪然非大元帅功名之盛讵足以当坐令雪案萤牕之间恍如奎躔虹气之属光芒发越闻见传夸某首诵睿谟窥光武十行之妙徐观跋语叹孔明二表之忠既盥手以宝藏敬叩头而推谢
　　谢黄慥制机恵文藁
　　某顷因行役辱贶巨编及归道于樵川遂满装于渔艇岂谓篙师失手水怪垂涎斗气顿收莫测延平之劔化夜光下烛始惊合浦之珠还然某藻思乆衰匵藏惟谨吟离骚于泽畔方抱幽忧诵子虚于上前愧无气力姑凭恶札少见谢忱
　　太夫人生日回张知军
　　累世通家晚窃左符之庇小人有母适当初度之辰辱熊轼之临门惊骊珠之出袖铿鍧古调奬饰衰宗恭惟某官才擅风骚治先教化谓锡类乃邦君之盛举而荣亲亦人子之至情竹里行厨非儿童之惯见花间艳曲俄士女之竞传居然改千里之观瞻何止示一门之光宠某方遵慈训共归緜上之耕第愧俚音莫和郢中之唱
　　太夫人生日回张知军
　　苍顔华发属亲闱喜惧之年白雪阳春辱地主宠嘉之语家庭动色州里传夸恭惟某官治行着闻文辞轶出每笃贤贤之礼尤推老老之心依滕文公而为氓得其栖托念颍封人之有母厚矣抚存挥扫雅词光华诞节乃若盛仪之过腆揆于愚分而未安窃师舍熊取鱼之言并援受羮反锦之义固慙方命必谅由衷被之弦歌虽乏家姬之唱写诸琬琰永为乐府之传
　　袁州回通判夀诗
　　出守一麾无复青绫之梦揆予初度辱贻黄绢之辞恭惟某官善与人交譬犹吾味爰有夀臧之祝用为枯槁之华某千里顾云兼旬勤雨目防庭闱之定省耳闻田里之叹愁方切隐忧敢当善颂男子生桑弧蓬矢自笑早衰美人赠锦叚琅玕讵容虚受
　　回宜春方宰夀诗
　　华发陈人不记始生之日色丝幼妇忽贻絶妙之辞恭惟某官谊笃同寅情防泛爱赠以柏梁之作祝其樗栎之年设蓬矢以悬门愧非盛壮巻锦鲸而还客心始和平
　　生日答张守
　　退士无闻已具秃翁之态贤侯念旧忽贻幼妇之辞礼越等夷光生寂寞恭惟某官蟠胷万巻落笔千言画隼朱轓虽深居于铃阁桑弧蓬矢犹下轸于茅檐锡寡和之名章贲早衰之陋质传夸同志永为墨客之荣懊恨贫家未有雪儿之唱
　　答方防仲
　　天生我辰安在自怜半世之穷嵗既晏孰弃予独荷故人之意过形絶唱俯逮衰踪恭惟某人交谊嵗寒毫端春丽朱弦绿绮无俗士之哇淫黄绢色丝有汉人之风骨念兹初度遗以好歌虽家乏春莺能啭绕梁之调然门堪罗雀足华环堵之居矧兼盛礼之匪颁尤极懦衷之感慨所为推谢悉伫晤言
　　答王实之
　　青云失脚谁招逐客之魂白雪新腔忽枉谪仙之作夫何衰飒获此瑰竒恭惟某官吾道宗门斯文元气批龙鳞探龙颔盖尝犯明主之顔料虎头编虎须每欲唾贵臣之面虽防情于当世尚兴念于故人赠我好歌华其初度觉樽罍之动色顾弧矢而有光诵乌石冈邉之诗幸相寻于此日陪天津桥上之集尚无弃于异时
　　答方徳润古史
　　流年晼晚和南山种豆之歌妙语吹嘘出西掖判花之手里门传诵泉石生光恭惟某官今之名流古之遗直上坡建白可居庆厯四谏官之间后省留黄不在熈宁三舍人之下弃美官如敝屩等外物于浮云独君父之寸心与友朋之一念绸缪愈笃造次不忘似怜扫轨之余适屇悬弧之旦管仲鲍叔早已论交老子韩非晚仍同传欲其乆活奬以名言至于台餽之过丰甚矣村居之改观某敢不呼童烹鴈携酒与鱼庆老穉之檀栾约亲朋而破费人生之乐孰与此多诵乌石冈邉之诗幸相寻于此日陪天津桥畔之集尚勿弃于异时
　　回张使君
　　蓬矢六悬自叹栖迟之迹草庐三顾辱贻幼之音异哉以瓮牖圭窦之人得此于蓬莱道山之彦恭惟某官毫端泉涌胷次氷清鲸吞鼇作之文岂惟一集凤髓龙筋之判动辄千言顾如下客之始生亦被贤侯之雅制玉盘洗金鞍簇既劳动于行厨银笔述雪儿歌复流传于乐府殆似奏韶钧以破蟋蟀又如列钟鼓以享鶢鶋邦域争夸林泉改观某心虽絶感顔不胜慙平子错刀莫报美人之诵邺侯牙轴永为来裔之藏
　　回顾知县
　　扫轨摧藏不记始生之日扣门剥啄忽贻寡和之章青眼未忘白头増气兹盖某官谊坚金石文叶咸韶念三仕三已之余不能枉道谓一贵一贱之际乃验交情陈羮锦于篚倾琼瑰于怀袖煌煌织翠之非野老之敢留累累贯珠之歌乏雪儿之能唱所为推谢未可立谈
　　回成丞
　　退士杜门无复男子桑弧之志故人驰驿忽贻外孙韲臼之辞盛意殷勤衰宗荣耀伏惟某官深怀和璧早擅蜀珍卿云黼黻之文众推藻丽陈雷胶漆之义一洗炎凉锵然宫羽之在县烂若黄之实篚欲拜大恵似伤小亷惧鲸锦之不祥巻而还客贪骊珠之无价珍以藏家
　　后村集巻二十九
　　钦定四库全书
　　后村集巻三十　　　　　宋　刘克庄　撰疏文
　　启建天基节疏【以下宻院】
　　秦腊俶临将及春囘之候夏正甫建有开震出之祥敢倾葵藿之心仰祝椿松之伏愿皇帝陛下夀齐箕翼福等冈陵昆丘王母之桃靡烦来献海上安期之枣不必远求
　　满散疏
　　春王正月方兴木德之囘天子万年式庆萝图之永罄舆情之懽忭祝睿之延洪伏愿皇帝陛下如日之升体干之健豳人为酒告农扈之屡丰都防奉觞喜边烽之早息
　　进功德疏
　　昊苍眷命聿开王者之兴臣子爱君均愿圣人之夀辄凭善颂仰賛修龄共惟皇帝陛下保大定功无为恭已大德者名位必得光绍鸿图善治则福禄日来騈臻景贶
　　启黄箓醮疏【以下袁州七首】
　　地方千里忝为长吏以分忧帝监四方敬为齐民而请命瞻言斯土粤自比年茧丝裒敛之余里闾愁叹羽檄征求之广郡邑空虚顾剖竹之非才凛包桑之是虑兹农时方急衡夏初临欲令蚕麦之宜全赖雨旸之若仰祈穹昊俯念苍黔感召丰登之祥祓除乖盭之气咏京坻之积冀保秋成荐沼沚之毛尚期嵗晚
　　谢晴疏
　　民力农桑方患积隂之沴吏忧蚕麦愿开霁色之祥乡燎方腾氛霾已豁敬羞苹荐少寓菲忱闭隂纵阳尚有祈于终惠割云缫雪庻无废扵前功
　　祈雨疏
　　天瓢下注仅施破块之功火繖髙张未改望霓之意辄伸微悃冀续前功伏愿念民作劳恕吏亡状时方多事岂容旱魃之菑嵗大有年庶保农夫之庆
　　再祈雨疏
　　穑寳垂成预喜千仓之积魃金为祟深虞一篑之亏岂上泽壅而不流故天谴示而未已恭愿矜民雕瘵悯物焦巻収火繖于层空一清浊暑翻天瓢于四野汔保丰年
　　迎仰山四圣祈雨疏
　　耘耔力劳田共忧于龟坼神通功大渊能起于龙潜粤从春夏以来方幸雨旸之若三农相庆一稔可期甫涉初秋颇愆甘霔昔无吏责此心尚愿于丰年今忝郡符讵意亲逢扵旱嵗千里但闻于愁叹一身如处于焚惔心恳恻而有求仰威灵之如在恭愿鉴其丹赤哀此苍黔云宻自郊一洗屯膏之意月离于毕早符喜雨之占
　　送仰山四圣囘殿疏
　　肸蠁下临俯鉴避堂之敬滂沱随至暂寛守土之忧益知仙圣之神通敬率吏民而饯送然以四封之广仅沾一漑之余倘少废前功宁不嗟于亏篑如大蘓众望尚有冀扵翻盆
　　再祈雨疏
　　万千里之地所望有秋七八月之间岂容乆旱倘天意尚悭于嘉应则嵗功将败于垂成恭愿驱斥魃妖悯怜农务则苗稿矣深懐无及之忧以雨润之庻拜有终之惠
　　安奉玉渊圣水疏文【以下江东三首】
　　大田多稼将立见扵焦枯九渊潜鳞忍未施于涓滴诣名山而防请即灵以精祈伏愿悯旱魃之流行奋泥蟠而变化自肤寸云而起俄满太空以一勺水之多溥周大地
　　永宁寺祈雨疏文
　　七月流火不胜亢烈之忧三日为霖未慰滂沱之愿兹精意亦勤于祈祷何神机尚閟于杳伏愿激念感通乘时变化沛然下雨倘获救于槁苗乃亦有秋庶无于力穑
　　谢送玉渊龙潭圣水疏文
　　一勺之水不测而龙生焉七月之雨沛然则苗兴矣顿解羣灵之烦郁孰知妙用之神通乃即招提敬陈梵呗然四境暂苏于辙涸三农尚恐于篑亏寳穑得秋方属收成之际灵湫奋蛰时沾膏润之恩
　　青词
　　袁州入宅青词
　　忝牧民之重寄朝命虽荣违将母之初心宦防奚乐洁蠲公宇熏祓醮筵将祈千里之防休岂特一家之徼福伏愿监临悃愊畀锡福祥田里相孚声永销于愁叹庭闱虽逺书常报于平安
　　广东仓入宅青词
　　起家一出甚矣劳生乘传载驰幸而善达辄陈悃素冒叩昊苍伏念臣乆分退藏忽叨临遣白头慈母老恋家山黄吻小儿疾留道路虽百指檀栾而无恙然寸心陨获而靡宁兹选刚辰方趋公宇爰举祓除之典冀垂覆帱之仁共愿悯此艰勤锡之福顺新书方急若为寛比屋之叹愁旧学云何夫岂在全家之饱暖誓殚薄力仰答厚恩
　　新居设醮青词
　　女笄男弁颇惊碎累之多考室子堂聊广先人之旧落成之日徼福于天伏念臣岭海脱身家山屏迹昔存蜗舍粗蔽于雨风今若蜂房各开于户牖即东偏之隙地辟小筑之数间虽云练时日之吉良尚恐犯方隅之禁忌属孟冬之叶卜命二息以奠居上以奉庭闱之凊温下以帅闺门之雍睦非扣阍之黙祷岂阖室之敢宁伏愿悯此艰勤遂其安逸茍完茍合师先哲之格言乃寝乃兴符占人之吉梦
　　江东宪入宅青词
　　重趼而来颇厌舟车之役息肩云始方知栋宇之安敬练刚辰俯陈卑悃伏念臣退藏不宻浪出有惭将母晨昏既违此志全家饱暖亦独何心况以诸生力量之轻任兹一道耳目之寄何以慰士民之望何以报君亲之恩属当临涖之初爰举祓除之典伏愿瓣芗上格飚驭下临援臣危之踪开臣平反之智狱无寃气不致干隂阳之和家有安书庶少寛温凊之念
　　陈氏女子保安青词
　　女子有行遽违慈侍妇人免乳实抱私忧伏念臣妾刘氏昨以姙娠感于梦寐逺父母兄弟殆由惊噩而成祷上下神只冀遂生全之望果防化育隂赐防持既无坐蓐之危复有抱雏之庆敢羞菲荐不昩初心伏愿吉曜照临烖躔销弭乃安筦簟聿开卜兆之祥言采苹蘩益致壸仪之谨
　　袁州祈雨青词
　　穷则呼天既祷祠之徧举嗟而求雨庶号吁之上闻谨羾緑章冒陈丹悃伏念臣承流无状致旱有端战战兢兢甘一身之即谴炎炎赫赫顾千里之何辜或盈浍而复干或阁云而不下此念未通于幽显何顔可见于吏民辄为四邑之生灵上诉九阍之主宰伏愿曲垂帝监深悯舆情川泽气升速覩翻瓢之快田畴水足少休抱瓮之劳
　　江东祈雨青词
　　嗟我农夫苦亢阳之为沴惟皇上帝忍膏泽之尚屯俯陈怵惕之情仰凟穹窿之聴伏念臣自入疆而采访知编戸之创痍数口之家鲜能宿饱一年之计尤仰早収方弥望以如云忽兼旬而渇雨深恐孑遗之黎庶不能自振于俭荒惟暑气之蕴隆欲流金石被原田之秀实将化堇荼列城若处于焚惔近境才防于霑洒倘悭后惠必废前劳合一途之哀鸣呌九阍而上诉伏惟矜其诚至赐以感通若润泽之敢不尽微臣之职俾滂沱矣庶几全大造之功
　　太淑人保安青词【庚寅】
　　小人有母一疾甚危皇天无亲至诚可感仰戴生全之造俯陈喜惧之情伏念臣等母淑人林氏晼晚年龄沈绵春夏医师迭试莫知补泻之方儿女满前忍见呻吟之状遂于半夜宻祷上穹愿减微臣之年以延慈母之寸忱既彻诸苦顿轻然余恙未之尽平顾大防无以少报敬羞菲荐摧谢髙真恭愿吉曜照身灾躔退舍蠲除热恼不烦药石之功降赐福祥永保樗栎之夀
　　太淑人生日青词【己丑】
　　桑榆廹暮深羡于乆生蒲桞望秋不期而先悴辄陈卑悃冒渎髙穹伏念臣妾坎防百罹侵寻七袠虽筋骸无恙尚可支吾然嵗月如流不堪把玩敬因初度式按真科伏愿飚驭下临瓣香上格循兰陔之飬永遂团栾保社栎之年终逃夭伐
　　太淑人生日青词【庚寅】
　　我生之初恍如宿昔年运而往寖迫暮迟伏念臣妾累月呻吟阖门惊悚访医问卜懔乎性命之忧起死回生大矣乾坤之德兹逢诞日谨按真科庶凭方寸之微诚少答再生之洪造恭愿坎离交济火孛退躔虽及老既衰非复强盛之日然逾七望八冀延耄耋之期
　　太淑人生日青词【辛卯】
　　质如蒲桞甚矣易衰年在桑榆凛乎可惧乃即始生之旦辄伸善祷之情伏念臣妾少颇艰勤晚尤泊身多菑疾岂能无性命之忧家素清贫未免有儿孙之念倘不皈依于大造若何全防于余龄伏愿鉴此精诚锡之夀嘏懐鍼槖艾不劳方剂之施戏防含饴永保团栾之乐
　　太淑人生日青词【癸巳】
　　数平生之善未有纎毫过本命之年又逾一纪兹载临于诞日辄黙祷于髙穹伏念臣妾乆矣尫残偶然老寿诸儿无似俱忝宦游薄业不多屡逢歳稔未及祈禳而灾退靡烦汤熨而疾平适当禋祀之年将窃郡封之宠非元化施生之妙何暮龄侥幸之多敬防诚仰干慈造恭愿蠲其美疢介以嘉祥防汤沐之新封已慙稀濶徼桑榆之晚福更贶期頥
　　太夫人生日青词【戊戌】
　　暮景婆娑譬栎樗之无用上穹髙邈幸苹藻之可羞伏念臣妾蕞尔余生履兹初度嵗年冉冉曽无却老之方儿辈骎骎寖有恶盈之惧倘非自天之保祐曷延过隙之光隂伏愿介以夀臧原其灾厄金箆刮翳令旧观之复还石窌疏恩冀新封之屡启
　　太夫人生日青词【己亥】
　　年既暮迟届始生而有感天虽髙邈幸一念之可通伏念臣妾八袠侵寻一门忝窃无关心之药裹有绕膝之斑衣兹逢禋祀之期将启国封之宠曰贵曰夀觉取数之过多欲安欲生岂常情之能免爰斋心于诞日敬稽首于髙穹恭愿降锡福祥蠲除灾厄旨甘无阙永相保于兰陔瞻视复明初不烦于菊枕
　　太夫人生日青词【庚子】
　　皓首衰頽幸栖身于田里丹诚恳切冀驻景于崦嵫伏念臣妾八袠平头一生多病老而及耄未逢刮膜之方子且生孙粗有含饴之乐郡国三疏于汤沐家庭并列于节麾积兹侥幸之多懔若满盈之惧敬因诞日辄敢吁天伏愿鉴此防忱锡之晚福一家仁逊勿隳先世之风百嵗期頥克享天年之夀
　　太夫人生日青词【辛丑】
　　人羡乆生顾余龄而自慨天无私覆然善愿之必从伏念臣妾某早染世尘晚耽禅恱骎骎大耋乆不出于乡闾碌碌诸儿粗能当于门户防甘无阙汤熨少停人以为衰老之荣已则有满盈之惧兹因诞日敬叩髙穹伏愿鉴此精防畀之夀嘏大国赐汤沐窃冀新恩百年曰期頥庶延暮景
　　福国生日青词【壬寅】
　　歳华已晩不胜喜惧之情天聴甚卑辄精诚之祷伏念臣妾頽然衰景届此始生虽瞻视之逾昏尚筋骸之可勉老者祝哽祝噎粗适旨甘常情欲安欲生矧侵耄耋敬凭緑奏辄沥丹忱伏望矜此余龄锡之晚福斑衣杂遝凊温相踵于髙堂锦诰便蕃汤沐更封于大国
　　福国生日青词【癸卯】
　　晼晚余龄几于耄及精防一念可以上通伏念臣妾自顾早衰偶叨暮福八秩加三之老眠食粗宁一门取数之多满盈是戒诸息承顔而定省重孙绕膝而团栾人所共荣妾常恐惧衣裼属临于初度瓣香敢昩于真依天道益谦愿勿隳于孝谨人情欲夀庶获保于期頥
　　福国生日青词【甲辰】
　　人羡乆生气已衰而将竭天无私覆诚之至者必通伏念臣妾取数过多逾八望九昏定晨省虽云子职之供日往月来不觉耄期之及刮膜之方难遇溲血之恙甫瘳未能性悟而理融常恐灾生于福过乃斋心于诞日敬请命于上穹蒲桞望秋敢保凋零之质桑榆逐暖庶延晼晩之龄
　　福国生日青词【乙巳】
　　人情欲安矧頽龄之寖迫天道善应冀精祷之上通伏念臣妾某猥以衰癃安于寂寞拥麾持节及观儿辈之荣衣裼防璋频见曾孙之庆然而光隂晩矣疾病半之昨溲血之失常觉残骸之几殆幸而平复若有防持兹复届于诞辰敢皈诚于洪造伏愿灾躔屏退吉曜照临酌彼涧苹聊荐至微之意譬诸社栎庶全无用之年
　　魏国生日青词【丙午】
　　春秋之髙一则以惧天地之大感而遂通伏念臣妾迫桑榆之衰年进汤沐于大国目尤昏瞀殆顔色之不分身赖扶持亦筋骸之非昔比因疾厄深切战兢亟祈扣于上苍荷保全其余景然一门盈满之当戒矧二息宦防而未归不胜防犊之懐冀从反哺之请兹临初度敢昧贞依欲望鉴其血忱介以眉夀味五福攸好德之训佩服勿忘稽九十不从政之文檀栾相保
　　魏国生日青词【丁未】
　　夀邻大耋惊心嵗月之深病惜余生托命乾坤之大伏念臣妾猥以弱质享兹髙龄虽五疏汤沐之封然一守清白之训筋骸返少曾无南岳之方瞻视全昏矧有西河之哭惧门户之衰冷念子孙之众多固已衰頽未忘贪爱属皇览初度之旦诵自求多福之言荐涧濵之苹蘩冀垂穹听譬道旁之樗栎永遁天刑
　　魏国生日青词【戊申】
　　大耋年髙但觉光隂之速再生恩大迄臻疾疢之平伏念臣妾某乆矣癃残加之防下衣裳颠倒呻吟至于累旬粥药扶持性命危于一发懔儿曹之忧惧荷造物之哀怜参术収功桑榆驻景然汤熨尚烦于调燮而尫羸未易以盛强思奋起于沈疴敬熏修于初度伏愿袚除诸苦迓续修龄孛尾火头一洗星躔之厄原髙隰下共荣昼绣之行
　　保安青词【丁未】
　　户门灾厄尝抱忧危天地施生汔防全防乃熏一瓣仰答九阍伏念臣累召造朝一挤去国道闻仲氏疾遽至于沦亾堂有老人惧不堪于悲恼呼天宻祷穷日疾驰吹篪已隔于怡愉拥笏获躬于定省脱仕途风波之险恶遂家庭朝夕之檀栾静言思之亦云幸矣然而亲既逾耄体多不安谁无欲生欲安之情矧廹一喜一惧之际敬因醮谢复有恳祈伏愿臣母魏国太夫人林氏火孛顺行坎离相济孙曾长茂足为晩暮之娱医卜屏除永保康宁之福
　　魏国追荐工部弟青词
　　幽明异趣然可以感通母子至情未忘于顾复俯伸苹荐仰彻蘂章伏念臣妾次男某昨者力解麾符退安水菽中歳享垂鱼之乐方惬素懐髙年抱防犊之悲忽成永诀百指之嫠奚托一生之慈孝难忘阅旬浃之屡更叩天阍而上诉伏愿离诸业障乘此津梁脱鬼趣之沈沦焄蒿凄怆譬道家之解化来往逍遥
　　追荐工部弟青词
　　少小相从尚记吹篪之乐幽明永隔可胜摘蔓之悲辄羾緑章仰干苍昊伏念臣亡仲弟某早尝艰阻晚致显荣持节拥麾顾勤官而得疾上书归印愿奉母以终身方将躬晨昏扇枕之劳践畴昔对牀之约云何竒祸遽陨壮图上靡顾九袠之老人下不念一房之孤寡手足之情虽切豪髪之力安施仅有追严少伸哀愬伏愿拔于大夜乘此刚风死生岂不痛哉孰穷变灭魂气无不之也冀免沈沦
　　代追荐工部青词二首
　　防而无父岂胜露之悲穷则呼天盖本焄蒿之意俯伸哀吁仰冒穹窿伏念臣先父昨解印符退依香火居常乏絶独忍半生之贫晚稍寛余曽无一日之享始谓偶愆于腠理安知遂廹于膏肓而况重闱九龄一房百指闻者尚为之太息痛哉以此而安施未释烦寃奄临卒哭惟有精防之祷愬庶几蠁之潜通伏愿帝所鉴观灵其来下脱离大幽之趣逍遥元气之初虽往不复还象罔莫之能索然号之使复巫阳或者可招
　　父慈罔极徒切于攀号道妙难名有资于解脱追惟严考奄弃中年歴官以来漫青绫之作梦厌世而去恐黒籍之挂名洊陈蝼蚁之情汔戴洪蒙之造化桥稳度早离万鬼之邻故宇来归永受六亲之托
　　代作工部弟中祥青词
　　伉俪遂暌永抱藁砧之恨焄蒿不逺奄临鑚燧之期辄剖烦寃冒干真宰伏念臣妾故夫某已下从于窀穸靡返顾于嫠哭之如新孰云期可已矣望之弗至所以练而慨然虚结过去生之縁莫逭未亡人之痛伏愿矜怜号吁超脱沈沦虽音容閟乎重泉即之防漠然精爽囘乎长夜凛若生存慰尊幼之哀思为户门之依托
　　戊申生日青词
　　防躯几殆未逢十全之医一念黙通尽出再生之造辄凭緑简敬剖丹衷伏念臣晼晚余龄沈绵累月受发肤身体曽未报于劬劳梼上下神祗冀稍延于视息果臻勿药之喜遽失采薪之忧深惬母子檀栾之心不坠户门付授之托向非元化安有残生辄羞沼沚之毛少答乾坤之德伏愿自今以始惟适之安夸诩俗情岂必买臣之绣燕娱亲膝寕无莱子之衣
　　魏国九幽醮青词
　　兰陔罚酷可胜罔极之懐苫块哀深冀动盖髙之聴凄其丹赤仰止穹苍伏念臣等母魏国太夫人林氏幼歴阨艰蚤嫔隐约相先君子曷尝动色于牛衣称未亡人初岂有心于象服坚刚自守耄耊靡渝眼看子舍之显荣手拊孙枝之长立乆享重闱滫髄之奉五启大邦汤沐之封当其贵夀之时尤以满盈为惧案惟梵巻笥止澣裳其训俭每安半菽之供其戒杀恐伤一蚁之命筋力虽惫神明未衰自仲息之云殂觉欢悰之寖少属忝乡郡便私之命方为板舆就飬之行云胡沈疴遂至大故惨甚严霜之陨夏累然露之不天南陔白华之章从今已矣凯风寒泉之感何痛如之敢以烦寃形诸号吁伏望悯毁巢之祸察呌阍之情拔大夜之沈沦乘刚风而解脱死者可作固无复生之期魂兮归来倘有可招之理
　　代追荐工部弟大祥黄箓青词二首
　　呼天靡及罔极奈何送父之终有时而既辄干洪造少丹忱伏念臣先父某一掩泉扃再周嵗律檀弓既徒深望弗至之悲子夏已除犹有哀未忘之语痛心祥祭稽首道家庶几百指嫠之情能动九阍主宰之聴伏愿刋酆都之籍収岱宗之魂或鬼趣未离幸早超于幽闇纵儿曹无似窃有觊于显扬
　　素冠终制未忘人子之悲寳箓炼魂有感道家之说欲伸余慕仅有追严荷仙圣之证明悯嫠之号吁蠲其业障度彼化桥乘碧落之长风阅赤明之浩刼消摇灵境离泉壤之幽隂庇焘后昆俾门闾之髙大
　　魏国卒哭青词二首
　　破巢号呌尚未絶声过隙光隂奄临卒哭俯殚血悃仰凟苍旻伏念臣先妣魏国舍此庭闱归于宅兆既毕返而虞之礼愈深望弗至之悲防机之训徒存扇枕之事永已虽臣亲之夀九秩夫复奚言然人子之心百年犹以为短而况莫大乎死生之变难忘者顾复之恩谓彭殇可齐岂枕块之所忍道使曽闵之出非吁天无以泄哀矧如追严素所崇信痛逝者十旬之不返冀诸一念之上通伏愿帝监观而下临灵缤纷其来格刋其黒籍尚何鬼趣之忧乗彼白云有若道家之说
　　命有所制莫驻于亲年魂无不之卒凭于道力伏念臣先妣魏国奄成千古俄已十旬荷真宰之鍳临悯众雏之号吁考察平生之功行靡所欠缺证明末后之因縁超然解脱既注名于上界亦垂庆于后昆
　　代追荐魏国迎罗汉疏
　　善女人过去生中尤精勤于释典阿罗汉大神通力或游戏于尘寰爰集缁流敬修茗事伏念臣外姑魏国早全觉性偶应俗縁徧更晚岁之显荣不改半生之泊尽空诸有厐媪曽去参来向上一机赵州亦遭勘破髙年鲜俪大数奄终感托女之恩深念馆甥之谊笃欲伸防报仅有追严尚望同发慈悲各施方便来飞金锡证明生灭之因去度石桥指防虚无之路
　　接茶疏
　　薤歌凄咽浮生如露之晞茗事庄严散圣乘云而至凭兹妙果拔彼沈魂共携曹溪鉢来吃取赵州茶去一旗试水岂独中之泉甘六椀通灵未觉五台之路逺








　　后村集巻三十
　　钦定四库全书
　　后村集巻三十一　　　　宋　刘克庄　撰题跋
　　跋宋氏絶句诗
　　两年前余选唐人及本朝七言絶句各得百篇五言絶句亦如之今锓行于泉于建阳于临安元白絶句取多白止取三二首元止取五言一首惟窦氏兄弟曰羣曰牟曰巩所作极少然皆可存夫合两朝六七百年间防搜精择仅四百首信矣絶句之难工也昔王筠自谓其家七叶文章人人有集由今观之集恶乎在盖诗之传以工不以多也金华宋吉甫祖子孙三世八人所作诗何翅万首或者止摘取其絶句一百七十一篇行于世余谓窦氏之少足以胜王氏之多它日宋氏此编必传谈者必曰后村眼毒
　　跋赵忠定公朱文公与林井伯帖
　　某为童子时受教于先友井伯林丈初筮主靖安簿辱授印焉巻中诸帖昔皆尝见后三十余年复从君保陈君见之盖先友宰上之木已拱而其家亦益落矣感今念昔不胜悲慨当干淳间艾轩先生与忠定相君同馆井伯丈以艾轩犹子为忠定上客所交皆当世名人而于宋张吕三君子尤厚忠定帖虽家事琐碎亦谋焉文公帖如党论之兴大愚之贬衡阳之薨皆当时大变故士大夫掩耳不敢闻者文公独谆谆然赴告于井伯丈一太学生未脱韦布而隠然任世道之隆替受诸老之付嘱可不谓贤矣哉初余干县尹有憾于忠定谪命下祖昔人撼莱公元城故智张皇特甚井伯丈适在吴中先驰矾书以报忠定赖以自安呜呼使遇良史笔之岂减于陈仲弓郭有道耶昔太史公书传杨恽蔡中郎书传王粲韩吏部文传李汉不必其家子孙也君保其善藏之
　　跋建阳马揖菊谱
　　菊之名著于周官咏于诗骚植物中可方兰桂人中惟灵均渊明似之后汉胡广贵夀偶然尔乃托菊水以自神粪土之评万古不磨乌乎非广之辱菊之辱也至忠献韩公始有晚香之句脍炙人口近有畨禺崔公辞相印不拜自号菊坡俱为本朝佳话呜呼非二公之荣菊之荣也建阳马君谱菊得百种各为之咏其嗜好清絶可喜亦幸君未为人爵所縻林下趣专获与菊相周旋如此未知君他日官达将为伯始乎抑为韩为崔乎将以荣是菊乎抑以辱为君乎君其谨之慎勿以菊以遗憾
　　跋艾轩缴新除殿中侍御史书黄奏藁
　　近嵗词头积压朝士有供职累月衔内犹带新除者惟一二官除书下舍人运笔如飞辞免下已诣閤门受告徃往借王言以纳谄庆元初某人除正言邓舍人驿命词末云罔或弗良于言则有无疆之恤寓训戒之意焉某人勃然谓其挟命令以箝制台谏当时以邓公为难今观艾轩先生缴谢某殿中除目然后知先生之为尤难也首引宋敏求缴李定事先生此举真可以继宋公然宋公去苏李二贤又以不奉诏去艾轩去它舍人遂急急奉行是淳熈士风有媿于熈宁矣谢某不敢仇艾轩而某人敢怒邓公是庆元士风有愧于淳熈矣前辈益逺览卷慨然岩仲艾轩外孙也它日勉旃
　　跋朱文公与陈丞相帖
　　文公上受孝皇深知当时元老大臣多敬事公下为天下学者师尊惟不为时相王鲁公所喜或言因按发唐台州而然夫为天下之宰当平其心顾以一乡芥蔕胷中乎文公与陈福公帖云除书朝下刻章夕闻者亦足以见其不容于时之大意盖曰主眷曰人望曰公论至此皆不足恃而相权亦可畏矣若夫上无人主之知次无元老大臣之助下无天下之誉又值王鲁公辈当轴秉钧止有山林一路可入别无它法林君善藏此帖非我辈人勿轻出
　　跋柯岂文诗
　　观人言语可以验其通塞郊岛诗极天下之工亦极天下之穷方其苦吟也有先得上句经年始足下句者有断数须而下一字者做成此一种文字其人虽欲不穷不可得也元白变其体求其谐俗茗坊酒垆徃往传诵诗稍滥觞矣然元至宰相白亦侍从余所谓通塞之验非耶抱瓮翁盖嘉泰间大诗人集中奇古刻深者本色人读十过方解然生有高名没不沾寸禄诗虽工何为者岂文颇趋平夷务使人易晓或谓其与乃翁机轴相反余曰士一身之通塞六亲之休戚系焉使人人学郊岛则诗人之家皆当咽于陵之李而食首阳之薇矣孔子曰辞达而已矣岂惟辞哉余既哀抱瓮翁之穷又将贺岂文之达矣
　　跋宋吉甫和陶诗
　　和陶自二苏公始然士之生世鲜不以荣辱得丧挠败其天真者渊明一生惟在彭泽八十余日涉世故余皆髙枕北牕之日无荣恶乎辱无得恶乎丧此其所以为絶倡而寡和也二苏公则不然方其得意也为执政侍从及其失意也至下狱过岭晩更忧患始有和陶之作二公虽惓惓于渊明未知渊明果印可否金华宋吉甫在其兄弟中天资尤近道自少至老不出闾巷不干公卿有久幽不改之操未论其诗若其人固可以和陶矣况读之终巻寄妙指于篇中寓髙情于笔下其诗亦不可及欤
　　跋卓君景福临淳化集帖
　　自蔡公仙去里中书学遂絶近嵗二陈出焉崇清宜大字愈大愈奇复斋字可至二三尺而小楷行草端劲秀丽在崇清上寸纸流落人争寳藏至今后生辈结字运笔十人中九作复斋体然复斋本学欧后谓余曰少时实师九成宫记今五六十矣当向上作功夫岂必尚寄率更篱下耶所跋卓君临淳化集帖凢一百十有五字老气森严殆欲扫去欧虞褚薛而自为一家者卓君盖其中表亲授笔法今亦以能书名闻之奕家弟子必髙师一着岂惟奕哉逸少衞夫人子弟也突过其师大令逸少子也与父齐名卓君勉旃复斋可作必有咄咄逼人之叹矣
　　跋王实斋送林丛桂序
　　汉有孝亷科最近古于时郡国不兴亷不举孝者有罚其求之勤如此始也得王吉鲍宣之流其后滥觞及于孟德仲谋也然必矫揉乃可得誉必考察乃可充赋唐以后诸科皆废虽有曾闵不过旌门闾馈酒饩而已若夷与跖则混为一区无所别异惟进士一科尤为世所贵重茍能操笔不必矫揉无俟考察立取显美林君孟芳甫冠擢第不以当世共贵重为喜而以前辈一不幸之语为忧请益于实斋王公公勉以孝亷二字孟芳归以示余余曰此子思子所谓夫妇之愚可行而圣人有所不能行者也士不致力于其平且实者而骛志于髙且虚者横渠所谓自诬也夫孝自事亲而移于君亷自箪食豆羮而达于千乘之国实斋既发明其大端余又为作义疏孟芳勉之它日有进德之誉则实斋获知人之名矣
　　题李敏肤行巻
　　往来有求小篆于北山陈公者公曰吾老耄脱籍矣有余伯咎笔法极髙请糺充当行今李君敏肤求诗于余嗟夫余之脱籍久矣江湖间新诗人甚多不止一余伯咎余欲糺将不胜其糺也姑书此以谢李君
　　跋先君与贵溪耿氏书后
　　余从父麟台公宰贵溪仁民而好士士之秀异者莫不登宓子之台至言游之室焉耿君讳夀之其一也先君与从父尤相友爱从父所敬先君亦敬之终身从父后入馆言者指其伪学及赵忠定公党人急挤去年不登五十先君仕差显亦不登六十自二父下世吾家无耿氏书问四十年矣晚使江东耿之孙廷龙携先君书一轴示余内一帖云寅縁羣从定交文字又一帖云家弟不救恨不得相属一恸皆为从父发也嗟夫前辈益逺惟善可以焘后惟学可以亢宗余于二父无能役矣耿氏奕世忠义繇河南侨江表百余年间显官中微而秀士迭起廷龙尝贡于乡方勇于善而力于学兴之者其在君德舆臯之子也羣彧实淑之孙也
　　御制二铭跋
　　臣共惟皇帝陛下躬圣德膺骏命新治化饬法度乃正元日涣发王言奎壁之光烂然下烛薄海内外有目咸睹谓我祖宗以仁立国以礼义亷耻待士大夫而有位者或淫于刑或冒于贿爰作二铭以儆以训圣漠洋洋万喙传诵与章圣御制之七条熈陵戒石之十六字马图画相为表里传千万世永为臣轨臣既以宸翰刻石寘之聴事朝夕览观如对威顔因念待罪臬事甫一嵗奉行赦宥者一疎决者二减降者三皆谨刑也戒之以建隆乾道旧法禄之以新楮命台臣监司纠其不悛者皆训亷也陛下之于吏民可谓仁至而义尽矣有君如此其忍负之虽庸劣愿以身率孟子曰无恻隠之心非人也无羞恶之心非人也自今以始有一于此违君父之明诏犯圣贤之格言亡其四端者也人而异类者也穷奇饕餮之流不可训诲话言者也臣职在澄察请以诏书从事
　　跋乐平吴桑书说
　　诸经古注尤髙简理切而事信词约而意明或一章累数十百言止费二三字体贴出来毛郑王何诸人皆然盖经繁于注未有注繁于经者至唐诸经各立正义如书合二十四家一编亦太繁矣乐平吴君与权所著书解巻帙三倍正义后受说于献肃柴公稍敛缩之犹数十万言世儒每获是古非今博而寡要之讥君以今凖昔由博反约其于君徳治道之污隆天命人心之去留中朝外国之盛衰君子小人之消长离合上起邃古下逮本朝探端触类举此明彼汗简所载网罗略尽近世信书之笃说书之辨未有及君者河汾东莱复出不能废也昔桓荣以书致身师傅子孙咸列公侯至陈车马于庭以为稽古之力君之学勤于荣而上春官辄不售方以累举恩奉大对兹所谓命者耶虽然读其书故是金华殿中语也先朝林瑀徐复皆以布衣讲迩英君未遇有力者推挽耳曩晦静汤公为余言君经术乡行晦静有重名于时使在人主左右必且进君于朝不幸沦没遂成遗恨然此为君身穷达言耳若君之书固不以晦静之在亡为轻重也诗不云乎爱莫助之姑题巻末以识余愧
　　赠上饶日者吕丙
　　余不通算学闻人说隂阳运限支干之类漫不省为何物语于世之谈天者尤不解其工拙中否故挟此技访余者絶少上饶吕君一日故友汤晦静诗相过因晦静遗言知君又尝为楳埜徐公所赏汤徐皆古遗直其有取于君必以其有山林朴野之气如羽衣山人之流而君谈余命乃若姑顺适余意者此余所以疑而不敢信拒而不敢受也昔钟毓令管辂筮已生年月日皆合大惊曰死以付天不以付君因不复筮魏元忠问相于张憬藏不答大怒曰富贵属苍苍何豫君事钟贪生者也魏未忘情者也余年耳顺视世荣利无一可忭君言祸余未必惊且怒君言福余岂必喜哉姑书此附于晦静诗后
　　题汪荐文巻
　　余览近人之作常恨其词繁而意少黟士汪君示余行巻篇篇有意如评孙子斩二姬而防微项籍为汉敺民功髙萧张单于以阏氏饵东胡智在娄敬之先庶乎今昔人所未道者然昔人词意俱到乃至儿童妇女皆记念上口君诗未为人传诵者岂非虽有此意而词未足以之欤则修词之功可少哉中五言云秋风驼卧棘春雨燕巢林感时伤事有足悲慨七言云十八九常如意少百千亿任化身多极妥帖排奡之力演雅六言云布谷不稼不穑巧妇无褐无衣提壶不可挹酒络纬匪来贸丝又云蜾蠃尧舜父子鸿雁鲁卫兄弟鬬蚁滕薛争长狎鸥晋郑寻盟此即诚斋自作也何拟之有少陵云语不惊人死不休山谷云自铸伟词以君之才更加精思前无古人矣今人不足言也
　　跋裘元量司直诗
　　辛未壬申间予仕南昌获交二李君国録字茂钦后以死守蕲州者司直字敬子世谓斋先生者裘君字元量继来莫府其标致髙胜有顔氏之臞龚生之洁终身大理司直竹斋是也后三十有六年其犹子南康理掾应材竹斋遗墨古律诗三首又其季元龄手録四十二首示余其言若近而若逺若淡而若深近而淡者可能逺而深者不可能也君为人自贵重耻表暴惟诗亦然追怀昔游耆旧存者百无一二而余亦已老矣世知竹斋者多而见其诗者絶少理掾盍锓诸梓与同志皆共之
　　跋宋自达梅谷序
　　建安士人范君自号梅谷二十年余尝为赋诗后又为作跋焉晩识金华宋君居于洪之西山亦自号梅谷范宋竞谷千载而下遂与王谢争墩作对矣然宋无范之赀力范无宋之才思晩有游勉德润诸名人为着语宋仅寳藏临川曽景建一序而已按寳庆丁亥景建以来诗祸谪舂陵不以其身南行万里为戚方且惓惓然忧宋君营栖之无力尤可悲也余厚宋之诸昆亦厚景建感今念昔览巻慨然宋名自逹字德甫
　　题宋自达诗
　　金华宋氏有丈夫子六人侨居豫章余少皆识之谦甫尤知名八龙之絶小五虎之最怒者及来江东又识德甫示余诗一巻盖谦甫之羣从年少于谦甫而笔力咄咄逼之矣自昔以一家兄弟致盛名其殿后者必愈伟晋有小陆南朝有小谢唐有小杜它日君家景文公亦号小宋君其披襟当之勿让
　　题程垣诗巻
　　昔杜牧罪某人不合称处士其说以为下有处士乃上之耻处士之名自尊也谤国也徽士程君自号逸士将无为牧辈嘲侮乎然孔氏记古逸民仅得七人如沮溺荷蓧之流皆存其言论于诸弟子中説漆雕开与曾防曷尝以隠居为非乎然则君虽称逸士可也余得君诗七巻读之窃知君喜姚合所编极集而自方贾岛余谓姚贾缚律俱窘邉幅君所作稍抑扬开阖穷变态现光怪絶不似姚贾未知与任华卢仝何如耳华与李杜游仝客昌黎公之门故有竒崛气骨意君诗实本任卢而阳讳之否则殆兵家所谓暗合孙吴者异日见君当究其论
　　题赵戣诗巻
　　歙郡赵君寄余诗五首五七言亦宗晩唐然稍超脱不为句律所缚歌行中悲愤慷慨苦硬老辣者乃似卢仝刘义或曰古人之作由情性而发后人之作以气力相雄而已余曰不然夫太湖灵壁玲珑可爱而匡庐雁荡拔起万仞紫翠扫空山矾水仙幽澹见赏而乔松古柏絶无芳艳直以槎牙突兀为奇尔君益勉之情性人之所同气力君之所独独者难彊而同者易至也
　　题叶介文巻
　　休宁叶君槖其文甲乙藁者六十四巻请予评之予读之曰多乎哉觉君之锋颖意气如孙伯符下江东之兵如张雷出匣之劒如胥江初三十八之潮有剽甚不可当沛然不可遏之势不惟人望而畏虽君亦自以为斯世莫已敌者君尤豪于诗编帙几侔杜苏然予观古人名世之作或以一字而传梁鸿之噫是也或以二字三字而传元道州之欵乃鲁山之于蒍于是也推而至于三百篇亦然岂惟诗哉君学本周张以予观之周子所着一图张子二铭而已君它日观牕前之春草撤座上之虎皮深养而谨出之则六十四巻之中必有所去取矣
　　赠日者许澄之
　　横渠大儒也喜论命丫翁遗直也常与日者语晦静汤君学问节义人也其赠许子之言卫道甚严然不能不惓惓于许子之流盖精诣不减于横渠而乐易殆过于了翁矣巻中多吾故人如子文侍郎贯卿考功皆为着语亦足以见许子之术有以动人否则贾谊宋忠辈人安肯过而问之乎
　　跋东园方氏帖
　　蔡端明茶録
　　茶録余凡见数本此本与临真草千字文唐太宗哀册顷屡同方孚若借观主者出于轴中巻舒才毕急袖之去其秘惜之如此后三十年乃为方君所得始君之求之也不得不止及既得之也则又大喜巾袭扃鐍若恐有负之而走者噫君可谓好之笃矣余闻异书名迹天所靳固人欲以区区智力擅为已有自昔及今未有能久者蔡邕藏论衡于帐辩才栖禊帖于梁皆为人盗去是犹曰匹夫不足于力尔虬须帝絶重钟王笔迹贮以玉匣石函入陵中后为温韬所发诸帖遂传人间甘露宰相捐厚货或官爵钩取名书画凿垣纳之祸作为人剔取奁轴金玉而弃书画于路此一主一相以天下之力而不能守而世之笃好必取者尚自以为可传万世子孙而不失防于惑矣或者守之有道欤余曰惟得之无愧者差庶几昭陵诸帖皆悬金帛而得惟禊序以谲取然赐萧翼银瓶一金镂瓶一玛瑙枕一并实以珠内廐马二第一区赐辩才物三千段谷三千石固非亏价矣刼陵之厄殆不可晓王广津以茶致宰辅以权力聚玩好身与家且不能庇恶能庇书画哉君有好古博雅之名无巧偷豪夺之谤不但广求以足所好又能积善以永其传然则虽乆而不失之矣
　　蔡端明临真草千文
　　艺未有不习而工者右军书禊帖致数十本智永临千文凢八百本辩才年八十余日临兰亭数过忠蔡公书法为本朝第一然二王帖真草千文乐毅论皆有临本而千文尤为絶妙岂非备众体而后可以自成一家欤
　　蔡端明书唐太宗哀册
　　文皇帝除乱致治功德尽可形容使班马秉此笔必甚竒伟斯作稍似不称然沙场罄翦斗极咸覊狼山入囿瀚渚归池东旌若木西斾条支龙乡委賮鸟服来仪亦佳话也今人恐不能道
　　蔡端明三司日録
　　西川绢汾州石州虢州木植延州修桥枋解州盐荆湖茶皆入思虑微而麦麫亦为经画蔡公本以名节翰墨著名而勤于吏职如此葢先朝擢材必责实用往往由翰林学士判省府然后辅政士大夫亦不肯以清谈自髙如欧蔡皆台阁名臣及主计尹京有健吏所不能及近世喜吏事者多为名胜不与号为名胜者例不屑细务非委事于儇佞少年则受成雁鹜行而已使见蔡公此帖必以为絮
　　跋山谷书范滂传
　　党祸东都最惨唐次之本朝又次之固乔皆社稷臣伏刑都市膺滂诸贤率身贯五木骈颈就僇所杀天下贤俊数千人其幸而得免如陈寔申屠蟠之流仅一二数使孟德仲谋不生汉亦必亡唐末举当世清流尽投之浊河而国随之矣本朝党论屡兴事与汉唐同而治乱与汉唐异盖列圣至仁至明静观徐察竦夷简指富范为党魁而昭陵随悟章蔡请斵君实晦叔棺族莘老而泰陵不聴桧欲按诛赵元镇等家族上赖思陵保全胄诬防忠定王禁道学因而废锢名胜茂陵一旦奋发雪忠定弛学禁而羣贤复用矣三百余年之间邪说终不能以胜正论小人终不得以胜君子虽更阳九百六之会适以开一马渡江之业歴丙午丁未之厄晏然享太乙临吴之福有以也夫予尝谓前世党人有刀锯之祸若本朝则烟瘴而已然前世或自系于狱或谊不独生或以齐名李杜为荣同于为善同于嫉恶同于舍生取义乌呼盛矣哉季世风俗不然随好恶而改化视胜负为向背首畔大防者有之反噬安石者有之范忠宣诸子多贤尚劝乃翁求出籍而斩頥万段恕亦不救者皆是也此风既成窃意未必乐与范尹欧富同贬况甘与君厨俊及同死乎豫章公逺窜不悔囚宜州谯楼上犹书此传无愧于孟博矣忠定子吏部孙尚书当庆元初阖门避谤絶口不自明尤贤于忠宣之家矣彼雍容立朝进无刀锯之祸退无烟瘴之忧而不能自强于善者览巻宜有愧色
　　跋王元邃诗
　　元邃使君长余三嵗三十年前相遇于衢严客舍中示予诗巻于时笔力如雷奋蛰户而出如风挟翼而上如河决宣房瓠子而下也歳月几何予屡逐于朝使君亦上还二千石印绶相视各六十余须发无黒者意使君槖中诗且万首矣一日饷予枣本畧自谱年每歴一官涉数嵗仅存二三十首或止三数首通不出一帙盖其掩抑光怪而趣味深逺黜落葩艳而骨榦老苍至于商今防古谈经订史精论新义絶异一世前人髙处未尝摹拟亦不自知其合辙也昔者周公惟作鸱鹗七月二诗夫子不自为诗合王朝列国千余年风人之作删取三百五篇其严如此乃若人自为集集之多者至数十倍于夫子所删乌呼诗之盛固诗之衰欤前辈谓有意而言意尽而言止为天下之至言试以此说观近人之集类无意而言者也意尽而言未止者也如使君所作则非有余于词而不足于意矣惟少故精惟精故传奚以多为哉初使君少与长君以律赋齐名莆之作者皆在下风长君早夭士林痛惜向来同袍子如德润方公诸人多已贵显使君方连蹇推迁三郡浩然无叹老嗟卑之意其言论风防畧于诗使君王氏为太冲元邃是也长君名秉哲


　　后村集巻三十一
　　钦定四库全书
　　后村集巻三十二　　　　宋　刘克庄　撰题跋
　　跋聴蛙方氏帖
　　东坡颖师聴琴水调及山谷帖
　　櫽括它人之作当如汉王晨入信耳军夺其旗鼓盖其作畧气魄固已陵暴之矣坡公此词是也它人勉强为之气尽力竭在此则指麾呼唤不来在彼则颉颃偃蹇不受令勿作可矣但韩诗云湿衣泪滂滂坡诗前云弹指泪纵横后云无泪与君倾或以为复余曰前句雍门之哭也后句昭文之不鼓也结也非复也山谷帖虽止三行卄九字然为人作墓志必咨问行状中事亦可见前辈直笔实録之意可以为谀墓者之戒
　　蔡端明帖
　　蔡公诗云茘枝才似小青梅盖四月初四作四月未有茘枝所谓似小青梅者乃一种似茘枝名火山亦佳品熟以五月间人不以为贵也又一帖借六典刘茂才何人藏书乃富于蔡公耶腾本当作誊疑笔误或通用也
　　蔡端明帖
　　蔡公殁将二百年宅相子孙寳其遗墨虽寸纸只字亦补缀成帙如袭珠璧公之择壻与壻之贻后皆不可及矣世传第五伦挝妇翁张延赏轻子壻惜其未见此帙也
　　朱文公与方耕道帖
　　吾里前辈方耕道耒乾道二年擢第歴仕有亷直声受学朱张之门尝从宣公辟为湖北帅属文公与之书云既为辟客有见闻当宻言又云当斟酌量度有益而后言又云若一言不契即欲忿然引去则不可文公性方峻与它人言多勉其刚烈激发而与耕道言更欲其委曲和缓若耕道者可谓直谅之友矣按宣公少从忠献兵间所交皆大儒名卿相耕道晩出一书生尔所见岂有超出宣公者哉然宣公怀必竭事必咨不以耕道之卑而不即也耕道感激知已遇事无隠或因杯酒辄发或欲搢笏显诵不以宣公之贤而不谏也昔孔明下教许州平幼宰之参署韩愈送河阳从事愿处士无图利于大夫长必求属以自助属必尽忠于其长古之道也若夫长之贤未至于宣公属之贤未至于耕道各宜録文公遗墨一通置之座右
　　予既跋前一帖又读别帖云闻所苦増进不胜惊忧又云欲助毉药而不可得今那五十千遣去乌虖文公之金伯夷之粟也前帖见耕道之介此帖见耕道之亷遂并识之
　　南轩与方耕道帖
　　闻元晦在闽与陈丞相甚欵不知此公近来议论趣向如何此南轩与耕道帖也是时丞相方起帅金陵与欧公起帅太源时略同前辈尤惜晩节南轩之忧陈公犹韩公之忧欧公也及丞相过阙极论时事故南轩别帖云陈公入对有忠切之言使人愈増岩曕之敬又云元晦冩寄刘枢遗奏读之涕零乌虖以正献忠肃二公平生所立如此而识者必要其终而后定此圣贤所以临深履薄至死而后已也夫
　　南轩送方耕道诗
　　汉魏以后士大夫风流扫地人物流品置不复论直以权位相操持桓温谓孟嘉人不可无势我乃能驾驭卿野哉斯言又以景升大牛况袁宏欲杀以飨士其去黄祖也几希南轩先生人物之宗望临一时辟一选人入幕其未至也望之不翅一日三秋于一尉之去登楼饯饮赋诗惜别韩子不云乎死于执事之门无悔也故南轩父子尤得天下士心忠献之幕如陈丞相刘寳学张安国王嘉叟查元章诸公皆为南渡名臣南轩之客若游诚之方道耕之流官虽不遂亦介洁自守终身不可屈折乌虖盛哉
　　鲁简肃吴文肃宋次道帖
　　呉公大科宋公词臣其翰墨不必更论鲁公以强谏直节名而诗律笔法精妙如此世所未知也此三帖皆与忠恵蔡公者今在方君审权家初君曽大父宙字子正为忠惠宅相多収蔡公与其交游帖虽寸纸只字不失勤于李汉矣君珍藏之愈谨贤于王粲矣可为为人子孙为人外孙者法式君自号聴蛙翁
　　苏才翁二帖
　　二苏草圣独步本朝裕陵絶重才翁书得子美书辄弃去书家谓才翁笔简惟简故妙聴蛙方氏所藏二帖前一幅真才翁笔后幅録杜诗者稍断裂以为才翁耶笔意欠简以为君謩耶字法差纵莫能定其为何人书也然君家自河东转运公珍藏至君凡四世自熈宁甲寅至今将三甲子可谓之故家旧物矣
　　刘原父陈述古帖
　　古灵公字不多见此帖姿媚如此可寳也公是先生帖才四十字詶对之语虽简宾主之情甚真尤可寳也次山小金紫公字名峤为太常寺少卿聴蛙君之髙祖父云
　　赵清献公帖
　　清献公世号铁面观其与小金紫公四帖情词缜宻如此与青云得路而隔同年之面者异矣然金紫公所以为清献所敬岂专以同年之故帖中如废酤一节宜清献之心服也时清献守防故有贵部犹贑州可知之叹后二百年贑宿重兵州计颛仰于酤日至数倍旧额未知有金紫清献辈人稍弛张弓之势否览巻慨然
　　陈了翁郑介夫帖
　　右了翁介夫真迹与故河东运判方公者公名宙字子正君謩之壻京认君謩为兄及当国召子正为农丞语不合仅七日去国惟其为京所薄所以为了翁介夫所厚也乌虖子正亦贤矣哉
　　余襄公帖
　　小金紫公仕仁皇朝所交游皆天下第一流人余襄公亦其一也予从公之四世孙审权借观诸帖仅见十数公真迹闻韩魏公厐颍公诸老尺牍尚多散在族中法当裒聚入石名曰方氏帖
　　陈懒散王晋卿帖
　　前辈谓苏才翁字笔意髙简今观陈懒散书亦然山谷云懒散得才翁屋漏法不知陈师苏耶抑所谓暗合耶夫变真为草犹厌难趋易耳若曰事忙不及草书而草之偏旁防画反繁于真字失之逺矣懒散字既髙简三诗亦妙王都尉傅粉贵公子醉梦玉箫锦瑟间者而草圣杰然有王子敬张长史之遗意岂非纳交当世伟人近朱者赤乎
　　题丘攀桂月林图
　　余为建阳令三年邑中士大夫家水竹园池皆尝游歴去之二十余年犹髣髴能记忆其处丘君月林之胜则未之覩也图以示余且抄时人题咏一帙偕来夫题品泉石摸冩景物惟实故切惟切故竒若耳目之所不接想像为之虽有李杜之妙思未免近于庄列之寓言矣余既退老无复四方之役深以不获往游为恨君名攀桂方有志于科举窃意其亦未能擅此一壑也姑书其图后而归之
　　跋许教一鹗廷对策
　　友人许君孟翀奉对大廷语直屈居第七闻者壮之子曰言之不出耻躬之不逮也君防既痛斥清臣祖洽他日所立必有以愧二人之面而服其心者否则天下后世将以我之所以责人者而责我岂不甚可畏哉或曰科举之士志于得而已李叶之罪不在于少壮应程度之初而在于老夀已贵显之后余观二人仕宦最乆皆磨砺新善洗濯前非之日也乃迷而不复流而忘返终其身而后止兹其所以为可罪欤昔张安国对防誉桧既魁天下大悔之后交游朱张为紫岩公上客亦安国也蔡嶷应举时师了翁及贵欲杀了翁亦嶷也然则初节似文饶未足为君喜晩节似安国君可不勉之哉
　　跋东园方氏帖
　　韩致光帖
　　当朱三飞扬跋扈时唐名公卿坐微忤而夷防者甚众致光以一词臣首触虎狼之怒而去立节固已竒矣以偓集考之谪官经硖石县天复三年癸亥也史言天祐二年复召为学士偓不敢入朝挈其族南依王审知按天祐二年弑昭立哀政出朱氏尚能召致光还禁林耶谓之不敢入朝得其实矣至谓依王审知然审知据福唐致光乃居南安曷尝遂依之乎士大夫处乱世鲜能自保缁郎璨贼至于卖国与人亦有植立于暂而改化于久者冯道相数姓不以国破君辱为戚而以官穹年髙为乐杨凝式谏父之语壮矣既而身歴五季每一革命则一进官终于太子少师致光自癸亥去国至甲戌十有二年流落久矣而乃心唐室终始不衰其自书裴郡君祭文首书甲戌嵗衔书前翰林学士承防银青光【阙一字】大夫行尚书户部侍郎知制诰昌黎县开国男食邑三百户韩某是嵗朱氏簒唐已八年为干化四年矣犹书唐故官而不用梁年号贤于杨风子辈逺矣宋景文修唐史合列于司空表圣之后不知何以不収岂为香奁集所累耶庆厯中诏官其四世孙奕足以劝忠臣之后矣奕家有致光手冩诗百首刻于温陵以碑本与墨林方氏所藏甲戌祭文并观偏旁防画无豪芒差其为致光真迹无疑乌呼以致光晩嵗大节如此而世徒以其少作疵之故曰君子不可不早有誉于天下也
　　蔡端明书唐人诗帖
　　右蔡公书唐人四絶句刘禹锡一李白二杜牧一后题庆厯五年季冬卄有九日甘棠院饮散偶作新字是嵗公年三十五以右正言直史馆知福州初疑甘棠院在何处而嵗除前一日觞客结宇其间后访知院在郡圃会稽亭之后公集中别有饮甘棠院三诗则在郡圃无疑矣此一轴大字极端劲秀丽不减洛桥记冲虚观诗在普照会饮帖之上刘诗二十八字浓墨淋漓固作大字常法及李诗则笔渐瘦墨渐淡至牧诗愈瘦愈淡然间架位置端劲秀丽与浓墨淋漓者不少异在书家惟公能之故公自云盖前人未有又云珍哉此字墨林君家藏蔡字多矣小楷以茶録为冠真草以千文为冠大字以此帖为冠内淮水东邉旧时月今作唯有淮东旧时月云想衣裳花想容今云作叶解释东风无限恨脱恨字徃徃饮后口熟手误尔
　　跋林竹溪禊帖
　　断石本
　　此帖与余家所藏断石本防画无毫髪异定石羽化之后赝本盛行而真赝遂易位矣竹溪其珍閟之十五城勿轻换
　　定武本
　　初薛氏子窃去旧石刋此本以代之今士大夫家藏及都城鬻书人所货皆薛氏子续刋本也竹溪此本亦然去断石本逺矣
　　三段石本
　　此婺州倅防本也前辈评其有定武典刑石初为三号三段石本亦为梅花本后裂为五余家兼有此二本石今不存矣
　　林竹溪书画
　　伯时临韩干马
　　此画元中题老杜赞于前伯时自跋其后元中小楷有名伯时行书间见诸帖参校与此轴字无小异字真则画真矣或言伯时画以纸不以绢以墨不以丹青此用绢又着色何也余曰临韩干马欲其肖干若用素纸不着色是伯时马也岂曰临干马哉
　　戴嵩牛
　　曹霸韩干以画马遇开元天子崔白以工翎毛待诏熈宁易元吉以画猨防光尧赐诗戴牛虽妙乃未为人主赏识若非吾辈田舍汉殆无人领畧此黑牡丹也
　　王摩诘渡水罗汉
　　此轴必有十六僧所存者巻末三僧尔王摩诘三字恨无摩诘它字可参校上用圆角印其文为埜释岂摩诘别号耶世画渡水僧或乗龙或履龟鼋类多诡怪恍惚不近人情今最后一僧先登于岸虽目视云际鹤然脱衣坐磐石上欠伸垂足若休其劳苦者前一僧未渡才数寸浅水而中一僧乃倒锡杖以援之三僧者皆至人大士而涉川之际谨重如彭祖之观井曷尝以芦渡杯渡为神哉乌呼此固非摩诘不能作欤三僧者抑禅家所谓老古锥欤
　　江贯道山水
　　故参与庄敏龚公家有江贯道山水一巨轴用疋绢作其布置疎密防缀浓淡与竹溪此巻皆合但巨轴之后有叶石林陈简斋诗跋龚画今在其外孙方君采处贯道名参衢人其画因石林得名南渡召至杭未见一夕卒彼挟一艺而进使见思陵不过待诏尚方或赐金帛防天一笑而已然命薄如是士之遇合有大于此者果可以智力求哉
　　厉归真夕阳图
　　此画不待摸冩青山犹衔半邉日之句而巻中自有苍然暮色画家以韩滉戴嵩牛为神品厉道士唐末五代间亦以此技擅名其妙不减韩戴非近时范颠辈所敢望但轻蓑短笠日与觳觫君相周旋乃在野明农者之事竹溪方当驾天廐之飞黄行緑槐之御路顾珍惜戴厉二画嗜好如此毋乃侵余之疆乎昔徐师川拜内相子苍寄诗云尚忆平生故人否夜驱黄犊过田间竹溪它日坐摛文堂草制罢展巻观画无忘老夫
　　韩干三马
　　龙眠马于今未易得况干马乎以画家记载考之干仕至太府寺丞此题云韩将军笔干画马师曹霸霸仕至左武衞将军然则称将军者霸也疑子中误记按子中元丰间为礼官当使髙丽辞行谪监杭之楼店务清献饷画当在此时或曰清献亦厚子中耶余曰子中在绍圣以前其议论未尝不是洓水而非荆舒厚坡公而薄亶定未出元祐老奸之语也未掷笔而发名节扫地之叹也清献安能逆料其晚节乎因子中父子题识反为名画之累
　　信庵墨梅
　　京洛贵人所爱金盆盛牡丹尔信庵乃以防务余间为梅冩真其苍枝老榦槎牙突兀者元晖宣仲不及也其繁葩疎蘤幽妍方洁者花光补之复出也乌呼其身庙堂而心岩壑者欤顷当国宰相欲求公一笔公怒曰赵某为某人画梅耶公靳寸墨不与宰相顾肯累纸以赠故人此其所以为一代之伟人欤
　　李伯时画十国图
　　十国者日本即倭国于阗在葱岭北三童国人眼皆有三睛童曈通用此误题为三肿日南古越裳氏唐为驩州天竺即汉身毒国拂菻一名大秦一名犂鞬女国有二一在扶桑东一在葱岭南坚昆在康居西北波斯在达河水之西又一国失其名皆去汉唐旧都万余里然日本日南波斯至今犹与中国相闻则所图亦非虚幻恍惚意貎为之者其王或蓬首席地或戎服踞坐或剪发露骭或了髻跣行或与羣下接膝而饮或瞑目酣醉曲尽鄙野乞索之态惟天竺者乘象徃徃国俗皆然不必文殊普贤也荒逺小夷非有衣冠礼乐之教而其国人所以奉其主者甚恭或执盖或奏伎或献寳或雅舞或膜拜或进酒或扶上鞍其笙箫皷罇罍牲菓之类亦与今同又一国不知名者为鸷兽将犯穹庐或张弓抽矢或徒手欲搏之状华人尊君亲上者无以加也画外国人物非一家精妙鲜有及此旧题云李伯时学吴道予画按梁元帝自画职贡图至唐犹存似非道子作古窃意此画源流甚逺留观数日以归竹溪
　　米南宫帖
　　光尧尤喜书画恨不与王太史米南宫同时世所谓用徐师川为执政以其舅擢元晖为侍从以其父余曰非也师川不践伪楚之廷挂冠而去元晖父子皆宣仁后外姻光尧方崇奬名节方脩复元祐政事故二人者俱贵显岂直以词翰之工乎此巻字既雄拔父书子跋尤可寳爱
　　跋放翁与曽原伯帖
　　余大父著作为京教考浙漕试明年考省试吕成公巻子皆出本房放翁与曽原伯帖主司刘某天下伟人也故足以得之家藏大父与成公往还真迹大父则云上覆伯恭兄成公则云拜覆著作丈时犹未呼座主作先生也成公父苍部娶茶山女原伯茶山长子名逢官至大理卿仲躬次也名逮官至侍从皆成公母舅放翁学于茶山喜成公得荐书贺原伯如此余为仪真掾原伯孙黯字温伯为杨子宰出此帖于县斋余曰君収放翁帖千百纸此幅关我家门户盍辄以见恵温伯不与后与温伯同朝求之复不与晚使江左与温伯书公初见帖时余才三十今遂六十君且八十不得帖死有余恨温伯亦怆然缄帖饷余帖内云叔迟者茶山季子也名迅乐道者温伯父也名槃温伯擢第人物髙雅词翰精丽有晋唐风韵放翁尝举自代今挂冠居越上初茶山深于禅学厚勤杲二公故叔迟入山访杲茶山有诗哭勤前辈不独笃于师友其于物外髙人亦极其惓惓今士大夫不复然矣
　　跋旧潭帖
　　潭帖素为坡公所赏以为希白得字神有江左风味比淳化待诏所摩为胜世俗不察争求阁下本误矣以余所见潭帖凡有数本有絶佳者有稍残缺者有行数不同者有漏落数行者时谓刘相刋二本一留郡一藏家而后人翻开于黔和等州者又不知防本也于十巻之末或题云庆厯五年或云八年或云六月或云季夏或云摸勒上石或无上石二字或云重摸若以八年者为重摸则五年下亦有重摸字不应一年内已摸而复摸也内第三巻为山涛帖末有风笔恻感之语容斋遂笔已叹其不成文容斋知其一尔此巻谢帖云执笔恻感今至执字止涛帖云风尚所劝云今至风字止却移笔恻感三字在涛帖之后移尚所劝以下十九字在欣帖之后又第六巻右军字先后失次尤甚帖字屡经临摸固已失真刘次庄释文虽有未尽亦十得五六加以陈去非黄长睿施武子更迭考辨十得八九若潭帖乃悉颠倒而错乱之防成异域神咒矣往往刋帖之时不敢比拟尚方欲自为帖但异其行数可也乱其文理不可也岂刘公本非博雅或贵重不暇参校或希白虽工于摸字而拙于寻行数墨欤镌刻虽工如不可读何坡既推潭胜阁近时陈师复善书亦于阁帖有异论余恐苏陈所见非真阁本尔真者或七八行为一板或十六七行为一板皆廷珪墨摸印其墨如漆字犹丰艳有精神盖熈陵八法既髙王着辈亦精其技摽题可见非希白敢望旧临江非不善失之险薄刻削去阁本逺矣帖家故当以阁为祖绛次之旧临江次之潭又次之武冈又次之临江佳者可乱阁武冈佳者可乱绛汝鼎拙野无以议为也余晩得一本乃以旧潭剪碎按释文排比装背歴歴可读必一老士人旧物惜不令希白见之
　　跋马和之覔句图
　　夜阑漏尽冻鹤先睡苍头奴屈两髐煨残火此翁方假寐冥摉前有缺唇瓦瓶贮梅花一枝岂非极天下苦梗之人然后能道极天下秀杰之句耶使销金帐中浅斟低唱人见此必发一笑
　　跋石鼎联句图
　　此必是临李伯周忘机本子其摸冩侯刘二子始而倨傲既而唱詶俄而立起又俄而屈伏又俄而避席鞠躬欲罢不能末而困睡睡起覔道士不见与道士终始雍容崛彊之状极得韩序之意余欲记以一诗未暇也
　　跋杨通老移居图
　　一帽而跣者荷药瓢书巻先行一髫而牧者负布囊驱三羊继之一女子蓬首挟琴一童子肩猫一童子背一小儿一奴荷荐席筠篮帛槌之属又继之处士防席执巻骑驴一奴负琴又继之细君抱一儿骑牛别一儿坐母前持棰曳绳殿其后处士攅眉凝思若覔句然虽妻子奴婢生生服用之具极天下之寒酸防缕然犹蓄二琴手不释巻其迂濶野逸之态每一展玩使人意消旧题云杨通老移居图不知通老乃画师欤或即巻中之人欤本朝处士魏野有亭榭林逋无妻子惟杨朴最贫而有累恐是画朴但朴字契不字通老当访诸博识者
　　又题
　　余既书此跋明日偶翻故纸得朴集洛人臧逋为序言其琴酒自娱李翰林淑表墓言其好方药又朴絶句云一壶村酒胶牙酸十数胡皴彻骨干随着四防帬子后杖头挑去赛蚕官放翁跋云四防即处士之配苏峤季其家有处士夫妻像野逸如生凡集所载与巻内物色皆合骑牛者四防作诗送朴赴召者也
　　跋石虎礼佛图
　　石氏自勒已敬重澄公至虎尤加崇奉澄公坐磐石假寐一人合爪致恭旁二雏一持香合一持巾立其后勒至是老矣合爪者当是季龙二雏当是宣韬兄弟虎罪当万段果有佛教必堕恶趣犹欲求福田利益乎想见入山作礼时祼尸抱桥柱同气相夷灭境界歴歴在澄公目中矣此画乃夹漈公旧物聊存之
　　跋明皇聴图
　　张祐所谓闲把宁王玉吹者虢韩两姨也安敢当御榻而坐乎此背面横篴三郎曲肱而聴绰约执板其傍而节之者其为玉环无疑也



　　后村集巻三十二
　　钦定四库全书
　　后村集卷三十三　　　　宋　刘克庄　撰祭文
　　祭赵仲白文
　　乌呼仲白有驰骋当世之志而欲行辄踬有萧防出尘之韵而欲隠不遂身居防市而健羡泉石家无米盐而喜谈文字年逾四十或挽之仕果触上官见捃狱吏放诎十年攷订百氏新注聃书自解易系稗官野史冡书枕记星数之学医卜之技鬼神幽頥虫鱼碎细人浩刼以未睹子一览而黙识汉庭诸老惜子中弃或为讼寃或请赎罪覉旅长安薪炊罕继放浪淮海吟哦不废近书未干逺讣忽至初传丹毒又云风痹闻之惊倒弹指出涕乌呼悲夫玉楼之文清庙之器昔何辜而挫辱今何谴而夭逝岂名盛之作祟抑才高之为累嗟予与子犹如昆弟夜读共灯春遨联辔间与子处子夕不寐跏趺叩齿呼吸导气金石之剂亦颇服饵自言所学甚神而秘忽焉沦谢意者仙蜕畴昔樽酒从容言志诛茅卜邻入林把臂制山人之巾褐创精舍之枕被子长往而不返予独立而无对诗筒永已柴扉长闭予倡孰和予忘孰记子之后事差强人意妇如德曜可以守谊友如山公可以托嗣植君门户立君墓隧余虽才尽可述铭志寝门一恸冀子不寐乌呼悲夫尚享
　　祭丰宅之郎中文
　　惟公忠诚对越气力任重米盐碎务一览黙诵军国大疑半语折衷有为必成所发立中究观平生皦如星鳯贤人落落公则严奉纎夫赫赫公所嘲弄白头乗边值时倥偬聚拾溃失镇压澒洞奋拳走敌雪涕誓众恩能怀徕智可操控书觝和议羣口方哄奏绳大将天顔为动淮淝既防移守铁瓮朱幡甫志白鸡忽夣士亡砥柱国仆梁栋乌呼哀哉愚尝评公英伟宏纵睥睨楚汉越轶晋宋海鲸天马不可覊鞚元龙越石千载伯仲凡公所至辄以从容愚性直议法谳讼大或苦争小亦防讽人曰乖忤公每采用片词只字广座吟诵悲夫已矣反袂长恸公方贵仕不蓄余俸收烟聚族有无通共越上田庐不过茅葑上闻公讣下诏给赗庶几墓槚赖以封种愚屏空山濒于饥冻防莫临吊复阻送缄词入浙维以抒痛乌呼哀哉
　　祭方孚若寳谟文
　　呜呼士患白首无闻于世公未三十立竒节取显仕自江湖岭海外至荒徼皆喜道其姓名何其鋭也然甫四十而废废数年而死又何脆也乌呼人才实难天之生公若有为矣夫予之以如是之才则必深培而厚植之以冀收其柱石栋梁之用今也敷荣畅茂于其始催残夭伐于其后抑不知天之生公竟何为乎乌呼开熈遣使举国莫行公驰单马三渉边庭嘉定告警诸将闭壁公无一兵自请出战方其发独见于羣疑之表立军于众怯之内孰不闻风耸慕以为天下竒男子也及夫时改事定人心一变宻者指其疎敛者议其放约者病其侈而公以不用死矣盖大将军薄赏苏武汉儒议陈汤传介子徼功生事自古则已然矣公何恨焉陈元龙刘越石豪宕无成周瑜厐统不待老寿有才而无命有志而无时若此者亦多矣公何恨焉余之所以深悲极痛者士既不遇退于家老于乡吟啸于某水某丘若竹林兰亭之游亦先贤之高趣也今又不然而今而后泉石竹树云烟风月皆寂寥而无味矣是进不得伸其有用之志退不得全其无用之乐岂非所谓深悲极痛者乎公没旬浃小君偕逝高年之母防然独存语之土木犹当流涕况平生交友之情哉乌呼昔与公饮常恨酒少今举此觞公不能釂乌呼哀哉
　　祭李蕲州文
　　呜呼蕲黄之祸尚忍言哉敌扫其众然而来君方戍蕲盖已属疾扶舁登陴防犯矢石众欲溃去君守愈坚弓尽皷竭握拳誓天孤城可隳大节不毁朝服拜阙谈笑即死呜呼有国家者尤寳忠臣歴攷载籍代不数人武夫粗暴文吏缩瑟平居掉舌临难屈膝惟君所学厥有师承纲常之理讲贯素明阖门狥义甘如饴蜜国人相吊行路涕出呜呼阿世之学或以取封君老不合辕固申公弃郡之责无过少贬君死不去张廵许逺充志与气人之所难全名与节天之所悭没于牖下滔滔皆是孰史有传孰庙有諡呜呼哀哉士失砥柱国亡金城临风一哀非为交情闻君有子天意可见堂堂如生歆此菲荐呜呼哀哉
　　祭方武成文
　　呜呼寳谟之丧万里遣讣君弃其孥跣足不屦既疥遂痁尚宿葬处我劝君归深山风露君殊自彊手毕圹户舁疾返苫医庸药误首投承气暴下如注田傁煮葠利止热去又易浙医奄至大故惟君之病我知其绪伏于奔丧作于发墓呜呼哀哉君之隽敏鲜有俦比寳谟谓我儿学于尔我谢不敢君进未止虚空幻成平地突起曽几何时欲摩余垒天夺乃翁尚有吾子今也复夭万事已矣遗言琅琅托我以死门前宾客昔多如市身后人情今薄如纸覆此一觞老泪翻水乌呼哀哉
　　祭李尚书文
　　呜呼公积三十年威望而后出当重任辕门初建诸将震詟檄书一出中原响动其事伟矣然而兵少备众财狭费濶外丛艰梗内阙调燮方开其首识者固虑其尾矣呜呼士幸敌弱奋髯裂眦当其锋鋭遏之莫止及既衰竭鼓之弗起呌呼者噤虚骄者馁公方席藁自贬词义坚白握拳誓众忠愤激发怅时贤之莫助援先民以自拟可谓天下之卓识人臣之盛轨矣呜呼宴安者鸩毒也敌国者外惧也自公与敌对垒习卒于鬬而将帅出矣习士于险而人才见矣敌虽歳入滁楚告防也丰濠坚守也蕲黄无恙也彼之统军贵壻舆尸授首也山东之伪守若论鱼贯面防矣夫兵有利钝虑有得失古之论者必参攷也若乃置利而责钝掩得而疵失则自管乐以下其得为全人者无几矣何独于公然哉乌呼初误泗上末警宣化彼媚公者借口未已中渡之役岂公实使患则公当衅匪公启彊归玺出人享其利钲动鼙震公受其诋是固可痛矣古之人有讼鲍宣者有救房琯者今也身任清议而清议不能伸公之屈力援名流而名流不能辨公之毁盖有背惠以市进和声而助訿者矣不亦可痛之甚者乎虽然国家南渡百年士大夫皆以为非和无以立国至公遂破其论异日秉史笔者书曰絶币自立由李公始嗟夫斯亦足矣呜呼公之晩节浮沉寓里霜颅雪颔阖扉隠几我来剥啄公尚倒屣别去几日逺讣入耳苍生之望竟絶于此我贱且戅公视犹子岂无忤触人愠公喜偷生视景莫从公死南归哭公侨寄客邸莼鲫之奠弗能具礼有香一铢酌以涧水公茹其诚不吐其菲呜呼哀哉
　　祭袁侍郎文
　　呜呼先生以性学而先鸣罹党部而中废使萧然而终身视顔曽夫何愧迨渉华皓之年始遇休明之世既阐迪于奥理亦纾发乎谠议盖阴扶黙赞莫测其浅深而明辩显谏犹着其一二呜呼前辈出处莫不有义若先朝之杨尹皆白首而得位虽一时防君子之福然后世责贤者之备昔愚于先生也惜逢辰之已晩今愚于先生也怆行志之未遂呜呼哀哉先生于愚素有恩意昔叔孙之弟子幸厥师之引类古莫不然愚则异是当先生之光显不规进而讽退毎羞称王吉贡禹之为而喜诵疏傅贺老之事嗟恩深之难报慙语淡而少味不然则十年之间踪迹罕至岂其尊翊于寂寥之时而简惰于隆盛之际呜呼先生云亡海内短气听琅琅之如在瞻堂堂之永閟莆斳修阻莫视殓竁皦日兹觞将以哀涕乌呼哀哉尚享
　　祭李监丞文【东】
　　呜呼歳在丁丑齐鲁始通公有忧色拂袖幕中饯公江亭徘徊握手曰余莫争冀子求救公去奚智我留奚痴厥后公言皆如蓍龟歳晩乐南道出石鼓公拥旌旗来访逆旅公发愈白我顔亦苍樽酒话旧意气慨慷自尔以来公益贵显有所平反有所举按公之器识蔡谟右军公之风采范滂王尊人物然公岂易得酸风吹讣壮夫泪滴公年非夭公位不卑公子甚贤而我何悲然公纯孝有百歳母怡怡色养谆谆夜语天道何如使母哭儿止见潘舆不见莱衣乌呼人世盖多缺陷公达此理往矣毋憾尚享
　　方孚若掩次祭文
　　乌呼公忤某人时方盛年因某废公庙堂之权某贵须臾浮云飞烟公先某死则有数焉废公者人死公者天公固达者含笑入泉曩营西峬蕝识俨然日吉时良归于新阡乌呼悲夫往公无恙宾客满堂一客不至公不釂觞今日原头拊事凄凉送车萧瑟悲风白杨公昔非存公今非亡彼则媮矣于公何伤我怀平生耿耿不忘白发缟衣哭声最长乌呼哀哉
　　祭方氏表弟文
　　乌呼吾念伯姊归汝季女不腆赍装散如风雨吾谓吾女必敬无违冀汝老成身修家肥汝复何为以鸩为饵母愁妻泣汝弗改嗜肠腐色败亦更数医铢剂石酒良术莫施乌呼伯姊何罪季女何负门户奚寄儿女谁抚汝之二亲并汝三丧卒哭之内当卜竁藏儿大从师女长择匹犹有神此语可质吾老多感逆境临之覆此一觞汝寜不知呜呼哀哉尚享
　　祭赵县丞文
　　乌呼自君移疾仆辈私忧朝传甚危暮说已瘳歩武渐轻判押亦好医来谂我君将谒告及此再病同列罔知欲往候君君居房帷中澣入视不可为矣踌躇不寐若待犹子细君在疚贤嗣未来乡路然行路共哀僚友之情譬之昆弟所愧力薄莫相从事缟衣相率哭君寝门将此掬泪祖于九泉乌呼哀哉
　　祭傅谏议文
　　呜呼元祐名臣之事业靖康使臣之节谊与公论谏之精忠出处之大致信前后之相辉亦今古之鲜俪初权臣之用兵公奉使于湖外倘片词之投合则富贵之立至乃言首事之非甘受沮军之罪迨宁皇之更化公入迁于谏地若少贬以狥时可平挹于高位而又堂堂伏阁之疏凛凛延英之议寖上咈于庙堂复内触于宫寺及既去而复召遂累辞而不至呜呼使公之言用于开禧之末则生灵无丙寅丁卯之厄用于嘉定之初则朝廷享至和嘉祐之治奈何动落落以难合每飘飘而高逝此识者尚论斯世安危理乱之机未尝不有感于公行藏用舍之际乌呼公之退休垂二十禩山林之趣愈深而君亲之念不废其于善类之离合治道之隆替边事之动息朝廷之废置俨端居而黙思或展转而不寐虽迹疎势隔难疾声而大呼然虑逺忧深常太息而长喟逢真主之龙飞首赐环而趣对上侧席以良久公循墙者数四曰衣冠之久挂曰筋力之已瘁独谆谆之手疏尚惓惓乎时事始优游而防入终鲠峭而直遂葢忠勤恳恻救焚拯溺似温公之学冲澹峻洁高举逺引则蜀公之志至于拖绅一表奋发蹈厉殆房乔征辽之余论抑子囊城郢之遗意千载之下仁人志士读之者必欷歔而流涕乌呼道术裂而人才驳学问偏而气质泥骛功利者锲薄谈性命者迂滞卓哉我公纯粹全备崇雅道而傍通流略尚理致而不废文字故能学贯百家文高一世在朝为争臣在外为循吏观公平生英伟毅意秋霜烈日凛乎不可防然光风霁月即之而甚易率礼如拘临事如悸执谦如虚持敬如畏发于方寸塞于天地乌呼衣冠礼乐之所宗典刑文献之所寄社稷生灵之所属消长治忽之所系方龟吸而鹤峙忽山頽而星坠乌呼悲夫我昔狂简公独赏异每呼以忘年之友欲养为有用之器既磨砻其麤鄙亦发药其昏愦及夫晚节奉诏引类公剡四人我忝一士遗言在耳遗书在笥公今已矣拊膺反袂痛故老之凋尽悼余生之沦弃乌呼古之人古之人或杀身穿冢以殉死或逾境越邑而赴义今为五斗米之役坐阻一束刍之酹呼天不足以泄哀竭海不足以续泪惟丹心之可鉴况英爽之不昧乌呼哀哉
　　祭防漕王中甫文
　　乌呼敌窥宣化黑帜如旗升人夜惊缚筏济矣羽书蜡弹来如激矢嗟我与公一夕九起江风刮面淮雪裂指调发处分顷刻千纸设艘防隘募士斫垒我方挠怯对食忘匕公愈闲暇削脯行醴及夫解严防旗送喜公戍汉江我屏田里岳祠甫朞公使防子青袍如故公已龟紫书来访旧清言亹亹昨逢峡舟手提牍尾公健我衰痛牵腰趾蜀丹甚灵邛竹尤美多病所须惟此而已公没歳余贫缺奠诔一朝二物西来万里发书长恸公止于此悲夫千载而上毫分发理三边之事目击身履人怠我奋人动我止其才精练其器瑰伟竟复何为激电逝水乌呼往哭立可二孙稚齿后哭次魏惟孤女耳公有英嗣珠朗玉峙方彼二人公为不死同时幕府凋落无几矢词泄哀公其歆只呜呼哀哉
　　亡室祭文
　　乌虖君之静专冲澹传之于家温谅慈恕得之于天故为女为妇而孝为妻为母而贤余渉世之龃龉偶与君而周旋北冒兵锋南骛瘴烟漓江触石松滩覆船盖艰难险阻悲忧恐怖余不能不动于词色者君处之而恬然追记平生嘉话善言余之疾痛以君为箴砭余之褊急以君为韦悲夫白首同归余与君之愿也三十九而夭四十二而鳏尚忍言之悲夫伊人何辜异疢萦纒卑词婉气而使之语蹇规行矩步而使之足挛余独怪夫悍且健者之不病又窃觊乎仁且病者虽癈而久全夫何一旦奄随逝川悲夫君之至性世所罕见余之先君君之圣善宰木已拱君每追忆必欷歔而涕涟及乎属纩气息如缕尚于姑与父致其惓惓君之息十有八矣犹执手抆涙不忍诀者得非以其羸弱而可怜悲夫人生危脆忽如埃烟余奉母于髙堂君从舅于九泉截一身之半体抱千古之永寃余久倦游从兹归田愿慈君之息至没身而愈笃藏君之槖待子妇而后传营家山之一丘筑精舍之数椽生当读书种树于其间殁当寻同穴之盟焉悲夫百龄同尽谁后谁先誓留面目见君黄泉乌呼痛哉
　　亡室丧归祭文
　　乌呼传舍暂殡萧寺寄菆是二説者未言鼻酸君之介弟与君爱子日吉时良防匶还里乌呼吾妻死别吾子生离悲夫奈何天实为之先人敝庐有圃与池君其往哉以需余归
　　还里祭亡室文
　　呜呼他日我归鹊噪荆扉君与儿女笑语牵衣今日我归室虚无人君儿苴麻君榻凝尘料检巾笥皆君手迹按行井臼皆君区画穷民有四鳏居其首沈忧损人惧不能久君既长夜我亦中年昔慕伯鸾今师幼安为儿觅妇为君筑阡然后餙巾以俟命焉呜呼哀哉
　　祭陈北山文
　　惟古圣贤百行兼该精者为德麄者为才嗟后之人质偏器小杰才既稀全德尤少惟古文章六经具垂谓之立言亦曰修词嗟彼之儒外文求理理既茫昧文亦骳骩堂堂北山庶几于全禀之天分得之师传少参张吕归于朱氏性命之大事物之细负其魁磊进辄不容退无寸柄为世所宗以德用才无迹可议以理贯文不斲而粹华轩非泰陋巷非臞朝野伟人东南大儒平生论著皆有防防扶圣之脉探经之髓发舒其华培溉其根鲸掣虎啸风涛吐吞三十年间碑板溢出人获一字价重金璧臯陶九德孔孟四科岂无它人孰如公多耆旧凋零赖有公在西风吹讣海内悲慨昔先君子与君同盟愚幼无知蝉噪蚓鸣流传达公为啓玉齿每云今世独歩惟子晩畏言语终日病瘖公书来劝姑饮勿吟永焚笔研时引杯勺佩公良箴匪曰善谑我归后村公葬墨溪岂无莼鲫道逺莫赍顾瞻蟇陵献诔与挽哀虽如新礼则已晩呜呼哀哉
　　亡室掩坎祭文
　　子有慈父又有老姑爱怜其子宾友其夫云何属疾有寝无寤人世一瞬夜台千古圹土燥温万金难求谓善无报视此一抔古人有言死则同穴嗟余与子暂暌终合吁寃彻天滴泪入泉冩哀一觞抱痛百年呜呼哀哉
　　祭外舅文
　　惟公禀天地之冲和践圣贤之中庸靡烦矫揉而与道合不立标的而为物宗究观平生出处雍容来如祥麟去如冥鸿禄岂必厚位不待穹二顷之田环堵之宫视观庙之岑寂等台阁之显融造皇上之访落捜岩穴而一空尝累征而莫致信独见之鲜同昔有两生今复有公虽进无图回事业之柄然退有扶持名教之功取诸人者甚廉报于天者宜丰何八秩之甫开遽两楹之告凶盖自童至耄制行无玷者学力之到自病至死持敬不惰者定力之充嗟夫自我登门二十年中恩我教我慈爱最隆挹清标而立懦扣精论而击防浴曽防于沂水坐光庭于春风属我悼亡觉公情钟悯灵照之先逝痛孟光之不终岂致疾之有因徒饮恨于无穷嗟夫宾榻尘凝家墅苔封它日重来空怆遗踪旧悲未平新愤塡胷不腆兹觞敢吿哀恫乌呼哀哉
　　祭胡仲方尚书文
　　乌呼挹公风标彦辅叔寳听公议论兴公逸少捉麈笑谈刻烛倡酬公非今人晋第一流久掾公府新美世事再长槖班裨賛国是众所期公与公自期下卑严徐上扳龙防如何十年巻怀去国晩虽征还曽未安迹高爵崇秩固无一亏盛心懿识有不尽施自幼识公今我一老惟公规模我所深晓欲以安靖销弭塞氛欲以整暇应酬世纷杯酒非酣幅巾非傲有所陶冩有所赏好嗟乎斯人奄忽九京空怀积疑无复细评古人千里素车白马我足如絷我泪如防呜呼哀哉尚享
　　祖奠外舅祭文
　　小人曰死君子曰终公虽云亡讵与众同一代胜流百世清风天壤有敝名德无穷悲夫岁岁年年一来访公今日何为缟素郭东我返自崖公归于宫九原不隔一念可通乌呼哀哉
　　祭陈师复寺丞文
　　于乎律已伯夷之清待人太丘之广临民子产之爱立朝汲黯之戅若不能言而尽该贯古今之义理若不胜衣而有负荷天下之力量拂袖归来朝野想望践圣贤之榘矱化州邑以亷让训子弟于家庭聚秀孝于里巷有通体于诚实无一毫之矫妄有终身之战兢无跬歩之怠放善类以为宗主学者以为师匠皆谓其享彭聃之高年踵韩吕之世相夫何一夕遽得防恙方亲朋之来问觉神气之犹王曰大丈夫临危噤国事之莫吐安能与儿女吚嚘涕泣于袵席之上呜呼斯人毅忠壮嗜道义如脍炙轻名利如粪壤使其耉老不过菜羮脱粟味臞儒之乐深衣大带为后生之唱然犹摧之暴而夺之速岂非苍生之无禄斯文之将丧某少小亲炙平生敬向非止涉其籓篱实深造其函丈理无防而不讲事有疑而必访忽山頽而哲萎将安放而安仰陈寝门之薄酹庶魂识之来享呜呼哀哉
　　祭胡伯圜尚书文
　　呜呼本朝人物多出江乡庐陵一州魁杰相望前欧后胡骨朽名香公与少公蚤相颉颃故家文献中朝典常并奏壎篪互为宫商里人皆曰淡庵不忘三十年间更迭翺翔虎节麟符台斗文昌国有乔木民有甘棠世人皆曰忠简有光乌呼诸公逢辰乐饮满堂公来何晩须鬂如霜忧时切望古慨慷当世人物髙下短长气力所嘘衡尺所量众不敢援横身主张上或未知极口荐扬天下桃李多出门墙使公尽用必扶忠良公道必开国势必彊奈何一夕骑箕帝傍乌呼昔我尚少从公南昌厥后追随于升于湘公不相吏吹笙鼓簧我官建溪飞语中伤众竞闗弓公以身当流涕止之纳矢于房晩触祸机无地退藏公语诸公弱羽已疮禹锡有亲朱云素狂幸小寛之俾谋稻粱汲引一念至死不忘乌呼天将否我絶其津梁追忆平生惊呼热肠在昔先民匍匐赴丧我有掬泪欲洒帷牀红巾满山道梗岁荒葬以曷日冢以何冈日往月来莼鲫莫将避谤谨语又阙挽章负谊辜恩心折涕滂西望长号姑覆一觞此身未陨此愿或偿乌呼哀哉
　　祭周淳仁文
　　乌呼始闻君贬弹指失惊相去万里不知罪名后闻君讣反袂涕流亦罔知君委蜕之由乌呼哀哉昔有二士太白子昂拔起词林虎跃龙翔一毙圜土一谪夜郎千载而下犹为感伤若夫不为永王所汚而受岭海之窜非有射洪之富而为狱吏所酷哉此寃贯于彼苍我擕遗墨白之玉堂相与经画致君之丧友朋之谊莫施毫芒俟君返骨当相竁藏乌呼哀哉
　　寺官祭真参政文
　　乌呼四科九德自昔难并人得一偏公集大成穿凿之学畔师离经公独纯正南轩考亭纂组之文练薄缣轻公独雄浑眉山庐陵蚤岁来仪朝阳屡鸣元城了翁公之直声中年袖手俟时之清君实晦叔公之重名白首还朝化瑟初更吾君前席久不见生吾相开閤虚左起迎执笔玉堂开巻迩英三月初吉始毕文衡将授以政撰日吿庭乃于此时谂疾予宁一身安否一国笑颦帝有恩言寛虑啬神众愿有瘳起而经纶奈何苍天夺此伟人下孤舆望上恻圣情国有议论谁为将明民有利害谁为罢行吾党之士谁为统盟后来之俊谁为作兴意者世道消长相乗复疑天意未欲治平呜呼万世之标千载之英今其已矣行路嗟惊况侍班联久亲仪刑相率一哀心折涕零呜呼哀哉


　　后村集巻三十三
　　钦定四库全书
　　后村集巻三十四　　　　宋　刘克庄　撰祭文
　　路祭西山先生文
　　呜呼先生属疾闻者赍咨上对近臣玉色不怡丞相遗书千里迎医下至闾巷妇女童儿皆曰哲人必介寿祺云何一夕去而骑箕在昔范公方古卨防晩登政府不至冢司学者至今致恨于斯然其谟画畧已设施先生视彼则尤可悲平生修方未试刀圭谓天无意斯文在兹谓天有意一老不遗太平之望竟复何时礼乐之兴百年待谁呜呼昔者之来大带深衣都人聚观公归何迟今者之还丹旐素帷都人相吊公去安之矧二三子久从吾师要绖执绋于礼则宜属畏简书仅至江湄覆此一觞恸哭以辞呜呼哀哉
　　代宰执祭曽知院文
　　呜呼昔者圣门尤严论人毅重任木讷近仁先朝韩富庶几其伦公方弱冠大魁奋身剥落虚骄践履贞纯外无光怪中含至珍鞶帨不施自然之文其在朝廷及处缙绅战战兢兢便便恂恂虑然后动灵龟通神时然后言蛰雷发春受先帝知触时相嗔脱屣遗荣举扇障尘东山零雨西郊宻云苍黔觖望膏泽久屯及上亲政起公于闽载秉事枢方倚经纶正邪之辨理乱之分公每入吿上亦下询狂猘南吠其声狺狺授公斧钺指挥三军太乙临吴事防方新妖星陨营壮图莫伸呜呼哀哉长乐之陈建安之真与公相踵被发骑驎岁行甫周夺三良臣当宁辍朝行路悲辛而况吾徒道合情亲吉人之词其可复闻德人之容再面无因寝门一哀有泪盈巾呜呼哀哉
　　墓祭西山先生文
　　呜呼先生寝疾萧然宾庑户外之屦歴歴可数雪深至腰愚不敢去尔后学者散无宗主北面它师尊祢忘祖愚抱太独立寡与及对便朝颇进狂瞽力量虽防肝肺毕吐皆昔坐隅教诏之语岂惟先生上帝临女奏篇有藁对语有记死者复生可以不愧谓之背师天乎无罪梦奠以来局面日异引去不勇强留无味有愧先生独此一事岂无同时及门之士夫何绵薄独任清议将待之厚故责之备是耶非耶莫诘所自呜呼幼为先生门生弟子晩为先生司马长史古人重谊均于伦纪筑室三年素车千里昨者祭祖及郊而止蟇陵防窆有絷其趾谓之背师敬知罪矣释氏有懴圣门贵悔稽首新阡自讼如此诛之赦之先生不死呜呼哀哉
　　祭郑子敬左司文
　　于乎史氏之季我闲八年公更倍之闭闗萧然我已惰荒公方精专聚书如山手自校研鲁壁汲冢删后画前上考洙泗闗洛之传左马下接巽岩续编义理精防事物本原治乱消长典章革沿钩索钞纂网罗贯穿胷有五车手无寸权巻而怀之北陌东阡我虽空空大节偶全执鞭属櫜与公周旋始俱红顔俄各华颠晩遇端平相继招延我滞泠局公稍进迁遂掾省闼靡勤不宣议挈纲维奋起沉绵议去冗蠧伸缩痹挛议抑侥幸杜絶扳缘众方狺狺公独惓惓或摘语公前有穽渊公笑而答成功则天去国匆匆如箭离出东华门呼西兴船寄家萧寺禅榻茗烟明年我逐归相后先公往牧漳我来刺袁一春濶疎驿使三千走介未达闻公已仙惊呼失声肠热涕涟乌呼昔在元枢光辅庆元公其嫡嗣寳藏家氊庭无宫羽室无姝妍原明公休未知孰贤昔在端明名重淳干公其外孙尽读架籖所承文献所渐渊源茶山东莱则其匹焉不秉史笔不侍讲筵不为给谏命有所悬世运艰虞哲人迍邅逝者奚恨生者自怜它日我归水涯山颠谁借异书谁续防言有惑谁袪有瑕谁镌迅哉露电邈然山川白马之峰手营吉原梧楸老矣稚竹可椽祖者几人素车翩翩嗟我不羽安能飞翾覆酒奠刍滴泪入泉呜呼哀哉
　　祭张敏则都承文
　　呜呼开禧合而鯈离端平入而骤出首调停于学禁亦谏止于边隙名蚤退而愈重节后凋而不诎虽里巷之屛处尚国人之矜式与其少而横金孰若晚而全璧慨旧人之无多幸故老之遗一谓方介于眉寿乃不起于疡疾世道其谁恃恍神理之难诘于虖自我来袁朝夕亲炙我有积疑过扬雄之宅公无一事至言偃之室论多同而少异情毎见而加宻忆开酒樽且饯召驲我拜手而起贺公深颦而太息曰时事如此我年如此乃先贤饰巾之时古人祈死之日乌呼言犹在耳追记歴歴几日不见遂至此极寝门一酹感慨填臆既深为州里哀又重为朝廷惜也乌呼哀哉
　　祭徐子寿尚书文
　　乌呼早客阃幕方议进取嗟我与公扣閤四五流涕请俟根立势举众指而笑尚生不武晩掾省闼值建督府联名驳议条画缕数曰此虚形不足御侮众哗且怒二臣实沮厥后诸事畧如前语锋挫泗城局结盆浦二十余年议论出处虽异形骸实同肺腑公久显融我独龃龉端平之元征至在所于朝孤立惟公相予昔离今合岁月如许其合几何仅一炊黍公先我后防如风雨时事益急溃决莫御意公复用收拾苴补西风吹讣老怀凄楚我尝评公金振玉吐王谢复生倒授之麈及乎临事精练勤苦谁其似之彷佛陶庾竟复奚为赍志千古士无统盟国无谋主欲往哭公身縻郡组覆此一觞公来醊酤
　　祭丁元晖给事文
　　呜呼当史氏之盛时公已久于班列彼喣沬而相亲此掩鼻而自洁值圣化之更张开言路之箝结果豸冠之舒翘亦鲠论之劘切鍼时弊之膏肓谏兵事于芽蘖曰始谋之轻侻恐后患之溃裂俄草制于掖垣耻鞶帨之为悦寝掖庭之貤封沮戚畹之旄钺暨披敕于银台益砥砺于名节尝剽闻其一二非掎摭于琐屑其尤大者系于善类离合之机世道消长之决谓事枢之登秉忽国栋之摧折上动容而震悼士反袂而凄咽况平生之亲友每怀抱之倾竭忆朴被而去国尚载酒而饯别感志念之绸缪味谈谐之竒絶属流落于江乡寝濶疎于京淛览近书之墨湿聆新讣而肠热时方极于艰虞天遽夺于贤哲嗟寳鉴之云亡惧金瓯之遂缺入里门而长恸怆泉台之永诀冀英爽之来临歆故人之薄歠呜呼哀哉
　　祭南塘赵尚书文
　　呜呼绍熈之相用公不勇竟令天仙谪堕浊冗端平之相勇于用公掌制持槖不出岁中时议出师稍拓故地公实苦争疏一箴二谏墨犹湿师溃弗支朝野太息谓公蓍龟相去客逐公从婺至自结明主尤厚新揆诸生惓惓欲救危机更讽迭论去佞格非公独愀然云此无益火后一封读者唶唶向也鳯兮览德之辉今也鳯兮何德之衰在昔谢公语未尝谬偶然一差白鸡告咎公之奏篇与讣俱传夷攷平生素论岂然众哗而指日月之食公笑而受春秋之责公有逸美人所未知安得南董为公书之世论刻深几于文致我谅公心涕唾荣利少于先儒盖多难拟晩于时贤不茍和随咸韶文章玉雪标度百年以来江表独歩长江万里老柏千寻枝樛曲未害高深公于西山若有遗恨交道方媮我则不敢乌虖哀哉
　　祭崔相文
　　乌虖昔掾仪真公为杨帅白事玉帐一见赏异每云近岁人物稀疎吾得二士子华潜夫厥后子华以功名显我方困谗跋防连蹇端平之初稍进在廷公拜东府谓且班迎公不果来我亦逐去闻宣黄麻延登次辅置相如此国其庶几都人相告日望衮归清献琴鹤君实童马使坐庙堂一清朝野公方累疏坚卧固辞上遣贵珰苦谕莫移凡今之人动色箪食公于相印闭目不视如公所立百世犹兴谁其似之严光管宁岁晩南来喜将亲炙道闻公薨弹指涕出犹至南都不见元城抱此一恨曷时而平晋未可图以伟人在今其云亡江表奚赖旋马之防我有束刍薄言陈之公其吐诸呜呼哀哉尚享
　　祖祭崔相文【同诸司】
　　呜呼世所谓贵莫如三公公辞召衮以初服终世所谓富莫如万钟公却厚禄与粪土同使公复出一时防功公虽不出百世闻风尚有伟人奚忧江东公身安否世道污隆方聚秋英忽仆寒松鼇去极摇虎逝山空凡我同人孰不哀恫乌呼高于二疎洁于两龚国侨之惠史鱼之忠今其往矣海山改容日吉时良将返幽宫某等属縻符节阻视窆封一恸西州悲涕无从乌呼哀哉
　　祭黄市舶文【同诸司】
　　乌呼始读公赋飘然无敌士林敛衽谓公词伯及与公交粹然可亲然后太息公真德人曰才与名士之所挟着鞭青云有径甚防曰势与利人之所趋佩玉深衣何行之徐流落江湖苍顔白首晩入脩门或开荐口当轴挽留公力请麾其视逺名畧不鄙夷琛台弄印玺书就畀见诸训词曰汝兼吏国人景行吾軰得朋合并云始倾倒未能畴昔之夜月华初霁临池一笑共卜后防三人鼎足讶公不来坐闻呼医屏乐覆杯疾驰至门不可为已人生危脆乃有如此年不为夭位不为卑故乡差逺行路共悲尝闻贤者殁必有后公之掌珠虽尚穉幼顔色哭泣累然如仪为善之报其在此儿幽明路殊无复论质缟衣寝门三号而出乌呼哀哉
　　路祭黄市舶文【同诸司】
　　先民有言富贵在天奈何其间分剂常偏举畀他人类不甚惜独于儒者乃若是啬蕴则厚矣施未毫芒如梦大槐如炊黄粱贾人惊嗟吏士祖送吾甞同僚相率一恸
　　祭李左相文
　　乌呼端嘉以来国脉如丝药不对证上屡易医公相最晚公力孔瘁徐投刀圭挽回元气权位倾轧古今所同奭旦不说牛李相攻公于其间独和鼎味两忘恩怨一冺同异孰吕孰范惟善之从无洛无蜀惟贤是庸谆谆啓拟汲汲延纳傥论复伸善类几合其辨忠邪与争是非公每犯顔天为霁威所进者曰相有公议所退者曰相非私意自始至终无富贵心虽有衮衣不改布衾索马归第犹阅堂案拖绅饰巾仓卒不乱公与元老相先后薨世论喧啾孰为公评淳祐圣人亲订两谥畛域截然此夷彼惠文靖殁久主眷未衰忠定用浅士誉已归公于二公彷佛相似浮荣一瞬令名万祀我使番禺公窆富春然三号矣百身空怀卵翼莫竭毫髪欲报旧知尚坚晩节乌虖哀哉
　　祭顾君立
　　嗟嗟吾子介持自守三军莫夺一介不取后生奚自皆自复斋如子实践几何人哉日我来南聘子于馆语常日晡坐或夜半察子暗室无一念欺君父在前敬义夹持谓可师儒谓可风宪不然异时入亷吏传属有王命我去子留台阃知子礼罗继收我舟垂发闻子暴病亟走及门则已长瞑先儒所戒委身庸医子达此理胡为蹈之痛子无儿念子有母细君稚女团栾未久区区寸禄取之甚防防防数口持是安归忆子平生凛凛如在卑不受荐贫不可贿虽然如是安用朋友于子后事敢不竭情殓首足形返柩千里子不我属我不容己缟衣重来心折涕濡魂兮不忘歆此束刍呜呼哀哉
　　祭妻弟林养直文
　　子之事亲参骞庻几四十年间跬歩不离纯笃之行贯于神只晩爱掌珠属迫官期子与孟光挟以自随昔处以孝今出以慈羊石之行弗诹以龟仆初闻时且骇且疑人无根蒂谷气养之子入中年得疾甚竒并日空肠抄粥数匙冲冒劳苦奚恃以支居无几何逺讣忽驰闾里相吊失声赍咨吉士德人胡惨若斯犹有一幸稍寛哀思由病至死由死至归经纪纎悉一出右螭茅花满山热如蒸炊苴麻徒跣令妻佳儿遂以匶返殆天扶持自少相依三纪于兹岂曰亲狎至行可师中间两家存殁合暌福胜西楼翁仲累累子复逝矣旧人愈稀存者惟仆与子伯兮感今怀昔如何勿悲我有鸡絮渍以一巵老眼久枯滂然垂洟扶惫酹子知乎不知
　　祭林焕章文
　　士方盛壮道义自将此身圭璧外物粃糠高为虞夷次为哲张及既华皓无复激昂或辱乃去或留以僵小为申白大为禹光伟哉丈人讲贯素详归不待年钓逰于乡其视观庙无异朝堂十任廿考几侔汾阳晏子之裘赵壹之囊伯厚之车幼安之牀人不堪忧公乐而康高谢招麾晚而冞刚彼皆倒逆此不眊荒古有大老非公孰当属纩之顷至言琅琅不入禅佛亦非老庄曵杖之歌音节慨慷曷不愸遗頽山摧梁先民有言匍匐救丧谁絷我足尼其车箱诸子谓我蚤登门墙葬有日矣俾为铭章并致哀诔灵座之傍公不我吐歆此瓣香
　　祭游勉之侍郎文
　　于惟游氏逺矣渊源御史受业河南之门爰及黙斋学于南轩公稍后出以篪和埙兄之贤季师之嫡孙匪曰菁华先植本根嘉定之末端平之元犯雷霆威进药石言麟莫羁系鳯肯啄吞或劝少贬腐防吓鹓法从非贵方面非尊累诏上雍频疏扣阍身不敢私君不可谖本怀止足矧迫耄惽力请得谢冥冥高鶱一区之宅五畆之园徙倚茂宻掬弄潺湲名臣欲尽一老仅存品其清裁范滂陈蕃订其细行管宁邴原昔士鸣珂公方拥轓每奉谈麈亦同酒樽公晩东归我适南辕坎百谪久伏丘樊挛痹偏枯并阙寒温耳闻山頽泪如河翻殄瘁情深哀诔词繁空诵离骚安能招魂呜呼哀哉尚享
　　祭唐伯玉常卿文
　　先朝遗直多出华宗熈宁谏院庆厯殿中请尚方剑婴权门锋谁其似之堂堂坦翁端平亲擢冠豸乗騘内而掖庭上而清躬奄戚之贵衮黼之崇大者庭诤小亦囊封或奉白简对仗力攻臣无他肠臣有孤忠名如泰山身如断蓬客有饯者举手属公方之邹陈又曰任龚公独感慨愀然变容所上谏书欲沃帝聪乃如客言未谅余衷盗名之人与窃贿同惟公素心可质苍穹瘴海之南大江之东觚棱虽逺节纛尚雄帝曰公归潦雾飓风俾典曲台古鼎编钟方际休明鯈罹闵凶平生大节忠孝最隆退不忘君如在显融老尤慕亲甚于孩童臞不胜丧奄然吿终匪人之亡惟国之空我如石顽资公磨礲少忝交游晩叨寅恭辛丑登高魋结之峰尝举别酒浇磊磈胷归相后先各未衰癃犊可负辕奴可宿舂彼盟未寒此兴亦浓闻六月讣为三日聋譬厦颠矣士曷帡幪譬舟沉矣孰济不通我有长劔欲挂短松久病着牀寸歩需筇抱此一歉殷忧无悰死者可作吾将谁从往此束刍敬告哀恫乌呼哀哉
　　祭百五侄文
　　惟汝幼而頴悟长而玉立颀然秀美见者倾挹雅俗兼通诗礼蚤习举隅反三触类知十谈谐有味应对尤给颇富见闻间出篇什内顺尊老外敬友执处众恂恂向学汲汲譬如升梯举武蹑级属开试闱爰理书笈妇妾方妊出门若絷振臂一行既抵京邑忽苦滞下肠滑肛澁三医环之煮饮投粒语何琅琅势已岌岌凶讣遽传安书犹湿乌呼父兄望汝弓冶是袭交游期汝朱紫可拾何物怪夺汝之急汝翁丧汝侘傺郁悒雪涕笺天求解麾职梦寐丘园厌苦原隰汝妇得雄头角奋蛰飞书报汝何嗟其及妾拥夜髻妇叹宵熠汝儿汝女以泣丧车言归六亲咸集橘柚弄色蟹蛤吐汁有酒在尊曷不鲸吸先人旧庐汝翁所葺汝复何为过门不入呜呼哀哉
　　祭赵保昌叔愚文
　　昔仕豫章君美少年如挥麈人如捉月仙继客京城初建宗学君于其间麒麟鸑鷟后牧宜春握手悲辛君赴湘南华髪选人晚使楚东致此重客向之玉雪今也黧黑约君襆被话旧对牀数日不来闻君背疡亟走视君骨见衣表君于去来胷中洞了慷慨谓余以身累君君如师鲁仆慙希文仓皇买棺托君僚友衣足附身衾亦覆首日吉时良遂转桅竿奉君之匶归于家山厐公妻子犹隔瘴雾迎挈之责仆敢不助属有官守祖君江湄乌呼叔愚知耶不知
　　祭汤仲能文
　　乌呼早挹存斋中交晦静晩善遗公珠璧辉映四海所稀一门而并近参周朱逺沂渊孟粗而事物妙而性命先儒疑义下语未莹前軰绪论开端未竟审思明辨博考精订余力及文上下驰骋论事条达析理确证森严之言如造律令痛快之作若摧锋阵离骚之乱国风之兴追还古雅扫去哇郑诜诜逢掖沾丐残賸蓄以深厚持以诚敬行以平实发以刚劲给札之召加璧之聘谓言遇合随起讥评或云名高见忌亶定又疑语直遂忤文靖垂登诸梯忽落于阱孰能容之赖陛下圣端嘉以来屡易宰柄士居其间羣马旋泞维君屹然铁笔万仞宁煮折铛肯顾堕甑九冠一髽众醉独醒起牧凋垒萧萧雪鬂堂屏觞豆庭絶笞榜瓣香为曽鸣皷攻邓无侯燕喜有僧苦硬未尝乏兴特不献剰自吾得君懦气颇振从容叩击宫动商应所同者心不同惟性旧腊书至肝鬲倾尽首叙契濶末言疾疢上畀君节士聚相庆予宁一月小休三径彼使来谂此介往诇笔墨鲜健醴力佳胜岂陆无车岂川无方思剧谈讵意长暝呜呼君昔在列昌言时政流涕纳忠易医疗病俯仰十年方未对证曷不讲读曷不谏诤曷不柱下奋笔诛佞曷不摛文鸣国之盛若古有训惟人无竞三良继殱一老不憗先汉廉吏有唐卓行繄士冠冕亦国龟镜厦摧栋桴航失缆矴平生清贫室如悬磬西风吹讣心折泪迸强作君诔辞事不称岂无友朋不敢假倩往此束刍君倘来听乌呼哀哉
　　祭都官兄文
　　二祖二父迭奏埙篪家法之懿士林所推洎我与兄生而相依小兄两岁垂髫佩觿游则同队学则共师兄慧我钝兄勤我嬉亦既分宦分巢析炊其间岁月鯈合忽暌我逢端平兄遇嘉熈皆掾紫枢皆郎粉闱我坐狂瞽晨招莫麾兄益向用奉使右畿性不忤物仕方逢时曽未几何亦蹈危机我召自南顾恋母慈兄与居厚适先得归我亦寝召鼎足奉祠无云一门有三崇禧相与徜徉山巅水涯我先起废居厚踵随兄有知己岁晩进为荐口方开讳问忽驰呜呼世尚清谈实用则稀军旅未学财谷不知兄佐戎幕蹈险出竒干无为有师以不饥县谱尤高百年之思刀笔平视苏绰穆之鞭笏不数刘晏五琦宜总赋舆宜主计司暂畀一节遂闲七朞和扁袖手谓世无医兄涉中年清苦自持婚嫁俱毕伏腊粗支手葺数椽不汰不庳架设图书案陈鼎彞邻有亲朋傍无妾姬谓言后凋讵意早衰兄素达生胷怀坦夷岂厌忧患去如蜕遗顷失冢子薛妇生离近丧丘嫂萧然房帷门户之寄付之阿宜托爱女闻者赍咨追记畴昔竹马互骑安知衰莫原鸰折飞广陵之操遂絶于兹洛社之游无复后期欲往哭兄使事絷维往此瓣香澜汍涕洟尚享
　　过信州祭徐仁伯侍郎文
　　乌呼楚龚之死已濒耋耄有一父老踵门来吊比之膏薰天年不保余谓老父盖未闻道百年一瞬矢激电扫伯始軰人宁不华皓以彼为寿则此宜夭惟公大节如揭两曜计虽危晁功则存赵国人惊嗟天子震悼我不识公书札倾倒道出通德巷寂户悄故闾虽式新陌谁表聊持束刍覆此清醥乌虖哀哉





　　后村集巻三十四
　　钦定四库全书
　　后村集卷三十五　　　　宋　刘克庄　撰祭文
　　祭季父习静居士文
　　昔我两翁手泽万卷六丈夫子读之殆徧或终隠约或稍光显季父尤贤审思明辨近参朱张上泝邹兖邃古以来圣经贤传精粗融液颠末贯穿研寻防奥防窜讹舛自幼酷嗜至耄靡倦依山结茅邻不觌面瘦筇登览深衣闲燕洞洞属属兢兢战战义理之防事物之变本诸师说参以己见修于家庭化于乡县天锡高龄为诸老殿方伯之聘廉使之荐谢公掩鼻良恐不免猿鹤有约羔雁无羡曷不憗遗奄随露电呜呼哀哉闗洛格言深味者鲜隆干门户未絶如线堂堂季父真知实践前修典刑故家文献譬如长松屹立霜霰尚难招徕矧肯扳援周不能贵秦不能贱老死布韦涕唾轩冕晩见冢子脱吏部选百乗未迎两楹忽奠谓神益谦谓天福善胡为竒祸并夺罢囝行道之人莫不涕愚幼颛防季父训勉久撰杖屦亦侍华研欲追高致自叹驽蹇每闻精论常愧粗浅岁晩竹林妄希小阮放逐来归音容已逺哀犹如新礼则不腆呜呼哀哉
　　祭工部弟文
　　与子同胞六十暑寒粤自髧髦至胜衣冠灯火共亲虀盐剖餐止则联栖飞则接翰以记览言子敏我顽以才思言子赡我悭去而宦游子易我难出与世接我危子安我如射侯百矢所攅子如美璞了无瑕瘢甞再立朝不善刺钻洎三典州勤拊凋残邦人爱之若宠与寛互市之清闻于夷蛮属者改絶起部握兰我复借留慰彼惸鳏我滞鄱阳子留泉山江闽修阻得书絶艰闻有竒疾客賸理间不以吿我拜疏乞闲手书入京我忝召环携白朝堂为易名藩既解郡绂归觐慈顔汤熨稍瘳徜徉于盘袁复缩戍迎吏叩闗自言病起举步蹒跚茅山福地木天清班以荣戏防以旌考槃我屡约子宦情已阑山林之乐水菽之欢岂非钟鼎贤于瓢箪及兹谴逐谓言檀栾归路得讣眦血未干魏国九袠兄发亦斑门户寂寞妇儿弱孱子焉往哉掉臂不还法书停披素琴罢弹嵒石谁磨名画谁看独余诗巻皆手自删摩事雕镌亦无帨鞶唐人高处极力追攀水心佳评亘古不刋生前之荣一节两轓身后之恨千绪万端旧畬不腆新庐未完遗言琅琅闻者悲酸鹤发钟情忍闻阖棺鸰原孔怀相与哭菆不瞑子目几裂我肝覆此巵酒掩袂汍澜呜呼哀哉
　　祭古田弟文
　　呜呼忆去秋之行役至太末而相遇惜六年之久暌懽一夕之暂聚遂联牀而参语屡更仆而续炬既剥落于骄荣亦究极其归趣叹学识之精诣讶顔髪之苍素车辘而忍马踡局而回顾谓衣锦以趋庭乃苴麻而陟岵味书辞之悲哽述创痛之深钜练吉日而菆征鄙文而铭墓子衔防而端居余触谴而汰去方夜雨之寻盟忽晓风之吹讣承祖父之嫡传超羣从而独歩少颖悟而有闻长秀美而无度见熊皆辟易秃千兔犹郁怒果得售于名场寝通籍于选部挥利斤于盘错发新意于陈腐实士林之挺出矧吏干之尤裕始不谐于俗好终难掩乎民誉奈何俾之幽忧且重婴以沉痼气上拂乎云霄命奄随于朝露呜呼哀哉岂负挟其逸才致时运之多牾抑窥觑于天巧虽造物而亦妬惟再世之文献将一劵而授付意久蛰之必奋昌长寐而无寤情本切于伦纪事况闗于门户莫致诘于杳冥但可诿诸气数痛莫痛于季父之未窆哀莫哀于四孤之失哺胡不留子表泷冈之阡毕向平之娶胡不待我为乌衣之游赓惠连之句悲零落之雁行陈菲薄之鸡絮呜呼哀哉
　　祭从母陈恭人文
　　呜呼灵初来归夫家苦贫啜菽尽欢举案如宾夫虽策名赍志莫伸巢毁子幼行路悲辛灵方盛年礼法是循败屋一间寂寞之滨足不践阈声不出邻持家斩斩诲子谆谆瘠田垦蓺故衣缉纫节高月旦诚动穹旻果食其报双桂一椿季也宦达列鼎养亲命服板舆所至行春垂登九袠雪鬂鹤身曷不百龄鸾诰鳯纶灵昔之往歆艳缙绅灵今之归哀感族姻惟行卓行千古不冺断臂而誓凝妻其人画荻而教欧母之伦宜述彤史宜勒坚珉照映天壤逾久逾新我家耆旧如星向晨相率缟素荐鲫与莼呜呼哀哉尚享
　　祭寒斋文
　　昔闻君言穷高极深超出宇宙横絶古今我独忧君往而不返六丁尽力尺寸莫挽巷无车辙门长蒿蓬君忻然曰吾老是中花香鸟鸣风朝月夕睠言携防亦或命客庭中垂枣谊不茍贪井上有李咽之而甘近臣交章九重仄席君顾顿首辞以羸疾视荫怛化常情则然君之属纩语皆可传或者疑君瞿聃之学以身为患以灭为乐余曰不然殆未之思朝闻夕死竟复是谁人之生世如梦如醉惟君卓然了此大事而我何为涕出如倾入通德门追怀平生堂上老人二疏四皓闺中尤贤陶母厐嫂退而就馆接君雁行有礼有法元方季方凡此诸人今皆安往我虽独存白发千丈昨与内相私议易名近闻方伯抗疏追荣妇谥康子友揭贞曜靡烦有司自致嘉号然君之生一不动心今其逝矣讵必顾歆桑榆之年畏别亲友况也永诀举此巵酒鸣呼哀哉
　　祭方德润寳学文
　　呜呼蒋弹四人兄魁我亚次及臞公请诛无赦赦而不诛恩出陛下兄解笔槖我夺民社谓兄累我事实不然狂瞽之论其发在先我既蓬飘兄亦株连兄不我舍水涯山巅村酒过墙野菜共掘居亡几何迭起持节鄞揆惎我再召再辍我专一壑兄帅百粤上于吾侪其仁如天众訾倾挤独断保全我复驾轺朝方改晩面清风顿首榻前端平诸人凋零谁在仅余一二山林岭海昔犹盛壮今各老大匪亟收之恐不可待刍言稍切天为动顔退白丞相甫数日间诏以南伯镇于西山心窃喜兄生入玉关夫河滞留严装未发怪鵩祸贾妖星陨葛得非雾潦无乃炎热缙绅相吊苍黔望絶符靖而后贤少国空系世道者道乡了翁兄之谏书不愧二公谁为南董发挥遗忠兄处友朋恂恂谦抑终日黙然欲语面赤一奋其勇万夫辟易器之铁壁彦和玉尺嗟嗟斯人今也则亡胡不旃厦胡不庙堂胡不锦归寿考徜徉挥金于宗钓游于乡我自童防则忝亲友同学青衿分路白首富贵朝露惟名不朽兄闻我诔必举我酒呜呼哀哉
　　工部弟祖奠文
　　呜呼海乡多风天寒岁暮人家相戒墐塞北户汝胡为哉魂车祖马舍此先庐即彼中野吾辛勤一生养汝待老汝兄汝弟赖汝亢宗汝妇汝子仰汝终身汝掉臂长逝畧不返顾六亲之人相与悲哀恸絶号叫汝而不闻也然宅兆已成时日已练前之悲哀恸絶号叫者虽欲挽留汝而不可得也悲夫岂不甚可痛哉汝数有尽我哀无极聚族送汝幽明永隔呜呼哀哉
　　工部弟掩坎文
　　呜呼吾当大耋之年失钟爱之子固已无肠可断无泪可滴矣矧临窀穸痛如之何然逝者之复于土犹行者之至于家也西山之麓汝所游憇汝安归之以蕃汝继呜呼哀哉
　　祭王实之少卿文
　　呜呼几千百年生此竒崛如何一夕夺之奄忽场屋之学刍狗暂设俄而空空未叩先竭兄如钜野众流蓄泄又如良贾百货陈列时人之文才力戛戛机杼轧轧边幅短乏兄笔一挥龙腾掣若不经心辨丽条逹望古慨慷伤时愤切延和之疏玉堂之札固已轰雷霆而揭日月至于穷愁幽忧论著感发单词半简亦足藏名山而俟来哲独窃怪夫昔之生才也为众论所亲附所崇奬今之生才也受一世所媢忌所挫折去国五闰入馆数月衡困拂乱跋防踬蹶绛灌害贾靳兰谗屈精华落尽仅存气骨尚不少假化为异物呜呼使兄进用而补衮阙安昌之劒可请延龄之麻可裂兄虽退处幅巾短褐后生资其匠斧憸人惧其笔钺今二者皆已矣此逢掖之士所以空巷而祖送金石之友所以反袂而恸絶嗟夫天耶人耶为此酷烈以理推之不得其説岂万类困其凌暴草木恶其挑抉仲达軰方幸孔明之死之问等不堪审言之压要之千万世而下媢忌者挫折者喙已箝骨已朽兄之树立终不可得而磨灭以此较彼果孰优劣呜呼兄昔为端平相君而来坐端平相君而斥迨钧轴之再秉盖弓旌之屡迫兄愀然曰预其忧者不必预其乐同乎处者不必同乎出讶纪瞻之逡廵如臧氏之否隔以文忠正献之大老不能援守道子美之二客岂独今哉其来自昔凶讣初传主相嗟惜汲黯刘向西都遗直不跻大用皆止卿秩兄官似之亦其流匹嗟我于兄少相亲昵师门同升朝路偕黜剧谈共灯俊游联屐介以铁庵乐哉三益庵归不早勤官而卒两翁相对情味萧瑟我婴沉痼兄有忧色馈药裹饭三顾蓬荜曽未几日闻兄疾棘我犹伏枕兄遽易箦莫视衾含莫执绋翣束刍后至数易旬浃含毫诔兄苦语衰飒呜呼哀哉
　　祭郑伯昌吏部文
　　呜呼季世讳言上下恬熈进而用世惟黙最宜媮风既成直道遂衰防马息鸣寒蝉罢嘶端平履畆众皆依违君首奏记掊击其非嘉熈易相或献颂诗君复袖疏指陈其私淳祐兵财各有典司或问于相谢曰不知君方逺使拜疏驿驰欲究时遑恤身危浙左建牙江右褰帷雪属吏诬抗御史威解汚吏印夺戚里麾凢此大节尤为崛竒自顷以来魁柄屡移士丧所守翕翕和随邢杨反覆王吕合离遗臭万代取快一时君终其身不可磷缁何去之速何来之迟以台郎征坚卧固辞上叹其高出节近畿壮图盛心百未一施古有神膏今无疡医呜呼斯人仅止于斯自我交君将二十期俱事文忠同为军谘善每心服过必面规相约早退享黄发期君今已矣孰知我悲平生取友晓星就稀先夺德润次失实之俄又哭君后凋者谁穹穹厚厚脩短孰尸孰鄙而寿孰哲而萎岂今独然自古如兹欲视君窆病起尚羸往此束刍长恸累欷呜呼哀哉
　　祭杜子昕尚书文
　　呜呼自渡江以来南北分裂而畏葸二字遂为士大夫膏肓骨髓之病石勒长驱晋公卿皆为俘虏王衍惧而劝进于时豪杰之士奋然以勒为不足畏而敢与之抗者祖逖刘琨而已北边初动李业首张大其登山如虎入水如蛟之势以沮国人虽二种不能战刘韐张孝纯不能守于时疆场之臣奋然以北兵为不足畏而敢与之抗者宗泽陈规而已上下千百年间士大夫功名事业可追俪此四人者公其人焉北兵入边蜀汉淮之名臣巨屏金汤失险陵谷易位多矣公为天子守丰守庐敌岁岁来攻公岁岁登陴久或数月近亦累旬矢石交发飞鸟不通人谓危在旦夕公狥于众效死毋去不以其身独免卒之与城俱全视祖于谯刘于并宗于汴陈于顺昌之事无愧色呜呼公萧然泽臞射不穿札勇不挟辀徒以肝胆轮囷忠义奋发挺身于百万虎狼之中意定神闲夷然无惧此固良将劲弩之所不能犯羸师减灶间谍之所不能诳冲梯之所不能攻攒炮之所不能害也昔廉颇一饭数升以求复用孟德分香卖履见于垂没公甫七袠筋力未衰解凌烟之冠劔访故乡之钓游及示防疾尽空诸有赈六姻之贫弱弛巨万之逋责进退存亡人之大变而公处之从容闲暇如此不亦伟然大丈夫也哉仆幼纳交今亦白头公书未荅公讣已传追怀平生感慨世道国蹙如此敌强如此曷不留公以系人望瓣香束刍道逺礼輶公嗜余文必歆此诔呜呼哀哉
　　魏国大殓祭文
　　呜呼昔我先君蚤弃诸某然卑官仲叔未仕季方七岁绪业重赀产薄门户尝防矣吾母以孝敬训子以苦淡持家俄而偾者起蛊者饬弁而笄者婚嫁卑而防者通显岁时子女妇若内外孙曽孙拜起堂下者数十人晩见某使粤使楚使闽仲守樵守潮守泉叔亦佩新兴符门户复盛矣而吾母家法益孝谨益苦淡不改其度盖一世之所共羡者曰寿曰贵吾母得年八十有八可以言寿矣开汤沐郡者再国者四可以言贵矣然吾母未尝一日有舒泰之心欣豫之色每安乎一箪半菽之简易宁计夫五鼎三釜之丰啬悟本心觉性于佛祖得至言妙义于挥客视身等梦幻之境以家为旅泊之宅岂暂来于震旦竟返归于兠率其所以游戏人间稍久者良以慈爱之情钟子孙之缘重有不容释推母之心思母之德虽百口之皆饱暖恐一雏之失卵冀自哭仲氏遂减眠食疾棘梦仲恍如平昔顾复一念终不厌斁某等六十余年团栾侍膝一朝酷罚万古永隔音不复闻容靡再觌此身有尽竭此寃终罔极呜呼哀哉尚享
　　魏国祖奠祭文
　　呜呼吾母年垂九袠嫠居三纪未尝一日逺去诸子今安往哉桑阴屡徙弃此萱庭即彼蒿里向者平旦寝门问安夜深拥炉幼稚绕膝之地今尘凝一榻矣蛩鸣四壁矣高堂化为垩室斑衣化为衰绖笑语化为哭泣鱼轩象服化为魂车祖马呜呼穷天下之悲极人世之惨有甚于此者乎六亲寛譬之言四方吊唁之书类曰若等事母日长可以无憾矣嗟夫惟其事母之日长故丧母之痛钜念母之肠裂哭母之泣尽而继之以血也城南之阡天相阴隲日吉时良将即窀穸阖门攀号苍天罔极
　　魏国掩坎文
　　呜呼先君之没三十六朞拊我诲我赖有慈母母复逝矣虽生奚为下从九原亦不敢辞所以尚延须臾之息奉窀穸之事者盖念付授之甚重惧绪业之寝防三月而葬古今用之乃命卜人乃讯墓师采合祔之礼稽同穴之诗啓堂之如新瞻宰木之合围虽小子恨乏表阡之笔然先亲无愧积善之题痛音容之逾邈忆话言之可师尚昆云之庇焘庻门户之扶持
　　臞轩掩坎祭文
　　呜呼兄殁仆有垂死之病兄葬仆抱不天之痛前不得拊棺而哭后不得临穴而送念斩板之莫相徒寝苫而内讼忆谈谐之如生恍精爽之如梦猥承掌珠之戒见托铭笔之重无希文永叔之力量何以发曼卿子美之豪纵然于兄而有靳则友朋之安用惟长息之受教属佳城之襄奉陈生刍之不腆空宰木而长恸乌虖哀哉尚享
　　代祭故相文【不用】
　　公相两朝廿有六年匪曰人谋有数存焉在昔忠定挟龙飞天得君如公不如公专俄而乞身动或掣肘得君如公不如公久公之遇合开辟未有冠絶诸公亦过厥考秀眉玉色蝉冕衮衣虽婴美疢尚决繁机帝欲拜公魏公太师公惧满盈顿首牢辞援立之劳图回之策士有公评史有直笔今其已矣朝野惊啧我犹慨然追感畴昔生杀予夺在公手中我于国论安敢不同诗刺背憎书戒面从众为一谈独守孤忠谏官御史章奏满袖曰非窜投无以惩后弗置岭海俾安畎畆天子圣明相君忠厚岁晩起废恩怨扫空我愧高平君似吕公属时多虞闻公吿终不腆束刍尚鉴防衷
　　哀词
　　秦伯举哀词【少作】
　　建康男子秦纲余丙寅岁始识之于西湖时朝廷议北伐一日除三宣抚使诸戎帅皆遥制河南北山东西全盛时故彊领其节度克日进攻纲固喜功名用其策干长安贵人皆莫省既而师出无功三宣抚俱罢诏出枢臣督视京口余里人方侯信孺被选使北边议和辟纲偕行比三往返侯坐吏议谪临江纲送侯出涕居郁郁不乐明年郴吉贼窃啸声撼岭外诏起侯守曲江防合讨捕纲曰壮士时不可失徒歩往谒时赤水峝贼散白旗逾岭侯曰是轶入吾境不可纵分帐下兵以纲将之募土豪乡导披溪谷穷巢穴纲入益深所将士多亡去贼格鬬转苦纲死之讣至侯哭之野纲为人短悍有胆气饮防兼人尝游边多与退校故将游对客语今古成败指闗塞虚实歴歴可听忆余客都城大风雪卧邸中纲夜践雪邀余买酒鲙鲫酒酣出其诗与文皆悲健豪语顾寝榻上败絮一袭书一巻取视之舆地志也忆纲死矣余性懦爱纲之豪且果有病其鋭也又患乎偷生者之多也又哀夫以纲之布衣而死也且冦兴以来庙堂困筹虑大农窘供亿居讨贼之任能砺锋頴与贼角一战者未闻也况死节乎乃为哀词以吊纲或曰纲有母在而轻死聂政所不忍为也余曰不然彼韩相侠累非得罪于天下者政乃以其亲之遗体快他人之私仇此名教之所宜絶也峝冦之罪通天矣岂独欲得纲而僇之虽纲之母固将甘心焉张汤死母不哭吾意纲母子亦然客有自曲江来者言方侯祠纲于佛寺因书以寄侯使刻之祠中纲字伯举死时年四十余其词曰余悯士之媮兮吁嗟乎悲哉持婉娈为身梯兮指狷介为祸媒质魁然而美好兮中慴怯如妇孩嗟夫君兮何慨慷气尤鋭兮力孔刚倚长劔兮抚八荒彼肉食者出而专征兮亦入而訏谟设一尘之警兮骇鸟防之奔呼臣节弃如遗兮或忍防夫垢污嗟夫君兮生羇穷短褐兮食不充孰激而死兮义之从庾岭峩峩兮下有江桄榔蔽天兮号哀急之涛泷蛮云蜑雨兮瘗玉其邦跨修鲸而翳鹄兮游污漫与空谾乌虖世以败为辱兮成为荣君以义为重兮生为轻陈哀诗兮祼荐乗回风兮送迎


　　后村集卷三十五
　　钦定四库全书
　　后村集巻三十六　　　　宋　刘克庄　撰祝文【劝农文附】
　　谒夫子庙【以下并建阳作】
　　昔者圣门弟子莫不以治邑为难况今之邑尤难于夫子之时某之才不足进于弟子之列特以格法来领民社其何以慰塞是邦父兄耆旧之心哉抑权力虽轻法令虽宻若夫离于理而背于训者某不忍为也况夫子巍然临之乎
　　谒诸庙
　　国家秩祀百神选任羣吏凡以为民也吏无愧于民斯无愧于神矣神有德于民斯有德于吏矣某与神皆当勉之敢吿
　　县土地
　　某试邑于兹欲与神人相安视事之始敢吿
　　士师
　　狱者人命之所系也今之令夺于他事不得尽心焉某也何敢然
　　文公【丙戌春祀】
　　呜呼巍巍文公宋之夫子翼翼攷亭建之阙里竹林萧萧下有精庐于此授徒于此著书后千百年过者必式拜俯洒扫邑令之职昔祀于寝今迁于堂配以髙弟皦如兹觞
　　勉斋
　　乌虖观其翁婿之际观其师友之际可以知勉斋矣某为令于兹始以勉斋侑食文公盖当世士友之公论而非吾党小子之私情也
　　文公【丙戌秋祀并奉安新祠】
　　呜呼事闗风教昔人下车入境之先务某来此三百日之后新祠落成可谓无勇矣乃以仲秋次丁率僚友奉笾豆于祠下惟先生鉴之
　　勉斋
　　仲秋次丁诸生修祀事于文公先生新祠以勉斋先生配
　　文简刘公
　　某昔以童子拜父执于朝今与士友拜乡先生于学嗟夫年迈而时去学惰而智昏平生所闻于公者废忘尽矣然为斯邑听讼治赋未敢失儒者大指抑公实教诲之
　　文公【丁亥春祀】
　　今天子读四书传注追懐儒宗亲洒宸翰师垣公爵赫然光宠昔夫子追王于唐朝而兖邹以下封爵皆后世有司所裁订未有议论定于当时褒崇发于独断如陛下之于先生者也敢因舍菜敬奉豆笾以吿
　　勉斋
　　诸生以次丁有事于太师信国文公先生之祠以勉斋配
　　文简
　　士大夫爵髙而德尊身殁而言立上之史官下之太常而朝无贬词祠之学宫列之先贤而里无异论如吾文简公者可谓盛矣某粤自稚齿尝闻绪言谨率诸生共修春祀
　　文公【丁亥秋祀】
　　某等既以仲秋上丁有事于先圣先师兹以次丁有事于文公
　　勉斋
　　某等兹以仲秋次丁有事于文公先生以勉斋配
　　文简
　　某等释菜于竹林精舍之翌日有事于文简公之祠呜呼敬之至矣
　　水退谢诸庙
　　属者水冒通衢邑人大恐某躬祷祠下中夕水退呜呼神真无愧于血食矣不腆特帛以答灵贶
　　诸庙祈晴
　　呜呼昔者雨祷而止田倍熟民大喜曽几日雨不休民皇皇喜者忧民无辜咎在吏神其忍亏一篑决隂雾舒阳光民歌舞神乐康
　　又【庵山庙】
　　呜呼谷自布种下秧以至于秀实其成之艰矣农自于耜举趾以至于刈获其致之劳矣忽雨不止坐妨收藏呜呼成之艰致之劳者岂不甚可惜乎天乎神乎忍为之乎某悯农夫之勤苦悼小民之怨咨耳檐溜如闻啼号目嘉谷如剖心髓奔走羣望未臻嘉应惟神受百年血食之奉主一方雨旸之权用敢躬谒祠下稽首祈哀神其驱扫阴雾轩露霁华既全岁功亦活民命
　　又【盖竹庙】
　　呜呼成一岁之稔难为数日之晴易畀其难者而不畀其易者岂神有爱于民欤抑吏之不肖无以媚神而然欤吏知罪矣虽然雨不止谷不收岁荒民流上帝震怒吏且诛殛则凡血食于此土者其得漠然无情哉阖阴辟阳披雾出日在俄顷之间耳敢奉芗币以祈
　　诸庙谢晴
　　呜呼秋冬之交兼旬阴霾坐忧嘉谷化为荒莱惟神之仁惟民孔哀敛云归岫杲日昭回场圃之间欢声如雷晴未愆期雨不为烖神于吾民真有恩哉乃挹涧泉注此一杯
　　庵山庙谢晴
　　呜呼日在丁亥欵祠乞灵己丑雨止甲午遂晴青天白日万里开霁壮者腰鎌老者拾穗神之于民如鼓应桴酸酒瘠牲神勿吐诸
　　盖竹庙谢晴
　　九月庚辰至于乙未淫雨不止岁事几败某恐惧斋祓乞灵于神升车而檐溜止出郭而宇气清欵庙而午雾开返舍而暮霞出如是旬浃霁华被野田里相庆场圃毕功呜呼神所以庙食吾邑厯数百年如一日者岂偶然哉不腆巵酒敬答灵贶
　　奉安四君子祠堂
　　两太史
　　呜呼绍兴之初相主和戎孰折其议两太史公朱迁考亭子为儒宗范世有人乔木清风先贤有言志同传同合而祠之畴敢不共
　　两聘君
　　呜呼高皇南渡物色草堂值桧入相引身髙翔阜陵勃兴聘召艮斋拜疏不已拂衣归来草堂节全艮斋言立谁谓华髙庶企而及
　　文公【戊子春祀】
　　呜呼统绪复续义理复全先生之大造也岁月遄迈闻见日卑后学之大耻也某与诸生脩春祀于祠下进瞻德容退攷遗编敢不勉旃
　　勉斋
　　某徃从勉斋于江淮方有军旅之事不果北面执经焉岁晚来兹遂成大恨造其居田庐之萧然读其书义理之渊然呜呼足以信勉斋之道矣春祀有严诸生推某初献
　　文简
　　呜呼文简公朝之名臣里之前軰而某先君子之执友也诸生来告春祀某拜伏祠下惟谨
　　文公【戊子秋祀】
　　古之人择乡而居择里而游东阳今洙泗也某俯仰三载治无可纪其所以未为田里唾骂者非先生之绪言遗论有以教诏之乎戊子秋祀于是某将授代矣徘徊祠下犹不忍去
　　勉斋
　　某既以勉斋侑食文公真陈二公闻而然之学者莫不然之呜呼百世不可易矣
　　辞夫子庙
　　某为宰于兹无以淑艾其士抚柔其民秩满而去有愧于言偃子贱之流多矣敢告
　　辞诸庙
　　某来无异绩去无遗爱然三年之内圄空讼少吾民不识水旱神之赐也秩满当去稽首祠下
　　土地
　　某三年依神而居一旦别神而去敢不吿乎
　　仰山【以下并袁州作】
　　某少读韩集知神功惠自唐至今又数百岁神于袁人眷顾罔替袁人于神饮食必祭某剖符入境灵琐首诣时方艰虞兵寡民弊然长虑何以为计惟神洋洋左右上帝永相此方捍菑袚盭民各乐生吏亦免戾神不我吐歆此醴币
　　韩文公庙
　　乌虖先生立身之名节垂世之文章史臣比之山斗不可学也至于出牧潮袁二州之人皆奉尝之至今则某愿师法其万一焉眂事之初敢告
　　夫子
　　仕于州县皆尝读圣人之书者及夷攷其所为有不得罪于圣门者几何人哉某忝牧此州愚无它长它日倘不得罪于其民斯不得罪于圣门矣敬谒学宫用敢上吿
　　诸庙
　　某为天子之吏但能轻刑薄敛拊摩天子之民而已至于御菑捍患使水旱防攘不能干犯非神孰尸之乎视事云始稽首祠下
　　土地
　　某防此来既入州宅且视籀文矣徼福于神祗庶克奠居
　　祈雨
　　某于兹守土荷神之休四封之内良苗满野渉旬不雨已觉亢干一稔之望在民甚切常旸之咎在吏甚恐瓣香稽首神其格思油然沛然以相岁月
　　诸庙再祷
　　某属以庚子祷于祠下爰及癸卯天瓢翻防一溉之余旱苗少苏俄复开霁焦卷如初连朝雨意风吹云阁咎孰执哉由吏德薄不腆芗币且谢且祈愿续前功神亦有依
　　仰山谢雨
　　某丙午躬诣灵甘雨随应戊申雨犹未止黄埃赤日一变而为冷风清露于乎非神其谁为之谨奉醴币以谢
　　行宫并诸庙
　　某奔走羣望旬浃于兹癸卯之雨一溉而止丙午而后霡霂未已稿者沾濡萎者奋起三日之霖麟笔所喜敬芼涧滨布诸祝史
　　再祈雨
　　季夏不雨者逾旬几害早稼神既沛然施惠矣初秋不雨者兼旬将害晩稼神岂恝然忘情乎若守无状咎以身当斯民何辜愿拜神惠兴云致雨俾岁有收
　　迎潙仰四圣
　　某治无馨香民有愁叹干和致旱职此之由然千里之人奉香火如此之敬恭也望云霓如此之迫切也平日之敬恭岂不为此日之迫切地哉倾郛而迎避堂而事情益迫切礼益敬恭矣神之威灵佛之慈悲必有以觧焚惔而泽焦枯者某屛息以俟
　　送神
　　某欵灵琐延飚驭二之日甘霔滂沱起未止申三之日油云布濩自午达酉虽未周浃起视四野生意盖濯濯矣公宇喧卑岂敢淹留敬率吏民斋祓饯送夫热耕冻耘农夫之至劳翻云覆雨仙圣之余事愿终前惠少慰舆情
　　再祈雨
　　昔者之雨尚未沾足俄复开霁风日尤酷岂敬之在人者有勤怠故功之在神者有断续耶亟拜非谄屡祷非凟恐败岁事以为神辱神与天通不疾而速覆手河翻嘘气云族纵非三登犹可中熟尚享
　　辞夫子庙
　　学者学为忠孝而已某狂瞽妄发孤负明主有媿于忠贪恋荣禄违去慈母有媿于孝圣恩寛大止收郡绂某将归而内讼焉敢吿
　　韩文公
　　某与公异世继为刺史无德于袁以此媿公被罪而行不敢不吿
　　仰山【堵田】
　　某身逺宦惧为亲忧始至宻有祷焉今防朝防斥归田里白头母子获相保守神之赐也某以罪行不敢徘徊境内瞻顾灵琐慨然感恋谨遣承信郎事务官王玺以不腆俸金荐之祠下
　　诸庙
　　某祷雨未获被罪而去某不以身之去为恨而以郡之旱为忧垂去之吏尚未能忘情于民如此况神千万载血食于此哉倘得一雨以救岁事吏虽罪去其甘如饴
　　谒南海广利王庙【以下并广东作】
　　某昔者读祭礼而知海之尊读韩碑而知神之灵兹以使事舟出祠下瓣香巵酒徼福于神维粤之南去天尤逺民生今日凋可哀某当推君之泽而致之民神当为民请命于帝庶几田里之内愁叹小寛岭海之间菑害不作既矢诸心复质诸神
　　到任谒诸庙
　　某窃惟幽明各有其职去贪戢暴使赋役均刑政平部使者之职也捍菑除患使风雨调鱼稻熟非神之职乎敬奉香币以吿
　　圣妃庙
　　某持节至广广人事妃无异于莆盖妃之威灵逺矣某妃邑子也属时多虞惕然恐惧妃其显扶黙相使某上不辱君命下不贻亲忧它日有以见鲁卫之士妃之赐也敢吿
　　土地
　　某将诣按部既抵司存夫逺宦欲其水土相习寓居欲其与神人相安也敢不有吿乎
　　谒学
　　天子不以我为不肖付以一路耳目之寄昔者闻诸夫子曰使于四方不辱君命某虽不学敢不朝夕忧惧求其所谓不辱者焉敬谒学宫以吿
　　除漕谒学
　　戍久而士不饱籴多而民艰食今日上下之通患也上既妙选常平使者专任籴事复使某就补漕臣之乏忧深责重上何以裕国下何以寛民哉昔者闻诸夫子曰百姓不足君孰与足某力之所及不敢不勉
　　濂溪祠
　　本朝至熈宁间事使多而法稍宻矣先生于是时奉使岭外能使遗民尝奉之至今此后学之所当师法也诗不云乎谁谓华髙企其齐而
　　南海庙
　　某春持庾节秋视漕印或者荣之某实惧焉静观士风黙察时事可忧可愕有非人力所能为者此某之所以斋心祓形徼福于神也
　　圣妃庙
　　某由庾及漕见谓骤迁岂上之加惠于逺臣欤抑神之实私于邑子欤方今军无宿储民苦贵籴脱有败缺将为神羞神既隲其始必成其终视事之初敬奉瓣香以谒
　　土地
　　某兹由庾使挈入漕治虽曰受命于君岂敢不徼福于神乎敢吿
　　辞学
　　某使南粤无善状然田里疾苦察之熟矣防恩召对将以目击身履者归奏天子庶几不辱君命之义
　　濂溪祠
　　某践先生之官居先生之宇晨出夕入如将见之君命有严归奏使事徘徊祠下犹不忍去
　　诸庙
　　某来南两载迭更庾漕若阃于舶皆尝次摄无劳于国无德于民一笔勾去孰云不宜兹防上恩归奏使事面君省亲臣子至愿望不及此神实福之谨奉瓣香稽首以辞
　　土地
　　某居此期年幸无烖疾得与其孥全璧而返神赐厚矣敢不吿行
　　江东谒学【以下并江东作】
　　某于书少所通解而于司空城旦之书则尤未之读也其何以负荷一道犴狱之寄哉然尝有闻于经矣曰钦恤曰哀怜云者窃意自咎繇至于苏公吕侯相传之心法也某虽不敏请事斯语庶几不为圣门罪人
　　诸庙
　　上不以某为腐生擢领臬事悉其聦明致其忠爱在某不敢不勉若夫使四封之内岁丰而盗息民和而讼少则有非某之所能及者庀事之始敬奉醴币徼福于神
　　三贤祠【顔鲁公　范文正　王梅溪】
　　惟三公之忠大节如日行天有目咸仰至于龃龉于中而不容留落于外而甚安此亦学士大夫之所当法也某仕于是邦瓣香致敬
　　诸庙祈雨
　　去岁一旱至今创痍今兹之旱复丁是时垂成之稼何忍败之孑遗之民何忍馁之神之威灵民所慿依鞭笞雷霆呼吸毕箕化歉为丰特一转机敬奉醴币肃拜以祈
　　社稷神
　　今兹之旱某既请于上帝祷于百神惟句龙弃土谷之祖人民之主也风霆致雨之神也敢不有告乎其下膏泽以沃焦卷某当帅吏民以羞祀事
　　送鸣山
　　逾月苦旱祝史词穷赤日黄埃蕴隆虫虫渉秋乃雨山泽气通青秧白水生意芃芃岂曰人为繄神与龙昔迎今饯敢不敬共龙返于湫神归于宫惟贱有司惓惓愿丰隠忧暂纾大赐未终尚嘉惠之无弃前功
　　送玉渊龙水
　　自威灵之下临帅吏民而严奉始风日之炎赫俄云雷之撼动既旬浃而遂雨果霶霈而澒洞勅仙官而翻瓢辍野史之抱瓮活原隰之槁枯苏田里之疾痛仰潜虬之至神念农扈之尤重返雪液于奫命缁流而讽诵忽瞬息而千里实变化之妙用来无端倪去莫操纵瓣香矫首盖虽送而未尝送也
　　诸庙祈雨
　　骄阳酷烈多稼焦卷将以质明瓣香告防语方脱口油然沛然机缄之妙不自后先神之于民若篪若埙火流之月龟坼之田虽获一溉未保十全继今雨旸永无伏愆风伯魃鬼咸退舍焉兴云于山起龙于渊时膏润之以相丰年垂去之吏不忘拳拳惟尔有神鉴此洁蠲敬告
　　社稷
　　某五日京兆耳然不忍以旱遗此民也敬奉芗币命祝史有祷于尔神也神其兴油云以相旸乌之仁也起蟠鳞以泄膏泽之屯也非特以接续一溉之功亦所以全活洊饥之人也
　　诸庙谢雨
　　某垂去祷雨人哂其迂神独顾歆如鼓应枹甘霔达旦焦巻者苏膴膴原田今饴昔荼坐使愁叹转为歌呼神功昭昭汝忘之乎巵酒不腆神必我孚
　　社稷
　　旱而祷国之典也祷而雨神之功也神之爱吏民如此吏民于报本之礼敢不敬共
　　辞夫子庙
　　某以诸生廉一道上不能将明天子之德意下不能消弭吾民之愁叹视圣门使于四方而不辱君命有媿多矣防恩锡召敬诣学宫稽首以辞
　　三贤堂
　　某少慕先贤之风晚使番君之国民益悴州益贫求所以推上恩而广遗爱者未之能也盖今之时视肃代间既异视庆厯淳熈亦大异有愧于三君子多矣解印遂行不敢不吿
　　诸庙
　　某兹土司臬俯仰岁余民虽贫而粗安田虽瘠亦中熟使某倘不获罪于田里而去者诚神之赐也谨奉瓣香以吿
　　土地
　　某逺宦多畏荷神之祐获与其孥全璧而去不恋三宿浮屠则然未能忘情宁不惓惓
　　焚黄祝文
　　寳庆乙酉【通奉大夫】
　　先君之没十有三年不肖皇皇行路万里始忝朝籍而赠先君三品乌呼所谓显扬其亲者如此可谓防矣虽然国恩也君命也先君之教也不敢不吿
　　绍定戊子【正奉大夫】
　　今上初郊诏加先君一秩明年不肖克庄试邑秩满始奉纶命归白松楸夫君恩未易报先训未易承也敢不惧哉
　　绍定辛卯【宣奉大夫】
　　去秋天子有事于明堂加惠溥率无间幽隠克庄虽触罪奉祠犹得以追荣先君乌虖防极之恩不可报已往之过不可追方来之善犹可勉也惟忠惟孝可答君父敢奉将命以告
　　绍定癸巳【银青】
　　乃者明堙礼成祭泽优渥小大之臣皆得以荣其亲于是先君复进两秩夫官至二品其仪与物亦稍异矣岂非圣主之隆恩先君之盛德乎克庄等敬奉所谓晕锦网袋者白之松楸
　　嘉熈丁酉【特进】
　　去秋禋祀先君以三子陞朝进秩二等明年冬克庄免官还里克逊怀诏过家克刚方忝邑寄命下共奉制书白于墓下自官制行而特进为丞相官宠光之萃门户极其厚矣忠孝以报君父可不勉乎
　　嘉熈已亥【少保】
　　亚保古之三今之一品仕而致身于此者几何人哉没而絫官至此者又几何人哉惟朝廷之优恩与门户之积庆敬奉纶言白之松楸
　　淳祐癸卯【少师】
　　国家于祭泽无所靳于赠典有所止师臣极品不可以复加矣然音容之隔一世矣宰上之木参天矣诸或仕或止燎黄者七始拜今命宠光之隆异岁月之久长虽荣也亦所以为惧也惟忠惟孝盍各勉旃
　　淳祐已酉【齐国】
　　去秋禋霈吾母自魏封齐纶言及门已不及见呜呼若子若孙谓迎锦诰拜于膝下安知乃奉宻章燎于原头耶逝者有知必歆君命呜呼痛哉
　　端平乙未【安人】
　　日者国有庆典内外命妇序进有差而君早夭独不见及兹以祭泽始霑再命夫死生契濶人世之至痛也存没哀荣朝廷之异恩也日吉时良燎黄于阡君其敬共以答休宠
　　淳祐癸卯【宜人】
　　属者禋祀上有异恩加惠羣臣及其妻息强甫忝初补宜人加三命于是西楼宰木已拱呜呼白日长夜之诀余固已沈恨于一生矣昭天漏泉之泽君得无少慰于九原哉
　　淳祐已酉【恭人】
　　顷侍旃厦礼记彻章叨奉纶言进秩元士虽不旋踵去国然祭泽之行无间中外明甫登膴仕恭人加封爵呜呼父子夫妇防被国恩如此将何以为报哉敢告













　　后村集卷三十六
　　钦定四库全书
　　后村集卷三十七　　　　宋　刘克庄　撰墓志铭
　　赵仲白墓志铭
　　仲白讳庚夫宗室颍川郡王之后曽大夫某知鄂州大父某父某始为闽人仲白少玉立风度如仙书一览黙记尽卷不脱一字为文章神速两试礼部不中第用取应补官久之不调畿漕辟嘉兴府海盐县酒务府公王舍人介檄权青龙镇势家或为大商地匿税钜万仲白捕治之急势家诬诉于外台下吏锻链成其罪坐停官王舍人抗论力争于朝不报仲白既废杜门苦学贯穿百氏特邃于老易喜纬书坐一榻下筹布蓍不已以为世道隆替人事成败皆系乎数从方氏受水丹心独神其术谈禅尤高朋友莫能诘难其平生志业无所泄一寓之诗丛藁如山和平冲淡之语可咀而味愤懑悲壮之词可愕而怒流离颠沛之作可怨而泣也防中朝有知仲白前事寃者得复元官于是淮蜀交辟而仲白死矣仲白性不妄交与潘柽赵师秀论诗曽极论参同契辄暗合遇贵公张防广座命题众宾方嚬呻营度仲白已飞笔满轴神色自得盖其所挟高未尝蕲压人而每出人上故爱仲白者寖少严而忌之者众矣仲白家贫不屑治生乌帽唐衣自号山中翁所居隙地才丈许而花竹水石之翫皆备古梅一株终日吟啸其下其归自海盐也新脱酷吏手行李荡失妻子奔踣蓝缕犹以两夫舁一鹤自随晩客京城闻鹤死惋惜不食赋诗甚哀其情致风味如此呜呼斯人不可复见矣予观昔之文人若相如李白世称薄命然所为文亲防天子赏识给札捧砚之事极一时之荣焉近世林逋魏野皆以匹夫名字流入禁中数下诏书征聘仲白才追昔人防开熈嘉定间天下多事三边用武君相所急多才健功名之士而山林特起之礼其废已久由是仲白阨穷终身其文不达于天子徒为闲人退士衲僧羽客诵咏叹息之具而已仲白卒于嘉定已卯二月壬戌年四十七十一月庚申葬于城西七里甘露山配顾氏国子博士杞女有高才与仲白如宾友男时愿女二人时愿哭谓予子幸铭吾先人念昔与仲白游二十年尝约岁晩入山读书仲白弃予而夭行而无所诣也疑而无所订也瑕而莫予攻也怠而莫予鞭也呜呼悲夫仲白既明数前知死日访其友寺丞方公信孺求棺及死方公捐美槚殓之仲白诗最多自删取五百首所着有周易老子注山中客语青裳集予早知仲白顾今学退才尽铭其墓有愧色至于拊其家教其行其文字于世方公责也铭曰万山四围君藏于斯所埋者骨不埋者诗后千百年陵谷或夷读君集者必封崇之
　　林沅州墓志铭
　　公讳埏字仲成其先固始人八世祖著作平迁福清曽祖讳伯材三举进士不第祖讳格特奏名为建州司理参军赠通议大夫父讳遹元符进士第四人事髙宗皇帝再为中书舍人终龙图阁直学士赠少师母硕人范氏赠齐国夫人所生母刘氏赠恭人公以父遗恩授承□郎监绍兴府税漳浦县丞亲年髙求监南岳庙歴福建路提举司干办公事待江南西路转运司主管文字阙丁刘恭人忧知潮阳县除提领户部犒赏所知沅州秩满乞闲主管云台观改冲佑观积阶至奉直大夫爵开国男庆元丙辰八月十日卒年六十九县境大湖山之原累赠正奉大夫公早失父母兄刻苦自励事所生母尽孝抚教侄恩谊至笃为小官数守职争是非不肯屈理以狥势潮阳时有防造战舰州不出一钱符县白科公为书条其不便守怒诃责愈峻公藏州符不行束担欲去会诏寝其事潮州常赋外有身丁船头盐钱民困苦取公以樽节赢财代百姓两年丁盐之输酒所时长官欲以利献公奋然曰诸库方吿匮乃以酒本钱为羡余是不为明日计乎遂不果献尝议欲以诸库分诸郡而罢提领一司后因陛对复言之沅逼蛮徭公之治以恩信为主而守备亦不废民夷晏然诸台上其治行公力求祠归不复出矣公清谨严恪外和内刚居家莅官皆可师法人莫敢干以私终其身未尝有求于人自中年即倦仕进及三子中第喜曰可以遂吾志矣盖食云台冲佑之禄凢八年故人有气力者欲相推引竟莫能致病革犹整襟危坐语家人曰吾平生无它恨独挂冠不蚤尔其止足无羡坚凝有守亦得之天性非强勉然也配宜人卓氏孝慈勤俭闺阃肃和诲子尤严先公三年卒赠硕人子男四人璟终从事郎知靖安县瓌今为朝奉郎主管鸿禧观瑑朝奉大夫主管崇禧观同登甲辰第琮终通直郎知海丰县女三人长适朝奉郎通判临江君郑元清次适进士陈自立次适宣教郎知光泽县潘梅孙男九人公庆文林郎新监镇江府大军仓门公永公奕迪功郎将乐县主簿公遇公衮公选公益公凯公泰孙女二人长适文林郎刘克庄次适进士郑元善曽孙男女十三人初中书公为南渡名臣登侍从帅方面贵显矣及卒田庐萧然几不足自存公以童奋发门户偾而复起衣冠日盛遂为大族然恬靖廉约之风累世不变所居县之石塘言家法者皆宗石塘林氏云公殁二十有八年嘉定癸未克庄始志其墓而为铭曰仕以蚤退为贤家以仅足为丰以此诒后以此治功庶几于疏仲翁邴曼容之风乎大湖之阡谡谡万松夸夫过之必有怍容丘夷谷堙斯铭无穷
　　叔母方宜人坎志【代作】
　　先母宜人方氏都官五世孙嫁时先君故贫曽祖母祖母尚亡恙伯叔父姑妯娌皆聚庐合防先君素重气义仕所得禄赐奉亲赡族外不私一黍虽器服急用有以空乏吿者辄推予之先母未甞少屑意更自课麻枲箱筥之事敝饰薄味见者不识为士大夫妻也既嫠居益勤生葺家昼作夜息寒暑无休时僮汲婢纺左右无惰人伏腊祠祭庆吊昏娶中外无废礼盖先君之绪业赖以存其依以生诸孙大者丱小者抱人谓先母忧劳癯瘁极矣而康愉寿祉之报未艾也嘉定元年三月壬辰以疾终于寝年六十呜呼天于厚薄修短之理何如耶将其不肖天固夺之亟耶明年三月甲申合祔于先君石室墓原因泣血书岁月于坎
　　林程乡墓志铭
　　繇九牧而下世居澄渚至尚书公徙齐谿呜呼林氏之望于莆久矣君讳沅字伯东赠正议大夫讳良翰之曽孙吏部尚书讳大鼐之孙朝请郎知宾州讳寳俭之子以宾州遗恩入仕歴廉之法掾广之监仓用荐者循从事郎纲赏循儒林郎知梅州程乡县嘉定玺赦循承直郎卒年五十八君少嗜学与君同砚席者多擢第君独不偶为人坦夷外若无异同而内自重不茍合初筮丁母庄夫人忧廉守使谓曰掾更旬日书第二考吾为掾周旋印歴可乎君泣曰怀欺不忠匿丧不孝敢辞焉盐仓膏腴闻天下仕者贫往富归以为常君取俸外钱别储之比去以输公帑外台惊曰廉吏也交荐之治程乡尤有声蠲役钱八千缗石壁寨奸民叶八聚众贩盐剽掠先时提刑捕逐不能得君设重赏禽送径畧府枭首者三人境内清矣浮桥坏公辍俸营之占者曰九良星在焉不可君笑曰有是哉竟其役遂属疾不起柩归邑人哭送乌虖占者之言然耶君偶自死耶昔邾子卜迁史曰利于民不利于君邾子曰茍利于民之利也迁之五月邾文公卒君子曰知命君亦以民为重身为轻而不惑于吉防祸福之説使遇圣贤必录之矣君前配赵氏南恩守师谠之女继谢氏肇庆府教授时之女一男庆老前来乞铭余祖母令人君之姑也当尚书盛时齐谿园池甲一郡今朱门乔木俨然无恙而耆旧凋落尽矣不特兴替荣悴之可悲也铭曰癸未十月君卒明年十月君窆辛酉维日甲庚维山濑谿之原宾州之阡葬书曰然其继必蕃
　　方武成墓志铭
　　嘉定壬午冬莆田寳谟方公卒配叶母林不幸继卒明年君自官下来奔丧盛暑营三窆距家可三十里余一日裹饭往劳役夫见君苦痁疥呻吟原头余曰君羸瘠已甚即暍死奈泉下何君犹自力封圹而返疾遂不瘉以八月朔卒君名左钺字武成开敏有胆智丱角拔广东漕解寳谟公使淮东兵骤起君窄衣习刀槊善驰射益熟塞地事谈兵寳谟公既废不用益自放山水间捜竒抉幽匹马如飞君策蹇驴随其后以登临啸咏为乐短褐髙帽风格散朗见者皆曰真方孚若子也玺赦君伯父守梧持其表入贺补官授德庆府司法参军殁时年二十五娶尚书易公祓女一子肖鸾余游君父子间久尚未知君能诗及瀑上精舍成稍从余论质余未尝深剖君亦不详扣也既而怒长突起语出竒崛如海鹘天一奋千里朋游皆披靡退舍矣叶公适尝曰此郎句法天成殆鬼神送与耶赵公汝谈亦云武成诗如数十年用功者其见重如此初寳谟公有劳于国暂斥且复用君尤俶傥疎隽平居厌绮丽而嗜蓝缕弃安逸而习粗澁固异于袴襦子弟矣而天并夺之上而国失才臣也下而家丧钜子也哀哉甲申六月壬申易氏袝葬君于安田洋祖母林夫人之墓曽祖宪阳江令祖崧卿京西转运父信孺寳谟公也铭曰吾闻竒伟之士常在世间太白曼卿不死而仙信斯言也峭壁之上悬瀑之下安知吾武成者不追云逐月来往而盘桓耶不然若斯人者岂其奄奄而遂尽于九泉耶悲夫
　　閤皁山道士杨固卿墓志铭
　　固卿杨氏名介如丰城县梅仙乡人父名广母徐氏幼入閤皁山为道士寳庆元年卒年六十八南园之麓固卿学通伦类道书外禅宗方伎之説皆探骨髓听者竦动开禧间薄游边画策不售归山不复出拾堕薪煮三脚铁铛或遗衣履皆不受尝主清江相堂观一日诸文士集观中倡酬视固卿一黄冠师蓬鬂垢衣寘之坐隅甚易之句至固卿朗吟曰酒量春吞海诗肩夜耸山坐皆骇伏有诗百余号隠居集固卿无徒嗣弟伯椿侄至质同学道山中至质厚余请铭其藏余观固卿介洁髙逺冻饿自守乐而不改殆黔娄原宪之伦惜其异学殊説诡世絶物仅与弥明同传而已铭曰穷不求吟不忧归兹丘
　　卓推官墓志铭
　　初艾轩林公有重名学子云集门下髙弟甚众君居其间最幼诸老生往往避席十五拔乡解于斯时也君志气畧如孙策下江东时然南宫累战不利及奉绍熈癸丑廷对四十余矣盖流落州县又四十年年八十四以绍定已丑二月某日卒乌乎命也夫命也夫君卓氏讳先字进之其先自扶风徙闽居于莆曽祖某祖某父某从政郎妣太安人郑氏君文髙而气直据经是古以此屡摈场屋居官廉靖自守无老人日莫途逺之态为龙溪县主簿岁旱疫君施药多所全活太守傅公伯成悯雨须发为白檄君祷灵着庙返命雨至父老诣郡谢傅公曰此主簿雨也为永庆军节度推官郡倚以治太守欲畀京削君曰吾素无荣望故心平而气和一开其端方寸扰扰自此始矣辞焉为増城县丞常可否邑事长官赖以寡过逾四考不得代经畧使辟新防令君曰吾老矣落南忘返它日何以见鲁衞之士复辞焉用省罢法去为建宁军节度推官亢旱松溪政和建阳浦城四邑仰食下流客米至是府禁米舟出城公争曰四邑独非建民乎太守史公弥坚不以为忤益重之然君倦游归矣岁晚里居食岳祠之禄贫无甔石客至必命酒歌声出金石遇空无时留客清谈乃去中更祝融回禄之厄图史器服皆尽人疑君不堪君亦不改其度夫人黄氏贤而好施先君二十年卒嘉定甲申君以夫人祔于兴教里芹山先茔右为寿圹四子用光次用讳早世次用卨后叔父允次用龙一女适赵时倘用光等以某年某月某日举君之柩合使来谒铭昔子贡问乡人皆好之何如子曰不如乡人之善者好之君自重寡合而崇禧陈侯宓闽清郑令君爚皆称君不容口陈郑一乡善士也孟子曰观逺臣以其所为主君初筮为傅公所知傅公后贵显终身敬君不衰傅公一代端人也乌虖君可以铭矣抑余有感焉世常谓才与名相须位与年不相待君有贾生终童之才而少不策名有公孙丞相贡大夫之年而晚不得位然则君自处虽无恨尚论人物者不能不为君恨也铭曰吁嗟君少崛竒既期頥不惰衰亷自持吟自怡吁嗟天理难推巢见焚藁无遗今不铭后孰知
　　臞庵敖先生墓志铭
　　敖先生讳陶孙字器之福州福清县人曽祖某祖某父某赠承事郎母陈氏孺人少贫以学自奋尝游于潮潮人争执弟子礼淳熈庚子乡荐第一律赋传海内为式下第客吴中吴士从者云集钜家名族率虚讲席竞迎致已而入太学中庆元已未第主通州海门县簿教授漳州辟酒所干官改广东转运司主管文字用荐者改秩佥书平海军节度判官防公事兼南外宗正簿上登极转奉议郎赐绯鱼袋管华州西岳庙台疏镌一秩寳庆三年十一月丁亥卒年七十四先生内负摩云冲斗之气而外自蟠屈寖趋平夷然长身厐眉轩昂惊俗与人交际机疎语简知者以为质不知者以为亢惟漳牧赵公汝譡畨禺帅杨公长孺尤爱敬赵诗律髙无对垒者独先生与倡詶杨性峻或面防僚吏见先生必改容始不乐往温陵州檄迫之行竟谒吿去常平使者雅闻先生名行部至州怪先生已归因上言敖某可予祠矣先生起寒苦渉忧患明练世务歴官多可书而谈者但目以名儒自有载籍以来悉记览乱籖丛帙披研钞纂竒字奥义穿抉呈露凡文皆有气骨可行世传逺而天下独诵其诗朱文公在经筵以耆艾难立讲除外祠先生送篇有曰当年灵寿杖止合扶孔光赵丞相谪死先生为甲寅行以哀之语不渉权臣也或为律诗托先生以行京尹承望风防急逮捕先生防服变姓名去当是时也先生少壮忠愤号鸣于都邑众大之区几不免矣卒幸免既退既老占毕于寂寞无人之滨金璧易求先生之只字半句难致然先生诗名益重托先生以行者益众而江湖集出焉防有诏毁集先生卒不免呜呼前世以言语得罪者多矣种豆观桃往哲深戒至本朝列圣好文怜才骚人雅士往往以文墨受知简斋放翁诗尝騐矣先生之诗主乎忠孝不主乎刺讥送朱哀赵之作于情性义理之正顾藏藁不轻出真诗未为先生之福而赝诗每为先生之祸呜呼悲夫先生奉亲孝拊弟有恩义娶昆山沈氏夫妇相庄如宾室无妾媵躬执炊防其清苦如此晚稍有俸钱即故山筑屋一区买田百畆有诗文若干篇未诠次沈夫人先三年卒祔东臯先茔子农师以绍定二年四月庚申奉先生合书来速铭先生蚤游学四方所交类当世闻人白首还乡辈行将尽名理几熄深居罕出客至从户内摇手谢絶之新学晩生少觌其面至疑先生眉宇有异独喜与太学博士李君韶监南岳林君公遇还往若余者亦先生所素厚者也铭曰议郎之秩华山之庙既啬于少复夺之耄卓哉臞翁畴昔自号揭之碑顔以配贞曜
　　方子黙墓志铭
　　淳熈庚戌主司选补太学士以礼义亷耻为四维命题莆田方君子黙奏赋第一自京师达岭海操笔之士髧髦之童莫不诵习摹拟望君如天人声律遂擅天下祭酒司业每以得君为荣然礼部亦以失君为媿嘉定戊辰始用庚子乡举恩奉大对擢冠第二等辟楚州盐城尉泰州海安镇所至上官皆惊曰平生闻方子黙尚在州县乎争荐之佥书平海军节度判官防公事兼南外宗簿复佥书镇南军节度判官防公事负塲屋盛名白首筮仕勤民忧职不以雅士胜流自居盐城兵饥制置使下令赈济州议半粜君乞全济以檄行淮阴寳应二县初置局县市君曰县户三万市四十尔析局为七遐僻霑惠为冢十余区以瘗暴骸在全真公德秀为守李君方子为僚泉人贤真公又贤二幕君常言灭门刺史破家县令此衰世事古人惟曰恺悌君子民之父母而已真公击节其宾主间议论风防如此在洪秫价偶平酒吏献策令秋输以秫代苖君曰秫贵秔贱常也今俾权输后为永例矣滕公强恕矍然罢之先是官令城中盐肆各出镪易楮盐侩魏彬请括责南昌新建口岸三十处盐肆如城中法君曰口岸异城市小贩非钜贾镪将安出卒罢括责始君改秩以格不得入县既佐二府又以格不得入倅故真公每以仕晩用少为君恨焉君号一世宿儒而兢畏挹损特甚于他人与童子言必诚必敬性清俭敝裘故褐终身不易至居官则秋毫不茍取将去海安举例劵九千缗归之有司盐使吴囦叹伏晚节倦游两奉丛祠积阶朝散郎赐绯鱼袋年七十二绍定元年十二月初八日以疾终于家君讳阜鸣曽祖伯通擢进士第为兵曹参军祖子保献书释褐终漳浦尉父秉白赠散大夫所谓草堂先生者也草堂当阜陵时外台以孝廉荐传家惟书数厨君既仕累俸金买祀田事兄如父拊侄如子旬浃一会族党勺羮杯饭常剖而食娶田安人先六年卒墓于城西龟纹峯之阳子棫太学生次贞孙次淮孙将以明年十月某日奉柩合棫哭求铭余先君子与君同研席君于众儿中顾余独异余为建阳令废学久矣君自江右归方留钱十万市坊书呜呼余壮而惰君老而勤可媿也夫然受教四十余年情谊素笃记江东之先友传襄阳之耆旧固后死者之责不容辞也铭曰谓才学不足以身兮或英妙而奋飞谓科目果足以得士兮或华皓而栖迟七秩非天兮外郎非卑其学山海兮所试髪丝呜呼后人兮征此埋辞
　　孺人郑氏墓志铭
　　故海阳陈令君讳坦之配孺人郑氏以绍定元年二月六日卒五十一岁明年三月丁酉合葬于令君之墓子男二人珽修职郎新吉州太和县主簿琯将仕郎孙男一人渥将仕郎女五人长适文林郎潮州录事叅军赵汝腴次适修职郎新监临安府排岸兼修船场公事梁均余在室孺人讳懿柔少习经传至释老诸书皆口诵心记多识故家事以元枢之女嫔相国之孙门盛族大而能尽敬极孝尊于已者严之卑于已者慈之内外无间言有妇道焉令君殁孺人作冢舍灵岩山之东闭门自誓闺阃肃然有妻道焉课男以弦诵训女以箴史其持家以俭为主然伏腊冠婚率礼无违有母道焉珽泣谓余子辱与吾先人游今吾母将盍铭乎余惟孺人席华腴之势而无骄侈之累履变故之地而有洁白之操余敬述其大槩于志若夫两家爵里世系在史氏不复着也铭曰孺人母汪端明之女率我家法作彼妇矩
　　韶州翁源县令从政王君墓志铭
　　余友王必成字宗可俊人也有场屋声六上春官不中第终于宁德令其弟自成字志可吉人也未几复终于翁源令里巷嗟惜翁源君将塟时来乞铭余曰铭必有据也子之先人官薄而事轶恶乎铭时袖书一卷载君世出言行无毫粟漏失余览之愀然曰是可铭矣按君之先自泉徙莆曽祖某祖某赠朝议大夫父某朝议大夫知常德府君以父任为徽州黟尉比去邑无盗为南劔理掾俗狠刑繁君至剖谳无滞再考狱空州人以为异事治翁源先教化患邑少儒捐俸葺学以倡励之立墟市行保甲通商弭盗瘴俗苏息不幸半载病卒秩止从政郎年五十三嘉定十四年八月二十日也后八年绍定二年十月二日葬于塘基井山之原前夫人方氏先祔祖茔与君同山异陇今夫人林氏三子嘉早卒次时次鼎鼐为叔父后三女长适戴守中次适蔡若公次未行君朴茂寡言笑居官尤不喜游饮僚友皆曰王君在座殊令人不乐尉有获盗上州者君鞫其狱尉托郡僚怀黄金为饷君大惊谢絶之尉怼曰理掾却吾金败吾赏矣狱上尉论赏如格初徽守赵卿希逺劔守朱公端常尝以大小状荐君君自不汲故莫有继荐者或为移书求职司君寘架上书生尘卒不取观时所记君遗事类如此又曰吾父平生无它廉退二字而已夫不受金不覔举仕之常事非卓行也揭常事为卓行乌虖世变为之也若君之所自守岂非浇薄之祥瑞叔季之亷退欤然而荣途华轨梦想絶企先畴旧庐尺寸不増老选调位不足达志殁岭表禄不足返丧乌虖亷退为之也铭曰吾尝游君兄弟之间长君彬彬少君谦谦然宁得无一名之遂翁源有终身之淹嗟夫畀不肖者常丰予善人者常廉莫致诘于范昧庶有光于幽潜
　　亡室墓志铭
　　福清林氏自南渡百年号礼法家君曽祖遹龙图阁直学士祖珽知沅州父瑑今为朝请大夫直秘阁为余妻十九年余宦不遂江湖岭海行路万里君不以逺近不必俱尝覆舟嵩滩十口从死获生吿身槖装漂失且尽余方窘挠君夷然如平时又尝泛滩江柁折舟漩危在瞬息君亦无怖容余平居之日多君节缩营薪水未尝叹不足即有禄米君奉养服用一不改旧盖其俭至惜一钱然于遗则抽簮脱珥无所吝其仁至不呵叱奴婢然家务剧易粗细不戒而集余歴官行已退休之念常勇于进为淡泊之味毎醲于酣畅者君佐之也余调建阳令君已胃弱恶食抵官且愈矣复感风痹神色逾好不类病人余垂满君苦脾泄饵岁丹黄芽百粒不止既亟父老芗炬环匝县门膜拜所谓佛者为君祈安既逝邑人相吊如丧亲戚既讣乡之贤士大夫皆唁余曰孝敬慈顺可为内则者今亡矣君讳节封孺人生于庚戌十一月十七日殁于戊子七月初六年三十九明年小祥之翌日壬申于寿溪西刘之源男曰昌既冠曰升女曰靖曰蘩升与二女皆夭庶生一男一女尚幼初秘阁公与黄宜人夫妇贤闻一时君清约似父淑媛肖母归予之年黄宜人卒又三年舅侍郎卒执丧毁瘠泣慕终身事姑太硕人恭谨处妯娌柔顺待族戚有恩义故自返柩至封坎六亲之哭者皆哀而秘阁公与吾母之悲愤伤痛过时而未平焉君有至性忠孝大指皆暗与吾徒合往年北兵大入余当从主帅督战君适患悬呻吟聒邻壁余犹豫未发君曰妇病小挠兵败大耻若之何以小妨大也余愧其言即日渡江临絶尚惓惓姑父又以昌属余不忍诀余曰鳏余身拊而子不使君有遗恨也君颔之而瞑及是为双圹复为冢舍以读书休息而今而后可以终身俟命矣乃纳石藏中而铭曰黔娄于陵仲子之妻逺矣世之妇人鲜不以富贵利达望夫子也君则异是以亷退为耆好以义命为限止也然彼健而此废彼寿而此天者则又何理也嗟嗟如君行路之所哀况恩谊与伦纪也夫既无获于彼则宜有传于此也呜呼悲夫



　　后村集卷三十七
　　钦定四库全书
　　后村集卷三十八　　　　宋　刘克庄　撰墓志铭
　　巴陵通守方君墓志铭
　　方氏皆本长官为莆钜宗长官六子秘书少监仁岳者其后尤显至六世至君之曽祖监左承议郎提举广东学事祖庭实左朝散郎宗世少卿两世俱赠太中大夫父盛朝奉大夫知南恩州赠中大夫君以父任为藤州镡津尉再调宜山丞会族兄寳谟公信孺使敌军前议和请君辅行遂以枢宻督视行府凖备差遣为使属敌许寳谟公见堂上余班堂下君苦争敌不能夺伴话者犯寜考嫌名君愠见责之又欲以佩刀易君劔君曰吾以所乗驹易子之马可乎敌曰官马不可易君亦曰官劔也时君年二十六往返者再循三资为惠州判官循州长乐令县与汀贑潮海接壤冈阜深阻奸宄伏藏君弛盐禁而盗清黉舍庳隘诵稀少君作新学而士劝改秩知玉山县先是长官多以不治谴去君至邑大治边事起市军需造戎器江东西骚动君才髙上无乏兴下不知扰余力新玉虹桥台郡以治状闻通判雷州丁母太令人郑氏忧服阕主管仙都观通判岳州民间有巨讼州县有难事大官必曰非方通判不可郡并洞庭丁亥夏潦民皆筏居君适虑囚傍郡所过行视水灾擅发常平米赈赡常平使者董与几闻而贤之与提刑交荐权州事前守童壎拘抽客木未用也总领檄取之君曰木属州不属总领与半可矣因言州顷被火未复旧观盍留其半以葺州乎总领怒诬奏君为兴土木为游观君去不以罪岳人追送彩旗蔽路于是四川辟万州广州辟浔州皆不报呜呼善事上官柔也不畏强御刚也挟贵征利势也守职抗论理也国家于士大夫欲其刚不欲其柔欲其徇理不欲其徇势而君之所遭如此盖刚不胜柔理诎于势其来久矣悲夫君仕宦三十年常借僧屋以居归自巴陵始葺旧庐疾起脾胃以绍定二年四月二日卒于寝官至朝防郎年四十九配林氏封安人五子长鈵次鐄先卒次鏋次铿以某年某月某日文斌里北山吴坑之源君玉立美髯风度萧散琴书猨鹤不离左右心悟笔法大字劲拔得瘗鹤之意小楷遒媚有黄庭之韵诗律尤髙以后山为师故家之美子吾党之快士也然为人精链不以清谈自放早苦贫其歴官成家皆辛苦自致不缘他人使天假年岂不为材公卿悲夫君讳世京字可大自号可庵铭之曰宗卿仗节过故宫手扳陵柏号悲风还奏有泪溅衮龙绍兴开禧时不同祖主复仇孙和戎愤平耻歇耆旧空反复前事思遗忠
　　朝请大夫直秘阁主管亳州明道宫林公墓志铭
　　公讳瑑字景良福州福清县人将佐监簿赠通议大夫格之曽孙龙图阁直学士赠少师遹之孙知沅州赠金紫光禄大夫埏之子少入太学淳熈十一年与兄璟瓌同擢进士第公唱名第四教授鄂州始増学畬往时丐州家猪羊税钱助养士公却不取秩满差干办江西路转运司公事丁母卓夫人忧服阕差干办浙西路提刑司公事丁金紫公忧服阕干办两浙路转运司公事沈运使作宾名能吏事一委公沈公画诺而已几辅之讼多挠于势公介峭自立门絶私祷有防与掌故执政欲搀授公谢不愿既归四年不通问执政怒超用它人开禧末始除吏部架阁嘉定初元除国子正迁武学博士诸王宫大小教授轮对言臣侍罪班行更化前后督所目击不知今日立政用人建法施令有以异前日乎庙堂除授未公宫掖请谒不肃孤士沉下僚穷民茹怨气陛下真诚有余刚断不足名更化而实不更化始欲善治而终不可善治别疏言战鬬流移饥疫盗贼之余民生可哀内帑积而不散掖庭用而不会戚里无勋劳而继富貂珰借营缮而干没盍讨论裁撙以裕民乎又言今天下之财尽归赃吏破数十赃吏之家可活数百万之民矣改国子博士求去出知兴化军前守坐楮价罢奸民动以减落讦善良持官吏公出令曰诏书不云乎予者受者俱坐之应交易已受钱而讦者罪如诏书未受钱者未为行用止罪讦者民不复讦监司按产髙下配民藏楮公曰民未户晓请为期屡寛之撞防官至公又使吏摘语民得为备比去无一人犯令郡多佛寺鬻寺取财名曰实封逐僧没谷名曰拘桩公悉罢之郡计反羡蠲三县夏税寺院五之一第一第二等户三之一第三至第五等户半蠲之一钱至六十钱户全蠲之以樽节钱代输其治以惠利恻怛为主待吏民至诚无钩距然情伪皆得未尝拒人絶物然非意相干者见公风度往往忘言而去自有郡以来独公遗爱久而见思知全州治全如莆未两月擢广西路提防刑狱公事引疾辞不拜全人惜夺公有峒徭数辈黧老矣相率造廷愿公毋去改知袁州疾愈袁人将来辂力请祠两任成都府玉局观改建康府崇禧观绍兴府鸿禧观今上访落召赴行在再辞再不允公拜疏不已曰臣进无所补退非为髙以病卧家不任朝谒惟圣朝哀怜上知不可夺除秘阁主管亳州明道宫训词云饬身谨行为郡廉平者朕眷眷如此贪刻躁竞之习亦可少媿矣明道祠满有诏因任视勇退如荣进保闲冷如权位旧庐畧缮葺小圃麄种蓺玩花木之芳洁不酣赏也爱风月之髙爽不嘲弄也体中佳时幅巾短褐野眺露坐悠然忘归每言吾一生无求最乐又言人不可有势不可有名不喜为要官曰势之所在不愿交闻人曰名之所在旧患足疡时作时愈绍定二年春疾作渉秋不愈食寖少气寖防犹自力无惰容对子孙无媮语整襟拱手以致于逝九月晦日也年七十一积阶至朝请大夫公弱冠擢髙科留滞二纪才为掌故学官中年去国白首辞召立身本末世莫瑕疵平日论著晚悉焚藁惟有通鉴记纂其间精识多先贤所未及杨震四知之论自汉谓之名言公曰震举茂才而得懐金之人是不知人也此言之至于我是不能使人知已也呜呼公贤于震逺矣名理之外它无嗜好奉已虽啬亲故待公而食者若干人倾窖赈歉买田赡宗无柄而及物不富而好施人以为难性友爱与容州使君少同登老同退秀眉黄发时论以方二疏遗言无一事可恨恐戚吾兄耳配宜人黄氏温陵人通直郎轻之女幼随母聂夫人依简肃林公简肃爱之如子既嫁公严之如宾为人有识量达义趣淡食素饰相安隠约先公二十年卒清逺里福胜山之原二子公遇迪功郎监潭州南岳庙公选孙男四人观同合新自宜人没二子朝夕侍公跬歩不离家庭讲肄偶有会意辄喜曰天下至乐不出闺门之内公遇始调宁化尉不忍去其亲自乞岳祠孝谨恬退家法然也一女适承议郎新通判潮州军州事刘克庄不幸克庄悼亡公始衰病悲夫二子以十二月八日奉公合哭谓克庄子宜为铭公制行冲约有黄宪陈寔之髙论谏明辩有贾谊陆贽之通治民岂弟有阳城元结之思可以厚风俗尊朝廷而浮沈闾巷绩业不究惜哉自古及今士之巻怀退处者多矣主莫我知也时莫我用也若夫既知之矣将用之矣乃独行其志长往不返岂非大易所谓遯而无闷孔子所谓乐而不改者欤是不待铭而传者也虽然不可不铭也乃铭曰余欲扬公之善公不近名揭公之清公畏人知后无良史公记铭诗茍有名笔卓行循吏非公其谁于乎后人勿废兹碑
　　姚元泰墓志铭
　　君姚氏所居江上介兴福之间籍占二郡始名正夫拔莆田解开禧甲子易名元泰福州首荐考官真公德秀也天下皆诵君赋尤工策论落笔千字辨丽条达累上春官不第今上登极君当拜官不就卒年五十五绍定庚寅正月乙酉与配黄氏合新兴垅二子悦早世荣一女适李某呜呼先行后艺古也行艺兼取汉也遗行取艺唐也坏取士之法自唐始然当其时主司得求士陆贽权德舆是也先达得荐士陆傪韩愈是也士得自荐行巻是也论定于平素而一日之工拙不与焉至本朝文法益宻主司不敢求先达不敢荐士不敢自荐糊名焉置棘焉欧公欲绌刘辉而得刘辉苏公欲取李廌而失李廌二公皆文擅当世眼髙四海而抑扬去取之际如此然则君之屡摈于春官无怪也君博通经子疏义音训皆暗诵入试用某事某事出阅无一字差者铭曰昔孟氏有天爵人爵之论嗟君平生所欠一第若其天爵岂不素贵勉哉后人嗣训勿坠
　　顾安人墓志铭
　　安人顾氏承奉郎致仕林公美中之配承议郎清湘通守百嘉特奏名百揆之母年八十七绍定二年十二月既望病卒于是承奉公没且三十年明年十一月既望合乌石山孙男五人女一人适方雷发曽孙男女各一人始安人归林氏夫贫子幼宾敬诲育情谊两笃承奉公厚德称乡闾二子儒学奋科第安人力也未尝观书而是是非非皆中于理通守成童时诵通鉴安人闻秦皇汉祖事以为仁暴不同兴亡亦异中年稍喜佛学然不泥像教自治心性而已通守为永春宰有惠政则曰老人之教邑人亦曰寿母之赐相率礼所谓浮屠者屡矣尝言一日中须行一二方便事以此自励亦以励人见里中好善者为恶者必曰若有天道岂无罪福通守仕益久家益薄诣其居井臼萧然升其堂穉耋欢然勤孟母之机截陶亲之发若千金之累焉负季路之米烹茅容之鸡若三牲之养焉其慈孝如此前通守命克庄曰铭以幸子谨攷安人之先自固始徙莆祖时亨清海军观察推官父师顔母林本路茶使某之孙也铭曰一箪半菽共安臞儒之贫万钟五鼎不待令子之贵可悲也夫可悲也夫
　　林龙溪墓志铭
　　君林氏名及之字时可以孝谨自操持若严父哲师之临其傍也以礼度自检责若法家拂士之议其后也发言主于谦厚若恐其有忤触也制行归于平实若恐其渉矫亢也为人自防至老大槩如此人知君粹然佳子弟而已然貌讷而心敏表和而里刚盖人有所未知者尉増城豪吏湛渭挟巨赀倚长官占营房广私舍君白台阃毁屋返侵掾湖州戚畹与濮秀二邸在焉先时诸贵月遗库官钱三万兑俸无度君却遗禁兑诸贵皆曰司法清吏也不敢怨用増城获盗赏改官丞永福尤清苦吏卒不胜饥皆弃去至自行文书宰龙溪一意拊摩以智立威为耻听讼恕督赋寛曰宁得罪上官无得罪细民宁贫苦吾县无贫苦吾赤子虽被诃诘终不改度代归以绍定二年三月初九日卒年六十一秩止宣义郎赐绯鱼袋四年三月壬辰于常泰里羊平山之原夫人蔡氏一子友端二孙尚幼初君大父秘阁累更麾节父徽猷使闽广江东西皆名部牧信泉明福皆大州以清节闻天下身后墼屋一区田尤薄君廉肖乎父祖而官减乎家世里人多悲伤之今夫骤贵者必暴富本乏寸椽俄美轮奂旧无块土倐亘阡陌者皆是也阳虎曰为仁不富优孟亦曰贪吏死而家室富廉吏死而妻子穷然则廉而仁不若贪而刻欤噫此为人欲方胜天理未定者言也及定而胜则于公之门大而杨震袁安之世贵也曽大父中大夫讳选秘阁公讳孝泽徽猷公讳枅母令人黄氏吾母太淑人君之从女兄也乃为之叙而铭之曰崛起而腴素官而臞猗君之家其有后乎
　　李节妇墓志铭
　　李氏莆田士人王孝曽之妻也嫁朞月孝曽死里中慕其容德争求娶兄弟怜其少寡夺其嫁李曰夫死而背之不义姑老而弃之不孝请勿复言吾死王氏矣或曰如贫何李曰疏食足矣或曰如无子何李曰絶者不可继乎乃谋于姑取侄之襁抱者为子里人初闻而贤之又疑之曰激于暂者每渝于久令于始者未必不缪于终也既而李事姑诲子皆应礼法持身如玉雪非岁时祭享不饰容服燕游俱削迹妯娌希见面盖十年而姑没二十年而子娶及见孙男二人女三人于是昔之疑之者莫不悚伏敬嗟仰其人髙其节也初王氏窭甚至无以养生送死李黍积铢守遂成中产冠昏防祭未尝求贷悉举三世菆寄之棺及其夫序于常泰里蓼洋山复葬其姑黄夫人于保丰里唐基山预坎其右曰它日以我祔焉然后里人不独悚伏敬叹而髙其节顾其才亦不可及也绍定辛卯李寡居二十有八矣四月已卯病卒年五十六向之悚伏敬叹者又从而悲哀悼惜之也子宜续遵遗命以明年三月壬午襄大事介余友人李钢来求铭昔欧公书断臂妇人以媿五代之为臣者余录李氏之事抑扬反复非止可为内则学士大夫览之亦足以自儆也彼其闺房婉娈所立之卓如此使为男子逢世变故必能抗夷齐之志受人托付必能任婴臼之事乌虖可敬也夫可敬也夫李氏曽祖宗顔通奉大夫祖利正父宣仲其铭曰言不出梱足不越户少不逾礼老不改度藏其未掩之骸续其已絶之绪是为节妇李氏之墓
　　陈太孺人墓志铭
　　绍定辛卯仲冬壬寅新安别驾方君符与其弟籥祔其母夫人于父府君之墓征铭于克庄曰知吾家事者莫如吾子愿笔之方刘邻也克庄之先君子于别驾君之诸父友也敬诺不敢辞夫人陈氏祖绎之朝阳令父某早世无子夫人鞠于叔父及归府君姑曰恭谨有礼法不当如吾妇乎族戚相语曰温良无忌刻不当如某嫂乎母宋改适复寡无所归夫人奉事之终身女弟适吴稚季亦寡夫人经纪其幼无倦色常以古语励二子曰民生在勤勤则不匮我妇人不解书意岂谓勤则事无不可为耶别驾君果擢第籥亦有声场屋夫人嫠居二纪别驾君游宦四方板舆必俱佐怀安人皆曰佳哉主簿教京口士皆曰贤哉博士宰浏阳人又曰仁哉长官母教也别驾君仕寖显朱绶象板娯侍里第夫人遽以庚寅十一月六日卒年七十四二子符籥三壻贡士黄龙应进士林复之楼谷谷四明人孙男曰子同尝拔江东漕解曰斗孙孙女二人昔者诗书图史所载多闺门淑媛之事共姜伯姬以节孟母以训曹娥以孝盖不可胜纪至近世碑碣始详于王公大人而畧于妇人女子若以为无与于世教者夫如是则列女之传不可复续而彤管废矣若夫人者母之孝女姑之顺妇夫之令妻子之贤母也与诗书图史所载皆合铭其可以已乎铭曰林公立义里之耆旧其尹怀安升堂拜母夫人有规令尹敬受呜呼夫人岂惟女妇使为男子凛然节守我铭非诬以订不朽
　　丁元有墓志铭
　　莆无他丁君之先自固始迁校书郎讳彦先者传四世至君之先府君讳寳成是生八子伯槐伯林伯椲皆贡于乡伯梅尤有声场屋伯桂擢已未第今为宗学博士君讳伯杞字元有于次第二庆元丙辰入太学嘉定丙子监举庚辰内舍校定绍定己丑九月辛巳试上舍方握笔属思暴得疾扶出卒允蹈斋年六十九博士哭之恸吿于朝乞防君丧还里不报南一奉匶归菆北山后五年癸巳十二月甲申始克于丰城里后洋之原君在太学三十年行艺絶出屡挫益鋭己亥舍闱既定魁选以诗复韵绌时御史刘公棠董试为之太息今上龙飞久于学者例得仕君独辞不拜为人于伦纪最笃亲戚朋友急难勇徇之忘其力之不足也母叶宜人配王氏二子南一拔漕解南英后伯父二壻进士杨龙起黄景宣龙起者固烈士闻君讣独歩赴丧不幸亦客死初府君刻意训子以诗礼名堂艾轩林公为篆其匾君兄弟竞爽珠璧相映人谓如荀氏八龙矣既而多不得年华而靡实士林悼惜存者惟博士与君又弱一个焉嗟乎积而报种而获理也以君观之理何在哉虽然智力之营有限而诗书之泽无穷府君一布衣以博士赠朝散大夫君老不第而南一克世其学夫在其子犹在其身也在其弟犹在其兄也亦理也由前之论则为善者惰由后之论则力学者劝南一勉乎哉铭曰天下声律尚莆体莆体发源自丁氏君最先鸣唱诸季呉融徐寅敛袵避惜哉舍法亏一篑身不及试在厥嗣
　　方子约墓志铭
　　君方氏讳符字子约少受学于叔父履斋覆斋者讳大壮字履之朱文公门人也为义理之学终其身不应举君以乡赋上春官道攷亭拜文公于精舍文公留语絫夕为作字説中庆元己未进士第时方弱冠文公喜贻书贺履斋焉歴怀安主簿教授德庆州监福州岭口仓教授润衢二州知浏阳县通判徽州赐绯中罹祖母府君先夫人忧在怀安不久德庆徽俱未上君为人清苦自励其行修于家达于乡而按于世无可疵者焉其学闻之师质之友而措之民无未合者焉为令佐不钩距以求情然民莫得而欺也为师儒不牢笼以钓誉然士莫得而毁也自一第至改秩自初筮至通守穷达得丧一委诸命未尝加毫发智巧于其间自不求进世又无能进君者惟潭帅温陵曽公表其邑最润守金华乔葛二公奬其师道三贤皆时钜人乔葛继升廊庙君亦无翕翕趋附意绍定六年正月己未暴疾卒于寝年五十八前孺人黄氏刑部侍郎艾之女后孺人林氏皆无所字庶生一女遗命以弟籥次子斗孙为嗣其年十二月壬子葬于保丰里丘泽山之原君处众中淡然冲退形气之清足以贵嗜欲之薄足以寿而秩止侍郎年不满一甲子里之善士皆相唁曰子约而止是乎余曰与君同时一軰生而富贵光宠有出于君殁而无善可书有媿不瞑者多矣今子约仕虽不大显然贵重其身如圭璧全而归之以见其先人于地下复何恨也曽祖翼祖耀卿父申之赠宣教郎母太孺人陈氏铭曰吉士常人古之所贤季世反是德后才先君老于外于理宜然其人则全复于斯阡
　　柯孺人墓志铭
　　夫人柯氏承务郎温陵徐君奕之妻年七十二端平改元三月癸未卒葬南安县某里某山子泰闽清县尉女适人者进士柯百朋新临安府教授黄缜新古县主簿禇应祥前知福州侯官县李洪宗饶州永平监留元治其壻也余为尼初承务君太夫人聂严姑也夫人事之而顺承务君疎财而好礼赀不益而费滋广夫人处之而安一子九女多侧出夫人拊之如一晚得风痹疾一日寝惊寤曰吾梦一竒女持花来今帷帐内异花无数即具盥易服使侍疾者诵西方佛名奄然而化噫六合之外果有所谓西方耶若果有之昔之圣贤死者多矣未有至其方者惟后世之匹夫匹妇变灭之顷恍惚之中皆曰吾往游焉余未之信也然而疾疢不能昏死亡不能怖其视沉緜牀笫贪生怛化者岂不差贤矣哉以夫人之聪明使其尝闻曳杖消摇之歌易箦战兢之言虽无西方亦有以死矣铭曰死生之变岂不痛哉达矣夫人孰为去来
　　方东叔墓志铭
　　君方氏讳大东字东叔曽祖献祖庭辉父履之受业于朱文公杜门自修不践场屋匾其室曰履斋里人因以称焉君未冠辞藻轶出遇乡先生课羣儿郡博士试诸生未尝脱魁亚盖其技精手熟虽不能蕲中的而自不能外于的也然秋赋辄不利每主司失君里中必唶唶叹息君曰是吾命也殊无沮挫意端平甲午始与其二子涓孙清孙同拔胄解于是年五十矣明年同知贡举中书舍人洪公咨防得策卷竒之拆号则君也廷试复中乙科旗铃所至同业者多为君乐饮相庆君亦无喜容调泉州永春县主簿归道建安漕使姚公寳素闻其名檄摄瓯宁尉府学教授防永春趣戍君亦以疾求还里至之日终于寝前为君乐饮相庆者莫不颦蹙而相吊也君为人豪爽乆困名场血益燥形益臞独志气坚悍不衰与人友有情谊留建安数月尔民曰廉尉也士曰贤师也其卒以丙申二月某日葬以五月某日与配林夫人同穴墓在乌石山三子涓孙国子进士清孙国学进士洧孙尚幼初履斋辱与予先君游君辱与余游且死以铭见属余惟国家以科目取士一名之中否终身之通塞系焉故中则族戚朋友之伦皆为之喜否则戚非其族戚朋友而为之喜戚者鲜矣若君之中否则一国之人皆为之喜戚呜呼亦足以见君之艺果有以出乎人也又足以见君之信于乡悦于众以行不专以艺也古有所谓秀民誉士盖王朝卿大夫之选君真其人欤悲哉命之不淑也君晚携涓清偕入京人谓一翁二季复出属纩顾二子曰汝在我庶几不死矣铭曰五十防名前则艾轩君壻于林解褐亦然曷不冬卿曷不掖垣此天且卑彼贵以年呜呼奈何命制于天其庆在后二季勉旃
　　黄栁州墓志铭
　　朝请大夫黄公讳简字德廉将浚明奉家传来乞铭余矍然曰公吾故人也铭其可辞黄氏自固始迁闽至八世祖校兴公兴自泉迁莆曽祖璋祖文炳赠朝散大夫父艾刑部侍郎赠少师为绍熈名臣公年十六以胄子试春官不利父任为承务郎歴镇江府江口镇税休宁丞知会稽丰城县通判严州知宾栁二州端平己未闰七月丙辰病卒于寝年五十九明年九月壬申与宜人方氏合于城南小塘山方中散大夫勋之女孙礼部尚书祓之女一子浚明将仕郎一女适衢州文学陈楷公凝重静黙语笑容止皆中凖程出于自然律身居官尤严恪初少师公在谏垣论击辛卿弃疾辛衔切骨及尹镇江公已先去犹锻链吏卒终不得毫毛罪休宁有十四年不决之讼公一阅得情会稽绳贵游雪狱寃丰城筑废堤修学政猺攻宾州公调土豪义丁夹击薙狝无遗絶口不自言劳州始贫比去帑庾皆实栁之兵吏始按月支俸南官有不幸者必经纪其家然公所至刚峭自立嶷嶷有风棱不肯随世俛仰其在润越皆以避仇去在严以忤巨室去在栁以谏官诛贿不得去同时汚吏憸夫多据要剧超显美公方闭闗萧然食仙都崇道之禄以老岁月及天子亲政向为权奸摧抑废退之人稍见收用而公忽忽死矣公事母齐国方夫人尽敬拊诸弟极爱岁晚雁行凋零始衰多病俄而季弟畨禺通守箎复夭公哭之恸奏官其子钦明易箦犹曰吾死无可恨如诸院幼何闻者咸悲伤其意焉铭曰寳绍之相放利鬻权以贿少多为人否贤富挈诸霄贫挤诸渊嗟嗟黄公白首瘴烟端平反是廉约者甄公不少需遽蜕而仙前厄乎人后制乎天嗟嗟黄公返于斯阡
　　周夫人墓志铭
　　丰城熊君大经忠孝人也余令建阳君为主簿常勉余以善有过必面规不少恕秩满别余曰吾归养吾亲矣既别余逢人必问君所向曰未尝出也余甚贤之犹意未必坚且久也绍定己丑君闲居五十年矣其年十一月朔周夫人卒起复吉州龙泉令不行免防犹不调官余滋贤之君书抵余曰子其铭吾母也盖余居田里守宜春使番禺君书岁至至必速铭余贤其子又贤其母乃序而铭之夫人邑之苦竹里人父师古母胡氏年十七为隠君子熊炳子着之妻三十有三年而寡又三十有七年而卒年八十六其少也逮事祖姑皇舅尊者称其孝其壮也独当家事嫁妻姑叔字夫之庶弟卑者怀其仁及其晩也家徙而愈丰赀积而愈倍乡党伏其智子孙力学文质彬彬预计偕者七人州邑推其义方呜呼全矣明年九月壬寅抚州临川县明贤乡北山之原五男子大统大经从事郎广南西路提防刑狱司干办公事大原乡贡进士大模大纲二女子嫁范伯翼范伯震统原纲汝兾前卒孙男九人敏孙庄孙达孙能孙同孙訸孙余未名孙女十人嫁孙誴胡叔子范应麟桂鼎来范定子皮巽廖泉余未行庄孙达孙皆乡贡进士巽登第为袁州万载县主簿余不及升夫人之堂而辱友夫人之子窃以为夫人贤如孟母洁如陶母成家如巴寡妇合于图史之载而余笔力衰惰不能有以发也将何以慰君之哀思乎为铭曰简短一篇寂寥数句是惟刘子之文揭诸熊母之墓













　　后村集巻三十八
　　钦定四库全书
　　后村集巻三十九　　　　宋　刘克庄　撰墓志铭
　　杜郎中墓志铭
　　杜氏自唐入本朝世有钜人宣献公为元和名宰传五世至龙图阁直学士镐为淳化祥符醇儒七世至天章阁待制祀为庆厯能臣十一世至公讳頴字清老扵朝奉郎赠正奉大夫炤为曽大父扵右朝请大夫江西提举常平杞为大父扵通右直郎知万载县累赠中大夫铎为父令人黄氏母也以祖泽为尤溪主簿革板籍欺隠老吏骇伏民有腰金夜出不还者廵尉访之无迹公至其所有叟诵经众中公叱从吏收缚叟具服实杀此人取金弃尸某所如言而获或问奚自知之公曰叟尾吾出郭营营往来吾固得之矣歴贑州观察推官太守施司谏元之绳吏急一日缄片纸来云某吏方防饮亟簿录其家公袖还之曰罪由逻发惧者众矣施公矍然为罢逻卒去为弋阳丞摄令永丰前此负课为六邑殿公约逋户自输吏请逮治违期者公榜吏百复为寛期民争输恐后更以最闻及去民相率诣州谢得贤令太守郑侍郎汝谐叹息具剡牍公谢曰某未及格愿逊同官郑公曰某之荐贤不计君用不用也改秩宰建之瓯宁吉州龙泉公以瓯宁命脉在盐徒督赋无益悉力漕盐民赖以寛龙泉参半谿峒公拊以恩皆相告曰官常欲薙狝我曹今眀府教我如子谨勿负之相劝以奉要束出赋租二邑皆号难治公精敏絶人午漏下即庭空无事主管淮西安抚使机宜文字适佐武帅帐下暴横公随事规切逻将恃帅信任为奸利公发其罪黥逺方有旨荐士従臣以公应诏擢知通州濒海多盗官兵反与为地公奏斥懦贪奨拔勇防下令得盗赀十予七皆争自奋始公未至郡获剧盗吏受贿轻其辞奏下当黥已论决复羣刼公命皆断手以徇通嵗发卒二百为使挽舟盗乘其间公僦夫代卒盗不得发属邑民或窝盗杀捕吏狙击邮卒公擒获斩之乃新学校精课试拔其俊秀相与亢礼士风一变祷旱普照水涌起澡瓶中髙数尺雨三日嵗大熟召为太府寺丞入对乞扵崇眀料角之间造大艘五十募卒千分畨更处外备沧景内与黄鱼许浦声势相接习海道者以公言为然左藏吏始不敢以败恶物入府库恵民吏始不敢以贵细药售权豪迁户部郎中诸路负版曹钱巨万郎官日握摧符其实操縦一出吏口公始以季为限既期所负日减六七时兴师北伐公轮对言国家旰食自此始矣又乞诏朝臣皆得荐士丐外除江西提防刑狱募兵方急诸郡希赏至驱掠市人吉南安士民皇骇避匿公黥数吏然后定监司久不按吏所下文书多寝不报公厉风采严条约尤恶饕墨抚吏据民妻使入州宅教歌舞公逮捕流之海岛以妻还民郡守倚兄居台宪赃垢狼籍公方劾治俄与守俱得祠再期起漳州未上得疾以嘉定二年十二月某日卒年六十八三年六月甲申祔扵中大公墓次治命也娶陈氏封宜人子男五人东故某官次采故廸功郎新建县主簿次杲见通议大夫尚书刑部侍郎淮西制置使知庐州次耒故某官次棐女适任应南张标黄大韶孙男若干人孙女若干人内行孝谨中大公香林距家二十里公徒步晨出治冢墓归省黄夫人以为常嵗时飨祭肃洁虽老犹躬馈奠居官方介自守在贑辛提刑弃疾以私意劾贑守郡僚皆恐公盖俱受其荐慨然曰施公深知我事之益谨施公扁舟先发公徐防送其孥而归举牒扵辛公辛有愧色因屈入宪幕在户部淮西有鱼池亘三百里赡千家为权要所擅且十年公奋笔夺还郎嵗得举改官二员台官屡托某人不许其笔史自造举词来趣公以状白台外斥吏以谢而内衔之江西之归盖防扵此性沈审有谋虑将出按刑力为上书一路军政宜汰冗怯选精锐若忧在旦夕者后二年有峝防之变自少至老言动容止皆有常度初若严毅难犯即之和气盎然扵声色货利常推而逺之室无吹弹囊无蓄积惟酷嗜书手抄通鉴首末如一属文典实诗师工部深自晦匿故少知者训子尤严东字晦之耒字子野皆擢第与侍郎各以词翰擅天下不幸晦之子野早卒公扵余先君开禧同朝侍郎与余金陵同幕嘉熈初元余罢宜春郡归山中侍郎方守安丰觧重围贻书请铭公墓余叹曰孝哉子昕敬拜使者曰诺其冬复被围敌竭攻械不得骋又解去天子擢子昕列卿制置淮右眀年秋复围合肥城中出兵奋撃斩级三万敌又解去天子擢子昕侍从扵是复来速铭恭惟昭陵为人物极盛之时然先贤已有中外惟一杜杞之叹迨今时事益艰人才益少而侍郎出焉于乎杜氏之世徳逺矣公之义方善矣公官至二品宜立碑侍郎功髙位尊宜属笔显人乃眷眷扵余岂非以其相従久有交谊宦情薄无防笔可以托不朽乎乃叙而铭之铭曰杜氏本出京兆万年广眀避地始居淮壖后徙吹台今家樵川待制以才学士以贤猗尚书郎是溯是沿少以刚闻至耄不迁其修于家如处子然忽勇而往万夫莫前勤民孳孳忧国惓惓镜情庾隐烛事绵挟持孤直觝触贵权岂不显融志业未宣既诎于人宜伸于天是生二卿杖钺防边彼皆瓦裂此独璧全宗泽陈规相望后先人曰二卿忠塞天渊二卿谦谦翁之教焉香林之原府君之阡我撰斯铭以永厥传
　　朝议大夫知常州寺丞陈公墓志铭
　　故相陈公正献有五丈夫子其二季尤知名复斋行谊师表一世论者以方原公休公讳宿字师道复斋弟也繇父任监福州海口镇泉州市舶务知惠安县通判靖州知德庆府需道州次改南剑州推大理寺丞以飬亲辞知惠安未上或言其滞改常州公方爲所生母呉恭人服心丧不拜终制将进用矣淳祐二年三月己酉晨起盥栉骤感疾卒年七十积阶至朝议大夫娶恭人聂氏二子增奉议郎前福州懐安丞壁从事郎潮州海阳簿二女长适朝散大夫主管冲佑观郑逢辰次许适承直郎宋应先未行而夭其年八月壬申増等葬于南山之灵岩公内行素饬事嫡母魏国聂夫人尽孝魏国没事呉如嫡事兄如父官箴尤谨管局务醝琛不能涴歴郡国苞苴无私觌家人非时需铢茗勺酒帑吏惮公不敢与在惠州与二州也皆増其学廪创病坊缮废桥虽厚费不少靳爲人耻表暴寡言笑羣居鲜知之者恬进取拙交结居中无援之者白首留落视新进少年捷出腾上处之夷然自号克斋鹤山魏公爲作铭焉嘉定以来柄臣擅天下事自谓宰相子専用门地阀阅取人雅重复斋将亲之尝曰先太师厚正献何以助我于是复斋方劝宁宗揽威权肃堂阶柄臣严惮之不敢害故事贵胄免试邑公兄弟迭领民社泉牧西山真公上公邑最然复斋以直道去不复召公以复斋故不见用仕五十年委蛇寸进盖寳绍推之使逺端嘉挽之不近而公忽忽死矣悲夫公资长者人忤之无愠容终其身未尝有伤人害物之事初正献公营第命梓人曰吾门扉当使姨防辈可开阖者公晚即西偏辟子舍规模狭隘于旧呜呼谦厚者公世德也廉俭者公家法也余所书皆实録其世系则见国史云铭曰维古世家源委可推石以谨蕃栾以忲隳懿哉陈公父兄是师以俭爲训以厚爲基积之勿替韩吕庶防吾铭可徴一无愧辞慰尔后人霜露之思
　　贤首座塔铭
　　师名祖贤抚之金谿人俗姓饶世业儒幼弃其家依疎山寺始游诸方求道甚苦坐起颠倒若追魍魉而捕景也既至蒋山忽有所悟歌哭狂怪若获夜光而按剑也夜造方丈叩痴钝师言下有省汗流浃体方寸豁然也乙亥入闽与同参僧嘉居囊山辟支岩或强师北归至义江而返取戒牒焚之益上絶顶趺坐日啖干粮半掬既尽代以草根木实樵者以爲鬼物惟长老祖洪独加敬久之嘉舍去洪亦去继者庸衲内惎师遂来石室众买藤塘废庵以居之仅容一榻自奉如辟支时学者辐辏有欲崇像教求利益师曰佛在心不在迹有欲断俗縁礼名山师曰佛在近不在逺有言今世发某愿来世觊某报师曰勿妄想有举扬佛语菩萨语祖师话头论难撑拄师笑不答示人简防若可一蹴而至余尝诣师闻其防言退而叹曰丹霞赵州之流是参彻千经万论而付之一黙行遍五湖四海而归于一室者简捷云乎哉郡以光孝囊山丈席屈致师摇其首居辟支六年篠塘山十九年嘉熈己亥十月戊午示寂年五十六腊三十七塔在庵东初儒者陈公宓与师论持敬师曰敬足矣犹待于持何也陈公不乐余观师志行坚确滋味淡薄穷不改变老不退惰所以持之者至矣惟师而后可以爲此言未至于师而爲此言者妄也盖与陈公之道暗合又奚伤焉余友林公希逸尤重师诔之曰六经之外得此良友且以塔铭属余铭曰师未尝菑笔砚一日拾炭煤磨椀底爲吾母福国太夫人书所作十不去偈其卒章曰十不去即此便是诸佛土假饶天使诏书来向道不须生事故噫师贤于种放常秩辈逺矣余述斯铭以警其徒亦所以愧学士大夫
　　朝请郎直焕章阁林公墓志铭
　　端平改元上始亲政擢贤俊礼耆父乔公行简大耋奋庸李公徐公侨张公虙皆秀眉鲐背接踵造庭而璧帛之聘四出未巳江西曽三异金华杜斿各年八十余起布衣入馆阁俄复以朝请郎主管云台观福清林公瓖爲军器监主簿或言公不可彊致改知寳庆府公顿首辞至再除秘阁主管崇禧观又六年淳祐改元诏以公年八十有八进直焕章阁主管桃源万夀宫三年正月辛巳卒于家年九十某月某日与夏安人合葬于某山某原子男三人公永公奕通判泉州某孙男四人式之髙安县主簿某某将以遗泽补授公字景温少与兄璟弟瑑同擢淳熈甲辰进士第歴江山县主簿仙游县丞教授沅州知阳朔县改秩知萍乡县通判静江府知容州在郡年余乞祠盖退而任鸿禧者四云台者再崇禧者三而终于桃源焉公自爲小官屡与当路有异同衢州委视输以绵出剰饷钱五万公曰嵗剰九千两以爲常官吏可以愧矣力辞不受沅州委撰锡宴乐语公曰此邹浩所不肯爲也然以臣子祝君父某不敢辞它作乙改属能者自重而不茍悦故三十余年而后脱选朝命下萍乡发常平粟七千斛繇醴陵入湘江以饷襄师公争曰邑仅有线流通醴陵中间陂堰百余所当此亢干夺粟毁堰本先拨矣台郡以其语闻诏免津发和籴令下萍乡当一万四千硕公又争曰邑四面阻山舟车不至七万口自食其力无粟可籴虽有粟不可致郡爲镌额既复有旨萍乡所籴三千硕聴舂留在县又奏记仓台曰今州县常平或数十年不启钥岂复有粟哉爲法自不宜胶执请令州县各上实数嵗豁壹分爲耗折所积不许过三年所豁至三分止使者陈公贵谊奏行其说于诸路它与上官往复辨论甚众前爲容管者抑民市盐白米正耗外斛加二斗公悉厘革以纾民力其行事可概见者如此公徧通诸经尤善属词塲屋之文歴一甲子机键如新而平生耻以文名精练世务才臣能吏所不能及而居常语不出口歴官不求人知在萍乡也郑公性之出守察而异之及得政遂有甲午之招最后礼部李侍郎韶召对言公髙年清节遂有辛丑之褒时论贤公亦以此贤郑李公享上夀视聴歩履才入中年馈奠必躬登覧却扶宗戚庆吊必与不以老宿自居干淳辈行雕丧略尽后生及门欣然延接或经时谢客下帷隐几嗒然黙坐而已仕至二千石苦贫自若衣惟裘褐食惟鱼菜器惟陶漆自奉如深谷一叟尔前卒一嵗预言其期属纩顾犹子公遇曰身妄也去则归真矣公遇请其说公曰塞乎天地之间通乎昼夜之道若公者可谓豪杰之士矣或曰士之遇不遇道之行不行系焉晚遇亦遇也方端平初召彼故老众幡然而起公往而不返然欤余曰侯霸严光旧也华歆管宁友也霸以谀获讥歆至死有愧岂若布襦裙羊裘而终身乎既而同时诸人或老死或爲人贬议惟公巍然独存上自朝廷下逹州里翕然尊敬无异论呜呼古有所谓旧人耆德非公其谁曽祖格将作监主簿赠通议大夫祖遹中书舍人赠少师父埏奉直大夫赠金紫光禄大夫铭曰公葬厥妃因葺数椽扁曰全庵取曽子焉在昔龚胜岂不华颠老父来吊谓夭天年公则异是鹄举凤鶱视区区者如腐鼠然甘藿如肉以歩易轩日与童冠商论遗编亦或婆娑水涯山巅年纪百龄雪髯红颧谈笑而终有如脱蝉鸣呼如公乃可谓全皦如斯铭揭之于阡
　　林养直墓志铭
　　余外舅直寳章阁林公年逾五十仕至三千石即谢病去先皇帝予节今天子赐环卒坚卧不拜当嘉定宝庆间名重天下人如公之贤而不知公之所以能遂其去而坚其决者其亦二子之贤哉长寒斋次君也讳公选字养直小寒斋二嵗俱有至性黄宜人没二子恐戚其父服勤左右跬歩不离夜阑烛尽常未忍退至老犹然公仕无超迁赀无倍入二子安隐约习苦淡内修天爵故山林臯壤有真乐外干父蛊故冠婚丧祭无阙礼它人视其门庭萧寂井臼荒寒若未易堪君父子居之久而愈安君事长上接賔友谦谨特甚惟临财则恢疎俶傥絶不类其爲人田园所入防衣食外多以施予富者化其廉贫者懐其仁嵗晚兄弟世味益薄一灯荧然语必逹旦至言妙义不縁师授亦非言语文字之可传者庶几两忘孔门之口耳兼得少林之骨髓矣初寒斋当赴宁化尉建安户曹皆弃不就君亦以父遗泽与其子观二君圭璧元身臭腐外物其制行髙诣理深髙而深者余不能言姑述其麤而有迹者如此淳祐改元君携观赴海阳尉余见之唶曰君三十年不越户限讵宜南辕哉明年夏方舍人大琮帅番禺至朝拉君父子同载余闻之惊曰君胃无谷气又宜深入哉既至馆于府治之东偏俄而属疾预知将终神识不乱以壬寅五月丁未卒年五十一舍人哭之恸拊观曰返柩归孥于我何费明年七月丁酉葬于清逺里田源山之原配王氏以贤称二子曰观曰新昔孟氏有贤父兄之言至江左王谢始立佳子弟之目二者若易合而常难值父欲退必牵衣挽留父爲善必掣肘挠壊年耄矣而不使休息养衰矣而尚劝调防多欲揜清德崇侈败素风者非一族也岂若熺与攸乎君世德逺矣自中舍爲南渡名臣沅州似中舍寳章似沅州二君似寳章观弟兄又甚似二君鸣呼林氏未可量哉余亡妇宜人君女兄也观来速铭乃书石纳圹中其世系则详于外舅之碑铭曰古有厐公一门相髙余尝评之世外之豪君则不然尤笃伦纪使及孔门有二闵子大纲大法皆本吾儒惟治心性亦采彼书君逹死生宁计去住而我何爲犹哭君墓
　　孙花翁墓志铭
　　季蕃客死钱塘妻子弟兄皆前卒故人立斋杜公节斋赵公与江湖士友葬之于西湖北山水仙王庙之侧自殓至葬皆出姚公垣手姚虚斋赵公壻也録季蕃遗言介妇翁徴铭于余呜呼吾亡友之命也其敢以衰落辞季蕃孙氏名惟信季蕃字也贯开封曽祖升祖可父防皆武爵季蕃少受祖泽调监当不乐弃去始昏于婺后去婺游四方而留苏杭最久其言以家爲系缧以货爲赘疣一身之外无它人一榻之外无长物居下竺廨院躬爨而食书无乞米之帖集无逐贫之赋终其身如此自号花翁名重江浙公卿间孙花翁至争倒屣所谈非山水风月一不挂口长身緼袍意度疎旷见者疑爲侠客异人其倚声度曲公瑾之妙散发横篴野王之逸奋袖起舞越石之壮也尤重义气尝客孟常甫方孚若家孟死犹拳拳其子孙孚若葬徒歩赴义其卒以淳祐三年九月壬寅年六十五葬以其年腊月乙夘杜公辅臣赵公大京兆也季蕃一布衣以死托二公卒頼二公以葬且筑室买田祠焉天下两贤之季蕃长于诗水心叶公所谓千家锦机一手织万古战塲两锋直者也中遭诗禁专以乐府行余每规季蕃曰王介甫惜栁耆卿缪用其心孙莘老讥少游放泼得无似之乎季蕃笑曰彼践实境吾特寓言耳然则以诗没节非知季蕃者以词没诗其知季蕃也愈浅矣初季蕃与赵紫芝仲白曽景建翁应叟诸人善而余亦忝交游追念畴昔挽紫芝季蕃同吟铭仲白季蕃书丹诔孚若季蕃防哭已而景建应叟俱死今又铭季蕃焉稷下之谈几絶邺中之旧略尽惟余归老后村左耳与臂遂偏废矣未知他日铭余而诔余者谁也岂不悲哉铭曰昔眉山公欲以和靖配水仙王其论已定余评季蕃和靖之亚傥分半席无不可者伯鸾要离异世同调盍不跻君偕侑新庙
　　林判官墓志铭
　　初余爲靖安县主簿问父老以故长官孰贤皆曰福清林公其人廉而仁卒官下始疾比屋祷祠属纩行路相吊归柩罢市祖送同僚至有遣子护视及闽而后返者时距公没且十年矣人称思之如此长官名璟君其子也名公庆字养源繇祖泽歴晋江尉兴化簿漳州法掾镇江府大军仓门莆田丞南劔州判官中年常慨然欲挂其冠余每劝止端平乙未除母黄儒人之丧不谋诸人自乞休致转通直郎赐绯年才六十一余闻而叹曰君于是不可及矣昔邴丹戒子若贫而仕则循吏部资格虽筦库可无愧盖荣进分表也常调劵内也分表才智之所骛劵内寒畯之所安自汉以来然矣君不惟无分表之念并与其劵内者而割弃之不亦贤乎君屡参侍郎选率需逺戍爲掾丞时上官屡欲论荐辄巽谢不敢当终其身不识干堂覔举何爲事既得谢以家务传子深居黙坐或与诸季商论名理风日佳时略至户外无逺游淳祐壬寅秋哭其仲子十一月己卯以防疾终于寝配黄孺人前卒二子豫晋二壻从事郎新监临安府龙山税务黄孝勤登仕郎姚圭孙男五人孙女四人以甲辰三月丙午合葬于灵德里牛田山之原君曽祖遹建炎中书舍人祖珽知沅州至君父子仅止选调或者嗟唶余闻古之大门旧族守而勿失者曰家法种而勿毁者曰世德而穷逹显晦不与焉纪羣贵于祖父矣当时乃有公慙卿卿慙长之论彦回荣于羣从矣识者方以爲门户之辱岂士君子承家继志以德不以爵以仁不以富欤呜呼君有辞以白其先人矣铭曰不着其鞭而悬其车彼通我窒彼泽我臞廉而仁者类如是欤贤矣养源从先大夫
　　承奉郎林公墓志铭
　　林氏皆祖九牧爲莆大姓而居前埭者尤蕃将作监主簿矩君四世祖也君讳传字叔宝早自防场屋顿挫廼尽力教子塾致名师榻迎嘉賔诸子竞力于学与朱孺人益勤生葺家累分铢爲幅尺拓硗瘠土爲腴然他人爲之者或损誉丧德君丰啬适中不以俭废礼有无相资不以富害仁窭人昬莫扣门谒必有获盖君资厐厚而孺人又辅之以贤智里中称其长者绍定壬辰以希孔入学霑恩封廸功郎淳祐改元希孔擢第转承奉郎人谓君夫妇夀禄未艾也不幸孺人先卒甫祥禫而君病初若无苦者君前知将终以家事传子曰吾幸有薄田旧庐汝辈能读书寡过吾目瞑矣卒以淳祐甲辰七月己亥年六十七三子希道次希孔廸功郎福州长乐县尉次希吉二女长适吏部侍郎刘公季子克永次适文林郎方伯春蚤卒孙男一人孙女三人其年十二月壬申诸孤奉二亲合葬于北亭山之麓从治命也初佛者黄湼槃爲君鼻祖武卫公卜葬乌石峰曰凤凰展翼形也后君之宗上下数百年科第簮绂不絶人以湼槃爲神墓师必稽焉以余所闻考之既葬而露其棺之前和者有不知其墓者然其后周公孔子出焉岂天生德不可以常情论欤抑其偶然欤吾意湼槃复出必曰科第簮绂不絶诗书之泽积善之庆也君葬处近武卫冢一牛鸣许亦吉阡云君曽祖天伦祖伯成廸功郎父鸾铭曰窦氏五桂义方力王氏三槐由隂隲君亦好善着州域三秀煌煌粲珠璧仲也防名探囊获勉哉聨翩季与伯其祥不专在兆宅
　　赵孺人墓志铭
　　余六任观庙而食崇禧之禄最久屏居野外人知余不复用凡求名利而西者与得所求而南者鲜及余门径草没膝一日有新章浦西尉丘君双荐求谒袖西山先生与其大父遗墨数幅俾余防尾意甚眷眷察君之色若将有求于余者叩之踧踖而对曰吾妇赵氏将葬丐子一铭可乎余辞以老病不任君抵温陵以书来求益坚余大儿与赵有连亦累累言之按孺人名善意曽祖仲忽检校少师建节开封府判大宗正事赠太师谥简献祖士珸使知南外宗正事赠太师谥忠靖父不懬右监门卫大将军果州防御使提举明道宫赠承宣使新兴郡公母令人任氏少孤依兄兄殁依堂兄潮阳通守善嵏通守以归丘君人谓孺人门户贵盛在前代爲翁主在先朝爲族姬非以贵下人者已而事夫顺处妯娌和待妾媵严而慈自以不逮舅姑奉夫生母甚谨丘君常荐于乡既姻濮邸法当拜官有沮格之者将如京辨理孺人曰吾伯姊嫁呉中久别思一面盍偕行乎及丘君补授初品孺人喜又勉之曰士当自奋毋徒爲恩泽侯也俄而丘君再荐于浙孺人益喜庶几夫子之果成名也是嵗丘君挈其孥还里而返试礼闱孺人以疾终于家年二十八淳祐癸卯十二月丁亥也明年十二月辛巳葬于晋江县兴贤里三峰坑之原男吕孙尚幼丘君怆孺人备四德之全而不偕一日之享欲使孺人托余文以传者或禁余曰子禁绮语而操彤管乎余曰防叟不云乎既谓之人乌得无情余昔亦践此境每读潘骑省韦蘓州诸人悼亡之作辄悲不自胜犹谓久必消磨今老矣而其哀如新以情度情丘君有断弦之痛而无鼓缶之歌也铭曰阀鼎贵兮胄神明顔舜华兮德和平方好合兮琴瑟鸣忽变戚兮电雹惊乐极兮哀生事往兮迹陈悲哉奈何兮托之斯文
　　林处士墓志铭
　　干淳间莆之学者皆师艾轩其髙第曰林田字叔畴艾轩死嗣爲乡先生席下尝数十百人经指授者多爲逹材成德而先生竟老死布衣君先生子也名子恭字安父学先生之学志先生之志亦久幽不改其操以卒年五十八后十有三年淳祐甲辰腊月甲申子驹葬君于国清里湖头之原使来求铭曰吾祖吾父生不食其实死又无以发其潜驹爲弗子矣余闻其言而深悲之昔张禹以论语桓荣以尚书起家皆身爲师傅贵极人臣禹诸子列九卿诸曹荣子太常孙太尉列侯二书无负于二子矣先生学通禹荣所不能通者然而无二子之荣遇有再四之不逢岂其悬于天而无豫于人耶夫天道逶迤而难见儒效迂逺而不近孔氏自考父至周末巽代而夫子生焉王氏自专士至铜川府君六世而文中子生焉修爲人也迟速天也况驹贤而文安知非余庆之所在乎君二子驹长也次骐后伯父二女嫁诸体诚余国兰孙男五人铭曰吾先君子学于叔畴吾犹识君揭于兹丘














　　后村集巻三十九
　　钦定四库全书
　　后村集巻四十　　　　　宋　刘克庄　撰墓志铭
　　王孺人墓志铭
　　孺人王氏新昌人年二十归于新临安府右司理参军曽坚生二子男回女嘉俱天淳祐乙巳五月戊午孺人卒年三十四明年三月甲寅葬于山隂茶山按王氏去乌衣入剡自武毅始孺人于水心叶公所志长潭公爲伯祖于实斋王公所志孝友公爲皇考一门雍睦江左旧族也曽氏去章贡居越自文清始参军于文清爲髙祖于侍郎爲曽祖奕世文献本朝名家也孺人幼事父母极孝既嫁事夫之重亲尤谨以柔顺处族戚以慈恕待妾媵以勤约持门户旧患手痹及葬孝友公大雪视窆毁恸属疾返舍不起曽氏尊幼哭之者皆哀而族戚州里闻之者亦莫不失声嗟惜焉余观昔之名家旧族有一再传而忝厥绍如歆异向羣慙寔超畔鉴张许子弟不能通知二父之志者多矣孺人一女子而能泝两家氏族之源委续百年慈孝之气脉可谓贤矣初棘卿侍郎乾道间辱与余大父防参军伯父戅庵辱与余游于是戅庵将八十矣以书来曰坚妇将葬子冝铭孺人名防平母杜氏孝友公名梦月戅庵名黯铭曰猗孝女亦贤妇石可泐名不腐
　　林寒斋墓志铭
　　淳祐丙午诏以迪功郎林公遇絶意干荣杜门乐道特改合入官主管仙都观仍下福州给札令条其所欲言者守帅遣吏致命君顿首素孱早衰因而退处本无髙论政尔偶然不足当朝廷优礼州以君巽牍上尚书诏不允君又言义无可取拙不能言惟有不取不言可以自明愿得瞑目爲山林之民其九月丁巳以疾卒于家年五十八君世居福清之石塘配陈氏前卒葬清逺里翁坡山之原二子仝合以其年十二月丙申奉君合祔初寳章公当任子君不欲仕公强之调宁化尉不忍去乃翁乞奉南岳祠及宝章公服阕或爲君外移得建之户掾辞不行舍前有隙地稍植竹树疏沼沚筑室其间扁以寒斋终其身不复出君性本慈孝晚尤温恭然教行于家子弟甥侄皆力于善肃然若恐其检责也自修而己未尝律人然行着于乡比闾族党达于郡国一有不善惕然若恐其闻知也亲友仕而贵倦而未归者必相儆曰得无有寒斋之愧否有位者下一令行一事必却顾曰寒斋不以爲厉民否君孑立无同侪野处无寸柄而逺近翕然宗之方山之南蒜岭之北隐然有元夫钜人在焉李公韶左春官荐君榻前方公大琮除次对上君自代赵公以夫召对以遗逸举杜丞相范仪召君防薨不果俄李公召再荐朝廷亦知君遂有前诏是数君子者虽力相挽推犹自谓不足以重君而惟恐君之以爲浼已也君终嵗不出户而商论世事酬酢物态裁量人品毫黍不差束书髙阁隐几永日而单词半句流出肝肺者字字可传素羸自四十以后萧然单栖日或疏食取诸物者狭而望于天者啬视名与利犹臭腐身与家犹旅泊也其学粹于性理贯儒释兼朱陆晚益精诣所着有求心録六记百诗别藁存贫士穷女二吟杂诗文百余篇余悉焚属纩留诗别其故人遗言以隐服殓昔扬雄陶潜皆好恬静不慕荣利然雄以累世故濡足不去潜超脱俗网引身髙翔故先儒书二人之卒于雄曰莽大夫于潜曰晋处士岂非出者危而处者安留者损而去者全欤然则书曰处士林君之墓者非惟君之素志亦吾儒之家法也君弟养直其世系详见寳章公之志云铭曰猗君所立与天壤俱超乎画前复于性初以爲释耶则践乎实以爲老耶不放乎虚探千古之秘寳而独得丛一世之苦淡以自娱余所述者迹之区区若君之心不可拟摹有欲求之于君之书
　　少竒墓志铭
　　少竒刘氏名伟甫余仲弟无竞之子少颀晢美风姿机警善辞令入而事王母父母诸父兄怡然其顺也出而接姻族朋友隣里乡党盎然其和也干家蛊应世务绰绰然余裕也记羣书评古事纚纚然可聼也爲律诗殊多清丽以父任补将仕郎淳祐甲辰年三十矣入京铨试得防下疾服药灼艾不瘉以六月甲午卒于客邸从兄强甫爲治棺殓讣至州里之人皆唶唶爲吾家惜而吾母魏国太夫人聚族哭之尽哀母宜人方氏生母孟氏娶朱氏生巧女今十四嵗继顾氏生男存僧又庶生愿女存愿之生少竒已不及见俄皆夭自丧归至祥除无竞之悲痛如新求觧温陵郡绂归营窆事初少竒葬朱氏于清溪之陈仓以丙午腊月某日合祔嗟夫人患无子也若夫成长矣秀美矣如此之久成之如此之难夺之如此之速智足以知吾家典刑文献之传而不使之嗣守才足以在圣门言语政事之科而不得以展防翳青春于长夜埋白璧于黄壤可悲也夫少竒尝语强甫曰人脩短不可期某它日倘得伯父志乎强甫白其语余爲一恸无竞名克逊今爲朝散大夫直秘阁主管崇禧观铭曰生而玉雪在予目也俄而电雹去予速也久而氷炭搅予腹也窆而松槚近予麓也悲夫哀哉命之不可续也
　　审渊弟墓志铭
　　君名希深字审渊年五十五淳祐丙午九月甲子卒配林氏三子吉甫钜甫南甫南甫后伯兄都官二孙尚防明年八月丁酉葬君于延夀山之原大父讳朔父讳起晦仕皆止馆阁年皆不登五十而在当世仁人志士之目君素修洁又习见家世旧事故自重而寡谐时人或以华藻发身君悔少作不爲或以机巧成家君无一钱倍入故久幽而终窭然余观发身者多合世而离道成家者损物而丧德以此贤君敬君而于君之死尤致其悲焉初两麟台公立节髙遗业薄小麟台公当任子辄先爱弟君遂终老布衣谈者至以廉让爲迂嗟夫信斯言也顔回有屡空之悔夷齐抱失国之恨矣彼戚君不遇而又迂君之父祖者恶足以裁量吾家哉君虽隐约以没而吉甫与二季俱力于学天将有时而定矣铭曰昔在伯起清白传子德公所遗曰安而已清犹近名安则履常余尝论之厐贤于杨嗟乎审渊斯人之徒尔归甚全吾铭不诬
　　习静叔父墓志铭
　　淳祐丙午七月壬午习静刘先生卒年八十二明年丁未十月壬午葬于方林山之原配徐继方子男三人宬擢戊戌第宣教郎知古田县克家克忱克家前夭宬执先生之丧以毁卒女三人孙男六人性甫德余尚防先生讳祢邵字夀翁著作公之季子早孤苦贫有手泽书数厨先生与诸兄卧起其间饥以充馈倦以充枕后皆知名先生尤精博一事一物未求通之弗措某字譌某简脱某义疑必反复研寻归之是而后已载籍以来莫不钞纂而原本粹然一出于经其攷论古今制断义理一以洙泗关洛之语爲凖程他人爲之者或先传而后倦或色取而行违惟先生真知实践自童至耋坚确不变循循然有先匠之道焉恢恢然有父兄之容焉始而宗族称之久而庠序化之晩而一乡一国之人尊之凡里中佳子弟良士友多先生口讲指画之余也先生终嵗杜门罕与人接惟质经于陈公师复评史于郑公子敬问易于蔡公伯静有易稿汉考读书日记小记深衣问辨杜诗补注各若干巻刘氏自两翁起家以来三世登科第者八人五入馆一持槖先生独褰裳掩鼻视若凂已飨脱粟如太牢处陋巷如华榱舍后有古木钜石先生诛茅其颠杖屦日一登临著作公无十金之产一丘之田先生安之宁困不枉道以求亨宁贫不害仁以爲富少食于学晩嵗弃去郡博士俞来致学俸却不取太守眉山杨栋于学创尊德堂以舍之先生不拒亦不留宬遇禋霈先生例授京秩告下惮先生不敢白属纩犹爲诸孙讲南轩孟子一章时杨侯使本道复论荐于朝而先生卒矣前葬克忱哭请铭克庄哭答曰礼防不诔长吾何敢铭吾季父也夫昔子长孟坚皆自述其先世克庄常待罪太史凡当世山林丘园之士皆得以秉笔记载况吾季父之贤学醇儒也节逸民也铭之不可已也铭曰贵人之所欲兮誉或损而谤喧生人之所好兮耄有及而智昏彦回期頥至司空兮适以辱其门户辕固九十老布衣兮岂不贤于公孙吁嗟先生天年之髙兮天爵之尊其人虽亡兮其书则存
　　陈孺人墓志铭
　　余既吊寒斋之庐仝合哭且拜曰先君之葬丈既幸书之而揭于宰上矣先母未也敢以请按孺人陈氏世爲福清人少警慧儒释书多所通古今佳文章皆记诵父母艰于择对年二十七归于寒斋事舅尤孝辞气容色之间寒暑饥饱之节左右体察毫发无违里之事亲者莫不以寒斋昆弟孺人妯娌爲法性俭质无服珍饰惟于祭祀賔客极其隆备寒斋将弃官奉祠告寳章公公曰与若妇谋之寒斋以告孺人曰此吾素心也议遂决其卒以绍定辛卯腊月朔日年四十六葬以壬辰二月某日墓在清逺里翁坡山二子曰仝曰合昔曽公子固序列女谓后世学问之士徇于外物者往往以家自累余味其言而深悲焉因思老莱黔娄冀缺于陵仲子厐德公梁鸿之流皆遯世无闷抗志不屈岂特若人之贤哉其闺阃之内趣尚如一虽菽食布被馌耕辟纑采药赁舂之陋相安如富贵相敬如賔友呜呼此诗人彤管之所咏刘向屏风之所图也孺人之事近之矣昔寒斋尝与人曰士处世行吾志易耳未知妻子与吾同好否既而终身隐约晚被诏书物色连疏巽避不拜而卒名全而节髙以孺人相其始二子成其终也铭曰闺房之秀山林之友仝合之母寒翁之偶
　　方宁乡墓志铭
　　余友方岩仲十年来以其王父宁乡大夫君宰上之铭属余余思钝久不克就岩仲见辄面命别去隔江湖岭海书督趣无虚嵗余晩防恩放还故山岩仲又来责诺余矍然起谢曰宁乡仁人志士也岩仲孝子顺孙也余虽眊荒其敢辞按君家谱始居陈岩山至乌山府君尧迁白杜传三世至二金紫公白杜之族益蕃长紫金讳峻生威武将军节度推官元寀字道辅节推生隐君峹隐君生南海尉畛生迪功郎应君皇考也君讳壬字若水擢淳熈丁未第爲漳州长泰县主簿秩满关陞从事郎知潭州宁乡县未上庆元丙辰正月某日卒年五十嘉定壬申五月某日葬黄山配徐氏后二十有六年卒祔焉一子伯佑二女适进士李雄呉立义伯佑二女李壻皆已卒一孙岩仲也曽孙建君在长泰太守朱文公请主学君条上讲说课试差补等十事文公令诸邑皆仿此旧取钱谷于陂塘以廪士君革去以废寺田代之邑有补足盐始沿兵兴敷借后以爲常赋它邑取诸牙侩君言长泰契钱仅当盐额三之一余均之主客丁民力可哀文公爲等第寛减又蠲僧寺子斗钱罢科茶钱皆君发之龙岩弯卒杀人狱吏抑同行者诬伏漳浦有僧毙于佃户鞫验皆曰服毒太守司谏邓公委君阅实卒佃伏诛二寃获伸初筮薄俸防施姻旧至无以具归装与弟申友爱家人议析先世田庐既具草君流涕不忍视而止以君之行谊志业而仅得中夀俾疾以死前辈风流就尽后生耳目不接日逺日忘非后死者之责乎初道辅防与伊川同学至老情好不衰君亦受业于文公夫师友之谊大矣孟喜以改师法见摈叔孙以不荐弟子获怨方程朱盛时嘘生吹枯及其门者多致通显独君祖孙终老常调以程朱穷不以程朱达也中更党论学禁其徒扫影灭迹讳称门人而君家寳藏程朱翰墨以二师传不以他师名也至于以隐遁疑伊川以民瘼责文公有切磋无和随其与效夫子之尚左慕林氏之垫角巾者异矣呜呼此固岩仲之家学欤余文成于淳祐丁未距君卒五十有二年葬三十有六年矣岩仲名之泰踵世科方以荐者改秩铭曰吾家麟台交不謟渎其状君行字字实録曰君讣传深溪穷谷士有设座民皆野哭彼饕残者惨于虿蝮生敛怨诅没孰尸祝君位尤卑君龄甚促儒效迂逺天道还复白杨欲枯丹桂载馥勉哉后人培之勿覆
　　方揭阳墓志铭
　　方氏之先有积善好施闻于里中曰福平长者君其孙也曽祖中祖万登绍兴庚辰第监和剂局笃于教子即家爲一经堂父逵所交皆贤隽累赠中奉大夫君与仲氏寳学公少同荐于乡开禧乙丑宝学擢上第君以濮邸恩授迪功郎尉香山有清名寓公或持节利路挽君入蜀以亲养辞令香山有惠政旧以横敛常常赋丁钱加取三百醋息白科钜万令干没之君痛蠲削嵗失不赀更有余力以葺舆梁増学廪调循州推官爲龙川县销逃籍镌月解丁中奉忧绍定庚寅以荐者改秩知増城县庆夀恩转通直郎丁母林令人忧服阕知揭阳县端平甲午五月壬寅卒年五十四孺人赵氏武翼郎不劬之女一男选生二女长适晋江主簿强甫刘氏余子也次适陈玑君俨然端凝无所营综而雅俗兼通庶几定而能应者然歴官仅九考二邑俱未上其行事梗概如此自君没孺人持家诲子有烈妇风以淳祐丁未十一月壬申葬君于方山陂之原君与寳学皆孝友过人以中奉之钟爱季也尽推先世田庐与之君遂清贫以死寳学既贵经纪伯季孀遗甚悉帅畨禺五年念君犹在浅土每曰葬必吾待俄而寳学终官下汔不克防葬悲夫君讳大舆字德厚铭曰君之位卑故君之事防也然穷者逹之基也家者国之推也君之分枣而择梨也与夫食檗而拔葵也使其充之千乗之国可让而万钟之禄可辞也惜乎斯人之止于斯也
　　方阁学墓志铭
　　方氏自长官廷范始居莆六传至福平长者祐析居后埭生隠君中隐君生万登绍兴庚辰第监行在和剂局和剂生逵顿挫场屋中年三子玉立喜曰吾可以隐矣后以子贵累赠中奉大夫配硕人林氏公其仲子也讳大琮字徳润擢开禧乙丑第词赋爲南宫第三人授南劔州州学教授以郡先贤学术名节励后进饰宫庙新器服上官去某士拒不纳去爲江西漕幕平大鬬决险讼两造皆伏时幕府多佳士公与故相文清李公今阁学直翁徐公尤知名改秩知将乐县公在县泮已封崇罗先生墓至是式山庐偕其孙曽欵谒松楸祀八贤于学务以礼逊迪民剽悍革心丁中奉忧知永福县适值兵机守隘立栅禁港发廪日不暇给然延致士友讲论文义亦不辍丁林硕人忧二邑皆止一考然有百年之思公自弱冠据髙第着媺誉人谓且立致贵显而深自晦匿抑首常调比再服阕五十余矣端平改元公至在所丞相郑公一见如旧擢监六部门歴司农寺簿兼提领安边所二年迁太府寺丞苏氏或竞围田久不决有张椿年者爲王府搀佃堂帖下所给据公持不可曰椿年小人直欲夺百姓吃饭盌恶知爱国爱王府哉必行此胥吏足矣安用士人三年擢秘书郎兼景献府教授迁著作郎兼权侍左郎官除右正言辞而后受首疏曰霅川之事向也天地祖宗犹察陛下之不得巳今威福自出矣而元年御笔有曰立嗣一事难以轻议二年御笔有曰卫王功茂深欲保持其家一则如待深仇一则如拊爱子厉精之始每一札出万方传诵独此二札读者怃然又曰秦王子孙蕃盛今麦饭无主矣桧死勒熺致仕今班槖锡第矣又曰通天地间一气尔今盭流行爲妖星爲洚水爲二相不咸爲诸阃不协叛卒之变殿旅之哄皆盭气之流注激射也若一念之歉横于胷中而不化则一气之盭郁于两间而不销诚能宣明洞逹此歉不留将见精诚感召此盭自弭别疏乞用嘉祐绍兴故事预选亲贤然故王之不雪它日所属意者可保乎权奸之罪不讨它日岂无贪功者乎因极论天下大势陛下宜自警曰炎兴半守而犹牢也不可当吾世而有金瓯破缺之形必裁抑近属必检柅宦寺必不貌敬直言必不渐来小人必躬行与心声相应天不可欺人不可愚也又宜责大臣曰作逺虽壊而未溃也不可至卿等而有举酒祝柱之叹必共图大计必共保大权人材朝廷之人材岂必竞相牢笼公议天下之公议岂必过爲调防君不可欺众不可盖也适上不御殿封上之逾月入对上曰擢君言官论当体国公曰臣所言无非体国出袖疏曰今外无把握之力内无安意肆志之事三边功赏未报而后宫数十之宣一夕取办五阃将佐暴露而近亲双节之命同日并拜襄蜀流殍而诸珰进劝未巳江北清野而内庭木妖方兴陛下倘以襄失蜀败爲耻必志于复襄保蜀以荆扰淮危爲忧必志于固疆场以民愁兵怨爲虑必志于防根本又曰理乱安危自君心始格其非者大臣也救其源者谏臣也若但曰诚如圣谕曰非臣所能及固恩恋宠大臣之耻也前疏则格不下后疏又讫了学浅胆怯臣实有罪焉又言隂潦连月都城雨色有异昔河北赤雪諌官孙甫谓其端起于女宠侈费赤雪非雨比也河北非京城比也臣身忝此官目覩此变所忧有甚于甫者上嘉纳迁起居舍人直前奏事言陛下汲汲然责羣臣曰大言傲诞者有之肆行欺罔者有之岂不以兵冗财殚而未有画富强之策欤羣臣又切切然望陛下曰淮南之封尚稽轮台之悔不闻陛下何不自爲其不易然后责羣臣以所难乎兼各史院编修官实録院检讨官嘉熈改元复直前言朱熹尝谓宣政大臣如早用杨时诸人可救一半今天下之才皆作逺斧斤之余嘉定以来权魁极力刬锄仅存徳秀了翁二人而已陛下当馈太息徬徨乏使而三十年刦火不烬之精灵一爲天所夺一爲人所夺一爲人所沮岂不大人望哉乞还了翁以重朝廷又曰今日独一言路虽沮不屈有齐南史相继之风然向者清叟去中使宣留至再同列留之给舍留之侍从经筵之臣留之曽几何时范去内靳遣留之使外乏交留之章圣意日异士气日靡臣侍清光抗疏不勇前愧臣清叟后愧臣范惟陛下聴许臣去兼权直舍人院董琳知滁州公言琳奴才不可临郡罢之京尹与懽以火灾乞削夺公乞俞其请以谢百姓诏与懽镌秩火后求言有李子道邹云从者上书御笔并补将仕郎公封还曰昔方仲弓劝章献立七庙范亦顔请濮园称亲章辟光欲出岐王于外皆爲先朝所斥今窭人寒士揣摩希合伤陛下之友睦反从而官之乎卒寝其命初逺相讳言纲常窜谪相望世以爲戒及上亲政复故王爵召真魏洪三公褒赠前评事胡梦昱稍有续前说者殿中侍御史蒋岘恶之疏劾四人而以公爲魁桀立殿上移时请置重辟頼上至仁仅从薄谴公退而杜门谓同志曰某谏省第一义戅矣犹擢记注掌賛书侍轩陛年余斥去乃岘意非上意也主管绍兴府千秋鸿禧观俄起知建宁府中寝四年除秘阁修撰福建路转运判官固辞文清李公当国以书谕上意公亦以嵗荒闽人艰食起视事首发常平赈粜自乡郡始至建则上四州尤贵籴委寓士蔡君抗措置籴事且勉之曰昔文公尝以诸司檄走山谷所以烦文公者非诸司也百姓也部内有捐粟平粜者必言其状于朝漕计命脉在盐公务存大体福之支邑不鬻防私贩公行长溪县民请抱盐税公曰俑不可作劔州既入州盐县复抑卖莲城科夫担运永福纵卒搜捕公悉禁止淳祐改元除集英殿修撰知广州广东经畧安抚明年至广四年陞寳章阁待制经畧安抚使再任禋霈封莆田县开国男食邑三百户六年进寳章阁直学士因任治先风化不鄙夷其人以兼司俸尽送三学按朱氏所定礼更造冕服爵俎樽罍笾豆簠簋得编钟十于南恩铸足之取石于英韶以爲磬行释菜者十乡饮者三广俗过时不嫁曰老女无媒而合曰卷拌丧家享客曰岗斋有不葬而暴尸柩于野者长大不巾笄者无男而立女户者臧获病死而诬主者皆晓以义理束以条约虽鄙事必防极原本贯判礼法书法多累千言少亦数百字广人珍诵増摧锋军眷衣钱旧水军出戍借一年粮公命别给免借尅郡计素窘公简俭节缩爲备安四库各积缗十万先是杨公长孺尝谓州用嵗少数万至公嵗羡十万改创清海军门楼钜丽爲诸道冠城楼橹郡苑囿堂榭皆出新意营缮和好如中州而民不知役四库外羡钱尚十余万公儒者未尝行巧取豪夺之政亦莫知其何以致此也公初南辕或曰傅长沙者畏卑湿牧始安者叹瘴厉人之情也公此行能郁郁久居者乎公曰君言过矣上付吾方面不已重乎自公去国大臣之明扬近臣之宻启羣人之造辟士人之举幡皆曰公宜在天子左右然朝廷每难其代久之改知隆兴府遣吏士辂新帅未至七年五月庚申感防疾乙丑终于州治年六十五积阶至朝议大夫公在镇五年晨出治事午未小憩复出夜漏上数刻乃休已病犹自力属纩语不及私官吏军民如丧亲戚朝野嗟悼吾党相吊皆曰无以系世道属人望矣遗表闻赠四官爲通议大夫公娶林氏侍郎简肃公栗之孙能与公同甘苦先九年卒赠硕人葬嘉禾里之仁山一男演孙承务郎一女前卒奉议郎新知瑞州新昌县宋应先其壻也孙男女各一人公父子无跬歩相离授代有日命演入京铨注既发月余而公捐馆演触三伏走扶柩哀动行路俚俗客死者不返舍演独奉公丧还第以其年腊月壬寅与硕人合祔祭丧皆用古礼公少温润玉立眉目如画晩节清羸特甚不以宦逹爲乐自号鐡庵平居问学抑畏自言四科之目所讷于言七情之中所少惟怒一旦立殿陛与天子宰相争是非可否贲育不能夺也遗文皆精妙可传有奏议外制杂著若干巻公性孝友兄大舆弟大镛早卒经纪孀幼恩谊甚笃前葬演奉家传谏草来曰知先人深者惟一二执友臞轩王公迈既状其行上之太史矣铭以累子某受读而有感焉自昔论谏之臣泛则人主之意不悟切则言者之身常危以本朝数大节目观之论濮事献可最切攻新法坡公最切谏瑶华道乡最切排和议淡庵最切是数君子者前虽坎流落后皆遇合光显列圣涵养作成之也端平以后言纲常者众矣公最切然公未尝坎流落外使乡部帅巨镇内列法从陛下涵养作成之也始某得罪于公同传歴数宰辅皆言岘中伤深未易解脱被收召辞不敢进及对上顾问甚宠因奏公等数人淹留将老矣惟陛下记省上不以爲忤即日出宸翰擢少蓬俄而侍书帷摄词秩矣以上之于某如此知其于公无他也使公无恙上必引以自近善类有复合之理世道有将兴之矣鸣呼天也铭曰伟哉方公士之凖的色夷气温外若可即其内方严鐡壁玉尺入居遗补出歴方伯逺有谏草近有治绩维古人物莫盛列国孔氏尚论指不多屈曰侨遗爱曰肸遗直惟公所立今之侨肸世无左氏眂此铭笔




　　后村集巻四十
　　钦定四库全书
　　后村集巻四十一　　　　宋　刘克庄　撰墓志铭
　　刘君方氏圹铭
　　君刘氏名文礼字君防故工部尚书讳榘之孙仓部郎中讳炜叔之子母恭人方氏以父任注漳州长泰县主簿侍仓部守温陵嘉熈戊戌七月庚寅卒于州治孺人方氏乡贡进士君采之女母刘氏淳祐丙午四月癸未卒于家年皆三十一男一人吉翁君事亲孝创股和药迄起危病内行雍睦称之家庭仓部之言曰儿玉也孺人奉姑谨蚤起晏眠因得羸疾孀居介洁不闯户外刘宗之评曰妇氷雪也宜福厚宜老夀而脆薄奄忽州里之人闻而哀之二家尊老相吉翁治窆以淳祐戊申正月癸酉合葬于常泰里之久岩吉翁防未能详考二亲之言行姑书梗概纳坎中以俟其长焉铭曰悲哉其无年也幸哉其有传也
　　刑部赵郎中墓志铭
　　淳祐丙午六月辛未永嘉太守赵公以疾卒于州治丧归袁之里第戊申三月己酉葬于宜春县修仁里长丰山之原诸奉家传使来致治命曰必以后村铭我乃叙而铭之公讳汝鐩字明翁濮安懿王七世孙曽祖士翕武畧大夫祖不倦少师父善坚户部尚书赠少师母齐国张夫人忠文公孙女擢嘉泰壬戌第主东阳簿辟崇陵桥道顿递官易诸暨簿帅稼轩辛公罗致幕下辛性严峻公独从容规益去爲湖南刑司狱干官使者悦斋李公尤奬重盗发洞庭委公讨平之悦斋建阃就兼机幕敌略京门守将委郡而去公单马视关隘修守备流徙来辑始城沙市堑湖水以濠之悦斋方爲上功会同属但用考举改秩知临川县讼险财匮昔号难治公发摘如神缿筩顿清鞭笞不试赋版自足秤提令下民间疑惧建阳令关乐安令史本新淦令赵崇贤皆坐奉新书不防镌徙它人类招徕告讦簿録富豪觊以免责公但谆谆戒董无犯令者台阃交荐监镇江府货务旧注右选至是改用文臣公与叶棠俱以邑最被选秩满课羡三十万増两秩添差临安倅属建皇子府已图上矣公曰讲堂宜爲左尹瞿然易图以进丁尚书公忧服阕领旧职既而庙堂议曰北倅嵗入百四十万非赵某不可改北防迁诸军审计司军器监主簿青齐内附公独拜疏请防后患边臣以寳玺献加恩中外公语同列当雪涕藏之太室可贺乎知郴州沙浦髙垓峒猺方结连跳呼郴六邑残其半矣公驰入郡贼蹑而至公令民入保严扼津隘白于朝乞制司兵飞虎军爲助贼刦民竞渡舟以济公命设覆蹙之贼大半溺死遂收余烬攻桂阳八昼夜官军苦战贼大败公合官民穷追俘馘甚众诸司以贼衰议撤戍公力争得留千人未防髙垓余党复出我师夹击前后破峝七降栅五十四缚酋首斩纛下者数十人公以盗贼起于赋讼之失平宜章令姚得骥贪残失众逐去之委僚佐行阡陌除苛细赈饥乏刻催科条式于石増州学两庑补万石仓耗米三千斛以讨捕功増两秩歴湖南宪漕去贪葺暴风行一道移漕广东解总领饷摧锋之外帑有余财帅仓舶虚席公佩数印才力绰然舶舟至吏请抽解公曰以俟新使者南州场屋寛以贤书爲市公获行贿者黥之遴选考官明年合春官程度者倍于常举时清献崔公里居以书与今观文相国防公称公有干淳监司之风改知安吉州江东提刑皆未上以刑部郎官召对言今内治痼于玩心外治溺于幸心公去国久白首爲郎新贵人无知己者归奉崇禧祠差知温州熟辄爲有力者所夺如是者八年甲辰改纪申命趣行适继乏絶公曰赋不可増民不可剥也稍严酒禁私酤者不便之劝农当诣某刹以枢府功徳院辞公曰延见父老顷刻事耳庸何伤郡人始犹疑议久乃信伏而公以劳属疾矣得年七十五积阶中大夫祥符县开国男食邑三百户令人庐陵罗氏普州太守全材之女先十九年卒子男三人崇澭从事郎新喻主簿崇淧承奉郎崇澢通仕郎女二人适宣教郎督视行府干官彭梦将仕郎曽初尚书公倅婺公犹丱角从诸生拜吕成公于家塾归能诵所闻于吕公者防名早阅人多及接前一辈文献议论其修身齐家牧人御众皆有凖绳常诵朱文公之言今人以事事不理爲寛寛之义岂然哉故公之治尤宻所荐多佳士吏非甚饕墨者不忍汰始余以檄留临川后以使事至番禺于公行事得之闻见又尝刺袁公方逺宦郡人言公居乡杜门如处女终身无一字半语于郡邑仕于袁者或自到至罢不识公面而去公行能髙一世言语妙天下而爲人深厚耻自矜露余每叹当世用公不尽之未足恨而议者如公未尽之爲可悲也别墅曰野谷在城西五里竹树茂宻亭馆朴素公乐之不厌往而忘返年余七十登陟如飞赋咏外课子孙讲学而已在郡每以定力不固轻出爲恨公博记工文尤深于诗有野谷集行于世余大病起视笔研如仇闻公葬作而曰公四十年故交也铭公非予而谁铭曰士之生兮遇合难才或优兮时或悭瞻前修兮方册间进多悔兮退差安李愿终身兮乐于盘谢公晩节兮懐东山野谷之竹脩脩兮其泉孱孱昔于此兮考槃今安往兮不还嗟乎明翁诚知其如此兮必不以一笻易两轓幸翁诗之可传昭余铭之不刋
　　潘庭坚墓志铭
　　庭坚潘氏名昉少以字行所爲文脱去笔墨蹊径秀拔精妙结字有顔筋栁骨小楷尤工自其乡之交防达于海内之士友见之皆击节曰庭坚太白子瞻后身也及廷试第三策传京师纸贵向之击节者更敛衽曰庭坚子韶龄辈人也一时名流争愿交下风庭坚亦益进徳铲﨑岖趋平粹油然可观意将大受之也调镇南军节度推官皆未上歴浙西茶盐司干官改宣教郎除太学正旬日出通判潭州卒官下年才四十三缙绅逢掖之士闻而悲哀相吊曰天乎庭坚之止是也墓在紫岩之麓距家十里许夫人黄氏二子初明仲明初逺相擅国讳闻纲常谪真洪窜胡魏以威言者端平亲政奋发独断雪故王收人望返迁客乙未策士有凝天命固人心之语庭坚对曰陛下承休上帝皈徳匹夫何异爲人子孙身荷父母劬劳之赐乃指豪奴悍婢爲恩私之地欲父母无怒不可得也宜诎荆舒之号挂秦熺之冠散郿坞之藏以释天怒又曰陛下手足之爱生荣死哀反不得视士庶人此如一门之内骨肉之间未能亲睦是以童仆疾视邻里生侮厚东海之恩裂淮南之土以致人和时对者数百人庭坚语最直嘉熈丁酉士民因火灾上封多讼故王寃者距庭坚奉对时三年矣防殿中侍御史蒋岘劾方大琮刘克庄王迈前倡异论并诬庭坚姓同逆贼策语不顺请皆论以汉法赖天子神圣俱获保全庭坚以此留落既而稍进爲学宫通守人谓其沮抑久惩创深非昔日之庭坚矣至长沙值日食求言庭坚封上曰熈宁初元日食诏郡县掩骼着令故王一抔浅土其爲暴骸亦大矣臣尝悲夫流俗之论辛卯丁酉之火皆谓故王爲之此何异左氏之诬申生也夫以无所逃而待烹之申生而忍以晋畀秦哉故王得罪于权臣有之矣于陛下无间言也岂忍效尤伯有以忧陛下哉请以王礼改葬又移书游丞相曰天下事当论是非不当论难易易而非焉吾不爲固也难而是焉吾往矣某既以身许吾君不敢爱其死而变其说公以爲非也不敢以爲公累以爲是耶愿公毋病其难游公心善其言未几庭坚卒矣夫庭坚不以前之一鸣自足惓惓之忠垂死而未巳固以贤于人矣至于论申生必不以晋畀秦故王必不忍爲伯有其言皆根据义理不诡于圣贤一洗淫巫瞽史之陋则自左氏以来言伦纪者之所未发也使其老夀奉前席之问效颍谷之对上意其有不寤天理其有不复者乎乌虖悲夫庭坚爲举世所爱惟爲一岘所恶岘亦人也本善余三人者余爲玉牒所主簿岘爲承考省试出夸余曰君可酌酒贺我余请其故岘曰吾爲国得一士得其姓名则庭坚也是时岘不特善余三人亦善庭坚后擢台端希旨论事得丧战于胷中议论变于顷刻其意不过欲钓取髙位尔然天子察其爲人终不大用其乡人言岘晩殊自悔前死一两月衣冠饮食无恙而时时谆谵若丧志者余曰岘之谵语久矣追懐畴昔四人同传嵗晩惟余独存故详着之庭坚初名山筠以避上嫌名改焉世爲福清闽县人曽祖懐英祖子仪修职郎邵武军户曹父钧伯荣州助教母陈孺人其卒以淳祐丙午八月癸丑葬以某年月日铭曰公议如元气兮入乎人之肝脾有一时之荣辱兮有千载之是非昔在有周兮观孟津之师于扣马之谏兮曰扶而去之彼八百国之同兮不能止一士之异呜呼此所谓世教兮所谓民彛猗庭坚兮奋布韦献芹曝兮兾有裨身虽诎兮志则伸骨可朽兮名永垂
　　陈安人墓志铭
　　予友尚书郎呉君将合祔其母夫人陈氏于先府君赠承议郎讳元度之墓哭谓予曰叔告防失怙自孤童至成人自寒士至郎吏二千石非已之能惟母之教夫罔极之徳莫报不朽之传可图也敢以宰上之碣累子按呉陈皆水南着姓世姻也夫人父讳景温府君舅也初府君孤身从父多子及羣从分先业府君终无一言性俶傥疎财没才四十防穉盈室夫人以严誓巳以俭葺家诲二子皆知名循伯累上春官叔告少与兄同荐端平乙未遂冠多士嫁六女皆故家朱璞陈防顾樵余孔章柯齐贤朱师古壻也循伯与上三女前卒孙男三人起渥淳祐丁未进士起闻起家夫人以子陞朝封安人得年八十六卒以甲申三月甲戌葬以明年闰二月丙辰墓在国清里之蔡岩距府君之没四十有八年葬二十有三年矣夫人静专恶纷华髙简有识度言里母之贤者尚焉叔告佐节度府登馆阁牧临川皆奉安舆以行福唐多甲第名园然夫人出游之日甚少在辇下厌市声先归故其子不敢久于朝视其子之进爲未尝喜及其失台郎而再予麾也又失麾而畀祠也俄复召而复尼也夫人泊然未尝爲戚故其子能即安于家若夫人者可谓贤已昔荆公铭钱母之墓不书其子之首甲科而以其母之荣辱接乎身而不动其心爲贤钱氏欲稍损益其词公毅然不许嗟夫立身扬名以显父母圣之格言人之至情也公之书法毋太严乎按钱公是时方爲太常丞校理公所书止是尔其后爲治平舍人以封还枢宻副使词头谪官去爲熈宁谏官以劾薛向忤旨去钱公所以显其亲者愈伟而铭不及书矣然后知公待钱公之厚而托钱母之逺也君谋勉之余又将执笔以俟铭曰在昔柯夫人内则着闺阃堂堂乾道相确论等华衮龚林数大老俱爲秉彤管吾家太史公和以闗睢乱共惟慈爱隆悲哉百年短孰云变灭速存者千嵗逺呜呼延陵母奕世有贤媛未知后村铭何如中垒传
　　方潜仲墓志铭
　　潜仲方氏名清孙防敏悟絶出端平甲午生十七年矣与父大东兄澄孙同拔胄解父子声价一日喧辇下明年父擢乙科潜仲考中春官以防场小误报罢其年入太学丁未兄擢甲科潜仲公私试每得隽几校外优人谓其成名当不在父兄下戊申正月戊辰以疾卒于家年三十二凡乡之交游与四方之朋友皆闻而哀之初族叔祖瑞州通守祖同长子监温州双穗场元善无子欲子濳仲父兄莫与也既而通守与潜仲之子皆卒潜仲卒后元善事所后父若本生父待两家骨肉情意如一虽少年髙才然性易良色谦挹意天之所防培长飬以贵达其身而亢大其宗者而摧之暴夺之如此爱潜仲者求诸理而不得其说则曰才与命不相值也福与慧不兼全也呜呼有是夫才者乃灾身之具而慧者乃贼性之本欤潜仲丱角出不经意语辄惊人程文既工诗句多警策有味然未尝见其苦吟也楷法尤端劲可宝然未尝见其学书也呜呼人积学而不能君不学而能岂独人之所惎虽造物者固有所不乐于潜仲耶娶舶使黄公非熊之女尝有一子不育兄防仲以闰二月壬申祔潜仲于本生父主簿之墓铭曰兄掩此坎兮永抱仲氏之悲友书此石兮以慰伯氏之思
　　司农少卿王公墓志铭
　　绍定之末上始亲政相旧学收名士明年改元端平王公迈自南外睦宗院教授赴都堂审察既至丞相郑公曰学官掌故不足凂吾实之俄召试学士院策以楮币公援据古今攷究本末谓国贫楮多弊始于兵干淳间行楮数止二千万时南北方休息也开禧挑敌増至一亿四千万矣绍定加山东一穽増至二亿九千万矣议者徒患楮穷而不惩兵祸姑以今之尺籍校之嘉定増至二十万八千有竒用寡谋之人试直突之説能发而不能收能取而不能守今无它策核军实窒边衅救楮第一义也又言修内司广营缮广内帑宣索多厚施缁黄滥予嫔御凡此之类未尝裁撙徒闻有献括田盐之议者向使二事可行寳绍之相行之久矣改伊始奈何取前日所不屑行者而行之乎又因楮以及时事言君子之类虽进而其道未行小人之迹虽屏而其心未服昔章厚言宰执举台谏非故事以攻马吕是小人而能爲君子之言安知今无此言乎司马光改役法蔡京爲尹即日奉行是小人而能迎君子之意安知今无若人乎范纯仁以国用不足欲复青苗是君子而效小人之尤其事骎骎见矣此小人所以不心服而君子亦不能以自恕也时台谏王公遂攻乔枢或言王公主郑又援真又方议履亩收楮故公之言如此末言执事排辟国拓地之谋是也而迂正心诚意之言则过矣发策者赵公汝谈也读之耸然改去诚意正心等字除正字参与文忠真公时己病余与门人陈瑢端甫问疾公曰实之策好进徳未已居兴化军仙游县之皂洋曽大父讳贽大父讳汝舟父讳鉴庚戌进士终于古田主簿赠朝散郎母安人傅氏少有塲屋声以嘉泰甲子贡于乡嘉定丙子再贡丁丑擢科甲第四人爲潭州观察推官丁内艰调浙西帅司干官所事邹帅应龙赵漕汝珰袁尹韶皆贵倨公与亢礼不少屈俱严惮之俄攷廷试详定官王元春欲私所亲寘髙等公显摘其谬元春怒嗾谏官李知孝诬公在殿庐语声髙免官其教南外也真公作牧相从甚驩每竭忠告以裨郡政其召至都也真公典举公爲初考与夺升降必咨焉所取皆老于文学者入馆数月上又相乔公或传旧弼某人复用公封上曰天下之相不与天下共谋之是必防防之中有爲之地者且旧弼奸憸刻薄天下所知复用则诸君子空于一网矣又言呉知古陈洵益挠政逾月轮对首言君不可欺天臣不可欺君今危机交急所倚二相左曰眷衰宜去右曰谤兴宜去昔有防赵普者上叱以鼎铛有耳云眷衰者盍自反曰吾何爲不能坚上眷如普乎富弼以宦官宫妾不知名而相宣麻之日百僚举笏云谤兴者盍自反曰吾何爲不能副人望如弼乎外若推逊中实忌猜互爲比周交信防謟大臣倡羣臣和是以从槖经筵有容悦无箴儆谏官御史言不行身不去非欺君欤陛下亦尝自省恶旨酒果如禹乎不迩声色果如汤乎戚里皆隂兴乎比司皆吕强乎抑犹未也非欺天欤又言厚权臣而薄同气爲欺天之大者宜绌諡改葬以回天意公由疎逺见天子空臆无隐唯诺如家人语上爲改容言者弹公论边事过实鹤山魏公侍经筵爲上言惜其去改秩通判漳州诏以禋祀雷雨求言公又封上曰天与宁考之怒久矣麴蘖致疾妖冶伐性初秋逾旬旷不视事道路忧疑此天与宁考之所以怒也隐刺获絶攸熺尊宠纲沦法斁上行下效京卒外兵狂悖迭起此天与宁考之所以怒也陛下不是之思方用汉灾异免三公故事环顾在廷莫知所付遥相与之臣恐与之不至魁柄它有所属此世道否泰君子小人进退之机括也台官李大同言公交结真某洪某魏某以收虚誉削一秩免蒋岘劾公前疏妄论伦纪坐请以非所宜言之罪削二秩久之复官通贑州改福州建康府信州皆不行淳祐改通纪通判吉州人右正言江公万里袖疏榻前曰王某之才可惜不即召将有老不及用之叹上曰当以爲文字官有尼之者遂止知邵武军在郡诏以亢旱求言公驿奏七事而以撤龙翔宫立故王后爲先时郑公再相以左曹郎中召公力辞除直秘阁广东提举公叹曰吾老矣安能酌贪泉犯瘴雾乎再辞改侍右郎官未行以谏官焦炳炎疏子祠先庐既燬借居城中传舍处之夷然日与诸生故人登临乐饮一日送客归得疾经夕犹衣冠与门人语俄奄然而逝淳祐上已之翌日也讣闻上临朝悼惜除司农少卿以华其终丞相诔之甚哀积阶朝请郎年六十五将以明年正月十六日葬于珠岭之原娶安人洪氏三子长徳胙以遗泽奏次徳星爲伯父后次徳瑁二女长前卒次适从事郎监永平监宋应起公本以学问词章发身而尤练世务佐二幙丞两郡剖决敏书判健易尚书拔戒潭士曰此君不可以犯夺势家冒占田数百亩以还漳民至吉樵各削州仓斛面聴民自槩赈澹水灾樵人徳之然公学可以经世而毫芒未试文可以华国而终老不售胸竒腹愤一切发于穷居野处逆旅行役之间其抑扬顿挫开阖变化各有态度不主一体初若不抒思徐考其机键宻首尾贯音节谐若他人呕心肝擢胃肾而成者子昻太白之流也公素刚直尤恶謟子真公每曰实之英气多和气少面折权贵人不稍假借于贤者则推下之后学则接扶之开讲席持文衡士因公成名者甚众交游有过有规或痛诮责及其人有急难则又汲汲营防不遗余力故里中逢掖于公属纩吊者尽哀返柩送者空巷公尝语余君铭徳润皆实録它日无忘余也余不敢答葬徳胙砻石来告呜呼公言果不祥乎夫遇不遇天也知不知人也昔董生作士不遇之赋而虞翻有世无一人见知之恨悲乎董生之不幸未若虞翻之不幸也余于公窃有感焉初端平并二揆朝野知左必去郑名公所致名胜满朝不能助至袒右者公位最卑独爲天子言更化以来却馈而贵近怨守法而侥幸怨汰冗而骄卒怨借贪而饕吏怨皆郑公谋身拙所致且引唐权戚不乐宋璟使优人爲旱魃之戏卒罢璟以继以感悟上意然郑公迄不可留而公先逐矣方是时公岂能前知郑公复相于十年之后哉及嵗丁未白麻告廷谈者皆曰臞轩升矣公方且拜疏申言郑公有爱君子之心而无主君子之力抗相李公论公出馆既而悔之公评近世宰辅至李必曰贤相徐尚书清叟与公有违言晚应诏谓徐有人望可用彼知孝也大同也岘也其裁量公或曰阿党或曰忿隘观其援郑公于机穽并兴之时箴郑公于衮绣遄归之后阿党者能之乎李徐言公之失公誉李徐之美忿隘者能之乎公与人交终始不变顷郑公归鄞十载公虽贫嵗走一力问安否郑公后爲余言朋友中可保嵗寒者实之一人尔呜呼公有区别贤佞之切而受阿党之名郑公累公公不累郑也有两忘恩怨之意而防忿隘之讥李徐负公公不负李徐也余惧天下后世未有知公之心者故着其大节揭之宰上使过庐而式下马而酹者有考焉铭曰昔有信不见察于世兮忠不见容于朝血变化而爲碧兮气郁勃而爲潮悲二子之徳愤兮贯千载而未消嗟吾友则异是兮安一生之寂寥曰性命之通兮赋予之相辽非余命之多忤兮余性之所招寓雅言于善谑兮散牢愁于长謡语人间之刺促兮返物初而超摇生不嗅腥腐兮死宁沦于厉妖爲灵芝于铜池兮爲庆云于璇霄乱曰往真魏之倡和兮尝迭奏于咸韶彼李蒋之喧啾兮又何异于蝉蜩
　　张硕人墓志铭
　　硕人讳正因武功大夫果州团练使讳槩令人赵氏之女中奉大夫南雄使君许公讳经字处常之妻奉议郎通判漳州镐从政郎行在和剂局钫迪功郎浙西安抚司凖备差遣钟之母以夫官五品封令人子陞朝加今封淳祐丁未五月已未卒于钟官舍年六十九一女适绍兴府法曹李珪孙男一人女三人明年七月壬申归祔于永嘉县建牙乡昭奥原使君之阡张氏之谱曰天宝中丞死守睢阳其后家焉传七世至靖康枢宻统兵勤王扈从不返惟子妇祖夫人携四子得脱其季遂爲杭人团练之父也硕人世传忠节父有诗名于箴史皆贯通家居京毂母生王邸于礼节尤闲习少有志操许君擢丙辰第行媒矣秀邸亦来求婚硕人愿归儒家事姑孝未尝自逸也坐立必侍傍饮食必经手姑没至葬哀动路人芝产原上事夫敬然不茍顺也俸入必问养亷当得与否故其夫有廉声闻笞棰必颦蹙曰痛痒均也故其夫有遗爱许君尝佐荆阃敌至同舍欲遣其孥硕人曰如观瞻何众愧而止未三十即厌世味修禅观尝有闻于清道者济书记暮年数偈融悟透彻解外胶见本性非但世俗人不能道虽大浮屠老居士未必能也常自言吾死于父母之邦又曰它日晕则行既而皆然三人记硕人言行千里谒铭其词甚哀追念昔仕豫章并游英俊使君其一也视余如兄弟硕人视山妇如妯娌每诣使君户外常有客屦室中略无食器声须臾樽俎肴核不戒而具户庭肃然镐方垂髫巳执礼劬书余以是知硕人之有家法也余晚逐于朝交游皆散独钟载酒追饯余由间道过建镐宰瓯宁亦迂道出城相劳苦不曰逐客而曰父执余以是知硕人之有母道也铭曰危不避地家之所传死不怛化众以爲禅岂曰禅哉儒书则然女子所立学者愧焉其人甚贤其世必蕃





　　后村集巻四十一
　　钦定四库全书
　　后村集巻四十二　　　　宋　刘克庄　撰表
　　拟谢宣召入院表【代西山】
　　君命不俟驾忽误忝于招延王言出如纶俾进专于润色光生里巷荣动搢绅臣中谢窃观列圣之用人惟待词臣而加礼盖于言语文字之外责以论思献纳之忠始虽忤防而弗容终乃弃瑕而复用修除翰苑在环滁出守之余轼侍禁廷亦赤壁归来之后岂非加嵗月则其文老经忧患则其虑长遂居邃严以备顾问如臣者才华不竞愚戅自将掌先皇内制者六年每慙越俎迨陛下初元之再命竟许循墙以驱驰州县之频加废放山林之久见闻寖少艺业益荒结茅屋于云邉已甘终老瞻玉堂于天上若隔前生敢图白首之重来过辱清衷之妙简遽玷久虚之拜真成三入之荣兹盖伏遇皇帝陛下肆笔成书解调瑟谓王者之志见于诏不亦大哉而天下之动鼔乎辞岂容黙已宜有文章之宿老俾专典册于明时奚取臣愚乃承人乏臣敢不推明上指播告多方小技未为尊良有慙于词禁大节不可夺冀无负于圣朝
　　拟谢学士表
　　召还禁槖奚补事功擢长銮坡遂专典册宠光时异慙惧交深臣中谢臣猥以鲰生奋于下土少而掌制曽施润色之工老矣谈经冀补缉熈之学人或讥其迂濶上独察其朴忠迹似牧之方一麾于江海才非应氏乃三入于承明况九重化新政之初而两制极文章之选鸿笔固辞于摛掞鲠言尤赖于论思歴考名臣具存故实陆贽于诏书之外每上奏篇欧阳虽帖子之微不忘规谏臣何为者心窃慕之兹盖伏遇陛下汤徳又新尧文有焕震雷划地蛰虫各动于真机杲日中天萤爝奚施于末照顾容孤士谬冠禁林臣敢不图报隆知勉殚薄技念官为学士岂无时政之可言倘号曰私人则匪微臣之素志
　　拟谢衣带鞍马表
　　芜辞奚取掌中禁之丝纶殊渥有加辍尚方之服御宠绥攸逮捧戴曷胜臣中谢臣蓝缕寒踪虺隤暮齿向也锡之鞶带竟招三褫之尤政惟范我驰驱未有一禽之获敢图朽质复玷恩光兹盖伏遇皇帝陛下藩饰治功揽收威柄解衣以待士尤感于招徕持防而临材一归于驾驭不然衰悴曷致轻肥臣绵力虽疲丹心尤壮愿言补衮辅时政之阙遗未忍执鞭求此生之富贵
　　代西山丐祠表
　　臣顷因拙恙屡乞丛祠仰防至仁曲垂殊眷今则假宁将满汤熨未瘳臣上则系累于明主之恩下则怵廹于舆人之议去留交战进退两难虽以采薪之忧力辞继粟之礼然而身方惫甚力弗任于造朝心固皦然迹有如于徼宠用兹皇惑愈甚沈绵亦恐政府位髙书生命薄惟知足知止者天之道欲生欲安者人之情与其贪恋以挻盈满之灾孰若勇决而希退闲之福非复具文而有请仰希造命之必从欲望圣慈察臣不欺闵臣几殆姑停新渥速畀外祠俾得暂还山林一意医药大恩未报固难袖手以即安宿疾或平所愿捐躯而未晚
　　代西山辞资政殿学士京祠侍读表
　　疲瘁弗任乞投闲于田里眷留未替俾飬疾于京师待遇过优兢危愈甚伏念臣才能素薄分量易盈累载退藏颇健顽之自若一朝进擢乃衰病之交攻无所归尤可以言命惟力求于闲廪庶少假于余龄至如秘殿经筵已处旧臣宿老臣未尝就职于忝窃以非宜既己乞身又徘徊而不去非独有徼君之罪抑将贻固位之讥念平时讲贯之谓何乃晚节眊昏而至此辄殚血悃仰黩皇聪欲望圣慈俯矜危迹抑臣之宠以消弭其灾屯容臣之归以保全其出处收还殊渥改畀外祠倘还山果遂于再生则报国岂无于他日
　　代西山上遗表
　　疾不可为甫力辞于大任死之将至犹未泯于孤忠愿假须臾少陈悃愊臣中谢伏念臣迂疎一介际遇两朝固无赴功趣事之才施诸当世独有忧国爱君之念对越上穹宁皇调瑟之初陛下飞龙之始俱承睿奨屡进瞽言虽圣主隆寛纳以如天之量然柄臣积怒堕于偃月之机栖迟故山转徙外服不图华发再觐清光从容便殿之对扬宻勿细旃之顾问赐之亲札等泰陵遇轼之恩读所著书视神庙待光之礼臣惟国士之知未易报而天下之事尚可为每殚千卢以开陈冀有一毫之补益岂谓病乗衰至命与时违昨毕文衡晋参政枋貂珰及门而臣不能迎揖车马陈庭而臣不任驰驱屡上封章力乞骸骨玉音记忆至诹访于近臣奎画眷留若宠褒于旧弼中尝小愈俄复弗支丹附之力己穷膏肓之证交迫昔楚之囊尹将终有城郢之言唐则房乔垂殁进征辽之谏臣虽惫甚心窃慕之欲望陛下以刚健济文明以知行充学问勿道用兵之二字休养民生常思宥坐之两箴隄防物欲笃信君子以逆杜小人复进之渐坚持正论而无使邪说得乗其间求文武之竒才讲兵财之实政至若沃心之要防备于衍义之一编倘览观不废于燕闲则理乱昭如于鉴上以副祖宗传序之意下以慰生灵望治之心臣余息甚微丹忠不昧阖棺事定岂帷盖之敢求恋阙心存怅轩墀之永隔
　　拟谢吏侍兼给事中表【为洪丈作】
　　二卿之职尤重于天官两省之班特髙于夕拜荣甚九重之擢惕然数器之兼中谢伏念臣早忤当权晚逢亲政每谓永嘉之末无复微言不图贞观之初乐闻直諌旋繇乌府躐拜凤池虽弗居击搏之官犹欲举封还之职然而精诚未能感悟议论无所建明车辚辚马萧萧苦口莫囘于轻举印累累绶若若病躯徒愧于久留屡阖户以控章亦扣墀而还笏未拜玉音之俞允反防玉笔之超除铨部文书犹规程之可守银台封驳岂绵力之堪充而况翰苑词林经筵史观名臣森立奈何越樽俎而代庖髙位疾颠实恐因负乗而致冦上无以称荅荡荡乾坤之造下无以慰塞悠悠风尘之谈祗服宠荣倍深忧畏兹盖伏遇皇帝陛下舜聪旁达尧哲周知蛊壊一新更胶柱不调之化福威自出收太阿倒授之权察臣无党援之私冀臣有论思之助臣敢不深惟简在益自勉旃不改丹心常若端平之初节勿污青史庶为元祐之完人
　　代谢兵部尚书表【为余子夀作】
　　二卿职旷弗以绩闻八座班髙乃容次补误渥至加于叠组牢辞莫许于循墙仰戴云天俯临渊谷臣中谢伏以周严九伐以振国威晋命六官必先民誉矧在内修外攘之日尤难制军诘禁之才如臣至愚于世寡偶蚤更忧患惟义命之是安晚窃显融非心思之所及属当宁更新于大化举在廷絶企于末光顾当斯时服在迩列韩愈奏从官之技莫望昔人王吉云俗吏所为殆几臣辈敢图天奨超拜夏卿方疆埸之间未宁而甲兵之问日至上无筹防可以献纳下无精力可以简稽又况掾史事丛瑶编体大才能素薄仅堪智効于一官委任特殊遽使身兼于数器龙光所逮蚊负曷胜兹盖伏遇陛下亲揽威权旁求俊乂谓臣虽无髙论然粗逹于时宜察臣不为清谈或可施于实用遂令迂拙亦玷髙华臣敢不精白承休靖共好直陪辅朝廷之遗忘所愿竭忠奉行台阁之文章岂为称职
　　代曾知院上遗表
　　建纛请行誓弗移于初志拖绅垂絶犹欲献于微忠辄効谆谵冒干聪睿伏念臣早繇孤学被遇先皇冠多士以防名越羣公而辅政当宁察其平实昭示眷懐权门惎其异同甘从闲退专于一壑十有六春晚逢圣主之解俾防陪都之留钥单车过阙累疏议邉蹇叔奚知将止殽陵之役蔡谟过计不胜江表之忧误简宸衷载陪国论陛下欲长驾逺驭而臣不能辅賛陛下欲更化善治而臣无所建明比者边陲扰吾疆埸每值羽书之交至仰瞻玉色之不怡兹主忧臣辱之时既叨授钺惟朝闻夕引之谊敢后着鞭属有司之调度未齐且在廷之议论屡变勇往有轻扬之悔徐行惧逗挠之诛旬月以来寝食俱废始终一意未改风云之壮懐忧菀万端忽罹霜露之末疾臣年六十不为夭官二品不为卑今将溘然无可恨者独君父之恩未报国家之事方艰敢陈易箦之辞冀动凝旒之听欲望皇帝陛下脩徳以囘天意施惠以固人心亲君子而勿摇于小人合众谋而又决于独防下轮台奉天之诏兴观瞻拔淝水赤壁之才扫除烽燧使亭障无一尘之警则宗社有泰山之安臣景廹崦嵫心存轩廏鞠躬尽力之志莫由効于驰驱将死深悲之言或者仰防采择
　　袁州到任谢表
　　啧言而去国自屏空山奉明诏以典州且叨善地已临封域具布诏条臣中谢伏念臣本起鲰生最为拙宦偶逢总揽遂忝旁招猥尘公府之僚尝奉便朝之对莫施萤爝裨日月之清明虽批龙鳞觉雷霆之开霁惟小臣之孤立恃明主以少安及速抨弹尚防涵贷支离赋粟方此飬疴象罔得珠俄而起废惟袁为郡旧名安静之区与敌比邻今亦孤危之地城空无备兵少且孱以妄庸缪分千里之忧恐仓卒难待一朝之变而况别慈顔于膝下魂梦屡惊旅只影于天涯宦防奚乐徒有君亲之一念若为忠孝之两全兹盖伏遇皇帝陛下奋主威作新吏治谓多垒艰虞之际务使民安凡録屏临遣之人率由圣择乃知臣等亦在数中敢不厚培本根申画封守长江之险与我共愿为强敌之防四境不治如之何此则微臣之罪
　　广东提举谢到任表
　　起废察州从天而下便私易部遵海而南具布汉条初行粤俗臣中谢臣窃稽事使备载圣经君之遣臣也有光华臣之报君也以忠信今百端之供亿殆徧国中余一发之本根独推岭外方且籴舟之发衔尾鹾钞之取及肤空熈丰以来之储増绍淳未有之额使贾生而及见哀痛几何虽刘晏之复生变通安出乃如臣者岂其任哉尝试歌本宓贱言防之绪论迨分符竹慕阳城元结之遗风久闲退而里居尤阔疎于时务疚心徒切着手实难惟有清修革彼篚苞之类讵宜谬巧取诸荷箬之间民生倘不自聊臣死奚足塞责矧郡邑之三风犹炽闾阎之五瘴未苏曽是人微欲其身率也兹盖伏遇皇帝陛下记功忘过舍短録长谓一男子妄上书本縁爱主属见大夫无可使遂取充员庶令荒逺之情悉达靖渊之聴臣敢不褰帷而访草奏以闻惟无瑕者戮人必先责已愿不贪以为宝少辑吏饕
　　广东除运判谢到任表
　　庾氏命官法宜乆任漕臣乏使恩许骤迁外窃光华内丛忧惧臣中谢臣恭惟列圣尤重逺臣在裕陵时命端頥之前辈及淳熈世用光朝之老儒非取其趣办之能盖责以将明之事如臣迂拙荷上使令愤士风之垢污慨国计之殚乏虽有范滂之志终非所长岂无韩滉之心不赡于力君命防于辱矣臣窃犹自知之曽谓选抡就令飞挽塞下之饷方急湟中之籴复兴每与吏民相告语之间具言朝廷不得已之意然而东南之势乆矣弓张中上之家今皆缾罄芹味若可羮而为献葵根恐因刈而愈伤况诏书之叮咛极圣意之憯怛若为展究稍释顾忧兹盖恭遇皇帝陛下徳照百官明见万里并收多士莫非建功立事之才不弃诸生自取固本深根之说乃如孤外亦在选中臣敢不益秉公清少苏凋瘵驱驰原隰务毕逹于下情临履渊氷庶不隳于晚节
　　江东提刑谢表
　　寂寞之濵粗安拙守光华之遣特出圣知癃惫为之激昻捧拜至于感咽臣中谢瞻言江表寖迫风寒常情但急于防邉庙算尤先于固本盖式敬尔狱预知王国之长而能察以情可必鲁人之胜所以繇诸生而推择为其系一道之休戚伏念臣昨尾百僚莫裨一画所言妄发朱云素着狂名于短求长杜牧尚堪粗使不惟算商鬻防抑且搜粟买牛文俗之事饱更笔墨之道都废上前诵赋诸老赏雕虫之工省中漏言万里获池鱼之祸乆矣三缄而避谤耻于一士之辨诬不图改瑟之初复忝乗轺之选课事功则臣己试亾具深慙毁画于瓦墁论风力则臣孤立易危矧欲动摇于山岳彊顔一出举职极难徒抱书生泽物洗寃之心庶为明主祈天永命之助兹盖伏遇皇帝陛下有建隆之神武有乾道之英明拔士不以一涂观人于其大节谓山深林宻防鸿乆避于网罗察隰下原髙老马粗谙于道路起之闲废假以宠灵臣敢不精白乃心咨诹所部容奸人则善者奚劝惮大吏则小且有辞无瑕可以戮人首盍厉律身之操靡盬不遑将母终当陈反哺之情
　　贡布表【袁州】
　　舜弦方奏适当被袗之时禹服攸同爰谨贡絺之典意均芹曝礼寓篚苞臣中谢恭惟皇帝陛下寳以俭慈丽惟道德轻徭薄赋首捐布缕之征固本深根尤绌茧丝之税凡受专城之寄谨脩任土之宜臣叨守薫台逖瞻薫殿属届金流之初御微凉虽非火浣之良庶存故实
　　谢戒谕赃吏表【江东宪司】
　　皇之敷言莫匪训彛之大官之失徳实由宠赂之章赖圣天子之至仁与士大夫而更始臣中谢窃以建隆创业盗臣必具于五刑乾道厉精污吏罕从于三免伏窥一札丁宁之意仰合二祖英明之规兹盖恭遇皇帝陛下张国四维操王八柄谓恭俭无载尔伪乃在位之典常倘风愆有一于身是甘心于暴弃岂特丽朝家之重辟亦永为名教之罪人臣敢不倡率属封恪共明诏昔跖亷夷溷人或怠于自新今墨封阿烹孰不强于为善
　　贺明堂礼成表
　　奉二卣于明禋邦仪八举练中辛之刚日祀典一新溥率均懽显幽并贶臣中贺恭惟皇帝陛下遵禹勤俭法文肃雝立重屋以飨天若稽古制陟茂陵而配帝盖取圣经侧身弭云汉之灾治外严采薇之卫既交精祲遂致休嘉臣隃睇国阳载驰江左宣室受厘之问虽莫奉于末光清庙显相之诗亦能形于善颂
　　贺皇后牋
　　圣能飨帝存茅盖之遗规王假有家实椒涂之内助驩腾防县庆洽宫闱臣中贺恭惟皇后殿下体樛木之和躬澣衣之俭齐姜任嗣太姒聿追治古之隆屏玉女却虙妃不待词臣之讽既受多祉遂形四方臣迹逺阙庭身驰原隰瞻翠旗之旖旎空想祲仪秉彤管以形容莫施薄技
　　进银状
　　洁周禋之二卣祀典聿崇献禹服之中金邦仪敢废上件银寳宁爱地冶匪凿山奉酎有严奚虑失侯之罚贡珍惟谨且殊遣使之求
　　谢明堂赦表
　　在国之阳既承熈事配天其泽爰下寛书凡属覆临悉防旷荡臣中谢恭惟皇帝陛下忧勤庶政抑畏小心稽典礼于累朝荐馨香于重屋周禋明洁致祼鬯以告神汉徳沾濡与吏民而更始懽声雷动和气春囘臣猥以暮龄逢兹盛旦身方逺外莫瞻依玉露之尘职在平反愿推广金鸡之诏
　　除将作监直华文阁谢表
　　淑问周咨蔑然事称崇班显职不以次升简记出于清衷宠光萃乎晚景臣中谢伏念臣方心泥古浮誉灾身表乏娥眉愧时妆之不入譬犹虫臂聴元化之所为非上圣如天之并容则孤臣何地以投足然而弓旌每下矰缴亦随北有斗南有箕靡堪挹簸髙曰原下曰隰甘老驱驰贯索未清埋轮无勇客嘲雄之拓落友笑良之往来至若大匠名曹重华奎閤已随鳬雁而去矣乃兼熊鱼而取之从云气望蓬莱虽叹风帆之引梦钧天防帝所尚聆广乐之余曩嗟十载之漂零今喜九重之赏识兹葢伏遇皇帝陛下既亲庶政尤体羣臣怜杜甫之丹心不忘明主问冯唐之白首犹是潜郎未许退藏复叨进擢臣誓坚拙守仰荅睿知君遣使为之歌皇华敢惮骐骃之逺役臣无母何以至今日终懐乌鸟之私情
　　谢赐同进士出身表
　　臣某言伏凖御笔特赐臣同进士出身除秘书少监兼国史院编修官实録院检讨官兼崇政殿说书已于九月十六日祗受赐出身勅命者奉身去国曷尝一饭之忘君锡第登瀛亲遇九重之知已承学之流咸劝明主之恩不赀臣某中谢窃以儒科至荣史笔尤重韩维廷试不就因见遗仁祖之朝曽巩总叙既成且莫副仁宗之意如臣者少虽勤苦老益惰荒当刘蕡未对之时莫扳一第及宗元久斥之后絶意复收徙中奉使江表不图白首尚简清衷招屈原于修门悯其憔悴见贾谊于宣室访以治安天顔咫尺之不违云汉昭囘而下饰遂举朝廷乆虚之典如待岩穴特起之才无同进与争时名有至尊以为座主昔先人掌太史葢尝窥金匮之书今天子诏诸儒复使陪石渠之论逢出于千载光采震于一时人以为夸臣之所惧兹盖伏遇皇帝陛下改更化设虚待贤虽得士于举选之中犹拔才于尺度之外臣朔三千之牍犹谓报闻臣洪六十之年乃防亲擢实惟不世之遇愧非能言之伦臣猥以暮迟忝兹优渥不愿矜文章之小技但当蹈节义之大闲惟孝惟忠念君宠母恩之难报则笔则削奚天刑人祸之足忧臣无任感天荷圣激切屏营之至谨奉表称谢以闻
　　经筵进讲礼记彻章谢转官表
　　礼母不敬甫终典学之功王求多闻爰懋谈经之赏光生虎观愧极鹈梁臣中谢自淹中之传失真而野外之仪因陋齐鲁两生之泥古遂或许以大臣并汾诸子之逢时尚有慙于明主于皇昭代取则遗编内而践修身齐家之言外而详班朝治军之制防进士赐儒行瞻淳化之奎文幸太学讲中庸屈重华之清跸肆英辟丕承于前烈命羣儒各诵其旧闻风雨不渝星霜屡易生而知之上也发明靡待于切磋臣何力之有焉传习未离于占毕例迁华秩祗觉腼顔兹盖伏遇皇帝陛下以藻旒之尊资旃厦之益每称制而临决亦刺经而参稽仰止髙明一洗后仓戴圣之训诂顾如浅陋莫胡瑗张载之绪余偶际休明缪叨优渥臣等敢不俯鞭退惰仰賛缉熈汉臣夸稽古之荣不过俗见孔圣戒事君之谄永佩格言
　　除秘阁修撰福建提刑谢到任表
　　操觚入馆贲以旧氊乗传起家荣于昼锦虽惬循陔之志讵忘存阙之心臣某中谢伏念臣繇羇旅而立朝恃君父为知已擢发数世卿之罪道路诵传造膝忠明主之言天日临照屡驳词头而抗论果收鬼质之除书然犹受求疵责备之众攻丛卖直患失之二谤挤排甚力记忆愈频俟驾而行固难逭防风氏之戮出门有碍惧见加匡章子之名方将耕緜田而终身敢作乞镜湖之妄想不图睿渥就拥皇华奋于瓜牛庐之卑被以驷马车之宠慈母一笑喜问不疑之平反故人相孚勿犯孺文之公法思仰副朝家之隆委非直为闾巷之美观兹盖伏遇皇帝陛下更大化以作新体羣臣而任使谓臣已侵暮景有百年期頥之老亲察臣见齿旦评无一饭睚眦之恩怨拔诸闲退处以便安臣敢不絶瓜李之嫌尽桑梓之敬内存孝谨常保垂鱼之欢外落骄荣庶免沐猴之诮







　　后村集巻四十二
　　钦定四库全书
　　后村集巻四十三　　　　宋　刘克庄　撰玉牒初草
　　皇宋寜宗皇帝【嘉定十一年】
　　正月癸酉朔御大庆殿羣臣朝贺　辛巳填留守氐距壬午枢密院奏李全刘全杨友季先率先归附克复
　　东海涟水等处诏李全特补武翼大夫京都路副总管杨友季先并修武郎京东路钤辖　癸未吏部某人等三十九人诏并改合入官赠武信军节度使毕再遇太尉赐故天章阁侍讲胡瑗諡曰文昭　乙酉臣僚奏今后有司议諡当博采是非之实不可专据行状从之临安府奏狱空诏奨之　己丑朝献景灵宫　乙未右谏议大夫黄序奏纳谏用人等五箴臣僚奏三衙江上诸军并两淮忠义义勇民兵令主帅制置司郡守各严阅习从之　丙申雷　殿中侍御史李楠奏比来朝廷治赃吏失之寛上曰孝宗治赃吏甚严赃吏害民岂可不治　丁酉吏部引见某人等二十四人诏并改合入官二月癸夘朔　甲辰礼部侍郎袁燮奏今日邉陲不
　　靖非朝廷有意用兵縁被其扰不得不应上曰既被侵犯若不能应何以为国　庚戌月入井　癸丑复李壁元官与祠　甲寅大风　丙辰白虹贯日　丁已进武翼大夫不嫖福州观察使袭封嗣濮王　丙寅日有戴气　臣僚奏朝士非礼务日及公事聚议不得出谒黄序奏史馆宜择专官修帝纪余官分撰志传遇史官阙不拘资格或补外许以藁随修毕上之诏从其议　三月壬申朔赵方奏知均州应谦之因敌犯江弃郡入山赖统制冯杞捍御始定诏谦之防两官罢　庚寅诏今嵗明堂惟事神仪物如旧制其乗舆服御中外支费并从省约有司条具以闻　壬辰工部尚书兼国史实録院修撰任希夷等奏乞修孝宗皇帝寳训　丙申礼部员外郎李琪奏乞令太常寺将庆元元年以后典礼编纂成书　丁酉徐应龙等奏进读通鉴彻巻乞宣付史馆并从之诏法有摽拨为祖父俱亾而祖母与母有前晚嫡庶之分设今后应一母所出子孙及祖与父年老抱疾者并不得抑令摽拨虽出祖父母与父母之命亦不许用州县母得给据从大理寺丞沈绎请也　四月壬寅朔　癸卯朝献景灵宫　乙已监察御史盛章奏泄米外国之弊乞下淮东漕司沿海州郡措置闗防犯者处以军法又奏抚州嵗米纲守臣移易水脚之费抑进纳富民部餫乞下江西漕臣考覈水脚钱出入之数令后轮差见任官从之　辛亥月入太微垣　甲寅以祷晴举行寛恤之政　己未以经筵进读资治通鉴终篇赐宰执讲读修注等官燕于秘书省　癸亥閤门舎人熊武轮对上谕武曰卿是东宫官太子如何武奏曰殿下贤明仁孝勤俭节用人之才否事之是非无不尽知每日讲读之暇无他嗜好手不释巻且动如节度又不喜饮酒臣每轮当宿直絶不闻宴乐之声上曰此天赋也　丁夘以今年九月有事于明堂　戊辰黄序奏两淮湖北京西守倅之俸悉取铜防州县小吏或折酸酒或以铁钱而又积压不支乞委逐路运司下所部増小吏俸将铁钱并交予铜防作三色按月支给从之五月辛未朔　丁丑以明堂有期告于天地祖宗社
　　稷宫观　戊寅臣僚奏乞修筑义仓旧制终嵗令丞合一县所入之数上之守贰守贰合诸县所入数上之常平常平合一道数上之朝廷令丞替移必批印纸考其盈亏议其殿最从之　壬午潼川路提刑兼提举丁必称奏知资州李耆冈磐石县令宇文之寅辄移城外南津浮桥于西津竹木纎弱溺死十有四人乞并罢黜从之　丙戌臣僚奏知天水军黄炎孙偷生误事诏炎孙镌二秩罢　壬辰御射殿阅新旧行门射艺有差　盛章奏法科铺陈断案旧以五十五通为十分以所通定分数以分数辨等级别恩例凡七等上四等除评事余三等循资占射比年偶一中选不问等级皆可入寺有司以其仕进太优遂难其题在下者病取放之数窄在上者患精通之士少乞复七等之制上四等除评事余三等初任注司法经任注检法取之寛则习者必众用之精则滥者不容从之　甲午诏前淮南转运判官方信孺特镌三秩以给事中任希夷言其鼔倡仪真官民聴其奔迸私赂山东首领意在激切故也　丙申大理寺丞赵彦悈轮对乞择守令上曰守令难择监司则每路只消择三两人　丁酉命从臣日一人祷雨于天竺山　戊戌黄序奏前知江陵府直秘阁赵善培昨以宪节兼帅襄阳敌兵犯塞惊畏成疾易镇于江陵不闻有一施设乃带职名奉祠而归诏善培落职　六月辛丑朔　癸卯盛章奏乞令诸路宪司嵗终比较州县狱庾死尤多者痛惩一二从之　乙巳臣僚奏新知处州吕祖平顷以珍玩取媚权奸祖俭乃其堂兄祖平恐为所累图冩宗支指为踈族用以自解守江隂无善状乞罢括苍新命从之　丁未李安行奏遴选爱民奉法者为郡守老成有风力者为监司从之袁燮进对奏蜀中不靖上曰秋髙马肥是他时月尤当为备燮奏云今日事势迫切不容少缓上曰蜀帅不可不易又奏两淮荆襄间近虽稍静然不可忽上曰彼或有谋何可轻信燮奏云讲和却是省事但金人之意不专在嵗币难以通和上曰他积累所得已数倍于嵗币燮奏曰诚如圣谕彼既不通和中国尤当严备　庚戌月入氐　辛亥填星留守亢　乙夘有流星大如太白　辛酉诏湖州赈恤安吉县被水之民　丙寅録行在系囚　七月庚午朔日有食之　壬申右正言李安行奏陛下双只皆视朝而延访之不及早晚皆讲读而作辍之不常聴纳虽不倦而议论之见于施行者无防奉飬虽有节而帑藏之耗于侵欺者不察岂非安于小康而有怠心乗之耶愿陛下谨终如始以兴治功从之给事中任希夷缴奏成都路运判梁纶轻信浮言惊扰中书舍人黄宜奏知天水军黄炎孙负印先遁诏纶夺两秩罢炎孙追三秩居于辰州　以集英殿修撰知平江府赵彦橚为寳谟阁待制旌其职事修举也　甲戌监察御史蔡辟奏兵部侍郎黄序歴遍台谏嗜利无厌诏与祠禄监察御史王梦龙国子司业林防巽懦贪鄙乞行罢黜从之　嵗星入井　辛己诏知潼川府许奕与祠提刑丁必称罢以侍御史李楠言其卓郊之扰妄奏失实故也　乙酉以袁燮为编类孝宗皇帝寳训官　壬辰诏进知泉州真德秀官一等旌其擒捕海冦之功也　丁酉诏诸以赃罢毋得轻受文状遽改正必检防元劾罪犯轻重为之处分从李楠请也　戊戌左司监盛章奏乞戒饬监司帅守凡日前差入佥防之人并令囘任违者御史台觉察受差人罢黜所差官例责罚从之　八月庚子朔辛丑臣僚奏年来赃吏罢轻自今罢免者勿与祠镌褫者勿叙复窜斥者勿近徙永不与亲民者勿改正已甚则施杖配估籍之法乞下有司着为令甲从之　癸夘权工部尚书胡榘奏事云北兵本无能为陛下爱兼南北初未有征伐意内因廷臣横议外而邉臣邀功使邉境乆未安上曰皆邉吏希望爵赏为国生事不可不戒以右丞相兼枢宻使史弥逺为明堂大礼使参知政
　　事郑昭先为礼仪使签书枢宻院事曾从龙为仪仗使吏部尚书李大性为卤簿使戸部尚书薛极为桥道顿逓使　甲辰以安徳军节度使师嵒提举万夀观诏平江府新剏嘉定县分置五乡可以依仁循义服礼乐智守信为名从守臣所请也　丙午嵗星入井　臣僚奏新除起居舍人留元刚立朝倾险治郡荒淫乞寝新命诏与宫观　壬戌寳谟阁待制新知兴元府充利州路安抚司聂子述内引朝辞上曰朕将付卿全蜀子述奏臣才识凡下深惧无以称塞陛下使令之意　戊辰盛章李安行进对论敌情变诈愿陛下毋以敌退为可喜日与二三大臣讲明备御上曰邉备不先理防却迟安行奏兵法曰无恃其不来吾恃有以待之上曰极是又臣僚言二广大州城池甲兵仅足以保至于小州城低池浅兵或不及百人南俗易动中州奸盗率多配于此猝有窃发何以待之今世言武备者类于两淮荆襄介意而置岭南于度外臣恐如唐人每备西北不知其祸在于东南欲望朝廷无惜小费于二广之间其有要害去处切宜葺浚城池练习兵民以便缓急上从之九月庚午朔　癸酉蔡辟奏今后聚敛之臣永不列于亲民刻剥之将永不使之驭军从之　己夘朝献景灵宫　庚辰朝享太庙　辛巳大飨于明堂赦天下雷丙戌月入毕　戊子日入井　己丑嵗星守井　壬辰监察御史王梦龙奏三邉移运之苦谓如某州防夫某州运米又指某州出卸涉歴三州所运不过八斗计其资粮屝屦防摘诛求之费常十倍于八斗之直中产之家雇替一夫为钱四五十千下户一夫受役一家离散乞责诸路漕臣増价就近和籴以省陆运又奏朝廷近科降官钱委淮司漕司雇夫就运而官吏奉行不防所给不敷乐就者鲜未免驱迫乞严饬典餫之官凡所雇募必先寛计其程给卸以时从之　丙申李楠奏二广四弊一右选不问有无出身不顾格法违碍皆睥睨符竹二武弁杂流冒辟县令三选人入岭例求速化既就此得一削又改辟他州四岭右独桂林似中州宦防来者往往职诸州身留八桂乞令各路帅司监司有右列求辟守令与夫改辟选人茍图荐不安本任者按奏镇斥帅臣监司自违戾者降责从之　十月巳亥朔庚子李安行奏日者郊禋肆赦未防雷声隠然皆由奉行之吏不能祗承徳意督责巳蠲之租淹留应释之囚沮抑参选之官败将当诛而幸免逃卒或贷而不问淹覆阵亡裒尅衣廪既失军民之心遂激上天之变乞日与二三大臣讲求布徳修令之道仍内委台省外令监司帅守等觉察奉诏不防者并从之　壬寅恭谢于景灵宫　癸卯如昨礼　以赵方为龙图阁待制仍旧京湖制置使大理丞游九功迁官一等直秘阁知金州己酉崇政殿说书柴中功进讲奏曰所讲唐国风以后诗诸侯之事也何足为陛下道顾其所述有是非得失兴亡治乱之迹可以为后世规鉴者上曰卿以名儒劝讲冀闻忠谠　壬子蔡辟奏科举差官每患科名员少乞博采科第学识众所推重者以备考官之选从之王梦龙奏邉论幕职令佐虽考第举员已足并须成资受代　癸丑恭谢于太乙宫　甲寅赐武臣宴于贡院丙辰端庆节羣臣上夀　丁已赐文臣宴于贡院　戊午夜大风　已未大燕集英殿　戊辰盛章奏以太祖太宗真宗髙宗孝宗讲学为法从之诏两淮江浙监司帅守所部灾伤州军合蠲放赈济去处并从实以闻违者台臣劾之　十一月己巳朔　庚午命从臣日一人祷雨于天竺山卿监郎官祷于霍山祠　辛未就命祷雨从臣卿监郎官祷雪　壬申蔡辟奏今后庆宴毋得托疾避免从之广西经畧邹应龙奏知钦州林千之杀人而食诏千之先罢仍限一月具案来上　癸酉袁燮进读髙宗寳训至为上极难处一事不合人情则人得以议上曰人主作事岂可不合天下之心又读至凡进一人使人皆以为当用退一人皆以为当去乃为允当因奏髙宗圣意以为进退人才皆当合天下之公论愿陛下以为法上曰国人皆曰贤然后用之此便是公论又读至朝廷多是事急时许人赏典事平后不能如所许与之甚不可也因奏向来诸军曽立战功者赏犹未及遍行上曰人无信不立若赏典不信何以使人又读至功过不相掩以故赏罚信上曰有功则赏有罪则罚自是不可相掩　甲戌袁燮进读寳训至王专事交结因奏将帅交结非能自出家财不过掊克军士上曰今日将帅亦有此弊何以成功又读吴璘功赏寳训云政有赏罚如医用药不及则不能治病太过则伤气要须适中燮奏曰自古人君治天下只宜中道刚柔皆不可不中上曰柔而不中为姑息刚而不中为霸道刚柔皆得中为王道燮曰诚如圣谕　丙子填起入氐宿方口星　袁燮进读寳训云土豪等赏似太轻宜逓加一等上曰此民兵邪燮奏曰即民兵也建炎间中原陷没土豪多有能据险自守者敌不能破髙宗所以优赏之因奏王辛者即土豪也去年光州被兵辛首立功以此知土豪可用　四川制置使董居谊奏敌兵犯关知成州罗仲甲知西和州杨克家送居道州仲甲常徳府　己夘以左翼军统领杨俊为统制旌其连获贼冦海道肃清故也　辛巳刑部尚书徐应龙进读续帝学至诏讲读官遇不开讲日轮进汉唐故事有益政体者二条仍旬録申三省因奏近嵗止进一条而不复申省乞间以一二付外施行上曰所进故事与轮对劄子一同若有益于治道者当付出行之　壬午蠲皇后殿置平江府长洲常熟田自嘉定十二年以后税租科敛等三年袁燮进读寳训至上书后汉光武纪赐右谏议大夫徐俯手诏曰卿近进言宜熟看光武纪以益中兴之治因思读之十过未若书一遍之为愈也燮奏曰髙宗所谓读之十过未若书一遍此语有益圣徳臣闻陛下龙潜时亲书吕公着十事宜时以此等书之上曰吕公着有十事司马光有五规柴中行因言向于宗寺恭览玉牒载陛下日书三百字不胜叹仰　甲申校书郎袁甫进对言欲图外治当先内治所谓内治无他辨邪正而已忠实者为正人谀佞者为邪人知有人主知有国家者为正人知有身知有私家者为邪人上曰然又奏陛下若得正人以为国家用则朝廷本根既正外患何忧不平上曰然徐应龙进读续帝学至元诏三年五月诏权住进讲八月范祖禹言昔唐宪宗不对学士两月李绛奏曰为臣等窃禄偷安之计则便矣其如陛下何应龙奏曰祖禹意谓人主深居闲燕接见儒生之日少恐为近习所移故发是论大凡人主之学以此心为先祖禹此后又有正心之说盖心正则万事皆正惟陛下留神上曰祖禹爱君之切如此　乙酉袁燮进读寳训建炎元年手诏三省曰宣仁圣烈皇后保佑哲宗有社稷大功奸臣懐私诬蔑圣徳其蔡确蔡卞邢恕蔡懋取防行遣燮奏曰髙宗所以中兴者只为能辨宣仁之诬治蔡卞邢恕等之罪君子小人至此方见明白此所以为立国之本上曰邪正岂可不辨向来止为邪正不分所以致播迁之祸又曰今日自是可为之时燮中行奏曰诚如圣谕天下事未有不可为者中行又奏曰更在陛下奋大有为之志上曰然　丙戌太府少卿葛洪奏恵民五局以伪药给卖诏监官管淇陶大章闾丘椅各镌一官藩师文展磨勘二年　徐应龙进读续帝学至苏轼所读淳化二年太宗皇帝谓侍臣曰诸牧监马多死近取十数槽寘殿庭下视其刍秣轼因进言马不能言无由申诉太宗皇帝深哀怜之民虽能言上下隔絶不能自诉无异于马四海之众又非如马可致殿庭惟当广任忠贤以为耳目若忠贤踈逺民之疾苦无由上逹应龙奏曰昔齐宣王不忍一牛之觳觫孟子谓其恩当及百姓苏轼因殿庭饲马事乃言及民之疾苦是皆遇物见意广其君之仁爱者也上曰昔人开导其君类多如此又奏曰今日之民困亦甚矣任牧民之寄知此理者十无一二望陛下与二三大臣讲究可以寛民力者至于除授守臣之际亦乞审择上然之　庚寅皇太子讲堂奏乞讲尚书从之袁燮进读寳训云自古小人陷害君子立为朋党之论燮奏曰庆元初攻汝愚者谓之谋逆所用之人谓之逆党汝愚岂谋逆者上曰此时天下汹汹燮奏曰赖陛下圣明察见诬妄复奏曰逆党之说既不足取信又撰一名谓之伪学上曰此谓道学也若不立此名则无以排陷君子燮等奏诚如圣训次进读续帝学元祐元年司马康讲尚书洪范乂用三徳哲宗问曰只此三徳为更有徳起居舍人王岩叟喜闻玉音请书于册燮奏帝王之学要发问周易言学以聚之问以辨之中庸言博学之必曰审问之臣亦愿陛下勤于访问上曰问则明　日南至　上不视朝　十二月己亥朔李楠奏知扬州应纯之昨守山阳背公徇私揜将士功以私其子乞赐镌罢从之　庚子徐应龙进读寳训至昭慈皇后处瑶华亭事应龙奏曰兹事其初也人定胜天及其后也天定能胜人矣京城之变昭慈已废居瑶华不与北徙既而垂帘聴政以位授之髙宗岂非宗庙社稷之灵防祐之乎上曰当时宫中所谓厌胜者乌有此理应龙奏曰惟其不信即无是事若汉之武帝惑莫甚焉李楠奏曰陛下圣明乃灼见无是理　癸卯李安行奏乞将今年纲运应入浙者就江东三司截留科拨理为和籴之数却责三司以元降籴本于浙西丰熟州郡就便収籴经解丰储仓或平江嘉兴和籴仓抵还兊拨之数其江东诸郡如建康太平池寜国广徳等处有科拨司农寺交纳者亦许兊拨应付江上军粮却就行在支拨和籴米还司农寺支遣其部纲赏格当照地里差次与推元赏从之盛章奏祖宗之世内藏所积或至三十库三司有阙于此假贷陛下躬行节俭而内帑空乏诸州合解之数以嘱托而寖亏主藏出纳之司以肆欺而侵盗先朝修内司文厯内赴比部驱磨元祐间御史上官均请复旧制令户部太府并主行内藏检察出纳今士大夫顾忌无敢言者不过以左右近习恶闻是说愿陛下参酌成宪令外廷检覈内帑从之又奏雄胜军统制侯汝楫御军无律赴援畏怯诏镌二秩送军前自効　甲辰以祷雪蠲大理寺临安府三衙私酤茶盐赃赏钱　丙午臣僚奏安丰军教官何知昌化县教官张毅然各擅离任入朝觅举乞并罢黜仍乞下诸路监司郡守今后教官不得妄作访求遗书差出及入佥幕从之　己酉御射殿军头司武伎　庚戌月入井　辛亥徐应龙进读续帝学至刘唐老言大学论入徳之序应龙奏曰能知是理然后可以推而达之天下国家唐老之言是也上曰大学之言甚切治体　甲寅袁燮进读寳训至上跋晋王羲之书兰亭诗叙云览此叙因思其人与谢安共登冶城安悠然遐想有髙世之志羲之谓曰今四郊多垒宜思自效而虚谈废务浮文妨要恐非当今所宜登临放懐之际不忘忧国之心令人逺想慨然燮因奏士大夫虚谈废务浮文妨要最计利害髙宗当绍兴元年金势方强中国多故之时为圣训今边郡未宁烽烟未熄愿陛下体髙宗之意激厉士大夫上然之　丙辰徐应龙进读寳训至绍兴三年殿中侍御史常同言六曹长贰拘守绳墨宜少假以权使得随宜裁决上曰朝以法令御百执事有司奉法而不敢以私意更令祖宗成宪不敢改也应龙奏曰常同之言误矣若使得从权裁决岂复有成法乎上深然之又读续帝学至吕大防等奏人君之要在乎知人若以正为邪以小人为君子则不可应龙奏曰姜公辅天下皆以为君子而徳宗乃以为卖直卢杞天下皆以为奸邪而徳宗乃以为忠乱亾相继未有不由于是上曰君子小人最为难知彼小人者亦能君子之言当即其事而观之　己未以祷雪命大理寺临安府三衙决系囚两浙州县亦如之　庚申徐应龙读续帝学至仁宗皇帝与讲读官讲诗至谁能烹鱼溉之釡谓侍读丁度曰老子云治天下若烹小鲜谓此也应龙奏曰烹鱼烦则碎治民烦则乱诗言谁能烹鱼者乎但涤其釡而已仁宗皇帝四十二年安靖之治岂非自此言而推之耶今日为陛下牧养斯民者以苛察为明以督促为能陛下时有以丁寜训饬之上曰然　壬戌给诸军薪炭钱　甲子以雪赐辅臣燕于尚书省　是嵗断死刑一百六十八人









　　后村集巻四十三
　　钦定四库全书
　　后村集巻四十四　　　　宋　刘克庄　撰玉牒初草
　　皇宋寜宗皇帝【嘉定十二年】
　　正月戊辰朔上不视朝文武百僚赴大庆殿朝贺聂子述除寳谟阁直学士四川制置使兼知成都府　己巳不视朝　癸酉袁燮以已见进对论豫常燠若时雪未应由逸豫之故愿陛下至诚感格庶防天意可回上曰每日在禁中焚香致祷燮奏古人应天以实要须修政事进忠良屏邪佞此应天之实也上曰人臣来说者少不来说者多朕只要人来说　乙亥大风　戊寅袁燮进读寳训至御史中丞赵鼎疏论宰相吕頥浩过失燮奏祖宗立国规模以大臣为股肱心膂任以大事故大臣得以行志以台谏为耳目无所不言故大臣不敢为非上曰此所谓言及乗舆则天子改容事关廊庙则宰相待罪上下之情不通则为否卦若台谏不言何縁得知朕只要人来说吏部引见计黉等三十九人诏并改合入官蔡辟奏乞申严百官出入曹局之节及常朝后殿四参之礼从之　壬午下诏举贡　甲申盛章奏朝廷每给和籴犒赏并以铜券而两淮州郡将帅率以铁镪折支物贵镪轻实原于此乞严行戒饬李安行奏近有指挥凡逃絶田产为民冒耕若请佃在户者并令召卖拘钱解封桩库官吏奉行过当开告讦之门立刬夺之令所在怨嗟且逃絶田已经绍熈间置局出卖嘉定间尝再根括为钱不过一百八十万缗而已乞下诸路应绍熈间以前请佃之家不欠租课者并免估卖其因追降指挥为人刬卖者给价还刬买之人并从之　甲午吏部引见马壬仲等二十三人诏并改合入官袁燮进读续帝学至上官均言明君操术自有至要盖好学则明天人之道通古今之变好问则察羣臣之诚达天下之政燮奏上官均之言可谓切当臣愿陛下勤于访问柴中行因言亦须观其所问之人问于正人则能尽忠问于邪人反为正人之害上深然之燮奏人之邪正亦不难知但观其所言为已乎为国乎则邪正判矣　丙申李安行奏知雅州赵防夫裒敛析秋毫每日轮官受输别贮出剰即其多寡以课能否其折价也每石以七贯而回籴军粮也以三贯二百军民怨嗟诏罢之　二月戊戌朔　庚子太白昼见　袁燮进读续帝学崇寜三年幸太学遂幸辟廱御制辟廱记宣和四年幸秘书省次幸秘阁燮奏当时兴学崇儒如此未防乃有播迁之祸何也皆由邪正不明是非颠倒虽崇儒学亦无益柴中行言当时所作事不过只是观美初非务实何以能免播迁之祸　辛丑徐应龙进读寳训至绍兴八年上谓辅臣广南去朝廷逺宜精择郡守奏云臣前此两试广郡亲见其间武臣为郡者狼籍殊甚李安行奏云右科人止三任便可入广郡比文臣甚优上曰此等人未歴练不宜轻畀以郡　癸卯徐应龙因进读奏云前读资治通鉴所载仇士良事陛下能记之否上曰士良归老语其徒云天子不可令闲暇暇则观书见儒臣则纳谏智深虑逺吾属恩薄而权轻矣应龙云陛下能记此天下幸甚　庚戌曾从龙除同知枢密院事江淮宣抚使礼部尚书任希夷除端明殿学士佥书枢密院事兼太子宾客　癸亥以武师道为池州副都统制　甲子臣僚奏前四川制置使董居谊料敌无先见临事无豫备蜀人怨之深入骨髓乞寝召命从之使行　三月丁卯朔太学博士楼昉面对读劄至事力不敌犹当掩击攻刦口奏云敌欲求和皆非实意若不能自立崖岸彼岂肯退聴上曰当立此崖岸又读至变官军怯懦之习口奏云若朝廷能驾驭将帅能激昻官军人人敢战山东一邉自然不防头重上曰然　己巳郑昭先除知枢密院事曾从龙参知政事并兼太子宾客　戊子大理寺丞梁丙降两官罢以臣僚论其暂守楚州短于御众激使携贰故也　辛卯夕有星如太白　壬辰知沔州兼利西安抚丁焴特转朝奉大夫直龙图阁赏其诛李好古之功也好古为利路副总管擅斩统制张斌领兵二千径下沔州或言其谋害张威张虎焴执而诛之故有是命其后乃有言好古寃者　癸巳徐应龙进读寳训至建炎三年环庆帅王似言陕西六路帅乞皆用武臣帝曰如范仲淹亦不在亲临矢石应龙奏云如丁焴在沔州临事深识权变若邉头尽得若人而用之复何患上曰此人殊有谋畧　甲午袁燮进读寳训至御笔督诸将进兵事燮奏近日诸将多不肯向前有领兵数万端坐两月更不出城一步者宜戒饬之又读续帝学至程瑀侍读随事着明其说上曰近年侍读不进讲义得卿每事敷陈甚善燮因奏曰观陈瑀事则知向来读官亦进讲义也上曰只读一遍则无益于事　闰三月丙申朔袁燮进对因贺生擒伪驸马燮言若当时与之讲和安得有今日之事上曰若讲和锐气销铄燮奏人主锐气岂可销铄　己亥臣僚奏吏部郎官康仲頴以儒自名中实峭深前守天台无善状诏仲頴与祠辛亥柴中行进讲羔裘大夫以道去其君之诗言古人三谏不用而后去之此所谓以道去其君也上曰人主容纳谏诤则人臣得以行其道　壬子袁燮进读寳训至上言刘锜顺昌之胜未为善战锜之所长在于循分守节又称李寳非惟骁勇其心术亦可倚仗燮奏髙宗选择将帅专取其用心此乃万世人主择将之要柴中行亦言安丰受围甚乆初未尝出战却称大捷十数上曰被围七十余日乃敢欺防如此　庚申袁燮进读寳训至手诏三省今后侍从阙选帅守及第二任提刑资序者卿监郎官阙选监司郡守有政绩者燮奏髙宗此诏可谓得人主用人之要盖必经歴外任然后通练世务上曰更迭之法诚不可废次读録忠义门燮奏苏轼有言平居有犯顔敢谏之士则临难有仗节死义之臣今日立朝之士偷合茍容者多只观轮对便自可见上曰此只是为爵禄燮奏陛下更宜崇奨节义　四月丙寅朔　辛未前知袁州郑自诚奏事论茍同之弊上曰雷同最是今日大患自诚奏转移之机全在陛下　壬申填入氐方口　癸酉月入太微垣　臣僚奏成都提刑周居信被召累月迁延营私乞寝召命从之　甲戌臣僚奏知池州叶凯以酷济贪乞行镌斥从之　诏诸道提防刑狱以五月按部理徒囚　癸未朝献景灵宫甲申亦如之　辛卯参知政事曾从龙除职与宫观
　　太常议故相余端礼諡曰忠肃盛章奏太府卿四川总领王鈆奸险贪惏隠匿籴本祠牒科诸路夫钱数百万蜀民怨咨皆谓一年而取十年之赋制帅庸懦鈆每侵挠其事权祸流西蜀归装稇载舳舻蔽江乞重寘典宪诏镌三秩罢之　癸己李楠论曾从龙被命宣威迁延时日乞寝除职予祠之命又奏董居谊误国害民出蜀席巻乞重行黜责并从之居谊褫职镌三秩　甲午福州观察使李贵进右武大夫为兴元都统制　五月乙未朔以郑昭先权监修国史日厯同提举编修敕令丁酉诏朕绍屡圣之统抚九有之师信不足以睦邻威不足以制敌边人匪茹轻启于兵端生民何辜重罹于荼毒空国以逞仍年于兹往来迭扰于三垂大小不知其防战赖天意厌乱之乆而人心助顺之多我武用张彼气自夺果受元戎之祉遂成薄伐之功渐底晏清少寛忧顾然念创残之后尚多愁叹之声室庐既墟妇子不保民力困而转输未己农时失而赋役未蠲扞邉死事之家盍颁防典临阵血战之士当议优恩或失律而逋逃或乗时而啸聚悉疏禁网用穆迓衡于戏除戎器戒不虞敢废修攘之政发徳音下明诏共为安集之图咨尔羣伦体予至意应两淮荆襄湖北利州路沿邉诸州军府县镇曾经蹂残惊扰及转劳役去处恤死节赦罪囚蠲租赋各有差　辛丑以武功大夫忠州团练使张威为右武大夫杨州观察使依前沔州都统制　癸卯袁燮进读续帝学至迪功郎朱熹辞召命乞岳庙上曰熹安贫乐道改合入官主管台州崇道观燮奏熹累召不至而孝宗益重之自初官即与改秩可见崇儒好贤其后入为侍从出典方面又尝擢置经筵当陛下龙兴之初实为讲官上曰记得朱熹在经筵即是朱在之父燮同说书柴中行奏陛下记忆朱熹如此其子犹在罪籍本无大过陛下能拂拭而用之亦足以见不防忠贤之后上然之臣僚奏监司州县期防不报动涉嵗年乞诏省部考覈稽迟必罚无赦从之　甲辰以扈再兴为鄂州副都统制　乙巳利西路安抚司言西和州乡贡进士何大用等二十四人状乞将权知郡赵彦呐优加旌异诏彦呐特转两官知西和州　丙午袁燮进读续帝学孝宗皇帝圣谕云朕常谓东宫徳性己自温粹须是广读书济以英气则为尽善燮奏人君之徳固以温粹为本然不济以英气则无以立大事决大疑惟有英气则有英断而人主之徳全矣欲全此徳非学问不可此孝宗所以言广读书也上曰此事全在学问　丁未徐应龙等奏进读先朝范祖禹所进帝学彻巻乞宣副史馆从之　己酉诏安邉所没入寳应县韩侂胄田五十九顷拨充忠义人耕种从淮东提刑贾涉请也辛亥以崇信军节度使开府仪同三司万夀观使安丙为保寜军节度使依前开府仪同三司四川宣抚使兼知兴元府利东路安抚使　已未秘书监柴中行转对奏近上官职须亲出陛下手然后权归于上又曰古之用人谓之尊上帝上曰只是要无私不用匪人也又奏三学伏阙此事不可含糊早定处分大抵公是公非合于人心则人心自平上曰然又论邉事臣观邉庭部落至多即渐次可平亦须数十年不定朝廷卒未有息肩之期安可一日少防邉备今偷安之徒只欲茍图目前富贵岂复顾陛下宗庙社稷子孙计哉又今日大患最在虚诞使邉备失措实难倚仗上曰须是慤实理防因奏山东人虽受节制就招刺然亦不可置之腹里况隂诱北边是再添一山东也又论公生明偏生暗此心一偏邪正是非贸乱虽欲知之不可得矣此是知人之法然必在人主先明其徳然后邪正是非不能乱上然之癸亥以进读续帝学终篇赐宰执讲读修注官燕于
　　秘书省诏令侍从两省台谏各择文武可用之才二三人姓名上籍于中书随才任使　六月甲子朔臣僚奏尚左郎官陈天宜昏眊跛倚与宫观　乙丑臣僚奏新除太常少卿蔡辟未尝试邑昨除台察冒然居之弹击多私意出台有怨言诏与宫观　丙寅録行在系囚丁夘权工部尚书胡榘礼部侍郎袁燮并罢以右议大夫李楠殿中侍御史盛章右正言胡卫监察御史徐龟年张次贤言其和战异论待班漏院防食公堂分争求胜衅开朋党害及国家故有是命　庚午以随州枣阳县为枣阳军从荆湖制置赵方请也　辛未太白昼见　乙亥以嗣濮王不嫖薨辍视朝　庚辰太白入井壬午臣僚奏军器监黎伯巽倾诈兵部郎中髙禾当
　　华髪之年有婴孺之嗜刑部郎中赵彦适权奸之甥乞并与郡著作郎陈黻愦愦无闻与参议官大理正沈驿丞蒋谊与宫观并从之诏朝士补外惟殿试前三名省元释褐状元朝迹稍深许之为郡余未经作邑人非三丞二着权郎且与通判差遣　癸未李楠奏前江淮制置使李珏权重谋疎泗上之役实珏逼行损国家威重启敌国轻心乞服阕夺职仍乞沿江两淮各命制置使其有官序尚卑资望犹浅则姑命以副使从之　丁亥命从臣日一人祷晴于天竺山卿监郎官祷于霍山祠诏二广监司应阙官去处不许白帖差摄已差人限两月赴本州陈毁违者追冒请俸给计赃坐罪　己丑张次贤奏申严胄试假托宗枝迁就服属之从之辛卯太白经天　七月甲午朔　壬寅进信阳军守臣赵纶官二等旌其守御之劳也　太白嵗星合于井辛亥宣缯奏董居谊误国罪大仅降三官落职未足示惩诏居谊更降两官送居永州　甲寅盛章奏乞先降籴本令临安府两浙漕司差人运至极邉诸郡广籴米斛以寛淮民从之臣僚奏池州副都统制武帅道诞漫无勇诏罢之　庚申蠲天水军嘉定十一年分贡瑞庆节银绢以经兵燹焚荡故也　辛酉光州奏敌犯光山县知县许泊权统制韩贵协力捍御贵鏖战屡捷以寡不敌众阵没泊守城不屈而死诏赠泊武翼郎贵修武郎并与一子承信郎仍各给其家钱千缗　八月甲子朔　丙寅胡卫奏今后该封袭嗣濮王安定郡王之人令寓居州军审騐堪拜跪者津遣至宗正司铨量都堂审察令奏事讫取防除授或序当承袭不堪拜跪者特转一官与子恩泽却于以次人选袭又奏选择老成更练之人为知宗并从之诏户部申严州县受租苛取之禁漕臣察其违者劾之　庚午臣僚奏江西浙东等处和籴并以一色关会近乎抑配乞以金银品搭从之壬申太白犯权御女星　甲戌诏四川制置使依旧利州置司令安丙往来兴元府等处措置邉面　丁丑太白犯权左角少氐星　壬午蠲建寕府七县嘉定七年至九年第五等戸积欠税租为缗钱一十万从守臣史弥坚请也　癸未月入井　甲申月犯荧惑　庚寅李楠奏朝绅进对监司守臣条上五事与夫草茅献议多有可采而未及行乞置籍记録委官考察其可行者条列取防从之　九月癸巳朔　庚子侍读徐应龙进读寳训有自东西来者云张九诚投伪齐帝曰朕固知其不然应龙奏曰非髙宗圣明九诚必遭中伤上曰飞语乌足信又读张常先汪召锡莫级范洵等告讦帝曰可并与追削编置应龙奏曰诗云取彼谮人投畀豺虎髙宗可谓深得诗人疾谗之意上曰此诚可为子孙家法甲辰李楠进读寳训至帝谕辅臣曰朕欲治赃吏须
　　检举祖宗旧法先告谕庶行之不暴上曰祖宗治赃吏至弃市楠奏髙宗尝曰不必至此笞黥足矣继今有赃败者乞并遵髙宗圣训杖脊流之岭表　乙已徐应龙进读通鉴至吴起为将与士卒最下者同衣食分劳苦卒有病疽者起为吮之应龙奏曰昔之将帅与士卒同甘苦得其死力今之将帅自掊克而不恤士欲其临危效命得乎惟陛下严戒饬之　癸丑诏令皇城司招刺三百人配填亲从等阙　省衢州西安县西尉置龙防县主簿从臣僚请也　乙卯以皇叔保康军节度使开府仪同三司嗣秀王判大宗正事师禹为少保保寜军承宣使知閤门事杨石为保寜军节度使奉国军承宣使知閤门事杨谷为奉国军节度使徐应龙进读寳训至绍兴二十六年樊光逺进对云近投荒者还官职物故者复资品録子孙又帝谕辅臣曰往时士子或上书忤秦桧押往本贯或他处听读致妨应举可并放逐便上曰当时秦桧用事在朝贤者斥逐去尽应龙奏曰髙宗既为之复官职録子孙至于聴读士人亦令逐便恩亦厚矣陛下观书能察及此公道幸甚　丙辰月入太微垣　己未建康都统许俊奏前军统领张世忠策应濠州畏怯逗挠委弃衣甲诏世忠镌三官降凖备将辛酉臣僚奏沿邉令尉须年六十以下方许差注见任人令各州察其疲老不堪任使者赴部别行注授从之十月癸亥朔　甲子朝献景灵宫　丁卯臣僚奏乞
　　戒敕监司郡守各察其属举贤纠恶嵗终具疏来上省部置籍稽考违者台臣觉察重罚从之　己巳诏权殿前司事务王端理献钱防三十万贯令本司桩管　庚午月入羽林　辛未张次贤奏淮西陆运旧分两路东路自安丰运至无分无分运至庐庐运至濠西路自蕲运至黄黄运之光地之相去各不下三百里半月可以往复民亦乐趋近嵗邉吏指画乖方东路之夫遣往西路甚或不给路费颠踣道路乞戒敕诸司勿得越境借夫诸邉吏假军期科扰者必罚无贷从之　甲戌工部郎中张午进对奏前此方面之臣其江淮诸将类无可恃当急收贤望拔用智勇上曰然又奏内帑之积无余版曹之用不继上曰内帑诚不及向来午奏圣徳恭俭宜贯朽粟红今中外之财皆若不足必有其故当节用不当取民上曰诚是又奏邉事上曰蜀中兵火可念午奏陛下轸念遐逺如此天下无十全之利图事揆策固当惟目前之安而销患制变亦不可不熟计其后上曰当虑后　戊寅以瑞庆节赐武臣宴于贡院　庚辰羣臣上夀　辛巳赐文臣宴于贡院　癸未大宴集英殿丙戌李楠奏乞下提举常平司申严州县推排陞降
　　之法违者宪漕互察以闻从之　辛卯胡卫奏知钦州林千之杀人为馔乞差大理寺官审勘上曰然又奏乞令西蜀守臣各修军政厢禁军弓手之籍阙者日下招填仍令逐路帅臣督察其奉行不防者从之臣僚奏淮东提刑兼知扬州洪伋退缩辞难乞别与州郡从之时朝议移帅阃于楚州伋有异论故也　十一月癸巳朔丁酉以雪赐辅臣宴于尚书省徐龟年奏前主管川
　　秦监牧公事赵彦绾靳给本钱不尽支散致四川都统司战马阙数乞寝彦绾召命从之　已亥日南至御文徳殿羣臣朝贺有流星大如太白　癸卯诏临安北山剑门岭今后毋得于其所凿山伐石以张次贤论其泄山川隂阳之气故也　甲辰遣大理正孙泾鞫林千之狱于全州　辛亥以少傅岳阳军节度使进封防稽郡王致仕寻薨辍视朝二日赠太师　戊午以前四川安抚制置使聂子述为寳谟阁待制提举江州太平兴国宫给事中宣缯奏子述入蜀之初不能抚定溃卒乃悉诛之激而为乱害及王人惊惶奔窜仅以身免乞将子述夺职罢祠从之　已未李楠奏于无事为有事之备上曰极是宁有备而无事不可无备而事至无所措手边塞近虽稍安宜加意设备上曰此言极是　壬戌诏置安邉所干办公事一员　臣僚奏今后宗室监试无官应举照锁应以七人取二人省试乞下礼部将三举所放数上之朝廷如取应例立为定额从之　十二月癸亥朔　甲子臣僚奏盐官县海潮冲突沙岸倾坍去县逼近人皆皇皇乞行下浙西诸司筑仍拨上供钱米为工役费从之　丙寅著作郎陈德豫进对奏毕上曰人主切无出敬天亲贤二事卿言极当　辛未诏以岁晚严寒出丰储仓米三万石赈赡临安贫民诏省闱増置防检试巻官二员专考宗子试巻　辛巳胡卫奏权刑部郎何剡久苦末疾弗为去就诏剡与宫观　乙酉臣僚奏乞饬泉广二司及诸州舶务除依条抽分和市外毋得和买违者计赃论从之　丙戌臣僚奏乞谕三邉制帅逐路帅臣捜访偏裨之有武勇智虑者奏闻令枢密院审察陞擢从之　丁亥臣僚奏前知琼州杨炎正大言无实激成黎人之变知贵州陈士亷专事欺诞妖冦跳梁副吏何彬为贼谋主而不能察诏炎正士亷各镌一秩罢之又奏申严京官台参之制谓如有过犯未改正者本台未与放参铨曹注拟亦视台关为准今或于未应参选径欲参台乞下台部自今京官劾罢元犯应二年若一年半参选者与仍旧外其有限半年放参者并展作一年从之　戊子臣僚奏战士殁于行阵者増支请给一年半因伤归栅身死者増支九个月而孝粮两月在其外此开禧二年嘉定十一年指挥也近歳主将讳败阵殁者申逃亡归栅者云病死请给截日住支老防转为乞丐乞下诸军痛革此从之　己丑以程立为兴元副都统制程信为利州副都统制　是嵗两浙路户二百八十九万八千七百八十二口五百八十三万九千七百八十七福建路户一百六十八万六千六百一十五口三百四十八万九千六百一十八断死刑一百六十八人










　　后村集巻四十四
　　钦定四库全书
　　后村集巻四十五　　　　宋　刘克庄　撰书
　　丁丑上制帅
　　窃惟今日重戍在边兵力疲于暴露民力病于转饷国力窘于调度此中外痛心疾首之时也士之欲进言于戱下者多矣往往窃叹私议相顾莫肯曰不在其位也曰交浅言深也某之不肖厠于幕下之一士不可谓之不在其位矣又防幸于左右者有年不可谓之交浅矣黙而不言谊不可矣情不忍也夫官以江淮制置使为名府事但兼之尔而足迹不至淮甸自江以北付之文移晨起晏罢坐曹据案与治州县无异精力耗费于簿书而阃外之体统未明智虑周匝于事物而天下之名义未讲此失临遣之意一也官军按甲不动而借山东羣盗之力以收旧彊彼皆以杀人掠货为事欲其秋毫无犯所至牛酒开门迎劳其可得哉沿边守宰诱杀附骑两淮恶少俘夺人畜义旗所向有旅拒而无响应有坚壁而无倒戈此失吊伐之名二也张魏公秦丞相虽歪正不同然终身各守一説今也知战之必不可已而不敢力主也知和之决不可为而不敢深诋也若攻矣而又欲守既守矣而复欲攻内无执持遥有禀聴择善不勇虑患太深岂以去位为难乎此失去就之义三也凡此三失愚请极论其所以然者夫欲有事于仇敌此天下之公愤也非一家一人之私憾也奈何不昌言于朝不博采于众徒与二三君子筹之彼唱甚髙之虚言我圗甚难之实事不出力以助我而持论以律我或渐变为知难而退之説或遂谋为洁身而去之计古之君子与人同乐必与人同忧今之君子预吾成而不预吾败共其安而不共其危此愚所未晓也先生能以一身受公议之责而不能以公议所欲为者精白言之于上何欤盖自南渡以来国家畏敌之病何其深入骨髓也昔也畏敌之新熖今也畏敌之余威有可强之势而自贬以趋弱有可胜之理而预忧其必败谋国至此可谓拙矣自古任责大臣其胸中必有卓然不可易之见至于成败利钝虽以诸葛亮之明不能逆覩然讨贼之义不以成败利钝而遂废也今帷幄之筹无所坚决彊场之吏无所禀承欲乗机进取则上制乎庙谟欲偷安退保则下畏乎公论聚十数万兵境上退缩如处女之不窥门户也谨畏如彭祖之观井也日月逝矣机防坐失如天下后世何诚使吾之国人畏名义甚于畏仇敌通上下为一心合中外为一家勇者请行而怯者不议其后君子协力而小人不挠其成又安有下作而上不应外欲为而中沮之者哉凡今之持论者有三怯者欲和勇者欲战持重者欲守敌且渐衰吾谁与和和不足言也试言战可乎下哀痛之诏以示众移和买之币以犒师使名义暴白如此则可以战若阳讳其名隂喜其实无大举之势而姑为小偷之事则战未易言也三制阃脉络相通并衡并进使声势环合如此则可以战若二边不动一方用事如人之身四体不仁而一臂粗举则战未易言也姑舍是言守可乎有张廵许逺之忠义使登陴之兵裹创饮血而不怨如此则可以守若劳役无度甘苦失均士卒冻饥而将帅歌舞娯乐军心解体则守未易言也有羊祜杜预之恩信使并边之民知安居奠枕之乐如此则可以守若杵筑未干驱之穿濬穿濬未已驱之营造民心胥动则守未易言也夫战守大事也先生何不于此时与君相精讲而熟订之因以立一定之规模欤或谓方今庙谟渊深外间莫测如阵亡功赏暴露犒赐葢有司细务耳而奏请累月不下况于争大事乎愚谓体统正则条目举大事之不争小事之所以不报也先生何不亟言其大者次言其小者按行两淮以覈军实激犒三军以作士气求老成有方畧之士与之共谋议勿使懐才抱道而有不吾以之叹起闲废有人望之将与之共功名勿使袖手旁观而有不尽用之恨移江上诸屯之半于江北以省餽运收北来流附之人于江南以示恩信罢两淮土木之不急者以休民力旌沿边吏士之死节者以劝战功使风采精明人心兴起开闗可以战闭戸可以守虽以之抗新造之邦可也况于支吾残敌哉夫临大事决大疑在乎择义精立志果而巳贼未授首臣无还期裴度所以平蔡州也羣疑满腹众难塞胸刘表所以覆荆州也大臣以道事君不可则止使先生言而用则留不用则幅巾还第大节不毁孰与得官职而失名誉者比哉某日夜念此忧思旁皇不自知其言之出口惟赦其狂简幸甚
　　戊寅与制帅论海州
　　某窃见楚州再发攻具令李全等进取海州某愚暗阔于事情不敢借古为喻姑以燕山之役言之自石晋失卢龙一路以艺祖之英武欲复其地不可得至宣和兴师燕山再入版圗可谓百世之隽功矣方其告防天子御正衙称贺拜王黼太傅童贯蔡攸第赏有差未两年燕山再陥而犄角之势成首谋诛窜社稷随之呜呼前得燕山真成不世之隽功而后祸如此今海州凋残仅茅苇二三十户未及燕山万一克城之后海无资楚之粮楚有饷海之费忧自此始某不敢深言区区之愚为制阃虑非谓攻城未下也政恐旦夕得城第功行赏大使必预而后日始无词以自觧矣其事近则目前逺则数嵗是时虽悔噬脐何追古人料事虽千嵗下可知犹为百年维持之计岂以诸贤识见髙古而思虑不及于数嵗之后哉愚谓不得海城虽目前无美观然他日无后灾欲望熟察利害审择祸福便置此事于度外万一楚州以防来告宜推其功与之勿为其余波所及若已班师则乞明告朝廷早行下楚州収拾及今犹为可也
　　庚辰与方子黙佥判
　　某初入幕朝野盛言敌衰及泗上一跌始息进取之谋以守易战某随幕府至淮东见刘琸拥兵三万端坐山城而维扬之兵不满数千始喟然悟筑城之害妄意欲抽减极边戍兵使屯次边以壮根本其説不行至今春敌兵犯安濠攻滁防骑已至宣化饮江某与同幕王中甫軰至龙湾防视舟师敌旗帜隔江明灭可数于时金陵人情震动外议以江面无备归怨幕画某在幕最久得谤尤甚二月二十二日滁州围觧江面定叠三月三日宣威转防丞相传天语制帅谙悉江淮事不可去某方敢控南岳之请制帅使令谒告然移书光范已为求祠葢在幕之本末如此盱眙屯二三万安丰屯二万濠梁亦不下万人而合肥维扬戍兵不满五千敌至宣化非人谋乖剌理势然也诸贤之意岂谓大将在极边敌必不敢深入耶许俊受围七十日不敢出于刘琸何尤彼兢兢保一城且不足欲其蔽遮江淮难矣山东事端甚防今已横流夫复何説刘越石祖士稚乃是出门户外就别人地盘上做工夫不该本领今日招纳山东是担钱担米出去做事其法当有限止本欲用此曹取邳海邳海不可取遂纳五万人于两淮把自家地盘先作践一遍此曹名为忠义实以饥驱先杀忠义副帅沈铎继称兵向南渡门自羊家寨至盐城寳应境内焚掠一空通泰震动主议者遏捺掩防而不敢诘慢书至制司极可恶今又有濠梁之防气势愈王葢举国聴山东自此始矣若朝廷打开门户分晓做将去以仇耻为重成败利钝为轻犹云可也但髙孝二宗辛勤积累之业恐难付之一掷今山东疮口既濶诸豪复引北兵与我相闻骎骎有结连夹攻之议安知山东诸豪无郭药师軰复生闻已有带北朝牌号者制帅鉴宣靖故辙深知其非第恐任责别自有人去年杜叔髙献防北通塞外岂特不通今古者此谋哉今将帅之才极少刘琸败衂之后别无可言许俊威名今年大减李申之就擒郭贵诚石珪先后战死王幸只堪偏师小敌去春遇大敌几不免向来淮隂今者濠梁之防皆是山东人立功可叹可叹山东已纳者嵗费缗钱五百万米四十万斛在东海涟水二县者不与焉言之可为寒心
　　辛已荅傅谏议
　　蕲黄二守死事不同诚如尊谕然何宪初护齐安官吏士民过武昌却以身还齐安固守半月城破为敌骑拥入大江死于赤壁矶下见于安陆通判石孝淳体究申状如此许逺不死于睢阳且获与张廵同传葢自古于死节之士例不求疵方何宪再絶江僚属莫之从者而单马独徃彼宁不知徃则必死葢知所处矣今齐安逃死官吏士民反合词以攻死事之守将偷生无责守死有诛近于太史公所云全躯保妻子之臣媒孽其短者矣彊场之事至危至险两势相当然后可责人之死节汉髙帝不诛守尉谓其力不足尔昔人于大势官吏之臣犹为之説如此况殒身防首者哉刘韐一生从童贯及河北死事即諡忠显李若水悮靖康逺狩及青城死事自吏侍赠执政諡忠愍吕祉覆淮西一事及淮口死事自兵书赠资政立庙合肥此皆近事悮国者犹弃瑕録忠况未尝悮国直以力不足抗握节而死者哉蕲黄素无傋敌十万大入江军二千守闗皆百战创残之余其何以当所痛者赴援大将握重兵迂曲逗挠坐视二城覆没闻朝廷将明寘典刑是矣然死事者无恤典有烦言何宪就如简书所云李茂钦死守孤城不知又有何説或言其不知变坑陥一城生灵然则究竟如何则可某愚见始终如此未审先生以为何如
　　乙酉荅真侍郎
　　顷承大行遗诰率土悲殒念以尺书奉慰继闻新天子访落召公未至除命已四五下又念四方贺书必盈几案遂并前书不果作驶足至伏领诲翰捧对惊喜闻以此月初仙里不知入对清光定在何日向得陈益夫湖南书谓侍郎近于心上做工夫出处语黙方寸间必有成説然犹虚心下问仰见谦志悠悠之谈皆不以为是但侍郎挟葢世盛名洁身乱伦之事自是做不得逆知一出决不能免世有一种人好持髙论责人仆不敢效尤姑言目前浅事以荅尊意上孝友闻天下近日之事辍朝不怡圣意可见昔永熙之世廷美贬卒徳昭暴薨明受之变元懿夭殁此则诚有可恨今故王廼是为盗廹脇在朝廷宜下哀痛之诏流涕恸哭致孔懐终鲜之恨可也厚葬美諡尽送徃饰终之义可也今皆未之闻焉在东朝则非鸣鸠平均之意在上则少鹡鸰在原之情万世谓何哲庙之待徐邸祐陵之待简王即是本朝家法诚能将明此事以扶人纪第一义也其次边事某从前以为大将不当在极边今并制帅在极边矣夫婴城固守守臣之事也提兵出战军帅之事也发踪指示制帅之事也今制帅处军师之地矣又兼守臣之事矣自昔制帅必居形势之中以应接四面事机料敌而不临敌者也解围而不受围者也设自临敌使谁料敌设自受围使谁解围譬如下棋必安排数着制帅在极边是有第一着而无第二着也猛虎出入无常所以可畏若弃山林而即城市则人将烹食而寝处之矣自移司以来天下之势偏重于一郡帐卫单寡手足尽露壤地孤絶气脉不接知爱极边而不知爱次边知防边城而不知防江面极非长算令盍少徙于内乎不特制帅当徙内润帅当在维扬不当在盱眙升帅当在合肥不当在安丰骑帅当在滁不当在濠江池帅当在蕲黄不当在浮光极边诸郡城坚粟多只合付之郡守极边有守臣次边有军帅江面有统府自然国势奠安方今人物然所用皆无頼新进愚谓守臣要须得如田琳李郁辈能守得一城者军帅要须得如李寳赵撙辈能杀得一阵者统师要须得如郑亨仲刘彦修辈能制得诸将下者平时既不蓄储人才如此三等人物侍郎面上已有几人颇曽留意否若夫初政合行之事尚多未讲歴观前史或焚锦绣或出宫人今未闻也或访故老或求直言今未闻也前日非不褒崇耆旧但随人着少恩意而已未尝乞言也非不收用名场但置之礼乐文字华选而巳未尝与之图事揆防也上下箝结谀悦取容庙堂之上不闻有如召公之于周公唐子方赵阅道之于王介甫者禁闼之内不闻有如严延年之于博陆侯王乐道之于韩魏公者此等风俗虽难骤革亦不愿诸贤薫陶渐渍之也天下常恨公等三数人不用今皆用矣唐人有言万代瞻仰在于此举愿公无改初节益进昌言以荅天下之望某极知侍郎非爱做官职之人但魏元忠少立名节末后不免捧制呜咽欧公当新法之际有宣徽使并门过阙之命韩公深忧之曰永叔莫被牵动及闻欧公力辞方大喜吕居仁末年云好相识惟恐其老夀错做了陈图南亦谓种明逸曰名者造物所忌恐有物败之惟侍郎勉旃某久无一字脚入都非侍郎寄声此书亦自懒作
　　巳酉荅傅谏议
　　某窃审黼座兴思驿书趣召始有安车蒲轮之命后有内祠之除既为朝廷喜又为先生忧向使先生不见问亦欲献其狂瞽况谦谦之志谆谆之诲安敢不竭愚衷以荅尊意窃谓先生有决不可出者三有至难言者四召彼故老虽是主上初意此番廼因一从官建言而出命一不可出也不茍合于为左諌议之初而彊起于谢事十年之后二不可出也自古及今少全人先生修造这里愿为天下后世深藏此璧勿使少有瑕纇三不可出也此为不出论尔出又有事在夫有立主之功岂惟人谋亦是天数一难言也当国二十年习事多矣而欲使之改志虑变规摹以从我二难言也礼下绛侯尊异博陆汉之文宣皆不能免今遽以揽权聴断责望主上三难言也当世要务真魏略言之矣下于两贤则太卑髙于两贤则太偪四难言也然则先生将何以复于上乎踈贱小臣固不足以知君徳每闻天下称诵尧言葢阅古今识治乱之贤主也诸公不积诚意以感悟乃张危言以攻激诸公之误甚矣何况上方委政大臣诸公乃于此时専攻上躬谓之不中机防不切事情可也如时事何为先生计惟有坚卧不肯起一着可以有辞于永世但力辞恩数之后恐不免有囊封手疏之类莫若为上言贤士不可逐直言不可罪彼造膝附耳之语乃宣播于外下之失不可追矣此设鼓立木而求乃谴怒其人上之失不已甚乎若夫忠义陆梁寝有姚襄侯景之势江面卑弱不及杜充王权之时识者方有被髪左袵之忧而在廷诸臣莫有深言此事者
　　乙酉与胡伯圜待制
　　髙孝二祖画淮立国守淮固宻守江尤严观戎帅置司之所则此意可见矣然则虚江面以实次边且不可况又虚次边以实极边乎夫润帅在盱眙升帅在安丰马帅在濠江池帅在浮光此向者调发之误猝有缓急盱眙髙枕而真扬横溃浮光安堵而蕲黄失守安丰濠滁坚壁而秣陵之人为之荷担而立十年祸根乃在于此执事者块守死法莫肯变通又并移制帅于山阳其误甚矣近闻忠义人大掠舳舻相衔出境而去此犹虎入人家捜食牛畜主人姑幸其去而不暇计其复来一旦突然而至楚无兵扬又无兵江面必致震动是时沿江制置使外何以待敌内何以固圉所谓水军果可以防托冲战舰果可以遏飞渡乎然则建虚名而受实祸其必沿江制置使当之矣为今之计惟有还戎帅于次边还统府于江面而巳维扬者淮东一路之根本也合肥者淮西一路之根本也今盱眙安丰浮光各屯二三万人而维扬合肥仅有些少人马爱极边而不爱内地忧偏垒而不忧重镇独何欤葢调之初诸贤气锐但欲为摧锋渡河之势而不知鸷鸟将击政不如此今者锋不可摧河不可渡重兵贵将块坐淮头智勇俱困孰若稍徙于内河维扬实则淮东安矣合肥实则淮西安矣两淮安则江面安矣极边诸郡只合付之守臣仍令戎帅各留统制官以轻兵守之昔人有守兵必有救兵惟今日无救兵还戎帅于次边则有救兵矣夫三军诸将所以禀畏统帅者虽系徳望亦由兵威若兵威可恃则钤辖总管亦足以弹压若兵威不立虽都督宣抚可得而玩弄山阳南兵万人而北人多至十余倍计国者乃欲以制置使虚名傲之其及宜矣歴攷前代未有开大幕府于山阳者徃时朝廷误倚山东人为重耳呜呼目盗猾为忠义认羣盗为遗黎撤去藩援引入堂奥导之以北兵可以来之涂示之以官军不足畏之状边帅误国之罪上通于天矣今忠义叛矣遗黎扫地而去矣山阳空空一垒不知制置使束手城内制置何事哉重兵尽在江北江面荡无一人虽杜充王权之时局面亦未至如此危急谓宜倚阁辟国拓地之虚谈讲行保境卫民之实务罢两淮沿江制置别于江上建大帅尽防江淮聚精兵数万人使自将时时以轻骑廵行次边使次边江面旗帜之容金鼔之声隠然相接则奸雄不肖之心可以少杀国家必至之祸可以少纾
　　戊子荅真侍郎论选诗
　　昨承尊防令编选诗今取百十三首作一册申纳古诗九汉诗九魏十二晋五十二宋二十一齐八梁二古诗乎情性止乎礼义三百五篇多淫奔之词若使后人编次必皆删弃圣人并存之以为世戒其流为后世闺情等作防于劝淫矣今皆不取五言祖苏李首句云结髪为夫妻若俚而媟然下文云行役在战场相见未有期深合援枹忘身之意末云生当复来归死当长相思首尾皆有意义不渉邪僻班姬团扇之作怨而不伤臣妾之谊当然张曲江尝取其义曹氏父子所作虽非过沛横汾之比后世帝王笔力罕及此者太宗英伟葢世其诗乃似书生无复气概水心讥贬二曹太甚此论未公王仲宣转侧兵戈诸诗畧备时事谒帝承明庐篇意多悲哀然孝友之情备见乎辞阮嗣宗云宁与燕雀翔不随黄鹄飞黄鹄防四海中路将安归世乱忧深言近指逺似不可以人废张华荅何劭自谓优防卒嵗矣安知晚节之祸足为持禄固位者之戒补南陔白华二首视三百篇固悬絶比韦孟岂不简而胜乎韦孟太絮及云谁谓华髙企其齐而谁谓徳难厉其庶而其言粹美束生又不能道汉作近古处直是逼真魏晋以后不及逺矣陆士衡愿君广末光照妾薄莫年君臣之际深矣刘越石时哉不我与夕阳忽西流每读至此常哀其忠愤不衰之志卢谌軰虽不防做事犹能上书雪主将今时賔客止防卖主卢谌岂可轻訾越石亦非泛爱借问蜉蝣軰宁知鹤年廼是殁而不朽之义景纯明数知死非真有羡于鹤也陶公是天地冲和之气所钟非学力可摹拟四言最难韦孟诸人皆勉强拘急独停云荣木诸作优防自在有风雅趣五言尤髙妙其读书学古皆与圣贤不相悖而安贫乐道遁世无闷使在圣门岂不与曽防同传但素标挿人头前涂渐就窄家为逆旅舍我如当去客谓之达亦可谓之媮亦可与古诗古墓犂为田一首欲并删去世以谢陶相配谢用功尤深其诗极天下之工然其品固在五栁之下以其太工也优防栗里僇死广市即是陶谢优劣惟诗亦然顔不及谢逺甚五君咏却是不易之论鲍明逺诗体与左太冲相类古意浸防矣晖又工于灵运登孙权城一篇如锦人织锦玉人琢玉非年嵗经纬锻錬不就但陶公于短章稀句中美刺褒贬确乎其严而此篇押了十八韵竟无归宿此岂可以智力争哉别范安成一首尽离别之情休文得意之作也顷见阮嗣宗曹子建鲍明逺江文通之类皆有全集陶诗篇篇可取而萧统止取五六篇无要者则诸家杰作横遭屈落者岂可胜计某本不敢当此差使但先生长者谆谆命之止得黾勉拣去未必仰合师指更望为将全集仔细看过勿使观者得以讥议幸甚







　　后村集巻四十五
　　钦定四库全书
　　后村集巻四十六　　　　宋　刘克庄　撰书
　　与郑丞相
　　迩者朝廷大黜陟大废置莫不犁然当于羣心凡前日台阁名流犯严触讳力争而不能回山林孤士隠忧太息长徃而不欲返者吾相秉政以来事事罢行人人收拾昔有所谓快活朝报于今见之天下幸甚抑草茅诸生犹愿有献焉留一邓温伯李邦直于内卒能为诸贤之祟改一役法匆匆犹使小人得以借口我公规模全似元祐自此坚凝初志开拓逺圗纯用君子无使一憸人得厠其间力行好事毋使一事一物之偶失其理则我公相业煌煌赫赫与温公相望于国史矣某自防固已服膺道徳文章之望二弟希道克逊肄业持志又获亲炙书册琴瑟之前忆昨试邑建阳适为要路所嫉组织言语横肆中伤防逮对御史府矣时大丞相方在琐闼深惟国体力解当权谓文字不可以罪人谓明时不可杀士某之所以获全要领我公之赐也兹聆廷告辄缀丽语且勒恶札以防今者秉钧当轴之庆以叙向来生死骨肉之谢笔砚荒废文义鄙浅惶恐死罪
　　某兹以吉倅阙期逼近系累之官行至福州承兴化军逓至省劄某叨被恩防令赴都堂审察骤闻成命深惕危衷仰惟某官粤从登拜宰衡以来尤以明扬士类为急璧帛首延于故老弓旌歴聘于遗贤莫非采当世之公评极一时之妙选如某门防入仕人物冗琐州县奔走无一毫可取之长里巷浮沉无久幽不改之操顷遭防惎愈自退藏常恐终老山林不覩天日敢谓江湖流落之迹亦在庙堂记忆之中自非某官开诚布公哀穷悼屈出之于沟壑抗之于云霄则某何以有此前乎此未知仕进之荣当泰道亨通之时获预拔茅连茹之数然后知其荣焉少之时未知遇合之难及晩涂龃龉之余忽有筑台市骏之遇然后知其难焉此某所以捧拜公朝之误渥寻绎吾相之大恩不自知其肝肺之激烈涕泗之横流也
　　某骨相多屯谤伤易得顷罹语旤愈自退藏忽逢真宰之登庸自抚防生而忻幸庶可仰窃覆焘俯谋稻粱敢谓某官力援孤踪过采虚誉畴昔既挈出于内沟之内今兹又招延于开阁之初未上谒于翘材已挂名于除目朝野之论皆以为我公当轴序进百官动守尺度称量羣才不差铢寸独于某超院辖而为职事官躐守贰而为议幕不计资级寖阶显荣奉慈母之安舆食元僚之厚禄化饥寒为温饱拔冗贱为髙华伏惟某官此恩此徳至深至重虽无竒节可効报于众中独以孤忠愿终身于门下
　　某昨大造陶镕俾以朝衘就兼议幕将母携孥窃稍累月全家温饱无非吾相之赐一饮一啄不敢忘恩惟是帅阃召除遂无依托去则有畔官离次之惧留则有寡亷鲜耻之嫌又况庭闱每懐乡井惟有归投吾相改畀祠官已防本司备申更望钧慈矜允俾得以渐休故里稍读旧书不惟便于慈母之防甘亦可全乎孤生之去就
　　某伏凖省劄令某日下前来供职骤闻朝命局蹐靡宁伏念某孤外小官庸常下品久矣山林之屏伏偶然廊庙之记怜将母携孥全家就禄方惬便安之私计敢萌侥觊之躁心第以帅既改移身无依托去未容于洁已留颇觉于厚顔遂投化钧力丐祠廪岂谓书犹在道命已临门拔之泥涂之中抗之霄汉之上靡劳连帅之建请不待孤生之归依特加招徕倍费陶铸某遭逢盛际自当亟赴于弓旌感激异知尤欲进瞻于衮舄属以亲年笃老畏暑恋乡某与长舍弟克逊既俱防吾相褒擢膝下不可无人小舍弟克刚侥幸今嵗班改已注沙县旦夕可归归则某可以奔走就职矣
　　某自辛丑秋出岭再叨召除再被论列擢发数罪噬脐省愆明知实之嵗走介上我公夀某终不能贡尺牋効寸芹岂心力不如实之哉癸夘仲冬实之仆归返辱大丞相先生亲洒翰墨拊存危踪嘉奨防尚父于爱子师于髙弟殆不能过某平时于敌已以下书疏登时酧荅而况于拜大丞相先生之赐乎其所以迟徊瑟缩至今良以无状踪迹尤能累人而冢卿又废置黜陟之所从出凡人之身岂能无过茍欲加罪何患无词而某每遭烦啧必有数语波及恩地觉得谤石介者意不在石而在富攻苏舜钦者意不在苏而在杜此某所以居常恐惧惕息而不敢安者非惜身也虑为我公之累未已也以此四年之内姓名不至钧门然两得祠因谢时相父子书明言某申公客也不敢畔去又与其门下賔客之尤亲者书云某除擢皆出申公实事不可讳又每语子弟曰我废弃于时矣汝曹世世不可忘申公亦每每发之诗文循迹观之书问踈于实之心懐朝宗则有甚焉近郑干徳言归居相邻日相过能言大丞相先生心甚安体甚康趣味益深愿力益自恨肉身不羽安得撰杖屦挟书册侍洛下深衣之侧从钟山蹇驴之后乎因与徳言共説大丞相先生退处十年非惟国人久郁周公居东之望上亦有甘盘遯野之叹今兹睿断赫然时事一新我公旧学也名宰也虽欲挹浮丘而从赤松得乎旦夕必出而圗吾君矣
　　某敬惟某官有大勲劳于王家大愿力救斯世嘉定初潜之防不减魏公端平一变之功何慙涑水鸿业既定成功弗居不待诵魏处士赤松之诗已先动裴晋公緑野之兴惟一念隠忧于宗社盍重来整顿于乾坤凡朝夕辅台纳诲之言皆畴昔尊主庇民之学少留劝诵有光绍兴赵忠简之前闻遂拜辨章将举元祐文潞公之故事世方有望公亦何心某一生龃龉嵗晚尤甚顷由岭峤脱挽言归囚山避谤加以亲年髙宦情薄自分此生不复出鹿门过虎溪矣岂料残年复见天日璧帛弓旌旁午四出某庸琐何物亦防记忆起废察州向非我公造膝开陈极力荐进则空谷累臣何以臻兹而心力困衡精鋭销歇小何以擿奸伏大何以亷立懦顽庶防借手以践前修闻人之万一乎
　　某敬惟某官格天之业浴日之功儿童走卒所能称诵某独以涑水公用元祐止九月我公用端平仅年余然熈丰以后无元祐寳绍以后无端平则国之为国未可知也去之十年然后士大夫有知公未深之恨明天子有用公未尽之愧安车强起温诏苦留冠秩孤卿拥旄乡国备物典册焜燿一时至于赐第京师锡带玉府先朝惟荆公有洮河之功史相以潜邸之旧膺此异数至公则似尊宠过之然公之心以世运否泰为已忧乐世之论乃以外物去来为公忻戚均为未知公者何当觧葱珩脱孟劳超然物外使某軰得以追攀于半山蹇驴之后哉某承乏将指忽十阅月望云念母笺天乞骸尚閟俞音反叨误渥自量忝窃方此控辞昔出翘材今垂暮齿独有晩节尤当爱惜葢尝祈哀诸公冀为觧卸鞍防放逐水草而悠悠不报今天下惟公缁衣之好绨袍之念终始不衰一闻某此语必为恻然动心也
　　某歴观先正诸公相业虽异要必君臣如鱼水之契同列如鼎餗之和然后能相与以有成富公有人望一夏竦惎之于内遂至终身惩创金陵有主眷一惠卿撼之于下虽再至汔不能久惟某官则不然端平一变追配元祐社稷长久终必頼之不容而去袖手十年灵光岿然天意所属圣上有知公未尽之愧天下有用公未尽之恨一旦金縢启白麻出壊局振胶调同堂合席者有下殿不失和气之美分陜受钺者无绕牀措置西事之忧至公血诚可以对越奋张天歩康济时囏虽韩范之于先庙赵张之于南渡元勲盛徳蔑以加矣某负谴去国狼狈出闗岂无交游散如风雨独荷廊庙勋旧之老再访江湖放逐之臣都人聚观以为创见自山林之迹逺徒轩廐之恋深今兹翘材重开多士复业而某类先有物推之而去所谓命欤昔李少卿身在絶漠之北闻子孟少叔用事不觉动色岂有丝发垂念哉士懐恩旧情有感触不自知其然而然某起卑渫据髙华如人梦防钧天忽然梦觉本无所丧奚足追恨独是负明主之知辱师臣之荐常恐没世莫白此心旧揆予麾恳辞未报吾相播物启拟曰俞葢深谅孺慕之情且欲间防慝之口矧霑防禄仍直小龙人知罪累之巳轻自觉身心之俱泰今而后入有辞以白其大人矣出可以见鲁卫之士没可以从先大夫于九原矣
　　某自端平去国絶无再入之念去嵗获随召节望威顔犹震灼不自持然一对之后旬月之顷徧歴平生梦想不到之境界躐取他人十数年跻攀不可上之官职虽曰遭际君父然一二年间便朝迩英明扬宻啓我公之于某可谓不遗余力矣负罪而行众所唾弃我公独饮饯之又临访之恩意绸缪如惜其去者士懐知已中夕上心未尝不慷慨泣下也顾佩服承君道卿之训一字不入帝城耿耿此心我公必垂察焉某自闻黄麻告廷喜而不寐然为宗社喜为善类喜为天下苍黔喜又为先生忧他人当国于安闲之际先生得政于兵革之后某之所以忧也昔仁祖再相富公公谓欧公曰弼顷为人所防今必顾虑不若坚守前志窃观近事愈加谨重岂非有所惩创欤温公天若祚宋之语固竦然守道在已成功则天亦名言也某昨在讲筵每因燕见必进辨奸之説言语比诸他人尤为苦切我公试质之于上必尚记忆反受畏祸摸棱之名寃乎哉玉音镌谕使为平词某不奉诏自当诛矣安敢更播之于外进不敢枉道退不敢洁名所以竭小臣之忠爱报明主之知遇也奏稿具存天下后世必有知此心者前揆知某决不能出漫畀左符方以辞免未俞为苦一旦我公提笔俯察至情美职真祠不祷而获所以保全某晚节末路者至矣尽矣自我公再持魁柄当世士大夫以至朋友亲戚皆意某死再然某独谓宰相当收拾天下士岂私于门下客乎某老矣愿如种明逸归华山杨大年归阳翟不愿如石守道苏子美累他杜富二公也祠请既俞识与不识皆曰士子知止皆曰吾相至公然则某之不出要亦有防助于庙堂矣
　　某凖省劄一道除某宗正少卿宠光逺逮感涕交零某窃惟当世贤士大夫不合而去者多矣或徃而不复返或久而后收独某甫去国即除职予麾甫辞麾即晋职奉祠甫食祠即起废为卿中外之论皆谓某何人乃辱圣君贤相记忆如此抆拭如此拔擢如此犹记端平初赵履常由小蓬迁此职某视赵无能为役而序进乃与之同可谓极书生之荣遇矣某厌退闲而喜进用特甚于他人放逐以来阙庭翘馆常在梦寐自当犇走而就列岂敢裴徊而控辞实以老亲八十八嵗母子相依为命跬歩不容相舍临漳近在五百里内尚不能徃区区情实去嵗两申朝省言之悉矣谨具免牍一通専人诣光范门投献欲望钧慈特赐敷奏亟收新渥俾奉旧祠使士论皆曰先人老母有辞官飬志之子亦曰安晩先生有招而不至之客某死且不朽
　　某四月初再具免牍未至间共领三月末钧翰一通丁寜告戒勉之一出且知圣上曽问小臣何时可至某自防识字即知不俟驾之义安敢稽留君命徘徊顾望况在列诸臣或以科目或以才学自致通显惟某无科目而锡第入馆无才学而侍经掌制此身秋毫以上皆君父之赐而吾相之恩也神驰魏阙梦绕翘馆肉身无翼恨不奋飞实以偏亲垂垂九十目昬足弱卧起痛楚湏人扶掖每朝暮上下牀呻吟殆不忍聴常在膝下则喜出稍久则寻覔一郡皆知君亲一致忠孝一理设使某知慕君而不知慕亲能为臣而不能为子通国议论哗然而起被以匡章子之名是时吾君吾相虽欲保全不可得已区区丹赤具如前申欲望钧慈更赐敷奏先为某摧谢圣恩次及亲年大耋行而迎舍而去皆不可之状陛下至仁必恻然从欲矣
　　某七月十二日承本郡逓至尚书省劄一道奉圣防某除秘阁修撰福建提刑者洊渥异颁深惕危衷论譔之职素高举刺之权尤重矧乡部未尝轻畀在前修间有此除如某昨廹亲年力辞卿列但欲避匡章子之谤不知犯防风氏之诛荷君相之寛恩需牧守之逺次谢牍未登于翘馆除书复下于穷阎便家庭防戏之娯动闾里绣行之羡九族相语一城聚观皆云吾相之维持诸生有甚慈亲之顾复爱子丹心激烈雪涕滂流某粗从师友闻理道之言素与乡井无些芥之隙万万不至于夸诩得意报复任情以孤使令以辱启拟第贴职峻恐物议未允占籍近亦令甲所禁当辞一也先朝如蔡君谟林子方皆以忠直有节操严冷无面目被选某为人欠风力临事少决断预有疲輭不胜任之忧当辞二也既具楷牍一通复斋戒薰沐勒此恶札专人捧诣政事堂欲望钧慈特赐处分
　　与乔丞相
　　某伏凖勅劄差某主管华州云台观不由祈请实出记怜切自省循第深感惧某顷繇凡品擢预俊游奨遇特殊谤伤交至及收朝迹尚忝州麾疚心未补于前愆擢髪又遭于新劾葢以书生之习气不量事体之重轻辄因对扬冒献狂瞽孔门恶讦以为直汉法诛非所宜言以至流传尤乖恭谨咎虽已徃罪则如新仰荷化钧止收郡绂某于是销声息影甘为圣世弃人矣丛祠之命飞落九天自昔名人多有一斥而不复者如某庸琐何足深惜今也朴而起弃而收倍费大丞相造化如此廕老之母襁抱之孩欢喜相告感涕交下
　　与李丞相
　　某伏凖九月七日省劄除某江西提举逖闻误渥战灼靡寜伏念某一介孤寒三年闲废踪迹久沦于畆姓名不至于庙堂朝无更相称誉之交身负不敢辨明之罪居常循省合永弃捐不自意真宰登庸羣才奋起顾如困踬亦荷记怜擢诸祠官授以使指不由寸援尽出至公他人弃逐之而吾相招徕之他人废锢之而吾相拔用之仰惟某官天地父母之恩何以论报捧戴除目感涕交流惟是江西名部监司髙选恐非庸琐可副使令谨因省逓之回辄露控辞之请欲望钧慈特为敷陈俾安愚分
　　粤从某官爰立以来国人之论以为亷如公仪休公如孔明敏如李文饶好贤乐善如崔祐甫裴垍而又持之以正镇之以重凡天下第一义皆欲举行当世第一流皆欲收拾虽其间或制于独断沮于迩言然海内葢已谅我公之心矣观其黜陟百官进退羣才茍有可采虽有嫌且憎亦不终弃如其不然虽亲且防未尝超用有上书投贽守门而不省者有扫迹灭影相去千万里而见收者某尝妄谓他人为身计故分门庭立党与我公为天下计为人才计故冺恩怨包同异昔在韩范用心实然惟先生足以继之方当内建皇极外靖边尘守国家制度纪纲之旧延江表礼乐衣冠之脉煌煌相业与宋匹休某罢郡未久奉祠未满杜门讼过絶意荣望忽凖省劄除某江西提举谬叨进擢第切惊惶伏念某以甚庸之材负不韪之罪每与二三子者恐怖循省虑有后祸自吾相当国然后喜而相告曰罪或者可以已乎山间林下所望不过如此至于抆拭之甄録之本无此念亦无此梦何者觧雷霆叵测之威一难也和鼎鼐难调之味一难也韩公不能援尹洙富公不能雪石介又一难也今大丞相先生之于某犯三至难着一转语遂由祠廪径畀清华他人欲废锢其终身吾相独哀怜其末路此生有限此徳无穷王通有言通于夫子受恩罔极韩愈有云死于閤下之门无悔也某于先生亦云某昨防陶铸江西庾节已两具禀牍摧谢惟是闻命之初虽以从弟希仁同在一路为疑然逺方尚未知希仁被论将谓需次故控辞申状止言资望轻浅不敢以兄弟妨嫌为词十月下旬忽得旧吏附至十月初七日省劄一道前备某自述后载改除指挥伏念某一介孤寒旁无寸援旬月之内两防某官启拟甄録倍费造化如此大凡自江浙入广则为逺自闽入广则良便葢钧意深念某将以恤其困穷安其杌陧虽使某自择何以过此矧防威命今不得再辞令疾速之官罪废余生一旦进用甚超临遣至荣跪受除书感泣不已东广仕者多为风俗所移鲜能自洁某愚无他长此行但当蘖食氷饮以革贪浊铢积寸累以裕财用庶防不负公朝选使之意不至有累吾相知人之明而已亦可圗万一分之报也
　　与防丞相
　　某伏凖九月七日省劄除江西提举骤闻误渥战灼靡寜伏念某粤从罢郡还里自知罪名最重姑以藏形匿影为幸都无复玷起废之想天日在上实知此心诸公间并不敢通书嵗一再寄声于钧门问寒暄而已敢谓某官主盟公道轸记孤生方在从班有祠廪之授继在经帷有史笔之荐及居廊庙力赐陶镕擢诸徒中授以使指生成卵翼恩等所天虽甚顽冥敢不衘戴惟是江西名部监司髙选恐非凡陋可副使令谨因回逓辄具免牍欲望敷陈俾安愚分某因有忱恳敢私布之某曩因诗案不调十年晩遇端平暂出复处以清谈妨世法犹未害也因拙宦耗生计中年始受其敝矣今冬男冠女笄家火寖廹环堵萧然若防某官造化之力辞不获请遂可挈家就禄陈汤逋贷向平儿女庶乎有所指拟矣更乞常以鄙言寘之钧抱如做文字之类某酷所不喜葢素无科第只合依本分做官若位置一差犯众怨忌为世僇笑是某官爱之乃所以祸之也岂若在外面做粗官有俸禄足以仰事俯育哉
　　某伏防钧慈宠赐古律诗一编若以为孺子可教者某即屏人事细读旬日述懐八首体大而思精词严而义宻成已之余推以成物光芒灿然与朱文公感兴之作相为发明者也葢某尝为人子矣读东下自讼生日感懐之篇而后知承顺之道未至尝为人夫矣读故囊之什而后知伉俪之谊未笃尝为人门弟子矣读与后溪父子诸诗而后知师友之际有可愧者尝为守令矣读临民本经术之句而后知政事有未善者至于以自修为未足欲朋友之夹持以独善为未足欲顽鄙之皆化所谓与人为善者也分人以徳者也及云去草宁容缓滋兰未厌多又云不然沸鼎中可复加煎烹自昔能为此言者鲜居此位相公今居此位庶几可以行此言矣昔叶水心常云洛学起而文字壊此论伤于激如防杨胡文定父子文皆极工意者水心未之览耶向使水心及见相公四百七十五篇必悔前论韩子谓仁义之人其言蔼如前軰亦云渊明不为诗写其胸中之妙耳某妄谓相公句律尚可求之纸上若夫满腔恻隠之心一团冲和之气学者乌能彷佛乎向来彼相求之先生囊槖不轻出某贱且废于世而先生辱教诲之既已袭藏巾笥传示云来敬勒短札仰谢私淑因有无厌之请某以序攷之此编之外杂文凡三百五十一篇葢兴寄在诗名节在奏篇言论风防在记序题跋策谥之属叙事在志状防戏翰墨在骈俪某所见者诗耳宫墙之髙宗庙百官之富某窃不自揆愿卒受业于门惟相公幸矜许之某兹者伏审擢从本兵进辅大政真儒无敌吾国有人伏惟庆慰日者鄞参去东府虚我公杜门谒告视大位若将凂以圣上察其忠实嘉其恬退而就拜焉葢举国以听公矣某前引邺侯有所开説良以其人本不欲婚而人主强之婚本欲不宦而人主强之宦惟其滋味薄而嗜欲少所以人主别作一眼防待今我公亦无心于富贵庶防谏行言听膏泽可下于民矣
　　某前防误恩畀以江右庾节其时犹未闻希仁参差谓是待次故辞免状不敢直以弟兄同路为辞前月末闻某辞免之命乃知已荷公朝易节东广大凡自江浙入广则为逺自闽入广则为便矧此阙在淳熈间以处杨廷秀林子方某何人者而庙堂俾继前修后尘顾虽驽钝无以愈人至于蘖食氷饮以革污浊铢积寸累以裕财用差有一日之长异时觧印而去使广人皆曰是能洁已奉公者即所以报我公之知也但有一説不敢不预以告如作文字之类某实不愿如此位置不过又为人弹射饥饿至死耳如八十老亲何如四儿一女何惟某官终念之人情各有便不便某便于外不便于内区区血诚梵志倒着韈之説也并发玉齿一笑
　　某首春十六曰凖省劄除侍右郎官此皆某官念旧之意髙怜才之意切因元防之除吏以孤官而窜名恩徳甚厚亲朋咸喜而某独以省愆未久起废太骤为忧方迟免牍之回已有啧言之及尚从寛典仍畀丛祠某死罪死罪凡人负谴必有罪名使天下晓然知之惟某所坐最为黤黮不明今年之劾曰圗作南宫也明年之劾曰圗作西掖也共惟国朝清望官选于髙科异等而不选于任子选于馆阁而不选于俗吏流品既异涂辙亦殊谁倡此名凿空架虚嫁其祸于米盐之俗吏防补之庸夫此言流播非独某之耻也其羞朝廷辱缙绅甚矣葢避之岭海不得免焉避之田里不得免焉待之十年之久而不得免焉其实雕篆纂组童年所嗜今将耳顺一字不记而恶名著人如腻不可洗濯如癞不可熏沐每自伤悼曰身不死谤不止乌虖哉又自寛释曰圣上数路以取士大臣不以一眚而废人罪垢余生茍未奄溘但当扫去浮华敛归平实以待清议之见察而公朝之不终弃耳某屏居却扫山深林宻逾年无一字至钧门独有岩岩泰山之瞻朝夕不替去冬闻经筵之召俄又闻事枢之拜昔李少卿堕落异境絶望天日及闻霍子孟诸人用事不觉动色某亦人耳其于相公之入也乌能无鹤鸣子和宫动商应之喜哉顾念为国计则当劝勉一出为公谋则当从吏勿行贺书瑟缩实以此故既而传观巽牍至于十数凡小生所欲忠告在明公畧已尽言然而上廹趣于惟行之令下牵绊于同朝之贤则又有不可以常法论者曰本兵曰大政他人一着脚此地必根着不肯去惟相公昔也先诸老而去今也后羣公而来视荆公晩拜头防不辞而至者贤之逺矣某旧腊叨恩起废念既有免牍申省不敢不通诸府书承受人言相公未至遂先作二揆书今以録本申乞钧览愿相公因与二揆议政采择而施行焉幸甚某在南中常告相公第一不喜做文字今甲子将一周岂是弄笔砚时及相公诸君子当朝寒士得职之时随分在外迁转一两任畧改换十年前官称即可纳禄奉亲修身俟死以从先大夫于九原矣过此若有他望天厌之天厌之






　　后村集巻四十六
　　钦定四库全书
　　后村集巻四十七　　　　宋　刘克庄　撰书
　　与防丞相
　　某恭惟端嘉以来上之图任非一相相之登庸非一人然皆不岀长安城致身髙位者惟某官不然始在朝廷以不合去后得政又以不合去其视荣利如涕唾然天子固已尊敬而注倚之矣名最髙迹最近召最早来最迟公之素心葢如此一旦圣意先定告廷爰立仕者举笏曰吾軰有宗主矣耕者击壤曰天之欲平治矣人心不齐天籁自鸣此岂可以声音笑貌求者方今急政要务曰君徳曰国本曰朝纲曰边防他人所不敢言与不能为者窃意吾相必以身任之某获罪鄞揆退耕于野有千百亿刼不下山之誓且奏记钧门曰此生索性待公当轴安知今日其言遂验孟子不寐谢公折屐未足以喻喜也然晩节末路曲荷陶铸内陞朝序外擢职名就某分剂言之千足万足今无所欠只是反哺情切欠一归尔吾相昔有牵掣今造化在手为某觧卸鞍防放逐水草使为太平之幸民可矣
　　某初五日凖省劄奉圣防某令赴行在奏事成命骤颁危衷憎悸伏念某素无扳援积困中伤但思空谷之逃不作修门之梦然且起久废而居按察防寸劳而忝褒迁取数过多乞归未遂敢圗收召俯及沉沦孤忠荷君相之照知逺迹烦朝廷之记忆恩私所逮感涕交零某之孤危人所共知及某官当国宻勿启拟不进不休迨兹出命倍费造化某以十年之恋阙当倍道而造朝况明时岂易遭逢而近比不许辞免但于某私计则有未安葢以六十之儿上有九十之母前谓番阳去乡差逺力求祠廪或改闽郡天日在上实闻此言设若贪仕路之向荣望亲闱而愈邈既犯天下之公议亦为名教之罪人辄以丹忱形之公牍欲望钧慈特赐裁酌或尚可敷陈改畀一麾不惟母子榆暮相保亦某官加惠诸生卵翼成就之初心也
　　与范丞相
　　某十二月二十日承本贯兴化军逓至省劄奉圣防某除江东提刑闻命震骇莫测其繇因念去嵗被论畀祠尝勒恶札短启摧谢猥防钧慈亲洒荅翰谆复温厚固已黙寓哀穷悼屈之意及兹旋干转坤造化在手首防启拟不待归依拔诸散地之沉沦付以外台之雄剧此乃在朝卿监郎官所欲求而不可得者某方在废锢安敢有此梦想仰惟某官啄菢卵翼之恩可谓勤矣某先白家庙次告亲闱聚族百口一词衔戴某筋力尚堪驱策向者不殚入广今江东距闽为邻部况一闲四载宁不急禄实縁孤危一旦吾相当国复玷太骤深虑微踪又将不安谨具免牍一封归命化钧冀请误恩敢乞钧念速赐处分
　　某今月念六日凖省劄奉圣防某除将作监骤闻成命载惕危衷伏念某昨闭户而投闲未磨瑕累兹起家而司臬无补涓埃事功缪悠风采消靡养亲有请方頼曲成播物无私忽叨峻擢由郎曹之秩序陞匠监之班聨必王官积累而后迁岂外臣梦想之敢到仰惟某官振淹拔滞之意超资越録之恩虽殒防生莫酧洪造但某自揣孤危而多畏毎因召用而挻灾况新命之过优虑佥言之未允见具免牍仰干化钧
　　某前月二十九日因缴逓筒尝具禀劄退而属藁拟辞匠监之除忽得邸报闻已改命惕息以俟至十二月十一日伏凖省劄某除直华文阁依旧江东提刑某窃惟大匠穹班以待郎官之久次先朝奎阁以旌监牧之有劳岂伊名论之卑凡并沐宠光之殊异旁观歆艳内省兢惶此皆某官记夹袋之储笃缁衣之好觧十年未易觧之谤调众口至难调之言回白日之照于覆盆息慈母之疑于投杼遂令踈逖坐致显荣永惟吾相此恩之尤深虽尽今生来世而莫报重念某自收朝迹屡阅嵗华前此当轴数公贴书盈箧或便朝之宻荐或广坐之诵言徒有空言孰为实惠某亦固穷而自守不少屈而有求及某官登冠元台兼收多士因钧问之下及竭鄙情而上诉者恃吾相道广而无党偏也心平而无恩怨也恃吾相之追念长公而未忘先人也某官虽爱之深主之力然前后所赐钧翰未尝少见防防一旦榻前启拟中书秉笔乃超资越格出人意表如此乃以朝士积日累月而不敢望者度外拔擢之如此乃排羣议而一手挈提之如此身可陨恩不可忘昔王文正公擢士而士不知其言曰恩若已出怨将谁归谁其继之某官一人而已某初意实以亲年髙家山逺清温既隔梦寐不宁欲辞绣斧之荣复返防衣之乐冀将见禄换一虚称以华归涂以全晩节今为身计者皆遂为亲谋者未谐仰戴洪恩之曲成俯畏清议之责及望翘材而矫首具免牍以陈情敢丐钧慈特赐处分
　　与范杜二相
　　某仰惟圣天子一旦躬大权枚卜羣公以相印属之真儒莘渭之举也制麻一出学士大夫至于举笏相贺文富之拜也然今日之事至难今日之相尤难大丞相登庸之初将慰人望必痛革时必先收人心请试条前日之所以失人心者以备采择自昔朝廷必长养士大夫气节而成就其声名比年号敢言者着清节者贤而有人望者功名与已相轧者皆为一説以沮之求一罪以加之曰是空言无实也是尝误某事也是尝主某人也甚者毁其素履如温公狎妓东坡贩盐之类初年有三十余人之荐其后取三十余人者芟夷而蕴崇之皆扫影灭迹更用一种刀笔俗吏聚敛小人或琐琐姻娅以根据津要布满郡国一当革也自昔立贤无方比年乃拘乡贯因恶一夫遂恶其类因恶其类并恶其乡喜者擢连枌榆憎者固其州里夫恶闽士如吕吉甫辈可也不有蔡君谟陈述古乎恶蜀士如邓绾辈可也不有范景仁淳夫坡颍兄弟乎二当革也孔明所用皆巴蜀人才国家驻跸既未能混一西北铨选科举多得闽浙之士理势则然今进退人才者曰吾恶福建也典掌文衡者曰吾抑闽浙也昔了翁弹蔡京云重南轻北分裂已萌况版图日蹙又于已蹙之中有所厌薄何其甚不祥耶三当革也分门庭植党与非盛世事比年以由我而进者为贤由他人而进者为不肖夫了翁非曽子宣所引乎道卿非吕嘉问所荐乎谓邹陈不受知于曽吕则不可谓为曽吕之党尤不可乌得以其始进议其终身四当革也取盐袋钱变经总制法而守倅壊増斛面刷义仓而田里空括浮盐而盗贼起夺天下利源归国用房而版曹防废先拨邦本大失民和此其行事当革也自昔为国必有魁磊骨鲠之臣淳化景徳间以王元之杨大年重庆厯以四谏重熈宁以三舍人重元祐而后以元城了翁诸人重比年居官者一则誉真宰之圗回二则赞世臣之把握至于事闗纲常名教之大相视禁齘莫敢口向非诸生猖言讲官宻启国无人矣公卿大夫不敢论諌亦不敢驳议乃以据摭细防为守法以沮抑寒为奉公除堂参部者鱼贯客邸或饥饿而死狼狈而归起道涂之怨嗟伤祖宗之仁厚譬如巨室积善起家一旦衰防为子孙者不思力行好事増广隂隲而一切反以锲薄欲家之肥恐无此理此其大意当革也至于格非去佞之机括内修外攘之次序大丞相固以身任而无俟于人言矣昔人有云千人之诺诺不如一士之谔谔自吾相宅揆秉笔之士作王褒之颂献徂徕之诗者必已堆牀盈几然而未必皆有益于吾相也某懐昔受知之意与今起废之恩既自课一启为天下贺而启所不能言者又斋沐裁为此书少効芹曝之忠
　　与宰执
　　某昨者叨恩入奏尝具尺牍少伸摧谢共想已尘电览某贱迹行至泉州闻有台劾归至田里方见弹文罪恶如此宜肆市朝以为世戒而明主寛洪大臣长厚不忍加诛赋以祠廪虽进莫望天顔于轩陛然退犹躬子职于庭闱仰繄庙堂委曲全防之力寸心耿耿宁不知恩伏念某去国六年之久而又防宦万里之外本为公论所恕止縁某官奨誉过当汲引尤力及兹收召果触危机某少时虽以章句小技浪窃虚声年将耳顺忧患摧压耗忘都尽常愿归耕以全晚节大臣欲进擢之见其盛壮时也言者遽攻击之亦见其盛壮时也向使大臣知其捐书惰学必不仰累生成言者知其倦防念归必不重劳驱逐也凡此皆平日于践履上欠功夫文胜质才掩徳之所致反覆循省无所怨尤但当改已徃之过勉方来之善庶几上不辱殊知下不羞先训他复何言
　　与髙枢宻
　　某嵗首奉凖省劄除侍右郎官皆某官陶铸启拟之赐矫首知皈某自度危必生悔吝即具免牍力言恐惧瑟缩不敢就列之意俄闻又污台评矣尚防寛典仍畀旧祠某死罪死罪伏念某莆之鄙人二大父知名乾道间先君诸父皆擢世科惟某防而失学门防入仕当世耆旧犹以其故家遗俗多所奨进絜斋侍郎袁公竹隠谏议傅公屡荐于朝不报西山真公帅闽以议幕招内史洪舍人初除以自代举盖诸公假借之私而非天下议论之公也立朝之初众以为喜独以为忧未久果逐起废守袁数月又逐后除广盐某官以麟史之笔当凤阁之制推本其家世师友次及其奏对议论王言一出多士盛传众以为荣独以为辱未防召则逐除郎则又逐订其所坐别无过犯亦无赃私専云欲作文字官而已鱼鸟至防犹惩弓饵某亦人耳端平之劾此罪也嘉熈之劾此罪也淳祐之劾亦此罪也一何防顽不灵久而未知悔悟哉况夫朝廷之大科目之广乃使一米盐俗吏实受此名岂特某之耻其羞当时辱后世甚矣某弱冠筮仕今将耳顺于狱讼米盐粗有一日之长区区素心愿以丝毫实用自见不愿以文字受知于人庙堂茍不遐遗筋力尚堪粗使岂必加屦于刖施髢于僧食马肝而俟河清乎良由某命运穷薄为人凿空嫁此恶名尚頼天子圣明大臣忠厚使从闲散以避怨憎残年防何但当内讼而自新固守以待察耳
　　与郭小坡
　　某伏念端平甲午起下土登周行忝与当代名流同一除书万人海中虽不及欵侍诲言然望而知为吾叔度也明公如鸾皇縻之不可某如鸟鸢弹而后去每懐清标想髙致未尝不起敬起慕天日实照临之某敬以某官平昔树立见谓第一流人一旦进居言责国人皆喜而相告曰是必能与天子宰相争是非可否者是必能判别忠邪者是不可以官爵诱利害怵者及諌纸一出则又喜而相告曰正论明矣佞人去矣人心不齐天籁自鸣诚之不可掩如此前世小人害君子或兴党祸或设学禁各为一説以扫空其类至于妄引经训倒植纲常禁人不得説天理民彛则自生民以来未之有向非明公正色辟之万代谓何韩愈有言孟氏功不在禹下某亦谓正言之功不在孟氏下自此序迁谏大夫中执法天子尽行其言天下举被其泽矣某初元召审行至三山愿留西山先生幕府葢自审不堪立朝尔牵聫一出非本谋也师死不去或者罪之所以有丙申之逐又掇拾师之绪余见之对扬或者怒之所以有丁酉之逐齿朝年余典州数月谤咎山积退而杜门自分老死田里矣然犹孤危凛凛不敢自保及闻朝阳之鸣然后与友人方右史私相语曰上用端人吾辈之罪或者可以已乎矫首云霄不忘瞻戴
　　与吴叔永尚书
　　某丙申去国独荷尚书与洪文端明聫骑访别嵗月易逝昔未知命今耳顺矣张公九尺之身翰林万丈之文何尝一日不在心目杨右司在郡时每欲附拜尺书又念得罪少公而登门未已虽合于善论将不吾与强而附之然恐非君子上交不謟之义况传云亲戚不悦不敢外交近者不获不敢求逺窃意尚书笃于友爱非但某不当自通而已前和髙词末章所谓洗空者即是采用退之聴琴之语韩与頴师岂尝有纎芥哉妄意谓尚书乐府之妙不异頴师之琴实无他肠粤自髙牙大纛作屏洪都相距仅三百里岂不欲修书札问专城瑟缩至今犹前志也敢谓大君子髙懐旷度超出古今精笔妙墨俯逮卑晚捧得惊喜如蔡邕之得论衡辩才之获褉帖而今而后尚书既无訑訑而拒之色某安敢不源源而来乎端平从官皆已秉事枢惟尚书犹以直学士临大方面向者尚恐当轴未相孚果山既相道同志合声应气求窃意旦夕必间两社矣某宦情薄亲年髙去春为范社二公好语牵挽一动非所乐也自去春屡告果山力求清漳以便养亲已有陶铸消息矣闻直翁辞越亦求此州遂失指拟臬事书考又逾两月已除陈叔方为代但此距永嘉千余里猝未能至天气尚触奔走其何以堪凡人皆有剂量某门防入仕内至郎监外至麾节剂量极矣更求毫芒之益是干没无已时嗜进无止法也以此力辞入奏不足陈于尚书之前比闻令嗣知丞不起妙年玉树脆折上恼慈抱诚何以堪然斯文命脉系于元身更望玩老易齐彭殇使之渐逺渐忘可也
　　与郑邵武
　　畴昔亲炙每闻余论谓他日必官君瑞明府之子以报大监罔极之恩某与子敬左司闻而叹伏迩来不意此説稍断续莫晓其故岂以君瑞既殁而寒盟耶阁下为人磊磊落落不忍如此意者妇人女子有以动摇之耶或宗族亲戚有来破之者耶吾辈处大事当断诸心岂可谋于人阁下之官受于大监能为此举止只是常情非卓行万一不能然阁下许多英风谊概晩节扫地尽矣当大监奏任阁下时君瑞虽已登科下面犹有三子舍子任弟是托孤于贤弟矣今大监直下遂无齿仕版者手足之情宁不一动心又忆君瑞在时事叔父如事父今叔父以他人为子孙而摈大监子孙于门墙之外某心犹觉不安于阁下心安乎知此事始末惟子敬与不肖子敬逝矣非不肖谁启阁下者传曰使死者复生生者不愧其言然死者无复生之理生者见有死者之时吾辈夀非金石此事不早定他日阁下何以见大监某何以见君瑞于地下哉去冬运管顾兄席上曽开其端阁下颇自感悟别后不知又作如何商量凡人夺嫡谋宗无所不施其智巧若不以大义自裁断而囿于他人智巧之内未有不颠倒错乱者曷不隠之于初心采之于公论乎又闻令嗣新除学士力主君瑞一房葢其才虽不足以望严君而其徳宜为正人之子矣敢拜手为阁下有子贺惟阁下反复愚言而处分焉此事于立孙无相妨华屋良田与吾之孙独以一命与吾兄之孙两得其所矣某言之阁下行之人必曰潜夫景辅之益友也以道义相期有过必规某不能言之阁下不能行之人必曰潜夫景辅之狎友也平时酒食防戱相追逐而已如景辅晩节何不觉因书悉吐露之知我罪我席藁以俟
　　荅南雄翁教授
　　仆端平初为郎与直翁侍郎徐公同舍相好也南来得侍郎书诵足下及河源令君之贤侍郎素强直不轻许可不待覩面固已心敬矣便风辱书陈义甚髙委教甚富益叹侍郎取友之端而恨仆纳交之不早也人情喜面防虽至亲骨肉间犹有隠情足下于仆风牛马不相及而意气倾倒攻瑕指疵慨然以订顽砭愚自任推足下之心将以其美诸身者而淑诸人也仆虽懦怯敢不佩服然足下所以教我是也其所以自处非也自昔圣贤著书立言者多矣曰百世以俟圣而不惑曰后有子云必好太是当时之人皆不足以知必复有圣贤者出然后知之知不知圣贤之书与言自若也今足下之诗幽然以深其文囦然以长而又颇自贵重知者尚寡足下以知者之寡也遂有望当世责时人之意望知者可也又望不知者焉责故交可也又责素昧者焉足下论著如此意其中必有充焉自得者而又据科第为师儒曰不遇何至遽效阮籍之恸唐衢之哭哉向使足下徒歩取拜相白衣入翰林其足乐乎否也仆他无以愈人但遭诗祸以来心仕进其后复出非心思巧力所能致也然惩艾益深谨嘿益甚天真益斵防足下当责其栖栖为佞而反讥其皦皦难全乎噫足下所责乃故我非今我也仆立朝逐于朝补郡逐于郡起废乗使者车仅数月尔所得俸赐斤斤然事育之不足何以致珠履而供车鱼乎足下引四贤之事以相勉彼皆立名誉建事功于当世者之所为也仆力不任此故当付议论于当世尔况黄巻之中皆吾师友四海之内皆吾兄弟仆之学何尝独而党何尝乎闻当撤棘倘肯过访不惜面商确也
　　荅林公掞监场
　　仆与足下同里闬又与贤氷翁南宫舍人接交防闻俊声仰下风之日多矣顾壮老不相谋鋭惰不同调常欲亲炙而不敢自去嵗至今足下以所着易学及诗文教诏之者三以书开晓之者亦三时先亲已病仆之方寸已乱曽未一酬荅而大祸至血气摧伤性灵颠错十事九忘不可以人理责而足下尚复不弃励以前辈居防讲学之事诚足下待朋友之厚望朋友之切然仆岂其人哉昔人有云人言当指实宁可面防仆少时读书粗了治乱成败未尝穷经析理为文字多谐世趋俗而少古意前诸老过聴荷圣上误知猥以文史叨进用及侍迩英力以不通经辞廹于威命每一进讲面汗心愧然后知学力如弓分寸不可勉强也足下之所以诲仆者易学也诗文也仆于易或未能分其句读岂能索其精防哉理学至伊川数学至汉上亦云至矣然考亭已防与二家异鹤山又防与攷亭异南塘虚斋皆求新义于诸儒未之外皆以其説陈之旃厦虽贵为侍从加以明主称制临决而承学之士未之能信然则足下之诗纵使南塘虚斋见之明主之力皆恐未能剖凿一世之聋瞽统一羣儒之议论如仆庸琐何足以赞美其万一乎诸文惟有韵无韵之作为近古偶俪为俗似不必苦求工然不工又不可读先朝孙明复胡安定俱以经为人师曷尝有一篇文字行世哉攷亭论荆公东坡门人取吕吉甫而不取秦少防辈其説以为吉甫犹防经书少防翰墨而已足下既为易学占得地位已髙而又欲求工于文无乃反自狭小自卑陋乎足下又条易学数端俾区别以对若主司防进士之为者仆闻程氏将没自言易传只説得七分足下以程氏之传为然耶当补其三分之未者可也以为未然耶当自为一书藏之名山百世以俟圣可也上起郑康成王辅嗣韩康伯下至鹤山南塘虚斋诸家之説当以程氏传为凖可也兹事体大他日足下学成书传仆此膝虽不屈于他人将为足下屈矣
　　后村集巻四十七
　　钦定四库全书
　　后村集巻四十八　　　　宋　刘克庄　撰行状
　　有宋朝请大夫直秘阁主管亳州明道宫林公行状
　　曽祖格故将作盐簿赠通议大夫
　　祖遹故龙图阁直学士赠少师
　　父埏故奉直大夫除知沅州赠金紫光禄大夫
　　公讳瑑字景良世为福清人学士忠节着于朝廷沅州清徳称于州里公少入太学与兄靖安令君璟今容州使君同中淳熈十一年进士第而公胪唱第四场屋以为盛事教授鄂州旧例从州家丐猪羊税钱助养士公曰事不可愧耶谢不取节缩浮费更有余力増田差干办江西转运司公事丁母卓夫人忧服阕差干办浙西提刑司公事丁沅州忧服阕干办两浙转运司公事运使沈公作賔精于吏职特重公事非公书拟不下笔公详审清介秉法据理虽贵无敢干以私者秩满得防待掌故阙执政面谕欲越次先除公谢不愿既归四年不通问执政怒超用他人久之除主管吏部架阁文字嘉定初元除国子正迁武学博士诸王宫大小学教授轮对歴疏庙堂除授宫掖请谒之病且言臣待罪班行更化前后皆所目击不知今日立政用人尽出于公乎抑犹未免于私乎其视前日有以异乎抑无以大相逺乎臣观今世自上至下由内达外茍可遂私靡所不至良由陛下真诚有余刚断不足名为更化而实未尝更化始欲善治而终不可善治别劄言民生憔悴极矣散内帑之储省掖庭之费裁戚畹之横恩滥赏覈貂珰之营缮应奉以裕民可乎又言今日之财不在官不在民独积于赃吏之家破数十赃吏之家可活数百万之民矣宁皇嘉纳改国子博士请外出知兴化军世吏所谓击断操切之术一不用专以教化拊循为主时楮令初变愚民坐减落官吏坐奉行不防获罪者众前守縁此罢去告讦繁兴公下令曰贸易未受价者未为行用告者以骗论已受价则予者受者俱坐罪如诏书于是无告楮者常平使者令民间各以产髙下藏楮于家而委官防撞焉公曰民未孚也请为期既而屡寛其期及撞防又使吏户摘语之民得以为备比去不刑一人楮价自増郡多名刹主僧例以货取名曰实封寺偶阙僧干没其谷以佐经费名曰拘桩惟公与秘监叶公禾不实封不拘桩而郡计沛然催科至寛县令不识诃问细民不识追呼又取三县夏税一钱至六十钱户全蠲之第三至第五等户减半第一第二等户减三之一寺院减五之一以樽钱代输他人蠲租者不过阁畸零为美观惟公于未催之前预为约束民被实惠待吏民以君子长者未尝设机械两造情伪一览洞鉴书判典严切中隠伏然其末卒归于忠厚悖理之事梗化之民或接乎前应之以静胜之以定终无忿怒之意有挟懐私而来者见公容色辞气莫不爽然自失而去郡人爱公如父母前后太守莫能及差知全州其治如莆下车甫两月除提防广西刑狱公事足疾力辞新命全人闻公当去皆嗟惜一日有峒猺数軰黧老矣造廷云云公使译其语曰好知州难得愿公奏天子勿去公慰谕遣之改知袁州于是疾愈而袁人将辂公矣公曰辞逺节得近麾可乎力请祠主管成都府玉局观既满再任改建康府崇禧观绍兴府鸿禧观公素清约视荣利如粪土歴二郡生业不长尺寸居室茍完无广厦突兀之想田园仅足无牙筹筭计之入宅前篱援畧成门径舍后花木初分行列公处之怡然万钟五不与易也朝廷每欲妆用常患公不可致今上御极召赴行在再辞再不允公又言臣进无补事功退无预世教直縁拙恙归卧山林衰悴之余不任朝谒惟圣朝哀怜上知不可夺除直秘阁主管亳州明道宫训词曰尔端靖老成近俾来归而抗章三四尚亲医药其以延阁珍祠遂尔恬养夫饬身谨行为郡亷平者朕眷眷如此则贪刻躁竞之习亦可少愧矣明道祠满诏再任公旧患足痬时作时愈绍定二年二月疾动至秋不愈食益少力益衰终日黙坐无惰容顾子孙满前无媮语疾革屏粥药者累日正襟拱手神闲意定以至于殁九月三十日也年七十一积阶至朝请大夫公负髙科着美誉而恬澹耻趋奉韬晦无表暴故策名二十余年为掌故学官去国防二十年始复召卒不至故志业不尽见于世每谓人不可有势不可有名平生不喜为要官曰势之所在不愿交闻人曰名之所在其立意如此公学贯千载文章典丽条达顾不肯以文名手藁皆焚弃惟廷试防与奏篇偶存又有通鉴记纂若干巻凡前世大节目大议论悉着于编兼采司马公范太史胡致堂诸家之评傅以已意自奉至薄笥无新衣庖无盛馔特喜施予族戚蒙頼晩食祠禄嵗取百千别贮之更五任得千缗置义田百斛以赡贫宗公兄弟四人靖安海丰二令君先殁公与容州使君秀眉黄髪消摇里闬时人以方二疏公临终家人问所欲言公曰无一事但恐戚吾兄耳娶宜人黄氏温陵人通直郎轻之女防孤随母聂夫人依兵部侍郎简肃林公简肃为人劲峭独与宜人语多合意甚竒之择配得公尤相賔敬宜人识度髙深达义趣蔬食素饰安于淡薄事姑舅至孝倾槖奉小姑奁具无吝色先公二十年卒于清逺里福胜山之原二子公遇迪功郎监潭州南岳庙公选孙男四人曰观曰仝曰合曰新一女适承议郎新通判潮州军州事刘克荘自宜人逝二子朝夕侍公出入坐起跬歩不离侧家庭讲肄意有所合辄喜曰天下至乐不出闺门之内公遇使调宁化尉不忍去其亲自乞岳祠孝谨恬退其家法然也二子将以是年十二月初八日奉公合葬哭谓克荘子盍论次先人遗事乎克荘亦哭曰丈人植立髙望实重宜属笔于能言者二子曰此先人意也克荘遂不敢辞初公年弭七秩坚悍不衰自克荘悼亡公追念贤女始衰始病悲夫尚忍言之然二十年翁壻知公深者宜莫如我状所述公出处去就言议风防皆质之当世公论参以乡闾闻见后之君子庶有攷焉谨状
　　宋故朝奉大夫直寳谟阁前淮南路总运判官提防淮东刑狱兼知贞州寺丞方公行状曽祖渊
　　祖宪文林郎南恩州阳江令累赠朝议大夫父崧卿朝请大夫京西转运判官累赠宣奉大夫
　　公讳信孺字孚若系出河南繇琡而下代有闻人琡自固始迁莆田至金紫公廷范六子皆贵显而少监公仁岳之后最蕃公其八世孙也生有异质襁抱中能诵书九嵗落笔属文京西公守庐陵公犹丱角周丞相杨诚斋见而惊曰天才也以郊恩补将仕郎京西服阕授番禺县尉诸公争致之幕下才望倾一府盗有刼海贾者公曰防子敢尔自挐舟徃盗方聚沙上分掳获见尉至皇骇欲趋舟取械公先使人负盗舟去矣悉缚上府不轶一人秩满改承务郎丁嫡母叶硕人忧服阕知萧山县丞浙东帅钱公象祖提刑傅公伯成被防措置庆元海道檄公徃来区画悉有条理二公亟称于朝差兼淮东随军转运属官未防复还萧山先是权臣首事既得泗州谓中原可长驱及诸将溃归敌倾国大入淮汉骚动朝廷悔悟防敌亦厌兵驻军濠州先遣韩元靓来和议有萌芽矣督帅枢宻丘公崈一再令帐下壮士遗敌书最后陈璧君玉徃皆至濠而返终莫得其要领近臣多荐公可专对有防赴都堂禀议开禧三年正月三日也既至谕以使事公曰多事之际不敢以母老辞但开衅自我敌问首谋当何以对权臣然起谢借公朝奉郎枢宻院检详文字充知枢宻院参谋官持督帅知院张公岩书通问金国行省元帅府公驰至濠金帅赫舍哩子仁在焉止客于狱露两环守絶其薪水官属或洒涕公叱曰汝泪大辱国金画五事要我公曰返俘归币可也缚送首谋于古无例称藩割地臣子不忍言敌愠曰不望生还耶公曰某来时已寘死生祸福于度外矣论辨甚久子仁不能难遂至汴见金左丞相都元帅完顔宗浩浩以天狱二字榜传舍曰此非濠州比公曰事须商防何至以威脇人宗浩使二省厐赵者来持五説如初且以无故兴师咎我公曰本朝不旋踵追悔所以敛兵纳和浩曰正为无兵可敛公曰岂无淝水八千之众浩曰防送事既无例姑置称藩割地莫有故事否公曰惟靖康尝割三镇绍兴以东朝之故暂屈已今日顾可引用耶此事不独小臣不敢言行府亦不敢奏时逆曦以蜀附金厐赵服公雄辨有张仪舌在西蜀唇亡之诮公请面见丞相决大事宗浩坐幄中陈兵见公使人传谕云五事不从旌旗南指楼船东下矣公欲稍前白事宗浩曰事止此无可议者遽授报书期公再来决和战四月公至在所诏公通问宣劳转三秩御劄令侍从两省台諌条奏所以报金者众议还俘获罪首谋増币五万如绍兴公再徃厐赵来迎金闻曦诛气颇索然犹执初词公曰本朝诸臣已谓増币为卑屈况名分地界哉金问其故公曰议者以曲全胜负较之皆云本朝兴兵在去年四月若诒书诱曦去年三月也若虽得滁濠等州我不得泗涟水乎若夸胥浦桥之胜我不有鳯凰山之防乎若谓我攻宿夀不下若围庐和楚竟何得乎且五事已从其三犹过执不见聴不过再交兵耳杨行宻尚能以数州之地自立本朝幅员万里江东将相岂久下人者厐赵见公慷慨忠烈始防露其情曰称藩不从当以叔为伯地亦不必割嵗币外别致犒军钱可也公揣金技止此力执不许宻与厐赵约定数事如遣使草誓之内厐赵取公手记为信宗浩面授公书六月复命再转三秩用王抃例差充通谢国信所参议官奉国书誓草及许谢百万缗至汴金尽变前説易二省差领客厐赵不复来矣宗浩怒曰所画事未从何遽以誓书使名来面责公不曲折建白且有诛戮禁锢语公不为动一日使甲士拥公庭下荅状公曰待行人如此耶宗浩遽谢公归馆二省差来曰此事非犒军钱可了别出画定事目公曰正縁嵗币不可再増故以通谢钱代之今得此复彼某有头璧俱碎而已二人曰厐赵误公公曰丞相误厐赵又曰丞相欲留公等公曰辱命归亦死不若死于此议不决防蜀兵取散闗敌益疑讲和非庙堂意且屡讦权臣无书公犹冀事成移私觌书帖若权臣遗宗浩者九月公还自劾待罪朝廷谓公失事体夺三秩临江军居住公自春至秋三徃返炎沙烈日僵尸满野公仗节转仄虫蛆臭腐间傔从道毙相属公神闲意定自若始受命入白太安人曰王事不可辞愿勿以儿为忧公知金有内顾忧虽黾勉出兵与我相持而力屈情见势不能久所求皆拒不予直欲以口舌弭兵又每讦首谋意指权臣公但以邓友龙辈为对金恨公不少屈慴故其议壊于垂成而王公柟出使矣公虽贬方奉使之名满天下时年才三十至临江以诗酒自娯江湖士友慕公盛名多裹粮从防明年和议成与金礼币函送权臣首皆公昔持不可者王公既以功擢用奏记庙堂云方某辨折金人于彊项未易告语之时及柟徃权臣诛矣事皆勉从矣方某当其难柟当其易每至军前金必问方某安在且谓暑行者三不委顿车上已可伏矣公论所在金人亦不能揜诏公自便除通判肇庆府复奉议郎峝防窃发经畧司檄公督捕雄韶而诸台辟知新州未上有防令同廖提刑徳明措置收捕就知韶州首封崇张曲江余襄公墓时江湖属邑多燬于贼惟韶境晏然禽赤水峝贼首戮之又谋募乡导捣巢穴布置已定朝廷用招降之説而止转承议郎移知临江军以尝谪居辞知道州郡有不检士十辈号十虎力能使监司逐太守公下车立窜首恶饰濓溪祠作太史阁与莱公楼对寻元次山遗迹表暴之除提防广西刑狱阅蜀郡滞狱有逾百十年不决者有一事株连数十家者公件画条析以闻诏下一日破械纵数百千人始杨公方按部以风力自任疑南官例有赃擿无虚日守令窜系尤众公攷罪虚实多奏释之单马行部内访民疾苦荒镇恶县无停驿处张幙野宿以为常足迹未及者海外四郡耳转朝奉郎除转运判官绍熈间京西公实持漕节定盐法改客贩为官船奏罢嵗觧鄂靖钱十一万缗广民徳之及公践世职父老即永宁寺西庑祠京西公文人词客俱有歌咏纪述焉公深知盐荚利害撙干裁损自出新智漕计沛然以之新学宫増士廪创类试院又蠲诸郡盐逋三十六万缗曰此皆积压日前官吏失陥之数葢有身死家破子若孙拘系未脱者椓伐国家元气多矣吾蠲此钱所以广圣恩承先志也遇僚属有恩意嵗举先寒后贵要虽小校裨将皆能得其欢心有不幸者公必归其防与孥焉弭节四年再摄帅阃威信行于一方除提防湖北刑狱未行召赴行在奏事入对除大理丞于是边事复动除淮西转运判官未行改淮东兼提刑知真州始至视州城曰是中惟官寺营廐库廪耳民旅皆居江下城谁与守请筑翼城圗上不报尝登髙览望知城西北当风寒即北山匮水焉缭以石隄广六里长二十里决之则西北可为海身率畚筑旬日匮成设醲赏谍敌覈郡兵新旗帜金鼓増弩礟治蔺石渠闸深壕堑髙羊马墙日不暇给然賔客觞咏之乐亦不废郡人先惩开禧事多聚保沙上公携百口奉太安人居官淮民复业日众醝盐之利倍増减官私屋赁直十之三徙瘗战骨三十七窖于髙阜军民感奋转朝散郎敌入盱眙防骑出没天长六合间公乗小车慰拊令民勿清野帅司移文报扬州已乗陴公方就寝鼻息如雷通判求檄携家渡江公劾其摇众客曰公以死守是也如夀母何公曰吾母虽惫殊有昔人伏劔之风制帅尚书李公珏趋扬州督师公夜乗小舟掀舞巨浪防于黄天荡中秉炬剧谈谓盱眙拥重兵闭壁不出扬楚坚坐自保彼深入不足怪又言敌顿兵月余过城不攻掠野无获方且夕出剽民牛岂复昔日之敌哉诚得尺寸柄号召诸将愿身为士卒先彼可一战平也李公击节曰君言差强人意将檄公督战敌拔寨去矣山东始内附公抗言豪杰不可以虚名驾驭英雄不可以弱势填压宜选有威望重臣将精兵数万开幕府山东以主制客重驭轻磨以嵗月翦荆棘为沃野化盗贼为耕农不特外包山东内固江北而两河固在吾目中矣朝廷未遑也归附人李全新立功遗以金盌战袍舟载麦防酒壶饟其众节制司疑公挠权公又论劾豪吏所亲多谏止公正色荅曰彼以势此以理吾买草屦行矣既而防惎交起诏别与州郡后省駮奏公徙家沙上以为民望遣馈山东是谓侵官降三秩免归时公家固在城内未尝徙也其后敌薄仪真守将水匮兵退城全翼城竟筑山东河北建节制镇抚大使皆如公言公先卜第城南至是奉母居焉中堂作复阁扁以诗境凿田为夀湖中累海石为山环植荷桞松菊间着茅亭木栈徜徉其间若与世相忘者差主管华州云台观叙承议郎寳赦授朝奉郎祠满改建康府崇禧观公气禀素强初得疾觉大以宻拌棃橘浆盌饮之繇是胃弱恶食或劝迎医旁郡公曰吾贫至此岂复有人葠赀卧阁八旬神情不少衰病革赋诗数章手执如意顾小史张武侯像屏间又舆入太安人卧内呜咽问起居以嘉定壬午腊月二十有六日卒年四十六朝廷嗟惜转朝奉大夫直寳谟阁致仕人知君相待公之厚而悲公之不及见也安人叶氏丞相正简公孙贤淑有志操素羸治公后事哀瘠不能起后半月卒太安人林氏公生母也悼念儿妇阅五月又卒二子左钺廸功郎徳庆府司法参军左绳文林郎昌化军司户兼録参孙一人左钺等将以癸未十一月三日壬寅奉公及太安人安人之防合葬于侯山公自号紫帽山人又曰好庵处葢紫帽之第三峯而好庵扁墓庐云公美姿容性踈豁豪爽防及交辛稼轩陈同父诸贤安公素不识公面一见握手如旧晩开宣幕辟公参谋不就与李公璧吴公猎傅公伯成尤善公才髙事方横冲决他人莫敢措手公谈笑直前当之常慕王景畧刘穆之李文饶为人及摈不用防手怡然亦无郁郁不平之意自改秩终其身不乞怜易服色澹于荣利如此人视公若磊落宏放而公内行极饬事母尽孝粥药必亲太安人苦风痹常自扶掖卧起黙祷于天愿减筭十年益母夀事兄如事父疎姻逺族皆收防贫不能防葬嫁娶者倾槖助之素不喜治生视金帛如粪土出疆时流民环绕公以千万尽散赐金与之尤好士所至从者如云闲居累年家无儋石而食客常满门苍头庐尔多散而之它仅存侍妾数人后亦辞去嵗饥犹斥卖书画煑糜粥施棺以惠流殍属纩叶安人鬻冠珥乃克殓公有山水癖好逰罗浮一月忘归既探禹穴观黄河度桂岭浮沅湘登衡岳而渉洞庭彭蠡矣由淮东归度暑庐阜与黄寺丞干李司直燔纵逰南北两山豪墨淋漓天下有山水处镵刻殆徧道泉与真公徳秀留公元刚登九日山距城二十里西淙瀑泉千丈蜚落云杪公见之大喜曰此岂减雁荡开先而千百年无人知者即募壮夫平险通道絶顶银河观下为玉虹亭曰吾老于此矣匹马一童兴至即徃一月中率半宿瀑上公贯穿羣书为文未尝起草初若不入思细视皆平夷妥帖无斧凿防尝从山隂陆公防问书陆公为大书诗境二字龙泉叶公适靳许可晩有文星直莆中之句葢为公陈郎中孔硕见公近作曰渐趋平澹矣平澹诗之极致所谓中庸不可能者有南海百咏南冠萃稿南辕拾稿曲江啸咏九疑漫编桂林丙三集击编好庵防戱集皆板行出岭后诗文三巻夀湖稿一巻通问语録三巻藏于家克荘少小亲公晩受公荐公退居克荘亦奉祠日相从于荒原断涧之濵归自岭外公自危惙尚揽衣起坐相劳苦因泣下数行诀曰以后事累子葬有日左钺请状公之行克荘曰公门生故吏多宜择所付辞既不获念公被选使金先君为枢属实预其议淮东事顷防江淮幕府目击广右事闻之桂州父老故详着之以俟君子焉谨状














　　后村集巻四十八
　　钦定四库全书
　　后村集巻四十九　　　　宋　刘克庄　撰行状
　　有宋龙圗学士光禄大夫致仕赠开府仪同三司傅公行状
　　曽祖裕之故朝议大夫赠太子太保
　　妣庐陵郡夫人钱氏
　　祖察故朝散郎吏部员外郎赠徴猷阁待制累赠太师諡忠肃
　　妣齐国夫人赵氏
　　考自得故朝奉大夫直秘阁累赠太傅妣秦国夫人李氏
　　公讳伯成字景初其先自大名徙郓髙伯祖献简公再徙孟之济源至忠肃公死节宣和中原离隔傅氏流寓泉之晋江家焉公防凝重不妄戏笑方秦丞相擅国太傅与客拥炉语及时事公忽指炉曰是非尝炎炎者耶客皆惊异年十二秦国疾革然臂祈哀居防摧毁齐国拊而教之公发愤自厉与兄枢宻同卧起防书至夜半未休齐国常扣窓语之曰宿火于某所有煨芋或饼饵在焉太傅守莆参政龚公茂良年尚少太傅命诸子从防既而龚公仕于泉每访公兄弟萧寺视其寝处怃然曰人不堪其忧及观其文则又欣然曰咄咄逼人矣尤为乡先生寺丞黄公某所称隆兴初元与枢宻聨名擢第调福州连江尉试中教官教授明州以年未壮不欲以师自居日与诸生论质徃复后多成材魁多士登朝著名馆阁者相望也秩满入都梁丞相语公曰君盍为祭酒属适某以乡嫌闻史太师欲荐君此可以进拟矣公逊谢乞教授南外宗学首以语孟中庸大学次以他经子史立为次序俾士诵习其尤秀者别创大雅斋居之以荐者改宣教郎知福州闽清县丁太傅忧服阕改连江县东湖聚九溪之水溉田余二千顷嵗久堤壊公即下流南港伐石为新堤三百尺迄今防其利罢海错之馈禁官买之价以身为凖寓公宗姓莫敢异者连帅监司相继上公治行有防赴堂审寻令待院辖阙于是名在公上者十余人留丞相将越次出命公固辞逾年始主管官告院建言逺方陈乞磨勘为吏邀留中间嵗月弃不可用被受少缓或妨奏荐请以马逓法计讣书于告背俾为被受月日士大夫便之至今除司农寺簿两拜疏请光宗过重华宫除将作监丞韩胄挤赵丞相去国吕祖俭以上书贬党论渐起公谏宁宗曰陛下践祚之初忠谠者未褒狂妄者或谴小大之臣震惕恐惧臣愿兼聴逺览毋使下窃直谏之名上有罪言之谤又奏淳熈之末并任两相引用人材各有向背至于今日彼此相攻不极不已夫天下之势犹操舟平则行偏则侧前日之势有所偏今日之势有所激激而已甚臣恐前日之舟偏于左今日之舟复偏于右也前对日有折简谕公行进用矣冀于奏篇少婉其辞公曰此言何为至于我哉迄上前疏以亲嫌改太府寺丞出知漳州治以律已爱民为本推朱文公遗意而遵行之始创恵民局以革机之俗由郡南门至漳浦为桥三十五治道千二百丈郡人磨崖甘棠道旁以纪其惠二费一出于所却例巻知抚州未至除湖北提举常平茶盐事旧以义仓钱佐用度公曰此岂使者公帑耶一无所取梁兴者故岳侯军官至横行遥刺死无子鄂州以户絶法没入之公为立后以其赀分给诸女军中感悦辰守慕容绘以韩胄姻援贪恣不法公将按治有泄其事者改成都路提防刑狱公事华容饥既易节犹廪委寓士董君道隆亟徃赡赈民免流徙宪地寓于嘉定地接蛮夷虚恨部族在峨眉县羊山大江之南并江省地尚多土丁耕种时遭剽掠而控扼之寨乃在江北不能援一日土丁追杀蛮之犯境者七人制司逮捕甚急公遗书曰是为蛮报讐也制司就以诿公乃相要害创寨栅三所以防江南耕者蛮不复为患雅州不以时支军士粮防为变公摄漕事本司钱檄邻郡倅支散且戮为首人然后劾其守臣因考见郡计匮乏之因为请于朝焉召对言国家中兴仅有天下之半而飬兵数十万民力矣山东西将相所出之地皆非我有人才不如昔矣谓宜勤而抚之飬而用之以备缓急而牧飬之吏聚敛干进贪黩营私者有以伤陛下之民力议论之臣好恶不公是非不明者有以壊陛下之人才臣愿选择良吏以培固根本擢用端人以保全士类又言蜀自行钱引贯收头钱三十绍兴初増至三十八今増至六十四矣莫若减损其数或谓所赢二百万缗军之费出焉非可遽减臣尝防一界兊引二千三百余万实收头钱一百五十三万销折不计者又六七万今若减半再嵗一兑总所嵗折三十四万若总计之臣能节浮费嵗认若干朝廷给度牒以补若干则当兑之年引价不至甚低矣上嘉纳除工部郎时权臣将开边语尚秘宻公轮对首言天下之势譬如乗舟中兴且八十年外而望之舟若坚好嵗月既久罅漏寖多茍安朝夕犹惧覆败乃欲徼幸圗古人之所难臣则未之知也行都大火延及相府同舍郎相率唁相君有以为偶然者公正色曰天意如此官师相与规警之时也乃以为偶然耶贪相色动诏求直言公陈三事一曰失民心火灾之余商贾已困官市民物乃不与直前尹曰姑俟有余后尹曰非我所市版曹所当给者亦复展转嵗月非御人于国门而夺其货乎二曰隳军政方今诸将非由才进例以贿取臣在蜀道则闻闗外之军以掊克而防变道建康则闻御前屯驻之兵以掊克而多死何以责士卒用命乎三曰启边衅分命重臣大发钱粟人情汹汹臣固知朝廷无轻举之议然恐邀功者有包藏之心持才者起迎合之意陛下与大臣不察而聴之则天下岌乎殆矣于是应诏者鲜从臣亦未有请对者公极言朝廷无骨鲠之老班列习媕婀之俗一时从臣感愧其言除右司郎官初公受李文简公焘之荐与其仲子参政璧防素厚李方直舍人院公谓李边事至重外传将出元枢宣威江淮有诸李曰有之公曰用兵之法当审彼已内治不立何暇外圗若预此谋非独一身一家利害舍人宜深思所以为家国计者李感悟既而元枢不果行兵议亦暂止一日贪相为僧缄讼牒求拟判公堂白其不可苏师旦方承宻防公屡却其私情贵近皆不悦除司农卿湖广总领始至宻院咨日具先上防以曹徐盗边境骚动令预为备襄鄂戎帅徃徃遣忠义人出境夺战马杀吏民公为庙堂言探报未必皆然为天下者惟信与义大义茍未能伸莫若守信待时今兵财俱困而妄动以疑敌某实忧之有刑余董逵者聚党跳河为敌袭逐公抗言国家既未能灭敌不宜轻败盟约盗由我境彼则有词乞戒将帅无生事继与江陵帅侍郎刘公甲聫名论之不报复为长书反覆谏止而邓友龙以摇动国是劾公罢矣后籍权臣家公书尚存权臣题异议二字于其首起家除浙东提防刑狱公事越多富贾贿交权要公犯法前帅尝一盐商之奸遽除边郡公既摄帅不为动遂竟其狱时调兵戍边所至剽夺余姚令至阖户不敢出公行部适至捕黥其猖乱者余批驿劵遣之自此徃来帖然又镋手投募幕府误涅其手背其徒哗噪公呼官吏诘责叱吏下曰黥汝以谢哗者少止犹以误涅为言公笑谓曰当改为方胜取胜之义皆欣然列拜于庭朝廷方忧海道命公与制阃协力备御公条上便宜数事除直龙圗阁知庆元府兼沿海制置先是团聚民兵以教海舟无巨细皆拘集户然一灯以戒夜公曰此徒烦扰何益散民兵还保伍纵海舟之不及丈尺者罢然灯民情大悦谍告敌抽邓州兵至賔州与髙丽相掎角堂帖令遣间探公言邓州在襄阳賔州与黄龙府相去辽絶必敌扬此虚声欲使襄阳弛备髙丽隔巨海万里之外虚实难知但当谨固封守或言权臣有异圗公曰彼首兴兵端兵败方谋身不暇安有此同官有请缮壁垒寓公有乞统民兵当要害者公一镇之以靖后果如所料嘉定改元召对一论前日失于战今日失于和小使虽返邀求尚多陛下不获已悉从之矣使和议成犹可以纾一时之急否则虚帑藏以资敌人驱降附以絶来者非计也为今之策虽以和为主宜日日为战守之备二论权臣之初畏人议已意所欲为天下虽知其非而举朝莫不以为是及其久也是非颠倒而不自知竟以此败臣愿陛下与二三大臣以前事为师以至公为心则是非明而利害审矣三论本朝治效之盛夐絶前古非独帝道之隆亦有内助焉惟是彤史既废罕有纪述乞命儒学之臣于本传之外博采文书所载先后懿美以为后范上皆首肯除大府卿充殿试详定官寻除权户部侍郎贪相贬曲江诏没其赀有司并録其行槖公闻之曰已甚矣请给还之版曹比较之法率用新钱填旧欠嵗额既紊殿最非实又经总制钱额有重轻催有难易建越鄞常负殿台秀常居最乞实诸郡实之额纽计分数增而行赏罚焉朝廷从之四川总领所乞以金银收回九十界钱引六百万仍令起赴封桩库公言蜀自兵兴财竭宜桩留以备缓急经筵进故事引夏侯胜燕见宣帝乞用儒臣出入禁中应对顾问初公自鄞召鄞人或来见曰谏坡之命将出矣公曰昔闻之梁丞相台谏若与庙堂异议则天下事无一可为若某居言路事求其是固不敢立异倘欲如近世言官穿鼻之为者某有去尔冀其以此语达庙堂而其人不可达也除左谏议大夫公谓谏官以拾遗补过为职今弹摘细碎官失其守莫此为甚首论更化期年前皆在此犹大病方瘳所以致病者不能尽去他证或生莫之能疗矣又言禁中赐予间或过差俭于身而侈于人与不俭一也愿爱惜内帑以佐边用史丞相弥逺初拜麻词有昆命元之语倪尚书思方帅闽以为不当用乞帖麻御史劾倪公罢之公因对及其事上曰倪思过当者再公曰思固过当但恐摧抑太过遂塞言路乞明诏台谏侍从竭尽底蕴勿以思为戒髙似孙尝献胄九诗皆有锡字公论其有无君之心丁常任以尝谏用兵牵复公言常任始结曽觌后附苏师旦前日之议非真知兵之不可用受教于师旦尔李参政摘居抚州公言胄之诛璧与有力不酬近功乃追前罪他日负衅之臣不容以功赎过矣公之未为谏官也尝言弥逺谋诛韩胄事不遂其家先破韩诛而史代之也诸公要相协和共济国事若立党相挤必有胜负非国之福又劝钱丞相象祖安危大事当以死争小小差殊何必乖异及拜大坡朝士有善公者来曰宜先摇左揆之客公荅以不敢章公良能为中司以二相不咸有所左右公不乐其如此益坚壁或致右揆之意云旦夕除执政矣公叹曰吾岂倾人以为利且可以官职饵者哉遂力论朋党之曰此以此为善孰肯甘于奸党彼以彼为君子孰肯安于小人今在朝之士与四方宣力之臣其进用固非一辙臣愿陛下公聴并观不以某人所荐为贤某人所引为不肖畧所从于既徃责实效于方来可也又乞催修后范黄侍郎度出知福州上疏留之阉人吴回坐与胄分盗夀慈宫寳物贬赀产入安边所俄有防给还其孙俊卿公争曰汉斥石显实并妻子徙归故乡俊卿罪人子孙不宜侍禁中赀产宜勿复给疏入改权吏部侍郎辞不拜以集英殿修撰知建宁府边民之流徙者军伍之逃亡者赈恤区画各得其所钱楮中半之令既行复令以三七分支遣公曰他费犹可如兵何乞以一色见镪给诸军又请纲运全觧防子至今行之蔡聘君元定谪道州归塟建阳雪其于朝诏赠以初品官陞寳谟阁待制知镇江府全活饥民瘗藏野殍不可胜数制司欲移焦山防江军于团山石碑公谓虚此实彼利害等耳包港居焦团之中不若以两寨之兵迭戍焉制司不能夺团山寨兵素与海盗为地公亷知姓名防郡都试捕而鞫之无一逸去者狱具请贷其死黥诸军提刑刘公爚防客至郡宻语公曰待制赵公希怿荐公于东宫矣公曩在连江赵公为郡户掾雅敬公既别不相闻者数十年至是莫知所以相荐者因慨然曰吾平生出处有本末今老矣越明年当致仕其何以荐为哉请祠至再三进焕章阁待制提举太平兴国宫嘉定四年也八年召赴行在再辞不获行至莆拜疏曰臣病不能进矣除寳谟阁直学士提举玉龙万夀宫十年告老不获提举鸿庆宫十二年复请老进显谟阁直学士通奉大夫致仕今上御极陞直学士致仕予祠锡带公因辞免力进昭明天常扶持人极之説曰陛下思大舜事亲之心常若于不及推帝尧睦族之仁益求其未尽天下将靡然从之岂待加惠一二耄耋之臣而后知劝哉疏累上最后独拜进职之命诏进一官允所请寳庆改元御笔傅某杨简皆先朝耆旧朕所简记召赴行在令所在州军以礼优遣寻除寳文阁学士提举祐神观奉朝请虽力以老病辞而爱君忧国之念不少衰闻评事胡梦昱坐论事贬蹙然语所亲曰庆元初吕祖俭之谪吾为小臣犹尝抗论今蒙国恩叨窃至此吾而不言谁当言者遂封上曰陛下比诏内外大小之臣有所见闻极陈毋隠且命之曰言或过直毋悼后患臣欲条世务少裨万一而耄及智昏莫知所言忽闻小臣有以上疏削籍投荒者诏墨方新遽反初意孰不惊骇夫论事而加之窜逐求言而继以威怒传播天下岂能人人知所言事但以谓应诏上封之故转相告语箝口结舌臣恐陛下不复闻天下事矣方今内无良吏田里怨咨外无名将边陲危急而又亷耻道防风俗益媮贿赂流行公私俱困谓宜君臣上下忧边恤民以弭祸乱奈何今日某人言事未防而斥之明日某人言事未防而又斥之甚则如上疏者以共工驩兜之刑加之矣昔韩愈论后世人主奉佛运祚短促宪宗大怒将抵以死自崔羣裴度以至戚里诸贵皆为愈言止贬潮州寻复内职今上疏者么麽非可愈比然在列之臣无一为言者万一死于瘴疠陛下与大臣有杀谏者之谤垂之史册有累圣治臣垂尽之年与斯人相去若风马牛之不相及独以受恩优异効其瞽言不报累辞新命至二年六月除龙圗阁学士转一官提举鸿庆宫复辞公年虽髙饮食起居皆无异独耳聴差重尔每称人之善不啻如已出语及奸人误国小人害君子词色俱厉不少假借闻朝廷行一善事则喜悦寝食有味或不如意则忧愤黙坐竟日达旦卒以此致疾属纩索纸笔自草遗表始述遭遇末陈时事畧曰在廷鲜骨鲠之士持论乏重厚之人雷霆多震惊之威雨露少沾濡之泽慇懃恻怛之意未孚于中外安靖和平之福未集于家邦遂使既退者虽佚而多忧茍容者贪荣而竞骛为此不已究将若何伏愿陛下深思王业之至艰不以天位而为乐独观万化博谋羣臣上言者明辨其是非献计者先审其趋向退防旌直进善斥奸淑慝彰而人知劝惩上下孚而事无壅蔽必羣心之耸动随上意以作兴内治既修外虞可弭臣形神久瘁药石罔功将即夜台犹慕尸谏草毕亟命缮写时荅诏下盥栉更衣将力疾抵拜因发免椟遗表既衣朝服觉瞑不支就寝犹口授别亲旧书稿遂不起八月十二日也年八十四诏依前龙圗阁学士光禄大夫致仕赠开府仪同三司傅氏自献简以论谏显忠肃以节义着太傅以髙才称公袭忠孝之嫡传备家庭之全美而又受学于朱文公常以君亲为重利禄为轻策名三十年始登朝列富贵在前未尝少贬以求合为都司总饷以沮边议去为諌议又以忤贵近去自嘉定辛未至寳庆丙戌杜门却扫者十有五年晩被聘召正张禹孔光顾惜子孙不敢斥言王氏之日也公方歴疏时宰政极论纲常伦纪毅然以不訾之躯犯不测之祸欲以救迁客炎荒之厄非独不为身计亦不为子孙计矣至于遗表词气慷慨神明不乱岂非宏毅忠壮鞠躬尽力而死生祸福之变皆不以入其心欤公有至性言及先大夫辄流涕太傅赠官台司公捧告墓下号恸防絶嵗时荐享如临其上筋力既衰拜跪犹自力奏荐先从子后诸孙族有零丁孤苦者皆收字而经纪之常谓世俗多厚妻党若父族知亲睦者尚一二至母族则不复顾矣故公于赵李二家恩义弥笃平生亷俭歴官五纪始营数椽于祖居之右自为上梁文曰田里交驩尺地倍买邻之费子孙可守一椽皆赋禄之余人以为实録小圃植竹千个杂以花卉扁曰竹隠池可泛舟堂可读书幅巾筇杖与邻曲亲旧徜徉其间晏如也公博极羣书为文师外大父云龛李公温润条鬯晩笔尤健有文集若干巻奏议若干巻手记朝家故实前軰事迹曰耄至若干巻藏于家所荐多知名士朝廷或未拔擢有屡荐而不已者娶某国夫人王氏皆礼部尚书大寳之女子男三人某某官次某某官女二人知浔州王彦广故通判绍兴府连三益其壻也孙男六人某某孙女三人某官某官其壻也某年月日诸塟公于南安县金鸡乡崇顺里苏岭原门人陈宓已志其圹某复摭其言行之大者以告太史氏谨状

　　后村集巻四十九
　　钦定四库全书
　　后村集巻五十　　　　　　宋　刘克庄　撰行状
　　宋资政殿学士赠银青光禄大夫真公行状曽祖【阙】赠太子太保
　　妣陈氏赠咸宁郡夫人
　　祖京赠太子少傅
　　妣周氏赠始兴郡夫人
　　父嵩赠太子少师
　　妣吴氏赠缙云郡夫人
　　公讳徳秀字希元浦城县迁阳镇人四嵗受书立成诵入小学夜归尝寘书枕旁灯膏所薰帐皆墨色羣儿休沐聚戏公并记其书巻兼熟之矣宫师薨吴夫人力贫躬织絍持家公得一意于学弱冠再贡于乡擢庆元已未乙科调南劔州判官孜孜职业不以髙第胜流自居中开禧乙丑博学宏词科闽帅萧尚书逵罗致幕下陈相自强家盛暑讼人索僦荆公判其牍曰丞相方忧邉思职顾屑屑及此乎时金华李公诚之莆田陈公宓皆仕于福唐公与游甚驩逾嵗以太学正召嘉定改元迁博士为礼部防检试巻官楼公钥倪公思方典举独异待公楼公尽告以文献之传且许其致逺倪公为言立朝行已本末甚详公终身佩服焉轮对言为国者当示人以难犯不可示人以易窥増币函首敌将闚我又言庆元以来柄臣颛制立为名字以沮天下之善者有二曰好异曰好名士大夫志于利禄靡然从之以慷慨敢言为卖直以清修自好为不情流之极至于北伐举朝趋和而争之者不数人今既更化当先破尚同之习召试学士院奏篇言古今之变非兵财之足虑而国势人心之可忧宜防近习用事杜小人复进以维持国势拯淮民流徙以系属人心除秘书省正字为御试编排官兼玉牒检讨官迁校书郎轮对言暴风雨雹荧惑蝗蝻之异因条上四説汉初元延光间暴风翼奉以为左右邪臣史臣以为亲防曲直不分之验今名虽好忠实则喜佞灾异所縁而起也隂气之精凝而为雹刘向以为隂脇阳孔彦季以为隂乗阳之应今一二诏防或从中出致异之原其或在是荧惑南方为礼为视礼亏视失则罚见意者事防未尽察邪正未尽知乎春秋桓公五年螽汉光和元年蝗説者以为贪虐取民蔡邕以为贪苛所致意者赃吏尚多苞苴未戢乎兼沂王府教授每因诵説迪以正理兼学士院权直迁秘书郎轮对言近畿州县水灾以类求之内而女谒近习外而兵戈盗贼隂盛阳防之证更化未防俊贤耆艾引去相踵善良之士寝不自安敌焰未张不早扑灭及其旣炽乃尽力而谋去之世岂有毙千万人于干戈而天不为之变者惟开公道窒旁蹊以抑小人道长之渐选良牧励战士以挫羣盗方张之鋭又言天下有不可冺没之理万世犹一日者公议是也自昔虽甚无道之世能使公议不行于天下不能使公议不存于人心胄用事能颠倒是非于一时终不免为世大僇何者公议天道也侂胄违之则违天矣故善为国者畏公议如畏天则人佐之天助之迁著作佐郎始公登朝同进有相惎者每防公以謟时相获骤迁公恬然无竞其人后为时相所厌将除公言职使逐去之公力辞不就刘尚书爚闻而叹伏曰不过迟作从官十年尔兼礼部郎官轮对言星变修徳行政者本也禬禳祈请者末也间者内廷屡蒇醮事举末遗本未足格天又言金人有渐衰之势三可为中国忧者二万一敌遂不竞莫或余毒上恬下嬉则忧不在敌而在我设或彼之仇敌邀我夹攻豪杰四起奉我为主从之则有宣和结约之当戒张防内附之可惩如将保固江淮闭境自守彼方云扰我欲堵安以此为谋尤非易事议者谓敌国之衰即吾国之利抑不思五单于之争汉尝获其利矣拓拔氏河南之警反为萧梁之害何耶时余公奉使至琢州以燕城被围约回始知金人有内顾之忧除军器少监陞擢直学士院轮对言雷雨损动太庙鸱吻而避朝损膳仅举故事然犹歴旬浃而后行甫信宿而遽已以此动人犹且不可况于天乎除起居舍人戚畹进封王爵公适当制庙堂谕意令及去凶之事公不从而以建储为中宫功故均庆后族且有亶为异渥夐掩前闻之语既告廷复草奏曰汉世贤戚无出樊宏隂兴右者宏之言曰富贵盈溢未有能终兴亦云富贵有极人当知止二人之言外族所当鉴也许侍郎奕时兼琐闼遂援夐掩前闻一语以为词臣之笔如此是本朝前此所无也许公竟以此去戚畹以公名重屡对客愿一识面公正色拒之直前奏事言自顷傅伯成以谏官论事去蔡防学以词臣论事去邹应龙许奕又继以封驳论事去人之常情易媮难勉彼见数人者非能大有矫拂已皆不容故宁黙黙以自全不肯譊譊以贾祸侍从之臣未闻有以已见求对者集议则阁笔相视不措一词喑黙如此岂国之福又言陛下延纳羣臣有礼咨访罕闻玉音记注所书寂寥无防臣愿昕朝赐封时出圣训又言古者大事谋及庶人而楮币盐钞更张独决于庙朝又言唐宪宗以忠直用李藩以循黙去郑絪明主所当法也当时宰臣裴垍尤奬尽言拾遗孤独郁等因迁致谢垍独责严休复曰君异夫二人孜孜献纳者休复大慙大臣所当法也又言新楮初行虽有违令佑籍之文然当籍者必闻于朝以俟报可毋得专行今州县奉行过当有一夫坐罪而并籍昆弟之财有亏陌四钱而没入百万之资至于科富室之钱拘盐商之舟以产髙下配民藏楮皆出于朝廷约束之外臣闽人也所谓家产满千钱藏劵五十闽中之新令也夫产满千钱田仅百畆安有余赀可以市劵往往鬻田宅以应令凡若此类宜悉蠲罢兼太常少卿直前奏事言敌势日衰此天命离合之机国家多事之始必也君臣上下皆以祈天永命为心刘向有言祥多者其国安异众者其国危臣谓不然祥多而恃未必不危异众而戒未必不安今嵗以来二月飞雪六月积隂地震水溢妖星陨流而况重以震霆之异昔景祐五年雷发孟春下诏求言陛下自视何如仁宗冬雷之警甚于孟春而求言之诏未颁宜思所以通下情召和气者此祈天永命之一事也三代而下治体纯粹莫如我朝立国不以力胜仁理财不以利伤义御民不以权易信用人不以才胜德社稷长逺赖此而已陛下圣德谦冲未尝轻改成宪窃虑或者患国末强而欲振以威刑患财用未丰而欲益以聚敛谓诚信不如权谲谓忠厚不如刻深有一于兹皆伐国之斧蠧民之螟螣也惟陛下察截截之谝言守闷闷之家法此祈天永命之二事也唐制非叛不籍其家今闾巷细民小有诖误辄没其赀羣情嚣嚣不自聊赖弱者至父子相随赴井而毙强者至欲剚刃守臣以自快宜思所以收人心解天意者此祈天永命之三事也安富防贫王者之政而郡县往往疾视富民多方破坏不尽不止有余之家窘于科敛摧于告讦皆蒿然有不自存之态賖贷路穷贫民益困愿沛然下诏戒饬有司此祈天永命之四事也艺祖立奏案之法以革藩侯之専杀范祖禹谓国家以仁继仁哀矜于民率用中典为百三十年太平之本陛下仁恕同符祖宗臣所欲将顺者三一自今非重辟无轻下大理二寺官宜参用儒者三酌情处断所以重帅权非战阵毋得用便宜斩戮军兴一切之政非平世所可行宜制其萌以杜藩镇之祸此祈天永命之五事也追命居住视古流放之刑其在圣朝未尝轻用比縁官吏玩令间或举行举刺之官或乖审谨按劾来上未尽至公愿诏有司博参物论湔涤其可贷者此祈天永命之六事也又言蜀居上流为东南之首宜预蓄人材以备缓急时相当国既久言路徧寘私人耆旧尽去都司胡薛之徒始用事钞法楮令既行告讦繁兴吏民坐新书抵罪者众公首上是奏直声动朝野立螭数月数犯顔造膝天下想闻其风采故老袁公燮柴公中行与庶僚之敢言者数人稍稍和之时相始不乐都司尤切齿然籍没之产以渐给还士大夫停废迁徙者亦稍稍牵复公发之也时相患公与左史李公数论事于是二公俱出疆公为金国贺登位使从臣中有以公亲留行者不听至盱眙留两月凡两淮山川险易士卒勇怯守将贤否边民疾苦皆览观诹访识之于册慨然有为国经理之志尝谓茍得自见平地可使为至险旷土可使为良田弱兵可使为精兵惜不及用也金移文止贺使还朝入对言边事有深可虑者三亟当为者二欲移沿江列屯于两淮而增募舟师以扼江面缮城池楼橹大修垦田之政又言塞外相争战鬬离合不知其几而吾俱罔闻知宜饬边臣捐金募间时朝论方事茍安谓公张皇乞补外不允直前奏事言女真徙汴我忧方深自立之防无出于用忠贤修政事屈羣防收众心而已今济周行号为多士然意见小异已成枘凿议论小激目以诪张夫平居工文墨便刀笔名儒宿望或所不能至于正色折奸萌立谈断大事则又非小有才者所能办惟陛下以尊君重朝为心合天下正人以自助南渡驻跸何异越栖防稽而秦桧乃以议和粉饰太平士大夫豢于钱塘湖山歌舞之娱无复故都黍离麦秀之叹此桧之罪所以上通于天而不可赎也今危机交急不同常时宜罢不急之营缮畧常程之细务惟大计是圗则勾践之功可寻汉有边鄙大疑必使羣臣杂议熈宁议地界建炎议防秋或访旧弼或令侍从台谏各上利害今敌徙而南宜诏有位皆得尽言然后博采众长按为定论国之元气在于人心宜选循吏革虐政以收百姓之心拔用荆淮尝立功之人以收豪杰之心已募复散之卒择其健者分配戎行以收忠义之心蠲科调以收边甿之心推恩信以收中原遗黎之心所谓自立之本也昔李纲建议欲保江南当葺理淮襄为家计孔明守汉中陆逊守荆渚皆付以事权不从中御愿于近臣中择二人于荆淮建立幕府如吴蜀任二臣故事所谓自立之具也又言敌必邀嵗帛臣窃以为不可与上曰不当与未防对境果来索从臣刘爚李珏皆主不与上曰真某之论亦然时相方以爵禄笼天下士至有声望旧人折节营进反为所薄公慨然谓刘公爚曰吾徒须汲汲引去使庙堂知世有不肯为从官之人遂力请郡时相曰禁涂在尔胡为去也公荅曰老亲生长田间但知太守之乐不知从官之荣除秘阁修撰江东转运副使时山东乱离朝廷犹与女真通聘而士大夫多言五福在吴公朝辞论国耻不可敌势不可轻幸安之谋不可恃导防之言不可聴至公之论不可忽金陵旱蝗留守适卧病公乞蠲阁二税大讲荒政约常平使者李公道传公议李公至自池阳合词乞分所部九郡委三司公自领太平广徳李公宣池徽谯提刑令宪南康饶信而建康以属帅防留守殁总饷摄事公力从臾之于是建康奉行如列城分画既定通选一路僚属籍人户为五等甲乙出米丙自食丁粜而戊济之朝廷捐米数十万石守令以使者切于为民躬履阡陌家至户到父老叹息以为刘枢宻荒政之后所未见也公素与李公志同道合谓谯卿可与为善虽南康三郡区画精力不逮然所及亦不少惟金陵甫讲行新留守至竟不发粟而总饷自赈城中户口焉时广徳旱甚公再至其郡请以拨到百万仓米万石救一郡之民且易粜为济未报公与守臣魏岘议以便宜发廪委教官林庠赈给而别疏待罪竣事而还百姓数千人送公至道傍丛泣谢曰此皆嘉定辛未饿死者防公我辈相随入此矣黄池民旅讼镇官史弥忠倚势不法公令寻医而去当涂郡更创大斛废司农斛力不用公索而毁之新徽守林琰为台谏无亷声宁国守张忠恕规匿赈济米公两劾之忠恕罢代以陈广夀公言宣民遭前守之虐自李道传承摄方有生意今忠恕甫去广夀实来所谓逐虎逢狼也广夀之命遂寝公虽不容于朝犹以忠实恳恻为时相所重虽积忤未至疏斥惟都司数人目为迂儒试以事必败及至江东益有民誉小人无所售其喙遂有旱伤本轻监司好名赈赡太优之语时相不能无惑自此申请遂落落矣魏岘始与公共发廪俄为都司所嗾劾罢林庠以撼公公上章自明朝廷悟与岘宫观庠干官都司怒无所泄径从省中奏罢徽守詹阜民以撼李公道传而李召还矣江东二年凡下车例册及台阃戎司之餽以至太夫人诞日诸司所奉夀礼皆不入私槖専储之以助赈施公虽在外援欧阳修自禁林出漕河北上疏论兵故事附奏言金辽启衅在政和之四年其灭辽也在宣和之七年今天下之势无以异于政宣之时臣尝论政宣致祸其失有十京黼蛊上心一也贯俅壊军政二也简忽天变三也以言为讳论水灾者贬谪谏花石者屏斥四也老成鸿硕不以奸党废则以邪説斥五也台省馆殿非奴事奄尹即翼附权臣之人六也边臣掩覆敌至不知七也改盐钞法科免夫钱八也阉腐董师九也徇敌国之欲召侮取轻十也陛下忧勤恭俭无愧仁祖之风而羣臣盘乐怠傲乃有宣和之习臣恐后之视今犹今视昔又三数年来谋国者不惟长筭遂有三误敌既播越犹使吾宋臣子拜仇敌于祖宗殿廷之下一也嵗币不遣是矣然不正其词而诿曰漕渠干涸二也上流制阃榜拒流民来者勦杀西州揔戎程彦晖一家于黒谷山三也积此三误而吾国之威灵气索然矣误于前者不可悔应于后者犹可为愿朝廷无再误而已昔孙氏典午氏皆能以江表自立国家带甲百万江汉为池岂下吴晋而中外有司忠诚愤激者少委靡頺惰者多一闻赤白囊至相顾失色不知所为少定则又恬然矣国家平时尊宠士大夫一旦有急未见有毅然以戮力王室自任者此臣之所以大惧也时议以西掖召还都司尤忌公者宻泄其语以相钩致公曰某虽不肖决不由匪人以进乃上此奏除右文殿修撰知泉州郡以畨舶为命然商人畏重征苦官吏和买至者絶少公镌税额戒官吏毋得买一物虽诸台委倅属市物必申州始得奉行是年舶至者十有八明年二十有四又明年三十有六征税之入犹及绍熈旧额秋苖令民执概两造示姓名使自诣然惟王公十朋与公能行之海贼王子清赵郎以十八艘横行巨浸刼晋江县围头湾距州仅百余里公调左翼军捕逐拨发官王太夀力战无援与队将秦淮等六人死之公为文以且请赠典于朝出宿中和堂讨贼弥厉或言沿江诸港澳民兵可用而同安管下烈屿其尤也公议选官劝谕寓客寳谟储公用自请行得民兵四百舟三十二与官军掎角并授之簿侯处厚曰官民一体有功并论逐贼至漳浦境内沙淘洋败之获大舟四贼首六赵郎者在焉子清逸去诛羣贼于教场设王太夀位令其子剖心以祭磔者三人诛死者二十余人胁从者破械纵去赵郎自称直徽猷阁子防孙希郤也毙于狱子清寻为台州杜门廵检所擒诏以贼平増一秩公委僚属徧行海濵审视形势创修沿海诸砦増屯砦者复教水军严定廵逻地分后皆可行左翼军受守臣节制公所请也时相生日四方争献珍异公大书开诚心布公道集众思广忠益十二字以饷且将以书曰丞相勤身辅政而中外之心未孚屈已受言而士大夫之情犹不能以自竭愿因某之言考武侯之为勉其未至则功业日盛福禄日隆不报泉多大家或席贵患苦闾里公严绳其仆而雅责其主皆媿之而不敢怨始至郡之先达有田讼闻公语自愧焚其契不复争曽公从龙贻书寓里曰此人视宰执如小儿宜谨避之傅公伯成方退居公每诣之必移日虚心问政受其规戒傅公亦以世道期之除集英殿修撰知隆兴府江西安抚前政积寛稍矫以严尤留意军政尝谓边徼外患盗贼内忧皆不可忽遽条五事可为十一郡长久之利一令属城各仿豫章于禁军内团结其强壮者别为营且乞推行之于八路二抽江州水军行船十之三分屯兴国之富池等处抽鄂州水军十之三屯武昌县三缮豫章城四总管钤辖阙于统制中选差州钤将副则取诸统领以下之知兵者五通广盐于贑南安以弭汀贑盐子之害属藁未上以吴夫人忧去官明年蕲黄失守陞武昌县为夀昌军其后盗起南安延蔓三道竭国力讨之数载始平人乃伏公先见公尝言所歴诸镇惟江西惠利未有大及吾民若有遗恨葢开府仅数月云公性笃孝吴夫人尝疾病公祈天而愈醮谢之词有曰愿损臣以延母龄炉薫之烬未销囊药之功已应其除泉守也告词以蔡忠惠公襄便亲为比公至郡刻蔡公上夀仪于石嵗时率家人奉觞为夀如其仪州民有母年百者为立夀母坊及执防毁瘠柴立侍妾尽遣去给事左右惟老兵苍头饮量旧无筭自此终身饮不过濡口服阕除寳谟阁待制知潭州湖南安抚使再辞不允次对又不允赴镇诏赐金带以亷仁公勤四事励其僚以周元公胡文定公父子朱张二先生学术源流勉其士长沙自南渡初民自醖酒而税于官其法简便至刘公珙讨郴冦増新兵始量从官卖稍分醖户之利辛帅弃疾创飞虎一军博求利源奏改为酤给事中芮公煇持不可而寝至赵帅善恭又焉曹公彦约修复旧法至安枢宻丙又焉公奏自彦约行税法每嵗净息率不下八万余缗视昔之无大相过而不和籴不抑配不捜捕薪水之费官吏之给皆十去其七而一定之息踵门而至何惮不为诏可其奏潭人懽呼旧例秋苖斛面外有所谓捧撮米者日増月益前帅定増为一斗既増而捧撮如故每三撮取七升公并革去之朝廷嵗降度牒和籴州配之县县配之民率三四户受一牒昻其价以市米每斛比市直仅四之三公乞免降度牒不许则遣人货于都城而自任其折阅所籴十一防米贵遽止以他米补其数明年奏请罢籴嵗春夏郡民艰食竭公家之力赈赡既而曰此浅惠耳郡有折粳米钱本正苖也后折钱佐郡用阙米则输本色合正耗五万余石公别贮之名惠民仓嵗嵗出籴仿张公咏成都之法什伍其民以相保受有丽于罪毁劵住籴保受同之因寓教养魏公了翁记焉又以撙节钱易谷于总所得八万石益以他谷为九万五千石散于十二县置社仓百所其敛散息耗之法一依朱文公所立条约且上其事朝廷皆从之着为令又创慈防仓立两义阡教诸军习射月再按试前帅以官钱付亲兵回易又拨东西两荘令军中自佃公捐其租息凡营中病者死未葬者孕者嫁若娶者给散有差定王台遽一郡最髙处向时元夕帅漕张饮其上诸营家掲一灯竿杪灿若万星数夕乃止公榜罢之置赡军典库知夀昌军朱槖建请飞虎军永戍夀昌且欲并致其家口公力争之朝廷不能夺江华县贼苏师军去州十里杀人巢穴接贺州公檄广西共讨平之武冈守司马遵不得军情卒蒋宗等倡乱公劾去遵使佥判叶莫摄郡事授以方畧乱卒伏诛今上登极召赴行在未至除中书舍人兼侍读改礼部侍郎兼直学士院兼修国史实録院修撰辞免不允以寳庆初元正旦发长沙过家乞郡不允给告一月六月辛丑入对上迎劳曰久闻卿名公奏三劄一修子道正家道立君道畧曰三纲五常者扶持宇宙之栋奠安生民之柱石人而无此冠裳而禽犊矣国而无此中夏而蛮貊矣晋废三纲而刘石之变兴唐废三纲而安史之难作我朝立国根本仁义先正名臣或以为家法最善或以为大纲甚正陛下初膺大寳不幸处天伦之变有所未尽流闻四方所损非浅霅川之变非济邸本志前有避匿之迹后闻讨捕之谋情状灼然本末可考愿诏有司讨论雍熈追封秦邸舍罪恤故事斟酌而行之虽济王未有子息然兴灭继絶在陛下耳上曰朝廷待济王可谓至矣公奏陛下友爱之心可谓无所不至但谓此事处置尽善臣未敢仰承圣训观舜所以处象则陛下不及舜明甚大抵人主当以二帝三王为师秦汉以下人君举动不皆合理难以为法上曰亦是一时仓猝公奏此已往之咎臣所以言者欲陛下益进学修徳以掩前失二乞收人心畧曰太平兴国中秦邸事作太子太师王溥等议于朝堂者七十有四人然后有诏裁决以大事不可轻也康定庆厯简求西帅必取当世第一流宰相吕夷简至忘仇荐进以重任不可轻也往者霅川之狱未闻有参聴于槐棘之下者又如淮蜀二阃之除皆出佥论所期之外天下之事非一家所私何惜不与众共此收人心之一事也赏罚均平则人莫得而议今有功罪同而赏罚异者朝廷之于天下当如天地之于万物栽培倾覆付之无心可使一毫私意介其间哉此收人心之二事也当干淳间有位于朝以馈遗及门为耻受任于外以苞苴入都为羞今薰染成风恬不知怪果欲息天下之谤莫若反其物罪其人则心迹暴白此收人心之三事也治世气象欲其寛裕不欲其廹蹙曩者以讹言之籍有讥呵之令焉讥呵则已甚矣甚至于流窜焉杀僇焉都城之民摇手相戒宜觧宻网逹下情此收人心之四事也三言朝廷之上敏鋭之士多于老成政事之才富于经术虽尝以耆艾褒傅伯成杨简以儒学褒柴中行以恬退用赵蕃刘宰然前之三臣止加异数未闻聘召至于亮直敢言如陈宓徐侨皆未防记録愿处伯成简于内祠置中行于经幄擢宓侨于言地又奏华发旧徳之臣不独人主頼其益朝列新进之士亦有所矜式伯成简皆年逾八十纵使召之不至必能因囊封进忠言又奏长人之官抚字不闻叨懫日甚上曰如何无一亷者又问何以革之公奏此在朝廷用舍黜陟之间示人以意上又问卿曽见有何亷吏以袁守赵防夫对御笔擢防夫直秘阁与监司差遣公手劄谢上因言崔与之帅蜀杨长儒帅闽皆有亷声臣不能一时悉数以对乞广加咨访始公在道犹未闻济邸之讣以书达时相谓必有寡闻浅见之人托纳忠除患之説以误朝廷者不可不致察时相既恶闻其言至范村使左史杨迈来见问所欲言又遣所亲谕以勿及甲申之事公但唯唯洎入国门都人聚观皆以手加额益见忌矣辞内制者四从之上移御清燕公因进读奏此髙孝二祖储神燕闲之地也仰瞻楹桷俯视堦墀当若二祖实临其上又言陛下前所居处宻迩东朝未敢遽当人主之奉也今宫阁之仪浸备以一心而受众攻未有不浸滛而蠧蚀者上曰当察于防芒公奏惟学惟敬可存养此心惟亲近君子可维持此心葢理欲相为消长笃志于学则圣贤虽逺常若与之从容防处天下之乐何以过此上曰朕在宫中无他嗜好止是观书又奏古者终防不处于内宜防防谨独见先帝于羮墙向者日侍慈明今其见有时宜益隆孝养又奏先帝视朝常在夘辰之间臣侍螭陛下二年实所亲见陛下视朝差晩上皆嘉纳读寳训睦亲门至涪陵公廷美卒具陈其所以然因奏太宗于秦王矜怜悯恻曲尽其至陛下所当法又诵太宗圣训曰同气之亲不忍致于法又曰以廷美之恶岂当如此但骨肉之情有所不忍观此则亲亲之恩不可以有罪废上颔之宁考小祥诏羣臣服纯吉公争于朝曰自汉文短防至我阜陵独出宸断衰服三年朝衣朝冠皆以大布三代以下葢未之有惜当时辅臣礼官不能并定臣下执防之礼此千载无穷恨也迨绍熈甲寅阜陵上賔从臣罗防等建议乞令羣臣于易月之后朝防治事权用公服黒带朔望时节朝临奉慰皆衰服行事大祥始除有诏从之侂胄务反庆元初政光宗之防复以小祥从吉以防要诸书考之羣臣禫除从吉旧制也后易以升祔绍兴易以小祥甲寅易以大祥二百余年之间其制四变皆由近而之逺非自逺而之近也侂胄变甲寅之制是自逺而之近自厚而之薄可乎哉先帝临御三十年恩同天地臣子号恸泣血未足泄哀带不以金鞓不以红佩不以鱼鞍韀不以文绣此于羣臣何所损朝仪何所妨即诏行在职事官大祥从吉诸路依已降行公既屡进鲠言上虚心开纳时相以其负人望有主眷屡诱怵以祸福使附已公不为动乃与其党谋逐公给舍王暨盛章缴驳济邸赠典且请追议其罪公便杜门求去殿中侍御史莫泽疏语稍见侵公自请绌责章三上不允竟以泽疏除焕章阁待制提举玉隆宫辞不允以谏议大夫朱瑞常疏落职罢祠监察御史梁成大疏降三官先是右正言李知孝论公首唱邪説以其章镂榜播告天下迨成大请加窜责上曰仲尼不为已甚时相虽怒不测公竟获里居上保全之也初从臣惟魏公了翁庶僚惟洪攷功咨防胡评事梦昱与公议论畧同时相折简言路曰礼侍强辩不已洪魏和之胡尤无状故论列交上胡贬象台公与洪公皆逐而魏公亦有靖州之行矣公归修西山读书记以六经语孟之言为主荀扬诸子附焉诸老先生之言为觧经而者附本章之注甲记曰性命道徳之理学问知行之要凡二十有七巻乙记曰人君为治之本人臣辅治之法凡二十有二巻丙记曰经邦立国之制临政治人之方其书惟兵政一门先成丁记曰出处语黙之道辞受取舍之宜凡二巻公自退居究心此书博览精思手抄日数千言丛藁如山尝谓门人曰人君为治一门告君之书也以范唐鉴为法如有用我执此以徃又曰他日得逹乙览死无憾矣又曰吾兵政一门古无此书天下方多事所以汲汲辑成之又取周程以来诸老先生之文摘其闗大体切于日用彚次成编名诸老先生集畧凡七十有八巻又以后世文辞多变欲学者识其源流之正集録春秋内外传止唐元和长庆之文以明义理切世用为主后世辞虽工亦不録其目有四曰词命曰议论曰叙事曰诗赋名文章正宗凡二十余巻盗起汀邵势蔓延数郡公虽闲居为仓漕二使者言陈仓部韡有文武才必办此贼二使者言于朝其后荡平闽冦本公谋起陈公之力也绍定辛夘庆夀恩复寳谟阁待制玉隆祠明年除徽猷阁待制知泉州再辞不允迎者塞洛阳桥深村百嵗之老亦扶杖而出城中欢声动地公晓士民曰太守去此十四五年虽泉山一草一木亦时入思再叨郡寄衰病本不能出念泉人相爱之深黾勉此来欲为此邦兴利除害复还乐土之旧而已谓官僚曰某前帅长沙尝以亷仁公勤勉同官今所当勉无出于此令属邑各以崇风教清狱犴平赋税禁苛扰四条掲之坐右海冦犯境遣左翼军将官具旺破走之先是诸邑二税或预借至六七年永春徳化二邑又燬于冦公入境首禁预借诸邑有累月不觧一钱者郡计赤立不可为或咎寛恤太骤公谓民困如此救之当如解倒悬吾宁以一身代其苦不以此为悔也僚属又鲜能任事无细大必躬亲之每据案决讼自夘至申未已或劝啬养精神以当大任公谓郡计凋无力惠此民仅有政平讼理二事可勉茍有不加意即为不治之州矣建炎初置南外宗正司宗子仅三百余人令漕司与本州均任其责朝廷嵗给祠牒五十助焉乾道又益三十焉后属籍日増漕司止按旧额余不复问祠牒亦不复给绍定末宗至三千三百余又每嵗钱米本州自备十四万余缗而一司官属与宗学养士尚不与焉公奏郡不可为矣虽有才健之守智力无所施不过预借重催或抑都保代输或估籍无罪泉民憔悴为日已久惟朝廷哀怜诏嵗给祠牒六十防故相死上始亲政除显谟阁待制知福州福建安抚使明日诏嵗赐泉州祠牒増四十焉七宫宗子为佛事以祝圣夀公喜曰温陵庶防可为矣以端平初元正月赴镇戒属部无滥刑横敛无徇私黩货毋通闗节慎任胥吏州仓受输斛取糜钱三百公减去六之五罢市令司毋得以官价市物革闽县里正督赋之害建福兴泉四郡贵籴乞回籴百万仓米十五万硕赈粜不俟报先福州常平米均粜下三州劔州常平米粜建州民未及饥食已沛然及上可其奏运吴粟补之海偷比嵗从横岛屿之民凛不自保公预于险要増兵船给粮戒励隅总厥后黠酋相踵禽殄襄阃方与北兵攻灭蔡城遣吏奉露布圗上八陵而江淮有进取潼闗黄河之议公忧之封上曰自有载籍以来与北边共事者未尝无祸而况移江淮甲兵以守无用之空城运江淮金谷以治不耕之废壤富庶之效未期根本之立见臣之所以甚惧也新元以来进退用舍多协物情正涂方开善类吐气倘能持以坚忍守以兢畏奸声乱色不汩清明幸臣懿戚不窃威福庙堂常公而无私台谏有直而无枉则庆厯元祐之治指日可致若乃释乐成之业而冀难必之功聴所喜之言而忘立致之患此又臣之所甚惜也愿陛下审之重之毋使臣窃知言之名四月除权户部尚书与庙堂书曰比者一二言事官之除识者以为四十年来所未有然正直之士不无矫拂太甚人情将有所不堪乗不堪之情以激其不平之忿刚劲不如软熟违忤不如承顺其意将有时而移矣可不惧哉昔赵中令有颛权之毁韩忠献有跋扈之劾文潞公有交结之谤三相勲徳巍然曽不以是而少损若蔡若秦秉国之时则无此矣今天下孰不知丞相用心其何訾议之有万一草茅山野语言之发或失拣择适所以増光徳美又何伤焉时诸贤已尽收召公尚留外服上见羣臣屡问公安否而庙堂寄声尤宻公谢曰前帅半年而去郡计已费支吾若某又忽忽而去此州益疮痍矣士大夫行志奚分中外愿假数月俾得展尽力辞不允丞相复书曰闻公素发私誓济物愿亟就道以副中外之望六月三山邦人竞为彩旗以送自谯门至舟次弥望数里不絶公歴一节四麾治以教化为先辟贡院増学畬江东祠范忠宣公长沙新贾傅庙晋谯王祠温陵祠朱文公及林公攅苏公缄于学而绌其不当祠者三山迎聘耆儒月临讲席所至必捜访人物天下士鲜不及门其所荐拔后为名公卿者不可胜数再辞新命不允九月已酉入对上曰卿去国十年每切思贤时襄阃代去江淮出师取三京王师果溃于洛阳退守泗州公奏三劄一言今中原无主政是上天鉴观四方为民择主之时若能修徳格天天必命陛下为中原之主否则天命将归之他人臣向在先帝陈祈天永命之戒其説出于召公然反覆召诰一篇纲目曰敬徳曰小民而已传曰敬者徳之聚仪狄之酒南威之色盘防弋射之娱禽兽狗马之玩有一于此皆足害敬其可不戒此祈天永命之一也天之视聴因民之视聴民心之向背即天心之向背权臣之末货贿公行诛求既广民不堪命大盗相挻而起頼陛下布端平之诏一洗而新之然窒贿道而贿进者尚存惩赃吏而赃多者漏网江淮军兴调度骚然宜戒郡邑掊克停边阃科调此祈天永命之二也易曰天之所助者顺人之所助者信皇天厌乱久矣陛下倘能敬徳以迓续休命中原终为吾有若徒以力求之而不反其本天意难测臣实忧之二言进取有二难用兵莫急于人才今举世所属曽不数人一难也臣嘉定中尝乞经理垦田积谷而权臣视以迂濶塞下之备枵然一旦举兵乃漕浙米由江入淮汴既久堙又湏陆运劳费甚于登天二难也夫此二难皆权臣玩愒之罪非今日措置之失然承三十年之欲整治之非十年不能此正诸葛亮闭闗息民之时也愿以收敛靠实为主又言今日之事势犹以和扁继庸医作壊之后一药之误代为庸医受责矣竞业戒谨尤当百倍三言战守之论不同同于为国元祐中廪廪向治惟羣贤自相矛盾小人得乗之愿平心商防以前事为戒每奏上辄称善公言士大夫狃于旧习上曰往往革面而未革心公乞选监司郡守上曰闻卿所至视民如子公巽谢又言恢复名义甚正但故相不曽做得工夫上曰昨读卿所上封事可见忠诚别疏进大学衍义曰近世大儒朱熹所为章句或问备矣臣不佞思所以羽翼是书首之以帝王为治之序者见尧舜禹汤文武之为治莫不自身心始也次之以帝王为学之本者见尧舜禹汤文武之为学亦莫不自身心始也此其纲也首之以明道术辨人材审治体察人情者致知格物之要也次之以崇敬畏戒逸欲者诚意正心之要也又次之以谨言动正威仪者修身之要也又次之以重妃配严内治定国本教戚属者齐家之要也每条之中首之以圣贤之典训次之以古今之事迹诸儒有明之论者録之臣愚一得之见亦窃附焉辄因召对以献因奏权臣之时欺罔成习讲筵官亦然臣记一日讲官讲易辄为奸言臣深不平欲辟之又恐纷争伤事体退而自咎若使程頥朱熹当此必与之辩上愕然公奏陛下须做致知格物工夫于天下义理无不通晓则奸罔之言自不敢进臣于是时便欲纂集此书上裨圣学縁去国不果闲居八年方克成书上喜甚曰此书便可进入衍义即乙记中人君为治一门以唐鉴为法者上又问福建盐法公奏此致防之本也福盐遡流至劔邵又自邵遡流至汀既杂且贵所以汀人每私贩广盐以其自潮梅来者颇近且洁白而亷故也贩者千百为羣皆挟兵械官不能禁名曰盐子实与盗无异臣叨闽帅深欲更张縁事属漕司方与漕臣袁甫商防而臣与甫皆召还遂不及为公自三山过家醮于仙逰山其词云既不敢矫激而近名亦不敢低徊而徇利惟厚集精诚庶防于感悟而宻陈忠益冀见之施行奏篇既出或疑其激烈不及前时公笑曰吾老矣岂更效后生求声名直须纯意国事期于有济矣然至于啓沃经帷弥缝庙论则外廷固有不及知者乙夘除翰林学士知制诰兼侍读再辞不允北朝遣王檝来通问公言不可恃此缓于修备十月乙亥进读大学章句从公请也上曰自此望卿启廸毋或有隠又问北使来闻外议颇纷纷公奏兵交使在其间今或欲却絶或欲拘留皆不可行但当以礼遣之万一露遂和之意却不可信已夘进读知至而后意诚章公奏非待知至方诚其意大学必以知为首者须了然见天下之理此为善此为恶此为正此为邪则私意邪念自不敢发愿陛下自今对儒臣论经史与大臣议政事若省阅章奏之际圣意有所未安不妨反覆论难考究须见得义理分晓可否利害明白方是格物方能致知上大悦曰卿所进衍义便就今日进读公念进本已入禁中而经筵无别本即以未办为对俄有内侍捧进本第一第二帙而前上曰已在此矣公再拜谢时以比司马公自读通鉴云既展巻读毕上问楮价日低皆是监司郡守不留意公奏物少则贵多则贱少减印造可也恐有以严刑峻法为言者切不可用上欣然聴纳王檝言其国欲和公谓和之一字易于溺人逺则宣和近则金人皆殷鉴也檝离穹庐已久所得国主之语在吾国未进兵之前我既进兵在彼岂复更守前説自古未有受人之兵而不报者檝与刘溥邹伸之诸人之语不无捏合惟其间有云丞相耶律楚材曽上平南之防与王檝议不合又云李寔献防北朝劝其先谋犯蜀顺流下窥江南凡此却似实语今朝廷于其语之渉虚者勿遽轻信于其语之近实者深念而亟图之时边臣尚欲深入公言是以前日之败为未足而又求败也又欲覊糜泗宿涟海夀亳蔡息唐邓诸郡公言新复之疆如的然可守尚恐敌由他道捣吾腹心虽能块守数城无救于败况未必可守乎又言淮西退师防失最多防蔽不言宜早覈实填补甲申进读明徳新民二条因及顾諟二字古注谓常目在之朱熹深取其説陛下若知天无时不鉴观人主虽欲一事不敬一念之邪自不可得又言陛下初惩赃吏戒苞苴一时悚动未防又复玩弛未能作新士大夫何以新民北使久留公进吴越故事以讽畧曰言词之甘藏锋刅于饴蜜也礼貌之卑设机穽于康荘也敛兵逺去鸷鸟将击之形也委地不争芳饵致鱼之术也上曰此説极是十一月癸夘进读格物致知章言前日轻举止见得理之一偏此物未格知未至之故也今若一向退沮自安又堕一偏须知前日不合轻敌今亦不可畏敌论诚意章引诗人称文王之徳曰不显亦临无射亦保汉成帝临朝若神其在宫中则湛于酒色委政外家惟陛下法文王而鉴成帝焉辛亥进读忿章引朱氏语上曰如此须如槁木死可也公曰不然圣人不能无喜怒哀乐但要因事而不可先有此横在胷中若都无此四者则此心遂为无用之物释老之学也论卫荘公唐明皇事曰荘公疎贤妃而昵嬖人明皇逺正后而昵艳妃卒召祸乱愿以二君为鉴上亦动色癸丑进读修身在正其心章曰前玉音有槁木死之问臣退思之心当如明镜止水不当如槁木死灰鉴明水止体虽静可以鉴物是静中涵动体中藏用人心之妙正如此若槁木不可生死不可然是乃无用之物矣心者所以具众理应万事委之无用可乎论继絶世公条陈古今甚悉末引汉宣帝封昌邑王贺诏曰骨肉之恩析而不殊言虽有离析而无可絶之道臣恐同姓近亲岂无絶世而不祀者惟陛下访问为置后焉已未兼修国史实録院修撰壬戌进读因言兵兴之后三陲戍守方严当此大冬隆烈之时穷闾委巷有饥冻切肤之惨极边絶塞有风沙眯目之悲愿择良吏贤将以拊绥之癸亥以已见求对言敌国讐我之深其思报也必力举兵愈缓则其为计愈工我方创艾前事幸其真有爱我之情岂不误哉愿自强以立国毋自沮以畏敌又言檝挟金使例册自随小使敢尔他日使介果至何以待之又闻檝求金翠以媚其妻妾若从所请何异故相以侈服遗逆全之妻而冀其不叛也上笑曰此语极是末又奏乞用艺祖孝宗阅武故事以作士气及遴拣朝士通明详练者数人分治边事凡三边山川险要将帅能否士卒众寡粮储虚实各令讨论庙堂择而行焉因言先朝内帑专佐军费近台臣李鸣复郎官郑寅各论此事乞行其言置局考覈为犒师之备十一月丁丑进读毕乞御宸翰谕边臣饬备因言神宗留意边事夜御灯火作书赐边臣上曰髙宗孝宗亦如此公奏孝宗于民事亦然臣歴数郡皆有孝宗亲笔石刻或问麦禾或问曽无雨雪或问街市有无遗弃婴儿孝宗一念止在生灵故勤勤访问愿陛下以为法辛夘进读大学末章引董仲舒之言曰皇皇求仁义大夫之意也皇皇求财利庶人之意也易曰负且乗致冦至乗车君子之事也负担小人之事也居君子之位而为小人之行故相弥逺事也位冠百司而鬻卖朝廷之官爵贵极人臣而攘夺平民之赀产贪风扇于上污俗成于下举世之人皆趋于利平居则欺君以自售张禹孔光之于汉是也有难则卖国以自全华歆陈羣之附魏张文尉杨渉辈之从梁是也甚者不夺不餍如莽操之所为故大学于末章明义利之分孟子于首篇严义利之辨惟明主在上亟思有以返之又奏已见论致夀之道五一无逸则夀二亲贤则夀三以孝奉先则夀四仁则夀五有徳则夀末言仙经万巻不如诵无逸之一篇道家千言岂如玩静夀之两语时近天基节故公有此疏二年元日太史占风有兵起之兆公言襄黄升杨制阃衅隙浸萌此大可虑宜勉以亷蔺李郭之事又言河北州郡非北兵北将不可守宜抽回南兵厥后邳徐诸郡失守唐邓亦继叛卒如公言丙辰进读奏已见言风起干位月犯太白皆为兵象王嘉有言应天以实不以文夫无不敬思无邪陛下笔之宥坐者也若敬焉而有以害之正焉而有以汩之虽玉音时发于口金书日接于目非实也用人聴言陛下尝诏之百辟者也若礼之而所緼不及究容之而所陈不尽施虽防龙之武日接于庭凤凰之鸣日闻于耳非实也惟陛下本之心修之身推之于事无一非实而去其所谓文具观美者又乞命两判近臣或两省都司官二三人防详端平以来奏议掇其要语各从其凡闗于君徳帝学者进入禁中闗于朝政边防者送三省宻院继今臣下章奏悉从此法陛下与大臣择焉上嘉奬之又曰近观卿所上致夀劄子可见爱君与张九龄同意又曰士大夫少任责者公曰亦是不曽分委之以事又问有称职者否奏曰词臣中惟臣衰退如赵汝谈洪咨防吴泳皆称职又台谏亦多称职上曰卿真心体国朕所嘉叹又曰烦卿典领文闱清宿收实才公逊谢又曰科举之极矣如传义挟书不可不革又曰致君泽民卿之素志俟典举毕当大用卿欲退上留者三既归得防宣谕卿所论张九龄事甚契朕心今已御书九龄进金镜事一轴赐卿公奉表谢已未差知礼部贡举公先有劄子论文乞专以醇正质直取士其渉防怪者黜之是嵗场屋始严空疎不学者多望风而去挟书絶少公旦起必焚香祷天愿得忠良平实之士豪杰俊异之才考校必合论策以观器识其间有讽切时贤者公批其巻云诸贤当为法受责向时知举皆先立已见定髙下去取惟公使参详检防各自伸其见然后徐徐蔽以议论之公所取多老成实学困于场屋者拆号同侍郎咨防王殿院遂奏事乞于科举之外访求遗逸三月戊戌感疾谒告乙已除参知政事同提举编修勅令经武要畧再辞免不允诏曰汉御史大夫吉当封病上忧之夏侯胜谓必瘉果然后遂至相朕之贤卿甚于宣帝之徳吉也卿其亲医药自厚且先即舍拜命少间可就车朕遣黄门召见卿矣乞祠御笔再给一月已丑三乞祠辛夘除资政殿学士提举万夀观兼侍读辞不允五月甲午疾亟乞谢事自中大夫转一官守资政殿学士致仕是夕薨年五十八公气体素强然勤劳平日不能自逸非穷理著书即忧念世事晩守泉福劬悴滋甚触暑趋召道中刋修衍义虽闭户服药举笔流汗不以为疲礼闱攷阅数觉头旋初不经意出院賔客云集新进士来谒人人与为礼得疾之日犹对客至暮二鼓后风忽作病中犹梦与郑左司寅论楮币既而小愈延讲官徐君清叟至卧内令于上前求去上固留之且屡对大臣讲读官问公疾今何如忧见玉色丞相数遣人谕上防公感上眷遇故不敢决去每指心言曰天知此心无一防富贵之念属疾两月日常冠带坐起易箦犹神爽不乱遗表闻赠银青光禄大夫上震悼辍朝士大夫无亲踈逺近莫不相吊都人往往失声痛惜如元祐之防洓水公也防归八月壬寅葬于县南十五里珠林配建安郡夫人杨氏大中大夫圭之女公方丱角太中公竒其风骨许以夫人归焉翁婿恩义甚笃后同擢第夫人尤贤先公二十四年卒子志道承事郎新监南劔州税务孙某公内行卓至于伦纪最隆奏荐先弟后子弟徳林犹子似道覆道皆公所任也自豫章归未有居室先筑精舍以奉先茔作睦亭自记之曰凡人所为薄于宗族者以其不知所出之本一也诚知其出之本一则虽由衰焉而功自功焉而缌由缌焉而至于无服之亲譬之巨木百围枝叶虽疎而根榦则一岂容以异观哉事嫠姊廪孤甥里中老病乏絶待公举防者常数十人律已清苦虽贵无余赀自长沙归始得粤山新居又越数年防廊乃具学易斋共极堂俱卑朴无华饰负郭薄产皆出玉堂俸赐后出藩入从无所増益常以亷俭诲子作楮衾铭焉公少以文词独行中朝所草大诏令温厚尔雅尤为楼公钥重立螭以后言议出处动闗世道谏书传四方名节暴当世三十年间天下莫不以为社稷之荩臣道徳之宿老故于其为学士也惟恐其不秉政既得政惟恐其不久于位皆曰道之将行斯世之欲平治矣而天遽夺之乌虖悲夫公博极羣书而积勤不已望临一代而执谦愈甚闻人之善忻悦奨谕自以为不及也闻人不善颦蹙叹息犹冀其能改也故君子宗之小人亦信伏焉尝以穷理致用四字勉学者有新第者请益公曰读好书做好人而已每谓其徒曰一生短千载长不欠名位止欠徳业公之学本于诚敬因孟子夜气之说而知旦昼所为其本在夜故操存之功于夜尤严必斋必肃如临君师作夜气箴焉中年犹谓戒谨恐惧之意多而优防泮奂之意少乙酉退闲探道专一始觉清通和乐八牎玲珑常曰天壤之间横陈错布无非至理虽有道者不待窥牖而灿然毕睹然自学者言之则见山而悟静夀观水而知有本风雨霜露接乎吾前则天道至教亦昭昭焉可睹也晩集圣贤之语为心而发者曰心经作賛焉畧曰意必之萌云巻席撤子谅之生春嘘物茁葢公之所造至是深逺矣其记矩堂之言曰始吾患于已者之不忠也故立朝不敢不以父事吾君患长人者之不仁也故居官不敢不以子视吾民尝以掾属事台府矣其情不吾察吾患焉故为长吏必思所以通下情尝以监司临所部矣其令不吾行吾病焉故虽帅一道而于使者之道未尝忽私居而挠公府吾尝不平之故于其所寓不敢以毫发干焉大家而侵细民吾尝不直之故于乡党邻里虽无以厚之而亦不敢伤之也公之直内以方外如此自出身事主忠国爱民纒绵固结不以进退易虑每谓近代名卿如了翁梁溪皆以得防荣辱为虚幻而以济时及物为真实自泉而福则恨不得尽力以谢泉人自福造朝又恨未有以及一路天子将举国以听之矣而公则曰谏行言听虽为从臣可也忘身徇国终始如一非至诚而能若是乎公生后于朱文公而自谓受先生罔极之赐资深守固异説不能入晩嵗论文尤尚义理本教化于古今之作视其格言名论多者取焉若徒华藻而于义无所当者不録也所著书外有西山甲集若干巻对越集若干巻翰林词草二巻其政事则有江东救荒録若干巻清源杂志若干巻星沙杂志若干巻公既薨上思之不置御笔令有司议论以闻于是志道次年谱来曰治命也子必毋辞乃剟其闗系当世安危治乱之大者着于篇上之太常若夫公之嘉言懿行善政遗爱葢有不胜书者门人髙第散在四方各有记载云谨状











　　后村集巻五十
