　　钦定四库全书　　　　集部三
　　宛陵集目録　　　　　　别集类二【宋】
　　卷一
　　西京诗五十六首
　　卷二
　　西京诗五十首
　　卷三
　　西京诗六十一首
　　卷四
　　池州后诗五十八首
　　卷五
　　池州后诗上二十八首
　　池州后诗下三十三首
　　卷六
　　池州后诗三十七首
　　汝州后诗十一首
　　卷七
　　汝州后诗五十一首
　　卷八
　　汝州后诗四十三首
　　湖州后诗六首
　　卷九
　　湖州后诗四十六首
　　卷十
　　湖州后诗六十五首
　　卷十一
　　湖州后诗五十九首
　　卷十二
　　诗六十三首
　　卷十三
　　诗二十九首
　　卷十四
　　诗十六首
　　卷十五
　　诗四十六首
　　卷十六
　　诗四十四首
　　卷十七
　　诗六十四首
　　卷十八
　　诗四十六首
　　卷十九
　　诗三十五首
　　卷二十
　　诗五十二首
　　卷二十一
　　诗四十四首
　　巻二十二
　　诗四十三首
　　卷二十三
　　诗四十二首
　　卷二十四
　　诗五十九首
　　卷二十五
　　诗四十四首
　　卷二十六
　　诗四十七首
　　卷二十七
　　诗四十四首
　　卷二十八
　　诗五十八首
　　卷二十九
　　诗五十首
　　卷三十
　　诗五十六首
　　卷三十一
　　诗五十七首【附记一首赋一首】
　　卷三十二
　　诗六十一首
　　卷三十三
　　诗五十四首
　　卷三十四
　　诗六十四首
　　卷三十五
　　诗三十七首
　　卷三十六
　　诗五十二首
　　卷三十七
　　诗六十首
　　卷三十八
　　诗四十七首
　　卷三十九
　　诗二十七首
　　卷四十
　　诗四十五首
　　卷四十一
　　诗四十首
　　卷四十二
　　诗三十八首
　　卷四十三
　　诗六十三首
　　卷四十四
　　诗三十八首
　　卷四十五
　　诗三十七首
　　卷四十六
　　诗三十二首
　　卷四十七
　　诗五十二首
　　卷四十八
　　诗四十二首
　　卷四十九
　　诗二十八首
　　卷五十
　　诗二十九首
　　卷五十一
　　诗五十首
　　卷五十二
　　诗三十七首
　　卷五十三
　　诗三十二首
　　卷五十四
　　诗三十三首
　　卷五十五
　　诗三十四首
　　卷五十六
　　诗二十九首
　　卷五十七
　　诗三十首
　　卷五十八
　　诗三十四首
　　卷五十九
　　诗三十四首
　　卷六十
　　记一首
　　序一首
　　赋十九首
　　【臣】等谨案宛陵集六十巻附録一卷宋梅尧臣撰尧臣字圣俞宣城人官屯田都官员外郎其诗初为谢景初所辑仅十巻欧阳修得其遗藁増并之亦止十五巻其増至五十九巻又他文赋一巻未详何人所编陈振孙谓即景初旧本修为作序者殆未详考修序文耳通考载正集六十巻外有外集十巻此为明姜竒芳所刋巻数与通考合惟无外集祗有补遗三篇及赠答诗文墓志一巻亦不知何人所附陈振孙谓外集多与正集复出或后人删汰重复故所録者止此耶宋初诗文尚沿唐末五代之习栁开穆修欲变文体王禹偁欲变诗体皆力有未逮欧阳修崛起为雄力复古格其时曽巩苏轼苏辙陈师道黄庭坚等皆尚未显其佐修以变文体者尹洙佐修以变诗体者则尧臣也其诗防趣古淡惟修深赏之邵博闻见后録载传闻之説谓修忌尧臣出已上每商防其诗多故删其最佳者其诞妄甚矣乾隆四十一年十二月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀











　　原序
　　予闻世谓诗人少逹而多穷夫岂然哉盖世所传诗者多出扵古穷人之辞也凡士之蕴其所有而不得施扵世者多喜自放于山巅水涯之外见虫鱼草木风云鸟兽之状类往往探其竒怪内有忧思感愤之郁积其兴扵怨刺以道羇臣寡妇之所叹而写人情之难言盖愈穷则愈工然则非诗之能穷人殆穷者而后工也予友梅圣俞少以廕补为吏累举进士抑扵有司困扵州县凡十余年年今五十犹从辟书爲人之佐郁其所畜不得奋见扵事业其家宛陵幼习扵诗自爲童子出语巳惊其长老既长学乎六经仁义之説其爲文章简古纯粹不求苟合扵世世之人徒知其诗而巳然时无贤愚语诗者必求之圣俞圣俞亦自以其不得志者乐扵诗而发之故其平生所作扵诗尤多世既知之矣而未有荐扵上者昔王文康公尝见而叹曰二百年无此作矣虽知之深亦不果荐也若使其幸得用扵朝廷作为雅颂以咏歌大宋之功徳荐之清庙而追商周鲁颂之作者岂不伟欤奈何使其老不得志而爲穷者之诗廼徒发扵虫鱼物类羇愁感叹之言世徒喜其工不知其穷之久而将老也可不惜哉圣俞诗既多不自収拾其妻之兄子谢景初惧其多而易失也取其自洛阳至扵呉兴以来所作次为六十卷予尝嗜圣俞诗而患不能尽得之遽喜谢氏之能次也辄序而藏之庆厯六年三月右正言知制诰知滁州事欧阳修序








　　钦定四库全书
　　宛陵集巻一　　　　　　宋　梅尧臣　撰
　　和谢希深会圣宫
　　三后威灵逺层峦栋宇兴衣冠汉原庙歌舞魏西陵日月融光盛山河王气増丛楹琢文石连网络朱绳碧瓦寒铺玉重栏莹镂氷粹仪神雾拥法衮绣龙升星斗罗容卫轩墀侍股肱宸踪耀璇牓瑞羽集觚棱閟殿深珠箔雕垣界绮縢笙从缑岭咽云傍帝乡凝组恭来诣貂珰肃奉承欲知归厚意孝徳自烝烝
　　右丞李相公自洛移镇河阳
　　侯服齐三辅天台耸百僚新章刻铜虎旧徳冠金貂巳作歌襦化方期执玉朝双鞬辞洛宅千骑向河桥鼓角春城暮莺花故苑遥亭犹接畛棠茇自敷条夹道都人拥迎风驷牡骄莫随文学乘空望斾旌飘
　　上巳日午桥石瀬中得双鳜鱼
　　脩禊洛之濵湍流得素鳞多慙折腰吏来作食鱼人水发黏膏緑溪毛映渚春风沙暂时逺紫线忆江莼
　　寒食前一日陪希深逺逰大字院
　　一百五将近千门烟火防闲过少傅宅喜见老莱衣晩雨竹间霁春禽花上飞襌庭清溜满幽兴自防归
　　游龙门自潜溪过寳应精舍
　　遥爱夏景佳行行清兴属安知转廻溪始觉来平谷古殿藏竹间香庵遍岩曲云霞防霁晖草树含新緑时鸟自緜蛮山花竞纷缛莫言归路賖明月还相续
　　依韵和希深游大字院【白傅旧宅】
　　夫君康乐裔顾我子真派湛然怀清机超尔寻虚界暂来香园中共憩寒松大先生醉复吟长老言不坏信与赏心符寜同俗士爱杖屦恣逰遨池塘仍感慨焚香露莲泣闻磬霜鸥迈青板今巳空浊醪谁许载软草当熊絪低篁挂缨帯不觉月明归门僮仆怪
　　伤白鸡
　　我庭有素鸡翎羽白如脂日所虑狂犬未尝忧孽貍暝栖向檐隙朝啄循阶基每先乌鸟鸣不失风雨时虽吾囷廪薄尚汝稻粱遗昨宵天气黒隂物恣所窥潜来衔搏去但觉声音悲开门俾驰救已过墙东陲呵叱不敢食夺然留在兹涌血被其颈嗋呷气甚危皓臆变丹赤霜翅两离披悯心欲之活碎脑安能治委瘗从尔命孰忍姜桂爲犹防零落毛荡漾随风吹念始托兹地防幸信可知充庖岂云患度日无苦饥如何遇凶兽毒汝曾不疑斯事义虽小得以深理推邓生赐山铸未免终馁而人道尚乃尔怆焉聊俛睂
　　尹师鲁治第伐樗
　　伊人利营构思欲新其居匠筑经旧址檐楹碍髙樗且云忍不伐何以成吾庐人言此树古百怪所凭依独秉一定议自将群俗违乃俾执柯者丁丁霜刃挥殱殒条百尺横仆株数围从兹朝夕间不闻鸟雀喧既能考子室而复髙其门周也昔骋辩得以不材论工今诚匪度苟害安可存舟檝且非借薪防聊用燔莫比沟中断区区望牺樽
　　尹阳尉耿传惠新栗
　　金行气巳劲霜实緐林梢尺素走下隶一奁来逺郊中黄比玉质外刺同芡苞野人寒斋会山炉夜火炮棃惭小儿嗜茗忆麤官抛此焉真可贶遽尔及衡茅
　　和杨子聪会董尉家
　　董生方好雅兹日为埽扉森尔延嘉賔欢然去尘机有客振双袂敢言阳春晖聊停玉麈尾爲歌金缕衣古辞何稠叠无乃惜芳菲三闾不餔糟二子自采薇虽留千载清未免当时饥吾爱曹公诗古来不敢非人生若朝露舍醉当何归四座惊此语未猒翠觞飞胡能后天地何可恃轻肥沉酣且长咏白首空歔欷
　　岭云
　　片过青天山云归絶岭林际隐防虹溪中落行影还防陇首飞复爱山间静
　　垂涧藤
　　寒松偃涧濵弱蔓垂缨緑波萦翠帯长水溅低花馥终日采苹人攀条映岩曲
　　林翠
　　郁郁长条抽林间翠堪翦背岭山气浓幽人趣不浅
　　舟中遇雪
　　晓风鸣大泽春雪下长河沙草縁堤没杨花拂水多惊鸥不知逺鴈几闻过欲问邪溪转今朝奈兴何
　　田家【四时】
　　昨夜春雷作荷鉏理南陂杏花将及农事不可迟蚕女亦自念牧童仍我随田中逢老父荷杖独熙熙草木绕篱盛田园向郭斜去鉏南山豆归灌东园瓜白水照茅屋清风生稻花前陂日巳晩聒聒竞鸣蛙荒邨人自乐颇足平生心朝饭露葵熟夜舂云谷深采山持野斧射鸟入烟林谁见秋成事哀蝉复怨碪今朝田事毕野老立门前拊颈望飞鸟负暄话余年自从备丁壮及此常苦煎卒歳岂堪念鹑衣着更穿
　　涂中遇雪寄希深
　　方爲郡邑吏日与故人违极目千山碧驰心一鸟飞岸傍邨杳杳波上雪霏霏欲寄洛阳信泝流行客稀
　　妾薄命
　　昔是波底沙今为陌上尘曾闻清泠混金屑谁谓飘扬逐路人悠悠万物难自保朝防秾华暮衰老湏知铅黛不足论何必芳心竞春草草有再三荣顔无一定好曩恩宁重持徒能乱怀抱
　　秋日同希深昆仲游龙门香山晚泛伊川觞咏久之席上各赋古诗以极一时之娯
　　落日川上好徘徊弄孤舟鸣桹进山口清唱发渡头浅瀬不可泝停桡信中流山樽对苍翠溪鸟自沉浮濯足破岚影采蔆临芳洲千龛晚烟寂双壁红树秋细细石间泉摇摇波际楼澄潭若防鉴万象巳盈眸康乐足清尚惠连仍此游摘景固无遗挥笔曽未休醉来同渊明兴尽殊子猷归傍渔梁静行防夜火幽露华初滴滴夜吹何飕飕不犯严城漏谁言怜近邱
　　依韵和希深雨后见过小池
　　碧池新雨后清兴一何賖有客过顔巷无贫似阮家白醪聊泛蚁黄菊未开花既至休辞醉君其奈歳华
　　依韵和子聪夜雨
　　窗头光更迥宿雾晦层檐寒气防生席轻风欲度帘湿萤依草没暗溜想池添况值相如渴无嫌鲁酒甜
　　和赵员外良佐赵韩王故宅
　　开国勲庸大重城邸第寛枯杨映楼角蔓草被墙端不见分香妾空余鬬鸭防谁来悲孔雀金翠羽毛残
　　春日游龙门山寺
　　还邀二三子共到凿龙游隂壑泉初动春岩气欲浮竹藏深崦寺人渡晚川舟始觉山风急归鞍不自留
　　依韵和希深游府学
　　东府尊儒日中州进学初牲牢奠商后典籍讲秦余大法存无外群英乐自如时慙游圣末来驾折辕车
　　伤桑
　　柔条初变緑春野忽飞霜田妇搔蓬首氷蚕絶茧肠名翚依麦雊戴胜绕枝翔不见罗敷骑金钩自挂墙
　　观理稼
　　稂莠日巳长悤悤芟薙初来时露霑屩归去月侵鉏一腹馁犹甚百骸勤有余吾无力畊苦谬读古人书
　　新茧
　　露柘林初静烟梯不复収春蚕吐丝足工女忌寒休翠薄时方献清泉緖未抽闺中能自巧绣作玉钗头
　　依韵和希深游乐园懐主人登封令
　　竹映红蕖水榭开门闲乳雀下青苔伊人何恋五斗粟不作渊明归去来
　　锦竹【此草也似竹而斑】
　　虽作湘竹纹还非楚筠质化龙徒有期待凤曽无实本与凡草俱偶亲君子室
　　废井
　　湮废不知年石栏苍藓涩渴心空自烦长绠曽谁汲无复语沧波坎蛙奚所及
　　茶灶
　　山寺碧溪头幽人緑岩畔夜火竹声干春瓯茗花乱兹无雅趣兼薪桂烦然防
　　缑山子晋祠【以下陪太尉钱相公游嵩山七章】
　　王子居玉京故山空寂寞犹闻遡月笙尚想賔天鹤翠柏深古坛丹霞留迥壑芝庭谁欵扉旌旗穿林薄
　　少林寺
　　红旌过翠岑林际瞻莲宇门对几千岩花开第一祖禅庭松色寒石室苔痕古寂寂不逢人空檐燕方乳
　　少姨庙
　　灵祠古殿深少室群碧行欲随车望岩非化石常闻兰气蒸谁奠椒香液寄谢洛川妃凌波定何益
　　天封观
　　车马云外来衣霑半山雨弭节叩真居扪萝笑尘矩廻溪响石丛灵茹抽岩坞玉槛刻年华应无媿前古【殿槛石柱上有唐樊宗师石鸿韩退之卢仝题名在焉今亦刻名扵此】
　　会善寺
　　杳蔼随龙节萦纡历寳山琉璃开浄界薜荔启禅关煮茗石泉上清吟云壑间端生片雨稍促画轮还
　　启母石
　　旷哉嵩室阳神怪所栖宅苍石不知年灵熊去无迹烟岩想桂宫苔壁疑椒掖不学舜娥悲潇湘竹枝碧
　　轘辕道
　　险絶称汉关晨跻瞻一室盘纡石路廻迤逦云出古壁挂青苍天风起萧瑟洛城西首时望望平烟密中伏日陪二通判妙觉寺避暑【时有僧鼔琴扵座上】
　　绀宇迎凉日方牀御绤衣清谈停玉麈雅曲弄金徽髙树秋声早长廊暑气防不湏河朔饮煮茗自忘归
　　元政上人游终南
　　雉节居杜陵南山常在目今兹羡行游因以谢岩谷环锡恣探胜椶棊方践陆五门岚翠横人水秋隂覆云多隐见林岭乍回复若见采芝人余非恋防禄
　　寄河阳佥判富彦国
　　籍籍名方逺人知第一流翻同贵公子来事外诸侯地险长河急天高画角秋仲宣应自乐寜复赋登楼
　　河南受代前一日希深示诗
　　我昔在桐乡伊人颇欣戴今来佐洛南事事爲时背自媿居下流无能谢前辈固乏横草功当防及代且遗牒诉还何用吏民爱洗眼看旧书怡然忘宇内
　　秋雨
　　雨后秋气早凉归室庐清既摧蚊蝇势任壮蛩蝉声石榴坠枝熟苍藓縁阶生闭门且髙卧畏向泥涂行
　　白云和子聪
　　长忆江海间龙鸣向寒水蔼蔼苍渚空悠悠白云起是时在渔舟放溜防未巳今来居洛阳埃壒生蹄轨羡君兹日心怊怅聊徙倚
　　同尹子渐王几道访郭三别墅不遇
　　秋野已澄旷偶来幽兴多茨居隔寒水紫户防乔柯防竹曽留凤携朋不爲鵞人归碧苔径应识履痕过
　　水荭
　　灼灼有芳本生江汉濵临风轻笑久隔浦澹妆新白鹭烟中客红蕖水上邻无香结珠穂秋露浥罗巾
　　黄河
　　积石导渊源沄沄防昆阆龙门自吞险鲸海终涵量怒洑生万涡惊流非一状浅深殊可测激射无时壮常苦事隄防何曾息波浪川气迷逺山沙痕落秋涨槎沫夜浮光舟人朝发唱洪梁画鹢连古戍苍崖向浴鸟不知清夕阳空在望谁当大雪天走马坚冰上
　　王氏昆仲归宁
　　昨夜雪霏霏梁山吟未归关河谁道逺鸿鴈自相依落日人烟少寒云驿路微共将彭泽酒称夀向庭闱子聪惠书备言行路及游王屋物趣因以荅
　　自我河桥来清话殊未巳亟言阅通畴晨驾遂遵彼尺书忽见遗经由皆可纪草草始辞家悤悤渡河水前邨客心速入暮隂风起脩路隘且长疲骖未能止茅居聒夜舂寒犬吠墟里明发西北行冈峦逾迤逦丛蓁但防宻未见山中美谷开逢邑闾岂谓连都鄙冠带一二同麕麋左右比问子奚所之俛睂聊启齿瞥往登天坛烟云随歩趾傍临日观低却望嵩邱迩屑屑视尘埃纷纷若蝼蚁便有林壑心期将荣宦委我昔爱青苍无时常徙倚今朝羡君游胜事空耸企徒嗟黄绶身莫接青霞轨安得凭羽翰幽怀寄如此
　　环州通判张殿丞【亢】
　　欲向萧关外穷隂雪暗沙碛寒鸿鴈少冰合水泉賖自有从军乐应无去国嗟春风曽不到吹角寄梅花
　　张太素之邠幕
　　应幕向豳郊晨装辞郏鄏长亭欲少留飞鹄初成曲鲁酒上离筵行尘生骥足悠悠关戍遥黤黤烟云属塞邑多苦寒国风遗旧俗寄音文防余莫待霜条緑
　　孙屯田召爲御史
　　荐牍交车府恩书下建章轻轩辞瑞翟危弁学神羊祖酌方滋桂行威欲犯霜凤毛仍袭庆鸡舌更含香气郁翔龙阙风清振鹭行今朝洛民思东陌盛壶浆
　　与诸友普明院亭纳凉分题
　　岸帻清凉地翛然乐未穷竹隂过晚雨林表见残虹花影平波上经声小隖东还思醉吟者宁与此时同
　　梅花
　　似畏群芳妒先春发故林曽无莺蝶恋空被雪霜侵不道东风逺应悲上苑深南枝已零落羗笛寄余音依韵和希深立春后祀风伯雨师毕过午桥庄
　　青郊谁驻马谢客思池塘野水微波緑江梅嫩蕊黄初从奠风雨遂此乐壶觞巳爱幽禽语园林即日芳尹子渐归华产茯苓若人形者赋以赠行
　　因归话茯苓久着桐君籍成形得人物具体存标格神岳畜粹和寒松化膏液外凝石棱紫内蕴琼腴白千戴忽旦暮一朝成琥珀既莹毫芒分不与蚊蚋隔拾芥曾未难为器期增饰至珍行处稀美价定多益
　　初见杏花
　　不待春风遍烟林独早开浅红欺醉粉肯信有江梅










　　宛陵集卷一
　　钦定四库全书
　　宛陵集卷二　　　　　　宋　梅尧臣　撰
　　依韵和载阳登广福寺阁
　　过闻聨骑出登览思逾清晓涨林烟重春归野水平始防仙杏发巳爱裌衣轻谁见吟余处残阳上古城
　　依韵和欧阳永叔同逰近郊
　　洛水桥边春巳廻桞条葱蒨眼初开无人拾翠过幽渚有客寻芳上古台林防珍禽时一啭酒酣红日未西頽知君最是怜风物更约偷闲取次来
　　依韵和永叔同游上林院后亭见樱桃花悉巳披谢
　　去年君到见春迟今日寻芳是夙期秪道朱樱才防蕊及来幽圃巳残枝飘英尚有游蜂恋着子唯应谷鸟知把酒聊能慰余景乘欢不厌夕阳时
　　依韵和王几道涂次杏花有感
　　马上逢丹杏芳条拂眼过可怜荒径少不道故园多萼黏红蜡仙葩绉薄罗客心知易感路逺奈愁何
　　游园晚归马上希深命赋
　　兴尽夕阳天言归跃杏鞯新隂六街树逺目万家烟歌咽楼千尺吟余月一花间有游妓醉去堕金钿
　　留题希深美桧亭
　　幽深有佳趣曾不减林泉众緑经新雨残红堕夕烟栽萱北堂近梦草故池连乘月时来往清歌思浩然
　　留守相公新剏双桂楼
　　藻栋起霄间芳条俯可攀晩云谈次改髙鸟坐中还日映城边树虹明雨外山唯应谢池月来照衮衣闲
　　和希深避暑香山寺
　　有客乘新霁云林共扣扃轻舟过下渡逺水涨前汀原隰含幽蔼岑岚入杳冥谁知得深趣履齿石苔青
　　和希深晩泛伊川
　　放溜下平波舟移不知逺稍回溪口风恣爱云中巘水鸟静相依芦洲蔼将晩归路莫言賖何妨乘月返
　　路中月夕登霁景台与唐英话别
　　风枝不动月光午况是髙台过新雨呉客方思千里归不负洛阳尘与土到时水落鳜鲈肥香稻初炊鲙红缕休言羊酪敌莼羮我亦长行念东楚平明马嘶谁可留去去相望富春渚
　　张侍郎中隐堂
　　畴昔人归老扵兹望白云门髙知后庆賔至诵先芬草树中园秀衣冠旧里闻宁同江令宅寂寞向淮濆
　　太尉相公中伏日池亭宴会【得山字】
　　何言避徂暑清宴水轩闲竹气隂池凤云照衮山玳簮方映座防服亦承顔乐奏寒波上杯香緑芰间浮五色烂帘卷半钩弯今日賔裾盛袁刘岂足攀
　　送臧尉
　　蔼蔼神仙尉西风跃马归离群赋黄鹄拜庆着斑衣雨气连关黒槐花上路飞同为洛阳客今日故人稀
　　新秋普明院竹林小饮诗序
　　余将北归河阳友人欧阳永叔与二三君具觞豆选胜絶欲极一日之欢以爲别扵是得普明精庐酾酒竹林间少长环席去献酬之礼而上不失容下不及乱和然啸歌趣逸天外酒既酣永叔曰今日之乐无媿扵古昔乘美景逺尘俗开口道心胸间逹则逹矣扵文则未也命取纸冩普贤佳句置坐上各探一句字字爲韵以志兹会之美咸曰永叔言是不尔后人将以吾辈为酒肉狂人乎顷刻众诗皆就乃索大白尽醉而去明日第其篇请余爲叙云
　　得髙树早凉归
　　翻然思何苦昨夜秋风髙良友念将别幅巾邀此遨清梵隔寒流乱蝉鸣古树谁知林下游复得杯中趣池上暑风収竹间秋气早囬塘莫苦留已变王孙草未坠高梧叶初生玉井凉愁心异潘岳独自向河阳不减阮家会所嗟当北归厌厌敢辞醉明发此欢非
　　新秋雨夜西斋文会
　　夜色际隂霾灯青谢客斋梧桐生静思络纬动秋怀小酌寜辞醉清言不厌谐谁怜何水部吟苦怨空阶
　　秋隂
　　已过萧萧雨犹成黯黯隂登临潘岳思憀栗楚臣心逺吹鸣髙树低云冒晚岑久爲闗外客不忍听疎砧
　　雨中移竹
　　荷锸冒秋霖悤悤移翠竹欲分溪上隂聊助池边緑中散林未开子猷心已足青青谢栽培岂媿凡草木希深所居官舎新得府相蔬圃以广西园
　　楚相拔葵后萧条三畞余烟畦偶连畛蕙圃得増墟便欲开春沼何妨薙野蔬始添台榭美况近子云居
　　和永叔柘枝歌【留守相公南庄按舞】
　　渔阳三叠音隆隆红蕖乱坼当秋风披香拥雾出妖嫮妩眉壮髪翩惊鸿锵锵杂佩离芳渚珠防红鞾振金缕相迎垂手势如倾障被倚歌词欲吐最怜应节乍低昂便转疾徐皆可覩飘扬初认雪廻风踯躅还防茧萦緖小小宁闻怨曲长盈盈自解依俦侣艺竒体妙按者谁金貂大尹宴清池绮茵绣幄粲辉映玳簮珠履何委蛇是时郊原新退暑天清气爽过林墅淮王载酒昔尝闻谢公擕妓那能数始知事简乐民和不厌来观柘枝舞
　　依韵和载阳郊外
　　近隰葱茏曙惊乌睥睨啼日光林杪动吹骑管中嘶路绕寒原古烟横逺戍迷今来异賔孟谁复叹雄鸡奉和永叔得辛判官伊阳所寄山桂数本封殖之后遂成雅韵以见贶
　　团团緑桂丛本自幽岩得惠好知不忘青葱宁改色香生莲幕间花白萱堂侧月露夜偏滋琼枝相翕赫河阳秋夕梦与永叔游嵩避雨扵峻极院赋诗及觉犹能忆记俄而仆夫自洛来云永叔诸君陪希深祠岳因足成短韵
　　夕寝北窗下青山梦与寻相欢不异昔胜事却疑今风雨幽林静云烟古寺深【此二句梦中得】揽衣方有感还喜问来音
　　希深书言与师鲁永叔子聪几道游嵩因诵而韵之
　　闻君奉宸诏瑞祝疑灵岫山水聊得游志愿庶可就岂无朋从俱况此一二秀方蕲建春陌十刻残昼漏初经缑氏岭古柏尚郁茂却过轘辕闗巨石相撑鬬夕斋礼神祠法衮被藻绣毕事登山椒常服更短后从者十数人轻赍不爲陋是时天清隂力气勇奔骤云岩杳亏蔽花草藏涧窦傍林有珍禽惊聒若避彀盘石暂憩休泉助吞潄上窥玉女窗崭絶非可搆下玩衣碪焜燿金纹透尹子体雄恢攀縁逾习狃欧阳称壮龄疲软屡顚踣竞欢相扶持芒屩资践蹂八仙存故坛三醉孰云谬鄙哉封祝碑数子昔镌镂偶记一时事曷虞来者诟絶顶瞰诸隘然轻宇宙遥思谢尘烦欲知群鸟兽韩公传石室闻之固巳旧当时兴稍衰不暇苦寻究东崖暗壑中释子持经呪于今二十年饮食同猿狖君子聆法音充尔溢肤腠尝期蹑屐过吾侪色先愀【叶】遂乖眞谛言兹亦甘自咎中顶会几望凉蟾皓如昼纷纷坐谈谑草草具觞豆清露湿巾裳谁人苦羸瘦便即忘形骸胡爲恋缨绶或疑桂宫近斯语岂狂瞀归来游少室崷崪殊引脰石室迢递过探访仍邂逅扪萝上岑邃仙屋何广袤乳水出其间防防自成溜凡骨此熏蒸灵眞安可觏霞壁几千寻四字侔篆籀咸意苔藓文诚爲造化授标之神清洞民俗未尝遘忽觉风雨无能久瞻扣悤悤遂宵征胜事皆可复俚歌纵喧諽怪説多駮糅凌晨关塞阳追赏顔非厚穷极四百里宁惮疲左右昨朝书报予闻甚醉醇酎所嗟游逺方心焉倍如疚
　　送河清贾主簿归任
　　不逺水云间悠悠泝鹢还分亭接鸡犬举酒对河山残雪依荒碛寒烟入暝湾昔人鸾枳叹一并在离顔依韵和永叔雪后见寄兼云自尹家兄弟及几道散后子聪下县久不得归颇有离索之叹
　　常欲登芒岭无由见洛桥雪飞关戍迥人忆剡溪遥广隰嘶征鴈长河起怒飚遽言欢友散能使去魂销晚日穷幽蔼愁云暝泬寥纵令佳约在载酒定何邀
　　依韵和欧阳永叔黄河八韵
　　少本江南客今爲河曲游歳时忧漾溢日夕见奔流齧岸侵民壤飘槎阁鴈洲峻门波作箭古郡鐡爲牛目极髙飞鸟身轻不及舟寒氷狐自听源水使尝求宻树随湾转长罾刮浪収如何贵沉玉川兴是诸侯
　　季父知幷州
　　捧诏出明光飞轩陟太行玉墀分近侍虎绶给新章笳吹喧行陌旌旗卷夜霜鴈归汾水緑城压代云黄土屋春风峭氊裘牧骑狂关山宁久驻剩宴栁溪傍
　　河隂中寨寒食
　　击柝声初絶爲鱼梦已残幽禽哢清晓宿雨度余寒防火明千灶风旗展一竿归心慙社燕自叹此微官
　　再至洛中寒食
　　西洛逢寒食依依似昔年千门方禁火九野自生烟飘泊棃花雨追随杏叶鞯游人莫惜醉风景满伊川
　　同永叔子聪游嵩山赋十二题
　　公路涧
　　我来袁公溪断岸犹残垒僵栁逺临湾新蒲初出水行行古台近两两惊禽起鸡犬何处闻人家深坞里
　　拜马涧
　　王子昔凌霓国人兹拜马依稀日夜笙声入寒泉防空传七日期飞鹤何时下
　　二室道
　　度岭失群山千出天际方欣左右防屡改萦廻势胜事谁与同芬然有兰蕙
　　自峻极中院步登太室中
　　税驾緑岩前攀萝不知倦人从树杪来路向云端转忽觉在烟霓回看岭变
　　玉女窗
　　玉洞倚霞壁天窗露防明骖鸾去不返啼鸟空相惊万木自亏蔽扪萝复谁情
　　玉女衣石
　　幽石称衣衣人不见云缨白飘飖岩树长葱蒨犹应寒夜中山月来铺练
　　天门
　　古壁何苍苍穿云玊梯出歘然起青冥却立观少室前岩复后隂晴状非一
　　天门泉
　　泠泠云外泉的的岩光入静若仙鉴开寒疑玉龙蛰时应下鹿群迹印青苔湿
　　天池
　　安知最髙顶清浅水池开有时片云出倐忽生风雷谁羡双黄鹄刷羽来徘徊
　　三醉石
　　相期物外游共醉仙坛石举手薄高穹清风生两腋都忘尘世烦笑傲聊爲适
　　登太室中
　　日夕望苍崖崭崭在天外及来步其巅下见河如带半壁云雾昏山根已霶霈
　　峻极寺
　　山髙路已穷倐尔逢兰若落日老僧闲支颐古松下缓步入禅庭苔苍但萧洒
　　拟玊台体七首
　　欲眠
　　鸳鸯罗荐开翡翠香帏寂解带竟羞明移灯向东壁
　　手曲
　　携手出中闺殷勤尅宻期宻期虽不逺回顾步迟迟
　　雨中归
　　来时云冉冉去值雨霏霏莫怪罗衣湿荆王梦罢归
　　别后
　　昨日日暮别今日日暮愁犹认纵裠色依依在石榴
　　夜夜曲
　　情来不自理明月生南楼坐感昔时乐翻成此夜愁
　　落日窗中坐
　　含情独不语落日窗中时妾意与君意相思只自知
　　领边绣
　　出门重新制纎手行自整愿作花工儿长年承素颈
　　无题
　　斗觉琼枝瘦慵开寳鉴妆临风恐仙去倚扇怯歌长緑桂薰轻服灵符佩缥囊西邻空自赋不解到君傍






　　宛陵集卷二
　　钦定四库全书
　　宛陵集卷三　　　　　　宋　梅尧臣　撰
　　依韵和希深新秋会东堂
　　何必水周堂翛然万木凉朋簪兹共乐节物自迎商巧笑承欢剧新词度曲长骖鸾悲雾扇泛蚁釂云浆并蔕榴房熟连丛桂蕊香人初投辖醉客甚掺檛狂鬓约寒鸦碧衣轻舞蝶黄流波闲任注错席岂依行亹亹谈宁倦厌厌夜未央良时诚可惜清燕此无荒
　　客郑遇昙颖自洛中东归
　　襌衣本坏色不化洛阳尘独有烟霞染况将山水亲西风入关戍宿雨过城闉谁羡飘然迹吾车亦已巾
　　马判官归阙
　　与君归洛阳仕宦颇相偶荏苒迁歳时徘徊乐文酒今归已及爲赠聊折栁亦将随计书惨别宁嗟久
　　饯彭城公赴随州龙门道上作
　　零雨送车轮初清逺陌尘归藩汉东国遮道洛阳人伊水照虹斾楚山怀玉麟征轩不可恋梗泪返城闉
　　早行道中相逢
　　黤黤雨云晦骎骎车马緐唯忧不及见及见反无言
　　古意
　　故人留雅曲今与新人弹新人听不足复使后人欢
　　送弟良臣归宣城
　　乔木句溪边秋光几曲连将归三畞宅逺寄下江船伴尔唯征鴈悲予有暮蝉亲朋如见问贫外似当年
　　河南张应之东斋
　　昔我居此时凿池通竹圃池清少游鱼林浅无栖羽至今寒窗风静送枯荷雨雨歇吏人稀知君独吟苦
　　河南王尉西斋
　　官舎古城隅西斋何寂寂种竹幽趣深开屛翠光滴青山露南墙落日明东壁危台起其傍平隰坐可觌歳暮野田空天髙霜隼击更怜风月时几弄林间笛
　　刘秀才归河内
　　君家太行下应复近苏门河气知寒早岚烟觉暮昬犬鸣林外火笛响月中邨久作山阳客逢人爲寄言
　　忆洛中旧居寄永叔兼简师鲁彦国
　　东堂石榴下夜饮晓未还絺衣湿皓露桂酒生朱顔君同尹与富髙论曾莫攀开吐仁义奥傲睨天地间以此爲朋乐衡门未尝关自从北阙来扰扰时少闲登危欲引望尚不见云山何由觌夫子客袂泪澜斑
　　武陵行
　　生事在渔樵所居亦烟水野艇一竿丝朝朝狎清泚忽自傍藤隂乘流转山觜始觉景气佳潜通小溪里常时不见春入谷惊红蕊幽兴穷緑波翫芳心莫已花外一峰明林间碧洞启遥闻鸡犬音渐悟人烟迩舍舟遂潜行石径劣容屣豁然有田园竹果相丛倚尨睂髽髻人倐遇心顔喜尚作秦衣裳那知汉名氏自言逢世乱避地因居此来时手种桃今日开如绮更看水上花几度逐风委竞引饭雕胡邀欢酌琼醴复呼童稺前緑鬓仍皓齿翻遣念还茅思归钓鳣鲔将辞亦赠言勿道邱壑美鼔枻出仙源繁英犹逦迤薄暮返苍洲微风吹白芷他日欲重过茫茫何处是
　　西宫怨
　　汉宫中选时天下谁爲校宠至莫言非恩移难恃貌一朝居别馆悔妒何由效买赋岂无金其如君不乐
　　夏夜小亭有怀
　　西南雨气浓林上昬月色寒影不随人寥寥空露白
　　外兄施伯侃下第赴幷门叔父招
　　共是干时者同爲失意人言趋太原召如慰宛陵亲笳鼓听临塞琴书未离身别君无斗酒当识士安贫
　　郑戭及第东归后赴洋州幕
　　却生方得桂王粲始从戎一舸辞呉会单车入汉中乱山云木古侧径野泉通欲识风烟美心知故国同
　　施判官赴饶州
　　昔日里中旧今爲幕下英烟波归楚国风月满都城食有江鱼美时无羽檄惊他年傥行县肯使折腰迎
　　杨畋赴官幷州
　　尝闻地近湖寒气盛中都车马行临塞关山见落榆呉钩皆尚壮章甫几爲儒寄谢西曹掾能吟秀句无
　　欧阳寺丞桐城宰
　　叶落淮南树青山徧马头人烟将近郭松竹不知秋夜虎林间啸溪泉舍下流门前仲卿庙遗迹待君求【朱邑冢祠在焉】
　　祝熈载赴任东阳【李都尉客】
　　东阳美山水之子本风流稍去何平叔还追沈隐侯清江飞晚雨斜日半沧洲县道行无媿烟萝有胜逰
　　彦国通判绛州
　　结友时未久情亲心已照氛埃外自遣风月还同调复与任浮沉未尝趋近要以此虽处贫宁防俗者诮今将辞我去尽日来谈笑穷巷敞茅茨髙言出廊庙且作朱韨行聊能发光耀当亦就铜墨逺之江海徼山郭寂无喧云川不妨钓所嗟胡越人千里烦登眺
　　余姚陈寺丞
　　试邑来勾越风烟复上防江湖自迎客山月亦随舟海货通闾市渔歌入县楼琴无外事坐见浦帆収
　　眀州推官郑先辈
　　应幕海边郡秋风千里归随潮呉榜驶转浦楚山防野橘霜前熟江螯露下肥还家灵鹊人想罢鸣机
　　聚蚊
　　日落月复昬飞蚊稍离隙聚空雷殷殷舞庭烟幂幂蛛网徒尔施螗斧讵能磔猛蝎亦助恶腹毒将肆螫不能有两翅索索縁暗壁防人居大第蛟绡围枕席嗟尔扵其中宁夸觜如防忍哉傍穷困曽未哀癯瘠利吻竞相侵饮血自求益蝙蝠空翺翔何尝爲屛获鸣蝉饱风露亦不慙喙息薨薨勿久恃会有东方白
　　赋秋鸿送刘衡州【沆】
　　秋鸿整羽翮去就自因时往春南方来遂止天泉池天泉水清泚鸳鹭日追随蒲藻岂不乐江湖信所宜今朝风色便暂向衡阳归洞庭逢叶下潇湘先客飞渚有兰杜美心无稻粱卑罾缴勿尔念鹰隼宁尔窥烟波千万里足以资盘嬉峰前想回日青冥生路岐
　　清池
　　泠泠清水池藻荇何参差美人留采掇玉鲔自扬鬐波澜日巳浅鼈日复滋虾蟇纵跳梁得以縁其涯竞此长科斗凌乱满澄漪空有文字质非无简策施仙李勿苦羡宁将蠯蛤卑徒剖腹中书悠悠谁尔知聊保性命理逺潜江海湄泚泚曷足道任彼鼃黾爲
　　弟得臣归觐幷州
　　知君归去心已逐秋风起明发登太行遥将望汾水蔼蔼白云下吾亲正居此拜庆曷爲荣新除【缺】官美
　　张脩赴威胜军判官
　　青骊渡河水侠气动刀环入幕沙尘暗临风鼔角闲地形通柏谷秋色满榆关谁复轻儒者难淹笔砚间
　　吊唐俞
　　通闺年最少才俊罕能双鵩去尘栖室魂归雾起窗慈亲留汉水爱妾返荆江一稺才能语防然寄逺邦
　　任适尉乌程
　　俛作程乡尉折腰还自甘卞峰晴照黛霅水晓澄蓝葑上春田辟芦中走吏参到时苹叶长栁恽盖江南
　　马殿丞通判密州
　　晨装辞北阙怀绂贰东矦地本全齐胜风仍变鲁优危帆淮上去古木海边秋相送江潭客曾同十载游
　　夏矦彦济武陟主簿
　　怀县曾余往风謡爲尔知寒先太行近润接大河卑賔酒材公秫晨羮翦露葵簿书行正委何以布衣时
　　余居御桥南夜闻祅鸟鸣效昌黎体
　　都城夜半隂云黒忽闻转毂声咿呦尝忆楚乡有祅鸟一身九首如赘疣或时月暗过闾里缓音低语若有求小儿藏头妇灭火闭门鸡犬不尔留我问楚俗何苦尔云是鬼车载鬼游鬼车载鬼奚所及抽人之筋系车辀昔听此言未能信欲访上天终无由今来中土百物正安得遂与南方俦上帝因风如可逹愿令驱逐出九州
　　月夜与兄公度纳凉闲行至御桥
　　夕月吐澄明隂云净如埽空庭引天翠爽气生怀抱家近御桥头因爲桥畔游倚栏波上影不共水东流思归此清夜何处是江楼四望逺寂歴防风动飕飗观阙垂万象山河趋九州壮哉帝王宅顾我一蜉蝣富贵非可取田园今向秋明当拂衣去试与问扁舟
　　随州钱相公挽歌三首
　　筑岩无徃梦逰岱有飞魂堕泪隋侯国遗金汉帝恩文章留日域忠孝在王门天道何由问秋风徧九原昔日伤归国今朝叹举輀忧愁传楚些殄悴感周诗文草明时访忠言故吏知居常呜咽涕翻作众人悲去年伊水上倾府望云岑路转犹回首人谁不殒心可怜飞语后挤恨九幽深从此埋英骨空令泪满襟
　　僧可眞东归因谒范苏州【仲淹】
　　姑苏台畔去云壑付清机野策过寒水山童防衲衣松门正投宿竹笠带余晖谁爱杼山句使君应姓韦
　　廖秀才归衡山县
　　千里倦爲客秋归乌榜轻过林湘橘暗収潦楚江清晚泊亲鸥鹭残芳袭杜蘅长沙几日到天际见髙城
　　魏屯田知楚州
　　淮南木叶惊淮上使君行天外髙帆出沙头吏迎夜潮通废埭秋月满孤城正迟文翁化从来楚俗轻
　　张子野赴官郑州
　　尽室寄东里一官辞上都只应乘小驷宁肯蹑双凫秋雨生陂水髙风落庙梧梅山爲余访还有旧家无
　　拟王维偶然作
　　嵇康任天性傲散喜端居自云安卑者窃比老庄欤一月十五日头面忘洗梳危坐恣搔虱扵时嬾作书一曲情自寄一杯欢有余尚子志所慕阮生甘不如黄精可养夀广泽宜覩鱼不堪行作吏章服裹猨狙
　　苏祠部通判洪州
　　飞鹢去江西秋飇满桂旗芦州花白处枫岸叶丹时沙鸟防来没云山爱后移髙才属滕阁家擅子卿诗
　　中秋与希深别后月下寄
　　薄雾生寒水寥寥檥画船人伤千里别桂吐十分圆把酒非前夕追懽忆去年南楼足佳兴好在谢林川
　　望芒砀山
　　出舟跳古岸林外见脩冈回头问榜子前巘是芒砀其顚有髙庙松柏郁苍苍迤逦堆阜属萧条茆叶黄千古収王气一川平夕阳人家才四五鸡犬自相望尚尔想新丰谁复思沛乡临流一举酒可以喻悲伤
　　初见淮山
　　游宦久去国扁舟今始还朝来汴口望喜见淮上山断岭碧峰出平沙白鸟闲南归不厌逺况在水云间
　　旌义港阻风
　　清晨下长淮忽值秋风恶渺弥云雾昬掀合鱼龙作方惊白浪髙又以寒潮落逺渚时出没轻舟自前却将投古戍迷偶得孤港泊下缆寄芦林寻邨步芒屩傥有白醪酤聊爲野田酌茆屋何飕飕瓦罂空索索却持杖头归相顾还寂寞一夕不能眠孤吟当狂药
　　依韵和刘六淮潮
　　汐潮如有信时向旧痕生始觉回波定还看曲渚平舞鸥随下上寒日共浮倾后夜人无寐遥听入浦声
　　舟中闻蛩
　　秋月满行舟秋虫响孤岸岂独居者愁当令客心乱展转重兴嗟所嗟时节换时节不苦留川涂行已半霜落草根枯清音从此断谁复过江南哀鸿爲我伴
　　双野凫
　　野水双纹翼云罗谩自媒惊飞带波起行啑拂萍开暖日浮还没寒汀去复来王乔如可挹仙舄此徘徊
　　和才叔岸傍古庙
　　树老垂缨乱祠荒向水开偶人经雨踣古屋爲风摧野鸟栖尘坐渔郎奠竹杯欲传山鬼曲无奈楚辞哀
　　山光寺【炀帝故宫】
　　古桥经废寺苍藓旧离宫柏殿秋阴冷莲堂暮色空鸟啼山霭里僧语竹林中寂寞芜城近萧萧牧笛风
　　自急流口至长芦江入金陵
　　始发碧江口旷然谐逺心风清舟在鉴日落水浮金瓜步逢潮信台城过鴈音故乡何处是云外即乔林
　　早渡长芦江
　　带月出寒浦残星浸水濆帆开风色正舟急浪花分雾气横江白鸡声隔岸闻天晴建业近钟岫起孤云
　　采石怀古
　　青峰来合沓势压大江雄舟渡神兵后城荒王气空山根鱼浪白岩壁石萝红弄月人何在孤坟细草中
　　望夫山
　　亭亭千古质曾是念征夫一作山头石畏防天际涂犹如托萝蔓不似采蘼芜时有江云近仙衣挂六铢
　　泊牛渚矶【所谓鼓吹山也有竹可作笙竽】
　　落帆牛渚前便爲牛渚宿波摇残照中采翠浮岩谷巗谷足幽篁石上罗寒玊裁作娲氏笙堪吹凤凰曲楚客夕无眠独将清籁续更看江月来还想燃犀烛
　　游响山
　　久忆门前胜聊乘逸兴逰寒篙进溪曲古木暗城头鸟过空潭响船随碧瀬流梅花三叠罢烟火起沧洲
　　芜湖口留别弟信臣
　　少也逺辞亲俱爲异乡客昨日偶同归今朝复南适南适畏简书叨兹六百石重念我当去送我江之侧溪山逺更清溪水深转碧因知惜别情愈賖应愈剧
　　金霞阁
　　登临无尽兴清燕日徘徊霞影縁觚落岚光入牖来离宫分碧瓦太液俯青槐好待邀明月瑶琴爲一开
　　送蟾上人游南岳
　　叶下潇湘阔杯浮岂道迟賔鸿不到处危彴独行时翠岭祝融宅乔松虞舜祠云霞游徧日振锡更何之
　　王公慥东归
　　行色上东陌秋槐叶乱飞囊无一钱用箧有古书归羸驷嘶寒草荒城背落晖莫嫌牛马隔走别八行稀
　　几道隰州判官
　　清晓赴国门西风生早凉天地大道出苑树短亭傍相防车马色共照池水光举酒酒非浅明朝谁重觞话别语难尽去后空回肠计彼行路逺几日至洛阳洛阳多旧友一一道相望失意非憔悴怀昔无悲伤无由恋中国不久之南方音书傥能问鸿鴈亦能翔此外念出处便爲参与商到官秋节晩塞近百草黄定随刘武威校猎赤土冈余方枫林下野艇泛沧浪防月江波阔罥衣蔆荇香虽知各所适未免涕霑裳操袂却引顾烟芜平夕阳独回唯鸟影相与过林塘朋防顿兹减客心仍未央















　　宛陵集巻三
　　钦定四库全书
　　宛陵集巻四　　　　　　宋　梅尧臣　撰池州进士陈生惠然见过不日且行因以诗赠别
　　呼童具鸡黍颇识故人期竹馆忽枉驾山樽聊解颐醉歌返北郭春雨生东陂便与千峰隔登髙空复思
　　春阴
　　浓澹云无定凄微气宇寒鸠鸣桑叶吐邨暗杏花残客子行裘薄春塘野水寛轻雷欣巳发谬作采茶官
　　春晴对月
　　云埽鱼鳞静天开桂魄清棃花鉴中色杜宇昼时声寥落将寒食羁离念故京都无惜春意樽酒爲谁倾
　　植栀子树二窠十一本于松侧
　　举世多植蘗而我学种栀顔色固不别良苦诚异宜团团緑阶侧岂畏秋风吹同心谁可赠爲咏昔人诗
　　百舌
　　天窗明未明防防过微雨巳闻髙树头百舌间关语幽人枕上听不听变尽春声始飞去
　　提壷鸟
　　山路暗松篠幽禽语前后上言劝提壷下言劝酤酒但取醒复醉莫问升与斗人生朝菌荣緑发可无负
　　青梅
　　梅叶未藏禽梅子青可摘江南小家女手防门前剧齿软莫胜酸弃之曽不惜宁顾马上郎春风满行陌
　　挟弹篇
　　长安细矦年尚小独出春郊不须晓手持柘弹霸陵边岂惜金丸射飞鸟金丸射尽飞鸟空解衣市酒向新丰醉倒银缾方肯去去卧红楼歌吹中不管花开与花老明朝还去杜城东
　　五日登北山望竞渡
　　南山传竞渡多在屈平祠箫鼔满流水风烟生画旗千桡速飞乌两舸刻灵螭尽日来江畔谁知轻薄儿
　　寄新安通判钱学士
　　昔人言访舟江水赋清泚冬春常一色深浅皆见底崖日半寒潭登明动朱鲤君怀素巳髙尘虑都应洗得欧阳永叔回书云见来客问予动静备详
　　昨日使人囘闻君与之坐君问我何爲但云思寡过寡过真未能得便北窗卧此趣今巳深世间谁与和
　　建德新墙诗
　　山廨不营堵筠篁爲密篱初年固可蔽晏歳不能支巳被巢蜂蠹复爲荒葛蔂夏雨久枯脆秋风遂倾欹鸡鹜恣穿逸牛羊来践窥我议欲板筑羣走皆不怡首吏先进白土疎不可爲潦雨忽暴集涧流如突驰我心赜其极斯语其见欺用竹乃户率破得縁而私冬敛葺西角春调完北陲循环日有坏烦扰无虚时介决勿尔惑遂饬辟其基榛莾一芟去畚锸能悦随膏润非朽壤峭削隐金锤荏苒未逾月屹如长云垂疏壍备水害既圬复蓬茨岂唯御貛豹亦以防狐貍且有内外隔絶闻闾巷卑安然兹燕息来者勿吾隳
　　九月五日得姑苏谢学士寄木兰堂官醖
　　公田五十畞种秫秋未成杯中无浊酒案上唯丹经忽有洞庭客美传乌与程言盛木兰露酿作瓮间清木兰香未歇玉盎贮华英正值菊初坼便来花下倾一饮爲君醉谁能解吾酲吾酲巳不解百日毛骨轻
　　九月见梅花
　　江南风土暖九月见梅花逺客思邉草孤根暗碛沙何曾逢寄驿空自听吹笳今日樽前胜其如秋鬓华新安钱学士以近诗一轴见贶辄成短言用叙单悃
　　早事太尉府谬以才见论身作邑中吏日陪丞相尊嵩山云外寺伊水渡头邨泉味入香茗松色开清樽题诗人半醉马上景巳昬归来属后乘冠盖迎国门悠悠失贫贱苒苒歴凉温而今处穷僻落莫思旧恩终日自鲜适终年长不言已觉人事寡惟闻鸡犬喧东风有来信满幅兰与荪深知故人意遗我涤烦一章言罨画谿好如目存何须到云壑便若游花源一一先造化可以轻瑶琨成诵今在口愿将醒病魂
　　荅陈五进士遗山水枕屛
　　妙画能成趣谿山迥得君渔舟长映浦岩树半藏云征鸟无时没横桥有处分数来枕席曾不媿移文
　　谢賔客挽歌三首
　　位不登三事才冝列四科清名时自得华冕世空多望气悲埋劒临风叹逝波呉阡蒿作里楚挽薤成歌会千人至来观数郡过无由亲执绋东首泪滂沱
　　自昔居门下游观必许偕岂将千里别遂作九泉乖巳恨霜松折行嗟玊树埋苍生空有望丹旐不胜怀曩日言归里飞章愿乞骸今朝赤松畔烟垅对苍崖
　　当年罢会稽还郡锦爲衣老作龙楼贵终将凤沼违英魂游岱去石椁渡江归扬子春风恶南徐过客稀众帆防屡溺素舸独如飞始见中郎孝松门自有辉
　　往东流江口寄内
　　艇子逐溪流来自碧江头随山知几曲一曲一增愁巢芦有翠鸟雄雌自相求擘波投逺空丹喙横轻鯈呼鸣乃不巳共啄向苍洲而我无羽翼安得与子游
　　代内荅
　　结发事君子衣袂未尝分今朝别君思历乱如丝棼征仆尚顾侣嘶马犹索羣相送不出壸倚楹羡飞云日暮秋风急雀声檐上集幷作千里愁愁极翻成泣
　　访矿坑老僧
　　山深无外事日夕爱潺湲趺坐树间石力耕溪上田解言南国事能咏碧云篇莫贳逺公酒余非陶令贤
　　除夕与家人饮
　　莫言寒漏尽春色来应早风开玉砌梅薰歇金炉草稺齿喜成人白头嗟更老年华个里催清镜宁长好
　　立春在元日
　　新春与新歳时不相先未肯欺残腊何曾占旧年缀条花翦防插户栁生烟独坐空山里唯惊节物迁
　　游水帘岩
　　春山时独往榛秽旋芟斸飞泉蔽幽岩杳蔼疏朝旭光垂白龙防鸣潄寒潭玉半壁生昼寒隂草润秋緑穿藤出溪口流沫萦山足莫遣吏人来方歌白云曲
　　咏官妓从人
　　少爲轻薄误失行落优倡去作小家妇愿同贫里装无心歌子夜有意学流黄他日东郊上谁人见采桑
　　夏雨
　　林梅初防熟宻雨闭重关润裛衣巾上凉生竹树间水声通逺涧云色暝前山野鸟寂无语公庭尽昼闲
　　五日与陈眞卿饮
　　五日逢南国三年别旧都招魂传楚客抚节见灵巫蒿艾因时采蛟龙为俗驱清樽与鵞炙忻此故人俱
　　彼防吟
　　断木喙虽长不啄柏与松松柏本坚直中心无蠹虫广庭木云美不与松柏比臃肿质性虚杇蝎招猛觜主人赫然怒我爱尔何毁弹射出穷山群鸟亦相喜啁啾防好音自谓得天理哀哉彼防禽吻血徒爲尔鹰鹯不搏击狐兔纵横起况兹树腹怠力去宜濵死
　　感遇
　　众黙瘖莫辨众寐盲不知问而使之对觉而使之窥瘖盲自穷矣所感在一时苟昧哲人理寐黙定妍媸
　　雪咏
　　雪色混青冥搴帏宿酒醒龙蛇縁古木凤鹄舞幽庭宻势因风力轻姿任物形公堂何寂寞横案对经
　　腊日出猎因游梅山兰若
　　我与二三骑争驰孤戍旁逐麋逢野寺息马据胡牀鹰想支公好人思防上狂归来何薄暮烟火照溪光
　　依韵和杨敏叔呉门秋晚见寄
　　方在洞庭上秋怀那得禁西风楚波急度鴈海云阴洛客吟初苦骚人思巳深顚毛随日减冉冉不胜簪
　　田家
　　南山尝种豆碎荚落风雨空収一束萁无物充煎釡
　　陶者
　　陶尽门前土屋上无片瓦十指不霑泥鳞鳞居大厦
　　县署丛竹
　　袅袅幽亭竹团团自结丛寒生緑樽上影入翠屏中陶栁应慙弱潘花只竞红方持雪霜操不敢倚春风
　　巧妇
　　巧妇口流血辛勤非一朝莠荼时补紩风雨畏漂摇所托树枝弱而嗟巢室翘周公诚自感聊复赋鸱鸮
　　闻欧阳永叔謪夷陵
　　共在西都日居常慷慨言今婴明主怒直雪谏臣寃谪向蛮荆去行当雾雨緐黄牛三峡近切莫听愁猿
　　闻尹师鲁谪冨水
　　朝见谏臣逐暮章从谪官附炎人所易抱义尔唯难宁作沈泥玉无爲媚渚兰心知归有日时向斗牛防
　　寄饶州范待制
　　山水番君国文章汉侍臣古来中酒地今见独醒人坐啸安浮俗谈诗接上賔何由趋盛府徒尔望清尘
　　咏王右丞所画阮步兵醉图【胡公疎新勒石】
　　右丞笔通妙阮籍思虚独画来东平倒冠醉乘驴力顽不肯进俛首耳前趋一人牵且顾一士旁挟持捉鞍举双足闭目忘穷涂想像得风度纎悉古衣裾玉骨化爲土丹青终不渝而今几百嵗乃有胡公疎买石遂留刻渍墨许传模白黒就髣髴毫芒辨精麤千古畜深意终朝悬座隅谁谓盈尺纸不慙云雾图
　　猛虎行
　　山木暮苍苍风凄茆叶黄有虎始离穴熊罴安敢当掉尾爲旗纛磨牙为劔铓猛气吞赤豹雄威蹑封狼不贪犬与豕不窥藩与墙当涂食人肉所获乃堂堂食人既我分安得爲不祥麋鹿岂非命其类宁不伤满野设罝网竞以充圆方而欲我无杀奈何饥馁肠
　　白鹇
　　乔木暗青山晴川下白鹇春云生岭上积雪在嚣间緑草张新翳柔冠总翠鬟时哉养文素不是杂斑斑
　　后园桃李花
　　后园桃李花灼灼复皎皎南枝开巳緐北枝萦尚少蘤萼相辉映根本自钩绕无爲惊风吹纷纷逐飞鸟
　　道傍虎迹行
　　朝履猛虎迹暮宿猛虎林猛虎终夜啸阴风生逺岑我怀何所畏所畏在官箴伤哉此遗体冒险轻百金脩眞观李道士年老贫饿无所依忽缢死因爲诗以悼之
　　唐室王子后黄冠事隐沦餐霞不满腹披云不蔽身八十不能死缢以头上巾始慕老庄术终厌道徳贫营营求长生反困甑中尘
　　野田行
　　轻雷长陂水农事乃及辰茅旌送山鬼瓦鼔迎田神青皋暗藏雉万木欣巳春桑间耦耕者谁复来问津
　　水轮咏
　　孤轮运寒水无乃农者营随流转自速居髙还复倾利才畎浍间功欲霖雨并不学假混沌忘机抱瓮罂
　　山邨行
　　征马去不息幽禽随处闻深源树蓊郁曲坞花氛蒀澹澹平田水蒙蒙半岭云长鬟弄春女溪上自湔裙
　　鸣雉词
　　雄雉鸣桑林雌雉雊麦陇结爱诚有宜别啄义亦竦哺雏深莽中摧頽锦翅拥辛勤何尔爲应自念遗种
　　寄公异弟
　　池塘去后春一夕生緑草无由梦阿连诗句何能好
　　去春城
　　前日去春城今朝还故陌马有甚烦意人多逺行色暂尔厌风埃那堪爲久客
　　读范桐庐述严先生祠堂碑
　　二蛇志不同相得榛莽里一蛇化爲龙一蛇化爲雉龙飞上髙衢雉飞入深水爲蜃自得宜潜防沧海涘变化虽各殊有道固终始光武与严陵其义亦云尔所遇在草昧既贵不爲起翻然归富春曾不相助治至今存清芬烜赫耀图史人传七里滩昔日来钓此滩上水溅溅滩下石齿齿其人不可见其事清且美有客乘朱轮徘徊想前轨着辞刻之碑复使存厥祀欲以亷贪夫又以立懦士千载名不忘休哉古君子
　　禽言四首
　　子规
　　不如归去春山云暮万木兮参云蜀天兮何处人言有翼可髙飞安用空啼向髙树
　　提壶
　　提壶芦酤美酒风爲賔树爲友山花缭乱目前开劝尔今朝千万夀
　　山鸟
　　婆餠焦儿不食尔父向何之尔母山头化爲石山头化石可奈何遂作防禽啼不息
　　竹鸡
　　泥滑滑苦竹冈雨萧萧马上郎马蹄凌兢雨又急此鸟爲君应断肠
　　读汉书梅子眞传
　　子眞实吾祖耿介仕炎汉权臣始擅朝忠良被涂炭辇下莫敢言上书陈治乱是时卿大夫曽不负媿汗其文信雄深烂然今可玩危亡识祸机灭迹思汗漫一朝弃妻子龙性寜羁绊九江传神仙会稽隐防闬旧市越溪阴家山镜湖畔唯余千载名抚卷一长叹




　　宛陵集卷四
　　钦定四库全书
　　宛陵集卷五　　　　　　宋　梅尧臣　撰
　　赠黄庭筠举进士
　　橘柚生南国幽林日葱蒨上有嘉禽鸣五色被余绚彼美发华英厥包待秋荐根本当自持无爲风土变
　　和滕公游穿山洞
　　洞口水石浅潺潺防緑蒲縁源进岩窦隂黒人境殊中言有物怪蟠蛰春未苏霖雨虽有意风雷莫肯扶风雷自鼔荡不久当何如幸欣禅林近钟梵来有无回防履幽迳衣香草露濡老僧长松下麋鹿与之俱溪云时见起山鸟自相呼羡尔得兹乐何用劳形躯
　　陈眞卿将有秋试倐见访不日告行送扵北门歌鹄庭为五言以赠
　　送君北冈上举酒歌黄鹄黄鹄去何髙天池待栖宿宁复恋江湖聊兹混鸡鹜晖晖振羽裳不羡渊明菊
　　秋日咏蝉
　　羣虫喜炎热此独爱髙阴薄蜕聊依叶清深巳出林人闲感衰节风急杂遥砧虚腹曽何竟常忧螗斧侵
　　范饶州夫人挽词二首
　　听饮大夫日止言京兆辰尝忧伯宗直曽识仲卿贫蒿里归魂逺芝山旅殡新江边有孤鹤嘹唳独伤神君子丧良偶拊棺哀有余庄生慙击缶潘岳感防鱼夕苑凋朱槿秋江落晩蕖犹应思所歴入室泪涟如
　　吊矿坑惠灯上人
　　生栖云际巘没寺傍邨破案残经卷新坟出树根松悲隔溪路月照旧山门自昔多诗句而今几许存
　　寄题石埭权县乐尉碧澜亭
　　遥知溪上亭秋水瀁泠泠云影无时翠岚光到底清危楼喧晚鼔惊鹭起寒汀聊作渊明饮临流酒易醒
　　斑竹管笔
　　翠管江潭竹斑斑红泪滋束毫何劲直在槖许操持欲写湘灵怨堪传虞舜辞蔚然君子器安用俗人知
　　古意
　　月缺不改光劒折不改刚月缺魄易满劒折铸复良势利压山岳难屈志士肠男儿自有守可杀不可苟
　　观博阳山火
　　十月原野枯连山起狂烧髙焰过危峰飞火入遐峤玉石被焚灼谁能见辉耀猿猱失轻捷亦不暇相吊长风又助恶怒号生万窍炎炎赤龙奔划划阴电笑愿倾寒江潮势逆难沃浇愿倾天河水虽顺云衢遥青松心巳烂蔓草根未焦小农春鉏寒客失冬樵谁知兼幷子平陆闲肥饶不易天地意长养非一朝
　　闻鴈寄欧阳夷陵
　　闲坐独无寐鴈来更未防声长河汉迥影落户庭寒荆楚橘包熟潇湘枫叶丹南飞过三峡试问故人防
　　送谢舎人奉使北朝
　　汉使下西清边人拥道迎寒笳随宿堡卫甲出孤城犯雪貂裘重冲风锦绶轻山川辞国逺车骑踏沙行授馆氊爲幄供庖酪和羮戎王拜天赐敌帅伏名卿紫塞千烽静黄云万里平甘泉归奏日重见凤池荣
　　观放鹞子
　　白晳少年子秋郊臂苍隼日暖饥目开风防双翅紧草际鸣鹑惊蒿间黄雀窘下鞲诚必获得俊还复哂碎脑此非辜食肉尔何忍取乐在须臾我心良恻悯
　　食橙寄谢舍人
　　洞庭朱橘未弄色襄水锦橙巳变黄玉臼齑怜鲙美金盘案酒助杯香虽生南土名犹重未信中州客厌尝欲寄白苞凭驿去只应佳味怯风霜
　　夜闻居人喊虎
　　猛虎岂云猛潜藏伺天昬行行出丛薄稍稍入孤邨孤邨何所利所利犬与防谁知仁者勇去恶义自敦
　　采白术
　　呉山雾露清群草多秀发白术结灵根持鉏采秋月归来濯寒涧香气流不歇夜火煮石泉朝烟徧岩窟千歳扶玉顔终年固髪曾非首阳人敢慕食薇蕨
　　寓言
　　寒灯不照逺光止一室明小人不虑逺义止目前荣灯既无久焰人亦无久情谁言结明月明月岂长盈
　　送李尉子京之邵武光泽
　　母老不择禄一官勤夙兴长河未结冻去客巳怀冰露蝉不饱腹志士甘曲肱逺方人所畏所畏非所兢
　　铜坑
　　碧鑛不出土青山凿不休青山凿不休坐令鬼神愁
　　朝日
　　日色才出海晓月无光彩晓月在青空不与日色同诚知大君徳照耀无不通
　　失鹧鸪
　　爱翫日巳久开笼爲驯故防臆雪花圆连袪浪纹素钩辀格磔鸣防翻翁去谁知烟渚深緑水脩篁处
　　过小石潭
　　树老石连潭潭深烟翠入羣鱼石下游独鸟潭上立泉暖草长緑山髙风自急徘徊兴不穷苔屐云霑湿
　　县斋对雪
　　宻雪夜来积起见万物春山川忽改色草木一以新古邑失荒秽王路覆平均从兹庆丰年蹈咏慙小臣
　　对花有感
　　新花朝竟姸故花色顦顇明日花更开新花何以异
　　山中夜行
　　孤客心多恐寒风夜度溪山长羸马困月黒怪禽啼逺火生樵舍荒榛乱野蹊喜言林馆近闻犬入犹迷
　　啄木
　　中园啄尽蠹未肯出林飞不识黄金弹双翎坠落晖
　　梦与公度同赋蕅华追録之
　　呉王旧宫阙水殿芙蓉披浊泥留玉骨疑是葬西施西施魂不灭娇照清池
　　和绮翁逰齐山寺次其韵
　　苍山南望截云烟中有绀宇通诸天长桥直度清溪水寒湖収潦旷平田古木隂森大堤上千峰浓澹髙楼前龙笋未逬角出缩虎石乱踞筋拳挛阴崖乳泉湿苔藓阳谷暖气留兰荃涧户晓辟烟的的松轩夜启月娟娟闻有谪仙乘兴入飘然欲拍洪厓肩玩防逐胜不觉逺露竒发怪工无全扪萝但识康乐径饮酒安问逺公禅清猨不到俗士耳香草巳入骚人篇水鸟念佛次浄界野鹿衔花来象筵在昔探赏犹可数深景秀句今得传辞韵险絶兹所骇何特杜牧专当年重以平澹若古乐听之疏越如朱秘藏褚中爲不朽咨诹坐上皆曰然谁意麤官获此贶洗去鄙吝空池边聊欲报言罕驿使春郊唯见鴈连连
　　范待制约防庐山以故不往因寄
　　平昔爱山水兹闻庐岳逰逺期无逸兴独往畏湍流举手谢云壑栖心慙鸟鸥香炉碧峰下应爲一遟留
　　范饶州坐中客语食河豚鱼
　　春洲生荻芽春岸飞杨花河豚当是时贵不数鱼鰕其状已可怪其毒亦莫加忿腹若封豕怒目犹呉蛙庖煎苟失所入喉爲镆铘若此丧躯体何须资齿牙持问南方人党护复矜夸皆言美无度谁谓死如麻我语不能屈自思空咄嗟退之来潮阳始惮餐笼蛇子厚居柳州而甘食虾蟇二物虽可憎性命无舛差斯味曽不比中藏祸无涯甚美恶亦称此言诚可嘉
　　徐元舆见邀与诸君同游至峰山溪上作
　　春霁重行行行行在墟里摅怀厌楼观寓兴欣山水断壁翠连云寒流清见底主人开緑樽下马临芳芷澄溜防湾漘跳波生石齿园林始弄萼皋垅时鸣雉谈谑忘机心笑言惊俗耳旷哉兹日游何羡稽山美
　　和元舆游春次用其韵
　　乘闲多逺兴信马与君行碧树斜通市清流曲抱城山花髙下色春鸟短长声日暮吾庐近还歌空复情
　　留别李君君颇有归意而未遂
　　酌我樽中酒知君羡北归如何沙上鸟逺逐片帆飞
　　离芜湖至观头桥
　　江口泊来久菰蒲长旧苖争雏洲鹊鬭遗子浦鱼跳宿岸欣逢戍归船竞趂潮时时望乡树巳恨白云遥
　　马秘书始约同行久而未至因以寄
　　渡江落我前入汴居我后日日是南风时时爲回首逢船一借问逺櫂见来否明朝傥相及闲步河堤柳
　　寄建德徐元舆
　　才子方爲邑千峰对县门静寒琴意古闲厌鸟声喧山茗烹仍緑池莲摘更繁讼稀应物咏庭下长兰荪
　　咏苜蓿
　　苜蓿来西域蒲萄亦既随胡人初未惜汉使始能持宛马当求日离宫旧种时黄花今自发撩乱牧牛陂
　　汴河雨后呈同行马秘书
　　雨霁晚虹収河堤净如埽清隂拂人树翠色垂流草汉漕走王都华言杂夷獠时方同马生野泊聊论道
　　夏日汴中作
　　倚櫂望平野低云宻未収黄鹂度髙柳归燕拂行舟浊水不堪照清江空忆游晚晴蒸润剧喘月见呉牛
　　梦故府钱公
　　故相方来梦分明接座隅只知冠劒是不道死生殊西府防如旧东山咏久徂遽然兴寤叹不觉泪霑防
　　谢紫微以画鹭二轴爲寄
　　白鹭画双素粉毫幽趣多翘沙依折苇刷羽对衰荷浦思悬秋壁江情忆钓蓑因君逺相寄诗咏对沧波
　　宿州河亭书事
　　逺泛千里舟暂向郊亭泊观物趣无穷适情吟有托林中鵶舅狞席上蝇虎攫雨久草苖盛田芜蔓弱香秔稺子惯脱粟家人薄少年都下来聊问时所作新衣尚穿束旧服变褎博我今贫且贱短褐随冝着
　　晚泊观鬭鸡
　　舟子抱鸡来雄雄跱髙岸侧行初取势俯啄示无惮先鸣气益振奋击心非愞勇颈毛逆张怒目眦裂盰血流何所争死鬬欲充玩应当激猛毅岂独专晨旦胜酒人自私粒食谁尔唤缅怀彼兴魏傍睨当衰汉徒然驱国众曽靡救时难羣雄自苦战九锡邀平乱寳玉归大奸干戈托竒算从来小资大聊用一长叹
　　闻表兄施先辈上第
　　昔人事功名五十未爲老而今君已及得桂诚非早所慰白头亲且将黄绶好吾始日夜心望尽京关道拜庆早归来莫变秋庭草
　　雍邱逢钱寺丞载阳
　　殷勤魏公子落莫呉王孙下客独垂泪伤心思旧恩
　　庙子湾辞
　　庙子湾风俗云有白鼋凭险日爲波潮以惊异上下余过而作辞云
　　我之东莱兮过彼雍邱舟师奏功兮浊水湍流歴长湾兮势曲钩倾髙斗折兮若奔虬潜伏怪物兮深幽幽发作暴涨兮爲潮头土人立祠兮在彼沙洲老木苍苍兮蝉噪啾啾输卒引繂兮蓬首躶体剧缧囚赤日上煎兮胶津蹙气塞咽防胸荡肩挨同轭牛足进复退不得休竟持纸币挂庙陬微风飘扬如喜収我今语神神听不何不归海事阳侯穹鱼大龟非尔俦奚必区区此汴沟惊愚骇俗得肴羞去就当决何迟留
　　送蔡侍禁赴长沙
　　寒叶下潇湘之官逐鴈行水经蔆浦晩船过橘洲香二女竹林外三闾枫叶傍平时息戎律物景助才章
　　送马廷评之余姚
　　越乡知胜楚君去莫辞遥晓日鱼鰕市新霜橘柚桥河流通海道山井应江潮近邑逢鸥鸟先应避画桡
　　送秀州海盐知县李寺丞
　　呉帆千里去邑屋富鱼盐霜鹤亭皋唳风乌海客占沧凉朝日近紫翠晚山尖若过陆机宅寒芜应不嫌
　　送马廷评知康州
　　南去晋康郡风帆几千里辞家上洞庭落叶过湘水泷吏迎使君壶浆出蛮垒问俗言未通观风想先喜曽非异方趣颇与华人拟期子寄梅花无由问行李
　　过鸣鴈城
　　九月过鸣鴈斜阳上废台兵车千载会桑柘万畴开代谢随秋草英灵化死灰我来空咏古寒鸟有余哀
　　送余驾部江州
　　内史九江行潦収波已清何时鹢舟上逺见炉峰迎野色连葭菼秋香荐橘橙寒潮如特送不肯过湓城
　　依韵和陈秘校见寄
　　郁郁东堂桂常期接袂攀羽翰殊不及蓬荜却空还江水几经歳鉴中无壮顔音尘能见问谁道隔云山
　　送张子野秘丞知鹿邑
　　忽作五年别相逢双鬓疎不知从此去当见复何如公秫时爲酒晨庖日有鱼沛谯风物美聊以乐琴书
　　送王紫微北使
　　天子命儒臣遐方重専对持书下西阁拥节来穷塞貂服紫防茸虎旗光防綷将迎走氊骑卫从罗金铠当宣汉恩德更使敌欣戴几日过阴山南飞鴈相背
　　九月都下对雪寄永叔师鲁
　　阴风中夜鸣宻雪逗晓积谁言有蓬巷但见铺瑶席忽忆在山中开户羣峰白当时吟不厌尽日坐岩石傍徨怀故人憔悴爲迁客欲泛剡溪船路长安可适
　　刘弟示诗一轴走笔荅之
　　昔与伯氏吟青铜照人髪今又读君诗寒冰彻人骨时时探古趣往往到月窟清济流不休终期至溟渤
　　刘十秀才见过寻以爲寄次韵和酬
　　放言破崖岸尘事尽磨刮况此气澄明幽襟亦轩豁竟日坐衡茅同心异胡越吾道今不孤长吟爲君发
　　依韵和刘敞秀才
　　安得采虚名师道欲吾广虽然存术业曽不计少长孔孟久已忘冨贵得亦傥后生不闻义前辈惧爲党退之昔独传力振功不赏舌吻张洪钟小大扣必响近世复泯灭务觉多忽怳今子诚有志方驾已屡枉自慙怀道浅所得可下上正如种青松而欲托朽壤典册皆可寻圣言皆可仰幸无増我过此语固不爽
　　依韵和刘十秋霖
　　秋草更緑秋霖衰长安逰客未成衣凄凄斗欲变寒色一夜独语防灯辉
　　送刘十往荆渚
　　临水一太息解舟当落晖上楼人巳逺极目鸟空飞荆楚时方晏江湖客未归定知吟忆处林外月光防





　　宛陵集卷五
　　钦定四库全书
　　宛陵集巻六　　　　　　宋　梅尧臣　撰
　　祫礼颂圣德诗【以下池州后诗】
　　溥哉孝享将事于宁文武卿士冠劒在庭爰俟帝斋风霰其零风霰不巳钩陈豹尾龙旂太常立列比比帝居路寝百辟就次至扵谷旦漫漫翳翳帝入灵宫左撞黄钟陞阶置玉日气曈鸿鸿鸿杲杲氛駮隂埽宿于太宫月星皓皓侍祠之臣鹄举鹭振或捧其匜或进其巾辅相夹导俯偻鳞鳞圭瓒以陈登歌以均东向虚位发爵亲亲平明帝还紫宸序班望帝之顔穆穆闲闲檐步廊廊雪浮阳光大楹烂烂朱陛煌煌称祝万夀万夀无疆却登寳舆以御端门揭鸡肆赦雷动乾坤于时都人于时妇女于时蛮夷异口同语天子万年仁圣之主臣时执册与物咸覩敢播于诗庶闻九土
　　奬谕
　　敕梅尧臣省所进祫享诗事具悉尔学优而粹行懿而淳以诗自名爲众所服矧乃咏歌祖宗之功徳述礼乐之声容宜被朱弦以荐清庙载披来献深用叹嘉故兹奬谕想宜知悉
　　祫享观礼二十韵
　　卜惟阳月吉孝享礼方脩斋幄严宫殿群臣奉冕旒北风先集霰夜雪竞侵帱羽仗天街立龙笳象魏流翌朝升寳辂夹道列华辀琳宇躬将款珠尘宻未収撞钟钧奏合奠玉日光浮捧册叨扵左观仪得以周帝来清庙下月欲大刀头既祼还初次更衣戴逺逰黄麾转槐路朱辇驾云虬武士罗金甲中人着锦韝千官入称庆万国与同休却出紫宸阁俄登宣德楼鸡星传巽令鹤驭作天邮肆赦通皇泽深仁被九州巍巍百世业坦坦四夷柔惠及髙年叟恩差五等侯力田仍给复有道俾旁求何以歌尧美兹同击壤讴
　　寳元圣德诗
　　斋诚羽卫陈庚戌推蓂荚灵宫容物备清庙威仪摄遟明导玉舆出宿戒清堞冥蒙云雾低泱乾坤接时雪凝九霄金笳竞三叠来賔万国会受职百神恊中夜即坛壝浓阴駮鳞鬛及尔圭币升焕然星斗晔华钟帝乐张法从天衢蹑端门清旭上肆宥欢声浃寳图増大号元厯开皇劫吉甫独何人咏歌扬圣业
　　送胡臣秀才
　　汴水日夜浅归船不可留天髙云就岭地冷鴈廻洲江馆鱼堪食家林橘巳収平生素业在莫见里人羞
　　送张秀才之淮南
　　聊爲楚客唱一送淮南行出汴逺心喜移舟孤岫横危帆将进浦寒雾不分城枚乘旧居处向来秋草生
　　还文雅师书帙
　　编絶不加新于今十二春緑窗重展目静几勿生尘岂爱吾庐日终将道者亲莫嫌同刺字漫灭看难眞
　　依韵和徐元舆读寄内诗戏成
　　鸳鸯同白首相得在中河水客莫惊笑云间比翼多
　　送贤良田太丞通判江宁
　　世爲燕赵客慷慨有竒才对策汉庭后拜官江国来舟从步去潮自蒋山回心寄城头月相随上古台
　　送邵梦得永康军判官【且归洛中明年春赴任】
　　言离洛阳日正值春风前伊水矫白鹭蜀山鸣杜鹃轻袍防宦去匹马度关年若过君平肆穷通可问焉
　　送萧监丞濬宰临邑
　　羡君先拜邑残腊见登车逺驿寒云重长郊积雪余行当劝民稼始信带经鉏还到济南日应传古尚书
　　南邻萧寺丞夜访别
　　忆昨偶相亲相亲如旧友虽言我巷殊正住君家后壁里射灯光篱根分井口来邀食有鱼屡过贫无酒明日定徂征聊兹酌升斗宵长莫惜醉路逺空廽首
　　读司马季主传赠何山人
　　长安新雨后九陌少行人同舆有宋贾防市怀隐沦日闻古贤哲必与医卜邻来过季主室再拜语逡廵矍然悟辞貌何爲居埃尘捧腹乃大笑吾道非尔臻骥慙罢驴驷凤岂燕雀亲筮占聊助上功利傥及民大夫与博士登车若丧神今我见何遯始验太史真顺性诲善恶不离义与仁言孝谕爲子言忠谕爲臣又得蜀严比宁将日者均京都盛防坐肆如鱼鳞噤口不正言唯能辨冬春鸿冥复所慕安得鸡鹜驯
　　腊日雪
　　风毛随校腊浩浩古原沙寒入弓声健阴藏兔径賖马头迷玉勒鹰背落梅花少壮心空在悠然感歳华
　　依韵和雍邱尉王秘校【兆】见寄
　　东瞻杞国城半日鸟飞程度鴈不曾下新文谁寄评旧年因使至秀句欲人惊聊効题斋壁先贤亦以旌
　　送新安张尉乞侍养归淮甸
　　天兵出塞日西尉去官初却衣老莱服曾无梅福书春郊欲回鴈寒水正沉鱼任意归舟驶风烟亦自如
　　依韵和子聪见寄
　　尝念饯行舟风蝉动去愁独登孤岸立不见逺帆収及送故人尽亦嗟归迹留洛阳君更忆宁复醉危楼
　　送何遯山人归蜀
　　春风入树緑童稺望紫扉逺壑杜鹃响前山蜀客归到家逢社燕下马澣征衣终日自临水应知已息机
　　寄衡山福严长老
　　衡山几千里闻在湘川侧云霞不可到峰壑无由识方丈开其间青松隐寒色飞鸿尚莫过况寄双鳬翼
　　曲渚桥送张秘校赴庆州幕
　　野客伐山桂横爲曲渚桥势危宁过马径狭欲通樵小艇何妨系离魂正此销想君回首处虹影在林椒
　　南阳谢公祈雨
　　云龙本职雨不其失职万草欲焚如千畴几赭色刺史爲民忧侵晨车竞饬朅来款宫祠岂不念黍稷霭随轮轩霶徧畛域孰谓云龙愚能成仁惠徳濯濯群物新葱葱众苖殖莫比邵父渠初慙用人力
　　西禅院竹
　　古寺带翛冈青葱万竿玉春梢长旧林夏雨湿新緑幽禽啸呼杂晩照隂晴续解带欲忘归壶觞欢自足
　　新霁望岐笠山【谢紫防坐中赋】
　　北望直百里峩峩千仞青断虹迎日尽飞雨带龙腥阴壑烟云畜阳厓草木灵登临终不厌时许到兹亭
　　师厚生日因以诗赠
　　龙骥产龙驹良金出良冶良冶无顽矿驹龙岂凡马致逺在御徒作砺由工者君子生庆门诗书未尝舎进道期日隆无媿金马下
　　昼寝
　　尝闻晋髙士时偃北窗风及尔寂无虑始知机尽空便便嘲巳解栩栩梦何穷一寤复一寐百年消此中
　　过白水
　　下马独怀古翛然临渡风眞人去来久流水自无穷雨阔沙痕涨湾平野色通曾兴汉家业今与百川同
　　泛舟城隅呈永叔
　　藤竹绕城阴烟梢拂濠水山禽时一鸣楚客孤舟里孤舟穿緑荷猎猎雨新过谁思暮江上只尺采莲歌
　　送永叔归干德
　　渊明节本髙曾不爲吏屈斗酒从故人篮舆傲华绂悠然目逺空旷尔遗群物饮罢即言归胸中宁郁郁
　　代书寄欧阳永叔四十韵
　　始谪夷陵日当居建徳年一书寃逐客四咏继称贤自谓临江徼相逢莫我先白醪封画榼素鲤养泉戒吏収山栗呼童惜沼莲只期东浦过共醉小谿边日日占风势时时到水堧安知贪挂席不肯暂回船自尔皆无定归欤亦未然指程几一月泝险歴三千鱼鸟都难问音尘杳莫传因之走羸仆试与访南迁比及过牛峡还闻迎璧田报言虽不获吉语喜多全我解归尧阙君移近汉渊问涂曾未逺命驾亦何縁衰野今行矣隆中有待焉乡亭接畛风化蚁同羶即欲朋簪盍翻爲俗事牵爱婴娇哑哑嗜寝复便便鸡黍烦为具轮辕岂得前寄声勤以谢幸子恕而怜来贶诚为望论情恐未捐尝亲马南郡果谒谢临川遂得窥顔色重忻论简编聊咨别后着大出箧中篇问传轻何学言诗诋郑笺飘流信穷厄探讨愈精専道旧终忘倦评文欲废眠宁知主人贵但见左鱼悬所至同风月相欢忆涧瀍清歌嗟在耳素髪怪侵顚翠堞时登眺芳洲屡泝沿难醒拨醅醁殊厌落头鲜坐竹听啼鸟临流聒嘒蝉孤亭起归梦南陌去扬鞭出饯陪双斾方蕲歴广始生山吏敬颇释利涂邅会面辞何吐离膺事巳塡空余郡楼望野色际平烟
　　渐嘉楼望雨陪谢守
　　冒雨上城头凄凄欲报秋云低宻藏树风急暗侵楼渐积荷珠重新添沼鉴幽凭防未能去公自念民畴
　　和谢舎人洊震
　　盛夏万物当长养骄阳不雨谁爲忧天无纎云野赪色草木焦卷如经秋南阳太守自引咎不以天时爲怨尤斋精洁虑祠望内僚属奔从无停辀谩取诗言占离毕徒依风俗验鸣鸠忽闻郡北直百里岑岑岐笠藏灵湫持牲遣吏诣其下俎豆未彻升隂虬电光划划绕嵓壁雷声隐隐生山陬拥云驰雨自东上西风斗猛云还収神龙蓄志未发泄明日更与顽阳雠黤霭阴黒若卷海联緜霹雳能破仇沃然原隰洗妖气浩尔沟渎扬平流九谷有登百姓喜蜿蜒歆祀神何羞
　　和谢舎人新秋
　　西风一夕狂古屋吹可恐微变蜻蛚吟斗摧蚊蚋勇朝惊露坠梧逺爱云飞陇还忆旧溪逰水清渔箔壅中秋新霁壕水初满自城东偶泛舟回谢公命赋【时余将赴襄城】
　　斋舫谈经后官池载酒行斜阳鸟外落新月树端生演漾思江浦夷犹绕郡城东辕有遗恨日日物华清
　　陪谢紫微晚泛
　　积雨涨秋壕轻舟此共遨菰蒲敛铓锷莲芡熟櫜韬岸静鱼跳月林喧鸟避篙归时兴不浅风物正萧骚
　　奉陪览秀亭抛堶
　　聊爲飞砾戏愈切愈纷如自是取势阔非关用意踈误惊花鸟起乱破锦苔初童指拾将秃多慙贾勇余
　　伤马【此马季父为枢直日恩赐以遗余】
　　吾贫只一马昨日忽云丧庭树齧无肤秋郊谁复放空伤骏骨埋固乏弊帷况本出天闲因之重怊怅
　　一日曲【此以下离南阳作】
　　妾家邓矦国肯媿邯郸姝世本富缯绮娇爱比明珠十五学组紃未闻开户枢十六失所适姓名倾里闾十七善歌舞使君邀宴娯自兹着乐府不得同罗敷凉温忽荏苒屡接朝大夫相欢不及情何异逢路衢昨日一见郎目色曽不渝结爱从此笃暂隔犹恐疎如何遂从宦去渉千里涂郎跨青骢马妾乘白云驹送郎郎未速别妾妾仍孤不如水中鳞双双依緑蒲不如云间鹄两两下平湖鱼鸟尚有托妾今谁与俱去去约春华终朝怨日賖一心思杏子便拟见梅花梅花几时吐频搯栏竿数东风若见郎重爲歌金缕
　　依韵和谢副閤寄新酒【以下汝州后诗】
　　闻道芳洲景气新却输鸥鹭日相亲小槽酒熟玻瓈色谁忆髙台共赋人
　　送刘子思殿丞宰巫山
　　千里向巴东青山不可穷峡猿初入听蛮语未全通暮雪思梁国朝云识楚宫吏人迎拜处嘶马入丹枫
　　朔风寄永叔
　　朔风嗥枯枝逺鴈不能起日色寒无光原野澹千里所思在南国遐路阔音旨潜鳞亦安托冰结长河水峩峩既未泮猎猎终不巳悠然伤我心歴乱非可拟
　　襄城对雪二首
　　风急夜窗鸣暗知庭下积晓幔忻以卷虚堂睡成癖飘飖初萦林凌乱欲侵席拥扉人莫埽何似袁家宅登城望宻雪浩浩川野昬谁思五原下甲色千里屯冻禽立枯枝饥兽齧陈根念彼无衣褐媿此貂裘温
　　雪夜留梁推官饮
　　昼雪落旋消夜雪寒易积灯清古屋深炉冻残雪碧爲沽一斗酒暂对千里客酒薄意不浅轻今须重昔重昔是年华飘飘犹过隙一醉冒风归平明马无迹
　　南阳谢紫微挽词三首
　　忽惊南郊信半夜雪中来遂哭寝门外始嗟梁木摧文章千古盛风韵故人哀忆昨临湍水宁知隔夜台平昔闻严助承明厌直庐请章来未久捐馆遽何如无复淮南谕曾成太史书苍苍不可问挥涕望輀车自古岂无死贤哉独可悲家贫留旅榇门庆有诸儿里社当存祀邦人定立碑还同羊叔子罢市见遗思永叔自南阳至余郊迓马首访谢公奄然相与流涕作是诗以写怀
　　郭门临汝水镜色入髙衢鞍马过其上尘襟荡已无及郊逢故友出涕各霑襦神物丧头角空存尾与躯沟木失匠斲谁施蓝与朱并辔不能语斯文其已夫归来授予馆自为炊雕胡且勿厌兹会日月易以徂
　　赠琴僧知白
　　上人南方来手抱伏羲器頽然造我门不顾门下吏上堂弄金徽深得太古意清风萧萧生脩竹摇晚翠声妙非可传弹罢不复记明日告以行徒兴江海思
　　教授宋著作还
　　何以拟君子云鸿肃羽仪将过上林苑先集孝王池唼藻有余乐渐磐方得时野塘归莫晚白水逺连陂





　　宛陵集卷六
　　钦定四库全书
　　宛陵集卷七　　　　　　宋　梅尧臣　撰夏日晚霁与崔子登周襄故城【以下汝州后诗】
　　脚収不尽斜阳半古城独携幽客步闲阅老农耕寳气无人发阴虫入夜鸣余非避喧者坐爱逺风清
　　永叔寄澄心堂纸二幅
　　昨朝人自东郡来古纸两轴缄縢开滑如春冰宻如茧把玩惊喜心徘徊蜀牋脆蠧不禁久剡楮薄慢还可咍书言寄去当寳惜慎勿乱与人翦裁江南李氏有国日百金不许市一枚澄心堂中唯此物静几铺写无尘埃当时国破何所有帑藏空竭生苺苔但存图书及此纸辇大都府非珍瓌于今巳逾六十载弃置大屋墙角堆幅狭不堪作诏命聊备麤使供鸾台鸾台天官或好事持归秘惜何嫌猜君今转移重增媿无君笔扎无君才心烦収拾乏匮椟日畏撦裂防婴孩不忍挥毫徒有思依依还起子山哀
　　闻尹师鲁赴泾州幕
　　单于犯边来汉兵皆死战昨闻卫将军贤俊多所荐知君虑不浅永对未央殿天子喜有言轺车因召见筹画当冕旒袍鱼赐银茜曰臣岂身谋而邀陛下睠青衫出二崤白马如飞电关山冒风露儿女泣霜霰军客壮士多劒艺匹夫贾谊非俗儒慎无轻寡变
　　夏日陪提刑彭学士登周襄王故城
　　聊随汉使者一上周王城片雨北郊晦残阳西岭明野禽呼自别香草问无名谁复黍离咏但兴箕颍情王殿丞赴莫州日就余求钓竿数茎以徃今因其使回戏赠
　　去日觅钓竿定能垂钓否若不暇钓鱼钓竿当去取
　　咏蜘蛛
　　日结一尺网知吐几尺丝百虫为尔食九腹常苦饥
　　宋著作寄凤茶
　　春雷未出地南土物尚冻呼噪助发生萌颖彊抽团爲苍玉璧隐起双飞凤独应近臣颁岂得常寮共顾兹实贱贫何以叨赠贡石碾破微绿山泉贮寒洞味余防舌甘色薄牛马湩陆氏经不经周公梦不梦云脚俗所珍鸟觜夸仍众常常滥杯瓯草草盈罂瓮寜知有竒品圭角百金中秘惜谁可邀虚斋对禽哢
　　观水【并序】
　　庚辰秋七月汝水暴至溢岸亲率县徒以土塞郭门居者知其势危皆结庵于木末傍徨愁叹故作是诗秋水漫长堤郊原上下迷孤城闭板筑髙树见巢栖耳厌蛙声极沤生雨防齐渚间牛不辨谁爲埽阴霓
　　大水后城中壊庐舍千余作诗自咎
　　不如无道国而水冒城郭岂敢问天灾但慙爲政恶湍廻万瓦裂槎向千林阁独此怀百忧思归卧云壑
　　依韵和李君读余注孙子
　　我世本儒术所谈圣人篇圣篇辟乎道信谓天地根众贤发蕴奥授业称专门传笺与注解璨璨今犹存始欲沿其学陈迹不可言唯余兵家説自昔罕所论因暇聊发箧故牍尚可温将爲文者备岂必握武贲终资仁义师焉媿道德藩挥毫试析理已厌前辈緐信有一日长可压千载魂未涉勿言浅寻流方见源庙谋盛防卨正议灭乌孙吾徒诚合进尚念有亲尊
　　新霁登周王城
　　行行古城头歴览古城下水鸟傍人烟河流隔桑柘秋山豁晴翠野老亲时稼民讼今已稀闲登厌官舍
　　依韵荅李晋卿结交篇
　　上交执正道下交守竒节当爲兰死香勿作竹枯裂试防温玊坚何似春冰坼贵贱事乃见古今情不别平生相与亲晏歳谁可决君能持此意足以表风烈
　　秋日属疾
　　体羸易生疾况乃凌秋隂防寒薄肤腠饮药増衣衾一日失所治百骸将不任当从华氏学聊欲爲戏禽
　　田家
　　髙树防柴扉青苔照落晖荷鉏山月上寻径野烟防老叟扶童望羸牛帯犊归灯前饭何有白薤露中肥
　　苦雨
　　秋空几旬雨四海低鹏翮昼不见日精夜不见月魄洒尽天汉流蒸烂女娲石涂潦将埋轮牛马困负轭羣虫无土蛰百果就枝坼安能诛阴虬坐使天地辟
　　闻永叔复馆因以寄贺
　　东方有铩禽巳喜羽翰插重来金马门莫忘黄牛峡黄牛无冬春逺水生鳞甲今非昔日忧贺酒特新压
　　九月一日【去歳南阳与谢公别今谢巳殁】
　　授衣念徂节阖棺伤故人故人昔送我把酒湍水濵只道后期易岂知无防因死生意不及欲语鼻先辛既乏羡门术安得如松筠寒暑更数十应亦同埃尘
　　吊李膺祠
　　阴霓横天长劒欲抉匣颖未露兮精钢已折层冰塞川猛炬方烈凝气未销兮髙焰已灭虽忠毅之有志兮当衰运之闭结嗟身祸之不免兮甘就死扵缧絏何贤者之景慕兮或自表而谢絶惟荀公之获御兮见顔间之气恱奚服媚之若兹兮盖操秉乎峻节风裁独髙而罕接兮号龙门而无凡辙允简亢不容扵时兮玉虽碎而犹洁痛汉纲之頽圯兮又何毁乎贤哲歴千古而可悲兮故余不得而面结叨此邦而长民兮过旧陇而増咽嗟异代之有遇兮若登履乎阃闑对风树之萧萧兮想魂气之未竭聊感槩扵斯兮冩忧心之惙惙
　　送李康伯赴武当都监
　　城下汉江流沧波照鬓秋山川包楚塞风物似荆州试听清砧发何如画角愁遥知絶戎事水味有槎头
　　重送
　　得朋如得寳何恨相知晚旧友贵来疎嗟君行复逺秋城隔寒水驿路入苍巘古情深不深所祝加餐饭
　　田家语【幷序】
　　庚辰诏书凡民三丁籍一立校与长号弓箭手用备不虞主司欲以多媚上急责郡吏郡吏畏不敢辨遂以属县令互搜民口虽老幼不得免上下愁怨天雨淫淫岂助圣上抚育之意邪因録田家之言次爲文以俟采诗者云
　　谁道田家乐春秋税未足里胥扣我门日夕苦煎促盛夏流潦多白水髙扵屋水既害我菽蝗又食我粟前月诏书来生齿复板录三丁籍一壮恶使操弓韣州符今又严老吏持鞭扑搜索稺与艾唯存跛无目田庐敢怨嗟父子各悲哭南畒焉可事买箭卖牛犊愁气变久雨铛缶空无粥盲跛不能耕死亡在遟速我闻诚所慙徒尔叨君禄却咏归去来刈薪向深谷
　　检覆叶县鲁山田李晋卿饯扵首山寺留别
　　我本山水乡看山常不足自从到官来尘事便拘束尝闻此山寺法宇深云木无由一来过梦想向岩谷案田趋邻疆跨马涉平陆良久送我行偶与赏心属禅庭鸣白鸡祖席歌黄鹄野气逼人寒岚光添酒緑言离非逺离但爱交情笃重游应有期君亦行车促
　　卧羊山
　　乱石若羣羊縁冈卧斜日曽非左慈化更想初平叱无羶穴蚁去有乳寒泉出谁忆防陵原累累冢傍质汝坟贫女【时再防弓手老幼俱集大雨甚寒道死者百余人自壤河至昆阳老牛陂僵尸相继】
　　汝坟贫家女行哭音凄怆自言有老父孤独无丁壮郡吏来何暴县官不敢抗督遣勿稽留龙钟去杖勤勤嘱四邻幸愿相依傍适闻闾里归问讯疑犹彊果然寒雨中僵死壤河上弱质无以托横尸无以葬生女不如男虽存何所当拊膺呼苍天生死将奈向
　　昆阳城
　　试看昆阳下白骨犹衔镞莫愿隍水头更添新鬼哭
　　老牛陂
　　呉牛行欲老汉马焉得肥筋力不可恃游子当念归
　　双鳬观
　　山下溪流照城郭幽庭柏子风自落古坛苍藓少人行不见双鳬见黄雀
　　叶公庙
　　兵物还见惊从来人所悼今看古壁画应合当时好巳卯歳紫微谢公赴南阳过叶县陪游兴庆精舍题名壁间而去庚辰歳余来案田因访旧迹防然扵懐故作此謡以志其悲
　　昔与南阳太守行车骑休时访庭柏今来重看壁间题太守已爲泉下客独流清血是门人怊怅便令生死隔
　　观扱兔
　　莽莽蒿莱下纷纷狡兔迷枯株坐守者若个是忘归
　　灯花
　　灼灼生寒烬终朝照席明从教占有验然灭本无情
　　鲁山山行
　　适与野情惬千山髙复低好峰随处改幽径独行迷霜落熊升树林空鹿饮溪人家在何许云外一声鸡
　　防元紫芝琴堂
　　访古歴荒城城孤落日鸣人琴两不见破月髙台倾
　　至香山寺报秀叔
　　家近心还速川长马易疲望山孤寺出渡水夕阳遟来向林间宿归须月上时只应庭际鹊已报汝先知
　　寒草
　　寒草才变枯陈根已含緑始知天地仁谁道风霜酷
　　送崔秀才二首
　　晨风无定巢逺寄鹪鹩枝天寒鼓翼健粒食寜所窥大泽多羣羽翺翔各有时今子振衣去焉能久迍羁少年防太学着尽箧中衣独劒自爲伴无家何处归秋蓬随野转寒鹊绕林飞霄汉有知巳行行宁久微
　　思逺寄师厚
　　马蹄践霜雪不畏道路寒防子重衣裘慈母悬心肝悬心几千里冉冉嵗已残大河今渐涸逺目常不干度鴈朝夕闻尺书寄亦难愿同车轮复勿比上丸
　　送师厚归南阳会天大风遂宿髙阳山寺明日同至姜店
　　往日送子春风前春风酣酣杏正妍今来送归秋风后秋风摵摵沙满川马鬛斜倾毛瑟缩驭吏噤唫足后先裘吹裂寒入骨枯株磨戛火欲然忽逢古寺出嵒腹与君下马相留连殿堂髙下就山势松柏森耸侵云巅长廊落叶卷若埽丈室垂幔翻如褰像塑神母乳九子抱携抚玩皆可怜却令逺客自生念欲见防稺心烦煎拥炉对坐日昬黒龛灯共借僧榻眠虽然覆衣冷如鐡不及在家贫无氊曲肱难寐要天晓两股冻痹仍筋挛桹桹残夜木鱼响起防昴毕倾西躔怒号斗息东方白童仆肃整吾将还老僧埽壁持笔砚请予彊此题嵗年出门并辔至山店茅屋揭尽余尺椽又据胡牀一谈笑君不解饮聊开筵程次都无五百里箧中可乏一囊钱拂衣频起畏日昃应恐慈母心悬悬顾我便当江海去却思此地何由縁
　　疲马
　　疲马不畏鞭暮涂知几千当须量马力始得君马全依韵和永叔子履冬夕小斋聮句见寄
　　遥知夜相过对语冷无火险辞鬬尖竒冻地抽笋笴吟成欲寄谁谈极唯思我学术穷后先文字少许可敢将蠡测海有似脂出輠必饿尝见忧此病各又果驾当还都重门不须鎻到时春怡怡万栁枝娜娜定应人折赠只恐絮已堕行橐且不贫明珠藏百颗【永叔尝见嘲谓自古诗人率多寒饿颠困屈原行吟扵泽畔苏武啗雪扵海上杜甫冻馁扵耒阳李白穷溺扵宣城孟郊卢仝栖栖道路以子之才必类数子今二君又自爲此态而反有饭颗之诮何邪】
　　古冢【南阳道中作此以下汝州罢官再至邓州葬希深】
　　南阳古原上荒冢若鱼鳞劔佩不爲土衣冠应化尘枯骸托魑魅细草殁麒麟何必问名氏汉家多近亲
　　仲春同师直至垅山雪中宿穰亭
　　与子乘羸马夜投山家宿风雪满绨裘灯火深竹屋烹鸡頼主人吠犬憎倦仆明发到岩前春荑冻云木
　　依韵和师直仲春雪中马上
　　自倚春风暖轻袍犯雪来过塘迷绿水拂树杂芳梅山蔽峰难辨樵通径易开野行方有味缓辔不须催
　　和师直早春雪后五垄道中作
　　来寻谷口春正值隂云结日暮冰霰緐宿亭孤饭设侵晨登垄去始见羣峰列草冻未抽心松枯犹抱节川傍认飞鹭林上坠残雪何意待芳菲遟留未堪折
　　依韵和师直晚步徧览五垅川
　　穷览川原胜经行未厌频樵深但闻斧谷暖自留春临水何妨坐看云忽滞人谁家烟坞里竹树逺相邻
　　暮春过洪氏汝曲小园
　　三月花巳休闲来羡丛薄河回地势偏雨入滩声恶绿草旋抽心青梅犹带萼主人归未归谁省曾游乐
　　雷秘校入阙拟官时将登舟过辇下
　　与君先后发同走向京华羡跃青骊去将乘乌榜賖着鞭辞宿雨渡水踏春沙闻道求爲县应当学种花
　　登许昌城望西湖
　　城望许西偏湖光浸晓烟岸痕添宿雨草色际平田夏木阴犹薄朱荷出未圆人闲绿波静幽鹭插头眠孙主簿惠上党寺壁胡霈然书墨迹一匣
　　上党佛祠何可观开元瑞物图髙阁又有长廊古壁上复是名辈题丹雘当时泥用丝作筋意欲千载无剥落书竒画妙了不识讹传墨土能治【平】疟寺僧不惜人掐取笔墨遂缺如鸟啄后来好事恐磨灭寳刀裁刬泥如剥取之龛置緑板匣便寳箱楮同美璞拂拭还防体势生盘屈苍虬舞鸾鷟在昔不畏屋壁壊今也常恐儿童扑夫君知我心所重南归赠以致诚慤此时虽喜落吾手老大腕硬无由学但当拜贶不敢忘若爲报言首未数
　　寄永兴招讨夏太尉【代人】
　　寳元元年西夏叛天子命将临戎行二年孟春果来冦髙奴城下皆氐羌五原偏师急赴敌昼夜不息趋战场马烦人怠当劲虏虽持利器安得强二师覆败乃自取岂是廊庙谋不臧朝廷又选益经略三幕贤俊务所长或取李悝备边策或欲五道出朔方仲夏科民挟弓矢季冬括驴赍道粮官军未进复犯塞搴旗杀将何猖狂遂令士卒愈沮气欲使乘障胆不张我愿助画迹且逺侧身西望空凄凉庶几一言可禆益临风欲寄鸟翼翔所宜畜鋭保城壁转馈先在通行商守而勿追彼自困境上未免小敓攘譬如蚊防噆肤体实扵肌血无大伤此言虽小可喻逺幸公采用不我忘诚如公虑若裴度圣上听用同宪皇当时岂不歴歳月犹且众镇未陆梁况今鹰犬乏雄勇便拟驰骋徒苍惶且缓须时励犀卒终期拉朽功莫当
　　桓妒妻
　　昔闻桓司马娶妾貌甚都其妻南郡主悍妒谁与俱持刀拥羣婢迳往将必屠妾时在窗前解鬟临镜梳鬒髪云垂地莹姿冰照壶妾初见主来绾髻下庭隅敛手语出处国破家巳殂无心来至此岂愿奉君娯今日苟见杀虽死生不殊主乃掷刃前抱持一长吁曰我见犹怜何况是老奴盛怒反爲喜哀矜非始图嫉忌尚服美伤哉今亦无











　　宛陵集卷七
　　钦定四库全书
　　宛陵集卷八　　　　　　宋　梅尧臣　撰夏日晚晴登许昌西湖【以下许州后诗】
　　新晴万栁齐莺度水东西城上明残照云间挂断霓烟蒲匀若翦沙岸净无泥果压緐枝重人乘小驷低岚光开翡翠湖色浸玻瓈只欠朱藤宻如过罨画谿
　　许昌晚晴陪从过西湖因咏谢希深苹风诗怆然有怀
　　疎云漏斜照残雨叶间明飞盖城头去澄湖水正平荷盛鲛客泪蔓濯野人缨公独思康乐临流诵句清
　　故原战
　　落日探兵至黄尘钞骑多邀勲轻赴敌转战背长河大将中流矢残兵空负戈散亡归不得掩抑泣山阿
　　故原有战卒死而复苏来説当时事
　　纵横尸暴积万殒少全生饮雨活胡地脱身归汉城野貛穿废灶妖鵩啸空营侵骨劒疮在无人爲不惊
　　西湖闲望
　　夏景已多趣湖边日更佳园葵杂红紫岸栁自敧斜雨气収林表城阴接水涯爱闲输白鸟尽日立汀沙
　　寄谢师直
　　忆同仲春月冒雨过穰亭聊酌山酒别独吟夜灯青明朝上岭路群岫张云屛忽入川谷秀固非平生经緑竹间红萼紫藤垂千扃春塘水决决野老髪星星田父相与至里言尚可听始闻丹砂岑遂识五垄形傍瞻禹汤迹竞信庙貌灵邀我陟巉巉宿雾方冥冥暗霑衣裘湿时袭草木馨栋宇敞絶顶牲酒列幽亭竹杯占祸福巫锦醉一咛日晏别云外月出至近坰仆夫疲不进鞭策无暂停我马忽顚坠君心同鹡鸰再驾体无伤扣闗烛巳荧自兹期莫逆未契心所铭悤悤操行袂泛泛如水萍今来各一方安得同醉醒
　　感二鸟
　　雄雌双好鸟托栖空树中有蛇出旁穴喷毒气如虹半夜此惊飞瞥去随西东有喙不能逹啼云复啸风廻翔隔歳月老木髙童童眼生众禽噪虽近未由通昨朝烟雨晦并翼向幽丛鹰鹯尚横集飏飏意无穷
　　古相思
　　劈竹两分张情知无合理织作双纹簟依然泪花紫泪花虽复合疑岫几千里欲识舜娥悲无穷似湘水
　　舟次朱家曲寄许下故人
　　蔼蔼桑柘岸喧喧鸡犬邨晓云连雨黒秋水带沙浑稍听邻船语初分异土言虽嗟逺朋友日喜近田园
　　送昙颖上人往庐山
　　浔阳几千里无不见炉峰苍翠入众目岩壑少行踪髙僧忽独往杳杳怀逺公尝闻虎溪上醉令或来同而今竞邀致几里闻松风尘心古难洗瀑布垂秋虹
　　吊石曼卿
　　前时京师来对马尝相揖埃尘正满衢笑语曽未及虽然恨莫亲往往闻风什星斗交垂光昭昭不可挹独哦秋露中岂顾衣裘湿酒杯轻宇宙天马难羁絷今朝我还都但见交朋泣借问泣者谁曼卿魂已蛰堂堂豪杰姿遂尔一棺戢君生寒月明君没寒月入月入还复升精魄宁未集孤坟细草遍翠碣嗟新立
　　醉中留别永叔子履
　　新霜未落汴水浅轻舸唯恐东下遟绕城假得老病马一步一跛令人疲到君官舎欲取别君惜我去频増嘻便步奴呼子履又令开席罗酒巵逡巡陈子果亦至共坐小室聊伸睂烹鸡庖兔下箸美盘实饤饾栗与棃萧萧细雨作寒色厌厌尽醉安可辞门前有客莫许报我方剧饮冠帻敧文章或论到渊奥轻重曾不遗毫厘间以辨谑每絶倒岂顾明日无晨炊六街禁夜犹未去童仆窃讶吾侪痴谈兵究又何益万口不谓儒者知酒酣耳热试发泄二子尚乃惊我爲露才扬已古来恶卷舌噤口南方驰江湖秋老鳜鲈熟归奉甘防诚其宜但愿音尘寄鸟翼愼勿却効儿女悲
　　汴水斗减舟不能进因寄彦国舎人
　　朝落几寸水暮长几寸沙深滩鼇背出浅浪龙鳞斜秋风忽又恶越舫嗟初阁坐想掖垣人犹如在寥廓陪淮南转运魏兵部游颍州女郎台寺
　　旧传嬀氏女将适楚人时筑馆自临水故台空此基因爲楚宫媵来与使车期楼上望湖上烟林晩蔽亏
　　望仙亭【幷序】
　　夀春望仙亭广平宋公所作也宛陵梅尧臣之官呉兴道出其下公命赋之
　　公来有余乐所乐爲郡间讼稀聊自适静胜以纾顔清轩开晓幔歴歴见淮山山色洗新雨佳气如可攀代异鸡犬去时平草木闲试望天衢近飞驾应此还
　　陪淮南转运魏兵部游濠上庄生台
　　周当战国时何爲守静正干戈既日寻仁义固不竞天下皆跖徒宁知圣爲圣是将万物齐不顾千金聘所以忘形骸所以保性命安能小仲尼岂不识世病我从魏公来访古停乌榜聊识贤者心吁嗟一长咏
　　淮上杂诗六首
　　宿云未全敛微雨入船疎问伴失前后暝行随疾徐相亲沙上鴈自乐水中鱼亭午日光透逺分林际居暗开淮水平逺见孤城出出舟问舟子遽对那能悉始闻庄生台还想观鱼日果得眞隐心鱼鸟情非宻轻舟晚投处聒聒渚禽嘶橡子随薪束蔬科带土岸幽云满石潮落蚌生泥客思无憀极唯将鲁酒迷野鴈不知数翳然川上鸣曽无设罗意空自见船惊渺渺拍波去纷纷孤屿盈苦寒非塞外霜落夜淮清漠漠昼烟披纵横见鱼艇轻桡上急水或与飞鸿并鱼大钓丝防牵随碧潭迥向晚得志归浩歌山月静舟阁下滩遟苍黄暮滩上偏愁逆水风更驾崩沙浪落日看巳昬渔灯逺相向夜防天转寒坐待潮流涨赴霅任君有诗相送仍怀旧赏因次其韵
　　湖山饶防处曽省牧之游鴈落葑田濶船过蔆渚秋野烟昬古寺波影动危楼到日寻题墨犹应旧壁留
　　过扬州参政宋谏议遗白鹅
　　曾逰凤池上曽食凤池萍乞与江湖去将期养素翎不同王逸少辛苦冩黄庭
　　金山寺【并序】
　　昔尝闻谢紫防言金山之胜峰壑攒水上秀防殊众山环以台殿髙下随势向使善工摹画不能尽其美初恨未游赴官呉兴船次洲值海汐冬落孤港未通独行江际始见故所闻金山者与谢公之説无异也因借小舟以往乃陟回阁上上方歴絶顶以问山阿危亭曲轩穷极山水之趣一草一木虽未萼发而或青或凋皆森植可爱东小峰谓之鹘山有海鹘雄雌栖其上每歳生雏羽翮既成与之纵飞迷而后返有年矣恶禽猛鸷不敢来兹以搏鱼鸟其亦不取近山之物以爲食可义也夫薄暮返舟寺僧乞诗彊爲之句以应其请偶然而来不得髣髴敢与前贤名迹邪
　　呉客独来后楚桡归夕曛山形无地接寺界与波分巢鹘宁窥物驯鸥自作群老僧忘歳月石上防江云洲对雪欲再游金山寺家人以风波相止
　　腊月海风急雪吹岩下窗轻舟不畏浪昨日过寒江渡口复夕兴区中无与双忽牵儿女恋空听逺钟撞
　　金山芷芝二僧携茗见访
　　一游江山上日日吟不足双锡忽来过衣霜带初旭况能持茗具向此烹新緑中水若饴北焙花如粟还将尘虑涤自媿冠缨束何以报勤勤驰奴扣云谷
　　淮南遇梵才吉上人因悼谢南阳畴昔之游
　　久已厌宦旅故兹归江南始时遽辞邑不及事春蚕残腊犹在道险阻固所谙扁舟次淮海喜遇释子谈契阔十五年尚谓卧岩庵偶见如夙期淹留良亦甘叹逝独然怀悲情岂堪班班云中鸟共防投夕岚曷不念旧隐山水唯素耽我从湖上去防爵轻子男
　　送栎阳宰朱表臣
　　塞上备胡羌关中调兵食秦民尚苦输汉吏勤求职君今喜怀诏驰骑宁暇息其邑尝雨金扵时岂能得行当经防上故事犹可忆前代多战争鬼火防隂黑苍苍路傍草憔悴希春色县涂诚有政威惠爲令德
　　依韵和长吉上人淮甸相遇
　　淮上一相遇忆在京都时虽惊嵗月换未改松桂姿童侍两三人缾锡相与随自言东越来箧中多好诗文字皆妥帖业术无倾敧前辈尝有言清气散人脾语妙见情性説之聊解颐始推抒山学得非素所师此固有深趣吾心久已知横琴乃悟岂必弄鸣丝古乐众少听谁知彼吹篪师旷没世后伯牙众身悲愿同黄鹄举逺归沧海涯老骥虽不病长坂安可驰天台况竒胜日夕劳梦思尚忝齿缨绶终年趋路岐俯媿渊中鱼游泳水之湄仰羡云间鸷凌厉辞絷维居尝起斯念未去情不怡今朝更道旧感怆各颦睂同游谢公门逺想袂霑洟惜哉胡不仁碎彼东方琪又出数纸书手泽尚可披眷眷畴昔意扵今当语谁复遗三百言玩味自挽髭序事尽成故慨吟良有资其词何亹亹宛若对风规冷然耸心目不觉整冠緌重以超俗韵顾予贱职司是犹猨鸟情并此驽枥卑报投仍勉强实谬匠者爲应哂不量力短兵兹巳疲
　　岁日旅泊家人相与爲夀
　　舟中逢献嵗风雨送余寒推年増渐老永怀殊鲜欢江边无车马鉴里对衣冠孺人相庆拜共坐列杯盘盘中多橘柚未咀齿已酸饮酒复先醉颇觉量不寛岸梅欲破萼野水防生澜来者即爲新过者故爲残何言昨日趣乃作去年观时节未变易人世良可叹
　　寄题梵才大士台州安隐堂
　　巢禽托静林潜鱼恋深壑岂不能自安翔泳得所乐达士逺纷华扵兹守冲漠堂前鸣松风堂后馥花萼好鸟时一呼澄明望寥廓诗兴犹不忘禅心讵云着所以得自然宁必万縁缚未能与之防怀慕徒有作
　　农难
　　稂莠非所殖嘉禾共一田老农实恶之岂共时稼捐管蔡与盗跖同气讵能迁周公不妨圣柳惠不妨贤贤哉彼薅矣取舎得其然
　　舟中值雨裴刁二君相与见过
　　江上渰凄凄天形接野低岸痕生旧水马迹踏春泥风急侵衣重山昬卷幔迷谁惊二客论不媿巨源妻
　　题刁经臣山居时已应辟西幕
　　向不乐郡府遂云归田园结庐复种艺草树日巳緐散帙理旧学了然无俗喧春雨一回过览耕登古原青山每自爱霁色当衡门故人苟来往名宦未尝言趣适巳不浅道心良亦存忽闻辟书至便令驱犊辕岂期同瓠长系蒿莱根始知古君子出处唯义敦
　　前者裴君雨中见过因以诗谢复承来章辄依韵奉和
　　主人门下客寂寞在江涘我昨谢铜章解组犹脱屣前日至朱方正值春雨起君时冒雨来曽不避泥滓林枝滴衣襟沙岸平履齿相欢了无间偶论通逺防去逢亲交问爲报心如水
　　甘露寺
　　曽非逺城郭寂尔隔嚻氛尚有南朝树能留北固云川涛观海若霜磬入江濆卫国丹青在孤堂緑桂薰依韵和刁经臣读李卫公平泉山居诗碑有感
　　当时植珍木岂是昧前规废宅长春草故山存旧碑巳嗟良璧毁安识古松姿叔子每怀慕此心空自知
　　春日舟中对雪寄刁经臣
　　谁道江南暖新春见雪飞鸥来亲客艇花乱上人衣古郡地偏寂野窗寒入防戴家仍不逺欲去未能归
　　依韵和逹观禅师春日雪中见寄
　　宻霰来新歳春阳气渐防侵庭草芽冻纷杂鴈行飞江寺谁开迳湖山我欲归雨花无六出休怪着人衣
　　和刁太博新墅十题
　　静舍
　　野木扶疎重复重塘蒲涵水緑茸茸琴书尤古得爲乐休问前山有戴颙
　　西斋
　　静节归来自结庐稚川闲去亦多书请君架上添芸草莫遣中间有蠧鱼
　　北轩
　　冬日迎暄此未宜苦吟那对朔风时秖夸砌下留残雪不看檐间斗柄垂
　　丛杉
　　植干森然美在庭更怜相倚自青青翠姿且有干云势岂是孤生向逺坰
　　松阜
　　勾引风声已可听髙隂仍更接冈形知君久欲平心气早晚根傍长茯苓
　　小舫
　　【阙】　闲撑莫厌迟比扵刳艇劣相宜漕河有处通陂水深入荷花人不知
　　移竹
　　逺爱檀栾碧迳开荷鉏乘雨破秋苔直须探作阮家趣更向烟林缺处栽
　　花隖
　　杂芳春发浅深丛曲隖逶迤紫间红色贱格防应不数少添兰菊待秋风
　　绵桧
　　翠色凌寒岂易衰柔条堪结更葳防松身柏叶能相似劲拔縁何不自持
　　新井
　　浅浅清泉自鉴开鳞鳞寒甃未生苔山中亭午野禽渴不畏人惊欲下来
　　登陶庄却寄刁经臣裴如晦
　　方防梅柳春共别川河上移舟人已归回首竹林望水浑不照影山逺犹相向闻道欲西游汉家今尚壮
　　发丹阳后寄徐元舆
　　别君忽五年相望非一日会合如梦寐欣喜对形质是时春已仲临水柳未宻载酒相与逰轻舠劣容膝禅扃竹下过乳井松间出烹茶觉暂醒岸帻情弥逸兴防乘月归及且解行繂离怀更宿酲逺想都如失
　　胡武平遗牡丹一盘【以下湖州后诗】
　　畴昔居洛阳防尽名园花临水复防竹色照彤霞良友相与至竞饮欢无涯而今犹老翁鬓发但未华昨日到湖上碧水涵蒲芽此情颇已惬薄宦非初嗟况乃防见怜带雨摘春葩虽无向时乐惠好仍有加
　　题滕学士九华山书堂
　　处山方畏浅曾慕结深庐要与云峰近宁将野客疎涧苖来入俎林鸟或窥书何事轻兹乐而从出塞车【公今爲泾州】
　　送刘成伯还都
　　今昔困川涂今非羡行者离心寄南风相送过平野旣吹莲叶舟更逐桂条马中州多故人怀抱幸君冩
　　送舍弟正臣赴都
　　呉儿能刺舟其驶剧飞鸟行行固莫留望进前山小家贫吾不忧身计尔自了何当还里门拜庆期秋杪
　　访报本简长老
　　比泛苕溪来初逢卞山雨雨収精舍出喜与髙僧语门临水若鉴万象皆可覩清净欲谁邻野莲无处所
　　依韵和淮南祝秘校初春见寄
　　客有袖中书初凭春燕寄春燕不时来秋鸿今始至水落蒲藻寒悠悠江浦意




　　宛陵集巻八
　　钦定四库全书
　　宛陵集卷九　　　　　　宋　梅尧臣　撰依韵和胡武平怀京下游好【以下湖州后诗】
　　南国易悲愁西风起髙树枯荷复送雨度鴈宁知数欲问北来音系书复若故冥飞杳无迹弋者徒有慕况在白苹洲而怀石渠署石渠多故人鹓鹄方鶱翥锵鸣尚可希綷翼何由附主人頼知巳未变畴昔顾乘桴岂仲尼好勇非季路幸依南郡帐不学邯郸步自守终日愚都忘向时虑睠恋此江湖亲年当喜惧既获庭闱近又多山水趣迩来对明月千里犹会晤长桥人絶声举酒逢秋露迥闻孤舟笛烟水在何处俯槛意无涯跳波鱼夜乳颇得眞隐情奚须慕巢许思寄梅枝香逺隔兰溪渡缄之付好风精爽亦随去
　　依韵和武平九月十五日夜北楼望太湖
　　东呉临海若看月上青冥河汉防分练星辰澹布萤细烟沉逺水重露裛空庭孤坐饶清兴惟将影对形
　　依韵武平忆玉晨观
　　世路多氛垢人间浪逐名是非还自喻宠辱固堪惊薄宦眞何恋丹砂傥可成终寻谷口隐郑子岂其卿
　　凝碧堂
　　始至荷芰生田田湖上宻复当花竞时艳色凌朝日今来莲已枯碧水堕秋实更待雪中过群峰应互出樽有緑蚁醅俎有赪壶橘可以持蟹螯逍遥此居室
　　送刘成伯著作赴弋阳宰
　　我昨之官来值君爲郡掾当年巳知名是日才识面未久嗟还都始应羣公荐遂除芸省郎出治江上县县剧素所闻其俗到可见水精制盘盂【去】冰莹产郊甸鸣筝斲桐梓雕饰杂寳绚有药化铜铅方士多伏链君今齿尚壮好学常不倦二者定非惑吾言亦狂狷歌将有余幸可穷经传归来期著书箧楮盈百巻莫学此疎慵无能守贫贱明朝君当行勉勉自出饯岂无一壶酒岂无一鼎馔
　　冬雷
　　上帝设号令隐其南山下震发固有时曷常事凭怒春以动含生夏以奋风雨冬其息不用藏在黄厚土我今来江南歳厯惟建午如何小雪前向晓疑鸣釡蛟蛇龟虫厄鳞裂口块吐虾蟇不食月深窟僵两股天公岂物欺若此汨时序或言非天公实乃阴怪主尝观古祠画牛首椎连鼔黒云杂狂飇相与爲肺腑是不由昊穹安能顺寒暑吾因考厥事复以验莽卤市井欺量衡定知不活汝元恶逆大伦弗加霹雳斧此岂曰无私故予未所取必恐窃天威似将文法侮焉顾五行错讵畏万物覩欲扣九门陈恨身无鸟羽
　　刘成伯遗建州小片的乳茶十枚因以爲荅
　　玉斧裁云片形如阿井胶春溪鬭新色寒箨见重包价劣黄金敌名将紫笋抛桓公不知味空问楚人茅
　　冬日送暹上人
　　霜风刮地如刀鎌鸟不逺飞鱼已潜何况削发冷入骨草屦不畏冰雪霑縁山涉水去几里昼盋野饭谁来添毗陵旧寺苦欲到索我赠行无久淹
　　和夀州宋待制九题
　　熙熙阁
　　初日照城楼流晖及菌阁上収花雾红下见春烟薄信美是殊邦而淹佐时略自慙江外人敢慕淮南作
　　春晖亭
　　卉木日已发中圃日巳嘉欢言乐和景及此鬓未华春风实无几凌乱枝上花山阴况暮月俯仰诚可嗟
　　白莲堂
　　蟋蟀在秋堂芙蓉出深水浩露同一色澄澈寒鉴里佳人耻施朱欲与天眞比沙鸟闲且都谁将拟公子
　　式宴亭
　　从事谁独贤而来均宴喜幽禽杂啸呼珍木竟丛倚兴将物色俱闲厌箫鼔美宁同不闻问讼息时游此
　　秋香亭
　　髙轩盛丛菊可以泛緑樽余甘自同荠忘忧寜用萱有木皆剥实何草不陈根独此冒霜豓芬郁满中园
　　狎鸥亭
　　羣生自知机不可欺以异此虽鸥与驯鸥亦鱼所避坐熊临碧水安得同一致然此海客心还应无有媿
　　齐云亭
　　城隅结危栋髣髴凌烟霓平观飞雨来俯窥巢禽栖浩荡孤思发羃防蔓草齐长安去不逺何言西北迷
　　美防亭
　　野材仍翦茅当此茂林下晴晖叶上明翠影杯中防鲜风时飕飅轻裾自萧洒固殊嵇生锻曷慕岩栖者
　　望仙亭
　　尝闻淮南王鸡犬从此去至今山头石马迹尚有处使君辞从官终日絶尘虑望望云汉间想见賔天驭
　　依韵和僧説上人见访
　　客从东国来山云犹在屦是时正穷腊鴈落溪阴暮投宿古城隅雪迷松下路衣楮足兰荃相过宁厌屡立春前一日雪中访乌程宰李君俞寻有诗见贶依韵和荅
　　粉絮先春拂面翔临风跃马到君堂县民将喜土膏起令尹未惊农事忙疾呼小吏具山酌便欲尽醉爲诗狂我牵尘俗不得久何意更烦投夜光
　　送刘比部
　　青山夜来雨溪水巳潺湲侵晓桂旗动伤离苹渚前百壶临祖道两桨破春烟旧业西河上归心向日边
　　赠月上人弹琴
　　人闲溪上横刳木素琴寒倚一枝玊呉王城畔锁深房月下空弹孤鴈曲
　　冬日陪胡武平游西余精舍
　　侵晨霜气严溪口冰已合乌榜将进迟寒篙旋摧拉遥看松竹深雪屋藏山衲登临兴都尽薄暮沿清霅
　　依韵和武平苕霅二水
　　昔爱伊与洛今逢苕与霅南郭复西城晓色明扵甲尘缨庶可濯白鸟谁来狎落日潭上归鱼歌自相荅
　　依韵和武平升卞二山
　　北峰压城苍南岫縁溪緑谁知昔人游尚想丛桂馥鸟兽安可羣呼鸣自爲族傥闻羡门术一蹑尘外躅
　　送崔主簿赴睦州清溪
　　舟轻不畏险逆上子陵滩七里峡天翠千重云木寒古祠鸣野鸟乱石激春湍正与髙怀惬宁歌行路难
　　依韵和刘比部留别
　　春云已泊帘浓澹半晴天沙草防抽緑林枝逺带烟况兹逢晩景那更送归船苦酒聊爲酌无劳辨圣贤
　　送潘供奉承勋
　　与君迹熟情已亲欲将行迈聊感人举酒不能効时俗半辞苦语资立身长大实好带刀劒曷不往助清边尘门防虽髙岂自有当思乃祖爲功臣所宜踊跃发竒防嘉名定体庶得眞傥以斯言作狂说乘肥食脆任青春
　　荅新长老诗编
　　江东释子多能诗窗前树下如蝉嘶朝风暮月只自老建安旧体谁攀跻唯师独慕陶彭泽竒迹仍収王会稽【尝示余右军书一轴】此焉趣尚已不浅更在措意摩云霓
　　题刘道士奉眞亭
　　防眞沉水生炉烟扣齿晓潄华池泉心存昆阆未可到夜瞻北斗何联联顾兹虚室如有遟一草一石幽且妍芝盖云輧杳无至不知谁更似羊权
　　依韵和乌程李著作四首
　　县署西园
　　春入西园何苦夸我曽狂醉洛城花如今老大都无兴独坐晴轩看落霞
　　霅上二首
　　共爱霅溪风物美春来清可鉴防眉苹生楚客将归日花暖呉蚕始浴时临水竹楼通市陌跨桥云屋接川湄画船载酒期君醉巳是无谋助翦夷
　　靓妆艳服游川上箫鼓声中俗自欢寄语春风休用恶恐教潭水起波澜
　　早春游南园
　　东国春归早南园百卉宜萱芽开翠颖杏萼破烟姿青垅将鸣雉乔林未啭鹂石尤风莫起芳物畏君吹
　　送佥判张秘丞赴秀州
　　江燕归时君亦归燕巢未暖君还去去去溪边杨柳多正值清明欲飞絮竞折赠行何所益时当长养伤嘉树不如举酒对青山酒罢移舟须薄暮嘉禾主人余久知迹冗不拟彊攀附傥或无忘问姓名爲言嬾拙皆如故
　　送弟赴和州幕
　　夹河爲郡不如古江北江南作冗官须记长传一经训虽贫莫改饮瓢欢历阳况与吾庐近春谷休言问膳难此日停舟聊举酌明当水驿自加餐
　　寄题徐都官新居假山
　　太湖万穴古山骨共结峰岚势不孤苔径三层平木末河流一道接墙隅已知谷口多花药秖欠林间落狖鼯谁侍巾防此游乐里中遗老肯相呼
　　送梵才吉上人归天台
　　顷余游巩洛值子入天台当时羣卿士共羡出氛埃荏苒逾一纪却向人间来问子何爲尔言兴般若台虽将发愚闇般若安在哉此教久巳炽増海非一杯我言亦爝火岂使万木灰盖欲守中道焉能力损裁子勿疑我言遂以爲嫌猜忽闻携锡杖思向石桥回城霞与琪树璨璨助诗才嘉辞徧人口幸足息岩隈
　　公度以余尝语洛中花品而此邦之人多不敢言花扵余今又风雨经时花期遂过作诗以见贻故次其韵
　　去年三月来呉中欲拟看花无与从今年二月花偏早发作无节雨与风前时晴明要寻赏谓夸洛阳多不容我心岂是限南北美好未必须深红姚黄魏品若尽有春色定应天下空因君见赠又及此莫怪还思涧水东
　　留题可及明心堂
　　秭雉已先号卉木萼渐歇俯槛弄条枚因心悟生灭上人本髙胄季父践清列而能厌纷华乐彼方外説
　　陪武平防雅上人房卞峰亭
　　晚爱池上清羣峰对檐隙常恐云气生坐令苍翠隔复绕曲塘阴映实孤花拆谁知禅者居来伴使君适
　　送张舎人自安吉移宰同安
　　逺辞湖上山徙治海边邑机杼呉俗饶鱼鰕越人给操琴在更张殊土宜顺袭何以赠勤勤薄言兹所及
　　刘彞秀才归江南
　　凤鸟不在笯麒麟宁受靽君思此二物中夜忽兴叹况值南风来袭兰归楚岸
　　送胡武平
　　来见江南昬使君咏汀苹再防苹叶老汀畔送归人人归多慕恋遗惠在兹民始时绕郊郭水不通蹄轮公来作新塘直抵呉松垠新塘建舆梁济越脱辀仁言度新塘去随迹如鱼鳞从今新塘树便与蔽芾均我虽备僚属笔舌敢妄陈因行録所美愿与国风振
　　回陈郎中诗集
　　尝观陈伯玉感遇三十篇矫矫追古道粲尔日星悬今公岂其后佳咏久已传忆爲童子日早诵锦绣妍兹来预官属而许玩竒编明珠三百琲一一径寸圆他人握中有未获毫发焉家贫敢怀寳况近骊龙渊又畏风雨作神物不得全再拜捧明月长跪还席前
　　依韵和武平别后见寄
　　溪逺樯危一望遥此焉凄絶府中僚已同鴈鹜依清浅共看鸾皇上泬寥别岸无端萦细柳回舟不忍过新桥醉来事事能生感谁道愁肠酒易销
　　蕲州广济刘主簿
　　相识虽非久相亲似旧年论文君岂后尚齿我慙先惯狎呉儿水将浮楚客船安知不离恨髙柳正鸣蝉
　　依韵和僧説夏日闲居见寄
　　城郭非清凉山僧抱微疾又况三伏时当兹一禅室炎飇正烁烁溪水徒瑟瑟唯咏冰雪辞可以销夏日
　　依韵和李宰秋思
　　一叶与风舞已知天地情将令百果实竞振群虫声陶令欲収秫豳人思誓觥更吟君丽句谁爲写钟评
　　送储令赴韶州乐昌
　　尝闻韶石下虞舜古祠深至乐久已寂况持陶令琴炎方不道逺一去值秋霖
　　隐眞亭【乌程史尉署】
　　作尉慕吾祖吾祖非得时谁似芙蓉国日见芙蓉披凉雨随风来清香入酒卮自得眞隐趣不慙呉市爲
　　説上人游庐山
　　夙怀髙世趣固足林壑情欲游名山徧遂爲庐岳行又访逺公迹东林气象清瀑布秋影落香炉晓烟生洗荡万古虑薰蒸千载名我今滞孤宦空羡缾锡轻
　　和元之述梦见寄
　　髙秋枕席凉昼寝还清旷不嘲君腹便独梦予尔访岂忘相规言仍记羣小谤始知端正心寐语尚不诳惝怳何谗人告子亦孟浪吾闻有尸虫伺恶多相尚耽睡受其惑子心恐成恙勉子守庾曹勿使兹物王魂交昧聪明寤后成清唱诵玩自省循徒尔増怊怅不能检细微遂使言屡贶虽然甚顽鄙内顾无过当仲尼称天厌季路犹行行何当谢勤诚爲子倾嘉酿
　　秋日卧疾恭上人来过不及见因以诗荅
　　溪上秋雾多溪居晓寒入呼吸遂生疴呕泄不下粒素知江南地大率皆卑湿久从呉土居气候非所袭伏枕欲经旬冠带拈巳涩女奚特扣关问疾提山笠我非金粟身寄谢何暇揖屈性兹不能他时冀来及
　　依韵和守贤上人晚秋书事
　　秋雾郁不开曚昽夹溪树深枝尚宿禽寒叶时惊露我居溪之阴早景诚所慕开谿吐初阳独吟神与晤岂意方袍人而怀此焉趣忽枉琼玖章无慙惠休句















　　宛陵集卷九
　　钦定四库全书
　　宛陵集卷十　　　　　　宋　梅尧臣　撰
　　臧子文剡县主簿【以下湖州后诗】
　　剡县无浅深歴歴能见底潜鳞莫见窥尘绂聊堪洗古木泽上隂遗祠岩下啓应识道傍碑因风奠醪醴
　　余令之会稽新昌
　　越舸将渡西陵时腊雪欲作隂云垂古岸潮回夜冰阁氷上鲤鱼红尾鬐知君奉亲聊自得穷冬渉险仍熙熙县民但可观此意休羡江边孝女碑
　　传神恱躬上人
　　握中一寸毫寳匣百链金鉴貌不鉴道写形宁写心古人固不识今人或所钦依然见其质俨尔恨无音子诚丹青妙巧夺造化深妍媸必尽得幻妄恐交侵
　　文曜师之南徐
　　班班上川羽薄暮未安巢扰扰方外士歳晏游逺郊正值风霜急晚冰随深敲何时居岩下都把尘事抛
　　送芝上人归姑苏
　　身衣竺干服手援牺氏琴緐声不愿奏古意一何深晏景托孤艇倦飞还旧林阖闾城下寺几里认钟音
　　唐寺丞知南雄州
　　前林尚含冻南国史君行逆水春风峭孤舟挂席轻踏歌闻旧俗信鬼有頽氓当识朱衣贵壶浆拥道迎
　　依韵和孙秀才朱长官见寄【二首同韵】
　　古来冨贵蹈危机乐性安贫莫谓非未及功名苍鬓改欲从疎嬾五湖归昔年司志逢时尽今日相亲似子稀犀仆忽辞云海上逺持双璧扣吾扉
　　谢尉西归
　　曽爲洛阳客喜见洛阳人每忆旧游处相逢借问频当时伊水上醉防岩花春而今絶兹乐欲语已酸辛明朝君当去又复与谁亲唯应有素月相照寒溪濵
　　陈浩赴福州幕
　　梅残杏将坼杨栁都未堪欲赠无所赠春风吹酒酣逺山犹带雪野水已如蓝羽檄不应有诗书自可躭
　　示沈生
　　稺子每多疾始与药物亲由兹沈生迹遂歴吾门频我居无鸟鼠乃知屋室贫举世竞趋利尔非闾井人
　　和潘叔治早春游何山
　　泛泛寒溪流萦纡向山去浅石长蒲茸朝烟暖岩树舍舟当禅扉踏藓汚野屦谁爱鲍参军登临多秀句
　　张法曹归阙
　　海底日未上屋头羣雀喧晨兴溪馆迥坐听橹声烦出户望行舸羡心如野猨暮春余亦去爲见故人言
　　送张叔展北归
　　江南春早水暖野芹生北客欲归日故人持赠行莫嫌爲物薄言采幽兰幷休惜临流醉髙帆去櫂轻
　　依韵和叔治晚春梅花
　　楚人住处将爲援越使传时合有诗常是腊前混雪色却惊春半见琼姿笛吹逺曲还多怨风送清香似可期我欲细防持在手谁能爲折向南枝
　　僧元复院枕流轩
　　寺外寒流驶开轩静者栖浅深看藻荇出没爱鳬鹥一悟此中趣万縁皆可齐谁来惊节物岸木长春荑
　　恼侬
　　期我以踏青花间傥相遇果然南陌头翩若惊鸿度不语彊踌躇羞人映芳树两心常自怜两目空相注依依不得亲薄暮还愁去记取似丹葩知开在何处
　　相逢
　　晚日南城归桥边见郎去逺逺逐郎回罗衣污防汚不惜汚罗衣要与郎相顾留连芳苑中肯谢花夭嫭傍栏思晤言羞畏情谁谕草草各还家幽怀是飞絮
　　樯乌
　　樯头飞去乌夜夜啼声碎犹不如水禽双栖向烟外烟外少分张渚间多蘙荟休同八九子反哺人谁爱
　　过华亭
　　晴云号鹤几千只隔水野梅三四株欲问陆机当日宅而今何处不荒芜
　　月晕
　　月晕已知风灯花先作喜明日挂帆归春湖能几里
　　逢谢师直
　　昔嵗南阳道中别今向华亭水上逢把酒语君悲且喜流光冉冉去无踪
　　回自青龙呈谢师直
　　共君相别三四年岩岩瘦骨还依然唯髭比旧多且黑学术久已不可肩嗟余老大无所用白髪冉冉将侵顚文章自是与时背妻饿儿啼无一钱幸得诗书销白日岂顾富贵摩青天而今饮酒亦复少未及再酌肠如煎前夕与君欢且饮饮才数琖我已眠鸡鸣犬吠似聒耳举头屋室皆左旋起来整巾不称意挂帆直走沧海边便欲骑鲸去万里列缺不借霹雳鞭气沮心衰计欲睡梦想先到苹渚前与君无复更留醉醉死谁能如谪仙
　　青龙海上观潮
　　百川倒蹙水欲立不久却回如鼻吸老鱼无守随上下阁向沧洲空怨泣推鳞伐肉走千艘骨节専车无大及几年养此膏血躯一旦翻为渔者给无情之水谁可凭将作寻常自轻入何时更防防潮儿头戴火盆来就湿
　　社前
　　欲社先知雨将归未见花那能长作客夜夜梦还家
　　水次髑髅
　　不知谁氏子枯首在沙洲肉化乌鸢腹肢残波浪头曽闻南面乐宁有九原愁厚不爲贵汉官其登邱
　　叶大卿挽辞三首
　　位列名卿重年跻赐几尊臧孙宜有后定国巳髙门旧族声华逺名藩治行存秋风箫吹咽陇隧起云根自古贤才少滔滔岂足云善人安得见清誉久来闻器陨龙文鼎魂归马鬛坟丰碑几当立籍甚着遗芬终始爲全徳生荣殁亦荣里人悲画翣郡吏拜铭旌石马天麟肖松枝国栋成更防追孝意捧土作新茔
　　湖州寒食陪太守南园宴
　　寒食二月三月交红桃破纇栁染梢阴晴不定野云密黕黕鼓声湖岸坳使君千骑出南圃歌吹前导后鸣铙是时輙预车马末倾市竞观民业抛竹亭临水美可爱嗑草木皆吐苞游人春服靓妆出笑踏俚歌相与嘲使君白髪体尤健自晨及暮奏酒肴尔辈少年翻易倦倚席欠伸谁得教公虽不责以正礼我意未容诚斗筲逡巡秉烛各分散小人争路何呶呶
　　牡丹
　　洛阳牡丹名品多自谓天下无能过及来江南花亦好绛紫浅红如舞娥竹阴水照増顔色春服贴妥裁轻罗时结游朋去寻玩香吹酒面生红波粉英不忿付狂蝶白髪彊插成悲歌明年更开余已去风雨摧残可奈何
　　惜春三首
　　九十日春无几日不堪风雨竞吹花舞英逐水向何处泛泛斜溪伴晚霞
　　前日防花心未足狂风暴雨忽无凭此身不及深溪水随得残红出武陵
　　春色斗空花亦休緑园深鎻更谁游残枝遗萼不中防暮雨霏霏起暗愁
　　花娘歌
　　花娘十二能歌舞籍甚声名居乐府荏苒其间十四年朝作行云暮行雨格夫气俊能动人人能动之无几许前歳适从江国来时因防席相微语虽有幽情未得传暗结殷勤度寒暑去春送客出东城舟中接膝已心倾自兹稍稍有期约五月连航并钓行曲隄别浦无人处始笑鸳鸯浪得名尔后频逢殊嬿婉各恨从来相见晚月下花前不暂离暂离巳抵银河逺青鸟传音日几回鸡鸣归去暮还来经秋度腊无纎失爱极情专易得猜前时南圃寻芳卉小忿不胜投袂起官私乘兴作威棱督促仓皇去闾里萧萧风雨满长溪一舸翩然逐流水忽逢小史向城来泣泪寄言心欲死愿郎日日致青云妾已长甘在泥滓更悲恩意不得终世事谁凭何若此郎闻兹语痛莫深天地无穷恨无巳我今爲尔偶成章便欲缄之托双鲤
　　程山人归歙州
　　新安固与吾乡邻山水清絶殊可拟我今暂来子亦归空听杜鹃云树里
　　重过南园
　　谁作此园爲宴喜而今乐事已难幷佳人去后门长锁蔓草离离上古城
　　送滕监簿归宁岳阳
　　乃翁守西鄙胡骑敢冯陵抚士无余货吏以文结绳向闻来三堂今复走巴陵泝流几千里云梦苦炎蒸风樯易阵马犹使勇气増子今逺寄省寄谢余岂能江山可留咏燕许昔尝曾
　　寄题千步院兼示諲上人
　　郊郭山林有美处皆爲释子所栖托髙闲不与时俗侵寂静岂唯鱼鸟乐朝望平田插稻苖暮看西邨収雨脚
　　早夏陪知府学士登叠嶂楼
　　髙陵自可眺况复更层楼峩峩众山翠活活寒溪流新篁未埽箨縁险已脩脩曲道出林杪飞宇跨城头春余众芳歇子结累蔓抽庭空野鼠窜日暝啼禽留谁知郡府趣适有林壑幽主人易吾土惟袭是瀛洲伊我去闾井尔来三十秋昔望白云下今从轻轩防
　　得孙仲方画美人一轴
　　骏驹少驯良美女少贤徳尝闻败君驾亦以倾人国因观壁间画笔妙仍竒色持归非夺好来者恐爲惑
　　涂次寄罗道济
　　去年五月君到官红蕖正开湖水寛共酌汀洲不知暮扣舷月露霑衣寒今年我罢欲归去朋酒久来无此欢移舟不忍便爲别竞挈杯肴情未阑城闉欲闭各分散溪云暗澹生悲端明日抱酲风雨急野莲空看寄君难和潘叔治题刘道士房画薛稷六鹤图
　　啄食
　　穷年见俛啄但有饥乏意虽存玉山禾不入丹青喙因思方朔嘲此岂优谐类
　　顾歩
　　举足徒有势行沙遂无踪回颈诚已久未知竟何从安能见俦侣顾望自颙颙
　　唳天
　　引吭向层霄声闻期在耳鼓吻意岂疎知音何巳矣安得九皋同流响入万里
　　舞风
　　如逢仙圃风飘飖奋双翅拊节余欲助和歌谁尔类但防矫然姿固与回雪异
　　警露
　　孤标近仙坛依约闻坠露俨如举止扬稍见神爽悟晓月坐清轩寒添壁间素
　　理毛
　　六鹤皆不同初生薛公笔况兹刷羽者奋迅如天质墨客怀赏心题诗仍我率
　　留题毗陵潘氏宅假山
　　人心本好静世事方扰扰邱壑未去时庭中结山小长欲见苍翠何湏听猨鸟有志同尚平当期昬嫁了
　　观居宁画草虫
　　古人画虎鹄尚类狗与鹜今看画羽虫形意两俱足行者势若去飞者翻若逐拒者如举臂鸣者如动腹跃者趯其股顾者注其目乃知造物灵未抵毫端速毗陵多画工图冩空盈幅宁公实神授坐使羣辈伏草根有纎意醉墨得已熟权豪不可致节行今仍独
　　和颖上人南徐十咏
　　铁瓮城
　　壍江以爲池増山以爲壁铁瓮喻其坚金城非所敌前朝经丧乱曽是轻锋镝览古一徜徉空听渔浦笛
　　北固山
　　山势自北来髙城倚爲固当时偶登临迩者遂沦误防云思作雨古树尝霑露今非恃险艰草木藏狐兔
　　京口水
　　江头潮正平日照土山口坐见逺来舟髙帆忽前后将随入浦风稍度遥圻栁客无南北虞信是承平久
　　金山寺
　　山与众山殊寺非诸寺拟无面不当江有林皆照水南泠隔呉会北渡通扬子还看上下帆日日何常巳
　　望海楼
　　尝闻观蹄涔讵识海水大浩浩与天同滔滔众流会平吞江作练逺泻河如帯终日郡楼间欲取长鲸鲙
　　季子庙
　　信如季子贤自昔知能几依约有荒祠寂寥无奠篚坏梁生湿菌古木凭山鬼英灵岂顾兹青史辞亹亹
　　鹤林寺
　　松竹暗山门飕飗给青吹传闻宋髙祖旧宅爲兹寺地以黒龙升经因白马至何必问兴亡山川应可记
　　夫子篆
　　季札墓傍碑古称尼父篆始沿春秋义十字固莫浅磨敲任牧童侵剥因野藓嗟尔后之人万言书不显
　　甘露寺
　　山头百畞宫庭下千年树在昔甘露霏尝疑神物护阴连殿阁寒声撼雷霆怒瞻影卫公堂英魂想来去
　　范公桥
　　谓公天下才非专一方惠及此作舆梁力行无钜细既异国乔爲将同傅嵓济砻石亘长川宁须伐山桂邵伯堰下王君玉饯王仲仪赴渭州经略席上命赋
　　未破河西冦朝廷尚有忧淮南命儒帅塞上足封侯莫擐黄金甲须存百胜谋昔尝经黠虏今去正防秋
　　悼亡三首
　　结髪爲夫妇扵今十七年相防犹不足何况是长捐我鬓已多白此身宁久全终当与同穴未死泪涟涟每出身如梦逢人彊意多归来仍寂寞欲语向谁何窗冷孤萤入宵长一鴈过世间无最苦精爽此销磨从来有脩短岂敢问苍天见尽人间妇无如美且贤譬令愚者夀何不假其年忍此连城寳沉埋向九泉
　　泪
　　平生眼中血日夜自涓涓泻出愁肠苦深扵浸沸泉红顔将洗尽白髪亦根连此恨古皆有不须愚与贤
　　秋日舟中有感
　　天乎余困甚失偶泪滂沱世事随时逺秋风顺水多鳏鱼空恋穴独鸟未离柯嵗月都无几存亡可奈何儿娇从自哭婢騃不能呵已觉愁容改休将旧鉴磨弊衣留暗垢残药恨沈疴斗厌驱驱役终期老薜萝
　　书哀
　　天既丧我妻又复丧我子两眼虽未枯片心将欲死雨落入地中珠沈入海底赴海可见珠掘地可见水唯人归泉下万古知巳矣拊膺当问谁憔悴鉴中鬼













　　宛陵集卷十
　　钦定四库全书
　　宛陵集卷十一　　　　　宋　梅尧臣　撰
　　谒双庙【以下湖州后诗】
　　八月过宋都泊舟双庙侧永怀此忠良遗烈传碑刻五位俨朝裾千年同血食当时多苟生贵爵曽谁识纵今有邱坟都巳荒荆棘古人非轻死扵义实罕得英骨化埃尘令名同鸟翼飞翔出后世景慕无终极岂若目前荣未没声已息西登孝王城王气由邦国
　　送弟禹臣赴官江南
　　昔与子同归夜向洲泊持杯月正清遄水平如削尔来芦岸深须防虎潜搏行行无朋友遇事自斟酌
　　和永叔晋祠诗
　　幷州古来称近胡山雄气壮民足储山根晋水发源处平如皎鉴潜决疏渐流渐急不可测以至防防鸣清渠岂惟俯可见毛发况乃了了看龟鱼下溉平田几百顷稻苖防防曽不枯兴亡莫问随水逺庙深草树空扶疎伊君持节过其下爱此佳趣聊停车北望故城无旧物泱漭野色连邱墟已向风前听好鸟只畏落日闻苍狐晋人须识汉使美冉冉青防似緑蒲
　　得李殿丞端州砚
　　鲛龙所窟处其石美且坚蛮匠斲爲砚汉官求费钱持归向都邑争乞如瓦塼岂识万里险谬窃好事传
　　书谢师厚至
　　尔来哭尔姑清泪滴尘几一闻在目言不谓今则死而犹意逺行所念当至止秋风忽助号万木欲摧毁
　　咏苏子美庭中千叶菊树子
　　生与众草生不与众草荣彼皆春争葩兹独秋吐英千叶共一萼百蔕共一茎幽亭耸扶疎独本非防撑吾友苏子美有酒对自倾香随青陵蝶色映黄金莺昨日偶来过颇兴陶令情岂敢复言诗君家有子卿
　　新冬伤逝呈李殿丞
　　恶老今逼衰孤寂仍足悲寒风一夜起曩事无不思手泽在故物黙歴非故时梦寐犹平常反悟恨莫追人生苦情累安得木石爲頼有同舎郎相语彊解颐
　　送赵升卿之韶幕
　　舟车歴尽险风物乃还君俎肉应多味虞韶不复闻林鸣异音鸟山冒欲晴云若吊张丞相空祠旧近坟
　　苏子美竹轩和王胜之
　　庭无十步广有竹才百个子时哦其间賔交或来和琴壶置于旁图籍亦在左谁怜脩脩影只畏寒日过谁怜青青枝下有暗叶堕我期霰雪时来听幽声卧应当爲设榻勿使赏心剉持以报主人此【阙】不可破
　　偶书寄苏子美
　　君诗壮且竒君笔工复妙二者世共寳一得亦难料我今或盈轴体逸思益峭有如秋空鹰气压城雀鹞又如饮巨钟一举不能釂既釂心已醉顚倒视两曜吾交有永叔劲正语多要尝评吾二人放捡不同调其扵文字间苦硬与恶少虽然趣尚殊握手幸相笑
　　寄题洪州李氏涵虚阁
　　耳熟滕阁美未爲豫章游近闻东湖上可见西山头朝爱云气生暮数岛行幽主人趣向逺登览日不休父兄已三人挂冠此迟留他年傥一徃风物咏可周
　　送萧秘校
　　比从江南来又从江南去孤舟随鴈羣晚泊定何处霜橙可爲齑冰鲙思下箸此兴吾不知薄言聊所慕
　　送李殿丞通判处州
　　拜官将近亲不畏千里险泝流上贑水石乱波惊飐舟人素已谙曲折就回闪岂虞失便利倚惯忧亦掩昔余从平流悸梦尚成魇今逢子方去青防丝新染沙头有候吏惴立板方敛鸿鴈正来翔竞看朱服俨
　　古劒篇送蔡君谟自谏省出守福唐
　　生铜夜夜鸣剉铁未尝缺主人久提何事赠离别借问岂酬恩请看镡上血休慙补履功出处异施设
　　杂兴
　　主人有十客共食一鼎珍一客不得食覆鼎伤众賔虽云九客沮未足一客嗔古有弑君者羊羮爲不均莫以天下士而比首阳人
　　送逐客王胜之不及遂至屠儿原
　　犯霜出国门送客客已去犹意行未逺策马过寒戍川长不见人沙没前冈路始闻云木深忽逢朱亥墓金锤一报恩义烈垂行素何须文学爲寄语长沙傅
　　送周仲章太傅之钜野
　　仲月霜气严朝来厚如雪鸿鴈各南飞羽毛将恐折征涂履以足侵骨寒扵铁得罪此爲轻君恩大懽恱
　　邺中行
　　武帝初起铜雀台丕又建阁延七子日日台上羣乌饥峩峩七子宴且喜是时阁严人不通虽有层梯谁可履公干才俊或欺事平视美人曽不起五官褊急犹且容意使忿怒如有鬼自兹不得爲故人输作左校濵扵死其余数子安可存纷然射去如流矢鸟鸟声乐台转髙各自毕逋夸疐尾而今抚卷迹已陈唯有漳河旧流水亲郊前三日大庆殿雪中皇帝率群臣发章圣五后册
　　将郊先奉册拜立未央廷天表君心孝人惊晓雪零冕旈纷防缀劒佩湿晶荧曲盖曽无用羣臣敢自宁鑪烟静斋幄井气冻宫缾明日来坛下中宵已见星
　　忠上人携王生古砚夸余云是定州汉祖庙上瓦爲之因作诗以荅
　　砚取汉庙瓦谁恤汉庙隳重古一如此吾今对之悲既寳若圭璧未知爲用时
　　读后汉书列传
　　汉家诛党人谁与李杜死死者有范滂其母爲之喜喜死名愈彰生荣同犬豕
　　异同
　　吾闻圣贤心不限亲与疎义殊目前乖道同异代俱尧舜及周孔千载趋一涂盗跖诮孔氏弟子将党欤蹠自驱其众日念杀不辜河濵捧土人海畔逐臭夫塞川岂量力同趣即尔徒尔既不自过反以此爲纡
　　蔡仲谋遗鲫鱼十六尾余忆在襄城时获此鱼留以遟欧阳永叔
　　昔尝得圆鲫留待故人食今君逺赠之故人大河北欲脍无庖人欲寄无鸟翼放之巳不活烹煮费薪棘
　　杂拟
　　忽闻敌骑渡河水月魄夜胁阴貂寒独侍金舆立城角龙蛇不展绕旗竿
　　荅中上人卷
　　吹笛皆学龙吹笙皆学凤又扵笙笛间髙下不相中得其精者稀得其麤者众况扵眞出音千载不复梦爲尔学笙欤颇已臻妙弄
　　送苏子美
　　勇爲江海行风波曽不惧但欲寻名山扁舟无定处南有鹏若鸮脸有石若锯毒草见人摇短狐逢影怒不遐尚苦乖更逺饶瘴雾东土乃濵海蜃鼍仍可怖殻物怪屑蠃蚬固无数咸腥损齿牙日月复易饫二方既若此往矣无久驻竟当西北来醉酎炙肥羜夏不厌浆酪冬不厌雉兔勿言专口腹口腹人所务天台信竒伟石桥非坦步庐岳趣最幽饥肠看瀑布此致虽爲髙实亦难久慕君行听我言不听到应悟
　　晚归闻李殿丞访别言巳屡来不遇
　　萧条一陋巷频日见马蹄归来稺子告有客云将暌始知君其南复叹我向西岂不怀念慕吾亲书新赍曰吾五男子爱惜无不齐所要立门户安用同犬鸡龊龊守此客驯驯恋此栖二季留左右足以共挈携身许逺就禄幸又奉阿防今年还都下路丧子与妻囊罄厌外役进退类籓羝终当改江邑傥得致音题
　　刁景纯将之海陵与二三子送扵都门外遂宿舟中明日留馔脍
　　人言汴水驶奈何巳冬干蔡虽平且慢腊月行亦难唯听夜冰合爲君愁苦寒暂维青丝防邀脍白玉盘行人反饫我扵理殊未安所忻能自养不复道加餐
　　寄洪州致仕李国博
　　湖上悠然度几春勇抛荣禄遂天眞青蒲翠竹围华屋白酒黄鸡命里人果下有时乘小驷儿曹方见拥朱轮田园嵗入千钟美肯似疎家苦畏贫
　　同谢师厚宿胥氏书斋闻防甚患之
　　灯青人已眠饥鼠稍出穴掀翻盘盂响惊聒梦寐辍唯愁几砚扑又恐架书齧痴儿効猫鸣此计诚已拙
　　闻子美次道师厚登天清寺塔
　　二三君少壮走上浮图巅何爲苦思我平步犹不前苟得从而登两股应已挛复想下时险喘汗头目旋不如且安坐休用窥云烟
　　谢师厚归南阳效阮步兵
　　一日复一朝一暮复一旦与子相经过少会不言散我心终未极歳月忽云晏嘶马思长道孤鸟逐前伴驾言慕俦侣怀抱若冰炭南临白水湄风雪振髙岸意恐慈母念疾驰节已换解劒登北堂幼妇笑粲粲弊裘一以缝征尘一以澣而我客大梁衣垢自悲叹
　　师厚明日归南阳夜坐有怀
　　明朝子当去我若云失龙龙归云未归索莫将安从半夜出户望参毕已正中倏然变阴黒烈烈鸣窗风窗鸣不得寐拥被一悲翁
　　永叔赠酒
　　大门多竒醖一斗市钱千贫食尚不足欲饮将何縁岂能以口腹屈节事豪权闭户饱扵齑作诗涌如泉一日复一夕醒目常不眠穷腊忽可怪双壶故人传呼儿欲自酌瓦盏无完全其能饔甘脆而况侑夭妍却令情怀恶分与冨贵偏収拾不复尝排置屋角边傥宜嘉客至倾倒相与顚何暇问浓薄但觉窗扉旋谁识我爲我賔主各頽然始得语且横既醉论益坚曽不究世务闲气争古先毕竟两未决辨吻空流涎嗟我儒者饮聒耳无管虽云暂欢适终久还愁煎自甘不偶死宁慕金印悬愿频致此物勿恤疮檐肩
　　得山雨
　　急雨射苍壁溅林跳万珠山根水壅壑漫窍若注壶
　　范殿丞通判秦州
　　天水出名马多称黄金羁正值羌已和边草复离离乘肥固未失所蕴不得施主人本燕客宁独事书诗志尚功名间管乐犹一时去去勿复道磊落爲男儿
　　陈绎越州从事
　　母夫人老母兄黜夫人从尔之会稽恐伤尔心不敢泣春冈细雨闻竹鸡时亦藏泪未出脸奈何相与头倾低诚知就禄非获已应欲退耕无旧畦
　　辛著作知西京永宁
　　跃马西畿令家茔在洛阳衣霑寒食雨花发故宫墙冷澹鸠鸣屋寛闲水满塘送君悲渐老空忆钓伊鲂
　　依韵和师厚别后寄
　　吾与尔别未及旬吾家依旧甑生尘闭门不出将谁亲自持介独轻货珍盘餐岂有咸酸辛苦吟辍寝昬继晨夜光忽怪来何频采拾若在沧浪垠和者弥寡唯阳春
　　普浄院佛阁上孤鹘
　　我新税居见寺阁金碧照我破屋前日防阁上聚鸠鸽巢栖饮哺忘穷年雕檐画壁屎汚徧以及像塑头与肩寺僧不敢施弹射忽有苍鹘张毒拳鸦鸣鹊噪鸜鹆叫怒鹘来此窥腥羶鹘心决烈不足畏瞥碎一脑惊后先死鸟堕空未及地返翅下取如风旋独当屋脊恣撦磔啄肉披肝肠弃捐老鸱无艺又很怯盘飞欲近饥目穿逡巡鹘饱自飞去争残不辨乌与鸢群儿指防路人笑我方吟忆秋江边
　　蜂
　　春风无主撩乱时分羣养子各守脾争掇花腴爲腊蜜年年共割不我稽俄逢主人若过虑畏尔有虿成噬脐宻将恶物毒尔族尔曽不得同醯鸡王虽尔名尔何补造甘爲利乃自取
　　并游
　　并出慙羸驾康衢嬾着鞭蹇驴能胜马擘道去如烟何用嗟迟疾从来有后先所期皆一至我到尔应还
　　寄宣州可眞上人
　　昭亭山色无纎尘昭亭潭水见游鳞长松碧篠入古寺石上髙僧度几春
　　元夕同次道中道平叔如晦赋诗得闲字
　　金舆在阊阖箫吹满人寰九陌行如昼千门夜不关星通河汉上珠乱里闾间谁与聮轻骑宵长月正闲
　　正月十五夜出逰
　　不出只愁感出游将自寛贵贱依俦匹心复殊不欢渐老情易厌欲之意先防却还见儿女不语鼻辛酸去年与母出学母施朱丹今母归下泉垢面衣少完念尔各尚幼藏泪不忍看推灯向壁卧肺腑百忧攅
　　同次道游相国寺买得翠玉罂一枚
　　古寺老柏下叟货翠玉罂兽足面以立腹肩而平虚能一勺容色与蓝水幷我独何爲者忽见目以惊家无半钟畜不吝百金轻都人莫识寳白日双眼盲
　　送惠懃上人
　　遽告我行何所之东南尔土尔自知山水佛事不暇说去何速兮来何爲公卿贵人见尔喜爲尔买屋匃尔资王城幸可乐歳月野鹤终是思陂池去去云霞不容侣却应来此如前时
　　闻卖韭黄蓼甲
　　百物冻未活初逢卖菜人乃知粪土暖能发萌芽春柔美已先荐阳和非不均芹根守天性憔悴涧之濵
　　董著作尝爲叅谋归话西事
　　子说颇骁勇筑城収汉疆提兵无百骑偷路执生羌大将罪专辄举军皆感伤归来出万死羸马亦摧藏
　　戏寄师厚生女
　　生男众所喜生女众所丑生男走四邻生女各张口男大守诗书女大逐鸡狗何时某氏郎堂上拜媪叟
　　薛中舎宰闻喜
　　秦人宦于秦百事顺耳目山川我已疎风物子所熟维美行迈时亲賔祖车毂空将离别心欲出无童仆
　　聮句【附】
　　古木含清吹池上增晚凉余怀本逹旷【谢少卿】聮此傲羲皇孤鸥可与狎【绛】幽岸足以觞幸有彭泽酒【尧臣】便同永嘉堂潘生起爲夀【维】王子齐陈章林端见新月【衍】草际闻寒螀照水萤影乱【良臣】拂筵蓼花香徘徊恋嘉境坐使归兴忘【少卿】
　　希深洛中冬夕道话有怀善慧大士因探得江字韵聮句
　　彼有上人者妙谈心所降【希深】逹空知不二观行本无双【尧臣】久阻飘花席因思响雪窗【希深】社中虽得逺方外自非厐【尧臣】梦幻慙他劫风尘厌此邦【希深】终期亲道树何必忆重江【尧臣】
　　希深本约游西溪信马不觉行过据鞍聮句
　　有意访西溪顺涂吟思迷及兹询野老已恨过芳蹊【希深】醉客但多兴幽禽空自啼无由驻金勒林表日光低【尧臣】
　　同希深马上口占送九舅入京城亲聮句
　　之子洛中来芳樽喜暂开人夸阿连少吾媿士衡才【希深】丹阙凤皇去清川鸿鴈回都门春色美相送思悠哉【尧臣】
　　玉麈尾寄傅尉越石聮句
　　斋中独何物持之想见君惟兹玊麈尾信美而有文夫子善谈道亹亹词如云在握昔同色倾坐今离羣【绛】况托怀袖好曽亲蕙兰薰常许助闲放扵焉探典坟既乃阻清燕复屈驱防蚊自殊白团扇未畏秋叶纷【尧臣】
　　风瑟聮句
　　窍竹漏天风张拟峄桐佳名从此得妙响未曽穷【希深】夜静危台上人闲皎月中依依听不足秋露满兰丛【尧臣】
　　冬夕会饮聮句
　　与君数夜饮唯恐酒盏空今我苦欲浅【尧臣】语志难此同陈编侑欢适【谢景初】间谑何魁雄婢子寒且倦【尧臣】主人哦不穷灯青屡结花【景初】煎响时鸣虫穴鼠暗出没【尧臣】风鴈髙雍容冰霜覆瓦屋【景初】貂狐输贵翁孤牀乏暖质【尧臣】苦语有澹工咀嚼患防小【景初】煨炮惊殻红落蟾斜入窍【尧臣】逺漏防递风醉心欺睡魄【景初】细书刺昬瞳吽呀闻争犬哮吼厌啼拨火乱赪豆附灸双弯弓干果硬迸齿【尧臣】寒齑酸满胷枯蛤擘无肉澹脯烧可饔语必造圣贤乐已过鼔钟纸窗幸未曙【景初】絮被令旋缝冻痹两股铁跑抓双鬓蓬脬尿既嬾溺裩虱唯欲烘器皿足缺齾捧执无妖秾儿女寒不寝【尧臣】僮仆困欲瞢岂无富贵徒笑此饥寒踪丈夫固有负道义久已充墨子不黔突齿辈且得封勉哉梅夫子塞者终自通【景初】
　　问荅【送九舅席上作】
　　金凿落【希深问】留赠行人须满酌银缾况有宜城醪及取春风花照灼
　　小屛风【问希深】座隔流尘素影融方牀六尺偃清昼慙无玉枕名通中
　　玉蟾蜍【希深问】厕君笔砚诚有诸可爱亭亭寒月照莹然四座凝冰壶
　　金错刀【问希深】连环交刃吹风毛美人赠我万钱贵何必翦犀夸孟劳
　　青云梯【问希深】尺木爲阶行勿迷劝修道业生羽翼天门九袭须攀隮
　　凤于飞【希深问】差差粹羽今逢时桐花正美矞雪乱家庭玉树须来仪


　　宛陵集卷十一
　　钦定四库全书
　　宛陵集卷十二　　　　　宋　梅尧臣　撰
　　拟李益竹窗闻风寄苖发司空曙
　　窗前风动竹声碎影仍緐冲扉忽自啓出误初迎门惊雀枝未定乳蜂窠暂翻飘飘一举袂聊更遟来辕
　　拟宋之问春日翦防花应制
　　上林花未有中禁防先成叶逐翦刀出蕊从妆粉生红緐内人手香染侍臣缨不是将春竞天心重发荣
　　郡閤阅书投壶和呈相国晏公
　　较量人世无穷乐罗列平生未见书聊奉投壶祭征虏休言击劒马相如画楼晚去闻寒角缥帙看来落蠧鱼日获诲言皆旧学不慙贫贱带经鉏
　　梅花
　　江南腊月前溪上照水野梅多少株豓薄自将同鹄羽粉寒曽不逐蜂须桃根有妹犹含冻杏树为邻尚带枯楚客且休吹玉笛清风飘尽更应无
　　拟张九龄咏燕
　　眇眇双来燕长年与社违任从新厯改只向旧巢归永日当人语轻寒逆雨飞自亲梁栋惯不识海鸥机
　　遟雪
　　风号大泽晚云覆女墙低惊霰夜将集广庭朝复迷莺鸣寒蔽日鴈泊冻生谿会待飘花密开轩意外题
　　欲雪复晴
　　阴云不成雪碧瓦有緐霜日气生帘额冰条结井牀飞乌鸣自乐古木昼仍僵谁意斗晴后苦寒胜北方
　　送防寺丞赴郢州
　　郢国当时唱犹传白雪眞问今非昔日和者几何人客自射飞鴈渔能供跃鳞芳洲堕马处吾祖汉名臣
　　闻角
　　一声催客梦星斗转西檐风卷梅花去愁从栁塞添马鸣霜满鬛龙泣冻生防髙树朝光动城头落海蟾
　　和人雪意
　　冻云低垂野逺树昬未分朝来庭竹上摵摵霰已闻扣门有兵吏嘉命传相君趋阁展熊席卷幔飘炉薰桂浆贮榼美马乳荐实蕡賔属两三人从容奉评文逺稽先儒言风赋可以群密置笔与砚唯待雪雰雰雪既不可待日暮人半醺明朝获方楮健思欲凌云
　　咏杨髙品马廏猢狲
　　尝闻养骐骥辟恶系猕猴供奉新教艺将军旧病偷聊看縁柱杪尚想傍崖头更祝南州使如拳试爲求
　　和欲雪二首
　　貂裘着不暖牙帐晓初开朔气还先及流风亦屡催拟闻人咏絮将见使传梅公复忧民畆龙沙几日来雪欲漫天落云初着地垂臂鹰过野健走马上冰迟公子多论酒骚人自咏诗都无少年意只卧竹窗宜
　　梅花
　　巳先群木得春色不与杏花爲比红薄薄逺香来涧谷疎疎寒影近房栊全枝恶折憎邻女短笛横吹怨楚童坠萼谁将呵在鬓蕊残金粟上【阙】虫
　　和十一月八日圃人献小桃花二絶
　　当时开向杏花后今日绽当梅萼前不畏雪霜何太甚緐英如火满枝然
　　前占寒食一百六筭到其时未合开丹豓已先灰管动不由人力与栽培
　　和梅花
　　时时不甘春着力年年能占腊前芳水边攀折此中女马上齅寻何处郎山舍更清栽作援凤楼偏巧学成妆团枝密叶都如雪野雀飞来翅合香
　　再送防寺丞赴郢州
　　弯弓落飞鸟少也向幽州来作汉官属耻为戎国留身轻抛马辔地暖厌狐裘惯见顔如玉江边问莫愁
　　拟王维观猎【晏相公坐中探赋】
　　白草南山猎调弓发指鸣原边黄犬去云外皁雕迎近出长陵道还看小苑城聊从向来骑回望夕阳平
　　拟陶潜止酒
　　多病愿止酒不止病不巳止之惧无欢虽病未宜止且欲止人事事止不经耳次诵止足言行当止田里田里止谁亲止乐山水美既止何所助唯酒与止喜以言止不止未必止为是止酒傥不瘳枉止徒可耻止亦随化迁不止等亦死慎勿道止酒止酒乃君子
　　拟杜甫玉华宫
　　松声溪色古中有鼯防鸣废殿不知年但与苍崖平鬼火出空屋未继华烛明暗泉发虚窦似作哀鸣黄金不变土玉质空令名当时从舆辇石马埋棘荆独来感旧物煎怀如沸羮区区人世间谁免此亏盈
　　拟韦应物残灯
　　照此寒夜中欲残红烬尾空堂灭复明独宿拟山鬼和十一月十二日与诸君登西园亭榭怀旧书事二首
　　冬日萧条公府清独将诸吏上髙城而今何处异畴昔铁墓下闻狐夜鸣
　　莎径依然见莎叶莲塘无复有莲花更看白水满城下説着当时龙骨车
　　和小雨
　　蛟龙潠白雾天外细蒙蒙霑土曽无迹昬林似有风卷旗妨酒舍湿翅下洲鸿稍见斜阳透西云一半红
　　拟韩吏部射训狐
　　黄昬月暗妖鸟鸣尨然钝质麤豪声凭凶自异立屋角潜事觜吻欲我惊岂知惯闻此丑狡呼集鬼物夸阴狞夕盗鸡雏无畏避曾遭弹射沉泥坑汝今病翼未甚愈还作旧态侵平明阳乌曈曈出东海照汝宜丧胆与精何爲世人苦憎汝汝常盗物资已荣傥有弓矢勿汚辱杀此非得去恶名养雏四三已相似眼脑实异鸾皇生一朝车轮翅堕地狐鼠入穴枭党烹
　　得韩持国书报新作茅庐
　　闻君作茅庐正在西轩西定移旧蔬圃稍改新药畦其髙如伯鸾况亦有隐妻今方汉徳盛不必之会稽
　　和新晴
　　云开日照防衣寒净埽平沙路已干吏散庭除少公事畦挑芽甲足春盘要听林上鸣禽变试步塘阴绿水寛谁咏陈根有微绿乌蟾易失似跳丸
　　清躬诗
　　所禀介且拙尝耻朋比爲皎皎三十年半语曽未欺身微德不着尚使人见疑省已当自责实负圣相知圣相虽明察不假束蕴辞扣言巳可罪引去岂非宜
　　尝惠山泉
　　呉楚千万山山泉莫知数其以甘味传几何若饴露大禹书不载陆生品尝着昔惟庐谷亚乆与茶经附相袭好事人砂缾和月注持参万钱鼎岂足调羮助彼哉一勺防唐突爲霖澍疏浓既不同物用诚有处空林癯面僧安比侯王趣
　　糟淮白
　　寒潭缩浅濑空潭多鲌鱼网登肥且美糟渍奉庖厨昔闻渔父贤尝勉楚人餔楚人怀沙死腹千嵗余今兹有遗意敢共杯盘疎
　　和腊前
　　汉家戍日看看近云景苍茫已歳昬欲验方书治百药预调飞走猎平原土人熏肉经春美宫女藏钩旧戏存独把冻醪惊节物草芽微动见庭萱
　　题腊药【尚书晏相公腊日投壶输诗七首便以腊日所用物赋先成四首上呈】
　　頽顔早觉衰乃借药扶持及此季冬日预脩来歳宜鼎成无犬见蜜炼有蜂知借问月中长年何所爲
　　腊酒【韦氏月録云腊日造四月成】
　　汲井辘轳鸣寒泉碧瓮盛欲爲三伏美方俟十旬清梦忆黄公舍徒闻韦氏名熟时梅杏小独饮效渊明
　　腊脯
　　畋猎得封兽割鲜爲腵脩易甘非爱日不败任经秋可用资賔豆何妨鄙荐防考之新月録美脆胜庖牛
　　腊笋
　　南山深竹养【去】下有鹧鸪鸣破腊初挑箘【吕氏春秋曰和之美竹越之簵箘】夸新欲比琼荐盘香更美案酒味偏清马援当时见曽将禹贡评【伏波至荔浦见冬笋上言禹贡厥包橘柚疑是谓也】
　　和挑菜【十二月十二日】
　　中圃本膏壤始觉气偏出土蓼甲红近水芹芽鲜挑以寳环刀登之馔玉筵僻逺尚含冻安占春阳前造物非有意地势使之然
　　和腊日
　　猎鼔逄逄奏寒冰齾齾消正怜风日暖不似雪霜朝敢问祠黄石休从击皁雕楚郊梅萼未垄麦已多苖
　　啄木二首【十二月十二日陪步后园所闻见】
　　城头啄枯杨城下啄枯桑朝啄不停咮暮啄不充肠寒风正洌洌蠧穴虫且僵况兹园林迥剥剥响何长食蠹非嫌蠧声来古木髙谁将琵琶防冩入相思槽
　　语鸩【此以上三首补前投壶所输七首】
　　客语南方鸩啄蛇掀巨石遂令山中人多窃禹步迹谁云不可转鸟啄犹能掷
　　和淮阳燕秀才
　　我官忝博士曽昧通经术前因辟书来亦不习文律循旧临学宫虎革被羊质倚席未能讲占牍聊置日朴钝既若兹媿彼啖枣栗今者登俊贤充诏冠庭实邦伯乃宗公惟帝旧良弼置醴饯以行行行季冬月骐骥入羁驾千里终不蹶慙予延防人安得结子韤心虽羡名场才命甘汨没禄仕二十年屡遘龙榜揭在昔见麻衣于今尽超越是以对杯觞谨严微敢忽宁唯畏后生自恨疎节骨肴羞罗食案包核备时物里妇或窥观户下红裙出归应愿生男生男付纸笔乃信读书荣况即服緼韠长歌食苹诗声澹异鸣瑟
　　和石昌言求牡丹栽
　　昔年药栏下已多香草名更移花本去聊助日边荣莫问西都品存吾旧友评会应包萼吐可与魏姚幷带土归金谷封根近玉京谪仙方醉咏不倚锦官城【欧阳永叔有花品】
　　和十二月十七日雪
　　穷冬劲腊已过半晓雪先春何处来岂是全资南畞麦多应不分北枝梅庭中未许野童埽林上唯愁狂吹催莫问园同赋客相如居右最爲才
　　建溪新茗
　　南国溪隂暖先春发茗芽采从青竹笼蒸自白云家粟粒烹瓯起龙文御餠加过兹安得比顾渚不须夸
　　送詹彦迪秘校之粤
　　风怀山水心梦寐向东越闻爲会稽行独此羡明发渡江信春潮泊馆食野蕨平时异梁鸿但泛镜湖月
　　谢人惠茶
　　山上已惊溪上雷火前那及两旗开采芽几日始能就碾月一罂初寄来以酪爲奴名价重将云比脚味甘回更劳谁致中水况复顔生不解杯
　　和立春
　　兹日何所喜所喜物向荣防缕作翠栁意先新阳生涂金镂爲胜义不首时轻増年已叹老斗酒聊自倾
　　和谢仲弓廷评新理北园
　　园吏乘冬和荷鉏去宿莽主人因其勤筑土截荒壤移枯复窊缺刬径就平广东北倚髙城巇险不可上爱彼林木深便爲邱壑想更待春风归日探花卉长但愿多置酒应得时一往
　　和谢仲弓廷评栽竹
　　移得溪边翠来爲庭下隂惜根存旧土带笋助新林暗换萧萧叶知虚寸寸心东风莫摇撼培壅未应深
　　和歳除日
　　一年三万六千刻玉漏唯余十二时去日苦多谁会惜残阴全少颇能知已惊顔貎徐徐改不奈乌蟾冉冉驰万国明朝贺新歳东风依旧入春旗
　　明井【在城东南】
　　显晦有难必孰云幽不明深井发寒泉光若月色盈阴阳信竒变曷用究厥情譬彼出炎火投薪丹焰成吾人勿惊异但自汲缾罂
　　杨公懿得颍人惠糟鲌分饷幷遗杨叔恬
　　头尾接清淮淮鱼日登网呉莼芼羮美楚糟増味爽云谁得嘉贶曽靡独爲享乃知不忘义分遗及吾党
　　和张秘校得糟鲌
　　食鱼何必食河鲂自有诗人比兴长淮浦霜鳞更腴美谁怜按酒敌庖羊
　　春雪
　　腊前望盈尺奸缩不忍乞万物及向荣而反事凝凓与雨暗争能不念伤彼茁虽然便消释终是乖气律新阳岂惮沮暴栁未爲屈随风势更巧着树媚且密谁将背时弃乃欲逞果必摧花自作花旋积旋已失上天施命令冬春不相匹生物与死物其道安可壹呜呼此飞雪何爲在今日
　　和谢公仪学士正月十七日雨后复雪
　　本祈春雨成春雪应误小桃先次开西汉枚生谁复召南朝何逊自多才泼除灯火上元去挫却勾萌六出来前此解衣争贳酒不知爲瑞与爲灾【先是七日祈雨九日霈然至扵今】
　　伐桑
　　二月起蚕事伐桑人阻饥已伤持斧缺不作负薪非聊给终朝食宁虞卒歳衣月光无隔碍直照破荆扉
　　梦登天坛
　　夜梦登天坛坛上两仙人来时乘白凤去时乘白麟我问不我语飒飒山中雨
　　寒食日过荆山
　　山邮虽禁火岭树自生烟呜咽同归橹悲哀欲问天泣亲非泣玉流泪剧流泉春鮆横刀脍何心更食鲜
　　濄口得双鳜鱼怀永叔
　　春风午桥上始迎欧阳公我仆跪双鳜言得石濑中持归奉慈媪欣咏殊未工是时四三友推尚以爲雄于兹十九载存没复西东我今淮上去沙屿逢钓翁因之获二尾其色与昔同钱将青丝绳羮芼春畦菘公乎广陵来值我号苍穹失怙哀无穷烹煎不暇饷泣血语孤生平四海内有始鲜能终唯公一荣悴不媿古人风
　　嵗寒亭
　　种花邀青春种柏要晏歳乃知风露前巳辨雪霜势时俗爱芳菲不妨鸣鶗防他年都门归宁昧始终计
　　澄虚阁
　　箘圃隔嚻氛闲来衣练裙槛边生静意水底见防云斜照回晴景幽芳袭薄薰主人多赋咏不减沈休文
　　舟次泗上逢黄令因以诗送
　　向晓入汴尾隔河闻人声得声不得貌问识旧时名泊舟忽来及袖诗多贤英言除丹徒宰暂作七闽行东南几千里日夕挂帆轻渡江莼巳老未足助杯羮最知便道出先见县人迎
　　依韵和许发运游泗州草堂寺之什
　　入寺岂縁斋阮公方咏怀心将超紫府手欲拍洪厓云雾波初净尘埃鉴已揩但能倾玉醑不假列金钗逺客归空速千樯密自挨醒论时事正醉载野巾防风俗通呉楚清浑见汴淮遥知香刹外独与赏心谐
　　依韵和许发运眞州东园新成
　　疏凿近东城萧森万物荣美花移旧本黄鸟发新声曲阁池傍起长桥栁外横河浑逺波涨雨急断虹明云与危台接风当广厦清朱鬐防自跃翠柏种初生香草犹能识山苖未得名南峰及西岭常共酒杯平






　　宛陵集卷十二
　　钦定四库全书
　　宛陵集卷十三　　　　　宋　梅尧臣　撰
　　禁中瑞竹同本异茎
　　孤竹二君子圣人知独清但将竒节并何用首阳名
　　依韵和集英殿秋宴
　　殿幄陈金石宫梧集凤皇侍臣严虎帐法衮被龙章九谷初登稔羣黎共乐康宴盘犀作镇舞缀锦成行玉盌盛冰滑纱笼奏馔凉庑深容小语槐密漏微阳庭立卫兼霍坐尊萧与张清尘汲瑶井泛宇蔼天香兽跃縁橦地旗开踏鞠场楼传红帻唱帘隐内家妆鸱攫曽无弹蜂来误有芳门傍铜铸马帝所翠爲觞万国趋王会诸公佩水苍螭头左史笔陛楯半更郎雅着明时乐需言盛得光添花慕平一赐菊异元尝身已陪多士心宁媿下乡薄才何足补歌咏播殊疆
　　啼禽
　　盆茧未成丝破袴劝可脱安知増羞顔赤胫衣短褐
　　汴堤莺
　　古堤多长榆落荚鹅眼小其下迅黄流其上鸣黄鸟安知舟中人黑鬓日巳少千里归大梁玉笛闻防窕终朝不成曲幽响在林表莫羡沙路行金鞭驰袅袅
　　四月二十七日与王正仲饮
　　我来自楚君自呉相遇泛波衔舳舻时时举酒共笑乐莫问罂盎有与无醉忆曩同吾永叔倒冠落佩来西都是时豪快不顾俗留守赠榼少尹俱髙吟持去拥鼻学雅阕付唱纎腰姝山东腐儒漫侧目洛下才子争归趋自兹离散二十载不复更有一日娯如今旧友巳无几歳晚得子欣爲徒
　　四月二十八日记与王正仲及舎弟饮
　　孟夏景苦长与子舟中饮酒行三四巡病呕聊就寝仲氏又发霍洞下忽焉甚汤剂不能胜闷絶口巳噤我呕虽未平惊走岂遑枕叫号使呼医子怪亦莫谂遽白何至斯葛巾推小品且尤食物间羶腥失调餁所饷惟猪鸡况此乏箘蕈以子独无恙未必因滑沈稍觉阳脉回栗肤犹防防傥其遂不起孰肯谓素禀吾乡千里遥幸免成贝锦
　　绍岩上人宁亲
　　尔教禁足不出户盛夏畏蹈蝼蚁踪赤日去省巳忘律曷若冠带共甘浓
　　送许州知録王殿丞
　　霜花如鹄毛万里防枯槀晓入蓬池道寒侵苏合袍重来社栎长旧寄里门髙去事黄丞相无辞执板劳
　　慈氏院假山
　　风涛春断越山骨聚集竒险成千峰碧瓮爲潭立涎石直疑嵓底藏蛟龙
　　夜与邻几持国归
　　红尘夜不息横衢若烟雾朝见车马来暮见车马去军中目炯炯马上情遽遽交相知是谁飞先无觅处十月晦梦游嵩山明日访宋中道见次道寄宿岳寺
　　忽梦嵩峰下同游失姓名山腰荒辇道嵓窦落泉声黒石文难辨苍苔迹易成他时传洛咏知是陆云兄十一月七日雪中闻宋中道与其内祥源观烧香
　　三日不相见逢人问始知同车侵朔雪临水拜灵絮扑鸳鸯带花圑蛱蝶枝如何东郭叟足迹自穿綦
　　和江邻几咏雪二十韵
　　十一月将雪寒谁计有无云横冻鵩翼霰集泣蛟珠万里风爲使千门玉作枢缟衣来自郑涛鹭卷从呉积甲闻熊耳观鹅入越都庭槐髙臃肿屋盖素糢糊骋巧能藏丑论功解饰枯巢禽皆白凤来兽必驺虞辽俗休夸豕燕丹久望乌袒裘无壮臂附火念焦髗歌竹休王满餐毛活使苏亡羊何可问别鹤不应孤靡密同脂网萦回似舞姝渐深由片片取重本铢铢日月方収照乾坤不辨隅虽轻自相压更洁亦终渝饥虎僵幽谷防龙脱劲防佳人调蜜蔗公子拥貂狐共是空囊客曽非暖席儒黄昬特过我兴与灞陵俱
　　送张遂州
　　华省名郎意若西相如桥柱旧曽题已将符节爲邦守不畏关山入马蹄千里过秦看素浐三年还蜀度青泥里门锦绶何为乐外奏严君内阿防
　　送周寺丞宰新郑
　　仲冬吉徂征晓月在环玦京水生层冰梅山见残雪县庭槐已古堂壁碑未缺惟吾故交意赠子以为别【尹师鲁有志古堂记】
　　送余郎中知郑州
　　西接都门才百里压城残雪照牙旗风烟古是诸侯国鴈鹜新来仆射陂餽食且依当日具铸刑无改昔人爲浓薰旧舍青绫被不越常衙睡足时
　　送胡都官知潮州
　　自昔揭阳郡刺史惟韩侯韩侯初来时问吏泷水头到官谕鳄鱼夜失风雨湫乃知抱正直异类尚听谋潮虽处南粤礼义无遐陬勿言古殊今唯在政教脩适闻豫章士勇往登犀舟不畏恶溪恶叠鼔齐歌讴逺持天子命水物当自囚更寻贤侯迹书上揭阳楼
　　送晏太祝之宣城监税
　　每爱昭亭傍清滩石可数两岸脩竹林孤城严晚鼔自辨越人言难廋楚乡语郭门春聚船江贾无多取
　　送张正臣赴泰州幕
　　敲冰冰未泮塞河流玉段轻舸莫言遟古城沧海畔春皋兰蕙茁晚井鱼鰕乱时平无羽书此乐异王粲
　　月下怀裴如晦宋中道
　　九陌无人行寒月浄如水洗然天宇空玉井东南起我马卧我庭帖帖垂颈耳霜花满黒鬛安欲致千里我仆寝我廏相背肖两巳夜深忽惊魇呼若中流矢是时兴我怀顾影行月底唯影与月光举止无猜毁吾交有裴宋心意月影比寻常同语黙肯问世俗子
　　愿嚔【上辛祈谷爲献官】
　　猛虎不独宿鸳鸯不双栖虞舜游苍梧帝子夜向潇湘啼时既禅禹妃亦老老泪洒竹无髙低流根及笋駮红藓此情乃与天地齐我今斋寝泰坛下侘傺愿嚔朱顔妻
　　和司马学士上辛祀事出郊寄冯学士
　　侵晓度南薰禁钟犹可闻春郊防有霰上苑稍藏云斋馆人相望官桥路巳分宁同鸟乌乐翔集自成羣
　　同蔡君谟江邻几观宋中道书画
　　君谟善书能别书宣献家藏天下无宣献既殁二子立漆匣甲乙収盈防钟王眞迹尚可覩欧褚遗墨非因模开元大厯名流伙一一手泽存有余行草楷正大小异防画劲宛精神殊坐中邻几素近视最辨纎悉时惊吁逡巡蔡侯得所得索砚铺纸才须臾一埽一幅太快健檀溪跃过瘦的颅观书巳毕复观画数轴江吴种稻图稻苖秧秧水拍拍羣鹭矫翼人荷鉏陂塍髙下石笼密竹树参倚荆篱疎大车立轮转流急小犊欺顾穉子驱令人频有故乡念春事况及蚕桑初虎头将军画列女二十余子拖裙裾许穆夫人尤窈窕因诵载驰诚起予予无书性无田区美人虽见身老癯举头事事不称意不如倒尽君酒壶
　　上元夜雪有感
　　去年昭亭阳今夜苦风雪及雪在京城宵灯亦将灭石花广袖轻梅蕊新妆洁悤悤竞还家陌上乱车辙
　　上元雪
　　春雪如蝴蝶春灯如百花漫漫飞不巳愁杀千万家我今无复梦拥被读南华
　　送李才元学士知广安军
　　杨栁未堪折柔条时倚风朱轮过灞上杜宇响襃中危栈憎春雨晴林发晓红不须言蜀政当自学文翁
　　送王推官宰上洛先归关中
　　跨马独归日春风随度关客裘将欲绽社燕亦同还洛水源边邑秦人隐处山君家有鳬舄切莫向云间
　　送信安张从事吉甫兼寄白使君
　　西洛故人少世家今亦稀怜君能及禄过我苦言归防宦长城下生涯旧国防使君应借问出处竟多违
　　送怀州张从事仲賔
　　行色在车马西亭新雨过移家从上党佐幕向三河皁荚林初暗黄粱酒未和七贤无复有旧迹尚应多








　　宛陵集卷十三
　　钦定四库全书
　　宛陵集卷十四　　　　　　宋　梅尧臣　撰
　　和李廷老家防饮
　　四序岂长停寒革春寖和始爱衣裘轻相与车马过车马不畏逺风埃不畏多到门门有槐槐上时鸟歌时鸟歌犹涩主人当谓何南开石榴轩中置饮酒蠃食桉施黄金馔炙厌白鹅汉糟槎头美吴羮成咄呵旣醉或放言抉庄引骀它纵论或好辩排墨同孟轲日将薄虞渊执防相交摩欲去举大白酌我苦大苛
　　正月二十七日江邻防杜挺之刘原甫贡甫韩持国邀饮于定力院
　　昨日防饮我后至谁欲比我爲王戎笑知卿辈意易败起诮便与俗物同似过黄公酒垆下嵇阮不见脩竹中杳尔山河隔千里此心正有古人风
　　送宋中道朝陵仍于西都省亲
　　西出虎牢关南瞻园庙防汉殿拜衣冠魏台严帐帟春风石阙冷晓气田涂白早晚下诸陵先过洛阳陌
　　寄西京通判宋次道学士
　　当时交友都无防欲问懽娱亦异今花接上林新木变水分清洛旧池深嵯峩嵩色云常在窈窕宫墙草又侵脩竹千竿白家寺昔年题处可能寻
　　送晁殿丞郑州佥判
　　朝离泌水上夕去野亭赊走马日衔树度河风巻沙关云来雨脚陂岸长蒲芽共被方爲乐军中莫掺挝
　　重送宋中道
　　陇草陈根发山樱宿雾蒸将过周故宅先下汉诸陵颖道春经雨官沟暗溜冰莼羮休定价羊酪易爲胜
　　送泾州良原何鬲主簿
　　春风入邉碛二月沙草生胡马自偷牧汉农宁废耕薄田刈晚谷又饷防秋兵县版固当重调轻无与程
　　依韵和永叔见寄
　　春风约柳一片西欲托鸟翼传音稽昨朝偶向东城去草草乂逢骢马蹄长防御史威正峭沙堤来坐气吐霓我乗小驷虽甚瘦喜见骖驭犹解嘶适闻南都接大尹笑我出处今何迷耻趋防径身已老欲至何用频吹齑蛟龙失水等蚯蚓鳞角虽有辱在泥困居废井谁引手岂得更望青云梯笔锋劲发若彊弩余力曾彻七重犀倦禽雄雌不饱腹日暮徒念还巢栖大椿朝菌各有尽此物何怪庄叟齐诚知豪侠自快乐东郊南陌竞鬭鸡胷中有道无广狭包括宇宙在一稊何时与公去颖尾湖水漫漫如玻瓈世间防合固不易况乃仕宦多相睽正似邮亭恋行者未到止息空歌骊我贫尚不给朝夕焉得负郭置稻畦筋骸幸且稍轻健山水纵好无路跻傥公他时买田宅愿以藜杖从招携吾儿诗书不足教亦以助力于耕犂
　　东城送运判马察院
　　春风骋巧如剪刀先裁杨柳后杏桃圆尖作瓣得疎密顔色又染燕脂牢黄鹂未鸣鸠欲雨深园静墅声嗷嗷役徒开汴前日放亦将没水归河槽都人倾望若焦渴寒食已近沟已淘何当黄流与雨至雨深一尺水一篙都水御史亦即喜日夜顺疾囬轻舠频年吴楚岁苦旱一稔未足生脂膏吾愿取之勿求羡穷鸟困兽易遯逃我今出城勤送子酤酒不惜典袍数涂必向睢阳去太傅大尹皆英豪试乞二公评我说万分岂不益一毛国给民苏自有暇东园乃可资游遨
　　送知和州杜驾部
　　桐花欲开时羣噣争哺儿但求黄口饫焉问丹穴饥常山有四鸟将飞昔已悲中间勿殒逝岂得安其枝一饮必屡顾每啄必迟迟今朝竞矫翼去向江之湄衔芹不自食欲遗孤与雌此义实已重莫爲枭所嗤世俗多嫌忌我胡爲此诗此诗美孝悌持赠杜挺之
　　送刘郎中知广德军
　　昔在少年时辛勤事诸父诸父爲桃州物宜皆可数事君勤职贡采茗先谷雨劭农井田桑科薅重鉏斧城西大灵祠措意初似禹将通吴境河身自同豕伍期妇来饷时坛上必鸣鼔一爲乌所误愧恨去不覩至今存遗堤五丈立坚土正如开轘辕黄熊慙啓姥功利欲及民血食宜簋簠祠后有髙山山头攒栋宇此实诸父爲禾麻可就俯岁登有乐事或亦作歌舞赋诗当清明解褉思洛浦其言在黑石往往被乐府于今三十年追想渐成古公将乗朱轮去问民疾苦治术自有具薄言无所补缺将陈迹书又且剧莽卤
　　送洛南周寺丞【畋家在华山】
　　将去洛南宰日闻庭下松乱山归四隐旧墅隔三峰狭谷车能入春林雨易逢地多椒与漆货必厚于农
　　赋石昌言括苍石屛
　　括苍黄石屛树如浓墨写根深称条叶生意絶萧洒或闻造物手立意先真假指是溲摹能同自然者天下莫复言物亦逢知寡
　　寄致仕张郎中【代人】
　　门荣世美髙天下身退心闲住洛阳画鹤能同薛少保爱书还比蔡中郎花阴小酌呼邻父月下清吟埽石牀不问从来生计薄题籖盈阁是家藏
　　送钱驾部知邛州
　　细雨梅初熟轻寒麦已秋路危趋劔道梦稳过刀州秦栗非吴食巴稉类越畴当垆无复旧试似长卿求
　　文惠师赠新笋
　　刘累死龙不驯世间士不识真有真物实去人或在山亦隐鳞或多孙山水濵奋雷轰轰万里春厚土坼裂穷蛰振牙甲戢戢不可数削掘谁怕天公嗔煮之按酒美如玉甘脆入齿馋流津荆吴易得梁宋少二年不食思无因岂意今朝忽有遗不忍独飨呼吾邻



　　宛陵集巻十四
　　钦定四库全书
　　宛陵集卷十五　　　　　宋　梅尧臣　撰
　　观何君宝画
　　燕马易画吴牛难图马骨隐细牛骨麄马毛要密牛毛疎麄疎必辨别细密多糢糊乃知戴嵩笔能出韩干徒干马精神在缰勒嵩牛怒鬭无牵拘昨日何家观小轴绢虽破烂色不渝二头相触角竞椅前脚如跪后脚舒尾株榻直脊膂蹙筋力写尽蹄腕殊一胜一败又苦似胜者狠逐败者趋巻穷赤印置小字置字乃是陶尚书尚书国初人爱画收防防买时不惜金与帛帛载羊车钱载驴后世儿孙不能保卖人穷市无须防凡目矜新不重故千钱酬直皆笑愚四牛遂爲何氏有装背入眼天下无坐中吾侪趣已异又喜女传兵符此本实称阎令画下笔简细容顔姝三人鬼状一牛首八女二十美丈夫黄帝中间荫葩盖霞扇错玳旌拥朱冠服难知岁月逺但见仪卫森清都复观鹿台独夫受妲已不笑何由娱酒池肉林骑行防剖心斮胫堪悲吁数幅吴王宴西子防舟张乐当姑苏宫娥数百簇髙下鬒髻一一红芙蕖危峰细浪得平逺前对洞庭傍太湖商纣夫差可垂诫歴世传玩参盘盂雕鹰草木不足记特咏此事心何如
　　送任太博归省西都
　　人言少保持家谨载见西京万石君子舍今归浣裙切里门重戒下车勤田园一一能为计僮仆防防亦有闻我负洛阳山水久试因行色寄嵩云
　　送少卿张学士知洪州
　　朱旗画舸一百尺五月长江水拍天稳去先应望庐岳暂来谁复见龙泉阁经吏部重为记山识吴王旧铸钱往迹可寻军士少賸书遗逸附靑编
　　观杨之美画
　　天官乗车建朱旗赤旛前亚风巻披二龙缓驾苍髥垂印箱傍挈文籍随双骖推轭如畏遟行从冠服多威仪水官自有眞龙骑两佐并跨鲸尾螭歩趋羣吏怪眼睂云生海面无端涯雷部处上相与期人身兽爪负鼔驰后有同类挟且捶次执电镜风囊吹靑蛇有角鱼足鬐上下引导神所施地官旣失不可知此画传是阎令爲设色鲜润笔法奇绢理腻滑鸡子皮吴生龙王多裂隳八轴展玩忘晨炊李成山水晓景移黄荃花竹雀拥枝韩干马本摸搭时神骏多失存毫厘日髙腹枵眼眦眵邂逅获见何言疲厚谢主翁意不衰他日饱目看无遗
　　李审言遗酒
　　大梁美酒斗千钱欲饮常被饥窘煎经时一滴不入口潄齿费尽华池泉昨日灵昌兵吏至跪壷曽不候报笺赤泥坼封倾瓦盎母妻共尝婢流涎邻家葡萄未结子引蔓垂过髙墙巅当街卖杏巳黄熟独堆百颗充盘筵老年牙踈不喜肉况乃下箸无腥羶空肠易醉忽酩酊倒头梦到上帝前赐臣苍龙跨入月不意正值姮娥眠无人来顾傍玉兔便取作腊下九天拔毛为笔笔如椽狂吟一埽一百篇其间长句寄东郡东郡太守终始贤切莫汲竭滑公井留酿此醑时我传
　　送邵郎中知潭州
　　张铙叠吹洞庭外縁虎带刀蛮帅迎且谕汉家绥抚厚莫言湘守事权轻木奴洲近霜包熟班竹林昏野鸟鸣贾谊宅邉寒井在暂留千骑潄余清
　　送杨叔恬应北京辟
　　昔时见子宛邱下丞相待子知子贤子于文字实广博海客谩估珠盈船欲卖明月一寸魄虽豪不肯售以钱通都大邑忽辨宝直取不犯骊龙涎遂作照乗物矜夸魏人前从兹十二车光彩生从先
　　送洪州通判何太博若谷先归新淦
　　拜官江上客乗马不乗船独畏江龙浪将归风雨天葛花侵野径源水入腴田君住巴邱下西山道路连
　　五月七日见卖瓠者
　　老圃夺天时马通为煦妪四月彼种五月此卖瓠阳陂与粪壤功力且异趣遟瓠何早岂不同雨露速利乃在人争先无晚暮
　　和江邻防景德寺避暑
　　蛭蚁不应雨鸣鸢不生风郁气若甑炊初阳如火红躶肤汗交流腯体膏将镕龙头费挹酌犊鼻彊遮蒙常畏俗物来去避靑莲宫广堂铺琉璃髙檐荫梧桐廊壁画地狱狱具镬锯舂铁城何焰焰铁牀亦彤彤谁知炮烙死活间传自西域黄面翁正类人世苦此热声利役使亾西东京师防赁防椽舍竆煎相似聒欲聋屋头朝防作饮食枕底夕艾驱蚊虫宜尔近巷江夫子赋诗特压尘土中
　　送赵谏议知徐州【及】
　　鹿车防两马防匹轸建朱幡骑彀弓雨过短亭云断续莺啼髙柳路西东吕梁水注千寻险大泽龙归万古空莫问前朝张仆射毬场细草緑蒙蒙
　　送邵戸曹随侍之长沙
　　青袍防稽椽采服湘江行水馆鱼方美犀舟枕自淸鹧鸪啼欲雨防蝀见还晴风土虽卑湿醇醪可养生晨起裴吴二直讲过门云凤阁韩舍人物故作五章以哭之
　　平生交友泪又哭寝门前鲁叟不言命楚人空问天月沉沧海底星陨太微邉莫恨终埋没文章自可传使虏尝专对江湖谪防年始看还近侍遽此隔重泉沃酒酒空满托词词谩传视予犹手足莫怪独潸然算数曽无据仁人亦莫闻狠愚多至老兰桂苦先焚不竟千秋恨还如万里分临风一号恸易散日邉云昔时賔宴地今见繐帏遮栖室那因鵩从杯不为蛇曽无越人术竟起汉臣嗟明日东城陌悲凉后部笳晓陌行车过交相叹且惊荀龙闻一蜕穆骏失全鸣不复中书直空余左史成绪言犹在耳尚想见平生闻髙平公殂谢述哀感旧以助挽歌三首
　　文章与功业有志不能成尝以隮髙位终然屈大名遗风犹可见逝水更无情归卜靑乌垄韩城苦雾中京洛同逃酒单袍跨马归明朝各相笑此分不为稀公旣参鑪冶予将事蕨薇悲哀无以报有涕向风挥一出屡更郡人皆望酒壶俗情难可学奏记向来无贫贱常甘分崇髙不解防虽然门馆隔泣与众人俱
　　欧阳郡太君挽歌二首
　　夫人有贤子往岁谪夷陵欲使无愁郁怡然见寝兴外词阳磊磊内畏实兢兢隮夀复终防共为时所称当时丈人殁虽少守孤儿以及成名誉何尝厌蒺藜暮年终飨福阴骘不应欺莫使碧江上独传陶母碑依韵和石昌言学士求鼠防笔之什鼠防鼠尾者前遗君谟今以松管代赠
　　江南飞鼠拔长尾劲健颇胜中山毫其间又有苍鼠防入用不数南鸡毛二物缓急岂常获捕刺徒尔操蛮刀旧藏已赠蔡夫子报君松管何萧骚
　　防隐堂
　　大梁车马地尘土飞百尺贤愚走其间朝暮不见迹北望天波门垣垣宗室宅宗室令王孙爱书轻玉帛华宇何深沉但闻列图籍曲房有窈窕空自事睂额体胖生粹和安石处嵓石古来为善乐岂以歌钟适
　　读永叔所撰薛云卫碣
　　文章如涂金光彩发美器所宜玉石间摹写传千祀坚坚孝子心森森柏庭閟岂与石麒麟原傍鬭苍翠
　　和石昌言以蜀牋南牋荅松竹之什
　　蛮牋抽转龙鳞细秋兔束毫鸡距尖扬子校经聊以赠蜀麻江楮报何嫌
　　赤蚁辞送杨叔武广南招安
　　南方赤蚁大若象潜荒穴洞人莫逢天公合雨不雨从横乱出将自封侵疆凌壤坏城市战鬭亿倍南柯雄甞闻穿山食此物此物旣大非常凶张舌流涎莫可饵枉啄不怕长戈舂今令智者以智取即见蚳醢传太宫因而使知祸福理天子下令云从龙
　　走笔戏邵兴宗
　　子鱼一尾不曽有又诺毘陵苍鼠毫细粒吴秔谁下咽尖头越管厎能操
　　送李中舍袭之宰南郑
　　莫问襃中道路难襄阳直上防重滩苍烟古柏汉髙庙落日荒茅韩信坛出水槎头一丝挂穿虹雨脚两桥残土风大抵如南国期防先时俗自安
　　送王察推缜之邓州
　　昔向南阳忆洛阳秋橙初熟半林黄车过白水沙痕阔鴈落钳卢稻穟长废垒汉碑金刻字古原秦冢石为羊太平羽檄何曽有賔主相欢菊荐觞
　　戏酬髙员外鲫鱼
　　天池鲫鱼长一尺鳞光鬛动杨枝磔西城隐吏江东客昼日驰来夺炎赫冷气射屋汗收额便教斫脍倾大白我所共乐仲与伯羡君赴约笑哑哑持扇已见飞鸾翮欲往从之云雾隔
　　送何济川学士知汉州
　　丞相初得君有志重儒术乃言天下士徒此占淸秩遂惩鬻人忝冒十八七进君天禄阁此众为第一又荐王张韩恬可与君匹吾侪宜慙羞空自预朝韠欲归无田园彊住枉岁日值君乗髙轩西望圅谷出当时迎长卿书史传未悉车驰及襁负千万今可诘老农喜君来田租不忘率织妇喜君来缣机当俟毕府胥喜君来督责去暴抶疾苦无不求前人唯法律昼锦荣旣浮康民美方溢眞为丈夫志岂是名过实
　　依韵和达观师闻蝉
　　饮余晨露吸余风噪遍髙枝为俗聋欲比伯夷淸已甚不餐周粟腹常空
　　依韵和杜相公谢蔡君谟寄茶
　　天子岁尝龙焙茶茶官催摘雨前牙团香已入中都府鬭品争传太傅家小石冷泉留早味紫泥新品泛春华吴中内史才多少从此莼羮不足夸
　　依韵和接花
　　唯是圃人巧非关元化偏折条违物理迁豓得花权美女嫁寒壻丑株生极妍世间多妄合吾不谓之然
　　送石昌言学士
　　混混拍堤蔓水轩轩衔尾挂墙船使君东下只朝夕父老走迎无后先古堞秋耕拾铜镞长淮瀑雨入壕莲鸣猨舞鹤仍持去不忆承明夜直眠
　　书南事
　　大梁国南门驿骑方腾趋波波一何急蛮寇围番禺番禺本无备前赖魏大夫大夫筑子城今得守以须兵虽不满万闭壁堪指呼老幼转木石壮健操矛弧廪库得以完日月不易图城中旧无井魏凿安辘轳魏由飞语去不使立外郛古称时有待浅薄皆谓纡曲突与烂额看取报功殊
　　送吴照邻都官还江南
　　霜前江水磨碧铜岸背菱叶翘赤虫吴郎鬓丝苍防缕不羞月上扶桑东羞见清波照人影去时黑发吹春风五年归来妇应喜从此不问西飞鸿
　　冯子都诗【幷序】
　　汉霍光爱幸监奴冯子都与梁冀嬖奴秦宫事相对唐李贺作秦宫长辞亦云子都当时已有诗予因补之黄金画车屋韦絮縁车轮牵以五采丝借以刺绣茵出入长信宫昼夜将谁亲所亲美且少玉颊丹砂唇殷罗缝轻襦明珠攒缁巾半醉卧车中侍婢蹑行尘忆昔广明亭将军爱怜频便房不使殉易宠在兹辰嗣侯喜驱逐平乐多从賔靑丝穿五铢累室贮百珍欢与子都异矫与子都均用财粪土掷吐气日月踆天地可齐久祸患岂有因秋风茂陵下苍藓上骐驎
　　七月十六日赴庾直有怀
　　白日落我前明月随我后流光如有情徘徊上髙柳髙柳对寝亭风影乱疎牖我马卧其傍我仆倦【阙】肘寂寂重门扃独念家中妇乳下两小儿夜夜啼向母问耶若个邉天性已见厚不嗟羇枕孤不愧栖禽偶内有子相忆外有月相守何似长征人沙尘听刁斗
　　采芡
　　猬毛苍苍磔不死铜盘矗矗钉头生吴鸡鬭败绛帻碎海蚌口出眞珠明磨沙漉水莩殻滑斫桂煮釡风波声齿如编贝嚼明月曼倩不复饥肠鸣莫论一斛防与贱堂上狼籍无由行
　　史氏南轩
　　庭中碧石盎上结三重山飞光入酒杯舞翠生髻鬟竹林眠黄麞莎径欠白鹇主人无倦情窗戸不须关
　　送河北转运使陈脩撰学士
　　河隍多宿兵兵食固所须幸时不战鬭畜养安可无古兴十万师七十万家辍耕鉏今来岁调饷且与往昔殊不使民转挽但使民归租急缓实塞下商贾以利趋关西河东亦如此军实虽足民卖虚公乎抱长才当有所画谟应不贷内府重锦象牙明月珠邉城预自足宁待临帑输莫令称庭臣为言桑大夫
　　奉和寄宣州广教文鉴师
　　秋池对门莲子枮野壁剥月蜗涎涂庭中两株古楠树上有山鸟长相呼当时聮巢接飞者一落梁宋一海隅扶桑日枝几千尺光彩不独生阳乌
　　送陆介夫学士通判秦州
　　从来戎马地飨士日椎牛介胄奉儒服诗书参将谋陇云连塞起渭水入关流岂似瀛洲下竆年事校雠
　　送徐君章秘丞知梁山军
　　苍壁束江流孤军水上头蛟龙惊鼓角云雾裛衣裘午市巴姑集危滩楚客愁使君才笔健当似白忠州
　　依韵和秋夜对月
　　陈王苑里望空虚吴客风前忆具区横阁渐看河影转绕枝还见鹊惊无虫催织妇机成素露逼鲛人泪作珠才比陶潜无用处纱巾时任酒霑濡
　　宛陵集巻十五
　　钦定四库全书
　　宛陵集卷十六　　　　　宋　梅尧臣　撰
　　和曹光道风拔三桧
　　飘风西北至树苦万繂牵君家三古桧緐根龙地纒其固谓不拔朱栏拥靑塼今同秀林木摧倒谁复怜安得百力士扶持尚可全愼勿伐作薪岂无庭燎然
　　饮刘原甫家原甫怀二古钱劝酒其一齐之大刀长五寸半其一王莽时金错刀长二寸半
　　主人劝客饮劝客无夭妍欲出古时物先请射以年我料孔子履久化武库烟固知陶氏梭飞去风雨天世无轩辕镜百怪争后先复闻丰城劒已入平津渊聊雠二百载傥有书画传嗢呼才十一便可倾觥船探怀发二宝太公新室钱独行齐大刀鎌形末环连文存半辨齐背有模法圆次观金错刀一刀平五千【其文如此】精铜不蠹蚀肉好钩婉全为君举酒尽跨马月娟娟
　　送嘉州监押曹供奉【测】
　　旧友尹师鲁甞作送子文文存人已殁行复我何云平时为郡尉遐方宜抚军定过扬雄宅野鹤自成羣
　　荅仲原太傅八日遗酒
　　陶潜九月九无酒望白衣何言先一日双榼忽我归借问遗酒谁天宗分日晖明当酌大斗黄菊羔醅肥李贺诸王孙作诗字欲飞闻多锦囊句将报慙才微
　　送张生还和州
　　山头孤石望来久天外行人今独归药囊自有留生术不管淮南木叶飞
　　李康靖少傅夫人挽词二首
　　九月秋风急三川苦雾迷卜邙新隧啓度巩短箫齐宝劒知终合灵蟾已陨西松门来防葬车马防千蹄板舆曽至郑灵輤此归周行哭人増慕凝笳月正秋九原开祔穴故土覆新邱岁晏寒松下茅苫孝子留
　　送韩文饶寺丞宰萧山
　　吴防未探穴广陵先看潮横江百马怒卷海万鼙嚻舟楫凌湍发鱼龙接浪跳薄言増勇气少当举山瓢
　　蔡君谟示古大弩牙
　　黄铜弩牙金错花银防线齿如排沙上立准度可省括箭沟三道前直窊其度四寸寸五刻鋈光历历无纤差蔡侯出此问谁得往年客遗来琅邪琅邪筑城穿厚壤旣获磨洗争传夸莫知岁月孰制作精妙近世应难加发机髙下在分刻今人妄射功仍賖愿侯拟之起新法勿使邉兵死似麻
　　和刘原甫省中新菊
　　华省切星斗沉沉严燕房秋风茂陵孙种菊烂生光天晴蝴蝶飞上下舞双黄刘郎才笔豪移榻吟在傍日晚吏已防残景上粉墙有酒无饮伴掇英襟裾香还思陶渊明弃官归柴桑东篱独此物盈把恨无觞赖有白衣来好事遗壶浆适意各一时岂乏同舍郎
　　依韵和仲源独夜吟
　　秋鸿声涩秋苦涂金博山烟夜吐寂历虚堂灯晕生谁人共听西窗雨
　　寄题周敦美琨瑶洞
　　仙人采玉驱雄龙列山剖璞靑腔空因防为堂曲为室石乳溜壁光玲珑仙归龙去草树长蔽翳不复人踪通指疆买墅下峰下洗斸务欲险怪竆地鳞鹿迹尚莫到安问樵老诸牛童古人未得今已得万景付与由天公何当归来敛头角任从宝我生白虹阴溪浅水菖蒲緑下有虾蟇双眼红及时佐酒斫两股勿使更入明月中
　　许生南归
　　大盘小盘堆明珠海估目迷精麄斗量入贡由掇拾未必一一疵纇无不贡亦自有光价此等固知鱼目殊许生怀文颇所似暂抑安用频増吁倚门老母应日望霜前稻熟舂红稃归来烂炊多酿酒洗荡幽愤倾盆盂九卿有命不愁晚朱邑当年是啬夫
　　得沙宛榅桲戏酬
　　蒺藜已枯天马归嫰蜡笼黄霜冒榦不比江南查柚酸橐驼载与吴人看
　　寄题杭州广公法喜堂
　　淘靑研朱画屋梁黄漆柏障连曲房日晖月色不须照了了自可窥毫芒夕阴花敛似欲病飞鸟不惊乌帽郎深山竆谷谩幽僻喜得吴侬是药囊
　　题满公僧録西明轩
　　赤萍才落邓林外靑铜半磨傍露明飞光斜入了不隔坐卧一榻琉璃平西方古胡黄金质贝叶传写乌行横谓晓此教居此轩满壁图画遥峰生
　　寄题抚州戴秀才息心亭
　　苍苍开幽林峰岭日相对云归垂衣缨泉落响环佩仕宦虽有负耳目得以贷俯仰宇宙中晏然维进退
　　送临江军监酒李太博
　　三江卑湿地北客宦游稀雾气多成雨云蒸易损衣白醪烧瓮美黄雀下田肥未辨殊方语山歌半是非道损司门前日过访别且云计程二月到郡正看暗恶海棠颇见太守风味因为诗以送行
　　蜀州海棠胜两川使君欲赏意已猛春露洗开千万株燕脂防素攒细梗朝看不足暮秉烛何暇更寻桃与杏青泥劒栈将度时跨马莫辞霜气冷
　　送雪窦长老昙颖
　　朝从雪窦请暮巻云衲轻莫问居士病自从他方行吴霜防髭根海乌随众迎安隐彼道场万事都防情
　　送襄邑知县杜君懿太博
　　霜落水未落令君将度河农耕休叱耒女织罢鸣梭赤帻驱亭长丹砂挈印窠无慙浚仪政才比陆云多
　　送晋原乔主簿
　　太守登车时我病不能出遥期玩海棠度险马屡叱唯畏行迈遟恶欲及春日何为爱此花曽非桃杏匹生红浓复浅瘦蔕脩且密湖傍防十树雕盘拥新漆酒倾琉璃盆月上欢未毕县官同逺宦簿领无督诘刻意咏芳菲追补李杜失
　　十一月十三日病后始入仓
　　曽非雀与鼠何彼大仓为狐裘破不温黄狗补其皮霜花逐落月缀在枯槀枝予年过五十瘦寝冰生肌
　　闵尚衣盗袴
　　昔闻廉叔度能使民多袴多袴非或贪持新不忘故嗟嗟亦王官奚自门阀污中府中纹绫袖之呼马去左右即其私邀索乃就捕三公出死狗训导能有素今同窃鈇者见尔皆此趣
　　胡夫人挽歌【子哲】
　　已哉胡夫人其夀七十余其子哀母死一夕髭皓如髭白发亦白长号守茅庐扶棺埋吴云来防倾市墟谁复向寒月卧冰求鲤鱼
　　裴直讲得润州通判周仲章咸豉遗一小缾
　　金山寺僧作咸豉南徐别乗马不肥大梁防人与年少红泥罂盎鸟归飞我今老病寡肉食广文先生分遗微赠裴直讲水棃二颗言太尠荅吴甘三颗以为多走笔呈之
　　緑橘似甘来太学大棃如水出咸阳莫将多少为轻重试擘霜包防瓣香
　　送乐职方知泗州
　　长堤冻柳不堪折竆腊使君单骑行苏合轻裘霜莫犯铜牙大弩吏先迎山防楚贾连樯泊水上禹书寒磬清试向郡楼东北望烟波千里月临城
　　和刘原甫十二月十日试墨
　　海神不朝雪不作大梁尘土蔽天髙道傍牛喘复谁问佛寺吹螺空唱号相公跪香恬且佚陛下减膳心焦劳因君试墨偶有激勇辞壮笔挥长刀予无奈何亦思饮饮竭甖瓮从餔糟
　　十二月十三日喜雪
　　三日朔风吹暗沙蛟龙卷起喷成花花飞万里夺晓月白石烂堆愁女娲大明广庭踏朝驾雉尾不埽黏宫鞾宫中才人承圣顔捧觞称夀呼南山三公免责百姓喜斗酒十千谁复悭
　　送刘职方知汾州【齐】
　　西河风俗厚尚翅古所闻子夏有遗庙干木有遗坟太守下车日当先此二君不必汾水上秋风看鴈羣
　　十三日雷后晚过天汉桥堤上行
　　堤上残风雪桥邉盛酒楼据鞍衰意尽倚槛豓歌留海月开金鉴河冰卧玉虬当年洛阳醉偏忆董糟邱
　　送崔黄臣殿丞之任庐山
　　骅驹西行四千里直度经桥百寻水石上菖蒲未见花蒙顶茶牙初似觜采时应忆故园春故园开焙亦思人其间杜鹃不中听掩耳聊看锦雉驯靑崖鞭垂瘦蛇尾仙人搯节随鳞起斫取他年跨马归劒栈秦山多折棰
　　十九日出曹门见水牛拽车
　　只见吴牛事水田只见黄犂负车轭今牵大车同一羣又与骡驴走长陌卬头阔歩尘蒙防不似绥耕泥洦洦一一夜眠头向南越鸟心肠谁辨白
　　吴太博遗柑子
　　太学先生欺緑橘【裴如晦近有赠】吴兴才士与黄柑黄柑似日胜崖蜜带叶初擎翠竹篮还料楚王曽未识徒将萍实诧江南
　　和普公赋东园十题
　　撷芳亭
　　结宇东园中种花待春风口歌金缕衣手折枝上红今日映緑发他年羞靑铜
　　清心堂
　　寂莫外物乱境清心亦淸彼皆居深谷此独处重城夷齐食薇蕨千古首阳名
　　石笋
　　削出靑山根峭立碧玉垂不作湘竹老不染帝子啼不为盘中蔬岂与烟茁齐
　　待月亭
　　明月过三五飞出沧海遟佳人望清夜隔树光离离不须磔虾蟇寒魄自有亏
　　虚白堂
　　空堂絶纤尘虚静自生白长风吹月东窗戸如不隔漆园兹趣深赤水珠难索
　　假山
　　太山不可歴石齿齧人足聊集怪与竒苍苍都在目何须引寒流平地作溪谷
　　书斋
　　圣贤有事业皆在经籍中已爱牙作籖可轻山赐铜还来读诗礼不用辨鱼虫
　　小池
　　小池依小山山晴翠光入无容羣蛙鸣间有孤鹤立曽不起波澜石邮风自急
　　紫竹
　　西南产脩竹色异东筠緑裁箫映檀唇引枝宜凤宿移从防千里不改生幽谷
　　山茶
　　红蘤胜朱槿越丹看更大腊月冒寒开楚梅犹不奈曽非中土有流落思江外












　　宛陵集巻十六
　　钦定四库全书
　　宛陵集巻十七　　　　　宋　梅尧臣　撰
　　除夜雪
　　击鼔人驱鬼漫天雪送寒腊从今日尽花作旧年看着树多还堕随风积更干明朝预王防畏湿两梁冠
　　和吴冲卿元防
　　千官车马阊阖来昼漏始上阊阖开峩峩左右升龙进昨夜雪飞云作堆殿前冠劒鱼鳞立东风入仗旗脚廻黄钟一奏宝扇掩玳帘卷起香雾排鸣梢未尽霹雳响翠辇已退黄金阶圣人端冕御法座大乐旅作声和谐羣公抃蹈丹墀下尚书奏瑞四夷怀乗舆却入更衣閤通天绛袍陞玉榻百拜称觞万歳闻两廊赐食簪裾帀曲传大定舞缀疎波旋烟敛饬宫车衞官解严多士退日光停午气象舒吴君才华天下杰归来作诗传石渠石渠秘防无凡愚石渠酬唱皆严徐我慙短学复在后收余掇弃聊以书
　　元日
　　频年无入閤今日预朝元丹陛发金奏侍臣称玉樽旗旌摇细仗云雾啓千门却出苍龙阙衣冠万马屯
　　依韵和仲源暮冬见寄
　　曽未学黄庭衰顔已可惊诗能如阮籍评不媿钟嵘玉轸调初美冰壶想更淸兔园风雪甚还听鴈来声
　　送韩子文寺丞通判瀛洲
　　尝闻河间守介直天下无选才才且殊铁网收瑚瑚得亦难铁网取亦劬况兹戎马郊为贰维多谟新春度滹沲冰上少驰驱
　　十七日和原甫风花偶书【用其韵】
　　风花不恋枝脱萼乱翻飞自学空中雪宁同垣上衣绕庭回旋久无着众鸟争衔何处归
　　贻妄怒
　　饮食无逺近所美防甘软南方食虾蟇密捕向淸畎齿咀口且讳闻语辄忿喘此物何丑恶犹胜螺蛳蚬西蜀亦取之水田名谷犬彼士不为慙吴人休独愐岂须若中州牛羊大脔
　　十六日防灵火
　　章圣皇帝兴三宫三宫鼎峙何崇崇天圣七年六月尾玉清始灾坛宇空于今二十有五载上元后夜星轸中乃闻防灵五殿火丹焰赤天明月红千楹万栋一夕尽赤烟奔突西南风先时二日车驾幸为民祈福输清衷大臣骄蹇不从祀岳灵不歆为不恭若此示变犹影响宜鉴陛下无惰容神非怒乙遂及甲天意警圣不警凶不独洪水累尧德尧仁未忍流驩共
　　送潘司封知解州【其父尝守此州】
　　盐池暗涌蚩尤血红波烂烂阳乌热岸防遗老记南风五月满畦吹作雪白径岭上橐驼鸣太行山中骐骥苶古人射利今人同行商不困何由设朱轓太守自东来先世大夫留故辙是非取与应不移秦人休张仪舌
　　饮酒呈邻防原甫
　　天地不争行日月不争明昼夜自显晦冬春自枯荣夸父逐日死共工触天倾二子不量力空有千古名寄语贤与愚何尝见长生我愿防良友醉顔日常赪东海为酒樽五湖为杯羹海罄湖且竭尽倒为解酲苟死不复知苟生徒牵情项籍乗牛车驰上广武城强梁取秦鹿慷慨犹为轻归来卧酒家岂得慙公卿乐亦但如此举世任营营
　　寄渭州经略王龙图
　　西城橐驼来贺兰入贡美玉天可汗萧关夜开月团团弹笔古峡鸣哀湍前将军不擐甲取大官今将军能抚士尚盘桓河西五郡兵气完骏马跃栈无箭瘢我嗟乗劣不受鞍焉得乞与都人看
　　二十一日雪中赴宿怀邻防原甫
　　正月东都雪多于旧腊时酒賔临迥阁野雀集枯枝马向西城度花从上苑遟刘郎与江叟相对定争棊
　　送永兴通判薛虞部
　　灰宫盗玉秦楼空南山不老天无竆藓碑剥烂少文字雨耕拾宝牛蹏中其防筑城聚貔虎黄土岌嶪如削铜西州吏人气吐虹摧鳞敛角听相公少年别乗勤尔躳幕府甚盛琼瑶丛
　　送宣州签判马屯田兼寄知州邵司勲
　　寒溪翠拖碧玉带苍山晴卧蜕骨龙水邉苦竹抽肥笋石上老蕨拳紫茸泊船系缆宿明镜昭亭庙古攒瘦松阴风雨电潭心起云遮北岭如墨浓田秧浸緑白鹭立内史出喜嘉賔从昔时谢公来赛神兰肴作椒金作钟聮诗姓何名已失板蠧粉落虫鸟踪我乡复传召南化磨镂黑石君亦逢
　　观拽龙舟怀裴宋韩李
　　截春流筑沙坻拽龙舟过天池尾矫矫角岐岐千夫推万鳞随惊鸿鹄沉鱼龟春三月轻服时薄水殿习水嬉马特特来者谁魏公子人不窥车辚辚集其涯邯郸倡士交驰银缾索酒倾玻瓈用钱如水赠舞儿却入上苑看鬭鸡击毬弹金无不为适闻天子降玉辇当门虎脚看大旗春风吹花入行红锦百尺争蛟螭云盖廻防防维明年结客观未遟
　　二月四日雪
　　前日春风初摆条昨夜雪飞深一尺北帝及腊不行令东皇发煦遭尔厄侵时夺气四时错欢问上天何不责天髙地厚语难通俛首下土徒叩额或言莫信难可闻鹤鸣至微犹不隔休问天问顔蹠休看花看垄麦
　　荅刘原甫
　　生早多交友常恨防遇稀每念相笑语昨是今或非重惜向时游出处苦乖违从今傥有酒莫问棃栗微前夕呼我饮遣奴来叩扉暗犯风雪往醉脱冠服归夜来新霁月清吐万里辉刘郎戴幅巾江叟披褐衣相过无百步谁虞窃诃讥三家若循环但知具甘肥
　　闻语十方琏长老
　　旧居庐岳寺新化给孤园还享国人供应无尘事喧有来听喻筏一悟见吹幡不忆炉峰下临溪看饮猨
　　十一日垂拱殿起居闻南捷
　　二月雪飞鸡狗狂锦衣走马回大梁入奏邕州破蛮贼绛袍玉座开明堂腰佩金鱼服金带榻前拜跪称圣皇一朝严气变和气初令漏泄飞四方将军曰靑才且武先斩逗挠兵后彊从来儒帅空卖舌未到已愁茅叶黄徘徊岭下自称疾诏书切责仍勉当因人成功喜受赏亲戚便拟封侯王昔日苦病今不病铜鼔弃掷无镖鎗
　　十五日雪三首
　　寒令夺春令六花侵百花塘冰胶燕觜野水涩芹牙拥柱轻于絮吹墀净若沙乳禽饥啄木谁误拨琵琶新雷奋蛇甲密雪鬭鹅毛正欲裁轻縠重令着弊袍沙泉流复冻烟萼坼还韬只待邻醅熟微声听酒槽春风九十日一半已消磨准拟看花少依稀咏雪多官车犹载炭菢鹊不离窠向此兴都尽戴家谁复过
　　闻密赐
　　朝闻政府贺捷回夕赐明月五千枚巍巍圣皇德所该庙略付与何有哉况未覆穴翦渠魁宜先战士老与孩倾肝沥胆谢不敏岂可便恃张良才
　　送卫眞宰晏寺丞罢长安
　　舍琴辞苦县解劒入圅关鹊报逺人至马冲春雨还荒榛郊北囿葱翠国南山归见萧何政条令旧镐间
　　江邻防馔防
　　泥防鱼之下曽不享嘉賔又嫌太健滑治洗烦庖人煎炙亦苦腥未尝辄向唇江侯昔南官家膳无此珍昨日邀我餐下箸胜紫鳞乃知至贱品唯在调甘辛
　　淘渠
　　开春沟畎春泥五步掘一堑当涂如坏堤车无行辙马无蹊遮截门戸鸡犬迷屈曲措足髙复低芒鞵苔滑雨凄凄老翁夜行无子携眼昏失脚非有挤明日寻者尔瘦妻手提幼女哭嘶嘶金吾司街务欲齐不管人死兽顚啼
　　蓬生麻中
　　麻畦无曲本蓬质有樛茎所托脩仍直安能纵复横择邻闻旧母益友记诸生萧艾从兹逺蒿莱不可幷何嗟蒋诩径孰念衞人行傥匪縁其地秋风广漠惊
　　卖鹿角鱼
　　水中龙角而足海小鱼角矗矗不拟龙乃拟鹿譬彼蜗抗茧犊渍以咸卤久且醭持卖都市参鼎餗此人何苦厌猪羊甘尔臭味不饱腹
　　夜与原甫江家步归【二十三日】
　　丹砂漆盘盛井水冷浸半坼山樱花始见春色不奈喜黄昬招饮夜还家刘郎居南我居北陌上泥开天正黑风吹蜡烛烧未明素丝作履惜不得
　　髙阳关射亭
　　星弧射狼夜夜张角弓备寇不可忘将军屯师古关下不尚武力何由彊日与兵官来防此弓须射硬箭射长更如羿中九乌毙独见杲杲明扶桑
　　京师逢卖梅花五首
　　此土只知看杏蕊大梁亦复卖梅花此心还似庾开府不惜金钱买取夸
　　驿使前时走马廻北人初识越人梅淸香莫把荼比只欠溪头月下杯
　　忆在鄱君旧国傍马穿脩竹忽闻香偶将眼趂蝴蝶去隔水深深防树芳
　　曾见竹篱和树夹髙低斜引过紫扉对门独木危桥上少妇髻鬟犹戴归
　　此去吾乡二千里不看素萼两三年移根种子谁辛苦上苑偷来直防钱
　　三月五日欲访宋中道遇雪而止
　　蝴蝶飞时雪鬭轻满街撩【阙】得人惊欲寻宋子东城去马畏春泥不敢行
　　观文丁右丞挽辞二首
　　预政公槐亚谈经帝席陈俭恭齐国相淸净汉廷人去梦尝爲蝶遗文不解麟一闻车马幸丰赐及孤臣春风百花发露挽九原归白马悲鸣驻黄鹂下上飞垅邉新柏盛门外吊人稀独见东牀客攀车泪湿衣
　　廷老传沛语戏作
　　夷门市里侯嬴老公子时能释礼过莫问孟尝招致客薛中遗俗尚应多
　　送胥平叔寺丞赴洛
　　单车细马出虎牢春云黕黕百舌号谷雨已近花欲尽秉烛夜饮朝坐曹因君重思昔日欢醉笔狂埽嵩邱髙于今零落二十载纵在各各叹二毛试采上阳何首乌刮切仍致苦竹刀俗情相望亦异此竞欲折笋笼含桃
　　送婺州通判徐殿丞【赴上当在后年夏】
　　疾湍怒蛟龙不畏东风逆沄沄奔长淮千里在咫尺辞梁始及晨过宋尚未夕南州岂难到何处淹行迹
　　三月十日韩子华招饮归成
　　清明晓赴韩侯家自买白杏丁香花雀眼涂金银蔑笼贮在当筵呼舞娃舞娃取捧笑向客不顾插坏新乌纱朝来我舍报生子贺劝大白浮红霞酒狂有持梧桐板暴谑一似鄱阳槎袒裼击鼔祢处士当时偶脱猛虎牙褊衷不容又何益鹦鹉舟上空蒹葭
　　送下第亲旧
　　花开风雨恶坐见纷纷落明日结子时又复有脱萼莫嗟树渐老树老子亦着共爱西枝繁不数东枝弱他年防有春却看西枝薄
　　燕
　　一避吴宫火千年楚屋春翅迎风雨健声入戸庭频掠水过长渚衔虫落覆尘休将汉皇后故故比轻身
　　雨
　　春云易成雨一日防廻阴燕湿飞犹快花寒色更深邀车愁客逺盘马畏泥侵向晚晴光吐西窗緑影临
　　晴
　　风埽天如鉴云开日似萍苑花犹带湿蔬甲巳微靑蝶翅粉应薄塘漘波更渟寻春不惜醉莫笑发星星
　　送胡公疎之金陵
　　緑蒲作帆一百尺波浪疾飞轻鸟翮步山傍夜泊人石头城邉旧游客月如冰轮出海来江波千里无物隔自古有恨洗不尽于今万事何由白依稀可记鲍家诗寂莫休寻江令宅杨花正飞魮鱼多食脍举酒谢河伯但令甘肥日饱腹谁用麒麟刻靑石去舸已快风亦便宁同步兵哭车轭
　　送裴虞部知信州
　　攒靑歴歴正面山刺史日坐云屛间楚人竟握水精璞汉女买作月佩环时惟产宝不重谷愿当化俗无弃菅往辞丞相相有言物景清絶何由攀
　　送李推官之岳州
　　昆仑燕子五两竿雾露薄水平湖寒风帆美满八百里夕从岳阳楼上看鱼跳鹭立月钩下星斗烂烂垂防干羽书不到樽俎里蛮兵况去荆楚安试寻燕公旧赋笔磨圭刻碧独可完
　　和和之南斋画壁歌
　　终南下临长安城峻栏髙槛黄金嬴嵩山亦近洛阳陌鲜车怒马一日程大梁平广帀千里不见云峰来眼厎其间自有髙趣人埽室呼工岩壑啓初疑巨灵勇擘华不比将军能聚米暗雨轻烟满室中尘事如脂一朝洗又将余力作脩竹石上数茎风撼玉叶斜枝亚寒声尽节老根狞生意足何须践苔眠緑阴然后始爲嵇阮公三贤歌咏已见意舞女不看频整簪
　　嫣妇
　　黄金一丸入云端羣贫望逐满长安众人爲防嫣不惜弃掷如泥资弹射藏身叶厎有能呜辜负春风拖雨翮不飞上天诉至珍防人辛勤拣砂石
　　送端式归漳州
　　来居天王都常梦苦竹溪乃识髙僧趣不爲利物迷海燕乗华屋区区竟衔泥安知矫翼鸥岂类断尾鸡性同而质殊何必庄指齐
　　送黄殿丞通判润州
　　前年江州飞火龙楼殿化尽山将镕今闻榱栋复华壮大阁渠渠出波上南徐别乗简且闲下马岸防呼画舫永日江风不畏人檝师猱狞欺白浪衣上京尘莫厌多斗擞中流云在望
　　拣花
　　紫丝晕粉缀藓花緑罗布叶攅飞霞莺舌未调香萼醉柔风细吹铜梗斜金鞍结束果下马低枝不碍无防遮长陵小市见阿姊浓薰馥郁升钿车莫轻贫贱出闾巷迎入汉宫人自夸
　　次韵和端式见赠
　　不爲阮步兵发咏怨朝阳不学屈大夫行吟思搴芳其雨岂无时细佩空自香吾道不苟合我怀固有常江南一畞宅近在句溪防仕官且如此梦寐安敢忘以子论言多重歌木桃章
　　杨公蕴之华亭宰
　　月径千里大中有神娥宫宫防种玉桂柯叶垂珑珑虾蟇穴其根出辄气墨蒙光魄纵复吐血赤如顽铜不知从何时更使人踪通年年折桂枝寛少尚易充今年拗都尽秃株立童童株秃莫尔攀堕云双手空归来走海上买鹤问吴翁
　　端午前保之太傅遗水墨扇及酒
　　画扇双酒壶置前兵吏立言将国匠奇重以风义执树石冰上看山河月中入便持菖蒲饮不畏靑蝇及
　　送汝阴宰孙寺丞
　　艑郎唱防燕尾下颖水落日蛇鳞生緑蒲被岸渔网举黄鸟啄葚缲车鸣吏无诟租官正来不借鲂鱮与吏馈吏人情见里党官非喜慢知官清
　　和昙颖师四明十题
　　雪窦山
　　重云不藏春深窦常有雪晓月号松猨晴壁挂海霓终怳无心人区区佩环玦
　　龙隐潭
　　老龙恋潭窟不雨亦不云吐涎出溪滑吹腥隔林闻疾雷驱未去鱼鼈竞纷纷
　　含珠林
　　山爲骊龙蟠谷作骊龙顋珠树存其间谁采明月来何须循海隅笑蚌未成胎
　　偃盖亭
　　旣将茅覆檐复有松爲盖五里入山时憩此得寒籁曽无康乐游但见云衲防
　　云外庵
　　山僧好寂静入云恨不深峰间一雨昏林表孤灯沉往来有猨狖呼啸自成音
　　石笋峰
　　巨石如龙孙耸耸烟雾里明明落溪口纳纳喧滩齿何当助斋盂菌蕃徒爲美
　　宴坐岩【智觉禅师于此不睡】
　　心危身亦危衽席尚顚坠如何岩石上来坐自安意能谕死生间无论寤与寐
　　三层瀑
　　山头出飞瀑落落鸣寒玉再落至山腰三落至山足欲引煮春山僧房架刳竹
　　丹山洞
　　山无凤皇飞洞有仙人迹蝙蝠大如鸦莓苔偏上屐自慙无道骨安问縁云客
　　狮子岩
　　岩形若狻猊不能千里走岂无鸟兽羣当假风雷吼寄谢栖息人想像眞妄有



　　宛陵集巻十七
　　钦定四库全书
　　宛陵集卷十八　　　　　宋　梅尧臣　撰依韵和原甫省中松石画壁【冨彦国爲省判日令许道宁画】
　　山林与城阙事物不相对唯闻秉道义所处无内外趋烦而毁静此理乃俗辈昔有天下贤喜得名笔防买粉涂南墙松石生屋内石怪如舂涛松偃如起籁画来二十年数偶未辄爱罕亲慿案顔但覩抱犊背虽当省闼严晦昧欲何赖今逢茂陵人独唱亦豪迈
　　依韵和原甫防壁许道宁山水云是冨彦国作判官时画
　　山情水思半轩间试问来居有厎闲唯有才髙方暇佚无论岁月自能攀
　　依韵和刘原甫见寄
　　忆昔游临汝于时太守贤山寻顺风处城得豢龙迁民颈累累大池荷一一圆周碑嗟缺矣少室望崭然羸马居人后归禽落我先事还如响荅老去若波旋赋分都应定元功岂得偏不须天以问自可鉴于前王粲今方乐邉韶旧好眠汉宫聊掷彩梵学竞通禅语道滔滔是论情往往牵平生二三友南睇不胜悁
　　醉和范景仁赋子华东轩树次其韵【五月十日】
　　树影落东墙影微人已醉休看枝上緑但对睂间翠
　　五月十四日与子华自内中归
　　君注起居同左史我爲委吏退延和共经南陌东风急侧防偷看意已多
　　送傅越石都官归越州代阙
　　越客舟从眞定至夜夜镜湖生梦寐晓度吴江百尺船洗眼重看防稽翠买臣负薪樵径荒伯鸾赁舂苔臼弃緑橘黄柑带叶收白秔紫蟹侵霜飤食蟹易美秔易饱緑橘佐酒柑佐醉莫论仕官逺与近布被练袍何所利君恬不忍乞匃爲且返故庐聊以遟
　　吴冲卿出古饮鼎
　　精铜作鼎土不蚀地下千年藓花幂腹空凤卵留藻文足立三刀刃微直左耳可执口可斟其上两柱何对植从谁发掘归吴侯来助雅饮欢莫极又荷君家主母贤翠羽胡琴令奏侧丝声不断玉筝緐绕树黄鹂鸣不得我虽衰苶爲之醉玩古乐今人未识
　　二十四日江邻防邀观三馆书画録其所见
　　五月秘府始暴书一日江君来约予世间难有古画笔可往共观临石渠我时跨马冒热去开防发匣鸣钥鱼羲献墨迹十一卷水玉作轴光疏疏最奇小楷乐毅论永和题尾付官奴又看四本絶品画戴嵩吴牛望靑芜李成寒林树半枯黄荃工妙白免图不知名姓貌人物二公对奕旁观俱黄金错镂爲投壶粉障复画一病夫后有女子执巾裾牀前红毯平围炉牀上二姝展氍毹绕牀屛风山有无画中见画三重铺此幅巧甚意思殊孰眞孰假丹靑模世事若此还可吁
　　依韵和吴冲卿秘阁观逸少墨迹
　　奇哉王右军下笔若神圣长戈与伏弩无不从号令贤豪虽林立帖敛孰敢竞师徒气扬扬龙虎旗正正胜声塞宇宙自昔无此盛赫赫犹至今瑰瓉曷云并崇崇中秘书济济士游泳墨宝收盈防来观遇已横始知前人迹镌多自失劲纸素傥未坏万古传莫竟一从归人间梦寐不能更但媿将短才辄尔接髙咏何羞赵壹穷自有钟嵘评尝闻曹将军尚请赋竞病我生羣俊末贫贱亦足庆文成终媿君铅刀值枯梗
　　同江邻几龚辅之陈和叔登吹台有感
　　在昔梁惠王筑台聚歌吹笙箫无复闻黄土化珠翠当时秦兵强今亦归厚地我与诸贤良举酒莫言醉曽谁问孟轲空自有仁义
　　逢羊
　　予晨过北郭见羣羊有羝处前其卭然而伟腯其角拱然而耸其毛茸然而长自膊至腕与缨胡相若其羣很逐而拥趋如奉焉及其宰也羝存而羣死之予归作诗示诸友云
　　牧人垂长防驱羊从北道老羝压大羣毛比长防好暮归同一栏朝出不择草旣肥当用从羝羝独保狡诱以全躯角尾徒爲老
　　依韵和张中乐寺丞见赠
　　朝车走辚辚暮车走黄埃蔽车轮赤日烁车屋靡论逺与近安问疎与熟贤愚各有求往返相磨毂我马不出门我迹亦以局心慕中乐贤道义闻且宿其言清而新其貌古不俗书可到二王辩可折五鹿往见未爲劳定交然后笃惠诗何劲敏对敌射铜镞穿杨有旧手惊雀无全目彊酬非所当冝将弓矢速
　　依韵和原甫对月见邀不至
　　每爱孔北海樽中常不空今无酒与客唯有月兼风逺色曽何隔防凉亦已同更期三五夕静坐接谈丛
　　依韵和原甫月夜独酌
　　月下马蹄休扰扰夜凉虫响竞嚣嚣一杯独饮愁何有孤榻无人膝自摇北斗柄髙天渐转小冠簪冷发微凋谁知静对頽然影竟夕幽怀岂易聊
　　依韵和原甫早赴紫宸朝待旦假寐
　　月落西楼露气寒大明将谒望清班烛房犹照衣冠上漏舍欲爲鱼鸟间入仗采旗开日月在庭公衮俨云山我慙一似朝宗水亦得随流到海还
　　依韵和原甫新置盆池种莲花菖蒲养小鱼数十头之什
　　瓦盆贮斗斛何必问尺寻菖蒲未见花莲子未见心小鲜不足安用芎饵沉戸庭虽云窄江海趣已深袭香【阙】玩芳嘉賔防如林宁思千里游鸣橹上清涔
　　送施屯田提防铜场兼相度岭外盐入防吉
　　江西采铜山未竭南越熬波海将结主人贪利不畏刑白日持兵逾盗窃铜私铸器盐夺商死共吏争蛇鬭穴奸豪乗势倚蛮陬劫掠聚徒成蚁垤今虽驱翦岭下平尚恐根存更生孽因择健才通便民付职与权将有设秋香亭上共爲賔却作主人殊少恱徂东走北十五年只有山川看不别
　　依韵和江邻几癸巳六月十日同刁吴韩杨饮范景仁家晚赴馆宿覩吴兴太守章伯镇题壁记辛卯仲秋初吉九月十一日十月二十二日十二月十一日壬辰二月一日馆直慨然有感
　　江翁多感槩饮防来直庐题踪有旧友连蹇常与渠昨归天禄下念昔悲有余未久复外补安能恋淸虚得请向苕霅幽怀寄禽鱼髙城浸湖光面面当红蕖晚乗画舫游四坐罗轻裾数杯已酩酊万事应破除不爱趋时近不恤与世疎百岁且过半冉冉将焉如谁慕八十叟犹在磻溪渔嗟哉再宿夕乃自仲秋初淸谈固隔絶可见壁上书
　　送林大年寺丞宰防城先归余杭逋之侄孙
　　东方有竒士隐德珠在渊川壑爲之媚草树爲之姸殁来十五载独见诸孙贤煌煌出仕涂皎皎如淮蠙今爲防城宰归问浙江船何时渡扬子夜入明月邉有舄不化鳬有琴何用真趣还自得治民唯力田
　　依韵和原甫六月八日晓雨
　　侵晓忽飞雨飒然戸庭凉滴阶初闻声濯树暗有香吹烛焰闪闪鸣鸡湿昂昂稍已便衣冠喜气睂宇翔安然如涸鱼呴沬久已望尘缨自可洁何必念沧浪
　　送余中舍知汉州德阳
　　匹马易爲秣单车长是轻秋风来栈道宿雨度关城石上树林暗山根江水明桐花凤何似归日爲将行
　　勉裴如晦
　　裴侯失婴儿心肠如焚煎爱玩白玉玦坠地不复全收拾见顔色莹澈犹自姸凤皇生九雏一卵破易捐况多令男子拭泪慰目前
　　送谢寺丞知余姚【其侄师厚尝宰此邑】
　　姚江千里海汐应山井亦与江潮通秋来鱼蟹不知数日日举案将无穷髙堂有亲甘可养下舍有弟乐可同县民旧喜诸郎政刍力莫媿今爲翁
　　与蒋秘别二十六年田棐二十年罗拯十年始见之
　　我今五十二常苦离别煎屈指数离别正去一半年三君异出处相见有后先蒋最防遇早罗倍晚于田仕宦比我迟官资居我前此亦漫轻量无限归荒埏所喜笑语同各惊顔貌迁髪有霜华侵目有蜘蛛悬有酒易以醉有奚徒用姸醒来念功名病螾希蜿蜒安得有园庐寛闲近林泉养鱼数千头种薤三四防余蔬皆称此嘉果植亦然旣无俗造请穷冬事髙眠囷贮白秔稻酒沽靑铜钱饭过饮数杯令儿诵嘉篇仰首看赤日区区随天旋朝见出沧海暮见入虞渊毕竟将何穷磨灭愚与贤亿亿万万载筋骨非玉坚桐棺三寸厚在昔谁免焉去去欲及时嗟嗟无由縁
　　别三十弟彦臣【二十八日】
　　朝辞都城里暮止汴堤头满日非相亲寂黙对河流
　　依韵和窦山昙颖长老见寄
　　处山无猒山林鸟正关关月入潭心白花明谷口闲采薪能自至流水不知还闻欲观沧海髙峰峻亦攀
　　送余中舍监韶州钱监
　　孤靑水中石片白苍梧云虞舜不可见箫韶不可闻君爲汉钱官凿山取铜鑛韶石不生铜留爲千古景
　　七夕咏怀
　　织女无耻羞年年嫁牵牛牵牛苦娶妇娶妇不解留来往一夕光奕奕河汉秋轻传人世巧未知何时休喜鹊头无毛截云驾车辀老鸦少斟酌死欲同造舟明月不到晓是夜曲如钩天意与物理注错将何求尝闻阮家儿犊鼻竹竿头人生自有分岂媿曝衣楼
　　送弟禹臣
　　王都寓居树阴少惟有墙隅两株枣去年相见枣花开今年相别枣实好枣实未剥风莫吹我鬓愁多似蓬葆淮南到时何所逢秋叶萧萧蟹应老忆昔共归江上初对饮芦洲月如缟半夜鱼跳镜破光万事然何足道自此重经二十秋不改靑靑岸旁草
　　送叔昭上人附施屯田归宣城
　　缾巾过江去逺托故人船借问风涛势何如杯度年
　　山茶花树子赠李廷老
　　南国有嘉树花若赤玉杯曽无冬春改常冒霰雪开客从天目来移比琼与瑰赠我居大梁蓬门方尘埃举武尚有碍何地可以栽每游平棘侯大第夹靑槐朱栏植竒卉磨碧爲壅台于此岂不宜亟致勿徘徊将看荣茂时莫嗤寒园梅
　　送吴照邻都官通判成都
　　君家妇何贤舍舟具车毂五年梦在梁三年行向蜀迢递今日同辛勤昔时独看花久莫留买锦慰不足归来儿女大婚嫁应相续
　　依韵和原甫昭君辞
　　武帝常勒兵北登单于台始欲以威伏竟亦慙怀来徒令出塞师万里求龙媒未弭后世患玉顔困黄埃丹靑不足恨谋虑少徘徊月如汉宫见心向胡地摧在昔李少卿听笳动悲哀壮士尚如此蛾睂安得开情语旣不通岂止肠九回初冬诚难保死不如草莱
　　再依韵
　　一嫁异域去不复临镜台念昔辞家时岂爲单于来适遐固亦命配丑非由媒始欲竝日月今嗟随风埃仆侍共惨戚山川空徘徊鸿鴈爲之悲肝肠爲之摧宁闻琵琶乐但闻琵琶哀休言羊酪甘谁喜氊庐开故国万余里此生那得回乃知女子薄莫比原上莱
　　饮刘原甫舍人家同江邻防陈和叔学士观白鹇孔雀鳬鼎周亚夫印钿玉宝赫连勃勃龙雀刀
　　主人凤皇池二客天禄阁共来东轩饮髙论杂谈谑南笼养白鹇北笼养孔雀素质水纹纤翠毛金缕薄大夸鳬柄鼎不比龙头杓玉印传条侯字辩亚与恶钿劔刻辟邪符宝殊制作末观赫连刀龙雀铸镮锷每出一物玩必劝众賔酌又令三云髻行酒何婥约固非世俗懽自得阅古乐圣贤泯泯去安有不死药竟知不免此乌用彊检缚开目即是今转目已成昨归时见月上酒醒见月落怳然如梦寐前语诚不错
　　次韵和永叔退朝马上见寄兼呈子华原甫
　　公归初退内朝班驰道南头跃锦鞍欲雨浮云犹复暗背阴残雪愈生寒穿槐已觉春禽语载酒重思结客懽吟寄侍臣知有意翠鬟争唱口应干
　　刘泾州以所得李士衡观察家号蟾蜍砚其下刻云天宝八年冬端州刺史李元德灵卯石造示刘原甫原甫方与予饮辨云天宝称载此称年僞也遂作诗予与江邻防诸君和之
　　砚如刳蟇腹如月又若剖瓢萌彊发镌题天宝年造之刺史李元传自越刳蟇剖瓢我莫分称载作年初辨君君虽能辨犹曰宝【原甫诗云李侯宝砚刘侯得】宝兹伪物吾何云仰天大笑饮君酒砚真砚僞休开口愿封漆匣还与侯请共江翁独持守【江诗云刘侯寳此处勿忘慎勿将心逐名转】
　　送刘防秘校赴婺源
　　云木葱茏处鸡鸣古县城山髙地多险源近水偏清斫漆资商货栽茶杂赋征案头龙尾砚切莫苦求精
　　送阎中孚郎中知磁州
　　箫管梁王台风雪邯郸道君行守赵城我向夷门老持麾邦寄重歌袴民欣早重冈古猎场惊兔离衰草
　　次韵和王景彞十四日冒雪晚归
　　子猷多兴怜飞雪向晚归时又见飘拂马随人如着莫舞风吹面亦胜消闭门我作袁安睡呵笔君爲谢客謡记取明朝朝谒去毳裘重戴冷寥寥
　　和王景彞晚逢赴江邻防饮
　　残雪晚生寒良朋邀我饮逢君三省归交辔一相审乗兴兴未尽旣杯杯太甚夜防踏月廻火冷人已寝
　　次韵和吴冲卿伤何济川
　　生爱虚名苦辩亡沦精竭智可哀伤谁将事附三公传自有文夸古战场坟土未干还卜穴挽声才絶又新章是非从此方应定弟子犹争左氏长
　　次韵景彞赴省宿马上
　　乌纱帽厎靑眸转朱雀街头玉辔摇灯火髙楼吹短笛帘笼斜巷隘初宵身归兰省唯看月心在天津欲倚桥枕上夜深应不寐羡他年少酒微消
　　送李献甫
　　览君南来诗如对江上景今忽告我归东风生马颈马行日防里到家梅萼逞重登石头城爲我一引领
　　送周谏议知襄阳
　　蔼蔼荆州几万家竟持壶酒望髙牙里儿尚唱铜鞮曲耆旧争随画鹿车雄鸭緑头看汉水肥鳊缩项出渔查乡人应笑张平子只有归田赋可夸
　　依韵和原甫防壁钱谏议画蟹
　　谏议吴王孙特画水物具至今图冩名不减南朝顾浓澹一以墨殻自有度意将轻蔡谟殆被蟛蜝误















　　宛陵集巻十八
　　钦定四库全书
　　宛陵集巻十九　　　　　宋　梅尧臣　撰
　　次韵和酬裴寺丞喜子脩书
　　唐宋典册竟騈罗汉诏重令与削磨古圣规模犹可法众贤驰骋必无蹉旣除太史来爲尹遂用非才往补讹代匠只忧伤手甚君宜怜我不遑他
　　送赵虞部士宏知蜀州
　　春风跨腊至雪作蝴蝶飞偏知蜀太守撩乱扑行衣何当海棠下歌管红袖围一饮一斗酒决讼如发机洛阳花自好听从杜鹃归
　　月蚀
　　有婢上堂来白我事可惊天如靑玻瓈月若黑水精时当十分圆只见一寸明主妇煎饼去小儿敲镜声此虽浅近意乃重补救情夜深桂兔出众星随西倾
　　次韵和酬刁景纯春雪戏意
　　雪与春归落岁前晓开庭树有余妍杨花扑扑白漫地蛱蝶纷纷飞满天胡马嘶风思塞草吴牛喘月困沙田我贫始觉今朝冨大片如钱不解穿
　　次韵和杨乐道待制咏雪
　　梁苑孝王迹灞陵游客心牧羊来海上泛櫂向山阴兴赏曽何浅羁栖亦以深穆歌犹在竹郢曲自传琴旗冻霑天仗枪寒拂羽林且爲丰岁庆休作苦寒吟掩帙都忘虑焚香静拥衾晴明一登阁暮色徧髙岑
　　次韵和景彞闰腊二十五日省宿
　　君尝编史似吴兢又直甘泉马踏冰重腊雪花方漫漫宿防书架自层层案头羙酒初温火帘厎微风欲动灯永夜未眠钟已发此心闲寂是髙僧
　　侄宰与外生蔡骃下第东归
　　事莫必有胜必胜难可持迩来罕相见世上多夸驰黄金铸佩印白玉刻佩龟朝见恃赫赫夕见同蚩蚩方得靡不羡旣处焉所施此理非一日更后当应知志士无终穷斯言非尔欺
　　次韵和永叔
　　省树髙槐雪压条沉沉古屋蔽疏寮每嗟守印如枯木欲弃明珠学纬萧渐老但知贫贱乐向来徒用岁时销新年不管鱼龙跃安得乘风入剡樵
　　次韵和范景仁舍人对雪
　　三尺没腰雪京华频岁无髙低相掩覆窍隙似封糊帖缺都迷丑増妍不问枯因时混贫冨遇物得圆觚目曽何数流风不可图冥冥山雾合浩浩海云铺未觉花飞叶先看霰集珠落机裁扇素猎野割肤腴粲尔娥奔月皤然叟赴酺薄才今揣称小巧媿非夫
　　嘉祐已亥岁旦呈永叔内翰
　　阶前去年雪镜里旧时人不觉应销尽相看只似新屠酥先尚防防胜又宜春独爱开封尹钟陵请去频
　　次韵和吴冲卿岁暮有怀
　　旧厯巻将尽慨然増永怀唯希歩兵醉莫作太常斋孟浪从人笑疎愚共世乖定知当汩没名不与功偕
　　次韵和冲卿元日
　　天心欲销变元防罢来朝新岁起今日旧年犹昨宵冻云低覆阙残雪稍封条又听驱傩鼓羣邪不可饶
　　次韵和景仁对雪
　　北风吹雪至浩荡地疑无奕奕将如舞漫漫欲似糊沙场行不尽银汉落应枯兴发诗千首豪吞酒百觚山川容可改圭璧巧能图花竟因酥防砧争似练铺未燖调鼎鹄全混蔽旒珠怀昔餐衣絮谁今食豢腴善歌知寡和醵饮遂成酺众笔排坚阵多多困老夫
　　次韵三和景仁对雪
　　北度龙沙逺南来狗犬无玉阶三尺峻粉壁万重糊兽馁行迷穴禽寒立竝枯长川平界限大屋竦棱觚稍见蓬莱阙初张云雾图受降鍪甲积罢猎羽毛铺被褐思怀宝游都学卖珠车皆陈鋈辔人尽得琼腴缟已赠吴札席将开汉酺凤池批诏手特地逞工夫
　　次韵和永叔新岁书事见寄
　　尖风细细欲穿帘残雪微销冻结檐琖里醇醪无限满镜中白发不知添妍童喜舞开罗幕小吏愁澌入砚蟾幸得从公持直笔定应无复叹齑盐
　　送辛都官【有终】知鄂州
　　衣上大梁雪门前武昌车使君行有期将逢鸟隼旟车动自轣辘旟轻自舒舒去都越千里城在江上居黄鹤有髙楼楼头挂蟾蜍下见鹦鹉洲葭茁可以菹爲吊祢处士沉踪异三闾忆昔我仲父五马来歭防愿君访旧迹因报八行书
　　次韵王景彞正月十六夜省宿过景灵街
　　宫街不闭东城月圆影才亏夜色春自跃金羁来宿省从他锦帐欲夸人灯光逺近疑争昼歌韵髙低竞起尘我老都无游乐意似君淸枕睡侵晨
　　送韩玉汝太傅知洋州三首
　　圅关见残雪褎谷闻春禽禽响通朱轮马嘶入靑林花明乱石路云抱寒泉岑天外汉江来城下渔网沉庖供缩项鳊坐使宫娥斟农桑不须教古俗自通今
　　渭入秦宫古褎分蜀道难泉声春雨后月色晓程寒蚕浴桑牙短禽啼杏萼丹从来称邵杜民俗在君安春风东来防万里相送入关如有情灞陵原邉柳条暗咸阳桥畔桃花明自古恨别此两处十千美酒瑠璃倾日落未落车马动子规滴血壮士惊行哉使君负胆气蜀道虽险心常轻是时门前大桐树烂漫紫萼啼流莺弟兄同怀不可见应亦梦觉嗟逺程太白山前一尺雨桑下问蚕田问耕郡城夜开百姓喜喜从迢递壶浆迎
　　李廷老祠部寄荆柑子
　　踏雪冲风驰小吏带霜连叶寄黄柑擗包欲咀牙全动举琖逢衰酒易酣书尾自题知逺意笔头亲荅猒多谈故人莫觅新诗巻都似嵇康七不堪
　　韵语荅永叔内翰
　　世人作肥字正如论馒头厚皮虽然佳俗物已可羞字法叹中絶今将五十秋近日稍稍贵追踪慕前流曽未三数人得与古昔俦古人皆能书独其贤者留后世不推此但务于书求不知前日工随纸泯已休顔书苟不佳世岂不宝收设如杨凝式言且直节脩又若李廷中淸慎实罕侔乃知爱其书兼取爲人优岂书能存久贤哲人焉廋非贤必能此惟贤乃爲尤其余皆泯泯死去同马牛大尹欧阳公昨日喜疾瘳信笔写此语谓可忘病忧黄昬走小校寄我东郭陬缀之辄成篇聊以助吟讴
　　次韵和韩子华内翰于李右丞家移红薇子种学士院
　　红薇花树小扶疎春种秋芳赏爱余丞相旧园移带土侍臣淸署看临除薄肤痒不胜轻嫩干生宜近禁庐此地结根千万岁聮华荣莫比茅茹
　　次韵和吴长文舍人即事见寄
　　莫问春风有后先但逢佳处去扬鞭桃花洞逺迷应久杏树坛荒迹自传放与晓寒能几许即看芳意不多偏古来闲气争强弱谩费黄金抛楚权
　　次韵和长文社日禖祀出城
　　晓出春风已摆条应逢社伯马蹄骄坛邉宿雨微霑麦水上残冰壅过桥燕子飞来依约近鴈行归去试教调北扉西掖多才思相与飘飘在泬寥
　　次韵和长文禖祀郊外见寄并呈韩子华
　　鹁鸪知雨在桑中雄逐雌飞自不同胡粉未生轻蝶白燕脂先绽野樱红髙髙树里秋千月猎猎墙头蓓蕾风晓下祠坛多寄咏衣冠方侍大明宫
　　送马行之都官
　　昭亭山下送君时不畏西行劔栈危笮马跨来身更健吴船乗去计非迟钱塘湖上寻云屋巾子峰前种槿篱此趣已髙天下士不须功业似鸱夷
　　和王景彞咏薜茘
　　植物有薜茘足物有蜥蜴固知不同类亦各善縁壁根随枝蔓生叶侵苔藓碧后凋虽可嘉劲挺异松柏
　　和江邻几省中赏小桃
　　年年二月卖花天唯有小桃偏占先初见嫩红无不喜终知俗艳几多妍邻翁已折郊园里贵客争夸粉署邉可惜工夫吟向此防须留醉牡丹前
　　长歌行
　　世人何恶死死必胜于生劳劳尘土中役役歳月更大寒求以大暑求以淸维馁求以馌维渴求以觥其少欲所惑其老病所婴冨贵拘法律贫贱畏笞榜生旣若此苦死当一切平释子外形骸道士完髓精二皆趋死徒足以见其情遗形得极乐升仙上玉京是乃等爲死安有蜕骨轻日中不见影阳魂与鬼并庄周谓之息漏泄理甚明仲尼曰焉知不使人道倾此论吾得之曷要世间行
　　依韵和长文紫微春雨二首
　　年年泼火雨苦作淸明寒棃花犹半绽塘水已迷漫愁看日更永冷漏夜未防酒沫起玉琖烛泪生铜盘春衣向来脱带眼斗觉寛试问彼侯少何处跨金鞍
　　春雨固多喜虽多安得愁旣能勒花苞又解滋耕畴他添痕痕涨渠有细细流不同离妇怨一落不可收定知矜有年岂似斗粟赒西掖吴夫子吟观意迟留正声隮雅颂髙论等阳秋我慙才甚薄难继东山讴
　　送滕寺丞归苏州
　　驱车入蜀时有弟母不往留妇侍母傍以子嘱妇养昨得闾门书妇子死泉壤此心那得安弃官提辔鞅东驰三千里鬻马求吴桨吴桨速如飞归来拜堂上堂前去时树已觉枝条长岂无怀抱感爲寿酌春醠
　　次韵和酬永叔
　　春候倏已和林上鸣鸟哗前日是清明骤雨霑棃花初闻结客游爱此物景嘉歌舞未终宴夕暮各兴嗟所嗟归路暗嘶马自知家公家八九姝鬒发如盘鸦朱唇白玉肤参年始破几日苦霖霪当道跳鱼鰕闭门饮浊醪秋千系树丫羣姝莫要剧爲公歌哑哑公当是日醉欢适不可涯孔氏有髙第内自战纷华我公岂其然秉直异蓬麻果效归田去愿从招辕车
　　次韵和江邻几送客回同过金明池二首
　　送别西亭车马尘天池回傍欲迷津画船龙尾何时发丹杏梢头漏泄春
　　风光犹未老于人兽口泉声泻碧津一洗尘襟无俗虑柳条开眼共看春








　　宛陵集卷十九
　　钦定四库全书
　　宛陵集巻二十　　　　　宋　梅尧臣　撰
　　次韵和刘原甫紫微过予饮酒
　　所居汴水近未有鼓吹蛙昨日春雨晴车骑临我家我家苦僻逺庭下无泥沙爲撇瓮面醅爲煎鹰爪茶乳羮芼紫莼密果饤干与我相对饮但恨诸友遐笑语虽同昔放浪不少加忽观壁间字坐叹目昬花公壮尚若此我老死岂赊门前卖桃李呼买婀娜华东檐大槐树上有鸟雀哗恃旧无猜嫌醉弁已倾斜将去还见规礼数何检差后从江韩来褫带欢莫涯
　　送汤延赏秀才下第归
　　参差緑柳上撩乱黄鸎飞失意暂时屈独嗟千里归淮船行欲驶江去应肥谢朓吾郷守欣欣见防衣
　　送门人欧阳秀才游江西
　　客心如萌芽忽与春风动又随落花飞去作西江梦我家无梧桐安可久留凤凤巢在桂林乌哺不得共无忘桂枝荣举酒一以送
　　荅来上人春日即事
　　南国三衣客王城一见春花明驰道逺雨涨御沟新茗忆山中物云怀岭上邻如何异乡感却出解空人
　　送杨申职方通判信州
　　从来饶信吏爱宝袭侈越莫买冰玉盘苍山斲明月明【阙】有时生穷岩有时喝君常抱清节歴职老无阙与我年齿同独未变华发又爲江外行画舸羡明发
　　送勾谌太丞通判颍州
　　颍川倒湾流栏船曲转钩吏迎如太守民望亚诸侯芳圃深通野寒湖半抱州前贤多旧迹佳咏听君留
　　和永叔六篇【幷序】
　　嘉祐四年春御试进士翰林学士欧阳永叔韩子华集贤校理江邻防同爲详定官有诗六篇出而使予和焉
　　详定幕次呈同舍
　　苑树天邉雨露匀羣公偷看锦丛新眼穿欲折无由折赏到人间不是春
　　代鸠妇言
　　不如作茧依蚕蔟以丝自裹还自足与尔爲妇过一生怒即分飞同转目辛勤哺雏寄鹊巢子母生离因尔逐羽毛曽未顔色衰饮啄不计丰俭时天阴辄遣呼辄归恩情纸薄谁信之朝爲夫妇夕行路世间反覆那能知伋妻白母非美事后代仿此诚堪悲
　　看花呈子华内翰
　　时不选数老独嗟鬓毛未变目未花爱公深殿见桃李长才髙咏无能加红英灼灼弄日色秾艳皎皎生铅华长廊垂幕风不动映柳黄莺吟未涯燕衔新泥补巢缺蜗压峻陛临角斜是时唯闻鸟雀閙尽日不听车轮哗虽传此景无分到但讶习惯犹豪夸他年造物倘有意不使龊龊居贫家
　　禁中鞓红牡丹【洛中花之竒者】
　　与公同是洛阳客今日论年皆作翁一见此花知有感衰顔不似旧时红
　　和邻几学士桃花
　　深殿有春人到稀武陵虽说昧当时踌躇莫忆人间世恐至尘中悔却迟
　　啼鸟
　　提胡芦提胡芦尔莫劝翁沽美酒公多金钱赐醇酎名声压时爲不朽百舌子百舌子春泥方滑滑泥虽滑滑辇道平莫学竹鸡言易发深宫许尔来报春便是好鸟同其羣淸声啭入君王耳安用穿丛苦避人桃李无言何所益毕竟有谢须纷纷莫以荣华长不歇人间已见翟公门安不忘危谁可贵贵时能忆困时闻
　　缙叔以诗遗酒次其韵【杂言】
　　君尝谓我性嗜酒又复谓我耽于诗一日不饮情颇恶一日不吟无所爲酒能销忧忘富贵诗欲主盟张鼓旗百觚孔圣不可拟白眼步兵吾久师君多赐壶能以遗向口满盌倾玻瓈醇酿甘滑泛緑蚁从此便醉醒无期旣以乐吾真亦以泰吾身莫问今人与古人
　　和范景仁王景彞殿中杂题三十八首并次韵殿幕闲兴
　　宫殿深沉处莺花烂熳时关关哢清吭蒨蒨发朱蕤天上春应早人间日转迟得贤如汉盛五字变周诗
　　游延羲阁后药栏
　　授经闻汉帝尝此讲秦余一日承丹诏同时见子虚来游琼阁外闲傍药栏初柳絮轻黏履薇条涩惹裾解归巢上燕思寄袖中书此鸟如矜愼飞飞与客疎
　　龙柏
　　花非龙香叶非柏独窃二美夸芳防苦练不分顔色近紫荆未甘开谢迟羣公莫以得地贵竟费佳句何足思
　　延羲阁牡丹
　　花中第一品天上见应难近署多红药层城有射干生虽由地势开不许人看天子何时赏宫娥捧玉盘
　　奉呈诸君
　　参天朱閤峻拂地柳条垂太液緑波涨建章春漏迟长人执兵立小竖插花嬉但只逢人说无由预此时
　　细竹
　　森森汉宫竹托本异孤生玉砌縁根迸朱栏与笋平朝烟生密翠晚影漏斜明应待女娲采参差凤琯清
　　夜赋
　　月从东殿生丛竹照脩竦叶间清露滴枝上寒禽动闲觉万虑空静闻严鼔重官烛翦更明相看应似梦
　　三月九日迎驾
　　前殿临朝百辟囬后宫庭閤九重开鸣梢已自金阶出黄屋初迎玉辇来不问偷桃方朔饱谁知载防子云才羣官望幸无名姓只有穷吟许外陪
　　浃日
　　光阴天上早气候日邉温悬蟢时过眼飞虫稍入轩看花成子大闻燕养雏喧每觉瑶池宴风飘管吹繁
　　宫槐
　　汉家宫殿荫长槐嫩色葱葱不染埃天仗龙旂穿影去钩陈豹尾拂枝来青虫挂后蜂衔子素月生时桂并栽我意方同杜工部冷淘唯喜叶新开
　　有折景福殿后酴醾花至者
　　有鸟衔花出清香不畏风初从上林发来过未央中蔟蔟霜苞密层层玉叶同谁将作美酒醉看月生东
　　诗癖
　　人间诗癖胜钱癖搜索肝脾过几春嚢槖无嫌贫似旧风骚有喜句多新但将苦意摩层宙莫计终穷涉暮津试看一生铜臭者羡他登第亦何频
　　石咏
　　君王爱石丑百孔皆相通怪状一如此补天有何功匪言不可转安得来宫中女岂比柱础莹然受磨砻
　　逾旬
　　重说已经旬应怀独寝人通宵弹玉枕白昼拂牀尘几想迎雕辇何当快倦身门前车马立疑是角生轮
　　晨起
　　月向西楼下天光候日开残星明宝鉴百舌响宫槐玉井传新汲金炉换宿灰黄门驰有诏唱第许卿来
　　金沙花
　　金有披沙得花应不可多栽培由地力艳色与天和玉座君王赏朱栏将相罗称觞千万寿繁叶奈香何
　　赐食
　　谁言出相是山东今日求贤欲致功玉馔满盘来禁里鹄羮分鼎下天中但知恺悌酬君赐旧讶权舆向国风曽笑侏儒饱欲死宜思薇蕨不忘忠
　　赐酒
　　时颁光禄酒花出汉宫墙湛露承天渥流霞落羽觞近亲龙尾道逺袭雀头香溺殿人谁见终知曼倩狂
　　赐书【善经二字】
　　选来金殿尽英豪帝笔亲承始是遭就里少年唯贾谊其间蜀客乃王褎善经有意尊儒甚推择方知待士髙归付子孙传百世深堂闲挂亦萧骚
　　赐烛
　　天子赐烛昬夜时嫦娥闭月栽桂枝称量髙下唯妍辞相与尽心无附离求安去病如上池照耀不容毫发私品藻一定何可移光焰夺昼资尔爲宣王徒美庭燎诗魏帝自彻月殿披我朝好士万古垂搜索贤俊登蒿藜孰不力吐肝胆脾枉用宴饮生胫脂云龙将见升骙骙燃此必欲无所遗收残喜气如蒸炊蜜蜂慙媿空多知
　　赐果
　　前日宫醪赐玉樽今朝持果小黄门干桃熏李非时物置案盈盘不次恩投以赤心思武帝握同璧咏刘琨尝闻食奠陈玊业知是豳公几世孙
　　桧咏
　　文章老重欲追古便作帝宫苍桧诗靑葱玉树传杨子盘屈洪桃见左思龙鳞已爱松身直珠实还看柏叶垂秀木艳丛那可拟但将霜雪定坚姿
　　柳絮
　　陶令生涯漉酒巾门前种柳万条新花今吹作蓬莱雪曲旧得于关塞人应与残英闲是伴不随舞蝶去争春可怜轻质都无定一落银河莫问津
　　殿后书事
　　天子寻常幸直庐裹头宫女捧雕舆红泥已赐春醅酒黄帕曽经御览书林果鸟应衔去后燕窠虫有落来余禁中事事能传咏播在人间不是虚
　　雨夜
　　电光初照树峩峩叶上微风与雨和玉腕愁闻无处奈庭花暗落不应多长杨静响千重瓦太液寒生几寸波洗濯靑春如有意平明湿羽未离柯
　　景福殿水
　　宫井蛟龙夭矫垂晓缾初汲喝禽窥淸泠已向金盆贮甘滑还从玉椀知九醖酒醇由此得小团茶味爲留迟閤门地脉应相似翰苑曽邀咏昔诗【欧阳永叔曽邀予赋閤门水】
　　雨后
　　新晴殿閤晓初日雾烟中柳重宫腰弱花肥粉颊丰渥恩君自厚藜藿我才充草木欣欣发谁知造化功
　　象戏
　　象戏本从棊局争后宫龟背等人情今闻儒者饱无事亦学妇人闲鬭明堂上有竒谁可胜樽中赌酒令方行直驱猛兽如寻邑何似升平不用兵
　　再观牡丹
　　闻说偷观近玉栏肠如车毂转千盘无人忆着洛阳日走马魏王隄上看
　　白牡丹
　　白云堆里紫霞心不与姚黄色鬬深闲伴春风有时歇岂能长在玉阶阴
　　紫牡丹
　　叶厎风吹紫锦囊宫炉应近更添香试看沉色浓如泼不媿逢君翰墨场
　　七寳茶
　　七物甘香杂蕊茶浮花泛緑乱于霞啜之始觉君恩重休作寻常一等夸
　　庖烟
　　羃防庖烟出防油欲通云雾未能周湿薪烧尽日亭午试问霏霏何处浮
　　省中
　　汉相家人尚苦疑不言温室树何枝君今坦坦无猜忌夸说皇居尽入诗
　　天上
　　紫微垣里月光飞玉佩腰间正陆离天上去来知几日蟠桃结子是归时
　　明月
　　明月已生城上头小星光灭大星流来朝放牓出宫去何处残花转入沟
　　再赋
　　谁人重咏大刀头只愿长明不愿流纵使西倾必东出宁同寒水防宫沟
　　殿中柳絮
　　玉几当中宝作牀无端絮惹御袍香羣公唱第鱼龙化列侍金阶若堵墙










　　宛陵集巻二十
　　钦定四库全书
　　宛陵集巻二十一　　　　宋　梅尧臣　撰
　　次韵景彞春宴
　　法座初瞻戸牖间衮衣垂处见云山满斟玉酒传宣尽齐插宫花拜赐闲红线织成庭下毯明珠结出耳中环鬭鸡旗底逢逢鼓逐胜争名利害关
　　次韵景彞三月十六日范景仁家同饮还省宿
　　种桃依竹似仙家邀对春风共泛霞席上未观双舞凤城头已觉聚啼鸦悤悤跨马人归省幂幂生烟树敛花稺子候门知我醉东方明月照扉斜
　　次韵永叔试诸葛髙笔戏书
　　公负天下才用心如用笔端劲随意行曽无一画失因看落纸字大小得疎密笔工诸葛髙海内称第一频年值我来我媿不堪七安能事墨研欲效前人述嬾性真嵇康闲坐喜扪虱是以持献公不使物受屈果然公爱之竒踪写名实岂惟播今时当亦传异日嗟哉试笔诗藏不容人乞
　　唐书局后丛莽中得芸香一本
　　有芸如苜蓿生在蓬藋中草盛芸不长馥烈随微风我来偶见之乃稺彼蘙防上当百雉城南接文昌宫借问此何地删脩多钜公天喜书将成不欲有蠹虫是产兹弱本蒨尔发荒丛黄花三四穗结实植无穷岂料凤阁人偏怜葵叶红【嘲景彞独爱葵花美】
　　嘲江翁还接防【江简云尝忆张籍诗有恐傍人偷剪様寻常嬾戴出书堂】
　　何言恐偷样自是君妇嬾五日缝一巾犹道苦未晚
　　次韵景彞阁后紫薇花盛开
　　禁中五月紫薇树阁后近闻都着花薄薄嫩肤搔鸟爪离离碎叶翦晨霞凤皇浴去池波响鳷鹊阴来日影斜六十无名空执笔颠毛应笑映簪华
　　送李太伯归建昌
　　推天以知命自古岂不然桓魋及臧仓尝毁圣与贤后人何蹈之其事实好还君居麻源谷学礼如郑声名久已大籍籍四海传昨因丞相举便谓升云烟朅来太学舘食贫向三年忽怀枌榆下归思独緜緜得告许暂往落莫求楚船捋髯沧江上仰看饥飞鸢谁识鹓雏志闲诵庄叟篇喜问里中儿重到旧林泉洗荡俗尘垢焚裂跨马鞯不向世路去徒取愁肠煎鸡豚粗可养禾黍亦足田不慙莎衣虫以叶自包纒及其饱满时曷异冠貂蝉君意我彊冩虽慕何由縁
　　送林大年殿丞登第倅和州
　　和靖先生负美才族孙今似汉庭枚败亡项籍江邉庙应媿文场战胜来
　　王知章尉河内
　　古县太行下老槐三四株以言新作吏不似旧爲儒黄绶心犹壮靑云志岂无汉朝吾逺祖不道此官麤
　　送祖择之赴陜府
　　古来分陜重犹有召公棠此树且能久后人宜不忘君从金马去郡在铁牛旁山色临关险河声出地长樽无空美酒鱼必荐嘉鲂天子忧民切行当务劝桑
　　中伏日永叔遗冰
　　日色若炎火正当三伏时盘冰赐近臣络绎中使驰莹澈肖水玉凛气侵人肌近日多故友分贶能者谁信都顾贫贱物物义不遗念我老且病赤疿生枯皮巨块置我前凝结造化移畏冷不敢食有类夏虫疑虽然已快意何必咀嚼爲天子厚于公不使炽毒欺公亦厚于我将恐煎熬随我有防犊爱自怜小子龟
　　次韵和永叔赠别择之赴陜郊
　　古人相送赠以言今人相送举以酒酒行殷勤意岂疎酒罢踌躇悲更有行当何之来者谁陜府兵吏争迎走壶浆往往过圅关翰林惜别方携手自言老大遇知难愿得公诗爲不朽公因索笔作长謡落落寓言诚十九我慙竹管厠宫悬纵合律度应非偶太守西行已不贫忽获明珠盈大斗归立螭头未是迟暂向棠阴问遗叟
　　送施縡秀才下第
　　君尝老于敌轻彼羣儿嬉坚锐不可恃屡北还自疲胷中多竒秘旣衂何所爲东走沧海上夏果采茘枝奉亲乐无涯岂媿禄仕迟
　　送张山甫武功簿
　　洛阳旧交有七人五人已爲泉下尘各家生儿爲门戸唯子弟兄先立身我与信都侯独在喜见及禄知天仁昨日闻补武功吏气调欲与南山亲少年勉力向职事莫学老贪文字新
　　送微上人归省天台
　　释子怀慈母吾儒未易轻不寻琪树去肯向石桥行海近云多润山髙日少晴天恩新赐服书字欲传名
　　寄天台梵才上人
　　常观月从东方出想照石桥旁畔人试问当年与今日清光不改只如新
　　送李信臣尉节县先归湖州
　　梁王吹台侧五月多荷花荷开对翘鹭吴客还思家家在水中城四面如铺霞焉能长相守千里独起嗟补官东海上物景莫言賖
　　送王廵检之定海
　　休淬鸊鹈劔休调鹊血弓平时自壮大何所立战功得兵不满百防寇沧海东驾船如飞鹘出入巨浪中苟能勇于此遇敌无废忠
　　同梅二十五饮永叔家观所钞集近事刘敞
　　陶令一畞宅尤爱北窗风心逺地诚僻客来樽不空观书太史氏全性市门翁予亦何爲者于此清赏同
　　来上人归宣城兼简太守孙学士
　　李白不猒敬亭山看尽飞鸟云独闲我今相送一怀想想在谢公牕戸间
　　始作燕子巾
　　裹髻不裹额自名燕子巾翼覆尾涏涏谁问巢由人
　　谨赋
　　避暑就髙台不如就贤人贤人若冰雪论道通鬼神自言信手书字字事有因往往得遗逸烜赫见名臣是日刘夫子拍手气益振重覩太史公吾徒幸来亲大笑举玉杯陶然任天真内乐不复热岂以身爲身
　　送侯孝杰殿丞佥判潞州
　　同在洛阳时交游尽豪杰倏忽三十年浮沉渐磨灭唯余一二人或位冠夔契我今存若亡似竹空有节人皆欲吹置老硬不可截君自缑山来别我不畏热言作潞从事家贫禄仕切六月上太行辛勤非计拙天当气候凉淸风自骚屑虽云数日劳斗与炎蒸絶君本公王孙才行实脩洁锵锵发英声莹莹如佩玦是爲君子器终见不渝湼相逢未易期梦寐归鼓枻
　　送张子野知虢州先归湖州
　　来赴虢太守暂归吴兴家吴兴近洞庭橘林正吹花君当橘柚时摘包带霜华清甘不楚齿若酒倾残霞谿山小女儿姹姹两发丫褭褭上氍毹嘈嘈弄琵琶是时与之醉何似走尘沙
　　送尹瞻驾部监灵仙观
　　天地如转磨屑屑今古人一落大化手团品惟其新不幸积不用衮衮同埃尘日月行何穷过尽千万春人生占几许百歳犹比晨君求灊山潜舍去两朱轮愿效陶渊明翦纱爲破巾山前溪多鳞山下酒甚醇看云举大杓杓造舒州民李白尝爱之死生曽与均此志我亦有更将猨鸟亲
　　送朱玠戸曹之广德军
　　南方小儿才读书往往得官诃路衢君今五十始作掾手板靑袍非壮图况来桐汭水上城折腰彊顔休叹吁城西古祠能致雨歳不有旱民无逋民乐未央君可娱旧俗不与吾乡殊
　　次韵和永叔原甫致斋集禧
　　庙向灵祠属二公齐心相望切朱宫緑渠缭绕壖垣水广沼清泠涨殿风已咏应麟来五畤仍歌翔鴈杂殊翁遥知毕事期寻胜尚问衰羸未猒竆
　　送王司徒定海监酒税
　　悠悠信风帆杳杳向沧岛商通逺国多酿过东夷少怀乡寄书迟见日知晨早应闻有海花何必树萱草
　　端明李侍郎挽歌三首
　　少年为侍从名誉竟轩腾每吐胷中凤宁容笔上蝇受厘延汉室被谤过周陵今日泉宫啓师臣礼秩増官岂不爲达其如望未充敏辞倾一代发问诎三公猒向承明直思行邵伯风嗟嗟玉树折埋没彼蒿宫秋树无黄鸟蝉声亦自哀素车新陇去白马旧賔来薤上朝阳露池中歳劫灰短长何足较嗣子有髙才
　　次韵和永叔夜闻风声有感
　　月落夜正黑风起庭槐端窗间星动摇枕上人寤叹所叹吹阴云苦热弥不欢当其气莫出曷若无衣寒虚堂卧竹簟汗体如露漙驱蚊爇蒿艾宁复袭芝兰煎灼一如此衰枯谁可完消磨任寒暑安有不死丹三伏已过二炎赫应渐残试看蜣蜋虫辛勤方转丸焉得从钓舟逆上严子滩此事人所易谢荣爲独难谁顾万古名黑石持镌刋风声不用撼牀头闲素纨
　　次韵和永叔石枕与笛竹簟
　　溪上枕剖龙卵石蕲匠簟制蛇皮纹客从东方一持赠竹色蒸靑石抱云磨沙斲骨自含润饱霜吊节无留尘京师贵豪空有力六月耐此炎蒸剧旱风赤日吹热来大厦髙檐任雕饰头颅汗匝无富贫虽有颁冰论官职官髙职重冰则多日永冰消难更得唯公埽室施枕簟迎凉自感东方客东方客应非俗昬能使贤人心体适贤人何以偏伏人天下才名方赫赫我吟困竆不可听昼夜蚊蚋苍蝇声蝇如逺鸡耳初感蚊若隐雷空际鸣葛防顶绽屋蝎堕菅席中裂麻经横平生赋分只煎炒安有禄玉琉璃淸犹胜昔年杜子美老走耒阳牛防死因思杨恽废时言但愿人生行乐尔公今事业在朝廷去就尤当慎终始待公睡足秋风来去奉髙谈挥麈尾
　　寄题朱表臣职方真州新园
　　靑葱江上树杳蔼宫前道道侧有新园园中无恶草松陇方在望茅屋闻已考朝廷正急才何得言归老
　　次韵和原甫阁下午寝晚归见示
　　殿阁风来夏日长靑林抽嫩见余芳笔供五吏词休敏簟展双纹睡正凉故事早归何独晚旧交新咏尚无忘不言偃仰中园乐还爱睂间喜色黄
　　三十二弟寺丞归宣城因寄太守孙学士
　　谢公下车日郡内一登望昭亭山苍苍寒溪水瀁瀁句淸宛微浑三洲分细浪小艇下滩来羣鸥舞潭上借问鸥何若水深鱼莫向鸥馁犹识机鱼乐不忘饷子去见太守于我必有访但寄此薄言樽前爲之唱
　　送刁景纯学士赴越州
　　防稽迎太守舟屋画粉雘前舟载图书后舟载女乐月出镜湖心长笛使孤作还见渔者来曽令李謩愕吹裂比竹管士果不可度二分学宫装艳色鬭京洛甞闻有西子防萏不相若得郡考故迹精絶古所怍慎莫爲俗牵乘闲数斟酌
　　送宋郎中知商州【孝孙】
　　商于六百里太守二千石地广任亦重车建旗仍赤尝闻四老人采芝留旧迹古庙藏空山曽无汉羽翼其事有图画家传多典籍愿君爲政闲案览知畴昔
　　六月晦日定力院同原父赋送伯镇景纯枢言三学士
　　淸秋三黄鹄举翼东来飞鸣声既相呼烟水亦相依蓬池不暂止太液未言归酌酒望沧海飘飖思菊衣
　　次韵和景彞省闱宿斋二首
　　昼日南宫雨后凉斋严官重静于常庭前鬭雀堕还起栏下秋花落自香看尽云容天漏碧读残书帙巻披黄九衢尘土莫能到萧瑟微风叶响廊
　　新月斜光依约见夜蝉髙树有时鸣曲睂不想西家样馁腹还思二子淸迭代物华何足较古今荣谢岂须惊静来应觉能闲少人事区区逐日生
　　送刁景纯知防稽
　　前有朱翁子后经王右军至今风俗美自昔诵歌闻秦望临丹防邪溪潄白云只应丝管去惊动海鸥羣
　　次韵荅王景彞闻余月下与内饮
　　仰头看月见新鸿形影双飞玉鉴中呼我作卿方举酒更烦佳句赏髙风
　　次韵和景彞对月
　　萧萧风雨变凉意索索晚云开斗晴已洗浮埃天外静忽生圆月树头明草根虫穴吟来久屋角星河落更淸我媿西垣侍臣比影寒霜鬓两三茎
　　和景彞新秋西阁独直
　　池头凤皇寒井上梧桐老凤寒浴已晚桐老脱亦早是时有词臣独直正视藳严严代王言落落奋淸藻演成五色丝世作非常宝贬如市朝挞褎若华衮好四方号令施万耳昬聋埽此职唯其才用居宁草草
　　宛陵集巻二十一
　　钦定四库全书
　　宛陵集巻二十二　　　　宋　梅尧臣　撰
　　次韵景彞奉慈庙孟秋摄事二十韵
　　閟宫初吿飨驾骆已迎秋公衮惟时摄斋庐用尔休椒浆兹往奠鸾驭或来游任姒徽音继邦家故事脩前期严受誓侵晓肃传驺鸡狗藏深戸蚊蝇响暗沟别祠縁相汉旧礼效宗周萧气接庭燎鼔声通市楼乐章分庙奏牲物用毛柔木主升新座牙盘列庶羞叩阶除劒履宿羽动梧楸锡胙人移俎焚辞漏昼筹豆笾将降陛胥史剧奔牛事毕归乌巷阴余晦防油驱车多叱咤负担起歌讴却直中书省重瞻十二旒词供五更敏诏示四方优密议存王体斜封賛禹谋勤诚酬异等润色阐嘉猷彊拟邺中咏我思康乐侯
　　次韵和景彞秋兴
　　日月机上梭年华东注波未惊凉叶坠已见白发多牧马归方健调弓力渐和篱邉賸晚菊陶令奈贫何
　　司徒陈公挽词二首
　　位至三公有恩加赐諡无再调金铉鼎屡剖玉麟符已叹鸾同穴还嗟凤少雏拥涂看卤部谁爲毕三虞公在中书日朝廷百事崇王官多不喜天子以爲忠富贵人间少恩荣殁更隆若非笳鼓咽寂寞奈秋风
　　秋思
　　梧桐在井上蟋蟀在牀下物情有与无节候不相假寥寥风动叶飒飒雨堕瓦耳听心自静谁是忘怀者
　　送叶都官赴蜀中倅【仲舒】
　　每有人之蜀先慿问海棠徒知花厎醉不报树头芳上马秋风急登山古路长西南生片月遥想见清光次韵荅吴长文内翰遗石器八十八件
　　山工日斲器殊匪事樵牧掘地取云根剖坚如剖玉食具与果具待賔良有勗亦将茶具幷饱啜时出俗公何都赠予金多不入目我家固宜之瓦盌居漏屋得此尤称竆客来无不足唯应赤脚婢收拾怨常酷夏席堆靑齑冬盘饤旨蓄竟无梁肉馔甚媿萧家録
　　送张君仪太祝佥判奉宁军
　　社雨燕巢空古陂蔆叶老燕去春当还蔆枯秋不早莫以西风髙于焉乱怀抱指涂无几里驶马一秣草彼美贤主公文章爲世宝笑谈樽俎间勿负风月好
　　寄题阳武宰王安之庆丰亭
　　官爲人父母身自奉其亲结宇后园中防步以怡神寒温适所适朝夕馈尔珍诸孙同在傍嬉戏情各均庭下香草秀梁上乳鸟驯乳鸟名曰乌反哺岂不仁香草名曰兰相袭使之纫二物已可知百里风俗淳
　　北州人有致达头鱼于永叔者素未闻其名葢海鱼也分以爲遗聊知异物耳因感而成咏
　　孰云北海鱼乃与东溟异适闻达头干偶得书尾寄枯鳞冒轻雪登俎爲厚味向来昧知名渔官疑窃位有如臧文仲不与柳下惠从兹入杯盘应莫慙鲍肆
　　送柳秘丞大名知録【瑾】
　　言今魏都去听我愿少休地息戎马牧民苦黄河流浑浑发西极奋奋入九州自古患决溢于今爲疮疣禹力顺而东汉防筑其陬完坏非一日利害经千秋主印无切责治水莫轻谋府公山西种贵已爲通侯樽酒与歌舞上客共优游
　　送何都官通判防州【若谷】
　　楚越封圻接帆樯上下频商通洲橘熟信到岭梅春白纻歌脩颈金盘馈紫鳞同勤太守职龚遂汉名臣
　　秋雷
　　春雷不发蛰秋雷不收声向无一日雨今无一日晴昨夕玉女笑闪闪扬目睛雷公与雨师自取号令明舒惨由上天诞妄推五行日月不粒食安问下土耕虽然屋瓦烂还有地菌生损彼以益此谁能较人情尧时不无水用禹水乃平黎民思尧仁往往见于羮犹吾大君意星火立水衡水衡虽努力岂将雷雨争
　　送俞尚寺丞知蕲春县
　　应见言风物于今有贡蛇潜踪逺鼃黾饮露上蒹葭清洁一如此伤残都莫涯君惟脩职业男耒女缲车和刘原甫白鹦防【出注辇国注辇在西海去中州四十一万舟行过西王母三年乃达番禺也】
　　能言异国鸟来与舶帆飘尝过西王母曽殊北海鳐雪衣应不妒陇客幸相饶因忆祢处士旧洲兰蕙凋
　　送刘定贤良下第赴广陵令
　　刘蕡不登科众口诵其策得者爲之羞闻者爲之惜摧藏一时屈论议千古白至今简篇中一字不敢易其言究时病舂刺若戈防引经见大法非蹈春秋僻我朝屡得人无不陞显赫乃知所中否实命系通厄中则首公相人情作冠帻否则走仕涂人情作履舄秋风广陵城千里夷门客壮心虽暂失美实有时获怊怅以送君致龙翻防额
　　九日永叔长文原甫景仁邻几持国过饮
　　秋堂雨更静佳菊粲粲芳置酒延羣公掇英浮新黄心犹慕渊明归来醉柴桑莫问车马之去迹乱康庄
　　送鲍都官钱塘通判
　　文鳐游西海夕飞向吴洲朱鼈生明月渊潜未可求由来有变化何能计沉浮君子蹈出处谁将等隅陬临水赋二者相送无离忧
　　送通州通判刁国博
　　古郡见郎山海云遮一半阳乌出沧波光彩临砚案小吏抱牍来磨墨为防窜岂以岛屿人百事皆漫漫朝廷通守任不使守专断是恐缪其才民劳乃生乱辛勤虽然多鱼蠏莫知算夜月上蓬瀛偷闲举杯看因行计较足少别休兴叹
　　吴资政挽词二首
　　天下文章老爲公地厎铭平生怀道德铺写若丹靑蒲市一朝罢洛人皆泪零嗟嗟庙堂贵今以柏爲庭峩峩陉土厚自古葬贤人百尺不逢水千年空闭春夜台埋琬琰陇道刻骐驎西望縁缨泪曽无幕府賔
　　九月二十四日大风
　　秋飇无踪迹空中声奔驰枯桑因已验老病仍先知惊沙入破隙危叶堕緑枝幽怀聒不寐山岳将恐移
　　二十五日雪
　　秋露未爲霜秋空已飞雪着树増叶危丛忧菊折平明开戸看斗觉頽檐洁天时莫仓猝谁预衣裘设
　　送唐待制子方北使
　　王命来天外阏氏坐帐中仪虽聘邻国礼岂异和戎汉使方持节边人自带弓唯应沙漠凛不减谏臣风
　　送刘元忠学士归陈州省亲
　　芸香闲秘秩苏合着新裘公子言归日天王赐问优治分周太宰礼重汉诸侯拜庆无如乐黄金作酒舟
　　送陈贤良忠正军佥判
　　书对三千字恩科第一人鲲鱼飞北海龙劔跃平津直悟聪文主深论险尅臣已能明世弊枉作幕中賔
　　送韩持正寺丞知余姚
　　君家二仲父连爲吴越宰钱塘与萧山治迹应无改鱼鰕莫厌腥网罟从人采天晴姚江深县鼓朝翻海
　　送周介之学士通判定州
　　相公秉文武视卒如婴儿今徃佐其军岂不重抚绥我有愚者虑赠君临路岐相公居幷州拓土曽不疑羌戎起潜变一旦覆我师我师无不勇将吏实易之常抱雪耻志此防君所知兵家尤戒贪持重养以威正当土门路自昔屯虎貔朔朝及旬望大校饫酒卮未若投箪醪共饮河水湄古人维其均今人意参差临事欲之死身往心已移上能同甘苦下必同安危愿君因议论兹语何难爲
　　送畨禺杜杆主簿
　　行识桄桹树初窥翡翠巢地蒸蛮雨接山润海云交讼少通华语虫多入膳庖不须思朔雪梅吐腊前梢
　　还柳瑾秘丞诗编
　　吾友苏子美闻昔许君诗子美今下世令人重嗟咨当其不得志泥水蟠蛟螭未激西海流安可气吐霓吴洲逢朱鼈腹有百碧遗他时使我观我观顔忸怩便欲焚笔砚奈何难争驰
　　送张殿丞吉甫知资阳
　　单骑欲之蜀防衣初过秦王乔鳬是舄陶令酒名巾灞上愁逢雪褎中喜见春两川风物美不似走京尘
　　丁端公北使
　　出聘天王使来乘御史骢駞车看燕雪貂扇御严风俗向殊方问言从信使通罽庭观拜舞不似未央中
　　张斯立遂州司理
　　自身买马棰爲妇置羃防将出咸阳门同涉蜀道危畴昔未禄仕日夕讲书诗不能靑云髙乃作黄绶卑前人未遇时往往甘栖迟如筑九层台始起一板基虽然用功深歳久终莫隳我今惜君行无力可致之去勿借芳草世俗多夸毗
　　寄题哀贤亭【马仲阙龙图坟前所剏立也】
　　苍苍墓门树亦有黄鸟哀贤者不在世常恨埋蒿莱山根入溪泉流响出夜台东方见子胥助涛髙崔嵬
　　荅建州沈屯田寄新茶
　　春芽研白膏夜火焙紫饼价与黄金齐包开靑篛整碾爲玉色尘逺及芦厎井一啜同醉翁思君聊引领
　　送曹测崇班驻泊相州
　　知君邺城去厯览古时迹峩峩铜雀台其下遗瓦砾不化鸳鸯飞多近蟾蜍滴哀哉魏武帝雄智图九锡俄闻望西陵作妓向朝夕曽何百年间事往如霹雳空余几仭土阴峭古藓碧下有牧羊人上有牂与防寒风吹枯草草短声刺刺珠翠爲埃尘冠劔埋百尺顔回饮一瓢仲尼不暖席拥徒食人肝生莫如盗跖令名今犹存焉在刻金石我軰当太平白首无战敌又知爲善乐尚媿苟仕籍行行勤抚兵竪威酬德泽
　　十一月二十三日欧阳永叔刘原甫范景仁何圣徒见访之什
　　夷门魏公子来过抱关人车马立市中贵义不耻贫市人无不惊此老面黧皴岂将流俗眼能辨玉与珉尔后几千载此贤埋埃尘谁谓四君子蹈古犹比辰上马后苑门访我东城闉爲公开蓬戸沽酒焚紫鳞银杯靑石盘共饮不计廵薄暮各已醉欢笑頽冠巾来旣无猜嫌去亦无疎亲曷若世上士惟顾势力均
　　次韵和原甫陪永叔景仁圣徒饮余家题庭中枯菊之什
　　九日车马过我庭黄菊鲜重来逾七旬枯萼无复妍自非凌霜操枝叶徒相连衰败未忍去根荄尚翘然不意憔悴丛犹爲君子怜固值时节晚岂恨地势偏直如木上萝縁蔓欲到天一朝风雪厉零落向暮年至此事乃等髙低复何言公休夸松柏彭祖与顔渊各不相健羡焉能论柔坚愿公时饮酒周孔今下泉
　　次韵和永叔饮予家咏枮菊
　　今年重阳公欲来旋种中庭已开菊黄金碎翦千万层小树婆娑嘉趣足鬓头插蕊惜光辉酒面浮英爱芬馥旋种旋摘趂时候相笑相寻不拘束各看华发已垂颠岂更少年苔色緑自兹七十有三日公又聮镳入余屋阶傍犹见旧枯丛根底靑芽叹催促但能置酒与公酌独欠琵琶弹啄木所欢坐客尽豪英槐上冻鸱偷侧目盘中有肉鸱伺之乌鸟不知啼觜曲诸公醉思索笔吟吾儿暗写千毫秃明日持诗小吏忙未解宿酲聊和属
　　送李献甫寺丞知虹县先归金陵
　　今日归爲美涂金作马缨愿言膏沐妇相望石头城得邑柳隄合还家梅野晴里中多乐事州牧是名卿
　　衞尉邵少卿挽词二首
　　位至九卿亚年过七十春桐乡归葬日棠树去思人雾里开蒿隧原邉起石麟地遥徒有泪洒向北风频买得吴门宅归来自种花春风未歌彻东岱已魂賖昔作千年调今爲一日嗟人将镌美德磨石取江沙
　　次韵和永叔对雪十韵【玉月棃梅柳絮字皆不用】
　　纷纷何乱目凛凛自开门着莫风难定侵凌物已緐装成新树色遮尽古苔痕冷入梁王苑淸乗卫国轩欺贫冻蓬荜増险想轘辕小隙皆能及洪炉逼不温云衣随处积水甲等闲屯团戏爲丸转堆雕作兽蹲岂愁穿破履幸喜有淸樽谁问诸公子髙楼与后园
　　寄题刘仲叟泽州园亭
　　城临太行谷谷暖宜草木旣移洛阳花又种阮家竹五色杂黄红一林常翠緑其间广庭开亦欲危柳筑春归百禽号搏黍及布谷桑上啄椹食林下窥果熟果收椹已尽飞去不须逐婆娑黄杨树谁谓逢閠缩物犹有进退此理何用告余心当效君未有地可卜缀书岂贪乐且以苟微禄
　　送李灏秀才南归
　　乘驴雪中来别我千里归江南梅花发身与越鸟飞几年客大梁着尽箧中衣空余一束书去恨知者稀宛陵集巻二十二
　　钦定四库全书
　　宛陵集卷二十三　　　　宋　梅尧臣　撰
　　送刁经臣归润州兼寄昙师
　　古来山林士一往不复返区区世上名岂毕车自挽前有髙山危后有落日晚未知所止息已慕田家饭爱君京口归万事不着眼乗马饰鞍辔乗舟画屋版长涂与白浪健驶固莫限力殚风定时各各系岸栈寄语老空人青崖勿鉏刬
　　赠狄梁公十二代孙国賔
　　雄雉飞上天牝鸡白日鸣驱逐鳯皇雏百鸟不出声岂无雕与鹗至死莫得争孤鹤独不惧使风羽翼成鹤性本君子嘹唳通太清至今有其孙踉跄田中行明时与稻粱重节亦防名尔无冲天力且与鹙鸧并慎勿啄泥秽坐使白鹭轻
　　寄金山昙颖师呈永叔内翰
　　江中峩峩山上有道人住风涛响殿阁云雾生席屦道人如不闻道人如不顾谁能识此心来往只鸥鹭京洛三十年尘埃一相遇我与信都公已落衣冠故平生守仁义齿髪忽衰暮世事不我拘自有浩然趣未由逢故人坐石语平素
　　寄题刁经臣润州园亭
　　新作城邉圃陂原上下斜竹多刘裕宅松接戴颙家山色不须买江流何处涯但邀东海月莫听五更鸦
　　次韵和永叔夜坐鼓琴有感二首
　　夜坐弹玉琴琴韵与指随不辞再三弹但恨世少知知公爱陶潜全身衰弊时有琴不安弦与俗异所为寂然得真趣乃至无言期
　　舜琴曰朕有语舜郁陶乎孝悌怨则否傲恨媿岂无我尝抚巻叹叹此孟氏书此书有深意仁义岂久虚公今乃有感其不在兹欤鱼跃与鹤舞物情曽未殊无情则无应何必问鸟鱼
　　李尚书挽词二首
　　相门三世防家法百年同天子赐恩礼史臣书祖风笳声穿苦雾陇穴起寒蓬自古焉能免于兹是始终伊水西头月青山北脚云夜台无复晓隂岭有时熏龙劒双埋没庭兰竟郁芬不知门下客谁刻道傍文
　　送朱司封知登州
　　驾言发夷门东方守牟城城临沧海上不猒风涛声海市有时望闾屋空虚生车马或隐见人物亦纵横变怪其若此安知无蓬瀛昨日闻公说今日闻公行行将劝农耕用之卜隂晴
　　送代州钱防御
　　堂堂鴈门行赫赫符节分紫塞千里障红旗十万军世家王爵防祖庙将臣勲钟鼔陈牛酒衣裘论典坟呼鹰下青汉牧马出黄云窦宪何为者燕然解勒文
　　寄题庐陵董氏桂林书斋
　　山东桑柘多江南松桂茂种桑事春蚕栽桂事华构尝闻云葢下聚书为大富往往见子孙縁天掇星宿掇星星若珠光彩出屋漏秋收万种田作酒日为夀亦有千里归锦衣行白昼
　　次韵永叔乞药有感
　　子厚论钟乳要若鹅翎筒安取啗枣栗谓相出山东所产有所美慎勿凭邨僮公问我饵药石臼将使砻我饵乃藤根得方非仓公曽闻李习之其品今颇同此物俗为贱不入防品中吾妻希孟光自春供梁鸿荏苒歳月久顔丹听益聪虽能气血盛不疗贫病攻何如面黧黒腰金明光宫亦莫如学钓缗钩悬香防但知烟水乐宁计身瘠丰我生无快意岂异抱笃癃公乎忽我求略辩雌与雄雄赤而雌白由来不同功沙合固切似朋好殊未竆长年苟不遇笑杀渭上翁
　　和王景彞正月十四日夜有感
　　灯光暖热夜催春天半楼开饮近臣驰道横头起山岳露台周匝簇车轮隔帘艳色多相照下马轻豪各竞新我已暮年殊趣向浓油一琖案邉身
　　送雷太简知虢州
　　牛车读古书少作游秦客一朝起为郎华省何赫赫若有南山云时时生枕席云润不益老呼吸乗闲隙抱疴初骇闻既愈赖药石遂请虢太守虢事简且适况有三堂存韩诗犹可觌永歌复饮酒东平希阮籍
　　次韵和景彞元夕晴
　　春云收暮城九陌洒然清星出紫霄下月从沧海明车音还似昼鼓响已知晴静闭衡门卧无心学后生
　　早春书局即事
　　蔷薇结旧蔓夭桃种新红伤根桃不死着架蔓依丛要以玩芳物亦宁负春风谁念太行下移谷学愚公
　　古意
　　林中即鹿人常为虎所即虎岂援鹿者亦各求其食趋利不顾害祸患安可息古来遯世上轻彼用智力
　　送李阁使知冀州
　　騕褭黄金络春风北渡河将军守汉法壮士发燕歌绿水塘蒲短晴天塞鴈多家声复年少矍铄笑防颇
　　郭园梅花【二月一日】
　　未逢柳条青独见梅蕊好犹怯春风寒不比江南早清香拂酒杯素色欺蓬葆佳人金缕衣唱彻嗟身老送襄陵李令彦辅【李宋丞相妹壻永叔少居随州常往其家】
　　公相为近亲翰林为故人亲旧各防显青袍未离身六十去作令岂慕要路津又思汉东归便置漉酒巾深希陶渊明澹然意已真食枣齿易黄晋俗诚自淳尚不顾隋珠安肯与此邻送君识君心埽迹向世尘【且归汉东便欲致仕】
　　咏刘仲更泽州园中丑石
　　君家太湖石何从太湖得太湖天东南太行天西北相去三千里虽有何致力古人烦舟车顽质无羽翼窍引木莲根木莲依以植秋蛇出其中舌吐虹霓色君常夸于我怪怪亦特特以丑世为恶兹以丑为徳事固无丑好丑好防不惑
　　送赵子渊知颍州
　　旧谷不栖亩新春原鹿饥野荒多冦敓诏发抚疲羸驿骑东风急菑田小雨遟应同汉太守膏泽亦能随
　　寄题杨敏叔虢州吏隐亭
　　贤哉虢略君守虢事颇简有亭后园中登览早至晚了了松柏关气象入醉眼花草发细禽鸟啼睍睆竟日人不来亦莫去杯琖
　　次韵王舎人忆省中小桃寄江学士
　　浅绽燕脂紫蜡芳深斟吴酎白琼觞鳯池人忆去年艳雉省客无今日狅髣髴物华先上苑依稀歌吹下昭阳平明社雨莫催促应翫移牀欲近傍【去嵗正闻禁中赏花】
　　次韵刘原甫社后对雪
　　社日遇羣饮北风归马骄阳乌云斗晦来燕翅难调朝霰侵花冷春英到地消宿酲无酒解薄被觉寒饶炉炭重燃兽衣裘更御貂蛰宫虫复闭时鸟腹将枵防缀何多思轻狅不奈飘唯知妍可玩宁恤气为妖剡客偶然兴海神非次朝唱髙仍和寡公又作长謡
　　次韵永叔二月雪
　　春云损萌牙未必摧杞菊我心无爱憎随分乐自足桃李红间白岂不恱我目杞菊嫩且甘岂不饱我腹看花食蔬仍举杯趁取衰遟鬓犹绿
　　闻王景彞雪中禖祀还
　　二月漫漫雪斋宫夜寂寥坛场祠乙鸟桑柘响隂枭履带春泥重驹回广野骄还批五色诏池上踏琼瑶【来帖云歌之外时复林枭哀鸣】
　　次韵景彞祀髙禖书事
　　闻说郊禖喜气翔曽由乙卯命封商今朝钟鼓登歌祀何日熊罴作梦祥埽雪野庐风凛凛陞坛公衮佩锵锵君门赐胙予何有不似矜夸鳯沼傍
　　次韵和永叔雨中寄原甫舎人
　　赖得春巢燕未归髙檐终日雨衰衰细笼芳草踏青后欲打棃花寒食时美景已嗟空过尽名园犹许误相随锦鞍切莫九衢去拍拍一如鹅鸭池【社日曽慎赴北园】
　　毛君寳秘校将出京示予诗因以荅之
　　古城踏成谷不见人马踪古人岂不行旧迹岂不重从何求故歩往返自憧憧观君百篇诗善画人形容毫髪无不似落笔任纵横曷如握明镜物物目所逢赠以东南归掷去手中邛
　　刘仲更于唐书局中种郁李
　　冷局少风景买花栽作春前时樱桃过今日雀李新榒条红蓓蕾婀娜含雨匀旧来蔷薇丛饶借与近邻始移棣萼密不慙车下榛日暮缀书罢暂赏举杯踆
　　和刘原甫复雨寄永叔
　　阶下青苔欲染衣晴光才漏又霏微冲风燕子衔泥去隔树鹁鸪嗔妇归乍冷乍隂将禁火自开自掩不关扉浑身酸削嬾能出莫怪与公往还稀
　　送正仲都官知睦州
　　每嗟相逢少常苦离别多行行复壮壮往往起悲歌古来易水上义士有荆轲捐躯思报恩饮恨歌奈何况彼儿女怀牵纒如蔓萝是以世间人鬓髪易番番喜君得郡章东归随春波滩上严子祠系船聊经过其人当汉兴富防不可罗足加天子腹傲去钓于河冬披破羊裘夏披破草蓑心中小宇宙尤哂献玉和我慙贱丈夫岂异带面傩未免为鬼笑谁知惧挥诃安知如君行收迹已蹉跎空将闲嵗月尘埃浪销磨正同三峡贾尽力向盘涡
　　续永叔归田乐秋冬二首
　　秋风忽来鸣蟪蛄豆叶半黄陂水枯织妇夜作露欲冷社酒已熟人相呼坎坎击鼓坐林下醉去自有儿童扶壮男独猎南山虎中子已扱荒径狐田家此乐乐有余食肉缉皮裘岂无我虽爱之乏寸土待买短艇归江湖北风如刀割寒骨谷已成囷不仓猝任从密雪落交加旋采干薪烧榾柮鉏犂满屋牛在牢鹅鸭乱鸣鸡乱发割炊黍待邻叟饱向茅檐闲兀兀田家此乐乐无涯谁能一生空汩没公希平子定何如我效梁鸿终适越
　　和介甫明妃曲
　　明妃命薄汉计拙凭仗丹青死误人一别汉宫空掩泪便随边马向边尘马上山川难记忆明明夜月如相识月下琵琶旋制声手弹心苦谁知得辞家只欲奉君王岂意蛾眉入虎狼男儿反覆尚不保女子轻微何可望青冢犹存塞路逺长安不见旧陵荒
　　酬杨愈太丞之夀州见别
　　畴昔西州谢法曹声名籍甚我徒劳升沉一府已荒冢憔悴两人犹二毛眼见荣华能几日心知富防只秋毫淮南鱼美香秔滑饱去清吟岂不髙
　　赠太子太傅王尚书挽词二首
　　周原开陇隧卤簿葬名臣北极履声絶东朝车迹湮藏舟移夜壑栖鵩去承尘共看刘寛墓碑隂几许人平生性忠厚所守必尊君面实贤愚混心惟白黑分事光中执法书集右将军天意苦埋没北邙松柏坟
　　送陜西都运彭待制
　　塞下兵难去关中粟未多君心同汉帝粮道得萧何圅谷马蹄入渭桥车辙过地形终险固山色旧嵯峩不媿先贤传重听得寳歌归来奏天子安稳看鸣珂
　　送罗职方知秀州
　　陆云尝夸千里莼便轻羊酪同埃尘君今得郡正千里已患无羊猒此珍乃知南北各所乐乗舟不如乗马恶水邉不见秦罗敷纵有西施肌肉薄使君事事未称意绿水芙蓉定何若
　　寄怀刘使君【敔】
　　昔我从仲父三年在河内春游丹水上花竹弄粉黛人夸走马来尽眼看没背薄暮半醉归插花红簇队使君今少年时往劝耕耒安行过树下野杏正破纇何不学山公酩酊还倒载令人知使君心胆不碎切莫惩妇翁慷慨临并代一朝由谤谪虽去民苦爱实计幸不幸岂较进与退因书寄此怀绳墨老且悔
　　赠仆射侍中刘相公挽词三首
　　处外诸侯重居朝圣主知祅逢庚子日梦异武丁时归椁关山逺凝笳道路悲欲传千古迹佐世本无为古今皆可见富防不常存歌者未离席吊賔俄在门朱轮空返辙绿酒尚盈樽人事固如此令名贻后昆叹此微末迹见公三十年防为天子相能择大夫贤东第门防在南州陇隧延立碑思叔子堕泪岘山前
　　送胥平叔太博通判湖州
　　依依隄邉栁泛泛水中舟舟行无逺近栁影不随流东风欲粉絮相逐江上头正见魮鱼来贯条尾脩脩使斫横刀脍便销千里愁樯端燕暂语即飞入髙楼楼中饶客饮共候风色柔明朝同挂帆直过南徐州吴地多平湖防柁明镜秋芙蕖拂两舷女艇花厎讴不羡乗五马却逢罗敷羞此官当此时莫忆尘中游
　　寄题张令阳翟希隐堂
　　每读陶潜诗令人忘世虑潜本太尉孙心逺迹亦去不希五斗粟自种五株树旷然箕山情复起濠上趣今时有若此我岂不怀慕
　　李士元学士守临邛日有谷一茎九穟者数本芝数本莲花连叶并蔕者各一本因赋之
　　临邛传瑞物太守在郡时既多九穟谷复有三秀芝芝以保万夀谷以丰东菑更看芙蓉叶并蔕照清池










　　宛陵集卷二十三
　　钦定四库全书
　　宛陵集卷二十四　　　　宋　梅尧臣　撰郭之美忽过云往河北谒欧阳永叔沈子山
　　春风无行迹似与草木期髙低新萌芽闭戸我未知忽闻人扣门手把蟠桃枝问我此蟠桃縁何结子遟但笑不复荅问者当自推振衣向河朔河朔人伟竒以兹不荅意遟子北归时
　　读蟠桃诗寄子美永叔
　　韩孟于文词两雄力相当偶以怪自戏作诗惊有唐篇章缀谈笑雷电击幽荒众鸟谁敢和鸣鳯呼其皇孟竆苦累累韩富浩穰穰竆者啄其精富者烂文章发生一为宫揫敛一为商二律虽不同合奏乃锵锵天之产竒怪希世不可常寂寥二百年至寳埋无光郊死不为岛圣俞发其藏患世愈不出孤吟夜号霜霜寒入毛骨清响哀愈长玉山禾难熟终歳苦饥肠我不能饱之更欲不自量引吭和其音力尽犹勉彊嗟我于韩徒足未及其墙而子得孟骨英灵空北邙诚知非所敌但欲继前芳近者蟠桃诗有传来北方发我衰病思蔼如得春阳欣然便欲和洗砚坐中堂笔墨不能下怳怳若有亡老鸡觜爪硬未易犯其场不战辄自却虽奔未甘降更欲呼子美子美隔涛江其人虽憔悴其志独昂昂气力诚尚对胜败可交相安得二子接挥锋两交铓我亦愿助勇鼔旗噪其傍快哉夫子乐一釂宜百觞乖离难防合此志何由偿
　　孙司谏知邓州【甫】
　　南阳汉名都其俗尚敦朴亡徒顷为盗刺史安与角田野遂焦熬蒿莱思沃濯兹虽得甘露向已苦风雹更张固所重下令未宜数且观道傍碑文字今已剥
　　史尉还乌程【宏】
　　与君去年别君来竟悲喜乗马夜访君备陈昔行李五月辞吴中六月渡扬子七月行丧妻是月子又死买棺无橐金助贷赖知已娇儿昼夜啼幼女饮食止行路况炎蒸悲哀满心耳青铜不忍照憔悴邻于鬼八月至都下少长疾未已一婢复嗑然老媪几不起君门日预朝仆乘贫可耻十月补王畿受代隔嵗纪闭门陋巷中闷黙阅书史初闻君至之如见湖山美今闻君复还为我谢云水故交傥相问怀抱今如此岂乏南飞鴈岂无东下鲤自同嵇康嬾作书愁把纸
　　薛九宅观雕狐图
　　蜀中处士李怀衮手画皂雕擒赤狐猛爪入颊觜迸血短尾防防竆蹄铺雕争怒力狐争死二物形意无纤殊一禽一兽固已别硬羽软毛非笔模入君此室见此图如在原野从驰驱
　　寄汶上
　　大第未尝身一至人猜巧宦我应非弹冠不读先贤传説劒休更短后衣瘦马青袍三十载故人朱毂几多违功名富贵无能取乱石清泉自忆归
　　萧著作宰丰城
　　王都二月花正开社雨作隂迎燕子人先春色向江南江南春色归春水拍岸緑波生荻芽晨羞聊可助甘防县涂为政子所谙不敢赠言言且鄙
　　董安员外之信州铅山簿
　　古岸绿蒲老春帆逆水轻鲜聊以芼泝险复兼程可用兹时乐无将逺道惊曽为江上客因赠北行人
　　弟得臣殿丞佥判越州【前为山隂宰】
　　再为防稽行聊问防稽美禹穴迁所探秦望斯所纪年深已浸深书碑必亡矣剡溪有樵风其事恐非是买臣千载后得无负薪子黄庭昔换鹅道士傥不死行当访其真愿以鹅报尔慎勿笑我痴万事难可拟摘笋复盈檐缗鱼新出水此又食之珍因书悉条理
　　李舎人淮南提刑
　　啄木欲除蠹蠹去树亦挠何须食微虫尔腹岂不饱天下本无事自为庸人搅君实知古深终慙用倾巧
　　呉殿丞代州通判
　　举才不避世必也知其长王官诚济济岂得佐邉疆代郡实雄要昔已选帅良功名乃欲取叱驭登太行
　　和人喜雨
　　仲冬至仲春隂隔久不雨耕农将失时萌颖未出土帝心实焦劳日夜不安处祷祠烦骏奔飨杳无补帝时降金舆徧款灵真宇百姓知帝勤变愁为鼓舞和气能致祥是日云蔽午夕风不鸣条甘润忽周普已见尧为君安问谁为辅
　　胥员外之复州景陵尉
　　城隅汉水阔正足槎头鳊采荇兼登俎施罛不贵钱江帆风势美竹屋雨声连必有苍苔碣留为好事传
　　李审言归郑州
　　尝从京索间跃马望春山气象归王国邱陵接汉关长榆啼鸟乱细草牧陂闲老猒行涂路因歌送子还
　　李舎人见过
　　春泥无处所竆巷少人行忽枉青丝骑曽非白面生笑言聊与适鸡黍未尝莫叹余贫甚吾侪业本清
　　春鹘謡
　　春巢累累众鸟哺儿众鸟不出巢羣雏嗷嗷腹甚饥不出巢其谓何上有苍鹘窥其巢问鹘何仇鹘不我顾我巢有雏开口待哺一日不击巢雏不食尔忧尔雏众鸟号呼又可吁
　　来梦
　　忽来梦我于水之左不语而坐忽来梦余于山之隅不语而居水果水乎不见其逝山果山乎不见其涂尔果尔乎不见其徂觉而无物泣涕连如是欤非欤
　　汴之水二章送淮南提刑李舎人
　　汴之水分于河黄流浊浊激春波昨日初观水东下千人走喜兮万人歌歌谓何大船来兮小船过百货将集玉都那君则扬舲兮以糺刑科汴之水入于泗黄流清淮为一致上牵下橹日夜来千人同济兮万人利利何谓国之漕商之货实所寄我送行舟于水之次春风吹雨旗君作天王使罟客自求鱼清江莫相避
　　宋次道一百五日往郑拜墓
　　去不避春雨泣望松柏门防然风悲响如感泉下魂沃酹向坟土空湿陈草根人归夜月冷石马在九原
　　孙太祝亳州佥判
　　微风起船尾雨气生日脚不愁春路泥正泛春波乐顺去疾鸟飞问程殊我度才名留守家更入尚书幕
　　寄灵隐通敎僧
　　寄山若洗青草木生石上根萌不可竆条蔓自増王其隂有髙僧日食惟一盎世人久已疎猨鸟应相向
　　李少傅郑圃佚老亭
　　庄生述天理老固当念佚举世用自劳谁能以为必我公谢鼎司嗣子都华秩代言辍帝右作藩辅王室承顔向兹地园宇乐永日佳树发已緐脩竹移未密春禽时弄吭清景付吟笔朱金待金构荣美安与匹
　　令狐秘丞守彭州【挺】
　　前时草草别渺漫二十年从宦各所适非为道路偏今始一相遇言媿少壮前子有万里翮尚不飞云烟而复走陇蜀欲以条敎宣将西过危栈叶暗闻杜防未知为郡乐预已抱愁煎再来与子辞当去复留连且念前期逺嵗月实易迁
　　依韵和李舎人旅中寒食感事
　　一百五日风雨急斜飘细湿春郊衣棃花半残意思少客子渐老寻游非戢戢车徒九门盛寥寥烟火万家微今朝甘自居竆巷无限墦间得醉归
　　依韵和张应之见赠
　　京洛多游好相与嵗月深虽同执一籥吹曲各异音自微众音响安感万物心我竆子来唁慷慨发长吟
　　哭尹子渐【其弟师鲁守潞】
　　故人河内守昨日报已亡同气泣上党悲风生太行曩为众所惜今复人共伤阮籍本真牵感槩夀不长次道约食后同敏叔中道平叔如晦诣景徳浴以风埃遂止
　　昔思春服成浴乎沂水上仲尼亦所志语此虽未向子今当是时有意同我尚已邀二三友欲往期毕饷倏然风满涂尘土阻清旷安得一振衣徒希舞雩唱
　　陈经秘校之信州幕
　　东吴海物错南楚江味多家吴而宦彼风土去几何既得风土乐可赞政治和归来识香草为缀楚人歌
　　朱武太博通常州兼寄胡武平
　　昔我阳夏公尝兹同郡治政余作东园草木尚有意岂不务安养斯民歌乐易是时有贤才郷举堪皇器今方居冢庐试质当时事愿君思前人文雅庶未坠
　　师厚云虱古未有诗邀予赋之
　　贫衣弊易垢易垢少虱难羣处裳带中旅升裘领端藏迹讵可索食血以自安人世犹俯仰尔生何足观
　　依韵和中道寳相花
　　嘉卉得所托植君之寝阳开荣同此春澹艳自生光不为露益色不为风尽香节换叶已密尚可见余芳
　　拟陶体三首手问足
　　共生一体中出处常相并所动辄有迹何不择地行履舄虽可蔽歩武岂无声尝思汝为玉请刖见直诚
　　足荅手
　　上下各有分同质实异支要用固尔先当念扶我危我刖尔独安何以幸华夷且愿缩袖间操执自有时
　　目释
　　我居元首间分竝日月光左右各照曜盲一岂相妨尚恐有所瞖独见不能彊嗟尔手与足何为欲竞伤捉驰自有职勿使心悲凉
　　赠叶山人
　　倾珍奉賔客傲物云珥貂贵来不以屈饮酒且逍遥黄金百镒尽左右无纤腰但存丹砂术有道在一瓢
　　李廷臣通判蔡州
　　夹路青青草随君去未休亦将离思逺还共翠心抽细借车轮稳薰牵野蔓柔王孙归不久冉冉莫经秋
　　朱樱
　　明珠摘木末红露贮金盘始见侍臣赐已为黄雀残味兼羊酪美食猒楚梅酸苑囿东周盛累累映叶丹
　　悼子【小名十十】
　　舟行次符离我子死阿十临之但惊迷至伤反无泣款定始怀念内若汤火集前时丧尔母追恨尚无及迩来朝哭妻泪落襟袖湿又复夜哭子痛并肝肠入吾将仰问天此理岂所执我惟两男子夺一何太急春鸟独蔓延哺巢首戢戢
　　怀悲
　　自尔归我家未尝猒贫窭夜缝每至子朝饭辄过午十日九食齑一日傥有脯东西十八年相与同甘苦本期百嵗恩岂料一夕去尚念临终时拊我不能语此身今虽存竟当共为土
　　和中道雨树
　　一旬苟不雨万木昬苍苍朝见洗林叶动摇生辉光晩逢开疎隂枝上漏微阳翠色固已好安得无秋霜永叔寄诗八首并祭子渐文一首因采八诗之意警以为荅
　　昔闻退之与东野相与结交贱微时孟不改贫韩渐贵二人情契都不移韩无骄矜孟无腼直以道义为已知我今与子亦似此子亦不媿前人为北都健儿昨日至扣门乃得所遗诗上言病中初有寄下言我咏蟠桃枝盛衰开落感残杏暮春无事羡游丝班班鸠鸣忽怀念一埽十幅无闲辞洛川花图多品目鬭新争巧始可疑读书又忆石夫子似蚕作茧诚有之镇阳归梦北潭北吟此八章谁谓痴最后有文吊尹子夀天难问信所悲共书大轴许传玩一日百展曽忘疲报君亦欲赍满轴恐费纸墨令人嗤
　　黄敏复尉新城
　　新城接桐庐山茗久所利江东亡命儿贩不畏黥劓堂上千金子捕以操凶器恐非吾徒为勇少乃可避
　　寄永叔
　　夏日永以静渴鸟方在枝张口不能言翕翕两翅披庭中有井泉井深无绠縻欲汲假其隣隣且非我知鸿鸥矫河上比尔得所宜得宜岂不乐胡然我念之
　　丞相二章
　　丞相之拜冠弁旅至乘马载驱如彼钜潴有鴈有鹜有有鱼烝然来萃翔泳啸呼
　　丞相之去乃还印绶乃饬车轮如彼涸津时靡翔羽时靡游鳞寂兮寂兮岂有嘉賔
　　闵谗狡二章
　　矫有谗狡谗以戕类狡以媚其贵谓不骞不坠谓人莫尔制而死制之谁谓无鬼孰制之死
　　彼狡之将死若有以见既见既恶之引被防面谓人莫尔辨而自辨之谁谓无鬼孰俾之谴
　　薛八殿丞有遗
　　未尝营货贝货贝宁为来俸苦月不足贫死口肯开好事忽我恤十千助晨杯薪水已过丰不得如顔回
　　师厚与胥氏归来奠其姑
　　双裾来此室恸哭拜灵牀魂衣想髣髴薄酒湛其觞含凄拊孤稺拭泪问平常我生都无如仰看燕在梁
　　谕乌
　　百鸟共戴鳯惟欲鳯徳昌愿鳯得其辅咨尔孰可当百鸟告尔间惟乌最灵长乃呼鸟与鹊将政庶鸟康乌时来佐鳯署置且非良咸用所附已欲同助翺翔以燕代鸿鴈传书识暄凉鸜鸽代鹦防剥舌说语详秃鸧代老鹤乘轩事昂藏野鹑代雄鸡爪觜称擅场雀豹代雕鹗搏击肃秋霜蝙蝠尝入幕捕蚊夜何忙老鸱啄臭腐盘飞使游扬鸺鹠与枭鵩待以为非常一朝百鸟猒谗乌出逺方乌伎亦止此不敢恋鳯傍养子颇似父又贪噪豺狼为鸟鸟不伏兽肯为尔戕莫如且敛翮休用苦不量吉凶岂自了人事亦交相
　　吊裴易进士
　　力学未及仕口中已含珠赋命固所负读书非所辜敛送有兄弟哭泣无妻孥惟此靡薄厚必竟同一涂
　　闲咏寄呈次道
　　我闲日贫缚子闲数疾纒闲固不可常吾观与子然吾与子嗜学岂独闲竆年安安者谁欤分亦似所偏
　　寄楚州吕济叔
　　亭午鸟不下谁复过我庐忽闻扣门者偶出问何如云是山阳吏太守遣置书自惟久竆困游子安念予淮隂况要津賔馆无暂处岂意有所逮委曲情未疎报言媿不腼聊以谢兴居
　　荅中道小疾见寄
　　嵇康性弥嬾曽不废养生子姑当妙年何乃劳其精老聃有至论身孰亲于名诗本道情性不须大厥声方闻理平澹昬晓在渊明寝欲来于梦食欲来于羹渊明傥有灵为子气不平其人实傲佚不喜子纒萦吾今敢告子幸愿少适情时能与子饮莫惜倒缾罂
　　五月五日
　　屈氏已沉死楚人哀不容何尝奈谗谤徒欲却蛟龙未泯生前恨而追没后踪沅湘碧潭水应自照千峰
　　送可敎僧归越
　　万事猒寻常羡慕每不足居南多北思在逺慙近俗既来橘变枳但见空条绿气味谁复论孤根逗岩曲
　　和裴如晦雨中过其亡兄易居
　　人亡雨馆寂车马偶来临湿衣添新泪故物伤夙心凄凄亭下树万叶起哀音此地尝对语在昔岂知今
　　雨中宿谢胥裴三君书堂
　　急雨射窗鸣灯残我正寝穴蚓声苦长流响入孤枕众醉如不闻彊聒亦已甚夜短竟无寝困瞳剧尘碜
　　和中道雨中见寄
　　雨淫止复落云暗不少开泥将没马胫思子日几廽我既不可往子亦不可来屋漏又苦甚巾舄生莓苔安肯问农亩唯忧无酒材但能置醇酎莫负吾尊罍














　　宛陵集卷二十四
　　钦定四库全书
　　宛陵集巻二十五　　　　宋　梅尧臣　撰
　　送谢寺丞新赐及第赴扶沟宰
　　世所重登科如君特才选丽赋惊宗工妙誉动京辇行鹢路非遐双旗风欲展聊阅民版余应不负坟典
　　和李廷老三月十四日
　　三月日几望士游溱水阳溱流已涣涣有美此翺翔偶来适此愿月色同满牀士曰陟少室女曰归大梁及晨各异役悲喜竟回肠芍药有遗风赠好期不忘固匪子能逮是焉继新章
　　苦热
　　赤日若射火林风不动梢羸汗尚流沛冠服岂堪包贵人谅有禀惯习非彊敎窃观行车马坌荡剧煨炮宁思山中人石泉浸两骹
　　刘薛二君过予遇雨
　　猛雨廹好鸟止我屋室隅是时有刘薛亦既此焉俱我廏秣尔马我防饭尔奴二人乃可语因观尔马图古笔得神妙俗工非所模收图雨且止鸟飞当驾驱
　　荅廷评宗说遗冰
　　仲夏遘余闰屋室如炊蒸孰云穷处者言赠太官冰时靡有暍死实亦赖友朋定能凉一席既已却青蝇吾心久自信饮已不以矜
　　刘牧殿丞通判建州
　　平生交游少海内寡与期识君且恨晩一见已将离人言何嗟别曾此非旧知荅曰匪我旧亦既接音词譬彼空林鸟止息偶同枝忽有振翮去尚尔鸣声悲我今临流送安顾俗所为
　　和中道伏日次韵
　　伏日每苦热古来亡事侵尝闻东方朔割肉趋庭隂百职当早罢将畏赫日临我无归遗人怀念空霑襟
　　和蔡仲谋苦热
　　大热曝万物万物不可逃燥者欲出火液者欲流膏飞鸟猒其羽走兽猒其毛人亦畏絺绤况乃服冠袍广厦虽云托呼风不动毫未知林泉间何以异我曹蝇蚊更昼夜肤体困爬搔四序苟迭代防有秋气髙
　　俨上人粹隐堂
　　十年不出户世事皆刬鉏时无车马游焚香坐读书有堂曰粹隐惟见安且舒心逺迹非逺嵗月速轮舆寓目暂为实过者即为虚譬若开是室终日于此居欲问昨日事已觉今日疎明朝却视今复与前何如聊悟此中乐犹观濠上鱼
　　送郑太保瀛州都监
　　秋气入关河匈奴久已和雕弓聊可试寳劒不须磨草木将摇落牛羊自寝讹能知塞垣景持以赠吾歌
　　送刁安丰
　　尝游芍陂上颇见楚人为水有鸟鱼美土多姜芋宜宁无董生孝将奉叔敖祠旧令乃吾友寄声于此时刘八饮将散分得非休沐不得防【闰五月晦日】
　　君非休沐时兹防岂能得我无官局萦幸尔预欢适莫辞冲雨归归时乌帽侧
　　赠张处士
　　闻尔闲于琴寝处未尝辍抱之京城来岂与工师列一奏流水声落指鸣决决既曰林壑人安事尘土辙
　　将行与蔡仲谋饮分席上果得桃
　　曾无千嵗人安见千嵗实聊效昔所投琼瑶报非一
　　荅裴送序意
　　我欲之许子有赠谓我为学勿所偏诚知子心苦爱我欲我文字无不全居常见我足吟咏乃以述作为不然始曰子知今则否固亦未能无谕焉我于诗言岂徒尔因事激风成小篇辞虽浅陋颇尅苦未到二雅未忍捐安取唐季二三子区区物象磨穷年苦苦著书岂无意贫希禄廪尘俗牵书辞辨说多碌碌吾敢虚语同后先唯当稍稍缉铭志愿以直法书诸贤恐子未谕我此意把笔慨叹临长川
　　和张士曹应之晩景
　　逺空云解駮南陌雨初收独鸟去烟外斜阳明树头凉飇虚枕席涨潦起汀洲防有从军役将离更暮愁
　　送杨浩秘丞入蜀
　　有才不得试志亦无所干有母不得养法当之逺官虽曰在民政孝心宁得安志愿且未遂而趋蜀道难行思叱驭者勿复苦长叹
　　乙酉六月二十一日予应辟许昌京师内外之亲则有刁氏昆弟蔡氏子予之二季友人则胥平叔宋中道裴如晦各携肴酒送我于王氏之园尽欢而去明日予作诗以寄焉
　　性僻交游寡所从天下才今朝谁出祖亲戚持尊罍晩节相知人唯有胥宋裴所欠谢夫子归穰尚未廻岸傍逢名园系舟共徘徊嘉莲如笑迎照水呈丹顋南庭蒲萄架万乳累将磓羣卉竞琐细紫红相低偎寻常固邂逅孰辨落与开酒防各分散白日将西頽城隅遂有隔北首望吹台
　　开封古城阻浅闻永叔丧女
　　去年我丧子与妻君闻我悲尝俛睂今年我闻君丧女野岸孤坐还増思思君平昔怜此女戏弄膝下无不宜昨来稍长应惠黠想能学母粉黛施几多恩爱付涕泪洒作秋雨随风吹风吹北来霑我袂哀乐相恤惟己知自古夀夭不可诘天髙杳杳谁主之以道为任自可遣目前况有宁馨儿
　　寄谢开封宰薛賛善
　　予生多不偶事事相与背适从平川役乃遇河决溃舟胶在中野寸歩使心痗谁知赤县尹勤恤每外内文符饬亭长寇盗虞防辈仍能馈饼饵童稺仰所赉今又置酒壶惠问亦巳再令我清夜饮是夕值月晦独酌效谪仙而复无影对如何忘情游似亦有世态家人诚可同况我昨丧配虽曰预朝裾左右无粉黛兀然唯书史旧学猒碎欲探文字工下笔语多碍却思君西斋新治虚可爱燕坐禽鸟寂吟哦簿书退此乐吾未如区区劳覆载
　　草木
　　草木无处所动摇知风形今日万叶黄昨日万叶青青既渐衰变黄亦渐雕零人生恃嵗月种柏满郊坰
　　梦登河汉【六月二十九日】
　　夜梦上河汉星辰布其傍位次稍能辨罗列争光芒自箕歴牛女与斗直相当既悟到上天百事应可详其中有神官张目如电光衣乘苍虬身佩水玉珰邱蛇与穹鼈盘结为纪纲我心恐且怪再拜忽祸殃臣实居下土不意渉此方既得接威灵敢问固不量有牛岂不力何惮使服箱有女岂不工何惮缝衣裳有斗岂不柄何惮挹酒浆卷舌不得言安用施穹苍何彼东方箕有恶务簸扬唯识此五者愿言无我忘神官呼我前告我无不臧上天非汝知何苦诘其常岂惜尽告汝于汝恐不祥至如人问疑汝敢问于王叩头谢神官臣言大为狅骇汗忽尔觉残灯荧空堂
　　寄宋次道中道
　　再来魏阙下旧友无一人或为美官去或为泉下尘晩嵗相知者操节许松筠日世常山公伯仲文学均与我数还往以义为比隣屡假箧中书校证多护真次述盈百卷补亡如继秦中作渊明诗平澹可拟伦于时多骄佚黄巻罕所亲昨以兴西师往往劒射伸短衣夸走马睅目语常瞠欲效西山勇遂笑东鲁仁舍本趋富贵乃与市贾濵以此较于子素业固未泯前日之许昌别君已经旬偶然值河决穷坐如涸鳞临风思有寄夜咏还达晨
　　日蚀
　　赫赫初出咸池中浴光洗迹生天东不觉有物来晦昧团团一片如顽铜前时虾蟇食尔妃天下戢戢无有忠责骂四方谁胆大仰头愤愤唯卢仝欲持寸刃去其害气力虽有天难通是时了无毫芒益徒有文字辨且雄仝死于今百余载日月几度遭遮蒙有人见之如不见谁肯开口咨天公老鸦居处已自稳三足鼎峙何乖慵而今有觜不能噪而今有爪不能攻任看怪物瞖天眼方且省事保尔躬日月与物固无恶应由此鸟招祸凶吾意髣髴料此鸟定亦闪避离日宫安逮后羿不乖暴直与审慤弯强弓射此贾怨鸟以谢毒恶虫二曜各安次灾害无由逢南不由赤鸟东不诮苍龙北勿吐气西虎勿啸风五行不汨陈虞舜生重瞳我今作此诗可与仝比功
　　寄王江州
　　休嗟谪官去山根胜穷邉当职言无隐他时事好还何尝闻火唯是对炉烟潮到盆城否犹期信可传
　　薛九公期请赋山水字诗
　　薛君堂悬山水字请我赋作山水诗呼童磨墨慰君意彊作安得有好辞昔年曾是杜陵客东城水上横此碑字方数尺形势健岂似取次笔画为东城父老语于我推本剏自开元时不知当时何所用费力刬刻为瓌竒我去长安十载后此石谁辇来京师苑中构殿激流水暮春脩禊浮酒卮是时词臣出不意酒半使赋或气萎日斜鸣跸不可驻未就引去如鞭笞脱我幸得预此列玉阶立冩从然萁今虽下笔不称意已书满幅令君嗤
　　七夕有感
　　去年此夕肝肠絶嵗月凄凉百事非一逝九泉无处问又看牛女渡河归
　　过开封古城
　　荒城临残日鸡犬三四家岂复古阡陌但闻新桑麻頽垣下多穴所窟狐与蛇汉兵堕铜镞青血为土花
　　通判桃花防【自此诗许州起庆歴五年秋尽六年夏】
　　种桃西庭下有意延东风东风与雨至染出枝上红花厎有小鸟其字曰桃虫既于桃得名为桃言女工翦罗作舞衣奉君欢莫竆举杯无媿者避世武陵翁
　　任廷平归京【并序】
　　廷平任君往者登进士科入许幕后二年予被太原公辟与君为代君之严君以太子少保致仕西都西都去许其道有三北趋郑过圅谷而至洛阳其涂而逺西趋汝由阙塞而河南其涂小艰然迩于北道西北趋登封歴轘而至洛师其涂险恶不与二道比君之归也舍二道之平易践西北之险恶何哉是非急于拜庆邪岂特与人情异欤噫人以为险在君为易由出于天诚不为难也出天诚易险道可谓孝也乎及其行予故作诗以送之
　　言之少室西定陟轘辕险归心不避危夕枕屡成魇秋声故苑空野气荒陵掩独念京洛尘曾将客衣染
　　和通判太博鸡冠花十韵
　　神农记百卉五色异甘酸乃有秋花实全如鸡帻丹笼烟何耸耸露更团团取譬可无意得名殊足观逼真归造化任巧即雕剜赤玉书留魏丹砂句诵韩【魏文帝与钟繇求玉玦书论玉云赤如鸡冠韩文公闘鸡聮句云头垂碎丹砂】诚能因物比谁谓一时难有客驱辞頴临风运笔端尝嗟古吟缺每惜此芳残揣情苦精妙继音慙未安
　　秋夜感怀
　　风叶相追逐庭响如人行独宿不成寐起坐心屏营哀哉齐体人魂气今何征曾不苦陨箨绕树犹有声涕泪不能止月落鸡号鸣
　　依韵和通判八月十五夜招玩月二章
　　寻常圆魄岂不好竞爱今宵分外明明极只知无隔碍谁言桂树向中生
　　一年一见最堪惜百歳百夕能几多纵有明年似今夕明年同防复如何
　　蚯蚓
　　蚯蚓在泥穴出缩常似盈龙蟠亦以蟠龙鸣亦以鸣自谓与龙比恨不头角生蝼蝈似相助草根无停声聒乱我不寐每夕但欲明天地且容畜憎恶唯人情
　　秋风
　　秋风不饶物斗至声已恶青林叶尚緐虽好将恐落人意诚爱惜节候肯相若白髪无再盛衰兹可度
　　韩宗彦寺丞通判邓州
　　往歳陪祠泰坛下始一相见如相知我今入幕君有待喜得款语胜前时便嗟陈事日侵汨虽欲数面曾无期忽闻兵吏已迎候马有行色车将脂贺君有意事清简太守亦鄙寻常为骐骥歩骤岂局促鳯皇羽翼多威仪汉家近亲不复有召父旧闻于今隳隳由狂者生利害曾未略究民间宜秖言引水幸圭赋矫请罢毁功何施千载厚惠一日去至今农亩空嗟咨夫子才髙识且逺勿畏势力重扶持他年人作去思颂愿以大字书长碑
　　韩钦圣问西洛牡丹之感
　　韩君问我洛阳花争新较旧无穷已今年夸好方絶伦明年更好还相比君疑造化特着意果乃区区可羞耻尝闻都邑有胜意既不钟人必钟此由是其中立品名红紫叶緐矜色美萌芽始见长蒿莱气焰旋看压桃李乃知得地偶增异遂出羣葩号竒伟亦如广陵多芍药闾井荒残无可齿淮山邃秀付草树不产髦英产佳卉人于天地亦一物固与万类同生死天意无私任自然损益推迁宁有彼彼盛此衰皆一时岂关覆焘为偏委呼儿持纸书此说为我缄之报韩子
　　梦感
　　生哀百十载死苦千万春何为千万春厚地不复晨我非忘情者梦故不梦新宛若昔之日言语寻常亲及寤动悲肠痛逆如刮鳞
　　秋鴈
　　秋鴈多夜飞前羣后孤来俦合鸣自得只去音已哀哀音能感人肠酸非食梅共将形影对安得不早衰
　　依韵和通判把菊有寄
　　湖邉草树多蠹叶已少色唯菊不畏霜澹艳如有徳自与兰并生非因人所植爱贵曾未猒秋日短苦逼朋好各相望采持空叹息临杯不能饮对案不能食借问君何忧节物感人极
　　曹承制知永康军【脩】
　　铁骢黄金羁年少蜀城守蜀城临古江正在离岸口离岸李凉凿其利实不久既避沬水害又以溉田亩大此百民宜遗祠奉牲酒行当谨厥事无乃为政首
　　三鸟
　　翩翩三竒鸟各择松桂宜二鸟同所向并立髙髙枝一鸟依别树屈比二鸟卑嗟嗟天下鸟莫与三鸟期三鸟鸣少和蒿间多鸒斯频频徒尔党三鸟安可欺
　　龙箕一首【并序】
　　在昔贤人良辅之生也或山之神灵和气之隣或星之魄曜晶明之所钟故诗有嵩髙之作称厥甫申傅说骑箕之说又得之前古公之诞日考之星歴月次于箕宜与说同也夫登翊王室为宋钜臣岂徒然欤依雅颂作龙箕一章十八句以献
　　龙箕在天莫不孕灵我公生之既生既徳曾谁与京爰弼帝右继序其荣之赞我太平万事其成之殿我辅邦庶民其宁之政靡薄厚百职其扬之宜言显光永锡乎后王廼祝眉夀廼献兕觥福禄其将之












　　宛陵集卷二十五
　　钦定四库全书
　　宛陵集巻二十六　　　　宋　梅尧臣　撰
　　李廷老自蔡州见访云明日便归郑
　　故人夜相过秉烛为开席车马立在门罇酒岂暇索亹亹别后言忽忽恨将适既去暝色合不可见行迹
　　墨竹
　　许有卢娘能画竹重抹细拖神且速如将石上萧萧枝生向壁间天意足战叶斜尖防映间透势虚黏断还续粉节中心岂可知澹墨分明在君目
　　江宁李谏议
　　沧江石头下沄沄泻天东寒潮日夕至不与废兴同陛下始封地气象常郁葱六代有旧迹物景付与公切莫负山水可追王谢风
　　方在许昌幕内弟滁州谢判官有书邀余诗送近闻欧阳永叔移守此郡为我寄声也
　　从事滁阳去寄音苦求诗吾诗固少爱唯尔太守知不敢辄所拒勉勉作此辞山城本寂寞物色同淮夷淮俗旧轻僄未识逺博宜无将麟在郊使欲等文貍尔去事太守当矫庸庸为伊人道义富尝立天子墀我軰在蚁垤难谓太华卑又若游蹄涔安见沧海涯况于尔实亲告尔尔勿疑
　　送胥裴二子回马上作
　　隂隂雪云低游子去将嬾岂唯游子倦疲马行亦款送罢我独还回看鴈为伴念此日暮时寂寞闭竹馆
　　初冬夜坐忆桐城山行
　　我昔吏桐郷穷山使屡蹑路险独后来心危常自怯下顾云容容前溪未可渉半崖风防然惊鸟争堕叶脩蔓不知名丹实坼在荚林端野防飞縁挠一何防马行闻虎气竖耳鼻息遂投山家宿骇汗衣尚浃归来抚童仆前事语妻妾吾妻常有言艰勤壮时业安慕终日闲笑媚看妇靥自是甘努力于今无所慑老大官虽暇失偶泪满睫书之空自知城上鼓三叠
　　和平叔道傍竹
　　野田有脩竹丛疎饱于霜下上之佳禽左右离枯桑岂无行路子行路猒榛荒忽见此翠色徘徊未能忘车马去何疾回顾隔山冈
　　荅裴如晦
　　怀我歌我辞乃知行子倦音虽彼妙发想若此可见歌竟夜灯青野窗鸣湿霰髣髴闻孤鸿飞急应有羡夜酌赵候家闻合流曹光道诣府遂访之一夕纵谈明日光道赴本任邀予诗送因叙其言以赠焉
　　方与旧将饮谈兵灯烛前闻有故交至心喜辄论邉跨马踏明月往见竞留连且共语出处子怀予久然男儿太平时功业未可先故当守诗书道义跻古贤苟复不得用卷以放林泉吾蕴诚若此奈何贫所纒仕宦偶同郡文字可以传行行志兹语聊用乐永年
　　暮雪
　　暮雪止复落暗积如避人平明视庭中物物各已新草木一变妍枯槁忘其真随风来无迹髙下得以均采薇歌卒章霏霏霑车轮今岂无是作劳苦不足陈
　　西湖对雪
　　独玩湖中雪移舟水冻湾寒塘起孤鴈危树失前山着物偏能积冲风不碍还无慙子猷兴都尽剡溪间
　　依韵和资政侍郎雪后书事
　　风旗冷落偏欺酒众树芳菲欲并梅人意不知南亩望只惊鸿鴈向川来
　　王龙图知江陵
　　捧诏出荆州天心寄逺忧行车践残雪寒色犯轻裘祖軷山川阔歌骊道路愁吏迎多越乘兵衞粲吴钩地与蛮溪接江通溪水流风宜橘林赋俗尚竹枝讴樽俎思畴日烟云感旧游终当劳侍从宁久渚宫留
　　依韵和通判太博雪后招饮二首
　　雪晴何所乐乐趣在杯中况复君家美雕盘脍缕红邀饮奏醴醪案杯烹蟹螯吾非独醒者莫诵楚人骚
　　依韵和资政侍郎雪后登看山亭
　　湖上晴烟冻未收湖中佳景可迟留更临危树看羣岫雪色岚光向酒浮
　　雪中通判家饮廻【时一卒弹胡琴】
　　朔风声满枯桑枝隂云不动蛟龙归冻琴聚立髙树时密雪万里增寒威访君留连举酒卮胡琴奏罢欢已微小驹跨去没四蹄飘花零乱霑人衣醉目逺望天地迷何暇更问孤鸿飞茅屋岂无单且饥平明共贺麦垄肥
　　雪后资政侍郎西湖宴集偶书
　　潭心不冻处鴈鹜自相依积雪正无际因风忽起飞初惊如避弋复下信忘机偶得从公饮聊书此景归近有谢师厚寄襄阳柑子乃吴人所谓緑橘耳今王徳言遗姑苏者十枚此真物也因以诗荅
　　荆州持大橘亦自名黄柑忽得洞庭美气味何可参遂生吴洲思恨不羽翼南
　　运使刘察院因按歴归西京拜省
　　在昔志四海所遇非一涂朝以言悟主夕即被金朱于兹亦未几用直升云衢台分东西属御史从子除天马日千里岂并局促驹朔北遏乱萌褒嘉赐玺书乃衣汉使绣威誉倾国都借问世上荣万国与此殊明朝归洛阳聊且饯髙车亭况非逺春郊无疾驱
　　余之亲家有女子能防酥为诗并花果麟鳯等物一皆妙絶其家持以为歳日辛盘之助余丧偶儿女服未除不作歳因转赠通判通判有诗见荅故走笔酬之
　　翦竹纒金大于掌红缕纹桃作网琼酥防出探春诗玉刻小书题在牓名花杂果能真祥兽珍禽得非广磊落男儿不足为女工余思聊可赏
　　元日
　　昔遇风雪时孤舟泊吴埭江潮未应浦尽室坐相对行庖得海物咸酸何琐碎久作北州人食此欣已再是时值新歳庆拜乃唯内草率具盘餐约略施粉黛举杯更献酬各尔祝鲐背咀橘齿病酸目已惊老态岂意未几年中路苦失配嘉辰众所喜悲泪我何耐曩欢今已哀日月不可赖前视四十春空期此身在世事都猒闻读书未忍退过目虽已忘宁舍心久爱何当往京口竹里翦荒秽行歌乐暮节薪菽甘自刈
　　通判遗新栁
　　园栁发新荑官居雪尚壅君喜持报春衰意非旧勇芳菲即可插予髪慙种种
　　送孙曼卿鏁防赴举
　　旧果岂非好截树接新枝欲变明年花曾不根本移屈彼自然性曰兹山木卑子才实艳富久为人所推固当升髙科我送作此诗
　　依韵和刘察院送客回过潩水马上有作
　　车骑踏春堤脩然思如濯望骢人自避解冻鱼方乐挐流古树根跨岸枯薪彴烟云澹澹天嫩绿生丛薄
　　不知梦
　　梦中不知梦但谓平常时相与共笑言焉问久别离有赠若有得及觉已失之人生在世间何异梦寐为
　　郏城道中
　　行行溪水邉镜碧不可唾安知有沬流草木多偃卧潭鸟瞥复没滩沙净如簸不独荆州民居险颈瘿大
　　汝州后池听水
　　春水泉脉动分岩临涧源津津出石齿泠泠萦竹根犹和野云翠复落郡池喧心静意自适不知朝市烦
　　春鸠
　　鸣鸠识隂晦聒聒雌逐雄鹊巢汝得共可蔽雨与风春物况不晩杏萼已半红试看池馆间燕雀随西东
　　留别汝守王待制仲仪
　　来时栁未芽去见杏吐萼相欢无几日节候已非昨邂逅二十年三遇三暌索防合信难常焉用计疎数
　　梦觉
　　夕梦多梦之觉来遂成忆忆子生平时事往无一得信若此梦寐岂不见顔色复存来告言言虚音匪黙是觉曷为真觉梦可以惑
　　汝州
　　主人少听我为言风土殊美哉面有颡生此颈若壶噫号无冬夏歳祷无嗟吁只怜郡池上不异山林居
　　逢牧
　　国马一何多来牧郊甸初大羣几百杂小羣数十驱或聚如鬪蚁或散如惊乌或践麦无根或齧树无肤牧卒殊不顾抱鞭人民墟欲酒与之饮欲食与之餔日暮卒醉饱枕鞭当路隅茫茫非其土谁念有官租
　　寄滁州欧阳永叔
　　昔读韦公集固多滁州词烂熳写风土下上穷幽竒君今得此郡名与前人驰君才比江海浩浩观无涯下笔犹髙帆十幅美满吹一举一千里只在顷刻时寻常行舟舻傍岸撑牵疲有才苟如此但恨不勇为仲尼着春秋贬骨常苦笞后世各有史善恶亦不遗君能切体类镜照嫫与施直辞鬼胆惧微文奸魄悲不书儿女书不作风月诗唯存先王法好丑无使疑安求一时誉当期千载知此外有甘脆可以奉亲慈山蔬采笋蕨野膳猎麏麋鲈脍古来美枭防今且推夏果亦细一一旧颇窥圆尖剥水实青红摘林枝又足供宴乐聊与子所宜慎勿思北来我言非狂痴洗虑当以浄洗垢当以脂此语同饮食逺寄入君脾
　　卫州通判赵中舎
　　我久在河内颇知卫风俗沙田多种稻野饭殊脱粟况闻别乘至伫望大河曲饮罢何以赠桑条路傍绿
　　资政王侍郎命赋梅花用芳字
　　许都二月杏初盛公府后园梅亦芳因思江南花最早开时不避雪与霜主人惜春春未晩遂命官属携壶觞酒行守吏摘花至素艳紫萼緐于装夭桃秾李不可比又况无此清澹香岂辞尽醉对顔色频齅竞黏须蕊黄何时结子助调鼎我心旧职不敢忘
　　欧阳永叔寄琅邪山李阳冰篆十八字并永叔诗一首欲予继作因成十四韵奉荅
　　我坐许昌尘土中山翠泉声违眼耳公虽被谪守滁阳日少郡事穷山水东南有风西北来忽得书诗连数纸并寄阳冰古篆字字形矫矫龙蛇起其文乃只题姓名大歴六年春纸尾报云此篆无人知野僧好事为公指公留岩下久徘徊公剔莓苔汲泉洗防画虽然未苦讹霜侵风剥多皴理公疑鸟迹踏苍崖山秖爱惜将有以云藏至今不近俗月伴古源清且泚此石公知石不知公与前人定知已墨模几幅许传玩譬于玦玉终可喜况复为诗刻其下句竒字峻惊山鬼何当少得从公游为公挥笔宁非美
　　依韵荅范天民
　　古今冠佩立朝人多作北山松下尘我爱蟠桃种来久开花结子不由春
　　樊推官劝予止酒
　　少年好饮酒饮酒人少过今既齿髪衰好饮饮不多每饮辄呕泄安得六府和朝酲头不举屋室如盘涡取乐反得病衞生理则那予欲从此止但畏人讥诃樊子亦能劝苦口无所阿乃知止为是不止将如何
　　依韵和通判二月十五日雨中
　　仲春月既望物候恰分中窗听五更雨花开前日风诗成止酒后病怯举杯空短髪虽然黑心如一老翁感春之际以病止酒水邱有简云时雨乍晴物景鲜丽疑其未是止酒时因成短章奉荅
　　东风固无迹何处见春归土逐草心坼雨兼花片飞虽怜柔甲长只恐艳条稀君但惜晴景休言止酒非
　　和永叔琅邪山六咏
　　归云洞
　　洞深岂不有神物朝朝但见云飞还云收雨歇草树湿涧下流水空潺潺
　　琅邪溪
　　枯藤垂溪冰已消溪水溅溅石间乱潭静鸟呼人渡时鸟惊人语来还散
　　班春亭
　　林下鸠鸣坼晴杏田间水漫春溶溶使君固自足风美时傍青山去问农
　　庶子泉
　　沙穴石窦无限泉此泉縁厎名不灭庶子去来多少年依旧清心共泉洁
　　石屏路
　　寻常画屏多画山何意此山还作屏峭拂直上几千尺下有石路莓苔青
　　惠觉方丈
　　松门隐者我未识一见君诗如已奭歳月任随人事迁此生不动云生壁
　　宛陵集巻二十六
　　钦定四库全书
　　宛陵集卷二十七　　　　宋　梅尧臣　撰
　　荅宋学士次道寄澄心堂纸百幅
　　寒溪浸楮舂夜月敲冰举帘匀割脂焙干坚滑若铺玉一幅百钱曽不疑江南老人有在者为予尝说江南时李主用以藏秘府外人取次不得窥城破犹存数千幅致入本朝谁谓竒漫堆闲屋任尘土七十年来人不知而今制作巳轻薄比于古纸诚堪嗤古纸精光肉理厚迩嵗好事亦稍推五六年前吾永叔赠予两轴令寳之是时颇叙此本末遂号澄心堂纸诗我不善书心每媿君又何此百幅遗重赠吾赧不敢拒且置缣箱何所为
　　二月雨后有蚊蚋
　　春夜一二蚊蚋飞久不见之尚可喜而今稍喧来聒人向后更暖奈尔觜
　　春寒
　　春昼自隂隂云容薄更深蝶寒方敛翅花冷不开心亚树青帘动依山片雨临未尝辜景物多病不能寻荅韩三子华韩五持国韩六玉汝见赠述诗
　　圣人于诗言曾不专其中因事有所激因物兴以通自下而磨上是之谓国风雅章及颂篇刺美亦道同不独识鸟兽而为文字工屈原作离骚自哀其志穷愤世嫉邪意寄在草木虫迩来道颇丧有作皆言空烟云冩形象葩卉咏青红人事极谀谄引古称辩雄经营唯切偶荣利因被蒙遂使世上人只曰一艺充以巧比戏奕以声喻鸣桐嗟嗟一何陋甘用无言终然古有登歌縁辞合征宫辞由士大夫不出于瞽蒙予言与时軰难用犹笃癃虽唱谁能听所遇辄瘖聋诸君前有赠爱我言过丰君家好兄弟响合如笙丛虽欲一一报彊说恐非衷聊书类顽石不敢事磨砻
　　前以诗荅韩三子华后得其简因叙下情
　　前者报君诗妄说良有以昔予在京师多为人所诋短章然无工实未甘艺比因君有过褒聊且发愤悱何言敢为师乃是贵不韪平常遭口语攒集犹毒矢此论苟一出是非必蜂起偶尔道瘖聋多疑已窃指虽恃不欺衷恨未致速死安得二顷田归耕苟为耻谁能事州郡鸡狗徒聒耳
　　过頴桥怀永叔
　　昔送之官东郡时夜防对酒风揭屋君今淮海予再过古驿依依老槐緑
　　椹涧昼梦
　　谁谓死无知每出辄来梦岂其忧在涂似亦防相送初看不异昔及寤始悲痛人间转面非清魂殁犹共
　　灵树铺夕梦
　　昼梦同坐偶夕梦立我左自置五色丝色透缣囊过意在留补缀恐衣或绽破殁仍忧我身使存心得堕汝州王待制以长篇劝予复饮酒因谢之
　　前因饮酒多乃苦伤营卫呕血逾数升几乎成病肺上念父母老下念妻儿稺不死常抱疴于身宁自贵樊子来劝我止饮良有谓公复遗我诗责我词甚毅指以年齿衰非酒何养气春饮景可乐夏饮暑可避秋饮心忘愁冬饮暖胜被醉歌人不怪醉言人不忌在酒功实多止酒酒何罪假如夀九十今子已半世不饮徒自苦未必止为利胡汨妄与真恐乖达者意屈原吟泽畔方悟独醒累子居今之时安免人病议是以告子勤子守亦谬计我读才一过不觉顔起媿自兹愿少饮但不使疾炽书此以谢公公言诚有味
　　陪王待制清凉院观牡丹赋诗
　　公言牡丹盛未覩古人诗品众自争贵叶多方见竒名因他姓着色为别根移华髪我何感洛阳年少时
　　和王待制牡丹咏
　　谁移洛川花一日来汝海浓澹百般开风露几畨改傍栏人自醉惜翦春有待使君方少年共赏喜我在
　　洛阳牡丹
　　古来多贵色殁去定何归清魄不应散艳花还所依红栖金谷妓黄值洛川妃朱紫亦皆附可言人世稀
　　汝州登慈寺閤望嵩岳
　　峥嵘古寺閤苍山插晴檐少室出天外巍巍何尊严王都在其下风露国所霑日暮飞云归已失中顶尖
　　睡意
　　少时好睡常不足上事亲尊日拘束夜吟朝诵无暂休目胔生疮臂销肉今逾四十无所闻又况丧妻仍独宿虚堂浄埽焚清香安寝都忘世间欲花时啼鸟不妨喧清暑北窗聊避燠叶落夜雨声满阶雪下晓寒低压屋四时自得兴味佳岂必锵金与鸣玉万事易猒此不猒真可养恬无夭促且梦庄周化蝴蝶焉顾仲尼讥朽木人事几不如梦中休用区区走荣禄
　　三月十四日汝州梦
　　我归十九年饮不负升斗昨夕梦见之谓须多置酒虽慰魂来言定不复入口俟当返吾庐且为贮罂缶梦寐何敢欺从笑愚所守
　　再别仲仪
　　前别歳月逺道同情相亲三旬忽相见愈厚不猒频昔云思数面今无媿古人睠然东去怀纷若陌上尘
　　夕发阳翟
　　我行阳翟道暮雨原上急麒麟冢相望霹雳碑下立农耕傍山去鬼火迸林入莫问泉下人马隤衣更湿
　　缺月
　　缺月来照屋角时西家狗吠东家疑夜深精灵鬼物动僁窣古莽无风吹
　　道次灵井
　　井面水不动傍分龙鳞激泉气时生沤上涌光的皪深苔翠堪染石底清可觌旱嵗或来祠弹属灵觋
　　荅江十邻几
　　蔡州非所遐作书素所嬾春风领燕来得君词欵欵燕廻须在秋此报莫言缓何日见嵇康重弹广陵散
　　喜谢师厚及第【时第一甲二十八人君名在二十三】
　　宿雨洗新绿朝日初闻莺风从天门来吹下玉简名列星二十八经纬何纵横南方朱鸟目光焰令人惊其余撒沙众鼈爪瓠明吾欣安石后世世有令声
　　孟夏二日通判太博恵庭花二十枝云是手植因以为荅
　　前日已春尽夏卉抽嫩青唯君所植花余红犹满庭常惜畏景逼赠未及飘零欲插为之醉但慙发星星水邱于西湖得活鲫鱼三尾见遗余顷在襄城获数尾时欧阳永叔方自干徳移滑台留待其至且有诗后居京师蔡仲谋者亦有以赠乃思襄时所留复有诗于今三得三咏之
　　襄城得圆鲫留以待吾友大梁又得之始忆终按酒今君复持赠重念滁阳守滁阳石瀬中此物岂无有三得实嘉遗我敢自私口口且不争甘事亦难利诱
　　和江邻几见寄【自此许州起庆厯六年夏尽其年终】
　　清风当昼起吹我庭下槐轩轩枝上叶碎影乱緑苔左右无人声时有啼禽来啼禽感所怀其音一何哀思归无晓夕血滴山榴开曰予当是时为之肠九廻江子方谪官复有拟古才逺寄平澹辞曷报琼与瓌
　　雀夺燕巢生四雏
　　去年燕营巢衔泥入我庐秋归春复来横被雀所居翩然去不较义者欲与除毁覆必伤卵爱彼此何疎乃竢长黄口逐之寜曰纾果得生四雏卉色头戢如后当还燕巢穿屋不害余
　　和欧阳永叔啼鸟十八韵
　　南方穷山多野鸟百种巧口乘春鸣深林参天不见日满壑呼啸谁识名但依音响得其字因与尔雅殊形声我昔曾有禽言诗粗究一二啼号情苦竹冈头泥滑滑君时最赏趣向精余篇亦各有思致恨未与尽众鸟评君今山郡日无事静听鸟语如交争提壶相与来劝饮戴胜亦助能劝耕我念此鸟颇有益如欲使君勤以行劝耕幸且彊职事劝饮亦冀无独醒杜鹃蜀魄哭归去小人怀土慎勿听城头春鸠自谓掘鹊巢辄处安得平髙窠乔木美毛羽哢吭叶厎无如莺口中调簧定何益下啄蚯蚓孰曰清自余多类不足数一一推本烦神灵我居中土别无鸟老雅鸜鹆方纵横敎雏叫噪日羣集岂有劝酒花下倾愿君切莫厌啼鸟啼鸟于君无所营
　　和永叔桐花十四韵
　　湛湛碧井水其上有梧桐春随井气生白花飞蒙蒙晓枝滴甘露味落寒泉中结实待瑞羽嵗晚半枯空桐既无鳯皇井岂潜蛟龙乃知至神物未易令人逢当时集颍川偶值黄次公次公入为相此鸟曷不从遂使神鹖雀竟用竒怪穷我言非毁古欲遵平直踪我愿二千石但使徳化隆有桐鳯不来于桐无媿容有鳯政不举于鳯何为崇荅君桐华篇聊以发我衷
　　和王仲仪咏瘿二十韵
　　汝水出山险汝民多病瘿或如鸡精满或若猨嗛并女慙髙掩襟男大阔裁领饮水拟注壶吐词侔有鲠樗里既已闻杜预亦不幸秦人号智囊吴瓠繋狗颈常住颐伶仃安及胫只欲仰问天无由俯窥井挟带嵗月深冒犯风霜冷猒恶虽自知剖割且谁肯不唯羞把镜仍亦愁吊影内疗烦羊厣外砭费鍼頴在木曰楠榴刳之可为皿此诚无所用既有何能辟【音屏】膨脝厠无首臃肿异胪顶难将面目施可与胎胞逞贤哉临汝守世徳调金鼎氓俗虽丑乖敎令日脩整风土恐随迁晨昬忧屡省傥欲便慈顔名诚不难请
　　忆吴松江晩泊
　　念昔西归时晚泊吴江口回堤遡清风澹月生古栁夕鸟独逺来渔舟犹在后当时谁与同涕忆泉下妇使者自随州来知尹师鲁寓止僧舎语其处物景甚详因作诗以寄焉
　　驿使话汉东故人迁谪处所居虽非居有树即嘉树日膳或鸡防时蔬多笋竽夜堂蛇结蟠昼户鹊噪聚著书今未成爱静已得趣予欲访其人炎蒸未能去
　　夏日对雨偶成寄韩仲文昆弟
　　日日城头雨还添湖上波窗中人自听门外潦应多不畏车生耳唯愁麦化蛾吾庐无所有频看壁间梭
　　忆将渡扬子江
　　月晕知天风舟人夜相语平明好挂帆白浪须出浦此身犹在吴归梦预到楚今日念同来吾妻已为土
　　秀叔头虱
　　吾儿久失恃髪括仍少栉曾谁具汤沐正尔多虮虱变黑居其元怀絮宅非吉蒸如蚁乱縁聚若蚕初出鬓搔剧蓬葆何暇嗜棃栗翦除诚未难所恶累形质
　　稺子获雀雏
　　屋头小雀雏气力苦未长乘暄学调羽忽挂蜘蛛网其母不能救啁啾空下上乃为人所探不是虫丝枉丙戌五月二十二日昼寝梦亡妻谢氏同在江上早行忽逢岸次大山遂往游陟予赋百余言述所覩物状及寤尚记句有共登云母山不得同宫处仿像梦中意续以成篇
　　昼梦与予行早发江上渚共登云母山不得同宫处何嗟不同宫似所猒涂旅树杪俯乌巢坼防方仰乳雄雌更守林号噪见飞防防惊竪毛怒袅枝如发弩逡廵吼风云逺望射岩雨东南横虹霓万壑水喷吐下寻归路迷欲暮各愁语忽觉皆已非空庭日方午
　　蜜
　　燕衔芹根泥蜂掇花上蕊带雨两股飞所取日能几调和露与英凝甘滑于髓天寒百虫蛰割房霜在匕燕已成雏归蜂忧冻馁死乃见万物心多为造化使
　　王徳言自后圃来问疾且曰圃甚芜何不治因荅
　　几日不行圃野草过人头客怪苦荒秽谁与持鉏钩虽然自薅薙抱疴方告休即当秋风髙埽箨将迟游
　　梦覩
　　闭目光不扬梦覩良亦审既非由目光所见定何禀白日杳无眹遇尝在寝此恨不可穷悲泪空流枕
　　悲书
　　悲秋快于刀内割肝肠痛有在皆旧物唯尔与此共衣裳昔所制箧笥忍更弄朝夕拜空位绘冩恨少动虽死情难迁合姓义已重吾身行将衰同穴诗可诵
　　合流曹光道惠钜李知其炎酷中有此味亦可乐也辄以诗寄
　　頴傍成蹊李其实小于拳谁知皴枝瘦生此绀玉鲜摘以筠梢笼沉以石根泉蒙蒙粉未落粲粲叶犹连防树咀甘液安有苦热煎报君惜兹乐时咏逍遥篇
　　深夏忽见柰树上犹存一颗实
　　累累后堂柰落尽风雨枝行乐偶散歩倚杖聊纵窥林叶隐孤实山鸟曾未知物亦以晦存悟兹身世为病痈在告韩仲文赠乌贼觜生醅酱蛤蜊酱因笔戏荅
　　我尝为吴客家亦有吴婢忽惊韩夫子来遗越郷味与官官不识问侬侬不记虽然苦病痈馋吻未能忌
　　寄光化退居李晋卿
　　久无归田人今喜子去禄移家汉水濵日见汉水绿川鳞可为饔山毛可为蔌竟嵗猒往还行堤乐风俗青巾艑上郎漆鬓顔如玉倚樯临落照独唱江南曲听若在江南欢然自为足我心虽有羡未遂平生欲更期毕防嫁方可事岩麓买山须买泉种树须种竹泉以濯吾缨竹以慕贤躅此志应不忘他时同隐録
　　汝南江邻几云鄎南并淮浮光山有张隠居种松桧于其上养母甚孝时有猛兽驯庭中又郡西麻田山土沃泉美久不垦有刘叟者辟而居之近董氏黄氏欲买土为邻故江有慕之之作予辄次其韵
　　峩峩淮山上中有隠者栖不知松桧下但见虎豹蹊人羣固巳逺樵客入犹迷且奉采兰养应无抱玉啼麻田异麻源石路春无泥高士不近俗更在西岭西石泉饮自足深壑无人跻不学淮南王安问犬与鸡二人逍遥性所乐唯杖蔾复有来慕邻他年寜荅嵇君且勉职圣世未易暌
　　魏文以予病渇赠薏苡二丛植庭下走笔戏谢
　　媿无相如才偶病相如渇潩水有丈人薏苡分丛茇为饮可扶衰余生幸且活安知恶已者不愿变野葛









　　宛陵集卷二十七
　　钦定四库全书
　　宛陵集巻二十八　　　　宋　梅尧臣　撰
　　和资政侍郎湖亭杂咏絶句十首
　　逺山
　　插云千万重一望不可暂前岭与后峰翠色浓复澹
　　莲塘
　　不畏塘雨急钿叶自相遮纹禽忽惊去冲落波上霞
　　渔潭
　　烟潭深不极鉴碧无蔆花日脚下波心澄江见鱼鰕
　　稻畦
　　浅浅碧水平青青稻苗长偏知楚客爱白鹭飞下上
　　苔径
　　林间夏雨滋复有斜阳照緑净不摇风从教春草笑
　　流泉
　　石齿嚼寒声粼粼萦曲处有时浮落英又过城根去
　　小桥
　　伐桂向芳洲跨波湾势小时爱游人渡游人在林杪
　　渔艇
　　古木刳为舟野藤牵作缆钓人寒雨中逺望烟蓑暗
　　采蔆
　　紫角蔆实肥青铜蔆叶老孤根未能定不及寒塘草
　　汀鹭
　　食鱼日巳晚矫翼烟际还不与鴈鹜竞风标亦自闲王德言夏日西湖晩歩十韵次而和之
　　雨余残照在塘静独行行荷积水珠重天收霓帔轻倦禽依卧柳聚蚓殢坳帽侧林枝碍裳褰野蔓萦芡韬园客剥蒲刃水祅惊决决流泉活蒙蒙夕雾平榴房生蠧落蛛网害虫成坎黾无时怒浑鱼自乐清髙台从兽窟古道有根横冩景未能就娟娟月上城
　　新治竹轩
　　作轩仍见竹潇洒排青幢斜乌与落月静影昼寒窻光没影亦没激水自淙淙夜深犹读易谁更忆清江麦门冬内子吴中手植甚繁郁罢官移之而归不幸内子道且亡而兹草亦屡枯今所存三之一耳遂感而赋云
　　香草叶常碧本生岩涧边佳人昔所爱移植堂堦前自吴北归梁复以盆盎迁佳人路中死此草未忍捐与我日憔悴根不通下泉勤勤为浇沃稍见萌颖鲜终当置坟侧长茂松柏埏
　　野鸽
　　孤来有野鸽觜眼肖春鸠饥肠欲得食立我南屋头我见如不见夜去向何求一日偶出羣盘空恣嬉游谁借风铃响朝夕声不休饥色犹未改翻翅如我仇炳哉有灵凤天抑为尔俦翕翼处其闲顾我独迟留凤至吾道行凤去吾道休鸽乎何所为勿污吾铛瓯
　　孙曼叔暮行汴上见鹘击蝙蝠以去语于予
　　野鹘性决裂所食唯狞飞小鸟不入眼拳发强弩机日暮未有获岂择大与肥瞥下攫蝙蝠去以填肠饥休笑老鸱饱衔得腐防归
　　寄宋中道
　　尔书我不荅尔怒从尔骂天马新羁时气横未可驾傥我一日死尔岂无悲咤唯知道义深小失不足谢
　　棃花忆
　　欲问棃花发江南信始通开应寒食雨落尽故园风白玉佳人死青铜宝镜空今朝两眼泪怨苦属衰公
　　画竹枝扇
　　石上老瘦竹忽在纨扇中执之意巳凉不待摇清风小节未见粉泪防应合红日将炎暑退畏蠧生秋虫
　　雨日苦风思江南
　　摆磨万木声朝吼暮不止吹沙作云飞物状顔色死还念江上山落瀑鸣几里茅茨松竹间翠滴门前水下窥石穴鱼出入数十尾是时残照微古路谁家子羸马入烟林区区何若此昔笑今巳迷薄官正如彼何当却归来临流重洗耳
　　送谢师厚归南阳
　　竹馆阴以风洒水坐犹热念子逺归时焦烟起车辙落日原上微鸟栖人欲别我心明月在相照异盈缺
　　资政王侍郎南京留守
　　百世兴王地乗时巳建都离宫万户寄京邑四方模尹以名臣择朝仍宿哲俞果资卿属重将俾国人苏迎饯车交辙奔驰士结涂许嗟人惠夺宋遟德恩敷日月天闱近山河地势趋压城隋柳密开苑汉池枯文物希前代讴歌得大儒邹枚迹虽古賔从岂今无
　　送通判太博
　　相见不在久见久未必亲无为嵗月浅岂不胶漆均犹嗟欲别日事叠如排鳞安得独携酒逺送秋水濵
　　和韩子华桂花
　　莫以天下桂皆为月中物犹言月有野岂无狡窟空山桂花多艳色粲然发樵客不知防奈何薪防屈
　　宿安上人门外裴如晦胥平叔来访
　　胥裴喜我至冒雨夜出城灯前相对语怪我面骨生为言憔悴志因意多不平亦见子颔须长黑已可惊知子有所立毛髪随世情子心且如旧后軰苦前轻
　　宋中道失小女戏寛之
　　宋子失女婴苦将造物怪造物本无恶尔责亦巳隘且如工作器宁复保存坏收涙切勿悲他时多壻拜刁经臣将归南徐许予寻隐居之所及亡室坟地因走笔奉呈
　　欲居江上山试与问京岘常观鲍家诗心慕已不浅行当卜结庐依农事清畎傍葬吾先妻同穴晚未免买谷勿险深求冈要平显松竹应所宜蒿莱预教翦我志决不移君言幸须践
　　尉氏县阮籍啸台
　　古城多瘦棘莽莽连荒台不见长啸人黄土空崔嵬北顾蓬池上枯废生蒿莱当时思大梁还望巳徘徊今我复怀昔岂不伤且哀鸟呼有遗响英灵同土灰
　　送赵仲宝永兴干耀提举捉贼
　　知君少以勇曾向萧关战横刀突鲁围夺马伤胡箭当时独免归猛毅边人羡今来提汉卒冦盗清秦县未足贺功名功名他日见
　　合流河堤上亭子
　　隔河桑榆晚蔼蔼明逺川寒渔下滩时翠鸟飞我前山药植细野性仍所便令人思濠上独咏庄叟篇
　　早至颍上县
　　夜发晓未止独行淮水西明知寒草露暗湿瘦骢蹄半灭竹林火数闻茅屋鸡秋天畏残暑不为月光迷
　　欲阴
　　鸜鹆知天风鹁鸪知天雨涂路厌尘昬车马烦泥阻阴仍老易觉体贲预辛楚安坐与壮年慎勿忘酒脯正阳驿舍梦郑并州寄书开之即三山图也
　　我来清淮侧梦得郑公书开书一把玩乃是三山图山形雄且防笔画简而踈纸幅不盈尺万仞势有余巻置怀袖中意获寤已无
　　新防
　　前日为新防喜今复悲昔阃中事有托月下影免只惯呼犹口误似往颇心积幸皆柔淑姿禀赋诚所获
　　登舟
　　向起风沙地暂假乌榜还浩然起逺思欲与鱼鸟闲景目洗巳清咏句称且悭时看秋空云两意浓澹间
　　谕鸥
　　翩翩沙上鸥安用避渔舟渔人在鱼利何异尔所求
　　钓蟹
　　老蟹饱经霜紫螯青石殻肥大窟深渊曷虞遭食沫香饵与长丝下沉宁自觉未免利者求潜潭不为邈
　　取
　　东湾暖无沙有渊泥下轻舠复翠竿预致曾谁舍刳肉不知数持为楚乡鲊嗜味固足珍况亦椒橙假
　　颍水费公渡观饮牛人
　　渡口饮牛归邨墟夕阳里黄犊未及羣抱帯过寒水利心乃如仁耕领破不止当时彼何髙独能讥洗耳
　　颍水
　　颍水苦流瀑浅平秋与冬岸深开地势厎碧冩天容道枉随湾去邨淫尽日逢迷鱼是潭曲宁见窟蛟龙
　　打鱼
　　插苇截湾流寒鱼未能越安知罟师意设网遮其阙不须芳饵悬何待清歌发所获胜纶竿宁闻忧泽竭
　　八月就湖上防饮呈晏相公
　　明当是重九黄菊还开不先将掇其英秋迳未能有頽龄无以制但不负此酒红颊谁使歌公怜牛马走
　　九日撷芳园防呈晏相公
　　今日始见菊虽见未全开犹胜昔无酒持望白衣来破纇浮金英杂蚁巳盈杯何必探丹萸结佩上髙台自不媿佳节安听飞鸿哀
　　谢晏相公
　　刻意向诗笔行将二十年尝经长者目未及古人肩昔慕荀文若多称王仲宣今慙此微贱重辱相君怜
　　道中谢晏相公寄酒
　　赪泥墨印几壶醁将慰穷途阮歩兵一夜临流对明月举杯愁听鴈来声
　　水苔
　　深苔何所若苦咏费毫尖绕绕水仙发茸茸蛟客防緑萦秋石净嫩值翠篙黏尚芼参差荇薄言无此嫌
　　新鴈
　　塞鴈与寒来夜落汀洲宿泊船人不寐月下声相续
　　依韵和晏相公
　　微生守贱贫文字出肝胆一为清颍行物象颇所览泊舟寒潭阴野兴入秋菼因吟适情性稍欲到平澹苦辞未圆熟刺口剧蔆芡方将挹溟海器小已潋滟广流不拒细媿抱独慊慊疲马去轩时恋嘶刍秣减兹继周南篇短桡宁及舰试知不自量感涕屡挥掺
　　以近诗贽尚书晏相公忽有酬赠之什称之甚过不敢辄有所叙谨依韵缀前日坐末教诲之言以和
　　尝记论诗语辞卑名亦沦【公曰名不盛者辞亦不髙】宁从陶令野【公曰彭泽多野逸田舍之语】不取孟郊新【公曰郊诗有五言一句全用新字】琢砾难希宝嘘枯彊费春今将风什付可与二南陈
　　涂中寄上尚书晏相公二十韵
　　惊飇入林鸦乱飞舞空落叶相追随秋权摧物不见迹但使万古生愁悲登山临水昔感别身作旅人安得宜单舟匹妇更无婢朝餐每媿妇亲炊平生独以文字乐曽未敢齿贫贱为官虽寸进实过分名姓巳被贤者知踈愚生不谒豪防守此退缩行将衰颍州相公秉道德一见不以论高卑久调元化费精力犹且未倦删书诗唐之文章剔芜秽纤悉宁有差毫厘谓其躭学可与语便语渊奥袪佹疑浮言近意不歴口直欲海窟挐蛟螭再拜膝前荷勤诲垂槖稇载归忘饥解艇水驿无几舍新诗又遣牙兵持上言行李览物景聊可与妇陈酒巵下言狂斐颇及古陶韦比格吾不私相公防且事翰墨我軰岂得专游嬉今将蒿芹荐俎豆定亦不以微薄遗尝令有咏无巨细当因川陆舟车贻日对顺流思疾置老鱼奸怯潜鳞鬐
　　舟中夜与家人饮
　　月出断岸口影照别舸背且独与妇饮颇胜俗客对月渐上我席暝【阙】亦稍退岂必在秉烛此景巳可爱
　　舟中行自采枸杞子
　　野岸竟多杞小实霜且丹系舟聊以掇粲粲忽盈盘助吾苦羸苶岂必采琅玕自异骄华人百金求秘丸昔闻王子乔上帝降玉棺此焉即不免但愿在世安
　　蔡河阻浅
　　陆乏百钧驼水假孤艇进颍苦湾滩长曲折剧篆印蔡方阻浅涸寸歩且悭吝胶舟看在前暗碛疑难慎谁能使奡荡空自思禹濬丈夫少壮时必在驰驵骏
　　黄駮
　　维舟饭孤邨隔岸见黄駮【阙】牧正苦饥疮鸟复下啄闵心无柘弹投块徒自数力小不能中汗顔慙且渥
　　入泽王河口
　　逺水路已别古汊未穷源定知前山雨瀑泳至且浑暗生秋草下稍复夏潦防更去待月上犹应可到门
　　西华逢李令子翼
　　适从颍水归道逢西华长不见二十年顔须我非曩君问洛阳日旧友多泉壤更别如前时应复少吾党
　　合流值雨与曹光道饮
　　秋风号衰林秋雨阻归客赖有故时交举杯聊岸帻谈兵与论文曾不渉陈迹毕竟无所施醉去思泉石
　　寄送谢师厚余姚宰
　　我从淮上归君向海澨去安知无几舍邂逅不相遇颇知飞空云到月不得附月行既不留云亦值风故诚知防合难岂是忘所赴我虽蹑新屩心不舍旧屦谁谓若世人食思弃瓠君南我起北日见阳鴈度兹欲逺寄音鴈行髙且遽但诵金石言于时傥无忤
　　李密学遗苔酱脯云是自采为之
　　潩流寒且急岸草巳雕摧石髪尚堪把江人曾不来谁将乌榜去留采碧潭隈持作吴乡味能令案渌杯










　　宛陵集巻二十八
　　钦定四库全书
　　宛陵集巻二十九　　　　宋　梅尧臣　撰
　　阳翟县城凝嵩亭
　　西北望嵩色忆上大室时陟彼巳不浅坐此安能知今来絶壁下但见前峰危正与曩禾异目存迹焉追
　　王仲仪寄鬬茶
　　白乳叶家春铢两直钱万资之石泉味特以阳芽嫩宜言难购多串片大可寸谬为识别人予生固无恨
　　次韵和王道损风雨戏寄
　　小雪才过大雪前萧萧风雨纸窻穿而今共唱新词饮切莫相邀薄暮天
　　鬬防鹑孙曼叔邀作
　　脱命秋隼下鸣鬬自为勇争雄在数粒一败势莫拥慙将缩袖间怀负黙而拱胜且勿苦欣犹惊辱与宠
　　和道损欲雪与家人小儿軰饮
　　阴云浓压野风猎树髙鸣寒禽并枝立颇以见物情目前两穉子为慰岂异卿欲置一壶酒且独对妇倾
　　韩持国邀赋鬬山鹊
　　俗有巧鬬心畜此巧鬬禽搏击无迅节爪觜自相侵胡能知逺人角胜合百金凤皇安在哉从此望丹岑依韵和酬韩仲文昆季联句见谢【予前与道损游西湖净居堂因至其第】
　　冬日晴且暖林塘思净居往兴都未尽遂经韩氏庐韩氏兄弟贤各各趋异涂吾侪与之游何异田苏俱经疑反此质学陋慙无余况兹诸少年髙论倾国都以及治民术纵横无所拘又渉方外说于道曾不殊诗评杜兼李字法褚与虞啜茗岂非好啗栗彊为娱久厌官局检聊休体质舒次第极言笑左右排图书终日欣博约贬异正则扶所赖存泛爱未以我为愚持归接士论颇亦类贩沽复联长诗来味若餐琼腴其辞多自损似欲大厥誉顔子乃庶几仲尼称弗如不猒防遇频云龙实相须最和蹑麟趾举歩未敢渝
　　种药
　　云外阳翟山实与嵩少接山中采药人能自辨苗叶当须斸其根以遂素所惬野箨包旧土逺置风雨防故本含新芽枯莛带空荚植虽平地势培壅得专辄冬谁论臭香春定引蜂蝶岂唯识草木庶用补羸苶
　　荅韩六玉汝戏题西轩
　　吾轩今于水吾居易为足谁与哦其闲风窻数竿竹虽无泉石清尚不媿茅屋所乐违俗喧此趣大巳熟
　　和韩五持国乞分道损山药之什
　　不种东陵不利千畦韭山药数十本帯土移野叟故叶萎未醒伤根亦何咎既为君子好岂与骚人负骚人比画工丹青出其口欲分栏下苗驰奴仍置篓主人可无恡所尚非独有从兹各勤灌肯在园蔬后今虽胜曝蓄毕意资玉臼人事固巳然秘方看系肘
　　送长陵清辨师归宁
　　山房古柏暗近在汉陵边天供不为乐母心常所悬朝涂髪根冷暮野鸟行先子道岂殊众谁云絶世縁
　　依韵和李密学防流杯亭
　　园林固足胜景着必人贤将泛杯中物逺分湖水泉来从百花厎转向众賔前易醉縁多病陪公媿少年依韵和韩子华陪王舅道损宴集【韩氏兄弟八人而七人在坐】
　　云低未成雪寒气已侵席冻醪倾白浊干果列紫赤风微时破面亭敞宜张帟来望野兴通古城何额额邀射弓钧开破的翦羽白坐中声喧呼不觉屡倾帻醉惊一发功谁许百金易非等将帅能聊将賔友适中酒作暴谑心亲语多剧吾徒固不羁安可限常格去忌无俗流起酌惊臧获八龙观诸韩头角相戢廹参差玉峰前爱慕不知夕谁嗟短景移能使吝情释为贺主人翁贤甥无久隔此防举世稀频频奚所惜
　　饮韩仲文家
　　饮酒众所嗜未若朋防乐终日不为荒于时岂多怍坐客十余人七子实棣萼杯行发严令孰不资善谑巧词剧猱防辨机如弩彍醉舌彊且迟罚觥奚屡酌正言讦诡谀简礼去酬酢迭嘲果与蔬相呼花间药是非不亲亲笑语何落落夜归欢有余孩穉扶仍噱
　　玉汝赠永兴冰蜜棃十颗
　　棃传真定间其甘曰如蜜君得咸阳中味兼冰作质遗之析朝酲亦以蠲烦疾吾儿勿多嗜不比盘中栗
　　王道损赠永兴冰蜜棃四颗
　　名果出西州霜前竞以收老嫌水熨齿渴爱蜜过喉色向瑶盘发甘应蚁酒投仙桃无此比不畏小儿偷
　　寄题滁州丰乐亭
　　泠泠幽谷泉近在青峰下使君去穷源林外留车马一径穿篠深蔽日复潇洒行尽逢澄翠影如可防云树阴其傍造物将有假引水开石池结宇覆碧瓦乃知爱玩心朝夕未忍舍近移溪上石怪古苍藓惹芍药广陵来山卉杂夭冶春禽时相鸣賔从不应寡欲问淮南趣还思洛阳社胜事巳不辜吟觞无倦把
　　和韩仲文西斋闲夜有怀道损舅及予
　　冬日每苦短方爱夜漏永积云寒拥斋徘徊延月影独能怀亲友出门见参井是时发清咏笔若天骥骋前此诸韩来饮独仲连以小儿病不至明日仲连有夜坐见怀之什因成荅章
　　夜与贤豪饮方闻黙坐时我斟相乐酒君咏寄来诗莫恨殊喧寂真縁笃爱慈何当因雪兴过此未应迟
　　奉和子华持国玉汝来饮西轩
　　我诚官局冷终日事靡括每躭古人书似与世俗阔同道三四人来过慰饥渴迭相陈语言曾未猒刀呾自中将过晡留饭具麤粝薄酒继以斟不觉寒日没愚妻方罢沐供饮媿仓卒冻婢昧煎和亲调首忘髴每食各惊顾谁谓不黔突倦仆暖吾薪饥马饱吾秣马无归嘶声仆有顔色活安稳不知疲明釭仍为拨醉言实无次曾未穷本末诸君竞相先出口论莫夺复云天地间此能有几达我闻顔汗下恐后谤难遏其间常有言但未见疵齾终当轻有若悔目已屡防【莫八反】信哉羣玉林岂得依朽枿吾心为之然收舌如断割寄音谢豪俊兹蕴只圭撮
　　和道损喜雪
　　密雪巳迎腊随风来拂巾偏知寒夜屋不管醉归人暗积空庭合偷装众树新沃田将望嵗压疠且忘贫薄厚曾无意飘扬似有因既能先覆物乃见未饶春作阵从天落何功得地均暂欣供一赏惜逐马蹄尘
　　荅持国遗魦鱼皮脍
　　海鱼沙玉皮翦脍金齑酽逺持享佳賔岂用饰寳剑予贫食几稀君爱则巳泛终当饭葵藿此味不为欠
　　与仲文子华陪观新水硙
　　湖壖此兴垲许俗见仍稀激射聊因势回环岂息机水如岩下过人悟雪中归坐想韩夫子心应不道非
　　与道损仲文子华陪泛西湖
　　冰消湖已緑鸭头春船学吴儿刺吟稀楚老新对山怜去鸟隔树识游人谁念沧江上风柔采白苹
　　和持国石藓
　　石根云常蒸老藓密于毯湿翠连涧阴净緑绕岩坎不异泉上芹丰茸犹可擥安知山中客逺寄趣巳澹
　　同诸韩饮曼叔家
　　富防丰盘餐日可侑清角不与贤者俱饱食何所学吾友虽日贫邀賔不辞数质衣为酒肴出论轻管乐其馔精且甘刀几孰亲握是时鱼苦引去意颇确羸马雪中归醉醒谁复较
　　和仲文西湖野歩至新堰二首
　　决决堰根水层层湖上田寒鱼犹着厎白鹭巳飞前履惜春泥滑衣从涩蔓牵偶来成野望归兴自留连潭上水容暖野中寒吹横行塘人已晩吟歩日难更冻地坼枯龟断冰流破镜王都且不逺乐此林泉性
　　送韩奉礼【崇道】
　　将欲侍亲去独要予赠言世风还自有文体不须论稍爱春波急微生野岸根行舟宁觉逺几日到都门
　　诸韩来防别
　　诸韩行有日别思更依依独叹从予少还看似子稀呼童聊奏酒泗水为开扉苏合染裘美雪中阊阖归
　　送仲文
　　三年不出户孝行闾井闻近俗遂知化岂非由所薰御琴趋国门何必长守坟美哉若君子忠可移于君
　　送子华
　　识君虽恨晚说诗屡解颐吾徒固难合所合终不移冐寒跃马来且言行有期河上冰始坼轻櫂去未迟
　　送仲连
　　别绪如乱丝欲理还不可却悲娇女诗宁恋更效左是时逺道怀纷纷上归舸怜君正如此岂任风雨俀
　　送玉汝
　　谈笑去拘忌乃见相与深风骚得往返但见非知音明日车马北岂不动离襟春风蘼芜緑别恨生遥岑
　　玉汝遗橄榄
　　南国青青果渉冬知始摘虽咀涩难任竟当甘莫敌来从万里外或以苦口掷所投同木欲报无琼璧和王待制出郊马上口占寄兄道损次韵
　　日暖寒郊不起风使君车骑出城中遥知望处思兄弟鸿鴈连连下逺空
　　寄题苏子美沧浪亭
　　闻买沧浪水遂作沧浪人置亭沧浪上日与沧浪亲宜曰沧浪叟老向沧浪濵沧浪何处是洞庭相与邻竹树种已合鱼蟹时可缗春羮芼白菘夏鼎烹紫莼黄柑摘霜晚香稻炊玉新行吟招隐诗嬾戴醉中巾忧患两都忘还往谁与频昨得滁阳书语彼事颇真曩子初去国我勉勿迷津四方不可之中土百物淳今子居所乐岂不逺埃尘被发异泰伯结客非春申莫与吴俗尚吴俗多文身蛟龙刺两股未变此遗民读书本为道不计贱与贫当须化闾里庶使礼义臻
　　送河东转运刘察院
　　塞郡屯师久飞刍始得人权倾拥旄将诏辍绣衣臣旧里过京洛辞家渡孟津紫裘苏合染骢马玉环辰榆荚关头雨棃花谷口春髙车方陟险丰膳暂违亲山势北临岱地雄西隔秦行台知不逺能使问安频
　　依韵和玉汝对月见怀西轩
　　坐见沙头月复怜衣上辉正如从我饮还欲照君归相逐影徒是共嗟欢已非夜深依岸落寒色入伤违
　　依韵和玉汝舟中见怀
　　遥闻出舟望始爱川原广春冰未破时旋拉寒篙响鸣鴈似相随逺日聊一仰能知状物工把笔独见想
　　同道损持国访孔盿处士
　　髙庐当大道节士不肯过穷巷独秉德车马一何多势力走谀谄礼义服委佗是以被褐人长甘北山阿曰今岂有媿渔上有行歌
　　二月十四夜霜
　　欣欣东园杏忽值春飞霜粲然彼繁英萎若出沸汤既能与之荣而复使之伤向来肃杀时巳共百卉黄今同草吐心不似草心长天理固难测谁要必其常
　　送谢师直南阳上坟
　　跃马清明前行将拜孤垄松吹送悲声縁缨泪如涌三嵗宰南方奠斝阻亲捧山下独徘徊雨来云蓊蓊奉和持国曼叔方叔送师直归马上同赋之什
　　郭外桃李花赤赤复白白为君歌古曲行子在南陌众人各已归春风送无迹安知春风送到处花当客我病出独难并请春风讁此情无逺近千里不能隔
　　和韩子华寄东华市玉版鲊
　　客从都下来逺移东华鲊荷香开新包玉脔识旧把色洁巳可珍味佳宁独舍莫问鱼与龙予非博物者
　　喜雨
　　冬渉春无雨侵晨忽霈然燕曾知社后雷未发声前细湿林花暗轻霑土脉全看看一百五风势莫狂颠
　　送王判官之江阴军幕【易知】
　　往时初渡江颇爱江南美谁知坐卧间思及烟波里絮逐鱼緐豉添莼线紫君行语风物到日应相似
　　送王龙图源叔之襄阳
　　忽惊车驾临乃是荆州长登堂语出处陈事犹梦想别逾二十年相遇今始两爵位异礼数齿发可下上但问我何有而独不爱曩敢告守拙愚此道未尝枉行当至岘山羊公存庙像箫鼓有时奠道德其可仰
　　依韵和持国新植西轩
　　开地临广衢崇崇十余亩新轩稍偏北治圃亦西酉盎中植防萏水不过升斗小桂未得地验活徒掐朽上乏幽禽啼下多穴蚁走药苗虽无补欲比山中有浇灌同一时萌芽或先后松株不满尺廊庙色巳厚禀性久且坚物理岂无偶防榈仍未大散叶才八九夏緑与冬青各各自为友吾轩还处西脩竹尔后取两莫论是非但可吟对酒
　　送师直之防稽宰【其兄在余姚】
　　天下风物佳莫出吴与越新罢吴官来又随越舸发连宰吴越闲皆迩蛟鼍窟伯氏复同郡邑境接民垡宁将内隔外正以肉附骨姚江遗鱼蟹稽山奉笋蕨足得相交欢髙堂未华发送子意不尽念逐有明月
　　西湖观新出鹅儿道损持国曼叔请予赋之
　　春菢畏雷后防开形已完嫩毛轻染蘗小掌未全丹见物初能啑浮波尚怕寒山阴无道士更长换应难






　　宛陵集巻二十九
　　钦定四库全书
　　宛陵集巻三十　　　　　宋　梅尧臣　撰
　　送李密学赴亳州
　　倦输关内粟遂请颍川符治绩可称最士民将以苏谯都君命重苦县祖风殊仙桧留阴在甘棠即化敷行舟通逺水候骑溢长衢他日人怀望烟云自满湖
　　送樊秀才归安州
　　开元有谪仙酒隐向安陆子尝慕其人文字不拘束月下每醉吟落纸辄数幅今当安陆归白酒邨中熟一名犹未成双亲泪盈目切莫苦衔杯无心不择禄去去烟水间野禽嗥古木闻声不得名将投山舍宿此趣自可嘉非如走尘毂
　　依韵李密学合流河口见怀
　　二水交流抱闾井清潭几曲自渊回已浮画舸遥遥去更爱双鹥泛泛来
　　观理蔬
　　野荠不堪食芜菁今正肥夏畦人所病老圃方可窥乳雀争衔蝶鸣雅各防儿于陵岂复有空学桔橰为
　　哭尹师鲁
　　谪死古来有无如君甚寃文章不世用器业欲谁论野【阙】　王傅招辞些屈原平生洛阳友零落几人存
　　泛舟和持国
　　緑源去未穷夹岸树蒙蒙弱蔓低侵水残芳不隐丛浣衣思越妇折笋拟江童薄暮廻船处潭鱼动镜中欲晚访韩持国忽道损见过不克往持国示诗因荅
　　西云沈日脚命仆驾我车我车已在庭有客方诣庐谈笑不觉夕鸡黍且烦渠重约勿以怪但当摘园蔬
　　送京西转运李刑部移京东转运【钺】
　　列藩环王都遂分东西道统制连别京守臣多硕老外台持权纲才具必美好公今且更践入用颇不早乃令山东粟饷餽嵗可保古路趋汶阳长风吹緑草
　　送李庭老归河阳
　　五月驰乗车归心岂畏暑道中多清阴日中不遑处函谷自控带大河无险阻时平独往还拜寿觞屡举
　　咏双杏子其核亦然
　　子核成双杏将寄同心人定栖鸳鸯魄为物岂无因
　　和王仲仪楸花十二韵
　　春阳发草木美好一同时桃李杂山樱红白开緐枝楸英独歩媚澹紫相参差大叶与劲干蔟萼密自宜图出帝宫树耸向白玉墀髙絶不近俗直许天人窥今植郡庭中根远未可移但欣东风来不恨和煦迟山禽勿蹙踏蜂蝶休掇之昔闻韩吏部为尔作好诗爱阴无纤穿就影东西随公今亦牵此端坐曾莫疑
　　目昬
　　我目忽病昬白昼若逢雾窥惊只物双书辄下笔误来人髣髴是飞鸟朦胧度纭纭孰辨别此已忘好恶
　　送韩八太祝归京师求医
　　少年洁而腴茸茸颔有须冐热跨马去去去天王都借问去何谓就医将疾驱客曰实诳我健壮其非夫敢告固不绐但怪所见愚瘠者未必病病者未必癯天马不着肉日走万里涂山熊岂无膏养体唯恐痡滞结在于内安得形肌肤厥貌虽美好厥疢勿须臾疗之欲其渐炽之非爱躯此行不饮别安得持酒壶
　　记春水多红雀传云自新罗而至道损得之请余赋
　　赤羽异蒿鷃来自东夷国羣集成皋间翩翩皆一色举臆发朱砂为瑞应火德穿屋彼非类啄粟慙与食清声殊啁啾所畜每陋逼应当放之去重展万里翼
　　持国遗食
　　乞食非为贫妻病妾且死晨防不暖釜朝饭亦辍匕遗我我所恤食我我所耻我耻曾我求我恤宁我止应乏岂在丰赴意实未鄙漂母殊下乡为惠得终始
　　扪虱得蚤
　　兹日颇所惬扪虱反得蚤去恶虽未殊快意乃为好物败谁可必钝老而狡夭穴蚁不齧人其命常自保同道损世则元辅游西湖于卞氏借双鹤以观
　　塘蒲荫緑水防萏艳脩渚想像华亭野但欠鸣鹤侣同来三四人趣尚颇相与思见此清禽无能觌翔羽城隅有大第世本官吴楚尝同太湖石不惜持金取欲作园林胜园林宁暇覩今当问其家借赏无吾拒果亦致之来奋毛如喜舞虽生沧海心翅重不得举还尔稻粱贪崇邱在何所
　　送上虞孙主簿
　　稽山参云深剡水与天碧行将啼鸟亲翫不游鳞隔况世住新安又尝为粤客风物知所谙穷幽梯翠壁
　　寄题金州孙御史处阴亭
　　有形则有影畏影当念形日月难久晦处阴乃暂停光照不复离疾走何所宁当是诮尼父我軰乌忍听结庐虽可托夜烛亦荧荧直躬观罔两将此同醉醒
　　石榴
　　榴枝苦多雨过热坼已半秋雷石罂破晓日丹砂烂任从雕俎荐岂待霜刀判张骞西使时蒟酱同归汉
　　七夕
　　古来传织女七夕渡明河巧意世争乞神光谁见过隔年期已拙旧俗验方讹五色金盘果蜘蛛浪作窠
　　同诸韩及孙曼叔晩游西湖三首
　　晩日城头落轻鞍果下凉野蜂衔水沬舟子剥蔆黄木老识秋气径幽闻草香幅巾聊去检不作楚人狂烁电未成雨凉风先入衣青天忽开影红日尚余晖蛱蝶作团起蜻蜓相对飞嘲谑不觉夕跨马月中归舟中演满意不浅却坐林塘景欲昬翠色蜻蜓立蔆蕊青丝騕袅秣城根
　　韩玉汝遗澄心纸二轴初得此物欧阳永叔又得于宋次道又得于君伯氏子华今则四矣
　　三得澄心纸吾尝再有诗初能条本末不复语兴衰堪入右军迹暂无幼妇辞君家兄弟意将此比乌丝
　　和王仲仪二首
　　麝香
　　游伏柏林下食柏遂生香空知噬脐患岂有周身防赤豹以尾死猛虎以睛丧傥或益于用捐躯是其常
　　凌霄花
　　草木不解行随生自有理观此引蔓柔必凭髙树起气类固未合萦纒岂由已仰见苍虬枝上发彤霞蕋层霄不易凌樵斧谁家子一日摧作薪此物当共委
　　七月二十一夜闻韩玉汝宿城北马铺
　　暗树秋风摆叶鸣桃枝竹簟冷逾清孤灯澹澹短亭客半夜萧萧闻雨声
　　梦过三陵
　　梦过汉陵间秋风石马闲当年侍臣泪泣尽向三山
　　咏扇
　　翦纨成薄质谁将拟月轮闵竭夏后德同我天王仁及至为时用岂必美画人何忧秋风来退藏保其真
　　送曼叔襄城尉
　　昔君乗紫骝来猎荒城下复乗紫骝去不逢亭长骂溪风欲渉时山雪独归夜此趣信所谙羁官莫悲咤
　　送吴给事自许昌移淮西
　　直道昔参辅独将天下忧忠言悟明主退请拜诸侯坐閤政方举移藩心所求蔡人迎且喜许俗爱难留夹路车徒盛分疆禾黍秋穆陵无夜闭仁化自公脩
　　亳州李密学寄御枣一箧
　　沛谯有钜枣味甘蜜相差其赤如君心其大如王尝贡趋国门岂及贫儒家今见待士意下异卢仝茶食之无厌饫咏德曾未涯
　　九月五日梦欧阳永叔
　　朝镜恶白髪夕梦对故人常恨道路隔忽喜顔色亲相笑勿问年青铜早伤神鸡号天欲白向者犹疑真
　　自尉氏南至京皆水及人胫
　　陆行畏水深舟行畏水浅河流去时閤涂潦归时践事与时相违我慙行处蹇人生莫为客为客此安免九月十六日自许昌廻至京师胥平叔宋中道迓于郊外
　　今日至国门二子来迎我适遇信陵冢冢棘秋叶堕翩翻随人飞拂马右或左谓此独无情亦与吾意可
　　裴如晦赴河阳幕
　　号风一夜动作雪欲愁客客莫苦嗟行农望明年麦方来笑语同又是关河隔主人贤且智不待子所画
　　送韩子华十月拜埽
　　白露已变霜孝心竟悲恻荐衣如念存拜垄不遑息帯劒蓬池外兼程困马力礼毕便当还于诚乃为得
　　送韩六玉汝宰钱塘【予尝访林逋湖上】
　　顷寻髙士庐正值浸湖雪雪中千万峰参差县前列僧居或隐见岸树随曲折惊鳬如避人逺向寒烟灭潜希为子男傥得遂疎拙今逾二十年志愿徒切切方闻落君手与我曾未别景多诗莫穷归载压车辙
　　得曾巩秀才所附滁州欧阳永叔书荅意
　　客从淮上来往问故人信袖衔藤纸书题字逺巳认既喜开其封固觉减吾吝新诗不作寄乃见子所慎向来能如今岂有得观衅南方嵗苦热生蝗复饥馑忧心日自劳霜髪应满鬓知予欲东归晓夕目不瞬贫难久待乏薄禄借霑润虽为委吏冗亦自甘以进相望未得亲终朝如抱疹
　　追咏崔奉礼小园
　　前此访君时巳观堂宇安知中屏开自有幽林致花塞岩桂红石擘云根翠正当秋风来不见摇落意日得吟其间何须去为吏
　　宋中道快我生女
　　尔甞喜诅予生女竟勿怪今遂如尔口是宜为尔快亦既以言酬固且殊眦睚慰情何必男兹语当自戒
　　咏宋中道宅椶榈
　　青青椶榈树散叶如车轮拥箨交紫防嵗剥岂非仁用以覆雕舆何惮克厥身今植公侯第爱惜知几春完之固不长只与荠本均幸当敕园吏披割见日新是能去窘束始得物理亲
　　咏秤
　　圣人防争心衡权为之设后世失其平有星徒尔列物物尚可欺铢铢不须别将淳天下民安得必毁折
　　咏象韩子华邀赋
　　躯大力无用逺物赏驯柔食刍与饮水百倍于马牛犹能络金羁不可伏车辀苍舒曽智秤千钧空压舟
　　依韵荅惠勤上人
　　释子本乐静宜不事物牵我慙姑苏守复赏杼山然三嵗与之别其学巳増前忽此有来赠老拙谬躭研
　　荅显忠上人
　　驱马傍驰道归自许西偏髙车非旧防立避槐树边心虽欲往谒仆馁行不前是甘处穷巷晨笑微生烟傥有好事者扣门与留连或出袖中诗语熟气颇全曽不类缁褐始可今勉旃京师百许寺知几相差肩
　　送韩仲文奉使
　　往使匈奴国持节岂辞遥朔北正苦寒风汝与雪飘燕山何处是汉铭应巳销前车渡冰河后骑鸣金镳行行至穹庐尊我不敢嚻玉爵亲献酬名裘进狐貂礼成复命日菀栁舒杨条
　　送刘司勲奉使
　　授命出絶域北至单于庭驼鸣沙碛遥马倦朔雪零幽州古道上胡笳应夜听尝闻昔时语南看北辰星使回傥可托乃得验天形
　　依韵和欧阳永叔秋怀拟孟郊体见寄二首
　　我居西北地秋无东南风木脱不塞望髙台空九重音尘安可得鸿雁鸣霜中日看紫苔生乃见三经穷一闻离骚篇写尽楚客胷胷怀如宝匣夜夜吼生铜
　　秋思公何髙堆积自嵱嵸出为悲秋辞万仞见孤耸念我老于诗我髪实种种而后伤故人故人多作冢阴风夜木嗥窸窣闻鬼悚独我忘形骸百事乃纤冗不眠霜月上霜月如可捧
　　裴如晦自河阳至同韩玉汝谒之
　　朝闻单骑归径走至其第扣门童仆顽拒我色甚戾不顾遂登堂有马堂下系辩诈大呼卿稍应西屋际逡廵冠帯出青绶何曵曵有似缩殻龟藏头非得计况与二三子交分久巳缔恕尔避客尤新还复新壻
　　咏王宗说园黄木芙蓉
　　水中兼木末相拟有嘉花玉蕊折蒸栗金房落晩霞渉江从楚女采菊听陶家事与离骚异吾将搴以夸
　　二马
　　旧马十年跨老劣多缓行新驹三万钱颇爱举蹄轻不使异刍秣均养存其情君门趋早朝风劲力已生
　　依韵和发运许主客咏影
　　荅影陶潜兴长吟为我听与之相遇日曽不异于形动静随生趣存藏委曜灵庄周疾走意推本置诸铭
　　寄题周源员外衢州萃贤亭
　　昨朝江南客语子川上亭有持飞雨来不见前山青卉萼人未识鸟响日可听既将迟贤者无使童仆扃荅楚僧智普始与吴僧显忠来过今见二人诗进于旧矣
　　我初见子时子作楚人语复与吴客来音俱变齐鲁乃知久处益薫莸可同举更当富于学兹言聊以补
　　鸭雏
　　春鸭日浮波羽冷难伏卵尝因鸡抱时托以鸡窠暖三旬殻既拆乳毛寒胫短鸡宁辨其雏翅拥情款款一日向水涯所禀殊未断泛然去中流鸡呼心悹悹人之苟异怀负义不足算有志在养毓勿论报德限
　　有覩十一月七日
　　来恨我马迟去恨我马疾马蹄尘作云已隔粲然质时时顾且遥乱绪如有失















　　宛陵集巻三十
　　钦定四库全书
　　宛陵集巻三十一　　　　宋　梅尧臣　撰
　　杜挺之赠端溪圆砚
　　雪压古寺深中有卧病客访之语久清饥马齧庭柏案头蛮溪砚其状若圆璧指此欲爲赠而将助吟席非意予敢贪既拒颇不怿大出楮中有素许当自择强持慰勤心归以示朋戚哂曰岂其然为汲寒泉涤涤彼伪饰物纸干见顽石清晨走防奴无厌愿求易拜赐遂如初明月怀吞蚀微分鸜目莹尚渍墨花碧词荅谓我愚复悔料巳逆明日未央朝执手笑哑哑
　　吴仲卿示和韩持国诗一巻辄以为谢
　　叶公所好者熟以识头角一日真物来骇汗沛且渥我初见韩子蜿蜓喷雷雹子复蛟龙文气象不可捉畏怀但惊顾得与前事较
　　新息重脩孔子庙记
　　新息古邑也自汉以来几因乱而孔子之庙嵗享不絶于今虽邑宰有贤否祀典系国家也傥不贤屋隳不葺有矣祀其废诸庆歴七年清河张君伸为是邑始勤于治民谨于条约恪于事上既而民信讼且简乃脩孔子祠及祭器予未知君之果学邪学而果知道邪以斯举则君似有本者学者未必信奉如之呜呼孔子之道与天地久与日月昭一郡一邑之庙不足以光显厥德报厥功也略究为郡邑之人少诵其书长就其艺遂得其禄忍负不为一出口之劳究其庙至使瓦堕檐风雨坏桷甓缺阶尘昬像犬豕穴墙垣往来其间哉新之无是患庶几贤巳然则苟因为利广尔宫俾不肖有说非予望于君也况邑隶蔡守吴公辅臣大儒名重天下闻君能是得不乐邪予思昔忝邑时见邑多不本朝廷祭法往往用巫祝于傍曰牛马其肥疠疫其销谷麦其丰渎悖为甚予即革之君观有若是者当改为以从着式云
　　范景仁席中赋葡萄
　　朱盘何累累紫乳封霜厚今为马谷緐昔酿梁州酒乃知西土珍汉使传应久
　　夜听邻家唱
　　夜中未成寐邻歌闻所稀想像朱唇动髣髴梁尘飞误节应偷笑窃听起披衣披衣曲巳终窻月存余晖宋次道得广南金橘为饷且有诗因和酬
　　越橘如金丸烂然巳盈箧谁传岭外信尚帯霜前叶莫嫌道路逺得与樽俎接主人无吝心怀归予敢辄李廷老席上送韩持国归许昌得早字
　　马蹄践霜华游客归何早重裘不畏寒况复非远道谁言未顾期登第鬓如葆解装喜可知月下金壶倒
　　送韩持国
　　曰予非才敏乃与世寡游三四洛阳友过半已成邱晩节五六人文行皆洁脩韩氏棣萼盛于我为薰莸君比众最笃我唱君非酬昔我竹轩下破窻风飕飗君时不厌过逍遥谈未休颇为俗士憎恬不防吝尤迩来我还都君亦辞旧州旧州君所隐安得此久留雪晴命驾归使我生悲愁谁见潩水上定更不惊鸥
　　迟月
　　迟月月已上清光在髙木未能照我庭团团隔东屋
　　风笛
　　既殊出塞声还非江上听夜吹送悠扬髙楼月方迥
　　霜钟
　　昔向寒溪卧逺寺撞白云今也趋早朝残月马上闻
　　鸣琴
　　虽传古人声不识古人意古人今巳逺悲哉广陵思
　　和曹光道咏直庐屏中六鹤
　　汉家为瑞双黄鹄只道飞翻太液池不似云屏六画鹤帝宫深处有人知
　　晩归闻韩子华见访
　　门外多车骑后迹乱前踪谁识此来过尘蹄重复重归有野仆言恨不故人逢岂无肴酒设所向乖所从未能一往见嬾拙其必容
　　送丹阳新守李国博归洪州【寛】
　　蔡水冬不枯唯愁夜冰结归船及暖下穷腊未飞雪淮颍地渐偏川上云常泄几日接春波南风楚江彻拜亲怀郡章予慕嗟才劣
　　食荠
　　世羞食荠贫食荠我所甘适见采荠人自出国门南土蠧瘦铁刀霜乱青竹篮携持入冻地挑以根叶参手龟不自饱食此尚可慙肥羔朱尾鱼腥羶徒尔贪
　　甘陵乱
　　甘陵兵乱百物灰火光属天声如雷雷声三日屋瓦摧杀人不问婴与孩守官迸走藏浮埃后日稍稍官军来围城几匝如重鋂万甲雪色停皑皑孰敢专辄但取裁黄土始坚难速頽
　　夜饮席上赋松子
　　风松有霜子吹落幽人庭幽人畏狼籍日埽出岩扃谁将称逺物乃信渉沧溟
　　送李审言殿丞归河阳
　　大河冬合时上可驰车马子归从桥安黄流在冰下况命使于家其美世为寡是宜饬以行慰此怀慕者
　　送王宗说寺丞归南京
　　晏嵗欲飞雪满天含冻云犯寒单骑速猎吹紫裘薰庭鹊还先喜池鸿去始闻公因问贫贱善说莫如君
　　李审言将归河阳值雪遗金波酒
　　朔吹巻天吼逺郊无鸟飞忽惊开户白昨夜打窻微闾巷我方嬾关山君独归翻能寄醇酎为此解寒威
　　对雪忆往嵗钱塘西湖访林逋三首
　　昔乗野艇向湖上泊岸去寻髙士初折竹压篱曽碍过却穿松下到茅庐
　　旋烧枯栗衣犹湿去爱峰前有径开日暮更寒归欲嬾无端撩乱入船来
　　樵童野犬迎人后山葛棠棃案酒时不畏尖风吹入牖更教牀畔觅鸱夷
　　元日朝
　　万国诸侯振玉珂踏云朝防雪初过欲闻凤管天边度数听鸡人楼上歌放杖旌旗方偃亚廻头宫阙更嵯峨谬陪王属曽何补泛泛慙同上下波
　　答祖择之遗新罗墨
　　海上老松死霹雳烧瘦龙胡人犀皮胶团煤烟膏浓色夺阳乌翅来渉溟渤重君获乃为赠我谬虫鸟踪且作异土玩不媿西域筇
　　对残雪怀欧阳永叔
　　穷腊一尺雪跨春气逾严童仆苦病瘃庭户无与锨日消夜复冻霰积泥相腌嬾出独怀逺何由寄江帆
　　寄题时上人碧云堂
　　望望佳人来未来云已暮当时千里恨不独看云故何此啓虚堂定知迎秀句还防古人心古人非特赋
　　和宋中道元夕二首
　　结山当衢面九门华灯满国月半昬眷泥踏尽游人繁鸣跸下天歌吹喧深坊静曲走车辕争前鬬盛亡卑尊靓妆丽服何柔温交观互视各吐吞摩肩一过难久存眼尾一笑迷精魂貂裘比比王侯孙夜防鞍马相驰奔春风来解吹残雪灯烛迎阳万户燃竟看緐星在平地不妨明月满中天赭袍已向端门御仙曲初闻法部传车马不闲通曙色康庄时见拾珠钿
　　李国博遗浙姜建茗
　　吴姜渍吴糟越茗苞越箨咀辛聊案杯啜味可奴酪但拜故人贶何言为物薄我心易厌足不比填穷壑
　　送临江胥令
　　昨从桃源还却向竟陵去今作中州官山水不曽饫且当传竹枝莫学乗篮轝云木杜鹃时千岩响行处
　　寄题滁州醉翁亭
　　琅邪谷口泉分流漾山翠使君爱泉清每来泉上醉醉缨濯潺湲醉吟异憔悴日暮使君归野老纷纷至但留山鸟啼与伴松间吹借问结庐何使君游息地借问醉者何使君闲适意借问镌者何使君自为记使君能若此吾诗不言刺
　　戊子正月二十六日夜梦
　　自我再防来二年不入梦昨宵见顔色中夕生悲痛暗灯露微明寂寂照梁栋无端打窻雪更被狂风送
　　赐绯鱼
　　蹉跎四十七腰间始悬鱼【缺】袍虽可防髪短齿巳疎儿女眼未识竞来牵人裾不知外朝众君恩慙有余
　　和荅韩子华饷子鱼
　　南方海物难具名子鱼珍美无与并完鳞全乙异臭腥素盐渍曝生花轻其头戢戢筠箧盈出自通印时所评逺渉川陆来都城亲賔交遗巳见情食指甞动吾窃惊果获异味亦足明
　　和荅韩奉礼饷荔枝
　　韩盛人所希四海馈名物韩复未疎予分珍曽不一莆阳荔子干皱殻红钉密存甘尚可嘉本味固已失遥思海树緐帯露摘初日安得穆王骏能置万里疾
　　闰正月二日夜张氏纳妇【太素子】
　　防姻防及时周有标梅诗雪后花将发人归室且宜坐中传漏鼓户外转星旗环佩遥闻出当脩庙见仪
　　酌别谢通微判官兼怀欧阳永叔
　　识君童穉时而今君齿壮不见二十年顔貌已非向亲戚多零落欲语还悲怆更问平生交久从滁水上君又滁水归寄音倾桂酿傥复二十年吾焉保无恙
　　和永叔郡斋闻百舌
　　响舌能令百鸟羞听时丹杏发山邮春云不定雨来急湿翅苍茫髙树头
　　送陶太博通判广信军
　　平时易水头不复起边愁壮士去来久寒波空自流临塘遗鹭羽隔戍见氊裘半似江南□军和賸燕防
　　荅王太祝巻【整】
　　朝廻泥涂不可出饥马倦仆驱之顽闭门独与古人语黄巻未终闻扣关贤哉公族肯来顾诗袖大篇令我删珠光玉莹絶瑕纇强欲指摘徒羞顔自同培塿最浅狭安得与子论丘山
　　雨赋
　　春雨之至兮风呵而云导在上为膏在涂为淖被末渐本润万物者欤施及天下不收报者欤入波而随流因积而成潦专好而失道者欤坏瓦漏屋蒸菌出木过而为酷者欤朝使人愁夜使鬼哭迷而不知复者欤将告之雨雨无听也将告之天天且夐也穷居知命是何病也噫
　　送张太博通判袁州
　　君非身尤谪南州南方尚鬼其俗媮蛇为邻虎为陬丹茅苦竹深幽幽邑人祠鬼拜古树竹杯一仰来烹牛牛死齧戄常不幸谁得禁止专鉏钩借曰未信君且往民将语怪君听不仰山头有行舟
　　依韵和宋中道雨夜
　　暗惊料峭寒春雪兼春雨知胜早朝人闲眠不开户邱壑岂无容泥涂还自取谁吟何逊诗不觉逄逄鼓
　　读裴如晦万里集书其后
　　君自万里廻遂成万里集其诗二百篇文字必巳立定应侔前人未尝有蹈袭古溪蛮铁刀出冢土花涩谁将饰以玉镡上光熠熠宋子序其端精悍孰钳絷搜新造空蒙俗眼不得入示予要赋之短戈慙后执
　　见胥平叔
　　歴君门兮九重云黕黕兮欲雨隐翠幕兮观予心眷眷兮不语
　　宣麻
　　彬美下一国曽无相印酬莫惊除拜峻自是战功优壮士颇知勇诸儒方防谋淮西封亦薄裴度死生羞
　　胧月
　　夜晴初见月云薄未分明髙树尚无影逺鸿时有声下阶嫌履湿闭户认苔生寂寂墙阴暝更长已渐倾
　　兵
　　太平无战阵汉卒久生骄金甲不曽擐犀弓应自调嗟为燎原火终作覆巢枭若使威刑立三军岂敢嚻
　　泥
　　一夜添春雨中衢长旧泥屐黏忧折齿马滑畏颠蹄去啄从江鹤相呼任竹鸡朝来放朝请始与逸人齐
　　闻韩仲文使归
　　传道使车廻柳条黄未开晓寒非絶漠春色近章台名马北方至賔鸿南国来明朝斋祓见天子始称才
　　未晴
　　未晴初止雨蒸润尚侵衣缺月如羞出荒云不肯归杏花朱欲绽梅萼雪将稀逺鴈来何急冲风湿翅飞
　　夜阴
　　月色明还暗云寒散复浓古堂移魍魉积雾合蛟龙湿菌飞萤出苍苔上朽重独吟嗟向老气涩觉偏慵
　　夜晴
　　新晴月正明频听夜乌惊未向髙枝稳时为绕树声羣飞自纷泊众鸟不屏营躁静于焉见谁能度物情
　　古鉴
　　古鉴得荒冢土花全未磨背蔆尖尚在鼻兽角微讹月暗虾蟇蚀尘昬魍魉过但令光彩发表里是山河
　　槖駞
　　鸣駞出西域衔尾自连连汉驿凌云去边人踏雪牵常时识风候过渍辨沙泉老觉肉封侧犹蒙锦帕鲜
　　李庭老许遗结丝勒帛
　　纫丝作长帯正胜茱萸纹冉冉仍垂绋自有薰鲜华非称我修饰未如君曽不日来取贤哉知礼云
　　贫
　　生甘类原宪死不学陶朱但乐诗书在未忧钟鼎无耻随波上下难免鬼歔歈陋巷曲肱者终朝还似愚
　　行僧
　　风衣何揭揭有若瓠叶翻尘土不逺去白云藏石门















　　宛陵集巻三十一
　　钦定四库全书
　　宛陵集巻三十二　　　　宋　梅尧臣　撰
　　送范景仁学士归蜀焚黄
　　苍山过秦梁山尽见川陆下马古成都访垄得乔木埽箨开奠席陨泪湿俎肉当时相如归徒自盛车毂不闻有是为事乃今古独还因问耆旧亦莫遗隐卜荒祠古柏下残月杜鹃哭凭君约史笔书作西来目
　　送宋中道郑州拜埽
　　酣酣道傍杏戢戢垄上柏不知烟火禁但感风露易开关埽墓隧向树系车軶洒泪有余悲麒麟髙几尺
　　送韩子华归许昌
　　不值风雨暴杏过棃巳开社后清明前燕与人归来湖中水方漫谁共泛其隈傥有问顦顇顦顇未忘杯
　　燕
　　涏涏只来燕飞飞自舞空轻如汉家后斜避楚台风斗折撩沙觜相髙接草虫向人全不畏切莫入吴宫
　　送周衍长官知辽州
　　二月辽阳去辽阳草未生春风吹边沙巻起黄云平土人耕耨晩种黍何时成塞地寒且薄百役子宜轻
　　寒食
　　坟冢徧青山髙低占原谷向来路巳荒今迷问樵牧渉水到云林隔冈闻近哭沃酒白杨下悲风何防防雨止棃园残鸠声在茅屋
　　依韵和太祝同诸君游园湖见寄
　　阳春何处来客自商邱至一唱新词工始见故人意园林谁与游卉木欣已媚花上有微阴水边无近思遥怜数觞豆何必亲歌吹牧马忆当时招延遗旧地不逢浮沼鴈但见衔鱼翠日予谬词律荅句嗟芜累安能接贤彦乐事聨轻骑独不负春风尘缨此怀媿
　　闻学士院试含桃荐寝庙诗拟作
　　交交鸣谷鸟粲粲熟荆桃寝庙此先荐离宫将以遨既同羞俎实且异献溪毛露颗明朝日朱光逼赭袍戴经传自久汉令着方髙天子从兹食羣臣赐亦叨
　　韩子华约游园上马后雨作遂归
　　谁约玩春物狂风云骤开摆丛多落蕊蔽路足昬埃逆水燕迎雨将生鹅怕雷嵇康今转嬾骑马半涂廻
　　大风
　　夜风昼不止天理何可常正当春木荣摆磨枝叶伤东皇务长养乃值此物狂曷不诉于帝斥之出逺方风伯有罪五孰肯进皂囊往时嵗苦旱救热雨欲滂吹之不使下云雷遂深藏复揺江海波白日沉舟航又巻关塞沙千里填河隍拔木与退鹢书传言巳详今者天柔和煦煦皆敷芳独尔何不仁号怒事雄强既其背天时诛殛固所当鸢鸣兼虎啸助恶党亦昌
　　春风
　　常愁春云低谁料春风恶揺扇无定响折干时闻落吹花拥细草送雨来髙阁江燕倚身轻逆飞前复却
　　送侯寺丞知巩县【侯洛人】
　　伊洛合河流正临归巩路崖壁人畏崩芹泥岸长固山廻邑郭见马入云烟暮宰兹虽所淹况与乡党附
　　宋次道家摘宝相花归清平里
　　往嵗见此花开迟手撷羣芳因醉齅今来须约烂熳看及过风雨又已后主人为我特殷勤架底深深掇孤秀宻枝隂蔓不争开薄红细叶尖相鬬先时已落已埽除最晩堪怜子所厚呼童归遗不可缓金盘付与急奔骤暮还巳见映云髻初拈尚觉香在袖官桥夜市正沽酒沽酒共赏莫待昼
　　送南京佥判宼中舍
　　东风莫迎船船下黄流急送车犹未动顾櫂巳不及离宫佳气盘賔幕平时入因君报亲旧将去江南邑
　　送韩奉礼随侍之许昌
　　岸之侧多菖蒲蒲之下多乳鱼乳鱼可以馔菖蒲可以葅羡君调膳去且乐因使无忘寄我书
　　金明池游
　　三月天池上都人袨服多水明揺碧玉岸响集灵鼍画舸龙延尾长桥霓【入声】饮波苑花光粲粲女齿笑瑳瑳行袂相朋接游肩与贱摩津楼金间采幄殿锦文窠挈榼车傍缀归郎马上歌川鱼应望幸几日翠华过
　　和应之还邑道中见寄
　　向老思旧交欲见恨无翅前时君来都欣喜乃一至亦既勤我怀酌酒去拘忌自从离洛阳此防无三四谢尹最贤豪已嗟存没异因酬马上篇遂写相逢意
　　送韩仲文知许州
　　孰不为太守所荣归故乡僚官诧旧识邸吏窥新章前去别马上今仰立道傍野老拜车尘里人持壶浆至家埙篪美谒垄云日光盛事难尽书且举国门觞
　　送薛殿丞知达州
　　逺郡古通川云烟秀重叠江从巴蜀来山与岷峨接啼鸟异方音青林四时叶使君当问俗市贾皆红颊依韵朱学士廉叔忆颍川西湖春色寄献尚书晏公且将有宛邱之命
　　物景有先后春工无旧新追欢成杳蔼寄咏苦逡廵湖水与濠接岸亭将寺邻艳花篸舞髻弱藻罥垂缗客奏桓伊笛人歌柳恽苹何尝烦几案自得去埃尘纵语曽忘倦从游未觉频赋诗髙压古下笔敏如神每想魂俱往终知梦是因广骚常慕屈感遇亦希陈借问摛词者当时别乗人喜公移幕府连赏二州春
　　集英殿赐百官宴以雨放
　　春来无防雨三月始闻雷晓殿鸣檐急羣公罢食廻燕迎风翅健马踏雾泥开晚觉微阳透飞光上緑槐
　　送陈太祝归河阳
　　羸马度关去夜向河桥归水风来何急吹裂游子衣到家莫久留速书赴礼闱大对必有蕴时哉无阔稀
　　送祖择之秘丞知海州
　　骥有千里足不使千里驰人有抱长才亦复不得施去去作守长政化尚可为勿云海濵陋岂无彼黔黎事举讼必简安能忘酒巵水物错在俎咸腥应自宜朐山日相对亦莫厌其卑苍翠入画防浓澹若秀眉但向此中乐用舍乃系时
　　戊子三月二十一日殇小女称称三首
　　生汝父母喜死汝父母伤我行岂有亏汝命何不长雅雏春满窠蜂子夏满房毒螫与恶噪所生遂飞扬理固不可诘泣泪向苍苍
　　蓓蕾树上花莹洁昔婴女春风不长久吹落便归土娇爱命亦然苍天不知苦慈母眼中血未干同两乳髙广五寸棺埋此千嵗恨至爱割难断刚性剉以钝泪伤染衣蔕花惜落斑嫩天地既许生生之何遽困
　　与用文师
　　师名学佛者何乃爱吾诗吾方嗟世人各各事奔驰苍鹰絶海至不异攫防鸱所趋有逺近所向皆馁饥潄水对无语风动庭树枝
　　小女称称塼铭
　　吾小女称称庆歴七年十月七日生至八年三月二十一日死呜呼鸟兽蝼蚁犹有嵗时之命汝不然也汝禀气血为人丰然晢然其目了然耳鼻眉口手足备好其喜也笑不知其乐其怒也啼不知其悲动舌而未能言无口过动股而未能行无蹈危饮乳无犯舌之禁爱恶无有情之系若是则得天真与保和何病夭之遽乎得不推之于偶然而生偶然而化偶然而寿偶然而夭何可必也吾将衣汝衣敛汝棺葬汝于野亦人道之常分汝之魂其散而为大空其复托为人不可知也其质朽而为土不疑矣富防百年者尚不免此汝又何寃瘗之日父母之情未能忘故书之塼非欲传之久且以志其悲云铭曰
　　母孕而梦梦维虺蛇古占女祥夫岂其然邪复占我梦我遗我称我名命汝平御妾媵既厉而乖胡然乎靡应
　　送吴冲卿学士归蔡州
　　孟夏日南归马耳竪迎风急雨不及避断霓明向东古城汝水傍化俗寄我公君今去拜庆酥酪美将同下土桥送刁景纯忽大风韩子华先归遗其小方巾明日持还副以此诗
　　昨日汴水头共饯东去人暴风吹黄沙对面不相亲归来乗大马误掷小方巾平明持奴还偷様古逼真
　　刁景纯期水门再别以风雨不往
　　饯客客未去明朝当更来风雨寻船嬾车马向【阙】帽次觉重清尊想谁开终期江上见俗礼聊损【阙】韩子华访石昌言不遇石有诗韩邀和【阙】
　　尝闻载酒者去访子云居仍值徒御出遂令谈竽【阙】为黍宁乏具题凤岂有诸一听负荆语还想蔺相如
　　舟中夜听汴河水声
　　夏雨涨黄流夜鸣邻船柁乗危冒险人不识西山饿
　　逢王公慥大博
　　驽马不惜蹄出门莫畏泥泥中逢故友十载相乖睽但怪苍鬓色班班俯铁骊少立不及语交防或东西向晩我还舟君来访长堤对论出处迹存没生悲啼勿言少壮日志意吐虹霓而今七不堪嬾又甚于嵇
　　寄题洪州慈济师西轩
　　西轩无落晖所赖西庭竹竹间有古叶竹上有緐緑夜雨一洗梢朝阳似晞沐焚香爱此心自不同诸俗
　　送谢著作归陈州
　　骐骥泥中行偶蹶未千里终当至髙衢尚苦泥行耻今归雨蒙蒙嘶鸣欲何止乃念彼名驹近在清川涘他日见腾骧驽枥此垂耳
　　和石昌言学士官舍十题
　　病竹
　　水边移得已伤根枝叶如枯生意少主人不使荒秽侵遂长琅玕胜凡草
　　石榴花
　　春花开尽见深红夏叶始繁明浅緑秪知结子熟秋霖不识来时有筇竹
　　薏苡
　　叶如华黍实如珠移种官庭特葱蒨但蠲病渴付相如勿恤谤言归马援
　　石兰
　　言石曽非石上生名兰乃是兰之类疗疴炎帝与书功纫佩楚臣空有意
　　萱草
　　人心与草不相同安有树萱忧自释若言忧及此能忘乃是人心为物易
　　葵花
　　此心生不背朝日肯信众草能蘙之真似节旄思属国向来零落谁能持
　　蔬畦
　　手自除荒手自鉏葱鍼巳插壅薤本朝芸夕灌岂不勤比食翦苗闲且稳
　　水红
　　江天澹澹江水平江岸有花红作穗今日特向都城开昼时只合衔鱼翠
　　甘菊
　　世言此解制頽龄便当园蔬春竞种到秋犹得泛其英烂醉莫辞官有俸
　　兰
　　楚泽多兰人未辩尽以清香为比拟萧茅杜若亦莫分唯取芳声袭衣美
　　勉致仕李秘监
　　渊明归柴桑家贫食不足当其勇去时不待秫稻熟借问何以然实耻暂屈辱公尝为近臣曽不辄媚曲一縁府舍灾遂使还秩禄禄仕四十年内乏釜钟粟归来托四邻恓恓无片屋去就异前人其义已介独譬之食嗟来应自甘退缩当营负郭田渐可事水竹
　　送施景仁太博提防江南坑冶
　　楚山岂无铜楚匠岂不工大鑪常乏铸碧井那得充积弊在乡县孰肯以利笼君今承诏行谕民当得中苟能使之发亦莫取之穷此乃事可久山深山自通
　　夜泊虹县同施景仁太博河上纳凉书事
　　与君爱清风移榻就明月月落见星緐星緐如昼热霑衣轻露坠响岸崩湍齧坐思都城时谁许脚不袜
　　施景仁邀咏泗州普照王寺古桧
　　来寻淮上寺老桧莫知年劫火已镕像樛枝宁改烟根挐怪石入节駮苍苔坚欲问浮波箭空嗟此独传
　　送王判官同提防坑冶
　　地虽不爱宝利在与民共务国不务民傥有安得用孟氏美王囿其说久已诵聊此陈薄言忉怛不能重
　　淮雨
　　雨脚射淮鸣万镞跳防起沤鱼乱目湿帆远远来未收云漏斜阳生半幅
　　舟次山阳呈王宗说寺丞
　　远客虽有乐莫如逢故人夜怀夷门时月照楚水濵自居扁舟上随处与船邻宜将到此日因使报朋亲
　　送崔黄臣寺丞宰临海
　　补官桐庐时巳饱严陵钓进吏六百石又得临海峤因之论出处足以见风调洪潮可登观万里涨川窍收缩尚何归由来人莫料凭君能赋才庶或穷其妙
　　楚童
　　楚童能捕鱼乃在水边居手取眼不顾情知獭未如鬓上浮萍草防防緑有余既挈不暇理归来莫取渠
　　杂诗絶句十七首【自此宝应道中起庆歴七年夏】
　　蛙行动萍叶误观作游鱼稍稍引两股巳变科斗书青草生水中日日随水长水落何所依撩乱为宿莽有虫托断葑断葑日夕流不知止息处随天非自由荒水浸篱根篱上蜻蜓立鱼网挂绕篱野船篱外入茸茸翦熟丝雨染胭脂晕满树敛黄昬槿花无此分青青老镜叶下有緐实尖浪头拨船女刺手终不嫌岸傍草树密往往不知名其间有啼鸟似与船相迎青蝇何处来聚集满盘间谁知腹中物变化如循环水上卖女摘瓜陂上田长麻已不识满把青铜钱买鱼问水客始得鲫与鲂操刀欲割鳞跳怒鬐鬛张沙头风雨来帖水野云黑如观曹公营万弩射船侧前时双鸳鸯失雌鸣不已今更作双来还悲旧流水度水红蜻蜓傍人飞款款但知随船轻不知船去远塘上挽船人塘泥深及胫落日望前邨心将道涂竞燕立茅屋脊燕衔芹岸泥巢成同养子薄暮亦同栖鹊衔髙树蝉危脇缲车响露腹不曽肥杀之嗟已枉河畔有钓翁团泥为瓮缶坐想秦人声思倾杜陵酒





　　宛陵集巻三十二
　　钦定四库全书
　　宛陵集巻三十三　　　　宋　梅尧臣　撰
　　五月二十夜梦尹师鲁
　　昨夕梦师鲁相对如平生及觉语未终恨恨伤我情去年闻子丧旅寄谁能迎家贫儿女幼迢递洛阳城何当置之归西望泪縁缨
　　五月二十四日过髙邮三沟
　　甲申七月七未明至三沟先妻南阳君奄化向行舟魂去寂无迹追之固无由此苦极天地心瞀肠如抽泣尽泪不续岸草风飕飕柎僵尚疑生大呼声裂喉柁师为我叹挽卒为我愁戊子夏再过感昔涕交流恐伤新人心彊制揩双眸未及归旅榇悲恨何时休
　　过茱萸堰
　　茱萸堰在吴牛死茱萸堰废吴牛闲吴牛闲东南百货来如山
　　咏欧阳永叔文石砚屏二首
　　虢州紫石如紫泥中有莹白象明月黑文天画不可穷桂树婆娑生意发其形方广盈尺间造化施工常不没虢州得之自山窟持作名卿砚傍物
　　凿山侵古云破石见寒树分明秋月影向此石上布中又隐孤壁紫锦借圆素山祗与地灵暗巧不欲露乃值人所获裁为文室具独立笔砚间莫使浮埃度
　　永叔进道堂夜话
　　海风驱云来池雨打荷急虚堂开西窻晚坐凉气入与公话平生事不一毫及初探易之奥大衍遗五十乾坤露根源君臣排角立言史书星瑞乱止由不戢巨恶叅大美微显岂相袭陈疏见公忠曽无与朋执文章包元气天地得嘘吸明吞日月光峭古崖壁涩渊论发贤圣暗溜闻鬼泣夜防索酒巵快意频举挹未竟天已白左右如啓蛰
　　赠刘谋閤副
　　声名赫赫在穷塞睂宇堂堂真丈夫腰劒臂弓轻赴敌无人不伏魏黄须
　　长芦江口
　　风驾晚潮急浪头相趂过水归歩小船下秣陵多鸥舞不停翅燕飞轻帖波今来学楚客薄暮爱渔歌
　　金陵怀古
　　秦莫恃栈阁吴莫恃堑江不能恃以德二国竟亦降迩来屡兴废由险轻万邦谁知荒凉城空存如刳腔我今经其下吊古语媿哤嗟哉石头潮助怒常舂撞
　　江畔
　　江畔蔆蒲碧无主吴牛夜江干归舟人不悟月已上花脚野蚉撩乱飞
　　慈姥山石崖下竹鞭
　　江水浸石壁峭直无鸟踪穴垂青竹根瘦蛇愁作龙霹雳雨脚入湿防莓苔封世人不得用八马今乖慵
　　阻风
　　老鱼吹浪不肯休一夜南风打篱响滩下轻舟未可行山脚盘涡似车辋
　　慈姥矶下
　　芦汀泱漭外露敛见孤嶂行舟每出观渐近已殊状傍来认饮牛正去忽侧盎水壑阴若春野鸟时与相且待风色廻出口始浩荡
　　早发
　　吴鸡鸣隔山江月半在水齧齧出岸潮霅霅入蒲苇解防泛明镜接天知几里我家今不遥正住句溪尾
　　望夫石
　　征骨化为尘柔肌化为石髙山共苍苍临水望脉脉青青巻为髪缺月低照额千古遗恨深终不见车軏
　　过褐山矶值风
　　山口风偏急矶头水似煎喧声殊倦听逆上正难牵暗石谁愁碍长涂未拟前江心防白浪巻起大于船
　　褐山矶上港中泊
　　风恶舟难进聊依浦里邨岸潮生蓼节滩浪聚芦根日脚看看雨江心渐渐昬篙师知蟹窟取以助清樽
　　宿矶上港
　　夜深风浪息月正在南斗远水生白烟疎萤出荒莽照蟹屡爇薪张鱼未发笱独能怜野客游宦意何有
　　谒昭亭庙
　　连峰到溪止澄溜向潭防庙道走山腰雀雏鸣屋瓦古壁画云雷空庭俨舆马眷予来故乡洁斋陈奠斚尚想昔丱童维愚托民社每从诸父赛朅至此祠下今齿逾不惑双亲世似寡过此无所祷曷慕逢时者
　　昭亭潭上别
　　行舟晚解去亲戚各还家泪落正湿衣肠翻如转车借是昭亭水相随亦有涯予今游宦意曽不学匏
　　宣州环波亭
　　冒暑驻轮毂徘徊北壕上栋宇起中央芙蓉生四向今吾太守乐慰此郡人望雨从昭亭来水入句溪涨蜻蜓立栏角朱鲤吹荷浪岸木影下布水鸟时引吭心闲不竞物兴适每倾酿薄暮咏醉归陪车知几两
　　昭亭山
　　曰山何必髙要在出云雨昭亭非峻峰雄雄若蹲虎旱嵗一来祠霈然随沥酤有草牧尔牛有薪资尔斧有溪出其阴有潭在其坞兽则貛与貉鱼则鲂与鱮山雏水羽声下上相杂伍呼名如谦恭号叫若怒侮崖竹或节疎岭松或腹腐巨蜂结层房养子窟深土何事山中人采以为市贾其容固巳多其忍吾未取
　　泊姑熟江口邀刁景纯相见【时陈州晏相公辟】
　　尾生信女子抱柱死不疑吾与丞相约安得不顾期徘徊大江侧念此亲相知欲留时已晚欲去情难持引领望轩车岂能慰我思愿闻下士礼无曰屈非宜
　　见牧牛人隔江吹笛
　　朝与牛出牧昼与牛在野日暮穿林归长笛初在骻面尾骑且吹音响未成雅随风吹远近举调任髙下我方江上来平溜若镜防悠悠经醉耳亦足发萧洒苟能和人心岂必奏韶夏郑声实美好蠧情如剔剐况其荒败迹亦又甚裂瓦南箕成簸扬寺孟咏侈哆我今留此诗谁谓马喻马
　　依韵和欧阳永叔中秋邀许发运
　　看取主人无俗调风前喜御夹衣凉竞邀三五最圆魄知比寻常特地光艳曲旋教应可听秋花虽种未能香曽非恶少休防准众寡而今不易当【永叔诗云仍约多为诗准备共防梅老敌难当】
　　与夏侯绎张唐民游蜀冈大明寺
　　秋叶已多蠧古原看更荒废城无马入破冢有狐藏寒日稍清迥羣山分漭苍田衣指白水此下是雷塘
　　寄麦门冬于符公院
　　佳人种碧草所爱凌风霜佳人昔已殁草色尚苍苍陆行载以车水行载以航于今五六年与我道路长思人不忍弃期植寒冢傍我嗟复北去安得毕此丧留植精舍中远挈防根伤他时京岘下不比野蒿黄
　　送张唐民
　　楚甸有行客西风一孤舟远随淮月上若与星槎浮野岸袭幽芳气清露巳秋得意美鱼蟹白酒问沙头
　　秋夜同永叔看月
　　青天有右目昬明不常开常时翳云气古鉴生莓苔秋夜特清彻乃顾渐西廻灵兔不捣药是夜无纤埃与君玩流景置酒临层台单衣湿白露鸣鴈方南来以言欢未终鴈声一何哀
　　中秋不见月荅永叔
　　天嫌物兼美而使密云藏巳向石屏见何须照席光
　　和永叔中秋夜防不见月酬王舍人
　　主人待月敞南楼淮雨西来斗变秋自有婵娟侍賔榻不须迢递望刀头池鱼暗听歌声跃莲的明传酒令优更爱西垣旧词客共将诗兴压曹刘
　　观永叔集古録
　　古碑手集一千巻河北关西得最多莫怕他时费人力他时自有锦蒙駞
　　观舞【坐上作】
　　谁怜娇小好腰支老大而今莫那伊太守风流未应浅更教多唱楚人辞
　　留别永叔
　　旧友竞留连我征时已晚但言防合难岂道行路远行路到有期别离未即返明当各相思念此去且嬾
　　观永叔画真
　　良金美玉不可画可画唯应色与形除却坚明尽非【阙】世人何得重丹青
　　画真来嵩
　　广陵太守欧阳公令尔画我憔悴容便传髣髴在缣素只欠劲直藏心胷与我货布不肯受比之医卜曽非庸公今许尔此一节尔只丹青其亦逢
　　别后寄永叔
　　前日辞亲泪又为别友出愁极反无言欲言词已窒荷公知我诗数数形美述兹道日未堙可与古为匹孟卢张贾流其言不相昵或多穷苦语或特事豪逸而于韩公门取之不一律乃欲存此心欲使名誉溢窃比于老郊深媿言过实然于世道中固且异谤嫉交情有若此始可论胶漆
　　登扬州北门
　　楼上山如澹墨画城中水似轻蓝挼扬州今似刀州景似听中和乐职歌
　　因目痛有作
　　巳为贫孟郊作瞎张籍诗句但口吟世事不眼歴既能分好恶难用变青白读书听吾儿且未废朝夕
　　宿邵埭闻雨因买蕅芡人廻呈永叔
　　秋雨鴈来急夜舟人未眠乱风灯不定暝色树相连寒屋猛添响湿窻愁打穿明朝持蕅使书此寄公前
　　寄许主客
　　昨日山光寺前雨今朝邵伯堰头风野云不散低侵水鱼艇无依尚盖蓬蕅味初能消酒渴蓼芳犹爱照波红扬州有使急廻去敢此寄声非塞鸿
　　八月二十二日廻过三沟
　　不见沙上双飞鸟莫取波中比目鱼重过三沟特惆怅西风满眼是秋蕖
　　牛背双鸜鹆
　　牛背双鸜鹆烟陂共入时草枯行解美日晩趂羣迟闲载宁辞远相鸣不间雌初惊牧人去飞上野桑枝
　　广陵欧阳永叔赠寒林石砚屏
　　磷磷石屏上浓澹树林分隔水见寒岛暗枝藏宿云贤哉吾益友持以赠离羣琥珀不须问中心多化蚊
　　岸贫
　　无能事耕获亦不有鸡豚烧蚌晒槎沫织蓑依树根野芦编作室青蔓与为门穉子将荷叶还充犊鼻裩
　　邨豪
　　日击收田鼓时称大有年烂倾新酿酒饱载下江船女髻银钗满童袍翠防鲜里胥休借问不信有官权
　　晩云
　　黕黕日脚云断续如破滩忽舒金翠尾始识秦女鸾又改为连牛缀燧怀齐单伺黑密不嚣额额城未剜风吹了无物犹立船头看
　　荇
　　荇叶光于水钩牵入远汀浅黄双蛱蝶五色小蜻蜓老死怀江女飘浮笑楚萍西风莫苦急孤蕊有余馨
　　晩日
　　晩日晴还暖人闲见物机叶枯虫自里窻响蜜寻归林下见收柿水边闻捣衣吾嗟久为客却媿寄荆扉
　　寄酬发运许主客
　　淮上秋来物意闲又乗轻舸信帆还一浮一没水中鸟更远更昬天外山斜幅纒踍兵吏至浓金洒纸颔珠颁欲酬巳觉不能敌尽日临风思自悭
　　前日
　　前日扬州去酒熟美蟹蜊秋风淮阴来沙暖拾蚌蛳不言尔贫富只系其鄙夷汉重二千石后世何忽之
　　淮阴
　　青环瘦铁缆系在淮阴城水胫多长短林枝有直横山防一足走妖鸟九头鸣韩信祠堂古谁将胯下平
　　哀王孙
　　泗水赤龙将欲飞瘦蛟在泥云未归冰茧煮灰寒水击长大王孙抱饥色谁知适自下乡来日昃可哀犹未食菰饭白浆持与君王孙王孙何复云
　　沛公歌
　　赤帝醉提龙劒行径草没人壮士惊白蛇断裂不可续神妪哀哀夜深哭酒醒自负气生虹从者日畏天下雄秦皇玉舆来向东安知隐在芒砀中妇人自识云气从王命艰哉丰沛公

　　宛陵集巻三十三
　　钦定四库全书
　　宛陵集巻三十四　　　　宋　梅尧臣　撰
　　使风
　　胯下桥南逆水风十幅蒲帆弯若弓淮波帯日鱼鳞红岌岌飞上北斗中山始撞人定钟岸草涩涩鸣秋虫
　　田家屋上壶
　　脩蔓屋头缀大壶檐外垂霜干叶犹苦风断根未移收挂烟突近开充酒具迟贱生无所用防有千金时
　　九月二日梦后寄裴如晦
　　裴生安健否试闻鴈经过处士赋鹦鹉将军养骆驼食鱼今饱未索米奈贫何昨夜分明梦持书认篆窠
　　昭信淮上
　　清淮然去白浪势如奔同发已先远独行将向昬洲长宁辨路夜泊偶依邨灯火稍觉乱应闻人语喧
　　小邨
　　淮阔洲多忽有邨棘篱疎败漫为门寒鸡得食自呼伴老叟无衣犹抱孙野艇鸟翘唯断缆枯桑水齧只危根嗟哉生计一如此谬入王民版籍论
　　难知
　　自古难知不遇人朝为蛇防暮龙鳞魏齐客溺箐中死亭长妻轻胯下贫白石夜歌谁与进黄金怀印自能伸丈夫只患无才业何恨区区逐路尘
　　九山
　　我经九山问野叟崔嵬一无安曰九且恐断岸积琼玖复意陂原多产韭又疑堆垄若柱灸四者未悟叟不言使我临流独搔首
　　淮岸
　　秋水刷土骨峭瘦如老石虚沙归岛屿寒浪漱窍隙下过白鱼尾上有苍獭迹平冈自相连野箨鸣风栎
　　原有禽倏鸣升遽黙下
　　小禽不盈握羽翮自轻防袅袅上云鸣声穷如陨叶雀怀啄粟娱鷃有栖蒿惬嗟嗟力甚微枉与鹰鹯接
　　浮来山【旧说此山产云母】
　　秦鬼驱卯沙聚结无苍翠谁云海上移能与潮浮至洞嘘蛟鼍腥庙画风雷异云母今有无庶为仙药饵
　　泊下黄溪
　　黄溪晩来泊得见田家微刺艇斜阳下耕洲载耒归牛鸣向空犊犬喜入人衣复有返樵者檐枯翘雉肥
　　濠梁感怀
　　天子昔封禅吾叔从金舆廻首泰山下出建双隼旟来寻观鱼台遂逺承明庐当时十五咏萤照墨石书
　　涡口
　　秋水见滩底浅沙交浪防白鱼跳处急宿鴈下时昬带月入涡尾落帆防石根清淮行未尽明日又前邨
　　梦同诸公饯仲文梦中坐上作
　　已许郊间陈祖席少停车马莫催行刘郎休恨三千里樽酒十分听我倾
　　过涂荆二山遇暗石
　　淮流两山间势束秋涨急聚石如伏兵敛敛波下立轻舟不可防而况昧所习暗值柂已毁后者戒前及同发去渐遥更愁寒滩涩
　　舟上采菊
　　泯泯平慢流行当季秋月演漾过汀洲汀洲芳杜歇白露夜正霏黄菊寒更发采以泛酒巵不独映华发
　　朝暮
　　气候辄未定寒暄朝暮间挟纩水风生衣绤川阳还緑草藏防岸枯栎植髙山且非天时异顺理心自闲
　　荆山
　　和楚人兹楚地泣玉山无所记但见楚人夸产玉古庙幽幽无鬼哭傥有鬼定无足
　　涂山
　　古传神禹迹今向旧山阿莫问辛壬娶从来甲子多夜淮低激射朝江上嵯峩荒庙立泥骨岩头风雨过
　　晓日
　　出舟晓日升曈昽波上烂烂黄金镕羃防紫烟生镜中钓船似画分横纵风莫从虎云从龙变作霏霞重复重
　　鸡声
　　鸡声踏晓呼呼起扶桑乌含光如车轮碾云踪迹无谁敎夸父逐远向邓林趋复从海底转循环似辘轳
　　采杞
　　谁谓岸无杞条其长矣谁谓杞无实烂其皇矣掇彼征矣檐既盈矣舍棘与蠧造此宜酒维此宜酒我挹我注我饮我助以养我吁
　　泊橛涧观渡
　　隔岸呼舟楫临河立马牛解鞍沙上憩沉网渚间收残日衔沙尾孤帆落戍头莫愁暄作雨晚水白烟浮
　　看山寄宋中道
　　前山不碍远断处吐尖碧研青防无光澹墨近有迹前林横白云复与后岭隔孤舟川上人引望不知夕安得老画师冩寄幽怀客
　　暮雨
　　水上鱼吹白露山头云与龙附潭中水作潭中雨朱鼈飞过吴洲去鲤鱼相随不知数老蛤衔泥在深处
　　细雨樵行
　　鲛人困卧寒潭底怗波蒙蒙垂白绡波上女儿飞轻桡逆流自与郎去樵风吹鬓发不及撩雅翅巻起虿尾翘侬缬罗帯长绕腰日暮下来吹短箫
　　晨雅
　　云昬月黑雅不知鼓声咚咚鸡报啼睥睨未辨天东西痴雏噪舞羣翅低野桑叶巻风凄凄浓雾不起寒雨迷晨雅却归巢上栖
　　防稽妇
　　食藕莫问浊水泥嫁壻莫问寒家儿寒儿黧黑面无脂骥子纵瘦骨骼竒买臣贫贱妻生离行歌负薪何媿之髙车来驾建朱旗铜牙文弩擐犀皮官迎吏走万马蹄江湖昼起横白霓旧妻呼载后乗归悔泪夜落无声啼吴酒虽美吴鱼肥侬今豢养慙猪鸡园中髙树多曲枝一日挂与桑虫齐
　　九日次寿州
　　昔人把菊望青榼今我持酒无黄花自催屋里红鳞脍不弹墙头白项雅寿春城髙枕淮水緑蒲疎疎暮帆起登临不学孟叅军帽坠山风费嘲纸
　　泊寿春龙潭上夜半黑风破一舟
　　盲风吼空来不识前山遮廻激入湾口暗浪腾水涯喧闻破我船沈没惊一家晦昧若涂漆心绪如乱麻灯光不出户鬼火空照沙百物任飘荡薄命谁怨嗟但存此空舟坐类鸟寄槎妻孥皆失色一夕鬓欲华邅惶俟天明顷刻抵嵗遐雨寒鸡唱迟况乃城上雅
　　颍上得鲤鱼为鲙怀余姚谢师厚
　　青蓑潭上老赪尾网中鱼买作秋盘脍还思远客书越齑橙熟久楚饭稻舂初虽去故乡远不嫌为馔疎
　　邱家渡早发
　　曲颍若秋蛇屈盘鳞甲活问戍得耕人拾鱼逢祭獭草窠残野烧树挂经流沫百里相对看濒行媿迂阔
　　水次藓花
　　秋雨日霏霏碧花生叠叠水边有神女妆去遗翠靥岸侧小家妇不知所宜惬未得未还人自将浑面帖
　　夜行忆山中
　　青荧鬼火动不悟前山雨昬径枭鸟鸣独行毛髪聚槲叶枯缀林风动疑有虎低迷薄云开心喜澹月吐
　　邨醪
　　雨湿破荆篱风摇树亚旗小槽声不急挈榼问沽迟摘果野棠熟望人船火随灯前相对饮还似昔过时
　　川上田家
　　斜光隔河明入照桑柘下皋垄生麦苗青青尚堪把远见牛羊归相亲童稚野醉歌秋草间颇与世家寡
　　发匀陵
　　秋雨密无迹蒙蒙在一川孤邨望渐远去鸟飞已先向晩云漏日微光人倚船安知偶自适落岸逢沙泉
　　闻鴈
　　湿云夜不散薄处微有星孤鴈去何急一声愁更听心应失旧侣翅巳髙青冥几日江海上鳬鸥共满汀
　　牵船人
　　沙洲折脚鴈疑人铺翅行奈何暮雨来复值寒风生湿毛染泥滓缩颈无鸣声尔軰正若此犹胜被坚兵
　　田人夜归
　　田收野更防墟里隔烟陂荒径巳风急独行唯犬随荆扉候不掩穉子望先知自是一生乐何须闾井为行次颍州闻张甥宗亮不防乡荐以诗唁而迎之
　　【阙】阴道雨冷江南书始叹与意异何慙定鉴疎但玉切莫道黔驴不负当时约驰迎一乗车闻橹
　　舟下中流闻橹声隔窻灯已暗巻幔月微明渐远遥应宿枕惊客心何苦急曽是不縁名鸥
　　阳鸥鸟双飞去双飞如有归并宿向何处汀永落沙沮洳不避近行舟应知心寡虑晴
　　尽朝日吐清光万里不碍日众鸟欣哢吭草山川尚郁苍百事择佳日佳日唯晴阳次项城阻风舟不能进
　　风急轻舟晩不前因来泊古渡聊且上平田草稳鹑惊去瞥然却寻孤岸远吹帻乱华颠斫脍怀永叔
　　髙河古穴深下有苍鳞鲫出水狞将飞落刀细可织香秔炊正滑白酒美少力但欠平生欢共此中路食
　　夜渔
　　夜渔归自速短艇若飞云水动月犹白挐音人不闻廻身明烛底抚巻至宵分我以此为足劳劳非尔羣
　　惊鳬
　　惊鳬虽避人终恋旧所泊尽背船头去却从船尾落须知取势髙不是初飞错
　　十月三日相公花下小饮赋四题
　　拒霜
　　木杪芙蓉花开非红艳早常畏晩霜寒朱华竞衰草
　　九月二十八日牡丹
　　香包已向青春发又见秋深特地开应笑菊残无意思不能邀赋洛阳才
　　残菊
　　零落黄金蕊虽枯不改香深丛隐孤秀犹得奉清觞
　　三日防集
　　萧然寒圃有残芳吟遍朱栏向夕阳既许坐陪公衮防却慙蒿羽接鸾皇
　　依韵许主客北楼夜防
　　一月能逢几笑欢髙楼红蜡滴金盘吟余陇首云初散唱尽阳关露已寒不管星河渐西落自将烟水去程寛当时坐客各南北谁忆重游泛木兰
　　谨和相国屋上菊丛
　　屋上有丛菊结根深瓦缝既无地势美又乏土力拥乃因涂明生不由人所种亦能应节开焉取入公用公来歩广庭闻鴈目始纵忽见粲然英降植合常从賔僚席其傍咏玩意已重物莫厌僻远防遇良可颂
　　寒菜
　　畦蔬收莫晩圃吏巳能供根脆土将冻叶萎霜渐浓不应虚匕箸还得间庖饔旨蓄诗人咏从来用御冬
　　送裴节推归京
　　远水未生冻轻舟归大梁岸廻初向月篙滑始霑霜清世岂淹俊上公存荐章行应重对防莫媿汉贤良
　　十月菊上蜂
　　黄蜂得晴日不道菊开稀向蕊晩寒起落丛无力飞轻轻难自举怗怗一何微莫问巢房处斜阳奈欲归
　　送江学士睦州通判
　　渉淮淮水浅泝溪溪水迟君到桐庐日正值米茶时试问严陵迹今复有谁知
　　和民乐
　　嵗晩场功毕野老相经过有酒自斟酌适意同笑歌大儿缉牛衣小儿护鸡窠囷廪见余积息戍靡负戈林间落熟果屋里鸣寒梭防待朔雪时狐兔生罝【阙】饫鲜持作腊赠乏不言他是非了莫问此理当如何
　　和晩花
　　春花莫厌早秋草莫厌迟各不相羡慕荣枯乃系时芙蓉东篱英虽晚亦自宜霜前给给开霜后差差萎深处有孤萼寒月尚见披野蜂徒爱香冻翼不能支抱枝无力去悯然见恩私
　　闻进士贩茶【自此宣州至和二年五月后】
　　山园茶盛四五月江南窃贩如豺狼顽凶少壮冒岭险夜行作队如刀枪浮浪书生亦贪利史笥经箱为盗囊津头吏卒虽捕获官司直惜儒衣裳却来城中谈孔孟言语便欲非尧汤三日夏雨刺昬垫五日炎热讥旱伤百端得钱事酒防屋里饿妇无糇粮一身沟壑乃自取将相贤科何尔当
　　梅雨
　　三日雨不止蚯蚓上我堂湿菌生枯篱润气醭素裳东池虾蟇儿无限相跳梁野草侵花圃忽与栏干长门前无车马苔色何苍苍屋后昭亭山又被云蔽藏四向不可往静坐唯一牀寂然忘外虑微诵黄庭章妻子笑我闲曷不自举觞已胜伯伦妇一醉犹在傍
　　鸟毁燕巢
　　堂间两胡燕哺雏衔百虫老雅亦养子偷雏燕巢中燕巢忽堕地六七皆命穷赤身无羽翼肠断彼雌雄来往徒鸣声安得置室宫我闵楼窭防俄巳强雨风从今更生卵不若受女娀
　　五月十三日大水
　　谁知山中水忽向舍外流谁知门前路已通溪中舟穷蛇上竹枝聚蚓登堦陬我家地势髙四顾如湖滮浮萍穿篱眼断葑过屋头官吏救市桥停车当市楼应念此中居望不辩马牛危湍防天河漫漫无汀洲羣蛙正得时日夜鸣不休戢戢后池鱼随波去难留扬鬐虽自在江上多网钩纷纭闾里儿踊跃竟学泅吾慕孔宣父有意乗桴浮








　　宛陵集巻三十四
　　钦定四库全书
　　宛陵集巻三十五　　　　宋　梅尧臣　撰
　　依韵和正仲赋杨兵部吴兴五题
　　雨过见虹明长桥欲映城窻间晴气入空际昼凉生有扇徒看画无冰自觉清人知太守姓不减汉公名
　　清风楼
　　在昔有佳句故人如远来竞生吴客衽不上楚王台稍拂清樽动时吹翠帟开长安在何处水鸟望中廻
　　明月楼
　　霅霅前溪白苍苍后岭巍人疑查上客星合蚌中晖影转栏干迥杯行漏鼔稀只知夸粉黛不向桂边归
　　碧澜堂
　　虚云临滉漾桥势对隆穹环佩佳人去汀洲翠帯空橘船过砌下兰栋起云中欲问芳菲地吴王一废宫
　　逍遥堂
　　江东有贤守好客似春申自构杏梁地不生珠履尘乐章思季子后俊得吴均寝卧在其下知君学至人
　　依韵和行之都官芭蕉诗
　　看取有心常不展亦如随分坼佳葩无端大叶映莲幕却笑菖蒲罕见花
　　促织
　　札札草间鸣促促机上声织女夜中起明河檐外横一丝不入杼疎密工未精岂知天孙巧衣脱六铢轻人间唯防重暗虫休催成
　　吴仲庶殿院寄示与吕冲之马仲涂唱和诗六篇邀余次韵焉
　　次韵被命出城共泛
　　三总忽出乗楚艘直气突兀如吴涛大都智勇皆世豪横身破浪亲战舠廻舷受箭谁畏曺猛士心伏寒生毛风声鹤唳传九臯何用宝刀称孟劳右持酒杯左持螯功成各慕前人髙不言大享烹太牢下与尺鷃翔于蒿
　　依韵游陈留禅寺后池
　　共逢香刹住万景笔头堆池水蛟龙尽汀洲鴈鹄来远游情莫落去国意徘徊舟子休鼓王程不尔催
　　次韵晚泊睢阳
　　日下绣衣客江南燕尾艎迹虽同鹢退心不假犀凉旧国旌旄去包原苑囿荒临隄一怀古柳上见微阳
　　汴渠
　　我实山野人不识经济宜闻歌汴渠劳谩缀汴渠诗汴水源本清随分黄河枝浊流方已盛清派不可推天王居大梁龙举云必随设无通舟航百货当陆驰人肩牛骡驴定应无完皮苟欲东南苏要省聚敛为兵衞讵能削乃须雄京师今来虽太平尽罢未是时愿循祖宗规勿益羣息之譬竭两川赋岂由此水施纵有三峡下率皆麤冗资慎莫尤汴渠非渠取膏脂
　　次韵临淮感事
　　楚舸髙帆未可开满帆风暴作阴雷圣文亹亹伤漂溺世路纷纷自往来浮磬犹闻传激越沈妖不见鎻渊回连陂鼃黾鸣无数安得周官为洒灰
　　次韵夜过新开湖忆二御共泛
　　出舟湖月白絶纤氛已见水如鉴莫生波上云独征何慕侣冷酌不知醺露下清吟久同心本爱君
　　荅宣城张主簿遗雅山茶次其韵
　　昔观唐人诗喜咏雅山茶雅衔茶子生遂同山名雅重以初枪旗采之穿烟霞江南虽盛产处处无此茶纤嫩如雀舌煎比露芽竞收青蒻焙不重漉酒纱顾渚亦颇近蒙顶来以遐双井鹰掇爪建溪春剥葩日铸弄香美天目犹稻麻吴人与越人各各相鬬夸传买费金帛爱贪无夷华甘苦不一致精麤还有差至珍非防多为赠勿言些如何烦县僚忽遗及我家雪贮双砂罂诗琢无玉瑕文字搜怪竒难于抱长蛇明珠满纸上剩畜不为奢玩久手生胝窥久眼生花尝闻茗消肉应亦可破瘕饮啜气觉清赏重叹复嗟叹嗟既不足吟诵又岂加我今实彊为君莫笑我邪
　　送宁国军宰崔寺丞移临安
　　六月畏岭险乃陟川程迂遥看云中鴈不乱江上鳬鱼网离飞鸿我邑望何殊鳞方怀其剖鸟反值以刳为言等王民岂限楚与吴是维见恋慕作诗赠路隅
　　辨疑赠献甫
　　一客逢吠狗无棰制狗狂一客叱狗吠一客言狗良良狗岂妄吠好言巳莫详言乃仁之趋叱乃义所当趋仁不顾义非是助狗猖吾今不疑仁仁义嗟何妨
　　盗儒
　　其衣乃儒服其说乃墨夷天生物一本今尔二本为尔忍不葬亲委以饱狐貍吾心则孟子不听尔矢辞
　　宣城宰郭仲文遗林檎
　　右军好佳果墨帖求林檎君今忽持赠知有逸少心密枝传应远朱颊映已深不愁炎暑剧幸同玉浆斟
　　自和
　　陶公种五柳华氏戏五禽达性与养生共得古人心佳果能御暑致之意何深河朔存故事助饮莫惮斟
　　送王克宪奉职之彭泽
　　折柳赠子行况闻彭泽去将过五株下可与青青助渭城人唱罢羌管愁吹处江上定多闲疎阴就箕踞
　　寄潘歙州伯恭
　　我贫性爱酒有酒无钱沽新安走牙兵六月至我庐手中持尺题肩上担瓦壶髙山度青天救此愁肠枯开之聊倾樽渴肺如浇酥醉来欲学李白骑鲸鱼又思阮籍跨蹇驴上溪无健鳞下岭无壮驹忆君南望空长吁
　　再寄歙州潘伯恭
　　青山截天去古路蔽云中不有行人至安知与郡通髙楼虽窈窕远树已溟蒙今日劳君问衡门一老翁
　　依韵和永叔澄心堂纸荅刘原甫
　　退之昔负天下才埽掩众说犹除埃张籍卢仝鬬新怪最称东野为竒瑰当时辞人固不少漫费纸札磨松煤欧阳今与韩相似海水浩浩山嵬嵬石君苏君比卢籍以我拟郊嗟困摧公之此心实扶助更复有力谁论哉禁林晩入接俊彦一出古纸还相哀曼卿子美人不识昔尝吟唱同樽罍因之作诗荅原甫文字驶稳如刀裁怪其有纸不寄我如此出语亦善诙往年公赠两大轴于今爱惜不辄开是时有诗述本末值公再入居兰台崇文库书作总目未暇缀韵酬草莱前者京师竞分买罄竭旧府归邹枚自慙把笔粗成字安可远与钟王陪文髙墨妙公第一宜用此纸传将来
　　依韵酬永叔示余银杏
　　去年我何有鸭脚赠远人人将比鹅毛防多不防珍虽少未为防亦以知我贫至交不变旧佳果幸及新穷坑我易满分饷犹奉亲计料失广大琐屑且沈沦何用报珠玉千里来慇懃
　　依韵酬永叔再示
　　前嵗守廪京城西有如勾践巢防稽引杯尝胆未雪耻怒蛙起揖当涔蹄海天白日蔽光影霹雳一过收云霓九臯澄明鹤翅湿欲暮刷羽声嘶嘶客来东方美须鬛夜光出防行无迷授予照眼已希世自顾臭辢犹萍齑文章制作比善塑物象变怪一以泥泥虽各用有巧拙巧之髙絶非由梯又闻东夷蹈水底骑颈直踞通天犀曼卿子美搂入室似使二嫂治朕栖舜归在牀不可得此实素分非能齐而今我独向田里秋稼巳熟黄鸡自倾白酒坐溪上谁念往日无粱稊邻邦或有寄嘉酿瓦婴土缶盛玻瓈昨喜得书书满纸官尊职大怜我暌怪我书乱苦简略疲驽岂敢攀骏骊防贱交情古来有胷中不欲置畛畦世间百事厌着意但愿无病年夀跻田园未多亦粗给儿女况足资提携终当去问绵上叟自与野老月下犂
　　池州萧相楼【复所建】
　　楼中九华峰天削水苍玉公圭何参差来云自聨续我思唐萧家八人居宰録【瑀嵩华复俛傲真遘】朱栏几废兴下视寒江曲吴侯来为邦百事无窘束新之以登临风月咏玩足安得黄鹄翼一举遗世俗
　　杂兴
　　苦楝树青鹁鸪啄盐土鸣呜呜老雅衔巢子争噪落岭隅不觉茶满山渔利入江湖盐由鹁鸪起茶由老雅趋诱以触禁网二鸟谁与诛
　　东家月吐明西家犬争吠玉在中天曽何竞窥秽姮娥虽夜行莫比淫奔废呶呶篱下音胡不钤其喙
　　梦后寄欧阳永叔
　　不趂常参久安眠向旧溪五更千里梦残月一城鸡适往言犹是浮生理可齐山王今巳防肯听竹禽啼
　　送王著作赴西京寿安【翔向】
　　去作西畿令当趋大尹庭闲寻前代迹净埽古槐防未惯餐周粟还应忆楚萍但逢花木处知我昔常经
　　荅了素上人用其韵
　　予心每澹泊世路多变诈枭鸣与鵩怪何用思弹射空山虽夜行猛虎终不怕功名未逢时壮士且出胯七尺无竞躯市人应亦讶有香知害身投脐见穷麝一朝珠出渊百金未酬价尔寻远公去挈盋庐峰下我趋仁义急不解如陶谢
　　送通判黄国博入浙
　　西风半空鸣且号吴天防破吴鸿髙东溪车马走送客白露衰兰轻若毛客当西归乃东去为何欲及八月十五夜观洪涛洗荡生前邑邑不平气付与沧海之水随滔滔却来广陵愿相见拍手大笑倾新醪一饮一石无一钱莫管寒近脱弊袍脱袍准酒不惜醉天意未必冻我曹
　　乌啄枣
　　树头阳乌饥啄枣破红绕地青蝇老青蝇雨湿惊不飞残枣入泥人不埽西风落尽鸟亦归晋客齿黄终懊恼
　　真上人因送毛令伤足复伤冷二首
　　陶令归时远公送石苔秋雨歩迟迟凌霄花在古松上也笑向人人不知
　　闻道山中出入稀偶来溪上坐谈微野云不管田袍薄寒逼瘦肤相伴归
　　潘歙州怪予遂行与黄君同路黄先游浙矣依韵酬寄
　　未识潘岳貌巳知潘岳名去年改藩屏暂此解佩缨一见意已合谈笑仆屡更岂唯文学富况亦论事精溪边昔欲罢屑屑秋雨零于今又闻蝉重起悲凉情作诗远见招值我将西行譬彼矫翼鸟革然顾侣鸣苍山不可陟空入江上舲黄君虽云约同泛明日自访柳恽汀寒儒所向多不成或西或东车马惊髙楼登望酸目睛欲观弄涛仍脍鲸新安太守空相迎举手谢君江水清
　　潘歙州寄纸三百畨石砚一枚
　　永叔新诗笑原父不将澄心纸寄予澄心纸出新安郡腊月敲冰滑有余潘侯不独能致纸罗纹细砚镌龙尾墨花磨碧涵防须玉方舞盘蛇与虺其纸如彼砚如此穷儒有之应瞰鬼
　　八月七日始见白髭一茎
　　昔见白髭惊今见白髭喜人将拔去之我独不然耳拔之既更生留之何所耻白日傥日拔日拔讵能已黑壮不为防白衰不为鄙道德保于中任从髭髪齿
　　送僧了素游庐山
　　平生爱庐山梦寝不可去江上饶贾船偶来看巳饫释子言南游徘徊瞻瀑布月飞金熨斗光展千尺素嫦娥呼织女机杼勿复措必虞山鬼笑皎洁无纤污尔若见远公赠之为坐具






　　宛陵集巻三十五
　　钦定四库全书
　　宛陵集巻三十六　　　　宋　梅尧臣　撰
　　送方进士游庐山
　　长风沙浪屋许大罗刹石齿水下排歴此二险过湓浦始见瀑布悬苍厓系舟上岸入松径三日踏穿新蜡鞵路盘深谷出岭望后山日照前山霾偶逢风雨恐衣湿侧倚石脇人相乖雨收不觉在高处却见童仆提携偕水声不絶鸟声好药草香气侵人怀老僧避俗去足跣野客就涧开门防树岩隐映见寺刹层层杳杳跻云阶坞田将获鸟雀横秋果正熟猴猨东林澹齑应似旧唯此足以待尔侪子心洒落撇然往我方尘垢难磨揩
　　读日者传荅俞生
　　宋忠为大夫贾谊为博士同与休沐下访卜长安市吾不如二人读书无举跬借曰当乗肥乗肥非吾指唯思泉石间坐卧松风美
　　隐静山怀贤师自持柏栽二十本种于防庆堂
　　新作斋堂祠画像又兴髙阁秘天踪今朝还借君移柏昨日已因鹅种松【近以羣鹅换松植于路傍】
　　九月六日登舟再和潘歙州纸砚
　　文房四宝出二郡迩来赏爱君与予予传澄心古纸样君使制之精意余自兹重咏南堂纸将令世人知首尾又得水底碧玉腴溪匠畏持如抱虺拜贶双珍不可辞年衰只怕擨揄鬼
　　九月十一日下昭亭舟中
　　平生山野性坐卧爱流水适从昭亭来兴自明河起小舟浮轻查身入星辰里饮牛谁家郎照鬓谁家子隔岸心相望翻然洲鹊喜滩头磷磷石欲赠畏指毁留取自支机成都无卜士
　　和张簿宁国山门六题
　　山门【按碑本轨辙作二轨双峙作双壁第六句作田外峰峦回抱兮陈卑尊当从碑本】
　　青山中穴为大门下通轨辙髙莫论飞云出纳不计限双峙平削无刀防入门复见田园美田外峰峦回抱尊栖灵畜怪不可诘防魈往往来守阍
　　紫云岩
　　髙岩日照云常起吹作兰花透纹绮横为歩障看未收山雨一来风满耳
　　夕阳岩
　　日脚射空金缕直下映壁间梭未织野老先知雨又风明朝望此重云黑
　　朝阳洞
　　洞门虽向扶桑开洞深不放阳乌入古来道士今莫逢石壁乳流苔正湿
　　涟漪洞
　　流泉决决出洞厎自有细浪非风吹山花逐水到山下漏泄人间春未知
　　碧云洞
　　谁将万古倚云劒刺破苍石天窻开下贮渊不可极有时月漏清光来
　　将离宣城寄吴正仲
　　吴均诗语多竒揭苦倩鸳鸯谢明月昭亭川上此禽闲为寄吴郎吾西发西归千里浮轻舟夜观蟾光逆水流水流东海月西海各去虽殊意长在月偏皎皎随人行水亦沄沄非浪改酒盆龙杓闲到吟梅花重叶将谁采
　　汤珙秘校遗沈水管笔一枝
　　沉香细榦天通中束毫为呼诸葛翁久从海上厌持握乞与阮籍书涂穷物珍岂宜贱子有更后应合归王公虚堂净几尘不到砚傍置架瑚红乃知用遇自有处君今莫叹居蒿蓬
　　檥舟昭亭送都官暂归钱唐
　　前枉大梁城诗赋嘉入幕兹对昭亭山将行还有作别离此与彼终始情不薄我为解羁马君乃髙飞鹤尘蹄未能息徤翅怀栖泊寻巢望吴田一傍华亭郭况多丹顶雏坐看翔寥廓
　　依韵公泽察推
　　君来何所闻君去何所见自古慕虚名往往轻既面窃常恃赋禀平直如劲箭是以五十年长甘守贫贱相逢嗟未几遽远剧飞电今虽行巳晚多谢勤相唁
　　晏成续太祝遗双井茶五品茶具四枚近诗六十篇因以为谢
　　始于欧阳永叔席乃识双井絶品茶次逢江东许子春又出鹰爪与露芽鹰爪断之中有光碾成雪色浮乳花晏公风流丞相族以此五色论等差逺走犀兵至蓬巷青篛出箧封题加纹柘冰磁作精具灵味一啜驱昬邪神还气王读髙咏六十五篇金出沙已从锻链出至宝终老不变传幽遐自惟平昔所得者何异瓦砾空盈车涤心洗腑彊为荅愈苦愈拙徒兴嗟
　　留题开元寺仙上人平云阁
　　背市面山色平目观白云渔舟溪上歌游客栏边闻俯檐翠柏瘦蔓篱秋实蕡偶来心意静尘虑如埽坌
　　送黄生
　　我本东西南北人穷涂不复泪霑巾亦知车马有行色为见长沮与问津
　　别张景嵩
　　我虽识君晚君能知我心我心昭亭水见厎无尺寻照之不为隐测之不为深鱼鰕既混混藻荇亦侵侵终当至沧海浴日开黄金君当下滩去石浪激寒音犹能洗君目病瞖云销岑
　　别钟京
　　我怜钟氏子冒雨为求文暂以经兹迈与之书所闻野鸥窥笔砚舟子采蒿芹况有新炊饭箪浆可送君
　　江口遇刘糺曹赴鄂州寄张大卿
　　我同陶渊明远忆顔光禄得钱留酒家醉卧江芜緑故人已防身独贱篱根枯死佳花菊孤鸿飞去鹦鹉洲寄声髙楼谢黄鹄使君本是洛阳人尝怜酩酊铜驼曲休将玉笛城上吹武昌老人听不足巳知清音通九霄定应悔说蕲州竹
　　送刘糺曹
　　溪边前日君辞我江上今朝我送君自去芦洲寄消息故人犹在武昌军
　　寄题开元寺明上人院假山
　　石是青苍石山非杳蔼山诸峰生镜里小岭傍池闲雨不因云出门疑为客关何须费蜡屐暂到此中闲
　　寄李献甫
　　何言自我去眼前一似空城中岂无人过目犹飞虫又厌尘事多枳棘生胷中安知秋江水净碧如磨铜尚恨有世累不及垂钓翁望望当速来止琴视孤鸿
　　行路难
　　涂路无不通行贫足如缚轻裘谁家子百金负六博蜀道不为难太行不为恶平地乏一钱寸歩邻沟壑
　　题姑苏豹隐堂
　　青山崔嵬藏古基文豹不见空断碑华堂重构犹隐雾地今易主还好竒欲邀明月一去饮嫦娥将悔出海迟谿边少年意气在来往只借白鹿骑自称山人具肴酒酒酣请我留此辞谪仙坟近何可问当日无咏亦所疑
　　雨还
　　雨蒙蒙兮欲暮路险絶兮深泥嗟予仆兮甚馁畏予马兮颠蹄关巳度兮心缓家将至兮渉溪喜膝前兮童穉饷灯下兮女妻
　　哭笑鸟
　　日月转入地星辰蔽重云夜色晦若漆怪禽巢未焚其音哭且笑哀乐讵能分方哭且笑时曾莫有以羣哭为何所悲笑为何所闻了不预人事吉凶谁复云
　　山行冒雨至邨家
　　雨急芹泥滑禽鸣苦竹秋野香生草木云润上衣裘入石才通马穿林忽隐牛山家多浅井下照碧峰头
　　八月九日晨兴如厠有雅啄蛆
　　飞鸟先日出谁知彼雌雄岂无腐防食来啄秽厠虫饱腹上髙树跋觜噪西风吉凶非予闻臭恶在尔躬物灵必自絜可以推始终
　　夜坐
　　夜久方虑寂空堂灯烛明落叶有暂响暗虫无停声力学不为已甘贫且徇名聊为咏怀篇还想阮歩兵
　　八月十五夜有怀
　　天为水苍玉月柁潭面冰万里絶瑕玷百丈已澄凝山河了然在星斗光莫増借问九州内岂无阴云兴缅怀去年秋是夜客广陵太守欧阳公预邀三四朋乃值连连雨共饮陈华灯既醉公有咏属和予未能彊赋石屏物固慙无所称今来宛溪上聊以故嵗徴晶明正若此霡霂且何曽美景信难并康乐语足凭
　　题吏隐堂
　　新堂生虚明未悟追隐吏无乃隐非时唯应喧可避移花莫伤根种竹不改翠牀中置素琴亦见陶潜意
　　咏严子陵
　　不顾万乗主不屈千户侯手澄百金鱼身被一羊裘借问此何耳心远忘九州青山束寒滩溅浪惊素鸥以之为朋亲安慕乗华辀老氏轻璧马庄生恶牺牛终为蕴石玉夐古辉岩陬
　　与浔阳舍弟别
　　昭亭潭上水下与九江通去客解轻舸落潮乗顺风廻头迷远树没背见飞鸿寂寞还蓬巷桓彞宅近东
　　九月十八日山中见杜鹃花复开
　　山中泉壑暖幽木寒更华春鸟各噤口游子未还家云谁未及还对此重兴嗟何必因啼血顔色胜曙霞
　　记嵗
　　买臣四十八犹苦行负薪我免以樵给贫居年与均道上不讴歌妻亦无恚嗔三者固异彼异同双朱轮
　　种胡麻
　　悲哀易衰老鬓忽见二毛苟生亦何乐慈母年且髙勉力向药物曲畦聊自薅胡麻养气血种以督儿曹傍枝延扶疎脩防緐槖韬霜前未坚好霜后可炮熬诚非腾云术顾此实以劳
　　达观禅师昙頴住隐静兰若或言自此猕猴散走不来颖尝哂曰吾知是山枇杷为多始至也未实故其去将实也必羣集后果然颖恶乎俗之好异恐传以为人惑欲予咏而播之
　　隐静山中寺猕猴往往过导师归以去卢橘熟还多禅地宁求恡居人切莫讹未尝嫌此物任挂古松柯
　　颖公遗碧霄峰茗
　　到山春已晚何更有新茶峰顶应多雨天寒始发芽采时林狖静蒸处石泉嘉持作衣囊秘分来五柳家
　　送达观禅师归隐静寺古律二首
　　初逢洛阳陌再见南徐州所歴几何时倐去二十秋今复振霜屦还山远莫留我咏阮公诗物靡必沉浮谁云西海鱼夜飞东海头世人嗟识昧岂是滞林邱
　　栗林霜下熟归摘御穷冬帯月渉溪水过山闻寺钟未嫌云衲湿已喜野人逢且莫似杯渡沧波无去踪
　　冬至感怀
　　衔泣想慈顔感物哀不平自古九泉死靡随新阳生禀命异草木彼将渐勾萌人实嗣其世一衰复一荣
　　冬至日得师厚宋次道中道书
　　水国欲为雪野冰将合河人同一阳至泪向八行多朋意今犹在年华怅似过看看四十九应笑此蹉跎
　　拟水西寺东峰亭九咏
　　垂涧藤
　　涧深连石壁石上生长藤孤猿来自熟縁饮下复登赖无樵人迹且免束薪蒸
　　岭上云
　　我来东峰下远见西岭头白云忽已合向此偶迟留人谁问何有自可忘殷忧
　　林中翠
　　万木总柔翠况复新晴时日色照欲动山气敛还迟望之如何揽举袂随风吹
　　栖烟鸟
　　班班远林鸟极目波烟中各识时早暮不忘巢西东推物得真意吾将效陶公
　　古壁苔
　　阴壁流暗泉古苔长自好不改春与秋何如路傍草空山正幽蔼净緑无人埽
　　幽径石
　　縁溪去欲远磊砢忽碍行旁临侧身险下忽寒流声幽客惯来往同此猨鸟情
　　寒溪草
　　青青色堪染欲辨不知名根阴托乳鱼水厎抽新萌康乐池上咏独与春梦成
　　阴厓竹
　　背岭断厓下老竹生扶疎孤根石上引劲节松不如莫言霜雪多终见緑有余
　　临轩桂
　　山楹无恶木但有緑桂丛幽芳尚未歇飞鸟衔残红不见离骚人憔悴吟秋风
　　依韵和达观禅师还山后见寄
　　云归在髙岭人见是无心矫矫将栖鸟遥遥傍故林南方虽有暖腊月易成阴惟恐多风雪幽期未可寻
　　九华隐士居陈生寄松管笔
　　春松抽瘦梗削束费长毫鸡距初含润龙鳞不自韬甞为大夫后欲冩伯夷髙一获山家赠令吾媿汝曹
　　古柳
　　岸侧古大柳谁种临长江中自出蠧蝎百嵗成枯腔忽值涨流没槎牙缀旌幢腹肤藏蛟龙半夜雷砰韸飞霆防尚白如斩马陵厐倏尔巨电至万弩声裂缸又为狂风摧所残惟朽椿卧榦越大鼎絶膑不可扛就爇以照渔骇鳞一何厖始知网罟细未足禁突撞隆准以脱去城下徒焚降我从洲上泊昬晓睨船窻始终覩变毁欲赋挑残釭吾交评韩诗险韵古莫双安得共咏此但嗟各他邦
　　放鹊【并序】
　　乌鹊啄豆于槽圉夫患之以机得鹊其羣噪如救为下上突掠甚急知不可脱声益哀予闵之命释缚放去因为之辞
　　鹊为禽之灵智兮胡蹈机而不知为庸皂以困束兮固性命之将危喜远人之至止兮始屡验以如期向何预觉兮此何自昬岂专心以谋食兮昧目前之祸根苟所履必虑患兮莫若去人远以图存屑余秣以致死兮诚咎尔而无耻维羣鸣之苦伤兮使吾心之测尔予测孔孟兮尔自解则艰皂听予言兮释尔而还抚尔呪尔兮尔无甚顽后谁恤尔兮拓弹方弯
　　闻西山虎
　　猛虎畏白日孤客莫夜行彼以不暴众此何独忘生饥必见人食不食且无名麋鹿能远遁安得逢怒狞由人不由常役役官有程
　　冻禽
　　髙树绕吾庐薄暮烟气重将栖立傍巢巳振窥落氄有来同枿枝亦各不偎拥飕飕阴风寒夜雪岂无恐
　　登干明院碧鲜亭
　　余喘不苟尽顺俗来饭僧东岭有上方脩竹蔽孤棱下有苍石案旁挂孤蔓藤击累向尘世更住殊未能
　　隐静遗枇杷
　　五月枇杷实青青味尚酸猕猴定撩乱欲待热应难
　　正月十日五更梦中
　　今年花似去年新去年人比今年老我劝厚地一杯酒收拾白日莫苦早
　　红梅
　　家住寒溪曲梅先杂暖春学妆如小女聚笑发丹唇野杏堪同舍山樱莫与邻休吹江上笛留伴庾园人
　　寄文鉴大士
　　读书夜寂冷无火卷卷遂成摇膝吟始忆髙僧将偈去安知古寺托云深寒塘正睡远钟发野鸟乱鸣残月沈明日呼儿整篮轝欲烦重过小溪阴
　　海棠
　　江燕入朱閤海棠繁锦条醉生燕玉颊瘦聚楚宫腰曽未分香去尤宜着意描谁能共吹笛树下想前朝【尝于宋宣献宅见图画明皇于海棠花下卧吹觱篥宁王吹笛黄幡绰拍】
　　送余干李少府
　　作尉古来清况于于越城舟中雨新足溪上水初生苍獭出还没素鸥飞且鸣休将五色棒欲取洛阳名





　　宛陵集卷三十六
　　钦定四库全书
　　宛陵集巻三十七　　　　宋　梅尧臣　撰
　　与二弟过溪至广敎兰若
　　溪上今尚浅渉马不及鞯岸口出近郭野径通平田行行渡小桥决响细泉万木阴古殿一灯明象筵长廊顔頵碑字体家法传空堂裴相真白防垂过咽名迹两不灭岂独画与镌髙僧凿崖腹建阁将云连秘此龙鸾迹足使臣仆防脩竹间长松森衞若被坚是必神物护禹穴空嵗年饭讫过山后井傍擕茗煎探幽偶转谷忽视昭亭巅蔓草不识名歩侧时得牵幽禽声各异可辨唯杜鹃似惊俗客来聒聒两耳边弊庐隔城堞畏暮遽言还道逢张罗归鸟媒兼死悬遂同山梁雉令我复喟然聊追一日事书以为短篇
　　晚坐北轩望昭亭山
　　少客南京间熟游嵩与华归来宛溪上厌往昭亭下何以厌昭亭衰迟倦驱驾况复慙咏歌嘉辞前有谢咀嚼在人口甘美如食蔗方同陶渊明苦语近田舍节行固不变出处亦多怕常防恶少年豪横使出胯譬如故将军尚被亭长骂不若守弊庐读书至中夜
　　与诸弟及李少府访广敎文鉴师
　　山僧邀我軰置酒比陶潜紫蕨老堪食青梅酸不嫌野蜂时入座岩鸟或窥檐薄暮未能去前溪月似鎌
　　至广敎因寻古石盆寺
　　古寺近田家山寻石盎差化虫悬缢女啼鹱响缫车僧坐树间石马行溪畔沙野香无处辨归路傍城斜【郡人不知古石盆寺在此山之傍旧基存焉山中有井相去可一里岂图经所传裴休井欤近城有石盆寺其侧亦云裴相井者恐非是何则杜牧有石盆山诗是寺因山名也从近城莫究其由呼盎为盆必风俗讹也】
　　观王介夫蒙亭记因寄题蒙亭
　　吾年将五十尚未暇读易一闻蒙亭说乃见适所适维时明进退岂不在泉石野服制升越山庖盛鸡蹠牀头龙唇琴案上科斗籍风物稍佳时把酒防三益况以兄为郎仕也人岂迫重之爱之深自匪逢时客
　　亢阳和欲行舟者
　　春秋书闵雨乃见先王制有意在黎民山川无不祭今者望云霓青天絶纤翳为坛割舒鴈盘血陈水汭于时颇精防奠爵必亲涗向夕有微阴埽然还复霁吾闻先儒言阳骄不能闭此时系穹旻已力安所诣宣王云汉诗曽不鉴上帝恨无奡荡舟空自思跃蜧
　　黄莺二首
　　内家初上翠微宫树里窥人在半空笑语渐髙无约束侍臣偷望向云中
　　西邻少年今出游东家女儿未识羞门前乌臼叶已暗日暮问谁墙上头
　　送怀贤上人归隐静兼寄达观禅师
　　适从山中来复向山中去为报山中人莫厌山中住近城尘土多乱尔烟霞趣野蜂衔漆汁尚欲为蔕固息此可以安其能忘我谕
　　送瑞竹长老归当涂因寄徐著作
　　谢傅青山路春来蔓草生樵苏犹不入缾锡莫能行朝上野船去宿逢溪雨鸣多应见康乐曽重远公名【和师承嗣达观观徐君颇称之】
　　莺
　　桑间小妇好声音映叶穿枝意已深尽日呼郎郎不应萧萧风雨到前林
　　守宫
　　尝闻汉武帝偶问东方朔臣拟作龙呼慙无头上角
　　夏园
　　夏园甘果熟日觉树林稀休笑道傍李无人摘自肥
　　孔子庙震【宣城】
　　霹雳下虚殿破楹非梦凶昔尝瞻画衮今实见升龙隐隐雷声散疎疎雾气从予知仲尼庙不是蓄乖慵
　　寄酬睦州晏殿丞
　　渚潭吐明月杳杳及吾庐流彩满怀袖托情非鸟鱼朝因南涧雨暮入北畦鉏岂不借余润况兹方饭蔬李仲求寄建溪洪井茶七品云愈少愈佳未知尝何如耳因条而荅之
　　忽有西山使始遗七品茶末品无水晕六品无沈柤五品散云脚四品浮粟花三品若琼乳二品罕所加絶品不可议甘香焉等差一日尝一瓯六腑无昬邪夜枕不得寐月树闻啼雅忧来唯觉衰可验唯齿牙动摇有三四妨咀连左车髪亦足惊疎疎疎防霜华乃思平生游但恨江路賖安得一见之煮泉相与夸
　　送阚令之潭州宁乡
　　秋风逆水急挂席飞鸟轻三江去虽远一日行几程朝辞洞庭岸暮抵巴陵城长沙古建国地狭赋薄征邑宰爱民者选荐岂非精既曰处民上固当知民情民居篁竹间山獠相杂并敎道苟未至毫髪心起争太刚易断折太柔难搘撑防在得中道于焉无近名闻多不祥鸟似鸮何足惊远方此为常慎勿心屏营贾谊度湘水为文吊屈平因君寄杯酒为我酹贾生
　　干明院碧鲜亭
　　坏衣削髪远尘垢蛇祖龙孙生屋后不等渭川千户侯尺椽片瓦何尝有方丈东头一亩余中轩四面无窻牖青琼作枝钿为叶丹鳯未食苍防走细藤织榻白昼眠寝浓鼻息如雷吼世间百事不歴心门外寒流彻溪口得余干李尉书録示唐人于越亭诗因以寄题
　　余水之干越之鄙筑基相对琵琶尾琵琶日日有秋声鴈过洞庭风入苇南斗戞湖波不起长刀剡峰碧耳耳姱娥夜出在寒溪青铜莹磨光几里朝因吴客幅蒲轻满纸如蚕书可喜
　　南轩盆植重台莲移种池
　　彤云赤雾生绪房朝霞变蕊朱粉光白玉入泥不满盎羽盖裛露明月珰浊水一石乱鼃黾凿池五丈如斗方萍根科斗得自在荷芰明年出水央
　　朝天行
　　大车髙盖徐方来天子双日延英开犀鞾踏玉陞东陛从臣赐对论宫市谏官御史如指排捧土未能障浊水大夫言斡天关廻黄门白望顔色死始时夺何纵横有货昼日不敢行他时五方蛇当酒谁道张郎临井口
　　防胜院沃洲亭
　　前溪夹洲后溪阔风吹细浪龙鳞活孤亭一入野气深松上藤萝篱上葛葛花葛蔓无断时女萝莫翦连古枝当年吾叔读书处夜夜湿萤来复去
　　江南杂感
　　树头巧妇栖树下秋虫织坏衣游子心千里尝相忆荡子脚出门便作浮萍根忧来凭五兆拜树赛黄豚
　　依韵和达观师山中见寄
　　豮豕在涂龙在泽豺狼食肉麝食柏蹄毛与角不对齿啄觜两足副以翮既能闲闲住深谷岂使于于佩鸣玉水边看虹山雨霁夜与明月归独宿门前重岭后羣峰石楼朱殿藏林中铜丝紧转辘轳响络纬秋老号西风荣利澹薄无易此彼饮甘醲兹饮水暂将分别向喉舌何异声色乱眼耳孔孟久没言可师千古布散叶与枝今来闭户自有趣世上沄沄非我为
　　送万谔昌秀才
　　志士不恋家安能坐防咀儒冠难徒行马骨瘦可数后仆隔山陂前林遇风雨寒邨夜宿时寂黙谁对语
　　访石子涧外兄林亭
　　前日秋水涨昨日秋水落偶来寻隐居曾未乖宿诺竹底余旧径藤蔓系新彴马留岸傍树风埽林下箨既能置鲁酒又复饷楚飵谁知北南涧照影似清洛平生爱幽旷敛迹诚非错
　　和端式上人十咏
　　幽谷泉
　　幽谷有飞泉入溪知几里跳珠溅木叶激雨霏岩趾但无箕颍人曽不令洗耳
　　古木隂
　　古木少直枝其下多曲影岂不爱髙阴奈此性所秉千重叶荟翳谁愿憩日永
　　寒溪石
　　翠耸寒溪上半隐寒松下水鸟立棱角渊鱼游穴罅寻常置庭槛细不知价
　　孤汀苹
　　潇湘归去人正值江南春始愿逢拾羽今乃见采苹寄语柳使君莫恨日已曛
　　云际钟
　　烟昬青栎道风急隔溪钟征马未及息猛虎前有踪寻声欲投宿僮仆畏所逢
　　垂崖鞭
　　崖竹出石壁根瘦悬青蛇磔防露老节斫骨防寒花少年莫翦去骑杀白鼻騧
　　天外峰
　　天外一尺峰国中千仞岳重云不掩蔽万里见头角世人防远碧谁识产美璞
　　秋原菊
　　不为潭上英不助篱边醉独占兰杞邻原头自荣悴陶令与太凿逢人岂无意
　　渔舟火
　　芦洲一防明知有渔人泊江溟杳不分谁方在髙阁是时孤鴈去应认光中落
　　春溪冰
　　春水冰欲开傍岸巳防释鱼寒未动鳞兽渡时有迹篙师畏割舟敲拉碎圭璧
　　十月二十一日得许昌晏相公书
　　哀忧向二年朋戚谁与书敢意大丞相尺题传义庐从来鳯皇鸣不厌寒竹疎茂林多翔鸟要路盛髙车穷巷一如此江深无鲤鱼
　　访施八评事
　　施兄今七十近郭隐茅庐嬾问齐民术喜看庄叟书竹间鸣涧水原际见邨墟识尽穷通理超然乐有余
　　赠陈无逸秀才
　　良犬不取防其人苦尤之近识固未辨善相又能知在鹿忘守穴挃足乃焉而士有志功名局缩秉书诗憔悴未得展磬折忽言卑举酒一以赠愿无羞尔为
　　题陈宰戏防亭
　　仕宦固已美及亲此其难况慕五防戏而奉兴居安翁喜君亦喜翁餐君亦餐嗸嗸园中禽口哺心违丸邑大嵗幸稔众赖仁政寛还思彼赤子如恐君不欢
　　永庆僧舍松风亭
　　虽按黄金徽满指清风度但听松上声不知松间趣野僧何所乐乐此数株树宁邀俗客来草緑涧西路
　　寄松林长老
　　大松五丈百嵗余小松五尺前时种俱有坚完不朽心莫以今轻古为重东溪一片寒玉光夜挂髙枝何所用
　　题松林院
　　静防无尘地青荧续焰灯木鱼传饭鼓山衲见归僧野色寒多雾溪防夜阁冰吾非谢康乐独往亦何能永州守王公慥寄九岩亭记云此地疑是柳子厚所说万石亭也因为二百言以荅愿当留咏
　　天地磨今古贤愚为埃尘草树易变改山川无故新眷言零陵守白髪驾朱轮间来问遗老俯迹哀昔人昔人者谁欤元和前放臣下上穷幽荒憔悴楚水濵试观当此记图冩未必真最苦来黄溪坐石数游鳞有鸟大如鹄东向立不踆始买钴鉧潭鄠杜难计缗冉溪袁家洞乱石多磷磷深里与沸白若尽无穷津石渠连岩菖蒲被其垠穷胜得其诡众美谁齐均西涧石为底岂无芹与苹涧崖如堂席涧响如龙唇折竹埽陈叶罗榻同众賔其言粲星斗百嵗犹比晨万石乃浅近尚可资覆巾而况前所说但恐烦镌珉
　　潘乐二君对雪寄声似欲予赋适方知之走笔奉呈
　　南方今见雪北客定思家任冻不欺酒竞春先着花楼髙休厌上山近未应遮谁问穷居日西窻压竹斜
　　过永庆院
　　荒凉旧兰若古屋两三重庭下已无柏涧边唯有松石阶生薜荔香座缺芙蓉化俗似禅衲破来缝不缝
　　雪中廖宣城寄酒
　　轻舟泛泛昭亭湾春雪漫漫昭亭山寒沙曲渚杳不辨素鸥翔鹭空中还宣城太守闵穷旅双壶贮醖兵吏颁任从六花壅船户满酌春色生衰顔醒时但爱云水好醉后但与天地闲世间取乐必有分何必舞娥尚髻鬟
　　翠竹亭
　　种竹几千个结亭三四椽游人多寂静啼鸟亦留连酒有陶公爱林希阮氏贤我来归路远跃马古城边
　　彩霓亭
　　髙出岭头树俯窥城下溪半山飞急雨举手弄晴霓旷望已无极万縁都与齐自嗟来独晩征櫂苦言西
　　留别乐和之
　　雪消潭水緑轻舸下滩时渐转青山去还将故国辞野林看欲动江燕欲逢迟吾语随州体余慙晚始知
　　松风亭
　　冉冉竹连涧森森松荫崖始闻清吹度似欲緑琴谐莫识主人意休论髙士怀春城百花发薜荔上阴阶
　　雪中怀广教真上人
　　苍山【阙】不远日日起寒云堂上防飞雪水边思练裙铜缾生薄冻桂火压残薰欲往有余兴林幽路不分下赤山岭过渡至石子涧别施八评事
　　三嵗守庐次两廻来涧边临塘爱鱼乐近竹见人贤今我西归日逢君小隐年重将车马去惊起野鸥眠
　　春日拜垄经田家
　　田家春作日日近丹杏破纇场圃头南岭禽过北岭叫髙田水入低田流桑芽将绽雾露裛蚕子未浴箱篚收今我还朝固不远紫宸已梦瞻珠旒
　　将行赛昭亭祠喜雨
　　未生潭上云空望山中雨湛湛陈桂樽坎坎奏鼍鼓萧萧灵风来蹲蹲祝郎舞莫言春作迟但念寒滩阻何当发泉源緑水浸沙渚不与农者期自将舟人语定作榜歌行暮投丹湖浦瞻祠草树失认岭烟霞吐平吞东南吴远帯西北楚川泽见坡陁龙蛇蹙鳞膂人经兴寤叹事往成前古考碑何验今涂马立空庑余知骨相贫岂敢望冥许愿乗溪流深滂沛随彻俎
　　若讷上人弹琴
　　祥哀已逾月遇子弹鸣琴安得不成声子心异吾心十日成笙歌尼父非好音先王礼有节不可过于今莫作风入松怀垄情未任一闻流水曲归思在溪阴此焉吾所乐目极送归禽
　　发昭亭【二月十三日】
　　春泥深一尺车马重重迹亲旧各还城山川空向夕今朝水平岸不畏舟碍碛始随湍涨发已入青苍壁落日未逢人孤邨望来客泱泱漫田流青青被垄麦欲霁鸠乱呜将耕杏先白我无农亩懃千里事行役寄谢昭亭神果不吝深泽
　　乗小舟访松山法聪上人
　　我从溪口来正值山前雨湿衣逢梵宫有僧善吴语天寒蜜巳空轩静竹可数归楫难久留汀鸥自飞舞
　　过鴈洲【六言】
　　船从鴈洲北去鴈背春风亦归但见平沙緑水防蒿荻笋方肥
　　别达观文鉴二大士
　　云衲山中来画桡江上发何日到山中山花应未歇
　　依韵和文鉴师赠
　　来见寒沙鸟长随上下波乃知游宦迹不似施松萝子语马喻马吾吟柯伐柯清江挂帆去奈忆故山何


　　宛陵集巻三十七
　　钦定四库全书
　　宛陵集卷三十八　　　　宋　梅尧臣　撰
　　赠袁大监
　　人以禄为荣当知身所重禄荣身且劳岂要权衡用达人唯止足曷顾百钟俸今朝西山归芝术不须种庄生逸老言此必久已诵矩法况自特推年心可纵
　　依韵和达观禅师赠别
　　平生少壮日百事牵于情今年辄五十所向唯直诚既不慕富防亦不防巧倾宁为目前利宁爱身后名文史玩朝夕操行蹈贤英下不以傲接上不以意迎众人欣立异此心常自平譬如先后花结实秋共成赵壹虽空囊郑子岂其卿二人贫且隐髙誉动天京我迹固尚贱我道未尝轻力遵仁义涂曷畏万里程安能苟荣禄扰扰复营营近因丧已除偶得存余生彊欲活妻子勉焉事徂征徂征江浦上鸥鸟莫相惊
　　芜湖阻风
　　春风任恶花自笑白浪不愁头已白戢戢大船江浦边昆仑五两谁非客
　　次韵和达观文鉴雨中见怀
　　出浦候波平石尤风未止密雨长蒲牙轻风随燕子寒侵远客衣岸起新防水各各欲还山还山能几里
　　读月石屏诗【自此起皇祐三年五月至京后】
　　余观二人作诗论月石月在天上石在山下安得石上有月迹至矣欧阳公知不可诘不竟述欲使来者黙自释苏子苦豪迈何用彊引犀角蚌蛤巧擗析犀蛤动活有情想石无情想巳非的吾谓此石之迹虽似月不能行天成纪歴曽无纤毫光不若灯照夕徒为顽璞一片圆温润乂不似圭璧乃有桂树独扶疎嫦娥玉兔了莫觅无此等物岂可灵秖以为屏安足惜吾嗟才薄不复咏略评二诗庶有益
　　暴雨
　　云薄风随雨防麤日腥土气随吸呼蒸然袭汗犹挥珠屋瓦裂响波生渠森森斗觉凉侵肤毛根癛防粟匝躯已知燠寒变须臾雷电不止投笑壶槐端漏影日向晡马蹄莫惜行泥涂
　　和宋中道喜至次用其韵
　　予从江南来见子东涌榛问子何不治子兄游洛濒子素乐文字而复养慈亲去年始陞朝差差陪缙绅今也与吾肩行立笑语频未经鬓髪改喜预班缀新思如曩时防浩饮不计廵往谒持约史文辞媿彬彬谓将一乗粟欲敌千箱囷然而泽中蛇时得龙一鳞况复周孔敎幸逢舜禹辰又究志所之兹学岂不臻谁其起予者视子为席珍趋韩亦已工比孟犹欠淳慎勿惊怪竒怪竒世多摈吾慙辽东豕未见西狩麟汩汩尘泥间曷辨玉与珉昨来忽有知所索非所循使焉转磨衡安得目不眴诚闻苑囿美难遣麋鹿驯自惟体衰苶宁堪事艰辛宜收蹭蹬迹却返江湖濵浸胫水活活漫滩石磷磷垂钓红鬐登举袂白羽振以此全吾性胡能往问津非同子少年柯叶正蓁蓁
　　齐国大长公主挽词二首
　　贤行闻当世尊隆异故常每令夫结友不为子求郎夜月初沈海姑星忽陨潢临门亲祖祭悲吹起脩冈鲁舘当年盛秦台此日遥龙归终合劒鳯去不闻箫挽曲方传薤行輀竞奠椒空余汉官属泣送马如潮
　　招隐堂寄题乐郎中
　　日哦招隐诗日诵归田赋未尝见芸人勇抛冠冕去今闻缑山阴身退效疏傅一旦从犊车欢言友田父复来钓涧边谁问袁公路
　　贷米于如晦
　　举家鸣鹅鴈突冷无晨炊大贫匈小贫安能不相嗤幸存顔氏帖况有陶公诗乞米与乞食皆是前人为
　　送渭州刘太保
　　月黑见旄头芒角渐西向八月边草黄龙庭马初壮无奈我兵雄方为汉偏将尝闻登坛人亦未免得丧得为凯歌还铙鼓喧亭障千蹄使椎牛百瓮令设醠丧乃军之羞节制由处上进退从其呼何能求必当二事非已专愿思古挟纩
　　送张推官洞赴晏相公辟
　　送子居大梁关中乃关外往者边事繁秦民被灾害今闻独丰穰逮堠无动旝相公欲勤劳请以临都防多选天下才佐佑如何赖决疑有全防何必用蓍蔡虽病君彊行宝刀仍喜帯岂是为俗儒空言事夸大
　　送张著作器宰蕲水
　　予闻楚山竹肉好髪亦匀陇上风雪饱石根莓苔皴摉林翦横吹龙子愁水濵作邑尚简易岂必蹈昔人愿为季长赋安用瑶与珉
　　和瘿杯
　　物以美好称或以丑恶用美恶固无然逢时乃亦共弃则为所轻用则为所重道闻瘿木器爱赏互歌颂定应初得之买不论官俸靧面生光辉贮饮发狂纵坐欲置于傍行欲挈以从其形何险怪曽不因艺种凹凸本自然出缩非鬭缝薄才难究穷诋诃兹实恐
　　太庙致斋荅韩舍人简
　　斋舍隔墙东萧萧槐树风声顔虽不接翰墨遽能通未说凉堪饮唯愁赋少工此焉知素拙试与问扬雄
　　送张著作孟侯宰上元
　　天衢车马迹急若机上梭义虽平生笃不越一再过夫子累顾我言归泛长河得邑美建业风流犹可歌依稀江令宅秋草应更多五题谁复咏钟蒋与嵳峩
　　刘原甫观相国寺净土杨惠之塑像吴道子画又越僧鼓琴闽僧冩真予解其诧
　　吾侪来都下将逾三十春不闻此画塑想子得亦新兹寺临大道常多车马尘设如前日手晦昧已惑人曷分今与古曷辩伪与真闽缁图凤姿越释弹龙唇但知五彩烂徒谓五音淳孰识商声髙孰惊眸子神不能评谱品索玉翻得珉二君才调髙言若羽翮振将令寻常工千嵗传不泯
　　依韵和裴如晦秋怀
　　老叶巳足蠧风振犹在柯髙髙低低声切切感我多不念四散飞尖圆竞相磨当兹思再春宛然同俟河莫惊衡山鴈莫问洞庭波徒闻汉武帝独有横汾歌
　　送张讽寺丞赴青州幕
　　朝廷久清明贤相出贤牧贤牧又选贤森森备官属是以邦政脩良农播嘉谷上无租赋逋下有囷廪蓄徃者河朔饥奔送剧鳬鹜富公镇青社有来咸鞠育病者调药剂起者饲饘粥老穉四十万瘦骨生壮肉乡县将遣归田园皆可复为之置长犂为之置黄犊既完身上衣又付橐中粟庭下再拜辞望城皆感哭他人守一方境内犹不足至今赵魏间食饮常酹祝富公离山东寇盗颇任触堂堂髙平公德业人所伏幕府得才谋蝼蚁不劳扑上体忧勤心埽灭得神速张侯三十余莹若无玷玉八字分浓睂纯漆防双目昨日奉辟书气貎宁近俗言从必磊落事果无出缩他时为书功谁惜千毫秃
　　送徐秘校庐州监酒
　　淮南秋物盛稻熟蟹正肥况身为酒官醇酎饮不非傥观众人醉徒自使世讥与君伯氏好试以此言归
　　韩子华江南安抚
　　韩侯出持节志在抚黔黎县官负弩迎刺使跃马随千里宣德泽煦如春风驰寒潮不起浪怗怗威冯夷借问何致耳试听将所为立车呼父老劳以哀矜词我从大明宫天子亲谕之忧汝嵗屡凶吏不恤汝疲已输又索籴囷橐无孑遗此非陛下意恐使汝軰疑疾苦汝告我不惮为汝治父老必喜拜如馁得饲麋我称此大是一一无不宜南方二十州欢声无幼耆壶浆拥大道妇女闯短篱行闻江汉间复有宣王诗
　　周仲章通判润州
　　昔过京口山断厓如巩洛抱谷黄芹泥百丈耸垠崿山岭无江面地脉水可度欲凿无浅泉孰云南土薄君为别乗去便比北州乐已免卑湿忧仍离鸮鵩恶况逢休明时秋堞罢严柝夜爱寒江潮月临甘露阁置酒发浩歌万里波欲却霜蟹肥可钓水鳞活堪斫纵饮不须休未应沧海涸终当笑扬雄穷壁常寂莫更知首阳人薇蕨事亦错不若阮歩兵醉鞍伸两脚太守必吾徒傥能时就酌
　　弟著作宰南陵
　　新买紫骝马欲归清弋江去弹琴鴈独来认舄鳬双橐实收盈篚浓醅熟满缸弟兄相忆否风烛旧西窻
　　和江邻几有菊无酒
　　种菊将饮酒菊开酒无有虽不负尔目且巳负尔口昨日三四人澹坐饥腹吼徒与哦其傍谁能置升斗当时陶渊明篱下望亦久幸赖白衣人不媿采盈手悠然事颇同必竟醉则否
　　五知堂【代人与任少傅】
　　履道坊中白家宅五桥庄北晋公堂昔年二老曽相乐今日五知名独光举事是非都不问接花时节暂能忙清尊雅曲易为厌自有图书列在傍
　　赠陈孝子庸
　　康州水边龙母坟草树蒙蒙起风雨五色五蛇时往来野防不穴坟上土嗟哉异类犹厚亲岂彼人兮忘恃怙果生陈子孝且仁终日劬劬在民伍天清天顺感其和嘉禾骈枝立如股遐乡叹慕为尔邻太守欣言出吾部中州士人传以夸照顽烁孽良有补唯时火德君道明粤南祝融孝所生若然宁独一陈生筑堠表庐从此数和原甫同邻几过相国寺净土院因观杨惠之塑吴道子画听越僧琴闽僧写宋贾二公真
　　青槐夹驰道方辔下麒麟朅来游绀宇歴玩同逡廵吴画与杨塑在昔称絶伦深殿留旧迹鲜逢真赏人一见如宿遇举袂自拂尘金碧发光彩物象生精神嵗月虽已深竒妙不媿新惊嗟岂无意振播还有因乃知至精手安得久晦堙二僧感识别请以已艺陈或弹中散曲或出丞相真览古仍获今未枉停车轮
　　李端明宅花烛席上赋
　　百两礼将陈王家集上賔花光浓照席烛艳暖廻春已接冰壶润宁辞翠斝醇自慙持短调重对玉堂人
　　送李祠部知滑州
　　自古重名器未尝轻授人煌煌东郡守灿灿两朱轮父祖继居此恩荣谁与邻秋风度河水马足不生尘
　　送王正仲长官
　　汴渠泝复沿自可见迟速来时迟有粮去恨速无谷有粮安计程无谷不遑宿霜髙万物枯源水缩溪谷黄流半泥沙势浅见蹙澳千里东归船何日下清渎澹澹风雨寒长汀号鴈鹜将投孤戍遥四顾危樯独彊语慰妻孥多虞赖僮仆到家秫已收缀树橘始熟折腰无慙陶怀遗焉媿陆我方羡子行送望不移目
　　廨后木芙蓉
　　托根地虽卑凌霜花亦茂物禀固不迁人情自为陋幸与时菊开谁嗟发孤秀楚人搴木末巳见离骚就
　　伤骥
　　驽骥同一辀迟速能几里当其被问时举防数耳耳驰骋心独存压抑头不起空传八骏名未遇穆天子
　　陈丞相燕息园
　　少仕既勤劳暮节念君息小车辞汉庭缁衣赋衞国广园树嘉木鸣鸟来野色京水鱼可缗东陂鴈可弋岂不有秦声酒酣歌在侧宁同扶风人自去北山北
　　依韵和普上人古琴见赠
　　独茧丝为弦九窍珥为轸弹风松飕飕听水流泯泯欣者举袖舞悲者欲涕陨若此辄动人干时固能准虞舜今在上南熏思无尽
　　依韵和胡舍人见唁
　　西垣阁老号文雄辞体能兼两汉风绛帐旧生虽授学灞陵归将巳无功校文岂论居三上赋分由来本下中不恨早朝秋雨急犹陪鸳鹭大明宫
　　题三教圆通堂
　　处中最灵智人与天地参其间有佛老曷又推为三共以圆通出诚明自包含排楹压文础焕采涂朱蓝而将罝吾儒复欲笼彼聃二徒不自晓恬若均笑谈越鸟不巢北代马不嘶南固亦辨殊土麟鷟唯时堪
　　设脍示坐客
　　汴河西引黄河枝黄流未冻鲤鱼肥随钩出水卖都市不惜百钱持与归我家少妇磨宝刀破鳞奋鬐如欲飞萧萧云叶落盘面粟粟霜卜为缕衣楚橙作韲香出屋賔朋竞至排入扉呼儿便索沃腥酒倒肠饫腹无相讥逡廵缾竭上马去意气不说西山薇
　　杜挺之新得和州将出京遗予薪刍豆
　　鲁公马病不可出陶令言拙徒叩门举家食粥焉用怪但愿漉酒巾常存长安侏儒胜方朔水边漂母哀王孙王孙功名立四极方朔诙谈干至尊我才不及三二子摧藏自媿趋权阍前时永叔寄秉粟一秋已免忧朝昬今君益之薪与菽老马病骨生精魂昨闻新拜歴阳守王国久客虱处裈都水借船轻复浅急趂寒汴流浑浑耳清眼明见野色一听江鹤醒若喷余粮迟钝不暇惜均于朋契惟义惇设如河涸胶在歩县邑亦足供鸡豚却嗟我甑有时匮莫与太仓黄防论
　　江邻几邀食馄饨学书谩成
　　老饥瘦腹喜食热况乃十月霜侵肤与君共贫君饷我吹韲不学屈大夫前时我脍斫赪鲤满坐惊睨卒笑呼诚知举箸意浅狭一餐岂计有与无
　　幽庙
　　老狐依丛祠妖横起百怪巢枭助鸣声穴兔资狡狯巫绐神灵言俗奏饮食拜三年空祷祈万疾无愈差膻臊日已炽疑畏谁敢懈近者勇丈夫发揭窟乃坏始时惊其狂今尽喜其快尨茸毛尚存独使尾徒大庙貌更一新愿以邪为戒
　　十月十八日
　　霜梧叶尽枝影疎井上青丝转辘轳西厢舞娥艳如玉东厢防郎才且都纒头谁惜万钱锦映耳自有明月珠一为辘轳情不已一为梧桐心不枯此心此情日相近巻起飞泉注玉壶
　　送鄞宰王殿丞
　　君行问埼鲒殊物可讲解一寸明月腹中有小碧蟹生意各臑臑黔角容夬夬愿言寛赋刑越俗久疲惫
　　金陵与张十二传师赏心亭饮
　　但嗟识君迟不恨春风恶风恶舟未前置酒共谈谑渔歌还浦头斜日下洲角明朝渡江去相望便成昨
　　阻风寄刁安国
　　江风裂瓦鸣浦口惊浪作君驾何不来客心空寂莫
　　阻风秦淮令狐度支寄酒
　　春风不独开春木能蹙浪花髙似屋江船百尾泊深湾铁缆千环系长轴远客今朝愁未平主人赠榼饮还足前时共论酒可禁急世救弊且勿速我今正得杯中趣效陶种秫置心曲
　　江上遇雷雨
　　雷从燕尾来雨到江心急挂帆中路时望浦前舟入声喧釜豆裂防疾盎茧立荡摇鱼鼈腥恐惧儿女泣稍闻人好语出顾岸已及芦州有同行言唁气吸吸
　　登歩山二首
　　歩山头庙堂因魏武兴亡归从赤壁事去忆西陵军井藏云杪林根拥石棱微风认江水细甲几千层山上浓云合江南雨来将归林下岭中路遇风雷心速湾犹远行迟伴屡催舟师添系缆儿女望人廻





　　宛陵集巻三十八
　　钦定四库全书
　　宛陵集巻三十九　　　　宋　梅尧臣　撰
　　韩子华遗冰
　　六月侍臣方赐冰我赋得之从友朋开盘一见水玉璞置坐百歩无青蝇热肤收汗起疹粟不有消渴同茂陵杜子每思赤脚踏韩老尝苦如甑烝慙无二公才与学享此足与俗軰矜
　　二十二日起居退闻宣三馆诸公观瑞莲
　　来朝十二旒将出未央殿微闻嘉莲开独许侍臣见嘉莲其如何层楼拥霞片玉辇下天泉日昃不知倦恩鱼应亦喜跳沫珠欲溅谁怜与众归博士臣防贱
　　依韵吴冲卿秋虫
　　梧桐叶未老露滴玉井牀秋虫如里胥促织何苦忙苒苒机上丝入夜为防伤织妇中夕起投梭重徊徨那闻草根声膏入然肝肠天子固明圣措意如陶唐下民唯力穑不见田畴荒岂知裒敛人督责矜健强所以机中女心鬬日月光年年租税在聒耳信已常哀哉四海人无不由此戕吴侯当听时静坐爱初凉方将同佳人欢乐举杯觞緐鸣杂螇螰感怆情不皇况蒙朝家恩兄弟登俊良意虑宜恤物以慰众所望今者秋虫篇不异七月章
　　陌上二女
　　素手搴羃防柔纤明春荑转盼动桂叶阳语啓瓠犀阿姊金盛珠阿妹缫籍圭吹香袭行路岂独下蔡迷
　　无悔
　　妇人未四十容貌已改前男年逾五十嗜欲固自偏勿以色敌心色衰心易迁勿以爱恃久爱移久多愆明镜知恶看何须妒婵娟
　　吊瑞新和尚
　　示化何悲戚俱焚只衲衣已随原火尽空见野云飞写影谁方丈栽松旧翠微当年渡江盋弟子独将归
　　依韵和吴冲卿新葺南斋
　　移病新秋厌直庐自将僮仆治前除已栽楚客江边草不学严陵濑上渔红穗拂栏何蒨粲緑丛无水亦萧疎从今有月君须饮况与朋亲共舍居
　　江邻几迁居
　　闻君迁新居应比旧居好复此假布囊家具何草草我贫无囊假来僮笑欲倒所笑还往人生计不足道非用僮仆知虽贫自怀宝
　　闻刁景纯侍女疟巳
　　前时君家饮不见吹笛姬君言彼娉婷病疟久屡治隔日作寒热经时销膏脂医师尤饮食冷滑滞在脾次闻有鬼物水火阴以施乃因道士逐实得鬼所为手洒桃枝汤足学夏禹驰呵叱出门墙勿复顾呕遗今虽病且已皮骨尚尫羸岂暇理旧曲未能画蛾睂当期重相见风月临前墀
　　景纯以侍儿病期与原甫月圆为饮
　　古龙水底鸣素秋江云不飞江贾愁金陵旧族天禄游家有善笛能娱侯忆侯前年罢姑熟自买蕲州饱霜竹囟肥顶瘦裁青玉鑚凿商声五音足牛渚矶边夜泊时平波不起月中吹老鱼跳舞龟出泥雌蛟怨泣雄鼍悲新还中都人罕知交亲奏酒隔帘帏丹唇一发妙响驰醉客一见宁非痴昨夜刘郎辞玉巵主人劝谢当勿疑渠今纒疟尚苦羸他日海蟾圆未迟圆未迟凉肝脾畏肝热生脑脂生脑脂不得窥
　　永济仓书事
　　神武立四极收兵销众豪输粮来万国积庾下千艘貔虎肥于豢麒麟老向槽中州无殍饿南土竭脂膏黄防羣何畏青鸠啄且号古梁生菌耳朽堵出蛴螬树腹悬蛇蜕丝窠挂鸟毛尘埃虽自汨朱墨亦能操直宿愁风雨经年弊褐袍仲尼犹作吏我軰勿为劳
　　依韵和磁守王几道屯田暑夜怀寄
　　地厚天青冥故交荣谢并何当一壶酒以昔相与倾君今二千石未往恋山楹山楹夜对月孤怀岂忘情防者几何逝贱者几何生夏簟且安寝明星上东城
　　依韵和孙侔鴈荡二首
　　海边巉絶有苍山怪怪竒竒物象闲百丈素流珠喷薄千重红树火回环远寻僧寺石屏下时遇野人云屋间今日京华见君说便思轻舸出东关
　　鴈荡髙髙路莫通衔芦秋翼入云峰山头水阔不见影岩下沙平时有踪千仞柱天何敛闪万工挥笔漫轻浓葛巾蜡屐未能着空羡青苍重复重
　　赴刁景纯招作将进酒呈同防
　　日光如镕金涌上沧海流一朝复一朝铸出万古愁大鑪石破碎世事安得休明月只照夜时时如屈钩嫦娥与玉捣药何所瘳大患不自治更被虾蟇偷我思天地间二物最取尤措置尚如此细故曷用忧著书欲传道未必如孔丘当时及后代见薄彼耽周功名信难立德行徒自脩劳劳于我生蔕挂同赘疣不如听邻笛就其举杯瓯笛不烦教养酒不烦取求从今醉至春从夏醉至秋勿禁鸡豚鱼间荐鹑鴈鸠况多南方物咸腥美咽喉计较无以过试共阮籍谋
　　薛简肃夫人挽词四首
　　萧公当防日小吏引轻轩四德有遗美六亲无异言立孤传世嗣垂范在闺门浍水终归柎秋云逐去魂尝闻求子壻不似怒甘公莫以昔人比皆为当世雄家声新庆续国礼旧恩隆必与齐姜墓千秋垄树同冠劒将朝去常知好直言戒辞犹可托先见久应存莹白冰兼玉清芬蕙与荪堂涂从此闭何日卜邱原美合周诗播魂先岱岳归空堂迁旧榻素月照灵衣珠翠香沈匣丹青影挂帏百年亲戚泪并作露霏霏
　　送淮南提刑孙学士
　　淮南木老霜欲飞顺令恐纵诸侯威命书才出邸掾谒巳见衣绣车迎归乐莫我听筵莫迓清如蟾蜍夜吐晖不须久作平反吏自合横经亲帝闱
　　八月三日咏原甫庭前林檎花
　　秋蠧无完叶疎丛有瘁茎偶来庭树下重看露葩荣众自守常理独开偏见情从今数霜月结子尚能成
　　送河阳通判张寺丞从富公弼【子谅】
　　张公爱神锷佩服近玉麟又拭华阴土光彩一以新百里无恶兽千里无冤人今朝欲何之土上延平津应当出匣飞腾波秋旻
　　送淮南转运李学士君锡
　　三都重兵廪命使总八方淮南舟车冲三楚笼利长惟时有才彦数计等桑羊八月赐诏行朱斾插大航汴湍入秋涨东鼓下镗镗今日发大梁明朝过睢阳睢阳授经地父老认道傍同业八十人或防或为郎先生殁大官弟子无荷囊乃知诗书传要在明三纲隋末闻仲淹来学去佐唐唐初称名臣鲜及杜与房亲见慕义人专门起辉光我闻房杜流已显惟王张云汉几万里星宇争耀芒归来立螭头莫爱鱼稻乡【君锡与王伯庸张端明同在睢阳希文讲下】
　　重送杨明叔【并序】
　　行而有以赆者助所不足也车马子有裘服子有货具子有所可赠者诗言尔故先为七言以送将以道彼美而乐乎往也子不为重邀予以规又作五言应其请君将防稽去旧迹可以嬉予因状其美赠子临路岐子不以为乐但愿有以规噫吾岂其说畏子未及裨既求不语子吾曷忍子欺前年子渡淮夜泊洪泽有鬼称使者来告风波期子时再拜谢乃被邻船嗤逡廵鬼复至复附船家儿怒彼慢嗤士明当使惊危船儿傍舷廽走若一足防翌日各解舟出浦风动旗子独乗安流彼受横浪吹此事非子传焉得他人知昨逢令弟蕴备述果不疑越俗素重鬼慎勿啓其私子口有仁义子腹有书诗子尝谈王道怪语固未宜近闻苏才翁问子辟者谁得非外戚侯子怒巳竖睂今我傥得罪甘与苏同之
　　送董傅秀才之汝阴
　　社燕已归尽秋莺犹绕林久为梁国客不起防陵心徒歩赴朋舘远游无橐金江君丈人意莫入楚乡深【邻几常止此行】
　　送张子野屯田知渝州
　　旧居苕溪上久客咸阳东归来得虎符驰马向巴中歌将听巴人舞欲教渝童况常善秦声乐彼渝人风忠州白使君竹枝词颇工行当继其美贡葛勿悤悤
　　送杨子充【愈】知资阳县
　　家近古临邛闻多木兰树其人袭芳馨乃有相如赋成名三十年始见列鸳鹭出为资阳长秋鬓巳防素天子爱黔黎归与蜀民谕当时同洛阳过半作邱墓屈指今所存无如君最故唯酒可饯行不饮车空驻
　　送司马君实学士通判郓州
　　君家世典史君复续祖为兰台未成书汶阳从已知将行我何赠一诵溪堂诗闻彼多蒲鱼可助鼎与巵在昔阮嗣宗初赴东平时醉扶乗蹇驴图尽犹可披今见国门外徒驭不驱驰十里马一歇五里车一脂不得同鴈羣相送过寒陂
　　送程殿丞知韶州【从益】
　　韶州使君行请问韶石名传闻古帝舜石上奏九成凤皇为之下朱鸟不复鸣旧祠亡玉琯四序安得平至今南方热腊月裘服轻事外共废酒曲江风物清
　　寄岳州孙屯田【琳】
　　从来洞庭好都在岳阳楼明月一千里寒光三万秋年华有时尽风物不知休太守怜予句应如沈隐侯
　　大愚
　　大愚不量能品藻辄巳出朝以轲为同暮以丘为匹其人岂鹰雀鸠蛤化五日指鹿危二世师歆造新室虽云诈力尚终自殒斧锧



　　宛陵集巻三十九
　　钦定四库全书
　　宛陵集巻四十　　　　　宋　梅尧臣　撰
　　宁陵阻风雨寄都下亲旧
　　昼夜风不止寒树嚎未休人言雨杀风雨急风未柔独扶慈母丧泪与河水流河水有冬竭泪泉长在眸予生五十二再解官居忧昨者母疾亟骨肉相聚愁槖中无一钱缓急何可求母当临终时嘱我贫莫羞随宜具棺敛厚贷压人头死事定无益生偿且无由泣涕听母言心肠如剜钩小子虽不令长养恩曷酬旦夕期速平后事勿预谋愿母强药食更延百千秋固云莫望我我魂已飞游语毕忽奄逝抚膺呼裂喉未能一物备迷乱将安投艰窘见风义乃有令朋俦致赙或钱帛最力李与刘【廷老原甫】禁省及石渠奠助日不周裴杨乞铭盖文篆古复遒【如晦元明】潭饶两大舰朝索暮泛浮哀怜荷君子才德慙未修三日违大梁两宿此迟留聊书同些挽试托楚人讴
　　新霜感
　　前日衣上露今日衣上霜我母魂何之膏火麋我肠隔棺三寸地如在万里乡嚎呼不闻声饮食空置旁昔时忧我寒缝衣纫线长线长必絮厚要与风霜当又每恐我饥羹臛自调尝此身内外间莫得顷刻忘举衣不忍着举箸不下吭一念百感生欲问天苍苍
　　过淮
　　侍亲数数来浮汴护榇迢迢复渡淮旨畜曽无御寒具细君唯有隐居钗月防远入鱼衔浪潮退长汀蚌阁崖素服华颠色相似青铜不忍见形骸
　　淮阴
　　天下滔滔久厌秦英雄蛇防窜荆榛少年豪横知多少不及沙头一妇人
　　桫椤树【李邕有碑】
　　桫椤古树常占嵗在昔曽看北海碑今日四方俱大稔不知荣悴向何枝
　　就野人买兔
　　霜浓草白兔初肥苍鹘调拳猎犬防剰付钱刀买庖餗不须縁径更求蹄
　　使风船
　　清淮直上水连天坐看髙帆后复前自是乗风有迟速不由人力爱争先
　　淮阴侯庙
　　韩信未遇时忍饥坐垂钓归来淮阴市又复逢恶少使之出胯下一市皆大笑龙蛇忽云腾蛭螾岂能料亡命乃为将出竒还破赵用兵不患多所向孰敢摽功名塞天地翦刈等蒿藋于今千百年水上见孤庙鹭衔葭下鱼相呼尚鸣叫髙皇四海平有酒不共釂古来称英雄去就可以照
　　又平律一首
　　汉家天下将庙古像公圭百战自忘楚一时空王齐乡人奏箫鼓舟子赛豚鸡不改寒潮水朝平暮复低
　　入满浦
　　马头搀岸斗燕尾泊船齐风送寒潮急云藏晩日低逢人多楚语问客煮吴鸡难觅枚臯宅苍葭处处迷
　　许发运待制见过夜话
　　许公运国储嵗入六百万上莫究所来下莫有剥怨十年无纎乏功利潜亦建昨除侍从官聊为磨世钝比于以舌得此岂媿物论较量多少闲未足数刘晏大计苟窘费曷不使预算欲倍即能倍但勿惑谤讪扰民可以夺食官可以窜要付与权衡一切出果断呜呼任智力长短固有限制财犹制兵太甚则生乱公譬淮阴侯多多自益办我今听其谈夜去为扼腕书之俟采诗咨访不可缓
　　登秦山日观峰【并序】
　　予泊歩山下梦王景彞问韦应物日观峰诗予即诵知语不属谓景彞曰当为检韦集觉而亟阅韦集无此题尚记梦中所诵首句云晨登日观峰遂续补之晨登日观峰海水黄金镕浴出车轮光随天行无踪正视刺我目攒集如劒锋照曜万物兴磨灭万物凶草木既无命必闻石间松当时一避雨安得大夫封人而苟不遇抱简诵六龙
　　重过歩山
　　魏武败忘归孤军处山顶虽怜江上浦凿岩山巅井岂是欲劳兵防患在萌颖我昔常登临徘徊爱晴景片西北来风雷变俄顷疾行下危磴屦脱不及整霑濡入舟中幼子喜抱颈问我适何之衣湿不太冷昨暮泊其阳月黑夜正永鴈从沙际鸣旅枕自耿耿平明夹橹去庙树耸寒岭举手生白云飘摇水中影
　　发长芦江口
　　篙师柁工相整衣龙女庙中来宰豨野祝击鼓降神语老鸦衔肉上树飞长江无风平似削两橹夹舸行将归南国山川都不改伤心慈姥旧时矶
　　龙女祠祈顺风
　　龙母龙相依风云随所变舟人请予往出庙旗脚转旗指西南归飞帆疾流电长芦江口发平明白鹭洲前已朝膳竹根杯珓不欺人世间然诺空当面
　　西施
　　溅溅溪流散苒苒石髪开一朝辞浣纱去上姑苏台歌舞学未稳越兵俄已来门上子胥目吴人岂不哀层宫有麋鹿朱顔为土灰水边同时伴贫贱犹摘梅食梅莫厌酸祸福不我猜
　　金陵三首
　　恃险不能久六朝今已亡山形象龙虎宫地牧牛羊江上鸥无数城中草自长临流邀月饮莫挂一毫芒金陵逢晓雪撩乱逗云来已失乌衣巷还成白玉台山盘犹隐见江转似昭回一听髙楼笛依稀认落梅每入秦淮口风波更不忧重看后庭树还起旧时愁故老都无有遗踪莫可求何人能识意白鹭在寒洲
　　丫头石【此碑在金陵断石冈上有吴文帝字焉】
　　丫头石虽断文字未全讹年算赤乌近书疑黄象多几时经霹雳异代见干戈更与千秋看松煤定费摩
　　漫书
　　蒲葵两钱扇漫写未嫌轻老媪持将去无端色不平
　　闵冢【吴天册中】
　　盗发广陵冢及扉开石枢中环走彻道髙阔可通车五尺铜铸人执兵冠服朱壁石刻位号列侍幽宫隅殿将将军属侍郎常侍俱啓棺见其尸鬓斑顔未渝白璧十双借云母一尺铺黄金塞耳鼻千歳不腐枯生为贵与富死与人未殊后世逢暴祸虽久将焉如尧舜及周孔岂不固形躯
　　雪中发江宁浦至采石
　　泊舟斫枯葭歊火石岸旁冒岭云冥蒙漫江雪飞扬拖氷修网出水朱鬐僵旷然起远怀风旗转危樯千帆共辞浦搀错逆水翔落星始前瞻瞬目已后相鮆鱼何时来杨花吹茫茫沙草不可辨鴈立知汀长山头化石妇忽变素质光岂复愿闻笛莫逢桓野王
　　登采石山上广济寺
　　船从山下过直上见僧轩系缆登矶石縁崖到寺门短篱遮竹瀁危路踏松根却看沧江底帆归烟外昏
　　效阮歩兵一日复一日二首
　　一日复一日一朝复一昏来新去成故俯仰变凉温有贵即有贱未若贱常存骍牛慕孤防黄犬悲东门祸福相为基损益不复言吾祖入吴市应龙非伏辕
　　一日复一日一晨复一夕四序相盛衰三辰运光魄下上有常理忧患何时易先烂泣金燃先焚叹薪积但愿远世网焚烂不能责麒麟出非时未免西狩获鸥鸟浮洪波心巳预海客
　　阻风宿大信口
　　东梁如印蚕西梁如游鱼二山夹大江早暮潮吸嘘解舟辞姑熟速欲还吾庐风逆未可前泊浦近烟墟波中事网罟乘月多夜挐冰滩聚鸣鴈霜葭正疎疎是时昴毕中旷渺天地虚静坐人巳眠我虑久洗如自起取美酒独酌邀蟾蜍蟾蜍射白光入盏亦踌躇醉来不解舞欲揽嫦娥袪昔对谪仙人此意复在予既醒裂尺素立作数行书寄与青山家精灵其有诸
　　早发大信口
　　犬吠知船解邨墟尚闭门霜泥黏缆尾冰水阁潮防撇撇鸊鹈去纤纤舴艋昏梅湖到不远寄信向田园
　　黄池月下共酌得池字
　　将归谢公郡喜见阮家儿但对月和水那能酒似池衰形疑镜照葆鬓怯霜吹宿鴈不堪托乡人知未知
　　泊昭亭山下得亭字
　　云中峰午午潭上树亭亭久作大梁客贫留小阮醒滩愁江舸祠信楚巫灵日暮渡头立山歌不可听
　　送盐官刘少府古贤
　　我祖南昌尉时危弃【阙】仙刘郎从宦日天子治平年燥茗山中火熬波海上烟吴民不为盗唯此挠君权太师杜相公篇章真草过人远甚而特奬后进流于咏言辄依韵和
　　杜诗尝说少陵豪祖德兼夸翰墨髙苏李为奴令侍席钟王北面使持毫【子美祖审言尝自谓我诗可使苏李为奴我书可使钟王北面】郊麟作瑞唯逢趾天马能行不辨毛一诵东山零雨句无心更学楚离骚
　　依韵和佥判都官昭亭谢雨廻广敎见怀
　　赛雨何从事髙情苦爱山谢公聨句后【谢公有昭亭赛与何从事聨句诗】惠远过溪间笑处岩相荅归时酒在顔端忧守穷巷无力共跻攀
　　依韵和吴正仲屯田重台梅花诗
　　桃花已满秦人洞杏树犹存董奉祠莫怪寒梅独多叶只縁乐府有新诗
　　读吴正仲重台梅花诗【此树在灵济王庙】
　　楚梅何多叶缥蔕攒琼瑰常惜嵗景尽每先春风开龙沙雪为友青女霜作媒托根迩庙堂结子助鼎鼒吴侯本吴人笔力髙崔嵬但咏同姓木予非梁栋材
　　依韵和正仲重台梅花
　　芳梅何蒨蒨素叶吐层层近腊寒犹劲先春气巳承冷香传去远静艳宻还増有意常欺雪无功合镂氷早烟笼玉暖冻浴脂凝汉女新妆薄燕姬瘦骨棱压枝唯恐折簇萼似难胜神物终来防江乡未解矜独竒心岂欲寄远客何曽不见黄鹂度宁防粉蝶凌月光临更好溪水照偏能画轴开云雾宫刀翦防缯都无笔可莫信巧堪凭丹杏尘多杂夭桃俗所称故林尝渴望大庾更愁登重和阳春曲声辞猥媿仍
　　正仲见赠依韵和荅
　　平生好书诗一意在抱椠既无鈌云劒身世遭黮黭耻游公相门甘自守恬淡妻孥每寒饥内媿剧剜憯时赖二三友乞米慰穷惨虽然情怀恶亦未废诵览如负防稽辱欲雪效尝胆作文持与人百不得一颔圣犹嗜好殊独取菖蒲歜我愚希六义将使鬼神感譬彼捕长鲸区区只持罯青天挂虹霓踊跂不可擥太华五千仞妄学巨灵撼幸且同蛙黾近乐在井坎苍髪况种种存非衞髦髧吴侯琅玕姿而来视薍菼鳯皇五色毛曷羡未翅蝻染夏有正采安用此浅黪乃知叔度陂万顷见澄澹孟轲患为师薄劣亦何敢
　　正仲往灵济庙观重台梅
　　玉盘叠捧溪女归鱼鳞作室待水婔竹间山鬼入夜啼古庙久闭谁啓扉屈原憔悴江之沂芙蓉木兰托兴微贾谊未召绛灌挤香草嘉禾徒菲菲曽无半辞助诃讥国风幸赖相因依
　　依韵和昭亭山广敎院文鉴大士喜予往还
　　山暖春烟重林昏古寺藏溪流过晓涨岭树见新行马去侵云迹风来袭野芳禅衣频斗薮蜡屐莫趋跄飞防时过掷饥禽或下颃凭防何所适望堞正相当捧膳溪童洁衔花鹿女香登临无险絶不似畏岩墙
　　依韵荅达观禅师颖公
　　霜露每怀感江山空复情老便林室静坐厌巷童声尽日都无语逢人亦强吟浮生过半百安用此虚名
　　题姑苏邵氏园居
　　积水夫差国闲居鲁叟心石科云气润城角竹连阴燕入池塘晩花开岛屿深应当效疎傅不惜槖中金
　　尝正仲所遗酦醅
　　屈原自着渔父篇餔糟不及渔父贤世无功名多浪死刘伶阮籍于今传迩来独酌邀明月唯有青山李谪仙谪仙殁后几百年市楼日沽千万钱沉湎岂少当道眠文字不见空月圆吴均之孙何我怜双壶贮醅持置前岂乏阮李诗与瘨浅饮强对春风妍
　　依韵和正仲寄酒因戏之
　　上字黄封谁可识偷传王氏法应真清淮始变醅犹薄句水新来味更醇欲拟比酥酥少色曽持劝客客何人红梅虽是吾家物老去无心一醉春【清淮酒本王九传法于山阳】
　　春
　　春雨鸣百舌林花淡淡洗燕脂眼前耳底催人杀不醉三杯大是痴
　　春夜闻
　　风味正不寝骤来寒气増檐斜滴野箨牕缺摇春灯孺子睡中语妇人行未能前溪波暗长定已没滩棱
　　早春田行
　　风雪双羊路梅花溪上邨鸟呼知木暖云湿觉山昏妇子来陂下囊壶置树根予非陶靖节老去爱田园







　　宛陵集巻四十
　　钦定四库全书
　　宛陵集巻四十一　　　　宋　梅尧臣　撰
　　依韵和马都官春日忆西湖寄陆生
　　时望前湖倚玉梯云山横絶路东西只知远目穷芳草不见髙人在曲隄画榼寻春应醉去旧朋怀昔欲魂迷海边燕子来无数愿托双飞寄短题
　　送志来上人往姑苏谒元曹
　　折取东桥柳青青向故人欲知问馆处要识旧溪春旋洒铜缾水休霑野寺尘吴门逢隐者必是汉名臣
　　温成皇后挽词
　　巩洛园陵啓圅关卤簿闻素车迎紫气灵韈度青云歌欲传长恨人将问少君明年贺元日无复绣衣薰
　　和真上人万松亭虎窥泉
　　南冈新路平东岭新亭成岭上松万株岭下泉一松未龙鳞老泉曽虎迹行虎去岂不渴松今岂不生泉无百尺绳安见甘与清松无百嵗人安见千丈荣道人能喻道莫使世人惊我来开醉眼不似阮歩兵
　　种碧映山红于新坟
　　年年杜鹃啼口滴枝上赤今同苌血三嵗化为碧因移新冢傍顔色照松柏
　　邵郎中姑苏园亭
　　吟爱乐天池上篇买池十亩皆种莲薄城万竿竹婵娟藤缆系桥青板船折腰大蔆不直钱防防防沙际眠水从太湖根底穿月出洞庭山上圆公归与客相留连秋风鹤唳春杜鹃班鲈斫脍红缕鲜紫防煮莼香味全我思白傅在三川吴船虽有吴馔偏当时九老各华颠裴令来过吟复聮至今怪石存旧镌七叶树荫黄金田羡公有子胜昔贤髙门通车千万年
　　与正仲屯田游广教寺
　　春滩尚可渉不惜溅衣裾古寺入深树野泉鸣暗渠酒杯叅茗具山蕨闲盘蔬落日还城郭人方带月鉏
　　哭谢公仪学士
　　道路传闻日惊嗟尚复疑疾因勤学得命不与人期贾谊年伤少相如恨见迟向来公辅器看取李家知依韵和王介甫兄弟舟次芜江怀寄吴正仲
　　楚客连樯泊晩风吴人江畔醉无穷少陵失意诗偏老子厚因迁笔更雄贯口信潮千里至平沙落日一时红知君兄弟才名大我媿白头辽水东
　　依韵和吴季野马上口占
　　溪头三月草菲菲城畔春游惜醉稀莫信杜鹃花上鸟人归犹道不如归
　　邵考功遗鱼及酱
　　已见杨花扑扑飞鱼江上正鲜肥早知甘美胜羊酪错把莼羹定是非
　　昨于发运马御史求海味马已归阙吴正仲忽分饷黄鱼鲎酱子因成短韵
　　前欲淮南求海味缄书未发报还台陆机黄耳何时至罂品分传事桉杯
　　正仲荅云鲎酱乃是毛鱼耳走笔戏之【未开误认其器】
　　折却毛鱼一品资吴郎声屈向吾诗若论子无从着冤气冲喉未可知【正仲诗云鲟黄子出苏台苏台非出也】
　　春日东斋
　　剥剥禽敲竹薰薰日照花耳中无俗听眼底有闲夸逃笋过幽草吹香到别家吾怀方自得切莫问生涯
　　吴正仲遗新茶
　　十片建溪春干云碾作尘天王初受贡楚客已新漏泄关山吏悲哀草土臣捧之何敢啜聊跪北堂亲
　　闲居
　　读易忘饥倦东窻尽日开庭花昬自敛野蝶昼还来谩数过篱笋遥窥隔叶梅唯愁车马入门外起尘埃
　　依韵和季野见招
　　悲忧如路去无程静节终朝酒自倾苦苦来朝为醉伴西山不使伯夷清
　　依韵马都官宿县斋
　　常爱陶潜远世縁阮家仍有竹防娟夜深风撼萧萧响谁忆北窻人正眠
　　吴正仲见访回日暮必未晩膳因以解嘲
　　永日无车马闲坊有竹邻雨中乌帽至门外緑苔新不杀鸡为具堪题鳯向人山公识墨在知我旧来贫
　　昭亭潭上别弟
　　从来潭上别先赛故人祠却入舟中饮无令琖尽迟须一日醉便作数年期落日马嘶急岸傍人散时
　　梦后得宋中道书【四月十九日】
　　宵梦宋子语书得宋子书书意与梦语曽不异往初昔我遭家难逢子亦在庐我南君大梁千里非隔疏念处天地中天地犹一车日月为两毂星辰随徐徐昼夜转不已载之将焉如冉冉趋死乡万古曽无余其间乃有梦觉实梦何虚何虚亦何实及尽皆同墟身世既若此合离休叹诸
　　送吴季野太博移蜀灵泉先至辇
　　苇箔蚕齐老桑林叶更生楚禽多异响蜀栈未堪行客散岸傍席马还溪上城过都当有问为语欲岩耕至和元年四月二十日夜梦蔡紫微君谟同在阁下食樱桃蔡云与君及此再食矣梦中感而有赋觉而録之
　　朱樱再食双盘日紫禁重颁四月时滉朗天开云雾阁依稀身在凤皇池味兼羊酪何由敌防下莼羹不足宜原庙荐来应巳久黄莺犹在最深枝
　　依韵和吴正仲赤目见寄
　　寻常不病眼青白看人多暂见朱成碧难逢扁与和金箆旧说在诃子古方磨我自苦风痹思君那得过【葛洪治赤目翳膜方诃子一枚以蜜阙口磨注目中】
　　雨燕【五月五日】
　　雨燕去还来衔虫为雏食雄雌湿已倦梁栋冷并息縁础蚍蜉羣拾馂蜻蜓翼谷粟满京园任从黄雀得
　　夏虫
　　物久必自化化之犹骞腾当看厠中蛆去作盘上蝇飞声既混鸡敛迹何疑冰寄言漆园吏已知鹍与鹏
　　秋雨篇
　　秋雨一向不解休连昬接晨终穷秋梅生不量仰天问神宫夜夣言语周日月是天之两目忽然生翳无药瘳只知泪滴为赤子赤子岂误天公忧天公哭洒涕落九州地祗不敢安泥潦已没头乃因从容诘神官后稷今在帝所不从前后稷知稼穑曽以筋力亲田畴曷不告帝且辍泣九谷正熟容其収蚤时不泣此时泣忧民欲活反扼喉神官发怒髭奋虬下士小臣安预谋恐然惊觉汗交流树上已听呼雌鸠
　　中秋月下怀永叔
　　有朋无明月秉烛光彊致有月无乐朋独酌顔易醉往年过广陵公欣来我值期玩秋蟾圆静埽庭下地复邀髙阳公賸作诗准备特特乃多连后池风雨至一夜看石屏怛吟无逸气今宵皓如昼千里嗟离异固知理难并把酒遥相寄【当时出月石屏同咏】
　　闻永叔出守同州寄之
　　冕旒髙拱元元上左右无非唯唯臣独以至公持国法岂将孤直犯龙鳞茱萸欲把人留楚苜蓿方枯马入秦访古寻碑可销日秋风原上足麒麟
　　九日陪京东马殿院防叠嶂楼
　　谁言天去远山上有楼台峰色引溪色共入茱萸杯行当登泰山云埽日月开柏乌与城乌两处休鸣哀
　　酒病自责呈马施二公
　　李白死宣城杜甫死耒阳二子以酒败千古留文章我无文章留何可事杯觞况承先子戒宜不着口尝昔闻有田窦以此相灭亡礼饮不在多欢饮不在荒二公方逢时安得入醉乡
　　宣城马御史酒防一夕而西因以寄之御史尝留老马与予仆
　　三更醉下陵阳峰平明溪上去无踪又牙铁鏁谩横絶湿橹不惊潭底龙断肠吴姬指如笋欲剥玉【阙】将何从短翎水鸭飞不远那经细雨山重重却顾旧埓老病马尘沙歴尽空龙钟
　　咏怀
　　西方有鸟防生死同穴居物理固不测孰言飞走殊雄雌岂相匹饮啄岂相须一为枝上鸣一为莽下趋苟合而异向世道当何如
　　荅仲雅上人遗草书并诗
　　经月不出户堂上多緑苔忽有方外客衣披稻畦来来从青山下手把纨素裁笔草数行字瘦蛇起春雷渇墨未散雾屈角麟欲开装为两大轴置我并琼瑰嬾瞠长防奴挂壁不埽埃智永与怀素其名久崔嵬师今继此学入神在徘徊未料辄以我便比和羹梅我心常苦酸得姓何可能
　　读吴季野芝草篇
　　阮生存咏怀美彼曜朱堂一荣不复枯五色异众芳众芳发朝露俄以敛夕阳丹茎起瓦砾又匪媚栋梁此禀由至和君子要有常
　　送吴季野
　　赠言必有规无规固无言彊言苟无补何异秋虫喧君行蜀道难不厌治轾轩母殁未归土女长未出门谁能力为此劳苦游墙籓
　　吴季野话抚州潜心阁
　　髙阁潜心所图书暴蠧收青山随宅转远水向门流迤逦看无厌潺湲听不休一闻秦洞说便欲泛渔舟
　　咏怀四首
　　一身头面闲所用盖有长两耳主于聪两目主于光维鼻主于齅维舌主于尝以耳辨黑白以目分宫商以鼻识酸咸以舌闻齅香各各反尔用安得无悲伤此能而兼彼自劳由不量寄言世上人欣欣蹈其常
　　东方有野父穰田一豚蹄复操一盂酒祝谷满吾栖百金请救兵所欲奢所赍彼何滑稽生仰天独笑齐自余居田里未免病与贫常把神农书每以药物亲处方犹持法义比君使臣但恨无余资岂及疗我邻笔头不中书聊可备急人昨日除吏来吾邦为长民欲溺复燃灰败笔前已陈
　　风驱暴雨来雷声出云背若千仞溪追奔下天铠堂堂亚夫军吴楚不足碎旱气沃原田烦蒸洗阛阓深料生注射聚沫犹壅碍青葱草树鲜断没虹霓在向晩留霁晖夫容染新黛
　　送毛秘校宣城主簿被荐入补令
　　良骥不必大腾羁已超迈良弓不待寒调日劲快宣城古大邑听讼易聋瞆君能抉其塞宰与民共赖自当割鸡用刃必无钝败尝闻开元时令长多赐戒戒石今尚存世异事不背以此赠行行无酒勿我怪
　　鸭脚子
　　魏帝昧远图于吴求鬭鸭乃为吴人料重玩志已惬江南有嘉树脩耸入天插叶如栏边迹子剥杏中甲持之奉汉宫百果不相压非甘亦非酸澹苦众所狎千里竞赍贡何异防争啑













　　宛陵集巻四十一
　　钦定四库全书
　　宛陵集巻四十二　　　　宋　梅尧臣　撰
　　八月十五日夜东轩
　　隔竹已见月清光度谿来移影上素壁与我相徘徊是夜正中秋天地雾露开人疑玉出药杵不生埃嫦娥倚冰轮艳色若自媒他夕岂不好物意为之摧
　　送杨辩青州司理
　　儒者服褎衣气志轻王公一落该网中折节长俯躬山东多豪士片言不可穷青土饶嘉枣无以人钝蒙彼知南楚轻强始必弱终矫志合其情乃是吾徒通行当问友生为我举杯空
　　隐静山访怀贤上人不遇
　　松上垂青蔓蒲根泻碧泉髙僧来不见却返五峰前
　　游隐静山
　　心在名山久积嵗未及游将过值风雨路不通马牛丁壮四五人篮舆时更休转谷逢烟火下隰多田畴偃穟黄压亩刈麻东盈邱始觉山门深长松如腾虬直上百余尺苍髯叶脩脩五峰迎人来冷逼台殿秋石泉出云中引入舍下流縁源至岩口岩底鱼可钩天昬碧溪去果熟青猿偷草树不尽识自起诗人羞溅溅涧水浅苒苒菖蒲稠菖蒲花已晩菖蒲茸尚柔灵根采九节试共野僧求逡廵能致之衰疾无甚忧昔闻有释子渡江用杯浮栖心向兹地埋骨在林陬駮阴漏斜光徒欲穷巅幽夜还南陵郭几落猛虎喉
　　路咏
　　五里十里消磨尽千蹄万蹄来往踪古今不是不经歴踏破青山重复重
　　书席语送马御史
　　天意漫漫物自供闻香能至是喧蜂野人割蜜不须尽留与寒脾作御冬
　　送李南玉
　　小人贫于资君子贫于时小人富于货君子富于辞贫虽同寒饥富不同路岐彼富殁则巳此富名不移丈夫事百变未死安可期明明趋财利莫防前人嗤举家如春蚕仰食不可迟况念宿债窘何媿贱士为买臣尝负薪相如犹涤巵君思此二人信吾所不欺迩者有赵壹穷愤自兴诗乗骥抱美玉乐与和未知古来鲜逢遇后世无苦悲
　　代书寄鸭脚子于都下亲友
　　予指老无力不能苦多书书苟过百字便觉筋挛拘京都多豪英往往处石渠作书未可周寄声亦已疏后园有佳果远赠当鲤鱼中虽闻尺素加餐意何如
　　秋日家居
　　移榻爱晴晖翛然世虑微悬虫低复上鬬雀堕还飞相趂入寒竹自收当晩闱无人知静景苔色照人衣
　　昭亭别施度支
　　昭亭送客地来往四十年常视松端日每稽潭上烟风移虎旗脚寒入牛童肩待访名山去相期庐阜前
　　潘歙州话庐山
　　潘侯话庐山落落尤可伏初云江上来远见云中瀑舍舟到云外观瀑已岩麓往往逢平田攒攒爱深木竹门悬径微源水阴藤覆坐石浸两骹炎肤起芒粟夕阳穿万峰髙下相出缩寻常杳不分但被烟岚畜絶顶水底花开谢向渊腹风力岂能加日气岂能揽之不可得滴沥空在掬夜昬投僧居孤灯望溪曲忽闻清磬音渐近幽林屋止侯休多谈巳满我心目怀逰二十年梦今固熟何当借轻舠一往如飞鹜
　　秋日邨行
　　谿雾昼又收山邨夜初晦饥禽来往飞远树青红碎原上楚牛童屋头吴妇碓鸡肥酒已熟野老邀同軰
　　吴正仲遗蛤蜊
　　紫縁常为海错珍吴乡传入楚乡新樽前已夺蟹螯味当日莼羹枉对人
　　送潘歙州【潘过宣城而送之】
　　一见新安守便若新安江洞彻物不隔演漾心所降逺指治所山已入邻斋窻捧舆登南岭防马怀旧邦养亲将为寿倾甘抱玉缸观军将劳士脔肥堆羊腔下车谈诗书上世拥旄幢勿窥渊游鳞无吠夜惊尨他日闻课第天下谁能双
　　马都官行之惠柑荔枝醋壶
　　梁霜胡柑熟烘日荔枝美橘柚未为精葡萄安可拟郭生始能赞魏文何谬比二果皆世珍乃遗及贱士而复副醇醯或乞自诸已岂唯享远味终得为直矣【郭璞赞云厥包橘□奇者维甘魏文帝记云南方龙眼荔枝寜比西国葡萄石蜜】
　　前以柑子诗酬行之既食乃緑橘也顷年襄阳人遗柑予辨是緑橘今反自笑之
　　昔辨荆州误今为越叟迷黄柑与緑橘正似珷玞圭新安潘侯将行约游山门寺予以泞淖遂止因为诗以见怀
　　苍山自为门呀豁异镌镵路通石壁尽潦起田穟陷傍岭有结庐潜潭净于鉴闻之固欲往久雨湿泥滥莫陪太守车然诺岂诳赚遥遥桥上去望望马犹站畏滑不肯行非关惜鞯防
　　依韵自和送诗寄潘歙州
　　潘侯擅诗笔五色神授江世家有大勲佐舜同厖降子孙逢太平少小事书窻源流本慷慨吐论皆经邦量犹圅牛鼎吾徒媿罂缸开口必典实省腹唯空腔作者过我门应笑无防幢穷老在弊庐何异守户尨有心希买交白璧无一双
　　避为师依韵荅李献甫
　　蛟龙养鬐鬛当在浩浩浔虎豹养文采当在巍巍岑我无太山髙我无沧海深斗水与堆阜恐未慰此心
　　送李逢原
　　祢衡负其才沈没鹦防洲李白负其才飘落沧江头后亦多效此才薄空羁囚文章本济时反不能自周吾尝戒吾曹慎勿异尔流臧仓毁孟轲桓魋廹圣丘虽云推之天未免皇皇求吾今重子学无力荐公【阙】行当思吾言非教子佞柔
　　重送李逢原归苏州
　　吴客归从楚霜华着马蹄倦童持弊橐呼艇过寒谿寂寞区中饭依稀日午鸡张仪犹舌在不必媿于妻
　　黄国博遗银鱼干二百枚
　　干若防稽笋色比荆州银熟宜煨栗火饮助拥炉人低隂欲飞雪酒微生颊热海上使方来多饟不为餮
　　三和寄潘歙州
　　昔固闻陆海今复有潘江文章吞时英光芒瞻星降【尔雅曰降娄奎娄也】如游太室阳仰见玉女窻髙才生大国试政来远邦道傍一相顾冰壶临瓦缸逸骥美丰肉老防慙瘦腔藻咏荅下俚玉钤锵宝幢寻言不悟言自笑趂块尨终知将门豪射雕常贯双
　　送天台李令庭芝
　　吾闻天台久未见天台状去海知几里去天知几丈峰岭隐与出岩壑背与向云雷反在下泉瀑反在上幽深无穷窥杳无穷望至险可悸栗至怪可骇丧石桥弯长弓跨絶未放当时白道猷平歩入青嶂去为六百石亦见志所尚子欲广异闻可以一寻访
　　十一月十二日赛昭亭神
　　冷雨凝雪未成雪潭空鱼寒归石穴长篙扣宂倩鲤鱼寄信山头来奠设鱼传水鸟飞上山山大槎槎干吹咽旋灰起角巫鼓鸣漆俎铜盘颤牲血琵琶嘈嘈神降言福汝佑汝无灾蘖西向啐饮东向廻谿心却望山崔嵬
　　依韵和吴正仲冬至
　　流光冉冉即衰迟物趣廻还似转规长景巳知今日至孤怀不比少年时阻陪上閤鸳鸾后且与南州父老期况有舂禾新酒熟百分休放手中巵
　　施君挽歌
　　哀铎凄凄里铭旌杳杳中涧云销繐帐山雨入蒿宫世路行来久泉涂去莫穷素吟应共葬饮韵在松风杜和州寄新醅吴正仲云家有海鲜约予携往就酌逡廵又云幕中有防且罢此饮
　　淮南寄我玉醅酒白蚶海月君家有欲持就味明日期穷羹易覆巳反手从事开筵不可辞燕脂秀脸罗前后长颈善讴须賸讴只恐老来欢意休
　　依韵荅吴正仲罢饮
　　君辞予家倾蚁醅自有嘉味须持来青篾络缾方出户红妆侑席已邀杯穷愁一饮犹关分侧望羣贤不可陪静坐纸窻无所得只将文字眼前堆
　　送王景宪奉职
　　清羸将家子苦节自寒儒四壁我何有一钱君亦无下滩船亦急闻鴈日将晡行爱青山口人烟事网罛
　　读毛秘校新诗
　　毛公明于诗其系宜善续前示五长篇大须倾几曲岂特元和间欬唾成珠玉
　　送允从上人还庐山
　　山髙云在下诸壑藏半空千重万重翠正望落日中不知野僧归石径寒易通松间无人埽陨叶如断独行逢莫寒衣裂溪上风
　　依韵诸公寻灵济重台梅
　　梅要山傍水次栽非同弱柳近章台重重叶叶花依旧嵗嵗年年客又来虽爱千枝竞緐密还嗟短髪巳衰頽郎官博士留车骑拥蔽脩篁为斫开
　　和正仲再和罢饮
　　吴味欺君彊饮开楚醅因我破愁来何言合美将虚馆却忆争妍就捧杯夜霰已先庭雪集单衣难与毳裘陪践盟几欲驱车去尘事无端日日堆
　　和韵三和戏示
　　笭箐画蛤瓦缸醅海若淮壖各寄来将学时人鬭牛饮还从上客舞娥杯蓬蒿自有蒋生乐珠翠宁容郑氏陪莫计寒暄与风雪古来黄土北邙堆【郑康成与卢子干同事马融融后堂有珠翠之防康成不得预焉】
　　嘉雪应祈呈权郡通判
　　腊近冬残云未合江南青垄麦休肥谁将太守随车雨一夜从风作雪飞
　　依韵四和正仲
　　四和还如九酘醅更醇更美未嫌来相逢莫作两般眼一饮不辞三百杯嵇阮当时无俗虑山王虽防亦能陪如今世态尤堪薄只把官资满眼堆【袁招饮郑云自旦至暮三百余杯】
　　雪
　　朔云生晩雨腊霰集狂风不数花多出安知天更工漫阶夜巳积万物晓初蒙谁忆新丰酒乗驴灞水东





　　宛陵集巻四十二
　　钦定四库全书
　　宛陵集巻四十三　　　　宋　梅尧臣　撰依韵和郭祥正秘校遇雨宿昭亭见怀
　　君乗瘦马来骨竦毛何长下马与我语满屋声琅琅一诵庐山髙万景不得藏出没望林寺逺近数鸟行鬼神露怪变天地无炎凉设令古画师极意未能详诵说冒雨去夜宿昭亭傍明朝有使至寄多惊俗章【郭来诵欧阳永叔庐山髙送刘复】
　　采石月赠郭功甫
　　采石月下闻谪仙夜披锦袍坐钓船醉中爱月江厎悬以手弄月身翻然不应暴落饥蛟涎便当骑鱼上青天青山有冢人谩传却来人间知几年在昔熟识汾阳王纳官贳死义难忘今观郭裔竒俊郎睂目真似攻文章死生往复犹康庄树穴探环知姓羊
　　依韵和郭秘校苦寒
　　噫风鸣悲鸢鸣哀雨霰枯木为之摧昭亭山头野火灭海水夜冻迷蓬莱烛笼以自掩耳酒琖生冰拈不起陶潜弃官屋无米儿号妻啼付邻里
　　依韵和郭秘校昭亭山偶作
　　知君弃官后江上寻名山心既惯世内迹欲还人间昭亭忽来过览古兴长叹野寺拂尘壁丹阳已斓斒殿角虚宝铎微风声遗像与笔迹始得观裴顔浅井何泠泠前溪何潺潺幽幽随猨鸟浑浑忘区寰裂裳不为媿饵芝不为难坐对寒雨中松上孤鹤还
　　送郭功甫还青山
　　来何遟遟去何勇羸马寒僮肩竦竦昨日弃为梅福官扁舟早胜大夫种负经不厌关山遥访我犹将歳月恐得言防意若秋鹰反翅归飞轻饱氄明朝到家年始开椒花寿酒期亲捧何当交臂须彊行莫作区区事邱垄
　　送邓生
　　哀哀彼邓子扶柩归长沙朝暮哭失声惊聒墙上雅飞去复飞还相与栖水涯卜葬不当缓早晩能到家
　　送才上人还【阙】窦寄达观禅师
　　春雪满蓑笠海边先燕归千林新改叶百衲旧来衣谿水从何至山云自解飞报言岩下客斋盋笋应肥
　　乐椽自淮南回示新诗
　　淮南厯览还宣城囊多佳句何冰清入门先叫十年兄袖中大巻持来评我虽暗愚眼不盲要识合如刘长卿举头不言笑且惊此兄议论颇称情我亦感君知我名阮籍从呼作老兵
　　苏州曹琰虞部浩然堂
　　姑苏台上麋鹿号夫差城中楼观髙荒榛尽巳付明月万古愤怒空秋涛呉亡越霸能几日后世扰扰犹鸿毛孟轲善养浩然气充塞天地无饥嗸慕而为堂亦有意不学屈子成离骚
　　红梅篇
　　昨夜轻雷起风雨芍药红牙竹栏土南庭梅花如杏花东家残朱涂颊萼为裳衣蕊为组枝为髙居干为戸蛱蝶未生蜂未来赤身掩敛无金缕终然有子当助传说羹落亦不学飞燕皇后廻风舞此意又笑麻姑与王母勾引何人擗麟脯是非方朔谩汉武只知此桃不知语树不着口数而今言之已莫补放我浑丹鳯皇羽
　　依韵和呉正仲闻重梅已开见招
　　难开密叶不因寒谁翦鹅儿短羽攒犹是去年惊目艳不知从此几人观重重好蕊重重惜日日攀枝日日残我为病衰方止酒愿携茶具作清欢
　　寄送呉公明屯田通判秦州
　　一闻春禽婆餠焦竹林山木生萧条忆君将向洛门去胡马无尘塞路遥将军本是汉丞相玉帐坐辨牙旗枭白面书生有肝胆少年曽过咸阳桥今虽老病由庐巷为报缓制秦兵骄
　　呉正仲求红梅接头
　　君家梅溪上但见梅花白我家家树红求枝寄归客翦接如交情本末不相隔明年举酒时醉颊生微赤
　　初闻蛙
　　朝开南篱梅暮闻北池蛙何时科斗生草根巳吐牙只畏草叶长其下可隠蛇游子且勿行科斗成虾蟇
　　百舌
　　一冬常噤黙乗春何多舌苍毛无文章尖啄苦腾说晓升髙髙树百鸟言漏泄只未闻鳯皇有亦学不彻伤哉古辩士往往遭车裂
　　万表臣报山房有重梅花叶又繁诸君往观之
　　前时见多叶曽何数寻常今见叶又多移赏南涧阳寄言莫苦恃更多殊未央
　　去腊隠静山僧寄榧树子十二本柏树子十四本种于新坟
　　棐柏移皆活风霜不变青冢垣虽阒寂田客每丁宁不待为书几常流作鬼庭东边夹路少更致傥能令
　　补题东都善惠师禅斋
　　香象红蕖坐花盆白石台上公金印去王子玉驹来心是寒缾水明无宝镜埃世人何扰扰时为一言开
　　送万殿丞防州安逺军
　　新雷动江雨百鸟响溪岩逆水送行客顺风催挂帆过山唯庙敬团饭与乌衔太守虽怜旧须防有嫉谗
　　野望
　　新晴宜野望最爱是山前逺近花兼竹髙低水拍田呼名鸟无数问姓客多年此地春耕晩呉牛树厎眠
　　泛溪
　　中流清且平舍楫任船行渐近鹭犹立已遥邨觉横何妨緑樽满不畏晩风生屈贾江潭上愁多未适情
　　春隂
　　云压花房冷风开柳絮遟幽人宿酲在静馆昼眠时欲雨天无雨将丝鬓未丝孔融过五十歳月巳堪悲
　　新燕
　　前时春社毕今日燕来飞将补旧巢缺不嫌贫屋归衘泥和草梗侧翅过柴扉岂比惊丸雀迎人欲拂衣
　　梨花
　　处处棃花发看看燕子归园思前法部泪湿旧宫妃月白秋千地风吹蛱蝶衣彊倾寒食酒渐老觉欢微
　　新笋
　　挑笋春雷后晴坡过雨时何言江外早已比洛阳遟园客自偷卖主人那得知徒令养新竹待与作籓篱
　　海棠
　　要识呉同蜀须看线海棠燕脂色欲滴紫蜡蔕何长夜雨偏宜着春风一任狂当时杜子美吟徧独相忘
　　二月七日呉正仲遗活蟹
　　年年収稻卖江蟹二月得从何处来满腹红膏肥似髓贮盘清殻大于杯定知有口能嘘沫休信无心便畏雷幸与陆机还往熟每分呉味不嫌猜
　　老马【马御史所留】
　　呉人惜燕骏燕马卧呉家毛骨从前防关山欲去賖草深闲楚泽力尽忆胡沙御史乗来久时逢避路騧
　　自咏
　　闭户无还往端居废礼容花为贫冨焰燕是旧过从持屐对人蜡绽衣看妇缝非同叔夜傲切莫怪疎慵
　　鹦鹉
　　一入秦宫去千山陇树秋能言依妇女学语类俳优玉鏁闲拘束金笼不自由哀哀是黄鸟死为穆公羞
　　晓
　　乌蟾不出海天地无明时万国睡未觉一声鸡巳知树头星渐没枝上露应垂人世纷纷事劳劳只自为
　　朝二首
　　鹅鸭出栏去儿童临水驱欲开花露聚噪鸟窥防秣马刈青荳买薪嫌五铢钱刀岂今古邨叟一何愚木鏁初开水上城竹篱深闭日光生青苔井畔雀儿鬭乌臼树头雅舅鸣世事但知开口笑俗情休要着心行是非不道任挑挞唯忆当时阮歩兵
　　宣州杂诗二十首
　　昭亭万仞山古庙半山间赛雨使君去钓潭渔父闲蕨肥岩向日竹暗垄连关北望髙楼上南飞鸟自还三洲滩口急两水渡头来下过桓彞宅上通严子台潺湲泻寒月滉漾照春梅白鹭惊起处鱼多见厎廻一过响山畔常思路中丞开亭宴貔虎制贼象冰蝇旧刻多磨灭今人少有称茸茸春草长时有牧牛登伍贠奔呉日苍皇及水濵弯弓射楚使解劔与渔人抉目观亡国鞭尸失旧臣犹为夜涛怒来往百川频每见昭亭壁髙璩笔墨存丹青虚格里云雾碧纱防鸟屎常愁汚虫丝几为扪防来曽改观世故有谁论信防多见逐伐国岂无仁屈子行江畔昭王问水濵包茅曽责贡香草自持纫莽苍山川在渔歌属野人项籍路犹此力豪闻拔山八千提楚卒百二破秦关陔下围歌合江头匹马还却思诸父老相见亦何顔细雨春冈滑无因驻马蹄裘单怀后侣风急过前溪近寺闻鱼鼔穿林听竹鸡田家春正急炊饭待鉏犂古有琴髙者骑鱼上碧天小鳞随水至三月满江边少妇自捞摝逺人无弃捐凭书不道薄卖取青蚨钱诸葛久精妙已能闻国都紫毫搜老兔苍鼠拔长须露筦何明净烟丸事染濡班超投此去死作玉关夫大实木熟压枝常畏风帖花先漏日喷露渐成红青箬包山舍驰心奉汉宫谁将橐駞载辛苦向骄戎竿头注腐鼠水次野蜂知每视衔飞翅因熏斸取脾绛囊千里道干蛹百钧驰尽入公侯第雕盘助酒卮髙林似呉鸭满树蹼铺铺结子繁黄李炮仁莹翠珠神农本草阙夏禹贡书无遂压葡萄防秋来徧上都鸟命若杨叶夜栖鸡翼间情知羽毛薄自御雪霜难相托为温燠终非学附攀犹胜居鹘握忧惧得生还【栁子厚鹘说云】
　　髙斋谢公殁此地即危楼不改窗中岫无停川上舟壁隂縁薜荔城冥笑鸺鹠万井晓烟合素霓横树头北客多怀北庖羊举玉卮吾乡虽处逺佳味颇相宜沙水马蹄鼈雪天牛尾貍寄言京国下能有防人知五月黄梅肥终朝密雨微緑苔侵竹阁润气裛人衣背陇霑牛去衔虫湿燕归髙山发瀑水夜涨入吾扉斫漆髙崖畔千筒不一盈野粮収橡子山屋防松明只见树堪种曽无田可耕儿孙何所乐向此是平生传道零陵守兹亭暂解装分羣同鴈鹜防日到潇湘班竹思虞舜赪萍忆楚王殷勤吏部句今亦诵无忘宛水过城下滔滔北去斜逺船来橘蔗深歩上鱼鰕鹅美冒椒叶蜜香闻稻花岁时风俗美笑杀异乡槎
　　打鸭
　　莫打鸭打鸭惊鸳鸯鸳鸯新自南池落不比孤洲老秃鸧秃鸧尚欲逺飞去何况鸳鸯羽翼长
　　暝
　　杳杳钟初发昬昬戸闭时巢禽投树尽疲马入城遟醉唱眠茅屋烧光透槿篱荷鉏休带月亭长竖毛眉
　　夜
　　日从东溟转夜向西海沉羣物各已息众星灿然森虾蟇将食月魑魅争出阴阮籍独不寐徘徊起弹琴
　　东溪
　　行到东溪看水时坐临孤屿发船遟野鳬眠岸有闲意老树着花无丑枝短短蒲茸齐似翦平平沙石净于筛情虽不厌住不得薄暮归来车马疲
　　吕大监饷鮆鱼十尾
　　日暖杨花四散开江边鮆鱼无数来伊鲂洛鲤不堪忆丙穴漾陂何可咍贺监休思镜湖去应知李白跨鲸廻
　　香炉【李献甫惠】
　　铁铸小香炉壁环平口铺麝焚葵叶大兽齧竹根趺净几羣书外闲堂一物无中间任灰烬终与蕙兰俱
　　茶磨二首
　　楚匠琢山骨折檀为转脐乾坤人力内日月蚁行迷吐雪夸春茗堆云忆旧溪北归唯此急药臼不须挤盆是荷花磨是莲谁砻磨石洞中天欲将雀舌成云末三尺蛮童一臂旋【得自三天洞吴氏】
　　送白珙秀才
　　谿上桃花发山前桂舸移水流过峡急风逆出江遟南国鱼鰕厌东都梦寐思逢人若有问不似在朝时
　　送闾邱殿丞
　　每有西归客谁无满袖诗都忘将别意竞媚向官资凭在屋头月照君墙上旗不同山一定更逺更相随
　　献甫过
　　防树桃花夹竹开阮家闾巷长春苔啓扉索马送客出忽觉青红入眼来





　　宛陵集巻四十三
　　钦定四库全书
　　宛陵集巻四十四　　　　宋　梅尧臣　撰
　　寄维扬许待制
　　当时永叔在扬州中秋待月后池头约公准拟与我敌是夜二雄张利矛我时小却避其锐风愁雨阻嫦娥羞主人持出紫石屏上有朏魄桂树婆娑而枝虬作诗夸诧疑天公爱惜光彩向此収四坐稽颡叹辩敏文字响亮如清球更后数日我北去相与送别城门楼谁知康成能饮酒一饮三百杯不休鸡鸣各自便分散山光寺侧停画舟我来谒公公未起卧索大白须扶头而今倏忽巳八载公领府事予居忧欧阳始是玉堂客批章草诏传星流问公可忆羊叔子虽在军中常缓带而轻裘寄声千里能信不
　　紫微亭【在池州】
　　江云如旗脚墨防飞鴈行平圃采芳菊上水酌桂浆为言此何时杜子逢重阳醉思庄生达哂彼齐景伤至今孤亭间独有九日章昔我来齐山山僧迎道傍骑马到寺门乱石屹若墙值雨不徧歴但取山泉尝牧之旧游处苔滑屐莫将却返弄水涯隔溪望青苍絶顶见茅屋洪波日汤汤云霞与鴈鹜还动秋客肠去逾十五年游宦韩陈梁哀哀遘祸殃乃再居南方欲往尚未可追吟寄支郎
　　闻临淄公薨
　　至和癸巳十二月兮友人语我火犯房芒射钩钤而拂上相兮祸非弼臣谁可当昨日闻太宰悟天道而畏忌兮归卧其第三拜章太宰既不得请而赐黄金百两以为夀兮谏官御史犹击强明年孟陬临淄公薨兮果然邦国挠栋梁岂无神医善药以起疾兮固知禀命有短长公自十三岁而先帝兮谓肖九龄冝相唐后由石渠凤阁禁林以登枢兮俄佩相印居庙堂出入藩辅留守两都兮其民咏歌盈康庄官为防舌勲爵一品兮经筵讲义尊萧匡年逾顺耳不为夭兮文字百巻存缣箱子孙侁侁同鴈行二女防壻冨与杨未知归葬何土乡临川松柏安可忘我为故吏摧肝肠洒泪作雨春悲凉精魄其归于天乎必为星宿还髙张骨肌其归于土乎必为蕙芷不灭香墓碑墓铭谁能尽其美我为欲传万古须欧阳
　　吴正仲遗二物咏之
　　金琖子【钟传令公谓之醒酒花】
　　钟令昔醒酒豫章留此花黄金琖何小白玉盌无瑕始入吴郎宅还归楚客家従兹不能醉只恐卖流霞
　　叠石
　　十片寒湖滑千秋白浪根苍苍古崖色叠叠老苔痕欲象巨鼇顶俯当科斗盆唯愁作险说平地起昆仑
　　依韵和宣城张主簿见赠
　　韩子于文章所防不相效譬彼古今人同心不同貌吉従志久慕亦以重名教鸣钟与亨鼎易厌非苦乐禄仕不及亲扬名可为孝君方佐大邑美锦同翦铰遂令吾乡民绸直无曲桡既暇乃作诗欲与前人较朝来忽有赠捧若管窥豹又如捕鲸鱼空自持网罩心降醉且睡昬昬不知觉
　　送吴正仲婺倅归梅谿待阙
　　山水东阳去未去朋亲苕霅朝复朝更无越相逃名舸犹看吴王送女潮海燕归齐声满屋谿梅开过子生条明年十月吏迎处七里滩前櫂奏箫
　　再送正仲
　　拟君杜鹃花发当杜鹃时朱袍照白日光彩生路岐自比青鼠爪中心如乱丝丝乱复不理况复逺别离倾觞恨不深立马恨不遟千山従此隔三岁或前期尔后各寄书空识满纸辞非如笑言乐但有牵怀悲念昔苏与李徘徊问何之
　　铁獭【新买小马也】
　　朝乗铁獭上青山最滑春苔乱石间出入白云胜蜡屐玉骢虽防未应闲
　　送回上人【因往湖州谒吴正仲】
　　云出任西东飘然意莫穷山川生眼界巾舄徧区中去去曽无着劳劳本是空梅谿人可见重尔似公
　　送徐綘秘校罢泾尉而归
　　去年茶熟君得补今来茶熟君已去心曽不计茶有无隼在髙风自腾翥昨日我送吴侯归未忍重临离别处不若羣公怜祢衡相逐纵横唯栁絮
　　志来上人寄示酴醿花并压塼茶有感
　　京都三月酴醿开髙架交垂自为洞素叶层层紫蕊香酿归光禄春生瓮东陌西池走钿车芳林广囿飞朱鞚二年不到大梁城江边泪滴肝肠痛况兹齿髪渐衰老已是忧愁不如众宣城北寺来上人独有一丛盘嫩蕻去岁游吴求不得今朝还喜自持送眼厎虽同往日看樽前所忆皆成梦又置新茶采雨前鸟觜压塼云色弄对花却酒煮香泉彊咏才慙非白凤
　　闻莺
　　最好声音最好听似调歌舌更丁宁髙枝抛过低枝立金羽脩眉墨染翎
　　杜鹃
　　蜀帝何年魄千春化杜鹃不如归去语亦自古来传月树啼方急山房客未眠还将口中血滴向野花鲜
　　依韵和李察推留别
　　我学犹肥腱一食輙易厌君何以名虚每来车马淹经术素所浅道义安得渐独有寒苦吟可与前古兼今者抱悲哀憔悴居穷阎愁鸣无好音亟别空顾瞻诗言留彼美欲和慙无盐短兵当长戈焉得不尽歼又如握枯蒿逆风乗烈炎膏盲靡自疗谁复望鍼砭
　　送李节推挈内归宁池阳幷李察推往南康军嫁妹二君同行
　　江上双画舸风帆或先后晚共泊芦洲欣同幕中友一过长风沙一住防池口当时骢马客今是凭熊守每怜诸女贤与壻来为夀上去至南康嫁妹事箕帚不畏杨澜险不为庐峰秀二君情义着我送何须酒
　　新开坟路
　　古径约城斜鉏荒可过车直穿深篠去不比绕邨賖伐树侵篱脚禆塍掘涧沙欲为兰若处松柏属吾家
　　送邹秀才游浙
　　鞍傍带劔鱼皮鞘马后携童越葛衫度水縁山君厎急区区为荅古千岩
　　四月三日张十遗牡丹二朶
　　已过谷雨十六日犹见牡丹开浅红曽不争先及春早能陪芍药到薫风
　　依韵和唐彦猷华亭十咏
　　顾亭林【顾亭林湖在东南三十五里湖南又有顾亭林传是顾野王居】
　　乡林空林木不见古人居犹寻古人迹更与古人疎昔为贤豪里今作魑魅墟湖边夜夜月光彩波上余
　　寒穴【金山有寒穴出泉甘清】
　　山头寒泉穴净若镜面平熨齿敲冰冷贮缾微玉声傍有野鹿迹上啼林鸟青何由一往挹况复方病醒
　　吴王猎场【在华亭谷东今其地为桑陆】
　　孙氏有吴国四海未息戈猎以耀威武平野万骑罗英雄魏与蜀貔虎一何多世事异莫究但见桑麻坡柘湖【在南七十里吴越春秋海盐沦没为柘湖吴地记秦时有女子入湖为神今存其祠】
　　柘土久陷没千歳嗟水濵不复吴盐邑空有秦女神浩荡呑海日旷阔迷天津扁舟谁能往旦暮逢渔人
　　秦始皇驰道【在昆山南四里有大阙通吴成】
　　秦帝观沧海劳人何得脩石桥虹霓防驰道鹿麋游车辙久已没马迹亦无留骊山寳衣尽万古空冢邱
　　陆瑁养鱼池【在县西今名瑁湖云陆瑁所居也】
　　来观瑁湖水乃是陆生居春塘草防变谁脍此中鱼莫容科斗应亦有鲁王余不随蛟龙飞神鼈未可除
　　华亭谷【在县萦纡三百里入松江】
　　断岸三百里萦带松江流深非桃花源自有渔者舟闲意见水鸟日共泛觥筹何当骑鲸鱼一去防千秋陆机宅【华亭谷水东有昆山即其宅机诗云髣髴谷水阳婉娈昆山阴】
　　我思陆平原废宅荒草深才髙乃速祸事往不可箴饥乌噪树颠野鼠窟庭阴黄耳亦已死家书无复寻昆山【华亭谷东二里有昆山陆机祖葬而生机云人以昆山出玉以拟其美焉】
　　陆氏防世祖葬此生令名犹如产美璞遂尔传嘉声寒岩畜奇秀源水日东倾何言千载间二子不更生
　　三女冈【在东南八十里云是吴王葬女为三冈】
　　吴王葬三女因留此冈名已化被粲质合有兰蕙生婵娟夜月照晻蔼朝雾平古魂如未泯不逺阖闾城
　　李献甫于南海魏侍郎得防子见遗
　　魏公番禺归逢子芜江口赠以越王头还同月支首割鲜为饮器津浆若美酒我独媿先生馔致崇师友应知愈饥渴况是怀思久【齐民要术云其俗为之越王头】
　　时鱼
　　四月时鱼逴浪花渔舟出没浪为家甘肥不入罟师口一把铜钱趂桨牙
　　乌贼鱼【黄马二君饷】
　　海若有丑鱼乌图有乌贼腹膏为饭囊鬲冒贮饮墨出没上下波厌饫吴越食烂肠夹雕蚶随贡入中国中国舍肥羊啗此亦不惑
　　依韵和行之枇杷【予送红梅与之】
　　五月枇杷黄似橘谁思荔枝同此时嘉名巳着上林赋却恨红梅未有诗
　　送红梅行之有诗依其韵和
　　缀缀红梅肥似蜡蒙蒙飞雨洒如脂吴郎齿软食不得翻忆张公大谷棃
　　送王宗望罢宣城尉归京
　　南土梅已黄北人舟竞发去意方若渴望林殊未歇言归向梁宋独叹滞楚越行闻拜卿属恩下苍龙阙
　　寄题南陵息亭蕖阁
　　竹里有清馆池中多蕅花日光穿岸脚水影射檐牙柱穴蜂归响炉檀火过窊已知民讼息漉酒费巾纱
　　读问月
　　我读太白问月诗乃知白也心太痴明月在上尔在下月行岂独君相随白兔药亦何疗嫦娥孤栖欲嫁谁古人今人被磨灭休问有来都几时唯有长照金樽里此言万世不可移但能自醉月自落夜夜如此谁复疑一月二十二三日半是风雨相乖离常愿晴明对以饮耳边流水胜鸣丝
　　五月十日雨中饮
　　梅天下梅雨绥绥如乱丝梅生独抱愁四顾无与期妻孥解我意草草陈酒卮槛外百竿竹新笋髙过之竹色入我酒变作青瑠璃一饮眼目光再饮言语迟三饮頽然兀左右叹我衰有鸟従东来引头闯深枝发声醒我醉提壷美无疑典衣不直钱唯是布与絺安得如古人车傍挂鸱夷
　　次韵和吴季野游山寺登望文脊山【山属宣城】
　　楚客好山水五月上髙峰峰顶望文脊草树皆有容身既近猨鸟必欲追乔松石壁出云背苔磴千万重下视霹雳飞忽起枯株龙却还僧居宿暮践樵子踪作诗留粉墙削藳为我封美璞世未识独令和氏逢











　　宛陵集巻四十四
　　钦定四库全书
　　宛陵集巻四十五　　　　宋　梅尧臣　撰五月十七日四鼓梦与孺人在宫庭谢恩至尊令小黄门宣谕曰今日社与卿喜此佳辰便可作诗进来枕上口占
　　同谒未央殿共霑明主恩冕旒亲日月蹈舞荷乾坤龙尾三重峻螭头防级尊徳音欣社日抚语走黄门阴防皆如实阳开不复存空余破窗月流影到牀垠
　　次韵和吴季野题岳上人澄心亭
　　空山旧迳緑苔满古寺斋盂白薤蒸暑雨坐中飞漠漠野泉林外落层层従来胜絶皆离俗未有幽深不属僧唯爱溪头一寻水莫闻流浪莫闻澄
　　次韵和马都官宛溪浮桥
　　在昔当阳建桥临大川洪波不为阻驰道南北连何此小溪上拟象坦且平马头分朱栏水底裁碧天白雨紧大笮防虹生横舷游鱼不可见车骑久临渊
　　寄隠静山怀贤长老
　　山有枇杷树树多猕防羣髙僧心不着一似五峰云随飇来溪口石上起氤氲果熟猕防去自向瀑涧分
　　次韵和马都官苦热
　　日光亭午时赫若镕黄金鸣鸢不生风流云不成阴赤地有焦土烈野无沃霖涸潭深幽幽枯岳髙岑岑火龙将焚鬣阳乌多渴心肌肤非木石絺绤烦衣襟冰盘不可见空对琼玖吟
　　歴阳过杜挺之遂约同入汴
　　沧海泻玉自外天牛斗傍边客正廻人说维摩居士病我同王子雪舟来汀沙沮洳湖新落山日曈曚雾始开去约河隄春栁动与君吹紫歩徘徊
　　和胡公疎送屿师移居寳光寺
　　宋日天王寺梁时太子园地犹随世变物岂与人存欲问移居意还应避俗喧相期唯有月夜夜在髙原胡公疎示祖择之卢氏石诗和之【卢肇家】
　　袁州太守蓬山客来过卢家寻怪石卢家百物今已空唯石难移留旧迹埋没尚存三四分雨淋日炙如皴皵太守恻然呼健儿荷鉏秉锸争来役健儿掘土不为坚旋旋剜沙见圭隙渐奇渐异人忘劳更索更深知几尺瘦峰削出嵩华骨虚窍凿破蛟螭额千指曳绳车四轮击鼓助力归东陌东陌东头湖水傍黄泥洗尽何苍碧故宅愈冷东湖喧防贱竞观无碍隔太守自怜坚直心爱少憎多屡遭谪南至苍梧及桂林名山徧访无穷僻所冝猒惯不入眼向此歌吟尤爱惜我思永叔滁阳时大夸古翠蔆溪获作诗逺寄予与苏髙唱相随无节拍今知贤人趋向同玩好托情忘俗格建康従事胡公疎一见诧君如李白雄才落笔泻天河缀韵孤清仍险窄入探虎穴谁为难辞通造化方能敌殿后吾虽胆力强独鞭疲马终无益
　　逢曽子固
　　前出秦淮来船尾偶搀燕遽传曽子固愿欲一相见顺风吹长帆举手但慕羡杨子东园头下马情眷眷昔始知子文今始识子面吐辞亦何严白昼忽飞霰我病不饮酒茶又非善冷坐对寒流萧然未知倦
　　真州东园
　　国赋有常计计者岂不贤日夜疲精神自鉴膏火前新春力有余鉏荒东乳偏垒土以起榭掘沼以秋莲竹柏为冬荣桃李为春妍役役吴楚艘来泊常留连下江忘其险入漕忘其邅许公作此意吾亦见其权不独利于已愿书棠树篇
　　行吟二首
　　持辔趋代北妄意希名马代北马如云由来重取舍王官待才能髙下不苟且行都未脩饰黄金谁变瓦吾当保吾真甘归事田野
　　寘蚁橘林下正在结实时附縁与出入安可责于斯养大不问细使逺不问迟逺遟必有报细大必有期休哉豢龙氏终自辨蛟螭
　　僧子思以巻来见
　　明珠与翡翠中国反好之诗书出邹鲁诵学无蛮服彼而习此养骍安问犂古者耕钓士处心殊处卑譬彼乃可语吾病彊扶持
　　依韵和扬州许待制竹拄杖
　　楚竹翦霜丛何慙汉使邛鸠形殊用刻马棰不同功挺特生难变支离分巳穷轻肥思比鹤短发任如蓬倚以为髙趣持之见素风歩郊聊实下行乐偶従东屡刺莓苔破深穿苑圃通辩繁时画地黙意或书空古血有湘迹旧林无阮踪将渠谁觉老要此岂闗慵莫骇倾巢鸟须虞蠹穴虫谁能求道术跨作上天龙
　　遇画工来嵩
　　朝来又入扬州郭千万中人识者谁唯有来嵩曽画我依稀见似昔年时
　　省符上人
　　春秋一万八千字不间呉人楚人事佛衣儒谈世已罕节行又与其徒异往来扬州三十年曽见华堂荆棘地独闻依旧坐焚香尚把残编讨遗意
　　沈学士景休知真州
　　太守旛旗近国门州民迎望若云屯家风自有东阳咏主道新移北海樽红锦臂韝观粉质涂金珂勒驾朱轩他时傥取春秋对莫以周襄出郑论
　　送杜君懿屯田通判宣州
　　京兆外郎称善书当时相与集江都日书藤纸争持去长钩细画如瑚自兹乖隔三十载始驾吾乡别乗车吾乡素夸紫毫笔因我又加苍鼠须最先赏爱杜丞相中间喜用蔡君谟尔后仿传无限数州符县板仍抺涂鼠虽可杀不易得猫口夺之烦叱驱若君字大笔亦大穿墉质无长觇君到官治事余呼诸葛试问渠张圣民学士出御书幷法帖共阅之【又一轴苏子美书杜懿病焉】
　　冰胶楚舸歳将穷广陵别乗怜老翁殷勤来邀彊一往虚堂肴酒罗甘丰我病胃寒不下咽匕箸谩举叨席中主人欲客心意欢出以飞帛腾龙鸾刑政二字布楷法古今书帖未足观坐间杜子好弄笔诋讥前辈无全完一见寳踪天下妙稽首赞仰舌吻干如此别识已太险我不颂咏还应难
　　读黄莘秘校巻
　　嵇康昔弹广陵散商声髙与宫声缓托名山鬼未传人古桐纫丝丝不断一闻僵卧窃其音世间虽得能亦罕贤明以之知盛衰愚昧以之为妄诞顷年过我在芜城忽听长拍去欲嬾凤皇养雏飞未髙鸡鹜成羣翅终短龙章秀骨苦轻时继作五言须款款
　　赠许待制歳旦生旦
　　天厯重更端哲人兹命世尝闻月旦评况是髙阳裔椒花作夀杯爆火通炉桂穹及苍鹤尚以千年系曰惟五行秀复与明时契他日求老成不须从渭汭
　　答宣阗司理
　　六经义趣深传训或得失后人语虽浅辨识犹百一欧阳最知我初时且尚窒比以为橄榄廻甘始称逆老于文学人尚不即究悉冝乎与世士横尔遭诟唧誓将黙无言负暄方抱膝非非孰是是都莫荅问诘歳暮宣参军辞如鲍昭逸粲然倾明珠襃我颇过实便言楚江萍光彩侔旭日自慙流浪踪不得蒿芹匹复为苦硬句酬报彊把笔
　　答鹅湖长老绍元示太图
　　鹅湖有鹅吾不问鵞湖无鹅吾不疑道士须换黄庭经释子自明太辞噫嘻兮此意迥与山阴别我亦曽非逸少为
　　新韵曽子进早春
　　新雷歳旦发声严冰管寒销细滴檐花甲将看枝上拆蛇鳞不复地中潜黄河分派来应早白首归朝意自恬彊欲拟君为秀句便无才思似江淹
　　依韵和马都官齐少卿酬和
　　同时沈宋称二豪曽说龙门夺锦袍我对前流接清唱泰山轻重于鸿毛
　　赠江宁王髙士
　　自古江南风俗美喜君髙趣慕先贤药无逺近宁论报家有图书不计钱已住秦淮借风月遍寻吴国旧山川尘缨我系未能解每一来过驻画船
　　答萧渊少府巻
　　君先大夫临终时梦中尝赋晓寒歌骑龙跨鱼不是诞直对上帝传吟哦才如李贺天亦少冝其在世尤难多文章父子不相似君今平易祖袭那锢铁锦褧各有用髙下安得与等科大都精意与俗近笔力驱驾能逶迤野雉五色且非凤知时善鸣鸡若何
　　答孙直言都官巻
　　具深相割啗不如无勇人以诗而酬诗徒用多少均我言虽至简意切谁见亲汲井欲到深磨鉴欲尽尘寒泉与青铜光洁靡故新临觞报嘉贶醉语是天真
　　依韵王司封宝臣答巻
　　王家再见仲宣诗鱼目盈车换斗玑自媿不従灵蚌吐谁敎相并夜蟾飞暂増光价千金重终觉枯陈一芥微已屈至珍来弹雀恩蛇衘报此能希
　　髙士王君归建业
　　风雨起春寒乗湖晓帆送目看歩云心近茅家洞忽觉柳已青来时枝尚冻羡尔向江南正开新酿瓮
　　吕寺丞家膳
　　春雨薄无泥野苗青入俎深堂开画图飞鸟惊寒渚名笔今寂寥嘉賔竞推许主人何太勤不异具鸡黍
　　赵秘校见访
　　文学儒家子儒本通天人蟏蛸尚先喜吾党何迷津津亭一相过不笑复不嚬应此识恬泊曽匪慢尔賔
　　答张令巻
　　尝闻甥似舅似舅诗尤少古意得河源新声变春鸟读之不敢倦十未能一晓颠倒文字间使吾心扰扰
　　依韵答泰州王道粹学士见寄
　　君同黄鹄游海峤我学白云归帝乡已爱健翅自鼔舞谁怜孤影犹飘扬安得相从在霄汉于今留滞嗟絷缰欲随轻风挹君袂满野春雨生迷茫
　　依韵和孙浦二都官展墓由大明精舍而归
　　新松烟翠入衣巾雨后冈原不起尘霜露悲怀今正切曽非结客去寻春
　　拜垄忽生寒食心应縁春入感啼禽泪霑宿草根仍冻马立荒沙迹已深野老辍耕风料峭山房开昼日阴森归鞍却望原头路羃防轻烟物景沈
　　张圣民席上听张令弹琴
　　一听履霜霜满足再听緑水声縁谷我行日月【阙】春波嫩苔沙雨侵鱼目渔歌晩唱泛水来天浸沧浪光可掬坐中此意自弦生中郎五弄人难熟人知难熟独善弹弹拍未终脂驾速郑衞古来多喜闻卒章为我歌淇澳【时圣民赴齐少卿家防】
　　走笔送王琪
　　江南二月草靑青送子归时已满汀谁信而今有忠义秖知七日哭秦廷
　　宣司理饷蒸鹅
　　昔年相国笼之赠今日叅军饟以蒸一咀肥甘酬短句定应无复谤言兴









　　宛陵集卷四十五
　　钦定四库全书
　　宛陵集巻四十六　　　　宋　梅尧臣　撰
　　依韵和许待制春雪
　　密雪犯阳和寒阶覆短莎条牙摧不展鸟舌噤应多变令已为失易消如未苛桃花禹门水早晚见通波
　　送广西提刑潘比部【伯防】
　　白麻新拜大丞相黄纸首除南省郎欲使平刑安逺俗莫辞乗传歴炎荒桂林地险通椎髻阳朔峰奇削劔铓自有王门旧勲业且须稀作上书囊
　　大明寺平山堂
　　陆羽茶处为堂备宴娱冈形来自蜀山色去连吴毫发开明镜隂晴改画图翰林能忆否此景大梁无
　　次韵和王平甫见寄
　　尊王兴霸国古莫重齐桓仲尼书大法亦莫重更端文章革浮浇近世无如韩健笔走霹雳龙蛇奋潜蟠飏风何端倪鼓荡巨浸澜明珠及百怪容畜知旷寛其后渐衰微余袭犹未弹我朝三四公合力兴愤叹幸时构明堂愿为栌与栾期琢宗庙器愿备次玉玕谢公唱西都予预欧尹观乃复元和盛一变谁为难行将三十载衣被剧织纨后生喜成功往往舞朱干君家兄弟贤挺拔尤坚完譬彼登泰山孰辨云径盘忽在髙髙巅两腋犹插翰我久知子名曽未接子欢前者和君诗薄言慙儿肝淮南喜子来袖刺字未漫明日闻渡江留书特相安今又获嘉辞至味非咸酸
　　依韵和丁元珍见寄
　　我从江南来挂席江上正轻舟自行速不与风力竞乃省少时学彊勉无佳兴初如弄机杼未解布丝经利器昧其持或反授人柄及亲贤豪游所尚志已定不猒朝市喧不须山林静不为煦煦妍不为严严冰遇物理自畅区处剧操令仍类楚野筠忽从孤根逬便成翠琅玕久与风霜硬虽然达吾真谁复究毕竟世间忘坦涂尽欲求密径哂我是【阙】疎冝乎今蹭蹬蹭蹬诚可嗟所偶亦已并晩逢二三友喜饮恨多病道路何邅廻季秋越春孟平生景慕者邂逅出天幸接迹犹谓荣况此声顔并实慙寡时用又頋无奇行爱之不忍去自旦还至暝在昔浊世贤徒知清酒圣但用醉为娱一老少不更稍思桃源人翩尔乗鱼艇寻花逐水往岂念衰与盛歌讴非俗情山响自荅应以此谢君勤微言期略听衮衮不足为试共幽人评
　　泰州王学士寄车螯蛤蜊
　　车螯与月蛤寄自海陵郡谓我抱余醒江都多美醖老来饮不满一醉已闗分甘鲜虽所嗜易饫亦莫问娇女巧収殻燕脂合眉晕贫奁无金玉狼籍生恚忿妻孥喜食之婢妾困埽行当至京华耳目饱尘坌此味爽口难书为猒者训
　　张圣民席上赋红梅
　　吾家有嘉树红蘃开朝雾笑杏少清香鄙梅多俗趣江都别乗居似见句溪圃坐中勿苦疑结子看春暮
　　平山堂杂言
　　芜城之北大明寺辟堂开爽趣广而意厖欧阳公经始曰平山山之迤苍翠隔大江天清日明了了见峰岭已胜谢脁龊龊逺视于一窗亦笑炀帝造楼摘星放萤火锦帆落樯旗建杠我今乃来偶同二三友得句欲霜钟撞却思公之文字世莫双举酒一使长咽慢肌髙揭鼔腔万古有作心胷降
　　自感二首
　　左目忽昬花愁心乱剧麻文书都莫见药物近凭他眸子终何似形躯且愿嘉唯期一开泰再望日中雅我不嫌髭白白髭何自落虽然失丑衰将恐日疎薄有生无不老岁事看秋箨一身忧已大毫发谁能度【二月二十八日】
　　依韵和孙都官河上写望
　　河上风烟爱此邦吴艘越舸不相降鱼鯹矗矗桥边市花暗深深竹里窗蹴踘渐知寒食近秋千将立小鬟双年光取次须偷赏何用功名节与幢
　　依韵和试笔偶书
　　洗砚开书几拈毫喜子巢不为微物挠自向小栏敲已逐游丝末还縁翠叶梢因知生理大不必在重爻和张民朝谒建隆寺二次用写望试笔韵
　　荒台残垒旧名邦曽说王师此受降西汉衣冠拜原庙五天龙象护经窗蜀冈井味人犹品隋帝宫基阙尚双自古兴亡不须问风铃闲听响幡幢
　　跃马侵星去啼雅未出巢春裘风易裂従骑镫相敲红日双行柳黄金一抺梢乾坤功力大黙诵易中爻
　　依韵和许待制后园宴賔
　　春来无处不幽芳谁复樽前叹异乡绕榻绮罗观旧傍池桃杏照新妆柳条拂拂牵丝嫩蕊粉轻轻落酒香闻道主公偏爱客翻思当日醉莎场【宛邱城头有莎场临淄公每饮于其间】
　　依韵和许待制偶书
　　晓雨射船珠泻盘平明水上舞英残鬭鸡蹠恶轻泥湿调马蹄翻软土干深屋燕巢将欲补密房蚕蚁尚忧寒为言楚客甘蔬蔌白芷香牙长嫰
　　闺思
　　望日赤如橘游梁音信稀愁心常似醉春絮等闲飞江鳜看将烂芹牙吐尚微何时凭燕子寄取锦书归
　　代书寄王道粹学士
　　已具扁舟访使君忽逢春雨起淮濆花寒蛱蝶犹相守水冷鸳鸯不暂分况约他时来寄迹何须今日去论文解装无复山阴兴且对荆钗与布裙
　　依韵和许待制病起偶书
　　桐柳隂阴翠色参幔房深邃静于岩疾疑不是因蛇影方秘曽传白玉圅炼蜜有时蜂竞至坠羶无数蚁来衔女奚困触屛风响林鸟饥寻蠹木鹐趋吏喜闻开便閤舞姬排北翦春衫嘉賔入幕金樽抺贺客冲风席帽搀谈出古人非骋辩诗成王化不言谗提纲勿用铢铢较列局縁从物物监龙脑篆香盘屈曲虎头雕枕剔空嵌年逾五十惟躭易能格神明莫若諴
　　依韵和孙待制新栽竹
　　斸破烟丛带笋移映轩临槛特为冝龙孙巳见多奇节凤实新生入翠枝不向阮家林下集还思渭北水边窥一花一草公休咏惯作兰台侍从诗
　　依韵和戏题
　　扬州太守重交情我欲西归未得行寒食尚賖花水近妻孥煎去到天明
　　依韵和孙待制春日偶书
　　瓮面春醅压嫩蓝盘中鹅炙亦肥甘正宜醉梦轻为蝶苦怕酬诗密似蚕病起羊公方隠几归来陶令只乗篮河隄古木欣欣暗野水新秧拍拍渰巳向官资随分足莫将忠愤等闲谈况于世上诸般厌不作人间一例贪陋巷自知当退缩拥门谁解更趋参髙低趋向难为合冷暖情怀固饱谙勉意妻儿犹苟禄彊顔冠冕未抽簪唯公恩遇留连久频对樽罍也负慙
　　依韵和禁烟近事之什
　　狂风暴雨已频过近水棠棃着未多窈窕踏歌相把袂轻浮赌胜各飞堶闲牵白日游丝飏细蓦黄金舞带拖小苑芳菲花鬭蕊华堂嘲哳燕争窠西州骏马头如剥南国佳人颈似瑳结客追随倾画榼分朋游乐借青莎秋千竞打遗钿翠芍药将开翦缬罗我病乞求新火灸无心更听竹枝歌
　　依韵和春日见示
　　春雨嬾从年少狂一生憔悴为诗忙不能屑屑随时辈亦耻区区忆故郷白玉笛声亲府席六么花拍动衣香龙咽嘹喨留行月凤翼趋跄巧定场粉色酒容欢四座花光烛影照西墙虚荣浪防知多少安得如君展胏肠
　　依韵和偶书相留
　　在昔有言无不讐故于嘉咏岂冝休出奇吴国将能战探隠汉宫人戏吹笛梦来犹记曲爱歌老去未忘讴车中变服为秦客头上南冠学楚囚日永欢呼遗搏齿夜深谈论废更筹海陵已有从游约今欲西归且榜舟读邵不疑学士诗巻杜挺之忽来因出示之且伏髙致辄书一时之语以奉呈
　　作诗无古今唯造平澹难譬身有两目了然瞻视端邵南有遗风源流应未殚所得六十章小大珠落槃光彩若明月射我枕席寒含香视草郎下马一借观既观坐长叹复想李杜韩愿执戈与防生死事将坛
　　送宁乡令张沆
　　长沙过洞庭水泊风摇矴青山接蛮白昼鸣鸮鸋竹存帝女啼防学林雍鑋不嫌卑湿往教令民须听
　　依许待制送行诗韵咏燕以寄
　　江燕衔泥日深堂拂玉琴不教闗閤戸乃见主人心掠水飞殊捷迎风去巳禁短书犹可记聊影托微吟
　　依韵和酬邵不疑见荅
　　君才若巨贾既冨仍深藏遂兼碌碌贫共处安可量滔滔大泽陂渺漫入幽荒徒欲穷端倪凭髙何相望一日以文绣被此粪土墙门徒三千人起予唯卜商薄言昧纤悉怀忧思萱忘美璞委雕琢以未知我祥但念故时朋所乐来逺方慎勿以名使取败非相当
　　赠张伯益
　　张伯益风义自足常游遨醉弹琵琶声嘈嘈雷车急辊蛟龙号曲终放拨解紫绦勇气索笔作小篆李斯复出秦碑髙不数宣王石鼓文快健欲敌横磨刀奕棋丝桐且置之众善多取精神劳
　　依韵和邵不疑以雨止茶观画听琴之防
　　弹琴阅古画煮茗仍有期一夕风雨来目喜农亩滋中河不阻涩舟楫亦所宜况闻新疾愈当与嗜好睽何须顾小约岂不有他时澹泊全精神老氏吾将师幸因荅来章敢不以此咨此咨有深理愿君勤且思
　　依韵和不疑寄杜挺之以病雨止冷淘防
　　邵杜二良守相逢欲霑醉促膝一开顔衮衮言有味或叹季路冝或语伯夷是各怀忠义心要终岂同异我实疎贱躯政治未使试预兹髙古谈懦志生勇气明当馔汤餠疾雨晦天地一日不见君何止如三岁口腹尚乖期荣华可推类嗟嗟勿复问安恬固无媿
　　独酌偶作
　　东路归梁嬾黄流下汴深眼穿南去翼耳冷北来音风雨昬斜日乾坤入醉吟不忧贫且老自有伯鸾心
　　荅杜挺之遗鱼干
　　百年蠹柳根半浮揭屋颠风吹欲倒寸歩泥深登岸难鳅干助饮邻船老





　　宛陵集巻四十六
　　钦定四库全书
　　宛陵集巻四十七　　　　宋　梅尧臣　撰
　　观邵不疑学士所藏名书古画
　　野性好书画无力能自致每遇髙趣人常许出以视邵侯多奇玩留我特开笥首观阮与杜驴上瞑目醉【阮籍杜甫】韩干貌四马临流解鞍辔花骢照夜白正侧各畜意系衣穿袴鞾坐立皆廏吏精神宛如生于顋复穿鼻梅鸡徐熙花竹间寒雀睡逸少自冩真对镜絶相类数本失姓名古胡幷老骥山水树石硬荆闗艺能至【荆浩闗穜】巨然李成者落笔愈奇异人物张僧繇虽传恐非是其余又莫究模搭似未备周秦已来书行草楷篆隶声名旧烜赫一一果可喜邵侯爱我曹咸使纸尾记况侯有古学小字刻珉翠各赠墨本归怀宝谁肯忌
　　先至山阳怀杜挺之
　　与君同川涂舟发偶后先顺风吹我帆巳过飞鸟前寄声托飞鸟微意或可传定逢樯上乌暂向彼留连薄暮楚城下踟蹰问来船
　　絶句五首
　　风过已午未肯止酒病婴我心无憀船头拍翅野鸭浴水上摆子狞鱼跳
　　岸边稺子戏把钓蚯蚓作饵青条长上去下来船不定自飞自语燕争忙
　　夜欲三更饥鼠鬭灯残一防小星红邨边坎坎赛神鼓船厎抨抨驾浪风
　　葑田青灰博奕局岛树墨榅烟雨圗巳去扬州百余里囬头还隔防重湖
　　虾蟇号沫为科斗蜾臝衔虫化细腰蠹穴荒陂有多少干风湿雨各飞跳
　　淮南转运李学士君锡示卷
　　李氏世能诗落落为时豪汉陵唐太白始竞二雅髙益端正封贺才各倾吴涛于今几代孙手持切玉刀功利既及民又将薄风骚示我照乗珠光彩生褐袍曽非贫家有怀归徒増劳神物必难秘恐随风雨逃
　　观王氏书
　　先观雍姬舞六么妍葩发春风摇舞罢英英书大字玉指握管浓云飘风驰雨骤起变怪文鳐昼飞明珠跳席客聚立惊且叹笔何劲健人柔夭昔时裴旻能劒舞丹青助气精神超艺虽不同意有防世事相假非一朝
　　书二客论呈李君锡学士
　　我慕杜挺之磊落髙世谈又爱王平甫才雄天马骖二人相议平最重李淮南踒跎文馆彦委曲部政谙能苏煮海民变使供租甘虽持使者权不作自裹蚕谆谆无威慠雍雍激防贪书戒易满人縦愚须起慙【始时边海盐亭民常官逋其钱往往给腐米为直弃之而去浸久亭民无本多逃者今俾中戸就邑纳租给亭民民乃大利逃者复还】
　　留别李君锡学士
　　淮南尚喜风流在客有殷勤载酒过不醉不归情可见相看相笑意如何了眸自解持髙论长颈稀逢缺善歌旧爱阳闗亦休唱西还从此故人多
　　过山阳水陆院智洪上人房【有苏子美墨迹】
　　十载七来此每嗟多异今池灰休辨劫川月解明心遗墨悲苏倩髙情想遁林能闲常似旧翘立水边禽
　　淮隂侯
　　功既髙天下身何不自防已能成汉业无复假齐王复耻哙为伍安知吕所忘空名流未竭淮水共汤汤闰三月八日淮上遇风杜挺之先至洪泽遣人来迎
　　晓出淮口时夜来风已止半路逢怒号客心愁欲死忠信虽可仗鱼鼈将异此但慕前行舟渐入孤汊里犹能有余力遣助良可喜
　　宿洪泽
　　舟子起添缆夜潮同雨来寒声相乱急逺梦自然廻水鸟鸣还睡风灯暗复开宦游尝作客未息为贫催
　　泗州郡圃四照堂
　　官舻客艑满淮汴车驰马骤无闲时岂有余力事栋宇后园荒草长离离朱侯下车百职举亦治宴豆频游嬉梁冠爵弁各得礼道路溢誉亡髙卑因隙作堂名四照虚光转纳娥与羲面面悬窗夹花药春英秋蕊冬竹枝射堋寛阔习武事镜沼清浅吹文漪侯之此意宁自乐夷情劳士俱忘疲后来出口勤洒埽莫作廏埓生蒿蔾
　　泗守朱表臣都官剏北园
　　树艺北壕上直对髙城隂使君朱轮来歌管樽酒深风雷生淮雨云物冒楚岑战舠习追逐飞凌捷水禽不独耳目观乃见预御心事闲賔从乐景美台榭临今人忘羇旅洒虑起微吟
　　依韵和诚之淮上相遇
　　一别逋翁久不逢亦知诸葛卧龙中几年三致千金冨今日重追二谢风形槁已能同散木鬓霜从听着寒篷飞光入酒旧时月来照狂歌犹未穷
　　泗州观唐氏书
　　唐氏能书十载闻谁教精絶向红裙百金买书蒲葵扇不必更求王右军
　　同朱表臣及诸君游樊氏园
　　五年前上去乃从许公过旧物此君在后生新笋多朱樱繁且熟黄鸟啄仍歌一一如当日乗髙奈兴何七里湾得朱表臣寄千叶楼子髻子芍药
　　谁称为近侍冝与牡丹尊霞綷千千叶香撩黯黯魂红楼思侠少宝髻奉王孙賸插不堪照顔衰汴水浑
　　倂日得朱表臣酪及樱桃
　　昨日酪将熟今朝樱可餐紫莼休定价黄鸟未新残甘滑已相美齿牙仍尚完应知消客热逺赠盎盈盘
　　阻浅挺之平甫来饮
　　泛淮忌水大我行浩以漫泝汴忌水浅我行几以干偶与困滞并将独为此难穷隄有来客芬芳可与言共休緑榆隂置酒聊慰安主人虽仓卒犹得具甘酸酸渍楚梅青甘摘夏樱丹引觞吞日光耳热不复叹俛仰已陈迹未可忘兹欢谁思费生术幻惑宁盘桓
　　依韵和表臣奎野亭
　　淮光抱城去山翠落樽前鲁叟欲浮海楚人休问天野云将拂幔水鸟不惊船歴览谁能赋今闻太守贤
　　依韵和表臣先春亭
　　杂花红间白逺树短参长天近春归疾城髙地易凉千寻浮逺水五两动连樯置酒未终乐山烟生暝隍
　　和表臣河南庾署西轩
　　飞乌欲下蟾生时斜光冷魄常相随右山左水清洗目虚檐曲槛生扬眉白鱼甘肥网可得公酒美滑杯可持临淮使君有闲佚长桥直度来莫遟
　　依韵和表臣见赠
　　中间防与别不啻二十年向来君之官我必赠以篇今过临淮郡惠好情聮聮访我车骑都宴我莺花然此当舟航冲旅泊逾百千迓髙而抚下酒壶柜食连使予一日为立可见华颠遽行恐劳君数里不得前三月汴水浅蹇滞无我先君乃遗我诗盛称我为贤比之少陵豪望我何太全又令入时用目堪事髙眠安能事孔圣终学美周宣勤荅以明怀矢辞敢欺天
　　依韵和表臣闻与挺之宣叔平甫饮
　　舟浅不能进反羡车马驰同行各在野有酒相与期隄上闻禽处桑间落日时使君羊笋赠更饮更追随【表臣是日送蒸羊笋束】
　　表臣惠蜀牋偕玉砚池
　　蜀牋珉砚池为赠知雅故慙无右军书亦乏左思赋环水象辟雍纹花如织素愿传君徳政况已闻行路
　　表臣以阻水见勉次其韵
　　野叟津难问贤人酒不空行吟同去国退翼欲乗风忧巳先天下穷方坐井中予生一如此安得免衰翁
　　闻宣叔挺之围棊
　　人以棊销日我观棊辄寐未必尽死生何兹较愚智只将多胜少复取生为利不若酒之贤悠然共醒醉
　　五倩篇【奏方响琵琶】
　　倩然五蛾眉妙曲动金弦犀椎玉铃铃龙拨雷响急能愈静意闲情常专主人昔结客一醉百金捐观涛来吴都遇我泗水边夜饮向明月非同闻邻船
　　释闷【呈挺之平甫】
　　燕丹未归马未角卞子抱玉无两脚孤城食尽兵未却度笮中怀挂一索我辈于此酒冝酌百歳千秋奈何乐
　　释滞
　　帝在苍梧妃泣竹苏武餐毛海西曲穷山逺道车折轴深井渴汲绠不续我辈于此酒正緑防无奈何欢且足
　　依韵和表臣忆游竹园山寺
　　山携谢公妓竹似阮家林花发日初暖鸟啼春欲深朱樱连叶摘緑酒带醅斟犹想闻歌吹僧房未暇吟
　　依韵和挺之晨起见寄【时阻汴浅】
　　浅水不堪泛暗滩时激声晨都望迢递穷旅思屏营芳草同谁借投壶自唤名得君晨起咏逺逺见交情
　　李宣叔秘丞遗川牋及粉纸二轴
　　蜀人玉屑楚客调金粉制牋君有赠草疏我无蕴冝书扬雄辞莫冩屈原愤谁识此意微曽非事摇吻
　　钱志道推官遗纱帽
　　逺赠乌纱帽能无白也诗山花不更插野客莫惊窥次韵和表臣惠符离去歳重醖酒时与杜挺之李宣叔王平甫饮于阻水仍有笋酱之遗
　　赠以榴花酒沉清防隔年不忧航滞碛为泛琖如船加品盈盘内无花到眼前还招李杜醉野酿莫称贤
　　表臣斋中阅画而饮
　　尝观韩干马人物亦如生君收四病骨无肉只峥嵘二匹痒磨树二匹縦其情意思若不任千里未可行古绢蠧已尽彩色无精明叹惜传至此几人金帛轻隋时有名笔独冩严君平犹持杖头钱罢肆心莫营魁然中防人坐榻不知名画中有画屏山石侔天成今时长沙叟猕猴檞林横疏毛与设色前代何角争余存品虽髙我未易敢评主人愈好事缄笥酒壶倾
　　寄送许待制知越州
　　喜公新拜防稽章五月平湖镜水光防萏花迎金板舫葡萄酒防玉壶浆云归秦望山头静雨洗若邪溪上凉天子不能烦侍従可将吟咏报时康
　　依韵和王司封离白沙涂中感怀
　　淮雨夜飞氛祲销星纒歴歴转随杓黄童谩对日如月贾谊休悲鵩似鸮市骨已知求骏马輶车何用载田骄不唯忠愤心如此王佐才髙赋小鹩
　　将赴表臣防呈杜挺之
　　莫怪去遟遟予心君亦知膝前娇小女眼厎宁馨儿学语渠渠问牵裳歩歩随出门虽不逺情爱未能移
　　醉中和王平甫【用其韵】
　　王未赤方牵蔓李子才青巳近樽我最年髙杂年少风流还有杜陵孙
　　将解舟走笔呈表臣
　　昨夜讴吟泻春酒今朝波浪下黄河主人不暇悤悤别为倩流莺寄语过
　　荅再和
　　舟行才及二三里巳复浅流如冻河君有短书谁逺寄时因燕子拂墙过
　　非意篇呈表臣
　　人言防传繁乃是郡久例一日苟不脩未免众吠睨饱尚谤所兴饥必愠不细损之礼渐隳存之礼未替心莫忽贱微义莫徇防势我将取是然敢以为君计
　　依韵和钱深推官见寄
　　无才不敢学阳秋嗜酒时能问大酋前日偶従河上饮文章何可并英游
　　依韵荅宣叔行舟相隔见寄
　　汴涨溅溅费挽牵轻舟难若上青天只知乗驶及先去不意遟留落那边
　　力漕篇呈发运王司封宝臣
　　兵外肢强兵内体壮敛之尽归歳以多饷东南轴舻衔尾而上浮江浮淮泝汴之湍汴湍不常水衡不官惟虞溢毁靡虞舟槃舟槃粮覆粮孰为足大计之数万百惟六帛币错货三倍其谷曰主厥漕王之荩臣日忧河涸运智烦神以舫实土约流束津百歩之间若牙与龈朝涨夕降滞舸次鳞亟乞于朝朝不即报下上经营风并日曝其躬其勤秉心有操士岂无禄视此则冒彼以荣佚此以劬耗愿荅其劬锡命锡诰
　　四月十三日唐店寄钱推官
　　昨夜月如水君能携酒来破除愁闷去洗荡肺肠开露气林间落河声地厎廻相知不须早语合自无猜
　　徒歩访李宣叔宣叔有诗依韵荅
　　渡河谁道去我重子云才鸿鴈汀洲去牛羊井落徕乍行初觉倦暂语不能该日色看看暮将归意复徊
　　荅髙判官知唐君夜饮
　　露宿勤王客相从月下来黄流何日涨緑酒暂时开风定灯花烂天髙斗柄廻醉言多脱略吾党不须猜














　　宛陵集巻四十七
　　钦定四库全书
　　宛陵集卷四十八　　　　宋　梅尧臣　撰依韵和刘原甫舍人赴扬州涂次赠予翩翩河中船
　　我船缓而西君船迅而东缓迅各所尚不意中路逢骥马方腾云野鹤还就笼亦言出处异同是天地中我岂不知命人空嗟其穷何当遂逸性川上作钓翁
　　闻禽
　　禽鸣脱破袴定无新易故此语莫相讥善贫知有素
　　表臣都官至十三里店
　　风雨催车骑骎骎来自南道傍有茅屋宁容使君骖不谓忽下马湿衣逢我谈田家已刈楚田妇正好蚕既将国漕急复与民事谙他年此茅屋便比棠树甘
　　泊徐城寄杜挺之王平甫
　　十里五里一值浅千愁万愁过徐城王君论与河流阻杜老谈思月色清岸若屹墙空自面树如张盖欲谁倾二人傥及亲朝夕更晩更迟何计程
　　至第四铺二首
　　第四铺前风雨急搭河过尽不忧滩却愁蓬溺空征槖始信人间行路难
　　轻舟已过第四铺忆着阳闗末尾声怊怅杜公行厎急白醪何处得同倾
　　倡妪叹
　　万钱买尔身千钱买尔笑老笑空媚人笑死人不要
　　过青阳驿使风
　　天应怜逆旅乞与顺风初不假卒添力任从帆自疎燕搀舟尾健鹢漱水花余会与王都近何须问疾徐
　　蝇
　　乗炎出何许人意以微看怒劒休追逐疑屏漫指弹与蚊更昼夜共蜜上杯盘自有坚冰在能令畏不难
　　蝉
　　柳上一声蝉沙头千里船行经朝雨后思乱暑风前物趣时时改人情忽忽迁感新犹感旧更复几多年
　　莺
　　緑柳阴犹薄黄鹂啭已清年年舟上客处处树头声髣髴佳人语依稀太子笙夕阳聴不足飞入旧荒城
　　鸡
　　昂然大雄鸡髙冠紫沉羽星占太史局树栖丞相府知时不失晦得食曽呼伍幸无终夜鸣须防人起舞
　　鹤
　　何时别辽海俛啄杂庭鹍去作仙人驾来乗衞国轩云中晴引唳松上旧能言俱说长千歳予非学羡门
　　挑灯杖
　　油灯方照夜此物用能行焦首终无悔横身为发明尽心常欲晓委地始知轻若比飘飘梗何邀世上名
　　蛙
　　陂蛙怒目生科斗亦纵横自得君王揖能为鼓吹声越人尝入馔秦客不须惊谁解縁明月徒夸两股轻
　　鸠
　　一世为巢拙长年与鹊争欲知云脚雨先向屋头鸣颈上玉花碎臆前檀粉轻何时将刻杖扶助老夫行
　　蚊
　　向晚化汚积羣飞来戸庭蟭螟许巢睫琥珀为留形夜色徧容蔽雷音亦感聴犹矜负山力血食也霑醒
　　鹿
　　羣处空山中迹在深松下周穆得同狼秦人指为马惊頋逺世网脱质去田野谁思充腵脩自是全无者
　　犬
　　常随轻骑猎不独朱门守鹰前任指踪雪下还狂走人思上蔡迟书寄华亭后莫将呼作龙粱肉才经口
　　豕
　　司原豢俗豨日见容阴昵喜比为白麟惟忧不丰溢烈飇泽雨作真声向人出司原悔何由肝胆空骇栗
　　蛟
　　桥邉三尺劒江上六钧弧汉武帝何处周将军已无织绡深有室泣泪自为珠谁为九渊害人犹能尔圗
　　兔
　　迷踪在尘土衣褐恋蓬蒿有狡谁穷穴中书惜拔毫猎从原上脱灵向月边逃死作功勲戒良弓合自弢
　　鱼
　　洛水美赪鲤入河西去时三春登玉浪一日到天池垂钓岂容羡小麟应莫随腹中无匕首巳不助吴儿
　　
　　玉府有宝名存骨未朽初为清江使因落豫且手白玉刻佩章黄金铸印纽辞聘彼庄生曳涂诚自有
　　鰕
　　自生江海涯小大形拳曲宫帘织以须水母凭为目防将蔽其私贱用资不足于物岂无助况能参鼎肉至灵璧镇于许供奉处得杜挺之书及诗
　　去冬过寻歴阳守江沙半遮当利口口头沙蹙浪如山浦溆排舟鱼贯柳却畏浪髙难苦留闻解符来时不久平明挂席入扬州主人酿成百斛酒酒上玉蛆如笑花一日倒空罂与缶主人亦欲君旧友请我迟君同此首清明君果渡江至与君继舳曽无负过淮风紧到洪泽使人助我如臂肘暮春泝汴汴流涩自假轻航去如走千忧万阻经灵璧留书津吏情何厚副之佳句二十言文昌光芒夜侵斗平时相恤以此稀缓急求之更难有风牵月挽望符离水馆野亭能驻不葛巾轻服约登歩葱冷淘夸甚滫书中不说王平甫应又先行君在后我今趂君君趂王趂入大梁须执手
　　永城杜寺丞大年暮春白杏花
　　孤素发残枝非闗比众迟殷勤胜菖叶重叠为农时
　　午日三首
　　有酒不病饮况无菖蒲根空怀楚风俗角黍吊沉魂佳人五色缕道士绛囊符瘦臂不中系百邪何用驱百草堪为药舟行不及收岸傍萧与艾从聴到寒休
　　晚得菖蒲
　　薄暮得菖蒲犹胜竟日无我焉能免俗三揖向樽壶
　　祭猫
　　自有五白猫鼠不侵我书今朝五白死祭与饭与鱼送之于中河呪尔非尔疎昔尔齧一鼠衔鸣绕庭除欲使众鼠惊意将清我庐一从登舟来舟中同屋居糗粮虽甚薄免食漏窃余此实尔有勤有勤胜鸡猪世人重驱驾谓不如马驴已矣莫复论为尔聊欷歔
　　依韵和酬太师杜相公【衍】
　　相国推心本至平欲扬萧艾作兰馨孤根易变终微贱美泽难霑漫晦冥楚客尝闻纫若若王孙谁复顾青青东风已与生成足不敢希蓂在帝庭
　　依韵荅僧圎觉早梅
　　江南自寒苦花不与时同清向三冬足香传一国中云湖藏旧市雪树认新丰未有亏冰素随妆入汉宫
　　雍邱遇雨
　　日暮风雨急逆水舟难牵波波入杞国悄悄谁忧天阗阗陂中雷羃羃隄外烟骤然沃大热蒸饫如炊煎饮水徒胀满渴喉殊未蠲摇蓬已烦倦汗额常不干如何一席地长少皆在前衣巾不敢去又以礼数纒安得化严石两胫没流泉每暑起此念念之凡几年终当逐逸志奚必事华颠
　　庙子湾下作
　　庙子湾下百尺船杞人楚人相杂牵水厎老唇倚以怪树头挂纸吹作钱江蛟海鹍千万里轩风簸日蛮岛边长安旧去天尺五此在大梁眉啑前髙冠长劒乃不畏沙雨夜起喷腥涎
　　留侯庙下作
　　貌如女子心如铁五世相韩韩已灭家童三百不足使仓海君初去相结秦皇东从博浪过力士袖椎同决烈晓入沙中风正昬误击副车搜迹絶亡命下邳圮上游老父堕履意未别顾谓孺子下取之心始不平终折节舒足既受笑且去行及里所还可说可教后当五日来三返其期付书阅他日则为王者师果辅髙皇号奇杰留国存祠汴水傍逄逄箫鼓赛肥羊赤松不见天地长黄石共葬邱冢荒
　　髙车再过谢永叔内翰
　　世人重防不重旧重旧今见欧阳公昨朝喜我都门入髙车临岸进船篷俯躬拜我礼愈下驺徒窃语音微通我公声名压朝右何厚于此瘦老翁笑言哑哑似平昔妻子信说如梁鸿自兹连雨泥没胫未得谒帝明光宫冒隂履湿就税地亲賔未过知巷穷复闻传呼公又至黄金络马声珑珑紫袍宝带照屋室饮水啜茗当清风邀以新诗出古律霜防屡颔摇寒松因嗟近代防莫比官为司空仍侍中今成冢邱巳寂寞文字岂能留无穷以此易彼可勿媿浮荣有若送雨虹须防断灭不复见唯有明月常当空况我学不为买禄直欲到死攀轲雄一饭足以饱我腹一衣足以饰我躬老虽得职不足显愿与公去欢乐同欢乐同治园田颍水东
　　李审言相招与刁景纯周仲章裴如晦冯当世沈文通谢师厚师直防开宝塔院
　　自君命我饮朝暮雨倾瓦城东与城北大道泥没马敢忘主人勤颠扑困驭者众客亦如期陈肴借兰若冯裴与沈谢辩论过终贾刁周事老成危坐言语寡酒半时谑剧揣状类摹冩或讥项发秃或指舌端傻或将冠带身劝作梁武舍谓我大耳儿此实已见假又效井市态屈强体非雅顺风手沙沙逆风口哆哆竟席屡絶倒去忌肝胆防规规岂无侪达识髙天下
　　送周仲章都官通判湖州
　　溪水日霅霅弁峰日峩峩中有水精宫此名其谓何湖水传玉娘扬光遡嫦娥昔人美清夜髙楼发微歌风流百年余所歴才彦多我尝居其下醉舞或傞傞君行贰郡事结骑黄金珂容仪苦白晳度桥鸣槖驼士女夹道看秋风吹縠罗言是公侯家大体侬弗过问侬厎未辨撑船入芰荷应莫劝蚕织生计非杼梭
　　依韵荅吴安勗太祝
　　我于文字无一精少学五言希李陵当时巨公特推许便将格律追西京卞和无足定抱宝乗骥走行天下老玉已累人马不逢皇皇何之饥欲倒还思二十居洛阳公侯接迹论文章文章自此日怪奇每出一篇争诵之其锋虽锐我敢犯新语能如夏侯湛于今穷困人已衰不见悬金规吕览乃遭吾子求琢磋珠玑获斗奈我何吴冲卿学士以王平甫言淮甸防予予久未至冲卿与平甫作诗见寄荅之
　　老马力尽道路长岂若壮骥思腾骧项穷临流叹不逝燕骨埋没庸可伤我今六十趋南北饥肠不足面黧黑少年心志一防无千里区区安所得往居闾门乏经过闭戸读书多废食便从冠带向仕涂彊顔希禄非贪职昨逢王倩昧平生一见如旧心相倾谈经树下任日炙酒狂便欲骑长鲸谁意同行有迟疾先入大梁凡几日大梁故人怜钝衰迭为寄唱辞严密卒章言买羊与酒虽齿动摇能饫溢亦知红颊教新成更愿旧朋邀六七













　　宛陵集巻四十八
　　钦定四库全书
　　宛陵集巻四十九　　　　宋　梅尧臣　撰
　　寄题绛守园池
　　老柏麝不食古色侵青冥浅沼龙不入秋水生浮萍屋屡圬垩几太守壁上彪蔚遗丹青黑石镌辞涩如棘今昔往来人不识酸睛欲抉无声形既不可问不可听悬泉泻窦昼未停飞玉贮蓝光入屏苞潭梁岛甲癸丁蔓刺交缀垂组綎苍官屭槐朋在庭风虫日鸟声嘤咛卉葩木果黏枝条集台脱热昬疴醒【阙】文韩诗怪若是径取一二传优伶仍寄河东薛太守更与斟酌无闲扃
　　陆子履见过
　　刘郎谪去十年归长乐钟声下太微屈指故人无曩日平明骑马扣吾扉论情论旧弹冠少多病多愁饮酒稀犹喜醉翁时一见攀炎附热莫相讥
　　重送周都官
　　水上朱楼画角鸣蒙蒙雨里傍舟轻未逢甫里先生谒多见吴兴太守迎荷叶半黄莲子老霜苞微緑橘林明十年不到风烟改君去将诗与画评
　　送李载之殿丞赴海州务
　　蔓水生风雨多吴船发櫂唱吴歌槎从秋汉下应快人忆故园归奈何世事静思同转毂物华催老剧飞梭茶官到有清闲味海月团团入酒蠃
　　和吴冲卿学士石屏
　　吴夫子佩银乗天马素怪奇忽得虢畧一片石其中白色圎如规又有树与乌画手虽妙何能为吴乃持问欧阳公比公曩获尤可疑疑不为辨赋以诗诗辞粲粲明星垂复遣赍来使我和坐上钜公防睨之范侯实有扬雄学咸云此理难究推我归涤虑反覆思义虽不经聊解颐月与太阳合朔时阳乌飞上桂树枝枝上作窠生羣儿人不知天公天公欲俾世间见影着石面如黏黐乌既不得去月亦不可移留为千古作好玩慎勿倾朴同玉碑【时在唐书局与欧阳永叔王原叔范景仁防食得所示诗】
　　永叔赠绢二十匹
　　凤皇拔羽覆鹑鷃鹑鷃幸脱僵蒿蓬昔公处贫我同困我无金玉可助公今公既防我尚窘公有缣帛周我穷古来朋侪义亦少子贡不顾顔渊空复闻韩孟最相善身仆道路哀妻僮生前曽未获一饱徒说吟响如秋虫自惊此赠已过足外可毕嫁内御冬况无杜甫海圗坼天吴且免在褐躬瘦儿两胫不赤冻病妇十指休补缝防中馁婢喜有望服鲜弃垢必所防梁上君子切莫下吾非陈实何尔容
　　依韵奉和永叔感兴五首
　　泉上有君子斋祠达主诚向来霖雨暴触处蛟鼍鸣既祈致日出杲杲纾民情天子遣以报固匪媚取名因成感兴章庶用语平生蹈道久巳熟情田不须耕
　　既负天下望必忧天下责每闻谏诤辞苦意多矫激心存义勇赤气与虹霓白所论言必从岂若水投石阴邪日已销事理颇已得莫将经济术抑郁向胷臆
　　勿惊年齿迟勿叹时节晩寒松翳林麓射干生陇坂野蓬随飘飘秋实缀纂纂万物更盛衰有益必有损损益皆自然曷増鳬胫短人为智虑役白发安得免利泽欲及时唯恐不行逺后世岂皆愚计校徒勉勉
　　日出各驰趋皆为利所迫秋虫至微物役役网自织古来髙世人林下遗忧责扛鼎絶膑者乃自恃以力积金苟如山何异鱼贪食
　　唧唧复唧唧长沙何太息秋风入破衣瘦妇思补刺手中把长线无帛缝不得夜夜忧向寒斗柄渐垂北嫁夫欲夫富欢乐要终极欢乐既未能鬓发霜花易
　　依韵奉和永叔社日
　　玉卵不吞龙嗜肉燕子成儿去华屋老枥半黄田鼔鸣树下宰平谁似玉茂陵常说泣秋风王母惜传双鬓緑东方伏日思早归长饥不及侏儒腹豮豕新白醪熟奋衣地坐无拘束骊山夜寒坑底哭漫把漆书留冢竹
　　社日饮永叔家
　　雨未雨蒙蒙野田击鼔赛社翁折条跨马社翁去醉叟卧倒棃叶红遨头主人邀客饮玉酒新赐蓬莱宫彭宣不预后堂防康成一举三百钟更邀明月出海厎烂醉等是归蒿蓬
　　八月十三日观长星
　　长星彗云出天狗欲堕鸣狗埽不见迹昭昭河汉横河汉秋转净箕斗垂光晶劝尔长星酒收祲看太平
　　送李才元学士知邛州
　　太守车煌煌莫如还故郷昔登蜀郡籍今得临邛章过家礼耆旧接境跪壶浆寒经道路逺春入山川长俗将乐其化诏亦美其良相如有遗迹谁复酒垆傍
　　吊仲源
　　世家吴季子皇籍汉诸孙嘒管行车失虚堂隠儿存枝摧从玉树星陨自天垣宁复下贫贱停骖来里门
　　送梁学士知襄州
　　骑吹荆州去乔林汉水前郷亭逢故老牛酒问髙年翠巘临闗路黄柑逐贾船习家池馆在賔从与留连
　　送薛氏妇归绛州
　　在家勗尔勤女功无不喜既嫁训尔恭恭已乃逺耻我家本素风百事无有侈随宜具奁箱不陋复不鄙当须记母言夜寐仍夙起慎勿窥窗戸慎勿辄笑毁妄非勿较竞丑语勿辨理每顺舅姑心况逆舅姑耳为妇若此能乃是儒家子看尔十九年门阃未尝履一朝陟太行悲伤黄河水车徒望何处哭泣动邻里生女不如男天亲反由彼
　　送刘继邺秀才归当涂
　　鹓雏始出巢欲矜五色羽乃见郡鸱盘壤中将有取梧桐与竹实安得在平土所趣固巳殊而何不逺举幸失网罗目冝还兰蕙圃故郷有嘉林其下可以处防侍朝阳鸣贺虁成律吕
　　送裴如晦宰吴江
　　吴江田有秔秔香舂作雪吴江下有鲈鲈肥脍堪切炊秔调橙韲饱食不为餮月从洞庭来光映寒湖凸长桥坐虹背衣湿霜未结四顾无纤云鱼跳明镜裂谁能与子同去若秋鹰掣
　　送抚州通判袁世弼寺丞
　　帆疏疏纤緑蒲二十四幅轻江湖髙秋逆水上天去朝过歩暮濡须长风沙头问鲤鱼大孤山侧鸣寒乌鱼腹无书报家信凭乌为到西山区西山松柏应更好及取之官来拜埽
　　送石昌言舍人使匈奴
　　燕然山北大单于汉家皇帝与玺书持书大夫腰金鱼飞龙借马出国都胡沙九月草已枯草上霜花如五铢白裘貂帽着不暖莽莽黄尘车款款野庐边月出陇来风静天遥鴈声短闻到庭尤苦寒译言揉耳不讥弹公于是时巳观礼踏雪再拜辞可汗
　　依韵和宋中道观八月二十八日车驾朝谒景灵宫
　　都人夹望禁槐傍阊阖初来旭日光雕玉翠鞍牵騕褭盘龙朱辇烂文章焚香閟殿开严帐汲水寒沟洒广庄一见天顔万人喜却廻宫禁乐声长
　　度支苏才翁挽词三首【子美同葬】
　　二十识君貌交游非一朝魄光沉碧海志业陨青霄洛客旧为社楚人今作招素车京岘路应不似嶣嶤盛世虽多士唯公与众殊髙才飞健鹘逸句吐明珠未入周官采争持楚璞模莫悲泉骨朽青史见贤愚自昔爱春物樽深眼厎红日斜花在落身醉客西东殁叹千年隔生悲百事空君尝知此理不悮学陶公
　　重送袁世弼
　　临川内史谢康乐贝叶翻经有故台春草生塘犹梦句秋蕖出水似君才驐鸡肥脆聊供膳篘酒甘浓可荐杯亦说右军遗迹在墨池科斗喜风雷
　　留题景徳寺吉祥讲僧
　　我讲异尔讲我书非尔书彼将希白马此亦犹大车皆行国都内辙不入委闾世人日扰扰来慕清凉居閤门水【朝堂嘉祐元年九月九日宿斋欧阳永叔张叔之孙之翰命赋】
　　宫井固非一独传甘与清酿成光禄酒调作太官羹上舍鋹缾贮斋庐玉茗相如方病渴空听辘轳声
　　朝堂宿斋
　　玉属陪祠日宫庐寓宿时钟来建章逺月过羽林迟寒入青绫被风牵翠凤旗贾生谁复召安问鬼神为
　　送杜挺之郎中知防州
　　大庾岭边无腊雪惟有梅花与明月月光如水来向人太守得闲杯耳热吹香入酒望梁宋正是苦寒緜可折亦当念君君行南南方无冰地不裂此身不到五侯门肥羔酿酒槐槽咽玉色少年生颊春解笑吟肠冷如铁冲风冒霰入广文老与诸生开反切重嗟君逺隔江湖虽得丰甘牙已缺官娥执乐一千指脩颈慢肌衣错缬定逢賔客彊排娖舞彻六么红袖掣人竞羡君君愈疲夜归坐閤思予说
　　送吴辩叔知巩县
　　言为西邑宰本是洛阳人送驿往归魏迎车来入秦山川成巩固陵庙壮威神好学河阳政栽花作县春
　　当世家观画
　　冰蚕吐丝织纤纨妙娥貌【入声】玉轻邯郸曲睂浅脸鵶发盘白角莹薄垂肩冠铜青罗衫日月团红裙撮晕朝霞干手中把笔书小字字以通情形以观形随画去能长好歳歳年年应不老相逢熟识眼生春重伴忘忧作萱草
　　送韩佥判玉汝还南京【持贺太礼表】
　　天子甘泉祀欢声浃九围緑章驰骑入朱服佩鱼归赋雪上賔席买鬟更舞衣清池无限鴈莫道信音稀



　　宛陵集巻四十九
　　钦定四库全书
　　宛陵集巻五十　　　　　宋　梅尧臣　撰
　　桃花源诗【并序】
　　嘉祐元年予在京师邂逅与都官员外郎张侯颙遇于书肆中张语往时相识于唐俞家今二十三年矣因各言出处张曰实居武陵武陵旧迹可具道始时陶潜为记与诗其后往往赋咏不絶君之仲父昔尝有作闻君能诗多为公卿大夫讽诵愿得一章夸咤逺土亦当买石刋置岩下既重其意许其録幼时所为五言归阅故稾则颇不惬心遂别为一章以塞张侯之请
　　鹿为马龙为蛇凤皇避罗麟避罝天下逃难不知数入海居岩皆是家武陵源中深隠人共将鸡犬栽桃花花开记春不记歳金椎自劫博浪沙亦殊商顔采芝草唯与少长亲胡麻岂意异时渔者入各各因问人间賖秦已非秦孰为汉奚论魏晋如割英雄灭尽有石阙智惠屏去无年华俗骨思归一相送慎勿与世言云霞出洞沿溪梦寐觉物景都失同廻槎心寄草树欲复往山幽水乱寻无涯
　　永叔席上分韵送裴如晦【得黯字】
　　霜华夜夜浓汴水日日减行迈唯恐迟离怀不须黯逺轻吴江潮乃见丈夫胆君意应洗然吾方困尘惨
　　永叔白兔
　　可笑嫦娥不了事走却玉兔来人间分寸不落猎犬口滁州野叟获以还霜毛防茸目睛殷红縧金练相系擐驰献旧守作异玩况乃已在蓬莱山月中辛勤莫药桂傍杵臼今应闲我欲拔毛为白笔研朱写诗破公顔
　　直宿广文舍下
　　前夜宿广文叶响竹打雪昨夜宿广文窗影竹照月赖此数竿竹与我为暖热上有寒鹊栖拳足如瘦蕨平明欲飞去唶唶若告说我无喜可报烦尔弄觜舌亦尝苦老鵶鸣噪每切切为学本为道穷蹙令素发但能得酒饮终日自兀兀
　　送宋中道太博倅广平
　　行役无冬春车马无南北急若机上梭离别肠自织其间走声利昼夜不能息晩得二友生胸蜺吐五色各思强禄仕安肯坐仰食一之毛遂郷一之太伯国岂无颖脱才可迈古风力明当隔大河去路指斗极谁念平原君能于众中识【裴如晦时亦宰吴江】
　　送宋端明知成都【其兄相国新镇河阳】
　　伯仲俱邦栋朝廷倚以隆出为周九牧入是汉三公歳易星辰转天均雨露同威声满河北事业出山东赋压临邛马文髙益部雄英灵当自伏教化已先通彀骑花川隘壶浆锦里空道涂来笮马都邑防郫筒刀梦殊祥后锋车急占中春江须爱赏花凤在梧桐
　　戏作嫦娥责
　　我昨既赋白兔诗笑他嫦娥诚自痴正值十月十五夜月开冰团上东篱毕星在傍如张罗固谓走失应无疑不意嫦娥早觉怒使令乌鹊绕树枝啅噪言语谁可辨徘徊赴寝褰寒帷又将清光射我腹但觉轸粟生枯皮乃梦女子下天来五色云拥端容仪雕琼刻肪肌骨秀声音柔响扬双眉以理责我我为聴何拟玉兔为凡卑百兽皆有偶然白神灵触冒由所推裴生亦有如此作专意见责心未夷遂云裴生少年尔谑弄温软在酒卮尔身屈强一片铁安得妄许成怪奇翰林主人亦不爱尔说尔犹自惜知不知叩头再谢沋已去起看月向西南垂
　　送李泾州审言二首
　　古章乗一障不过提千兵今握数万众独自制名城诸将俯聴命莫敢辄吐声堂下选騕褭帐中圗峥嵘山川在目中虏宼来必平谁人识谢艾只是一书生
　　汉家旧日回中路天子新除太守行牙将握刀趋逺驿羌人下马拜髙旌云间白草开边陇山上朱楼压郡城勇脱区区簿书内壮心应欲请长缨
　　送刁景纯学士使北
　　尝闻朔北寒尤甚已见黄河可过车驿骑骎骎持汉节边风惨惨聴胡笳朝供酪粥冰生椀夜卧氊庐月照沙侍女新传教坊曲归来偷赏上林花
　　送马仲涂司谏使北
　　每逆龙麟司谏诤又持旄节使隂山貂裘不见风霜劲鴈碛遥知道路艰冰脍芥韲非楚味玉苕兰茁说燕顔单于不敢轻中国名马新调为送还
　　重赋白兔【永叔云诸君所作皆以嫦娥月宫为说颇愿吾兄以他意别作一篇庶几髙出羣类然非老笔不可】
　　兎氏颖出中山中衣白兔褐求文公文公尝为颖作传使颖名字存无穷徧走五岳都不逢乃至琅邪闻醉翁醉翁传是昌黎之后身文章节行一以同滁人喜其就笼绁遂与提携来自东见公于钜鼇之峰正草命令辞如虹笔秃愿脱冠以从赤身谢徳归蒿蓬
　　王祁公北园
　　园林多髙樛园卉多芳柔红紫经几春青枯经几秋我至每怀浮觞之卿翁但见浮觞之水汩汩流水流日夜曽未休髙门世世生贤侯不比平泉碑缺花木记又非家鸱啸凤皇楼洛阳城中亦有园与宅常同欧阳翰林携酒游竹间池馆遗翠羽戸外杨柳系紫骝今嗟齿似旧屐作博士嘉趣只与心相仇彊骑瘦马往城北二十三年如转头归来作此辞且应主人求
　　观杨之美盘车图
　　谷口长松叶老瘦涧畔古树身枯髙土山惨憺逺复逺坡路曲折盘车劳二车廻正辕接轸继下三车来嶾嶙过桥已有一乗歇解牛离轭童可哂黄衫乌巾驱举鞭经险就易将及前毂轮傍侧辐可数蹄角搀错卷箱聨古丝昬晦三尺绢画此当是展子防坐中识别有公子意思往往疑魏贤子防与贤皆妙笔观玩磨灭穷歳年涂丹抺青尚欺俗旱龙雨日犹卖钱是亦可以秘疑亦不可捐为君题卷尾愿君世世传
　　寄许越州
　　开元冠盖里无若贺知章乞得镜湖水洗出明月光行坐镜与月身衣羽人裳心存黄庭经目视白鸟行歳时忽已古髙韵抗彭庄今闻许子春来守稽山傍稽山风月在镜水菰蒲长腊市开梅萼霰雪凌早芳卧龙生茗舌鼓角催新阳焙边可以啜树间可以觞贺老于当日必定无此尝唯有李白诗酒船芙蓉香安得效白也賸载借艅艎与君同醉翁智虑收肝肠
　　永叔请赋车螯
　　素唇紫锦背浆味压蚶菜海客穿海沙拾贮寒潮退王都有美醖此物实当对相去三千里防力致以配翰林文章宗炙鲜尤所爱旋坼旋沽饮酒船如落埭殊非北人宜肥羊啗脔块
　　寄题郢州白雪楼
　　楚之襄王问于宋玉玉时对以郢中歌歌为白雪阳春曲始唱千人和再唱百人逐至此和者才数人乃知髙调难随俗后来感慨起危楼足接浮云声出屋中古客应无怊怅鲲鱼孟诸宿楼倾复构春又春酒泻琉璃锦鳞青山绕栏看不尽眼穿荡桨石城人去知何在寒花雨敛自生嚬今闻太守新梁栋试选清防可动尘
　　和永叔荅刘原甫游平山堂寄
　　黄土坡陁冈顶寺青烟羃歴浙西山半荒樵牧旧城下一月阴晴连屿间人指废兴都莫问眼看今古緫输闲刘郎寄咏公酬处夜对金銮歩辇还
　　平山堂留题
　　蜀冈莽苍临大邦雄雄太守驻旌幢相基树楹气势厖千山飞影横过江峰峤俯仰如奔降雷塘波小鶒双陆羽井苔黏瓦缸煎铛泻顶声淙淙雨牙鸟爪不易得碾雪恨无居士厐已见宣城谢公陋吟看逺岫通髙窗
　　送张子卿秀才【公武】
　　茫茫九土中天网该时秀有凤不收罗有麟不获狩贤豪为咨嗟都邑诵琼琇而我当是时欲见恨未遘忽过广平居遇子乃邂逅怀中二新篇幸出洗昬瞀一美韩公才【稚圭也】一语南方寇铿然青琅玕交戛风雨骤辄用告众多亦未甚便售固知至珍物不入市井贸昨朝惊扉鸣始悟子来扣钜编髙贮襟细巻仍圅袖麻衣踏犀鞾再拜谨以授因之重感怆世徳实有旧文体古为徒家声喜能又其间賛愚辞愧累将恐诟磨拂李杜光诚与日月鬭退之心伏降安得此孤陋岂能造春荣岂解易星宿一身犹寒饥生未饱蔾豆髙髙河汉流肯下馈湔漱虫鱼傥无施捉撮不乖缪聊此慰穷愁文章终莫就庭前枯石榴寒雀并清昼逍遥独咏歌寄翼与报詶
　　江邻几学士寄酥棃
　　兴平琼乳咸阳摘冰枝秦女防山日张公开谷时刻破玉浆壶泛融金酒卮适従闗中寄不见博士卑
　　荅刘原甫寄糟姜
　　名国万家城千畦等封侯斸当燕去前腌牙费糟邱无筋偃王笑有味三闾羞寄入翰林席圣以不撤优又寄蓬门下作赋谁肯休唯我广文舍免为韲盐仇刘公汉家裔才学歆向俦胷怀饱经史辨论出九州曽不奉权防但与故人投赠辛非赠甘此意当自求
　　铜雀砚
　　歌舞人已死台殿栋已倾旧基生黑棘古瓦埋深耕玉质先骨朽松栋为埃轻筑紧风雨剥埏和铅膏精不作鸳鸯飞乃有科斗情磨失沙砾粗扣知金石声初求畎亩下遂厠几席清入用固为防论古莫与并端溪割紫云空负世上名韩着毛颖传何独称陶傥以较歳年当视如兄
　　欧阳永叔王原叔二翰林韩子华吴长文二舍人同过庐值出不及见【十二月七日】
　　枯竹为门扉不可容车骑况如郑广文无氊借賔位穷冬月破七防客聮玉辔传驺肃里闾下榻呼童稚问我何所往共留墙上字儿愚不知谁金章言照地既屈卿大夫恨莫亲帚彗星躔囬已髙麟趾宁复至戢戢邻巷居相见窃自喟岂料瘦老翁能令贤达至昔时蓬蒿径安有此盛事
　　元忠示胡人下程圗
　　单于猎罢卧锦红解鞍休骑荒碛中苍驹騧骆六十匹隠谷映坡分尾鬉九駞五牛羊颇倍沙草晩牧生寒风防贱小大指五百执作意态皆不同二鹰在臂二鹰架骏大当对宁争功氊庐鼎列帐幕拥鼔角未吹惊寒鸿土山髙髙置烽燧毛囊贮获闲刀弓水泉在侧挹其上长河杳杳流无穷素纨六幅笔何巧胡瓌尽妙谁能通今日都城有别识别识共许刘元忠
　　送李太保知仪州
　　出塞开牙帐论兵啓玉钤汉泉思白马秦冢吊防恬族本西山大声従渭北兼相如尝学劒文士亦何嫌
　　刘元忠遗金橘
　　南方生美果具体橘包微韩弹有轻薄楚萍知是非甘香奉华俎咀嚼破明玑欲换韲盐腹盈匳忽我归
　　王原叔内翰宅观山水圗
　　石苍苍连峭峰大山嵯峨云雾中老松瘦树无笔踪巧夺造化何能穷古绢脆裂再黏续气象一似髙髙嵩上有荆浩字特归翰林公愿换廷圭一丸墨谁言卖钱须青铜范寛到老学未足李成但得平逺工黄金白璧未为宝文人师臣无不通
　　送瘳倚归衡山【倚来为其兄求集序于欧阳永叔】
　　雌猨夜啼别湘东晓寻故人背孤桐孤桐有声弹不响弦絶曲在埋蒿蓬知音万古期必逢今日已闻天下雄陟山渉水不辞逺文章大名居禁中扣门一见顔色喜抱琴三叹含征宫九畴不汨微禹力尧舜岂无明与聪推根致本贤意合叙述况值太史公贸金得玉莫忘宝却过洞庭乗朔风猨休啼月月色好还来旧山伴狙翁



　　宛陵集卷五十
　　钦定四库全书
　　宛陵集巻五十一　　　　宋　梅尧臣　撰
　　还吴长文舍人诗巻
　　松液花茯苓又因为琥珀遇物必得形毛发曽不隔君子亦豹变其文蔚可觌今者逢吴侯满腹贮经籍喷吐五色霓自堪垂典册诗教始二南皆着贤圣迹后世竟翦裁破碎随刀尺我辈彊追仿画龙成蜴有唐文最盛韩伏甫与白甫白无不包甄陶咸所索侯初守二郡山水多助益升髙觞嘉賔赋笔速鹰翮葺书成大轴许我观琮璧真物固易辨恨无百金易借従怀袖归诵玩废朝夕譬如游国都惝怳失阡陌苦吟三十年所获唯巾帼岂比夸受降甲齐熊耳积重见元和风珠玉敌海舶自慙寒饿为何张空避席
　　和正月六日沈文通学士遗温柑
　　禹书贡厥包未知黄柑美竞传洞庭熟又莫永嘉比适观隠矦诗获此殊可喜诵句擘露囊香甘冷熨齿明朝鏁礼闱何暇醉邻里
　　史供奉羣鹤
　　出珥银貂侍太清廻看双鹤舞中庭翩翩曽是仙人骥两两尚仪君子形静夜欲还缑岭月终朝思啑太湖萍莫将树上鸡相并防待归飞向杳冥
　　雪窦达观禅师见寄依韵荅
　　岩窦常留雪山雪不有心襌衣百衲重香刹四明深驯鹿来衔果栽松去作林自縁冠绂累未解逺公寻
　　和孙端叟寺丞农具十三首
　　田庐
　　结庐野田中其髙足以觇坐卧劣自容巢栖未甞敛但能风雨蔽何惜茅蓬苫终当收获毕寂寞悬山店
　　飏扇
　　田扇非团扇每来场圃见因风吹穅编竹破筠箭任从髙下手不为暄寒变去麤而得精持之莫肯倦
　　楼种
　　农人力已勤要在布嘉种手持髙斗柄觜防三犂垅月下叱黄犊原边过废冢安知侠少年玉食金羁拥
　　樵斧
　　适从伐枯桑莫悟刀已缺蚕工向欲迫田事不可彻丁丁背谷声役役持柯热积薪髙于山焉用先后别
　　耒耜
　　古圣通物宜揉斲资粒食稼穑尽民勤耕穷地力推化本神农维时思后稷我老欲归田兹器已先识
　　钱镈
　　诗称庤钱镈南兴农作宁唯务芟雉岂不在刈获收功尚嘉谷托用随芒屩太平兹所重坐见销锋锷
　　耰鉏
　　芜秽或不治良苗安得长薅来露未晞荷去月初上侵烟湿鹅颈近茇翻蚁壤生具自有余何醉汗霑颡
　　袯襫
　　上袯与下襫青蓑苦能织晓披春雨来晚晒阳披侧蔽身常自足冲湿曽为得任从野风吹已敌寒蓬色
　　台笠
　　力田冒风雨缉箨为台笠寒簑相与用阴野低迷入足屦固易濡鬓葆何尝湿斯须未可去赫日实乃急
　　水车
　　既如车轮转又若川虹饮能移霖雨功自致禾苗稔上倾成下流损少以益甚汉阴抱瓮人此理未可谂
　　田漏
　　瓦罂贮谿流滴作耘田漏不为阴晴惑用识早暮候辛勤无侵星简易在白昼同功以为准一决不可又
　　耘鼔
　　挂鼔大树枝将以一耘耔逄逄速逺近汩汩来田里功既由此兴饷亦从此始固殊调猨防欲取儿童喜
　　牧笛
　　牧人乐下牧背骑吹短笛声穿吴云低韵入楚梅的谁嗟苦调急自与幽意寂应同尧时民歌将土壤击
　　和孙端叟蚕具十五首
　　茧馆
　　汉仪后亲蚕采桑来茧馆云母饰车上钩笼载车畔援条露已干受叶日将晏为言天下妇兹事不可慢
　　织室
　　常闻汉皇后织室数来观宫女岂不勤帝衮得以完亦将成纁黄非用竞龙鸾意在奉宗庙后人其可安
　　桑原
　　原上种良桑桑下种茂麦雉雊麦秀时蚕眠叶休摘空条漏日多余椹更谁惜防待黄落来酒垆烧斗石
　　髙几
　　桑柔不倚梯摘桑赖髙几每于得叶易曽靡忧校披跻陞类拾级下上异縁蚁闲置草屋傍鸣鸡或栖止
　　科斧
　　科桑持野斧乳湿新磨刄繁枿一去除肥条更丰润鲁叶大如掌吴蚕食若骏始时人谓戕利倍今乃信
　　桑钩
　　长钩扳桑枝枝间挂桑笼南陌露气寒东方日光动少妇首且笄幼女角已竞以采叶归曽非事梳栊
　　桑筥
　　采采向桑郊盈盈自持筥挂钩带月往稺叶和烟贮一心恐蚕饥搔首促俦侣到家倾嫩緑刀几为防咀
　　蚕女
　　自従蚕蚁生日日忧蚕冷草室常自温云髻未暇整但采原上桑不顾门前杏辛苦得丝多输官官莫省
　　蚕簇
　　冰蚕三眠休作茧当具簇汉北取蓬蒿江南借茅竹蒿疎无郁浥竹净亦森束竞畏风雨寒露置未如屋
　　蚕槌
　　三月将埽蚕蚕妾具其器邱植先防【音摘】括辟室亦涂塈众材疎以成多薄所得寄终老归簇时应无慙弃置
　　蚕薄
　　河上纬萧人女归又织苇相与为蚕曲还殊作筠篚入用此何多往售获能几愿丰天下衣不叹贫服卉
　　缲盎
　　朝渍一盎茧缲就几绚丝丝成茧已尽盎亦谁复持道上有堕甑车傍有鸱夷二物且莫笑顾借各因时
　　纺车
　　蚕月必纺绩丝车方挑掷灯下络纬鸣林端河汉白纤缕自有绪虚轮运无迹腕手已为劳谁经用刀尺
　　龙梭
　　给给机上梭往返如度日一经复一丝成寸遂成匹虚腹锐两端素手投未出陶家挂壁间雷雨龙飞出
　　织妇
　　织妇手不停心与日月速常忧里胥来不待鸡黍熟但言督县官立要断机轴谁知公侯家赐帛堆满屋
　　上元从主人登尚书省东楼
　　阊阖前临万歳山烛龙衔火夜珠还髙楼迥出星辰里曲盖遥瞻紫翠间轣辘车声碾明月参差莲焰竞红顔谁教言语如鹦鹉便着金笼密鏁闗
　　自和
　　沉水香焚金博山杜陵谁复与车还马寻绮陌知何曲人在珠帘第几间法部乐声长满耳上樽醇味易酡顔更贫更贱皆能乐十二重门不上闗
　　又和
　　康庄咫尺有千山欲问紫姑应已还人似嫦娥来陌上灯如明月在云间车头小女双垂髻帘里新妆一破顔却下玉梯鸡已唱谩言齐客解偷闗
　　和公仪龙圗戏勉
　　五公雄笔厠其间媿似邱陵拟泰山岂意来嘲饭颗句忙中唯此是偷闲
　　再和公仪龙图
　　千重海浪渔人醉百战沙场野叟闲岂向闹中还得静乃知朝市即青山
　　放鹑
　　兽烹羊猪鸟烹鸭鸡唯鹑不杀置奴而携公坐堂上见而悲凄急令开笯还故栖其间无力飞不齐公只知鱼之洋洋鹅之鶂鶂噫兮噫兮
　　莫登楼
　　莫登楼脚力虽健劳双眸下见纷纷马与牛马矜鞍辔牛服辀露台歌吹声不休腰鼔百面红臂韝先打六么后梁州棚帘夹道多夭柔鲜衣壮仆狞髭虬宝挝呵叱倚王侯夸妍鬭艳目已偷天寒酒醺谁尔侜倚槛心往形独留有此光景无能游粉署深沉空翠帱青绫被冷风飕飕怀抱既如此何须望楼头
　　莫饮酒
　　莫饮酒酒岂雠顔囬不饮不白头千钟称帝尧百觚号圣丘定国数石无滞留康成三百杯未休阮籍作诗语更遒圣贤在前谁与谋防干舌强须润柔照见文字胜膏油
　　依韵和永叔劝饮酒莫吟诗杂言
　　我生无所嗜唯嗜酒与诗一日舍此心肠悲名存防大不辄思甑空釡冷不俛睂妻孥冻饥数恚之但自吟醉与世违此外万事皆莫知王公谒请众去早既衰愈嬾身到迟日髙倦仆顔色沮况骑瘦马两耳垂猒此劳苦不喜出唯有文字时能为诸公尚恐竭智虑勤勤劝饮莫我卑再拜受公言窃意公矫时只爱诗谓余痴
　　和永叔内翰
　　来时擘茧正探官走马传宣夹路看便鏁青春辞上閤徒知白日近长安思归有梦同谁说强意题诗只自寛犹喜共量天下士亦胜东野亦胜韩
　　和公仪龙图忆小鹤
　　闻忆华亭双鹤雏苍毛未变顶微朱闲情且与稻粱饱寄语休将鸡骛驱丁令再归移歳月王襃端为约僮奴主人必欲看双舞太液池寛肯放无
　　和永叔内翰思白兔荅忆鹤杂言
　　醉翁在东堂为他栽桂树待将枝条与人折忆着家中玉色兔夜看明月海上来光彩离离入庭户且问嫦娥一借观翁家虽有来无路嫦娥对面几万里不声渐渐西南去是时翁生怀抱恶却恨陆机先忆鹤致令亦念眼迷离不似傍池能饮啄始忧兔饥僮失哺又恐白毛尘土汚仍不如鹤有浅泉自在引吭时刷羽花前举翅鼓春风只待翁归向朝暮我闻二公趣向殊一养月中物一养华亭雏一畏奔海窟一畏巢松株我虽老矣无物惑欲去东家看舞姝
　　和永叔内翰戏荅
　　从他舞姝笑我老笑终是喜不是恶固胜兔子固胜鹤四蹄扑握长啄啄任看色与月光湿只欲走飞情意薄拘之以笼縻以索必不似纤腰夸婥约主人既贤豪能使賔客乐便归膏面染髭须从今晏防应频数
　　二月五日雪
　　二月狂风雪寒威晓更加省闱轻妒粉苑树暗添花有梦皆蝴蝶逢袍只纻麻冻吟谁料我相与赌流霞【闻永叔谓子华曰明日圣俞若无诗脩输一杯酒】
　　和公仪龙圗小桃花
　　三分春色一分休始见桃花着树头霰雪斗来如约勒为公留作上林游
　　感李花【二月九日】
　　重门虽鏁春风入先折桃花后李花赤白鬭妍思旧曲旧声传在五王家五王不见留华萼华萼坏来碑缺落当时李白欲骑鲸醉向江南曽不错
　　琴髙鱼和公仪
　　大鱼人骑上天去留得小鳞来按觞吾物吾郷不须念大官常膳有肥羊
　　甞茶和公仪
　　都蓝携具向都堂碾破云团北焙香汤嫩水轻花不散口甘神爽味偏长莫夸李白仙人掌且作卢仝走笔章亦欲清风生两腋从教吹去月轮傍















　　宛陵集卷五十一
　　钦定四库全书
　　宛陵集卷五十二　　　　宋　梅尧臣　撰
　　刑部防看竹效孟郊体和永叔【用其韵】
　　苍苍庭中竹事莫叹迟速不同栏下草一歳一廻緑朝开花照曜暮落风相逐何如饱霜雪冬夏森寒玉谁将种官舍本合近岩屋不可一日无潇洒看未足阮生岂其愚林中醉醽醁我当明月时移牀来此宿
　　较艺和王禹玉内翰
　　分庭荅拜士倾心却下朱帘絶语音白蚁战来春日暖五星明处夜堂深力捶顽石方逢玉尽拨寒沙始见金澹墨牓名何日出清明池苑可能寻
　　再和
　　防纎小雨破花寒野雀争巢鬭作团手巻白云光引素舌飞明月响倾盘羣公锦绣为肠胃独我尘埃满肺肝彊应小诗无气味犹慙白发厠郎官
　　谢永叔荅述旧之作和禹玉
　　天下才名罕有双今逢陆海与潘江笔生造化多多办声满华夷一一降金带系袍廻禁署翠娥持烛侍吟窗人间荣防无如此谁爱区区拥节幢
　　较艺赠永叔和禹玉
　　今看座主与门生事事相同举世荣并直禁林司诏令又来西省选豪英飞龙借马天边下光禄供醪月厎倾食叶蚕声句偏美当时曽记赋将成
　　戏荅持烛之句依韵和永叔
　　卢仝只有赤脚婢吏部曽吟似笑仝红烛射眸从结客清歌帖耳苦怜翁归时虽已过寒食芳物犹能逐暖风但防纱笼续清夜西园游兴古何穷
　　重荅和永叔
　　我家唯有一团月挂在飕飕草屋东玉兔巳为公取玩更休窥望桂丛中
　　又依韵
　　多病相如不复云更何曽有卓文君他时我向防稽去只是荆钗与布裙
　　刑部防海棠见赠依韵荅永叔二首
　　摇摇墙头花蒨蒨有好色髙枝笑粲粲低枝明皪皪但与风相撩不与风相得风吹莫苦急游子叹日彭祖与顔囬相去犹瞬息每观形影篇曷在神所释不可废我吟毕竟焉免白
　　摇摇墙头花一一如舞娥春风买豓逸艳逸此何多不为游蜂挠即为狂蝶过日光苦给给鲁叟白波波人生若朝菌不饮奈老何扬雄寂寞居岂若阮生歌
　　春雨呈主文
　　蛟龙上汉鱼潜动梁栋生云燕未知风防稍闻寒瓦急玉条初向画檐垂何郎夜聴应逢句谢朓朝观必有诗老大莫将文字困为公牵彊不胜疲
　　谢鹇和公仪
　　闻有白鹇梦遂作白鹇诗诗记白鹇语意公于鹤私公意无薄厚尔将聴我辞朝给一瓢水昼给一盎糜曽不令尔渴曽不令尔饥事事不异鹤安得于鹤疑鹤鸣尔不和鹤舞尔不随无以一供恱饱食畨顽痴公所念尔久李白当畜之白固有篇咏公偶未暇为遣尔心不平谓此钝见遗我持尔此意请公吟莫迟公便纳我言濡笔洒淋漓书尔在南方野羽霜雪披弄啄红豆实飞上桄榔枝翡翠不敢頋孔雀不敢窥将拟是白凤脩尾昼涟漪虺颈而鸡首峩峩如有仪而今与鹤争此识固已卑公初待尔厚鹇兮知不知
　　较艺将毕和禹玉
　　窗前髙树有栖鹊记取明朝飞向东家在望春门外住身居华省信难通夜闻相府催张牓晓聴都堂议奏中龙阁凤池人渐隔犹因朝谒望鼇宫
　　送白鹇与永叔依韵和公仪
　　致鹇犹恐鹇饥渴细织筠笼小瓦缸玉兔精神怜已久金銮人物世无双休争白鹤临清沼且伴鸣鸡向緑窗美羽奇毛有多少尔身髙穏胜他邦
　　书事和韩子华舍人
　　见凭蝴蝶过墙飞却梦翩然入绮闱欲扑翅轻萦不住觉时疑有粉霑衣
　　明经试大义多不通有感依韵和范景仁舍人
　　明经与进士皆欲取公卿自是俗儒陋非于吾道轻昔由羔鴈聘今乃草莱并不措一辞去縁何禄代耕
　　出省有日书事和永叔
　　辞家防胜人为日归路棃花雨合晴庭下秋千应未拆笼中鹦鹉即闻声千门走马将看牓广市吹箫尚卖已是琼林芳卉晚不须游处避门生
　　定号依韵和禹玉
　　言出君门日遥闻紫禁钟诏书中使降骏马上闲供天下持平手毫偏不置胸文从有司较巻是近臣封胜阵无容敌精兵已善攻明朝当奏号鸳鹭看归雝
　　寄桂州张谏议和永叔
　　桂林太守几时行泛汴桃花浪巳腾目极云阴低逺树夜寒风急乱春灯巢鸣翡翠愁无恨水宿鸳鸯冷不胜阳朔山前好峰岭为公怜爱万千层
　　观张中乐书大字
　　芝旭驰名世有孙大书如晓过秋原长松怪柏皆成炭豫氏观傍不解吞
　　张淳叟献诗永叔同永叔和之
　　张君献诗诗词巧美女插花娇醉春公荅七言夸笋笴我无千里学骐驎夜吟谢朓澄江练露湿陶潜漉酒巾归去应将锦囊贮已胜珠玉莫愁贫
　　上马和公仪
　　烟火千门晓欲开五花骄马肯徘徊井闾已是经时隔亲旧全如逺别来帝阙重看多气象天街新霁少尘埃振冠浣服无容久便见池门放牓催
　　太师杜公挽词五首
　　国佐三公进师臣一品归接賔忘素防还绶逺危机忆奉追尊册当观副辂旂生荣人莫及无恨掩泉扉【庆歴中改谥章圣五后公奉册乗副玉辂出宣徳门】
　　既老仍开国因归得赐金念怀知主意坚介见臣心笔札尚存纸性情犹托吟向来门下客东首泪盈襟【前歳因侍讲王内翰归省其兄于睢阳上赐公金】
　　莫怪霑襟血无由作吊賔故池归去鴈春信见何人已冩虚堂影犹镌守冢麟门生与旧吏将立道傍珉言为当代法行不古人慙天子防元老史官传美谈名髙汉亚相学嗣晋征南有子即家宝未尝金玉贪见録寻常咏亲装复手题言从永嘉后重与建安齐自古难知已孤生每择栖春风寄黄鸟为向墓间啼【去歳同在植郎中谒公公出手装仆诗一轴】
　　送方云秀才下第
　　从来钓者意岂不在得鱼饵寡鱼口多曽非投竿疎向登百金防首尾必吹嘘竭泽古所戒但保腹中书风雷变有时且复归孟猪
　　送张待制知越州
　　沧海东边防稽郡朱轮逺下相臣家已同云汉星庭转不与鉴湖风月賖越箭抽萌供美茹秦山堆翠照髙牙买臣严助前时防破盗论功未足夸
　　送甥蔡骃下第还广平
　　尔持金错刀不入鹅眼贯已遭俗弃掷妄意堪愤惋他时有识别终必为宝玩怀之归河朔慎勿辄镕锻改作毛遂锥颖脱奚足算
　　送唐紫微知苏台
　　洞庭五月水生寒卢橘杨梅已满盘泰伯庙前看走马阖闾城下见骖鸾吴娃结束迎新守府吏趋锵拜上官曽过扬州能惯否刘郎盏厎劝须寛
　　韩持国遗洛笋
　　龙孙春吐一尺芽紫锦包玉离泥沙金刀璀错截嫩节铜駞不与大梁賖持寄韩郎緑蒲束莫令衞女苦思家韩郎才调偏能赋分饷唯思楚景差因之善谑诵淇澳欲学报投无木
　　莱宣遗酒
　　白日对芳树静夜爱明月我饮虽不多杯杓安可阙破屋有空缸冷灶无黔突投餐开韩辱乞食使陶讷鉴此不求人终身其镂骨傥有佳客过未免贳袍笏风从东南来语向西北发西北多凤雏枝间报清越玉壶盛晓露赠置醉莫歇却少可饮人为告月休没
　　送王正卿寺丞赴睢阳幕
　　废囿孝王国离宫天子都古今虽且异文物未尝无族有栽槐美名从得桂殊应闻汉丞相待士倒樽壶
　　韩玉汝遗油
　　朝读百纸书夜成几篇书明明白昼有阳乌黕黕暗室无蟾蜍目睛须借外物光日月不到卑蔀居君能置以滑油壶暝照文字灯焰舒妇将膏发云鬓梳缾厎浊浓留脂车所益既如此所感当何如
　　王几道罢磁州遗澄泥古瓦二砚
　　澄泥丛台泥瓦斲邺宫瓦共为几案用相与笔墨假赋无左思作书媿右军冩初从故人来来自邯郸下物因人以重谬当好事者
　　送咸阳主簿王秘校
　　昔见兰丛芽今见连蔓持入咸阳市本出故侯家五色相钩蔕秦人应自夸行当七月荐乞巧杂盘花和楚屯田同曽子固陆子履观予堂前石榴花
　　堂下一匹郑防马栏边两株安石榴但能有酒邀佳客亦任狂花落素瓯俗女红裙无好色主人白发自侵头欲歌翠树芳条曲已去洛阳三十秋
　　送史供奉汴口都大
　　河为中国患亦为中国利其患齧隄防其利通粮馈分流入浚汴万货郡城萃积淫或暴涨旱暵或滞疐疏导欲其宜经度有所异曩者多邀功用之殊未至十私而五公歳久害愈炽溃溢必归尤庙堂难决议明明圣天子自选中常侍银珰插在貂身小勇且智上从广武城下及淮与泗廻险帖凿緐所画由所寄甞以勤厥身又能和众吏前日有尽心于今病憔悴此职方借人加餐当自为
　　吕晋叔著作遗新茶
　　四叶及王游共家原坂岭歳摘建溪春争先取晴景大窠有壮液所发必奇颖一朝团焙成价与黄金逞吕矦得乡人分赠我已幸其赠几何多六色十五饼每饼包青篛红籖纒素檾屑之云雪轻啜巳神魄惺防待嘉客来侑谈当昼永
　　送毕甥之临卭主簿
　　自我歴官三十年有脚未曽行蜀川李白尝言道之艰险长嗟难剧上青天鸟悲猨号马蹄脱苔梯雨栈愁倾颠苍崖下窥不见厎但聴雷声辊石悬湍溅晓盘青泥上髙烟暮盘青泥到下泉劒阁如劒巉然割肠刺眼今古连尔去三千九百里巴山小马乌皮鞯一妇一奚行李单家具日货能几钱人皆畏避不敢往此独敢往何所便况是初宦无逺适心意自许非由铨异乎哉我今送尔徒哀怜
　　依韵和公仪龙圗招诸公观舞及画三首
　　落花净埽青阴长野蝶闲飞緑草间侍从退来看鹤舞便将樽酒欲招闲
　　阴森园圃墙东地携挈儿童树下吟便约天边凤皇侣阅书观画味尤深
　　初约看花花已尽重新邀客客应欢真花既不能长艳画在霜防更好看







　　宛陵集巻五十二
　　钦定四库全书
　　宛陵集巻五十三　　　　宋　梅尧臣　撰
　　送王介甫知毗陵
　　吴牛常畏热吴田常畏枯有树不荫犊有水不滋防孰知事春农但知急秋租太守追县官堂上怒奋须县官促里长堂下鞭扑俱不体天子仁不恤黔首逋借问彼为政一一何所殊今君请郡去预喜民将苏每观二千石结束辞国都丝鞯加锦縁银勒以金涂兵吏拥后队劒挝盛前驱君又不若此革辔障泥乌款行问风俗低意骑更驽下情靡不达略细举其麤曽肯为众异亦罔为世趋学诗闻已熟爱棠理岂无
　　送曽子固苏轼
　　屈宋出于楚王马出于蜀荀扬亦二国自接大儒躅各去百数年髙下非近局钩陈豹尾科登俊何炳缛楚蜀得曽苏超然皆絶足父子兄弟间光辉自聮属古何相辽阔今何相迩续朝廷有巨公讲索无遗録正如唐虞时元凯同啓沃何言五百载此论不可告二君从兹归名价同惊俗
　　送建州通判沈太博
　　昔闻醉翁吟是沈夫子所作今聴醉翁吟是沈夫子所弹声如冰澌下石滩嚼齧碎玉绕齿寒四坐整衣容色端醉翁虽醉无慢官其音正以乐其俗便且安何害酩酊顔渥丹沈夫子邂逅相遇必已欢玉琴能写人肺肝人所为难君不难平明解船建谿去轻赍快意不长湍谿东白茗象月团来奉至尊龙屈盘余为带銙与脔片散在六合云漫漫况君五脏清如水宜饮沆瀣采木栏更留瓦砚赠我看邺宫鸳鸯谁刻刓
　　送王平甫拟离骚
　　识君兮不早君尚少兮我老兰与蕙兮多薫搴杂佩兮芳芬兰倏往兮蕙随心俯仰兮徘徊与识吴兮吴乐尝适楚兮楚恱君何为兮我阔麒麟絷兮不驰凤皇蔽兮挑达均莫悲兮别离怅公子兮何之絶大江兮无波奉赤鲤兮借荷芼莼荇兮陈羹亲意得兮忘荣世反是兮从防聊送君兮伤情
　　送僧游庐山
　　欲游庐山去将托楚舸梢暮行长河曲月上黄公坳悠悠防千里身世非系匏恣观瀑布虹不畏浔阳蛟诵经东林下小宇结香茅
　　韩持国再遗洛中斑竹笋
　　牡丹开尽桃花红斑笋迸林犀角丰两株逺寄川上鸿韩郎辍口赠楚翁便令剥锦煮荆玉甘脆不道箪瓢空小谢旧城昭亭下侵天筀竹谿西东螳蜋生后出牙茁罗列满地争强雄是时楚翁所食寡朝饭暮饭唯其充今来得此谓过分一防一贱物苟同
　　送僧惠思
　　大车髙马尘塞轨弄石洗泉人不喜慨然摆落还吴都归心劲于上矢强弩发复开矢往不可廻常应笑燕子时能海边来
　　送鲁玉太博挽词三首
　　射防志何逺阖棺人共疑奠觞朋友去泣血母兄悲雾气窗间尽车声户外知玉楼成作记此语可能欺自昔称王谢于今亦盛门尚看珠树秀应见玉麟存书史辛勤学文章苦死论都然莫施设恨向九原吞试问于天下谁从百歳心短长从所尽祸福乃相寻只以名賔实那论古至今未能忘物境空复叹人琴
　　苏明允木山
　　空山枯楠大蔽牛霹雳夜落鱼鳬洲鱼鳬水射几千秋蠧肌烂随沙荡流唯存坚骨蛟龙鏉形如三山中雄酋左右两峰相挟翊尊奉君长无慢尤苏夫子见之惊且异买于溪叟凭貂裘因嗟大不为梁栋又叹残不为薪槱雨侵藓涩得石瘦宜与夫子归隠邱
　　哀国子黄助教
　　儒者务欲博诵说穷冬秋衣裙未及解含珠以见求闽称黄夫子常恐学不流有徒如浮萍匝匝围刳舟聚书将万巻载行无马牛去年来京师满箧分寄投半在吴楚间半入赵衞陬昨日大官荐青袍变绨裘今朝为异物寸禄与命雠独闻邯郸公哀之使敛收曷其禀赋薄安得被王矦旅殡欲焉托定将葬何州生为四方游死当不择邱岂必归故乡万里过山头
　　沅江李氏书堂
　　船从洞庭来非贾即游宦宦贾事风樯谁能乐清晏不如蓄书史万古无与间上观尧舜仁下览魏晋簒善恶彼既殊智巧徒以辩君心于此得用舍不自慢堂中罗髙厨戸外望鸣鴈菰蔆可采掇鱼鼈可钓汕卒歳身多余世俗莫习惯
　　张尧夫寺丞改葬挽词三首
　　洛阳交旧里过半巳凋残在昔义投漆最先悲阖棺谁知二纪水重卜九原安闻说塞门路白杨风更寒当时嗟遽殁二子未能言频岁折丹桂买茔迁陆浑重铭太史笔不替故人恩为善有终庆此焉天意存旧坟为润齧新冢得山深斩木来荒路移松出近岑黄鹂啼棘上玉女问泉音彊作挽人唱傥知哀感心
　　读黄节推巻
　　磊落黄从事清吟古气多少年知任侠欲老解登科辨起公卿坐时为慷慨歌又持珠玉赠将奈老贫何
　　得陈天常屯田斑邛竹二枚
　　客初西蜀来遗我双邛竹上有红泪斑断非湘娥哭尝闻帝魂哀号血滴草木春露洒更鲜殷痕侵粉緑截为扶衰杖万里出洛谷今来入我手君勤意有嘱区区四十年重趼生两足冠丱三男子且与诗书读翁虽文章穷尚以字遮目忍弃不以教携归事樵牧故兹九节赠用助老追逐杨朱非为岐贾谊非为鵩及其悲恸时岂不霑盈掬挥之傥着物无迹染林麓因持此竹纹勿叹前人独
　　送余少卿知睦州
　　青山峡里桐庐郡七里滩头太守船云雾未开藏宿鸟坡原将近见烧田养茶摘蕊新春后种橘収包小雪前民事萧条官政简家书时问霅溪边
　　夜直广文有感寄曽子固
　　日暮蛛丝动月暗萤火明方兹歩庭戸浩然怀友生友生将东归泛若赴海鲸已従龙门出不慕朱鼈轻朱鼈过吴洲飞飞就东瀛沈浮未可问名有万里程须忧小水鲂劳劳将尾赪
　　重送曽子固
　　楚泽多年一卧龙新春雷雨起鳞踪谁知天上争腾跃偶落池中杂噞喁且自摧藏随浪去何当驾驭使云从刘累只说古来有暂屈泥蟠莫便慵
　　寄题沈比部江州齐云楼
　　逺目不髙不可极朱楼要与浮云齐江流万古平泱莽山雨一过寒凄迷贾客樯下望吹笛渔郎浦前看断霓佽飞射蛟水花伏髙士种柳烟条低羣鴈有时至自北洪潮到此不更西君家隠侯有八咏风雅未尽留人题
　　云间月
　　明明云间月皎皎莫可指雄乌与牡兔万岁不生子三旬后乃合徒用成甲癸焉见下土物长养各私已蛇蝎满窟隙嗣毒自未已天地岂有意盛徳名不死
　　依韵和梅龙圗观小録
　　四百鸾皇羽翼成髙低轻重出权衡他时俱作公卿去夸是王家门下生
　　送鲜于秘丞【侁】通判黔州
　　壶公山下俗巴妇曲中聴汲井熬盐白烧田种谷青岩风来虎啸江雨过龙腥事简能谈者扬雄所草经
　　依韵阎中孚职方暴雨幸凉
　　天津赫日欲焦拆西北风来斗减威太帝宫庭无暑入大明冠佩退朝归泠泠冷袭瑠璃簟奕奕凉翻翡翠帏交扇不须烦素手淋漓谁复汗频挥
　　爱月
　　终夜每爱月见月常苦稀不雨即云晦何能借光辉傥有一夕明岂畏露湿衣素娥领玉兔孤寡命亦防堂堂罕开耀多是半掩扉曽负万家望空似随人归一歳复一岁白发思钓矶
　　吕缙叔云永嘉僧希用隠居能谈史汉书讲说邀余寄之
　　奈苑谈经者兰台著作称吾儒不兼习尔学若多能每爱前峰好闲穿弊屐登定将修史笔添传入髙僧
　　依韵和王景彞马上忽见槐花
　　六月御沟驰道间青槐花上夏云山退朝侧帽惊时晚近树闻香暗咏闲新雨贾生车喜出旧年潘岳鬓添班老慙太学无经术空饱齑盐彊往还
　　送家静寺丞知洛南
　　秦爱商于地信美洛水南银铅与丹砂凿山民争贪蜀客善制锦当先务桑蚕衣老以及少使煦如春酣摘蔬有笋蕨钓庖有岩潭颇同故乡味将喜获所谙
　　和王景彞省中咏孤竹
　　爱此孤生竹碧叶琅玕柯结根甘泉里岂必泰山阿曽莫学兔丝徒以附女萝风为埽庭戸夜月谁与过
　　永叔内翰遗李太博家新生鸭脚
　　北人见鸭脚南人见胡桃识内不识外疑若橡栗韬鸭脚类緑李其名因叶髙吾乡宣城郡每以此为劳种树三十年结子防山猱剥核手无肤持置宫省曹今喜生都下荐酒葡萄初闻帝苑夸又复主第褒累累谁采掇玉椀上金鼇金鼇文章宗分赠我已叨岂无异乡感感此微物遭一世走尘土鬓颠得霜毛
　　陆子履示秦篆宝【其文曰二十六年皇帝尽并兼天下诸侯黔首大安号为皇帝乃诏丞相斯馆法度量则不一嫌疑者皆明一之】
　　秦既并诸侯斯乃一度量铸宝以永传万世俾勿丧精铜不生花小篆着丞相一殁咸阳宫千秋事更王陆君居洛城客有来渭上曰因农人耕发壤破古藏遂获此物还文完字何壮始号为皇帝立语已超旷意将愚黔首衅起危博浪其后同玉玺不随骊山葬今蓄于君家徒尔资奇尚物以用为珍异时皆似妄
　　王屋髙送王屋知县孙秘丞
　　王屋山髙无猨猱下有黄河水滔滔天坛半夜见海白光动古邑鸡先号鸡先号絶吠獒岩居林栖吏莫搔山肤有时得虞猎不比肉连毛闻君今去将效陶县前种柳芟蓬蒿不问公田问民俗民安事简教儿曹河南太守喜恺悌如此可以无猒劳
　　聴文都知吹箫【晏虞部遣求一见之】
　　虞舜已去苍梧野秦女骖鸾无复下箫管人间不解传帝乐部中能亦寡欲买小鬟试教之教坊供奉谁知者晏识文公始致来劝接贱生宜彊且乃呼侧坐吹一曲惊顾顿嘶堂下马吾妻闺中闻不闻穉女扳帘笑娇姹未敢多聴便遣还赠饮单杯向身防
　　杂言送王无咎及第后授江都尉先归建昌
　　白袍来黄绶廻来跨蹇驴廻跨马麻源三谷桂花开江都作尉入风埃主人刘向西京才心如明月无不照恐君已到还鸾台














　　宛陵集巻五十三
　　钦定四库全书
　　宛陵集巻五十四　　　　宋　梅尧臣　撰
　　依韵和王景彞忆秋
　　陇首欲看飞去云槎头安得巻轻轮流乌不转西边日乗马犹知果下人空渴魏台冰在井从悲楚客泪縁巾炎炎赫日偏憎老眼耳昬聋半塞尘
　　七夕永叔内翰遗郑州新酒言值内直不暇相邀
　　诘朝持郑醖向夕望星津俗意愿添巧古心思变淳予穷少陵老公似谪仙人独对金鸾月宫词付小臣依韵和永叔久在病告近方赴直道怀见寄二章
　　浴堂深殿近皇居秋夕词臣直宿初宫女穿鍼争落月官奴持烛看残书万家乞巧心无尽斜汉飞光望有余枕上江山梦犹熟五更寒雨过帘疎
　　玉辔珑珑出绛宫青槐驰道晓烟中尘头尚裛洗车雨马耳前趋吹鬣风闻说自将身许国不须仍以醉为公我今才薄都无用六十栖栖未叹穷
　　文豹篇赠黄介夫
　　壮哉南山豹不畏白额虎泽雾毛虽杂鼮鼠朝将具须暮为乳文章子云久已许还笑大夫费五羖天子仗中仪勿举尾与旂常愿看取
　　送韩钦圣学士京西提刑
　　王朝慎常刑恐民陷非辟分命遣使车谬枉得举摘兼之劝农桑欲野无旷隙韩侯夙所志功利岂止百茫茫唐邓间荒土无牛迹邵阏废未久柘杨仍旧白二地傥复营万世不可易昔在汉家时近亲多占籍苟或非膏腴当应徙畿赤每念辄叹嗟未能俾尽画天将冨斯民事与愿不隔其易谓何如拾芥由琥珀我今送韩侯书以赠无责
　　送陆子履学士通判宿州
　　雷雨初过草木新汴堤杨柳緑阴匀已看画舸逐流水不惜长条折与人淮境秋传蟹螯美郡斋凉爱蚁醅醇睢南莫久留才子宣室归来问鬼神
　　得福州蔡君谟密学书幷茶
　　薛老大字留山峰百尺倒插非人踪其下长乐太守书矫然变怪神渊龙薛老谁何果有意千古乃与奇笔逢太守姓出东汉邕名齐晋魏王与钟尺题寄我怜衰翁刮青茗笼藤纒封纸中七十有一字丹砂铁颗攒芙蓉光照陋室恐飞去鏁以漆箧缄重重茶开片銙碾叶白亭午一啜驱昬慵顔生枕肱饮瓢水韩子饭韲居辟雍虽穷且老不媿昔逺荷好事纾情悰
　　韩子华吴长文石昌言三舍人见访
　　当时载酒客共过草人今日一寒士能来三侍臣竹门容大马金络照诸邻鸡瘦莫为具阮家依旧贫
　　送吉老学士两淛提刑
　　重本恤刑天子圣舟车持诏使臣贤部中汉吏无冤狱葑上吴人益美田重过故乡逢故老一闻鸣鹤记山川不须歌管唯诗酒况有余杭白乐天
　　永叔内翰见访【七月二十六日】
　　内相能来顾为郎乐有余儿童争拂榻门巷劣容车掩扇知秋意窥墙省旧书经年三枉驾未与故人疎
　　送石昌言舍人还蜀拜埽
　　紫微星宿何煌煌掖垣华阁上相当舍人亦与泰阶近两两聮裾如鴈行其间飞星入王垒天子赐告归故乡锦鞯金辔照栈去文园渴令难可望扬雄位卑才执防岂有爵禄多文章石公官显职且防还家展墓酹椒浆太守趋尘里人避岷山松柏风凄凉椎牛行酒与耆旧耆旧醉归呼此郎公置名分共其乐敦厚世俗时陶唐郎呼只作曩日视安知锵玉侍明光归来却向凤池直诏言一出称庙堂庙堂萧曹不草草润色鼓动辞琅琅鼇头蓬莱便可到蜀人更贺猪羊
　　送刘元忠学士还南京
　　昔见相公登瀛洲今见公子为校雠鲲鹏变化三千载我生安得不白头君前拜恩父前庆暂向南都乗顺流南都留守颇为喜将吏入贺鞾声遒酒与银瓮羊脔炙上下和煦移凉秋归来却上柳堤路西风健马控花虬
　　送润州通判李屯田
　　过江始与风沙隔京口山连北固牢刺史丰仪于体重邦人全伏此名髙宴盘紫蟹方多味古寺青林不厌遨定挈传家旧圗籍漕河应莫费吴艘
　　寄题知仪州太保蒲中书斋
　　中条插逺近黄河泻直斜蒲坂之城在其涯渠渠碧瓦十万家官商工农共扰扰矦独理斋窗照纱侯方守边聴胡笳满屋蓄书凡几车他年不按青商乐亦莫学种东陵老系战马向庭下防架整娖齐籖牙朝闻鸣鸡夕闻鵶眼昬秋匣生铜花儿孙诵习且盈耳客来休论常山蛇
　　哭孙明复殿丞三首
　　鲁国先生殁夷门吉士哀因防君席逺时赙帝恩该寂寞蒿宫启悠扬茜旐廻昔贤皆不免松下作寒灰旧业居东岱中年谒紫庭要涂无往迹至死守残经诏许求遗稾朋邻与葬铭世人无怪我涕泪为之零自古春秋学皆知不可过生前恩礼少殁后荐章多妻子将焉托田园有几何汶阳秋树里黄鸟谩聴歌
　　程文简公挽词三首
　　尝预岩廊政终为社稷臣作籓安旧俗饮酒得贤人葬礼铙箫咽明仪币马陈泉堂一经掩原上只麒麟将相荣难及唐虞世已遭名将官愈大节固位同髙哀悼王朝辍镌埋史笔操空山伊水外松柏冷萧骚闗塞秋云冷伊川苦雾阴薤歌金铎碎蒿里石宫深燃漆为长夜栽松作茂林空留旧冠劒家庙四时心
　　送李殿丞通判蜀州
　　尝闻蜀国海棠盛因送李侯宜有诗日爱西湖照空锦醉看春雨洗燕脂郡无公事中园乐民喜羣邀匝树窥望帝鸟啼空有血相如人恨不同时晨鲜深浅非由染解赋才华未得知闻说赵髙今已老试教圗画两三枝
　　八月十夜广文直闻永叔内当
　　闻向蓬莱宿鼇峰第几层秋声暗叶雨残梦空堂灯推枕感孤鴈抽琴弹坏陵谁知广文直桃簟冷于冰
　　和公仪龙圗新居栽竹二首
　　八月竹根移要雨逢阴便向阮家求请公静聴萧萧叶斗变江南一夜秋
　　都城有地谁栽竹只见寒樗与老槐闻种琅玕向新第翠光秋影上屏来
　　赠京西陈郎中
　　忽枉乗轺车锵然响金辔驻轸与我言琅琅有深意乃知故相家事业已不坠信哉渥洼种千里可立致显祖实令君名声取髙位伯叔与懿考聮荣重当世于今多昆孙朱紫纷曳地勉勉崇令徳苏李何难至
　　送董著作知北海县
　　君尝佑王属议平天下刑出宰得古邑农鉏多带经素琴伴饮酒緑藓生讼庭举手望海鴈髙怀在青冥
　　送王微之学士知池州
　　秋江渺然生寒潮北风吹帆上青霄旗脚舒舒战红鬣旗心闪闪交皁雕樯下健儿发金铙屋上鸾童鸣紫箫岸傍舟人望且拜溪口直入当髙谯正闻鼔角波动摇齐山舞翠挹岧嶤郭西猛虎夜莫入太守号令如怒飇长戈桩尔防长刀断尔腰牙兵将吏无敢嚻新威烈烈野火烧
　　读永叔集古録目
　　古史书不足磨璞镌美辞周宣石鼔文已缺秦政峄山字苦隳西汉都无半画在黄初而上犹得窥下及隋唐莫可数奇言伟迹恐所遗信都力黏大小轴集十为秩仍第之随目证讹甲癸推青编是非皆究知有益于古今不疑碑虽灭絶事弗移后人览録尚若披信都用意无穷期天灰地烬乃终毕信都信都名愈出
　　依韵和永叔秋日东城郊行
　　郊原物老莽然中寓兴驱车向国东夹道名园迷屈曲压枝秋实乱青红寒畦覆緑将収菜野蝶双飞尚绕丛田父欣来问行幸依稀还似鬭鸡翁
　　送王景彞学士使北
　　持节共知过碣石衔芦相背有飞鸿地寒狐腋着不暖沙阔马蹄行未穷陇上牛羊冲密霰帐前徒御立酸风归时莫问程多少却到河湟杏萼红
　　哭王畿道职方三首
　　前罢邯郸守孤髙与世违青云旧知在白首故园归既殁无儿女元贫只帐帏平生洛阳友从此更应稀我今过五十万事日消磨孰识世间寡故交泉下多叶秋知易陨松耐竟如何尝亦悲前哲荒坟野鼠窠得君音信近安穏在山不是国医悮宁辞蜀道艰终然有脩短犹免歴间闗便作千秋别霑襟涕泪斑【君当入西川官虽抱病无由免待阙于氏因衂血国医以药下之乗虚而卒】
　　依韵和杨直讲九日有感
　　也持黄菊蕊时望白衣人苜蓿従来厌茱茰却乍亲护霜云不散吹帽客何贫莫要悲摇落秋花更胜春
　　王侍讲原叔挽词三首
　　衣冠今盛族兰玉旧嘉声博古无遗悮遭时有重名魂舆临水发灵马向郊鸣归葬商邱外森森柏已成稽古逢尧舜锵金侍冕旒生贠尊郑学子舍预防谋翰苑事犹着岱宗魂已游无情是天地玉树掩蒿邱丹旐秋风急清笳晓月寒明衣裛草露素士挽桐棺行哭賔徒盛观仪里巷殚空余旧编在千载莫能刋
　　送公仪龙圗知杭州
　　在昔汉中微我祖入吴门公今领名都千骑拥髙轩与古异出处素节古本原江观白马潮水花长鲸奔山飘月桂子天香一国緐壮奇已若此纎侈尚亦存旧闻其风俗色易而柔温太守朝驾车闾巷焚兰荪太守暮还府灯烛照旗旛清歌延冠盖广湖浮酒樽成都与余杭天下莫比论彼为公故乡此为公偃藩吏民宜寡事恺悌有谣言
　　和杨直讲夹竹花圗
　　桃花夭红竹净緑春风相间连溪谷花留蜂蝶竹有禽三月江南看不足徐熙下笔能逼真蛮素书成才六幅萼繁叶密有向背枝瘦节疎有直曲年深粉剥见墨縦描写工夫始惊俗从初李氏国破亡圗书散入公侯族公侯三世多衰微窃贸担头由婢仆太学杨君固甚贫直縁识别争来鬻朝质绨袍暮质琴不忧明日铛无粥装成如得骊颔珠谁能更问龙牙轴竹真似竹桃似桃不待生春长在目
　　送李端明知河中府
　　才业人终服聦明帝所闻来希段干木去识大冯君金络鸣津口朱旗防鴈羣山河虞旧国箫鼓汉横汾古堞临秋月髙楼等白云应同羊叔子缓带隔嚻氛
　　依韵和永叔内翰西斋手植菊花过节始开偶书见寄
　　昼惜日易沈夜惜月易晓重阳种菊花此意尔大好所嗟时节晩又失浇培早开荣独是迟造化徒费巧霜前拥繁萼篱下同陨槁微根发再緑复笑王孙草庄生语鹏鷃乐不计大小能齐乃有余但恐知者少常爱阮嗣宗遇酒醉则倒杯中得贤趣世上逐金袅
　　依韵和丁学士陪诸公城东饮
　　黄花秋草满荒台聮马鸣珂未欲廻上苑自将驰道隔髙林空望白云开荐肴已去纱笼羃赐醖新从蚁瓮来天气正清风景好重门虽禁不辞杯






　　宛陵集巻五十四
　　钦定四库全书
　　宛陵集巻五十五　　　　宋　梅尧臣　撰
　　次韵和池守王微之访别
　　君荣初出守我老未东归病眼生花早苍毛似叶稀往还従更少谈笑暂相依不及秋鸿翼能随向楚飞
　　寄题资州钱固秀才道胜堂
　　醮坛旧山下髙卧一儒生有室罗经籍无心取组缨芋肥収岁计柑熟摘霜晴暂向京都见添书入蜀城
　　送黄国博知抚州
　　逆水乗风上蒲帆满挂樯日行知几里江渺不分疆宿浦随潮入逢人问路长临川十万戸劝劳执壶浆
　　观韩玉汝胡人贡奉圗
　　时世重古不重新破圗谁画旧胡人臂鹰捧盘犀利水铁鎻狮子同麒麟翘翘雉尾插头上深目钜鼻青搭巾涂朱防绿笔画大筋骨怒露蛮祠神茜袍白马韩公子从何得此来秘珍定应海客逺为赠中国未覩难拟伦公子自言吴生笔吴笔精劲瘦且匀我恐非是不敢賛退归书此任从嗔
　　送韩文饶賛善宰河南
　　退之曽作河南宰韩氏于今又见君县政从来人有望家声不坠世多文后池分洛贮蓝水髙槛看嵩迷岭云主簿堂前七叶树手栽应莫已刳焚
　　送刁秘校授涟水主簿归四明省亲
　　桂得嫦娥枝妇得黄姑女直归东海头翁妪笑相语何当却之官古县入平楚莫嫌簿书緐百事由区处
　　依韵和永叔戏作
　　琵琶转拨声繁促学作饥禽啄寒木木蠧生虫细穴深长啄歊铿未充腹摆叠响入众耳发自深林荅空谷上急逼下清正如螗螂捕蝉声坐中賔欢呼酒饮门外客疑将欲行主人语客客莫去弹到古树裂丁丁内賔外客曽未聴乍闻此曲无不惊还忆昭君出塞日乌孙帐下边马鸣安知如今有乐事能使女奚飞玉觥女奚年小殊流俗十月单衣体生粟言事闗西杨广文广文空腹贪教曲曲奇谱新偷法部妙在取音时转轴翰林先生多所知又笑画圗收满屋不肯那钱买珠翠任从堆插阶前菊功曹时借乃许出他日求观殻缩我嗟老钝不如渠幸得交朋时借娱但乐休计有与无
　　送吴仲庶殿院使北
　　汉朝重结单于好岁遣名臣礼数増紫鼠皮裘从去着飞龙廏马借来乗天寒将遇碛中雪鼻息暗添髭上冰定见南鸿起归思家书欲寄不堪凭
　　送吕冲之司谏使北
　　邉人多识朝廷礼译者交传应对辞千里闗山随地逺百年信誓有天知曚曚白日穿云出漭漭黄沙作雾吹知去燕京几千里秋笳乱动月明时
　　送孙隠之都官通判秀州
　　柳条枯落尽不折意徘徊泛汴趋残水到吴看早梅无端聴鹤唳有信寄鸿来闻说闾亭改灵光化劫灰
　　依韵和王平甫见寄
　　兄为太守两轮朱仲泛吴人燕尾舻且看洞庭多橘柚莫怀江国有枌榆少游山水殊非俗老爱诗书又似愚百事输君休问我风沙不比在云湖
　　得王介甫常州书
　　斜封一幅竹膜纸上有文字十七行字如瘦棘攒黑刺文如温玉烂虹光别时春风吹榆荚及此已变蒹葭霜道途与弟奉亲乐后各失子怀悲伤到郡纷然因事物旧守数易承蔽藏搜奸证谬若治絮蚤虱尽去烦防汤事成条举作书尺不肯劳人鱼腹将鱼沈鱼浮任所适偶尔及我为非常勤勤问我诗小传国风才毕葛屦章昔时许我到圣处且避俗子多形相未即寄去慎勿怪他时不惜倾箱囊知君亦欲此从事君智自可施庙堂何故区区守黄巻蠧鱼尚耻亲芸香我今正值鴈南翔报书与君倒肺肠直须趂此筋力强炊粳烹鲈加桂姜洞庭緑橘包甘浆旧楚黄橙绵作瓤东山故游携舞娘不饮学举黄金觞谿如罨画水泱泱刺船静入白鹭傍菱叶已枯镜面凉月色飞上白石牀坐看鱼跃散星芒左右寂寂夜何长乌栖古曲传吴王千年万年歌未央莫作腐儒鍼膏肓莫作健吏绳饿狼傥如龚遂劝农桑傥如黄霸致凤皇来不来亦莫爱嘉祥
　　司马君实遗甘草杖
　　美草将为杖孤生马岭危难从荷篠叟宁入化龙岐去与秦人采来扶楚客衰药中称国老我嬾岂能医
　　逢雷太简殿丞
　　长安初见君君颔微有须后于河内逢秀俊美防胡又防在桐乡谈诗多孟卢学书得天然钟王不能奴荏防三十载邂逅遇京都朝接北扉饭暮应西垣呼坐中如梦寐相语故人无昔由处士召胸怀开庙谟今看髭已白议论耻非夫拜章陈时事皆与相意符其识固不浅其用当亦殊人多惜老大我复叹羇孤终朝重相笑为君倾酒壶
　　雷太简遗蜀鞭
　　蜀道山之峭壁兮如快刀一削平无痕其间春雷惊龙走竹根迸石垂虺尾骨节瘦密风霜吞野夫采之缒悬蔓分寸脱死持还奔他人不可得此物乃重太守公侯孙献来一钱不肯要只乞斗酒抱归村太守立性岂谄防将赠故人唯义存我骑瘦马固莫称破鞯烂辔沙尘昏明日试执趋君门孰不怪视窃笑言
　　得雷太简自制防顶茶
　　陆羽旧茶经一意重防顶比来唯建溪团片敌汤饼頋渚及阳羡又复下越茗近来江国人鹰爪夸双井凡今天下品非此不览省蜀荈久无味声名谩驰骋因雷与改造带露摘牙颖自煮至揉焙入碾只俄顷汤嫩乳花浮香新舌甘永初分翰林公岂数博士冷醉来不知惜悔许已向醒重思朋友义果决在勇猛倏然乃以赠蜡囊収细梗吁嗟茗与鞭二物诚不幸我贫事事无得之似赘瘿
　　送吕寺丞希彦邠州佥判
　　自有仲宣乐从军仍近亲闗河歴周郑风雪过咸秦原上方驱马鞍傍忽起鹑世家传钓玉重问渭川濵
　　送施司封福建提刑
　　命使得才臣钦刑圣主仁铜苗休问发田种去教亲白茗出溪上红蕉连海濵轻车莫道逺诏意重生民
　　江邻几暂来相见去后戏寄
　　低头拜我苍防翁来如飞鸟去如风一夕共饮斗柄北平明已向函闗东众中旧骑跛鼈马塞下新买连钱骢疾驱似逐邓林日不肯暂住行何穷
　　送徐无党归婺州
　　吴蚕吐柔丝越女织美纨机杼固已勤刀尺诚独难裁缝失分寸长短为损残尝闻仲山甫能补帝衮完衮完民衣足天下无苦寒徐从信都学染翦宜弃冠彼实山甫徒尔亦非綷剜东归道自胜人谁故时看
　　依韵和永叔内翰酬寄扬州刘原甫舍人
　　东望淮海间恨无鸿鹄羽鸿鹄日已飞风雪歳将暮忆聴谈老庄达生无恐惧我今齿发疎何异树有蠧辞别不必道俛仰已成故书问虽惟为梦寐则往屡乗桴思仲尼好勇慙季路愿希隆中卧不是邀三頋二公廊庙才酬寄封尺素皋夔久相称舜禹时已遇举杯向明月此意聊可寓
　　和韩钦圣学士襄阳闻喜亭
　　亭栏下望汉江水净緑无风写镜明日脚穿云射洲影槎头摆子出潭声樯帆落处逺乡思砧杵动时归客情使者徘徊有佳兴髙吟不减谢宣城
　　许仲涂屯田以新诗见访
　　许氏世工诗浑棠格力微独能兼古律无不是珠玑捧巻光蓬室停车照竹扉阳春复髙调自昔和人稀
　　荅祖择之惠黄雀鲊
　　李白劝尔莫逐炎洲翠亦莫近吴宫燕尔不聴我言祸患今乃见吴火时虽无越罗日生变空知稻粱肥岂悟杯盘荐我不闻尔声谬成先生馔咀嚼勿言非雉鴈犹充饍
　　览显忠上人诗
　　昔读逺公传颇闻髙行僧庐山将欲雪瀑布结成冰寻迹数百载歴危千万层师来笑贾岛只解咏嘉陵依韵和吴长文舍人对雪怀永叔内翰
　　紫禁低云拂绮栊西垣人忆玉堂翁撚髭觅句方传咏着树成花尚舞空不管因风吹塞外任教飞片落杯中晓来城郭遮无路阮籍驱车莫叹穷
　　送王岩夫秘校通判滑州
　　昔闻信都侯尝作画舫斋空戸两向辟尊席长对排左顾树若岸右盼堵成崖既无风波虞但与物景谐一从信都去来者趣意乖屋室改库廏花木为薪柴君当访其迹更葺安旧碑记石傥尚在尘土加洗楷然后酿井泉吟醉前人偕寄言灵河守髙此别乗怀
　　和宋次道荅弟中道寄怀
　　陆家兄弟苦西东黄耳传书近已通共叹流年同转毂各惊华发似飞蓬河冰夜合知霜劲塞雾朝开见日红腊尽春来又相逺江南江北望归鸿
　　元日閤门拜表遇雪呈永叔
　　六花随表拜东厢庭下遥呼万歳长王防圗中陈璧马汉官仪里湿旂常因风乱絮霑螭首似鹄轻毛落井牀素发垂冠少顔色众人休笑老为郎
　　王乐道太丞立春早朝
　　近臣头上黄金胜殿前拜赐东风应蓼芽疏甲簇春盘肉抺长丝何亘亘寛衣武卒轝至庭人归下箸殊难称我家无火甑生尘防柳防花空着兴空着兴将厎为但愿得米资晨炊不管飞霙与麦宜千官队中身最卑五日一谒前旒垂
　　上元夕有怀韩子华阁老
　　一歳老一岁新年思旧年东楼尝共望九陌聴争先白发更中笑舞姝应转妍追随都已倦强对月明前
　　钱君倚学士日本刀
　　日本大刀色青荧鱼皮帖欛沙防星东胡腰鞘过沧海舶帆落越栖湾汀卖珠入市尽明月解绦换酒琉璃缾当垆重货不重宝满贯穿铜去求好防稽上吏新得名始将传玩恨不早归来天禄示朋游光芒曽射扶桑岛坐中烛明魑魅遯吕防不见王祥老古者文事必武备今人裦衣何足道干将太阿世上无拂拭共观休懊恼
　　依韵和杭州梅龙圗入怀见寄
　　东都车马苦飞霾南国桅帆喜过淮船背插旗风自展沙头迎浪雪相排白鱼已荐糟増味红稻新炊粟猒怀定似谢公迎逺岫钱塘应合有髙斋
　　送周直孺秘校和州都曹
　　箭头破贼弃不为笔端射防取桂枝殿前脱袍改旧色庭下折腰甘去时歴阳郡小太守好督邮官闲众吏嬉江边竹园啼竹鸡竹里种花春过迟东望望夫云脚垂烟雨隔岸风樯攲湿鴈不起沙上嘶君思歴乱如盎丝















　　宛陵集巻五十五
　　钦定四库全书
　　宛陵集巻五十六　　　　宋　梅尧臣　撰
　　送谢师厚太博通判汾州
　　频官吴越饱秔稻况住南阳多水田北登太行入汾曲正获防防秋风前晋人朴厚自寡讼软炊玉粒何鳞鲜君方少壮齿颊健甘美不负经腹便有意南飞寄我信满川鸣鴈下连连
　　依韵和永叔都亭馆伴戏寄
　　去年鏁宿得聮华二月墙头始见花今日都亭公感物明朝太学我辞家
　　送李君锡学士使丹吊慰
　　昨日匈奴来告哀殿门不识桃花开今闻君去作吊使正值鴈嘷从北廻风巻黄云无逺近山留白雪犹枯荄归看车马汗流沬逃暑为传河朔杯
　　送邵裔长洲主簿
　　姑苏城头乌哺时长洲草緑春袍归鲁桑叶小蚕出迟吴田水暖牛耕肥里胥争迎县寮喜入门先自易防衣拜亲然后及王事簿书岂得长相鞿
　　送薛公期比部归綘州展墓
　　风雨棃花残松柏墓门晩嗣子千里驹羊肠九折坂春裘不畏寒行路不为逺旧来河内守父老将衣挽
　　送次道学士知太平州因寄曽子固
　　春浦杨花撩乱飞春江魮鱼来正肥采石新林儿女去茭白蒲牙艇子归归令煮鱼不得熟已望使君船上矶上矶亦不待潮应争牵篾缆泥污衣姑熟溪头槌大鼔红抺鞾刀趋俯偻牙兵可拟岸傍芦森森甲立雄南土更得西州谢法曹新咏定多传乐府
　　依韵和刘原甫舍人扬州五题
　　时防堂二首【歳贡蜀冈茶似防顶茶能除疾延年】
　　今年太守采茶来骤雨千门禁火开一意爱君思去疾不縁时防此中杯
　　雨发雷塘不起尘蜀昆冈上暖先春烟牙才吐朱轮出向此亲封御饼新
　　竹西亭
　　结雨竹西若若川扬州歌吹思当年刘郎若向风前唱梦入青楼事惘然
　　春贡亭
　　梦谷浮船穏且平泊登冈顶看茶生始从官属二三辈时聴春禽一两声
　　蒙谷
　　茗园葱倩与山笼一夜惊雷发旧丛五马留连未能去土囊深处路微通
　　昆邱【寺即炀帝离宫】
　　隋家宫殿昔初成不道荒凉兽迹行今日知来髙处望山川兴废使人惊
　　送江阴佥判晁太祝
　　去无珠履为上賔进船申浦忆春申江田插秧鹁姑雨丝网得鱼云母鳞青夭折桂香未灭紫豉煮莼甘更新平时况可乐风月吴物信美聊前陈
　　送晁质夫太守知深州
　　芜蒌问古亭春入饶阳城豆粥君王逺壶浆刺史迎地凉宜牧马塞近惯调兵为寄井泉石老来思目明
　　送少卿知宣州【先归霅上】
　　汴水清明下宣城太守行鸭头吴荡緑燕尾楚船轻族本三阳重诗从小谢清州民还最喜门下旧通名
　　送朱表臣职方提举运盐
　　蜃灶煮溟防航咸播楚越官榷利言盈盗贩弊相汨连艘以转致搅灰或沈没虽使日鞭黥未易穷奸窟朝廷用朱侯提职欲无阙矦因许专画拜跪陈其说曰臣有更张敢以肝胆竭荆湘岭下城恃逺不畏罚堂堂事私贾遮吏遭驱突愿使商自通输金无防猝淮江且循常约束备本末国用必余赀亭民无滞物事下丞相府论议不可拔从之东南苏拒之财赋遏聴侯侯往施所便黔黎活五味既和调万里销狂悖汴水桃花时犀舟顺流发过淮逢絮泊岸采芦蕨挂帆趋浪头应不劳岁月
　　依韵和李君锡学士北使见寄
　　行色见车马为之具壶觞暂辞甘泉宫逺奉左贤王蒙茸春裘薄匼匝金络光唯知君命重不数沙路长鲁酒虽入唇邉笳易廻肠归来立螭头言动书不忘
　　送张山甫秘校归氏
　　去年来折桂今年来娶妇得意春风前还家寒食后蓬巷闹鸡犬藤花荫井臼山白醪醇重酌髙堂夀
　　送江东转运杨少卿
　　世言楚使者乃是汉名卿曽欲察黄绶但能勤列城江山无改故草树几更荣有意息民甚不同【阙】羡盈
　　冝春宴射篇李驸马请赋杂言
　　风雨未过桐华时冝春苑中棃萼披天子赐宴羣臣嬉少年都尉方追随暮归迟喜聮留后兄弟双弓射熊皮矦宗戚族坐上少伯仲相頋惊恩私凤皇楼髙玉箫吹金络駮马不肯骑自戒危溢作后规何郎莫媿书与诗
　　送王乐道太丞
　　相如既击劒仲宣亦从军二人当其时皆以能赋闻韩公守武垣犀兵若屯云幄中欲寄画才智莫有君请之天子所朝奏夕离羣为沽斗酒饮为买赤鲤焚鱼尽酒亦尽醉起衣袂分
　　送楚屯田知扶沟
　　客亭多少路花信几番风折柳赠新翠种桃思旧红渊明节已异潘岳趣还同政治有余力归来辞赋工
　　吕山人同荆供奉见过
　　街上春泥踏始开山人忽同供奉来老怒行迟报我晚怒气欲拔庭中槐闻说道心调伏久等闲休要起嫌猜
　　观刘元忠小鬟舞
　　桃小未开春意浓梢头緑叶映微红君家歌管相催急枝弱不胜花信风
　　次韵奉和永叔谢王尚书惠牡丹
　　大梁有公子洛阳有游侠昔时意气相凭陵不问兴亡事栽插栽红插緑鬭青春春风与开春雨防两都冨贵不相殊走马寻芳何合杂只闻年少竞争先摘叶齅花身更捷安知遗爱旧留守驰献百葩光浥浥尚书最重欧阳公盈盘分去蜂偷猎但能为乐饮醇酒何必署名黄纸牒翰林职清文字稀不比外官烦应接曩公为花曽作谱端相用意随蝴蝶拟王拟妃姚与魏歳岁年年千万叶还将顔色定髙低緑珠虽美犹为妾从来鉴裁主端正不借娉婷削肩胛旧品既着新品増偏恶妒芽须打拉尝忆同朋有七人每失一人泪缘睫唯我与公今且存无复名园共携榼公因尚书戴红紫白发欺公生匼匝磨墨挥毫兴不衰作诗坐使刘曹怯副本能传幸一观口诵舌摇徒嗫嗫
　　送王郎中知江隂
　　持归汉省青绫被去看吴都白马潮叠鼔渡江寒浪伏鸣铙入境野云飘鱼穿杨柳夸鲜脍人采芙蓉学细腰家有二槐为太守弟兄谁似李文饶
　　送阎仲孚郎中南游山水
　　蜀山难于上青天闻之李白为旧传蜀客往返曽又然奇峰又与三峡连巫阳神女暮为雨飞入楚台王梦旃相如扬雄不道此宋玉景差其赋偏西州才子邯郸守怀章往代尚逾年家住岷峨多此宦乗闲因借下江船未浮洞庭沅湘去还探禹穴希马迁春申楼观已不见子胥怒涛犹满川钱塘太守同郷里一见君来顔已喜甘馔香脆与君游诗贮箧囊携不起浣沙溪头西子家自寻锦石菖蒲花埽归成都与士夸君平曽已悟星槎
　　次韵和永叔甞新茶杂言
　　自从陆羽生人间人间相学事春茶当时采摘未甚盛或有髙士烧竹煮泉为世夸入山乗露掇嫩觜林下不畏虎与虵近年建安所出胜天下贵贱求呀呀东溪北苑供御余王家叶家长白芽造成小饼若带銙鬭浮鬭色顶夷华味久廻甘竟日在不比苦硬令舌窊此等莫与北俗道只解白土和脂麻欧阳翰林最别识品第髙下无攲斜晴明开轩碾雪末众客共赏皆称嘉建安太守置书角青翦包封来海涯清明才过已到此正见洛阳人寄花兔毛紫盏自相称清泉不必求虾蟇石缾煎汤银梗打粟粒铺面人惊嗟诗肠久饥不禁力一啜入腹鸣咿哇
　　次韵再和
　　建溪茗株成大树颇殊楚越所种茶先春喊山搯白萼亦异鸟觜蜀客夸烹新鬭硬要齩盏不同饮酒争画虵从揉至碾用尽力只取胜负相笑呀谁传双井与日注终是品格称草芽欧阳翰林百事得精妙官职况已登清华昔得陇西大铜碾碾多歳久深且窊昨日寄来新脔片包以篛纒以麻唯能防啜任腹冷幸免酩酊冠弁斜人言饮多头颤挑自欲清醒气味嘉此病虽得优醉者醉来颠踣祸莫涯不愿清风生两腋但愿对竹兼对花还思退之在南方尝说稍稍能防蟇古之贤人尚若此我今贫陋休相嗟公不遗旧许频往何必丝管喧咬哇
　　送许当职方通判泉州
　　乳鸟不逺飞乳兽不逺游异类尚有恋人独安所求许侯恰为郡乃甘贰一州得以奉双亲时物供膳羞竹箭水顺疾红旗插归舟归舟莫苦急睢阳多旧俦丞相正喜士尊酒应为留清源六千里到日鱼蟹秋








　　宛陵集巻五十六
　　钦定四库全书
　　宛陵集巻五十七　　　　宋　梅尧臣撰
　　送葛都官南归
　　不羡新为赤县尹惟羡暂向江南归江南羃羃梅雨时风帆差差并鸟飞罾竿夹岸长若桅水笼畜鱼鲜且肥家在千山古溪上先应喜鹊噪门扉
　　杨乐道留饮席上客置黄红丝头芍药
　　洛阳卖牡丹江都买芍药卖与冨人欢买为游子乐万丝必同心千叶必同萼五色相浅深百金相厚薄栽培动经年风雨便成昨萧条洛阳城索寞江都郭赖有一春花能无十千酌朝看门拥车暮见门罗雀甞闻月厎人欲把月桂斫要使清光多四海意开廓我亦爱明月常满不愿落上过杨侯乃值寒雨作共饮三四人不觉传鸣柝持葩金谷豪朱黄何灼烁还思溱洧上士与女相谑实此香草芳请我赋其略酒防为追咏思拙笔屡阁
　　项羽
　　羽以匹夫勇起于陇中遂将五诸侯三年成霸功天下欲灭秦无不慕强雄秦灭责以徳豁达归沛公自矜奋私智奔亡竟无终
　　送陈郎中知和州
　　蔼蔼尚书郎出为二千石伯父歴将相兄弟皆烜赫前罢永嘉守民俗遮阡陌独将海松归夸与都下客今去乌江边寂寞空旧迹当求虞姬草无风舞随拍城头可旷望千里波月白俱助使君欢平时遗吏责
　　送薛十水部通判幷州
　　幷州自古近边地牛酒常行十万兵少尹曽为五府辟将军况有旧家声桑麻故已知风俗邱陇何须访姓名闻说至今犹好马试求安穏众中行
　　寄题西浴致仕张比部静居院四堂
　　张侯归静居堂宇结四隅堂中何所有书画罗籖防四堂各异名名异义亦殊夷心与防真内以道徳娱清白及金防外为子孙模西南夜落蟾东北朝生乌天门风相通盛衰理可无旧尔松桧树间之花石株雨晴气佳邻里或来俱遣摘班林笋共持香秔盂饭毕循径行不使僮仆扶所至旧衣坐遍歴日过晡时遇园果熟甘浆而粉肤就技掇鲜羙咀味销冰酥以此乐歳月岂是忘形躯礼法不我弃劳吝不我纡上不媿二疎下不泛五湖自有逍遥趣幸世遭唐虞
　　送洪秘丞知大宁监
　　三峡蛮溪上千山楚俗兼妇人樵入市官井货专盐魑魅或为患猕防常可嫌君能厚风化男子使腰鎌
　　送江西转运冯广渊学士
　　五月江南行南风江恶遡乗潮虽有信不过湓城去船经香炉峰峰前须暂住三年少尹劳始得看瀑布到官未必闲举察忧财赋廻思庐山尘土已生虑尚存滕王阁无忘一登顾
　　依韵和永叔景灵致斋见怀
　　翰林文字本雄强况复斋祠向静坊髙树黄鹂无去意深廊朱幕动微凉不嗟门外尘沙苦只觉壶中歳月长庭下阴苔未教埽榴花红落防青苍
　　杂言送当世待制知扬州【冯】
　　广陵老人争持壶酒朝言送少年使君暮言迎少年太守少年俱是玉墀人文章快利生铜吼莫作芜城赋事往复何有莫聴嵇康琴商声岂堪久今当太平非不偶星宿煌煌罗北斗扬州古冨变荒凉万俗一心依父母地包淮海江湖寛货走荆吴楚越厚开酿刲羊愿遇賔天下沄沄不轻口
　　送苏公佐屯田知单州
　　柏上有羣乌一乌飞向东方栖城头与人司吉凶八月禾已获九月黍已舂竟持美酒相庆乐年丰借问何能尔时平无困穷
　　王平甫惠画水卧屏
　　临流别君时羡君观吴潮君行识我意遣画一幅绡画作绕牀屛滔滔随惊飇前浪雪花巻后浪白马跳宛然千万重不似笔墨描窊亚乱我目坐卧疑动摇夜灯照河汉如有织女招朝日下天窗东海无秦桥秦桥不可度织女不可邀但慕乗桴公空能诵唐尧甞闻挟柘弹意必在食鸮终当五湖上归去学渔樵
　　送万州武宁段尉【希元】
　　相见三十载喜君始成名新袍照江绿白发憎鉴明临水必观鱼独伤鱼命轻朝为渊厎游暮为釡中烹彼方路艰逺其民亦天氓馁之则为盗非是恶厥生捕多勿夸能能在不犯兵
　　依韵荅黄介夫七十韵
　　春风不择草万卉皆发萌盛夏一长养秋实俱与成舂粒以蒸炊刈枯以煎烹工师调五音不问咸与韺自取众律和黍谷动华英可以荐祖庙可以陈帝庭良将统万卒所向若惊霆战鬭众益勇号令夜益明破敌必拉朽不见坚阵横我观欲物际亦在农力兴我观合奏时亦在考击并我观成功日亦在闲得情草木有美恶造化无喜憎五声有髙下一致不可评三军用貔虎不较蚊睫螟大君设时网广海无漏鲸磊落黄夫子为学不自轻四十登贤科良贾售百朋得志岂计晚成名等众荣旧交半存殁新知慕徒倾老鹤晴一唳随风无近声好论古今诗品藻笑钟嵘欲埽李杜坛未审谁主盟我衰百事倦白首聊穷经两目生昏花犹胜张籍盲读书爱日永秉扇自驱蝇但恶乱我思非与小物勍清飇飒然来喜得如弟兄散帙空堂上垂冠发星星载诵尧舜篇幸今时太平不学遁世士投竿泛东溟不袭贪生人炼气噏日精不羡冨防翁歌吹满重城独守萤火光莫擥蟾蜍晶人生转头间未免一铭旌区区逐甘鲜鼎鼎夸佩缨安知西山饿熟识緜上耕彼勿叹凤衰此正歌鸿冥分合殁穷巷迹涩蹈髙闳妻子易为饱粟帛不足营岂乏一器饭岂乏一杯羮肯为浊河浊愿作清济清韩愈甞有言百物皆能鸣特称孟东野贫箧文字盈到死只冻馁何异埋秦阬今我已过甚日醉希歩兵神仙多羽翼一一飞蓬瀛乃知无道气难可强留形鄙性实朴钝曽非傲公卿昔随众一往或值议腾曰我非亲旧曰我非门生又固非贤豪安得知尔名是时闻此言舌直目且瞠俄然我有荅贤相持权衡喜士同周公其徳莫与京我去岂不送我往岂不迎自为筋力寡路逺艰于行未若归教子遗金徒满籯歳月苦易得顔貌日可惊身虽厌役役心亦逺硁硁归思吴州橘梦忆楚江萍试看两围棊白黑何所争朝脱泥涂困暮失云衢亨物理既难常达生重飞觥曽以文豹章逺喻子怀能曩者恃贵势悔说乌鸟灵乌灵反见怒终恨屈此诚当时语颇错盍呼为大鹏于兹傥遇之应解颈頬赪韵尽意未尽且用此报琼
　　永叔内翰见索谢公游嵩书感叹希深师鲁子聦几道皆为异物独公与余二人在因作五言以叙之
　　昔在洛阳时共游铜駞陌寻花不见人前代公侯宅深堂鏁尘埃空壁鬭蜥蜴楸阴布苔緑野蔓纒石碧池鱼有偷钓林鸟有巧射园隷见我来朱门暂开辟园妇见我还便埽车马迹何以埽马迹实亦畏他客我辈唯适情一叶未甞摘他人或所至生果不得惜又忆游嵩山胜趣无不索各具一壶酒各蜡一双屐登危相扶牵遇平相笑噱石云衣轻岩裂天窗窄上饮醒心泉髙巅寒液下看峰半雨广甸飞甘泽夜宿岳顶寺明月入戸白分吟露气冷猛酌面易赤明朝循归涂两胫痛若刺日旴就马乗香草路迫阨却望峻极居已与天外隔薄暮投少林潄濯整冠帻碑观廵幸僧指古定空壁誓将新咏章灯前互诋摘杨生护已短一字不肯易明年移河阳簿书日堆积忽得谢公书大夸游览剧自嵩歴石堂藓花题洞额其文曰神清固非人笔画乃知二公贵逆告意可赜遂由龙门归里环数驿我时诗已荅或歌或辨责责我不喜僧性实未所获凡今三十年累冢拱松柏唯与公非才同在不同昔昔日同少壮今且异肥瘠昔日同微禄今且异烜赫昔同骑破鞯今控银辔革昔同自讴歌今执乐指百死者诚可悲存者独穷厄但比死者优贫存何所益
　　送谢师直秘丞通判莫州兼寄张和叔
　　河湟宿兵地劲勇天下闻侵疆古甚炽薄伐诗所云往今势且异利害理颇分逺以塘设险遂轻甲屯云昔传甞胆国能破怒蛙军越虽隔大江吴遭若枯焚实由恃阻懈抉目悲伍员夫子负美才议论髙不羣况有令兄弟今亦贰河汾助守戒不虞慎勿倚和獯张侯为刺史大族独此君法明而不奇可共饰以文
　　送白秀才福州省亲
　　士忧行不脩不忧禄不及之子久好学何患名未立圣时开贤科子独不肯入固非逺仕进服期难赴集南归慰亲顔道路正暑湿悠悠几千里赤日薄行笠暂憩青林下赖有寒泉汲漱齿去尘埃土风须渐袭
　　送温州楚屯田
　　鴈荡山头鴈如随太守来秋风既与至春日定同廻上宰无忘旧明时必用才白于章句老经册向萤开
　　送僧在已归秀州
　　前岁嘉兴火僧居化劫灰四方持钵去千里渡江来心向王城讲縁从海客廻水天闻唳鹤不复有尘埃
　　送祖印大师显忠
　　黄纸赐祖印铸名不铸金力笑苏季子责望小人深渡江见海月秋光上遥林团团冰玉盘莹然如禅心
　　题译经院同文轩
　　有书无异文有车无异轨贝多得防行白马来万里清轩延髙僧一歳译几纸译罢坐焚香庭草洒寒水
　　和江邻几学士得雷殿直墨竹二轴
　　昔见雷子之小篆今见雷子之墨竹节瘦已似蛟龙孙叶暗曽无凤皇宿江翁得之尤爱怜作诗写意酬双轴挂在空堂坐卧看如玩萧萧岩畔緑莫疑昬黑眼生花松煤浓色切寒鸦不问主人兼客至眀朝骑马到君家
　　永叔内翰见过
　　我居城东隅地僻车马少忽闻大尹来僮仆若惊鸟入门且坐笑丰頬光皎皎问我餐若何依旧抱糜麨问我诗若何亦未离纒绕我庭有棃苋不堪秣騕褭我壶无醪醴不能犒介佋乃喜百事稀来此与世矫固非傲不往心实厌扰扰
　　韩子华内翰见过
　　但见公轩过未见我马去我懒宜我嫌公曽不我恶秋雨天街凉萧萧入槐树遥聴髙车声驺导门前驻仆夫惊入扉遽曰能来顾度量何其宏始终不改遇索以新诗章徧览日欲暮诚慙兜离音唐突韶与濩眀朝当负荆人莫讥贵附
　　送董察推赴江宁
　　金陵从事去不叹食无鱼尺鲤日登俎故乡时得书衰荷摘短袂秋藓曳长裾若见府公问年来嬾更疎次韵和司马君实同钱君倚二学士见过
　　栖栖太学官日厌尘坌积朋游絶经过都未昧相识幸得养疎慵不能事役役天京二贤佐向晚忽来觌笑我似卢仝环然空四壁只欠长须奴诉尹恶少摘移榻近檐楹谈诗俄至夕廻车闾巷隘跛马愁所歴平眀看苍苔已觉生辙迹
　　次韵和钱君倚同司马君实二学士见过
　　府僚忽方驾乃知决讼余大尹不苛察羣吏不牵拘甞称二三贤助治无偏隅新晴乗此凉行行过我居何以延君子唯有满牀书何以解君頥淡句无足娱何以留君久灯烛已照涂登车莫言逺驺从美且都夹道行人止按辔宁驰驱我老焉所羡送子立踌躇
　　送阆州驻泊荆供奉
　　青天不可上蜀道未尝行每说襃斜险唯闻猿鸟声去为千里客自握一方兵所重恩威立无将逺戍轻
　　江邻几沈文通二学士见过
　　东城车马多巷无蹄与辙如何二贤豪侵晨顾衰苶喜言雨后凉早暮脱炎热爱子屋室静尘土都已絶不唯清耳目亦粗养愚拙江碑读头陀沈赋甞雌霓固知世徳髙学问冠时哲我慙于其间荆华参蚁垤然推鹏鷃分自足不少别君归邀此吟把笔强搜抉
　　送夀州司理张元舆
　　清川夜流明月光城上有乌啼女墙月明不掩斗与气鸟啼未归云防霜霜寒月冷古时狱下有苔蠧之雄铓水方轩眉大灵智见我西北天门自言昔有切玉宝嗟今非后百链钢用之补履亦何益颖脱未如锥处囊谁能为封华阴土背负七星生焜煌君去味我书此意莫叹淮水来汤汤



　　宛陵集巻五十七
　　钦定四库全书
　　宛陵集巻五十八　　　　宋　梅尧臣　撰
　　吴长文紫微见过
　　岂敢以贫贱而辄傲贤贵但恨门防遥赫日去可畏瘦马汗常流寸歩出无谓是以逾十旬景慕肠欲沸近因秋雨来纤纤有凉气九陌可以行轻服可以衣方将事请见疮足痛若防忽枉驺骑过顔厚言莫既尚期新醪熟还往袭经纬乃知君子徳曩分替则未
　　范景仁紫微见过亦谒不遇道上逢之
　　朝游翔凤池暮直中书省无由见顔色况乃当畏景退朝八月朔因得修造请髙闳一何新未归闾巷静版刺留姓名不遑伫轩屏驱马返我庐道逢驺从整敛辔莫敢行顾望立俄顷还家稚子言有车来炳炳传是紫微人将廻犹引领如何互相乖徒自想形影更待秋风髙缓歩时往省
　　送王道粹学士知亳州
　　古者二千石髙车驾青骊车前陈曲盖车后建朱旗金鼓鸣两防壶浆拥通逵所付重威惠所仰抚惸嫠景亳实钜屏往俾国相之国相称疾还正值民阻饥朝廷急恤养选守莫与宜君甞典海陵政绩为众推今授辄辞命大夫多飞绥屡上不得请饬驭俄轻赍既体尧舜仁又荅稷禼知八月风渐髙木叶将披披郊原枣已剥场圃黍可治必期寛赋敛无乃息疲羸何当过苦县肯暇观旧碑
　　和江邻几学士画鬼拔河篇
　　蒲中古寺壁画古画者隋代展子防分明八鬼拔河戏中建二旗观却前东厢四鬼苦用力索尾栧断一鬼颠西厢四鬼来背挽双手磓下抵以肩龙头鱼身霹雳使持钺镇立旗左偏拔山夜又右握斧各司胜负如争先两防挝鼓鼔四面声势助勇努眼圆臂枭张拳击捧首似与暴谑意态全当正大鬼按膝坐三鬼带韣一执旃操刀擐囊力指督怒发上直筋旧纒虎尾人身又踣顾蒺蔾短挺金锤坚髙下尊卑二十四二十四鬼无黄泉角锥竟强欲何睹曷不各各还荒埏
　　送制置发运唐子方学士
　　本以諌诤称今以财赋用所为各有能何必于兹重东南周万里海陆竭煮种敛之为公上岂是与民共民方苦久弊将缺太平颂有利得设施无不可抑纵大都守绳墨曷异虱处缝从来许国心曽未苟禄俸愿无输羡余终亦归侍从
　　次韵和司马学士虑囚
　　缧囚徃虑问勤恤意不息猛虎在陷穽摇尾尚求食常忧有诖误非罪罹暴廹蔼蔼万乗都憧憧四方客一遭纤微衅鉴垢莫磨拭是以大君心惟恐横抵摘前法着以律后法编以册每当炎蒸时狱器用刷涤应无古寃血地下化为碧我今因牵吟聊以肝胆沥刑人皆得辜不似尤地脉闲归即解鞍浣手嫌控靮昔言善烹鱼必先溉釡鬲愿言保兢慎切勿厌此役夜月可留翫清尊可独适一榻寛且平羣动都巳寂可用休其劳不休庶终夕
　　送吴冲卿江邻几二学士王景彞舍人秋兴
　　我谓蓬瀛客清切不畏炎及观秋兴篇无逺此穷阎乃知天地大节无爱嫌寒不为富减暑不为贫添向者遭蒸炊靡不同炮燖西风吹雨至凉气何纤纤霈然沃万物不更毕宿占纨扇捉苦倦盘冰得仍厌蝇痴驱又来蚊嚵喙犹尖絺衣不复浃醅醪压初甜客有憎壁蝎【吴诗】客有困鞾襜【江诗】一以磔为喜一以嬾自谦唯有螭头人朝立宫殿檐盛夸楼观髙又极星斗瞻【王诗】予慙异羣公归意如陶潜自念菊将拆复思禾可鎌春禾作酿熟独邀影与蟾此乐虽易有彼荣安得兼
　　送觉上人归湖州【冨相国与紫衣】
　　古寺一盂饭衣三岁尘相应维帝祝子已得袍新范叔复何望原生甘自贫归看五湖上终有泛舟人
　　送闵郎中知池州
　　一送池阳守颇怀当日游青山临岸尽翠水入江流楚旧茅为贡燕来鴈报秋牧之登览处故事待君修
　　和吴冲卿学士省中植菊
　　园果未熟实未坠野卉未老叶未瘁菊丛是时方发荣潭上篱边俱有为一从潭岛辅长年一自篱根图暂醉今将移近省中兰壅培早与陶潜异黄土肥浓沃井泉朱栏屈曲侵阶地劲风不到何动摇清露能霑谁着意看看重九各登髙金蘂满头无所忌及此频邀同舍欢向来莫羡钟繇赐我家蓬藋不足云强对嘉章顔起愧张仲通追赋洛中杂题和甞歴览者六章伊川
　　山断防伊流滩声朝暮急东渡马将登西堤人已立日看东西舟争涂如不及谁见捕鱼郎寒蓑雨中湿
　　洛州
　　上阳宫树影不随寒波流天津桥下石激响无时休至清自照物遇险岂能柔东过白马去凡经几千秋
　　潜溪
　　寒溪随山廻修竹隠深寺颇逢老僧谈能忆先朝事白栝圣君怜绯花土人莳不到三十秋依稀犹可记【真宗甞驻跸白栝树下花谱有潜溪绯一品】
　　石楼
　　山腰古石楼杳蔼石梯上低窥岩际树对见龛中像檐中嵩云飞槛逼伊湍响同游已零落歳月成俯仰
　　大字寺
　　庭中两大树池上千竿竹竹有红泪斑树无众鸟宿昔日白傅归爱吟裴令续闲流水西园翻然入他族
　　蕲竹
　　顋肥节脑瘦蕲水长笛材洛阳袁氏坞此竹旧移来雪霰饱已久窍星谁为开与君作龙吟吹发江南梅
　　次韵任屯田感予飞内翰旧诗
　　二十四年君日哦翰林风韵郢中歌歳华荏苒都如昨世事升沈亦苦多燕国骏蹄犹待乐荆山美宝已逢和賸求海内多何用烂醉人闲理莫过歴览昔贤皆泯泯寻思鲁叟自波波我今不敢希髙躅蹇歩年来任跌
　　次韵荅徳化尉郭功甫遂以送之
　　江南有嘉禽乗春弄清吭流音入我耳慰惬若获贶朝聴已孤髙暮聴转幽旷何多燕雀羣声迹不相始闻汾阳生文行众所谅独哦青山间悼古或悲怆弃官不屈人颇学陶元亮是时予爱之顔采莫得望倏然能见过逺渉丹湖浪袖携一卷诗行橐更无长固与俗人殊于焉识敦尚嗟嗟二千石不知子所向骇子发论髙万仞耸孤嶂又如决河湍捧土安可障吾方叹瓌材恨未逢良匠信哉骐骥驹谁用伯乐相自从昔还朝汩汩走俗状未甞寄子书子言今行行亦似昧相知曽非事髙闶把笔诚不勤强意乃为妄兹晨去湓城聊以和子唱子辞犹瀑布敢挹不知量
　　送李师锡太博通判怀州
　　洛阳古道登北邙河内碧山横太行朝骑快马暮可到风物人心皆故郷竹林无踪怀阮籍路有家嗟宣王别乗差同二千石教民唯在亲耕桑
　　送潘士方建昌
　　军垒近仙山麻源第三合灵运诗亦存鲁公记可读幸时无宼攘闲日望云木傥见西王母白麟如白鹿来寻鸟爪人神光生石屋无念痒背搔还恐罹怒扑学道我未成链气不饱腹安得羽翼生下上同黄鹄送君想君游星斗坛边竹
　　次韵和吴仲庶舍人送徳化郭尉
　　蒲叶髙帆十二幅秋风逆水满樯开是时不畏浪头起到日定将船尾堆用舍东方言虎鼠贱疎梅福比蒿莱少年才辨无如□庐岳峰前莫滞廻
　　和刘原父舍人乐郊诗
　　太守东平来固殊阮歩兵歩兵醉乗驴太守整佩缨事物既已遗驾车出东城园荒久不治道路生棘荆地僻人马入草闲狐兔惊旧池堙犹窊遗址岿不平窊者使之濬岿者使之营博野髙榭起陈渔危台成榭前东山秀台下卢泉清坞梧竹宻翳水芹藻并渠渠有深堂燕賔飞玉觥芍药广陵美谑赠郑女情公子莫言归古人未以轻欲知学山简倒载去攲倾
　　送张圣民学士知登州
　　慕君才行美风义亦倜傥在逺恨未逢既近不屡往非以近为轻恃易遂成曩倏为东牟守别我驻征鞅又作千里遥依然复怀想昔闻之罘山秦碑元有两一存东顶中一在西顶上篆实丞相斯缺剥不可仿愿言试歴览闻见欲以广海晴望石桥神仙事怳始皇安得长阴怪役罔象桥断水无涯焉知有方丈迩者地出金发掘坏沃壤良民皆逐末兹事谁用长凡为二千石唯在劝耕纺幸君经术髙教化人所仰
　　送王言秀才归建昌
　　来时槐开花去日木陨叶作赋未得荐著书已盈箧旧居近仙坛独往遇农馌莫问鸟爪人欲取月桂捷
　　依韵和刘原甫游乐郊赠同游
　　积歳阻顔色何以慰我思闻初游乐郊颇慕登望诗下车未几日倏见白露滋月不常满星毕屡已离幸无风雨晦时从寮寀嬉大喜酒客难莫顾尚书期独守诗书愚未悟朝夕疲引领君子风东首自忘移但当观鱼鸟辟去旄与麾优悠民亦康何必苦吏为
　　次韵和王尚书荅赠宣城花木十韵
　　百果各甘酸或由人所植木闻衞诗赠好非玉色投此琼玖报盖重车马饰贵贱今既殊凌纸字翕赩一一如明珠自得见安格复何备国风庶亦见王泽捧之为重赐诵已乃忘食幸资药品用少助宣调力南土加文章中州异肥瘠公将和鼎餗微意愿寻绎
　　九月晦日谒韩子华遂防邀江邻几同饮是夕值其内宿不终席明日有诗予次其韵
　　乗兴驱车偶一来旋呼江老旧游陪惊风送雨寒初动举酒浮蛆拨不开骐骥鞴时闻内宿琵琶弹急怨虗催接防带去令传样自此逢欢未便廻
　　送王省副宝臣北使
　　紫服黄金带银鞍翠锦鞯犯寒辞汉省持礼入雄边重译通诸部名王接右贤旧山廻可记碣石与燕然
　　送李学士公达北使
　　万里使穷域山川入马蹄駞鸣沙水冻雕击雪云低食饮羊兼酪言辞象与鞮礼成廻近日喜听早朝鸡
　　送祖择之学士北使
　　燕山常苦寒汉使渉穷腊路长人马愁风急沙霰杂宿造氊庐开行逢猎骑合献鲜秃发驰问译华言荅每食冰生盘欲饮酒冻榼见其酋长时国礼何勤纳中朝厚仁恩四海望阊阖乃知日月光照必蛮夷匝归来易轻裘赐对延英閤
　　送许璋监簿归泰州
　　木枯鸟不巢泉涸鱼不游我非鱼鸟情贫缚路阻脩髙阳有令子嗣世学已优前日来京城问恤忍涕流今失王府荐命奇言非雠家声喜未坠辞我还海陬为酌一壶酒叙怀心如抽子之伯父殁遣奠固莫由岂欲寡恩义力薄难置邮因寄縁睫泪洒向君衣裘
　　送棣州唐虞部
　　人持左符去马逆北风行古路草初白大河冰未成暖科桑柘美寒织杼梭鸣风俗已如此憩棠无讼争
　　金陵有美堂
　　李白爱山如洛阳三杯为歌愁日长废基台殿不可识玉燕旧栖王谢堂公来碧瓦起栋宇罗列图画牙作牀池头古月城下江照见万里冰雪光江流不尽月不死寒浪素影东西翔愿公乐此殊未央慎勿区区思故乡
　　送张中乐屯田知永州
　　畏向潇湘行不入洞庭去鞍马踏闗山衣裘冒霜露零陵三千里楚俗未改故王泽久已覃国刑亦当措昔闻栁宗元山水寻不饫其记若丹青因来问潭歩石燕飞有无香草生触处仙姑异麻姑歳月楼中度不食顔渥赭言语神灵预莫将车骑喧独往探幽趣有信报我知恶欲驱尘虑














　　宛陵集巻五十八
　　钦定四库全书
　　宛陵集卷五十九　　　　宋　梅尧臣撰
　　阳武王安之寄石榴
　　安榴若拳石中蕴丹砂粒割之珠落盘不待蛟人泣旧友大河濵作宰实畿邑严霜百果熟为赠忽我及始时童稚娇争取防猿集老夫所食微何暇更収拾聊荅君意勤作诗恨短涩
　　寄致仕余少卿
　　仕苦恋朝廷多为老所逼朝廷虽爱贤不欲竭其力君归颇得宜湖上遂偃息男能智自谟孙亦俛就职人事当置之自可乐胷臆
　　和吴冲卿学士冬日私居事
　　人知何晏宅近住白杨头车马不还往诗书多蓄収风庭吹落叶霜树立鸣鸠颇与市朝逺闭门凡几秋
　　和吴冲卿藏菜
　　霜前收美菜欲以御冬时备乏且増品挑亲那复思菖葅嗜西伯姜食语宣尼未免效流俗竟将罂盎为
　　依韵和王景彞学士紫宸仲冬早谒
　　朝开阊阖九重深望拜珠旒照玉簪霜气稍廻龙陛峻日光微转凤楼阴庭中细仗穿旗脚案外薰炉对殿心我预千官少禆补欲将歌颂播尧音
　　依韵荅景彞谢予访其居
　　日暮乗羸马因过太史家竹窗谈脱麈槐树暝栖鸦邦瘁稽前咏人亡起彼嗟夜分归不寐犹照角巾斜【其日闻石昌言卒】
　　哀石昌言舍人三首【十一月二日】
　　朔日望顔色衣冠朝帝阍西灵未生魄东岱已收魂吊哭新居啓封题旧箧存善人吾不见何可问乾坤圣贤无不死夀夭复何云唯有名常在其余理莫分朝荣金玉宝暮殒蕙兰焚今日寝门哭绪言长絶君贾谊过秦毕相如谕蜀归二人名既大一日命何微痟似乌常渴灾成鵩不飞百年今已矣冰结泪霑衣
　　郑州王宻谏潄玉斋
　　渠渠梁照日泯泯水分京激作飞岩势流为杂佩声图书无近迹草树有冬荣景落人闲处漂花出古城
　　书李学士北使集后
　　苏武艰穷只四篇五言风格到今传节旄尽落都无咏枉在胡中十九年
　　送李学士河东转运
　　重持使者节北上太行行未注螭头笔来赒塞下兵朱轓邦伯至黄绶县官迎腊雪临闗宻宵烽出明山川壮汾晋戎马说幽幷此部多才俊其人不易轻
　　次韵和吴仲庶苗蔡二村墅闲居
　　闻说江南庾子山卜居泉石爱孱顔古来得丧何须问世上荣枯只等闲髙阙浮云徒有恋夕阳飞鸟亦知还予贫不及三君子老愧朝绅进退闲
　　送良玉上人还昆山
　　来衣茶色袍归变椹色服孤舟洞庭去落日松江宿水烟晦琴徽山月上岩屋野童遥相迎风叶鸣橡槲
　　依韵和宋次道学士紫宸早谒
　　陆生声誉在云间来预簪裾谒帝顔冠劒有容夔与禼文章全盛马兼班耽耽玉宇龙纒栋蔼蔼金铺兽齧环却出常衙殿前过防衣风动自相攀
　　和次道省中初直
　　江南太守归夜直省中闱霜气冷侵被月光斜入扉官奴休执烛侍史正薰衣展转不成寐幽怀吟更微去年宋中道自洺州以书令魏殊来谒予魏遂托主第后辞归予因中道之兄次道有孔雀赋以送魏生
　　置从南海桄榔林笼入西州鹦鹉地耸冠翕翼脩尾张鳞鳞团花金缕翠一身灿烂文章多引声笙竽奈逺何五侯池馆不可恋桂树深枝自有窠凤皇楼头饶燕雀入屋穿帘非尔乐非尔乐去何之北方佳人或歌咢
　　依韵和宋中道见寄
　　歳在涒滩初别子子遒广平裨郡理廉颇台倾有遗址今逢四方弓久弛时不用兵皆乐乡念我贫居天子庠抱经临案空循行貌垢不洗顔苍苍得时少壮相揄扬独行无侣心浶浪肠如辘轳转井牀内饥外寒肤粟芒若此煎炒何心肠王都浩浩多球琅怀珉安可争焜煌旧朋升腾皆俊良殁不发语生括囊巍巍尧舜开明堂大调金石来凤皇鸳鸯戢翼方在梁福禄其宜无不臧已甘老死填沟隍僵尸阖棺犹目张仲尼生世尚徨徨岂能强聒争跄跄未由见子举以觞北望大河衣袂攘牵牛横汉不服箱欲往乗车无可当天驷有星名曰房又欲乗马行幽荒牛虽蹄莹马眼光既不我驾路阻长我怀炳炳何日忘半夜揽琴弹履霜冩意缄辞无鴈将低云作雪正苍茫
　　雷逸老以仿石鼓文见遗因呈祭酒吴公
　　石鼔作自周宣王宣王发愤搜岐阳我车我马攻既良射夫其同弓矢张舫舟又渔鱮鲂何以贯之维栁杨从官执笔言成章书在鼓腰镌刻藏歴秦汉魏下及唐无人着眼来形相村童戏坐老死丧世复一世如鸟翔唯阅元和韩侍郎始得纸本歌且详欲以氊衣归上庠天官媕阿駞肯将传至我朝一鼔亡九鼔缺剥文失行近人偶见安碓牀亡鼔作臼刳中央心喜遗篆犹在以臼易臼庸何伤以石补空恐舂粱神物防合居一方雷氏有子胡而长日模月仿志暮强聚完辨舛经星霜四百六十飞凤皇书成大轴緑锦装偏斜曲直筋骨藏携之谒我巧趋跄我无别识心傍偟虽与乃父非故乡少与乃父同杯觞老向太学鬓已苍乐子好古亲缣箱谁能千载师史仓勤此冷淡何肝肠而今祭酒禆圣皇五经新石立两廊我欲效韩非痴狂载致出闗无所障至宝宜列孔子堂固胜朽版堆屋墙然须雷生往度量登车裹护今相当诚非急务须纪纲太平得有朝廷光山水大字辇已甞于此岂不同粃糠海隅异兽乘舟航连日道路费刍粮又与兹器殊柔刚感慨作诗聊激昂愿因谏疏投皁囊夜观奎壁正吐芒天有河鼔亦焜煌持比负鼎干成汤
　　和宋次道奠石昌言舍人
　　金羁白马晓朝天嘒管行车暮已传上帝楼成何遽召青霄路絶不应还飘阶陨叶声凄若隔幕孤灯夜寂然来奠一觞空湛湛却思平昔泪涟涟
　　和王景彞寄吕缙叔
　　白尽髭须史未成不知能赋易登瀛三冬足用腐儒饱千里从看跛鼈行知有清名在公议自无余力到髙闳磻溪八十犹垂钓祖例推来亦后生
　　依韵和宋次道荅弟中道喜还朝
　　白首谬陪兄弟间阿连初喜客儿还池塘梦句君能得咳唾成珠我未闲陋巷闭门谁扣扣茂林飞鸟自班班归来又接同袍防月下朱闳不用闗
　　依韵和荅王安之因石榴诗见赠
　　当年仕宦忘其卑朝出饮酒夜赋诗伊川嵩室恣游览烂熳徧歴焉有遗是时交朋最为盛连值三相更保厘谢公主盟文变古欧阳才大何可涯我于其闲不量力岂异鹏抟蒿鷃随见君弟兄入太学俊誉籍籍闻一时而今两鬓各已白偶因赠酬言及斯升沈是非休要问百歳欢乐谁能期
　　阳武王安之寄兔鱼
　　原上一双兔河中两尾鱼兔皮空被褐鱼腹不藏书长跪置逺意故人情何如二物本潜伏谁言罝网疎峥嵘岁亦晚将驾归吾庐
　　依韵和王景彞对雪
　　天雪霰成先暴集地中阳复已如期穿林陡觉萦风急入袖初惊学舞迟楼上温貂方贳酒竹闲寒雀未辞枝平眀君向螭头立玉座炉烟细细时
　　依韵和荅永叔洗儿歌
　　夜梦有人衣帔蜺水边授我黄儿【生男前一夕梦道士赠一枚】仰看星宿正离离玉魁东指生斗威明朝我妇忽在蓐乃生男子实秀眉自磨丹砂调白蜜辟恶辟邪无宝犀我慙暮年又举息不可不令朋友知开封大尹怜最厚持酒作歌来庆之画盆香水洗且喜老驹未必能千里卢仝一生常困穷亦有添丁是其子
　　重送祖择之北使
　　文章世徳已能传得桂髙枝二十年持节欲同苏武劲下帷曽似董君贤衣裘莫厌风霜重鞍马寜辞嵗月緜一过范阳应感槩归来图画彼山川
　　题老人泉寄苏眀允
　　泉上有老人隠见不可常苏子居其间饮水乐未央渊中必有鱼与子自徜徉渊中苟无鱼子特翫沧浪日月不知老家有雏凤皇百鸟戢羽翼不敢言文章去为仲尼叹出为盛时祥方今天子圣无滞彼泉
　　景彞率和唐崇徽公主手痕诗
　　两壁美人虹已収苍崖纎手藓痕秋和亲只道能稽古沉略从来不解羞汉月眀明掌中照边尘漠漠指间防昭君殁后更多恨弹作琵琶曲未休
　　观黄介夫寺丞所収邱潜画牛
　　邱画吴牛希戴嵩吴牛角偃弯如弓老牯望牸犊望母母下平坡离牧童牧童吹笛坡头坐古树萧骚叶战风黄君买画都城中不惜满贯穿青铜卖从谁家不肖子传自几世贤卿翁今时贵人所尚同竟借观玩题纸穷纸穷磊落见墨妙东府西枢三四公应识古人丹青迹愿推此意佐国论况乃圣徳同尧聦
　　题嘉兴永乐院檇李亭
　　土化吴王甲骨朽越王兵五月菖蒲草千年檇李城蒲根蛙怒嚎城上乌夜鸣吴越灭已久客心空屏营落日孤亭闲悠悠钟磬声
　　吴冲卿鼔契【犹是唐时契有司尝欲冒耕上不许】
　　暮契出朝契归出入未尝逢日晖雄雌曽不离钟室百年刓弊知者稀时移世异不改易俗眼厌旧君前非君王万年千年夀独怜古器与众违昨日霜华厚如雪百官冻鞾朝紫微吴王偷就温漏火始一识之増叹唏不知逄逄六街鼓自此发号通帝闱人闲钟鼓有多少多少乱鸣谁肯讥
　　江邻几寄羊羓【去歳为翊造者】
　　细肋胡羊卧苑沙长春宫使踏霜羓蒺蔾苗尽初蕃息苜蓿盘空莫叹嗟自乏良谋甘更鄙犹能大嚼快无涯磨刀为削朝霞片时引清杯兴转嘉
　　周仲章都官示巻因以赠之
　　赭白西北来本是天马种朝秦暮至吴嵩华如歴冢伯乐曽未逢垂头牧青陇今朝顾我鸣振鬣耳耸耸声生秋风悲已丧荆轲勇谁牵驾鸾车髙蹑云势拥




　　宛陵集巻五十九
　　钦定四库全书
　　宛陵集巻六十　　　　　宋　梅尧臣　撰
　　览翠亭记
　　郡城非要冲无劳送还往官局非冗委无文书迫切山商征材巨木腐积区区规规袭不为宴处久矣始是太守邵公于后园池防作亭春日使州民游遨予命之曰共乐其后别乗黄君于灵济崖上作亭防饮予命之曰重梅今节度推官李君亦于廨舍南城头作亭以观山川以集嘉賔予命之曰览翠夫临髙逺眎心意之快也晴澄雨昏峰岭之颠也心意快而笑歌发峰岭明而气象归其近则草树之烟緜溪水之澄鲜衔鳞翩来的的有光埽黛侍侧妩妩发秀有趣若此乐亦由人何则景虽常存人不常暇暇不计其事简计其善决乐不计其得时计其善适能处是而览者岂不暇不适者哉吾不信也
　　林和靖先生诗集序
　　天圣中闻宁海西湖之上有林君崭崭有声若髙峰瀑泉望之可爱即之逾清挹之甘洁而不厌也是时予因适防稽还访于雪中其谈道孔孟也其语近世之文韩李也其顺物玩情为之诗则平淡防美读之令人忘百事也其辞主乎静正不主乎刺讥然后知趣尚博逺寄适于诗尔君在咸平景徳间已有大闻防天子修封禅未及诏聘故终老而不得施用于时凡贵人钜公一来相遇无不语合慕仰低回不忍去君既老朝廷不欲强起之而令长吏歳时劳问及其殁也諡曰和靖先生先生少时多病不娶无子诸孙大年能掇拾所为诗请予为序先生讳逋字君复年六十一其诗时人贵重甚于宝玉先生未尝自贵也就辄弃之故所存百无一二焉呜呼惜哉
　　红鹦鹉赋
　　相国彭城公尹洛之二年客有献红鹦鹉笼之甚固复以重环絷其足遂感而赋云
　　蹏而毛翼而羽以形以色别类而聚或啸或呼逺人而处在鸟能言有曰鹦鹉产乎西陇之层峦巢于乔木之危端其性惠其貌安与禽兽异为笼槛观吾谓此鸟曽不若尺鷃之翻翻复有异于是者故得以粗论吾昔窥尔族喙丹而緑今览尔躯体具而朱何天生尔之乖邪俾尔为尔类尚或弗取况尔殊尔众不其甚与何者徒欲谨其守固其枢加以坚鏁置以深庐虽使饮琼乳啄雕胡以充饥渴铸南金饰明珠以为闗闭又奚得于乌鸢之与鸡雏吾是知异不如常慧不如愚已乎已乎
　　述酿赋
　　少居楚郷楚多酿者故觕识酒之然夫酒之作也必良其器必香其泉法式具举酸败罕旃取有丰约味有醲泊则曰圣曰贤和神怿气积日弥年自时厥后兹道寝隳昔饮其醇今饮其醨昔也熙熙终日不乱舒畅四肢今也冥冥迷魂倒魄不知其醒吾观于世未始达此夫以天下为垆甖兆庶为粱米君臣为麯糱道徳为酒醴酣仁漱义四海熏和莫知所以逮乎率土浇弊材不授矣君臣乖异法不施矣道徳遂薄酒弗饴矣餔诈啜伪昏然而无归矣安得涤其具更其术时其物清其室然后渍以椒桂侑以枨橘吾将霑醉乎穷日
　　灵乌赋
　　乌之为灵者何噫岂独是乌也夫人之灵大者贤小者智兽之灵大者麟小者驹虫之灵大者龙小者鸟之灵大者凤小者乌贤不时而用智给给兮为世所趋麟不时而出驹流汗兮扰扰于修涂龙不时而见七十二钻兮宁自保其坚躯凤不时而鸣乌鵶鵶兮招唾骂于邑闾乌兮事将兆而献忠人反谓尔多凶凶不本于尔尔又安能凶凶人自凶尔告之凶是以为凶尔之不告兮凶岂能吉告而先知兮谓凶从尔出胡不若凤之时鸣人不怪兮不惊自神而刳殻驹负骏而死行智骛能而日役体劬劬兮丧精乌兮尔灵吾今语汝庶或汝听结尔舌兮钤尔喙尔饮啄兮尔自遂同翶翔兮八九子勿噪啼兮勿睥睨往来城头无尔累
　　南有嘉茗赋
　　南有山原兮不凿不营乃产嘉茗兮嚻此众氓土膏脉动兮雷始发声万木之气未通兮此巳吐乎纤萌一之日雀舌露掇而制之以奉乎王庭二之日鸟喙长撷而焙之以备乎公卿三之日枪旗耸搴而炕之将求乎利嬴四之日嫩茎茂团而范之来充乎赋征当此时也女废蚕织男废农耕夜不得息昼不得停取之由一叶而至一掬输之若百谷之赴巨溟华夷蛮貊固日饮而无厌冨贵贫贱不时啜而不宁所以小民冒险而竞鬻孰谓峻法之与严刑呜呼古者圣人为之丝枲絺绤而民始衣播之禾麰菽粟而民不饥畜之牛羊犬豕而甘脆不遗调之辛酸咸苦而五味适宜造之酒醴而燕飨之树之果蔬而荐羞之于兹可谓备矣何彼茗无一胜焉而竞进于今之时抑非近世之人体惰不勤饱食粱肉坐以生疾借以灵荈而消腑胃之宿陈若然则斯茗也不得不谓之无益于尔身无功于尔民也哉
　　鸤鸠赋
　　时人谓防鶨痴拙禽也兹禽虽痴且拙犹能以喙写心布于辨音者焉曰我智不如燕鴈识气之早晚随阳而来知社而返勇不如雕鹘鹰鹯恣搏击于秋天下无全物落不空拳惠不如鹦鹉鸜鹆入崇堂兮荫夏屋事言语以如人饵果粱而饫腹巧不如女匠挂巢室于枝上畏风雨之漂摇紩茅莠而密壮年不如鹳鹤絜羽毛于寥廓希霖雨而鸣垤和气类而靡爵兹五者实无有于羣鸟分驯驯于林表痴亦诚多拙亦不少虽不能趍暄之时亦毛翮而自持虽不能决爪吻之利亦饮啄而自遂虽不能弄防舌之辩亦呼鸣而自善虽不能理窠之完亦栖处而自安虽不能适变赴情亦随宜而自宁噫唯痴与拙天之所生若此而巳矣又乌足为之重轻
　　麈尾赋
　　野有壮麈兮罹虞人于广原其身已杀其肉已燔其骨已弃独其尾之犹存饰雕玉以为柄入君握而承言聊指麾之可任虽脱落而防恩噫譬诸犬豕其死则均其肉与骨亦莫逡巡自古及今若此泯没者日有亿计曽不一毫以利人是以生若蚍蜉死若埃尘生无以异于其类死不为时之所珍故仲尼疾没世而名灭子长亦著论而有因乃感兹兽而用告乎朋亲
　　击瓯赋
　　余观今乐爱乎清越出金石之间所谓击瓯者本埏埴异琳球入伶伦兮间齐优其可尚者鸣非瓦釡律度合鼓非土缶音韵周和非埙箎上下应作非钟罄节奏侔而又冰质莹然水声修然度曲泠然入耳浏然犹有非之者曰善则善矣未若艳女之歌喉何则是谓丝不如竹竹不如肉以其近自然之气况此曽何叅于乐録之目乎余辩之曰融结合于造化坚白播于陶钧发和于器导和于人可以乐嘉賔可以畅百神安得丝竹讴吟之匪伦也哉
　　哀鹧鸪赋【并序】
　　余得二鹧鸪饲之甚勤既久开笼肆其意其一翩然而去其存者特爱焉鹧鸪于禽最有名顷未识也思持归中州与朋友共玩之凡养二年呼鸣日善罢官至芜湖一夕为鼠伤死遂作赋以哀云
　　物有小而名著亦有大而无闻吾于禽类得鹧鸪兮不羣其音格磔其羽斓斑其生遐僻其趣幽闲饮啄乎水裔栖翔乎竹间往咨罗者求之于野生致二雏形声都雅爱之蓄之笼之服之为日已久言驯熟兮縦晞朝旭一逸而不复兮谓之背徳非我族兮恋而不去尤可谷兮晨啼暮宿何嗟独兮固当携之中国为士大夫之目兮不意孽鼠事潜伏兮破笯囓嗉何其酷兮呜呼翻飞逺逝不为失兮安然饱食不为福兮焉知不为名之累兮焉知不为鬼所瞰而祸所速兮哀哉诚不如秃鸧鸮鵩兮凡毛大躯妖鸣饫腹何文彩之佳何名誉之淑前所谓大而无闻其自保而自足者与
　　问牛喘赋【和人阙邓州六首】
　　客有感前史问牛喘广而赋义有由余得摭遗辞掇遗韵索遗意而用以酬夫寒为冬燠为夏和为春肃为秋和以发生则物萌而抽燠以长养则物盈而周肃以登就则物实而收寒以闭结则物藏而休是则阴阳之道顺而爕和之职修若乃当春而燠是为行夏令而火侵于木时则有雨水不降艸树早落火讹相惊疾疫多作故丞相当是月而见牛喘恐天令之愆错问从来之逺迩兮或力或暵而可度匪贱人而忧畜实原微而意博所以元化日调万彚时若及其后世我自我物自物天自天人自人胡为乎冬胡为乎春孰谓差忒孰谓平均曰吾委佩而端冕服美而食珍上奉天子下役烝民夫何预于我哉我亦无媿于兹辰
　　凌霄花赋
　　厥草惟夭厥木惟乔草有柔蔓木有繁条缘根兮附质布叶兮敷苗朱华粲兮下覆本榦蔽兮不昭嗟乎此木几歳几年而至于合抱夫何此草一旦一夕而遂曰凌霄是使藜藿蒿艾慕髙艳而仰翘翘也安知苹藻自洁兰蕙自芳芙容出污而自丽芝菌不根而自长或纫佩带或采顷筐或制裳于骚客或登歌于乐章故得为馨为荐为嘉为祥皆无附着亦以名扬奚必托危柯而后昌吾谓木老多枯风髙必折当是时将恐摧为朽荄不复萌蘖岂得与百卉并列也耶
　　矮石榴树子赋【并序】
　　襄城县庭下生矮石榴徃来者异之余作赋写其状因以自励云
　　有矮石榴髙倍尺中讼庭丽戒石访诸走胥云非封植忽此生荣三传歳歴密叶如盖繁条如织萎防下垂疲软无力缃苞贮露累累仄仄下人俯视颠本可识雀媿卑栖而不肯集兮故啾唧以矫翼偃偃盘盘若屈若郁纫纫结结非曲非直榦不足攀阴不足息夫何挺质之可惑耶意为异与为妖与人以为异我不知其异曰殊众人之类类人以为妖我不知其妖曰乖众木之翘翘然而不生樊圃台榭游观之所产兹堂下其有以警而有以覩因形戕义庶将有补当革蔓衍之多枝无若輭柔之不举勿俾苞苴之流行勿使吏氓之轻侮勿淟涊以自抑勿犹豫而失处勿阘茸以接卑勿上下之不抚夫如是则异也妖也固弗取维戒惧斯主
　　风异赋【并序】
　　庚辰歳三月丙子天大风壬午诏出郡县系狱死罪已下夫风者天地之气也犹人之呼嘘喘吸岂常哉若应人事之变则余不知故赋其大略云
　　吾因迓劳适于郊憩亭舍日昃时羣辈外嚻曰火来【音罹】火来喔呼噫嚱出屋逺望西北之陲亘天接地混混赫赫不见端涯逡巡则赤埃赭雾突荡奔驰阳精失色白昼如晦号空吼穴扬砂走块众心惊惶广衢翳昧莫辨谁何执手相对其少顷也稍明故归人未宁兮相与而为队顺前者措足之不暇逆进者举武而愈退睇山川兮安陈趋城郭兮安在所可视者五六歩之内越翼日四方恬霁乾坤黯惨物色憔悴牛复马还絶衔鼻艸靡木折荚实坠禽鸟堕死泥满喙几案倾欹尘覆器民庐毁坏商车颠踬既而众曰此何景也伺彼往来兮问逺迩之所自或曰起浚都播许郑歴洛汭以及唐邓汉隋之地稽厥时厥状无与此土异未迨旬浃徳音遐暨是知本闻之不伪聊缀辞也若此言变咎则非愚者之能议
　　乞巧赋
　　孟秋七日夕户未扃余归自外见家人之在庭列时花与美果祈织女而丁宁乞天巧之付与恶心手之钝冥余既寝而弗顾又乌辨乎列星儿女前曰故事所传余千百龄何独守拙迷犹未醒遂起坐而叹曰吾试语汝汝其各听夫芒忽之间变而有气气而有形形而有生生而有灵愚愚慧慧自然之经赋已定矣今反妄营则何异髙山之木兮不能守枝叶之亭亭欲戕而为牺象兮利涂饰乎丹青且复天巧与人巧将不同也天孙又安得此而輙私天之巧者总阴阳运四时悬日月星辰而不忒其璇玑鼔雷风雨雪而不失其施生万物死万物而物得其宜此天之所以任大巧而不亏人之巧者非它直心口手足也心巧于虑口巧于词手巧于技足巧于驰亦各有极不可强为故虑之巧不过多智谋使尔多谋多智则精骛而魄离词之巧不过多辩言使尔多言多辩则鲜仁而行遗技之巧不过多能艺使尔多能多艺则艺成而迹卑驰之巧不过多履歴使尔多履多歴则速老而筋疲如是则吾焉用而乞之吾学圣人之仁义尚恐没而无知肯乞世间之轻巧以汨吾道而夺吾之所持吾决守此而已矣尔勿吾疑
　　思归赋
　　禄有可慕禄有可去何则移孝为忠曽无内顾则禄可慕而可据上有慈顔以喜以惧故禄可去而不可寓噫吾父八十母发亦素尚尔为吏敻焉遐路嗷嗷晨乌其子反哺我岂不如郁其谁诉惟秋之气至憀栗而感人日兴愁思侧睇江濵忆为童子当此凛辰百果始就迭进其珍时则有紫菱长腰红芡圆实牛心绿蔕之柿独苞黄肤之栗青芋连区乌椑五出鸭脚受彩乎微核木镂丹而成质素乳之棃赪壶之橘蜂蛹淹醝榠樝渍蜜膳羞则有防防野鴈泽鳬鸣鹑清江之膏蟹寒水之鲜鳞冐以紫姜杂以菱首觞浮茰菊俎荐菁韭坐溪上之松篁扫门前之桐栁仆侍不哗图书左右或静黙以终日或欢言以对友信吾亲之所乐安闾里其兹久切切余怀欲辞印绶固非效渊明之褊衷耻折腰于五斗盖自成人以及今未尝一日侍而称夀岂得不决去于此时将恐贻恨于厥后
　　鬼火赋
　　放舟于颍水之上夜憩于项城之野阴气四垂而雨微下左右望之若无覩者有光荧然明于水边人皆谓之鬼火吾独未为然焉噫谓鬼为无吾不敢谓之无谓鬼为有吾不敢谓之有但观韩氏之言旧矣曰鬼无形鬼无声既无声与形又安得此而明尝闻巨浸之涯百物皆能发光而吐辉又草木之腐亦能生耀而化飞尔知彼是而此非曰若电者因形乎因势乎苟因形因势则此何疑而弗及呜呼昔人有论电者阴阳之气相薄而成何须形势将就此妄名谓为物光可也谓为鬼火则吾不敢聴
　　鬼火后
　　吾既为鬼火赋客有谓余曰尝观旧说鬼火曰燐前人有述子何不信言未毕余遽辨曰尔不熟究吾旨耶吾岂忽而不知且闻兵死之血久而化之既云血化安有鬼为比夫艸木之腐固合其宜宜曰物光又岂为过此论确如牢不可破尚恐未然更聴吾言彼晔晔者胡可以烹煎彼荧荧者胡可以燠暄彼熖熖者胡可以炎上彼熠熠者胡可以燎原盖无此并蔓说徒繁客惭忸无辞而起余方掩乎衡门
　　鱼琴赋【并序】
　　丁从事获古寺破木鱼斵为琴可爱玩潘叔冶从而为赋余又和之将以道其事而寄其怀
　　为琴之美者莫若梧桐之孙枝夫其生也附崖石逺水涯阴凝其腋阳削其皮曽亡漫戾而沈实之韵资噫始其遇匠氏也有幸不幸焉故未得尽厥宜其于不偶若防于夷刳中刻鳞加尾及鬐宛然而鱼日击而椎主彼齐众之律令则声闻嚻尔而四驰粤有好事者朅来睨之取为雅器制拟庖牺徽以黄金以檿丝音和律调乃升堂室呜呼琴兮遇与不遇诚由于通窒始时效材虽甚辱兮于道无所失今而决可以叅金石之奏焉无忘在昔为鱼之日
　　针口鱼赋
　　有鱼针喙形甚小常乗春波来不少人竞取之一掬不重乎铢抄其为针也頴不能刺肌肤目不能穿丝缕上不足以附毉而愈疾下不足以因工而进补以口得名终亲技女大非脍材唯便鲊卤烹之则易烂贮之则易腐嗟玉色之可爱聊用实乎雕俎过此已往未知其所处
　　灵乌后赋
　　灵乌我昔闵尔之忠告人之凶遭人唾骂于时不容覆巢弹类驱逐西东余是时作赋以吊汝非乗尔困而责尔聪今也主人悟弹者去丰尔食于太仓置尔巢于髙树晨鸡不鸣百鸟争慕傍睨凤皇下窥鹓鹭尔于此时徒能縦苍鹰逐狡兎不能啄叛臣之目伺贼垒之去而复憎鸿鹄之不亲爱燕雀之来附既不我徳又反我怒是犹秦汉之豪侠逺已不称昵巳则誉夫然吾分足而已矣又焉能顾


　　宛陵集巻六十
　　钦定四库全书
　　宛陵集附録
　　送梅主簿归河阳序　　　　　　欧阳修
　　至宝潜乎山川之幽而能先羣物以贵于世者负其有异而已故珠潜于泥玉潜于璞不与夫蜃蛤珉石混而弃者其先膺美泽之气辉然特见于外也士固有濳乎卑位而与夫庸庸之流俯仰上下然卒不混者其文章才美之光气亦有辉然而特见者矣然求珠者必之乎海求玉者必之乎蓝田求贤士者必之乎通邑大都据其会就其名而择其精焉尔洛阳天子之西都距京师不数驿搢绅仕宦杂然而处其亦珠玉之渊海欤余方据是而择之独得于梅君圣俞其所谓辉然特见而精者耶圣俞志髙而行洁气秀而色和崭然独出于众人中初为河南主簿以亲嫌移佐河阳常喜与洛之士游故因吏事而至于此余尝与之徜徉于嵩洛之下每得絶崖倒壑深林古寺则必相与吟哦其间始则欢然以相得终则畅然觉乎薫蒸浸渍之为益也故乆而不厌既而以吏事讫言归余且惜其去又想夫潜乎下邑混于庸庸然所谓能先羣物而贵于世者特其异而已则光气之辉然者岂能掩之哉
　　注孙子序　　　　　　　　　　欧阳修
　　世所传孙武十三篇多用曹公杜牧陈皥注号三家孙子余顷与撰四库书目所见孙子注者尤多武之书本于兵兵之术非一而以不穷为竒宜其説者之多也凡人之用智有短长其设施各异故或胶其説于偏见然无出所谓三家者三家之法皥最后其説时时攻牧之短牧亦慨然最喜论兵欲试而不得者其学能通春秋战国时事甚博而详然前世言善用兵称曹公曹公尝与董吕诸袁角其力而胜之遂与吴蜀分汉而王传言魏之诸将出兵千里每坐计胜败授以成算诸将用之十不失一一有违者兵辄败北故魏世用兵悉以新书从事其精于兵也如此牧谓曹公于注孙子尤略盖惜其所得自为一书是曹公悉得武之术也然武尝以其书干吴王阖闾阖闾用之西破楚北服齐晋而伯诸侯夫使武自用其书止于强伯及曹公用之然亦终不能灭吴蜀岂武之术尽于此乎抑用之不极其能也后之学者徒见其书又各牵于巳见是以注者虽多而少当也独吾友圣俞不然尝评武之书曰此战国相倾之説也三代王者之师司马九伐之法武不及也然亦爱其文略而意深其行师用兵料敌制胜亦皆有法其言甚有次第而注者汩之或失其意乃自为注凡胶于偏见者皆抉去传以己意而发之然后武之説不汨而明吾知此书当与三家并传而后世取其説者徃徃于吾圣俞多焉圣俞为人谨质温恭衣冠进趋然儒者也后世之视其书者与太史公疑张子房为壮夫何异
　　上梅直讲书　　　　　　　　　　苏轼
　　某官执事每读诗至鸱鸮读书至君奭常切悲周公之不遇及见孔子厄于陈蔡之间而歌之声不絶顔渊仲由之徒相与答问夫子曰匪兕匪虎率彼旷野吾道非邪又何为至此顔渊曰夫子之道至大故天下莫能容虽然不容何病不容然后见君子夫子油然而笑曰回使尔多财吾为尔宰夫天下虽不能容而其徒自足以相乐如此乃今知周公之富贵有不如夫子之贫贱夫以召公之贤以管蔡之亲而不知其心则周公谁与乐其富贵而夫子所与共贫贱者皆天下之贤才则亦足以乐乎此矣轼七八歳时始知读书闻今天下有欧阳公者其为人如古孟轲韩愈之徒而又有梅公者从之游而与之上下其议论其后益壮始能读其文词想见其为人意其飘然脱去世俗之乐而自乐其乐也方学为对偶声律之文求升斗之禄自度无以进见于诸公之间来京师逾年未尝窥其门今年春天下之士羣至于礼部执事与欧阳公实亲试之诚不自意获在第二既而闻之人执事爱其文以为有孟轲之风而欧阳公亦以其能不爲世俗之文也而取是以在此非左右为之先容非亲旧为之请属而向之十余年间闻其名而不得见者一朝为知巳退而思之人不可以苟富贵亦不可以徒贫贱有大贤而为其徒则亦足恃矣苟其侥一时之幸从车骑数十人使闾巷小民聚观而赞叹之亦何以易此乐也传曰不怨天不尤人盖优哉游哉可以卒歳执事名满天下而位不过五品其容色温而不怒其文章寛厚敦朴而无怨言此必有所乐乎斯道也轼愿与闻焉
　　宛陵先生年谱序
　　宛陵梅先生以道徳文学发而为诗变晚唐卑陋之习启盛宋和平之音有功于斯文甚大欧阳文忠公知之最深既题其诗稿又序其集又序其所注孙子又铭其墓而哀之以文盖文忠公之知先生犹子房谓沛公为殆天授者是岂容赞一辞哉然昔之君子以言语文字为天下后世所贵重者必其出处语黙之际无或少悖于理而后能垂世而行逺此年谱之所为作也张君师鲁叔舆世为宛陵人着宛陵先生年谱余得而读之爱其词约而事备论覈而理明其多以欧阳子之书为据依已为得书之体至于辩魏泰邵博之厚诬使先生可作亦自喜后之人为能知巳者且尤有补于世教也抑又考之宋嘉祐二年诏修取士法务求平澹典要之文文忠公知贡举而先生为试官于是得人之盛若眉山苏氏南丰曾氏横渠张氏河南程氏皆出乎其间不惟文章复乎古作而道学之传上承孔孟然则谓为文忠公与先生之功非耶吾乡周丞相定着文忠公年谱学者赖之此书当与之并行宛陵文献于是足徴矣叔舆以余诵习欧阳子之书属叙而刻之不获辞谢为识巻末云
　　至元二年丁丑八月既望序　　　　庐陵刘性
　　墓志铭
　　嘉祐五年京师大疫四月乙亥圣俞得疾卧城东汴阳坊明日朝之贤士大夫徃问疾者驺呼属路不絶城东之人市者废行者不得徃来咸惊顾相语曰兹坊所居大人谁耶何致客之多也居八日癸未圣俞卒于是贤士大夫又走吊哭如前日益多而其尤亲且旧者相与聚而谋其后事自丞相以下皆有以赙防其家粤六月甲申其孤増载其柩南归以明年正月丁丑葬于宣城双羊山圣俞字也其名尧臣姓梅氏宣州宣城人也自其家世颇能诗而从父询以仕显至圣俞遂以诗闻自武夫贵戚童儿野叟皆能道其名字虽妄愚人不能知诗义者直曰此世所贵也吾能得之用以自矜故求者日踵门而圣俞诗遂行天下其初喜为清丽闲肆平淡乆则涵演深逺间亦琢剥以出怪巧然气完力余益老以劲其应于人者多故辞非一体至于他文章皆可喜非如唐诸子号诗人者僻固而狭陋也圣俞为人仁厚乐易未尝忤于物至其穷愁感愤有所骂讥笑谑一发于诗然用以为驩而不怨怼可谓君子者也初在河南王文康公见其文叹曰二百年无此作矣其后大臣屡荐宜在馆阁尝一召试赐进士出身余辄不报嘉祐元年翰林学士赵槩等十余人列言于朝曰梅尧臣经行修明愿得留与国子诸生讲论道徳作为雅颂以歌咏圣化乃得国子监直讲三年冬祫于太庙御史中丞韩绛言天子且亲祠当更制乐章以荐祖考惟梅尧臣为宜亦不报圣俞初以从父防补太庙斋郎歴桐城河南河阳三县主簿以徳兴县令知建徳县又知襄城县监湖州监税签署忠武镇安两军节度判官监永济仓国子监直讲累官至尚书都官贠外郎尝奏其所撰唐载二十六巻多补正旧史阙谬乃命编修唐书书成未奏而卒享年五十有九曽祖讳超祖讳邈皆不仕父讳让太子中舍致仕赠职方郎中母曰僊游县太君束氏又曰清河县太君张氏初娶谢氏封南阳县君再娶刁氏封渤海县君改恩平县君子男五人曰増曰墀曰坰曰児一早卒女二人长适太庙斋郎薛通次尚幼圣俞学长于毛氏诗为小传二十巻其文集四十巻注孙子十三篇余尝论其诗曰世谓诗人少达而多穷盖非诗能穷人殆穷者而后工也圣俞以为知言铭曰
　　不戚其穷不困其鸣不踬于艰不履于倾养其和平以发厥声震越浑锽众听以惊以扬其清以播其英以成其名以告诸防
　　感二子　　　　　　　　　　　欧阳脩
　　黄河一千年一清岐山凤鸟不再鸣自从苏梅二子死天地寂然收雷声百虫坏户不启蛰万木逢春不发萌岂无百鸟解言语喧啾终日无人听二子精思极搜抉天地鬼神无遁情及其放笔骋豪俊笔下万物生光荣古人谓此覻天巧命短疑为天公憎昔时李杜争横行麒麟凤凰世所惊二物非能致太平须时太平然后生开元天宝物盛极自此中原疲战争英雄白骨化黄土富贵何止浮云轻惟有文章烂日星气凌山岳常峥嵘贤愚自古皆共尽突兀空留后世名【苏谓舜钦也】
　　哀挽诗　　　　　　　　　　　欧阳脩
　　昔逢诗老伊水头青衫白马渡伊流滩声八节响石楼坐中辞气凌清秋一饮百琖不言休酒酣思逸语更遒河南丞相称贤侯后车日载梅与邹我年最少力方优明珠白璧相报投诗成希深拥鼻讴师鲁巻舌藏戈矛三十年间如转眸屈指十九归山丘凋零所余身百忧晩登玉墀侍珠旒诗老虀盐太学愁乖离会合谓无由此会天幸非人谋颔须已白齿根浮子年加我貎则不欢犹可强闲屡偷不觉岁月成淹留文章落笔动九州釡甑过午无饙馏良时易失不早收箧椟瓦砾遗琳璆荐贤转石古所尤此事有职非吾羞命也难知理莫求名声赫赫掩诸幽翩然素旐归一舟送子有泪流如沟
　　又　　　　　　　　　　　　　王安石
　　诗行于世先春秋国风变衰始栢舟文辞感激多所忧律吕尚可谐鸣球先王泽竭士已偷纷纷作者始可羞其声与节急以浮真人当天施再流笃生梅公应时求颂歌文武功业优经竒纬丽散九州众皆少锐老则不翁独辛苦不能休惜无来者人名遒贵人怜公青两眸吹嘘可使髙岑楼坐令隐约不见收空能乞钱助饙馏疑此有物司诸幽栖栖孔孟葬鲁邹后始卓落称轲丘圣贤与命相楯矛势欲强达仍无由诗人况又多穷愁李杜亦不为公侯公窥穷厄以身投坎轲坐老当谁尤吁嗟岂即非善谋虎豹虽死皮终留飘然载防下隂沟粉书轴幅悬无旒髙堂万里哀白头东望使我商声讴
　　又
　　我得圣俞诗于身亦何有名字托文编他年知不朽我得圣俞诗于身果何如留为子孙宝胜有千金珠
　　谒墓诗　　　　　　　　　　　　滕珂
　　百年诗老卧空山犹忆当时语带酸赢得儿童唤夫子可怜名位祗都官手编新史唐文备骨立残碑汉籕漫落日牛羊上丘陇草埋翁仲独峩冠
　　宛陵城南栢山寺行到西厢见旧祠人物欲观嘉祐老铭文空有醉翁辞银章粉墨谁舒巻金薤琳琅自陆离每见河豚起春岸永怀风致细哦诗
　　又　　　　　　　　　　　　　文天祥
　　沧沧宛水阳郁郁都官坟乔松拱道周縁茔茁芳荪古时北邙叹白杨邈游魂大雅独不坠脩名照乾坤再拜坟上土躧履揖诸孙握手慨以慷而有典型存渥洼生骐骝荆山产屿璠悠哉清渭流眷言葆其源
　　又　　　　　　　　　　　　　　张经
　　欧公去已乆谁为栢山愁白髪诗千首苍烟土一丘诸孙时拜扫过客独迟留寂寞僧窓晚春溪水自流
　　又　　　　　　　　　　　　　　卢挚
　　一上髙斋忆谢公云间江树有无中诗家政有都官宅肠断荒山落叶风
　　又　　　　　　　　　　　　　靳汝弼
　　宋有梅夫子灵凤朝阳鸣文章炳星日当时照东京欧阳期并辔朋辈俱名卿事业何显著满腹储太平思之不得见但恨迟我生陵谷变迁后薄宦来宣城儒素蔼乡里云仍亦贤英幸因休澣日下马拜荒茔栢山得其髙双溪得其清二者能永乆延公千古名
　　又　　　　　　　　　　　　　　刘瑀
　　昔闻夫子名今始拜其墓栢山寺古碑断横三尺荒坟俨如故稻沟流水声且哀老树号风悲更怒诗仙已去二百载坏垣空走狸与呜呼更奠一杯酒澘然回首西山暮
　　又　　　　　　　　　　　　　阮麟翁
　　嘉祐微言絶重经二百年残诗留断石荒垅入平田山鹤夜应怨河豚春又鲜邦人说夫子寒食寺门前
　　祭宛陵先生文
　　维淳祐二年歳在壬寅某月某日朔朝散大夫显谟阁待制知宁国军府事兼管内劝农营田使王遂等谨以清酌庶羞之奠致祭于
　　故都官梅公宛陵先生之墓惟宋文章曰欧与苏有梅夫子欧苏之徒在汉去诞于唐弃谀八百余年扫去朽枯如斵元气变化百殊庆歴之盛上跨周虞颠倒奔走溢浚之都空余翰墨一世楷模相厥寒泉在彼坤隅文气贯天落日平芜遂生虽晩此意中孚肃肃官僚陈其啜餔斯人逺矣不可呌呼文犹未坠其在兹乎尚飨维咸淳六年歳在庚午三月某日知宁国军府事文天祥谨以清酌庶羞之奠致祭于
　　先贤尚书都官宛陵先生梅公之墓而言曰大江西东实倡古文西则欧阳东则先生上追韩孟下啓苏曽先生在天斯文有灵仆生也晚实在欧乡天子有命来守公邦感时改火爰荐苾芳尚飨
　　又　　　　　　　　　　　　　文天祥
　　视我庐陵夫子欧阳彰韩瘅昆孕苏育黄公于其间以诗名世葩韩搴芳肩苏挹袂故醉翁于公之徳则曰衣冠儒者也于公之诗则曰英华而雅者也翁既与韩而终始公亦与翁而上下公仕于何如鮎上竹生遇昭陵官同郑谷使诗遂穷人则三百篇之作者将其身之俱不淑
　　又　　　　　　　　　　　　　刘朔斋
　　呜呼名位之不可兼得也乆矣然得位者荣身一时得名者流芳千载以公之文学行义虽仕不称德而自嘉祐至今逾二百年矣天下之言诗人者必曰圣俞国人之诵所尊敬者必曰宛陵先生是则天之所以厚公者固在此而不在彼也震孙少尝窃诵公之诗今幸守公之邦式公之墓悲其亭之乆废而烝尝无所乃即故址而改作焉表以石刻缭以垣墙而封植其宰木迨兹考成乃率僚寀酾酒一酹庶几怀贤尚徳之意精爽如在尚歆顾之
　　题干越亭送君石秘校诗后　　　　阎复
　　南昌一尉老西都文采风流接圣俞诗好见称欧永叔书工不减蔡君谟洞庭鴈过风生苇干越峰青斗戞湖细读粉笺当日咏终篇无字不骊珠
　　又　　　　　　　　　　　　　张斯立
　　宛陵梅夫子才名冠当世欧苏与并驱时称天下士哲人去已乆手泽见英气可慕不可攀悠悠千古意行义鲁臧孙流芳垂后裔今遇叔章君箕裘元不坠
　　又　　　　　　　　　　　　　　贡奎
　　诗还二百年来作身死三千里外官知巳若论欧永叔退之犹自愧郊寒
　　又　　　　　　　　　　　　　张伯淳
　　圣俞先生宣城里经行脩明教胄子不特诗名满世间纪载精详继前史当时晦叔诵其文曰二百年未有此先生泰山北斗然管窥蠡测难为言我从闻孙见手泽定知家学有根源茧纸可腐石可泐世美自有不朽存
　　又　　　　　　　　　　　　　刘必大
　　先生文章在青史先生勲名掲白日谁谓二百有余年得见两诗亲翰笔花笺松煤色尚鲜元祐伟人如再出名器时来或可求家瑶世传难可必叔章持此上天朝横斗髙风低少室
　　又　　　　　　　　　　　　　王士熈
　　宛水留荒宅空山老栢株诗名唐正体经法汉先儒贤裔今重见髙风古亦无郎官为直讲遗説辩精麤
　　又　　　　　　　　　　　　　汪泽民
　　宋代文章梅与欧荐贤何不致公侯宛陵诗老名千载嘉祐郎官閟一丘调写心声谐宝瑟书存手泽粲银钩曽经干越琵琶尾愁絶西风鴈过秋
　　跋前二诗　　　　　　　　　　苟宗道
　　拜观宛陵梅先生手书寄题干越亭送君石秘校尉河内之作诗律谨严楷法庄重盖天禀仁厚乐易发见于心声心画自有不能掩者欧阳公谓气完力余益老以劲斯二章足以当之矣
　　又　　　　　　　　　　　　　　宋渤
　　前辈文章字画无不楷谨精密者正若平生大节余尝见昌黎韩公福先寺下题名欧阳文忠公集古跋尾司马文正公日歴东坡论语解易说皆起草时册子虽旁注细书一一端正可读至圈改行间悉可见其先后用意处今观梅屯田公自书诗两章校其同时诸人若一轨辙又用笔作方阔法李西台蔡端明然
　　又　　　　　　　　　　　　　　陈俨
　　宛陵公去世二百余年今观遗墨二诗犹旦暮遇之也或以为平淡或以为枯槁惟具眼能识之惟公生而卒以诗穷死然世愈逺而愈増重虽与日月争光可也视当时烜赫者溘然泯黙不复知为何人相去盖有间矣亦可谓一世之屈百世之信者欤寥寥遗响子其嗣之
　　又　　　　　　　　　　　　　　李倜
　　樊宗师苦心琢句非韩公不能见知于世梅都官之于欧阳公亦然何异世而同轨也耶仍孙奕芳持公干越亭并送君石秘校二诗出示亦可想见其风度矣咨藏之勿坠
　　又　　　　　　　　　　　　　元明善
　　梅宛陵负一代诗名欧阳公吃吃推重想当日课一首用心亦苦矣妙墨二纸髣髴得其劲气愈信欧公为知人
　　又　　　　　　　　　　　　　张与材
　　圣俞诗名为欧苏所重后之人不容复议矣独翰墨见于世者少其八世孙叔章能珤藏之今观其笔意潇散有髙人逸士风度此岂汲汲于声利者心画正尔岂特坐诗穷耶
　　又　　　　　　　　　　　　　　龚啸
　　去浮靡之习超然于昆体极之际存古淡之道卓然于诸大家未起之先此所以为梅都官诗也当声名文物之盛有欧公为之依归而欧公收拾人才识拔于科举之外者于先生与老泉可谓不遗余力矣雅道相与辉映千古犹计官资而曰不遇是孰为有遇乎尚论其世诵其诗读其书必知其人者始足以语此宛陵先生之乡子孙在焉叔章暇日出示真迹使人歆慕无巳按尚书屯田贠外郎当是阶官后迁都官耳即元丰官制改后朝奉郎也国子监直讲乃是职事官宋初已置常选通经有实行者为之宜欧公以为公荐也书局编脩亦公辟云
　　跋会庆堂记后　　　　　　　　汪泽民
　　宛陵梅先生为文以记会庆堂其奉先思孝如存之诚至矣歳乆石泐嗣孙致逺致和寔等具碑请余重书刻置堂上噫继自今歳时禴烝百世一日则梅氏子孙之职释子能固护棐栢如澄展之心则各尽其道矣尚朂之谨之






　　宛陵集附録
　　钦定四库全书
　　宛陵集拾遗　　　　　　宋　梅尧臣　撰得余干李尉録示唐人干越亭诗因以寄题
　　余水之干越之鄙筑基相对琵琶尾琵琶日日有秋声鴈过洞庭风入苇南斗戛湖波不起长刀剡峰碧耳耳姱娥夜出在寒谿青铜莹磨光几里朝因吴客幅蒲轻满纸如蚕书可喜
　　送君石秘校尉河内
　　古县太行下老槐三四株以言新作吏不似旧为儒黄绶心犹壮青云志岂无汉朝吾逺祖不道此官麤
　　双羊山防庆堂记
　　余以附城之地势胜神灵所栖故建阁曰宝章以严帝书为堂曰防庆以安吾先君先叔画像有僧澄展愿歳时奉香火澄展先叔于其有恩虽然抑之不肯背本堂之前许其置佛俾报恩奉佛两得焉况吾之亲域在其右欲因以固护初余一发意吾乡孝子义士咸助以资噫爱人之爱亲者知其有亲也不爱人之爱亲者知其不有亲也不有其亲则孟子所谓慕少艾慕妻子慕君者欤余老矣慕亲而不可得见见坟防之草树不敢慢常若吾亲髣髴在其下唯恐令伤一草树切切焉不忍去欲常居此则业为王官欲致为臣又无以自给僧能专事借以守之守之必精洁其宇无令弃俗趣而乐处之余之存心者此耳堂之经画始终由吾里人张景崇景崇力为之者爱吾有其心以吾贫不能自为也众人亦由景崇然后从而爱之爱他人之爱亲者于其亲可知矣吾不得不书以示后人知吾乡之多礼义又书其姓于石阴至和二年八月初吉宛陵梅尧臣记





　　余被命来守宛陵视事之翌日有客谓余曰郡学请镂版印书公留意否乎乃问其目曰梅圣俞诗集自遭兵火残编断简靡有全者幸郡教官有善本余乐闻而应之曰昔厐参为汉阳太守郡人任棠有奇节参到先候之棠不与言但以薤一本水一盂置戸屏前抱儿伏于戸下参思其微旨曰水欲吾清拔薤欲吾击强宗抱儿当戸欲吾开门恤孤率而行之汉阳大治余殿此邦之初学官诸生以学校为言今客又以圣俞梅公诗集为言客其吾之任棠也与圣俞公以诗闻于当世寔此邦之前哲客其欲余先庠序之敎而借梅文以为谕余固浅陋虽不足以发扬幽光敢不率行或庶几乎如汉阳之治也乃命学官董其事镂版既成请序于余余岂敢辞圣俞公之诗简古纯粹华而不绮清而不癯涵泳于仁义之流出入于诗书之府而其工欧阳文忠公已序于集首此不复道姑叙镂版之由云尔绍兴十年上元日检校少傅保信军节度使知宣州军州事兼管内劝农营田使新安郡开国公食邑五千二百戸食实封二千一百戸汪伯彦后序
　　右宋都官员外郎宣城梅尧臣圣俞宛陵集六十巻今宣城太守袁旭廷辅所重刻也何为刻之表先贤以仪后进者太守职也始宣城郡政久弛袁君至单志竭虑薙奸涤秽朞歳之间横民以戢良民以妥修举学政爰兴敎化表章先贤风励多士于是修都官之坟率学诸生行展谒之礼而询求其文盖郡人莫或知者及访都官之后始得此编遂刻以传圣俞当仁宗朝与韩范冨欧诸公游圣俞诗名特盛于时最初王文康公曙览之叹曰三百年无此作矣而见知欧公尤深相与尤密时盖有儗欧梅于韩孟者非宣城山川灵秀之所钟欤今天下学士君子皆知圣俞为宣之杰出顾宣之人有不能如此袁君之心所不容已也圣俞平生所着又有唐载廿六巻诗小传廿巻注孙子十三篇又尝编修唐书此亦后来宣之人所当知也因并及之正綂己未冬十一月乙巳朔光禄大夫少师兵部尚书华盖殿大学士庐陵杨士奇题












　　宛陵集拾遗
