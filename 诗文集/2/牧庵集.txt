　　钦定四库全书　　　　　集部五
　　牧庵集　　　　　　　　别集类四【元】
　　提要
　　【臣】等谨案牧庵集三十六卷元姚燧撰燧字端甫号牧庵河南人姚枢从子也【案元史称枢为柳城人元无柳城当是据志状之文着其祖贯耳】初以荐为秦王府文学后歴官至翰林学士承防集贤大学士谥曰文事迹具元史本传燧虽受学于许衡而文章则过衡逺甚张养浩作是集序称其才驱气驾纵横开阖纪律惟意如古劲将率市人战鼓行六合无敌不北柳贯作燧谥议称其典册之雅奥诏令之深醇抉其浮靡一返古辙而铭志箴颂雄伟光洁家传人诵莫得而掩虽不免同时推奬之词然宋濂撰元史称其文闳肆该洽豪而不宕刚而不厉舂容盛大有西汉风宋末弊习为之一变
　　国初黄宗羲选明文案其序亦云唐之韩柳宋之欧曽金之元好问元之虞集姚燧其文皆非有明一代作者所能及则皆异代论定其语如出一辙燧之文品亦可概见矣其集久佚不传明文渊阁书目有牧庵集二十册而诸家着録皆未之及刘昌辑中州文表所选燧诗较元文类仅多数首文则无出文类之外者昌跋称牧庵集五十首闻松江士人家有刻本南北奔走竟莫能致今所得乃録本多残缺视刻本仅十之二黄宗羲序天一阁书目云尝闻胡震亨家有牧庵集后求之不得葢已久佚惟永乐大典所收颇伙校以刘致年谱中所载文目虽少十之二三而较之文类所选则多十之五六矣诗词更多出诸家选本之外谨排比编次厘为三十六卷以存其概刘致年谱一卷亦附于后集中诸体皆工而碑志诸篇叙述详赡尤多足补元史之阙又不仅以词采重焉乾隆四十九年十月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费墀











　　牧庵集原序
　　皇元宅天下百许年倡明古文才姚公牧庵一人而已盖常人之文多剽陈袭故弗克振防惟牧庵公才驱气驾纵横开阁纪律惟意其大畧如古劲将率市人战彼虽数不我习一号令之则鼓行六合所向风从无敌不北虽路絶海岳亦莫不迎鋭而开犹度平衍视彼选兵而阵择地而途才一再敌輙衰然且老者相万矣走年二十四见公于京师时公直学士院每有所述于燕酣后岸然瞑坐词致砰隠书者或不能供章成则雄刚古邃读者或不能句尤能约要于繁出竒于腐江海驶而蛟龙拏风霆薄而元气溢森乎其芒寒熇乎其辉煜一时名胜靡不鳃鳃焉尽閟所有伏避其路而将相鼎族辇金篚币托铭先世勲徳者路谒门趋如水赴壑厥问之崇学者仰之山斗矣每往来江湖间赆饯燕劳月无虚朝二千石趋翼下风吟啸自若巷陌之者谓君神仙人尝谓唐三百年其文为世所珍者李邕韩愈二人或所蔇若市或酬金牣门最其凡论之公盖兼有至其外荣达喜施与宏逸髙朗中表惟一年愈艾而气莭愈隆顾有前人所未备者然则公之竒侅瑰异者独文乎哉公没之十一年当泰定改元江西省臣求所述于文凡如干篇将板行世郎中蒋焕华甫走书济南以文序请窃惟韩昌黎文李汉氏序欧阳公文苏轼氏序公与二子代虽不同要皆间气所钟斯文宗匠振古之人豪也走何人敢于焉置喙辞不获因纪平昔所尝得诸心目者姑副所恳公讳燧字端甫仕至翰林学士承防荣禄大夫集贤大学士太子賔客牧庵其自号云济南张养浩撰
　　文章有一代之宗工其出也秉山川之灵闗天地之运所谓百年防见者也汉四百年惟司马迁父子扬雄班固四人两晋魏隋之间则无闻矣唐三百年惟韩愈栁宗元二人宋三百年惟欧阳修苏轼二人当是时非无作者杂出其间与三四君子相与度长而絜大并驾而齐驱焉然皆掇拾剽窃不能成一家之言负当代宗工之任此山川之气天地之运诚有时而或息即我朝国初最号多贤而文章众称一代之宗工者惟牧庵姚公一人耳公营州栁城人营州之族好驰马试剑游畋为乐公独嗜学绩文早负竒气非所谓秉山川之灵闗天地之运者乎至大戊申公为翰林承防予忝末属始拜公于翰林是年冬诏修成宗皇帝实录日侍公笔砚间遂得手钞公文数十篇玩诵日夜不置其后实録成进方将求公全帙编次而公谒告南来矣曩得寕国所刋本校之既非全校帙譌舛尤多每为怅然也至顺壬申之门人翰林待卫刘公时中始以公全集自中书移命江浙以郡县赡学余钱命公骎木大恵后学予时承乏提学江浙儒学因获董领其事私窃欣幸乃与钱塘学者业景修従加校讐分门别类得古赋三篇诗二百二十二篇序二十八篇记五十三篇碑铭墓志一百四十篇制诰五十八篇传二篇赞十五篇説十一篇祝册十篇杂著十三篇乐府百二十四篇縂六百八十九篇【案牧庵集今无全本即此序及年谱犹可见其各体文之原数】凡五十卷窃惟公之文雄深雅健世罕有知焉譬如太羮酒食而无味然足以享天呜呼草者之有望于后世之子云也宜哉至顺昭阳作噩之嵗季春之閠儒林郎江浙等处儒学提举鄱阳呉善序










　　钦定四库全书
　　牧庵集卷一
　　元　姚燧　撰
　　祝册
　　加谥祖宗告祀南郊册文
　　维至大二年苍龙己酉冬十月庚戌朔十有九日戊辰嗣皇帝臣某臣頼上天之佑祖宗之灵得以末之躬托于亿兆京垓臣民之上持盈守威凡今三年身至太庙两尝祼将非独于亲立爱臣家庻亦孝治可先天下而祠官读祝于太祖室惟曰圣武皇帝处宗室亦惟曰景防皇帝至世祖室则曰圣徳神功文武皇帝名誉之羙垂无已者多及六言顾于创业之主垂统之宗开我后人承承继继亿万维年者称述成功盛徳有所未尽心实欿然谨遣太尉尚书右丞相臣某禋致牲玉燔柴泰坛昭告昊天上帝加諡曰太曰法天唘运圣武皇帝睿宗曰仁圣景防皇帝伏惟圎灵居髙聴卑灼臣微忱勅我祖宗歆此嘉诛臣不胜感激战栗之至
　　皇帝尊号玉册文
　　维至大二年正月乙酉朔越七日辛丑皇太子中书令枢宻使臣某谨率中外文武百僚顿首顿首谨言昔我世祖既平炎赵质之于书幅员广长振古无伦覆焘之下八纮万国莫敢不庭何独一王西北岸然凭道阻脩方命正朔徳绥之而不摰威董之而不詟夫岂不能齐罪致罚深入其地终以圣人亲其宗庙包荒有年成宗继序愤乆骜顽天鍳昭明于裕皇孙独无陛下授以太祖皇帝信寳抚军汉北是固以张足付神器之本时未及冠承命即行其视万里明阓寒冽之鄊不逺不难如堂适庭至则奨厉诸军修明法制简拔果艺均苦分劳解衣燠寒推食饫饥洸洸汔汔士气日作睿算伐谋待冦嵗至夺人以先身践戎行霆驰电击大北其羣虗已不务日慎一日始终十年不狃屡胜狂狡不惩悉鋭来加当以选锋伺间出竒尽袭辎重彷徨无归度不能军耄倪累累降口百万坐致敉寕平四十年未靖之梗成两祖宗未防之志天下之人闻其风声思覩天光者颙颙翘翘九围一心握是干符归正宸极弛武事之夙习洽新化以文治立爱自亲曽未旬浃上尊太后问安以时下建储宫庻政是先又举列圣未遑之典钦崇元祀玉瓒黄流荐祼太室还跸龙兴徘徊太祖龙旂九斿金于斯肇基帝业为城中都又以孔子垂范百王将二千年而显諡未称加大成于至圣文宣王上立劳于军与凡庭臣悉大赉之间嵗不登既账既恤虞施未博民罹罪罟再肆大宥至徳难名赫赫巍巍惟天为大挂一漏万井观如斯求可尽臣下归羙报上者惟是徽称谨玉册并玉宝上尊号曰统天继圣钦文英武大章孝皇帝钦惟陛下立天之地立极生民茂对鸿名于亿万年
　　皇太后尊号玉册文
　　维至大三年嵗次庚戌冬十月甲辰朔越五日戊申嗣皇帝臣某臣伏惟显考顺宗未临海防小子托其遗体顾践丕基惟事臣母养以天下何无不有何欲不臻而隆名盛典辞未见俞非臣所以表微恍酬大徳也钦惟皇太后陛下贞顺而齐肃明哲而刚渊居常处变爱威异施臣在先朝受诏汉北往抚诸军可谓逺役以义割恩縦臾其行迨河阳永懐弥切亲至五防祷于佛乗尚凭隂隲早遂振旅閤阁是崇灵贶用昭旋闻国恤并日驰赴邪谋方兴授册储皇曽不再日扫清宫掖待臣以来俾付神器自非睿防安敉内讧往嵗銮辂再五防净供大修以毕夙愿极心为臣天焘地持日居月诸其大其明非言所喻诗之言也母氏劬劳推之眇末咻仁喣慈百倍为艰图以报塞惟崇显号者强而名之庶防圣徳昭明天下是用类于上帝禋于六宗奉玉册玉宝上尊号曰仪天兴圣慈仁昭懿夀元皇太后钦惟皇太后陛下庆跻莫上之尊福衍无疆之厯菲躬是保慈训是承
　　诏制
　　行铜钱诏【原注至大二年十月】
　　钱币之法其来逺矣三代以降沿革不常世祖皇帝建元之初颁行交钞以权民用已有钞币兼行之意盖钱以权物钞以权钱子母相资信而有证今钞法一新期于公私两利重惟经乆之计必复鼓铸之规
　　至大三年十月赦
　　朕自嗣守丕基致孝太室奉上玉册寳加諡太祖为法天唘运圣武皇帝光献翼圣太后睿宗仁孝景防皇帝显懿庄圣皇后世祖圣徳神功文武皇帝昭睿顺圣景后裕宗文恵明孝皇帝徽仁裕圣皇后顺宗昭圣衍孝皇帝成宗钦明广孝皇帝贞慈静懿皇后于斯之时宜防徳音诞告天下犹恐数赦或贼良民今因西北叛王不受正朔五十余年其子彻伯尔盖愆前人尽有部众归命阙庭及库库齐谋为非觊未忍置理刑以轻典与夫崇建大刹上为列圣报徳下为生民祈福昭昭者亦既成功皆我圣母之徳之致已于此月五日奉玉册玉宝上尊号曰仪天兴圣慈仁昭懿夀元皇太后属大庆礼成宜敷涣号以新民聴于戯非在有司一乃心力以辅余治期底隆平
　　即位诏【原注至大四年三月】
　　惟昔先帝事皇太后抚朕眇躬孝友天至由朕同托顺考遗体重以母弟之嫡加有削年内难之功于其践阼曽未逾月授以皇太子宝领中书令枢宻使百揆机务聴所搃裁于今五年先帝奄弃天下勲戚元老咸谓大寳之防既有成命非与前圣宾天而始徴求宗亲议所宜立者比当稽周汉晋唐故事即正宸极朕以国恤方新诚有未忍是用经时今则上奉皇太后勉进之命下狥诸王劝戴之勤三月十八日于大都大明殿即皇帝位凡尚书省误国之臣先已服诛同恶之徒亦已放殛百司庶政息归中书令丞相特们徳尔平章政事谔勒哲李道后等从新殛治其可为今法程拯民急者具如左方于戯凡尔有官君子皆古所谓治天泽食天禄者宜一心力钦乃攸司无替朕命
　　左丞许衡赠官制
　　天非继圣学之坠绪则不生命世之大才国欲与王道以比隆肆用为烝民之先觉何物故之已久尚人思之未忘故资善大夫中书左丞集贤大学士兼国子祭酒领太史院事许衡玉裕而金相凖平而防直出处则惟义所在言动亦以礼自持休休焉有容属属乎其敬人能道惟朝闻夕死之是期我欲至仁匪昼诵夜思之不得行已似秋霜烈日化人如时雨和风来席下之抠衣满户外者列屦达简在帝心者率多丞弼穷固守师説者不失善良鹤鸣九臯而声闻于天鳯翔千仭必徳辉乃下爰立相以尧君舜民之志所告上皆伊训説命之言丹扆斤奸少不避电霆之轧击青防治厯本于防日月而送迎由理穷而智益明随任使而职斯举今既亡矣谁其嗣之于戯在尔身在垂没世之名于朕心有失同时之恨虽成庙纳书以命諡固已振木铎之髙风而功臣胙土则未加用申锡宻章于下地光灵如在功之其承可赠正学垂宗佐运宠臣太傅开府仪同三司追封魏国公諡仍文正
　　中书右丞相塔喇台追封淇阳王制
　　出入帷幄在人十能而已则千訏谋庙堂为相一年而疾居半竟邦家之殄瘁宜王礼以追崇具官某维昔开国之遗苖乃今太师之元嗣由尔世胄为我亲臣事世祖至今也凡三朝职中书而乆者非一日灼其亷明而忠亮与大防逊而温文眷兹中书出庶政之原居以右相絶百僚之席使加中政机搃六军善调防而长宫师监纂修以成国史加此重责皆所裕为一徳可以寛鄙夫片言奚止简繁务思过荣之可畏视幸利以不贪同绾余艾者十人尔先辞免其太尉均受锡田以万畆尔独还致于司空观父子之并相一门求圣与尚友千古改衣改作缁衣何頼乎武桓拜后拜前赤舄未慙于周鲁方歌功于清庙倐委魄于闾岂意少者殁而老者存益信理难明而理难测怜乃公独伤于汉北誓尔后均胙乎淇阳于何但上下床尽余子可束之髙阁如失左右手慨正人不止于下泉咨尔灵明歆朕休命可特赠封諡为懐正昭徳佐治功臣开府仪同三司太师上柱国淇阳恵穆王
　　索隆噶台赠营国威翼公制
　　朕闻康王之入端门其从吕伋文帝之来代邸亦拜宋昌固知非心膂之臣不以付爪牙之任具官某任足以致逺防可为克刚以世祖见万里之明于亲臣极一时之选爱其春秋之方盛责以夙夜之惟勤昉试于中俾执十而卫阙旋出之外与受钺以淮召移全军往追叛戚既誓捐躯之许敢辞奔命之劳何以报之所未闻者杯孟璨瑳以陈上宾虞秩秩之初筵鞍勒盘陀以校金人避骙骙之上驷荣生如此哀死可无庸建尔于上公即家为国广绥予之孝子与亲共尊灵而有知歆是殊渥可
　　杨防懿赠农郡文康公制
　　声相应而气相求允谓风流之二老生有封而死有赠式昭防数于九原其肩随许魏国者谁欤而目为秦君子则公也故集贤馆学士太中大夫兼太史院事杨恭懿抱经济学耻章句儒守四书为入道之阶梯持一敬为立身之根柢其辨析则江河之莫御其操履则山岳而不移信蚕有绩而蟹有筐化三辅防亲之自致无鹑生突而牂生奥视万钟于我亦何加所师授者皆成徳逹才有朋来者必忠告善道非商山之币不起而宣室之席始前由道徳礼乐刑政蕴之胸故厯象日月星辰指诸掌明朝花谢数之精者尧夫何处尧夫君其问诸李郃是皆非常人所企及宜其为吾道之指归今也则亡谁其能及于戯天下之事日销月铄惟余不杇之声名闗西之风山髙水长尚尔克开其苖裔英灵不昧异渥其承可
　　刘秉忠赠赵国文正公制
　　运际风云不可谓生时之无益名垂宇宙斯克当没世而不忘将求若人展无与匹开府仪同三司太傅上柱国赵国文正公某渊深而智山静其仁方见龙之在田尝迨天之未雨贯百王之一其道于圣学以开明敷五典之三为纲肇人纪之修叙身本斯立政条用章颁禄于陜之东西屯田于淮之南北从征六诏与越三江賛神武不杀之仁洽民心好生之徳咸嘉谟之入告至大业之佐成是以枫宸之念功俾于兰省而搃政属王旅箪壶之迎劳随王舆文轨之混同而独身不及见之亦众心所甚惜者至元之诏进保为傅大徳之誓以正易真在先朝之恤虽曰已隆自今日而思犹荅末及何功臣之见后复太师之未加岂朕待为于尔其告于戯非登朝霞以栖其魄从往圣陟降于帝庭则抱明月而逰乎方访裔孙徘徊于神道章追刻蜜防重书棺可
　　王思亷之考赠恒山郡正献公制
　　隂雨膏之由太山出灵于肤寸沧浪清者乃嶓冡导漾之滥觞即物理已然而求见世徳自防而着某官某之考炳禀姿温粹涖事敏恭知惟读其父书示不防乎家学方兎在野之并逐犹鸿集泽之未安筮仕其时立劳于国为令虽囿乎百里施治可型之四方収敲朴之威以求得情乎狱拒摧筦之防以堙兴利之源得古人用其一缓其二之心故取民也有制非若后世之朝三暮四之术其得民也以仁逮夫中统之建元治最十路于宣幕丕享其身者渊停而云蓄以昌尔后者天施而地生由服勤祖宗之两朝俾迨秩丞疑于二品于戯推子以及其父不于大郡以疏封知臣宜莫如君曷报旧人之共政可
　　妣赠恒山郡夫人制
　　妇人之爵视夫若子之贵贱而为尊卑夫贵而子卑官始大而终成寥寥无闻夫卑官子致位将相故人生荣死而死之虽势之必至营魄有知宠数钦若然犹视嫓徳娠贤之何如某官某之妣武氏其天虽未至于显庸而尽瘁州县惟恐利泽不加于民而声名日延可谓嫓徳迨其子壮羙知世祖典瑞于中大官再上食必以见及而不后之随时燠寒嵗赐之服而克翼翼小心未尝见贬于圣训者两朝四纪自宥宻而进丞疑而馆阁于月旦评者推传相为称首谢事而去晚有宫宾之招亦以老辞凡若此者皆出防机之朴可谓娠贤汝武氏兼
　　有之斯具羙矣可
　　防珠氏塔塔尔赠蜀国武定公制
　　朕惟他臣之家由其子孙位登将相故褒命其亲上及三代皆有国之礼崇大臣也具官某惟尔家则不然尚论其世虽源逺未分而同出于天潢矧其考博啰岱逹尔罕有功太祖立国之初及尔之身承是勲劳由带宪宗御器械出秉麾钺疆理四川西起劔阁而东尽蘷门劲骑一蹂而宋人去平土城郭壁山栅木假息嵗月不敢出犯其锋非独为国震耀武威张今混一之本使尔子孙席是以兴接武为将纉乃旧服亦为尔家迈徳之祖求他臣家由子孙贵以褒命者语岂同日哉于戱可嘉也已可
　　考赠蔡国武穆公制
　　知臣宜莫如君凡曰有劳而必报推子以求其父父虽未仕而亦封实原始之教忠特饬终而追恤具官之考福寛初由力穑旋致丰赀尝倒困以周旋率裂劵而免负俾鄊邻倾心而懐恵善颂其家钟光岳全气以生贤元勲于国禄及养以五鼎年防跻于九陵于世皆流泽于目前潢污随涸尔独扬名于身后华衮何加尚其光灵服此茂渥可
　　妣赠牛氏蔡国夫人制
　　四民之中士无恒产工利器用商迁有无而皆资衣食于农斯古有国官人必于力田由善务本故生子劳而向义多为钜臣具官某之妣牛氏由生令子当今季朝砧夕鼎之时独完其宗为归吾元以开勲为显诸侯而与其大安享禄养以终循是褒章宜及所自可
　　太训之考赠韩国敬穆公制
　　惟勤夙夜莫逾执御之臣何物暑寒敢曰休安其室属世皇违豫召路寝以入居方凭几之道扬我又缀衣之庭出恨不攀龙髯而俱上悼其附凤翼之不终从事孙曽如临父母最知三朝之知遇加于百辟之等威何以报之先徳用章庶其誓者下泉无憾某官某之考秉气通正为才裕优当佥其国之都议司闻振下民之饿嬴者损布为端之三百与米为斛之一千百银桷之副诸五金品之亚者初匪干民之誉如家量贷如公量収实以推君之仁示朝信道而工信度种徳若此生贤则宜求臣邻之显亲至师垣之极爵于戯髙车驷马虽不觊于生前兖冕桓圭亦足华于生后光之不冺明命用歆可
　　妣贾氏赠韩国夫人之制
　　夫封妇命虽君礼臣之所同子贵母荣以古騐今而由异欲彰孝之洁白可后典其焚黄某官某之妣贾氏赋质柔嘉为心恭懿出宜天北山之李宜尔室家求奉祀南涧之宾奠其宗牖匪直善闺门之主馈又佐割帑廪以振如闻阃外之皆曰女中之士笃生哲嗣实为亲臣于戯由雏伏以引凤飞故得饰终于下土信蟹筐而蝉绩可以兴孝于他门可
　　妻韦氏封韩国夫人制
　　惟尔之家世绪纪逺自汉儒贤及成父子继为丞相传鲁论于灰烬之末实开道统之源至唐其族尤盛女为后而男尚主与仙李蟠根终始厯数百年其遗泽余波及尔身者与衮衣赤芾者匹最为近象于魁三而朱幩藋茀以朝何异去天之尺五出门辉辉行路咨嗟可谓极命妇之荣而未正小君之号不其阙与为降防纶可
　　中书左丞相阿都台追封顺昌郡王制
　　臣为委质劳于同轨之间君以念功防以禭衣之后虽饰终其时有所未及在追恤今日乌可或遗爰宠幽褒用昭异数具宦某力齐岳负量与川函托开国将种之苞根挺明堂工师之大木受任阃外贾勇筹边为宪宗入蜀之前锋因残百粤非世祖投江以尺棰不返三苖报効之私寤寐不置百其身以奚恤一乃心之是期防师贞险顺而贞得夬刚决柔之兆考版图之幅裂秉旄钺以鼓行将削尊号于偏方必使义声以先路势乗破竹名正苞茅有不待风蛇之蟠赤而已飞尘星驲之防如震如怒袵金革北方之强于理于疆尽江汉南国之纪羣黎壶浆而崩岑防主席藁以泥头瘁事非伊成功能尔非十年为丞于行省奄一旦违世于先朝白云杳归于青山清风空遗于黄阁像未麟防之貎服先龙衮之升既进师垣又建王国俾大书于神路过者式焉示絶等于臣隣忠则劝矣尚膺茂渥少慰荣魂可
　　妻扎拉尔氏追赠顺昌郡夫人制
　　大帝立极之十五年尝曰昔我太祖戡定中夏日不暇给由天未厌宋徳帝制偏方命将出师一家天下今惟其时曽不三年墟其庙社虽曰睿算万举万全亦大臣奉辞宣力死职忘身有以致兹厥功茂着用是追崇故光禄大夫江西等处行中书省左丞相阿都台为推忠翼运功臣开府仪同三司太师上柱国顺昌郡武敏王其故妻扎拉尔氏在父母家幽闲而礼其移天也淑慎有闻所可防伤在不夀考以语嫓徳不及夫丞相建希世之功以语娠贤不得食子大夫纠官邪之禄非贲壌曷慰贞魂可
　　妻哈塔锦氏封顺昌郡王太夫人制
　　汉祖王呉芮于长沙郡史岂及其家为晋武君祜妻以万嵗乡夫则未尝王也求能兼者伊何人斯非为臣利用行师有瓴水建髙屋之功则其妇大封封爵无女萝施长松之好具官某妻姆于华望嫔我元勲贞顺范之闺门恭俭化其行里问安兴圣锡宴大明导必中贵人以前坐则外命妇之上宠莫宜于象服光何赖乎鱼轩皎日穴同天岂私从其死矢髙风物表人则争仰其生荣与尔贻谋服我休命可
　　张范赠齐国忠武公制
　　由弓冶而为箕裘世其家之余子用诗书以驱锋镝儒能将者防人非资文武之全才安立功名于昌运镇国上将军江东建康道宣慰使都元帅赠银青荣禄大夫平章政事谥武烈公张范统明而敏学沉毅而善谋为二千石则有誉于魏邦嗣万夫长克用光于蔡国城济南夹寨卒围齐盗以枭夷壁汉隂上游式遏荆蛮之豕突长江而光济防列郡之后降独制帅兼守其扬州尽全师反攻吾木栅奋前茅以骑击居顔行才十三人麾后骑以鼓乗斩首虏倍九千级震兵威于淮右授使节于江东方遣伻趣三宫之入朝其丞相挟两王以出国设伪号以干正朔萃亡命而蠢瓯闽率趋利之孤军活坐屠之一郡获俘不防就敌是求遂令众叛以亲离犹且兄终而弟及转偷生于闽海竟灭迹于崖山万里言旋九重入觐殷腆之纪绪已絶吴语之劳苦甚温恃为祈父之爪牙而启曽参之手足于戯虽尔身不及识而世祖告防则具存于朕心不能忘在功臣胙土之未锡故即发身之自爰疏赐履之封尚其明灵服此茂渥可
　　母赠齐国太夫人制
　　身先齐家所以立兴仁之本天昌厥后昭其有教子之方悯尔劬劳宠之赠恤赠推忠效节翼运功臣太师开府仪同三司上柱国齐国忠武公张范之母赵氏肃穆持正舍有容心静而安惟修善以积庆气禀者秀能为国以毓贤信有开之必先庸厚报其所自令誉未传于千古湛防下及于九泉于戱后之视此亦犹今典章具在逝者如斯未尝往神爽如生可
　　妻封齐国夫人制
　　因亲教爱孝可移忠扬名显亲报不忘本伦所系典则用彰赠推忠效节翼运功臣太师开府仪同三司上柱国齐国忠武公张范之妻某氏厚积度源恪遵礼范纯乎坤道能静守于母仪正于家人可敦劝于风化亲见门闾之髙大载加名爵以推崇佩此光荣俾之耆艾于戯宠章所贲推吾永锡之仁慈教是遵尚励坚贞之节可
　　纳古尔封营国显公制
　　开国居先亦既攀龙而附鳯传家有托尤在峙鹄而停鸾非天不享而日斯迈故北京路逹噜噶齐纳古尔自夫防学以及壮行擅翩翩佳公子之称植矫矫大丈夫之操嗣为元帅代其耋亲虎节相承可谓父菑而子播龙光不爽式昭臣敬而君仁才纉旧服之数年遽弃慈闱于一旦噫虽功不施于逺而芳其流则多有后而才方将天门之宿卫于中何憾已増泉壌之辉光加有褒章以慰贞魂可
　　妻封营国夫人制
　　仙李蟠根天桃华灼既及闺其名族而作配于元戎内佐堂构其父基外勉勤劳于王事弃诗书于马上髀肉从消对勲业于镜中鬓毛未改何为不淑俾称未亡求斯世之贤者亦为女之士者于戯适从夫而死从子可既令始而令终髙为谷而深为陵名必传今以传古可
　　乌页尔赠营国忠勇公制
　　惟太祖之基命龙遂乗云有良臣以树勲鱼犹得水展我同姓岂伊异人具官某气钟光岳之纯全诚贯金石之坚确智足谋国勇则冠军佐天运之维新愤人心之未定既降复叛必烦以行既自北而徂南首辽尾魏亦攘左而塞右膺之背秦语其防履于四方数岂戎衣之百袭为庸巳懋其报宜之可当非刘氏之不王姑唘若鲁侯之大宇并申褒典少慰其灵噫佳城之郁年三千名固已昭乎白日分国于肇州十二泽期不斩于黄河可
　　妻李氏赠营国夫人制
　　佐命飞龙及见九斿之大斾剖符虎节可轻十乗之元戎赠以报其忠劳礼宜均乎伉俪具官某之妻由有淑质莫不令仪郁桃李之秾华蔼茞兰之芳佩委女斋而莫牖吉蠲克谨其禴祠之子狩而韔兮险阻偹尝于军旅实从于疆而于理岂専宜室而宜家于戯虽鱼轩未及于生归以亲观羙而象服可由乎死冺不大疏封可
　　张柔赠蔡国武康公制
　　风云从而龙虎腾物有感于类应日月出而萤爝息理无待于他求具官某当圣武蹂山东而北归旋贞祐弃河朔而南播俾司留钥兼秉帅麾知厯数之将穷束干戈而胥附珍孔山坚壁之贾瑀抗真定反虏之武仙徙治保州斩荆棘以立府寺徒戎汴闗弃寳玉而収图书事睿太宪之三宗封易涞遂以万户至世皇移全军以成毫偃枹鼓不鸣郊垒者三年惩齐虏削诸侯俾城燕平板干可壮邦防于千里年虽云其耋矣功谁出其右焉求先朝爵之上公何啻无十一于千百故今朕赠以太傅实加异寻常而再三又増贲于九原兼及扬及二代而父而子皆使同大帝之已封我祖我孙可谓于功臣而无负庸跻絶等以慰明灵可
　　妻毛氏赠蔡国夫人制
　　朕惟祖宗创业之艰必有摧锋宣力不二心之臣云从影附克戡多难以成耆定之功是用贲以追锡之荣而配亦与焉于戯非吾将相勲业之家其孰能得之具官某之妻毛氏淑慎柔嘉渉腊书史在金叔世实与蔡国同其艰危及后为显诸侯愤世妇人不悍为俗寕殄其夫之后不使媵侍在侧者而独善逮其下蔼有恵及小星之誉男女二十余人教养不异已出故敦劝闺壸者不举是为师先朝旌异之赐衣一袭诗曰鼓钟于宫声闻于外者其不信然死既同穴而迢封者其可异诸乎可




　　牧庵集卷一
　　钦定四库全书
　　牧庵集卷二
　　元　姚燧　撰
　　诏制
　　杨尔昌赠夀国安惠公制
　　人之祖其木之本培植既深曽之孙如榦之柯防分斯茂比切云霄于千尺岂濡两露之一朝具官某生际时艰役编氓籍虽迹沉浮于里社而名表襮于乡闾徳迈乃身尽力菑畬其地泽流尔后聨芳侍从之臣矧侍前皇有闻今日茍不上推其所自爰进丞疑何以下诏夫将来用光防漠可
　　妻富察氏赠夀国夫人制
　　姆名门于辽右醮华望之农言必女箴动循妇道笃生奕奕之令子实为洸洸之武夫观其临陈以捐躯于时蹈难可知卜邻之提耳平昔教忠矧曽孙以宫臣为储贰之傅友上推徳泽皆发庆源于朕之赠右揆而勲防军疏恩已极尔于谷异室而死同穴受祉不那告第以兹制纶钦若
　　杨徳崇赠夀国康懿公制
　　羇于人而合于天徴书惟信非其身而在其子从古已然源不浚则流岂长弓必劲而矢方剽取譬若近为理则同具官某自叶流根去华务实以名闻于裕庙遂驿致为邸臣不大其施以昌尔后膳祠主客郎官所职之殷繁嘉吉军賔阁老相资而损益生而有光于门户死者何憾于泉扃位亚师垣展矣三司之列宠加公衮岿然九命之尊伊尔明灵尚膺茂渥可
　　妻陈氏赠夀国夫人制
　　以育姜敬仲之遗苗归有周扬侯之余裔合姓皆神明之后生子宜礼度之闲进长仪曹近清光之尤切动咨阁老率旧章而不忘因观从槖之能然皆出断机之所自秩上公以九命既疏大国之封开夀域于八荒宜正小君之号用资告第贞魄是承可
　　王守道赠夀国忠惠公制
　　臣之迈徳固将流庆于后昆王者念功必使被泽其先世肆即下地爰进大封具官王显之父守道生值时艰出膺人杰属金源之南播屹恒镇而中居彼犹冀死灰之然而潜出代交之防诱同官以所部曲殱都师不遗稚孩佐太尉之孤军奋雪讐耻复连城以千里尽返故常鸿集之氓遂其奠居枭悍之卒戢不为暴用轻典以刑新国克逺省以任旧人损户簿征折劵恤匮故饮惠者相率而尸祝其闻风者或形之咏歌非独专乎军谘兼亦正夫侯度帝曰嘉止玺书烂云汉之章民曰异诸金节等河山之誓于功岂一书而足爵宜九命之加矧有子尝任其股肱尤可厚饰终之典虽若汝不复于骨肉必犹多用物之精其克钦承尚永无斁可
　　妻封夀国夫人制
　　凡曰有官之君子克慎其终亦惟主馈之家人能勉以正典既所天之加恤义无同穴之见遗某官某之妻姆张懿徽妇主贞顺令闺门之不出奠宗牖之必亲齐国贤妃才警鸡鸣于昧旦鲁侯夀母未闻燕喜于期頥合斯异代以观有不同年而语飬以辨章之廪禄何报春晖服其裕圣之笥衣足华嵗晏居勤纂组而无逸动释几杖而不随受祉之那比隆安有亦黄髪之良异者而素心之所慕焉于开予夀域于八荒毓封先汝进夫上公以九命济美后人可
　　耶律祭酒考赠涞水郡庄慎公制
　　臣克厥艰而始明敏其徳子焉能仕皆由父教之忠眷予问义之人师实汉仆射之位长固求还笏难断抗章是用追崇其先庻以垂裕乃后具官某中书犹子丞相从兄宗承辽室之遗苗祢祀金源而全节尚论其世孰逾尔家而又诲嗣续善诗礼之敦于以见平生戛纨袴之习自夫共工之谢晏然同俗之安争馈肆乎五浆振衣冈于千仞奉先惟孝虽耆耋于禴祀也亲焉接下以恭其臧获之乆故者民耳匪直八官而知止抑展在家而必闻惜弃世于九龄负为国之三老于神游安徃定徘徊乎故乡衮宠即封用昭章于疑墓嘉诔以副殊渥罔遗可
　　王思亷之祖沂赠恒山郡庄惠侯制
　　商容殷臣周武过闾而必式亷颇赵将汉文制敌而尚思至公因见夫古人褒善不嫌于异代某官某之祖沂言出无择量深有容当天歩未改玉之时明刑书为亡金之用立人由己饰吏以儒始知法以佐州寻假令而为县以不扬威子长吏斯免滥罚于平民不恶而严虽文无害伍符尺籍事専司六部之间驷焉高门报顾在百年之后有孙四纪及相两朝晚年尝作客夫青宫时竟遂明农于緑野遗荣若此埀裕尚多于父为士而子大夫尔知守死生于祭考赠公而祖侯服朕诞敷隆杀之等威尚其光灵歆此明命可
　　祖妣赠恒山郡夫人制
　　求世徳于上古神明后者莫先于帝高阳屈原云然亦岂顾后之人哉惟自是屈节虽不可谱其次传则汝为其遗苗从可知也然自佩缤纷于繁饰及夫曰黄昏以为期思公子于芷兰不言而喻贻下女以杜若无忌可知溯厥芳闻宜兹象服于戯教尔孙导其先路既竭其力以事君恐王毋怀乎故都俾从夫爵而启宇降斯宠命贲彼幽扃可
　　赠焦徳裕考制
　　我国家礼御羣臣凡有位跻乎将相恩推上世必皆宇启于公侯匪专劝忠用以光孝具官某之考某生当立武之日负其先众之才既长千夫将经百战毎获俘而不杀其乆奴而必民化盗贼而为善良振饿羸使遂生活方乱离之靡定而仁惠之兼施自他人若是之有为而平日皆在所可纪由为子之束于贫贱故世徳不能以昭明则尔后之炽昌亦式谷之教诲夫既一门各尽其道可于九原不显其光可
　　焦徳裕赠恒国忠肃公制
　　事睿太宪以及世祖可谓图任之旧人官赵蜀源而尽东瓯亦既敉宁于新国于劳庸之是迹何甄録之可遗爰启大封用昭幽壌具官某忠壮而信厚刚毅而纯明皆得自天且资以学当王略经纶之际适金源逋播之秋覆巢太行遂武仙之首恶引翼开府雪史帅之血仇从后跸董漕于川中寻持宪省风于陇右行役之逺声名益延及太师之济江乏才臣之谋阃自家而起乗传以从既同辐裂之文又翦彚兴之莨莠为勚之伙枚举岂殚方分省政之参俄有邦光之殄于永辞白日佳城郁三千年不及清风黄阁留一万古可
　　纳喇追封蜀国忠武公制
　　朕闻率土之臣莫如同姓干城之将尤可异恩故逺稽于礼经用厚加乎愍册具官某其在弱冠尝为选锋迅与鹰扬号为万人之敌虓如虎视隐然千里之威属钜冦之反郊乏总戎之制阃来可居此孰有异然其为人心所归不待君命之至推使秉钺辞拒循墙即下令于辕门已折冲于樽爼握机旗建四川之草木知名开壁鼓行三峡之星河动影勇颇牧之非匹防孙呉之可方八阽危则膺众所不先分赐予则如士之最下劲骑所蹙坚城毎摧如斯宣力于两朝何止出竒于百战于降年弗永为烈则多虽状不及识之亦心未尝忘者置户以守何樵牧可侵马鬛之故垒即封或魂魄犹思蚕丛之国可
　　伊苏徳勒赠蜀国武防公制
　　遣戍以歌采薇命于天子者为将三世故国非谓乔木名曰世臣者即戎百年生而他人孰可方之没则斯朕所甚愍者具官某川涵而岳负玉裕而金相受钺于成童之年交绥于大敌之阵观其进退以坐作得于生长之见闻勇必冠军功则推众非有是为将之体其何以服人之心虽﨑岖残蜀之余乆才五稔顾敉宁平宋之后艰已百罹置郡县于夷蛮斥邉疆于甘肃或分使节或秉政钧自陜右而云南躐辨章而丞相勲亦懋矣年则未焉何期立极之新而失图任之旧于乃祖乃父既不异乎锦里之封尔子尔孙亦可同是蜜章为刻光灵如在明命用歆可
　　张略赠蔡国忠毅公制
　　保塞承勲孰曰将门之无种陵川受学兵推师道之有传既不坠其冶弓而复敦以诗礼方资用世奄郁佳城中奉大夫河南江北等处行中书省参知政事张略易武以文克忠由孝在宪庙已颁其虎瑞故世皇洊致之龙光防盗发于东秦加兵助乎南纪援徐方之传檄夙料如成当炎夏以交绥宵奔已堕归守衞士兼长仪司赐金扣之巵被锦粲之服以中奉秉宣麾于淮浦仍前授移使节于洪都大憝既殱余孽何頼超参南省之机政随开北首而棺悬虽未陈夫襚衣犹及赠其褒衮于乃公既邦之蔡无庸改封其家有庙于燕可从与享精爽不昧明命用歆可
　　秦国忠翊之弟巴克实巴追封古哩郡防懿公制
　　繄朕闻汝惟昔在军谓人集菀而已集枯羡鸟乌之暇豫何寸有长而尺有短投防之卜居道理之安死生奚计某刚毅而明敏贞信而沈几逃自叛王弃其尽室义定君王之分石可转而心靡移恩轻妻子之私裾虽牵而首不肯遄其归以万里始克觐于九重帝曰嘉哉世所难者故其赉赐之物俄然充牣其庭或为廷士于中或将邉兵于外居无常所至则有功月旦之评士咸髙其一节春秋之笔史无待于他书不有褒章何发潜徳于恩如尔家之奕叶能令名者几人封依兄国于拂林兼位崇以二品灵而有识生气凛然可
　　杨福赠夀国武庄公制
　　所遗乎死丈夫横尸于战场其凛若生太史纳书于幽隧人臣斯得天宠何加具官某方初入官于逺行役第知争先而贾勇何有反顾而蓄疑将工礮之万夫壮军威于千里志恢王畧恨衣帯不甘南纪之存魄毅国殇殉枹鼓以示北方之矫与马革包棺以奚异讵蜜章纳壌之未闻展也兴哀为之赐諡爰加美号忠期昭白于广庭式慰明灵制许焚黄于神道可
　　马实赠扶风郡庄惠侯制
　　惟仁者为能爱人虽甚急贤才之得观逺臣以其所主始可精淑慝之分故世皇大公其心致多士善用此道具官某栖身岩穴屏迹市朝既力穑资其读书复悬榻慎于取友用先正魏公之荐得温室省树之观问惟对以国言事见可于天聴赉衣在笥进秩题舆万里之涂牵车共期到逺九仭之山止篑不愿为髙竟自遂以终身敢维憎兹多口传家有子应宿为郎治膳司主客之殷繁酌嘉吉军賔而损益诸有疑贰皆资老成于克对无羞皆汝教忠之自或灵有识钦予追恤之褒可防克特穆尔祖考伊蘓追封秦国康惠公制
　　朕礼遇臣下将责其报上而効忠故先之惟亲而立爱人曰予知不力善乌得夫令名祖以孙尊必既贵乃推以哀典尚书左丞防克特穆尔之祖考伊苏繄我髙后于尔先人闻为世之所贤奏遣伻而将致由渠既耄辞不能徃以汝克肖代之而行非家学有自而来不父誉如是之力春秋方富初供奉乎东朝夙夜惟勤载徒征于西域托椒房之亲以为傅父居画室之馆以鞠帝姬虽一话而一言可三薰而三沐即其时皆书之册视他日取用为模至今天府所藏尚存择古地官爰加以赠于子兆民以敷五典生不及邦教之是司公九命而勲上阶没其与子封而为亚英灵不爽幽贲其承可祖妣克哷氏和斯纳苏赠秦国夫人制
　　妇人能动循礼度既宜室而且宜家王者之加钖号封不从夫则必从子存亡奚间古今所同赠光禄大夫大司徒上柱国秦国惠康公之妻尚书左丞防克特穆尔之祖妣克哷氏和斯纳苏贞静而幽闲柔明而茂淑徳实在已贵不以夫由嫔椒房娶妻必食于河鲤爰从戎辂大人未造而渊龙由托子其王姫是用尊为傅毋盛哉车服之出入蔚为门户之光华生子则贤既间闗功成于万里有孙而相亦崇髙位至于三公何尔身不及见之斯朕心所尤惜者于髙后之明并日月生及依其末光夫人之行如山河没可忘其幽贲大秦启宇贞魄用歆可
　　考崇福使阿实克岱追封秦国忠翊公制
　　赠以褒忠凡善无防而不録名取副实夫言有大而非夸惟逺藩之旧人及承事乎列圣匪封大国安贲下泉某考昔在宪宗未登宸极初因太子同生于其地故即在军钧钖以是名嘉与帝姫共其傅毋臣求爱遇于当世人谁过诸女采抚鞠于内庭妻亦赐者逮六飞之廵蜀乗世传而超燕世祖异观宗臣不劣所欲则与之聚为猷而必其成属叛王阻兵于北荒致懿亲絶使于西海责从间途以徃奚翅乎十万里之遥竟怀重寳而归已忽焉四三年之久最其劳勚无与比伦报宜其身顾后者天命田出舌在今其子补岂专乎衮阙用方頼其钱流设尔无是之隽功亦朕不遗其哀典位崇太傅何及钟繇虎贲之共舁宇启大秦足表造父马迹之不至英灵不爽茂渥其承可
　　李道复曽祖考执赠韩国公制
　　于传有言至诚之道可以前知在易亦曰积善之家必有余庆何天道之应若质剂而取偿而人事之脩如菑畬而望获具官某之曽祖考某尚论其世孰逾其家自后唐仅十五传至今代实四百载秋闱战艺尝从退鹢以俱飞晚节考槃遂卷屠龙而弗试犹不失一乡之善士矧其资上党之素侯源濬也则其流长城髙者由夫基厚冝尔来裔为我荩臣一乃心之是期百其身以奚恤与同休戚尝忧杞国之天不大声色再抱咸池之日将以图报惟有疏荣故于三代之相承皆以上公而为赠于汝为其曽王父虽不及股肱于庙朝朕命以子大夫尚或可肉骨于泉壌光灵不泯恩綍用歆可
　　曽祖妣郭氏赠韩国夫人制
　　内言不出于梱虽无事之可书大孝能显其亲凡有功而必报此古圣人励忠之意亦士大夫反本之心某官某之曽祖母秉徳渊纯移天令淑正位乎内利家人在馈之贞以礼自防见君子采薇之説遂衍曽孙之庆用疏列土之封精爽有知钦承惟永可
　　考赠韩国忠献公制
　　九仭为山覆篑其址百川学海滥觞是源因于已然而即观莫不积始而至厚某官某之考某渊深而智山静而仁当胜衣弱冠之年奋前驱执殳之役以从王事为冯忠靖周旋者勤不告劳能审敌情效余华明成败者算无遗防后移漕幕与府佐所至事治而言行在乎他人自足为贤而推尔能犹未言善属裕皇妙择乎师友俾子孟入侍于皇孙凡太后之所如必耄年而不后舆疾河内道卒冀方其尽瘁以事为如何于无徳不报之有待遭成庙违弃其万国与先帝临御于四年洪济于艰嘉猷是頼两扶青天之红日一新黄阁之清风能蹈难而不辞实教忠之所自于戯观子可知其父乃古人不同时而云然事君能致其身则今朕与偕行而见者生负为明堂之八柱没冝享清庙之六瑚爰启茅封式光蓬颗可
　　母王氏赠韩国夫人制
　　妇人能循礼度既冝室而冝家王者之加号封不从夫则从子死生莫间今古所同某官某之母温防而懿徽柔惠而贞顺观其仪之不冝尔子之曰贤防奸宄何鼎湖之格天潜图内难頼忠良辨虞渊之取日寻复重光如斯借筯之筹皆出断机之教延登伊始追钖维新爰循从爵之封庸示归鱼之宠尚斯冥漠少慰灵明可
　　妻赠韩国夫人制
　　国家以名器之公盍深求于崇报夫妇乃人伦之本冝并着于显荣爰考典章用敷宠数某官某之妻赋柔嘉之性凝婉静之姿姆于名门素守女箴之训妇此良士峻居储传之严所期夙夜之相成不谓死生之有间慨驹隂之不待失同依日月之光缅象服之是宜尚足表河山之行进封大国正号小君庻其营魂歆此嘉命可
　　妻封韩国夫人制
　　王政重于报功国风本于正始齐家有道内助臣忠赏爵惟公尚从夫贵以厚人伦之别以彰妇徳之严某官某之妻懿敏柔明雍和专静遴选蚤由于名阀笃恭宻侍于慈闱嘉若令姿归于重辅行学素足乎已富贵尤虗其心义调琴瑟之和礼饬笄珈之盛俾尔夀俾尔昌炽岂惟偕老之荣在其身在其子孙孰愈兼全之羙克膺宠渥茂介祯祥可






　　牧庵集卷三
　　钦定四库全书
　　牧庵集卷三
　　元　姚燧　撰
　　序
　　读史管见序
　　宋社既墟诏令湖南宪使卢挚以内翰籍江南诸郡在官四库精善书板舟致京师付兴文署以故宣之致堂读史管见亦归兴文自是庠后学之士废读是书大徳辛丑燧持宪节使江之东物色乆之明年得本旌徳吕氏之塾而刘安官校是邦防其月廪师生之余谷充于庾而钱羡于帑足以佣工俾翻刋焉因忆曩游江西阎编修宏方掾此省出管见藁数纸曰斯公遗墨俞秋山故物也尝贻其子壻黄有开有开贻宏宏敢以上之先生遂受宝之逾十年矣并摹卷首每笑钟繇求蔡邕书于韦诞而不得诞死至发冢以取其癖如是观公今书于用笔精未必逮邕求邕书之存今者止于独断惟笺汉氏名物岂若公于千二百六十二年之事千状万彚丛臻其前一揆义礼之正褒以劝善贬以诛恶使地下之人宠受华衮耻防市挞其效法春秋扶植人极之功何邕所敢跌及复哀其时邕死孔融思之以虎贲之貌惟肖饮必引与之同赋荡之七章曰虽无老成人尚有典刑然非是藁世乌乎知其削之勤已精求精已密加密埀后之不茍哉足使学者不烦发冢可少槩见公书于今移融之慨叹夫尚有典刑者不在虎贲而在此也其书已贻之同门友许约安求为序既喜是板为兴文之始兼防其得藁之由与今所归以谂观者
　　国统离合表序
　　走未壮时读通鉴纲目书于苏门山尝病国统散于逐年事首不能一览而得其离合之概焉因年经而国纬之如史记诸表私藏诸簏遇有疑忘即是而叩无异多闻博识之见告者四十年矣是嵗之秋同门友许君得卿自金陵过宣留语月间以示之得卿善其非出己意而新竒为説特抽纲目所有彚而为编虽刋置凡例之后犹不谓僭而校官刘君恭方刋胡公读史管见于宣庠闻之谓因是工可防手于旬浃遂取徽建二本重勘校之得三误焉其一建安二十五年徽作延康元年凡例曰中嵗改元无事义者以后为正其在兴废存亾之间闗义理得失者以前为正其下注云建安二十五年改元延康考之范史及陈志注文是汉号通鉴所书乃若曹丕称王时所改者今不能悉见例云然则为汉为丕疑犹未决矧其时正在兴废存亾之间今以前为正从建注二十五年其一章武三年徽大书三年后主禅建兴元年建无三年余与徽一凡例则曰章武三年五月后生即位改元建兴而通鉴目録举要自是年之首即称建兴非惟失其事实而于君臣父子之教所害甚大故今正之即是观无三年者则昭烈为无终独建之失曰后主者徽建皆非尝求其原由陈寿晋臣晋受魏禅不敢帝汉而臣魏故不曰汉曰蜀谓昭烈父子为先主后主通鉴因之反帝魏而主蜀后为目録事皆书汉岂晚知其非欲正之而未及欤至纲目书出始曰汉中王即皇帝位统斯正矣而于其子独曰后主何哉且自建兴以及炎兴用天子制以临四方者实四十年邓艾至成都书帝出降明年又书魏封故汉帝禅为安乐公亾国之余且然岂于即位正始之年不帝反曰后主乎是与十四十五十六卷之起尽反凡例诸曰后主者皆溺于熟口顺耳不思而失于刋正者也凡例又曰有被废无谥者但曰帝某而不用后人所贬之爵建兴之帝未尝被废亦均于无諡者故曰取晋帝奕与唐睿宗景云二年注宗皇帝先天元年明年始大书宗明皇帝开元元年者例大书三年注帝禅建兴元年明年大书帝禅建兴二年庶前后参稽可皆脗合无龃龉也又其一天宝十五载注肃宗皇帝至徳元载明年惟曰二载未尝大书肃宗皇帝至徳为无始故今于二载上加肃宗皇帝至徳使得上同于开元呜呼三者均失而延康之取至徳之去犹皆小小何也统固在也若章武之距建兴才三年耳遽有帝父主子之异岂不于统大有闗乎故特书曰帝禅有罪走为不韪者度不可以户説虽面受之心不然焉或以为知言非独走也有见可一时之快而建兴之帝亦将雪其比徳失统主称千载之耻于九原矣
　　唐诗鼓吹注序
　　鼓吹军乐也大驾前后部设之数百人具器惟钲皷长鸣中鸣觱篥皆金革竹无丝惟取便于骑作大朝会则置案于宫县间杂而奏之最声之宏壮而震厉者也或以旌武功而杀其数取以名书则由髙宗退居徳夀尝纂唐宋遗事为幽闲皷吹故遗山本之选唐诗近体六百余篇亦以是名岂永歌之其声亦可齿是欤尝疑遗山论诗于西昆有无人作郑笺之恨漫不知何説心窃异之后闻髙吏部谈遗山诵义山锦瑟中四偶句以为防意于适怨清和始知谓郑笺者殆是事也遗山代人云南参政郝公新斋视为乡先生自童子时尝亲几杖得其去取之指归恐其遗防以易数寒暑之勤既辑所闻与竒文隠事之杂见他书者悉附章下则公可当元门忠臣其又郑笺之孔疏欤公将种也父兄再世数人皆长万夫于皷吹之赔犦矟而导绣防者似已饫闻晚乃同文人词士以是选为后部寂寂而自随无亦太希声乎其亦宏壮而震厉者亦有时乎为用也兵志有之不恃敌之不我攻走闻江南诗学垒有元戎坛有精骑假有诗敌挑战而前公以元戎握机于中无有精骑孰与出御走颇知诗或少数年使得备精骑之一曲横槊于笔阵间必能劘垒得儁而还惜今白首不得公一振凯也公由陜西宪长以宣抚使巡行郡国河淮之南欲序故燧书此
　　冯氏三世遗文序
　　古之人道徳积躬而孝弟行于家风教及于乡而勲名流于天下后世父基而子构祖涂而孙辙存乎当时簪绅荣之埀之于今竹帛焕焉是之谓世徳之家如杨震袁安四五世迭为三公桓氏世为帝者师与后汉祚相终始下乃唐之韦杜八叶萧氏其间彰明较著者尚多由是以来有志树立门户者夫岂无其人哉然不一再传子或不才孙复不令仁义之不修诗礼之日捐徙业下逐百工众技之利自混于齐氓能不触刑辟以及其宗祀者又于不才不令之中有絶俗之识者也呜呼世徳之易霣而难传如是者果天欤天未尝祸善人有开于始而无闻于终有先于前而见羞于后者必自夫人焉必人也耶箪食豆羮为物亦薄矣吾之与人犹必揆之于义以裁其当否况如天者将畀人以世徳寜不靳吝爱嫪诱之于冥防相之于昭昭俾继继生贤不坠其世者未必人力能致然也冯氏由中义擢金天眷已未第中顺通议右部以及今奉议凡五世儒仕郁为清风素望之家者百四十有八年亦庶几古之世徳人哉子休复进学方力诸孙蓁蓁红蕖碧蕙颖发庭下又如是来者之未艾也求今乔木故家可申乙者轮指不满四三呜呼亦有非天之为者中顺以中议卒官同知山东转运时年五十有九故甫年六十以同知横海节度致仕通议以同知集庆节度亦六十致仕率不满年格而止不尽享有之留为裕后之谋若良农之休其地力而不竭其出也然三世皆止同知亦理之不偶然事之可异者中议之文逸不可搜辑中顺白云集通义松庵集右部常山集奉议皆板之行世矣目曰冯氏三世遗文俾燧为序曰夫人之言为声声原于气中顺之气劲故其辞简洁而峻清右部之气和故其辞温厚而优柔通议之气粹以正其学综博而趋约故其言之见于诞布除拜吟情托物诛奸彰善者刬戞陈言一以经史为师淡丽而不谀奥雅而雄深多体而不穷视金诸作为髙古信一代文章之宗也尝致仕居嵩山之松庵以故人多不敢官公第曰松庵犹鲁人于石守道曰徂徕然奉议名岵佥河南北宪事
　　紫阳先生文集序
　　紫阳先生长先世父少师文献公十有五年交友间少师独畏而不敢字者言必称先生由其为河南徴收课税所长官兼亷访使按部洛西识燧于防稚迨少师弃长尚书幕隠居苏门辇致子之以不力于学数加困楚先生闻而驰书止曰某令器也姑无为是急其蚤成长自不尔先生四子保垣万驹缑山嵩山皆中下殇既俾弟之子元桢嗣其职世祖以王教起为京兆宣抚司叅议年七十其嵗乙夘卒干州四女长适张箎者相失兵间次王亨皆前夫人刘出且卒执亾妻手语夫人吴曰他日无醮他门必归姚氏后是四年燧壻其家得观还山集者于夫人所夫人袭先生还集宝有甚至不以付三壻夫人卒亾室在苏门其书归王氏亨亦不得而有次姨自椟之后燧为秦邸文学亾室求之百至不可恚而与其姊絶寻卒刺胶州子子监江州路位总管上者晦求板之亦不可季姨适任良及主荆门长林簿求先生书与俱十一帙中止校某四时晦已卒弟曙也自江州来长林省其姑録四帙归后亨子某壻昭文馆大学士杨元父其母亦卒得疾防心燧持宪节使江之东之三年当大徳癸夘昭文子寅由为南防监察御史过华阴于王氏败笥故书间得其七帙寅槖以遗燧思四帙在季姨所者他日必合而一防季姨终良防携其子某亲迎吾家舟及齐安亦卒燧伤之曰呜呼何是书之多艰哉今年四月曙满秩南劒録事将西入秦求七帙板之建寜书坊过宣燧以寅所授授之因慨晦始受学先生常面命之曙后先生卒一年而生顾能成其兄志而文其祖书行今与后先生弟而慈孙哉若先生酅国世家传次及平生嗜学述作之富与一世之士服为闗西夫子者有遗山江汉西庵三先生之碑铭之集序言故燧着是五十年间幽郁于昔将昭章于今者于篇终云
　　郭野齐诗集序
　　古之人武以戡乱文以守成顾时义焉何如遇斯为之今为士者事防之来缩项惴詟不敢一出而用其学自班乎武人成功之间无已太固而拘乎尝闻郭野齐公自其未冠而为士子时喜闗弓驰马读韬钤书其先公禁切之毎不为止交逰或近狂之而弗善焉迨筮仕也连三佐戎幕用其画军旅率輙效而先公始信其他日果繇武立劳者防至元丁夘大集诸道兵襄阳张平宋本一时材武智计之士莫不防聮辐凑各试其能长围之下凡六年而拔之乘破竹鋭浮马棰渡江乃得专一旅之众践蛇茹虫﨑岖楚越之徼以蛮獠之鷔岸诈谖曽不敢少傃其锋既懐柔者必仁存而信抚之使人不知有易代之惧又握虎节以卒于军今县官故事职乎民者子孙或不必世能世之者率职乎军父死而子继之兄终而弟及之如汉之彻侯以故其子嗣长万夫而始弗善之者自妄其言之迂狂柔頥瞠目若不可少望其遗尘呜呼亦诸生之壮伟哉燧逰余杭都漕冠公理赋两淛曰余野斋相好者子亦有雅一日焉今嗣詹戍是求序其遗集子容让为因得读之尽卷为诗六百余首曰呜呼子曰诗可兴可怨今之诗虽不得方三百篇可攷以知国风与王政之小大要亦繇于吟咏性情有闗羙恶风刺而发非徒作也矧其善为形容所遇如函夏蛮裔之山川习尚讽之如人身履其地史氏防章取之亦奚异于观之风其有咈吾心感吾心而出吾口者直至而激烈不自知其言之不可为诛奸之属镂也今也同时援迹襄阳材武智计之士功与公等位与公夷与或过之者将千辈而有一言若是几于道者乎则公兼众人之能在众人则不敢觊公之至也公讳昂字彦髙始知山东统军司事改经厯官再经厯襄阳统军司擢副沅州路安抚使同知沅州再副招讨沿邉溪峒使俄陞为真改虎莭长万夫戍抚州迁广东宣慰使仍虎莭将本军以卒嗣侯震也辑其遗文板之播晓一世日吾先人非独功如是有言又如是其能子哉
　　樗庵集序
　　余读陈杞世家叙舜禹契稷伯夷伯翳之裔于帝王与显诸侯曰有本纪言有世家言独于臯陶封英六曰无谱尝为之废卷曰呜呼英六建国也厯虞夏商周四代之间将二千年由无谱虽以太史公之综博犹不能推采其世竟与滕薛驺小不足齿列者同归于弗论则清风素望之家子孙能完有其谱不陨世徳者岂不难其人焉此欧公取以表宰相世系于唐书也然惟世事搢绅者知尚乎此其或徙业不儒才四三传于所宗亲犹不能举名曽高况族从之远而蕃乎千嵗之绪一朝而防絶其发太史之叹而见比英六者不知他日几何人也近世惟吴氏从五代晋少帝降辽为名臣之三世三相国陈秦燕秦燕皆中令中令而下官少异矣然继继搢绅至提举邓州学校君八世宗从百数十人非君死生一谱于板荡之中不使其遗裔得见先徳之盛于今曰呜呼其善为子职者后君没之十九年至元庚寅子京出其谱而见其然且求叙君樗庵集因伏读终帙得古赋三古诗八十四律诗九百八十七乐章三百二十表书啓五十四序引三碑志事状十三祭誺一青词祝文九十二榜疏十一凡千五百七十篇非其中闳肆该蓄能是富多乎哉闻君在全季也年犹甚盛已受海内闻臣誉士之知书候其门必曰内翰葢已与其不蹈是地不足以尽其学能今斯人者复皆沦亾頋求君故人子及识之垂鬌中若燧者耶亦足为斯集之悲也窃尝泛观大率古人之书不行其时而传诸后故其时之人及见其槩有不若后人之尽其完则斯集之所悲岂非适为燧所幸欤夫读其书必知其人质者拘窘掞者防夸近者肤卑豪者峻宕刚者麤厉而弱者气乏与夫徇今者陈茶戾古者无法葩艶者远实喜异者艰﨑失志者诋讪躁浅者迫切而挟数者诐倾其失非尽乎此也惟所性中正宏厚者故能优柔而明炳洞畅而温醇斯大雅君子言符其徳者也斯集有之然不茍作尤致意于朋旧患难死生之际亦足为后学笃伦理之师瞽见如此异时者出将以余为知言云其出处详见故河南府提举学校李君竹斋所撰埋辞又闻平生于辽金右族字名官勲世数子弟及其外氏何人皆能黙疏而备言我外舅紫阳翁尝劝其为书岂将资笔近鉴耶惜不果成也京今嗣为州教偘偘自持操置门第甚髙其姻与友必求其类真不陨世徳者其喜谭辽金世族葢习闻余论庻其能成书乎
　　卢威仲文集序
　　一元之气不能皆阳故阴时出而乗之然而制阴者必阳也世道不能常泰于君子故小人迭出而否之然制小人者必君子也古之人往往于和光同俗之中寓其扶阳抑阴之意圣人何心哉顺天道也一小人生而君子必与之并生焉生此者所以制彼也仲舒汲黯并汤而生张猛周堪并防显而生朱云梅福并光禹而生天意可知矣是以鳯惮王章贤惮王嘉览惮陈蕃冀惮李固操惮孔融诸武惮仁杰仙客禄山惮九龄守澄惮刘蕡异鏄惮韩愈惮之者人也所以使之惮者非天乎吾友威仲之生其将使世之有所惮乎其天以倾世道之阴乎其文吾不得而多见其大者矣甲辰一疏夺权人之分而其立可使蟹匡范冠而蝉緌夸者知位之不可恃悖者知礼之不可失其有功于名谊如此埀绅学馆之际是非必陈邪正必办阙政无能言而言之者必威仲也巨憸无能拒而拒之者必威仲也射精而猿号鉴明而尘至威仲于是不见容于表着之底矣湛浮田里啸傲江湖此自古忠臣志士所不免威仲身诎而道不诎矣余尝熟玩其文之一二大抵体根于气气根于识识正而气正气正而体正故劲特而伟健明白而洞逹激烈而恳到望而知其为威仲之文葢君子之文也抑余有闻年有少壮老之不侔气有明昏惫之殊致故为善于少壮之日则易而自立于衰暮之节则难惟学则一而已矣孟子曰我善飬吾浩然之气又曰以直养而无害又曰是集义所生者夫如是谓之学此威仲所素讲者余复诵而勉之
　　髙丽沈王诗序
　　天下之事以古方今不异则同异乎古则同乎今异乎今则同乎古异必一居无有若髙丽氏之古今两异者姑即已事而观之始晋惠之永兴尽宋文之元嘉偏方立国若成李雄代什翼犍凉张寔吕光南凉秃髪乌孤西凉段业李暠北凉沮渠防逊夏赫连勃勃后秦姚苌西秦乞伏国仁燕慕容皝垂南燕慕容徳西燕慕容冲合是数国之年取其两端冲少不能逾纪沮渠不及四十年一何促促若是耶庸以较夫髙丽氏王建立国于唐明宗长兴壬辰厯晋汉周金宋以及至大庚戌传二十八厯三百七十九年垂统之遥继序之遥昭昭况頼圣世亿万维年其来犹未艾者独何修而臻此哉岂负固海隅中土之兵不能以至欤将善于事大不失其贡职欤将修明治具礼乐刑政维持之效欤抑箕子之泽百世而不斩也吾所谓异古者此焉耳其异于今均之曰王异姓之于天宗有间也然宗王受封大国同升虚邑何也未尝祖别子于庙人民则天子使吏治之其府虽得置监郡与府属皆请而命诸朝而刑人杀人动兵何敢越律其民五家赋诗为斤才一犹不聼下令擅徴发其地皆轮之天府嵗终颁之其网亦宻矣遇髙丽氏则不然有宗庙烝尝以奉其先也有百官布列以率其职也其刑赏号令专行其国征赋则尽是所辖之境惟所用之不入天府若是而曰异乎今者然乎非欤最二祖之所并苞何翅万国其苖胃有世其土而王者乎虽牵涂人之裾以问之亦皆曰无有万国独一焉世祖又为乃先生降以安平帝姫追封秦国实生今王于属为甥而妃又裕皇元子晋王公主父子先后连姻帝室当储皇之敉寜内讧也王与定策故皇上报之加开府仪同三司太子太师上柱国沈阳王驸马都尉征东行中书省左丞相髙防国王后以宗王封大国者惟一字遂与同之又原降制惟曰沈王进尚书右丞相加推忠揆义协谋佐运功臣湛露防光可谓无以尚者其相与参军踵门谓燧曰词垣之臣不可不有诗也君为序之翰长乃帅其属共为赋颂褒扬揄拂归美圣徳歌功台阶其声鉴鍧若金钟大镛之戞乎虞业焉其文焜煌若山龙藻火之摛乎绘絺焉既不遗于一善燧序先之则为箕舌之粃糠有讥其赘者矣
　　遐观防唱和诗序
　　遐观防者今常之无锡丞前南阳府教梅谿杨蔚彦亨之别业也其扁则致仕翰林承防王公鹿庵所作用笔髙古神间韵逺真天下之竒书哉彦亨自赋之外诗若歌者十有三人余识五人曰乐吏部梁兵部李庭賔王继明张毅也其八人未之倾葢焉捧玩披今名篇俊发谐互铿锽皦绎通畅金石之音未足以喻其正而防也摛藻焕辉绚烂夺睐黼黻之绣未足以方其实而章也二十五年余罢直玉堂之明年彦亨亦秩满无钖聚居穣侯之国余忘为诗君先挑尝焉日夕和赓浸淫卷轴顾余岂敢追配大雅然骐骥千里驽马程以十日或犹及之是以竭力蹷倒景之后而不辞也于是之时彦亨求序梅谿唱和余莞然笑之非求序也特诧彼十三人者之能言相媿焉耳虽然子见夫善奕之与拙奕乎拙奕获偶善奕则其智日增善奕之避拙奕则惧其术之退也君惧退术耶余智乌乎增将曰负博局而惟夫子之是从也
　　寿厐礼部母夫人诗序
　　古之人曰观其子可以知其父父丈夫也我丈夫也身以接之何嫌宜若不待由子而知若夫母也则非有亲好于平日有不得一跻堂陛而跂其几杖非由子以观其知有无从者葢迹其己事也天下之人惟善其常而变故欣戚一发乎情必善常其变而变其常而后欣戚不千一揆以义方厐咏之铨官海南也去京师万里防犯炎瘴蒸如毒厉而至于海舶渉洋矣荡以防云之涛引以排山之风幸其既岸始砺兵负甲以鬭未服之獠出万有一生之涂满嵗不可必其来归亦至戚也使母夫人如他人去其子百里期尽旬月而反煦煦以节早夜时饥渴为戒继以牵衣相泣者则咏虽勇于功名亦安能防襟以去乎哉其果为行由夫人之能勉以君命之不可反汗臣职之宜于贤劳也故曰常其变然咏尝御史里行尝修撰翰林今为小宗伯皆清列也乡距京师可曰而至其养则膳服足以华悦其口体其逰则贵家姻里愿頼其仪法亦至欣也而夫人犹不轻去先人坟墓以安享有寜家扵涞水之濵视荣耀若无与已然者故曰变其常谚曰不啼之儿谁不能持呜呼如是求之其情与义有遯而不得者乎至元二十有三年燧始识咏于燕后是七年相遭武昌是年如海南皆数夕而别元贞始年始同官翰林入同事而出同适驩浃而闲暇计始至是逾一纪矣可访亲好以縻官于庭无所为而至于涞故于跻堂陛而跂几杖且不得而遂焉矧齿其年乎哉惟知生以四月一日咏自善为文凡庭臣之文者率作歌诗为寿燧欲序之前年妨以史事去年廹南归令闲退于郢无掣乎中故书所由为序示咏以致三千里之贺
　　王宪副母夫人九十诗后序
　　常读诗礼之言而知其祝寿考者恒在于有官君子也圣人之心非不欲四海之民尽然頋其势有不可必得而其仁止于不饥不寒无金革以没其齿而已矣君子则不然责以其治代天工也效以其泽及斯民也縻之以好爵酬之以重禄王者既崇髙富贵之故人之防其赖者其报惟有寿考之一言曰庶几乎由吾是祝而永年可悠长父母吾也呜呼君子之于民有父母之道者也非生而出之者也而民犹忠厚若是况君子于亲托其遗体乎则其祝寿考者将什百千万于斯民之于吾也匪徒祝之又以其禄养之卿士有家者也以家养诸侯有国者也以国养或曰民之无国家而寿考者若何而为养曰汉民之长吏存问嵗时致帛絮牛酒者犹其遗意也允中方为河南北宪副有官君子也母氏夫人年今九十寿考者也食四品禄家养者也养有禄故能备仪物备仪物则可愉裕而无忧愉裕而无忧则寿考者益昌延而无期矣允中以黄髪之子奉白髪之亲防其孝者为何然然未尝观木之稚也气鋭皆上耸而挺直无求依其旁其老也势竭皆下樛而婆娑有求质于下亦理之曰自然而人亦或有不是异者也则夫以髪之亲抚黄髪之子益隆其爱者又如何是皆足为吾身昊天不吊者之深悲矣余识允中十年于今未尝言及其亲己丑秋遣其子铭持诸贤为夫人序诗八十者二十人二十五篇诗序其九十者二十六人三十三篇编为两轴最之为四十三人五十八篇葢有同是一人先后两赋之者或累篇者其孙锡于其王母不得比之他人宜别之呜呼多乎哉大而庭臣之贤下而髦士之良稚髦之不必齐其年也戚疏之不必一其好也亦容有不得升堂以企望夫彤管之仪者焉而洋洋诵歌若是于以见凡允中交者皆母之训也然反扳而覆诵之犹病其言有矛盾者既称夫人妇王婉顺矣当节度君守赵将以城活斯民而夫人一言制之是越壸内而出干戎律也顾以节度君之雄烈识度其揆义委质取必夫人之一言是举阃外而入禀墙帷也两戾其道恐君夫人之贤两不为是笔斯言者将以是而信来世非诬人耶且今之巧于术智者人犹莫忖其心之何在况苍苍之髙天幽邈卑人以年而曰吾得之必之何在而致非诬天耶余之斯言虽足取愠一世而世之人以为知言者多矣诗中或有赞夫人能诵浮屠书者抑不知为是者将报徳在今欤其徼福未来乎以为在今外宰物而归之浮屠之鬼迷孰大焉以其未来乎既享有于昭昭又求不可必得于觊孰甚焉彼为浮屠法者必信其书而崇其道者也懐之西堂徳公亦僧之巨擘焉年百十一方年百有三时尼有白姓同齿者曰夕诵浮屠言徳止之曰人恃气以生者也今老而衰已不能充乎五内而畅之四末汝犹忍耗之故楮上耶白为之止彼为浮屠法者犹戒其徒以老无读其书而夫人不为浮屠法者顾诵之不置允中其以是幸谏之曰某之友姚燧者实云然诚由是能止诵则夫人当气实而神深多蓄而少出不伐而益完自今保寿考益昌延于无期者皆由燧得之敢以是祝
　　郑龙冈先生挽诗序
　　观人之道当概其心所存与身所履如何而论之夫然后中而无失今也名卿贤士之物故莫不有诗人挽悼之髣髴其平生或以徳书或以交言或以遇荣或以御恤或以名而慕或年而仰二或以政而思或以文而扬往往各得其一事一言而未概心所存身所履始终何如也譬之绘工始学画人耳目鼻口颧頥顔角理髪须各自为处终未尝集而为面使真见夫妍丑善人恶寿夭贵贱为谁某之全燧少时闻郑龙冈公第知家富清玩可与古李邺侯王副车者敌薰然承平故家习也后国学生始与其孙有节有文二人者友于时公即世已乆而二友年尤少亦未尝询及先徳何如今年来关中有文以安西行省员外郎示吾友江西行省郎中髙道凝所撰埋铭而得见公大节有三一曰亷太宗赐银五万两辞今上赐钞二千缗偿责辞二曰让太宗再富以地比诸侯王封辞贵以上相位两中书右又辞三曰仁金以蹙国汴都尚城守大宗怒其后服拔将甘心公怫逆曲折陈觧城赖不屠所全无虑数十万人世之知公浅浅者惟曰尚医夫善鍼艾药石者孰与和扁意佗稽之书传所起死惟各数人使四子者存尽鍼艾药石一世之技能起数十万人之死于膏血横流之下乎呜呼四子之所能者公或能公不公之所能不惟四子之必不能虽一时四海勲戚将相结主知未固者皆不能也古称仁人之言其利博哉其不信然乎然自公之霣谢凡在廷将相善言经为通儒文为名家诗誺以之集将百篇焕乎其黼絺锵乎其璜珩所以髣髴平生者将无一善之遗余矣吾犹病夫各得一事一言未概其全也故着三大节而叙之俾观者未及其详而先领其要焉
　　冯松庵挽诗序
　　二十有三年夏燧以湖北副宪奉檄趋京师以疾留襄阳佥河南宪冯君岵亦以疾得告来襄阳便医予与之姻友相好也故得与读遗山敬斋所撰君祖松庵之碑志焉以两公之文形容大君子之盛烈可谓不遗余力曲极为言矣然论出处要归之际不过反覆用违其长而徳有衔若哀其不遇然者私窃惑也且谐于时之为遇未若不乖于义为遇之善者也自今以观亦尝思金之叔世为何时哉譬如病阽脉絶息困之人为良医计帷有如秦和之于晋侯不发药而委去自免误人之名一策焉耳彼大君子者頋岂不医若而强起自试于必亡之国乎虽然有义焉使先生已为将相国命民心休戚存亡视吾一身故死生有不恤焉耳幸其时无是位浮沉于常官于时不可为于义无必死膏车而归搴裳以行徜徉于泉石肆志于文酒间此正大君子用世全名之先识髙致兹可谓大遇尚奚不遇之云为哉当时之人年位居前者犹俯而友之其敌也皆跂而师之下焉者恨望履絇而未见者未必不由乎此惜两公畧不及之也呜呼燧言为妄后生之论立崖而求异斯其恒态果有取乎先生未必不以燧为获我心一兴慨于九原也又先妇翁紫阳之诗髯雷短宋是门生而元碑止载雷李王冀及渠五人宋不与焉然两峰亦人豪也游先生之门若不玷焉遗山何为独见黜此又惑也先生之殁距今四十有七年自当其时及身接之殁而哀之以文者亦远而忘焉况如燧者生长去先生千有余里地如彼其远也年甫三嵗齿如此其穉也目未尝接其辉光耳不及闻夫謦欬殁不知所谓哀乆不知所谓忘亦人之情宜然也而燧之不忘先生者异甚葢先生殁以庚子嵗七月十有四日我先人之弃其孤亦同以是嵗月日燧虽恶逆非忘先忌者是日収泪之余必思吾先人维时于先生及识不及识不可知而得与海内重名之士葢棺同以是嵗月日亦可少无憾于而燧思先人必及先生者尽此身而后止也











　　牧庵集卷三
　　钦定四库全书
　　牧庵集卷四
　　元　姚燧　撰
　　序
　　序江汉先生死生
　　嵗乙未王师徇地汉上军法凡城邑以兵得者悉阬之徳安由尝逆战其斩刈首馘动以十亿计先公受诏凡儒服挂浮籍者皆出之得故江汉先生见公戎服而髯不以南人士子遇之至帐中见陈琴书愕然曰北人亦知事此耶公为之一莞与之言信奇士即出所为文若干篇以九族殚残不欲北因与公诀蕲死公止共宿实覊戒之既觉月色烂然惟寝衣留故所公遽鞍马周号于积尸间无有也行及水裔见已被髪脱履仰天而祝葢少须臾蹈水未入也公曰果天不君与众已同祸爰其全之则上承千百年之统而下垂千百世之洪绪者将不在是身耶徒死无义可除君而北无他也至燕名益大着北方经学实赖鸣之游其门者将百人多逹材其间燧生也后不及拜其屦前获识其子卿月者七年矣凡再见之初以府僚见之洛阳虽尝以好兄余犹未语此今以宪属来邓始及之且徳先公不忘也燧曰呜呼自先公言之夫既受诏出之军中而使之死不以命非善其职且儒同出者乎千数才得如先生一人而使之泯没无闻非崇其道此公所惧而必生之也自先生观之孰亲亲其七尺之躯而大其所闗入持瓦缶将盿之犹有惜而不果者必茹毒罹祸不可一日居故忍而为此出处非不思也乃中夜以兴蹀膏血以御魑魅径竹莽以触虎豹而始及水仰天而祝其行非不祝也夫思而后行行之以决则其势多难夺于中路使非先公自行而他人赶之能舍所忍为以回其复生之志收其巳逰之志反就是一日不可居之祸毒乎由是言之先生之死求以无辱不全以归其生也不以不赴而以知巳此其胷中揆制一时相为高下之权衡也然古之人为知巳死者有之无有为知己而生者先生以古人所不为者报之先公而先公所受先生也巳多矣奚徳哉卿月与余相视一卿月归序所与言者赎之
　　别丁编修序
　　至元十九年余辞秦宪而归东周明年复受命贰荆宪自惟才之非也行路之辽也家贫而力之薄也多疾而江南风土之未宜也实难其来然不遑偃蹇自寜者公则压于君命势不容巳私则以为人生文轧混同之时不及夫年未艾以览江山人物之胜勿之则有歉然之悔斯意之不欲巳者出处之大畧然也自厯制宪至今其间望舒二十四晦居府者三一而水舟陆马周厯乎复沣峡归鼎五州十七县者反居三之二焉其于江山之清驶奇峭人才之标特秀异实若富于胷中求如鼎之前编修宻院官丁公及事胜国三朝尝先显者或无有伦焉宜其文章之宏肆年徳之髙邵日闻天朝累起而将官之而公辞之至今又于向见干进而不释者之中所无也余以是多公公之报遇于余者宜与人异按部巳竟将还宪府辱以髙文叙行再三读之爱其词甚华而义至严情甚宻而礼至周而其病在夫一失之不攻众长之是谀曰雄其文粹其学正其传尚其世而善其政斯岂余所虞于公者公之世所知其学文其文果余匹其传与政果不学加乎岂均无之姑为是人甘言相遇乎非欤余如何公而知如是为一报余如告人公以善懐述不余知也公心焉如何不然公诚无意焉而余过疑及此则反取罪为髙明妄人矣或有意督遇将肆公所责之心公焉又如何独甚善于公者巳辞徴不仕若忘世肆志而能损巳有权舆沅阳书院聚徒而育师圣而祝厘以成已而开物咏歌太平以老不可以谓贤者不出而无益斯世也书院之基巳移文鼎牧俾给左契复移文军府俾拔其园蔬又为榜悬之院门以观其速成而戒其中止今余之归或得请去荆宪而北不知公由何事何时相遇中原一握手复道今日为请或苍苍者再牵而南又过十州必覩书院既成升堂以揖峩弁之士来而告之曰子观大夫役之筑者乎十人为什操杵负畚而力作者九人逸者一人防手旁歌俾九人者勤力而忘劳力董率而犒功逸者与受直焉今日之居诸君知徳编修负畚操杵之劳亦思防手傍歌者乎以是为学者引譬而资公一笑
　　送宰先生
　　至元三年二月未尽之三日宰相生谓燧曰余将游秦子能序文兹行乎予掉鞅游天下殆周独秦未尝一至又秦士舍修撰雷君亦莫有一识子昔家秦其所忠者谁人所通信者又谁盍枚举之予阶子言一进谒之也燧曰秦固衣冠之薮泽也在燧未有遍加者焉盖年之前乎燧者率隆名硕徳既幼燧而未与之言后乎燧者燧何所慕赖乎彼而为之伍故遗十百而得一二也请为先生诵之有杨元父者吾师与之抗礼者也其学也粹而正其操履也坚而不渝其执亲之忧也哀而礼其能也愽而肆之防史学读至落落奇倚之士必慷慨感激思见其人于今使先生之至不嫌于自明肯曰向之儒服登常山一言折猖狂之盗而落其角距者实余也彼有闻而不奇先生者乎虽先生夙有负气使酒之声彼将视为古奇杰士之恒态必濶畧而有取乎此也先生行哉其尚有合于斯人欤又有韩邦杰刘无竞吕伯充者皆吾师之弟子也年皆长于燧若韩之能官刘之天质之羙吕之学问之该彻皆燧所不敢望而及计之今以吕以练服在躬未可出之二人有造先生之馆烦从者为燧一讯安焉
　　送雷季正序
　　余从鲁斋先生游最故且乆于同门之士学为最怠而不加进自亲夏楚时犹尔况今载名仕版逺处数千里之外哉昔之怠者为忘不加进者阤而为退矣宜季正之取友而差际余之心安焉而不敢有憾不谓徒以从游之乆故愿因鄙言获进拜先生屦前呜呼其志则勤其意则良惜所借以为介福其一人也是一也义先生自谢致而归屏迹桑梓养安泉石家事不以干于心乡人莫得见其面于时欲求如祭酒之授徒来则受之亦难也余则止之无行虽然以先生平昔乐教之心且熟子之兄伯静之名尝哀其愿见未得竟抑志以卒有弟如此笃学而善学行已以化乡岸然不流于今俗翘然自是以古人千里羸粮而就正焉又观夫人有可进成徳逹才之具必不拒其见也余则劝之令行且景星凤凰之为物人或睹之犹为生之幸况大人君子徳道之容可以兴起一世仁义之言足以发挥百王者哉或一进拜而闻其绪论必决滞为通易暗为明大有得于曩昔也有得而私之仁人之用心不然行哉余将湏其归而见告也
　　送畅纯甫序
　　欧阳子为宋一代文人一时所交海内豪俊之士计不千百而止及谢希深尹师鲁二人者死序集古録遂以无谢尹知者之恨呜呼岂文昌也作者难而知之者尤难欤余尝思古之人惟其言之可以后行为恃以待他日子云者出将不病夫举一世之人不余知也今乃若是其亦有知者为快而失之为悲欤余冠首时未尝学文视辈流所作惟见其不如古人者虽不敢轻非诸口而亦未尝轻是于心也过而自思人之能者余操虑持论且然余不能之何以免人无嫉贤之机余年二十四始取韩文读之走笔式为持以示人譬如童子之问草彼能是予亦能是彼有是余亦有是特为士林御海之一技焉耳或谓有作者风私心益不喜以为彼忠厚者不欲遽相斥笑姑为是谀言以愚之不然殆鼓舞之希进其成也自是防耻益作既示之人且就正于先师先师亦赏其辞而戒之曰弓矢为物以待盗也得盗得之亦将待人文章固发闻士子之利噐然先有能一世之名将何以应人之见役者非其人而与之之与废其人而拒之钧罪也非周身斯世之道也余用是废作有亦不以示人絶甫自言得余双字不言不録而弃之又言世无知公者岂惟知之读而能句句而得其意者犹少呜呼世固有厌空桑之瑟而思闻鼓缶者乎然文章以道轻重道以文章轻重世复有班孟坚者出表古今人物九品之中必以一等置欧阳子则为去圣贤也有级而不逺其文虽无谢尹之知不害于后后犹以失之为悲下下之外岂别有等置余为哉则为去圣贤也无级而絶逺其文如风花之逐水霜叶之委土朝夕腐耳岂有一言之防乎古可闻之将来乎纯甫独信之自余不可不谓之知己足为百年之快恐纯甫由此而取四海不知言之非也然纯甫实善文其不轻以出者将以今为未积积而至于他日以骚雅末流典谟一致乎将恃夫位民既而循吏持宪既为才御史富民又将为良大农道行一时无暇于为言乎岂以世莫巳知有之而退藏于宻也由积而为书他日与道行一时无暇于为言则可由莫巳知而不出若余也虽不善文而善知文则纯甫为失人矣今以农副行田陇右于其别也叙以问之至元丁亥七夕
　　送郭肃政安道序
　　书有道有体有势谓为太耶周官则班之六艺谓细耶次之礼乐难耶举天下之人孰不为之易耶则纩一代能名世者不数人若是者亦未可以细视易言之也斯其道也其体则有篆草三等本而上之草出出篆则篆者书之源或曰而下有正走则曰唐湖刺杨汉公跋千禄字书以顔鲁公书为尽钟繇之精能则正者实也其势则有拘有束以言篆譬则弁冕端人将执事于郊庙于于其趋缩缩其循周旋则至圆不能如规折旋则至方不能过矩则常服燕居不可多拘家人视以为严君而亦可少放草则雄勇武夫夫缨曼胡而衣短后挺茅运铍进勇退跃踪横入出顿挫起卸挥霍研拂极其放而惟吾意之所至焉然为是者虽云出乎手而一心为之师心拘亦拘心放亦放未有心放而能篆亦未有心拘而能草势必至理必然者也走尝观今为篆者无牧举其谁求一蹴而可臻古人之阃戺者则郭肃政安道一人焉耳夫日为是拘艺则心存而不放岂不几于克念作圣者耶视走之惟事乎草心放而不知拘者相逺万也安道号西埜好学而善文无乎是则书不能独振耀今之世矣将别而紏郡于岳序以问之
　　送李茂卿序
　　太凡今仕惟三涂一由宿卫一由儒一由吏由宿卫者言出中禁中书奉行制敕而巳十一之由儒者则校官及品者提举教授出中书未及者则正録而下出行省宣慰十分一之半由吏者省台院中外庻司郡县十九有半焉吏部病其自九品而上宜得者防絶来无穷而吾应者贠有尽故为格以扼之必歴月九千始许入官犹以为未也再下令后是增多至百有二十月呜呼积十年矣劳乎哉李君茂卿尝同燧受学先师司徒公儒者也父户部恩泽既推其兄之子及将试吏堂帖令出掾湖广省盈九十月将赴铨中书燧贺之曰人有不职幸不紏于御史者君以勤效无此人有饕墨幸不罹罪罟者君以清慎无此人有依庇有力窃离所事同列之懽以自求容一时幸不谴斥者君以中行不阿无此人有挟任而商贼之州县而倍责嬴入以肥其家幸不私于民与众树姻党子弟入官以防后至之涂幸不贬于士者君禄入外无他营舍仆马则顾影无朋举无此举无为为贺其可贺者谚曰两姑之间难为妇上政事堂下防幕多或二千人其事之来抱素求署无一可后者皆视其色聴其言动止移畧比不龃龉使驯驯如式从已而出譬则庖人善适众口酸咸者好之不齐然非暂也必八年之乆大而经国子民细而米盐甲兵于尽得夫人之情而熟知夫事之势増益其所不能者不既多乎今之老于力笔筐箧以致逹官贵人皆下视之吾逄掖以为言阔事情而不适为用者恃其能此焉尔君既能之是行也以军国公相知之素无曰峻擢惟循所宜资亦卑善之昔也人吏之今焉吏人其留中其居外主乎闻司徒平生六经仁义之言而济以今所能古所谓以儒术餙吏事者非君其谁哉大徳己亥秋八月上日书
　　送姚嗣辉序
　　取士以文始于隋而盛于唐其法有司择学修其家名闻其乡者歌鹿鸣而进之朝谓之贡至则试之以声律之文中程度者谓之选犹未即得仕必待有位者之举犹视举主何人或众且贤以防其人之材否始授之官胜国因之而小变焉选即官之惟不使得为令必制置提刑转运诸司五人举始用为令令而上郡牧侍从五府之官无不能至者则自贡而选为举千百人不一得焉亦硗乎其艰哉吾宗嗣辉胜国选士也赫奕其时瞠后尘者千百人乌可少跋迨今改止声名昭晰不可络阕犹官洪校满秋而观光天朝求通刺秉政之臣卢公吴公门者千里人未有一得独于嗣辉倾身接之迎誉诸公闾文云乎哉有间于道徳之实耳士而得此亦曰逢矣逢而至于逹也奚惑然终不能増多其旧尺寸复调武冈益逺于洪岂两公面是而中不力耶曰非也囿于法制之宻先得之多两公拱视不可躐其级也以故南桤汝意而往既轪燧告之曰凡今仕者闻职乎民以有治赋聴讼之事为莫不色喜闻职乎士则以无有贡选利禄之望人怠于学虚师席而夏楚不试卒不怿乎其中嗣辉将亦若是乎盍亦思之官风化俗之原治忽所寄也无逺稽古而监之今司徒文正许公微时于大名于辉于秦于河内以倡鸣斯道为己任谆谆私淑少长不一其年也鋭纯不齐其材也积多至数百人闻之天聪徴为成均俄拜左相嵗余辞免复求成均后其弟子继司鼎铉者将十人卿曹风纪二千石使棊错中外者又十此焉其于隆平之治岂不少賛乎嗣辉苟以是为心规矩薰陶是邦之多士得其逹才一二以用斯世使海内之人指而诵曰是大夫所梯接者于以亚匹吾司徒公其获将多行矣勉事乎此嗣辉蜀人以蜀多桤木虽寓荆吴不忘其乡号南桤云
　　李平章画像序
　　陛下之未出阁由李道复日侍讲读亲而敬之尝召绘工惟肖其形赐号秋谷命集贤大学士王颙大书之手刻为扁而署其上又侧注曰大徳三年四月吉日为山人李道复制至大四年辛亥春正位宸极制授道复光禄大夫中书平章致事以尽学焉后臣之义装演是圗填金刻扁而摹赐号与御署卷加标轴宠耀至矣人孰与俦敕臣燧序之将俾词臣颂歌其中而亲览焉臣闻命屏营反覆究思在昔帝王圗其臣者商髙宗之傅严汉中宗之麒麟阁世祖之云台唐太宗之凌烟阁四焉耳麟阁而下皆将相之开国家承平乱亡以賛弥纶资訏谟以致阴平者傅岩不然初未有是赫赫显烈肖其梦形求得诸野爰止作相以道复肖形可同乎説髙宗图于既王三年之后陛下则图于未帝一纪之先其时绘工运思有所未至手设为色髙宗于説有是乎哉断所无者李泌从肃宗于途人指目曰黄衣者圣人也白衣者山人也已乃为相而道复姓偶同乎泌亦曰其衣余亦已相谓道复山人可同泌乎为之赐号刻扁肃宗于泌有是乎防亦断所无者泌虽贤者而言涉神仙迂怪以故史氏短之惟説则无间然尝攷观之古今之世相去若异帝王为治道罔不同何则陛下所居则列圣之位也列圣君临之中土尧舜昔尝有也乃若高宗亦商圣贤之君耻其不为尧舜故命説曰若金用汝作砺若济巨川作舟楫嵗大旱作霖雨作酒醴惟麴孽作和惟盐梅取喻再三求其交修者皆陛下有虞道复之心今谓道复其才有足方説孰敢犯是不韪然其所处则説地也如较其学焉后臣顾説所无能求多闻以建事学古训以道积厥躬招俊人以列庶位对扬天子之命亦足袭説遗芳余烈报陛下矣然非旧学之臣世不以是责报俟夫治定而功成徳尊而年及或遂悬车于秋月钓云月以弄泉石朝堂有疑驰使谘之犹不得専为山人世则目曰山中宰相者所不免也是年夏五月序
　　冯雪崖二孙名字序
　　余以汉刻瑞碑笔意深古尝模麟麒二字促而小之刻瑜玉佩为私章故人冯雪崖宪副见而求之曰将赐吾孙以为名也故长曰麒次曰麟后十年主长林簿者谓余儿麒辈元服矣盍字之因思汉孝明图功臣于南宫云台实本孝宣之麒麟阁而征西大将军阳夏侯与居其间当诸将论功侯独避而休息大树之阴世多其不伐目为大树将军而麒其遗苗宜字曰汉功周穆驰八骏以升昆仑之墟后好事者图其褰翔若麟凤栁子厚诞之余观天闲马其名而麟其形者奚少况瑞刻所图延首而长鸣振尾而髙骧孔阜以硕如马而角则骏之去麟有不大相逺者麟字曰周骏如是命之以必难犯则新而不奇也以求义意则系而不离也且各即其人性情之近似汉功循循敛宻王母尝称其克孝如父夫能守家法于今不能逺而言念追鼻祖之踵于古乎其出而仕见之事功可期以不伐者周骏翘翘发达类疆有力者则夫道逺千里可一日而致焉者亦或可幸以焉大徳庚子閠月中休日序
　　序牡丹
　　余于牡丹始于中统之元见夀安红洛西刘氏园三年见左紫洛阳故赵相南园两花皆千叶株皆四尺夀安二十萼广经七寸髙与之等左紫四萼八寸髙等又三年见千秋状元红燕都故相杨大参宅株五尺四十萼七寸髙等后二十年见之长安毛氏园最多将百株株二尺少然皆单叶小大参差不齐无絶奇者后二十年玉板白洛阳杨氏栏株亦二尺少多叶千萼七寸少邓州见三日张氏肖斋之衡山紫陈氏终慕堂之浅红色两花皆千五叶衡紫株二尺少将二十萼五寸少浅株三尺少将五十蕚六寸少惟萧仁卿之承顔亭白花天株三尺大可六七十萼七寸少叶最盛又有色绯紫碧相错株尺少尺可四五十萼盛亚白花七尺大复有绯花株单十萼八寸二花皆多叶而绯花独奇故为佳品今失其名者别有鹤翎红为千叶小株独萼五寸大高等他日株大花则故大矣是为邓花之冠仁卿旧云此落阳夀安福孙自余观之大非夀安则浅红而今名余所命之葢即其形色近似为言也长安洛阳诸花余忘其香孰胜萃邓花而校喷勃秾绵可喜如紫薇者衡紫为第一此余生五十一年所见者然自元年至今为二十九年其见六年六见自燕长安洛阳而至此防数千里中元及三年与至元二十年三见洛阳为同地至元六年十八年二十五年各见之燕秦邓为异地亡虑百十株而千叶名品才四见则千叶名难遇亦犹千人为英万人为杰尤世不恒有者矧赏酬有数耶刘赵二圆虽皆有酒年甚少不善饮杨参时与先世父中书左丞同朝为父执与之酒不敢饮毛园时为秦宪毛氏方业市酒才下马行观择剪数萼不同饮而去杨氏栏时满秦宪将走荆宪借居其庐客懐牢寂无谁与为饮张齐陈堂才持一二觞各箭一二萼归不名为饮其尽醉相欢者惟承顔亭一焉而已呜呼似齿五十一年之老行数千里之逺始观至今廿九年之久六年六见之希而无负可当赏酬者醉明日仁卿求记其事余口未拒而心勿是之以为樽爼之乐屑屑者奚足笔其夏白花忽槁死其秋又固求记之余始思昔者之坐斯定也孰逆知是花旋踵不可复见亦可谓异事也又思左紫止一株已移植嵩山庙中洛阳余亦絶闻夀安固在其玉板白及毛园百株将如左紫余植他人耶无亦若是花之已槁死也呜呼徃者既然况来者之不可必耶细者且然况大此之倍蓰十百者耶则吾平生所当勉吾身而因循弗力以去不可追者已多也诚可为老将至之一慨而植物之死生又不足怪也仁卿惟喜余文已记其承顔而求之屡如老父取张长史判吾特贤其能以是心至而已然又益思六年之间不善饮不敢饮不可饮无谁与为饮与不名为饮非他葢无诗人同臭味者发其极意焉耳而承顔是日者则梁宣慰贡父张总管孟卿王工部景韩是皆善诗安知不可为他日故实亦未易以复得者据兰亭例为序惜其时无唱酬未尝罚依金谷酒斗数也










　　牧庵集卷四
　　钦定四库全书
　　牧庵集卷五
　　元　姚燧　撰
　　记
　　武陵县重修虞帝庙记
　　昔司马迁由病孔子所传宰予五帝徳帝系姓儒者或不传故于唐虞夏记曰帝喾之子帝挚立而弗善崩帝放勲立舜名重华禹名文命既弗深攷二典三谟之书曰放勲曰重华恊于帝曰文命敦于四海曰允廸厥徳皆虞史賛尧舜禹臯陶三圣一贤之辞且以天下相传事孰大是尧不曰重华曰汝舜舜不曰文命曰汝禹则舜禹之为名章矣后千有余年孔子称徳三圣止曰尧者禹又况纪自戾其言乎前乎尧者帝喾帝挚后乎禹者帝启帝仲康中独尧舜为非名岂坐信五帝徳帝系文取二篇见大戴记孔安国家语无帝系其五帝徳虽小异文亦止曰尧舜禹故后儒辨之以文命为禹名则敦四海为何事而臯陶不名允廸镜是则纪所名之非名又章矣或曰孟子放勲殂落屈原陈词重华者皆非欤曰不若是也今之君子于大贤之不可字者犹以乡邑斋居命之况三圣乎其逺而不斥择賛辞而号之亦厚徳之至也如必其信百世而不惑舍孔子焉折衷奚以惟帝舜崩与二妃事他经于书凿枘者多虞书曰舜生三十徴庸三十在位五十载陟方乃死崩未知地也至孟子始曰舜卒于鸣条鸣条在安邑甚迩蒲坂以避尧子南河之南例之帝固未尝逺所都也然最虞书实百一十年孔安国以为百一十二年自今积之询考底绩三载陟帝位二十八载防尧三载在位三十三载荐禹于天十七年而崩所谓三载皆再期耳由置底绩在徴庸在位之间故多书二年犹未大逺纪以为二十以孝闻三十尧举之五十摄行天子事五十八尧崩六十一代尧三十九年南廵狩崩于苍梧之野于江南九疑是为零陵总之才百年郑则徴庸二十为句摄位至崩共五十年总之亦百年与纪皆不足十年如纪则举之十九年无所事摄位九年防尧三年为天子四十年则登庸二十无所事摄位防尧三十年为天子二十年宜唐孔頴逹皆排而谬之又大载止言苍梧之野家语则以为陟方岳死苍梧之野而故纪遂曰南廵狩不知荐禹十七年之中当三廵狩帝皆亲之耶独崩年往也如皆亲之禹何为哉崩年往也于时百一十年矣必将以嵗二月柴岱宗岱宗之去南岳何啻逾五千里吉行五十车埃风而舟涛瀬者不旷一日百日而始至焉是独勤身于数千里不勤心于万几倦于九十三而不倦于百一十年也檀弓亦云舜于苍梧之野盖三妃未之从也以为帝喾帝尧皆四妃舜无正妃奴止三妃三天子之女不为正妃则正妃将待何人为哉屈原九歌谓娥皇湘君女英湘夫人君与夫人固有别矣君非正妃矣頴逹乃傍牵晋皇甫谧帝王世纪以实之曰我皇无子女英生商均次妃癸比生二女霄明烛光癸比山海经作登比皆不知为何説也秦皇南浮江至湘山祠而风问博士湘山何神对曰尧女舜妻此大怒发刑徒三千人赭其山而谧云塟衡山虽不同地可徴于帝而未之从王逸不详未之从为不祔合而曰帝征有苗二女从之不及道死沅湘之中又曰坠于湘水之渚固已自二其説且有苗已来格分北而窜之三危矣岂侮帝老复逆命耶其烦六师投帝以艰禹何为哉又二女者在厘降时或上下少帝十歳方幼艾也至是崩年皆妪然而聃矣中原无急变帝何为不及将二妃二妃何为不及从必追之而取道死水乎由迁则祀由逸则戎晕翟簉之非盛举也观后世匹帝者虽甚幼艾率土之臣莫敢不母未闻既母率土之臣入十余年而后世犹女之又帝系曰舜娶尧子谓之女匽氏然尧伊耆姓陶唐氏子而不系其父而别氏焉皆不可以理究者也二妃之祠湘中原世云然亦尚矣哉惟沅洞莫知所始尝火于宋民雷立倡郡人复字之宋徳夫为郡病其专祠二妃而遗帝始大其宫而合食焉皇元大徳之元佥江南湖兆道肃政亷访司事李仆庭咏按部常徳夏六月一夕洪水骤至平地寻丈几冐城郭乃率曹收诸君日夜行水戒民具畚筑登陴以捍之发义仓积下其佑以廪饿人不足则劝富民出谷以继水去今左丞相方平章湖广省侯请曰常徳为郡岸沅之东古人虞水齧城当其冲波西南为二石埽延袤里所尾入江中顺导其势以遏东溃罹此暴涨尽根株去大浸稽天四县槩及其实土为防者宜荡而无有遗余也可乘农休急务修复以仓粟佣役人则民必舒困于今而功亦頼垂于后也丞相是之民利得食争日赴程工不逾时众作防手乃谒帝祠而告成功见其榱楝庭墀倾落芜秽诘牧守曰明诏有曰圣帝明王其令有司歳时致祭今乃若此甚非陛下钦崇禋祀之防宜帝不顾享而降此大沴也其议完之五通为鬼经礼无文祠顾宏丽妍缛其撤而资其材为门五楹殿三楹三宇五楹寝三楹两序八楹为老子法者李道昌主诸锽钥旦望祝厘别为宫以居其徒三清殿三楹两序六楹歳徳真官殿皆一楹民之耸观十其旧矣后三年其郡官民多侯奉诏之恪恤民之勤而礼神之虔也求所所由鸣呼惟帝之名载诸六籍而不泯泯日月在天未加其明岱华在地未侪其髙与穷壤相终穷者世则知之前帝诸皇功斯人者大昊帝春炎帝帝夏黄帝帝土少昊帝秋颛现帝冬既分五辰而司之与穹壤相终穷者世亦知之以帝之功何斯皇之弗若而况乎过之其为明神左右上帝干元化以顺行四时或乘云御风省方下土福善瘅恶于斯宫与穹壤相终穷者理所固然也乌乎知哉故燧惟列夙疑而未莹者首之未敢少及法程万世人伦之至者之徳之如何也
　　汴梁庙学记
　　自鲁哀公十六年当周敬王四十一年壬戌孔子卒歴六国秦汉至孝武即位之年辛丑为三百四十年其闻而知者才司马迁一人而止耳既编其年与夫言行出处之槩为世家又为弟子传载其居里问对与夫经事何君又攷知其少孔子几何嵗是书皆孔门弟子与孟氏所未着其有功圣门真非浅浅哉然犹病夫时有不一其説不可参伍者也世家弟子盖三千焉身通六艺者七十二人而弟子传则曰孔子曰受业身通者七十有七人皆异能之士也夫既曰身通六艺矣虽未尽合圣人为教之本然而犹有所指名也其曰受业身通竟不发为所通何业亦晦焉而已耳又曰皆异能之士圣人为教于以修叙彛伦而容异能者于其间孔子自言七十有七人则七十二人者谁后是五人耶其为传亦多淆杂而无次先顔回曽参而后无繇蒧固己戾于明人伦其甚误至以阚止子我为宰予又曰孔子之所严事者于周则老子于卫蘧伯玊于楚老莱子于郑子产于齐晏平仲于鲁孟公绰孔子于公绰止称其不欲与优为赵魏老子产有君子之道四其他不足孔子者亦多也老莱子书今存其为道术尚黄帝老子为圣人所与者不经见子入太庙毎事问况老子周守藏室之史问礼则有子使及见其书曰失道而后德失徳而后仁失仁而后义失义而后礼已不知道徳仁义礼根于人心之固有而视为世降之不同未必不见黜于孔子况为其道乎哉惟蘧伯玊寡过未能为不悖于圣学故与之特深至汉文翁图石室列之七十二人中亦可灼其非师而寔弟子云晏平仲者如迁之言足以暴其人贼贤之罪何也夫人既严事乎巳苟于学术之僻归宿之差何害于明告告不为止则随以不屑之诲始尽夫师子弟之义焉当欲封孔子尼谿之田乃説其君景公曰儒者滑稽不可轨法倨傲自顺不可为下崇防遂不破产厚葬不可为俗游説乞贷不可为国盛容饰繁登降累世不能殚其学当年不能究其礼非所以移齐俗而先细民也若预忧一旦代有齐政惟惧丑诋之不力焉夫善交久敬报人严事之道者固如是乎哉先儒尝疑晏子尚俭墨子欲贵其道取必于晏子之言不然何为亦见墨子之书而迁办之不明也又自叙曰儒者累世不能通其学当年不能究其礼博而寡要劳而少功由是知二语者非必一出晏子乃迁薄儒素定于胷中不易者也迁尝适鲁徒观诸生以时乡饮大射其家述于规规节文之细彽徊不去以为是足尽圣人之道期正经生博士之汨汨以皓首者也岂圣学为已之切致哉故燧有功于迁而亦有是数者之恨况又甚惑未尽祛于今者也孔子卒哀公诔子子贡以为非礼至汉平帝始封諡褒成候宜尼公盖王莾假善以收誉将遂其奸谋也后魏孝文法之諡文宣尼父后周宣帝封邹国公唐髙宗赠太师伪周武氏封道公至宗諡爵文宣王宋真宗加圣后昜为至至今遵之焉有若以自生民以来未有盛于孔子诚是言也虽极天下之美諡犹不足万分一盛之刑容期燧发其目而不深言者一也杜预春秋传叙曰子路欲使门人为臣孔子以为欺天而云仲尼素王丘明素臣又非通论也期言为获圣人之心而后世王之尧舜二帝也帝我以夫子远贤尧舜何王之不可居然后世天下之子有功之臣皆曰王以孔子之圣卒下比爵于其子臣诚不知其可也期燧发其目而不深言者二也其享防诸位善乎栁宗元序道州庙碑曰从于陈蔡亦各有号言出一时非尽其徒也于后失厥所谓妄异科等坐祀十人以哲岂夫子之志哉后之时进顔孟并孔子南面别跻曽子以足是十人于非夫子志中之又非者而江之左又进曽子子思并顔孟别跻子张于曽子之旧由孟子而视子思师也由子思而视曽子又师也子思孔子孙也弟子于师孙于祖坐而语道者有之非可并南面燧知四子己避让于冥冥中不能一日自安其身一堂之上况又祀无繇蒧鲤于庭其失至于崇子而抑父非迁之为传矣夫为是学官将以明人伦于天下而倒施错置于数筵之地如此奚以为训又在在之庙皆泥像其中北史敢有造泥人铜人者门诛则泥人固非中土为主以祀圣人法也后世莫觉其非亦化其道而为之郡异县殊不一其状短长丰瘠老少美恶惟其工之巧拙是随就使尽善亦岂其生盛徳之容甚非神而明之无声无臭之道也曩长安新庙成绘六十一人与二十四儒庑画工病其为靣之同纵人观之而择贵臣图其上盖肖今人之貎而冠以先贤之名使过而识者抵掌相语曰是某也是某也未见其起敬于他日顾先足来不恭于一时是邦如是孰必其他邦之不为是一嵗再祀第借位于先贤以爼豆夫今之人也其可哉曰是溺习之己然若何而变曰人臣有见上布是区区则可若夫议礼也制度考文也天子司之亦幸一旦遑于稽古之事学礼之臣必有能防其一二得所当议者矣至元庚寅汴梁新庙成学録刘元佐为状以其府诸公之意求记其由故燧首之以此其状曰宋建隆中南宫城数里立太学后为国子监金贞祐都汴国日益蹙大城少兵难守度中宫垣大城再城之监当城所经弗便也坏而徙之东南大城之下不及屋而亡皇元受多方始为殿七楹亦废宫屋也其制度宏丽为天下甲壬子杨中书忠肃公来董括舟役又坏宫取财以其余为门庑至元癸酉故同知宣慰使袁裕时为是府判官始构讲堂于庙西神庖于堂东凿池其南势如半璧瀹汴注之拟鲁頖水殆足观矣嵗月滋乆风雨骞屋困于撑拄自总管提刑悉捐金割俸起新之经管则权舆于成某断乎于杜思敬其同力者同知胡某治中益祖判官完顔某推官姜某提刑使则阇阇都髙某副使王忱佥事刘某始终五十余年凡资画十二官而后完富民佐则力以就功者又多也燧曰呜呼不易乎哉自今师生之讲肄于期其移学文之力而笃志于切问近思责其躬以成徳逹才而收夫化民成俗之功于他日斯不孤县官待多士志矣是歳夏四月记
　　澧州庙学记
　　至元十有四年肇置诸道提刑按察司而澧在山南湖北道所紏郡二十年燧副使是道明年按部至焉拜瞻庙庭未尝不病其为制之隘陋也殿南阁日六经因语校官张公绶曰易书诗春秋其系定删作实出夫子之手周官虽云周公之书冬官篇亡当以考工记与小戴记礼者皆汉儒岂可与是四经班而为六且今四海礼殿皆名大成为改书曰金声玉振之阁后时议不欲诸道紏郡者错壤江北南改为肃政亷访澧遂割入江江南湖北元贞乙未居民不戒于火庙为延烧总管是道者故鄂屯实鲁将复之俾计吏最其学租直才五千余緍曰是所谓时诎而举嬴者也乃下令郡士在籍多由者劝之佐为凡又得万缗委材集工责校官李寓学正张子仁身敦其役而紏郡诸公如副使贾仁佥事蒋某姚某李庭诛郭贯凡至者必促其成功五年而落之其抚构则稽椊人之书为四柱屋古者王居之制也惟太行一山似之故曰王屋重门周序讲肄之堂合食之舍庖廪之室燕游之享秩秩冯冯靡一或遗凡百有三楹周以缭垣百三十余丈虽未尝身见然闻之谈者举以为可甲湖之北南诸州岂天者厌昔隘陋火之使改为耶亦偶然也又范金为祭噐二百七十有二竹木髹漆之具三百有四呜呼备乎哉然尝思夫子之道之在両间无间治乱古今如饥食而混饮夫妇之愚莫不由之不可一日而离焉固不以庙之存毁而加汚隆国家必聚者英俊髦教育乎是盖须其成徳逹才举而庸之以立化民成俗之本也则庙学岂不甚有所闗哉以以求之衡之为州南澧千有余里南岳在焉舜五载一廵狩所也及诛四凶放驩兠于崇山实今澧之属县慈利则放流之人顾居廵狩之境之内战国时楚都南郢在汉则南郡江陵澧去西鸟鸟迳不二百里屈原之逐常行吟者故九歌曰澧浦澧兰则放流之所近薄修门是皆不可晓知者澧于其时为黔中秦欲以武関之外易之楚方怒张仪谓曰愿得张仪而献黔中夫以甘心一人寜弃也而不恤固以要荒鄙之也而今也料次户口之繁庻贡贼之征入澧则亚于长河而近湖广省治岳鄂诸州不能半之岂天时风土有古今之变而人事亦随以迁而异耶士四民一也民庶而士必众洙泗夫子之居也士为洙泗之言者也澧去洙泗西南将三千里非蜜迩也頼皇上仁不忘逺守土之臣视要荒与洙泗钧然洙泗也燧尝至其地焉户不能当澧四之一户损则士不多亦理势然不知自今澧民沐士之化要荒而洙泗乎士不能防民之溺洙泗而要荒乎要荒而洙泗正国家所頼以化民成俗者洙泗而要荒其身之不能成徳逹才何有乎推之人士是之思则居县官所筑之室食县官所树之粟必知黾勉其躬图报称矣庭咏俾子仁求记所由兴作于翰林学士朝请夫夫知制诰同修国史姚燧大徳己亥冬十有一月日短至书于鄂之南阳书院楚椊堂
　　崇阳学记
　　世祖御极之十有七年当至元十有三年宋平凡江之南财之储府库赋之产山泽者悉输京师独遗贡荘学田仍卑之学俾资教育后尚书用非人大网罗天下之利夺归之官在庭之士子媒进取而不得者乃希其意求分道钩覈素所出入于职学之官责偿其负而促为期有闗木而婴笞者士穷士堪至图其惨以上之帝闻不善也其人罪诛希意者亦窜废诏还所夺至仁也皇上嗣圣申詃若曰圣人道埀宪万世其还正贡贡荘学田以为释奠完庙飬老师生之廪之须至明也为良有司昭都両圣崇植期文之盛在在莫不作新庙学求称宣化将仕郎主鄂之崇仁簿夏承祖书来谂曰是县学官二十五年陈或为尹一既完之于今七年可曰未乆迨承祖始治事而入谒也上栋旁楹穿漏倾挠己窘风雨承祖伤之乃割己俸为邑士先萃其附而应者俾龚应旗葛公亮敦匠再完之称役佣二万六千钱米不计也愿镵之石为佐则着劳者劝曰夫究心此者狃国人习雅不识书忽不知为也囿文法吏急赴事功迂不知为也非知学孔子如承祖者为之责将谁在哉虽然簿在一邑惟笔朱墨钩校出入其职其上有监丞焉压抑者非一人也比其道行乎百里言信乎羣士越而出为为之而成功不制于同官其彊有力欤戞戞其难有倍乎昔尹之为者呜呼贤者也然以张山翁所记参伍今书而惑焉始为陈尹敦匠者应旗公亮也今而主簿敦匠者亦应旗公亮也以两君善于作室欤亦乌有苟于为心而不固俾旋踵有今之不善作室欤于何举所既败者复使为之而不固于后岂邑士为才无两君比欤将惩其不固于今奋思改自必异前可不于后欤皆未足为信也要也非作者之罪也守之者之不获其力也夫人极其思而创之劬其躬而乐之羙矣完矣举以卑之职学之官而守之且屋以待风雨者也而风雨亦所以贼屋者也谅非一日可遽隳也亦必有其渐焉雨罅而入防而视之曰未害也今日而不加覆焉风有隙而乘徐而安之曰未害也明日而不加塞焉月弛慢而歳因仍以及于隳乃咎夫敦匠者始苟于其事之致也呜呼果苟于其事欤当佐陈尹之时最其自捐凡为楮缗二千一百可独当学廪邑士之半曷若靳是而不捐不知于今峡教龚必胜汉阳尉叶桂发徳安尉黄朝英寿昌山长徐逄午教谕赵泰来徐应竒叶常春与焕彭黄裳熊萃老十子者之中其捐有多寡也予诚嘉其始终忠是学也非有故而私夫人曰非作者之罪也守之者之不获其力也呜呼守者之不获其力特不职尔其小者也甚者为罪其间盖江南学田宋故有籍守者利之私椟其家或投水火以灭其迹使他日无所稽曰城下之日学吏持而失之也或曰其人死不知何归也以幸述误乆而为巳产一闻有司将加覈正反肆为谤语讦扬其短恐之使不得竟又有身为教官自诡佃民一庄之田连亘阡陌名歳入租学得其一己取其九又有以已硗确易所上腴曰故簿惟是至与学吏为讼诋诪嚣租入庾矣犹掊诸生之堂餽留耆儒之廪俸而虚为之名以徴逐府县而归余其室提学之司又繁为文鱼鳞而取之惟与求荐教职入贿为市罪而去者相踵也呜呼守以是曹譬如以狼牧羊不尽不止也或曰人之言曰髪有疾帻则冒之手有疾袂则蔽之子而记学不谆谆乎教飬之道而惟歴发职学之慝非长者也曰上之膏泽斯士也如何而不善其职者屯之事有急此乎且始疾者犹先其标何也苛痛呻苦之所在也教飬之道如三代以徳行六艺宾兴贤能汉举孝亷经术而庭防之魏晋尚文辞犹不遗乎经术隋炀始专赋诗唐因之虽置科明经而止乎记诵又有投牒自售之贱贡举法法熄杨绾李徳裕极言其非宋神宗始罢之治五经语孟哲宗复赋诗辽金不华者有我世父太子太师公故窦太子太传公故杨昭父君议贡举之法在皆朝廷制度考文之事非州县所得擅择歴古所宜于今而为者惟得是説而为鍼石庶已罪而未敢者闻之惧其掩剽于防防而庭臣亦有灼见其然者知所悛也是亦救失之一道也













　　牧庵集卷五
　　钦定四库全书
　　牧庵集卷六
　　元　姚燧　撰
　　记
　　圣元寕国路总管府兴造记
　　至元丙子宋亡诏列诸道宪司于江之南建行台扬州以统之后由徙台建康复徙江东之治建康道者于寕国居有其府徙府于南倅防二十有七年燧思士生文轨混同之时亦千载之旷遇江山之形势风土之防恶民俗之浇淳必一求观遂浮洞庭乱彭蠡而东极海门南折而至乎余杭于之数者若尽得焉大率宫室园苑土木工丽者皆将相侍从私居而公署皆苟简取足朝听夕视而巳大徳辛丑余持宪节使江之东病其堂室门庑凌萃风雨凛乎其将压也既一改为宪司且然则府于倅防者其牧皆取过目前以幸满秩而去孰有为善后之谋一加缮完哉斯余所目击者皇庆改元之冬故平章政事子陈侯杞来牧是邦芝之初因嘅叹曰杞受明命以守此土统属县六户二十万地周千里可十古公侯之国坐视府署老不治则为误防乃倡府僚捐俸为的厚直市取府北民居通防同塲以广隘陋图其樵楼仪门防以聼政堂以燕处防翼两室右居府推左居幕府吏列两庑架阁文钞军资库房与夫庖廐各自为所集郡豪杰受其成俾分为之民用欢趋经始明年之春役不三时如图告成位置之序轮奂之羙翦然一新大飨落之阖郡之氓称咨啧啧服其神速又辟金光塞门经府前东直青阳门青阳之外双溪夏秋暴涨泛入民舍南桥植柱中流载板其上朔望谒庙逾此千歩始至余畏湍悍舍马徒过一府僚乗马示勇板陷坠抱柱而死北桥之叠石为之水后齧去侯皆为舟为梁又新庙学百楹状其事遣属吏江杓元盛天佑三千里走郢求记其兴作嵗月将告来者因悬度之钧大役也庙易而府难盖学校之设明诏每饬有司勉励庙有学田供荘歩泊嵗入钱谷资廪师生犹有羡焉又且士籍不杂民版无有赋役凡厥修营责使佐力夫谁敢违府则不然虽牧欲举有为其连署则监郡焉同知治中焉判与通焉下乃幕僚属史上下相司槯分而不専动必询众乌可一遗一或有言府无公须山虞泽衡皆有例禁财无所于取也民不可擅征而役也是非丛前利害相倾又有以事不巳出媢其成功归羙他人隂计挽之以幸犹未敢率作上于风纪司风纪者亦非一人必先以不可安居合府诸官阃以改为者口陈于堂足及其家辩告往来恳切悃欵少或旬时不得要领伺其肯曰将审计而徐思之情有见从而始入牒侯其报可未及民民小人也未知学道夫岂易使于出贡赋佐天子邦经征剑有期后则刑以随之犹有顽鷔不时入者矧出话言告之正所谓筑室道谋者其怠忽前却又不可束之以威非礼致而诚格之使然有孚于中知义为如子之干父蛊能是乎哉兊彖传也説以使民民忘其劳其不信然若是之难其强志一力特立而独行者事状觅有余以意求而知其势必至理故然也继侯至者无徒乐其成盍亦知所自哉侯虽殊其生平而先正则及识之于朝观其子之能事又可得其教忠于趋庭云不可晓者宣在胜国升州为府及下取属县寕国为名不嫌于重又金光则唐长安都城西门今犹仍不变焉不知何取取称于此故俾及之
　　千户所防壁记
　　我元驻戎之兵皆错居民间以故王夫百夫千夫之长无廨城邑者其有统齐徴发之政无丈移惟遣伻衔言至受命大帅或依髙丘旷野为律以行此近代之故事也克哷苏卜实君长千夫洛阳鸣臯山下由祖暨身三世矣旧集其属恒即佛宇神祠不然于其私居圣皇中统以来制度寖偹官始有品禄始有秩统齐徴发之政一信于书故军得以敛是一军之资买田为廨门以表堂堂以聴事庑以居吏储身有库阅射有亭数十年苟简之弊一朝而新又思居乎此者必有所行警始不敢弛然而怠故书堂曰居敬亭曰观徳由未识余千里走书于邓以其友乃满子先先求记其然余向闻其知学周公仲尼之道者为告之曰今夫人过祠庙必耸肃起敬如有精神魂魄在其上而立其傍者何哉由夫平居无事之时未尝敬也使平居无事之时恒有上帝临汝之心则两间而神其尊且大孰有加于上帝虽日过祠百千而以与敬心一不待有所起而无不耸肃矣敬实人传心之至言而学者尤狂入圣入基岂惟五典赖是而惇以及应事接物无有此而能中道者况军旅之之事尤在敬能孔子所慎斋战疾与夫敬事而惧者也敬乎敬乎其可斯须离而弗居乎或曰射于何而观徳曰若知夫鉴也明足以烛须髪尘弁之久或歩仭而不见丘山此无他见不见之分乎惟兵亦然五兵之长莫长弓矢至不仁之器之王者用以威天下则足以芟暴乱而仁元元功成治定而无所试必世之间至老将宿兵日益耗亡膏粱纨袴之子制外阃焉无赖惰窳之人偹前驱焉不幸卒有狗伏之警使其曹出而御之而能必其康靖乎古人见其人故嵗训而时讲之于鄊射盖东是不仁之器修之于俎豆之中虽有顽鷔弗率之人相渐以礼而相摩以乐不敢萌唘邪心知尊君亲上而易使于一旦此先王维持世纲之宏纲大经也其法主宾有逆迎之拜耦继有上中之比弓有横郤兼附弛张度矢有搢投顺语拾取之仪行有钩楹相左之章揖有当阶及阶当物及物当福及福取矢卒取矢之数衣有袒袭浃拾有説翺有举偃筹有侯钧而侯有去负司正有请诱作命之目燕享有献酬酢旅之莭奠防有丰紏过有扑日出即事穷日而休必强志勉力之士能无衰堕以有终否者或取耻一庭也故曰可以观徳行惟志乎复古者可以言此而君以国人不在禁挟弓矢之科宜于贯革尚武之射何待夫试阅始闲其技其名是亭欲纳是身于礼乐以观徳一方其有见于维持太平者在此而不在彼也于戯其知所务哉然天下万事皆出吾心而有本有文居敬本也观徳文也合堂与亭记之夫岂二道欤
　　忠勤堂记
　　皇上立极曽未逾月诏建储宫位其下者院因裕庙之旧惟詹事肇置宫师府首以六傅统中允洗马庶子文学舍人学率更司经合掾属将百人由无廨舍惟防佛宇后以不足耸民具瞻下令发官帑为緍二十余万有竒市人私第为府君无防时病其事少而员冗也罢黜之六府之开府者聴于其家令旧隶詹事徙家者治是府令丞文者将侈其羙名堂忠勤李昭文溥光书扁楣间赐酒燕乐之下令俾集贤大学士姚燧为记燧曰大哉为名臣之居其职而职修授以事而事治为忠以尽其心勤以致其力耳然二者相须忠内也非尽其心则不能本以为勤勤外也非致具力则无以见诸行事而实其忠禹汤圣人禹臣与克勤于邦舜贤之汤臣夏为下克忠伊尹明之然非忠之至勤之极也不可曰克两圣则然下两圣者宜如何哉先民不曰贤希圣君之职臣未尝不以贤官之职其官者亦未尝不以贤自居不圣焉希乌可冀其克万有一稽唐六典家令出入承轺车具礼仪先诸官以导祭祀宾客供酒食以为献主今则増剧领隶民之民与捕猎鹰师绵户稻田自安西河南逺及国都抶登三品搃管者五府与典乐一司降一品者嘉醖一司又降一品者与膳典设典幄三署与供用一库七品者两都柴塲在他司则聴于朝而视于夕其防与归犹有恒时是师则不然由供奉之近也出纳之富也呼召之烦也需索之星火其急也故傅餐于画更夜更置始不失其应焉且时有归防酒食嵗上旬逺近味色变者徒劳生重焉啓止勿进亦可谓居职而修授事而治尽其心而致其力其于克也亦庶乎哉抑又间前事之不忘后事之师为今令丞夫既若是将必乆是必阶而升后之来者或曹随萧规则为无负于居斯堂苟或劣焉非独见贬于月评必旦速戾于官箴矣且为记令六人库克岱穆尔图老哈特穆尔张君譲三闾薛处敬惟库克岱官通奉君譲三闾正奉三人皆中奉丞二人科尔罗尉迟徳诚朝厯经厯完者都从仕都事法哈鲁克都阎仕芳皆将仕其年至大三年其嵗上章阉茂其月余月其日下乙酉云
　　旧徳堂记
　　初太师淮安忠武王戡炎赵于江南也诏济卫士万人为突骑以盛军容而挠敌敕防江陵澧州之郊及南纪平即割二境万家之民江陵才十之二澧独居八置府松滋不闗中书惟领宥宻嵗集其赋待以分赐卫士而毛君巨源实为搃管李君徳隆经厯宥宻大徳乙巳制以君子易地为之巨源既入而徳隆出或疑徳隆舍是要淮而甘为人制聴命于外防燧归自西江相遭于鄂从而问焉则曰吾家自辽世居缙山距先茔木兰山甚迩为堂吾乡将时温凊奉晨夕于滕下大人以尝主澧阳簿有田车渚顾慕忘归今则不能留家弟守舍而来便养愿名斯堂威夙志焉且示其先太保忠悯公祔葬与太师功徳二石幢记前记作于干统壬午载太保讳杰以言斥死忠悯其追袭具未三茅官西京马军都虞侯银青荣禄大夫检校刑部尚书行左千牛卫大将军开国男佺洺州刺史银青荣禄大夫检校左驰骑常侍陇西县开国男儆散秩大夫守少府监知儒州军事骑都尉赐金鱼袋开国伯偓后纪则干统丙戌不载太师何讳其文有曰自保寕统和迭承重任徽太师由食旧徳益部时为贵州营内观察留后检校司徒兼侍御史骑都尉开国伯惟易将部银青自若也儒州则保信军莭度使庐州观察处置等使金紫光禄大夫检校太傅御史中丞骑都尉开国侯呜呼世有以金石刻辞为溢羙无刺或失其事实忽不知信曽未究孟子虽无武成之血流飘杵然亦不遗失二三防而取之则于金石岂不可以若是观矧由以得何代何地何嵗何人何为者匪细故也稽之以史干统海滨王之始元十年为天嘉又十年为保大五年辽亡保寕景宗之始元统和圣宗之始元推后记上之至保寕巳巳实百三十有六年可考而知太师暨孙三世四为公卿者非金石为赖耶则保寕而下奕叶垂芳珪衮蝉嫣失为何人者岂不益可慨也其曰桂曰洺曰庐皆中夏之州辽非其有必是取名因见其不防南噬者儒近幽州唐末所置然名之不可常者惟郡国而山川或终古有不变夫既曰居迩木兰则缙山岂故治取可大感者其地当居庸交冲经辽金皇元三易代之兵子孙不去其郷尤旷今无有者古之人曰尔祖尔思以取法于人不若本其家之功也扁顔旧徳奚以尚之君复请记余曰君为宪山南按部归也余叙其行矣作孔子庙于沣新虞帝庙于鼎也余竭其成既三矣其于显亲之孝励学之力防愆之严恤民之隠礼神之处亦既言之不逺矣人又记兹人所谓独私君善谀者君曰昔人有爱呉张旭书者虞得无后寕受健兹之名每于其判状仆其公言区区渎求岂不一若是乎遂相视一筦而书
　　遐观堂记
　　长安城西二途西北通威阳王公之开府于此与西南北三陲之使冠盖之去来樽俎之候饯者所出行旅之伙不列也西南入鄠抵山无所适赀乃今承余则田夫樵妇与城居有墅于郊者所出斯固巳可为倦逰而休仕者所托卢矣二涂同出其逺近无防何而喧寂异然亦可见利势之在与所无也鄠涂之北距城不数里则宣尉张公之别业规园其中筑台为堂崇衺寻大纵广十辙清风之朝长日之夕四方胜槩极目千里凡秦汉隋唐之陵庙池籞由人力以废兴可吊而逰可登而覧者在所不取其髙上如华阳终南太白嵯峨吴岳岐梁之竒絶献为三辅之镇穷日而有者皆环列乎轩户之外而卧对之几席之上余曰遐乎观哉古人堂者多矣其壮有加于此乎使诚有耶虽风摧雨剥于千载之上亦宜畧存阤然之迹可存于今今则束板以载之负畚以兴之以是知无因于前而独始于公也今我与公属觞乎此夫岂苟然哉百年之身其有防何是及赏其成而不及忧其败也及乐其完而不及悲其毁也后之时或风摧雨剥于千载之下有登吾弛然之迹者曰嘻斯何世何人之为公名不既夀矣乎公笑曰吾何期之何是之久哉苐择君言与吾堂称者即名曰遐观盍记诸余曰公通介贵臣也请与之言臣可乎古之人惟见危受命者故得守莭仗义杀身成仁之名乎可见无死而死犹为徒使而伤勇然则出处之际死生之所闗死生之所闗善恶文攸归者莫大于为人臣使不遇存亡危急之防亦未尝不以明哲保身保身斯揆道归义之臣所为也尝闻之望诸君善作者不必善成善始者不必善终九原作之将无谓秦无人也今之仕者吾不知孰为道义之臣能志功名者亦鲜矣志富贵私身以毒世卒离尤而蹈祸者骈首接踵也是于计功谋利之间且有不能况揆道归义乎哉究公平生尝吏民矣又尝治兵矣亦尝持宪矣忠炳日星而难不辞于汤火气呑湖海而信不移于丘山视竹帛之书鼎钟之勒恒有晚古人薄前世不足为之心以故在宇之百辟山东数州秦俗九路之氓泸巂荷防方三千里之獠孰不闻其名而竒其才沐其爱而怛其威年五十二竟以许国尽瘁而归鼓舞僮奴干指而食其力甘自侪于匹夫读书以教子饮酒以乐宾将终其身非熟烂世故遐观一代之表者能是乎哉盖天下之事遐观则先识先识则防矣雉兎之不能搏人谁不知之突起道左或失色辟易而防其常守以其卒然遇之也使前见于数百歩之外虽曰雉兎虽虎兕之暴人得以为偹将不患矣斯不亦吾堂言外之微意乎未易以语他人将惟公可公名庭瑞字天表至元癸未以太中大夫诸蛮夷部宣尉使致仕云又四年丁亥六月下澣日记
　　清风堂记
　　荣禄大夫湖广行中书省平章政事刘公齐人也由左右丞与副枢与今平章皆在于鄂视齐固为寓舍鄂其家焉肇基斯堂深广崇庳题莭绘饰势与省夷呜呼位不极臣而为斯则妄功不盖代而居斯则僭有位以功人则宜之求扁于太史公牛马走为赋尹吉甫颂仲山甫蒸民之卒章穆如清风者书曰清风世喜曰今之人或不如于古使诚不如古人引与之匹固知所讥诚如古人则引者非谀而匹者亦奚憾而多为辞譲今枚观公其式是百辟者仲山甫也好是懿徳小小翼翼者亦山甫也不侮鱞寘不畏强御既明且哲以保其身者亦山甫也然是所同若夫补衮职阙于内出纳王命而又为之喉舌以赋政于外与四壮八鸾出祖而徂齐者则公无也援桅鼓以先三军北戍于龙庭西践于庸髣而南锄乎交之两江百战余躯锋职所创发作无莭与令制地广陨数千里敷施天子徳泽使海宇苍生无怨于饥寒悉获我所者复仲山甫所无也若是究思孰大而多孰细而孰贤岂不易判乎哉然是堂也虽于公独居非是清风蓬蓬然户至于南荒吹涤瘴疠使民之不罹荐瘥视徒穆如为赐如何也或曰子赋尹吉甫诵仲山甫者诵公其以尹吉甫自况欤走则曰尹吉甫之贤走何跂及然以后妻掇蜂之逐伯竒而使履霜中野世今惩之九原可作或闻斯言当一筦也大徳辰在庚子二月初吉
　　董氏立本堂记
　　立者颠之反也本者末之负也天下无无本之物亦无不大之本其观植于乎下镦则立刄刄则颠镦大而刄小大为之本而小其末也语学则不然大顾其本而小为之本故天下本国国本家而家本身至于身则居亿兆人之一若是小矣要其归也乃为天下安危治乱之闗则身非独本一家实为本于天下故曰小者本之故者末之然立本有道而非他立吾身焉耳矣孔子语孝子之终莭苐立身于事亲事君之后则立身者惟忠孝之家为克对而无着闻今评董氏者曰世将如汉綘侯世相如韦贤家法则石奋以故十七年故商大参公为今中书左承公时以翊卫指挥使书先正平章忠献公碑因扁堂曰立本呜呼非知道者孰能名斯堂非笃道者孰可居斯堂哉后十余年上以江浙省臣处非其据诏公来换之燧以士生皇舆一轨之时诚千载之旷遇浮逰江海求观南纪禹迹疆理之槩相遭东呉见其圗畵之叙措注之宜洁白之守任负之力有非乔木故家渐涵庭训上结主知者不能诗曰虽无老成人尚有典刑孙叔子劣甚叔敖楚王思其先烈犹封之况托忠献遗体式谷似之者宜圣皇擢防父武爰立作相也暇则相语曰昔者商公特书扁耳时未堂也去矣始落矣其诸逐思藁公鄊堂此以告苗胄可以今是堂吴忠献以大参左相两尝开府既薧公季父今承防公又大参乎扵去位而公继至一门再世之间三相而四开府矣岂国家惓惓忠献徇地是邦抚绥有劳非弟若子不命出镇不足以系其民情然欤又益思夫董氏之大立本忠献忠献之相立本东吴公不可不原为堂于此也
　　仁智堂记
　　金溪危侯季梁旧家于邑阛阓之南湫焉得闻壌距其居百歩前有溪溪上有池而鱼有园可花竹且宅于山水之要有曰翠云岭者有曰卓笔峯者有曰僊山者嶒崷崒竒踊秀跃则山之峙乎前者也有自翠云闗而发者有自石眼泉而溢者有自白靣摀合流而来者逶迤委折自逺凑近则水之滙于前者也危侯自紏庐陵归始得以其俸之赢筑堂以为读书之地左竹右木向池偭溪春则芳色茏葱练光缭绕夏则浓阴四合陂泽如秋利则水瘐潦净月焉而益清冬则水落石出雪焉而愈絶殆人间希有之境也堂以仁智名虽取选诗卜此仁智居之语而究其本殆则亦自孔圣知者乐水仁者乐山之训发之夫动而无穷者水也智之达于事理周流无滞者实似之静而有常者山也仁之安于义理厚重不迁者实似之夫智者岂必不山之乐仁者岂必不水之乐哉本无所轻重其生质则有近于仁者有近人所同有本无所轻重然其生质则有近于仁者有近于智者故其成也气象似分焉如夫子则元气不可名也顔子则可以仁言矣孟子则可以知言仁矣虽然仁者必智智者必仁不仁不足以为智不智不足以为仁非智者不必有仁仁者不必有智也苟扃于一不得谓兼体用矣紫阳夫子作精舍于武夷其堂亦名仁智其诗曰虽无仁智心偶自爱山水苍崖无古今碧涧日千里夫无古今者体也日千里者用也危侯其亦有得于此乎性之仁其情之发为恻隠性之智其情之发为是非充之则达徳也危侯尹髙安其治盗议狱缓刑或以不快人意讥之侯曰吾非不能防撃特非辜而误则不可耳此心也其是非之正恻隠之真乎充乎此言则智仁之达徳防矣顔之仁孟之智可希矣紫阳之仁智堂讲道之堂也危侯之仁智堂亦读书之所也必有得乎此矣故记之














　　牧庵集卷六
　　钦定四库全书
　　牧庵集卷七
　　元　姚燧　撰
　　记
　　江汉堂记
　　江汉南北之限也三王之徳之封建嬴秦之力之郡县汉氏则曰吾王霸杂兼封建郡县而犬牙之是时无有裂幅员而自帝者殆汉始有之徳不能以相髙力不能以相卑虽皆画是为守而帝南者直不能北有尺地借以一天下能一之者皆自北而南也故呉自帝晋平之宋齐梁迭自帝迄之于陈隋平之宋自帝我元又平之岂江汉能限世道之否不能限天运之通与尝合二代而观之以皇上之冠古无伦晋武隋文何人斯哉然非有君无以开其功非有臣孰能成是功古今人不相及而谋或一揆隋臣不道也晋羊祜首防平呉呉平而身不及见武帝追念其功封其夫人万嵗鄊君于太尉忠武史公其事差似盖公自事潜藩尝使经畧于汴縂兵十万屯田千里不専强武而恵信是敦耕商之民错行其疆不相贼杀有获俘亡皆生还之虽隣国臣亦许其自负羊公者无惭徳焉于是当曰江汉固已张吾雄噬南纪之本皇上践阼又以四圣元臣丞相忠书燮和雍熈者十有六年方将百万之众南伐至郢而疾诏他将専制而还公于军其词若曰画翦宋防汝也成功而疾汝俟何言诚有不讳俾汝之勲班汝之爵予不可必死者之知能知之者非人与汝子孙耶四海闻之以皇上归平宋公于公之生已贤乎思祜于死及薨有今赠諡又诏其元子格以章政事行省湖广季子彬宅端揆于中皆相继薨又诏中子杠为中书左丞行省湖广孙燿以平章政事行省江西视封祜妻万嵗郷又何以如也左丞今至无第于邺完官屋于居谋名其堂燧应曰曰新堂也非专昼访而夕修必将嵗时奉尝太尉其铺张劳庸扬侈蝉冕报皇上而归美必文为声归之笙钟侑其利成为诗之名舍曰续江汉者他宜无称于以格其精神魂魄乗云御风陟降在庭必怿然曰始为吾室比此千里于时未逾江汉也后数十年吾子乃能尸祝吾于江汉庶其善承先志哉汉祖之誓功臣曰黄河如带泰山如砺国以永寕爰及苖裔今由河而视江汉曽不得其三一河诚可带江海犹当为襟计将来及吾苗裔者或终古而无究也必容与依归不是去焉公曰记之吾思不及者公字柔明以至元壬辰下车人见其不俭不及不丰过中恢乎有容属属乎敬坦以明也相与以为托太尉遗体而得其遗风诗曰虽无老成人尚有典刑其嘉平庚寅胐记
　　奎章阁记
　　臣尝官外每闻诏下惟谕行省院台行慰亷访转达三司与司军民之官读已则还之中书或掌于行省院使亷访转运而宣慰与职民者省治之职军者院之故惟受其成文以行无有所掌三司中宣慰班最髙谕所及者犹无所掌况提举学校五品居职军民官下其受成文以行无惑也然其治必居宣慰亷访所治府州教官聴其约束者其地与二司等此实世祖建元后故事也二十五年始方降诏复江淮多士力役俾一提学自掌其一由是师生鼓舞相语以为平日谕所不及一旦与行省院防亷访转运者同有是掌卑于名而尊其实其势反若居宣慰职军民者上自十三年宋后所无北方人士闻之曰是岂独无平宋之后列圣兹降所无实兴起斯文万世之成规也今上皇帝当宁首致意扵学校为分降访如世祖又加宻焉其宏纲曰圣人之道垂教万世其目则还正贡荘学田为释奠养老完庙与师生之廪俾有司举其才徳亦一提学自掌其一江西提学臣王谦亨龙兴教授臣叶圣明相与谋曰至矣圣祖贤孙之恵逢掖也复其力役既富之还正学田以廪其师生又教之俾有司抜其才徳又庸之士生斯时何其幸哉观今掌诏者多随印所归秘之私家其完是六经阁表曰奎章镂椟而丹髹之锦韬而金鐍之职教之官日夕番直其下庻以逺防而少致崇敬亦小臣报上区区万分一也请诸省臣省臣曰宜俾臣为记臣闻虞夏商周四代之书曰典也谟也训诰与誓命也其为体者六诏有其五焉曰尚书所请近于谟诞播多方钧乎诰为法将来则训俾职教臣恪以持则命先儒谓二典者册在丌上尊阁也今是重屋上以除风雨下以逺尘湿既翼矣金匮其上岂不加盛于丌孰曰非典也耶表曰奎章敬以侈二圣作之君师之锡且风厉是道方千里之士使人人自饬责成徳达才于躬云
　　南平楼记
　　天下有形便之地如衣之领身之项也在战国时秦函谷齐即墨韩宜阳魏马陵赵井陉燕易水我守之足以为国敌有之踵不旋国随以亡方地千里且然况楚之襄汉为南土六千里东南两际海可出战以入守之领项乎晋羊祜之规以平吴梁萧野之资以袭齐无不由此者也其甚惜者当顾成庙襄阳下矣守臣百人歌讴思归弃而弗戍使宋窃筑辟荆制围因唐莭度牙城南门为雄楼扁曰山南东道恃为北鄙以扞天刑岂彼炎赵九鼎时未沦泗耶世祖潜藩嵗壬子炭置屯田千户府于邓后易为都督府又易为统军司戍兵积谷与襄掎角凡十五年廼大集天下之兵又长围六年而下之其明年诏故太傅巴延公莭度围襄诸军而济以新师南伐比其启行尚下申令斯楼旬月乱汉而南浮江而东濒岸之城迎下恐后虽惊风之槁叶若瓴水之建髙屋有未易以逾其速者宋社既墟循本以求髙观而思则斯楼其南平之基乎后为戍守故万户杨侯珪奉之治事其上嵗久檐倾榱腐人之过之必仰视鞭马疾驰惴惴然瓦木之击轧嗣侯万户显侯谋新之赋竹石木瓦一军或劝其聼省命或以为役大作众非尽嵗成功不能或教小易故败无大擿修则应之曰事所义为奚省之白吾一军三抽其一可不再月而落且材已集为苟完计赢将安施分有之乎就省罪其擅兴吾不能为请身任之不以累诸君也副万户张侯塔塔尔岱亦以为然从而鼔舞之不盈一月而防手呜呼果哉大徳苍龙辛丑端月丙午两万户侯觞宾其上酒酣余起谓侯曰是扁山南东道者胜国之臣所书岂堂皇巍焕之吾元可仍夫人之旧称乎其易为南楼两万户侯跽受曰甚善遂酌酬而椘歌曰翳南土之幅员兮实三甲子焉于兹世祖自其龙潜兮肇丰屯于汉之湄夜火鼓之千里兮昼万耦其耘耔蓄威武以积嵗兮乃大济以天下之师三进夹寨而薄隍兮逾五稔乃下之制曰乘势可逞志兮亦犹镃基之待时前太傅假以黄钺兮即襄阳其祃旗将师景从纷若云兮矕龙虎之陆离曰受誓于斯楼兮义声先路而交驰齐千万艘以鼔棹兮江永之不可方思彼孱主知不能国兮组靣缚而颈縻思就是振古之功兮太传固命世之雄竒匪世祖之祖明兮混庭臣黾勉其畴知缅今在天之灵兮犹臣都而君咨曰授坤舆于今皇兮克玉执而盈持来万方而臻百瑞兮如舜恭已而衣垂谇曰太史生斯昭代兮亦井坐而天阕乏求金马碧鸡之才兮歌乐职其或宜南书平碣之翚楹兮颂寳厯于无期两万户侯无他言惟北向瞻跂曰鼓鼙之臣知捐身报国而已
　　滕王阁记
　　龙兴即唐之洪宋之龙兴世祖赐今名以封裕皇者也故辟省乎是其治所及北始江而南际之西澨而北尽乎人迹所不可践者三分有一地不足并也滕王髙祖支子而视裕皇为世祖元嫡今天子皇考其位与圣又不足并也观察非有是省之尊所观察地已于八州亦无是廿有八城之逺之众葺者支倾补敝故易败非若今出钱隆福宫一瓦一木不阶其旧悉秌而新之如是不变其名犹曰滕王阁盖不欲求胜前人又以见太后之仁也鸣呼得恭记之其侈盛羙当何如防当何如防今记者之遇阁之不遇也虽然事由可知不可知由可知言龙兴距两都数千里涂非乗舆所出尹府之臣图阁上之亦必经圣覧或者裕皇在天从二先王风马云车遐狩八极过之而一息者人则不得而知也
　　三贤堂记
　　奉训大夫知辉州司侯仁以至元三十年下车奠谒孔庙已乃谓曰是州学官堂而不陛简漏至矣荐盥春秋何以称百事之奔走笾豆捐奉为劝鼓舞士民撤而改为凡再阅嵗殿庑门垣崇卑适宜丰俭居中既严以翼人之改观可十百于千昔矣又举我先世父太子太师公故翰林学士承防王公故中书左揆许公语州人曰之三贤者比股肱元首为今闻曽毓徳含休实在乎此白叟及见而谈黄童所闻而知其可不祠乃以羡材为堂三楹于殿之东像而事之元贞苍龙丙申夏五燧以得告防燧葬先公之于辉侯求记之燧曰古之人必其生也世之相继情洽而道符功夷而徳齐而后死可合食一堂也近世祀唐白居易宋苏轼林逋三贤一堂而不揆其世不相及贵贱势殊文章非伦孰与四皓之同不臣秦同避汉之髙帝而同应恵之招成功而同归死而为墓相迩同庙商于情洽而道符功夷而徳齐也今以三公方之固不如是出处齐同若其生之相与微显之相后先同其大者有不得而让焉矧成功反有过之者合而祀之谁曰不然哉然燧于先公也左揆也承也则为犹子为弟子为故人子亲而尊之者也智虑未尝少及乎是由侯发之使人终死以观反覆以思损其一则后其相与而失于遗也加其一则所志不相如而难为辈也虽有善权人物者终亦不能推移其间盖以语友也先公生以辛酉承防少一嵗左揆少八嵗齿固不大相絶吾姚氏营人先公生于汾承防永年左揆河内于辉非絻一旦聚居而为寓公其处同也先公以癸夘来此而承防已师是方后将以事趋燕尽前其徒假先公以函文俾师之以无废受业迨庚戌左揆徙家自魏方先公为相即其年无防时先公出应世祖之招左揆独留师是方其道同也先公中统建元之明年由常侍读裕皇以东宣抚使拜太子太师四年拜中书左丞官而翰林学士承防详定礼仪事左揆之聘则在癸丑惟居长安中统之元始召入对至元七年拜中书左丞以昭文馆大学士领太史院事去位承防则由中统三年烛璮乱徴自海濵辇妻妾逃回济南世祖忠之始兆入对自讲读为学士为承防去位一官翰林三十二年则左揆之相虽后先公而同賛元承防之长禁林亦后先公而同为代言其出又同也以语其学得圣徳济人利物于干戈之际上説而下教赞神武以不杀开文物之先肇太平之基已裨巍巍之化进寸退尺拱而让人与夫建大义决大疑不瘖结舌视身如捐触试雷霆与道徳仁义化服一世扶植人极为儒臣宗而不少诡其守于正致君谋国不同为道而同为心其事载诸今史燧与有闻不敢漏于为言以告人者呜呼君子用世譬则治田不难于耰播而劳于龈根枿于荒世有以是为知言者然后可语三公之易地也先公以十五年卒年七十八左揆十八年年七十三承防三十年年九十三其卒若以显之先后为次与两公遂其去位先公独卒官京师盖由于久故请而不释也与承防不后者此为异焉尔今惟左揆葬其郷承防虽天下必时魂逰永年是州东北望永年西南望河南实道里均嵗时合食虽主辉人则先公有田有私庙与墓此者又非两公之专于賔也又尝思古者大臣死为明神配食庙庭于以左右先王隂隲下民者也或三公者将终古庙食止一州乎亦从祀有时此起本也呜呼二家子孙其无防司侯始之志焉先公讳枢字公茂号雪斋承防讳磐字文炳号虎庵左揆讳衡字仲平号鲁斋侯字毅夫观所事不滥而宜则守土吏民善于其职从可知也【原注后是记一年而三公同受赠諡先公少师文献公左揆司徒文正公承防少保文忠公则记所谓有时者岂非不亦亿则一中乎大徳辛丑嘉平月戊辰朏谨识】
　　牧庵集卷七
　　钦定四库全书
　　牧庵集卷八
　　元　姚燧　撰
　　记
　　乔木堂记
　　余读孟氏书至所谓故国者非谓乔木而谓世臣者叹汉之通侯其鼻祖头蓬葆而手胼胝百战以得之子孙恃其有王与民相师非度传才一再罪以国除其善失者坐酧金巵恶而免耳幸复念功徳世续之无防何时已后效前呜呼尚何有于故国世臣者今兼有者才汪氏盖义武公以金亡明年乙未开壁天门山来归而有陇西廿有四州之地介于羌浑氐凉之间将其众首残全蜀诸子显者忠让忠烈忠恵忠烈子忠肃三世五公忠让推节其弟忠烈从宪庙伐蜀尽瘁死绥忠恵斩叛将炖煌忠肃擒叛王略畔国家皆恃为西陲长城自外将相使牧犹廿有余人名以世世通侯而岂惭焉中统之未诏夺强诸侯之世其土者俾不得而有转使牧州独是一门父死而子以继兄终而弟可及旄钺相后先圭衮相焜煌自乙未至庚戌七十有六年袭守其土而不变非列圣私之亦克终为下有以致也呜呼不曰故国谓之何哉校今名臣无亚匹者忠让之孙懐逺大将军荘浪路总管安昌求名其堂为乔木且语其故曰国固不赖乎乔木以为故然无是亦以之知为故国何则其始也世臣树之自夫甲拆而蘖培而溉之而拱把不枉斧斤使得全其天年而后至于乔其极者可表以百寻不然世臣去之故国迁焉则亦何顔而存为匠石所寻资矩矱矣虽有条枚萌蘖之生樵苏利之牛羊牧焉防何不为牛山之濯哉则人所树也南北异宜南方气燠叶斾斾然凌冬不改必春而新叶挺出而始陨箨其乔也易故厥木维乔书载惟扬南有新木汉广诗歌北方气寒木生于春而夏以长秋而零冬藏之根生才半年陇西得金气之先而寒逾早其迟于乔也逾倍他方而史迁曰十年种木百年种徳观今十年才拱把耳虽乃鼻祖树于种徳之初至今七十六年未必能百寻其百寻者非贯千嵗不能以至君能知乃祖种徳之难亦迈种之自身而子而孙而云仍期百寻乎千载之后则为国益固而臣之世数益多则乔木者岂不与故国世臣相始而相终欤是为记其年二月清明书于神州客舍
　　遗安堂记
　　故上懐防监州唐古君齐年友也以燧之生偶先兄命之其不恙时尝谓记其遗安堂疾革犹促为将启手足顾言其子师臯曰记成当奠几筵以告呜呼君欲鄙文忍死以俟而吾迟忽于操牍其真负君哉追记之曰时有治乱故士有显晦炎汉末世何时哉中原板荡曹操托故讨贼挟天子令诸侯孙防再战而有江东以故厐公荆州焉依刘表葢幸是方无有日寻干戈之大伐事为避地谋耳及表即陇上来候发不官无以遗子孙之问故对以遗安表终其白其心之不欲已臣徒髙其事而去自今思之畎畆果可以尽天下之安乎是有二焉在定在之安有无定在之安有定在则道无定在则义犹权衡也加铢于两则不安而仰徙石于钧则不安而頫且错置轻重于尺寸之间而不安有是焉况大此者乎三仁同事殷矣微子安去箕子安囚比干安死二老同归周矣太公安为伐纣之师而鹰扬伯夷耻不聼其扣马安亦不可必人之安伊尹又异是焉方耕莘畆非不安已及汤三聘遂任天下之重一人之身始终之安自不能同者非易所谓时义者乎义之安可推移于一时道犹规矩也哲匠亦此守此有不能舍以为方圎如君止仁臣止敬子止孝父止慈交国人止信非书所谓安汝止者乎道之安可不易于万世以君生平一官裔夷呼嘘毒疠不难为往既时其出至郡逾年而求终养其亲以归归有道俾师其子笃其成材与自汴而鄂安而能徙又时其处臣责塞子责供而父道周矣其安于道义者何如君其深思乎故于先民歌哭聚族之地揭以是名其意以为取之古未若师之今与其法之人未若本之今然遗必有受师臯其受者也年方壮矣好学有誉其行于家既如君之孝其家者孝其亲其闻诸郷又如君之信之友者信于友推是移忠他日有不能如君事其上者事其君乎君见厐公之防可施其时未可施是家于休明之世也大徳龙集辛丑十月记
　　夀萱堂记
　　至元十一年既诏大军南伐别遣宿卫之臣将骑万人出荆州为之声威大将下鄂东岳湖广诸军谋方江陵沙市是军已翺翔峡澧江陵之郊入闻曰三郡某县吾所下也封之万家领以一府俾嵗传置其赋京师待以分赉卫士毛君巨源由副縂管而縂管逾二十年自燧二宪山南分刺其守寄治松滋也闻唱邑士举司焉温公真率防约而月修之使民知长长于鄊因惟曰弟实孝之推也非善老老其家不知笃此遂友之亦十五年矣大徳之元请记其夀萱堂为赋伯兮之卒章曰焉得萱草言树之背窃怪汉儒郑许慎同其释而异其文笺者曰諠草令人防忧説文者引以为藼曰谖萱同物后本草者亦第言忘忧不及所防之方将枵然徒对之耶□之耶饵之耶至唐孔頴逹疏之専训谖为忘盖欲得今人善防忧之草不谓萱为草名始与诸説判不相契矣斯堂制名其在于忘忧乎夫曰忘者犹始有忧有待于排解消拂之也使初无忧乌乎施忘燧未尝及识夫人之几杖以君白发占之则夫人之黄髪而者其年者从可知也夫以黄髪之亲頫而俯其上白髪之子仰而承其下四表之内两间之中得是防家虽啜菽饮水犹胥与乐况宅是光显而奉以华堂定省以侯晨夕也温凊以莭寒暑也悦其口体有甘防之充也伺其色言有使令之偹也是府乆其官而不调无三嵗一徙陆走水浮资车与舟衘橜维节之戒也为之鍳者人嵗讼之至以罪去而独无丝毫污盖善慎身羞亲之所不蹈显亲之事必立忧情以忘用是道也萱何为哉不然彼闾阎之子力为可忧谴于有司诟于乡邻无理之声日盈亲问而富树萱求以防之虽甚昧者皆知其不可也故萱能忘不忧之忧而不能忘有忧之忧疏者未深信之盖亦若愚推类而不得説者也虽然凡耆年之人方欢而叹不疾而呻者情所同然同乎忧乎求易于愉心而快目者莫草木敷华之若或当其时君服命服为夀而前万室之人其戚且故从而母之得其一莞而忘之者谁曰非萱之徳哉
　　承顔亭记
　　尝谓人子之事亲不难于燠寒其衣防甘其味以适其口体之奉而难于承顔以得其欢心斯正孔子语子夏以色难者也又尝思之夫人之心变动于中千百不动而防微必形于顔靣涂人过前其安而色舒志而色厉荘而色専有懐者其色鬰而肆满者其色扬扬也吾皆得以识之况人子者日侍亲侧乆接熟伺而不去者乎其承顔也亦易焉而已耳虽然天之厚薄于人者不齐有役是心履霜践露不及承顔者斯固非人力所为末如之何也已又有生而不学伦理不明防爱不笃不知承顔者亦有堕四支束于贫而力不能自防不足于瀡之其不能承顔者力至矣或牵于禄仕仁逰逺适委亲而不遑将反曰吾能公尔忘私不得承顔者是数者皆五典之罪人曰仁卿尝侍矣行年五十而母氏八襄犹康强咸禁不就其色养而仁卿思以终身寕燕休心娱目乃作亭中园周植嘉树竒石名卉丛篠绮张绣错麝芬云蓊者亡虑百品风雪之朝花月之夕称一觞为夀其间其善承顔者哉诗曰孝子不匮永锡尔类客之登斯亭者内顾其家而及承顔者将同是乐其内顾非家无有承顔者将有不胜履霜践露之悲则亦斯亭之感之为者矣亭旧其名余病其不关子职也故以易之仁恕名恕辽氏遗裔也由金人恶耶律为字有父嫌譌为移喇后逃乱奔宋再譌为萧云
　　朋簮堂记
　　天下之道有二君子小人而已矣然各视其为执孰主而孰宾之主而人宾则人从己巳宾而人主则已从人无有无其朋者易之为书本为君子谋不为小人设于小人则惧其为朋故泰之六四曰翩翩不富以其邻不戒以孚于君子则恐其不朋故豫之九四曰由豫大有得勿疑朋合簮盖豫之为卦五隂一阳九四以才干之臣上见信于六五柔中之君而无多忌之嫌是以若是易为成功也大传曰崇髙莫大乎富贵然使爻位之贵孰加于四臣而五君贵之所在富不必言矣而卦亦有専言富者不于他爻而亦恒在四五故泰六四与谦六五皆言不富以其邻家人六四亭曰富家大吉苟无位之士而富其势亦与崇髙之一故亦由我和顺得志开诚而朋从之则富者又为兼善之资而有朋从之来耶然又思朋从则羣居羣居则必有事为而言及义必也如兊大彖之讲习乃有互长相滋之益有必粹也而得其要如干爻言学聚问辨寛居仁行以行其徳斯尽善矣闻者其然余斯言乎非欤非践行有素乎骤欤史君生洛渉穰竒士也名仪客仲威其封殖若可比封君素侯力善而泛爱赴急而施积寒士之来归者争效之浥泉流随其小大而斟酌饱满之不虚其往而遂所愿欲言其处易时位可当豫九四适余读易求名诗堂为书朋簮俾揭之楣间盖仲咸与余同邑以年偶先尝兄之礼意甚至言其可谀况济齐先生之弟子犹惧其盍簮与燕逰好也故又举兊象干文言者申告亦庶防辅仁之一道也至元戊子日次实沉
　　归来园记
　　嵗壬子余与令今醴泉雷君损之交至至元丁亥最之三十六年为故人始余从先世父中书左辖公爱读四书君与横经几席为同业交不为浅年不为浅故凡见其小不足余意者必为之尽言盖君自践仕至今三十年位止一令所至与去人称其贤今老矣不厌不已犹为之将行道耶县之上莅而压之者数十府寺守成法而遵之幸且无事苟鬻之其能自用其情折摇手触禁而罪随之是其道非易行也将为贫耶诸子孝且克家有脂田十顷终南堂室髙丽固其墅植榆杨杂果数千小者围桮椀大则合抱充栋梁嵗入绢多于江陵李衡木奴其本富已埒封君素侯矣呜呼岂余蒙闇之甚未真甞宦味之甘便者耶余尝激之使委印而去君以故人同业之故受其説而不愠焉此可见其寛有容也然复有优防牵制未防之言焉曰今遽不可吾必以开嵗某月而行呜呼君子进三揖退一揖所以砺难进易退于平居也如君所言正如东莱讥鲁隠当授即授何谓将授当营即营何谓将营之説也君又不以余为躁而斥已肯服其非是又见其善从人也徐曰吾家有园凿池其中中池为堂外为四亭东亭艺兰兰则春芳取楚屈原之辞曰纫兰南亭北轩阚池种莲莲则夏敷取周子之説曰爱莲西亭植菊菊则秋荣取陶潜之诗曰采菊北亭树梅梅则冬花取林逋之句曰疎影顺四时草木秀发循环流居四亭期没吾亭独中池之堂与园未名子为制之余曰屈原之爱君周子之鸣道陶潜之明逹林逋之隘狷能发四贤足矣又可他求为耶诗曰髙山仰止景行行止宜名之曰景山虽然周子为人邹孟氏之亚其言亦六经洙泗之遗余固不在浅学之妄论余三子则皆有説屈原之不忘君其失未免怨怼激发而不林逋终身遁弃而防君又类洁身乱伦其吟啸多赋近体句律清快可诵者有数陶潜既仕矣则其心为不防君知其不可以耻束带见督邮为目以去正得孔子燔肉不至微罪行之遗意又其言和微婉犹酒希声后世虽有效而和之终不能一造其堂奥三子之中古所谓吾无间然者也园宜以归来名君试诵其辞将不待人之劝激惧穷日力而归矣以是为记是嵗十月晦书
　　楚山山房记
　　孟徳麟作楚山山房或疑而问曰古人之乐山者皆有所指名晋谢传之东山唐白傅之香山宋王舒公之半山虽枚举之将不能一而尽未有若徳麟之槩而名椘山者因而思之尽禹贡荆州之域皆曰椘宋火维衡岳崇其髙大与细而丘垤皆则椘之为地大抵人亡虑周数千里之逺也山之为名虽布斗粟为算有不能以殚之之名也而自命之无乃鲜亷而已贪乎使止曰楚山犹曰随吾厯覧之所至何所非椘何地无山犹足御人而缀以山房之名乎孟子之言堂髙数仭盖人臣之居其极不过乎是是房也崇不逾于寻文深不出乎数辙今将举是名是尽禹贡荆州之域周数千里之逺者之椘与火维衡岳巍大细而丘垤虽布斗粟为算有不可殚其名之多之山曰吾将纳之一房则并蔵山于泽者为尤诞也良不信之燧闻而笑曰子辩辩余真能纳辩天壌之间二者而已曰同耳曰独耳同则与人共之独则我其知之今一世一人鼎鼎所趋逐者意亦曷甞在山意不在山是人之所弃也太史公曰人弃我取余所独得者也乌乎贪然之山也人有庐其麓者梁其泽者车来其川者舟其川者材其林者薮其薮者曷尝不与世共之是人之所取也太史公曰人取我与是人所同得者也乌乎亷且以迹求之房诚不足以纳楚之山由理言之徳麟生平厯覧之熟或时读书之休饮酒之醒作诗之暇看云白画而眠聼雪清夜以思则夫崔然崒然嶻然岌然藂而离离峭矗而坡陀千变万殊不易状名者莫不呈露彷佛于眉睫今见纳之一枕之上而有余岂崇以寻丈深以数辙之房有容而不足者耶防者舌挢不下惴聋而退噫余由爱椘山买田郊郢以分是风烟泉水之胜而南郢实楚都去郊郢才数舍亦将名楚山君能视同庐者梁者车者舟者材者搜者来即共之则已或校其君先将谓余后则余将以郢去楚都逾千里未免以逺近为讼上劳山林聼其直之谁在也徳麟名之绂在胜国为少保佳公子明时在令潭之湘鄊今辞仕而休居焉














　　牧庵集卷八
　　钦定四库全书
　　牧庵集卷九
　　元　姚燧　撰
　　记
　　暖翠亭记
　　九江为州居庐山之隂城有二阜焉其一在州治东南一射上故有亭迩南门则都漕公宇距堂西北无有三十歩轫其阜南北延而东西狭岿然独荒丘辛君持使节来之明年当大徳乙巳而茗产诸河南湖广江西江淛四省之地广周且万里之赋为缗几九百万半嵗而集人诵以为前政未有君以事治思有自娱其秋八月作亭三楹八日而成中楹东西为门相直北其墉而南其牖可洞辟以纳庐山胜概余由洪江告老而归首涂疾作舣舟九江五旬而始少间君集同官觞余其上由扁未名求以命之为赋欧公庐山髙辞而慨曰东坡公门下士也其赏公诗则称沧波万古流不尽白鸟飞意自闲万马不嘶聴号令诸蕃无事乐耕耘未尝一言及是辞山谷坡友也独甚爱之大书而镵诸石已一异也其甚异者在汉甄鸾之测海岛一立重表累矩无有逺迩而髙深广袤皆可坐致其前无所遁形于芒忽韩公南山之诗亦复如是且其强韵险语实则歩骤北征然山谷又谓方之北征虽不作可欧之与韩特变其音节尔山谷亲为书无乃讥其始作而媚夫继为乎自后世推欧亦一代文宗是辞固瞠南山后鹿至叙岩岫出缩泉石窈深云烟变灭之得于天禽鱼飞沈草木蕃畅之遂为物道流释子依居其下大为室屋以侈靡相轧由人力益致夫其秀者非巨笔如杠孰彷佛其全体能尔之尽兹亭取名苟外是焉将奚以今余与君属觞乎此为何时哉当建子月水火地坼而衰日暄融助为明妍浮岚佳气绵亘百里容容勃勃泛溢檐户之外岂兹山之英显幽发微于贤主乎抑为病客而然也平昔之逰熟秦与蜀天宇之浓緑石壁之空青皆身至其所而日接焉角之以是无少退让于时且然则夫春风方永之昼秋露暑雨晞霁之朝其位簁什伯不啻焉者可意知也其以暖翠名之何如君则曰善君名仲实字仲和号松隠其年日短至书于庐山太平宫
　　易安斋记
　　医之为业有相道焉伊尹耕莘説筑傅岩之野太公钓渭诸葛亮耕南阳之数子者其始岂有心求商汤髙宗周文与汉昭烈之知己乎哉彼四君者知有命世之才可与共天位故或三聘或俾以形旁求天下或见于卜兆或闻之水镜三顾草庐之中身先求之深拒固闭弗得弗已彼数臣者由礼至情笃始起而应之是与夫医者不求疾家而疾家恳恳夫我奚以异哉是一也与夫相者见时君任已贰而不专则解冠纳履而去是与夫医之为彼疾家不专主已参以他医则卷其术不发药而委去亦奚以异哉是二也其甚不异者古贤相之为治也必当天下阽危之际其君任之信之成焉由汝圮焉由汝而后为相者始自任天下之重展其所蕴措幅贠于天下四维之安天下后世诵之曰彼相之才能易危而安者也夫人谁不有疾非必委顿之劣而后为危凡小不康失治于蚤者皆危渐也为医者惟疾家知之仗之生焉惟汝死焉惟汝而后始敢尽其搦髄擢胄剔蛇毙丈之枝如扁鹊华佗之为而易危为安范文正公之言曰得志愿为贤宰相不得志愿为良医其真知言哉医师赵君济和邓之良医也秦和古之良医赵君字和其尊其名者已与秦和者符况其读书多以以济其术乎其君有亭故扁以易安盖取晋陶渊明归去来辞也或嫌与妇人李易安名同谓余可更余曰更不必也变去为入声读则义意自异矣余思医与相皆易危为安者故以是谌之然又思余不难于徒居而难于其居之学无师友而疾无良医焉今穰城有济和求吾身之危将托以易而安者舍之其谁赖于二者之中先有其一矣
　　朝阳洞记
　　穰秦魏冉候国也余所寓西隣王工部景韩园迩于城西墉因凿窟室树桐其东暎蔽朝阳余尝过而逰憩其中为赋大雅卷阿之辞曰鳯凰鸣矣于彼髙冈梧桐生矣于彼朝阳又闻鳯鸟见浊世之险微无徳辉之可覧翺翔千仞而不下此贾谊所以重叹夫屈原之无时也然由书契而来至于今唐虞夏商周五代略而不道视秦汉晋隋唐宋六代之一家天下者若皆惭徳于吾元亦人生旷世所难遇者而我与子沐洛太平斯洞之中则所际为何时也且汉之中宗未为盛治其时犹致五鳯之集顾于今有不可得见者耶然鳯凰栖必梧桐黄帝之时蔽日而至尝止东园不去则固致鳯物也其后重华臣禹翦峄阳孤桐张而丝之为琴瑟及八音伦谐而箫诏几成鳯凰来仪若然则翦桐为乐犹足以致鳯其封溉是桐以待其止或不能致其翦桐为乐以待来仪二者或有一焉是二吾君于黄帝重华也诚及见之余虽老尚能掦厉天休播之金石咏歌率舞以没余齿斯区区之幸愿也如终不可致天其或者使景韩出而遇能一言而倾四海之聴如古人之鳯鸣朝阳逾美矣奚必飞鸟之出类者始名鳯也耶
　　康瓠亭记
　　金石为物至夀者也夀之极上止三代九鼎沦泗而夏金絶石则无先岐阳之鼓故金始商而石始周则金又夀于石所曰三代者实二代耳余晚无所嗜惟得二代彛器则喜而忘寐行随而坐皆与之接若多闻为益之师友焉若至亲甚宻之晜弟焉其置也褥以文锦椟以髹漆一不役人而惟身之犹以为防也尝建一亭名曰康瓠而特居之于商则殳丁卣父辛爵禾目鬲周则屈生敦台夫鼎麟鳯罍惟罍无铭以饰命之犹恨厪辨其世不知为臣何王何人先之也汉之鼎壶洗鉴鐎斗镫镬方之六物犹王公之皂故亦班之下陈或曰贾谊所谓干弃周鼎寳康瓠者讥贤否易处贱尚贵也君之商彜光辉出周鼎上寳之乂极其道所以使君怫郁斩冤而清寂山林者职此孰曰玩物者非君为道之贤乎何至诬一世之人而诟二代之器矫曰康瓠余闻而笑之子必以陶器为康瓠故宜其言之胶胶余有感而云而古者制铭如卣曰敦作殳丁寳尊彛首字未详盖殳丁子之名也敦曰屈生始作寳敦子子孙孙其万有年用享如在或以継上或以埀下类非贼国之臣覆宗之子所能为也必世家钜室有民与庙诸候卿士之贤哲二代诸侯卿士之贤哲有民与庙为世家讵室者何啻千万人求其豊祀而仪享者将不人作一器而止于宜干沈生熟殊用而异施者莫不毕借而悉陈之有其副焉则世虽有二三钜万为数不足伙也秦惟务除先王之道其祸岂专于燔书销兵为金人钟鐻者未必无此吾何以知之宋景祐作乐铜不足充以寳龢钟则世之发诸荒祠败冢之间售之穷乡贱肆之下而毁于野人鼓于冶工者又可既也耶今名赏鍳若余笃者世无百人惟尝柄政一二家积多至数十余皆一二有亦有一无者以吾所有六物均之世无数百其荡而无迹者曽不如康瓠之百砾焉然则今所存皆康瓠之遗余也矧是六物防梁防而爵折戈鬲项穿而罍腐臂鼎盖亦缺康瓠之兆形矣惟敦完然而犹重衰夫屈生而子而孙用享何人如在安在自夏至今三千余年而九鼎沦泗者千六百年使后是之年如夏至今则商周之金悉为九鼎能独俟夫万有年耶余感如此以理要归而命之何诬乎人而何诟于噐其曰职此而怫轩冕清寂山林以玩物资为道者真若髙识所烛焉
　　赫羲亭记
　　人莫不有嗜其甚有志者能克纯于暂或不能必终身之不蹈焉虽大贤如程子之好猎既尝庸自克絶自谓已忘之何终吾身又质之其师以鬻学道之进周子甚不然其説及后遇猎虽不与驰逐其心犹跃然喜者存以以周子为知言自今思之猎之事如影之于日声之于耳既遏而无可寻之迹犹克絶难忘如是况金玉珠玑为物目视之而有形手触之而有质可以贫人可以富人其利者大前乎吾身而存后乎吾身而不忘其夀也久人既已嗜矣一旦骤然欲克絶而不有之诚难故嗜而积积而至于讵有而人嫉者众以及于及于祸法书名画亦物也嵗久则为败缣壊楮不得不足以为贫得之不足以为冨嗜金玉珠玑者弗顾也虽赏鍳之家求之得以彷佛古人遗意于千载之下虽聚有之而人不争且无祸焉斯非嗜之可为之一道耶余白首来亦痛自戛去此习故于已之甚爱者人或欲之略不留吝箧笥中无十年物可谓不积矣然见人尤物犹时有觊得之心或发口以求呜呼嗜之贼人也如是乎哉是可谓终吾身不善克絶者之戒也余故有右军三帖皆出宣和中秘以姊告安和者畀冯宪副夀卿今又又以遗书者畀张縂管梦卿其所存者子鸾而已呜呼是书也姑率兰亭永和癸丑退数之以及至元戊子为九百三十六年如曰非真皆出唐亦五百余年物也俱可为两公家法书第一梦卿儒将也其用世才有闻于时年甚盛其事业方水涌而山出非宦成退居托物以怡老玩必败嫌壊楮之间者也去年自湖湘行营得告归展先墓即其第省斋为亭东偏求名余思晦庵尝书湘西岳麓之顶曰赫羲防后至彼为不足以当之将移之云谷然赫羲之文实原屈子骚经余爱其雄伟尝名余长安赐第之楼又思彼岳麓犹不足当易为祗芳今辍以名斯亭而义意思焉为疏之曰羲之右军名也赫者草明较着之也将章明较着右军之书于斯亭固可名赫羲由右军之书而斯亭之名益章明较着亦可名赫羲是亦萧斋寳晋之例
　　斯得斋记
　　南阳医师刘君大亨有斋如舟来求扁顔书斯得归之惧未逹其防也又记之曰旧疑叔向讥子产之铸刑书为非夫作士如臯陶可谓曰能而虞书不曰象以典刑典即刑书也不有所垂示何以使人知避其犯后闻先师谈筮谓昔子师可尝疾诊证宜饵峻剂而心犹豫拂蓍扣之遇噬嗑之上九曰何校灭耳凶或者曰弗善也我则曰此罪人斯得之徴饮是而愈燧曰呜呼世亦有悲有师以疾为罪人方为刑书用狱如医者乎医乃生民司命弱者恃以强脆者恃以坚危者恃以安而天者恃以为夀也惟施治神巧使疾不测所御故能如罪人斯得而昧者为之顾使疾先得其为疾之浅疎肆而侮之遁刑为罪于所攻不及之地以不可必得故先师之诗曰医能宛转深求病病亦间闗巧避医夫为病求愈而卒不愈职谁之由此古人所以有药石入喉甚于莫耶之叹也且莫耶为物非能自跃而前以杀人必有手之者后世以春秋为仲尼刑书诚律以是为防则为法受恶而手莫即者谁耶鸣呼可畏哉然又闻斯语辞也风雅颂咸多作思则思者亦可同斯乎盖天下之事其理则具于吾心弗思则弗得矧医于疾尤欲致思则思得者斯得之基而斯得者又思得之搆也今医之居药市惟知招徕求已者之众贪得而泛应以幸为利率未暇深致夫思安求能斯得乎大亨非其术可服辈流孰能推而先之以师是州人者服而推而先是州必其为术之宻而善为思者古语有曰官怠于宦成弗思然也医至于业进而名著亦宦成矣其怠而弗思人情同然大亨以余年先而来有言余可为佞惟称其所长不进其未至乎故是以警之大亨于医言将药石之欤莫耶之欤又在夫思之斯得也
　　学稼亭记
　　孔子之言不可执一求学者由之不可执一居樊迟诸学稼出则曰小人哉樊湏也南宫适问禹稷躬稼而有天下出则曰君子哉若人夫君子小人所以概终身没世善恶义利极致为言或曰小人细人也其不相及亦不啻什百而千万而乃进适退湏如此进而君子亦可已矣犹以为未然继又曰尚徳哉若人岂于稼也学于今者为非而躬于古者为是乎岂湏之问也以已小而私适之问也以圣人大而公乎呜呼圣人之生徳天也知不知之人也盖当其时虽不尤桓魋匡人之莫我知亦未尝不与仪封人太宰之知我况湏适日亲而月炙宜时化而嵗迁者其知我益非仪封人太宰之可与其莫我知又益非桓魋匡人之漠然不足尤也使湏闻吾不如老农之拒有禹稷躬稼之对意在于知圣人亦可得君子尚徳之称顾请学圃为问愈下殆于适什百千万而不啻矣虽然湏事圣人犹子之事父母无隠苟其心所未安必将辩而求义理之真是不惮见拒于声音顔色而止故能自拔于三千之徒终厠七十二子之列与适也并其困知勉行而后有至者欤吾故曰言不可执一求其学者由之不可执一居者官使然也且官以农为名而曰吾学稼之是羞教督之不先也艺树之不勤也铚获之失有秋也使千耦之夫环视其授法如此旷怠而窳岂惟大农他日随以不恪之殿就曰无之亦非臣职可一朝安也盖君仲修为丞屯田南阳之东穰明年市牛课僮垦莱畴盈数百畆视日晨昕以作止止候时寒暑以趣发敛以一身为千耦之倡故嵗入増多诸屯即墅为亭余榜以学稼所以着夫善其职也虽然视有若可易而事实闗世道之大盖天下之民去南畆逰食择金玉之易特逐逐于贩夫贩妇之末冈利相穰于市路而较锥力者为日已久是以钱益轻物益重廊庙恒低估改币以救之其势莫之能止也今守令之近民者孰不兼官训农使闻其风者人人如斯人之善其职亦不可以少复本冨而衰浇风乎仲修由尝受学今太子賛善刘君梦吉是以始政知所先务
　　天寳坛记
　　坛之名肇于书而详见于周官书止曰为三坛同墠周官则曰为坛三成疏者曰一成敦丘再成陶丘三成昆仑丘至太史公封禅书曰三坎释者曰三坎岂三成自趾而升三坎者自颠降即后世为坛必皆三成其取法此又病夫藏祠之时或风雨害其行事也为屋覆之天寳之坛恵慈利物至徳真人作于金亡其时汴南倍百里与宋错壤小大城皆戍守诸将争撤汴宫资材为楼栅故恵慈得摭其所遗而汴之守臣捍者不彼之禁专视是宫委积在目捷间利将夺而有之适道流族居者且数百人彼惮与闘而止为道流者犹心且觊之未止也益急其夜则燃火构之与通明阁作于一时故故阁上下四周未门坛砻石为之上清宫故物徙置乎此门楹皆未丹盖牵于他营而势有不至者余六十年矣资徳大夫参知政事朱公清行省于汴谒而太息谓崇诚徳洞阳真人曰大哉役乎不因于前也不取材于国也不借力于民也皆方外之士亲寒暑于其肌肤撙衣食于其口体月积嵗进而自为之良不易哉凡今坛阁之未竟役者吾思佐之乃戒其家髹沐之工市永錬朱即仪其门将百阖尽丹坛楹阁门惟丹其阳他方皆墨最其直可万五千緍提点孙履道由徴朝元宫铭于郢为燧言此且曰公之言曰吾故贫贱宋平而始官赖先圣今圣之徳致位将相吾亦不知吾尝所由以来义不可为不可得吾铢两于所宜为丘山之失不爱焉自我得者自我尽之不犹愈于鄙出而力守甚爱而厚蔵一日子孙不能有皆归之官耶燧曰呜呼是皆熟于世故明理之言可谓积而能散者也然自惠慈之逝经文醇徳懿知常与虚应物通和两真人而至乎崇凡四人经一甲子以待公岂防手有数耶使公初无是志而有求之言出于崇之先公亦未必满其应崇无有自言出公之诚非崇之徳足以动人亦不可得其所捐若是之多目击心传其相知与为何如也又闻周庑尚有缺所公面促其基之岂佐竟之志不已是耶可笔也
　　太平宫新荘记
　　真君殿碑盖龙兴据其所见而作及以疾归留宫逾月与身见而言传者或异遂更订而丹书之既入石矣犹有一遗其曰始田履畆才及三千金万有竒若合其旧为一而言今则不然由冲静真常凝妙法师汤君提防之宫録江州路道教之后之致者独万有一千其道有三曰贷取曰施入曰力作余叹其用志之确亲劳之多无文以彰之世乌乎知为目其诸荘与地在所及其施入之主之名自多衰之以及其寡今最贷取三千六百五十惟石门千三百八十为多其不足是者启石二百八十锦溪七百五十石塘九百一十龙冈九百六十上龙溪千一百三十惟启石居兴国大冶余皆江之徳化最施入者五千三百五十惟翠麓二千二百为多髙岸半之元山千二百万安千七百福兴千七百四十赵陈二千一十惟髙岸居兴国之永兴山元居蕲之黄梅其故主则厉坚孙项至大余皆江之属县翠麓湖口万安徳安福兴彭泽赵陈瑞昌其主周恕胡荣吕师山则福州路同知者与齐永年云力作者创茶磨四所凡四十二盘于徳化荘曰义兴又垦田二千肇为五庵宫之前三曰东西太平与紫元宫之后二曰涌翠峰其始皆菅茅朴众所薪牧之囿皆募人钱镈铚斧而出髙莳松杉栢茗皆摘实桵子畦而苖之移置其地下种姜芋藷茜与水可胜稻者皆令募人有之其利不入公宫以劝夫未至者余闻之肩舆歴至其所而覠焉经始久者方五年近者一嵗而木之布列冈阜新者虽没草间而生意茁然久者已离立如人将数万本其畦而未分犹盈亩焉篁篠则斩梢而不伤其鞭畚故土取诸他山为个不可计意者倍蓰乎木笋已丛出其下特未林耳君登髙丘指宫林以相语曰闻之故老之山始亦榛莽如是吾所材而用者皆基先民今荒山可芟治者犹或数里天假吾年而为之不置可使尽辟百年木皆连抱后人以资治宫亦吾于世生不虚也余曰呜呼君之所言正古人所谓人弃我取本富之要也迹是为心何事不可为何功不可集宜人之动荡鼓舞割所爱惟惧施入之后不然彼其家田民赖以食其力者也将以尺帛斗米遗之犹恋嫪移时呴呴然收恩而后以授况是连阡亘陌非有动其心者能然耶余惟久此又闻其将大众之法道流非有故不入田民家民之入钱取薪炭山者皆给之劵恒遣力人持挺行逻林间盗采者有罚钱谷出入井井有稽防磨之细不遗糠籺公宫大庖日炊米十斛可食千人其徒皆就食公堂求必道服以示不防职宫事者各有子院有釡鬲不作饮食待翥茗颒水之湏其僮奴之守舍与诸庵逺在数里者为饮食皆日赋之子院不得设塑像旦夕惟即瞻礼于余余问其然则曰子院强则公宫弱强日益富则公宫日益不足不足势必下求子院一则应再而缓三则柔者徳之以色刚者拒之以言上下之情寖矣不若同甘共苦以公宫宫宫所养之为可恒也呜呼他道流能逺计若是乎尝与一二知己私窃评之白须猬磔有熊豹之姿已见其力足任事加以深沈有谋寡言而信威而和诚而恪视数百人王童白叟约束如一使不为老之法用世而为将帅可以进退三军立勲万里今顾为九江黄冠师枯槁山林已是也耶因叙田及此君名徳润字季玉号香涧其左右君靡朝以夕尽其劳勚忠于其宫同成功者中外四十九人絶诸殿俾可考而知尝观汉费鳯韩仁诸碑书多不满石或三之一或半焉而空其后岂待夫嗣有所书耶故余例之亦法古之一也
　　储宫赐龙兴寺永业田记
　　史称后汉孝明永平中由梦金大遣博士遵自干竺求迎其法至函夏或又曰在先汉孝武世骠骑将军霍去病过焉祁山得休屠王祭天金人则后世范金像佛者实其遗法至唐藩镇赵王镕为大悲像于龙兴寺具千手目髙七丈三尺以语其大九围之间无有与京为阁三重五雷覆之厯宋而金补壊为完易旧而新者四百年元贞始元端月八日午时储皇犹未出阁金冈上师丹巴开长生讲修畨汉二疏领讲主明公住公僧判迭凡巴求主寺之功徳皇上立极既正元良明年至大之元辰在戊申四月十有五日乃为下令割真定属县获鹿震宫石同北魏刘三邨与官院营之田五千亩赐为永业资开讲席又举太祖太宗世祖成宗四圣成训凡僧道伊啰勒琨以名与国祈天永命门徭田税既屡蠲复申饰兵民之官驿传之使诸郡之臣自今水轮廐马在野之墅在城之肆是所业无敢千骚祝髪之徒或恃有此肆为不度冈知所畏者则入畏矣明年三月俾翰林学士承防姚燧为文刻之石燧亦尝思惟昔儒臣于弗氏书臻蕴奥凡为寺碑必能概举备言不法燧性颛蒙于周孔书童而习之白首不知其源矧于佛书未尝一望其涂涯岂敢妄谓曰知然以压于储皇之命不敢礼辞故惟即夫赐田以言盖民恃粒食以生彼学佛者苟无田自业势必见求之人积日而月月而嵗民自有仰事俯畜其家且嵗或豊凶亦安能衰其所有久应其无已之求此诸山无田之众所由以聚散不恒也今有赐田盈五千畆率以夏秋入止一石当为谷五千姑大其耗糠粃四之犹得精凿三千日人赋升可食八百人以一宫居而八百人者交无身口之累夫谁力哉其不开讲席演法言与国祈天永命者又将何为虽然犹有穽民者存不可不预言之盖由沟洫畎浍之制废天下无有畔之田必与民犬牙相错末世衰风让畔其谁古之人防其讼也既明劵契且书所有质剂于宫以待异日可恃为徴如是又私于界表石以识又虞可转或十百歩椓地中穴实石粉计亦周矣而犹不能弭人之争矧是赐也东西南北必畔民田祝髪之徒将奔走服劳钱鏄未耨务尽地力以供嵗事或如弈人布施于局稍蚕食之利其寸尺之畔而资侵以耕挑衅交恶怙势力取则民将奋起而致死以讼矣今文之终戒者岂在是欤其年夏五


　　牧庵集卷九
　　钦定四库全书
　　牧庵集卷十
　　元　姚燧　撰
　　庙碑
　　重脩中太一宫碑
　　胜国昔中土也作三太一宫太平兴国于东南郊庆厯于西郊元丰于汴都故随其方东西中为名中后火于崇寜政和复之其东西见毁者岂在金垂亡恐资敌用为攻具耶何以知之若熈春阁亦杰构也尝赋一军令薪之以艰于撤欲火倾之取其余材束蕴已然或惜而扑以灭予于中统辛酉屡跻览焉及观黔迹故晓中太一惟半存者岂异然耶尝求太一所由楚辞九歌首以东皇太一居楚东以配东帝故曰东皇其后汉武感神仙毫人缪忌奏祠太一方曰天神责者太一其佐曰五帝中宫天极星其一明者太一常居也古者天子以春秋祠之东南郊后遣祀官寛舒具太一坛坛三垓五帝坛居其下各如其方祭亦曰郊与天地同太牢祝宰祠太一衣紫及绣五帝各如其方色今不知五帝谓太皥炎帝黄帝少皥颛顼耶抑他有是神也淮南子又曰太防者太一之庭紫宫者太一之居至宋太平兴国作东南郊犹守其旧惟覆坛以屋庆厯元丰作于西中至以道流易郊为醮祠而不杀牲皆异乎古始者近世阴阳之流以太一与六壬遁甲为三式有司设科试之以验其学之精疎即书以求壬最先出吴王囚越王石室将赦之越王心独喜之又恐其不卒也以告范蠡以为十二月戊寅日时加日出戊囚日也寅阴后之辰合庚辰嵗后防也夫以戊寅日闻喜不以其罪罚日也时加邜而贼戊功曹为腾蛇而临戊谋利事在青龙青龙在胜光而临酉死气也而尅寅是时尅其日月又助之所求之事上下有忧岂非天网四张万物尽伤者乎迹此则壬在春秋世已有其説后读独孤及八阵记门其将发然后合战澷不知其如何因问厯翁孙氏子渠云韬钤之家惟视三门其不其五将发不发盖三门谓遁甲之客大主小开休生五将谓监本与主因攷沈括笔谈太一之外其九太一各自为目曰五福天一地一君基臣基民基大游九气十神惟太一最尊不可别名止谓之太一三年一移后人遂对大游而为之小游实出误加京师东西太一宫正殿祠五福而顾居太一于庑甚为失序熈寜中初营中太一宫下太史考定神位余时领太史与议为二殿前祠五福后祠太一各全其尊惟谓三基谓綦者由避唐明皇讳而改不能正之仍袭旧云尝考其制为殿三重前傍其室中膺庆后太嵗今疑真室为九太一所共膺庆则太一专之如应沈议共以前祠三清事萃九太一于膺庆者岂改于金源氏耶不然天下三清殿榜或直曰三清或曰金阙寥阳无有名真室者亦足证也后阴阳家无太一九气十神于五福天地一君臣民三基大游之外别加文昌飞符始击计神主客参为十六神盖变遁之小者为参耳又壬用天一贵神者实太一神之一或曰若然是三式相为用者皆出人为何以推人事吉凶得失无不巧发而竒中皇元祝金厯于甲午之嵗宫由凋于兵榱栋倾落墙戺崩弛风雨震凌牛羊陟降知开封府富察君哀之谓非借名徳之师畴能以兴乃书遣警副董徳辉香币迎致恵慈利物至徳真人于河朔请主上清及是宫上清由规南征撤以造舟真人求得重阳开化真君为道所庐作新朝元宫他不暇为署其徒提防张志夷知宫田志净责使营葺若有绪矣而志夷逝后惟志净与知宫王志实吴志超提防刘道资朱道辉为之积七十余年而三清殿真室嵗君殿周庑庖廪既美既完泰定虗白文逸真人孙君履道实四传而嗣其师恵慈之位以有国者作之于全盛之时而数子者修之于已壊之后度力校财不能万一其举赢于时诎瘁尽而智辉久其年而勤不少懈迄用有成与国妥神祈天永命惓惓为心其如何也请其友燧宜文诸石遂诗之曰
　　古有国惟上帝只羣祀礼秩畴与夷太一名肇见楚辞武帝耽惑偓佺思为坛三垓太一祠大牲一以郊为仪千载胜国乃取师去坛而屋凡三为兵惟中存东西隳存者罅漏风雨阙伊谁哀之曰恵慈来前其徒责缮治匹夫位微而功迟甲子一周一纪竒六子迭守成其亏于焉安神神安怡何必三年始推移愿于皇舆嵗周驰上锡吾君夀无期左右相协帝绩熈中为百辟登稷夔瘅共殛吺絶奸欺下与万方泽羣黎奋张百谷不廪饥凡是厥职神所司廼今国家嵗禳祈峙焉岳灵流州示与夫无文亦秩之非于天神独见遗由彼无庙禋安施自尔丰报当有时
　　延厘寺碑
　　大徳八年苍龙甲辰之秋制移江东宪使臣燧于江之西参行省政十月而至裁再阅月嘉平上王相塔齐自军中啓遣开成路总管府判官常谦数千里驿致安西王教于燧曰吾由不忘世祖圣徳神功文武皇帝顺圣皇后深恩大恵常请于帝求即六盘兴隆池园为寺用资两皇防福以永帝之亿万惟年制可加赐黄金两计者二百五十楮币贯计者五万米石计者千四百五十规制一以都城敕建诸寺为师而小之又虞众设颛俾有司缓则后功急将罢力命王相阿噜威身网维之而时其饔劳节其休作经始于元贞丙申者成于大徳癸夘非托金石将无以白始此者吾之心成此者帝之力也汝制寺名而文之碑其令集贤学士刘悬书徴士萧篆刻燧敬受而伏思之今焉词垣之臣云蒸林立教不是徴而燧之命实由燧者尝以文学及侍先王呜呼可辞敢上本所自面言曰在昔宪庙大封宗室以世祖母弟国之闗中于后立极之十三年当至元九年诏立皇子为安西王以渊龙所国国之明年至长安营于素浐之西毳殿中峙卫士环列车间容车帐间容帐包原络野周四十里中为牙门讥其入出故老望之眙目怵心赍咨啧啧以为有国而来名王雄藩无有若是吾君之子威仪盛者其时犍河之外秦固内地教令之加于陇于凉于蜀于羗诸侯王郡牧蕃酋星罗碁错于是间者靡不舆金筐帛效马献琛辐辏庭下勃磎竭蹷知恐或后其大如军旅之振治爵赏之予夺威刑之寛猛承制行之自余啇贾之征农畆之赋山泽之产盐铁之利不入王府悉邸自有又明年诏益封秦王绾二金印易府在安西者为安西六盘者为开成皆聴为宫邸用不足取之朝廷嵗或多至楮币贯计者百三十万嵗七年而弃其国明年诏遣今王嗣国之四年当十九年益封江西吉州实食之户六万五千嵗食楮币贯计者十万三千春秋之服纻缣为匹各千呜呼斯又厯古展亲之未闻者于吉王未始至嵗惟闗中夏则乐其髙寒即六盘者稽古地者实汉北地郡之略畔道道下于县其吏长而不令后废隋义寜中置乐蟠县既譌略畔矣六盘又乐蟠之譌然以其地介乎凉陇羌浑之交时平则列置盘牧攻驹而蕃息之有警则命将出御无有常制四海无所为而至者惟世祖渊龙之加兵大理也既尝祃牙于兹及平而归又至饮马最其驻驿三易寒暑夫既久此必遗泽余波深浃他邦而王父子再世受之古称河润九里海濶百里信如忧者又不百世而止也亦窃思之王之有国二十有六年克自卑抑恒逺之宫而弗遑处为天子援枹鼓进退诸军于外以捍侮西北其忠勤何如于此之地心焉慺慺求祈年今圣于昭昭追福往圣于防防亦考妣亦与荐焉为宇事佛犹不率作得可而行其孝恭如何枚是数者善美孰与大书之言曰天道福善而曰作善降之百祥易又曰积善之家必有余庆燧学儒者未尝知为佛氏之言如佛亦视是忠勤而孝恭者为善而福之则其教与儒可殊涂而同归也礼诸侯祭其封内山川华之为岳实王封内岳之祠门掲而宣厘则表寺之名莫延厘为宜也铭曰
　　于昭列圣事佛尽敬爰质之书古无有并土木之工雕楹绘墉朱尘绮疏匹帝之宫金茎一气颉顽上下静供之脩乘舆必驾佛游悠久其言斯存孰为其言百世梵孙帝度其孙而教善治无间迩逺京师必致匪徒致之曰时予师坐而袵连出辔并驰有如今王于亲则懿制地千里规为时寺頣指其相展若易然矧锡金粟帝开其先面势略畔八稔成绩岿然都城敕建遗则帝师帝师时是门楣以长以雄匪弟子谁鼓钟之音梵呗之力厘帝之余必王见及帝亿万年王年斯千为盘石宗以固以绵燧作是诗刻时乐石尚慿佛乘垂示无极
　　崇恩福元寺碑
　　大徳十有一年先帝立极亲裸太室乃慨然曰予曾予祖世祖圣徳神功文武皇帝裕宗文恵明孝皇帝至元三十有一年成宗既祔庙矣而惟皇考实诞眇躬未大尊显肆类上帝诔行定諡曰顺宗昭圣衍孝皇帝琢玉寳册纳诸庙中尊皇太后以仪天兴圣慈仁昭懿夀元之号迩之为子逺之为孙其孝以慈可为致极而于宸心犹若未然明年至大之元诏羣臣曰昔朕万里抚军北荒险阻践逾躬擐甲胄北冦底平实艰实棘时有愿言皇曽考妣皇祖考妣之丰功茂徳皇考太后之厚泽深仁图以报塞必俟他日振旅而南大建宝刹慿依佛乘上为往圣荐福防防慈闱视厘昭昭下而亿兆臣民休祥防赖初匪有永年千百世专利一已卿曹其灼是懐惟以其日銮辂亲巡胥地所宜于都城南不杂阛阓得是吉卜敕行工曹甓其外垣为屋再重逾五百础门其前而殿于后左右为阁楼其四隅大殿孤峙为制五方四出翼室文石席之玉石为台黄金为趺塑三世佛后殿五佛皆范金为席台及趺与前殿一诸天之神列塑诸庑皆作梵像变相诡形怵心骇目使人劝以趋善惩其为恶而不待繙诵其书已悠然而生者矣至其榱题税桷藻绘丹碧縁饰皆金不可赀算楯槛衡纵捍陛承宇一惟玉石皆前名刹所未曾有榜其名曰大崇恩福元寺用实愿言外为僧居方丈之南延为行宇属之后殿厩库庖湢井井有条所置隆禧院比秩二品守以相臣割田外郡收其租入以给祝发日廪月饩坤维为殿乘舆时临留必信宿久或旬浃其急其成为何如哉功垂什八期以四年正月八日大庆賛将徧赉工官下及役夫何意其日奄以奉讳羣臣进劝宜如故事即践天位皇帝未忍宅恤经时而始受朝称天诔曰武宗仁恵宣孝皇帝恭抑之道亦云至矣又哀先志之弗竟惧成功之将坠饰敦匠臣益防乃职罢行工曹入于留钥曰凡脩营木石陶绘百工众技汝实司之与烦文移入取汝所何若从汝自为则易为力而程蚤集矣且敕臣还汝文之碑臣管以阙天子以四海为家何适非乡而独不忘其生所者人情之同汉祖西都闗中若忘沛矣及平英布归过其乡赋大风使子弟歌之曰朕于秋万嵗魂魄犹思沛太祖奋迹龙庭斯同其乡由世祖都燕宫室池籞百官府库根柢乎此一嵗乘舆留居者半以故武宗巡幸之还搜田而归必于是焉大飨饮至若乡然矧建大刹位置行列棊错星罗出其睿画为往圣今圣荐福祝厘者尤所惓惓陟遐之日有未讫工在天之灵懐乎故都他日遇之睹是翦然而完粲然而新必甚怿曰毕吾愿者真嗣皇为赖哉臣燧载拜稽首为之颂曰
　　钧之为地匪福不异其异维何由建而寺其地之有于开辟初何千万年混为民庐何于其时曽不防福而至今也梵宫大筑曰不难知譬人之身正气周流随日而新嗟若梵宫相方视址受其成规维昔天子冩材于江伐石于山言出风行草靡庻顽又假相臣汝匪敦匠易衣寒暑饥俟汝饷于兹三年大立细捐垂欲落之而陟配天皇帝曰噫朕兄所志有衔未究其在传次乃敕攸司无替尔程其用则取邦赋之经佛宇敕为前古有是而其所无尔圣之治前圣徃矣于佛焉依今圣万年与日齐辉濡轨长江拳石乔岳善颂之存先颂攸记
　　重建南泉山大慈化禅寺碑
　　皇庆之元普莲宗主明照慧觉大归慈昱书遣弟子嗣瑞嗣泌叙南泉山大慈化寺为归济十三世孙普庵印肃所基以胜国乾道己丑示化既累諡矣至皇元大徳庚子实百三十一年昱再为之请諡于朝成庙制可即以其年大徳者加旧諡寂感妙济真觉昭既之上其褒其徳无以侔大视昔八字犹爝火之当皎日黯不辉矣大叙寺火于至元壬辰之春主僧去之府县其僚合诸山髙徳请南源山广利万安正叟禅师为中经理其废四年乙未昱始继席循复完矣当是加谥之嵗再火再缮治之逾纪乃成其録刘必大为国博应奉翰林文字翰林脩撰提举湖广省儒学所撰加赠大徳禅师万佛寳阁图堂普莲堂普度桥袁士赵璧之桥敦吉士宋处仁之昭烈庙与立仰山太平兴国寺佛鉴大师希陵之夀山慈化寺与主南康开先寺了万之天竺圆通殿及昱自为髙丽金字经诸记丐燧曰以是为迹铭之寺碑为读尽卷漫不知位置何地乃询瑞辈俾图示之而统其要寺盖距刹百二十里莲荡横前三门之内对峙二塔储金字经左右鼓钟二楼中拱二殿相沓前曰普光明以事佛后曰定光以覆普庵塔次万佛寳阁雨化堂莲本堂圆堂楼下祠武安忠靖两王武安之为汉闗羽者世则知之忠靖为五世汉周张翼佐南岳者则世莫闻庑以周之门左右则东西藏殿储经三藏自余斋阁方丈香林书院月台仍普庵之旧为人圆堂诸小殿僧寮宾馆仓库庖湢再庑周之凡三重中两庑皆重屋凡千四百楹南泉之上四环其外盘盘如城天竺圆通与昭烈皆在寺北黄圃市夀山之间昭烈则忠靖原庙普莲堂与桥则在州中堂有亭阁廊门桥当隆兴古瑞鄂潭东西南北通涂石墩十四秀江中贯而梁其上有佛阁钟鼓楼与普莲各五十楹亦大役也役大财不屈已力之独其攻金攻木攻石陶冶髹漆彩绘百工无一可后之又衣食其徒多至千人若是其众也众则用奢而寺无寸田以自业惟恃昱之言出化行鼓舞作兴于江湖西南方三千里地之民最嵗施入多至中统楮泉干计者百万有竒而佐力操畚锸具薪爨者犹不与存何脩而臻此哉谓普庵泽欤何前乎此学佛之人不能振举至昱为人心服而动趋于事者非直其才致然亦有道也且人之情能勉志竭力于一燬之后再燬则弛而怠焉昱不加退规制益侈轮奂益美易曰神而明之存乎其人其不信乎虽然犹当上求其所自西方之教行中土也汉唐而下政朔所及有逺逾海国若今者乎星罗棊错小而乡县大而府州为佛宫者何啻万区为其言祝除毛发者其徒又无虑百有余万列圣为制不杂民版又屡降玺书禁人无侵觊其产驿传不宿官物不储饮食燕乐不聴肆筵嚣杂于中其崇礼而保祐之已至矣皇上又以司是僧为正録者衣食有需取足诸山虞日茧丝使就困削为罢黜之嵗一再诵经五千四百八卷天下何啻千藏集祝髪之徒散币餽食果茗膏烛之微一出公帑人又别加赐马是举天下为徒百有余万沾浃恩被无有一人或遗也呜呼昱所以能就事功与人之风行草靡乐推与者岂不亦乘是机偶是时也余儒者也文乃儒之一事言之不文则行之不逺昱其有见乎此逺以求余自非警頴童而习之白首不知其原矧余平生未践其域不哜其味者苟剽而强为之知终亦肤近而多所谬失为自欺且欺人以速专门者所疵韩子尝曰如欲闻浮屠之説当自就其师而问之何故谒吾徒而来请余知守此故不敢效必大之博恰为浮图説探其怀以与之只屡书其善兴而教日夕祝厘上酬帝力下昭祖徳者而诗之其辞曰
　　普庵肃公僧中之雄由笃其道为世所崇遇有潦熯为民祈禴曰雨曰旸罔不时若众向其化为新攸居日月几何云屋渠渠寻复示寂其在胜国八言用褒节恵已极去世悠逺传之昱孙犹以哀荣上敷帝阍于皇城庙闵其克孝不斥异代加諡有诏维兹大徳表厯纪年不僣诛之其仁立天肃由是名充塞普率虽昱于蓝未敢曰出作室烬余无由菑畬人以贿来如取寄诸伐材赭山镵础穷石百工鼎鼎孰后而职杵之腾腾斧之矜矜视址视方其直引防栭以负栋实千四百丹漆之涂如翚斯赫尝观有司钜室责为有书以徴有罚以随人将趋事惮贻已勚巧为避逃犹幸不至于河浮图无罚与书视所欲为诺不待呼功成不有归之其祖于桥殿堂必字以普倡其徒干释言日宣于以祝厘天子万年天子万年期昱孙子有来源源世受其祉








　　牧庵集卷十
　　钦定四库全书
　　牧庵集卷十一
　　元　姚燧　撰
　　庙碑
　　长春宫碑
　　元贞之始年秋九月七日皇帝御香殿守司徒臣鄂尔根萨里集贤大学士臣布哷齐奏辅元履道逸真人臣张志僊言臣之曽师长春子丘处机为全真学于宁海之昆仑山太祖圣武皇帝当劗金之十年方事西域闻其有道自奈曼俾近臣刘仲禄持诏求之又急其见而迟其来继伻以迓之抽兵以卫之与语雪山之阳帝之所问师之所对如敬天爱民以治国慈俭清静以修身帝大然之曰天遣僊翁以寤朕命左右书其言又以训诸皇子者世祖圣徳神功文武皇帝以敕臣徐世隆载诸灵应之碑惟是太祖格天之年丁亥夏五诏因其号易所居太极为大长春宫由未有碑至是六十九年人已无知受命所自不及今焉陛下昭代晓之词臣俾刻金石则益不白于将来也敢昧死请制曰可十月十日事下翰林臣燧实以其日直笔故得兢惕以奉明诏臣闻老子曰取天下者常以无事用是究观厯古受命之君规规务取止乎禹迹之旧其所后服固非兵不能詟故萃众智驱羣雄谋而鬭之栉沐风雨露处暴衣审彼已效成败或累嵗逾纪耘锄未平可谓纷纷事至殷也矧我太祖天戈所直无敢傃刃视彻四海之土疆墟万国之社祧与臣妾亿兆苍苍以生之黔首不啻疾风之振林槁非囿夫祝蒙汜烛龙不照而马足所及其势犹不是止焉庸以较夫声教不出禹迹者仅如耳之在面有不能居其十一可曰自有生民以来所无惟所有逺故后服益多惟为猷大故乆焉而成功其事之殷有百十于古先者于是之时乃遑旁求方外之士从容暇豫犹功成治定束干戈无所于试之世不知统之艰苦不待长春之告顾于老子取天下者常以无事之言已阴契其説而防其机呜呼圣哉然考仲禄之行其年己夘长春承命絶宋金使币从其徒十八人者以行明年驰表谢之犹宿留北山幸已防趣使再至始发轫抚州经数十国为地万有余里蹀血于战塲避冦乎叛城絶粮于莽阒之沙漠自昆嵛四年而至雪山马上举防试之未及积雪之半触寒栗裹皲瘃宁其身之不恤以忧轸斯世计是劳勚有不在开国诸勲之下故帝锡之虎符副以玺书不斥其名惟曰神仙凡为是学复其田租蠲其征商癸未至燕年七十六矣而河之北南已残而首防未平鼎鱼方急乃大辟门遣人招求俘杀于战伐之际或一戴黄冠而持其署牒奴者必民死頼以生者无虑二三钜万人其推厚徳植深仁致吾君于羲轩者歴古外臣当受命之初能为是乎匹夫一言乡人信之赴讼其门聼直其家为有司者犹罪以豪杰以武自断而涣其羣以二三钜万之人散处九州统驭其手帝不疑之斯必有以岂屈子所谓名不可以虚作者耶有遇其时未必见隆于后世祖尝语其嗣道者曰乃丘祖僊翁朕及识之加赠长春演道主教真人二祖之见而知者然已陛下以闻而知顾为碑以表所由则长春之名借三圣以久者毋惑也臣又思之宫之与碑宜一其时太定宪三宗日不暇给嗣教真人尹志平李志常不请则宜以世祖之圣在位之乆其培树拥卫斯学之力而张志敬王志坦祁志诚不一言焉及僊今请而辄报可岂天固存列圣未究以待陛下为终之耶矧即位逾月为坛夀宁宫凡日月列星风雨雷电百神之亲上山川社稷林薮走飞诸祗之亲下莫不奏假赤章以禋致之十一月与改元端月才九阅月实三为坛其后坛之延春阁天步一再亲以戾止其为国与民介祉导和受厘请命者文亦极矣又虞自经厄以还禁为醮祠今虽开之京师而外未白也乃下诏万方其防若曰先皇帝令江之北南道流儒宿众择之凡金箓科范不渉释言者在斯听为若然先皇之开醮祠者有成命也为犯法臣所不爱竟柅而止自今其惟以先皇成命从事是世祖独未究者陛下又终之也呜呼事之开也有门而来也有涂其就也有时而成也有候方是诏下四海之人感激奋言始吾以为经厄之余丘氏之学熄矣陛下嘘而然之俾屯者以亨塞者以通梗其道者除之取其业者还之丛是数美于僊之身又冠之以宝冠荐之以玉珪被之以锦衣皆前嗣教者所无呜呼僊之求以报盛徳图以酬至恩其子若孙与云仍其来无极者为陛下祈永永万年当如何也臣燧敢拜手稽首而诗之曰
　　于赫我祖帝踪其武俾肃将之劗平下土既奠南邦西陲未疆廼鼓廼桴龙旗载扬何水不乱无山不越万国弱草刚风斯防逾十暑寒振凯未白六龙之骋确确其艰孰灼帝心休其益闲继夕以朝黄昊尚友方诏外臣道徳资取昆嵛载舝于于其来及之雪山年已徂摧沥厥肾膓为告悃悃莫匪至言身国之本维帝孚之曰天觉予饬无怠防子训史书虎符宠绥玺书诞告凡为尔学其复无挠又曰长春而所宿号即名而宫归主其教假以泽物宏帝之仁于死于俘必拯以全旋还其真子孙众有一絶一继孰世其守有惑其道而否臧之人曰不然太祖皇之矧我世祖封植益力曰尔长春朕幼及识太祖皇之维朕将之曽諡四言焕其唐之有严今皇乃圣乃哲身先孝治祖涂孙辙爰诏下臣伐石劘穹臣拜稽首二祖之功岂人不防维帝钦崇驱马飞亷属车丰隆或从上帝陟降斯宫靡祥不臻奚祉弗届于皇我皇万禩攸頼
　　普庆寺碑
　　大承华普庆寺者皇帝为皇祖妣徽仁裕圣太后报徳作也裕圣以嵗戊午来嫔越三年大帝建极当至元乙酉方廿有八年裕祖陟天在疚防防茹荼与蓼上以慰安大帝于倦勤中以惠鞠晋邸顺考成庙之不天皆俾不大尽伤乃心下为皇孙武宗圣上择师取友督劝于学俾知先王礼乐刑政以为治国平天下之具若曰乃裕祖获心九有者正由乎斯外接宗亲之防见内饬宫臣之率职致孝极慈敦睦示严如是而善韬智晦明以藏其用大帝才之闗政于家则曰于妇是谋投大遗艰不言意喻廿有九年顺考陟方又二年大帝登遐柱倾于天维絶于地急变秋也徐为图囬未尝大声以色益示暇豫经时无君四表不闻枹鼓以鸣召至成庙于抚军万里之外授是神鼎易天下岌岌者为泰山之安俾圣子神孙得以乗承今亿万年大徳二年诏武宗复抚军于北日侍慈闱者惟今皇上一人耳故情不分而爱弥笃怡言煦之摩手抚之食言而羮息言而廧又伺有无而増益之防太官塔纳监龙兴还由老无子自簿臧获数千指牛羊马驼蹄角亦数千田产赀货犹不与存尽献之隆福宫裕圣则曰吾何庸斯其赐今皇上四年裕圣上僊撤是献屋为殿三楹事佛妥灵以尽孝思由前顺考之国河内未至而还乃与今皇太后克成先志出居二年成庙登遐驰归京师内难谋作兆绪滋章先事夺之殄殱大慝清宫以待武宗之至既践天位惟以其月授皇太子宝中书令枢宻使诞告万方明年至大之元视昔所作图报弗称乃慨叹曰徳一也时则二焉始之报也吾未出閤惟其身今也登兹元良可不为天下报乃市民居倍售之估跨有数坊直其门为殿七楹后为二堂行宁属之中是殿堂东偏仍故殿少西叠甓为塔又西再为塔殿与之角峙自门徂堂庑以周之为僧徒居中建二楼东庑通庖井西庑通海防市为列肆月收僦赢寺须是资大抵抚拟大帝所为圣夀万安寺而加小其磐础之安陛戺之崇题楶之鶱藻绘之辉巧不劣焉亦大役也未尝发民一夫皆佣工为之其费一出宫帑既其落止浄供之修荐福防防或者裕圣乗云御风陟降自天歆兹崇报必反而酬阴隲于下降福穰穰者理则有之何难灼见焉惟今皇握黄图以负丹扆其大则天其威则雷霆其不测则神明惟是报徳而上之将不裕圣一世而止其孝思逺及烈祖者何穷已哉崇祥院臣请砻石以颂功徳敕命臣燧臣伏思之佛氏之言为书数千卷博大闳肆学佛之徒犹有白首不能遍观儒生未尝夙一经目虽勦为説终尔肤近不能深造其防故惟如敕所教惟诗报徳其辞曰
　　有岑其宇有践其庑有楹惟旅金铺雕础瞿瞿其瞻刿刿其亷秩秩其正于粲其严伊谁考斯帝宫亚匹则今皇帝觉皇氏即其即以图荐福于幽于我裕圣报徳是求惟我裕圣为烈无竞大帝遐征储席虚正时我成庙抚军龙荒惟朝委裘三月皇皇万里召赴天位畀据其神而明孰测为度如是拱黙宫居深安陋昔后毋帘政僣干惟抚慈孙于学知励又开太平大业今继始为之小其报犹私今焉一人以天下为以天下为孰专裕圣嘉与慈闱实普其庆徃圣已矣慈闱万年翼翼绵绵悠久如天皇上之心初岂以已觉皇贞之其锡繁祉江州庐山太平兴国宫改为九天采访应元保运妙化助顺真君殿碑
　　天下之人有安居不为其事者乎安居不为其事古曰闲民重其赋而刑随之今也山林之间羽服之流几何人哉苟安居不为其事人亦孰倡而致于其道庸心其教哉制授冲静真常凝妙法师提防庐山太平兴国宫録江州路道教汤徳润储赢于俭蓄细为大者十年始田履亩才及三千今万有竒谋其徒曰之宫庐山名祠也九天采访应元保运妙化助顺真君明神也殿实胜国所为既防且卑妥灵弗称其撤改为江西行省左丞吕公师防及其弟福州路同知师山行金玉局縂管师寛淮西江北佥宪师顺江浙财赋縂管师谦与诸子侄发米于庾割田于郊捐币于帑为乡隣先故富室佐财贫者输力如恐人后为殿七楹度髙百尺以祠真君夹为翼室右祠三官左祠四圣皆三楹前为拜殿合之衡广为尺百有四十缩身不足于衡十八之四若其攻金攻木埏埴设色之工殚极其技无遗巧矣遣其弟子熊应松周祖清驰书龙兴请燧曰斯宫之兴五百余嵗胜国盛时加号应元则皇元有天下之号已兆形于斯时迨今海防既一大帝至元二十有一年三十年今皇元贞改元之明年大徳八年凡四降诏一赐提防周得一余皆以赐徳润其于卫持斯宫使人不敢杂揉渎侮略于其间礼亦优矣徳润以是龙光洊至庐阜载躬重未云喻惟有奬率道流竭才新殿奉安元辰日夕祝厘祈永睿算维亿万年庻几深山友木石者报上之智毕于如此愿铭之碑谨并上图经匡庐得名与真君事实惟择笔焉燧诺而思真君灵贶数百年为有国钦崇章章传记者无庸重述未问而当告与疑而未莹者敢用陈之其引朱子传书排以歴陵博阳山为敷浅原其山卑小惟庐阜在大江彭蠡之交最为髙大宜所当纪然考禹贡言原非一兾之太原徐之东原雍之原隰皆以髙平得名何独岑絶如此庐阜可名原耶太抵是书载导河积石至碣石其间所经如龙门华阴底柱孟津洛汭大伾洚水大陆九河逆河入海又及其所防之水沣泾漆沮之入渭涧瀍伊之入洛亦何详也至岷山导江东别为沱又东至澧已跨蜀而荆数千里矣又曰过九江至东陵东汇入海数语而止亦何略也故朱子论曰以事情理势言之洪水之患惟河为甚时龙门九河事急民困势重役繁禹亲涖而身督之若江汉则地偏水急不待疏凿或分遣官属徃视况洞庭彭蠡之间三苖所居水泽山林深昧不测彼负险阻顽弗即功则官属之徃者未必遽敢深入是以致误者或多也因昔余昔拏舟成都至防门其所未至去秭归三百里耳秭归而下至江隂望海门而还长江万里浮防殆遍然蜀荆之山条脉聫络壮观天险者如眉之峨眉嘉之离渝之瀛山涪之鐡柜防之赤甲白盐巫山及峡之黄牛危岩絶巘刺天入云何啻千万与三十六江水防夔门者皆所不书其见遗者岂独庐阜哉要朱子之言千载不易者也其曰庐山始名南障由周桓王世匡绩学仙所庐故名匡庐图经已辨晋人纪者之诞所未问而当告者自周而上无为老子者何有乎今之祝厘时天子诸侯自求多福皆有禋祀禋祀多名合而言之天曰神地曰示人曰鬼神非直上帝也日月列星风雨雷电凡本天而亲上者皆神也示非直后土也山林川泽丘陵坟衍凡本地而亲下者皆示也人鬼则宗庙社稷凡有功生民死而庙食者也天子既祀天地圜丘方泽至于时巡则又燔柴四岳随其方山川皆望秩之不遗无文诸侯四时望祭其方五官五行山林川泽在封内者亦嵗徧之后王徳薄不能时巡既旷望秩于方岳诸侯复不世其国迁代无恒而嵗徧又废其封内惟道流之宇名山川者由祀其师以及其土之示虽未有疈辜薶沉牲币之备而洁斋以致忱者晨夕至焉国家以其依居崭防竒峭幽深缭郁当气粹淑之防其神必灵赐宫观名置官领之时大醮祠庸以奏假赤章上帝后土与本天而亲上本地而亲下凡曰神示可介祉导和斯世者莫不致之为位多至三千六百亦几秩无文矣实于时巡不举之典修之其宫顾为有国者之所頼焉呜呼亦有功世教之大者也然惜其知神之神不知神之所以神何也由杂夫荒怪也其尊无对大无余者皇天上帝一而已矣有曰上天神后者盖天言形体帝言主宰后君也与帝同出而异其名天子曰元后人臣匹天子者亦曰后春秋王与后之鞶鉴书伯夷禹稷为三后则后者又君臣同称昧者不知上帝后土视之巍乎其无朕也听之漠然其无闻也而造化之迹则体乎万物而不可遗乃以形求肖人为之上帝则冕珪衮舄以为失耶诗刺卫夫人玊瑱象禘胡然而天而帝屈原亦曰龙驾帝服若真有是人被是服者其来亦尚矣哉甚于后土加笄珈防翟七政一也日木火土服杀上帝月金水杀后土山林川泽之为王为大人亦若斯者奚足殚纪夫谁与祛之胜国之谬尤在増号淫昏之鬼婺源祠山梓潼之属皆帝之是则尊矣其如降上帝与之班何今事实所谓九天采访应元保运妙化助顺真君者九天之属见于天问注以九为阳数之极固无大窒于理唐李玭碑止曰庐山使者庙南唐曰通元府胜国太平兴国中易庙为观以年命之神宗进号应元保运真君徽宗易观为宫刋镂玉册臣而进之于时洪刍提防是宫奉安玉册实为之记举録异记开元十九年明皇梦神人金冠朱衣乘车而下曰我九天采访使者当馆我于庐山明日又降于庭命吴道图其真建祠山隂明皇亲书缪篆殿额以赐其文惟曰九天使者之庙无采访之称后世加焉其榜固在也然原以求之非必权舆有唐东晋之前方士辑五岳真形图为书曰嵩岱华恒皆有佐命之山而衡岳孤峙无有夹辅黄帝请命上帝建潜霍二山为储君青城山为丈人庐山为使者开元中天台司马承祯请立五岳真君祠使者之庙当作其时其説详而止据而不凿谓可祛齐谐志怪之惑者真知言哉理宗又加妙化惟助顺者无徴焉然使也衔君命以出者惟人也不能周知善恶之实彰之瘅之故采以资人之见访以勦人之闻神示何假人爵以为贵贱等威佐上帝行四时以运寒暑日月于上触石而出肤寸而合天布大泽云雨不终朝而施博大出百物而润泽于下神变功能如是其聪明正直而一有不待夫视宜无不见不恃乎听宜无不闻正老子所谓天网恢恢疎而不失者如必采以资见访以勦闻而始福善祸淫斯人则不采不及知不访不能通失将众矣乌在夫为天网耶余故惜其知神之神不知神之所以神者此也尽辨之其説犹多姑是举隅焉耳非独使读书以纉文造道而明理如徳润者知之可以髣髴鬼神之情状而不溺于所闻鬼神闻之亦怿豫于防防是燧斯言曰千载而下特见有如之人不可以非道诬也铭曰
　　维大旴晧下土是冐羣望降厘衡岳如卑南服之山匡庐莫夷有其岑有育其麓衡虞材之乌用不足气聚金寳腾辉中霄上与列星烂其昭昭倐噫而风随以云雨千里崇朝膏润斯漙造化之迹不掩如斯皆本二气良能之为维古哲王及始图报由时岳狩羣望必告嗟哉后王旷不省方或事云亭侈愆旧章维方外臣窃取咸秩大为醮祠无文毎及盘盘之宫负圣治峯其师汤君言出众从设格普天三千六百为位勃磎神示安宅撤搆斯宇髙广异先鐡鷟金铺尚副揭防爰奏赤章媚于上下不约而一万福来迓资我元后山积川増维千亿年万方其承走为之诗俾尔羽服鼓钟新宫步虚是续






　　牧庵集卷十一
　　钦定四库全书
　　牧庵集卷十二
　　元　姚燧　撰
　　庙碑
　　报恩寺碑
　　报恩寺者女僧妙徳之所创也徳金城韩氏子考讳诰任兵马都元帅彰国军节度使其先仕唐辽金大显徳适晋阳王氏王氏佩金符为工正生三子而夫卒乆之子娶妇各能自立徳悉以王氏业归之而繁畤之聂营元帅有别业昔以与徳徳将老于是既而闻有语其考方国初用兵际搜讨所忾于山因燬诸佛庐事徳怆然深念父武徳为国辟地之功虽大亦多斩刈焚荡之惨曩同气百人今存者独我吾妇于人而又寡子既植王氏矣吾其事浮图法庻得以资福韩宗乃削髪为比丘尼即聂营别业创殿像佛第建食堂厨库前翼三门后敞丈室而赡众有田如千顷及山林园圃水硙等利号曰报恩寺仍以沙门某见开山住持见即工正之弟而身别院以与尼居徳翊运勲臣之后趣向孤夐名达于徽仁裕圣皇后召见命坐赐之僧衣而元贞玺书及皇太后教两下以麻卫其寺是年裕圣幸五台徳实从眷睐优渥及还驻华严岭命今卫王阿穆格及亲王妃主从官数百人以香币至寺寻以寺为卫王集禧所今徳请纪其事于石余学周公孔子之道而于佛氏之书葢未暇也夫未学其道而为之言必将有戾徳又女僧也而志得吾文余辞之为宜然金城韩氏与吾先令公为姻戚而元帅公奋迹戎行克振世业武而不残风谊蔼然其后当着顾无闻焉而徳也出大室嫔贵族诸子有立乃割爱铲荣栖慕枯寂闵其父家中替求资福于浮图而劬躬所事事集不居可慨也已况其寺复为家集禧之所而归美报上臣职攸在揆诸义不得终辞虽然寺名报恩将孰恩之报耶若曰生我者父母也食我者大君也谓觉皇氏辟大法门储福利崇其像设冀收善果延洪圣歴于亿万年而宗支同茂覃及其幽明济度而有获斯酬其志亦足书已遂次第其颠末而系之以铭文曰
　　伟韩鼻祖穆于周武奕奕梁山变雅用取于后裔孙国以姓之不侯而民何千万斯其千万斯中絶不后漠乎无闻安所为究嗟维徳君生侯富骄移大盛门诸子翘翘三十而嫠介操勤志悼其考泽遽斩一世祝髪而僧曰韩吾承即其考田佛宇肇兴期以报徳昊天罔极迹是为孝展妇之特且虞吾身而不永年僧子以孙斯宇頼传俾尔归离奉尝宅相是其为言闻者恻怆我则譬之天与人殊嗟今诸韩胥彼桂如自根而干而柯而叶为叶茂繁何啻千亿其间岂门一萚先零夫亦何害贯古青青在人视之侯之家索自天者视犹一陨萚西铭有言民吾同胞矧尔同姓四海滔滔反覆始终理亦昭晰觉皇贞之韩氏未絶
　　希真先生祠碑
　　王氏自其大父义年四十生弃其父定定四十一亦生弃君与君凡再世为男官始李冲虚居丹阳庵后以奉金主元辰京官朝朔望祝厘隘陋县官易殿庑为雄丽赐额丹阳观君年十七从冲虚学者十九年师卒初即汴藁藏后迁之其乡徳兴龙阳观茔居三年还汴再居丹阳观汴人敬之如见其师四方贤士大夫假舘其庐无有虚月虽其徒厌讥不防也视其尤寒窘者或质衣为具归之其施如此其入也殊有择初汴受兵有富人将逃乱藏金二穴去后数年来访张人观聴即诈防服若发埋骨者兆绪将见谩诸役夫可市取祭物仅探得一穴恐祸已不暇及其余也约公取之而归我其半指藏所去去而其主死竟君死未尝语人无有知其处者与之期事虽风雨寒暑未尝爽言于孺子问以前朝勲戚大家事其言亹亹能倾究其隆赫衰摧之由听者忘倦皆可笔之野史亦知为诗精于赏识装禠书画盖与其师及从翰苑诸公逰故闻见独不囿于道流之狭也年八十五至元十三年十二月十三日无疾而终前终二年为茔曹门外表之以碑凡夙与其师相友与非其师之友尝名价重一时者皆具棺衾移其中又各传其乡里世次年夀为志以别墓至是其同门友王道祐及其弟子张某者之新茔从顾言也后七年族侄埭自汴至长安无他营求惟诵君夙昔之贤曰是埭所善也且其为人亦公所详宜铭其祠燧曰王君贤也王君方外人无形势可借以动人子徒以故旧而不忘之为计其乆逺子亦贤也君讳道清字正之河中临晋人赐号希真纯素大师铭曰
　　谓为不夀耶年几九十而人谁与夷谓为夀也耶享止其身而后者嗟谁由尊其所闻而不疑行之曰君所安我又何悲哉噫从享其师表祠有碑平昔之善载笔于斯尚俾来者可考而知
　　有元故资善大夫中书左丞赠银青荣禄大夫平章政事諡武愍公李公家庙碑
　　燧尝观人臣私庙之祭易乎古而难于今三代不论也汉之时功臣侯者土地人民传及子孙故嗣侯得以致隆数于其祖考世世无有所杀后封功臣皆虚邑无有土地人民子孙或官卑力微徃徃不能为庙与虽为庙以记曰父为大夫子为士以大夫祭以士祭既用生者之禄势有必不能致隆者姑借先宋氏言之如文潞公作庙洛西其先未尝将相顾受祭将相潞国尝将相者其子及甫惟得祭以大夫禄是于不为将相者致隆其真为将相者复加杀也如斯者几何人哉惟吕正献恵穆于文靖范忠宣恭献于文正世其将相者史册二百年间才一二见事亦旷世希有者也然自中元以来汉人父子继相者故丞相史忠武公与今资善大夫中书左丞赠银青荣禄大夫平章政事諡武愍公二家重辉袭芳震耀一时岂独为之子者信敬于昭昭厥考亦足以慰灵于防防矣惟李氏家陇西成纪者实秦将信诸孙汉至六朝门阀世竣惟与崔卢郑世姻不连他族唐季王西夏甚彊盛虽宋金尝加兵终莫能服我太祖始平之其宗有守某城者独战死不下子惟忠尚少求从父死为今分土淄州诸侯王所得于公为考后以金符监淄州有子十三人公次居四王妃爱其頴异尝子之在先朝故事凡诸侯王各以其府一官入参决尚书事公代其兄为之李璮为逆有迹淄州君独从公驰闻璮系阖门狱中璮诛得出上书赐偿所亡失授公淄莱路奥鲁总后改宣威将军益都淄莱路新军万户与城夹寨围吕文焕襄阳四年而下之加明威将军虎符丞相巴延南征宋兵戍郢十万城西郢鎻战舰絶隘为阵我舟不可越乃渠黄湾拖舟泛藤湖以出唐港弃郢去畱公后拒败其追兵行防新城沙洋下复破夏贵杨逻口下鄂汉阳从故丞相阿尔公时以左丞战荆口擒髙世杰下岳进沅沙市下荆南传檄归峡辰沅靖澧常徳诸州皆下之又徙镇常徳左丞狥地湖南丞相兵及淛泗以地逺援疎诏公与宋都统张茂实吕师防辟都元帅府江右公为左副都元帅破刘槃军下隆兴擒熊飞建昌抚瑞吉贑与广闽诸州皆下防宋幼主出降其将相陈宜中张世杰挟益王昰卫王昺浮海趋福立益王元以景炎闽广诸州应者十五郡县豪杰亦争起兵公出定反地大破吴浚军十万南丰浚走如张文虎复合兵十万又破之兜港伏尸三十里浚走合其相文天祥瑞金又大破之天祥走据汀别将孔遵穷追并破赵孟瀯军复其州而还龙兴守帅觊利钜室罪以阴与贼连已诛夷百三十家公还白其非辜出其未尽诛者狱中帅府改宣尉司加昭勇大将军同知江西宣慰司事寻加镇国上将军福建宣慰使又改江西宣慰使天祥复陷汀州收兵出兴国又击走之追四百里及之空坑散降其众二十余万禽赵时赏以下文武将吏数百人拜参知政事行中书省江西益王殂庙以端宗世杰复立卫王元以祥兴移栅海中崖山近去广治四百里授蒙古汉军都元帅经畧广东进复梅循英徳与广之清逺走王道夫击凌震海上获船三百艘禽将吏宋迈以下二百人又破其余军茭塘江淮省亦遣都元帅张范至自彰与共围崖山势计穷蹙度不能国资政陆秀夫抱卫王蹈海死获其金玺其将吏死焚溺者十万余人翟国秀凌震皆降世杰遁去风坏舟死海陵港南海平朝京师上劳苦之赐宴其将佐之有功陞者千授资善大夫中书左丞移省荆湖凡虏民男女奴鬻之者皆罪而正之常徳辰澧沅靖五州大荒民至易子以籴为发廪赈之所活为口亡虑十万计征占城诏使给粮仗造舟海南取得其宜黎儋之民劝趋之疾还诏从皇子镇南王征交趾败其兵天长府其王遂举国航海将舟师追之败诸洋中获海舰三百始公防城天长储谷待贼敓众议不果盛夏军士疾作涨潦冐营遽议旋军贼蹑败吾后拒王以公殿贼闭永平闗傅药弩矢射公贯负疮敓闗出竞以毒发薨思明州年止五十最其平生小大百战下城邑百有五十为户三百万呜呼其亦勤已后薨七年而赠官赐諡封公之命始下玊音仁煦恩重书棺人臣获此褒荣极矣公虽不可作已安知其不骨肉九原耶公讳恒字徳卿自号长白笃孝纯至淄州君卒方击両王闽广淄州君顾言我死必无讣吾儿使防丧纵敌南海平始克衔哀摧动屡絶且薨谓所从曰为我语晜弟妻子吾不得以时丧先公既抱恨以终天今复弃养太夫人而身先朝露于是遐夷吾目不瞑下泉矣其谨事之夫人王氏视分土诸侯王之妃姑也讣至夫人秘不敢闻之姑惟发哀私室公则再见梦太夫人曰儿今死战日南矣太夫人泣言吾再梦如是岂诚然耶夫人始情告曰妇恐无以安姑氏心也覆是乆矣始位哭服防呜呼死而精魄犹惓惓其亲可哀也已可哀也已子二人世安以监广州从朝京师授新军万户同知江西宣慰司事再嗣公益都淄莱本军万户后以正议大夫仍将本军佥江西行中书省事再陞中奉大夫参知政事行尚书省江西尚书省罢今以上官参知政事行中书省仍江西呜呼六官而三践公武已可见其才之无羞子职者自其既相亦解兵其弟世雄以宣武将军将之乃作河洪之诗使歌以祀公其辞曰
　　李氏之在与水细大河洪姑臧有夏而王越三百年传歴既长极崇而堕亦天之道日月作矣众星匿曜王孙始卑徂东自西淄水幽幽束楚之流曰位不丰犹监一州有蟊吾民有枭吾土吾力不能天子肆汝从父奔告帝嘉为心寖向用公廼渉潜沉泱泱汉水南纪所恃为地襄阳金汤陛陛公将万夫长围四禩而竟下之岷江失藩沿流列城振落摧干至莫难一文轨判裂万里収功九重授防维是武庚狂志复殷爵人号年大蠢瓯闽终兄弟及公膺奋击与鬬四年崖山翦克血其防鲵南海无波廏马笥衣其赉如何帝曰汝烈冝置左相授兵而子西护湖广公拜稽首天子万年帝徳圣神臣何力焉湖广听命壤三千里阴翕阳施赏刑自己及兵占城转粟黎儋归佐皇子致讨日南不测风洋冐履而三由淄而汉由江而海其渉日深蜚声日大蕞尔南夷曰尺棰笞狃胜者众轻于出危贼防我师不能炎暑雕弓绵绵犀甲败雨避来弗迎邀归以争既奔先编左广亦倾孰作士气公殿奋武斩辐短兵援抱鼓鼓格鬬比死冠缨不颠裹轊马革践迹文渊维昔祃时皂纛有翩廼今旋归粉篆丹旃兆寝悠悠魂魄辽逺致身移忠惟孝其本黼扆思之録其庸劳宠幽上公可谓曰公亡不亡公有良子亦秉国钧实法实似有严作庙笾簋维时神容与耶去此奚之维淄维汉维江维海其流或枯庙主斯毁何以丽牲乐石峨峨太史诗之以侑以歌
　　袁氏先庙碑
　　尝谓天下之人光显其家者由二道焉一则曰积徳有渐二则曰成功有防之二者不相资以始则相须以终如升也有阶而搆也有基开来有门而来也有涂无有无所乘依而径得者且千金之子将运千金之资犹不轻以相畀必择善贾可付而后授况造物者储灵竒之气赋经纶之才假光济之具俾佐兴太平之业非求夫修仁洁行善为焘后之谋没身百年穷踬不变未享其报者之家他子孙孰克当此哉葢袁氏由髙王父而下皆以诸生学修于其躬道行于其家化及于其乡下吏禄而本富于田者四世一辙而公受之始克大施于今呜呼积徳之难也如此夫而成功之难也又如此夫髙王父讳亨曽王父讳廸王父讳企京父讳铎公讳湘字润夫位至延安路兵马都总管其功烈之备年夀之至子孙之丽燧已最而叙之墓碑其可以屡书者今申言之曰方天之讫金命也提王公佐一节度之师来归吾元防之锋镝之下而卧之袵席之上脱民兵死狥地鄜延拓境千里凡负险羣聚资人为粮者莫不投甲相率而至去民盗死治延之初假之种牛而授以耒耜免民饥死自燕市药负以百十马牛即城为楼居之致医司掌为剂其间有以疾来者视所宜药与饵不求赢利去民疫死至今州民戴白者道旧相语犹然指城楼谓曰吾司命也昔汉朱邑为桐乡啬夫其惠止于未尝笞辱人且死其子曰后世子孙奉尝我不如桐乡民必我桐乡自今观之一乡之政非有夫千里之治也啬夫之贵非有夫通侯之位也不笞辱人未尝日拯民于死也奉尝者民而非歆其子也然魂魄犹裵囬恋嫪不忘其土无惑乎公遂为明神以祸福斯民嵗时妥灵享黍稷之馨于其孝子之手也庙在今延安属县肤施之东川去府治十里外袁氏别墅取延民之助祭之来之易也其年至元十九年其岁庚午其子昭勇大将军克忠前陇右河西道提刑按察使凡今廷臣之平章人物者必曰袁昭勇和而严不伐有功贤而有文章可倚以集事可谓能显亲无间言于子责者矣后之子若孙惟无他求其孝以是为师作迎送神乐章俾歌以祀公其辞曰
　　延阪兮上下延山崯﨑兮其童如赭延水湍驶兮不可以溉田天早霜兮又不宜于多稼城岩邑兮无衍夷公何为兮安畱斯慕吾义兮怀吾仁曰我延民兮吾父母之公逝兮再纪民过其庙兮其敬益起延故老兮沦亡其存今者兮匪孙伊子生者逃乱兮奔公为依死者白骨兮魂魄公归矧公后兮鼎昌子奉尝兮孙尸华衣兮綷防金章兮玉带总总兮林林来庙庭兮觐拜歌钟兮舞鼓兰烝兮桂糈舍登数兮偹仪公饱徳兮焉所公何为兮睨颦曰哀茧丝兮日窭吾民曩者五袴之家兮或今也无吾又何心兮独乐乎余身公子孙兮闻耸羣民子孙兮感而继泣谓公逝兮几年犹闚有无兮于余一室公神明兮若兹苟有善兮将知我祖父兮且毋公欺我子孙兮可公鬼饥子越兮父令妇龃龉兮夫命俗斁兮紊常公不刃诛兮犹杀之以病稼我田兮蚕吾桑糗我腹兮完我衣裳输赋孔时兮无复仓箱无重俾公兮一日増伤

　　牧庵集卷十二
　　钦定四库全书
　　牧庵集卷十三
　　元　姚燧　撰
　　神道碑
　　宋太常少卿陈公神道碑
　　大德戊戌燧舟游湖湘而陈公元凯方持宪节使湖之南既求追撰妣夫人李氏埋铭为粗叙陈姚同为有虞遗裔矣后五年燧持宪节使江之东而公以总管来莅建康驰书请曰吾八世祖宋太常少卿公以治平二年卒塟洛阳其后子以官为家死不以返塟故于太常墓失其地所曽祖少中公访而得之笔地之名与距城几何里歩以诏后昆志亦勤哉防荐离大兵终无有能至者七十余年矣元凯始成其志如所笔发墓验之果得范公镇所撰志铭摹以蜡纸副以家乘愿为铭树石以表墓道燧受读之其先頴川人唐迁于京兆广明中违乱于蜀家眉之青神其可系者琼生延禄延禄生赠兵部侍郎显忠兵部生希亮即太常公太常生京东转运使忱转运生简州司士参军挥司士生金儒林郎灏儒林生国子监丞克基国子生耀州三白渠规措使仲谦规生皇东东平劝农使膺农使生嘉议大夫建康路总管兼管内劝农事则元凯也子敬立最之凡十二世闻者慨息以为非清风素望之名孰能完有家乘得其传次如是之多哉燧曰是足为多乎哉苟推其世德而上之之十二世者又十二世而一耳尝读太史公书至其叙传于司马氏受姓所从上起颛顼子孙官居功烈文辞下及其身而止岂显亲者不嫌自明宜然耶故燧例之由谱姚氏亦逺本曰黄帝生昌意昌意生高阳是为颛顼颛顼生穷蝉穷蝉生敬康敬康生桥牛桥牛生瞽叟瞽叟妻握登见大虹意感而生舜姚墟故姚姓舜三妃尧二女娥皇无子女英生商均一妃癸比生二女宵明烛光禹受舜天下封商均虞城以奉先祀服其服礼乐如之以客见天子示不敢臣传夏厯商三十二世书可见者虞思箕伯直柄虞遂伯戱五世耳至虞阏父为周陶正武王頼其利器用妻以元女太姫生满赐妫姓而封诸陈以备三恪是为胡公胡公卒子申公犀立申公卒弟相公臯羊立臯羊卒申公子孝公突立孝公卒子慎公圉戎立慎公卒子幽公宁立宁公卒子僖公孝立僖公卒子武公灵立武公卒子夷公説立夷公卒弟平公爕立平公卒子文公圉立文公卒长子桓公鲍立桓公卒弟五父佗其母蔡女故蔡人杀太子免而立佗周太史过陈使以周易筮之遇观之否是为观国之光利用賔于王此其代陈有国乎不在此其在异国非此其身在其子孙若在异国必姜姓姜太岳之后山岳则配天物莫能两大陈衰此其昌乎佗取蔡女数如蔡太子免之三弟跃林杵臼共令蔡人诱杀佗而立跃是为厉公厉公卒弟庄公林立庄公卒弟宣公杵臼立杀其太子御冦完与御冦相爱恐祸奔齐桓公使为工正齐懿仲欲妻完卜之占曰是为鳯凰于飞和鸣锵锵有妫之后将育于姜五世其昌并于正卿八世之后莫之与京卒妻完以陈氏为田氏声之近也或曰食采田完諡敬仲生田穉孟夷生闵孟庄孟庄生文子须无文子生桓子无宇桓子生武子开与厘子乞厘子生成子恒及楚灭陈而恒得政于齐生襄子盘襄子生庄子白庄子生太公和迁齐康公贷于海上食一城太公防魏文侯于浊泽请天子求为诸侯天子命之是为田齐太公卒子桓公午立桓公卒子威公因齐立威王卒子宣王辟彊立宣王卒子湣王地立燕齐楚三晋合谋各出鋭师伐齐败之济西燕将乐毅尽取齐宝藏器湣王出亡及莒楚将淖齿杀之莒人立其子法章是为襄王田单大败燕军迎襄王入临淄齐故地尽复为齐襄王卒子建立秦始皇帝兼天下灭齐虏王建迁之共自商均国虞至是千九百六十三年矣此吾姚与陈始同为虞中同为妫卒同为田之未分者后建三子桓称王氏轸将陈氏而不及升岂升仍氏田耶自是田或多失传次王莾自以桓裔追封完为敬王以田丰为世睦侯奉敬王后莾死丰子恢辟乱过江居吴兴改姓妫五世孙敷复改姚姚惟陈可以世求轸生秦东阳令史婴婴生女成安君余余生轨轨生审审生安安生桓桓生愿愿生四子清察齐尚齐生源源三子寔崱防寔字仲弓后汉大将军掾属文范先生生六子纪防洽谌休光谌字季方献文先生生青州刺史忠忠二子佐和佐二子凖徽凖字道基晋太尉黄陵元公生伯眕建兴中渡江居曲阿新丰湖生匡匡二子赤松世达世达长城令徙居长城下若里生丞相椽康康生盱眙太守英英生尚书郎公弼公弼生歩兵校尉鼎鼎生散骑侍郎高高生懐安令咏咏生安成太守猛猛生太常卿道巨道巨生文讃文讃三子谈先霸先休先谈先梁东宫直阁将军义兴照列公霸先代梁犹以姓号国曰陈諡武谈先子昙倩继立諡文子伯宗继立崩文弟昙顼继立諡宣传子叔宝亡陈凡五主三十二年叔宝四子庄徽某某防稽郡司马司马生某晋陵郡司功参军司功生兼右补阙翰林学士翰林三子监察御史当大理评事苌秘书少监京少监以从子盐官令褒继盐官生高安丞灌高安二子伯宣伯党伯宣著作郎生旺旺生机伯党生元史元史生徽温州司户参军其自轸至机三十九世晜弟列者正书其传然自广明至治平实百八十七年以三十年一易世率之为六世太常而上四世其不可推知者二世耳呜呼载籍以来不陨其世德者惟独一门吾姚氏则自梁高平令可系而至今者二十有六世其上则或絶或续匹夫之家其可少觊哉呜呼亦有甚可感者古人为志纳之壤下必载其世次官勲实用备或世变时迁人有窃发知为何代大贤君子揜之不忍及其匶焉初不预为裔孙克念其祖求徴而谋也今元凯悼陈氏入蜀中防太常公始震而耀之亦其家之鼻祖也故既发视石而得其真大封树之碑表贲道刻石人兽如其始定于三易代八世之后亦古未闻者故燧感之且敬焉推吾逺本三千岁之上皆有稽于竹帛者详次授之非足止慰元凯于生死而有知亦必有吾同姓表章及此其庶几乎孝子不匮永锡尔类者耶因为楚人之辞岁时上冡使歌以祀其言曰
　　峻南峙兮崧高阻西鹜兮函崤趾北邙兮坡陀壖洛水兮波防防堂封兮偃斧古为藏兮几何所既夷兮已焉有不夷兮畴焉主将帝私兮之家俾鬼护兮神诃待裔孙兮为告頼石兮不磨维裔孙兮思慎其守不忍嘿兮求牛马走曰先志兮其成庶阶兹兮来嗣可防余亦虞兮遗苖匪妄胄兮华遥其统绪兮可寻具方册兮昭昭年数千兮世逾百生民祖兮或几及岂伊神明之后兮不与他族而中絶于何孟氏一言遽必五世而斩君子之泽坐令自今读其书兮亦取二三武成之防重曰往者兮垂芳来者兮自望勿替兮休声与妫水兮济悠长
　　高昌忠惠王神道碑
　　上畋桞林二月六日丞相臣大都平章臣扎兰宣徽使臣拜逹实克御史中丞臣布延直侍行殿丞相臣托克托丞相臣图沁特穆尔奏金紫光禄大夫遥授右丞相宣政使徽政使臣阿拉克布哈言臣伏自去年言念祖考往事列圣尝着防劳妄干威顔请褒幽隧圣量含曲赐允俞为降诰命追赠臣祖考布尔噶推诚賛治化臣仪同三司太传昌国庄愍公考银青荣禄大夫平章军国重事宣政使翰林学士承防领泉府司事逹实宻推忠益国辅治功臣开府仪同三司太师上柱国高昌忠惠王祖妣呼特呼讷完顔氏金源贵侯从封昌国夫人妣高昌王夫人臣虽糜躯补报无所惟有刻诸金石用章天休庶几先烈托垂无穷敢昧死请制曰可太师臣托尔济延丞相托克托又言昔盗杀大臣尝求王文忠公褒扬其功文忠不可其碑故存请发兵士如千百人挽之制曰无庸其令十象辇致仍敕翰林学士承防臣燧集贤学士臣愻翰林学士承防臣仲夀撰书篆额臣燧稽首承命谨按王曽祖考伊喇克们实竒尔氏初以百夫长事王汗可汗之为大号自唐以然今惟曰汗王今所加故兼称之曽祖妣夫人托琳齐诺生图卜布哈齐哩克萨理斡罕哈喇斡罕四人太祖方以神武戡定朔漠王汗与之有间图卜布哈率其属二百户来归径永古特为其王所止居之蒙古勒地遣其子约苏穆尔伪为商至帝所控宜然帝遣托抡萨理必塔台二人使永古特王阿勒呼木实克齐呼尔所召其弟与二百户者偕来帝问图卜布哈在王汗所何官曰为质也俾仍为质宴享则赐班坐大臣位帝征西域尽率其属以从防旌战劳赐回鹘户五百四十有八在太宗世又从帝弟睿宗平金明年乙未诏定宪宗时以两诸侯王与苏布特再征西域又率其属至有在行中明年至衮腾吉斯与诸侯王巴图会征钦察俄罗斯至阿苏齐黙斯城皆先登萨理斡罕夫人哈喇哈纳生昌公苏布特逹巴太宗分封功臣割顺天属县束鹿昌公初掌睿宗奏记睿宗上征事庄圣太后领所部民千户岁辛亥宪宗立极从庄圣所求致之诏蒙克萨勒为丞相昌国位其亚天下庶务惟决二人又领诸王副彻辰道伊啰勒琨大食蛮朝觐贡献敷奏宣发号令诸事明年因敕掌帑藏与祠祀医卜诸臣于昌国原申前制后二年蒙克萨勒卒领中书省终宪庙世权宠不移四子长故湖广行省丞相额森布次故御史中丞茂巴尔次王季四川行省平章布哈特穆尔王自防事世祖初与令太师淇阳王伊彻察喇同掌奏记后独掌第一宿卫奏记兼监鄂拓克总管府持为国假贷权岁出入恒数十万定缗月取子八厘实轻民间缗取三分者几四分三与海舶市诸蕃者兼户部尚书内八府宰相如马湩酹郊燔肉告神皆大祀也惟王司之又诸臣防疾可通籍入与否必是焉白诏凡祀厘金帛惟视其署有司始给十八年升总管府为泉府司丞相哈喇哈逊尝奏罢之二十有五年王请复之其年东诸侯王纳延叛帝自将往征王前茅而后殿之诏诸侯王而下生杀惟命亦既底平明年其党一王哈坦又叛成宗时皇孙诏王将卫士千人从讨之大破其军获辎重不可赀筭哈坦挺身走引分海隅归奏卫士疾战之劳请人赐白金为両五十制可及改制制为宣政院以王为使凡天下职僧之官何人宜为从所调奏祝髪之徒入罪罟者惟与是官同听有司不得专决二十七年叛王罕都犯西北鄙帝又自将往征至杭爱王累战皆防叛王逺遁抚安邉民与置驿传而还明年拜荣禄大夫泉府大卿凡诸侯王副车贽壤奠至庭者王则传胪受之成宗元贞之元罕都遣诸侯王额琳沁出兵犯西陲帝召王曰卿名素重非身往不可卿能行无对曰効死臣职惟陛下命加银青平章军国重事十月获额琳沁与所部偕来大德三年兼翰林院学士承防领泉府司事最其赐赉珠衣宝带清东青鹘白鹰及豹出中帑外坊者月异而岁新之不次计以大德八年七月二十有五日薨享年五十七葬狼山水峪二子丞相其长结桑卫皇太后实世王官掌传胪都王副车凡贽壤奠初尚诸侯王叶卜肯公主布尔罕再尚诸侯王阿济格之孙公主都抡呼都拉次布喇尼敦宿卫乗舆内八府宰相银青荣禄大夫大司徒遥授左丞相使太府院翰林学士承防娶广平忠武王女布哷齐女二人长特济格为东平忠宪王子大司徒鄂都岱夫人次女姑姑为诸侯王玛纳斯妃孙女古济格为诸侯王哈济妃因尝槩王自元甲子以及薨年迨事两朝朝惟近清光一日未尝居外实阅四十一寒暑世之知者才是职守与从跸讨叛数事而止自余朝夕訏谋左右弥缝入宿出卫所以奠枕九重者其功将多中禁深秘外不得闻惟帝知之故虽没世犹不能忘特崇其爵于百揆上王之高昌使臣隣无以复尚匪独其身又贵其子两皆入践台衮矧其晜弟从子布列中书宥宻者犹众有之呜呼盛哉铭曰
　　人臣之位等絶数异进爵及王为世极致嗟王生臣祖宗两朝禁近身居蜚声逺遥帝崇象教王使宣政九有祝髪竭蹙听命王在泉府舶交诸蕃匪利货还来逺志存疆埸云扰王每从讨险阻践逾帝躬是保斯皆其外人所易知毗賛于中谁悉宻防其悉宻防独今皇上哀其没世大贲壤异姓而王胙之高昌潜德由斯烂其昭章犹若为未袭贲其胄丞相聨翩兄先弟后妇王之女女王之妃伊谁能方门阀巍巍龟负螭挐碑是贲道填金载铭天子之诏
　　湖广行省左丞相神道碑
　　初公以中书右丞下江陵驿闻大帝为大燕三日晓近臣曰巴延东兵阿尔哈雅孤军戍鄂朕尝深忧或荆蜀连兵顺流而东人心未牢必翻城为应根本斯蹶孰谓小北庭人能覆全荆江浙闻是肝胆落矣而吾东兵可无后虞朕喜以此御笔为北庭书昔鲁尔罕希逹所生阿拉克实喇为大将有功信实聪明而安详其加卿为阿里乌噜谔齐徳济伊克恰集赛安班平章求之亿万维臣之中降是宸翰昭乎云汉之章蔼如天语之温崇功襮德匪夸一时可华及子孙百世者才公一家视古丹书铁劵出臣子手者何足道也即江陵民封之千家始公防时侍燕惟席地坐后特置榻班诸侯王爱实布拉下赐之金罍曰竢至而省必合乐鼓其曲饮是他杂以青白缥色龙鳯御服御防金玉珠带白貂裘西锦珠衣海东白鹘凡所以侈服贵近由娱其心者靡不及公呜呼盛哉公北庭人妣夫人图沁呼图克化胞生剖而出公考额森和卓勿善也将弃之夫人未忍益谨鞠公防聪颖而辩长躬农耕喟然曰大丈夫当树勲国家何至与细民勤本畎畆释耒去求读北庭书一月而尽其师学甚为舅氏实喇岱逹尔罕所异叹曰而家门户其由子大及从事大将布琳济逹俾其子故中书右丞相呼噜布哈从受北庭书又荐其忠谨得宿卫大帝潜藩已未从济江帝射虎未殪公舍马而徒挺矛舂杀之攻鄂先众而登禽一人还流矢贯喉出项帝勇之赐银为两半百先是闻吐蕃有贮甘露寳函石室藏山穴者凡再使求之皆为大蛇竒兽所惧莫至最后遣至其所无所见竟与俱归劝进之初诸侯王议未一惟一王塔齐尔尝有书帝忘其谁在也顾左右问公曰臣所有之书出而决两事皆甚合防中统三年制以为中书省郎中褒曰乆侍禁庭已着劳迹至元改元加朝请大夫参议中书省事发言惟以当可事宜为心不惮伯相而阿其所志人有小疵必白帝前众畏其口明年进嘉议大夫佥南京河南大名顺德洺磁彰德孟等路行中书书省事始罢世侯而易置其地又明年转亷访使虎符领鹰坊凡鸟兽皮角筋羽悉征输官寻领诸路鹰师猎户再兼中都路防遗又明年进中议大夫佥制国用使司使又明年故中书左丞刘武敏公拯为防襄阳吾故物由弃弗戍使宋得窃筑为彊藩复此浮汉入江则宋可平帝大然之徴天下兵领以元帅府观武襄阳城白河别开行中书省以我少师文献公佥省公为同佥凡襄邓唐申裕在太宗世所残汉上诸州之民避荒汴洛间与下户赋寡者悉徙而南屯田给饷寻罢帅府又明年诏故平章哈坦开府仪同三司平章军国重事赠太尉司忠勇公天泽来师宋遣人馄盐茗襄阳乃筑长围起万山包百犬楚山尽鹿门以絶之又城岘首开省其上兵兴事剧星火公专入奏能日驰八百里败宋殿帅今平章范文虎于灌滩又明年分中书省事尚书拜中奉大夫参知河南等路行尚书省事又明年兼汉军都元帅分将新军四千六十及废尚书复以为河南等路行中书省事宋遣都统张贵张顺将舟师从上游送袍甲犒师自万山接战二十里斩顺杀溺过所当贵独以余众入后水暴涨虑贵乘出下令军中舟置灯篝岸积薪槱贵果结战舰为陈宵遁尽然灯薪战四十余里斩之柜门关又明年遂请以西域礮攻樊城防而屠之无噍类遗襄阳甚惨移攻具临之且晓守臣吕文焕君以孤军御我数年今鸟飞路絶帝实嘉能忠而主信降必尊官重赐以劝方来终不仇汝置死所也文焕感而出降十年二月也诏公偕以入觐眞拜叅知政事明年授资德大夫中书右丞同忠武公行荆湖等路枢密院公防能籍民为兵十万合旧军或丞相安图巴延一人将之南伐宋社必墟制皆从之故太傅巴延与忠武时皆以左丞相赠开府仪同三司太保并国武宣公阿珠以平章与公及故平章文焕以叅政行省将大军发襄阳将至郢忠武疾还敌宿兵数万筑新郢夹江为城横鐡絙鎻战舰武疾还敌宿兵遏我舟师郢北黄湾岸西去江三里所港通藤湖逹汉敌壁其上攻防之拖舟入港丞相惟以公数十骑觇新郢赵范两都统鼓伏兵发葭林诸将仓卒有未甲者人人奋先殄其一军两将之首皆致公割赵脑肤挠酒饭之行克沙洋新城以临复守臣翟贵逆降大军去而复叛及汉阳故平章夏贵以制置舟师陈汉口水军千户马成为导由己未济江沙武口涂入江防阳逻青山白湖诸壁走贵军鄂守臣张晏然王该王胜以城下遂徇州民衣冠关防仍其服行乡郭帖然汉有夺菜秉者民争德吾元仁政义声恨服化晚檄下汉阳夀昌信阳德安大兵既东分四万人戍鄂咨公留后寻进官荣禄大夫自阳逻置驿以便行商至蔡方请移师江陵而荆阃安抚髙世杰将艨艟千六百艘卒二万规袭鄂公分兵御之大败之荆江口降诸洞庭桃花滩下岳承制以守臣孟之绍为安抚使即西师至公安誓曰自今功者健儿陞长百夫百夫长千夫千夫长万夫万夫取进止因南风大沙市战城上又战城中屠之江陵精鋭于是马尽制置使朱禩孙辞疾髙节度逹出降下令安集如鄂岳传檄归峡澧常德辰沅靖荆门随郢复皆下之官其守臣如岳除宋苛法衣食惸嫠诏故平章亷希宪以右丞行省江陵以世杰穷而来归弃江陵市禩孙徴至京师死犹没入其妻子还公于鄂移兵长沙行防湘隂潭守臣植滉柱江中自乔口至城凡十五所皆防之又防城西栅射书招其守帅李芾速下以活州民不然防城屠矣不答乃令诸将画地分围决隍水以树梯冲礮鐡埧石心防百日公中流矢创甚责战益急申命诸将凡所由乆顿兵者卒伍前驱诸将安行其后也自今万夫千夫百夫之长皆居前列有退衂者定以军兴法从事三日而防谋诸将曰国家为制城防必屠是州生齿繁伙口数百万悉鱼肉之非大帝谕巴延以曹彬不杀防也其屈法生之发仓以赈饿人传檄郴全道桂阳永衡武冈寳庆江西袁连皆下之防主面缚公入觐贺始庭拜平章政事还移兵靖江破严关败马都统临川陈张两总管小溶江谕经畧马暨不下凡攻三十余日而防公以靖江逺中土非长沙匹民性骜嚣易叛难服不重典刑之广西他州不可言以绥徕其坑之斩市暨传檄下栁鬰林横邕亷象浔藤梧贵昭融賔宜贺化髙容钦雷为州二十广东肇庆德庆特为州三特磨农土贵南丹牧莫大秀皆请内属乃牐全之湘水三十六所以通逓舟承制以万戸史格行宣慰司靖江还潭宋余孽益卫两王改元海中啗人以爵规复其旧全永诸州与潭属县之民文才喻周隆张虎罗飞之伦大或集众数万小方千数在在为群与江之北黄蕲相煽以动皆削平之伪将张世杰传欲袭肇庆雷诏公讨之且畧地海外无为贼巢过桞州镇时暑军士病渴所乘马蹄地出泉人资沃饮至今名马蹄泉而伪安抚赵与珞己戍海南白沙港公航海五百里不崇朝而至击与珞并获伪使冉安国黄之纪皆磔之谕降将南寜万安吉阳闻伪王陷南恩公还袭走之降方经畧防卫王死崖山乃还复谕降八番以其酋龙文貌入觐置宣慰司从镇南王伐交趾其君蹈海去得文昭国两王以归后二年入觐上都庭拜光禄大夫湖广等处行中书省左丞相再月而疾敕尚医四人诊视求见登马而剧归即与夫人诀当廿有三年丙戌五月二十五日薨上都享年六十葬都城西髙梁河公元配特哩帝既才公敇陈亳颍元帅郝谦女为亚妃前卒敕复以其妹为继自陈三召传至京师顺圣皇后为加帼服白金为两二千五百男六人特哩生故资善大夫湖广行中书省左丞和斯哈雅长郝生正奉大夫湖广行中书省叅知政事虎符监两淮军格济格继郝生辅国上将军湖南道宣慰使虎符监潭州军赐玉帯一品冨华善如夫人者萧生巴图尔哈雅阿实克哈雅媵生图噜黙色哈雅女五人一适故嘉议大夫同知广西道宣慰司事防喇实巴勒一适丞务郎大司农少卿僧嘉努一适中书省防事官埓尔锦一适昭勇大将军监平阳太原军巴延一适传诏巴雅尔男孙三人苏尔约苏哈雅呼图克哈雅噶逹尔哈雅女孙六人一适郝某一适平章库尔济苏子博啰一适监平阳太原军子逹实余防后公薨十四年今正奉辅国以神道未碑出公凡受制书与御笔及公平生行实请燧曰徴是为铭呜呼兄弟争与昭扬先德于其子职责已塞矣尝读望诸君书善作者不必善成善始者不必善终未尝不兴慨叹于武敏开用兵端视南国为竒货思图形丹书埀誉竹帛于今日者后如取诸懐及襄阳下方戍淮西功已不出乎巳大师南伐复分兵淮东渡江防闻一失声而死岂先福始祸者诚如道家所忌耶而公鼓其孤军留戍所余不能倍万名城通都身至力取利尽海表图地籍民半宋疆理其时将相虽瞠后尘犹不可望公少见最所下州荆之南十四淮西四湖南九江之西二广西二十有一广东河南各四凡五十八自余洞夷山獠荷氊被毳大主小酋棊错辐裂连数千里受縻聴令者犹不与存其依日月之末光张雷霆之余威以防其成功者亦一世之防哉今列其由省幕戎麾与所受降登宰相者丞相二防古岱阿里罕平章十二敖拉齐呼图克特穆尔阿里史格吕文焕特穆尔布哈李庭李顺张范刘国杰程鹏飞史弼右丞四索多完顔诺海乌哲超尔雅尔鼐左丞四塔齐呼唐古岱刘深赵脩巳叅政十三贾文僃郑伊克何玮张鼎樊揖朱国寳张荣实嚢嘉特乌吗喇博啰和塔拉髙逹马应龙云从龙都元帅宣慰使总管万夫千夫之长又什伯是观出其门众多又足徴公善推劳人也初北上田租畞取三升户调歳惟四两及定湖广税法畞取三升尽除宋他名徴后征海南度不足于用始权宜抽户调三之一佐军时以为虐今较江浙诸省槩增倍蓰独西南赖以轻平其镜馆传修洁亦甲他省生祠所在岳潭枊雷公安皆一而严关与全与独二铭曰
　　畴曰江汉南北之限天裂幅陨可恃为捍天混皇舆其险则那古以求之同轨不多秦汉兹降吴平于晋陈兼于隋矧赵遗烬曜灵生东有炎朱光爝火之防宜尔灭藏于皇大帝神武不世行所睿思效若筮由夫潜藩自将六师鸼防浮江亦既越之归正丹扆群防明试加兵襄阳五稔克止公曰乘胜籍民授兵将以大臣南国用平帝曰俞哉惟尔协朕假尔以钺诛彼干禁大师克鄂鼓行而东四万其徒留后属公公乃按图吾与吾守待敌伺先孰与进取自鄂而岳自岳而荆长沙桂林皆以兵余州数十虽定传檄执詟言绥心亦孔棘又锄武庚于海之南左右皇子交州是戡畴知公劳大帝简在衣裘禽集靡有遗赉不事故常堕其奎章防防翩翩龙腾凤翔又锡金罍合乐而饮臣邻之家宠未有甚犹若未然丞相是崇与太傅公同元元功甲子二终闾是宅夀止名埀晰晰竹帛北方诸流所王维河九里渐濡尚其余波宜公有子匪相伊使不专美虞实克延世其北居庸卢沟在西有碑斯丰流峙与齐







　　牧庵集卷十三
　　钦定四库全书
　　牧庵集卷十四
　　元　姚燧　撰
　　神道碑
　　平章政事蒙古公神道碑
　　燧持宪节使江之东三年当大徳癸卯光禄大夫上柱国江浙行省平章政事公之三子山东宣慰使罕都与江东建康道肃政防访副使巴圗及行河南省参知政事额森特穆尔谱其系状其事以请曰先公三宿坟莽矣其忠以事国孝以防家光大而雄伟者不及今焉镵之金石将日逺日防奚以示遗胄于无穷敢属笔子燧以与宪副聨事此道义不可辞乃序之曰公蒙古氏讳博啰罕辉和尔公之曽孙扎木和拉公之孙扎固和托公之子始辉和尔与兄威伊特俱事太祖时岱酬盛彊威伊特谋往归之辉和尔苦止曰帝何负汝而为是竟去追之不复雪泣而归请独宣力帝贰之曰汝兄与众皆往独留何为无以自明乃折矢誓曰所不终事帝者有如此矢帝感其诚易名希禅约为谙逹葢明炳几先与友同死生之称帝后与王汗陈于哈喇展彼众我寡敕乌噜一军先发其将敏珠尔丹玩鞭马鬛不应希禅请曰战犹凿也匪斧不入我先为凿诸军斧継顾帝诀曰臣万一不还三黄头儿将轸圣虑者辰入疾战大败其军晡犹逐北敕使止之乃旋师免胄为殿脑中流矢帝伤之曰朕戒卿蚤休兵竟创而归亲为傅药寝与同帐逾月而卒帝曰曩济勒锦为敌将实御希禅其以济勒锦民百户属希禅子世世嵗赐勿絶其族散亾者收完之即封北方万家太宗以其子蒙古为郡王又俾贵臣呼喇呼大料汉民分城邑以封功臣割泰安州民万家封郡王归奏帝问蒙古之民何如是少对曰臣今差次惟是太祖之旧旧多亦多旧少亦少帝曰不然旧民少而战绩则多其増为二万户与十功臣同为诸侯者民异其编乌噜争之蒙古旧兵不及臣半今封顾多于臣帝曰汝防而先玩鞭马鬛事耶后诸侯王与十功臣既有土地人民凡事干其城者各遣断事官自司聴直于朝公年十六为防事官世祖正宸极以从攻叛王额勒布格功赐其军騬马四百匹金银币帛称是寻诏入宿卫晓近臣曰是勲阀诸孙从其出入禁闼无輙谁何李璮反诏将蒙古一军围南钞益都莱州贼平决狱燕南南人称明允赐衣一袭云南王呼格齐为其省臣巴哈丹辈毒杀事闻敕中书择可治其狱者凡四奏人皆不当防丞相希札举公且言败事臣请从坐帝曰之人则可公曰臣不爱死第年少目不知书帝曰朕方恃卿求皇子死尚书拜特穆尔知书惟可使之簿责其事是否一委自卿明日慎无归咎辅行也且闻卿不善饮彼地多瘴宜少饮敌之未至四五驿所巴哈丹遣人负金六籯来迓公曰云南去朝廷辽邈省臣握兵不安其心将惧而变乃好为语遣之既至尽以金归省而竟其狱得置毒情杀之而还奏可顾希札曰卿举得人赐兼金为两五十武备寺奏令入筋角惟蒙古以时伙于常嵗帝曰其报赐之自今凡蒙古事无大细如扎拉尔事统安图者悉统于博啰罕八年授昭勇大将军右卫亲军都指挥使虎符大都则专右卫上都则三卫兼总十一年授金吾卫上将军中书右丞大师南伐分军为两制曰其右受巴延阿珠节度左悉委卿指一犯法臣曰如博和哩黙色朕不责也俄授兼淮东都元帅军于下邳公策诸将曰清河居宋北鄙城小而固与泗州昭信淮安实相掎角当水陆冲未易卒拔可顿大兵为疑海州东海石秋违此数百里其守必懈吾将轻兵倍程而东其守臣可袭虏也师至海州丁安抚果下石秋东海随下清河史安抚闻之亦下一月而下四城宋主既降而江淮东诸州犹城守故太傅巴延入觐还宻诏公进兵防淮安南堡战白马头又战寳应弃髙邮不攻由西小河达漕河据湾头堡断通泰援竟拔扬州斩其制帅李庭芝淮东诸州悉下赐西域药及蒲萄酒介胄弓矢鞍勒防分江南之州隶诸侯王及十功臣又益封公桂阳州十四年遣平叛王珠尔噶岱于应昌赐玉鞶带币帛与博啰罕同署枢宻院事未乆授北京右丞既至召还防南土多反者诏募民能从大军进讨者俾自为军其百夫千夫惟聴其万夫长节度不役他军制命符节一与正同已行矣公疾不能自陈令董司徒文忠入言今有日所出入胜兵何啻百万何假此曺无赖侥幸之徒以壮军威臣恐一践南土肆为贪虐斩伐平民妾其妇女槖其货财民畏且仇反将滋众非便召舆疾入帝视其色瘁然赐坐与语重陈董奏可之适常徳入朔唐古特一军残暴其境如公所策敇斩以徇诸是军皆罢之十六年哈喇苏博啰苏乌拉罕蘓哷肯皆强宗也势不相一求遣大臣来莅诏令公往凡居是三年十八年以右丞行省甘肃时大军驻西北仰哺省十数万人自陜西陇右河湟皆不可舟惟车辇而畜负之涂费之伙十石不能致一米石至百緍公经画得方供亿不乏贼不敢窥邉者二年二十有一年授龙虎卫上将军御史大夫江南诸道行御史台事黄华反徴内地戍兵进讨未能平贼多奴良民以归公令监察御史提刑按察司随在纠覈皆土还之以疾归防诸侯王纳延反帝欲自将征之公曰始太祖分封东诸侯王及矦其地与户臣始知之以二十率之彼得其九蒙古乌噜札喇尔翁吉喇特伊竒喇五诸侯得其十一彼力滋多吾亦滋多吾有衰耗彼亦衰耗然要其归五侯之力终多彼二惟责徴兵五侯自足当之何烦乘舆臣昔疾今愈请事东征制可赐甲胄弓矢鞍勒命公董是五诸侯兵以行与纳延接战屡摧其锋再与其党一王塔布岱战淫雨不止军以乏食求却公曰两阵之间勿作事先已而彼军先动公悉众乘之逐北二日身中三矢禽塔布岱斩和抡辈后与伊啰勒太师合力始诛之赐银为两四百五十币帛九不再月其党一王哈坦复叛公再请往诏与诸侯王奈曼讨之公狃于屡胜一日不虞贼以游兵卒至止从三骑返走有壑絶前广二丈深加广半追兵且及独公策马能越三人后者皆见杀人以为天相忠义后逐北极于东海之壖哈坦自引去获其二妃斩其子拉塔于阵凡战四年所俘金银悉散将士以故人致死力贼平敕一妃赐奈曼岱一妃赐公陈金银器延春阁召东征诸侯王及公至将分赐之问公汝家是器几何鞶带有无公曰以陛下威徳奉身之物亦毕备矣帝曰朕出此物本酬卿曺之劳在人则伐其能以幸多取朕问犹曰既有可谓谦挹不于货者岂令其徒手归姑赐是器五百两二十八年改河南宣慰司为行中书省求可首是省平章者凡三奏皆不允末乃及公则可授荣禄大夫平章政事淮盐为引嵗六十五万前政多逋至公如额而集赐异币一开封监县特穆尔告廉访使胡某不戢其民昏集曙散县簿陈勣置廵屋器械于村又周刘光店为墙四其门扄鐍司亱出入诏公按之皆诬杖而徙戍南邉后诏天下括马不当及公等之家公曰吾家有马羣连郊坰不思佐国无以为方三千里官民之倡其入騬马十有八匹河水迁流无常民讼退滩连嵗不絶或以其地投献诸侯王求为佃民自蔽公奏正之仍着为令河后泛滥堤埽横溃归徳睢州汴梁水及城下漭为巨浸公亲行视督有司捍完之皇上元贞二年迁公平章陜西未行而改复为河南入觐奏蒙古一军戍北嵗乆衣率故弊请以臣泰安州五户嵗入丝一斤积四千斤尽输内帑易为匹帛分赉诸军上以为善敕逓车送达军中赐银为两百五十币帛三陛辞之日上谕之曰卿今白须世祖徳言实足聴闻事更加慎中书平章喇勒智宣政院使大食蛮合奏始者伐宋世祖分军为两右则属之巴延阿珠左属之博啰罕今巴延阿珠皆有田民而博啰罕独无可后上曰何乆不言岂彼耻自白耶其于淮东所尝战地髙邮已籍之民赐五百户以上中下率之上一而中下各二及圈背银倚比再至汴逾年凡流外官乆滞不铨旅食道宫者旬月皆出之大徳之元叛王永和尔乌兰布哈来归公遣使驿闻始是诸王叛由其父是辈小弱若无与知今焉来归弃前恶以劝未至上曰是奏深契朕衷改平章湖广赐金鞍勒至汝宁合福建省于江浙授公光禄大夫上柱国江浙等处行中书省平章政事赐白玉带夏旱随祷而雨杭之豪民十家入赂于官大为醸务髙其估而专其利酒日醨恶公变其法张省四凴其富畜凌轹府县肆为奸利自刻木牌与交钞襍行民间实侵货币与国争利又盗隄海之名墙其私居公欲斩之而中书刑曺当以杖然亦由是大姓始重足立矣以大徳庚子五月二十有二日薨于临安寓舎年六十有五以其年七月八日葬于檀州西北太行山不封最其平生典兵则右卫都指挥使都元帅枢宻院风纪则御史大夫宰相则三为右丞四为平章与夫四十七年马足所及西南云南西北金山东北海隅东髙句骊东南呉闽再讨叛臣四征叛王其间事平而疾闻变请行惟以有国艰虞为忧视转鬬乎万里之逺厯嵗之乆若堂奥之朝夕焉虽风雪皲瘃其肤锋矢交集其躬饮食饥渇不时其口体皆不避恤必致宼首戏下归报终事而止真凛凛有曽考风上尤眷重之若世祖身御櫜鞬弓矢皆百世传寳不以赐臣下者惟以赐公海东青杂骨先朝多或十赐惟至白鹘觜玉如圣语晓曰是禽惟朕及鹰师所鞲以卿世臣诸孙宣力之多日桑榆矣无以娯心河南治地平衍而逺且多陂泽鹅鹳所集时出纵之使民得见昭代春秋搜田之盛不敢萌启邪心皆殊钖也夫人某氏男四人宣尉宪副参政季博啰公于廷臣居家最名有法夜分不寐诸子列侍其前聴谈祖宗故实母敢或归私室宴奉樽爼迭歌舞以娯宾亦无有酒失者女六人长适国戚巴拜次适色彻肯平章子佥书枢宻院事谔勒哲次适国王弟布哷齐次适伊克彻尔太师弟克哷楚次适山东宣慰使璸匝雅幼在室铭曰
　　皇矣太祖肇造方夏右之左之惟十臣者公之曽考展一其中矢矢沥告帝视友同敌陈来加抵戈以出大崩其军免胄而入五兵之长无矢不仁懋功是创由贼叩轮帝恻其心百俘偿死顾成嘉止既王其子迨分茅土帝自等差国以泰安二万其家公祖王季勤勣克类再传而公世祖之事勲阀遗苗帝植以培而独于公尝誉其材聴于禁闱无止入出翼翼其心弥谨自律随遇而公利患靡干承命即往奚逺奚难东北海隅西南六诏瓯闽炎陬金山遐徼闻有难虞必请赴趋大狱叛藩无一漏诛人臣宪宪曰省台院平章大夫宥宻钧践先圣今圣赉予优优良史天闲豪集御鞲櫜健介胄鞍带衣裘黄白之金委家如丘皇矣太祖于疆于理惟公曽考实成其始遗厥大艰畀之神孙神孙世祖辟干翕坤考其皇与南北犹判孰是浙右羸鬼歆祼大兴师征嶻嶪百城罔不箪壶竭蹷义声传其国都孱主衔璧蕞尔淮东诸州犹壁诏公进攻荡殱渠凶九域攸同公焉成终将天之意悠悠或在成始之孙宜际斯防益封桂阳江岭外内于乃先烈克光以大尝闻古先誓侯功臣泰山如砺国以永存嗟公王孙国泰山下权舆砺如其自今也
　　平章政事徐国公神道碑
　　公扬珠济逹氏讳彻尔曽祖塔齐尔初将突骑百夫宿卫从太祖戡定中夏又平宋彭义斌俶扰山东太宗分土功臣由徐邳再刳于兵户不足万故国以两州祖纳呼宪宗伐宋师由蜀入从攻合之钓鱼山战疾力考竒噜俱监其国以世祖建极中统之元庚申夏五月十有二日生公六嵗而孤母夫人富察君介介自持动以礼节亲戚不敢干以非义教子读书天貭粹美不勤外六经二氏悉涉源委以故聪明开益日多才畧兼人恒以匡君经国自期至元十有八年躯干盈常袭其祖衣长不能胜则知其先益魁杰也其年入见帝赐之问而竒其对进侍帷幄湛露龙光汪濊涵濡絶其等夷时询民情细微敷告无隠一诸侯王称兵东北帝自将征入其地矣军中夜惊公出抚遏人识言音喧咈一寂跳梁既平为奏兵余之民艰窭剥肤不赈恤之将不生活敕赐谷帛牛马脱寒饥者无虑数十万人归擢利用监古武库也匪简在帝心人者不以付之二十有三年诏求逸遗于江之南且省其俗时相方急治赋鬻民学田官有其直令既行矣公则止还诸学用为完庙养贤之资归以事闻制甚嘉可明年僧格分中书庶务立尚书省初为平章后为丞相凡昔盗杀臣为领部为制国用使为尚书省所逋钱粟并归中书举诬为中书失征杀其二相大为计局钩考毫厘诸省承风鄂省已剧浙省尤酷延蔓以求失其主者逮及其亲又失代输其隣追系收坐岸狱充牣榜掠百至或闗夫三木责妻市酒以偿民不堪命自经裁与瘦死者已数百人虐熖熏天诸王贵戚亦莫谁何无不下之独公奋然数其奸賍帝初未然益犯威顔言色俱厉帝以为丑诋大臣失几諌礼怒遣左右批其颊辩不为止曰臣非有仇于彼而然直不忍其罔上自私敢因雷霆一击遂尔结舌使明帝有不直言之名臣实愤耻帝意始解命将卫介百人控鹤倍之入籍其家得金寳衍溢栋宇他物可资计者将半内帑罪既彰白始钤其人诸系计局者皆出之又命籍党恶浙省诸臣平章左右丞参政乌玛喇黙哷实都王济等家并僧格之姻鄂省约蘓穆尔皆醢以谢天下以成其狱凡四过徐不入其家为帝所忠怒御史台臣不善瘅恶坐观政纰其自当汝罪皆曰夺职追禄杖三者唯命江浙平章夙有怨于台乘其慿怒自傍激之谓湖北廉使功臣诸孙盗烧钞八百定堂帖二十下容奸数年赃终未入抱案帝前示曰稽是可也误裂卷为两缝留半印公曰缝用印者以杜罔欺汝为宰相持半印案以讼人余半乌在其人言塞帝顾骂而起台诬始释明日拜御史中丞无几时拜荣禄大夫平章政事行省福建赐为两金五十银五千令行禁止民便安之惟汀漳剧盗积嵗未平公身为诸戍之兵申明约束不贪胜不蹂禾稼不入民舍惟张皇武威过栅不攻示以整暇昼则合围山中夜则税野偃旗仆鼓贼或伪降觇其何为乃丰酒肉饮食晓曰汝昔由不堪污吏侵暴潜迯居此能弃险而还耕桑则平民矣吾安忍被汝反名而加诛夷寡人之妻孤人之子独人父母而利其财悉纵归之他栅闻者相率以出其渠鄂特新日戬南奔大兵随之偷生隝中其党防致于军血锋刄者才是一馘自是方三千里枹鼓不鸣正席其堂画诺而已闻帝不豫驰归京师尝药晨夕俄然賔天与诸侯王大臣定策禁中遣使逆成宗龙庭入践天位大徳之元拜江南诸道行御史大夫一日召其都事贾钧今参议中书者谓曰明诏责使肃清宣明风俗教化而刀笔流为御史者肆为苛虐惟急徴赃以多为功至廹子证父妻证夫弟证其兄奴告其主败风教者我实行之汝宜以是出训其属帝闻之以为得职风纪大体防意柏台七年改浙省平章政事其治如台门无私谒以转粟京师多资东南居天下什六七而松江填淤嵗久富民利之当水出涂筑为围田以故弥漫浸灌沮洳广逺民不可稻公发卒数万浚决叠石堤之水入海使复其故凡身董役经时而成民得良田若干万顷至今赖之九年召入平章中书赞右丞相専力一心燮和庶政希致隆平才一暑寒责右丞相曰方帝不豫而乃阿中专政吾诚不忍汝见败国以防元也遂疾不出以十月十八日薨年四十七立朝之士在野之民赍咨咸曰古人有言昊天不吊殱我良人矧钜臣哉葢棺之日最其家楮緍不满二百而债劵积多至十万大臣清贫无公比伦足昭炳白乐施为仁不富之实官给轊车始克归于徐邳岠山之阳前夕兹山列炬如昼人则以为公之营魄结为光耀以助临照之祥既贵顕矣妣夫人杖之受不敢迯其孝又何如也后公薨之三年当至大之元制赠推忠守正佐理功臣太傅开府仪同三司上柱国徐国公諡忠肃呜呼今圣不防哀而崇之所以为人臣下贲幽墟可谓竭尽而无余矣铭曰
　　维昔大帝立极之嵗人生是时不亿其丽何独于公光岳气钟娠是元臣岂亿所同加敦诗书闻见开益甫逾弱冠帷幄出入于狩于征无逺不从靡夕与朝勤不懈恭天宠之承其言易直衮阙可弥慿怒安卹大沃宸聪尽殱孔壬于福平章百其赠金汀漳夙盗知公来临投其殳斨耕凿讴吟成宗继序曰秦汉下御史大夫丞相之亚俾行南台不专防愆体仁德音风教是宣移平章杭先民所急浚通松江坏防巨室中书平章曽不嵗余责右已相阿中速辜行马施门用示不出愤疾以忠救时望失将窆徐方岠山之阳贫仅能归其清益彰嗟兹九土奠自神禹岱宗岩岩北徐为襟其带伊何淮流在南今其疆理蹙乎古始河齧彭城其水弥弥初公曽祖以佐运功虽国是徐犹爵未崇于皇今圣公德之令哀蚤陨祚上公是命既土既爵传子而孙带砺山河国以永存
　　徽州路总管府达噜噶齐兼管内劝农事虎公神道碑
　　李氏国凉为宋金西北陲患三百年太祖徂征犹傃天戈以故多取殱夷乌讷城帅实与宋臣战死惟戏下钤部官穆苏和拉由首出防独全从帅子惟忠则赠银青荣禄大夫平章政事諡武愍公恒之考分土淄州诸侯王王多其气貌异伦精艺骑射能谕説他国言为汉言如周象胥氏教以为其国军民总管从征淮南年七十二卒二子长则公讳益曰古人以王父字为姓我其法之我先人讳中其取一言姓遂虎姓未冠教参其国万户府谋议李璮反盗据济南诏征诸道兵诛之公在王国军中分城长围防其遁涂七月而罪人投首以军谘劳赐廐马鞍勒衣服甲胄弓矢白金为两五十后命于朝官以承事郎知万户府事用兵襄阳王国军亦徴公在行中复城长围不释甲六年当至元十年其守帅文徳始下明年诏故太傅巴延以中书右丞相督围襄诸军济以新籍之兵南伐既渡江分兵五之一留故中书左丞相阿尔哈雅时以右丞戍鄂大军次浙西右丞相徇地湖南诏虞两军相距悬邈无以应急缓俾武愍公时以左副都元帅将是军徇地江西公在行中从破刘槃熊飞呉浚张文虎文天祥诸军下江西州七闽中州三广东州十四防送累臣入觐凡所询军旅事机陈对皆可官以中顺大夫监龙兴路是州为新造之邦而宋余孽两王改元海中遣问四出官诛故臣在在起应蜂屯蚁附左剪右攘数年未平独公善威詟而信柔之一境肃谧及陞帅府为省满秩省以其民安公闻制留再为凡监龙兴五年移监抚州路始以日本之师继以交趾之师供亿百万一令之下急逾星火动裁以失军兴法其事之集独先隣路省喜利臣复大加钩覈既徴于书又烦为条约使利自实有牟于民而冒出于官者皆责偿之自以为功而媒货其门鲜有不入罪罟者公独完洁无丝毫得凡十年移监袁州路三年改监徽州路皆位总管上抚陞中议大夫徽陞少中夫夫袁徽州皆兼管内劝农事满徽而归连牧四州天讫宋命防其成功受任先朝洪抚袁徽连牧四州服三品服人臣愿欲而不得者身享有之余二十年可以止矣岂如他人上觊将相以致败耶过汴慨息曰吾祖世官西河之壖吾考寓坟东海之濵是邦去洛而迩亦地之中于是为家可以西望吾祖东望吾考遂买田休居以大徳三年辰在己亥十有一月二十有八日卒年六十三夫人杨氏严于内治闺门截若男二人文煇文焕女三人长适武愍孙今湖广行省左揆世安子利用监某次适池州总管府判官隋载子某幼姆始公之卒弟仪哭曰吾兄不满年格果于遗荣期以自乐于日薄山西也曽未中夀而遽已是我可不念其拓境之艰成家之难以厚其死乎凡防须吾力能及不必出兄之家既坟请左揆曰乃曽考帅乌讷城我先人其钤部官兄从戎淮汉江闽又惟乃考先正武愍是从今以男女故托姻里闻公有所善翰学尝诗武愍丽甥碑者幸为吾丐铭于以掲今而讯后死而有知骨不腐矣故左揆走书见恳曰仪非直克弟加善植业同里有贷黄金二镒者死曰吾可同俗讼其妻子与见知者必其归耶裂劵火之又能以礼律至里门则舍马而徒其为人槩是宜若不可拒者燧曰呜呼世有兄夷牀未寒已利夺其财于嫂侄手遑恤夫葬与铭闻仪之风亦庶可少愧矣况兼是数美诚难能也故附书之仪由将东诸侯王射士制官承务郎提举崇明州塩场今领天后位之民夫人四其亚赵三子文郁文灿文炳铭曰
　　呜呼维公少而即戎与齐长围平贼内讧先皇赉之騕褭以乘雕弓贝胄华衣昼映继兵防阳荷殳于中既下明年大伐是从分戍鄂省皇旋有命大师及呉江右靡定移武愍军往徇于洪从收闽广狼烟一空驰以入觐山川形胜军民休戚随问随答言悃而忠沃星宸枫曰洪汝牧虎节以庸公既戾止严威信令植柔锄强敦皇齐圣满考再为隣盗如蜂独其境敉郊农市工移无十年其事始盛倭征交征一食日并海艘督造陆水仰供彼婪婪徒私先后公涅入淄出官刑忘镜纷纷触禁如兽投穽噫哉维公克洁其躬移袁移徽一其初终六秩言归时宠絶兢如车善柅撃节月评平马夷山突如防封于阡表之有碑穹崇载铭其阳其烈足证其来后昆其赖其庆









　　牧庵集卷十四
　　钦定四库全书
　　牧庵集卷十五
　　元　姚燧　撰
　　神道碑
　　中书左丞姚文献公神道碑
　　公讳枢字公茂事世祖潜邸十年左右宸极十有九年居近宻之地受尊宠之任可谓必世之久惟其不固富贵进退礼敬穷达一节不易寒士故不取耻当时明哲保身以薨帝为震悼赙楮泉为千百千五百闵惟子炜生十五年未授之室赐聘财如所赙明年官以礼部郎中皆异数也既没世而名声日延后十九年当元贞二年裕圣太后以尝侍讲裕宗言之成宗赠諡荣禄大夫少师文献公至大三年武宗追号嘉猷程世旧学功臣太师开府仪同三司鲁国公諡仍其旧又推恩再世考仲宏赠太保仪同三司鲁国康懿公祖骑银青荣禄大夫大司徒鲁国惠靖公妣张氏祖妣李氏皆鲁国夫人惟姚氏为神明之后厯三代秦汉魏晋宋齐传次或絶或续与梁陈隋唐可谱究者别载世録惟本五季梁唐六镇节度使勍勍生金吾将军汉英汉英周广顺初太祖遣之使辽见留事世景圣三宋加安时制节化翊亮功臣开府仪同三司枢宻使检校太师兼政事令上柱国东阳郡公生中书门下平章事北面宣徽使衡之衡之生给事中同中书门下平章事居政居政生太师左金吾衡上将军防州节度使景祥景祥生太子洗马去华去华生金东上閤门使金州围练使玢玢生閤门只候武徳将军佺佺生武徳将军获嘉令锜锜生安逺大将军庆阳安化丞渊后更名仲宏生公及弟桢格公自稚弱一力于学昼则经纪其家向晦则读书夜分不辍鲁国夫人恐伤耽苦每止之乃塞牕不使见烛就枕必尽三鼓闻将迁闗中康懿公録事判官于许俾取师氏姑及姑之夫子昌以来公徒行懐书困休于树宿止于邸亦出以诵自期甚髙宋内翰九嘉少登科甲时有重名方闻居许幕折行位与之游一日宾防録事名召内内翰怒曰公茂负佐王之畧岂可若是易之先祖曰同僚呼儿辈宜然犹竟席不乐其为前辈见推如此壬辰许城被围州判公军资库使与副夜直四鼓闻牕外叹曰人献东门出索之无得副曰吾尝遭兵河朔鬼物云然宜捄吾家乃相与归街陌横铃索断行见其懐印若赴州计事者至家乃尽出金银酒具奁饰裹糇粮为逃死谋日出而东门果破邀军将萧姓者入家尽付所出萧曰吾尝受丘真人教汝军中惟救人无杀吾捄乃死公闻太宗诏学士十八人即长春宫教之俾杨中书惟中监督则往依焉中书少公六年兄称之与偕北觐时龙庭无汉人士夫帝喜其来甚重之乙未诏二太子南征俾公从杨中书即军中求儒道释医卜酒工乐人防破枣阳并公所招将尽坑之大将幕竹林间公前辩折明诏如此他日将何以复命乃蹙数人逃入竹中潜归其营匿严侯军中才脱死数十人继防徳安得江汉先生赵复仁甫见公公戎服而髯不以汉人遇人至帐中见陈琴书骇曰西域人知事此乎公为一筦与之言信竒士所为文数十篇以九族殚残不欲北与公诀蕲死公留宿帐中既觉月皓而盈惟寝衣存乃鞍马号积尸间求至水裔脱履被髪仰天而号欲投溺而未入也公晓以徒死无益汝存则子孙或可传绪百世吾保而北无他也遂还尽出程朱二子性理之书付公江汉至燕学徒从者百人北方经学自兹始岁辛丑赐衣金符以郎中伊噜斡齐行台于燕时惟事货赂天下诸侯竞以掊克入媚以公幕长必分及之乃一切拒絶又有以银二笏来见既谢却乃出置氊帘间遣人追及与之遂携家来辉垦荒苏门粪田数百畆修二水轮诛茅为堂城中置私庙奉祀四世堂龛鲁司寇容傍周两程张邵司马六君子像读书其间衣冠庄肃以道学自鸣佳时则鸣琴百泉之上遯世而乐天若将终身后生薄夫或造庭除出语人曰几褫吾魄又汲汲以化民成俗为心自版小学书语孟或问家礼俾杨中书版四书田和卿版尚书声诗折衷易程传书蔡传春秋胡传皆于燕又以小学书流布未广教弟子杨古为沈氏恬版与近思録东莱经史说诸书散之四方时先师许魏国文正公鲁斋在魏出入经传子史泛滥释老下至医卜筮兵刑货殖水利算数靡所不究公过魏与窦汉卿相聚茅斋听公言义正粹先师遂造苏门尽録是数书以归谓其徒曰曩所授受皆非今始闻进学之序若必欲相从当尽弃前习以从事于小学四书为进徳墓不然当求他师众皆曰惟先生命则魏国公由穷理致知反躬践实为世大儒者又公所梯接云岁庚戌尽室来辉相依以居防上在潜邸遣托克托故平章赵璧驿至彰徳恐公避托克托留璧独至辉以过客见审其为公始致见征之旨公曰天下之人同是姓名何限恐使者误征不敢妄应璧曰汝非弃伊鲁斡斋隐此者乎公曰是则然矣璧曰良是乃偕往彰徳受命遂行既至上大喜曰客遇之俾居卫从后列惟不直宿时召与语随问而言久之询及治道公见上聪明神圣才不世出虚已受言可大有为感以一介见信之深见问之切乃许捐身驰驱宣力尽其平生所学敷心沥胆为书数千百言首以二帝三王为学之本为治之序与治国平天下之大经彚为八目曰修身力学尊贤亲亲畏天爱民好善远佞次及其救时之弊为条三十曰立省部则庶政出一纲举纪张令不行于朝而变于夕辟才行举逸遗慎铨选汰职员则不专世爵而人才出班俸禄则贜秽塞而公道开定法律审刑狱则收生杀之权于朝诸侯不得而专丘山之罪不致苟免毫髪之过免罹极法而寃抑有伸设监司明黜陟则善良奸窳而得而举刺阁徴敛则部族不横于诛求简驿传则州郡不困于需索修学校崇经术旌节孝以为育人才厚风俗美教化之基使士不媮于文华重农桑寛赋税省徭役禁游惰则民力纾不趋于浮伪且免习工技者歳加富溢勤耕织者日就饥寒肃军政使田里不知行营徃复之扰攘赒匮乏恤鳏寡使颠连无告者有养布屯田以实邉戍通漕运以廪京都倚债负则贾胡不得以子为母如牸生牸牛十年干头之法破称贷之家广储蓄复常平以待凶荒立平凖以权物估却利便以塞幸涂杜告讦以絶讼源各疏弛张之方其下本末兼该细大不遗文不具述上竒其才由是动必见询使授太子经以太师淇阳王之兄故丞相圗们格尔故右丞布哈济达今司马圗们娄为之伴读日以三纲五常先哲格言薫陶徳性明年宪宗即位凡军民在赤老温山南者听上总之大为张宴羣下罢酒将遣人正公顷者诸人皆贺汝独黙然岂有意耶对曰臣欲陈之他日不谓遽问且今天下土地之广人民之殷财赋之阜有加汉地者乎军民吾尽有之天子何为异时庭臣间之必悔见夺不若惟持兵权供亿之须取之有司则势顺理安上曰虑所不及者遣人入闻愿总兵与国戮力报可公防太祖承天大命兵取天下功未及竟而遂陟遐太祖平金遣二太子总大军南伐防唐邓均徳安四地防枣阳光化留军戍邉襄樊夀泗继亦来归而夀泗之民尽于军官分有由是降附路絶虽歳加兵淮蜀军将惟利剽杀子女玉帛悉归其家城无居民野皆榛莾何若以是秋去春来之兵分屯要地冦至则战冦去则耕积谷髙廪邉备既实俟时大举则宋可平上善之始置屯田经畧司于汴西起穰邓宿重兵与襄阳制阃犄角东连陈亳清口桃源列障守之又置都运司于衞转粟于河继餽诸州陜西则移陇右汪义武公戍利州刘忠惠公黑马于城都割河东觧之盐池归陜西置从宜所中粮兴元犹惧不继置行部秦州顺嘉陵漕潼关沔地转粟入利其年大封同姓敕上于南京关中自择其一公曰南京河徙无常土薄水浅舄卤生之不若关中厥田上上古名天府陆海上愿有关中帝曰是地户寡河南怀孟地狭民伙可取自益遂兼有河内壬子夏入觐受命征大理至曲先脑而夜宴羣下公为陈宋祖遣曹彬取南唐敕无效潘美伐蜀嗜杀及克金陵市不易肆以其主归明日早行上据鞍呼曰汝昨夕言曹彬不杀者吾能为之公马上贺曰圣人之心仁明如此生民之幸有国福也明年夏祃牙六盘大张教条俾公以王府尚书身至京兆置宣抚司以杨中书为使奏诸干夫长不法夺有人室者旬月之间民大和浃道不拾遗师行留裕宗后谓曰姚公茂吾不能离恐废汝学今遣窦汉卿教汝先遣三使入大理谕招许不杀掠大军经土蕃刋木求涂以前三使先至谕防彼以为诳磔其尸于树大师及城其相高祥登陴望之见吾军威之盛骇愕口张不收饬公尽裂槖帛为帜书止杀之令分号街陌由是其民父子完保军士无一人敢取一钱直者惟急求三使之首或曰投洱水中遣渔者无得也俾公为文以祭赐其家人数十戸世无有与及归马多道死公惟一马瘠不可乘之则牵之襟谷数升时摇末盂以饲雪深三尺军马所经踏为氷梯惟旄牛负槖以从徒步仅千里而中原马至分赉之始免茧足上驻六盘公疾求居闗中教使劝农身至八州诸县谕上重农之防凡今闗中桑成列者皆所训植嵗丙辰公入见或谗王府得中土心帝遣阿勒达尔大为勾考置局闗中推究经畧宣抚官吏及征商无遗罗以百四十二条曰俟终局日入此罪者惟刘史两万戸以闻余悉不请以诛上闻不乐公曰帝君也兄也吾弟且臣事难与较逺将受祸未若尽是邸妃主以行之为乆居谋疑将自释复初好矣上难之翌曰语再及曰臣过是无策思乆之曰从汝从汝先遣使以来觐告时帝在河闻不信之之曰是心异矣曰来诈也再使至诏许驰二百乘传弃辎重先及见天顔始霁大防之次上立酒尊前帝酌之拜退复坐及再至又酌之三至帝然上亦泣下竟不令有所白而止敕罢闗西钩考废行部安抚经畧宣抚都漕诸司帝规自将南伐与上阅地圗俾公跪指濒江州郡津步要地可舟越者遂复上兵遣由鄂入岁已未秋及江而宪庙崩渝问至上犹济江驻兵结层楼蒙以臯比日居其上临攻鄂城东北贾似道闻公谋军中比为王猛城垂防前茅上及长沙下及隆兴闻叛王将为非觊子家遣前芧还遂振旅断浮梁以归帝即大位以王文统为平章尽止藩府旧臣立十道宣抚使诸侯惟严忠济为强横难制乃以公为东平至居庸北制下受命即南或劝无入当入觐陛辞公曰文统新当国彼将以我为夺其位至治郡置劝农检察二人以监之推物力以均赋役罢铁官居三月大驾北征天后留燕遣使召公曰儿辈防时汝授之书何久留彼时图们格尔为丞相惟专从卫宫阃诸事疑则见谋二年拜太子太师公曰皇太子惟立安可先有太师还到中书改大司农公在在太宗世诏孔子五十一代孙元措仍袭封衍圣公卒其子与族争求嗣为讼及潜藩帝时曰第往力学俟有成徳达才我则官之又闻曲阜有太常雅乐命东平守臣辇其歌工舞郎与乐色爼豆祭服至日月山帝亲临观饬东平守臣员阙充补无辍肆习臣宣抚东平尝闵先圣之贤之后诗书不通义理不防与凡庶等叛洛士扬庸选孔顔孟三族诸孙俊秀者授之经而学夫礼盍真授庸教官以成国家育才待聘风动四方之美又详议王镛亦善士练习故实宜令提举礼乐庶其岁久不致崩壊皆从之又具奏八事曰举老成以辅皇子重省臣以振朝网定法制以齐庶政立铨选以转百官其四如兵卫屯田学校农桑皆所屡陈又具四事保民守信强干弱枝修内治外敦本抑末子兵卫又申奏曰内地之民不习武事不耐劳苦第可使出财赋以资国用西京北京诸路之民习武耐劳可尽复其差赋充本路保甲屯田使进有取而出有归可镇内窃以御外侮汉军除守御内边可选进勇富强三万燕京东西分屯置营以壮神都此左右中三卫起本者诏赴中书议事讲定条格且勉谕曰姚枢辞避台司朕甚嘉焉省中庶务须赖一二老成同心图赞仰与左三部尚书刘肃往尽乃心其尚无隐除成与丞相史忠武公奏之帝深嘉纳后诏中书右丞相安图同知枢宻院事巴延翰林学士承旨哈喇哈逊近史天泽姚枢讲定新格朕已亲览可行于今卿等闻否亦当一一参改速行其间一二可増损者记録以闻李璮召其质子彦简窃归反有迹矣帝问卿料如何对曰使璮乘吾北征之衅留后兵寡濒海捣燕闭闗居庸惶骇人心为上防与宋连和负固持久令数扰边使吾罢于奔救为中防如出兵济南待山东诸侯应援此成擒耳帝曰若是贼将何出对曰出下防三年文统伏诛西域之人为所压抑者伏阙羣言回回虽时盗国钱物未若秀才敢为反逆帝曰在昔潜藩商订天下人物亦及文统姚公茂言此人学术不纯以游説干诸侯他日必反去年窦汉卿工书累数千言亦发其必为乱首秀才岂尽皆斯人然文统之相参知政事商以挺实誉之至是费寅以九事中时恚忌讼商公为文统西南之朋引陜西郎中行宣抚使赵良弼为徴幽商公上都以良弼多智畧疑为文统流亚械繋于狱防遣鄂托克行院成都而无辅行俾省择人公奏惟商挺可陛下寛其前罪责成斯行遂出而遣之公又入奏方践阼之初非良弼诇事闗中恐后事防宁身负矫擅诛东西川两帅之罪以寛陛下西顾之忧推是为心忠纯皎然安得与文统蓄异志者比臣请质阖门百口必其无他帝悟出之四年拜中书左丞至元之元出省臣三罢世侯置牧守迁转河东山西河南山东官吏公行省河东山西明年而归或言中书政事大壊帝怒大降大臣罪有入不测者公上言太祖开创跨越前古施治未遑自后数朝官盛刑滥民困财殚陛下天资仁圣自昔在潜聼圣典访老成日讲治理如刑州河南陜西皆不治之甚者为置安抚经略宣抚三司共法选人以君职颁俸以养亷去汚滥以清政劝农桑以富氏不及三年号称大治诸路之民望陛下之治已如赤子求母先帝陟遐国难并兴天开圣人纉承大统即用厯代遗制内立省部外设监司自中统至今五六年间外侮内叛防继不絶然能使官离债负民安赋役府库粗实仓廪粗完钞法粗行国用粗足官吏转换政事更新皆陛下克保祖宗之基信用先王之法所致今陛下于基业为守成于治道为创始正宜息圣心荅天心结民心睦亲族以固本建储副以重祥定大臣以当国开经筵以格心修边傋以防虞蓄粮饷以待歉立学校以育才劝农桑以厚生是可以光先烈可以成帝徳可以遗子孙可以流逺誉以陛下才畧行此有余迩者伏闻聪聼日烦朝廷政令者改月异如始栽之本生而复移既架之屋起而复毁逺近臣民不胜战惧惟恐大本一废逺业难成为陛下之后忧国家之重患帝恚为释五年用兵襄阳立河南行省经理屯田以公佥省八年十觐十年拜昭文馆大学士祥定礼仪使其年襄阳下问其事宜公对曰文焕以江淮一使兼上路总管生劵军纵还熟劵徙之河北皆可十一年初议大举奏如大将非中书右丞相安图同志枢宻院事巴延不可七月左丞相巴延陛辞付敕书惟逆战者如军律余止杀掠古之善取江南者惟曹彬一人汝能不杀是亦一彬也既济江下鄂使至夜召见公帝忧见色曰自太祖戡定天下列圣继之岂固存之岂久帝制南国耶盖天命未絶朕昔济江而家难作天不终此大惠而归今巴延虽济江天能终此与否犹未可知是家三百年天下天命未在吾家先在于彼勿易视之其有事宜可书以进公言严兵守鄂无使荆阃防阳罗渡先遣使责负岁帑留行之罪明明年公又言由陛下降不杀虏之诏巴延济江兵不逾时西起蜀川东薄海隅降城三十户逾百万自古平南若未有此之神防者然自夏徂秋不秋不降皆有军官不思国之大计不体陛下之深仁利财剽杀是致降城四壁之外县邑丘虚旷土无民国将安用比闻扬州焦山淮安人殊死战我虽克胜所伤亦多宋之不能为国审矣而临安未肯轻下好生恶死人常情盖不敢也惟惧吾招俫止杀之信不实诈其来耳是用力拒宜申遣公干官専辅巴延宣布止杀之诏有犯令者必诛无赦若此则赏罚必立恩信必行圣虑不劳军力不废老氏有曰大兵之后必有凶年疾疫随之军虽不试而民止其半今况民去南畆来嵗之食将安何仰帕手腰刀必倡为乱袒背一呼数十万众不难集也虽非劲军壁山栅水卒未易平是一宋未亡复生一宋又南方官府以情破法鞭背文面或盛竹络投诸江中又盐铁酒酤榷始汉代其后因之不废今方新附若复徴之人防离制曰鞭背黥面及诸滥刑宜急除之而榷酤后议十三年罢昭文馆拜翰林院学士承防仍详定礼仪宋平凡其侍从之臣以士子入见者必令见公询其学行而官之九月享庙拜大礼使明年上以自九月不雨至于三月问可以恵利斯民者公曰糜谷之多无若醪醴麴孽京师列肆百数日酿有多者二三石者月已耗谷万石百肆计之不可胜算与祈神赛社费亦不赀宜悉禁絶皆从之初公方奏事得疾忽跽不能言帝急命从臣扶出登车至家未苏百日而愈后三年疾再至昏黙三日薨夀七十八京师士夫哭祭如失亲戚曰自今帝侧图回天下者岂复有斯人者耶惟佥宻院赵良弼赙俸半嵗而位祭其家终防时孤侄燧仕陜西提刑炜独举其咎藁京城东南方墅后十八年当元贞二年五炜炜徙卜于西洛金门土祖茔别兆于辉菊山之阳公天资含而仁怒恭敏而勤俭理生惟务本实不事末作未尝疑人欺已有负其徳亦不留怨胷中忧患之来不见言色魏国公每誉其善于顺受人莫可及在京晩屡辍禄虽奉朝请假质劵剂盈束视贫甘心不一出言恃其久故千人闻不足于上有来即请必反覆忠告惟恐吾言之不尽及东笔中书或咎公独遗门墙故人公曰用人威福当出天子果若贤材乌避不闻其琐尾者乌敢借权树亲贫市私恩乎他善众多今惟表其大益斯世者四其一倡鸣斯道使今天下乡校防童之师犹知以小学四书为先虽戴恵文身为刀笔筐箧之行与非华人亦手披口诵是书求厠士列者往往多然故丞相之制辞有曰徳全天意学得圣传防固有在于斯也再则中土士夫不知为庙作主奉以天祀自公始辉人多化之而祖考妥灵有所三征西南夷为陈曹彬取南唐兵不血刃賛神武以不杀四世祖之渊龙规一幅陨之判裂也请开屯田淮蜀以兵戍之固已起平宋之本及议南伐而难大将又上言非中书丞相安图同知宥宻巴陵两人不可宋平又与谘谋其新国图任其降臣随有两王作难海隅当十五年炎烬扑灭而公始薨古以揆之晋羊祜首防平吴吴平而身不及见乐毅有曰善作者不必善成盖当其时自明其身不终所事于燕恵数百年后犹能取必于祜今焉不效于公欤四夫人惟王氏先公卒继宋氏后公七年卒公赠少师赠吴兴郡夫人及公国鲁与完顔氏李氏皆从封鲁国夫人从公三十四完顔亦卒故三夫人皆祔炜李出今中奉大夫河南北亷使具忠厚清慎有克继先烈之誉二女姊宋出娣完顔出姊卒娣继皆嫁为开封府武公中子杞淮东肃政肃访使妻偕卒孙尚孩呜呼燧生三嵗而孤公卵翼之不知其蒙闇教督而急其成俾初有闻承乏翰林复世公官恐公事业不能详尽不敢干他词臣故惟自述文不过华质不至俚而摭其实焉而已铭曰
　　惟天聪明视聴自民沃天子心啓莫匪臣舜察迩言昌言禹拜称圣万世臣何与在粤若世祖方龙跃渊载命徴车遐搜逸贤即辉起之爰置左右授太子经靡不叩公感一介尽其平生所学与知倾敷悃诚首八事脩身以始亲贤畏天爱民以次申以州条捄方施治所宜如纪在纲上总兵民工请民去上封国公择地所征而南诏公陈遏刘上曰汝言吾行优展也神武操既有要天下定一于时已兆移兵戍边首蜀尾淮免夫春秋剽杀去来汴置经畧秦以宣抚三年其民歌舞乐土治效若斯公于之是一出为猷不为赞弥又从济江内难方蹶帝遄其归大统入继移昔已试施诸万方帝思旧人台衮用章公拜稽首元良未建臣何力有太师顾先改为大农寻拜左丞申以责难书存可徴南土既平谘谋新国昭文禁林必首见及后圣相承言行其生没为法程谥以讳名既又进加功臣开府莫尊太师莫尊国鲁哀荣若斯大书穹碑比其生全千祀可贻
　　董文忠神道碑
　　公讳文忠字顔诚真定藁城人董世不可逺系其考讳俊材太祖以兵略金地由农亩将乡民万众来归官以龙虎卫上将军左副元帅知中山府事时太尉史忠武公兄河北西路都元帅天倪开阃真定其倅武仙杀元帅家百口据真定叛而臣金太尉集兄散卒复之仙走壁双门夜又袭入太尉惟与故侍卫亲军都指挥李伯祐投防渉堑奔藁左副闻乱已舣舟滹沱即马入藁合力再复之仙走壁抱犊旋逾河太宗以太尉为真定河间东平济南大名五路万户左副长千夫从追义宗归徳薄北门而陈左右皆陂泽太尉以无战地为言首帅萨竒苏布哈不从而大将苏布特自汴召太尉计事金纵兵撃没其军左副死事夫人李氏九子公次居八诸兄鞠友之宪宗即位明年壬子年二十有二始入侍世祖潜藩承防王文康公鹗言诗教问公能乎对曰臣少读书惟知入则竭力以事父母出则致身事君而已诗非所学从征南诏其兄平章忠献公文炳耻不得从自藁将家僮二百骑追之大军深入矣路经吐蕃战而后逹才余数骑已未伐宋王师临江与忠献率勇士百人乘鸼防先济教遣他将舟师继之三防得敌防冲百艘遂围鄂上正宸极中统之元置符宝局以公为郎后官奉训大夫居益近宻上尝不名惟第呼董八亦异数也而公不为容悦随时献纳中禁事秘外多不闻举所可知如至元二年安图以右丞相入领中书建陈十事言忤天听公曰丞相由勲阀王孙夙以贤闻今其始政人方延伫倾耳而所请若是后何以为乃从旁代对恳悃详切如身条是防者始得报可八年侍讲徒单公履欲行贡举知上于释崇教抑禅乘是隙言儒亦有是科书生类教道学类禅上怒已召先少师文献公司徒许文正公与一左相庭辩公自外入上曰汝日诵四书亦道学者公曰陛下每言士不治经究心孔孟而为赋诗何闗修身何益为国由是海内之士稍知从事实学臣今所诵皆孔孟言乌知所谓道学哉而俗儒守亡国余习求售已能欲锢其説恐非陛下上建皇极外修人纪之頼也事为之止君子以为善于羽翼斯文十一年以大师南伐民困供亿奏蠲常嵗他名之征后燕见降将问宋所由以亡皆曰贾似道当国薄武人而惟文儒之宗武人怨之故大师至外而疆场内而京都莫有闘志释甲投戈归命恐后上问公其言何如公曰似道薄汝而君则爵以贵汝禄以富汝未尝汝薄也而以有憾而相移怨而君不战而坐视亡国如臣节何似道薄汝岂以逆知汝曹不足恃为一旦用乎上深善之诏徙大都猎户郢中奏止还贫弱者弛收官鬻田器之税聴民自为以劝本富民会患多盗敇苟犯皆杀无赦所在系累充牣犴狱公言今杀人于货与窃一钱直上钧死一防不属憯黩莫甚恐于陛下致祥之气好生之徳多所干伤敇革之或汉人殴国人伤又或告太府属卢某盗监监布上命杀以惩众言言今刑曹于囚罪入死者已有司辞犹必详谳是事未可因人一言遽寘重典宜付有司薄责阅实以俟后命乃遣近臣图门覆伤公覆监布告殴得诬杖遣之监布葢太府始受端外皆有羡尺适上方工官有需其人惜毁成端防以给非身利而为也降防原之责侍臣曰方朕怒际卿曹皆结喙非董八啓沃朕心则杀是非辜必窃窃取议中外矣赐金尊曰用旌卿直储皇亦晓宫臣曰方压以雷霆而容止话言暇不失次卒矫以正实人臣难能者太府属挚而泣谢曰鄙人腰领赖公以全公曰吾雅非知子其必拯诸阽危者盖与国平刑非期予见徳也其返而摰自安图北伐犯法臣阿哈玛特独用国柄盗弄威福众立亲党惧平章亷布宪复相为防其私表以右丞行省江陵者逾年公奏希宪昭代名臣今端揆虚席尚多不可久使居外以孤人望宜蚤赐环从之十六年十月乙亥还自万夀宫祝厘所奏曰陛下始以燕王为中令枢宻使才一至中书后册储皇累使明习军国事者十有余年终守谦抑非不奉明诏也亦朝廷处之未极其道夫事已奏裁而始啓白为人臣子惟有唯黙避任不敢以命令可否制敕而已以臣所知曷令有司啓而后闻其有未安防以制改则理顺而分不逾必不敢辞责元良矣其日尽前省院防臣将百人上面谕曰自今庻务聴皇太子临决而后入闻寻语储皇以八宗植国本者其识勿亾礼部吕昌元请立门下省封驳制敕以絶中书风晓近习奏请之源上鋭欲行之诏庭臣杂议怒承防少保王文忠公磐曰如是益事汝不入告而使南土后至之臣言之用学何为必今日开是省庭臣三日始奏公为侍中兼其属多至数十人其臣弗便也入言陛下将别置省斯诚其时得人则可寛圣心以新民听今闻盗诈之臣与居其间言多目公公恚辩曰上每称臣不盗不诈今汝顾臣而言意实在臣其显言盗诈何事上出奏者公犹愬不止且攻其贼国之奸上曰朕自知之彼不汝言也然终忌公得君清慎无过莫可指以为报者乃以楮镪万缗为夀求欢摈弃不取忠献公卒官中书左丞故太傅巴延公表其可相上使嗣为公曰臣兄有戡定南土之劳位是则可臣暬御居中宣何力焉而可嗣为十八年陞局为典瑞监郎为卿官以正议大夫俄授资徳大夫佥书枢宻院事卿如故始不从跸留居大都儿宫籞城门直舍徼道环卫营屯禁兵太府少府军器尚乘等监皆领焉兵马司旧隶中书并付公将权臣累请夺还中书不报始大明殿皆资辽右浮海湿材有司急其成功遽丹漆之不能十年叩之皆抨然中空为抽二十余极比乘与逺壮加其旧是冬十月二十有五日鸡鸣入直忽踣家庭气息奄奄上遣中使持药投救不及遂絶伤怛不已犹觊其息敕勿速敛五日乃匶且知公图书外无他居积赙钱数千万储等是以十月六日归其乡髙里先茔从始至终实三十年征伐搜田无地不从凡乘舆衣服鞶带药饵大小无虑数百十橐靡不司之中夜有需不湏烛索可立至前风雨寒暑饥渇骏奔心无怠萌口絶勚语属属乎惟以执事不恪获谴为惧故能滋久眷宠弥深上中嵗多足疾一日枢宻院奏军务上卧昼可公在御榻枕扶而跽比终奏日已移晷屏气肃肃曽不流盻他日院臣言始吾以公居中而逸乌知其劳如是在他人不可一日彊志勉力为者何可几及何可几及公曰君所见特是时吾固日鸡一鸣而跽烛入而出后或长直四十日不至家夜杂妃嫔候侍休寝榻下上呼之方惫熟寐不应命妃蹴兴之妃不敢前上詈曰董八诚爱之専敬慎之至事朕逾父汝以妾母蹴之何嫌而为是拘拘其感孚圣心得是见与有举一世亿万维人所未能者为臣则然其在家出门弟弟敦宗贤贤信友渊毅而明炳逊恭而易直伦理之间人文粲然元臣故老奉朝请者上所存问及有欲言皆由公传达权幸不敢谗危之及是则皆出涕几筵曰哀哉若人曽未终夀而不淑自兹君侧失正人矣一贵戚独曰天乎世无吾曹千人诚不加少而夺公归耶下至佣人贩夫亦失声投业后二十有一年当大徳辛丑今天子言念其功赠光禄大夫司徒封夀国公谥忠贞配顾氏从封夀国夫人圣语褒扬六珈増丽男五人士珍中书省防知政事某以门功令保定之曲扬某内供奉某未仕女三人长适太尉子中书左丞彬中蚤卒季适中书左丞张公子集贤大学士某男孙五人未仕女孙六人长由其姑归史氏故又适左丞子某余防在姆士珍将铭坟道持辽阳行省防政王公思亷之状逺走江东而以访燧义有二焉一以其伯仲父忠献与故防知政事翰林承防文用与公由先少师储邸旧学命之不官必曰先生一于燧尝同受学司徒文正公且与今忠献子其兄江浙行省右丞士选相好实再世契奚言而辞铭曰在易六位以爻居四上承五君多惧之地于皇前圣与天巍巍神明其变雷霆其威公三十年日侍帷幄出入起居不辱于数初匪智计其身包周臣职克脩敬慎无尤天府其观曰郎典宝其自任重引君当道不刚悻悻不柔容容揆义为中阙焉弥缝或攻圣学异教之似公曰其言皆孔孟氏彼去其实务华词章为利达资何闗伦常足明其心斯道力卫展与朋党弭祸于未父子之间进説多艰庶政既先国本泰山其入告内无是为大他随事陈罔遗于外其非廷尉狱由平反施今必臧等乎纳言奸窳滔天庭伐其慝虽未即诛中剧矛防黄髪番番致臣而家嵗时存问天语柔嘉晚书宥宻瑞监仍柄何天不吊年过知命前圣终之赙以送终嗣圣功之追爵上公人臣宠光至是焉极矧子廊庙清劭执徳无石维年竹帛岂夷頼乖体声其以是诗














　　牧庵集卷十五
　　钦定四库全书
　　牧庵集卷十六
　　元　姚燧　撰
　　神道碑
　　平章政事史公神道碑
　　史氏自癸酉我太祖蹙金南播之嵗尚书都元帅父子相继转鬭河北十年元帅死武仙乱故开府仪同三司平章军国重事中书左丞相赠太尉諡忠武公收其兄兵转鬭河北又十年抜相卫薄金北门金主奋鋭自将逾河卫实受其锋太尉再战再败其两帅之众十有八万金主度不能国走死蔡太宗大其勳以为万户俾将真定河间东平济南大名五路之兵宪宗以战迹着卫封以卫之汲胙城新乡防嘉苏门五县由是故荣禄大夫平章政事公以太尉元子得节度卫宪宗征蜀诏太尉以公从会其陟遐太尉还一王召公偕北絶漠留谦州依其储氏姑居五年而归先是李坛反诛太尉请裁强诸侯权自今兵民之家父死而子始继兄终而弟可及其子弟同时并官者无以职掌小大皆罢之请由臣家以始并辞卫封制曰可太尉一门一日皆虎符金银符者十七人而太尉故所将兵自先朝以解授兄子江汉大都督权戍邓及是亦解他将公无以为者数年防故中书左丞刘武敏公拯请伐襄阳张平宋本大集天下兵于汉之南而太尉亦谢政公请立劳军中朝议犹避邓之旧军俾与张蔡公子范易将始授懐逺大将军亳州万户虎符太尉饬之曰战无后人与筑夹寨始犹囘逺包山络野绵亘百里三进薄城应中授外息耗一絶其将张贵突围出公斩之尽有其舟仗攻樊城先登拔之襄阳随下赐白金衣裘鞍马弓矢从大军南征越郢下复夏贵鎻战舰絶汉为阵我舟不可越公戏下马千户尝都督万众从上以未渡江请为导柂舟出沙武口入湖达江故丞相阿珠公将二十五万户为前五万户择一人帅公其一帅先诸将济江后继未集与宋将今中书左丞程鹏飞遇杀伤相当公被三创鹏飞七创肩舆走鄂鄂随下丞相请以轻进挠法罪公诏录其劳赐白金五百两大军既东从故丞相阿尔哈雅时已平章分兵围潭州攻鐡垻百日礮激栅木伤肩流矢贯章先登拔之以军民安抚留戍招摩逋残既集既安入觐加定逺大将军以太尉玉带赐物也人无敢复请上之制曰太尉所服汝服何嫌即赐之自是公班诸将独一品服从攻静江众皆轒輼自蔽凿城将穿公分地独居礮所集轒輼不可向伺有怠隙树钩援攀堞蚁附而登抜之平章北还以公元勲贵胄威名非他将可軰留治静江初城既兵当剽杀之余官舍民屋尽于焚毁公赋戏曰其视吾为师隙为居第市为列肆必完无苟学校祠庙大其故制犹不能实画地募民又赋乡县之豪析族城居而所居第宏最静江曰示吾久此不为去计亦制越一奇也民始劳之防手则屋取佣鬻直已相什百旋为通都民男女为人所奴从主北者或思乡亡归拘之有司可籍究者三千人省议欲一切徒来公曰至鄂必分为势家有托以徒必道亡不达且生他变既止不徒以男女又相偶皆籍民之及无敢觊取者行徇定昭贺梧浔藤容象贵鬰林栁融宾邕横防钦高化广西之州十八肇庆徳庆丰广东之州三皆除三年田租发仓稻以丐贫民遣郑何朱国宝刘五刚赵珪赵修已五万户戍贺昭梧融邕马天麟宋景刘君进花礼完顔世英李宗张武邹瑛阎国顺托欢十千户戍浔宾容象栁亷钦高化又以十千户不兼职民则任分而令不専皆便宜假以军民总管事闻制皆为之当静江受兵溪洞诸夷既降云南公曰邕容视左右两江犹身之有手足今归云南度吾不能制必轻为冦入则吾御归则吾犹是吾不遑一日息兵其界也遣使谕曰尔舍朝发絶制之邕容乃逺托数千里经数夷地不至之云南何以应缓急或他日尔越界为市诸戍必以入冦加诛尔矣且朝京师路迂皆非已之得者溪洞闻之翻云南来者五十州后云南争之其省平章为书让之曰吾与先太尉久共政汝不可有吾成功各驿以闻公使先制诏聴公节度使昭勇大将军广西宣抚使寻罢宣抚改镇国上将军广南西道宣慰司宋既亡也其将相张世杰陈宜中挟益王昰卫王昺浮海趋福州立益王传檄海岭之州曰余复广之东西豪杰啗其爵赏争起为应裂裳为旗荷矛为兵者动万为羣公戒诸将盗至以时降斩不得使牢根窟能以众来者官之盗去不敢求迹平民而深为延诛时方乏盐发廋下令斩首来者以盐为购谍言夏贵已复濒江诸州江路既絶不可复北诸将来还静江计事实欲合势公晓之曰君軰亦摇敌惧耶孰贵能复江不能逾岭审不可北犹与诸君取涂云南归矣今无辄弃戍也省议弃肇庆徳庆封并兵戍梧公曰委地彻备适示适怯増兵戍之剧贼苏仲集潭之溃军万人自王镇龙山俟嵗事作官军毒暑不可入外肆为刼而植稼其内嵗事毕闻将加诛则伪出降仍嵗为是大为横象宾贵四川之梗公令四川为堡其界守以土豪日严警斥官军行前纵大庐栅随以民夫具檐芟禾仲穷来归犹官以宾之岭方令走王新立古县斩李应辰李福浔州由静江北全永皆城守潭州路絶而永尤急罗飞围之七月其府判官潘泽民间请济师公又分步骑赴之大殄其众永境遂谧后益王死卫王继立趋广州璧海中崖山曽渊子以参政开督府雷州公再谕降不可进兵逼之渊子奔碙川获其两都统驿送京师遣万户刘仲海戍雷世杰将万众至仲海出奇击走后羞堕其诈计悉众来围城中絶食士皆煮草为粮公抽兵漕谷钦亷高化诸州再破走之用兵海南诏公亲戍雷式遏西突会卫王蹈海死南海平广东之户十耗八儿而广西独完不残及户赋酒酢算公以岭南地险而民寡俗悍而产贫征之适急其为盗省是其説蠲之至今广西并湖南不困后范入觐请复将亳州兵制可还公邓之旧军拜参制政事行广南西道宣慰使入觐拜资徳大夫中书左丞行省湖广用兵日本诏督造战舰六百仍送扬州用兵安南诏给粮仗广西师还二十二年约蘓穆尔以中书左丞来而湖广嚣然多事民丧其遂生之心矣以公尝督海舰费计巨万大为钩考毫推缕剔求可中公者无可得乃责偿军民三万定明年移省江西仍中书左丞又明年拜中书左丞俄复右丞还之湖广其人已平章恃有援借怒詈同列辩诈鸷刻师心而行声势张甚以公结圣知固谦抑不报强御者独不忍以言色侵之凡与处四年拜荣禄大夫平章政事防大料民州县赋纸为借渠以户率如干为十五万定可官有之令州县别方为籍集吏计局程笃实严将有首偿者而赦令下渠犹曰第可原哀求罪耳钱不可贳公以鸿恩之余宜无深诛不从公则曰最今籍用当十万定而悉征之吏将重赋之民民益殚矣渠曰吾征其余责偿五万定其逆慿怒当大纷一言从容十赦一二民丐二十者此类元恶伏辜可以得为而公亦薨实至元二十八年秋七月十有五日年止五十八性友爱喜施有积必分之诸父诸姑昆弟羣从空槖不爱焉甥侄男女孤者鞠之时其防嫁力不足犹称贷为之闺壸不敢干外事与人交襟懐旷夷虽疎且残不峻陛级不留门庑游亿丝竹尚友东山者老而不哀焉公讳格字晋明聚书万卷鼎彞图画一室号曰裕斋其先大兴永清人曽祖成珪晦徳其乡生行尚书六部事讳秉直实生太尉讳天泽妣夫人木年氏夫人刘氏储氏两张氏子七人燿荣余未名女二人在室男女孙皆一人公未有子子都督子即燿也笃其爱曰是他日可虞者以从战广西劳授静江同知迁广东宣慰副使换浙西宣慰副使前薨一年朝议不欲宰相兼将许其子弟世公累请将燿未报会以其丧来明年命下授燿虎符邓州旧军万户即举公柩与四夫人丧以其年十一月二十七日葬真定之真定县太保庄太尉兆次甫封以荣入觐曰是臣所后父先生格之子生十四年矣宜代臣将制可授劳仍故虎符昭勇大将军万户别授燿虎符拜荣禄大夫平章政事行省福建归过鄂人故公者感是二子一世平章一世长万夫符节相焕麾葢相逐至为陨泣呜呼曰可良子已客有李裕者尝以理问官事公江西数千里毕公之葬又奔走京师营立二子其尽义故吏者如何燧亦故公者隧首之碑其可辞铭曰
　　干文言曰圣作物覩以类从亲云龙风虎乃今观之匪古専然天于皇舆将畀其全亦匪一圣能同轨辙圣武我祖金河北而宋画守犹江之南留大遗艰待帝之戡孰有有君无其臣者太尉父于佐一函夏父平河北子江之南佩训其庭无后事惭故横江流扬楫先济鼓其故军尝敌全鋭及从移兵潭桂两州登陴两先两后戍留均之为勚而桂尤瘁基屋火余以完府市走檄所下廿有四州胡难而妥旋化而仇防鲵腾海孤猘陆起威柔四年平始再底捐我廋储复而田繇方户广东十才一凋湖广再相元恶再友吾洁是求孰涅而黝一日霣首公压宜信天不憖愁遗一疾不振难偶者时难立事难令之名难终之位时天之位余非人耶易世之难匪哲曰何矧其惟孝不添世徳太尉既老平章军国公世平章太尉之光燿复世公祖孙相望荣未成童赤脔龙虎归偃斧匠奚憾之茹载烈兹碑石兽卫之与滹河流相永无期
　　荣禄大夫福建等处行中书省平章政事大司农史公神道碑
　　公燿讳字焕卿曽祖秉直当嵗癸酉太祖加兵于金率焦岱乡民万人迎降燕郊官以行六部尚书祖天倪以从跸河北山东功授金紫光禄大夫兵马都元帅开阃真定武仙为倅尚书防仙其志蓄祸盇为备都帅谓大人奈何教儿猜中而不信人尚书恚其一孙不故真定总管摄江汉大都督权如北京曰吾不忍其并及难也后仙果戕都帅一家百口举城臣金都帅季中书右丞相赠太尉忠武公方为质太师国王将觐漠北在燕市防物闻变而南收都帅溃军后真定逐仙出保西山仙再盗入再复之遂南逾河太宗以太尉为真定河间东平大名济南五路万户世祖渊龙以宪宗母弟总天下兵起平宋本置屯田经畧司于河之安以太尉为使都督为屯田万户将兵二万戍邓当荆阃冲嵗内辰是地生公防为太尉所奇爱异他孙后罢世侯移都督牧东平至元六年方围襄阳太尉以开封奉朝请制始以元子格为万户犹避邓之旧军将亳州兵时未有子屡求子公太尉许之凡围襄下卾无不与偕由是知兵甫及冠行省版长千夫从参政崔公斌逐赵宣机余冠万人公居顔行射杀数人贼气为隳遂溃崔善其能曰将种也解佩刀以赠后阿尔哈雅平章抜静江独留戍帝兵或请其由则曰吾去而是土或贩戍将必诛史宣慰以太尉子朝廷终不重罪之宣慰闻之甚慼调其孤军行徇定昭贺梧浔藤容象贵鬰林栁融宾邕横防钦高化广西之州十八肇庆徳庆封广东之州三公后殿而前茅之功授承直郎同知潭州总管府事赵都军盗据肇庆假公徳庆总管讨平之授奉训大夫潭州路治中改广东道宣慰副使平贼黎徳获蜑船千艘继餽唆都南征事治而民安之改浙江宣慰副使从浙省臣破贼栁分使众七千括苍又破吕成娄蒙才众十万斩其尤猖獗建黄屋署官至平章者杨镇龙及厉制置皆于东阳玉山摧俞高五百余人绍兴又斩詹老鹞林雄刘甲一潘正皆有众万余自王于温处间者后元帅张范平南海还求将亳军还邓旧史氏诏从之朝廷以南纪平诸将功至省臣者仍将其军制许自择欲将去相欲相罢将时公父已为右丞宥宻请以张温将邓军帝曰太尉一军岂可代以他人宜问其子格可谁授者右丞遣伻入闻臣子燿可且召公来袭公不至辞以俟弟荣成长则授之明年右丞升章平俄薨顾言以真定诸产贻之公奔赴鄂既至明日制授朝列大夫邓州旧军万户公号誓柩前必以万户归荣所亲谓是虎节上瑞也可传子孙无穷必且利之言未足信公乃究求货财为亲长觊取者多至万缗皆夺归之与田宅奴婢析其五弟而自不有举平章及四夫人刘储两张氏之丧葬真定之真定县太保庄太尉次兆甫封以荣入觐曰是臣所后父先臣某之子生十四年矣宜代臣将帝曰太尉以官授二兄子汝复欲解职汝弟真太尉苗胄可之方议征阇波大将未得制授公荣禄大夫福建等处行中书省平章政事辞以年少无功受宠太峻请囘臣所授他人惟卑官以行或请以国人首相帝曰太尉可同汉人耶其孙非国人何公又请故平章政事某知海道平章高兴今河南省丞相者知兵偕行亦可之别锡虎符鞍勒弓矢翭甲既行集兵矣会高平章请济师帝曰彼国之人祼而懦多兵何为损其军四之三且不欲太尉诸孙蹈海遂后公乃命今平章鄂国公史弼以行成宗元贞始年赐锦衣二袭拜资徳大夫江浙行省右丞临安自入叛图民居官屋入佣直震邸者四万余家火余虽民自屋其基而佣直不除平章某者利之谓地及丈可鬻楮缗为钱五万与民可免置官嵗徴其逋鋭欲行之公曰是令一下贫民无赀以取取率富室得不自居亦佣之民加直其先民等佣居与直富室何若仍归震邸一定之直嵗无所加之寛乎谋既不行乃以东南之民多田而租入少将覆亩以征公缓之谓宜俟毕农功而议又禁官市恶盐镌损江东金额高丽王遣周侍郎浮海来商有司求比泉广市舶十取其三公曰王于属为副车且内附久岂可下同海外不臣之国惟如令三十税一会人讼平章迎诏裼衣上香引公为征制遣御史即问公言未见其裼但不带耳当国者阿其人顾奏公败事黜之大徳之元迁江西左丞俄移湖广左丞一年复江西左丞以屯田赣州军兵多死瘴疠与广东宣慰司加民丁粮于田租外者皆罪之召入为大司农公不擕家乘传赴之既至覈其公币稽逋为缗数千万率势位家假出为商久未归其子钱者悉征入之人怨与请不恤也未几杭章以大夫人杨年八十余求辞归养未报以大徳九年乙巳二月壬辰薨年五十子今瑞州总管壎时为枢宻院防事官奉柩归葬真定姜因祖山原都督公兆次尝读通鉴书闲武事者则其家学故志功名至所有誉性刚狷不挠于人虽国人贵臣有不足吾意者不少下之亦有是恒龃龉而不少变其节始至元十有二年徇地广之西东终二十有七年中间为宣副平羣盗海滨浙左厯纪有半使黩于货子女玉帛将牣其家而无田于江之南无宅官所至佣屋以居积债在人亦开国苗嗣贵而能平者虽五十不称天亦不可谓之年云呜呼其天乎哉夫人刘氏公祖姑之孙以贤淑闻姻里壎概其立政清慎明敏世有史氏佳公子克世其家之目女适王少师子典宝少监师圣自余男女一人公召至京始生而不及见者铭曰在昔都督于邓秉钺鼓其蒸徒与襄掎各防宋之平必基是拜防罢世侯成始未终大兵之南路由襄始未成之终与有者子从所后父后殿前茅下廿列城尽广际交宣副闽浙羣盗孔棘大刑以锄卒底宁谧而父平章谢长万夫授公而薨既降命书公曰臣季平章元嗣年今成童化代臣世帝多其让俾世平章往征阇波南洋是航而复中已改命他将成宗继序三省四相自右浙右左江之西俄左湖广江西再为靡灵不施奚窳不除且绳上已弗率于度常久劳外召大司农方艾之年而忽告凶人防伤心即世之宻胡畀其才而夺夀考司是者天生子则贤不永其躬而永其传其兆安从从祢江汉载铭穹碑陵谷高岸
　　便宜副总帅汪公神道碑
　　便宜副都总帅忠让公讳忠臣字汉辅便宜都总帅陇西宜武公之冢嗣便宜都总帅忠烈公徳臣中书左丞忠惠公良臣四川行枢宻副使清臣之兄故副都总帅惟益之考中书左丞忠肃公惟正今平章政事惟贤中书右丞惟考参知政事惟觐宣慰使便宜都总帅惟和同知宣慰权总帅惟屯纯田万户上万户惟简惟允上千户惟弼知阶西和州惟敬惟恭之伯考今懐逺大将军便宜都总帅安昌为资永昌王必昌之祖宣慰使元昌副万户朝昌便宜都总帅夀昌之伯祖也卒以元元丙寅四月五日受諡于元贞二年丙申推至义武卒年癸卯实五十四年祖孙一门三世五公又许连姻王室自余将相使牧为质犹十八人此吾元有国而来所无者呜呼不曰世臣之家谓之何哉公王姓由大父彦忠世汪骨族故汪姓金主以甲午正月死蔡义武时即险移巩治石门山犹行以兴王朔明年乙未始下太宗义为其主后来仍金官官以便宜都总帅俾从皇子奎腾征蜀公留质帝所忠烈质皇子所制后令公从征蜀以管军总领从破文阶州大安军从攻成都入其郛义武陷防中急公疾战杀伤数十人竟卫翼而出壬寅以破土畨叠州功赐银符明年义武卒有子七人皇子择宜世帅者意在忠烈谓公曰汝宜世吾欲帅汝弟而得无后其心乎公曰王未有言臣欲推授为子与兄有异耶王高其行以公巩昌元帅知府事丙午以前茅忠南功换金符故事祖宗宾天所授符节悉取还之故公金符亦归之官宪宗二年士子偿赐之俾权都总帅是明年癸丑世祖以太弟总天下名既移忠烈一军戍和州会将军南诏祃牙临洮公来趋觐俾督漕嘉陵继利州公造舟栈涂水陆兼行走缺足兵籍而恤乏民力始益昌不以饥告成午宪宗自将讨蜀忠烈集诸将问计楼上曰吾州凋伤之余玉帛无所于得一旦东于至左右近贵之臣需求何以为资公则曰吾曹抜身健儿惟有能将卒士众効死前驱何至为是媚人定死前驱公惟恤吾事子其责忠烈然灌酒地曰兄与诸将熏心誓是徳臣何言所孤兄诸将托者有如此酒大驾至利巡所治楼璧桥隍叹曰使吾非戍之敌先之则四川领喉之地可必能嵗月平哉遂移帅西南攻劒闗闗之西隘曰苦竹隆庆府治其上西北东三面崭絶深可千尺猿猱不能逺以上下者也其南一涂一人侧足可登不可并行敌尽鋭御者惟此而帝敕诸军攻未至某地无张汝帜自伐鼓督之公前登帝望帜张倡伪歌呼六军和之声动天地隘之兵民飞崖如蝶前是获敌张都统仗为蜀反绐帝曰吾能诱此栅令遣降入行则反为敌用且世吾军何地强弱何仓丰馁教使勿下帝为书系筒箭三射入栅令必生致获之磔以徇赉饱为两四百五十潼川府治长宁山攻复先登赉银如苦竹数加以金弊为匹二十七复以军东即嘉陵为舟行计舆礟竿钜絙以从公奏无所事此此前涂所不乏者不若舟米数千石葢此去多稻而求粟无有宜虞以廪病者时逢州壁运山阆州壁大获顺庆壁清居广安壁大梁平破竹皆下东南抵合壁钓鱼山渠江水防其下石邑入云其帅王坚据不即下礮矢不可及也梯冲不可接也帝欲乘泣高势不弃去而必抜之故久跸此时暑我帅疫矣忠烈卒于军公泣集将佐议曰吾李卒军马韦裹尸与国责塞子惟正虽未弱冠宜也众曰公言是公言是愿奉以代即帅其秋帝崩中统之元制以公为副都总帅从所志贰贞肃同戍清居去顺庆平土二十里西北东三面环江北江殊囘逺不可为池南依而壁平可马马上无大艰崎其南即合敌出入吾界无时于兵法为交池公又子身受之开屯田练军实遥候斥诇强邻入必摧环其军不令弃去后诏贞肃还巩昌公独保成三年玺书褒大之又换金符三年秋抄防府获其团练使解恭知府张甲及路分二人斩刈千馘获遗甲仗宝币不可赀计入觐赉以虎符银章银币如长宁之数而加金为两五十副以鞍勒弓矢衰其从者且以久劳于边代以忠惠还之巩昌俾副统总帅由行省受命还得疾秦亭归志古漳故第而卒年止四十八其年六月从葬古漳先域为性安恬出言质直如其心事陇西郡夫人母包以孝闻友诸季终其身力竭才羽异之人无可间总帅府属郡一十四事至殷也身自为与从父副弟副犹子三世时得専杀未尝妄笞一吏杀一人然至临敌决战上马挺枪离陈先次巧防若神当者纷披莫有我御其弓矢其中可方古人宪庙出畋遇虎命射之一发断其吭帝喜至解所御金鞍为赐夫人故金兰定西会徳顺五年帅张云之女惟益才世副都总帅二年而卒一女适镇抚帅府张文焕老将之共公者每曰公为人信厚安昌必昌复信厚可曰善世其家者由安昌求铭公碑燧思于公与贞肃所戍之地无不至焉清居之不可恃为国者前所以言杨氏张氏蒲氏皆行帅府大获运山大梁平故地与便宜其时目曰四帅府清居南迫合独受敌锋为三帅扞蔽他日専刘帅戍移贞肃南九十里夹嘉降东西筑武胜军母徳章两城距合为里亦然画则其逻设伏尝待进战夜则画地分守传警鼓柝篝火照城达曙以防窃入一话一言敌尽知之况敢抽兵邀利他求为哉惟是军当其坚重故三帅反徳嵗以抜敌栅垒掠敌府库刘其人民逞志于忠涪防黔万施云安之间上功朝廷用事之臣第知三帅立劳之多而是府独寥寥也终未有能明其然者又贞肃去清居敌夜大至火民居缚刘帅去鉴大夫之失如此则两公戍而克完者功不大哉凡此或者贞肃碑所逸故发之此铭曰
　　椒聊逺条求今之世方汉金张才有汪氏陇西开国义武肇之义武之为不怍伦彝忠让忠烈忠惠贞肃逓芟川凉力脇谋一继继其来将相之多不符埀躬必斧手柯归觐私庙庭笏骈罗公以其序大宗义武于弟以子宜不降俯乃推儁功潜不自张等翊吾家闻命即行安洋流洋如水就防所有不言其尽瘁致子而天阏归以何戾彼苍者穹监下而公惟我皇上心靡不同畴徳未报未隆何功三纪后公一朝哀崇公有令孙人曰公似虽华其年已践公位古者大宗合族恃之祭求其膰尊祖之思胥是冢旁可万家邑表阡有碑车过者有式
　　兴元行省瓜尔佳公神道碑
　　元贞二年二月资善大夫河南江北等处行中书省右丞臣坚贤言往嵗臣待罪于外防奉明诏旁求勲旧臣僚封拜奏对各上其事以备纂修世宗皇帝实录资用删取者臣喜防思陛下先孝四海发扬前休皆使下臣依光日月诚旷代之希遇谨已次冩臣祖常格臣考隆古岱出处始终为一帙上史馆而臣之先汗马微劳其槩已此何敢上比磐石宗臣勲旧自名惟与刘氏伯林黑马再世父子来北之初义同一体今焉二臣已各受諡忠顺忠惠坟墟墓臣不援陈恐使圣泽独漏不臣家敢未死请制曰可万户招讨使常格赠龙虎卫二将军封定襄郡公諡贞敏妻鄂屯氏从封定襄郡夫人兴元行省隆古岱赠荣禄大夫沔国公谥忠靖妻耶律氏从封沔国夫人制下山南之民闻者咨嗟泣下曰公卒明年兴元属县及州若洋城固南城吏民防进徳荀徳炎张自显李显軰若干人疏公平生立秦宪庭愿一上闻许庙事之而竟未下岂天以是忠靖为赐额耶鸣呼有待哉公尔佳氏女直人其地古肃慎氏之国譌为女真避辽兴庙讳真改为直太祖之加兵金也嵗壬申五月刘忠顺公与定襄公将兵千二百人来降诏以其众即守威寜十一月金主遣使啗以大官冀其或贰可复失地定襄防使以闻诏嘉之擢为万户招讨使人有扰尔民杀之傍郡县未至者谕使急下事有便宜不待立闻一以诏行之凡镇威宁四年以嵗丙子卒沔国公嗣万户金符生十四年矣戊子太宗诏从太史国王战河东山东庚寅睿宗抜凤翔明年从破宋大散闗夹嘉陵汉水如凤沔褒大安兴元洋金东抵均诸城皆抜壬辰大破金兵均之三峯山不能国矣诏徙六州民留田威宁时天下荒饥独山北为乐土四方之人其来如归乙未诏从塔海甘布征蜀田事宜遣官属何人摄治者以其名闻乃表今湖广佥省高安之祖安塔哈代领明年凡四川府州四十残其七人明年公上言兴元形势西控巴蜀东扼荆襄山南诸城无要此者自始取道灭金汉中无嵗无兵其地与民宋弃不有敌不敢复城郭隳而弗完田野薉而辍耕民窘艰食时吾兵来扶戴白以负婴黄偷蹔生活窜栖太白穷谷之间吾归则壮者出为盗贼肆相夺攘甚者仇而杀之而生齿益耗诚能留民戍守招徕未降民见父子不分货钱之得有也其至恐后为贼良膄便水之田授其耕耒假与种牛俟秋谷守什税四三储之于庾守之以吏征蜀之师朝至而夕廪焉校以资粮闗中荷担千里十石不能致一者劳费大省实制蜀一奇也制可诏都元帅量留汉军其新至之民及田事可无时籍数具效以闻仍赐虎符是月制谕今安抚兴元军民制又以为安抚使一月之间三制并下定宗诏行省兴元公至行之如所奏营城堑内治堡垒外増鼓柝烽烟得警曰夜十里不絶市肆村舍民庐数万区悉起于荡焚之余垦田数千顷灌以龙江之水收皆亩钟敖庾盈衍矣官舍居第皆高榱巨栋重楶牡瓦宏壮奇丽可百承平旧宇之上亦志不可然也其土豪杰如洋之赵再兴成固张广南郑防兴褒城薛仕成西县杨济亷水韩仲炳小黄栁智徳潘水薛闺皆割裂自霸昔为吾寇者也至是皆入所据所郡县宋边駮毅之将马仲自阆张文贵自巴李继之自广王安斌自开逹亦挺身归公腹心仗之指臂使之或説曰反寇无亲宜有以虞未可日置左右公曰彼哉人也未必狙诈或如尔言诚狙诈也吾仁结而义激礼接而信示何有于不可化宋害其来反时放兵动吾四镜屡战殱之辛亥四川制置使余玠轻我师寡身率兵入寇败我利路元帅王进于金牛壁其军中梁山兠鍪夜烛城为之赤潜遣裨将烧絶栈道遏我援继自率大军围而攻之钩礮梯冲环城数匠谓为孤危期日必抜新集之民还叛与敌公警死拒守督战益急杀伤过当城中将吏昼或荷甲传食夜则画地分守防都元帅图思来援无从得涂值三人自军所逃还许贳其死令导由他山利道出陈仓玠闻兵大至焚围遁去公袭战悉止还所浮亡故事祖宗宾天所授臣下制书符节悉收还之太宗尝赐虎符已归之官及是宪宗授以军民万户再赐虎符诏叙平金战劳葢睿宗授以军宗者今兹玠至汝共事臣皆避逃独汝战疾力斩敌十五劳苦至矣自是凡千夫长百夫长十夫长下及僚吏敢有违其节度者罪死丁巳诏与故刘忠惠公哈玛尔立成都七日而楼堞隍堑皆具戊午同故元帅纳喇南征逾马湖江战皆防葢先是乙夘世祖以太弟总天下兵公奏汉中之田辟已十七而税入恒所逋悬其故惟在军民之官豪有恃者率顽骜负而不输顾臣力莫如何也下教若曰自今军民之官田不税者无廪粮是年下教若曰往者兴元军民俱授敏珠尔与汝节度今敏珠尔征蜀比其还也汝専节度之中统三年改授虎符制仍军民万户四年请以今左丞坚贤嗣致仕家居十一年以至元壬申九月七日终于兴元旧第正寝春秋七十肇于南郑味溪之白云里为兆以其年十一月九日之壬舍男十人女十人男孙十一人女孙八人尝闻太祖赐威宁之诏裂熟羊革而书之揆以汉氏功臣之誓曰使河如帯太山如砺国以永存爰及苗裔而已无有事不上闻聴以其言为诏行者及定襄卒而公嗣克光前人转鬬太山之左右浊河之南北崎岖数千里间者十九年非睿宗奏是功太宗太宗不知非宪宗举而扬之于克完汉中之诏则是奏天下不闻且他人树勲于开国之际其桓铭私传皆出一时史氏之手其间有善于纪述者后者犹掇其迹删为一代之典况祖宗埀法万世之显谟乎则公父子身荷二祖三皇及今皇帝生荣死葬六朝之殊遇何如也夫汉氏公臣子孙冒守先列者惟一人侯独长沙王支庶一门数矦然或先后受封非必昆弟并时今公诸子或拜亚相于中或列藩方于外或总戎旅于边冠绅之蝉聨符钺之焜煌则县官覆获之俾流庆遗裔者又何如也铭曰
　　维公早峙童子植植既失定襄荷其殳斨与老戎行右颉左顽于河之外于闗之内突而前茅无少挫退金社墟矣庸蜀是刘掉鞅之遥九围半周再镇雄藩益暂梁久金谷穰穰斧质在手施阳翕阴舒惨自口为艰为勤列圣不忘报之贵富倍蓰其当大府如城云屋邃邃朱尘绮疏歌钟清吹聨目脕顔颐使趣风良庖致饩胎豹蹠熊酒酏介欢防荈雪滞纨衣四序为声綷縩昧者安之耽不知还公时白日未薄西山解兵其子时税于野毳庐氊车胜地即舍维嶓之麓与沔之水往往禽鱼识其杖几乃知乔松可召与游倘徉十年归安兹丘评者异之于古未有纷华寂寞柄凿不受公而兼之始慎终全由哲其身匪隲自天人之葢棺旋踵朽息公有哀褒于沔开国生平之名煜其益昭矧子维翘丞弼两朝无久维石莫信者史一刋不磨用告无止


　　牧庵集卷十六
　　钦定四库全书
　　牧庵集卷十七
　　元　姚燧　撰
　　神道碑
　　颍州万户邸公神道碑
　　公邸姓保定行唐人讳泽字润之曽祖亨祖义生考府君讳琮金符总押真定大名河间西京保定洺磁濵七州之兵戍睢州以卒公年十一世将是军七年去城亳鹿邑避河流齧移戍颍州城久荒弃剪荆以苃隍堑楼堞官舍民庐皆所经始宋勍将夏贵夜悉锐东南壁公将射士当之大呼疾战矢下雨注又虞士气久用将夺戒司史促其漏丙夜伐五鼓敌以为旦出竒骑撃不利客也腾借崩溃积骸如京创此大治始不轻犯戍是十四年世祖即位如故事尽收臣下先朝制书符节故公金符亦入之官明年制赐还之至元入观赐锦衣弓矢鞍勒用兵裹阳将是七川兵半以行大保并国武宣公时以都元帅钞鸦山防平塞砦功最幕府赉白金为两五十金衣一从城长围襄阳六年当十年癸酉乃下明年从太傅巴延公时以中书右丞相督大军南伐至郢初宋遣殿帅范文虎将兵援襄阳度不得进为城郢偹鎻战舰江中列礟于防遏我舟帅下今荡舟黄湾进藤湖入汉越郢去从防新城沙洋下复师由沙武口入江从战青山矶多所俘馘鄂随下行省论功行赏赉曰银为两三百明年留故左丞相阿尔哈雅时以右丞分省守鄂大师其东从右丞分兵下荆南功进武德将军管军总管又从攻潭州流矢贯肘汰股裹创复战城防进显武将军明年从攻静江礟伤首岑岑垂絶已日乃苏既防从省还湖南其年宋亾陈宜中挟益卫两王浮海据门爵人号年规为兴复幸利之徒在在起应而罗飞张虎周隆尤其枭杰屠杀长吏刼民为兵动万为羣阻山为砦以抗官军衡永路絶公从平生致三渠裭皮以献进怀逺大将军万户虎符俾将其军监郴州位总管上至则平郡贼萧良弼刳兵之余城中户才四百布檄招徕安集之内则基屋火余外各复产其乡期年将倍万家孔庙尚茅屋擢进士左元龙为校官佐其工材俾任兴葺稍如平时州界韶酃遏韶防不窥冝章而兴寜之民效恶酃盗闻宣慰司将调兵万人加诛未啓行公冲焉挚金帛即说曰今盗始起而从徒未繁官军遽入民惧俘杀必出逋逃无所适归势与盗合是驱使为逆也请归身任致讨许之乃归召父老豪杰晓曰吾止官军不使得暴吾境汝佃民有从乱者不以相坐聼执送余自赎得五百人惟诛首事二十人余悉纵还南亩连三大役始得占城之师入以深蹈死地忿怨无施所经城市肆行剽夺濒道居民十室九空六耰絶种至郴亦然公捕得为暴数十人械送军中诘其部将威公不伸皆市杖之其徒一夕潜遁逾境再以日夲之师贵造海舰十五艘度费楮币为贯七十五万取材有制戢吏侵牟用未能半事已告集后以交趾之师赋餽来千石入桂公曰自是入桂陆行千里负担之民人胜五斗而止已二千人为担夫负装粮者半是行未中道委负而逃可前知也乃集丁之家谋曰吾将出家赀贵诸县即桂如数防之上不失军兴而下可纾民力何如众欢吹称愿他日比贷钱如子来归公悉选其嬴又请罢陶坑银镌户赋酒醋嵗荒发廪而后闻皆良政也又迁庐州防古汉军万户郴民耄倪号呼遮留如去亲戚未至改颍州万户戍无为军至是七路之兵全集戏下而军容益盛盗起江东省以公威信着誉檄公以其军讨之饶信先譬以祸福皆不烦兵而从宣徽怙恶乃夷万人于南陵旌徳泾县又锄万人于绩溪尤劻勷劻勷璧何秧塘山山周十里峻二百犬省臣以六万众攻之数月不能下者因留戍徽蒹拜都万户之一军徽民方安之寻还无为省议余杭胜国故都非得如公老将一军遏而闲之绥而安之不可故移戍杭以二十有八年其嵗辛邜夏六月二十有一日卒年六十三平生忠直沉毅读书专经左氏春秋故能谋成而事立临财不恡施予有积则均之昆弟姻戚其再至颍故人部曲捐金委帛致殷家及疾或在告计日辞禄后卒十三年子武徳将军颍州万户戍杭元谦绍介其友刘致持事状为书燧曰先公之匶藁藏颍濵今将举归先茔数宜有碑不得君铭恐勲劳不足以信来世敢泣血请故铭叙此尝闻国初以二万户镇抚中夏右则刘伯林军秦左则纳罕重山军燕顾成则益大尉忠武史公天泽为真定河间济南东平大名五路万户于中后强诸侯颇以力夷恶相下属皆求名将其军而千夫之长亦凯得焉由是万户布列天下其势虽分然父死子继兄终弟及相传虎节一命三品世世不絶则未始变不若治民治赋之臣者死子孙以门功官自下而髙如升阶然所可侪比则国家贵以捍侮四方劝忠而收其死力者岂不至且逺哉观公造家譬则为山嗣睢总押其覆篑也于时是官未必视长于夫何以言之从下荆南劳亦矣授以总管得以千夫之长同禄转而西南劲敌是膺坚城是临莫不贾勇奋其前殳顾以是身于卤三军入百死而一幸生遂长万夫比德开国大藩诸侯殆成功九仭者其为大夫亦壮烈矣然非凴夫大帝赫恕有是南国用武之地技安施哉此夫史公賛萧曹辈为依日月末光隂符所谓天人合发者也三夫人元配郄氏严于持家前卒二十一年继配两王氏姊娣也前卒十年姊顾为继后卒九年三男元谦以佳公子既世虎节好学而文虽居平时营栅部署器械车马凛如在敌又识世务省讼难惑多资平之次元恒四女适郄长官子璧阎令子龄龄郑元帅子端仁万户贾荣祖三男孙长禥防未名二女孙铭曰
　　嗟若邸公初由羇童嗣秉父节睢及鹿邑凡戎十年旌敌尚逖城颍而南地交壌隣勍将未尝时已能军寡谋轻袭大北其羣防帝考贡曰是南纪于何萧茅旷入包匦乃畀丞相百万烝徒江汉防防鼓枻以浮分狥坤隅置公前驱登陴长沙桂林入俘大惽小悖剪无稽逋从战万里清楚以吾归抚其躯矢石遗余尝曰臣子居则有异移孝为忠其道岂二当在父侧子职焉防寸肤之伤防心瘝恫及身而将三军奬率鼓鼓以前颠首奚恤惟公懋功其赉何如虎节皇皇雄长万夫上昭祖考下传旄棨子孙其承世守无止匪直克忠孝畴大斯以语焘后几何其慈冝尔有子踵武之践四十已闻慎保垂宪爰发颍匶归从殳丘列勲子碑贻久是谋
　　袁公神道碑
　　袁虞舜裔也舜生姚墟居妫汭子孙以地姚姓以水妫姓以有天下之号则虞姓及周武封胡公满于陈以国陈姓以陈公谥胡姓袁则肇于陈大夫辕涛涂西京辕固生犹未省文至后汉太尉安而下始为袁矣其家太原石之临泉者不知始何世何人所可谱则在金有隠德农畆者讳亨生廸业儒愽极羣书尚气节不食然诺生企京有父风生铎丰仪暖克世其家学实生今延安路总管公讳湘字润夫金之蹙国王公佐持节镇葭芦当吾元劲兵之冲殚力竭谋惴不自支一日集将佐使各推辟所知可与计事者或言公贤为书致之三往返始来用其防以守则完以战则防众论多之闻诸汴京官以忠显校尉遥主延安之延长簿再以功超武节将军令临泉石与岚之合河恃公为藩援以安者五年后王公佐卒镇人心离异不可复一公曰吾爱一死哉死而兵民完何害敌以不即下蕴怨积愤于我者为日已久吾死而捐兵民以甘其心吾宁忍哉遂乘夜载鸱夷济河欵我大将孛罕营降解所佩誓曰所有二于公者有如此劔将孛义之相与饮酒尽欢以便冝升临为州版公为帅遣将州兵略地鄜延悉下之移镇延安临民徳之宁轻去其乡不忍去公多携家来从朝廷定赏纳上功授延安路兵马总管时既偃甲兵民方去危即安公敦劝畊稼裁抑防隋使各食其力隣境闻之逾河而西虽有良田美业不恤愿记处深谷者不可胜计公符其守令居借之庐畊助之牛儒生之贤而文实耸人曕声动人聼者如侯丘严明焦举张华王明毕美邵瑞张辅之流欲仕者则登之幕府以师羣吏不者则升之学宫以范多士由是悍俗消草而礼让兴行矣防大料民止籍主户漏其侨家浮客者或咎以何独损吾户数公曰若欲肥版籍以衒庻耶一旦赋役下侨浮生心必计曰等赋役也与避人境而不免何如归吾乡之安焉客去而主孤实亡而名存祗益累也人服其能图逺其后河东山西果徒其民公谋使者曰若所以必徙者岂以代吾赋役而汝无得哉吾所籍止主户未尝妄以侨浮为土著版册具在可稽也何如勿徙使各奠其居即是民推择置吏嵗集其职入是以吾土育尔民奚必徙其以是归语汝帅使者亦度民业已安此虽徙之且道亾不逹许之而还寻有诏令民随在占籍公犹仁其浮侨为轻其调庸同列害其能且位加吾上多行金帛贵幸以讼公徴使就辩公防贵幸币殊凉薄庭臣以讼者之言方腾能不以贿免顾叹重其忠俭归益自刻励四方行李至者相踵廪肉不足为射猎鹿豕以继赆劳之须皆出其家不足则从富人称贷郡民之豪杰谋曰吾属依公以生坐视寡乏莫之省恤人曰我何捐金饷之亦谢不取及大封宗室割所治为公主汤沐邑有説公厚敛入谒可结主知且无令同列得先之也公曰吾岂利下市宠者耶不行先朝时今上以大弟之重徴南诏驻兵六盘山公见行府建言始延安之籍民为兵皆悬赏募之人率收银三十両始行及逺戍久役津餽不如子前老稚日困于家则怯者挺身而孤亾勇者连伍而俱归军吏以法诛之莫之能止也非大选阅郡民厚业饶丁者更代以休其力盈其气则兵帐不完上然其策让隣道臣之在行府者曰若曹之来其所请求不过官资之崇符筛之轻重便已私耳亦尝有一白军民利始袁湘者乎闻者愧詟自是虽不自行遣官属有所奏请上必曰若从袁湘所来耶言輙报可嵗癸丑冬将适京兆未至病归人来唁疾公安之言笑如平时夫人问焉一旦公疾小加于今日如吾母子寡防何惟治命是闻公曰吾平生所为无有不可语人者天将后余是外非若知也以十二月九日卒于正寝年五十有九以某年月日归临川某郷里先人之兆次凡再娶死配焉氏继配梁氏子男三人马出一人未名前公卒梁出二人克忠昭勇大将军陇右河西道提刑按察使克良捉举太原采木司女二人马出伯适定西州尹富察仲徳仲适中部县尹张钦用男孙四人长仕圭余未名女孙八人在室十八年燧以陜西宪副録囚延安昭勇居自陇右得告家居二际言色固以心推为钜人长者若不见毛髪比出纨袴习者古之人有云观其子可知以有父矣明年克良持君书与公事状谒铭墓碑因得究公为人益自信昔者观人之不大也盖尝论人之生纷纶尚武之时懦者固不能以自立惟强之依而强者或径行面无谋亦旋取效亾善谋矣其力不足以先众则人亦莫之信而为之使呜呼公以此时克树功业裂地而侯以传诸子亦戞戞乎其艰哉是可以载行事于石而见白子后世也
　　繄袁之先世继显贤由金百年力本乎田起培而行笃公之自逢时未靖实艰初试人求其生雌从雄鸣有距跳跟有翼奋翔临泉葭芦襟帯河山公居其间挞其悖顽智资我谋勇但吾力我麾我招莫不顺适国歩未改效死我臣天命维新吾生斯人府葭延长绥舟鄜坊我旗树降千里其疆朝为逋亡夕则乐康人无我敌束尔矛防敏而耕桑督而蚕织而方疮痏孰尔朘刻孰颦孰呻喣手摩抚隣曰时哉爰适乐上宠光不希钧言不危説进可行舟扆肯頥不年承辞延民之思今三二年如在柩时黄髪龆子枚诵其美事上之忠绳下之严生民之仁与人之谦显亲之孝奉已之廉人一二有公乎其兼延民之恩日逺则防我诗之碑百世昭章
　　光禄大夫平章政事啇议陜西等处行中书省事赠恭勤竭力功臣仪同三司太保封雍国公諡忠贞贺公神道碑
　　大徳九年荣禄大夫平章政事上都留守兼本路都总管间平府尹兼虎贲亲军都指挥使贺公以年七十有二丐老制进光禄大夫平章政事啇议陜西等处行中书省事赐白金为两五百楮緍三万五千锦衣玉带既遂养安其卿又以其子参知政事胜袭上都留守虎贲十一年成宗格天储皇削平内难夏五月念旧臣将有咨度俾中书遣使驰传召之承命即行而道疾皇帝嗣位下诏万方其播告使遭诸樊桥以胜参知政事上都留守进拜平章政事为庆公抚膺感极而薨七月九目也年七十四讣闻三宫迭为惋悼遣腾驰十乘传奔赴随赠恭勤竭力功臣仪同三司太保封雍国公谥忠贞至人二年七月二十九日行在南坡以公墓碑未铭敕翰林学士承防臣燧撰述之仍俾胜驰十五乘传入秦身视镌丘呜呼其荣生哀死始终于公为何如公讳仁杰字寛南其先河东隰州人居京兆则曰祖送徒考惠贲特降金符京兆总管诸军敖拉赠输忠立义功臣银青荣禄大夫司徙雍国公谥贞献初嵗壬子宪宗国母弟世祖于秦受诏征云南杩牙略畔之山明年将戒涂贞献作室得夙藏以白金为两二千五百来上曰陛下封国所出臣何敢私愿佐军兴又曰臣子生一十年矣力能荷祋请置顔符王将备其不已白而専为也幽贞献长安帝闻之怒防王将至将中危法以开国世胃而释公由是入偹卫经吐蕃防沱渉大泸水入不毛瘴喘沮泽之郷深林有壑絶崖狭蹊马相縻以颠死万里而至大理归由来涂前行者雪深三尺后至及丈峻阪蹄氷为梯卫士多徒行有逺逾千里外者比饮至略畔最请军亡失马几四十万匹后从济江归正宸极眷宠日加征伐搜田无不从负御服物多至一二十事风雨霜雪寒衣露处饥竭皲未尝告劳他人满直三日而更独公舆董文忠为长上侍疾或一月不至家燕闻喜访闻外事至元十有一年梅应春举泸州降制即以为其州安抚使明年大兵围重庆人明年制使张珏遣王立潜师袭泸取之临应春杀戍将千户熊耳而有其妻宗甚嬖之宗王相四川行院李忠宣之外妹立后移守合州行东川院者则宪宗李玉器械哈丹库哩济苏二人先朝陟方乎此防将甘心故合益负险不下宗説立遣张邰軰蜡书问行至成都请忠宣受降忠宣从五百人至立则开壁纳之忠宣以王相罢置其吏而去东院械立奏杀之时安西王受诏征莫比未知合既下也自军中下教长安遣燧乘传招之下则许贷立死以为安抚使而诛立敕使先至其日将醢之而教亦至东院以敕教逹行死生异也破械出立而幽之别室相符东院各使再请宥宻以帝有成命不以教闻会西院遣都事吕端善他事至京语公其然公即入闻帝诘宥宻臣曰卿軰以杀人为嬉耶使立生至则已死则汝其从之驿致立为合之安抚使虎符先师许左相多公力能囘天还而立见谢曰教治臣于始贺某活臣于终惟死以报明年帝怒王府一相大治宫室凋弊秦民召至而不敢见公为誉释于中俾仍相秦以归其年内出白金陈御榻前如所上数前公谓曰此卿父略畔佐军兴者卿母在此其以是供具为养辞之不可归请其母曰君赐也冝仁吾宗悉防之又明年授正议大夫上都留守兼夲路都总管开平府尹又明年授资徳大夫兼虎贲亲军都指挥使加佩三珠虎符十九年帝曰昔从太祖饮水黒河者至今泽及其子若孙其从征大理者亦朕之黒河也安可不録其劳悉大赉之于公加恩数焉年既及艾侍唯幄日久事益明习人以宻近夭光丞相而下犹必咨托俾词动静而始入告如是而不怙威不矜宠不黯于货克兢畏清恪自恃故有言必信晨夕弥缝滋多事秘外不闻其显知者知择童女实掖庭命既下矣公曰宫妾不足于使令宜妙择高门徳望之家端严明淑者当之岂可槩行以骇天下聼闻使深山穷谷拥瘇麤恶之子不待其年而急相遇非昭代盛徳举也又古贡方物皆其上冝今者和市非产其土一切征之増直倍蓰无所于取吏责后期从而罪之实病民甚又水盈司仓任文通税民不入粟而私给劵取直其外檀事觉顾先陈他吏之为辨服其诬当诛公言罪许自陈得原者令也彼虽诬人事同自陈若重加罪则塞悔遏之涂有言事者亦将创矣又煮海为盐由人力以出者也山后诸州漕司必逺餽与民而徴其利今频上都池泊皆盐实天惠养则人者无有课人禁不得食有盗食者罪当没歴终不能止而冐犯滋众是为畿内也帝皆然之止童女勿择物非其丄所出勿和市免文通死重杖以惩盐弛其禁民争徳公为庙李老峪设像以祀三十有五年进阶荣禄大夫中书右丞以于胜为中书参知政事及僧格为尚书省以威制天下大为钩考奏公为留司上都钱粟损失颇多时其长则国人乌纳呼及庭辩公曰臣汉人也是虽非臣盗取不能戢吏为奸罪则在臣为之长者则曰臣司留邵事未有不白臣能出者惟当罪臣四十日中彼至七十余奏而尔公争自罪终不易辞帝曰受爵而推人者有矣罪至而争引归已者惟汝二人其罢勿竟则公见信于友而结知君者非有素可袭取耶然计始入臣以及丐老实五十四年掌留钥者居半仓廪府库一俟啓闭衢去衣食亦仰均赋乗舆嵗至比其南也少乃数月顿舍宴享诸生百司送徃劳来细而米盐灯烛大内之中奔走徴呼一日数至其所受委不怠下防克当圣心未尝取其逆怒以故资身百备皆出赐予最其多者楮缗五万玉带珠衣宴服貂裘华饰可等国人贵臣他珍玩不计人则置之曰不过受也斯其君臣之际交孚然也其家庭则数嵗必一归省于秦既至不可以久一再月则必牵衣流涕而别前夫人刘卒宫中欲女以国人公以汉人不可偶是钜族娶从圣武西征留使郑公师真之孙数年而防明三十年终不以疾而失欢其初无媵侍在旁遇寡嫂严而有礼与诸弟虽笃其友必饬其过妹夫不谨宵直至挞之与人交坦白以诚借位势以暴人者不下也以其年九月二十有一日葬鄠县太平郷贞献公姚夫人郑兆次前夫人刘祔公二男四女胜践公平章又请推恩上及祖考再世国雍其为孝也大孰加兹与过二都兵马使尔佳哈布尔者刘出也最后公薨再月而卒与适河东山西道提刑按察使韩世英子庆今参知政事董士珍子守正虎贲亲军总管杨祺者为郑出男孙三庆宁兴与女孙二皆防是正系也其宗从则伯父贞不仕季父斌同知京兆敖拉总管府事四弟义立今同之朝邑礼贵不仕智明营州判官信仲四川南道宣慰副使妹适王权省子贵子男十八人女半之男孙九铭曰
　　大帝渊龙华臣之逄孰近而初孰久而终为世所知同公流辈百十维人官出皆外凋防相继惟董文忠朝夕帷幄与公友从珥侍中貂廿有六载董先朝露乃眷公在生人于死引慝其躬民瘼之求悉其劳庸位亚人臣晚极其报乂爵其子公武之蹈迨归老秦制曰禄之俾其省臣事诹政咨曽不再稔方衔国恤震邸见招竭蹷力疾天不愁遗道薨樊桥五十六年始终两朝今圣曰嘻奉常汝諡主爵玉署汝封行制凢厥哀死无后邦经乃陟保衡忠贞易名乃与乃考于雍再国若稽夏书九州有一余受封家孰京与夷皇上犹以坟道未碑乃敕禁林臣燧次述公于佳城奚憾不足胥是有扈左丰右甘名与不磨终南在南
　　百夫长赠中大夫上轻车都尉曹南郡侯昆都岱公神道碑
　　至大三年下诏万方推恩中外一日官之先昉于五品由库崇等而上之列为五爵五品四品由男而子其封皆县三品二品伯侯以郡一品则国公其世数男子惟考妣一世伯侯及祖妣再世国公及曽考妣三世而极用是中大夫尚书吏部侍郎桑乌逊职登从橐既通以显赠其考昆都岱中大夫上轻车都尉曹南郡侯祖库春中大夫上骑都尉曹南伯祖妣额布勒特哩太君妣周太夫人妻马夫人皆同郡曹南吏侍将侈天宠于碑请燧铭之故摭太常愽士王天祐之状以叙在太宗世钦察犹未附定宗宪宗时犹王也诏与大将河南王苏布特讨平之其部属始至中土上骑则其前诸孙頴河南王戯下长百夫以卒公嗣为之从平河中下鳯翔殄敌军钧之三铭山破汴蔡灭金后诏王戍河北公始家曹之定陶又从诸侯王扣肯布哈及大将察韩伐宋寒出暑归嵗以为常残汉上之襄阳郢复徳安援淮右诸州转闗千里登阵防陈斩刈不可馘计幕府犒功居诸将先金实于椟衣溢于笥马连于枥归则课僮奴耕稼畜牧随致丰润性倜傥嘉施时节撃鲜与闾里故旧为乐其后戍光嵗戊午宋兵犯郛率死士出御斩获过当中流矢舆疾至家卒年五十一葬新兴东原夫人则周亚尹女也皆柔淑清恭妇德母仪称于婣族子二人长乌格岱尹出嗣长百夫从攻襄阳新项老白都统济江下鄂定淮浙由忠显校尉防古军总把锡金符监真定河南曹州大名翼千户觧职子某次则吏侍从淮安王巴延河南王阿珠济江元帅府知事升经歴以给西京河东防古军衣粮钧赐鞍勒弓矢钞二千五百千入为卫士出监武邑真定两县真定升州同知州事进官奉议宣政院断事官进朝列院经歴驿徴西畨负金为五千钞八万五千丁妣夫人周忧依墓为庐摧毁自致乡里孝之寻起参议院事升西畨宣慰使虎符入为郎铨曹从平宁王乱大防供亿不乏赐爵二级钞二千五百千男孙七忠显校尉某嗣长千夫玛尔河西福兴酬尼资布哈实都皆防女孙八人五归名门尝反覆防观自上骑至吏侍才三世矣而歴事太定宪三宗世祖成庙前圣今圣七朝虽不可方开国诸臣亦善承其家者而吏侍敬慎寡过有才臣称铭曰
　　盖尝论刑其极斧钺诛止有罪犹有小罚大刑维何无惨甲兵幅员判裂争地以城渊渊伐鼓阵子原野入死出生决食顷者嗟哉维公束髪即戎进退金草奋不用躬于河于汉于淮之乱金防戡宋勇必军冠无眼维矢信不识人不殪懦大而贼果臣其在兵志士而死辔庻于事君身曰能致虽死已久而名则延中子垂周卹章自天亦本孝子吏侍之籍其丁内艰即墓而舍敕起院参使畨西南佩之山节虎视眈眈入为郎官铨曹是贼日月为断当其陟黜矧又兄子方长千夫将久其传黄金世行门阀之崇有耀闾里碑以表阡百世伊始南京兵马使赠正议大夫上轻车都尉陈留郡侯布色君神道碑
　　布色氏始由普尔普以佐命功位司空生司徒巴尔图司徒生太尉哈喇连姻帝室生世宗母宣献皇后与金紫光禄大夫统军巴勒统军生世宗元妃与镇国上将军布展镇国生昭勇大将军守道昭勇生君讳长德年二十一颀躯伟观精巧骑射以扈宣宗播南京功官安逺大将军遥领濵州同知壬辰义宗播归徳不及从其明年防西靣防城提控崔立举城降盗发陈州南顿项城沈丘假公金符将二千五百人徃平之而剧盗张进犯京陈桥门又殄之收盗积蔽赉以极饥民后从诸侯王伊克南征残汉之襄樊枣阳郢复徳安淮南黄蕲及安庆而还时未改汴梁版南京兵马使改令中牟原武太康三县入为南京警廵使再为兵马使至元凢年养安其家以十五年四月三日卒年八十五夫人张氏前卒二十年合葬祥符县之某乡后三十五年当皇庆之元子荆湖北道宣慰使翰文走书燧曰吾先人仕太宗朝未大清显庭臣哀其驱驰与剪荆棘茇舍以招徕于戈余民安集三县警斥防攘于河之南劳勚三十有六年与翰文自学仕略其卑官惟疏九制王府郎中令倅开成路歴知松江汉阳二府入为中书考左司郎中是职也凢陶冶四海之官学夫经国之赋议礼制者皆出乎手非其人有时誉者不授翰文得之其材可知出同知淮东宣慰使转平阳总响与今宣慰荆湖父子相继七朝请如故事褒其墟制可即其考长徳官且议大夫勲上轻车都尉爵陈留郡侯妣张陈留郡夫人祖考守道太中大夫轻车都尉陈留郡伯祖妣完顔陈尹郡太君翰文故妻畅陈留郡夫人臣焉叨此昭融极矣今也有孙两人伯珪季璋私庙时飨能执豆笾足免无后不孝之蹙求可笔是事国家家之槩者匪公其谁故即汴士张孝友之状以书且告所未知者曰金有天下诸部各以居地为姓章庙病其书以华言为文不同敕有司定着而一之凢百姓金源郡三十有六广平郡三十皆白书陇西郡二十有八彭城郡十有六皆黒书其等而别者甚严布色氏于金源次居五其素为华望之家不言吁喻铭曰
　　猗嗟之家其在盛时奕世三公男女结褵不于庻姓于帝之室大定哲君犹所自出金厯既祝一气之机无成不渝无显不防存者遗胃伯千一今由子贵推恩爵秋祖伯考祖轻车某勲郡子陈留覃及妣嫔勒诗丰碑光华孔煜名与沔流弥弥无竭














　　牧庵集卷十七
　　钦定四库全书
　　牧庵集卷十八
　　元　姚燧　撰
　　神道碑
　　领太史院事杨公神道碑
　　呜呼有秦君子杨公讳恭懿字元甫其先始乡耀之同官中避宋乱徙美原五世祖仪徙今京兆之髙陵与髙祖亨再世力田曾祖植祖礼再世仕县吏考天徳擢金兴定进士第由博之聊城丞掾陜西行台权大理寺丞主今兆长安庆阳安化簿辟令顺徳之隆徳及安化而安化兼録事州之判官三职其脩积官中大夫其徳其烈有先师司徒许文正公墓志言章宗南郊为太常臣授币而立御史将劾不恭其友曰大夫习于礼者名行秘言盍从而问曰授坐不立御史惭缩而止太常则孙公通祥实公外王父公以正大乙酉生于其居京兆之双桂坊童而读书记识强敏日数千言时艰从中大夫逃乱而东不恒其居于汴于归徳于天平虽间闗险阻未尝怠弛其业年十七侍中大夫西归无田于郊假室以居乡邻或继其匮皆谢不取惟服劳以为养暇则力学综博于书无不经目而究其心者枢衣之徒户外满履横经入问为析疑义源源其辞若决江河而下之名声日延海内缙绅友太中者驰书交誉知之肤者求观其文侈其肆者以为鳣堂之席有继与其极者直期以宗盟斯道于将来时已邃易礼春秋思有纂述耻为章句儒而止志于用世反覆史学以监观废兴存亡理乱得失于千数百年之中曰辅世之具礼乐兵刑礼乐非王者果为不可兴行于天下兵恃以芟暴乱而安元元刑取其弼教循本以求皆仁义之资也不讲之有素或一旦帅三军为士师贸贸焉不知其方反受成教武人俗臾乎事虽未试从可防见其佐王之略年二十四始得朱子集句章句四经太极图小学近思录诸书诵其言而推其意叹曰人伦日用之常天道性命之妙皆萃此书今入徳有其门矣进道有其涂矣吾何独不可及前修踵武哉穷理以致其知反躬以践其实动静云为一乎持敬行之以刚健居之以悠久日就月将俟其成功于斋之下自任益重前习尽变不事浮末矣嵗甲寅司徒奉潜藩教来秦公往见之际其道徳之光闻其仁义之言于倾葢顷心归服曰世乌有斯人之伦敬事犹师而司徒友之亦至分庭而行抗席而坐一遇讲贯动穷日力而所造益深平居讱于为言防中大夫絶口水浆五日防用牲尽袪防门惑世之法为具不足称贷益之棺椁皆黄肠衣衾必缛疏衰粥悲忧为疾杖始能兴司徒防归语学者曰小子志之旷世堕典夫夫特立而独行之其功可当肇脩人纪聚居六年司徒东归夫人犹中大夫其疾益阽三辅士夫而知由礼制自致其亲者皆本之公先是宣抚使行省欲以掌书记共议事禄之皆不能屈至元七年诏司徒由国子祭酒拜中书左丞始与右丞相安图共政日誉公贤丞相以闻十年上遣协律郎申敬来召疾不能行十一年储皇下教中书汝如汉恵聘四皓者其聘以来故丞相遣郎中张元智书致是命其冬下车京师上遣大臣劳其逺来他日入见上问何乡先徳为谁从何师学子今有几无不周悉其夕呕血上遣尚医来候且赐之药少间明年元月元日之翼日上御香殿以太师南伐使久不至方念之深欲筮之时以日者待诏公车百十为辈独以命公盖以其道徳素着可交神明者其言颇秘侍讲徒单公履请设取士之科诏先少师文献公司徒窦文正公与公杂议公上奏曰三代以徳行六艺宾兴贤能汉举孝亷兼防经术魏晋尚文辞而经术犹未之遗隋炀始専赋诗唐因之使自投牒贡举之法遂息虽有明经止于记诵宋仁宗始试经义亦令典矣哲宗复赋诗辽金循习将救斯惟如明诏尝曰士不治经学孔孟之道日为赋诗空文斯言足立万世治安之本今欲取士宜敕有司举有行检通经史之士使无投牒自荐试以五经四书大小义史论时务防夫既从事实学则士风还淳民俗趋厚国家得识治之才矣奏入上善之丞相每咨世务倚以自毗防其北征公遂请毕男婚而归十三年诏改厯太史王恂总算同知郭守敬推侧司徒明厯理或言公尝推厯终一甲子而得日月簿食者七十有竒曰日月之古无是之多也十六年召公着厯义十七年诏时厯成奏曰黄帝迎日推防顼载时象天尧之钦若舜在玑衡周太史正嵗年以序事皆日官世守其业随时占考以与天合暴秦焚书废古伪作置闰嵗终两汉因之建厯之本必先立元元立然后定日法法定然后度周天以定分至贾逵讥其守一元不与天消息杜预谓当顺天以求合非谓合以验天者皆确论也臣今治厯废厯元日法析旧仪六合三辰四游而异之省天经黄道惟用四游移天常赤道游于南轴之下以取候视之无窒倍八尺之表而五之以影符进退其晷使不失于芒忽日日测考积月为嵗积嵗为世必于厯法益精益宻非但正数十年一改之且可上追黄虞三代之旧矣又曰一月之始日月相合谓之合朔汉太初厯用平朔法小大相间或有二大以故日食或不在朔先后一日时亦鲜中宋何承天防四十年得三大三小以正朔望使食必在朔隋刘孝孙刘焯为定朔唐博仁均取以造戌寅厯贞观竟改从平朔李淳风造麟徳厯得四大三小求避人疑间以平朔又为进朔使食避元日一行造大衍厯以为四大三小何害今授时歴后是二年当十九年自八月后四月并大实日月合朔之数皆改从实方奏太史臣皆列跪诏独起司徒及公曰二老自安是年少皆授学汝者故终奏皆坐毕其説亦异礼也授集贤馆学士太中大夫兼太史院事明年以徙家得请归又明年储皇俾灵台郎岳铉召后中书议相承防李涛储皇不可以公为识治再召又明年诏诩储皇以为太子宾客二十二年召明年以昭文馆大学士正议大夫领太史院事召二十九年以耆艾议事中书召皆辞疾不行三十一年亟疾亲宾问之忽长息曰有是哉国哀也闻者危之乱以他言徐又曰诚哉后三日顾言子寅曰敬慎小心以卒实正月二十有五日也后嗣位诏下则宾天果以其日人以为平生与国至诚所格呜呼使入哭者有如温公则公当亦如吕诲起言天下事矣徴士萧志其墓曰朱文公集周程夫子之大成其学盛于江左北方之士闻而知者固有其人求能究圣贤精微之蕴笃志于学真知实践主乎敬义表里一致以躬行心得之余私淑诸人继前脩而开后觉粹然一出乎正者维司徒暨公呜呼诚知徳不易之言哉后十年寅以江南行台监察御史疾得告去自金陵过宣以燧少受知公而耳其雅言求铭坟道然所贵乎君子三焉耳得于位耳道耳得于心之谓徳用于时之谓位行其学之谓道如之言同其徳矣未及位也以年考之司徒之生前公十有六年入见前十有四其卒也前十有三而卒官皆昭文舘大学士领太史院事同其位矣然是位也皆极人臣之亚为古八命位实行道之镃谓不得君知名而召既至则温其玉音以劳疾则尚医交候馈药大官继膳疑政赐问入见坐语闻辞则留留而不可暂聴其去去而思之复召司徒十召公八品其体貌之亦至是哉如是而两公迭为循墙不可谓道之行亦天也虽然天道逺遥不可以已事而知必来者始见犹农夫焉未有播粒于土而不苗者今也四海匪独士子凡筐箧之吏求售于时其诵而习亦先四书盖天理同根人心诵其言而众则为其道者将多非两公肇是太平之基其谁力欤斯古之人所以重叹其善作而不必善成者也公以卒年三月从中大夫之昭文有潜斋遗稿髙祖姚齐氏曾祖祖妣皆纪氏妣寇氏孙氏夫人李氏以柔嘉作配君子姻里徳焉三子寅其胄也寅令令京兆蒲城防方学女子子四人适主京兆长安簿席贻士子冯嘉鳯翔提控按牍王继述枢审院椽传昱男孙僖女子子二人长适吕曾幼姆铭曰维天生贤匪使自有俾拯烝民为责已厚公于明命实肩实负干干其行艮艮其守师古防祭如礼不茍三纲之沦我条自手推得其类无倦诲诱学者宗之西土山斗鸢飞鱼跃潜斋自蔀令闻之延已彻宸黈束帛戋戋贲及林薮丹扆曰来何暮汝叟大师之南伻断已久其宜进退汝蓍以叩又曰多士文字俪偶求得硕才奚防以取又曰厯义羣啄纷纠汝折衷之其从谁某凡是大政无不可否公拜稽首澹胆悉剖丹扆曰噫惟兹储后端本万邦汝宾以友储后曰今识治黄耉惟汝为可股肱元首公益抗章臣早衰朽养安逾纪仅止中夀归从先藏奉政之阜止阡有碑无我樵槱垂诗千龄以告尔后
　　邓州长官赵公神道碑
　　有虞臣伯翳佐舜调驯鸟兽赐嬴姓其后费昌去夏归商为汤御孟戏中衍为太戌御至周造夫为穆王御服盗骊骅骝騄耳之骥西廵乐而忘归徐偃王反复御日驰千里破徐赐赵城为赵氏其子孙防居何望传次几何至公者不可记然由所记忆其先家代之繁畤金亡去其乡凡再徙始为冀之衡水人又为蔡之平舆人天兴癸巳之弃汳播蔡也公以善射足力材兼众难倡义兵数千为帅闻天兵围蔡急城中粮絶乃率部曲发平舆富室藏粟负担疾战百死夺围上餽召见行阙嘉其忠劳敕银符提控复溃围还保平舆明年甲午金亡将戏下步骑数千下宋时襄阳制开阃改信効左军统制制阃后厌降将多恐聚此叵测漫为受犒欲致尽阬之大尉江海防曰且人穷而来归诛之不义又吾阃所节度四十五军半北人令此加诛则吾军北人各有心矣徒足启猜长乱汉北之州独邓近去吾阃程再日耳北与敌隣乘彼虚弃未戌盍遣是众先之在彼有生降之徳在我有复地之利一举而得两者也阃然之别遣路铃哈雅实克将若干千人为监来戍至则与实不相善益闻前吾所好相下而顾不容将以计诛又一军哗噪皆言制阃不足为尽力防明年乙未十月天兵略地汉上集将佐南门商战守宜公扼剑前众曰始吾下宋正求活我戏下数千人与若妻孥而制阃欲一切以计殱之情露而事廹者数矣今幸出戍不独任吾别将监之一旦诬以他罪尽无吾噍类反掌不难为也诚不忍若泯泯脍脯冦手必归皇元后应者斩统领徐海独辩不可立断其首以狥一军皆呼抃受命驰造实营执以出盟令呼宋兵投伏脱甲不吾犯若一人尽归之襄阳如輙肆动皆诛死实骇汗异常目眙瞠舌桥然不能下顷不得已乃亲呼其军如所教者于是皆受命复与将佐为约是州生齿十万今日之事将求生之非固苦之将思完之非固离之众曰生完之耳离苦何为公曰若既相思矣其无杀人父兄而臣妾其子女以利货财与懐复许矣众又曰不越公命也乃开门纳吾元兵事成终朝肆不变市为具车马遣实令将其军尽还之襄阳少不怨制阃昔者图已而甘心此军也居再月太宗为太子南征过教以是城甚近襄阳虞力孤不能以自完且嵗荒与均唐三州民徙洛阳之西三县邓治长水均治永寜唐治福昌许公权宜行省事乃先劳分苦佐乏药疾剪棘垦莱府寺田庐于粲一始明年丙申襄樊亦徙洛阳其年公入觐特赐金符锦衣许出战督军入守字民别降银符八十金符八以酬从公将佐同力者奏洛西嵗又荒乞嵗得大名军储米为石四万五千陜州盐为斤若干万以廪饿人制可如是资食二州三年后嵗登乃止辛丑授邓州奏以弟将州兵州兵亦可而是州兵民始分后十二年癸丑大先朝今上以太弟之重命故丞相史忠武公经略河南始屯田汉上张平宋本尽还为徙五军唐襄樊五州民实南公始复邓时宋已筑襄樊均皆宿重兵徙民各归其州惟是三州之民无所于归襄樊侨治州北均侨治西皆倚公为援南州数十里沦为盗区战外耕内四年之间积谷石七十余万丙辰乞骸骨不报明年疾卒实丁巳春三月十有四日年六十有一其月二十有四日肇茔州东南之曲専里以自防及窆祭哭声振城野数万人昔受公生之死地者公讳祥字天麟魁貌硕躬望之威如孝亲友弟及有地方数百里秉钺垂符常布衣韦带粗冠敝鞍江汉大都督为言衣冠贵贱章也何乃为自过俭下自同庶服耶不恤也与将佐言公府则吾节度汝不可不严名分之守私处则汝皆少所从起相习者岂可遽脩边幅改度平日也必齿坐序饮其疏简目节直坦与人不疑和此考赟妣李生子二人长公弟彦即将州兵者大考仔曾大考康三世连不仕饶资乐施夫人霍以贤闻子一人昭勇大将军保甲万户侃今镇衢州男孙三人伯元仲亨叔利女孙四人适耶律弼李友端刘仲温季幼槩公之始遭金季年出无授知托援之臣入无素勲可籍于家奋其孤身百战前驱积劳而加数千徤武之上亦何壮也且人之才相为十百千万不能齐同以一人当一人为众人以一人絶出千万人之上是曰杰俊方天定命昭昭而昧者疑所适归彼千若万人奔走为依求以自全其受是依者内揆无可出险反正之才岂以一身贸贸先众徒死则依人者犹不难于为人依而受者也金既陨祚而后将十余旅之众下宋其志仁此人也及宋不察将快其肆毒已乃北戍邓州为置监将防虞而戎偹之其伺窃发不保其终何如也非公谋断灼知改玉安能转祸为福侯食此州哉然由公而上不仕三世洁实俭勤积累悠长能防宿居芘后之功既硕既丰而始大兴此势之必至理之固然者今侃也即基堂之龙盾虎符列名平宋功臣非公作则之报而谁诸孙继继脩伟则是泽也夫岂一再传而遽可艾之耶后三十有二年至元二十有五年戌子侃自衢遣叔利五千里持衢学官郑怡所撰行状走邓请述墓碑燧哀其在扬厉先烈尝家洛西与我光人居相宻迩而游相好也故不终辞铭曰
　　穰之东南有堂其封下为平舆赵公幽宫返是之年周甲子一束髪树名古人自必翊将衰祈偶方兴时如鬬孺子贲获自支金鼎沉沦提是穷旅曰奔与国涉汉南骛来戍是州始脱危阽乃弃是星日月再瞻甫少庸苏熯螽荐沴徙北就丰于洛之汭洛凶亦然移粟大名以及还南保甲战耕与是州民耄穉十万形影相祔千里往返厚深之仁崇阜增川宜是州民戴为二天朱邑桐乡古弗是过卜置冡傍万家且伙有子将军方耿烈光虎节斯皇孰云公亡匪铭伊白匪石安邈我笔载兹后来者頥
　　提举太原盐使司徐君神道碑
　　至大三年中奉大夫佥枢宻院事徐毅慼言于燧先人人以雅善故御史中丞王博文当其为山东河西提刑丐铭先祖提举府君墓碣中丞不让而援翰昔毅与子尝授尝太傅许文正公于胄学为同门今子长翰林毅佥宥宻为同朝为先人于中丞无是也又子亦识吾先人古所谓知死知生者兼有之其遗善可笔以示云仍者非子谁赖哉乃序之曰君讳徳举字进之曾祖泽姚郭祖闰妣郅世农平阳赵城以本富闻石明里考玉材武为皇帅府提控提领崞县岢岚州长官后马公行刑部奏提举河东南路常平仓妣夫人髙以嵗丙戌生公数嵗抚而谓曰是吾父登金词科令岐山出也身教之书及长又资使学仕俾嵗偕计防趋龙庭甚为参尚书省议乐齐贤马文玉二人者知擢以为掾巳未遣迎世祖于江北阳逻且徴兵山之东山中统壬戌省调平阳路转运司经厯以妣夫人忧去官后六年又居考提举府君忧安西王国防凡河东河南山之南与陜西食解池盐地皆置使督其赋入悉输王府以君为太原旧由其地炙卤民盗煮食有司虽宻其禁犯者终不衰止而赋日益不登遂弛其禁聴民煮食惟户责输赋漕司行习久矣至于都漕欲变其法复转盐鬻民君以为若然是驱是邦人纳罪罟也仍乃弛其晚惟众遣吏巡迾不使贱估盗贩出境而加赋其旧三之一也民便安之不绩亦最陞提举弃而不仕其平生履厯已此不可谓达而名傍闻四方士夫从之游公侯用其言而人亦乐以急难见求者在夫重诺而趋利负气而尚侠其事如李璮将为乱自益都传檄求臣叛王而平阳总筦李毅不思移文太原为忻之监州恩巴楚所发故两总管皆诛论毅子青童尚孩坐徙辽海君哀之帅毅家童讼之宥宻以为祖宗之法父子罪不相及且昔檄事青僮何知与祸至兹非昭代罪人不孥之防宥宻遂奏而还之今戍四川长万夫襄阳既下之明年将平宋诏籍中户为兵民甚骇愕至有自求脱者总管乌塔患之廹君诣宥宻受其成法得于三户抽一遂懐檄归虞吏为奸教侯取籍闭府幕道院身自差第三户优劣优者为兵劣资其力令出人称为平有泣谢者初世祖征云南师未及境书遣三使谕招三人者言祖宗之法杀诏使者城防必屠万一蛮夷怙恶或贼杀臣愿无以臣而使是城噍无遗类至则彼以为诞皆杀之悬尸于树大师既至求其首或谓投洱水中遣渔人网取无所得火其骨函送其家复其门徭田租中一人秦州士子王姓分蛮口数十于州俟其子壮付之后三十年当嵗丙戌诏西省臣访求三家在亡蛮口已为郡豪张某者冐有王氏子顾受其人佣直君言之宪府坐郡豪以罔受上思官吏见知蔽匿者皆罪黜而还正其口王氏子民奴有严姓者主利多直鬻其六七男子于商胡君愤然曰奴有男女若是众多则知頼其为力也久忍重奴商胡分鬻他地哉白其府曰主郡既有名郡籍则奴亦郡民乌可不告所由而輙鬻之总不损吾户数实损户口府是其言行已数舍遂追还之代赎为民犹其外者至语其家衣止大布大帛食无兼味饮酒不数龠事继妣石有孝誉分田以恤女弟孀居为子择师俾齿胄学其知亲贤又如何也恒言以饬诸子曰立身本学治生本力穑俭勤羡以周匮急无多积以自灾取友不可茍合势利臧获久故既火其劵多至千指自今事汝久者其纵遣之当不恙时伐石为椁穴地倍常有半曰他曰无厚藏明器用陶无法流俗侈靡崇事浮屠以大徳癸夘八月六日卒年七十有八九月二十有八日石明里先茔以前卒二十有一年元配同里毅母卢夫人祔置毅为治书亷使风纪中外刑曹惟观今为内总六师外置诸军逺及为赠祖玉嘉议大夫上轻车都尉平阳郡侯妣髙侯太夫人考徳举太原盐使司提举赠中奉大夫防军平阳郡公妣卢妣邢皆公太夫人非文贤而能之乎继妣邢夫人生投毂毂济投宿卫成庙毂掾河东宪司谷大郡永济仓使与济皆不禄女归江南诸道行御史台治书裴居安男孙四人女孙四人铭曰
　　嗟古君子许友以死非父母存曾不有已后世不然轻合权舆桡酒以金矢死大渝小棘见问闻已掩耳大而去之逺若讐耻允义徐君闵其故侯世业涂地而身亦刘童子何知亦遐以置曰是圣代开伐及嗣教讼于庭万里还之俾克再家虔秉将戏民有不幸为势压仰无待吁求我则往直谓为非侠刀善砥名谓之为侠不蹈难行其居而家井有条理施以裕人自奉则菲伊谁无子无不欲贤师匪其人学则滞偏遣毅齿胄从许文正耳其嘉言目其善行故出用世尊闻行知为民所望宥宻賛毗不昌其身而昌尔后逾信百年种徳始茂子贵而碑令甲得为可恃以传太师友辞
　　戍守邓州千户杨公神道碑
　　杨公讳彦珍世汴之杞人曾祖考某祖考某考直皆不仕金垂亡也乡里及旁县豪杰以公质而义沈而信脩干有力驰马引强奔走服属之至有二万众将之来归授万户徙河内定兴思立戎劳不乐民治宋将彭义斌侵山东东方诸侯皆避不出犯其锋或闻风景附始将百人从故张蔡公战淮北复徐邳两州劳陞将千夫战淮南破光庐两州及安丰军战汉上防光化枣阳先登又破信阳军战襄阳走王总管牛首山斩张太尉鹿门破荆南沙市初邓既降以嵗荒尽迁其民就食洛西留军戍守防故中书左丞刘公来袭战塔桥古邨黔陂屡北之其后山西逋民由雕磵故宅冈将趋襄阳率步骑遮止之假种牛曰吾在此汝可去父母邦而南耶与故中书平章游公筑楚鐡狗两堰以灌屯田嵗收粟为石无虑若干万沾饥羸为口亦无虑若干万嵗甲寅以平生小大数十战身被三鎗老厌苦兵子珪能荷芟矣诸宪宗朝求嗣已授副千户得休居十三年以至元乙丑春正月十有八日卒年七十其月二十有九日州西北十二都之灵徳乡苍龙潭壖夫夫同县卢氏后公卒之二十五年当至元之二十六年嵗辛丑年九十不恙珪及其三秀秀成玉与男孙十有六人与祖世荣钦祖光祖述祖崇祖仪祖遵祖协祖继祖孚祖袭祖康祖防祖由祖亨祖女孙十有八人男曾孙五人俨伃侃偁僎女曽孙八人最三世子孙曾孙男女已五十人男妇女夫甥孙犹不列也朝夕若嵗时问安为夀其前堂宇隘不能容班之庭下之人望之蔚为盛门非天章公潜徳昌炽后裔而何况珪克对前脩有光乃尔耶始有副千户江汉督府版令将突骑干时宋宿兵襄阳与君掎角临邓督府度房有恃而虚别遣将以万袭人之反为均兵遏絶令将所突骑为援战分道口斩其副将杜胡又战马嘶山通道出之从史经略援蜀之开达两州战李义圣耳诸山又战同波訾万石坝晋城寺获生口五百城母徳章以拒合州又城大军平以阚广安军归从故中书左丞相阿珠公围襄阳战小堰堡南漳鸦及八瓣凌三山禽解都统樊提辖湖城砦马军赵总管野鹅池刘都管肨山问采司王总管狢子川禽无名将樊城斩六年襄阳廼下劳授敦武校尉从中书右丞相巴延公越安陆战新城降黄宣慰坑沙洋边都统火死下沔阳攻汉阳先登防之战鄂之阳罗步获船五十五艘遂济江下鄂又从中书故左丞相阿尔公分兵而西战荆口降髙安抚下鄂攻荆南沙市先登坑之徇地峡州下之乡民多趋险奔施择峡属县宜都富民言动众聴者骆升署为邑令追还五千户从围潭州战西门鉄坝三先登进武略将军千户金符从下衡永全道四川防静江进宣武将军总管虎符下栁西融州徇地海外未至召还进明威将军副万户再迁广威将军真为万户戍襄阳最其受仕至今三十三年所援防破坑下名城三十而县不与禽都统一人总管三人斩州副将一人降安抚都统各一人讨湖南叛冦生降渠首四十五人皆全胁从及城防而当殱言之大将而脱者不可以钜万计小大之战七十余身被者五创矢分右巨擘洞肩汰股贯踵先登压陴而颠血尝出口积是劳勚位践三品力有可至数所得为伐石人兽树列神道又悼公平生与国立家之多艰也石铭之碑无以白悠久自襄走邓托笔于燧呜呼臣之事君犹子事父虽出苏武告李陵之言而千载以为得然事父敬身事君致身道固有不悖并行者曽参将死召门弟子启手足以示全归其平居则又以战阵无勇为非孝夫小而残形大而陨元至不旋晷孰速战陈茍于是而曰吾全归吾全归则天下无授命之臣君何赖以守邦人子惟无事戎行不善将身以死者是成不孝而执绥援抱以死固其所也况战不必创创不必死与虽死而名日延哉尝读史氏书见鬬将之登陴防陈折馘搴旗大者百战小者数十其身所存锋镝遗余必慷慨感发思有若人者生今之世得奋笔大叙其隽功亦志千古之一快也观公父子踊跃于金革视身外物再世一辙庻其人焉惜吾文之未称副也铭曰
　　世曰文士武弁之易谓勇无谋似而非是读人物志论第英雄英之精秀草木华同雄譬徤兽逸羣振迅天于恒人此与彼吝或畀其全万邦表贞英故明智雄则勇能人才文武异同胥附武遏乱略文太平具亦既太平忘战必危猛士赴敌生死斯湏彼文维臣何有是戚执简之评其可轻出于铄维公乡豪始宗无基于前造大金躬金厯祝防有众二万来归太宗独何是乱弃民而戎转鬬汉淮戍邓空郛招逋立闬邓人病饥我徃耕之邓人闻戒我往战夷丐老而休年宜延伙而止七十宅长卧生子如公亦毅能兵克越蜀荆三十名城金石所创凡十五婴虎符以庸鉄钺専征曰是征效先人之教五鼎三牲不享荣报发其幽光令存章庻几子心少慰防伤切云之碑蚊奴负史臣是铭滋久无斁









　　牧庵集卷十八
　　钦定四库全书
　　牧庵集卷十九
　　元　姚燧　撰
　　神道碑
　　参知政事贾公神道碑
　　贾氏之显在金叔世由大考银青荣禄大夫上柱国尚书右丞河东郡襄献公讳守谦相宣庙故曾大父衍金紫光禄大夫曾妣石其夫人焦皆从封河东郡夫人考頥武节将军兵部主事蔡州观察推官生公郑州年十五汴乱已失兵部奉妣夫人孙逾河依舅氏居天平甫及冠入官行台于时法制寛简凡受事者惟以贿先或餽黄金为两半百峻絶不取太宗闻之称其清慎特敕有司月给白金为两百世祖渊龙驿致诸邸与语合意俾董城上都竟工丁姚夫人忧去及践天位首以为中书左右司郎中不名惟官命之坐政事堂位宰相下他为郎者莫之与班由善国言小大庶政不资舌人皆特入奏其冬帝自将讨叛王漠北汉人惟丞相史忠武公及公二人者从归赐西锦服赏其周旋莽閴皲之乡不懈益勤也帝问卿郎俸几何公如数对则曰何薄如是敕増之公曰品制宜然后太保刘文正公奏公参知政事公又曰他日必有由郎援例求执政者将何为御皆不许至元始元官朝请参议中书省事诏同燧先世父太师文献公时以中书左丞行省河东山西罢世侯置牧守五年再为左右司郎中者三年盗杀臣为平章欲擅利权病其束手中书不得肆欲奏求分六曹繁务立尚书省授公中书给事中丞相惟署制敕而已随同两丞相史公耶律公润色国史翰林十年襄阳下诏令即汰生熟劵军随授知襄阳府府随陞路官太中襄阳路总管虎符明年诏淮安忠武王巴延时以中书右丞相河南王阿珠以平章楚公阿尔哈雅以右丞行中书省将围襄诸军济以新籍之兵合数十万众平宋授公宣抚使议行省事浮汉济江下鄂大师其东留右丞及公戍鄂明年授佥行中书省事荆阃遣安抚使高世杰来袭右丞出御败之降世杰乘鋭下岳进防江陵又移军围潭独公留戍士民求见者前其人而却其贽金帛一钱不入其门酒茗之防亦絶戢吏卒无入乡敢纵暴者刑以重典发庾赈饥宋宗室仰食官者仍廪之不变其服而行其楮币弛湖荻禁听民渔樵东南未下之州商旅滞此者给繻归之创舟百数十艘操以水军免括商民置药局遣医更视疾瘘娄安邦以信阳来归从其子入觐矣禆将陈思聪屠其家逆端则见或议加兵公曰为是益坚其叛惟可计致遣朱千户从十人徃使戒无操兵好谓之曰汝与安邦同功有怨盍明之省何俟其出而屠其家或仇党夙夜甘心于汝奈何宜身自省告余以故余则直汝不然少犹豫则以叛加兵兴诛矣思聪果来随征其妻子其徒至数以戕贼主师家与未受使言迎射杀其从二人罪并肆其子诸为乱于市幼主既降其相陈宜中文天祥挟益卫两王逃之闽广爵人号年东南大蠢觊幸之徒相煽以动大或数万小或千数在在为羣蕲寇起司空山剽黄及夀昌夀昌距鄂尤迩鄂属县傅高亦集众跳梁为应公多为檄晓曰汝皆平民为贼驱胁至此俘杀之获子女货财渠恶悉有汝何利焉捐父母妻子徒受叛逆之名以取族为乡里所丑今能投兵返其居者复齿平民不踪迹其既徃有斩贼首至者以级多少受赏以渠首至者官之言中其情上下猜沮稍稍离涣压以官军遂尽株橛翦平无留高亡之江西武寜公又檄敢舍匿者诛及其邻穷无所归变姓名返家为尉吏防致磔死初遣万户某者讨是贼其人顾以高为辞请急尽殱鄂之豪杰大姓以絶祸本公曰应贼者高防子何为施就枭夷豪杰大姓初无与知奈何以高诬诛逆天欺君以祸民夫谁敢然汝第徃吾能必其无他其人出留所善部将戒曰闻吾还军汝举烽城楼内外合发必尽殱是防其战不利水死其始事彰鄂人大恐转益徳公恃为司命时精兵尽于围潭居守半老疾乃杂新民乘城民相誓曰设寇诚至吾曹二三千人必无四顾其家専拥卫贾相十四年官中奉湖北宣慰使明年授参知政事无几时迁江西行省参知政事民素父母爱而神明敬之号送其去像事于学先声至江西民有迎防千里外者时其省收海隅伪命甚急有者坐以连贼无者谓为靳匿将为后用诛论巨室逾三百家犹有幽狱未断者公至出其非辜不令凡宋告身以城来者朝廷既加其旧官之矣自余蓄此无所叙复徒自取祸其悉投水火敢有以索兵仗为名侠入民家罔为收匿以起狱取货与取妄人子女痛绳以法明年大水壊民庐室藏葢者发粟以赒其逃登屋木者遣吏具舟载糜粥糗糒以食脱沈溺数万家宰相出入以甲士导从至省班立庭下其冬大雪堕地旋消移时不能满寸右丞托尔楚勲贵胄也顾谓公曰南方并有北寒减三月公曰相公袭貂裘炽炭其前而张幄于后言是则宜彼庭立者必以为加三月矣右丞属觞于公谢其失言休士于庑由是知其为心斯须不忘恤下也事必资决不敢友视而师之明年李梓发盗据南安公虞他将徃则为暴坚其不下请身徃平才从兵千营于城北为檄推诚招懐梓发度其猖獗日久势不敢归以其徒知公有素或贰其操战不为用惧左右窃取其首为功乃闭妻子一室自焚死众皆散还其乡不戮一人平南安归江东饶之属县都昌杜万一挟左道媚人有众万数狂僣置相公曰都昌与吾南康止限彭蠡此冠不馘将乱南康乃调兵戍遏彭蠡西濒别遣方招讨将其军仗舟中伪为商农径造苃舍生禽万一与伏其相曹者以归磔龙兴市其徒散骇复其民居后有别巨室姓名百数来上云与贼连公曰大慝诛矣延求何为火之而江东宣慰使某者媢其成功遣使入谗公不俟江东兵至惟遣南将徃讨私有其藏以八日屠禁日杀人防公亦遣使至制责江东便曰贾郎中为者何有过差且是赋非羊豕人也虽杀以朔日犹可十七年诏再征日本赋江浙江西湖广三省造海舰公极言如是将乱江南欲身任入闻陈其过举他相以为不可废阁诏令异同之间其年七月二十日年六十三薨于豫章而始成战舰遣宣慰某者总致于军东征丞相愤失军兴将以是日斩使忽诏下既江西海舰后期罢兵君子谓公薨犹利国如古尸谏以其冬十有二月归葬威州井陉牛山先茔尝最其平家居事妣夫人曲极生孝敬迨薨移是以养寡姊夫人李氏信氏雍睦无间言视政之休未尝废书从戎亦槖驼负书以行从讨叛王度漠有暇犹为世祖陈説资治通鉴纳君于善延师私熟毓徳诸子日或至其舍出门交友貌粹而言温侃侃易直无有城府机穽尤笃故旧故第迩太室歳常以十月刚日大享其日每风雪冱寒非执豆笾闻钟鼓振发不敢安卧其室冠服庭立至乎已享积学其躬如是施诸用世事世祖二十有一年其居中当睿圣大有为之时与二三元臣上以毗賛其经国下以燮熈其子民者十有三年出而经理南纪谋猷大军于襄阳于湖广于江西新造之邦向化未纯安而集之煦而濡之如恐一夫不获其所一有海隅之难盗贼附起祸譬而赏劝徳绥而威挞徐革其面而浃其心俾方三数千里之氓一喙同辞称其仁人求能推守大帝谕忠武王以曹彬取南唐不杀之训者无公亚匹呜呼后公之薨二十有九年今圣言念尽瘁大帝功加生民赠推忠辅义功臣银青荣禄大夫平章政事定国公諡曰文正哀褒之典无一遗者恩重书棺公而歆兹可作于九原矣五子铎淮东宣慰使钧中书省参知政事钺不禄镛令曹之禹城锷知盐官州二女适临湘令刘彧佥山东道肃政亷司事王遂男孙五汝王行台监察御史汝立汝砺余未名女孙五有从者三吉州校官许崇庆戍守真扬万户刘遂夀武库使刘复余防男曽孙五女曽孙一皆幼铭曰定公筮仕于顾成世弱龄卑官洁慎巳至世祖渊龙谓治须贤搜以自毗如渴幻泉公焉其时先后胥附及践天位大正百度以公为郎左右中书凡我庶政丞相共图日月入告天顔諟顾不恇于威不愉于豫十五年政治隆平维帝之明公猷是经将一文襄汉其始出公军谘为烈益伟既下江夏人暴而仇公则缓之敷泽优优粟饥药疾于赋于役胜国厉民靡不与黜大盗劻相动万为曹以言为兵训枿其豪民视曰公予父予母胡不豫之事以豆爼闻迁省洪出梯赍咨洪闻其来以抃以嬉既释岸狱载糗与粥舟取溺逃于彼登木南安勦狂不缺斧斨僣伪都昌生致用方惠懐其仁两省千里闻其告凶号啼妇子畴非相位死而骂长伊畴若公没世不防谥于太常传以太史矧世其徳众多令子有毖岿山螭石靡穹神保焉依期古与终
　　资徳大夫云南行中书省右丞赠秉忠执徳威逺功徳开府仪同三司太师上柱国魏国公谥忠节李公神道碑
　　皇上嗣厯之元年制特进中书平章政事教化开府仪同三司太子太保太尉平章军国重事上柱国魏国公申敕有司夫既子孙膺是显庸共政中书畴咨防内而所光昭世德上及其逺者旧章未修非移孝以劝忠也其订以上翰林奉常礼曹之臣请赠谥其曾祖考达尔沙贝结为効忠翊运保德功臣开府仪同三司太傅上柱国曰康懿祖色尔勒结为推忠佐命宣力功臣开府仪同三司太师上柱国曰贞献考资德大夫云南行中书省右丞阿噜为秉忠执德威逺功臣开府仪同三司太师上柱国曰忠郎自曽而下三世皆同封魏国公曽祖妣梁祖妣田妣王皆从封魏国夫人制曰可教化以为四世死生胙以大国爵之上公人臣宠光至是焉极虽百其身报塞其能启求储皇匪刻金石将无以侈今而垂后敢以是请乃为下令太子賔客姚燧太子谕德萧太子太保沈阳王王璋其为撰书篆额燧据翰林学士程钜夫事状与其家乗次曰康懿之先七世相夏同其王李姓以小大称及贞献生配姓与官名以色尔勒结太祖戡定天下夏氏既臣防其西征复贰帝闻旋师入讨势如頺山之压卵贞献总兵防徼遇之遂来归俾同呼图克特穆尔招沙州州将伪出牛酒犒师发伏以袭首师马踬以已所乘易使先奔自乘所踬为殿逆击败之他日帝问卿临死地易马与人果何为心对曰臣新至者阵死奚恤不可失帝器使宿将由是忠之遣兵围肃州守者其伯氏铃部谋以城下不克害及其家帝愤防城皆殱之不遗龆稚惟聴求其亲族臧获就所得为百戸有六又诏自今亲族臧获未尽收完及田业为为诸人有者亦悉归之其永为制岁乙未太宗诏定宗宪宗两诸候王与蘓布特征西域明年帅师戒涂贞献在行中又明年至衮腾吉斯海寻与诸候王巴图征俄罗斯至叶尔羌城从宪宗先期至搏战七日防之歳已亥冬十一月至阿蘓穆尔齐蘓城慿坚攻不即下明年春正月凡三阅月贞献从死士十人蹑梯登陴生拉十一人大呼曰城破矣众蚁附而上遂防赐西马西锦为匹皆九名以巴图表其战烈又明年诏班师是役也六年而归功长千夫礼秩与国人为千戸侯者等加宴服四序异宜凡若干袭与大防者皆同其色又俾同伊玛齐为防事官于朝嵗丙午定宗即位曰是大名昔朕分封卿徃为监至燕则同防事官哈逹署行台后宪宗以布扎尔来涖行台録其旧劳又俾同署别锡虎符以监大名至嵗已未凡为监十四年当继餽世祖南伐未逾淮舆疾归薨其家七月二十有八日年六十九传护轊车返葬肃州祔其先茔别封虚墓大名求便歳祠中统建元天下庶务悉归中书故忠节公袭虎符惟监大名至元五年诏诸侯王和克齐开国云南俾将卫士以从至则责治军旅金齿弗率才将射士五伯人殄其众数千获驯象七致贡京师敇用以驾舆自是搜田征伐无不乘之实前古未有者始帝加兵云南取道吐蕃甚回以曲十四年思播既降改由蜀入命公开二涂陆由乌蛮水由马湖乌蛮合都掌圈豕鹅夷诸种拒而不受累战始服自时水陆邮传皆达斜州又俾除左右两江道达邕管平溪洞夷獠五十余州十七年诏将云南万众合湖广四川兵讨罗氏鬼国之叛十九年再征获其酋送京师窜有北死二十有三年诏征缅田濒南溟大国战始克之不及郡县而获大象二十有七遂送达尚乘明年诏镇南王再征交趾命将万众防之平三十八栅前大将军月至王宫王及世子兴道皆舶逃南溟禽一他王以归明年师还衞镇南至左右江界辞还嵗戊子夏六月十有八日冒瘴疠道薨军中年六十三最其履歴始为金齿等国安抚使入觐改善阐安抚使陞云南等处宣慰都元帅虎符拜云南行省参知政事再迁左丞末拜资徳大夫右丞加宴服四赐尚方鞍勒弓矢介胄实使相西南二十有一年地周万里小大之战无虑百数军士有劳其出而家大而枥马细如槖衣金银币具不吝赏予故能得其死力每防无衂荷旃夷蛮詟其威名已臣之国抚而绥之为定金赋以戸髙下为衰迨其薨年籍是一省输金之家近二百万讣闻帝悼之给五十乘传还其柩塟大名赠银青荣禄大夫平章政事諡毅敏公后三十有一年加今封諡燧尝合是三世以观贞献忠节父子逮事二祖三宗六十年间宣力树勲西夏云南勤亦至矣受是褒誺其固宜然而康懿则相夏氏实胜国臣由子孙贵亦与哀荣足昭皇元渊乎忠厚恢乎其仁盛徳之至也间又求国魏所由贞献卒监大名公嗣为之去之云南公弟又死而公冡嗣之军国重其侄鄂诺皆为虎符今其为者则公季子呼图克岱尔若小大宗父子祖孙晜弟六人迭出为者其与世侯奚以异诸亦今代臣隣之鲜俪者公三子二不再见中子则今江西行省平章三女长适同知台州路事巴约特次适浙右右丞宣慰都元帅阿尔丹幼女姆男孙六庶长监中庆路余未仕女孙二人铭曰
　　即戎有勚官及而世不絶其传列圣之制由子既贵推恩其先前圣靳之一二有焉于皇今圣徳参载焘立爱自亲教民以孝致位光显必崇其亲赤舄执圭私庙畀陈昔李七世卞及康懿左右夏王贞献则异圣武是忠入殿出锋后服加殱必全乃宗当顾成庙诏从西伐城凡悖顽贾勇以拔其干天诛曽莫稽逋六稔言还功长千夫定宗御极曰兹魏土分封在予而往其抚忠节世之九年于兹从诸侯王南诏往厘跳梁小夷尺棰以笞大如缅交南溟极浦悉将致讨而竟死鼓自其去魏其来其谁则季父侄冡季子为职民世侯前圣已废独之家疑若犹在胥今国魏四世靡他其与虚邑不地如何有绳维孙有煜其祖匪师伊公一是开府死者已矣生立朝为民具瞻席絶百僚维明天子启宇于此咨尔后人思服其始
　　侍卫亲军都指挥使李公神道碑
　　开府仪同三司平章军国重事中书右丞相赠太尉谥忠武史公中子今中书左丞辟阃江陵行荆湖北道宣尉使杜视今江陵总管李珏则故夫人之季也以其季今东昌总管杞两尝壻我先世父中书左丞赠少师文献公与李氏皆太尉姻又珏友燧而齐年来言曰先太尉所由以致是勲名者先外舅氏指挥实始终左右之而珏亦曰先公出处使相既状愿铭之碑遂参伍故翰林学士李冶敬斋之三韩李氏先德之碑而序曰系之逺者不究已考讳福力穑致饶而施读书能通其槩亲亲长长下侪辈无忤仁虫彖不践性由天出匪学也生公讳伯祐太尉兄金紫光禄大夫河北西都元帅麾下十年其倅武仙杀元帅一家百口据真定叛而事金完州中山皆应之先是元帅之考尚书甞戒备山元帅曰大人柰何教儿设嫌遇人尚书恚曰若必死之人手吾不忍二孙同祸乃擕故真定总管楫故江汉大都督权如北京时大尉在燕市入觐礼弊公驰告宜归复讐大尉从而南溃军已须满城之徐河公唱今集贤大学士王颙之考参谋某今参知政事王好礼之考大使缙推大尉嗣兄元帅凡失地皆复之仙走闭双门公北见太师国王王驰使闻诏太尉真嗣兄河北西路都元帅虎符公为都提控仙复夜袭真定取之太尉惟从公遵城走东北公告太尉吾先自投汝随而下幸我借汝使不伤吾死无害也巳果两全涉堑公又为前水及其颈太尉惟及胷泥夺鞾袜既防跣走藁藁师故中书左丞赠平章政事忠献公董文炳之考某已舣舟滹沱马马入藁收兵谋将有异谋者公手斩之再复真定仙走璧抱犊旋走逾河转镇抚军民都弹压豪戢弱立从太尉破卫新诸州又从围汴城主自将逾河破之黄龙冈走归徳浊河为池主帅萨竒苏布哈薄北门而陈左右皆水公以为絶地兵家所忌宜退保寛闲不从防中书左丞相赠开府仪同三司太保谥封并国武宣公阿珠之祖苏布特召太尉入汴计事公与之偕既走军大殱藁帅董公完帅郑公韩公十千户皆在死列金亡移兵伐宋下徐州与其县丰沛功授金符摄本路兵马都縂管从征襄阳敌栅峭滩石舟师衞之帅下教大尉其必抜而归乃将公等死士二十人公曰可计致之出十艘为挑皷而前俟敌逆战辄退止巳复皷前敌拒又退止三皷敌以为懈而懈也不拒遂疾趋敌舟太尉先登公继之覆舟师平其栅从戍鄢陵又从拔夀春公拜千夫长后太尉使经畧于汴屯田河南立平宋基以公年先一纪无从留后真定摄万户府给军之须约相婚姻宪宗自将征蜀太尉既从世祖以太弟之重分趋荆湖复召公从济江徇地多资其画中统建元之明年太尉当国多劳公于上上亦念从济江以为待卫亲军都指挥使虎符又明年李璮反盗据济南徴兵诸道诛之卫士亦在遣中大军衂老鸧口公与董忠献公合请太尉涖军报可太尉至筑夹寨遏奔突以三月璮穷而防枭磔以徇公既讫赏遂致事陈蒲槊一堂教童妾为歌舞行觞娱留亲賔而不自饮嚣嚣恐不足日为事以至元某年月卒年八十三葬某地为人直谅而不刚爱为言太尉家事亦斥不避在军不乗喜怒杀人不事老佛再复真定屋之列肆者半城阓有以无居室来丐者人赋一间数年而尽惟其弟存奴婢三千人嵗晚皆民之平金残宋为元显侯卒日贫不能葬三夫人赫氏游氏赵氏男十五人珣瑜珍琮瑄瑾公懋珏璇瑜璨珪琳瑀琦其官者珣真定等路管军千戸总管则寳庆路珏与珪也公懋沭阳令琳提举越州人匠女十二人皆适名族官者则今参政好礼与今使相故秘书郎张行俭男孙四十一人未名女孙二十四人归史氏者六人一使相中子官者真定路总管王某济宁钜野尉哈斯托里男曽孙十七人女曽孙十三人公既致事时禁纲犹阔诸将多以僮奴伐兵而歳取富人更直多者十人少亦四三防用兵襄阳覆实军籍有此者罪死珣长千夫为其下讦曰指挥所亦庇三人珣引罪不力事将及公珏时为质代曰吾以吾为质不足资用为之吾父未之知下吏重锢御史交谳终不易辞柄臣三人奏置于理三画可矣而柄臣三人亦终哀其志为亲临刑不悔三奏前赦既原不可者三得堂臣奏军官未受俸宜无诛可之班宜出矣省院臣终以事宜特闻合而之始可比出凡幽四年从大军南征功宜别长万夫之兄珣卒子幼不可世恐人夺有之乃弃巳功求代兄子将曰长千夫吾父兄世官也吾宜世兄须其子壮而之战鄱阳湖真定头堡焦皆防攻常州先登抜属县宜兴从珍宋益卫两王海中功授吉州总管满换湖州而江陆斯其为子弟臣槩之大者故表一末铭曰
　　古观逺臣以其所主宾于而家暂至与去以友贤者之取盛誉烈忠武为元元功求令将相人莫等崇公也主之同其始终其始则自推继兄帅闘不反丘逐仇再踬战野无前登陴奋先灭金于残戡宗于完于河之于淮于汉靡往不皆邻死奚算忠武报之为好其公世婚媾井里既华终以从跸未襮之国逮其丞相进一帝侧彊场之臣禁旅是师宿入门出肃而祁人之策之曰久其据而公翩如委视投羽其施不防不溢其持岂固啬之多后裕垂茫昧其来匪言而告有碑载铭左是神道












　　牧庵集卷十九
　　钦定四库全书
　　牧庵集卷二十
　　元　姚燧　撰
　　神道碑
　　资政大夫同知行宣政院事张公神道碑
　　维张氏汴之浚仪钜姓金由嵗甲戌宣宗播汴河朔逃兵之民皆扶携妇子从之而南蕞尔之土其出惟是一夫之耕不足以食百人有司又括粟饷军以就近之运抗方兴之师徭赋百至犹不能支故人心日离望望焉而思大兵之至以纾其急嵗壬辰睿宗大殄其军钧之三峯山义宗播归徳大河失守故其祖得弃乡北渡乐而家燕会燕荐饥尝防居积以振之祖考之讳皆逸惟知其考字善甫三妣戴李南李实生公讳天祐字吉甫就傅读书聪頴絶羣儿筮仕经歴工匠总管府以儒术饰吏事至元十四之年转尹歴城未赴改同知棣州十八年诏发济南傍近十路民五万人濬交何以通海漕责公董役丞相哈必齐临治其上自春徂冬方十一月天寒水氷数言宜休役待春征集不待临治所可及行堤见僵死暴弃则防伤曰吾曹媚上急公使民冻夭如是悉纵遣之民欢跃归因彰言曰脱上见尤吾请身坐不以相及事闻帝大嘉异裕宗时为储皇下令升经厯功徳使司寻改总判院官奉训仍经歴二十三年官太中太原路总管为才一年有徳邦民刻石颂之明年官中议参议尚书省参议要官非其才可以弥纶宰相图回天下者不足举其职又二年官中奉拜中书参知政事大徳四年佥宣政院七年官资善同知江南行宣政院以三官释门故于佛氏为教信奉而笃守之慈祥惠爱多所及物有司政或病民如徙江浙巧工入将作亦为之授方使吏不得为奸利居刺乐业而行轻去其乡不怨焉宣政五年祝髪之徒安之以为不繋出令以重敛诸山者惟公一人拜疏于朝请留者数十上至大已酉卒年六十三越十七日从葬西山其祖始卜之宅尝稽后世官制贵贱与古反易古自一命至九命上公而极今则九品而进乎一公起布衣积官报政与知院致位二品实古八命侯国之君非独嵗时有以加数偹仪奉尝其先为子孙者亦得衣被休光以纾朱紫真善大其门者一女弟同李出适士族夫人耶律氏次王氏刘氏范氏索氏七男志惠忠恳慧恕亿五出夫人惟恕王出亿刘出六女四出夫人长适实喇布哈三为监州一王出一范出王刘范索卒皆前公夫人子其男女恩过所生至大庚戍翰林学士承防耶律希亮曰夫人吾从祖妹也持其从祖兄戬鄂特之状求铭公碑其辞曰因陵其高力半功倍孰与平地进覆一篑繄张之先发我庾余责报于天如持左符实生令公始学自力迨其筮仕共工是歴后铨尹县薄而不为改倅棣令州用事治浚交漕海五十万指自春徂冬急役未弛公悯冻殇丞相不谋下令纵之擅吾受尤事画上闻帝嘉曰果迁牧于并颂石璨瑳尚书中书机务两参事辄背驰资言指南出知宣政实司祝发故于释典得其津筏昔人之为箕敛诸山今公之来退食闭闗僧徒安之闻诸满秩留者抗章上凡数十可因灼见举职之宜鼎鼎宜其名与位升卒从其先西山之兆勒铭隧首千祀有耀少中大夫叙州等处诸部蛮夷宣抚使张公神道碑
　　公讳庭瑞字天表姓张氏其先临横州人其曽祖渊祖士明以有功金初再世千夫长考楫皇北京都转运使徙家自霫三子公其季也防志不凡巳以功名自许读书力学经史之余兵法地志风卜筮靡所不闚至既冠宿卫宪宗俾从征蜀佐军前锋帅如所防战皆防会其陟方帅其两端世祖斩之军中独忠谨公仍佐前锋军中统始元之明年诏元帅府全师戍清居赐金符俾参其府幕议合时未下直清居南百余里虚实动静皆可相闻日夜戒备袽漏塞罅敌无得胜加善绥懐所获诇俘不诛全之小物利人虑亦必及中土艰蜀药其地饶橘课军士之休役者曰袖手何为其仁日入皮防何升皆库贮之莫晓为何以也视商旅有贫防其资滞不能东者召以其所有畜来无问防何蹄畜给一石皆感泣归语父母妻子曰三相救我自尔相之名籍籍行路用兵开达以虎啸山阚渠江可絶二州漕涂诏公为帅府先锋使将五千人城之旬日而营垒储侍皆完以充制使夏贵集四川兵数万围之诸将勉宜速战公曰无庸彼众十我往则殱矣可遣间取援帅府湏至为图今惟有分地死守以老之吾不为主而为客耶敌礮吾壁当所皆穿筑栅捍之栅连壊乃离栅为堵虚本不筑裂牛马革衣大树縻之令可去来礮至则偃已乃复植敌以城不可井必资涧饮泉出甚微下薪土实之公沸人畜溲溺釡中入土以泄其臭人日数合吻皆创裂终夜行垒至于立寐如是逾月援至不敢前公下令曰敌防吾怯不出必严外而懈内今与之角可必逞志分千五百人为三夜捣贵营果大崩溃禽斩都统栾俊雍贵胡世荣等五人馘首千遗委资械万计以遁公亦身负数创功闻加赉之泽举军覃焉授奉议大夫守髙唐州济师襄阳始抽中民之家为兵赋州若干百人恐吏出入为市身按籍取其壮者与借衣仗卫兵权冝卑之编诸行伍教以进退不相干越或曰足是抽数州责止矣教之何为公曰吾所抽兵比其启行县官或遣使或覆阅耒耜之衣不掩肘骭虽材贲育谁则信之其时留甲退乙更逐纷纷徒自后期衣之兵衣鞬弓手防自足观矣阅使至果惟曰髙唐之兵精良教民力穑野无莱田暇则使修孝悌于乡校豪梗戢缩盗去其疆邻狱疑留率咨平直大司农考绩以治最闻迁朝列大夫濮州尹诏布多方仍黜其殿者一人为长吏劝辞之省曰如司农言正守职也岂敢为劳且州非守独为上监下贰功则均功独旌何为不敢奉诏省奏并升监贰廼尹濮御史台贤之奏迁中顺大夫陜西四川道提刑按察副使风纪峻肃吏重足立为京兆者弗便也中之奉藩都漕公及夫人皆不恙入谢奉教不谨都漕曰吾党忧汝兄弟莅官庸懦不足受任今居鹰鹯以撃抟见伤诚克举之良子酌酒夀之庭臣闵其诬也为避之奏徙四川屯田经畧副使逾年以东西两川各开枢府大征兵围重庆其舟楫兵仗粮储资取成都者十八换成都路总管而四川中书左丞李忠宣公徳辉以王相理赋四川凡屯田征商与盐茗竹木山泽之产民已输而算未入官者皆搜剔之事倚之公以集一嵗而羡衍弥倍以继餽漕自余学校农桒津梁陂渠府寺馆傅先政废弛者莫不兴张蜀平升少中大夫诸蛮夷部宣慰使杂獠犬牙绵络卢叙思播施防之瓖者五十余种椎结荷旃将数千里行御羁縻枿其州县绳削而碉门有偕妇女老稚入市者争直杀人为宣直碉门鱼通司繋于理其酋断绳桥止蜀商于徼谋大动兵入防篡之其司驰告汪忠肃公惟正以中书左丞行省成都问进讨谋公曰俗悍犷喜驯怒逆其所性然由杀一人而遽待以门墙之防小兵不能威大兵不烦兴惟可遣使开谕彼虽凌信而昧理至撼以祸福亦岂有不回者耶忠肃曰无逾公者遂从数骑就途前遣入曰吾至矣其相傒而界盛陈兵来公曰吾从数人而猜备如是何为人蜀人举天子民杀人偿死一律治之今有司逮所偕来特使辞其见知情之所由来援质耳非并尽诛之也而汝为是跳梁行省如以状闻万一赫怒徴近郡加诛而汝噍有遗类乎亦奚不薛之尽刘可鍳也何乃负叛名为之续使壮士推首白刃妻奴人乎此宣慰鱼通司碉门者宜言吾惧汝之妄举而自孽也故越吾司而晓汝其酋率种属罗拜曰吾昔者取羊生磔其碑卜之视食理何食曰吉白马将来可不烦兵公乗果白马神语昭昭敢不惟命乃论杀贼而出所偕即日复绳桥还蜀商通市遂与约自今市者如故事无入碉门惟集郊闗日昃而归其酋等曰亦惟命又以民嵗摘茗官収籴之为局自鬻公变其法聴民入劵自与市令黎雅戍兵屯田自廪罢沂杨山江漕谷以免嘉定州民覆溺都掌蛮反诏公以行省兵诛之公请罪止首恶无及非辜可之其俗惟善挟枪掷人而以过颡厚握松板为盾自蔽已陈公驰马射之矢出盾背半笴其种骇怛曰何物弓矢如是其力也遂捐兵屈服惟斩其酋达兰云軰十人再授叙州等处诸部蛮夷宣抚使后仍故官转潭州总管浮舟出峡过南郡燧时贰荆宪相语曰吾闻是州户满百万良足为治而湖广省臣方事竣剥祸贼变诈月异嵗新吾不呵之只益罪耳不能为也遂去之秦其前植业在樊柱者上田五千亩渠义谷水灌之杂莳桑里可材之木万根奴婢千指既卑两兄田赋嵗下不以及兄籴谷入之其自取者惟城中一第与西郊之园百亩耳今归每不城居徜徜辋川泉石间南直圣灯岩为堂罟鱼于渊穽鹿于山宾客过山留饮弥日颇知为诗啸歌自娱凡居三年忽曰吾乐吾成都竹溪秦父老遮不能止时已疾矣后是三年当至元二十七年四月十四日卒夫人刘氏淑质懿行公所敬友及是偕其三子巘岒岷扶柩还葬安西之咸宁少陵原都漕公之阙且为书托山南江北道肃政畅师文以今集贤卢挚志铭求铭墓铭挚之言曰公与仲氏俱名良二千石为时所器期以公辅年位未防者岂以公年仅过其兄一年止五十七耶惜哉公考悌忠厚深沈明炳朋友孤嫠有不能家必周之使可安以终身有妾慧艶若僻之或告与人语屏所问之则曰吾父也召诸逆旅貌若甚肖叩其离兵失家嵗月与曩闻同隠痣且是公曰而民耶人役也父曰民尔曰欲得之乎对曰鄙人之来直以儿在公所不访而识之非人父情岂求俱归公曰而女居吾家终不能抜列羣婢令夫人尽取其奁饰衣服署良券归其父曰资是嫁之父子泣曰何以报公惟有绘像事之蕲其夀考耳吾友劝农使韩世英叹曰以义断爱人所难能其力于为善率此类三子惟岒为嫡二女长适李鹏翼次适某铭曰
　　维公自少期我振耀薄宦入官入卫宪庙宪庙受臣其审其难一简在心诚推六弹六飞之巡前茅剑外大斾攸经有顺无悖方号宾天遭顾世皇佐戎清居屡摧斧斨虎啸孤军保新立壁饮血劝忠一逐防十帝曰归哉乆劳汝西其守髙唐字我东黎鼓鼙之臣孰手威忍或于元元未善忧轸考绩多方治独最之诞诰尹濮俾长吏师俄尔秦宪旋蜀经畧辍士茅弧授以钱鏄边谷用丰就牧成都大兵围渝十万仰餔需急应繁无少豫暇朝聴之殷恒烛继夜庸蜀平矣帝曰僰夷厥俗荷旃惟汝使宜其慰其抚节以华汝大狂兵之小顽训语始犹革面乆浚其心陆马水舟相望献琛晚移长沙羞奸窳辈以完吾前惟驾早税凡蜀齐秦长民总戎三十维年四稔居东人逺遥之在庭使簉其收为庸寜已是茂我铭丰碑匪伊桓盈英风百世凛凛犹生
　　山南亷访副使冯公道碑
　　公以至元二十八年年五十九九月六日卒官朝请大夫山南江北道肃政亷访副使于襄阳燧逰吴会还过行台广陵得讣于故御史中丞魏初所遂出涕相吊后后三年始拜其墓指桓楹誓曰公平生交友间文我怡者他日当铭是为报子休复亦已叙所履厯见求因记前卒六年尝叙冯氏三世遗文有曰以中议年五十九卒官同知山东西路转运使故中顺方年六十以同知临海军节度使致事至通议亦以同知集庆军节度使六十致仕三世皆止同知亦理之不偶然事之可异者公扺掌曰若是同知不善吾家耶吾他日有避而不为耳今公之夀仅齐中议校所卒官亷副班序正与转运节度同知者等六命四世卒致皆不逾六十呜呼造物之迹人果可以意防见也中议中顺通议为髙曽祖讳仲尹子翼壁考中书右部郎中讳纬世称冯孝子公之先讳由通议筑松庵崧山曰崧后更岵字夀卿童子聪警于书博以疆识赏于中书忠肃公许妻以季之子阙帻由贫试史征商屹屹自饰不荡华惰中统建元时年未壮入掾中书职奏事曹防识沉明得失先事日从丞相造膝清光右部为郎自丞相辨章而下皆友谘之父子并政法制未苛不嫌也人荣耀焉或才禁中省曹多徒颛庸在列庭加汰擢公以风度修凝敷对有次留后一故相长左右幕喜气排人诸曹詟缩公不下之故事诸曹出皆总管判官独抑公真定转运经歴换卫辉总管经歴官承事郎令真定之无极事治考最换令洺之曲周状其薄贪懦黜之围防阳急发民益兵河之北公惟视地丁入中甲者戸抽一人籍之请托不行苞苴不入形势富室施计无所凡窜名他役者皆出僚吏无所奸利其间江南既一陞议政大夫佥山南湖北道提刑按察司事换佥岭北湖南道提刑按察司事二境皆错壤夷蛮人所惮行公冐阻凌歊瘴乡蛊俗上下山谷至不可马或轿以杖殆数千里刺举周治简削冗长官吏数百台臣劳之移近畿甸换河北河南道提刑按察司佥事官市民物不辄与直责悉还之罪去官吏三百籍没赂赇且三千定霜摧电掣蠧朽皆折唐之监州讳发其伏逃讼于朝顾列公实田湖阳三十顷禁杀日杀纡涂乗传多烧驿薪不法十余事诏御史问之无丝髪得抵其诬罪陞朝请大夫江西湖北道提刑按察副使未代弃归寻仍前官换山北辽西道提刑按察副使以疾辞行台臣终日举职风纪求归者其私不可去也择其去家近在十舍外者以便之再换山南江北道肃政亷访副使命下数日卒侨葬檀溪之东筮仕至是三十余年恬忽时荣退易进难数命皆家受之临繁处剧暇豫而集遭佳林泉野服佩宝璐鸣琴赋诗忘反移日观所号雪崖亦可得其嗜尚已俸入尽于给故家之孤嫠与娱宾购鼎彞书画故遗业不盈十金所标襮其阀甚髙跬步恒以羞亲为心迨气息奄奄犹大书松庵墓冯孝子墓雪崖墓赐休复曰各伐石表之阡亦自喜其善全归也遗文千篇晚而笔力逾进辞多雄刚深古畀于文者不能句求凡再配前夫人杨氏即忠肃公妻者今夫人王氏其母休复与休复母之两致其道不知者不以为前夫人之生观行有家为徳如何女温香幼三男孙鹤龄龄彪龄二孙女皆下殇铭曰
　　公生自孱见灵奇也葱衡锵然妙为辞也人一善偏已兼之也其蕴渊渊介介持也其履平平循循施也入司奏牋出县为也同不俗牵异不离也责言言宣责事治也宪府所纒吏不欺也风行岭壖江之湄也防耳顺年不云耆也厚夜长眠寤何时也闻之陨多旧悲也曰良弓传子为箕也柔木不世业悲也独公青氊守不移也世徳陶甄不外师也子于父田播其菑也父材楠楩子构基也有华蝉嫣冠双绥也与乃祖背官丑夷也皆不持铨衮职裨也岂天为悬座右巵也不盈其泉斯不攲也信彼微权冯氏私也滹沱之川浩弥弥也苗胄必贤余波滋也母折楚篿以筮疑也丽牲有穿徴铭诗也
　　中书右三部郎中冯公神道碑
　　中统之元肇分天下为十道道置使以宣抚之我先世父中书左丞公受任天平僚列聴自辟传我真定将以公偕惧不能致乃踵门自起之曰天平地方千里戸版赋出将半诸道而寄至庸浅非得清厚和慎旧徳雅望如先生者孰与匡政令之不逮而抑其过先生负用世才不及见之太平有兆之时阴拱何时敢再拜以参议相屈公荅拜曰某学不切时无有可资吾相取者然不敢虚盛招遂就车行参议无防时中书省召入为右三部郎中我先世父以夺吾贤佐吾惟頼以为理居无防时亦去公在右部故相赠太尉史忠武公赠太傅文贞刘公平章赵公宋公张公我先世父及左丞张公大参杨公贾公尚书刘公稽古议制动见咨诹又其始至宻院未辟宪台未建尚书未分兵刑工三曹之事丛坍繁会决门开裕于刑尤慎恤禁天下诸侯不得专杀罪人死者奏可乃论辑要令条付之法吏俾有持循狱成不辄置辟必疏其情文疑阙谳下有司缓湏臾无死以冀万分一朝或生之也遇于伦败常者必峻治竟之羇縻之国臣或失对都堂欲诘其谩公言冝示有期不可苛明以怛向化以故于今之治文物灿然非夫人与有佐理中元力耶公讳渭字清父姓冯氏其先居定之中山尝臣五代晋由齐王虏于辽从徒北京家长兴辽灭来南系绪则自公六世祖可谱葢昱生道以再世不譲仕生金承务郎居泗承务生中议大夫同知山东西路转运使事仲尹中议生中顺大夫同知临海军节度使事子翼生中顺大夫大夫同知集庆军节度使事壁公之考也自中议而下三世比及进士第独公由任子仕人疑其为问则曰延赏及世自有虞已然厯古不判如曰假以为忠劳之劝是后世訹廹以利之术非圣人大公至正遇下以诚不忘先烈之义故其子孙不敢以能自致富贵为贤而以获绳祖父踵武为光也自后世科选之法兴风声之相荡波流之相轧鼓舞奔走一世之人使子孙恒有不籍基祖父可得自我之心甚失兴孝天下之道近世惟程夫子仕由先妣我法行之上有稽先王之经下不絶先人之泽初掾尚书刑曹移掌机务后掾尚书省知选除金已蹙国一阙守者无虑数人懐告身致旷数考无所于任吏是职者人恒聚诟其短有见讐轹者公覈精宻而先后黜陞动有比依号为允平出佐灵壁帅府李全聚兵楚州观望前却不一其操于金于宋皆未有属帅遗公驰説之欲届而军受命即行不为吾身叵测毛髪计至则撼以大义陈譬恳悃其防惟在不可遗弃故君一言全未即从亦壮其能使不侵辱善还之守均州军事判官改南京右厢机察初金还汴通议将逾河追及行在失公妣夫人赵嬴博间公亦窜避梗棘茹苦徒行勤以事存哀以求亡通议感其志曰礼父在为母齐衰期父必三年然后娶达子之志也曽参以孝已杀伯奇放皆自后妻为曽元不娶终身吾年今五十其达汝志亦不娶终身金亡侍通议北渡河崎岖齐鲁郊以还真定出则亲仆御入则操井臼求择孤臣亡国之戚不失故家素宦之习可防甘其口体而夷怿其心思者皆邭躬为之日夕不去侧立而坐休而出一命之湏畧不自遂积嵗为世不异一日戴白纷如犹为孺子时也执防奉祭哀敬两致世多不字惟曰冯孝子化行闺门夫人事之严师也出与人交贤愚贵贱一接以敬别置白黑胸中故与学士魏玉峯内翰元遗山学士李栾城故承防王慎独今承防王鹿庵最相欵习读书为文不废风雨寒暑节録经史细及笺训又搜辑金代文章凡积若干百卷専经左氏春秋为右部年七十日吾家由转运卒官年五十九故临海集庆再世皆六十致仕独吾贪荣满年格归若后矣会子今朝列大夫江西湖东道提刑按察副使岵自省郎出令无极曰吾祖临海为是吾获从养于是天之私我多也平生晓行卫生法年八十二犹形神精彩动人以至元庚午闰十一月十九日卒无极寓舍还葬真定三桥里之东南原通议之兆文有常山集行世凡再娶前夫人王后夫人师金尚书右丞安石其从祖父岵母也孙休复男曽孙鹤龄龄二人方童女曽孙一人尚穉后葬之十九年当二十五年戊子岵以公未碑弃江西宪副舟达襄阳六月又防暑入邓示燧所自理埋辞白以先人与而先公相好为故人今继室汝姚氏甥为铭先墓碑非子谁义为葢朝请先夫人杨今夫人王其父详议讳徳溶我姚氏所自出之离孙先世父昆弟叔视之夫人燧姑道也用是不辞铭曰
　　维斧钺威君之所司奚取于臣人牧专持用诚允明犹属僭弄矧肆师心刑典不奉中元乾纲既收既张有罪我在敢越奏当公时用狱上体帝徳疑昭枉书情状巳襮宜刑于辟宜亟徐之恩泽涵柔或幸庶防轻平匪寛猛匪深害今三十年作则攸赖古曰仁人利溥一言矧士弼教出治原所又曰仁人立本孝子反覆揆公终始良是公孝越俗格父之慈弊齿寜鳏矢不再妻曽元以还兼公而两清风在碑无期将卬















　　牧庵集卷二十
　　钦定四库全书
　　牧庵集卷二十一
　　元　姚燧　撰
　　神道碑
　　懐逺大将军招抚使王公神道碑
　　王彦弼方总管南康过燧舟中曰弼老矣将委印归毕先人墓事出故人监察御史啇琥所状曰他日必来徐大参琰刘集贤因与燧三人一人铭之足矣刘集贤亦物故余火参逺莫相及且弼尝事汝先世父左揆公东平故惟君焉请又曰自弼及与君友二十二年别君者几二十年不于是焉即求以待他日具礼备数而走三千里之石城恐弼暮涂虽倒行无及也燧曰昔司马迁述汉传皆搜访旧闻与遗老之言为之盖炽史者宜然非必其时功臣子孙一一求见而始援翰也燧文劣下固不敢自方先贤而其职亦太史也今而曰先左揆门者其可让为谨按王公讳兴秀祖忠信考济皆农蠡之博野宋村我太祖始加兵中原围燕不攻而坑中山蹂山东河北诸名城皆碎已防金不能国可必灭也自将征西而留太史国王穆呼哩徇河北未下城邑其年卫王弑宣宗立南逾河都大梁兵兴民既困徴求之繁餽餫人畜杂死道路至不頼以生有迟我元兵者曰敌势瓮来耶亦有不白吾令特诛其后服望风畏之不敢至者公闻兵将至曰丈夫生三十年而劳苦耒耜屈压极矣今已委身饵敌暴骨草野且吾君已出民民尚虽死哉吾有自图富贵耳乃以是撼三十余村之民汝幸从我我能活汝乃将壮士数百辈出蠡疆迎雨大帅万户刘伯林御史夫夫萧公降帅善其来与之帜曰张汝之乡我兵自敛戢不汝侵也大兵及城城方力完守具礟死萧大夫两军愤厉一鼓屠其城无噍类遗而三十村无毫毛伤者兵去而艰食民死相籍公旧富粟地藏尽发以廪饿人又假为种贵其力田作以继糊口又筑屋数十楹以居病俾医煮药其间时其衣食所活又甚多以徇师王徇地大名东平益都功陞新军千户又陞万户从师王朝太祖京兆漠北时恒山公武仙壁真定西山沧海公张福栅信安水中授懐逺大将军招抚使赐金符令招之仅得两公溃民令防居祁蠡深三州种红花紫草以供上方织局后由诸侯王及功臣家争遣使十出括匠天下刘某以大丞相行尚书省于燕亦遣公括祁蠡深三州匠为局使公监之先是常祝天曰吾遭此大兵未尝妄杀人死者活之饥者食之药其疾而赒其不至未尝不力于善也而天报施我者使五十无子何独戾耶明年彦弼生至是告老以彦弼袭职彦弼能译言尝屡使宪宗朝少尚气任侠其友不幸为祸彦弼愿揕匕首仇人之胸幸自屠死不悔友止之中统建元我世父宣抚东平召至监米家仓变陈恶为白米八万石授提领东平路鐡冶右丞相荐之平章塔尔珲公后奸人多窃马始互市朝廷议其禁始置潼闗大洋孟津中滦三汉等所以徐邳八提举俾司纠之凡乘马而南者必视其傅平章首廌彦弼可任我左揆亦誉曰吾知斯人有败则咎余平章言是以奉直大夫提举潼闗十二年公亦从养阙下以至元六年三月八日卒归祖茔夫人张氏年七十三前公卒子男三人彦弼所至事治发奸人为起三百余阙下得省参费正寅连谋宋书论诛如法闗南禁沟髙有支渠久堙其源公割俸瀹之至今防溉利者二十村再换中顺大夫黄州路宣课都提举民不苛扰而额亦溢再授知安丰府今以少中大夫总管南康治皆有迹仲彦柔季元柔早卒女一人适李信生子让与一女二十而寡誓不失身为夫子羞子今有官于朝事闻廷臣节之聚土旌里门矣男孙三人元徳元显校尉金符海道运粮千户元庆忠显校尉安庆军总把幼元恭女孙五人长适荣禄大夫平章政事史弼次适江西同佥枢宻院事陈柔次适滁之六合令董仲次适里人薛某幼在室男曽孙四人二早世二幼女曽孙四人亦幼评者谓史行部与公皆以乡民迎降太祖史氏自太尉与诸子孙将相五人而公之子犹调常铨总管下路何其厚薄辽逺不相及而两女孙之夫顾皆将相将天移报公徳他门也耶诚然亦理之未茔者燧取铭之铭曰
　　观先汉臣陈余张耳耳终汉事余中畔弃耳有赵王余斩汦水天方与汉能与者昌天与仇之宜旋踵亡效于计数一轨千古今蠡为州中城外乡城捍恃强噍类悉戕三十维乡公树降帜岂独室家鸡狗完遂人曰是谋王公为之孰是吾乡可命寄兹既全而兵又廪而饿又朂而稼假种耰播有疾与贫我屋其居于父母邦推爱何如止官怀逺惟富其夀年几九十一世谁又而其再傅而子而孙金紫垂躬常铨一门两女孙夫顾皆将相移报他门非天莫谅维天道逺人迹难知其张其门或在异时螭首之碑有光前兆琢铭昭昭来世为告
　　巩昌路同知总管府事李公神道碑
　　公讳节字子忠考讳松金寜逺大将军轻车都尉陇西郡开国伯食邑七百户由巩昌府佥事迁其府判官行元帅府经厯妣夫人髙氏从封陇西郡君祖珪以开国贵赠陇西伯妣夫人某氏太君曾祖槩气服其乡乡人曲直不愬有司求聴其家髙祖泽而上不可世也其李姓陇西人者或曰犹汉将广之苗胄公生而刚明其尚气侠得赋自家长知读书晓习法律遭时艰棘以战劳自敦武厯忠勇忠显三校尉既官矣复慨然曰吾自求树立如人曰吾薄门功何如即吏部取廕试律射皆入等出身奉班只侯监华之渭南税未上行省开国平凉开国为奏差经厯巩帅田瑞欲异图方闭壁锢人出入是日公乘夜缒出走平凉上变及官军至故便宜都总帅陇西义武公汪世显时为门将开壁纳之防瑞置法公以先时发肤功转防州军事判官超巩昌元帅镇抚都弹压兼照磨加忠武校尉便宜都总帅府镇抚军民都弹压天兵巳残陜西完顔仲徳行省于辈招集熈河庆阳二十四城防亡将卒数万移巩治依险石石门山知麾下元帅义武忠壮可倚时节至其家拜事其母无异生已金社将隳假义武以便宜都总帅身将三千人东援道败之余才三百人连汴金主已播不至家追及于行説令西驻石门因秦劲兵以图巴蜀不聴走归徳走蔡自经死仲徳赴汝水三百人皆从死惟十二人为谋势今业然石门日夜望吾东音计今日即徒死无益必归必报十至秦州为秦所止二人越去语巩时秦帅钮枯禄已不受巩命自为七省顾檄义武来计事开国谓义武无行请不往尝从公既至彼以失乏军兴锢之已诛数人开国度不可得脱殆呼公前曰吾书为赋误语置枕丁即自经其帅欲并除公赖赂珠其妻免始从防归之郡东原未卒窆闻敌且至众悉防去公曰吾寜蹈先白刃不忍敌坎不掩暴吾先也竟卒窆去敌旁午驰终不至茔义武孝之俾袭开国帅府经厯盖甲午正月金亡明年十月其府犹称天兴义武集将佐曰主今亡矣谁与为忠人以羣盗遇余率军民万家为口十万来降皇子奎腾义其后服曰为臣能然何忍罪戮仍官以便宜都帅府凡其前所节度二十四城还受节度公亦仍前宜都总帅府经厯始去险就夷还各城居官舍民庐皆翦荆棘斩蓬茅为之使人父子兄弟得以休养生息至今西土种族殷繁谁之力耶寻陞巩昌府推官讼清赋平再还其府判官帅从大军嵗入伐蜀责使继餽虽千里数石不能致一之地不匮功超佥兵马都总管府事俄权同知兼便宜府经厯方年六十忽不仕而乐砾石山水为墅其间号蛰窟老人不践府城絶口官事树桑及他可材之木若干千章竒花珍果埒是惟树松二十四不多益也防泉列石幽蹊危榭人之至者瞻眺望归如在物表时兴佛老之徒研思丹方奥典如不足日故旧或过必烹羊系豕剧该纵饮厌醉而罢来者共席不贱耕樵年八十三聪明轻矫不衰壮时登楼上马不借扶掖几杖非不御不设也一日疾子孙问焉顾庭筠等语汝兄以防来其以为言奴婢数十家吾食其力久其民之以至元甲戌冬十二月三日为诗而卒计始为墅实二十四年或曰二十四松盖前计所止年也明年三月甲戌袝之襄武城东原先茔二夫人陈夫人前卒二十年继夫人王前卒三年三子庭玉今资善大夫行西等处行中书省左丞庭钧巩昌路兵马副都总管佥巩昌府事兼便宜都总帅府经厯庭坚便宜都都帅府巩昌路都总领二女一适辈昌路都元帅兼权便宜总帅汪翰臣一适鱼温内外孙男女合八十九人曽孙男女四十六人平生笃于人伦妣夫人髙卒事继妣杨夫人不知非非其出及卒遗二女俾陈夫人子之筓未归者厚其资贿嫁成州武亨在抱者抚至成长嫁帅掾南汝徳又嫁弟忠孤女巩昌元帅府参议都总领严孝忠弟贤府判官卒其子至巩昌都总领庭某壻刘氏夫妇皆卒又抚其孤女嫁帅掾张珪后庭玉自蜀军中嵗一再或一来觐公不善曰古人以战阵无勇为非孝岂可以我故轻去而军且吾所以甘伏田畆乐之终身而不悔者以汝及功名之防有搴取之才必张吾门于他日孝孰大是若晨夕侍傍不乏致养则汝弟责勉思吾言无以匹夫亲亲为心故庭玉一力边陲最是质子至将相凡六十年﨑岖巴蜀甘凉之郊隳名城摧坚阵徕伪臣禽逆王与斩叛将大小之战四十为时劳臣又善谋画以世祖之圣能受尽言而不罪人至入告大计诸侯王犹苦于扞格自余老成顾问之臣日月至前如承防王公一咈其聴雷霆之威几不可济而皷鼙之帅逺阙廷数千里数嵗不一至焉从容片语回轸圣虑于十年之后而得开可田何道哉岂言适其时不泛不迂而切事情然耶亦素谅其忠也书之言曰啓乃心沃朕心尚其似之此二官之笃其眷者呜呼有子哉铭曰善为涂行日昃而息所以再程不窘其力即小而喻公焉似之谢仕未衰岂年是期无称平生日托岩穴徒兴草木腐泯为匹思公荷戈遂逐羣雄四顾长啸横厉云风事揆义为不罪于教语臣而忠子职已孝人纪立矣为荣斯多人爵崇庳我谓斯何爰树礤山防蔚阡陌匪利斧材惟以种徳责报其子捷于皷抱曾未卅年将相身都有不话言言而既绩惟不授事授靡不力嗟今之人或难其全不难令终而难今传公两令之桓铭斯琢于礤之山式配吴岳
　　少中大夫静江路总管王公神道碑
　　敦武校尉衡之酃县尹天锡手事状拜而言曰先人少中大夫静江路总管始从事故宣抚张子良公于归徳实先生族姑之夫后以掾事先少师公于汴则天锡今请匪直以先生铭贤公卿之墓之多而来以先人两公故吏有好故也则昭诔坟道者舍先生奚托先生亦奚其辞燧诺之曰子言良是而先公及识之为序之曰维王之先天平人曽祖而上逸其讳祖镐金泗之虹县丞考瑀皇大将察韩署为睢州军民长官初大将尝徙淮南某州降民于睢以其家凉再西徙于凉而奴之为其总管李侯讼之大帝潜藩为下教正之还民诸睢长官所领实是民也公讳钧字闰夫幼而惟儒之师长学吏事流辈以为能惟惆傥自许不凡每恨枳棘非鳯鸟所巢知者竒之惑者笑以为夸也归徳隣睢金季宣抚公自范阳将其部曲奔泗州将楚将者潬其骁杰与一军多冐法难驭谋殱之宣抚觉一旦大阅战士率其徒十三人突入斩楚并其军徙泗民四万归徳中统之元公始从事是府至元五年故左揆刘武敏公开用兵端于襄阳诏集天下兵临之制宠武敏汉军都元帅専将其军其年又诏先少师开省于汴足其餽继明年擢公掾省九年公防撼武敏中合机意为奏官以从仕郎其帅府经符金符故丞相史忠武来莅师明年襄阳下奏官以襄阳总管府判官十三年诏以湖南戍军多疾恐坐不习食稻俾公舟粟若干万斛如湖南故丞相阿尔哈雅所明年丞相奏官以奉议大夫行省左右司员外郎遥知庆逺府又明年升朝列大夫左右司郎中皆仍帅府金符十年升中议大夫永州路总管二十有四年升少中大夫静江路总管二十有七年龙集庚寅夏五月二十有一日防雷州官舍年六十四子天锡迎枢归襄阳汉北古城后十一年始具碑坟道鸣呼概公平生迁七官未尝一遭暇豫掾省则当徙河南汴梁之民屯田唐邓申裕嵩汝六州之郊经厯则画夜介胄虞敌行垒判官当诏故太傅巴延公将数十万众南伐大集启行襄阳公位府末属军旅百需朝出而夕责成其躬徴呼之烦有穷日不遑食者当西南五十余州新下而宋余孽两王儧号海中逺则广之东西濒海诸州近而衡永全潭之属县江北黄信阳皆袒臂和应觊受伪命以自为名贼杀长吏平民据州县壁山栅水负险骚乱者在所千万为羣鉏铲底平公为员外置同正其安集之方谕信之言抚绥之使傍午于涂幕畵居伙公升左右司郎中之明年两王死丞相加兵琼崖儋万海外四州留后造舟鍜刃馈粮一切供亿靡不皆集为永则前政当周龙张虎剽杀之余长吏利之根防深治以取赇售公防兴事者以法寜谥而休息之州民与儒争防其徳状其治于省数百辈遂有日本之师赋造海舰皆取材于民而促其期舰于矣犯法臣平章省复覈有司侵牟为计局责偿之徴敛户及为静江始是郡由抗王师防而坑之官寺民庐一炬尽燬惟娄钤辖将所部二百五十人壁月城丞相小之而多其忠曰是何必加攻抽兵卫之视其终何为也逾旬娄奋身前行曰吾甚欲降加苦饥何茍恵赐之食惟命乃遗牛数头米数斛壁下之部将开门取归复阖吾兵自上瞰之其曹分米炘不待熟生脔牛噉之立尽饬其曹人拥一火礟坐然之声发如合数百雷霆为一城土震落烟焰蔽空吾兵有惊死者火灭骨尽无圭撮遗亦死事之竒哉迹是可灼其为新造之邦之民也又防再诏皇子镇南王再征交趾民惩前困皆舍业而逃十室空半省檄公身至海北十九州督餽檐负逺向者无虑千万夫军不匮储又持诏料民海外凡四涉鲸波得户増多其旧十有六万省又为计局责偿料民侵牟而徴敛滋酷几是数者皆取民怨仇人循墙而走者及公为之不鸷其威而事功立驯难事之臣而使辱不迨已其才长治剧将顺何如也舒噜氏辽之贵族世连姻帝室由金譌为舒穆噜夫人舒穆噜汢汉万户老格之孙珲塔噶之女万户图噜之姊也归王能颛家政公卒而门户益树立虽天锡一子与妇孙宣慰女甚爱之者严于教朂不少借以顔色俾以廕及天锡尹酃县亦确确其艰哉内外姻戚皆服其寡而有操公元配杨氏续庐氏卒卢兆卢惟一女与今三女皆他夫人生子如已生一适某余幼铭曰
　　惟兹下民阴隲有天或阏而贫或华以绵世之信之如寒与暑其未逆知不一方所而独于公始终西南由宋而汴而襄而潭而永而桂极海之外一逺而宦一振以大古九其命今品反之九命无从九品则卑公品登三实古命七州牧侯伯其揆归一泽俾及子吾元之仁七品官之酃尹发身何嗛于生何憾于死文以列功碑汉之涘
　　平凉府长官元帅兼征行元帅王公神道碑
　　王氏由宋敦武将军尝令鳯翔之岐山官卒子孙遂家其县之姜村大父世昌业今进士举父大用以材武为千夫长生公而卒公讳钧以幼名戚七行为孤童子时鞠于季父大有所已荦然有立志长以侠闻自令而下一县之豪无不与之游甚为季父所知期以克大吾家防我元加兵闗中其视大城坚阵不啻惊风怒电之摧枯震落覆之如此其易也幸大军去而羣盗复起岐雍之郊百千为曹以剽发财粟为业及既殚亡无所得始掠人为粮于是行省开府长安累调军诛之不能平长安路絶而生齿益耗矣公倡集乡兵万人自将壁拙山后移壁三棱堡侦得贼巢窟纵竒击之禽张嵩北山斩安和扶风遣辩士説降梁七晜弟干州枭杨政马超山磔线张汧阳并将其众上功幕府迁都督控再授鳯翔安抚使行省弃闗中而东乃移所部与邠泾干恒数州流民复鳯翔缮城郭辟田野为战畊具刘咬章自敌来归麾下多谋杀而取其财者公壮其来发卒卫送入汴由是汴都方闻闗中城邑犹有未尽没敌者遣间使懐金符即拜鳯陇元帅壬辰大蝗饥移民就食秦州始与今在丞公之祖汪便宜义武公合力拒战甲辰金亡明年廼下我元义其后服释不罪也俾将所部从伐蜀自效其年钞沔州防大安军明年破成都入其郛其年入觐以功赐金符仍故官帅陇州明年防遂寜明年袭万州战皆防又明年由鳯陇平帅改平凉长官元帅兼征行当弭兵之初平凉之民披林莽茨屋以居者无百里食半蓬稗故部曲闻徙镇皆扶携老幼以从嵗中得万家明年再从伐蜀再破成都虏其将以归完朝驻跸六盘山平凉实近都供亿之湏使者徴发旁午一日数辈皆取给其家后赋入粟沔阳率十而致一皆不忍征之民为代输三千石故二年阖郡帖然复亦由此故比他诸侯家至今为甚贫凡在郡二十年请老于朝以子赟袭职又八年当至元丁夘春二月五日卒年若干其年四月归岐山之先茔数百里间輀车所涂民哭之如失其亲戚为位以祭者数万问之则曰吾属皆昔见活于公者也夫人李氏同郡着姓前卒子二人赟某官由知平凉府转同知安西路总管府事方为之资授室而卒男孙二人未名公以不及养先公防之终身四十年不御肉受官必推功二弟初为鳯翔安抚使援挂招讨使琳都总领后为平凉长官元帅兼征行又引珪代征行琳为副帅陞为郿州复以珪兼知州事雅善岐山令进士刘绘相失兵间及开帅阃绘为民洛西宋自襄邓并西山出兵为刼居者屡急公为其车马逾三千里迎尽室以来敬事而欢奉之数年后闻定乞去固留不可厚币归之若是者皆坐资笃于伦理不待学能者也大本既立其他闻人父子兄弟虏于人必捐金搆之以全其天属得蜀士则延致幕下俾有食以仁其妻孥又其稚也铭曰
　　遭时之艰不武有力可以服人人则见役大兵之余枭狼猬生脍脯视人何忌不行公愤以叹嵩呼右袒义而从者旋踵盈万梁氏晜弟嵩和政张凶饕几时身膏斧斨大慝既殱俦党谋我有以恵徕用乌不可汝饥然耶我汝糗粻寒切汝肤我有衣裳人人奋激昔迷不又恣公使之公令敢后沧海稽天精卫所仇誓衘木石以絶横流金亡明年犹用其正元舆一轨来方请命从征庸蜀疾战先登奏功斩墀称之曰能金节命书擢长帅阃万室通都棘茨起本使不授馆至即我庐赋粟逺输我牛我车种徳在人沦浃皮骨年胡可长名则不没矧子肯堂有文而才务昭乃先未艾其来于岐之阳于渭之涘琢诗穹碑终古之视



　　牧庵集卷二十一
　　钦定四库全书
　　牧庵集卷二十二
　　元　姚燧　撰
　　神道碑
　　荣禄大夫江淮等处行中书省平章政事游公神道碑
　　公讳显字子明以至元十有九年拜荣禄大夫江淮等处行中书省平章政事明年夏四月二十有一日薨于位享年七十有四明年十月二十有八日葬汴梁祥符县之西乡后是二十有三年当大徳丁未其元子海北广东道亷访使永锡俾其犹子偃自汴而郢持故翰林侍读学士高凝所次事状以墓碑见托燧徴而叙之游世不可逺本考逸其讳妣吕代之崞县钜姓嵗为羊裘三千以衣寒者佣工镵平太和岭石路艰崎步轫售直白金为两五十又伐石桥崞水以通夏冬阂涨病涉乡民惠之目为崇善老人天马南牧金宣宗播汴徙君许之临颍东臯卒其地嵗壬辰防许公大帅巴尔斯布哈帐下由是善国言俾经厯其府事后同千户阿尔乌兰从诸侯王南征破金商钞房禽何太尉襄阳下帅府版为副逹噜噶齐军将刘仪段哈雅实克叛执公送建康太尉刘石河言其材武于制置孟珙防珙移节于鄂遣石河防秋淮汉公説珙求为前茅遂得俱北将及随与田僧住二骑夜遁豺虎纵横出入林莽濒死数数及邓之新野适阿尔乌兰巡徼相顾悲喜偕至大将察罕所为驿致龙廷嵗庚子入见具陈恩主弃妻子挺身来归及自建康抵鄂州军镇戊形便兵食虚实我加兵诛可以必举太宗喜顾迩臣曰若軰曾防一言及此因嘉叹公昔太祖由一回鹘迎降赐以羊马授之玺书从其所为人无谁何卿自脱敌死间闗以来又非其所欲赐白金五万其两用之有竭其封襄阳新民二百家世为佃民加锡银符锦衣二袭亦授之玺书从其所为人无谁何归率是民复堰鐡拘壅湍水为渠溉稻田千数百顷人頼其利后宿卫宪宗制授之玺书从其所为拉吉尔廸幕长且行赐之酒辞帝曰卿辞朕前将饮无人所耶公曰臣何敢面欺今既効死军前请从此十年不御归至邓大帅军汉北敌壁间寂无人开门防帜招诸军进及帝自将伐宋谋由蜀入兵及散闗公谏巴蜀水则江流悍急陆则陟降山巘舟车皆不可施利餽继甚艰六军出此恐非万全之策不若取道闗东夷涂直临江汉世祖时方渊龙帝曰左方之师朕已付之业已至此其有时宜即彼言之嵗戊午也明年世祖已祃而南追觐于荡隂教自今凡所欲言指故平章政事亷公时以宣抚从征偕以入告大军至黄陂责中书纳罕资取敌舟公言斯人傲忽于事恐既集者不严守警将复散走而果然俾公治别帖万户战舟而篙师不足公曰江南之民居多濒水无不能操舟者尽前俘壮士立两帜下令能右否左得九百人遂济江授之银章行宣抚使世祖正位宸极中统之元制位中书左丞大名宣抚使张公仲谦下明年代张公为使其褒辞曰割爱就义遇敌有功处已端方临事敏给又明年李璮反盗据济南张公抚讼公尝通书璮帝谓近习防某岂为是者鸷禽为狐所憎然耳及籍璮家而书无有勅以讼者付公听其甘心其人亡命逾年公召至其妻子晓之令出保无他也其人膝行于庭祈死曰曰吾诚为是汝言而可吾所无有而汝言然汝为妄人敕听吾甘心则生死惟吾吾其忍汝杀如昔遇之公以平贼入贺进宴故事非宗臣国人胡牀不入宫门殿坐皆席地不为设榻侍宴不称觞至是公请称觞制可之后赐黄金盈斤他日帝燕坐虎帐方止人入宫至为卫士所诃争呼于庭帝曰是非防某声耶召入诘曰何为而然公对臣将有请为卫士所迈不知疾言上彻宸聪罪灭死帝黙久而出之裕宗时为为中书令枢宻使适至复召之人令尽所言对以臣闻将改宣抚司为宣慰司且司者官之名也使而下官之人也由所官之人非才事故弛而不治何闗乎官之名今虽变名宣慰不求惟贤惟能任之仍夫宣抚之人犹恶夫鼔不鸣而新其枹声岂加大哉因厯短诸臣无少借隐帝顾裕宗曰汝他日求可眷倚者须此辈人至元二年进嘉议大夫益都路总管兼府尹未几改南京路总管兼府尹四年改大都总管兼府尹公因以乘舆嵗来居冬其储峙谷食马藁秸诸物和市之民直多不给为所司盗有豪宗钜室田畴连阡有恃不输中下之家率反户及公则以物力多寡差赋之直已无所渔牟敢有为旧骜猾者悉论如律民力纾息其半赐楮币五千缗入言左右两丞相安图巴延二大臣者一居中书其事足治宜分命左丞相为枢宻则六军之政将日齐肃于前制可以巴延同知院事六年授河北河南道提刑按察使八年防阳用兵之四年改总管水军万户创石囷七于汉中流以絶敌舟馘围之兵千改陜西四川道提刑按察使皇子安西王国秦未至公见之六盘顺圣皇后赐金帐载数十车用事臣欲置宪府奎钧庆赐之阁宪副张庭瑞不受曰汝总管自有府其即彼以置留车一夕用事臣才其不恭锐欲深治力陈辩且责其人霰珍罢右丞相入为大官人有事干者斥曰吾守大釜鬲者他非所知汝王食官不师此而行乃越职沮挠风纪或帝闻之谓王弗戢左右也王虽不善以受知列圣身见其摧大臣于庭且闻帝托裕皇于他日者庭瑞由以得受轻罚二巴延济江下鄂帝曰防某曩者曾事列圣于朕前策取江南熟矣非直能言亦能为者今闻济江而独不与意必热中其召以来授前军宣抚使大军临苏公从七骑薄城呼曰我防宣抚也来晓告尔州州将丞相奉诏诺诸军以平江南诛赏精明其早自来归取富比他州将不然梯冲一树则加诛后服为屠屠常州续耳无殃生齿数百万也王安抚即以城下公身至坊市集吏民谕以天子仁圣威徳军律降城不诛其安尔室家无恐或持金为谢曰吾非利货为者授苏州宣抚使遣人四出招来逋民凡得十三万家贷仓谷为石百三十万为种于民约秋熟偿官民欢输之无少折阅十四年授中奉大夫浙西道宣慰使杭民闻来相语曰吾属幸哉善抚安苏州者防公至矣明年入觐布币萧墙俄帝辇至顾谓之曰卿老人宣力良多一日俾坐胡牀持枤指使宫门何事不集其日入宴坐赐之榻辍大官所上饮食之后疾遣使医持药衣白貂裘皆殊恩也疾已入谢言江南頼陛下神武文轨一矣惜往敷宣圣化者不称任使勅语之中书其年国人为浙西宣慰使者死省奏以国人嗣为上曰防某非国人何且指盗杀臣为平章者曰是不可居汝下者岂可久使亚人明年授中书大夫中书右丞行浙西宣慰使又明年用兵日本江淮福建湖广之兵将十万众皆齐集资食于杭凡廪米八十余万为石又造海舰若干百艘材不足于足劝富民佐木皆酬其直又锻治甲仗一令之下星火不喻其急动以失军兴缓制敕从事其堂帖无如瓢木弩莝刀皆预为千事盗杀臣益忌乃好言入闻防某髙年当以某人为使少分其劳实欲遣位公右上召其人至曰防某老人汝可父事其欲位汝其下三四何所惟其言从十九年是臣见杀于盗其姻党贪墨奸窳上盗公帑下厉齐民者诸不法皆露而东南新国尤罹其毒公为钩考惟是一省徴赃四百余万为缗明年明州民饥贷米石五万余约偿如杭及再用兵日本诏军与百需责使供亿其时已疾犹支持视事寻薨于杨州官舍斯其所履厯措注宠数大者自余其敏政如尹京日必待命于庭秉令中书乃归治府虽事丛至其前必决一或然火达曙不得家食则必取之市霜雪寒慓至宿于野与造海舰于杭役塲达城二十里比晓已至督视竟则听政于司夜必二鼓方息其恤孤独或为人所抑则不大声色呴呴导使尽言事虽无迹计数以求必得其情其推诚感物如南京盗数人窃戍军之马于律当倍其偿军迫南征为先假诸公帑同署者难之公则曰过则在余不及诸君与之期日纵盗归取之家如言而反悉输之官受罚不防为杭生获荷叶浦贼周先锋辈四人公曰堂堂宋室国家取犹覆掌鼠子何为皆官以廵检给衣服货财遣之曰能与而余党舍贼为平民惟汝反靣叛归亦惟汝旬月招其党倾其巢窟牛天王据海岛官军加诛积嵗不能平公惟遣象山僧往説之乃与之偕来凡此皆事动天听者也三夫人张氏赵氏完顔氏子男四人永锡永禄天祥永弼永禄知延安之绥徳州天祥入侍裕庙于东宫与永弼皆不禄女六人长适陜西行省男赵某次适提举男路构次适襄阳路总管马国璧次适蕲黄等路副宣慰呼图克岱次笄而夭季适史太尉忠武公孙知安陆府史炽男孙四人偃亿伦僎女孙二人长适提防奉宸库尔佳思政幼在室男曾孙三人元嗣元伟元晖女曾孙八人铭曰
　　在昔英文名城剖分为开国臣赉其庸勲公时还南首策平宋克沃帝心顾曰禁从咨汝如林孰为斯言斯犹宜同功劳位尊其封襄民为家二百其世有之尚力是获定宪二庙守而不渝嵗赋名城天府尚输独复公家尽私其有虽储千金富无此厚英文富之世祖贵之在笥衣之玉食馈之位亚人臣龙光匪夷自夫壬辰迄于乙巳五十年中髙明及此谓非人豪谓之曰何槩其平生庻善则多维列圣知无是为大爰笔之碑永白隧外金故昭勇大将军行都统万户事荣公神道碑
　　大徳辛丑燧持宪节使江之东其明年袁之总公荣显祖书遣属吏聂复礼主政致父都漕君之与其同官题与别驾乔篑成李仲和及江西宪佥郭贯行省检校阎宏之书为先以厐太史咏所状曾大父金都统万户公之行拏舟三千里来宣求坟道之碑呜呼逖矣勤哉是有比焉昔腹胜军节度赵慤死于金及其子故同佥书枢宻院事良弼使倭哀鸣先朝愿诏词臣赐铭于石制可则异代之臣能忠所事者举宜得诔乃序之曰孔子游太山见荣枯期年九十五鹿裘带索鼓琴而歌于郕之野曰贫士之常死人之终孔子以为能自寛今荣氏家横梅之清池违郕不大逺岂其遗苗欤公讳祐在金叔世宣宗蹙国播汴河朔豪杰所在争起倡糺义兵完保其乡金訹以官兾頼其力复所失地闻公有众逾万以为昭勇大将军行都统万户府事故竒其服别异他军俾戱下皆华防人望空杠孑旄束斾知为公军遇士大夫长于绥懐衣食皆资其家故战人致死力所当必摧有效蹠蹻脍人肝者立磔为徇以故其军生齿并隣不耗焉卒葬清池讃善乡王强原夫人王氏子男四人兴既嗣将将是军曰吾于申令之际不得不建是都统旗鼔然戱下千户皆父之执不可一旦偃肆居上宜贬吾名止曰千户一军益跃趯用命其战必前列以身当当敌有所克获惟众取之少不觊见与夫能寛且惠皆闻见之得其家者河朔平太宗即位三年辛卯肇置徴收课税所河北东西道辟为沧盐办课官时理财臣争以苛剥相高独能恪其素守人以善誉卒四十五五隆昌埚官埚积盐而席其钧石之所次显与贵女子二适李氏孙男九人当早卒淮都转运副使自沧盐利民场为司判副使清盐使至以承务郎为今官终始盐官故悉其盖是司惟榷鹾利煮海为之灶则不一其所赋车州县发轫自灶逺或数百里才先与直三分一至埚尽售之一遇霖潦留陷泞淖毙牛败车蹄轮填道策于中书愿募商旅纳估于官持劵即取诸灶嵗省车直为缗三十余万今着为令年饥人噉草根木皮预虞灶民散亡称贷钜家米为石千布为端万分赉之约偿乐嵗又大雨水溢灶多冐没煑不盈数嵗赋用逋度支责徴系吏牣狱再至京师求遣御史按覆得实复捐七千缗皆惠政也及显祖同佥宣政院事曰吾子三品荣耀矣遂解组课童耕桑野服徜徉其乡呜呼其老子所云知止不殆者耶成漕司廵盐官次昌珪斌珍得孙都女子女十人适徐李赵某族曾孙男五人钦祖管勾厚财塲继祖大用库副次显祖也今以中宪大夫袁州路总管兼管内劝农事提调造茶勾当袁行江西省而举刺则湖东宪府宏贯皆言荣袁州粮二千石治最江西贯燧所畏宏尝同太史氏言皆可信有是能子为臣明时宜都漕君轻去袖手一堂坐视其猷为也绍祖以国言教授长芦庆祖礼部奏差女子六人适齐范王杨李严六族孙男五人滋安源溥溢女子子二人铭曰屯难之时弱不自济其依于强亦势必至金徳自宣既厌于天接淅而南河朔弃捐伥伥遗黎既安旧土匪连为羣有侮孰御维兹清池海浦在东桓桓荣公万夫所雄如鸟之归有菀彼林约束不待来比乌在无他求为全生是頼譬众同舟风涛中流莫不奋檝攸济之求为将是军善作士气人华其防表襮自异昔鲁烝徒贝曺朱綅何是肃暇千载有今万夫洸洸不一其面而一其心阻海之甸非一公威而一其仁寒饥在人如切吾身孰有不裳吾解以衣未飱孰有我庾其饎犹惠小小有甚大斯匪曰禁残寡妇孤儿人鱼肉之溉鬵已久天懋其功宜炽厥后子长千夫年艾不遥岂俟曾孙畀其光昭嗟惟令孙才优治赋何便不张无不去迨曾孙贵考槃遽歌子仕父休止足如何曾孙袁州良二千石登古七命其进未极凡之有家孰造孰承诗之金石垂示云仍
　　浙西亷访副使潘公神道碑
　　公潘姓讳泽字泽民宣徳府人府在金惟州曾祖尝为州孔目而逸其讳祖禄考得用生行军万户府提控涣及涛与公伯仲氏皆善厚殖其家资公读书壮而逰先师鲁斋左丞许公之门尽戛故习而气大变飬亲不违其志事兄爱以敬闺闼有闲及出门庭卑以下人语恐惴之遇夙无所厚薄者于涂必谦谨恋嫪令尽所言不峻谢别用太保刘文贞公荐由从事太府监擢监知事转贰左藏库使出再提举织染局金符在顺天路官承直郎宣徳府则奉训大夫课皆最陞奉议大夫知州兼诸军鄂啰始有土民以行所学郡旱遍祷其境百神已乃诣郭西泉投文祝曰山川之神其所司者惟在能兴云雨以水下土耳今旱暵如是不能膏泽之神固已不得其职使州刺有罪幸漏谴于明天子必将殃之宜止其身吾民何辜横罹斯毒则尔神又佚罚矣敢恐恐退俟终不得命当自劾去其夜有光如星腾泉明日大雨为屋祠龙泉上自公未至州之南并山风为灾又为文祷曰风者天之号令顺四时温燠凄凛之气发逹遂成万物者也时自为惠反之而已灾况暴厉无节穴涌谷起飘翔尘沙偃揠禾稼以病民哉禾民恃以生上以出县官租赋下乃仰以粢盛报事乎神明今使之贫窘无所于食目其颦苦之顔耳乎愁叹之声神亦安所利之必州刺之是矜其收是怒自尔风灾衰息民頼至今尤究心用狱前政系疑盗八人榜掠百至求迹无所公明其非辜皆出之刼家讼公故纵无几时而盗果得西京械成狱令待命他郡过治囚号市曰此州之人神明公以为包拯复生独不能相活耶公将召问同列谓宜发卒卫出吾界而已谳非吾事也公曰人求直其枉乌可阳为充耳不闻卒问之葢太原民输既如约矣仓吏不以时受入钞贵家奴令代其输既如约矣奴与伪为钞者友阳悔之有我善钞而归所伪为我急其得不详视也出而用之而事始露有司鍜成之谓利利贱而买之伪为首当以见知法公列上之竟雪其诬而抵奴与伪为者法赋州市牛公惩他郡驱牛至官择可受直听命旬浃奔走烦劳废其穯事令持价即乡民自为市吏无所奸利驵侩亦不得上下其直转知兴中州入为监察御史刑部主事恃当国臣知多行不法察院召按不能致公从卒至部捕之一讯而贪墨皆出论如律转佥山北辽东道提刑按察司事治有田民杀其主者狱已结矣公详谳之则其妻与所私夫为之乃昭田民当二人法又有讼为豪室奴其一家十七人有司观顾数年不能正公以凡今鬻人皆画男女左右食指横理于劵为信以其疎宻判人短长壮少与狱词同其索劵视中有年十三儿指理如成人公曰伪败在此为召郡儿年十三十人以符其指皆宻不合豪室遂屈毁劵民之或言髙丽王有逆意集将吏将徙故都诏近臣偕公即治公以王今尚主王设举事主安不知知安不上变闻而噎嘿以从他臣治狱希意深鸷求竟公独轻平主果驰使明王无有事从中变制使多得罪独还公宪寻入都事御史台剖白羣疑商订时才自其口出人所畏缩皆身任为无少顾让然不专已博咨之人尝曰君子小人喜以朋从观受荐何人得过半矣又致察其间有失而不中哉今曰必吾所识则识有尽不足列职中外况未必尽贤人曰可者审可不必囿以资格故评台臣者皆曰自公都事察院监司一时翕翕胜职最众出为江北淮西道提刑按察使按宣慰家儿怙势抑买民物不偿直与偿而不满者皆比赃论后改提刑按察为肃政亷访转江南浙西道肃政亷访副使方分杭州州以至元壬辰秋七月一日卒年五十五仲氏子希善希逹五千里与柩归乡明年八月始葬先域夫人任也三男希大希成希安大成皆前卒希永他室李出三女适任徐张氏皆士族公既贵矣进伯氏子希明事裕宗于东宫今出知隰州后葬二年伯氏惧公平昔之善泯其不闻乃身入山敦工伐石求其同门友秘书少监杨桓状其事俾燧铭之碑燧曰公之为人桓为行实文何尚焉念今之世子弟为父兄求托金石为传者或多有之如提控以兄能反复致意其季者才独一人鸣呼岂不若是不足为爱敬报欤铭曰
　　维公生资粹其民彞加及先师北面事之仁义防辞道徳盛仪日耳以闚如垣厚基增崇其卑如田有镃多稼离离尊闻行知始由家推慈孝防耆闺闼枲丝秩秩其宜出焉郡治视民如儿调均赋夷仁柔肤肌何有创罢其禳其祈山川百祗如指以頥而渥风衰诚之格思罪入髠耏有少枉疑犹已渇饥不身之私竭蹷觧累必出是期发摘吏欺大治小笞戢威顔眉衣绣斧持辽浙江涯皆所往厘在在歌思曰到逺而如何数奇中涂其萎识不识悲中郎诸碑泰无媿为斯铭如斯琢石以垂信夫他时













　　牧庵集卷二十二
　　钦定四库全书
　　牧庵集卷二十三
　　元　姚燧　撰
　　神道碑
　　真定新军万户张公神道碑
　　公既卒于戍所衡州之明年而夫人亦卒其中子世其真定等路新军万户懐逺大将军塔喇齐者将归葬其乡先茔由是军受湖广省节度请告数数终以故事职兵之臣无聴丧葬之文不得命乃曰父子之有在君臣先其序则然未有责其能忠而禁其能孝者吾令何恤俟舟二丧毕葬小从而夺虎节大置于理一惟命竟窆而还凡闻者莫不称咨其能防流俗善于子职无少老一喙焉又曰公之遗烈今虽在人口耳不镵之石乆或遗忘来者或不闻托以计事至鄂持兴国校官陈松年之状来请铭燧思昔贰荆宪由纠郡常徳公时戍是暇则相过年巳六十五修干魁顔白须猬张虎目虎吻大掌钜踵望之森然气欲搏人谈其生平蹈危奋先大小之战数十呜呼俾闻风飚鼔鼙阗阗矢石余躯老而不惩者从可知哉则于公为知死今懐逺以佳公子侍傍又为知生在古人皆当伤与吊者乃三复是状尝善松年之能史惟末憾曰济江将臣公者皆相而独后公方人固然于及天之厚公者则若未也葢列圣之制职兵民者死其子孙皆世之变自世祖夺职民者符节易其故所死其子孙廕而不世惟职兵之臣万夫千夫百夫长者父死子继世传符节虽汉祖侯功臣之誓曰黄河如帯泰山如砺国以永存爰及苖裔何以尚诸其有相而兼将万夫者诏俾自择为之欲将弃相欲相弃将故其时有寜弃相而专将者岂不以相能振耀一时未若既将可传子孙绎绎无究乎幸公未相相而亦蹈是辙矧他人之家世才一人而懐逺元兄忠显校尉管军总把铸由从公战鄂之通地获于敌死之及子回世特陞千户仲兄史闾亦懐逺大将军戍瑞州等处万户独一门三人金符虎节千里连州相焕以华则天独厚公者岂不多且遐哉松年憾者恐复为公九原所幸也公讳兴祖姓张氏中山无极人曾大父大父不仕父林赵州观察使改节度判官丞相赠太慰史忠武公为万夫日其戏下太宗赐金符千户老以公世从大将察罕征淮南能以少兵击破其军虎头关大将壮之赉银为百两间巧于廷赐人马介胄装具宋开山南东道制阃于襄阳反防洛西残卢氏永寜杀缚其守长宪宗诏以汉地兵专受命世祖潜藩始置经畧司于汴屯田河南诸州以忠武为使忠武兄之子江汉大都督权为屯田总管万户宿重兵于邓去襄不二百里兵信宿至城下邓甓其城塞西南二门不辟吾袍甲车道属县新野西港尽钞千敌府摘公将兵三百骑与歩半追之及之栲栳潭令骑负一歩敌夺殳斧谋折马足推歩下骑为陈以待分骑为左右翼合击敌错愕无所于应尽殱之完得所钞战次马婴横尸而颠复腾而上不知左股之折已战流血满鞾裹创舆归府迎赉银为两百锦二端曰未足旌劳资市药也后敌攻新野又大破之白河口中统建元从史经畧枢授东川假以总管戍东安虎啸一年还邓戍光化州漕安阳滩禽唐都统防中书左丞刘武敏公拯开用兵端大集天下兵围襄阳从城鹿门江西诸辟戍焦山败宋援将张顺江中杀溺过所当攻樊城督造梯冲又战江中火其战舰防襄阳援樊防移攻襄阳城东南当至元十年凡围六年襄阳下攻陞总管再官懐逺大将军副万户明年诏故太傅布延以左丞相赠开府仪同三司太保并国武宣公阿珍以平章左丞相阿尔哈雅以右丞将大军南浮汉而下下郢治汉东筑新郢汉西鎻战舰两城下夹以礮弩横鐡絙江中大军击防郢北黄湾壁公实先登矢贯左股丞相手傅药拖舟入藤湖逹汉越郢去从攻沙洋新城防而殱之皆负创先登矢又中额三防功闻锡虎符从战汉阳之沙武口阳罗堡生获其将郑信矢汰左臂汉鄂既下太傅将大师右丞留后抽十六翼兵俾公帅师成汉阳公曰吾战是求而顾责守谁不能守则无所施吾所为矣右丞则曰汉鄂乘舆所至视为冲地非材武足以先众者不可使抚安之不得已徃戍闻荆阃遣安抚髙世杰将兵规复鄂从右丞逆击走之荆江口世杰穷降诏移军江陵从功沙市因南风纵火楼栅皆然前登战城上又战城中蹛血濡跌殱其军江陵精锐于是焉尽安抚髙逹以江陵降制置朱防孙不出诏以世杰战而后降非其始志斩江陵市防孙死京师犹没入妻子为官奴婢而籍其财右丞功拜平章政事移军潭州公为鄂公省计事潭留使督攻西北凡三月破石心防敌植木栅自蔽或曰火之可入公曰火易沃灭栅心复植且吾师暴处城下三月士咸防兵立寐不如礮之使敌不能队立得广途期尽十日内薄而登可以逞志平章是使防十日公果前登树旗陴墙诸军呼声动天地平章抃贺谓诸将曰非用张某言而属犹坐城下安抚李芾杀妻子火廨舎仓库而死溃军集城西陈江岸公渉浅方仰击飞石出城伤颊坠水面血及足出战益疾竟走其军功闻进官安逺大将军畧地衡永全桂阳诸州抚其来归而诛其弗率又从平章移军静江四十日防之宋余孽益王爵人号年海中曰余复海岭诸州相煽以叛潭之群盗在在蠭起平章谓公衡永全桂阳诸州与潭属县汝昔畧定盗今复蔓汝其芟之殱文才谕七寨斩祁阳令罗飞主常寜簿若必逹磔周隆张虎新化降其党萧隆刘监军凡馘受伪命二千九百七人缚贼百五十人安集刼防二万三千九百家常德路总管谋应伪先事亦缚斩功闻进昭勇大将军招讨使监归州位总管上又移监常德仍招讨位总管上西南夷为梗初诏征罗氏鬼国防其既降未至而还后征亦奚卜薛降之以其王阿利入觐赐衣服弓矢鞍勒公平生杀虎数十一日遇虎一发而踣语其友曰生虎之髭剔齿疾可以已风防之虎怒爪鞾裂赖其气息垂尽不能伤足由是人名公者则加杀虎于姓上至是以国言赐名巴图寻诏万户各解使职故公罢招讨惟以万户将真定新军省檄戌衡茶陵耒阳常寜兼督平永寳庆武冈盗馘其跳梁者二百四十五而伍其污民责使屯田故来者不失业公尚气重诺刚不可以威强屈平章始终相从西南者见其不可众直之醉或腰刀行酒平章避入后閤曰公醉矣戒左右善扶出遇契已者视意所欲与之不少爱焉其时诸将或集皆下之无有位其髙者卒以元贞元年乙未冬十有二月七日年七十五夫人卒以明年夏四月十有七日年七十七葬以大德之元丁酉于其乡宋邨九男长忠显次戍瑞州万户次鹏翼佥岭北湖南道提刑按察司事次真定万户皆夫子李出余皆防女女适常某五男孙长武略将军世千户者金符余防六孙女亦防铭曰
　　诗歌虎臣阚如虓虎不间防须视等尘土以之胆膂秉旄遐荒宣一西南百年未疆荆州之域连城数十襄阳武昌兵及江陵长沙桂林取皆以兵余郡传檄反虏起防介胄九年昼夜弗释登危摧完战必前列荆城底寜移兵夷洞来其降王槃瓠遗种矢石瘢躬元戎奏功大帝一闻一官以庸迨其入觐嘉名天训乃省在笥华其衣裳又勑尚力业矢象房鱼服韔弓雕鞍全勒归马跹跹亦烂其饰虽古方伯得专征伐锡命之多将不是越宪宪其劳授报既多葢棺龙光遗尚荷二长万夫一千夫长今代一门三将谁两矧是万夫一戍炖煌一残阇波鲸海是航虽基公陛亦遐以勚无羞前人亦曰克世两间之坚莫石惟年可磨不磷载铭以传
　　故从事郎真州路总管府经歴吕君神道碑铭并序
　　大德十有一年冬皇上渊龙遣正字吕洙以宫宾起燧于郢相与舟行浮汉而江明年至大之元始识从仕君于仪真倾葢如素留止旬日礼甚恭情甚浃也又明年从仕卒洙自京师犇赴还持集贤待制赵抃之状以铭墓为托呜呼礼曰知生而不知死吊而不伤知死而不知生伤而不吊在余为知父于死知子于生可容让为君讳郁文伯文姓吕氏相之安阳辅岩人葬地与宋相魏国韩公冡相迩世传为蒙正文穆诸孙以遭宋靖康金贞祐河朔干戈弗靖者皆二十年生齿耗亡十七何谱牒之能存不可推采其次惟地江南今居襄阳者其系最完葢文穆而上温镇顼韬夣竒图六世下文穆者皆二名简廼同伴希同夫问同之中同大与祖七世合之为十三世祖下一传紊矣防矣东莱诸孙必续系焉今不得见文穆葬洛阳文文靖公夷简葬郑蒙休居寿州大寜大防在蓝田岂居相者亦以仕家焉至今乡人以韩吕二姓为是邦之望皆优裕以治时肇置江南诸道提刑鄂屯实鲁为淮西宪副按行所部凡他路幕僚之不职者多被汰黜独以仪真兵事既集学校修举防攘屏迹乡师里胥推择有伦特加赏异白之行廵省惟得斯人力为荐汲将加峻擢后以僧格领尚书丞相势焰薫天惧抑其志贻悔后来归养寡亲筑室东湖之千名以致乐寜与细民逐利什一为甘脆资有纯孝誉或劝复仕则摇首不对宾至则封羊酤酒相与为乐以不足日为事计岁有饶惠及穷匮丙午江淮大饥乃损中统禇泉为千者逾十万州闾赖以不殍死者为口不可殚纪惟不置田于郊曰吾寓公也有是则思子孙嫪以为首忘归君乡遣洙从张导江逹善学葢文公之婿黄勉斋饶防峯师事焉导江则受学防峯观其必求文公正脉名子以洙沂汶皆取鲁国诸川明所愿则学孔子末为洹示不忘父母之邦皆可见其为心不苟操履之纯也卒以八月二十日卒六十七归葬其乡大考珍在金同知浑源州考忠登贞祜进士第监税于卫金亡反其乡晦徳以卒妣夫人李亦儒家读书知文于老佛学亦造其防监税卒笃君于学太夫人力焉妻韩氏亦卫国孙克勤治内有惠及小星之誉前公一年卒洙克佩父师之训夫岂无自而然哉故为详此使有傍韩吕合族焉君赋资强敏而嗜学志为世用经史余力周覧洽记刑书算数尤所精邃筮仕山东道提刑书史诘奸明允虽文无害宋平转两淮盐漕书史是时江淮新国剏为规制抽户为工散为本商贾云集舟楫溯江逺及长沙法简政平取不剥不羡不冈山赋入其时上计于朝授从仕郎两淮都漕经歴方数千里之事藂归是幕力所得为若善御之得轻车熟路便施弊祛功倍曩昔防东征倭行省责治军旅伐材造舟鍜刃餽粟与夫役民为篙师火长百需之来其急雷电以君才优治必必善拨剧乃转为真州路总管府经歴真州去东征行省最迩未下他州而先及者公以渊龙旧臣或逾分干时其乘云雷以依日月不难也惟揆道循序表表中行亦时才之可虞者男孙一人女孙有归与在室者如千人铭曰
　　丞相之贵礼絶百寮平章拜之犹体不摇惟于命官不敢堂帖必谨具阶准勑以牒葢尊名爵亦使其人知为王臣自重其身品虽从事居下之上所职则要淮漕幕长煮海为盐立制禁奸通商惠民鹾利丘山控地之要亘数千里令速责成效于屈指随以征倭改幕仪真蕞尔一州行省日亲军兴百需自近而赋其集有方益尔暇豫余力及州役均校修逋归犴清田无莱畴为部使者収其徳美上功于防将置风纪时秉国钧虐焰烁天故弃休居明哲身全事亲致乐读书教子赢资州闾荒岁救死在官与去为惠则矧子而才家声克荷太行之东辅岩之里碣以表阡华尔桑梓
　　皇元故懐逺大将军同知广东道宣慰司事王公神道碑铭并序
　　三十一年将仕郎同知新州事王弼练服持一书过燧龙兴客舎拜言曰此弼先人懐逺大将军同知广东道宣慰司事出处大凡与受代所由也中具岁上战功自生二十五年世吾祖长千夫戍胶州以及至元三十年年五十六六月四日卒广州凡在官三十二年胶州内地无事战御自四年用兵襄阳十三年宋亡与宋臣战未尝日释介胄宋亡至十六年与两王战未尝月释介胄南海平矣与反虏剧贼战未尝岁释介胄合是三者之战凡二十七年中十八年三入广鸣呼劳矣而官已是年以是命也今将以某岁月日还乡覇之大城孟邨先茔得善史者铭其碑我先人将不恨其无闻于地上且懐徳地下也敢以哀鸣公大叅龙州李公亦曰是公以镇抚事先武愍公于帅府先公至地亦至焉者其事然乃序之曰王氏其籍大城者不可世求曾若若祖皆失其讳祖令大城考英故叅张公荣实所将水军百夫长世祖録其从济江功赐银符长升千夫李璮反战死济南二子守信禄公以死事臣子之长故世银符长千夫戍胶州从筑夹寨襄阳战疾力功换金符登最樊之外郛省旌楮缗百战江中断横江鐡絙菑楗获船三十艘防樊生致都统徐麟省又旌楮缗百从今太傅南代战最郢之栁林署省镇抚攻新城沙洋获船二艘战夏贵鄂之阳逻获船二艘首功三百锡白金二百两再以都镇抚从都元帅府定江西诸州授宣武将军管军总管于时宋亡其将相更立益卫两王故广东不下从破韶州又败方安抚广之石门授明威将军从击文天祥于贑之兴国之空坑止其妻子散降其众略尽禽前锋赵赏帅府改行省从右相至广张经略集战舰二千海珠寺击大破之获其舰百八十斩首不及级计再授明威将军卫王死入觐宣武将军虎符还戍广取葛防洞崖石砦殱李梓发兵南安别降林桂芳昆弟新防蹙南海军三千人生致其帅潘舎人欧将军伪署置官自王清逺遣马帅陆徐相袭广州广州皆击破之斩三人及其军干平十数璧欧走如新防合黎德徳已集船至七千艘众号二十万其别将吴林以八百艘围冯邨先是公尝课工于军伐材于山不资公帑为战舰三百五十乌船五十载是战舰徳林众大溃沈死海洋生致黎徳欧王与伪都督丞相兵马铃辖二十四人皆磔之椎其伪玺召入赐衣服弓矢鞍勒加懐逺大将军同知广广东宣慰司事三败东莞盗张强三千余人首功三百归所掠人畜其主广盗少戢其使入觐恐公受代去归预乞尚书宜留再授懐逺大将军同知广东道宣慰司事降循盗古尾郎长乐自宋亡十年招不能至者版赖胜立兴寜废县以宅流民又斩汀盗转入梅循者钟明亮官并吴禽三首而壊其郡最斩盗为起二十九二百七十一人今着其尤魁骁者皆邻省连兵频年不能加诛公必取之广之属州皆山险不可马至梯崖缒谷逐索水则乘鸟船游击之不尽不已其为什为伍杀人以剽财之伦皆削弃凡是诸盗名若可易而顾诚难功至今有未靖者老将论者曰大夫死登陴陷陈犹足为名泽及吾妻子今横尸草窃手与经沟渎不异亦足嗟哉此观望不屑蔓盗所以也反究公心忠劳如何广之属州若士与民及闻今伐争状于宣慰亷访两司功其盗弭愿留公使以殿南荒行省以闻代逾一时而卒惜也夫人石氏子三人弼也知彰其亲者非文不逺亦既克子矣余未名男女孙皆一人防甥有戴徳仁者舟从至南康燧书以还可尚矣铭曰
　　北海生滨卒堧鱼溟万里归棺低昂绛旌维之南溟其险不测其北岭峤群盗攸宅岭峤何如峻削劘空羣盗利之自王自公凡在胜国败日难令与今吾元跳踉豪劲公有砧斧腰领汝膏十八年中无有幸逃或曰公哉始劳襄汉终覆武庚椒洋无畔不是之书逐盗谆谆大弃録徴奚示后人曰讫炎赵犹两孽嘘尔尔死灰乍然已息公与树功帅从相从贪人所同公差有躬维祝融墟实汉南越大兵艰施小兵弗詟劗无贼良公功之私广人户知今思永悲白潜昭幽丞太史职载铭不亡有穹斯石
　　有元故少中大夫淮安路总管兼府尹兼管内劝农事髙公神道碑铭并序
　　至大之元髙氏子琏手其家乘中载教孔孟三族杨潜斋庸孙洧阳希献太子谕德萧勤斋防为其考少中公之序之行状埋铭丐太史公牛马走表其坟道所未识者独孙洧阳若潜斋勤斋皆走所友其文自足昭今而信后而走缀言其末无乃顾为先徳累欤以故乆未操觚后思共公都漕河南我先世父少师文献公行省于汴公来受约束于下执事走尝还贽焉再都漕关中走时秦邸文学相接之数数又非昔一还者矧闻琏也尝师事同门人刘宪副存斋季伟曰善笃学力行者可虚其请耶遂序之公世平山人讳良弼字辅之祖俊民妣吴君二子进林进金镇国大将军守滑倅太宗大封同姓国母弟睿宗真定享国不延庄圣太后主是分邑置规运库林为之使其岁上供子息蕃多而家亦殷昌姚门君三子公为之冡就傅读书端重异羣儿防真定火延烧千家言之库使君是灾幸不及吾家吾力不可盍发财以赈君闻击节曰及物之心见于髫稚他日大吾门者将由是而行如其言既冠防卫世祖潜藩后正大位尽付全赵财赋其网纪而岁登赢时天下困于钩稽公以全赵独遗入请亦置计局帝曰世所困者汝独求之可灼其无有斯冐其间至元改之明年官奉议大夫同知南京都漕锡之金符六年改使河南拘榷税课所其年仍河南升都运使他道为使惟知徼宠专利贼下防上以自私盈路怨咨莫之省恤独公轸岁旱荒发廋下估市粟以济其饥大为醮祠以穰蝗孽斯皆职民者宜为而治赋臣顾先之俄然天若悔祸两澍蝗死人则诗而歌之冀采风謡者取上闻也又以用兵襄阳赋河北诸路之民转漕人畜劳毙而粟至者亦絶续不时公请增直以籴则人趋利自至以赋民漕功将倍蓰省行其防由是军中囷廪充溢或露积不垣满秩官朝请知凤翔府事治民安思永利之乃倡民导汧水起遥望尽阁底五十里再冬而成溉田三千畞水轮十七民之圃蔬园药者又井井乎其滨岐人惠之姓为髙渠佥宪刘仲修按行其地赋诗勒石纪功安西王开国之三年诏许凡官关中者职不职聼其承制迁黜由是升中顺同知陜西都漕其使郭琮恃获上且阿中盗杀臣云巴勒肆为非法公与连署凡贼国病民贾祸者缩手避之琮败独无所汚朝廷恐其属偶逃连坐遣使深贽者数辈钩稽簿书于公无丝髪得遂家居教子乐宾或纵游山水胜地以自适二十有四年制下其家起以少中大夫总管淮安是郡前以征倭责治海舰岁市财万富商恒大其直通有司分入其利积材已十三万下车吏又发郡帑四十万缗如岁例续市请署公曰已市者足支一纪复市何为下吏于理飞书上列以为徒尔耗蠧县官富商恐壊其奸夜持五万缗以祷公曰若欲如他人贷取吾耶吾不能同汝为盗叱去无防时行省报竟下如数収市公叹曰吾言不効于是商尸位何为一鬱发疾以卒实岁丁亥二月二十有一日也年六十有六公躯干魁颀风度凝逺望之已知其为不人下者矧其秉德易直刚而不竞柔而不挠友善日亲恶不急去真善应世务者元配夫人刑君前公卒继配夫人董君后公十年卒姻里皆师其妇道母仪五子琬璠珪琏瑾琬由任子尹宜阳后公三年卒璠中以海船船总管战没交趾三女归成都三务提领阎郁湖广行省郎中郭孝华州判官魏余庆男孙一思诚女三归王秉余防曾孙男三女二皆益防公初真定后十九年子琏以公生乐家秦没而魂游逺也徙之长安县华林乡祔两夫人而琬璠皆从窆新兆公弟良辅良辅三子璋防瑄居汴佐二子瓘玠居其乡铭曰
　　姜齐之苖食采于髙地以姓之其来也遥其系其传文字无纪今其可推才祖焉尔全赵全汤千里其疆谁之国之繄我睿皇考居其间斗食自晦入出金粟克当其防再传而公世皇飞龙


　　牧庵集卷二十三
　　钦定四库全书
　　牧庵集卷二十四
　　元　姚燧　撰
　　神道碑
　　武略将军知州程公神道碑
　　由程氏世为太原初县人燧考欧阳公表唐相系曰程出风姓颛顼生称称生老童老童生重黎其后世掌天地之官裔孙封程爵伯洛阳上程聚则其地也至周休父失其官守以诸侯入为王司马及铭文简公琳碑则云莫盛于唐宗分为七广平中山济阳灵洗其三则皆祖魏安乡侯昱而系表皆无是言惟异上三四世而止岂今居太原初者或广平中山分欤其可系则自其髙大父主祁簿政生曽大父礼武科取官忠翊郎至右武大夫守隆州冒陈金兵以殁宋愍节死赐钱百万归葬其乡大父天祐医以自业卒葬文水考达以太祖建龙旗九斿即位之年丙寅至戊寅兵金之年为十三年年二十余与兄通弟进倡豪杰来归完保其乡为提控为监军镇抚军民都弹压管民总管银符甲午金亡之明年还乡民五百亦占屯籍诏易金符位总管上发平阳河中京兆民二千屯田凤翔实侨客其地城中犹荒错荆棘逐虎狼则田畴非立苃舍伐株橛芟蒿莱不可以入钱鏄以观铚艾戛戛其囏哉矧西则秦巩未臣行金正朔南大散闗距宗百里北山饥盗纵横日夕相防杀丙申又为征蜀所涂师旅去来馆餽之须十以率之屯供亿七凤翔才三后凤翔民稍集资屯犹六焉为之七年当岁壬寅以终其贤其能其勤其劳有卢昭文挚墓碑言公讳介福字伯祥故事父嗣子得嗣为岁辛亥宋四川制使余玠潜遣偏禆火絶栈道木阁身将大军攻围兴元城方孤围公将屯兵五百从都元帅都尔蘓入援及絶无从得涂值三人自围所亡归许贯其死令导由他山刋木出陈仓玠以为自天而下焚围宵遁其年宪宗即位凡中土列圣符节告身尽牧之官明年入觐还金符仍位总管上屯田凤翔制许专杀有王姓民欧兄至死即就逮其亲请乡邻善公者懐白金二镒来货曰死非他人吾长子也今又以季子偿死吾谁与为养惟哀而全之公却金晓曰虎狼兽耳父子兄弟且不相噬人而贼杀同气其不仁也暴甚虎狼此而不诛何以正是邦之斁败天伦者竟尸之市寻岐雍民家奴皆蜀俘百十为曹相煽亡归公悉之还朝廷闻之率以为反遣持斋齐来按事连其主将尽殱之公曰民奴羣逃主何与知惟当谁首乱者由是惟诛七人孟待制嘉之因扁其堂曰明恕戊午宪宗进讨西川乗舆入由凤翔多其津梁馆餽廪饩修治丰洁赐金币五白金为两百五十世祖立极中统庚申收上符节告身如先朝以前屡入觐潜藩熟公还金符至元四年丁夘以平阳河中屯民为军假公子松长千夫将戍成都其还乡民五百人传官公武略将军知州下车渠桑干水灌田五十里新州廨以示安荣一刮夙昔茍简之弊岁饥封民所食木肤草实上之巾书得发廪以赡械素豪猾之于治以病民者于市惩众擢曹徴君子汝弼教授以师是邦使士知学其古人所谓纠奸示恶流恩褒善者类欤十年四川上所战功制问故符安在对以州仍佩制解传松满秩还岐二十有六年己丑年六十七冬雨木氷羣乌噪集庭树三日公弗善之览镵入奁前诸子训曰吾平生无他长人惟俯仰无怍愧天人耳若曹可笃学自脩则在家在邦不患无孝忠之闻也惟求善恶在已有无无以人过于毁誉而轻愠易善语讫而卒实十一月二十一日也逾月从葬于其考凤翔之召亭乡兆次两夫人皆前卒谢君四十一年富察君二年四子长松次桧八蕃副都元帅虎符皆不禄悌彬业儒孙五人万里秦山殇夀山业儒文演陜西万户虎狼文饶未仕女十皆归名族其天质仁厚刚方孝友明信哀孤敦宗民奴礼士者有陜西贾提学其墓志言铭曰
　　猗欤将军赖基父勲田岐雍郊干耦其耘人初小之治寄是府势若异然此客尔主后一岁中校其赋逾尔财四三此六七居无事而农我艾我铚警将一旅从防入出宪庙兵宋师由褒斜百须餽供应求咄嗟帝用嘉止币金实匪其为龙光畴与俦比于后世皇诏其子松将屯千夫戊邻莋卭其半屯民岐雍之界移公刺足乃腾骥乃渠桑干膏润孔多履道以仁越度用苛视民之饥犹巳紾臂亟请于朝发廪以食满秩养安十五余年灵乌告凶得气之先观古史臣为人纪善虽一行言亦取立传志在行后尚鍳用劝子孝孙慈乃祖考思惟惧平昔有美弃遗托诸能言金石昭垂走非其人彬尔来即拜手过求先徳为述诔宛而章其言洋洋匪资础畴逺阐扬
　　谭公神道碑
　　谭在周千七百国之一子爵幽王之谭大夫卫硕人之私谭公皆其遗苖后世子孙遂以国姓史代有人其居徳兴之懐来髙祖而上不得其世曽祖信金镇防夀州千夫长祖伯全家累千金父资荣以徇北功皇元帅左都监虎符寄治交城遂令其县削平盗贼贤士逃乱者多往为依公生以岁戊寅髻年入学頴慧彊敏防异羣儿成人兆绪嶷嶷则见十五综经纬史讲贯精熟会课朔望毎魁诸生为交牧卢帅所竒以女妻焉军中得书则驰送之故其家积多至万卷国初为制皆世其官父死子继兄终弟及或父兄存将传子弟者亦惟命故考府君以元帅左郎监交城令推其弟资用卒公以嫡长嗣为十九年矣太宗之八年丙申州县守令上皆置监动惟国言公不能也而受成説译人卢其见欺乃私与善国言者游目薫而月聒之满岁而悉能精晓他日郡议不资用译应务无滞人悉异其不学而至朝廷置断事官于燕曰司琼林园之台人人则曰行台府檄公往计事归请省诸工料费横取民者府僚便之旧文谷水分溉交城为平牧郭帅所遏专利其县民累讼之终不见直躬造大府争之郭帅少公恃为父执至或师诟公不为报惟理譬折彼遂噤屈至今其水县蒙其利杖部民持吏短长恣为非法者几死民惠其威俄入觐因中书耶律公面陈初乙未料民州县率以无产侨客入籍用示其庶及赋丁悉避逃徙责徴实存官无所取称贷贾胡困不能偿迫改立约以子为母譬以牸生牸牛十年千头滋息日増帝为哀之制许贳其逋县无钩见民公私之负三年勿徴子母对止亡民能归其复三年县境大苏而邻民曰吾独不居交城耶州县守令益害其能请督一府逺输之粮于平阳及至又移输京兆仍守其出比尽而返数年由是县民困剧隣矣宪宗壬子复大料民公削其逃徙其兼贫弱虽损户数故是县差不艰窘岁甲寅世祖渊龙平大理还始入见嘉其举趾凝重出话慎详留居藩府官而不名以其弟山阜代为县遣迩臣出使必以公偕先是分封世祖以京兆由户寡益以懐孟且诏总天下之兵遂置经略司于河南宣慰司从宜所于闗西行部于秦州漕运司于卫安抚司于邢尽遣诸军屯田戍边首淮尾蜀以休秋收冬士马往来之劳东西数千里道不拾遗中侯屯庶翕然归心岁丁巳宗亲间之遂解兵柄他王遣阿勒达尔至京兆大集汴蜀兵民之官下及管库征商之吏皆入计局为条百四十二文致多方且晓众曰惟刘万户史万户两人罪请于朝盖谓忠顺公丞相忠武两公也自余我到专杀虗焰薫天多迫人于死世祖遣库济青左丞与公来临无与钩考而弥缝其间时通动息藩府防明年世皇身至帝所命下而事始缓犹杖兵民诸官凡昔所置诸司皆废公归丁妣郝太夫人艰藩府夺哀起之世祖始分兵南征俾公治懐岁旱复凿唐温渠引沁水河南诸县中统建元制褒其赋性寛和练习政事以为懐孟路总管明年入觐赐金符四年换虎符讼随日决曽不留狱教民植业桑畴麦陂稻塍芡湖果圃苎区水轮步船无有遗利或用致饶民其藏获侯克寛孙宥等家男女数十人引萧让为府史升知事积官运使按察使至元二年罢世侯省懐孟卫辉两总管入彰徳以公为同知无几时官嘉议迁河南路总管兼府尹明年奔元帅府君丧交城中书不聼终制迫懐涖职瀍水叠石为岸梁木其上岁易腐败规为楼十二楹覆之虑其财擅取帑力轻用民得请户曹而始究工上下列肆月收佣直资府公须参政杨公纪绩于碑官少中平滦路总管既至疾归七年散阶例降二等与职上下官奉议司农少卿寻进嘉议京兆总管兼府尹者一年改陜西四川道提刑按察使当按行四川以边方军政多所鬭略未可以内地文法遽绳脩举大网而止州胥府史坐赃汚者以始犯罪皆轻平下令治事之余使学官聚为讲觧期通一经庶少变其筐箧刀笔之习渐摩礼义则耻贪凂而不或蹈时诏禁有妻娶妻乃建言不孝有三无后为大世徳下衰妇人以悍妬成俗既无子又以是许制其夫将遏絶苖嗣曽不省恤请自今男子四十无子聼其娶妾中书是之遍示天下十年中书左丞咎顺时为宋帅嘉定入防大败佥省严忠范于成都沙坎入其郛我师退保子成上械忠范至都俾公代为佥省至则瘗其暴骸完其焚屋赈其饥贫集其流亡抚定一年西南夷罗罗斯内附上以文武兼资可使镇抚新国以为副都元帅同知宣慰使还京兆治装或説蛮夷无亲不常叛服宜以老疾辞行公曰受国厚恩图报无所以皇上之威徳逺被何往不可何私自幸其安乎就死其所懐人徳我马革裹骨归窆是焉志愿毕矣遂行未至行槖尽为河西所刼事闻上慰安之再为降制及军中所须至其境方输皇元同仁不间逺迩持置大帅安集招懐以捍外侮非利徴求朘削汝也国人大悦而公以不能风土竟疾卒至元己亥九月二十有七日也年五十八门壻李某护其丧归子克脩迎之中涂号恸屡絶懐路之民哭柩致奠者将三百里以明年某月日葬河内某地后逾三纪公之孙质拜而言曰君及知先祖且与先人同事许文正公求可铭先祖碑者含君焉将谁托笔燧曰鸣呼公奉命始至秦于时识之其后尹洛燧时家洛公游处必见召尝谓为忘年友虽辞而不敢居抑不可不谓之知己于其平生若可防焉子之言曰惟仁者能好人能恶人盖先师以初入见潜藩之年驿召至秦后四年公使至见其道徳之容闻其仁义之言考其卓絶之行忧世之志乐天之心出谓人曰今顔子也先师还懐公为之收以求言焉则谓之曰学者或滞于形迹而不适用中理合而一之斯可谓善学者犹导公以用世之方身亲接久而始示以性理之妙而操脩之又使克脩尽弃其学而事之其能好人也如何黙尔吉为监于懐以暴戻跋扈名闻一时同列少逆其意或诟詈侵辱不异仆隶公与处八年细故则让事或害政则诚意驯导以理使孚信之能改而止惟逺以不恶而严又游显代张左丞宣抚大名为诸路总管求金符秦已上公言之中书辞不受命曰圣上不识谭澄耶为显所举省为去之其能好人比类亦庶几其仁者欤太师赵国刘文正公论天下仁牧得邢之张芸夫懐之谭彦清何忧不治哉先师亦言谭侯辞气温雅雍容乐易达时识治足畏服人其为两公推与华衮之褒何以尚之夫人卢氏勤俭惠和不侈既责能以身率不辍妇功故婢数千指约束如一壶范之言所至化之克脩事裕皇出为江南湖北河南北陜西汉中三道提刑按察使秉受懿美得之天问学脩为受之师忠信岂弟临政与人皆践其父武女九人适淮东宣慰使傅爽延川令李某湖南书史石某江南榷税使贾时益汾州万户子杜某杭州总管子杨某沣州总管子鄂屯某参政子卢某交城以次官子王某男孙三人忠尹大名之南乐质宿卫成庙己铨未除文庶未仕女孙七人适湖广省员外郎表景韩知陵州杜明耶律太传濮国公孙某东昌总管之孙宿卫成庙许諠宣慰使子傅蔓文某窦某铭曰
　　有翼其恭有温其雍有讱其言有裕其容人有其一足曰善士矧公兼之宜克用世鲁昭十九犹有童心公于其时帅政已临视民之伤犹已致者奔走不皇説上教下事太定宪由邈皇居与率土臣众以视诸入侍大帝藩府帷幄而日乃与俊义簉擢凡厥大猷亦与有闻权臣肆虐恃觧其纷大帝南征归正天统于懐于洛于滦于雍于是有众迭司牧之惠积宠嘉虎节陆离进之风纪诘奸秦蜀惟政以仁不一文律嘉帅纵兵入防成都刘吾入民火其外郛夺严诸侯于彼佥省以公代往责使抚定安镇一年移师西戎皇威甫张而遄告凶最公之仕厯年四十其二十年为帝赏识矧其有子官风纪三其取于天而得已贪走赋是诗镵石坟道期尔后昆百世是保
　　转运盐使曹公神道碑
　　维曹肇国则自文王子振铎以武王弟故与唐康管蔡霍属以别之钧曰叔春秋十二国曹犹存其后子孙虽散之四方亦皆曰吾先人显诸侯姬氏惟国姓至参以沛吏佐髙帝兴汉功侯平阳国或絶或续魏文帝丕篡汉以有中土者凡四传四十六年自是闻人史不絶书至金初曽祖仪贯籍睢之考城以明罚执法为郡功曹生蔚觧试魁开封生鵉以材武受知皇元帅刘公引为天下规运提举妣夫人赫舎哩氏金源贵族生公讳世贵字仲明由翰林国史院书冩为元帅府提控初髙丽自太祖世纳欵而国王穆呼哩方总兵岁东征不休防刘人民而臧获其子女髙丽患之弃王城徙其民江华岛世祖哀其首服为罢岁征谕使复王城今沈王之祖惑其令功林演之説仍安其所不以时徙帝怒命嗣国王塔纳格尔兵其界遣平章政事赵璧行政东省公为行省宣使入与演与同恶竖惟茂礼书宋讼礼侍郎洪紊陈兵以逆公叱责曰汝海邦小夷敢以威胁天子之使则反矣戮十余人防演致阙国王导之入觐帝嘉其忠敕授忠翊校尉曹之城武令有惠其民勒石颂之凡三迁皆同知剧郡吉州岁荒发庾以振饿羸隆兴羣盗据华洞数调官军讨不能平遣公谕招之悉弃险来下皆齿平民建康去以母丧会庭议凡前峻官者例陁之改温之治中以未终祥禫辞明年官朝列福建闽海道提刑按察副使职乎民者进为风纪非闻望出常调者宪台不轻以畀至则糺闽省平章黙勒贼民蠧政下诏诛之彼其同列大为震肃满秩官中顺迁兴化路总管兼管内劝农事凡民为羣盗钟明亮刼胁汚染进讨将士取而奴者无虑千人皆汰之迁福建都转运盐使未上而卒实大徳六年六月二十有九日也年六十一葬太平之须城登贤乡夫人赵氏南京提举赵晋之女妻道母仪姻里范之五子定国尹江隂州兼劝农事靖国同武昌等处茶提举皆夫人出次室葛正国安国辅国皆葛出方励学女孙三人铭曰
　　率土之逖将帅侯牧有没其齿天威不觌公一布衣从省东征问罪髙丽负羁以行檄行浮海徙江华岛敢拒为乱魁胁缚讨王孙导之入告为猷甚为帝嘉邑令用优既试牛刀易猛以惠寻峻其阶告洪升倅吉拯岁荒洪咨谕降持宪于闽渠凶斧亢为牧兴化凡防滋蔓波污平民悉頼以澣转而闽漕鹾利是专甲子方周白日遽捐平昔履厯尽萃乎此在邦必闻可无愧已而所未白在家亦闻衰俗滔滔在官幸身亲未卒哭期月已出王事是从笑言自若公则异诸升护輴车改温又辞练服未除若是自致庶古少跂化民兴行足禆至治须乡登贤而祖有阡碑以表之庸信其传
　　少中大夫孙公神道碑
　　至元二十有三年燧以直学士召至翰林孙公时为闽省郎中数千里状其考卢川府君之行将托之石见求既为铭其坟道矣大徳四年为懐孟总管且卒顾言其子壻郭忠恕曰死必求姚翰学铭吾碑至大二年燧方承防翰林忠怒其时已为宗正府郎中始致是妇翁之命呜呼何公区区不鄙余言若是之不忘也公讳显字荣甫其乡望迁徙考妣年葬兄侄名爵前述悉之公幼学既长以某家兵籍岁从大将南征世祖立极置江淮江汉两大都督东则李璮开阃益都西则史权开阃邓州与宋杨州襄阳两制帅掎角及璮诛废督府皆为统军至元五年大集天下兵围襄阳起本平宋八年敕统军驻淮北实制下流西扰之兵明年改行枢宻院者二年改行中书省于淮之西十年襄阳下废省复行院明年丞相巴延行中书省将大军济江又废院与是省合公以从戎捍敌应变仓卒益示暇豫未尝窘错故由书吏至令史数年不调宋亡明年积是劳勤官中顺大夫遥授知英徳府同知太平路总管府事又明年改江西行省郎中宋余孽两王盗据广海遣将给餽凡其征需动咨幕画随亦殄平十八年官少中同知荆湖北道宣慰司事朝廷遣使钩考钱谷及侵牟者遂大徴集诸道官吏无虑千数于鄂省责公主计局其使善烦其令为藁甫定则一易之傍求多涂约束计吏于行苞苴公众辩曰册已具矣何至众多为是持久不絶之务乎有丝髪遗罪请身任使为之止其不屈威暴如此乃归计吏二十三年廷议以平南升秩过峻例阤公为朝列迁福建行省郎中以犯法臣隂楮緍十三万定能正而不阿卒无所染明年以僧格为丞相为尚书省中书六曹悉以归之而钩考尤酷省臣而下或杖辱而闽中独轻平未尝若浙省迫人于死者南雄械贼百余人为草窃者当死公谳之惟刑三十人他悉纵遣安溪贼连十五砦为防公谕下之省议茍下惟罪首恶至是下者数千人众欲尽屠壮士分有其子女公防劒止曰省议云何敢掠取者论如律惟磔首恶一人大徳二年复少中大夫懐孟路总管兼诸军鄂啰兼管内劝农事民蒙其利者惟竹始竹之徴利财自戊戍宣课所惟在洛西懐与辉旧皆民产由冯徳用为河南漕长以两郡之竹妨其课利请官有之制国用司为奏可而禁之法宻虽其故主辄取一个亦坐以盗数其节为布罚园傍之田民耦耕侵犯而出亦指为罪民甚害之官复谒园伐取竹日益耗而课入不除公策千部请令故主兴隣地护守无禁斩伐惟责输赋是亦复民产之渐也符下从之今郁为茂草谯楼庙学有老弊者无不经理新完诸王妃主轻郡赋民术席为屋络防周之昼食夜息各异为所或前期一月具而不至民又守视不去去又官吏规取其物无所于诉公至制卉布为大幕容倍百人可以离合卷舒既便以轻载以十车之力送往迎来无不至所皆前政未为者病革犹卧治事卒于郡治仰崧堂之别室是年秋九月九日也年六十一夫人程卒以至元十八年继夫人杨卒以二十有三年今夫人李尝刲股肉进觊已其疾敛则断髪纳柩中示与同穴子五二十有七年长某舟死江中次某以任子为单州判官余未仕女四长程出郭宗正妻今寡次李出适智某余防铭曰
　　崧髙诗言峻极于天维岳降神王不时廵而公之先世家其下其仕其隠谱无究者及公之生珥笔从戎志期振防以立事功周旋统军行省行院虽屡易至为史不变以才见留谋资其优逮夫济江劳力大酬英徳太平遥领知倅官之中顺副以金端寻于江西长省幕僚进而少中其秧益超转而荆南同知宣阃奔走聼命逾十名郡例阤始跻朝列稍卑于吴于闽省幕再为后移内地理问汴省复其少中总管懐孟平生履厯其止于斯治兵涖民何事不为为则事治有誉无刺其于为臣亦尽其义其所卒地郡堂仰崧何公于崧生彼此终岂人之为造物者意归安崧丘后昆以利
　　劝农使陈公夫夫李君神道碑
　　少中大夫岭北湖南道肃政亷访使陈元觊语其妣夫人平生于其友姚燧曰河东李氏有开国于金为金吾卫上将军者子孙虽世搢绅多显人人不目之惟上本其先曰李金吾云夫人则其诸孙陜令钦若之女先君劝农使将授室祖考妣规措公颍川郡君审于采择闻夫人淑姿懿行布币聘之夫人既庙见吾陈氏世绪絶逺族大以蕃先君上有参议提学奉职三兄善于闺壶脩职谨事舅姑孝之娣姒友之姻戚睦之而仆妾恩之咸曰非渐涵姆训有素不若是以履度循法也岁壬辰规措卒天兵金河南独奉职以诏使死乱他族皆完自洛之西徙家觧梁夙所居积荡无遗矣防岁大荒夫人撷稆为粮然火照积以事颍川虽流离造次其故家遗风不衰平时三年而颍川亦卒叅议与张夫人嫂也事之如规措颍川先君叅某军中或自军所来橐之一钱尺帛不有之私室必归兄嫂先君求得奉职二孤女民间夫人子过所生归诸令门元凯生有三年不为天所恤以岁丁未四月四日卒年三十四葬之嶷山先茔亦頼天之灵获托其遗体者今白首矣每悼夫人弃世之早前先君二十四年先君后跻位光显不及同其禄而元凯之士则濡先君休泽者禄养滋不及矣今惟有表章徳美于是金石以慰灵下泉开示子孙于方来者犹或及焉敢属笔子燧曰吾姚氏与陈同姓也燧之曽祖妣亦李金吾诸孙不知于夫人姑欤又戚属也此燧不敢以不文为譲者劝农使讳膺夫人二子元凯元英英殇孙坤女孙二人皆有归矣铭曰
　　良农于穑天勤其力或报之秋秩秩夫人来殡于陈百罹艰优君子中道弗偕其老年复不脩何天隂隲啬施淑徳贻子是酬持斧绣裳风纪四方民瘼之瘳为时闻臣人贤其赈谁异其谋夀母之子名不世齿泯泯堪羞剡首之碣有美枚列以表阡丘









　　牧庵集卷二十四
　　钦定四库全书
　　牧庵集卷二十五
　　元　姚燧　撰
　　坟道碑
　　赠少中大夫轻车都尉渤海郡侯解公坟道碑
　　至元三年武宗若曰内外庻官五品而上既皆宣授于其子孙亦光显矣而其祖考犹或布衣嵗时庙享工祝致告无所称谓非所以兴孝天下也乃敕省臣列五爵三土加阶勲而等威之五品子男从男正子者县四品郡伯皆惟考一代三品郡侯父及祖二代一品国公祖而上逓衰之至曽为极焉惟褒词用御前寳者以其名开他如宣授用是少中大夫秘书监丞解节亨之考禧赠少中大夫轻车都尉渤海郡侯妣樊渤海郡太夫人祖政祥中顺大夫上骑都尉渤海郡伯祖妣樊渤海郡太君节享将昭圣代礼使臣下之羙且侈吾家千载希阔之遇树碑先将托笔于燧因惟前古不及三品者不以封谥揆今为制下及五命至徳深仁为何如哉扬厉张皇史臣义为解故解氏略其逺绍惟始上世讳元家真定者有子十有二人高祖讳彻登金进士第五子曽祖其季讳信当金末世为真定绫锦院长官娶安氏实生中顺安卒继娶宻氏国初徙所领织工将度漠道卒野马川中顺事继妣以孝间读书力学强敏兼人淹贯经史尤邃易学傍及天文歴法靡不精究金弃河朔全赵已为元有会武仙杀都元帅史天倪以城叛而臣金由太君为高苑金武义将军女霖之女遂避地高苑嵗戊戍太宗诏试多士中是选者复其家中顺以易义登第卒年八十三肇茔殡之渤海安丰乡之东原太君卒年九十四曾祖死逺役柩不得归别制衣冠呼其防合曽妣考妣两世皆窆是焉二子禄及少中惟少中樊出诚笃而多学为轩岐言是邦疾者特为司命择师教子恬忽时荣嵗荒则发庾赡饥凶防急贫无待见告赙而周之则吾所储如彼外府少不留吝称贷迟归火券罢偿部使者经郡观省民俗必以其事上闻其章不计堂帖有司大书其门旌曰义士词垣之臣赋诗交咏凡是乡闾无间尝饮惠与否争进馈贺其日免织工取直未入绫余五百匹至大之元冬十月二十有七日不病而卒年八十一妣郡太夫人亦樊氏金行部员外郎之女常从母受学故于经史及列女传皆尝诵习且善书归子解氏贤淑有间舅姑姻戚称其孝睦亦以至太之元冬十一月二十日卒二子节亨筮仕为工曹吏出为济録事叅军杖其豪右使酒公所者于市由是恶少钦迹再转徳州判官大新庙学以振风教移狱疑囚凡有司积嵗不能正其罪者皆檄谳之合前为録事聼审得情使诬诋者不得脱死无辜者頼以伸雪无虑引连数百人事有今太子少传李谦德州学记郡文学所纪部使者之章可稽焉擢光禄寺主事集贤院都事袐书监著作郎今进而丞秩跻三品又降恤诏推恩二代下及墓其于孝子慈孙责已塞矣防谦提领济寕益都屯田以亲年下无兼侍辞不赴三女长适知和州万宣次适同知胶州姜阳季适太常少卿王景元男孙六俨侍仪舍人仪国学生四未名女孙六长适般阳学正麟王余姆铭曰
　　生烜其名随死而泯犹于栁车曽未旋轸一世鼎鼎幸趋者多思所致然夫岂在他由积无素功徴徳薄譬被潢潦其盈易泄惟义士君诗礼青氊术已惠人矧财善捐笃生孝子家学弗畔一为集贤两东观用是宸枫进官少中推恩其先俾贵与同又爵之侯土以渤海于祖少陁惟土未改中顺伯之两妣皆樊太君夫人贲及墓门平生侯伯精多用物安知斯时不已肉骨矧兹秘丞膴仕日跻尔伯侯进爵会齐安定东原万家可置户以守之用华百世
　　磁州滏阳髙氏坟道碑
　　有国之所以宠臣下者二曰爵曰锡爵自九品推而上之至一而极虽有防制敕授等威其归皆亿万维臣之同若夫锡也亿万臣中无有百十之见及者人臣得之一已幸矣况于三乎在易师象以三锡命为懐万邦今江浙行省郎中髙谦昔都中书左司事锡象笏礼曹即中锡貂祛袖狐裘中书左司员外置锡白金百两金竒服三实三锡矣古所以懐万邦者集其一身则天子之加礼以使者何如宜谦丐燧大书先桓上以嘉君命之辱下起以本父教之忠也维髙氏自汾之孝义徙磁之滏阳则防其曽祖府君有官勲于金防乱失之祖府君讳闰夫人张氏考府君讳泽字云卿金既播汴太祖徇地河北人能以州县下者即以为守令僚属聼自置罪得专杀磁守杜国用知府君吏能求以自佐推泽为孔目官俾司其州岸狱招求散亡之民大兵之余市虎田莱驱而翦之以立公宇四境户版仅及千数他州之民闻磁懐辑有誉多来居他州虞捐户数欲徙还之不得遣追胥即徴徭赋士壬天下大料民户嵗入银四两民已无所于得州县廹征不休回鹘利之为券出毋钱代输嵗责倍偿不足则易子为毋不能十年阖郡委积数盈百万今长逃债多委印去时开尚书省于燕府君频毎以二者为控曰今天下一家无有此疆界民之错居尔从土防又百谷桑麻衣食之源嵗鳞取之为利无穷古有天下者悉驱防惰之民尽力南亩今释是而戸赋人之银且产银之所四海无几必深山邃谷凿遂篝火畚矿鼓治而得焉可以尽给四海赋民之求哉若是不已时日消月削穷益滋甚省虽是其説竟以法制立矣皆不得其要领而还中统诏下而负银始华州迁滏阳令府君曰孔目州佐也他今由吾铨今乃与是班乎薄不欲为后朝廷诛东反虏惩世官守令之选收归吏曺而易其地前为令者悉以令迁府君惟自州佐监武安衞辉单曹酒税衞辉单曹加提领或咎昔不为令府君则曰命实使然我自弃之又将谁尤天今界予征商不剥下媚上道及民矣安为而不卑之及谦入官来前饬曰吾所以屑俯首者待汝用世也朂大吾宗吾不仕矣以至元甲申夏五二日卒年六十一某里夫人刘氏以贤淑闻二子长某早世谦始为彰德路总管府判官入为工部员外郎转都左司事礼曹郎中右司员外郎出尹开州兼诸军鄂啰迁江浙行省郎中改淮东宣慰副使江西行省郎中为浙江行省郎固亦足顕其中亲况稽近古父位不充而子或通耀固家不欲子孙贵临祖考故视子孙今何官勲生封而死赠之使贵与之夷兴孝劝忠圣元既法行之加郡国公侯于某将相之家亦他日求推恩之凡也州佐比古上士道可谓未尽行其时矣而先有是仁民之防于庭臣欲纾其急其蕴岂浅浅哉而天啬是享于其生其留丰报诸其死俾哀荣及庙墓者匪资谦贵也从而铭曰
　　覆一篑以基昆仑之防溉由蘖以须负栋之材此常人之情皆亦蹶蹶其艰哉孰曰昌厥后来为济时之才弁冕崔嵬而非先德之阶岂覊于人而天之谐欤必百世滏水隈有由斯铭而伊人之懐者矣
　　灵山先生董君实坟道碑
　　嘉议大夫昭江路总管内劝农事董章将勒石甄表其考府君灵山之墓持太平郡文学姚和中事状丐铭于燧因惟万物本乎天人本乎祖稽汉金石惟租始不可推采者则不本之苟可推采无泯泯而不本者故祝睦绪高辛火正祝融度尚与颛顼世掌位统国法度衡方唐扶之胃尧陈球袁良之苗舜孔耽殷烈蔡湛文叶诸君是后神明者可殚纪耶然是推采虽精博之士逺据为説犹啓后人牵傅之惑若春秋傅蔡墨对魏献子龙问曰飂叔安裔予实甚好龙能求其嗜欲饮食龙多归之乃扰畜龙以服事帝舜赐姓曰董春秋外傅以蘓顾温董为已姓之族盖黄帝二十五姬酉祁已滕葴任荀僖佶嬛伊惟青阳与夷鼓同已姓则董父非止裔子飂叔安为黄帝裔孙者又较着也在夏殷世大献无徴周则晋良史狐安于秦将翳汉江都王相仲舒实生广川其地则今真定属郡冀之枣强故是姓在赵者多宗之或曰今居真定天禄坊者犹其遗苗君讳字君实曽祖明善祖好义考信家真定属县灵夀其离析天禄固未大逺至君业儒以江都罢防百家表章六经使道林有统为羣儒首尝着玉杯繁露发春秋徴曰吾家学也遂専经春秋当授室乡先生宗讷竒其愿立女焉事考府君妣夫人色养无违有纯孝誉味道自腴恬忽势利不苟上交所亲与者才两张公安抚芸太参鹏举殊笃其敬使则庐违逺则书候其安又善植产防则散周其乡嵗荒为糜以全饿人加馈癃老以肉逮三子章竒彦生曰吾以三人为众吾家四世惟一其传积德余在有是众子延师私熟务知修已治人之要以笃其成才不事记覧为词章夸逐时好既其入官惟饬三事曰忠以事上清以约已仁以裕民古之人未有舍是而名昭于时者晚爱灵山睱与亲友纵逰曰是荀卿子所谓秦剡赵有苓及松栢之塞者后与封龙无极三公白右其一则余忘之为六名山皆吾郡之望太常给珍币祠其得法食者今其文旷坠吾与二三子属觞乎此亦可为千古一慨者故人号之灵山先生以至元二十有三年丙戍春三月十有一日卒年至六十九其月十有六日某地以前卒宗夫人祔继娶孙氏章由卑官积至太平路总管迁总管平江户甲天下赋重而役繁民顽弗率前政徃徃以不职罪去及章来为出令化之不専威虐而政以成绩最浙西为良二千石斯克佩先训之效也后移临江至未再月以首疾去竒太原路交钞库使廪司彦提领蕲州路税课二女适百户王某乡人赵某自章而下皆宗出男孙五汝霖主岳之临湘簿汝枻提举大益山屯田汝海同知信州路事女孙五一适燕山刘氏男曽孙十二人仲玉仲珍余未名孙二人鸣呼后灵山者四世已二十有四人入官不家食者四之一其之而益蕃盛光大清显者可知也已铭曰
　　维夫于士不全其卑或院穷家或显庸世其显庸世无泽民加虽烜其时清议弗华其院穷家肥遯自遂道集其躬令誉日致嗟之有苓伊尔广川江都之宗实蔓以緜其存遗编玉杯繁露千载茫茫谁究其绪君曰家学吾舍焉师孝亲之余力振起之天爵笃修纷华若遗迨子之仕提耳三事曰忠事上清以自治仁能裕民则古良史章也持循恪慎其身官二千石歴郡必闻有后如斯亦既克述其来其思无賛尔续
　　神道碣
　　孙府君神道碣
　　少中大夫前同知荆湖北道宣慰使今福建行省郎中孙显自福州使人持其考卢川事状六千里走书京师谒铭神道千燧曰我孙氏故郑管城力田人也族大且滋防兵兴去平土即险而居始迁今河南之登封会嵗荒先人分族五百指辇祖妣就饶唐之比阳先祖犹留祖妣卒其族以干戈未靖趋汉南先人死懐先茔生谋思先祖借先妣挺身西北至则乡邑萧条先祖已无可问其存殁矣寓食河之北数年复归剪棘而田斩茅而堂日夜作苦十年而能家也复﨑岖唐郑之郊即遗龙故老哀号百至以求先祖之柩竟负窆卢川笃孝如是人有亡罪来归寜抵冐法禁舍匿其家不忍闻知官也事去则衣粮而遗之后有子朋显益躬力穑不劳使之以夺从师知学为吏晚嵗号卢川老人与紫云云嵓玉溪軰年相夷者七人相从泉石间方显通贵力可以足防甘适清温而严霜交坠鸣呼命耶孤显逼以福省始罢今开传持其印甫毕襄事不得终防而南固不为昊天者吊矣重念先人为太早不遇之民行施于家而不昭一时言及其乡而不闻百里之外功徴而用薄道晦而居卑所以亟勒石者非以溢羙诬世是求庻几吾宗遗苗知权与斯家之易虽明诏尝有追封之文犹以例未开不敢倡为之请以试不测之雷霆今幸赐铭非显生拜公嘉我光人亦将肉骨于九原也敢泣血请燧哀其志且生永寜去登封三百均为河南属县为生同里乡少中宣慰荆湖某为宪为副官同义不可譲尝究孙氏先世由防乱名字皆逸少中之祖伯季四人其作也始徙登封者实生卢川君讳聚字某年八十五以至元丙戍冬十月十日卒先茔以配元祖氏祔程有贤行以君四十无子为娶姨母尹氏子而生明顕明读书不仕男孙七人顽将仕郎峡州路知事复将仕郎主枝江簿亨谦防节元咸防女孙一人亦防男曽孙六人未名女曽孙四人逾幼呜呼君夫妇惸然还登封及其属纩三世子孙已且二十人其婚姻葛藟之家犹不居是选固已衍为盛门已微而昌始屯而亨天之福人亦易矣哉人少中涖民治军逺迹岭海蜚声振绩为时闻臣子贵应铭法曰
　　凡今受姓咸出黄轩其自以氏实为公孙后有王孙别胃王室文由便省去覆而只有煜两孙世绪咸遥欲一其初循本自条其居登封由管城徙锋镝逃归孑然一已骈胝手足克艰造家感迷先丘号迩遐求民欲天从爰昭其孝指所在藏假人以造廼安斯窆卢店之阡为子择师蕲材毓贤日薄西山释勤日佚闘兰酿松践嵩故实伊谁首之内翰冯公君诚未学异世乐同杖屦聮翩榼壸携载伛伛耆耆白首七軰富田连畴夀垂九龄子孙官归朱紫拜庭君可尽有人所愿爱黄肠一棺无恨于盖送终隆数孝子义为嵩髙如拳始烂之碑奉训大夫知常徳龙阳州孝子梁公神道碣
　　维梁氏世彰德安阳人金进士栋生伟皇府録事生生忠济为东平严侯力能生杀人彰徳时为属城招不能致足白自信不可威屈生君讳璨字文玉脩干羙鬈好学笃古考府君卒庐于墓侧晨夕悲号不异袒括手理垣木乡隣伤之众佐其力终防初事北安王再辟掾宥宻后从济江以平宋劳官承务即尹湖之长兴民俗生女则教琴筑歌舞长利枝色事人贷嵗满则质他室取生男谓无所于得率不鞠后弃诸水为檄晓曰若新国也未知吾元为律倚市门子犹不敢弃况兹天民长頼给上力役者不特伤汝父子之亲亦乖圣世繁育生齿之防敢复然者论以违制由读木兰院碑载宋寳应丁亥湖水大溢流死数万聚于此若京观然遂防伤心罪前为令罹是大厄犹不为虞安必异时湖水不再至耶发民筑防延数十里髙袤及丈日急其程如水朝夕至者恱以使之民不怨劳竟工种栁杂木其上以捍冲齧县有李王祠百区皆非法食毁瓦木用新县治庙取学尤丽髙敞加什其旧即其羡材仓廪府库病坊逓舍无不改为居民行旅为之改观效命义军故皆盐夫羣行市中人无谁何一日椎酿瓮眇酒翁目叱衙兵追捕或諌如是骤绳恐不利尹君曰吾奉天子命尹此土莅此民安能坐视鼠子与尹争长雄自为名哉尽收其党二十余辈杖之隣死自尔乡民效尤夙号难令小裂公牒大杀兵吏者皆侧足敛手无敢肆暴尝里粮绂印行田老父为具食发槖偿直父间所绂为何曰吾今也绂县印耳父出告其乡乡民百数十人追及于行争持酒炙遮留后至者触噐覆酒流地酒主愤云令去必刄汝触者曰吾亦有刃报之君曰民以吾故相仇其咎在令惶骇罪其失言二人惭伏君为晓曰吾元禁挟弓矢持刀槊严甚轻杖重死若曹何苦干禁挟此为耶且戍兵以索此为名得之则破汝产其皆纳置令所乃得兵数千事而还后衙兵暮夜追呼民烛令署画刻而至讼牒至前决以其日未尝渫囚圜土屡空去之曰士民号送填道拥马既乆犹思求颂其德刻石县门后令不可民请不置者数年一监县者曰梁令非有恵民何能致然从汝树石公堂右方书令嵗阳嵗名以彰其贤且俾人灼吾不昧善也至元二十四年丁亥去寳应实一甲子湖大溢水不冐防才二尺民始叹曰防梁令鱼腹矣虽求为鱼得乎加承直福建劝农营田副使廵行建寕时羣盗聚浦城戍将方加兵君止之请身至其棚晓曰汝皆平民逃州县重赋繁役出此甚不得已之防汝曹自计甲兵坚利储餽有继训练有素徴发日多孰与官军而乃以就尽兽聚鸟散之人抗之不敌明矣能从吾言舍险即夷相率而归小可以徴赏大可以得官孰与闘官军身膏草野妻子奴人乎因血指为盟民感泣投戈拜赐不烦兵而附顺者若干千人后议事福建省防南劔俘贼妻孥三百余人至公曰是多平民为贼驱胁宜旌别之纵归者半寻迁福建都转运副使丁妣夫人忧又庐墓终防升秦训大夫知常德龙阳州民闻有惠长兴争境逆而迟其来方大施张以变前习数月代至民复境送而速其去大德四年为子镇毕婚南劔夏六月十一日卒归其乡先茔夫人同郡李氏二子伯也钴有学行二女已从同郡赵某许昌程某二孙浩浦至大已酉有司上群从共居族子亦能防亲如君诗曰教海尔子式谷似之宜特旌异风励四方庭臣用嘉揭诸大逵为孝义坊过者式焉镇恐先德犹未白世闻燧舟应宫賔之招自淮安逆至仪真拜而请曰先君墓碑未敢遽言俟他日必即京师见恳今而果来为之诗曰闻古有训孝子之至不于养生于防自致敦古如君未忍其亲宅长还旷野无隣即丘筑室仅蔽雨曰呱呱三年忘盥与栉家本之身克尔亲亲推以为国何有仁民长与孩乳脱不寃天患防悍驯庻皆矫于福营田劭农是官徃造贼巢柔暴舌残虽生平为盖棺廼定不有太史孰笔卓行弥弥清漳源出太行有碣其壖流芳与长
　　武略将军知秦州史君神道碣
　　至元十有六年其嵗已卯五月二十有一日武畧将军知秦州史君卒后二十二年夫人亦卒又后是十有一年至大辛亥其子兴平令诚三千里驰书京师于燧曰昔太传魏国文正许公私淑于秦我先人时童子北面事之君年先立于下风今将举是二丧别茔于长胜坊少陵原树碣坟道昭示悠长铭舍先友其将谁托余勤其请之逺为序曰维史氏云中人太祖加兵中国祃牙始此故考府君广师王穆呼哩戱下以从残河河东功戍镇西州金蹙国播汴弃関辅从其民于河之南乃偕田侯雄逾西河雄取京兆府君逐盗华州芟荆杞饭蓬稗以立官舍又嵗从太师塔尔海伐蜀功授玺书金符即知华州有子八人君其嫡长讳克防字子敬者皆先师所命年十有八府君丐老遂袭为州惟骑射精妙得其家学他皆戞去纨绔豪习遇其聨仕不以刺州自多而克下之华之父老故人咸语曰吾邦君有子能尔其所加礼不以年少而后其父会罢世侯迁刺同州接壤华人信已素满秋刺干土广而户寡不虗旬浃以当甘凉诸侯王妃主吐蕃去来驿涂比供亿不失幸未速戾实艰实棘励志州校割俸为倡创新庙学后刺葭州葭濒西河方摄延安路事咎顺冦成都尽发路民为兵以戍君汰贫弱惟抽富民产沃丁众者籍之舆诵曰平俄秦藩肇建方冬发万人筑白海行邸君营五原寨涵寒甚于他州方是之时急其程作民民必稿死君辍徴集须春赴功其不苛民媚事形势如此移刺秦州未上而卒才三十有五呜呼不年哉大帝渊龙自辉驿致先师至秦实嵗甲寅君从学八寒暑先师尝誉其原重笃勤有入道资由已未还乡河内故不卒业而早宦所就已此夫人尔住氏金辽东行省博勒卓之孙皇先锋使色埒之女当君之卒年犹盛也三子诚弟谦以门功主同官簿譲不禄观三子成立若是岂不为善持家学之徴欤女孙三姆铭曰
　　繄君先公兴龙之逄防民于云树勲先功初亦岂易奋殳顔行攻垒畧地大河之阳由晋而西移军农乃剪冦攘有华四封何以宠嘉有炜金莭副之命书郡侯是列君袭为州犹小子侯会华世官循年转流迁之冯翊与华壤错吏习民安坐啸画诺于干于葭干难葭尤干止倐还葭多隐忧隠忧如何籍兵戍蜀与彼秦藩行邸廹筑乃恤民寒缓程须春年不三纪未上卒秦司月旦者评有二悼一不终业魏国去蚤一官止西虽曰迩家有施不幸神都去遐不峻其阶终始州刺岂天啬之将尔嗣少陵之原实古上林碣以表阡庸告来今
　　太仓监赵君神道碣
　　燧读广平府教张宏状其弟子今奉议大夫佥岭北湖南道肃政亷访司事赵励之考太仓监君之行而取其三焉曰学约而醇官乆而卑操穷而确盖书以乘治忽诗以正性情易以际人天而春秋以谨名分着惩劝其删定繋作虽一出仲尼之手以请贤弟之问圣师之对示万世以操存涵养为传心之要典者惟论语为然而君诵之终身不治他经虽不治他经以推治他经譬则破竹将无有迎任而不解其节者岂若今务博者童子知诵六经白首犹迷其源委君亦汉氏诸儒専门一经顾多成才之亚欤故出而仕其卑则监仓夫积乆而易糠腐者惟粟必赢其入而棓其出赢其入也则输粟之家病棓其出也廪之家忮之或一有言皆触禁者矧利所在觊得者众临制之吏钩名综实不于书则于庾鳞比取之月异而嵗新焉幸有慎者已不为盗人则廹使必盗故完往而败归絜入而汗出偿产佣孥者武敏接也此监府县仓者然也太仓则储幅陨之粟于斯其糠腐尤伙尤伙则赢入而棓出者愈无纪极地由迩辇谷则病而忮者易愬易愬则完住而败归防入而汗出愈速或一二嵗为之不偿产佣拏者有之必无二十年之乆而不蹈者非不循俗严已以拒人察察醇白者畴克尔然亦确确乎其艰哉或疑是非德之大不曰郑国之大不曰郑国之渠凿泾注填阏者水也井亦水也以之溉也井之利累日夜有不能终亩而郑渠嵗灌防卤四万余顷夫不计井之劳与所居之小之异而责其不为郑渠世鲜不以为迂使日夜汲之积二十年之乆冽而不竭亦佳井哉监仓古委吏比也仲尼之圣犹止于当会计读语而学仲尼者能是已矣非徳欤既其归也有庐于城而无田于野无臧获以服事朝夕供井舅之劳薪粮之须诸子身之衣恶食菲安不怨尤里之豪悍有耻其乏者曰使幸交我我则周之君曰吾受德郑暴以捐吾介不可及子励仕常从之官每饬之曰世固有羞贱贫而希富贵权伟以死无囬者矣莫不一败瓦裂汝惟义命之安禄入之外不可他劳铢髪以贱其心能谨其事而忠于上则良子也七十九卒犹以是为頋言实至元甲申四月十有一日也君讳字君璋世居卢龙范阳间四世祖通以材武得官于辽为千夫长祖逹不仕考托监酒上蔡义宗播蔡死蔡乱君逾河侨家洛州将成候兵曹后入监太仓洛今易为广平为府元配河南胡氏前卒三十二年三子或徳安励金无经学吾元狥地汉上得江汉先生赵后于云梦至熟而经生始集或从之逰有善学誉与耆宿友年二十四德安年四十皆前卒一女适肥乡盖氏再配东海卢氏前卒二十年男孙某年二十五而卒女孙一适同郡轻氏一适巴图总子毛頴孙曽孙一人未名励自知淮东宪事入掾中防又掾中书出同晋州云南行御史防都事今为湖南至所治善恰其先训者大徳戊戍将故君与两夫人于其乡里求燧铭墓碣铭曰
　　生炜百辉殁淹其升熟曰嗣人克善乗承幽光于生盖棺益耀非子式顕归以何道嗟太仓君恬养亷贫其志不越式是后人入循周行出而要荒绣衣所如枭狐遁藏期为良子可曰不负令甲聴为于亲可后易桓为碣洺水之阡太史繋诗何永不传










　　牧庵集卷二十五
　　钦定四库全书
　　牧庵集卷二十六
　　元　姚燧　撰
　　先徳碑
　　开府仪同三司太尉太保太子太师中书右丞相史公先徳碑
　　至大之元秋七月二十有八日制日丞相庆公之先及事列圣继世忠谨者既敕有司既諡既封非刻金石终恐不能垂示悠久其令翰林学士承防臣燧为撰次之臣闻命竞惕诚以不文不能铺张大君子盛烈上负明诏其冬而其家乘始至自夏故得反复究观公夏人史姓曽祖考塔塔喇威夏臣赠同徳济难功臣諡康穆祖考喇勒智喇斡卫太祖赠服勤翊卫功臣谥简敬考索勒济尔威闗弓驰马拳勇絶人入侍世祖潜藩嵗癸丑从平云南诸国以骁果闻及归行赏赐马五匹钞二千五百两价与银埒已未又从济江攻鄂战疾力明年帝正天位从征叛三汉北小大之战十五赐白金币锦以为防古唐古军民达噜噶齐年七十八终赠推诚翊运功臣谥忠宣三世皆太师仪同三司上柱国公祖考加开府曽祖妣伊拉齐氏祖妣蔡氏妣鸟纳氏夏王外孙皆从封夏国夫人七子同出五人公次居二以竒塔特布济克名行自童幼从忠宣出入世祖帷握天监灼其已克恭勤至元丙寅选侍裕宗于东宫将二十年敬畏益加无少僣忒遣顺考生皇上储皇诏公保育鞠视之每帝召见则必左右兼抱之至前方幼而学诏教之经以其嫡子额尔吉纳侍读俟其遨嬉废诵輙挞其子以警之故能终业以防将毕聚诸侯王读太祖大训加丁寜告戒之始遣就国或皇上储皇不在列必邀致之使与有闻出申饬曰是汝他日所宜为者其谨识之必举其辞毋庸怠忘徽仁裕圣皇后以善于薰陶翊賛也责其四卫畨直诸臣事皆咨闻大徳二年成宗诏皇上抚军漠北曰是昔大帝授朕者今以付汝且以辅导巵从壹是军务悉聼于公宿卫诸将皆父事之至则训练六军总裁法令胥地所宜可屯田者必分耕之以佐军实屠羊不汤其毛而皮之与餫餽弃训诸物皆集以市诸部易皮为裘御战士冬四年以文移无印难杜问欺又身入闻得裕宗信宝以归明年八月冦大至公教吾军衣红衣于甲以自别俾閧不迷大崩其羣自是冦望红衣军则退不战九年皇上逾金山公视军士失马徒者空其羣散之死则不责其偿十一年成宗宾天使至皇上欲弃大军入主居忧公日是使之来惟以告哀且彼事宜难以遥度湏召赴使皇太后储皇随以削平内难见告且促其来即自假公平章政事驿至大都军致金帛于北为朝集备五月皇上立极真授荣禄大夫中书平章政事盖公虽厯事世祖裕顺成三宗其贵有极则始乎今余月储皇入陈畴昔调防之劳制亦曰非夫人之力安及此加银青封庆国公妻库库楞同封庆国夫人七月进仪同三司太子太保九月加开府太子太傅明年至大之元二月拜中书左丞相复以为太子太保加上柱国四月拜太保六月进太子太傅再进太子太师七月加録军国重事十一月中书右丞相十九易朔之间凡九降制大臣之位至是极焉又以其兄阿拉克布济克弟昂吉尔皆荣禄大夫司徒兄兼都元帅弟遥授平章政事弟实喇萨喇荣禄大夫使宣政院寜夏甘肃释都总统托罗岱管军千户蚤卒他母亦乌纳氏二子乌页尔威珠格尔威孙男十有七人达实和哩布管军万户虎符娄都哩威塔海诺海圗徳勒威伊齐特穆尔额尔吉纳年二十二至漠北之明年冦出金山南布库哩额尔吉纳将左卫射士唐顔行当冦骁将既接战刃槊两不能施手搏堕马斩其首明日皇上解御衣所乘马鞍勒为赐仍偶一良家女冦夜袭他部辎重以遁又将数百骑追败而止还之四年又殄冦于昻吉尔图获人畜财货不可口匹赀算又明年冦举国至又战于哈喇台以数十骑出入其阵数四所当披靡莫之与敌冦大骇却皇上乘之遂大溃斩馘不可级计十年逾金山前茅获俘万余人斯皆効死于乘舆前天目昭覩者明年冦平第诸将功胆略材武推为冠军立极之日授资徳大夫同知枢宻院事六月赐虎符使大府院事唐古亲军都指挥使七月加特进遥授中书左丞相又进知枢宻院事又兼使典瑞院至大之元五月兼使仁虞院十一月拜御史大夫哩日初事晋王有谨敏称皇上至军之明年大战布库哩虽胜而冦退未逺与晋军合而大官廪肉不足则日餽二羊又继诸军粮其赋又尽则赋他部供亿后多其忠从晋王未致右右立极再月授资善大夫翰林学士承防十月进荣禄大夫遥授平章政事行大宗正府伊克札尔固齐十二月授卿典牧至大之元二月赐尚服五月拜光禄大夫遥授中书左丞相七月兼使将作院额哷幼为沙门十一年至军中赐御服防带俾不祝髪其年官以正议大夫佥宣政院事女孙十八人有从者十曰戬伊特楚曰安巴曰哈达逊曰旺温曰聂辰曰世兼千户曰聂尔巴曰吉逹布曰沙津曰善布男曽孙六人额尔吉纳威穆齐尔威布都讷威宿卫乘舆绰尔齐阿哩衮萨里扎拉尔威女曾孙二人臣尝槩公父子有四徳焉一则曰保育圣躬再则曰旧学三则曰周旋军中十易寒暑脩扞于艰终则曰扶植皇极济登兹其髙明一门之间三为丞相无极无俦人奚间然敢再拜稽首而铭之曰
　　维史胄出书焉有质伊谁云从则周史佚逾二千嵗余庆茂蕃推而上之实一其原嗟公之家中土亦始其来姑臧不纪其纪可系而名则由其曽奕奕其防陛陛其登祖卫圣武左右兴祚龙咆虎号风云胥附考事世皇荷祋与戈昉于南诏爨僰垒摩再从济江攻鄂东北舞干梯冲执讯云壁又偕度漠氷雪峨峨手瘃足皲拳勇维何固叛是求凡十五战不摇疾飚劲草乃见归以夀终生子如公帝灼其心惟一効忠式昭徳音选臣裕庙其尽其职其徳其要洞洞其信属属其恭介介其守廓廓其容皇上储皇既生顺考诏辅翼之俾躬是保及隋授经挞子示惩止其邀嬉大训服膺其弥为善若是非一臣邻徳将俦与为匹成庙降制俾从抚军朔方十年日伺冠氛昼横雕戈夜袵龙盾惟彼不至至战必遁末逾金山危巢是倾竟令飞扬不逭大刑惟皇作极言念大徳既赠祖考公以夏国美諡崇阶罔一或遗父子丞相百辟用师尚服其衣尚乘其马门户辉光世无二者爰诏史臣乐石特书贺兰可磨而铭始渝
　　先徳碣
　　河内李氏先徳铭
　　至大庚戍鄃王府长史兼经厯典食司与所部人匠都府官李惟恭持其乡士席云汉状其祖润文玉使懐之利用库日民调商征之入吏禄公湏之出不遗于受不僣于发如他人侵蠧以益其家负而债偿罪没产者皆无之与人交以诚御下以寛礼贤乐善者求表其阡燧曰管库之官则古委史亦下士也岂可笔者岂专由孙贵耶盖鄃王之考初尚主世祖再尚主裕宗自称晋王克用裔孙为置守冢数十户于雁门禁民樵牧由分地在髙唐即是进爵为王世居静安黑水之阳为庙以祀孔子元贞始年表贺圣节独书汉字庻其尊礼斯文者惟恭今臣其子观其所事者贤若不可辞矧有此大者怀之为州宪宗大封同姓初国世祖于秦以户寡益封之至元之末以封其孙顺宗既之国未至疾返赐名懐寜以王今圣时方抚军于北皇太后储皇往居者二年则懐为三圣龙潜之地传曰小国之君当大国之卿为下士是邦者当宜何哉则君善职管库者有不必言矣卒以大徳乙巳三月十有八日年六十七垂疾犹念惟恭不置曰吾平昔钟爱是孙今逺宦数千里不及闻吾顾言可憾也哉妣王后二年亦卒二子从鼎从信孙则惟恭其长初由王府郎中罗忠国使懐闻其好学慤有立志遂与偕北即婿其家进之于王王甚礼之言无不从事必见咨妻卒赐楮缗二千五百为取元氏子季惟寅铭曰
　　荀卿子言臂非长封髙而招所见彰斯若可用为君方惟懐为州河之阳实为三圣渊龙乡其间下士虽守藏或小大国君卿当其贵可参攀鳞翔况复有孙翼贤王逺塞而近孔子堂仕优学以能自疆何畏潜徳无辉光墓碣
　　朝列大夫飞骑尉清河郡伯张君先墓碣
　　章丘为济南属邑士子张养浩年少而志厉积学而善文授知平章鲁国康利公曰汝学仕耶今之仕者莫不由吏发轫遂用为仪曹史超擢中书满其年考出令堂邑一守敕约便行祛形势不挠惸鳏不悔民恵之懐咸称曰自停年之制行令吾县者前十余辈无右吾令求纪于石走未遑为今圣渊龙召为宫师府文学进司经宫府随拜监察御史转翰林待制今都中书右司事由武宗诏内升臣五品而上列五爵三土阶勲而等威之封生赠死其先五品则县子男从而正之与四品郡伯皆止父一世三品二品皆郡三侯二公上及其祖再世一品国公逮其曾三世矣故官父郁朝列大夫勲飞骑尉爵土清河郡伯养浩思异斯宠碣诸坟道且自为状受姓之逺与家章丘世数可知者则自其髙曾然犹两世皆逸其讳惟知曽常官武畧将军监阳丘之燕镇酒其致斯者任子耶入粟耶武功耶皆见无所武畧四子伯不年而仲不后叔万季山叔娶郭氏六子泽职管库于蜀彬徳正徳林秀敏孙十有五思敬思忠四川行省宣使思诚居邮耐杩称崇兴特绶裳履继季娶苗氏二子一失兵间次朝列则今清河郡君生子英塞皆夭显今惟养浩祖及诸父振粟于乡遇盗于家脱人以刃缒井取饮活友于死者有家乘详惟夫不大振显数世而发是一旦者可不为明之且人持衡犹必称物而使之平矧天所司惟一福善而祸滛视其力行非度盛而著者故有不终嵗防为衰微而安行所遇必数世而始进于盛者譬之钜室彻则一日可必平土构且累嵗不能以落其成古人监此所以垂从恶如崩从善如登之戒也夫如是则章丘之蕴美含章虽武畧之仅官酤而犹不能颉顽时荣其上之晦迹又不知其为世几何亦庻安行所遇者防庄有言今夫水其积也不厚则其负大舟也无力朝列之先厚水者也资其后以负大舟也佐五命而所生享报如是未艾其年子之位日髙而所生又随之而加非若陈省华与三尧共跻台衮者不止也虽然是犹以子贵推言使当时也朝列责其子为农为技则亦不儒而已矣又何自开广聪明渐涵道徳工其言语流其声誉居兹清列哉然朝列又为子择术之精者铭曰
　　嗟今士子人孰不期煜其华辞振擢一时惟其才资得天者薄虽竭尔力而竟落莫矧古有作如车司南能不背驰千百两三孰兴灵竒章丘君子名畴与昭鲁国振起引以试吏防其俗常令诸近畿佳政用张文学司经寄帝耳目转而待制典国竿牍进而显矣推恩所生勲伯土之清河郡城人曰子学其父所诏有赫今隆则为子报子明能然由居止仁维以劝忠示礼使臣圭首方趺碣其墓隧孙炽仍昌其来无止
　　河南劝农道副使白公墓碣
　　彦隆始由太原徒行至河内致其父书鲁齐先生愿游其门未有介也乃因吾友翰林侍读髙凝得操几杖主疑家二年而归侍其亲而先生亦召北矣寻由避宅右揆以集贤馆大学士祭酒国学教贵胄乃奏召旧弟子防居四方者以故王梓自汴韩思永苏郁有大名耶律有尚自东平孙安与凝燧炖自河内刘季伟吕端善刘安中自秦独公自太原十二人者皆驿致馆下三年吾侪或病告官去而先生亦浩乎其归乃奏有尚与公从仕郎国子助教昔者贵胄友也一旦能横经下心事之为师属非其道耸是曹不可得其驯然北面俄侍裕庙东宫公为讲郑伯克段于鄢已讲而出裕庙语人曰是非空言意固有在也以国史院编脩从仕郎仍助教擢奉训大夫监察御史发阿哈玛特贼国诸不法彼顾诬公纠摘非实捕送刑部狱引邻妇有色者教诬公尝窃往来而邻妇力明其无有鞠之堕孕而事始白又纠膺帅西京宣慰使道拉实以已憾杀其幕寮凡是皆庸懦缩首危者而峻风节者咸伟之出佥陜西汉中道提刑按察司事燧亦为其道副故得详西上所为其按厯皆分险僻荒寒诸州南而褒凤金洋北而绥麟葭丹涂经龙门西河絶崖髙可去水百尺止通一骑必遣导者先之有来骑使驻之寛使卒至则两不可班视烧栈犹车衢也如是之地皆周焉制度卒有反者不即觉捕惟罪社长监郡与宪司麟州人告阴济民乘马疾驰其识仇也问曰所懐书济民绐以反书仇上变延安延安移文吾宪公又请往治之所牵连二百许人继烛治之再旬是州小僻无纸至覆旧案以书适近侍臣刮马其州馆隣墙也闻狱吏苛问终晓得公姓名叹曰世有克勉其职如斯人者使人劳告之曰吾见陛下当首闻公竟白济民无他特杖其绐仇非宜言者公位宪诸君下防王相府拜布哈右丞勲臣子开省京兆特异礼公其按问诸司皆拱聴者改佥河南河北提刑按察司事台檄检覈中兴钞库中兴改李夏都陇右河西道宪令竟事始聴东任公又走沙莽往复近万里半嵗而归与其副使程思亷发数县民完堤以捍河水罢当暑赋民牛车转粟入淇又改佥燕南河北道提刑按察使事趣装其考已疾行至卫而卒公与兄楹即藏卫西辉之苏门周卜村南原而其妣亦疾乃朝夕哀死事生即教授于辉明年燧召直翰林感其毁瘁骨见衣表吊哭之余其徒数十人拜庭进退朋让宾敬之道嚣嚣然先生成法也为叹曰呜呼燧亦先生弟子者何尝有一善及人如是明年燧疾满告归邓而故司农卿侯爵托语彦隆或河南北农副制下必墨缞以出世议隘薄自便非时燧佣车过卫不可留不得身见为书语其然闻方督课有绩其妣亦卒附其考墓竟以是谢所事以至元已丑秋八月三日年四十六卒苫庐呜呼学可以范世行可以砺俗而已是哉夫人贾也以燧平昔善公録河南北道勤农副使苟宗道埋辞求铭神道每一读之一收泪掷笔数年终不能叙其事去冬以史事又召入翰林过辉夫人祈世母夫人为言持币泣请且使其子安礼与游其门者庭拜燧还其币曰吾无答吾亡友者以是佐刻石湏呜呼非公仁义行家能使妇人切切者乎惟恐没其夫子一善可曰贤已公讳栋考天禄虽官而不显居頥乐堂号頥乐先生唐白居易家状云白姓家太原者楚熊君孙胜白公见杀于楚其子奔秦孙乙丙与裔孙起为武将封武安君赐死杜邮始皇思其功封其子仲太原公岂其苗裔耶铭曰
　　闻古五十年不称天公是不盈天道未晓学不笃耶得誉先师道不行耶裕庙尝知职不举耶三宪着効力不本耶耕播之教况冠獬角敢言人难弹射柄臣聼者毛寒犹枚其外未及其内视亲于防观妇于介靡一匪善靡一可凉非我私友月旦章章呜呼白公耳孙犹令其贯古松嵗逺滋劲士不盛位而盛吾贤盛位者衰盛贤日延有方其趺有剡其首碣石阡隅千祀无朽
　　国子司业滕君墓碣
　　观汉诸碑凡门生为师作者其文多称在三之义盖本栾恭子民生于三父生师教君食惟其所在为言又列郡邑姓名氏官人出几何钱于碑阴多至百人或倍之令人每兴今无古者笃于其师之概至大已酉燧长翰林之明年国史院编脩官东平蔡文渊状其师国子司业滕君之行与门生许质求表其阡与君之再入成均横经文席者尝数百人而砻石所资一不偕人出二子独加异乎古岂不于在三足浮俗斯时耶君讳安上字仲礼其先自洛徙中山不可推采其世考府君某隠徳委吏斗食自捐生君八年而不禄妣李夫人抚君诲曰而性质开朗记识兼人且金名士赵灿离孙不可以贫废学感圣善言师西岩君克自砥砺勤心圣学暨其长也尊闻行知如不足日私居自持衣冠齐遫及出接物一诚以和郡无少长相谓不字咸称先生学积其躬道行其家化及其乡府臣归髙荐名于朝敕教中山是府多士观亲辉光謦欬欲闻鼎鼎其来服缝掖者将半齐鲁庭臣善其职事有闻用以职民主以城簿压于为监为令与丞刑或过中必揆以义驯驯上説不使黥湼妄加疑盗废弃永世仁誉既章宣司所临若县与州事有未竟必邀往治裁中情法守令惮之出将入迎若事大吏徴为国子博士以其平昔自律有先蚤作晏脩诲诱谆谆发防疏疑立懦克刚各因其才矫拂于善党坐羣行齿而序之其极弗率有黜与朴成均作则井然有条即升监丞再丞太常世祖宾天成宗继序圆丘请谥大室升祔凡厥礼文酌古损今皆所订稽元贞之元拜监察御史京师地震上疏曰君失其道谪见于天其咎在内庭窃干外政小人显厠君子名实混淆刑赏僣差阳为隂乘致静者动宜兢兢祗畏侧身脩行及昔所为以尽弭之之道其説累数千百言反覆深切有司不敢以闻君则曰吾不得于言者遂委印去反闗其家著书自怡寻起为国子司业时已疾矣顾言其子治防无用二氏以其年乙未夏六月二十有五日卒年五十四府城东南崔丘里为文一本理义辞防畅逹不为险谲非有禆世教者不言有东庵类稿十五卷故江西亷访使赵秉政板之行世矣又有易解洗心管见藏之家亦多乎哉其不年者世同哀之而文渊犹以不待经筵职丝纶谋庙堂为恨呜呼夫既师成均官奉常厯台諌而又有徳有言足矣奚必兼彼数者始为至耶夫人李氏贞顺柔嘉婣里范焉后君八年卒子翊去尉东明自致终防亦足以君刑家之自今尉元氏兄羽有文行于世铭曰
　　孰不曰士于学始志迄用有成千百一二允矣滕君敏脩笃行钟鼓衡门益大其声敕起布衣于定敦教祈祈缝掖来则来效再主禹城簿领勾稽不枉刑墨仁闻日跻满秩而召入为胄监由博而丞俊髦是范转而奉常礼文斯纲或革而因酌捐用章迁拜御史为帝耳目言责塞求龙鳞逆触一不见入纳履而行反闗立言行后是程方徴司业年过知命遽啓手足理也莫竟短者已而其长斯存何以贞之石有诔言
　　金故甄官署令魏府君墓碣
　　燧还吴中过广陵日今嘉议大夫行台御史中丞初请曰吾祖靖肃公顾言以吾曾祖甄官署令即死所藏乱离失其处他日必虚为丘先茔者载其事无使吾先人魂游徬徉无所于归而一善故或遗也子义为铭随又遣其少子可亨挐舟广陵五千里追之襄阳不及返而及之鄂授其考所辑家塾记曰掇是事铭呜呼确哉逺而劳焉廼本之曰魏氏由唐相知古子林刺朔州子孙居桑干桑干为今之顺圣辽有延恕者生中奉夫夫守成中奉生通奉大夫余庆通奉生登多尔馆酒使子贞登多尔实生甄官署令君讳允元改徳元字信之甄官生进士特赐及第笏特赐生思亷即记家塾者思亷生初初生翰休脩撰必复可系者是九世其大于金由登多尔弟资徳大夫参知政事柱国郡鹿郡开国公子平相世宗致治隆平祖考中奉通奉再世官皆以公贵赠登多尔及子陇右令景元甄官与逸其伟一人再世官皆以公贵廕君始监顺圣酒改洲酒使邓州槯使抽税设防有方与宜平不增敛奸无走匿额有赢筹民不苛之入副堂厨库又为使改文绣上林两署今同知易州入令裁缝署改令甄官署以卒年六十三官止广威将军夫人髙氏七男笏珫瑜琦玠璠玉琦太中大夫刑部侍郎玠朝列大夫延安司狱璠翰林脩撰今益靖肃公与特赐皆以明经进士官珫懐逺大将军耀州库使瑜监丰利酒皆廕官玉进士未禄卒二女一归同知荆州节度使事秦徳美一归其乡右孙姓氏君究心本富计田畴第舍牛马杂树直可为钱千者五万嵗入粟为石者三万嵗抽五十一为七子求师取友湏令节休旬大集衣冠令枚诵所业覈其进隋已则防序立前侍饮则脩声辉耳目渐涵化沦其心由是成徳达才多萃其门章宗甚嬖李妃夫人视妃母王姑也数召通籍禁中不可复后秋猎易州君方降道桥诸水复召曰吾思与若晜弟语久矣终不能一致今行之所是在而夫子倅是便宜时也无终见避之深夫人以君出不敢専行俾子瑜诸之亦不可曰是家膏也亲将汚人人有为不善者不惮取戻府县惟惮君知兵兴下令甚急敢有舍奴婢亡命不告者罪及其隣人犹利其佣轻私役之觉则杀以灭迹或致大狱君时乡居闻有出入非常者召问得情严其锢防书致其主归之约示薄威以惩其再无残其生终不语其主以获之谁舍所也比卒免家僮久故者民之作诗与新世诀沐浴冠衣揆日而逝君之孝友天得非学其使堂厨以钜鹿公子叔元未仕曰大臣子故屯其膏泽不见及耶三求推所居官县官以故事无有不可又恤其无子以靖肃后之靖肃又无子顾言后初则甄官子孙世世图报钜鹿者何如也其家塾自序曰由吾季曺钜鹿辅政兹降脩仁洁义可谓曰久仕之达者列品而九不过中中天啬为报将待夫后之人取最初之仕外佥提刑司事为副为使入为监察御史治书侍御史侍御史御史中丞三十年间风宪之官无不扬厯司清议者犹大有期曰将不已是于今呜呼自序君其知子哉矧必复于靖肃公先世其官可大可久与亨学行嶷嶷可述铭曰
　　反覆观先民吁可哀积元报衔身期后来门令容驷马堂三槐必责于天者如取懐惟中奉亦然详用狱至钜鹿再传既钧轴官不私其子甄官承承三逊其季叩莫譍又仁厥乏祀脩撰防官以祀比言祀则大以今脩撰孙后者再小宗既颠蕃大宗頼藏偶失故所魂依依招之从先墓来如归膴膴桑干原终天地碣孰华其文太史燧
　　牧庵集卷二十六
　　钦定四库全书
　　牧庵集卷二十七
　　元　姚燧　撰
　　阡表
　　招抚使李君阡表
　　君讳聚单之砀山三章人以材武善射昏暮命中中鸟金之南播应募为兵积劳为提控河北俶扰尝经大泽与友相失独行葭苇间与数贼迕戈汰其股拔以逐而尽杀之然非若是戕已与敌閧未尝以人血刃挺身逾河至仪封万夫长孟公熟其父访名而客之署其军弹压寻陞长千夫与总帅李成同戍皇陵冈癸已正月义宗由此渡河播归徳始从成来归大将阿咱尔麾下仍将千夫从攻归徳亳州考县金平大帅版军民招抚使与成将皇陵降民百家徙东明实田黄头原逾万亩与佃民及尝所惠活者数十人分苦均劳辟草莱伐株橜而耰之复积谷多至多至千钟宗戚族与四方民医巫扶携妇子皆往焉依视其寡乏嵗时衣褐日月廪餽婚姻男女之及期与过而见干者无不周施一旦成邑人谓之小东明平生襟抱坦明大兵屠考县噍无遗类一生哀祈生曰吾某官良庖也遂匿全之后召客俾具馔皆草恶不可进君怒诘则吐实曰初岂是能特诳主脱死耳其不疑人见欺此类不饮酒而好客与成辈数人为耆年防尽欢移日忘疲言惟前朝事絶口府县得失乡邻短长闻人误及此者则欠伸思睡掩耳而起时以长者多之每恨失学兵间课责诸子读书如日不足尝今今孙国子助教鳯辍书扫霜叶庭下则起夺帚自为曰无废而业于斯须顷且然其急其笃于成者可知已年七十三疾卧不言数日子庭玉方令通许归省则曰吾忍死待汝遂卒实至元戊寅秋七月二十有三日也以九月十有五日肇茔黄头原东后三十二年至大已酉鳯求表君阡殊恳用是计君始家之原年犹未满三十方壮士也当战伐始休喘苏悸定之时在他人则徴逐贵介声妓是娱弋猎是习吹笙鼓簧驰马嗾狗以快酬十年席盾枕戈死所幸生之劳而独自求口食于田亩触风雨犯霜露与农夫耦耕头蓬葆手蠒而胫不毛矻矻作苦终嵗而不悔比开余饶衣食于其子孙而先赈恤乡邻俾不迫于寒饥亦志而智且惠人哉前夫人张二子庭玉卒令郓城今平章翰林学士承旨阎公复实铭其碑庭芝使监太名酒继夫人王二子庭兰两淮运盐提领庭英同提举镇江财赋二女归刘源冯珪珪尝为江浙行省叅政男孙八人鹏懐孟总管府知事鹗使监长垣税次鳯也鸿福建巡捡见善使监内黄税见道见贤见可女孙三归士族张鼎杨谦杨某男曽孙六好徳好义好谦好智好文好信好义翰林国史院史绩学缵文铭曰
　　闻古子弟多暴凶嵗荒歉则然矧在金世豪杰彚征战伐是闲其视杀人如芟草菅人有子女我压奴使人有货财利取有已【阙】　　　穰穰厥家何为不成安事耕畬嗟哉惟君独嵗勤力匪种谷求惟以种徳善也吾苗不善吾藨期实百年庾维溢髙责报于天如执左契笃生孙子文士陛下黄头之原土厚俗敦大史铭之式表墓门
　　医隠阎君阡表
　　至元二十有六年苍龙在赤奋若余月初吉士子宏也持所自为其祖事状来请曰昔汉故民呉仲山他传记无见尝由发蔵赈施其郷而碑之至今千年风雨防剥之余过而诵者犹懐其人不置也非托笔金石力耶呜呼我先祖者生不策名于天官殁不受諡于太常处地卑约功烈无所表见一世独有修之于家兴所惠活斯人者故不可碑之记铭善言之士使得以示今而垂后比汉故民耶敢以是累公燧哀其志扬亲又喜克用刀于文故序之曰维阎氏曹之漆园人后徙陈之西莘曾祖讳遵令陈之宛丘祖讳某考讳孟两世不仕君讳瑀字润夫生而明頴孝谨长由其外舅申琏与张子和同侍疾英邸故尽得其术业事亲加以潜覃究诵先秦雨汉方书八年诣到积中故施念于外者疾辄已人徳报之则曰天实生之非必一出吾术也人间不自矜鬻求筑其门者日亦滋众壬辰逾河而北侨居宣徳府以所取衣直衣食寒士申兵陈邃孙周郭通至其馆其庐去则赆之魏学士邦彦玉峯亦畧行位与游时召诸道医悉领于奉御田濶将以君偕北进尚医列固以学识浅浅不可亲上辞稍居南留真定二绅逾河将复郾城以先业萧条无谁与邻留鄢陵十年徙洧川年五十饬其子曰吾从学良医又勤心竒书古方卒遇一疾犹迷于先民数十成説竟不敢必何方定可已疾殆以疾试方况君无吾问学者得吾术自已其疾则可无轻出治人也遂亦自弃医儒服教子孙读书恭俭质真异不忤物而同不循俗而介不附势而强不赫威又精卫摄凡饮奕谈谑无益泊戕魂神者终身絶不蹈为故能夀耉八十二卒实至元二十三年十月二十有八日妻申渤海宦族能通孝经论语天父天夫贤孝两闻年六十二凡前君卒十七年至是合葬洧川某原二子鼎吉今尉潭之浏阳县逢吉前君卒一年女子二人一适太原刘麟一适鄢陵张琮男孙八人宏也献民天民舜民他未名女孙七人幼男曾孙二人益幼铭曰
　　彼函工犹擅仁矧君医志全仁业卅年起死频以其嬴及士贫晚弃学笃自信父一郷儒冠巾八十二年畴伦髙可隠坟洧宾夷先考由令陈陁三世迭不振维穹苍运环循屈之久宜浸伸传浏阳初命臣授汝戈盗之眴在后昆奚异身非千嵗磨不磷黙然信期兹珉
　　安西路同州儒学正潘君阡表
　　至大之元江南行台监察御史潘汝劼时为中台照磨兼狱丞于安西校官杨定序壬辰变迁闗辅民其祖徳卿与祖妣彭衙段者诀或我他曰相失兵间前配封出子浚与祖子温生五年矣俟时清谧无使废学杂行迁民失所如徃妣流离平阳风雨寒暑窘蔽土屋井汲灶炀匪躬不致须纺缉佣资学二子艰百罹为操益确久人信之妇妇姆女皆取为法且图诸孙受所镌诲有践与别于所序前颂咏盈轴燧夺史事独未遑诗今年再手太子文学张养浩事状欲表其考学正之阡呜呼不腆之文岂足増华闾而烦谆复见丐耶惟潘氏同之白水人君字仲良则讳温者曽祖宏登宋武科尝令赤县祖挺考震亨则徳卿以词赋魁金进士夫人则乡先生叚适安之妷由徴平阳童男入燕绣局资浚以行惟督君学比其还秦六籍之文言熟义通郭温伯女以妷之子杨时邳大用裴子法吕仲和来明之顾副言杨君美诸公皆先朝明进士孟驾之张器玉又其少者而君无不游造其门得其延誉聚徒教授道化之行乡邻讼嚚不愬公宫司平其家恚至欢去仇解好合川蜀之士奴于人者赋钱富室赎登儒籍庙学卑陋捐币为的倡其郡民徙基髙明州守邑令为咈民欲每自愧匿恐其闻知一臧否言为采风謡取以陟黜由朝廷旌别奴民势家讼君及民十余家云皆其父祖俘自军中君倡赴秦省力辩其非或曰汝自士籍明诏已拔齐编氓何苦于他人为哉君则曰吾与是皆同乡视其诬不一手援其溺非义竟还正民絶口不矜徳由已然人则恵之至元二十年擢同之学正是前一年走副秦宪凡三辅郡县而皆尝驱车冯翊朝邑郃阳澄城白水为同之属县独君位是师儒身任表式数百里间笃民明伦亦岂轻哉教又非昔私淑人者为将十年既谢病归自号安分野人为约白水凡我同姓茔是邑者岁时上冡无间疎戚老幼毕集周及诸宗实获古人糺族遗意而入燕兄不闻问者五十余年携一子归悲尽继喜晨夕奉之若大宾然年七十五年大徳辛丑夏五七日卒疾革来诸子前曰吾于吾亲虽孝无所显扬而获免玷辱惟忠不及事君若曹他日或有用世其竟吾志走哀之曰莫匪臣也惟视所在晨门夜柝不废乃事犹足曰忠矧君尊闻行知范其乡州不调十年亦事君矣奚其訏谋庙堂捍御疆场奔走豆笾金粟当会郡县率职始名宣力耶二夫人杨燕子八人长勮次劼也励勉効勣助朂勣巩昌帅府奏差他皆业儒一女归信氏男孙十人未名铭曰
　　繄考府君盛文华窜身金乱死不家妣夫人为鲁人髽生君五年犹羁童防防逺逐迁民东天穷其身操不穷夫其所安人何嗟束君于学蓬在麻阙帻贮腹书盈车返秦先进门刺通杖者倒屣相将逢展于朋侪异其瞳由是闻誉日益加私淑笔耕代菑畬以古指南涂安差搜才乃如平章公用官州校禄小丰身教不令士自从十年谢老归彭衙敦宗诸潘方拜嘉忽焉白露凄蒹葭垂絶不忘帝降衷尚饬八子以孝忠八子喻指无齐同南纪劼今绾青緺铁冠峩峩豸触邪振而家声后将遐
　　鄢陵主簿毛府君阡表
　　世所曰君子者二焉曰位焉徳也位其名徳其实位显而徳不充人则与其名曰幸也致然君子则未也徳脩而位卑人则与其实曰不幸不得敷施所蕴一时虽然君子自若也有人于此学以润身道以悦亲庄以齐家恭以与人清以涖官幼老一致无可疵纇可不谓徳乎可不谓君子矣乎燧于聪山毛君见之君讳宪一讳顺字吉父广平肥乡人曽祖弼祖仁考冲霄金扶沟主簿金亡反其乡与窦司徒文正公游妣全前卒事继妣成惟孝十五能自植授徒其乡我先世父文献公闻其善学大书夙夜以思无益不如学也十字为劝扶沟卒庐坟终防郡举孝亷监洺磁常平仓受米八万石责守其出七年而絶犹羡三千石司徒为翰学授检讨官日为史太尉忠武公讲治鉴岁余辟主鄢陵簿求便妣养归为邢之书表令臾始邢与洺钧州及陞邢为顺徳府君则白侯邢洺钧功臣封邑由邢尝开安抚司故洺受其节度今邢已府而洺犹州求诸地志洺实古广平郡领邢洺磁威四州洺独不能引为比耶事闻陞广平府各为路始不相一侯有病郡井卤败者议渠洺灌隍以流恶君曰渠洺不如渠滏洺去郡北五十里余其流先卑逆导之难滏在郡西南其逺虽倍而髙渠之可势必至旱资溉田潦资筏材薪蒸秸藁或免车檐可水轮地听民为业郡食甘冽反余利也侯是其言发民渠之再岁而成其所永頼一如君策筐篚余力必集诸曹劝之读书曲周民妖言惑人责与其令故山南亷副冯岵治狱芟其牵辞不多追逮惟置首恶于理凡椽府十二年都目沁州满去而人益思转汴梁提控按牍兼照磨官物务殷繁裁析裕暇于邢于洺于沁于汴侯牧来者皆客遇之不吏也及除济南上口巡检乃太息曰吾家世儒顾弃所素而逐盗耶儿渊副巴图总管于江陵松滋吾其从养号聪山出与邑士唱酬诗入陶韦社中家居卷不去手老而弥笃于学如此以至元已丑五月十一日年六十三而卒创茔松滋瀼东夫人张氏贤淑有闻子三人光祖渊洧光祖前卒渊和粹敏明善文能官今以朝列大夫真为总管洧从仕郎管民总管一女归郑州张某男孙頴孙女归同邑金尚书右丞文定董公师中孙植幼居室铭曰
　　于维毛公为周司空受遗成王太保奭同后十六王当襄末世粤有毛伯犹王卿士遂客平原备十九人从楚一言完赵却秦自时竹帛贤哲世有君其遗苗居徳孔阜授徒肥乡终养扶沟斗食晨门便妣是谋辞尊而卑辍行以踬匪人之为实我之自而位不充命也如何遗泽在洺滏水同波享在其子受服三命为良牧臣足鸿尔庆瀼水之东马鬛其封走铭之阡可示无穷
　　阡碣
　　提刑赵公夫人杨君新阡碣
　　维蔚州蜚狐赵氏系不可逺本由今江西湖东道肃政亷访使秉政而上推得二世祖昆金帅府评事卒葬其乡二子珪瑨珪将万夫戍蜚狐后迁刺蠡州留瑨在乡守舍天马南牧度形势不支倡县民以城下之从太师国王狥地至蠡其刺犹城守礮杀王悍将萧大夫王恚欲坑城公请以身赎母兄死王哀之并全蠡民以战绩每最进兾州元帅虎符复推与其兄廷议多其悌让改公兾州军民总管别锡虎符入觐受和睿宗承制监易州再迁行省中都金平监中山府当宪庙世世祖方渊龙收召闻望之臣求治道之宜今者置经略司于河之南宣抚司从宜府于陜之西行部于秦都漕于卫东西二千里道不拾遗而邢则今中书右丞相之祖封国政弛民散最号弗治求潜藩制官惟岁入其贡赋为置安抚司后邢易为顺德升州为府乃以近古太师广平王从祖托克托与公为断事官位安抚上公年盛强俾与开国勲臣苗胄为友则潜藩期任公者己不小矣世祖践极制监真定路位总管上俄迁顺天路宣慰使肇置四道提刑按察司以公使燕南河北转使河北河南累章请老不可年七十九始听归卒年八十三以监中山有田朱固乡不返飞狐即茔是乡尧封原亦昭时崇显夀考人也夫人既同享有其乐公当不恙亦以官植业顺徳尽析秉政夫人从养及子贵食其禄以终年八十二不及公才一年何夀考萃是一门哉因惟女子子天父天夫者也父不能必子之贵能之者夫子焉耳而难其全今之储才将相系望海内者每在乎风纪之官夫人以提刑使之妻而母亷访使诗曰教诲尔子式谷似之彼奕叶袭芳不陨世徳夫人之功亦鲜俪哉古邦君之妻邦人曰小君礼士防妾不得匹其夫必曰君妻曰女君后世封羊祜妻为万歳乡君则令甲郡县君之原可为今不敢氏夫人而君之之凡其不反中山即别茔顺徳李马村若不同穴记称合非古也因求之吾家嶲州都督文献公开元宰相考也陕之峡石百官咸防焉及妣夫人刘卒则万安嵩高西趾去峡石二百里耳以唐相之贵月入俸钱三千缗有力不足于至哉则不合祔者亦从古也今秉政斯兆未必始亦由此燧以其于古有征为发之夫人生三男二女男秉政秉彞秉衷女适焦简周某孙男九人秉政政又曰吾他日亦域是尝闻诸师古人不讳死惟不趋取死之途今之人鼎鼎焉惟死度之趋复苦讳死亦惑哉如师之言则秉政不狥流俗语身后事于其生亦庶几古达者也铭曰
　　襄国所直赵南魏北其西太行冀方四塞求田惟良宜莫如襄衍沃平平千里其疆生家其间没即斯瘗奚取日者风水焉泥孰培平原如阜而尊左之右之昭妇穆孙天厚其门既夀既祉流泽渊渊未艾来只世生显人如夫如子






　　牧庵集卷二十七
　　钦定四库全书
　　牧庵集卷二十八
　　元　姚燧　撰
　　墓志铭
　　南京路总管张公墓志铭
　　公讳庭珍字国寳曽大考渊大考字明以武力再世为金千夫长家临潢之全州考楫北京都转运使故又家北京公于次为中子沉静易直通毅辨彊综经纬史尤长左氏春秋筮仕已存爱天利物志事先帝以典内帑受知先是髙句骊不请徙居海中江华岛上遣使问何由且诇其贰服亲择廷臣可者即命公时二十三至其国王礼事之甚恭书言吾岁入币大国未尝不谨臣职非与未臣而敌已臣而叛者比而大军岁入边刈吾人民奴吾子女有吾货财蹙吾土彊吾是以舍衍而完险诚出甚不得已之谋非首鼠他图为也末疏黄金以两计白金以镒计各千百数为夀又言诚以是慺慺之言归闻之上幸止边军无岁入愿岁币外别入如今相夀者数岁歳为谢公勃然曰王以天子之使求货来耶挥去归具道王言且保其国无他避掠徙耳上亦悟曰人岁入币事之又加兵罪之诚何以待不臣而敌已臣而叛者诏令军止戍边无入掠自是完东夷室家父子无虑万亿计自将伐宋从至阆中留为按抚使治兵裹摩创残外供仗粮不扰而集今上即位中统建元自将北伐以故先朝故臣熟西京入漠南路俾置传驿兼给馈饷至元四年授同佥吐蕃经畧使兵裁叛离仁革狠顽渠酋詟挠滋久安顺六年授朝列大夫佩金符责贡安南时已徴天下兵数十万围襄阳实为蹶宋起本勲臣故相上与咨军国谋不可一日离侧者皆出行省董师公至其国王立受诏公诘曰王行非止违命干礼于利害且不熟知揆此邦人民土地不当天朝一总管治皇帝不欲郡县王地版籍王民聼其称藩遣使谕防徳至渥也且王以与宋辑睦缓急而援今百万之师长围襄阳鸟飞路絶朝夕将拔席卷渡江覆其国都易如振槁王犹倔岸海徼恃为唇齿自矜尊髙事且上闻天威小震无烦逺召中国云南十万之师再月可至则丘墟王庙草棘王庭者将不难为其审防之王屈降拜益惭愤将以兵恐公使力士白刃环卫公乃示怠弛袒寝一室尽掷所悬箭弓刀槊付卫士聼汝何为暑渇甚每取江水以进皆温恶不可饮食及索井汲不许曰吾俗不相悦者多投毒井中杀人公曰自所求毒死不恨终汲饮食自若安南君臣多畏公者八年防公以安南贡至襄阳犹未抜即授行省郎中承事勲贵巉絶不阿惟见之营衙足迹不及其门商较事宜言闳色厉或有以凌鷔见短者故右丞相史忠武公天泽觧之曰是其为心忠正侃侃人也久亲其人必实吾言十年襄阳下改省为行枢宻院以劳迁中顺大夫遥知归徳府行行院经厯大军南规渡江复行省公复郎中俄降虎符襄阳路总管陈府尹毁城楼以完庙学散契丹军以惜月廪刬施宜当其先后明年改监郢复二州位安抚使上捐鱼荻之赋使人厌腥食家给蒸薪月发食以赡饿乏视便輙行行事已劾闻十四年陞嘉议大夫监平江路位总管上郢复民闻去遮马号送万数其治平江考绩亦最他路十五年改同知浙东道宣慰使未行改大司农卿丁内艰时军兴法闻丧不得輙行乞奔赴不报公愿还所受制书为民行省知不可夺归之旋舻枵然金玉美色皆无有惟文书襆被而已今中书省右丞相巴延夙尝疑为凌鷔者后顾为深知公尝语八曰诸将渡江无有不荒贪独予与国寳清慎自持闻者以为知言家居四年又终外艰十九年以才起复仍故官嘉议大夫南京路总管兼开封府尹至治之初见星而出见星而归凡前政积事留狱旬月剖摘皆出尤善发奸伏有控鹤十余辈比公至僦大第聚居二年黄金横带出入饮食街陌纵横人谓其真也公曰控鹤役在京师久此不行必剧贼也密喻有司以意期三日尽致其党索贼以来得金帛寳玊服玩典质券契盈室鞠之皆欵服物则推埋所获妻妾仆使皆掠民子女或娼妓明日告晓市中皆杖死民骇其神捷阖境乏食已闻未报辄止税勿输明年河北大旱民流徙就饶及河朔数万人郡县畏损户罪谩以逃闻省部遣使分道邀之许发仓人给三月食还所籍民聚谋曰吾得食三月负难归重难胜鬻将何噉且各卖质田庐而南至家何为愁欢无聊若出一喙公谓其使曰斯民非贼河南非别界皆圣上民社也非不知奉命不辄济可以无罪诚不忍老稚踣吾治甘受祸以活此民则下令车津急济果有以专行上告者事下御史大夫即治亷之境民皆曰吾侯贤牧其为开封防不阿可当今代包拯大夫察其无他薄责而归奏寝不下秋雨潦河决原无泛杞灌太康自京北东漭为巨浸广员千里冒垣败屋人畜流死公括商人渔子船百十艘又编木为笩具糗糒载吏离散四出往取避水升丘巢树者所全活以口计无虑百千水又齧京城入善利门波流市中昼夜董役土薪木石尽力以与水鬭不少杀乃崩城堰之城害既弭复大发数县民増外堤防分直为三直役一月逃罚作倍起阳武黒石东尽陈留张弩河绵亘三十里如期三月隄防悉完以至元甲申七月二十二日卒官舍年五十六河南之民识与不识如丧其亲戚家才余俸半月将归贫不能西开封市民雄财者户赙之又遣子弟数百人持钱分程具奠越别治洛阳五百里凡千里及潼闗以其年九月安西府咸宁县洪同乡少陵原都运公茔之左夫人何氏温淑静端男子三人岳提举郢复鱼湖崇西蜀行省宣使嵤未仕女子三人一适太平州録事韩和一适纪徳信一适巩思齐后三年其季大中大夫诸蛮夷部宣慰使庭瑞以燧素知公求铭其墓辞曰
　　年五十六固不云天较齐耋耆孰谓夀考究其致之岂无以然国苟有利弃身若捐东北鸡林拏舟以使西南雕题登马已至视数万里为歩仞余招麾两王嗾台指舆吐蕃犷黠化不犯令由积苦劳至不延命夀也无称世不为臧死有可述短不害长襄阳军谋郢复民效已实已着犹其小小开封蠲租舟民于河电霆驰驰悬躬祸罗下烛其忠由明后圣老干经摧霜风逾劲大浸稽天陆舞龙蛇流死所余丘木是家乃集舟航乃筏以继乃求以济取置平地穴陴摧防万杵登登役不逾时隠其阜陵民流他彊我饫其食我彊沴伤皆手援溺颙颙公哉人之驺虞彼馋婪婪横目虎防虽古循吏列传史册载笔今功孰怍为匹少陵之原有坊其丘铭石道周以暴诸幽
　　中奉大夫荆湖北道宣慰使赵公墓志铭
　　至元十七年授公陜西汉中道提刑按察使之命下燧时巳为副虽公未至实与聫衔遇闻状闻台吾曹代书使名者一年及中丞王博文来使乃有不得一际顔色之恨后燧转副山南湖北宪治江陵二十三年入直翰林明年公以中奉大夫使持节宣慰荆湖北道亦治江陵终不能相遭以卒后四年当三十有一年燧如龙兴始识公之季子大中江州总管兼管内劝农瓛爱其忠厚和粹薰然克世其素范家者常同郎中马昫登庐岳数多忘其为新识者归复过之益相欢也出故李君槃所撰墓碑犹未有埋铭因思与公陜西未尝同事而尝同衔湖北未尝同时而实同治其慕义区区虽所雅好有不如也今自燧直翰林视槃翰长为同事同阶同时而同治者槃铭公于昭昭燧不能暴之于幽乎瓛曰固所志也乃叙之令事以类从积官以大中中顺嘉议通议正议以及中奉受任凡十九厯中外四十八年莅民则袭永安军节度使丞真定之藳城寻为令防宪宗丈料民公令藁人捐其户数得亲戚同籍及后赋下户数白金四两而藁果不困人已复有经逺谋民有崔进王成共饮成归而进失其处其兄讼成杀之县掠成服时州县得专诛公疑不得其尸缓不即令偿死逾月滹沱冰开而尸出騐覈无他乃由醉堕水死乃脱繋系时年少而位卑人善其能用狱他日迁其定路总管判官东京西京大都南京四总管惟东京虎符西京南京兼尹大同开封府东京当髙丽倭奴用兵之冲其间勃海女真契丹错居俗各异宜他人得此率谢不往公居三年诸夷帖帖白燕巢堂士多祥而诗之西京大荒闻于朝得发仓储以丐贫饥民頼全活不流徙闻令下采民女姿徳宜者贡实掖庭公上言山西回逺京师且无大家民女贫陋无有可充椒房下陈徒生民心使育女嫁姻年不及币徴不纳惟幸有男为托杀礼戻古天生紊俗甚非圣世之盛举也同列危之避不连署公曰此出我独竟上之事亦报罢南京未行裕宗在东京止之也治赋则银符真定路宣课副使改课税所长官陞转运使领东京路铁冶考绩皆最职兵则千夫长从征李璮济南在东京南京兼诸军鄂啰总管持宪则山东东西山北辽西陜西汉中提刑按察惟山东为副按行部治狱无滞囚曹州属县禹城械至二贼日尝杀人者随聼録之两人之明非辜言色殊悻直乃移谳疑长清而真贼得二人者以出凡今条责以课桑桑励学校问民疾以肃风俗职无不举者在庭则厯兵戸礼三部尚书建言省部任人率先其私非独名器所由以滥且大啓仕者之争其敢而无畏者至遮乗舆以讼此风岂可崇长而不思有以衰之乎及持使节宣慰荆湖受命湖省而犯法臣肆其凶饕恃有中援威福张甚欲惟以溢户富财牢笼乃大料民兄弟籍者皆异之虽舟人田客侨游不遗集吏计局不给纸烛又市钞罗小其时直又赋之民复为凭怒曰吏赋民得者皆官有之又大钩考积岁稽逋立期送官榜掠号哭之声相闻民至鬻田屋嫁妻女或赴水自死定无责责偿亲戚隣里或尝主何人家者又逼官吏令首尝受所治民财及酒食馈遗督责之使日十余辈燕犒送迎不少遑其恃势须索者无敢少逆其言一都司贪与妾语宣副跽行酒移晷不持觞省顾总管有与吾姻者责令首偿曰吾未尝取民一钱不从乃摽草老婢令鬻得直输之后反由是免呜呼观同列与所临守土若此则公之有至难于吾胷者从可知也如是而难事牢不可剔之巨盗不见尤方数千里不遂生之民不疾怨而悦之其持身以闲世故者何如也公讳椿龄字夀卿满秩荆湖归未十舍道卒樊城实二十七年十月十二日年七十三返藳县其乡武家里东原祖茔少从金翰林学士王若墟学年二十一中我元戊戍真定选性孝友髙朗尚气节或曰公丰頥后耳顔角烱然望知为富贵人也维赵受姓絶逺可谱究者两世祖讳福有潜徳祖妣靳考讳廸以材闻卒官节度永安军妣崔故翰长李冶已叙之碑夫人王金吾卫上将军知中山府善之女公卒十日亦卒壸仪然抚下有恩能升金陈髙白四人者礼秩已夷不嫌庭臣贤文多序诗之子二人奉直大夫佥山南湖北道肃政廉访司事瑗与瓛也六男孙执中守中居中行中安中柔中五女孙适崔恕剧董某皆名族某又中书左揆士选子逾通显光著者余幼铭曰
　　胡天于公畀尔极备学善其师仕席其世言塞其责职举其事卒遐其年生崇其位体良其敌述令其似伊谁无伉或一先弃十日偕老亦诚可异伊谁非传聨翩伯季握符持节或守或使方古世徳曰少无媿有不信焉石之视
　　河东检察李公墓志铭
　　前集贤侍读学士今临江路总管李倜自为其祖河东宣抚检察公事状又谱其祖孙七世之系曰公曽祖贤祖彦升叔祖夏考温叔考济沂公及两夫人张富察氏弟彬昌鬱子昱炜灿侄炯炳燿煇女归顔钤梁其孙佐仔与倜也女孙归郝天挺吴某梁某二在室曽孙佣杲埍墀均圯女曽孙五人合是七世凡四十四人求燧铭公神道燧思古人掲之石者上惟其统下惟其绪率不旁及宗从倜乃详然岂伤丧乱以还其存今者巳此将俾来者有究所自耶亦亲亲笃厚之道也故不畧而手笔之谨按公讳懋时字逸民太祖金之十年畧地太原太原城守不即下属县榆次其令不敢仍居平土徙其民依险逃兵县东北四十里韩村砦公为民与母夫人及其季皆在逃中闻拔太原令恐防无所出即说公曰金主弃河北与河东播汴者五年天方北顾如是马足所及无不靡灭太原河东钜镇犹不能支吾侪偃蹇北方因谓之固一日移兵势如崩山之压卵必无幸矣观公美而长身胆膂拔类乡里归心有长者称袒而一呼树旗出降民无有不聼命者愿公急赴是功虽吾亦恣公使之不敢越公令也公曰令自为之何至授人令曰吾力绵才薄图生斯人狙黠之徒或忿曰金臣敢然以义罪余事未集而已蹈祸彼得以为名无益也吾所以急子者子而为是必不祸余当是人自为谋之时一为狙黠所先忌汝才而并除之如汝母氏二季何公感其言曰如教乃往见太师国王穆呼哩曰榆次小县众且万人无栅自固王如加兵未必朝至而夕下必尽力以与王将吏鬬虽王将吏能保其不舆一死不扶一伤乎此势之必至者比其拔也逞志而鬬殱之得倍百里莽旷无人之土王安利哉今不污一马得倍百里有万其众之民以下执事王何以待之王曰吾受降多矣无有如之人之壮者闲其举止而辩于为言吾得士矣且曰吾受诏太宗视事所便宜而行之即以公与太原帅攸兴同议军事后假其弟阿襌为王分兵徇地平阳辍公守太原俾从假王以行假王事动咨之下平阳戢剽杀而易置其吏课民垦田事举令修治有绩矣而真定同知总管武仙将兵袭下太原杀兴傍县皆附假王从公驰救皆复之坑其与巨王师及为仙用者独交城为吾守或谗覃帅虽闭壁实未尝一出决战意视胜负谁在以为归也假王欲攻之公遣人语帅翼曰当悉力与贼角不然屠矣帅如所言出战败贼北山下假王乗髙观之公曰帅无他也遂全之将吏见北山石壁万桂玉山三寺逃民男女纷纶白假王欲掠之公曰此战士之家仓卒不及入城者且其夫为吾撃贼何罪而掠其家其缁服皆僧尼得是安施敢复言掠者论以军律寺得不残平生脱人于死者此类至今三寺像事之后甚为中书耶律公所才闻之太宗授以太原路宣课所大使公固辞孝养其亲时年五十徜佯家居中书不能屈乃官其二季彬行省郎中昌鬱平阳路宣课所副使以便事公而二季益恪与其妻视公及两夫人不啻子妇于父母舅姑两夫人敬公如宾相安如晜弟其化行一家者又如此年六十一卒实某年二月六日太原城西井谷村东原昱用事能臣也事载他碑故商大参左山公尝题其墓子孙官者灿太原路鄂啰镇抚佐麓川路教授仔东莞监司管勾倜通贵矣俶同知富州壻其家官者太原课税所副使贾某敖拉千户梁某千户王某郝天挺四川行省参知政事张藻主秀容簿铭曰公生襮外美而颀大虽人所竒犹力未頼一朝榆次林林凋兵令身过之祈主下盟公归师王万众是率吐策以撼言不挠直王曰之人天以賛予俾守太原真帅与俱移戡平阳王假弟节俾往为佐资用不乏太原俄反假王旋旗师不越旬翦以复之交域已污教与贼战不待言雪谗诬随辩维是河东既辑既平而还收身菟裘是营中书除书拒户不视出焉河鋭去果亦至丈夫见世及物之功观今所就为薄为丰六十一年不曰夀考有予有才衔未施报再世之泽濬发为川蕃尔后昆世文以贤异时何人补遗竹帛惟无他求正视是石
　　唐州知州杨公墓志铭
　　自盗杀阿哈玛特后僧格使总制院结知世祖气熖炟烜烁人幸进者入贿其家或借其一言以为事从中下必中官官之者月无虚旬每为中奉大夫参知政事居寛所裁甚不得已如请乃簿所蜡级干政者俟有问他日则引以为稽其人不利也一旦为中书右丞相诬而杀之惟其子集贤直学士奉直大夫朂不孥自余妻及子景奴婢凡资业皆籍入县官僧格败诛故奉直大夫知唐州君居简始敢上疏列明其兄自部曹史主事省掾都左右司检王中舍郎中知府宪副侍郎宣同典外郡尚书史曹参议中书御史中丞参行省中省政与国宣劳为时才臣章章在人口耳今贼国臣不逭诛夷宜为死者雪其非辜庶彰圣代日月髙悬之明参知政事梁徳珪以闻敕有司偿所籍入而朂寻卒无子又哀景虽二子一女而疾废于莘而女年及笄自燕防大参商公左山县企伊入壻其家自莘而唐才一阅月而竟卒意者景讣未至与至而未之知到官四十日当元贞乙未十月三十日而君亦卒年止五十七呜呼何天之不福中奉之家耶身戮一室瓦裂二子继死一不后一有而弱君讼还所籍又为求壻令恤废侄之家处是变之极狃薄俗之囿少不失天理民彛之正为弟为从父从祖曰悌与慈虽古人复作有一尚之乎而天之报施者及如是也盖君自筮仕试吏从万夫长严忠济从已未渡江后使交钞库曹州改南京转运使知事以善其职从其司请陞经厯俄授从仕郎大名路总管府经厯尹汜县同提举信州宣课迁承务郎浙西宣慰司经厯换承直郎上都留守司经厯遭事难为身出任之官长有不相能必委曲调顺如媒氏之合二姓始异而终同之凡此皆佐人出理者而非其所自为也惟范县为近民又压于郡守有不伸及今为唐若可以有为而遽已此哀哉君字子敬姓杨氏汉农大尉震苗胄五世祖绹为宋仪曹易州死于金兵生邦基秘书监为金名士书画两絶人曰可与李公麟者埒以通奉大夫永定军节度使致仕生郊社署令皜自仪曹而下皆家燕皜生监归徳酒庭直避金乱居莘生澧君之考也君交人诚和视亲识如故知倾赀欢乐之夫人梁氏二子二女翰林国史院检阅官升一未名女长适同县士族王文让季在室皇上即位之年冬十一月诏修世祖三十五年实録院直检阅官其究覈故事职也而其未九年燧与侍读髙凝共总裁之升也实当笔至元二十七年之一年顾与修撰而下年分其事已可见其文贤无忝面命矣由同官相欢故介其考唐州君先繋防从史院诸贤还进史上都及与之别未数月讣至期升防葬莘绖杖言曰升恶逆不得见先人属纩已抱终天之恨不得公铭亦不可复食息人世矣敢泣血请乃铭之曰
　　观人之概惟在其大大使可书其细已葢呜呼唐州其大何如流风不移天理笃居惟天于人若薄而厚虽所薄今将昌尔后人之识狭其中安知昌厚之求视异铭时
　　蓟州甲局提举刘府君墓志铭
　　京山安陆属县也其尹承事郎兼劝农事刘徳源以邑士安其为先来言曰先生世名笃古善文者闻今贤公卿之胄或不逺数千里及门求表着其先烈者相踵也徳源之治去先生之居四舍耳心窃觊之我先人之位固不大昭于时如得先生铭则没而名庶延也因叙曰吾刘氏居龙兴黒土坂者不知始何祖其讳与次又不可考质先人始以函工赐田通州后以锻制精坚他工迁彰徳县院长寻官进义副尉徙平阳杂造局副使再官进义校尉为使又官敦武校尉蓟州局使犹领于提举司以劳深而资久也制以前官超为提举俄病废兄徳渊嗣为降同提举徳源同知许州实侍而南以至元三十一年九月一日卒官舍年六十八顾言必通之乐村以其年十二月二十五日竁焉又曰鸣呼位有贵贱故功有显微我先人始以函工一朝而赐服五品其功则止善于其职何显之能为人子惟其考尝愆于时者始不敢求以昭明否者其欲逺其闻者亦岂异贤公卿胄之心也惟哀而允之燧曰凡今为制天下岁程惟甲不领于工曹迳入太府县官亲考其苦良而黜陟之卫士必赐而藏之家弊则持故赐求易使畀之新他日有赐藏者罪死况私为者乃先人虽辨杂职而县官视以为要焉自常工而跂之亦曰遇矣君讳智晜弟四人其次居二娶杨氏前卒一年同穴乐村二男则同提举与京山也女适太常寺管勾李某铭曰
　　五兵皆贼人战而恃以不殇惟函为扞焉尔如君二十始传以及疾废为之二十年始日千被被全一人亦千人矣其功亦岂微孟子曰函人惟恐伤人由术推心君亦仁哉此其藏
　　广州懐集令刘君墓志铭
　　大徳戊戍燧游长沙太原遇士刘致手所为文若将取正焉者走何以荷之读之尽卷赏其为辞清抜宏艶为之不已可进乎古人之域既又自状其先人懐集令之出处丐铭幽墟感其心将昭明所生为叙之曰君讳彦文字子章牛二十八筮仕当中统三年而知堂印乃出管勾北京行省承发省废而归授徒其家将十五年谓为无意于世之事防者耶当秦邸肇开与故丞相阿尔公之行省长沙也无不往干之防同知堂印者许楫为宪长沙言之丞相丞相自省郎中故熟君若晚君来便宜版为郴之録事羣盗窃发无时芟夷未靖也君不忍夷其俗而苟简于治为之四年又三年始官进义校尉广之懐集令羣盗恣张防人民燔城郭以冒天诛者死无所忌官军少不足为恃授乡民兵杂而殱之格鬬屡衂徙民保东山前募民辟田入租私廪者为米八百石一尽于饷増戍之兵与遭防之家岖﨑艰梗炎瘴者四年以至元二十六年四月三十日而竟卒是何宦之不达耶今卑官无要知堂印者去寻相寻丈俨立案前防守终日不食须去晨而出暮而归日必再至丞相家丞相出畋入奏无不与偕裕庙为燕王日当朝广寒殿君立庭下问盝君何有君则田堂印也索而发封玩之其亲接如何其营如何遇也如何皆他人取将相之资也一旦管勾北京行省去丞相千里録事于郴西南北京又数千里终乃令懐集于南海之滨其不寖近而逾逺者世恐无君匹也岂读书一过千百言不忘力兼人射命中皆文武器畧足以表见一时者有是贤人已不凌人人则忮之耶且求以剸物置干将铅刀其前防稚犹知后钝而用铦及论取士则以方者为徒足持己而圜者始周乎物故率弃明炳劲持者为不易驯使而顾録含荏弱而不自持者为善适俗而贤之君岂坐是也耶其邵子所谓阳在隂中阳逆行时之为也故平生之道刑家则多其功于政者仅此譬如在此束于溪壑崖谷之险不得奔放平衍为浍为川其溉润不博者亦势然哉君石州宁乡人权殡长沙佛宇文有玉亭小槀祖开参元帅府军谋考汝钦妣冯氏郡君李氏三子致某某二女归李氏薛氏铭曰
　　士久其穷观守之笃吏极其逺试治之勗且中其年而卑其禄皆彼苍者隂厚其蓄抑不信之以昌尔续




　　牧庵集卷二十八
　　钦定四库全书
　　牧庵集卷二十九
　　元　姚燧　撰
　　墓志铭
　　雷君伯静甫墓志铭
　　昔者尝征先师鲁斋至闗辅闗辅学者则而化之始践修人伦日用之实不变于流俗之骇议断断乎以复古自负能久于其道不数人而伯静甫其一也然伯静不及事先师事今昭文大学士潜斋埸公最称善学而潜斋亦先师视之若友者也先师晚闻伯静名尝书示进学之要呜呼观两公之知与亦可概见其为人矣伯静讳复始字国明由避家讳改今字生以岁丁酉冬十二月二十一日在防稚举动如成人父知事君已有虞曰是大吾家儿也长知读书不辍朝夕寒暑君戒其躭苦为疾虽暂休之而勤益力不得则思有闻斯人经史诸子积贯淹洽讲磨朋友长善救失敬以下之虽不巳若不敢自有余与人泛接周爱不为町畦惟严于择友事君承顔悦心曲极孝敬一不甘味或终日自咎废食丧母情文不便今俗之简失勿行一以礼经为师哀毁摧杖始能兴日至君侧则变色为舒以安其防伤心也友五弟豫世忠恒益观甚笃然教诱之际凛乎若严师莅侧晨省各授事出出还必究先軰谁见何得何问迟归则侯之门疾则亲防视娣姒昼聚一堂不得还私室均劳同食故久益睦无间言闺门之中翦然有法不幸以至元丙子夏五月八日卒且卒谓弟若子曰吾顾弃大人使哭子耶吾目不瞑下土也汝尽孝终养之其友徴士萧哭之曰呜呼若伯静者以夷旷渊黙之资醇正精微之学笃信允蹈之力道被其身教行其庭使出而遇必为知务识治之臣振徳蜚声以利泽一世若不难为也而其成其施已此竟不淑耶燧读之既悲伯静之不年大徴士之善言徳行且知言也按雷氏同之郃阳人后徒河中府之河东县陶邑乡者八世曽祖希齐不仕祖震通太傅仆府经歴父守义太傅濮府知事由妣夫人赵卒不反葬陶邑特莹安西之咸宁白鹿乡平里故从葬平里莹左妻侯无子后以弟豫子遹今亦卒铭曰
　　义理之在人心者固未尝泯然非先觉之贤卓识之士唱而鸣之学者安遽能知为帝降之衷民秉之彛而践行乎人伦日用之间哉古之人闻而知之于百世下犹若得其心传矧伯静甫与先师鲁斋其师潜斋生并世或亲承面命而得其绪论者乎斯文修涂发轫未半而车亡其轴噫此古之人重发不幸类之之叹也然君平日东弟若子师之至矣彼不哀君之未究其躬而忍辍心夙闻家学于其身乎反是思之伯静又奚以憾为也白鹿之原平里之阡左蔽蓬颗之萋绵而髙可隠者下惟其埏噫乎哉斯贤噫乎哉斯贤
　　浏阳县尉阎君墓志铭
　　阎宏少燧十七年识之七年矣走未尝遇以凡士宏亦愿游吾门汇所述焉始托铭其祖医隠君墓于时尉浏阳考府君不恙也今焉六年又求铭其墓呜呼何两君皆不及知而幸襮潜徳其幽宏岂有见走文可以信后世然欤走不让为者则以荅其为好私余故也君讳鼎吉字和卿医隠长子其乡其世其迁徙与医隠所以教者皆见先志以至元二十一年尉浏阳二十六年受代三十年秋七月十七日卒年六十八侨墓长沙元配姚氏再配白氏二子宏掾省江西与蕃也四女一适郡人徒单全一适南阳髙举二在室孙男女三人宏将以明年五月庚寅归葬其乡先莹自状曰君防躭诵记敏为文辞异其时他门儿者皆其小徳削不致详而日勤于笔録如易正义论语注汉记传旧唐传治鉴节文选杜诗注十余书无虑数百万言具藏吾家手泽尚新可以污车牛未闻人有辨为者与学仕事人则从张公邦彦宣抚天平为四川行枢宻院柴桢照磨用礼卿王博文荐出官浏阳非贤不即与居母申忧庐墓毁悴杖而后起皆出处不苟伦理至笃者又曰君胷中廓廓无城府商古今人物成败贤不肖必当其实諌及过不计嫌怨尽我责善樽俎之容粹如不流为诗千余篇号讷斋以宏信爱必不诬亲燧取笔之曰君喟然吾少厉志嗜学官止一尉殆天戯人者则不可也亦思尉为君行道资乎盖尉有难为有利为江南大县戸动十万一尉兵额止于数十而押纲卫使恒抽其半又其身有疾疢丧婚之请其直司日不盈三二十軰盗逐不得必尉焉罪小则辍禄大而夺官是不谅其力少不足以制奸而惟责其专印不职也是其所难凡尉一世同者而君有独焉在令尉恒居县御防无敢他遣而湖省犯法臣持遣数千里送所市纱罗京师赋出非其口也入纳非其手也市者顾不必送而顾必令不遣者送有司又大其尺度重其钧权从而责其轻短不使得归取偿有司必举息立输又遭例大钩孝无问其尝与否迫令首受治民间遗楮缗二千五百其家府又遣修海战舰钦亷人难其一君难其三此其所由以贫也其利为者必求为盗罪不扺死尝墨其肌月呈身有司者署使伺盗曰蛇之所涂蛇能知之吾使过耳口不言所指使自喻之彼方困拘罪籍一朝得交平民出入惟求图报虽身为盗将不避为况囊槀他盗頥指冨室惟所便取坐受其有盗得其粗我得其细择世所共寳不可形迹败者归之尉有司覈盗不得依日月则杖尉兵一杖加一等三杖而止耳伺盗持尉权一时宜宻置无迹何及焉尉所辍禄几何而伺盗资之什伯不赀也盗为伺盗忠臣伺盗为尉忠臣又其巧者与隣尉交欢私要言曰吾得盗必使诬汝县富室曰尝巢窟焉曰屡资给焉幸罗之狱足吾欲纵之民惟知徳吾耳汝得盗亦如是取偿吾县易地为之胥相益也其月纵兵归诡代家人责入佣直与民以兵备敛者又所得为也凡是数事今之尉者十出其半又闻一尉始至子尝借衣尉兵其无可知也比满积楮缗十五万岁入稻万石而不知何术取之也或曰是由贼不急其期日民贷其家责券数月子与母侔无则入其田屋今埒封君不思仕矣呜呼尉乎御盗欤师盗欤凡观夫人触法肆行徼幸未露悸人大语则君掩耳此伦拘拘恪恪自靖其道不少萌忧不足休休吾心贤何如也是为铭
　　奉议大夫广州治中阎君墓志铭
　　至大之元明年燧以学士承防翰林阎氏子然来自江西拜且泣言先人尝以公金石之文独髙当代故求曽王父医隠君王父尉潭之浏阳君与外王父金童子进士秦君道隆之墓不于时人三皆访公然不天思可铭先人墓者敢越先志他求人哉敢泣血请余感其言而序之君之先始家防之漆园入金由其五世祖遵卒令陈之宛丘子仲徙西华再徙洧州生肇自是而下再世则医隠君瑀与浏阳君鼎吉生君讳宏字子济若不好弄而嗜学母氏归宁亦挟书以从不暂废诵乡隣异之成童尝为冬庠于农隙得束修皆用资已事师闻士子有声望他郡者不逺数百里徒往致拜就正而知君莫如余先至元茂子辞直翰林客邓君方壻南阳医学提举刘君大亨亦家邓始以其文为挚相过甚殷余既以所得文法告之及示其所注遗山集余则曰子有进道之资而弊参天地賛化育精神于此耶斯与笺尔雅虫鱼奚异恐以是小知妨大受也君不示以余言为逆其聼而止归觐浏阳时故翰林承防徐公琰持宪长沙手所为文以先徐公竒之荅诗以誉及参江西省政引以为掾事资其谋抜士子有学行者进为校官防故翰林承防瓠山王公构调广选于江省省臣以君晨夕给事元贞之元诏脩世祖实録士在外可与脩者聼其召入瓠山为侍讲用其荐为国史院编修官将仕郎凡是二百七十一之帙籖皆其所书满考进应奉翰林文字官徴事郎同知制诰兼国史院编修上言中书请加左丞崔斌封谥以雪盗杀臣讐其忠谠之诬时相多之选掾中书君不可改承事郎出检校江西省列曹诸掾簿书稽缓违失皆聼以疏其事达省受罚人无尤者防朝廷遣宣抚四道分行天下郡国功罪皆聼升黜今参河南省政陈公某至江西雅知君引以自佐君言贪赃固可汰苟其人初未之知子孙家人为之持宪诸臣必其服者亦宜哀而伸之使不废弃终身清白国足囬然亦有矫俗侥幸以千名者未可遽以为信不覈其实而受其罔此邵子所以见善未尝急去也陈公大然之由是此他道废事皆轻平无怨家赴愬于朝者大徳乙巳余参江西省政君犹检校见其戞去矜鬻多识敦信义理之学反躬而笃其行温然大雅君子然后自验向所期有进道资言不失也余以明年九月以疾辞去又明年当十年五月十有一日而君卒豫章寓舍年五十二贫无以殡今平章议枢宻事李世安罢左丞休于家买棺藁藏郭东门外又明年官奉议大夫广州路治中之制下人一叹其不及拜命于生一复华其贲九原也平生不妄笑言风度凝逺望而知其为有诸中者遇士君子家法书名画与古彛铭欵与一言一行之善莫不笔之虽家空匮人或问之揆义而取不苟其得其达巳者终身不忘容齐卒东平讣闻君以其为江西日尝新徐孺子祠故即是地为位立叙其情以哭之又图其像求余为賛岁时以事为翰林日其仆健而才瓠山爱其任事当意遂借役之终出检校不忍发口召还竟死其家与人交不以合已而翕翕炎于始不以逆已而悻悻叛于终若泛爱然心所与者视其穷约极其力可至以周之洛人王君卿五十生子而妻死谋求乳妇困于无赀从求贷假遂质象笏以应其须子幸不天读法上章宁用槐板其友杨行简赎以见归友人刘景温孝而贫事老母凡百为皆身之为买妾以给役使其急赴义多此类曽祖妣某氏祖妣某氏妣姚氏君则其出继妣白氏妻秦氏继刘氏二子然以治中恩泽尉龙兴之新建江西宪臣多其好学而文顾遣逐盗用违其长以职官召为属吏季迁男孙址呜呼太史公传夷齐哀其饿死西山引顔渊屡空糟糠不厌而卒蚤夭盗跖日杀不辜肝人之肉竟以夀终以明天道无亲常与善人之非然盖天道逺人以数十寒暑之身不要其归固宜云尔必如周太史筮陈公子完非此其身在其子孙验于五世昌为正卿八世莫与之京者始不胶于一定姑置夷齐顔子虽夭当世配飨孔子至今诸孙五十余代犹防其泽复无所与盗跖栁下惠弟也安知其子孙不一再世而微絶其栁氏贤而传之史者又安知非下惠裔邪畧古以求惟徴而家宛丘而下三世不仕积将百年尉浏阳秋才九品视古一命显而未着至君之身操觚牍于銮坡近负从槖为天子私人出又检校江右之省月旦为清议所归显方着矣仅逾知命而卒明年而治中五品之制下实古五命虽未尝一展骥足其恩泽犹及子然视其王父尉若异地为职则钧王父已是然犹进未艾也其大震耀非然之身在其子孙者人亦孰得而必其世哉由是以思天道无亲常与善人信也非欤是为铭
　　京路医学教授李君墓志铭
　　君李姓讳网字文纪其先真定人祖安道以字行考讳显荣金广威将军内乡酒使岁壬辰桓山公武仙闻可将任置为千夫长使战浙川盖当太上皇由兴元循汉东出兵也君年方十二以孝闻学能诗矣防邓之节度使耶律瑗尽以州民降宋君侍母郝至襄阳制阃皆处之属城分君随州明年还邓乙未岁饥以皇子库库齐教徙洛之西君以儒业医故思到精诣为人诊治疾辄巳虽先辈善其术久其道者君不以年少下之人亦舍彼不即而惟君归也年二十四或云广威君不亡尝见之云中趼足徃求不获无有也号归失明乃吁天自悼曰吾壮而为世弃人如母氏之老何于是将身克慎攻治益力盖三年而视复故中统元年制授南京路医学教授至二十一年改襄阳医学教援寻诏尚医今本草中土物且遗阙多又畧无四方之药宜徧徴天下医师夙学多闻者议板増入君在徴中三以老丐不就车二十六年岁已丑夏六月三日年六十九卒邓越五日葬穰县亭子坡呜呼人伦之大莫先能子有是一者则天下万善可必其毕集吾躬摧是言之则君处已之慈祥恭俭与人之忱信和厚者孝基之也六子友直友谅友闻友端友徳友诚恪服训言近奉晨夕逺职官守皆驯驯有脩谨称其化家又何如也谅前将仕郎提举静江府茶盐闻前奉训大夫知夀昌府君不恙时四方达官贤士有过此者或识不识必造其庐州县牧宰旬好而月闻之亦此邦之雅望君子独与燧相能方疾委笃犹遣端也求书获安将掲其寝尚兾其可速已防燧疾不亲笔砚不果而竟已此哀哉娶金徴仕郎化平令胡士元女六子同出前君卒三月女二人一适张升一适提领常徳路交钞张居敬男孙五人未名女六人幼诚也缞杖致诸兄命哭请铭乃泣系之铭曰
　　维古中夀七十率有宰物者司入出偶于君年不足一子而全归始曰卒善遗后人昌后必魂神徂升降体质其千斯年安此室
　　赵君和父墓志铭
　　至元十六年燧先嫔闗西夫子紫阳翁杨公奂之中女卒礼夫为服斋衰杖期然必三年而后娶达子志也十八年燧时为秦宪闻同之士子赵君和父中女年二十有四由严于择对在室通书聘之君乃聚其族谋曰使君以故中书左辖公犹子顾肯求结防吾门是其心非求妇氏闳阀裒选姿顔者苐不欲以失节者匹其身其志已絶其庸人诚可嗣为兄弟者礼辞即许燧以不腆先君之币迎之巳婚往拜其门君以外舅自居若视其壻为清门子非其耦者乃大副所愿自庆得良妇翁从其乡来长安聚居逾月其年十二月翁归两未虞竟自是为死生诀也明年壬午以十一月二十卒露井社其家年止四十九讣至燧与妻苹自长安三百里各服子壻女服往哭之以其月十六日举纳之其乡先莹壬含来防塟者或逺数百里老日哭之如失子弟少者哭之如丧父兄自其居至墓所十里祭不絶路或曰呜呼哉天乎若人之年耶如是者盈千人匹夫可以化其乡未见有如斯比者夫岂无自然耶君讳居中字和父厥考彦和乡人诛为明理先生祖考惟良曽祖考师肱髙祖考孚自君而上八世医行其乡不徙业又自祖考而下三世兼业儒以医及人以儒修已人益诵一乡之善士君之为尤事明理以孝有誉友其弟居仁及马氏妹逾笃岂惟疾者藂然来归乡人有为不善者必训饬之闻者受言不敢岸傲咈拒之有讼不之府县而求司直其家取医直集谷常千斛岁歉则贷之贫无积者凡哭而哀者皆常饮惠食徳人也妻邓相敬如宾三十余年无反目言一子惟义君卒之年甫再岁四女长归同里杨某次归燧次归韩瓛幼在室后卒之六年当至元二十四年戊子外姑氏谓燧曰乃外舅汝知己也汝不哀其穷而在下生志不遂乎汝直翰林职史馆铭贤公卿墓者伙矣可不有言发其宅潜辉乎不然则平生修为之勤愈不闻将来矣燧敬应之铭曰
　　生不五十孰谓其年耶业仁冒其乡道行其室冀缺之贤耶子稚而气质粹实或幸赖以为传耶十一世之踬乃今犹然耶彼不絶夫防防之滴将待夫他日之为渊耶其为世所甚惜者又乌知夫有在天耶呜呼吾铭之幽石其可以告夫邈緜也非耶
　　故民钟五六君墓铭
　　文兴字叔进繄钟徙吉颍川自迫于靖康绎骚避吉而来岳世方四由元而冨仕明至实生文兴叔进字郎行五六以族次凡是四世皆不位吁哉五六遯迹市乃如天啓所状事居家孝谨文缜致严训厥子俾知义自奉殊贬忘勤勚基约以极丰其积此邦师之陶猗视居乡侃侃和以易不私其有善分施岁荒民饥闪瘠瘁发我廪庾饫老稚崩梁坏涂捷石治至今行者赖其利乙丑之闰月庚出年六十八世廼弃之三阳先墟比黄室之子南秀嗣南英南金又其季一女结防未决议男孙满十女半是一庭娈兮贯鱼似椒聊蕃升必天意岂怜之家久踣踬一朝起行当遐致况如南秀士服被下及二季皆学仕始卑终髙若登陞或者而宗由曲炽匍匐哀求铭志伊谁成厥孝子志苟有善兮必门地汉民仲山凡岂异奋笔发隠太史燧
　　临江路总管府判官夏居母夫人张氏墓志铭
　　大徳十有一年秋八月临江路总管府判官夏元亨通燧于郢拜而言曰元亨母汝阳张氏世家也是家金以友义尝旌其门至居士某者百有八年以终三男二女夫人其姊吾夏氏与同里生十九年而归先人后徙家洛祖府君讳某金尚医年九十余妣朱年八十余以终于时无他臧获躬服劳以养姻里孝称之尚医不恙时每训先入汝未尽读吾书而得吾术其无为医师以误人授汝必方为痬医自业先人守是言及四子天瑞元亨与利贞徳常生教之读书元亨长矣责使学仕曰汝欲事人必亲其大一世者乃遣宿卫皇孙妃今皇太后积勤有年欶提举龙兴茶局岁贡名荈其邸大徳六年调令临江将上其年十二月七日先人卒年八十有九人曰天者独钟夀考于之二家耶既偃师某乡独辇夫人来南有公相与禄以慈防甘为醪醴岁时晨夕歌舞为夀而欢其心八年当妇郝卒之明年夫人已为纳币赵矣急其婚期元亨欲俟三月终某杖期求日夫人则曰吾得吉矣竟以八月三日合巹才六日其日浴已又沐已又易衣家人问其然曰吾所欲也明旦元亨奉檄祠閤早山未至而追者及之以卒告其月九日也年七十有八殡而待其满秩舟其柩返葬于洛亦尝揆之顺章贡彭蠡大江以溯淮达汴陆去洛谗十五含为便且迩所以由石钟山溯江汉余二千里以至此又去此而防陆行千里始至吾洛不敢以为迂逺必公见者以公乡先生文有时誉昔参江西省政尝书荐其临江忠慎亷平为知已恃此如得铭先妣幽墟以归则生与死者华赐及燧燧哀之曰呜呼使如汝言终杖期郝归于数日则夫人为不及飨赵妇且古治丧絶而后沐浴而袭今不疾沐浴者犹人之常随以易衣若袭然明日遂终由前则行嘉礼于丧由后则豫死事于生岂逆知其将然不以语之人乎栁初未之知或天者诱之俾其然也所可甚惜太后正位东朝其泽必先丐其旧臣则元亨亦依日月末光者其荣以禄将大于今夫人不及见之其将歆其丰祀乎天瑞道之营道令未上而卒利贞龙兴提举徳常医学正男孙三人男曽孙如干人曰事耄姑翁负孝称其躬有子序鸿皆妇夏之功天报之丰俾食子禄以终归而君子之穴与同于洛邑天地之中可谓世所憾者无其恫矣




　　牧庵集卷二十九
　　钦定四库全书
　　牧庵集卷三十
　　元　姚燧　撰
　　传
　　太华真隠褚君传
　　云台真隠褚君防业儒长而遭时艰求所以托焉而逃者寄迹老子法中受学刘真常栖迟不在城邑多名山中保保之葛琅邪之七峰应之岳神无常居焉洪后由真常主华阴之云台宫始从之西真常居焉徙上方焉弟子主云台云台华狱也为山益竒上方又天下之絶险自北望之石壁切云霄峻峭正矗非恃铁絙不得縁坠上下又不知铁絙成于何代何人意者古能险之圣也将至其颠下临壑谷深数里肓烟幕翳其中非神完气劲鲜不视而魄震君负食上下自给如由室适奥嬉然不为艰薄寒则上下负食益勤为御冬备一歳偶未集雪塞山门计廪才得当冬之半始服气气减食为胎息逺则数日一炊明年山门开弟子徃哭求其尺见歩履话言衰衰他时方神其为非庸人同下山止之曰不可复有徃也已设向师食不继僵死冰雪弟子虽有喙何説自白其能孝于天下必勿复徃也已君难逆其请指牛心谷曰此汉太尉杨公震授徒之槐市也或闻而稽疑其传止得公常教授胡不见其居华隂者不识君何据曰然谷南直中方人行二里许深林竒石泉溅溅鸣其下垦地盈畆构室延袤不足寻丈环莳佳花美箭人之来者始则爱其萧爽不自知置身尘埃之外居不是晷既已欠伸弛然而思去矣君又屏弟子独居或劝宜留一人自佐曰吾居此乐彼居此戚所安先不同犹彊而留之能施期月之外要终相弃去吾故与之为约非舂粮采薪不至絶而继具而去亦古之君子以人望人不竭忠也其出山还云防必以水冰无所仰饮十月为候二月还谷性嗜读书逾熟左氏博议日食数龠饮酒未醺而止不尽醉也人家得名酒争携饷之至则沉罂泉中时依林坐石引瓢独酌日入则入室而休或坐罢寝觉起行庭中一夕如闻林间行声戞戛君则曰兽也虽不得其名可试而知引石投之曰麋鹿哉将惊而奔或止而不去者虎耳果止聼不去明旦视樊垣外虎迹纵横再夜起行如前夕不以自戒而止闻而谈者神明之亦有他士樵人猎夫之适山初未闻君为熟何人责之具炊寝则假榻甚者易而诟之随之益勤以安无难色忿言其外若职宜然者去或闻姓名惟他语不告终问之则曰吾求人知耶必求人知而求若知耶吾居此在人所不问而吾所不告也人见其苦人不近人情如是然不违俗上自王公而下及防皁争以一际顔色为快燧亦尝再造庐焉告以人间声利泛如秋风之过耳噤不酬应叩之山间为乐何如必尽举平生所见好石幽树佳泉危栈亹亹忘罢若幸夫人之一徃而我能先之者相送以出觉胸臆尘鄙如雪之见晛消释无留余者数目益信夫游方之外有恬愉静退之士如君者罕类例求也君名志通字伯达名闻天聪俾祷有应不为沴赐号佑徳真人提防岳祠灏灵宫又以岳祠风雨将骞内出钞万八千繦为皃葺费三千易敝而新餙漶为翚过者改观始知有应务之才特韬之耳年八十得益深闻益彰圣皇始见益急当嵗已夘至元十六年诏中使起之北面命命稽首草莽之臣通也自自知审矣畴昔壮也言不足以资廊庙择力不足以彊御侮今老先狗马填壑晨夕至防冐龙光力疾以行行终不达恐伤陛下仁及草木之化是以昧死请中使竟虚车而返今李大参公号知君深且乐诵人善者戒燧传之无俾不闻于今而冺于后焉公名徳辉字仲实前北京等路行中书省今以中奉大夫出相安西府云
　　行状
　　中书左丞李忠宣公行状
　　公讳徳辉字仲实世居通之潞县曾祖某祖金再世不仕考朴尚书吏部主事妣宗夫人三子长徳英徳芬季公吏部君生三十九年且卒指公谓宗夫人曰吾为吏治狱不任悍鸷刻削人防吾力脱罪罟齿平民者众天或报施善人是儿其大吾门者勿忧贫且贱公方五岁哭之如成人家储五升菽夫人舂蓬稗为粮芼藜苋为活之荒嵗既就外傅嗜读书束于贫无以自资辍业十大监酒丰州禄食先足防甘有余则市笔札録书夜诵不休夫人以过耽苦虑伤其孱薄也为灭烛止之已乃厌糟鞠叹曰志士顾安比也耶仕不足以匡君福民隠不足以欢亲善身雨间之间人夀几何乌可无或有闻死同腐草木也絶少年辈不游召其所亲与率一时名公硕儒嵗丁未用故太傅刘文贞公秉忠荐征至濳藩俾侍今皇太子讲讲荐故翰林侍读学士窦黙故宣抚司参议智迂贤皆就徴癸丑先朝封用亲割京兆潜藩择庭臣可理赋者使调军食实出公从宜防辟故真州总管髙逸民自佐时汪忠烈公始宿兵利州扼四州衿喉规进取数万之师仰哺于公乃幕民入粟绵竹散币集之或给盐券使归京兆受直陆挽兴元水漕嘉陵一年而钱粟充栋于军中宋臣介玠议弃平土即云顶运山大获得汉白帝钓鱼青居苦竹筑垒移成都蓬阆洋夔合顺庆隆庆八府州治其上号为八柱不战而自守矣蹙蜀之本实张于斯丁已深峻用事臣大集闗西河南诸臣入计局以中尝为潜藩用者文致多方于公独无丝髪得已未从南征至鄢留后行营庚申以为南京经畧使再月又以上北京宣慰使其年皇帝即位中统改元五月又以为燕京宣抚使燕多剧贼造私币真行民间阴结死友相誓复仇怨杀人公悉捕诛之虽中书开府在燕令行禁止多不上白是是忤时相意以诬去位从北征还守北山诸关三年恶已相反诛以为山西宣慰使罪权势之籍以为奴免而良者将千人至元改元罢宣慰使授公嘉议大夫太原路总管兼府尹至是潜藩故臣相无有出为二千石吏者上以太原难治故留居此防我先左丞公当分省调山西湖东世职守令即遣谕防公拜稽首曰陛下以臣堪一县俾为令臣乌乎可择况以千里寄治非材大惧任使不称以伤陛下之明敢簿之耶自尔愈益勤励崇学教以明人伦表孝节以善风俗逐奸赃以剔民贼裁婚俾师简俭敦耕桑以富生理之出立社仓以虞水旱之歉一权度以絶斯诈之攘严鼓折以惊竒衺之觊凡可与民渐摩仁义者无所不张嘉禾瑞麦六出其境满秩左部差功最天下右部考过惟草窃盗不获一人五年防入为右三部尚书人有由讼财而失其兄子者公曰何疑焉叔杀之也深竟其狱公所信厚及权贵言可撼公者莫不绩求保为衣冠之族无有是焉皆漫不为应悬己奉为赏购之其家人果止变告情状呈露言者慙服叔竟以是病死我转户部尚书事无大小必决之一日书判烦劳指为之蠒七年防上以皇旱为忧俾録山西河东囚行至懐仁民有魏氏发得木偶特告其妻挟左道厌胜谋杀已经数狱服词皆具自以为不寃公烛其诬召鞠其妾榜掠一加服不移晷葢妬其女君谓独陷以是罪可杀之也即直其妻而杖其夫之溺爱受欺当妾死罪观者神之或咨赏泣下八年授中奉大夫参知北行尚书省事九年罢尚书省以故官参参知北京行行书省事京南徒水嵗泛溢至地下为患公筑提竿去皇子安西王有土闗中之明年当十一年奏求公辅已以故官改安西王相至则视濒泾营牧故地可得数千顷起庐舍疏沟浍其中假牛种田具赋予贫民二千家屯田最一岁入得粟麦石十万刍槀束百万公是来也贫不能从妻子留其京师事或上闻赐钱二千缗遣之明年诏以王相抚蜀其年重犹城守束西川各开枢府合兵数万人围之公至成都两府争遣使咨受受食方畧公危语动之曰宋今既亡重庆以巨擘之地不降何归正以公辈利其剽杀不得有子女惧而来耳不然他曰兵未尝战及招讨毕某偕中使奉玺书来赥最宜正言明告严备止攻以须其正反购得军吏杖之为伪得罪懐之入降水陆之师雷鼓继进实坚其不下也中使不喻诈计竟以不奉明诏反命如是者皆公辈玩防彊场心迹之着白者况复军政不一相訾纷纷朝夕败矣岂能必成功为哉两府多致金帛子女为谢曰戎捷与人法令所不禁也公譲不受出未至秦泸州畔而重庆围果溃再退守泸州十三年秋也明年诏以巴哈与公代为西川副枢公兼王相大军即发公留成都供亿食支半月赋粟继之官船不足括商民船千艘日夜督运其年复滤州十五年重庆之围再合逾月即下绍兴南平防施思播诸山壁水栅随之皆下而东枢府犹故将也惩前与西川相观望致败恶相属愿独军围合州初公抚蜀径东川归以为重庆师阃受围必征诸属州兵尽鋭拒守合州宜虚诚虚谍人持书晓之兵随其后亦制合一竒也即出合俘繋顺狱者纵之使归语州将张珏以天子威徳逺有宋室沦亡三宫皆北又颂圣量舍宏録功忘过能早自归必取将相与夏吕北又为书反覆礼义祸福譬解其言以为均为臣也不亲于其子孙合之为州不大于宋之天下子孙举天下而归我其臣顾偃然负阻穷山而曰吾忠于所事不亦甚惑乎昔也此州人不负于谋求去就者以国有主寕死不欲身被不义之君故尔得制其死命主今亡犹欲以是行之则戏下以盗赋遇君窃若首以徼福一旦不难也其说累数千百言又约书言为檄刋木于山浮板于江江珏未及报而公还王邸至是合遣李兴张郃十二人词事成都皆获之当斩复为书从归使喻其将王立其言如喻珏者而岂剀切兴至立亦计夙与东府有深怨惧诛复兴等导帅干杨獬获猎书间至成都降公从兵数百人赴之东府害之来争有言前嵗公为书招珏诚亦极矣竟不见寤无功而还今立珏牙校也习狙诈不信人特以计致公来使与吾争垂成之功延命晷刻耳未必定降定降公冐吾围而来受何物视我必不汝进公曰前嵗合以重庆存故力可以同恶今孙孤絶穷而来归亦其势然吾非攘若功者诚惧汝愤其后服诬以尝杭跸先朝利其剽夺怢心于屠地也吾为国治此民岂计汝嫌怒为哉即单舸济江薄城下呼立出降安集其民而罢罢置吏立徳之舆金玉餙少艾为谢公曰若以吾为是来耶吾无事乎此其特徃餽之东府合人自立而下家绘事之川蜀平复以王相还邸是年王薨公感其受知深而悼夫弃因之蚤也哭之几不能生十七年诏公与南省参政程某即其地聼思幡湖南所讼镇逺王平田防西南夷罗氏鬼国叛别诏云南湖南四川合兵三万人诛之前茅及境矣公曰蛮夷无亲为俗吝贪始由边将抚之失策积怨以叛好事之臣请加兵诛旁诸小夷汹惧相擅继叛者必众恐非直三万人能歳月平也吾天子仁圣驰一介之使招之可坐俟其俫岂必烦兵不及以闻遣安珪止三道兵张孝思谕鬼国降其酋阿齐热公名问曰是活合李公耶其人明信可恃即日受命身至播身降语且泣曰吾属百万人非公惠活寕鬭死不降事毕驿闻上为之开可改鬼国为顺元路以其弟阿里为宣抚使其年王相府罢十一月二十一日始至黄平是夜也星如斗霣馆垣外公弗善也叹曰他日尝梦主乌江今播水适名乌江与是星皆吾死征也夫吾尝诵马伏波老当益壮之言而竒曹武惠为将不杀得今活罗鬼马革裹尸归何憾二十七日卒后七日资政大夫中书左丞安西行中书省之命下蛮夷望轊车为位祭且哭者动百千人涂所男女空家咨嗟聚观合之安抚使立衰卒吏民迎哭倾振山谷为发百人获丧达兴元上闻而悼之赠光禄大夫中书右丞諡忠宣公赐钱二千缗具先妃词王遗前佥书王相府事博啰赙钱五百缗具奠明年佥播州安抚司事何彦杭章请即州治之柬为庙制曰可薨年六十二夫人胡氏前公卒今夫人某氏子一人嘉议大夫安西路总管兼府尹诸军敖拉頍也女二人长适嘉议大夫礼部尚书刘秉恕幼在室尝防公平居以先夫人刚严其弟宗亨有小过对众奋杖挞之不少惜公若何而欢奉使未尝有厉色遽言其亦能哉哉二兄既位不大耀于时每分吾有不至以寡乏见告其尽礼姊氏不以语人人知为姑若从母不以为兄弟也与人交诚易炳白不张城市机穽不面为许退与他人语以谆谆暴其人所长而韬其不及至防检奸慝奋发忿急不能留怨过然亦不能留怨恶于胷中虽旧欲挤己入不测渊者事己輙忘之畧无校言复意自奉甚薄有积则施之不为子孙他日计西川副枢上尝赐以玉帯锦衣钱二千五百缗止留其服物余悉分之亲戚賔客一日而尽人问之则曰曩吾家多责券县官怜而赐偿之无负矣吾贵而薄功又可富而厚享耶不思而两有之神不福人幸以是人曰我贫吾利器也故自入官非素所徃来有相答报者未尝恃刑势取一钱直餽再为尚书权臣力能生杀人耻公共事累年足迹独不及吾门以禄薄用奋为言愿奉母钱百人交懽今取子自益郤之亦不为谢王相七年及事先王五年言必切切臣职子道请闻斯行以絶事嫌简约侍卫以裁浮费无急土木殚匮民力者中外所厌诵凡人贤而有闻满调将东归必荐汲之王陞秩留之故关辅得士为多皆视为己职当然未尝语人由我而然以期见徳遇事谨敏好谋善问多不自用及其未露生人之心愈切取信蛮夷问其谕招椎结荷旃竭蹷慕义三道之兵为之仰首思微利于万里羞成功于一介霣星乌江马革包柩斩木通道舁归要荒抑尝观今中统以来将相臣死率于其天天下之情称其平生所为功髙者惜徳大者思不过如是而极然未有若公逢掖死事为世所壮者也呜呼贤哉又尝观古君臣莫难于合莫尤难于君盖合或可伺所欲以中而信则必不可袭取于一时自公始侍潜藩圣皇非遽贵之地亦尝身接之面训之指受之亲以细防观其敬忽置之纠纷试其理解詟以雷霆察其变常纳之污浊验其洁白既久而后知遇也十后三十三年之中或使或牧或从或留或相或传或候王或将凡赏勲劳扰者旧可以劝人臣者公皆与为之至商论臣羣能不于公不曰清则曰刚或曰则欺不见有贬于圣训用未尽年未耄人犹未足其悲受任于已试知遇于既久可与畴咨海内者将不知谁在也呜呼悲哉后三年頍彚进遗事求状公行燧亦荷公知且久游其门又与頍尝同受学义不得以不文为让姑为论次如此








　　牧庵集卷三十
　　钦定四库全书
　　牧庵集卷三十一
　　元　姚燧　撰
　　经义
　　地天交泰后以财成天地之遗辅相天地之宜
　　造化之奠位必合两而成其和圣人之成位必参两以用其中葢和者致泰之极功中者致和之大本也徒知保合太和而气化之流行者固所以通乎两间之天地乃不知允执厥中而道化之运行者实有以位乎一身之天地吾恐道化之中有时而偏则气化之和亦有时而息矣圣人之宗主是泰岂其然哉且天秉阳而居上确然其体也而气则下交乎地地秉隂而居下隤然其形也而气则上交乎天气化交感絪緼磅礴至和流通在在无间造化之泰何其盛也其必有致此者矣曰有元后焉天地之道或太过也而元后则以此之中而财成之天地之宜有不及也而元后则以此之中而辅相之道化潜通无过不及一中懋建天地不悖圣人之泰不亦溥乎合两以致化者造化之泰此泰之蟠际也参两以賛化者圣人之泰此泰之宗主也有圣人以宗主是泰则成位乎上下者无非中而奠位乎上下者无非和矣泰之象云云其意如此尝谓有致泰之实应有致泰之实感应者其騐感者其本也应者其流感者其源也应者其和感者其中也应者其在天地感者其在圣人也是故天地絪緼万物化醇隂阳妙合万物化生天地固以和应矣何应非感天地设位圣人成能皇极茂建雨旸时若圣人固以中感矣何感非应应者非先感者非后天地圣人葢相为因成尔或者昧之徃徃为髙明博厚天地之体也下降上腾天地之气也体立而气行交通而旁达则形和气和而天地之和应矣于圣人奚赖焉吁是未知有感应之实理相为流通者矣天地之化而范围者圣人也天地化育而参賛者圣人也圣人者拟天地而参诸身以一身而賛化育隂阳闼辟我转其机寒暑推迁我总其运此精神之感召和气之流通使之三光全而日月无薄蚀之虞五纪协而风雨无凄苦之变财之成之辅之相之而无过不及之偏何莫非大中之感者亦何莫非太和之应者呜呼和在天地则天地一圣人之应也中在圣人则圣人一天地之感也要其所应则太和所播上际下蟠无彼此也无间防也天地之泰天地之气化所由通也而位天地育万物元后之于天地实有功焉太过其财成之不及其辅相以斯中也致斯和也气化之和即道化之所由騐也原原其所感则大中一建万物咸覩无偏党也无反侧也圣人之泰圣人之道化所由通也而亶聪明作父母天地之于元后实有赖焉寒暑其教化之日月其顺动之以斯和也騐斯中也道化之中即气化之所由基也然则中和无二致感应无二机在天地者非有余在圣人者非不足浑浑乎一中和之盛此其所以为泰治之极欤今夫得气之清穹然而髙天之位固奠于上矣得气之浊隤然而卑地之位固奠于下矣上下不相紊也而有气以行焉两者交合二气絪緼天禀阳之清而至阳赫赫必下交乎地地秉隂之浊而至隂肃肃必上交乎天其未交也则上下异位交焉则二气薰蒸而成和其未交也则隂阳异质交焉则二气流通而成泰交斯和矣和斯泰矣将见协气嘉生薰为太平时和嵗丰百祥交致天地固和矣而万物则咸和天地固泰矣而万物则咸泰甘露降醴泉出溢而为和气之祥也嘉禾生芝草植鬰而为和气之应也由此和而推之其徃不穷其施生无方其嘘吸变化无非此和之升降飞扬也不然则和气一乖天地否矣非大易有取于乾坤交泰之象也然成气化之泰者在天地而开道化之泰者在圣人圣人者出父干母坤而藐然中处则成位乎天地矣大生广生而大宝曰位则成能乎天地矣聪明作元后也而有道以运焉两仪同流一中不逾隂惨而阳舒天地之道也过则不能和春生而秋敛天地之宜也不及不能和一喜怒有间乎隂阳之惨舒惟皇作极而财成之则无愆阳无伏隂而天地之道所由泰一赏罚有同乎乎秋之生杀惟皇作极而辅相之则无暑雨无祁寒而天地之宜所由泰协斯中矣中斯泰矣将见王道正直荡荡平平防其有极是行是训吾之道无非天地之道吾之宜无非天地之宜鼓元气雷域中天地之豫也即圣人之中也腾百川雨天下天地之解也即圣人之中也由此中而推之其平秋平在寅饯寅宾其在璿玑玉衡无非此中之弥纶曲成也不然则中道不立天地否矣非大易有取于财成辅相之义也大抵有气化之泰有道化之泰气化之泰一天地之和也道化之泰一圣人之中也若不相关也而实相因若不相与也而实相为用其殆一道气之相为贯通者乎何者有道斯有气降而而气其在天地则为隂阳之运其在圣人则为中节之和气统于道其在天地则为隂阳之粹其在圣人则为未发之中天地以气运则有上下交通之妙气即道之流行焉耳圣人以道运则有财成辅相之功道气气之主宰焉耳融道气致中和天地大造化也圣人权造化也天地圣人同一中和之泰也使天地徒以气化之泰奠位乎上下而不有圣人以道化之泰成位乎其中则隂阳失其道寒暑失其宜日月失其经和者流矣其何泰也哉抑尝考泰之为卦而有疑焉天尊地卑而乾坤以定皇极建中而彞伦以叙今而象泰之卦则有取于干下而坤上元后之任则有及于天地之道与宜何也葢天地以形言乾坤以气言天地奠位而干下坤上者气也天地之交以气而交是谓之泰乾坤其父母也元后其宗子也乾坤以气化而赋形赋色于元后元后其可不存吾顺事而财成辅相之以尽其宗子之职哉是知干下坤上气化以交而成和矣而乾坤以定则和者未有不中曰道曰宜元后财成辅相之以中矣而彞伦攸叙则中者未有不和此其所以有取于泰之象欤虽然圣人之用中其应在天地其感在民心民心罔中惟尔之中则人和而天时地利无不应矣古之圣人端居乎宥密之中而尸财成辅相之职岂必曰夏则致天地之阳气而导行之冬则闭藏之欤又岂必曰秋则取天地之隂气而施用之春则闭止之欤夫乖气致异和之反也和气致祥泰之极也礼乐所以合天地之化中和所以致万物之育吾之于民苟能以礼乐导其中和之教以中和行其左右之道则吾民之中即天地之中也吾民之和即天地之和也圣人象泰以财成辅相之任属之圣人而必以左右民继言之厥有防矣昔之言泰和者必曰唐虞则唐虞之时地天交泰之时也以言其治则地平天成也以言其道则精一执中也以言其化则黎民于变也中和之应未有盛于此时也然要其所以致中和无非用中于民始之作讹成易有其时析因夷隩有其序六府则孔修三事则允治彼其潜通天地之和黙制造化之机固有左右尔民之治存焉如曰舎斯民而他有所谓财成辅相之事特隂阳固闭之学聋巫瞽史之为尧舜其然乎不然也春秋以来日蚀有书地震有书不雨又有书是何隂阳缪戾如是耶得非治不唐虞世则春秋大中之治不建而太和之治不复乎吁是必有寤寐尧舜于千百载之上而为天地立极为万世开太平者
　　名字説
　　李纶字説
　　李明之以其子让来见曰愿易名而字之予思古之人生子三月而父名之避其在常语而难为讳者所以为他日为父计也故曲礼曰不以国不以日月不以山川不以隠疾而春秋传亦曰不以官不以畜牲不以器币让也已久矣虽其名无国官日月山川隠疾畜牲器币之犯而犯举世人之常语使其子宜如何而讳于今哉亦观夫治丝乎其绪之弱不大于秋毫之末力引铢锱则纷然而絶苟治而绳之则可以转百钧故曰王言如丝其出如纶言纶者比其类而合之也或曰青丝绶亦为纶为训虽异其组织为服亦垂首千百而比其类为之也反而求之葢人心之善恻隠羞恶辞让是非四者之端其始甚微其丝之绪乎学者为能体騐扩充之使可以放四海塞两间其比其类之纶乎邵子曰人于心上起经纶士而知此始可语自治治人之道矣名以纶字曰治夫
　　梁氏三子名説
　　梁宣慰君三子其伯也既名矣由犯先讳求予避之尝闻诵简约而嗜静重迟而可久然先民以湛静安舒者戒于后时予惧其流或后事也惟力于果敏斯可正其失质诸字训有以疾为适者古之人有伯适南宫容亦名适然司马长卿以慕蔺相如赵相国邓髙密名不避尧禹士而希贤固其志也伯适南容奚避焉故名曰适而字亦不能即其旧又易曰子容焉呜呼伯适同名南容一字吾固以先贤望子适曷知自勉哉其下二人仲曰迪叔曰述有父兄者迪以蹈之述以继之无所自遂焉亦孝子悌弟之一事也然古人之名有非徒义意之是择如伯达伯适仲突仲忽叔夜叔夏季随季騧必二人相从而谐其韵焉可谓言无所苟出而有章者矣故予于适迪述亦三人谐韵其古之遗意哉迪述未冠不字
　　髙氏诸子名説
　　袁之尚佐洛人髙直夫以予少与其先子游拜于洪都请为其子侄十二人制名为训长曰统次经绩绎缉约维绚纮绂絇防且字而序之曰家政统于尊其传者大小宗之子传必立法法立而家道用成统宜曰元宗经元立绩元用然非本学亦乌乎成学则始思思而成辍则怠而不能文又有要焉必由博而趋约固以守之而后徳业积中辉光发越而不可掩譬设色然必先资夫可受之质绎曰元思缉元文约元博维元固绚元质絇之所以华身者莫服若首纮膝绂足絇曰元瞻元粲元履衣之丈备矣又恶其着防以尚之故防曰元着其意义相仍皆有征于书然字者名之副也有是徳则为称情无之而弗自勉亦非予乡先生所期于后来者题跋
　　跋雪堂雅集后
　　释统仁公见示雪堂雅集二帙因最其目序四诗十有九跋一真賛十七送丰州行诗九凡五十篇有一人再三作者去其繁复得二十有七人副枢左山商公讳挺中书则平章张九思右丞马绍燕公楠左丞杨镇参政张思立翰林承防则麓庵王公讳磐董文用徐琰李谦阎复王构学士则东轩徐公讳世隆李槃王恽集贤学士则苦斋雷君膺周砥宋渤张孔孙赵孟頫御史中丞王博文刘宣吏曹尚书则谷之竒刘好礼郎中张之翰太子宾客宋道提刑使胡祗遹亷访使崔瑄皆咏歌其所志喜与缙绅游者求古人之近似惟唐文畅故栁送其行曰晋宋以来桑门上首道林道安慧逺慧休其所与游谢安石王逸少习凿齿谢灵运鲍照皆时之选夷考其言有失有得其失者以天官顾少连夏官韩睾之徒为有安石之徳逸少之髙凿齿之才其不伦何啻相去千百而十一又且近谀其得者文畅亦桑门上首时不相及方以林安逺休夫谁曰不然与以灵运明逺之文自居皆无愧徳斯自唐视晋宋者也自今而视唐独不可为之比乎栁之颂文畅曰道源生知善根宿植脱弃秽累宣涤凝滞施之仁公亦声闻称情而不过者然求如灵澈澄观重巽浩初元暠文郁希操深濬之流与文畅生同其时若是之多则仁公为独行而无徒矣又彼少连睾者岂足躅二十有七人之遗尘而求安石逸少凿齿之徳之髙之才吾亦不能必其当者何人况文乎哉其敢以灵运明逺自居如栁州者葢不知其谁也然此中予未有识四人镇琰好礼瑄然已皆物故其存者閰季两承防而已可为人物眇然之叹至大庚戌秋八月下日跋
　　跋张梦卿所藏紫阳杨先生墨迹
　　此先妇翁紫阳辞翰也尝闻自幼孩时文已竒由歌白水满长于紫阳阁底清风细后遂号紫阳初名焕后由上金季主河朔中兴颂季主壮之置红箧中黄龙战北红箧为我元所获恐踪迹物色姓名获戾有避更为奂及后受我太宗简文制误奂为英遂不敢私更始就名英其平生于书差喜米南官故笔法时时似之其卒以乙夘时燧已闻公遗命托二事于我光世父一遗文二以先妻见配时燧未婚也其嵗上距今二十四年当至元戊子张总管梦卿持来求题梦卿嗜古博雅该洽之士虑其未得平生之槩故敛襟书此其年二月子婿姚燧观于穰城寓舎
　　师濓堂跋
　　周君宣仲以师濓名其堂濓溪万世师也天下师也而况派其宗者哉夫子为我朝正学之祖师夫子取水初源也侯师圣见程先生语未彻徃见夫子语三日自谓如见天之广大再见程子程子曰是必从濓溪来师濓之功如此夫虽然侯生之言止可隔壁聴程先生终未深与之何也受学之初每思求仲尼顔子乐处既得矣吟风弄月以归有吾与防也之意呜呼是真师濓者乎故师濓者当如程子宝祐五年夏闰之晦姚燧书
　　书观台刘氏嘉莲卷后
　　徃年燧在翰林使有持宪节干山之南曰马公煦者驰书来言吾邢之观台刘氏所自出先夫人之兄轨字子范蕃字子荣皆金文臣其官所止舅范京兆转运判官荣汶上令方范决科之年池莲一茄数花十三亦祥之不世有者虽见之夷坚续志而略愿持笔之时以史事己修而未之进也无遑致思今年以告还郢郢适公所督刺郡再书促之乃求续志以较谓范易转运为按察又不载荣登第呜呼志所传闻不若其甥之可信惟十三花者为同因思草木之祥或以二而合或由一而分二焉而已耳甘泉之芝九茎同叶河中之木残本连理此以二而合者也渔阳之麦两岐李翕之禾九穗此由一而分者也然未若是十有三花之分之多岂天钟祥不以言喻惟假草木得气之先者异其花实而示人耶其既应范荣一世而遂冺冺己耶无亦犹有遗嗣蒙其未斩之泽也然是气也所以父母万物者也和之盛或溢而旁畅他达如人子于其父母貌必有一肖也何也随其气之盛者也夫天钟祥于刘如是同不专范荣兄弟之身亦必及先夫人移其盛于所家者理容有也故公兄弟蝉嫣簮绂列居台阁他曰载勲旂常勒铭景钟未可知也夫然后可当宅相十三花之祥
　　跋西溪珍翰
　　中执法之书计今在人间者无虑数万番而诸贤独感泣此轴者由张君式者不忘知与求评赏之也呜呼古之人所重乎门生故吏者岂不以是夫使其遗嗣人人持是手泽求光前烈其为先友者操笔之情又何如也至元苍龙壬辰暮春姚燧跋
　　书米元晖画山水
　　米敷文之画全法其父山水树石不事工细多以云烟映带只喜作横挂长不三尺自题曰墨戏今此独双幅钜轴岂当时奉诏与米敦儒辈对画禁中者耶真旷代希有物也张肖斋梦卿以至元戊子夏四十千购得之姚燧寓目焉为识末幅
　　铭
　　简仪铭
　　旧仪昆仑六合包外经纬纵横天常斜带三辰内旋黄赤道交其中四游俯仰钧箫凡今改为皆析而异取其【案元文类作由能】疏明无室于眎四游两轴二极是当南轴下贯赤道天常【案此二句元文类作南轴攸沓下乃天常】天常不摇则干安静【案此二句元文类作惟北敧倾取轴榘应】上镂【案元文类作镂以】百刻及时初正赤道上载周列经星三百六十五度竒赢紫微安加北极攸戴穹然哭出状同倚葢别置立运下履平地错勒于隅十二子名五环挈周文有八尺紫微等之三旋在一六环之安三负衡旋衡缀闚距随捩流迁【案紫微以下十六句元文类止八句其文曰地平安加立运所履错勒于隅若十二子五环三旋四衡絜马雨缀闚距随捩留迁】欲知出地究兹立运去极几何即游是问赤道重衡四末【案中州文表作牙】张上【案元文类作结】北轴移影相望防【案元文类作测】日用一推星兼二定距入宿两侯齐眎巍巍其髙漠漠其遥荡荡其大赫赫其昭孰曰无形而兼頥考【案此二句元文类作步仞之间肆所頥考】明乎制器运掌有道法简而中用密不穷厯较古陈未与侔工猗欤皇元发帝之蕴畀厥羲和万世其训
　　釡仪铭【案釡元文类作仰】
　　不可体形莫天大也无竞维人仰釡载也六尺为深广自倍也兼深广倍挈釡兑也环凿为沼准以溉也【案此二句元丈类作振溉不泄潦以浍也】辨方正位日子卦也衡缩度中平斜再【案元文类作载】也斜起南极平釡镦也小大必周入地画也始周寖防寖极外也极入地深四十太也北九十一赤道齘也列刻五十六时配也衡竿加卦巽坤内也以负缩竿子午对也首旋机板【案此句元文类作末旋机杖】窽纳芥也上下悬直与镦防也视日漏光何度在也旸谷朝宾夕饯昧也寒暑发敛騐进退也薄蚀终起鉴生杀也以避赫曦夺目害也南北之偏亦可槩也极浅十七林邑介也黄道夏髙人所戴也夏永冬短犹小差也深五十竒铁勒塞也黄道寖平冬昼晦也夏则不暮永短最也【案元文类林邑介也下即接深五二句竒作二黄道夏髙作浅赤道髙戴作载夏永冬短作夏短冬永小作少黄道寖平作深故赤平暮作没】安浑宣夜昕穹葢也六天之书言殊话也【案四句元文类止作二句曰二天之书曰浑葢也】一仪之揆孰善悖也【案之元文类作即孰善作何不】以指为告无烦喙也闇资以明疑者沛也智者是之胶者怪也古今【案元丈类作过者】巧厯不亿辈也非让不为思不逮也将闚天眹造物爱也其有俟然昭圣代也泰山砺兮河如带也黄金不磨悠久赖也鬼神禁诃勿铭【案元丈类作庶勿】壊也
　　太史院灵台钟铭
　　灵台设嵬以尊元间大吕非其晜摰旷善鼓手自烦官商良谐等釡盆请勿以以声以功论一日之中两昕昬二十四鸣有度存九围一圃折栁樊黔首时作时饔飱日月如是相告敦三辰聴命循轨垣四序不忒迭寒暄万物生翕盈乾坤何独治厯遉此源凝熙帝绩髙羲轩积世而运防而元吉金之舌慎莫扪辍响谁其代天言
　　大朝元宫钟铭
　　吾闻储祥千石之钟离世荡讧不胫而趋朝兀之宫器硕而声洪震百里而干层穹千柱之下侯叟侯童万指攸藂旦旭而昬蒙其出其作其偃其饛必告而使之齐同尚其微功从可卜斯道之污隆方昔污也金函索索以灰灭故噎希声而为聋及其隆也玉书幡幡而天出则播大音而为聪矧善藏用乎中不择弃人皂王公手以问之喙应无穷如槖之鼓风我书鱼虫畀之镂工期万斯年与之宫兮相终
　　宣慰都司郭君实持眉歙研相寿仆以端研报之渠后遗姬令伯阳
　　端为州滨海浦孕竒石研资取虽器也视为主彼其子腹枵窭求一辞瘖不吐第尘弃瓦甓伍中道归伯阳父迁乔木莺其羽之贤胷蟠三五出言章气风雨述圣哲诛奸窳其为价琮琛琥资山石非逺腐后视今后犹古读吾铭孰敢侮
　　刘无竞歙石研铭
　　黟歙之产石则实黄金为声苍璧质徳先如是畴可匹无竞惟人士之吉铭以发幽友燧述
　　赞
　　无名人真赞
　　古之遗直今见髣髴何其百年凛有生意缅懐用世愈益可畏宜使羣公笑言寛味烜赫大名其所被衣世百年千其有可既也耶
　　太傅楚公像赞
　　盈常之躬硕大而丰气肃而神充自非降嵩与三光之钟岂能生上材之伟雄
　　牧庵集卷三十一
　　钦定四库全书
　　牧庵集卷三十三
　　元　姚燧　撰
　　赋
　　乌木杖赋
　　去年史仲威得乌木杖大经尺髙可过颡尝析一杖遗余许为赋报之其秋仲威疾歴三时未勿药也今年余生朝使人肩木之半相夀且促曰吾疾于以婴绵者岂思不偿赋致耶不佞诚得一诵其辞或可释杖而起矣余动其言而赋曰
　　或曰炎海之山珍木产焉金为之声石与其坚魋结伐荷投诸泷渊依居蛟蜃潄沫濡坎嵗月俟之化而为要出人为非得自天此岛夷假以售利于中土之微权也抑斋闻而笑之曰昔贾鬻鞭栀蜡其肤市者一濯已呈仓枯胥是黝材里表一如从可占知廼受形其本初者也胡子以由彼而然乎今夫中土之山有众其植斧取观之内各异色樟作稠文杜枣栵赤檀柏柘黄蒲檭棫白与尔高里遐裔絶域泸嶲杉紫儋黎沉褐罽宾鸡舌相半白黑一隅斯举三可反颐敷度品之烂烂果熟深浅浓淡万不齐同令人感之欣心悦瞳问谁为之能然皆着妙于化工夫其见诸荷叶之外者如此又何惑理质于其中防且水火之赤黑不一其色者虽童子犹能知之至语其相贼而为用有戴白之老所未思维勇能知之至语其相贼而为用有戴白之老所未思维男丁之妇壬实雄黑而赤雌始若离而难驭终为夫之所移今其色之幽幽廼昔赤之由基是何资于逺臂只炀灶亦可闚彼炎絶而烈者熖也其烟液为煤必黔而缁因以晓夫巧绘之弃铅朱亦惧其既乆漫漶而为黟又以信道书坎盛之侵离也不然南服之祝融之宅也敌金石而焦流盖火炽之已极非盛其水以灭之则物将不能以生活故伊人之睟面不渥赭而深黑亦火色索藏惟独见夫水而已矣其木理之如漆者又足惑乎哉史防之孙其畏可象析而杖之奔走相饷辍矛庐于猛士配几屦于席上试扶衰以其防触甲而铿响以卷铁而含簧陋栁侯之为匠必求同于所异才黑蛇之佛彷噫物之变化不可期兮犹足以乗雷而腾往也五言古诗
　　寄王宪使立夫
　　庭树生秋风炎炽夺如失小虫鸣喓喓髙隼飞鴥缅懐素心人若发未忘掷百年能防见过眼徂电疾而君有官事出言千里律何暇喜蛩音情与逃空一昨因赵卿至戒遣书新述篇轴不害多无惮费纸笔且约来此州罇酒留十日晴天逼佳夕共看华月出非不思余论门无一新即吾私如汲车已脱复荣繘晚菘生待种早稻行可铚少湏黄花发秋风亦萧瑟倒冠独山巅兹游或能必
　　次韵阎子济二首
　　我友宋佥宪颇风思湘中每云所遇奇未易言説穷崇兰春风花岩桂秋露丛三年一官内身在香国东朝航汨罗波翻动海日红暮揖岳麓寺苍烟楼观霳喧喧名都邑百货聚商工何时访君游尽歴西南雄
　　霜水收风涛江船穏归路惟应江间月照汝来往屡长沙隔南云尚饱艰险天涯念棊错暌阔皆旧故新知苟防心何必欢有素黄钟未悬业众目齐瓦缶大音故希声欲説难至户况我言毛輶谁复聴其句所恃君盛年学仕犹未暮丈夫重道义自足轻外鹜观今纷华俦愠喜随一茅愿终藏山书荣于鹿鸣赋
　　寄徐中丞容斋
　　李侯安庆来遭君江间柂问云归湍水示声偶及我自揆哀钝质旧学日兼堕百事于大贤资取无一颇始疑逢防弓亦有虚发笴终知匠石材斧不捐琐琐増惭失喜余觉得观藻火况闻闲世故盘走夜光颗仰止亲友间屡得观藻火况闲世故以盘走夜光颗仰止髙山思愿并余子伙歴推天日行蚁右风轮左吾徒不相值其故正此坐何时广陵游倾葢愿终果
　　寄岳教吴忠亩
　　我友右辖公人物慎臧否独于瓯闽士推心一忠亩胜国已太传椽笔入其手用之敌千将可防奸窳首一軓名始北上彻宸纩黈蒲车尝及门竟以疾自守不使桥门观执酱餽黄耉余闻敢藐视日月藏心乆秋风归天岳有绾州学绶堆盘青青橘求荐倾葢酒何人天壤间亦数牛马走问知为髙贤重压丘山负行年满卦数不见顔状叟翻比少九龄衰悴先衰栁只看形诸外已卜内所有如何辞万钟反就禄升斗无乃仁人心终结一善诱非有金镛徳安应小大叩且温右辖语通诵或盈口因知人有媒言出随好诱岂但资娶妻亦赖用择友不期一日中三接杖履后甚欲进所业一尝恐辄呕至今贫贾肆深椟千金帚浉泉闻悉心亦误见私厚讽读登阿篇明玑照轩牖其称媚天子例必登拜受鄙言何足道鱼目辱兼取敢不先木桃旋期报琼玖
　　挽孟商州元亨
　　六里商于山而子往倅之人尝隘其色霜蹄局权奇所欣多旷暇得以放琼辞城闉四皓坟下有余紫芝长吟薄采采荐以松醪巵娱乐岂不仙久此夀奚疑如何夺善地调降华判卑方闻有力俦扬誉于云逵佳城鬰厚夜白日见无期因伤先待制抱业既未施积焘冝及躬年位亦如斯覧古事每尔为昌来者基秦藩官聨曹生别且长思虽余后闻讣宿草宁不悲春水清涟漪营魄今何为
　　挽甥壻
　　赵商来扣门袖出史侯书开缄怆恻知汝已是闾是侯太尉子两尝妹壻汝汝视则妇翁见讣语岂虚有疑读反覆不见日月初汝昔似犹子嗣业文贞余文贞今留侯乏世理可嘘吾甥顔蕣艳令誉由闺居及妇刘氏门帨纷结华裾其姑况难事厉色嵗一舒前来已子生在亡未知渠兹焉抱嫠茹苦何日除南州穰侯国临湍上髙虚东望酹一觞老涙血涟如呼魂逺致否已矣何言欤
　　京师病中六首
　　埏土以为桮小大不异形尺棰以叩之千百不同声耳去囙能防同异乃尔争二物于吾身受形与俱生云何一易地闻见皆聋盲况于六合间扰扰羣黎行妍丑既殊状贤徳岂齐情区区岂门交心曲安可明膴仕初足华终竟外侮婴人云御之防惟有要归耕
　　古人不若意得酒以自欢而我不能饮安敌忧患干卧病两月周日夜防庳残神州桂玉地富室居犹难三千里外身驱率就一官吹灰终不然岂但枳棘寒囊空到称假岂能乆盘桓又顾穰城家新立四璧单小儿虽善步神骨尚未完吾家三族中慰意独此看思之肠九廻何以生羽轮
　　少年厌治生但慕官爵好骑马杂高葢奔走长安道虽有良田园废没但芜草及为荆楚宪尽室辞丰镐登山复涉水往费尤浩浩黄金火消氷质卖无一保岂无升斗入丧失兵山倒沧海去悠悠白日行杲杲朱顔化顦顇素髪辞蓬葆今年四十九知非殊不早稔嚼世味薄满口木肤槁入云丰城后接武瀛州鸟安知走朱门惟去是求祷朝允暮载途南土甘投老买完亦已得求田不多宝此邦衣食易宜稻及桑枣时节劳农苦对酒槃一考与汝车上妻从人唤翁媪
　　束髪慕理佩服三皇篇千周粲可覩不受天老传得此西南朋飞龙亦潜渊神哉中夜气使我沉疴痊如何负道徳亹亹区中縁誓将脱尘鞅庻永桑榆年
　　寒风振虚幌兰膏淡无姿披衣复抚枕倾耳候晨鸡夙昔不成梦抚然叹吾衰盛年苟无闻光景忽若驰欲为流水吟朱为谁挥耻从季主卜将与陵阳期
　　古来方术士越人与长桑采芝链五台繋肘皆神方伊余抱微病汤液已徧尝斯人不可见反侧心烦伤倐悟养生理静极神明康致物以却老嗤此竟渺茫
　　平章亷公挽章
　　呜呼平章公懿质天所性气钟三光粹量包九泽净加以资阁学寸晷如与竞不有斯人徒孰佐天子圣山立当轩陛侃侃言议正搜贤及耕钓岩薮沾币聘十年泰阶平四海弓不防奇才箫疋余子非季孟事随乃来毁辇毂奉朝请名园平泉比若石不可性门前施行马外物轩冕盛相过尽慈伯闻至倒屣迎清风佳月夕剧谈杂觞咏絶口温室树肯干兰省政屡典千金裘好客逺慕郑焉如灵防上忧世常炳炳天下尚可为惜哉司马病何期龙蛇嵗夀仅满知命忆昨讣下初逺近声涙并胡夭陋巷仁反福东陵犷巫阳不可作百载生不更岂其黔嬴游黙运元化柄其栖景星凤出为斯世庆将遂为明神山川主雩荣苍苍髙在上此理幽莫镜优孟效叔敖猷足楚人敬况公自有子毓徳宜尔令不见提刑君气岸殊毫劲秋风鹰隼厉肝胆裂袅獍他日霜澜平动业未可竟一门周司徒竹帛看辉映
　　时苗留犊图
　　君子中庸贵不行专怪高尝读禆官书抵掌嗤时苗生犊当去县还汝故主牢得妾以其子冝往何所防理在不可推如瑟柱傅胶画师防章耳意取警贪饕貌为盈尺轴丹青烂生绡二十余七人妍丑兼耆髦目既殊盻睐手亦异持操或戴炉炷香或捧巵荐醪或拥扳防揖或抚手逍遥或结领竚思或左顾有求或岸巾爪额或拳拱倭腰或赏弹指嗟或戚反防号或向缁黄列致辞前不休或含春风姿鬓髪云为翘仍携两童女芳年未兰苕婆婆辍缉麻倚巾顔弗妖或荷槖鞭犊或弛担挟辀可伤辕下牸满脰黄钟牟忍割防子爱如彪念杨修凡此举隅耳曲折态岂周名不着为谁代可必前朝位置内供奉无乃王云曹忆与三害图髙下不相超所恨百里侯骨相寻常流不见操介介盎睟容昭昭以是方古作如武羞箭韶余评法鲁史功罪不少饶诗拾画记唾僵走追韩豪已架屋下屋他日从人嘲
　　萑苇叹
　　濒江不可禾嵗惟蒹苇茁青林无端伣永与江水匹由为薪蒸恃责以租赋出国人诚贪天苞苴黄金镒暮夜鑚权幸入牒妻子质输课或未偿没之良不恤他家岂办为得者皆富室秋风霜霰落百谷时已实处处佣干夫豚酒健力铚稇载向城市官外私羡溢遗滞狼籍陈入者必见叱或因取束蕴随以盗采律春风将新萌剪伐未十七下防付一炬灾火赤天日坐视煨烬空不丐氏贫疾因推是为心可见无仁术周官行虞禁为法未尔疾亦已开利源千年谁能窒
　　舟中落梅
　　折梅天门山含白未舒蕚东风登舻去一笑破酌嗟汝如佳人赋命所向薄纵抜榛营蒙还持媚蓬弱方彞缩颈脰借润江以勺固乏水月奇复避霜雪虐晓芳惟衣袭夜影灯与约相携千里行十日春有脚开敷既烂漫理亦冝飃落正愁邻穑姝横玉裂纎弱遥应故山树缟袂已寂寞纷然委泥尘无此借茵幕却有和羮湏劳求到岩壑幸否相倚防世事安可度益感先民言贵贱随所托
　　书懐二首
　　南州仲冬月天气如春暄旅贫无衣褐差使卒嵗温矧又稻麦价倍屣贱都门不待付千钱翠涛防盈罇浏浏水泮氷举网尝鲤繁蔬茹不塩酢旋结青青园谋腹易为饱足頥道义尊地偏席门外时有驻髙轩华簮惠以句欣赏难具言已可慰离索适我从弟晜五马近守格思往三日暾考槃在兹録吾驾无回辕
　　麴生素狂士濡首相祸责誓言逺絶之麴生愠见色前陈君处世簮笏已鸡筋贫贱交熊薄独我时在侧既通知旧好亦复文章力衰顔借渥丹愁垒助攻墨论功尤小小况有大此徳君看无何乡与彼华胥国百年防樟夭万事齐失得是邦去人间奚趐路千亿非我导之往君安有羽异不知何所负而乃见猜愎君诚中道弃以无他人迹闻之始自由前语吾其食愿终平生欢相对怡朝夕
　　送朱教授野翁赴都下
　　江东穷秋月风露已凄清侯蛊息沸响朔鸿喧哀鸣壮哉驺人子里粮事北行都门于兹时飞雪九衢平市求一腋委掷黄金轻广文先冷官未愁与寒争况恃身上衣手线留纵横不浈更挟纩袭可春晖生但愁观国光牛后羞羣英长安足故旧朱轮照华英搜才佐昭代不遗一艺名譬彼求玉人路无弃连城夙料身未至荐剡有飞声借此一篑基旋观台九成相摰或见问为言亲榜晨夕几间书从促衡石程无庸移文至始反北山料
　　题姚嗣辉南桤堂
　　彼桤有土性生植惟峩岷栾栾干云姿才与樗防邻匠石过不睨炀夫取蒸薪所贵故山树宁知世莫珍一别十亩阴清溪俄防春华名堂楣上如对故乡亲请事小弁诗桑梓亦惟寅盛徳古自卑木恶何闗人不见樗里疾智衣终相秦君才负栋柱未许沟防均无以桤自期上明堂晨
　　送梁贡父尚书使安南诗【并引】
　　贡父吏部交予最宻以年偶先尝兄之较其逸兄絶尘予辈皆瞠目乎后今使絶域赋长韵以送之
　　茫茫今皇舆歴古彊理褊溟海无波洪乔岳絶巘万方方争率职象胥不能件如何南交宅琛贡走藩衍中涂俄负固至尔劳率遣崛强尚于争为职无已浅圣量终含恐彼宗社殄前迷许新之未忍再禽狝新阅庭臣中谁可衔命选曰汝曹吏书是境尝入践更往喻斯防首鼠疑必免君闻拜诏臣技等鹰犬惟所纵使之以绵力犹思勉仍命百僚右相率华饮饯鞭马辞神州遭我乎汉沔鼓榜壮于役未儿暇女以闻陈王氏学以防坟典欠物知慕华举格已解辫因失事大礼无媒自求戬君至敷利害亹亹专对害正如沈如人发药得和扁必感丹扆衷偕来觐旒冕白雉随以入黄屋亦席卷何减陆太中儒生服邹兖玺书入南越坐屈尉佗辩但之槖中装归路千金辇功成貌麟阁行帛日星显多少前便俦垂头视人腼
　　云东楼
　　君家云东楼未畅昔所题问言云之东下有吾东溪翩翩多诸黄玉槊华簮齐无因我其舍屡容蹑丹梯于时十月半风雨号防凄八荒同一云岂辨东所倪平生东至地愈望溪愈迷但爱楼中儿鸿序参差低大儿行酒觞小儿盘粟斋婉娈肤玉雪峣峣头揷犀门楣已可占奚由坠涂泥且欢尽今夕明日当分携归舟何所逐逐泛并鳬鹥云东楼中林竹里防鸦啼云东楼下花移芳满城畦雨皆思君物凝望云东凄每壮高意气门马常满蹄诵我云东诗囬首还云西
　　田氏乐门堂
　　忧乐惟圣人万古无小蔽所乐乃乐天其忧在忧世不悖可并行譬彼巫医艺巫云疾当元无日中野瘗为子犹拜医恳悃求投剂巫者由命言医则以义制万事天人杂略不相凿枘后人昧乐天顾托门永誓揆道良不可忘君自为计一涂或庻防奔竞差可砺田候非楚产今卜宅三澨良驷满千蹄连阡未稻翳考槃愿止此暇食谁之惠岂惟忧世忘其乐亦已细南风随华教堂扁托书已有雪崖笔妍壮安敢俪翻思汉诸田实出重华裔吾姚源为汭循本皆同系平生未倾盖深言应速戾要为兄弟警慎莫轻裂眦作诗至元年十月戊子嵗
　　题肖斋覆瓿藳
　　至元戊子十月上澣余啜茗肖斋偶见覆瓿藳漫不知何人之诗质诸夣卿始得为渠作持下帙归再日反复防观古意踈畅洞逹近体清防竒警有作者风实足起余为次首章岳祠韵以见推服之私其词曰
　　将种张用道六籍穷轲丘矧于前人光克对实无差清名海岳着亷洁氷露修惜也蕴未伸封犹千户候兴移登石廪万象供接东睐扶桑波北瞰洞庭流一杯英皇吊为洗苍梧忧重华老南征其故难询诹复思灵均降摄提贞孟陬真堪书出咄已矣赋休休
　　至元辛卯再过呉城王祠师云谷示东坡所藏石砮留诗赠之
　　别来四周星髙尔防鬓縁且秢气弥厉能新火余屋因知道气深举羸当时屈我髪已霜草衰薄不禁沐岂但形容然志亦忘石镞今年雨何甚湖涨冬未伏白浪如银山行舟避腾蹙倚栏乘云阁聊以寓归目非君谁能来寛此氷炭腹
　　夕佳亭
　　甲午冬十月洪都雨潺三旬乃一霁羁思忽若删驱马柴君居灾兀防市阛炎州清霜晚林叶恰半殷已有有朱茶花照耀菊斑斑亭依湖束岸坐对江西山西山两舍外如立歩轫间鲜鲜沐濯余翠葆万烟鬟夕阳借佳景尽发天所悭只知柴桑翁芳躅人无攀马知此凝睇亦与飞鸟逺主人退自公时得兼尔间明朝驾君去依稀动心顔
　　呉君澹轩以大徳甲辰冬自潭移録道教于洪示内相踈齐前为潭宪曰赠别之什燧赋防之误书澹轩为鹤臞亦道流善诗者还欲余改改书以无暇并前书失之而来求数数不置为别赋此
　　诗僊石崖殒继作惟澹轩尝示余三藁披阅再朝昏尽卷长太息造语清而数岂于三百篇口吟瓶水翻非然学犹龙寄身道纪尊理洞万物母气完中夜存所以兼儒能由心徴其原洪都一倾盖以受仪恭温旋出踈齐叟湘东赠行言宝唾楚臣拾贻皆荃荪既为大夫誉月旦穷疵论因羡灵奇赋偏尔钟斯门闲闲隔神州聫璧难弟晜何时聚伯仲贯如吹篪壎当今载赓辈噤舌无庸扪
　　题赵平江今清溪
　　昔我行简池齿经战伐萧条烟火稀路纡豺豺虎窟是时霜火后黄叶陨林樾弥望皆青山岩岫髙元兀下有清溪流未审何源发溅溅寒碧响爽欲彻毛骨朝潄巫峡云夜泛峨眉月主人已避地何所犹奔突安知即今君膴仕方呉越且恐清溪名寂人不曰身纵纵不果归取名自表揭而我岂善文咏诗惭求谒知君桑梓志未忘西车軏何时真脂韦一吊故城阙还访清溪水独喜存不没但虑彼沦漪反不识华髪开樽磐石上坐歗遗簮笏莫使猿鹤俦相嗔涴尘韈
　　落照
　　落照在东璧倒影西墙红我身恍自失如坐虹蜺中问谁为此防无乃由天公故出新巧竒欲试诗律工彼哉诚善戱拙技恐昜穷斯须忽变防寒云翳苍穹
　　右丞索赋复有此作
　　南地秋冬际五月无云阴上帝遣心膂用汝作傅霖新苗饱新泽布地胜布金吾民未乘髙示尔风云侵世事祗如此忧乐长相寻皇天老眼在一如父母临人心惟顺受天意良自斟助尔耕垦力实我丰穰心无非圣所共戴君恩深
　　和浉泉二诗
　　老成稀何如月数萤爝一粲见典刑诚想优孟孟谑三年东呉走望敬缝掖绰归涂得失夫欲灌四邻瀹余事乃文字嘘动如囊籥愈出愈益竒险韵安足缚又凛如干将脱鞘烂霜锷勿云乏镂氷防迹郢斤垩问渠笔何力砥柱干不弱可方驺雕龙不下韩逐鳄仆仆虽亟拜未酬嘉意酢由兹一厌饫噎哕屠门嚼自许宜何施庻防晨门拆遽以安石辈月旦无太错视君千仭鳯巧弋避缯何时鸣朝阳免防鸺鹠虐夀人百年耳过眼犇电灼难聚真搏沙昜防剧飘萚相逢一觞咏岂不贤棊博由渊尔何人愿学言志各
　　草木凡根荄托土乃恒性独畅吊兰生无籍地气应悬丛危檐上朽索以为命青青虽弱质不挫霜雪劲敷花况妍好妆陋桃李靓依依光风汛皜皜华月暎香疑非人间恍若来空逈诗枤其下清芬谁汝竞儿女女奚自攀安辱宝钗并但愁姑射僊绰约玉顔颈一朝秉龙过袖去逐无迳我来昌邑山豪欲分庙令必云付杯珓与夺神所柄不如且止之俟旋沧江艇殷勤先杯酒随以竒货聘归托石城人管且化工盛
　　杨补之墨梅【原注肖斋家藏】
　　古之贤逹士名托技以传由来含来人不及缣楮年虽求异世知存一遗百千伟也清富君縁髪金印悬脱落贵介习博雅嗜竒偏钜唐邺候架宝晋沧江船墨梅取无咎轴首珠犀填使有透綉诗讵让花光前防堂清风夕敛襟泛炉烟对此氷雪姿若失炎燠然令人起幽思枚屡西湖泉
　　武昌寄刘时中
　　思君诵君诗贤于对君顔昔也坐我侧守口如闭闗今兹言尽懐翻宜隔湖山文章灵奇气赋与天所悭古人游已遥古风力孤攀及肩曹刘垒窥奥长信班不取为贫仕伤和霣濽仲尼且委吏重耳尝险艰犬夫夫无不为大弨况能弯入于无眼箭安识邕客弯归来弄縁绮九霄鸣佩环挟是文武资未忧身恫瘝大路横至宝谁不收里还报章因南鸿灭影秋色间转令感白髪羁思无由删
　　过开先寺
　　天人喜游戱试劒当层蛮截落万丈崖防出千丈湍隠如白琼琼蕴此青琅玕仰睐转飞动有物相控搏防空摩尼珠受以颇黎盘龙公曰夜汲旸旱不敢干才足供骚人万古诡异观我来过中嵗素髪纷垂冠穷源厯絶戱自惧身不完但能至其麓防翳松栾栾嘉与万上人枵然坐苍磐挥杯吸防夜已足当朝餐明发入黄尘复尔俗务干未期江山防石城清夣寒
　　过大孤山
　　左山如腾龙右山如伏猃约束彭蠡湖秋夏傍泛防我行正穷腊豪浪殊未歉危穑蒲防舞日出风力赡大孤水中央千尺入惊觇何人揷云根上两余折劔留示尔后人万古防鼇验至今锋锷赤酒带膏血染昔当南北裂夣寐尝在念一朝获身厯偿尽平生欠山灵必知诗投畀未为僣
　　小孤山
　　彭矶拥千山布阵如刘沛小孤乃穷羽独战气弥倍灔滪仆命之砥柱非其对层颠摩晴穹云木摇斾斾大江中贯流万顷纳一嘬东溟供朝夕日夜至一再去防天马奔囬首苍霭外已愁风蠲还进尺亦寻退不及蹑岏一覧淮甸槩


　　牧庵集卷三十二
　　钦定四库全书
　　牧庵集卷三十三
　　元　姚燧　撰
　　七言古诗
　　题甘河遇仙宫【并引】
　　李天乐真人自余去年客秦日求赋甘河遇仙宫其地盖重阳真君遇异人酌甘水为酒相酢之所由是名甘而不知甘即夏帝啓与有扈战此今其县犹曰鄠其名旧矣天乐托石子玉遣其弟子自秦入邓千里求诗为之咏此鄠即古扈字也
　　终南下甘河水我絜瓶尝作泉比如何仙翁酌饮人一唾世上无醪醴是何濡轨不成川北流赴渭朝宗然东海相絶防千里余波开此黄金莲河之源委且不见味更幽渺人岂辨诗翁乗云能再来醉掷余杯须一吮
　　题西邻王景韩茅亭次韵
　　朝阳洞深才寻丈欠身举手已扪上谁识中有盘谷客黜陟不闻时得丧夸夫铁甲薄于顋有手不解持螯杯时许雪晓穿蜡屐踏破琼瑶来看梅人家买宅得邻防墙东避世渠妄比可怜过爱醉后书未见来禽与青李犹嫌洞逺如隔波茅亭别构髙客驼两僮日闻语音熟呼门不复相谁何
　　题张肖斋所藏双鹑圗
　　日躔鹑首在天未午为鹑火已鹑尾十有二次分四方彼鹑居南独三次是鸟尾短不复躯翼花斑斑鹧鸪如首虽善鬭易驯狎握粟已逐儿童呼岂无鸾鳯为月纪未必星翁晓何以冩生亦笺尔雅徒耗墨晴窗费缣纸天寒江非烟如云车马输充鼎俎珍今日此邦惟罕汝画师应不是穰人
　　谢马希声甆香鼎
　　吴侯建盌侔紫铁表里防毫莹铺雪每愁射日动精采倒防过目晴电掣人云煮茗何足道黄金百链终不裂惠然持饷耽诗兄供啜幽斋真一絶马家处鼎同青瑶左右梁耳圆索绹预忧凝尘助脆滑失声脱腕春冰抛我思焚香固其物丹砂九转疑可烧何当去求善画史取并清玩谁相髙盛荷不悭随所欲携归僮辈笑偃伏白头主人好恶异乃寳瓦磔贱金玉前年禁林辞千钟今乃贪此盈一匊但知焚香煮茗趣亦念饥僮隠雷腹先生一笑呼来前吾意汝岂知其然出门仕径方尔率阳在隂中阳逆旅人来正可饮醇酒孔方交絶今防年聊将二物代饱徳试问孰与空归贤适有江南墨光纸一扫新诗三百字为余走送艺圣轩足与渠浓作囘施
　　赵温甫自汴托人求诗
　　传君家今汴水在博雅外无他嗜爱牙籖架揷邺侯书玉轴壁藏永存尽伊人何状不及知与世异尚有此竒楮缣且宝况彞鼎勃磎一室应累累我于朽铜如二竖百药膏盲攻不去剧青拂紫可瘠饥每被人嘲友康匏白头留滞周南村怫鬰襟期无与论天寒尘生笔水砚日暮雪落苍山樽防时月明虹贯夜相遭倾续千金价定将余有易所无莫畏先声避三舍
　　爰裔堂牡丹
　　宣相家牡丹虽多然止三种玉板白叶底紫浅红惟二十一日最研盛邵子所谓看花须及未开时今已凋落矣録呈时中
　　繋尽室游长沙假舘适许邻宣衙千红万紫纷烂漫独余牡丹才蘗芽苦遭夹旬风雨恶手自揷架扶横斜天香国艶付寂寞已分抱恨归舟拏今晨青阳划研暖一日尽开三防花左防后防鬭铅华绰约仙脸粲朝霞重趺单萼异肥瘠玉环飞燕无敢瑕西阑两株玉板白虢姨色羞脂粉加中丛昭容垂紫袖朝仪双引肩相肩非縁门前行马设已有游女填闉阇我昔縁髪洛浦涯绣鞯惯逐遗簮车老来自信此梦絶何意犹东皇奢夜防秉烛清味薄昼短常畏啼栖鸦学诗未知正而葩学书劣能绾秋蛇酬春乌可不一醉二豪笑口人谁逼明朝芳蹊纵百绕彩云坠何及嗟坐无徐黄冩冩生手不拂东绢圗还家
　　大农椽乐子英求诗
　　吾友秋涧兼髙庐诗称子英发菆涂履霜两楹草已宿顔色不少平生殊先轸归元如生面处父死敌固堪羡慙徳参乎啓手足渊冰要见兢兢战卒絶栾盈遥遥孙传芳簮居终懿门尚期千古骨不腐血肉未败何须论三君将成孝子志皆借毛頴传其事泉台长卧诚有知洛诵雄篇凛生意
　　张肖斋蜡梅为黄雀啄食余家牡丹芽为浴鸡所壊
　　赵家堂前蜡梅树丛枝已缀蔷薇露醉归红袖折簮防似与华髪慰迟暮遥应此日开更妍万斛清香扑轩戸欲破已为黄檐角寂寞春风殊未觉君云落英地如蜡欲破已为黄雀啄可怜终是主人仁不把金九散飞雹我庭秋培牡丹芽屡灌期以开嵗花曽覆一篑防霜雪忽遭鸡浴腾尘沙翠枚紫荔荡无有枯枿齐试快莫耶翰音无知无可垢汝口平日差牛后岂无粪土振蚤虫非有黍粟充饥脰投畀汤火谅不难议功姑以能鸣宥梅花啄残开疎迟牡丹今同抱蔓归静求二虫相恼故无乃防有教使之坐因吾侪对花饮歌舞不避傍人嗤不如无花无酒过嘲谑狂诗为谁作果如造物意在尔玉汝于人私防大墨卿明白莫司箴只取二虫圗置坐
　　次齐彦提刑和余肖斋蜡梅诗韵
　　闻辞湘中岩桂树尽防凝香正风露此时清趣肝膈横遥应半嵗犹朝暮移节南阳但茅屋低杂邑人三百戸冠虽触邪心麟角公论非我出先觉化行仁厚到生虫践之未忍那肯啄定国治狱民不寃安有六月飞霜雹萋萋碧草春风芽相逢官路黄栁花绣衣骢马未出宿先声已过河干沙东西百里不易见况使南北千里耶又闻不避南阳诟官舍尽室无一后已遣鱼轩还潞水但畏儿童瘿生脰久知是邦多此疾贤如元凯终不宥蹇我白头学诗迟佳句求法将军归伻来一月再惠寄无乃有意幸教之我虽不作能知诗评君一语君莫嗤古人复生不是过百泉梅花更竒作篇终用意愈精神余子工夫无许大束邻好事有肖斋并取归家玩行坐
　　招贡夫探梅
　　去年南阳雪积丈苦寒更在燕山上荒园栢树旧冬青一夜生意随凋丧今年半冬汗浃顋马蹄谁是散银杯愆阳腾威虫出蛰到处尽芳年后梅城中知春能有防千树西园雪羞比不复乗云过玉川但看明月挥桃李愿分伏瓮新金波我烹封麏如稚驼相擕吾党二三子白头一醉君如何
　　次探梅韵
　　明日余醉先归贡父与史邓州令妓歌饮至城次韵
　　山头落日髙三丈我醉思归马先上来及城门市已灯才下雕鞍路迷丧行人笑指骈肩顋不见使君荒郊杯百步一止歌吹发清切惊落千林海是邦能诗轮指防横槊吾犹骁健比夜深却相醉尉逢不识将军陇西李近闻北涉汉江波千钱籴谷载一驼吾侪寄公不喜乐其如负此时平何
　　杨丞彦先见和复次韵二首
　　短兵最长不见家善用逺在威弧上惟君诗笔可配之未信于今士风丧无锡如花越女顋人云无此不持杯解组归来卧衡宇寂寞巡檐空嗅梅出门欵段朋俦防我防驽顽时窃比不繙异书友蔡杨且玩竒古傲牛李一日不见古井波相逢莫话襄铜驼白沙翠竹江路好苍生安石如卿何犹仁巾冠蒙在上纵齿众中人不咍直饶白髪三千丈犹赖巾冠蒙在上纵齿众中人不咍年少风流气先丧最恨白髪顑顑顋未饮先垂杯顔壮自羞追胜集不是有诗真负梅两疏黄金在余防入手把玩春冰比莫从车上贡余桃分弃路旁齐苦李莱田茅屋临湍波持家惟有书数驼欲教儿痴未解读及此正可游无何
　　八景楼
　　公乎何年谢钧轴卧楼临此湘一曲太行山色髙入云千里空青照沙麓胡为舍之不命驾无乃风土西南熟丹梯不树三丈旗已使元龙卧牀足世夸入景何足道自有万象供游瞩因之不遣别制名可见灵台不违俗楼中楮书三万卷时与多闻来勘读每读北海空樽罍差此东山废县竹却思十年帅邕管日夜不解衣三属至今起跪必依人半足左江炎瘴毒防时按图数包贡尚恨未缚交州牧区区与公晚倾盖握手论心如昔夙归樯相烦就屡别濡滞怜侬昼三宿莫言处隂影可休安坐晚食能当肉九重方务老成人防见鳯书来起复
　　江溆渔舟圗
　　渔人无田钩为耒生长水中安于水解维一叶信所如朝发荆江暮沅澧湍施梁笥渊罾窊谋食日掇防獭余无产可乏佐军策作俑什伍官征租年年冬月寒潭碧鸣榔惊起蛟龙蛰纵横沉网深刮泥鼓鬛潜逃万无一小鱼大鱼盈千舠刀肠斧首砧脂膏然薪夜照作盐腊百步未至闻腥臊越商巴贾持陼堵接艣连樯争售取解道困鱼鱼有神岂惜羣分命如缕杜陵实获我心人解道困鱼鱼有神县官丁中连四海计口筭赋何虞贫问谁昼此非无意尺楮无褒惟有刺前年下诏蠲此租咸若君恩小天地
　　留别奉御李侯
　　李侯吾取何所似骐絶尘日千里人生一朝缓急间凡马焉能托生死观其平时善赴义竭出问门常倒屣千金倾槖报一餐片言杯酒忘百耻灵台虽负横水镜月旦絶口不臧否果如形势心所非壁喙教謏无一唯族胄贵挟北方强是性受得由母氏乃知众善出天赋齐变而鲁非学使拱壁李云旷代珍小小瑕疲何足指适吾有览吴防兴握手不谓遭南纪鹦鹉洲邉月再盈朝出暮归月辔棰日复一日无怠色骨肉未必真能尔古人亦贵意气豁交何必同调止况今卜居尚悠悠白髪相舍谁邻里非来汉阳即汉隂斯言或食如江水清明日陪诗僧悟栁山登落星寺诗
　　扺掌女娲前功捐链石力尽还霣天怒飞十有八万里
　　掷陷彭蠡三重渊藏山于泽信所力愚公欲移重莫肩州民譌谓恒山路漫向麟史求何年安知自尔牛斗躔天穴山当匡庐巅银河一决不复塞至今飞流挂长川我来正逄槐火莭舣矶蹔系东呉船相防诗僧上佛阁箕踞对酒谈其然渠闻舌桥若自夫子辩乃出邹衍前何书太古何所得为言乌有先生傅
　　樯乌
　　吴城山头尾毕通飞来行舟樯上呼舟中主人适中欲委肉投饭供朝晡云是巡湖王使者从卜祸福知前途家人化之亦信向恐我偶忘或误讴絶嫌鱼网戒张设见弹必毁仍藏弧因思神林鸟亦黠怙势不必専城狐
　　过龙兴昌邑山望海亭
　　去年忆登望湖亭空云凝空雨雪零抚碑三复石砮记赐观欲借王威灵庙令老人曰尝有烟尘失自兵初经南昌归来舟复停亭邉杨栁春风青才思防稽探禹穴湖海涛濑达东溟牵牲榼酒来炷馨再拜卜吉王之庭洋洋在上孰敢侮正虞白日飞雷霆庙中道流师云谷顔色憔悴如独醒率然一物置我所五采十之再咸扃槊锋剑脊握有半铊刀镵若新发硏一砭疑为扁鹊石三嗅尚带陈隼腥惜无矢人与羽筈之弓试矢而防冥重为云谷语丁寕英之新之君其聴平生记古此第一过日若忘心已铭商夷周目搃后出逆推已自三千也百年天门孰曰夀嗟我与子其秋萤




　　牧庵集卷三十三
　　钦定四库全书
　　牧庵集卷三十四
　　元　姚燧　撰
　　五言律诗
　　感事
　　致位丞凝地夔龙伯仲间星当朝北斗日已薄西山取谤因讐恶贪权失丐间此行虽鐡甲未足比慙顔
　　舆病髙崖道中作
　　役役乾坤逺栖栖道路频五年三入蜀十梦九归秦尘病偏凌客山英定笑人无劳问前渡祗觉白头新
　　发舟青神县
　　青神开百丈江岸转荒凉薛荔縁松起蒹葭并竹长深披豺虎径毒犯虺蛇乡何莫非王事农夫可惋伤
　　舟达黄溪
　　草木随寒暑殊方荣悴同苇华兼露白柽叶未霜红日月飞鸟江湖一病翁晚来沙屿上愁坐独书空五言排律诗
　　赠幼医栁君
　　满秩兆新识髙名实久闻吾家从鞠幼医业必求君投剂均调鼎施鍼捷运斤功堪齐一相惧若用三军簿酒留穷日峩缨戴切云世知追药圣渠负善爲文俗眼鸾栖枳长身鹤出羣素丝头转白碧草手将分拱璧光犹寡兼金赆反勤县官如访逸全十定旌勳
　　七言律诗
　　大都寄卢处道
　　家弟去冬温室见玉音问汝死耶非因知洛卞思常切虽乐江南告已达一旦去妻邻舍枣三年游子溧阳衣无遵君父无亲母有底牵留未即归
　　元日
　　昨夜中星仰看昏摄提惊转帝车辕三千单紒苦寒尽五十二年今日元与宴记霑鱼在藻退归甘免鹤乗轩膝当木榻穿皆穴髪比霜蓬不防根
　　四年甲午再过龙兴访云谷玩石砮留一月而还赠之
　　石砮射隼中应一集陈庭一此乡楛笴乆随毛血化石棱犹作剑锋刚知音道适逄坡老得寳神隂相豫章庙令收藏要知法谓看垂矢在东房
　　感白髪
　　霜鬓休轻比素丝素丝轻染一为缁参同知白意端是始终守黒更无移不似鬓毛难上色百方无有再时防检形骸无一可醒寻泉石醉吟诗
　　寄题陈肩防兄弟梦草堂
　　谢池草句本无奇千古流传五字诗祗是可人醒枕席许多生意在壎箎信渠风雨听眠处快甚江山得助时顾我此懐今已矣羡君兄弟撚霜髭
　　寄题武安节推同年万君定翁露香斋取赵清献夜则以日所为告之天也是官也葢清献初仕云
　　尽将心事冩成碑大要操修在不欺此一瓣香前辈似只三个字老天知素瓶贮豆应先满匹马欈琴料自随吾榜得人今又盛防排介甫击升之
　　道中即事十九首
　　半生奔走路尘红老合投间向此中炙背可亲冬日叟胁肩休笑夏畦翁前除梧槚皆黄叶别院橙柑尚緑丛荣悴不齐谁使尔欲将斯理问髙空
　　防检荒园新植物长身君子不居中花惟名牡可为牝竹既曰孙元有翁九月未霜先挺荔防时因雨试移丛欲为竒品少遮日早愿新梢髙拂空
　　间人阔畧俗能容胥青区区礼法中泥酒有时遭郡守借书尝夜过邻翁江珧荔子幸同味玉树蒹葭何敢丛文比卢全尽平易犹骑騄駬上虚空
　　月出瀼瀼秋露浓举头天运定方中休官止酒爱陶令对客赋诗输杜翁灯烬不挑垂暗橤叶声闲聼坠枯丛驰心防墨诚余事度日悠悠逺胜空
　　买犊卖刀方课僮躬耕来此近隆中防堤才置木龙子获稻已输秧马翁林逺薪防难似桂庭荒藜藿茂如丛金穣已应田家卜储粟瓶知不告空
　　人家山郭萧条里客子秋光荏苒中川逝无情将老汝土非何物不悲翁鴈书终日度遥汉萤火经霖生腐丛只有文穷能作崇一时祛送若为空
　　富贵贱贫交态一何人耐乆伴间中书繁揷架尽良友笔老免冠真秃翁睡起蟫鱼沿败禇吟来蚯蚓发寒丛忘君畎亩吾何敢正贺三邉候燧空
　　却比周郎似不聋回头曲误妓围中樽前客岂可无我诗里人多非自翁落落既为乔木世翘翘宜防错薪丛或云尚续樊川叟未要风流扫地空
　　俗自穷余余不穷无羞俯仰两间中叩门聋防强迎客索饭娇儿能呌翁苇纵聼浮身一粟蓬飞未甚鬓丛尔来毎为家人笑煮茗哦诗梦亦空
　　徃古来今无限士何人不在好名中洼樽牛饮笑聱叟絶笔渔歌竒放翁闗内旧诗传菊帚穰间新事缚蓍丛至将大衍供除扫烹鹤烧琴不是空
　　衞生道至东坡简坐验朝帋视息中解使水男亲火女即为木母嫁金翁圣人爱啬文多秘方士支离语漫丛只夀百年身健死不须白日上凌空
　　年少诸贤莫笑侬人逾五十日过中白头特未到君耳造化岂私令我翁南国香橙难似橘西川慈竹本名丛世间贵耳多如此磈磊孤懐王要空
　　僻性知难与俗同旧交新识徃还中嫌为厚貎重闗相爱不机心抱瓮翁梧防跃林穷五技橘奴输绢止三丛遥应世母神州説孤侄生涯尚凿空
　　时才位地难齐同过犹不及非是中御人潄石信辩士为子移山真拙翁鹏翻溟渤扶摇水鷃抢榆枋朴万物自人惟是我为君髙视九围空
　　忧国惟求一嵗丰商歌遥夜几时中长悬谤木古来主欲献食芹何处翁虚应苍麟才一角瑞时朱草必孤丛伤心千载懐沙赋日月何尝不在空
　　老困拨书非自慵徒令忧喜塞胸中费桃一日杀三士剖橘何时见四翁单极绠多能防榦千章木穉已超丛子鱼未是忘筌者回首辽东半席空
　　无补明时出处同一毛得失九牛中云山不是世争物田舍正宜吾作翁文或问津牛马走才难入网凤麟丛灯前百万呼卢掷未问家储甔石空
　　驷马难追言数穷犹龙自守不如中口知余媿三缄士臂亦难为九折翁流水必趋恒下地狂风多折最为丛若人有问安身防拙学区区过此空
　　未曽齿豁与头童年少应无日再中四海固多知已士一门惟失誉儿翁萧萧霜叶纷辞树粒粒灯花细妥丛遥夜谁家发砧杵月明如半横空
　　次曹训导韵
　　诗笔髙冠无此流雄音壮节得前修清明雨过桃花浪上已风连桑落洲江路帆樯容少住钟山杖履遂竒游独来乗兴阑还去千古何人识子猷【原注此诗石刻在今湖口县学叙云前翰林直学士奉政大夫知制诰兼修国史姚燧以青龙辛夘春三月四日独来县学诸君适兼一人知者偶县教训导曹君饷余诗为和之所谓钟山葢石钟山也】
　　挽王敬夫宪佥
　　素韠孤儿拜屦前令人未问已凄然同官南郡才三日隔世东州忽一年夜月谁家虚燕席春风客路负鸡绵玉碑老子埋铭在潜徳何忧世不传
　　别驾刘之问邀燧同府倅余叔器田别乗显卿姬府教伯阳以癸巳九日饮郢判席上言懐
　　去嵗君山孤櫂逺如今尽室石城州明年白髪桑榆日何地青山蓃菊秋客气已为彊弩末宦情空绕大刀头果成问舍求田策未让元龙百尺楼
　　次刘时中反和杜紫微韵赠李若水【并序】
　　至大始元二月舟过髙邮有李若水者为屋数百楹以祠东岳自号睡着余窃笑之岂是举赢皆梦中为耶因其求诗取水驿璧间士子刘时中反和杜紫微齐山登髙韵以赠其人幼年自阉云
　　何事仙人亦毳衣防茸如菼曜朱晖洁身自説年华盛睟面谁傅夜气归能尔用师三昼返不知去俗几尘防睡婴外务何曽着常恐金乌出海飞
　　次时中留别反和杜紫防韵
　　身世支离似败衣有戈谁却鲁阳晖不知次日公车召又时何时野服归花信正愁风骀荡麦苖还喜雨霏微分携江上休回首恐见樯乌作背飞
　　次时中参错和前韵留别且勉其进徳无怠二首
　　啼鹃休诉不如归我亦从来赋式微竹坞且宜鸠杖立柴门不谓鹤书飞舟行逺后忘经驿酒禁严来徃典衣为问石城鸥与鹭几时相对防晴晖
　　多君闻道粗知归云雾何人识少微尔后骅骝终独歩自前鸷鸟不羣飞准南数日将寒食客里三春尚腊衣安得銮坡同给札不妨苜蓿对朝晖
　　次刘时中和牧之齐山诗韵
　　有足斯奔有翼飞静常观物入希微名惭窥管文章窃迹喜收身剑履归影与金樽邀夜月梦无玉斧照晨晖白头坐取移文诮又为前星一倒衣
　　次韵时中再和简吕正字登淮安城楼
　　乆知戎服笑儒衣终尚晴惜寸晖上马人扶甘伏老携家旅食亦安归嗟君无事乗清兴尚友新诗和紫微相勉殷勤养鳞翼会能川泳与云飞
　　喜雪鄙句奉子英提学
　　天上云绞漾水波人间山色映兜罗东风尽日杨花落南亩今年楚泽多稼穑生成知帝力平消息聼民歌汉家始建营田计未厌牙籖没马过
　　七言絶句
　　赏花吟十首
　　常嵗花开必禁烟今年开在禁烟前坐令姚魏皆牛后伹媚残春谷雨天
　　尝并牡丹为妬妇一枝惟许一花开从今记取花前饮莫遣犹特媵爵来
　　隂翕阳施草木知牡丹烘日已离披明晨浥露还收合恰比芳苞欲吐时
　　少年骑马纵春游紫禁名园访欲周今日病中扶杖看白头先已为花羞
　　出门京国事无涯虚掷东风五物华却谢病归催不起故园今见碧桃花
　　手裁修竹直檀栾十亩清隂六月寒西掖归来但篁篠被人皆斫上林竿
　　酴醿寳相海金沙条蔓萦篱四面花莫道诗人例穷苦绣屏围坐是谁家
　　大葢青油一丈隂未须特入海棠林好乗丽日光风看犹胜银釭照夜深
　　佛桑艶艶欲烧空犹愧山茶鹤顶红更是并他凡卉异谢时连蒂缀东风
　　东风试手送韶华落尽梅花落杏花留得西园桃李在尚能十日媚山家
　　张总清富轩
　　米船明月白红光未半王诜寳绘堂今日又添清富出两家遗物满筐箱
　　许道宁幽人曵杖图
　　喷壑飞流雷怒鸣切云老干凛将倾深山窟宅皆豺虎説与幽人莫独行
　　题米元晖楚岫蒸云图
　　得法君家海岳翁青林翠岫白云中夜牕不是潇湘雨定有当时月贯虹
　　剔耳
　　曲意小误已回头得此人生莫过求堪笑殷君太聪听却防闻蚁鬭如牛
　　节妇防氏眷三首
　　死别哀思尽有期最无穷已是生离如今筐箧同州吏谁肯分携襁负儿
　　今年西北静氛埃前日跳梁欵附来早晚君王罢边戍良人应逐践更廻
　　能为圣代立纲常何独雷门烂有光太史诸人争淬笔流芳直与漆沮长
　　张仲牧牛图
　　牛刀农家惜百金畵师真得老农心释耕不忍还骑去乍可牵牛歩逺林
　　王氏祖茔诗卷
　　读渠荥泽墓田诗太息师垣尚未碑从此南归得终愿衞人应有赋蝉緌
　　题孙大方真人秋声轩五首
　　牕竹萧萧夜撼风秋声何防不相同却休八表神游客认作匡山紫极宫
　　醉翁诗法似长庚序集东坡有此评不和萧萧动牕竹却从庭树赋秋声
　　画竹今推两李魁鱼牋鹅绢诉为灾试披风叶霜枝看似觉秋声入耳来
　　晋贤长歗只孙登君是遗苖必也能肯聼秋声成一笑揽衣烧酒对宵兴
　　心许神交羽服流续书惟此一天防几时却向秋声夜醉卧朝元百尺楼
　　黄华墨竹
　　湖州再变到黄华两竹离披自一家万斛颠风掣旗脚军民吹屈最髙牙
　　乐山卷
　　老思吟咏恐伤神多少求题委案尘展卷乐山殊喜作自縁自是爱山人
　　巫山图
　　神女行云安在哉当年魂梦费兰台絶痴更有杜陵叟尚想空山幽佩哀
　　题歩隲奉图二首
　　从来道屈不伸身特传吾尝笑史臣箪食豆情最见征羌还却善观人
　　世有淳于定倒冠祝田求狭责奢难若从今日论直未必尝渠饭一盘
　　题曽子耘图
　　误防根罪甚微未消狂晳奋余威鸣琴不怨参真孝尚学风雩鼓瑟希
　　书琴工万古音卷后
　　闻道为琴独苦心新琴能发古时音百年却视今为昔不説雷琴説万琴
　　寄耕锄隠者倪元镇
　　谷口青松夹径生鹤巢松顶雪初晴此时知有经锄者独抱长镵岭上行
　　检校传伯贤求挽其父宪使五首
　　宪节﨑岖瘴岭持归舆多少引丹旗东瓯除却今尸祀别道谁家有立祠
　　公虽归汶阳庄留得闽中像在堂好记侬言看他日遗苖终有视为乡
　　舌将何嵗奉尝荔丹橘粲与焦黄蓬莱日落天风急营魄时应一望洋
　　累帙百篇先在吟鉴然一事敌南金向人求请尤无已足见终天孝子心
　　知生知死吊伤俱纪徳于诗事不诬我仅知生不知死吊章鱼目混骊珠
　　三老图三首
　　宋人金季反兵时徒遣荆州徃乞师抚剑归来天歩改无因死病怨良医
　　从卧封龙十顷云闳中肆外溢为文若非用事多排比党蔡诸公不足羣
　　勃磎姑妇入龙庭得意携毫雪佾亭向使遗文尽收此后生尊作吐辞经
　　陈云心求题
　　君近昌江山已深更依天岳最髙岑月明清夜援琴鼓惟有白云知汝心
　　挽云南参政张显卿四首【原注其祠在碧鸡山】
　　谁昔新知紫凤山正当特节日南还曾谈不足能专对不得深轮九虎闗
　　万里桥西逺寄诗伹知相见可重期如今繙阅伤垂老却是幽冥永诀辞
　　自非威信结夷蛮祠庙谁修爨僰间从此旃裘具牲酒不来徼福碧鸡山
　　人臣用世熟无能由子非才不见称观此移忠与纯孝是家台席有重登
　　赵信庵墨梅
　　广平援笔赋梅时鐡石心肠吐媚辞千载信庵湔此恨却将鐡石作梅枝
　　杨补之墨梅
　　枯枿残枝三数花似临清浅照横斜草善学营丘笔水木齐行自一家
　　题剡溪回舟图
　　戴逵失防遣人哀礼也元无往不来明日相过莫相见扁舟却与到门廻












　　牧庵集卷三十四
　　钦定四库全书
　　牧庵集卷三十五
　　元　姚燧　撰
　　诗余
　　浣溪沙
　　舟中纪事
　　白髪年来自笑余孔方从有絶交书谁怜多病麴生疎两岸行人争抵掌谁家舟上载篮舆江南休问看山
　　无
　　菩萨蛮
　　皇庆癸丑春赏花词
　　两间日月同悠乆算来无比东君夀一嵗一归来光风吹九垓　花枝依旧好只自伤埀老七十六年人见花能几春
　　中秋雨
　　素娥会把诗人调衰顔不直圆蟾照特地变云阴江城三日霖　今宵佳节过天上氷轮破才却放余辉要看清兴违
　　清平乐
　　失题二首
　　水色装束风致清逾淑春竟枝头添蕚緑要与梅花仲叔　生红从此羞顔甘同桃李漫山不是鸿过尽情教衔子荆蛮
　　菲菲香雪更照溶溶月管被司花嫌太洁故遣啼鹃溅血　方舒笑脸迎丹雨声深院珊珊有底春愁未诉向人红泪防干
　　闻鴈
　　春方北度又送秋南去万里长空风雨路谁汝鸿知处　朝朝旧所窥鱼由渠水宿林居为问江湖苦乐汝于白鹭何如
　　大徳改元之明年辰在戊戌春三月十有一日宣慰堂邀饮怪坐客无吾肖斋或云逃生朝矣即席赋清平乐以夀之
　　南阳昔嵗此日悬弧记不料长沙今欵避红袖青轩负醉　横槛直楯西东飘残万紫千红不是荼防喷雪争些闲杀春风
　　浪淘沙
　　为柴氏题
　　河水发昆仑浩浩泉源余波九里润犹存若问是谁家胄出显徳诸孙　今日在清门玉季金昆能时夏凊与冬温直待銮坡褒一字华衮休论
　　竞渡
　　楚俗至今朝服艾盈腰喧江饶鼓节兰桡士女踏歌巫觋舞鱼腹魂招　去古既云遥谗毁言削修名立与日昭昭免向重华敷衽跪来直兰
　　余年十七洪山僧相过言别公十余年面颊红润益加于昔有道然耶因为一莞赋此晓之
　　七十鬓双蓬已分衰翁烦君休誉面如童只此正为吾老騐物理曽穷　天地一微躬草木还同桃花初也笑春风及到离披将谢去顔色逾红
　　大徳丙午端月十四日立春巧连灯夕求西野澹斋月涧同赋
　　春燕玉钗腾又试初灯天公节序巧相同纎手青丝盘出看宝焰腾层　鞭絶土牛绳已送严凝牙旗铁马向春冰六十九年余治学老病宵兴
　　送贡应奉仲章归觐宣城
　　明月万家砧蟋蟀哀音何人不起故园心一语最难留断袖説觐云林　回首玉堂深谁悖纶音都门无酒与君斟只赋新招当赠别如玉如金
　　赠重阳奴
　　初度菊花秋霜水防收可知不离是荆州元就龙山风力软破防飕飕　今夕定开舟涨水矶头渊明觧印去来休梦绕橘斋新草濶檀板轻讴
　　鹧鸪天
　　遐观堂暮饮
　　谁进防龙不致君白头离乱不曽闻三秦碧树生春色千里青山入暮云　何事业底功勲百年五十已中分从今万八千塲醉莫酹刘伶荷锸坟
　　虞美人
　　牧庵即事为李元素作
　　竹风吹落疎疎雨纨扇收残暑小轩蓦地细香来莫是邻家早有木犀开　玉环穿耳谁家女自献歌金缕新声和彻紫檀槽袖出乌丝才説要挥毫
　　玉梳赠内子
　　相辉瑜珥瑶凤宝翼蜻蛉动新妆又得水苍梳人道秋风何物不琼琚　人无玉质容何害玉徳斯堪爱尚慙犹未十分全聴取明年环佩戛璆然
　　减字木兰花
　　刘子善得常徳夀梅图持归镇江夀其父梅轩
　　夀梅纸本传常武逺夀梅轩归北固爱梅无有似君贪东极吴中西尽楚　黄昏清浅孤山路能对春风旬日许不如归去画中看冷蘂疎枝常照户
　　南乡子
　　游洪山寺
　　良月大洪山枫叶青青柏叶殷一树桃花修竹里天悭连见春风一嵗间　争挽揷云鬟日暮金鞍未拟还偏与歌姝相映照朱顔应笑诗人两鬓斑
　　次冯雪崖韵二首
　　荆宪品皆加才罢还除世共华恨杀岘山山下路梅花谁醉双瓶玉照沙　涂水聴宣麻行脚阳春起未涯君去莫嗟风土异堪夸君祖乡邻我祖家
　　日觉鬓霜加欲对青罇恋物华离别纷纷长眼生花易防难抟掌上沙　蓬意不依麻未必移居汉水涯前日曽与遗集序张夸素范清风有防家
　　小重山
　　防女归宁还襄阳
　　江渚蒹葭白露稀云间浑未有蚤鸿鸿人情离在别庭闱防诸幼孤艇溯流归　七十古来稀乃翁筋力尚未衰微岘山不是逺相违犹能往清涙莫沾衣
　　风雨折枝词
　　早是清明应候风势如沧海浪怒号空更兼泼火雨蒙如何得枝上载残红　最惜牡丹丛晓来吹尽折教儿童且为支拄曲栏中还堪否留客一樽同
　　定风波
　　南州以菌生竹间为覃并树鸡瘦薄而赭虽日干犹可煮鱼此笔竹丝为之蕈葢得竹余气而生然以世多未见故祥之余以理推如此唐古宪佥笔生菌绘为图因有是作
　　五马双旌出郡堂归来椽笔对凝香只为好书天作意相戯故生三秀在毫铓　不是画师生手触拳曲层云连叶防何长我有一占君试记何事已开他日判花祥
　　题轴轩左右埋二石槛植荷其中
　　旋汲清泉石斛方便疑身已置江乡八江呑胸云梦小应笑白头儿嬉未曽防　荷叶且看张翠葢此外芙蓉谁望集朱裳还有不如人意处遮去碧天明月照泱泱
　　洞仙歌
　　石山
　　伊谁斧凿此玲珑岩岫至巧先天化工手又不知何地夜壑深藏今留待白髪诗人携定　向宣和废苑睥睨髙株欲转愁回万牛首期出处与君偕立则参前卷宻可收之襟袖尚未敢云能此私从怕雷雨六丁来取
　　对梅
　　疎枝冷橤腊前时初破年后才多玉妃堕问梅轩白髪寂对空株期三百六十谁同幽坐　孔方兄善幻半副溪藤貎出缁尘素衣涴当盛暑展图看遽失炎蒸甚欲摘倾筐三个又却被旁人劝休休怕他日盐羮凤毛无和
　　江梅引
　　谢王子勉提刑送江梅二首
　　西湖不近上林隈问江梅定谁栽莫是鸿衔子逺飞来紫陌游人多不识但惊看青天霁一齐开　独有使君怜寂寞为持杯能防回玉纎横管东风外落日楼防不怅明朝飞雪满苍苔恨杀南溪调鼎手恐迟暮到而今霜鬓摧
　　年年江上见寒梅防枝开暗香来疑是月宫仙子下瑶台冷艶一枝持入手断魂逺相思切寄与谁　怨极恨极嗅玉蘂念此情家万里暮霞防绮楚天外防片轻飞为我多愁特地防征衣我又飘零君又老正心碎那堪闻塞管吹



　　牧庵集卷三十五
　　钦定四库全书
　　牧庵集卷三十六
　　元　姚燧　撰
　　诗余
　　玉漏迟
　　与畅纯父学士同舟过鹿门山
　　遡丹青未了森然玉立相迎云衣劳苦诗人郑重鹿门清晓耆旧犹今好在筭窃比山灵年少青盖照宜余翆荷萧萧华皎　汉水沧波问流尽人间防多悲啸对羊公片石一尊相吊唤水长庚小妾试看坐金鞍歌笑飞蚋小澹澹长空孤鸟
　　满江红
　　亷野云左揆求赋南园【案庆云都城善讴者】
　　面势林塘横棱如削还更比城南韦杜去天天盈握使有名园能甲乙他山峛崺先尊岳甚一花一石总都将平泉学　虽鬓髪流光觉浑未厌朋来数有庆云善谱新声天乐正尔关弓鸿鹄至可知弃屣麟麟阁只北山逋客负尘缨沧浪濯
　　送李景山使交趾
　　六诏江山十年厌拏舟还辙但只有日南遐域未尝持节八月秋风来朔汉燕然已没鞍鞯雪料此时铜柱瘴云収无炎热　御尺一行宜决烦重为雕题説道望元威徳万方臣安直以越裳声闻阻千金装渠渠谁屑要降王明日共輶轩来金阙
　　送张子正广西宣慰司都事
　　瘴海育风更谁避楼船樯折长记得铙歌归路获嘉时节日夜丹青麟阁梦论功补朱衣缺问世问求宠有门无终迷辙　为此错平生鐡逾岭峤皆炎热独梅花万里桂林氷雪跃马十年销髀肉远游一债偿难彻笑悠悠造物戯人哉冠缨絶
　　满庭芳
　　寄赵宣慰平远
　　有北先寒来时鸿雁记经何地初霜问渠鹅鹳何苦上顔行浩荡烟波万顷怕谁去争许三湘聊容与谁求系帛传语寄炎荒　丹山如鳯鸟相逄定是问我行藏説于今华髪为汝増伤晚笑巢阿覧徳莫贪快千仞翺翔和鸣拟从吹嶰管终不是朝阳
　　水调歌头
　　幽居
　　开轩对朝爽吾亦爱吾卢君亭有笏堪拄人道富于余尚恐轩裳念在前日朱门故熊消释未全除反覆看如此侬岂遽渐渠　最同是烟灭灶釡生鱼年年客里相值住兴负当初纵使轩亭无恙亦取山灵抵掌猿鹤怨移书樽酒酹江月何日赋归欤
　　买田天生门外
　　买地近隍壑十顷展平阑相如漫説云梦八九可胷蟠已具扁舟放鹤又且观鱼如乐何忍利投笔却恐避地下鸥鹭怨盟寒　屋茨茅蹊种竹畹滋兰天惟此所宜看素髪飒垂冠手苦弯弓难合惟有招麾毛頴筋力尚桓桓携我二三子日徃将诗坛
　　送徐大山
　　崇仁送行役回首十周星因今常武丞去衣绣记曽经西北桃源山峻东北河庭春尽浩浩际沧溟鄂渚玉薪米连月雨冥冥　天气佳殊未暮莫扬舲便今绾印迟上谁夺老槐聴一语嗟卑乌用覧镜还宜自重如此鬓毛青轩冕暮涂看驭日与鞭霆
　　岳阳寄定庵王万户
　　兹游太竒絶我亦壮君侯春风殷地悲歗笳鼓万貎貅平昔心胷吞看八九江南云梦今上岳阳楼尊酒浣尘土山雨战青油　竟陵客又挟病入西州惟余与汝湍水东决则东流遥想凝香畵防谈兠鍪画息息莫赋大刀头麟阁看他日居右有人不
　　守嵗
　　六十一年似窻隙白驹驰人家守嵗痴计明日怕容辞万事堪一笑何必朱顔年少谁不侮吾衰只看屠酥酒先酌襁中儿　无以为闲櫽括谪仙人人生日日浑醉百嵗以为期三万六千塲耳一日杯倾三百巧厯算能推试问自今去余有防何危
　　烛影摇红
　　新斋肃政李元譲座间任氏妇歌海棠开后之语非专为海棠设故别赋二首録呈太初宣相时中
　　天寳三郎爱环睡起红妆嬾背渠素手洗朱铅吹寕王管羯鼓嵬坡尘散记红水涙防际天长恨蜀栈青螺锦江难浣　千古惊魂泛兰转蕙光风暖嫣然一笑尚倾城桃李空繁满银烛春宵苦短愿青轩流光缓缓借诸任防回施新斋捧【案原阙三字】
　　嫋嫋东风碧湘左畔羣山囿海棠无语不成蹊桃李羞牛后生脸朱唇晕酒间坡仙肝肠锦绣未容花睡银烛高烧何如晴画　十事之中不随人意长居九结贻顦顇笑灵均兰茞盈襟防今代巫阳恐有劔南呼樵人昼手向青轩底貎取妖奸为司花寿
　　木兰花慢
　　清明上巳同日亦吾生少遇赋乐府奉呈判县伯阳志友兼寄髙侍读
　　畅先风嫋嫋转幽意泛崇兰最上巳清明相期一日百嵗逄难秋千自儿女事快怜翁覆手羽觞干莫道韶华一月从今已属春残　故人回首隔长安轮直下金銮对赐火新烟应思祓禊何地江千依然齿牙牢在并年时花似雾中看独頼中书未老言时髪尚冲冠
　　石州慢
　　失题
　　高与双崖冯雪魏青三子皆入杰当年惯见中宵天外徳星难拆华觞雕爼清辞细切琅玕定应防有锟铻鐡而我独离羣卧南阳甘节　书絶故人石影新翻欲谱调踈声拙谁道巫阳唤起滕王长别珠帘画栋萦飞南浦朝云当时此句虽清切何似倚危栏满西山晴雪
　　贺新郎
　　失题
　　杜宇为谋拙只当时西山已报鼈灵功烈何事为心轻传禅坐取名隳身灭化怨乌春山啼血试聼不如归去语怕君还未晚吾能説寃愤在失金阙　胡为不叩天阍裂柱人间丁寕控诉欲求谁雪蜀道思归诚何有便隔云山千叠一再举犹堪横絶苦趣东君行不早到干红万紫飞时节呼谢豹慎扪舌
　　摸鱼子
　　赋玉簮録呈赵太初兼与时中茂异
　　更休寻玉山瑶草蓬莱知在何处司花嫌被春风妬留待九秋清露还觧语试问看当时月夜乗鸾女何年遗汝甚不怕高寒青云万里鬟鬓乱风雾　人问世无物有香如许灵圴遗恨千古芙蓉杜若何堪佩顦顇行吟沅浦空自苦诮教得扬雄不信离骚赋云牕月户恨白髪诗翁年来多病不识酔乡路
　　兰陵王
　　昨日奉候知玉体已不恙轩从可北矣其戒行何时作兰陵王曲问之上雪崖使君
　　雪崖雪玉叠浮云变灭蓬婆外青白界天西窻涵古今絶防山置下烈类媵姬姜妇侄望太白三百去天六月人犹失炎热　缁尘苦为涅间谁可配兹千仭高洁惟君雅号相优劣有北正寒冽传将移节及门再命益罄折未闻赐环玦　我拙误名窃甚此日徴书不到岩穴何人轣辘同车辙华省最相悦忍为轻别定成行不乞为汝负羁絏
　　緑头鸭
　　赠辛尚书家琵琶妾何氏
　　锦堂深兽炉香喷沉烟紫檀槽金泥花靣羙人斜抱当筵轻罗绶素肌莹玉近鸾翅云鬓梳蝉玉笋轻抛鱼文细拨鳯凰飞上四条碎牙板烦襟消尽秋气满庭轩今宵月依稀向人欲鬬婵娟　变新声能翻旧曲眼前风物凄然路漫漫汉妃出塞夜悄悄商妇移船马上愁思江邉怨威分明都向曲中传困无力劝人金盏须要倒垂莲花醉红尘惝恍一梦逰仙
　　六州歌头
　　赋木莲花
　　灵均不信木末塞芙蓉徒自洁好竒服芰荷缝看心胷霁月光风似爱莲叟云难狎应亦未观林下澹丰容坐防高花十文身疑在玉井三甚东皇遣与桃李鬭春浓男色昌宗失昌丰　于平泉记竒草木惟赤栢与金松岷岭导江浩浩发临卭进吴侬万里江南北行欲遍未曽逄　堪帐恨风与雨苦相攻怕学琼花不坠潜飞去地上无踪奈明朝酒醒空对夕阳防流水溶溶


　　牧庵集卷三十六
　　钦定四库全书
　　牧庵集附録
　　年谱
　　案先生撰其先世父鲁国文献公神道碑叙姚氏神明之后歴夏商周秦汉魏晋宋齐其间传次或絶或续与梁陈隋唐有可以谱防者别载世録中惟本梁唐六镇节度使勍勍生金吾将军汉英汉英周广顺初太祖遣之使辽见留事世景圣三宗加安时制节化翊亮功臣开府仪同三司枢宻使检校太师兼政事令上柱国东阳郡公生中书门下平章事居政居政生太师左金吾衞上将军防州节度使景祥生太子洗马去华去华生金东上阁门使金州团练使玠玠生阁门祗候武徳将军佺佺生武徳将军获嘉令锜锜生安逺大将军庆阳安化丞渊后更名仲宏生嘉猷程世旧学功臣太师开府仪同三司鲁国公諡文献枢及弟祯格枢生今行河南省左丞炜桢生故江东宪佥炖格生先生讳燧集贤大学士荣禄大夫翰林学士承旨知制诰同修国史谥曰文其先栁城人今兴中府即古营州慕容皝所都也其族大以蕃先生送冯雷崕序亦云九世祖东阳郡公有孙尝王栁城今其地有姚山馆姚家陀犹以吾姓姓之坟墓咸在焉然其后皆不读书举鲜鲜卑人矣
　　太宗英文皇帝十年戊戌当宋嘉熙二年
　　先生生
　　十二年庚子
　　先生三嵗案先生为冯松庵挽诗序云松庵殁以庚子七月我先人之弃其孤亦以是年文献公碑云燧生三嵗而孤公卵翼之不知其防闇教督而急其成俾粗有闻承乏翰林复世公官为旨也
　　定宗简平皇帝五年庚戌当宋淳祜九年
　　先生十三嵗是年始见鲁齐先生案先生与许徳卿书曰十八年谬齿弟子之列于长安时立下席自是至其奠楹实二十有九年
　　世祖圣徳神功文武皇帝中统元年庚申当宋景定元年
　　先生二十三嵗
　　中统二年辛酉
　　先生二十四嵗送畅纯父序云余冠首时未尝学文视辈流所作惟见其不如古人虽不敢非诸口而未尝不轻之于心年一十四始取韩文读之走笔试为或谓有作者风就正于先师先师亦尝其辞盖是年方学为文三辰仪铭等当作于其时【案此谱多以所作之文系于毎年之下亦有约畧附之者集虽不全其目多见于此】
　　至元元年甲子当宋成淳元年
　　先生二十七嵗案文献公碑云至元始元诏罢世侯以左丞行省河东是嵗今河南省左丞文献公子炜生
　　至元三年丙寅
　　先生二十九嵗有送宰伯鲁逰秦序
　　至元四年丁卯
　　先生三十嵗案又献公碑至元四年拜中书在丞至元之元出省臣三罢世侯置牧守迁转河东山西河南山东官史公行省河东山西明年而归又云五年用兵襄阳立河南行省公佥省事八年入觐十年拜昭文馆大学士详定礼仪使参政焦公碑云至元之初少师以中书左丞行省河东还以昭文公大学士休政京师宾客之送迎皆隧将命而识公与文献碑不合先君日记云中统二年奉旨今右丞相公于平阳太原行中书省平阳太原河东山西也是中统至元皆尝行省其地右丞则前书记张公也本姓鲁父名聚杜日生小字社住太原临州临泉县使君庄人父为人所杀其母负公行丐于市至郝太守家有张孔日者无子携去养以为子因冐张姓长祝髪为僧及遇知世祖皇帝得所攀附云
　　至元五年戊辰
　　先生三十一嵗其年用兵襄阳辟省河南文献佥省事是年建御史
　　至元六年己巳
　　先生三十二嵗是年置诸道提刑察司事事见山南亷司题名记
　　至元七年庚午
　　先生三十三嵗劝农白公碑云尝斋先生避左揆以集贤馆大学士祭酒国学教贵胄乃奏召旧弟子散居曰方者王梓自汴韩思永苏郁自大名耶律有尚自东平孙安高凝与燧炖自河南刘季伟吕端善刘安中自秦独公自太原十二人驿致馆不盖同是年也
　　至元八年辛未
　　先生三十四嵗是年文献公入觐碑云八年入觐者
　　至元十年癸酉
　　先生三十六年是年文献公拜昭文馆大学士详定礼仪使
　　至元十二年己亥
　　先生三十八嵗始为秦邸文学未防授秦议大夫兼提举陜西四川中兴等路学校张詹丞碑云当十有二年太师奉朝请京归燧秦邸文学俾从之西凡偕以三使蜀及转陜西宪副月为禒属
　　至元十三年丙子是年宋亡
　　先生三十九嵗文献公碑云十年拜昭文馆大学士先生有夀公衣调词云相公奉朝请京辇已三年当是此年寄贺者九顶山题名云天子嗣位之十五年大参公相秦藩明冬以王教安辑庸蜀又明年以汉嘉新以入谕其民休旬佳日公因访李永遗烈登山东顶之上书公及同逰者姓名三月二十九四日其嵗丙子其年至元之十月三年王府文学姚燧记则先生与大参公同姓嘉州岂使蜀之一耶是年又奉招王立合州使蜀之二也其年南来平所谓大参盖商公左山也嗣位之十五年以中统初元考之亦不合
　　至元十五年戊寅
　　先生四十一嵗黎施州亭云十五年奉先王教安集夔府新下之民始与黎侯相识其三使蜀者亦其一欤王希真祠堂铭云族侄自汴至长安求铭无嵗月可考亦当在此年也是嵗秋七月二十三日文献公薨夀七十有八
　　至元十六年己卯
　　先生四十二嵗有何敬夫醉经堂记是年始娶紫阳先生中女杨氏
　　至元十七年庚辰
　　先生四十三嵗为陜西汉中道提刑按察司副使夫人杨氏生杨氏妇而卒
　　至元十八年辛巳
　　先生四十四嵗为秦宪副是年娶今夫人赵氏年二十有四见其外舅和父墓志有送雷季正见鲁斋序
　　至元十九年壬午
　　先生四十五嵗居秦有刘天麟为其父求撰神道碑兵马总管袁公碑云十八年燧以陜西宪副録因延安明年子克良持书谒铭盖此年也其年五月二日防女生长适杨万户孝基
　　至元二十年癸未
　　先生四十六嵗为山南湖北道提刑按察司副使案澧州庙学记云二十年燧副使是道明年按部至焉大徳乙亥为记时在武昌末云书于鄂之南阳书院之楚梓堂是嵗鲁斋先生卒与许徳卿书云立下席二十九年盖宪五年乙卯至是为二十九年也
　　至元二十一年甲申
　　先生四十七嵗为湖北宪副按部澧州有寄家人寿日南柯子七月初二日夫人生朝又有别枉渚徳公诗云孤侄贰荆宪又曰枉渚访先友徳公尝与文献公交处枉渚在常徳江南岸与招屈亭相望亭相望以为昔处人招屈原于此故名近嵗仕宦于彼者惩司宪者廹人屈招恶其名为招屈遂去其扁枉渚见楚辞是年九月二十日长子壎生
　　至元二十二年乙酉
　　先生四十八嵗为荆宪副有别丁编修序
　　至元二十三年丙戌
　　先生四十九嵗松庵挽诗序云二十有三年夏以湖北宪副奉檄趋京谓为直学士也以疾留襄阳防河南宪佥冯君岵求为其先序并冯氏三世遗文序临湘县防壁记又婆罗门序云余由荆宪奉檄趋京病留襄阳冯宪佥由汴梁至梁宣慰贡父张总管梦卿皆由长沙至三君饮饯汉賔寿卿赋此声南阳道中依韵和寄之防张总管父都漕公手泽云至元丙戌姚燧观都漕济江调兵记目题肖斋清留轩先伯父三帖黄门飞鞚图许道寕幽人曵杖圗元晖山水图双鹑圗补之梅黄华竹时苖留犊江溆鱼舟等皆作于是年肖斋家物也先生与之交处最稔其人多读书工于诗喜蓄书畵襟懐洒落无尘俗气居潭之西城引流种树甚有清致武弁中好事者世不一二数即所谓张总管梦卿者也是年又有临湘县防堂记
　　至元二十四丁亥
　　先生五十嵗时为翰林直学士有送畅纯父序太医郑公碑寄卢处道诗张天表遐观堂记雷君损之归来园记送余春谷序参政胡公碑云二十三年始相其年十月五日薨明年五月诸子自江南归葬八月吉有日子瓉从其诸父按察使譲请铭铭亦必是年也
　　至元二十五年戊子
　　先生五十一嵗归自燕居于邓有朋簮堂记牡丹序遐观台序云二十五年罢直玉堂与张肖斋史仲威宋齐彦梁贡父王景韩等逰处并见集中有右三部冯郎中碑肖斋赫曦亭记覆瓿藁诗招贡父探梅及次探梅韵书米元晖山水末云姚燧为识末幅盖皆是年作
　　至元二十六年己丑
　　先生五十二嵗居邓有除日试临安竹丝笔金星歙砚书事答肖斋餽嵗及海岳堂记阎医隐铭李文纪碑送冯寿卿副宪辽西序金将仕秦君志铭杨彦亨遐观台唱和诗序
　　至元二十七年庚寅
　　先生五十三嵗授大司农丞樗庵集序云后君没之十九年至元庚寅子京出其谱而见其然且求叙是年先生自汉浮江东逰防稽过江州见濓溪书院记后四年再过记方刻石汴梁学记亦庚寅夏四月书为直学士岂农丞之后耶
　　至元二十八年辛卯
　　先生五十四嵗按察司其年改亷访司盗臣僧格约苏穆尔等伏诛有湖口县学次曹训导韵自跋云青龙辛卯三月四日独歩县学无人训导曹君饷予诗为和之署御为前直学士刻石县学
　　至元二十九年壬辰
　　先生五十五嵗絜家寓武昌有送徐大山序题王西溪珍翰跋语第二子圻生于武昌刘彦清序亦当在是年
　　至元三十年癸巳
　　先生五十六嵗是嵗始自邓居郢木兰花云再年逾耳顺来七稔石城居癸巳至己亥七年也
　　至元三十一年甲午
　　先生五十七嵗逰江酉龙兴有滕王阁记宣慰王公碑招抚使王公碑云王彦弼总南康过燧舟舟中求其先人墓铭并阎宏求求铭其考浏阳尉亦当是年归至鄂中书遣直省舍人扎哈勒台以朝请大夫翰林学士召与高道凝同赴别隣诗序云青龙甲午十二月十一日赴召刘武敏公碑云三十一年知邓州刘克仁来言曰亦疑是年也
　　元贞元年乙未
　　先生五十八嵗与道凝同修世皇实录有长春宫碑崇阳学记董氏棣华堂记
　　元贞二年丙申
　　先生五十九嵗因改葬少师于辉防事归郢劝农白公碑云夫人贾以茍宗道埋辞求铭坟道数年不能叙其事去冬以史事入翰林过辉夫人祈姨母为言贞之元在翰林明年改葬少师而出此词有蛮荆之语当是三年未改大徳之春作者
　　大徳元年丁酉
　　先生六十嵗有毛氏寿诗堂记曹州学记厐礼部毋夫人序云元贞始元同官翰林前年访以史事去年廹南归今间退于郢故书三千里之贺时时先生居郢故云判官刘君志铭云至元乙酉七月七日卒后十二年丐铭其墓均州万户翟公碑亦是年也幼女楚楚正
　　大徳二年戊戌
　　先生六十一嵗江陵庙学记云至元乙亥江陵下之四年庙学火至今大徳之戊戌凡二十四年又云尝贰宪于此再入銮坡求记当是其年作是嵗安陆府学记云大徳戊戌分司撤毁殿别搆冬十一月归末云嘉平中休日记是年挈家逰长沙麓堂宣慰和尚公馆于爰裔堂堂名公所命也未防踈斋卢公处道未尽厥羙因共更为臣臣先生大书之予以为世三十一也改作世亦三十一竟为麓堂公享年之防云又有赠疎斋三絶句及与宪使陈时举留别诗并其毋夫人李君神道铭致先懐集府君墓铭爰裔堂牡丹长句羣山囿宴集烛影摇红李新斋宪副赵子昻丹长句羣山囿宴集烛影摇红李新斋宪副赵子昻畵夫子小影賛静寿堂记赵监仓铭寿肖斋清平县又守嵗水调歌头去六十一年似虑隠白骑驰等作致以是年始拜先生于潭举致湖南宪府史云
　　大徳三年己亥
　　先生六十二嵗寓武昌居南阳书院之椘梓堂春逰黄州有赠贾芳春緑头鸭厐氏先徳碑云元贞丙申翰州有咏手书钜轴相授曰吾先徳也其赐之铭后云大徳己亥趣书巧笔削其书夏五月有送刘已仲信然南经厯序叚立夫建昌府判官序秋八月李茂卿序九月孚徳隆序十有一月澧州学记十二月上懐思州唐君碑寄疎斋赠平章刘公緑头鸭故左丞相阿尔哈雅碑振衣亭记平章刘公创甲弟武昌求三堂名并记于先生先生以清风垂绅益壮名之致为为湖南宪府吏踈斋除湘南宪致乘传诗上至武昌与先生防先生喜分题赋平章刘公三堂先生得清风踈斋垂绅致忝益壮焉是嵗幼子石城生于郢木兰花云再年逾耳顺来稔石城居记白髪添丁云云其年六十二也
　　大徳四年庚子
　　先生六十三嵗居郢城春犹在武昌有重修虞帝庙碑南东慈化寺碑清风堂记冯雪崕二孙名字序送郭干所序辉州三贤堂记
　　大徳五年辛丑
　　先生六十四嵗授中宪大夫江东宪使有南平楼记寕国修造记都统荣公碑微州路逹噜噶齐虎公碑请史管见序刘氏六子名説佥宻院赵公碑遗安堂记司徒董公碑云大徳辛丑天子念公功赠中书左丞子士珍将铭坟道持辽阳参政王思亷状远走江东而访燧亦在是年也
　　大徳六年壬寅
　　先生六十五嵗有国绕维合表序参政焦公碑总管高公碑
　　大徳七年癸卯
　　先生六十六嵗案饶州明伦堂记云大徳登卯通议大夫饶之总管赵侯训以路政修举余五十楹十楹遗直学士黄叟走书求记并案青神陈氏碑云大徳威成后五年陈时举总管建康求撰宋太当青神陈氏碑盖是年也又有防古光碌表勲碑紫阳先生文集序戎大参父九十絶句十首戎时为奉使宣廵厯江东又金正议大夫王公碑云大徳癸卯以省郎从宣抚江东俾铭其碑又太史杨公碑云三十一年三后十年子寅求铭坟道三十一年甲午至癸卯十年也谢显卿序大徳辛丑燧使江之东顦卿副是道先生二十有七年之间礼浃而恭云云是嵗嘉平移节淅西疑为此年十二月也六月望日有录寿细君乐章集为轴等作
　　大徳八年甲辰
　　先生六十七嵗自宣城移病居太平之潢池镇有江东宪廻鹧鸪天二首万户邸公乔公征行元帅赵公等碑是嵗拜中奉大夫江西行省参知政事冬十月至龙兴奉安西王教撰延厘寺碑
　　大徳九年乙巳
　　先生六十八嵗居龙兴有太平兴国宫碑临江府判官夏君母夫人碑荆湖宣慰司兴造记淮安忠武王畵像賛徐子方真賛袁之上佐高氏子字説文选序秋八月望日至西山翆岩寺同行佥宪郝子明检校阎子济儒学副提举祝静得与致竣事少憇于洪厓丹井石上饮酒乐甚先生赋临江仙致与静得有和致又反和之先生亦有答者子济别赋婆罗门引致又别赋五言古诗皆命致书贻紫清道友王梅叟碑刻之右又架木物为梯凳俾致跨水题石丹井厓石之上致云是以章子厚待我也诸公为之一笑先生持酒相劳九月移疾北归至吴城山子济静得亦来防子济取吴城山三字与静得约致分韵赋临江仙以写攀恋之意子济自叙云九月七日舟行送牧庵先生过樵舍至吴城山与静得赋临江仙取吴城山三字为韵留山字邀时中作去嵗迎公樵舍驿今年送别重湖青山知我徃来无揆材惭杞梓闻道觊桑榆胜日黄华重九日喜浮五老眉须清尊何惜驻樯乌分风行咫尺千里异荆吴右子济一代文章千载事区区外物虚名了知此老去留轻衘舟携二客襆
　　被送兼程望湖楼下水连朝无此秋晴新霜红叶锦为城重阳谁共醉五老定相迎右静得先生致所赋见自藁明日程公雪楼以学士赴召亦至相与留连南康累日雪楼北上先生解舟至江汴防马漕副克复相留迎医病间逰庐山留兴国宫提防汤公为建牧庵亭且立先所撰采访真君碑又为撰新庄记漕司暖翆亭记旧徳堂记云大徳乙巳某归自西江相遭徳隆于鄂求名斯堂等作皆于是年也
　　大徳十年丙午
　　先生六十九嵗客武昌郭安道为佥宪许澹齐儒学提举有赠二公浪淘沙又有与安道论书序逹噜噶齐斐公碑案荆湖北道兴造记云经始于大徳乙巳之十月壬午以丙午春三月之癸酉讫功夏五月遣掾属赵茂陵告成亦是年作五月十一日阎子济卒
　　大徳十一年丁未
　　先生七十嵗有夏府判母张氏碑布色兵马碑平章防公碑云公以至元十九年拜荣禄平章明年薨于位后二十月三年当大徳丁未元子永锡遗犹子某自汴而郢以碑见托正是年也冬宫师府遣正字吕洙持太子太师沈阳王王璋书如汉徴四皓故事趣为太子賔客授正奉大夫十二月至维扬与弟二子圻定婚焦氏妇龙阳梁孝子碑经厯吕君碣皆作于真州盖是年也
　　至大元年戊申
　　先生七十一嵗仁宗居藩邸开宫师府春二月先生舟过髙邮有次致和杜紫防齐山诗又有次韵赠李若水及留别柬吕正字登淮安城楼并参错和勉致进徳无怠等诗致侍序行至崔镇水而别有齐哩克台先庙碑龙兴寺永业田名丞相史公先徳碑记是嵗由賔客授资善为承旨又除太子少传不拜武宗谕之先生再拜曰昔先伯父尝除是官亦辞不拜臣何敢受
　　至大二年己酉
　　先生七十二嵗拜荣禄大夫集贤大学士翰林学士承旨知制诰同修国史案雍国贺公碑至大二年七月二十有九日行在南坡公碑未铭敕翰林学士承旨燧撰述之又龙兴寺永业田记云至大戊辰令下明年三月俾学士承旨姚燧为文末云其年夏五月记是三月传旨五月文始成也又有朝元万寿宫碑招抚李君墓表
　　至大三年庚戌
　　先生七十三嵗是年举致为汴省縁有滕文穆公碑沈王诗序许文正公词堂记帝词记忠勤堂记乔木堂记雪堂雅集跋语孙侍郎碑楚公畵賛郊宫乐府南乡子等作
　　至大四年辛亥
　　先生七十四嵗为中子圻娶焦氏妇闰七月至杭未防中书遣陈检阅复以承旨召病不克赴十月至京口买舟西归致与先生别仪真遂成长别是嵗有完顔公碑南寺碑寺武皇所创设行工部董其役未成而上仙遂辍工一日佛前座纹石上有二巨迹一靴迹一佛迹僧以告行工部官事闻上成之命先生为文先生时已得请南归中道文成进之李宗师书丹刻石僧有取碑中祝髪与圣人往矣于佛焉依等语训曰祝髪防髪也骂僧为秃焉依者焉为未定之辞此谤无佛讼之太后后怒命诸老与集议之宗师诘其人曰祝髪字文人多用之焉字语助也何谓詈僧谤无佛乎其人曰宗师亦僧也谓我曹为防髪去秃防何李因曰国家使我曹饱食暖衣者亦何用哉其人遽曰将以祝皇上万万年寿也李曰然则祝字固佳字也僧茫然失指无以应议上命赵子昻元复初别撰其文张希孟祭先生文有磨平淮碑之语今文去祝髪语因记之
　　皇庆元年壬子
　　先生七十五嵗居庐山作匡山精舍记慈化寺碑皇庆寿词上巳清明同日乐府
　　皇庆二年癸丑
　　先生七十六嵗是年复以翰林承旨召先生已卧病郢城矣有寕国路修庙学碑赏花十诗九日感皇恩乐府盖先生絶笔也先生九月十月四日薨葬郢城北台之陂乡
　　牧庵集附录
