　　钦定四库全书　　　　　集部二
　　盈川集　　　　　　　　别集类一【唐】
　　提要
　　【臣】等谨案盈川集十巻唐杨炯传唐书文苑传称其文集本三十巻云今多亡逸志仅着録二十巻云今多亡逸是宋代已非完本然其本今亦不传此乃明万厯中龙防童佩从诸书裒集诠次成编并以本传及赠答之文评论之语别为附録一巻皇甫汸为之序凡赋八首诗三十四首襍文三十九首文苑英华载其彭城公夫人尒朱氏墓铭志铭一首伯母东平郡夫人李氏墓志铭一首列庾信文后明人因误编入信集中此本収尒朱氏志一篇而李氏志仍不传则搜罗尚有所遗也旧唐书本传防称其盂兰盆赋然炯之丽制不止此篇刘昫殆以为奏御之作故特加纪録欤传又传其驳太常博士苏知防冕服议一篇引援经义排斥防谈炯文之有根柢者知其词章瑰丽由于贯穿典籍不止涉猎浮华而新唐书本传删之不载盖犹本纪不载诏令之意是宋祁之偏见非定评也又新旧唐书并称炯为政严酷则非循吏可槩见童佩序称盈川废县在瀫水北其地龙邱去郡四十余里今址岿然独存炯令盈川无何卒县寻罢氏尸其地至今春秋不辍是则因其文艺而更粉饰其治绩亦非公论矣乾隆四十一年五月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀



　　钦定四库全书巻　　　　集部二
　　盈川集目録　　　　　　别集类一【唐】
　　巻一
　　赋
　　浑天赋【并序】
　　青苔赋
　　卧读书架赋
　　幽兰赋
　　老人星赋
　　庭菊赋【并序】
　　浮沤赋
　　盂兰盆赋
　　巻二
　　五言古诗
　　广溪峡
　　巫峡
　　西陵峡
　　奉和上元酺宴应诏
　　五言律诗
　　从军行
　　刘生
　　送临津王少府
　　送丰城王少府
　　送郑州周司功
　　騘马
　　出塞
　　有所思
　　梅花落
　　折杨桞
　　紫骝马
　　战城南
　　送梓州周司功
　　送杨处士反初卜居曲江
　　五言排律
　　送刘校书从军
　　游废观
　　和石侍御山庄
　　和崔司空伤姬
　　和蹇右丞省中暮望
　　和刘侍郎入隆唐观
　　和辅先入昊天观
　　和酬虢州李司法
　　和旻上人伤果禅师
　　和郑校讐内省眺瞩思乡懐友
　　和刘长史答十九兄
　　送李庶子致仕还洛
　　早行
　　途中
　　五言絶句
　　夜送赵纵
　　附烱侄女临镜晓妆
　　巻三
　　序
　　王勃集序
　　宴族人杨八宅序
　　送东海孙尉诗序
　　登秘书省阁诗序
　　崇文舘宴集诗序
　　李舍人山亭诗序
　　送徐録事诗序
　　送并州旻上人诗序
　　晦日药园诗序
　　群官寻杨隠居诗序
　　宴皇甫兵曹宅诗序
　　巻四
　　碑
　　大唐益州大都督府新都县学先圣庙堂碑文
　　遂州长江县先圣孔子庙堂碑
　　巻五
　　碑
　　少室山少姨庙碑
　　铭
　　梓州惠义寺重阁铭
　　表
　　为刘少傅等谢勑书慰劳表
　　议
　　公卿以下冕服议
　　巻六
　　神道碑
　　后周青州刺史齐贞公宇文公神道碑后周明威将军梁公神道碑
　　唐同州长史宇文公神道碑
　　巻七
　　神道碑
　　唐恒州刺史建昌公王公神道碑
　　唐赠荆州刺史成公神道碑
　　益州温江县令任君神道碑
　　原州百泉县令李君神道碑
　　巻八
　　神道碑
　　泸州都督王湛神道碑
　　唐右将军魏哲神道碑
　　唐上骑都尉髙君神道碑
　　唐昭武校尉曹君神道碑
　　巻九
　　墓志
　　酅国公墓志铭
　　常州刺史伯父东平杨公墓志铭
　　杜袁州墓志铭
　　隰川令李公墓志铭
　　李懐州墓志铭
　　从弟去盈墓志铭
　　从弟去溢墓志铭
　　从甥梁锜墓志铭
　　巻十
　　行状
　　中书令汾隂公薛振行状
　　左武卫将军成安子崔献行状
　　祭文
　　为薛令祭刘少监文
　　詹事府官寮祭郝少保文
　　为梓州官属祭陆郪县文
　　祭汾隂公文
　　附録
　　唐书本传
　　新唐书本传
　　温泉庄卧病寄杨七烱
　　赠别杨盈川箴
　　祭杨盈川文
　　唐防要
　　文献通攷
　　容斋随笔
　　唐书裴行俭传
　　唐诗纪事
　　唐诗品彚
　　杨烱集序

　　钦定四库全书巻
　　盈川集巻一　　　　　　　唐　杨烱　撰赋
　　浑天赋【并序】
　　显庆五年烱时年十一待制文舘上元三年始以应制举补校书郎朝夕灵台之下备见铜浑之仪寻返初服卧疾丘园二十年而一徙官斯亦拙之効也代之言天体者未知浑盖孰是代之言天命者以为祸福由人故作浑天赋以辩之其辞曰客有为宣夜之学喟然而言曰旁望万里之横山而皆青翠俯察千仭之深谷而皆黝黒苍苍在上非其正色逺而望之无所至极日月载于元气所以或中或昃星辰浮于大空所以有行有息故知天常安而不动地极深而不测可以作观象之凖绳可以作谭天之楷式有称周髀之术者冁然而笑曰阳动而隂静天廻而地防天如倚盖地若浮舟出于卯入于酉而生昼夜交于奎合于角而有春秋天则西北既倾而三光北转地则东南不足而万水东流比于圎首前临胷者后不能覆背方于执炬南称明者北可以言幽此天与而不取恶遑遑而更求太史公有睟其容乃盱衡而告曰楚既失之齐亦未为得也言宣夜者星辰不可以阔狭有常言盖天者刻漏不可以春秋各半周三径一逺近乖于辰极东井南箕曲直殊于河汉明入于地葛稚川所以有辞应于天桓君山由其发难假苏秦之不死既莫能知其説傥首之重生亦不能成其筭也二客尝亦知浑天之事欤请为左右扬防而陈之原夫杳杳冥冥天地之精混混沌沌隂阳之本何太虚之无碍俾造化之多端南溟玉室之宫爰皇是宅西极金台之镇上帝攸安地则方如棊局天则圆如弹丸天之运也一北而物生一南而物死地之平也影短而多暑影长而多寒太隂当日之冲也成其薄蚀众星傅月之光也因其波澜乾坤阖辟天地成矣动静有常隂阳行矣方以类聚物以羣分吉防生矣在天成象在地成形变化见矣部之以三门张之以八纪其周天也三百六十五度其去地也九万一千余里日居月诸天行地止载之以气浮之以水生之育之长之畜之亭之毒之盖之覆之天聦明也圣人得之天垂象也圣人则之其道也不言而信其神也不怒而威騐之以衡轴考之以枢机三十五宫有羣生之系命一十二次当下土之封畿中衡外衡毎不召而自至黄道赤道亦殊涂而同归表里见伏圣人于是乎发挥分至啓闭圣人于是乎范围可以穷理而尽性可以极深而研防天有北斗杓携龙角魁枕参首天有北辰众星环拱天帝威神尊之以耀魄配之以勾陈有四辅之上相有三公之近臣华盖岩岩俯临于帝座离宫奕奕旁絶于天津列长垣之百堵啓阊阖之重闉文昌拜于大将大理囚于贵人泰阶平而君臣穆招揺指而天下春东宫则析木之津夀星之野箕为敖客房为驷马天皇对于摄提皇极临于宦者左角右角两曜之所廵行隂间阳间五星之所次舎后宫掌于燕息太子承于冢社宗人宗正内外敦叙于家邦市楼市垣货殖毕陈于天下北宫则灵龟濳匿螣蛇伏藏匏宛然而独处织女终朝而七襄登渐台而顾歩御辇道而徜徉闻雷霆之隠隠听枹皷之硠硠南斗主爵禄东壁主文章湏女主布币牵牛主闗梁羽林之军所以除暴乱垒壁之阵所以备非常西宫则天潢咸池五车三柱奎为封豕参为白虎胃为天仓娄为众聚旄头之北宰制其胡虏天毕之隂蓄泄其雷雨大陵积尸之肃杀参旗九斿之部伍樵苏之地出入于园苑万亿之资填积于仓庾南宫则黄龙赋象朱鸟成形五帝之座三光之庭伤成于诛成于锧祸成于井徳成于衡执法者廷尉之曹大臣之象少防者储君之位处士之星天弧直而狼顾军市晓而鸡鸣三川之交鹑火通其耀七泽之国翼轸寓其精南河北河象阙于是乎増峻左辖右辖边荒于是乎自寜乃有金之散气水之精液法渭水之横桥像昆明之刻石嵗时占其水旱沧溟应其潮汐织女之室汉家之使可寻饮牛之津海上之人易觌日也者众阳之长人君之尊天鸡晓唱灵乌昼踆扶桑临于大海若木照于昆仑太平太象所以司其出入南至北至所以节其寒温龙山衔烛不能议其光景夸父弃防无以方其骏奔月也者羣隂之纪上天之使异姓之王后妃之事方诸对而明水浃重晕匝而边风驶裁盈蚌蛤则虏骑先侵适鬭麒麟则暗虎濳值五星者木为重华火为荧惑镇居戊已斯为土徳太白主西辰星主北俯察人事仰观天则比参右肩之黄如奎火星之黒五材所以致用七政于焉不忒同舎而有四方分天而利中国赤角犯我城黄角天之争五星同色天下偃兵趋前舎为盈退后舎为缩盈则侯王不寜缩则军旅不复或向而或背或迟而或速金火犯之而甚忧嵗镇居之而有福观众星之部署歴七曜之驱驰定天下之文所以通其变见天下之赜所以象其宜然后播之以风雨威之以霜霰或吐雾而蒸云或撃雷而鞭电一旬而太平感肤寸而天下遍白日为之昼昏恒星为之不见尔乃重明合璧五纬连珠青气夜朗黄云旦扶握天镜授河圗若曰赐之以福此明王圣帝之休符至如恠云祅氛冬雷夏雪日晕长虹星芒伏鼈隂有余而地动阳不足而天裂若曰惧之以灾此昏主乱君之妖孽昔者颛顼之命重黎司天而司地陶唐之分仲叔宅西而宅东其后宋有子韦郑有裨灶魏有石氏齐有甘公唐都之推星王朔之候气周文之视日呉范之占风有以见天地之情状识隂阳之变通诗云谓天盖高语曰惟天为大至髙而无上至大而无外四时行焉万物生焉羣神莫尊于上帝法象莫大于皇天灵心不测神理难诠日何为兮右转天何为兮左旋盘古何神兮立天地巨灵何圣兮造山川螟何细兮师旷清耳而不闻离朱拭目而无见鹏何壮兮抟扶摇而翔九万运海水而击三千与蛇兮异其短长之质椿与菌兮殊其小大之年钟何鸣兮应霜气剑何仗兮动星躔列子何方兮御风而有待师门何术兮验火而登仙鲁阳麾戈兮转于西日陶侃折翼兮登于上女何寃兮化精卫帝何耻兮为杜防争疆理者有零陵之石闻弦歌者有盖山之泉若恠神之不语夫何述于此篇以天乙之武也焦土而烂石以唐尧之徳也襄陵而懐山以顔回之贤也贫居于陋巷以孔丘之圣也情希于执鞭冯唐入于郎署也两君而未识扬雄在于天禄也三代而不迁桓谭思周于圗谍也忽焉不乐张衡术穷于天地也退而归田我无为而人自化吾不知其所以然而然
　　青苔赋
　　粤若稽古圣皇重晖月光开博望之苑辟思贤之堂华馆三袭雕轩四下地则经省而书坊人则后车而先马相彼草木兮或有足言者吁嗟青苔今可得而闻也借如灵山偃蹇巨壁崔巍画千峰而锦照圗万壑而霞开王孙逝兮山之隈披薜荔兮践莓苔怅容与兮徘徊一去千年兮时不复来至若圆潭写镜方流聚玉苔何水而不清水何苔而不緑渔父逰兮汉川曲歌沧浪兮濯吾足桂舟横兮兰枻触浦溆邅廻兮心断续别有崇台广厦粉壁椒涂梁木兰兮椽瑇草离合兮树瑚白露下苍苔芜暗瑶砌澁琼铺有美人兮向隅应闭门兮踟蹰心震荡兮意不愉顔如玉兮泪如珠请循其本也见商羊兮皷舞召风伯兮电赴占顾兎兮离毕星雷阗阗兮雨皓兮荡兮见潢污之满庭倐兮忽兮视苔藓之青青尔其为状也羃歴緜宻浸滛布濩斑驳兮长廊夤縁兮枯树肃兮若逺山之松栢汛兮若平郊之烟雾春澹荡兮景物华承芳卉兮借落花嵗峥嵘兮日云暮迫寒霜兮犯危露触类而长其生也蕃莫不文阶兮镂瓦碧地兮青垣别生分类西京南越则乌韭兮緑钱金苔兮石发苔之为物也贱苔之为徳也深夫其为让也毎违燥而居湿其为谦也常背阳而即隂重扄秘宇兮不以为显幽山穷水兮不以为沉有逹人巻舒之意君子行藏之心唯天地之大徳匪予情之所任
　　卧读书架赋
　　儒有传经在乎致逺力学在乎请益士安号于书滛元凯称于传癖髙眠孰可讵贻边子之嘲甘寝则那寜耻宰予之责伊国工而尝巧度山林以为格既有奉于诗书固无违于枕席朴斵初成因夫美名两足山立双钩月生从绳运斤义且得于方正量枘制凿术仍取于纵横功因期于学术业可究于经明不劳于手无费于目开巻则气杂香芸挂编则色连翠竹风清夜浅每待蘧蘧之觉日永春深常偶便便之腹股因兹而罢刺膺由是而无伏庶思覃于下帏岂遽留而更读其利何如其乐只且巾遂挂于帘幌履谁曵于阶除每偶草之字不亲非圣之书比角枕而嗟若匹瑶琴而病诸尔其临牎有风闭户多雪自得陶濳之兴仍秉袁安之节既幽独而多闲遂慿兹而徧阅读易则期于素隠习礼则防于志悦傥叔夜之神交固周公之梦絶其始也一木所为其用也万巻可披墨浸之前谓江防之乍至书林之下若云翼之新垂动静随于语黙出处任于挽推必欲事于所事实斯焉而取斯因谓之曰尔有巻兮尔有舒为道可以集虚尔有方兮尔有直为行可以立徳济笔海兮尔为舟航骋文囿兮尔为羽翼故吾不知夫不可聊逍遥以宴息
　　幽兰赋
　　惟幽兰之芳草禀天地之纯精抱青紫之竒色挺龙虎之嘉名不起林而独秀必固本而丛生尔乃丰茸十歩绵连九畹茎受露而将低香从风而自逺当此之时丛兰正滋美庭帏之孝子循南陔而采之楚襄王兰台之宫零落无丛汉武帝猗兰之殿荒凉几变闻昔日之芳菲恨今人之不见至若桃花水上佩兰若而续魂竹箭山隂坐兰亭而开宴江南则兰泽为洲东海则兰陵为县隰有兰兮兰有枝赠逺别兮交新知气如兰兮长不改心若兰兮终不移及夫东山月出西轩日晩授燕女于春闱降陈王于秋坂乃有送客金谷林塘坐曛鹤琴未罢龙劒将分兰缸熠燿兰麝氛氲舞防廻雪歌声遏云度清夜之未央酌兰英以奉君若夫灵均放逐离羣散侣乱鄢郢之南都下潇湘之北渚歩迟迟而适越心郁郁而懐楚徒眷恋于君王敛精神于帝女汀洲兮极目芳菲兮袭予思公子兮不言结芳兰兮延伫借如君章有徳通神感灵悬车旧馆请老山庭白露下而警鹤秋风髙而乱萤循阶除而下望见秋兰之青青重曰若有人兮山之阿纫秋兰兮嵗月多思握之兮犹未得空佩之兮欲如何乃抽琴操为幽兰之歌歌曰幽兰生矣于彼朝阳含雨露之津润吸日月之休光美人愁思兮采芙蓉于南浦公子忘忧兮树萱草于北堂虽处幽林与穷谷不以无人而不芳赵元淑闻而叹曰昔闻兰叶据龙图复道兰林引鳯雏鸿归鷰去紫茎歇露往霜来緑叶枯悲秋风之一败与蒿草而为刍
　　老人星赋
　　赫赫宗周皇天降休丽哉神圣皇天降命开纲布网发号施令河出圗兮五云集天垂象兮三光映南极之庭老人之星煜煜爚爚煌煌荧荧秋分之旦见乎丙春分之夕入乎丁配神山之呼万嵗符水徳之兆干龄晃如金粟灿若银烛比秋草之一萤状荆山之片玉浑浑熊熊悬紫贝于河宫暐暐曜明珠于汉水其光也如丹其大也如李稽元命之攸述按星经之所纪见则化平主昌明则天下多士经始灵台嵳峩崔巍星则唐都讲艺气则王朔呈材昼观云物夜察昭囘覩南郊之炳燿欣北极之康哉三公辅弼庶官文武献仙夀兮祝尧奏昌言兮拜禹瞻太霄而踊跃伏前庭而俯偻万人于是和歌百兽于焉率舞穆穆神皇受天之祥邈矣台州之北窅然汾水之阳贞明也者日月同光贞观也者天地为常有混成之独立运元气之茫茫若夫大虹流渚金天当宁大电绕枢轩辕受圗殷馗则黄星见楚雷焕则紫气临呉青方半月东井连珠辰极之齐七政泰阶之平六符虽前皇之盛徳又何以加于此乎至若甘露溢醴泉出蓂荚生嘉禾实凤凰丹彩驺虞白质南海无波东风入律比夫皇穹之锡夀何足以谈其万一圣上犹复招列仙择羣贤日慎一日之又兵戈不起至徳承天臣烱作颂皇家万年
　　庭菊赋【并序】
　　庭菊美贞芳也天子幸于东都皇储监守于武徳之殿以门下内省为左春坊今庶子裴公所居即黄门侍郎之防事也其庭有菊焉中令薛公昔拜闼此焉游处今兼左庶子止于东防甍宇连接洞门相向每罢朝之后未尝不游于斯咏于斯览丛菊于斯叹其君子之徳命学士为之赋是日也薛恺以亲贤为洗马田岩以幽贞为学士髙元思张师徳以至孝托后车顔强学沈尊行以博闻兼侍读周琮李宪王祖英曹叔文以儒术进崔融徐彦伯刘知柔石抱忠以文章显徳行则许子丰耆旧则权无二骆縯则诂训之前识张相则老庄之后英并承高命咸穷体物小子托于吹竽之末敢阙其词哉遂作赋云
　　日之贞矣于彼重阳菊之荣兮于彼华坊含天地之精气吸日月之淳光云布雾合箕舒翼张郁兮蔓衍郁兮芬芳珉枝金蕚翠叶红芒其在夕也言庭燎之晢晢其向晨也谓明星之煌煌尔其万里年华九州春色花的烁兮如锦草绵连兮似织当此时也和其光同其尘应春光而早植及夫秋星下照金气上腾风萧萧兮瑟瑟霜刺刺兮棱棱当此时也弱其志强其骨独嵗寒而晚登雨还风去天长地乆纯黄象于后土故寻药而菊衣轻体御于神仙故登山而菊酒文賔采之而羽化康公服之而不朽东极于是长在南阳以之眉夀胡太尉之诚光辅汉庭万机理泰阶平及暮年华发垂肩秋菊落英触邪涤瘵于焉永贞钟太傅之家声彛伦魏室道合盐梅功成辅弼降文皇之命脩彭祖之术保性和神此焉终吉君章请老嵗乆悬车秋风生兮北园夕白露湿兮前堦虚伫闲庭之旷邈对凉菊之扶踈人生行乐孰知其余渊眀解印退归田野山郁律兮万里天苍莽兮四下慿南轩以长啸坐东篱而盈把归去来兮何为者若此窈窕重闱亘青鎻兮接皇扉深沉大壮通肃成兮连博望乃有乡贵族薛县名家共汾河之鼎气同庶子之春华朝游夕处徘徊顾慕叹摇落于三秋伟贞芳于十歩伊纎茎之菲薄荷君子之恩遇不羡池水之芙蓉愿比瑶山之桂树嵗如何其嵗已秋丛菊芳兮庭之幽君子至止怅容与而淹留嵗如何其嵗将逝丛菊芳兮庭之际君子至止聊从容以卒嵗
　　浮沤赋
　　在霖霪之可翫唯浮沤而已矣况曲涧兮増波复坳堂兮涨水滴沥兮行注阶潺湲而浪起寸歩百川咫尺千里于是乍明乍灭时行时止排雨足而分规擘波心而对峙轻盈徘徊容与庭隈状若初莲出浦映晴波而未开又似繁星落曙映斜汉而将廻合散消息安有常则倐来忽往不可为象雨宻稠生风牵乱上若乃空蒙来褰浩汗浮天流平旧沼溢新泉分容对出吐映均鲜触流萍而欲散碍浮芥而还连光凌虚而半动影倒水而分圆始参差而别趣终宛转以同渰歴乱踟蹰漂沸萦纡细而察之若美人临镜开寳靥大而望也若冯夷剖蚌列明珠逐风波而澹荡乃变化而湏防迹均显晦妙合虚无同至人之体道亦随时而不拘夫其得坻则止乗风则逝处上下而无穷任推移而不系似君子之从容常巻舒而不滞故其在阳则隠在隂则出泄泄悠悠匪徐匪疾固自然以见体托行潦以凝质类逹人之修身故不欺于暗室荡薄畎浍皷舞洲渚其生兮若浮其居兮若旅云销雨霁寂无处所唯斯物之靡依独含情而应机暂假有而示防终沦空而匿辉茍无心以自累夫何适而有违
　　盂兰盆赋
　　粤大周如意元年秋七月圣神皇帝御洛城南门防十方贤众盖天子之孝也浑元告秋羲和奏晓太隂望兮圆魄皎阊阖开兮凉风嫋四海澄兮百川皛隂阳肃兮天地窅扫离宫清重阁设黄邸张翠幕鸾飞鳯翔睒倐烁云舒霞布翕赫忽霍陈法供饰盂兰壮神功之妙物何造化之多端青莲吐而非夏頳果摇而不寒铜鐡银锡璆琳琅玕映以甘泉之玉树冠以承露之金盘宪章三极仪形万类上寥廓兮法天下安贞兮象地殚怪力穷神异少君王子掣曳曵兮若来玉友瑶姬翩蹮蹮兮必至鸣鹔鹴与鸑鷟舞鹍鸡与翡翠毒龙拏兮赫然狂象奔兮沉醉怖魍魉濳魑魅离娄明目不足见其精防匠石洗心不足徴其奥秘缤缤纷纷氛氛氲氲五色成文若荣光休气发彩于重云奋奋粲粲焕焕烂烂三光壮观若合璧连珠耿耀于长汉夫其逺也天台杰起绕之以赤霞夫其近也削成孤峙覆之以莲花晃兮瑶台之帝室赩兮金阙之仙家其髙也上诸天于大梵其广也遍诸法于恒沙上可以荐元符于七庙下可以纳羣动于三车者也于是乎腾声名列部伍前朱雀后武左苍龙右白虎环卫匝羽林周雷皷八靣龙旂九斿星戈耀日霜防含秋三公以位百寮乃入鸣佩锵锵髙冠岌岌规矩中威容翕无族谈无错立若乃山中禅定树下经行菩萨之权现如来之化生莫不汪洋在列欢喜充庭天人俨而同防龙象寂而无声圣神皇帝乃冠通天佩玉玺冕旒垂目紞纩塞耳前后正臣左右直史身为法度声为宫徴穆穆然南靣以观矣八枝初防四影髙悬上妙之座取于灯王之国大悲之饭出于香积之天随蓝寳味舍卫金钱面为山兮酪为沼花作雨兮香作烟明因不测大福无邉铿九韶撞六律歌干人舞八佾孤竹之管云和之瑟麒麟在郊凤凰蔽日天神下降地祗咸出于是乎上公列卿大夫学士再拜稽首而言曰圣人之徳无以加于孝乎散元气运洪炉断鼇足受龙图定天寳建皇都至如立宗庙平圭臬绣栭文楣山楶藻棁昭穆叙樽罍设以觐严祖之耿光以扬先皇之大烈孝之始也考辰耀制明堂广四修一上圆下方布时令合蒸尝配天而祀文考配地而祀髙皇孝之中也宣大乗昭羣圣光祖考登灵庆发深心展诚敬刑于四海加于百姓孝之终也夫孝始于显亲中于礼神终于法轮武尽美矣周命惟新圣神皇帝于是乎唯寂唯静无营无欲夀命如天徳音如玉任贤相惇风俗逺佞人措刑狱省游宴披圗箓捐珠玑寳菽粟罢官之无事恤人之不足鼓天地之化淳作皇王之轨躅太阳夕乗舆归下端闱入紫防






　　盈川集巻一
　　钦定四库全书巻
　　盈川集巻二　　　　　　　唐　杨炯　撰五言古诗
　　广溪峡
　　广溪三峡首旷望兼川陆山路绕羊肠江城镇鱼腹乔林百尺偃飞水千寻瀑惊浪廻髙天盘涡转深谷汉氏昔云季中原争逐鹿天下有英雄襄阳有龙伏常山集军旅永安兴版筑池台忽已倾邦家遽沦覆庸才若刘禅忠佐为心腹设险犹可存当无贾生哭
　　巫峡
　　三峡七百里惟言巫峡长重岩窅不极叠嶂凌苍苍絶壁横天险莓苔烂锦章入夜分明见无风波浪狂忠信吾所蹈泛舟亦何伤可以渉砥柱可以浮吕梁美人今何在灵芝徒自芳山空夜猿啸征客泪沾裳
　　西陵峡
　　絶壁耸万仭长波射千里盘薄荆之门滔滔南国纪楚都昔全盛髙丘烜望祀秦兵一旦侵夷陵火濳起四维不复设关塞良难恃洞庭且忽然孟门终已矣自古天地辟流为峡中水行旅相赠言风涛无极已及余践斯地瓌竒信为美江山若有灵千载伸知已
　　奉和上元酺宴应诏
　　甲乙遇灾年周隋送上祅星六丈出沴气七重悬赤县空无主苍生欲问天龙开寳命云火昭灵庆万物覩真人千秋逢圣政祖宗泽逺文武休光盛大号域中平皇威天下惊参辰昭文物宇宙浃声明汉后三章令周王五代兵匈奴穷地角本自逺正朔骄子起天街由来亏礼乐一衣扫风雨再战夷屯剥清明日月旦萧索烟云涣寒暑既平分隂阳复贞观惟神谐妙物乃圣符幽赞下武发祯祥平阶属防昌金泥封日观碧水匝明堂业盛勋华徳舆包天地皇孝思义罔极易礼光前式天涣三辰辉灵书五云色敬时穷发敛卜代盈千亿五纬聚华轩重光入望圆公卿论至道天子拜昌言雷解初开出星空即便元瑶台凉景荐银阙秋隂徧百戯骋鱼龙千门壮宫殿深仁洽蛮徼恺乐周寰县宣室召羣臣明庭礼百神仰徳还符日霑恩更似春襄城非牧竖楚国有巴人
　　五言律诗
　　从军行
　　火照西京心中自不平牙璋辞鳯阙鐡骑绕龙城雪暗凋旗画风多杂鼔声寜为百夫长胜作一书生
　　刘生
　　卿家本六郡年长入三秦白璧酬知已黄金谢主人劒锋生赤电马足起红尘日暮歌钟发喧喧动四隣
　　送临津王少府
　　岐路三秋别江津万里长烟霞驻征盖奏促飞觞阶树含斜日池风泛早凉赠言未终竟流涕忽霑裳
　　送丰城王少府
　　愁结乱如麻长天照落霞离亭隠乔树沟水浸平沙左尉才何屈东关望渐賖行防转牛斗持此报张华
　　送郑州周司功
　　汉国临清渭京城枕蜀河居人下珠泪賔御促骊歌望极关山逺秋深烟雾多唯余三五夕明月暂经过
　　騘马
　　騘马鐡连钱长安侠少年帝畿平若水官路直如夜玉妆车轴秋金铸马鞭风霜但自保穷逹任皇天
　　出塞
　　塞外欲纷纭雌雄犹未分明堂占气色华盖辨星文二月河魁将三千太乙军丈夫皆有志防是立功勲
　　有所思
　　贱妾留南楚征夫向北燕三秋方一日少别比千年不掩嚬红缕无论数緑钱相思明月夜迢递白云天
　　梅花落
　　外一株梅寒花五出开影随朝日逺香逐便风来泣对铜钩障愁防玉镜台行人断消息春恨几徘徊
　　折杨栁
　　边地迷无极征人去不还秋容凋翠羽别泪损红顔望断流星驿心驰明月关藁砧何处在杨栁自堪攀
　　紫骝马
　　侠客重周游金鞭控紫骝蛇弓白羽箭鹤辔赤茸秋发迹来南海长鸣向北州匈奴今未灭画地取封侯
　　战城南
　　塞北途辽逺城南战苦辛幢旗如鸟翼甲胄似鱼鳞冻水寒伤马悲风愁杀人寸心明白日千里暗黄尘
　　送梓州周司功
　　御沟一相送征马屡盘桓言笑方无日离忧独未寛举杯劝酒破涕暂为欢别后风清夜思君蜀路难
　　送杨处士反初卜居曲江
　　鴈门归去逺垂老脱袈裟萧寺休为相曹溪便寄家緑琪千嵗树黄槿四时花别怨应无限门前桂水斜
　　五言排律
　　送刘校书从军
　　天将下三宫星门召五戎坐谋资庙略飞檄伫文雄赤土流星劒乌号明月弓秋隂生蜀道杀气绕湟中风雨何年别琴樽此日同离亭不可望沟水自西东
　　游废观
　　青嶂倚丹田荒凉数百年犹知小山桂尚识大罗天药败金炉火苔昏玉女泉嵗时无壁画朝夕有阶烟花栁三春节江山四望悬悠然出尘网从此学神仙
　　和石侍御山庄
　　烟霞非俗累岩壑只幽居水浸何曽畎荒郊不复锄影浓山树宻香浅泽花踈阔堑防斜径平堤夹小渠莲房若个实竹节几竿虚萧然隔城市酌醴梦枯鱼
　　和崔司空伤姬
　　昔时南浦别鹤怨寳琴今日东方至鸾销珠镜前水流冲砌咽月影向牎悬粉匣栖余泪薫炉减旧烟晚庭摧玉树寒帐委金莲佳人不再得白日几千年
　　和蹇右丞省中暮望
　　故事闲台阁仙门蔼已深旧章窥复道云幌肃重隂律葭灰变青阳斗柄临年光摇树色春气绕兰心风响髙度流痕曲岸侵天门揔枢辖人镜辨衣簪日暮南宫静瑶华振雅音
　　和刘侍郎入隆唐观
　　福地隂阳合仙都日月开山川凌四险城树隠三台伏槛排云出飞轩绕涧囘参差凌倒影潇洒轶浮埃百果珠为实羣峰锦作苔悬萝暗疑雾瀑布响成雷方士烧丹液真人泛玉杯还如问桃水更似得蓬莱汉帝求仙日相如作赋才自然金石奏何必上天台
　　和辅先入昊天观
　　遁甲爰皇里占星太乙宫天门开奕奕佳气郁葱葱碧落三干外黄圗四海中邑居环弱水城阙抵新丰玉槛昆崘侧金枢地轴东上真朝北斗元始咏南风汉君祠五帝淮王礼八公道书藏竹简灵液灌梧桐草茂琼堦緑花繁寳树红石楼纷似画地镜淼如空桑海年应积桃源路不穷黄轩若有问三月住崆峒
　　和酬虢州李司法
　　唇齿标形胜关河壮邑居寒山抵方伯秋水靣鸿胪君子从游宦忘情任巻舒风霜下刀笔轩盖拥门闾平野云黄变长洲鸿鴈初菊花宜泛酒蒲叶好裁书昔我芝兰契攸然云雨踈非君重千里谁肯惠双鱼
　　和旻上人伤果禅师
　　净业初中日浮生大小年无人本无我非后亦非前箫鼓旁喧地龙蛇真应天法门摧栋宇觉海破舟船书镇秦王饷经文宋国传声华周百亿风烈被三千芜没青园寺荒凉紫陌田徳音殊未逺拱木已生烟
　　和郑校讐内省眺瞩思乡懐友
　　铜门初下辟石馆始沉研游雾千金字飞云五色牋楼台横紫极城阙俯青田暄入瑶房里春回玉宇前霞文埋落照风物澹归烟翰墨三余隙关山四望悬頽风暌酌羽流水旷鸣虽欣承白雪终恨隔青天
　　和刘长史答十九兄
　　帝尧平百姓髙祖宅三秦子弟分河岳衣冠动缙绅盛名恒不陨歴代几相因街巷涂山曲门闾洛水濵五龙金作友一子玉为人寳劔丰城气明珠魏国珍风标自落落文质且彬彬共计陶元亮同推周伯仁石城俯天阙钟阜对江津骥足方遐骋狼心独未驯鼔鼙鸣九域烽火集重闉城势余三版兵威乏四邻居然混玉石直置保松筠耿介酬天子危言数贼臣钟期琴未奏苏武节犹新受禄寜辞死扬名不顾身精诚动天地忠义感明神怪鸟俄垂翼修蛇竟暴鳞来朝拜休命述軄下梁岷善政驰金马嘉声绕玉纶三荆忽有赠四海更相亲宫徴谐鸣石光辉掩烛银山川遥满目零露坐沾巾友爱光天下恩波浃后尘懦夫仰髙节下里继阳春
　　送李庶子致仕还洛
　　此地倾城日由来供帐华亭逢李广骑门接邵平瓜原野烟氛匝关河游望賖白云断岩岫緑草覆江沙诏赐扶阳宅人荣御史车灞池一相送流涕向烟霞
　　早行
　　敞朗东方彻阑干北斗斜地气俄成雾天云渐作霞河流才辨马岩路不容车阡陌经三嵗闾阎对五家露文沾细草风影转髙花日月从来惜关山犹自賖
　　途中
　　悠悠辞鼎邑去去指金墉途路盈千里山川亘百重风行常有队云出本多峰郁郁园中桞亭亭山上松客心殊不乐乡泪独无从
　　五言絶句
　　夜送赵纵
　　赵氏连城璧由来天下传送君还旧府明月满前川
　　附烱侄女临镜晓妆
　　林鸟惊眠罢房栊曙色开鳯钗金作缕鸾镜玉为台妆似临池出人疑向月来自怜方未已欲去复徘徊















　　盈川集巻二
　　钦定四库全书巻
　　盈川集巻三　　　　　　　唐　杨炯　撰序
　　王勃集序
　　大矣哉文之时义也有天文焉察时以观其变有人文焉立言以重其范歴年兹乆递为文质应运以发其明因人以通其粹仲尼既没游夏光洙泗之风屈平自沉唐宋汨罗之迹文儒于焉异术词赋所以殊源逮秦氏燔书斯文天丧汉皇改运此道不还贾马蔚兴已亏于雅颂曹王杰起更失于风骚僶俛大猷未忝前载洎乎潘陆奋发孙许相因继之以顔谢申之以江鲍梁魏羣材周隋众制或茍求虫篆未尽力于丘坟或独狥波澜不寻源于礼乐防时沿革循古抑扬多守律以自全罕非常而制物其有飞驰倐忽倜傥纷纶鼓动包四海之名变化成一家之体蹈前贤之未识探先圣之不言经籍为心得王何于逸契风云入思叶张左于神交故能使六合殊材并推心于意匠八方好事咸受气于文枢出轨躅而骧首驰光芒而动俗非君之博物孰能致于此乎君讳勃字子安太原祁人也其先出自有周濬哲文明之裔隠乎炎汉宣髙尚之风晋室南迁家声布于淮海宋臣北徙门徳胜于河汾宏材继出逹人间峙祖父通隋秀才髙第蜀郡司戸书佐蜀王侍读大业末退讲艺于龙门其卒也门人谥之曰文中子闻风睹奥起予道唯揣摩三古开阐八风始摈落于邹韩终激扬于荀孟父福畤歴任太常博士雍州司功交阯六合二县令为齐州长史抑惟邦彦是曰人宗综六艺以成能兼百行而为徳司马谈之晚嵗思授史之功扬子云之暮年遂起叅之叹君之生也含章是托神何由降星辰竒伟之精明何由出家国贤才之运性非外奬智乃自然孝本乎未名人应乎初识器业之敏先乎就傅九嵗读顔氏汉书撰指瑕十巻十嵗包综六经成乎朞月悬然天得自符音训时师百年之学旬日兼之昔人千载之机立谈可见居难则易在塞咸通于术无所滞于词无所假防有钧衡之畧独负舟航之用年十有四时誉斯归太常伯刘公廵行风俗见而异之曰此神童也因加表荐对防髙第拜为朝散郎沛王之初建国也博选竒士徴为侍读奉教撰平台钞畧十篇书就赐帛五十疋先鸣楚舘孤峙齐宫乗忌侧目应刘失歩临秀不容寻反初服逺游江汉登降岷峨观精气之防昌翫灵竒之蠁考文章之迹徴造化之程神机若助日新其业西南洪笔咸出其词每有一文海内惊瞻所制九陇县孔子庙堂碑文宏伟絶人稀代为寳正平之作不能夺也咸亨之初乃叅时选三府交辟遇疾辞焉友人陵季友时为虢州司法盛称农药物乃求补虢州叅军坐免嵗余寻复旧职弃官沉迹就养于交阯焉长卿坐废于时君山不合于朝岂无媒也其惟命乎富贵比于浮云光隂逾于尺璧着撰之志自此居多观览旧章翾翔羣艺随方渗漉于何不尽在乎词翰倍所用心尝以龙朔初载文塲变体争构纎防竞为雕刻糅之金玉龙凤乱之朱紫青黄影带以徇其功假对以称其美骨气都尽刚徤不闻思革其用光志业薛令公朝右文宗托末契而推一变卢照隣人间才杰览青规而辍九攻知音与之矣知巳从之矣于是鼓舞其心发泄其用八纮驰骋于思绪万代出没于豪端契将往而必融防未来而先制动摇文律宫商有奔命之劳沃荡词源河海无息肩之地以兹伟鉴取其雄伯壮而不虚刚而能润雕而不碎按而弥坚大则用之以时小则施之有序徒纵横以取势非鼓怒以为资长风一振众萌自偃遂使繁综浅术无藩篱之固粉绘小才失金汤之险积年绮碎一朝清廓翰苑豁如词林増峻反诸宏博君之力焉矫枉过正文之权也后进之士翕然景慕乆倦樊笼咸思自择近则靣受而心服逺则言发而响应教之者逾于激电传之者速于置邮得其片言而忽焉高视假其一气则邈矣孤骞窃形骸者既昭发于枢机吸精防者亦濳附于声律虽雅才之变例诚壮思之雄宗也妙异之徒别为纵诞专求恠説争发大言乾坤日月张其文山河神走其思长句以増其滞容气以广其灵已逾江南之风渐成河朔之制谬称相述罕识其源扣纯粹之精机未投足而先逝览奔放之偏节已滞心而忘返乃相循于局歩岂见习于通方信谲不同非墨翟之过重増其放岂庄周之失唱髙罕属既知之矣以文罪我其可得乎君以为摛藻雕章研几之余事知来藏往探赜之所宗随时以发其惟应便稽古以成其殆察防循紫宫于北门幽求圣律访扈于东洛响像天人每览韦编思大易周流穷乎八索变动该乎四营为之发挥以成注解尝因夜梦有称孔夫子而谓之曰易有太极子其勉之寤而循环思过半矣于是穷蓍蔡以像告考爻彖以情言既乗理而得亦研精而徇道虞仲翔之尽思徒见三爻韩康伯之成功仅逾两系君之所注见光前古与夫发天地之秘藏知神之情状者合其心矣君又以幽赞神明非杼轴于人事经营训导乃优游于圣作于是编次论语各以羣分穷源造极为之诂训仰贯一以知归希体二而致逺为言式序大义昭然文中子之居龙门也暏隋室之将散知吾道之未行循叹凤之逺图宗获麟之遗制裁成大典以赞孔门讨论汉魏迄于晋代删其诏命为百篇以续书甄正乐府取其雅奥为三百篇以续诗又自晋太熙元年至隋开皇九年平陈之嵗褒贬行事述元经以法春秋门人薛收窃慕同为元经之传未就而殁君思崇祖徳光宣奥义续薛氏之遗传制诗书之众序包举艺文克融前烈陈群禀太丘之训时不逮焉孔伋传司防之文彼何功矣诗书之序并冠于篇元经之传未终其业命不与我有涯先谢春秋二十八年唐上元三年秋八月不改其乐顔氏斯殂养空而浮贾生终逝呜呼天道何哉所注周易穷乎晋卦又注黄帝八十一难幸就其功撰合论十篇见行于代君平生属文嵗时不倦缀其存者才数百篇嗟乎促龄材气未尽殁而不朽君子贵焉兄勔及勮磊落词韵铿鍧风骨皆九变之雄律也弟助及勋揔括前藻网罗群思亦一时之徤笔焉友爱之至人伦所及永言存殁何痛如之援翰纪文咸所未忍盖以投分相期非词说潸然擥涕究而序之分为二十巻具诸篇目三部盛作恨不序于生前七志良书空撰得于身后神其不逺道或存焉
　　宴族人杨八宅序
　　仆闻八音繁防合其徳者宫商万壑沸腾殊其流者泾渭方以类聚物以羣分出言斯应则四海之内可以为兄弟吾道不行则同舟之人可以成胡越夫俗徒扰扰天下喧喧风云竭而交道衰势利行而小人长固知深期罕遇所以纵倾盖之谈髙契难并所以泣相知之晩道之存也独在兹乎杨八官金木精灵山河粹气一门九龙之绂冕四代五公之绪秩天资学业口谈夫子之文日用温良身佩先王之徳独游山水髙歩烟霞诸侯闻之而愿交三公礼之而争辟暂同流俗薄游朝市人伦赏鉴同推郭泰之名好事相趋毕诣扬雄之宅尔其年光六合草色三春膏雨零于山原和风满于城阙遥遥别舘花开玉树之宫望望八川苔发璜溪之水当此时也披云雾傲松乔坐忘樽酒之间战胜形骸之外雕虫壮思则符彩惊人非马髙谈则鉴锵满听亹亹然信天下之竒赏陶陶然诚域中之乐事若使陈雷可作摄齐于廊庑之间管鲍再生拥篲于髙门之外盖因文防共记良游人赋一言同裁四韵
　　送东海孙尉诗序
　　东川孙尉文章动俗符彩射人官裁下士宣大夫之三徳运偶上皇作东南之一尉庸才扰扰流俗喧喧谈逺近为等差叙中外为优劣殊不知三元合朔九州同轨蓬瀛可访还疑上苑之中日月不占更似灵台之下彼其之子未为后时凡我友朋无劳疑别徒以士之相见人之相知必欲轩盖逢迎朝游夕处亦常烟波阻絶风流雨散去矣孙侯逺离隔矣但当晨防旅鴈君逢系帛之书夕望牵牛余候乗槎之客未能免俗何莫赋诗缀集众篇列之如左
　　登秘书省阁诗序
　　若夫麒麟凤凰之署三台四部之经周王羣玉之山汉帝蓬莱之室观星文而考南北大象入于玑衡披帝册而质龙神负圗出于河洛司先王之载籍掌制书之典谟刘向沉研扬雄寂寞之士于兹翰墨马融该博傅毅文章之才此焉游处莫不出言斯善有道则尊黼黻其徳行珪璋其事业心同匪石逹人千载之交手握灵珠文士一都之防陶寡务防素多闲命兰芷之君子坐芸香之秘阁徒观其重栏四絶阁道三休红梁紫柱金铺玉鸣平看日月唐都之物可知坐望山川裴秀之舆圗在即虹蜺为之囘带寒暑由其隔阔岂直昆仑十二瀛海千寻西州有百尺之楼东国有千秋之观于时五行金王八月秋分风生阊阖之门日在中衡之道烟云凄惨白露下而四郊空林野苍茫青天髙而九州迥登山临水无非宋玉之词髙阁连云有似安仁之兴列芳馔命雕觞扼腕抵掌剧谈戯笑假使神仙可得自蔑松乔富贵在天终轻许史间之以博奕申之以咏歌陶陶然乐在其中矣登髙而赋群公陈力于大夫闻善若惊下走自强于晏轻为序引缀在辞章
　　崇文舘宴集诗序
　　天下之器也神立贰者所以经其化圣人之寳也大建储者所以赞其庸易所谓照于四方礼所谓贞于万国皇家以中枢北极清都有天子之宫储后以大火前星苍震有干男之位因心也孝常问安于寝门行已也恭每不絶于驰道有父子君臣之道焉有夏干冬羽之事焉于是发徳音降明诏封紫泥于玺禁传墨令于银书齿于成均所以明其长防通于博望所以昭其賔客东方曼倩之文史即预禖祠甪里先生之羽翼仍叅献夀为賔者四友等黄龙之简才论奏者八人同赤乌之下士莫不缙绅旧徳缝掖名儒衣簮拜髙阙之门骖驾陪直城之路琢磨其道玉质而金相黼黻其辞云蒸而电激琴书暇景风月名辰周旋揖让观礼仪之溢目合异离坚闻辩论之盈耳八珍方馔寒温取适于四时一献雕觞賔主交懽于百拜尔其清垣缭绕丹禁逶迤鱼钥则环鎻晨开雀牎则铜楼旦辟周庐绮合廨署星分左辅右弼之官此焉攸集先马后车之任于是乎在顾循庸菲滥沐恩荣属多士之后尘预群公之末坐听笙竽于北里退思齐国之音觌瓌寳于东山自耻燕台之石千年有属咸蹈舞于时康四坐勿諠请讴歌于帝力小子狂简题其序云
　　李舎人山亭诗序
　　永嘉有髙阳公山亭者今为李舎人别墅也廊宇重复楼台左右烟霞栖梁栋之间竹树在汀洲之外山对出背东武而飞来鹤阜相临向东呉而不进青溪数曲赤岩千丈寥廓兮惚恍似蓬岭之难行深邃兮然若桃源之失路信可谓赤县幽栖黄圗胜景从来八子辟髙阳之邑居今日四郊逢舎人之置驿故知樊家失业遂作庾公之园习氏不游终成濮隂之地其人也凝脂防漆琼树瑶林学富文史言成凖的葭莩为汉帝之亲枝叶是周公之裔田孟尝之待客照饭无疑孔文举之邀懽樽中自溢三冬事隙五日归休奏金石而满堂召琳琅而触目心焉而醉徳焉而饱大隐朝市本无车马之喧不出戸庭坐得云霄之致于是乎百年无几万事徒劳唯谈笑可以遣平生唯文词可以陈心赏既因良防咸请赋诗虽向之所欢巳为陈迹俾千载之下感于斯文
　　送徐録事诗序
　　徐学士风流蒨蒨容貌堂堂汝南则顔子更生洛下则神人重出书有万览之者实符于郑州有九游之者颇类于班固懐岐嶓之旧迹想江汉之遗风粤在于永淳元年孟夏四月始以内率府録事出摄苍溪县主簿同彼漆园之庄周聊居贱职异乎安定之梁竦不殚劳人騑骖而欲行纷纭而戒道是日也鹤鸣于野龙升于天诗成流火之文易占清风之卦圣主以叶时同律义在于省方皇储以守器承祧任隆于监国留台务静博望时闲于是乆敬之善交平生之故友临御沟而帐饮就离亭而出宿居成别易坐觉悲来平原二客追子高而已远河上诸公饯林宗而有慕两乡风月万里江山脩路为下泣之思长天非寄愁之所何以处我戒之必轼何以赠行上路不拜孙子荆倾国之送岂若是乎潘安仁金谷之篇尽于斯矣
　　送并州旻上人诗序
　　三元日月不能改望之期四序炎凉不能移变通之运况乎人生天地岳镇东西良时美景始云蒸而电激临水登山忽风流而雨散道之常也复何言哉旻上人天骨多竒神情独王法门梁栋岂非龙象之雄晋国英灵即是河汾之寳道尊徳贵所以名称并闻尽性穷神所以身心不动徧观天下暂游城阙刘真长之远致雅契髙风习凿齿之宏才深期上徳芝兰一靣暂恱新知垂棘连城将游旧府鸡山法众饯行于素浐之濵麟阁良朋祖送于青门之外是日也河山雨气原野秋隂风烟凄而禁籞寒草木落而城隍晩云中振锡有如鸿鹄之飞水上乗杯更似神仙之别左右为之魂动金石由其色变恒山岱岳看寳鼎于风云帝里神州对长安于白日两乡绵邈何当惠逺之游千里相思空有关山之望群贤佥议咸可赋诗题其爵里编之简牍
　　晦日药园诗序
　　天下皆知礼之为贵用周旋揖让之仪天下皆知乐之为盛节金石丝簧之变是则忠信之薄餙容貌于矜庄风俗之防陶性灵于歌舞殊不知逹人君子遗形骸于得防之机心照神交混荣辱于是非之境非若诸公者大夫之相知也以为烟霞可赏嵗月难留遂欲极千载之交欢穷百年之乐事莫不如珪如璋令闻令望济济锵锵同防于文塲者也于时丁丑之年孟春之晦嵗隂入于星纪斗柄临于析木衣冠杂防出城阙而盘游车马骈阗俯河濵而帐饮乃有神州福地上药中园左太冲所云当衢向术潘安仁以为靣郊后市九茎仙草摇八卦之祥风四照灵葩三危之寳露岂直帝神农旋赤鞭而驱毒崔文子拥朱幡以救人山图采之而得道姮娥窃之而奔月若斯而已哉加以回溪潄石茂林脩竹澹风日之逶迤妙山泉之体势然后芳杜若籍芝兰高论叅飞觞举白凡我良友同声相应心宠辱推富贵于皇天事一穷通任运随于大命若使适情知足则玉帛子女为伐性之源逹变通机则尊官厚禄非保全之地所以列坐羲皇之代安歌帝尧之力阳光稍晚髙兴未阑请诸文防之游共纪当年之事凡厥众作列之于后
　　群官寻杨隐居诗序
　　若夫太华千仭长河万里则吾土之山泽壮于域中西汉十轮东京四代则吾宗之人物盛于天下乃有浑金璞玉凤戢龙蟠方圆作其舆盖日月为其扄牖天光下烛悬少防之一星地气上腾发大云之五色以不贪为寳均珠玉以咳唾以无事为贵比旂常于粪土诸侯不敢以交游相得三府不敢以辟命相期与夫形在江海心游魏阙迹混朝市名为大隐可得同年而语哉天子廵于下都望于中岳轩皇驻跸将寻大隗之居尧帝省方终全颍阳之节群贤以公私有暇休沐多闲忽乎将行指林壑而非逺莞尔而笑览烟霞而在瞩登坱圠践莓苔阮籍之见苏门止闻鸾啸卢敖之逢髙士讵识鸢肩忆桑海而无时问桃源之易失寒山四絶烟雾苍苍古树千年藤萝漠漠诛茅作室挂席为门石隐磷而环阶水潺湲而匝砌乃相与旁求胜境遍窥灵迹论其八洞实唯明月之宫相其五山即是交风之地仙台可望石室犹存极人生之胜践得林野之竒趣杯浮若圣已茂松乔清论凝神坐惊河汉游仙可致无劳郭璞之言招隐成文敢嗣刘安之作
　　宴皇甫兵曹宅诗序
　　皇甫君冠冕于安定李校书羽仪于陇西岑正字明目于汉南石宫坊抵掌于河朔髙侯邦之司直下走齐之滥吹若夫风云龙虎水火隂阳隔千里而应之莫不濳契于同声矣圣明千载区宇一家掩八纮以得之莫不髙防于中京矣是日也河圗适至海鲸初死五岳四渎汉皇帝崇其望祀一日三朝周天子展其庄敬君臣庆色朝野欢心晏先生开甲第而留賔二三君子赴龙门而广防隂云已墨肃气弥髙霜寒万里之园氷纳千金之水靣郊后市即为潘岳之居累代通家咸言李膺之客百年何计相知在于我心四海何求为乐止于名教抽毫进牍皆请赋诗日暮途逺聊裁序引


　　盈川集巻三
　　钦定四库全书
　　盈川集巻四　　　　　　　唐　杨炯　撰碑
　　大唐益州大都督府新都县学先圣庙堂碑文【并序】
　　叙曰银衡用九天门压西北之荒铜盖虚三地戸坼东南之野逈七星于上列太清不能濳混茫之机环四海于中州巨块不能秘生成之业圣人有以见天下之赜拟诸形容圣人有以见天下之动行其典礼灵图广运百姓日用而不知神理潜行万方乐推而不厌古者熊山南眺金崇横上帝之居凤穴西临玉室考爰皇之宅五龙乗正按天防以希防六羽提衡騐星謡而汗漫洎乎尊卢赫胥之代骊连栗陆之君皇图始于中叶莫不慿三灵之寳位鼓舞隂阳籍六合之尊名财成宇宙未有贵而无位博而无名大礼由其再造大乐出其一变荡荡乎人无得而称焉巍巍乎其有成功者也若夫司徒立勲于天地还承帝喾之家防子开国于商周仍纂成汤之业虽禽歴数推移于景亳之都而白马旗裳赫奕于风邱之国由是千年有属万物知归乾坤合而至徳生日月防而明灵降奎娄胃昴风駈白虎之精角亢房心云郁青龙之祉君王异表仪石纽而法丹陵辅相宏资状臯陶而图子产岂止凿执象摛光芒于北斗之宫括成地形腾瑞气于东山之曲非天下之至精其孰能与于此神造化德合陶钧获冲用于生知运幽机于性道穷庻事之终始协庻品之自然覩者不识其灵仰者不知其徳歩三光于太极照曜三门含万象于中区声明万国惟深也能通天下之志惟几也能成天下之务非天下之至神其孰能与于此道尊徳贵挫锐同尘始于中都宰终于大司寇能使长防异节男女别途路无遗亡器不雕僞奸雄独立初明两观之诛正教未行仍赦同狴之罪盟齐侯而归四邑夷不乱华黜季氏而覆三都家无藏甲非天下之至刚其孰能与于此青光歇灭赤箓衰防一注为海岱之尊一战有河防之覇故得三王不相袭礼亡于寇戎五帝不相防乐入于河海是以哀生灵之板荡痛防县之分崩歴聘诸矦栖遑异国其为大也法象莫之能容其为高也黎元莫之能覩时非我与遂厄宋而围陈道不吾行终乐天而知命非天下之至柔其孰能与于此太山不辞土壤故能成其高沧海不让细流故能成其大自季孙之赐我也交益亲矣自敬叔之乗我也道弥尊矣于是歴郊社之所考明堂之则金人右对仍观太祖之阶斧扆前临还访周公之位然后删诗书而续易象动天地而感神运百代之舟车开千龄之戸牖是故雷精日角闻道德而抠衣月颊山庭奉琴书而撰杖非天下之至文其孰能与于此智以藏往有感而必通神以知来无防而不照论五行于帝辅潜观大皥之先揆七庙于天灾预察厘王之过星流十月徴歴象于衰周日泛三江采讴謡于覇楚神无方而易无体圣人通变化之津河出图而洛岀书圣人悟兴亡之兆非天下之至明其孰能与于此极天蟠地之礼周旋揖让之规百神于是防昌二仪以之同节非礼无以别父子兄弟亲踈之序非礼无以辨君臣上下长防之位本之于元气徴之于太古定足以法于九围道足以周于八极服先王之制度黜红紫而无施敛上帝之明威感风雷而有变非天下之至恭其孰能与于此五行四气十二月还相为本五声六律十二管还相为宫至音将简易同和广乐与神明合契盛于中国还陈武象之容奄有四方自得文王之操南风奏雅知大舜之温北里宣滛体殷辛之暴非天下之至和其孰能与于此悲夫日中则昃动静之常也月满则亏虚盈之数也自太平王佐委龙翰于芳年礼义覇臣摧兽文于华月则知天之将防也则知道之将废也虽頽山坏木兆悲歌于两楹夏栋周墙陈盛则于用礼犹使文明炤烂百王知察变之机钟石铿锵万代挹希声之乐信可谓备物致用立成器以为天下利者莫大于圣人也旣而三河失统九州之宝币不归四塞提衡万里之长城继作星祅日祲乾象暗而恒文乖礼坏乐崩彛伦斁而旧章缺洎夫砀山休气潜膺赤帝之图沛国真人宻召黄星之录尊褒成之厚级殷崇圣之荣班学校于是大兴文武由其不坠年当晋宋运距周隋太山覆而昆仑倒天柱倾而地维絶三重赤晕还开争战之端千里黄埃荐有干戈之务乱罹瘼矣黔首何依王室蠢然苍生无主闾阎匝地今来爲讲武之塲荆棘参天昔日作谈经之市皇家拨乱返正应天顺人鼓之以雷霆润之以风雨驰欃枪而扫秽上廓鹏云决河海以澄奸下清鼇极今天子握大象运洪鑪星重辉海重润干廻北列垂衣裳于太紫之垣日岀东方备法驾于中黄之道混沌之无天无地尽入提封伯阳之有物有象咸乗礼节太阶三袭明瑞气于朱符中极四游法祥光于玉烛东胶西序云阁蓬邱国号陶唐家成邹鲁遂使西山童子陈歌謡于璧水之前南国老人受几杖于环林之下乾坤之大德行矣皇王之盛节明矣江茆鄗黍晨昏荐帝之祥凤穴麟洲晷刻因天之瑞乗舆乃选吉日协灵辰诏风伯以行观促雷师而岀豫房爲天驷仍施列缺之鞭斗为帝车即动招摇之柄奠玉帛奏金丝登介邱下梁甫拥神休而尊明号莫之与京按玉册而考银绳于斯爲盛于是廻舆转斾临曲阜之郊畿驻跸停銮访云坛之轨迹若使九原可作大君得廊庙之才千载有知夫子记风云之防即以干封元年追赠太师礼也咸亨元年又诏宣尼有纵自天体膺上哲合两仪之简易为亿载之师表顾惟寝庙义在钦崇诸州县庙堂及学舘有破坏并先来未造者遂使生徒无肄业之所先师阙尊祭之仪乆致飘露深非敬本宜令州县速加营葺新都学庙堂者奉诏之所立也因三农之暇陈道之规考帏帐于西京访埃尘于东鲁梅梁桂柱深沉风雨之津镂槛文轩旷望江山之表纳流云于上栋白日非遥披浊雾于中阶青天在瞩雕镌暐穷妙饰于重栏山海高深尽灵姿于反宇门生偘偘如培文杏之坛胄子锵锵若预崇兰之室每至南方二月草树华滋北陆三秋风烟摇落莫不列苹蘩于上席行礼敬于质明奠椒桂于中罇敬神明于如在尔其邑居重原野平芜岀江干之万里入参星之七度城蔼蔼焕繁霞于百尺之楼蛟浦澄澄洗明月于千秋之水文翁旧学日往年归刘禅平堂烟荒雾惨武侯龙伏犹观八阵之图壮士虵崩仍辨五丁之石左巴右防之胜域陆海三江之奥壤大都督周王天皇第八子也元继天而作降仙才于玉斗之庭武昭应运而生开覇业于金城之域五潢高暎流滋液于咸池十日旁罗散光华于若木星悬帝子遥澄井络之郊岳列天孙远控彭门之野姬公以明德之重行宝化于周南曹植以懿亲之贤发金声于鲁北通议大夫行长史南阳来恒隋十二卫大将军荣国公之元子申侯太岳鎭其灵襟傅说长河昭其神彩厐士元蓄西申之逸羽始践题舆管公明绊东道之雄姿初临别乗朝议大夫守司马宇文纪左卫将军灵州都督之次子台门鼎族传呼棨防之荣玉质金相海若河宗之宝庾氷清识得严令而非常桓温贵游无君公而不乐县令郑元嘉荥阳人也东周玉裔北海金宗列矛防之森森吐风流而蒨蒨尺兵不用瑕邱有上德之君枹鼓希闻洛阳有神明之宰丞京兆韦德工主簿扶风马仁砺尉清河张嗣明北地傅怀爱等荆蓝灼烁邓杞扶踈许度入风月之清关郭林宗获神仙之妙境南昌晦迹共梅福而齐衡左部韬眞与乔元而等列博士张元鍳助教费仁敬等碧鸡雄辩则沧海沸腾白凤宏辞则烟霞喷薄一州闻道亲居典学之官四子乗风来听中和之曲圆冠列侍执巾舄于西阶大帯诸生受诗书于北靣泮宫之上更闻通徳之门小学之前复见华隂之市乡望等鱼文骥子震耀于平原汉女巴姬骈罗于甲第杜陵亭长终成辅相之才桐乡啬夫且着防平之号莫不公私务隟即听歌隂雨时闲仍观爼豆逍遥城郭拜夫子之灵祠髣髴风尘见夫子之遗像机衡莫测下问书生远近未知来求小子当仁不让思齐于上古之名游圣难言有愧于中郎之石其铭曰
　　太虚寥廓洪鑪喷薄上缀三宫旁清八络津独化圣人攸作鼇柱为居龙门是托爰清爰净惟寂惟寞【其一】防韬名鱼图表灵火纪云纪天正地正君臣礼制宇宙辉明文武旣没成康遂行群飞海水若羽天星【其二】玉筐曾裔金符逺系钟石虽迁山河不替乾坤降德隂阳合契虎啸风清龙腾云逝三元载伫万方攸济【其三】鲁道旣昏绵绵若存禄移公室政在私门学而方仕谦而弥尊听之也厉即之也温义责齐国刑徴季孙【其四】多能惟圣道废惟命天下莫容诸侯走聘至于是国必闻其政仁义立身温恭成性不徒爲乐终悲击磬【其五】九野八方栖栖遑遑从周返鲁考夏观商先王道术夫子文章可乆可大为龙为光星衡入室月凖升堂【其六】智周通塞神兼语黙几然而长黯然而息汉承周运胡亡秦国察往知来研精茂德无必无我自南自北【其七】万象皆尊千灵共同惟变所适居常待终乐天知命匪我求防北辰之北东海之东百王遗训万世余风【其八】时亡玉斗运钟阳九周井龙沉秦原鹿走生人巻舌道路钳口礼乐崩頽典章残朽万邦请命三灵授手【其九】日角升图星精应符载扬风教重阐规模数迁三国年当五胡星芒夜指日晕朝枯环林摧折璧沼荒芜【其十】赫矣高祖越若稽古丕哉文皇照临下土地维旁缀干纮上补鲲化三千龙飞九五爰有列圣重规袭矩【其十一】我君文思念兹在兹金镜八海珠囊四时三雍九室秋礼冬诗绛帐语道青衿质疑载垂仙涣广创灵祠【其十二】丕图按籍逺求陈迹玉槛烟开金牎雨辟晬仪偘偘云居寂寂弟子抠衣门人避席阶列簠簋庭罗丝石【其十三】地接临卭山横劔峯滇池跃马沮泽蟠龙中望击节高门扣钟隂灵肸蠁文雅雍容书池必变坐席常重【其十四】今还古往寂寥无尚太山旣頽吾将安仰梁木斯坏吾将安仿异代风行殊涂影响敢立言而徴圣冀得意而忘象【其十五】
　　遂州长江县先圣孔子庙堂碑
　　法象莫大乎天地变通莫大乎四时悬象着明莫大乎日月备物致用莫大乎圣人夫子讳丘字仲尼鲁国邹人也龙负防帝鸿驱八翼之轩鱼鸟呈文天乙降三分之璧五十二战权舆骤帝之基二十七征草昧驰王之业平域中之祸乱扫天下之防刘以盛德大业之尊当开阶立隧之重及其山崩海竭日薄星廻歴数不还讴謡遂远元子賔周而建国二王之车服可寻上卿翼宋而承家三命之衣冠再袭是故隂阳混合泄符瑞于平乡宇宙氤氲洒休徴于阙里龙准而背月角而雷声有轩帝之殊姿有殷王之异表山开遁甲尼邱落于紫垣星掌巫咸钩钤坠于苍陆净光童子来游姬旦之郊乾象明灵下俯庖牺之国十五而志学三十而有成申下问于伯阳屈帝师于郯子天爲木铎九州知发号之期吾岂匏瓜一国有来苏之望尝登委吏稍践中都天下可临诸侯取则以之礼而国定司空之官以成礼以之义而国平司冦之官以成义掌山林于夏典物得其生听狱讼于秋官人忘其死大夫乱法仍行两观之诛陪臣执权即问三雍之罪强公室弱私家叙君臣明长防用能使牺牲秬鬯不登阛阓之庭羽防旌旄不列坛塲之位当是时也三光薄蚀九土分崩夷狄有君中华无礼周京赫赫成康之至教蔑闻鲁国岩岩贤圣之余风可坠河图未岀吾道不行周流八方经营四海治乱运也穷通命也荷天下之至圣仍逢盗跖之军仗天下之至和犹有匡人之逼徳生于我乐天命而何忧文不在兹临大难而无惧使仁者必信安有伯夷使智者必行安有王子岂三千击水牛蹄不能鼓横海之鳞九万抟风鸡羽不能扇垂天之翼然后上不臣天子下不事诸侯乗殷之辂服周之冕或屈伸于季孟之间或动静于鱼龙之际下学而上达将圣而多能博而无名信而好古察殷周之礼乐损益可知观杞宋之文章贤才不足数年学易伏羲龙马之图三月闻韶嬀帝凤凰之典信存乎徳术数贯于神明意见乎时制作侔于造化巳所不欲则一言可以终身人之莫违则一言可以亡国恶郑卫之乱雅乐恶利口之覆邦家荣辱定于枢机褒贬存乎简牍精诚宻召北辰开紫掖之星福应全来中极敷云之气乃若知幽明之故见天地之心有感而遂通不行而克至年当甲子潜知启汉之萌音协宫商预察亡秦之兆星移大火追责天司月入纯阳无劳两备季桓子羵羊之井推木石之祯祥陈惠公集隼之庭騐蛮夷之贡赋然后歴三辰而玉歩照四极而金声坐于缁帷之林浮于亶州之海门生七十仰天路以无阶弟子三千望宫墙而不入哲人之能事毕矣先王之至徳行矣配乎二象不能迁必至之期叅乎两曜不能稽有常之动南游楚国遂闻衰凤之歌西狩鲁郊独有伤麟之泣夫子周灵王二十一年冬十月庚子生至鲁哀公十有六年夏四月巳丑卒凡享年七十二于今一千余歳泰山頽而梁木坏防言絶而大义乖传飨祀于百家奉琴书于十代秦始皇见登床之识始乱衣裳鲁防王看坏壁之书犹闻丝竹汉图起于六千日赐金之礼载优魏德行于五十年刻石之风未冺述文武者皆宪章于圣人修学校者佥折衷于夫子自永嘉既渡建业不匡天帝既醉而剪鹑中原则竞惟逐鹿摧六律絶笙竽塞师旷之耳天下之人废其听矣散五彩灭文章胶离朱之目天下之人黜其明矣我高祖神尧皇帝因三灵之宝厯借万国之欢心风起北方月行中道削平宇宙戢干戈于羊马之年弹压华夷照文物于龙蛇之代太宗文武圣皇帝升瑶坛于曲洛受玉版于平河经天纬地荡海夷岳坐宫而宻转紫防光帝宅之尊戴黄屋以深居赤县列神州之贵今上天无私覆道不虚行驭六气而平太阶乗八风而制群动星连月合层台有观羽之劳海晏河移直笔有书祥之倦封太山而禅梁甫千载同归敞衢室而筑明堂百灵咸秩云行雨施品物流行天尊地卑乾坤定矣若乃虞夏商周之礼考正朔而三迁东南西北之人混风声而一变环林拂日映高栁而对扶桑圆海澄天走鲲池而涵象浦粤以干封元年有诏追赠夫子为太师咸亨元年又诏州县官司营葺学庙慿风云于异代照日月于殊涂死者有知殁而无朽如纶如綍大君于号令之严匪朴匪雕上宰极司存之敬长江令杨公农华隂人也即华山公之孙大将军之子朱宫帯地明河一苇之西黄阙中天神岳千花之北山川壮丽于区宇人物繁多于海内齐九龙而阔歩一门钟豹变之荣袭五公而长驱四代赫蝉聨之祉岀忠入孝诞秀兴贤冠盖城邑池台钟鼓英灵辐辏锵锵万玉之门嘉瑞骈罗济济千金之子是故北方多士太一壮其魁梧南国仙人中书伟其端雅椅桐可仰丹漆兼施照明月于胷怀吐清风于襟袖臧武仲之智卞庄子之勇可以为大臣矣韩尚书之临八座发迹下邳卓太尉之践三阶来从宻县自操刀入仕闻鲁邑之弦声觧劔分司察丰城之宝气汝隂徐令人号无防河内王君时称未有飞雪千里不能改松栢之心名都十城不能动夷齐之行先是殊方暴客常严钜野之兵絶磴奸豪每纵潢池之虣数州常以为弊厯政所不能移行人为之聚众耕父由其释耒公英谋独断锐气无前奋一劔以戮元凶驰单车而蹑遗噍道旁牛马并属罗衡县内神明皆称傅琰若乃山林猛兽动星象而垂文江汉防甿鼓风飚而作气城门六闭未防虞吏之灾都市三言终有三君之暴公雄心裂眦壮髪冲冠按东海之金刀飞北斗之石箭冈峦不扰有符刘孟之城坑穿无虞更似童君之邑自非爱人犹子视物如伤岂能躬斩凶渠亲除灾害与夫青绳不用道被于瑕邱桴鼔希闻化移于京洛可同年语哉然后示之以礼仪陈之以庠序兴役鸠工慿三时之闲暇薄赋轻徭视四野之川原依城负郭青泥险蹬斜连白马之关赤岸长波逺注黄牛之峡悬四刀而开益部照参伐于天光赋上错而辟梁州絶岷嶓于地徳背山临水掩全蜀之膏腴望日占星采公宫之法度丹墙数仭吐纳云霞椽柱三间蔽亏风雨瑠璃晓辟东宫雀目之窓玳瑁朝悬西汉虵鳞之桷图光芒于北斗圣质犹生赫符彩于连珠宏姿可想至于月衡月凖山额山庭偘偘星文堂堂日角莫不向之如在疑游北上之山望之俨然似瞩东流之水博士助教某等西州闻望南国英灵骇飞兎于文塲跃雕龙于笔海扬雄博识神游象系之端李郃幽通思入玑衡之表每至韶光令月朱鸟乗春爽气高天元送歴琼笾玉豆中堂奉先圣之仪石磬金钟南面习诸侯之礼华阳曾子鼔箧来游蜀国顔生抠衣请学歌在侧还升武骑之台礼乐居前重覩文翁之室祁祁茂徳济济时英圣人千载之风儒者一都之防丞主簿尉某等青田戒露望华盖而长鸣绿地生风下仙阁而直辔大夫贞节还居内史之丞文学明经犹歴南昌之尉乡望姓名等王孙猎骑骋原隰之盘游公子文锋叙江山之体势符伟明以都官谢职逢有道而相推赵元淑以郡吏从班见司徒而不拜佥以乡闾少事风月多怀命童子于云台就门人于相圃冬礼春诗之化再造防川淹中稷下之风一匡三蜀若夫平南壮烈沉流水于裁碑逐北勲庸登燕山而刻颂庾太尉新亭之墓尚有黄金郑康成通徳之门犹存白瓦况乎功苞大象绩被苍生岂使铭典阙如音尘不嗣是用雕墙峻宇列冠盖于宜城塞陌塡街考春秋于太学小子狂简不知所以裁之夫子文章今可得而言也词曰
　　西昆玉阙南海金堂惟惚惟恍一隂一阳三辰赫赫九土茫茫太极天帝神州地皇骊连上古混沌中央降及轩顼终于夏商四时玉斗五纬珠囊圣徳千载淳风八荒天开赤箓日照青光识协金匮兵符玉潢化隆文武泽盛成康天子穆穆诸侯皇皇春秋代谢宗社危亡帝典垂象人伦不纲山河命徳天地兴祥礼乐三变文明一匡原承少典祚啓成汤吹律丹凤钩符白狼三仁去国再命循墙不有积善其何以昌降灵邹邑诞哲平乡月角摛彩星钤吐芒文行忠信恭俭温良或黙或语能柔能刚学而不厌师亦何常通礼明徳尊贤毁方古之君子昔者明王道恊公旦神交帝唐摄官从事冕服端章示之以徳临之以庄泽如春雨威若秋霜男女斯别尊卑克彰时逢板荡运属凄遑入齐损味居陈絶粮登山极目临水倘佯无道斯隠舎之则藏季孙大赉敬叔揄扬问官郯子受乐师襄神明协赞雅颂铿锵紫麟遥集丹乌逺翔生灵水火家国舟航功符日用徳协天长倐嗟崩岳奄叹摧梁昧昧神道悠悠彼苍书开坏宅防识登床与代轻重因时弛张氊裘黼黻沙漠坛塲玑衡惨载籍膏肓汾河水白晋野星黄轩电临斗殷雷入房九围臣妾八极城隍东序西序上庠下庠粤惟铜墨实号金箱灵山地辅徳水天潢芝兰秀岀羔鴈成行玉匣孤劒瑶台骕骦惩奸摇右济猛移蝗风传积石道被沧浪丝言涣汗经葺相望夏井莲植秋窓桂芳綉楹文琰绮缀明珰四注飞阁三休歩廊礼行释菜敬尽明芗图非有若地异空桑伏羲书契女娲笙簧匏土金石珪琮璧璋髙门程郑硕学王杨威仪秩秩宫徴玱玱山栖乌鸟水宿鸳鸯蜀门荷防江津滥觞落星髙堰明月囘塘丹碑不朽清庙无疆









　　盈川集巻四
　　钦定四库全书
　　盈川集巻五　　　　　　唐　杨炯　撰
　　碑
　　少室山少姨庙碑
　　臣闻昆仑西北之天门也则五帝处其阳陆三王居其正地泰山东南之日观也则秦皇刻其石铭汉帝探其玉防故知建都邑正方位划崇墉刳濬洫必慿天地之险然后四海为家拥神休尊明号协时月同量衡必致山川之祠然后群神受职少室山者山岳之神秀也慿河图而括地用遁甲而开山发挥宇宙之精喷薄隂阳之气壁立而千仞削成而四方北临恒碣犹如聚米南望荆衡才同覆篑共工氏触皇天之八柱未足拟议龙伯人钓溟海之三山无阶响像考于含神雾白玉犹存騐于山海经黄花不落其名有序则太室西偏其位可知则嵩高佐命若乃乾坤之所合雷雨之所交仰躔七星之野俯鎭三河之曲朝市临于域中枢机正于天下六合交防于是有天帝之下都九州名山于是有灵仙之窟宅臣谨按少姨庙者则汉书地理志嵩高少室之庙也其神为妇人像者则故老相传云啓母涂山之妹也昔者生于石纽水土所以致其功娶于涂山室家所以成其徳后宗之位象南宫之一星外戚之班比西京之列传惟几不测其道无方骋神变而挥霍降精灵而肸蠁亦犹蒋侯三妹青溪之轨迹可寻虞帝二妃湘水之波澜未歇何止祠称丁妇庙号滕姑少女宅于西宫夫人馆于南岳山临白岸空闻石室之灵浦对青崖独有金台之异若斯而巳矣时更魏晋数厯周隋四望于是莫修八神以之无主炎凉代序宁观爼豆之容霜露沾衣非复歌之地国家乗天造之草昧属人谋之与能奄有大宝遂登神器天地水火之无象则女娲氏补之于是乎链其五石东西南北之失位则神农氏立之于是乎甄其四海天皇贵与天乎合德富与地乎侔货穷变化之理尽神明之数伏羲画卦唯观鸟兽之文黄帝垂衣盖取乾坤之象利兼于成器功周于备物瑶台美化阐邦国之风猷银牓嘉声茂君亲之典礼称才子者八族则叔献季貍有乱臣者十人则太顚闳夭若夫圆丘方泽所以飨天神地祗复庙重櫩所以序文昭武穆命秩宗之位分大宰之官考虞夏之质文定殷周之损益其大礼有如此者高阳有飞龙之乐始防八风帝舜有仪凤之音初调九奏后夔典其教制氏辨其声钟磬竽瑟致其和尊卑长防成其序其广乐有如此者太防营室明堂布政之宫白兽苍龙象魏悬书之法下应犹草王言如丝北辰而拱众星南面而朝天下其为政有如此者紏万人者施以八刑诰四方者戒之三典画衣不犯载酒无寃免禽兽于网罗纳寰瀛于轨物其恤刑有如此者周人之养国老始辟西胶汉氏之召诸生初开太学辟雍所以行其礼泮宫所以辨其教童子三尺羞谈覇后之臣冠者六人惟述明王之道其文德有如此者凉风至司马于是乎陈兵太白高将军于是乎宜战乗斗杓而誓旅岀星门而杖庄周称天子之劔举之按之吕望言圣人之兵如风如雨其武功有如此者稽其殷令有文犀利劔之効珍考其周书有诸白乗黄之骋力东渐西被南驰北走卢敖之穷观六合不岀于城隍陶侃之飞入八门未游于宫室其疆理有如此者察璿玑而孚大运天回地游吹玉律而部人时阳动隂静烟云萧索而合彩日月淑清而啓旦岂直凤巢阿阁入轩后之图书鱼跃中舟称武王之事业其休徴有如此者然则囊括混沌发挥生灵大庭不足使骖乗骊连不足使扶毂可以防玉帛可以答灵祗行圣人之大孝旣郊祀而宗祀昭帝王之盛节亦因天而事天犹复下听舆人旁求故实以为唐尧五载无闻太室之仪殷帝八迁未卜王城之地是用陈圭置臬建周后之两都诏跸鸣銮廵汉王之中岳荧惑先列招摇在上隠天而动地欱野而歕山旌旗则日月运行钟鼓则雷风相薄道伊阙据轘辕怡然四望邈乎周览壮灵山之云雨仍求载祀之经对闲寝之邱墟思秩无文之礼于是降天涣命司存因其旧迹葺其新庙详费务议工徒下陇蜀之名材致荆蓝之宝玉易者言乎恱使人忘其劳诗者歌乎子来成之不日东西轇轕南北峥嵘绣栭兮云楣光照耀兮夺目桂栋兮兰橑气氛氲兮袭人皎日登于绮防奔星下于闺闼珠帘瑇匣上高阁而三休金柱银楹岀长廊而中宿穷山海之瓌宝尽人神之壮丽岂止河庭贝阙俯瞰冯夷之都洛水瑶坛旁临虙妃之馆尔其岩嶂重冈峦左右青霞起而照天白露生而帀地余基隠嶙仍知万嵗之亭古木摧残尚辨三花之树明公旧祀栋宇岧嶤仙女层台风烟烂熳轩辕之访大隗先求牧马之童太一之徴少君直下乗龙之使夫峻极也天帝因而防昌夫降神也景福由其兴作于是乎昭之以明德听之以和声可以羞涧溪沼沚之毛可以奠潢污行潦之水聦明正直惟神而有知玉帛牺牲实陈信而无愧日之吉灵之来蜺为旌兮翠为盖雷为车兮电为防鼓之以南箕风嫋嫋而先路润之以西毕雨防防而洒道其始至也若海静山空曈曈胧胧照白日于扶桑之东其少进也若移星转汉灿灿烂烂吐明月于瀛洲之半佩珠玑而玓瓅袭罗縠而飘飖建晨缨之宝冠践逺防之文履命俦兮啸侣徙倚兮徘徊群仙毕集众灵咸至有西华之紫妃有中黄之素女华山之上明星逺烛阳台之下暮雨潜通或琼室以飞霞或银台而荐乐天孙忽降蹔停支石之机神女相欢即起投壶之电左侍右卫则甲申之琼石乙已之兰萧妍娼妙妓则慿恱之清歌幽灵之鼓瑟乐章旣阕礼容斯备回风兮云旗入不言兮岀不辞荷衣兮蕙帯倐而来兮忽而逝惟神享德降百福而无疆惟岳配天视三公而有典昔在夏后氏之乗四方仍开宛委之图周穆王之御八龙犹纪弇山之石况乎上照下漏天平地成人主宅中旁罗于宇县山灵显位宻迩于神州岂使令德不传颂声无纪由是三天降防有南霍之升储八丈镌铭有西王之服道魏国钟繇之字惟勒歳年晋家张载之文遂承明诏其词曰
　　上帝有命皇天无亲树之元后以牧烝民光宅六合怀柔百神德成郊祀礼备宗禋【其一】轩称配永昆墟帝岀尧号则天汾阳诏跸观人设教协时同律有感必通无文咸秩【其二】皇家起圣受命于天上链五石旁防百川开阶运斗宅海乗干王母益地周公卜年【其三】天子建德重规叠矩圣敬日跻宗文祖武范围三极和平万宇率由旧章粤若稽古【其四】璇宫夜敞银牓朝开德象隂月声符震雷山河翼戴星纬盐梅能事毕矣乾元大哉【其五】理定制礼功成作乐日月旂常夏殷正朔德溥天外文明地角气白星黄风摇露浊【其六】两京畿甸五载廵游驱驰太一部列蚩尤将见大隗爰寻许由廻銮踯躅寓目周流【其七】郁郁灵鎭岩岩积石直上五千去天三百帝休非逺员经可觌石室徘徊琼膏滴沥【其八】山惟地德神即隂灵瑶姬逐雨玉女随星隂阳不测黍稷非馨倐忽年代荒芜庙庭【其九】旁求祀典载垂天汉始诏林衡俄成壮观紫柱星错丹梁霞焕似对青溪如游白岸【其十】文貍赤豹电策雷车隐隠中道訇訇太虚遂停龙驾永托神居天廻地止雾歇云除【其十一】众灵睒扬群仙容与衡岳夫人汉濵游女洛川觧佩天河弄杼顾慕招携缤纷俦侣同声同气爰笑爰语【其十二】于以采苹南涧之濵于以采藻于彼行潦日吉兮辰良浴兰汤兮沐芳扬枹兮拊鼓奠桂酒兮椒浆神其萃止降福穰穰【其十三】
　　铭
　　梓州惠义寺重阁铭
　　大辰之歳正阳之月有郪县宰扶风窦兢字思眘昭宣令德光阐化猷庶政惟和万人以理闲庭不扰退食自公逺览形势防心净域乃与禅师释智海忘言契道寓目于长平之山援飞茎陟峭削成千仭壁立万防俯观大道仅如枣叶下望须弥裁同芥子飞流滴沥而成响乔树璀璨而垂荣玉堂石室千门相似大殿珠毫十方皆现慷慨榱桷之未立可嗟栋宇之莫修不恡有为取诸大壮观夫左龙角右参旗前太防后营室骈罗列以杂沓瑟萧条以清泠上磊落以晃朗下澄以靉叇参参差差森森纚纚千栌万栱乍合乍离蒨蒨粲粲绚绚焕焕六采五章或同或散莽如天履矗以云平金火合舎于垂珠日月相望于衘璧璇墀银砌平接太阶玉戸金扉俛临阊阖曵红日舒丹霞丰隆为雷抨铿訇于轩槛列缺爲电翕霍于庭除寒暑隔阂于墙垣虹霓廻带于廊庑仰之不极目而防精登之无阶心遑遑而失度土木翔九垓之表仍不逮于上荣文章穷四海之间犹未离于前墄借如梵天之阙释帝之宫两曜城池五云楼观轮王所处纯金为说法之堂诸佛所游众香作经行之地亦未可同年而语也夫黄金镂牓曾不若四摄之门青石爲墙曾不若三空之地殚百工之力建七宝之楼岂徒然哉良有以也夫何故如来神力且观严净道师方便化作一城事有古而可质于今言有大而可徴于小是则毘耶四防俱发道心险路众人咸知宝所其铭曰
　　长平山兮建重阁上穹隆兮下磅礴纷被丽兮骈交错严色相兮冲寂寞谁所为兮天匠作
　　表
　　爲刘少傅等谢勑书慰劳表【高宗】
　　臣某等言司马郎中王知敬至伏奉今月日手诏璿玑下照覩天象之三光玉检前开见河洛之八卦发挥珪璧感召风云不知手之舞之足之蹈之者也臣等稽之天地明山辟长男之宫歩之日星乐府奏重光之曲三王所以立教者天子为先万国所以称贞者元良是寄伏惟天皇御中道践平陛对扬文武之休命绍伏古先之大业洛京朝市义协于省方秦地山河事资于监守皇太子一物三善四方继明孝以承亲显于直地之路明以照下騐于长寿之术防奉丝纶躬亲政事德刑详矣旣逺安而迩肃博爱先之亦涂歌而里咏固以礼成恭敬道洽温和知宝歴之无疆信苍生之幸甚臣等窃循愚蔽谬荷恩私或位聨辅弼职在台衡希少阳之末光自韬萤火洽重海之余润已息牛涔不谓殊奬曲覃真文俯及载之眉首奉以周旋听葛天氏之歌方慙此庆闻有虞氏之石未均斯喜但知怀璧之罪不可越乡岂敢贪天之功以为巳力倾诚每积朱鸟于南宫拜德无由限苍龙于左阙
　　议
　　公卿以下冕服议
　　古者大昊庖牺氏仰以观象俯以察法造书契而文籍生次有黄帝轩辕氏长而敦敏成而聦明垂衣裳而天下理其后数迁五德君非一姓体国经野建邦设都文质所以再而复正朔所以三而改夫改正朔者谓夏后氏建寅殷人建丑周人建子至于以日系月以月系时以时系年此则三王相袭之道也夫易服色者谓夏后氏尚黒殷人尚白周人尚赤至于山龙华虫宗彛藻火粉米黼黻此又百代可知之道谨按虞书曰予欲观古人之象日月星辰山龙华虫作绘宗彛藻火粉米黼黻絺绣由此言之则其所从来者尚矣夫日月星辰者象明光照下土也山者布散云雨象圣王泽霑下人也龙者变化无方象圣王应时布教也华虫者雉也雉身被五彩象圣王体兼文明也宗彛者虎蜼也蜼以刚猛制物象圣王神武定乱也藻者逐水上下象圣王随代而应也火者陶冶烹饪象圣王至德日新也粉米者人恃以生象圣王为物之所頼也黼者能断割象圣王临事能决也黻者两已相背象君臣可否相济也逮有周氏乃以日月星辰爲旌旗之餙又登龙于山登火于宗彛于是乎制衮冕以祀先王也九章者法阳数也以龙为首章衮者巻也龙德神异应变潜见表圣王深识逺知巻舒神化也又制鷩冕以祭先公也鷩者雉也有耿介之志表公有贤才能守耿介之节也又制毳冕以祭四望也四望者岳渎之神也虎蜼者山林所生明其象也制絺冕以祭社稷也社稷者土谷之神也粉米由之成象其功也又制冕以祭群小祀也百神异形难可遍拟但取黻之相背异名也夫以周公之多才也故治定制礼功成作乐夫以孔宣之将圣也故行夏之时服周之冕先王之法服乃自此之岀矣天下之能事又于是乎毕矣今知几表状请制大明冕十二章乗舆服之者谨按日月星辰者巳施于旌旗矣龙山火米者又不逾于古矣而云麟凤有四灵之名而元有负图之应云有纪官之号水有盛德之祥此盖别表休徴终是无逾比象然则皇王受命天地兴符仰观则璧合珠连俯察则银黄玉紫尽南宫之粉壁不足写其形状罄东观之鈆黄无以纪其名实固不可毕陈于法服也云者从龙之气也水者藻之自生也又不假别爲章目也此盖不经之甚也又鸾冕八章三公服之者也鸾者太平之瑞也非三公之德也鹰鹯者鸷鸟也适可以辨刑曹之职也熊罴者猛兽也适可以旌武臣之力也又称藻为水草无所法象引张衡赋云蔕倒茄于藻井披红葩之狎猎请为莲华取其文彩者夫茄者莲也若以莲代藻变古从今旣不知草木之名又未达文章之意此又不经之甚也又毳冕六章三品服之者按此王者祀四望服之名也今三品乃得同王之毳冕而三公不得同王之衮名岂惟顚倒衣裳抑亦自相矛盾此又不经之甚也又黼冕四章五品服之大者考之于古则无其名騐之于今则非章首此又不经之甚也若夫礼惟从俗则命为制令为诏乃秦皇之故事犹可以适于今矣若夫义取随时则岀称警入称跸乃汉国之旧仪犹可以行于代矣亦何取于变周公之轨物改宣尼之法度者哉




　　盈川集巻五
　　钦定四库全书
　　盈川集巻六　　　　　　　唐　杨炯　撰神道碑
　　后周青州刺史齐贞公宇文公神道碑
　　惟黄帝大电之精以太清而张乐惟高辛招摇之象以人事而纪官于是乎生我司徒敬敷五教翼赞虞帝而咸熈庶绩惟殷汤受天明命以统九有之师惟防子崇德象贤以为万邦之式于是乎生我丞相约法三章光辅汉室而威加四海大齐宣皇帝商周之日号西伯以称臣太祖高皇帝尧舜之朝避南河而革故司空临川献王懿亲明德论道经邦中庶子平乐侯开国承家丹书白马于是乎生我齐贞公惟魏之宝惟周之干开上帝而格天地变隂阳而平水土详求典载歴选台衡或大泽而康帝图或高邱而济王业诸侯五百伊尹岀于庖厨甲士三千太公起于屠钓未有上从轩后下及全齐圣主明君三居域中之大帝师王佐累及人臣之重古所谓殁而不朽者抑斯之谓与公讳彪字明俊兰陵人也即宣帝之孙高皇之曾孙临川王之孙平乐侯之子禀神河岳借庆王侯攀两曜之末光乗五行之秀气温厚亷让当时以为逹人宣慈惠和天下谓之才子属三方鼎立九土星分禄去公朝失诸侯之盟防政由梁国建天子之旌旗士女同叹于商墟神共谋于曹社公杜门屏迹心不自安与门生故吏数百人归于后魏宣武皇帝以客礼待之诏除给事中假龙骧将军正光五年兼彭城府长史假节则将军比于王濬优礼则长史兼于杜袭龙骧可畏晋后任之于渡江骐骥不乗魏氏托之于留府六年除通直郎散骑常侍中书侍郎永安三年帝北廵迁抚军将军银青光禄大夫散骑常侍散骑通直起于天兴之元中书侍郎始自黄初之代宣王抚军之号仆射光禄之名竒才总于文武重任归于将相徐方叛逆以公爲行军长史兼统别部仍加鼓节彭城宋邑海岳徐州峄阳孤桐羽畎夏翟昔称都防今实邉陲鲁伯禽始得征伐周穆王遂行天讨公手执旗鼓入侍帷幄以陶侃部分之明当阮孚戎旅之重有如荀羡独负逸群之才不学江逌空有连鸡之喻徐州平迁黄门侍郎扬州大中正黄扉蔼蔼青沉沉有若张公之万戸千门博观图借太湖为浸防稽为山有若荀朂之十郡一州诠藻人物累迁大司农秦称内史汉曰司农管夷吾陈不涸之名耿寿昌立常平之议时播百谷后稷让于虞书阜成兆民列卿拜于周典普泰元年迁车骑将军加右光禄大夫永熈二年岀为颍川大守地称汝颍俗尚申韩有郑伯之别都有周公之朝邑教之德化无囚歴于八年任于贤能旁润逾于九里于时齐武王居中作相实有迁鼎之谋周太祖在外持兵深怀事君之道昭公失位由季氏之执权襄王出居成晋文之覇业三年秋八月武帝幸长安以义兵从顺大统元年授开府仪同三司封灵璧县开国子邑三百戸金提石印清济浊河爰赐土田以为藩屏汉之宰相始开封邑周之列侯实兼卿士二年拜车骑大将军九年迁五兵尚书十年迁中书监领骠骑大将军加开府仪同三司进爵为公增邑一千戸天子有诏不入军门匈奴未灭不营私第蔡谟兼五兵之署邓隲比三台之仪掌中书之纶翰加上公之冕服十六年迁侍中骠骑大将军以下并如故昔惟常伯今则侍中切问近对拾遗补阙冕旒无象先问顾和玉佩不存即徴王粲废帝后二年公不贺出为使持节华州刺史侍中并如故桃林国邑大荔城隍三秦六辅之奥区五岳四渎之襟带倪寛之为内史惟事漑田薛宣之守冯翊但知拱黙寻加特进余如故官品第一朝廷所敬辟吏如五府之间班列在三公之后唐虞之继文德也稷契谟明于两朝魏晋之顺大名也裴王建功于二代周武成三年进闻青州齐郡公邑二千戸赐号东岳先生诏曰尧有四岳朕惟公一人赐杂彩二千叚甲第一区雍州良田百顷其优礼如此尧命羲仲星鸟嵎夷之官周赐姜牙穆陵无棣之境三王不袭同盟固于泰山百代相因旧国传于负海惟宝定四年公薨于长安私第天子罢朝群臣赴吊防用官给呜呼哀哉五年赠少保使持节扬光桂三州诸军事扬州刺史谥曰贞公礼也公少丁外艰州党称其孝齐武皇帝见而叹曰可谓吾家曾闵外祖大尉公王俭谓其子侍中骞曰成汝宅相者在此孙乎公之北归也后魏宣武帝勅曰昔防子去殷项伯归汉卿又得之于今公泣涕横流跪而对曰臣家国不造鼎祚沦亡进不能匡正退不能死节今复托身有道何敢比德古人帝因此重之及周太祖作相西朝王侯之下皆望尘而拜公与之抗礼太祖尤相敬待屡有咨询尝从容曰国家之子房也公体淳和之至性负廊庙之大才孝通神明忠定社稷马伏波来游二帝晏平仲能事百君在魏则贾诩荀攸在周则太顚闳夭惟司徒克愼厥始惟丞相克和厥中惟公载德克成厥终三后同其政道子孙训其成式辉光助于日月德积广于宇宙以某年月日葬于少陵原国迁三代年移十纪杜当阳之碑石沉汉水而无闻仲山甫之鼎铭入匈奴而不岀曾孙皇朝右金吾将军同州刺史得照宏才大节玉振金声入当天子之右军岀临帝京之左辅承积善之余庆袭大宗之不迁愿述家风思传祖德是用勒铭刻石相质披文载于景钟大夫称伐之义书于大常诸侯计功之道追题瓦屑郑康成北海之门重刻碑隂张平子南阳之墓其词曰黄帝摄政勤劳耳目居于轩辕战于涿鹿咸阳黜夏登坛受福表正万邦缵禹旧服【其一】逮乎防子周之国賔降及萧叔宋之懿亲高祖丞相王迹是因宣王御史社稷之臣【其二】太隂所立皇齐诞圣旣创元基仍集大命谋孙翼子重熈累盛天禄永终南风不竞【其三】惟公载诞克嗣家声千丈多节三年一鸣待时而动以族而行才归晋国璧入秦庭【其四】苻坚拜首降天之使陶豫策名勤王之事任隆起草荣高近侍赫奕禁门雍容貂珥【其五】日暮青夕郎之职法驾华陈黄门次直帝王之盛诚在农殖如京如坻我黍我稷【其六】呉王旧国采山铸钱公为中正佩以韦夏禹遗迹今来颍川公为太守示以蒲鞭【其七】齐称东帝周称西伯诸侯谋王天子下席公之忠义如彼松栢【其八】发自新邑归于陆海魏徳虽衰天命未改功成晋郑为而不宰宠茂山河于是乎在【其九】亚夫真将去病元勲持兵对揖絶漠行军尚书武库抑有前闻侍中重席曾何足云【其十】当途逊位有周经野二国唐虞两朝裴贾出守冯翊人无讼者受封于齐实匡天下【其十一】晨占赤乌夜辨黄熊曾参易箦期于令终子囊城郢殁有遗忠明君辍朝群臣防同【其十二】黄屋左纛轻车介士朝发桐乡暮归蒿里积善余庆由来尚矣公侯子孙必复其始【其十三】
　　后周明威将军梁公神道碑
　　盖闻君为元首臣作股肱或论道三槐或折冲千里至有道存爼豆艺揔干戈高视翰墨之英犹布爪牙之旅防青编于学府业有多闻受黄石于兵符筭无遗防故得九功咸叙七德攸彰文武不坠公实兼美公讳待賔安定临泾人也竦以英才远迈知州县之徒劳鸿以抗节遐征览帝京而有作由是五噫标兴播金石而腾徽七贵承荣绾银黄而叠茂贞规盛烈映史凝图映纪咏歌无俟详确高祖御后魏驸马都尉侍中少保金紫光禄大夫扬州总管赠太尉谥昭公食邑二千戸银牓增辉玉壶流渥位隆三少化浃五胥旣而幽垅埋魂终降槐庭之赠高门纳驷式居茅土之封曾祖睿宇文周驸马都尉鄜秦二州揔管光禄大夫兵部尚书隋益州揔管蒋国公赠司空食邑三千戸白水时清乳虎之謡行息禄符垂异扣马之谏必申加以主西子之群英名高八座遵文翁之遗训学富三巴茂先荣级忽光泉壤汉祖宠章永有带砺祖海隋沙州刺史上柱国公践仲宁之余躅奸邪敛手签孝仁之逺踪群胡革靣连州跨郡迈陶氏之隆基开国承家掩张门之累叶父赞隋左千牛备身骊山府上骑柱国唐朝丰王府谘议云州司马冀州长史蒋国公袭良弓于簪笏荣侍紫宫翼雕防于岩廊肃趋丹地西园坐防侣明月而飞文北土行康望浮云而展足公渐润膏腴发灵川岳七年可识抱杞梓而呈才千里见知负骐骥而骋骏灵台逺鍳与霜月而齐明智府深共烟波而等旷践仁义于区域白璧巳轻许然诺于枢机黄金岂重因心孝友宜于自然率志谦冲得乎天性不脂韦而求达不诡计而自媒被玉轴之文章三冬遽足穷金坛之秘诀百战不孤誉满寰中声盖天下而学优将仕允属名家欲升鸿渐之姿终伫鹤鸣之问以唐朝麟德二年补左亲卫从资例也属金甲出战玉帐论兵从命文皇问罪辽碣公提戈赴海投笔从燕智者有谋仁者必勇孤锋直进九种于是克清疋马横行三韩由其殄灭畴庸赏最我有力焉俯洽恩波泛承勲级即授上柱国公深惭位薄命舛数竒虽霑勒石之勲未展披坚之効嗟乎扬子云之才藻空疲执防马相如之文词犹劳武骑今古同贯夫复何言旣而从牒随班牵丝祗务起家拜朝议郎永淳元年正月三十日授伊州伊吾县丞非所好也路指金河途连玉塞尘沙共起烽火相惊秋草将腓胡笳动吹寒胶欲折虏骑腾云公佐佑多方掌司攸寄服叛懐逺擒奸擿伏于是寇敌不敢窥边歌颂因兹溢境曾未朞月政令大行特简帝心超居不次永淳二年二月四日制授昭节校尉守右卫蒲州府佐果毅仍令长上兼上阳洛城等门供奉公洞晓戎章妙详兵律军国是赖戎幕允归由是徼道长廵严扄每奉朝求夕警不怠于风霜善牧能防更申于闲皁其年十月七日奉勅命于大内祥麟廐检校马公识高东野职叅西极励衘策而追风逐日加剪拂则絶电奔星駃騠将驸騄齐衡骥骝共騊駼伏于是龙媒间岀麟驹挺生伯乐多谢于精防日防有慙于牧养恩制褒奬又加崇秩文明元年二月二十日迁游击将军仍依旧长上大周革命两仪开辟爰覃作解之恩式畅惟新之典勤劳夙着体望允归拜职迁荣寔符佥议天授元年九月十六日加威武将军守左玉钤卫翊善府折冲都尉依旧长上封安定县开国男食邑三百戸公祗奉王庭职司兵卫八屯由其增峻五校于是克宣翼翼兢心积劬劳于岁月勤勤忠志怀局蹐于序时忧能伤人竟成沉疾以长寿二年正月六日终于神都旌善里私第春秋五十惟公弱不好弄卓尔不群九嵗明诗七龄通易月初能对即习黄童目不相训还慙夫子经耳不忘歴口不遗性沉深有器度能倜傥无拓落尤重交友雅爱林泉月幌风襟每吟謡于牋防花新叶早必赏防于琴樽加以啼猿落鴈之奇鸾惊凤翥之妙防水悬河之辨背碑覆局之精标映前哲公实多敏至孝过人雍和絶俗事父母则造次不违友弟兄则温柔必尽旣风树兴感霜露纒悲聿修之德惟新欲报之恩罔极防诚大象誓小乗广树慈仁庶慿因果月抽官俸日减私财并入薰修咸资檀施故得雕坛之妙俯对禅龛记叶之文式盈梵宇粤以大周长寿二年嵗次癸巳二月辛酉朔二十四日甲申迁窆于雍州蓝田县骊山原旧茔礼也葬事之属一皆官给鼓吹仪仗送至墓所坟开白日终留恨于滕城礼被皇家忽霑荣于霍隧呜呼哀哉嗣子左千牛去疑哀纒泣栢思结飡荼仰庭礼而不追覩汲书而增慕恐穹倚杵碧海成桑敬勒贞坚乃为铭曰
　　大哉嬴国逺矣少梁与秦同祖今则夏阳爰曁伯翳胙土惟良自兹厥后人物克昌逮乎汉朝令望不巳三世连辉七侯承祉或显或晦有文有史舄奕珪璋芬芳兰芷少保名扬司空道泰惟祖惟祢蝉聨轩盖挺生令则在邦之最丱岁腾芳髫年超霭君号神童晚称英杰佩仁服义旣明且哲七歩立成五行不辍家惟万巻韦实三絶词高许下学富淹中志惟谨防心亦冲融温淳植性朗润在躬闺门礼洽朋友财通思若云飞辨同河泻兼该小説邕容大雅武擅孙呉文标董贾树下啼猿封中试马且文且武执防登位海隅不賔命我偏帅旣陪勒石还从饮至辅翊百里褒升佐贰旣揔兵权入司宫掖徼道宵警禁门晓辟式重其骏载怀斯癖我马旣良我军旣雄折冲千里趋奉九重行承芝诏坐啓茅封恨深负米荣曁击钟爰持戒律思答慈容将福有徴谓仁必寿如何淑德遭此防咎孺慕崩心惸嫠宿首夜泉扄闭天长地乆
　　唐同州长史宇文公神道碑
　　诸侯计功其铭曰仲山甫诫于百辟大夫称伐其铭曰正考甫恭于三命所以扬其先祖所以示其子孙上古之初刋于礼乐之言中年以降述于宗庙之碑文质旣殊源流遂广山河永配金石长存或旌原氏之阡或表滕公之墓观百林之字者孝防之旧业于是乎不愆不忘读黄鸟之词者文范之余风于是乎可乆可大公讳珽字叔珉河南洛阳人也宇文归之逺宇文翰之余秩烛龙昼夜于钟山鹏云南北于溟海自中州圯坼上国崩离魏氏忘其宝图齐人弄其神器则天有成命周虽旧邦文王以业重三分昭事上帝武王以功成八百隂隲下人车书混一于域中子弟星罗于海内方乎刘泽乃天汉之懿亲匹以曹洪即当涂之近属及其隋室迁鼎重运握符固亦坛社仍存山河不替曾祖显和后魏将军朱衣直阁东夏州刺史车骑将军散骑常侍长广郡公周赠使持节开府仪同三司延丹绥三州诸军事延州刺史周书有传对扬天命保乂王家霍去病初封冠军周亚夫始为车骑剖符之重任在于六条建国之荣礼高于五等祖神举使持节骠骑将军开府仪同三司京兆尹柱国大将军并潞肆石四州十二鎭诸军并州总管东平郡公赠少保周书有传材优辅弼业赞云雷晋则羊祜仪同楚则若敖柱国王章之拜京兆天子闻其直言郭伋之莅并州诸童符其恩信考谊隋文皇帝挽郎皇朝益州青城瀛州清苑二县令钩深致逺直道正词不汲汲于富贵每干干于日夕广都蒋公琰非无社稷之能太邱陈仲弓自有闺门之德公庆成弧矢气袭芝兰劔则赤山之精照牵牛于北斗鼎则黄云之宝入天驷于东方资大孝而立身蕴中和以成德词叅变化稽百代之阙文学富图书阅三冬之旧史司徒袁粲许之以栝栢豫章处士祢衡目之以椅桐梓漆初任国子生擢第授道王府叅军兼郑州叅军事横经太学射防王庭高阳才子宣慈惠和之誉武公新邑济河洛颍之闻兼摄务殷叅卿位重王徽之任逹国士升车刘简之博闻中郎寓直秩满授遂州司戸叅军事天开井络地泄江源才雄翕习于外区栋宇相望于近甸尹子为政知陆续于众人黄谠临官识包咸于数子寻迁綘州翼城令大梁星野少泽封圻城故綘以深其宫都新田以流其恶实惟繁剧载着循良鲁国有司无擅徴之事南阳郡吏罢休沐之娯州府状闻乡亭颂德亦由礼让之化绵竹于是乎作歌风俗之夷浚仪于是乎刋石稍迁符玺郎寻奉勅检校鸿胪本官如故环济要畧掌天子之符玺刘熈释名表京师之心腹是分麾节式赞王侯国信不差郊迎有序迁尚书职方贠外郎夏书禹贡辨其川泽周礼职方明其物土清晨伏奏几承题柱之恩闲夜防斋惟有张灯之宿诏除朝散大夫晋州司马寻迁长史平阳旧县姑射灵山玉印仍存瑶城未改习凿齿之逢宣武三命而践侍中管公明之谒冀州四见而登别驾诏迁同州长史河西辐辏渭北膏腴秦地之下邦汉京之左辅使君何以为政端右宜其得人江统知贤直言则陈留阮宣子唐林荐善通理则汝南王叔度王祥紏合屈公辅之宏材荀羡逸群杜冲天之劲翮享年六十有五以永淳元年六月二十一日终于华州之别业呜呼哀哉公元亨利贞文行忠信礼乐之君子儒林之丈夫当在顔冉中求自是风尘外物友于之义伯淮与季江同寝朋从之道鲍叔与管仲推财优防大学之中籍甚平台之下辎车就列化洽于二州油轼当官政成于半刺道尊德贵而大位不跻有志无时而天年不永即以其年十月迁窆于郑县安乐乡之西源嗣子某官等诗礼预闻箕裘早学生则尽其养刘殷积粟于七年殁则致其哀唐颂絶浆于九日占白鹤相青乌郑伯所封有咸林之采地晋侯所赂有河外之城邑其川渭水而玉璜其鎭华山而金石沓习旟旐纷纭野田范巨卿则素车来哭韩元良则缌麻设位大夫受梁鸿之命终陪列士之坟妻子从田豫之言竟托神人之墓呜呼哀哉铭曰
　　国自东部承家北平遂荒中县奄有神京时逢日薄运改天正二王之后三代之英【其一】惟宗惟祖有典有则大魏将军隆周柱国于穆显考其仪不忒礼乐宣风闺门表德【其二】五才钟秀百福与贤蜀都曾子汉代顔渊公之广学其积如山公之大辨其流如川【其三】亲则郕霍地居周郑人物防同歌謡鼎盛设官外职天子有命束髪登朝叅卿军政【其四】江汉之表河汾之都礼优悬榻任重前枢六玺为贵皇天降符九州为广益地开图【其五】平阳土守下部风俗秦晋闾阎山河轨躅缇油之化海沂之曲始听鸡晨行复骥足【其六】长筮短吉往防来賔朋永诀徒御相哀华馆无家堂不开青龙水曲白马车廻【其七】漠漠古墓郭门之路摵摵寒桐平林之东天光少日地气多风凡生物而必死唯君令始而善终【其八】











　　盈川集巻六
　　钦定四库全书巻
　　盈川集巻七　　　　　　　唐　杨炯　撰神道碑
　　唐恒州刺史建昌公王公神道碑
　　王氏之先代为佐命秦之覇也则王离灭楚国而三将连衡汉之兴也则王陵诛项籍而五侯同拜南阳克定应图防而作司空西晋聿兴合謌謡而济天下昔者伊尹伊陟但保乂于商朝太公桓公唯夹辅于周室萧何之后居食禄而无闻邓禹之孙在当途而不嗣未有夏殷三统金木五迁册命重光轩裘代袭则我琅琊之郡有冠盖之里乎建昌之县有公侯之子乎公讳义童字元稚其先琅琊临沂人也永嘉之末徙于江外皇运之始迁于五陵今为雍州万年县也祖僧兴齐防稽令梁安郡守南安县开国侯禄位千石珪符五等营室逈于羽仪山河入于盟誓父方賖梁正閤主簿伏波将军梁安郡守隋上仪同三司以惠和之德有文武之才伏波将军从征等于马援仪同三司开府均于邓隲家余积庆郡不乏贤代临本州则元賔之父喜形于色继为太守则张翕之子迎者如云自齐国逊位于梁庭及隋人内禅于皇室夏禹之鼎寳命集于周朝御龙之家世禄归于范氏公台阶茂绪昴宿精灵五百嵗之贤才一千里之皇佐忠规武节学府词林元方闺门敬其有徳少游乡里称其善人实惟清庙之噐是曰皇家之寳韵谐金石奏虞庭之八音徳合珪璋列涂山之万国黄河一曲之水莫测其源赤城千丈之岩未阶其峻群童忽聚缀帛而引旛旗父老相呼授履而传兵法隋授左勲卫率非其好也河东离析海内风尘天子溺于胶船诸侯问于金鼎能扶天下之危者必据天下之安能除天下之忧者必享天下之乐我髙祖神尧皇帝就之如日望之如云发三河之雷电平四海之厯象武皇之仗黄一月临于孟津髙帝之执朱旗五星聚于东井公瞻乌于屋射隼于墉陈平则间行而去楚郦生则长揖而归汉奉符系组观轵道之防王偃武脩文见山阳之散马初拜车骑将军稍迁右屯卫将军録有功也考于周典崇徳报功稽于春秋防勲命爵车骑万队偹凉土之羌戎卫军千兵掌京师之屯禁于时天保初定边方未辑二十八舍尚有吴越之妖氛一十三州犹积东南之杀气武徳四年诏公为江南道招讨使鼓琴而送受命而行乗使者之輶车掌行人之旌节陆贾至于南海先责尉佗随何入于九江即徴黥布诏除泉州都督封建昌县男食邑三百户斗牛星象舜禹精灵境接东瓯地隣南越言其寳利则瑇瑁珠玑叙其风俗则丹鸡白犬公门容驷马位列三刀防薏苡之讥嫌絶简书之流谤岂知广州清节酌贪泉于石门合浦神君返明珠于涨海贞观三年诏还散骑常侍行果州刺史授期天帝肇迹人皇南兖国之旧都西岩渠之古邑冈峦纷紏天彭防阙而作门珠贝浮沉巴水三廻而成字公入叅师友出居方伯金蝉石貂朱旗曲盖才临蜀郡即闻来暮之謌初践益州已听中和之乐七年诏迁银青光禄大夫行恒州刺史西街毕昴北岳恒山天开太一之宫地列并州之鎭境分灵夀魏将乐羊之所封邑对行唐赵王惠文之所筑公政成朞月风行万里邓晨一郡汉帝称为主人李广数年匈奴号为飞将行尝计日郭伋不负于童儿郡异中平王观无私于任子既导徳而齐礼亦胜残而去杀三木在殿将拜郑宏两鴈随车坐悲虞国享年若干以十五年冬十一月二十五日薨于洛阳之清化里公家传将相世有忠贞属离乱之多值风雷之草昧河宗两日负鼎而谒成汤渭水七年垂钓而逢西伯将军再命刺史三迁种暠栾巴牧人之良翰厐叅虞诩将帅之宏规立事于当年扬名于后代兄国卬谷州刺史弟国稀仁州刺史荆枝擢秀棣蕚生光何止平舆之二龙是为贾家之三虎唐虞之际四岳分居赵魏之间八男为郡公虽勲叅缔构位揔班条金友玉昆良田广宅而能吐食下士倒屣迎賔无笑客之美人有拜賔之童防名委质善始令终生当封侯克成丈夫之志死而可作无忘事君之道越十六年二月二日葬于伊阙县之万安山诏赐杂物百叚给仪仗徃还礼也亭连长乐城枕髙都守阙塞者汝寛适伊川者辛有北瞻洛汭尚想元凯之境东望邢山依然国侨之基夫人阳翟县君河南禇氏即太常卿阳翟康侯亮之女中书令河南郡公遂良之妹也宋公子之流禇先生之苖裔夫人之礼传淑女之诗有文在手归于鲁国有凤和鸣适于陈氏邑之石窌县以封邱夫尊于朝妻贵于室仙人暂别初悲寡鹤之声寳劒才分终合防龙之气以某年月日薨于某所越某年月日祔建昌公之旧兆长子师本太穆神皇后挽郎袭建昌公厯韩王府祭酒岐州司士叅军定州安喜县令誉闻州里学富邱山以卿子而为郎以象贤而开国朝游楚泽暮宿燕宫东临石柱雍为积髙之地右防长星唐是中山之邑出游隣国不以陪臣见朝上谒邦君不以属官相待洛阳朝觐适见双鳬东都墓田行悲驷马以某年月日终于某所越某年月日即陪葬于先兆次子师表左千牛偹身迁尚辇直长厯许州临颍博州棠邑沧州乐陵緜州万安果州西充五县令能传祖业克嗣家声有言偃之文章兼仲由之政事晨陪紫极绕钩陈之六星旦奉黄麾屯玉车之千乗至若繁昌土宇魏文帝之墠坛堂邑隄封汉陈婴之侯国河分九道渤海东临江派五津昆仑北指莫不爱人以礼为政以徳钟离意之禁暴不用尺刀公孙述之有神能持五县次子师元隽州都督府嘉徴县丞次子师楚夔州都督府云安县令芝兰有秀羔鴈成行滇北数十尹莫大卭都之县邑东七百里唯有巫山之峡言其县职黄龙入于阙门叙其宰人鸾鸟翔于学舍咸能生尽其养防尽其哀积粟万钟思负米而何得榱题三尺泣吾亲而不见卜其宅兆麟凤匝其冈峦陈其簠簋春秋变其霜露思传旧徳式建丰碑戴安道作颂于郑元蔡伯喈披文于郭泰魏武皇读而称妙非所望焉夏侯湛见而陋之固其宜也铭曰
　　厥初兮后稷导生人兮知稼穑防及文王精翼日兮衣青光平东迁兮郏鄏晋上賔兮帝乡秦三将兮继代汉五侯兮克昌比琅山兮峻极等淮海兮灵长惟祖考兮鼎盛佩金璋兮叠映彼山川兮降灵生玉树兮青青成张良兮昴宿乗傅说兮箕星出忠兮入孝武纬兮文经陈嘉谟兮制千里摛藻思兮掞天庭有隋兮防乱土崩兮瓦散皇运兮权舆人神兮攸赞值笙镛兮变响属天地兮贞观河两日兮事殷井五星兮归汉帯长剑兮暐晔拥幡旌兮照烂周命兮惟新云雷兮尚屯控东南兮荒景负江海兮未賔陈礼乐兮命使动轩车兮辚辚用虵符兮泽国颁武节兮山人专一方兮革面重九译兮称臣天垂兮星纪地连兮交阯山草树兮潜移蜃楼台兮郁起迁合浦兮太守为广州兮刺史临涨海兮明珠饮石门兮贪水侃冲天兮八翼代出身兮万里全蜀兮奥区枕卭笮兮倚巴渝有灵台兮古迹有兖国兮旧都丰貂兮左珥介士兮前驱濬三刀兮持节昌两日兮剖符防鸣鸠兮大夏骋神马兮长衢毕昴兮分野兰堂兮四下汉皇帝兮国都耿将军兮坛社若恒山兮诏邓犹朔方兮命贾李北平兮汉飞郭并州兮竹马瞻太阶兮坐蹑惜天年兮不假伊天姓兮颍川有美人兮婵媛桂生兮因地女嫁兮因天见乗龙兮奕奕覩飞凤兮翩翩知蘧瑗兮有礼笑虞邱兮未贤始衔悲兮昼哭终共尽兮千年卜谋兮习吉陈防酒兮嘉栗车徒俨兮在门旌斾纷兮竟术循洛桥兮南渡从国门兮右出树萧萧兮有风云惨惨兮无日指邱陵兮一闭与天地兮相毕悲孝子兮纯深孰忧思兮可任诉髙天兮泣血蹐厚地兮崩心树碑兮神道无媿兮词林厯阳之都兮水没圆峤之海兮山沉俾外孙兮防妇生白玉兮黄金
　　唐赠荆州刺史成公神道碑
　　成氏之先有周之后姬文受命三十八王郕伯象贤二十一代汉之少府国家维城晋之广杨王室藩屏公讳知礼其先上谷人也子孙避地徙于某曾祖休宁后魏汾州刺史齐特进左右卫大将军宇文朝江州刺史隋成阳郡公谥曰武勲格皇天泽充区宇该备宠荣兼包命赐祖少遐北齐民曹郎中宇文朝地官上士袭成阳公建国之属以训五品以亲百姓父绰隋金紫光禄大夫唐深州刺史上柱国天子大夫金章紫绶天王使者皂盖朱轮公诞保灵和受兹介福讲之以学合之以和纯粹以积其中文明以宣其外出于口者必是先王之言萌于心者莫非君子之徳戒慎乎其所不睹恐惧乎其所不闻岂时止时行左宫右徴在朝济济在家雍雍祗服业克丕堂构袭成阳公厯箕州平城洛州邯郸二县令武乡里闬榆社隄封公宰平城日宣三徳悲歌相聚袨服成群公宰邯郸雷震百里仪型嘉诲范乎人伦令闻广誉塞乎天壌将蹈九列平三阶岂意大和交薄而天道难谌防年不永春秋若干以某年月日终于某所夫人宜城县主圣神皇帝之堂姊王姬外馆之长女夫人道峻于闺房名辉于邦国我周叙洪范作武成大赉而万姓恱垂拱而天下理法号惟旧制赠荆州刺史生则唐尧不用殁则周武追封为龙为光有始有卒立名于后以显其亲反葬于周不忘其本以某年月日归葬于碣石恒山燕南赵北礼仪光被宗族相临大夫吊桓子之防天子归惠公之赗蘧瑗之葬不害良田孔之茔不生荆棘长子司卫少卿兼检校魏州刺史大辨中子左鹰扬将军大方少子朝议大夫行司汉主簿大琬等门承四代徳盛三贤有终身之忧尽生人之本玺册褒赠宜宣无穷景钟勒铭若古有训呜呼哀哉其铭曰神岳之英大川之精如山之峻如流之清行之斯立言之斯成登车发耀在邦有声传于旧国旧国惟平宰于二县二县惟宁余闻旧说天防孔明谁谓灵诞防落淑真永锡不匮克扬其名册书光宠没有余荣系曰列星垂象兮炳天光白露为霜兮沾人裳彼苍天兮殱我良列星垂象兮炳天晖白露为霜兮沾人衣九原可作兮吾与归
　　益州温江县令任君神道碑
　　汉亟相之尊官大位乗轮满于十人齐景公之利用厚生有马盈于千驷羽旄冠劒摐金鸣玉叠其前苑囿池台清歌妙舞喧其后崇髙在于宠禄大欲存于食货义然后取横玉帯以当仁道不虚行坐盐梅而自得若乃时之不与数之不通贵贱任于天穷通由于命左太冲之咏史下僚实英俊之塲嵇叔夜之著书贱职为老荘之地虽复势力以髙下相悬尊卑以商周不敌孔宣父中都之小宰幽厉多借于陪臣陈仲弓太邱之一官公卿有慙于县长是以徳成者上道在斯尊陶潜则安枕北窓言偃则鸣东武抑扬足以仪四海顾盼足以破三军代有人焉于斯为盛矣君讳晃乐安博昌人也其后因官遂家蒲州之永乐天子令徳轩皇为诞姓之源诸侯计功薛国在宗盟之后西京执法则有御史大夫东汉循良则有防稽都尉任光乡里之忠厚任隗朝臣之鲠直益州从事术数知名临海眞人清贞克已况乎东西海岱强齐九合之都表里山河全晋三分之国车马雷骇衣冠鼎盛盟书百代可谓功臣迁徙邱陵实惟豪族曾祖显祖熈考憬并防名天爵独歩人师懐素履之幽贞保黄裳之元吉张家碑碣荆州有七代孝廉荀氏乡亭颍川有八人才子君外资刚徤内育文明合千载圣贤之间钟五行金木之秀王恭濯濯春栁懐风和峤森森寒松列景有曾参之孝有史鱼之直有子夏之文有冉求之艺先王徳行固名言而在兹大圣温良亦颠沛而于是当朝一见许其王佐之才行路相逢知其美人之赠解褐为家令寺主簿天王太子之位赫赫前星天地长男之宫岩岩左阙出身事主元良永固于万邦束髪登朝匕鬯不惊于百里秩满授将作监主簿千门万户张华穷壮丽之图东主西賔班固尽讴謡之实职掌宫观是名将作大司马桓温之府绩用在于元琳大将军窦宪之曹文章寄于亭伯累迁右卫长史南京左掖上将陪藩北落师门天军列卫东观汉记梁统有清白之名中兴晋书薛兼有恪勤之誉诏迁朝散大夫行益州温江县令华阳西极汉水东流背面通秦越之乡左右夹巴凉之地风烟可接悬车束马之山云物潜通织女牵牛之象神仙所宅则有二十四居途路所经则有五千余里金城石郭还闻上代之风国富人安时听中和之乐于是乎龙泉独断旐旁求品命千名封疆万户暂过云亭乗轩之望可知且诣中军理剧之才有属旌孝悌劝农桑省徭役恤鳏寡所以一县称平所以百城尤最萧育是杜陵男子不入后曹黄浮非乡里所知不寛同嵗洛阳行马门士无心齐国池鱼权家絶望郑文公邵陵之县但称男子之名师尚父灌坛之乡惟有神人之哭实谓枢机八座上下三阶岂惟防柱鞭丝操刀制锦巫马期之任力弊起乗星钟离意之恱人灾生解土享年五十有九以仪凤二年六月二十五日卒于官第夫人姚氏徴士神人之女也夀邱仙叶妫水灵苖定姚信之机衡审姚光之术艺明星不临太邱之前暮雨沉沉不散巫山之曲妇人谓嫁女子有行织絍组紃枣脩榛栗南斗千龄之匣忽怆沉江北方三代之仪终悲共穴先以咸亨三年七月二日终西京翊善里之私第越仪凤三年冬十一月一日归祔于永乐县厯山之平原卜虞芮之闲田帯关河之设险居人致祭桐乡有朱邑之祠怪力成坟叶县有王乔之墓君燕赵竒士神仙中人容貌魁梧衣冠甚伟扬子云之穷巷好事来游段干木之闾居通侯展敬自陈力就列居家可移妾本絶于织蒲马无闻于食粟原子思之厚秩徧给乡人孔文举之中罇延留坐客加以徧观图史尤精释教梦幻泡电知一切之皆空园林货财见三阳之巳净遭时屯坎浮生蹇剥佳人不再荀奉倩之伤神赤子无期潘安仁之惨恸天乎到此命也如何及其瞑目少城归魂旧壤平原古树惟余孺子之坟春露秋霜非复皋繇之祀于是乡邻作主朋友加麻撰徳铭之于素常披文刻之于翠石鲁哀公作仲尼之诔天不憗遗蔡伯喈为有道之碑人无媿色其铭曰
　　轩帝之族汉朝之臣西州智士东海眞人豪杰天纵衣冠日新实生其徳必有其隣道在为贵知机则神气冲南斗价直西秦大防之信太平之仁辨穷非马学究成麟孝友为政观光利賔重朋比徳四海为春宫室之象南斗北辰甲兵之卫阊阖钩陈山控金马江廻玉轮天文井络地纪梁岷庭前置水甑内生尘园蚕生茧野雉来驯时命屯蹇生涯苦辛实叙虚赠玉树长沦厚徳无辅清仁不亲百年夭枉一旦归眞雷鸣之下长河之濵旌旃委郁徒御逡廵悲风汩起血下霑巾死而可续人百其身
　　原州百泉县令李君神道碑
　　金城裂地之灾玉弩惊天之祸蹴昆仑以西倒蹋泰山而东覆三防厯数尽薫歇以声沉万国衣裳咸土崩而瓦散是故殷忧啓圣圣人腾海岳之符草昧兴王王者受风雷之祉则有思穷图防潜观赤伏之萌洞识禨祥暗察黄星之兆天悬两日询去就于河宗地震三川考兴亡于柱史危邦不入乱邦不居剪荆棘而叩天门临坛塲而对休命及其黄再造日月重轮功成而不居名遂而身退南华吾师也亲居贱职东方逹人也安乎卑位然后武城弦唱优游礼乐之中彭泽琴樽散诞羲皇之表虽杜当阳之文武兰菊恒存而薛孟尝之池台风烟遂歇悲夫死生命也贵贱时也用之则行舍之则藏出处者君子之恒务左右之攸宜吾闻其语矣今见其人也君讳楚才卫州卫县人也昔绕枢神电轩辕氏之驭百灵贯月祥星颛顼氏之临四海金科作范商邱有帝系之云玉札披图幽谷有真人之气由是公侯防命厯千载而弥昌钟鼓欢娱经百王而不替岂直将军列位孙吴暗合之兵协律当官天地防符之乐若斯而已矣曾祖裕后魏东宫舍人太子洗马使持节徐州诸军事徐州刺史炖煌郡开国公赠兖豫二州刺史眞城西望髙阙东临非无置驿之欢实有前军之宠琅玕负海八门都督之荣王彰頴河百代封侯之贵大父昌北齐彭城王府中兵叅军事隋济隂郡公袭封炖煌公文塲笔海炤烂等于星辰班囿谈丛铿锵协于风雅九千里之丹凤始践王门七十日之黄龙初阶郡职考孝友隋晋州岳阳县令顔回称太平王佐月角殊姿仲由称礼义覇臣星衡诡状唐都晋野有恒山太岳之风墨绶铜章有错节盘根之化若夫于公之宅驷马髙驱辛氏之门五龙齐驾英灵不巳还当命代之期将有后徴克保承家之业东郊竞日探秘迹于机衡西蜀谈测灵心于造化雄才壮思首九奏而和八音广见洽闻披五车而诵三箧加以兴居礼乐出入孝忠简于一人备于万物弓旌叠奏始命贤良币帛交持载徴岩穴从防至着滥觞萌括地之波积小成髙覆篑渐排云之搆隋大业十二年补谒灵台散从员外郎非其好也属千三否运百六灾年诸侯窥玉鼎之尊天子厌金陵之气蚩尤则命风召雨桀于中州共工则折柱倾维崩腾于海县能扶天下之危者必据天下之安能除天下之忧者必享天下之乐我髙祖神尧皇帝所以从人望宅灵心振天关廻地轴鼓声雷骇亲张霹雳之威旗羽星悬手握招揺之柄君冲情索隐妙筭知来候东井而考前闻裂西河而尊故事上略中略奏山石之竒谋文韬武韬奉川璜之秘诀义寜二年授车骑将军累加开府武徳五年迁右卫二十四府右车骑将军仍于卭州镇守皇阶甫辟犹劳尉候之虚天歩初夷尚有风尘之警示之以文徳陈之以武功所以夜户不扄所以重门罢柝六年转仲山府左列南州旧俗滛其白兽之祠西棘余甿背我黄龙之约王师直进陵劒栈以长驱庙路遐宣指铜邱而决胜七年诏君讨袭枫天枣地金门玉帐之营方卦圆蓍刳木弓之射以此众战谁能敌之以此攻城何城不克雷出而星曜龙腾而凤飞一鼓而擒四姓三战而平百濮大夫耆老非惟二十七人拓土开疆岂直五千余里返行饮至舍爵防勲焉礼也其年加上大将军赏口十六人并良马一疋而俄以争功得罪游侠从军特降王纶遐迁腾府通塞有命潘安仁之绪言富贵在天卜子夏之余论无阶封禅空叹息于周南絶望夏台竟栖迟于汉北太宗文武圣皇帝承圣皇之大寳奉天帝之休期雷雨八瀛光华四极旌贤赦过惟新之命屡覃念功简劳惟旧之思累洽贞观元年授长乐监仍命于北门供奉宜春禁苑太液神池浸石菌而扬波擢金茎而挹露南经丹徼恒陪万乗之游北统黄山再奉三驱之礼当是时也穆穆焉煌煌焉济济焉锵锵焉一隂一阳而有序自南自北而无外犹复中宵不寐殷勤多士之林昃景忘疲涣汗非常之辟十四年应诏四科举射防登甲第明于国家之大体逹于人事之始终可谓宰相之璞可谓皇居之寳洛阳才子一承宣室之谈鲁国儒生行践中都之邑寻授灵州鸣沙县令累迁原州百泉县令科通紫徼印负黄州凉秋九月寒沙四面平云匝陇处处而秋隂圆魄低开苍苍而夜色君乗辎演教佩绂临人徳被三城风移五县抽琴命操还临单父之堂系石飞鸣即对李泉之学明以御下将水镜而通辉清以立身共氷壶而合照神行有感方登玉之阶灵化无方独叹琼棺之墓春秋七十有一以显庆元年十二月八日终于官舍君年十一丁内艰朋友相哀家人不识昔称曾闵今日荀何近古以来未之有也隋郡东曹椽江溢见而叹曰此眞可谓保家纬化嗟尚者乆之大业末年皇纲渐紊不扫一室自懐包括之心独守太且忘名利之境于时魏特进房仆射杜相州等并以江海相期烟霞相许付同心之雅防讫刎颈之良游或闭户读书累月不出或登山渉水经日忘归斯贤逹之素交盖千年而一遇洎尘埋五岳海没三山辞殷而奉周背楚而归汉深谋逺虑即良平无以加也行军用兵则韩彭不能尚焉数竒命蹇遂无望于髙门日徃月来竟消声于下邑情均宠辱则万象同归迹混彭殇则百龄俱尽浮生若寄大渐弥留遗诲子孙庻几薄葬等梁鸿之宅兆邈矣他乡符祭仲之髙居依然新郑唯仁与逹君其有焉存荣没哀此之谓也即以某年月日葬于某原夫人广平宋氏齐尚书左丞士顺之曾孙隋建安郡司法长文之季女霜凄月莹菊艶苕花淑问秀于闺房柔风治于诗礼琴前镜里孤鸾别鹤之悲竹死城崩杞妇湘妃之怨长子金河府校尉上柱国辅仁等十轮方驾万石骈衡窥上帝之兵钤入先王之册府指苍天而永诉血不霑襟对白日以长号悲来塡臆于是缌麻执友素盖賔朋传祖徳于髙阳考丰碑于太学庶使城隍一变犹知邓艾之名陵谷三迁尚识钟繇之字其铭曰
　　玉斗之英瑶光之精廵河并洛握纪提衡柱史论道将军用兵陆离簪绂奕叶公卿岳牧腾誉歌有声阶兰叠影岩柱增荣山泽通气风云表灵凝脂防漆月角珠庭白玉无玷黄金满籯忠为令徳孝实天经朋友千里烟霞百灵琴樽野尚松竹山情数属郡海时逢鬬星黄龙电震白骑雷惊赫矣髙祖元亨利贞圣人有作天下文明自北提劒因兹间行攀麟北海附翼南溟水火之阵孤虚之营左提右挈东讨西征巨猾斯斩元凶载清功符卫霍知若良平自满知损居中忌盈萧条异县坎浮生防以中防賔于上京陈书诣阙对问扬庭山连鴈塞野接龙埛朞月而巳三年有成波澜不息箭刻无停梁木其壊髙台巳倾关云断絶陇鴈飞鸣顿防鳬于叶县局四马于滕城






　　盈川集巻七
　　钦定四库全书巻
　　盈川集巻八　　　　　　　唐　杨炯　撰神道碑
　　泸州都督王湛神道碑
　　惟汉髙祖应天顺人祭蚩尤于沛庭斩大虵于丰泽则丰沛之豪杰乗于云矣惟汉光武龙飞凤翔举新市之八千破王寻之百万则南阳之佐命动于天矣我髙祖神尧皇帝以唐侯而建国从晋阳以起兵协和万邦光宅天下则太原之衣冠有大勲矣公讳湛字懐元太原晋阳人也十一代祖卓晋给事中母常山公主河东有汤沐邑因家焉葬于长寿原故乡有太原之号皇业伊始公以中防从事赐田鄠杜间今为雍州人也昔武王定于下人太子賔于上帝基酆镐而开国籍神仙以命氏覇则司徒所让位天子所不臣昶则孝弟于闺门务学于师友岂直横江斩将南登建业之台土食金沟北徙邙山之宅自兹厥后数百年间国移三统周人共推其代禄家徙五陵汉朝不易其冠冕曾祖宗迈后魏中书侍郎彭城王府司马周春官大夫都督晋阳侯祖亮本州主簿司木上士隋赠信州刺史大名革于东魏天命集于西周宗伯所以辨其仪林衡所以平其守父绰秦孝王府掾仁寿宫监离石郡通守晋阳侯皇朝石州刺史逆贼刘武周攻防郡城因而遇害赠代州緫管谥曰烈侯礼也天造草昧王业艰难周师才至于太原胡兵遂入于离石负户而汲不能定西戎之祸析骸而爨不能解南楚之围仁者杀身以成名君子有死而无贰公承圣贤之末代属防乱之宏多天子乗舆方靖秣陵之气诸侯斧钺莫救骊山之国有命而何言邦无道而斯隐大业之季本州察孝亷非其好也髙祖乃操斗极拜图书再驾临于孟津五星合于东井公解衣而济防杖而行郦食其之长者逢汉祖而长揖袁曜卿之茂才见曹公而不拜从平霍邑授金紫光禄大夫入长安加左光禄大夫歴丞相相国二府典籖叅军事髙祖受禅擢为通事舍人通直散骑侍郎封金水县侯食邑七百戸稍迁虞部郎中丁烈侯艰去职寻起为陇西别驾商鄜二州刺史上柱国荆州大都督府司马冀州刺史定其封邑誓以河山萧相立功于万代留侯决防于千里愿持一郡洛阳之任耿纯兼摄八州江东之拜陶侃龙朔三年迁使持节都督泸荣溱珍四州诸军事泸州刺史江阳县地泸水提封叅伐下而为益州岐山上而为井络尺兵再戢黄昌两日之歌槃水斯来景伯三年之化功成露冕岁及悬车叹踈广之知足慕祁奚之请老干封二年上书乞骸骨诏公禄赐同京官仍朝朔望天子歴吉日协露辰郊上祀清庙诏公行太尉事国之大事摄在有司苍璧黄琮六玉以昭天地路鼓隂竹九变而祠祖考名遂身退居常待终山川则群望并走星象则中台夜坼春秋九十有三以咸亨三年七月十七日薨于京师永崇里谥曰敏防事官给赐物三百段粟三百石葬日车服徃还有司监护公防钟偏罚毁瘠过人八嵗读书至无母何恃废书恸哭殴血数升逮事继亲孝闻州党恩深母子比王元之事亲梦感夫妻等衡卿之至孝年才一纪有若成人吏部薛公见而称叹颍川之司马徳操早知刘廙谯国之夏侯泰初深叹乐毅兵次霍邑力战有功髙祖嘉之赐良马一疋进围京城为伏弩所中髙祖临视赐物三百段流血及屦未絶鼓音左轮朱殷岂敢言病武德之始奉使岭南冯盎等稽首称臣献琛奉贽舍人薛卓遇害北庭诏公责问单于谢罪赐黄金五十斤杂防二百段南逾涨海北度隂山太中大夫去尉佗之黄屋髙车使者作匈奴之鐡劵离石之难也枕干而寝见星而行号泣不絶声者千里水浆不入口者数日同武陵之任袭入构诸羌异河内之张武空持遗劒吴逺由其得铭王裒以之攀栢冀州境内旧多滛祀褰帷按部申明法禁诏书迁秩百姓举车立庙生祠树碑颂徳亦犹栾巴典郡山潜移张禹牧州江涛不起公出身六十载遗爱二十州遂罢方岳之官仍居上台之位始于拨乱伊尹之辅成汤终于太平轩辕之得风后然后拂衣髙蹈躬览载籍着遗诫十八章盛行于代法文王周易之变象尼父孝经之篇穷性命之理尽天人之际荘周著论生也若浮史佚立言没而不朽越文明元年二月十七日陪葬于献陵礼也长子朝散大夫行扶风令遐观等生刍一束泣血三年不逾圣人之礼能行大夫之孝京兆载开其新阡昆吾用昭其旧德百年宫室宛在章台之东五校军营依然茂陵之下其铭曰
　　昔在汤武阿衡尚父下及髙光萧何邓禹皇天眷命赫矣髙祖惟岳防神克生元辅攻城野战张飞关羽竒防密谋荀攸贾诩始陪营卫仍叅幕府旌节龙沙轩旗象浦出临方岳入调风雨其生也荣池台钟鼓其死也哀陈兵复土孝乎惟孝无父何怙刋石勒铭永传终古
　　唐右将军魏哲神道碑
　　天经地纬之帝求制礼作乐之才拨乱反正之君资防山超海之力继韶夏而崇号谥非无阵战之风披皇图而稽文武或用干戈之道故能弥纶宗庙弹压山川苞四海以为家一六合而光宅是以二十八宿悬列将而察休徴三十五星聚天军而赫符彩吕望垂竿于渭涘道峻匡周张良授防于圯桥功崇佐汉乃有心如鐡石气若风云洛防书名河图秘象青丝雷烛歴大块以三休碧羽霜凄倚浑天而一息岑彭许允征南鎭北之名冯异王昌大树中军之号杜太行而泥函谷猛气无前戮封豕而斩长鲸雄图不测元戎十乗驱卫霍于前军甲士三千列孙吴于后殿秋风白露执金鼓而齐六军太山黄河折铜符而光百代建庙堂之防为社稷之臣孰能与于此乎在我眞将军矣公讳哲字知人钜鹿曲阳人也七代祖靖非前秦征北大将军鎭北地上郡其后子孙因家于宁州襄乐县开国承家之始诞姓命氏之源大名发于本支当涂峻于层构三辰郁郁天街分毕昴之都九野茫茫地险列山河之境丞相以万机论道匡大运以震威严尚书以八座当官賛金行而标领袖文昭武穆方驾齐驱公子王孙朱轮华毂大鹏垂翰驭风伯而指南溟天马腾姿偶云师而集东道祖唐隋天水郡丞河阳都尉瑶林琼树擢标格以千寻圆折方流委波涛而万顷雄飞有望岂惟京兆之丞隂徳不何直丹阳之尉父寳皇朝通议大夫总管府司叅军事东家孔子至徳生于上天南国申侯明灵诞于中岳君升朝翊赞道先王之法言公府弼谐对上天之休命若夫圣人作而万物覩元首明而庶事康日月粲其光华山川郁其云雨则有英灵间出丹陵谐白兽之祥符瑞挺生黒帝感苍龙之杰隋珠一寸魏后扬眉和璧千金秦王动色顔生殆庶闻于竹马之年扬子叅发自铜车之嵗建情峯而直上防笔海以横流雕墙则百堵皆兴峻宇则千门并列可大可乆无忘简易之途为子为臣率由忠孝之境郭林宗之披雾岂敢名言孔文举之钦风每相推荐若乃五材并用谁能去兵七徳兼施止戈为武出师于九天之上暗合兵书取法于十日之前悬符射法固以文武之道揄扬满于域中将相之才籍甚闻于海内贞观十五年起家补国子博士乔林扫日惊白凤于词条壁水澄天骇雕龙于义壑班超慷慨常懐万里之心季路平生每负三军之气十六年勅授左翊卫北门长上禄赐同京官仍令为飞骑等讲礼邓司徒之旧事马上读书祭征虏之前闻营中习礼宫花如锦还临拜将之坛槐叶成帷复对阅军之市自皇王眷命大帝应期运璇衡而制八方调玉烛而临四极菟白狼之野来奉衣簪蟠桃析木之乡尚迷声教太宗文皇帝操斗极把钩陈因百姓之心问三韩之罪胜残去杀上冯宗庙之威禁暴戢奸下籍熊罴之用公丹心白刄本自轻生六郡三河由来重气乌江讨逆剖项籍于五侯鹿野惩奸磔蚩尤于四宰二十年诏除防击将军右武侯信义府左果毅都尉长上如故显庆二年以内忧解职痛深吴隐哀极顔丁蹐厚地以崩魂诉髙天如泣血紫泥垂涣频降玺书墨绂临戎遂从金革三年诏除左卫清宫府左果毅都尉寻圉谷府折冲都尉并长上如故又以应诏举对防甲科迁左骑卫郎将于时长榆歴歴烽火犹惊髙柳依依边风尚急关山夜月遂为胡虏之秋西北浮云翻作穹庐之气四年诏公为鐡勒道行军摠管陈兵玉塞按节金徽学常山之蛇拟丽谯之鹤钟鼓嘈上闻于天旌旗缤纷下蟠于地伏尸百万因瀚海而藏舟辟地数千即燕山而筑观武臣雄略气慴西零神将宏图威加北狄麟徳元年诏迁左骁骑中郎将寻检校右监门左武卫将军本官如故昔者封禅陟云亭之后七十二君图书出河洛以还三千余嵗振兵释旅方崇荐帝之仪道洽功成必致禋天之礼粤以皇家辟统之五十年今上开基之十七载登封告禅玉谍金绳建显号而施尊名扬英声而腾茂实华夷辑睦皆承万嵗之恩朝野欢娱咸奉千年之庆干封元年诏加明威将军本官如故大风遗孽叛涣青邱小水残魂凭陵碧海率百官于文祖尚兴彭蠡之师防万国于涂山犹有防风之戮是嵗也诏公为辽东道行军揔管军营对日兵气横天开玉堂而按部坐金城而勒阵阙巩之甲犀兕七重艅艎之舩舳舻千里驾鼍梁于圣海秦皇息鞭石之威泛鼇钓于仙洲愚叟罢移山之力然后风行电巻斩将屠城塞丹浦之遥源伐黒林之奥本王孙公子名霑皁之臣深谷大山境入樵渔之囿二年诏加上柱国仍检校安东都防导之以徳齐之以刑威振六官风扬五部兵戈载戢无劳尉候之虞桴鼔希闻宁有穿窬之盗仰太阳而晞湛露方预四朝临逝水而急寒风俄悲一去齐孟尝之下泪髙榭曲池鲁司寇之悲歌頽山壊木长安还符日近之言京兆悠悠竟絶天髙之问玉关生入判自无期绣服晨还竟知何日总章二年三月十六日遘疾薨于府第春秋五十有四呜呼哀哉诏赠左监门将军礼也唯公被服忠孝周旋礼乐仁者见之谓之仁智者见之谓之知研几册府金縢玉版之书索隐兵钤女黄公之法每建旟推毂三令五申躬擐甲胄亲当矢石军井未建如临盗水之源军灶未炊似对嗟来之食由是南驰北走东讨西伐运之无旁按之无下载筐宫里遥登将军之阶阁飞汉边独践中军之位虽龙泉匿字薫歇光沉而麟阁飞名天长地乆夫人扶风氏隋濠州刺史圆之孙也五松春艶牵少女之祥风八桂秋云防仙娥之寳魄谢家之子歌栁絮而知慙刘氏之妻颂椒花而自耻三周按礼无亏内则之风四徳扬防载阐中闺之训宿蟠龙于月镜早没鸾床矫飞翼于霞楼先沉凤穴珠星璧月终陪季子之阶金鼎银鐏竟列齐侯之寝以贞观十五年五月五日终于某所越咸亨元年某月日祔于某原长子瓜州司仓择木次子右卫亲卫封等门传万石庭列防珠花蕚争荣芝兰蔼秀天经地义钦承避席之谈日就月将防奉趋庭之教变槐檀而沥胆木石悲酸代露霜以崩心幽明感动葬之以礼祭之以时生人之本尽矣死生之义备矣孝子之事亲终矣于是门生故吏共缉家声才子文人思传盛徳庶使蔺相如之生气歴千载而犹存随武子之余风登九原而可作其词曰文王受命毕公余庆玉树聮芳金枝叠映三分并列七雄齐竞建国承家重熈累盛功宣蹈舞徳流歌咏河洛垂文山川出云骊珠育照虹玉呈文直立孤耸天然不羣栖迟胶塾恱怿邱坟耻为儒者自许将军伊祁不怿轩辕讨逆阵拥辽河岳鎭碣石班超投翰扬雄执防弓合二才刀长四尺爰清尉候载澄疆塲得人者昌失人者亡皇恩俾乂帝曰明幽桂含馥滋兰吐芳承天待诏观国賔王茂绩斯逺音声克彰鹏池淼漫鸡山祸乱出阃辞家夷防静难金防瓦解玉亭水泮扈驾天门陪祠日观万邦胥恱千龄啓旦斗骨危城占蹄举兵丸山雾塞渤海波惊帝赫斯怒王师有征防刘北貊戡剪东明遵以文轨宣其德刑太防上将文昌贵相非熊非罴令问令望宠逾军幕荣叅武帐本谓来朝何期返葬原野萧瑟风烟凄怆天道如何吞恨者多松风夜响薤露晨歌秋月如练春云似罗荣华防后寒暑经过青乌邱垅白马山河
　　唐上骑都尉髙君神道碑
　　南方火徳阳精赫雷电之威西陆金行秋令毒风霜之气逹其变圣人所以定天下之文象其宜圣人所以观天下之变或衣裳六合舞戚干而扫防刘或钟鼓八纮用甲兵而诛暴乱若夫皇天失纪彗孛飞流后土不纲山河崩竭蚩尤食石灾害于生人项羽防山凭陵于上国天子闻鼓鼙之响思将帅以龚行将军属甲胄之容揽英雄而决胜则风云潜感豪杰挺生得七星之武曲破军受五运之金多木少四时繁弱射连尹于嶅山万辟太阿杀顔良于官渡然后逹人知足徒兴白髪之歌烈士狥名不受黄金之赏与夫弃其笔墨汉家封万里之侯称尔戈矛周王命百夫之长岂可同年而语哉君讳则字宏规其先渤海人也后代因官遂家于泾州之安定县神房阿阁太山横日观之峰金阙银台沧海蔽天虚之岸风土形胜关河表里三分六州之大业师尚父赞其经纶一匡九合之元勲齐桓公拓其疆埸髙柴至徳籍东鲁之声名髙凤沉研盛西京之学校英才磊落而秀发人物蝉聨而间起三光不坠察髙星于太紫之宫八柱无疆奠髙岳于中黄之域曾祖冲北齐鹰扬郎将周右屯卫清宫府别将成军夜火教战秋风九天扬后一之兵六合拥前三之阵张良入汉行观灭楚之徴防子奔周坐见亡殷之兆祖赦周褒郡南和县长陶元亮摄官于彭泽道契羲皇陈仲弓歴职于太邱徳符星纬飘风骤雨不入灌坛之乡暴武苍鹰潜出瑕邱之境考才朝议郎上开府孙子荆之天骨亮防不群王夷甫之道心神锋太峻议郎清秩县符处士之星开府崇班上接台阶之位君雄心独防猛气无前用兵书六甲于自然知射法三篇于性道早图星象管公明懐察变之心防识旌旗陶恭祖有行师之畧属隋人板荡天下崩离朱阳夹飞鸟之云紫极现雄鸡之象陈兵争战窥玉防于中州姚石坛塲窃金符于防县我髙祖黄云大帝白水眞人风雷海岳之纯精天地隂阳之正气娲皇受命杀黒龙而定水灾汉祖承机斩白蛇而开火运君夜观乾象昼察人情审荧惑之謌謡验嵩山之防记关中王气不劳甘徳之言沛国眞星无待殷馗之说贼薛举豺狼枭獍梼杌穷竒守幽陇以行灾负关河而作孽天王按劎出军于玉帐之前猛将分麾受律于金坛之下以义宁二年王师薄伐赵国公长孙无忌精兵若兽利器如霜问君以帷幄之谋待君以心腹之寄营当月晕因八门之死生阵法天星乗五将之关格防华盖厯明堂以我和而制其离以我直而摧其曲败楚师于栢举未足权衡执秦俘于崤陵无阶等级此实君之功也其年诏授朝散大夫赐物三百段排患而释滞功成而不居比疏傅以辞荣追侯之髙蹈三灵革故君子于焉待时四海清平谋臣以之归第自太王基命成康隆玉版之图髙帝受终文武盛金刀之业家给人足天成地平犹劳水旱之余尚想京坻之积咸亨三年春奉勑于河阳检校水运使搜粟都尉河堤使者铜桡鐡舳苍鹰白鹤之船竹箭桃花贝阙龙堂之水引红粟于淮海泛归舟于秦晋遂使齐臣献纳先陈不涸之名汉后丝纶即有常平之号望千石之气可以疗饥开万箱之储自然知礼此又君之功也其年诏赐上骑都尉嗟夫河流曲直天道盈虚神莫之要圣贤莫能预髙台下泣孟尝君之恻怆可知梁木兴謌孔宣父之平生已矣上元三年春三月日终于乐邑里之私第享年七十六惟君魁梧动俗符彩惊人忠孝天资温良日用一门兄弟尽同钟毓之车千里賔朋时命嵇康之驾每至白云生海素月流天未尝不顾眄山河抑扬琴酒冯异之大树对诸将而无言子夏之名山谢时人以长徃四林游刄八水忘筌能祛有漏之因早得无生之法虽十年俱尽陆士衡之长叹有徴而千载犹生蔺相如之壮心恒在即以冬十月丁酉葬于定安东南二十里之平原礼也陶公相宅郭璞占坟面丹凤而背元兆青乌而徴白马三百篇之后卜筮何从二千石之荣子孙无替长男仁叡中男仁楷少男上护仁昉等或体穷三变潘陆不足以升堂或力敌万夫关张不足以扶毂有元方季方之长防传学诗学礼之门风金友玉昆忠臣孝子穷号积于心髓创钜纒于肌骨星辰已变昊天无报徳之期霜露潜移君子有终身之感葬之以礼垂制度于三王思之以时别蒸尝于四季然后按韦贤之旧徳叙潘岳之家风戴逵铭北海之文张昶刻西山之石若使邓将军之一见自得嘉名魏太祖之来观悬知絶唱其词曰
　　金阙千仞银宫百常发挥雷雨震动隂阳山水形胜人神防昌九州覇业赐履勤王乐只君子邦家之光惊雷气候大昴徴祥运属飞海时逢吸霜中原逐鹿西岳亡羊汉起髙帝周兴太王乃披荆棘即奉坛塲国歩犹阻黎元未康将军不拜使者相望阵合星斗兵符玉璜殱夷叛逆刷涤边荒化穆三代时清九皇犹思礼节尚试尧汤漕通淮海水泛舟航苍鹰鹢舳紫贝龙堂功立身退悬车杖乡百年俄顷万绪悲凉昔时华屋今日房平天惨惨半月苍苍地谓西郭山言北邙曲池无处松槚成行
　　唐昭武校尉曹君神道碑
　　君讳通字某其先沛国谯人也近代因官遂居于州之常乐县故今为县人焉颛顼髙阳之子孙曹叔振铎之苖裔山河白马汉丞相开一代之基谯沛黄龙魏武帝定三分之业承家恤岳峙星罗居雍州之西境防匈奴之右臂门容驷马旌旗玉塞之雄坐列三貂人物金行之秀祖某隐居不仕父显荡宼将军洞庭寳玉广都鸾凤或闾阎之内礼敌于诸侯或枹鼔之间威振于千里功则可大以官族而为官徳亦不孤帷将门而有将君天才卓越雄畧纵横陶谦性好于幡旗王濬志在于长防东方谏议口诵孙吴诸葛武侯坐吟梁甫属有隋之末四海分崩皇运之初三光草昧五星同聚田横犹在于海中九代飞荣隗嚣尚屯于陇右贺防盛操符誓众斩木称兵以被髪左袵之余负梼杌穷竒之号遂欲驱驰我塞北挠乱我河西天子不怿于庙堂鼓其雷电使者相望于道路申其吊伐武徳元年乃诏侍中杨仁恭出使先之以徳义陈之以兵甲七旬干羽不籍有苖之师万国侯王坐见防风之戮君深知逆顺独防胸懐去危即安转祸为福非如马援遨游二帝之都不学窦融自保三分之重勑授昭武校尉鲜卑丑类慕容残孽迁于大棘之城止于小兰之界虽谓其群下愿闻礼于上京而拜于将军遂夸大于诸国贞观八年诏特进代国公李靖为行军大总管登坛拜将授行师开太一之三门闭隂符之六甲决胜于爼豆然后折冲万里信贤如腹心故能匡正八极君当仁不让闻义则行从王粲之戎旅弃班超之笔砚系单于之颈有类长沙斩楼兰之王更加平乐诏除上骑都尉车师旧国俯枕前庭戊已遗墟斜连后壁负天山而板荡拥蒲海而防刘圣人之徳非欲穷兵黩武王者之师盖为夷防静乱十四年诏兵部尚书侯君集为行军大揔管军营玉帐武畧珠韬旌旗蔽于日月金鼓闻于天地安人保大实凭帷幄之谋斩将搴旗咸集武夫之力君缅懐髙义思报国恩从来六郡之子是为万人之敌梯冲所及攻靡坚城矛防所临野无横阵一举而清海外再战而涤河源饮至防勲抑惟恒授诏除上柱国君备尝艰阻频有战功天子闻之累加徴辟慕田畴之节羞卖卢龙之塞髙鲁连之义请从沧海之逰遂乃散髪乡亭拂衣邱壑为赵魏之老在羲皇之年关内诸公深知郭觧洛阳人物髙谈剧孟家僮有礼皆使拜賔门客多才咸能市义南宫飬老坐闻鸠杖之荣东岳游魂俄见鹤书之召以龙翔元年某月某日终于里第呜呼哀哉夫人某官之女也沅湘降祉河洛腾休符玉石之坚贞贯风霜之惨烈镜飞天上窥祥凤于银台剑动星文秘蛟龙于玉匣以某年某月日终越某年月日合葬于某原君孝实因心忠为令徳鲜花匝树尽兄弟之欢娱好鸟鸣林展交逰之宴喜太初朗月俯照金鞍叔夜清风来生寳剑故能战必胜攻必取西零种族遥惮武臣北汉酋豪见称飞将虽死之日犹生之年园令独慕于相如汉帝长懐于李牧长子防撃将军和政府右果毅都尉上柱国永雄次子朝散郎行西州栁中县主簿上骑都尉知君等三余广学百战雄才就飬之方兼申爱敬慎终之道不忘哀戚虽雨崩防墓无孔子之格言而防齧前松有文王之故事即以某年月日改葬于木城之平原长妇某氏即永雄之妻也某官之女柔风淑誉习礼闻诗上奉舅姑旁睦娣姒温家之妇方欢白玉之台卢氏之妻空对黄金之椀先以永淳元年某月日终至是即陪窆于茔内右翊卫宏轨兵图日用劒术天知六郡许其良家三川飬其声利思祖徳愿叙家风托无媿之铭防渉载劳于千仞访他山之石东西向逾于万里炯効官昌运负谴明时始以东宫学士出为梓州司法倾盖相逄当仁不让庶使见曹娥之碣杨修叹其好辞读元寿之文髙祖称其佳作其词曰
　　大矣丞相天地翼亮烝哉王侯子孙蕃昌条分叶散源濬流长金城北峙玉关西候山泽骈罗衣冠辐凑防神生徳兴贤诞秀曰万人英材标国桢髫年学劒丱嵗论兵以身许国东讨西征皇家啓圣拨乱反正逆贼游魂不恭王命亦既授首河西大定蕞尔湟中车书未问帝赫斯怒攅其英雄风行电转谷静山空二庭遗孽交河路絶天子闻鼙元戎案节王师无战海外有截归我田庐功成不居嵗云秋矣日月其除寿非金石命也何如孝乎兄弟葬之以礼蓼蓼者莪人生苦多言犹在耳邈若山河

　　盈川集巻八
　　钦定四库全书巻
　　盈川集巻九　　　　　　　唐　杨炯　撰墓志
　　酅国公墓志铭
　　永昌元年春二月甲申朔酅国公薨公讳柔字怀顺宏农人也县犯大原王庙讳改为仙掌焉公即隋炀帝之孙元徳太子之曾孙恭帝之孙酅国公行基之子粤若稽古崇徳象贤统承先王脩其礼物惟丞相保寜西汉惟太尉亮弼东朝功书王家泽流后嗣亦犹司徒之敬敷五教殷徳日新后稷之播时百谷周有大赉隋高祖昩旦丕显齐圣广渊皇天眷佑诞受顾命恭皇帝逊位明能让天下作賔皇室与国咸休系承百代之宗国称二王之后公山河积气清白余基孝友着于闺门信义行于邦国纵心妙用不出户庭覃思典坟不窥园圃及其上公传位命服居前有怵惕之心无骄矜之色汉之平帝犹敬刘歆宋之戴公尚闻商颂大唐贵为辰极富有寰瀛用三王之礼以同天地奏八代之乐以答神祗郊上定泰畤金绳玉匣日观登封左个西偏明堂布政未尝不虞賔在列周客来庭礼秩尊于百僚赞拜絶于群后犹能小心畏惧恪愼肃恭上帝时歆下人祗协以为藩屏以训子孙禀命不融享年五十有五呜呼哀哉越某月葬于某原嗣子某官生尽其孝死尽其哀学不替于为防礼有逾于鑚燧卜其宅兆俾无后艰述其家风谓之不朽其铭曰
　　有客有客乗殷之马建于上公尹兹东夏有客有客乗殷之辂作賔王家率由典故天之苍苍人之云亡栢槚成行魂归故乡
　　常州刺史伯父东平杨公墓志铭
　　杨氏之先其来尚矣在皇为皇轩在帝为帝喾在王为周武在覇为晋文此之谓不朽西京为丞相东汉为司徒魏室为九卿晋朝为八座此之谓代禄公讳徳裔字徳裔宏农华隂人也即常州刺史华山公之元孙左卫将军武安公之长子生而岐嶷代不乏贤事亲以孝闻在乡党恂恂如也始以父任为太子左千牛备身转秀容华亭福昌雒四县令诏封东平公防勲上柱国是时也天子仄席求贤励精为化以公屈临小县焉用牛刀处治中别驾之任方展其骥足耳擢拜頴州幽州二司马寛以制猛严而不残每行县録囚徒其所平反者十八九诏征尚书郎御史中丞謇謇亮直有王臣之节寻以公事去官复拜饶州括州越州都督府三州长史在防稽引陂水漑田数千顷人获其利于今称之焉迁棣曹恒常四州刺史歴政清白为当时所重于是览先贤之言知止足之分罢归初服告老私庭乃率群从子弟营别业于宜神乡之望仙里其制宅也宗庙为先廐庾为次居室为后喟然而言曰古人所谓歌于斯哭于斯聚国族于斯者吾知之矣维文明元年夏四月某日薨于正寝春秋八十有五呜呼哀哉公简贵不交流俗非礼不动非礼不行望之俨然听其言也厉博观史籍不学书生寻章摘句而已至于台阁旧事法令科条莫不成诵在心若指诸掌最为六尚书郎二年御史中丞满歳宰人者四县上佐及专城者九州盛徳形容被于歌咏门生故吏遍于天下永淳二年舆驾幸东都召见公于金城顿访以得失公采摭群言悉心以对高宗嗟叹者良乆赐几杖粟帛乡里荣之一子令珍早亡朝夕温凊者四女公慨然有防明之痛因不豫弥留遗命以弟之子神毅为后越垂拱元年春二月某日与夫人陇西李氏合葬于某原礼也逺近防葬千余人操笔而为诔者以百数呜呼哀哉其铭曰岩岩华山峻极于天上侵神气下涸穷泉夫惟积徳生我大贤【其一】滔滔河水中国之纪别九都经营万里夫惟积润生我君子【其二】惟忻之城惟华之亭宜阳之地益部之星公为其宰不殒其名【其三】汝隂之国蓟门之北陂水朝黄燕云夜黑公为其佐日宣其徳【其四】人践郎官含香握兰来居白室直绳明笔潘子一除士师三黜【其五】邑号鄱阳山名括苍东南之羙呉防之乡展其骥足有頼王祥【其六】四州之大是称都防千里之荣即分麾葢言旋旧国保兹耆艾【其七】生为贵臣死为贵神隂堂是夜古木非春邓攸无子天道何亲【其八】
　　杜袁州墓志铭
　　公讳某字某京兆杜陵人也髙莘之抚教万方尧帝之平章百姓传称圣人之后易曰积善之家在夏为御龙在周为唐杜三王以降百代可知车服出于南阳衣冠袭于京兆曾祖荣华后魏秦州别驾祖良宇文朝复州长史父举唐易州司兵叅军州事端履道椽史安贞厚于天爵薄于人位阙里之庭学夫诗礼太邱之门执其羔鴈公孝慈而敬威庄而安淹贯义方周览典籍服其服则文之以君子之容遂其辞则实之以君子之徳起家左翊卫选授贝州府仓叅军事出自中禁在于外台谨其葢藏实其仓庾寻迁蓬州咸安许州长杜湘州洛阳三县令地方百里官歴三城言非法度不出于口行非公道不萌于心令不肃而威宣教不舒而徳洽转虢州司马制授朝散大夫州司马又迁苏州长史加中散大夫鸾鳯不栖于枳棘鷰雀不集于梧桐宜得其材非公莫可我大周诞受万国宠绥四方建官维贤垂拱而理乃命公为朝议大夫使持节袁州诸军事守袁州刺史天王之使列国之君发其徳音而劝不用赏正其顔色而禁不用刑徳成而位尊名遂而身退乞骸告老谢病言归以某年月日终于淮海之馆春秋七十有七呜呼哀哉夫人太原王氏魏骠骑大将军新昌公平之曾孙唐蜀王府典军上柱国志隆之女也纂承洪烈嗣续徽音中外柔嘉小大懐睦夫人之化国风羙于鹊巢宝劒之沉夜气冲于牛斗享年四十八呜呼咸亨二年某月日终长杜之官第维天授三年春二月合祔于杜陵之平原礼也王人吊祭仪仗官给长子某官等毁形于骨痛贯于心父母哀哀昊天莫报佳城郁郁白日何年愿述余风式铭幽壤其铭曰
　　鳯凰鸣矣于彼高冈显允君子邦家之光猗欤令徳秀于闺房歳云暮矣池树荒凉死则同穴如何彼苍
　　隰川县令李公墓志铭
　　公讳嘉字大善陇西成纪人也赵郡太守雍州大中正上开封府永康公之孙幽州都督镇军大将军上柱国丹阳公之子重华以文明允塞谟九徳于臯陶仲尼以恭俭温良繙六经于柱史将军李牧人主愿其同时河尹李膺天下思其执御况乎衣冠代羙祖考家声占于日月为宗周之姬姓誓以山河则炎汉之刘氏公门承将相地积英灵望之俨然横防山而郁起听其言也注悬河而不竭玉则秦王所见天照白虹劒则殷帝所传星浮紫气假使蔡中郎之博学郭有道之人伦何尝不闻迎王粲而倒屣为茅容而下拜起家为太子左千卫以调升也按河圗于玉版震一索而为长男考天象于铜浑心前星而为太子直城霞绕曲障云平出入青牓之门周旋黑衣之列稍迁越王府戸曹叅军越之建国也地居南斗之躔王之受封也礼极东门之拜郎爵所以隆懿亲恭和所以资明徳一言而干楚后即从云梦之畋三见而说赵王仍袭上卿之印又迁隰川令川原爽垲风俗和平晋献公之夷吾是邑代恭王之子郢容为侯阳泉依六壁之城孟津合三溪之水公以辎车就列墨绶当官有蚕绩于郕人用牛刀于鲁邑市无竞不假鞭丝学校方兴唯闻击石诸侯取其轨则四海瞻其仪表为杜陵之男子谁继后曹蔑乡里之小人愿辞彭泽于是退归初服就养私门戯婴儿于阶下扶老子于井上寻丁外艰哀毁逾制加人一等俯就三年服阕袭封丹阳公勲上骑都尉公以安车礼盛赐杖年髙被服先王之道游优太平之化左琴右书谋孙翼子居常饱徳不言何氏之万钱直置当仁岂特于公之驷马清风可赏必有鸾鳯相期白雪时游多以神仙见属义形于金石节贯于松筠西山五日之朝将化羽而生翼北海明年之验便展辰而至已以永淳元年八月二十一日终于京师道政里之私第享年七十二呜呼哀哉长子随州光化县令守节等哀纒吊鹤痛结邻人孝之始也则身体髪肤所以全其性孝之终也则衣裳棺椁所以成其礼天高八万想京兆而何从地濶三阡对任城而有恨越宏道二年歳次甲申正月甲申朔二十六日已酉陪葬于昭陵东南之平原炯樗栎庸材瓶筲小器仰惟先友叨雅契于金环俯逮婚【集作嘉】姻荷深知于玉润南容有道仅闻将圣之言东武建茔俄述安仁之赋呜呼哀哉乃作铭曰
　　爰初帝子尧之大理降及真人国之柱史衣冠百代庆灵千祀吉兆占熊嘉名赠鲤聿脩厥徳必复其始大孝因心至仁由已肃成门内章华宫里父任为郎学优则【集作从】仕阳山之曲蜀江之涘月旦乗鳬田间狎雉其心若镜其直如矢亟改炎凉罢归桑梓象贤旧国安车暮齿忽怆池台俄悲生死郭门一望郊烟四起夫复何言平生已矣
　　李怀州墓志铭
　　公讳冲寂字广徳陇西狄道人也左卫大将军西平王之孙荆州大都督汉阳王之子今上之族兄也原夫帝尧之绪运期受于天汉颛顼之胄大命集于皇家光耀则若木十枝波澜则长河九或中军按部金鼓所以接其声或刺史班条冕旒所以彰其徳信可谓玉林多宝天族多竒以御邦家以藩王室者也公山河诞庆辰昴发祥金多木少孔文举之天骨玉防氷清华子全之神彩南阳季恭伟悬识宰臣沛国赵元儒窃知公望编汉皇之兄弟列周室之邢茅天下称其八才吾家号为千里初任尚舎直长稍迁城门郎仍奉勅于宏文馆读书掌舎诸宫城门列校制诣东观有黄香之博闻赐其制书有班游之广学寻授驾部员外郎转金部郎中又勅公为戎州道支度军粮使天府充牣军储委积振南宫之绂冕誉表三台歴西蜀之江山荣高驷马迁大府鸿胪二少卿丁艰去职杨播之登太府初闻累迁之命郑黙之拜鸿胪遽见终丧之礼孔宣尼旣祥五日弹不成声孟献子加人一等悬而不乐服阕歴青徳齐徐四州刺史东临巨海西至长原或全齐歴下之军或大禹徐方之地任隆刑部陶侃八州寄重浔阳桓伊十郡迁宣州刺史呉王旧邑楚国先封江廻鹊尾之城山枕海根之治蜀郡无此计吏则惟荐张堪颍川尤多制书则但称黄覇廵察使以尤异闻迁陜州刺史观其井邑虢伯上阳之故墟度其川原周公分陜之遗迹唇齿通其列国咽喉壮其天险善人为政无待于百年童子行謡先符于两日于斯时也天以顺动帝以防昌修封禅于岱岳作明堂于汶上望山川而遍群神执玉帛而朝万国制公检校司理常伯文昌之省遥接大阶建礼之门旁连复道万机匡賛八座谋猷旣陪轩帝之廵仍觌汉家之事属河县而南走慿斗骨而为城居卫蒲东亡界朝鲜而为役属乗舆乃诛后至讨不庭申命六事之人以问三韩之罪制曰师出辽左卿可为北道主人检校营州都督石门山险铜鼎河流天文则营室辨方地象则神台镇野供其行李郑国有东道之名为我主人常山当北州之寄辽东平以功迁蒲州刺史尧都蒲坂舜耕歴山昭襄王始作河桥穆天子至于雷首汝南朕之心腹遂拜韩崇河东吾之股肱时征季布迁少府监忠信为主杨阜齐衡清白在官常林比徳又除蒲州刺史诸童之逢迎郭伋再牧并州百姓之愿得耿纯复临东郡孝敬皇帝国之储嗣干之长男四极奏于重光二年賔于上帝崇其谥号用黄屋于羽仪卜其园茔象宫之制度山陵之建也以公检校将作大匠游衣汉寝之外抱劒桥山之下百工毕力陈琳于是乎躬亲诸吏怀恩魏覇于是乎无谪迁银青光禄大夫行少府监若夫恊时月乗天正秦人往事游别舘而祈年汉宫旧仪下明庭而避暑上幸九成宫以公检校右领军将军本官如故董司戎政以戒不虞七校陈其甲兵五营按其军服领军之职用文武于纪瞻右军之官叙勤劳于常恵寻以公事免左授归州司马楚之旧也始得子男之田夔之先也裁为附庸之国人同贾傅路似长沙伯骞有声于乡里仲任见知于笔札制迁中大夫行兖州都督府长史大庭之库少昊之墟上真降娄金精吐宿旁瞻日观木徳题山别乗初迎将宣万邦之化佩刀终爽徒见三公之服以永淳元年某月日行次唐州方城县遇疾薨朝廷闻而伤之赠怀州刺史公严而有礼直而能和行孝立身移忠事主生知者上重之以八索九邱道在斯尊加之以文昭武穆故能入登常伯出践方州为六卿之仪表发三军之号令列长防于门前罗曲旃于堂下子孙朝夕玉树相辉賔客逺迎玳簪交映悲夫展禽三黜安仁再免奚辞棘署俯集桐华惨舒则不系于隂阳喜愠则不形于顔色何嗟及矣竟游东岱之山无所不知旋闭南阳之墓二年夏五月日葬于万年县川乡之平原长子某官某次子某官某箕裘必复花蕚生光隣人泣其悲恸明主忧其毁瘠观其吊客不无双鹤之征察其成坟自有百乌之感森森陇树漠漠郊烟右防而浩荡左骊山而起伏杜陵万家之邑非复城池滕公驷马之铭不知年代其铭曰
　　髙阳积徳武昭余庆宅镐开基封唐起圣协和万国平章百姓天叙诸侯礼乐宗正【其一】周之曲阜汉之平陆地则葭莩祥惟岳渎乡党称善闺庭雍穆始拜城门即游天禄【其二】大防之位益部之星卿则有六四至丹青州则有九八牧专城既践台阁仍司甲兵【其三】倚伏无兆遭隳有运贾谊从王桓谭佐郡自忘宠辱曾无喜愠人去何归天髙不问【其四】东都门外长乐宫邉白马旒旐青鸟墓田楸梓夹路碑石书年百代之后南阳之阡【其五】
　　从弟去盈墓志铭
　　古者黄帝轩辕氏没帝喾髙辛氏作防而狥齐长而敦敏则天下之人用其教者百年忠肃恭懿宣慈恵和则天下之人谓之才者八子黄乌旗而白鱼跃有周武之兴王彤弓一而玈矢千有晋文之起覇虽隐公逊位哀侯失国而文之昭也武之穆也司徒为五教之官有社稷焉有黎人焉丞相临万机之职崤函鼎盛赫奕于朱轮河洛台阶昭彰于白玉积善余庆信而有征国子进士杨去盈字流谦宏农华隂人也曾祖讳初周大将军隋宗正卿常州刺史顺杨公皇朝左光禄大夫华山郡开国公食邑本乡二千五百户唐虞之稷契魏晋之裴王晏婴可以事百君臯繇为之謩九徳麾葢兵马人知牧伯之尊名山大川蕴积公侯之气王考讳安伪郑王充逼授二十八将封鄫国公寻谋归顺为充所害皇朝赠大将军旌忠烈也陶谦雅尚祖逖雄心防天子之防尘见诸侯之释位虽陈平去就潜怀杖劒之谋而石勒防残遂及推墙之祸父某润州句容遂州长江二县令朝散大夫行邓州司马文武兼备清白在躬人无间言位不充量四方取则孔宣父之践中都百里非才厐士元之登别驾若夫庭生玉树身带金镮有卫玠之风神有张良之容貎蒋琬之讥盛元责在司空陈蕃之对薛勤志清天下观其昏定晨省立身扬名怪草蔚其休征神鱼防其冥感庄公独叹闻頴叔之纯行有道相推见茅容之尽礼则闺门雍穆以孝闻也辅仁防友合志同方晏平仲之善交鲍叔牙之知我张堪死日妻子惟托于朱晖刘惔生平风月毎思于度则朋友之徳若兰芬也朱穆好学中食忘飱谯周研精欣然独笑张华四海之内若指诸掌班固百家之言无不穷究钩深致逺恱丘坟也八音繁防五色章明动天地而感神序人伦而成孝敬阳台并作楚襄王赐云梦之田上林同时汉武帝给尚书之笔则琼敷玉藻未足云也自摄齐东序撰杖西胶推宰我之能言贵顔囘之有徳成如麟角道尊于璧水之前翼若鸿毛俯拾于金门之下方将咫尺宣室扈从明庭申贾谊之忠谠尽扬雄之规谏豫章七载擢脩干而耸长条有鸟三年抟积风而运沧海岂期数有连否天无皂白苗而不秀秀而不实葢有是夫古人有言殁而不朽者此之谓也春秋二十有六以上元三年五月二十二日殁于京师胜业里呜呼哀哉至仪鳯四年十二月二日归葬于华隂之某原不忘本也山河郁郁松栢苍苍骨肉闭兮归后土魂魄游兮思故乡三荆摇落五都悲凉痛门户之无主悼人琴之两亡呜呼哀哉其铭曰
　　髙掌逺蹠浊泾清渭天子诸侯司空太尉星辰鼓舞山泽通气道在者尊徳成为贵贾家三虎伟节最怒荀氏八龙慈明无防剑光冲斗璧气浮江据于道徳闻于家邦子之承亲温席扇枕子之友悌同舆共寝朝歌不入盗泉不饮垂露崩云繁缛锦明经大学射防鸿都对扬天子髙揖司徒鳞翮抟运波涛不虞子之防也良可悲夫瞻望不及伫立以泣惟见黄埃心肠以摧踯躅兮徘徊呜呼兮哀哉长夜漫漫何时旦魂兮魂兮归去来
　　从弟去溢墓志铭
　　处士宏农杨去溢年二十即华山公之曾孙大将军之孙朝散大夫邓州司马之第四子也维岳有五有华山之金石焉山阜相属合谿怀谷所以镇其南也维渎有四有河宗之玉璧焉波澜汩起廻洑万里所以经其北也言其土地则巨灵之髙掌逺蹠作西溪之城池叙其衣冠则太尉之四代五公为东京之柱国然后积勲累徳枝分叶散大君有命临夏日之坛塲天子动容听秋风之金鼓是以熊罴入兆羔鴈成群黄宪之名闻于海内陈蕃之志扫于天下群童忽聚逢苦李而先知賔客相过问杨梅而即对善父母为孝善兄弟为友居家可移之道也利者义之和贞者事之干元亨日新之徳也若夫节陵遗防汲冢残书倚相之八索九丘张华之千门万户莫不山藏海纳学无所遗至如白雪廻光清风度曲崔亭伯真龙之气扬子云吐鳯之才莫不玉振金声笔有余力逺心天授高兴生知尽江海之良圗得烟霞之秘筭贞不絶俗从容于名教之塲道由人宏坐卧于羲皇之代于时朝廷之上山林之下英儒赡闻之士洪笔丽藻之客希末光而影集听余声而响和者犹藩篱之望天池鳞介之宗龙也嗟乎隂阳为道大道无亭毒之心祸福惟人圣人有抑扬之教智焉而毙仁焉而终今也则亡叹顔回之短命死而可作冀随防之同归文不在兹乎天之将丧也以某年某月某日终于某所越仪鳯四年十月二日归葬于华隂之某原林野弥望关山寥廓樵童牧竪孟尝君之池台一去千年丁令威之城郭悲纒于鲁卫痛深于花蕚姜肱没齿无因共被之欢钟毓生年非复同车之乐呜呼哀哉其铭曰叔虞建国天锡之唐伯侨受氏食采于杨五侯簪绂四代轩裳有徳有行如圭如璋乃生男子初寝之牀从公小大辨日炎凉天下之宝邦家之光神锋太阿旗鼓相当事亲以礼左右无方交友以信芝兰有芳文犀徤笔白鳯雕章鹏鷃齐致江湖两忘谓天辅徳则惟其常殱我吉士于何不伤关山摇落洲渚苍茫黄尘匝地白露为霜左右刮骨亲賔防肠摧残玉树埋没金乡交交黄鸟爰集于桑命不可续人之云亡
　　从甥梁锜墓志铭
　　故右卫率府翊衞安定梁锜年二十有八以上元三年秋八月某日终于某所圗其景宿天有大梁之星辨其物土地有大梁之国考其衣冠人有大梁之姓综乹坤而列位兼水土而成文业耕织而乐琴书有梁鸿之雅尚生封侯而死庙食有梁竦之雄圗西山求白鹿之仙东海受黄蛇之宝曾祖某光禄大夫开府仪同三司骠骑将军清河太守右卫大将军同州刺史上柱国郡守旁通于月建仪同上法于太阶光禄大夫下大夫之职骠骑将军大将军之比祖某河南渑池令郑州司功叅军事冀州蒲州二府事司马朝散大夫纪王府司马襄州同州二长史仲由宰邑萧何主吏桓温之征谢奕暂为司马之官周景之礼陈蕃仍防题舆之命考某国子学生霍王府叅军并州大都督府兵曹扬州大都府録事叅军仲尼闲居曰参不敏天子命我叅卿军事张常山之福应直保金钩谢太傅之闺门惟生玉树所以圎光折水真气冲天孩笑之时见之者知其孝友能言之际听之者许其聦明审清河管辂之天文对江夏黄童之日蚀挥其劲翮则鳯凰飞鸣于赤山整其兰防则骏马腾骧于陆地若夫神龙负卦瑞雀衔书安厘王汲冢之文穆天子羽陵之籍莫不因条报叶望表知里郑殚见览万巻之八千班固洽闻渉五经之四部至如雕弧夜月角力三千鐡劒秋霜烟云五色莫不推之以智勇成之以揖让歴诸侯而说剑直之无前引司马而操弓观者如堵可谓多才天纵盛徳日新曼倩不让于诗书翁归兼强于文武由是交通遂广声名益振朱家大侠滕公有然诺之言剧孟过人袁盎有逢迎之礼及其从防至着资父事君籍丹书之勲业叅黒衣之行伍神宫海外瞻镂牓于明山太室云端奏仙簧于洛水翊驾驰道周庐甲观方当奉词出使万里行封受命忘身三军拜将岂期年歳朝露浮生过隙汉逸人之雅操命也如何鲁司防之知言苗而不秀呜呼哀哉望吾子者空怀倚闾之叹嗟余弟者独有亡琴之悲从日月于谋考圗书于马鬛越以仪鳯三年春二月某日甲子葬于某所悲夫吾见其进由来孔李之家吾谓之甥实曰何刘之族阳元既没瞻旧宅而无成康伯不存对言而谁与其铭曰
　　山河带砺金木精灵磊磊千丈森森五兵騑骖西掖出入东明人夀无几皇天不平碑防郭泰挽送田横终寂寥于相宅空嗟叹于佳城







　　盈川集巻九
　　钦定四库全书巻
　　盈川集巻十　　　　　　　唐　杨炯　撰行状
　　中书令汾隂公薛振行状
　　高祖徳魏给侍中黄门侍郎御史中尉散骑常侍直阁辅国二将军齐州刺史赠车骑将军仪同三司华州刺史谥曰简懿曾祖孝通魏中书黄门二侍郎银青光禄大夫散骑常侍关西道大行台右丞常山太守汾隂侯赠车骑将军仪同三司齐郑二州刺史祖道衡齐中书黄门二侍郎隋吏部内史二侍郎上开府仪同三司陵卭潘襄四州刺史襄州縂管司大夫皇朝赠上开府临河县开国公父收皇朝上开府兼陜东道大行台金部郎中天防上将军府纪室叅军文学舘学士上柱国汾隂县开国男赠定州刺史太常寺卿谥曰献河东郡汾隂县薛振年六十二字元超状昔者唐尧之协和万邦也有若四岳之敬顺昊天厯象日月虞舜之慎徽五典也有若八元之忠肃防懿宣慈恵和夏禹之分别九州也有若咎繇之谟明弼谐允廸厥徳殷汤之南征北怨也有若伊尹之格于皇天姬文之受命作周也有若虢叔之闻于上帝自唐虞而列考及秦汉而无讥元首必借于股肱方隆太平之化贤者必待于明主克致崇尚之业若夫骖驾六龙驱驰七圣斟酌元气裁成天道者其惟圣人乎宏阐大猷发挥神化匡正八极阜成兆人者其惟良宰乎我大唐之建国也粤若神尧明扬侧陋文王协于朕卜迎太公于渭水高宗求于朕梦得良弼于傅岩若歳大旱以为霖雨若济巨川以为舟楫者也公含天地之间气依日月之末光能备九徳兼资百行探赜索隐极深研几龆龄之际羞言覇道词赋之间已成王佐六歳袭爵汾隂男十一太宗召见勅宏文舘读书十六为神尧皇帝挽郎十九尚和静县主高宗升储之日也勅公为太子通事舍人二十二除太子舎人高宗践位诏迁朝散大夫守给事中年二十六寻拜中书舎人宏文舘学士三十二丁太夫人忧去职起为黄门侍郎固辞不许脩东殿新书毕进爵为侯公毁瘠过礼多不视事出为饶州刺史上梦公征为右成务四十复为东台侍郎是歳也放李义府于卭笮旧制流人禁乗马公为之言左迁简州刺史歳余上官仪伏诛坐词翰往来徙居越嶲五十三赦还拜正谏大夫五十四迁中书侍郎寻同中书门下三品兼检太子左庶子五十九迁中书令车驾幸洛阳诏公兼户部尚书与皇太子居守俄以风疾不视事高宗崩舆疾往成都抗表辞位至于再至于三诏加金紫光禄大夫仍聼致仕以光宅元年季冬旁死魄薨于洛阳丰财里之私第呜呼哀哉公地借膏腴姻连戚里鼎湖长往拜卿子而为郎金榜洞开征列侯而尚主遂乃弹冠筮仕防名委质叩天门于画阙攀鳯翼于紫宸凢升右辖者一年居外台者两郡四迁门下三入中书用能燮理我隂阳经纬我天地塩梅我寳鼎梁栋我宸极理百官而察万人平邦国而和上下借如风后力牧左右轩皇萧何曹参谋猷汉室未有一心事主四十余年叅两宫而出入歴三台而陟防合其道也大壑纵其鲲鹏遇其时也名山出其云雨功成辅弼徳迈机深星象不方践中台之位山川并走竟游东岱之魂天不憖遗民将安仰越翼日诏赠光禄大夫使持节都督秦成武渭四州诸军事秦州刺史余如故赐物四百段米粟四百石东园秘器防事给仪仗至墓所往还司賔卿监防玺书吊祭别降中使赐敛衣一袭杂物百段又诏陪葬干陵依故事也公袭封之年也受左传于同郡韩文汪至天王狩河阳乃废书而叹曰周朝岂无良相何得以臣召君文汪异焉神尧皇帝婕妤河东郡夫人公之姑也每侍高宗词翰高宗尝顾曰不见媫妤侄经数日便谓社稷不安其见重如此上幸温泉射猛兽公奏防极谏上深纳焉后因闲居谓公曰我昔在春宫与卿俱少壮光隂倐忽已三十年往日贤臣良将索然俱尽我与卿白首相见卿歴观书传君臣共终白首者几人我观卿大怜我我亦记卿深公呜咽稽首谢曰老臣早叅麾盖文皇委之以心膂臣又多幸天皇任之以股肱誓期杀身报国致一人于尧舜伏愿天皇遵黄老之术养生卫夀则天下幸甚赐黄金二百镒公有事君之节也不亦忠乎每读孝子忠臣传未尝不慷慨流涕以为帝舜非孝子朱云非忠臣客有讥之者公曰寜有扬君父之过而称忠孝哉太夫人薨公每哭呕血杖而后起上见公柴毁泣曰朕遂不识卿卿事朕君父一致遂至于灭性可谓孝子中书省有一磐石隋内史府君常踞而草诏及公挥翰跃鳞每见此石未尝不然流涕公有立身之道也不亦孝乎其年脩晋史笔削之美为当时最孝敬崩诏公为哀册上幸九成宫勅皇太子赴行在所置酒别殿享王公以下时太子英王侍皇帝酒酒酣公献夀曰天皇合易象乹将三男震坎艮今日是也上大恱百官舞蹈称万歳赐杂物百段银镂钟一枚吐蕃不庭诏英王为元帅总戎西讨公赋西征诗一首上称善嗟叹者乆之因代英王属和御笔缮写朝以为荣公有属词之羙也不亦文乎黄门侍郎上防荐高智周任希古郭正一王义方顾彻孟利贞等后皆有重名歴登清贵及兼左庶子又表郑祖沈伯仪贺觊邓防顔强学崔融等十人为学士天下服其知人公为右成务献封禅书及平夷防上深纳焉或有抵罪者同类数百经赦令狱官评经年不决竟以死论公上防陈其滥诏百官廷议狱官及宰臣未有所决公酬对如响众咸服焉上叹息曰几令我杀无辜之人百寮莫不震惧又上防陈请备塞垣未几而匈奴背诞公有神通之鍳也不亦明乎仪表魁杰眉若画身长七尺四寸望之俨然喜愠不形于色虽至于近习左右胥徒仆妾莫不待之以礼公有行已之方也不亦恭乎在饶州六年以仁明驭下鄱阳北岗上忽生芝草一株郡人以为善政所感共起一舍号曰芝亭因立碑颂徳公有驭人之术也不亦恵乎在卭笮十余载沉研易象韦编三絶赋诗纵酒以乐当年有醉后集三巻行于世公有安和之徳也不亦康乎上初覧万机公上防论社稷安危君臣得失上大惊即日召见不觉膝之前席叹曰览卿防若暗室而照天光临明镜而覩万象此后宠遇日隆每军国大事必叅谋帷幄在中书独掌机务者五年出纳帝命口占数首上曰使卿长在中书一夔足矣大驾东廵诏公骖乗上曰朕之防卿若去一目若防一臂关西事重一以委卿因赐物百段公有社稷之勲也不亦重乎若夫有官功者赐其官族有大行者受其大名公叔列国之陪臣犹安社稷黔娄匹夫之介节不忘仁义古今以为通训书籍以为羙谈况乎辅佐明主寜济天下生死无二始终若一业高于六相道贯于五臣其生也荣同心比于周召其死也哀陪葬均于卫霍岂使易名之典不及于防同赐谥之文不传于终古门生故吏愿述徳音博士礼官伫闻清议是则钟繇之防降于皇魏之年王导之防寝于中兴之日谨状垂拱元年四月四日故中书令汾阳公府功曹姓名谨状文昌台考功窃闻生为贵臣车服昭其令徳死而不朽谥号光其大名今谨按故府主中书令汾隂公赠秦州都督薛元超以王佐之才逢太平之防抚绥万国康济兆人力牧辅轩皇未为尽善臯陶佐大禹犹有慙徳名遂身退生荣死哀羽父之请鲁君抑惟旧典卫侯之谥文子庶几前列谨上
　　左武卫将军成安子崔献行状
　　祖宏寿隋获鹿嘉乐县开国侯父万善皇朝左监门将军持节隆州诸军事守隆州刺史上防军成安县开国男谥曰信郡县崔献年六十七夫推其天命南端上将之文考其地灵北极崆峒之武厌次有东方曼倩早逹于孙吴琅琊有诸葛孔明深期于管乐贞观九年起家太穆皇后挽郎十六年授营州都督府叅军事燕齐辽逺所以分置营州天子命我以叅卿军事太宗文武圣皇帝把斧动璇玑发四方之人爰整其旅问东夷之罪恭行天罚公自家刑国资父事君乐王粲之神武弃班超之笔砚一鼓作气方轻肉食之谋七旬舞干始受昌言之拜二十三年迁除王府西閤祭酒梁王武者汉王之少子广东苑属平台则司马相如所以骋其词赋陈思王植者魏国之天人游西园拥飞葢则邯郸子淑所以为其賔友永徽六年授晋州司士龙朔三年迁岐州司戸剪桐垂棘珪璧相辉紫鳯寳鸡休祥狎至从干值巽之风土被山带河之国邑邦君坐啸方推太守之名邻国从游始屈陪臣之礼寻丁外忧三年泣血一恸能使禽兽莫触其松栢神仙毎防其玉石春秋忽变有君子之终身金革不辞逹贤人之俯就麟徳元年有诏起公为左威卫脩仁府左果毅都尉仍命羽林军长上乗舆歴日月歩山川详益部之圗书听干云之律吕长城十角尽入隄封高阙三袭并为州县于是九姓抗表请筑安北府城诏公驰驿许以便宜行事则荣奉中防计日期还亲降銮舆待于故都楼上虽复东西万里张博望之寻河装槖千金陆大夫之使越犹未闻降星跸廻帝车拟于陶侃扣天门之八袭方于鲁阳防白日于三舎若夫类上帝徧群神则孔宣父之所刋者五年一狩登泰山禅梁甫则管夷吾之所识者十有二君秦皇致风雨之迷魏后积貂羊之耻夫名山之所望非我后而谁哉是以驭苍龙控玉鳯隂阳不测发挥于作乐之文天地无私揖让于升中之礼公乃陪祠汶上扈跸梁隂列藩卫于环星受嘉名于捧日与夫茂陵之下独防符命之书河洛之间不覩汉家之事岂同年而语也朝鲜旧壤歌箕子之风謡斗骨危城属乌孙之背诞地惟孤竹不闻谦让之名亲则同株曽无急难之意特进泉男生以萧墙构孽蔓草方滋欲去危而就安思转祸而为福请归有道使者相望天皇慜一物之推讲诏公于国城内迎接先之以造化之大示之以雷霆之威受其璧焚其榇更征侍子来朝京阙亦犹郦生慿轼入齐国而下其城贾谊上书伏匈奴而笞其背乾元元年诏迁游骑将军左威卫义阳府折冲都尉仍加上柱国右羽林军长上如故是歳也太子太师英国公登坛而拜凿门而出紫泥明诏不入于三军之中黄石竒兵自行于九天之外山林为室不能有藩篱之险鱼鼈成桥不能有逃亡之路诏公出使预叅帷幄进竒防纳嘉谋攘无臂而执无兵战必胜而攻必取斩大风之翼雾巻青邱卧长鲸之鳞烟销碧海二年以平夷功诏除定逺将军右武卫中郎将检校左羽林军总章二年诏迁宣威将军守左武卫将军检校右羽林袭封成安男咸亨二年进爵为子寻奉别勅检校右羽林军余如故太夫人以桑榆晩节雾露成疴减年歳之扶危授皇天之赐药屡陈表防方请告归频降丝纶未防优许则知忠臣奉上多从孝子之门受命临戎始见忘家之事潘安仁之恺悌始奉板舆张景之纯深终悲画扇仪鳯三年以内忧解职寻降诏起复本官四年加云麾将军正除左武卫将军检校右羽林军如故王人夺服才闻赵熹之防明主相忧独讶何曾之毁且割哀而从礼将以义而防恩受军麾命服之数掌期门佽飞之职以汉宫清署忽照边秦塞长城遂闻胡马匈奴未灭霍去病所以辞家天子动容周亚夫于焉不拜调露元年诏公龙门镇守兼于夏州防捍饮水受命倍道兼行鞍甲成劳晦明为疾玺书降问即日追还中使接迹于家庭尚药绸缪于锡赉人生讵几神道何知仰观于天值三军之星落俯察于地逢五将之山崩诏书来北斗之门圗像在南宫之壁以三年秋七月薨于紫桂宫右羽林军之官第诏赐御食并锦被一张常服一袭杂彩百五十段赠物一百粟一百石勅书吊赠礼越常班防用所资数优恒典琳琅触目日月在懐陶谦则戯列旛旗贾逵则常陈部伍闺门有徳欢若交朋事君无隐心如鐡石至如出车授东征西讨孤虚向背则虽女子之众可以当于丈夫前后折旋则虽妇人之兵可以防于汤火兎起而鳬举龙腾而鳯飞无战不平无城不克有如冯异羞言大树之功宛似鲁连不受黄金之赏大平之事业行矣人主之恩荣备矣山河之宠乆预同盟社稷之臣俄悲辍祭圣君兴悼列辟相趋覩高鸟而叹良弓闻鼓鼙而思将帅宏圗秘畧实无得而称焉追逺饰终请有易其名者谨状永隆二年正月十一日故左武卫将军成安子府功曹某上尚书省考功名也者功之表也谥也者行之迹也公叔文子曾辱四隣之交黔娄先生有余天下之贵谨按故府主左武卫将军上柱国成安子崔献诞灵辰昴降徳山河汉阳阎忠许有良平之防颍川徐庶知其管乐之才生覩太平仕逢明主秋风金鼓有司马之论兵吉日坛塲有将军之拜职任重而道逺功成而身退荀息百夫之特彼苍者天相如千载之人犹有生气珠玉匣礼备于防终筮短长事从于先见易名之道葢取之于旧仪累徳之文敢望之于执事谨状
　　祭文
　　为薛令祭刘少监文
　　中书令河东薛某谨以清酌中牢之奠敬祭故少监刘公之灵惟此陶唐有此冀方上天祚汉人神攸赞开国承家枝分叶散三貂赫赫于台省驷马谖谖于里闬徳之有隣吐符兮降神家之积庆受禄兮宜君星躔可以冲南越都邑可以质西秦言郑公之不死谓张衡之后身雍州为积高之地初登吏部尚书即喉舌之端始拜郎官见天子而题柱侍明光而握兰入麟麒之阁圗书掌于河洛测璇玉之玑造化穷于制作大风积也方絶于云天有力负之生悲于沟壑呜呼哀哉言念平生求其友声适我愿兮共得朋从之道又吾姨也俱承下嫁之荣良辰羙景必躬于乐事茂林脩竹每恊于高情援茝兰而无愧指金石以当行谁言倐忽遽隔幽明人非兮地是心折兮骨惊卜日兮天未逺隂云凝兮歳将晩临平原兮望行幰君一去兮何时返石室兮沉沉蓬莱山兮寂又隂苍烟漫兮紫苔深陈絮酒兮涕沾襟呜呼哀哉
　　同詹事府官寮祭郝少保文
　　少詹事邓元机永昌令令狐恩府司直王思善杨炯主簿郑行该等谨以清酌庶羞之奠敬祭太子少保郝公之灵若夫星象降质山川受气以道为尊以和为贵轩后梦之于大泽文王卜之于清渭实冯舟檝之功必借盐梅之味昭昭北斗宫号文昌隐隐西掖池名鳯凰增万机而叅政本定五字而对休光珥丰貂之韡韡识遗佩之锵锵悬车之歳方称国老歩辇之荣遂居师保刘蕃以光禄缉熈和峤以尚书赞道百年方享于期頥五福冀征于夀考西山访药北壁寻经金丹不化玉药何成梁木斯壊曲池坐平府庭飒而变色寮采惨而相惊呜呼哀哉元机等亲闻教义夙承提奬懐徳音之不忘痛丹壑之长往门馆閴寂帘帷彷像奠行潦之苹繁庶明灵之降飨呜呼哀哉
　　为梓州官属祭陆郪县文
　　维垂拱二年太歳景戍正月壬寅朔二十二日癸亥长史刘某谨以清酌庶羞之奠敬祭陆明府之灵夫万里之别犹使饮泪成血思徳音之防絶况百年之分能不忧心如薰想公子兮氛氲惟彼积徳挺生夫君天垂白气地发黄云江则有汜为国之纪居传其政爱人如子山则有梁鎭兹一方君其道视人如伤乆劳于外路阻且长曾未朞月人之云亡呜呼哀哉哀哀弱嗣朝暮一溢皎皎孀妻馈乎下室蜀门如剑长安如日归路何从我心如疾呜呼哀哉凡我在位覊官边城共戮力兮谁言死生思其人兮造其户庭恍无见兮寂无声称觞兮酹酒心折兮骨惊呜呼哀哉
　　祭汾隂公文
　　维大唐光宅之元祀太歳甲申冬十有二月戊寅朔丁亥御辰杨炯以柔毛清酒之奠敢昭告于故中书令汾隂公之贵神惟公含纯徳而载诞兮禀元精而秀出备五行而立身兮半千年而委质属天地之贞观兮逢圣人之得一若防龙稷卨之寅亮舜朝兮若萧曹魏邴之谋猷汉室悬大名于宇宙兮立大勲于辅弼如何斯人而有斯疾曾未遐夀中年殒卒呜呼哀哉若夫家传寳防地辟金楼文则属词而比事兮学则八索而九丘入则东藩之上相兮出则南靣之诸侯唯尽善兮未善固虽休而勿休旣知退而知进兮亦能刚而能柔大才则九功惟叙兮大智则万物潜周崇徳广业兮乐天知命而不忧呜呼哀哉门馆虚兮寂寞歳穷隂兮摇落备物俨兮如存光灵兮焉托垂繐帷与祖帐兮罢歌台与舞閤天子惜其毘余兮群臣思其可作呜呼哀哉俯循兮弱龄叨袭兮簪缨公夕拜之时也旣齿迹于渠阁公春华之日也又陪游于层城叅两宫而承顾盻兮歴二纪而洽恩荣郭有道之青目兮蔡中郎之下迎倐焉今古非复平生无徳不报兮愿摩顶而至足有生必死兮空饮恨而吞声天惨惨兮气冥冥月穷纪兮日上丁借白茅兮无咎和黍稷兮非馨呜呼哀哉















　　盈川集巻十
　　钦定四库全书巻
　　盈川集附録
　　唐书本传　　　　　　　　　　刘昫
　　杨炯华隂人伯祖防威武徳中官至右卫将军炯防聦敏博学善属文神童举拜校书郎为崇文舘学士仪鳯中太常博士苏知几上表以公卿以下冕服请别立节文勅下有司详议炯献议曰古者太昊庖牺氏仰以观象俯以察法造书契而文籍生次有黄帝轩辕氏长而敦敏成而聦明垂衣裳而天下理其后数迁五徳君非一姓体国经野建邦设都文质所以再而复正朔所以三而改夫改正朔者谓夏后氏之建寅殷人建丑周人建子至于以日系月以月系时以时系年此三王相袭之道也夫易服色者谓夏后氏尚黒殷人尚白周人尚赤至于山龙华虫宗彛藻火粉米黼黻此又百代可知之道谨按虞书曰予欲观古人之象日月星辰山龙华虫作绘宗彛藻火粉米黼黻絺绣由此言之则其所从来者尚矣日月星辰者光明照下土也山者布散云雨象圣王大泽霑下也龙者变化无方象圣王应时布教也华虫者雉也身被五彩象圣王体兼文明也宗彛者虎蜼也以刚猛制物象圣王神武定乱也藻者逐水上下象圣王随代而应也火者陶冶烹饪象圣王至徳日新也粉米者人恃以生象圣王物之所赖也黼者能防割象圣王临事能决也黻者两已相背象君臣可否相济也迨有周氏乃以日月星辰为旌旗之饰又登龙于山登火于宗彛于是乎制衮冕以祀先王也九章者法阳数也以龙为首章衮者巻也龙徳神异应变濳见表圣王深沉远智巻舒神化也又制鷩冕以祭先公鷩者雉也有耿介之志表公有贤才能守耿介之节也又制毳冕以祭四望岳渎之神也虎蜼者山林所生明其象也制絺冕以祭社稷土糓之神也社稷粉米由之成象其功也又制冕以祭群小祀百神异形难可遍拟但取黻之相背异名也夫以周公之多才也故治定制礼功成作乐夫以孔宣之将圣也故行夏之时服周之冕先王之法服乃自此之出矣天下之能事又于是乎毕矣今知几表状请制大明冕十二章乗舆服之者谨按日月星辰者已施于旌旗矣龙虎山火者又不逾于古矣而云麟鳯有四灵之名元有负圗之应云有纪官之号水有盛徳之祥此盖别表休徴终是无逾比象然则皇王受命天地兴符仰观则璧合珠连俯察则银黄玉紫殚南宫之粉壁不足写其形状罄东观之鈆黄未可纪其名实固不可毕陈于法服也云者龙之气也水者藻之自生也又不假别为章目也此盖不经之甚也又鸾冕八章三公服之者鸾者太平之瑞也非三公之徳也鹰鹯者鸷鸟也适可以辨祥刑之职也熊者猛兽也适可以旌武臣之力也又称藻为水草无所法象引张衡赋蔕倒茄于藻井披红葩之狎猎请为莲华取其文彩者夫茄者莲也若以莲代藻变古从今旣不知草木之名又未逹文章之意此又不经之甚也又毳冕六章三品服之者按此王者祀四望服之名也今三品乃得同王之毳冕而三公不得同王之衮名岂惟颠倒衣裳抑亦自相矛盾此又不经之甚也又黻冕四章五品服之考之于古则无其名騐之于今则非章首此又不经之甚也若夫礼唯从俗则命为制令为诏乃秦皇之故事犹可以适于今矣若夫义取随时则出称警入称跸乃汉国之旧仪犹可以行于代矣亦何取于变周公之轨物改宣尼之法度者哉由是竟寝知几所请炯俄迁詹事司直则天初坐从祖弟神让犯逆左转梓州司法叅军秩满选授盈川令如意元年七月望日宫中出盂兰盆分送佛寺则天御洛南门与百僚观之炯献盂兰盆赋词甚雅丽炯至官为政残酷人吏动不如意輙榜挞之又所居府舎多进士亭台皆书榜额为之羙名大为逺近所笑无何卒官中宗即位以旧寮追赠著作郎文集三十巻炯与王勃卢照隣骆賔王以文词齐名海内称为王杨卢骆亦号为四杰炯闻之谓人曰吾愧在卢前耻居王后当时议者亦以为然其后崔融李峤张说俱重四杰之文崔融曰王勃文章宏逸有絶尘之迹固非常流所及炯与照隣可以企及盈川之言信矣说曰杨盈川文思如悬河注水酌之不竭旣优于卢亦不减王耻居王后信然愧在卢前谦也
　　新唐书本传　　　　　　　　　欧阳脩
　　杨炯华隂人举神童授校书郎永隆二年皇太子已释奠表豪俊充崇文馆学士中书侍郎薛元超荐炯及郑祖邓挺崔融等诏可迁詹事司直俄坐从祖弟神让与徐敬业乱出为梓州司法叅军迁盈川令张说以箴赠行戒其苛至官果以严称吏稍忤意榜挞之不为人所多卒于官中宗时赠著作郎
　　赠别杨盈川箴　　　　　　　　张説
　　杳杳深谷森森乔木天与之才或解其禄君服六艺道徳为尊君居百里风化之源才勿骄恡政勿苛烦明神是福而小人不寃畏其不畏存其不存作诰兹酒成败之根勒铭其口祸福之门虽有韶夏勿弃击辕岂无车马敢赠一言
　　温泉庄卧病寄杨七炯　　　　　宋之问
　　多病卧兹岭寥寥绻幽独頼有嵩邱山高枕常在目兹山栖灵异朝夜翳云族是日蒙雨晴返景入岩谷羃幕縁涧草菁菁山下木此意方无穷环顾怅林麓伊洛何悠漫洲源信重夏余鸟兽蕃秋末禾黍熟秉愿守樊圃归闲欣艺牧惜无载酒人徒把凉泉掬
　　祭杨盈川文　　　　　　　　　宋之问
　　维大周某年月日西河宋某谨以清酌脯羞之奠敬祭于杨子之灵曰自古皆死不朽者文北河吐液西岳生灵爰恊通气降精于君伏道孔门游刄诸子精防博识黄中通理属辞比事宗经匠史玉璞金浑风摇云起闻人之善若任诸已受人之恩许之以死惟子坚刚气凌秋霜行不茍合言不茍忘大君有命征子文房余亦叨忝随君颉颃同趋北禁并拜东堂志事俱得形骸两忘载罹寒暑贫病洛阳裘马同敝老防均粮自君出宰南浮江海余尝苦饥今日犹在之子妙年香名早传从来金马夙昔崇贤门庭若市翰墨如泉千载之后闻而凛然死而不亡问予何伤伤予命薄益州零落生平之言幽显相托痛君不嗣匪我孤诺君有兄弟同心异体陟冈增哀归葬以礼旅榇飘零于洛之汀我之怀矣感叹入见子之弟类子之形悼往心絶慰存涕盈古人有言一死一生昔子往矣追送倾城今子来也乃知交情惟郭是戚有崔不易来哭来祭哀文在席惟席何依氷雪泗满家人哀哀賔从防防令我伤悲情懃昔时子文子翰我缄我持子宅子兆我营我思子有神鍳我言不欺我有絮酒子其歆之我亦引满傥昭神期魂兮归来闻余此词
　　唐防要
　　永隆二年二月六日皇太子亲行释奠之礼毕上表请特延耆硕英髦之士为崇文馆学士于是薛元超表荐郑祖元杨炯崔融等并为学士
　　容斋随笔　　　　　　　　　　洪适
　　杨炯等四子之文皆精切有本原其用骈俪作记序碑碣盖一时体格如此而后来颇议之杜诗云王杨卢骆当时体轻薄为文哂未休尔曹身与名俱防不废江河万古流正谓此耳身名俱灭以责轻薄子江河万古流指四子也
　　文献通考　　　　　　　　　　马端临
　　杨盈川集二十巻晁氏曰唐杨炯也炯华隂人显庆四年举神童授校书郎终州盈川令炯博学善属文与王勃等以文辞齐名海内称王杨卢骆四才子亦曰四杰炯自谓吾媿在卢前耻居王后张说曰盈川文如悬河酌之不竭耻王后信然媿卢前谦也集本三十巻今多亡逸
　　唐诗纪事
　　炯华隂人永隆二年皇太子已释奠求豪俊充崇文馆学士后为盈川令张说以箴赠行戒其苛至官果以严称卒于官中宗时赠著作郎
　　唐书裴行俭传　　　　　　　　宋祁
　　裴行俭在吏部李敬元盛称王勃杨炯卢照隣骆賔王行俭曰士之致逺先器识而后文艺勃等虽有文才然浮躁露岂享爵禄之器杨子颇沉黙可至令长余得令终足矣后勃等皆不得其死而炯终盈川令
　　唐诗品彚　　　　　　　　　　高棅
　　杨炯华隂人举神童迁盈川令武后时与宋之问分直习艺馆卒有盈川集三十巻
　　杨炯集序　　　　　　　　张逊业
　　杨炯华隂人防博学聦慧挥文宏富拜校书郎为崇文馆学士神童举也太常博士苏知几仪鳯中上表以公卿以下冕服请别立节文勑命详议于有司炯献议极诋之言知几变之不经甚矣由是竟寝知几所请炯俄迁詹事司直则天初坐从祖弟神让犯逆左转梓州司法叅军秩满选授盈川令为政残酷榜杀下吏輙不为意美名多榜亭台耻笑动众竟卒于官中宗即位赠著作郎以旧僚追及也平生著作惟存是帙三十巻者惜未之见也其自评吾愧在卢前耻居王后张说以其文思如悬河注水酌之不竭旣优于卢亦不减王耻居王后信然愧在卢前谦也论曰炯之赋词义明畅若庖丁解牛自中肯綮而浑天考覈更见沉深推厯氏今犹择焉五言律工致而得明澹之防沈宋肩偕开元诸人去其纎丽盖启之也诸作差次之五言古诗唐人各自成家备一代制可也然以汉魏镜之人人悬絶矣





　　盈川集附録
