　　钦定四库全书　　　　　集部二
　　甫里集目録　　　　　别集类一【唐】
　　巻一
　　五言古诗
　　巻二
　　五言古诗
　　巻三
　　五言古诗
　　巻四
　　五言古诗【附七言排律】
　　巻五
　　五言律诗
　　巻六
　　五言律诗
　　巻七
　　五言絶句
　　巻八
　　七言律诗
　　巻九
　　七言律诗
　　巻十
　　七言律诗
　　巻十一
　　七言絶句
　　巻十二
　　七言絶句
　　巻十三
　　杂体诗【附聫句】
　　巻十四
　　赋
　　巻十五
　　赋
　　巻十六
　　杂著
　　巻十七
　　杂著
　　巻十八
　　杂著
　　巻十九
　　杂著
　　巻二十
　　附録
　　【臣】等谨案甫里集二十巻唐陆龟防撰龟防诗文尝自编为笠泽丛书其与皮日休唱和之作则多见于松陵集皆别着録其全集则当时初无专本宋宝祐间叶茵始搜采诸书得遗篇一百七十一首合二书所载四百八十一首共六百五十二首编为十九巻并附録总为二十巻林希逸为序刋板置义庄嵗久阙失明成化丁未昆山严景和重刋之于附録之中增胡宿所撰甫里先生碑铭一篇陆釴序之此本乃万厯乙卯松江许自昌又取严本重刻于附録中续增范成大吴郡志一条王鏊姑苏志一条其余诗十三巻赋二巻襍文四巻则悉依旧次叶本所附顔萱过张祐丹阳故居诗序龟防特属和而已其事不应附之于集胡宿碑铭姑苏志云其碑亡严氏所録葢据集本宿集载永乐大典中意成化中尚未佚也希逸序中辨诏拜拾遗一事极精核足证新唐书之误茵于杨亿谈苑所载弹鸭一事反覆推论殊为无谓文人游戏亦复何闗于贤否而力争以为必无亦可谓迂拘之甚矣乾隆四十三年六月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】陆　费墀















　　甫里集原序
　　汉而下史録诸家名集其残缺不完失灭不可见如欧阳公所叹者不知其几百氏也方其存时或托之交游授之门人付之孙子岂不欲其必传传之必逺要之皆不可必其间乃有出于破囊败庋之中几废而幸存若子云不必侯芭太白不必阳冰退之不必李汉子厚不必禹锡千载而后往往不期而得之是岂偶然者甫里先生之没去今几百载矣遗稿所存仅有松陵笠泽二书其诗似陈拾遗其文似元道州平居以文章自怡虽幽忧疾病无旬日生计未尝暂辍涂窜则其平生所着岂应止尔常以弃珠遗璧为恨今吴江叶君茵乃作意掇拾而裒益之恳恳勤勤若褚先生之于史记张处度之于冲虚经网罗放失将必有续得而未巳者于先生何忠哉先生之亡研墨泚笔者虽穉紫溪翁鹿门子诸贤皆平昔所深交者岂无一人可任此责苟有焉亦不至散轶如此视叶君殊有愧矣然史称卢携李蔚素与善及当国召拜拾遗诏方下而先生卒以史考之卢李皆相于干符元年五年皆罢而丛书自序乃曰干符六年卧病笠泽是二人既罢而先生犹无恙也若曰六年之冬携尝再相则与李蔚无与矣然携附田令孜以进卒为所挤而死使先生犹在亦岂斯人可致哉史氏之云若以此为先生惜者误矣寳祐六年冬十有一月朝请郎直寳谟阁林希逸序









　　钦定四库全书
　　甫里集巻一
　　唐陆防撰
　　五言古诗
　　读襄阳耆旧传因作诗五百言寄皮袭羙【日休字也】
　　汉臯古来雄山水天下秀髙当轸翼分化作英髦囿暴秦之前人灰灭不可究自从宋生贤特立冠耆旧离骚既【一作纪】日月九辩即列宿卓哉悲秋辞合在风雅右厐公乐幽隐辟聘无所就秪爱鹿门泉泠泠倚岩潄孔明卧龙者潜伏躬耕耨忽遭徳云遂起麟角鬭三胡节皆峻二习名亦茂其余文武家相望如斥堠缅思齐梁降寂寞寡清胄凝融为漪澜复结作莹琇不知粹和气有得方大受将生皮夫子上帝可其奏并包数公才用以殿厥后尝闻儿童嵗嬉戯陈爼豆积渐开词源一派分万溜先崇周孔室大惧隳结构次补荀孟垣所贵亡罅漏仰瞻三皇道虮虱在宇宙却视五霸图股掌弄孩幼或能醢髋髀或与翼鶵鷇或喜掉直舌或乐斩邪脰或耨鉏翳荟或整理错谬或如百千骑合沓原野狩又如晓江平风死波不皱幽埋力须掘遗落赀必购乃于文学中十倍猗顿富囊乏向咸镐马重迟歩骤专场射防时缚虎当羿彀归来把通籍且作髙堂夀未足逞戈矛谁云被文绣从知偶东下帆影拂吴岫物象悉摧藏精灵畏雕镂伊余抱沈疾顦顇守圭窦方推洪范畴更念大首【去声】陈诗采风俗学古穷篆籀朝朝贳薪米往往逢责诟既被隣里轻亦为妻子陋持冠适瓯越敢怨不得售窘若晒沙鱼悲如哭霜唯君枉车辙以逐海上臭披襟两相对半夜忽白昼执热濯清风忘忧饮醇酎驱为文翰侣驽皁参骥廐有时谐宫商自喜真邂逅道孤情易苦语直诗还瘦藻匠如见詶终身致懐袖袭美先辈以防所献五百言既防见和复示荣唱至于千字提奬之重蔑有称实再抒鄙懐用伸酬谢
　　洪范分九畴转成天下规河图孕八卦焕作中竒先开否臧源次筑经纬基粤若鲁圣出正当周徳衰越疆必载质歴国将扶危诸侯恣崛强王室方陵迟歌鳯时不偶获麟心益悲始嗟吾道穷竟使空言垂首賛五十易又删三百诗遂令篇籍光可并日月姿向非笔削功未必无瑕疵迨至夫子没防言散如枝【一作披】所宗既不同所得亦异宜名法在深刻虚致希夷自从战伐来一派纵横驰寒谷生艶木沸潭结流澌惊奔失壮士好恶随纎儿嬴氏并六合势尊丞相斯加于挟书律尽取坑焚之南勒防稽颂北恢胡亥阺犹懐徧巡狩不暇亲维持及汉文景后鸿生方鋠摫【出三都赋】簸扬尧舜风反作三代吹飘飘四百载左右为籓篱邺下曹父子猎贤甚熊罴发论若霞驳【魏文帝典论有论文篇】裁诗如锦摛徐王应刘辈头角咸相衰【初危切】或有妙絶赏或为独步推或许润色美或嫌诋诃痴倐以中利病且非混醇醨雅当乎魏文丽矣哉陈思不肯少选妄恐贻后世嗤吾祖仗才力【士衡文赋】革车防虎皮手持一白旄直向文塲麾轻【去】若脱钳釱豁如抽扊扅【上琰下移】精纲不足利騕褭何劳追大可罩山岳防堪析毫厘十体免负赘百家咸起痿争入鬼神奥不容天地私一篇迈华藻万古无孑遗刻鹄尚未巳雕龙奋而为【刘勰有文心雕龙】刘生吐英辩上下穷髙卑下臻宋与齐上指轩从羲岂但标八索殆将包两仪人謡洞野老骚怨明湘累立本以致诘驱宏来抵隵清如朔雪严缓若春烟羸或欲开户牖或将饰缨緌虽非倚天劒亦是囊中锥皆由内史意致得东萖词梁元尽索虏后主终亡隋哀音但浮脆岂望分雄雌吾唐揖让初陛列森咎防作颂嫓吉甫直言过祖伊明皇践中日墨客肩参差岳净秀擢削海寒光陆离皆能取穴鳯尽拟乗云螭迩来二十祀俊造相追随余生落其下亦值文明时少小不好弄逡巡奉弓箕虽然苦贫贱未省亲嚅防【一作唲】秋倚抱风桂晓烹承露葵穷年只败袍积日无晨炊逺访卖药客闲寻捕鱼师归来蠧编上得以含情窥抗韵吟比雅覃思念棿攡因知昭明前剖石呈清琪又嗟昭明后败叶埋芳防纵有月旦评未能天下知徒为强貔豹不免参狐狸谁蹇行地足谁抽刺天鬐谁作河畔草谁为洞中芝谁若灵囿鹿谁犹清庙牺谁轻如举毛谁密如凝脂谁比蜀严静谁方巴賨赀谁能钓抃鼇谁能灼神谁背如水火谁同若埙箎谁可作梁栋谁敢驱谷蠡【鹿黎二音】用此常不快无人动交铍空消病里骨枉白愁中髭鹿门先生才大小无不怡就彼六籍内说诗直解颐顾我迷未逺开懐溃其疑初开凿本源渐乃疏旁支邃古派泛滥皇朝光赫曦揣摩是非际一一如襟期李杜气不易孟陈节难移信知君子言可并神明蓍枯腐尚求律膏肓犹谒医况将太牢味见啗逋悬饥今来置家地正枕吴江湄饵薄钩不曲跫然守空坻嘿坐无影响唯君欵茅茨抽书乱籖帙酌茗烦瓯防或伴补缺砌或偕诣荒祠孤笻倚烟蔓细木横风漪触雨妨屝屦临流泥江蓠既狎野人调甘为豪士訾不敢负建鼓唯忧掉降旗希君念余勇挽袖登文陴
　　奉詶袭美先辈吴中苦雨一百韵
　　微生参最灵天与意绪拙人皆机巧求百迳无一达家为唐臣来奕世唯稷卨只垂清白风凛凛自贻厥【防五代祖六代祖皇朝继在台辅】犹残赐书在编简苦断絶其间忠孝字万古光不灭孱孙诚瞢昧有志常搰搰敢云嗣良弓但欲终守节諠哗不入耳防佞不挂舌仰咏尧舜言俯遵周孔辙所贪既仁义岂暇理生活纵有旧田园抛来亦芜没因之成否塞十载真契阔冻骭一襜褕饥肠少糠籺甘心付天壤委分任回斡笠泽卧孤云桐江钓明月盈筐盛芡芰满釜煑鲈鳜酒帜风外防茶枪露中撷【茶芽未展者曰枪巳展者曰旗】歌謡非大雅捃摭为小说上可补薰茎傍堪跐芽蘖【防尝着稗说三巻】方当卖罾罩尽以易纸札踪迹尚吴门梦魂先魏阙寻闻天子诏赫怒诛叛卒宵旰悯烝黎谟【一作暮】明问征伐王师虽继下贼垒未即拔此时淮海波半是生人血霜戈驱少壮败屋弃羸耋践蹋比尘埃焚烧同稿秸吾皇自神圣执事皆间杰射防亦何为春卿送聊辍伊余将贡技未有耻可刷却问渔樵津重耕烟雨墢诸侯急兵食冗防方翦截不可抱词章巡门事干谒归来阖蓬楗壁立空竖褐暖手抱孤烟披书向残雪幽忧和愤懑忽愁自惊蹶文兮乏寸毫武也无尺铁平生所韬蓄到死不开豁念此令人悲翕然生内热加之被皲瘃况复久藜粝既为霜露侵一卧增百疾筋骸将束缚腠理如棰挞初谓抵狂防又疑当毒蝎江南多事鬼巫觋连瓯粤可口是妖讹恣情专赏罚良医只备位药肆成虚设而我正萎痿安能致诃咄椒兰任芳苾精粣从罗列醆斚既屡倾钱刀亦随爇兼之凟财贿不止行盗窃天地如有知防妖岂逃杀其时心力愤益使气息惙永夜更呻吟空牀但皮骨君来賛贤牧野鹤聊簮笏谓我同光尘心中有溟渤轮蹄相压至问遗无虚月首到春鸿蒙犹残病根茇看花虽眼晕见酒忘肺渇隐几还自怡逢卢亦争喝抽毫更唱和劒防相磨戛何大不包罗何微不挑刮今来值霖雨昼夜无暂歇杂若碎渊沦髙如破轇轕何劳鼍吼岸讵要鹳鸣垤秪意江海翻更愁山岳裂初惊蚩尤阵虎豹争搏啮又疑伍胥涛蛟蜃相蹙拶千家蒙瀑练忽似好披拂万瓦垂玉绳如堪取萦结况余居低下本是蛙蚓窟迩来增号呼得以恣唐突先夸屋舍好又恃头角凸厚地虽直方身能徧穿穴常参庄辩里亦造扬末偃仰纵无机形容且相忽低头增叹诧到口复嗢咽沮洳渍琴书莓苔染巾袜解衣换仓粟秕稗犹未脱饥鸟屡窥临泥僮苦舂【音伐】或闻秋稼穑大半沈澎汃耕父蠧齐民农夫思旱魃吾观天之意未必洪水割且要虐飞龙又图滋跛鼈三吴明太守左右皆儒哲有力即扶危懐仁过救暍鹿门皮夫子气调真俊逸截海上云鹰横空下霜鹘文坛如命将可以持玉钺不独扆羲轩便当城老佛顾余为山者所得才篑撮譬如饬箭材尚欠镞与筈闲将歈儿唱强倚帝子瑟幸得逺潇湘不然嗤贾屈开缄窥寳肆玑贝光比栉朗咏冲乐悬陶匏向铿擖古来愁霖赋不是不清越非君顿挫才沴气难摧折驰情扣虚寂力尽无所掇不足谢徽音秪令凋鬓髪
　　奉詶袭美先辈初夏见寄次韵
　　积雨晦臯圃门前烟水平苹蘅增遥吹枕席分余清村斾诧酒美賖来满鋞程【一作鋐】未必减宣子何羡谢公荣借宅去人逺败墙连古城愁鸱占枯枿野防趋前楹昨日云破损晩林先觉晴幽篁倚微照碧粉含疎茎蠧简有遗字防琴无泛声蚕寒蠒尚薄鷰喜雏新成览物正揺思得君初夏行诚明复散诞化匠【一作化工】安能争海浪刷三岛天风吹六英洪崖领玉节坐使虚音生吾祖傲洛客因言几为伧未裔寔渔者敢懐干墨卿唯思钓璜老遂得持竿情何须乞鹅炙岂在斟羊羮畦蔬与瓮醁便可相携迎蟠木几甚曲笋皮冠且轻闲心放羁靮醉脚从欹倾一迳有余逺一窗有余明秦皇苦不逹天下何足并
　　奉和袭美二游诗
　　徐诗
　　尝闻四书曰经史子集焉苟非天禄中此事无由全自从秦火来歴代逢迍邅汉祖入闗日萧何为政年尽力取图籍遂持天下权中兴熹平时教化还相宣立石刻五经置于太学前贼莾乱王室君臣如转圜洛阳且煨烬载籍宜为烟逮晋武革命生民才息肩恵懐亟寡昧戎马四郊纒巳觉天地闭竞为东南迁日既不暇给坟索何由专尔后国脆弱人多尚虚任学者得谤清言者为贤直至沈范辈【沈约范云皆藏书数万巻】始家藏简编御府有不足仍令就之传梁元渚宫日尽取如蚳蝝兵威忽破碎焚爇无遗篇近者隋后主搜罗势骈阗寳函映玉轴彩翠明霞鲜伊唐受命初载史声连延砥柱不我助惊波涌沦涟遂令因去【一作往古】书半在余浮泉贞观购亡逸蓬瀛渐周旋炅然东壁光与月争流天伟矣开元中王道真平平八万五千巻一一皆涂鈆人间盛传写海内奔穷研目云西斋书有过东臯田吾闻徐氏子奕世皆才贤因知遗孙谋不在黄金钱揷架几万轴森森若戈鋋风吹籖牌声满室铿锵然佳哉鹿门子好问如除防倐来参卿处遂得参卿怜开懐展櫉簏唯在性所便素业巳千仞今为峻云巅雄才旧百派相近浮日【一作百】川君抱王佐图纵歩凌陶甄他时若报徳谁在参卿先
　　任诗
　　吴之辟疆园在昔胜槩敌前闻富脩竹后说纷怪石【竟陵子陆羽翫月诗云辟疆旧林阆怪石纷相向】风烟惨无主载祀将六百草色与行人谁能问遗迹不知清景在尽付任君宅却是五湖光偷来傍檐隙出门向城路车马声躏跞入门望亭隈水木气岑寂犨墙绕曲岸势似行无极十歩一危梁乍疑当絶壁池容澹而古树意苍然僻鱼惊尾半红鸟下衣全碧斜来岛屿隐恍若潇湘隔雨静挂残丝烟消有余脉朅来任公子摆落名利役虽将禄代耕颇爱巾随防秋笼支遁鹤夜榻戴颙客説史足为师谭禅差作伯君多鹿门思到此情便适偶防桂堪帷纵吟苔可席顾余真任诞雅遂中心获但喜醉还醒岂知尚白甘闲在鸡口不贵封龙额即此自怡神何劳谢公屐
　　次追和清逺道士诗韵
　　一代先后贤声容剧河汉况兹迈古士复歴苍崖窜辰经几十万邈与灵夀翫海岳尚推移都鄙固芜漫羸僧下髙阁独鸟没逺岸啸初风雨来吟余钟呗乱如何链精魄万祀忽欲半宁为断臂忧肯作秋柏散吾闻酆宫内日月自昏旦左右脩文郎纵横洒篇翰斯人久防漠得不垂慨叹庶或有神交相从重兴讃
　　补沈恭子诗【并序】
　　案清逺道士诗题中有沈恭子同游旣为神怪之俦得非姓沈諡为恭子乎【一作若】赵宣子韩献子之类耶恭子美諡也而诗中有风流词翰之称岂独唱而不和者欤疑阙其文以为恭子之恨乃作一章存于编中亦补亡之义也
　　灵质贯轩昊遐年越商周自然失逺裔安得怨寡俦我亦小国易名慙见优虽非放旷懐雅奉逍遥游携手桂枝下属词山之幽风一以过林麓飒然秋落日倚石壁天寒登古丘荒泉巳无夕败叶翳不流乱翠缺月隐衰红清露愁览物性未逸反为情所囚异才偶絶境佳藻穷防搜虚倾寂寞音敢作杂佩詶









　　甫里集巻一
　　钦定四库全书
　　甫里集巻二
　　唐　陆防　撰
　　五言古诗
　　读隂符经寄鹿门子
　　清晨整冠坐朗咏三百言备识天地意献词犯乾坤何事不隐徳降灵生轩辕口衔造化斧凿破机闗门五贼忽迸逸万物争崩奔虚施神仙要莫救华池源但学战胜术相髙甲兵屯龙蛇竞起陆鬬血浮中原成汤与周武反覆更为尊下及秦汉得【一作传】黩弄兵亦烦奸强自林据仁弱无枝蹲狂喉恣吞噬逆翼争飞翻家家伺天发不肯匡淫昏生民坠涂炭比屋为寃魂秪为读此书大朴难久存防臣与轩辕亦是万世孙未能穷意义岂敢求瑕痕曾亦爱两句可与贤达论生者死之根死者生之根方寸了十字万化皆肧腪身外更何事眼前徒自喧黄河但东注不见归昆仑昼短苦夜永劝君倾一樽
　　奉和初夏游楞伽精舍次韵
　　吴都涵汀洲碧液浸郡郭微雨荡春醉上下一清廓竒踪欲探讨灵物先瘵瘼飘然兰叶舟旋倚烟霞泊吟谭乱篙艣梦寐杂巘崿纎情不可逃洪笔难暂阁岂知楞伽防【一作舍】乃在山水箔金仙著书日世界名极乐薝卜冠诸香琉璃代华垩禽言经不辍象口川宁涸万善峻为城巉巉扞群恶清晨欲登造安得无自愕险穴骇坤牢髙萝挂天索池容澹相向蛟怪如可摸苔蔽石髓根蒲差水心锷岚侵荅【一作达】摩髻日照狻猊络仰首乍旋回眸更煇防檐端凝【去】飞羽磴外浮碧落到回解风襟临幽濯云屩尘机性非便静境心所着自取海鸥知何烦尸祝酢峯围震泽岸翠浪舞绡幕防滟岂尧遭防嵃非禹凿潜听钟梵处别有松桂壑霭重灯不光泉寒网犹薄僮能蹑孤刹鸟惯亲摐铎服道身可遗乞闲心巳诺人间亦何事万态相毒蠚战垒竞髙深儒衣谩裒博宣尼名位达未必春秋作管氏包霸图须人解其缚伊余采樵者蓬藋方索漠近得风雅情聊将圣贤度多君富遒采识度两清恪讵宠生灭词肯教夷夏错未为尧舜用且向烟霞托我亦摆尘埃他年附鸿鹤
　　奉和公斋四咏次韵
　　小松
　　擢秀逋客岩遗根飞鸟迳因求饰清閟遂得辞危夐贞同柏有心立若珠无胫枝形短未怪鬛数差难定【名山记云松有两鬛三鬛七鬛者言如马鬛形也言粒者非】况密三天风方遵四时柄那兴培塿叹免答邻里病微霜静可分片月疎堪映竒当虎头笔韵叶通明性防拂阳乌胷抡材膺帝命
　　小桂
　　讽赋轻八植擅名方一枝才髙不满意更自寒山移宛宛别云态苍苍出尘姿烟归助华杪雪防迎芳防青条坐可结白日如奔螭谅无【莺】翦忧即是萧森时洛浦虽有防骚人聊自怡终为济川檝岂在论髙卑
　　新竹
　　别坞破苔藓严城树轩楹恭闻禀璇玑化质离青防【竹璇玑玉精受气于轩之宿】色可定鸡颈实堪招凤翎立窥五岭秀坐对三都屏晴月窈窕入曙烟霏防生昔者尚借宅况来处賔庭金罍纵倾倒碧露还鲜醒若非抱苦节何以偶惟馨徐观穉龙出更赋锦苞零
　　鹤屏
　　时人重花屏独即胎化状丛毛练分彩疎节笻相望【八公相鹤经云大毛落丛毛生其色如雪又云髙脚疎节则多跛也】曾无氃氋态颇得连轩様势拟抢髙寻身犹在函丈如忧鸡鹜鬭似忆烟霞向尘世任纵横霜襟自闲放空资明逺思不待浮邱相何由振玉衣一举栖瀛防
　　奉和因赠至一百四十言
　　孔圣铸顔事垂之千载余其间王道乖化作荆榛墟天必授贤哲为时攻翦除轲雄骨巳朽百氏徒趦趄近者韩文公首为闲辟锄夫子又继起隂霾终廓如搜得万古遗裁成十编书南山盛云雨东序堆琼琚偶此真籍客悠扬两情摅清词忽窈窕雅韵何虚徐唱既野芳坼詶还天籁疎轻波掠翡翠晓露披芙蕖俪曲信寡和末流难嗣初空持一竿饵有意鲸鱼
　　奉和太湖诗二十首
　　初入太湖
　　东南具区雄天水合为一髙帆大弓满羿射争箭疾时当暑雨后气象仍郁密不如开雕笯【音奴笼也】耸翅忽飞出行将十洲近坐觉八极溢耳目骇鸿蒙精神寒佶栗坑来斗呀豁涌处惊嵳崒崄异【一作险若】拔龙湫喧如破蛟室斯须风妥帖若受命平秩防茫识端倪逺峤疑格【音阁】笔巉巉见铜阙【湖中穹崇山有铜阙】左右皆辅弼盘空俨相趋去势犹横逸尝闻咸池气下注作清质至今涵赤霄尚且浴白日【太湖上禀咸池五车之气故一水五名也】又云构浮玉宛与昆阆匹肃为灵官家此事难致诘【太湖乃仙家浮玉之北堂】才迎沙屿好指顾俄巳失山川互蔽亏鱼鸟空聱【语彪反】耴【鱼乙反】何当授真检得召天吴术一一问朝宗方应可谭悉
　　晓次神景宫
　　晓帆逗碕岸髙步入神景洒洒襟袖清如临蘂珠屏虽然群动息此地常寂静翠镊有寒锵碧花无定影冯轩羽人傲夹戸天兽猛稽首朝元君褰衣就虚省呀空雪牙利水石齿冷香母未垂婴芝田不论顷遥通河汉口近抚松桂顶饭荐亡白蔬杯酾九光杏人间附尘躅固陋真钳颈肯信抃鼇倾犹疑夏虫永津荡琼垄紫汞啼金鼎尽出冰霜书期君一披省
　　入林屋洞
　　知名十小天林屋当第九【人间三十六洞天知名者十尔余二十六天出九微志未行于世】题之为左神理之为天后【林屋洞为左神幽虚之天即天后真君之便阙】魁堆【一作罡】辟邪辈左右专备守自非方瞳人不敢窥洞口唯君好竒士复啸忘情友致【一作敛】伞在风林低冠入云窦中深剧苔井傍坎才药臼石角忽支颐藤根时束肘初为大幽怖渐见微明诱屹若造灵封森如逹仙薮尝闻白芝秀状与琅花偶又坐紫泉光甘如酌天酒【白芝紫泉皆此洞所出乃神仙之饮饵非常人所能得】何人能挹嚼饵以代浆糗却笑探五符徒劳步双斗真君不可见焚盥空迟久眷恋玉碣文行行但回首
　　雨中游包山精舍
　　包山信神仙主者上真职及栖钟梵侣又是清凉域乃知烟霞地絶俗无不得岩开一迳分柏拥深殿黑僧闲若图画像古非雕刻海客施明珠湘防料【平】净食有鱼皆玉尾有鸟尽金臆手携鞞铎佉【唐言杨枝】若在中印国千峯残雨过万籁清且极此时空寂心可以遗智识知君战未胜尚倚功名力却下听经徒【生公有听经石】孤帆有行色
　　毛公坛
　　古有韩终道授之刘先生身如碧鳯皇羽翼披轻轻先生盛驱役臣伏甲与丁势可倒五岳不唯鞭群灵飘飖驾翔螭白日朝太清空遗古坛在稠叠烟萝屏逺懐步罡夕列宿森然明四角镇露兽三层羞羽婴回眸盼七炁运足驰疎星象外真既感区中道俄成迩来向千祀云峤空峥嵘石上橘花落石根瑶草青时时白鹿下此外无人行我访岑寂境自言斋戒精如今君安死【字君安】魂魄犹羶腥有笈皆緑字有芝皆紫茎相将望瀛岛浩荡淩沧溟
　　三宿神景宫
　　灵踪未徧寻不觉谿色回头问栖所稍下杉萝迳岩居更幽絶涧户相隐映过此即神宫虚堂惬云性四轩尽疎达一榻何清零【去】髣髴闻玉笙敲铿动凉磬风凝古松鬛露压脩荷柄万籁既无声澄明但心听希微辨真语若受虚皇命尺宅按来平华池潄余净频窥宿羽丽三吸晨霞盛岂独冷衣襟更堪遗造请徒深物外趣未脱尘中病举首谢灵峯徜徉事归榜
　　以毛公泉献大谏清河公
　　先生链飞精羽化成翩翻荒坛与古甃隐轸清泠存四面蹙山骨中心含月魂除非紫水脉即是金沙源香实洒桂蘂甘惟渍云根向来探幽人酌罢祛防昏况公珪璋质近处谏诤垣又闻虚静姿早挂冰雪痕君对瑶华味重献兰薫言当应涤烦暑朗咏翚飞轩我愿得一掬攀天呌重阍霏霏散为雨用以移焦原
　　缥缈峯
　　左右皆跳岑孤峯挺然起因思缥缈称乃在虚无里清晨跻磴道便是孱顔【一作顽】始据石即更歌遇泉还徙倚花竒忽如荐树曲浑成几乐静烟霭知忘机猿喜频攀峻过斗末造平如砥举首阂青回眸聊下眎髙帆大于鸟广墠【徒旦反】才类蚁就此微茫中争先未尝巳葛洪话刚气去地四千里苟能乗之游止若道路耳吾将自峯顶便可朝帝扆尽欲活群生不唯私一巳超骑明月余复弄华星蘂却下蓬莱巅重窥清浅水身为大块客自号天随子他日向华阳敲云问名氏
　　桃花坞
　　行行问絶境贵与名相亲空经桃花坞不见秦时人愿此为东风吹起枝上春愿此作流水潜浮蘂中尘愿此为好鸟得栖花际隣愿此作幽蝶得随花下賔朝为照花日暮作涵花津试为探花士作此偷桃臣桃源不我弃庶可全天真
　　明月湾
　　昔闻明月观【在建业故台城】祗伤荒野基今逢明月湾不值三五时择此二眀月洞庭最看竒连山忽中断逺树分毫厘周回二十里一片澄风漪见说秋半夜净无云物欺兼之星斗藏独有神仙期初闻锵镣跳【音姚】积渐调参差空中卓羽卫波上停龙螭纵舞玉烟节髙歌碧霜词清光消不动万象寒咿咿此防非俗致无由得旁窥但当乗扁舟酒瓮仍相随或彻三弄笛或成数聫诗自然莹心骨何用神仙为
　　练渎【一云吴王开以练兵】
　　越恃君子众大将压全吴【越有私卒君子六千人】吴将派天泽以练舟师徒一镜止千里支流忽然迂苍奁束洪波坐似冯夷躯战舰百万辈浮宫三十余平川盛丁宁絶岛分储胥鳯押半鹤膝锦杠杂肥胡香烟与杀气浩浩随风驱弹射尽髙鸟杯觥醉潜鱼山灵恐见鞭水府愁为墟兵利徳日削反为雠国屠至今钩镞残尚与泥沙俱照此月倍苦来兹烟亦孤丁魂尚有泪合洒青枫枯
　　投龙潭
　　名山潭洞中自古多秘邃君将接神物聊用申祀事镕金象牙角尺木无不备亦既奉真官因之徇前志持来展明诰敬以投嘉瑞鳞光焕水容目色烧山翠吾皇病秦汉岂独探怪异所贵风雨时民皆受其赐良田为巨浸汚泽成赤地掌职一不行精灵又何寄唯贪血食饱但据骊珠睡何必费黄金年年授星使
　　孤园寺
　　浮屠从西来事者极梁武岩幽与水曲结构无遗土穷山林斡尽竭海珠玑聚况即侍从臣敢爱烟波坞幡条玉龙扣殿角金虬舞释子厌楼台生人露风雨今来四百载像设藏云浦轻鸽乱驯鸥鸣钟和朝艣庭蕉裂旗斾野蔓差缨组石上解空人窗前听经虎林虚叶如织水净沙堪数徧问得中天归修释迦谱
　　上真观
　　尝闻升三清真有上中下官居乗佩服一一自相亚霄裙或霞粲侍女忽玉姹坐进金碧腴去驰飇歘驾今来上真观恍若心灵讶秪恐暂神游又疑新羽化风余撼朱草云破生瑶榭望极觉波平行虚信烟借闲开飞帙静倚宿鳯架俗状既能遗尘冠聊以卸人间方大火此境无朱夏松盖防日车泉绅拖天罅穷幽不知倦复息芝园舍锵佩引凉姿焚香礼遥夜无情走声利有志依闲暇何处好迎僧希将石楼借
　　消夏湾
　　霞岛焰难泊云峯竒未收萧条千里湾独自清如秋古岸过新雨髙萝防横流遥风吹蒹葭折处鸣飕飕昔予守圭窦过于回禄囚日为籧筁徒【渠曲二音簟之异名】分作袛裯雠【低刀二音并单衣】愿狎寒水怪不封朱毂侯岂知烟浪涯坐可思重裘健若数尺鲤泛然双白鸥不识号火井孰问名焦邱我真鱼鸟家尽室营扁舟遗名复避世消夏还消忧
　　包山祠
　　静境林麓好古祠烟霭浓自非通灵才敢陟群仙峯百里波浪沓中堂箫鼓重真君具琼轝髣髴来相从清露濯巢鸟隂云生昼龙风飘橘柚香日动旛盖容将命礼且洁所祈年不凶终当以疏闻特用诸侯封
　　圣姑庙
　　渺渺洞庭水盈盈芳屿神因知古佳丽不独湘夫人流苏荡遥吹斜领生轻尘蜀防駮霞碎吴绡盘雾匀可怜飞鷰姿合是乗鸾賔坐想烟雨夕兼知花草春空登油壁车窈窕谁相亲好赠玉条脱堪携紫纶巾殷勤拨香池重荐汀洲苹明朝动兰檝不翅星河津
　　太湖石
　　他山岂无石厥状皆可荐端然遇良工坐使天质变或裁基栋宇礧砢成广殿或剖出温瑜精光具华瑱或将破仇敌百礮资苦战或用镜功名万古如防面今之洞庭者一以非此选槎牙真不材反作天下彦所竒者嵌崆所尚者葱蒨旁穿参洞穴内窍均环钏刻削九琳窗玲珑五明扇新雕碧霞叚旋剖秋天片无力置池塘临风只流眄
　　崦里
　　山横路若絶转檝逢平川川中水木幽髙下兼良田沟塍堕防溜桑柘含疎烟处处倚蚕箔家家下渔筌騃犊卧新笯野禽争折莲试招搔首翁共语残阳边今来九州内未得皆恬然贼阵始吉语狂波又凶年吾翁欲何道守此常安眠笑我掉头去芦中闻刺船余知隐地术可以齐真仙终当从之游庶复全于天
　　石板
　　一片倒山屏何时隳洞门屹然空阔中万古波涛痕我意上帝命特来压泉源恐为庚辰官囚怪力所掀又疑广袤次零落潜惊奔不然遭霹雳强半沉无垠如何造化首便截秋云根往事不足问竒踪安可论吾今病烦暑据簟常昬昬欲从石公乞【石板在石公山前】莹理平如璊前后植桂桧东西置琴樽尽携天壤徒浩唱羲皇言










　　甫里集巻二
　　钦定四库全书
　　甫里集巻三
　　唐　陆防　撰
　　五言古诗
　　和古杉三十韵
　　众木尽相遗孤杉独任竒挿天形硉兀当殿势防危恐是夸娥怒教临嶻衰节穿开耳目根瘿坐熊罴世只论荣落人谁问等衰【初危切】有巅从日上无叶与秋欺虎搏应难动雕蹲不敢迟战锋新缺齾烧岸黑防鬭死龙骸杂争奔鹿角差肢销洪水脑棱耸梵天眉磔索瑚涌森严獬豸窥向空分荦指冲浪出鲸鬐杨仆船橦在蚩尤阵纛隳下连金粟固髙用铁菱披挺若苻坚棰浮于祖纳椎峥嵘惊露鹤防趣阂云螭傍宇将支压撑霄欲抵隵背交虫臂挶相向鹘拳追格【音各】笔差【初加反】犹立阶干卓未麾鬼神应暗画风雨恐潜移巳觉寒松伏偏宜后土疲好邀清啸傲堪映古茅茨材大应容蝎年深必孕防后凋依佛氏初植必僧弥【寺即东晋王家别墅僧弥王珉小字】拥肿烦庄辩槎牙费庾词咏多灵府困搜苦化权卑类既区中寡朋当物外推蟠桃标日域珠草侍仙墀真宰诚求梦春工幸可医若能嘘嶰竹犹足动华滋
　　和新秋三十韵
　　身闲唯爱静篱外是荒郊地僻怜同巷庭喧厌累巢岸声摇舴艋窗影辨蟏蛸迳秪溪禽下闗唯野客敲竹冈从古凸池縁本来防早藕擎霜节凉花束紫梢渔情随锤网猎兴起鸣好梦经年说名方着处抄木疎唯自补技痒欲谁搔窗静常悬防鞭闲不正鞘山衣轻斧藻天籁逸匏蕙展风前带桃烘雨后胶藓干粘晩砌烟湿动农庖沈约便图籍扬雄重酒肴目曾窥絶洞耳不犯征铙厯外穷飞朔蓍中记伏爻石林空寂歴云肆肯哓譊松桂何妨蠧龙亦任嘲未能丹作髓谁相紫为胞莫把荣枯异但【平】和大小包由弓猿不捷梁圈虎忘虓旧友懐三益闗山阻二崤道随书簏古时共钓轮抛好作忘机士须为莫逆交看君驰谏草怜我卧衡茅出处虽冥黙薫莸肯溷淆岸沙从鹤印崖蜜劝人白菌盈枯枿黄精緑满莦仙因隐居信禅是净名教勿谓江湖水终浮一大泡
　　奉和江南书情二十韵寄秘阁韦校书贻之商洛宋先辈垂文二同年次韵
　　我志如鱼乐君词称鳯衔暂来从露冕何事买云岩水石应容病松篁未听防鑵香杉蠧腻山信药苗缄爱鹭攲危立思猿矍铄獑谢才偏许朓阮放最怜咸大乐宁忘缶竒工肯顾瑊客愁迷旧隐鹰健想秋毚砚缺犹慵琢文繁却要芟雨余幽沼净霞散逺峯巉洗笔烟成叚培花土作锨访僧还觅伴医鹤自须监荒庙犹懐季清滩几梦严背风开蠧简冲浪试新帆闷忆年支酒闲裁古様衫钓家随野舫仙蕴逐雕函度嵗賖羸马先春买小共疏泉入竹同坐月过杉染翰穷髙致懐贤发至諴不堪潘子鬓愁促易髟髟
　　和忆洞庭观歩十韵次韵
　　闻君游静境雅具更摐摐竹遮云迳藤鞋踏藓矼杖斑花不一樽大瘿成双水鸟行沙屿山僧礼石幢巳甘三秀味谁念百牢腔逺棹投何处残阳到几牕仙謡珠树曲村饷白醅缸地里方吴防人风似冉厖探幽非遯世寻胜肯迷邦为读江南传何贤过二庞
　　和谏议罢郡叙懐六韵
　　巳报东吴政初捐左契归天应酬苦节人不犯寒威江上思重借朝端望载饥紫泥封夜诏金殿赐春衣对酒情何逺裁诗思极防待升镕造日江海问渔扉
　　杂讽九首
　　红蚕縁枯桑青茧大如瓮人争捩【力结力计二切】其臂羿矢亦不中防防待贤禄一一希入梦纵操上古言口噤难即贡蛟龙在怒水拔取牙角弄丹穴如可游家家畜孤鳯凶门尚儿戏战血波澒溶社鬼苟有灵谁能遏秋恸
　　又
　　童麋来触犀徳力不相及伊无惬心事秪有碎首泣况将鹏虱校数又百与十攻如饿鸱呌势若脱兎急斯为杇闗键怒荦抉以入年来横干戈未见拔城邑得非左饔者齿齿待啜汁羁维豪杰辈四骇方少絷此皆乗时利纵舍在呼吸吾欲斧其吭无雷动幽蛰
　　又
　　鹅惨于冰陆立懐所适斯人道仍闷不得不呜呃当时布衣士亦作天子客至今东方生满口自夸白终为万乗交谈笑无所隔致君非有书乃是尧舜画秪今侯门峻日扫贫贱迹朝趋九韶音暮列五鼎食如闻恭俭语謇謇事夕惕可拍伊牧肩功名被金石
　　又
　　赤舌可烧城谗邪易为伍诗人病之甚敢俾投豺虎长风吹窽木始有音韵吐无木亦无风笙簧由喜怒女娲链五石天缺犹可补当其利口衔罅漏不复数元精遗万类双目如牖戸非是既相参重瞳亦为瞽
　　又
　　东南有狂兕猎者西北矢利尘日防防独此清夜止无人语其事偶坐窥天纪安得东壁明洪洪用坟史搜扬好古士一以罄云水流堪洒菁英风足去稗秕如能出竒计坐可平贼垒徐陈羲皇道髙驾太平轨攫疏成特雄濯垢为具美贡贤当上赏景福视所履永播南薫音垂之万年耳
　　又
　　有蘖何青青空城雪霜里千林尽枯槁苦节独不死他遭匠石顾总入牺黄美遂得保天年私心未为耻髙徒宿枭怪下亦容蝼蚁大厦若抡材亭亭托君子
　　又
　　左右佩剑者彼此亦相笑趋时与闭门喧寂不同调潜机取声利自许臻乎妙志士以神窥惭寂真可吊天之发遐籁大小随万窍魁其鑪冶姿形质惟所召鼗笙磬竽瑟是以登清庙伊圣不吾欺谁能守蓬藋
　　又
　　横笛鸣秋风清商入疏越君居不夜城肯怨孤戍月吴兵甚犀利太白光突兀日巳费千金厪【一作仅】闻侵一墢岂无恶年少纵酒游侠窟募为敢死军去以枭叛卒岂无中林士贯穿学问骨兵法五十家浩荡如溟渤髙悬鹿皮睡清润时依樾分巳诺烟霞全遗事干谒既非格猛兽未可轻华髪北面师其谋几能止征伐何妨秦堇勇又有曹刿说尧舜尚狗刍公乎听无忽
　　又
　　朝为壮士歌暮为壮士歌壮士心独苦傍人谓之何古铁久不快倚天无处磨将来易水上犹足生寒波捷可搏飞狖健能超槖駞羣儿被坚利索手安冯河惊飇扫长林直木谢科严霜冻大泽僵龙不如蛇昔者天血碧吾徒安叹嗟
　　美人
　　美人抱瑶瑟哀怨弹别鹤雌雄南北飞一旦异栖托谅非金石性安得宛如昨生为并蔕花亦有先后落秋林对斜日光景自相薄犹欲悟君心朝朝佩兰若
　　感事
　　将军被鲛函秪畏金矢镞岂知防箭利一中成赤族古来信簧舌巧韵凄锵曲君闻悦耳咅尽日听不足初因起毫髪渐可离骨肉所以达贤心求人须任目
　　素丝
　　园客丽独茧诗人吟五緵如何墨子泪反以悲途穷我意岂如是愿参天地功为线补君衮为系君桐左右修阙职宫商还古风端然洁白心可与神明通
　　次幽独君韵
　　落日送万古秋声含七哀枯株不萧瑟枝干虚崔嵬伊背临大道歌钟醉髙台髙台今巳平秪有春风回明月白草死积隂荒垅摧圣贤亦如此恸絶真悠哉
　　赠逺
　　茱萸匣中镜欲照心还懒本是细腰人别来罗带缓从君出门后不奏云和管妾思冷如簧时时望君暖心期梦中见路永魂梦短怨作泣西风秋窗月华满
　　江墅言懐
　　病身兼稚子田舍劣相容迹共公卿絶贫须稼穑供月方行到闰霜始近来浓树少栖禽杂村孤守犬重汀洲藏晩弋篱落露寒春野弁欹还整家书拆又封杉篁宜夕照牕户忆疎钟南北唯闻战纵横未胜农大春虽苦学叔夜本多慵直使貂裘敝犹堪过一冬
　　自和
　　命既时相背才非世所容著书粮易絶多病药难供梦为懐山数愁因忌酒浓鸟媒呈不一鱼寨下仍重晚桁簑兼褐晴檐织带舂着籖分水味标石认田封此地家三户何人禄万钟草堂聊当贵金穴任轻农把钓竿初冷题诗笔未慵莫忧寒事晚江上少严冬
　　村夜
　　江上冬日短徘徊草堂暝鸿当絶塞来客向孤村病緜緜起归念咽咽兴防咏菊径月方髙橘斋霜巳并盘飡蔬粟粗史籍籖牌盛目冷松桂闲耳喧儿女竞开瓶浮蚁绿试笔秋毫劲昼户亦重闗寒屏递相映诗从骚雅得字费铅黄正遇敌舞虵矛逢谈捉犀柄无名升甲乙有志扶荀孟守道希昔贤为文通古圣幽忧废长剑顦顇慙清镜祗防鱼鸟情讵知时俗性浮虚多狥势老懒徒歴聘既不务人知空余乐天命如何在田野家事苦辽夐耕稼一以防囷仓自然罄愁襟风叶乱独坐灯花迸明发成浩歌谁能少倾听
　　又
　　世既贱文章归来事耕稼伊人着农道【亢仓子有农道篇】我亦赋田舍所悲劳者苦敢用辞为诧秪效刍牧言谁防轻薄骂嘻今居宠禄各自矜雄霸堂上考华钟门前竚髙驾纎洪动丝竹水陆供鲙炙小雨静楼台防风动兰麝吹嘘川可倒盼睐花争姹万户膏血穷一筵歌舞价安知勤播植卒嵗无闲暇种以春鳸【音扈】初获从秋隼下专专望穜稑搰搰条桑柘日晏腹未充霜繁体犹躶平生守仁义所疾唯狙诈上诵周孔书沈湎至酣借岂无致君术尧舜驰【一作不】上下岂无活国方颇牧齐教化蛟龙任干死云雨终不借羿臂束如囚徒劳夸善射才能诮箕斗辩可移嵩华若与甿辈量饥寒殆相亚长吟倚清瑟孤愤生遥夜自古有遗贤吾容偏称谢
　　纪事【蜀本作二首】
　　本作渔钓徒心将遂疎放苦为饥寒累未得恣闲畅去年十二月身住霅溪上病里贺丰登鸡豚聊馈饷巍峩卞山雪凝冽不可向瘦骨倍加寒徒为厚缯纩晴来露青霭千仞缺寻丈卧恐玉华销时时推枕望虽然荣卫困亦觉精神王把笔强题诗粗言瓌怪状吴兴郑太守文律颇清壮鳯尾与鲸牙纷翍落新唱缄书寄城内唐突无以况料峭采莲船纵横簸天浪方倾谢公咏忽值庄生丧【郑员外仁规是年受代俄丧偶】黙黙阻徽音临风但惆怅春归殆秋末固自婴微恙嵗晏【一作早】弗躬亲何由免欺诳今来观刈获乃在松江并【歩浪切】门外两潮过波澜光荡都縁新卜筑是事皆草创尔后如有年还应惬防【一作收】尚天髙气爽野迥襟懐旷感物动牢愁愤时频肮【口浪切】脏【子朗切】平生乐篇翰至老安敢忘骏骨正牵盐文终覆酱嗟今多赤舌见善唯蔽谤忖度大为防涵容寛作量图书筐簏外闗眼皆賸长饿隶亦胜无薄田家所仰稍离饥寒患学古真可强圣道庶经营世途多踉跄近闻天子诏复许私醖酿趋【促】使奉酒材呼儿具盆盎宵长拥吟褐日晏开书幌我醉卿可还陶然似元亮
　　孤鴈
　　我生天地间独作南賔鴈哀鸣慕前侣不免饮啄晏虽防小雅咏未脱鱼网患矧是婚礼须忧为弋者簒晴鸢争上下意气苦淩慢吾常吓鸳雏尔辈何足讪回头语晴鸢汝食腐防惯无异驽骀羣恋短豆皁栈岂知潇湘岸葭菼苹萍间有石形状竒寒流古来湾闲看麋鹿志了不爱刍豢世所重巾冠何妨野夫丱骚人夸蕙芷易象取陆苋漆园逍遥篇中亦载斥鷃汝惟才性下嗜好不可谏身虽慕髙翔粪壤长流盼或闻通鬼魅怪祟立可辨硩蔟书尚存宁容恣妖幻【硩蔟周礼秋官司冦下硩蔟氏掌覆夭鸟之巢硩郑司农读为擿又他歴反蔟读为爵蔟之蔟谓巢也】
　　南泾渔父【一作南溪】
　　予方任疎慵地僻即所好江流背村落偶往心巳嫪【力报切】田家相去逺岑寂且纵傲出户手先笻见人头未帽南泾有渔父往往携稚造问其所以渔对我真蹈道吾初簎鱼鼈童丱至于耄窟穴与生成自然通壸奥孜孜戒吾属天物不可暴大小参去留其孳养报终朝获渔利鱼亦未尝耗同覆天地中违仁辜覆焘余观为政者此意谅难到民皆死搜求莫肯与愍悼今年川泽旱前嵗山源潦牒诉巳盈庭闻之类禽噪譬如豢鸡鹜岂不容乳抱孟子讥宋人非其揠苗躁吾嘉渔父防雅叶贤哲操倘遇采诗官斯文诚敢告
　　引泉【睦州龙兴观老君院作】
　　上嗣位六载吾宗刺桐川余来拜旌防诏下之明年是时春三月绕郭花蝉聫岚盘百万髻上挿黄金钿授以道士馆置榻于东偏满院声碧树空堂形老仙本性乐凝澹及来更虚焚香礼真像盥手披灵编新定山角角乌龙独巉然除非净睛目不见苍崖巅上有拏云峰下有喷壑泉泉分数十汊落处皆峥潺寒声入烂醉聒破西牕眠支笻起独寻秪在墙东边呼童具畚锸立凿莓苔穿漴一派堕练带横斜牵乱石抛落落寒流响溅溅狂奴七里濑缩到疎楹前跳花泼半散涌沫飞旋圆势束三峡挂泻危孤磴悬曾闻瑶池溜亦灌朱草田凫伯防翠蘂鸾雏舞丹烟淩风捩桂柂隔霞驰犀船况当元家尝着道徳篇上善可比水斯文参五千精灵若在此肯恶防波传不拟争滴沥还应防沦涟出门后【一作复】飞箭合势浮青天必有学真子鹿冠秋鹤顔如能辅余志日使疏其源
　　秋日遣懐十六韵寄道侣
　　尽日临风坐雄词妙畧兼共知时世薄宁恨嵗华淹且把灵方试休慿吉梦占夜燃烧汞火朝链洗金盐有路求真隐无媒举孝防自然成啸傲不是学沈潜水恨同心隔霜愁两鬓霑鹤屏怜掩扇乌防爱垂檐雅调宜观乐清才称典籖冠防髪少书健紫毫尖故疾因秋召尘容畏日黔壮图须行行儒服谩襜襜片石聊当枕横烟欲代帘蠧根延穴蚁疎叶漏庭蟾药鼎髙低铸云庵早晚苫胡麻如重寄从诮我无厌







　　甫里集巻三
　　钦定四库全书
　　甫里集巻四
　　唐　陆防　撰
　　五言古诗
　　纪梦游甘露寺【寺在京口北固山上】
　　昔卧嵩髙云云窗正寒夕披裘忽生梦似到空王宅峩天一峯立栏楯横半壁级倚緑巅差闗临赤霄辟扪虚陟孤峭不翅千余尺叠掌望罘罳分明袒肩释凌香稽首罢嘹哓余防髙户承北风声号太波白光中目难送定验方可觌树细鸿蒙烟岛疎零落碧须臾羣籁入空水相喷激积浪亚寒堆呀如鬭危石跳音簇鞞鼔溅沫交矛防鸟疾帆亦奔纷纷助勍敌思非水灵怒即是饥龙擘怯慑不敢前荷襟汗霑霡回经定僧处泉水光相射岩嶝云族栖松柯露华滴逍遥得真趣逦迤寻常迹山腹贮孤亭岚根四垂帟谁题雪月句乃是曹刘格【爱树亭有故太尉房公诗】阆阙一枝琼边楼数声笛吟髙矍然起若自苍旻掷短烛堕余花圆蝉挂斜魄自从神锡境无处不登陟忽上南徐山心期豁而获岂伊烦恼骨合到清凉域暗得蝴蝶身幽竒尽相识奈何有名氏未列金闺籍翻慙丱顶童得奉真如防云涛触风望毫管和烟搦聊纪梦中游留之问禅客
　　京口与友生话别
　　共是悲秋客相逢恨不堪鴈频辞蓟北人尚在江南名利机初发樵渔事先谙松门穿戴寺荷径绕秦潭【秦潭始皇所开】绳检真难束疎慵却易耽枕当髙树稳茶试逺泉甘架上经唯一樽前雅秪三风云劳梦想天地入醺酣厯自尧阶数书因禹穴探御龙虽世禄下马亦清谭国计徒盈防家储不满甔断帘从燕出防弁倩人簪木坠凉来叶山横霁后岚竹窗深窱苔洞緑龛弇积行依顔子和光则老耼杖诚为虎节披信作鲛函养鹭看窥沼寻僧助结庵功名思马援歌唱咽羊昙乞食羞孤鳯无衣羡八蚕系帆留宿客吟句任羸骖宠鹤空无卫占乌未见香还须是桂青防出于蓝蜀酒时倾瓿【蒲口反从蜀呼】吴鰕徧发坩【苦甘反】玉封千挺藕霜闭一筒柑惜佩终邀祸辞环好激贪宗溟虽甽浍成厦必楩柟碧石雕琴荐黄金饰劒镡烟縁沙砌引水为药畦担博物君能继多才我尚慙别离犹得在秋鬓未鬖鬖
　　丹阳道中寄友生
　　烟树緑防防春流浸竹扉短蓑携稚去孤艇载鱼归海俗芦编室村娃练束衣旧栽奴橘老新刈女桑肥锦鲤冲风掷丝禽掠浪飞短亭幽径入陈庙数峰围地废金牛暗陵荒石兽稀思君同一望帆上怨余晖
　　寄茅山何道士
　　终身持玉舄丹诀未应传况是曾同宿相违便隔年问顔知更少听话想逾古箓文垂露新金汞絶烟蜂供和饵蜜人寄买溪钱紫燕长巢硐青忽上莲箧藏徴隐诏嚢佩摄生篇圃暖芝台秀岩春乳管圆池栖子孙鹤堂宿弟兄仙幸阅灵书次心期赐一编
　　江南秋懐寄华阳山人
　　栉髪凉天曙含毫故国情归心一夜极病体九秋轻忽起襜褕咏因悲络纬鸣逢山即堪隐何路可图荣揲防空占命持竿不钓名忘忧如有待纵嬾似无营小径才分草斜扉劣辨荆冷荷承露菂疎菊卧烟茎谱为听琴阅图縁看海憕鹭毛浮岛白鱼尾撇波頳庭橘低攀嗅园葵旋折烹饿乌窥食案鬭防落书棚种豆悲杨恽投瓜忆卫旍东林谁处士南郭自先生分野星多蹇连山卦少亨衣裾徒博大文籍漫纵横兰叶骚人佩莼丝内史羮鹖冠难适越羊酪未饶伧倚啸防抽恨论好折酲栖迟劳鼓箧豪侠爱金赢链药传丹鼎尝茶试石沼连枯苇暗牕对脱梧明未达讥张翰非才嫉祢衡逺懐魂易黯幽愤骨堪惊砺缺知矛利磨瑕见璧瑛道源疏滴沥儒肆售精诚敢叹良时掷犹胜乱世撄相秦犹几死王汉尚当黥饮啄期应定穷通势莫争髠钳为皂隶谭笑得公卿浴日安知量追风不计程尘埃张耳分肝胆季心倾谕蜀专操檄通瓯独请缨匹夫能曲踊万骑可横行许国轻妻子防边重战耕俄分上尊酒骤厌五侯鲭静黙供三语从容等一枰深司马法雄杰贰师兵朔雪埋烽燧寒笳裂斾旌乗时收句注即日扫搀枪武昔威殊俗文今被八纮琮璜陈始毕韶夏教初成芽孽羣妖灭松筠百度贞郎官青拜使者绣衣迎帝道将云辟浇波渐砥平学徒羞说霸佳士耻为跉负杖歌栖亩操觚赋北征才当曹斗怯书比惠车盈谢氏怜儿女郗家贵舅甥唯荒稚珪宅莫赠景山鎗贤彦风流逺江湖思绪萦讴哑揺舴艋出没漾防防晚树参差碧竒峰逦迤睛水喧楒紫芡村响香秔荷笠渔翁古穿篱守犬狞公衫白纻巻田饷緑筲擎地与膏腴错人多富夀并相懽时帖泰独坐嵗峥嵘唧啧蛩吟壁连轩鹤舞楹戍风飘叠鼓隣月动哀筝未得文章力何由俸禄清和铅还搰搰持斧自丁丁惊惧疑凋朽功勤过屑琼凝神披夕秀尽力取朝英蠧简开尘箧寒灯立晓檠静翻词客糸闲难史官评天地宁舒惨山川自变更秪能分跖惠谁解等殇彭项岂重瞳圣防犹一足阮髙酣麴糵庄达谢牺牲齚舌无劳话寛心岂可盛但从鑪冶鍜莫受罻罗婴砚拨萍根洗舟冲蓼穗撑短牀编翠竹低几凭红柽霜信催杨栁烟容褭杜衡桁排巢燕燕屏画醉猩猩嬾桧推岚影飞泉撼玉琤寻逺近握槊鬭输赢技压离披瓠檐垂礧磊橙忘情及宗柄抱疾过刘桢野馈夸菰饭江商贾蔗饧送神抱瓦缶留客上瓷觥举檝挥青剑鸣榔扣逺钲鸟行沈莽苍鱼队破澄手防非吾事腰鎌且发硎【音坑】谅难求摽摽【上声】聊欲取铮铮几叹虫甘蓼还思鹿美苹愁长难自剪歌断有谁赓未去师黄石空能说白珩性湍休激浪言莠罢抽萌地僻琴鐏独溪寒杖屦清物齐消臆对戈倒共心盟丝曳灵妃瑟金涵太子笙幽栖胶竹坞仙虑驿蓬瀛想像珠襦鳯追飞翠蘂莺雾帘深香悄云磬冷敲铿箓字多阶品华阳足弟兄焚香凝一室尽日思曾城匿景崦嵫色呀空渤澥声吾当营巨黍东去射长鲸
　　送宣武从事越中按狱
　　晓看呈使范知欲敕星轺水国难驱传山城便倚桡秉筹先独立持法称髙标旌斾临危堞金丝发丽谯别愁当翠巘寃望隔风潮木落孤帆迥江寒叠鼔飘客鸿吴岛尽残雪剡汀消坐想休秦狱春应到栁条
　　七言排律
　　寄懐华阳道士
　　华阳门外五芝生飡罢愁君入杳防遥夜独栖还有梦昔年相见便忘形为分科斗亲铅椠与说蜉蝣坐竹櫺醮后几时归紫阁别来终日诵黄庭闲教辨药僮名甲静识窥巢鹤姓丁絶涧饮羊春水腻傍林烧石野烟腥深沈谷响含疎磬片叚岚光落画屏休采古书探禹穴自刋新厯鬭尧蓂珠宫鳯合迎萧史玉籍人谁访蔡经架上黑椽长褐稳案头丹篆小符灵霓轩入洞齐初月羽节升坛拜七星当路独行冲虎豹向风孤啸起雷霆凝神密室多生白叙事聫编尽杀青匝地山川皆暗写隐天竽籁秪闲听分张火力烧金灶拂拭苔痕洗酒缾翠壁上吟朝复暮暖云边卧醉还醒倚身长短裁笻杖倩客髙低结草亭直用森严朝北帝爱将清浅问东溟常思近圃看栽杏拟借隣峰伴采苓揜树半扉晴霭霭背琴残烛晓荧荧旧来扪虱知王猛欲去为龙叹管宁蟾魄几应临蕙帐渔竿犹尚枕枫汀衔烟细草无端緑冐雨闲花作意馨掠岸惊波沈翡翠入檐斜照碍蜻蜓初征汉栈宜飞檄待破燕山好勒铭六辔未收千里马一囊空负九秋萤我悲雌伏真方枘他骋雄材似建瓴合在深崖齐散术自求沧海防流萍频抛俗物心还爽逺忆幽期目剰瞑见买扁舟束真诰手披仙语任扬舲



　　甫里集巻四
　　钦定四库全书
　　甫里集巻五
　　唐　陆防　撰
　　五言律诗
　　萤
　　肖翘虽振羽戚促尽疑冰风助流还急烟遮防暂凝不须轻列宿才可拟孤灯莫倚隋家事曾烦下诏徴
　　蝉
　　秪慿风作使全仰栁为都一腹清何甚双翎薄更无伴貂金换酒并雀画成图恐是千年恨偏令落日呼
　　秋热
　　自昔秋捐扇今来意未衰殷勤付柔握浙沥待清吹午气朱崖近宵声白羽随总如南国无复婕妤悲
　　村中晚望
　　抱杖柴门立江村日易斜鴈寒犹忆侣人病更离家短鬓看成雪双眸旧有花何须万里外即此是天涯
　　渔具【并序】
　　天随子于海山之顔有年矣矢渔之具莫不穷极其趣大凡结绳持网者总谓之网罟网罟之流日笊日罾曰罺【侧交反】圆而纵舍曰罩挟而升降曰【女减反】缗而竿者总谓之筌筌之流曰筒曰车横川曰梁承虚曰笱编而沈之曰箄【音卑】矛而卓之曰矠【音册矛也】棘而中之曰乂镞而纶之曰射扣而騃之曰桹【以薄板置瓦器上击之以驱鱼】置而守之曰神【鲤鱼满三百六十嵗蛟龙辄率而飞去年置一神守之则不能去矣神龞也】列竹于海澨曰沪【吴之沪渎是也】错薪于水中曰【糁】所载之舟曰舴艋所贮之器曰笭箵其他或术以招之或药而尽之皆出于诗书杂传及今之闻见可考而验之不诬也今择其任咏者作十五题以讽噫矢鱼之具也如此余旣歌之矣矢民之具也如彼谁其嗣之鹿门子有高洒之才必为我同作
　　网
　　大罟网目繁空江波浪黒沈沈到波底恰共波同色牵时万鬐入巳有千钧力尚悔不横流恐他人更得
　　罩
　　左手掲圆罛轻桡弄舟子不知潜鳞处但去笼烟水时穿紫屏【一作萍】破忽值朱衣起【松江有朱衣鲋】贵得不贵名敢论鲂与鲤
　　
　　有意烹小鲜乗流驻孤棹虽然烦取舍未肯求津要多为虾蚬误巳分防防笑寄语龙伯人荒唐不同调
　　钓筒
　　短短截筠光悠悠卧江色篷差艣相应雨慢烟交织须防中芳饵迅疾如飞翼彼竭我还浮君看不争得
　　钓车
　　溪上时双轮溪边指茅屋闲乘风水便敢议朱丹毂髙多倚衡惧下有折轴速曷若载逍遥归来卧云族
　　鱼梁
　　能编似云薄横絶青川口缺处欲随波波中先置笱投身入笼槛自古难飞走尽日水濵吟殷勤谢渔叟
　　乂鱼
　　春溪正含緑良夜才参半持矛若羽轻列烛如星烂伤鳞跳密藻碎首沉遥岸尽族染东流傍人作佳翫
　　射鱼
　　弯弓注碧浔掉尾行凉止青枫下晚照正在澄明里抨断荷扇溅血殷菱蘂若使禽荒闻移之暴烟水
　　鸣桹
　　水溅藻荇澁钓罩无所及铿如木铎音势若金钲急敺之就深处用以资俯拾搜罗尔甚防遁去将何入
　　沪【吴人今谓之簖】
　　万植御洪波森然倒林薄千颅咽云上过半随潮落其间风信背更值雷声恶天道亦裒多吾将移海若
　　【吴人今谓之丛】
　　斩木置水中枝条互相蔽寒鱼遂家此自以为生计春冰忽融冶尽取无遗裔所托成祸机临川一凝睇
　　种鱼
　　凿池收頳鳞疎疎置云屿还同汗漫游遂以江湖处如非一神守潜被蛟龙主蛟龙若无道跛鼈亦可御
　　药鱼
　　香饵缀金钩目中悬者几盈川是毒流细大同时死不惟空饲犬便可将贻蚁苟负竭泽心其他尽如此
　　舴艋
　　篷棹两三事天然相与闲朝随稚子去暮唱菱歌还倚石迟后侣徐桡供逺山君看万斛载沈溺须防间
　　笭箵
　　谁谓笭箵小我谓笭箵大盛鱼自足飡寘璧能为害时将刷苹浪又取悬藤带不及腰上金何劳问蓍蔡
　　和添鱼具五篇
　　渔庵
　　结茅次烟水用以资啸傲岂谓钓家流忽同禅室号闲慿山叟占晚有溪禽嫪华物莫相非各随吾所好
　　钓矶
　　拣得白云根秋潮未曾没坡陁坐背散漫垂龙髪持竿从掩雾置酒复待月即此放神情何劳适吴越
　　蓑衣
　　山前度防雨不废小涧渔上有青袯襫下有新腒疎滴沥珠影离披岚彩虚君看荷制者不得安吾庐
　　篛笠
　　朝携下枫浦晩戴出烟艇冐雪或平檐听泉时仄顶飇移霭然色波乱危如影不识九衢尘终年居下洞
　　背篷
　　敏手试江筠随身织烟殻沙禽固不知钓伴犹初觉闲从翠防拂静唱沧浪濯见说万山潭渔童尽能学
　　樵人十咏【并序】
　　环中先生谓天随子曰子与鹿门子应和为渔具诗尽得其道而美矣世言樵渔者必聨其命称且常与隐君子事诗之言错薪礼之言负薪传之言积薪史之言吏薪非樵者之实乎不可足以寄兴咏独阙其词耶退作十樵以补其阙漏寄鹿门子
　　樵谿
　　山髙谿且深苍苍但羣木抽条欲千尺众亦疑朴一朝防剪伐万古辞林麓若遇燎穹防烟出云族
　　樵家
　　草木黄落时比隣见相喜门当清涧尽屋在寒云里山棚日才下野灶烟初起所谓顺天民唐尧亦如此
　　樵叟
　　自小即胼胝至今凋鬓髪所图山褐厚所爱山炉热不知冠盖好但信烟霞活富贵如疾颠吾从老岩穴
　　樵子
　　生在苍崖边能谙白云养【去声山家谓养柴地为养】才穿逺林去巳在孤峰上薪和野花束歩带山词唱日暮不归来柴扉有人望
　　樵迳
　　石脉青霭间行行自幽絶方愁山嫽娆更值云遮截争推好林浪共约归时节不似名利途相期覆车辙
　　樵斧
　　淬砺秋水清携持逺山曙丁丁在前涧杳杳无寻处巢倾鸟犹在树尽猿方去授钺者何人吾今易其虑
　　樵担
　　轻无斗储价重则筋力絶欲下半岩时忧襟两如结风髙势还却雪厚疑中折负荷诚独难移之赠来哲
　　樵风
　　朝随早潮去暮带残阳返向背得清飇相追无近逺采山一何迟服道常苦蹇仙术信能为年华未将晚
　　樵火
　　积雪抱松坞蠧根燃草堂深炉与逺烧此夜仍交光或似坐竒兽或如焚异香堪嗟宦游子冻死道路傍
　　樵歌
　　纵调为野吟徐徐下云磴因知负樵乐不减援琴兴出林方自转隔水犹相应但取天壤情何求郢人称
　　和酒中十咏
　　酒星
　　万古醇酎气结而成晶荧降为嵇阮徒动与樽罍并不独祭天庙亦应邀客星何当八月槎载我游青防
　　酒泉
　　初悬碧崖口渐注青谿腹味既敌中山饮宁拘一斛春疑浸花骨暮若酣云族此地得封侯终身持美禄
　　酒篘
　　山斋醖方熟野童编近成持来欢伯内坐使贤人清不待盎中满旋供花下倾汪汪日可挹未羡黄金籯
　　酒牀
　　六尺様何竒溪边濯来洁槽深贮方半石重流还咽闲移秋病可偶听寒梦缺往往枕眠时自疑陶靖节
　　酒垆
　　锦里多佳人当垆自沽酒髙低过反坫大小随圆瓿数钱红烛下涤器春江口若得奉君欢十千求一斗
　　酒楼
　　百尺江上起东风吹酒香行人落帆上逺树涵残阳凝睇复凝睇一觞还一觞须知凭栏客不醉难为肠
　　酒旗
　　揺揺倚青岸逺荡游人思风欹翠竹杠雨澹香醪字才来隔烟见已觉临江迟大斾非不荣其如有王事
　　酒樽
　　黄金即为侈白石又太拙斵得竒树根中如老蛟穴时招山下叟共酌林间月尽醉两忘言谁能作天舌
　　酒城
　　何代驱生灵筑之为酿地殊无甲兵守但有糟浆气雉堞圪如狂女墙低似醉必若据而争先登仪狄氏
　　酒乡
　　谁知此中路暗出虚无际广莫是隣封华胥为附丽三杯闻古乐伯雅逢遗裔自尔等荣枯何劳问弟














　　甫里集巻五
　　钦定四库全书
　　甫里集巻六
　　唐　陆防　撰
　　五言律诗
　　添酒中六咏【并序】
　　鹿门子示余酒中十咏物古而词丽防高而性真可谓穷天人之际矣余旣和而且曰昔人之于酒有注为池而饮之者象为龙而吐之者亲盗瓮间而卧者将实舟中而浮者可谓四荒矣徐景山有酒鎗嵇叔夜有酒杯皆传于后代可谓二高矣四荒不得不刺二髙不得不颂更作六章附于末云
　　酒池
　　万斛输曲沼千钟未为多残霞入醍齐逺岸澄白鄼后土亦沈醉奸臣空浩歌迩来荒淫君尚得乗余波
　　酒龙
　　铜雀羽仪丽金龙光彩奇潜倾邺宫酒忽似商庭漦若怒鳞甲赤如酣头角垂君臣坐相灭安用骄奢为
　　酒瓮
　　暖麴蘖调覆深苫盖净溢处每淋漓沈来还濎滢尝闻清凉酎可养希夷性盗饮以为名得非君子病
　　酒船
　　昔人性何诞欲载无穷酒波上任浮身风来即开口荒唐意难遂沈湎名不朽千古如比肩问君能继否
　　酒鎗
　　景山实名士所翫垂清尘尝作酒家语自言中圣人竒器质含古挫糟味应醇唯懐魏公子即此飞觞频
　　酒杯
　　叔夜傲天壤不将琴酒疎制为酒中物恐是琴之余一弄广陵散又裁絶交书頽然掷林下身世俱何如
　　和茶具十咏
　　茶坞
　　茗地曲隈回野行多缭绕向阳就中密背涧差还少遥盘云髻慢乱簇香篝小何处好幽期满岩春露晓
　　茶人
　　天赋识灵草自然钟野姿闲来北山下似与东风期雨后探芳去云间幽路危唯应报春鸟得共斯人知【顾渚山有报春鸟】
　　茶笋
　　所孕和气深时抽玉笤短轻烟渐结华嫩蘂初成管寻来青霭曙欲去红云暖秀色自难逢倾筐不曾满
　　茶籯
　　金刀劈翠筠织似波纹斜制作自野老携持伴山娃昨日鬬烟粒今朝贮緑华争歌调笑曲日暮方还家
　　茶舍
　　旋取山上材架为山下屋门因水势斜壁任岩隈曲朝随鸟俱散暮与云同宿不惮采掇劳秪忧官未足
　　茶灶【经云茶灶无突】
　　无突抱轻岚有烟映初旭盈锅玉泉沸满甑云牙熟竒香袭春桂嫩色淩秋菊炀者若吾徒年年看不足
　　茶焙
　　左右捣凝膏朝昏布烟缕方圆随様拍次第依层取山謡纵髙下火还文武见说焙前人时时炙花脯【紫花焙人以花为脯】
　　茶鼎
　　新泉气味良古铁形状丑那堪风雪夜更值烟霞友曾过頳石下又住青溪口【頳石青溪皆江南出茶处】且共荐臯卢【茶名】何劳倾斗酒
　　茶瓯
　　昔人谢塸埞徒为妍词饰【刘孝威集有谢塸埞啓】岂如珪璧姿又有烟岚色光参筠席上韵雅金罍侧直使于阗君从来未尝识
　　煑茶
　　闲来松间坐看煑松上雪时于浪花里并下蓝英末倾余精爽健忽似氛埃灭不合别观书但宜窥玉札
　　四明山诗【并序】
　　谢遗尘者有道之士也尝隠于四眀之南雷一旦访余来语不及世务且曰吾得于玉泉生知子性诞逸乐神仙中书探海岳遗事以期方外之交虽铜墙鬼炊虎狱剑饵无不窥也
　　子语吾山之竒者有峰最髙四穴在峰上每天地澄霁望之如牖户相传谓之石牕即四明之目也山中有云不絶者二十里民皆家云之南北每相从谓之过云有鹿亭有樊榭有潺湲洞木实有青櫺子味极甘而坚不可卒破有猿山家谓之鞠侯其他在图籍不足道也凡此佳处各为我赋诗余因作九题题四十字谢省之曰玉泉生真不诬矣好事者为余传之因呈袭美
　　石窗
　　石窗何处见万仞倚晴虚积霭迷青璅残霞动绮疏山应列圆峤宫便接方诸祗有三奔客时来教隠书
　　过云
　　相访一程云云深路仅分啸台随日辩樵斧带风闻晓着衣全湿寒冲酒不醺几回归思静髣髴见苏君
　　云南
　　云南更有溪丹砾尽无泥药有巴賨卖枝多越鸟啼夜清先月午秋近少岚迷若得山顔住芝手自携
　　云北
　　云北是阳川人家洞壑连坛当星斗下楼拶翠防边一半遥风雨三条古井烟金庭如有路应到左神天
　　鹿亭
　　鹿亭岩下坐时领白麛过草细眠应久泉香饮自多认声来月坞寻迹到烟萝早晚吞金液骑将上綘河
　　樊榭
　　樊榭何年筑人应白日飞至今山客说时驾玉麟归乳蔕悬松嫩芝台出石防慿栏虚目断不见羽华衣
　　潺湲洞
　　石浅洞门深潺湲万古音似吹双羽管如奏落霞琴倒穴漂龙沫穿松溅鹤襟何人乗月弄应作上清吟
　　青櫺子
　　山实号青櫺环冈次第生外形坚緑殻中味敌琼英堕石樵儿拾敲林宿鸟惊亦应仙吏守时取荐层城
　　鞠侯
　　何事鞠侯名先封在四明但为连臂饮不作断肠声野蔓垂缨细寒泉佩玉清满林游宦子谁为作君卿
　　和五贶诗
　　五泻舟
　　様自桐川得词因隐地成好渔翁亦喜新白鸟还惊沙际拥江沫渡头横雨声尚应嫌越相遗祸不遗名
　　华顶杖
　　万古隂崖雪灵根不为枯痩于霜鹤胫竒似黑龙须拄访谭客持看泼墨图湖云如有路兼可到仙都
　　太湖砚
　　谁截小秋滩闲窥四绪寛绕为千嶂逺深置一潭寒坐久云应出诗成墨未干不知新博物何处拟重刋
　　乌龙养和
　　养和名字好偶寄道情深所以亲逋客兼能助五禽倚肩沧海望钩膝白云吟不是逍遥侣谁知世外心
　　诃陵樽
　　鱼骼匠成樽犹残海浪痕外堪欺玳瑁中可酌昆仑【酒名】水绕苔矶曲山当草阁门此中醒复醉何必问乾坤
　　詶早春病中书事
　　秪贪诗调苦不计病容生我亦休文痩君能叔寳清药须勤一服春莫累多情欲入毗耶问无人敌净名
　　又詶次韵
　　从来多逺思尤向静中生所以令心苦还应是骨清酒香偏入梦花落又闗情积此风流事争无后世名
　　詶秋晚见题二首
　　为爱晚窗明门前亦懒行图书看得熟隣里见还生鸟啄琴材响僧传药味精縁君多古思携手上空城
　　其二
　　何事乐渔樵巾车或倚桡和诗盈古箧賖酒半寒瓢失雨园蔬赤无风蚛叶凋清言一相遣吾道未全消
　　别离
　　丈夫非无泪不洒离别间仗剑对樽酒耻为游子顔蝮蛇一螫手壮士疾解腕所思在功名离别何足叹
　　和初冬章上人院
　　每伴来方丈还如到四禅菊承荒砌露茶待逺山泉画古全无迹林寒却有烟相看吟未竟金磬巳泠然
　　袭美题郊居十首次韵
　　近来唯乐静移傍故城居闲打修琴料时封谢药书夜停江上鸟睛矖箧中鱼出亦图何事无劳置栈车
　　其二
　　倩人医病树看仆补衡茅散髪还同阮无心敢慕巢简便书露竹樽待破霜匏日好林间坐烟萝近欲交
　　其三
　　倭僧留海纸山匠制云牀懒外应无敌贫中直是王池平鸥思喜花尽蝶情忙欲问新秋计菱丝一亩强
　　其四
　　故山空自掷当路竟谁知秪有经时策全无养拙资病深怜久客炊晚信樵儿谩欲陈风俗周官未采诗
　　其五
　　福地能容堑闗讵有扉静思琼板字闲洗铁笻衣鸟破凉烟下人冲暮雨归故园秋草梦犹记緑防防
　　其六
　　水影沉鱼器隣声动纬车燕轻捎坠叶蜂懒卧燋花説史评诸例论兵判百家明时如不用归去种桑麻
　　其七
　　禹穴竒编缺雷平异境残静吟封箓检归兴削帆竿白石堪为饭青萝好作冠几时当斗柄同上歩罡坛
　　其八
　　强起披衣坐徐行处暑天上阶来鬭雀移树去惊蝉莫问盐车骏谁看酱瓿黄金如可化相近买云泉
　　其九
　　野入青芜巷陂侵白竹门风髙开栗刺沙浅露芹根迸防縁藤桁饥乌立石盆东吴虽不改谁是武王孙
　　其十
　　疎慵真有素时势尽无能风月虽为敌林泉幸未憎酒材经夏阙诗债待秋徴秪有君同癖闲来对曲肱
　　和旅泊吴门韵
　　髙秋能叩触天籁忽成文苦调虽潜倚灵音自絶群茅峰曾醮斗笠泽久眠云许伴山中躅三年任一醺
　　次张广文见酬和诗韵
　　独倚秋光岸风漪学簟文堪教鳯集书好换鵞羣叶堕平台月香消古径云强歌非白纻聊以送余醺
　　延陵张宰
　　春尽未离闗之官亦似闲不嫌请薄俸为喜带名山黙祷三真后髙吟十字还【季子有仲尼所书十字碑】秪应江上鸟时下讼庭间
　　送人罢官归茅山
　　呼童晓拂鞍归上大茅端薄俸虽休入明霞自足餐暗霜松粒赤疎雨草堂寒又凿中峰石重修醮月坛










　　甫里集巻六
　　钦定四库全书
　　甫里集巻七
　　唐　陆防　撰
　　五言絶句
　　人日代客子【是日立春】
　　人日兼春日长懐复短懐遥知双防胜并在一金钗
　　筑城词二首
　　城上一抔土手中千万杵筑城畏不坚坚城在何处
　　又
　　莫叹将军逼将军要却敌城髙功亦髙尔命何劳惜
　　古意
　　君心莫淡薄妾意正栖托愿得双车轮一夜生四角
　　追和幽独君诗韵
　　灵气独不死尚能成绮文如何孤定里犹自读三坟
　　春晓
　　春庭晓景列清露花逦迤黄蜂一过慵夜夜栖香蘂
　　杂兴
　　桃柰傍檐楹无人赏春华时情重不见却忆菖蒲花
　　鴈
　　南北路何长中间万弋张不知烟雾里几只到衡阳
　　寄逺
　　鬓乱羞云巻眉空羡月生中原犹将将何日重卿卿
　　庭前
　　合欢能解恚萱草信忘忧尽向庭前种萋萋特地愁
　　洞房怨
　　玉挿朝扶鬓金梯晩下台春衫将别泪一夜两难裁
　　江行
　　酒旗菰叶外楼影浪花中醉帆张数幅唯待鲤鱼风
　　巫峡
　　巫峡七百里巫山十二重年年自云雨环佩竟谁逢
　　归路
　　渐入新丰路衰红映小桥浑如七年病初得一丸销
　　南塘曲
　　妾住东湖下郎居南浦边闲临烟水望认得采菱船
　　黄金二首
　　自古黄金贵犹沽骏与才近来簪珥重无复上髙台
　　又
　　平分从满箧醉掷任成堆慎莫持千万明明买祸胎
　　夕阳
　　渡口和帆落城边带角收如何茂陵客江上倚危楼
　　残雪
　　桂冷防停素峰干不徧岚何谿背林处犹覆定僧庵
　　古意
　　古态日渐薄新装心更劳城中皆一尺非妾髻鬟髙
　　大堤
　　大堤春日暮骢马解镂衢请君留上客容妾荐雕胡
　　金陵道
　　北鴈行行直东流澹澹春当时六朝客还道帝乡人
　　离骚
　　天问复招魂无因彻帝阍岂知千丽句不敌一谗言
　　对酒
　　后代称欢伯前贤号圣人且须谋日富不要道家贫
　　寄南岳客乞灵芜香
　　闻说融峰下灵香似反魂春来正堪采试为斸云根
　　山阳燕中郊乐録
　　淮上能无雨回头总是情蒲帆浑未织争得一欢成
　　偶作
　　双眉初出蠒两鬓正藏鸦自有王昌在何劳近宋家
　　有示
　　相对莫辞贫蓬蒿任塞门无情是金玉不报主人恩
　　秋思三首
　　桐露珪初落兰风佩欲衰不知能赋客何似柱刀儿
　　又
　　谁在嫖姚幕能教霹雳车至今思秃尾无以代寒葅
　　又
　　未得同虀杵何时灭药嚢莫言天帝醉秦暴不灵长
　　早春
　　雨冷唯添暑烟初不着春数枝花纇小愁杀扈芳人
　　懐仙三首
　　闻道阳都女连娟耳细长自非黄犊客不得到云房
　　又
　　但服镮刚子兼吟曲素词须知臣汉客还见布龙儿
　　又
　　神烛光华丽灵祛羽翼生已传飡玉粒犹自买云英
　　芙蓉
　　闲吟鲍昭赋更起屈平愁莫引西风动红衣不耐秋
　　春思
　　怨莺新语涩双蝶鬭飞髙作个名春恨浮生百倍劳
　　风人诗四首
　　十万全师出遥知正忆君一心如瑞麦长作两岐分
　　其二
　　破蘖供朝爨须怜是苦辛晓天窥落宿谁识独醒人
　　其三
　　旦日思双屦明时愿早谐丹青传四渎难写是秋懐
　　其四
　　闻道更新帜多应废旧旗征衣无伴捣独处自然悲
　　乐府杂咏六首
　　双吹管
　　长短裁浮筠参差作飞鳯髙楼防月夜吹出江南弄
　　东飞凫
　　裁得尺锦书欲寄东风凫胫短翅亦短雌雄恋菰蒲
　　花成子
　　春风等君意亦解欺桃李写得去时真归来不相似
　　月成
　　孤光照还没转益伤离别妾若是嫦娥长圆不教缺
　　孤独怨
　　前回边使至闻道交河战坐想鼓鞞声寸心攅百箭
　　金吾子
　　嫁得金吾子常闻轻薄名君心如不重妾腰徒自轻
　　子夜四时歌
　　春
　　山连翠羽屏草接烟华席望尽南飞燕佳人断消息
　　夏
　　兰眼擡路斜莺唇映花老金龙倾漏尽玉井敲冰早
　　秋
　　凉汉清泬寥衰林怨风雨愁听络纬唱似与羁魂语
　　冬
　　南云走冷圭北籁号空木年年任霜霰不减筼筜绿
　　大子夜歌二首
　　歌謡数百种子夜最可怜慷慨吐清音宛转出天然
　　其二
　　丝竹发歌响假器扬清音不知歌謡妙声势出口心
　　子夜警歌二首
　　镂椀传緑酒雕鑪薰紫烟谁知苦寒调共作白雪
　　其二
　　恃爱如欲进含羞出不前朱口发艳歌玉指弄娇弦
　　子夜变歌三首
　　人传欢负情我自未尝见三更开门去始知子夜变
　　其二
　　嵗月如流迈春尽秋巳至荧荧条上花零落何乃驶
　　其三
　　嵗月如流迈行巳及素秋蟋蟀吟堂前惆怅使侬愁
　　江南曲五首
　　鱼戏莲叶间参差隐叶扇防防鳿窥潋滟无因见
　　其二
　　鱼戏莲叶东初霞射红尾傍临谢山侧恰值清风起
　　其三
　　鱼戏莲叶西盘盘舞波急潜依曲岸凉正对斜光入
　　其四
　　鱼戏莲叶南欹危午烟叠光揺越鸟巢影乱吴娃檝
　　其五
　　鱼戏莲叶北澄阳动防涟回看帝子渚稍背鄂君船











　　甫里集巻七
　　钦定四库全书
　　甫里集巻八
　　唐　陆防　撰
　　七言律诗
　　二遗诗【并序】
　　二遗者何石枕材琴荐也石者何松之所化也松者何越之东阳也东阳多名山就中金华为最枝峰蔓壑秀气磅礴者数百里不啻神仙登临草木芬怪永康之地亦蝉聨其间中饶古松往往化而为石盘根大柯文理曲折尽为好事者得而致于人间以为耳目之异太山羊振文得枕材赵郡李中秀得琴荐皆兹石也咸以遗予予以二遗之奇聊赋诗以谢
　　谁从毫末见参天又到苍苍化石年万古清风吹作籁一条寒溜滴成穿闲追金带徒劳恨静格【音各】朱丝更可怜幸与野人俱散诞不烦良匠更雕镌
　　防防【并序】
　　客有过震泽得水鸟所谓防防者贶余黒襟青胫碧爪丹噣【张救反鸟觜也】色几及项质甚高而意卑【一本作草】戚畏人余极哀其野逸性又非以能招累者而囚录笼槛逼廹牕户俛啄仰饮为活大不快真天地之穷鸟也为之赋诗拟好事者和
　　词赋曾夸鸀【徒甪切】鳿【牛欲切】流果为名误别沧洲虽防静置疎笼晚不似闲栖折苇秋自昔稻梁髙鸟畏至今珪组野人雠防防避缴无穷事好与裁书谢白鸥
　　新秋月夕客有自逺相寻者作吴体二首以谢
　　风初寥寥月乍满杉篁左右供余清因君一话故山事忆鹤互应深溪声云门老僧定未起白阁道士遥相迎世间羽檄日夜急掉臂欲归岩下行
　　又
　　惊闻逺客访良夜扶病起坐纶巾欹清谈白纻思悄悄玉绳银汉光离离三吴烟雾且如此百越琛賮来何时林端片月落未落强慰别情言后期
　　闲书
　　病学髙僧置一牀披衣才暇即焚香闲阶雨过苔花润小簟风来薤叶凉南国羽书催部曲【时黄巢围广州告急】东山毛褐傲羲皇升平闻道无时节试问中林亦不妨
　　独夜
　　新秋霁夜有清境穷檐病客无佳期生公把经向石说而我对月须人为独行独坐亦独酌独翫独吟还独悲古称独立与独歩若比群居终较竒
　　寄吴融【字子华】
　　一夜秋声入井桐数枝危緑怕西风霏霏晩砌烟华上淅淅疎帘雨气通君整轮蹄名未了我依琴鹤病相攻到头江畔从渔事织作中流万尺篊
　　中秋待月
　　转缺霜轮上转迟好风偏似送佳期帘斜树隔情无限烛暗香残坐不辞最爱笙调闻北里渐看星澹失南箕何人为校清凉力未似初圆欲午时
　　重忆白菊【蜀本作雨絶】
　　我怜贞白重寒芳前后丛生夹小堂月朶暮开无絶艳风茎时动有竒香何慙谢雪清才咏不羡刘梅贵主妆更忆幽窗凝一梦夜来村落有防霜
　　别墅懐归
　　水国初冬和暖天南荣方好背阳眠题诗朝忆复暮忆见月上还下遥为晚花吟白菊近炊香稻识红莲何人授我黄金百买取苏君负郭田
　　寄淮南郑寳书记
　　记室千年翰墨孤唯君才学似应徐五丁驱得神功尽二酉搜来秘检疎炀帝帆樯留泽国淮王牋奏入班书清词醉草无因见但钓寒江半尺鲈
　　小雪后书事
　　时频过小雪天江南寒色未曾偏枫汀尚忆逢人别麦陇唯应欠雉眠更拟结茅临水次偶因行药到村前隣翁意绪相安慰多说明年是稔年
　　寒夜同袭美访寂上人
　　月楼风殿静沉沉披拂霜华访道林鸟在寒枝栖影动人依古堞坐禅深明时尚阻青云歩半夜犹追白石吟自是海边鸥伴侣不劳金偈更降心
　　和江南道中懐茅山广文南阳博士三首
　　一片轻帆背夕阳望三峯拜七真堂【三茅二许一阳一郭是为七真】天寒夜潄云牙净雪壊晴梳石髪香自拂烟霞安笔格独开封检试砂牀莫言洞府能招隐防辗飇轮见玉皇
　　又
　　壶中行坐可携天何况林间息万縁组绶任垂三品石佩环从落四公泉丹台已运隂阳火碧简须雕次第仙【广文王季犹在塲中】想得雷平春色动五芝烟甲又芊绵
　　又
　　良常应不动移文金醴从酸亦自醺【蓬莱公洛广休以金醴四升待主簿主簿恨其味酸】桂父旧歌飞綘雪桐孙新韵倚云春临栁谷莺先觉曙蘸芜香鹤共闻珍重双双玉条脱尽慿三岛寄羊君
　　早春雪中作吴体寄袭美
　　迎春避腊不肯下欺花冻草还飘然光填马窟盖塞外势压鹤巢偏殿巅山炉瘿节万状火墨突干衰孤穂烟君披鹤氅独自立何人解道真神仙
　　和吴中言情见寄韵
　　菰烟芦雪是侬乡钓线随身好坐忘徒爱右军遗防画闲披左氏得膏肓无因月殿闻移屧秪有风汀去采香莫问江边渔艇子玉皇看赐羽衣裳
　　和扬州看辛夷花韵
　　栁疎梅堕少春丛天遣花神别致功髙处朶稀难避日动时枝弱易为风堪将乱蘂添云肆若得千株便雪宫不待羣芳应有意等闲桃杏即争红
　　和行次野梅韵
　　飞棹参差拂早梅强欺寒色尚低徊风怜薄媚留香与月防深情借艳开梁殿得非萧帝瑞齐宫应是玉儿媒不知谢客离肠醒临水刚添万恨来
　　和暇日独处见寄
　　谢府殷楼少暇时又抛清宴入书帷三千余嵗上下古八十一家文字竒【司马迁书上下纪三千余嵗太有八十一家率多竒字】冷梦汉臯懐鹿隐静怜烟岛觉鸿离知君满箧前朝事鳯诺龙奴借与窥
　　和袭美见访不遇
　　为愁烟岸老神防扶病呼儿斸翠苕秪道府中持简牍不知林下访渔樵花盘小墢晴初压叶拥疎篱冻未烧倚杖徧吟春照午一池冰叚几多消
　　詶袭美见寄海蟹
　　药杯应阻蟹螯香却乞江边采捕郎自是扬雄知郭索【太经云蟹之郭索】且非何敢餦餭【何侈于食味稍欲去其甚者犹有鱾腊糟蟹】骨清犹似含春霭沫白还疑带海霜强作南朝风雅客夜来偷醉早梅傍
　　和开元寺客省早景即事韵
　　日上罘罳叠影红一声清梵万縁空防褷满地贝多雪料峭入楼于阗风水榭初抽寥泬思竹窗犹挂梦防中灵香散尽禅家接谁共殷源小品同【辨正论亦有九流一曰禅家者流殷浩读小品经下二百籖疑义以问支道林】
　　独夜有懐因作吴体寄袭美
　　人吟侧景抱冻竹鹤梦缺月沈枯梧清涧无波鹿无魄白云有根虬有须云虬涧鹿真逸调刀名锥利非良图不然快作燕市饮笑抚肉枅【音磐】眠酒垆
　　阖闾城北有卖花翁讨春之士往往造焉因招袭美
　　故城边有卖花翁水曲舟轻去尽通十亩芳菲为旧业一家烟雨是元功闲添药品年年别笑指生涯树树红若要见春归处所不过携手问东风
　　和袭美病中海石榴花盛发见寄韵
　　紫府真人饷露嚢猗兰灯烛未荧煌丹华乞曙先侵日金焰欺寒却照霜谁与佳名从海曲秪应芳裔出河阳那堪谢氏庭前见一叚清香染郄郎
　　袭美以春橘见因次韵詶谢
　　到春犹作九秋鲜应是亲封白帝烟良玉有浆须让味明珠无纇亦羞圆堪居汉苑霜梨上合在仙家火枣前珍重更过三十子不堪分付野人边【王僧辩尝为荆南得橘一蔕三十子以献梁元帝】
　　和袭美病中书情寄崔谏议韵
　　或偃虚斋或在公蔼然林下昔贤风庭前有蝶争烟蘂帘外无人报水筒行药不离深幌底【时患眼疾】寄书多向逺山中西园夜烛偏堪忆曾为题诗刻半红
　　詶病中见寄
　　逢花逢月便相招忽卧云航隔野桥春恨与谁同酩酊言何处问逍遥题诗石上空回笔拾蕙汀边独倚桡早晚却还岩下电【袭美时有眼疾】共寻芳径结烟条
　　和袭美病中孔雀
　　懒移金翠傍檐楹斜倚芳丛旧态生唯奈瘴烟笼饮啄可堪春雨滞飞鸣鸳鸯水畔回头羡荳蔻图前举眼惊争得鹧鸪来伴着不妨还校有心情
　　上元日道室焚修寄袭美
　　三清今日聚灵官玉刺齐抽谒广寒执盖冐花香寂歴侍晨交佩响兰【执盖侍晨皆仙之贵侣矣】将排鳯节分阶易欲校龙书下笔难唯有世尘中小兆夜来心拜七星坛
　　正月十五日惜春寄袭美
　　六分春色一分休满眼东波尽是愁花匠碍寒应束手酒龙多病尚垂头无穷懒惰齐中散有底机谋敌右侯见织短篷裁小檝挐烟闲弄个渔舟
　　次袭美病中见寄
　　日华风蕙正交光羯末相携借草塘【羯谢小字末谢川小字】佳酒旋倾酃醁嫩短船闲弄木兰香烟丝鸟拂来萦带蘂榼人收去约簧今日好为聫句防不成刚为欠檀郎
　　春雨即事寄袭美
　　小谢轻埃日日飞【小谢咏雨诗有散漫似轻埃句】城边江上阻春晖虽愁野岸花房冻还得山家药笋肥双屐着频看齿折败裘披苦见毛稀比隣钓叟无尘事洒笠鸣簑夜半归
　　和袭美见寄韵
　　虽失春城醉上期下帷裁徧未裁诗因吟郢岸百亩蕙欲采商崖三秀芝栖野鹤笼寛使织施山僧饭别教炊但医沈约重瞳健不怕江花不满枝
　　偶掇野蔬寄袭美
　　野园烟里自幽寻嫩甲香蕤引渐深行歇每依鵶舅影挑频时见防姑心凌风蔼彩初携笼带露虚疎或贮襟欲助春盘还爱否不妨潇洒似家林
　　和袭美卧疾感春见寄韵
　　共寻花思极飞腾病带春寒去未能烟迳水涯多好鸟竹牀蒲倚但髙僧须知日富为神授秪有家贫免盗憎除却数函图籍外更将何事结良朋
　　徐方平后闻赦因寄袭美
　　新春旒扆御翚轩海内初传涣汗恩秦狱巳收为厉气瘴江初返未招魂英才尽作龙蛇蛰【时停贡举】战地多成虎豹村除却数般伤痛外不知何事及王孙
　　袭美以鱼牋见寄因谢
　　成霜粒细麟麟知作愁吟幸见分向日乍惊新茧色临风时辩白萍文【鱼子曰白萍】好将花下承金粉堪送天边咏碧云见倚小窗亲襞染尽图春色寄夫君
　　和袭美病后春思韵
　　气和灵府渐氤氲酒有贤人药有君七字篇章看月得百劳言语傍花闻闲寻古寺消晴日最忆深溪枕夜云早晩共揺孤艇去紫屏风外碧波文
　　袭美以公斋小宴见招
　　早云才破漏春阳野客晨兴喜又忙自与酌量煎药水别教安置晒书牀依方酿酒愁迟去借様裁巾怕索将唯待数般幽事了不妨还入少年塲
　　京口
　　江干古渡伤离情断山零落春潮平东风料峭客防逺落叶夕阳天际明战舸昔浮千骑去钓舟今载一翁轻可怜宋帝筹帷处苍翠无烟草自生
　　润州送人往长洲
　　秋来频上向吴亭每上思归意剰生废苑池台烟里色夜村蓑笠雨中声汀洲月下菱船疾杨栁风髙酒斾轻君住松江多少日为尝鲈鲙与莼羮
　　润州江口送人谒池阳卫郎中
　　山翁曾约旧交懽须拂侯门侧注冠月在石头揺戍角风生江口亚帆竿间随野醉溪声閙独伴清谭晓色残待取新秋归更好九华苍翠入楼寒




　　甫里集巻八
　　钦定四库全书
　　甫里集巻九
　　唐　陆防　撰
　　七言律诗
　　袭美以纱巾见惠因次韵詶谢
　　薄如蝉翅背斜阳不称春前赠【女减反】郎初觉顶寒生逺吹预忧头白透新霜堪窥水槛澄波影好拂花墙亚蘂香知有芙蓉留自戴【桐柏真人戴芙蓉冠也】欲峩烟雾访黄房
　　闻袭美有亲迎之期因以寄贺
　　梁鸿夫妇欲双飞细雨轻寒拂雉衣初下雪窗应眷恋次乗烟幰奈光辉参差扇影分华月断续箫声落翠防见说春风偏有贺露花千朶照庭闱
　　袭美以巨鱼之半见分因以詶谢
　　谁与春江上信鱼可怜霜刃截来初鳞隳似撤骚人屋腹断疑伤逺客书避网几跳山影破逆风曾蹙浪花虚今朝最是家童喜免泥荒畦掇野蔬
　　和馆娃宫懐古韵
　　镂楣消落濯春雨苍翠无言空断崖草碧未能忘帝女燕轻犹自识宫钗江山秪有愁容在劒佩应和愧色埋赖有伍员骚思少吴王才免似荆懐
　　同袭美游北禅院【院即顾司勲陆郎中旧宅】
　　连延花蔓映风廊岸帻披襟到竹房居士秪今开梵处先生曾是草堂清樽林下看香印逺岫窗中挂鉢嚢今日有情消未得欲将名理问思光
　　袭美以紫石砚见赠以诗迎之
　　霞骨坚来玉自愁琢成飞燕古钗头澄沙脆弱闻应伏青铁沉埋见亦羞最称风亭批碧简好将云窦渍寒流君能把赠行吟客徧写江南物象酬
　　和孙发百篇将游天台请诗赠行
　　直应天授与诗情百咏唯消一日成去把彩毫挥下国归参黄绶别春卿闲窥碧落懐烟雾暂向金庭隐姓名珍重兴公徒有赋石梁深处是君行
　　和开元寺笋园寄章上人
　　春龙争地养檀栾况是双林雨后看迸出似毫当垤防孤生如恨倚栏杆凌虚势欲齐金刹折赠光宜照玉盘更待锦苞零落后粉环髙下挶烟寒
　　蔷薇
　　倚墙当户自横陈致得贫家似不贫外布芳菲虽笑日中含芒刺欲伤人清香往往生遥吹狂蔓看看及四隣遇有客来堪玩处一端晴绮照烟新
　　和咏开元寺佛鉢
　　空王初受逞神功四鉢须防现一重【至今鉢縁有四重也】持次想添香积饭覆时应带歩罗钟光寒好照金毛鹿响静堪降白耳龙从此寳函香里见不烦西去诣灵峰
　　詶袭美夏首病愈见招韵
　　雨多青合是垣衣一幅蛮牋夜欵扉蕙带又闻寛沈约茅斋犹自忆王防方灵秪在君臣正篆古须抛防画肥除却伴谈秋水外野鸥何处更忘机
　　新夏东郊闲泛有懐袭美
　　迟于春日好于秋野客相携上钓舟经略彴时冠暂亚佩笭箵后带频搊蒹葭鹭起波揺笠村落蚕眠树挂钩料得秪君能爱此不争烟水似封侯
　　四月十五日道室书事寄袭美
　　乌饭新炊防香道家斋日以为常月苗杯举存三洞云蘂函开叩九章一掬阳泉堪作雨数铢秋石欲成霜可中值着雷平信为觅闲眠苦竹牀
　　看压新醅寄懐袭美
　　晓压糟牀渐有声旋如荒涧野泉清身前古态熏应出世上愁痕滴合平饮啄断年同鹤俭风波终日看人争樽中若使常能渌两绶通侯总强名
　　和登初阳楼寄懐北平郎中
　　逺窗浮槛亦成年几伴杨公白昼筵日暖烟花曾扑地气和星象却归天闲将水石侵军垒醉引笙歌上钓船无限恩波犹在目东风吹起细漪涟
　　和夏初袭美见访题小斋韵
　　四隣多是老农家百树维桑半顷麻尽趂晴明修网架每和烟雨掉缲车啼莺偶坐身藏叶饷妇归来鬓带花不是对君吟复醉更将何事送年华
　　和袭美所居首夏适然有作韵
　　柿隂成列药花空却忆桐江下钓筒亦以鱼鰕供熟鹭近縁樱笋识隣翁闲分酒剂多还少自记书籖白间红更爱夜来风月好转思度对支公
　　和题达上人药圃二首
　　药味多从逺客赍旋添花圃渐成畦三桠旧种根应异九节初移叶尚低山荚便和幽涧石水芝须带本池泥从今直到清秋日又有香苗几番齐
　　又
　　净名无语是清羸药草搜来喻更防一雨一风皆遂性花开花落尽忘机教疎兎缕金乱【兎丝别名】自拥龙刍紫汞肥莫怪独亲幽圃坐病容销尽欲依归
　　和懐华阳润卿博士三首
　　几降真官授隐书洛公曾到梦中无眉间入静三辰影肘后通灵五岳图北洞树形如曲盖东凹山色似重炉金墟福地能容否愿作冈前蒋负刍
　　又
　　火景应难到洞宫萧闲堂冷任天风谈麈尾抛云底服散龙胎在酒中有路还将赤城接无泉不共紫河通竒编早晚教传授免以神仙问葛洪
　　又
　　终日焚香礼洞云更思琪树转劳神曾寻下泊【宫名】常经月不到中峰又累春仙道最髙黄玉箓暑天偏称白纶巾清斋若见茅司命乞取朱儿十二斤【朱儿事见登真隐诀】
　　以竹夹膝寄赠袭美
　　截得筼筜冷似龙翠光横在暑天中堪临薤簟闲慿月好向松窗卧跂风持赠敢齐青玉案醉吟偏称碧荷筒添君野具教多着为着西斋谱一通
　　和夏景无事因懐章来二上人韵二首
　　檐外青阳有二梅折来堪下冻醪杯【离骚注云盛夏以醇酒置冰上】髙杉自欲生龙脑小弁谁能寄鹿胎丽事肯教饶沈谢谈防何必减宗雷还闻拟结东林社争奈渊明醉不来
　　又
　　忽忆髙僧坐夏堂厌泉声閙笑云忙山重海澹懐中印月冷风防宿上方病后书求嵩少药定回衣染贝多香何时更问逍遥义【道林有逍遥游别义】五鬛松隂半石牀
　　桐江得一钓车以袭美乐烟波之思因出以为玩俄辱三篇复抒詶答
　　旋屈金钩劈翠筠手中盘作钓鱼轮忘情不效孤醒客有意闲窥百丈鳞雨似轻埃时一起云如髙盖强相亲任他华毂低头笑此地终无覆败人
　　曾招渔侣下清浔独茧初随一锤深细辗烟华无辙迹静含风力有车音相呼野饭依芳草迭和山歌逗逺林得失任渠但【平】取乐不曾生个是非心
　　病来悬着脆缗丝独喜髙情为我持数幅尚凝烟雨态三篇能赋蕙兰词云深石净闲眠稳月上江平放溜迟第一莫教谙此境倚天功业待君为
　　和吴中书事寄汉南裴尚书
　　风清地古带前朝遗事纷纷未寂寥三泖凉波鱼蕝动【逺祖士衡对晋武帝以三泖冬温夏凉】五茸春草雉媒娇【五茸吴王猎所茸各有名】云藏野寺分金刹月在江楼倚玉箫不用懐归忘此景吴王看即奉弓招
　　和夏景冲澹偶作二首韵
　　蝉雀参差在扇纱竹襟轻利箨冠斜垆中有酒文园防琴上无靖节家芝畹烟霞全覆穂橘洲风浪半浮花闲思两地忘名者不信人间髪解华
　　秪于池曲象山幽便是潇湘浸石楼斜拂芡盘轻鹜下细穿菱线小鲵游闲开茗焙尝须徧醉拨书帷卧始休莫道仙家无好爵方诸还拜碧琳侯
　　和送李明府之任南海
　　春尽之官直到秋岭云深处凭泷楼居人爱近沉珠浦吏多来拾翠洲賨税尽应输紫贝蛮童多学佩金钩知君不恋南枝久抛却经冬白裘
　　和寄题罗浮轩辕先生所居
　　鼎成仙驭入崆峒百世犹传至道风暂应青词为穴鳯却思丹徼伴鸿金公的的生炉际琼刃时时到梦中预恐浮山归有日载将云室十洲东
　　和寄琼州杨舍人
　　明时非罪谪何偏鹏鸟巢南更数千酒满椰杯消毒雾风随蕉扇下泷船人多药户行狂蛊吏有珠官出俸钱秪以直诚天自信不劳诗句咏贪泉
　　和宿报恩寺水阁
　　峯抱池光曲岸平月临虚槛夜何清僧穿小桧才分影鱼掷髙荷渐有声因忆故山吟易苦各横秋簟梦难成周颙不用裁书劝自得凉天证道情
　　和醉中偶作见寄韵
　　海鹤飘飘韵莫侪在公犹与俗情乖初呈酒务求专判合祷山祠请自差永夜谭侵罔象一生交态忘形骸怜君醉墨风流甚几度题诗小谢斋
　　和寄滑州李副使员外
　　洛生闲咏正抽毫忽傍旌旗着战袍檄下连营皆破胆劒离孤匣欲吹毛清秋月色临军垒半夜淮声入贼壕除却征南为上将平徐功业更谁髙
　　和吴中言懐寄南海二同年
　　曾见淩风上赤霄尽将华藻赴嘉招城连虎踞山图丽路入龙编海舶遥江客渔歌冲白荇野禽人语映红蕉庭中必有君迁树莫向空台望汉朝【交州记云有君迁树有朝台尉佗望汉所筑】
　　和伤史拱山人
　　曾说山西欲去寻岂知霜骨寒林常依净住师目兼事容成学筭心【史学浮图兼善筭术】逋客预斋还梵唱老猿窥祭亦悲吟唯君独在江云外谁诔孤贞置岘岑
　　白鸥【并序】
　　乐安任君尝为泾尉居吴城中地才数畆而不佩俗物有池池中有岛屿池之南西北边合三亭脩篁嘉木掩隐隈奥处其一不见其二也君好奇乐异喜文学名理之士所得皆清散凝莹袭美知而偕诣既坐有白鸥翩然驯于砌下因请浮而翫之主人曰池中之族老矣每以豪健据有鸥之始浮輙逐而害之今畏不敢入吁昔人之心蓄机事犹或舞而不下况害之哉且羽族丽于水者多矣独鸥为闲暇其致不髙耶一旦水有鲸鲵之患陆有狐狸之忧俦侣不得命啸尘埃不得澡刷虽防人之流赏亦天地之穷鸟也感而为诗邀袭美同作
　　惯向溪头漾浅沙薄烟微雨是生涯时时失伴沈山影往往争飞杂浪花晚树清凉还鳿旧巢零落寄蒹葭池塘信美应难恋针在鱼唇劒在鰕
　　懐杨台文杨鼎文二秀才
　　秋早相逢待得春崇兰清露小山云【崇兰小山郡中二堂】寒花独自愁中见曙角多同醒后闻钓具每随轻舸去诗题闲上小楼分重思醉墨纵横甚书破羊欣白练裙
　　和袭美谢友人恵人参
　　五叶初成椵树隂紫团峯外即鸡林名参鬼盖须难见材似人形不可寻品第巳闻升碧简携持应合重黄金殷勤润取相如肺封禅书成动帝心
　　严子重以诗游于名胜间不幸且没袭美作诗序而吊之余和
　　每值江南日落春十年诗酒爱逢君芙蓉湖上吟船倚翡翠岩前醉马分秪有汀洲连旧业岂无章疏动遗文犹怜未卜佳城处更斸要离冢畔云
　　筭山
　　水绕苍山固防来当时盘踞实雄才周郎计防清宵定曹氏楼船白昼灰五十八年争虎视三千余骑骋龙媒何如今日家天下阊阖门临万国开
　　寄茅山何威仪二首
　　大小三峰次九华灵踪今尽属何家汉时仙上云巅鹤蜀地春开洞底花闲傍积岚寻瀑眼便凌残雪探芝芽年来巳奉黄庭教夕链腥魂晓吸霞
　　曾向人间拜节旄乍疑因梦到仙曹身轻曳羽霞襟狭髻耸峩烟鹿帻髙山暖不荤峯上薤水寒仍落洞中桃从闻此日搜竒话转觉魂飞夜夜劳








　　甫里集巻九
　　钦定四库全书
　　甫里集巻十
　　唐　陆防　撰
　　七言律诗
　　早秋吴体寄袭美
　　荒松古树只独倚败蝉残蛩苦相仍虽然诗胆大如斗争奈愁肠牵似绳短烛初添蕙幌影防风渐折蕉衣棱安得弯弓似明月快箭拂下西飞鹏
　　病中秋懐寄袭美
　　病容愁思苦相兼清镜无形未我嫌贪广异蔬行径窄故求偏药出钱添同人散后休賖酒双燕辞来始下帘更有是非齐未得重慿詹尹拂占
　　秋赋有期因寄袭美【时将主试贡士】
　　云似无心水似闲忽思名在贡书间烟霞鹿弁聊悬着隣里渔舠暂解还文草病来犹满箧药苗衰后即离山广寒宫树枝多少风送髙低便可攀
　　和新秋即事三首韵
　　心似孤云任所之世尘中更有谁知愁寻冷落惊双鬓病得清凉减四支懐旧药溪终独往宿枯杉寺巳频期兼须为月求髙处即是霜轮杀满时
　　帆檝衣裳尽钓徒往来踪迹遍三吴闲中展巻兴亡小醉后题诗防画麤松岛伴谭多道气竹窗孤梦岂良图还须待致升平了即往扁舟放五湖
　　声利从来解破除秋滩唯忆下桐庐鸬鷀阵合残阳少蜻蛚吟髙冷雨疎辩伏南华论指指才非晏借书书当时任使真堪笑波上三年学炙鱼
　　和南阳润卿将归雷平
　　朝市山林隐一般却归那减卧云懽堕阶红叶谁收得半盎清醪客酹干玉笈诗成吟处晓金沙泉落梦中寒真仙若降如相问曾歩星罡绕醮坛
　　顾道士亡弟子奉束帛乞铭于袭美因戏赠
　　童初真府召为郎君与抽毫刻便房亦谓神仙同许郭不妨才力似班扬比于黄绢词尤妙酬以霜缣价未当唯我有文无卖处笔锋销尽墨池荒
　　和访寂上人不遇
　　芭蕉霜后石栏荒林下无人闭竹房经抄未成抛素几锡镮应撼过寒塘蒲团为拂浮埃散茶器空懐碧饽香早晚却还宗柄社夜深风雪对禅牀
　　秋夕文宴
　　笔阵初临夜正清击铜遥认小金钲飞觥壮若游燕市觅句难于下赵城隔岭故人因防忆傍檐栖鸟带吟惊梁王座上多词客五韵甘心第七成【梁昭明尝文宴赋诗各五韵刘孝威第七方成】
　　代广文詶袭美见赠韵
　　不知天隐在何乡且欲烟霞迹暂双鹤庙未能齐月驭鹿门聊拟并云牕藓衔荒磴移桑屐花浸春醪挹石缸莫惜查头容钓伴也应东印有余江
　　和寄毗陵魏处士朴
　　经苑初成墨沼开何人林下肯寻来若非宗测图山后即是韩康卖药回溪籁自吟朱鹭曲沙云还作白鸥媒唯应地主公田熟时送君家麴糵材
　　和初冬偶作寄南阳润卿韵
　　逐日生涯敢计冬可嗟寒事落然空窗怜返照縁书小庭喜新霜为橘红衰栁尚能和月动败兰犹拟倩烟笼不知海上今清浅试与飞书问洛公
　　和冬晓章上人院
　　山寒偏是晓来多况值禅牕雪气和病客功夫经未演故人书信纳新磨闲临静案修茶品独傍深溪记药科从此逍遥知有地更乘清月伴君过
　　和题周尊师所居
　　见说身轻鹤不如石房无侣共云居清晨自削灵香柹独夜空吟碧落书十洞飞精应徧吸一簪秋髪未曾梳知君便入悬珠防早晚东骑白鲤鱼
　　寒夜文宴【得惊字】
　　各将寒调触诗情旋见防澌入砚生霜月满庭人暂起汀洲半夜鴈初惊三清每为仙题想一日多因累句倾千里建康衰草外含毫谁是忆昭明
　　送润卿还华阳
　　何事轻舟近腊回茅家兄弟欲归来【茅司命以三月十八日十二月二日防于华阳天】封题玉洞虚无奏防检霜坛沆瀣杯云肆先生分气调山图公子爱词才殷勤为向东卿荐洒扫含真雪后台
　　和新罗恵上人请袭美为灵鹫山周禅师碑将还以诗送之
　　一函迢递过东灜秪为先生处乞铭已得雄词封静检却懐孤影在禅庭春过异国人应写夜读沧洲怪亦听遥想勒成新塔下尽空望碧礼文星
　　和寒日书斋即事三首每篇各用一韵
　　不必探幽上郁冈公斋吟啸亦何妨唯求薏苡供僧食别着氍毹待客牀春近带烟分短蕙晓来冲雪撼疎篁余杭山酒犹封在遥嘱髙人未肯尝
　　已上星津八月槎文通犹自学丹砂【江文通有丹砂可学赋】仙经写得空三洞隐士招来别九华静对真图呼緑齿偶开丹室问黄牙方诸更是怜才子锡赉于君合有差名价皆酬百万余尚怜方丈讲虚西都賔问曾成赋东海人求近著书【袭美尝作吊江都赋又新罗僧请为大师碑铭】茅洞烟霞侵寤寐檀溪风月挂樵渔清朝还要廷臣在两地宁容便结庐
　　和腊后送内大徳从朂游天台
　　应縁南国尽南宗欲访灵溪路暗通【溪在天台山下】归思不离双阙下去程犹在四明东铜鉼净贮桃花雨金策闲揺麦穗风【上人指期国清过夏】若恋吾君先拜疏为论台岳未封公
　　和寄题玉霄峯叶涵象尊师所居
　　天台一万八千丈师在浮云端掩扉永夜秪知星斗大深秋犹见海山防风前几降青毛节雪后应披白羽衣南望烟霞空再拜欲将飞魄问灵威
　　南阳广文博士还雷平后寄
　　防防春色染林塘亲拨烟霞坐涧房隂洞雪胶知未入浊醪风破的偷尝芝台晓用金铛煑星度闲将玉铪量几遍侍晨官欲降曙坛先起独焚香
　　和题支山南峰僧韵
　　眉毫霜细欲垂肩自说初栖海岳年万壑烟霞秋浚到一林风雨夜深禅时翻贝叶添新藏间插松枝防小泉好是清冬无外事匡牀斋罢向阳眠
　　送董少卿游茅山
　　威辇髙悬度世名至今仙裔作公卿将随羽节朝珠阙曾佩鱼符管赤城【董尝判台州】云冻尚含孤石色雪干犹堕古松声应知四扇灵方在待取归时緑髪生
　　和寄懐南阳润卿
　　髙抱相逢各絶尘水经山疏不离身才情未拟汤从事解犹嫌竺道人霞染洞泉浑变紫雪披江树半和春谁怜故国无生计唯种南塘二亩芹
　　袭美将以绿罽为赠因成四韵
　　三迳风霜利若刀襜褕吹断罥蒿病中祗自悲龙具世上何人识羽袍狐貉近懐珠履贵薜萝遥羡白巾髙陈王轻暖如相遗免致衰荷效广骚
　　和过张祜处士丹阳故居【并序】
　　张祜字承吉元和中作宫体小诗辞曲艳发当时轻薄之流能其才合噪得誉及老大稍窥建安风格诵乐府录知作者本意短章大篇往往间出諌讽怨谲时与六义相左右善题目佳境言不可刋置别处此为才子之最也由是贤俊之士及髙位重名者多与之游谓有鹄鹭之野孔翠之鲜竹柏之贞琴磬之韵或荐之于天子书奏不下亦受辟诸侯府性狷介不容物辄自劾去以曲阿地古澹有南朝之遗风遂筑室种树而家焉性嗜水石常悉力致之从知南海间罢职载罗浮石笋还不蓄善田利产为身后计死未二十年而故姬遗冻馁不暇前所谓鹄鹭孔翠竹柏琴磬之家虽朱轮尚乗遗编尚吟未尝一省其孤而恤其穷也噫人假之为玩好不根于道义耶惧其怨刺于神明耶天果不爱才没而犹谴耶吾一不知之友人顔至江南道中访其庐作诗吊而序之属余应和余汨没者不足哀承吉之道邀袭美同作庶乎承吉之孤倚其传而有怜者
　　胜华通子共悲辛荒迳今为旧宅隣一代交游非不贵五湖风月合教贫魂应絶地为才鬼名与遗编在史臣闻道平生偏爱石至今犹泣洞庭人
　　和袭美寄广文
　　忽辞明主事真君直取姜巴路入云龙篆拜时轻诰命霓襟披后小纁峰前北帝三元防石上东卿九锡文应笑世间名利火等闲灵府剰先焚
　　和袭美先辈悼鹤
　　一夜圆吭絶不鸣八公虚道得千龄方添上客云眠思忽伴中仙剑解形但掩丛毛穿古堞永留寒影在空屏君才幸自清如水更向芝田为刻铭
　　幽居有白菊一丛因而成咏呈知已
　　还是延年一种材【菊之别名】即将瑶朶冐霜开不如红艳临歌扇欲伴黄英入酒杯陶令接防堪岸着梁王髙屋好欹来【梁朝有白纱髙屋防】月中若有闲田地为劝嫦娥作意栽
　　和伤开元观顾道士
　　何事神超入杳不骑孤鹤上三清多应白简迎将去即是朱陵链更生药奠肯同椒醑味云謡空替薤歌声武皇徒有飘飘思谁问山中宰相名
　　和醉中即席赠润卿博士韵
　　共是虚皇简上仙清词如羽欲飘然登山凡着几緉屐破浪欲乗千里船逺梦只留丹井畔闲吟多在酒旗前谁知海上无名者只记渔歌不记年
　　送浙东徳师侍御罢府西归
　　王谢遗踪玉籍仙三年闲上鄂君船诗懐白阁僧吟苦俸买青田鹤价偏行次野枫临逺水醉中衰菊卧凉烟芙蓉散尽西归去唯有山隂九万牋
　　送羊振文先辈往桂阳归觐
　　风雅先生去一麾过庭才子趣归期【时使君文人自毛诗博士出牧】让王门外开帆叶义帝城中望防支郢路渐寒飘雪逺湘波初暖涨云迟灵均精魄如能问又得千年贾傅词
　　袭美留振文宴防不赴次韵詶谢
　　绮席风开照露晴秪将茶荈代云觥繁似玉纷纷碎佳妓如鸿一一惊毫健几多飞藻客羽寒寥落映花鸎幽人独自西牕晚闲凭香柽反照明
　　和重送圆载上人归日本国
　　老思东极旧岩扉却待秋风泛舶归晓梵阳乌当石磬夜禅隂火照田衣见翻经论多盈箧亲植杉松大几围遥想到时思魏阙只应遥拜望斜晖
　　和褚家林亭
　　一阵西风起浪花绕栏杆下散瑶华髙窗曲槛仙侯府卧苇荒芹白鸟家孤岛待寒凝片月逺山终日送余霞若知方外还如此不要秋乘上海槎
　　归鴈
　　北走南征象我曹天涯迢递翼应劳似悲边雪音犹苦初背岳云行未髙月岛聚栖防暗缴风滩斜起避惊涛时人不问随阳意空拾栏边翡翠毛
　　王先辈草堂
　　松径隈云到静堂杏花临涧水流香身从乱后全家隐日校人间一倍长金緑【疑作箓】渐加新品秩玉皇偏赐羽衣裳何如圣代弹冠出方朔曾为汉侍郎
　　句曲山朝真词二首【并序】
　　嵗三月十八日句曲山道士朝真于大茅峰上学神仙有至自千万里者余距华阳天程止信宿尘约不能遂去驰神旦旦忽若载升矣因作朝真词迎送各二觧以自塞意
　　九华磬答寒泉急十絶幡揺翠防湿司命旍旌未下来焚香抱简凝神立残星下照霓襟冷缺月才分鹤轮影空洞灵章发一声春来万壑烟花醒　右迎真
　　萦云鳯髻飘然解玉钺干俨先迈朝真弟子悄无言再拜碧杯添沆瀣火铃跳跃龙毛盖脑髪青青赮綷綷万象销沈一瞬间空余月外闻残佩　右送真
　　伤越
　　越谿自古好风烟盗束兵纒已半年访戴客愁随水逺浣纱人泣共埃捐临焦赖洒王师雨欲堕重登刺史天早晚山川尽如故清吟闲上鄂君船






　　甫里集巻十
　　钦定四库全书
　　甫里集巻十一
　　唐　陆防　撰
　　七言絶句
　　自遣诗三十首【并序】
　　自遣诗者震泽别业之所作也故疾未平厌厌卧田舍中农夫日以耒耜事相聒每至夜分不睡则百端兴怀搅人思益纷乱无绪且诗者持也谓持其情性使不暴去因作四句诗累至三十絶絶各有意既曰自遣亦何必题为
　　五年重别旧山村树有交柯犊有孙更感卞峰顔色好晓云才散便当门
　　雪下孤村淅淅鸣病魂无睡洒来清心摇秪待东牕晓长愧寒鸡第一声
　　多情多感自难忘秪有风流共古长座上不遗金带枕陈王词赋为谁伤
　　甫里先生未白头酒旗犹可战高楼长鲸好鲙无因得乞取艅艎作钓舟
　　花濑蒙蒙紫气昏【紫花濑在顾渚歩口】水边山曲更深村终须拣取幽栖处老桧成双便作门
　　隂洞曽为采药行冷云凝絶烛微明玉芝敲折琤然堕合有真人上姓名
　　长叹人间髪易华暗将心事许烟霞病来前约分明在药鼎书嚢便是家
　　醖得秋泉似玉容比于云液更应浓思量北海徐刘辈枉向人间号酒龙
　　羊偘【口旱口汗二切】多应自古豪解盘金矟置纎腰纵然此事教双得不博溪田二顷苗
　　偶然携稚看微波临水春寒一倍多便使笔精如逸少懒能书字换群鹅
　　昔闻庄叟迢迢梦又道韩生苒苒飞知有姓名聊寄问更无言语抱斜晖
　　雪侵春事太无端舞急微还近腊寒应是也疑真宰怪休时犹未徧林峦
　　数尺游丝堕碧空年年长是惹东风争知天上无人住亦有春愁鹤发翁
　　谁使寒鸦意绪娇云晴山晩动情憀乱和残照纷纷舞应索阳乌次第饶
　　古往天高事渺茫争知灵媛不凄凉月娥如有相思泪秪待方诸寄两行
　　本来云外寄闲身遂与溪云作主人一夜逆风愁四散晓来零落傍衣巾
　　渊明不待公田熟乗兴先秋解印归我为余粮春未去到头谁是复谁非
　　云拥根株抱石危斵来文似瘦蛟螭幽人带病慵朝起秪向春山尽日欹
　　月澹花闲夜巳深宋家微咏若遗音重思万古无人赏露湿清香独满襟【宋玉有微咏赋】
　　南岸春田手自农往来横截半江风有时不耐轻桡兴暂欲蓬山访洛公
　　贤达垂竿小隠中我来真作捕鱼翁前溪一夜春流急巳学严滩下钓筒
　　水国君王又姓萧风情由是冠南朝灵和殿下巴江柳十二旒前舞翠条
　　强梳蓬鬓整斜冠片烛光微夜思防天意最饶惆怅事单栖分付与春寒
　　无多药圃近南荣合有新苗次第生稚子不知名品上恐随春草鬭输赢
　　一派溪随箬下流春来无处不汀洲漪澜未碧蒲犹短不见鸳鸯正自由
　　山下花明水上曛一桡青翰破霞文越人但爱风流客绣被何须属鄂君
　　妍华须是占时生准拟差肩不近情佳丽几时腰不细荆王辛苦致宫名
　　姹女精神似月孤敢将容易入洪炉人间纵道铅华少蝶翅新篁未肯无
　　贞白求丹变姓名主恩潜助亦无成侯家竟换梁天子王整徒劳作外兵
　　春雨能膏草木肥就中林野碧含滋唯余病客相逢背一夜寒声减四肢
　　别墅怀归
　　东去沧溟百里余沿江潮信到吾庐就中家在蓬山下一日堪凭两寄书
　　野井
　　朱阁前头露井多碧梧桐【一本作桃花】下美人过寒泉未必能如此奈有银缾素绠何
　　南征
　　丞相南征定有无幕中谁是骋良图遥知贼胆纵横破绕帐生犀一万株
　　北渡
　　江客柴门枕浪花鸣机寒艣任呕哑轻舟过去真堪画惊起鸬鷀一阵斜
　　夜泊咏栖鸿
　　可怜霜月暂相依莫向衡阳趂逐飞同是江南寒夜客羽毛单薄稻粱微
　　早行
　　水寒孤棹触天文直似乘槎去问津纵使碧虚无限好客星名字也愁人
　　木兰堂
　　洞庭波浪渺无津日日征帆送逺人几度木兰舟上望不知元是此花身
　　和袭美春夕陪崔谏议樱桃园宴
　　佳人芳树杂春蹊花外烟蒙月渐低几度艶歌清欲转流鹦惊起不成栖
　　和松江早春
　　柳下江飡待好风暂时还得狎渔翁一生无事烟波足唯有沙边水勃公
　　和女坟湖【即呉王葬女之所】
　　水平波淡绕回塘鹤殉人沈万古伤应是离魂双不得至今沙上少鸳鸯
　　和泰伯庙
　　故国城荒德未荒年年椒奠湿中堂迩来父子争天下不信人间有让王
　　和宿木兰院
　　苦吟清漏迢迢极月过花西尚未眠犹忆故山欹警枕夜来呜咽似流泉
　　和重题蔷薇
　　秾华自古不得久况是倚春春巳空更被夜来风雨恶满阶狼藉没多红
　　和春夕酒醒
　　几年无事傍江湖醉倒黄公旧酒垆觉后不知明月上满身花影倩人扶
　　和木兰后池三咏
　　重台莲花
　　水国烟乡足芰荷就中芳瑞比难过风情为与呉王近红萼常教一倍多
　　浮萍
　　晩来风约半池明重叠侵沙緑罽成不用临池更相笑最无根蔕是浮名
　　白莲
　　素蘤多防别艶欺此花真合在瑶池还应有恨无人觉月晓风清欲堕时
　　和重题后池
　　晓烟清露暗相和浴鴈浮鸥意绪多却是陈王词赋错枉将心事托微波
　　和胥门闲泛
　　细桨轻撶下白苹故城花谢緑隂新岂无今日逃名士试问南塘着屧人
　　袭美初植松桂偶题
　　轩隂冉冉移斜日寒韵泠泠入晩风烟格月姿曽不改至今犹似在山中
　　和馆娃宫怀古五絶
　　三千虽衣水犀珠半夜夫差国暗屠犹有八人皆二八独教西子占亡呉
　　一宫花渚涟漪俀堕鸦鬟出茧眉可料座中歌舞袖便将残节拂降旗
　　几多云榭倚青防越熖烧来一片平此地最应沾恨血至今春草不匀生
　　江色分明练绕台战帆遥隔绮疏开波神自厌荒淫主句践楼船穏帖来
　　宝袜香綦碎晓尘乱兵谁惜似花人伯劳应是精灵使犹向残阳泣暮春
　　和虎丘寺西小溪闲泛三絶
　　树号相思枝拂地鸟语提壶声满溪云涯一里千万曲直是渔翁行也迷
　　荒柳卧波浑似困宿云遮坞未全痴云情柳意萧萧防若问诸余摠不知
　　每逢孤屿一倚檝便欲狂歌同采薇任是烟萝中待月不妨欹枕扣舷归
　　和天竺寺八月十五夜桂子
　　霜实常闻秋半夜天台天竺堕云岑【垂拱中天台桂子落一百余日方止】如何两地无人种却是湘漓是桂林
　　戏题袭美书印囊
　　鹊衔顾妙无余不爱封侯爱石渠应笑休文过万巻至今谁道沈家书
　　和钓侣二章
　　一艇轻撶看晓涛接防抛下漉春醪相逢便倚蒹葭泊更唱菱歌擘蟹螯
　　雨后沙虚古岸崩鱼梁移入乱云层归时月堕汀洲暗认得妻儿结网灯
　　和寄同年韦校书
　　万古风烟满故都清才搜括妙无余可中寄与芸香客便是江南地里书
　　和初冬偶作
　　桐下空堦叠緑钱貂裘初绽拥高眠小垆低幌还遮掩酒滴灰香似去年
　　和醉中寄一壶并一絶
　　酒痕衣上杂莓苔犹忆红螺一两杯正被绕篱荒菊笑日斜还有白衣来
　　和再韵
　　堦下饥禽啄嫩苔野人方倒病中杯寒蔬卖却还沽吃可有金貂换得来
　　和重寺双矮桧
　　可怜烟刺是青螺如到双林误礼多更忆早秋登北固海门苍翠出晴波
　　醉中戏赠袭美
　　南北风流旧不同伧呉今日若相通病来犹伴金杯满欲得人呼小禇公
　　润卿遗青饭
　　旧闻香积金仙食今见青精玉斧飡自笑镜中无骨録可能飞上紫云端
　　文防招润卿博士辞以道侣将至一絶寄之
　　仙客何时下鹤翎方瞳如水脑华清不过传达杨君梦从许人间小兆听
　　再招
　　遥知道侣谈次又是文交丽事时虽是寒轻云重日也留花簟待徐摛
　　徐梁怨别
　　寥寥缺月看将落檐外霜华染罗幕不知兰棹到何山应倚相思树边泊
　　玩金鸂戏赠袭美
　　曽向溪边泊暮云至今犹忆浪花群不知镂羽凝香雾堪与鸳鸯觉后闻
　　闲居杂题五首【以题十五字离合】
　　鸣蜩早
　　闲来倚杖柴门口鸟下深枝啄晩虫周步一池销半日十年听此鬓如蓬
　　野态真
　　君如有意躭田里予亦无机向艺能心迹所便唯是直人间闻道最先憎
　　松间斟
　　子山园静怜幽木公干词清咏荜门日上风微潇洒甚斗醪何惜置盈樽
　　饮岩泉
　　巳甘茅洞三君食欠买桐江一朶山严子濑高秋浪白水禽飞尽钓舟还
　　当轩鹤
　　自笑与人乖好尚田家山客共柴车干时未似接卢鹤鸟道闲携相尔书
　　药名离合夏日即事三首
　　乘屐着来幽砌滑石甖煎得逺泉甘草堂秪待新秋景天色微凉酒半酣
　　避暑最须从朴野葛巾筠席更相当归来又好乘凉钓藤蔓隂隂着雨香
　　窓外晓帘还自巻栢烟兰露思晴空青箱有意终须续断简遗编一半通
　　和怀锡山药名离合二首
　　鹤伴前溪栽白杏人来隂洞写枯松萝深境静日欲落石上未眠闻逺钟
　　佳句成来谁不伏神丹偷去亦须防风前莫怪携诗藁本是呉吟荡桨郎
　　和怀鹿门县名离合二首
　　云容覆枕无非白水色侵矶直是蓝田种紫芝飡可寿春来何事恋江南
　　竹溪深处猿同宿松阁秋来客共登封迳古苔侵石鹿城中谁解访山僧
　　寄题天台国清寺齐梁体
　　峯带楼台天外立明河色近罘罳湿松间石上定僧寒半夜楢溪水声急
　　和谏议詶先辈霜菊
　　紫茎芳艶照西风秪怕霜华掠断丛争奈病夫难强饮应须速自召车公
　　寒日古人名
　　初寒朗咏徘徊立欲谢关早晩开昨日登楼望江色鱼梁鸿鴈几多来
　　和桥
　　横絶春流架断虹凭栏犹思五噫风今来未必非梁孟却是无人继伯通
　　和袭美悼鹤
　　酆都香稻字重思遥想飞魂去未饥争奈野鸦无数健黄昏来占旧栖枝
　　和醉中袭美先起
　　莫唱艶歌凝翠黛巳通仙籍在金闺他时若寄相思泪红粉痕应伴紫泥
　　和酒病偶作
　　柳疎桐下晩牕明秪有微风为折酲唯欠白绡笼解散【解散王俭髻名时人皆慕之也】洛生闲咏两三声
　　忆白菊
　　稚子书传白菊开西成相滞未容回月明阶下牕纱薄多少清香透入来
　　和同润卿寒夜访袭美各惜其志韵
　　醉运飘飘不可亲掉头吟侧华阳巾如能跂脚南窓下便是羲皇世上人
　　和寒夜文醼润卿有期不至
　　细轻觞玉漏终上清词句落吟中松斋一夜怀贞白霜外空闻五粒风
　　移石盆
　　移得龙防灔寒月轮初下白云端无人尽日澄心坐倒影新篁一两竿
　　石竹花咏
　　曽看南朝画国娃古萝衣上碎明霞而今莫共金钱鬭买却春风是此花









　　甫里集巻十一
　　钦定四库全书
　　甫里集巻十二
　　唐　陆防　撰
　　七言絶句
　　和友人许惠酒以诗徴之
　　涷醪初漉嫩如春轻蚁漂漂杂蘂尘得伴方平同一醉明朝应作蔡经身
　　圆载上人挟儒书归日本国
　　九流三藏一时倾万轴光凌渤澥声从此遗编东去后却应荒外有诸生
　　闲吟
　　闲吟料得三更尽始把孤灯背竹窓一夜西风高浪起不教归梦过寒江
　　秘色越器
　　九秋风露越寒开夺得千峰翠色来好向中宵盛沆瀣共嵇中散鬭遗杯
　　景阳宫井
　　古堞烟埋宫井树陈主呉姬堕泉处舜没苍梧万里云却不闻将二妃去
　　江南二首
　　便风船尾香秔熟细雨罾头赤鲤跳待得江飡闲望足日斜方动木兰桡
　　村边紫荳花垂次岸上红梨叶战初莫怪烟中重囘首酒家青纻一行书
　　溪思雨中
　　雨映前山万絇丝防声冲破似鸣机无端织得愁成段堪作骚人酒病衣
　　江城夜泊
　　漏移寒箭丁丁急月挂虚弓霭霭明此夜离魂堪射断更须江两三声
　　宫人斜
　　草着愁烟似不春晩莺哀怨问行人须知一种埋香骨犹胜昭君作虏尘
　　送棊客
　　满目山川势似棊况当秋鴈正斜飞金门若召羊保赌取江东太守归
　　汉宫词
　　招灵阁上霓旌絶柏梁台中珠翠稠一身三十六宫夜露滴玉盘青桂秋
　　上清
　　玉林风露寂寥清仙妃对月闲吹笙新篁冷涩曲未尽细拂云枝栖鳯惊
　　秋荷
　　蒲茸承露有佳色茭叶束烟如効颦盈盈一水不得渡冷翠遗香愁向人
　　有别二首
　　且将丝线系兰舟醉下烟汀减去愁江上有楼君莫上落花随浪正东流
　　池上巳看莺舌黙云间应即鴈翰开唯愁别后当风立万树将秋入恨来
　　病中晓思
　　月堕霜西竹井寒辘轳丝冻下瓶难幽人病久浑成渇愁见龙书一鼎干
　　送友之湖上
　　故人溪上有鱼舟竿倚风苹夜不收欲寄一函聊问讯洪乔宁作置书邮
　　寒日逢僧
　　瘦胫高褰梵屧轻野塘风劲锡环鸣如何不向深山里坐拥闲云过一生
　　冬柳
　　柳汀斜对野人牕零落衰条傍晓江正是霜风飘断处寒鸥惊起一双双
　　寄友
　　敬亭寒夜溪声里同听先生讲太上得云梯不囘首钓竿犹在五湖边
　　岛树
　　波涛漱苦盘根浅风飘多着叶迟迥出孤烟残照里鹭鸶相对立高枝
　　头陀僧
　　万峰围绕一峰深向此长脩苦行心自扫雪中归鹿迹天明恐被猎人寻
　　晩渡
　　半波风雨半波晴渔曲飘秋野调清各様莲船逗村去笠檐蓑袂有残声
　　赠老僧二首
　　枯貌自同霜里木余生唯指佛前灯少时写得坐禅影今见问人何处僧
　　自有家山供衲线不离溪曲取庵茅旧曽闻説林中鸟定后长来顶上巢
　　忆山泉
　　一夜寒声来梦里平明着屐到声边心期盛夏同过此脱却荷衣石上眠
　　白芙蓉
　　澹然相对却成劳月染风裁个个高似説玉皇亲谪堕至今犹着水霜袍
　　严光钓台
　　片帆竿外揖清风石立云孤万古中不是狂奴为故态仲华争得黒头公
　　读陈拾遗集
　　蓬颗何时与恨平蜀江衣带蜀山轻寻闻骑士枭黄祖自是无人祭祢衡
　　呉宫怀古
　　香迳长洲尽棘丛奢云艶雨秪悲风呉王事事须亡国未必西施胜六宫
　　送琴客之建康
　　蕙风杉露共泠泠三峡寒泉漱玉清君到南朝访遗事柳家双锁旧知名
　　闺怨
　　白袷行人又逺游日斜空上映花楼愁丝堕絮相逢着绊惹春风卒未休
　　丁香
　　江上悠悠人不问十年云外醉中身殷勤解却丁香结纵放繁枝散诞春
　　种蒲
　　杜若溪边手自移旋抽烟剑碧参差何时织得孤帆去悬向秋风访所思
　　范蠡
　　平呉专越祸胎深岂是功成有去心句践不知嫌乌喙归来犹自铸良金
　　山僧二首
　　山藓几重生草履涧泉长自满铜缾时将如意敲眠虎遣向林间坐听经
　　一夏不离苍岛上秋来频话石城南思归瀑布声前坐却把松枝拂旧庵
　　上云乐
　　青丝作筰桂为船白兔捣药虾蟇丸便浮天汉泊星渚囘首笑君承露盘
　　眠
　　一簟临窓薤叶秋小帘风荡半离钩魂清雨急梦难到身在五湖波上头
　　行
　　寻人直到月坞北觅鹤便过云峰西只今犹有疎野调但绕莓苔风畦
　　倚
　　橘下凝情香染巾竹边留思露摇身背烟垂首尽日立忆得山中无事人
　　吟
　　忆山摇膝石上晩怀古掉头溪畔凉有时得句一声发惊起鹭鸶和夕阳
　　食
　　日午空斋带睡痕水蔬山药荐盘飱林乌信我无机事长到而今下石盆
　　坐
　　偶避蝉声来隙地忽随鸿影入辽天闲僧不防寂寥意道学西方人坐禅
　　新沙
　　渤澥声中涨小隄官家知后海鸥知蓬莱有路教人到应亦年年税紫芝
　　邺宫词二首
　　魏武平生不好香枫胶蕙炷洁宫房可知遗令非前事却有余薫在绣囊
　　花飞蝶骇不愁人水殿云廊别置春晓日靓妆千骑女白樱桃下紫纶巾
　　古别离
　　仙人左手把长箭欲射日乌乌不栖何事离情畏明发一心唯恨汝南鸡
　　高道士
　　峨眉道士风骨峻手把玉皇书一通东游借得琴高鲤骑入蓬莱清浅中
　　蔬食
　　孔融不要留残脍庾悦无端恡子鹅香稻熟来秋菜嫩伴僧飡了听云何
　　寄逺
　　缥梨花谢莺口吃黄犊少年牛未归画扇红弦相揜映独看斜月下帘衣
　　山中僧
　　手关一室翠微里日暮白云栖半间白云朝出天际去若比老僧犹未闲
　　洞宫秋
　　浓霜打叶落地声南溪石泉细泠泠洞宫寂寞人不寐坐见月生云母屛
　　连昌宫词二首
　　门
　　金铺零落兽镮空斜揜双扉细草中日暮鸟归宫树緑不闻鸦轧闭春风
　　阶
　　草没苔封叠翠斜坠红千叶拥残霞年年直为秋霖苦滴陷青珉隠起花
　　怀宛陵旧游
　　陵阳佳地昔年游谢脁青山李白楼唯有日斜溪上思酒旗风影落春流
　　松石晓景图
　　霜骨云根惨澹愁宿烟封着未全收将归与説文通后写得松江岸上秋
　　钓车
　　小轮轻线妙无双曽伴幽人酒一缸洛客见时如有问辗烟冲雨过桐江
　　漉酒巾
　　靖节高风不可攀此巾犹坠冻醪间偏宜雪夜山中戴认取时情与醉顔
　　华阳巾
　　莲花峯下得佳名云褐相兼上鹤翎须是古坛秋霁后静焚香炷礼寒星
　　方响
　　击霜寒玉乱丁丁花底秋风拂坐生王母闲看汉天子满猗兰殿佩环声
　　白鹭
　　雪然飞下立苍苔应伴江鸥拒我来见欲扁舟揺荡去倩君先作水云媒
　　溪行
　　晩天寒雨上滩时他巳扬舲我尚迟自是樯低帆幅少溪风终不两般吹
　　太湖叟
　　细桨轻船买石归酒痕狼藉徧苔衣攻车战舰繁如织不肯囘头问是非
　　答友
　　荆卿雄骨化为尘燕市应无共饮人能脱鹔鹴来换酒五湖赊与一年春
　　偶作
　　酒信巧为缲病绪花音长作嫁愁媒也知愁病堪囘避争奈流莺唤起来
　　春思二首
　　竹外麦烟愁漠漠短翅啼禽飞魄魄此时忆着千里人独坐支颐看花落
　　江南酒熟清明天高高緑斾当风悬谁家无事少年子满面落花犹醉眠
　　访僧不遇
　　棹倚东林欲问禅逺公飞锡未应还防庄弟子相看笑何事空门亦有关
　　谢山泉
　　决决春泉出洞霞石壜封寄野人家草堂尽日留僧坐自向前溪摘茗芽
　　洞宫夕
　　月午山空桂花落华阳道士云衣薄石坛香散步虚声杉云清冷滴栖鹤
　　峡客行
　　万仭峯排千劒束孤舟夜系峯头宿蛮溪雪坏蜀江倾灔滪朝来大如屋
　　江边
　　江边日晩潮烟上树里鸦鸦桔槔响无因得似灌园翁十亩春蔬一藜杖
　　帘
　　枕映疎容晩向欹秋烟脉脉雨微微逆风障燕寻常事不学人前当妓衣
　　开元杂题七首
　　玉龙子
　　何代竒工碾玉英细髯纎角尽雕成烟干雾悄君心苦风雨长随一掷声
　　照夜白
　　雪虬轻骏步如飞一练腾光透月旗应笑穆王抛万乘踏风鞭露向瑶池
　　舞马
　　月窟龙孙四百蹄骄骧轻步应金鞞曲终似要君王宠囘望红楼不敢嘶
　　杂伎
　　拜象驯犀角觝豪星丸霜劒出花高六宫争近乘舆望珠翠三千拥赭袍
　　雪衣女
　　嫩红钩曲雪花攒月殿栖时片影残自説夜来春梦恶学持金偈玉栏干
　　绣岭宫
　　绣岭花残翠倚空碧牕瑶砌旧行宫闲乘小驷浓隂下时举金鞭半袖风
　　汤泉
　　暖殿流汤数十间玉渠香细浪囘环上皇初解云衣浴珠棹时敲瑟瑟山
　　荆溪早景题杜秀才水亭
　　晓和风露立晴烟秪恐腥魂涴洞天云肆有龙君若买便敲初日铸金钱
　　翠碧
　　红襟翠翰两参差径拂烟华上细枝春水渐生鱼易得莫辞风雨坐多时



　　甫里集巻十二
　　钦定四库全书
　　甫里集巻十三
　　唐　陆防　撰
　　杂体诗
　　水国
　　水国不堪旱斯民生甚微直至葭菼少敢言鱼蟹肥我到荒村无食啗对案又非谢梁览况是干苗结子疎归时秪得藜羮糁
　　井上桐
　　美人伤别离汲井常待晓愁因辘轳转惊起双栖鸟独立傍银牀碧梧风嫋嫋
　　门前路
　　门前向城路一直复一曲曲去日中还直行日暮宿何必日中还曲涂荆棘间
　　彼农【四言二首】
　　世路巇险淳风荡除彼农家流犹存厥初稿焉而席茨焉而居首乱如葆形枯若腒大耋既鲐童子未【音鱼】以负以载悉薅悉鉏我慕圣道我耽古书小倦于学时游汝庐有饭一盛莫盐莫蔬有繻一缇不襟不袪所谓饥寒汝何逭欤
　　又
　　禹贡厥田上下各异善人为邦民受其赐去年西成野有遗穗今夏南亩旱气赤地遭其丰凶概敛无二退输弗供进诉弗视号于旻天以血为泪孟子有言王无罪嵗诗之穷辞以嫉悍吏
　　晓起即事因成回文寄袭美
　　平波落月吟闲景暗幌浮烟思起人清露晓垂花谢半逺风微动蕙抽新城荒上处樵童小石藓分来宿鹭驯晴寺野寻同去好古碑苔字细书匀
　　回文
　　静烟临碧树残雪背晴楼冷天侵极戍寒月对行舟
　　奉詶苦雨见寄
　　松篁交加午隂黑别是江南烟霭国顽云猛雨更相欺声似虓号色如墨茅茨裛烂檐生衣夜夜化为萤火飞萤飞渐多屋渐薄一注愁霖当面落愁霖愁霖尔何错灭顶于余奚所作既不能赋似陈思王又不能诗似谢康乐【曹有愁霖赋谢有愁霖诗】昔年尝过杜子美亦得高歌破印纸惯曽掀搅大笔多为我才情也如此高揖愁霖词未巳披文忽自皮夫子哀弦怨柱合为吟防我穷栖蓬藋里初悲湿翼何由起末欲牋天叩天耳其如玉女正投壶笑电霏霏作天喜我本曽无一棱【去】田平生啸傲空渔船有时赤脚弄明月踏破五湖水底天去嵗王师东下急输兵粟尽民相泣伊余不战不耕人敢怨烝黎无糁粒不然受性圆如规千姿万态分毫牦唾壶虎子尽能执防痔折枝无所辞有头强方心强直撑柱頽风不量力自爱垂名野史中宁论抱困荒城侧唯君浩叹非庸人分衣辍饮来相亲横眠木榻忘华荐对食露葵轻八珍欲穷鳯未白欲怀仙鲸尚隔不如驱入醉乡中只恐醉乡田地窄
　　夏日闲居作四声诗寄袭美
　　平声
　　荒池菰蒲深闲堦莓苔平江边松篁多人家帘栊清为书淩遗编调弦夸新声求懽虽殊途探幽聊怡情
　　平上声
　　朝烟涵楼台晩雨染岛屿渔童惊狂歌艇子喜野语山容堪停杯柳影好隠暑年华如飞鸿斗酒幸且举
　　平去声
　　新开窓犹偏自种蕙未遍书籖风揺闻钓榭雾破见耕耘闲之资啸咏性最便希夷全天真讵要问贵贱
　　平入声
　　端居愁无涯一夕髪欲白因为鸾章吟忽忆鹤骨客手披丹台文脚着赤玉舄如防清音詶若渇吸月液
　　詶苦雨四声重寄三十二句
　　平声
　　幽栖眠疎窓豪居凭高楼浮沤惊跳丸寒声思重裘牀前垂文竿巢边登轻舟虽无东皋田还生鱼乎忧
　　平上声
　　层云愁天低久雨倚槛冷丝禽藏荷香锦鲤绕岛影心将时人乖道与隠者静桐隂无深泉所以逞短绠
　　平去声
　　乌蟾俱沈光昼夜恨暗度何当乘云螭面见上帝愬臣言隂灵欺诏用利剑付回车诛群奸自散万籁怒
　　平入声
　　危檐仍空阶十日滴不歇青莎看成狂白菊即欲没吴王荒金樽越妾挟玉瑟当时虽愁霖亦若惜落月
　　叠韵双声二首
　　叠韵山中吟
　　琼英轻明生石脉滴沥碧铅仙偏怜白帻客亦惜
　　双声溪上思
　　溪空唯容云木密不陨雨迎渔隠映间安问讴鸦艣
　　叠韵呉宫词二首
　　肤愉呉都姝眷恋便殿宴逡巡新春人转面见战箭
　　又
　　红栊通东风翠珥醉易坠平明兵盈城弃置遂至地
　　惜花
　　人寿期满百花开唯一春其间风雨至旦夕旋为尘若使花解愁愁于看花人
　　和胥口即事【六言二首】
　　雨后山容若动天寒树色如消目送回汀隠隠心随挂鹿揺揺白蒋知秋露裛青枫欲暮烟饶莫问呉趋行乐酒旗竿倚河桥
　　把钓丝随浪逺采莲衣染香浓緑倒红飘欲尽风斜细相逢断岸沈渔畧【约畧二音鱼网也】隣村送客即是清霜刮野乘闲莫厌来重
　　聨句诗
　　寒夜聨句
　　静境揖神凝寒华射林缺【防】清知思绪断爽觉心源澈【日休】高唱戛金奏朗咏铿玉节【防】我思方沈寥君词复凄切【日休】况闻风篁上摆落残冻雪【防】寂尔万籁清皎然诸霭灭【日休】西窓客无梦南浦波应结【防】河光正如剑月魄方似玦【日休】短烬不禁挑冷毫看欲折【防】何夕重相期浊醪还为设【日休】
　　开元寺楼看聨句
　　海上风雨来掀轰杂飞电登楼一凭槛满眼蛟龙战【防】须臾造化惨倐忽堪舆变万户响戈鋋千家披组练【日休】群飞抛轮石杂下攻城箭防急似摧胸行斜如中面【防】细洒魂空冷横飘目能垂檐珂佩喧防瓦珠玑溅【日休】无言九陔逺瞬息驰应遍密处正垂絙微时又悬线【防】写作玉界破吹为羽林旋翻伤列缺劳却怕丰隆倦【日休】遥瞻山露色渐觉云成片逺树欲鸣蝉深檐尚藏燕【防】残雷隠辚尽反照依微见天光洁似磨湖彩熟于练【日休】疎帆逗前渚晩磬分凉殿接思强挥毫窥词几焚砚【防】佶栗乌皮几轻明白羽扇毕景好疎吟余凉可清宴【日休】君携下高磴僧引还深院駮藓浄铺筵低松湿垂鬋【防】斋明乍虚豁林霁逾葱蒨早晩重登临欲去多离恋【日休】
　　北禅院避暑聨句【院昔为戴颙宅后司勲陆郎中居之】
　　歊蒸何处避来入戴颙宅逍遥脱单绞放旷抛轻策爬搔林下风偃仰涧中石【日休】残蝉烟外响野鹤沙中迹到此失烦襟萧然揖禅伯藤悬叠霜蜕桂倚支云锡【防】清隂竖毛髪爽气舒筋脉逐幽随竹书选胜铺苮席鱼跳上紫芡蝶化縁青壁【日休】心是玉莲徒耳为金磬敌吾宗昔高尚志在羲皇易岂独断韦编几将刓防擿【防】天书既屡降野抱难自适一入承明庐盱衡论今昔流光不容寸斯道甘枉尺【日休】既起谢儒亦翻商羽翼封章帷幄遍梦寐江湖白摆落函谷尘高欹华阳帻【防】诏去云无信归来鹤相识半病夺牛公全慵捕鱼客少微光一防落此芒索【日休】释子问池塘门人废幽赜堪悲东序宝忽变西方籍不见步兵诗空怀康乐屐【蒙】高名不可效胜境徒堪惜墨沼转疎芜斋逾閴寂迟迟不能去凉飔满杉柏【日休】日下洲岛清烟生苾蒭碧俱怀出尘想共有吟诗癖终与净名游还来雪山觅【防】
　　寂上人院聨句
　　瘿牀空黙坐清景不知斜暗数菩提子闲看薜荔花【日休】有情唯墨客无语是禅家背日聊依桂尝泉欲试茶【防】石形蹲玉虎池影闪金虵经笥安岩匼缾囊挂树桠【日休】书传沧海外龛寄白云涯竹色寒凌箔灯光静隔纱【防】趂幽翻小品逐胜讲南华莎彩融黄露莲衣染素霞【日休】水堪伤聚沫风合落天葩若许传心印何辞古堞赊【防】
　　开元寺避暑怀鲁望因飞笔聨句
　　烦暑虽难避僧家自有期泉甘于马乳苔滑似龙漦【日休】任诞襟全散临幽榻旋移松行将雅拜篁阵欲交麾【防】望塔青识登楼白鸽知石经森欲动珠像俨将怡筠簟临杉穗纱巾透雨丝静谭蝉噪少凉步鹤随迟【日休】烟重回蕉扇风轻拂桂帷对碑呉地説开巻梵天词积水鱼梁坏残花病枕欹怀君潇洒处孤梦绕罘罳【防】
　　药名聨句
　　为待防风饼须添薏苡杯【张贲】香燃柏子后罇泛菊花来【日休】石耳泉能洗垣衣雨为裁【防】从容犀局静断续玉琴哀【贲】白芷寒犹采青箱醉尚开【日休】马衔衰草卧鸟啄蠧根回【防】雨过兰芳好霜多桂末摧【贲】朱儿应作粉云母讵成灰【日休】艺可屠龙胆家曽近燕胎【防】墙高牵薜荔障软撼玫瑰【贲】鸓鼠啼书户蜗牛上砚台【日休】谁能将藁本封与玉泉才【防】
　　寒夜文宴聨句
　　文星今夜聚应在斗牛间【日休】载石人方至乘槎客未还【贲】送觞繁露曲微句白云顔【防】节奏惟听竹从容只话山【日休】理穷倾秘藏论猛折关【贲】酃酒分中緑巴牋擘处殷【防】清言闻后醒强韵压来艰【日休】犀柄当风揖琼枝向月攀【贲】松吟方防防泉梦忆潺潺【防】一防文章艸昭明不可删【日休】
　　报恩寺南池聨句【时穰秀才嵩起同作】
　　古岸涵碧落【防】虚轩明素波坐来鱼阵变【日休】吟久菊香多秋草分杉露【嵩起】危桥下竹坡逺峯青髻并【防】宻树紫髯和赵论寒仍讲【日休】支硎僻亦过斋心曽养鹤【嵩起】挥翰好邀鹅【南峯院即故相国裴公书额】倚石收竒药【防】临溪借浅莎桂花晴似拭【日休】荷镜晓如磨翠出牛头耸【嵩起】苔深马迹跛【石上有支公马迹】伞欹从野醉【蒙】巾侧任田歌跁跒松形矮【日休】般跚桧樾矬香飞僧印火【嵩起】泉急使镳珂菱钿真堪帖【蒙】莼丝亦好拖几时无一事【日休】相伴着烟萝【嵩起】
　　夜防问答十首
　　寒夜清【日休问鲁望】帘外迢迢星斗明况有箫间洞中客吟为紫鳯呼凰声【时华阳广文先生在焉】
　　瘿木杯【蒙问袭美】杉赘楠瘤刳得来莫怪家人畔边笑渠心秪爱黄金罍
　　落霞琴【日休问润卿】寥寥山水扬清音玉皇仙驭碧云逺空使松风终日吟
　　莲花烛【贲问袭美】亭亭嫩蘂生红玉不知含泪怨何人欲问无由得心曲
　　金火障【日休问鲁望】红兽飞来射罗幌夜来斜展掩深炉半睡芙蓉香荡漾
　　忆山月【防问润卿】前溪后溪清复絶看看又及桂花时空寄子规啼处血
　　锦鲸荐【贲问袭美】碧香红腻承君宴几度闲眠却觉来彩鳞飞出云涛面
　　怀溪云【日休问鲁望】漠漠闲笼鸥鹭群有时日暮碧将合还被渔舟来触分
　　霜中笛【防问袭美】落梅一曲瑶华滴不知青女是何人三奏未终头巳白
　　月下桥【日休问鲁望】风外拂残衰柳条倚栏杆处独自立青翰何人吹玉箫

　　甫里集巻十三
　　钦定四库全书
　　甫里集巻十四
　　唐　陆防　撰
　　赋
　　春寒
　　宋玉云梦侍从赋成酒阑君王惨憺顾曰春寒玉少进曰大王之国三分水居其一大王之宫后庭女子充溢洪波浮其空幽怨积其中不得不雨不得不风风横雨斜天地溟蒙寒之中人有异于严冬其来也低迷其壮也惆怅理难辨而词作色虽庄而意荡明灭薫鑪留连绣帐相逢置酒则少避顔独自登楼则偏凌逺望临窓户绕池塘丝轻畏逼花怯愁当游蜂为之絶迹好鸟为之深藏齐纨失色越絮腾光掩抑兮幽襟更逺连牵兮别绪弥长芳神失职隂御争强朝耕犊战暮箔蚕僵民病如此君何勿伤襄王于是下席称谢撤燕戏省嫔嫱以黄金为玉寿然后返驾乎高唐
　　后虱【并序】
　　余读玉溪生虱赋有就顔避跖之叹似未知虱赋以矫之
　　衣缁守白髪华守黑不为物迁是有常德小人趋时必变顔色弃瘠逐腴乃虱之贼
　　杞菊【并序】
　　天随子宅荒少墙屋多隙地着图书所前后皆树以杞菊春苗恣肥日得而采撷之以供左右杯案及夏五月枝叶老硬气味苦涩旦暮犹责儿童拾掇不巳人或叹曰千乗之邑非无好事者家日欲击鲜为具以饱君者多矣君独闭关不出率空膓贮古圣贤道德言语何自苦如此生笑曰我几年来忍饥诵经岂不知屠沽儿有酒食耶退而作杞菊赋以自广云
　　惟杞惟菊包寒互緑或颖或苕烟披沐我衣败绨我饭脱粟羞慙齿牙苟且粱肉蔓延骈罗其生实多尔杞未棘尔菊未莎其如予何其如予何
　　苔【并序】
　　江文通尝着青苔赋置苔之状则有之惩劝之道雅未闻也如此则化下风上之防废因复为之以嗣其声云
　　天地闭风雨积门径秋莓苔植离方抱圆累紫叠碧始分封于危亭之下终略地于荒畦之侧侵竹坞而纵步占兰畴而盈尺丽色何似嘉名孰为高有瓦松卑有泽葵散岩窦者石髪补空田者垣衣在屋曰昔邪在药曰陟厘【音黎】质被緑钱之美香闻艾纳之竒或藫【徒含切】或□【轸】或藓或菭【文苔反】谅含姿而是类斯感物以随时则有卫霍天姻金张世族侯以恩泽拜馆以形胜筑壁僭涂椒阶縁墄玉牀丹徼之象尽帐苍梧之翠秃谓爵禄不必仁守英髦可以力服行叶四凶身图五福一日盈满中年颠覆斯苔也染婕妤之篲迨晩偏青封廷尉之门经秋更緑彼失宠以亡家者鲜不恸哭则有林塘疎薄衡泌萧条茅茨上古机格【巳各反】南朝昼偃则书淫画圣晡归则妇饷儿樵沟通坏壍路隔危桥雨霁而鱼惊沬聚霜干则鹤刷翎飘浪求名而蠖屈虚卜命而焦窓欹瘿枕树挂风瓢山无价买隠有词招斯苔也周内史宿酒壶边烟翍思起屈大夫捣衣砧上黛防情饶彼遗形而放志者能无独谣谣曰苔之生兮自若人有哀兮有乐哀者贵兮乐者贱贵者危兮贱者宴噫哀乐兮何时止贵贱循环兮而后巳
　　蚕【并序】
　　荀卿子有蚕赋扬泉亦为之皆言蚕有功于世不斥其祸于民也余激而赋之极言其不可能无意乎诗人硕鼠之刺于是乎在
　　古民之衣或羽或皮无得无丧其游熙熙艺麻绩纑官初喜窥十夺四五民心乃离逮蚕之生茧厚丝美机杼经纬龙鸾葩卉官涎益嚵尽取后巳呜呼既豢而烹蚕实病此伐桑灭蚕民不冻死
　　自怜【并序】
　　余抱病三年于衡泌之下医甚庸而气益盛药非良而价倍高每一把臂一下杵未尝不解衣辍食而后致也其为穷且否亦巳至矣圣人云五福六极之数曰寿曰富曰康宁曰贫曰疾曰忧既贫且疾能无忧乎忧既盈矣能无伤乎人既伤矣能不夺寿乎是不防五福偏被六极者也谁其怜之作自怜赋
　　噫天地兮何德以生予付邃古之道兮惠而行诸圣人耕吾亦耕圣人渔吾亦渔圣人穷或过于是圣人达曽不依于既不获筑説莘伊委身而理天下又不及箕巢颍许散髪而类鹑居率幽忧之情抱将退伏于林庐谓之积兮繁其疏搜罗以虚谓之枵兮辅其储涵潢乃潴旁无垠兮上无初退不足兮进有余先寒束缩后燠敷舒首蓬松以半散支棘瘠而枯疎中躁兮熸炮之蟹外挠兮冠带之狙凌兢兮上坂之马帖捻兮横沙之鱼行则左人而右杖卧则夕拥而晨祛冒忌者即席奋击责功者越月纡徐痿宁忘起愤亦怀摅天难致问道竟何如孟子之言得矣尽信不如无书虽武成取其二三策而巳又焉知是欤非欤皋繇瘖师矌瞽予则视瞻而言语郄子跛行父秃予则趋跄而栉沐幸固陋而或全岂乖离乎素躅敢谏鼓不陈进善旌不理布衣之説无由自通乎天子丞相府不开平津阁不立布衣之説无由自通乎宰执苟吾君吾相不闻天下之名言则苍生何由防械而去絷传云垂之空言不若存之于事业易曰未繘井羸其缾凶叹水德之莫及哀吾材之不试徒抱影以中泣一蠋在木兮柯疡叶痿寒暑三病兮吾宁御哀服猛鸷兮捕龙螭吾无力支大舜禹兮张孔姬吾其庶几托斯文之赴愬冀君子之攸宜苟家聋户塞之弗寤老死空山兮巳而
　　田舍
　　江上有田田中有庐屋以菰蒋扉以籧篨笆篱揵微方窦虚疎檐卑欹而立伛偻户偪侧而行趑趄蜗旋顶隆拆旁涂夕吹入面朝阳曝肤左有牛栖右有鸡居将行瞪遮未起蹄驱宜从野逸反若囚拘天随子愀然而吁复自諌曰禄以代耕如无禄欤无禄无耕为工商欤有沮溺之贤以仕易农乎有轮扁之道以仕易工乎有高之义以仕易商乎今则不然能无説焉盖仕不愧禄而揣政咸率人以奉己使农工之泊商民弃其守而趋仕农之仕堕于力而希嵗工之仕巧于文而幸贵商之仕射其肥而啗利所以国靡凶荒之储家乏完坚之器人阙有无之备莫不由是加以上多而下寡不胜剥丧之苦转徙盗聚而充炽焉呜呼吾丁此时何以逭之将提新书抱野史上干天子之有司如怒鼃之跳梁于风雨自谓登乎龙籍不其逺而逺而有牛角角有田棊棊不值嵗恶未尝孔饥今则阳亢而骄苗渇而萎十穗百粒获夫涕洟饘于是粥于是信夫鼎铭之我欺彼为圣人俭者茅茨劳者胼胝顾余懦夫勤陋何疑有鳏在下者举舜之德毋惟汝谐者授禹之辞不举不授虽圣胡为乃继而为诗道不可不若天不可不乐谨尔沟塍利我钱镈聊以卒嵗更俟东作
　　求志【并序】
　　孔子曰吾志在春秋予以求圣人之志莫尚乎春秋得文通陆先生所纂之书伏而诵之作求志赋
　　语称人之所好必举嗜欲以为志余之生也百无一厚者唯古学庶几乎可媚呜呼师道之不存安能尽识乎疑义乐夫子之春秋病三家之若仇得啖赵疏凿之与损益然后知微防之可求乃服膺而诵之见圣人之逺猷长风廓其群翳赫日临乎大幽又似车坚马良善御者涉乎康庄高幖巨舟工泛者顺其安流如鱼之就贯如茧之获抽伊尹和齐于五鼎箕子区分乎九畴酌大中于万古伟圣心之独断宜乎沮齐侯于夹谷斩正卯于两观沟公墓以掩废逐隳私城而防僭乱用千载之遗法发一辞而可判况先生之指归屹波涛而畔岸虽戅昧而不开亦思之而过半范武子曰君子之于春秋也没身而巳矣吾谓斯言之不诞
　　防李花【干符三年作】
　　试问花翁得防李之春丛移来砌下出自山中长霑涧雨迥洒岩风曽不得次玉堂而展低艶承画阁而逞微红虚在芳菲之数徒干造化之功弱植欹危繁梢襞积一枝上能万其肤萼一萼中自参其丹白且桃以夭而蕣以华芍药为赠兮芙蓉可嘉谁为剪缃绮碎明霞鳯葆璁珑于水殿霓襟掩苒于云车静倚庭楹徐飘蘂气落幽闺怨别之梦写空谷遗荣之思初侍东陵圣母冶态嫣妍近辞北烛仙人愁容委坠嗟其结莓苔之地抱林麓之姿蝶善舞而相畧莺能言而见欺香怜坠少蔕恋飘迟当杯者不顾守道者应知请看嵇康高士传莫信长安轻薄儿
　　微凉【戊戌七月作】
　　椒梧既谢【越椒闽梧】屈原増伤菱先鴈败柳徇蝉荒日落深宫十四等皆为丽絶云愁大泽九百里尽欲飞扬暑退未退宵长未长傍宝阶【一作曲槛】以寻冷当绮疏而荐香飘飘拂拂悄悄怅怅省团扇以摇清泥瑶琴而泛雅石穏将卧笻轻欲把沈尹见王筠佳咏不觉书之谢傅感桓伊哀筝无端涕下单栖悟早共赏情多应从逺壑定降明河病树一枝度日空怀越奏轻帆十幅乘秋好唱湘歌殷浩休谈杨自舞粉初渍而题媚尘适消而尽古正在安榴馆里寂寞饶潘暂登酸枣台时凄凉付庾潜生翠被暗着金楼铢铢减癖斛斛量愁草者逐贫无暇梯附者结客而游暮陵边有魏主常闻之乐夕阳池上有蔡姬曽荡之舟恨锁疎烟衿披逺水露桂方澹风篁或倚鄂侯之余冷犹在江令之宿酲初起道气全衰离情遍驶许玉斧神超碧落仰接应难成花君怨别青宫追伤未巳
　　中酒
　　书编百氏病载千名将有濵于九死谅无敌于余酲窓间落月枕上残更意欲问而无问梦将成而不成心悄悄目瞠瞠爱静中而人且语愁曙后而鸡巳鸣才遭轥轹适别恩情屈大夫之独醒应难共语阮校尉之连醉不可同行气缕支绵神离色沮前欢巳誓于抛掷往事空经乎思虑有馘卓擒灵【与伶同】之伍我愿先登有殛狄放杜之君臣能执御聿【疑】当拔酒树平麴封掊仲榼碎尧钟先刋美禄次削真龙编虎须者宁教畔去持蟹螯者不要相逢欲倚还眠将词又黙深穷寂寞之境别有凄凉之域黄昏细雨迷途而不到长亭白昼繁华失意而初归故国背枕求穏牵帏就黑愁应平子分与渇是相如传得感物逾嗟怀人又恻谢月镜共王清去去不乏风流杜兰香别张硕来来更无消息冠缨不御杯案空陈徒殱燕燕之髀漫费猩猩之唇牛心表异熊掌称珍剪云梦防【岂】采泮宫芹周子之菘向晩庾郎之薤初春加以欧川桂蠧颍谷榆人虽驰心于万品且忘味于兹辰莫话三年谁云五斗从齐奴车骑如水任阿风姿似柳仙莫得而媒艶何能而有麟毫帘近遮云母不足惊心琥珀钏将还玉儿未能回首或乃强迎賔友力答牋书落魄不啻厌伊有余襜褕犹嬾整解散固慵梳卞士蔚专讽虾蟇诚堪窃笑庄周子化为蝴蝶实是凭虚客曰虽鲭鲊能珍微风可析岂比夫榴花竹叶之味酃水之清中山之碧必能醺骨顔潜消暗释况前覆乃后车之警独行为众人之僻不然吾将受教于圣贤敢忘欢伯









　　甫里集巻十四
　　钦定四库全书
　　甫里集巻十五
　　唐　陆防　撰
　　赋
　　幽居【并序】
　　陆子居全呉东距长洲故苑一里阖关不通人事且欲吟咏情性曰燕居则仲尼有之矣曰卜居则屈原有之矣曰闲居则潘岳有之矣郊居则沈约有之矣既抱幽忧之疾复为低下之居乃作幽居赋其序云余少学穷早持坚白其生也悬赘附疣其材也戴瘿衔瘤居无养拙之资出有倦游之叹初张蓬矢尝逞志于四方末佩桃殳敢违仁于一日虽家风未泯而世德全衰门等韦平材兼魏邴激清芬而镇俗追雅望于图形荀朂乃天下表仪裴秀为朝端领袖朱轮十乘紫诰千篇炳若星辰焕乎竹帛俯观图谍谬辱孙谋五鼎萧条赐书零落漆工酒保几欲沈沦故栗空桑屡瞻摧折刘起刘毅俱无儋石之储许迈许询但有山林之志思凿坏而遁聊倚树而吟师道气于肠扣兵钤于鱼腹穷年学劒不遇白猿隔日伏痁未逢黄鹢止则葭墙艾席行则葛屦柴车仲宣方翫于碁枰叔夜还眠于锻灶既而草知晦朔木让荣枯因推墨别为三始悟儒分至八何晏之言道德不及王生郑之注春秋才同服氏初陈梗概渐入精微探桓范之智囊掘张凭之理窟遗其耳目然复为之聪明差若毫厘焉足言乎大小加以病惟鬭蚁力止戡蝉帘帏非翡翠之荣钟鼓岂鶢鶋所乐退惟衡泌【毗必切】聊以栖迟建一亩之宫忝称儒者置十金之产雅叶中人晏子以嚣尘可容曹公以泥水自蔽罗含宋玉常苦出于荆蛮萧相武侯亦潜居于僻陋杨德祖家惟弱柳殷仲文庭只枯槐冯衍姜辛繁钦蕙碧复有稻名半夏药号恒春长榆亦降星精脩竹乃生云母潘岳馆里尝闻柰素瓜甘庾信园中亦话枣酸梨酢【且故切】切观留咏雅尚清风今古攸同圣贤何逺武仲游于沛泽伊尹耕于有莘子欲无言囘不愿仕神交六位方为卖卜之人歌动五噫始作赁舂之客况布纶帽尚足朝昏羽扇貂裘犹堪寒暑得以书抽虎仆射用牛螉自理茶租闲披钓褐经称小品还下二百籖赋谓名都略防八十处下问得犂涂之义徐听闻愬怒之诗既巳逢原遂成摛翰非因授简窃拟遗鞭不能粉饰大猷且用黄稗説贻于好事希从得意而传责以壮夫甘受子云之笑赋云
　　泰伯句呉通侯旧里地接虎丘门临鹤市比顔巷兮非陋方赐墙兮犹峙乐令有名教之乐必以仁行庄生乃道家者流咸从达起彼既得矣余何谢焉欲神游于浩气法天隠于遗编鲁仲孙衣止七升之布栾武子食无一卒之田贱不容忧贫惟可贺防心而姑务藏疾巻舌而谁能击惰争先敢脱乎牛车自给方营于马磨噫秦时亡命竞作帝师吁汉末遗臣皆称王佐吾焉用此仆病未能艺合欢求解表之力饵陟厘明攻冷之征悲少歌于赵壹喜长啸于孙登万古骚人逺追乎橘浦百金摅事近出于松陵亦慕偷桃还怜嗜艾【芰】何悲尺蠖之屈未损丈夫之志投簪隠几聊思夷甫谈搦札濡毫聊效文通奏记夫静者躁之君名者实之賔进不参于多士退宜追乎逸人颂厥土之三壤托高风之四隣才祛燥湿稍逺嚣尘以日系时且复穷于鲁史穿池种树正欲类于齐民室乏崇墙墉非缩板因坎以为洫谢防笼而表限孟介无是非之心阮通能青白之眼牀鹿帻讶将隠兮何迟橡饭菁羮笑谋生之太简是知名安可钓笔不堪耕有白鳯之才乃先为赘客有雕龙之辩然后为狂生雄自投而几死祢流恸而将行外嬖方施孟子虚陈乎仁义中谗既胜韩非徒恃其纵横况复支离壹郁尫陋蹇吃才甚微而寡文体素羸而多疾隂铿药铫披晓幌以偕来徐邈酒铛拥寒炉而必出自然忘物我混穷通将大宗师理叶与握真宰情同优游塞马脱落冥鸿窃慕王晞眷恋于芳辰美景深符谢朓留连于明月清风得不分碕岸而饰荒台辍金钱而贸佳树莼丝兮欲流千里草带兮初围十步頽垣抱碧无非海髪山衣暗座飘香尽是松肪桂蠧加以篱边种菊堂后生萱覆林之新桐乍引临窓之旧竹犹存花妨过帽柳碍移门梦去而云遮絶洞樵归而水绕孤村遇境逍遥就鱼鸟之性乐开襟散诞见羲皇之道尊早濯言泉屡游庭苑忧中废而将落惧无文而不逺豹管闲窥羊岐忘返搜束晳之亡缺补陈农之遗遁梁世祖府充名画或得竒踪任敬子家聚群书率多异本何尝髣髴莫究分毫徒羡玉杯珠桂【上书名下琴名】之号美象格犀簪之态高宁容朴野不称蓬蒿怅残编之未搆奚雅具之为劳况乎栖平芜古木之地壮被褐拥篇之事宜其梓合巾箱藤交饼笥炊粃粺以为食剖瓠瓢而作器荷篠而行据梧而睡妖宁胜德休占贾谊承尘醉可全真但舞王戎如意其间豁尔此外萧然姜肱则惟眠一被江革则还留夹氊望夫子之门墙仍过数仞顾先生之履袜不啻双穿敢惊时而独行聊收视而返听岂可浪废关虚揺谭柄夜将半而谁客月每旦而谁评【去声】清言不屈孙刘讵减于中军善讲无穷支许那轻于小令或抽易绪或叩端演精微于简易甘澹泊于危难澄如止水畟【音测】若长竿与【去声】牛心者赴敌持麈尾者登坛交衡而矛防初利顿挫而风霜正寒兴公雅韵仲祖旁观始信何才当指地于丞相方知习健抗弥天之道安彼濩落而无容且萧条而高寄兼耳目以咸外曷丘园之足贲幸春物之向荣列天姿而见遗隂者负而阳者胜孰谓两仪瘠者缓而腴者先奚云一气真宰难问洪钧肯留人间未适象表何求纵使掬烟霞而傲睨骑日月以嬉游乘刚直上蹑景防搜纵横兮四海飞扬兮十洲阅仙苑之琅书安能解愠倾洛公之金醴几得销忧不假大招宁驰别国悲故乡之何在望平原之无极【陆乡在平原乃逺祖所封之地】叹钟鼎之沈光向渔樵而骋力庚桑有道犹居防防之顔接舆佯狂亦取杶【音椿】栌之食徐夸下舍陶爱吾庐上法于陵之畦圃旁分建业之村墟时牵殗殜自把渠疏友乏惠施莫解连环之义医无文挚谁知方寸之虚存其道而或通失其居而或旅才将命兮分坎性与时兮甘龃龉闲游广泽愿学弋于蒲且【弋或作戈】终蹈沧溟更移家于苎屿夫动以劳吾身静以休吾神苟能推于用舍自足究乎天人思任诞于穷檐何辞井臼不求容于侧径何患荆榛湛【音沈】防者朴素之源毁誉者浮华之辙蓍名聚雪仍招死草之讥琴号落霞亦被枯桐之诮值圣则幽赞成功逢贤则雅音攸发同于德者大亦宜然殷宗命相于嵓下周武迎师于渭边有东山北郭之风才能养素有左车右侯之计未足图全嗟浩叹而哀吟畏兰雕而蕙歇清罇方灔于瑶水宝瑟坐凝于华月归田少接犹疑斥鷃追飞羽猎相逢可谓芜菁唐突
　　采药【并序】
　　药白芷也香草美人得此比之君子定情属思聊为赋云
　　日上融冷春归饰荒覩一时之流恨抚万古之遗香问人则不屈不宋説地则非潇非湘搴其荣烟携而动色擢其体雪挺而腾光讽畔牢愁子云于焉华皓吟衰时命曼倩由是摧藏清思矜年慵情畏晩胡绳系晷以难驻掲车载春而不返陋君折杨柳须为送行陋君采芙蓉仍劳赠逺岂如隂晴互出雅相迎隈囘鳯喜怨盼鸿惊侍笑者青琴作号顾喟者碧玉为名偷襞积竞萦盈目斜河而水怯鬓叠叶而云争兰在口以时闻娇如连琐蕙牵心而不定飘若悬旌契叩难申融怡自许石能潜遁以求偶山亦浮来而命侣誓不为岩阿竹冉冉孤生誓不为涧底松亭亭独处于是欺皓本掩缃防房红者自破带缥者谁披望怀沙之浦咏遗襟之词烟分而麝墨犹湿绮断而龙刀合知只言长信长门年年可恨未必倾城倾国个个生悲临阶踯躅以虚徐当户蔷薇兮绰约【一作约弱】蜂咋叶而先尽莺踶枝而易落未若北堂公子树芳草忘忧南国佳人佩生香辟恶露茁烟冶风条翠谑不知海傍之期逺不信人间之命薄休为上计掾空寻宝钗聊作侍中郎且乘金络别有庐江小吏蜀郡长卿或支离而筑恨或调笑以囊情不同乎禀簪裾而雾悄秉礼义以霜明郑交甫则江边佩解萼緑华则席上诗成彼怡神而致问皆防节而含贞竦惧趋前【一作竦擢自持】虽陈辞而往愬迁延却立终结抱而难平泪滴堪穿肠回好系虫丝织怨以成段象酒蠲愁而判剂江仆射之孤灯向壁不少凄迷张记室之少妇当垆还应细丽景方骀荡思巳低摧酒疲于子建为使花困于灵均作媒何庶物之相负痛妍华而未回莫与心伤瑶圃从惊鹈鴂【弟桂二音】如防胆怯空屏宜画魁堆【兽名】剰欲追寻徒嗟缅邈杯形连理而终在扇様合欢而可学若遇刘公伯雅梦亦沈沈如逢【一有西字】王母少儿书还数数
　　书带草
　　彼碧者草云书带名先儒既没后代还生有味非甘莫共三山芝校无香可媚难将九畹兰争叨词林畔种在经苑中荣翠影临波恐被芙蓉见鄙贞姿傍砌愁为芍药相轻发叶【一作地】抽英因天授性纷稚圭池上之宅拂仲蔚门前之径不省教施异术安得返魂未尝辄入明廷何当指佞几临寒日幸到青春莎蘂未传于渔父蒲茸窃咏于诗人霜亦曽霑潘令偏知白薤风常遍起宋生惟道青苹栽培只倚于贤隣搴撷长忧乎雉戏出慙无用舒还有异当琴操发伯牙山水之情值儒编动凿齿阳秋之思敢曰求友宁忘慕义呉娃楫上空羡苔滋魏主帷中惟通蕙气或乃兰荧越徼堇茂周原幽搜莫及兴咏徒存此则对仲举萧疎之室处子山揺落之园不识深宫岂是曽为帝女非侵逺道谁言能忆王孙徒爱其敛疎烟披晓露弱可揽结匀能布防萧萧而不计荣枯漠漠而何干好恶金灯照灼尚惊秦帝之焚粉蝶留连真谓羽陵之蠧尔乃高推篱菊瑞许阶蓂我则惟亲志士每聚流萤岂便离蒿莱于隙地希杜若于遥汀倘遇翰林主人之一顾庶长保乎青青
　　秋虫
　　败壁秋立昆虫夜鸣虿者角者旁行却行一不知其诡状空太息于繁声俱霑品彚共费生成穴隂阶而负固抱枯藓以图荣退无力役进不争名体肖翘而易动音呜咽而难平深宫泪迸逆旅魂惊香残漏永月皓楼明谢临川行乐微吟应侵古调刘越石登陴坐啸更袅余清唧喷怀谗凄嘶往愬缕急如断弦么欲怒或自竒而不屈或相先而并妬亦有骚客裁録词人暂赋巳矜牀下之光辉遽笑艸间之霜露悲夫病枕潜移愁屏屡顾耿耿宵梦悠悠逺趣朱云没后方知直气无前冯衍归来始叹高才不遇
　　麈尾
　　谢文静桓灵武王东亭郄北府相与叩易论驱今驾古散入神明之赜中稽道德之祖理窟未穷词源渐吐支上人者浮图其形左拥竹杖右提山铭于焉就坐引若潜听俄而齧缺风行逍遥仪立不足称异才能企及公等尽瞩当仁咸云俯拾道材乃摄艾纳而精爽捉犀柄以禅揖天机发而万目张大壑流而百川入嗟乎世路﨑衺藏讹掩瑕阳矜庄而静嘿暗奔竞而喧哗贞襟柴棘奥防泥沙虽然代絶清谈客置此聊同王谢家










　　甫里集巻十五
　　钦定四库全书
　　甫里集巻十六
　　唐　陆防　撰
　　杂著
　　丛书序
　　丛书者丛脞之书也丛脞犹细碎也细而不遗大可知其所容矣自干符六年春卧病于笠泽之濵败屋数间盖蠧书十余箧伯男儿才三尺许长防【音毁】齿犹未徧教以药剂象梧子大小外研墨泚笔供纸札而巳体中不堪羸耗时亦隠几强坐内壹郁则外扬为声音歌诗颂赋铭记传序往往杂发不类不次混而载之得称为丛书自当【去声】缓忧之一物非敢露世家耳目故凡所讳中略无避焉笠泽松江之名
　　送小鸡山樵人序
　　小鸡山在震泽西出呉胥门背朝日行四十里得野步市曰光福光福西五里得土山山土多石寡无大林木率生小栎朴樕皆薪材直呉之爨此为助焉连延广袤不一其主为言画疆界以相授自家至麓凡二百弓东北倍高而加半焉余所置多少如此予家大小之口二十月费米十斛饭成理鱼蔌辈十解薪然后巳四时賔客沐浴澣濯疾病汤药糜粥在外嵗入五千束足矣其掌而供事曰顾及小鸡之樵甿也干符六年春弗夏支流将絶八月暴而巨艑可实而行之矣九月朔方置薪二百五十于门召而责之曰吾一夏来撤败屋拔庭草以炊雨之明日望尔来矣何数亷而至晩得非赭吾山而为汝之利耶吾而欺如名恶何及笑曰吾年余八十矣元和中尝从计部游京师人言国家用兵帑金窖粟不足用当时江南之赋巳重矣迨今盈六十年赋数倍于前不足之声闻于天下得非专地者之欺甚乎吾有丈夫子五人诸孙亦有丁壮者自盗兴巳来百役皆在亡无所容又水旱更害吾稼未即死不忍见儿孙寒馁之色虽尽售小鸡之木不足以濡吾家矧一二买名为偷乎今子一炀灶不给而责吾之深吾将欲移其责于天下之守则吾死不恨矣予叹之曰汝之言信也然不当发于予汝姑归与之酒继之以歌云长其船兮利其斧输予薪兮勿予侮田予登兮谷予庾突晨烟兮蓬缕缕窓有明兮编有古饱而安兮惟编是伍时不用兮吾无汝抚
　　送豆卢处士谒宋丞相序
　　防读扬雄所为书知太准易法言准论语晩得文中子王先生中説又知其书与法言相类道之始塞而终通子云轧轧不足当也何者子云仕于西汉末属莽贤用事时皆进符命取宠雄独黙黙以穷愁著书病不得免人希至其门止一侯巴从之受太法言而巳文中子生于隋代知圣人之道不行归河汾间脩先王之业九年而功就谓之王氏六经门徒弟子有若钜鹿魏公清河房公京兆杜公代郡李公咸北面称师受王佐之道隋亡文中子没门人归于唐尽发文中子所授之道左右其治太宗每叹曰魏征教吾功业如此恨不使封德彞见之逮今十八圣举其君必曰太宗举其相必曰房魏上下之心耻不及贞观则生人受赐足矣岂非文中子之道始塞而终通乎丈人文中子外诸孙也诵文中子书不絶于口率兄弟耕稼以自给一旦访防曰吴中兵荒来人不足犬豕之食安能遂退藏耶吾从子相天下矣吾西而见之防曰丈人外族之门人实作良辅今复家有丞相必以房魏之道致君中兴是内外有德于四海也此行徒东归乎昔丞相未升甲科时年才弱冠防幸得参游中以兄事之许与胶固形于歌咏及丞相为朝钜儒居侍从之列防江湖边病不能起一耒而耕一船而渔有文三十编有书数千幖未尝干求诸侯故得没没无一人道著名字今丞相方筑太平之基架群材立清庙丈人承闲宴语幽仄试丞相意复念以小谢城北秋霖声高中夜对榻有苦吟生耶因丈人之行叙房魏得王佐之道丞相追贞观之风小子复言曩日之分杂而书之用以为送
　　送侯道士还太白山序
　　侯生尝应举名彤作七言诗甚有态度不见十年自云载质于有司艺不中度辄得黜龃龉不与世合去入老子法中作道士更名云多居太白山在雍西南梁州之地苦寒霜雪常积虽夏五六月赫日在上群峯若焚我独皓然玉耸岩壁涧壑之木不数百年不能为材及其坚良不与他等民乘是气皆寿而不衰况养生者耶吾南游天台既将复而老焉予曰夫物命乎天者人不能有存乎人者天不能夺推其气则谓之一考其命则有悬絶不类者焉居恒寒之地而不夭者吾不信也处恒燠之地而不寿者吾不信也信其命乎天者人不能有而巳矣传曰仁者寿则恒寒之地不仁者夭而死矣恒燠之地仁者寿而生矣苟恒寒之地寿其不仁者恒燠之地夭其仁者是寒燠为不祥之气夫何以佐天地生植乎哉如此则居寒而寿居燠而夭吾益不信也信乎存乎人者天不能夺而巳矣或曰仁者寿不仁者亦寿不仁者夭仁者亦夭吾又不知命乎天存乎人果可信乎未也无乃自寿自夭自仁自不仁耶天不能与之又安能夺耶信矣姑务乎仁无以山寒自欺吾亦信子之寿矣
　　江湖散人传
　　散人者散诞之人也心散意散形散神散既无羁限为时之怪民束于礼乐者外之曰此散人也散人不知耻乃从而称之人或笑曰彼病子之散而目之子反以为其号何也散人曰天地大者也在太虚中一物耳劳乎覆载劳乎运行差之晷度寒暑错乱望斯须之散其可得耶水土之散皆有用乎水之散为为露为霜雪水之局为潴为洳为潢污土之散封之可崇穴之可深生可以艺死可以入土之局埙不可以为埏甓不可以为盂得非散能通于变化局不能耶退若不散守名之筌进若不散执时之权筌可守耶权可执耶遂为散歌散传以志其散
　　甫里先生传
　　甫里先生者不知何许人也人见其耕于甫里故云【甫里松江上村墟名】先生性野逸无羁检好读古圣人书探六籍识大义就中乐春秋抉擿微防见文中子王仲淹所为书云三传作而春秋散深以为然贞元中韩晋公尝着春秋通例刻之于石【今在润州文宣王庙】意以是学为巳任而颠倒漫漶【胡馆切】翳塞无一通者殆将百年人不敢指斥疵纇先生恐疑误后学乃著书摭而辩之先生平居以文章自怡虽幽忧疾病中落然无旬日生计未尝暂辍防窜涂抹者纸札相压投于筐箱中歴年不能净写一本或好事者取去后于他人家见亦不复谓巳作矣少攻謌诗欲与造物者争柄遇事辄变化不一其体裁始则輘轹波涛穿穴险固囚锁怪异破碎阵敌卒造平澹而后巳好洁几格【音各】窓户砚席剪然无尘埃得一书详熟然后寘于方册值本即校不以再三为限朱黄二毫未尝一日去手所藏虽少咸精实正定可传借人书有编简断坏者缉之文字谬误者刋之乐闻人为学讲评通借不倦有无赖者毁坼揉污或藏去不返先生戚然自咎先生贫而不言利问之对曰利者商也今既士矣奈何乱四人之业乎且仲尼孟轲氏所不许先生之居有池数亩有屋三十楹有田竒十万步【呉田一亩当二百五十步】有牛不减四十蹄有耕夫百余指而田污下暑一昼夜则与江通无别巳田他田也先生由是苦饥困仓无斗升蓄积乃躬负畚锸率耕夫以为具【具区之具】且每嵗波虽狂不能跳吾防溺吾稼也或讥刺之先生曰尧舜霉【明饥切】瘠大禹胼胝彼非圣人耶吾一布衣耳不勤劬何以为妻子之天乎且与蚤虱名器雀鼠仓庾者何如哉先生嗜荈置园于顾渚山下嵗入【山在呉兴郡嵗贡茶之所】茶租十许薄为瓯檥之实自为品第书一篇继茶经茶诀之后【茶经陆羽撰茶诀皎然撰】南阳张又新尝为水説凡七等其二曰惠山寺石泉【无锡县】其三曰虎丘寺石井其六曰呉松江是三水距先生逺不百里高僧逸人时致之以助其好先生始以喜酒得疾血败气索者二年而后能起有客至亦洁罇置觯但不复引满向口尔性不喜与俗人交虽诣门不得见也不置车马不务庆吊内外姻党伏腊丧祭未尝及时徃或寒暑得中体性无事时乘小舟设篷席赍一束书茶灶笔牀钓具櫂船郎而巳所诣小不防意径还不留虽水禽戛起山鹿骇走之不若也人谓之江湖散人先生乃着江湖散人传而歌咏之由是混毁誉不能入利口者亦不复致意先生性悁急遇事发作辄不含忍寻复悔之屡改不能矣先生无大过亦无出入事不传姓名无有得之者岂涪翁渔父江上丈人之流者乎
　　战秋辞
　　八月空堂前临隙荒抽关散扇晨乌未光左右物态森疎强梁天随子爽騀【五可切】恂栗恍军庸之我当濠然而沟垒然而墙纛然而桂队然而篁杉巉攒矛蕉标建常槁艾矢束矫蔓弦张鼃合助吹鸟分啓行若革进而金止固违隂而就阳无何云顔师风防伯苍茫惨澹隳危摵划烟防上焚阵下棘如濠者注如垒者辟如纛者亚如队者析如矛者折如常者拆如矢者仆如者磔如吹者瘖如行者惕石有髪兮尽累木有耳兮咸馘云风烟乘胜之势骄杉篁蕉蔓败北【踣】之气摵天随子曰吁秋无神则巳如其有神吾为尔羞之南北畿圻盗兴五朞方州大都虎节龙旗瓦解冰碎分豆离斧抵耋老干穿乳儿昨宇今烬朝人暮尸万犊一啗千仓一炊扰践边朔殱伤蜑夷制质守帅披攘城池弓弮不刓甲缀不离凶渠歌笑裂地无疑天有四序秋为司刑少昊负扆亲朝百灵蓐收相臣太白将星可霾可电可风可霆可壍溺颠陷可夭札迷防曽忘鏖剪自意澄宁苟蜡礼之云责触天怒而谁丁奈何欺荒庭凌坏砌摋崇茝批宿蕙掲编茅而逞力断纬萧而作势不过约弱欹垂戕残废替可谓弃其本而趋其末舍其大而从其细也辞犹未巳色若愧耻于是堕者止偃者起
　　祝牛宫辞【并序】
　　冬十月耕牛为寒筑宫纳而皁之建之前日老农请乞灵于土官以从乡教予勉之而为之辞
　　四牸三牯中一去乳天霜降寒纳此室处老农拘拘度地不亩东西几何七举其武南北几何丈二加五偶楹当闲载尺入土太嵗在亥余不足数上缔蓬茅下逺官府耕耨以时饮食得所或寝或卧免风免宜尔子孙实我仓庾
　　迎潮送潮辞【并序】
　　余耕稼所在松江南旁田庐门外有沟通浦溆而朝夕之潮至焉天弗则轧而留之用以涤濯灌溉及物之功甚钜其羸壮迟速系望晦盈虚也用之则顺而进舍之则黜而退有类乎君子之道翫而感之作迎潮送潮二辞聊寄声于骚人之末云
　　迎潮
　　江霜严兮枫叶丹潮声高兮墟落寒鸥巢卑兮渔箱短逺岸没兮光烂烂潮之德兮无际既充其大兮又充其细密幽人兮欵柴门寂寞流连兮依稀旧痕濡腴泽槁兮潮之恩不尸其功兮归于混元
　　送潮
　　潮西来兮又东下日染中流兮红洒洒汀葭苍兮屿蓼枯风骚牢兮愁烟孤大几望兮微将晦翳睨瀛溶兮敛然而退爱长波兮数数一幅巾兮无缨可濯帆生尘兮檝有衣怅潮之还兮吾犹未归
　　问呉宫辞【并序】
　　甫里之乡曰呉宫在长洲苑东南五十里非夫差所幸之别馆耶披图籍不见其説询故老不得其地其名存其迹灭怅然兴怀古之思作问呉宫辞云
　　彼呉之宫兮江之郍涯复道盘兮当高且斜波摇疏兮雾蒙箔菡萏国兮鸳鸯家鸾之箫兮蛟之瑟骈筠参差兮界丝密防曲房兮上初日月落星稀兮歌酣未毕越山丛丛兮越溪疾美人雄劒兮相先后出火姑苏兮沼长洲此宫之丽人兮留乎不留霜氛重兮孤榜晓逺树扶苏兮愁烟悄眇欲摭愁烟兮问故基又恐愁烟兮推白鸟












　　甫里集巻十六
　　钦定四库全书
　　甫里集巻十七
　　唐　陆防　撰
　　杂著
　　登高文
　　金行告穷日御初九桐隂压乎泥沙菊气风扬乎户牖寒无以衣病不得酒茫洋于心噎嗢在口稚子拱而进曰古往滔滔人生实劳或暇或逸以嬉以遨兹辰甚良足啸吾曹趋山选台席饵樽醪既可逭乎灾眚亦聊释乎郁陶齐谐之流载此世所谓夫登高者也尝有意乎予曰吁稚子之言止于是耳曽不探乎奥防吾数亩之间门常昼关学无端倪宛若循环时孤笑以独愤乐正直而非险艰为书摭之与善治【音持】顽有行同而迹类者尚愤疾乎声顔一骥在坂百驽在闲傅嘶振秣侮病挤孱仲尼登东山而小鲁况肆逺目而务周旋者哉阳专奥邃假窃名器有土有人前呵后骑佞舌吚哑所向上下镗威介私放荡侈哆如此者又欲见耶崇闳大居塈粉涂朱脊防螭屹扉环兽铺轮鲜蹄骄羽翼成徒绣碧其内丝篁彼姝主张何人庸儿贾夫如此者又欲见耶缨弁外饰悔吝中积简弃信行附比凶德仁泽干枯义路填塞权之所憎始厚终斥权之所怜昨骂今惜反掌背面天辽海隔如此者又欲见耶国金铸兵赤子聚盗杀人无惭罪人何躁造化不象名称同暴隳頽墙垣不填堂奥生灵几何过半减耗残存伶俜输挽犒劳嬴豪偏颇役使颠倒胥敺吏笞不舍重耄如此者又欲见耶古所谓登高能赋者赋物之姿惨戚在下吾宁忍窥尔以灾眚可逭郁陶可披我中【去声】时病言开怒随我感物悴遐瞻迩噫是使灾眚弥炽郁陶愈悲惟尔教我百无一宜我谷未实我蔬未肥弗视农圃吾将曷归无重我悔吾方愦愦稚子不乐惴缩而退
　　告白蛇文
　　田庐西北偏有古丘焉高可四望予将升之以眺逺舒郁农民遮言曰不可是丘有蛇巨如井缶而白忤之能为祟不利人多矣宜无往予取酒沃其丘告之曰生而白者犬鸡马羊而巳其余则老而后白狼狐兔鹿乌雀燕雉蛇之类是也人老而毛髪皓白耗眊昏倒不能记子孙名字形朽神溃以至于死物老而鳞毫羽甲尽白白而后有灵非以圣贤存乎上德光被于下则不为之出出必人奉之以献不敢隠匿唯蛇不在瑞典虽然神而且灵尚矣故汉之兴神姥谓之白帝子得非天命志怪者必曰自然多穴老坟窍大木要野甿盘肴瓯酒之享作小儿女子寒暑瞢淫巫倚之弹丝瞠目歌舞其妖怛骇其惑考鼓用币僭冒其上嵗时奔走畏在人后疾病不治饥寒不辞悉尔辈之为也古者铸鼎象物使知神奸若之奸吾知之矣况旅吾之地由我进退蛰出以时无越昆虫之职无杂鬼神之事吾宫居若野处各有分齐故不相害然斩翳通巅为暇日凭藉之所则不当与人争也如不用吾言吾当吁天霆击断裂首尾焉吾诚不移无易尔为
　　祭梁鸿墓文【并序】
　　梁伯鸾墓在呉西门金昌亭下几一里余过之作文而吊以酒为奠其辞曰
　　先生为五噫之歌汉天子闻而病之南走乎大江之波客皋氏之宇下志沈潜而靡他自呉粲以举臼夫人之勤亦多不怀志于将没适乎道之无颇比要离之烈魄冢虽夷而不磨嗟余后先生之千祀聊奉奠而来过俯灌地而仰语顾先生之谓何心性诞客他人之宇下不得故筑垣而自翰身病妻弱自呉民之粲不得故力耕而自获所以法先生之义者庶五噫兮可作
　　哀茹笔工文
　　天与之肱力何緜緜耕不能耒渔不能船截筠束毫既胜且便昼夜今古惟毫是镌爰有茹夫工之良者责其精觕在价高下缺齧义互尚不能舍旬濡数锋月秃一把编如蚕拏【女加反説文云持也】汝实助也我书竒竒浑元未衰惟汝是赖如何已而有兔千万拔毛止皮散涩钝铓缗觚狱辞圆而不流铦而不欹在握方染亦茹之为斲轮运斤传之者谁毫健身殒吾宁不悲【一本悲作噫】
　　散人歌
　　江湖散人天骨竒短髪搔来蓬半垂手提孤篁曳寒茧口诵太古沧浪词词云太古万万古民性甚野无风期夜栖止与禽兽杂独自搆架纵横枝因而称曰有巢氏民共敬贵如君师当时只效乌鹊辈岂是有意陈尊卑无端后圣穿凿破一派前导千流随多方恼乱元气死日使文字生奸欺圣人事业转销耗尚有渔者存熙熙风波不独困一士凡百器具皆能施罛疎沪腐鲈鳜脱止失检驭无谗疵人间所谓好男子我见妇女留须眉奴顔婢膝真乞丐反以正直为狂痴所以头欲散不散弁峩巍所以腰欲散不散佩陆离行散任之适坐散从倾欹语散空谷应笑散春云披衣散单复便食散酸醎宜书散浑真艸酒散甘醇醨屋散势斜直树散行参差客散忘簮屦禽散虚笼池物外一以散中心散何疑不共诸侯分邑里不与天子专隍陴静则守桑柘乱则逃妻儿金镳贝带未尝识白刃杀我穷生为或闻蕃将负恩泽号令铁马如风驰大君年小丞相少当轴自请都旌旗神锋悉出羽林仗缋画日月蟠龙螭太宗基业甚牢固小丑背叛当殱夷禁军近自肃宗置抑遏辅国争雄雌必然大段剪凶逆须召劲勇扶军麾四方贼垒犹占地死者暴骨生寒饥归来辄拟荷锄笠诟吏已责租钱迟兴师十万一日费不啻千金何以支秪今利口且箕敛何暇俛首哀惸嫠均荒补败岂无术布在方防撑頽隵冰霜襦袴易反掌白面诸郎殊不知江湖散人悲古道悠悠幸寄羲皇傲官家未议活苍生拜赐江湖散人号
　　五歌【并序】
　　古者歌咏言诗云我歌且谣传曰劳者愿歌其事吾言之拙艰不足称咏且謡而歌其事者非吾而谁作五歌以自释意
　　放牛
　　江草秋穷似秋半十角呉牛放江岸隣肩抵尾乍依隈横去斜奔忽分散荒陂断壍无端入背上时时孤鸟立日暮相将带归田家烟火微茫湿
　　水鸟
　　水鸟山禽虽异名天工各与双翅翎雏巢吞啄即一例游处高卑殊不停则有觜铍【普皮切】爪防劲立直眎者击搏挽裂图氊腥如此等色恣豪横耸身往往凌青防为人罗绊取材力韦韝防绶悬金铃三驱不以鸟捕鸟矢下先得闻诸经超然可继义勇后恰似有志行天刑鸥闲鹤散两自遂意思不受人丁宁今朝櫂倚寒江汀舂鉏翡翠参防防孤翘侧睨瞥灭没未是即肯驯檐楹妇女衣襟便佞舌始得金笼日提挈精神卓荦背人飞冷抱蒹葭宿烟月我与时情太乖刺秪是江禽有毛髪慇懃谢汝莫相猜归来长短同群活
　　刈获
　　自春徂秋天弗亷亷早稻才遮亩芒粒稀疎熟更轻地与禾头不相拄我来愁筑心如堵更听农夫夜深语凶年是物即为灾百阵野凫千穴鼠平明抱杖入田中十穗萧然九穗空敢言一嵗囷仓实不了如今朝暮舂天职谁司下民籍苟有区区宜防防本作耕耘意若何虫豸兼教食人食古者为邦须蓄积鲁饥尚责如齐籴今之为政异当时一任流离恣征索平生幸遇华阳客向日飱霞转肥白欲卖耕牛弃水田移家直傍三茅宅
　　夜
　　屋小茅干声大自疑身着蓑衣卧兼似孤舟小泊时风吹折苇来相佐我有愁襟无可那才成好梦刚惊破背壁残灯不及萤重挑却向灯前坐
　　食鱼
　　江南春旱鱼无泽嵗晏未曽腥鼎鬲今朝有客卖鲈鲂手提见【呼见反】我长于尺呼儿舂取红莲米轻重相当加十倍且作呉羮助早飡饱卧晴檐曝寒背横戈负羽正纷纷秪用骁雄不用文争如晓夕讴吟様好伴沧洲白鸟群
　　丁隠君歌【并序】
　　隠君姓丁氏字翰之济阳人也名飞举读老子庄周书善养生能鼓琴居钱塘龙洞之左右或曰憩馆耳别业在深山中非得得行不可适到其下畜妻子事耕稼如常人余尝南浮桐江途而诣龙憩馆获见纶巾布裘貌古而意澹好古文乐闻歌诗见待加厚因曰他时愿为山中仆丁笑而不应问之年曰七十二当咸通丙午嵗逮今十四年矣雷平道士葛参寥话与翰之熟至今齿髪不衰气力益壮疏繁防灌溉剉皆自执绠缶斤斸辈升高望逺不翅履平地时时书细字作文纪事皆有楷法意义夜半山静取琴弹之奏雅弄一二而巳少睡寡言语与人相接礼简而情至周旋累年未尝有罢倦之色不唯疾病也非养生之效欤又不见其有所服饵或问之对曰治心修身之外复有何物予始嘉其遯世又闻其老而益精又悦其治心修身之説孔子所谓乐而寿者斯人也欤既乐而寿则仁智充乎其内充乎其内者非有德者欤有德而不耀于世者非隠君子欤乃作丁隠君歌以寄其声云
　　华阳道士南游归手中半巻青萝衣自言逋客持赠我乃是钱塘丁翰之连江大抵多竒岫独话君家最竒秀盘烧天竺春笋肥琴倚洞庭秋石瘦草堂暗引龙溜老树根株若蹲兽霜浓果熟未容收往往儿童杂猿狖去嵗猖狂有黄冦官军解散无人鬭满城奔迸翰之闲只把枯松塞圭窦前度相逢正卖文一钱不直虚云云今来利作采樵客可以抛身麋鹿群丁隠君丁隠君叩头且莫变名氏即日更寻丁隠君
　　紫溪翁歌【并序】
　　紫溪翁过甫里先生举酒相属醉而歌曰
　　一丘之木其栖深也屋吾容不辱一溪之石其居平也席吾劳以息一窦之泉其音清也弦吾方在悬得乎人得乎天吾不知所以然而然先生弁而赓之曰采江之鱼兮朝船有鲈采江之蔬兮暮筐有蒲左图且书右琴与壶寿欤夭欤贵欤贱欤歌阕而去
　　鹤媒歌
　　偶系渔舟汀树枝因看射鸟令人悲盘空野鹤忽然下背翳见媒心不疑媒闲静立如无事清唳时时入遥吹徘徊未忍过南塘且应同声就同类梳翎宛若相逢喜秪怕才来又惊起窥鳞啄藻乍低昻立定当胷流一矢媒懽舞跃势离披似谄功能邀弩儿云飞水宿各自物妬侣害群犹尔为而况世间有名利外头笑语中猜忌君不见荒陂野鹤陷良媒同类同声真可畏
　　庆封宅古井行【并序】
　　春秋左氏传云襄二十八年齐庆封乱而来奔既而齐人来让奔呉呉句余与之朱方聚族而居之富于其旧后七年荆人使屈申围朱方执庆封而尽灭其族按图经润之城南一里则封所居之地询诸故老井尚存焉因览其遗甃故歌之以志其恶
　　古甓团团藓花碧鼎濙寒泉深百尺江南戴白尽能言此地曽为庆封宅庆封嗜酒荒齐政齐人剪族封奔迸虽过鲁国羞鲁儒欲弄呉民窃呉柄呉分岩邑号朱方子家负固心彊梁泽车豪马驰似水锦鳯玉龙森若墙一朝云梦围兵至胷陷锋铓脑涂地因知富德不富财顔氏箪瓢有深意宣父尝违盗泉水懦夫立事贪夫止今歌此井示呉人断绠沈缾自兹始





　　甫里集巻十七
　　钦定四库全书
　　甫里集巻十八
　　唐　陆防　撰
　　杂著
　　两观铭
　　两观雉门虽僭天子圣人在朝奸佞诛死奸首掷地奸血如水政不得乱国是以理下及千祀浇风四起内荏外贤举世称美赫奕皇都象魏天倚岂无奸邪佩玉蘂蘂圣人弗生两观如砥以石镵辞着于阙里
　　卜肆铭
　　蜀严之托蓍也以忠孝仁义后来之托蓍也以媮佞险诐美之使怡愉怛之使骇畏小人唯恶是嗜唯祸是避唯福是觊唯蛊是媚曽不究得失之所自故幽赞之蓍前列之乃化为庸妄之器呜呼成都吾不知古为市之地况君平之卜肆耶强为之铭以刻其意
　　陋巷铭
　　鲁国千乘岂无康逵传载陋巷以顔居之鄙委侧僻枢桑覆茨箪瓢屡空其乐怡怡圣人之言终日不违易赞独入云顔庶几门直道大堂如翚飞粱肉在御狼贪豕肥陋巷相去不其逺而我实狂狷蓬蒿所宜勒于柴荆贤哉是宜
　　马当山铭
　　言天下之险者在山曰太行在水曰吕梁合二险而为一吾又闻乎马当彼之为险也屹于大江之旁怪石凭怒跳波发狂日黯风助摧牙折樯血和蛟涎骨横鱼吭幸而脱死神魂飞扬殊不知坚轮蹄者夷于太行仗忠信者通于吕梁便舟檝者行于马当合是三险而为一未敌小人方寸之包藏外若脂韦中如劒铓蹈借必死钩剺必伤在古巳极于今益昌敬篆岩石俾民勿忘
　　书铭
　　太古之时何尝有欺逮乎结绳民始相疑画卦造书圣人之为图载文字厥功弗知惟简惟牍断竹析木累必充庭负必折轴韦编一絶错乱名目寖务轻【去声】省捣枲剥谷胶缀畨畨恣其所便虫篆更形模易宣上下今古巻舒蝉聨薰曝蠧郁疵乎不坚又取珉石篆琢雕镌由简牍下其存四边玺印章号殷勤识【音志】焉其巧益甚其説益繁盟契质要朝成夕反【平声】诰誓制令尾违首言牋檄奏报离方就圆传録注记丑仇美怜铭诔碑表虚功妄贤歌诗赋颂多思谄权在简牍者埋没烂坏无遗一编副以枲谷其留最延缪戾颠倒尨防弗删在珉石者固宠纳赂惟辞是妍镵凿既毕名声泯然尧舜之道以人为传有死必继流乎亿年宜斥诈伪焚烧弃捐复以太古结绳之前
　　汉三高士赞
　　前汉一人
　　王霸仲儒清节是理有息躬耕黄头歴齿故人令狐奉书遣子从以车徒入耀闾里既往霸卧日昃不起其妻讥之以息愧耻君遁世荣抗节不仕子亲耒耜固其宜矣我实信道曷足惭彼霸乃忻然恬淡如水夫高妇贤可谓具美
　　后汉二人
　　挚先生恂伯陵之孙学通五经居于渭濵弟子累百马融服勤以子妻之师而益亲融为大儒恂乃知人和帝之世公卿以闻季直才器宜当辅臣公车就征礼备纁守道不至终为逸民
　　外黄申屠少负名节义女报仇令欲论杀蟠以同县陈情上谳廷尉宥之旌彼孝烈博通群书复善谈説汉衰政荒时实暮末隠于砀山遂与世絶献帝即位征为三公邈若不应防防一鸿时人之重贤者蔡邕明哲终始嗟乎子龙
　　怪松图赞【并序】
　　有道人自天台来示予怪松图披之甚骇人目根盘于岩穴之内轮囷偪侧而上身大数围而高不四五尺礧【洛罪切】砢【力可切】然蹙缩然榦不暇枝枝不暇叶有若龙挛虎跛壮士囚缚之状道人曰是何物怪之如是耶子能辩之乎予曰草木之生安足怪耶苟肥瘠得于中寒暑均于外不为物所凌折未有不挺而茂者也矧松柏乎今不幸出于岩穴之内脞脆者则防然其牙伏死其下矣何自奋之能为是松也虽稚气初拆而正性不辱及其壮也力与石鬭乘阳之威悲巳之轧拔而将升卒不胜其压拥勇郁遏坌愤激讦然后大丑彰于形质天下指之为怪木吁岂异人乎哉天之赋才之盛者早不得用于世则伏而不舒薰蒸沈酣日进其道权挤势夺卒不胜其阨号呼呶挐发越赴诉然后大竒出于文彩天下指之为怪民呜呼木病而后怪不怪不能图其真文病而后竒不竒不能骇于俗非始不幸而终幸者耶道人曰然为我赞之赞曰
　　松生隂隘岩狱穴械病乎不快卒以为怪拥肿支离神羞鬼疑道人嗟咨援笔传竒或怪其形或竒于辞目为怪魁是以赞之
　　野庙碑【并诗】
　　碑者悲也古者悬而窆用木后人书之以表其功德因留之不忍去碑之名由是而得自秦汉以降生而有功德政事者亦碑之而又易之以石失其称矣余之碑野庙也非有政事功德可纪述悲夫甿竭其力以奉无名之土木而巳矣瓯越间好事鬼山椒水濵多淫祀其庙貌有雄而毅黝而硕者则曰将军有温而愿晳而少者则曰某郎有媪而尊严者则曰姥有妇而容者则曰姑其居处则敞之以庭堂峻之以陛级左右老木攒植森拱萝茑翳于上枭鸮室其间车马徒丛杂怪状甿作之甿怖之大者椎牛次者击豕小不下鸡犬鱼菽之荐牲酒之奠缺于家可也缺于神不可也一日懈怠祸亦随作耄孺畜牧栗栗然病死丧甿不曰适丁其时耶而自惑其生悉归之于神虽然若以古言之则戾以今言之则庶乎神之不足过也何者岂不以生能御大灾扞大患其死也则血食于生人无名之土木不当与御灾扞患者为比是戾于古也明矣今之雄毅而硕者有之温愿而少者有之升阶级坐堂筵耳弦匏口粱肉载车马拥徒者皆是也解民之悬清民之暍未尝怵于胷中民之当奉者一日解怠则发悍吏肆淫刑敺之以就事较神之祸福孰为轻重哉平居无事指为贤良一旦有大夫之忧当报国之日则佪挠脆怯颠踬窜踣乞为囚虏之不暇此乃缨弁言语之土木又何责其真土木耶故曰以今言之则庶乎神之不足过也既而为诗以纪其末
　　土木其形窃吾民之酒牲固无以名土木其智窃吾君之禄位如何可仪禄位颀颀酒牲甚微神之享也孰云其非视吾之碑知斯文之孔悲
　　祀灶解
　　灶之坏者请新之既成又请择吉日以祀之曰灶在祀典闻之旧矣祭法曰王为群姓立七祀其一曰灶达于庶人庶士立一祀或立户或立灶饮食之事先自火化以来生民赖之祀之可也説者曰其神居人间伺察小过作谴告者又曰灶鬼以时録人功过上白于天当祀以祈福祥此仅出汉武帝时方士之言耳行之惑也苟行君子之道养老而慈幼寒同而饱均丧有哀祭有敬不忘礼以约己不忘乐以和心室闇不欺屋漏不愧虽嵗不一祀灶其诬我乎苟为小人之道尽反君子之行父子兄弟夫妇人执一爨以自糊口专利以饰诈崇奸而树非虽一嵗百祀灶其私我乎天至髙灶至下帝至尊严鬼至幽仄果能欺而告之是不忠也听而依之是不明也下不忠上不明又果何以为天帝乎
　　大儒评
　　世以孟轲氏荀卿子为大儒观其书不悖孔子之道非儒而何然李斯尝学于荀卿入秦干始皇帝并天下用为左丞相一旦诱诸生聚而坑之复下禁曰天下敢有藏百家语诣守尉烧之偶语诗书者弃市昔孔子之于弟子也自仲由冉求巳下皆言其可使之才及其仁则曰不知也斯闻孔子之道于荀卿位至丞相是行其道得其志者也反焚灭诗书坑杀儒士为不仁也甚矣不知不仁孰谓况贤知而传之以道是昧观听也虽斯具五刑而荀卿得称大儒乎吾以为不如孟轲
　　书李贺小传后
　　玉溪生传李贺字长吉常时旦日出游从小奚奴骑駏驉背一古破锦囊遇有所得即书投囊中暮归足成其文予为儿童时在溧阳闻白头书佐言孟东野贞元中以前秀才家贫受溧阳尉溧阳昔为平陵县南五里有投金濑濑南八里许道东有故平陵城周千余步基址坡陁裁高三四尺而草木势甚盛率多大栎合数夫抱丛篠防翳如坞如洞地洼下积水沮洳深处可活鱼鼈辈大抵幽邃岑寂气古澹可嘉除里民樵罩外无入者东野得之忘归或比日或间日乘驴领小吏径蓦投金渚一往至则防大栎隠丛篠坐于积水之傍苦吟到日西而还尔后衮衮去曹务多防废令季操卞急不佳东野之为立白上府请以假尉代东野分其俸以给之东野竟以穷去吾闻淫畋渔者谓之暴天物天物既不可暴又可抉擿刻削露其情状乎使自萌卵至于槁死不得隠伏天能不致罚耶长吉夭东野穷玉溪生官不挂朝籍而死正坐是哉正坐是哉
　　复友生论文书
　　辱示近年作者论文书二篇使仆是非得失于其间仆虽极顽防亦知惴息汗下见诋诃之甚难招祸患之甚易也况仆少不攻文章止读古圣人书诵其言思行其道而未得者也每涵咀义味独坐日昃案上有一杯藜羮如五鼎七牢馈于左右加之以撞金石万羽籥也未尝干有司对问希品第未尝歴王公丏贷饰车马故无用文处江湖间不过美泉石则记之耸节概则传之触离防则序之值巾罍则铭之简散【上声】澹诞无所讳避又安知文之是欤非欤生过听德我太甚苟黙黙不应非朋友切切偲偲之义也故扶病把笔一二论之曰我自小读六经孟轲扬雄之书颇有熟者求文之指趣规矩无出于此及子史则曰子近经经语古而微史近书书语直而浅所言子近经近何经史近书近何书书则记言之史也史近春秋春秋则记事之史也六籍中独诗书易象与鲁春秋经圣人之手耳礼乐二记虽载圣人之法近出二戴未能通一纯实故时有龃龉不安者盖汉代诸儒争撰而献之求购金耳记言记事参错前后曰经曰史未可定其体也案经解则悉谓之经区而别之则诗易为经书与春秋实史耳学者不当混而言之且经解之篇句名出于戴圣耳王辅嗣因之以易为经杜元凯因之以春秋为经孔子曰学诗乎学礼乎易之为书也原始要终知我以春秋罪我以春秋未尝称经称经非圣人防也盖出于周公諡法经纬天地曰文故也有经书必有纬书圣人既作经亦当作纬譬犹织也经而不纬可成幅乎纬者且非圣人之书则经亦后人名之耳非圣人之防明矣苟以六籍谓之经习而称之可也指司马迁班固之书谓之史何不思之甚乎六籍之内有经有史何必下及子长孟坚然后谓之史乎孔子曰吾犹及史之阙文也又曰质胜文则野文胜质则史又曰董狐古之良史也此则笔之曲直体之是非圣人悉论而辩之矣岂须班马而后言史哉以诗易为经以书春秋为史足矣无待于外也谓经语古而皆微则易曰履霜坚氷至初筮告再三渎渎则不告苦节不可贞之类果纯古而微乎谓史语直而浅则春秋书考仲子之宫初献六羽及齐师战于干时我师败绩辛巳有事于太庙仲子遂卒于垂壬午犹绎万入去籥之类果纯直而浅乎经不纯微史不纯浅又可见也文之不可立谕则曰春秋不当言无使滋蔓又云春秋举军旅防盟岂非叙事耶引左氏传语征左氏叙事悉谓之春秋可乎春秋大典也举凡例而褒贬之非周公之法所及者酌在夫子之心故游夏不能措一辞若区区于叙事则鲁国之史官耳孰谓之春秋哉前所谓自小读六经颇有熟者求文之防趣规矩不出于此妄矣又一篇云某文也某辞也文既与辞异是文优而辞劣耳易之系辞曰齐小大者存乎卦辩吉凶者存乎辞故卦有小大辞有险易又曰观其彖辞则思过半矣易之辞非文耶书载帝庸作歌皋陶赓歌又歌五子之歌皆辞也书之辞非文耶属辞比事春秋教也春秋之辞非文耶礼有朝聘之辞娶夫人之辞乐有登歌荐之辞礼乐之辞非文耶法言曰杨墨塞路孟子辞而辟之廓如也孟轲之辞非文耶太之辞也沈以穷乎下浮以际乎上扬雄之辞非文耶是知文者辞之总辞者文之用天之将丧斯文也天之未丧斯文也不当称辞吉人之辞寡不当称文文辞一也但所适有宜耳何异涂云云哉又曰声病之辞非文也夫声成文谓之音五音克谐然后中律度故舜典曰诗言志歌永言声依永律和声声之不和病也去其病则和和则动天地感鬼神反不得谓之文乎犹绘事组绣中有精觕耳大凡解人之説不敢避墉垣肤爪而自矜于堂奥心腑也要在引学者当知之事以明之而巳矣师道不行后生多泥于所习有陷而溺者力能援之可也如或不同请观过而后罚











　　甫里集巻十八
　　钦定四库全书
　　甫里集巻十九
　　唐　陆防　撰
　　杂著
　　象耕鸟耘辩
　　世谓舜之在下也田于歴山象为之耕鸟为之耘圣德感召也如是余曰斯异术也何圣德欤孔子叙书于舜曰濬哲文明圣德止于是而足矣何感召之云云乎然象耕鸟耘之説吾得于农家请试辩之吾观耕者行端而徐起墢欲深兽之形魁者无出于象行必端履必深法其端深故曰象耕耘者去莠举手务疾而畏晩鸟之啄食务疾而畏夺法其疾畏故曰鸟耘试禹之绩大成而后荐之于天其为端且深非得于象耕乎去四凶恐害于政其为疾且畏非得于鸟耘乎不然则雷泽之渔河濵之陶一无感召何也岂圣德有时而不德耶孟子曰尧舜与人同耳而好事者张以就其怪怪非圣人之意也吾病其书入异端敺之使合于道人其从我乎虽不从吾亦不能变其説
　　寒泉子对秦惠王
　　寒泉子【秦之处士】对秦惠王曰客有自赵来以约从连横事説大王者为谁惠王曰东周人苏秦也寒泉子曰书十上王不听有之乎曰然其道如何王耶伯耶曰黜其伯以跻王乎曰若然则何上书之烦而用之疎乎惠王曰醯鸡不能混雷霆婴儿不能抗乌获者响与力悬絶故也苏子诚辩安能以三寸舌谋山东诸侯使西面朝秦者乎寡人非不知不破一领甲不折一只矢之为利也顾其犹捕风耳诸侯不可以一非一朝也齐桓晋文之伯也始若胶附终若冰拆岂连鸡不能俱止于栖而巳哉寡人塞耳义弗闻也寒泉子曰不然夫齐荆三晋之人疾于兵久矣方城之金十九为兵一为镈铫董泽之蒲十九为榦一为箕棬父子兄弟之血前后溅野草齐魂为燕氛赵骨化魏土凄痛之声入金石出弦匏闻之者悄慼酸屑泣不自禁一旦有人谓曰朝与秦连横暮得帖帖安卧秦亦厌战虽鼓牙颊未能吞诸侯秦休而强吾亦勇而奋矣设有辩口奚能反覆乎大王不用秦诏一武士断其颈无令车轮辗阙下土使关东诸侯闻其言合从散横东向以倍秦大王出则夺气入则包羞及其殆也披土地以奉仇国独不念秦仲之业艰难乎春秋祀事何面目见宗庙惠王卒弗用寒泉子耕于鄙赵即封苏季子为武安君六国果拒秦秦闭关十五年
　　耒耜经【并序】
　　耒耜者古圣人之作也自乃粒以来至于今生民赖之有天下国家者去此无有也饱食安坐曽不求命称之义非杨子所谓如禽者耶余在田野间一日呼耕甿就而数其目恍若登农皇之庭受播种之法淳风泠泠耸竖毛髪然后知圣人之防趣朴乎其深哉孔子谓吾不如老农信也因书为耒耜经以备遗忘且无愧于食
　　经曰耒耜农之言也民之习通谓之犂冶金而为之者曰犂镜【本作镵】曰犂壁斵木而为之者曰犂底曰压镵曰策頟曰犂箭曰犂辕曰犂梢曰犂评【去声】曰犂建曰犂槃木与金凡十有一事耕之土曰墢墢犹块也起其墢者镵也覆其墢者壁也草之生必布于墢不覆之则无以絶其本根故镵引而居下壁偃而居上镵表上利壁形下圆负镵者曰底底初实于镵中工谓之鼈肉底之次曰压镵背有二孔系于压镵之两旁镵之次曰策頟言其可以扞其壁也皆貤然相载自策頟达于犂底纵而贯之曰箭前如桯而樛者曰辕后如柄而乔者曰梢辕有越加箭可弛张焉辕之上又有如槽形亦如箭焉刻为级前高而后卑所以进退曰评进之则箭下入土也浅以其上下类激射故曰箭以其浅深类可否故曰评评之上曲而衡之者曰建建捷也所以柅其辕与评无是则二物跃而出箭不能止横于辕之前末曰槃言可转也左右系以樫乎轭也辕之后末曰梢中在手所以执耕者也辕车之胷梢取舟之尾止乎此平镵长一尺四寸广六寸壁广长皆尺微椭【音堕】底长四尺广四寸评底过压镵二尺策减压镵四寸广狭与底同箭高三尺评尺有三寸槃増评尺七焉建雄称絶辕脩九尺梢得其半辕至梢中间掩四尺犂之终始丈有二耕而后有爬【去声】渠疎之义也散墢去芟者焉爬而后有礰【乎格】礋【宅】焉有磟碡【音鹿毒】焉自爬至礰礋皆有齿磟碡觚棱而巳咸以木为之坚而重者良江东之田器尽于是耒耜经终焉
　　冶家子言
　　武王既胜殷悬纣首有泣于白旗之下者有司责之其人曰吾冶家孙也数十年间载易其镕范矣今又将易之不知其所业故泣吾祖始铸田器嵗东作必大售殷赋重秉耒耜者一墢不敢起吾父易之为工器属宫室台榭侈其售益倍民凋力穷土木中辍吾易之以为兵器防诸侯伐殷师旅战阵兴其售又倍前也今周用钺斩独夫四海将奉文理吾之业必坏吾亡无日矣武王闻之惧于是包干戈劝农事冶家子复祖之旧
　　招野龙对
　　昔豢龙氏求龙之嗜欲幸而中焉得二龙而饮食之龙之于人固异类以其若巳之性也席其宫沼百川四溟之不足游甘其饮食洪流大鲸之不足味施施然扰于其爱弗去一旦值野龙奋然而招之曰尔奚为者茫洋乎天地之间寒而蛰旸而升能无劳乎诚从吾居而宴安乎野龙矫首而笑之曰若何龊龊乎如是耶赋吾之形冠角而被鳞赋吾之德泉潜而天飞赋吾之灵嘘云而乘风赋吾之职抑骄而泽枯观乎无极之外息乎大荒之墟穷端倪而尽变化其乐不至耶今尔苟容于蹄涔之间惟沙泥之是拘惟蛭螾之与徒牵乎嗜好以希饮食之余是同吾之形异吾之乐者也狎于人啗其利者扼其喉胾其肉可以立待吾方哀而援之以手又何诱吾纳之陷穽耶尔不免矣野龙行未几果为夏后氏之醢
　　説鳯尾诺
　　或问予曰鳯尾诺为何等物图耶书耶对曰予之所闻自晋讫于梁陈巳来藩邸之书也凡封子弟为王则开府辟僚属取当时士有学行才藻者中是选其所下书东宫则曰令上书则曰牋诸王下书则曰教上书则曰启应和文章则曰应令应教下其制一等故也其事行则曰诺犹汉天子肯臣下之奏曰可也鳯尾则所诺牋之文也綷防然防褷然织与绘莫的知既肯其行必有褒异之辞若今之批答案晋元帝为琅琊王时帝美其才令通习外事尝使批鳯尾诺南齐江夏王锋【降】高帝第十二子甚怜之年五嵗使学鳯尾诺下笔便工帝大悦以玉麒麟赐之余未见其出鳯尾牋当畨薄缕轻其制作精妙靡丽而非牢固者也殆将五百年必不能保而存之好事者或云识【音志】妄矣且传云仲尼在鲁与陈有问缶羊楛矢者皆知之及脩春秋则逺者畧近者详故曰立于定哀而指隠桓之日逺矣盖圣人作大典不可不慎则前所传亦妄矣予学圣人之文者求其诚而巳矣又安可诈别数百年前事自以为贤哉君子慎所传无易
　　禽暴
　　冬十月予视获于甫里旱苗离离年无以搘忧伤盈怀夜不能寐往往声类暴而疾至者一夕凡数四明日讯其甿曰凫鹥也其曹蔽天而下盖田所留之禾必竭穗而后去曰得无弋罗者捕而耗之耶对曰江之南不能弋罗常药而得之【上箆下西】涂枝丛植于陂一中千万胶而不飞是药也出于长沙豫章之涯行贾货错嵗售于射鸟儿盗兴巳来防冲塞江其谁敢商是药既絶群凫恣翔幸不充乎口腹反侵人之稻粱予曰嘻失驭之民化而为盗关梁急征商不得行使江湖小禽亦肆其暴以害民食古圣人敺害物之民出乎四裔矧害民之物乎俾生灵死乎饥吾不知安用驭者为
　　蟹志
　　蟹水族之微者其为虫也有籍见于礼经载于国语扬雄太辞晋春秋劝学等篇考于易象为介类与与鼈刚其外者皆干之属也周公所谓旁行者欤参于药録食疏蔓延乎小説其智则未闻也唯左氏纪其为灾子云讥其躁以为郭索后蚓而巳蟹始窟穴于沮洳中秋冬交必大出江东人云稻之登也率执一穗以朝其魁然后从其所之蚤夜觱沸指江而奔渔者纬萧承其流而障之曰蟹断【锻】断【短】其江之道焉尔然后扳援越轶遯而去者十六七既入于江则形质寖大于旧自江复趋于海如江之状渔者又断而求之其越轶遯去者又加多焉既入于海形质益大海人亦异其称谓矣呜呼穗而朝其魁不近于义耶舍沮洳而之江海自微而务着不近于智耶今之学者始得百家小説而不知孟轲荀扬氏之道或知之又不汲汲于圣人之言求大中之要何也百家小説沮洳也孟轲荀扬氏圣人之渎也六籍者圣人之海也苟不能舍沮洳而求渎由渎以至于海是人之智反出于水虫下能不悲夫吾是以志其蟹
　　记稻鼠
　　干符巳亥嵗震泽之东曰呉兴自三月不至于七月当时污坳沮洳者埃尘勃濯檝支派者入屝屦无所汗农民转逺流渐【平声】稻本昼夜如乳赤子欠欠然救渴不暇仅得葩拆穗结十无一二焉无何群鼠夜出齧而僵之信宿食殆尽虽庐守版击敺而骇之不能胜若宫督户责不食者有刑当是而赋索愈急棘械东榜棰木肌体者无壮老吾闻之于礼曰迎猫为食田鼠也是礼缺而不行久矣田鼠知之后欤物有时而暴欤政有贪而废欤国语曰呉稻蟹不遗种岂呉之土鼠与蟹更伺其事而效其力殱其民欤且魏风以硕鼠刺重敛斥其君也有鼠之名无鼠之实诗人犹曰逝将去汝适彼乐土况乎上捃其财而下啗其食率一民而当二鼠不流浪转徙聚而为盗何哉春秋螽蝝生大有年皆书是圣人于丰凶不隠之验也余学春秋又亲防其灾于是乎记
　　记锦裾【一作裙】
　　侍御史赵郡李君好事之士也因予话上元瓦棺寺有陈后主羊车一轮天后武氏罗裾佛旛皆组绣竒妙李君乃出古锦裾一条示余幅长四尺下广上狭下濶六寸上减下三寸半皆周尺如直其前则左有鹤二十势若飞起率曲折一胫口中衔莩葩辈右有一鹦鹉耸肩舒毛数与鹤相等二禽大小不类而又以花卉均布无余地界道四向五色间杂道上累细钿防缀其中微云璅结互以相带有若駮霞残虹流烟堕雾春草夹迳逺山截空坏墙古苔石秋水印丹浸【上声】漏蘂粉涂染縆【公曽切急也驶疾也或作恒】环佩云隠涯岸浓淡霏拂霭抑防密始如不可辩别及谛视之条段斩絶分画一一有去处非绣非绘缜致柔美又不可状也里用缯防下制线尚仍旧两旁皆解散盖拆灭零落仅存此故耳纵非齐梁物亦不下三百年矣昔时之工如此妙耶曳其裾者复何人焉因笔之为辞继于锦裾之后俾善诗者赋之
　　蠧化
　　橘之蠧大如小指首负特角身蹙蹙然类蝤蛴而青翳叶仰齧如饥蚕之速不相上下人或振触之辄奋角而怒气色桀骜一旦视之凝然弗食弗动明日复往则蜕为蝴蝶矣力力拘拘其翎未舒襜黑韝苍分朱间黄腹瑱而椭【堕】緌纎且长如醉方寤附枝不扬又明日往则倚薄风露攀縁草树耸空翅轻瞥然而去或隠蕙隙或留篁端翩旋轩虚飏曳粉拂甚可爱也须防犯蝥网而胶之引丝环纒牢若桎梏人虽甚怜不可解而纵矣噫秀其外类有文也嘿其中类有德也不朋而游类洁也无嗜而食类亷也向使前不知为橘之蠧后不见触蝥之网人谓之钧天帝居而来今复还矣天下大橘也名位大羽化也封畧大蕙篁也苟灭德忘公崇浮饰傲荣其外而枯其内害其本而窒其源得不为大蝥网而胶之乎观吾之蠧化者可以惕惕
　　杂説
　　先儒曰瞽瞍憎舜使涂廪浚井酖于觞酒欲从而杀之舜谋于二女二女教之以鸟工龙工药俗注豕而后免矣夫势之重壮夫不能不畏位之尊圣人不得不敬况舜壻于天子顽嚚嫚戾者独不畏之又从而杀之耶且尧之妻二女帅九子观舜之德舜反受教于女子其术怪且如是是不教人以孝道教人以术免也故尧使勗之非观德也何足以天下付
　　邰侯姜女之生子也始弃之命之曰弃宋芮司徒之生女也始弃之亦命之曰弃邰弃为稷官烝民赖之宋弃美而生佐几移乎宋国名之同也奚伤舜重瞳子项羽亦重曈子形之类也奚病择其道如何耳
　　季札以乐卜赵文子以诗卜襄仲归父以言语卜子游子夏以威仪卜沈尹戌以政卜孔成子以礼卜其应也如响无他图在精诚而巳不精诚者不能自卜况吉凶他人乎
　　传曰武王罢朝而袜系絶顾左右无可使结者卫褚师呼声子结袜而登席汉廷尉为王生结袜袜之有带其来尚矣今独亡之呜呼古之制亡者十九奚袜带之足云
　　柳下惠之妻诔其夫门人不能窜一字吕不韦作春秋秦人不敢损一字德与刑如何哉







　　甫里集巻十九
　　钦定四库全书
　　甫里集巻二十
　　附録
　　唐书隠逸列传【宋祈】
　　陆防字鲁望元方七世孙也父賔虞以文歴侍御史防少高放通六经大义尤明春秋举进士一不中往从湖州刺史张博歴苏湖二州辟以自佐尝至饶州三日无所诣刺史蔡京率官属就见之防不乐拂衣去居松江甫里多所论撰虽幽忧疾痛赀无十日计不少辍也文成窜稿箧中或歴年不省为好事者盗去得书熟诵乃録讐比勤勤朱黄不去手所藏虽少其精皆可传借人书篇袠坏舛必为辑褫刋正乐闻人学讲论不倦有田数百亩屋三十楹田苦下潦则与江通故常苦饥身畚锸茠刺无休时或讥其劳答曰尧舜霉瘠禹胼胝彼圣人也吾一褐衣敢不勤乎嗜茶置园顾渚山下嵗取租茶自判品第张又新为水説七种其二惠山泉三虎丘井六松江人助其好者虽百里为致之初病酒再朞乃已其后客至絜壶置杯不复饮不喜与俗流交虽造门不肯见不乘马升舟设篷席赍束书茶灶笔牀钓具往来时谓江湖散人或号天随子甫里先生自比涪翁渔父江上丈人后以高士召不至李蔚卢携素与善及当国召拜左拾遗诏方下防卒光化中韦庄表防及孟郊等十人皆赠右补阙陆氏在姑苏其门有巨石逺祖绩尝仕呉为郁林太守罢归无装舟轻不可越海取石为重人称其亷号郁林石世保其居云
　　甫里陆先生文集序【樊开】
　　唐贤陆防字鲁望三呉人也幼而聪悟通六籍尤长于春秋常体江谢赋事名振江右与顔荛皮日休罗隠呉融为友性高洁家贫亲老屈与张博为湖苏二郡佐尝至饶州三月无所诣刺史率官属就见之防不乐拂衣去居松江甫里多所论譔着呉兴实録四十巻松陵集十巻笠泽丛书八十余篇自谓江湖散人或号天随子甫里先生唐末以左拾遗授之诏下日疾终赠右补阙本朝宋景文公重修唐书仍列于隠逸传今蜀中惟松陵集盛行笠泽丛书未有是书家藏久矣愚谓置之箧笥以私一人之观览不若镂板而传诸好事庶斯文之不坠而鲁望之名复振亦儒者之用心也时圣宋元符庚辰嵗仲秋月郫人樊开题
　　后序【朱衮】
　　进退取舍君子之大节惟循于道而不悖然后无愧于圣人之门非明轻重之理知好恶之正者未有不为物所胜也天随子居衰乱之世仕不苟合家于松江躬劳苦甘淡薄而以读书考古为事所养者厚故其为文气完而志直言辩而意深一归于尊君爱民崇善沮恶兹非所谓循于道而不悖者耶世所传丛书多舛缪衮既至是邑想其遗风因求善本校证刋之于板俾览者非独玩其辞而巳矣于其志节将有取焉政和改元季夏四日毗陵朱衮记
　　二游诗序【皮日休】
　　呉之士有恩王府参军徐修矩者世守书万巻优游自适余假其书数千巻未一年悉偿夙志酣饫经史或日晏忘饮食次有前泾县尉任晦者其居有深林曲沼危亭幽砌余并次以见之或退公之暇必造以息焉林泉隠事恣用研咏大凡游于二君宅无浃旬之间因作诗以留赠目之曰二游兼寄鲁望
　　五贶诗序【皮日休】
　　毗陵处士魏君不琢气真而志放居毘陵凡二纪闭门穷学是乎里民不得以师之非乎里民不得以訾之用之不难进利之被人也舍之不难退辱非及巳也噫古君子处乎进退而全者由此道乎伯夷之隘柳下惠之不恭不能造于是也江南秋风时鲈肥而难钓菰脆而易挽不过乘短防【方言曰船短而深者谓之防音步】载一甔酒加以饮具由五泻泾入震泽穿松陵抵杭越耳日休尝闻道于不琢敢不求雅物成雅思乎于是买钓船一脩二丈濶三尺施篷以蔽烟谓之五泻舟天台杖一色黯而力遒谓之华顶杖有头山叠石砚一高不二寸其仞数百谓之太湖砚有桐庐养和一怪形拳局坐若变去谓之乌龙养和有南海鲎鱼殻樽一涩峯齾角内外黄谓之诃陵樽皆寄于不琢行以资云水之兴止以益琴籍之翫真古人之雅贶也因思乘苇之义不过于词遂为五篇目之曰五贶兼请鲁望同作
　　过张祜丹阳故居序【顔萱】
　　萱与故张处士祜世家通旧尚忆孩稚之嵗与伯氏尝承处士抚抱之仁目管辂为神童期孔融于伟器光隂徂谢二纪于兹适经其故居巳易他主访遗孤之所止则距故居之右二十余步荆榛之下荜门啓焉处士有四男一女男曰椿儿桂子椅儿杞儿问之三巳物故惟杞为遗孕与其女尚存欲揖杞与言则又求食于汝坟矣但有霜鬓而黄冠者杖策迎门乃昔时爱姬崔氏也与之话旧歴然可听嗟乎葛帔练裙兼非所有琴书图籍尽属他人又云横塘之西有故田数百亩力既贫窭十年不畊惟嵗赋万钱求免无所呜呼昔为穆生置醴郑公立乡者复何人哉因吟五十六字以闻好事者
　　三髙祠记【范成大】
　　乾道三年二月呉江县新作三髙祠成三髙者越上将军姓范氏是为鸱夷子皮晋大司马东曹掾姓张氏是为江东步兵唐右补阙姓陆氏是为甫里先生三君生不并世鸱夷子皮又尝一用人之国功大名显而去之季鹰鲁望萧然臞儒使有为于当年其所成就固不可隃度要皆以得道见微脱屣天刑清风峻节相望于松江太湖之上故天下同高之而邑人独私得奉尝以夸于四方曰此吾东家某云尔邑大夫赵伯虚以故祠逼陋将改作乡老王份献其地雪滩乃筑堂于上告迁而奠焉且属石湖范成大为之辞噫不有君子其能国乎今乃自放寂寞之濵掉头而弗顾人又从而以为髙此岂盛际之所愿哉后之人髙三君之风而迹其所以去为世道计者可以惧矣至于豪杰之士或肆志乎轩冕宴安留连卒悔于后者亦将有感于斯堂而成大何足以述之然屈平既从彭咸而丛桂之犹招隠士疑若幽处林薄不死而仙况如三君蝉蜕溷浊得全于天者尝试倚楹而望水光浮空云日下上风颿烟篷飘忽晦明意必往来其间成大亦何足以见之姑效小山作歌三章以招焉遂从而歌之曰若有人兮扁舟抚湖海兮逺游众芳媚兮高丘忽独君兮不可留长风积兮浪波白荡揺空明兮南极一色镜万里兮鞭鱼龙列星剡剡兮其下孤篷眇顾怀兮斯路与凉月兮入沧浦战争蜗角兮昨梦一笑水云得意兮垂虹可以檥櫂仙之人兮寿无期乐哉垂虹兮去复来载歌曰若有人兮横大江秋风起兮归故乡鸿防飞兮白鸥舞呉波鳞鳞兮而在下嗟人胡为兮天地四方美无度兮吾之玉鲙脩鲈兮雪霏登菰莼兮芼之水仙缤兮胥命君可望兮不可追頫倒景兮挥碧寥娭宴息兮江之皋菉苹堂兮庑杜若一杯之酒兮我为君酌又歌曰若有人兮北江之渚披云而晞兮颒烟雨菊莎兮杞棘嵗晩兮何以续君食偭五鼎兮腥腐羞三泉兮终古千秋风露兮归来故墟月明无人兮苍石与语牛宫洳兮生蒲荷潮西东兮下田一波访南泾兮隣曲山川良是兮丘垅多稼九畹兮今其刈聊春容兮兹里是嵗六月既望书遗邑人使习以侑祠伯虚请遂以为记淳熙六年八月邑长陈翥増葺祠亭重刻石
　　甫里先生碑铭【胡宿】
　　君子之无所失道与世而隆汚圣人之不滞于物因时而迁徙达则奋庸而兼济否则怀黙而独善尧舜许由昔贤标一揆之论禹稷顔子先民有同道之説继世而作易地则然自风流之聿頽固灵光之不属中古以降作者寔繁旧史所存孤风可见咸能自洁身累脱去世纷耕岩石以相髙蹈山林而不返语其玉立之节姑得而云体其道胜之韵盖亦有几若乃揖纷乱而高谢标耿介而长往渔钓一壑寄傲无何之乡鼓吹六经图芳不朽之事非夫高雅淑灵粹温简正畴可以议夫是矣先生姓陆氏讳防字鲁望笠泽之幽居者也吐崇岳之符倬生民之俊温其如玉而不加雕琢渊乎似道而无所澄挠神茂初学声冠当世属土行摽季天宇绎骚俎豆委而不收干戈寻而未巳先生叹深鳯鸟志剧鸿防刻蜜函谷之关鼓枻沧浪之水弃去骄君之饵谢絶畏友之方于是上防稽探禹穴由临安访仙室归长洲茂苑之下乐松江甫里之胜乃叹曰时无明主安能宗予施于有政是亦为政退而赋考槃之诗且有终焉之计薙草开径为临江之居翦茅作堂仿在邹之宅南直弁峰之色西带重湖之光孤云无心白鸟可狎道素自处物累不婴好事之流或载酒而相访雅游之子时欵关而请见户外之屦常满席间之丈屡啓稻田一廛嵗供薪水之费鱼陂数顷日充庖脍之事至若金枢之月净夜赤城之霞啓旦花濑不逺苹风甚快先生则必饬軥牛之衣戒白鹄之舫招来僧社之旧申明朋簪之盍泛览节物从容谈宴笔牀砚格静置于左右琴歌酒赋相继以昼夜击铜鉢以赋诗指石鼎以聨句青谿之曲亦复何穷白雪之唱其和益寡飘然声利之表自适仁智之乐真所谓风尘之外物天地之逸民者也加以癖好聚书本皆有副得以传写则乌襴不计其费躬加校正则鸡距未尝去手亡一簪而不戚以百城而有喜虽张华海内之秘班游禁中之副无以过也由是富拥多文优入圣域防六经之眇论泛九家之清流摘发异文多黄香之不见沈研精义皆郭璞之未详此又稽古之宗师博物之渊薮也若夫言不诡圣志在拂世英辞辟杨朱之尘高论攻墨翟之守润色夫子之际焕乎有章潜心大业之中卓然不类斯又三代之遗英万世之先觉也自顷元和而下风什陵丧多哇之响甚喧大雅之作几坠先生收五际之长波驾四始之高蹈综制万变入道奥而惟深刻雕众形等天机之不宰微言之绪既续正始之音复闻时皮公日休以高文大笔为世元儒先生幅巾过从一面如旧相与文酒之间坐忘形骸之外凡所赓唱溢于几箧莫不研几深以绎志叨虚寂以成韵天才艶发缛体交变褭蹄之性百炼而不耗大韶之音九变而弥雅居然嗣响蔚于中兴其命世杰出之雄乎昔子山觏闵辞多主于悲哀韩非遭乱书颇露于孤愤屈平怨刺托方物以寄怀虞卿穷愁慨诗书而见志何自待之未厚将不遇之所兴切况渊高曽未彷佛密而不嗟乎西郊之云瑞非其时巳哉东鲁之兽至于青编纪素尚之节镂版昭炳蔚之辞虽与日月争光金石共尽可也宿仰企风微积有年籥经涂所出旧址存焉岿然灵光鞠为茂草憝交照之不接悼园秀之无文亦由歴高唐者想绵驹之讴过夷门者感侯生之事蹈扬盛德其庶几乎铭曰
　　仰以观文少微之位含德葆光沦精毓粹猗欤先生钟厥灵气郁哉懿文倬然上智五代寻戈三灵塞雾鹤在卫轩豺盈汉路衰鳯成歌防鸿曷慕长洲苑下松陵水边内乐名教中有圣贤拥书万巻掞藻千篇江山岂助造化无权名理之言有补于世清尚之风未坠于地壤树俄空垅书不至清晖助邈幽灵潜翳鞠草寔繁柅车増欷讲树已凋琴堂久坠茫茫太素英魂兮何归杳杳终古香名兮独飞
　　【按此碑叶茵失入严氏始増而姑苏志云碑今亡盖碑虽亡而文则未尝亡也后弹鸭事中呉纪闻所载防有不同】
　　杨文公谈苑
　　唐陆防善为赋絶妙人有收得赋材皆缀缉属对差次比儗凡数首有题而未就盖其构思用功之非浅相传防多智数狡狯居笠泽有内养自长安使杭州舟出舍下小童奴以小舟驱群鸭出内养弹其一緑头雄鸭折颈防遽从舍出大呼云此緑鸭有异善人言适将献状本州贡天子今持此死鸭以诣官自言耳内养少长宫禁不知外事信然甚惊骇厚以金帛遗之防乃止因徐问蒙曰此鸭何言蒙曰常自呼其名巧捷多类此
　　茵尝观其传诵其文矣蒙字鲁望居甫里着呉兴实録四十巻松陵集十巻笠泽丛书四巻以高士召不至躬自畚锸品茶评水不与流俗交升舟则篷席束书笔牀钓具往来江湖间谓江湖散人或号天随子甫里先生自比涪翁渔父江上丈人清风素节凛凛千古因疑谈苑所传之过况茵所居视甫里无一舍逺其地荒僻渺在松江之东去驿程犹有数十里使者无由过之自武宗暨昭宗凡六十三载未尝遣内养使杭州揆之地理考之唐纪信其为诬岂谈苑别有所据云
　　甫里先生吾邦先贤也出处大节巳见本传独著述散漫未有善本今传于世者笠泽丛书松陵集以篇计之仅四百八十一茵居其乡诵其文且和其絶句百八十余首遂于文籍中裒集得一百七十一篇合丛书松陵集计六百五十二篇凡可助此书以流行者聚于巻末名曰附録总为二十巻刋置义庄以广观览其间字画疑者存之舛譌者是正之文有遗逸者行且増补之庶可酬先生泉下之望亦可见茵景慕先哲之意云宝祐五年闰月上巳日叶茵谨识
　　呉郡志【范成大】
　　咸通中崔璞守呉郡皮日休为部从事与处士陆防为文防之友风雨晦防蓬蒿翳荟未尝不作诗璞间为诗亦令两人属和呉中名士亦多与焉一年间所作盈积防裒为十通日休名之曰松陵集
　　姑苏志【王鏊等修】
　　陆鲁望宅在临顿桥皮日休云不出郛郭旷若郊墅鲁望幽居赋云陆子居全呉东距长洲故苑一里又云地接虎丘门临鹤市又有别墅在甫里鲁望躬耕于此有地数亩有屋三十楹有田竒四百亩其居后为白莲花寺建祠堂塑像咸淳中有盛氏子醉仆其像于水腹中皆平生诗文亲稿
　　又云陆防墓在甫里傍有白莲寺
　　【注】摭言云防中和初卒给事顔荛志墓呉融为祭文千余言有曰触即碎潭下月拭即灭玉上尘又有胡宿所撰碑今亡
　　又云唐甫里先生祠祀唐处士陆鲁望也在长洲县东五十里甫里白莲寺即其故宅或云卒后就葬其傍庙食于此嘉定十七年钱塘龚时俌别建祠于左元至正间县尹马玉麟重建
　　【注】齐东埜语云白莲寺鲁望祠堂其像设皆当时物咸淳中有盛氏子醉仆其像于水满腹皆平生诗文稿也知府倪普置盛罪更为塑像其腹稿不复得矣



　　甫里集巻二十
