　　御制题宋版千家注杜工部诗史
　　昌黎只许仲尼师吾亦云然于杜诗注萃千家谓多彼品髙万古孰同其一生惟是忠孝耳小徳何妨出入之秋兴八章重背读又同此老坐移时












　　御制读杜甫北征诗因题
　　予于甫也诗无间独致疑焉是北征元礼乗危谓忠义昌黎志栁岂虚评
　　昌黎作栁宗元墓志铭言友道甚厚而恶夫临利害反眼不相识落陷穽反挤之又下石焉者夫友尚不可而况其君父乎若元礼之事是即昌黎所恶者而谓之忠义可乎使元礼果忠义耶当效朱云之请剑或如辛庆忌之免冠于禄山未反之前请诛太真是诚所谓忠义矣长安既陷天子防尘乃乗其危而逼太真以死试思其时肃宗继位灵武即国已活虽太真不死岂能复为害于唐之宗社乎且唐之宗社所以危在元宗承平时不勤国政而宠太真彼时不请诛之以致流离播迁则巳迟矣元礼固逆臣不足论独惜甫一生始终托忠义于诗而有此论未免以辞害意亦责贤者备之义耳

　　钦定四库全书　　　　　　集部二
　　集千家注杜工部诗集　　　别集类一【唐】
　　提要
　　【臣】等谨案集千家注杜工部诗集二十巻不着编辑人名氏前有王洙王安石胡宗愈蔡梦弼四序所采不满百家而题曰千家葢务夸摭拾之富如魏仲举韩柳集注亦虚称五百家也其句下篇末诸评悉刘辰翁之语朱彞尊谓梦弼所编入然梦弼所撰本名草堂诗笺其自序内标识注例甚详与此本不合宋荦谓杜诗评防自刘辰翁始刘本无注元大徳间有髙初芳者删存诸注以刘评附之此本疑即楚芳编也辰翁评所见至浅其标举尖新字句殆于竟陵之先声王士祯乃比之郭象注庄殆未为笃论至编中所集诸家之注真赝错杂亦多为后来所抨弹然宋以来注杜诸家鲜有専本传世遗文绪纶颇赖此书以存其荜路蓝缕之功亦未可尽废也乾隆四十六年四月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】陆　费　墀











　　集千家注杜工部诗集序
　　序曰杜甫字子美襄阳人徙河南巩县曾祖依艺巩令祖审言膳部员外郎父闲奉天令甫少不羁天寳中献三赋召试文章授河西尉辞不行改右衞率府胄曹天寳末以家避乱鄜独转陷贼中至徳二载窜归凤翔谒肃宗授左拾遗诏许至鄜迎家明年收京扈从还长安房琯罢相甫上防论琯有才不宜废免肃宗怒贬琯邠州刺史出甫为华州司功属关辅饥乱弃官之秦州又居成都同谷自负薪采梠餔糒不给遂入蜀卜居成都浣花里复适东川久之召补京兆府功曹以道阻不赴欲如荆楚上元二年闻严武镇成都自阆挈家往焉武归朝廷甫浮游左蜀诸郡往来非一武再镇两川奏为节度防谋检校工部员外郎赐绯衣永泰元年夏武卒郭英乂代武崔旴杀英乂杨子琳栢贞节举兵攻旴蜀大乱甫逃至梓州乱定归成都无所依乃泛江游嘉戎次云安移防州大厯三年春下峡至荆南又次公安入湖南泝沿湘流游衡山寓居耒阳尝至岳庙阻暴水旬日不得食耒阳聂令知之自具舟迎还五年夏一夕醉饱卒年五十九观甫诗与唐实録犹概见事迹比新书列传彼为踳驳【传云召试京兆兵曹而集冇官定后戏赠诗注云初受河西尉辞改右衞率府胄曹传云遁赴河西谒肃宗于彭原而集冇喜达行在诗注云自京窜至鳯翔传云严武卒乃游东蜀依髙适既至而适卒按适自东川入朝拜散骑常侍乃卒又集有忠州闻髙常侍亡诗传云扁舟下峡未维舟而江陵乱乃游襄衡而集有居江陵及公安诗至多传云甫永泰二年卒而集有大厯五年正月追酬髙蜀州寄诗及别题大厯年者数篇须溪先生云甫诗最可考而旧史疏畧至此他不可考奈何】甫集初六十巻今秘府旧藏通人家所有称大小集者皆亡逸之余人自编摭非当时第叙矣搜裒中外书凡九十九巻【古本二巻蜀本二十巻集畧十五巻樊晃序小集六巻孙光宪序二十巻郑文寳序少陵集二十巻别题小集二巻孙仅二巻杂编三巻】除其重复定取千四百有五篇凡古诗三百九十有九近体千有六起太平时终湖南所作视居行之次与嵗时为先后分十八巻又别録赋笔杂著二十九篇为二巻合二十巻意兹未可谓尽他日有得尚图益诸寳元二年十月翰林学士兵部郎中知制诰史馆修撰王洙原叔记
　　序曰予考古之诗尤爱杜甫氏作者其辞所从出一莫知穷极而病未能学也世所传已多计尚有遗落思得其完而观之每一篇出自然人知非人之所能为而为之者惟其甫也辄能辨之予之令鄞客有授予古之诗世所不传者二百余篇观之予知非人之所能为而为之实甫者其文与意之着也然甫之诗其完见于今者自予得之世之学者至乎甫而后为诗不能至要之不知诗焉尔呜呼诗其难惟有甫哉自洗兵马下序而次之以示知甫者且用自发焉皇祐壬辰五月日临川王安石序
　　序曰草堂先生谓子美也草堂子美之故居因其所居而号之曰草堂先生先生自同谷入蜀遂卜成都浣花江上万里桥之西为草堂以居焉唐之史记前后抵牾先生至成都之年月不可考其后先生寄题草堂云经营上元始断手寳应年然则先生之来成都殆上元之初乎严武入朝先生送武至巴西遂如梓州蜀乱乃之阆州将游荆楚防武再镇两川先生乃自阆州挈妻子归草堂武辟先生为防谋武卒蜀又乱先生去之东川移居防州遂下荆渚泝沅湘上衡山卒于耒阳先生以诗鸣于唐凡出处去就动息劳佚悲懽忧乐忠愤感激好贤恶恶一见于诗读之可以知其世学士大夫谓之诗史其所游厯好事者随处刻其诗于石及至成都则阙然先生之故居松竹荒凉略不可记今丞相吕公来镇成都复作草堂于先生之旧址绘先生之像于其上宗愈假符于此乃録先生之诗刻石置于草堂之壁间先生虽去此而其诗之意有在于是者亦附其后庶几好事者于以考先生去来之迹云元祐庚午资政殿学士中大夫知成都军府事胡宗愈序
　　少陵先生博极羣书驰骋今古周行万里观览讴謡发为歌诗奋乎国风雅颂不作之后比兴相侔哀乐交贯揄扬叙述妙达乎真机美刺箴规该具乎众体自唐迄今余五百年为诗学之宗师家传而人诵之故元微之志其墓曰诗人以来未有如子美者信斯言矣况我国家祖宗肇造以来设科取士词赋之余继之以诗诗之命题主司多取是诗惜乎世本讹舛训释纰缪有识恨焉梦弼因博求唐宋诸本杜诗十门聚而阅之重复防校仍用嘉兴鲁氏编次先生作诗嵗月之先后以为定本每于逐句本文之下先正其字之异同次审其音之反切方作诗之义以释之复引经子史传记以证其用事之所从出离为若干巻目曰草堂诗笺凡校雠之例题曰樊者唐润州外史樊冕小集本也题曰晋者晋开运二年官书本也曰欧者欧阳永叔本也曰宋者宋子京本也王者乃介甫也苏者乃子瞻也陈者乃无已也黄者乃鲁直也刋云一作某字者系王原叔张文潜蔡君谟晁以道及唐之顾陶本也又如宋次道崔徳符鲍钦止暨太原王禹玉王深父薛梦符薛苍舒蔡天啓蔡致逺蔡伯世皆为义説其次如徐居仁谢任伯吕祖谦髙元之暨天水赵子栎赵次翁杜脩可杜立之师古师民瞻亦为训解复防以蜀石碑诸儒之定本各因其实以条纪之至于旧徳硕儒间有一二説者亦两存之以俟博识之决择是集之行俾得之者手披目览口诵心维不劳思索而昭然义见更无纤毫凝滞如亲聆少陵之謦欬而熟覩其眉宇岂不快哉大宋嘉泰天开甲子正月谷旦建安三峯东塾蔡梦弼傅卿谨识









　　钦定四库全书
　　集千家注杜工部诗集巻一
　　游龙门奉先寺【鲁訔曰龙门在东都河南县地志云阙塞山一名伊阙而俗名龙门黄鹤曰唐志河南自龙门山东扺天津有伊水然后汉志唐志俱云冯翊有龙门山按冯翊与河中府爲隣而河中有龙门县又有龙门山志云即导河至龙门之地上记云梁山北有龙门并在河中之境故河中有龙门闗龙门仓九域志云河南县有龙门镇又有阙塞山云即龙门薛仁贵传云绛州龙门人则绛州亦有龙门公自秦赴同谷道经龙门镇则秦成间又有龙门甞考绛至河中不满三百里冯翊至河中不满百里两地相接按地理河南即春秋时属魏地后魏兼置雍州乃属秦州宜此山之跨数郡是诗乃公开元二十四年后游东都作】
　　已从招提游更宿招提境隂壑生灵籁月林散清影天阙象纬逼云卧衣裳冷【卧字可虚可实用天阙语浑若天阅天阔岂不牵强耶】欲觉闻晨钟令人发深省【师古曰释书招提菩萨皆古佛号故寺谓之招提或名伽蓝或名道场其实一也灵籁即风也犹雨曰灵雨蔡梦弼曰本一作虚籁蔡绦西清诗话荆公云天阙当作天阅对云卧爲亲切韦述东都记龙门号防阙以与大内对峙若天阙焉此龙门诗也用阙字无疑】
　　赠李白【梦弼曰时李白将爲梁宋之游鹤曰诗云李侯金闺彦亦有梁宋游当是开元二十四年下考功第后逰齐赵时作按公壮游诗云放荡齐赵间裘马颇清狂快意八九年西归到咸阳则归京师在天寳四五载而李白传云天寳初已到剡中则此诗当在于开元二十四五载作盖公诗云二年客东都又有梁宋游殆是初游齐赵时梁权道编在十二载非】
　　二年客东都所厯厌机巧野人对羶腥蔬食常不饱岂无青精饭使我顔色好苦乏大药资山林迹如扫李侯金闺彦脱身事幽讨亦有梁宋游方期拾瑶草【野人所喜者蔬食第对羶腥故思青精饭耳使有大药资隐山林絶人迹岂愿见此机巧者乎旧解屑屑难合此其至浅者王彦辅曰东都洛阳也学林新编云陶隠居登真诀有干石青精防饭防音迅谓餐也其法即南烛草木浸米蒸饭曝干其色青如珠食之延年此子美所谓青精饭也杜修可曰丹书抱阳山人药证曰夫大药者须链沙中汞能取铅底金黄芽爲根蔕水火链功深王洙曰江文通别赋金闺之诸彦注金闺金马门也鲍彪曰白甞供奉翰林故云赵次公曰梁谓汴州今之东京宋谓宋州今之南京也山海经始瑶之山帝女死焉化爲瑶草江文通别赋云惜瑶草之徒芳师曰瑶草乃瑚树之类仙家用以合丹药服饵】
　　望岳
　　岱宗夫如何齐鲁青未了【望岳而言即齐鲁青未了五字雄盖一世○青未了语好夫字谁何跌荡非凑句也齐鲁跋渉广】造化钟神秀隂阳割昬晓荡胷生曽云【对下句苦○荡胷语不必可解登髙意豁自见其趣】决眦入归鸟防当凌絶顶一览众山小【郑昻曰岱宗泰山也今属兖州升中告代于此是山爲五岳之长故曰岱宗赵曰隂阳割昬晓如史记言昆仑日月所相避隠其光明也割者分也洙曰张衡南都赋涓水荡其胷郑曰荡他浪切师曰曽与层通赵曰眦目睫也音墙细切司马相如赋弓不虚发中必决眦此借用其字】
　　刘九法曹郑瑕丘石门宴集【鹤曰按唐志瑕丘县本鲁负瑕邑属兖州石门属齐州】
　　秋水清无底萧然浄客心掾曹乘逸兴鞍马到荒林能吏逢聨璧华筵直一金晚来横吹好下亦龙吟【无可取○洙曰汉制以曹官爲掾如屋之椽也言其有所负荷晋潘岳夏侯湛美容观毎同行人谓之连璧张咏曰史记注古人以一镒爲一金一镒三十两也沈括曰汉书班超传注胡乐有横吹之名洙曰马融长笛赋近世双笛从起人截竹未及已龙鸣水中不见已截竹吹之声相似】
　　与李十二白同防范十隠居
　　李侯有佳句往往似隂铿余亦东蒙客怜君如弟兄醉眠秋共被携手日同行更想幽期处还防北郭生入门髙兴发【下注脚不得终待亲见自喻耳】侍立小童清落景闻寒杵屯云对古城向来吟橘颂谁欲讨蒪羮【谁恐是惟字】不愿论簪笏悠悠沧海情【洙曰陈书隂铿字子坚善五言诗爲当时所重赵曰东蒙山在兖州洙曰后汉姜肱兄弟同被而寝赵曰北郭生指言范十隠居修可曰楚词有橘颂赵曰晋张翰在齐王冏府见秋风起思呉中菰菜蒪羮鲈鱼鲙遂命驾而归】
　　题张氏隠居二首【鹤曰按旧唐书李白传云少与鲁中诸生张叔明等隠于徂徕山号爲竹溪六逸又子美杂说云鲁有张叔卿意叔明叔卿止是一人卿与明有一误耳不然亦兄弟也是诗题张氏隠居岂其人欤诗中不贪逺害之句与白传及杂説颇相合】
　　春山无伴独相求伐木丁丁山更幽涧道余寒厯氷雪石门斜日到林丘不贪夜识金银气逺害朝看麋鹿游乗兴杳然迷出处对君疑是泛虚舟【鹤曰石门见前注洙曰史天官书败军败国之墟下积金寳上皆有气今诗意谓不贪故夜识其气也师曰虚舟喻虚已以游世洙曰庄子方舟而济于河有虚船来触舟虽有褊心之人不怒人能虚已以游世其孰能害之】
　　之子时相见邀人晩兴留济潭鳣发发春草鹿呦呦杜酒偏劳劝张梨不外求前村山路险归醉每无愁【洙曰济应作霁杜康善造酒潘岳间居赋张公大谷之梨】
　　赠李白
　　秋来相顾尚飘蓬未就丹砂愧葛洪痛饮狂歌空度日飞扬跋扈爲谁雄【飞扬跋扈亦谓太白耳正是妙意旧注以爲禄山且没交渉○赵曰晋书葛洪字稚川闻交趾出丹砂求爲勾漏令比史齐髙祖谓世子曰侯景専制河南十四年常有飞扬跋扈之志】
　　登兖州城楼
　　东郡趋庭日南楼纵目初浮云连海岱平野入青徐【俯仰涵盖语何地无之】孤嶂秦碑在荒城鲁殿余从来多古意临眺独踌躇【洙曰兖州汉之东郡梦弼曰公父闲甞爲兖州司马公时省侍之故云趋庭是时张玠亦客兖州有分好玠子乃建封也王禹偁曰海岱东海泰山也青徐二州也皆与兖相接洙曰史记始皇东行郡县上邹峄山刻石颂功徳李斯作文唐志兖州鲁郡也王文考鲁灵光殿赋序鲁灵光殿者汉恭王余所立也遭汉中微自西京未央建章之殿悉见隳壊而灵光岿然独存】
　　对雨书懐走邀许主簿【鹤曰兖州任城县是也】
　　东岳云峯起溶溶满大虚震雷翻幕燕骤雨落河鱼座对贤人酒门听长者车相邀愧泥泞骑马到阶除【洙曰左传季札曰夫子之在此也犹燕之巢于幕上魏略魏太祖时禁酒人窃饮之故难言酒以清者爲圣人浊者爲贤人汉书陈平家以席爲门门外多长者车辙】
　　已上人茅斋【欧阳公曰僧齐已也善吟诗知名于唐】
　　已公茅屋下可以赋新诗枕簟入林僻茶瓜留客迟江莲摇白羽天棘蔓青丝空忝许询辈难酬支遁词【洙曰白羽谓扇也学林新编云天棘蔓青丝盖天门冬亦名天棘其苗蔓生好纒竹木上叶细如青丝寺院庭槛中多植之可观后人改蔓字爲梦又释天棘爲栁皆非也赵曰欧阳公善本梦作蔓字梦弼曰博物志抱朴子皆言天门冬一名颠棘盖颠天声相近也赵曰晋支遁字道林讲维摩经许询常设问难】
　　房兵曹胡马
　　胡马大宛名锋棱瘦骨成竹批双耳峻风入四蹄轻所向无空濶眞堪托死生【彷佛老成亦无黄亦无牝牡】骁腾有如此万里可横行【洙曰汉伐大宛获汗血马作西极天马之歌郑曰宛于爰切批篇迷切赵曰相马经耳欲锐而小如削筒洙曰顔延年赭白马赋品艺骁腾】
　　画鹰
　　素练风霜起【素綀如霜谓未画时绢色耳注误】苍鹰画作殊防身思狡兎侧目似愁胡【以碧眼言之】绦镟光堪摘轩楹势可呼何当击凡鸟毛血洒平芜【郑曰荀勇切洙曰防身犹竦身也隋魏彦深鹰赋立如植木望似愁胡郑曰绦他刀切编丝绳也镟徐钏切圆辘轳也黄山谷曰势可呼谓可呼以猎也】
　　临邑舎弟书至苦雨黄河泛溢隄防之患簿领所忧因寄此诗用寛其意【鹤曰按唐地理志临邑县属齐州河南道又按五行志开元二十九年七月伊洛及支川皆溢是秋河南河北二十四郡水】
　　二仪积风雨百谷漏波涛【大家数语○漏字好】闻道洪河坼遥连沧海髙职司忧悄悄郡国诉嗷嗷舎弟卑栖邑防川领簿曹尺书前日至版筑不时操难假鼋鼍力空瞻乌鹊毛燕南吹畎亩济上没蓬蒿螺蚌满近郭蛟螭乗九臯徐闗深水府碣石小秋毫白屋留孤树青天失万艘【随事有气无不可冩】吾衰同泛梗利渉想蟠桃倚頼天涯钓犹能掣巨鼇【洙曰汉书考城令王涣谓主簿仇览曰枳棘非鸾鳯所栖赵曰汲冢纪年周穆王东至九江以鼋鼍爲桥梁洙曰淮南子乌鹊填河成桥鹤曰齐地纪云渤海东有碣石徐闗亦齐地也洙曰山海经东海度索山有大桃屈盘三千里名曰蟠桃列子龙伯之国有大人钓而连六鼇】
　　冬日有懐李白
　　寂寞书斋里终朝独尔思更寻嘉树传不忘角弓诗【此与出处别谓他种树爲隠者之计我之不忘如角弓以其诗故也】防褐风霜入还丹日月迟未因乘兴去空有鹿门期【洙曰左传昭公二年晋侯使韩宣子来聘公享之韩子赋角弓既享宴于季氏有嘉树焉宣子誉之武子曰宿敢不封殖此树以无忘角弓遂赋甘棠汉书贡禹防褐不完注云防者谓僮竖所着布长襦也褐毛布也郑曰裋臣庾切褐胡葛切师曰还丹九转丹也九遍循环然后成就洙曰晋王子猷雪夜乗兴访戴安道后汉厐徳公携妻子登鹿门山因采药不返】
　　龙门【鹤曰龙门在河南此诗云往来时屡改当是天寳初作○天寳初东都作】
　　龙门横野断驿树出城来气色皇居近金银佛寺开【公自注山有佛寺金碧照耀最爲胜防】往来时屡改川陆日悠哉相阅征途上生涯尽几回【曾南丰曰皇居谓洛邑也洪觉范曰佛地有金色世界银色世界】天寳初南曹小司冦舅于我太夫人堂下累土爲山一匮盈尺以代彼朽木承诸焚香瓷瓯瓯甚安矣旁植慈竹盖兹数峯嵚岑婵娟宛有尘外数致乃不知兴之所至而作是诗【鹤曰按唐志吏部员外郎二人一人判南曹爲尚书侍郎之贰盖在选曹之南故谓之南曹今题曰南曹小司冦则小司冦爲刑部侍郎而唐未闻以侍郎判南曹岂郎亦得称爲小司冦耶太夫人乃公之祖母卢氏按年谱天寳三载卢氏卒】
　　一匮功盈尺三峯意出羣望中疑在野幽处欲生云慈竹春隂覆香炉晓势分惟南将献寿佳气日氤氲【洙曰书爲山九仞功亏一匮匮土笼也师曰陆玑草木疏南方生子母竹今慈竹是也又谓孝竹述异记汉章帝三年子母竹生白虎殿前时谓之孝竹羣臣作孝竹颂洙曰诗如南山之寿】
　　春日懐李白【鹤曰按旧史李白天寳初客游防稽与呉筠隠于剡中今公诗有江东之句盖其时也】
　　白也诗无敌飘然思不羣清新庾开府俊逸鲍参军渭北春天树江东日暮云何时一樽酒重与细论文【郑曰庾信字子山在周爲车骑将军开府洙曰鲍照字明逺爲宋临海王参军遯斋间览云或问王荆公云编四家诗以子美爲第一太白爲第四岂白之才格词致不逮子美耶公曰白之歌诗豪放飘逸人固莫及然其格止于此而已不知变也至于子美则悲懽穷泰发敛抑扬疾徐纵横无施不可故其诗有平淡简易者有绮丽精确者有严重威武若三军之帅者有奋迅驰骤若泛驾之马者有淡泊闲静若山谷隠士者有风流醖借若贵介公子者盖其诗绪宻而思深观者茍不能臻其阃奥未易识其妙处夫岂浅近者所能窥哉此子美之所以光掩前人而后来无继也元稹以为兼人所独専斯言信矣或者又曰评诗者谓子美期白太反爲白所诮公曰不然子美赠白诗则曰清新庾开府俊逸鲍参军但比之庾信鲍照而已又曰李侯有佳句往往似隂铿铿之诗又在鲍庾下矣李泰伯云渭北子美所居江东白之所在也】
　　李监宅二首【赵曰按灵怪録李令问开元中爲秘书监好美服珍馔以奢闻于天下有炙驴罂鵞之属惨毒取味今诗有异味重之句岂令问乎】
　　尚觉王孙贵豪家意颇浓屏开金孔雀褥隠绣芙蓉且食双鱼美谁看异味重门防多喜色女婿近乘龙【洙曰唐髙祖皇后窦氏父毅仕周尚武帝姊襄阳公主毅曰此女有竒相何可妄与人画二孔雀屏间请昏者射二矢隂约中目则许之阅数十皆不合高祖最后射中各一目遂归于帝师曰隠如隠几之隠黄希曰异味字见左传薛梦符曰楚国先贤传孙隽李元礼俱娶太尉桓焉之女时人谓桓叔元两女俱乗龙言得婿如龙也】华馆春风起髙城烟雾开杂花分户映娇燕入檐回【防缀纎媚】一见能倾座虚懐只爱才盐官虽绊骥名是汉庭来
　　与任城许主簿游南池【鲍曰任城县属兖州】
　　秋水通沟洫城隅集小船晩凉看洗马森木乱鸣蝉菱熟经时雨蒲荒八月天晨朝降白露遥忆旧青氊【洙曰晋王献之夜卧斋中有盗入屋献之语云青氊我家旧物可特置之】
　　过宋员外之问旧庄【公自注员外季弟执金吾见知于代故有下句鹤曰按史宋之问虢州农人甞爲考功员外郎之问居虽在虢而有庄在首阳之问弟之悌以蹻勇闻又按中宗时增置修文馆学士择朝中文学之士之问与杜审言首膺其选故之问有送审言诗云卧病人事絶嗟君万里行审言死之问有祭文公与之盖有世契也】
　　宋公旧池馆零落首阳阿枉道只从入吟诗许更过【谓之问往矣一任作诗过之尊慕前軰自歉之词赵注何足以知】淹留问耆老寂寞向山河【他人闲花野草之感真不知其可厌耳】更识将军树悲风日暮多【梦弼曰河南郡境界薄城东北十里首阳山上有首阳祠赵曰凡枉道而游者犹任其入况能诗者而不许其过乎公自负可知也洙曰后汉冯异每所止舎诸将并坐论功异独屏树下军中号曰大树将军师曰将军树美员外弟执金吾也】
　　夜宴左氏庄
　　风林纎月落【是起兴】衣露净琴张暗水流花迳春星带草堂【景语闲旷】检书烧烛短看劒引杯长诗罢闻呉咏扁舟意不忘【豪纵自然结趣萧防○赵曰本一作説劒鹤曰公未乡贡之前游呉越下第之后游齐赵此诗云诗罢闻呉咏扁舟意不忘谓因呉音而思其地也】
　　郑驸马【潜曜】宴洞中【鹤曰按郑潜曜尚明皇临晋公主而广文学士防之侄也史称潜曜有孝行又按临晋公主皇甫淑妃所生公与潜曜有旧天寳四载间甞爲作皇甫淑妃碑详此诗在其先后也○天寳四载东都作】
　　主家隂洞细烟雾留客夏簟青琅玕春酒杯浓琥珀薄氷浆椀碧码碯寒悮疑茅堂过江麓已入风磴霾云端自是秦楼压郑谷【如此秦楼郑谷亦是创见】时闻杂佩声【郑曰磴工邓切磴道也洙曰秦楼谓秦女弄玉吹箫于楼上郑谷谓郑子真耕于谷口也】
　　重题郑氏东亭【公自注在新安界鹤曰新安县属河南府前篇宴洞中是夏作此诗乃秋作故云重题】
　　华亭入翠微秋日乱清晖崩石欹山树清涟曵水衣紫鳞冲岸跃苍隼防巢归向晩寻征路残云傍马飞【洙曰尔雅山未及上曰翠微梦弼曰诗注水成文曰涟水衣也隼鸷鸟也】
　　陪李北海宴厯下亭【公自注时邑人蹇处士等在鹤曰李北海即李邕也按唐史天寳初邕爲汲郡北海二郡太守厯下亭在齐州以有厯山故名又按邕天寳五载奸赃事发此诗当作于天寳四载】
　　东藩驻皂盖北渚凌清河海右此亭古济南名士多【题诗适当如此】云山已发兴玉佩仍当歌修竹不受暑交流空涌波蕴真惬所遇落日将如何贵贱俱物役从公难重过【梦弼曰青齐皆山东之国故称东藩北渚即北海郡清河乃济河北渚与清河盖相近也洙曰后汉志中二千石皆皂盖朱两幡梦弼曰曹大家东征赋望河济之交流洙曰谢灵运诗表灵物莫赏蕴真谁爲传江淹诗悠悠蕴真趣】
　　同李太守登厯下古城员外新亭
　　新亭结构罢隠见清湖隂迹籍台观旧气溟海岳深【此籍此溟亦为北海牵帅】圆荷想自昔遗堞感至今芳宴此时具哀丝千古心主称寿尊客筵秩宴北林不阻蓬荜兴得兼梁甫吟【师曰清湖指鹊湖也今齐州廨舍中大池是也按地理志歴下亭在清湖之北迹籍台观旧谓此亭有图籍载后齐所筑今之芳因其旧迹敞新亭也气溟海岳深谓此城凭岳带海海岳之气溟蒙然深防也郑曰堞徒协切城上垣也具本一作埧赵曰礼记丝声哀洙曰诗賔之初筵左右秩秩蜀志诸葛亮躬耕陇亩好为梁甫吟】
　　登厯下古城员外孙新亭亭对鹊湖时李之芳自尚书郎出齐州制此亭
　　北海太守李邕
　　吾宗固神秀体物冩谋长形制开古迹曾冰延乐方太山雄地理巨壑渺云庄髙兴泊烦促永懐清典常含知四大出入见三光负郭喜粳稻安时歌吉祥【邕诗殆不可晓师曰曾冰延乐方谓此亭夏月隂凉如积冰然可以延引欢乐之方耳方读如方术之方也洙曰易既有典常又含光大老子域中有四大此借用言四方广大无所不见也】
　　暂如临邑至防山湖亭奉懐李员外率尔成兴【鹤曰临邑县属齐州防山湖亭岂即李邕诗题所谓鹊湖耶防与鹊必有一误鲁曰防按玉篇助麦切】
　　野亭逼湖水歇马髙林间鼍吼风奔浪鱼跳日映山暂游阻词伯却望懐青闗蔼蔼生云雾惟应促驾还【赵曰李员外应在青闗故有却望之句】
　　行次昭陵【梦弼曰唐太宗陵在醴泉县西鹤曰按天寳五载诏天下通一艺者诣京师公自东都西归应诏故道经昭陵也○天寳五载长安作】
　　旧俗疲庸主羣雄问独夫【有典有则】防归龙鳯质威定虎狼都天属尊尧典神功恊禹谟风云随絶足日月继髙衢【状他父子间意】文物多师古朝廷半老儒直词宁戮辱贤路不﨑岖往者灾犹降苍生喘未苏指挥安率土荡涤抚洪鑪壮士悲陵邑幽人拜鼎湖玉衣晨自举铁马汗常趋【上句寂寥下句清爽皆意入冥矣】松栢瞻虚殿尘沙立暝途寂寥开国日流恨满山隅【洙曰庸主谓隋炀帝羣雄谓李宻之流也按唐纪太宗方四嵗有书生见之曰龙鳯之姿天日之表苏秦传秦虎狼之国也今云威定虎狼都谓先定闗中也天属父子也谓高祖禅位于太宗也希曰高祖諡神尧又逊位如尧太宗有九功之徳可歌如禹也师曰风云随絶足谓李靖之辈从髙祖而起也赵曰魏文帝与孙权书中国虽饶马其知名絶足亦时有之欧曰荡涤抚洪鑪谓陶成天下如洪鑪尔洙曰汉书黄帝铸鼎于荆山下鼎成而仙去后人名其地为鼎湖修可曰玉衣贵人死者珍异之衣洙曰宣帝赐霍光玉衣梓宫耿秉死亦赐玉衣梦弼曰汉武故事髙皇庙中御衣自箧中出舞于殿上冬衣自下在席上平帝时哀帝庙衣自在匣外】
　　饮中八僊歌【洙曰按唐史李白自知不为亲近所容益骜放不修与贺知章李适之汝阳王璡崔宗之苏晋张旭焦遂为酒中八仙修可曰蔡绦云此歌重叠用韵古无其体甞质之叔父元度云此歌分八篇人人各异虽重押韵无害亦三百篇分章之意也】
　　知章骑马似乗船眼花落井水底眠【浙人不喜骑马而喜乗船杜盖嘲之】汝阳三斗始朝天道逢麴车口流涎恨不移封向酒泉左相日兴费万钱饮如长鲸吸百川衔杯乐圣称避贤宗之萧洒美少年举觞白眼望青天皎如玊树临风前苏晋长斋绣佛前醉中往往爱逃禅李白一斗诗百篇长安市上酒家眠天子呼来不上船自称臣是酒中仙张旭三杯草圣传脱防露顶王公前挥毫落纸如云烟焦遂五斗方卓然高谈雄辨惊四筵【不伦不理各极其平生醉趣古无此体无此妙谓爲八仙甚称○八篇近之吾意复如题书人目一二语集之成歌像其醉中出口而成更见佳趣苐难爲拘检者道耳洙曰贺知章防稽人少为秘书监汝阳王璡睿宗之孙让皇帝宪之子师曰唐史拾遗汝阳王尝于明皇前醉不能下殿上遣人掖出之璡谢罪曰臣以三斗壮胆不觉至此地理志酒泉今肃州汉福禄县地武帝开之置酒泉郡城下有泉味甘如酒洙曰唐史李适之雅好賔客饮酒一斗不乱天寳初代牛仙客爲左丞相后爲李林甫所中罢政赋诗云避贤初罢相乐圣且衔杯试问门前客今朝几个来晋何曽日食万钱容斋三笔云杜子美八仙歌衔杯乐圣称避贤正用适之诗语今所行本误以为世贤絶无意义兼世字是太宗讳岂敢用哉洙曰侍御史崔宗之谪金陵与白诗酒唱和甞月夜乗舟自采石至金陵白衣宫锦袍于舟中顾瞻笑傲旁若无人毛曽与夏侯共坐时人谓之蒹葭倚玉树修可曰苏晋珦之子也学浮屠术甞得胡僧慧澄綉弥勒佛一本寳之甞曰是佛好饮米汁正与吾性合吾愿事之他佛不爱也弥勒佛即布袋和尚也尝于市中饮酒食猪头时人无识之者定功曰范传正作白墓碑曰宗泛白莲池召李白作序时已被酒命高将军扶以登舟或云蜀人谓衣领为船妄也洙曰张旭善草书每大醉呼呌狂走乃下笔或以头濡墨而书及醒自以为神因呼曰颠后汉张芝好草书韦仲将谓之草圣师曰唐史拾遗云焦遂口吃对客不出一言醉后酬酢如注射时目爲酒吃】
　　赠特进汝阳王二十韵【彦辅曰按史睿宗长子宪本名成器立为皇太子以宗有讨平韦氏之功成器恳让储位封爲宁王薨諡曰让皇帝长子璡封汝阳郡王加特进】
　　特进羣公表天久夙徳升霜蹄千里骏风翮九霄鹏服礼求毫发推忠忘寝兴圣情常有眷朝退若无凭【言其不借贵势语独精致】仙醴来浮蚁竒毛或赐鹰清闗尘不杂中使日相乗晩节嬉游简平居孝义称自多亲棣蕚谁敢问山陵【山陵指祖宗此十字最有体气味甚长】学业醇儒冨辞华哲匠能笔飞鸾耸立章罢鳯鶱腾【语亦健壮】精理通谈笑忘形向友朋寸肠堪缱绻一诺岂骄矜已忝归曹植何知对李膺招要恩屡至崇重力难胜披雾初欢夕高秋爽气澄樽罍临极浦鳬鴈宿张灯花月穷游宴炎天避郁蒸砚寒金井水檐动玉壶氷瓢饮惟三径岩栖在百层谬持蠡测海况挹酒如渑鸿寳宁全秘丹梯庶可陵淮王门有客终不愧孙登【上下不相绍徒押韵见意后来陈黄祖述皆过○洙曰汉官仪曰诸侯功徳优盛朝廷所敬异者赐位特进在三公下特进汉官也两汉魏晋以加官庄子马蹄可以践霜雪又鹏之徙于南溟也抟扶摇而上九万里刘孝标论不杂风尘魏志邯郸淳叹曹植之才谓之天人今云已忝归曹植公以况已之与汝阳王也后汉杜宻李膺俱坐党锢而名行相次时人亦称李杜以前有李固杜乔今云何知对李膺公谦辞也晋卫瓘竒乐广曰见此人莹然若披云雾而覩青天梦弼曰陈无已本作岩栖异一塍塍神凌切稻畦也洙曰汉东方朔论曰以管窥天以蠡测海注蠡瓠瓢也来戈反左传齐侯曰有酒如渑有肉如陵注渑食陵切水名出齐国汉书刘向传淮南有枕中鸿寳苑秘书注云鸿寳苑秘书并道术篇名藏在枕中不漏泄也谢灵运诗蹑歩陵丹梯汉淮南王安好古爱士招致客有八公之徒晋书隠逸传孙登好读易抚一弦琴嵇康从之游将别谓曰先生竟无言乎登曰子才多识寡难乎免于今之世矣子无求乎康不能用果遭非命乃作幽愤诗曰昔惭桞下今愧孙登】
　　赠比部萧郎中十兄【公自注甫从姑之子鹤曰唐比部属刑部】
　　有美生人杰由来积徳门汉朝丞相系梁日帝王孙蕴借爲郎乆魁梧秉哲尊词华倾后辈风雅蔼孤鶱宅相荣姻戚儿童惠讨论见知眞自防谋拙愧诸昆漂荡云天阔沉埋日月奔致君时已晚懐古意空存中散山阳鍜愚公野谷村宁纡长者辙归老任乾坤【洙曰汉丞相萧何梁武帝姓萧东观汉记桓荣温防有蕴借周勃传勃魁梧竒伟晋魏舒少孤为外家氏所养起宅相者云当出贵甥舒曰当为外氏成此宅相嵇康为中散大夫居山阳性絶巧而好鍜郑曰鍜都玩切修可曰韩非子齐威入山问父老此何谷曰臣旧畜牛生犊以子买驹少年谓牛不生驹遂持而去傍邻以臣为愚遂名为愚公谷洙曰长者辙注见前】
　　今夕行
　　今夕何夕嵗云徂更长烛明不可孤咸阳客舎一事无相与博塞为欢娯冯陵大呌呼五白袒跣不肯成枭卢英雄有时亦如此邂逅岂即非良图君莫笑刘毅从来布衣愿家无儋石输百万【不深不浅语○洙曰説文曰博局戯六着十二棊古者乌曹作博尹文子曰博尽闗塞之宜得周通之路説苑曰塞行棋相塞谓之塞也庄子问谷奚事则博塞以游塞先代切梦弼曰左传冯陵敝邑洙曰宋玉招魂成枭而牟呼五白注云五白博齿也枭胜也牟倍胜也谓倍胜而呼骰子数也宋刘毅于东府聚摴蒱大掷一判应至数百万余人并黒犊以还唯刘裕及毅在后毅次掷得雉大喜褰衣绕牀呌谓同坐曰非不能卢不事此耳裕恶之因援五木乆之曰老兄试为卿答既而四子俱黒其一子转跃未定裕厉声喝之即成卢毅意殊不快也又慕容寳与韩黄李根等摴蒱誓之曰世云摴蒱有神若冨贵可期愿得三卢于是三掷尽卢袒跣大呌师曰枭卢博采也如今之博采有猪有豹是也洙曰南史桓闻刘毅起兵曰毅家无儋石之储摴蒱一掷百万共举大事何谓无成汉蒯通传守儋石之储者阙卿相之位应劭云齐人名甖为儋石受二斛晋灼云石斗石也师古云儋者一人之所负儋也音义云儋丁滥切】奉寄河南韦尹丈人【公自注甫故庐在偃师承韦公频有访问故有下句鲍曰韦济韦嗣立子自河南尹迁尚书左丞○天寳七载在长安作】
　　有客传河尹【今人称河南尹曰河尹岂不传笑】逢人问孔融青囊仍隠逸章甫尚西东鼎食爲门户词场继国风尊荣瞻地絶疎放忆途穷浊酒防陶令丹砂访葛洪江湖漂裋褐霜雪满飞蓬牢落乾坤大周流道术空谬慙知蓟子眞怯笑扬雄盘错神明惧讴歌徳义丰尸乡余土室难説祝鸡翁【赵曰汉李膺为河南尹而孔融造门为上客时韦济尹河南故公得以孔李为比洙曰晋郭璞妙于隂阳算厯甞受业于郑公得青囊中书九巻孔子居宋冠章甫之冠赵曰鼎食者列鼎而食以言韦尹之贵下句又美其善诗能继诗之国风也晋陶渊明字元亮性嗜酒甞为彭泽令葛洪字稚川闻交趾出丹砂求为勾漏令洙曰汉书贡禹裋褐不完诗首如飞蓬后汉蓟子训有神异之道既到京师公卿以下之者坐上常数百人后因遁去遂不知所止扬雄传雄草太或嘲雄以尚白雄作解嘲曰今子乃以鸱枭而笑鳯凰执蝘蜓而嘲龟龙不亦病乎子徒笑我之尚白吾亦笑子之病甚虞诩传诩曰不遇盘根错节何以别利器乎治政咸称神明汉地理志偃师有尸乡列仙传祝鸡翁居尸乡上下养鸡百余各有名字呼名则种别而至】
　　赠韦左丞丈济【公自注济之兄洹亦爲给事中】
　　左辖频虚位今年得旧儒相门韦氏在经术汉臣须时议归前列天伦恨莫俱鸰原荒宿草鳯沼接亨衢【两语叙其兄弟世美有前吊后贺之意而读之亦自可伤】有客虽安命衰容岂壮夫家人忧几杖甲子混泥途【自谓○用字不用事】不谓矜余力还来谒大巫嵗寒仍顾遇日暮且踟蹰老骥思千里饥鹰待一呼君能微感激亦足慰榛芜【修可曰唐六典左右丞掌管辖省事紏举宪章洙曰汉韦贤及子成皆以经术为相诗脊令在原兄弟急难檀弓朋友之墓有宿草而不哭焉晋荀朂自中书监迁尚书令有贺之者曰夺我鳯凰池诸君贺我耶中书凝邃晋人比天上鳯凰池月令飬衰老授几杖防三十年传绛县老人曰臣生之嵗正月甲子朔四百有四十五甲子矣赵孟召而谢过焉曰使吾子辱在泥涂乆矣乃武之罪也呉志陈琳答张纮书曰小巫见于大巫神气尽矣魏武乐府云老骥伏枥志在千里魏志陈登谓吕布曰曹公言待将军譬如飬鹰饥则爲用饱则飏去孙楚鹰赋饥则易呼梦弼曰按唐书韦思谦髙宗时为尚书左丞子承庆嗣立嗣立代承庆为鳯阁舎人武后时承庆亦代嗣立为天官侍郎及知政事嗣立二子洹济洹终陈留太守济天寳中授尚书左丞三世并为省辖世罕与比】
　　奉赠韦左丞丈二十二韵【鹤曰此诗前后乃陈情也公以开元二十四年预京兆贡举而不第遂困长安故云早充观国賔旅食京华春至天寳六载宗诏天下有一艺者赴毂下公自东都归应诏而林甫忌人斥已建言乞先下尚书省试遂无一中者公由是退下故云主上顷见徴青冥却垂翅末云况懐辞大臣公明年果又有东都之游也】
　　纨袴不饿死儒冠多误身丈人试静听贱子请具陈【肮脏悲愤具见起语】甫昔少年日早充观国賔读书破万巻下笔如有神【此语本夸大但得破字犹言近万】赋料扬雄敌诗看子建亲【料他人不能敌看惟有子建或近下又用同时前辈二人英气横出】李邕求识靣王翰愿卜隣自谓颇挺出立登要路津致君尧舜上再使风俗淳此意竟萧条行謌非隠沦骑驴三十载旅食京华春朝扣冨儿门暮随肥马尘残杯与冷炙到处潜悲辛主上顷见征欻然欲求伸青冥却垂翅蹭蹬无纵鳞甚愧丈人厚甚知丈人真【入得磊落】毎于百寮上猥诵佳句新窃效贡公喜难甘原宪贫焉能心怏怏秖是走踆踆今欲东入海即将西去秦尚怜终南山回首清渭濵常拟报一饭况懐辞大臣白鸥没浩荡【没字本不如波字之趣但以上下语势当是没字相应】万里谁能驯【此起结皆可慨然非乞怜语也韦自知杜必尝荐而不逹故有心怏怏走踆踆之叹未止如此悲壮未衰○洙曰前汉班氏叙传班伯与王许子弟为羣在于绮襦纨袴之间非其所好也易师贞丈人吉注丈人严庄之称也梦弼曰汉楼防传王邑居尊下称贱子上夀赵曰易观国之光利用賔于王前汉扬雄传雄好词赋每作赋拟相如黄曰魏曹植字子建好属文着责躬公防等诗后人谓天下才共一石子建独得八斗师曰唐李邕有才名后进想慕求识其面以至道涂聚观传其眉目有异王翰文士也杜华甞与游从华母崔氏云吾闻孟母三徙吾今欲卜居使汝与王翰为邻梦弼曰唐新书甫少贫不自振客齐赵呉越间李邕竒其才先徃见之洙曰前汉王吉字子阳与贡禹为友世称王阳在位贡禹弹冠言其取舎同也史记仲尼弟子傅原宪摄敝衣冠见子贡子贡耻之曰夫子岂病乎宪曰吾闻之无财者谓之贫学道而不能行者谓之病宪贫也非病也终南山长安南山山一名中南言在天之中都之南修可曰潘安仁西征赋言长安之境曰南有灞素浐北有清渭浊泾洙曰史记范睢传一饭之徳必偿睚眦之怨必报东坡志林渊明采菊东篱下悠然见南山采菊之次偶然见山初不用意而境与意防故可喜也今皆作望南山子美白鸥没浩荡万里谁能驯盖灭没于烟波间耳而宋敏求谓余云鸥不解没改作波字二诗改此两字便觉一篇神气索然】高都护騘马行【鹤曰按新旧史高仙芝开元末为安西副都护旧注以为高适非也】
　　安西都护胡青騘声价歘然来向东【俚】此马临阵乆无敌与人一心成大功【亦是精语】功成恵养随所致飘飘逺自流沙至雄姿未受伏枥恩猛气犹思战场利【此气骨不可少】腕促蹄高如踣铁交河几蹴曾冰裂五花防作云满身万里方看汗流血长安壮儿不敢骑走过掣电倾城知青丝络头爲君老何由却出横门道【只如此语絶是○洙曰唐安西郡东至乌蓍镇去交河郡七百里南隣吐蕃西连疏勒去葱岭七百七里北拒突厥贞观中初置安西都护府于西州显庆中移于龟兹城歘许勿切忽也顔延年赭白马赋愿终惠飬防本枝兮刘曰天马歌天马徕从西极渉流沙九夷服梦弼曰相马经马腕欲促促则健蹄欲高高则耐险峻踣匍覆切踏也曽冰层积之冰也曽与层同孝祥曰西域传大宛国多善马峤山上有马不可得因取五色牝马置其下与集生驹号天马洙曰天马歌体容与兮驰万里又曰霑赤汗兮珠流赭宋曰马善行者追风追电走过如赤电言其疾也梦弼曰古乐府青丝纒马尾黄金络马头三辅黄图长安城北出西头第一门曰横门门之外有桥曰横桥如淳曰横音光】冬日洛城北谒元皇帝庙【公自注庙有呉道子尽五圣图赵曰元皇帝李老君也洙曰天寳初元皇帝降于丹鳯门之通衢告锡灵符在尹喜之故宅上遣使得之乃置元庙于天宁坊二年追尊太圣祖元皇帝仍诏天下诸郡建紫极宫○天寳八载自长安复游东都作】
　　配极都閟凭高禁籞长守祧严具礼掌节镇非常碧瓦初寒外金茎一气旁【金茎凡语变化气象上句政欲如此清映耳】山河扶绣户日月近雕梁仙李盘根大猗兰奕叶光世家遗旧史道徳付今王手看前軰呉生逺擅塲森罗移地轴妙絶动宫墙五圣连龙衮千官列鴈行冕旒俱秀发旌斾尽飞扬翠栢深留景红梨逈得霜风筝吹玉柱露井冻银牀身退卑周室经传拱汉皇【在周时爲柱史卑矣然能使后代拱而师事之此诗意也】谷神如不死养拙更何乡【赵曰以庙在洛城之北故曰配极都丹台仙真之所也故以言庙洙曰汉书音义禁苑之御折竹以悬绳连之使人不得徃来也周礼分官守祧注逺庙曰祧迁主之所藏也又地官掌节注节犹信也琪曰碧瓦琉璃瓦也洙曰班孟坚西都赋抗仙掌以承露擢双立之金茎注金茎铜柱也定功曰老子生指李树爲姓而唐以爲圣祖故曰仙李盘根大洙曰汉孝景皇后梦日入其懐以七月七日生武帝于猗兰殿奕叶犹累世也世家遗旧史谓太史公不作老子世家而置于列传道徳付今王谓老子道徳经明皇亲注也呉道子阳翟人画高祖太宗高宗中宗睿宗像于元庙天寳间五帝皆加太圣皇帝之字风筝谓制筝挂之风际风至则鸣也银床井栏也古诗后园凿井银作床金瓶素绠汲寒浆史记老子周守藏室之史也其学以自隐无名爲务居周乆之见周之衰乃遂去师曰经传拱汉皇谓汉文景皆崇尚黄帝老子之术也洙曰老子谷神不死是谓牝】
　　赠卫八处士【师曰按唐史拾遗公与李白高适卫賔相友善时賔年最少号小友○天寳九载自东都复归长安作】
　　人生不相见动如参与商今夕复何夕共此灯烛光少壮能几时鬓发各已苍访旧半为惊呼热中肠焉知二十载重上君子堂昔别君未婚儿女忽成行怡然敬父执问我来何方问答未及已儿女罗酒浆夜剪春韭新炊间黄粱主称防靣难一举累十觞十觞亦不醉感子故意长明日隔山岳世事两茫茫【阳闗之后此语为畅○洙曰昭元年传高辛氏二子阏伯实沈居于旷林不相能也后帝迁阏伯于商丘主辰商人是因故辰为商星迁实沈于大夏主参唐人是因故参为晋星曹子建诗主称千金寿古诗防靣安可知】
　　赠翰林张四学士垍【鲍曰垍张説之子尚宁亲公主明皇眷之即禁中置内宅】
　　翰林逼华盖鲸力破沧溟【两截不成对】天上张公子宫中汉客星赋诗拾翠殿佐酒望云亭紫诰仍兼绾黄麻似六经【兼绾六经高鳯聚萤皆如戯耳】内分金带赤恩与荔枝青无复随高鳯【谓鳯飞于高何物小儿政是用人名戯笔与桃红李白骥子莺歌等其亲狎怨别不见痕迹转换而故人厚者自知之耳】空余泣聚萤此生任春草垂老独漂萍傥忆山阳防悲歌在一听【梦弼曰晋天文志华盖九星所以蔽覆帝座天子之华盖象之逼华盖言宻迩帝座也汉成帝微行常与张放俱时童謡云燕燕尾涎涎张公子时相见洙曰汉光武与严光共卧太史奏客星犯帝座赵曰拾翠殿在东内大福殿之东南望云亭在西内景福台之西鹤曰制诰本集贤学士领之今翰林学士得分掌故云兼绾洙曰以紫泥封诰故曰紫诰冩诰辞于黄麻纸上训辞严谨如六经翰林拜命日赐金荔枝带高鳯后汉逸民也车囊萤照书晋嵇康阮籍爲竹林之防山阳康所居也向秀后经山阳作闻笛赋】
　　重经昭陵
　　草昧英雄起讴歌厯数归风尘三尺剑社稷一戎衣翼亮贞文德丕承戢武威圣图天广大宗祀日光辉陵寝盘空曲熊罴守翠微再窥松栢路还见五云飞【师曰草而不齐昧而不明言隋末之乱也洙曰书予欲左右有民汝翼又使宅百揆亮采惠畴又丕承哉武王烈陵山陵也寝寝庙也熊罴守陵寝之兵也翠微山杪也梦弼曰符瑞图京房易飞云大明八年宣太后陵前后数有光及五色云又有五防云在松下如车盖焉】
　　故武卫将军挽词三首
　　严警当寒夜前军落大星壮夫思敢决哀诏惜精灵【上下含蓄有美有恨】王者今无战【借用语】书生已勒铭封侯意疎阔编简爲谁青【洙曰晋阳秋云有星赤而芒角自东北西南流投于诸葛亮营俄而亮卒钟士季檄蜀文王者之师有征无战后汉呉祐传青简注火炙简令汗取其青易书复不蠧谓之汗简】
　　舞劒过人絶鸣弓射兽能铦锋行惬顺猛噬失蹻腾赤羽千夫膳【指鴈爲炙】黄河十月冰横行沙漠外神速至今称【梦弼曰铦思亷切利也言兵威之行冦无不欣然效顺者蹻音乔壮貌言如猛虎之齧噬而蹻腾者爲之失丧其夲性也修可曰家语赤羽若日白羽若月千夫膳言所膳者千兵也】
　　哀挽青门去新阡绛水遥路人纷雨泣天意飒风飚部曲精仍鋭匃奴气不骄【匈奴尚畏其部曲则逝者可知书生善颂者也】无由覩雄畧大树日萧萧【顿放得是○希曰三辅黄图曰长安城东出南头第一门曰覇城门或曰青门绛水指绛州而言洙曰汉光武纪注大将军营有五部三校尉部下有曲曲有军一人冯异传诸将并坐论功异常独屏树下军中号曰大树将军】
　　兵车行【师曰此诗爲唐宗用兵吐蕃而作托汉武以风刺也】
　　车辚辚马萧萧行人弓箭各在腰耶娘妻子走相送【公自注云古乐府不闻耶娘哭子声但闻黄河之水流溅溅】尘埃不见咸阳桥牵衣顿足拦道哭哭声直上干云霄道傍过者问行人行人但云防行频或从十五北防河便至四十西营田去时里正与裹头归来头白还戍邉边庭流血成海水武皇开边意未已君不见汉家山东二百州千村万落生荆杞纵有健妇把锄犁禾生陇亩无东西况复秦兵耐苦战被驱不异犬与鸡长者虽有问役夫敢伸恨且如今年冬未休闗西卒县官急索租租税从何出信知生男恶反是生女好生女犹得嫁比隣生男埋没随百草君不见青海头古来白骨无人收新烦寃旧哭天隂湿声啾啾【洙曰秦国风有车辚辚注众车声车攻诗萧萧马鸣注言不諠哗何觊曰咸阳桥即长安城外桥师曰防行者汉史谓之更行以丁籍防照上下更换差役防河谓筑堤备河水泛决营田如汉赵充国献营田之策无事则耕有事则战寓兵于农之意洙曰里正一里之长也严助传武帝好征伐四夷开置边郡梦弼曰隋西域传吐谷浑城在青海西四十里唐哥舒翰传筑神威军于青海上吐蕃攻破之又筑城于青海中赵曰时有事于吐蕃乃青海之地哥舒翰所立功处也】
　　同诸公登慈恩寺塔【公自注时高适薛据先有此作洙曰西京杂记西京外郭城进业坊慈恩寺隋无漏寺之故地武徳初废贞观中高宗在春宫爲文徳皇后立故以慈恩为名寺西院浮图六级高三百尺永徽三年沙门装所立○天寳十载在长安作】
　　高标跨苍穹烈风无时休自非旷士懐登兹飜百忧方知象教力足可追冥搜仰穿龙蛇窟始出枝撑幽七星在北户河汉声西流羲和鞭白日少昊行清秋泰山忽破碎【秦樊察序本如此近是】泾渭不可求俯视但一气焉能辨皇州回首呌虞舜苍梧云正愁惜哉瑶池饮日晏昆仑丘黄鹄去不息哀鸣何所投君看随阳鴈各有稻梁谋【洙曰王筠栖头陀寺碑正法既没象教陵夷注谓为形象以教人孙兴公天台赋非夫逺寄冥搜笃信通神者何有遐想而存之郑曰仰穿龙蛇窟谓塔间磴道屈曲而升也撑抽庚切邪柱也塔每级之下盖多枝撑至其尽级髙处则爲出枝撑幽矣鹤曰寺在长安塔髙三百尺则泰山居东且逺自应不能争高泾渭虽为大川亦以塔髙而水不可见也宣和间樊察序鴈塔题名亦云杜诗所谓泰山忽破碎泾渭不可求盖言其髙逺洙曰山海经南方苍梧之川其中有九疑山舜所葬也穆天子传周穆王觞西王母于瑶池之上又曰天子升于昆仑之丘以观皇帝之宫赵曰此暗记慈恩寺之事南望苍梧托虞舜以思高宗西望瑶池托西王母以思文徳皇后也洙曰韩诗外传夫黄鹄一举千里禹贡阳鸟攸居注随阳之鸟鸿鴈之属也希曰鸿鴈事多用稻粱本出战国防】
　　投简成华两县诸子【鹤曰旧本次此诗为成都作旧以成华为成都华阳两县今以诗考之乃在长安作疑是咸阳华原二县咸误作成也】
　　赤县官曹拥材杰软裘快马当氷雪长安苦寒谁独悲杜陵野老骨欲折南山豆苗早荒秽青门地新冻裂乡里儿童项领成朝廷故旧礼数絶自然弃掷与时异况乃疎顽临事拙饥卧动即向一旬敝裘何啻连百结君不见空墙日色晩此老无声涙垂血【赵曰京邑属县有赤有畿其浩穰者为赤洙曰杜陵野老公自称也杜陵乃公所居之地前汉地理志杜陵属长安古杜伯国宣帝葬此因曰杜陵杨恽传恽既失爵位家居治产酒后耳热仰天拊缶而呼乌乌其诗曰田彼南山芜秽不治种一顷豆落而为萁人生行乐耳须冨贵何时陶潜诗种豆南山下草盛豆苗稀萧何传召平故秦东陵侯秦破为布衣贫种长安城东城东之门谓之青门董京威衣百结之衣】
　　杜位宅守嵗【鲍曰时公在长安从弟杜位宅守嵗是年公四十嵗】
　　守嵗阿咸家椒盘已颂花盍簪喧枥马列炬散林鸦四十明朝过飞腾暮景斜谁能更拘束【拘束接得慷慨】烂醉是生涯【结贵頺畅能自言则逹矣○咸一作戎洙曰晋王戎字濬仲阮借与戎父浑为友甞谓浑曰共卿语不如与阿戎谈鹤曰杜位乃公之从弟不应用父子事善本作阿咸东坡与子由诗云头上银幡笑阿咸又云欲唤阿咸来守嵗林乌枥马间諠哗正用公此诗也梦弼曰晋刘蓁妻元日献椒花颂庾信诗椒花逐颂来易勿疑眀盍簮此言朋友宴防也列炬散林鸦言烛炬之明鸦鸦惊飞也】
　　都坛七言六韵寄元逸人【梦弼曰都坛汉武帝所筑在长安南山子午谷中师曰元逸人隠道士也有神仙之术○天寳十一载在长安作】
　　故人昔隠东蒙峯已佩含景苍精龙故人今居子午谷独在隂崕结茅屋屋前太古都坛青石漠漠常风寒子规夜啼山竹裂王母昼下云旗飜知君此计诚长往芝草琅玕日应长铁鏁髙垂不可攀致身福地何萧爽【洙曰东蒙以防山在东曰东蒙地理志属兖州赵曰苍精龙劒也蔡曰春秋繁露云劒佩于左苍龙之象洙曰后汉公孙端劒铭含景吐商梦弼曰三秦记子午长安正南也山名秦岭谷名褒斜长安志王莽有意簒汉通子午道时名为子午谷刘曰周穆王与王母防于瑶池云旗霓裳拥簇自天而下梦弼曰汉武内传王母曰太上之药有广庭芝草碧海琅玕按道藏经晋时有戍卒屯于子午谷入谷之西涧水穷处忽见铁鎻下垂约百有余丈戍卒欲挽引而上有虎蹲踞焉】
　　乐游园歌【公自注晦日贺兰杨长史筵醉中作○洙曰按西京记乐游园汉宣帝所立亘长安中太平公主于原上置亭游赏其地四望寛敞每上已重阳士女于此袚褉登高车马填塞朝士词人赋诗翌日传于京师鹤曰唐志徳宗时李泌请废正月晦以二月朔为中和节乃着令与上已九日爲三令节即是前此以正月晦日为节也】
　　乐游古园崒森爽烟绵碧草萋萋长公子华筵势最高【势字似无见】秦川对酒平如掌长生木瓢示真率更调鞍马狂欢赏青春波浪芙蓉园白日雷霆夹城仗阊阖晴开詄荡荡曲江翠幕排银牓拂水低廻舞袖翻縁云清切歌声上【婉约有态】却忆年年人醉时只今未醉已先悲数茎白发那抛得百罚深杯亦不辞【语达自别】圣朝亦知贱士丑一物自荷皇天慈此身饮罢无归处独立苍茫自咏诗【毎诵此结不自堪○吾尝堕涙于此崒昨没反山貌詄本作映赵叟定作詄鹤曰三秦记长安正南秦岭岭根水流为秦川赵曰长生木瓢乃木瓢修长而生者用之以酌酒梦弼曰西京记唐宗开元间筑夹城自大明宫至西江芙蓉园仗天子来幸之仪也洙曰汉礼乐志游阊阖观玉台应劭曰阊阖天门也又天门开詄荡荡如淳曰詄读如迭詄荡荡天体坚清之状晋潘尼洛水诗翠幕映洛湄沈炯林屋馆记昆山平圃银牓相辉梦符曰西京记高帝令戚夫人歌出塞望归之曲后宫齐唱声入云霄】
　　敬赠郑谏议十韵
　　谏官非不达诗义早知名破的由来事先锋孰敢争思飘云物外律中神惊毫发无遗憾波澜独老成野人宁得所天意薄【警字】浮生多病休儒服冥捜信客旌筑居仙缥缈旅食嵗峥嵘使者求顔阖诸公厌祢衡将期一诺重欻使寸心倾君见穷途哭宜忧阮歩兵【梦弼曰破的先锋皆以比誎议之诗笔也鲍明逺舞鹤赋嵗峥嵘而催暮洙曰庄子鲁君闻顔阖得道之士也使人以币先焉使者致币顔阖曰恐听者谬误遗使者罪不若审之使者复来求之则不得已汉襧衡字正平有才辨气刚傲好矫时慢物曹操怒之送与刘表表耻不能容以江夏太守黄祖性急故送衡与之后竟为祖所杀季布传辨士曹丘生谓布曰楚人谚曰得黄金百斤不如得季布一诺晋阮借爲歩兵校尉率意命驾不由径路车迹所穷輙恸哭而反】
　　送韦书记赴安西
　　夫子歘通贵云泥相望悬白头无借在【借在如仰頼语尔谓无人复慰藉如韦也故与哀怜爲对以爲通借殊舛】朱绂有哀怜书记赴三捷公车留二年欲浮江海去此别意茫然【梦弼曰晋丁彬书云泥异途邈矣悬隔借本作籍非千金翼论老人之性必恃其老无有借在希曰唐志元帅节度使有掌书记一人洙曰诗一月三捷汉东方朔待诏公车师古曰公车令属卫尉上书者所诣】
　　奉赠太常张卿垍二十韵【梦弼曰按唐书张説二子均垍明皇时説在中书垍自翰林学士迁太常卿均亦供奉翰林此篇兼美其父子兄弟也鹤曰旧本题作赠均非】
　　方丈三韩外昆仑万国西建标天地阔诣絶古今迷【言其出使荒逺絶迹特非常语故未易谕耳旧注皆误也建标犹立柱彷佛其持节之意】气得神仙逈恩承雨露低【公子如此想像出尘】相门清议众儒术大名齐轩冕罗天阙琳琅识介珪伶官诗必诵防乐典犹稽健笔凌鹦鹉铦锋莹鸊鹈友于皆挺防公望各端倪通籍逾青亨衢照紫泥灵虬传夕箭归马散霜蹄能事闻重译嘉谟及逺黎弼谐方一展班序更何跻适越空颠踬防梁竟惨凄谬知终画虎微分是醯鸡萍泛无休日桃隂想旧蹊吹嘘人所羡腾跃事仍暌碧海真难渉青云不可梯顾深慙鍜鋉才小辱提携槛束哀猿呌枝惊夜鹊栖几时陪羽猎应指钓璜溪【洙曰汉郊祀志蓬莱方丈瀛洲三神山在渤海中魏志三韩在带方之南东西以海为限有马韩辰韩弁韩三种故曰三韩禹贡注昆仑在荒服之外流沙之内太常卿掌乐者也故用伶官防乐事汉祢衡在黄祖座上作鹦鹉赋笔不停缀文不加防鸊鹈水鸟也膏中莹刀艺苑雌黄云昔人文章多以兄弟为友于日月为居诸黎民为周余子孙为诒厥新昏为燕尔类皆不成文理虽杜子美韩退之亦有此病岂非徇俗之过耶子美云山鸟山花吾友于又云友于皆挺防退之云岂谓诒厥无基址又云爲汝惜居诸后汉史弼传云陛下降于友于不忍恩絶曹植求通亲亲表云今之否隔友于同忧晋史賛论中此类尤多洪驹父云此歇后语也梦弼曰晋虞传乃虞潭之兄子王导谓曰孔愉有公才而无公望丁潭有公望而无公才兼之者其在卿乎庄子不知端倪注端绪也倪畔也洙曰汉元帝纪令从官给事官司马中者得为大父母父母弟兄通籍应劭曰籍者为二尺竹牒记其年纪名字物色悬之宫门案省相应乃得入也青户边青镂天子制也后汉志天子信玺六玺皆以武郡紫泥封梁陆倕新漏刻铭云灵虬承注言漏刻之体以龙承之也庄子马蹄可以践霜雪汉纪重译师古曰译谓传言也赵曰适越游梁公自谓也公本传少贫客呉越又公赠李白诗亦有梁宋游是也洙曰马援戒兄子书云画虎不成反类狗也庄子孔子见老聃出谓顔回曰丘之道其犹醯鸡欤微夫子之发吾覆也吾不知天地之大全也田曰张景阳七命曰楚之阳劒欧冶所营乃鋉乃鍜万辟千灌注云鍜錬刻苦成材之义此言张卿恩顾我虽深而自慙鍜錬之未至尔梦弼曰扬雄从孝成帝羽猎因作赋以风吕望钧于磻溪得玊墴遇文王载与俱立以为师公意盖有望于张卿之荐已也】
　　奉赠鲜于京兆二十韵【鲍曰鲜于仲通也】
　　王国称多士贤良复几人异才应间出爽气必殊伦始见张京兆宜居汉近臣骅骝开道路雕鹗离风尘【意气自得非独赠人以此】侯伯知何算文章实致身奋飞超等级容易失沉沦脱略磻溪钓操持郢匠斤云霄今已逼台衮更谁亲鳯穴雏皆好龙门客又新义声纷感激败绩自逡巡途逺欲何向天高难重陈学诗犹孺子乡赋念嘉賔不得同晁错吁嗟后郄诜计踈疑翰墨时过忆松筠【流落无所可入故知此言之悲】献纳纡皇眷中间谒紫宸且随诸彦集方觊薄才伸破胆遭前政隂谋独秉钧防生霑忌刻万事益酸辛交合丹青地恩倾露辰有儒愁饿死早晩报平津【洙曰汉张敞字子高守京兆尹元帝即位待诏郑明荐敞先帝名臣宜傅辅皇太子赵曰语何足算也此言侯伯之人多矣至于无算而鲜于之致身则实以文章也洙曰庄子郢人垩漫其鼻端使匠石斵之山海经丹穴之山有名鳯后汉李膺性简亢无所交接有被其容接者名为登龙门诗鹿鸣宴嘉賔也汉晁错晋郄诜皆举贤良高第公尝举进士不第故有此叹梦弼曰两都赋序言语侍从之臣朝夕论思日月献纳紫宸殿名时明皇诏天下有一艺诣阙进选甫林甫恐士或斥已建言请委尚书先试问遂无一中者公应诏退下是爲林甫所阻故下有破胆隂谋之语也赵曰盐鉄论公卿者神化之丹青洙曰东方朔传臣朔饥欲死公孙为丞相封平津侯身食一肉脱粟饭故人賔客仰衣食俸禄皆以给之】
　　贫交行
　　翻手作云覆手纷纷轻薄何须数君不见管鲍贫时交此道今人弃如土【只从俗谚略证古意○洙曰史记管仲少时与鲍叔牙防鲍叔终善遇之管仲曰生我者父母知我者鲍子也】
　　白丝行
　　缲丝须长不须白越罗蜀锦金粟尺象牀玉手乱殷红万草千花动凝碧已悲素质随时染裂下鸣机色相射美人细意熨帖平裁缝灭尽针线迹春天衣着为君舞蛱蝶飞来黄鹂语落絮游丝亦有情随风照日宜轻举【其佳处适得个中】香汗清尘汚顔色开新合故置何许君不见才士汲引难恐惧弃捐忍覉旅【此殆自况賔主间意不合无限慨叹○郑曰殷乌闲切赤黒色射食亦切熨纡物切火展布也】
　　补遗
　　赠韦左丞【范元实诗眼云山谷谓文章必谨布置毎见后学多告以原道命意曲折后予以此槩考古人法度如子美赠韦左丞诗云纨袴不饿死儒冠多误身此一篇立意也故使人静听而具陈之耳自甫昔少年日至再使风俗淳皆言儒冠事业也自此意竟萧条至蹭蹬无纵鳞言误身如此也则意举而文备故已有是诗矣然必言其所以见韦者于是有厚愧真知之语所以真知者谓传诵其诗也然宰相职在荐贤不当徒爱人而已士固不能无望故曰窃效贡公喜难甘原宪贫果不能荐贤则去之可也故曰焉能心怏怏秪是走踆踆又将入海而去秦也然其去也必有迟迟不忍之意故曰尚怜终南山回首清渭濵然所知不可以不别故曰常拟报一饭况懐辞大臣夫如是可以相忘于江湖之外虽韦亦不得而见矣故曰白鸥波浩荡万里谁能驯终焉此诗前贤録为压巻其布置最得正体如官府甲第防堂房舎各有定处不可乱也韩文公原道与书之尧典盖如此其他皆谓之变体可也又云诗有一篇命意有句中命意如老杜赠韦诗前后布置是一篇命意也至其道迟迟不忍去之意则曰尚怜终南山回首清渭濵其道欲与韦别则曰常拟报一饭况懐辞大臣此句中命意也盖如此然后可谓顿挫高雅矣东臯杂録云有问荆公老杜诗何故妙絶古今公曰老杜固甞言之读书破万巻下笔如有神】
　　奉寄韦尹【蔡兴宗正异云尸乡余土室谁话祝鸡翁谁话从一作事见列仙传正文作难説乃字之讹也呪一作喌音州又音祝】
　　谒元庙【复斋谩録云国史补云唐人燕集必赋诗推一人擅场郭暧尚升平公主盛集李端擅场送别相巡江淮钱起擅场乃知子美诗画手看前軰呉生逺擅场唐人素有此语山谷简王立之曰凡作诗赋要以宋玉贾谊相如子云爲师略依放其歩骤乃有古风杜诗云画手看前軰呉生逺擅场盖古人于能事不独求夸时軰须要于前軰中擅场耳】










　　集千家注杜工部诗集巻一
　　钦定四库全书
　　集千家注杜工部诗集巻二
　　投赠哥舒开府翰二十韵【郑曰哥舒翰其先盖突骑施酋长哥舒部之裔也鹤曰翰自陇右节度使加封开府仪同三司又加河西节度进封西平郡王○天寳十三载在长安作】
　　今代麒麟阁何人第一功君王自神武驾驭必英雄【颂賛存体得故事外意】开府当朝杰论兵迈古风先锋百胜在略地两隅空青海无传箭天山早挂弓亷颇仍走敌魏绛已和戎毎惜河湟弃新兼节制通知谋垂睿想出入冠诸公日月低秦树乾坤绕汉宫【此语在投赠中有气若铺冩宫阙则俗矣作者自知之】胡人愁逐北宛马又从东【轻新娟媚】受命边沙逺归来御席同轩墀曾宠鹤【此语深媿士大夫】畋猎旧非熊【谓得之微贱诗中开合无限类亦略举其似】茅土加名数山河誓始终防行遗战伐契合动昭融勲业青冥上交亲气概中未为珠履客已见白头翁壮节初题柱生涯独转蓬几年春草歇今日暮途穷军事留孙楚行间识吕防防身一长劒将欲倚崆峒【归倚语不俭相○洙曰汉武帝作麒麟阁以画功臣像高祖论功行封以萧何功为第一师曰两隅谓北征突厥西伐吐蕃洙曰翰筑城青海中吐蕃不敢近赵曰胡人毎起兵则传箭为号洙曰天山即祁连山匃奴谓天爲祁连梦弼曰亷颇赵之良将伐齐攻魏皆破之襄四年传魏绛劝晋侯和戎有五利吐蕃本西羗属散处河湟江岷间以翰兼河西节度使欲其收复之洙曰汉伐大宛国得天马乃作歌闵二年传狄人伐卫懿公好鹤鹤有乘轩者将战国人受甲者皆曰使鹤鹤实有禄位余焉能战卲氏闻见録云左传注轩大夫车也非轩墀之轩或以为病惟知诗者能辨之洙曰文王将出猎卜之曰所获非熊非罴非虎非貔乃覇王之辅也于是果遇太公于渭之阳载归以为师禹贡注王者封五色土爲社建诸侯则各割其方色土与之使立社焘以黄土苞以白茅茅取其洁黄土取王者覆四方名数谓等其爵位轻重而为之名数也髙祖封功臣为之誓曰使黄河如带泰山若砺国以永存爰及苖裔春申君上客皆蹑珠履成都有升仙桥司马相如初西去题其柱曰不乗驷马车不复过此桥晋孙楚字子荆自负材气多所凌敖参石苞骠骑将军颇侮易于苞初至长揖曰天子命我参卿军事呉吕蒙字子明随姊夫郑当撃贼职吏轻之防杀吏因校尉袁雄承间言于孙防防竒之引置左右师曰崆峒山在西正当吐蕃所入之道】
　　送髙三十五书记十五韵【鲍曰高适字达夫渤海人调封丘尉不得志去客河西哥舒翰表为掌书记】
　　崆峒小麦熟且愿休王师【忠爱兴至但四句后全不相渉○崆峒指阔逺而言犹言溟涬非必其地也洙曰一大地麦熟岂欠少许王师徒妨刈麦耳洗兵马崆峒亦此义苏注更杜撰可笑】请公问主将焉用穷荒为饥鹰未饱肉侧翅随人飞【杜诗毎以饥附爲当然亦是偏见又以况人】高生跨鞍马有似并州儿脱身簿尉中始与捶楚辞借问今何官触热向武威答云一书记所媿国士知人实不易知更须慎其仪十年出幕府自可持旌麾此行既特逹足以慰所思男儿功名遂亦在老大时常恨结驩浅各在天一涯又如参与商惨惨中肠悲惊风吹鸿鹄不得相追随黄尘翳沙漠念子何当归边城有余力早寄从军诗【洙曰饥鹰注见前曹子建诗借问谁家子幽并游侠儿晋山简游髙阳池有童儿歌曰时时能骑马倒着白接防举鞭问葛强何如并州儿鲍曰捶楚言捶有罪者或谓唐时参军簿尉受杖非也昌黎赴江陵诗云栖栖法曹掾何处事卑陬何况亲犴狱敲榜发奸偷此岂身受杖如汉诸署郎耶师曰武威即凉州洙曰豫让云智伯以国士遇我我故国士报之王仲宣有从军诗】奉留赠集贤院崔【国辅】于【休烈】二学士【鹤曰公以天寳九载献三大礼赋明皇竒之俾待诏集贤院召学官试文章崔于二学士当是试文之学官也】
　　昭代将垂白途穷乃呌阍气冲星象表诗感帝王尊天老书题目春官验讨论倚风遗鶂路随水到龙门竟与蛟螭杂宁无燕雀喧青云犹契阔陵厉不飞翻儒术诚难起家声庶已存【家声庶已存此语可念不遇而自决云尔】故山多药物胜槩忆桃源欲整还乡斾长懐禁掖垣谬称三赋在难述二公恩【梦弼曰天老指宰相也春官指礼部也传六鹢退飞过宋都风也鶂与鹢同刘敞曰龙门在封州鱼登者化爲龙梦弼曰杜陵者南北杜皆名家公诗有云名家莫出杜陵人故山指襄阳之岘山公本襄阳人桃源在鼎州襄阳至鼎无三百里师曰禁中有东西两掖垣乃禁墙也】
　　陪郑广文游何将军山林十首【鲁曰郑防郑州人】
　　不识南塘路今知第五桥【便自流动】名园依緑水野竹上青霄谷口旧相得濠梁同见招平生为幽兴未惜马蹄遥【赵曰第五桥在长安万年县郭外之西南梦弼曰谷口郑子真与王鳯有旧洙曰庄子与惠子同游濠梁之上】百顷风潭上千章夏木清【看起两句境】卑枝低结子接叶暗巢鸎鲜鲫银丝鲙香芹碧涧羮翻疑柂楼底晩饭越中行【字字形容赵曰汉食货志木千章注大材曰章】
　　万里戎王子何年别月支异花开絶域滋蔓匝清池汉使徒空到神农竟不知露翻兼雨打开坼渐离披【吾读此再四感叹甚多以其首尾备至故也○赵曰戎王子或以为月支之花名月支西域国汉使空到谓张骞至西域止得安石榴种神农不知谓本草不载此花也】
　　旁舎连高竹踈篱带晩花碾涡深没马藤蔓曲藏虵【又极幽僻】词赋工无益山林迹未賖尽捻书籍卖来问尔东家【子美因羡山林之趣至欲卖书结茅甚形容其志愿也○洙曰碾涡碾硙间水涡漩也郑曰捻正作拈如兼切广韵指取物也】
　　剰水沧江破残山碣石开【剰水谓引江作池残山谓破石作洞】緑垂风折笋红绽雨肥梅银甲弹筝用金鱼换酒来【五字足以状其好事而贫亦可见以客故贫】兴移无洒扫【五字自真】随意坐莓苔【鹤曰汉武纪至碣石注此石着海旁碣石特立之貌洙曰古诗十五学弹筝银甲不曾卸晋阮孚爲常侍以金貂换酒】
　　风磴吹隂雪云门吼瀑泉酒醒思卧簟衣冷欲装绵野老来看客河鱼不取钱只疑淳朴处自有一山川【赵曰磴石梯之道也师曰云门谓云拥翼山门】
　　棘树寒云色茵蔯春藕香脆添生菜美隂益食单凉野鹤清晨出山精白日藏【各一趣】石林蟠水府百里独苍苍【赵曰生菜得茵蔯春藕愈添其美食单铺于棘树之下隂益其凉也】
　　忆过杨栁渚走马定昆池醉把青荷叶狂遗白接防刺船思郢客解水乞呉儿坐对秦山晚江湖兴颇随【希曰唐安乐公主请昆明池为私沼不得乃自凿定昆池言胜昆明也师曰青荷叶酒杯也白接防巾也洙曰郢楚都也呉楚之人善操舟与泳水也乞丘既切与也】
　　床上书连屋阶前树拂云将军不好武稚子总能文【言外亦具世变】醒酒防风入【倒语意嫩】听诗静夜分絺衣挂萝薜凉月白纷纷【不乏赵曰白纷纷言其在薜萝之间如此也】
　　幽意忽不惬归期无奈何出门流水住【水自无住但出何氏林便觉境别如此最是妙想】回首白云多自笑灯前舞谁怜醉后歌只应与朋好风亦来过
　　醉时歌【公自注赠广文馆学士郑防梦弼曰按防本传宗爱其才置广文馆以防为博士防在官贫约甚澹如也】
　　诸公衮衮登台省广文先生官独冷甲第纷纷厌梁肉广文先生饭不足先生有道出羲皇先生有文过屈宋徳尊一代常轗轲名垂万古知何用杜陵野客人更嗤被褐短窄鬓如丝日籴太仓五升米时赴郑老同襟期得钱即相覔沽酒不复疑忘形到尔汝痛饮真吾师【但能痛饮即为吾师非谓郑也】清夜沉沉动春酌灯前细檐花落但觉高歌有神焉知饿死填沟壑相如逸才亲涤器子云识字终投阁先生早赋归去来石田茅屋荒苍苔儒术于我何有哉孔丘盗跖俱尘埃不须闻此意惨怆生前相遇且衔杯【开阖动荡读之至老不厌不憾○希曰汉高祖诏列侯食邑皆赐大第室注云有甲乙次第故曰第梦弼曰羲皇谓伏羲氏也屈宋谓屈原宋玉也轗音坎説文车不平也轲音可又苦贺反折轴车也一曰轗轲失志也或作坎坷义同鹤曰按旧史天寳十二载八月京城霖雨米贵令出太仓米十万石减价粜与贫人公困于长安故亦在日籴之数洙曰祢衡与孔融作尔汝交司马相如与文君俱之临卭卖车骑置酒舎乃令文君当垆相如亲涤器于市中刘棻甞从雄学作竒字王莽立棻以献符命被流窜辞所连及便收不请时雄校书天禄阁上治狱使者来雄恐不能自免乃从阁上自投下几死】
　　上韦左相二十韵【鹤曰韦见素袭父爵从明皇入蜀爲左相此诗乃初拜同中书门下平章时投上题或后来追书○天寳十三载在长安作】
　　鳯厯轩辕纪龙飞四十春八荒开寿域一气转洪钧【颂相业多矣未有如此轩豁快意者】霖雨思贤佐丹青忆老臣应图求骏马惊代得麒麟沙汰江河浊调和鼎鼐新韦贤初相汉范叔已归秦盛业今如此传经固絶伦豫樟深出地沧海濶无津北斗司喉舌东方领缙绅持衡留藻鍳听履上星晨独歩才超古余波徳照隣聪明过管辂尺牍倒陈遵【遵长尺牍与惊坐倒迎本不相渉此其用事之化】岂是池中物由来席上珍庙堂知至理风俗尽还淳才杰俱登用愚防但隠沦长卿多病乆子夏索居贫回首驱流俗生涯似众人巫咸不可问邹鲁莫容身感激时将晚苍茫兴有神为公歌此曲涕泪在衣巾【洙曰昭十七年传鳯鸟氏厯正也注鳯鸟知天时故以名厯正之官史记黄帝名轩辕龙飞谓宗即位以来也书高宗命傅説若嵗大旱用汝作霖雨汉赵充国以功与霍光等列画未央宫成帝时西有警上思将帅之臣追美充国乃召扬雄即充国图像而颂之此谓见素之父凑也梅福传欲以三代之法取当世之士犹以伯乐之图求麒麟于市此言见素以材见用也韦贤字长孺授昭帝诗宣帝即位爲丞相史记范睢字叔更名姓曰张禄入秦昭王説之拜为客卿封应侯相秦传经即韦贤父子皆以经术相继爲汉相也李固传陛下之有尚书犹天之有北斗也北斗为天之喉舌尚书亦为陛下喉舌师曰书毕公率东方诸侯入应门右见素时为相率百官故云领缙绅又先为吏部侍郎铨序平允故云持衡留藻鉴洙曰汉郑崇哀帝时为尚书仆射数求见曵革履上笑曰我识郑尚书履声时见素兼兵部尚书故云梦弼曰魏志管辂字公明明周易无不精微按见素传肃宗时有星犯昴言禄山将死皆验洙曰前汉陈遵字孟公与人尺牍主皆藏去以为荣呉志周瑜云恐蛟龙得云雨终非池中物也记儒有席上之珍以待聘司马相如字长卿甞有消渴病檀弓子夏曰吾离羣索居乆矣列子有神巫曰季咸知人死生存亡祸福寿夭庄子孔子再逐于鲁削迹于卫穷于齐厄于陈蔡不容身于天下又岂足贵耶】
　　丽人行【鹤曰明皇时杨国忠与虢国夫人邻居毎往来或并辔入朝及夫人从车驾幸华清宫防于国忠第此丽人行之所以作也】
　　三月三日天气新长安水边多丽人态浓意逺淑且真肌理细腻骨肉匀【第三第四语便尔亲切盖身亲见之自与想像次第不同耳此亦所当识也】绣罗衣裳照暮春蹙金孔雀银麒麟头上何所有翠爲防叶垂鬓唇背后何所见【乐府体】珠压腰衱穏称身就中云幕椒房亲赐名大国虢与秦紫駞之峯出翠釡水精之盘行素鳞【语特迭荡称前鱼肉互见】犀筯厌饫乆未下鸾刀缕切空纷纶黄门飞鞚不动尘【形容骄贵至黄门飞鞚不动尘自是气象后来东坡借用贴出得又明】御厨丝络送八珍箫鼓哀吟感神賔从杂遝实要津后来鞍马何逡巡当轩下马入锦茵杨花雪落覆白苹青鸟飞去衔红巾【画出次第宛然杨花青鸟两语极当时拥从如云冲拂开合绮丽骏健之盛作者之意自不必人人能识也】炙手可热势絶伦慎莫近前丞相嗔【此两语结上明后来鞍马乃丞相所宠嬖者又过秦虢也意极可想○赵曰晋宋诸人侍宴曲水皆以三月三日爲题唐开元中曲江游赏莫盛于中和上已此所以水边多丽人也梦弼曰防叶妇人鬓边花以翠羽铺饰其状轻微也腰极即今之裙带缀珠其上压而不垂也防乌合反衱居业反云幕谓铺设幕次如云雾之垂也洙曰汉书皇后称椒房取其蕃实之义也唐书贵妃三姊封韩虢秦三国爲夫人梦弼曰駞谓槖驼其脊上肉高如峯者味最美洙曰诗执其鸾刀注刀有鸾者言割中节也希曰汉书师古曰禁中黄门谓阉人居禁中在黄门之内给事者洙曰周礼膳夫珍用八物注谓淳熬丹炮豚炮牂捣珍渍熬肝膋也山海经注青鸟主爲西王母取食者丞相指杨国忠也】
　　重过何氏五首
　　问讯东桥竹将军有报书倒衣还命驾高枕乃吾庐【谓得其报书即颠倒而前既至便如吾庐高枕而卧冩意圆美】花妥鸎捎蝶溪喧獭趂鱼【此与蜻蜓立钓丝闲趣昼景两极自然】重来休沐地真作野人居【犹吾庐也】山雨樽仍在沙沉榻未移犬迎曾宿客鵶护落巢儿云薄翠微寺天清皇子陂向来幽兴极歩屣向东篱【梦弼曰翠防寺在终南山之上皇子陂在万年县西南以秦葬皇子起塜陂北原上得名】
　　落日平台上春风啜茗时石栏斜防笔桐叶坐题诗翡翠鸣衣桁蜻蜓立钓丝自今幽兴熟来徃亦无期颇怪朝参懒应耽野趣长雨抛金鏁甲苔卧緑沈枪手自移蒲栁家才足稻粱看君用幽意白日到羲皇【白日不待夜梦而见○师曰桁下浪切梦弼曰甲言金鎻谓以金线连鎻之也枪言緑沈谓以緑色之物沈没其柄也陆放翁老学庵笔记云王逸少笔经曰有人以緑沈漆竹管及镂管见遗老杜所谓苔卧緑沈枪盖谓是也洙曰陶潜夏日虚闲高卧北之下清风飒至自谓羲皇上人】
　　到此应甞宿相留可判年蹉跎暮容色怅望好林泉何日霑微禄归山买薄田斯游恐不遂把酒意茫然【师曰判年谓半年也】
　　渼陂行【赵曰按长安志渼陂在鄠县西十道志云鱼甚美因名之渼音美鹤曰以水味美故配水以爲名】
　　岑参兄弟皆好竒携我逺来游渼陂天地黤惨忽异色【渼陂下语輙如此其阔可知】波涛万顷堆琉璃琉璃汗漫泛舟入【接叠两字语如乐府】事殊兴极忧思集鼍作鲸吞不复知恶风白浪何嗟及主人锦帆相爲开舟子喜甚无氛埃鳬鹥防乱棹讴发丝管啁啾空翠来沉竿续蔓深莫测菱叶荷花静如拭宛在中流渤澥清下归无极终南黒半陂巳南纯浸山动影袅窕冲融间船舷暝戛云际寺水靣月出蓝田闗【冩景入防烟波逺近变态具足】此时骊龙亦吐珠冯夷击鼓羣龙趋湘妃汉女出歌舞金支翠旗光有无咫尺但愁雷雨至苍茫不晓神灵意【惨怆之容窈眇之思○防常赋乐事则所经歴骇怪者置不复道吾甞游西湖遇风雨诵此语如同舟同时】少壮几时奈老何向来哀乐何其多【希曰终南长安南山也洙曰木虚海赋冲融滉瀁赵曰云际山名在鄠县东南有大定寺蓝田闗在蓝田县东南冯夷河伯也郑曰舜二妃以舜南巡不反沉湘而死列仙传郑交甫游汉江见二女解佩与之洙曰汉礼乐志金支秀华赤旄翠旌】
　　渼陂西南台
　　髙台靣苍陂六月风日冷蒹葭离披去天水相与永【去意冩得出】懐新目似撃接要心已领仿像识鲛人空防辨鱼艇错磨终南翠颠倒白阁影崒増光辉乗凌惜俄顷劳生愧严郑外物慕张邴世复轻骅骝吾甘杂鼃黾知归俗可忽取适事莫并身退岂待官老来苦便静况资菱芡足庶结茅茨逈从此具扁舟弥年逐清景【洙曰庄子目击而道存捜神记南海之外有鲛人水居如鱼不废缉绩时从水中出寄人家卖绡赵曰防与蒙字同洙曰终南白阁并山名郑曰崒山峻貌上慈由切下子恤切梦弼曰严君平隠于成都郑子真耕于谷口皆修身自保张子房愿弃人间事邴曼容免官养志自修】
　　城西陂泛舟【鹤曰城西陂即渼陂也】
　　青蛾皓齿在楼船横笛短箫悲逺天春风自信牙樯动【佳处】迟日徐看锦防牵鱼吹细浪揺歌扇燕蹴飞花落舞筵不有小舟能荡桨百壶那送酒如泉【梦弼曰樯帆柱也古诗象牙作帆樯隋炀帝锦防龙舟洙曰以扇自障而歌故谓之歌扇】
　　送张二十参军赴蜀州因呈杨五侍御
　　好去张公子通家别恨添两行秦树直万防蜀山尖【随意防染愁絶如画】御史新騘马参军旧紫髯皇华吾善处于汝定无嫌【洙曰后汉桓典拜侍御史常乗騘马时人语曰行行且止避騘马御史晋郗超为桓温参军府中语曰髯叅军以超髯故也】
　　寄高三十五书记
　　叹息高生老新诗日又多美名人不及佳句法如何主将收才子崆峒足凯歌闻君已朱绂且得慰蹉跎【赵曰主将哥舒翰也崆峒陇右山也】
　　白水明府舅宅喜雨得过字【梦弼曰白水县属左冯翊同州舅氏崔十九翁时为白水县尉】
　　吾舅政如此古人谁复过碧山晴又湿白水雨偏多【正晴又湿所以见此邑雨偏多也时解误】精祷既不昧欢娯将谓何汤年旱颇甚今日醉歌【洙曰汤之时大旱七年】
　　陪诸贵公子丈八沟携妓纳凉晩际遇雨二首【鹤曰丈八沟意是韦坚所通之漕渠大厯初京兆尹奏开漕渠入苑濶八尺深一丈岂素有是渠至是又开欤】
　　落日放船好轻风生浪迟竹深留客处荷净纳凉时公子调氷水佳人雪藕丝片云头上黒应是雨催诗【苍野曰家语黍以雪桃注雪拭也】
　　雨来霑席上风急打船头越女红裙湿燕姫翠黛愁防侵堤桞系幔卷浪花浮归路翻萧飒陂塘五月秋送裴二虬作尉永嘉【梦弼曰裴虬字深原永嘉温州也】
　　孤屿亭何处天涯水气中故人官就此絶境与谁同隠吏逢梅福游山忆谢公扁舟吾已就把钓待秋风【洙曰汉梅福字子真九江人爲南昌尉王莽専政弃妻子去九江传以爲仙其后有见福于防稽变姓名为呉市门卒赵曰谢灵运爲永嘉守好游山水时号谢公今其地有谢公岩】
　　秋雨叹【鹤曰按是年秋大霖雨六旬不止帝忧之杨国忠取禾之善者以献曰雨虽多不害稼也】
　　雨中百草秋烂死堦下决明顔色鲜着叶满枝翠羽盖开花无数黄金钱凉风萧萧吹汝急恐汝后时难独立堂上书生空白头临风三嗅馨香泣【修可曰本草云决明夏初生苗七月有花黄白色东坡志林杞人马正卿作太学正清苦有气节学生既不喜博士亦忌之余偶至其斋中书杜子美秋雨叹一篇壁上初无意也而正卿即日辞归不复出至今白头寒饿守节如故】
　　阑风伏雨秋纷纷【伏疑仗或又疑长愈失本真】四海八荒同一云去马来牛不复辨浊泾清渭何当分禾头生耳黍穂黒农夫田父无消息城中防米换衾稠相许宁论两相直【荆公曰伏当作仗山谷曰当作长赵曰阑之风沈伏之雨言其风雨之不已也洙曰庄子秋水时至百川灌河泾流之大两涘渚涯之间不辨牛马赵曰朝野佥载秋雨甲子禾头生耳】
　　长安布衣谁比数反鎻衡门守环堵老夫不出长蓬蒿稚子无忧走风雨雨声飕飕催早寒胡鴈翅湿高飞难秋来未曾见白日泥汚后土何时干【洙曰诗衡门之下注横木为门记儒有环堵之室注环堵靣一堵也五板为堵宋玉九辨皇天滛溢而秋霖兮后土何时兮得干走读作奏】苦雨奉寄陇西公兼呈王徴士【公自注陇西公即汉中王瑀王徴士琅琊王彻】
　　今秋乃淫雨仲月来寒风羣木水光下万家云气中所思碍行潦九里信不通悄悄素浐路迢迢天汉东愿腾六尺马背若孤征鸿划见公子靣超然懽笑同奋飞既胡越局促伤樊笼一饭四五起凭轩心力穷嘉蔬没溷浊时菊碎榛丛鹰隼亦屈猛乌鸢何所防式瞻北邻居取适南巷翁挂席钓川涨焉知清兴终【希曰按唐志浐爲闗内大川浐素简切赵曰三辅黄图渭水贯都以象天汉桥横南渡以法牵牛梦弼曰周礼六尺为马洙曰庄子泽雉不蕲畜乎樊中注樊中所以笼雉也师曰雨潦阻碍所式瞻取适者止于北邻南巷耳挂席挂帆也】
　　赠陈二补阙
　　世儒多汩没夫子独声名献纳开东观君王问长卿【语自风致】皂雕寒始急天马老能行自到青冥里休看白髪生【希曰后汉图书在东观洙曰司马相如字长卿上读子虚赋而善之曰朕独不得与此人同时杨得意曰臣邑人司马相如自言为此赋上惊乃召问相如师曰皂雕御史以比补阙补阙谏官也修可曰大宛马乃天马之种也梦弼曰始音试】
　　赠献纳起居田舎人澄【洙曰武后初置匦以受四方之书设理匦使宗改爲献纳使】
　　献纳司存雨露边地分清切任才贤舎人退食収封事【却是要防缀】宫女开函近御筵晓漏追趋青闼晴窓防检白云篇【白云篇不必所出着晴字更别】扬雄更有河东赋唯待吹嘘送上天【洙曰刘公干诗拘限清切禁梦弼曰诗退食自公汉仪宻奏皂囊封版故曰封事青琐注见前范彦龙诗摄官青琐闼汉成帝时有荐扬雄文似相如者上召雄待诏承明之庭从祭后土还上河东赋此盖公托雄以自况时公既献三赋又作封西岳赋欲奏正有望于田君之吹嘘也】
　　承沈八丈东美除膳部员外郎阻雨未遂驰贺奉寄此诗【公自注府掾四人同日拜郎】
　　今日西京掾多除南省郎通家惟沈氏谒帝似冯唐诗律羣公问儒门旧史长清秋便寓直列宿顿辉光未暇申安慰【安慰唐人必时有此语然诗语俗甚】含情空激扬司存何所比膳部黙凄伤贫贱人事略经过霖潦妨礼同诸父长恩岂布衣忘天路牵骐骥云台引栋梁徒懐贡公喜防防鬓毛苍【梦弼曰长安即汉之西京言西京假汉以美唐也希曰南省郎谓礼部梦弼曰冯唐爲郎中署长事文帝帝辇过问唐曰父老何自为郎具以实言此以比东美晩年除郎也希曰宋之问传魏建安后诗律屡变至沈约庾信以音韵相婉附及之问沈佺期又加靡丽学者宗之号为沈宋此以誉东美长于诗也赵曰唐沈既济有良史才为史馆修撰今诗谓儒门旧史长则东美乃其胄也梦弼曰寓寄也直谓直舎也晋潘岳秋兴赋序以太尉掾兼虎贲中郎将寓直乎散骑省汉明帝馆陶公主爲子求郎帝不许曰郎官上应列宿出宰百里赵曰公大父审言甞为膳部员外郎故云司存何所比而黙有感伤也修可曰刘孝标广絶交论王阳登而贡禹喜】
　　崔驸马山亭宴集
　　萧史幽栖地林间踏鳯毛洑流何处入乱石闭门高客醉挥金椀诗成得绣袍清秋多宴防终日困香醪【师曰萧史乃秦女弄玉之婿以比崔驸马踏鳯毛即吹箫随鳯去之意也梦弼曰洑房六切洄流也海赋潮波汩起洄洑万里赵曰唐武后使东方虬宋之问赋诗诗先成者得锦袍】
　　九日寄岑参
　　出门复入门雨脚但仍旧【情景宛然】所向泥活活思君令人瘦沉吟坐西轩饭食错昏昼寸歩曲江头难为一相就吁嗟乎苍生稼穑不可救安得诛云师畴能补天漏大明韬日月旷野号禽兽君子强逶迤小人困驰骤维南有崇山恐与川浸溜是节东篱菊纷披为谁秀岑生多新语性亦嗜醇酎采采黄金花何由满衣袖【古意○师曰列子女娲氏鋉五色石以补天赵曰蜀地有名漏天古诗地近漏天终歳雨洙曰汉制以正月旦造酒八月成名曰九醖一名醇酎】
　　九日杨奉先防白水崔明府【梦弼曰奉先县属京兆府】
　　今日潘懐县同时陆浚仪坐开桑落酒来把菊花枝天宇清霜净公堂宿雾披晩酣留客舞鳬舄共差池【洙曰潘岳自河阳转懐县陆云出补浚仪令此以指杨奉先与崔白水也世説桑落河多美酒赵曰刘白堕善醸酒熟于桑落之辰因得名庾信从蒲州守乞酒诗蒲城桑落酒防岸菊花秋】
　　叹庭前甘菊花
　　庭前甘菊移时晩青蘂重阳不堪摘明日萧条尽醉醒残花烂漫开何益篱边野外多众芳采撷细升中堂念兹空长大枝叶结根失所纒风霜【师曰甘谷名汉武帝西置甘凉沙等州其谷产菊可以入药】
　　示从孙济【梦弼曰济字应物终给事中京兆尹】
　　平明跨驴出未知适谁门【萧条转折】权门多噂沓且复防诸孙诸孙贫无事宅舎如荒村堂前自生竹堂后自生萱【好】萱草秋已死竹枝霜不蕃淘米少汲水汲多井水浑刈葵莫放手放手伤葵根【淘米刈葵教其为人少可自足勿多责望耳】阿翁懒惰乆觉儿行歩奔所来为宗族亦不为盘飱小人利口实薄俗难具论勿受外嫌猜同姓古所敦【洙曰诗噂沓背憎笺噂沓犹相对谈语背则相憎也传馈盘飱易自求口实】
　　奉同郭给事汤东灵湫作【鹤曰灵湫在骊山汤泉之东洙曰汉郊祀志湫渊也注水清彻可爱不容秽浊龙所居也】
　　东山气鸿蒙宫殿居上头君来必十月【君来语轻】树羽临九州隂火煑玉泉喷薄涨岩幽有时浴赤日光照空中楼阆风入辙迹广原延冥捜拂天万乗动观水百丈湫幽灵斯可怪王命官属休初闻龙用壮擘石摧林丘中夜窟宅改移因风雨秋倒悬瑶池影屈注沧江流味如甘露浆挥弄滑且柔翠旗淡偃蹇云车纷少留箫鼓荡四溟异香泱漭浮鲛人献微绡曾祝沉豪牛百祥奔盛明古先莫能俦坡陁金虾蟆出见盖有由至尊顾之笑王母不遣收复归虚无底化作长黄虬飘飘青郎文采瑚钩浩歌緑水曲清絶听者愁【希曰扬雄校猎赋鸿蒙沆茫师古曰广大貌鸿胡孔切蒙其孔切赵曰长安志云开元后宗甞以十月幸温泉歳尽而归诗崇牙树羽洙曰木虚海赋阳氷不洽隂火潜然赵曰昆仑一名阆风周穆王欲使车辙马迹遍于天下洙曰广原乃昆仑东北乡名也天台赋逺寄冥搜海赋洪漭澹泞鲛人水居织绡者梦弼曰曽重也祝史也穆天子传天子至河宗奉璧曽祝佐之祝沉牛马羊豕又文山之民献牥牛天子与之豪马豪牛注云似牦牛也此言宗幸温泉至灵湫驻车祭龙鲛人献绡以为币曾祝沉牛以为牲也赵曰唐五行志有载虾蟆色如金者或云骊山上有古碑载之矣洙曰汉制给事中黄门侍郎日暮入对青门拜谓之夕郎洙曰马季良长笛赋中取度于白雪緑水注二曲名】桥陵诗三十韵因呈县内诸官【鹤曰桥陵唐睿宗陵在奉先县之西北丰山也赵曰本同州蒲城县建桥陵改为奉先又升为赤希曰旧史奉先县以管桥陵制官员同赤县】
　　先帝昔晏驾兹山朝百灵崇冈拥象设沃野开天庭即事壮重险论功超五丁坡陁因厚地却略罗峻屏云阙虚冉冉风松肃泠泠石门霜露白玉殿莓苔青宫女晓知曙祠官朝见星空梁簇画防隂井敲铜缾中使日夜继惟王心不宁岂徒防备享尚谓求无形孝理敦国政神凝推道经瑞芝产庙柱好鸟鸣岩扃高岳前嵂崒洪河左滢濴金城蓄峻趾沙苑交回汀永与奥区固川原纷眇冥居然赤县立台榭争岧葶官属果称是声华真可听王刘美竹润裴李春兰馨郑氏才振古啖侯笔不停【无味】遣辞必中律利物常发硎绮绣相展转琳琅愈青荧侧闻鲁防化秉徳崔瑗铭太史鳬影王乔随鹤翎朝仪限霄汉客思回林坰轗轲辞下杜飘飖凌浊泾诸生旧裋褐旅泛一浮萍荒歳儿女痩暮途涕泗零主人念老马廨宇容秋萤流寓理岂惬穷愁醉未醒何当摆俗累浩荡乗沧溟【洙曰汉书宫车晏驾注天子初崩臣子之心犹谓宫车晩出也楚辞招魂象设居室静安闲些易习坎重险也蜀王本纪天为蜀王生五丁力士能徙山修可曰孙绰诗逺山却略罗峻屏希曰自唐以来内官谓之中使赵曰礼记备物之享又视于无形赵曰高岳谓嵩山洪河谓黄河也嵂吕防切崒昨没切山高貌滢乌定切濴于扃切小水也修可曰金城地名在唐时为兰州郡鹤曰金城乃京兆属县兼州亦有金城宫此与桥陵近沙苑左冯翊洙曰西都赋防御之阻则天地之奥区焉岧葶髙也庄子刀刃若发于硎奚京切砥石也后汉鲁防为中牟令専以徳化为理崔瑗高于文辞有座右铭传于世王乔为叶令入朝数帝令太史伺望言有双鳬飞来乃举罗得双舄焉刘向列仙传王子乔周灵王太子晋也七月七日乗白鹤于缑氏山头举手谢时人而去汉书师古曰下杜即今之杜城韩诗外传田子方出见老马于野喟然问于御者曰故公家畜也罢而不为用田子方曰少尽其力而老弃其身仁者不为也束帛而赎之】
　　病后过王倚饮赠歌
　　麟角鳯觜世莫识煎胶续竒自见尚看王生抱此懐在于甫也何由羡【谓我看王生如麟如鳯生又羡我初读再读皆不可晓】且遇王生慰畴昔素知贱子甘贫贱酷见冻馁不足耻多病沉年苦无健王生怪我顔色恶荅云伏枕艰难遍疟疠三秋孰可忍寒热百日相交战头白眼暗坐有胝肉黄皮皱命如线惟生哀我未平复爲我力致美肴膳遣人向市賖香粳唤妇出房亲自馔长安冬葅酸且緑金城土酥净如练兼求畜豕且割鲜密沽斗酒谐终宴故人情味晩谁似令我手脚轻欲旋老马为驹总不虚【它读得诗别谓老马反如驹之健啖不顾其后耳上下亦通有味】当时得意况深眷但使残年饱吃饭只愿无事长相见【此等创造亦合自然○情懐倾冩正欲如此非俳也苍舒曰东方朔十洲记鳯麟洲在西海中央其上多麟鳯仙家煑鳯喙麟角合煎作胶名曰续胶一名连金泥此物能续弓弩断及断折之金以胶连使力折撃它处乃断续处不复断也郑曰胝丁尼反皮厚也梦弼曰葅酢菜也酥羊乳所为也色白如练次公曰土酥者谓彼土之酥也或注爲芦菔非梦弼曰割鲜谓新杀者西都赋割鲜野食旋辞恋切谓手脚轻欲旋舞也或作漩洙曰诗老马反为驹不顾其后】
　　沙苑行【鹤曰按寰宇记沙苑一名沙阜在同州冯翊县南唐置沙苑监掌牧养此诗当是其年奉敕都使奏就羣校中防马时作】
　　君不见左辅白沙如白水缭以周墙百余里龙媒昔是渥洼生汗血今称献于此苑中騋牝三千匹丰草青青寒不死食之豪健西域无每嵗攻驹冠边鄙王有虎臣司苑门入门天廐皆云屯骕骦一骨独当御春秋二时归至尊至尊内外马盈亿伏枥在坰空大存逸羣絶足信殊杰倜傥权竒难具论累累塠阜藏奔突往往坡陁纵超越【赋沙苑至此方有趣】角壮翻同麋鹿游浮深簸簜鼋鼍窟【两语竒】泉出巨鱼长比人丹砂作尾黄金鳞岂知异物同精气虽未成龙亦有神【言其浴之感龙精气往往与龙交也解者失之○豪气勦捷又胜寳劒篇语○梦弼曰前汉京兆尹左冯翊右扶风谓之三辅同州昔爲冯翊郡故谓之左辅在州西北有白水县以水白故名白沙即沙苑也自沙苑至白水有百余里以墙围绕牧马监于此洙曰汉礼乐志天马徕龙之媒又马生渥洼水中渥音握洼于佳切西域大苑马日行千里至日中汗血诗騋牝三千周礼夏官庾人掌攻驹注攻驹乗其蹄齧者闲之左传唐成公如楚有两骕骦马马融曰骕骦鴈也马似之骕息逐切骦色庄切魏武乐府老骥伏枥诗在坰之野顔延年赭白马赋雄志倜傥精权竒倜它歴切傥它朗切梦弼曰塠阜言苑中山坞可以藏马之奔突坡陀言苑中沙汀可以纵马之超越也塠都回切洙曰顔延年赭白马赋角壮永埒梦弼曰浮深谓马浴于水也海赋戱广浮深】
　　送蔡希鲁都尉还陇右寄高三十五书记【公自注时哥舒翰入奏勒蔡子先归○天寳十四载在长安作】
　　蔡子勇成癖弯弓西射胡健儿宁鬭死壮士耻为儒官是先锋得材縁挑战须身轻一鸟过【非阙字非欧语殊不觉其异】枪急万人呼云幕随开府春城赴上都马头金匼匝駞背锦糢糊咫尺雪山路归飞西海隅上公犹宠赐突将且前驱汉水黄河逺凉州白麦枯因君问消息好在阮元瑜【洙曰汉书注挑战擿挠敌求战也古谓之致师挑徒了切梦弼曰金匼匝谓金络头也上口答切下作答切赵曰駞背负物而以锦帕防之故曰糢糊洙曰西域有白山通嵗有雪亦名雪山汉张骞传汉使穷河源梦弼曰陇西记诸州深秋采白麦酿酒洙曰魏志陈留阮瑀字元瑜都护曹洪欲使管记室瑀不为屈师曰公欲因问高适故以元瑜比之欧公诗话云陈舎人从易偶得杜集旧本文多脱误送蔡都尉诗身轻一鸟其下脱一字陈公与数客各用一字补之或云疾或云落或云下莫能定后得一善本乃是过字陈公叹服以为虽一字诸君亦不能到】
　　赠田九判官梁丘【鹤曰梁丘为哥舒翰府判官时从翰入朝】
　　崆峒使节上青霄河陇降王欵圣朝宛马总肥春苜蓿将军只数汉嫖姚陈留阮瑀谁争长京兆田郎早见招麾下頼君才并入独能无意向渔樵【赵曰使节指哥舒翰降王谓吐蕃纳欵也洙曰大宛马嗜苜蓿草宛于爰切梦弼曰汉书霍去病为嫖姚校尉服防曰嫖姚音飘揺劲疾皃陈留阮瑀注见上汉田凤为郎容仪端正入奏事灵帝目送之因题柱曰堂堂乎张京兆田郎邵氏闲见録子美诗霍嫖姚对春苜蓿嫖姚字如律当读平声退之云凡爲文辞宜畧识字有以也夫又云子美以郑季对文章春苜蓿对霍嫖姚或以为病惟知诗者能辨之】
　　陪李金吾花下饮【鹤曰金吾李嗣业也唐六典金吾将军掌宫中及京城昼夜巡警】
　　胜地初相引徐行得自娯见轻吹鸟毳随意数花须【取其不经意○即事描冩如拂石吹絮之类武人重客往往尽兴】细草称偏坐香醪懒再沽醉归应犯夜可怕李金吾【梦弼曰世説王卫军云酒正自引人着胜地毳充芮切细毛也】
　　醉歌行【公自注从侄勤落第归作此以别之】
　　陆机二十作文赋汝更小年能缀文总角草书又神速世上儿子徒纷纷骅骝作驹已汗血鸷鸟举翮连青云词源倒流三峡水笔阵独扫千人军只今年才十六七射防君门期第一旧穿杨叶真自知暂蹶霜蹄未爲失偶然擢秀非难取防是排风有毛质汝身已见唾成珠汝伯何由髪如漆春光淡沲秦东亭渚蒲芽白水荇青风吹客衣日杲杲树搅离思花冥冥酒尽沙头双玉缾众賔已醉我独醒乃知贫贱别更苦吞声踯躅涕泣零【人有此情冩得不浓至而止○洙曰晋陆机字士衡作文赋马二歳曰驹梦弼曰鸷鸟撃鸟也修可曰三峡明月峡巫山峡广泽峡洙曰汉萧望之以射防甲科爲郎史记楚有飬由基者去桞叶百歩而射之百发百中庄子马蹄可以践雪霜梦弼曰汉赵壹传咳唾成珠玉何曰秦东亭即京城门外东亭送别多于此处】
　　戱简郑广文【防】兼呈苏司业【源明】
　　广文到官舎系马堂阶下醉即骑马归颇遭官长骂才名三十年坐客寒无毡頼有苏司业时时与酒钱【赵曰唐史称郑防在官贫约乃引子美赠诗曰才名三十年坐客寒无毡则知公之诗真史矣】
　　夜听许十一诵诗爱而有作【鹤曰许十一当是居五台学佛者】
　　许生五台賔业白出石壁余亦师粲可身犹缚禅寂何阶子方便谬引爲匹敌离索晩相逢包防欣有撃诵诗浑游衍四座皆辟易应手看捶钩清心听鸣镝【清心语好】精微穿溟涬飞动摧霹雳陶谢不枝梧风骚共推激紫燕自超诣翠驳谁剪剔【皆极形容】君意人莫知人间夜寥閴【郑曰河北有五台山即文殊师利镇毒龙之所赵曰佛经以善业为白恶业为黒梦弼曰高僧传昙鸾住汾州石壁中寺寺近五台山赵曰粲则僧粲可则慧可佛书贪着禅味是菩萨缚梦弼曰维摩经一心禅寂摄诸乱恶洙曰记子夏曰吾离羣而索居亦已乆矣易九二包防上九撃防项羽传人马俱惊辟易数里梦弼曰庄子大马之捶钩者年八十矣而不失毫芒洙曰前汉匃奴传冒顿作鸣镝应劭曰髐箭也赵曰帝系谱曰天地初起溟涬鸿蒙洙曰陶谓陶潜谢谓晖灵运惠连也项籍传诸将詟服莫敢枝梧注小柱爲枝斜柱爲梧西京杂记文帝良马名紫燕尔雅驳如马锯牙食虎豹浑一作混梦弼曰燕旧作鸾欧公定作燕】
　　夏日李公见访【公自注李时爲太子家令鹤曰按宗室世系表李公当是李炎】
　　逺林暑气薄公子过我游贫居类村坞僻近城南楼傍舎颇淳朴所愿亦易求隔屋唤西家借问有酒不墙头过浊醪【实事它人以为不足冩】展席俯长流清风左右至【自得适然】客意已惊秋巢多众鸟喧叶宻鸣蝉稠苦遭此物聒孰谓吾庐幽水花晩色静庶足充淹留预恐樽中尽更起爲君谋【赵曰城南楼长安城南公之所居也洙曰古今注莲花亦名水花】
　　与鄠县源大少府宴渼陂得寒字【鹤曰鄠县属京兆陂在其境】
　　应爲西陂好金钱罄一餐饭抄云子白【云子终不可解】嚼水精寒无计回船下空愁避酒难主人情烂漫持荅翠琅玕【赵曰云子指言菰米饭也师曰汉武内传王母曰太上之药乃有风实云子梦弼曰张平子四愁诗美人赠我青琅玕】
　　九日曲江【梦弼曰西京记曲江以流水屈曲故名】
　　缀席茱萸好浮舟菡萏衰百年秋已半九日意兼悲江水清源曲荆门此路疑晩年高兴尽揺荡菊花期【洙曰桓温九日宴龙山其地在荆州门外公疑龙山景物与曲江相似也】
　　自京赴奉先县咏懐五百字【梦弼曰奉先属京兆时公妻子在奉先按是年十一月安禄山反于范阳】
　　杜陵有布衣老大意转拙许身一何愚窃比稷与契居然成濩落白首甘契阔盖棺事则已此志常觊豁穷年忧黎元叹息肠内热取笑同学翁浩歌弥激烈非无江海志潇洒送日月生逢尧舜君不忍便永诀当今廊庙具构厦岂云缺葵藿倾太阳物性固莫夺顾惟蝼蚁辈但自求其穴胡为慕大鲸輙拟偃溟渤以兹悟生理独耻事干谒兀兀遂至今忍爲尘埃没终愧巢与由未能易其节沉饮自遣放歌颇愁絶嵗暮百草零疾风高冈裂天衢隂峥嵘客子中夜发霜严衣带断指直不得结凌晨过骊山御榻在嵽嵲蚩尤塞寒空蹴踏崖谷滑瑶池气郁律羽林相摩戛君臣留欢娯乐动殷胶葛赐浴皆长缨与宴非裋褐彤庭所分帛本自寒女出鞭挞其夫家聚敛贡城阙圣人筐篚恩实欲邦国活臣如忽至理君岂弃此物多士盈朝廷仁者宜战栗况闻内金盘尽在卫霍室中堂有神仙烟雾防玉质暖客貂防裘悲管逐清瑟劝客駞蹄羮霜橙压香橘【杂见风味】朱门酒肉臭路有冻死骨荣枯咫尺异惆怅难再述北辕就泾渭官渡又改辙羣水从西下极目高崪兀疑是崆峒来恐触天柱折河梁幸未坼枝撑声窸窣行旅相攀援川广不可越老妻既异县十口隔风雪谁能乆不顾庶往共饥渴入门闻号咷幼子饥已卒吾宁舍一哀里巷亦呜咽所媿爲人父无食致天折岂知秋禾登贫窭有仓卒生常免租税名不隶征伐抚迹犹酸辛平人固骚屑黙思失业徒因念逺戍卒忧端齐终南澒洞不可掇【洙曰庄子匏落无所容注犹廓落也诗注契阔勤苦也潘曰刘毅云丈夫盖棺事方定矣赵曰明皇开元天寳间无歳不幸骊山故云御榻在嵽嵲嵽徒结切嵲音齧山高皃赵曰蚩尤乗舆前导之旗羽林扈驾之军也梦弼曰樛嶱欧公及荆公改作胶葛相如赋张乐平胶葛之防注旷逺深貌殷读作隠按唐书天子幸温泉赐从臣浴赵曰彤庭天子庭以丹饰之洙曰内金盘尚方器用也赵曰卫霍皆以后戚而贵此以比杨国忠辈也洙曰官渡即曹操袁绍相持之处崪兀高峻貌崪藏没切列子共工氏与颛顼争爲帝怒而触不周山折天柱絶地维梦弼曰窸窣声不安也上息七切下苏骨切赵曰淮南子曰未有天地鸿蒙澒洞上胡孔切下徒总切梦弼曰掇都活切拾也魏武诗明明如月何时可掇东城志林子美自许稷与契人未必许也然其诗云舜举十六相身尊道何高秦时用商鞅法令如牛毛此自是稷契辈人口中语也】
　　奉先刘少府新画山水障歌【希曰奉先次赤故蒲城县刘爲奉先尉以其邑之山水为障】
　　堂上不合生枫树怪底江山起烟雾闻君扫却赤县图乗兴遣画沧洲趣画师亦无数好手不可遇对此融心神知君重毫素岂但祁岳与郑防笔迹逺过杨契丹得非圃裂无乃潇湘翻悄然坐我天姥下耳邉已似闻清猿反思前夜风雨急乃是蒲城神入元气淋漓障犹湿真宰上诉天应泣野亭春还杂花逺渔翁暝踏孤舟立沧浪水深青溟阔欹岸侧岛秋毫末不见湘妃鼓瑟时至今斑竹临江活刘侯天机精爱画入骨髓自有两儿郎挥洒亦莫比大儿聪明到能添老树巅崖里小儿心孔开貌得山僧及童子若耶溪云门寺吾独胡爲在泥滓青鞋布袜从此始【情景淡脱活自在○梦弼曰祁岳郑防皆善画隋杨素画传于契丹故以为号洙曰圃在昆仑潇湘二水名黄曰呉越志天姥山与括苍山相连梦符曰张华博物志舜死二妃泪下染竹竹斑妃死爲湘水神貌莫角切十朋曰南史何字子季隠居不仕以防稽山多灵异往游焉居若耶山云门寺】
　　天育骠骑歌【洙曰天育廐名骠匹妙切】
　　吾闻天子之马走千里今之画图无乃是【便自踈卤】是何意态雄且杰骏尾萧梢朔风起毛爲緑缥两耳黄眼有紫熖双瞳方矫矫龙性合变化卓立天骨森开张伊昔太仆张景顺考牧攻驹阅清峻遂令大奴字天育【字即养也】别养骥子怜神俊当时四十万匹马张公叹其材尽下【如第二句】故独冩真传世人见之座右乆更新年多物化空形影呜呼健歩无由骋如今岂无騕褭与骅骝时无王良伯乐死即休【梦弼曰穆天子传天子之马走千里师道曰萧梢者揺尾之貌郑曰缥普照切青黄色赵曰唐兵志监牧之制其官领以太仆张景顺开元时人爲监牧都副使大奴王毛仲也其父高丽人坐事没爲官奴时毛仲颌内外廐按张説作陇右监牧颂徳碑序云开元初牧马二十四万后乃至四十三万上顾谓张景顺曰吾马蕃育卿之力也对曰帝之力也仲之令也臣何力之有焉周礼庾人掌攻驹洙曰世説支道林甞养马曰贫道重其神俊耳騕于皎切褭奴了切神马也骅骝色如华而赤王良善御伯乐善相马】骢马行【公自注云太常良卿勅赐马也李邓公爱而有之命甫制诗】
　　邓公马癖人共知初得花骢大宛种夙昔传闻思一见牵来左右神皆竦雄姿逸态何崷崪顾影骄嘶自矜宠隅目青荧夹镜悬肉碨礧连钱动朝来少试华轩下未觉千金满高价赤汗微生白雪毛银鞍却覆香罗帕【无要有风味】卿家旧物公能取天廐真龙此其亚画洗须腾泾渭深夕趋可刷幽并夜吾闻良骥老始成此马数年人更惊岂有四蹄疾于鸟不与八骏俱先鸣时俗造次那得致云雾晦冥方降精近闻下诏喧都邑肯使麒麟地上行【洙曰晋王济解相马杜预甞称济有马癖大宛花骢注见前崷自秋切崪昨没切赵曰张衡西京赋隅目高睚注隅目谓目有角也顔延年赭白马赋双瞳夹镜梦弼曰肉者肉突起碨礧然也碨乌罪切礧力罪切连钱谓马文防缀如连钱也东坡志林余在岐下见秦州进一马如牛领下垂毛生肉端蕃人云此肉马也乃知邓公骢马行云肉碨礧连钱动当作肉洙曰西域传武帝遣使者持千金请大宛善马梦弼曰泾渭二水在西幽并二州在北相去几千里昼洗泾渭夜刷幽并言其疾也洙曰顔延年赋旦刷幽燕昼秼荆楚穆天子传乗八骏之马春秋考异记曰地生月精为马月数十二故马十二月而生】
　　官定后戯赠【公自注时免河西尉爲右卫率府兵曹鲍曰公进三大礼赋上使待制集贤院令宰相陈希烈试文章爲希烈所忌试后止送有司参列选序擢河西尉不拜改授右卫率府参军】
　　不作河西尉凄凉爲折腰老夫怕趋走率府且逍遥耽酒须微禄狂歌托圣朝【风刺得体】故山归兴尽回首向风飚【洙曰陶潜为彭泽令郡遣督邮至吏白应束带见之潜叹曰吾不能为五斗米折腰拳拳事乡里小皃即解印赋归去来】
　　杜工部诗二巻补遗
　　渼陂行【山谷曰菱叶荷花静如拭拭训净杂记雍人拭羊注拭净也】
　　秋雨叹【漫叟诗话云禾头生耳黍穗黒今所行印本皆作木字非事见齐民要术云秋雨甲子禾头生耳木当作禾也】
　　示从孙济【山谷曰刈葵莫放手放手伤葵根此引前汉永平诏权门请托残吏放手字意】汤东灵湫作【蔡兴宗正异云拂天万乗动观水百丈湫拂字从一作兼画马诗有云翠华拂天来向东正文作沸非也】
　　简郑广文【山谷曰广文到官舎置马堂阶下旧本系马堂阶下系马乃合诗人之语时时乞酒钱乞与也丘既切】
　　赴奉先县咏懐【山谷曰朱门酒肉臭路有冻死骨乃用孙子新书楚庄攻宋厨有臭肉尊有余酒而三军有饥色旧引孟子殊非蔡兴宗正异云岂知秋禾登贫窭有仓卒别本未字一作禾今从之按此诗作于十一月作禾字明矣昌黎谓年丰而妻啼饥实此意也】
　　山水障歌【诚斋诗话云诗有惊人句老杜山水障云堂上不合生枫树怪底江山起烟雾又对月云斫却月中桂清光应更多白乐天遥怜天上桂华孤爲问姮娥更要无月中幸有闲田地何不中央种两株东坡云我持此石归袖中有东海此类是也】
　　骢马行【王彦辅曰古之善赋诗者工于用人语浑然若出于已意予于李杜见之顔延年赭白马赋曰旦刷幽燕昼秣荆楚子美骢马行曰昼洗须腾泾渭深夕趍可刷幽并夜太白天马歌曰鸡鸣刷燕暮秣越盖皆用顔赋也韩退之曰李杜文章在光焰万丈长信哉】













　　集千家注杜工部诗集巻二
　　钦定四库全书
　　集千家注杜工部诗集巻三
　　苏端薛复筵简薛华醉歌【天寳十五载自奉先挈家避地鄜州及陷贼中作】
　　文章有神交有道端复得之名誉早【第能此起不患辞穷】爱客满堂尽豪杰开筵上日思芳草安得健步移逺梅乱挿繁花向晴昊千里犹残旧氷雪百壶且试开怀枹垂老恶闻战鼓悲急觞为缓忧心捣少年努力纵谈笑看我形容已枯槁座中薛华善醉歌歌辞自作风格老近来海内为长句汝与山东李白好【此老歌行之妙有不自知其所至者】何刘沈谢力未工才兼鲍照愁絶倒诸生颇尽新知乐万事终伤不自保【可哀】气酣日落西风来愿吹野水添金杯如渑之酒常快意亦知穷愁安在哉忽忆雨时秋井塌古人白骨生青苔如何不饮令心哀【豪侠○赵曰书正月上日注上日朔日也故玉烛寳典以正月一日为上日洙曰诗我心忧伤惄焉如捣何刘沈谢谓何逊刘孝绰沈约谢脁也鲍照字明逺修可曰宋景文公笔録今人多误鲍照为鲍昭李商隠诗有肥烹鲍照葵之句昔金陵人有得池中石刻作鲍照盖武后名曌唐人读照为昭尔洙曰晋衞玠谈道平子絶倒左传有酒如渑】
　　白水县崔少府十九翁高斋三十韵【鹤曰时公自奉先来依舅氏崔少府诗中云相公军指哥舒翰时禄山反召翰守潼关】
　　客从南县来浩荡无与适旅食白日长况当朱炎赫高斋坐林杪信宿游衍閴清晨陪跻攀傲睨俯峭壁崇冈相枕带旷野怀咫尺始知贤主人赠此遣愁寂危堦根青冥曾冰生淅沥上有无心云下有欲落石泉声闻复息动静随所激鸟呼藏其身有似惧弹射吏隠适情性兹焉其窟宅白水见舅氏诸翁乃仙伯杖藜长松隂作尉穷谷僻为我炊雕胡逍遥展良觌坐久风颇怒晩来山更碧相对十丈蛟欻翻盘涡坼何得空里雷殷殷寻地脉【蛟坼地亦实事非必寓言也空雷如此安得入地寻之用此起兴説到时事凡作诗皆然岂有解诗専作寓言使人厌见】烟氛蔼崒魍魉森惨戚昆仑崆峒巅回首如不隔前轩頽反照巉絶华岳赤兵气涨林峦川光杂锋镝知是相公军铁马云雾积玉觞淡无味胡羯岂强敌长歌激屋梁泪下流衽席人生半哀乐天地有顺逆慨彼万国夫休明备征狄猛将纷填委庙谋畜长策东郊何时开带甲且未释欲告清宴罢难拒幽明迫三叹酒食傍何由似平昔【幽明迫酒食傍皆俚拙○洙曰传再宿曰信宋玉招魂曽氷峩峩希曰汝南先贤传郭钦吏隠于蚁陂之阳洙曰天台赋灵仙之所窟宅梦弼曰雕胡菰米也宋玉赋主人之女为臣炊雕胡之饭洙曰谢灵运诗引领兾良觌海赋盘涡谷转涡乌禾切水坳也殷于谨切自秋切崒昨律切高峻貌希曰同州西与南至华州皆不满百里故华岳见于前轩赵曰黄香天子颂曰献万年之玉觞本中曰此言至尊旰食虽御酒而无味然有相公之军胡羯亦不足敌也洙曰书命毕公保厘东郊又徐夷并兴东郊不开史带甲百万罢一作疲程曰左氏传魏子曰惟食忘忧吾子置食间三叹何也】
　　三川观水涨二十韵【鹤曰三川县属鄜州以华池水黒水洛水会同得名华原指华原郡岂非公自白水经华原而后至鄜州也】
　　我经华原来不复见平陆北上惟土山连天走穷谷火云无时出飞电常在目自多穷岫雨行潦相豗蹙蓊匌川气黄羣流会空曲清晨望高浪忽谓隂崖踣恐泥窜蛟龙【致逺恐泥如此引缀可笑】登危聚麋鹿枯查巻拔树礧磈共充塞声吹神下势阅人代速【状意不刻更高更险兴寄浩然】不有万穴归何以尊四渎及观泉源涨反惧江海覆漂沙拆岸去潄壑松栢秃乗陵破山门回斡裂地轴交洛赴洪河及关岂信宿应沉数州没如听万室哭秽浊殊未清风涛怒犹蓄何时通舟车隂气不黪黩浮生有荡汩吾道正羁束人寰难容身石壁滑侧足云雷屯不已艰险路更局普天无川梁欲济愿水缩因悲中林士未脱众鱼腹举头向苍天安得骑鸿鹄【郑曰豗呼回切水相撃也蓊乌孔切匌口荅切谓气之蓊郁也梦弼曰踣蒲北切言浪高隂崖为之沉蹶也泥乃计切查与槎同礧洛罪反磈口罪反礧磈沙石也言水势漂荡枯查与沙石同共隘塞也薛曰江河淮济是谓四渎郑曰漂匹妙切浮也梦弼曰华原县有三门山洙曰春秋括地象云地有三千六百轴梦弼曰寰宇记鄜州洛交水在县南乃洛水交防之所及关谓潼关也郑曰黪千敢切黩徒卜切黪黩垢黒也】
　　赠高式顔【梦弼曰按高适集式顔乃适之族侄也】
　　昔别是何处相逢皆老夫【使在晚唐则入中对矣】故人还寂寞削迹共艰虞自失论文友空知卖酒垆平生飞动意见尔不能无【语见胷次賔主两得之○洙曰世説晋王戎过黄公垆谓后车客曰吾昔与嵇叔夜阮嗣宗酣畅于此垆自嵇阮云亡以来便为时所羇绁今视此虽近邈若山河师曰公少与高适李白常入酒垆论文酣咏自乱离以来相失今见式顔则平生飞动之意不能自已也】
　　彭衙行【梦弼曰左传晋侯及秦师战于彭衙汉为彭衙县其故城在同州白水县东北】
　　忆昔避贼初北走经险艰夜深彭衙道月照白水山尽室久徒步逢人多厚顔参差谷鸟吟不见游子还【十字最是情痛】痴女饥咬我啼畏猛虎闻怀中掩其口反侧声愈嗔小儿强解事故索苦李餐一旬半雷雨泥泞相攀牵既无御湿备径滑衣又寒有时经契阔竟日数里间野果充糇粮卑枝成屋椽早行石上水暮宿天邉烟少留同家洼欲出芦子关故人有孙宰高义薄曽云延客已曛黒张灯啓重门暖汤濯我足剪纸招我魂从此出妻孥相视涕阑干众雏烂漫睡唤起霑盘飱誓将与夫子永结为弟昆遂空所坐堂安居奉我欢谁肯艰难际豁达露心肝别来嵗月周胡羯仍构患何当有翅翎飞去堕尔前【彭衙行是痛定思痛非纪行比也○洙曰书顔厚有忸怩泞乃定切糇干食也梦弼曰同家洼即同州同谷洼乌切芦子关在延州延昌县北希曰孙宰当是三川之宰鹤曰汉息夫躬絶命辞云涕泗流兮萑兰瓉曰萑兰涕泣阑干也梦弼曰夫子指孙宰也患胡官切】
　　得舍弟消息二首
　　近有平隂信遥怜舍弟存侧身千里道寄食一家村烽举新酣战啼垂旧血痕不知临老日招得几时魂【鲍曰平隂属河南郡洙曰烽燧有冦则举】
　　汝懦归无计吾衰往未期浪传乌鹊喜深负鹡鸰诗生理何顔靣忧端且嵗时两京三十口虽在命如丝【洙曰西京杂记干鹊噪而行人至棠棣诗鹡鸰在原兄弟急难】
　　哀王孙【王深父曰时安禄山惊潼闗宗仓卒西幸夜半出延秋门诸嗣王及公主之在外者皆不及从其后多为禄山所屠鲜有脱者此诗记而哀之】
　　长安城头头白乌夜飞延秋门上呼又向人家啄大屋屋底达官走避胡【起如童謡省叙事处】金鞭断折九马死骨肉不待同驰驱腰下寳玦青珊瑚可怜王孙泣路隅问之不肯道姓名但道困苦乞为奴已经百日窜荆棘身上无有完肌肤高帝子孙尽隆凖龙种自与常人殊豺狼在邑龙在野王孙善保千金躯不敢长语临交衢且为王孙立斯须昨夜春风吹血腥东来槖駞满旧都朔方健儿好身手昔何勇鋭今何愚窃闻太子已传位圣徳北服南单于花门靣请雪耻慎勿出口他人狙哀哉王孙慎勿踈五陵佳气无时无【忠臣之盛心仓卒之隠语备尽情态○梦弼曰延秋门京城之西门汉书高祖为人隆凖而龙顔鲍曰东来槖駞谓贼自东都进也旧都谓长安洙曰史思明传禄山防南京以駞运两京御府珍寳于范阳不知纪极师曰朔方健儿指哥舒翰领朔方兵守潼闗也翰昔御吐蕃称精兵而今为贼所败故云何愚也洙曰太子谓肃宗即位于灵武师曰南单于即回纥也回纥以花门白号靣谓披其靣度示诚悃也洙曰时回纥举兵助顺梦符曰汉耿秉卒匈奴闻之举国号哭或至梨靣流血梨即字剥也古通用师曰狙窃听也洙曰五陵汉五陵也赵曰后汉苏伯阿望舂陵城曰气佳哉郁郁葱葱】
　　月夜
　　今夜鄜州月闺中只独看遥怜小儿女未解忆长安【愈缓愈悲俛仰具是】香雾云鬟湿清辉玉臂寒何时倚虚幌双照泪痕干【郑曰鄜州今陜西路鄜芳无切幌户广切帷也】
　　遣兴
　　骥子好男儿前年学语时问知人客姓诵得老夫诗【最是真意】世乱怜渠小家贫仰母慈鹿门携不遂鴈足系难期天地军麾满山河战角悲傥归免相失见日敢辞迟【落魄怨极能自道者○语少意多善自寛○洙曰骥子公之子宗武也后汉厐徳公携妻子隠鹿门山苏武传天子射上林中得鴈足有系帛书仰鱼向切】
　　曲江三章章五句
　　曲江萧条秋气高菱荷枯折随风涛游子空嗟垂二毛白石素沙亦相荡哀鸿独叫求其曹【洙曰传君子不禽二毛注头白有二色】
　　即事非今亦非古长歌激越梢林莽比屋豪华固难数吾人甘作心似灰弟侄何伤泪如雨【谓闻此歌也○洙曰宋玉风赋蹙石伐木梢杀林莽莽莫补切宿草也】
　　自断此生休问天杜曲幸有桑麻田故将移住南山邉短衣匹马随李广看射猛虎终残年【雄豪放荡语尽气尽○它人称豪説覇更不足道洙曰杜曲在长安之南公之所居也汉李广屏居蓝田南山中尝出猎见草中石以为虎而射之中石没羽视之石也广所居郡闻有虎尝自射之】
　　悲陈陶【鲍曰是年十月辛丑房琯及禄山战于陈陶斜败绩癸卯琯又以南军战败绩希曰陈陶斜在咸阳县而公止云陈陶盖斜者山泽之名故又曰陈陶泽东坡志林悲陈陶云四万义军同日死此房琯之败也唐书作陈涛不知孰是时琯临败犹欲持重以有所伺而中人邢延恩促战遂大败故次篇悲青坂云焉得附书与我军思待明年莫仓卒】
　　孟冬十郡良家子血作陈陶泽中水野旷天清无战声四万义军同日死羣胡归来雪洗箭仍唱胡歌饮都市都人回靣向北啼日夜更望官军至【洙曰汉赵充国以六郡良家子善骑射赵曰羣胡指朔方安西回纥大食兵相助讨贼然夷狄之性不无残扰故房琯虽丧兵而都人不愿胡兵讨贼只望官军至也】
　　悲青坂
　　我军青坂在东门天寒饮马太白窟黄头奚儿日向西数骑弯弓敢驰突山雪河氷晚萧飋青是烽烟白人骨焉得附书与我军忍待明年莫仓卒【梦弼曰地理志伊吾郡有太白山青坂去太白凡五里唐书志太白山在岐州郿县按房琯时起军于太白古乐府饮马长城窟希曰奚儿谓禄山所发同罗奚契丹室韦之众黄头谓以黄防其头也晚一作野飋色栉切】
　　对雪
　　战哭多新愁吟独老翁乱云低薄暮急雪舞回风瓢弃樽无緑炉存火似红【一字变态】数州消息断愁坐正书空【杜曰酒曰緑酒沈休文诗忧来命緑樽洙曰世説殷浩被黜终日书空作咄咄怪事四字】
　　元日寄韦氏妹【至徳二载在贼中作】
　　近闻韦氏妹迎在汉钟离郎伯殊方镇京华旧国移春城回北斗郢树发南枝不见朝正使啼痕满靣垂【洙曰钟离县属濠州梦弼曰郎伯乃妹之郎伯谓韦氏也赵曰长安上直北斗故谓之北斗城希曰春城疑是秦城梦弼曰郢楚地也言郢乃纪妹氏之所寓也】
　　春望
　　国破山河在城春草木深感时花溅泪恨别鸟惊心烽火连三月家书抵万金白头搔更短浑欲不胜簪【收得是如此○更深更长乃不及此○司马温公曰牂羊坟首三星在罶言不可久也古人为诗贵于意在言外使人思而得之故言之者无罪闻之者足以戒近世唯杜子美最得诗人之体如国破山河在城春草木深感时花溅泪恨别鸟惊心山河在明无余物矣草木深明无人矣花鸟平时可娱之物见之而泣闻之而悲则时可知矣它皆类此不可徧举】
　　忆防子【洙曰公之防子宗武小名骥子】
　　骥子春犹隔鸎歌暖正繁别离惊节换聪慧与谁论涧水空山道柴门老树村忆渠愁只睡炙背俯晴轩【赵曰涧水柴门指言鄜州村寄家之地】
　　一百五日夜对月
　　无家对寒食有泪如金波斫却月中桂清光应更多【语贵不犯○怨而不伤狂而不直评者不能及此】仳离放红蘂【五字本不可解】想像嚬青蛾牛女漫愁思秋期犹渡河【洙曰汉郊祀歌月穆穆以青波顔师古云言月光穆穆如金之波流也梦弼曰仳离别离也仳匹婢切诗有女仳离红蘂桂花也赵曰青蛾或作娥非本作蛾翠眉之谓也洙曰牵牛织女二星世説牛女隔河而居七夕则渡河而会】
　　哀江头【梦弼曰曲江为京都胜赏之地遭禄山焚劫之后荒凉公故有感也】
　　少陵野老呑声哭春日潜行曲江曲江头宫殿锁千门细栁新蒲为谁緑忆昔霓旌下南苑苑中万物生顔色昭阳殿里第一人同辇随君侍君侧辇前才人带弓箭白马嚼齧黄金勒翻身向天仰射云一箭正堕双飞翼明眸皓齿今何在血汚游魂归不得清渭东流劔阁深去住彼此无消息人生有情泪沾臆江水江花岂终极黄昏胡骑尘满城欲往城南忘城北【如何一句道尽第常诵之云耳○司马温公曰唐曲江开元天寳中旁有殿宇安史乱后其地尽废文宗览子美诗云江头宫殿鎻千门细栁新蒲为谁緑因建紫云楼落霞亭嵗时赐宴又诏有司于两岸建亭馆焉洙曰南苑在曲池坊南昭阳汉殿名李白诗汉宫谁第一飞燕在昭阳此以喻杨贵妃也唐制内宫才人七人射食亦切赵曰血汚游魂谓车驾次马嵬赐贵妃自尽梦弼曰渭水在京城劒阁在蜀时明皇西幸尚留蜀也苏颍滨曰大雅绵九章颂太王迁建都邑营宫室而已至其八章乃曰肆不殄厥愠亦不陨厥问始及昆夷之怒尚可也至其九章乃曰虞芮质厥成文王蹶厥生予曰有疏附予曰有先后予曰有奔奏予曰有御侮事不接文不属如连山断岭虽相去絶逺而气象聨络观者知其脉理之为一也盖附离不以凿枘此最为文之高致耳若杜防贼时有哀江头诗予爱其词气如百金战马注坡蓦涧如履平地得诗人之遗法如白乐天诗词甚工然拙于纪事寸歩不遗犹恐失之所以望老杜之藩垣而不及也】
　　送孔巢父谢病归游江东兼呈李白【洙曰孔巢父字弱翁兾州人少与李白韩凖裴政张叔明陶沔隠于徂徕山号竹溪六逸永王璘赴江淮以从事辟之巢父察其必败侧身潜遁由是知名】
　　巢父掉头不肯住东将入海随烟雾诗巻长留天地间钓竿欲拂珊瑚树深山大泽龙蛇逺春寒野隂风景暮【不必有所从来不必有所指又众妙门○七字浩然以其将隠也】蓬莱织女回云车指防虚无引归路自是君身有仙骨世人那得知其故惜君只欲苦死留【两君具賔主】富贵何如草头露蔡侯静者意有余清夜置酒临前除罢琴惆怅月照席几歳寄我空中书南寻禹穴见李白道甫问讯今何如【其跌荡创体类自得意故成一家言○洙曰庄子鸿蒙拊髀爵跃掉头曰吾弗知希曰渊明诗彭祖爱永年掉头不可住梦弼曰巢父善属文吟诗有徂徕集行于世赵曰珊瑚树生海底石上见晋书洙曰左氏传叔向之母妬叔虎之母美而不使有子谓其子曰深山大泽实生龙蛇彼美吾惧其生龙蛇以祸女梦弼曰静者谓蔡侯之为人恬静而其懃意有余也除庭除也空中书谓鴈传书也赵曰禹穴在会稽山上洙曰南寻禹穴见李白一作若逢李白骑鲸鱼希曰法华经问讯如来】
　　大云寺賛公房四首【鲁訔曰大云寺在长安賛公为大云寺主】
　　灯影照无睡心清闻妙香【便尔超悟】夜深殿突兀风动金琅珰天黒闭春院地清栖暗芳玉绳回断絶铁鳯森翺翔梵放时出寺钟残仍殷牀明朝在沃野苦见尘沙黄【如此自好○修可曰维摩经菩萨各坐香树下闻斯妙香即获得藏三昧希曰琅珰字见汉书皆以为长鎻公今所用盖指为铃铎故东坡有风动琅珰月向西洪父有琅珰鸣佛屋之句皆本此洙曰玉绳星名赵曰陆倕石阙铭铜爵铁鳯之工盖施爵鳯于屋脊上者梵放盖佛事至梵音必唱而诵之殷上声洙曰史记沃野千里】儿童汲井华惯捷缾在手霑洒不濡地埽除似无箒明霞烂复阁霁雾搴高牖侧塞被径花飘飖委墀栁艰难世事迫隠遁佳期后晤语契深心那能总钳口【闲情磊落】奉辞还杖防暂别终回首泱泱泥汚人防防国多狗既未免羁绊时来憇奔走近公如白雪执热烦何有【修可曰本草井花水谓平旦第一汲者梦弼曰复重也搴拓开也防鱼斤切按字当作狺犬吠声也又防与狺通宋玉九辨猛犬狺狺而近吠】
　　心在水精域衣霑春雨时洞门尽徐步深院果幽期【果如所愿与惬幽期同但果字痛快○随意下字自谕一时】到扉开复闭撞钟齐及兹醍醐长发性饮食过扶衰把臂有多日开怀无愧辞【要此等】黄鸎度结构紫鸽下罘罳愚意会所适花邉行自迟汤休起我病微笑索题诗【赵曰江总大庄严寺碑云光遍水精之域齐一作斋洙曰释经言闻正法如食醍醐然觉范曰世説云淳酪养性人无妬心则醍醐之能发性抑可知已此释经所以取喻正法也洙曰絶交论把臂之英余曰汉书音义罘罳谓连阙曲阁也以覆重刻垣墉之处其形罘罳然一曰屏也罘音浮罳音思洙曰沙门恵休姓汤氏善属文】
　　细软青丝履光明白防巾深藏供老宿取用及吾身【亦自宛转】自顾转无趣交情何尚新道林才不世恵逺徳过人雨泻暮檐竹风吹青井芹天隂对图画最觉润龙鳞【索意冩景俱异想见其处○郑曰防达协切毛布也时可曰南史高昌国有草实如茧其中丝如细纑名为白防国人取之织以为布洙曰晋沙门支遁字道林有才辨高僧恵逺有宿徳梦弼曰青井芹谓青泥坊芹菜集有赠崔氏草堂诗饭煑青泥坊衷芹是也】
　　雨过苏端【公自注端置酒卞圜曰端时白衣按唐科名记端来春始及第】
　　鸡鸣风雨交久旱雨亦好杖藜入春泥无食起我早诸家忆所厯一饭迹便扫【人情有此】苏侯得数过欢喜毎倾倒也复可怜人呼儿具梨枣浊醪必在眼尽醉摅怀抱红稠屋角花碧委墙隅草亲賔纵谈谑喧閙慰衰老况防霈泽垂粮粒或自保妻孥隔军垒拨弃不拟道
　　喜晴
　　皇天久不雨既雨晴亦佳出郭眺西郊萧萧春増华青荧陵陂麦窈窕桃李花春夏各有实我饥岂无涯【善自寛】干戈虽横放惨淡鬭龙蛇甘泽不犹愈且耕今未賖丈夫则带甲妇女终在家力难及黍稷得种菜与麻千载商山芝往者东门其人骨已朽此道谁疵瑕英贤遇轗轲逺引蟠泥沙顾慙昧所适回首白日斜汉隂有鹿门沧海有灵查焉能学众口咄咄空咨嗟【洙曰西都赋琳珉青荧庄子青青之麦生于陵陂横户孟切四皓避秦入商雒山采芝以食隠而不出邵平故秦东陵侯秦破为布衣贫种长安城东史记老子曰子所言者其人与骨皆朽矣贾谊传鳯缥缥而高逝兮夫固自引而逺去扬子龙蟠于泥希曰鹿门厐徳公隠地在汉水之隂赵曰张华博物志天河与海通世有人居海渚年年八月见浮槎去来不失期查与槎同洙曰世説殷浩被黜终日书空作咄咄怪事四字】
　　郑驸马池台喜遇郑广文同饮【梦弼曰郑驸马名潜曜尚临晋公主广文名防驸马乃防之侄也鹤曰郑驸马池台在河南新安县】
　　不谓生戎马何知共酒杯【咄咄不一】然脐郿坞败握节汉臣回白髪千茎雪丹心一寸灰别离经死地披冩忽登台【是是】重对秦箫发俱过阮宅来醉留春夜舞泪落强徘徊【洙曰老子天下无道戎马生于郊汉董卓筑坞于郿高厚七丈号万嵗城及吕布杀卓尸卓于市天时始热卓素充肥脂流于地守尸吏然火置卓脐中光明达曙苏武为汉中郎汉使匈奴单于使武牧羝北海上武仗汉节牧羊卧起操持节毛尽落留十九年而还鹤曰是年正月禄山为安庆绪所弑故有然脐之喻又公与郑时同在贼中故相期为汉臣之回也梦弼曰列仙传萧史善吹箫秦缪公以女弄玉妻焉晋阮咸与叔父籍为竹林之游居道之北此以秦箫美驸马又以二阮比其叔侄也】
　　喜达行在所三首【梦弼曰肃宗即位于灵武移军鳯翔公脱贼西走谒帝行在拜左拾遗○夏自贼中达行在所作】
　　西忆岐阳信无人遂却回眼穿当落日心死着寒灰雾树行相引莲峯望忽开【荒村岐路之间望树而往并山曲折或见其背或见其靣非身厯颠沛不知其言之工也】所亲惊老瘦辛苦贼中来【赵曰岐阳乃凤翔也着陟略切置也洙曰所亲字见汉书】
　　愁思胡笳夕【不待下句】凄凉汉苑春生还今日事间道暂时人【五字可伤即旦暮人耳暂时更警】司章初覩【此情如何】南阳气已新喜心翻倒极呜咽泪沾巾【此岂随人忧乐语沈曰胡笳胡人卷芦叶吹之以作乐洙曰后汉班超妹昭上书请超曰丐超余年一得生还复见阙庭间道言伺间隙之道而行班超従间道至疏勒间去声师曰暂时人言不敢保其性命也梦弼曰后汉光武纪更始将北都洛阳以光武行司校尉使前整修宫府于是置僚属作文移一如旧章时三辅吏士东迎更始见诸将过皆冠帻而服妇人衣诸于绣莫不笑之或有畏而走者及见司僚属皆欢喜不自胜老吏或垂泣曰不图今日复见汉官威仪谢晖诗还覩司章又庾信哀江南赋反旧章于司洙曰光武纪望气者苏伯阿为王莽使至南阳遥望见舂陵郭唶曰气佳哉郁郁葱葱】
　　死去凭谁报归来始自怜【独行中路间闗忧患累百言不自愬者一见垂泪】犹瞻太白雪喜遇武功天影静千官里心苏七校前【只影静心苏字每日跋涉扰扰危不自保皆可想见而此喜亦未易自言它人无此苦有此苦无此言又不知前人已言尔】今朝汉社稷新数中兴年【鹤曰太白山在鳯翔武功县属京兆洙曰前汉刑法志京师有南北军屯武帝内増七校注中垒屯骑步兵越骑长水胡骑射声虎贲凡八校尉胡骑不常置故言七也郑曰中竹仲反】
　　述怀
　　去年潼关破妻子隔絶久今夏草木长脱身得西走【诗中未见有为贼所得一节岂非以脱身西走语致误耶但自鄜州出即脱身也】麻鞋见天子衣袖露两肘朝廷愍生还亲故伤老丑涕泪受拾遗流离主恩厚柴门虽得去未忍即开口寄书问三川不知家在否比闻同罹祸杀戮到鸡狗山中漏茅屋谁复依户牖摧頽苍松根地冷骨未朽几人全性命尽室岂相偶嵚崟猛虎场郁结回我首自寄一封书今已十月后反畏消息来寸心亦何有【极一时忧伤之怀頼自能赋毫髪不失○后山云不敢问何如】汉运初中兴生平老耽酒沈思欢会处恐作穷独叟【郑曰潼徒红切水名出广汉上有闗名潼闗慜眉殒切鹤曰通典云唐武后垂拱中置左右补阙左右拾遗以掌供奉讽諌开元以来尤为清选洙曰三川在鄜州时公之家寓三川嵚去金切崟鱼音切山貌中兴之中竹仲及】
　　得家书
　　去凭游客寄来为附家书今日知消息他乡且旧居熊儿幸无恙骥子最怜渠临老覉孤极伤时会合踈二毛趋帐殿一命侍鸾舆北阙妖氛满西郊白露初凉风新过鴈秋雨欲生鱼农事空山里眷言终荷锄【师曰熊儿即宗文骥子即宗武公之子也鹤曰风俗通云噬虫曰恙古者人多野宿为恙所啮故早相见必劳问曰无恙乎洙曰传君子不禽二毛注头白有二色帐殿言天子行幸所在以帐为殿也师曰周有一命再命之士洙曰时公至行在授左拾遗故有一命之语北阙妖氛谓京师尚未收复也】
　　送长孙九侍御赴武威判官【鹤曰凉州汉武威郡唐属陇右乃河西节度治所】
　　骢马新凿蹄银鞍被来好【鲜丽称事非衰飒老人语】绣衣黄白郎骑向交河道问君适万里取别何草草天子忧凉州严程到须早去秋羣胡反不得无电扫此行牧遗甿风俗方再造族父领元戎名声阁中老夺我同官良飘飖按城堡使我不能餐令我恶怀抱若人才思阔溟涨浸絶岛罇前失诗流塞上得国寳皇天悲送逺云雨白浩浩东郊尚烽火朝野色枯槁西极柱亦倾如何正穹昊【师曰汉桓典为御史常乗骢马时人语曰行行且止避骢马御史洙曰汉侍御史有绣衣直指持斧捕盗唐安西去交河郡七百里以河水分流绕城下故号交河希曰去秋指至徳元载时吐蕃防陇右宕鄯郭凉等州凉州为节度之所治不可使失故天子忧之正后诗所谓须存武威郡之意也鹤曰族父谓杜鸿渐按本传至徳二载迁河西节度使梦弼曰公时为拾遗长孙为侍御史皆諌官故云同官东郊谓史思明西极谓吐蕃也】送樊二十三侍御赴汉中判官【鹤曰汉中唐兴元府本梁州】
　　威弧不能自尔无宁嵗川谷血横流豺狼沸相噬天子从北来长驱振凋敝顿兵岐梁下却跨沙溟裔二京防未收四极我得制萧索汉水清缅通淮河税使者纷星散王纲尚旒缀南伯从事贤君行立谈际坐知七曜厯手画三军势冰雪净聪明雷霆走精鋭幕府辍諌官朝廷无此例至尊方旰食仗尔布嘉恵补阙暮征入柱史晨征憇正当艰难时实借长久计回风吹独树白日照执袂恸哭苍烟根山门万里闭居人莽牢落游子方迢逓徘徊悲生离局促老一世陶唐歌遗民后汉更列帝我无匡复资聊欲从此逝【洙曰易木为弧剡木为矢弧矢之利以威天下扬雄河东赋彏天狼之威弧黄曰天子从北来言肃宗即位于灵武洙曰顿兵岐梁下言肃宗移兵鳯翔也诗为下国缀旒又公羊传君若赘旒处赵曰南伯谓汉中主将也修可曰汉志注日月五星谓之七曜洙曰左传伍奢曰楚君大夫其盰食乎注旰晏也鹤曰补阙掌供奉讽諌又御史在殿柱之间亦谓之柱下史此谓樊以侍御史为判官也洙曰左传呉季札来聘请观于周乐为之歌唐曰思深哉其有陶唐氏之遗民乎梦弼曰后汉更列帝谓光武建中兴之业也汉纪高帝曰吾亦从此逝矣】
　　送从弟亚赴河西判官【鲍曰亚字次公肃宗在灵武上书论当时事擢校书郎时杜鸿渐节度河西奏署幕府】
　　南风作秋声杀气薄炎炽盛夏鹰隼撃【杜亚何如发语怪怪深似有足望者】时危异人至令弟草中来苍然请论事诏书引上殿奋舌动天意兵法五十家尔腹为箧笥应对如转丸踈通略文字经纶皆新语足以正神器宗庙尚为灰君臣俱下泪崆峒地无轴青海天轩轾西极最疮痍连山暗烽燧帝曰大布衣【曰字恐误】借卿佐元帅坐看清流沙所以子奉使归当再前席适逺非厯试须存武威郡为画长久利孤峯石戴驿快马金纒辔黄羊饫不羶芦酒多还醉踊跃常人情惨澹苦士志安邉敌何有反正计始遂吾闻驾鼓车不合用骐骥龙吟回其头【孤峯石戴驿龙吟回其头皆竒语】夹辅待所致【梦弼曰老子天下神器不可为也崆峒山在西博物志地有三千六百轴此言吐蕃入冦也青海在东乃哥舒翰战处诗如轾如轩此言山东危而不安也彦辅曰邉方有警昼则燔燧夜则举烽洙曰书西被于流沙汉文帝前席贾生梦弼曰武威郡即安西都防府也羶羊臭也大观三年郭随出使尝举黄羊饫不羶芦酒多还醉以问摈者时立爱立爱云黄羊野物可猎取食之不羶芦酒麋谷醖成可拨醅取不醡也但力微饮多即醉二物皆北方所有信子美之言验矣芦蔡肇本作鲁引鲁酒千杯不醉人为证希曰汉高帝纪拨乱世反之正修可曰汉书光武时异国有献名马日行千里诏以马驾鼓车洙曰左传夹辅周室】
　　送韦十六评事充同谷防御判官【梦弼曰同谷郡今成州晋仇池郡】
　　昔没贼中时潜与子同游今归行在所王事有去留偪侧兵马间主忧急良筹予虽躯干小老气横九州挺身艰难际张目视冦雠朝廷壮其节奉诏令参谋銮舆驻鳯翔同谷为咽喉西扼弱水道南镇抱罕陬此邦承平日剽劫吏所羞况乃敌未灭控带莽悠悠府中韦使君道足示怀柔令侄才俊茂二美又何求受词太白脚走马仇池头古色沙土裂积雪隂云稠羌父豪猪鞾羌儿青兕裘吹角向月窟苍山旌斾愁鸟惊出死树龙怒拔老湫古来无人境今代横戈矛伤哉文儒士愤激驰林丘中原正格鬭后会何縁由百年赋命定岂料沉与浮且复恋良友握手步道周论兵逺壑净【亦秀句】亦可纵冥搜题诗得秀句札翰时相投【洙曰天子行幸所在曰行在孝祥曰十洲记鳯麟洲在西海之中四靣皆有弱水绕之洙曰唐安昌郡河州里枹罕县枹罕故羌侯也枹音孚本枹鼓字也太白山在鳯翔郿县仇池在成州上禄县山上有池梦弼曰山海经注豪猪能以颈上豪射人也説文兕如野牛青色皮厚可为铠防伯曰乐録云蚩尤率魑魅与黄帝战于涿鹿帝乃命吹角为龙以御之洙曰月窟西极也格鬭相抗而杀之曰格鲁曰诗有枤之杜生于道周释文周曲也】
　　奉送郭中丞兼太仆卿充陇右节度使三十韵【洙曰郭中丞英又也郭知运之季子肃宗兴师朔野英乂以将门子特见任用】
　　诏发西山将秋屯陇右兵凄凉余部曲燀赫旧家声雕鹗乗时去骅骝顾主鸣艰难须上防容易即前程斜日当轩盖高风巻斾旌松悲天水冷沙乱雪山清【松沙皆属防缀】和虏犹怀恵防邉讵敢惊【上句有风下句伤时】古来于异域镇静示専征燕蓟奔封豕周秦触骇鲸中原何惨黩余孽尚纵横箭入昭阳殿笳吟细栁营内人红袖泣王子白衣行宸极妖星动园陵杀气平空余金椀出无复繐帷轻【如箭入昭阳至繐帷金椀愈甚矣非所忍言】毁庙天飞雨焚宫火彻明罘罳朝共落棆桷夜同倾三月师逾整羣雄势就烹疮痍亲接战勇决冠垂成妙誉期元宰殊恩且列卿几时回节钺戮力埽欃枪圭窦三千士云梯七十城【语不必属随意描画】耻非齐説客甘似鲁诸生通籍微班忝周行独坐荣随肩趋漏刻短髪寄簪缨径欲依刘表还疑厌祢衡渐衰那此别忍泪独含情废邑狐狸语空村虎豹争人频坠涂炭公岂忘精诚元帅调新律前军压旧京安邉仍扈从莫作后功名【赵曰西山将谓英乂先为秦州都督诏还加陇右节度也燀一作烜鹤曰天水郡秦州也雪山指西山也洙曰左传呉为封豕长蛇以荐食上国陈琳檄云若骇鲸触细网赵曰禄山反幽州防河北及洛阳长安此所谓奔突幽蓟而触冒周秦也洙曰文选云上惨下黩赵曰禄山既杀庆绪为冦此所谓余孽尚纵横也洙曰箭檄书箭也昭阳汉殿名赵曰汉周亚夫细栁营在长安笳吟细栁言胡人之笳乃在汉营也王子白衣行言王子以避乱之故隠迹为白衣而行也梦弼曰南史沈炯字初明为魏所虏尝独行经汉武通天台为表奏之陈已思乡之意云甲帐朱帘一朝零落茂陵玉盌遂出人间或引孔氏志怪汉卢充家西有崔少府墓充与崔女为婚得金盌一枚事非也洙曰罘罳汉书注连阙连阁也欃枪释文妖星也上初衔下楚耕切记儒有荜门圭窦注门旁窬穿墙为窦如圭墨子楚王令公输作云梯以攻宋汉郦食其传韩信东撃齐齐军厯下以拒汉食其説齐王田广罢厯下守备韩信闻食其冯轼下齐七十余城乃夜度兵袭齐叔孙通传臣愿征鲁诸生与臣弟子共起朝仪通籍通朝籍也微班公自谓为拾遗也诗寘彼周行笺云周之列位也后汉宣秉拜御史中丞光武特诏御史中丞与司校尉尚书令会同并専席而坐故京师号曰三独坐此以美英乂也魏志王粲以西京扰乱皆不就辟乃之荆州依刘表汉祢衡注见前梦弼曰时朝廷以广平王俶为元帅李嗣业为前军收复长安新律谓师律也扈从谓扈驾复还阙也】
　　送杨六判官使西畨【鹤曰是年吐蕃遣使来请讨贼且修好肃宗遣给事中南巨川往报聘杨盖賛巨川以行者】
　　送逺秋风落西征海气寒帝京氛祲满人世别离难絶域遥怀怒和亲愿结欢勅书怜賛普兵甲望长安宣命前程急惟良待士寛子云清自守今日起为官垂泪方投笔伤时即据鞍儒衣山鸟怪汉节野童看邉酒排金盌夷歌捧玉盘草肥蕃马健雪重拂庐干慎尔参筹画从兹正羽翰归来权可取九万一朝抟【权可取稍碍不是气象○赵曰往吐蕃当渡青海故云海气寒也鹤曰帝京氛祲满谓京师尚未收复也賛普吐蕃君长名洙曰汉扬雄字子云三世不徙官草太有以自守泊如也班超家贫为官佣书久劳苦投笔叹曰大丈夫无它志略犹当效傅介子张骞立功异域以取封侯安能久事笔砚乎马援传刘尚深入五溪军没马援因请行帝愍其老未许之援自请曰臣尚能被甲上马帝令试之援据鞍顾盼以示可用赵曰吐蕃聨毳帐以居号大小拂庐也庄子鹏之徙于南冥也抟扶揺而上者九万里】
　　哭长孙侍御【鹤曰前有送长孙九侍御赴武威判官当是得武威之命未到而死】
　　道为诗书重名因赋颂雄礼闱曽擢桂宪府旧乗骢流水生涯尽浮云世事空唯余旧台栢萧瑟九原中【洙曰礼闱礼部所设以取士也晋郄诜对武帝云臣举贤良对防为天下第一犹桂林一枝宪府御史所居之署也汉桓典拜侍御史常乗骢马赵曰汉朱博传御史府中列柏树常有野乌数千栖宿其上檀弓注卿大夫之墓地在九原】
　　奉赠严八阁老【鲍曰严武时为给事中梦弼曰按李肇国史补宰相相呼为堂老两省相呼为阁老公时为左拾遗与武正聨两省也】
　　扈圣登黄阁明公独妙年蛟龙得云雨雕鹗在秋天客礼容踈放官曹可接聨新诗句句好应任老夫传【鹤曰汉旧仪丞相聴事阁曰黄阁然则给事中何以得云登黄阁盖给事中属门下省其长曰侍中与中书令参总而颛判省事即宰相也给事掌分判省事故得同登黄阁】
　　留别贾严二阁老两院补阙得闻字【鹤曰时贾至为中书舍人严武为给事中又按公是年六月荐岑参状左补阙乃韦少游裴荐也】
　　田园须暂住戎马惜离羣去逺留诗别愁多任酒醺一秋常苦雨今日始无云山路晴吹角那堪处处闻晩行口号【鲍曰公时家在鄜州冇墨制许往省视○八月自鳯翔还鄜州及扈从还京作】
　　三川不可到归路晩山稠落鴈浮寒水饥乌集戍楼市朝今日异丧乱几时休逺愧梁江总还家尚黒头【人知江令自陈入隋不知其自梁时已达官矣自梁入陈又自陈入隋归尚黒头其人物心事可知著一梁字而不胜其媿矣诗之妙如此岂待骂哉○赵曰三川鄜州县名也梦弼曰江总字总持在陈掌东宫管记与太子为长夜之饮后主即位授尚书令京城防入隋为上开府复归老江南】
　　独酌成诗
　　灯花何太喜酒緑正相亲醉里从为客诗成觉有神【至浅浅者亦自喻】兵戈犹在眼儒术岂谋身苦被微官缚低头愧野人【洙曰西京杂记陆贾曰目瞤得酒食灯花得钱财干鹊噪而行人至蜘蛛集而百事喜小既有征大亦宜然】
　　徒步归行【公自注赠李特进自鳯翔赴鄜州途经邠州作鲁訔曰特进李嗣业也时守邠州公经途作此赠之就其借乗马代劳往鄜州也】
　　明公壮年值时危经济实借英雄姿国之社稷今若是武定祸乱非公谁鳯翔千官且饱饭衣马不复能轻肥青袍朝士最困者白头拾遗徒步归人生交契无老少论交何必先同调妻子山中哭向天须公枥上追风骠【谓家人望其归须借马驰去○洙曰论交一作论心○谢灵运诗谁谓古今殊异代可同调师曰枥马槽也修可曰崔豹古今注始皇有七马一曰追风广韵马黄白色曰骠希曰按李嗣业传嗣业至鳯翔上谒肃宗喜曰卿至贤于数万众以为前军収长安嗣业忠毅忧国不计居产前后赏赐皆以助军有宛马千疋】
　　玉华宫【梦弼曰按唐志玉华宫在坊州宜君县之鳯皇谷寰宇记正殿覆瓦余皆葺茅当时以为清凉胜于九成宫也师曰自此诗以下至羗村乃公趋鄜路纪所经见兼述抵家情况】
　　溪回松风长苍防窜古瓦不知何王殿遗构絶壁下【哀思苦语转换简逺有长篇余韵末更自伤非意所及】隂房火青坏道哀湍防万籁真笙竽秋色正潇洒美人为黄土况乃粉黛假当时侍金舆故物独石马忧来借草坐浩歌泪盈把冉冉征途间谁是长年者【起结凄黯读者殆难为情○梅圣俞曰玉华宫近有晋苻坚墓前右溪曰醹醁盖取溪色如酒色之碧也溪回言回逺也惟回逺故松风不歇梦弼曰淮南子人血为燐许慎注兵死之血为火燐者火之名洙曰荘子子綦曰汝闻人籁而未闻地籁汝闻地籁而未闻天籁子游曰地籁则众窍是己人籁则比竹是已敢问天籁子綦曰夫吹万不同而使其自已也注籁箫也梦弼曰美人言殉葬木俑也公诗末意盖伤苻坚安在美人已化为黄土是以忧来浩歌挥泪盈把又自伤在征途间岂能长久者乎】九成宫【梦弼曰按唐志九成宫在鳯翔府麟游县西五里本隋仁寿宫正观间修之以避暑因更名焉山有九重故有九成】
　　苍山入百里崖断如杵臼【并画地形】曽宫凭风逈岌嶪土囊口立神扶栋梁凿翠开户牖【二语雄称】其阳产灵芝其隂宿牛斗纷披长松倒掲怪石走哀猿啼一声客泪迸林薮荒哉隋家帝制此今頽朽向使国不亡焉为巨唐有虽无新増修尚置官居守廵非瑶水逺迹是雕墙后【感叹之尤得体者】我来属时危仰望嗟叹久天王守太白驻马更回首【梦弼曰曽与层同逈一作廻岌逆及切嶪逆怯切岌嶪山貌张衡西京赋状巍峩以岌嶪宋玉风赋夫风起于青苹之末盛怒于土囊之口鲁灵光殿赋神灵扶其栋宇又飞陛掲鱼列切鹤曰唐志云九成宫周垣千八百步并置禁苑及府库官寺等太宗高宗尝临幸旧史志云九成宫总监一人副监一人丞一人録事一人府三人史五人洙曰周穆王游于昆仑山见西王母与宴于瑶池之上王元长曲水序穆满八骏如舞瑶水之隂书峻宇雕墙赵曰守音狩太白山名守之为义言肃宗在鳯翔也梦弼曰天王守太白与春秋狩于河阳之义同也五代晋开运三年官书本及晁以道本并作狩】
　　羌村三首【梦弼曰鄜州图经州治洛交县羌村洛交村墟】
　　峥嵘赤云西日脚下平地柴门鸟雀噪归客千里至妻孥怪我在惊定还拭泪世乱遭飘荡生还偶然遂隣人满墙头感叹亦歔欷夜阑更秉烛相对如梦寐【更字正合反声○当时适然千载之泪常在人目诗三百不多见也○冯曰赤云西峰返照云汉皆赤色洙曰班孟坚西都赋岩峻崷崪金石峥嵘注峥嵘高秀也】
　　晩嵗迫偷生还家少欢趣娇儿不离膝畏我复却去忆昔好追凉故绕池邉树萧萧北风劲抚事煎百虑頼知禾黍収已觉糟牀注如今足斟酌且用慰迟暮【洙曰禾黍一作黍秫又黍稌鲁曰糟牀即酒醡也】
　　羣鸡正乱叫客至鸡鬭争驱鸡上树木始闻扣柴荆父老四五人问我久逺行手中各有携倾榼浊复清苦辞酒味薄黍地无人耕兵革既未息儿童尽东征请为父老歌艰难媿深情歌罢仰天叹四坐泪纵横
　　北征【鹤曰公自鳯翔还鄜州此诗述在路及到家之事当是九月作东坡曰北征诗识君臣之大体忠义之气与秋色争高可贵也诗眼曰孙莘老尝谓老杜北征诗胜退之南山诗王平甫以谓南山胜北征终不能相服时山谷尚少乃曰若论工巧则北征不及南山若书一代之事以与国风雅颂相为表里则北征不可无而南山虽不作未害也二公之论遂定】
　　皇帝二载秋闰八月初吉杜子将北征苍茫问家室维时遭艰虞朝野少暇日顾慙恩私被诏许归蓬荜拜辞诣阙下怵惕久未出虽乏諌诤姿恐君有遗失君诚中兴主经纬固密勿中原反未已臣甫愤所切挥涕恋行在道途犹恍惚乾坤含疮痍忧虞何时毕靡靡逾阡陌人烟眇萧瑟所遇多被伤呻吟更流血回首鳯翔县旌旗晩明灭前登寒山重屡得饮马窟邠郊入地底泾水中荡潏猛虎立我前苍崖吼时裂菊垂今秋花石戴古车辙青云动高兴幽事亦可悦山果多琐细罗生杂橡栗或红如丹砂或黒如防漆雨露之所濡甘苦齐结实【长篇自然不可无此○愁结中得从容风刺语此大篇兴致】缅思桃源内益叹身世拙坡陀望鄜畤谷岩互出没我行已水濵我仆犹木末鸱鸟鸣黄桑野防拱乱穴夜深经战场寒月照白骨潼关百万师往者散何卒遂令半秦民残害为异物况我堕胡尘及归尽华发经年至茅屋妻子衣百结恸哭松声回悲泉共幽咽平生所骄儿顔色白胜雪见耶背靣啼垢腻脚不韈牀前两小女补绽才过膝海图坼波涛旧绣移曲折天呉及紫鳯颠倒在短褐老夫情怀恶呕泄卧数日那无囊中帛救汝寒澟栗粉黛亦解包衾裯稍罗列瘦妻靣复光痴女头自栉学母无不为晓妆随手抹移时施朱铅狠借画眉阔生还对童稚似欲忘饥渇问事竞挽须谁能即嗔喝翻思在贼愁甘受杂乱聒新归且慰意生理焉得説【北征精神全得一段画意他人窘态有甚不能自言又羞置勿道】至尊尚防尘几日休练卒仰看天色改旁觉祅氛豁隂风西北来惨澹随回纥其王愿助顺其俗喜驰突送兵五千人驱马一万匹此軰少为贵四方服勇决所用皆鹰腾破敌过箭疾圣心颇虚伫时议气欲夺伊洛指掌收西京不足拔官军请深入蓄鋭伺俱发此举开青徐旋瞻略恒碣昊天积霜露正气有肃杀祸转岂能久皇纲未宜絶忆昨狼狈初事与古先别奸臣竞葅醢同恶随荡析不闻夏殷衰巾自诛褒妲周汉获再兴宣光果明哲桓桓陈将军仗钺奋忠烈微尔人尽非于今国犹活凄凉大同殿寂寞白兽闼都人望翠华佳气向金阙园陵固有神埽洒数不阙【数音朔谓每有丧乱终必反正】煌煌太宗业树立甚宏达【梦弼曰东胡指安庆绪也时庆绪弑其父禄山而袭伪位矣诗行迈靡靡注犹迟迟也洙曰回首鳯翔县时肃宗在鳯翔也希曰邠郊谓邠州地乃泾水之所通也郑曰橡徐两切实也希曰桃源在鼎州梦弼曰鄜音孚鄜州也时诸市切祭天所也前汉郊祀志秦文公梦黄蛇自天而下属于地止于鄜于是作鄜畤用三牲郊祭白帝焉洙曰潼闗哥舒翰所守师败而降梦弼曰公言妻子寒冻以海图旧绣为小儿防衣故波涛为之坼绣纹为之移天吴及紫鳯之类或颠或倒也赵曰天吴海图所画之物紫鳯所绣之物也山谷云天吴水兽八首八足尾背青黄见山海经梦弼曰至尊谓肃宗也左传天子防尘于外回纥或作回鹘非盖徳宗时方请易为回鹘也洙曰送兵五千人时回纥以兵五千助顺赵曰圣心颇虚伫时议气欲夺言回纥助顺主上虽虚心以待其破贼然时议恐毕竟为害所以气欲夺也希曰书太行恒山至于碣石梦弼曰青恒碣石皆东北之地言自此可以略定矣定功曰酉阳杂爼云狼狈是两物狈前足絶短每行驾两狼失狼则不能动故言世事乖者称狼狈洙曰褒妲褒姒妲已也此言诛杨贵妃也魏防道辅曰唐人咏马嵬之事尚矣世所称者刘白禹锡云官军诛侫幸天子舍妖姬乐天云六军不发无奈何宛转蛾眉马前死此乃歌咏禄山能使官军背叛逼迫明皇明皇不得已而诛贵妃也岂特不晓文章体裁而造语惷拙亦失事君之礼老杜则不然北征诗曰忆昨狼狈初事与古先别奸臣竟葅醢同恶随荡析不闻夏殷衰中自诛褒妲乃明皇鉴夏商之败畏天悔祸赐妃子以死无预官军也胡仔元任曰褒姒周幽王后也夏字疑误当作商周鲁曰宣光指周宣王汉光武中兴也东坡志林曰北征诗云桓桓陈将军杖钺奋忠烈此谓陈元礼也元礼佐宗平内难又从幸蜀首建诛国忠之防朱曰大同白兽皆禁中宫殿名也梦弼曰考之唐志无白兽闼之名岂假汉白虎门而言之乎鹤曰汉有白虎殿唐高祖名虎故改曰兽洙曰司马相如赋建翠华之旗园陵天子所葬之处也】
　　月
　　天上秋期近人间月影清入河蟾不没捣药兎长生只益丹心苦能添白髪明干戈知满地休照国西营【洙曰时官军营于长安之西言休照为征夫见月而感也】
　　喜闻官军已临贼境二十韵【鹤曰按史是年九月丁亥以广平王俶为元帅司空郭子仪副之将朔方等军及回纥西域之众发鳯翔壬寅至长安城西陈于香积寺之北沣水之东与贼战斩首六万贼大溃癸卯大军入京师甲辰捷书至鳯翔】
　　胡虏潜京县官军拥贼壕鼎鱼犹假息穴蚁欲何逃帐殿罗冕辕门照白袍秦山当警跸汉苑入旌旄路失羊肠险云横雉尾高五原空壁垒【五丈本不可省与花溪同】八水散风涛今日看天意游魂贷尔曹乞降那更得尚诈莫徒劳元帅归龙种司空握豹韬前军苏武节左将吕防刀兵气回飞鸟威声没巨鼇戈鋋开雪色弓矢向秋毫天步艰方尽时和运更遭谁云遗毒螫已是沃腥臊睿想丹墀近神行羽衞牢花门腾絶漠拓羯渡临洮此辈感恩至羸俘何足操锋先衣染血骑突劔吹毛喜觉都城动悲连子女号家家卖钗钏凖拟献香醪【独欲一日亲见不可得想像欲狂○本作只待献香醪先生兴观序本定作凖拟洙曰京县者京师之县也时王师至安庆绪奔于陜郡赵曰南史丘迟与陈伯之书将军鱼游于鼎沸之中异苑栢谦太元中见有人皆长寸余被铠持槊从塪中出缘机登灶蒋山道士令以沸汤浇所入处寂不复出因掘之有斛许大蚁死在穴中希曰后汉第五伦使谢夷吾收乌程长按罪夷吾到县无所验但望閤伏哭而还白伦曰窃以音知长当死游魂假息非刑所加至月余长果暴卒鹤曰旧史御帐殿受朝贺盖行幸时以幄帟为殿也赵曰冕卿大夫之服沈曰周礼以车辕为门梁陈庆之所统之兵悉着白袍前汉书出称警入称跸止行人也洙曰羊肠坂在太行天下之险也崔豹古今注高宗有雉雊之祥服章多用翟羽故天子有雉尾扇长安近地有五丈原时贼退败故云壁垒空也闗内八水泾渭浐防泽滈沣潏散风涛言寇乱渐平也赵曰元帅司空详见题下注梦弼曰汉苏武使匈奴杖节牧羝北海上晋吕防有佩刀相者曰必三公可佩时王师收长安以李嗣业为前军又嗣业尝为左右陌刀将花门谓回纥也按唐志廿州有花门山堡东北千里至回纥衙帐拓羯谓安西也按西域传安西者即康居小君长罽王故地募勇健者为拓羯犹言战士也汉志临洮县属陇西郡时用朔方等兵故云尔洙曰劒吹毛言其利也古云吹毛之劒汉董卓传吕布杀董卓百姓歌舞于道长安士女卖其珠玉衣装市酒肉相庆者填满街肆】
　　收京三首
　　仙仗离丹极妖星带玉除须为下殿走【旧尝不满此语以收京言之尚可耳】不可好楼居暂屈汾阳驾聊飞燕将书依然七庙略更与万方初【洙曰须为下殿走不可好楼居一作得非羣盗起难作九重居梦弼曰説文除殿陛也洙曰世説荧惑入南斗天子下殿走汉武纪公孙卿曰仙人可见但仙人好楼居于是上令长安作蜚廉桂观甘泉作延寿观焉师曰宗好神仙故有此句洙曰庄子尧治天下之民平海内之政往见四子藐姑射之山汾水之阳窅焉丧其天下焉史记鲁仲连传燕将攻下聊城聊城人或谗之燕燕将惧诛因保守聊城不敢归齐田单攻聊城嵗余不下鲁仲连乃为书约之矢以射城中遗燕将燕将见书泣而自杀聊城乱田单遂屠聊城王制天子七庙赵曰兵谋谓之庙略盖谋于七庙之中也梦弼曰更平声与民更始之义也】
　　生意甘衰白天涯正寂寥忽闻哀痛诏又下圣明朝【沈痛敦厚读之堕泪】羽翼怀商老文思忆帝尧叨逢罪已日霑洒望青霄【希曰嵇康飬生论积损成衰从衰得白从白得老洙曰汉武帝末年下哀痛之诏鹤曰是年十二月戊午朔肃宗御丹凤门下制大赦洙曰商老商山四皓也汉高祖时戚夫人以宠将栘动太子吕后用张良计召四皓使侍太子朝高祖见而问之四人各以姓名对上曰烦公调防太子四人趍去上指示戚夫人曰彼羽翼已成难动矣书昔在帝尧聪明文思光泽天下将逊于位让于虞舜鲍曰羽翼怀商老谓裴冕杜鸿渐等辅相肃宗犹商山四皓辅汉大子也文思忆帝尧谓宗禅位犹尧授舜也洙曰传臧文仲曰禹汤罪已其兴也勃焉】
　　汗马收宫阙春城铲贼壕赏应歌杕杜归及荐樱桃【不言宗庙而颠覆之感收复之幸具见非强防缀者】杂虏横戈数功臣甲第高万方频送喜无乃圣躬劳【情至蔼然喜未有极○愿幸捷书同日助喜之及语尤有味○洙曰汉萧何传未有汗马之劳郑曰铲楚醆切平也洙曰诗枤杜劳还役也礼月令仲夏之月天子乃羞以含桃先荐寝庙汉叔孙通传古者有春尝果方今樱桃熟可献愿陛下出因取樱桃献宗庙上许之鹤曰杂虏横戈数谓回纥吐蕃诸外夷叛服不常也洙曰汉武帝为霍去病治第第宅也甲第甲犹言甲乙之次第谓第一之第】潼关吏【鹤曰潼关在华州华隂县禄山反诏哥舒翰守潼关翰失守为贼所败暨收复长安増修阨险焉是时乃公归京时作也】
　　士卒何草草筑城潼关道大城铁不如小城万丈余借问潼关吏修关还备胡要我下马行为我指山隅连云列战格飞鸟不能逾胡来但自守岂复忧西都丈人视要处窄狭容单车艰难奋长防千古用一夫哀哉桃林战百万化为鱼请嘱防关将慎勿学哥舒【梦弼曰草草劳苦貌诗劳人草草薛曰世説云若汤池铁城无可攻之势梦弼曰列战格即列栅也洙曰蜀都赋一夫守隘万夫莫向梦弼曰哥舒翰与贼战于桃林官军恃险固不力战遂为贼所乗自相践蹂是以败绩书武成注桃林在华山东左氏传晋使詹嘉守桃林之塞注今潼闗是也要我之要音于宵切】
　　留花门【鹤曰按唐志廿州有花门山堡东北千里至回纥衙帐今言花门正指回纥也时用朔方吐蕃回纥诸兵以讨贼既收长安叶护奏以军中马少请留其兵于沙苑自归取马还为扫除范阳余孽沙苑在同州同州为京师近辅故公诗云连云屯左辅而深言其为农桑害也】
　　北门天骄子饱肉气勇决高秋马肥健挟矢射汉月自古以为患诗人厌薄伐修徳使其来羁縻固不絶胡为倾国至出入暗金阙中原有驱除隠忍用此物公主歌黄鹄君王指白日连云屯左辅百里见积雪长防鸟休飞哀笳晓幽咽田家最恐惧麦倒桑枝折沙苑临清渭泉香草丰洁渡河不用船千骑常撇烈胡尘逾太行杂种抵京室花门既须留原野转萧瑟【洙曰前汉匈奴传单于遗汉书曰南有大汉北有强胡胡者天之骄子也又云匈奴居北邉君王以下咸食畜肉衣其皮革梦弼曰匈奴举事常随日月盛壮以攻战月亏则退兵前汉匈奴传賛曰周懿王时戎狄交侵暴虐中国诗人所作疾而歌之至懿王曽孙宣王兴师命将以征伐之诗人美大其功曰薄伐玁狁至于大原言逐之而已賛又曰其慕义而贡献则接之以礼让羁縻不絶应劭汉官仪故事云马曰羁牛曰縻言四夷如牛马之受羁縻也洙曰前汉西域传汉选江都王建女细君为公主以妻乌孙昆莫为夫人昆莫年老公主悲愁作歌曰吾家嫁我兮天一方逺托异国兮乌孙王穹庐为室兮旃为墙以肉为食兮酪为浆居常忧思兮心内伤愿为黄鹄兮归故乡天子闻而怜之赵曰乾元初肃宗以防女宁国公主嫁回纥可汗洙曰诗谓予不信有如皦日今言指白日以为盟约也鹤曰左辅注见前题梦弼曰郦元水经太白山在武功之南夏宿雪其上今花门屯左辅近于太白山矣或谓回纥兵被白练犹积雪然也楼大防曰杜诗连云屯左辅百里见积雪读者谓止言其多尔如此则上句足矣何用积雪之语惟能知回纥之人衣冠皆白然后少陵之意涣然梦弼曰撇匹蔑切上林赋奔腾撇烈本一作灭没正异作撇捩洙曰太行山名丘希范书姬汉旧邦无取杂种】
　　塞芦子【鹤曰芦子闗在延州延昌县北以备吐蕃梦弼曰延州乃秦地之北门去州百八十冇里门山或云芦子盖两山特立如门其形若葫芦也鹤曰时官军止知东讨収复河洛而不知芦子之可塞公惧有乗隙而入者故有此作又按是年冬史思明帅高秀岩以所部来降是诗乃作于未降之前也】
　　五城何迢迢迢迢隔河水邉兵尽东征城内空荆杞思明割怀衞秀岩西未已回略大荒来崤函盖虚尔延州秦北户闗防犹可倚焉得一万人疾驱塞芦子岐有薛大夫旁制山贼起近闻昆戎徒马退三百里芦闗扼两冦深意实在此谁敢叫帝阍胡行速如【鹤曰张説尝为朔方军节度往廵五城措置兵马按唐旧史注朔方节度所管有定逺城西受降城中受降城东受降城及丰官军唐开拓邉境连西域皆置都防府州县又置诸节度使以统之嵗发山东丁壮为戍卒时禄山反邉兵精鋭者皆征发入援谓之行营所留兵单弱竟召吐蕃之祸焉洙曰史思明宁夷州人也时随安禄山反河阳据怀衞二州高秀岩哥舒翰麾下将也时为史思明伪河东节度将兵西向山海经大荒之野雍州冇崤函之固谓崤山函谷即长安也鹤曰薛大夫当是御史大夫薛景仙以检校户部尚书兼尹鳯翔尝败安禄山游军梦弼曰昆戎即吐蕃也两冦谓思明及吐蕃也时连结入冦】
　　送郑十八防贬台州司户伤其临老防贼之故阙为靣别情见于诗【赵曰按唐史防以禄山反防贼伪授防水部郎中因称风缓求摄市令潜以宻章达灵武贼平与王维等并囚宣阳里以善画崔圆使绘斋壁防即祈解于圆卒免死贬台州司户参军】
　　郑公樗散鬓如丝酒后常称老画师万里伤心严谴日百年垂死中兴时苍惶已就长途往邂逅无端出饯迟便与先生应永诀九重泉路尽交期【洙曰樗散之材言不合世用也樗散字见庄子】
　　瘦马行【师曰此诗为房琯作琯丧师陈涛斜罢相出为邠州刺史时论多惜之谓其可以用也】
　　东郊瘦马使我伤骨骼硉兀如堵墙绊之欲动转欹侧此岂有意仍腾骧细看六印带官字众道三军遗路傍皮干剥落杂泥滓毛暗萧条连雪霜去年奔波逐余冦骅骝不惯不得将士卒多骑内廏马惆怅恐是病乗黄当时厯块误一蹶委弃非汝能周防见人惨澹若哀诉失主错莫无晶光天寒逺放鴈为伴日暮不收乌啄疮【哀穷悼屈亦须痛快得意】谁家且飬愿终恵更试明年春草长【展转沉着忠厚恻怛感动千古洙曰郭璞江赋巨石硉矹以前却记观者如堵墙沈曰硉兀骨高貌硉郎兀切洙曰唐令诸掌牧马以小官字印印右膊以年辰印印右髀以监名依左右厢印印尾侧至二嵗起春量强弱渐以飞字印印左厢髀膊驷马俱以龙形印印项左官马赐人者以赐字印配诸军及充传送驿者以出字印并右颊梦弼曰六印一作火印三军一作官军洙曰乗黄亦名飞黄神马也龙翼马身昔黄帝乗之登仙刍曰王褒圣主得贤臣颂过都越国蹶如厯块洙曰顔延年赭白马赋愿终恵飬防本枝兮】
　　画鹘行
　　高堂见生鹘飒爽动秋骨初惊无拘挛何得立突兀乃知画师妙巧刮造化窟冩此神俊姿充君眼中物鸟鹊满樛枝轩然恐其出侧脑看青霄宁为众禽没长翮如刀劔人寰可超越乾坤空峥嵘粉墨且萧瑟缅思云沙际自有烟雾质吾今意何伤顾步独纡郁【梦弼曰拘挛谓以绦拘絷之洙曰支道林好畜马云贫道重其神俊舞鹤赋归人寰之宜卑又云烟交雾凝若无毛质陆士衡诗纡郁游子情】
　　腊日
　　腊日常年暖尚遥今年腊日冻全消侵陵雪色还萱草漏泄春光有栁条【小儿语大家数】纵酒欲谋良夜醉还家初散紫宸朝口脂靣药随恩泽翠管银罂下九霄【洙曰萱草乃忘忧草今俗云万年韭霜雪不凋郑曰长安志宣政殿北曰紫宸门内有紫宸殿即内衙之正殿赵曰唐制腊日宣赐口脂靣药翠管银罂所以盛之也】
　　杜工部诗三巻补遗
　　悲陈陶【葛常之诗话杜子美陈陶诗云野旷天清无战声四万义军同日死言房琯之败也琯临败尤持重而中人邢延思促战遂大败故子美深悲之子美为右拾遗会琯罢相上疏力救琯肃宗大怒诏三司推问宰相张镐救之获免故洗兵马行云张公一生江海客身长九尺须眉苍盖感其救已也张无尽孤愤吟云房琯未相口所谈皆臯防一朝陈陶下覆没十万师中原已纷溃老杜尚嗟咨则老杜救琯之章岂亦出于私情乎】
　　送孔巢父归江东【葛常之诗话云安禄山反永王璘冇窥江左之意李白尝受璘辟为府僚璘败白流夜郎孔巢父亦为永王所辟巢父察其必败洁身潜遁由是知名使白如巢父之计则安得有夜郎之谪哉老杜送巢父归江东云巢父掉头不肯住东将入海随烟雾其序云兼呈李白恐不能无微意也】
　　送从弟亚赴河西【黄常明诗话云南风作秋声杀气薄炎炽盖用易雷风相薄左氏宁我薄人无人薄我军志先人有夺人之心薄之也】
　　哭长孙侍御【按唐高仲武编中兴间气集以此诗为杜诵作诗中赋颂作雅旧乗骢作屡秉骢萧瑟作萧飒】
　　玉华宫【容斋随笔曰张文潜暮年在宛丘何大圭方弱冠往谒之凡三日见其吟哦老杜玉华宫诗不絶口大圭请其故曰此章乃风雅鼓吹未易为子言大圭曰先生所赋何必减此曰平生极力模冩仅有一篇稍似之然未可同日语也遂诵其离黄州诗偶同此句曰扁舟发孤城挥手谢送者山回地势巻天豁江靣冩中流望赤壁石脚挿水下昏昏烟雾岭厯厯渔樵舍居夷实三载邻里通假借别之岂无情老泪为一洒篙工起鸣舷轻橹健于马聊为过江宿寂寂樊山夜此其音响节奏固似之矣读之嘿谕也】
　　北征【唐子西语録云古之作者初无意于造语所谓因事以陈辞如北征一篇直纪行役耳忽云或红如丹砂或黑如防漆雨露之所濡甘苦齐结实此类是也文章即如人作家书乃是】













　　集千家注杜工部诗集巻三
　　钦定四库全书
　　集千家注杜工部诗集巻四
　　奉和贾至舍人早朝大明宫【公自注舍人先世掌丝纶梦弼曰贾至字防邻父曾尝于开元间掌制诰至从宗幸蜀为中书舍人帝传位至当譔册既进藁帝曰昔先帝诰命乃父为之辞今兹命册又尔为之两朝盛典出卿家父子可谓继美矣鹤曰长安志东内有大明宫防要云贞观间营永安宫后改名大明宫又改名蓬莱宫咸亨初蓬莱宫为含元殿复改为大明宫○乾元元年春至夏五月在諌省作】
　　五夜漏声催晓箭九重春色醉仙桃旌旗日暖龙蛇动宫殿风防燕雀高【壮丽自是若非防字清洒不免痴肥矣谩发此义】朝罢香烟携满袖诗成珠玉在挥毫欲知世掌丝纶美池上于今有鳯毛【洙曰顔氏家训或问一夜五更何所训答曰汉魏以来谓甲夜乙夜丙夜丁夜戊夜又谓之五更皆以五为节也希曰汉仪中黄门持五夜师曰箭乃漏箭军中传箭以直更洙曰天子之门九重昱曰记王言如丝其出如纶王言如纶其出如綍时可曰宋书谢鳯子超宗有文辞补新安王常侍王母殷淑仪卒超宗作诔奏之帝大嗟赏谓谢庄曰超宗殊有鳯毛东坡志林七言之伟丽者杜子美云旌旗日暖龙蛇动宫殿风防燕雀高五更鼓角声悲壮三峡星河影动摇尔后寂寞无闻焉直至欧阳永叔云苍波万古流不尽白鸟双飞意自闲万马不嘶听号令诸蕃无事乐耕耘可以并驱争先矣小生亦云令严钟鼔三更月野宿貔貅万灶烟又云露布朝驰玉关塞防书夜到甘泉宫亦庶几焉尔】
　　早朝大明宫呈两省寮友　　　　贾至
　　银烛朝天紫陌长禁城春色晓苍苍千条弱栁垂青锁百转流莺绕建章剑佩声随玉墀歩衣冠身惹御炉香共沐恩波鳯池里朝朝染翰侍君王
　　和作　　　　　　　　　　　　王维
　　绛帻鸡人送晓筹尚衣方进翠云裘九天阊阖开宫殿万国衣冠拜冕旒日色才临仙掌动香烟欲傍衮龙浮朝罢须裁五色诏佩声归到鳯池头
　　和作　　　　　　　　　　　　岑参
　　鸡鸣紫陌曙光寒莺转皇州春色阑金鏁晓钟开万戸玉阶仙仗拥千官花迎剑佩星初落栁拂旌旗露未干独有鳯凰池上客阳春一曲和皆难【苕溪胡仔曰老杜早朝大明宫诗贾至为唱首王维岑参皆有之四诗佳絶今苏台闽中杜工部集本不附此三诗惟钱塘旧本有之】
　　宣政殿退朝晩出左掖【梦弼曰长安志唐内大明宫正殿曰含元元日冬至受华夷万国大明防宣政殿朔望御紫宸殿日御宣政殿东有东上阁门西有西上阁门故以掖称鹤曰旧史含元殿之后曰宣政宣政左右有中书门下二省公为左拾遗属门下故曰左掖】
　　天门日射黄金牓春殿晴曛赤羽旗宫草霏霏承委佩炉烟细细驻游丝云近蓬莱常五色雪残鳷鹊亦多时【佳处自在可想】侍臣缓歩归青琐退食从容出每迟【沬曰赤羽旗以赤鸟羽为旗也霏霏一作防防曲礼主佩垂则臣佩委蓬莱宫名即大明宫赵曰汉有鳷鹄观在甘泉宫盖借以比当时之禁掖也鳷章移切洙曰青琐谓省门也以青画户边镂金昱曰诗自公退食】
　　紫宸殿退朝口号
　　戸外昭容紫袖垂双瞻御座引朝仪香飘合殿春风转花覆千官淑景移【舂容富丽】昼漏稀闻高阁报天顔有喜近臣知【意外意】宫中毎出归东省防送防龙集鳯池【稀闻本作声闻先生手定作稀闻洙曰唐制昭容正二品系九嫔赵曰唐制左拾遗门下省而门下在东故曰东省时公为左拾遗梦弼曰防龙舜之二臣也晋荀朂罢中书监云夺我鳯凰池盖晋人以中书凝邃比天上鳯凰池谢晖直中书省诗兹言翔鳯池鸣佩多清响文昌杂録唐制天子坐朝宫人引至殿上故子美诗戸外昭容紫袖垂双瞻御座引朝仪天祐间诏曰宫嫔女职本备内任今后毎遇延英坐日只令小黄门祗候引从宫人不得出内自此始罢也又云香飘合殿春风转花覆千官淑景移又退朝花底散归院栁边迷乃知唐朝殿多种花栁今殿廷惟植槐楸郁郁然有严毅之气也】
　　晚出左掖
　　昼刻传呼浅春旗簇仗齐退朝花底散归院栁边迷【浓丽可想】楼雪融城湿宫云去殿低避人焚諌草【焚谏草者不欲人知也然使人知其焚藁是犹欲知也虽焚藁亦避人政是防破古事无限恳欵此事君当然之体】骑马欲鸡栖【结语读之数过欵欵忠实谓为日夕浅耳亦未尝非日夕意也○洙曰新漏刻铭云卫宏载传呼之节较而未详注卫宏着汉仪使夜漏起宫卫传呼以为备也赵曰传呼浅谓传呼在昼不若夜之逺也洙曰高士廉毎有献纳必焚其藁梦弼曰晋羊祜皆传嘉言谠议焚其草故世莫闻希曰唐马周焚章表魏陈羣毎上封事輙削其藁洙曰文选鸡登栖而敛翼师曰诗鸡栖于埘日之夕矣公言骑马出左掖之时乃日将夕也】
　　题省中壁
　　掖垣竹埤梧十寻洞门对雪常隂隂落花游丝白日静鸣鸠乳鷰青春深【老健有情此非旌旗日暖宫殿风防两句比】腐儒衰晚谬通籍退食迟回违寸心衮职曾无一字补许身愧比双南金【梦弼曰埤避移切又皮靡切掖乃省中左右掖也垣埤皆墙也高曰垣低曰埤谓垣之竹埤之梧皆长十寻也师曰董贤传重殿洞门注洞门谓门之相当也山谷曰唐省中皆青壁画雪洙曰腐儒字见汉书通籍注见前诗退食自公又衮职有阙仲山甫补之赵曰公时为拾遗故用补衮事洙曰古诗美人赠我緑绮琴何以报之南金】
　　春宿左省【鹤曰公为左拾遗属门下省而门下省在东故曰左省】
　　花隠掖垣暮啾啾栖鸟过星临万戸动【风连西极动二动字相近星动较竒】月傍九霄多不寝听金钥因风想玉珂明朝有封事数问夜如何【梦弼曰汉武帝起建章宫有千门万戸本草珂贝类可以为马饰通俗文曰马勒饰曰珂按唐车服志五品以上有珂伞凡车之制三品以上珂九子四品七子五品五子四品已下去通幰及珂师曰玉珂导者所鸣之珂或云马非鹤曰唐志补阙拾遗掌供奉讽谏大事廷诤小则上封事时公为左拾遗】送贾阁老出汝州【鲍曰贾至为中书舍人出守汝州按肃宗纪二年九节度师溃汝州刺史贾至奔千襄邓而传不书隠之也】
　　西掖梧桐树空留一院隂【是送同省】艰难归故里去住损春心宫殿青门隔云山紫逻深人生五马贵莫受二毛侵【赵曰贾厯中书舍人而省在日华门西故曰西掖鹤曰艰难归故里盖贾乃河南洛阳人而汝州唐属河南道与河南府又为邻紫逻汝州山也洙曰青门长安东城门也邵平种青门外赵曰汉官仪太守五马盖天子六马而诸侯五马师曰昔王羲之出守永嘉庭列五马后人遂援为太守事二毛注见前】
　　送翰林张司马南海勒碑【公自注相国制文】
　　冠冕通南极【大体】文章落上台【语壮而险】诏从三殿去碑到百蛮开【优柔】野馆浓花发春防细雨来【驿程旅馆又喜又悲】不知沧海上天遣几时回【爱之望之祝之愿之赵曰冠冕指言张司马南极指言南海也洙曰文章落上台谓相国制文也梦弼曰南部新书大明宫中有麟徳殿其殿三靣亦以三殿为名李肇翰林志翰林院在麟徳殿西厢重廊之后门东向白乐天为翰林学士有诗云三殿角头宵直人是也诏从三殿去谓诏自翰林院经三殿而去也或曰三殿谓蓬莱拾翠紫防是也学士直殿故云诏从三殿去也鹤曰高帝纪百粤之兵服防注非一种若今言百蛮也】
　　曲江陪郑八丈南史饮
　　雀啄江头黄栁花防防鸂鶒满晴沙【队仗起富】自知白发非春事且尽芳樽恋物华近侍即今难浪迹此身那得更无家丈人才力犹强健岂傍青门学种【梦弼曰防古肴切防子盈切鸂苦奚切鶒耻力切正作鷘皆水鸟也近侍公自谓为左拾遗也此身那得更无家谓前此转从贼中寄家鄜州尝有诗云无家对寒食今既复聚故喜而言也丈人谓郑八丈也才力本作文力卞圜刋作才力青门种注见前此勉郑文出仕未可学种而隠也】
　　曲江二首
　　一片花飞减却春【钟情语别】风飘万防正愁人且看欲尽花经眼莫厌伤多酒入唇【小纵绳墨最是倾倒律诗不甚防律者】江上小堂巢翡翠苑边髙冢卧麒麟【警防之至可以动悟不特丽句而巳】细推物理须行乐何用浮名绊此身【赵曰富贵之家冢前有石麒麟西京杂记五柞宫西青梧观栢树下有石麒麟一枚各刋其脇为文字是秦始皇骊山墓上物也头髙一丈五尺左脚折余曰绊音半马絷也】朝回日日典春衣【创出髙兴】每日江头尽醉归酒债寻常行处有人生七十古来稀穿花蛱蝶深深见防水蜻蜓欵欵飞传语风光共流转暂时相赏莫相违【落落酣畅如不经意而首尾圎活生意自然有不可名言之妙洙曰孙济权之叔也嗜酒不治产业常醉欠人酒緍人皆笑之济怡然自若谓人曰寻常行坐防欠人酒债欲质此緼袍偿之古诗云典尽春衣无可柰寻常行处欠人钱鹤曰贾谊传彼寻常之污渎兮应劭曰八尺曰寻倍寻曰常故以对七十然江南逄李年诗云岐王宅里寻常见崔九堂前几度闻又未尝拘以数对也寻常几度皆俗语希曰诗老夫灌灌毛传云灌灌犹欵欵也洙曰马少怜春日诗云传语春光道先归何防边公盖用之言相与赏翫莫相违戾此得非语同舎郎乎王彦辅麈史曰杜审言子美之祖也则天时以诗擅名与宋之问相唱和其诗有绾雾青条弱牵风紫蔓长寄语洛城风月道明年春色倍还人之句若子美林花着雨胭脂落水荇牵风翠帯长又云传语风光共流转暂时相赏莫相违虽不袭取其意而语脉盖有家法矣】
　　曲江对酒
　　苑外江头坐不归水精春殿转霏微桃花细逐杨花落黄鸟时兼白鸟飞【四句亦自恣肆】纵饮乆判人共弃懒朝眞与世相违吏情笑觉沧洲逺老大悲伤未拂衣【春殿一作宫殿赵曰苑外者芙蓉苑之外也曲江在苑北梦弼曰第二三句杨自对桃白自对黄谓之自对格郑曰判普官切正作梦弼曰世说王子敬拂衣而去李商老曰尝见徐师川说一士大夫家有老杜墨迹其初云桃花欲共杨花语自以淡墨改三字乃知古人诗不厌改也】
　　曲江值
　　城上春云覆苑墙江亭晚色静年芳林花着燕支落水荇牵风翠带长龙武新军深驻辇芙蓉别殿谩焚香何时诏此金钱防暂醉佳人锦瑟傍【洙曰开元间析左右羽林军置左右龙武军以左右万骑营焉芙蓉城连曲江师曰唐讳虎故改龙虎军为龙武鹤曰如旧注则不见新军别殿之义案志至徳三载左右神武两军赐名天骑今诗作于次年故曰新军又志云芙蓉园在京城南内筑夹城入园中有殿而曲江又连芙蓉苑驾常游幸其中亦有殿故曰别殿公诗云江头宫殿鎻千门是也鹤曰按贞元间中书门下奏云中和节初赐宴钱给百官宰臣已下于曲江合宴此赐金钱防也汉纪注凢言黄金者眞金止言金者钱也赵曰醉佳人傍者盖曲江宴时赐大常教坊乐也乐噐有名锦瑟者犹寳瑟瑶瑟之谓也】
　　晦日寻崔戢李封【鹤曰正月晦日也唐贞元前以正月晦日为令节详见乐游园题注】
　　朝光入瓮牖尸寝惊敝裘起行视天宇春气渐和柔兴来不暇懒今晨梳我头出门无所待徒歩觉自由杖藜复恣意免值公与侯晚定崔李交防心眞罕俦毎过得酒倾二宅可淹留喜结仁里懽况因令节求李生园欲荒旧竹颇修修引客看埽除随时成献酬崔侯初筵色已畏空樽愁【冩得浓至】未知天下士至性有此不草牙既青出蜂声亦暖游思见农噐陈何当甲兵休上古葛天民不贻黄屋忧至今阮籍等熟醉为身谋威鳯高其翔长鲸呑九州地轴为之翻百川皆乱流当歌欲一放泪下恐莫收浊醪有妙理【闲处复得一语】庶用慰沉浮【梦弼曰记儒有环堵之室蓬戸瓮牖音义曰以蓬为戸以瓮为牖洙曰语寝不尸黄曰陶潜夜行途中诗昭昭天宇濶梦弼曰出门无所待谓不待车从也赵曰张平子思赋匪仁里其焉宅梦弼曰帝王世纪女娲氏没有大庭氏至葛天氏隂康氏无懐氏皆袭庖牺氏之号曰炎帝汉书音义黄屋车上之盖天子之仪以黄缯为里也洙曰晋阮籍传籍夲有济世志属魏晋之际天下多故名士少有全者籍由是不与世事遂酣饮为常钟防数以时事问之欲因其可否而致之罪以酣醉获免汉纪南郡获威鳯为宝晋灼注鳯之有威仪者也梦弼曰崔豹古今注鲸海鱼也大者长千里水族畏之张华博物志地有三千六百轴互相牵也】
　　送率府程録事还郷【公自注程携酒馔相就取别鹤曰按唐六典太子左右卫率府有録事参军二人掌监印发付勾稽本隋置唐因之】
　　鄙夫行衰谢抱病昏忘集常时徃还人记一不识十程侯晚相遇与语才杰立薰然耳目开颇觉聪明入【便懴便承】千载得鲍叔末契有所及意钟老栢青义动脩蛇蛰若人可数见慰我垂白泣告别无淹晷百忧复相袭内愧突不黔庻羞以赒给素丝挈长鱼碧酒随玉粒途穷见交态世梗悲路涩东风吹春氷泱莽后土湿念君惜羽翮既饱更思戢莫作翻云鹘闻呼向禽急【甚自矜重相爱至此】题李尊师松树障子歌【鹤曰按诗李尊师都道士也长安子午谷有都坛又防要云京城朱雀街有都观】
　　老夫清晨梳白头都道士来相访握手呼儿延入戸手持新画青松障障子松林静杳冥凭轩忽若无丹青隂崖却承霜雪干偃盖反走虬龙形老夫平生好竒古对此兴与精灵聚已知仙客意相亲更觉良工心独苦松下丈人巾屦同偶坐似是商山翁怅望聊歌紫芝曲时危惨淡来悲风【邵伯温闻见録云欧阳公于诗主退之不主子美刘仲原父毎不然之公曰子美老夫清晨梳白头都道士来相访有俗气退之决不道也仲原父曰亦退之昔在四门馆晨有僧来谒之句之类耳公赏其辩东坡志林故人董传善论诗尝云杜子美诗不免有凡语已知仙客意相亲更觉良工心独苦岂非凡语耶余笑曰此句殆为君发凡人用意深处人罕能识此所以为独苦岂独画哉又云元祐五年十二月一日游小灵隠听林道人论琴棊极有妙语予虽不通此伎然以理度之知其言之信也杜子美论画云更觉良工心独苦用意之妙有举世莫知之者此其所以独苦也又云管子曰事无终始无多事业此言学者贵能成就也唐人为诗皆量已力以致功常积精思数十年然后各自名家今人不然未有小得于已高视前人自以为无敌然知音之难万事悉然杜工部云更觉良工心独苦用意之妙举世莫知者此所以为独苦欤梦弼曰前汉王贡传序汉兴东园公绮里季夏黄公甪里先生此四人者当秦之世避而入商雒深山以待天下之定又皇甫谧高士传四皓见秦乱作歌曰漠漠高山深谷逶迤煜煜紫芝可以疗饥唐虞世逺吾将安归驷马高盖其忧甚大冨贵之留人不如贫贱而肆志】
　　奉陪郑驸马韦曲二首【鹤曰郑驸马即潜曜韦曲地在长安】
　　韦曲花无頼家家恼杀人渌樽须尽日白发好禁春【反覆有味】石角钩衣破藤枝刺眼新何时占丛竹头戴小乌巾【郑曰渌龙玉切本作醁美酒也赵曰沈休文诗忧来命渌樽郑曰禁车吟切胜也刺七亦切】
　　野寺垂杨里春畦乱水间美花多映竹好鸟不归山城郭终何事风尘岂驻顔谁能共公子薄暮欲俱还奉答岑参补阙见赠【鹤曰岑试大理评事摄监察御史公同遗补荐其识度清逺议论雅正时軰所仰宜充近侍当是荐后除参补阙也】
　　窈窕清禁阙罢朝归不同君随丞相后我住日华东冉冉栁枝碧娟娟花蘂红故人得佳句独赠白头翁【住一作徃师曰参为补阙属中书　居右署公为拾遗属门下居左署左为东而右为西故云归不同也赵傁曰唐宰相于门下省议事谓之政事堂裴炎为中书令乃徙政事堂于中书省参时补阙在右掖故云随丞相后也长安志含元殿前有日华门东有门下省公自拾遗在左闼故云住日华东也】
　　寄左省杜拾遗　　　　　　　　岑参
　　聮歩趋丹陛分曹限紫防晓随天仗入暮惹御香归白发悲花落青云羡鸟飞圣朝无阙事自觉諌书稀奉赠王中允维【梦弼曰王维字摩诘累迁给事中禄山反陷长安迎置洛阳廹为给事中禄山大宴凝碧池悉召梨园诸工合乐工皆泣维闻甚悲作诗悼痛贼平下狱以诗闻行在肃宗怜之下迁太子中允自中允三迁尚书右丞维有别业在辋川鹤曰唐志左春坊中允二人掌侍从賛相驳正启奏】
　　中允声名久如今契阔深共传收庾信不比得陈琳【陈琳犹有草檄憾也】一病缘明主三年独此心【大家数时时有之政爱其朴】穷愁应有作试诵白头吟【赵曰侯景之乱梁简文帝使庾信率宫中文武千余人营于朱雀桥及景至信以众奔江陵梁元帝承制除信御史中丞此言王维初以禄山之胁受伪命肃宗怜之释其死下迁中允洙曰陈琳避难冀州袁绍初使典文章作檄以告徳言曹公失徳不堪依附反议曹公父子后绍败曹公得琳爱其才不之责赵曰此言王维在贼中禄山大宴梨园乐工皆泣维赋诗痛悼则异乎曹公之得陈琳矣鹤曰新旧史皆载宗出幸维扈从不及为贼所得维服药取痢伪称瘖病今曰一病者正言维也师古注以为公自言得肺疾只因思君之故非也自维防贼中至此已三年言维戴君之心未尝有二故终以白头吟喻其不改节也西京杂记司马相如将聘茂陵女子为妾卓文君作白头吟以自絶相如感之乃止其词云凄凄重凄凄嫁女不须啼愿得一心人白头不相离】
　　送许八拾遗归江宁觐省甫昔时尝客游此县于许生处乞瓦棺寺维摩图様志诸篇末【鹤曰江宁郡唐为升州公开元末尝游此梦弼曰瓦棺寺乃荐福寺也晋时有僧嗜诵法华经及终以瓦棺葬之后生莲花二朶于墓其根自舌头而出因号瓦棺寺京师寺记曰兴宁中瓦棺寺初置僧众设斋请朝贤注疏顾长康注百万及请勾防长康曰冝备一壁遂闭户徃来月余画维摩一躯工毕欲将防眸子乃谓寺僧曰第一日开防者请施十万第二日开可五万第三日可任例请施及开戸光照一寺施者塡噎俄而果得百万也】
　　诏许辞中禁慈顔赴北堂【慈顔赴北堂不成语】圣朝新孝理祖席倍辉光内帛擎偏重宫衣着更香淮隂清夜驿京口渡江航春隔鸡人昼秋期燕子凉赐书夸父老寿酒赛城隍【赛城隍俗礼赋亦及此若非别注乐城隍亦不可解】防画曾饥渇追踪恨淼茫虎头金粟影神妙独难忘【洙曰一云天语辞中禁家荣到北堂郑曰淮隂楚州也京口润州也洙曰鸡人宫中司晓者言许归江宁隔鸡人之闻矣秋期燕子凉相期秋时而还也一云竹引趍庭曙山添扇枕凉十年过父老几日赛城隍梦弼曰张彦逺厯代名画记顾恺之字长康小字虎头晋陵无锡人多才气尤工丹青传冩形势莫不絶妙曾于瓦棺寺北殿画维摩诘画讫光耀月余发迹经曰浄名大士是徃古金粟如来阿含经曰金沙地下便是金粟如来今云金粟影即维摩图也维摩居士乃是过去金粟如来○赛城隍本作乐城隍先生定作赛】
　　因许八奉寄江宁旻上人
　　不见旻公三十年封书寄与泪潺湲旧来好事今能否老去新诗谁与传棊局动随幽涧竹袈裟忆上泛湖船闻君话我为官在头白昏昏只醉眠【幽一作寻梦弼曰释氏要覧袈裟者从色彰施也梵言迦罗沙曳华言不正正色四分律云一切上色衣不得蓄当坏作迦沙葛洪撰字苑始添衣字言道服也】
　　忆弟二首【公自注时归南陆浑庄梦弼曰陆浑属洛阳】
　　防乱闻吾弟饥寒傍济州人稀书不到兵在见何由忆昨狂催走无时病去忧【谓其弟如狂催我走也其时其弟必病当其忧我若病去体眞难言之情也】即今千种恨惟共水东流【师曰济州属山东郑曰禹贡有济河此因水名州】
　　且喜河南定不问邺城围百战今谁在三年望汝归故园花自发春日鸟还飞断絶人烟久东西消息稀【洙曰河南东都也时安庆绪弃走河南已复梦弼曰邺城相州也为安庆绪所据九节度以兵围之鹤曰以弟在济阳故喜河南之定也】
　　得舍弟消息
　　乱后谁归得他乡胜故乡【卒然喜恨之意备此两言第言他乡之胜而故乡之乱可知】直为心厄苦乆念与存亡汝书犹在壁汝妾已辞房旧犬知愁恨垂头傍我牀【创意苦甚亦不可读洙曰李陵书注辞房谓妻去室也梦弼曰晋陆机有骏犬名曰黄耳甚爱之机在洛久无家问笑语犬曰我家絶无书信汝能赍书取消息不犬摇尾作声机乃为书以竹防盛之而系其颈犬寻路南走遂至其家得报还洛】
　　送李校书二十六韵【梦弼曰按唐书李舟字公度陇西人父岑甞为水部郎官栁宗元先友记舟有文学俊辩高志气以尚书郎使危疑反侧者再不辱命其道大显被防妬出为刺史废痼卒李肇国史补李舟尝与妹书曰释迦生中国设教如周孔周孔生西方设教如释迦天堂无则已有则君子登地狱无则已有则小人入】
　　代北有豪鹰生子毛尽赤渥洼骐骥儿尤异是龙脊李舟名父子清峻流辈伯人间好妙年不必须白晳十五富文史十八足賔客十九授校书二十声辉赫众中毎一见使我潜动魄自恐二男儿辛勤飬无益乾元元年春万姓始安宅舟也衣防衣告我欲逺适倚门固有望敛祍就行役南登吟白华已见楚山碧蔼蔼咸阳都冠盖日云积何时太夫人堂上防亲戚汝翁草明光天子正前席归期岂烂漫【烂漫似是汗漫】别意终感激顾我蓬屋姿谬通金门籍小来习性懒晚歳慵转剧毎愁悔吝作如觉天地窄羡君齿发新行已能夕惕临岐意颇切对酒不能吃回身视绿野惨澹如荒泽老鴈春忍饥哀号待枯麦时哉高飞燕绚练新羽翮长云湿褒斜汉水饶巨石无令轩车迟衰疾悲宿昔【梦弼曰代山名豪大也渥于角切洼于切水名汉礼乐志马生渥洼水中赵曰左传冉竖曰有君子自晳须秦曰二男儿公自言其子宗文宗武也鹤曰是年京师始收复诏免陷贼州三岁税天下非租庸无辄役使故云万姓安宅也赵曰列女传老莱子孝飬二亲着五色防衣卧地为小儿啼战国防齐王孙贾之母谓贾曰汝朝出而晚来则吾倚门而望汝暮出而不还则吾倚闾而望洙曰诗白华孝子之洁白也梦弼曰咸阳即长安也太夫人谓舟之母也汝翁谓舟之父也赵曰后汉尚书郎直宿于建礼门奏亊明光殿下笔为诏诰出语为诰令在唐则中书舍人也晁曰凡掌制诰必有草故谓之起草梦弼曰公时为左拾遗得通籍禁省通籍义注见前沬曰易系辞吉凶悔吝生乎动乾卦夕惕若厉无咎黄常明诗话数物以个谓食为吃甚近鄙俗独杜屡用峡口惊猿闻一个两个黄鹂鸣翠栁却绕井边添个个送李校书云临岐意颇切对酒不能吃又楼头吃酒楼下卧但使残年饱吃饭梅实许同朱老吃盖篇中大槩竒特可以映带者也洙曰老鴈公自喻时燕喻李校书也赵曰赭白马赋别軰超羣绚练敻絶注绚练疾也修可曰褒斜汉中谷名谷南口曰褒北口曰斜首尾七百里郑子眞耕谷口在此汉顺帝罢子午道通褒斜路斜余遮切鹤曰禹贡嶓冡导漾东流为汉注泉始出山为漾水东南流为水至汉中东行为汉洙曰古诗思君令人瘦轩车来何迟】
　　偪侧行【公自注赠毕曜彦辅曰一云行诗中亦作偪侧字出西京赋骈阗偪昃梦弼曰毕曜有文集行于世与公相善为诗酒之交上林赋偪侧沁瀄注相迫也】
　　偪侧何偪侧我居巷南子巷北可怜邻里间十日不一见顔色自从官马送还官行路难行涩如棘我贫无乗非无足昔者相过今不得实不是爱防躯又非关足无力徒歩翻愁官长怒此心炯炯君应识晓来急雨春风顚睡美不闻钟鼓传东家蹇驴许借我泥滑不敢骑朝天已令请急防通籍男儿性命絶可怜焉能终日心拳拳忆君诵诗神然辛夷始花亦已落况我与子非壮年街头酒价常苦贵方外酒徒稀醉眠速宜相就饮一斗恰有三百青铜钱【希曰实不是爱防躯又非闗足无力梁庄肃家本无实又二字梦弼曰请急谓请假也朝省官出入于禁门首有簿借载姓名掌门者防验名籍得以通出入也洙曰韩集感春诗注辛夷树最高江南地暖花正月开北地寒二月开初发如木笔北人呼为木笔南人呼为迎春梦弼曰庄子彼游方之外者也赵曰真宗问近臣唐酒价几何众莫对丁晋公奏曰毎斗三百文上问何以知之丁引此诗以对上大喜曰子美诗真可为一代之史也】
　　题郑十八著作丈【鹤曰防以至徳二载各贬台州司戸○伤悼之作谓之题何也】
　　台州地阔海冥冥云水长和岛屿青乱后故人双别泪春深逐客一浮萍酒酣懒舞谁相拽诗罢能吟不复听第五桥东流恨水皇陂岸北结愁亭【舞相拽盖实亊恨水愁亭俳语耳】贾生对鵩伤王傅苏武防羊陷贼庭可念此公懐直道也霑新国用轻刑祢衡实恐遭江夏方朔虚传是歳星【此语深悲】穷巷悄然车马絶案头干死读书萤【洙曰第五桥皇子陂皆在长安城外乃防别之地也梦弼曰汉贾谊为长沙王太傅有鵩飞入谊舍谊自伤寿不得长乃为赋以自广此以比防之迁谪也汉苏武为中郎将使匃奴单于使武牧羝北海上武杖汉节牧羊留十九歳而还此以比防为贼臣所劫而不附贼也卞圜曰也霑新国用轻刑也音夜洙曰周礼秋官大司寇之职一曰刑新国用轻典梦弼曰汉祢衡有才辨而气尚刚傲好矫时慢物后为江夏太守黄祖所杀注详见前按郑防初有告其私撰国史坐谪十年至于贼中被囚几死而又贬故忧其如祢衡之遭杀也神仙传傅说上据箕尾为歳星降东方朔传说死后有此宿东方朔生无歳星武帝内传西王母使者至朔死上问使者对曰朔是木帝精为歳星下游以观天下非陛下臣也此言以防之才而不见用于当时也洙曰晋车贫不得油夏月囊萤照书读】
　　得舍弟消息
　　风吹紫荆树色与春庭暮花落辞故枝风回反无处【苦心怨调使人凄然终鲜之痛于脊令死防之喻古未有如此句之苦者非深痛不能道】骨肉恩书重漂泊难相遇犹有泪成河经天复东注【洙曰周景式孝子传曰古有兄弟忿欲分异出门见三荆同株接叶连隂叹曰木犹欣聚况我而珠哉又陆士衡豫章行三荆欢同株注昔有田广田眞田庆兄弟三人欲分其夜庭前三荆便枯兄弟感叹遂不分树复荣茂世说人问顾长康哭桓宣武之状如何曰鼻如广莫风眼如悬河决声如震雷破山泪如倾河注海】
　　赠毕四曜
　　才大今诗伯家贫苦宦卑饥寒奴仆贱顔状老翁为同调嗟谁惜论文笑自知流传江鲍体相顾免无儿【洙曰谢灵运诗谁谓古今殊异代可同调梦弼曰江淹字文通鲍照字明逺皆有诗名按玉嘉后集有曜诗二首赵曰唐中宗尝曰苏瓌有子李峤无儿公盖用此言己与毕各有子以传其家学也旧注引伯道无儿事非】
　　义鹘行
　　隂崖有苍鹰飬子黒栢巅白蛇登其巢呑噬恣朝餐雄飞逺求食雌者鸣辛酸力强不可制黄口无半存其父从西归翻身入长烟斯须领健鹘痛愤寄所宣斗上捩孤影噭哮来九天修鳞脱逺枝巨颡坼老拳【此竒亊适使子美闻】之高空得蹭蹬短草辞蜿蜒折尾能一掉饱肠已皆穿生虽灭众雏死亦垂千年物情有报复快意贵目前兹实鸷鸟最急难心炯然功成失所徃用舍何其贤近经潏水湄此事樵夫传飘萧觉素发欲冲儒冠人生许与分亦在顾眄间聊为义鹘行永激壮士肝【赵曰家语孔子见罗者所得雀皆黄口也郑曰捩练结切拗捩也噭古吊切深声也哮许交切时可曰石勒与李阳隣居争沤麻池日相殴击及贵乃召阳与酣谑引阳臂笑曰孤往日厌卿老拳卿亦饱孤毒手梦弼曰刘禹锡尝曰作诗用僻字须有出处尝读杜员外巨颡拆老拳意恐无据及读石勒传乃知子美岂虚言哉洙曰鸷击鸟鹰鹯类也诗兄弟急难鹤曰潏水在长安杜陵潏以律切洙曰蔺相如怒髪冲冠】
　　李鄠县丈人胡马行【郑曰鄠县属长安鄠侯古切】
　　丈人骏马名胡骝前年避胡过金牛回鞭却走见天子朝饮汉水暮灵州自矜胡骝竒絶代乗出千人万人爱一闻说尽急难材转益愁向驽骀辈【自伤所乗皆驽骀也】头上锐耳批秋竹脚下高蹄削寒玉始知神龙别有种不比俗马空多肉洛阳大道时再清累日喜得俱东行鳯臆龙鬐未易识侧身注目长风生【余曰秦欲伐蜀而无路遣人告蜀王曰秦有金牛其粪成金使蜀迎与之蜀王命五丁力士开山取金牛路才通遂伐蜀取其国因号所开之山曰金牛希曰按唐志金牛汉中县名余注乃扬雄蜀土记所云也赵曰肃宗即位灵武故廻鞭见天子则自汉水而来灵州急难材如徳之的卢一跃三丈过檀溪以免刘表之追刘牢之马跳五丈涧以脱慕容垂之逼也伯乐相马经耳欲锐而小如削筒洛阳大道时再清谓已收复东京矣沈曰相马经鳯臆龙鬐言马胷如鳯马鬛如龙眞良马也】
　　端午日赐衣
　　宫衣亦有名【谓亦与赐衣之列有名字也】端午被恩荣细葛含风软香罗叠雪轻自天题处湿当暑着来清意内称长短【赐衣孰非如此别是防得好冩得着故自浓厚耳】终身荷圣情【梦弼曰说文絺粗葛也绤细葛也漫叟诗话杜诗自天题处湿当暑着来清自天当暑乃全话也东坡诗云公独未知其趣耳臣今时复一中之可谓青出于蓝矣】
　　酬孟云卿【梦弼曰袁郊甘泽謡陶岘彭城子孙也开元间宅昆山丰田畴游江湖制三舟一自载二賔客三饮馔与进士孟彦深樊口进士孟云卿布衣焦遂人置仆妾女乐一部奏清商曲于江湖中时号水仙按公集有觧闷诗孟子论文更不疑自注云校书郎孟云卿即是也又有湖城遇孟云卿诗鹤曰时公自为华州司功是诗盖别云卿而作也】
　　乐极伤头白更深爱烛红相逢虽衮衮告别莫怱怱但恐天河落宁辞酒盏空明朝牵世务挥泪各西东【赵曰衮衮相继之意字出晋书张华读史衮衮可听鲁曰张芳云忽忽不暇草书】
　　至徳二载甫自京金光门出间道归鳯翔乾元自从左拾遗移华州掾与亲故别因出此门有悲徃事【卞圜曰西京记长安西域有门三中曰金光门公去长安日防贼中继窜归鳯翔谒肃宗行在拜左拾遗嵗余以直言出为华州司功参军鹤曰按史虽不载移掾月日而公集有七月代华州郭使君进灭冦状矣○乾元元年夏六月出为华州司功冬以事之东都以来所作】
　　此道昔归顺西郊胡正烦至今犹破胆应有未招魂近侍归京邑移官岂至尊无才日衰老驻马望千门【赵曰公昔由此道而归鳯翔是为归顺正值胡在西郊也梦弼曰近侍归京邑公言为左拾遗从还京师移官岂至尊言移官非天子意乃防邪毁伤之也师曰汉武帝宫中有千门万戸】
　　题郑县亭子【鹤曰郑县华州】
　　郑县亭子涧之濵戸牖慿高发兴新云断岳莲临大路天晴宫栁暗长春巢边野雀羣欺燕花底山蜂逺趂人更欲题诗满青竹晚来幽独恐伤神【梦弼曰岳莲谓西岳莲花峰也华山记山顶有池生千叶莲花因名华山陜华间有地名大路晋书檀道济从刘裕伐姚至潼关姚鸾屯大路以絶道济粮道是也长春谓长春宫在同州朝邑县去郑亭子才一舍耳】
　　望岳【鹤曰西岳在华州】
　　西岳崚嶒竦处尊诸峯罗立似儿孙【竒】安得仙人九节杖拄到玉女洗头盆车箱入谷无归路箭栝通天有一门稍待秋风凉冷后高寻白帝问眞源【梦弼曰崚力膺切嶒才登切山貎列仙传王烈曽授赤城老人九节苍藤竹杖行地马不能追三峰记华山云台上有石盆可容水数斛明莹如玉俗呼为玉女洗头盆寰宇记华隂县有车箱谷深不可测又华山记山下西南入谷口至天井天井才容人上可长六丈余出井望空视明如在室窥牖赵叟曰华山记箭筈峯上有穴才见天攀缘自宂中而上有至絶顶者洙曰白帝西方之帝赵曰梁昭明太子诗降道访真源】
　　早秋苦热堆案相仍
　　七月六日苦炎热【此与天厯三年调玉烛又别】对食暂餐还不能毎愁夜中自足蝎况乃秋后转多蝇【本属无稽笔纵至此】束带发狂欲大呌簿书何急来相仍南望青松架短壑安得赤脚踏层冰【赵曰蔡琰诗曰饥当食兮不能餐蝎者螫虫中原有之南中无有韩退之谪南方及其归也有诗曰照壁喜见蝎则毎以得归为念故喜蝎许竭切一作长愁夜来皆是蝎洙曰薄书期防字见汉书梦弼曰东方朔神异经云北方有层氷万里】
　　雨晴
　　天际秋云薄从西万里风今朝好晴景乆雨不妨农塞栁行踈翠山梨结小红胡笳楼上发一鴈入高空
　　初月
　　光细欲上影斜轮未安防升古塞外已隐暮云端【凡诗未尝无所托第不如注者之谬】河汉不改色关山空自寒庭前有白露暗满菊花团【句句欲比却如何处此结句梦弼曰防升古塞外喻肃宗即位于灵武也已隠暮云端喻肃宗为张皇后李辅国所蔽也魏泰曰夏郑公竦评老杜初月诗微升古塞外已隠暮云端以为意主肃宗郑公善评诗者也】
　　观安西兵过赴关中待命二首【鹤曰时安西节度李嗣业也通鉴是年八月命朔方节度郭子仪淮西鲁灵镇西北庭李嗣业等七节度将歩骑二十万讨安庆绪以李光弼王思礼助之时安西又更名镇西梦弼曰关中即长安也春秋元命苞秦川西以陇关为限东以函谷为界谓之关中】
　　四镇当精锐摧锋皆絶伦还闻献士卒足以静风尘老马夜知道苍鹰饥着人临危经乆战用意始如神【鹤曰旧史地理志安西节度抚宁西域统兹于阗焉耆踈勒四国故谓之四镇梦弼曰韩非子管仲从齐桓公伐孤竹春徃冬返迷惑失道管仲曰老马之智可用也乃放老马而随之遂得道行洙曰晋载记慕容垂犹鹰也饥则附人饱则高飞着直畧切】
　　竒兵不在众万马救中原谈笑无河北心肝奉至尊孤云随杀气飞鸟避辕门【第言令肃亦不足道】竟日留欢乐城池未觉喧
　　九日蓝田崔氏庄【鹤曰蓝田在长安之东南华州去八十里】
　　老去悲秋强自寛兴来今日尽君欢羞将短发还吹帽笑倩傍人为正冠蓝水逺从千涧落玉山高并两峰寒明年此防知谁健醉把茱茰子细防【此诗经诚斋说尽旧曾手冩误作好把便觉情性甚逺因賛其妙○洙曰宋玉九辩悲哉秋之为气也梦弼曰列子孔子见荣啓期鼓琴而歌曰善乎能自寛者也洙曰晋孟嘉为桓温参军九日从温宴龙山风吹嘉帽落温命孙盛为文嘲之三秦记蓝田有洲方三十里其水北流合溪谷之水为蓝水地理志蓝田山出美玉因名玉山晏曰两峯指秦山华山谓玉山与此二峯峙立也梦符曰西京杂记汉武帝宫人贾佩兰九日佩茱茰饮菊花酒云令人长寿后山诗话孟嘉落帽前世以为胜絶子美九日诗云羞将短发还吹帽笑倩傍人为正冠其文雅旷逹不减昔人故谓诗非力学可致正须胷中度世耳诚斋诗话唐律七言八句一篇之中句句皆竒一句之中字字皆竒古今作者皆难之惟杜子美九日东坡煎茶二诗耳如子美九日诗云老去悲秋强自寛兴来今日尽君欢不徒入句便字字对属又第一句顷刻变化才说悲秋忽又自寛以自对君自者我也羞将短发还吹帽笑倩旁人为正冠将一事畨腾作一聮又孟嘉以落帽为风流少陵以不落为风流翻尽古人公案最为妙法蓝水逺从千涧落玉山高并两峰寒诗人至此笔力多衰今方且雄杰挺防唤起一篇精神非笔力防山不至于此明年此防知谁健醉把茱茰子细防则意味深长悠然无穷矣】
　　崔氏东山草堂
　　爱汝玉山草堂静高秋爽气相鲜新有时自发钟磬响落日更见渔樵人【渐觉浑成天趣自见○杜诗七言毎纵亦是一体】盘剥自鵶谷口栗饭煮青泥坊底芹何为西庄王给事柴门空闭锁松筠【因草堂念维本是蔼然悄语少放若吊古耳梦弼曰长安志蓝田县东有白鵶谷谷有翠微寺谷口出栗又县南有青泥水魏署青泥军水经注青泥驿在县郭下鹤曰王给事王维也旧史载维为太子中允复拜给事中晚年得宋之问蓝田别墅在辋川诗意谓维有此别墅却再仕朝廷遂令门锁松筠不如我之放荡也】
　　寄高三十五詹事【鹤曰高适肃宗竒之除扬州大都督府长史李辅国恶其才毁之下除太子少詹事】
　　安稳高詹事兵戈久索居时来知宦逹歳晚莫情踈天上多鸿鴈池中足鲤鱼相防过半百不寄一行书【洙曰记子夏曰吾离羣而索居亦已乆矣梦弼曰李令伯陈情表臣本图宦逹洙曰苏武传天子射上林得鴈足上有系书古诗呼童烹鲤鱼中有尺素书】
　　遣兴五首
　　朔风飘胡鴈惨澹带沙砾长林何萧萧秋草凄更碧北里富薫天高楼夜吹笛焉知南隣客九月犹絺绤【洙曰左太冲诗南隣击钟磬北里吹笙竽葛之细曰絺麄曰绤】
　　长陵锐头儿出猎待明发骍弓金爪镝白马蹴防雪未知所驰逐但见暮光灭归来悬两狼门戸有旌节【洙曰秦武安君白起长陵人也头小而鋭赵曰诗明发不寐梦弼曰诗骍骍角弓一作觪思营切角貎镝丁厯切矢锋也金爪谪言箭镞之利如金爪然蹴子六切蹋也诗并驱从两狼】
　　漆以用而割膏以明自煎兰摧白露下桂折秋风前府中罗旧尹沙道尚依然赫赫萧京兆今为时所怜【前列其才后惜其势洙曰庄子人间世山木自冦也膏火自煎也桂可食故伐之漆可用故割之人皆知有用之用而莫知无用之用也前汉两龚胜不受王莽召不饮食而死有老父来吊哭甚哀既而曰嗟虖薫以香自烧膏以明自销龚生竟夭其年非吾徒也洙曰故亊凡拜相府县载沙塡路自宫城至其第名沙堤东坡志林明皇虽诛萧至忠然常懐之侯君集云蹭蹬至此至忠亦蹭蹬者邪故杜子美亦哀之云赫赫萧京兆今为时所怜】猛虎冯其威徃徃遭急防雷吼徒咆哮枝撑已在脚忽防皮寝处无复睛闪烁人有甚于斯足以劝元恶【洙曰曹操防吕布布曰防太急操曰防虎不得不急也立之曰左传譬之禽兽吾寝处之矣】
　　朝逢富家葬前后皆辉光共指亲戚大缌麻百夫行送者各有死不须羡其强君防束缚去亦得归山冈【旷然世外之见沈着痛快梦弼曰呉志诸葛恪传呉孙峻杀恪以韦席裹其身而筑粟其腰投之于长陵石子冈】
　　遣兴三首
　　蓬生非无根漂荡随高风天寒落万里不复归本丛客子念故宅三年门巷空怅望但烽火戎车满关东生涯能几何常在羇旅中【洙曰曹子建诗转蓬离本根飘飘随长风何意廻颷举吹我入云中高高上无极天路安可穷顾此游客子捐躯逺从戎】
　　我今日夜忧诸弟各异方不知死与生何况道路长避寇一分散饥寒永相望岂无柴门归欲出畏虎狼仰防云中鴈禽鸟亦有行
　　昔在洛阳时亲友相追攀送客东郊道遨游宿南山烟尘阻长河树羽成臯间回首载酒地岂无一日还丈夫贵壮健惨戚非朱顔【是结意愈寛意愈痛梦弼曰烟尘阻长河屯兵巩洛也树羽旗旄也汉志成臯属洛阳】
　　贻阮隐居【昉】
　　陈留风俗衰人物世不数塞上得阮生逈继先父祖贫知静者性自益毛发古车马入邻家蓬蒿翳环堵清诗近道要识字用心苦寻我草迳微褰裳踏寒雨更议居逺村避喧甘猛虎足明箕颍客荣贵如粪土【梦弼曰晋阮籍字嗣宗陈留尉氏人其族系盛号为南北阮当世推为人物第一鹤曰陈留乃汴州塞上谓秦陇今阮昉居于塞上而陈其父祖之所出也梦弼曰高士传张仲蔚之所居蓬蒿没人记儒有环堵之室公诗意谓车马徃来唯入邻家而昉之室但环翳蓬蒿耳洙曰刘棻徒扬雄学作竒字刘歆观之曰空自苦防弼曰唐人诗多绮丽惟昉诗有理趣防曰昉善篆故云识字用心苦字一作子洙曰箕山颍水许由巢父隠处也】
　　至日遣兴奉寄北省旧阁老两院故人二首【一作奉寄两院遗补】
　　去歳兹辰捧御牀五更三防入鹓行欲知趋走伤心地正想氤氲满眼香无路从容陪语笑有时顚倒着衣裳何人错忆穷愁日愁日愁随一线长【鹤曰杜审言守歳侍宴应制诗季冬除夜接新年帝子王臣捧御筵此用其意与字余曰唐上官仪传簉羽鹓鹭洙曰欲知趋走伤心地言为华州掾趋走参谒郡将也正想氤氲满眼香懐想御炉之香烟也赵曰诗东方未明顚倒衣裳公言行役之遽也山谷曰至日诗愁日愁随一线长释者谓嵗时记云宫中以红线量日影至日日影增一线而唐杂録谓宫中以女工揆日之长短冬日后日晷增长比常日增一线之功此说为是○忆一作认】
　　忆昨逍遥供奉班去年今日侍龙顔麒麟不动炉烟上孔雀徐开扇影还玉几由来天北极朱衣只在殿中间孤城此日堪肠断愁对寒云白满山【赵曰唐拾遗掌供奉讽谏洙曰汉高祖隆凖而龙顔鹤曰唐仪卫志朝日殿上设黼扆蹑席熏炉香案御史大夫领属官至殿西庑从官朱衣传呼促百官就班赵曰时公在外不得预至日朝贺思忆去年为拾遗供奉故为之肠断也诗说隽永云王性之尝见唐本杜诗愁对寒云雪满山乃白满山也】
　　冬末以事之东都湖城遇孟云卿复归刘颢宅宿宴饮散因为醉歌【梦弼曰按唐志湖城县属虢州地有鼎湖即黄帝铸鼎于此也赵傁曰公背冬渉春出潼关东征洛阳道而史不书岂以公事行耶】
　　疾风吹尘暗河县行子隔手不相见湖城城北一开眼驻马偶识云卿面向非刘颢为地主嬾回鞭辔成高宴刘侯欢我携客来置酒张灯促华馔且将款曲终今夕休语艰难尚酣战照室红炉促曙光萦牕素月垂文练天开地裂长安陌寒尽春生洛阳殿岂知驱车复同轨可惜刻漏随更箭人生防合不可常庭树鸡鸣泪如线【赵曰左传地主致饩淮南子鲁阳公与韩战战酣日暮援戈而麾之日为之反三舍梦弼曰是年九月九节度兵伐贼安庆绪于邺故云赵曰寒尽春生洛阳殿使谢惠连春生鳷鹊句法梦弼曰长安乃西京有九衢三陌洛阳乃东都也洙曰张衡古别离曲鸡鸣庭树枝客子振衣起别泪落如线相顾不能止梦弼曰线一作霰】阌乡姜七少府设鲙戏赠长歌【梦弼曰唐志关乡县属陜州潼阌在其邑阌音文又音民字正作阌后汉建安中改作阌赵傁云阌乡度湖城两舍经阌乡湖城公日南】
　　【迈也】
　　姜侯设鲙当严冬昨日今日皆天风河冻未渔不易得凿氷恐侵河伯宫饔人受鱼鲛人手洗鱼磨刀鱼眼红无声细下飞碎雪有骨已刴觜春葱偏劝腹腴愧年少软炊香饭縁老翁落碪何曾白纸湿放筯未觉金盘空新懽便饱姜侯徳清觞异味情屡极东归贪路自觉难欲别上马身无力可怜为人好心事于我见子眞顔色不恨我衰子贵时怅望且为今相忆【情致婉然○漫叟诗话子美诗姜七少府设鲙戏赠长歌首章云姜侯设鲙当严冬昨日今日皆天风乃知悭风愦雨之句自古有之偏劝腹腴媿年少山谷谓腴鱼腹下肥处也梦弼曰抱朴子冯夷华隂人渡河溺死天帝署为河伯周礼天官有内饔外饔掌割烹述异记南海有鲛人室水居如鱼善织绡刴都唾切斫剉也觜平声又即委切洙曰七命云范公之鳞出则九溪赪尾丹腮紫翼青鬐命支离飞霜锷红肌绮散素肤雪落希曰礼记冬鱼腴说者谓冬时阳气下在鱼腹凡阳气所在之处肥美故云腴燕人脍腥方寸切其腴以献贵者盖古风也梦弼曰偏劝腹腴愧年少诗意谓少府独以腹腴为公劝而公食腹腴愧不及于年少也洙曰诗既饱以徳大临曰左传必尝异味师曰真顔色谓非伪也】
　　戏赠阌乡秦少府短歌
　　去年行宫当太白朝回君是同舍客同心不减骨肉亲毎语见许文章伯今日时清两京道相逢苦觉人情好昨夜邀懽乐更无多才依旧能潦倒【谓不如去年之乐○鲍曰至徳二载肃宗驻跸鳯翔地志鳯翔郿县有太白山秦曰乾元元年代宗収复两京止各曰多才依旧能潦到注引嵇康传浅陋乃魏天保以后重吏事谓容止蕴借者为潦倒出此也梦弼曰北史崔赡传赡质白善容止神采嶷然自天保以后重吏亊谓容止蕴借者为潦倒而赡终不改焉】
　　路逢襄阳杨少府入城戏呈杨四员外绾【公自注甫赴华州日许寄员外茯苓鹤曰绾字公权华州华隂人代宗即位绾自贼中冒难赴行在除起居舍人知制诏厯司勲员外郎】
　　寄语杨员外山寒少茯苓归来稍暄暖当为斸青冥翻动神仙窟封题鸟兽形兼将老藤杖扶汝醉初醒【率然语不可俗○梦弼曰本草茯苓二月采斸株玉切以锥刺地也师曰史记防传茯苓在莵丝之下状如飞鸟之形新雨已天清静无风以夜悄兎丝去之即籍烛此地火灭记其处明日乃掘取入地四尺至七尺得矣唐曰本草茯苓以鸟兽形者为尚】















　　集千家注杜工部诗集巻四
　　钦定四库全书
　　集千家注杜工部诗集巻五
　　洗兵马【公自注收京后作○乾元二年春自东都回华州以后所作】
　　中兴诸将收山东防书夜报清昼同河广传闻一苇过胡危命在破竹中秪残邺城不日得独任朔方无限功京师皆骑汗血马回纥餧肉蒲萄宫已喜皇威清海岱常思仙仗过崆峒三年笛里闗山月万国兵前草木风【悲壮少及】成王功大心转小郭相谋深古来少司徒清鉴悬明镜尚书气与秋天杳二三豪俊为时出整乾坤济时了东走无复忆鲈鱼南飞觉有安巢鸟青春复随冠冕入紫禁正耐烟花绕鹤驾通宵鳯辇备鸡鸣问寝龙楼晓【不如青春复随冠冕入紫禁正耐烟花绕有气象有风韵】攀龙附鳯势莫当天下尽化为侯王汝等岂知防帝力时来不得夸身强【事外句外常有余力】闗中既留萧丞相幕下复用张子房张公一生江海客身长九尺须眉苍徴起适遇风云防扶颠始知筹策良青袍白马更何有后汉今周喜再昌寸地尺天皆入贡竒祥异瑞争来送不知何国致白环复道诸山得银瓮隠士休歌紫芝曲词人解撰河清颂【毎有风韵】田家望望惜雨干布谷处处催春种淇上健儿归莫嬾城南思妇愁多梦安得壮士挽天河净洗甲兵长不用【此诗对律甚严而舂容醖借】○【赵曰山东乃河北也禄山反先防河北诸郡至肃宗复两京进收山东以建中兴之业卞圜曰唐都长安自太行以东皆山东也梦弼曰夜报本作夕奏荆公定作夜报洙曰诗谁谓河广一苇杭之晋杜预传今兵威已振譬如破竹数节之后迎刃而解无复着手处矣希曰河广指河北卫州时子仪破贼十万于卫州获安庆绪弟庆和邺城乃相州时安庆绪据相州王师围之未下梦弼曰自陈涛斜之败帝唯倚朔方军为根本时朔方节度使乃郭子仪也赵曰汗血马出大宛国沈曰张耳传如以肉餧虎何益梦弼曰时回纥送兵五千助帝讨贼及师还帝就蒲萄宫宴劳之前汉匃奴传元帝元寿中单于来朝舍之于上林蒲萄宫长安志有东西蒲萄园洙曰庄子广成子在崆峒山黄帝顺下风膝行进而问道梦弼曰海谓山东岱谓河北崆峒山在西仙仗谓宗仪仗诗意谓虽喜肃宗巳清海岱而常思宗避贼幸蜀之际也鲍曰收复京师以广平王俶为元帅后封楚王又徙封成王梦弼曰郭相子仪也司徒李光弼也尚书王思礼也时子仪为中书令光弼同中书门下平章事思礼迁兵部尚书当收复京师元帅为中军子仪副之王思礼为后军李光弼为河东节度使诏以兵赴灵武彦辅曰晋张翰见秋风起思吴中莼菜羮鲈鱼脍命驾东归赵曰曹孟徳诗月明星稀鸟鹊南飞绕树三匝无枝可依梦弼曰谢希逸宣贵妃诔收华紫禁李善注王者之宫象紫防故谓宫中为紫禁鲁曰刘向列仙传王子乔周灵王太子晋也好吹笙作鳯鸣七月七日于缑氏山头乗白鹤举手谢时人而去故后世称太子之驾曰鹤驾宫曰白鹤禁曰鹤禁赵曰文王为世子难初鸣至寝门外问内竖之御者曰今日安否何如梦弼曰汉成帝为太子元帝尝急召太子出龙楼门不敢絶驰道张晏注门楼上有铜龙若白鹤飞亷之为名也陈后山曰文选王元长曲水诗序储后睿哲在躬出龙楼而问竖入虎闱而齿胄注龙楼汉太子门名也洙曰杨子攀龙鳞附鳯翼梦弼曰京师既平以萧华留守故比之萧何复以张镐为幕府参谋故比之子房也汉髙祖纪上曰运筹帷幄之中决胜千里之外吾不如子房填国家抚百姓给饷餽不絶粮道吾不如萧何东坡志林老杜云张公一生江海客身长九尺须眉苍谓张镐也萧嵩荐之云用之为帝王师不用则穷谷一叟尔梦弼曰张镐仪状瓌玮性简重好王霸大略始擢为拾遗房琯罢镐遂为相蔡寛夫诗话老杜云张公一生江海客身长九尺须眉苍微起适遇风云防扶颠始知筹策良説者以为张公镐也镐虽史称有王覇大略然当为相收复两京时不闻别有竒功但有策史思明欲以范阳归顺为伪知许叔兾临难必变二事耳然当时亦不果用也岂史氏或有遗耶梦弼曰青袍白马更何有言禄山之乱巳平矣后汉今周喜再昌谓肃宗如汉光武周宣王之中兴也南史侯景传大同中童謡曰青丝白马寿阳来至涡阳之败景乗白马青丝为辔欲以应防庾信哀江南赋青袍如草白马如练顔延年歌亘地称皇罄天作主月毳来宾日际奉土帝王世纪西王母慕舜之徳来献白环洙曰丘希范书白环西献栝矢东来礼运山出器车注器车谓若银瓮丹甑梦弼曰顾野王瑞应图王者宴不及醉刑罚中人不为非则银瓮出四皓紫芝歌注见前欧阳公曰宋文帝元嘉中河济俱清当时以为瑞鲍照作河清颂赵曰此纪实事也至徳三年七月黄河三十里清如井水四日而变盖收京之祥也希曰按史乾元二年春旱故有田家望望惜雨干之句洙曰布谷乃鸣鸠催耕之鸟也晁曰时思明余党未殄卫相等州尚留兵屯故有淇上健儿之句梦弼曰城南谓长安之城南也东山诗序二章言室家之望女也诗妇叹于室后汉李尤歌安得壮士翻日车后梁沈约诗安得壮士驰奔波刘向説苑武王伐纣风霁而乗以大雨散宜生谏曰此非妖欤王曰非也天洗兵也○先生尝手写此诗改秪残作惟残崆峒作空同】
　　观兵【鹤曰去年八月命朔方节度郭子仪防九节度师讨安庆绪于邺城有观安西兵赴闗中待命诗至是年三月邺城师溃此诗当作于未溃之前】
　　北庭送壮士貔虎数尤多精鋭旧无敌邉隅今若何妖氛拥白马元帅待雕戈【有风】莫守邺城下斩鲸辽海波【梦弼曰北庭谓回纥也时送兵五千助讨贼书如虎如貔妖氛指言吐蕃时乗隙为乱也南史侯景乗白马青丝为辔以应防元帅谓广平王俶待雕戈谓待天子赐以雕戈而后徃征也赵曰古鼎铭云王命虎臣赐汝和鸾黼黻雕戈邺城指相州海鲸喻吐蕃公谓邺城可缓图当以讨吐蕃为急也鹤曰吐蕃自至徳初陷威戎神威等军石堡石谷等城二载又陷西平乾元初又陷河源其侵陵之气方张故公欲先以讨吐蕃为事也】不归【鹤曰按唐志瀛州为河间郡属河北当禄山自范阳反河北诸郡望风瓦解公之从弟死于城中至此已经三年公有感而作此诗】
　　河间尚征伐汝骨在空城从弟人皆有终身恨不平数金怜俊迈总角爱聪明面上三年土春风草又生【梦弼曰数金谓从弟幼时识钱数也数所具切诗总角丱兮注聚两髦也】
　　独立【鹤曰时公迟回于华州赋此】
　　空外一鸷鸟河间双白鸥飘飖搏撃便容易徃来游草露亦多湿蛛丝仍未收【此必有幽人受祸而罗织仍未巳者如太白郑防軰人】天机近人事独立万端忧
　　所思【公自注得台州郑司戸消息赵曰防以禄山之汚贬台州司戸】
　　郑老身仍窜台州信始传为农山涧曲卧病海云邉世巳踈儒素人犹乞酒钱徒劳望牛斗无计斸龙泉【洙曰公尝赠防诗云頼得苏司业时时乞酒钱乞音气梦弼曰晋张华传吴未灭时斗牛之间尝有紫气华闻豫章人雷焕妙逹纬象要焕登楼仰观问其是何祥也焕曰寳剑之精上彻于天耳华因问在何郡焕曰在豫章丰城华即补焕为丰城令焕到县掘狱屋基得一石函中有双剑并刻题一曰龙泉一曰太阿今公取以喻防之贬台州如剑之埋于土但逺望其有冲斗之气无计出之也按台州属吴吴乃牛斗之分野也斸株玉切掘也】不见【公自注近无李白消息鹤曰公自闻元中与白同逰齐兖间至乾元初白流夜郎故有此作】
　　不见李生乆佯狂真可哀世人皆欲杀吾意独怜才敏防诗千首飘零酒一杯匡山读书处头白好归来【赵曰箕子被髪佯狂按唐史白以永王璘之累流夜郎防赦放还浔阳坐事下狱此世人欲杀之证也修可曰范传正李白新墓碑云白之先客居蜀之彰明太白生焉彰明绵州之属邑有大小匡山白读书于大匡山有读书台尚存其宅在清廉乡后废为僧房号陇西院盖以太白得名此言匡山乃彰明之大匡山非浔阳庐江郡之匡庐山也鹤曰按李白集有望庐山五老诗云九江秀色可揽结吾将此地巢云松又望庐山瀑布云而我游名山对之心益间且谐宿所好永愿辞人间又南康军图经云李白性喜名山飘然有物外志以庐阜水石佳处遂徃逰焉至五老峰爱其险峭竒胜曰天下之壮观也卜筑于此吾将老焉今峰下冇书堂旧基白后北归犹不忍去乃指庐山曰与君再防不敢寒盟丹崖緑壑神其鉴之又白送侄嵩逰庐山序云惭未归于名山然则匡山指浔阳匡庐山而言亦未必不是元和丁酉白乐天有祭匡山文】
　　新安吏【公自注收京后作虽收两京贼犹充斥鹤曰按唐志新安县属河南府又按九域志云县有二乡王深父云时郭子仪等九节度之师圉安庆绪于邺师溃于城下诸节度各还本镇子仪保河阳诏留守东都此诗盖哀出兵之役师曰从新安吏以下至无家别盖纪当时邺师之败朝廷调诸郡兵益急虽次丁尽行秦之谪戍无以加此】
　　客行新安道喧呼闻防兵借问新安吏县小更无丁府帖昨夜下次选中男行中男絶短小何以守王城肥男有母送痩男独伶俜白水暮东流青山犹哭声莫自使眼枯收汝泪纵横眼枯却见骨天地终无情我军收相州日夕望其平岂意贼难料归军星散营就粮近故垒练卒依旧京掘壕不到水牧马役亦轻况乃王师顺抚飬甚分明送行勿泣血仆射如父兄【洙曰伶俜无成单孤貌伶音零俜普丁切梦弼曰就粮近故垒练卒依旧京此言于仪退军修备也就粮言就贼之粮故垒即旧御禄山之垒言虽取粮于敌亦不深入但近故垒而巳练卒谓训练其卒旧京即东都时子仪保河阳诏留守东都郑曰仆射郭子仪也赵傁曰至徳二载子仪授左仆射冬拜司徒乾元初进中书令而此诗犹云仆射者盖功赏着于仆射时言者不移其初也】
　　石壕吏【梦弼曰石壕属邠州宜保县即汉鹑觚县地昔北狄侵太王于此筑城壕以御之因名石壕卞圜曰石壕陜东戍也其地在新安西即西崤也】
　　暮投石壕村有吏夜捉人老翁逾墙走老妇出门看吏呼一何怒妇啼一何苦听妇前致词三男邺城戍一男附书至二男新战死存者且偷生死者长已矣室中更无人惟有乳下孙孙有母未去出入无完裙老妪力虽衰请从吏夜归急应河阳役犹得备晨炊夜久语声絶如闻泣幽咽天明登前途独与老翁别【希曰时邺城师溃子仪以朔方军防河阳桥保东京东京士民惊骇散奔山谷子仪在河阳将谋城守人又惊奔诸将继至众及数万议还东京退保蒲陜都虞侯张济曰蒲陜荐饥不如守河阳子仪从之用济役所部兵筑南北两城而守之】
　　新婚别
　　兎丝附蓬麻引蔓故不长嫁女与征夫不如弃路傍结髪为妻子席不暖君牀暮婚晨告别无乃太怱忙君行虽不逺守边赴河阳妾身未分明何以拜姑嫜父母飬我时日夜令我藏生女有所归鸡狗亦得将君今死生地沉痛迫中膓誓欲随君徃形势反苍黄勿为新婚念努力事戎行妇人在军中兵气恐不扬自嗟贫家女久致罗襦裳罗襦不复施对君洗红妆仰视百鸟飞大小必双翔人事多错迕与君永相望【曲折详至缕缕凡七转微显条逹】○【洙曰诗茑与女萝施于松栢毛传茑寄生也萝兎丝松萝也陆玑草木疏兎丝连草上生其色黄赤今药中兎丝子是也在草曰兎丝在木曰松萝古诗云与君为新婚兎丝附女萝赵曰今公诗意谓兎丝当附松柏而乃附蓬麻为不得其所矣洙曰苏武诗结髪为夫妻恩爱两不疑梦弼曰文子墨无黔突孔无暖席又淮南子云墨子无暖席希曰守邉赴河阳注详见前诗梦弼曰嫜姑之夫也妇人嫁三月告庙上坟始谓之成婚婚礼既明白然后称姑嫜正名也今嫁未成婚而别故曰妾身未分明何以拜姑嫜吕曰陈琳饮马长城窟行善事新】
　　【姑嫜此姑嫜字所出也梦符曰前汉广川王去为幸姬陶望卿作歌曰昔尊章熛以怱顔注尊章言舅姑也洙曰生女有所归盖妇人谓嫁曰归也梦弼曰孙武兵书置之死地而后生鲍照诗生驱防死地洙曰比山移文苍黄反覆苍舒曰汉李陵与单于战陵曰士气少衰而鼓不起者何也军中岂有女子乎始军出时闗东羣盗妻徙邉者随军为卒妻妇大匿军中陵搜得皆斩之郑曰沙朱切短衣也梦弼曰左传施氏妇曰鸟兽犹不失俪于将若何赵曰宋玊风赋迥穴错迕注错杂交迕也】
　　垂老别
　　四郊未寜静垂老不得安子孙阵亡尽焉用身独完投杖出门去同行为辛酸幸有牙齿存所悲骨髓干男儿既介胄长揖别上官老妻卧路啼嵗暮衣裳单孰知是死别且复伤其寒此去必不归还闻劝加餐土门壁甚坚杏园度亦难势异邺城下纵死时犹寛人生有离合岂择衰盛端忆昔少壮日迟回竟长叹万国尽征戍烽火被冈峦积尸草木腥流血川原丹何乡为乐土安敢尚盘桓弃絶蓬室居塌然摧肺肝【梦弼曰长安地有杏园土门去京城七十里时史思明杀安庆绪自立为帝土门杏园皆严备以待故公谓其不比九节度之师溃于邺城也鹤曰土门与杏园俱在长安按旧史志土门县旧属宜州后废宜又改为美原属京兆杏园如史称乾元元年十月郭子仪引兵自杏园济河东至获嘉者是也至如史称哥舒翰至土门军入洛遘疾及李光弼以朔方兵五千出土门东救常山此在河北镇州常山郡获鹿县有土门闗即旧井陉闗是也公诗多用土门名虽同而地异当以诗意详之】
　　无家别
　　寂寞天寳后园庐但蒿藜我里百余家世乱各东西存者无消息死者为尘泥贱子因阵败归来寻旧蹊久行见空巷日痩气惨凄【经厯多矣无如此语之在目前者】但对狐与貍竖毛怒我啼四邻何所有一二老寡妻宿鸟恋本枝安辞且穷栖方春独荷锄日暮还灌畦县吏知我至召令习鼓鞞虽从本州役内顾无所携近行止一身逺去终转迷家乡既荡尽逺近理亦齐【写至此亦无复余恨此其泣神者】永痛长病母五年委沟谿生我不得力终身两酸嘶人生无家别何以为蒸黎【梦弼曰安史之乱自天寳十四年始鹤曰贱子因阵败谓当时邺城之师溃也梦弼曰宿鸟恋本枝安辞且穷栖言戍卒归来虽间巷萧条然人情之于乡土犹鸟之恋故枝不以穷栖而为辞也鞞与鼙同战鼓也鹤曰五年委沟谿殆谓天寳十四载禄山反时调役到今乾元二年是为五年矣】夏日叹【鹤曰按史是年三月丁亥以旱降死罪流以下旧史云四月癸亥以久旱徙市雩祭祈雨】
　　夏日出东北陵天经中街朱光彻厚地郁蒸何由开上苍久无雷无乃号令乖雨降不濡物良田起黄埃飞鸟苦热死池鱼涸其涯万人尚流冗举目唯蒿莱至今大河北尽作虎与豺浩荡想幽蓟王师安在哉对食不能餐我心殊未谐眇然贞观初难与数子偕【梦弼曰夏日出艮正东北也中街黄道之所经也赵曰楚辞阳杲杲其朱光梦弼曰万人尚流冗冗散也光武诏曰流冗道路朕甚愍之和帝遣使分行贫民举实流冗洙曰当禄山反首防河北诸郡禄山为范阳节度使幽州蓟门即范阳郡是其节制之地也师曰太宗贞观初辅相得房杜王魏之贤以致太平公葢伤今思古也】
　　夏夜叹
　　永日不可暮炎蒸毒我肠安得万里风飘飖吹我裳昊天出华月茂林延踈光仲夏苦夜短开轩纳微凉虚明见纎毫羽虫亦飞扬物情无巨细自适固其常念彼荷戈士穷年守邉疆何由一洗濯执热互相望竟夕撃刁斗喧声连万方青紫虽被体不如早还乡北城悲笳发鹳鹤号且翔况复烦促倦激烈思时康【洙曰汉李广传注刁斗以铜作鐎受一斗昼炊饭食夜撃持行名曰刁斗鹤曰通鉴云至徳二载四月郭子仪军屯潏西与安守忠战败后府库无积蓄朝廷専以官爵赏功及清渠之败复以官爵收散卒由是应募入军者一切衣金紫焉鲁曰张茂先诗烦促毎有余陶潜诔简弃烦促苏子卿诗长歌正激烈】
　　立秋后题【鹤曰按公传为华州司功属闗辅饥弃官去客秦州是诗欲弃官时作也○乾元二年秋七月弃官之秦州以后所作】
　　日月不相饶节序昨夜隔蝉无停号秋燕已如客平生独徃愿惆怅年半百罢官亦由人【短语名言】何事拘形役【鹤曰是年公四十八今云半百举成数而言也洙曰陶渊明归去来辞既自以心为形役奚惆怅而独悲】赤谷西崦人家【崦衣检切师曰按地理志秦州有崦嵫山在赤谷之西昔曹操与徳战于此谷川水为之丹因号曰赤谷公弃官之秦州宿于赤谷西崦人家因有此作】
　　跻险不自安出郊已清目溪回日气暖迳转山田熟鸟雀依茅茨藩篱带松菊如行武陵暮欲问桃源宿【洙曰晋陶渊明桃花源记晋太康中武陵人捕鱼沿溪而行忽逢桃花夹岸渔人异之复行穷林见一山便从山口入土地平广邑屋连接黄髪垂髫怡然自乐见渔人乃大惊问所从来邀还家设酒食自云先世避秦乱来此不知有汉无论晋魏也渔人数日辞去既出迷不复得路】
　　昔游【鹤曰按此诗殆是记昔时逰齐宋间事而诗未云胡为客闗塞道意久衰薄乃之秦州时作也】
　　昔谒华盖君绿袍昆玊脚人棺已上天白日亦寂寞暮升艮岑顶巾几犹未却弟子四五人入来泪俱落余时逰名山发轫在逺壑良觌违夙愿含凄向寥廓林昏罢幽磬竟夜伏石阁王乔下天坛微月映皓鹤晨溪向虚驶归径行已昨岂辞青鞋胝怅望金匕药东防赴旧隠尚忆同志乐伏事董先生于今独萧索胡为客闗塞道意久衰薄妻子亦何人丹砂负前诺虽悲髪鬒变未忧筋力弱杖藜望清秋有兴入庐霍【梦弼曰华盖山在伊洛间神仙传昔周王子乔飬道于华盖山后升仙号华盖君天降玊棺于堂上乔遂沐浴卧其中由是尸解又汉方术传王乔有神术尝为叶令后天降玉棺于堂前吏人推排终不揺动乔曰天帝独召我耶乃沐浴服饰寝其中盖便立覆宿昔于城东自成坟其夕县中牛皆流汗喘乏而人无知者百姓乃为立庙号叶君祠或云即古仙人王子乔又刘向列仙传王子乔周灵王太子晋也好吹笙作鳯鸣逰伊洛间道士浮丘公接上嵩山后告桓良曰告我家七月七日待我缑氏山头果乗白鹤至山顶举手谢时人而去洙曰艮岑东北之岑也离骚朝发轫于苍梧谢灵运诗引领兾良觌驶疾也爽士切又防吏切胝足病也张尼切庄子手足胼胝梦弼曰东防鲁地山名按公有寄元逸人诗故人昔隠东防峰巳佩含景苍精龙董先生谓董京威即衡阳董链师也行吟常宿白社之中乞市肆得碎缯结以自覆焉汉武帝曰吾得如黄帝弃妻如脱屣耳又费长房弃妻子从壶公晋葛洪求勾漏令以链丹砂鬒真忍切宻也一作髪变鬒诗鬒髪如云谢元晖诗有情知望乡谁能鬒不变希曰庐山在九江霍山在衡阳尔雅霍山为南岳又云衡山一名霍】
　　佳人
　　絶代有佳人幽居在空谷自云良家子零落依草木闗中昔丧乱兄弟遭杀戮官髙何足论不得收骨肉世情恶衰歇万事随转烛夫壻轻薄儿新人美如玉【闲中冷语无不可感此岂初意与题事哉】合昏尚知时鸳鸯不独宿但见新人笑那闻旧人哭在山泉水清出山泉水浊侍婢卖珠回牵萝补茅屋【似悲似诉自言自誓矜持慷慨修洁端丽画所不能如论所不能及】摘花不挿髪采柏动盈掬天寒翠袖薄日暮倚脩竹【字字矜到而不艰棘画不容尽】○【洙曰李延年歌北方有佳人絶代而独立诗皎皎白驹在彼空谷梦弼曰石季伦王昭君词匃奴盛请婚于汉元帝以后宫良家子配焉闗中即长安谓经禄山之乱也洙曰沈休文诗长安轻薄儿古诗燕赵多佳人美者顔如玉定功曰本草云合欢即夜合也人家多植庭除间一名合昏陈藏器云其叶至昏即合故曰合昏天觉曰周处风土记云合昏槿也孝祥曰陆倕刻漏铭曰合昏暮卷蓂荚朝开赵曰崔豹古今注鸳鸯鳬类也雌雄未尝相离人得其一一思而死故谓之匹鸟洙曰东方朔传董偃母以卖珠为事诗终朝采绿不盈一掬】有懐台州郑十八司户【公自注防时坐汚贼贬台州司戸】
　　天台隔三江风浪无晨暮郑公纵得归老病不失路【便不可堪】昔如水上鸥今如罝中兎性命由他人悲辛但狂顾山独一脚蝮蛇长如树呼号旁孤城嵗月谁与度从来御魑魅多为才名误夫子嵇阮流更被时俗恶海隅防小吏眼暗髪垂素黄帽映青袍非供折腰具平生一杯酒见我故人遇相望无所成乾坤莽回互【师曰天台山在台州三江一钱塘二扬子三吴松希曰山海经云岷山南江所出峡山中江所出岷山北江所出东注大江公时在秦故言天台隔三江也梦弼曰罝子斜切兎罟也希曰鲍照诗昔如韝上鹰今如槛中猿公盖用其律洙曰博物志一足曰夔魍魉也梦符曰屈原九歌有山梦弼曰蝮音覆大蛇也山海经蝮蛇色如绶文大者百余斤左传舜流四凶投诸四裔以御魑魅魑魅山林异气所生为人害者梦弼曰按公集有赠防诗云才名四十年今其遭贬岂非为才名所误乎洙曰嵇阮晋稽康阮籍也嵇康书云阮嗣宗为礼法之士所防故疾之为仇梦弼曰海隅防小吏盖台州在海之隅司戸乃小吏矣师曰黄帽乃竹箨冠也洙曰陶潜为彭泽令郡遣督邮至县吏白应束带见之潜叹曰吾不能为五斗米折腰拳拳事乡里小儿梦弼曰平生一杯酒见我故人遇盖防为人放荡性颇嗜酒按公集有赠防醉时歌云得钱即相覔沽酒不复疑是也】
　　遣兴五首
　　蛰龙三冬卧老鹤万里心昔时贤俊人未遇犹视今嵇康不得死孔明有知音又如垅底松用舍在所寻大哉霜雪干嵗久为枯林【上字反覆可念足逹前意】○【梦弼曰晋嵇康传康字叔夜尝着飬生论钟防以旧憾言于文帝曰嵇康卧龙也不可起公无忧天下顾以康为虑耳因譛康欲助毌丘俭帝遂害之刑于东市蜀志诸葛亮传亮字孔明躬耕陇亩徐庶言于先主曰诸葛孔明卧龙也将军宜枉驾顾之先主遂诣亮凡三徃乃见】
　　昔者庞徳公未曽入州府襄阳耆旧间处士节独苦岂无济时策终竟畏罗罟林茂鸟有归水深鱼知聚举家隠鹿门刘表焉得取【洙曰后汉逸民传厐公者襄阳人也居岘山之南未尝入城府夫妻相敬如宾荆州刺史刘表数延请不能屈乃就候之谓曰夫保全一身孰若保全天下乎厐公笑曰鸿鹄巢于髙林之上暮而得所栖鼋鼍穴于深渊之下夕而得所宿夫趣舍行止亦人之巢穴也且各得其栖而已因释耕于垄上而妻子耘于前表指而问曰先生良苦居畎亩而不肻官禄后世何以遗子孙乎厐公曰世人皆遗之以危今独遗之以安虽所遗不同未为无所遗也表叹息而去后遂携其妻子登鹿门山因采药不反秦曰襄阳记云鹿门山旧名苏岭山襄阳侯习郁立神祠于山刻二石鹿夹道口俗因谓之鹿门庙又以名其山焉】陶潜避俗翁未必能逹道观其着诗集颇亦恨枯槁逹生岂是足黙识盖不早有子贤与愚何其挂懐抱【梦弼曰按陶渊明集有责子诗云白髪被两鬓防肤不复实虽有五男儿总不好纸笔阿舒巳二八懒惰故无匹阿宣行志学而不爱文术雍端年十三不识六与七通子垂九龄但覔梨与栗天运茍如此且进杯中物又有命子诗云夙兴夜寐愿尔斯才尔之不才亦巳焉哉赵曰公因陶潜而有所悟故于此诗非直诋陶也陶集中如楚词诗夏日长抱饥寒夜无被眠饮酒诗顔渊故为仁长饥至于老虽留身后名一生亦枯槁是岂不谓之亦枯槁乎山谷曰观渊明责于诗想见其人慈祥戯谑可观也俗人便谓渊明诸子皆不肖而渊明愁叹见于诗耳又云杜于美遣兴诗盖于美尝困于三川为不知者诟病以为拙于生事又徃徃讥议宗文宗武失学公故寄之渊明以解嘲耳其诗名曰遣兴可解也俗人不领便以为讥病渊明所谓痴人前不得説梦也】
　　贺公雅吴语在位常清狂上防乞骸骨黄冠归故乡爽气不可致斯人今则亡山隂一茅宇江海日清凉【洙曰唐贺知章字季真越州人性旷夷善谈説陆象先曰季真清谈风流吾一日不见则鄙吝生矣开元间迁礼部侍郎兼集贤学士一日并谢宰相尝称曰贺公两命之荣足为光宠晚节尤诞放自号四明狂客为秘书外监天寳初梦防帝居寤乃请为道士还乡里诏许之以宅为千秋观赐镜湖一曲梦弼曰世説刘真长见王丞相既出人问见王公云何荅曰未见他异唯闻作吴语耳孝祥曰语林真长云丞相何竒止能作吴语及细唾也洙曰晋王徽之为桓冲叅军冲尝谓徽之曰卿在府日久比当相料理徽之初不酬荅直髙视以手版拄颊云西山朝来致有爽气耳梦弼曰山隂越州也在防稽之北故名】
　　吾怜孟浩然裋褐即长夜赋诗何必多徃徃凌鲍谢清江空旧鱼春雨余甘蔗【春雨余甘蔗近禅】每望东南云令人几悲咤【鹤曰唐旧史孟浩然襄阳人隠鹿门山以诗自适年四十逰京师应进士不第张九龄署为从事与之唱和不显逹而卒按赋诗何必多徃徃凌鲍谢乃浩然诗也公就举之鲁訔曰浩然岘潭诗云试垂竹竿钓果得槎头鳊王士源为浩然诗集序曰灌园蓺圃以全髙公又举此以想其鱼钓灌蓺之旧处也梦弼曰浩然襄阳人襄阳在秦州之东南公寓秦州故望东南之云而悲咤耳赵曰南史范在狱中为士题扇曰即长夜之悠悠梦弼曰鲍谓明逺谢谓三谢乃晖灵运恵连也咤陟驾切叱怒也正作咤】
　　遣兴二首
　　天用莫如龙有时系扶桑辔海徒涌神人身更长性命茍不存英雄徒自强吞声勿复道真宰意茫茫【梦弼曰汉志天用莫如龙地用莫如马易乾卦时乗六龙以御天也十洲记扶桑在碧海中两树同根更相依倚故曰扶桑楚辞刘向九叹维六龙于扶桑曹植书日不我与思仰六龙之首羲和之辔】
　　地用莫如马无良复谁记此日千里鸣追风可君意君看渥洼种态与驽骀异不杂蹄齧间逍遥有能事【易坤卦牝马地类行地无疆良谓良马也崔豹古今注始皇有马曰追风汉书马生渥洼水中】
　　秦州杂诗二十首【梦弼曰唐志秦州天水郡属陇右道又州记云前临湖水夏不溢冬不缩】
　　满目悲生事因人作逺逰迟回度陇怯浩荡及闗愁【只作及闗是】水落鱼龙夜山空鸟防秋西征问烽火心折此淹留【梦弼曰三秦记陇西闗其坂九回不知髙几百丈望秦川长安如帯洙曰秦有鱼龙川鸟鼠谷鸟防即禹贡鸟防同穴之地沈曰水经注一水发源天水县其水出五色鱼俗以为龙而莫敢捕因谓之鱼龙水又上下通谓之鱼龙川东坡曰倦逰录云陇州地名鱼龙出石鱼掘地破石得之多鳅鲫之形鳞鬛皆具一如描画鱼龙古之陂泽也岂非鱼生其中山頽塞久土凝为石遂留形迹耶希曰尔雅释鸟鼠同穴山在陇西首阳县郑曰禹贡注鸟防共为雌雄同穴而处梦弼曰西征问烽火谓吐蕃之乱也洙曰别赋心折骨惊】
　　秦州城北寺传是隗嚣宫苔藓山门古丹青野殿空月明垂叶露云逐度溪风【可言云逐风不可言风逐云诗本不须如此评以谕儿軰】清渭无情极愁时独向东【城北寺一作山北寺传是一作胜迹先生定城与传是三字洙曰后汉隗嚣据陇西天水郡今城北寺即隗嚣故居也嚣五髙切梦弼曰后汉志陇西郡首阳山渭水所出赵傁曰寺枕秦山下接渭水渭水东流长安】
　　州图领同谷驿道出流沙降虏兼千帐居人有万家马骄朱汗落胡舞白题斜年少临洮子西来亦自夸【鹤曰秦州都督府督天水陇西同谷三郡故云领同谷图谓图志也流沙即书所谓西被于流沙唐使者使吐蕃过鄯州之西赤岭分界牌即经莫离那録驿又至众龙驿刘驿婆驿之类其名非一近賛普牙帐曰勃令驿故曰驿道梦弼曰唐吐蕃贵人处于大氊帐正异曰马骄朱汗落胡舞白题斜朱汗已见他诗旧作珠乃羡文也白题从一作西汉云斩白题将勃义与雕题同正文作蹄非也梦符曰按南史裴子野传时西北逺邉有白题入贡莫知所出子野曰汉颖隂侯斩胡白题将一人服防注云白题胡名也题者额也其俗以白涂垩其额也洙曰洮州为临洮郡亦属陇右鹤曰临洮人勇劲可备守御如通鉴载大厯间李抱玉使右军都将临洮李晟撃吐蕃晟将千人出大震闗至临洮屠定秦堡是也】
　　鼓角缘邉郡川原欲夜时秋听殷地发【殷字切近悲壮似题殷上声犹隠也】风散入云悲抱叶寒蝉静归山独鸟迟【真赋鼓角景句】万方声一概吾道竟何之
　　南使宜天马由来万匹强浮云连阵没秋草徧山长闻説真龙种仍残老骕骦哀鸣思战鬬逈立向苍苍【赵曰汉书张骞使西域初天子发易卜之曰神马当从西北来骞还得乌孙马名曰天马左传唐成公如楚有两骕骦马唐人语以余为残今公盖言仍余骕骦而不为用也鹤曰秦州有马池源出嶓冡山又开山图云陇西神马山有泉乃龙马所生此篇公或指此而赋也希曰或云真龙种喻元帅广平王俶也老骕骦公自喻也】城上胡笳奏山邉汉节归防河赴沧海奉诏发金微士苦形骸黒林踈鸟兽稀那堪徃来戌恨解邺城围【恨复以我解围】○【鹤曰沧海本号渤海郡去海为近苍舒曰按续唐通典羁縻州有金防振武军赵曰此言防河之士自金防而发也洙曰邺城时为史思明所据】
　　莽莽万重山孤城山谷间无风云出塞【妙处举目得之】不夜月临闗属国归何晚楼兰斩未还烟尘一长望衰飒正摧顔【全首可观】○【赵曰今秦州有无风塞不夜城乃后人因杜诗而为之名也邵氏闻见录无风塞不夜城西夏有其地王韶经略西邉亲至其处或曰不夜盖月如昼也田曰齐地记齐有不夜城盖古者有日夜中照于东境莱子立此城以不夜为名洙曰汉苏武使匃奴归拜为典属国傅介子传先是兹楼兰尝杀使者介子持节至楼兰刺楼兰王持首还诏封介子为义阳侯】
　　闻道寻源使从天此路回牵牛去防许宛马至今来【无要有风刺○只是张骞写得甚好】一望幽燕隔何时郡国开【谓不得似骞也】东征健儿尽笛暮吹哀【洙曰张骞传骞使西域穷河源梦弼曰荆楚嵗时记武帝令张骞使大夏寻河源乗槎经月而至一处见女织于室丈夫牵牛饮河问此是何处荅曰可问严君平梦弼曰汉书张骞使西域言大宛多善马武帝求马于宛不肻与乃以李广利伐宛遂出其马洙曰时安史之乱幽燕诸郡未平也鹤曰天寳十四载冬京师召募十万号天武健儿时禄山反兵籍少故也】
　　今日明人眼临池好驿亭丛篁低地碧髙栁半天青稠叠多幽事喧呼阅使星【此语可媿当路者可媿素餐者】老夫如有此不异在郊坰【梦弼曰后汉李郃善河图风星和帝遣使者微服单行观采风谣使者当到益部投郃舍时夏夕露坐郃因仰观问二君发京师时寜知朝廷遣使耶二人惊问何以知之郃指星示云有二使星向益州分野故知之耳洙曰晋天文志流星乃天使也】
　　云气接昆仑涔涔塞雨繁羌童看渭水使客向河源烟火军中幕牛羊岭上村所居秋草静正闭小蓬门【鹤曰尔雅昆仑之墟方八百里髙万仞渭水河源见前诗注涔锄簪反】
　　萧萧古塞冷漠漠秋云低黄鹄翅垂雨苍鹰饥啄泥蓟门谁自北汉将独征西不意书生耳临衰厌鼔鞞【梦弼曰幽州蓟门时为史思明所据谁自北言收复者谁也或曰言无人北还也鲍照有出自北门行云募骑屯广武分兵救朔方投躯报明主身死为国殇征西指当时讨吐蕃也汉岑彭为征西将军】
　　山头南郭寺水号北流泉老树空庭得【妙在写影】清渠一邑传【传者所在皆此泉也】秋花危石底晚景卧钟邉俛仰悲身世溪风为飒然【梦弼曰秦州记天水县界无山有水一北流入长道县界】
　　传道东柯谷深藏数十家对门藤盖瓦映竹水穿沙痩地翻宜粟阳坡可种船人相近报但恐失桃花【一样事写得流丽】○【赵傁曰秦州杭上麓地曰东柯谷曰西枝村公侄佐先卜筑东柯谷集中有佐还东柯谷诗及有西枝村宿賛公土室诗天水图经载秦州陇城县有杜工部故居及工部侄佐草堂在东柯谷之南麦积山瑞应寺上梦弼曰未句借用桃源事或引三月桃花水误矣】
　　万古仇池穴潜通小有天神鱼久不见福地语真传近接西南境长懐十九泉何时一茅屋送老白云邉【九十九泉此名十九随意彷佛记其一二耳鲍曰按唐志成州同谷县有仇池与西秦城接壤东坡曰赵徳麟曰仇池小有洞天之附庸也王仲至谓余曰吾尝奉使至仇池有九十九泉而万山环之可以避世如桃源洙曰世传仇池有地穴通小有洞中出神鱼食之者可仙师曰末句公有卜居之意也】
　　未暇泛沧海悠悠兵马间塞门风落木客舍雨连山【对得浑】阮籍行多兴厐公隠不还东柯遂踈嬾休镊鬓毛斑【梦弼曰晋阮籍时率意独驾不由径路车迹所穷輙恸哭而反后汉厐徳公登鹿门山采药不返东柯见前诗注】
　　东柯好崖谷不与众峰羣落日邀双鸟【急归何足道有此好语】晴天巻片云野人吟险絶水竹防平分采药吾将老童儿未遣闻【梦弼曰水竹防平分谓谷中之人以竹筒引水也】
　　邉秋隂易夕不复辩晨光檐雨乱淋幔山云低度墙鸬鷀窥浅井蚯蚓上深堂车马何萧索门前百草长地僻秋将尽山髙客未归塞云多防续邉日少光辉警急烽常报传闻檄屡飞西戎外甥国何得近天威【客或作夜鹤曰汉书注邉方备胡冦夜燃火以相告曰烽师曰説文檄以木简为书长尺二以征军也若有急则挿以鸡羽谓之羽檄苍舒曰按唐书贞观间以文成公主景龙间以金城公主下嫁吐蕃乾元初肃宗以防女寜国公主下嫁回纥又按赞普遣名悉防奉表言甥先帝舅显亲也又赞普曰我与唐舅甥国也】
　　鳯林戈未息鱼海路当难火云峰峻悬军幕井干风连西极动【此动字与星临万戸动相近星动较竒】月过北庭寒故老思飞将何时议筑坛【鹤曰唐志河州有鳯林县北有鳯林闗梦弼曰鱼海县名郭子仪取鱼海五县是也洙曰火言斥烽燧之火也悬军如邓艾伐蜀悬军深入梦符曰周礼挈壶氏掌挈壶以令军井注谓为军穿井井成挈壶悬其上令军中士众皆望见知屯下有井壶所以盛饮故以壶表井赵曰易井收勿幕注井口曰收勿幕则勿遮幕之彦辅曰李广为北平太守匃奴号曰汉飞将军鲁曰汉髙祖筑坛拜韩信为大将军】
　　唐尧真自圣野老复何知晒药能无妇应门亦有儿藏书闻禹穴读记忆仇池为报鸳行旧鹪鹩在一枝【赵曰唐尧谓肃宗野老公自谓也逸曰君自圣则忠谠不闻公微言以托讽也洙曰李令伯陈情表内无应门五尺之童梦弼曰括略云防稽山有石穴委曲黄帝藏书于此禹得之又吴越春秋禹藏书之所故谓之禹穴也仇池记云仇池百顷周回九千四十歩东西二门上则冈阜低昻泉流交灌赵曰鸳行指当日同在禁省之軰庄子鹪鹩巢林不过一枝】
　　野望
　　清秋望不极迢递起曽隂逺水兼天浄【屯画似可百里】孤城隠雾深叶稀风更落山逈日初沉独鹤归何晚昏鸦巳满林【不必有来处自是好】
　　天河
　　常时任显晦秋至最分明纵被微云掩终能永夜清【甚似忠爱】含星动双阙伴月落邉城牛女年年渡何曽风浪生【句意浑浑称题】○【赵曰齐谐记桂阳成武丁有仙道谓其弟曰织女当渡河诸仙悉还宫弟问曰织女何事渡河荅曰织女暂诣牵牛】
　　东楼
　　万里流沙道征西过此门但添新战骨不返旧征魂楼角凌风逈城隂带水昏传声看驿使送节向河源【鹤曰流沙在西之极乃吐蕃所居之域赵曰征西泛言西行之人也时遣使与吐蕃和好故末句借张骞奉使寻河源事】山寺【梦弼曰按天水图经陇城县东柯谷之南麦积山有瑞应寺山形如积麦佛龛刳石阁道萦旋上下千余尺山下水纵横可渉又玊堂闲诂陇城县东柯僧院甚有幽致髙槛可以眺逺虚牕可以来风逰人如市也】
　　野寺残僧少山园细路髙麝香眠石竹鹦鹉啄金桃【不论如何自是丽句】乱水通人过悬崖置屋牢上方重阁晚百里见纎毫【梦弼曰麝香小鸟陇蜀人谓之麝香鹩或云鹿也石竹绣竹花也僧舍多种之鹤曰按祢衡鹦鹉赋命虞人于陇坻又按公秦州诗屯下有陇俗轻鹦鹉之句则知鹦鹉陇右所产也金桃色如杏七八月熟定功曰尔雅释水正絶流曰乱书乱于河诗渉渭为乱】
　　秋日阮隠居致薤三十束【鹤曰阮隠居名昉】
　　隠者柴门内畦蔬绕舍秋盈筐承露薤不待致书求束比青刍色圆齐玉筯头衰年闗鬲冷味暖并无忧【梦弼曰陶隠居本草云薤性温补】
　　从人覔小胡孙许寄
　　人説南州路山猿树树悬举家闻若欬为寄小如拳预哂愁胡面初调见马鞭许求聪慧者童稚捧应癫【此等甚无取者亦在巻中计必未尝选未尝遗也】○【赵曰晋传鹰赋状如愁胡复斋谩録云诗题是胡孙而首句以山猿为词何耶】
　　蕃劒
　　致此自僻逺又非珠玉装如何有竒怪毎夜吐光芒虎气必腾上龙身寜久藏风尘苦未息持女奉明王【赵曰晋张华与雷焕共寻天文见斗牛间常有紫气焕曰寳剑之精上彻于天耳即补焕为丰城令掘县狱基得双剑留一自佩送一与华华诛失劒所在焕卒其子持剑行经延平津劒忽于腰间跃出堕水但见两龙各长数丈于是失劒也】
　　铜缾
　　乱后碧井废时清瑶殿深铜缾未失水百丈有哀音侧想美人意应悲寒甃沉蛟龙半缺落犹得折黄金【八句意正圆】○【梦弼曰风俗通甃聚砖修井也甃侧救切末句谓井中或得防钗遗珥如蛟龙之状者】
　　寓目
　　一县葡萄熟秋山苜宿多【二物皆逺致今溢于中国寓目喟然至羌女胡儿者矣】闗云常带雨塞水不成河羌女轻烽燧胡儿制骆驼自伤迟暮眼丧乱饱经过【洙曰西域人好饮葡萄酒马食苜宿贰师伐宛将种归中国沈曰永徽图经曰葡萄生陇西五原炖煌山谷今处处有之赵曰邉方燃火曰烽举烟曰燧盖冦至以相告也山谷曰制读为掣同俗音作彻耳】
　　即事【赵曰囘纥助讨禄山收长安有功请婚肃宗以寜国公主下嫁可汗死公主以无子得还鹤曰公主自囘纥归乃是年八月也】
　　闻道花门破和亲事却非人怜汉公主生得渡河归秋思抛云髻腰肢賸寳衣【腰肢语不典岂所以赋汉公主者】羣凶犹索战回首意多违【鹤曰花门谓回纥也注详见前梦弼曰时囘纥为史朝义诱之而为冦故云囘首意多违也】
　　归燕
　　不独避霜雪其如俦侣稀四时无失序八月自知归春色岂相访众雏还识机故巢傥未毁防傍主人飞
　　促织
　　促织甚微细哀音何动人草根吟不穏牀下夜相亲久客得无泪故妻难及晨悲丝与急管感激异天真【结得洒落更自可悲】
　　萤火
　　幸因腐草出敢近太阳飞未足临书巻时能防客衣随风隔幔小带雨傍林微十月清霜重飘零何处归
　　蒹葭
　　摧折不自守【便异】秋风吹若何暂时花载雪几处叶沉波体弱春苗早丛长夜露多江湖后揺落亦恐嵗蹉跎
　　苦竹
　　青防亦自守软弱强扶持味苦夏虫避丛卑春鸟疑轩墀曽不重翦伐欲无辞幸近幽人屋霜根结在兹
　　日暮
　　日落风亦起城头乌尾讹黄云髙未动白水已扬波羌妇语还哭胡儿行且歌将军别上马夜出拥雕戈【修可曰汉桓帝时京师童謡云城上乌尾毕逋后山曰讹以言惊动也梦弼曰毛苌诗传讹动也】
　　夕烽
　　夕烽来不近毎日报平安塞上传光小云邉落防残照秦通警急过陇自艰难闻道蓬莱殿千门立马看【梦弼曰唐六典唐镇戍烽所至大率相去三十里毎日初夜放烟一炬谓之平安火鹤曰烽有报平安火如哥舒翰潼闗之败翰麾下来告急上遣李福等将蓝牧兵赴潼及暮平安火不至上始惧是也】
　　秋笛
　　清商欲尽奏【笛外笛】奏苦血霑衣他日伤心极征人白骨归相逢恐恨过故作发声微不见秋云动悲风稍稍飞
　　捣衣
　　亦知戍不返秋至拭清砧已近苦寒月况经长别心寜辞捣衣倦一寄塞垣深用尽闺中力君听空外音【此晚唐极力彷佛之者】○【梦弼曰垣邉城也蔡邕上防云秦筑长城汉起塞垣所以别内外置殊俗】
　　月夜忆舍弟【鹤曰时公之三弟在河南齐许二州】
　　戍鼔断人行秋邉一鴈声露从今夜白月是故乡明【浅浅语使人愁】有弟皆分散无家问死生寄书长不逹况乃未休兵
　　遣兴
　　干戈犹未定弟妹各何之拭泪霑襟血梳头满面丝地卑荒野大天逺暮江迟衰疾那能久应无见汝期梦李白二首【赵曰白坐永王璘事当诛郭子仪请解官赎罪诏长流夜郎防赦还浔阳复坐事下狱浔阳郡即今江州属江南道】
　　死别已吞声生别常恻恻【使其死耶当不复哭矣乃使人不能忘者生别故也】江南瘴疠地逐客无消息故人入我梦明我长相忆恐非平生魂路逺不可测魂来枫林青魂返闗塞黒今君在罗网何以有羽翼落月满屋梁犹疑照顔色【偶然寔境不可更过】水深波浪濶无使蛟龙得【洙曰楚辞湛湛江水兮上有枫宋玉神女赋其始来也耀乎若白日初出照屋梁其少进也皎若明月舒其光彦辅曰西清诗话云太白厯见司马子微谢自然贺知章或以为可与神逰八极之表或以为谪仙人其风神超迈英爽可知后世词人状其风貌者多矣亦间于丹青见之俱不若少陵云落月满屋梁犹疑照顔色熟味之百世之下想见风采此与李太白传神诗也】浮云终日行逰子久不至【此两诗起语千言万恨】三夜频梦君情亲见君意【人情语偏极苦味】告归常局促苦道来不易江湖多风波舟楫恐失坠出门搔白首苦负平生志【梦中賔主语具是】冠盖满京华斯人独顦顇【语出情痛自别】孰云网恢恢将老身反累千秋万嵗名寂寞身后事【结极惨黯情至语塞○长篇中不甚切摘看又别○洙曰古诗浮云蔽白日逰子不顾反老子天网恢恢踈而不漏晋张翰曰使我有身后名不如即时一杯酒阮籍诗千秋百嵗后荣名安所之】
　　遣兴三首
　　下马古战塲四顾但茫然风悲浮云去黄叶坠我前朽骨穴蝼蚁又为蔓草纒故老行叹息今人尚开邉汉虏互胜负封疆不常全安得廉颇将三军同晏眠【修可曰庄子在上为乌鸢食在下为蝼蚁食洙曰江淹恨赋蔓草萦骨拱木敛魂梦弼曰史记廉颇者赵之良将也○一本作廉耻将先生云只合作颇耻字无谓】
　　髙秋登寒山南望马邑州降虏东撃胡壮健尽不留穹庐莽牢落上有行云愁老弱哭道路愿闻甲兵休邺中事反覆死人积如丘诸将已茅土载驱谁与谋【鹤曰按唐州覊縻州内有马邑州在秦成二州山谷间洙曰降虏东撃胡谓当时回纥助顺收复京师遂进收东都汉书匃奴传注穹庐旃帐也其形穹隆然故曰穹庐赵曰时两京虽收复安庆绪据邺城王师围之未几师溃梦弼曰茅土谓封建诸侯见禹贡注】
　　丰年孰云迟甘泽不在早耕田秋雨足禾黍已映道春苗九月交顔色同日老劝汝衡门士勿悲尚枯槁时来展材力先后无丑好但讶鹿皮翁忘机对芳草【鹤曰按史乾元二年春旱故有甘泽不在早之句而因以兴衡门之士也洙曰列仙传鹿皮翁菑川人少为府小吏机巧举手成器械岑山上有神泉人不能至乃白府君请木工斤斧作转轮悬阁数十日梯道四门成上其巅作茅舍留止食芝草饮神水百余年下卖药于市】
　　天未懐李白
　　凉风起天末君子意如何鸿鴈防时到江湖秋水多【四句自不可读】文章憎命逹魑魅喜人过【不谓魑魅喜人慰其寂寞乃魑魅犹能知此人之来以为喜则朝廷之士不如魑魅亦多矣观上憎字便见作者之意痛快】应共寃魂语投诗赠汨罗【希曰陆士衡诗借问欲何为凉风起天未楚屈原自沉汨罗而死】











　　集千家注杜工部诗集巻五
　　钦定四库全书
　　集千家注杜工部诗集巻六
　　秦州见勅目【勅一作除】薛三璩授司议郎毕四曜除监察与二子有故逺喜迁官兼述索居三十韵【乾元二年秋秦州作】
　　大雅何寥濶斯人尚典刑交期余潦倒材力尔精灵二子陞同日诸生困一经文章开突奥迁擢润朝廷旧好何由展新诗更忆听别来头并白相见眼终青伊昔贫皆甚同忧嵗不寜栖遑分半菽浩荡逐流萍俗态犹猜忌妖氛逐杳防独惭投汉阁俱议哭秦庭还蜀祗无补囚梁亦固扄华夷相混合宇宙一羶腥帝力収三统天威緫四溟旧都俄望幸清庙肃惟馨杂种难髙垒长驱甚建瓴焚香淑景殿涨水望云亭法驾初还日羣公若防星宫臣仍防染柱史正零丁官忝趋栖凤朝回叹聚萤【伤旧日读书之勤】唤人看騕褭不嫁惜娉婷【两句开合谓异眄相邀自惜过时也阅世乃知其恨诗未昜读初看失之】掘劒知埋狱提刀见发硎侏儒应共饱渔父忌偏醒旅泊穷清渭长吟望浊泾羽书还似急烽火未全停帅老资残宼戎生及近坰忠臣辞愤激烈士涕飘零上将盈边鄙元勲溢鼎铭仰思调玉烛谁定握青萍陇俗轻鹦鹉原情类鹡鸰秋风动关塞髙卧想仪形【洙曰嵇康絶交书潦倒麄踈梦弼曰诸生公自谓也文章开穾奥言其文章深邃也突乌吊切茍子穾奥之内穾字正作窔尔雅室西南隅谓之奥东南隅谓之窔释文音要洙曰刘孝标絶交论莫肻费其半菽罕有落其一毛赵曰半菽字祖出项羽传嵗饥人贫卒食半菽洙曰扬雄传王莽诛甄丰连及扬雄时雄校书天禄阁上治狱使者来雄恐不能自免乃从阁上投下几死吴入郢申包胥求救于秦秦兵未出包胥哭于秦庭者七日勺水不入于口司马相如蜀人也后富贵还蜀梁孝王怒邹阳下狱吏将杀之阳从狱中上书王立出之梦弼曰还蜀囚梁公自喻也时谪为华州司功梦符曰汉书三统谓天统地统人统为夏商周之正三也赵曰旧都指长安鹤曰汉书注引蔡邕云天子车驾所至民臣以为侥幸故曰幸洙曰汉书羌人杂种类不一也髙帝记地势便利其以下兵于诸侯譬犹居髙屋之上建瓴水也建居偃切瓴卢经切梦弼曰长安志淑景殿望云亭皆在西内洙曰宫臣谓薛受司议郎属东宫柱史谓毕受监察御史汉官仪侍御史在周官为柱下史赵曰防染为文字也零丁介独之貌梦弼曰官忝趋栖凤公自叙曩为拾遗在諌省时也晋车家贫夜囊萤火以照书騕褭良马也娉婷佳人也皆公自喻也洙曰晋张华见斗牛间有紫气补雷焕为丰城令掘狱基得双劔庄子庖丁解牛十九年而刀刃若新发于硎硎音刑砥石也汉东方朔传武帝令待诏公车俸禄薄朔绐侏儒曰上欲尽杀若曹侏儒号泣顿首上知朔多端召问朔何恐侏儒为朔对曰侏儒长三尺余俸一囊粟钱二百四十朔长九尺余亦俸一囊粟钱二百四十侏儒饱欲死臣朔饥欲死上大笑因使待诏金马门遂稍稍得进用焉屈原既放行吟泽畔渔父问曰子非三闾大夫欤何故至此屈原曰众人皆醉我独醒渔父曰何不哺其糟而啜其醨梦弼曰后汉志陇西郡渭水所出东流长安今云旅泊穷清渭长吟望浊泾葢公在秦州而忆长安也洙曰羽书者以鸟羽挿檄书上驰告四方示其速疾也鼎铭者铭功于钟鼎也尔雅曰四时调谓之玉烛青萍劔名也祢衡鹦鹉赋命虞人于礲砥冠云霓而张罗葢鹦鹉乃陇右所出梦弼曰郑氏诗笺云鹡鸰水鸟而在髙原失其常处则飞鸣求其类此公自况有望于薛毕二子也】
　　寄彭州髙三十五使君适虢州岑二十七长史参三十韵【公自注时患疟病梦弼曰髙适由太子詹事出刺彭州岑参由补阙左迁虢州长史】
　　故人何寂寞今我独凄凉老去才难尽秋来兴甚长物情尤可见词客未能忘【物情往徃见弃惟词客未忘耳有味其言】海内知名士云端各异方髙岑殊缓步沈鲍得同行意惬关飞动篇终接混茫【即子美自道可为悟入】举天悲富骆近代惜卢王似尔官仍贵前贤命可伤【其不足可见然少露上言富骆卢王尔者髙岑也子美豪放磊落如此】诸侯非弃掷半刺已翶翔诗好几时见书成无使将男儿行处是客子鬬身强【实语】羁旅推贤圣沉绵抵咎殃三年犹疟疾一不销亡隔日搜脂髓増寒抱雪霜徒然濳隙地有腼屡鲜妆何大龙钟极于今出处妨无钱居帝里尽室在边疆刘表虽遗恨厐公至死藏心微傍鱼鸟【即小心也用得作家】肉瘦怯豺狼陇草萧萧白洮云片片黄彭门劒阁外虢略鼎湖傍荆玉簪头冷巴牋染翰光乌麻蒸续晒丹橘露应尝岂异神僊宅俱兼山水乡竹斋烧药灶花屿读书牀更得清新否遥知对属忙旧官寜改汉淳浴本归唐济世宜公等安贫亦士常蚩尤终戮辱胡羯漫猖狂防待祅氛静论文暂裹粮【梦弼曰梁江淹尝梦还人笔后为诗絶无美句人谓才尽洙曰潘安仁有秋兴赋沈鲍谓沈约鲍照也赵曰沈佺期祭文思飞动才冠卿云梦弼曰富嘉谟骆賔王卢照邻王勃皆文章之伯洙曰刺史古之诸侯也庾亮书别驾任居刺史之半诸侯谓适也半刺谓岑也羁旅推贤圣言孔孟尚羁旅也梦弼曰昔颛帝有二子生而亡去为一居江水为疟洙曰俗言辟疟必伏于幽隙之地不尔即画易容貌赵与时宾退録云世人疟疾将作谓可避之他所闾巷不经之説也然自唐已然髙力士流巫州李辅国授谪制时力士方逃疟功臣阁下杜子美诗三年犹疟疾一不销亡隔日搜脂髓増寒抱雪霜徒然潜隙地有腼屡鲜妆则不特避之而复涂抹其面矣苍舒曰按广韵龙钟竹名世言龙钟谓其年老如竹之枝叶揺拽不能自禁特取此义赵曰后汉厐公居岘山之南未尝入城府荆州刺史刘表数延请不能屈竟隠于鹿门山不返鲁曰嵇康游山泽观鱼鸟而心甚乐之梦弼曰陇草洮云公言其客居之景物也彭门劔阁俱在蜀左传西尽虢畧即虢州而虢之湖城县有鼎湖此言髙岑二子居官之地也洙曰荆玉出虢巴牋蜀牋也梦弼曰陶隠居本草云胡麻当九蒸九曝熬捣充饵注胡麻乌者良今言乌麻丹橘亦彭虢二州所出也后汉岑彭传彭恶所营地名彭亡欲徙之今云旧官寜改汉或用此师曰虢本晋地诗晋国风此晋也而谓之唐本其风俗忧深思逺俭而用礼乃有尧之遗风焉洙曰史记黄帝擒杀蚩尤胡羯指安史也葛常之诗语曰诗人讃美同志诗篇之善多比珠玑璧玉锦绣花草之类至杜子美则岂肻作此陈腐语耶如寄岑参云意惬闗飞动篇终接混茫夜聼许十诵诗云精防穿溟溟飞动摧霹雳赠卢琚云藻翰惟牵率湖山合动摇赠陈諌议云毫髪无遗恨波澜独老成寄李白云笔落惊风雨诗成泣神赠髙适云美名人不及佳句法如何视余子其神芝之与腐菌哉】
　　寄李十二白二十韵【古今诗话云老杜赠太白二十韵备叙白事尽得其故迹矣】
　　昔年有狂客号尔谪僊人笔落惊风雨诗成泣神【彼此客称○自喻适意而太白足以当之】声名从此大汩没一朝伸文彩承殊渥流传必絶伦龙舟移棹晩兽锦夺袍新白日来深殿青云满后尘乞归优诏许遇我宿心亲未负幽栖志兼全宠辱身剧谈怜野逸嗜酒见天真醉舞梁园夜行歌泗水春才髙心不展道屈善无邻【十字可诵善无邻最切当】处士祢衡俊诸生原宪贫稻粱求未足薏苡谤何频五岭炎蒸地三危放逐臣几年遭鵩鸟独泣向麒麟【此用夫子事注亦未喻】苏武先还汉黄公岂事秦楚筵辞醴日【看他用事之意】梁狱上书辰已用当时法谁将此义陈老吟秋月下病起暮江滨莫怪恩波隔乗槎与问津【洙曰贺知章号四明狂客见太白文章叹曰子谪仙人也言于宗召见金銮殿奏颂一篇有诏供奉翰林赵曰太白墓碑云宗泛白莲池召白作序时白被酒命髙力士扶以登舟梦弼曰白外传云白作乐章赐锦袍今云兽锦葢锦织成兽文也夺字如宋之问传武后游龙门诏从臣赋诗东方朔诗先成后赐锦袍之问俄顷献后览之嗟赏更夺袍以赐洙曰白为髙力士所譛自知不为亲近所容恳求还山帝赐金放还梦弼曰按公传尝从白及髙适过汴州酒酣登吹台慷慨懐古太白集有梁园醉歌汴州即梁园故地谢惠连雪赋梁王不悦游于兎园是也又公与太白尝同游山东故云行歌泗水春洙曰后汉祢衡字正平孔融上防荐之曰处士祢衡年二十四英才卓砾庄子原宪曰宪贫也非病也梦弼曰后汉马援征交趾载薏苡种还人谤之以为明珠大贝此以喻白之遇谗永王璘反谓白为叅属与谋也希曰大庾始安临贺持阳掲阳为五岭书注三危西裔白以永王璘之累流夜郎五岭三危与夜郎邻境也洙曰贾谊为长沙王傅不得志有鵩飞入谊舍自伤以为寿不能长乃为赋以自广赵曰孔子见麟而泣曰出非其时吾道穷矣蘓武在匈奴十九年而还黄公乃四皓避秦居商山申公见楚元王不设醴酒而辞行邹阳见怒于梁王下狱遂从狱中上书此皆以比白之不从永王璘而璘本待白之薄当时不见察巳施之于法谁能为陈此义也】
　　寄岳州贾司马六丈巴州严八使君两阁老五十韵【鹤曰贾至由中书舍人出守汝州坐小法贬岳州司马严武由给事中拜京兆尹坐琯事贬巴州刺史公尝为左拾遗两省相呼为阁老也】
　　衡岳啼猿里巴州鸟道边故人俱不利谪宦两悠然开辟乾坤正荣枯雨露偏长沙才子逺钓瀬客星悬忆昨趋行殿殷忧捧御筵讨胡愁李广奉使待张骞无复云台仗虚脩水战船苍茫城七十流落劔三千画角吹秦晋【画角吹秦晋竒怪不恨】旄头俯涧小儒轻董卓有识笑苻坚【其用事如此】浪作禽填海那将血射天万方思助顺一鼓气无前隂散陈仓北晴熏太白巅乱麻尸积卫破竹势临燕法驾还双阙王师下八川此时霑奉引佳气拂周旋【描摸老成○乱来读此十字哀痛来生】貔虎闲金甲麒麟受玉鞭侍臣谙入仗廐马解登僊【浅事不俗俗意不俚】花动朱楼雪城凝碧树烟衣冠心惨怆故老泪潺湲哭庙悲风急朝正霁景鲜月分梁汉米春给水衡钱内蘂繁于缬宫花软胜绵恩荣同拜手出入最随肩晩着华堂醉寒重绣被眠辔齐兼秉烛书枉满懐牋【才复京便有此乐是此时残破廵幸尚自庶几】每觉升元辅深期列大贤秉钧方咫尺铩翮再联翩禁掖朋从改微班性命全青蒲甘受戮白髪竟谁怜弟子贫原宪诸生老伏防师资谦未达乡党敬何先旧好肠堪断新愁眼欲穿翠干危栈竹红腻小湖莲【此红翠在新旧下别是凄断】贾笔论孤愤严诗赋几篇定知深意苦莫使众人传贝锦无停织朱丝有断弦浦鸥防碎首霜鹘不空拳【寓言】地僻昏炎瘴山稠隘石泉且将棋度日应用酒为年【甚言避祸之道可念】典郡终微眇治中实弃捐安排求傲吏比兴展归田【此展字属治中】去去才难得苍苍理又古人称逝矣吾道卜终焉【三见焉字惟此可耳】陇外翻投迹渔阳复控笑为妻子累甘与嵗时迁亲故行稀少兵戈动接聮他乡饶夣寐失侣自迍邅多病加淹泊长吟阻静便如公尽雄俊志在必腾骞【泊语如此使人意尽○赵曰南中志鸟道四百里以其险絶特上有飞鸟之道耳洙曰汉贾谊洛阳人事文帝黜为长沙王太傅严子陵变名姓披羊裘钓泽中光武徴之因共偃卧子陵以足加帝腹上太史奏客星犯帝座除为諌议不屈后人名其钓处为严陵瀬梦弼曰忆昨趋行殿公自叙谒肃宗于行在也赵曰无复云台仗言当时行宫草创不复严整法仗也庾信哀江南赋犹有云台之仗洙曰汉郦食其冯轼下齐七十余城庄子赵文王喜劔劔士夹门而客三千余人梦弼曰苍茫城七十谓禄山反河北十余郡皆弃城而走也劔指蜀之劔阁言宗幸蜀流落有三千里之逺近秦晋之间皆吹画角声以节用兵也涧之水隠映胡星言东都为贼所防也前汉志昴为旄头胡星也洙曰汉董卓传卓废立凶暴无道忍性矫情擢用羣士以韩馥等为刺史馥等到官各兴义兵同盟讨卓秦苻坚违众伐晋遂至破败抚畜鲜卑符融諌不听后为鲜卑所亡梦弼曰董卓苻坚以喻思明禄山之必亡也洙曰山海经赤帝之女嬉游东海溺而死不返化为寃禽名曰精卫常取西山木石以填东海商本纪帝武乙无道为偶人谓之天神与之搏令人为行天神不胜乃僇辱之为革囊盛血仰而射之命曰射天赵曰此皆言安史之不知量也晏曰左传曹刿曰夫战气也一鼓作气而衰三而竭梦弼曰陈仓太白俱在凤翔此言肃宗时驻跸凤翔也按志凤翔府寳鸡县又更名陈仓县县有寳鸡山按列异传秦穆公时陈仓人掘地得物以献诸公道逢二童子童子曰此名为媪媪复曰彼二童名为陈寳得雄者王得雌者霸陈仓人舍媪逐二童子童子化为雉飞入平林陈仓人告穆公穆公发徒大猎果得其防又化为石置之汧渭之间至文公为立祠名陈寳祠又按志凤翔之郿县有太白山按水经注山上夏宿雪故名録异记金星之精下坠化为白石状如美玉故名洙曰卫河北也燕范阳也时禄山反于范阳防河北诸郡汉书死人如乱麻晋杜预传今兵威已振势如破竹数节之后皆迎刄而解闗中记闗内八水王师下八川谓长安收复矣赵曰时公为左拾遗扈従还京洙曰光武纪望气者见舂陵郭唶曰气佳哉欝欝葱葱梦弼曰职仪云黄帝驾乗黄而仙去后因以名廐王隠晋书宣帝内廐马一日风静天霁有羽鹤飞至廐化为青衣童子骑二大马乗空而去梁汉米谓梁汉所贡赋之米水衡掌山泽之赋谢承后汉书章帝分梁汉储米给民又宣帝本始二年春以水衡钱为平陵徙民起第宅注云水衡与少府皆天子私藏也鲁曰内蘂宫花也洙曰顔延年诗鸾翮有时铩注铩残也所介切梦弼曰汉元帝寝疾史丹直入卧内顿首伏青蒲上以諌注以蒲青为席用蔽地也时公任拾遗故云前汉儒林传伏生年九十余以书教于齐鲁洙曰诗成是贝锦牋云喻防人集作已过以成于罪犹女工之集采色以成锦文赵曰鹘鹰属也谓两阁老如浦鸥防言如霜鹘鹘不空拳则鸥有碎首之防矣洙曰晋职官志州置别驾治中从事赵曰治读作平声洙曰谢灵运诗居常以待终处顺故安排安功曰郭景纯诗漆园有傲吏注庄子尝为漆园吏楚威王防之欲以为相谓使者亟去无污我故曰傲吏梦弼曰时史思明复作乱于渔阳乃蓟州也】
　　寄张十二山人彪三十韵
　　独卧嵩阳客三违颍水春艰难随老母惨澹向时人谢氏寻山屐陶公漉酒巾羣凶弥宇宙此物在风尘厯下辞姜被关西得孟邻早通交契密晩接道流新静者心多妙先生艺絶伦草书何太古诗兴不无神曹植休前辈张芝更后身数篇吟可老一字买堪贫将恐曽防防深濳托所亲寜闻倚门夕尽力洁飡晨踈懒为名误驱驰丧我真索居犹寂寞相遇益愁辛流转依边徼逢迎念席珍时来故旧少乱后别离频世祖修髙庙文公赏从臣商山犹入楚渭水不离秦存想青龙袐骑行白鹿驯耕嵒非谷口结草即河滨肘后符应验囊中药未陈旅懐殊不惬良觌眇无因自古皆悲恨浮生有屈伸此邦今尚武何处且依仁鼓角凌天籁关山倚月轮官塲罗镇碛贼火近洮岷萧瑟论兵地苍茫鬬将辰大军多处所余孽尚纷纶髙兴知笼鸟斯文起获麟穷秋正揺落回首望松筠【鹤曰嵩阳颖水皆在河南洙曰谢灵运好登陟常着木屐上山则去前齿下山则去后齿陶渊明酒熟取头上葛巾漉酒毕还复着之黄曰此物指彪也梦弼曰歴下闗西公言昔与彪相聚之地赵曰后汉姜肱有兄弟四人居贫作一布被而共之洙曰列女传孟子之母凡三徙而舍学宫之旁孟子嬉戏于是为俎豆揖让进退孟母曰真可以居吾子矣梦弼曰魏曹植字子建能诗汉张芝字伯英好草书洙曰薛包事母至孝凡出入必有时未尝违也至期母必倚门望之包必至矣束广微补亡南陔诗馨尔夕膳洁尔晨餐邉徼邉境也礼记儒有席上之珍以待聘后汉志光武立髙庙于洛阳四时祫祀髙帝为太祖一歳五祀梦弼曰此喻肃宗重建七庙也洙曰左传晋侯赏从亡者介之推不言禄禄亦不及青龙乃道家存想之术周真义入龙峤山见羡门子乗白鹿而行扬子谷口郑子真耕于嵒石之下汉文帝时河上公结草为庵于河濵读老子帝驾徃诣之晋葛洪有肘后方数巻赵曰四镇皆置官塲收赋敛以供军须也鹤曰镇碛如北庭都防府有神仙镇及有小碛是也梦弼曰洮言临洮山也彦辅曰潘岳秋兴赋犹池鱼笼鸟而有江湖山薮之思梦弼曰孔子春秋起于获麟葛常之韵语阳秋曰子美诗以后二句续前二句处甚多如寄张山人诗曹植休前辈张芝更后身数篇吟可老一字买堪贫喜杜观到诗云待尔嗔乌鹊抛书示鹡鸰枝间喜不去原上急曽经晴诗云啼鸟争引子鸣鹤不归林下食遭泥去髙飞恨乆隂卧病诗云滑忆雕菰饭香闻锦带羮溜匙兼暖腹谁欲致杯甖如此之类多矣此格起于谢灵运庐陵王之墓下诗云延州恊心许楚老惜兰芳解劒竟何及抚坟徒自伤李太白亦时有此格老遂不堕井曽参寜杀人虚言误公子投杼感慈亲是也】前出塞九首【鹤曰前后出塞诗乃乾元时公在秦州思天寳间事而作】
　　戚戚去故里悠悠赴交河公家有程期亡命婴祸罗君已富土境开邉一何多弃絶父母恩吞声行负戈【脩可曰按唐西州交河在伊州西七百里河水分流绕城下因以名之刘曰汉书窦荣亡命山林顔注云命名也谓脱其名籍而逃亡也】出门日已逺不受徒旅欺【如亲歴甘苦○极征行孤往之意人所不能自道诗必如此序情闵劳之际其庶几乎】骨肉恩岂断男儿死无时走马脱辔头手中挑青丝捷下万仭冈俯身试搴旗【赋至此极可壮可伤洙曰梁简文帝紫骝马诗青丝悬玉又宛转青丝鞚曹子建诗仰手接飞猿俯身散马蹄左太冲赋振身千仭冈又云斩将搴旗】磨刀呜咽水水赤刃伤手欲轻肠断声心绪错已乆【又缓而怨】丈夫誓许国愤惋复何有功名图麒麟战骨当速朽【梦弼曰三秦记陇山天水大坂也俗歌云陇头流水鸣声幽咽遥望秦川肝肠断絶故名呜咽水汉武帝获白麟作麒麟阁以绘功臣像】
　　送徒既有长逺戍亦有身生死向前去不劳吏怒嗔【即不受徒旅欺索之愈有】路逢相识人附书与六亲哀哉两决絶不复同苦辛【洙曰送徒字如髙祖以亭长为县送徒骊山是也】
　　迢迢万里余领我赴三军军中异苦乐主将寜尽闻【眼前语意中事通透自别○亦极哀怨之体所以可传】隔河见胡骑倐忽数百羣我始为奴仆几时树功勲【梦弼曰汉卫青少时父使牧羊皆奴畜之有相青曰贵人也官至封侯后拜为车骑将军】
　　挽弓当挽彊用箭当用长射人先射马擒贼先擒王【用谚语或自作谚语皆是】杀人亦有限立国自有疆茍能制侵陵岂在多杀伤【此其自负经济者军中常有此人】
　　驱马天雨雪军行入髙山迳危抱寒石指落层冰间已去汉月逺何时筑城还浮云暮南征可望不可攀【作者缓急自合　脩可曰汉书髙祖将兵击匃奴防冬雨雪士卒堕指者十二三】
　　单于防我垒百里风尘昏雄劔四五动彼军为我奔虏其名王归系颈授辕门【千载不死堕泪未干】濳身备行列一胜何足论【脩可曰列士传眉间尺楚人干将镆鎁之子楚王夫人常于夏纳凉而抱鐡柱心有所感遂懐孕后产一鐡楚王命镆鎁铸为双劔一雌一雄镆鎁乃留雄而以雌进楚王劔在匣中常悲鸣楚王问羣臣对曰劔有雌雄鸣者雌忆其雄也王大怒收镆鎁杀之眉间尺乃为其父杀楚王黄曰越絶书曰楚王作鐡劒二枚晋郑闻而求之不得兴师围楚之城三年不解楚引太阿之劒登城而麾之三军破败士卒迷惑流血千里修可曰汉书霍去病卫青击匃奴虏名王贵人以百数唐曰汉纪注名王谓有大名以别诸小王也韩曰周礼设车宫辕门注云次车以为藩则仰车以其辕表门】
　　从军十年余能无分寸功众人贵茍得欲语羞雷同【乃并与军中妬忌之意得之必不可少者】中原有鬬争况在狄与戎【谓争功者】丈夫四方志安可辞固穷
　　后出塞五首
　　男儿生世间及壮当封侯战伐有功业焉能守旧丘召募赴蓟门军动不可留千金买马鞍百金装刀头闾里送我行亲戚拥道周斑白居上列酒酣进庶羞少年别有赠含笑看呉钩【吕曰召募字出吴志中郎将周祗乞于鄱阳召募葢召谓自隠度而应募为召募也赵曰诗生于道周周曲也脩可曰吴王阖闾命国中作金钩令曰善者赏之百金有贪王之重赏者杀其二人以血统金遂成两钩献而求赏王曰为钩者众子独求赏何以异作钩者曰吾之作钩也杀二子统成二钩于是向钩而嘑二子之名曰我在此王不知汝之神也声絶于口两钩俱飞着父之胸王大惊曰寡人诚负于子乃赏百金遂服而不离身见吴越春秋】
　　朝进东门营暮上河阳桥落日照大旗马鸣风萧萧【复欲一语似此殆千古不可得其时其境其意即曹子建媿真横槊间意赞説不能尽也】平沙列万幕部伍各见招中天悬明月令严夜寂寥悲笳数声动壮士惨不骄借问大将谁恐是霍嫖姚【此诗之妙可以招防复起○梦弼曰东门洛都之门也郑曰河阳洛邑也洙曰诗萧萧马鸣悠悠斾旌毛传云言不讙哗也荆轲歌风萧萧兮昜水寒赵曰士卒之多则将各有一幕故一部伍之人至言暮各相招诏以居其幕也苕溪胡仔曰后出塞诗云借问大将谁恐是霍嫖姚陪柏中丞观宴将王诗云汉朝频选将应拜霍嫖姚按汉书霍去病为嫖姚校尉服防曰音飘揺师古曰嫖顔妙反姚羊召反嫖姚劲疾之貌也又按荀悦汉纪作票鹞字云今读者为飘遥不当其义余谓子美以平声用此両字葢取服防音耳王荆公尝有诗云莫教空説霍嫖姚亦承袭子美而用也】古人重守邉今人重髙勲【此义亦人所未及】岂知英雄主出师亘长云六合已一家四夷且孤军遂使貔虎士奋身勇所闻防劔撃大荒日收胡马羣誓开防北持以奉吾君
　　献凯日继踵两蕃静无虞渔阳豪侠地击鼓吹笙竽云帆转辽海粳稻来东呉越罗与楚练照耀舆台躯主将位益崇气骄凌上都邉人不敢议议者死通衢【希曰两蕃谓吐蕃与奚契丹也渔阳蓟州也洙曰左太冲诗南邻击钟磬北里吹笙竽左传皂臣舆舆臣臣僚僚臣防防臣台师曰主将谓禄山也禄山兵还宗御承天门率百官迓之赏赉无赀】
　　我本良家子出师亦多门将骄益愁思身贵不足论【解事语】跃马二十年恐孤明主恩坐见幽州骑长驱河洛昏中夜间道归故里但空村恶名幸脱免穷老无儿孙【写至退军人则无余矣○洙曰汉赵充国以六郡良家子善骑射补羽林余曰左传晋政多门洙曰时禄山自幽州起兵防河洛希曰汉髙纪従间道走归师古曰间空也投空隙而行不公显也东坡志林详味此诗葢禄山反时其将校有脱身归国而禄山尽杀其妻子者不知其姓名可恨也】
　　示侄佐【公自注佐草堂在东柯谷鹤曰按世系表佐是襄阳房殿中侍御史暐之子】
　　多病秋风落君来慰眼前自闻茅屋趣只想竹林眠满谷山云起侵篱涧水悬嗣宗诸子侄早觉仲容贤【师曰七月秋风起八月风髙九月风落洙曰晋阮咸字仲容任逹不拘与叔父籍为竹林之游】
　　佐还山后寄三首【鹤曰还山谓归东柯谷也】
　　山晩黄云合归时恐路迷涧寒人欲到林黒鸟应栖野客茅茨小田家树木低旧谙踈嬾叔须汝故相携【赵曰稽康絶交书性复踈嬾】
　　白露黄粱熟分张素有期已应舂得细颇觉寄来迟味岂同金菊香宜配緑葵老人他日爱正想滑流匙几道泉浇圃交横落幔坡葳蕤秋叶少隠映野云多隔沼连香芰通林帯女萝甚闻霜薤白重惠意如何【洙曰分引泉水以灌园故交横而落幔坡言坡中青翠如幔也】
　　宿赞公房【公自注赞京师大云寺主谪此安置师曰赞公与房琯游从琯既得罪赞公亦被谪于秦州也】
　　杖锡何来此秋风已飒然雨荒深院菊霜倒半池莲放逐寜违性虚空不离禅相逢成夜宿陇月向人圆
　　遣懐
　　愁眼看霜露寒城菊自花天风随断栁客泪堕清笳水净楼隂直【写景贵得自然】山昏塞日斜夜来归鸟尽啼杀后栖鵶【葛常之韵语阳秋曰老杜寄身于兵戈骚屑之中感时对物则悲伤系之如感时花溅泪是也故作诗多用一自字田父泥饮诗云步屧随春风村村自花栁遣兴诗云愁眼看霜露寒城菊自花忆弟诗云故园花自发春日鸟还飞日暮诗云风月自清夜江山非故园滕王亭子诗云古墙犹竹色虚阁自松声言人情对景自有悲喜而初不能累无情之物也】
　　废畦
　　秋蔬拥霜露岂敢惜凋残暮景数枝叶天风吹汝寒緑霑泥滓尽香与嵗时阑生意春如昨悲君白玉盘
　　除架【公自注架也】
　　束薪已零落瓠叶转萧踈幸结白花了寜辞青蔓除秋虫声不去暮雀意如何寒事今牢落人生亦有初西枝村寻置草堂地夜宿赞公土室二首【鹤曰西枝村在秦近郭有岩窦之胜杉漆之利賛常称之公自华至秦意欲居之故寻置草堂地焉】
　　出郭眄细岑披榛得微路溪行一流水【细字一字皆可笑】曲折方屡渡赞公汤休徒好静心迹素昨枉霞上作盛论岩中趣怡然共携手恣意同逺步扪萝澁先登陟巘反顾要求阳冈暖苦陟隂岭沍惆怅老大藤【与细字一字相似】沉吟屈蟠树卜居意未展杖防回且暮层巅余落日草蔓已多露【洙曰赵景真书涉泽求蹊披榛覔路梦弼曰汤休乃僧惠休也姓汤能诗故公以比賛公也賛尝以诗约公为邻居盛称岩中之景公谓其才思挺出烟霞之外故云霞上作也师曰山南曰阳山北曰隂山南向阳哉暖山北背隂故沍寒也】
　　天寒鸟已归月出山更静【自然境自然语】土室延白光松门耿踈影跻攀倦日短语乐寄夜永明然林中薪暗汲石底井大师京国旧徳业天机秉从来支许游兴趣江湖逈数竒谪闗塞道广存箕頴何知戎马间复接尘事屏幽寻岂一路逺色有诸岭晨光稍曚昽更越西南顶【梦弼曰大师指賛公也京国旧谓是京师上刹禅宿也晋许询尝与道人支遁游山谷曰汉书李广数竒师古以为命只不耦合则数乃命数之数非防数之数也因此诗注仍旧音故辨之】
　　寄赞上人
　　一昨陪锡杖卜邻南山幽年侵腰脚衰未便隂崖秋重冈北面起竟日阳光留茅屋买兼土斯焉心所求近闻西枝西有谷杉漆稠亭午颇和暖石田又足收当期塞雨干宿昔齿疾瘳徘徊虎穴上面势龙头柴荆具茶茗径路通林丘与子成二老来徃亦风流
　　太平寺泉眼
　　招提凭髙冈踈散连草莾出泉枯栁根汲引嵗月古石间见海眼天畔萦水府广深丈尺间宴息敢轻侮青白二小蛇幽姿可时覩如丝气或上烂漫为云雨山头到山下凿井不尽土取供十方僧香美胜牛乳北风起寒文弱藻舒翠缕明涵客衣净细荡林影趣何当宅下流余润通药圃三春湿黄精一食生毛羽【梦弼曰増辉记招提者梵言拓鬬提奢唐言四方僧物后人传冩之误以拓为招又省去鬬奢二字止称招提今十方寺院是也广雅黄精龙衘草也本草黄精乆服轻身延年】
　　空囊【鹤曰空囊诗所赋即史称公去客秦州负薪采橡栗以自给之意】
　　翠柏苦犹食明霞髙可餐世人共卤莾吾道属艰难不爨井晨冻无衣牀夜寒囊空恐羞澁留得一钱看【脩可曰列仙传仙人偓佺食松柏之实赵曰楚辞潄正阳而餐朝霞注陵阳子明经云春食朝霞者日始出赤气也后汉赵壹云文籍虽满腹不如一囊钱希曰梁武帝评羊欣书似婢作夫人举止羞澁】
　　病马
　　乗尔亦已乆天寒关塞深尘中老尽力嵗晩病伤心毛骨岂殊众驯良犹至今物微意不浅感动一沉吟【赵曰此暗使田子方事田子方出见老马于野喟然问于御者曰此何马也对曰故公家畜也罢而不能为用故出放之田子方曰少尽其力而老弃其身仁者之所不为也命束帛赎之】
　　送人从军【公自注时有吐蕃之役】
　　弱水应无地阳关已近天今君渡沙碛累月断人烟好武寜论命封侯不计年【意气浩然可以劝忠非浅浅丈夫者】马寒防失道雪没锦鞍鞯【鹤曰禹贡导弱水至于合黎而唐志合黎山在甘州弱水则栁子厚所谓西海之山有水散涣无力不能负芥者阳闗唐志云在沙州二地乃僃吐蕃之所也沙碛自是两名禹贡弱水余波入于流沙楚辞西方之害流沙千里注流沙而行言西方之地厥土不毛流沙滑滑昼夜流行纵横千里碛则如西州有礌石碛北庭都防府有小碛是也】
　　送灵州李判官
　　羯胡腥四海回首一茫茫血战乾坤赤氛迷日月黄将军专防略幕府盛才良近贺中兴主神兵动朔方
　　送逺
　　带甲满天地胡为君逺行亲朋尽一哭鞍马去孤城【如画出塞图矣】草木嵗月晩关河霜雪清别离已昨日因见古人情【两语两意别离则昨日矣徃徃古人亦如我也自怪其情之悲也】
　　别赞上人
　　百川日东流客去亦不息我生苦漂荡何时有终极赞公释门老放逐来上国还为世尘婴颇带憔悴色杨栁晨在手豆子雨已熟是身如浮云安可限南北异县逄旧友初欣写胸臆天长关塞寒嵗暮饥冻逼野风吹征衣欲别向曛黒马嘶思故枥归鸟尽敛翼古来聚散地宿昔长荆棘相看俱衰年出处各努力【定功曰释氏书手把青杨枝徧洒甘露之水赵曰言杨栁者以见賛春时犹为寺主来秦州而忽见豆熟之际矣梦弼曰雨或作两豆子两已熟言来秦州已经两年矣苏曰崔见习凿齿曰豆子熟矣张亘曰豆子眼中黒精也言无邪视也阮宏休诗緫曰东坡送小本禅师赴法云云是身如浮云安可限南北此二句乃老杜别賛上人诗中全语岂偶然用之耶】
　　两当县呉十侍御江上宅【俯曰按地理志凤州两当县以大散闗与嘉陵地势险隘相当故名鹤曰赵清献公自成都被召还朝宿两当县广乡驿有诗云被诏趍都景物踈两当中夜宿中途注云图经云东京西蜀至此道里均焉故县名两当】
　　寒城朝烟淡【五字妙在目前○世间常有此语自不多遇】山谷落叶赤隂风千里来吹汝江上宅鹍鸡号枉渚日色傍阡陌【两语复称】借问持斧翁几年长沙客哀哀失木矫矫避弓翮亦知故乡乐未敢思宿昔昔在凤翔都共通金闺籍天子犹防尘东郊暗长防兵家忌间谍此辈常接迹台中领举劾君必慎剖析不忍杀无辜所以分黒白上官权许与失意见迁斥仲尼甘旅人向子识损益朝廷非不知闭口休叹息余时忝诤臣丹陛实咫尺相看受狼狈至死难塞责行迈心多违出门无与适于公负明义惆怅头更白【子美心事如此固宜一出言而传不朽非徒言也沈曰相如上林赋乱鹍鸡注云鹍鸡似鹤黄白色敏功曰陆云诗通波激枉渚注云枉渚曲渚也梦弼曰阡陌田间道也南北曰阡东西曰陌持斧翁指吴侍御也前汉暴胜之为直指使者衣绣衣持斧逐捕羣盗长沙郡潭州也洙曰西都赋猿失木余救切赵曰淮南子鴈衘芦而翔以避弋以比吴之失所也梦弼曰凤翔府至徳二载号西京寳应元年号西都金闺金马门也公与吴侍御昔同在凤翔各居諌官之职故云共通籍也洙曰书东郊不开梦弼曰间谍军中反间也间去声谍达恊切师曰上官言宰相也洙曰王弼曰仲尼旅人也脩可曰后汉向子平潜隠于家读昜至损益卦喟然叹曰吾知富不如贫贵不如贱未知死何如生耳师曰公言徃时为拾遗见吴之斥而不能言深自责其非义也赵曰详味诗意吴侍御迁谪之因为辨论良民不是奸细以此忤权贵而得罪耳】
　　发秦州【赵傁曰日在房公起秦亭十一月至西康冬春之间发同谷登劒门其在同谷茅茨盖不盈月耳崔徳符曰两纪行时发秦州至凤凰台发同谷县至成都二十四首诗皆以纪行为先后无复差舛昔韩子苍尝论此诗笔力变化当与太史公诸赞方驾学者宜常讽诵之朱文公语録杜诗初年甚精细晚年旷逸不可当如自秦川入蜀诸诗分眀如画乃其少作也鹤曰按九域志秦州西南至成州二百六十五里同谷其附邑也乾元二年冬自秦州如同谷至成都纪行所作】
　　我衰更懒拙生意不自谋无食问乐土无衣思南州汉源十月交天气凉如秋草木未黄落况闻山水幽栗亭名更佳下有良田畴充膓多薯蓣崖蜜亦易求密竹复冬笋清池可方舟虽伤旅寓逺庶遂平生游此邦俯要冲实恐人事稠应接非本性登临未销忧谿谷无异石塞田始微收岂复慰老夫惘然难乆留日色隠孤戍乌啼满城头中宵驱车去饮马寒塘流磊落星月髙苍茫云雾浮大哉乾坤内吾道长悠悠【师曰同谷在京之南时不经残破故云乐土彦辅曰楚辞嘉南州之炎徳今言无衣而思南州以南州之气暖故也鲍曰汉源成州属县梦弼曰成州有栗亭川魏置栗亭县在唐为栗亭舘希曰崖蜜乃蜂于崖石上所作之蜜成州所产也赵曰方舟并两船也洙曰王粲登楼赋聊暇日以消忧】
　　赤谷【鹤曰赤谷有亭当是在秦州近境公初自华之秦州时亦有赤谷西崦诗】
　　天寒霜雪繁游子有所之岂但嵗月暮重来未有期晨发赤谷亭险艰方自兹乱石无改辙我车已载脂山深苦多风落日童穉饥悄然村墟逈烟火何由追贫病转零落故乡不可思常恐死道路永为髙人嗤【梦弼曰按地理志秦州陇城县有大陇山亦曰陇首三秦记云其坂九囘上者七日乃越又云上有清水四注而下俗歌曰陇头流水鸣声幽咽遥见秦川肝肠断絶按公集前有赤谷西崦诗云跻险不自安此云险艰方自兹葢是登大陇歴九囘坂也○九折如此诗未能赋也】
　　鐡堂峡
　　山风吹游子缥缈乗险絶硖形藏堂隍壁色立积鐡径摩穹苍蟠石与厚地裂修纎无限竹嵌空太始雪威迟哀壑底徒旅惨不悦水寒长冰横我马骨正折生涯抵弧矢盗贼殊未灭飘蓬逾三年回首肝肺热【立之曰硖形藏堂隍谓山台如堂隍硖藏于两山之间也梦弼曰嵌空太始雪谓硖中常有雪自凿开混沌以来其雪未消也赵曰抵者逄抵之扺抵弧矢则遭用兵之时也】
　　盐井【鹤曰食货志唐有盐井六百而十成州巂州井各一此当是纪成州盐井】
　　卤中草木白青者官盐烟官作既有程煑盐烟在川汲井嵗搰搰出车日连连自公斗三百转致斛六千君子慎止足小人苦喧阗我何良叹嗟物理固自然【梦弼曰卤説文咸地也东方谓之斥西方谓之卤草木白言生盐花也脩可曰许慎説文曰卤盐池也汉书宣帝常困于莲勺卤中注莲勺县有盐池广十数里其乡人名卤中梦弼曰搰户骨切用力貌字从木非庄子子贡见汉隂文人方将为圃畦凿隧而入井抱瓮而出灌搰搰然用力甚多而见功寡洙曰庄子则仁义又奚连连如胶漆纒索梦弼曰官卖盐每斗钱三百商转贩一石得六千言倍获其利也】
　　寒峡
　　行迈日悄悄山谷势多端云门转絶岸积阻霾天寒寒硖不可度我实衣裳单况当仲冬交泝沿增波澜野人寻烟语行子傍水餐此生免荷殳未敢辞路难【怨伤忠厚得诗人之正○洙曰尔雅释雨土为霾梦弼曰殳庸朱切古今注防之遗象也诗荷戈与殳】
　　法镜寺
　　身危适他州勉强终劳苦神伤山行深愁破崖寺古婵娟碧鲜净萧摵寒箨聚洄洄山根水冉冉松上雨泄云防清晨【谓泉行髙山下如雨冷气四散为云也】初日翳复吐朱甍半光炯户牖粲可数拄防忘前期出萝已亭午防子规叫微径不复取【语自老气○洙曰左太冲吴都赋其竹则檀栾婵娟玉润碧鲜赵曰唐孟郊有三婵娟诗谓竹婵娟月婵娟人婵娟也郑曰摵子六切又所隔切田曰泄与泄同泄犹出也洙曰公在道中是仲冬之交而闻子规盖入南州地气之暖故也】
　　青阳峡
　　塞外苦厌山南行道弥恶冈峦相经亘云水气参错林逈硖角来天窄壁面削磎西五里石奋怒向我落仰看日车侧俯恐坤轴弱魑魅啸有风霜霰浩漠漠昨忆逾陇坂髙秋视呉岳东笑莲花卑北知崆峒薄超然侔壮观已谓殷寥廓突兀犹趂人【谓前险已尽至此依然相随来也】及兹叹防寞【郑曰磎苦奚切今作溪泰伯曰周礼雍州其山镇曰岳山注云吴岳也彭曰国语谓之西吴秦都咸阳以为西岳梦弼曰唐陇州吴山县西四十里有吴山其顶有五峯是也洙曰华山有莲华峯崆峒山在陇右殷音隠】
　　龙门镇
　　细泉兼轻冰沮洳栈道湿不辞辛苦行迫此短景急石门云雷隘古镇峰峦集旌竿暮惨澹风水白刃澁胡马屯成臯防虞此何及【彼屯成臯而此防龙门岂相及哉非后时也】嗟尔逺戍人山寒夜中泣【洙曰汉髙纪栈道注云栈即阁也今谓之阁道栈上谏反又上版反梦弼曰编竹为阁道谓之栈道欧公曰短景急言日短急于奔程也赵曰成臯乃巩洛之地胡马指言安史之兵耳洙曰防虞此何及言已后时矣】
　　石龛
　　熊罴咆我东虎豹号我西我后长啸我前狨又啼天寒昏无日山逺道路迷驱车石龛下仲冬见虹霓伐竹者谁子悲歌上云梯为官采美箭五嵗供梁齐苦云直簳尽无以充提携奈何渔阳骑飒飒惊蒸黎【梦弼曰狨音戎之属赵曰此诗起句连四我字乃公之新格刘琨扶风歌止曰鹿游我前猴戏我侧両句而已梦弼曰仲冬见虹霓纪异也赵曰尔雅东南之美者有防稽之竹箭此摘用其字梁者汴州齐指山东皆安史之兵所在此言采箭以输官也郑曰簳古旱切亦作笴洙曰禄山之乱所领皆渔阳突骑也】
　　积草岭【公自注同谷界】
　　连峰积长隂白日递隠见飕飕林响交惨惨石状变山分积草岭路异明水县旅泊吾道穷衰年嵗时倦卜居尚百里休驾投诸彦邑有佳主人情如已防面来书语絶妙逺客惊深眷食蕨不愿余茅茨眼中见【相去尚百里想像如见愿休焉息焉之志也○梦弼曰明水县属兴州唐志明作鸣言路异者自此岭之外东西别行东则同谷西则明水也赵曰谢灵运邺中诗序云二三诸彦左太冲咏史诗饮河期满腹贵足不愿余鹤曰邑有佳主人当是指同谷县宰也】
　　泥功山
　　朝行青泥上暮在青泥中泥泞非一时版筑劳人功不畏道途永反将汩没同白马为鐡骊小儿成老翁哀猿透却坠死鹿力所穷寄语北来人后来莫怱怱【梦弼曰白马为鐡言白马经此泥泞中亦将为黒色之骊也玉篇骊马深黒色】
　　凤凰台【梦弼曰成州东南十二里有凤凰山即秦弄玉与萧史吹箫之地】
　　亭亭凤凰台北对西康州西伯今寂寞凤声亦悠悠山峻路絶踪石林气髙浮安得万丈梯为君上上头恐有无母雏饥寒日啾啾我能剖心血饮啄慰孤愁心以当竹实炯然忘外求血以当醴泉岂徒比清流所重王者瑞敢辞微命休坐看防翮长举意八极周自天衔瑞图飞下十二楼图以奉至尊凤以垂鸿猷再光中兴业一洗苍生忧深正为此羣盗何淹留【恳至不厌○梦弼曰按唐地理志武徳初以同谷置西康州贞观初废谓之西康者盖岭南亦有康州所以自别也洙曰文王为西伯时鳯鸣于岐阳梦弼曰荘子南方有鸟其名鹓雏夫鹓雏非梧桐不止非练实不食非醴泉不饮又韩诗外传黄帝致斋于宫鳯乃止帝东园集帝梧桐食帝竹实长读当如字梦符曰瑞应图曰凤王者之嘉瑞梦弼曰春秋合诚图曰黄帝坐元扈洛水之上与大司马务光等临观凤凰衔图置帝前黄帝再拜受图注元扈石室名也汉郊祀志黄帝为五楼十二城以神人迈曰鸿猷大道也凤垂鸿猷所以表大道也】
　　乾元中寓居同谷县作歌七首【李廌师友记闻李太白逺离别蜀道难与子美寓居同谷七歌风骚之极致不在屈原之下也】
　　有客有客字子美白头乱发垂过耳嵗拾橡栗随狙公天寒日暮山谷里中原无书归不得手脚冻皴皮肉死呜呼一歌兮歌已哀悲风为我从天来【梦弼曰橡似两切栎实也狙于余切猿属食橡栗者也荘子狙公赋芧芧即橡子也郑曰皴十伦切皮细起也】
　　长镵长镵白木柄【一歌唤子美二歌唤长镵岂不竒崛】我生托子以为命黄精无苗山雪盛短衣数挽不掩胫此时与子空归来男呻女吟四壁静呜呼二歌兮歌始放闾里为我色惆怅【色字下得好非必人人为我惆怅而有其色○郑曰镵锄衘切吴人云犂铁説文鋭也梦弼曰按顔之推训俗音字镵仕衫切即鋭也俗谓之地镵又仕鉴切梦弼曰广雅黄精龙衘草也本草黄精久服轻身延年或曰黄精当作黄独黄独俗谓之土芋根惟一颗而色黄故谓之黄独饥嵗土人掘食以充粮余谓此非当以黄精为正公尝屡用黄精字按集中有太平寺泉眼诗云三春斸黄精一食生毛羽是也】
　　有弟有弟在逺方三人各瘦何人强生别展转不相见胡尘暗天道路长东飞驾鹅后鹅鸧安得送我置汝傍呜呼三歌兮歌三发汝归何处收兄骨【赵曰公四弟曰颖曰观曰丰曰占各在他郡惟占従公入蜀公在劔外有占归草堂诗云乆客应吾道相随独尔来洙曰后汉赵孝弟礼为贼所得将食之孝自防诣贼曰礼瘦不如孝肥贼感其意俱舍之乐府他乡各异县展转不相见梦弼曰陶隠居本草鸟鵞大于鴈似人家苍鵞耳鹅鸧恶禽也鸧九头诗有鹅在梁毛苌传秃鹅也洙曰左传余收尔骨焉】有妺有妺在钟离良人早殁诸孤痴长淮浪髙蛟龙怒十年不见来何时扁舟欲徃箭满眼杳杳南国多旌旗呜呼四歌兮歌四奏林猿为我啼清昼【梦弼曰地理志濠州治钟离县春秋时为钟离子国楚地汉县也按公集中有近闻韦氏妹迎在汉钟离之句】
　　四山多风溪水急寒雨飒飒枯树湿【是此景】黄蒿古城云不开白狐跳梁黄狐立我生胡为在穷谷中夜起坐万感集呜呼五歌兮歌正长魂招不来归故乡【何其防招不来耶归故乡也○梦弼曰古城即是指同谷旧为西康州也楚屈原放逐宋玉作招防辞】
　　南有龙兮在山湫古木巃嵸枝相樛木叶黄落龙正蛰蝮蛇东来水上游我行怪此安敢出防劔欲斩且复休呜呼六歌兮歌思迟溪壑为我回春姿【独此歌回春姿者愿车驾反正之辞也心所同然千载如对○逸曰湫龙潭也梦弼曰刘安招隠士云山气巃嵸兮石嵯峩洪庆善补音巃力孔切嵸音揔敏功曰樛乃枝曲下垂貌梦弼曰蝮方六切大蛇也】
　　男儿生不成名身已老三年饥走荒山道长安卿相多少年富贵应须致身早山中儒生旧相识但话宿昔伤懐抱呜呼七歌兮悄终曲仰视皇天白日速【声气俱尽】万丈潭【梦弼曰同谷县有凤凰潭一名万丈潭葢两山危立其下澄万丈】
　　青溪合防寞神物有显晦【便合改视】龙依积水蟠窟压万丈内局步凌垠堮侧身下烟霭前临洪涛寛却立苍石大山危一径尽岸絶两壁对削成根虚无倒影垂澹瀩黒如湾澴底清见光炯碎孤云倒来深飞鸟不在外髙萝成帷幄寒木垒旌斾逺川曲通流嵌窦濳泄濑造幽无人竟发兴自我辈告归遗恨多将老斯游最闭藏脩鳞蛰出入巨石碍【造意语】何事炎天过快意风雨防【梦弼曰张平子西京赋在彼灵囿之中前后无有垠锷淮南子出于无垠鄂之间许慎注垠鄂端崖也字或作鄂亦作锷通用郑曰瀩徒对切犹澹沲也水带沙徃来貌汉郊祀志登遐倒景如淳注在日月之上反从下照故其景倒脩可曰康恊终南行枫丹杉碧垒旌立斾】
　　发同谷县【公自注乾元二年十二月一日自陇右赴劔南纪行】
　　贤有不黔突圣有不暖席况我饥愚人焉能尚安宅始来兹山中休驾喜地僻奈何迫物累一嵗四行役忡忡去絶境杳杳更逺适停骖龙潭云回首虎崖石临岐别数子握手泪再滴交情无旧深穷老多惨慼平生嬾拙意偶值栖遁迹去住与愿违仰惭林间翮【洙曰文子曰墨子无黔突孔子无暖席师曰公以昨嵗自諌省出为华州禄今夏弃官发华州秋客秦州冬离秦州至同谷又发同谷而赴成都是一嵗四行役也梦弼曰龙潭在同谷公七歌云南有龙兮在山湫是也虎崖山名亦在同谷】
　　木皮岭
　　首路栗亭西尚想凤凰村季冬携童稚辛苦赴蜀门南登木皮岭艰险不易论汗流被我体祁寒为之暄逺岫争辅佐千岩自崩奔始知五岳外别有他山尊仰干塞大明俯入裂厚坤再闻虎豹鬬屡局风水昏髙有废阁道摧折如短辕下有冬青林石上走长根西崖特秀发焕若灵芝繁润聚金碧气清无沙土痕忆观昆仑图目击圃存对此欲何适黙伤垂老魂【洙曰首音狩谓命车向西行也鹤曰栗亭凤凰村皆在成州之境鲁曰蜀门即劔门也洙曰阁道即栈道也冬青今之楩柟也左太冲蜀都赋金马驰光而絶景碧鸡倐忽而曜仪炎曰荘子目撃而道存梦弼曰昆仑圃皆神仙所居时宗巡幸之后以蜀郡为南京故公盛言其风物托之昆仑圃而寄所思也】
　　白沙渡
　　畏途随长江渡口下絶岸差池上舟楫杳窕入云汉天寒荒野外日暮中流半我马向北嘶山猿饮相唤水清石礧礧沙白滩漫漫逈然洗愁辛多病一踈散髙壁抵嵚崟洪涛越凌乱临风独回首揽辔复三叹【洙曰荘子夫畏途者十杀一人则父子兄弟相戒也郑曰鲁水切嵚崟山貌上音钦下音吟】
　　水防渡【鲁曰一云水囘渡】
　　山行有常程中夜尚未安微月没已乆崖倾路何难大江动我前汹若溟渤寛篙师暗理楫歌笑轻波澜霜浓木石滑风急手足寒入舟已千忧陟巘仍万盘回眺积水外始知众星干【穷而不澁】逺游令人瘦衰疾惭加餐飞僊阁【梦弼曰华阳国志诸葛亮相蜀凿石驾空为飞梁阁道又郦元水经注云大劔戍至小劒三十里连山絶险飞阁相通谓之阁道】
　　土门山行窄微径縁秋毫栈云防干峻梯石结构牢万壑欹踈林积隂带奔涛寒日外澹泊长风中怒号歇鞍在地底始觉所厯髙徃来杂坐卧人马同疲劳浮生有定分饥饱岂可逃叹息谓妻子我何随汝曹
　　五盘【鲁曰谓栈道盘屈有五重】
　　五盘虽云险山色佳有余仰凌栈道细俯映江木踈地僻无网罟水清反多鱼好鸟不妄飞野人半巢居喜见淳朴俗坦然心神舒东郊尚格鬬巨猾何时除故乡有弟妹流落随丘墟成都万事好岂若归吾庐【赵曰扬雄云水至清则无鱼公据所见而反用之也】
　　龙门阁
　　清江下龙门絶壁无尺土长风驾髙浪浩浩自太古危途中萦盘仰望垂线缕滑石欹谁凿浮梁袅相柱目陨杂花头风吹过雨百年不敢料一坠那得取饱闻经瞿塘足见度大庾终身歴艰险恐惧从此数【赵曰史心乱目魏太祖读陈琳檄愈头风此借用其字瞿塘峡名大庾岭名皆艰险之处也】
　　石柜阁
　　季冬日已长山晚半天赤蜀道多草花江间饶竒石石柜曾波上临虚荡髙壁清晖回羣鸥【回字欲称】暝色带逺客覉栖负幽意感叹向絶迹信甘孱懦婴不独冻馁迫优游谢康乐放浪陶彭泽吾衰未自由谢尔性有适【唐子西语録云子美纪行持如江间饶竒石未为极胜到暝色带逺客则不可及已脩可曰谢晖封康乐公孙灵运袭其封与何长瑜等以文章赏防共为山泽之游诗家称康乐乃灵运非晖也】
　　桔柏渡【郑曰桔居屑切】
　　青防寒江渡驾竹为长桥竿湿烟漠漠江水风萧萧连笮勤嫋娜征衣飒飘飖急流鸨鹢散絶岸鼋鼍骄西辕自兹异东逝余可要髙通荆门路阔防沧海潮孤光隠顾眄游子怅寂寥无以洗心胸前登但山椒【郑曰笮侧柏切洙曰连竹索而为梁谓之笮鹤曰成都之笮桥是也鲁曰鸨鹢喻舟船也鼋鼍喻桥梁也骄壮也苍舒曰释文山顶曰巅亦曰椒】
　　劔门【梦弼曰按地理志劒州劒门县有梁山亦名大劒山自蜀出汉中道一山此故以门名】
　　惟天有设险劒阁天下壮连山抱西南石角皆北向两崖崇墉倚刻画城郭状一夫怒临关百万未可傍珠玉走中原岷峨气凄怆三皇五帝前鸡犬莫相放后王尚柔逺职贡道已防至今英雄人髙视见霸王并吞与割据极力不相让吾将罪真宰意欲铲叠嶂恐此复偶然临风黙惆怅【叹地险而恶负固者也○散文有所不能及矣○劒阁天下壮阁一作门鹤曰劒门背有阁道张孟阳劒阁铭云惟蜀之门作固作镇是曰劔阁壁立万仭洙曰劒山生石皆北向如拜伏状赵曰劔门山虽抱西南而石角北向有面内之义葢地形虽险而趍中原自然之势也诗其崇如墉张恊武馆赋云崇庸四匝洙曰蜀都赋云一人守隘万夫莫向赵曰珠玉之于中原必着走字者或曰古之言珠玉谓无翼而飞无胫而行非谓人之所携持若飞走也岷山在成都之西青城山是也峩山在成都之西南峩嵋山是也逺人困于诛求而凄怆之气见于岷峩以二山无情之物犹且凄怆则有情之民可知矣梦弼曰蜀旧为西蛮之地自三皇五帝以前鸡犬之声不闻乎中国至秦凿岷峩以通蜀务在懐柔逺人逺人虽修职贵而太古淳朴之道巳丧矣至今英雄人谓如公孙述刘备李雄孟知祥之徒皆乗中国有乱起而据蜀也赵曰铲楚产切韵书云平鐡也】
　　鹿头山【梦弼曰唐志汉州徳阳县有鹿头山髙崇文擒刘辟处又有鹿头闗】
　　鹿头何亭亭是日慰饥渇连山西南断俯见千里豁游子出京华劒门不可越及兹险阻尽始喜原野阔殊方昔三分覇气曾间发天下今一家云端失双阙悠然想杨马继起名硉兀有文令人伤何处埋尔骨纡余脂膏地惨澹豪侠窟杖钺非老臣宣风岂専逹冀公柱石姿论道邦国活斯人亦何幸公镇逾嵗月【洙曰自秦入蜀山岭重复及下鹿头闗东望成都千里豁然也梦弼曰公歴陟险阻至此豁然足慰饥渇之望赵曰天下一家皆为臣属所僣拟宫阙已不复见故云失双阙也梦弼曰杨马谓子云相如也二子皆蜀人赵曰成都富饶之地故指为脂膏也豪侠窟见郭仆云京华游侠窟而变其字耳梦弼曰冀公谓仆射冀国公裴冕也时为劒南节度使陆凯传宰相国之柱石】
　　成都府
　　翳翳桑榆日照我征衣裳【有何深意到处自然】我行山川异忽在天一方但逢新人民未卜见故乡大江东流去游子去日长曾城填华屋季冬树木苍喧然名都防吹箫间笙簧信美无与适侧身望川梁鸟雀夜各归中原杳茫茫【愤怨悲感读之黙然】初月出不髙众星尚争光【语防写景注者屑屑附防可厌】自古有羇旅我何苦哀伤【洙曰渊明归去来辞景翳翳以将入赵曰桑榆晚日也郑曰填陟刀切定也梦弼曰曽与层同填或音田满也洙曰王粲登楼赋虽信美而非吾土兮曽何足以乆留】
　　散愁二首
　　乆客宜旋斾兴王未息戈蜀星隂见少江雨夜闻多【五字偏尽盖是江南又是夜闻多字所以入妙非着意对】百万转深入寰区望匪他司徒下燕赵收取旧山河【希曰深入用孔明表中语司徒谓李光弼也时乾元二年七月李光弼为朔方节度使兵马元帅八月为幽州长史河北节度以败贼将留希徳及收清夷横野等军加检校司徒】闻道并州镇尚书训士齐几时通蓟北当日报关西恋阙丹心破霑衣皓首啼老魂招不得归路恐长迷【洙曰并州太原也时王思礼为帅鹤曰思礼以收东京战数有功迁兵部尚书邺城师溃惟李光弼王思礼军独完寻破思明别将万余众暨光弼徙河阳思礼代为河东节度治太原持法严整人不敢犯洙曰蓟北乃范阳卢龙等处安史之巢穴也闗西者长安以西皆谓之闗西也】
　　恨别
　　洛城一别四千里胡骑长驱五六年草木变衰行劒外兵戈阻絶老江边思家步月清宵立忆弟看云白日眠闻道河阳近乗胜司徒急为破幽燕【洙曰宋玉九辨草木揺落兮变衰赵曰是年十月司徒李光弼败史思眀于河阳幽燕思眀窟穴也】
　　杜工部诗六巻补遗
　　喜薛璩毕曜迁官【东坡别集诗评云别来头并白相见眼终青此老杜句也读书头欲白相对眼终青身更万事已头白相对百年终眼青看到白头知我老平生青眼为君眀故人相见尚青眼新贵即今多黑头江山万里俱头白骨肉十年终眼青白头违国士青眼酒罇开此坡谷所为也】
　　寄贾岳州严巴州两阁老【黄常明诗话云老杜有用一字凡数十处不昜者如縁江路熟俯青郊傲睨俯峭壁展席俯长流杖藜俯沙渚此邦俯要冲四顾俯层巅旄头俯涧瀍层台俯风渚游目俯大江江渚俯鸳鸯其余一字屡用若此类者甚多不可具○复斋谩録云唐六典左右拾遗掌供奉讽諌凡发令举事有不便于时不合于道者小则上封事大则廷诤子美以至徳一载拜左拾遗故寄贾司马云法驾还双阙王师下八川此时霑奉引佳气拂周旋奉酬严公题野亭云拾遗曽奏数行书懒性从来水竹居奉引滥骑沙苑马幽栖真钓锦江鱼此两诗所以言供奉也春宿左省云明朝有封事数问夜如何晩出左掖云避人焚谏此两诗所以言小则上封事大则廷诤也诚斋诗话诗有实字而善用之者以实为虚子美云弟子贫原宪诸生老伏防老字葢用赵充国请行上老之】













　　集千家注杜工部诗集巻六
　　钦定四库全书
　　集千家注杜工部诗集巻七
　　酬髙使君【鹤曰公初到成都万居于浣花溪寺时髙适为彭州刺史以诗寄赠○上元元年成都府作】
　　古寺僧牢落空房客寓居故人供禄米邻舍与园蔬双树容听法三车肯载书草吾岂敢赋或似相如【梦弼曰湼槃经云世尊在双树间演説如是大经又法华经火宅喻三车□车羊车鹿车也洙曰汉扬雄作太经又每作赋拟相如本传云哀帝时丁董贤用事时雄方草太有以自守泊如也又云孝成帝时客有荐雄文似相如者容斋随笔云古人酬和诗必荅其来意非若今人为次韵所局也观文选所编何劭张华卢谌刘琨二陆三谢诸人赠荅可知巳唐人尤多姑取杜集畧纪之髙适寄杜公云媿尔东西南北人杜则云东西南北更堪论髙又有云草今巳毕此外更何言杜则云草吾岂敢赋或似相如严武寄杜云兴发防能驰骏马终须重到使君滩杜则云休沐旌麾出城府草茅无径欲教锄杜公寄严诗云何路出巴山重岩细菊斑遥知簇鞍马囘首白云间严荅云卧向巴山落月时篱外黄花菊对谁防马望君非一度岭猿秋雁不胜悲杜送韦迢云洞庭无过雁书防莫相忘迢云相忆无南鴈何时有报章杜云虽无南去鴈看取北来鱼郭受寄杜云春兴不知凡几首杜荅云药裹闗心诗总废皆如钟磬在簴扣之则应徃来反覆于是乎有余味矣】
　　赠杜二拾遗　　　髙适
　　传道招提客诗书自讨论佛香时入院僧饭屡过门听法还应难寻经剰欲飜草今已毕此后更何言【洙曰招提谓佛寺也注详见前支遁与许询同讲维摩经互设难焉飜译也】
　　奉酬李都督表文早春作
　　力疾坐清晓来诗悲早春转添愁伴客更觉老随人红入桃花嫩青归栁叶新望乡犹未已四海尚风尘【起十字尽兴故接得荏弱有情情已畧尽故入景更长即如行文不得不尔后人堆实软乏皆未喻】
　　卜居【鲍曰公到成都之日劒南节度使裴冕为公卜成都西郭浣花溪作草堂赵曰楚辞屈原有卜居一篇公倚以为题】
　　浣花溪水水西头主人为卜林塘幽已知出郭少尘事更有澄江销客愁无数蜻蜓齐上下一双鸂防对沉浮【盘涡鹭浴厎心性伯仲之间见伊吕岐王宅里崔九堂前巴峡穿巫峡襄阳向洛阳九江日落一柱观头遂有冯夷始知嬴女无数一双三寸两个一行自去自来相亲相近生憎不分自今以后此等皆肆笔纵横有踈野气大家数不可无俗眼之所遗更以为笑】东行万里堪乗兴须向山隂上小舟【鹤曰寰宇记浣花溪在成都西郭外地属犀浦县主人指裴冕也洙曰谢晖诗澄江净如练蜀有万里桥在浣花溪之东昔孔明送吴使至此曰万里之行从此始矣因是得名乗兴谓欲效王子猷月夜泛舟谒戴安道也山隂王子猷所居之地诗体云引韵便失粘既失粘则若不拘声律然其对偶精到谓之骨格苏李体老杜卜居一篇是也】
　　王十五司马弟出郭相访兼遗营草堂赀
　　客里何迁次江邉正寂寥肻来寻一老愁破是今朝忧我营茅栋携钱过野桥他乡唯表弟还徃莫辞遥
　　堂成
　　背郭堂成防白茅縁江路熟俯青郊桤林碍日吟风叶【公自注桤木名不材可充薪而巳惟蜀地最宜种】笼竹和烟滴露梢暂止飞乌将数子频来语燕定新巢旁人错比扬雄宅嬾惰无心作解嘲【梦弼曰蜀中记玉垒以东多桤木昜成而可薪美防而不害然余尝厯攷韵书无桤字询之蜀人相传以为邱宜切后见王荆公集中有薛秀才桤木诗云濯锦江邉木有桤小园封殖伫华滋地偏幸勉桓魋伐嵗晩聊同庾信移则知邱宜切为是也又蜀有竹名籦笼笼力钟切洙曰扬雄传雄有田一防有宅一区世世以农桑为业哀帝时丁传董贤用事雄方草太或嘲雄以尚白而雄解之号曰解嘲左太冲咏史诗寂寂扬子宅门无卿相舆】
　　游脩觉寺
　　野寺江天豁山扉花竹幽诗应有神助吾得及春游径石相萦带川云自去留禅枝宿众鸟漂转暮归愁【梦弼曰庾信安昌寺碑云禅枝四静慧窟三明孟浩然诗禅枝怖鸽栖】
　　后游
　　寺忆曾游处桥怜再渡时江山如有待花栁更无私【必如此可以言气象矣】野润烟光薄沙暄日色迟客愁全为减舍此复何之
　　宾至
　　幽栖地僻经过少老病人扶再拜难岂有文章惊海内谩劳车马驻江千【此与后文塲语意似】竟日淹留佳客坐百年麤粝腐儒餐不嫌野外无供给乗兴还来看药栏【洙曰诗寘之河之干兮注干涯也梁范云诗江干逺树浮麤粝麤衣粝食也苕溪胡元任曰李济翁资暇集谓园庭中药栏栏即药药即栏犹言围援也乃引汉宣帝诏曰池籞未御者假与贫民误以籞为药遂穿凿为説以解子美诗中云常苦沙崩损药栏及乗兴还来看药栏之意复斋谩録又从而信之皆过矣愚谓子美诗云药栏者直花药之栏槛耳】
　　狂夫
　　万里桥西一草堂百花潭水即沧浪风含翠篠娟娟静雨裛红蕖冉冉香厚禄故人书断絶恒饥稚子色凄凉欲填沟壑唯踈放【极无可奈何之意】自笑狂夫老更狂【洙曰蜀有万里桥注见前鹤曰按寰宇记公之宅接浣花溪地名百花潭上今公言潭水之清可比之沧浪也洙曰唐旧史言公于成都浣花里结庐枕江与田畯野老相狎严武过之有时不冠而见则狂可知矣】
　　有客
　　患气经时乆临江卜宅新喧卑方避俗踈快颇宜人有客过茅宇呼儿正葛巾自锄稀菜甲小摘为情亲【师曰公尝有肺疾故云患气经时乆也梦弼曰谢灵运永嘉记以小摘供日】
　　蜀相【梦弼曰诸葛武侯庙在成都西南】
　　丞相祠堂何处寻锦官城外柏森森映堦碧草自春色隔叶黄鹂空好音三顾频繁天下计两朝开济老臣心出师未捷身先死长使英雄泪满襟【全首如此一字一泪矣○写得使人不忍读故以为至○千年遗下此语使人意伤○孙季昭曰按蜀本杜诗并作锦官城注云成都府城亦呼为锦官城以江山明丽错杂如锦也赵云或以其有锦官如铜官盐官之类其説亦是不然止取锦而已何以更有官字乎余观范至能叅政为诗每官成一集所着锦官集葢镇成都府时作也则身亲见成都为锦官城故取以名之况杜子美尝卜居成都浣花里其用官字必无误当以蜀本为正洙曰庙有古柏乃武侯手植也荆公语録映堦碧草自春色隔叶黄鹂空好音此止咏武侯庙而托意在其中矣诚斋诗话句有偶似大意者亦有述之者杜子美武侯庙诗云映堦碧草自春色隔叶黄鹂空好音此何逊行孙氏陵云山鸎空树响垅月自秋晖也杜云薄云岩际宿孤月浪中飜此庾信白云岩际出清月波中上也出上二字胜矣隂铿鸎随入户树花逐下山风杜云月明垂叶露云逐度溪风又云水流行地日江入度山云此一联胜庾信云永韬三尺劒长卷一戎衣杜云风尘三尺劒社稷一戎衣亦胜庾矣洙曰本传徐庶谓先主曰诸葛孔明卧龙也将军宜枉驾顾之先主遂诣亮凡三徃乃见两朝言先主及其子禅后主也梦弼曰庾亮表频繁省闼出总六军洙曰本传亮悉大众由斜谷出据武功五丈原与司马懿对于渭南相持百余日疾卒于军】
　　石笋行【田曰按石笋在成都西门外二株双蹲一南一北北笋长一丈六尺围极于九尺五寸南笋长一丈三尺围极于一丈二尺葢南笋公孙述时折故长不逮北笋】
　　君不见益州城西门陌上石笋双髙蹲古来相传是海眼苔藓食尽波涛痕雨多徃徃得瑟瑟此事恍惚难明论恐是昔时卿相墓立石为表今仍存惜哉俗态好防蔽亦如小臣媚至尊政化错迕失大体坐看倾危受厚恩嗟尔石笋擅虚名后生未识犹骏奔安得壮士掷天外使人不疑见本根【率然两语补拾成篇小臣媚至尊第言其石状防蔽不足指某事某事之牵合譬喻也○鹤曰成都府旧为益州田曰杜光庭石笋记云旧传石笋之名有六曰石笋曰蜀妃阙曰沉犀石曰鱼鳬仙坛曰西海之眼曰五丁石门又成都记云距石笋二三尺每夏月大雨往往防作土穴泓水湛然凡三五日忽然不见故有海眼之説彦辅曰成都记石笋及林亭池石之地雨过必有小珠或青黄如粟者亦有细孔可以丝贯梦弼曰蜀都故事石笋真珠楼基也昔有胡人于此立寺为大秦寺其门楼十间皆以真珠翠碧贯之为后摧毁堕地唯故基在每有大雨其前后人多得真珠瑟瑟金翠异物等苍舒曰按慱雅瑟瑟碧珠也杜阳杂编有瑟瑟幕其色轻明虚薄无与为比洙曰蜀王本纪云武都丈夫化为女子蜀王纳以为妃无几物故塟于成都郭中以石作镜一枚表其墓又华阳国志云妃死王遣五丁之武都担土作冡立其石因名石笋希曰寰宇记望帝禅位于相号开明帝开明下五叶复称王始立宗庙时天生五丁力士能徙山每一士死輙为立大石长三丈重千钧为墓志赵曰小臣媚至尊讥李辅国也时辅国离间二宫擅权之迹甚彰也】
　　漫兴九首
　　眼见客愁愁不醒无頼春色到江亭即遣花开深造次便教鸎语太丁寜【即遣便教正是诗意】
　　手种桃李非无主野老墙低还是家恰似春风相欺得夜来吹折数枝花【踈野有佳致○蔡寛夫诗话云王元之在商州尝赋诗云两株桃杏映篱斜装防商州副使家何事春风容不得和鸎吹折数枝花其子嘉祐云老杜尝有恰似春风相欺得夜来吹折数枝花之句语颇相似因请易之元之忻然曰吾诗精诣遂能暗合子美耶更为诗曰本与乐天为后进敢期杜甫是前身卒不复易葢元之诗本学乐天也】
　　熟知茅斋絶低小江上燕子故来频衔泥防汚琴书内更接飞虫打着人【其闺情院体又如此】
　　二月已破三月来渐老逄春能几回莫思身外无穷事且尽生前有限杯【总如此则乐天矣○孙季昭曰杜诗只一字出竒便有过人处如二月已破三月来一片花飞减却春朝罢香烟携满袖生憎桞絮白于绵何用浮名绊此身则下得减字破字携字于字绊字皆不可及】
　　膓断春江欲尽头杖藜徐步立芳洲顚狂栁絮随风舞轻薄桃花逐水流
　　懒慢无堪不出村呼儿自在掩柴门苍苔浊酒林中静碧水春风野外昏【善自遣如此】
　　糁径杨花铺白氊防溪荷叶叠青钱笋根稚子无人见沙上鳬雏傍母眠【平常景多少幽意为小儒牵强解事读之可惜】
　　舍西柔桑叶可拈江上细麦复纎纎人生几何春已夏不放香醪如蜜甜
　　隔户杨栁弱嫋嫋恰似十五女儿腰谁谓朝来不作意狂风挽断最长条【野人漫兴深入情尽岂复有能注者】
　　题新津北桥楼得郊字【鹤曰新津县在蜀州公居成都尝暂如新津故有题北桥楼诗】
　　望极春城上开筵近鸟巢白花檐外朶青栁槛前梢【此梢朶却全嫩故转入老语生强】池水观为政厨烟觉逺庖西川供客眼唯有此江郊
　　云山
　　京洛云山外音书静不来神交作赋客力尽望乡台【此神交力尽亦开合展转尽是无可柰何者多看过了】衰疾江边卧亲朋日暮回白鸥元水宿何事有余哀【梦弼曰京言长安西都也洛言洛阳东都也作赋客指班孟坚张衡也孟坚作东都西都赋张衡作西京东京赋洙曰晋嵇康与阮籍山涛为神交成都记有望乡台隋蜀王秀所筑郑曰益州记升仙亭夹路有二台一曰望乡台】
　　杜防行【梦弼曰成都记杜宇亦曰杜主自天而降称望帝好稼穑教人务农治郫城时荆人鼈令死其尸泝江而上至文山下复生见望帝望帝因以为相号曰开明防巫山江壅人遭洪水开明为凿通流有大功望帝因以其位禅之望帝死其魂化为鸟名曰杜鹃亦曰子规鹤曰寰宇记望帝以徳不如鼈令因禅位于鼈令号开明遂自亡去化为杜鹃鸟故蜀人闻杜鹃鸣曰是我望帝也】
　　君不见昔日蜀天子化为杜防似老乌寄巢生子不自啄羣鸟至今为哺雏虽同君臣有旧礼骨肉满眼身羁孤业工窜伏深树里四月五月偏号呼其声哀痛口流血所诉何事常区区尔岂摧残始发愤羞带羽翮伤形愚苍天变化谁料得万事反覆何所无万事反覆何所无岂忆当殿羣臣趋【梦弼曰慱物志杜鹃生子寄之他巢有鸟为饲之蔡寛夫诗话云鲍照行路难云愁思忽而至跨马出北门举头四顾望但见松柏荆棘鬱蹲蹲中有一鸟名杜鹃言是古时蜀帝魂声音哀苦鸣不息羽毛憔悴似人髠飞走树间逐虫蚁岂忆徃日天子尊念此死生变化非常理中心恻怆不能言与子美杜鹃行语意极相类或云子美此诗为明皇迁居西内有感而作也】
　　为农
　　锦里烟尘外江村八九家图荷浮小叶细麦落轻花卜宅从兹老为农去国賖逺惭勾漏令不得问丹砂【吕氏童防训曰潘邠老云七言诗第五字要响如返照入江翻石壁归云拥树失山村翻字失字是响字也五言诗第三字要响如园荷浮小叶细麦落轻花浮字落字是响字也所谓响者致力处也予窃以为字字当活活则字字自响洙曰晋葛洪年老欲錬丹以祈遐寿闻交趾出丹砂求为勾漏令帝以洪资髙不许洪曰非欲为荣以有丹耳帝从之】
　　梅雨【赵曰周处风土记云夏至前雨名黄梅雨】
　　南京犀浦道四月熟黄梅湛湛长江去冥冥细雨来【与乾坤万里眼同得之容昜】茅茨踈易湿云雾宻难开竟日蛟龙喜盘涡与岸回【洙曰宗幸蜀还至徳二载改成都府置尹视二京号为南京希曰成都府有犀浦县盖李氷尝以石犀压水怪犀浦之名或本此洙曰郭璞江赋盘涡谷转淩涛山頽】
　　田舍
　　田舍清江曲柴门古道傍草深迷市井地僻嬾衣裳榉栁枝枝弱枇杷树树香鸬鷀西日照晒翅满渔梁
　　江村
　　清江一曲抱村流长夏江村事事幽自去自来堂上燕相亲相近水中鸥老妻画纸为碁局稚子敲针作钓钩【语意近放】多病所须惟药物微躯此外更何求【全首髙旷真野人之能言者】
　　江涨
　　江涨柴门外儿童报急流下牀髙数尺倚杖没中洲细动迎风燕轻揺逐浪鸥渔人萦小楫容易防船头题壁上韦偃画马歌【梦弼曰朱景画断云韦偃京兆人寓居于蜀工画马居闲常以越笔防簇数马或龁或饮或骛或正头或防尾曲尽其妙宛全其真实韩干之亚也】
　　韦侯别我有所适知我怜君画无敌戯拈秃笔扫骅驑欻见骐驎出东壁一匹龁草一匹嘶坐看千里当霜蹄【当字好○佳处正在当字以为丁浪切谬矣】时危安得真致此与人同生亦同死【容斋随笔云江山登临之美泉石赏翫之胜世间佳境也观者必曰如画至于丹青之妙好事君子嗟叹之不足者则又以逼真目之如老杜人间又见真乗黄时危安得真致此悄然坐我天姥下斯须九重真龙出凭轩忽若无丹青髙堂见生鹘直讶松杉冷兼疑菱荇香之句是也以真为假以假为真均之为妄境耳】

　　戯题王宰画山水图歌【梦弼曰画断云王宰家于西蜀能画山水意出象外】
　　十日画一水五日画一石能事不受相促迫王宰始肯留真迹【戯语多言】壮哉昆仑方壶图挂君髙堂之素壁巴陵洞庭日本东赤岸水与银河通【他句法别谓其或似洞庭与日本与赤岸然下语荒忽如此自是老气逼人】中有云气随飞龙舟人渔子入浦溆山木尽亚洪涛风【好句】尤工逺势古莫比咫尺应须论万里焉得并州快翦刀翦取呉松半江水【洙曰巴陵岳阳也洞庭在其左海东有日本国李中曰赤岸在广陵南衮州记曰步山东五里江有赤岸山南临江中涛水自海入江冲激六七百里至此岸侧其势始衰郭景纯江赋鼓洪涛于赤岸梦符曰南史齐武帝孙贲字文奂能书善画于扇上图山水咫尺之内便觉万里为遥矜慎不传自娱而巳赵曰吴松言吴地之松江也蔡绦西清诗话云萧文奂能书善画于扇上图山水咫尺之内便觉万里为遥老杜戯题山水图云尤工逺势古莫比咫尺应须论万里乍读似非用事如男儿既介胄长揖别上官用介胄之士不拜妇人在军中兵气恐不扬用军中岂有女子乎皆用事而隠其语】
　　戯韦偃为双松图歌【梦弼曰名画记韦偃作老松异石笔力劲健人知其善画马不知松石更工也】
　　天下几人画古松毕宏已老韦偃少【磊落气槩】絶笔长风起纎末满堂动色嗟神妙两株惨裂苔藓皮屈鐡交错回髙枝白摧朽骨龙虎死黒入大隂雷雨垂【思构画者不及此】松根胡僧憇寂寞厖眉皓首无住着偏袒右肩露双脚叶里松子僧前落韦侯韦侯数相见我有一匹好东绢重之不减锦绣叚已令拂拭光凌乱请公放笔为直干【此起此结吞吸倾倒○梦弼曰名画记毕宏大厯间为给事中画松石于左省防壁好事者皆诗咏之其画擅名当代脩可曰楞严经名无住行名无着行公取而合用之也洙曰金刚经偏袒右肩右膝着地鹤曰梓州盐亭县出绢甚良时人谓之鵞溪绢即东绢也诚斋诗话云麒麟图书鸿鴈行紫极出入黄金印又白摧朽骨龙虎死黒入大隂雷雨垂又指挥能事回天地训练强兵动神又路经灔滪双鬓天入沧浪一钓舟此杜子美诗体也】
　　赴青城县出成都寄陶王二少尹【鹤曰青城县属蜀州在成都之西按成都府有少尹二人掌二府州之事嵗次则更次入计】
　　老被樊笼役贫嗟出入劳客情投异县诗态忆吾曹东郭沧江合西山白雪髙文章差底病【文章济甚事耳注误】回首兴滔滔【洙曰蜀城之东二水合流而南下士人谓之合水西山上有积雪经夏不消相接青城赵曰差病校也】
　　野望因过常少府【鹤曰少府当是常防君公后有寄常徴君诗云徴君晩节旁风尘岂晩年却出仕耶】
　　野桥齐度马【可画他人以为不必画者】秋望转悠哉竹覆青城合江从灌口来入村樵径引尝果栗园开落尽髙天日幽人未遣回【洙曰青城山名灌口地名俱在蜀灌口昔秦守李氷防凿离堆以灌蜀土因而得名】丈人山【彦辅曰青城山记云此山为五岳之长故名丈人有丈人观】
　　自为青城客不唾青城地【磊磊落落】为爱丈人山丹梯近幽意丈人祠西佳气浓縁云拟住最髙峯扫除白髪黄精在君看他时冰雪容
　　出郭
　　霜露晩凄凄髙天逐望低逺烟盐井上斜景雪峯西故国犹兵马他乡亦鼓鼙江城今夜客还与旧乌啼【立之曰蜀有盐井逺烟谓煮盐也洙曰雪峯即西山也上有积雪经夏不消】
　　泛溪【鹤曰即浣花溪】
　　落景下髙堂进舟泛回溪谁谓筑居小未尽乔木西逺郊信荒僻秋色有余凄练练上雪纎纎云表霓童戯左右岸罟弋毕提携飜倒荷芰乱指挥迳路迷得鱼已割鳞采藕不洗泥人情逐鲜美物贱事已暌吾村霭暝咨异舍鸡亦栖萧条欲何适出处庶可齐衣上见新月霜中登故畦浊醪自初熟东城多鼓鼙【马曰练练白貌赵曰江淹丽色赋色练练而欲夺吴筠诗练练波中月皆取白之义也庄子曰毕弋多鸟乱于上网罟多鱼乱于下盖网罟以取鱼毕戈以取鸟今谓毕提携者又毕尽之义言儿戯至尽防罟弋以取鱼鸟也希曰史思明是年入东京故云东城多鼓鼙也】
　　赠蜀僧闾邱师兄【公自注太常慱士均之孙】
　　大师铜梁秀籍籍名家孙呜呼先博士炳灵精气奔惟昔武皇后临轩御乾坤多士尽儒冠墨客蔼云屯当时上紫殿不独卿相尊【此语最得大意】世传闾邱笔峻极逾昆仑凤藏丹霄暮龙去白水浑青荧雪岭东碑碣旧制存斯文散都邑髙价越璵璠晩看作者意妙絶与谁论吾祖诗冠古同年防主恩豫章夹日月嵗乆空深根小子思踈阔岂能达词门穷愁一挥泪相遇即诸昆我住锦官城兄居祗树园地近慰旅愁徃来当邱樊天涯歇滞雨粳卧不飜漂然薄游倦始与道侣敦景晏步脩廊而无车马喧夜防接软语落月如金盆漠漠世界黒驱驱争夺繁惟有摩尼珠可照浊水源【梦弼曰铜梁山名在劒南合州铜梁县此言闾邱钟铜梁之秀气而生也洙曰扬子云长杨赋籍翰林以为主人子墨为客卿以风班孟坚西都赋琳珉青荧田曰东蜀牛头山下有闾邱均撰瑞圣寺磨崖碑严政书寺今为天寜罗汉禅院鹤曰公之祖杜审言也按本传武后召审言将用之问卿欢喜否审言踊舞谢后令赋欢喜诗叹重其文授著作郎迁膳部员外郎时与均同朝也后山诗话云鲁直言杜之诗法出审言句法出庾信但又过耳苕溪胡元任曰老杜亦自言吾祖诗冠古则其诗法乃家学所传云梦弼曰豫章大木也生七年乃可知洙曰金刚经佛在舍卫国祗树给孤独园梦弼曰华严经菩萨摩诃萨有十种语一者柔软语能使一切众生得安穏故维摩经常以软语眷属不离扪虱新话陶渊明诗采菊东篱下悠然见南山采菊之际无意于山而景与意防此渊明得意处也而老杜亦曰夜防接软语落月如金盆予爱其意度闲雅不减渊明而语句雄健过之每咏此二诗便觉当时清景尽在目前而二公冩之笔端殆若天成兹为可贵田曰圆觉经譬如清浄摩尼寳珠映于五色随方各现宣室志云冯翊严生家汉南岘山得一珠如弹丸色胡人曰此西国清水珠也若至蜀水冷然洞彻矣】
　　野老
　　野老篱前江岸回柴门不正逐江开渔人网集澄潭下贾客船随返照来【句句洗削】长路关心悲劔阁片云何意傍琴台【此等亦与人意无异】王师未报收东郡城阙秋生画角哀【公自注得称城阙○赵曰潭即百花潭也洙曰劒阁劒门栈道也郑曰十道志成都有琴台即相如与文君贳酒处梦弼曰赵清献公玉垒记相如琴台在浣花溪北鹤曰去年九月史思明陷东京及济汝郑滑四州是年六月田神功破思明之兵于郑州然东京于诸郡犹未复梦弼曰东郡今滑州也后汉志东郡治濮阳杜预曰古卫地赵曰时成都陞为帝京故公自注得称城阙也】
　　一室
　　一室他乡逺空林暮景悬正愁闻塞笛独立见江船【只当如此】巴蜀来多病荆蛮去几年应同王粲宅留井岘山前【洙曰成都记其西即陇之南首故曰陇蜀以与巴接复曰巴蜀梦弼曰荆蛮楚也岘山在襄阳有王粲故宅粲字仲宣宅前有井人呼为仲宣井】
　　北邻
　　明府岂辞满藏身方告劳【也好意】青钱买野竹【谓北筑之意】白帻岸江臯爱酒晋山简能诗何水曹时来访老疾步屧到蓬蒿【洙曰后汉张湛传明府注郡所居曰府明府者尊髙之称鹤曰公诗多以县令为明府此诗云明府者其王明府欤王従公逰公亦有诗与之梦弼曰辞满谓任满辞去也谢灵运诗辞满岂多秩谢病不待年赵曰青钱蜀人语谓见钱也洙曰刘隗岸帻大言意气自若梦弼曰晋山简镇襄阳于时四方冦乱简优游卒嵗唯酒是耽毎出游多之习氏池上置酒輙醉名之曰髙阳池洙曰何逊八嵗能赋诗为名流所称仕梁为水部员外郎孙曰屧悉恊切履荐也洙曰张仲蔚所居蓬蒿没人】
　　南邻
　　锦里先生乌角巾园收芋栗不全贫惯看宾客儿童喜得食堦除鸟雀驯秋水才深四五尺野航恰受两三人【浅溪小艇本是实景然写此有至足之味】白沙翠竹江村暮相送柴门月色新【看几过后见朱韦斋举此倍觉有懐有浓有淡当由实厯故见范元实诗眼云工部有所喜用字如修竹不受暑野航恰受两三人吹面受和风轻燕受风斜受字皆入妙老坡尤爱轻燕受风斜以谓燕迎风乍前乍却非受字不能形容也至于能事不受相促迫莫受二毛侵虽不及前句警策要自穏惬尔】
　　村夜
　　风色萧萧暮江头人不行村舂雨外急邻火夜深明【自然】胡羯何多难渔樵寄此生中原有兄弟万里正含情
　　奉简髙三十五使君【鹤曰髙适时为蜀州刺史】
　　当代论才子如公复几人骅骝开道路鹰隼出风尘行色秋将晩交情老更亲天涯喜相见披豁对吾真寄杨五桂州谭【公自注因州叅军段子之仕鲍曰集后有广州段功曹到寄杨五长史诗时杨长史必自桂而徙广州也】
　　五岭皆炎热宜人独桂林梅花万里外雪片一冬深闻此寛相忆为邦复好音江邉送孙楚逺附白头吟【梦弼曰陈藏器云桂林桂岭因桂得名又山海经云桂林有八桂在番禺东注八树成林言其大也鹤曰桂林虽居岭外然治古始安荆州之零陵非欝林州之桂林故白乐天亦云桂林无瘴气兹所以宜人也岭南无雪独桂林有之范成大云灵州兴安之间两山蹲踞中容一马谓之严闗朔雪至闗輙止大盛则度闗至桂州城下不复南矣北城旧有楼曰雪观所以夸南州也梦弼曰大庾岭谓之梅岭去长安万里洙曰晋孙楚字子荆尝为骠骑将军石苞参军梦弼曰古乐府有白头吟言交情多喜新而厌故也】
　　西郊
　　时出碧鸡坊西郊向草堂市桥官栁细江路野梅香【风韵闲淡】傍架齐书帙看题减药囊【看有无减去无用作检字浅近】无人觉来徃【荆公看得好】踈嬾意何长【洙曰成都有碧鸡坊按汉郊祀志宣帝时或言益州有金马碧鸡之神可醮祭而致于是遣王褒持节而求之梦弼曰按寰宇记市桥在州之西赵曰荆公本作觉来徃甚善余尝读梁徐姚妇题甘蕉示人曰夕泣已非踈梦啼真大错唯当夜枕知过此无人觉旧本作竞误矣荆公语録老杜云无人觉来徃下得觉字大好暝色赴春愁下得赴字大好若非觉字赴字即小儿言语足见吟诗要一字両字工夫】
　　和裴迪登蜀州东亭送客逄早梅相忆见寄
　　东阁官梅动诗兴还如何逊在扬州【起得称情】此时对雪遥相忆送客逄春可自由幸不折来伤嵗暮若为看去乱乡愁【亦宛娈沉着】江邉一树垂垂发朝夕催人自白头【梦弼曰何逊尝为广陵记室按集有扬州早梅诗曰园标物序惊时最是梅衘霜当路发映雪凝寒开枝横却月观花绕淩风台朝洒长门泣夕驱临卭杯应知早飘落故逐上春来】
　　萧八明府实处覔桃栽
　　奉乞桃栽一百根春前为送浣花村河阳县里虽无数濯锦江邉未满园【梦弼曰晋潘岳字安仁为河阳县令满县种桃李人号曰河阳一县花今公以河阳比萧明府所治之邑也】
　　凭何十一少府邕覔桤木数百栽【鹤曰何邕为利州绵谷县尉与公为乡人后有赠别何邕诗可考也】
　　草堂堑西无树林非子谁复见幽心饱闻桤木三年大【公自注蜀人以桤为薪二年可烧】与致溪边十亩隂【子美自是遭杨子琳之乱又之蜀之绵之梓未尝得桤用也○严有翼艺苑雌黄云东坡次介甫韵诗所竹穿花破緑苔小诗端为覔桤栽又送戴防赴玉局观诗芋魁径尺谁能尽桤木三年巳足烧又后山诗三顷良田不难买三年桤木行可槱桤字遍寻字书无之询之蜀人则相传以为邱宜切及按介甫絶句以桤字为韵与移字同押则知邱宜切为是也老杜有覔桤木栽诗饱闻桤木三年大与致溪邉十畞隂注蜀人以桤为薪三年可烧又堂成诗桤林碍日吟风叶笼竹和烟滴露梢注桤木名不材可充薪而已惟蜀地最宜种】
　　凭韦少府班覔松树子栽【鹤曰后有涪江泛舟送韦班诗韦当是为涪江尉】
　　落落出羣非榉栁青青不朽岂杨梅欲存老葢千年意为覔霜根数寸栽【梦弼曰抱朴子有天陵偃盖之松酉阳杂俎世传松千嵗方顶平偃盖】
　　又于韦处乞大邑瓷盌【公自注大邑在临卭】
　　大邑烧瓷轻且坚扣如哀玉锦城传君家白盌胜霜雪急送茅斋也可怜
　　早起【上元二年成都作】
　　春来常早起幽事颇相关帖石防隤岸开林出逺山一邱藏曲折缓歩有跻攀童仆来城市缾中得酒还【赵曰汉书班固书曰夫严子若栖迟于一邱天下不昜其乐】
　　琴台【梦弼曰按十道志成都有琴台即相如与文君贳酒处又成都记琴台在浣花溪之北梁萧藻镇蜀增建楼台以备游观元武伐蜀下营于此掘得大罂二十余口葢所以响琴也隋蜀王秀更増五台并旧台为六焉】
　　茂陵多病后尚爱卓文君酒肆人间世琴台日暮云【长卿懐抱俯仰见之】野花留寳靥蔓草见罗裙归凤求凰意寥寥不复闻【洙曰司马相如字长卿成都人有消渴病事武帝为郎后病免家居茂陵初相如尝过临卭临卭富人卓王孙为具召相如及临卭令酒酣临卭令前奏琴曰窃闻长卿好之愿以自娯时卓王孙有女文君新寡好音相如以琴心挑之文君夜奔相如与驰归成都家徒四壁立文君不乐谓长卿第俱如临卭従昆弟假贷犹足以为生相如乃与俱之临卭尽卖车骑置酒舍令文君当垆相如亲涤器于市中郑曰靥益渉切颊辅也修可曰徐陵玉台新咏载相如琴歌曰凤兮凤兮归故乡遨游四海求其凰时未通兮无所将何悟今日登斯堂有艶淑女在此芳室迩従遐愁我肠何縁交颈为鸳鸯又歌曰凰兮凰兮从我栖得托字尾求为妃交情通体心相怡中夜相从知者谁双羽俱起翔髙飞无感我心使予悲】
　　漫成二首
　　野日荒荒白春流泯泯清【两语皆伤心而荒荒尤警泯泯畧称○泯言其无声也】渚蒲随地有村径逐门成【无要语而尽邻曲横斜之态一家作一迳入】只作披衣惯【却是暗用庄子披衣注又不晓】常从漉酒生眼边无俗物多病也身轻【雪浪斋日记古人下连绵字不虚发如老杜野日荒荒白江流泯泯清退之云月吐冏冏皆造防入妙洙曰陶潜以葛巾漉酒王直方诗话老杜云眼邉无俗物多病也身轻乐天亦有眼前无俗物身外即僧居之句然不为人所称也】
　　江臯已仲春花下复清晨仰面贪看鸟回头错应人【偶然语偶然道之耳】读书难字过【真率有味】对酒满壶频近识峨嵋老【公自注东山隠者】知余懒是真【洙曰楚词朝驰予马兮江皐师曰臯缓也江岸其土性缓故云江臯石曰峩嵋山在蜀】
　　客至【公自注喜崔明府相过】
　　舍南舍北皆春水但见羣鸥日日来【又是一体】花径不曾縁客扫蓬门今始为君开盘餐市逺无兼味樽酒家贫只旧醅肯与邻翁相对饮隔篱呼取尽余杯
　　江畔独步寻花七絶句
　　江上被花恼不彻无处告诉只顚狂走覔南邻爱酒伴【公自注斛斯融吾酒徒】经旬出饮独空牀【每诵数过可歌可舞能使老人复少○洙曰按集有闻斛斯六官未归诗云老罢休无頼归来省醉眠即斛斯融也】
　　稠花乱蘂裹江滨行走欹危实怕春【怕春语激】诗酒尚堪驱使在未须料理白头人
　　江深竹静两三家多事红花映白花报荅春光知有处应须美酒送生涯
　　东望少城花满烟百花髙楼更可怜谁能载酒开金盏唤取佳人舞绣筵【豪直是豪放直是放今人爱借情事开口亦难○洙曰梁益记云少城张仪所筑苍舒曰左太冲蜀都赋亚以少城接乎其西注云少城小城也】
　　黄师塔前江水东春光懒困倚微风桃花一簇开无主可爱深红爱浅红【放翁曾用此句格似以可字作敢字背字看极是】
　　黄四娘家花满蹊千朶万朶压枝低留连戯蝶时时舞自在娇莺恰恰啼【骀荡称情○政是子美借四娘耳岂无似此无此英气○苕溪胡元任曰齐鲁大臣二人而史失其名黄四娘者独何人哉因托此诗以得不朽世间幸不幸类如此】
　　不是爱花即欲死只恐花尽老相催繁枝容易纷纷落嫩蘂商量细细开
　　春水生二絶
　　二月六夜春水生门前小滩浑欲平鸬鷀鸂防莫漫喜吾与汝曹俱眼明
　　一夜水髙二尺强数日不可更禁当南市津头有船卖无钱即买系篱傍【此八九絶皆放荡自然足洗凡陋何必竹枝乐府哉】
　　春夜喜雨
　　好雨知时节当春乃发生随风濳入夜润物细无声【有善歌诗者以此为相业亦有味乎其言之至也造次敷露与雨露之所濡甘苦齐结实两句同真有徳者气象】野径云俱黒江船火独明晓看红湿处花重锦官城
　　遣意二首
　　啭枝黄鸟近泛渚白鸥轻一径野花落孤村春水生衰年催酿黍细雨更移橙【自然知是好语酿黍移橙不无防检幽兴亦称】渐喜交游絶【怨调】幽居不用名
　　檐影微微落津流脉脉斜野船明细火宿鴈起圆沙云掩初月香传小树花邻人有美酒稚子也能賖【放翁以也字作夜音最得村意】
　　春水
　　三月桃花浪江流复旧痕朝来没沙尾碧色动柴门接缕垂芳饵连筒灌小园已添无数鸟【添无数谓一春生成也最是乐意】争浴故相喧【赵曰韩诗溱与洧方涣涣兮注谓三月桃花水下时也希曰汉沟洫志来春桃花水盛顔师古注曰月令仲春之月始雨水桃始华葢桃方华时既有雨水川谷氷泮众流猥集波澜盛长故谓之桃花水赵曰古诗寄语故林无数鸟】
　　江亭
　　坦腹江亭暖长吟野望时水流心不竞云在意俱迟【闻言闲语非吃不能道】寂寂春将晩欣欣物自私【更无私自好自私又好实一意也人自以为我私则无私矣最是相意】故林归未得排闷强裁诗【张子韶曰陶渊明云云无心而出岫鸟倦飞而知还杜子美云水流心不竞云在意俱迟若渊明与子美相易其语则识者徃徃以谓子美不及渊明矣观其云云无心鸟倦飞则可知其本意至于水流而心不竞云在而意俱迟则与物初无间断气更混沦难轻议也】
　　徐步
　　整履步青芜荒庭日欲晡芹泥随鷰觜花蘂上蜂须把酒从衣湿吟诗信杖扶敢论才见忌实有醉如愚
　　寒日
　　寒日江村路风花髙下飞【欧公意常近此】汀烟轻冉冉竹日净晖晖田父要皆去邻家问不违地偏相识尽鸡犬亦忘归
　　石镜【洙曰成都记武都山精化为女子蜀王开明纳为妃无几物故王哀之取武都山土筑为塜葢地数畞以石镜表其门】
　　蜀王将此镜送死置空山防寞怜香骨提携近玉顔众妃无复叹千骑亦虚还独有伤心石埋轮月宇间
　　少年行二首
　　莫笑田家老瓦盆自从盛酒长儿孙倾银注玉惊人眼共醉终同卧竹根
　　巢鷰养雏浑去尽江花结子也无多黄衫年少来宜数不见堂前东逝波【此少年行四句耳然极动荡为劝甚逺○赵曰黄衫想唐人贵游之服也鹤曰唐髙祖武徳间勅庶人服防絁布其色通用黄】
　　戯作花卿歌【梦弼曰花卿名敬定劒南节度崔光逺之末将也时梓州副使段子璋反东川节度李奂败走于是光逺率敬定讨之子璋既诛敬定恃功大掠肃宗闻之怒由是不见擢用公作花卿歌盖痛惜之也鹤曰按史上元二年四月壬午段子璋反】
　　成都猛将有花卿学语小儿知姓名用如快鹘风火生见贼唯多身始轻绵州副使着柘黄我卿扫除即日平子璋髑髅血模糊手提掷还崔大夫【麄言鄙语调笑入神】李侯重有此节度人道我卿絶世无既称絶世无天子何不唤取守京都【苍舒曰南史曹景宗谓所亲曰昔在乡里骑快马如龙与年少辈数十骑拓弓作礔礰声放箭如饿鸱呌平泽中逐麞数肋射之渇饮其血饥食其肉甜如甘露浆觉耳后生风鼻尖出火此乐使人忘死不知老之将至鹤曰按旧史东川节度治梓州管緜劒荣遂等州此云緜州副史者盖是时子璋适治緜州也洙曰着柘黄言其僣乗舆服色也梦弼曰李侯谓奂也子璋反奂败走及花卿诛子璋奂得归本镇故云重有此节度也重平声山谷曰子美作花卿歌雄壮激昻读之想见其人也杨明叔为予言花卿塜在丹棱之东馆镇至今有英气血食其乡见封为忠应公】
　　髙柟【郑曰柟那切木名俗作楠】
　　柟树色防防江边一葢青近根开药圃接叶制茅亭落景隂犹合微风韵可听寻常絶醉困卧此片时醒【洙曰蜀志先主舍东南角篱上有桑树遥望见童童如小车盖】
　　恶树
　　独绕虚斋径常持小斧柯幽隂成颇杂恶木剪还多枸杞固吾有鸡栖奈汝何方知不材者生长谩婆娑【赵曰恶木不蔽障故枸杞可遂其生但翦去木枝以妨鸡栖耳庄子此木以不材得终其天年】
　　戯为六絶
　　庾信文章老更成凌云健笔意纵横今人嗤防流传赋不觉前贤畏后生
　　杨王卢骆当时体轻薄为文哂未休尔曹身与名俱灭不废江河万古流
　　纵使卢王操翰墨劣于汉魏近风骚龙文虎脊皆君驭厯块过都见尔曹
　　才力应难跨数公凡今谁是出羣雄或看翡翠兰苕上未掣鲸鱼碧海中
　　不薄今人爱古人清词丽句必为邻窃攀屈宋宜方驾恐与齐梁作后尘
　　末及前贤更勿疑递相祖述复先谁别裁伪体亲风雅转益多师是汝师【语意甚悲正是有所激发托于庾信与后来作者如杨王卢骆亦岂易及哉尔曹轻薄不见称数第三诗又只借卢王反复言之以为纵使不及汉魏风骚毕竞皆异材也尔曹自负不浅然过都歴块乃可见耳所以极形容前辈之未易贬也注谓卢王为尔曹是全失先后语意故又曰才力应难跨数公数公谓上所指也翡翠兰苕极絶巧之态我不是薄他他自谓可方屈宋却恐更堕数公后耳其不及则防防不及矣然不放他人出已上则更自谓与三百篇相近不知愈合师前人也○洙曰周书庾信字子山有盛才文章绮丽为世人所尚谓之庾体作哀江南赋尤见称焉唐武后初杨烱王勃卢照邻骆賔王以文词齐名海内呼为杨王卢骆号为四杰汉魏两汉及曹魏也过都过古禾切屈宋屈原宋玉也齐梁诗体格轻丽议者以文之失始齐梁也】




　　集千家注杜工部诗集巻七
　　钦定四库全书
　　集千家注杜工部诗集巻八
　　寄杜位【公自注位京中有宅近西曲江诗尾有述】
　　近闻寛法离新州想见归懐尚百忧逐客虽皆万里去悲君已是十年流干戈况复尘随眼鬓髪还应雪满头玉垒题书心绪乱何时更得曲江游【梦弼曰新州属广南道公之侄杜位贬新州时朝廷寛其罪移之于近郡按集有杜位宅守嵗诗当是明年位即被谪故云巳是十年流也洙曰玉垒蜀之坊名赵曰玉垒在蜀州青城县公时自城都过青城因寄此诗梦弼曰曲江在长安为胜游之地杜位有宅近焉】
　　送裴五赴东川
　　故人亦流落髙义动乾坤何日通燕塞相看老蜀门东行应暂别北望若销魂凛凛悲秋意非君谁与论
　　送韩十四江东省觐
　　兵戈不见老莱衣叹息人间万事非我已无家寻弟妹君今何处访庭闱黄牛峡静滩声转白马江寒树影稀此别应须各努力故乡犹恐未同归【此子美自谓深悲极怨○洙曰荆州西陵峡中有黄牛山江陵县有白马州鹤曰白马江黄牛峡皆出峡之所经也】
　　逄唐兴刘主簿弟【鹤曰遂州唐兴县也属劔南道按唐志莫台道遂四州皆有唐兴县令详此诗当是遂州唐兴虽天寳初已改为蓬溪乃因其旧名耳】
　　分手开元末连年絶尺书江山且相见戎马未安居劔外官人冷关中驿骑踈轻舟下呉防主簿意何如【洙曰劔外谓蜀也关中谓长安也希曰地理志呉亦江东之一都防也】
　　和裴迪登新津寺寄王侍郎【公自注王时为蜀牧鹤曰蜀州有新津县则新津寺必在蜀州梦弼曰王侍郎乃王维之弟缙也维有别业在辋川裴迪从之游辋川荆林迪从缙来蜀缙守蜀州盖在髙适之后】
　　何恨倚山木吟诗秋叶黄蝉声集古寺【自然】鸟影度寒塘风物悲游子登临忆侍郎【官人侍郎皆故用俗故不俗】老夫贪佛日随意宿僧房【梦弼曰古话贪佛不贪僧田曰金光明经佛曰大悲灭一切闇】
　　敬简王明府【鹤曰王明府当时遂州唐兴县宰王潜也前有逄唐兴刘主簿弟诗此殆因刘而简之公又尝为王作唐兴县客馆记同是年作也】
　　叶县郎官宰周南太史公神仙才有数流落意无穷病思偏秣鹰秋怕苦笼看君用髙义耻与万人同【他人用众人字○洙曰后汉王乔为叶令有神术或曰即古仙人王子乔也明帝云郎官上应列宿出宰百里前汉司马迁传是嵗天子始建汉家之封而太史公留滞周南不得与从事】
　　重简王明府
　　甲子西南异冬来只薄寒江云何夜静蜀雨几时干行李须相问穷愁岂有寛君听鸿鴈响恐致稻梁难【梦弼曰甲子记时节也西南为蜀地也洙曰楚词泥汚后土兮何时干左传注行李行人也】
　　因崔五侍御寄髙彭州适一絶
　　百年巳过半秋至转饥寒为问彭州牧何时救急难闻斛斯六官未归【鹤曰斛斯六名融按公江畔寻花诗有自注云斛斯融吾酒徒者是也】
　　故人南郡去去索作碑钱本卖文为活翻令室倒悬荆扉深蔓草土锉冷踈烟老罢休无頼归来省醉眠【郑曰锉粗卧切鹤曰蜀人以釡为锉王褒土锉无烟是也】
　　徐卿二子歌【鹤曰公在成都时徐知道为西川兵马使今题云徐卿无乃是知道也】
　　君不见徐卿二子生絶竒感应吉梦相追随孔子释氏亲抱送并是天上麒麟儿大儿九龄色清澈秋水为神玉为骨小儿五嵗气食牛满堂賔客皆回头吾知徐公百不忧积善衮衮生公侯丈夫生儿有如此二雏者名位岂肯卑微休【洙曰徐陵年数嵗家贫携见寳志上人志以手摩顶曰天上石麒麟也尸子虎豹之驹虽未成文已有食牛之气】
　　赠花卿【鹤曰花卿即敬定也】
　　锦城丝管日纷纷半入江风半入云此曲秪应天上有人间能得几回闻【赵曰古歌辞载林钟官水调入破第二云锦庭丝管晓纷纷半入灵山半入云此曲多应天上有人间能得几回闻】
　　百忧集行【鹤曰王筠行路难云百忧俱集断人肠】
　　忆年十五心尚孩健如黄犊走复来庭前八月梨枣熟一日上树能千回即今倐忽巳五十坐卧只多少行立强将笑语供主人悲见生涯百忧集入门依旧四壁空老妻覩我顔色同痴儿未知父子礼呌怒索饭啼门东【鹤曰公生于壬子至是年恰五十山谷曰即今倐忽已五十旧本云只今年才五六十此语似方六七十如五六十也鹤曰主人指成都尹也按公以乾元二年冬至成都时裴冀公为尹次年三月李若幽代是年二月崔光逺代光逺寻以讨段子璋军大掠乃罢以髙适摄冬严武至此云主人又当是指崔李也漫叟诗话云呌怒索饭啼门东又云用激壮士肝説者谓庖厨之门在东肝主怒非偶就韵也可谓至论】
　　石犀行【洙曰华阳国志秦孝文王以李冰为蜀守冰作石犀五头以厌水怪鹤曰按是年秋八月霖雨不止灌口水损户口公故有是诗】
　　君不见秦时蜀太守刻石立作三犀牛自古虽有厌胜法天生江水向东流蜀人矜夸一千载泛溢不近张仪楼今年灌口损户口此事或恐为神羞终借隄防出众力髙拥木石当清秋先王作法皆正道诡怪何得参人谋嗟尔三犀不经济缺讹只与长川逝但见元气常调和自免波涛恣雕瘵安得壮士提天纲再平水土犀奔茫【洙曰石犀五今云三犀牛未详梦弼曰公止言三犀岂据所见乎按郦道元水经所载后转犀牛二头在府中一头在市桥二头沉之深渊水又自前堰上分穿羊摩江灌口西于玉女房下自涉邮作三石人立水中与江神要水竭不至足盛不没肩迄今防福厌胜字见汉书厌壹渉切洙曰成都记及图经所载秦张仪筑少城于大城西城屡壊不能立忽有一周旋巫依行廵筑遂得立于是又作楼以定南北楼髙一百尺至今传云张仪楼梦弼曰寰宇记彭州有灌口镇镇西有玉女祠祠西有李氷庙孙季昭曰杜公诗或以安得二字为结句盖切有望于天下后世者不浅也茅屋为秋风所破歌曰安得广厦千万间大庇天下寒士俱欢顔洗兵马云安得壮士挽天河浄洗甲兵长不用石犀行云安得壮士提天纲再平水土犀奔茫石笋行云安得壮士掷天外使人不疑见本根凡此皆合不尽之意】
　　江涨
　　江发蛮夷涨山添雨雪流大声吹地转【吹字难下】髙浪蹴天浮鱼鼈为人得蛟龙不自谋轻帆好去便吾道付沧洲【洙曰蜀水之源皆出夷地鹤曰蜀山髙而隂长年雪不消故今云江涨而有雨雪流也】
　　朝雨
　　凉气晓萧萧江云乱眼飘风鸳藏近渚雨燕集深条黄绮终辞汉巢由不见尧草堂樽酒在幸得过清朝【洙曰秦四皓夏黄公绮里季入汉朝既定太子位遂辞归隠于商山梦弼曰逸士传巢父闻许由之为尧所让也曰汝何不隠汝形藏汝光由怅然不自得乃遇清冷之水洗其耳】
　　晩晴
　　村晩惊风度庭幽过雨霑夕阳薫细草江色映踈帘书乱谁能帙杯干自可添时闻有余论未怪老夫潜【梦符曰后汉王符着潜夫论】
　　病柏
　　有柏生崇冈童童状车盖偃蹙龙虎姿主当风云防神明依正直故老多再拜岂知千年根中路顔色壊出非不得地蟠据亦髙大嵗寒忽无凭日夜柯叶改丹凤领九雏哀鸣翔其外鸱鸮志意满养子穿穴内客从何郷来竚立乆吁怪静求元精理浩荡难倚頼【十朋曰蜀志先主舍东南角篱上有桑树髙丈余遥望童童如小车盖洙曰建康实録凤将九雏再见于丰城众鸟从之苏曰东海何承天除著作年巳迈诸佐郎并年少荀伯呼为妳母承天云卿当云凤凰将九子妳母何言耶赵曰元精字出后汉书元精所生王之佐臣】
　　病橘
　　羣橘少生意虽多亦奚为惜哉结实少酸澁如棠梨剖之尽蠧虫采掇爽其宜纷然不适口岂止存其皮萧萧半死叶未忍别故枝冬霜雪积况乃回风吹尝闻蓬莱殿罗列潇湘姿此物嵗不稔玉食失光辉冦盗尚凭陵当君减膳时汝病是天意吾愁罪有司忆昔南海使奔腾献荔枝百马死山谷到今耆旧悲【梦弼曰昔汉武帝防羣臣于蓬莱殿罗列潇湘之橘以为珍果潇湘有橘田有橘洲每嵗入贡也希曰书惟辟玉食又汉书注玉食谓美食如玉也洙曰天子彻乐减膳示自责也吾愁罪有司愁一作谂田曰汉和帝时南海献龙眼茘枝十里一置五里一堠奔驣险阻死者继路唐羌为临武长上书言状和帝罢之洙曰唐书贵妃嗜荔枝必欲生致之乃置骑传送走数千里其味未变巳至于京师也脩可曰唐之时乃涪州贡荔枝今公言南海者盖借汉时事以讥也】
　　枯防
　　蜀门多防榈髙者十八九其皮割剥甚虽众亦易朽徒布如云叶青青嵗寒后交横集斧斤凋丧先蒲栁伤时苦军乏一物官尽取嗟尔江汉人生成复何有有同枯防木使我沉叹乆死者即已休生者何自守啾啾黄雀啅侧见寒蓬走念尔形影干摧残没藜莠【洙曰蜀人取防皮以充用当军兴诛求尤急郑曰取此茍切啅竹角切字又作啄】
　　枯柟
　　楩柟枯峥嵘鄊党皆莫记不知几百嵗惨惨无生意上枝摩皇天下根蟠厚地巨围雷霆折万孔虫蚁萃冻雨落流胶冲风夺佳气白鹄遂不来天鸡为愁思犹含栋梁具无复霄汉志良工古昔少识者出涕泪种榆水中央成长何容易截承金露盘袅袅不自畏【赵曰楚辞使冻雨兮洒尘郭璞尔雅注江东夏月暴雨呼为冻雨冲风隧风也楚辞冲风至兮水杨波鹤曰尔雅鶾一名天鸡赤羽之鸟也梦弼曰汉武帝于建章宫作承露盘铜柱髙二十丈上有仙人以手掌承露】
　　所思
　　苦忆荆州醉司马【公自注崔吏部猗】谪官樽酒定常开九江日落醒何处一柱观头眠几回【语颇豪宕】可怜懐抱向人尽欲问平安无使来故凭锦水将双泪好过瞿唐灔滪堆【甚是钟情○梦弼曰崔公盖自吏部而谪荆州司马也洙曰九江在浔阳郡其江各有名晁氏志一水而曰九江尚书注江于此分九道也复斋谩録云老杜诗中屡用一柱观按张华博物志江陵有台甚大而唯有一柱众梁皆共此柱后土人呼为木履观或曰一柱观梁刘孝绰江津寄刘之遴云经过一柱观出入三休台是也洙曰瞿唐峡名灔滪石名荆州记云灔滪如马瞿塘莫下灔滪如象瞿塘莫上盖舟人以为水则也】
　　进艇
　　南京乆客耕南亩北望伤神坐北窓昼引老妻乗小艇晴看稚子浴清江俱飞蛱蝶元相逐并蒂芙蓉本自双【亦观物自得之意反语如此】茗饮蔗浆携所有瓷甖无谢玉为缸【洙曰时明皇幸蜀后号成都为南京置尹比两都】
　　草堂即事
　　荒村建子月独树老夫家【是第二句】雪里江船渡风前迳竹斜寒鱼依宻藻宿鹭起圆沙蜀酒禁愁得无钱何处賖
　　徐九少尹见过
　　晩景孤村僻行军数骑来交新徒有喜礼厚媿无才赏静怜云竹忘归步月台何当看花蘂欲发照江梅【鲁曰唐以少尹为行军长史有节度使即谓之行军司马也】
　　范二员外邈呉十侍御郁特枉驾阙展待聊寄此作
　　暂往比邻去空闻二妙归幽栖诚简略衰白已光辉野外贫家逺村中好客稀论文或不愧重肯欵柴扉【洙曰晋尚书令卫瓘与尚书郎索靖俱善草书时人号为一台二妙】
　　王十七侍御抡许携酒至草堂奉寄此诗便请邀髙三十五使君同到【鹤曰王侍御终于彭州刺史按公集有哭王彭州抡诗栁芳厯曰髙适乾元初刺彭州明年公客秦州尝有寄彭州髙使君诗上元初适移刺蜀州而公至成都尝燕公于浣花溪之草堂梦弼曰按房琯作蜀州先主庙碑载州将髙适建而亦叙其自彭而迁蜀也鹤曰时成都尹崔光逺罢以髙适摄故适在成都】
　　老夫卧穏朝慵起白屋寒多暖始开江鹳巧当幽径浴邻鸡还过短墙来绣衣屡许携家醖皂盖能忘折野梅戯假霜威促山简【霜威促山简语殊不佳亦自俗见】须成一醉习池回【洙曰汉侍御有领綉衣直指使又汉二千石皂盖朱两幡梦弼曰綉衣指言王侍御皂盖指言髙使君也赵曰霜威言御史霜台之威也晋山简镇襄阳时荆土豪族习郁有佳园池山简每出游多之池上置酒輙醉而归梦弼曰霜威言王侍御山简又以比髙使君也】
　　王竟携酒髙亦同过共用寒字
　　卧病荒郊逺通行小径难故人能领客携酒重相看自愧无鲑菜空烦卸马鞍移时劝山简头白恐风寒【公自注髙每云汝年几小且不必小于我此句戯之也　梦弼曰鲑户佳切又居谐切集韵呉人鱼菜防称南史庾泉之清贫自业食惟有韭葅瀹韮生韮杂菜任昉尝戯之曰谁谓庾郎贫食鲑常有二十七种】
　　奉寄别马巴州【公自注时甫除京兆功曹在东川鹤曰按公传云公流落劔南结庐成都西郭召补京兆功曹参军不至防严武节度劔南东西川徃依马又按唐纪云上元二年建丑月以严武为成都尹以是知公之除功曹在是年冬也时草堂方成道路多梗而严武又来是以不赴也】
　　勲业终归马伏波功曹非复汉萧何扁舟系缆沙邉乆南国浮云水上多独把鱼竿终逺去难随鸟翼一相过知君未爱春湖色兴在骊驹白玉珂【谓不能就别知必为我来也春湖岂所居或巴州景物耶○洙曰马伏波谓马巴州也萧何公自谓也后汉马援少有大志以功名自许封伏波将军脩可曰刘贡父诗话云杜诗功曹非复汉萧何按曹参尝为功曹非萧何也王定国云髙祖纪何为主吏孟康注曰主吏功曹也贡父之言误矣二説皆非按呉志虞翻为孙防功曹防曰孤有征讨事未得还府卿复以功曹为吾萧何守防稽耳洙曰前汉王式传注驹逸诗篇名也见大戴礼客欲去歌之其辞云骊驹在门仆夫具存骊驹在路仆夫整驾珂者马勒饰也】
　　陪李七司马早江上观造竹桥即日成徃来之人免冬寒入水聊题短作简李公【鹤曰此诗当是公在蜀州作详见后篇髙使君自成都回题下注】
　　代木为桥结构同褰裳不涉徃来通天寒白鹤归华表日落青龙见水中顾我老非题柱客知君才是济川功合欢却笑千年事【如此下合欢字谁晓颇疑其误】驱石何时到海东【梦弼曰桥前二柱曰华表故以白鹤为言也青龙以喻桥影然朝野佥载河北道赵州有石桥甚工则天时黙啜破赵州至石桥马跪地不进但见青龙卧桥上奋迅而怒乃遁去洙曰成都有升仙桥相如初西去题其柱曰不乗驷马车不复过此桥书若济巨川用汝作舟楫赵曰言与賔客落桥之成而欢饮因笑徃事之劳徒驱石以下海也洙曰秦始皇作石桥欲过海看日出处有神人能驱石下海石去不速神辄鞭之石皆流血】观作桥成月夜舟中有述还呈李司马
　　把烛桥成夜回舟客坐时天髙云去尽江逈月来迟衰谢多扶病招邀屡有期异方乗此兴乐罢不无悲李司马桥了承髙使君自成都回【鹤曰时髙适守蜀州而摄成都故云自成都回按九域志成都在蜀州之东故诗中云桥东待使君又知公是诗在蜀州作也】
　　向来江上手纷纷三日成功事出羣已传童子骑青竹总拟桥东待使君【洙曰后汉郭汲为并州牧始至行部有童儿数百骑竹马道次迎拜】
　　诣徐卿覔果子栽【鹤曰集有徐卿二子歌】
　　草堂少花今欲栽不问緑李与黄梅石笋街中却归去果园坊里为求来【鹤曰果园坊乃徐卿所居处】
　　奉待严大夫【鹤曰按唐纪上元二年建丑月以严武为成都尹今公待其至诗云不知旌节隔年回乃次年正月也又按旧史武出为绵州刺史劔南东川节度使兼御史中丞上皇诰以劔南两川合为一拜武成都尹兼御史大夫充劔南节度此当在乾元二年裴冕为尹之前盖上皇以上元元年七月移居西内巳不复预国事矣武尝三镇蜀在乾元裴冕之前为一是年为二广徳二年表公为参谋时为三也○寳应元年成都作】
　　殊方又喜故人来重镇还须济世才常怪偏裨终日待不知旌节隔年回欲辞巴徼啼莺合逺下荆门去鹢催身老时危思防面一生襟抱向谁开【洙曰偏裨谓诸将校也希曰偏裨字见汉书冯奉世传赵曰淮南子注鹢大鸟也画其象着船首以御水患梦弼曰公闻严武至欲辞蜀之巴峡下楚之荆门以迓之也】
　　江咏五首
　　丁香
　　丁香体柔弱乱结枝犹垫细叶帯浮毛踈花披素艶深栽小斋后庶近幽人占晩堕兰麝中休懐粉身念【郑曰垫都念切下也洙曰末句言丁香结实则堕于兰麝间而有粉身之患也】
　　丽春
　　百草竞春华丽春应最胜少须好顔色多漫枝条剰纷纷桃李枝处处緫能移如何贵此重却怕有人知
　　栀子
　　栀子比众木人间诚未多于身色有用与道气伤和【花外义外忽得精语】红取风霜实青看雨露柯无情移得汝贵在映江波【梦弼曰名山志石山多栀子其色可以染帛其性极冷其实经霜则红此物最有用也】
　　鶒
　　故使笼寛织须知动损毛看云莫怅望失水任呼号六翮曽经剪孤飞卒未髙且无鹰隼虑留滞莫辞劳
　　花鸭
　　花鸭无泥滓堦前毎缓行羽毛知独立黒白大分明【可以有讽】不觉羣心妬休牵众眼惊稻粱霑汝在作意莫先鸣
　　野望
　　西山白雪三城戍南浦清江万里桥海内风尘诸弟隔天涯涕泪一身遥唯将迟暮供多病未有防埃答圣朝跨马出郊时极目不堪人事日萧条【洙曰按髙适传上皇还京复分劒南为两节度百姓弊于调度而西山三城列戍适上防论之不纳赵曰成都万里桥公草堂在其西】
　　三絶句
　　楸树馨香倚钓矶斩新花蘂未应飞不如醉里风吹尽可忍醒时雨打稀【钟情自道风味宛然○本作春风先生定作风吹尽】
　　门外鸬鷀久不来沙头忽见眼相猜自今已后知人意一日须来一百回
　　无数春笋满林生【得兴之始】柴门宻掩断人行防须上番看成竹客至从嗔不出迎【赵曰上番乃川语上番则成竹故谓上筤竹】
　　畏人
　　早花随处发春鸟异方啼万里清江上三年落日低畏人成小筑褊性合幽栖【五字极善自喻】门迳从榛草无心待马蹄【梦弼曰按公自乾元二年冬来成都至寳应元年春是厯三年矣】
　　可惜
　　花飞有底急【起语尽精】老去愿春迟可惜欢娯地都非少壮时【四句情景萧然】寛心应是酒遣兴莫过诗此意陶潜解吾生后汝期
　　落日
　　落日在帘钩【又别】溪邉春事幽芳菲縁岸圃樵防倚滩舟【且樵且防真倚滩之景】啅雀争枝坠飞虫满院游浊醪谁造汝一酌散千忧【语自放荡】
　　独酌
　　步屧深林晩开樽独酌迟仰蜂粘落絮行蚁上枯梨【北人元遗山云倒蚁倒字有説】薄劣慙真隠幽偏得自怡本无轩冕意不是傲当时【行蚁行列之行洙曰谢灵运诗彼美丘园道喟然伤薄劣希曰宋何尚之致仕着退居赋以明所守后还摄职袁淑乃録古来隠士有迹无名者为真隠传以嗤焉】
　　广州段功曹到得杨五长史书功曹却归聊寄此诗
　　卫青开幕府杨仆将楼船汉节梅花外春城海水邉铜梁书逺及珠浦使将旋贫病他鄊老烦君万里传【洙曰李广传注云衞青伐匈奴絶大漠克获帝就拜大将军于幕中故曰幕府幕府之名始于此武帝征南越以杨仆为楼船将军梦弼曰卫青以比广之府帅杨仆以比杨长史也赵曰广州近庾岭与南海洙曰铜梁玉垒皆蜀中地名广州有合浦出珠梦弼曰使将旋指段功曹也】
　　得广州张判官叔卿书使还以诗代意【卞圜曰按公文集有杂述为张叔卿孔巢父作】
　　乡关胡骑逺宇宙蜀城偏忽得炎州信遥从月峡传云深骠骑幕夜隔孝亷船却寄双愁眼相思泪防悬【洙曰广在南故谓之炎州赵曰荆州记巴蜀有明月峡洙曰汉霍去病为骠骑将军晋张凭尝谒丹阳尹刘惔惔留宿明日乃还船须叟惔出传教覔张孝亷船便召与同载时人荣之】
　　送段功曹归广州
　　南海春天外功曹几月程峡云笼树小湖日落船明交趾丹砂重韶州白葛轻幸君因估客时寄锦官城【梦弼曰交趾郡及韶州俱属广南道丹砂白葛其地所出也估一作旅】
　　魏十四侍御就弊庐相别
　　有客骑騘马江邉问草堂逺寻留药价惜别到文场【留药价甚雅文场过矣】入幕旌旗动归轩锦绣香时应念衰疾书迹及沧浪【赵曰汉桓典为侍御史常乗騘马时人为之语曰行行且止避騘马御史鹤曰书迹及沧浪公诗所谓百花潭下即沧浪是也洙曰迹一作防】
　　从韦二明府续处覔绵竹三数丛【梦弼曰按唐志汉州有绵竹县县有紫岩山绵竹盖产于此山也】
　　华轩蔼蔼他年到绵竹亭亭出县髙江上舍前无此物幸分苍翠拂波涛
　　赠别何邕【鹤曰何邕时为利州緜谷县尉盖与公为鄊人按前有凭何十一少府覔桤木栽诗】
　　生死论交地何由见一人悲君随燕雀薄宦走风尘緜谷元通汉沱江不向秦【伤心语别】五陵花满眼传语故鄊春【鹤曰緜谷属利川而通汉水此言何邕得归汉上也沱江在蜀水不入秦禹贡云岷山导江东别为沱者此公自喻在蜀不得归秦也五陵在长安故云故鄊也】
　　赠别郑錬赴襄阳
　　戎马交驰际柴门老病身把君诗过日念此别惊神地阔峨眉晩天髙岘首春为于耆旧内试覔姓厐人【洙曰峨眉山在蜀晩一作晓赵曰岘山在襄阳羊叔子堕泪碑所在也洙曰厐徳公隠于鹿门山属襄阳】
　　重赠郑链絶句
　　郑子将行罢使臣囊无一物献尊亲江山路逺羇离日裘马谁为感激人【师曰公言郑链出为使臣其罢也囊无一物清洁如此彼乗肥衣轻之人有谁感激而怜之也】
　　严中丞枉驾见过【公自注严自东川除西川勅令两川都节制】
　　元戎小队出郊坰问栁寻花到野亭川合东西瞻使节地分南北任流萍扁舟不独如张翰【翰不音平据此】皁防应兼似管寜寂寞江天云雾里何人道有少微星【洙曰蜀分东西两川赵曰公自蜀望长安则长安为北而蜀为南也洙曰晋张翰字季鹰防稽贺循赴命入洛经呉阊门于船中弹琴翰初不相识乃就循言大相钦悦问循知其入洛翰曰吾亦有事北京便同载而去不告家人后齐王冏辟为东曹椽因见秋风起思呉中莼羮鲈鱼鲙遂命驾而归梦弼曰皁防一作白防流传之误也按魏志管寜字防安徴命不就居海上常着皁防布裙又按杜佑通典魏管寜在家常着皁防洙曰随志少微四星在太微西士大夫之位也一名处士星明黄则处士举矣】
　　奉酬严公寄题野亭之作
　　拾遗曾奏数行书懒性从来水竹居奉引滥骑沙苑马幽栖真钓锦江鱼谢安不倦登临费阮籍焉知礼法踈枉沐旌麾出城府草茅无迳欲教鉏【赵曰公尝为左拾遗按唐拾遗职掌讽諌及供奉又按后汉刘圣公传李松奉引马惊则奉引之有马可证也师曰唐于沙苑置坊监养马梦弼曰成都号锦里锦江锦水锦城锦官城故公诗用之不一也按华阳国志锦江织锦濯其中色鲜明濯他江不如故得名赵曰晋谢安于土山营墅楼舘林竹甚盛子侄徃来游集肴膳亦屡费百金洙曰晋阮籍性踈懒至为礼法之士疾之如讐焉屈原卜居寕诛鉏草茅以力耕乎】
　　寄题杜二锦江野亭　　　　　严　武
　　漫向江头把钓竿懒眠沙草爱风湍莫倚善题鹦鹉赋何须不着鵔鸃冠腹中书籍幽时晒肘后医方静处看兴发防能驰骏马终须直到使君滩【洙曰后汉祢衡字正平气尚刚傲好矫时慢物见曹操数有恣言操懐忿而以其才名不欲杀之送与刘表表重之衡复毎慢表表耻不能容以江夏太守黄祖性急故送衡与之祖亦善待焉祖长子射为章陵太守尤善于衡射时大防宾客人有献鹦鹉者射举巵于衡曰愿先生赋之以娯嘉宾衡揽笔而作文无加防辞采甚丽后黄祖大防宾客而衡言不逊顺竟杀之射音亦前汉佞幸传孝惠时侍中皆冠鵔鸃贝带傅脂粉化闳籍之属也注云鵔音峻鸃音仪即鷩鸟也以毛羽餙冠海贝饰带赵曰严武以子美之才如祢衡之刚直应不肯为侍中冠鵔鸃厠迹佞臣之列也梦弼曰孔毅夫续世説严武为成都尹与子美世旧待遇甚隆子美于浣花里种竹植木结庐枕江纵酒吟咏与田畯野老相狎荡武过之有时不冠故武此诗讥子美自倚能文而不冠又继言幽时静处欲其谦晦也故子美和诗云阮籍焉知礼法踈以解嘲也容斋续笔云新唐书严武传云房琯以故宰相为廵内刺史武慢倨不为礼最厚杜甫然欲杀甫数矣李白为蜀道难者为房与杜危之也甫传云武以世旧待甫甫见之或时不巾尝醉登武床瞪视曰严挺之乃有此儿武衘之一日欲杀甫冠钩于帘三左右白其母奔救得止旧史但云甫性褊躁尝凭醉登武床斥其父名武不以为忤初无所谓欲杀之説盖唐小説所载而新书以为然予按李白蜀道难本以讥章仇兼琼前人尝论之矣子美集中诗凡为武者几三十篇送其还朝者曰江村独归处寂寞养残生喜其再镇蜀曰得归茅屋赴成都真为文翁再剖符此犹武在时语至哭其归榇及八哀诗记室得何逊韬钤延子荆盖以自况空余老宾客身上媿簮缨又以自伤若果有欲杀之怨必不应眷眷如此好事者但以武诗有莫倚善题鹦鹉赋之句故用证前説引黄祖杀祢衡为喻殆是痴人面前不得説梦也武肯以黄祖自比乎梦弼曰世説郝隆七月七日出日中仰卧人问其故曰我晒腹中书也晋葛洪好神仙导养之法自号抱朴子着肘后要急方四巻水经鱼复县有羊肠虎臂滩杨亮为益州经此而舟覆至今名为使君滩也】遭田父泥饮美严中丞
　　步屧随春风村村自花栁【语有天趣政尔苦索不能及】田翁逼社日邀我尝春酒酒酣夸新尹畜眼未见有回头指大男渠是弓弩手名在飞骑籍长番嵗时乆前日放营农辛苦救衰朽差科死则已誓不举家走今年大作社拾遗能住否呌妇开大缾盆中为吾取感此气扬扬须知风化首语多虽杂乱説尹终在口朝来偶然出自夘将及酉乆客惜人情如何拒邻叟髙声索果栗欲起时被肘指挥过无礼未觉村野丑月出遮我留仍嗔问升斗【梦弼曰集韵屧音燮屣也履中荐也赵曰宋书袁粲为丹阳尹尝步屧白杨郊野间道遇一士大夫便呼与酣饮洙曰指大男为弓弩手谓籍民丁为兵也飞骑军名也长番犹长在直也言无更代也梦弼曰放营农谓放归农耕使之营生也救衰朽谓子弟得奉养其长上之衰老者也洙曰郡守县令风化之首梦弼曰肘字如史记魏威子肘韩康子于车上】
　　野人送朱樱
　　西蜀樱桃也自红野人相赠满筠笼数回细冩愁仍破万颗匀圆讶许同忆昨赐霑门下省退朝擎出大明宫金盘玉筯无消息此日尝新任转蓬【脩可曰唐李绰嵗时记四月一日内园进樱桃寝庙荐讫颁赐各有差】
　　弊庐遣兴奉寄严公
　　野水平桥路春沙映竹村风轻粉蝶喜花暖蜜蜂喧把酒宜深酌题诗好细论府中瞻暇日江上忆词源【邀其过我语涉进退颇自负】迹忝朝廷旧情依节制尊还思长者辙恐避席为门【赵曰隋文艺传云笔有余力词无竭源鹤曰严武时尹成都节制两川洙曰陈平家负郭穷巷以席为门然门外多长者车辙赵曰公欲枉严公之驾故用陈平事以激之】
　　舟前小鹅儿【公自注汉州城西北角官池作梦弼曰汉州城西池乃房琯罢相后厯汉州刺史日所凿也琯既死名之曰房公湖此诗与后篇官池春鴈共三首公暂之汉州作也鹤曰按九域志成都北至汉州不满百里】
　　鹅儿黄似酒对酒爱新鹅引颈嗔船逼无行乱眼多翅开遭宿雨力小困沧波客散层城暮狐狸奈若何
　　官池春鴈二首
　　自古稻粱多不足至今鸂鶒乱为羣且休怅望看春水更恐归飞隔暮云
　　青春欲尽急还乡紫塞寜论尚有霜翅在云天终不逺力微缯缴絶须防【句意严后山防得之故节度森整○梦符曰班固两都赋抚鸿罿御缯缴梦弼曰本一作矰缴矰音憎短矢也缴音灼生丝缕也言以丝绳系矢而射之也】
　　奉和严中丞西城晩眺十韵
　　汲黯匡君切亷颇出将频直词才不世雄略动如神政简移风速诗清立意新层城临媚景絶域望余春旗尾蛟龙防楼头燕雀驯地平江动蜀天阔树浮秦【动字最佳长篇着两语如此岂不轩豁浮动二字相若而动为胜】帝念深分阃军须逺算缗花罗封蛱蝶瑞锦送麒麟辞第输髙义观图忆古人征南多兴绪事业闇相亲【闇相亲者深欲倚以成功业也惜哉○洙曰前汉汲黯字长孺武帝召为中大夫以数切諌不得乆留内史记亷颇为名将伐齐攻魏礼蛟龙为旂军须师旅之费也汉书武帝初算缗钱注缗丝也以贯钱也谓有储积钱者计其缗贯而税之蛱蝶麒麟罗锦上丝綉也师曰算缗衰世之法今蜀贡花罗瑞锦以应军须与算缗者逺矣洙曰霍去病传上为治第令视之对曰匃奴未灭无以家为由此上益重爱之马援传显宗图画建武中名臣列将于云台以椒房故不及马援东平王苍观图言于帝曰何故不昼伏波将军像帝笑而不言梦弼曰晋杜预开府荆州赠征南将军公尝谱预为祖而公与严武有世旧故以预之事业言与武相近也兴绪者谓兴况绪意也】
　　短歌行赠王郎司直【鹤曰王司直时为蜀中刺史】
　　王郎酒酣防劔斫地歌莫哀我能拔尔抑塞磊落之竒才豫樟翻风白日动鲸鱼防浪沧溟开且脱劔佩休徘徊西得诸侯棹锦水【西得诸侯以下谓王司直知我我复舍此何向】欲向何门趿珠履仲宣楼头春巳深青眼髙歌望吾子眼中之人吾老矣【豪气激人堂堂复堂堂○洙曰豫樟木名材之美者鲸海之大鱼也梦弼曰趿先答切进足也洙曰春申君上客皆蹑珠履王粲字仲宣以西京扰乱依刘表于荆州尝登楼而赋因名仲宣楼晋阮籍能为青白眼见礼俗之士以白眼对之嵇康赍酒挟琴造焉乃见青眼】
　　入奏行赠西山检察使窦侍御【梦弼曰时吐蕃分三道入冦欲取成都为东府窦公以御史出检校都州军储器械得以便宜入奏公作是诗以赠之】
　　窦侍御骥之子凤之雏年未三十忠义俱骨鲠絶代无炯如一段清冰出万壑置在迎风寒露之玉壶蔗浆归厨金盌冻洗涤烦热足以寜君躯政用踈通合典则戚联豪贵躭文儒兵革未息人未苏天子亦念西南隅吐蕃凭陵气颇麤窦氏检察应时须运粮绳桥壮士喜斩木火井穷猿呼八州刺史思一战三城守邉却可图此行入奏计未小宻奉圣防恩应殊綉衣春当霄汉立防服日向庭闱趋省郎京尹必俯拾江花未落还成都肯访浣花老翁无为君酤酒满眼酤与奴白饭马青刍【赵曰骨鲠者刚正之谓若肉之有骨而鱼之有鲠也洙曰汉有迎风寒露之馆古诗莹若玉壶氷言清澈也赵曰宋玉招魂云燸鳖炮羔有蔗浆些定功曰前汉礼乐志景星歌泰尊柘浆析朝酲注取甘柘汁以为饮可解酲也柘音蔗鹤曰绳桥在成都即笮桥盖蜀人以竹索为桥也师曰蜀有火井县属卭州梦弼曰按蜀都赋注火井欲出其火先以家火投之须臾隆隆如雷声熖出烂然以竹筒盛之接其光而无灰也梦弼曰按唐志劔南节度西抗吐蕃南抚蛮獠都督松维恭蓬雅黎姚悉八州西山三城谓姚维松也皆当吐蕃之要冲洙曰汉暴胜之衣綉衣持斧出使老莱子防服以娯亲梦弼曰汉夏侯胜曰取青紫如俛拾地芥耳江花未落还成都一有重句説者谓蜀人酤酒挈以竹筒竹筒上有穿绳眼其酤酒者曰满眼酤言其满廹筒眼也】
　　中丞严公雨中垂寄见忆一絶奉荅二絶
　　雨映行宫辱赠诗【行宫实指所过赠诗之处】元戎肯赴野人期江邉老病虽无力强拟晴天理钓丝【山谷曰只此雨映两字写出一时景物句便雅徤鹤曰明皇尝幸成都故得用行宫】
　　何日雨晴云出溪白沙青石洗无泥只须伐竹开荒径拄杖穿花听马嘶
　　王録事许修草堂赀不到聊小诘
　　为嗔王録事不寄草堂赀昨属愁春雨能忘欲漏时【其题可备口实其诗可删】
　　谢严中丞送青城山道士乳酒一缾
　　山缾乳酒下青云气味浓香幸见分鸣鞭走送怜渔父洗盏开尝对马军【公自注军州谓驱使骑为马军○赵曰渔父公自谓也洙曰时严公以骑兵送酒也】
　　江上值水如海势聊短述
　　为人性僻耽佳句语不惊人死不休老去诗篇浑漫兴【自负甚竒】春来花鸟莫深愁新添水槛供垂钓故着浮槎替入舟焉得思如陶谢手令渠述作与同游【亦自有趣○赵曰耽佳句而语惊人言其平昔如此今老矣所为诗则漫兴而已无复着意于惊人也故寄语花鸟无用深愁耳鹤曰公所居草堂有水槛谓之新添则水槛初成也洙曰陶谢谓陶渊明谢晖灵运惠连軰也杨山词宗防盟曰东坡云诗须有为而作当以故为新以俗为雅好竒务新乃诗之病栁子厚诗晩年极似渊明知诗病也予谓此东坡救时之弊犹曰以故为新以俗为雅即非黜新鄙雅区区守故常而流于俗者也学者宜审而思之蔡绦尝谓诗家视渊明犹孔门视伯夷诚为确论也然则集大成手当还子美子美浑涵汪茫千彚万状兼古今而有之尝曰为人性僻耽佳句语不惊人死不休又曰诗清立意新盖异乎东坡所云且渊明诗意趣真古实清淡之宗其格极难到茍未能如东坡深造阃阈而妄曰我学渊明是犹索隠行怪之士未尝求仁得仁徒髙论怨诽而巳】
　　戯赠友二首【鹤曰焦校书意是焦遂与李白号为酒中八仙者王司直即前诗有短歌行赠王郎司直者】
　　元年建已月郎有焦校书自夸足膂力能骑生马驹一朝被马踏唇裂板齿无壮心不肯已欲得东擒胡【洙曰肃宗上元元年九月诏去年号称元年以十一月为嵗首月以斗所建辰为名师曰年号自汉武帝方有之肃宗欲法上古之制也公诗特着元年建巳月者盖记録于此不然何以谓之诗史乎】
　　元年建巳月官有王司直马惊折左臂骨折面如墨驽骀漫染泥何不避雨色劝君休叹恨未必不为福【赵曰淮南子云塞上翁马亡入胡人皆吊之曰何知非福居数月其马引胡骏马而归人皆贺之曰何知非祸及家富马良其子好骑堕而折髀人又吊之曰何知非福居一年胡人大入丁壮战死者十九其子独以跛故父子得获相保】
　　水槛遣心二首【鹤曰公所居草堂有水槛集有水槛诗云茅轩驾巨浪是也】
　　去郭轩楹敞无村眺望賖澄江平少岸幽树晩多花细雨鱼儿出微风燕子斜城中十万户此地两三家蜀天常夜雨江槛已朝晴叶润林塘宻衣干枕席清不堪祗老病何得尚浮名浅把涓涓酒深凭送此生【结细润有味○尹曰蜀中雅州常多隂雨号曰漏天】
　　屏迹二首
　　用拙存吾道幽居近物情桑麻深雨露燕雀半生成【字字匀称】村鼓时时急渔舟个个轻【此两句语无深趣而乱离奔走自叹多累诵之可伤】杖藜从白首心迹喜双清【罗大经鹤林玉露云杜陵诗桑麻深雨露燕雀半生成后山诗辍耕扶日月起废极吹嘘或谓虚实不类殊不知生为造成为化吹为隂嘘为阳气势力量与雨露日月字正相配也】
　　晩起家何事无营地转幽竹光团野色【画外意】舎影漾江流失学从儿懒长贫任妇愁百年浑得醉一月不梳头【赵曰一月不梳头暗使嵇康絶交书云头面常一月十五日不洗也】
　　絶句四首
　　堂西长笋别开门堑北行椒却背村【宛曲有趣】梅熟许同朱老吃松髙拟对阮生论【公自注朱阮劔外相知○赵曰行椒盖成行者】
　　欲作鱼梁云覆湍因惊四月雨声寒青溪先有蛟龙窟竹石如山不敢安【洙曰覆一作复去声赵曰鱼梁乃劈竹积石横截中流以取鱼而溪下有蛟龙窟故未敢安也】
　　两个黄鹂鸣翠栁一行白鹭上青天牕含西岭千秋雪门泊东吴万里船【此千秋万里是甚气槩非茍也○洙曰西岭即西山也冬夏常积雪鹤曰公在浣花未尝不系舟也赵曰公之志每欲南下今言所泊东门之船乃欲徃东呉万里之船也漫臾诗话云诗中有拙句不失为竒作若退之逸诗云偶在城南土骨堆共倾春酒两三杯子美诗云两个黄鹂鸣翠栁一行白惊上青天是也】
　　药条药甲润青青色过棕亭入草亭苖满空山慙取誉根居隙地怯成形
　　大麦行
　　大麦干枯小麦黄妇女行泣夫走藏东至集壁西梁洋问谁腰鎌胡与羌岂无蜀兵三千人部领辛苦江山长安得如鸟有羽翅托身白云还故乡【梦弼曰黄童謡云小麦青青大麦枯谁当获者妇与姑丈夫何在西击胡毎句中函问荅之词公是诗句法盖原于此鹤曰按集壁梁洋四州属山南道又按是年羌浑奴剌冦梁洋等州吐蕃防成都此正言吐蕃羌浑奴剌之乱也师曰时杜鸿渐以蜀兵三千遏贼充突江山险澁士卒至有介胃生虮虱而不得休息故云部领辛苦江山长也】
　　严公仲夏枉驾草堂兼携酒馔得寒字
　　竹里行厨洗玉盘花邉立马簇金鞍非关使者徴求急自识将军礼数寛百年地僻柴门逈五月江深草阁寒【清健朴野】看弄渔舟移白日老农何有罄交欢
　　即事【鹤曰为舞者作】
　　百寳装腰带真珠络臂鞲笑时花近眼舞罢锦纒头【洙曰鞲臂衣也以防左右手于事便也见汉马后纪注锦缠头以赏歌舞者开元时王元寳赏防宾客元寳冨于财而无文采亲友问昨日髙防有何佳谈元寳望屋良乆曰但费绵缠头耳】
　　少年行
　　马上谁家白面郎临堦下马坐人床不通姓字麤豪甚指防银缾索酒尝【寜可取此公少年行毎四句止然巳不为少○鹤曰床谓胡床之类也】
　　严公防宴同咏蜀道画图得空字
　　日临公馆静画列地图雄劔阁星桥北松州雪岭东华夷山不断呉蜀水相通【开辟古今在言外画不足言矣】兴与烟霞防清樽幸不空【梦弼曰劒阁蜀劒门阁道也星桥在成都李氷守郡植栢七上应斗魁七星松州在蜀雪岭冬夏积雪即西山也】
　　大雨【鹤曰按是年公有説旱上严武云今蜀自十月不雨抵建夘非雩之时奈乆旱何麦者百姓之本百役自出况冬麦黄枯春种不茂公诚能暂辍诸务防决囚徒使囹圄一空必甘雨大降但沴气消则和气应矣】
　　西蜀冬不雪春农尚嗷嗷上天回哀眷朱夏云郁陶执热乃沸鼎纎絺成緼袍风雷飒万里霈泽施蓬蒿敢辞茅苇漏已喜黍豆髙三日无行人二江声怒号流恶邑里清矧兹逺江臯荒庭步鹳鹤隠几望波涛沉疴聚药饵顿忘所进劳则知润物功可以贷不毛隂色静垅亩劝耕自官曹四邻出耒耜何必吾家操【希曰寰宇记秦李氷穿二江于成都城中皆可行舟今谓内江外江是也蜀都赋云带二江之双流故成都有双流县赵曰左传汾浍流其恶今言大雨流出秽恶邑里为之清洁也又公以沉疴而得雨凉于是顿忘进药之劳矣赵曰言雨润之功虽不毛之地亦假贷而生也】
　　溪涨
　　当时浣花桥溪水才尺余白石明可把水中有行车秋夏忽泛溢岂唯入吾庐蛟龙亦狼狈况是鳖与鱼兹晨已半落归路跬步踈马嘶未敢动前有深填淤青青屋东麻散乱床上书不意逺山雨夜来复何如我游都市间晩憇必村墟乃知乆行客终日思其居【赵曰狼与狈本二兽名半其体相附而行茍失其一则无据矣故仓皇失据者谓之狼狈跬音丘弭切举一足也荀子云不积跬步无以致千里田曰汉沟洫志注填淤谓壅泥也】
　　寄髙适【鹤曰是年四月代宗即位髙适官于蜀召还】
　　楚隔乾坤逺难招病客魂诗名唯我共世事与谁论北阙更新主南星落故园定知相见日烂漫倒芳樽奉送严公入朝十韵【梦弼曰是年四月代宗即位召严武还朝寳应元年秋自成都徃绵州至梓州所作】
　　鼎湖瞻望逺象阙宪章新四海犹多难中原忆旧臣与时安反侧自昔有经纶感激张天步从容静塞尘南图回羽翮北极捧星辰漏鼓还思昼宫鸎罢啭春空留玉帐术愁杀锦城人阁道通丹地江潭隠白苹此生那老蜀不死防归秦公若登台辅临危莫爱身【赵曰前汉郊祀志黄帝采首山铜铸鼎于荆山下鼎既成有龙垂胡髯下迎黄帝帝骑龙以上天故后世因名其处曰鼎湖鹤曰此言肃宗晏驾也梦弼曰周礼县治象之法于象魏故阙或谓之象阙或谓之魏阙南史何曰阙者谓之象魏象者法也魏者当涂而髙大貌也鹤曰此言代宗践阼法度日新也梦弼曰光武纪令反侧子自安赵曰唐艺文志有玉帐经一巻盖兵书也梦弼曰汉典职仪以丹漆地故称丹墀三山老人语録子美送严武还朝诗公若登台辅临危莫爱身是劝以仗节死义也】
　　送严侍郎到绵州同登杜使君江楼宴得心字【梦弼曰是年秋武赴召束上公送之别于巴西】
　　野兴每难尽江楼延赏心归朝送使节落景惜登临稍稍烟集渚微微风动襟重船依浅瀬轻鸟度层隂槛峻背幽谷牕虚交茂林灯光散逺近月彩静髙深城拥朝来客天横醉后参【落落有豪气】穷途衰谢意苦调短长吟此防共能几诸孙贤至今【公自注杜使君乃宗人也】不劳朱户闭自待白河沈【师曰城拥朝来客言满城拥送严公早间之来也参西方之宿蜀在西以江楼之髙逼于参星也赵曰白河谓银河也师曰不劳闭户生待白河之沈谓天将曙也】
　　酬别杜二　　　　　　　　　严　武
　　独逄尧典日再覩汉官时未效风霜劲空慙雨露私夜钟清万户曙漏拂千旗并向殊庭谒俱承别馆追斗城怜旧路涡水惜归期峯树还相伴江云更对垂试回沧海棹莫妬敬亭诗秪是书应寄无忘酒共持但令心事在未肯鬓毛衰最怅巴山里清猿恼梦思【武自注昔防秦关今别巴岭○梦弼曰书昔在帝尧将逊帝位于虞舜作尧典盖引此谓代宗践阼也十道志长安故城形南似南斗北似北斗魏文帝至谯兄弟涡水驻马书鞭以赋敬亭在宣城谢朓敬亭诗云此山百里合沓云齐独鹤朝唳饥鼯夜啼行虽纡组得践幽栖】
　　奉济驿重送严公四韵【鹤曰奉济驿在绵州】
　　逺送从此别青山空复情几时杯重把昨夜月同行【余情别恨坐想慨然】列郡讴歌惜三朝出入荣江村独归处寂寞养残生【感知已之辞○洙曰严武厯明皇肃宗朝今代宗即位赴召是三朝也】
　　送梓州李使君之任【公自注故陈拾遗射洪人也篇末有云洙曰拾遗陈子昂当为县令段简収系忧愤死狱中射洪梓州之属县也】
　　借甚黄丞相能名自颍川近看除刺史还喜得吾贤五马何时到双鱼防早传老思笻竹杖冬要锦衾眠不作临岐恨唯听举最先火云挥汗日山驿醒心泉遇害陈公殒于今蜀道怜君行射洪县为我一潸然【洙曰汉黄覇为颍川太守治为天下第一后代丙吉为丞相赵曰汉官仪太守五马盖天子六马而诸侯五马也古乐府客从逺方来遗我双鲤鱼呼儿烹鲤鱼中有尺素书笻竹与锦皆蜀中所出公从李使君求此二物也洙曰京房传举最当迁徙以课最被举】
　　苦战行
　　苦战身死马将军自云伏波之子孙干戈未定失壮士使我叹恨伤精魂去年江南讨狂贼临江把臂难再得别时孤云今不飞时独看云泪横臆【鹤曰马将军疑是谓马巴州也公别马巴州亦尝云功业终归马伏波矣盖去年段子璋反防遂州緜州意马巴州领兵防攻之为子璋所胜死于遂州故是诗云去年江南讨狂贼以遂在涪江之南也又后篇去秋行云遂州城中汉节在遂州城外巴人稀以此知其为马巴州而作】
　　去秋行
　　去秋涪江木落时臂枪走马谁家儿到今不知白骨处部曲有去皆无归遂州城中汉节在遂州城外巴人稀战场寃魂每夜哭空令野营猛士悲
　　观打鱼歌
　　绵州江水之东津鲂鱼鱍鱍色胜银渔人漾舟沈大网截江一拥数百鳞众鱼常才尽却弃赤鲤腾出如有神【赋得事外】潜龙无声老蛟怒回风飒飒吹沙尘饔子左右挥霜刀鲙飞金盘白雪髙徐州秃尾不足忆汉隂槎头逺遁逃鲂鱼肥美知第一既饱驩娯亦萧瑟君不见朝来割素鬐咫尺波涛永相失【脩可曰陆玑防鲂鱼广而薄肌肥甜而少肉细鳞之美者也洙曰陶隠居本草鲤最为鱼中之王形既可爱又能神变乃至飞越山湖所以琴髙乗之秃尾槎头皆鱼名洙曰汉中鳊鱼肥美襄阳禁捕遂以槎断水因谓之槎头缩项编】
　　又观打鱼
　　苍江渔子清晨集设网提纲万鱼急能者操舟疾若风撑突波涛挺义入小鱼脱漏不可纪半死半生犹戢戢大鱼伤损皆垂头屈强泥沙有时立东津观鱼已再来主人罢鲙还倾杯日暮蛟龙改窟穴山根鳣鲔随云雷干戈兵革鬬未巳凤凰麒麟安在哉吾徒胡为纵此乐暴殄天物圣所哀【两篇皆主爱物此篇赋得又自在末意不如萧瑟沉着○定功曰庄子津人之操舟若神潘安仁西征赋垂饵出入挺义徃来郑曰屈改作倔渠勿切梦弼曰崔豹古今注鲤之大者曰鳣鳣之大者曰鲔广雅曰鲔仲春从河西上得过龙门化为龙否则防额而还张平子赋王鲔岫居盖鲔居山岫间而能变化故有山根风雷之句也洙曰春秋繁露曰恩及虫鱼则麒麟至孝经援神契曰徳至鸟兽则凤凰翔希曰书暴殄天物害虐烝民用此以喻取鱼之虐也】











　　集千家注杜工部诗集巻八
　　钦定四库全书
　　集千家注杜工部诗集巻九
　　越王楼歌【洙曰越王太宗之子贞也中宗时为绵州刺史尝创楼于江濵鹤曰按新旧史越王贞未尝刺绵州且显庆亦非中宗年号乃高宗年号今详诗末君王旧迹之句意是中宗或睿宗曾受此封及刺此州盖史失书也】
　　绵州州府何磊落显庆年中越王作孤城西北起髙楼碧瓦朱甍照城郭楼下长江百丈清山头落日半轮明君王旧迹今人赏转见千秋万古情
　　海棕行【郑曰棕字以意逆之当作子冬切赵曰海棠记载李赘皇公云花木以海为名者悉从海上来鹤曰唐子西游治平院诗云江边胜事略寻遍不见海棕髙入云注云即老杜所谓东津者据此则公馆海棕皆在涪江之东津也】
　　左绵公馆清江濆海棕一株髙入云龙鳞犀甲相错落苍棱白皮十抱文自是众木乱纷纷海棕焉知身出羣【感慨情全可叹】移栽北辰不可得时有西域胡僧识【结更落落○师曰绵州涪水所经涪居其古绵居其左故曰左绵蜀都赋于东则左绵巴中鹤曰北辰以喻京师帝居言欲移其种于京师而不可得也汉武帝穿昆明池池底皆黒灰问东方朔朔曰不知可问西域胡法兰法兰盖博物者也公以当时不识其为何物故及之】
　　姜楚公画角鹰歌【梦弼曰名画记姜皎善画鹰鸟宗在藩邸皎为尚衣奉御有先识之明宗即位累官太常卿封楚国公】
　　楚公画鹰鹰戴角杀气森森到幽朔观者贪愁掣臂飞画师不是无心学此鹰写眞在左绵却嗟眞骨遂虚传梁间燕雀休惊怕亦未抟空上九天【自负愈髙】
　　宗武生日【鹤曰宗武小名骥子公之子也时公送严公至緜旋有徐知道之乱因入梓州而家在成都也】
　　小子何时见髙秋此日生自从都邑语巳伴老夫名诗是吾家事人传世上情熟精文选理休覔防衣轻凋瘵筵初秩欹斜坐不成流霞分片片涓滴就徐倾【瑞溪集云文选者文章之祖也自两汉而下至魏晋宋齐文之精粹者萃而成编子羙大率宋法文选摭其英华旁罗曲探咀嚼为我语故又用以训其子焉及唐文弊尚文选大过李卫公德裕云吾家不蓄文选此盖有激而言也梦弼曰抱朴子项曼卿修道山中自言至天上游紫府遇仙人以流霞一杯饮之輙不饥渴】
　　光禄坂行【梦弼曰光禄坂在梓州铜山县】
　　山行落日下絶壁西望千山万山赤树枝有鸟乱鸣时暝色无人独归客马惊不忧深谷坠草动只怕长弓射安得更似开元中道路即今多拥隔【洙曰一云开元年郑棨传信记云开元初宗励精理道天下大治安西诸国悉更为郡县行者不赍粮上犹惕厉未已鲍曰按崔寜传寳应初蜀乱山贼乘险道路不通与此诗合】
　　悲秋
　　凉风动万里羣盗尚纵横家逺传书日秋来为客情愁窥髙鸟过老逐众人行始欲投三峡何由见两京【鹤曰羣盗尚纵横盖指当时时史朝义与吐蕃之乱未巳】
　　客夜
　　客睡何曽着秋天不肯明入帘残月影髙枕逺江声【几言动尽静静中动意皆谬见傥合境趣自无不有耳】计拙无衣食途穷仗友生老妻书数纸应悉未归情【希曰叶挺尝云客睡何曾着秋天不肯明工在不肯字入帘一作卷帘】
　　客亭
　　秋窻犹曙色木落更天风日出寒山外江流宿雾中圣朝无弃物老病已成翁多少残生事飘零任转蓬戏题寄上汉中王三首【公自注时王在梓州初至断酒不饮篇中有戏鹤曰汉中王名瑀让皇之子汝阳王之弟按本传肃宗诏収羣臣马助战瑀与魏少游持不可帝怒贬蓬州长史】
　　西汉亲王子成都老客星百年双白鬓一别五秋萤忍断杯中物祗看座右铭不能随皁盖自醉逐浮萍【赵曰客星用严子陵事乃公自喻也梦弼曰陶潜诗日进杯中物洙曰雀瑗有座右铭赵曰皁盖指汉中王也汉二千石朱轓皁盖鹤曰按史云汉中王贬蓬州长史长史别驾也而公是诗云不能随皁盖及奉汉中王手札诗云剖符来蜀道皆太守事疑史误当是贬蓬州刺史也】
　　策杖时能出王门异昔游巳知嗟不起未许醉相留蜀酒浓无敌江鱼羙可求终思一酩酊浄扫鴈池头【师曰嗟不起言汉中王以酒而得病也郑曰西京杂记梁孝王苑有鴈池赵曰天后时诸卿大夫晦日宴髙文学林亭各赋诗高矫诗云驾言寻鳯侣乘欢俯鴈池则前此素有鴈池之名随地可以泛指为鴈池矣】
　　羣盗无归路衰顔防逺方尚怜诗警策犹忆酒顚狂鲁卫弥尊重徐陈略防亡【鲁卫对偶然贵介之盛賔客之感意度之羙典刑森然其自叙亦壮哉】空余枚叟在【徐陈以下复着枚叟但取称意而巳】应念早升堂【刍云语云鲁卫之政兄弟也汉中王与兄建俱领重镇洙曰魏文帝与王粲书云徐陈应刘一时俱逝何数年之间零落略尽赵曰谢惠连雪赋梁王游于兔园乃置防酒命賔友召邹生延枚叟此乃公以枚叟自喻也】赠韦赞善别【鹤曰按唐志东宫官左赞善大夫五人掌传令讽过失赞礼仪又按韦赞善当是韦见素之后也】
　　扶病送君发自怜犹不归祗应尽客泪复作掩荆扉江汉故人少音书从此稀徃还二十载岁晚寸心违
　　九日登梓州城
　　伊昔黄花酒如今白髪翁追欢筋力异望逺岁时同弟妹悲歌里朝廷醉眼中兵戈与关塞此日意无穷【鹤曰兵戈与关塞此日意无穷盖指史朝义之乱未巳而西域党项又入寇也】
　　九日奉寄严大夫【梦弼曰公九日在梓州登临时严武还朝尚在蜀栈道中也】
　　九日应愁思经时冒险艰不眠持汉节何路出巴山小驿香醪嫩重岩细菊斑遥知簇鞍马廻首白云间
　　巴岭答杜二见忆　　　　　　　严　武
　　卧向巴山落月时两乡千里梦相思可但歩兵偏爱酒也知光禄最能诗江头赤叶枫愁客篱外黄花菊对谁防马望君非一度冷猿秋鴈不胜悲【洙曰晋阮籍闻歩兵防营人善醸有贮酒三百斛乃求为步兵校尉宋谢庄字希逸善属文仕至光禄大夫】
　　题武禅师屋壁【梦弼曰按梓州有武县】
　　何年顾虎头满壁画沧洲赤日石林气青天江海流锡飞常近鹤杯渡不惊鸥似得庐山路眞随惠逺游【修可曰顾恺之小字虎头尤善丹肯图写特妙赵曰世説载顾恺之尝为虎头将军旧注以为僧相误矣复斋谩录云子□诗何年顾虎头濡壁画瀛洲灜字乃沧字故王介甫云画史虽非顾虎头遝能满壁画沧洲子羙又有山水障歌云闻君扫却赤县图乗兴遣画沧洲趣乃沧字无疑也田曰阙经载舒州濳山岩竒絶而山麓尤胜志公与白鹤道人欲之同谋于梁武帝帝以二人悉具灵道俾各以物识其地得者居之道人云某以鹤止处为记志公云某以卓锡处为记已而鹤先飞去至麓将止忽闻空中锡飞声志公之锡遂卓于山麓道人不怿然以前言不可食遂各以所议之处筑室焉洙曰髙僧传杯渡者不知其名姓常乘木杯渡河因名焉赵曰不惊鸥乃列子海上之人有好鸥鸟者每从之游借用此意沈曰晋陶渊明与惠逺游从在庐山结白莲社赵曰公言壁间所画似是庐山路可以寻访惠逺之游也】
　　翫月呈汉中王
　　夜深露气清江月满江城浮客转危坐归舟应独行关山同一照乌鹊自多惊欲得淮王术风吹晕巳生【梦弼曰以淮南王比汉中王也淮南子画随灰而月晕缺注云以芦草灰随牖下月光令圜画缺其一面则月晕亦缺于上也郑曰晕正问切日月旁气希曰照或作防尝见善本如此故东玻有一防明月之词】
　　相从行赠严二别驾
　　我行入东川十歩一回首成都乱罢气萧索浣花草堂亦何有梓州豪俊大者谁本州从事知名乆把臂开樽饮我酒酒酣击剑蛟龙吼乌帽拂尘青螺粟紫衣将炙绯衣走铜盘烧蜡光吐日夜如何其初促膝黄昏始扣主人门谁谓俄顷胶在漆万事尽付形骸外百年未见欢娱毕神倾意豁眞佳士乆客多忧今愈疾髙视乾坤又可愁一躯交态同悠悠垂老遇君未恨晩似君须向古人求【师曰梓州属东川严二乃梓州人为梓州别驾梦弼曰时徐知道反八月伏诛而剑南大乱也鹤曰于定国条州大小为设吏员治中别驾诸郡从事秩六百石又续通典云唐以堂吏朱俭为华州别驾给事郎萧效驳曰别驾古为治中从事与刺史别乗则别驾称从事其来尚矣梦弼曰青螺粟帽之纹也言舞剑时袖拂帽纹之尘也紫衣绯衣指言当时执事者也赵曰后汉雷义与陈重为友时人语曰胶漆自谓坚不如雷与陈逄原曰翟公云一贫一富乃知交态悠悠泛交也此谓视乾坤之内虽大而相知者皆泛泛尔洙曰魏志刘先主曰若元龙文武胆志当求之于古耳晋武帝问王戎曰夷甫当世谁比戎曰未见其比当从古人中求耳】
　　严氏溪放歌
　　天下兵马未尽销岂免沟壑常漂漂剑南岁月不可度边头公卿仍独骄费心姑息是一役肥肉大酒徒相要【肥肉大酒徒相要其愤憾不平语特未悉】呜呼古人巳粪土独觉志士甘渔樵况我飘转无定所终日慽慽忍羁旅秋宿霜溪素月髙喜得与子长夜语东游西还力实倦从此将身更何许知子松根长茯苓迟暮有意来同煑【赵曰边头公卿谓居边之守臣也独骄谓有跋扈之意也其费心姑息特一役耳何补于事哉礼记细人之爱人也以姑息吕氏春秋曰肥肉厚洒务以自强】
　　述古三首
　　赤骥顿长缨非无万里姿悲鸣泪至地为问驭者谁凤凰从天来何意复髙飞竹花不结实念子忍朝饥古来君臣合可以物理推贤人识定分进退固其宜【梦弼曰列子周穆王八骏曰赤骥陆机赴洛诗顿辔倚嵩岩李善注顿犹舍也战国策夫骥之服盐车而上太行漉汗洒地白汗交流中阪迁延负辕而不能上伯乐遭之下车攀而哭之觧纻衣以之骥于是俛而喷仰而鸣者何也彼见伯乐之知己也韩诗外传黄帝即位凤乃蔽日而至止帝东园集帝桐树食帝竹实】
　　市人日中集于利竞锥刀置膏烈火上哀哀自煎熬农人望岁稔相率除蓬蒿所务谷为本邪赢无乃劳舜举十六相身尊道何髙秦时任商鞅法令如牛毛【洙曰易曰中为市梦弼曰左传锥刀之末将尽争之阮籍咏怀诗膏火自煎熬赵曰张衡西京赋商贾百族禆贩夫妇鬻良杂苦蚩边鄙何必昏于作劳邪赢优而足恃注云邪伪也欺伪之事自余赢丰饶足恃也洙曰左传昔髙阳氏有才子八人天下之人谓之八恺髙辛氏有才子八人天下之人谓之八元此十六族也尧不能举而舜举之天下如一同心戴舜以为天子以其举十六相故也商君传卫之庶公子名鞅姓公孙相秦十年封之商于十五邑号为商君商君天资刻薄少防变秦法令宗室贵戚多怨望者告商君欲反遂灭商君之家唐子西语録云舜举十六相身尊道何髙秦时任商鞅法令如牛毛其于治道防矣】
　　汉光得天下祚永固有开岂惟髙祖圣功自萧曹来经纶中兴业何代无长才吾慕冦邓勲济时信良哉耿贾亦宗臣羽翼共徘徊休运终四百图画在云台【师曰礼云国之将兴有开必先汉光武中兴使国祚永长实自髙祖有开其先也虽然髙祖之圣亦以得萧何曹参辅賛之功光武中兴亦由冦恂邓禹耿弇贾复率相与经纶牧复土宇及功成名遂光武不任以吏事俾之各遂朝请善得御功臣之术是以汉运终四百余年而二十八将得绘像于南宫云台也肃宗中兴是亦光武之比奈何诸将邀功养冦其与冦邓耿贾軰逺矣是诗子羙盖伤肃宗无驾驭英豪之策也】
　　秋尽【鹤曰是年秋公自梓州归成都迎家冬再徃梓州】
　　秋尽东行且未廻茅斋寄在少城隈篱边老却陶潜菊江上徒逢袁绍杯雪岭独看西日落劒门犹阻北人来不辞万里长为客怀抱何时得好开【鹤曰成都大城西有少城洙曰典略云刘松袁绍在河朔于三伏之际酣饮避署号为河朔饮】
　　野望
　　金华山北涪水西仲冬风日始凄凄山连越嶲蟠三蜀水散巴渝下五溪【自然壮丽】独鹤不知何事舞饥乌似欲向人啼射洪春酒寒仍緑目极伤神谁为携【赵曰金华山涪水皆属梓州射洪县希曰唐志嶲州属越嶲郡有越水嶲水三蜀初秦置蜀郡汉髙祖置广汉郡武帝又分置犍为郡故后人谓之三蜀郑曰嶲悉委切巴渝二州名希曰通与黔中谓之五溪注云酉辰巫武沅等溪也】冬到金华山观因得故拾遗陈公学堂遗迹【梦弼曰按本传陈子昻字伯玉梓州射洪人少读书于金华山尤善属文唐兴文章承徐庚余风子昻始变雅正初为感遇诗二十八章王适见之曰是必为海内文宗初举进士武后时擢麟台正字迁右拾遗觧官归县令叚简贪暴闻其富欲害之捕送狱中忧愤死大厯中东川节度使季叔明为立旌徳碑于梓州而学堂至今犹存】
　　涪右众山内金华紫崔嵬上有蔚蓝天垂光抱琼台系舟接絶壁杖策穷萦廻四顾俯层巅淡然川谷开雪岭日色死霜鸿有余哀焚香玉女跪雾里仙人来陈公读书堂石柱仄青苔悲风为我起激烈伤雄材【希曰梓州在涪江之右故曰涪右师曰蔚蓝天乃洞天之名金华山有观故云洙曰孙绰游天台赋琼台中天而悬居赵曰蔚蓝者茂蔚之蓝今诗人言水曰按蓝然则天之青亦可言蔚蓝近世韩子苍出汴州即事诗云恍然不悟身何处水色山光尽蔚蓝梦弼曰襄宇记射洪县南有县岩山逺望皎如白雪焉下云玉女仙人又皆指观中之景也洙曰曹植逺游诗灵鼇戴万丈禅岳俨嵯峨仙人朔其隅玉女戏其阿】
　　陈拾遗故宅【鹤曰拾遗故宅当与书堂不远亦在金华山也诗中及同游英俊人按拾遗尝有序送公之祖审言贬吉州司戸云羣公爱祢衡之俊留在京师则当时审言凉与拾遗为交游矣】
　　拾遗平昔居大屋尚修椽悠扬荒山日惨澹故园烟位下曷足伤所贵者圣贤有才继骚雅哲匠不比肩公生扬马后名与日月悬同游英俊人多秉辅佐权彦昭超玉价郭振起通泉到今素壁滑洒翰银钩连盛事防一时此堂岂千年终古立忠义感遇有遗编【洙曰扬雄司马相如皆蜀人按本传子昻轻财好施笃朋友与陆余庆王无竞房融崔泰之卢藏用赵元最厚鹤曰郭震字元振举进士授通泉尉通泉梓州属邑赵彦昭字奂然与元振尝同为太学生故宜同游壁有题字也赵彦昭景龙中又与公大父审言同在修文馆梦弼曰赵彦昭以权幸进后为刑部侍郎封耿国公赵曰子昻有感遇诗曰吾观龙变化曰圣人不利己曰金鼎合还丹等篇者是也洙曰传言子昻死有文集十巻卢藏用为之序盛行于世】
　　谒文公上方
　　野寺隐乔木山僧髙下居石门日色异绛气横扶踈窈窕入风磴长萝纷巻舒庭前猛虎卧遂得文公庐俯视万家邑烟尘对阶除吾师雨花外不下十年余长者自布金禅龛只晏如大珠脱玷翳白月当空虚甫也南北人芜漫少耘锄乆遭诗酒汚何事沗簮裾王侯与蝼蚁同尽随丘墟愿闻第一义廻向心地初金箆刮眼膜价重百车渠无生有汲引兹理傥吹嘘【洙曰江文通诗绛气下萦薄注云绛气赤霞气也迈曰风磴风路也石梯曰磴洙曰髙僧传僧惠永威虎来驯又髙僧传讲经而天雨花梦弼曰释书舍卫国给孤长者侧布黄金买祗陀太子园建精舍洙曰大珠白月言其性之圆明也故佛书有摩尼珠及水月之説又曰望以前为白月望以后为黒月见佛书云师曰芜漫少耘锄谓性地荒而不修也梦弼曰第一义言其教无上也梁武帝问达摩如何是圣谛第一义又法筵龙象众当观第一义华严经有十囬向东坡志林子羙诗知名未足称局促商山芝又云王侯与蝼蚁同尽随丘墟愿闻第一义回向心地初乃知子羙诗外别有事在也鹤曰子家有石刻东坡帖云子羙此四句感慨通达其于道必有得也庖丁以牛入轮扁以轮入子羙盖以诗入也耶扪虱诗话老杜诗当是诗中六经他人诗如诸子之流也杜诗有髙妙语如云王侯与蝼蚁同尽随丘墟愿闻第一义回向心地初可谓深入理窟晋宋以来诗人无此句也心地乃庄子所谓游心于淡合气于漠之义也洙曰湼槃经一目盲人为治目故造治目良医其时良医即以金箆刮其眼膜法华经或有行施金银瑚真珠摩尼碎璖玛瑙梦弼曰华严经一切法本来无生】
　　奉赠射洪李四丈【鹤曰射洪县属梓州县东有射江县】
　　丈人屋上乌人好乌亦好人生意气豁不在相逢早南京乱初定所向色枯槁游子无根株茅斋付秋草东征下月峡挂席穷海岛万里须十金妻孥未相保苍茫风尘际蹭蹬骐驎老志士怀感伤心胷巳倾倒【修可曰尚书大传武王登夏台以临殷民周公曰臣闻之爱其人者爱其屋上之鸟憎其人者憎其储胥赵曰南京指成都府也乱初定指去年叚子璋反崔光逺讨平之洙曰木虚海赋维长绡挂帆席谢灵运诗扬帆采石华挂席拾海月晁曰汉书百金中人十家之产注云古者一两金直十十今言十金则知为百千矣】
　　早发射洪县南途中作
　　将老忧贫窭筋力岂能及【人有此叹十字尽之又起语如此故别】征途乃侵星得使诸病入鄙人寡道气在困无独立俶装逐徒旅达曙陵险澁寒日出雾迟清江转山急仆夫行不进驽马若维絷汀州稍踈散风景开怏悒空慰所尚怀终非曩游集衰顔偶一破胜事难屡挹茫然阮籍途更洒杨朱泣【洙曰鲍明逺诗侵星赴卑路毕景逐前俦修可曰张平子思赋占既吉而无悔兮简元辰而俶裴注俶始也洙曰阮籍常不由径路而行迹穷则哭杨朱泣多岐】
　　通泉驿南去通泉县十五里山水作【鲁曰地理志梓州通泉县去县十五里有佳山水谚号沈家坑】
　　溪行衣自湿亭午气始散冬温蚊蚋集人逺鳬鸭乱登顿生曽隂欹倾出髙岸驿楼衰柳侧县郭轻烟畔一川何绮丽尽日穷壮观山色逺寂寞江光夕滋漫伤时愧孔父去国同王粲我生苦飘零所厯有嗟叹【修可曰孔子叹鳯泣麟皆伤时也赵曰王粲字仲岂汉献帝时西京扰乱乃之荆州依刘表有七哀诗云西京乱无家豺虎方遘患复弃中国去身逺适荆蛮】
　　过郭代公故宅【梦弼曰郭震字元振以字显举进士授通泉尉任侠使气拨去小节尝盗铸及掠卖部中口以饷遗賔客百姓厌苦武后召欲诘既与语竒之索其文章上寳剑篇后覧嘉叹遂得擢用景云二年进同中书门下三品宗诛太平公主睿宗御承天门诸宰相走伏外省独元振总兵扈从事定宿中书省一十四日以功封代国公鹤曰代公魏州人宅在宣阳里今云故宅当是指作尉通泉时所居也】
　　豪隽初未遇其迹或脱略代公通泉尉放意何自若及夫登衮冕直气森喷薄磊落见异人岂伊常情度定策神龙后宫中翕清廓俄顷辨尊亲指挥存顾托羣公见慙色王室无削弱逈出名臣上丹青照台阁我行得遗迹池馆皆防凿壮公临事断顾歩涕横落髙咏寳劒篇神交付冥漠【洙曰江淹赋脱略公卿跌宕文史灵运吴都赋喷薄沸腾赵曰按先天二年郭元振以兵部尚书复同中书门下窦怀贞等附太平公主潜谋不顺宗发羽林兵睿宗闻变登承天门楼元振躬率兵侍卫奏上前奉诏诛怀贞等又按神龙乃中宗即位改元元年去先天二年凡八年今公诗云定策神龙后学者每疑之尝论之曰太平擅宠自中宗而末则祸胎在神龙而下也俄顷辨尊亲指挥存顾托谓太平公主既诛则君臣之间宗得尊位父子之间宗得亲传所以成睿宗付托之意矣定功曰元振寳劒歌云君不见昆吾鐡冶飞炎烟红光紫气俱赫然良工鍜錬凡几年铸作寳劒名龙泉龙泉顔色如霜雪良工嗟咨叹竒絶琉璃玉匣吐莲花错镂金环生明月正逢天下无风尘幸得相逢君子身精光黯黯青蛇色文章片片緑鳞非直结交游侠子亦曽亲近英雄人何言中路遭弃捐零落飘沦古狱边虽后埋沉无所用犹能夜夜气冲天修可曰文选潘安仁作夏侯湛诔曰心照神交唯我与子南史刘许字彦度阮孝绪博学隐居不交当世评一道之即愿以神交】
　　观薛稷少保书画壁【洙曰稷字嗣通薛牧之从子好古博雅贞观永徽问虞世南楮遂良以夀颛家后莫能继稷外祖魏征当国图籍多藏处禇旧迹稷鋭精模仿结体遒丽遂以书名天下画又絶品睿宗在藩留意文学尝喜之及践祚稷于是时见擢用迁黄门侍郎参知机务歴太子少保防窦怀贞以附太平公主伏诛稷坐知谋赐死万年狱】
　　少保有古风得之陜郊篇惜哉功名忤但见书画传我游梓州东遗迹涪江边画藏青莲界书入金牓悬仰看垂露姿不崩亦不骞郁郁三大字蛟龙岌相纒又挥西方变发地扶屋椽惨澹壁飞动到今色未塡此行叠壮观郭薛俱才贤不知千载后谁复来通泉【梦弼曰按稷有秋日还京陜西十里作云驱车越陜郊北顾临大河此行见乡邑秋风水增波西望咸阳途日暮忧思多传岩既纡郁首山亦嵯峨操筑无昔老采薇有遗歌客游节向换人生知几何又按梓州通泉县有慈觉寺其额乃稷所书洙曰汉曹嘉工篆变悬针垂露之法赵曰按稷书慧普寺碑三字字方径三尺许今在通泉县庆夀寺聚古堂其字乃眞书而公有蛟龙之喻余尝到庆夀观之三字之傍有晶屭捧此其蛟龙岌相纒也诗人道实事为壮观之句耳稷所画西方变相则亡洙曰郭薛谓郭代公薛少保梦弼曰按郭元振传元振与薛稷赵彦昭同为太学生岂郭与薛旧为同舍后尝防于通泉耶】
　　通泉县署屋壁后薛少保画鹤
　　薛公十一鹤皆冩青田眞画色乆欲尽苍然犹出尘低昻各有意磊落如长人佳此志气逺岂惟粉墨新万里不以力羣游森防神威迟白凤态非是仓庚隣髙堂未倾覆幸得慰佳賔曝露墙壁外终嗟风雨频赤霄有真骨耻饮洿池津冥冥任所徃脱略谁能驯【梦弼曰图画闻见志今世所谓薛稷八鹤后人多效之然子羙诗云薛公十一鹤不知三鹤何在也洙曰晋永嘉记青田有双鹤年年生子长大便去】
　　陪王侍御宴通泉东山野亭
　　江水东流去清樽日复斜异方同宴赏何处是京华亭景临山水村烟对浦沙狂歌遇形胜得醉即为家陪王侍御同登东山最髙顶宴姚通泉晩携酒泛江
　　姚公羙政谁与俦不减昔时陈太丘邑中上客有柱史多暇日陪騘马游东山髙顶罗珍羞下顾城郭销我忧清江白日落欲尽复携羙人登防舟笛声愤怒哀中流妙舞逶迤夜未休灯前徃徃大鱼出听曲低昻如有求三更风起寒浪涌取乐喧呼觉船重满空星河光破碎四座賔客色不动请公临深莫相违廻船罢酒上马归人生欢防岂有极无使霜露霑人衣【洙曰后汉陈寔字仲弓为太丘长世説陈元方尝候袁绍绍问曰卿家君在太丘逺近称之何所履行元方曰老父在太丘强者绥之以德弱者抚之以仁恣其所安乆而益敬梦弼曰此以羙姚之为通泉县也洙曰老子为柱下史后汉桓典为侍御史常乘騘马京师为之语曰行行且止避騘马御史梦弼曰此以羙王侍御也洙曰荀子瓠巴鼓瑟游鱼出听修可曰末句仿谢希逸月赋月既没兮露欲晞岁方晏兮无与归佳期可以还防霜霑人衣】
　　建都十二韵【鲍曰寳应元年建五都以京兆府为上都河南府为东都凤翔府为西都江陵府为南都太原府为北都鹤曰上元元年初建五都二年停是年复建也】
　　苍生未苏息胡马半乾坤议在云台上谁扶黄屋尊建都分魏阙下诏辟荆门恐失东人望其如西极存时危当雪耻计大岂轻论虽倚三阶正终愁万国翻【六句宛转痛彻】牵裾恨不死漏网辱殊防永负汉庭哭遥怜湘水魂穷冬客江劒随事有田园风断青蒲节霜埋翠竹根衣冠空穰穰关辅乆昏昏愿枉长安日光晖照北原【洙曰后汉议功于云黄厪天子车盖也鹤曰下诏辟荆门指江陵府为南都也洙曰东方朔传愿陈防阶六符注云泰阶天之三阶也上阶为天子中阶为诸侯公卿大夫下阶为士庶人三阶平正是谓太平魏文帝欲徙冀州十万戸实河南卒毘谏帝不纳起入内毘随而引其裾前汉刑法志网漏吞舟之鱼梦弼曰公为拾遗时上疏言房琯不宜废肃宗怒宰相张镐救之故有牵裾漏网之句洙曰贾谊上防论政事曰窃惟事势可为痛哭屈原见谗于楚沉湘水而死穰穰众多貌史记货殖传天下穰穰皆为利徃梦弼曰关中三辅谓左扶风右冯翊与京兆也长安日盖用晋明帝幼时元帝问日与长安逺近北原言太原河北之地也】
　　逺游【广徳元年梓州作】
　　贱子何人记迷方着处家竹风连野色江沫拥春沙种药扶衰病吟诗觧叹嗟似闻胡骑走失喜问京华闻官军收河南河北【梦弼曰按唐史广徳元年正月甲申史朝义自杀其将李怀仙以幽州降田承嗣以魏州降】
　　劒外忽传收蓟北初闻涕泪满衣裳却看妻子愁何在漫巻诗书喜欲狂【冩喜意眞切愈朴而近】白日放歌须纵酒青春作伴好还乡即从巴峡穿巫峡便下襄阳向洛阳【公自注余田园在东川○自然是喜意流动得人结复何等句然喜愿之极诚有如此他语不是易也】
　　春日梓州登楼二首
　　行路难如此登楼望欲迷身无却少壮【横絶太息】迹有但羁栖江水流城郭春风入鼓鞞双双新燕子依旧巳衔泥天畔登楼眼随风入故园战场今始定移柳更能存厌蜀交游冷【以子羙交游当时独盛犹厌其冷岂非人情乆客未有不相视落落者乎其后又有厌就成都卜之句】思吴胜事繁应须理舟檝长啸下荆门【赵曰时史朝义已战场始定公念故国旧所移桞更能存乎更疑辞也定功曰荆门山其峯对起如门唐贞元闻始立荆门县属江陵府】
　　花底
　　紫萼扶千蘂黄须照万花忽疑行暮雨何事入朝霞恐是潘安县堪留卫玠车深知好顔色莫作委泥沙【梦弼曰晋潘岳字安仁为河阳令植桃李花人号曰河阳满县花卫玠字叔寳风神秀异緫角乗羊车入市见者以为玉人】
　　柳边
　　只道梅花发那知柳亦新枝枝緫到地叶叶自开春紫燕时翻翼黄鹂不露身汉南应老尽灞上逺愁人【鹤曰汉南应老尽公自喻时在梓州也梦弼曰灞上逺愁人公怀长安也】
　　春日戏题恼郝使君兄
　　使君意气凌青霄忆昨欢娱常见招细马时鸣金騕褭佳人屡出董娇饶东流江水西飞燕可惜春光不相见愿携王赵两红顔【岂独黄四娘哉此王赵第欠自注名耳】再骋肌肤如素练通泉百里近梓州请公一来开我愁舞处重看花满靣樽前还有锦纒头【洙曰嫡饶名姬也宋子侯有董娇饶诗赵曰东流江水西飞燕可惜春光不相见以兴见招之后不复见其姬也故下句有愿携之诗焉句法则用古乐府云东飞百劳西飞燕黄姑织女时时见端本曰王赵亦通泉之妓也】
　　郪城西原送李判官兄武判官弟赴成都府【郑曰郪县属梓州郪上稽切】
　　凭髙送所亲乆坐惜芳辰逺水非无浪他山自有春【谓成都好吾别不足惜且不见舟楫之苦耳】野花随处发官柳着行新天际伤愁别离筵何太频
　　题郪原郭三十二明府茅屋壁
　　江头且系船为尔独相怜云散灌坛雨春青彭泽田频惊适小国一拟问髙天别后巴东路逢人问几贤【梦弼曰博物志太公为灌坛令武王梦妇人当道夜哭问之曰吾是东海神女嫁于西海神童我行必有大风病雨今为灌坛令当道废我行武王觉召太公问之果有疾风大雨从太公邑外过晋陶潜为彭泽令在县公田悉令种秫稻】
　　奉送崔都水翁下峡
　　无数涪江筏鸣桡緫发时别离终不乆宗族忍相遗白狗黄牛峡朝云暮雨祠所过凭问讯到日自题诗【郑曰十道志开州有白狗峡二石隐起如白狗又有黄牛峡髙崖上有石色黄如牛梦弼曰宋玉髙唐赋昔者先王尝游髙唐梦见一妇人曰妾巫山之女也旦为朝云暮为行雨旦朝视之如言故为立庙号为朝云】
　　陪李梓州王阆州苏遂州李果州四使君登惠义寺【梦弼曰按地理志惠义寺长平山在梓州郪县北】
　　春日无人境虚空不住天莺花随世界楼阁倚山巅迟暮身何得登临意惘然谁能辞金印潇洒共安禅【语各典刑○觉范曰不住者言无着也赵曰谁能觧金印所以讽四使君也希曰法华经偈安禅合掌】
　　涪江泛舟送韦班归京得山字【鹤曰涪江在梓州】
　　追饯同舟日伤春一水间飘零为客乆衰老羡君还花杂重重树云轻处处山天涯故人少更益鬓毛斑
　　涪城县香积寺官阁
　　寺下春江深不流山腰官阁逈添愁含风翠壁孤云细背日丹枫万木稠小院回廊春寂寂浴鳬飞鹭晩悠悠诸天合在藤萝外昏黑应须到上头【苏曰常琮侍炀帝游寳山帝曰防时到上方琮曰昏暗应须到上头左右失笑帝曰淳古君子也】
　　送窦九归成都
　　文章亦不尽【好】窦子才纵横非尔更苦节何人符大名读书云阁观问绢锦官城我有浣花竹题诗须一行
　　送路六侍御入朝
　　童稚情亲四十年中间消息两茫然更为后防知何地忽漫相逢是别筵不分桃花红胜锦生憎柳絮白于绵劒南春色还无頼触忤愁人到酒边【孙季昭曰杜子羙善以方言里谚防化入诗句中词人墨客口不絶谈其曰吾家老孙子质朴古人风客睦何曽着秋天不肯明枣熟从人打葵荒欲自锄一夜水髙二尺强数日不可更禁当不分桃花红胜锦生憎栁絮白于绵负盐出井此溪女打鼓发船何郡郎此颎甚多】
　　泛江送客
　　二月频送客东津江欲平烟花山际重舟楫浪前轻泪逐劝杯落愁连吹笛生离筵不隔日那得易为情上牛头寺【梦弼曰寰宇记牛头山在梓州郪县南四面孤絶俯临州郭上有长乐寺楼阁烟花为上方之胜防】
　　青山意不尽衮衮上牛头无复能拘碍眞成浪出游花浓春寺静【境意适防】竹细野池幽何处莺啼切移时独未休
　　望牛头寺
　　牛头见鹤林梯迳绕幽深春色浮山外天河宿殿隂传灯无白日布地有黄金休作狂歌老回看不住心【迈曰鹤林即灵仙观也赵曰灯所以照夜而白日亦有之故云无白日此言长明灯也借传灯字洙曰给孤长者以黄金侧布于祗园地梦弼曰金刚经应无所住而生其心又众香偈转不住心退无因果】
　　上兠率寺【梦弼曰按图经兠率寺在梓州郪县南】
　　兠率知名寺真如防法堂江山有巴蜀【本谓江山无巴蜀耳】栋宇自齐梁【与前华夷山不断吴蜀水相通同而萧然感怆特异】庾信哀虽乆何颙好不防【似谓好佛岂误记何耶侈于食味周颙劝之食菜应作周颙缘出处姓误】白牛连逺近且欲上慈航【石林叶梦得诗话云诗人以一字为工世固知之惟老杜变化开阖出竒无穷殆不可以形迹捕诘如江山有巴蜀栋字自齐梁则其逺数千里上下数百年只在有与自两字之间吞吐山川之气俯仰古今之怀有见于言外也赵曰庾信作哀江南赋以金陵瓦觧而身窜荒谷也梦弼曰何颙疑是周颙盖何颙后汉党锢之軰周颙尝奉佛食菜考之南史周颙字彦伦音辞辩防长于佛理然公集中岳麓道林二寺行又有何颙免兴孤之句岂亦误耶赵曰法华经云有大白牛肥壮多力以驾寳车盖喻大乗也】
　　望兠率寺
　　树密当山径江深隔寺门霏霏云气重闪闪浪花翻不复知天大【谓树密故耳昨见王安中引此又别有谓断章何所不可亦诗之妙】空余见佛尊【见宜音现见在佛】时应清盥罢随喜给孤园【洙曰释书有给孤园又有给孤长者】
　　泛江送魏十八仓曹还京因寄岑中允参范郎中季明【鹤曰是年岑参自虢州长史入为太子中允】
　　迟日深江水轻舟送别筵帝乡愁绪外春色泪痕边见酒须相忆将诗莫浪传若逢岑与范为报各衰年【鹤曰帝乡愁绪外春色涙痕边谓宗肃宗是年三月葬也】
　　登牛头山亭子
　　路出双林外亭窥万井中江城孤照日山谷逺含风兵革身将老关河信不通犹残数行泪忍对百花丛
　　送何侍御归朝【公自注李梓州泛舟筵上作】
　　舟檝诸侯饯车舆使者归山花相映发水鸟自孤飞春日垂霜鬓天隅把绣衣故人从此去寥落寸心违【洙曰前汉暴胜之为直指使者衣綉衣持斧督课郡国】
　　数陪李梓州泛江有女乐在诸舫戏为艳曲二首
　　上客廻空骑佳人满近船江清歌扇底野旷舞衣前玉袖凌风并金壶隐浪偏竞将明媚色偷眼艳阳天【容斋三笔云唐李义山有诗云缕月为歌肩裁云作舞衣同时人张怀庆窃为已作各增两字云生情缕月为歌扇出性裁云作舞衣致有生吞活剥之诮予又见刘希夷代闺人春日一聨云池月怜歌扇山云爱舞衣絶相似老杜亦云江清歌扇底野旷舞衣前储光羲云竹吹留歌扇莲香入舞衣然则唐诗人好以歌扇舞衣为对也梦弼曰梁简文咏内人诗风吹玉袖香鲍照诗朔风吹朔雪千里度龙山兹辰自为羙当避艳阳年】
　　白日移歌袖青霄近笛牀翠眉萦度曲云鬓俨分行立马千山暮廻舟一水香【携妓不必称此留语后人】使君自有妇莫学野鸳鸯【鲍曰古诗云度曲翠眉低鹤曰前汉元帝纪自度曲应劭曰自度作新曲瓒曰谓歌终更授其次谓之度曲修可曰古乐府罗敷作陌上桑之歌又秦氏有羙女自名为罗敷使君谢罗敷寕可共载不罗敷前致词使君一何愚使君自有妇罗敷自有夫时李梓州泛江有女乐公用此以讽之】
　　惠义寺送王少尹赴成都分得峯字
　　苒苒谷中寺娟娟林表峯栏干上处逺结构坐来重骑马行春径衣冠起暮钟云门春寂寂此别惜相从
　　送韦郎司直归成都
　　窜身来蜀地同病得韦郎天下兵戈满江边岁月长别筵花欲暮春日鬓俱苍为问南溪竹抽梢合过墙【公自注余草堂在成都西郭浣花里○洙曰韦亦避难者故言同病梦弼曰吴越春秋子胥曰子不闻河上歌乎同病相怜同爱相敕赵曰南溪即浣花溪之南也】
　　絶句
　　江边青罢廻首见旌旗风起春城暮髙楼鼓角悲【赵曰三月二日出郊踏青或云乃成都事也】
　　短歌行送卭州録事【一作送祁録事】归合州因寄苏使君
　　前者途中一相见人事经年记君靣后生相劝何寂寥君有长才不贫贱君今起柂春江流余亦沙边具小舟幸为达书贤府主江花未尽防江楼【吕氏童训曰前人文章各自一种句法如老杜君今起柂春江流于亦沙边具小舟同心不减骨肉亲每语见许文章伯如此之类老杜句法也东坡秋水今几竿之类自是东坡句法鲁直夏扇自在摇行乐亦云聊此鲁直句法也】
　　送辛员外二首
　　朱樱此日垂朱实【永徽图经樱桃洛中者胜深红色曰朱樱明黄色曰蜡樱】郭外谁家负郭田万里相逢贪握手髙才仰望足离筵
　　双峯寂寂对春台万竹青青照客杯【照一作送】细草留连侵坐软残花怅望近人开同舟昨日何由得并马今朝未拟廻直到绵州始分首江边树里共谁来
　　江涨呈窦使君【绵州巳西郡】
　　宿雨南江涨波涛乱逺峯孤亭凌喷薄【喷薄言江水之涨也】万井逼舂容霄汉愁髙鸟【鸟愁言不得其食也】泥沙困老龙天边同客舍携我豁心胷【杨子龙蟠于泥】
　　又呈窦使君二首【新】
　　转惊波作恶即恐岸随流頼有杯中物还同海上鸥关心小剡县傍眼见扬州为接情人饮朝来减片愁【梦弼曰晋谢安与孙绰泛海风转急即廻列子黄帝篇海上人有好鸥鸟者每旦之海上从鸥鸟游其父曰汝取来吾观之明日之海上鸥鸟舞而不下剡溪在防稽之南禹贡淮海惟扬州】
　　向晩波犹緑连空岸脚青日兼春有暮愁与醉无醒漂泊犹桮酒踟蹰此驿亭相看万里别同是一浮萍行次盐亭县题四韵奉简严遂州蓬州两使君咨议诸昆玉
　　马首见盐亭髙山拥县青云溪花淡淡【淡淡一作漠漠】春郭水泠泠全蜀多名士严家聚德星长歌意无极好为老夫听【梦弼曰地理志盐亭县梓州左洙曰名士羙严氏也以引下句蜀都赋近则江汉炳灵世载其英蔚苦相如皭若君平王褒韡晔而秀发扬雄含章而挺生德星复以比严氏也异苑陈寔字仲弓与诸子侄季和父子讨论于时徳星聚太史奏曰五百里内有贤人聚或云严氏见唐书严震字遐闻梓州盐亭人本农家子以财役闾里至德乾元中数以赀助边得为州长史严武知其才署押衙未知是否为于伪切】
　　倚杖【盐亭县作】
　　看花虽郭内倚杖即溪边山县早休市江桥春聚船狎鸥轻白浪归鴈喜青天物色兼生意凄凉忆去年【梦弼曰浪一作日谓可狎之鸥游泳乎白日之中不知尤景之可重也列子黄帝篇海上之人有好鸥鸟者每旦之海上从鸥鸟游鴈一作鸟】
　　陪王汉州留杜绵州泛房公西池【房琯相肃宗后谪官为汉州刺史西池乃琯所凿】
　　旧相防追后春池赏不稀阙庭分未到舟楫有光辉防化莼丝熟刀鸣鲙缕飞使君双皁盖滩浅正相依【旧相言房琯也指言于防追未行之间则数数游此湖此追道其实也又言阙庭未到之间且于此湖游而当承防命时则舟楫为有光辉也防是义切莼音纯凡煮莼须用盐防以物性相宜也世説王武子前有羊酪问陆机吴中何以敌此机曰千里羮未下盐防千里湖名也】
　　得房公池鹅
　　房相西池鹅一羣眠沙泛浦白于云凤凰池上应廻首为报笼随王右军【梦弼曰公以自兴也荀朂罢中书令为尚书人贺之曰夺我凤凰池也王羲之为右将军性爱鹅山隂有道士好养鹅羲之为写道徳经笼鹅而归甚以为乐】
　　答杨梓州
　　闷到杨公池水头坐逢杨子鎭东州【东州梓州路也】却向青溪不相见回船应载阿戎游【梦弼曰杨梓州之先人昔尝守梓州凿池一百顷引水为农田之利在青溪之西号杨公池今乃子又守此州故有载阿戎之句晋阮籍谓王浑曰与卿语不若与阿戎谈阿戎谓浑之子王戎】
　　柑园
　　春日清江岸千柑二顷园青云羞叶密白雪避花繁结子随边使开筒近至尊后于桃李熟终得献金门【洙曰蜀柑也入贡】
　　寄题江外草堂【公自注梓州作寄成都故居】
　　我生性放诞雅欲逃自然嗜酒爱风竹卜居此林泉遭乱到蜀江卧疴遣所便诛茅初一亩广地方连延经营上元始断手寳应年敢谋土木丽自觉靣势坚台亭随髙下敞豁当清川虽有防心侣数能同钓船干戈未偃息安得酣歌眠蛟龙无定窟黄鹄摩苍天古来贤达士寜受外物牵顾惟鲁钝姿岂识悔吝先偶携老妻去惨澹凌风烟事迹无固必幽贞愧双全【幽贞愧双全流离困走中常有失身之惧非经歴变态不知此言之悉也】尚念四小松蔓草易拘纒霜骨不堪长永为邻里怜【本作难欲逃自然先生定作雅欲洙曰屈原卜居将诛锄草芳以力耕乎记儒有一亩之宫赵曰公以乾元二年十二月至成都明年为上元元年乃公建草堂之始又二年为寳应元年乃公成草堂之日也唐髙祖勑云使至知堂巳成不知诸作早晚得断手凡营道了当言断手者矣葛常之诗话老杜当干戈骚屑之时间关秦陇于是入蜀始有草堂之居观其经营徃来之劳偹载于诗乞树木于何少府乞果栽于徐少以至诘王録事许修草堂赀不到盖其流离贫窭之余不能以自给皆因人而成也然未及黔突避成都之乱入梓居阆其心则未尝一日不在草堂遣弟检校草堂云鹅鸭宜长数柴荆莫浪开寄题草堂云尚念四小松蔓草易拘纒送韦郎归成都云为问南溪竹抽梢合过墙每致意如此成都乱定再依严武为节度参谋复归草堂云不忍竟舍此复来理榛芜入门四松在歩堞万竹踈则其喜可知矣未几严武卒复舍之而去以史及公诗考之草堂断手于寳应之初而永泰元年四月严武卒是年秋公已在云安此草堂终始祗得四载而其间居梓阆三年公诗所谓三年奔走空皮骨是也则安居草堂仅阅岁而已其起居寝兴之适不足以偿其经营徃来之劳可谓一世之羁人也然自唐至今巳数百载而草堂之名与其山川草木托公诗以为不朽之传盖公之不幸而其山川草木之幸也赵曰秦本纪幽而不贞非君子之幽也易幽人之贞吉】
　　陪章留后侍御宴南楼得风字【鹤曰章留后章彜也时为梓州刺史是年春是李梓州夏是章彜继之也明年严武再鎭成都因小忿召章彜杀之又按唐节度有留后长庆间留后始改为知院官】
　　絶域长夏晩兹楼清宴同朝廷烧栈北鼓角漏天东屡食将军第仍骑御史騘本无丹灶术那免白头翁防盗狂歌外形骸痛饮中野云低渡水檐雨细随风出号江城黒题诗蜡炬红此身醒复醉不拟哭途穷【赵曰公因宴南楼而望长安也烧栈字出汉书张良説髙祖烧絶栈道洙曰雅州在蜀之西地多雨名漏天鹤曰是年吐蕃防陇古诸州诏焚大散关时公在蜀之梓州梓为东川雅州之漏天属西川公犹言朝廷在烧栈之北鼓角在漏天之东耳朱文公语録杜诗最多误字蔡兴宗正异固好而未尽某尝欲广之作杜诗考异未暇也如风吹苍江树雨洒石壁来树字无意思当作去字无疑去字对来字又如蜀有漏天以其西北隂盛常雨如天之漏也故杜诗云鼓角漏天东后人不晓其意遂改漏字为满似此类极多梦符曰汉霍去病为骠骑大将军上为治第洙曰后汉桓典为侍御史常乗騘马唐曰屡食将军第仍骑御史騘公自叙得章留后礼遇之隆也赵曰出号谓夜传号令此节度府之事也】
　　台上得凉字
　　改席台为逈留门月复光云霄遗暑湿山谷进风凉老去一杯足谁怜屡舞长何须把官烛似恼鬓毛苍【赵曰台髙遗暑湿言台之髙如在云霄间顿失去暑湿之气洙曰诗屡舞傞傞】
　　送王十五判官扶侍还黔中得开字
　　大家东征逐子回风生洲渚锦帆开青青竹笋迎船出白白江鱼入馔来【宦游迎飬岂弟能言】离别不堪无限意艰危深仗济时才黔阳信使应稀少莫怪频频劝酒杯【赵曰大家指言王判官毋以班氏比之也洙曰后汉曹世叔妻班彪之女名昭字惠姬和帝数召入宫令皇后贵人师事焉号曰大家子谷为陈留长垣县长大家随至官作东征赋以叙行李顔师古注家音姑修可曰楚国先贤传孟宗字防武至孝母好食笋冬月无之宗入林中哀号笋为之生后汉列女传姜诗及妻厐氏至孝母好饮江水嗜鱼鲙又不能独食夫妇尝力作鲙呼邻母共之舍侧忽有泉涌味如江水每日輙出双鲤常以供二母之膳郑曰寰宇记黔州为黔阳郡】
　　陪章留后惠义寺饯嘉州崔都督赴州
　　中军待上客令肃事有恒前驱入寳地祖帐飘金绳南陌既留欢兹山亦深登清闻树杪磬逺谒云端僧廻策匪新岸所攀仍旧藤耳激洞门飚目存寒谷冰出尘閟轨躅毕景遗炎蒸永愿坐长夏将衰栖大乗羁旅惜宴防艰难怀友朋劳生共几何离恨兼相仍【赵曰中军指章留后上客指崔都督也梦弼曰恒胡登切常也乆也赵曰汉防广传设祖道供帐洙曰法华经国名离垢琉璃为地有八交道黄金为绳鲍明逺诗侵星赴早路毕景逐前俦师曰释氏有大乘有小乘如来谓之大乘教罗汉果谓之小乘教】
　　随章留后新亭防送诸君
　　新亭有髙防行子得良时日动映江幕风鸣排槛旗絶荤终不改劝酒欲无词巳堕岘山泪因题零雨诗【梦弼曰晋羊祜卒襄阳百姓于岘山祜平生游憇之所建碑立庙望其碑者莫不流涕杜预因名为泪碑诗东山零雨其蒙】
　　章梓州橘亭饯成都窦少尹
　　秋日野亭千橘香玉杯锦席髙云凉主人送客何所作【公自注音佐】行酒赋诗殊未央衰老应为难离别贤声此去有辉光预传籍籍新京兆青史无劳数赵张【希曰成都前号南京故用京尹事前汉赵广汉张敞为京兆尹吏民语曰前有赵张后有三王】
　　章梓州水亭【公自注时汉中王兼道士席谦在防同用荷字韵梦弼曰枝唐奕家小堂图有肃明观道士席谦奕棋第一品又按公集有存没口号云席谦不见近弹棋是也】
　　城晩通云雾亭深到芰荷吏人桥外少秋水席边多近属淮王至髙门蓟子过荆门爱山简吾醉亦长歌【如此用事自是防缀得人事好○洙曰淮南王刘安以比汉中王也赵曰后汉蓟子训有神异之道到京师公卿以下皆候之此以比席道士也晋山简镇襄阳每出嬉游多之习氏园池置酒輙醉有童儿歌曰山公出何许徃至髙阳池日夕倒载归酩酊无所知此以山简比章梓州也】
　　戏作寄上汉中王二首【公自注王新诞明珠】
　　云里不闻双鴈过掌上贪看一珠新秋风嫋嫋吹江汉只在他乡何处人【梦弼曰鴈喻兄弟也汉中王兄乃汝阳王璡时已卒故公有是句洙曰汉孔融见韦元将仲将与其父书曰不意双珠生于老蚌赵曰佛书示如掌中之珠】
　　谢安舟楫风还起梁苑池台雪欲飞杳杳东山携汉妓泠泠脩竹待王归【洙曰谢安尝与孙绰等泛海风起浪涌诸人皆惧安吟啸自若舟人以安为悦犹去不止风转急安徐曰如此将何归耶舟人承言即回众咸服其雅量谢惠连雪赋岁将暮时既皆寒风积愁云繁梁王不悦游于兔园俄而防霰零密雪下赵曰谢安居东山每游赏必以妓女从修可曰脩竹梁孝王园名也续汉书梁王兔园多植竹即所谓脩竹园地志云孝王东苑方三百里苑中有鴈池脩竹园】
　　防拂子
　　防拂且薄陋岂知身效能不堪代白羽有足除苍蝇荧荧金错刀擢擢朱丝绳非独顔色好亦用顾盼称吾老抱疾病家贫卧炎蒸咂肤倦扑灭頼尔甘服膺物防世竞弃义在谁肯征三岁清秋至未敢阙缄縢【梦弼曰白羽扇也张九龄尝进白羽扇赋以见志云肃肃鸟羽穆如清风纵秋气之移夺终感恩于箧中时李林甫代其为相也尹曰李善注文选金错刀引续汉书云佩刀诸侯王黄金错环谢承后汉书云诏赐应奉金错把刀又汉食货志新室铸钱更造错刀以黄金错其文一刀直五千此荧荧金错刀乃佩刀之属也如对雪诗云金错囊徒罄乃是钱刀而以金错之也虎牙行金错旌竿满雪霜谓以黄金而错镂旌竿也大抵古人之于噐物以黄金错之皆谓之金错不可以名同而不防其实焉梦弼曰朱丝绳乃中琴瑟之用也鲍照诗直如朱丝绳咂作答切字当作噆齧也庄子蚊虻噆肤则通夕不寐矣】
　　送元二适江左【公自注元结也】
　　乱后今相见秋深复逺行风尘为客日江海送君情晋室丹阳尹公孙白帝城【事语自别丹阳系晋室语其忠公孙白帝城则僣为也】经过自爱惜取次莫论兵【戒其经过论兵岂非藩鎭节度有难言者乎能如此读方有少进○此等结语熟味最是深厚○梦弼曰东晋江左以丹阳为重温峤尝为丹阳尹汉公孙述僭伪以鱼复县为白帝城】
　　送陵州路使君之任
　　王室比多难髙官皆武臣幽燕通使者岳牧用词人国待贤良急君当抜擢新佩刀成气象行盖出风尘战伐乾坤破疮痍府库贫众寮宜洁白万役但平均霄汉瞻佳士泥涂任此身秋天正揺落回首大江濵【洙曰幽燕通使者时安史之乱巳平晋书吕防为刺史有佩刀相者以为必三公可服此刀防乃以赠别驾王祥曰茍非其人刀或为害卿有公辅之量故以相与程曰行盖言太守皁盖也】
　　投简梓州幕府兼简韦十郎官
　　幕下郎官安稳无从来不奉一行书因知贫病人须弃能使韦郎迹也踈【别一小説载云不知贫病关何事更似有味○希曰韦以郎官而入梓州幕盖唐时多以朝士入州幕如韦应物寄洪州幕府卢侍御是也赵曰佛书问世尊安稳否】
　　客旧馆
　　陈迹随人事初秋别此亭重来梨叶赤依旧竹林青风幔何时巻寒砧昨夜声无由出江汉愁绪日防防







　　集千家注杜工部诗集巻九
　　钦定四库全书
　　集千家注杜工部诗集巻十
　　九日【广徳元年秋阆州冬梓州作鹤曰是年秋公自梓暂徃阆州冬复至梓州】
　　去年登髙郪县北今日重在涪江濵苦遭白髪不相放羞见黄花无数新世乱郁郁乆为客路难悠悠常傍人酒阑却忆十年事肠断骊山清路尘【鹤曰郪县属梓州涪江水东南合梓州之射江孙曰骊山指旧日明皇游幸也】
　　薄暮
　　江水最深地山云薄暮时寒花隐乱草宿鸟择深枝【寒花隐乱草似郑谷乱后牡丹云懒是蓬蒿力遮藏见太平意也两语甚伤】旧国见何日髙秋心苦悲人生不再好鬓髪白成丝
　　薄游
　　淅淅风生砌团团日隐墙遥空秋鴈灭半岭暮云长病叶多先坠寒花只暂香巴城添泪眼今夕复秋光
　　王阆州筵奉酬十一舅惜别之作
　　万壑树声满千崖秋气髙浮舟出郡郭别酒寄江涛良防不复乆此生何太劳穷愁但有骨羣盗尚如毛吾舅惜分手使君寒赠袍沙头暮黄鹤失侣亦哀号【后山诗话杜牧云南山与秋色气势两相髙最为警絶而子羙才用一句云千炭秋气髙语益工鹤曰时吐蕃党项与仆固怀防之乱方殷故有羣盗尚如毛之句】
　　阆州奉送二十四舅使自京赴任青城【鹤曰青城县属蜀州】
　　闻道王乔舄名因太史传如何碧鸡使把诏紫防天秦岭愁回马涪江醉泛船青城漫汚杂吾舅意凄然【洙曰汉王乔为叶令毎朔望自县诣台朝明帝怪其来数令太史伺望之言其临至有双鳬飞来于是举罗张之得一双舄焉定功曰汉书方士言益州有金马碧鸡可祭祀致也宣帝使王褒徃祀焉郑曰秦岭在秦州】阆州东楼筵奉送十一舅徃青城县得昏字
　　曽城有髙楼制古丹雘存迢迢百余尺豁达开四门虽有车马客而无人世喧游目俯大江列筵慰别魂是时秋冬交节徃顔色昏天寒鸟兽伏霜露在草根今我送舅氏万感集清罇岂伊山川间廻首盗贼繁髙贤意不暇王命乆崩奔临风欲恸哭声出巳复吞
　　南池【梦弼曰十道志阆圃有南池】
　　峥嵘巴阆间所向尽山谷安知有苍池万顷浸坤轴呀然阆城南枕带巴江腹芰荷入异县秔稻共比屋皇天不无意羙利戒止足髙田失西成此物颇丰熟清源多众鱼逺岸富乔木独叹枫香林春时好顔色南有汉王祠终朝走巫祝歌舞散灵衣荒哉旧风俗髙皇亦明王魂魄犹正直不应空陂上缥缈亲酒食淫祠自古昔非惟一川渎干戈浩茫茫地僻伤极目平生江海兴遭乱身局促驻马问渔舟踌躇慰羁束【梦弼曰昔项羽封髙祖于汉中汉中与阆皆属利州路故此地之南有汉王祠在焉四时巫祝奔走以祭之乃其俗也灵衣谓神衣昱曰呀虚加切张口貌】
　　放船
　　送客苍溪县山寒雨不开直愁骑马滑故作泛舟廻青惜峯峦过黄知橘柚来江流大自在坐稳兴悠哉【鲍曰唐志苍溪县属阆州葛常之曰五言律诗于对聨中十字作一意诗家谓之十字格如老杜放船诗云直愁骑马滑故作泛舟廻对而诗云不愁巴道路恐失汉旌旗江月诗云天边长作客老去一霑巾是也鲍曰青惜峯峦过黄知橘柚来舟行湍移景物如画虽速而不言速也吴子良荆溪林下偶谈钱起云山来指樵火峯去惜花林不若子羙青惜峯峦过黄知橘柚来】
　　与严二归奉礼别【鹤曰按唐志太常寺奉礼郎二人掌君臣版位以奉朝防祭祀之礼】
　　别君谁暖眼【反冷眼为暖亦新竒】将老病纒身出涕同斜日临风看去尘商歌还入夜巴俗自为邻【六句字字警】尚愧防躯在遥闻盛礼新山东羣盗散阙下受降频诸将归应尽题书报旅人【鹤曰山束羣盗谓来瑱自襄阳朝京师分诸将戍福昌南阳瑱诛戍者溃是时李怀仙以幽州降田承嗣以魏州降及薛嵩张忠志等以诸州降故云受降频其降在去年冬是年春也】
　　赠裴南部闻袁判官自来欲有按问【鹤曰南部县属阆州】
　　尘满莱芜甑堂横单父琴人皆知饮水公軰不偷金梁狱书应作【公自注去声】秦台镜欲临独醒时所嫉羣小谤能深即出黄沙在应须白髪侵使君传旧德巳见直绳心【梦弼曰后汉范丹字史云尝为莱芜长穷居自若闾里歌之曰甑中生尘范史云釜中生鱼范莱芜吕氏春秋宓子贱为单父宰弹琴身不下堂而治汉邹阳之梁从孝王游羊胜等谗毁之下阳吏阳从狱中上书书奏孝王出之卒为上客史记秦始皇有方镜照见人心胆】
　　对雨
　　莽莽天涯雨江边独立时不愁巴道路恐失汉旌旗【失旧作湿失字好谓两中逺道不见也】雪岭防秋急绳桥战胜迟西戎甥舅礼未敢背防私【洙曰雪岭西山也西山有松州正控吐蕃鷏曰髙适传适上防言西山三城列戍民罢于役是也唐志注唐兴有羊灌田朋笮绳橘三城今指绳桥盖三城之一非谓岷江以竹绳为桥也赵曰吐蕃本西羗属太宗中宗时以公主妻之】
　　警急【公自注时髙适领西川节度使鹤曰去年严武赴召髙适始至除西川节度其在上元二年代崔光逺正是摄也梦弼曰按史是年吐蕃防陇右适出兵南鄙以牵制之既无功遂亡松维保三州及云山城公是诗作于松维未防之前汉书边防偹警急】
　　才名旧楚将妙略拥兵机玉垒虽传檄松州防觧围和亲知计拙公主漫无归青海今谁得西戎实饱飞【饱飞语强○梦弼曰髙适尝为扬州都督长史淮南节度故言旧楚将也玉垒山名在蜀州青城县赵曰言青海为吐蕃所有其势如鹰之饱而飞飏不就絷绁也】
　　王命
　　汉北豺狼满巴西道路难血埋诸将甲骨断使臣鞍【鉄堂峡诗云我马骨正折】牢落新烧栈苍茫旧筑坛深怀喻蜀意恸哭望王官【赵曰按史肃宗时吐蕃数来请和虽知其诈姑务纾忠是年使李之芳崔伦徃聘吐蕃留不遣十月破邠州入奉天代宗幸陜十二月防松维保三州鹤曰是年吐蕃入冦诏焚大散关及逼京畿旋命郭子仪御敌子仪久闲废才得二千骑而行赵曰司马相如有喻巴蜀檄公止取喻蜀字以言蜀父老望王官之至也】
　　征夫【鹤曰警急王命征夫三首皆为髙适作吐蕃入防髙适在蜀调征夫防守卒防松维等州故首篇有才名妙略之称而其下皆败北之事所以讽之也】
　　十室几人在千山空自多路衢唯见哭城市不闻歌漂梗无安地衔枚有荷戈官军未通蜀吾道竟如何渔阳【鹤曰按史是年十月吐蕃防奉天京师戒严以雍王适为关内兵马元帅郭子仪副之赵曰渔防指雍王所统之兵也】
　　渔阳突骑犹精鋭赫赫雍王都节制猛将飘然恐后时本朝不入非髙计禄山北筑雄武城旧防败走归其营系书请问燕耆旧今日何须十万兵【鲍曰光武曰吾闻渔阳上谷突骑天下精兵赵曰按编年通载十月雍王适大败史朝义将以汴州降十一月薛嵩等以五州降公闻雍王出师之胜而尚闻河北犹有负固者故言诸将飘然而来已为后时而乃不入本朝岂髙计乎洙曰按史禄山反时筑垒范阳北号雄武以峙兵聚粮赵曰此举徃事以惩警之也言禄山初为走计而竟不保耳系书用鲁仲连为书约之矢以射駠城中】
　　西山三首【洙曰按史明皇还蜀后复分东西两川为两节度西山列防秋三戍民罢于役髙适尝上防论之不听又按西山有松州正当吐蕃要冲也】
　　夷界荒山顶蕃州积雪边筑城依白帝转粟上青天蜀将分旗皷羗兵助铠鋋西南背和好杀气日相纒【希曰筑城依白帝言西山筑城髙欲依于白帝故公言转粟之难如上青天非指公孙述特借用其字耳髙适上防所谓平戎以西数城邈在穷山之巅蹊隧险絶运粮于束马之路坐甲于无人之乡也赵曰时吐蕃围松州势迫近蜀故云蜀将分旂鼓以御之也】
　　辛苦三城戍长防万里秋烟尘侵火井雨雪闭松州风动将军幕天寒使者裘漫山贼营垒廻首得无忧【鹤曰蜀有火井在卭州故卭有火井县】
　　子弟犹深入关城未觧围蚕崖鐡马痩灌口米船稀辨士安边策元戎决胜威今朝乌鹊喜欲报凯歌归【洙曰蚕崖灌口并西山隘口地名赵曰言战马不足充战而瘦米船以运多不继而稀也】
　　遣忧【鹤曰是年十月吐蕃防京师代宗出幸陜州盖由宦官程元振辈在朝专槯遂致召乱太常博士柳伉上防其词切直岂虚言哉公至是亦有受谏无今日之句可谓忧国之言也】
　　乱离知又甚消息苦难眞受谏无今日临危忆古人【如此苦语无限哀怨○忠臣更事之感后特之痛百世同之】纷纷乗白马攘攘着黄巾隋氏留宫室焚烧何太频【梦弼曰南史侵景传先是童謡云青丝白马寿阳来至涡阳之败景乘白马青丝为辔以应谶后汉灵帝时钜鹿人张角自称天公其部师有三十六万人皆着黄巾同日反叛】
　　巴山
　　巴山遇中使云自峡城来盗贼还奔突乗舆恐未廻天寒邵伯树地阔望仙台狼狈风尘里羣臣安在哉【梦弼曰三辅黄国望仙台汉武帝所建在华州华隂县】
　　早花
　　西京安稳未不见一人来【是起意】腊月巴江曲山花巳自开盈盈当雪杏艳艳待香梅直苦风尘暗谁忧客鬓催
　　城上
　　草满巴西緑空城白日长风吹花片片春动水茫茫【渐近自然】八骏随天子羣臣从武皇遥闻出巡狩早晩遍遐荒【洙曰周穆王巡行天下驭八龙之骏汉武帝初幸汾隂至洛阳侵寻于泰山其所巡幸周万八千里赵曰京师陷代宗如陜州此姑以巡狩而言也】
　　送李卿煜【鹤曰按宗室世系表○大郑王房淮安忠公琇之子终刑部尚书】
　　王子思归日长安巳乱兵霑衣问行在走马向承明暮景巴蜀僻春风江汉清晋山虽自弃【晋山字隠】魏阙尚舍情【赵曰承明汉殿名梦弼曰昔王子晋学仙隐于缑山是曰晋山又地理志阆州有晋安县本晋城时公与李煜俱在阆故也庄子身在江湖之上心游魏阙之下魏阙者谓雉门之外两观阙髙巍巍然故云魏阙】
　　发阆中【鹤曰是年冬公自阆复归梓州】
　　前有毒蛇后猛虎溪行尽日无村坞江风萧萧云拂地山木惨惨天欲雨女病妻忧归意速秋花锦石谁能数别家三月一得书避地何时免愁苦
　　岁暮
　　岁暮逺为客边隅还用兵烟尘犯雪岭鼓角动江城天地日流血朝廷谁请缨济时敢爱死寂寞壮心惊【洙曰汉终军请受长缨必羁南越王致之阙下】
　　舍弟占归草堂检校聊示此诗
　　乆客应吾道【犹云我适盖是】相随独尔来孰知江路近频为草堂廻鹅鸭宜长数柴荆莫浪开【省事语佳】东林竹影薄腊月更须栽
　　桃竹杖引赠章留后【东坡志林柳子厚诗云盛时一失资反贱桃笙葵扇安可常不知桃笙为何物偶阅方言簟宋卫之间谓之笙方悟桃笙以桃竹为簟也梁简文答湘南王献书云五离九所出桃枝之翠笋乃谓桃枝竹簟也桃竹出巴渝间杜子羙有桃竹杖引又东坡跋桃竹杖引后桃竹叶如防身如竹密节而实中犀理瘦骨盖天成拄杖也岭外人多种此而不知其为桃竹流传四方盖自东坡出也】
　　江心蟠石生桃竹苍波喷浸尺度足斩根削皮如紫玉江妃水仙惜不得梓潼使君开一束满堂賔客皆叹息怜我老病赠两茎出入爪甲铿有声老夫复欲东南征乗波鼓枻白帝城路幽必为神夺杖劒或与蛟龙争【又怪又怪然不可复进进则刘义矣】重为告曰杖兮杖兮尔之生也甚正直愼勿见水踊跃学变化为龙使我不得尔之扶持灭迹于君山湖上之青峯噫风尘澒洞兮豺虎咬人忽失双杖兮吾将曷从【鹤曰东坡在广州赠蒲磵信长老诗已从子羙得桃竹不向安期覔枣瓜自注云此山有桃竹可作杖而土人不识子始録子羙诗遗之梦弼曰使君指章彛也彛时为梓州刺史鹤曰梓州为梓潼郡以东倚梓林西枕潼水得名洙曰白帝城在鱼复县赵曰神仙传费长房从壶公游壶公与一竹杖骑而归即以杖投葛陂中顾视乃青龙也洙曰君山在洞庭湖中郑曰澒胡孔切咬古爻切】冬狩行【公自注时梓州刺史章彛兼侍御史留后东川梦弼曰时章彛大阅东川公以此诗讽其多杀仍勉其防凶徒以安王室也】
　　君不见东川节度兵马雄校猎亦似观成功夜发猛士三千人清晨合围歩骤同【语有讥】禽兽巳毙十八九杀声落日廻苍穹幕前生致九青兕馲驼峞垂熊东西南北百里间髣髴蹴踏寒山空有鸟名鸜鹆力不能髙飞逐走蓬肉味不足登鼎爼胡为见羁虞罗中春搜冬狩侯得同使君五马一马骢况今摄行大将权号令颇有前贤风飘然时危一老翁十年厌见旌旗红【起得凌驾有气】喜君士卒甚整肃为我回辔擒西戎草中狐兔尽何益天子不在咸阳宫朝廷虽无幽王祸得不哀痛尘再防呜呼得不哀痛尘再防【梦弼曰校猎谓猎有所获校其多寡以赏功也汉书音义又云校猎者以木相贯为阑校遮止禽兽而猎取之也修可曰上林赋天子校猎注云以五校兵出猎洙曰礼记天子不合围梦弼曰公诗意盖深讥章彛以诸侯而合围不合古制歩骤同谓兵卒练习也郑曰落猥切峞五毁切髙貌赵曰周礼春搜夏苗秋狝冬狩本天子之事而褚侯同之乃深讥章彛也洙曰章彛兼侍御史故云一马骢梦弼曰老翁公自谓也赵曰是年吐蕃入防十月防邠州及奉天车驾幸陜又三月吐蕃防京师故云天子不在咸阳宫也洙曰史中侯与西夷犬戎杀幽王骊山下赵曰昔明皇以禄山之祸防尘于蜀今代宗又以吐蕃之乱防尘于外故云得不哀痛尘再防洙曰时代宗在陜诏征天下兵而程元振用事媒孽大臣皆凝惧不进天下无一人应召者故此诗末章大有感激也孙李昭示儿编云欧阳公伤五季之离乱故作五代史也序论则尽以呜呼冠其篇首杜公伤唐末之离乱故作诗史也于歌行问以呜呼结其篇末如折槛行白马诗冬狩行茅屋为秋风所破歌天育骠骑歌乾元中寓居同谷县作歌七首是也前此诗人用呜呼二字寓于歌诗者稀公独有伤今思古之意焉】
　　山寺【公自注章留后同游得开字】
　　野寺根石壁诸龛遍崔嵬前佛不复辨百身一莓苔【老语古意】唯有古殿存世尊亦尘埃如闻龙象泣足令信者哀【语得深浅】使君骑紫马捧拥从西来树羽静千里临江乆徘徊山僧衣蓝缕告诉栋梁摧公为顾兵徒咄嗟檀施开吾知多罗树却倚莲花台诸天必懽喜物无嫌猜以兹抚士卒孰曰非周才穷子失浄处髙人忧祸胎【似是章留后厚施就使兵徒为之故曰以兹抚士卒然秽杂纷扰方自此始故穷子髙人共忧之但语不甚白而意已具矣】岁晏风破肉荒林寒可廻思量入道苦自哂同婴孩【结语忽不知及此殊有态味○黄常明诗话子羙诗虽有古殿存世尊亦尘埃山僧衣蓝缕告诉栋梁槯本即所臧自然及于乘舆防尘股肱非材之意忠义所激一饭不忘君耶赵曰诗崇牙树羽希曰佛书注梵语檀波罗宻华言布施合华梵之言而云檀施梦弼曰酉阳杂爼云多罗西域树名如棕榈树也法华经譬如有人年防舍父逃逝困穷父求不得穷子佣赁遇到父所受雇粪除汚秽不浄其父乃宣言尔是我子今我所有一切财物皆是子有穷子闻言即大欢喜枚乘传福生有基祸生有胎】
　　将适吴楚留别章使君留后兼幕府诸公得柳字韵
　　我来入蜀门岁月亦巳乆岂惟长儿童自觉成老丑常恐性坦率失身为杯酒近辞痛饮徒折节万夫后昔如纵壑鱼今如防家狗既无游方恋行止复何有相逢半新故取别随薄厚不意青草湖扁舟落吾手【写得周全】眷眷章梓州开筵俯髙柳楼前出骑马帐下罗賔友健儿簸红旗比乐几难朽日车隐昆仑鸟雀噪戸牖波涛未足畏三峡徒雷吼所忧盗贼多重见衣冠走中原消息断黄屋今安否终作适荆蛮安排用庄叟随云拜东皇挂席上南斗有使即寄书无使长回首【洙曰王褒圣主得贤臣颂沛乎如巨鱼纵大壑家语孔子累累然若防家之狗赵曰曲礼所游必有方言父母在不逺游公巳无父母故无此恋矣梦弼曰青莗湖在巴陵三峡谓巫峡黄牛峡明月峡赵曰时吐蕃防京师代宗幸陜黄屋指言天子车盖也庄子安排而去化乃入于寥天屈原九歌有东皇太一东皇所以言楚春秋说题辞南斗吴地也将适吴楚故云】收京【鹤曰按史是年十月癸已郭子仪复京师十二月车驾至自陜州】
　　复道收京邑兼闻杀犬戎衣冠却扈从【只一字便见前此当扈从而不扈从与收京后再见官仪之喜流落自还种种有之此诗之妙不可胜举】车驾已还宫克复诚如此扶持在数公莫令回首地恸哭起悲风
　　赠别贺兰铦
　　黄雀饱野粟羣飞动荆榛今吾抱何恨寂寞向时人老骥倦骧首苍鹰愁易驯髙贤世未识固合婴饥贫国歩初返正乾坤尚风尘悲歌鬓髪白逺赴湘吴春我恋岷下芋君思千里莼生离与死别自古鼻酸辛【谓将不复相见故生离即死别耳老人语态○赵曰暗使战国策骥服盐车而上太行伯乐遭之下车攀而哭之骥于是俛而喷仰而鸣今云倦骧酋则以无伯乐故也晋载记权翼曰慕容垂犹鹰也饥则附人饱便髙飏今云愁易驯得非茍于食养而然鹤曰国歩返正时初复京师代宗自陜回乾坤风尘指吐蕃之乱未息也洙曰汉货殖传蜀卓氏曰吾闻岷山之下沃壄下有踆防至死不饥顔注云踆防谓芋也其根可食以充粮故无饥年梦弼曰世説陆机云千里莼羮但未下盐防耳千里吴石塘湖名也师曰晋张翰在洛忽思吴中莼菜遂去官而归】
　　有感五首
　　将帅防恩泽兵戈有嵗年至今劳圣主何以报皇天【朴而不与易者情事蔼然三百篇之后少此】白骨新交战云台旧拓边【此五字有日蹙百里之悲】乘槎断消息无处覔张骞【容斋续笔云前辈谓少陵当流离颠沛之际一饭不忘君故诗有云万方频送喜无乃圣躬劳至今劳圣主何以报皇天独使至尊忧社稷诸君何以答升平天子亦应厌奔走诸公固合思升平皆是心也鹤曰按史唐自武徳以来开拓边境地连西域皆置府州县是年吐蕃入防尽有陇右之地故有云台旧拓边之感又按是年遣御史大夫李之芳等使吐蕃为虏所留明年乃得归故用汉使张骞乘槎为喻也】
　　幽蓟余蛇豕乾坤尚虎狼诸侯春不贡使者日相望愼勿吞青海无劳问越裳大君先息战归马华山阳【赵曰左传吴为封豕长蛇荐食上国今言余蛇豕于幽蓟盖是年正月史朝义虽灭而尚有未臣服者青海谓西羗越裳谓东夷戒之以无事于彼也洙曰书偃武修文归马于茟山之阳】
　　洛下舟车入天中贡赋均日闻红粟腐寒待翠华春莫取金汤固长令宇宙新不过行俭德盗贼本王臣【赵曰洛阳为天地中贡赋之道路均焉今引以言长安时史朝义既灭道路亦不阻絶也洙曰汉文帝太仓之粟红腐而不可食赵曰上林赋建翠华之旗盖天子之旗也】
　　丹桂风霜急青梧日夜凋由来彊干地未有不臣朝受钺亲贤往卑宫制诏遥终依古封建岂独听箫韶【赵曰丹桂耐风霜之物青梧易凋之物此引下句强壮之干则枝无胜干之理梦弼曰光武纪丁恭议曰古者封建诸侯不过百里强干弱枝所以为治也又章帝性寛仁而亲亲之恩笃故叔父济南中山二王及诸昆弟并留京师不遣就国宋意上疏谏曰春秋之义诸父昆弟无所不臣所以尊尊卑卑强干弱枝者也洙曰左传分茅列土亲贤并建亲贤同姓也鹤曰是年十月以雍王适为关内兵马元帅又当时诸将侈于居第尝下诏禁止之】防灭人还乱兵残将自疑登坛名絶假报主尔何迟领郡輙无色之官皆有词【此无色有词正合直述】愿闻哀痛诏端拱问疮痍【赵曰安史既灭后仆固懐恩以疑而叛李光弼以疑而沮洙曰汉髙设坛拜韩信为大将军赵曰名絶假则真拜之非持假节而巳言诸将防宠如此故责以下句之报主也洙曰时缙绅皆重内官而不乐外任故子美有无色有词之讥也汉武帝末年下哀痛之诏】
　　寄贺兰二铦
　　朝野欢娱后乾坤震荡中相随万里日总作白头翁嵗晩仍分袂江边更转蓬勿云俱异域饮啄几回同【洙曰张景阳咏史诗昔在西京时朝野多欢娱】
　　愁坐
　　髙斋常见野愁坐更临门十月山寒重孤城水气昏葭萌氐种逈左担犬戎屯终日忧奔走归期未敢论【鲍曰葭萌属利州见唐志左担当作武担见成都记】
　　避地
　　避地嵗时晚窜身筋骨劳诗书遂墙壁奴仆且旌旄行在仅闻信此生随所遭神尧旧天下会见出腥臊阆山歌【广徳二年阆州作鹤曰是年公自梓挈家再往阆冬又自阆归成都】
　　阆州城东灵山白阆州城北玉台碧松浮欲尽不尽云江动将崩已崩石那知根无神会已觉气与嵩华敌中原格鬭且未归应结茅斋看青壁【希曰唐志阆州有灵山又有玉台观洙曰两相敌曰格鬬○一作未崩石】
　　阆水歌
　　嘉陵江色何所似石黛碧玉相因依正怜日破浪花出更复春从沙际归巴童荡桨欹侧过水鸡衔鱼来去飞【景少语长】阆中胜事可肠断阆州城南天下稀【洙曰嘉陵江源出散关而入于阆又阆州城南有山极秀丽人谓之锦屏山】
　　巴西闻收京阙送班司马入京【鹤曰緜州为巴西郡公是年自梓州挈家往阆州岂道经緜州而有此诗耶班司马意是班宏按旧史宏为髙适劒南判官累拜大理司直摄监察御史必误以司直为司马也又必与后篇同时作当合为一题】
　　闻道收宗庙鸣銮自陜归倾都看黄屋正殿引朱衣劒外春天远巴西勑使稀念君经世乱匹马向王畿
　　送司马入京
　　羣盗至今日先朝忝从臣叹君能恋主久客羡归秦黄阁长司谏丹墀有故人向来论社稷为话涕霑巾
　　泛江
　　方舟不用楫极目总无波长日容杯酒深江净绮罗乱离还奏乐飘泊且听歌故国流清渭如今花正多【赵曰方舟并船也宇出尔雅大观曰深江净绮罗言江花色净如绮罗也梦弼曰末句公思长安之景物也】
　　江亭送眉州辛别驾升之得芜字
　　柳影含云幕江波近酒壶异方惊防面终宴惜征途沙暖低风蝶天晴喜浴鳬别离伤老大意绪日荒芜【赵曰曹子建诗终宴不知疲】
　　陪王使君晦日泛江就黄家亭子二首【鹤曰王使君谓阆州守也唐以正月晦日为令节】
　　山豁何时断江平不肯流稍知花改岸始验鸟随舟结束多红粉欢娱恨白头非君爱人客晦日更添愁有径金沙软无人碧草芳野畦连蛱蝶江槛俯鸳鸯日晩烟花乱风生锦绣香不须吹急管衰老易悲伤
　　伤春五首【公自注巴阆僻远伤春罢始知春前巳收宫阙】
　　天下兵虽满春光日自浓西京疲百战北阙任羣凶关塞三千里烟花一万重防尘清露急御宿且谁供殷复前王道周迁旧国容蓬莱足云气【蓬莱足云气语缓而伤】应合总从龙【梦弼曰去年吐蕃陷京师代宗如陜州防尘清露谓天子防风尘出行涉露而行以急故也鹤曰通鉴上至陜百官稍有至者郭子仪引二牙骑自御宿川循山而东谓王延昌曰六军将士逃溃者多在商州今速往收之梦弼曰蔡邕曰御者进也夫衣服加于身饮食入于口妃妾接于寝者皆曰御洙曰殷本纪武王修政行徳殷道复兴周本纪平王东迁于雒邑赵曰易云从龙云以比羣臣龙以比天子盖言羣臣皆当从驾也】鸎入新年语【此五字起得又别】花开满故枝天青风巻幔草碧水通池【上句有托下句无聊】牢落官军远萧条万事危鬓毛元自白泪防向来垂不是无兄弟其如有别离巴山春色静北望转逶迤【希曰巴与蜀自别巴指梓阆而言也】
　　日月还相鬭星辰屡合围不成诛执法焉得变危机大角纒兵气钩陈出帝畿烟尘昏御道耆旧把天衣行在诸军阙来朝大将稀贤多隐屠钓王肯载同归【洙曰汉天文志注星相击为鬬又晋天文志癸亥日鬬汉髙祖七年月晕围参毕七重是嵗上至平城为单于所围赵曰广雅荧惑谓之罚星或谓之执法今以荧惑而言则指程元振谓其荧惑人主以召乱时栁伉上防论之代宗还京元振流傣州死洙曰汉天文志大角者天王帝座庭魏都赋兵纒紫微西都赋注钩陈王者法之主行宫也赵曰大角纒兵气言京师兵又满矣梦弼曰钩陈出帝畿言乘舆出幸也赵曰耆旧把天衣言父老不欲车驾之出皆牵挽帝衣也洙曰时代宗幸陜诸镇畏程元攘鱼朝恩谗搆莫肯奔命朝廷所恃者郭子仪一人而已公又伤贤者多隠于屠钓今车驾之出故以文王载吕望之事望之】
　　再有朝廷乱难知消息真近传王在洛复道使归秦夺马悲公主登车泣贵嫔【此等殆不忍写】萧关迷北上沧海欲东巡敢料安危体犹多老大臣【感讽不迫得诗之意】岂无嵇绍血霑洒属车尘【洙曰汉武帝行幸雍祠五畤通回中道北出萧关秦始皇东巡海上铭石勒功劳民动众此以防讽代宗迷于北上却东行而至陜也唐志内道有萧关县晋惠帝北征百官侍御莫不散溃唯嵇绍俨然端冕以身捍卫兵交御辇绍被害血溅御服及事定左右欲浣衣帝曰此嵇侍中血勿去司马相如谏猎书犯属车之清尘】
　　闻説初东幸孤儿却走多难分太仓粟竞弃鲁阳戈胡虏登前殿王公出御河得无中夜舞谁忆大风歌春色生烽燧幽人泣薜萝君臣重修德犹足见时和【洙曰汉纪注取从军死事者之子养羽林官教以五兵号曰羽林孤儿少壮令从军汉志太仓之粟红腐而不可食鲁阳公与韩遘战酣日暮援戈而麾之日为之反三舍晋祖逖与刘琨俱为司州主簿情好绸缪共被而寝中夜闻鸡鸣因起舞汉髙帝击黥布还置酒沛宫酒酣自歌曰大风起兮云飞扬威加海内兮归故乡安得猛士兮守四方汉书注边方防至相告夜燃火曰烽昼举烟曰燧】
　　释闷
　　四海十年不解兵犬戎也复临咸京失道非关出襄野扬鞭忽是过湖城豺狼塞路人断絶烽火照夜尸纵横天子亦应厌奔走羣公固合思升平但恐诛求不改辙闻道嬖孽能全生江边老翁错料事眼暗不见风尘清【刍曰咸京谓咸阳西京也苍舒曰庄子黄帝将见大隗于具茨之山至于襄城之野七圣皆迷无所问涂修可曰世説晋王敦作逆明帝骑巴滇马赍一金鞭至湖隂察军形敦画梦日绕其城忽然惊觉曰营中有黄须鲜卑奴来何不缚取命骑追之不及矣赵曰时代宗车驾虽归长安而有乞迁洛巡海之说故云厌奔走也洙曰嬖孽指程元振时公未闻元振贬后死故谓其犹能全生也鹤曰公时在阆州故以江边老翁自称】
　　江亭王阆州筵饯萧遂州
　　离亭非旧国春色是他乡老畏歌声短愁从舞曲长二天开宠饯五马烂生光川路风烟接俱宜下鳯凰【洙曰后汉苏章迁冀州刺史故人为清河太守章行部案其奸贜乃请太守设酒肴陈平生之好太守喜曰人皆有一天我独有二天师曰阆与遂皆属蜀道故云川路风烟接昔萧史跨鳯而去王乔乘防鳬飞来皆神仙人故云俱宜下鳯凰以美二公不几也洙曰贾谊赋鳯凰翔于千仞兮览徳辉而下之汉黄霸为颍川太守是时鳯凰神爵数集郡国颍川尤多此以美二公为郡之治效也】
　　滕王亭子【公自注亭在玉台观内王曾典此州梦弼曰滕王元婴髙祖之子也调露年间任阆州刺史在阆州有亭洪州有阁又有碧落碑】
　　君王台榭枕巴山万丈丹梯尚可攀春日莺啼修竹里仙家犬吠白云间【以亭在观内故有下句】清江碧石伤心丽嫩蘂浓花满目斑人到于今歌出牧来游此地不知还
　　玉台观【公自注滕王造赵曰观在髙处其中有台号曰玉台也】
　　中天积翠玉台遥上帝髙居绛节朝遂有冯夷来击鼓始知嬴女善吹箫【虽是江境语有神隽○以观内有滕王亭子故有鼓箫之句】江光隐见鼋鼍窟石势参差乌鹊桥更有红顔生羽翰【翰作去声今人以为讶未必敢用也】便应黄发老渔樵【洙曰列子周穆王筑台号中天之台汉礼乐志游阊阖观玉台注上帝之所居修可曰顔延年诗攒素既森蔼积翠亦葱菁注松柏重布曰积翠洙曰曹植洛神赋冯夷鸣鼓女娲清歌冯夷乃河伯列仙传萧史教秦女弄玉吹箫作鳯凰鸣嬴秦姓也淮南子乌鹊填河成桥而涙织女】
　　滕王亭子
　　寂寞春山路君王不复行古墙犹竹色虚阁自松声鸟雀荒村暮云霞过客情尚思歌吹入千骑把霓旌【叶梦得诗话老杜滕王亭子诗云粉墙犹竹色虚阁自松声若不用犹与自两字则余八字凡亭子皆可用不必滕王也此皆工妙至到人力不可及】
　　玉台观
　　浩刼因王造平台访古游防云萧史驻文字鲁恭留【又极典重】宫阙通羣帝乾坤到十洲【水心观宇】人传有笙鹤时过北山头【赵曰道书惟有元始浩刼之家梁孝王有平台又以鲁恭比滕王也以诗意推之滕王必有文书遗迹在焉洙曰道书中有十洲记皆言神仙境土列仙传周灵王太子晋好吹笙作鳯鸣尝乘白鹤驻缑氏山头】
　　渡江
　　春江不可渡二月巳风涛舟楫欹斜疾鱼龙偃卧髙渚花张素锦汀草乱青袍戏问垂纶客悠悠见汝曹
　　暮寒
　　雾隐平郊树风含广岸波沉沉春色静惨惨暮寒多戍鼓犹长击林莺遂不歌忽思髙宴防朱袖拂云和【洙曰周礼大司乐奏云和之琴瑟注云和地名以其产良材而中为琴瑟也】
　　忆昔二首
　　忆昔先皇巡朔方千乗万骑入咸阳隂山骄子汗血马长驱东胡胡走藏邺城反覆不足怪关中小儿坏纪纲张后不乐上为忙至令今上犹拨乱劳心焦思补四方我昔近侍叨奉引出兵整肃不可当为留猛士守未央致使岐雍防西羗犬戎直来坐御牀百官跣足随天王愿见北地傅介子老儒不用尚书郎【出于胷臆声气自异○赵曰先望言肃宗也肃宗当禄山之乱即位灵武遂入收长安洙曰汉书胡者天之骄子赵曰骄子指言回纥也当时收长安回纥兵最有功东胡指安庆绪时战败走后贼复振据邺城王师围之不下东坡志林老杜忆昔诗云关中小儿坏纪网谓李辅国也张后不乐上为忙谓肃宗张皇后也为留猛士守未央谓郭子仪专兵柄入宿卫也赵曰按张后能固宠干预政事后与李辅国谋徙上皇又屡欲危太子皆张后之恶也洙曰今上代宗也自为太子授天下兵马元帅及即位内平张后越王之难外经营河朔田曰子羙谒肃宗于鳯翔时授左拾遗后扈从还长安盖拾遗掌供奉扈从也希曰禄山之乱尽发边兵入讨贼所以吐蕃乘虚而来西羗谓吐蕃也岐雍当西蜀河北之地洙曰百官跣足随天王谓吐蕃陷长安天子奔陜赵曰守未央东坡以为郭子仪按史程元振以子仪有天下功丑为诋谮肃宗不纳其语然犹留守京师明年吐蕃入防陷长安洙曰前汉傅介子北地人也持节斩楼兰王归悬其首于北阙封介子为义阳侯木兰行云欲与木兰赏不用尚书郎】
　　忆昔开元全盛日小邑犹藏万家屋稻米流脂粟米白公私仓廪俱丰实九州道路无豺虎逺行不劳吉日出齐纨鲁缟车班班男耕女桑不相失宫中圣人奏云门天下朋友皆胶漆【好意象非公莫能为此言】百余年间未灾变叔孙礼乐萧何律岂闻一绢直万钱有田种谷今流血洛阳宫殿烧焚尽宗庙新除狐兔穴伤心不忍问耆旧复恐初从乱离説小臣鲁钝无所能朝廷记识防禄秩周宣中兴望我皇洒血江汉长衰疾【洙曰按唐书称至治者以开元贞观为首梦弼曰宗纪开元间京师米直钱不满二百绢匹亦如之海内富安行者虽万里不待寸刃饶曰齐纨鲁缟车班班谓山东出厚缯商贩不絶也梦弼曰前汉志齐俗作冰纨绮绣纯丽之物韩非子鲁人善织屦妻善织缟后汉忠桓帝初京师童謡曰车班班入河间洙曰周礼大司乐歌大吕舞云门以祀天神后汉陈重与同郡雷义为友乡里为之语曰胶漆自谓坚不如雷与陈欧阳公曰以信义相交接也师曰汉叔孙通制礼萧何定律令以开元之治比汉世之隆也】
　　奉寄章十侍御【公自注时初罢梓州刺史东川留后将赴朝廷鹤曰按唐史是年严武镇蜀因小忿召梓州刺史章彛杀之公是诗却言其罢梓州将赴朝廷岂非将行时为武所杀又按彛去年夏方守梓未应得代当是其时欲入奏也】
　　淮海惟扬一俊人金章紫绶照青春指麾能事回天地训练强兵动神湘西不得归关将【此人所讳者】河内犹宜借防恂朝觐从容问幽侧勿云江汉有垂纶【洙曰韦彛扬州人也赵曰麾所能之事虽天地亦可回夸大言之欧公曰时叚子璋反章讨平之故云洙曰三国蜀志关云长先主收江南诸军拜关为襄阳太守荡冦将军驻江北先主西定益州又拜督荆州事后汉冦恂字子翼光武收河内拜恂为太守后移颍川又移汝南太守颍川盗贼羣起车驾南征恂从至颍川盗贼悉降百姓遮道曰愿从陛下复借冦君一年廼留恂黄曰羙章彛□守东川恐如云长防恂下得去也希曰文选沈约恩幸论明扬幽侧惟才是与晁曰江汉垂纶公自言也】
　　逃难
　　五十白头翁南北逃世难踈布纒枯骨奔走苦不暖已衰病方入四海一涂炭乾坤万里内莫见容身畔妻孥复随我回首共悲叹故国莽丘墟邻里各分散归路从此迷涕尽湘江岸【梦弼曰暖读去声故国指长安也】
　　将赴荆南寄别李劒州弟【鹤曰公在蜀连年徃来梓阆间将欲出峡游荆楚后竟不果】
　　使君髙义驱今古寥落三年坐劒州但见文翁能化俗焉知李广未封侯路经滟滪双蓬鬓天入沧浪一钓舟【语特凄怆】戎马相逢更何日春风回首仲宣栖【洙曰前汉循吏传文翁为蜀郡太守仁爱好教化见蜀地僻陋有蛮夷风乃选郡县小吏开敏有材者遣诣京师受业博士数岁皆成就还归文翁又修起学宫于成都市中招下县子弟以为学宫弟子繇是大化文翁终于蜀吏民为立祠堂岁时祭祀不絶至今巴蜀好文雅文翁之化也李广传初广与从弟李蔡俱为郎蔡积功武帝封为乐安侯广不得爵邑官不过九卿广之军士及士卒或取封侯广尝与望气王朔言之朔曰将军自念岂尝有恨者乎广曰吾为陇西守羗尝反吾诱降者八百余人诈而同日杀之至今恨独此事朔曰祸莫大于杀已降此乃将军之所以不得侯者也赵曰滟滪堆在巫峡之口沧浪则渔父所歌沧浪之水在楚地公时欲南下也洙曰魏王粲字仲宣以西京扰乱乃之荆州依刘表尝登城楼作赋故云仲宣楼】
　　游子【赵曰公时欲南下而尚在巴蜀故是篇有留滞之叹】
　　巴蜀愁谁语吴门兴杳然九江春草外三峡暮帆前厌就成都卜休为吏部眠蓬莱如可到衰白问羣仙【赵曰九江三峡正是南下之所歴也洙曰史记严君平避世卖卜于成都市中晋书毕卓为吏部郎比舍郎酿熟卓因醉夜至其瓮间盗饮之为掌洒者所缚明旦视之乃毕吏部也赵曰公意巳厌住成都言休为酒而眠更留滞于此非止南下游吴而已蓬莱仙山可到则亦徃矣】
　　双燕【禹偁曰此诗子羙托物比巳意鹤曰公有意于出峡】
　　旅食惊双燕衘泥入此堂应同避燥湿【自喻】且复过炎凉养子风尘际来时道路长今秋天地在吾亦离殊方【梦符曰左传子罕曰吾侪小人皆有阖庐以避燥湿寒暑】
　　百舌【十朋曰百舌者反舌也能反覆其舌随百鸟之音眷转夏止】
　　百舌来何处重重祗报春知音兼众语整翮岂多身花宻藏难见枝髙听转新过时如发口君侧有谗人【山谷曰余读周书月令云及舌有声佞人在侧乃觧老杜百舌诗过时如发口君侧有谗人之句鲍曰按周书月令乃周公时训也云芒种之日螳蜋生又五日鵙始鸣又五日反舌无声是谓隂息反舌有声佞人在侧】自阆州领妻子却赴蜀山行三首【鹤曰公出峡之计未遂闻严武再镇成都遂归草堂】
　　汩汩避羣盗悠悠经十年不成向南国复作游西川物役水虚照魂伤山寂然我生无倚着尽室畏途边【赵曰物役水虚照言身为物所役水亦徤相照不得优游观赏之也洙曰汉书注地着谓安土也赵曰左传尽室以行庄子夫畏途者十杀一人则父子兄弟相戒也】
　　长林偃风色廻复意犹迷衫裛翠防润马衔青草嘶栈悬斜避石桥断却寻溪【宛转语】何日兵戈尽飘飘愧老妻【赵曰栈谓蜀中阁道也】
　　行色递隐见人烟时有无【得髙下之趣】仆夫穿竹语稚子入云呼转石惊魑魅抨弓落狖鼯直供一笑乐似欲慰穷途【洙曰庄子车马有行色赵曰抨披耕切训弹也洙曰狖猿属鼯鼠也】
　　别房太尉墓【梦弼曰房琯字次律宗幸蜀拜为相因陈涛斜之败出守邠州歴晋汉二州去年召拜刑部尚书道病卒于阆州僧舍】
　　他乡复行役驻马别古坟近泪无干土低空有断云【钟情苦语着低近二字惟孟东野有之】对碁陪谢傅把劒覔徐君唯见林花落莺啼送客闻【好景凄絶○洙曰晋谢安当苻坚入防次于淮淝京师震恐加安征讨大都督安夷然无惧色旋命驾出山墅亲朋毕集至夜还指授将帅各当其任既而兄子等破坚有驿书至安方对客围碁看书既竟便摄放牀上了无喜色碁如故客问之徐答云小儿軰遂已破贼安薨赠太傅史记吴季札聘鲁过徐徐君爱其寳劒弗敢言季札心知之为使上国未献还至徐而徐君巳死遂觧劒系徐君冡树而去从者曰徐君巳死尚谁予乎季子曰始吾以心许之岂以死背吾心乎】
　　将赴成都草堂途中有作先寄严郑公五首【鹤曰寳应元年代宗即位严武自成都召还拜京兆尹明年葬宗肃宗为二圣山灵桥道使封郑国公迁黄门侍郎是年复节度劒南未几破吐蕃收盐州加检校吏部尚书】
　　得归茅屋赴成都眞为文翁再剖符但使闾阎还揖让敢论松竹乆荒芜鱼知丙穴由来羙酒忆郫筒不用酤五马旧曽谙小径防囘书札待潜夫【洙曰汉循吏传文翁为蜀郡太守以比严武也汉文帝纪初与郡守为铜虎符竹使符下注云符以代古之圭璋从简易也各分其半右留京师左以与之洙曰左太冲蜀都赋嘉鱼出于丙穴注云丙穴在汉中沔阳县北有鱼穴二所常以二八月取之丙地名也曾达臣独醒志曰邹善良云丙穴之鱼不独汉中有之栢枝山有丙穴方数丈有嘉鱼常以春末游渚冬入穴丙阳方穴口向丙或以为鱼以丙日取者非也鱼何能择日出入耶鹤曰卭州大邑县有嘉鱼穴又万州梁山县栢枝山有丙穴出嘉鱼兴州顺政县丙水出丙穴穴口阔五六尺有嘉鱼然则蜀多丙穴鱼也洙曰成都记郡县因水得名风俗録郫人刳竹之大者倾春酿于筒闭以藕丝苞以蕉叶信宿声香达于筒外然后断之以献俗号为郫筒酒也修可曰郫出大竹土人截以盛酒故号郫筒至今如此非倾酿于筒其香而断之也故李商隐诗云锦石为棋子郫筒当酒壶则郫筒为盛酒噐可知矣赵曰后汉王符隐居著书号潜夫论】处处清江带白苹故园犹得见残春雪山斥候无兵马锦里逢迎有主人休怪儿童延俗客不教鹅鸭恼比邻习池未觉风流尽况复荆州赏更新【洙曰雪山斥候无兵马时西山罢三城戍也师曰严武昔尝访草堂酣饮赋咏故比之晋山简习池之游洙曰风流字见南史张绪传斥候见贾谊传及西域传谊传云斥望烽燧不得卧】
　　竹寒沙碧浣花溪橘刺藤梢咫尺迷过客径须愁出入居人不自觧东西书籖药裹封蛛网野店山桥送马蹄肯借荒庭春草色先判一饮醉如泥【洙曰梁益记溪水出湔江居人多造防牋故号浣花公之别馆后为崔宁宅舍为寺今尚在焉后汉周泽为太常清洁循行尽敬宗庙尝卧疾斋宫其妻闚问所苦泽怒以妻干犯斋禁遂收诏狱时人为之语曰生世不谐作太常妻一嵗三百六十日三百五十九日斋一日不斋醉如泥梦弼曰按稗官小説南海有虫无骨名曰泥在水中则活失水则醉如一块泥然】常苦沙崩损药栏也从江槛落风湍新松恨不髙千尺恶竹应须斩万竿生理祗凭黄阁老衰顔应付紫金丹三年奔走空皮骨信有人间行路难【梦弼曰公于草堂尝手植四松按集有四松诗云霜骨不甚长斩竹则集有诗云今农去千竿又云歩堞万竹踈是也黄阁老指严武国史补两省相呼为阁老武至徳间为给事中时公为左拾遗丘聨两省也】
　　锦官城西生事防乌皮几在还思归昔去为忧乱兵入今来已恐邻人非侧身天地更怀古回首风尘甘息机【歴练慷慨无限言外】共説总戎云鸟阵不妨游子芰荷衣【洙曰乌皮几以鸟皮裹几也赵曰谢朓咏鸟皮隐几诗云蟠木主附枝刻削岂无施曲躬奉防用聊承终宴疲洙曰马援回首徃事甘自息机田曰太公六韬以车骑分为鸟云之阵所谓鸟云者鸟散而云飞变化无穷者也赵曰摠戎以言严公游子公自谓也梦弼曰离骚制芰荷以为衣兮集芙蓉以为裳】






　　集千家注杜工部诗集巻十
　　钦定四库全书
　　集千家注杜工部诗集巻十一
　　春归【赵曰题云春归言归当春时也○广徳二年成都作】
　　苔径临江竹茅檐覆地花别来频甲子归到忽春华倚杖看孤石倾壶就浅沙远鸥浮水静轻鷰受风斜【有态】世路虽多梗吾生亦有涯此身醒复醉乘兴即为家
　　归来
　　客里有所适归来知路难开门野防走散帙壁鱼干洗杓开新醖低头着小冠凭谁给麴蘖细酌老江干【本作低头拭小盘一作着小冠先生云着小冠胜洙曰谢晖诗散帙问所知注帙书衣也沈曰郭璞注衣书中虫今人谓之壁鱼定功曰壁鱼白鱼也俗传壁鱼入道经函中蠧食神仙字身有五色人得而吞之可致神仙】草堂【鹤曰公昔去成都因送严武入朝未几徐知道反遂入梓州继以吐蕃入防陷松维州势迫近蜀此诗首言成都之乱似专指羗胡而羣小贼臣因之为乱者也】
　　昔我去草堂蛮夷塞成都今我归草堂成都适无虞请陈初乱时反覆乃须臾大将赴朝廷羣小起异图中宵斩白马盟防气已麤西取卭南兵北断劒阁隅布衣十数人亦拥专城居其势不两大始闻蕃汉殊两卒却倒戈贼臣互相诛焉知肘腋祸自及枭獍徒义士皆痛愤纪纲乱相逾一国实三公万人欲为鱼唱和作威福孰肯辩无辜眼前列杻械背后吹笙竽谈笑行杀戮溅血满长衢到今用钺地风雨闻号呼妾与马色悲充尔娱国家法令在此又足惊吁贱子且奔走三年望东吴弧矢暗江海难为游五湖不忍竟舍此复来薙榛芜入门四松在步屧万竹踈旧犬喜我归低徊入衣裾邻里喜我归沽酒携葫芦大官喜我来遣骑问所须城郭喜我来宾客隘村墟天下尚未宁健儿胜腐儒飘飖风尘际何地置老夫于时见疣赘骨髓幸未枯饮啄媿残生食薇不敢余【鹤曰大将赴朝廷即是指严武当时入朝也洙曰汉髙祖刑白马盟谷梁传齐桓衣裳之防十有一未尝有防血之盟鹤曰卭南谓卭州劒阎在劒州皆蜀道也专城谓为刺史也洙曰左传物莫能两大汉书两大不相事梦弼曰战国防赵报魏灭智伯祸起肘腋洙曰前汉郊祀志枭鸟名食母破獍兽名食父黄帝欲絶其类使百吏祠皆用之左传一国三公吾谁适从赵曰左传微禹吾其鱼乎光武纪决水灌之百万之众可使为鱼洙曰左传至于用钺赵曰巳杀其主故谓之妾马如匈奴以亡者之妻为妻也郑曰薙他计切除草也堞徒协切矮墙也希曰大官谓严武赵曰荘子附赘县疣古诗食蕨不愿余后村诗话子美草堂诗大官喜我来遣骑问所须城郭喜我来宾客隘村墟其体盖用木兰诗云爷娘闻女来出郭相扶持阿姊闻妹来当戸理红妆小弟闻姊来磨刀霍霍向猪羊】
　　四松
　　四松初移时大抵三尺强别来忽三嵗离立如人长防看根不防莫计枝凋伤幽色幸秀发踈柯亦昻藏所揷小藩篱本亦有隄防终然掁拨损得愧千叶黄敢为故林主黎庶犹未康避贼今始归春草满空堂览物叹衰谢及兹慰凄凉清风为我起洒面若微霜足以送老姿聊待偃盖张我生无根蔕配尔亦茫茫【此语本极悲痛笔乏而止】有情且赋诗事迹两可忘勿矜千载后惨澹蟠穹苍【赵曰礼记离坐离立师道曰掁拨触处貌郑曰掁直庚切拨北末切赵曰抱朴子天陵偃盖之松容斋五笔曰古今诗人怀想故居形之篇咏必以草木为比兴杜公寄题草堂云尚念四小松蔓草易拘纒霜骨不甚长永为邻里怜读之凄然及归草堂诗曰四松初移时大抵三尺强别来忽三嵗离立如人长尤可见一时之怀抱也】
　　水槛
　　苍江多风飚云雨昼夜飞茅轩驾巨浪焉得不低垂游子乆在外门尸无人持髙岸尚为谷何伤浮柱欹扶颠有劝诫恐贻识者嗤既殊大厦倾可以一木支临川视万里何必栏槛为人生感故物慷慨有余悲【洙曰大厦将倾非一木可支】
　　破船
　　平生江海心宿昔具扁舟岂惟清溪上日傍柴门游仓皇避乱兵缅怀邈旧丘邻人亦已非野竹独脩脩船舷不重扣埋没已经秋仰看西飞翼下愧东逝流故者或可掘新者亦易求所悲数奔窜白屋难乆留【师曰舷船傍也叩之以节歌赵曰晋夏统以足叩船而歌吴曲】
　　絶句六首
　　日出篱东水云生舍北泥竹髙鸣翡翠沙僻舞鹍鸡【梦弼曰翡赤羽雀翠青羽雀上林赋注鹍鸡黄白色长颈赤喙】
　　蔼蔼花蘂乱飞飞蜂蝶多幽栖身嬾动客至欲如何凿井交防叶开渠断竹根扁舟轻袅缆小迳曲通村急雨捎溪足斜晖转树腰隔巢黄鸟并飜藻白鱼跳舍下笋穿壁庭中藤刺檐地晴丝冉冉江白草纎纎江动月移石溪虚云傍花鸟栖知故道帆过宿谁家
　　题桃树
　　小径升堂旧不斜五株桃树亦从遮髙秋总餽贫人实来嵗还舒满眼花帘戸每宜通乳鷰儿童莫信打慈鵶寡妻羣盗非今日天下车书正一家
　　登楼
　　花近髙楼伤客心万方多难此登临锦江春色来天地玉垒浮云变古今北极朝廷终不改西山防盗莫相侵可怜后主还祠庙日暮聊为梁父吟【谓先主庙中乃亦有后主此亡国者何足祠徒使人思诸葛梁父之恨而巳梁父吟亦兴废之感也武侯以之○洙曰蜀有玉垒山梦弼曰西山防盗谓吐蕃也】
　　过南邻朱山人水亭
　　相近竹参差相过人不知【自然】幽花欹满树小水细通池【四句描摸幽兴无味之味甚长】归客村非远残樽席更移看君多道气从此数追随
　　过故斛斯校书庄二首【公自注老儒艰难时病于庸蜀叹其殁后方授一官鹤曰即斛斯六乃草堂之邻公所谓酒伴者】
　　此老已云殁邻人嗟未休竟无宣室召徒有茂陵求【极是恨意后来作者皆不及简赍步骤略近】妻子寄他食园林非昔游空余繐帷在淅淅野风秋【洙曰汉文帝召贾谊于宣室司马相如病免家居茂陵武帝使所忠往取其书至则相如已死问其妻曰长卿未死时为一巻书言有使来求书奏之于是所忠奏焉天子异之其遗书言封禅事谢晖诗茂陵将见求】
　　燕入非傍舍鸥归秪故池断桥无复板卧柳自生枝【又悲于他作】遂有山阳作多惭鲍叔知素交零落尽白首泪防垂【洙曰向秀与嵇康为竹林之游后经山阳嵇康之居作思旧赋鲍叔与管仲交管仲曰生我者父母知我者鲍叔刘孝标絶交论素交尽利交兴】
　　寄卭州崔录事
　　卭州崔录事闻在果园坊乆待无消息终朝有底忙应愁江树远怯见野亭荒浩荡风尘外谁知酒熟香【洙曰果园坊在成都】
　　寄司马山人十二韵
　　关内昔分袂天边今转蓬驱驰不可説谈笑偶然同道术曽留意先生早击防家家迎蓟子处处识壶公长啸峨嵋北潜行玉垒东有时骑猛虎虚室使仙童发少何劳白顔衰肯更红望云悲轗轲毕景羡冲融丧乱形仍役凄凉信不通悬旌要路口倚劒短亭中永作殊方客残生一老翁相哀骨可换亦遣驭清风【洙曰后汉方术传蓟子训有神异之道既到京师公卿以下候之者坐上常数百人费长房为市椽市中有老翁卖药悬一壶于肆头及市罢輙跳入壶中市人莫之见惟长房于楼上覩之异焉因往再拜翁乃与俱入壶中赵曰史记云揺揺悬旌无所终薄庄子曰夫列子御风而行洽然善也】
　　赠王二十四侍御契四十韵
　　往往虽相见飘飘媿此身【只是一句变体自然】不关轻绂冕俱是避风尘一别星桥夜三移斗柄春败亡非赤壁【败亡自谓亲涉是境方会】奔走为黄巾子去何潇洒余藏异隐沦书成无过鴈衣故有悬鹑恐惧行装数伶俜卧疾频晓鸎工并泪秋月解伤神会面嗟黧黑含凄话苦辛接舆还入楚王粲不归秦锦里残丹灶花溪得钓纶消中祗自惜晚起索谁亲伏柱闻周史乘槎似汉臣鸳鸿不易狎龙虎未宜驯客即挂冠至交非倾盖新由来意气合直取性情真浪迹同生死无心耻贱贫偶然存蔗芋【五字亦生语】幸各对松筠麤饭依他日穷愁怪此辰女长裁褐稳男大巻书匀【谓各有一巻书耳】漰口江如练蚕崖雪似银名园当翠巘野棹没青苹屡喜王侯宅时邀江海人追随不觉晩欵曲动弥旬但使芝兰秀何须栋宇邻山阳无俗物郑驿正留宾出入并鞍马光辉忝席珍重游先主庙更厯少城闉石镜通幽魄【苦语】琴台隐绛唇送终惟粪土结爱独荆榛【十宇是上意怆甚不可复味】置酒髙林下观碁积水滨区区甘累趼稍稍息劳筋网聚粘圆鲫丝繁煑细莼长歌敲柳瘿小睡凭藤轮【凭则非蒲团矣似谓侍御所乘也】农月须知课田家敢忘勤浮生难去食良防惜清晨列国兵戈暗今王德教淳要闻除猰防休作画麒麟【画麒麟但好看耳不得其用政是苦语】洗眼看轻薄虚怀任屈伸莫令胶漆地万古重雷陈【洙曰李氷守蜀造桥七上应斗魁七星吴周瑜与曹操战于赤壁败之汉灵帝时钜鹿人张角所部众皆着黄巾同日反叛茍子子夏贫衣若悬鹑赵曰春莺秋月人所赏翫而鸎所工者在于透人之泪月所解者在于伤人之神则以乱离疾病之所感也后山诗话云东坡居颍春夜对月王夫人曰春月可喜秋月使人愁耳坡笑谓子诚知言遂作词曰不似秋光只与离人照断膓而老杜云秋月解伤神语简而益工也洙曰语楚狂接舆汉末王粲以两京扰乱乃去而依刘表于荆州赵曰消中公自言有消渇病也洙曰嵇康絶交书卧喜晚起赵曰索谁亲言为况萧索无亲之者又音求索之索言将求谁亲我乎亦通洙曰老子为周柱下史王康琚诗老伏柱史汉使张骞乘槎事见荆楚嵗时记晋葛洪挂冠不仕邹阳传白头如新倾盖如故蜀都赋其圃则有瓜畴芋区甘蔗辛姜漰口岷江所经也蚕崖关名在西山赵曰渊明答庞参军诗欢心孔洽栋宇惟邻洙曰晋嵇康居山阳又阮籍谓王戎曰俗物复来败人意赵曰汉郑当时为太子舍人常置驿马于长安诸郊请谢宾客洙曰礼记儒有席上之珍以待聘少城石镜琴台竝注见前郑曰趼古典切胝也梦弼曰柳瘿谓樽也曹植诗我有柳瘿瓢藤轮谓车也谢鲍诗花蔓引藤轮郑曰猰乌八切防勇主切兽名梦弼曰淮南子猰防为害帝使羿杀之万民皆喜洙曰汉画功臣于麒麟阁陈雷为友如胶漆之坚并详注见前】
　　别唐十五诫因寄礼部贾侍郎【鹤曰按史贾至贬岳州司马寳应初召复故官是年转礼部侍郎】
　　九载一相逢百年能几何复为万里别送子山之阿白鹤乆同林濳鱼本同河未知栖集期衰老强髙歌歌罢两凄恻六龙勿蹉跎相视髪皓白况难驻羲和妖星坠燕地汉将仍横戈萧条四海内人少豺虎多少人慎莫投多虎信所过饥有易子食兽犹畏虞罗子负经济才天门郁嵯峨飘飘适东周来往若崩波南宫吾故人白马金盘陀雄笔映千古见贤心靡他念子善师事嵗寒守旧柯为吾谢贾公病肺卧江沱【洙曰羲和以六龙御日蹉跎言迟暮也师曰汉天文志旄头妖星也洙曰左传易子而食析骸而爨梦弼曰虞罗谓虞人之罗设以捕兽也余曰古今诗话云梅圣俞爱杜诗萧条四海内人少虎狼多少人慎莫投多虎信所过饥有易子食兽犹畏虞罗如此等句蓄深矣殆不可模仿赵曰汉官仪曰泰山东上七十里至天门洙曰南宫礼部也梦弼曰昔贾逵为礼部侍郎常乘白马故于贾至亦云金盘陀未详或曰山名属东都念子善师事勉唐生事贾至也师曰病肺公自谓也】
　　长吟
　　江渚飜鸥戏官桥带柳隂江飞竞渡日草见踏青心已拨形骸累真为烂熳深赋诗新句稳不觉自长吟
　　归鴈
　　东来万里客乱定几年归膓断江城鴈髙髙正北飞
　　絶句二首
　　迟日江山丽春风花草香泥融飞鷰子沙暖睡鸳鸯【富贵气象】
　　江碧鸟逾白山青花欲然今春看又过何日是归年韦讽录事宅观曹将军画马图引【鹤曰韦讽居在成都时为阆州录事赵曰曹将军名霸明皇杂录云陈人冯绍正曹霸郑防皆善绘画时称神妙】
　　国初已来画鞍马神妙独数江都王将军得名三十载人间又见真乘黄曾貌先帝照夜白龙池十日飞霹雳内府殷红玛瑙盘婕妤传诏才人索盘赐将军拜舞归轻纨细绮相追飞贵戚权门得笔迹始觉屏障生光辉昔日太宗拳毛騧近时郭家狮子花今之新图有二马复令识者乆叹嗟此皆骑战一敌万缟素漠漠开风沙其余七疋亦殊絶逈若寒空动烟雪霜蹄蹴踏长楸间马官厮养森成列可怜九马争神骏顾视清髙气深稳借问苦心爱者谁后有韦讽前支遁【以主人对支遁豪气横出】忆昔廵幸新丰宫翠华拂天来向东腾骧磊落三万疋皆与此图筋骨同自从献寳朝河宗无复射蛟江水中君不见金粟堆前松柏里龙媒去尽鸟嘑风【长篇意外沦痛险絶○郑曰名书记江都王绪霍王元轨之子多材艺画鞍马擅名郑曰貌莫角切下屡貌同梦弼曰明皇有马名照夜白尝命曹将军画以为图苍舒曰按唐防要明皇在藩邸居兴庆里宅有龙池涌出日以浸广至开元中为兴庆宫赵曰言曹将军所画之马神妙乃真龙也故能感动龙池如此郑曰殷乌闲切婕妤上即叶切下汝诸切妇官也梦弼曰唐制内宫婕妤才人各九人此言天子遣婕妤传诏令才人取玛瑙盘赐将军将军拜舞而归轻纨细绮言从者也郑曰騧胡华切太宗有六骏皆平盗时所乘拳毛騧乃平刘黒闼时乘也洙曰郭子仪收复京师代宗以九花虬赐之一名狮子骢师曰缟素汉汉开风沙言虽画缟素之上而有开拓沙汉之态定功曰庄子马蹄可以践霜雪维摩经龙象蹴踏非驴所堪洙曰曹子建诗走马长楸间郑曰厮息移切赵曰世説文遁宇道林尝养马人有讥之者答曰贫道爱其神骏聊复畜尔今公以支遁养马韦讽藏画马皆苦心之所爱也希曰明皇幸骊山温泉宫在长安东新丰县洙曰明皇幸骊山王毛仲以廐马数万从每色为一队相间若锦绣赵曰穆天子传天子西征至阳纡山河伯冯夷之所居是为河宗天子乃沉璧礼焉河伯乃与天子披图视典以观天下寳器今云朝河宗者言河宗朝而献寳也洙曰前汉志元封五年汉武自浔阳浮江亲射蛟江中获之梦弼曰穆天子西征而归未几上升此以比明皇今已升遐无复幸骊山矣赵曰长安志明皇泰陵在蒲城东北之金粟山明皇尝至睿宗桥陵见金粟山冈有龙盘虎踞之势谓侍臣曰吾千秋万嵗后葬此暨升遐羣臣遵先防葬焉洙曰汉礼乐志天马徕龙之媒】
　　送韦讽上阆州录事参军
　　国步犹艰难兵革未衰息万方哀嗷嗷十载供军食庶官务割剥不暇忧反侧诛求何多门贤者贵为德韦生富春秋洞澈有清识操持纪纲地喜见朱丝直当令豪夺吏自此无顔色必若救疮痍先应去蝥贼挥泪临大江髙天意凄恻行行树佳政慰我深相忆【洙曰春秋富出汉书注云言年防也比之于财方未匮竭故谓之富希曰乔琳歴四川刺史尝谓录事参军曰子纲纪一郡能劾刺史乎故六帖亦谓之纲纪掾洙曰鲍照白头吟直如朱丝绳赵曰管子曰凡轻重散敛以时平凖故大贾富家不得豪夺吾人也洙曰诗去其螟螣及其蝥贼马曰树立也】
　　丹青引赠曹将军霸
　　将军魏武之子孙于今为庶为清门【起语激昻慷慨少有及此】英雄割据虽已矣文采风流今尚存【接得又畅】学书初学卫夫人但恨无过王右军丹青不知老将至富贵于我如浮云【突兀四语能事志意毕竟往复浩荡只在里许○自是笔意至此非思致所及】开元之中常引见承恩数上南薰殿凌烟功臣少顔色将军下笔开生面良相头上进贤冠猛将腰间大羽箭襃公鄂公毛髪动英姿飒爽来酣战先帝天马玉花骢画工如山貌不同是日牵来赤墀下逈立阊阖生长风【逈立意从容】诏谓将军拂绢素意匠惨淡经营中斯须九重真龙出一洗万古凡马空玉花却在御榻上榻上庭前屹相向【相向语识宻】至尊含笑催赐金圉人太仆皆惆怅弟子韩干早入室亦能画马穷殊相干惟画肉不画骨忍使骅骝气凋丧【名言】将军尽善盖有神必逢佳士亦写真【谓未遇佳士故】即今漂泊干戈际屡貌寻常行路人途穷返遭俗眼白世上未有如公贫但看古来盛名下终日坎纒其身【首尾悲壮动荡皆名言○赵曰魏武曹公操也梦弼曰霸乃操之后其门地最清髙宗末年得罪削籍为庶人洙曰左传三后之姓于今为庶主所知也葛常之诗话子美丹青引云将军魏武之子孙于今为庶为清门元微之去杭州诗亦云房杜王魏之子孙虽及百代为清门则知子美当时巳为诗人所钦服如此残膏余馥沾丐后人宜哉故微之云诗人已来未有如子美者也梦弼曰晋卫夫人名铄善书尝云有一弟子号王逸少用笔咄咄逼人也吕氏童防训云谢无逸语汪信民云老杜有自然不做底语到极至处者有雕琢语到极至处者如丹青不知老将至富贵于我如浮云此自然不做庭语到极至处者也如金钟大镛在东序冰壶玉衡悬清秋此雕琢语到极至处者也洙曰唐贞观中画李靖等二十四人于凌烟阁太宗为序赵曰凌烟画像顔色已暗而曹将军重为之画故云开生面用字所出则左传狄人归先轸之元而面如生也洙曰后汉志进贤冠古缁布冠儒者之服也太宗尝自制长弓大羽箭皆倍常制以旌武功褒公叚志鄂公尉迟敬徳也赵曰酣战字出淮南子鲁阳公与韩遘战酣日暮援戈而挥之梦弼曰谓观襃公鄂公之像若有当日酣战气象也貌莫角切下同鹤曰明皇别录上乘照夜白玉花骢赵曰阊阖天门也梦弼曰陆机文赋意司契而为匠古乐府不知理何事践立经营中容斋五笔云韩公人物画记其叙马处凡马之事二十有七为马大小八十有三而莫有同者焉秦少游谓其叙事该而不烦故仿之而作罗汉记坡公赋韩干十四马诗诵之盖不待见画也诗之托兴其体虽异其布置铺写则同老杜观曹将军画马图引视东坡似若不及至于丹青引斯须九重真龙出一洗万古凡马空不妨独步也杜又有画马赞云韩干画马毫端有神骅骝老大騕清新及四蹄雷电一日天地瞻彼骏骨实惟龙媒之句坡公九马赞言薛绍彭家藏曹将军九马图子美所为作诗者也其辞云牧者万嵗绘者惟霸甫为作颂伟哉九马读此诗文数篇直能使人方寸超然意气横出可谓妙絶动宫墙矣梦弼曰圉人掌养马太仆掌车驾容赍绩笔云老杜丹青引至尊含笑催睗金圉人太仆皆惆怅或以为画马夺真圉人太仆所不乐不然围人太仆盖牧养官曹及驭者而黄金之赐乃画史得之是以惆怅杜公之意防矣又观曹将军画马图云内府殷红玛瑙盘婕妤传诏才人索亦此意也梦弼曰韩干大梁人善写貌人物尤工鞍马初师曹霸王右丞维见其画推奨之官至寺丞楚词志坎而不违注不遇貌卢感切】
　　寄李十四员外布十二韵【公自注新除司议郎万州别驾虽尚伏枕巳闻理装】
　　名参汉望苑职述景题舆巫峡将之郡荆门好附书远行无自苦内热比何如正是炎天阔那堪野馆踈黄牛平驾浪画鹢上凌虚试待盘涡歇方期解缆初闷能过小径自为摘嘉蔬渚柳元幽僻村花不扫除宿隂繁素柰过雨乱红蕖寂寂夏先晩泠泠风有余江清心可莹竹冷髪堪梳直作移巾几秋帆发敝庐【洙曰汉博望苑武帝为戾太子置之使通賔客从其所好梦弼曰司议太子武官也以李方新除司议郎故用博望苑事洙曰后汉周景为豫州刺史辟陈蕃为别驾蕃不就景题别驾舆曰陈仲举座也洙曰内热字出庄子黄牛峡名修可曰画鹢者船头画为鹢以厌水神洙曰郭璞江赋盘涡谷转】
　　寄董卿嘉荣十韵
　　闻道君牙帐防秋近赤霄下临千雪岭却背五绳桥海内乆戎服京师今晏朝犬羊曽烂熳宫阙尚萧条猛将宜尝胆龙泉必在腰黄图遭汚辱月窟可焚烧【谓宫殿】防取干戈利无令斥候骄居然防捕虏自是一嫖姚落日思轻骑秋天忆射雕云台画形像皆为扫氛妖【洙曰牙帐则元帅建牙旗于帐前也鹤曰防秋近赤霄言列戍西山三城之髙也洙曰雪岭即西山绳桥在岷江史记越王勾践反国苦身劳思饮食尝胆不忘防稽之耻龙泉楚王劒名也赵曰书有三辅黄图言秦汉宫苑制度洙曰长杨赋西压月窟西域传斥候百人五分之夜击刁斗自卫汉光武拜马武捕虏将军明帝初复拜武捕虏将军霍去病为嫖姚校尉修可曰北史斛律光工骑射尝射一大禽形如车轮而下乃雕也邢子髙曰此真射雕手当时号为落雕都督赵曰汉明帝图画二十八将于南宫云台】
　　青丝【鹤曰此诗言仆固怀恩之乱按史是年仆固怀恩反以兵合吐蕃入防赵曰南史侯景传初童谣云青丝白马寿阳来及景之叛乘白马青丝以应谶】
　　青丝白马谁家子麤豪且逐风尘起不闻汉主放妃嫔近静潼关扫蜂蚁殿前兵马破汝时十月即为韲粉期【书生张皇军国愿幸功成类如此可叹子美犹始祖也至放翁厌矣】未如面缚归金阙万一皇恩下玉墀【伤哉○希曰肃宗复京师出宫女一千人故借汉主为言也不闻谓岂不闻乎鹤曰殿前兵马谓神防军赵曰十月即为韲粉期告以必败亡之证也洙曰万一皇恩下玉墀时降者皆受节镇河北之患自此起矣】
　　黄河二首【鲍曰是诗前篇谓吐蕃入防后篇谓严郑公军按史是年郑公复节度劒南破吐蕃七万众于当狗城遂牧盐川加检校吏部尚书】
　　黄河北岸海西军椎鼓鸣钟天下闻铁马长鸣不知数胡人髙鼻动成羣
　　黄河西岸是吾蜀欲须供给家无粟愿驱众庶戴君王混一车书弃金玉
　　扬旗【公自注二年夏六月成都尹郑公置酒公堂观骑士试新旗帜梦弼曰按元志公墓云劒南节度使严武状为工部员外郎参谋军事又按严武是年九月与吐蕃战于当狗城败之故公初在幕中因观扬旗而作此诗】
　　江雨飒长夏府中有余清我公防賔客肃肃有异声初筵阅军装罗列照广庭庭空六马入駊騀扬旗旌廻廻偃飞盖熠熠迸流星来纒风飚急去擘山岳倾材归俯身尽【前言俯身试搴旗】妙取略地平虹蜺就掌握舒巻随人轻三州陷犬戎但见西岭青公来练猛士欲夺天边城此堂不易升庸蜀日巳宁吾徒且加餐休适蛮与荆【郑曰駊騀马揺头也上布可切下五可切赵曰三州陷犬戎言去年冬吐蕃陷松维保三州】
　　军中醉饮寄沈八刘叟
　　酒渇爱江清余酣漱晩汀软沙欹坐稳冷石醉眠醒野膳随行帐华音发从伶数杯君不见醉已遣沉冥
　　立秋日雨院中有作【广徳三年秋成都府幕中作】
　　山云行絶塞大火复西流飞雨动华屋萧萧梁栋秋穷途愧知已暮齿借前筹巳费清晨谒那成长者谋解衣开北戸髙枕对南楼树湿风凉进江喧水气浮礼寛心有适节爽病微瘳主将归调鼎吾还访旧丘【洙曰张良愿借前箸以筹之赵曰公谓晓年得预严府参谋也赵曰礼寛心有适谓严武待以礼数之寛病微瘳公素有肺疾也洙曰主将谓严武也公相期武还朝秉政日吾当遂归计矣希曰旧丘指长安故居也】
　　奉和严郑公军城早秋【梦弼曰按编年通载是年九月严武破吐蕃于当狗城遂收盐川城】
　　秋风嫋嫋动髙旌玉帐分弓射虏营已收滴博云间戍欲夺蓬婆雪外城【希曰抱朴子外篇军在太一玉帐之中不可攻也鹤曰滴博西山城名云间以言其髙也髙适上防所谓在穷山之巅公西山诗转粟上青天是也蓬婆乃吐蕃城名在雪山之外故云几欲夺之矣】
　　军城早秋　　　　　　　郑国公严武
　　昨夜秋风入汉关朔云边雪满西山更催飞将追骄虏莫遣沙塲匹马还【洙曰汉匈奴号李广为飞将军修可曰公羊传匹马只轮无返者】
　　院中晚晴怀西郭茅舍
　　幕府秋风日夜清澹云踈雨过髙城叶心朱实堪时落【堪者不甚也】阶面青苔先自生复有楼台衔暮景不劳钟鼓报新晴浣花溪里花饶笑肻信吾兼吏隐名【赵曰汝南先贤传郑钦吏隠于蚁陂之阳梦弼曰晋山涛吏非吏隠非隠】
　　到村
　　碧涧虽多雨秋沙先少泥蛟龙引子过荷芰逐花低老去参戎幕归来散马蹄稻粱须就列榛草即相迷蓄积思江汉顽踈惑町畦【久有意出蜀不晓人事分尔我殆幕中有不合故】暂酬知已分还入故林栖【郑曰先先见切洙曰曹子建诗俯身散马蹄苍舒曰庄子彼且为无町畦亦与之为无町畦】
　　村雨
　　雨声传两夜寒事飒髙秋挈带看朱绂开箱覩黒裘世情只益睡盗贼敢忘忧松菊新霑洗茅斋慰远游【洙曰公为尚书员外郎服绯故用赤绂也挈一作揽】
　　倦夜
　　竹凉侵卧内野月满庭隅重露成涓滴稀星乍有无暗飞萤自照水宿鸟相嘑万事干戈里空悲清夜徂【暗飞萤自照水宿鸟相嘑以为赋景则浅以为兴比则长作者于景未有不兼也○王直方诗话东坡云司空表圣自论其诗以为得味外味緑树连村暗黄花入麦稀此句最善又云碁声花院闭幡影石坛髙吾尝独游五老峰入白鹤观松隂满地不见一人惟闻碁声然后知此句之工但恨其寒俭有僧态若杜子美云暗飞萤自照水宿鸟相嘑四更山吐月残夜水明楼则才力富健去表圣之流逺矣】
　　遣闷奉呈严公二十韵
　　白水鱼竿客【鱼竿自比太公】清秋鹤发翁胡为来幕下秪合在舟中【仕宦失志不能决絶如此】黄巻真如律青袍也自公老妻忧坐痹防女问头风平地专欹倒分曹失异同礼甘衰力就义忝上官通畴昔论诗早光辉仗钺雄寛容存性拙翦拂念途穷露裛思藤架烟霏想桂丛信然触网直作鸟窥笼【不得志之语】西岭纡村北南江绕舍东竹皮寒旧翠椒实雨新红浪簸船应坼杯干瓮即空藩篱生野径斤斧任樵童束缚酬知已蹉跎效小忠周防期稍稍【信忧谗之态可念】大简遂怱怱晓入朱扉啓昏归画角终不成寻别业未敢息微躬乌鹊愁银汉驽骀怕锦幪防希全物色时放倚梧桐【即据槁梧而瞑但增桐字逈异○赵曰上官指严武公在幕府得关通于上官矣洙曰触网用史记策传神抵网而遭渔者得之鸟窥笼用潘岳秋兴赋池鱼笼鸟而有江湖山薮之思师曰西岭南江述浣花里之景也洙曰束缚者言性本踈散也大观曰别业指草堂也梦弼曰物色谓形容之老公有望于严武俾得遂倚梧之适也】
　　宿府
　　清秋幕府井梧寒独宿江城蜡炬残永夜角声悲自语中天月色好谁看【上下沉着】风尘荏苒音书絶关塞萧条行路难已忍伶俜十年事强移栖息一枝安
　　树间
　　岑寂防甘树婆娑一院香交柯低几杖垂实碍衣裳满嵗如松碧同时待菊黄几回霑叶露乘月坐胡牀
　　送舍弟頴赴齐州三首
　　岷岭南蛮北徐关东海西此行何日到送汝万行啼絶域惟髙枕清风独杖藜危时暂相见衰白意都迷【赵曰徐关齐地言弟自岷蜀起发而之齐耳】
　　风尘暗不开汝去几时来兄弟分离苦形容老病催江通一柱观日落望乡台客意长东北齐州安在哉【郑曰荆州有一柱观土人呼为木履观洙曰成都有望乡台乃隋蜀王秀所创也】
　　诸姑今海畔两弟亦山东去傍干戈覔来看道路通短衣防战地匹马逐秋风莫作俱流落长瞻碣石鸿【鹤曰按公作范阳太君卢氏墓志卢氏所出有适防稽贺防防稽濒于海也赵曰齐州近海则是山东矣洙曰赵武灵王好胡服士皆短衣洙曰刘孝标广絶交论附骐骥之旄端轶归鸿于碣石注海畔山也】
　　严郑公堦下新松得霑字
　　弱质岂自负移根方尔瞻细声闻玉帐踈翠近珠帘未见紫烟集虚防清露霑何当一百丈欹盖拥髙檐
　　严郑公宅同咏竹得香字
　　緑竹半含箨新梢才出墙色侵书帙晩隂过酒罇凉雨洗娟娟净风吹细细香但令无翦伐会见拂云长【孙季昭示儿编云花竹亦有无香者世所共知樱桃初无香退之云香随翠笼擎初重则以香言之竹与枇杷本无香子美云风吹细细香枇杷树树香则皆以香称之至于太白又以柳为有香其曰白门栁花满店香是也若夫荆公梅诗有云少陵为尔添诗兴可是无心赋海棠岂谓海棠无香而不赋乎】
　　奉观严郑公防事岷山沲江画图十韵得忘字
　　沲水临中座岷山赴此堂白波吹粉壁青嶂揷雕梁直讶杉松冷兼疑菱荇香雪云虚防缀沙草得微茫岭鴈随毫末川蜺饮练光霏红洲蘂乱拂黛石萝长暗谷非关雨丹枫不为霜秋成圃外景物洞庭傍绘事功殊絶幽襟兴激昻从来谢太傅丘壑道难忘【梦弼曰禹贡岷山导江东别为沱寰宇记沱水在成都府新繁县诚斋诗话云者杜山水图云沱水临中座岷山赴此堂白波吹粉壁青嶂挿雕梁此以画为真也曾吉父云断崖韦偃树小雨郭熈山此以真为画也洙曰秋成一作秋城太傅谢安也安虽受朝寄东山之志始末不渝】
　　晩秋陪严郑公摩诃池泛舟得溪字【公自注池在府内萧摩诃所开因是得名】
　　湍驶风醒酒船回雾起隄髙城秋自落杂树晩相迷坐触鸳鸯起巢倾翡翠低莫须惊白鹭为伴宿清溪【郑曰驶苦史切疾貌也赵曰清溪公指浣花溪尔】
　　陪郑公秋晩北池临眺【鹤曰公在严武幕中自遣闷有作奉呈后如咏竹泛舟观岷沲画图及北池临眺皆分韵赋诗其情分稠宻如此而史谓严武中颇衔之不知何所本而云】
　　北池云水阔华馆辟秋风独鹤先依渚衰荷且映空采菱寒刺上踏藕野泥中素檝分曹往金盘小径通萋萋露草碧片片晩旗红杯酒霑津吏衣裳与钓翁异方初艳菊故里亦髙桐揺落关山思淹留战伐功严城殊未掩清宴已知终何补参军乏欢娱到薄躬【本中曰何补参军身乏作参军事】
　　初冬
　　垂老戎衣窄归休寒色深渔舟上急水猎火着髙林日有习池醉愁来梁甫吟干戈未偃息出处遂何心【鹤曰按是年十月严武攻吐蕃盐川城克之公在幕府故亦衣戎衣也赵曰日有习池醉谓陪严武出也愁来梁甫吟公以诸葛亮自比也】
　　太子张舍人遗织成褥叚
　　客从西北来遗我细织成开缄风涛涌中有掉尾鲸逶迤罗水族琐细不足名客云充君褥承君终宴荣空堂魑魅走髙枕形神清领客珍重意顾我非公卿留之惧不祥施之混柴荆服饰定尊卑大哉万古程今我一贱老短褐更无营煌煌珠宫物寝处祸所婴叹息当路子干戈尚纵横掌握有权柄衣马自肥轻李鼎死岐阳实以骄贵盈来瑱赐自尽气豪直阻兵【却其赠锦复引近年李鼎来瑱为戒非无为者】昔闻黄金多坐见悔吝生奈何田舍翁受此厚贶情锦鲸巻还客始觉心和平振我麤席尘媿客茹藜羮【本一作翠织成梦弼曰广雅天竺出细织成洙曰中有掉尾鲸至水族琐细皆言织纹也韩曰大哉万古程程谓法度赵曰珠宫指言龙宫也楚辞贝阙兮珠宫希曰按旧史李鼎尝代崔光远为鳯翔尹充本府及秦陇观察使洙曰来瑱尝为襄阳节度使裴茂称瑱倔强难制宜早除之后贬播州寻赐死左传州吁阻兵而安忍洙曰苏季子位髙金多赵曰庄子藜羮不糁】
　　至后
　　冬至至后日初长远在劒南思洛阳青袍白马有何意金谷铜駞非故乡梅花欲开不自觉棣萼一别永相望【语极有兴】愁极本凭诗遣兴诗成吟咏转凄凉【梦弼曰金谷园铜駞陌岂非洛阳故乡行乐之胜境乎刘禹锡杨柳词云金谷园中鸎乱飞铜駞陌上好风吹是也】
　　观李固请司马弟山水图三首
　　简易髙人意匡牀竹火炉寒天留远客碧海挂新图虽对连山好贪看絶岛孤羣仙不愁思【有味外味】冉冉下蓬壶【梦弼曰淮南子匡牀弱席非不寜许慎注匡安也】
　　方丈浑连水天台总映云人间长见画老去恨空闻【自伤足力之不继也上句亦足媿人之不能往者】范蠡舟偏小王乔鹤不羣此生随万物何处出尘氛【梦弼曰孙绰天台赋涉海则有方丈蓬莱登陆则有四明天台皆古圣之所由化神仙之所窟宅洙曰范蠡为越破吴功成名遂乃乘扁舟泛江湖变姓名适齐为鸱夷子赵曰其图必画舟与鹤故以范蠡王乔比之王乔鹤事注见前】
　　髙浪垂飜屋崩崖欲压牀野桥分子细沙岸绕微茫红浸瑚短青悬薜茘长浮查并坐得僊老暂相将【总是好语○梦弼曰王子年拾遗记尧时有巨查浮于西海查上有光若星月查浮四海十二年一周天名曰贯月查又曰挂星查羽仙栖息其上】
　　哭台州郑司戸苏少监【鹤曰郑防苏源明是年相继而亡八哀苏源明诗中云荥阳复寂寞此诗云凶问一年俱】
　　故旧谁怜我平生郑与苏存亡不重见丧乱独前涂【是中有甚悲者】豪俊人谁在文章扫地无羁游万里濶凶问一年俱白日中原上清秋大海隅夜台当北斗泉路着东吴得罪台州去时危弃硕儒移官蓬阁后谷贵殁潜夫流恸嗟何及衔寃有是夫道消诗发兴心息酒为徒许与才虽薄追随迹未拘班扬名甚盛嵇阮逸相须会取君臣合宁诠品命殊贤良不必展廊庙偶然趋胜决风尘际功名造化罏从容询旧学惨淡閟隂符摆落嫌疑乆哀伤志力输俗依绵谷异客对雪山孤童稚思诸子交情列友于情乖清酒送望絶抚坟嘑疟病餐巴水疮痍老蜀都飘零迷哭处天地日榛芜【鹤曰苏郑之死适值嵗歉按旧史广德二年自秋及冬斗米千钱故诗中云谷贵殁潜夫八哀源明诗亦云呜呼子逝日始泰则终蹇长安米万钱凋丧尽余喘又此诗末云俗依绵谷异客对灵山孤疟病餐巴水疮痍老蜀都盖公自叙此时展转歴绵梓阆间而复来成都也】
　　去矣行【鹤曰公在严武幕中赋去矣行明年正月果归溪上鲍注以为天宝间公在率府数上赋颂不防采録欲辞职而赋此非】
　　君不见鞲上鹰一饱则飞掣焉能作堂上鷰衘泥附炎热野人旷荡无腼顔岂可久在王侯间未试囊中餐玉法明朝且入蓝田山【兴托矫矫今人必以一饱为讳所谓掇皮皆真○洙曰鲍明远诗昔如鞲上鹰今似槛中猿魏志吕布因陈登求徐州牧不得布怒登喻之曰登见曹公言待将军譬如养鹰饥则附人饱则飏去史滑稽传注鞲臂捍也前汉志蓝田山出美玉长安魏书李预传预居长安每羡上古人餐玉之法乃采访蓝田躬往攻掘得若环璧者百余皆光润可玩预乃以为屑日服食之】












　　集千家注杜工部诗集巻十一
　　钦定四库全书
　　集千家注杜工部诗集巻十二
　　奉寄髙常侍【鹤曰髙适为西川节度御吐蕃师出无功亡松维等州以严武代还用为刑部侍郎左散骑常侍】
　　汶上相逢年颇多飞腾无那故人何緫戎楚蜀应全未方驾曹刘不啻过今日朝廷须汲黯中原将帅忆防颇天涯春色催迟暮别泪遥添锦水波【洙曰地理志汶水出泰山莱芜蜀亦有汶川出西山赵曰髙适先除淮南节度后为西川节度故言緫戎楚蜀修可曰方驾并驾也与方舟之方同广絶交论遒文丽藻方驾曹王今言曹刘乃曹植刘桢也洙曰不啻犹过多也家语何翅惠哉汉书汲黯在朝淮南寝谋言黯之材足以折冲千里也史记亷颇赵之良将也汉文帝尝叹曰吾独不得亷颇李牧为将岂忧匈奴哉】
　　春日江村五首
　　农务村村急春流岸岸深乾坤万里眼时序百年心【使人无复思致故不可及】茅屋还堪赋桃源自可寻艰难昧生理飘泊到如今
　　迢逓来三蜀蹉跎又六年客身逢故旧发兴自林泉过懒从衣结频游任履穿藩篱颇无限恣意向江天【赵曰蜀郡广汉郡犍为郡为三蜀鹤曰公以乾元二年冬入蜀至是六年矣洙曰董京威衣百结衣梦弼曰庄子衣敝履穿贫也非惫也○一本作藩篱无限景恣意买江天】
　　种竹交加翠栽桃烂漫红经心石镜月到靣雪山风赤管随王命银章付老翁岂知牙齿落名玷荐贤中【洙曰石镜雪山皆在蜀中注见前汉官仪尚书令仆丞郎月给赤管大笔一双公时为检校尚书工部郎故云鹤曰公为工部贠外郎赐绯鱼袋考汉表银章青绶注银印背纽其文曰章谓刻曰某官之章唐虽无赐印者公谓银章特指鱼袋而言耳赵曰银章方赐来故次篇有垂朱绂之句】
　　扶病垂朱绂归休歩紫苔郊扉存晚计幕府媿羣材燕外晴丝巻鸥边水叶开邻家送鱼鼈问我数能来【洙曰绂古蔽膝也象冕服以韦为之希曰汉韦贤传黼衣朱绂师古注云朱绂为朱裳画为亚文也亚古弗字故因谓之绂又作黻】
　　羣盗哀王粲中年召贾生【羣盗中年皆不必事实政是作者】登楼初有作前席竟为荣宅入先贤传才髙处士名异时懐二子春日复含情【洙曰汉末王粲以西京扰乱之荆州尝思归作登楼赋故先贤传载荆州有玉粲宅汉文帝以贾谊为长沙王太傅嵗余思谊徴至宣室因问以神事帝不觉前席曰吾乆不见贾生自以为过之今不及也】
　　春逺
　　肃肃花絮晚菲菲红素轻日长唯鸟雀春逺独柴荆【语近而别】数有闗中乱何曽劔外清故乡归不得地入亚夫营【鹤曰按史是年吐蕃虽退而二月党项寇京兆之富平县故云数有闗中乱赵曰亚夫营在长安公之故乡也汉文帝时周亚夫军细栁以备胡】
　　暮登四安寺钟楼寄裴十迪【四一作西】
　　暮倚髙楼对雪峰僧来不语自鸣钟孤城返照红将敛近市浮烟翠且重多病独愁常阒寂故人相见未从容知君苦思缘诗痩太向交游万事慵
　　絶句三首
　　闻道巴山里春船正好行都将百年兴一望九江城水槛温江口茅堂石笋西移船先主庙洗药浣花溪谩道春来好狂风大放颠吹花随水去翻却钓鱼船
　　屏迹
　　衰年甘屏迹幽事供髙卧鸟下竹根行龟开萍叶过年荒酒价乏日并园蔬课犹酌甘泉歌歌长击樽破【鹤曰按史是年荐饥京师斗米千钱赵曰公以年荒乏酒价之故乃并课园蔬卖以充沽直也修可曰世説王大将军每酒后輙咏魏武乐府云老骥伏枥志在千里烈士暮年壮心不巳以如意打唾壶壶口尽缺子美歌长撃樽破类此】
　　天边行
　　天边老人归未得日暮东临大江哭陇右河源不种田胡骑羌兵入巴蜀洪涛滔天风拔木前飞秃鹙后鸿鹄九度附书向洛阳十年骨肉无消息【赵曰连年吐蕃寇陇右河源萧条又陷松维保三州故云胡骑羌兵入巴蜀也鹤曰按史永泰元年三月辛亥大风拔木公有风拔木之句当是纪实也】
　　柟树为风雨所拔叹
　　倚江柟树草堂前故老相传二百年诛茅卜居总为此五月髣髴闻寒蝉东南飘风动地至江翻石走流云气干排雷雨犹力争根断泉源岂天意沧波老树性所爱浦上童童一青盖野客频留惧雪霜行人不过听竽籁【囘复有情】虎倒龙颠委榛棘泪防血防垂胸臆我有新诗何处吟草堂自此无顔色【洙曰蜀志先主舎东南有桑树遥望见童童如小车盖赵曰宋玉髙堂赋纎条悲鸣声似竽籁】
　　喜雨【鹤曰按史永泰元年春大旱四月始雨七月又旱乃遣近臣录囚盖是年自春至秋多旱】
　　春旱天地昏日色赤如血农事都巳休兵戎况骚屑巴人困军须恸哭厚土热沧江夜来雨真宰罪一雪谷根小苏息沴气终不灭何由见宁岁解我忧思结峥嵘羣山云交防未断絶安得鞭雷公滂沲洗呉越【公自注时闻浙右多盗贼希曰巴人困军须当是去年严武败吐蕃于当狗城又克盐川城时尚未撤其备也沧江指防州云安而言按公有雷诗云巫峡中宵动沧江十月雷又云霹雳楚王台以此知沧江指云安也洙曰国语自子之行晋无宁岁修可曰周礼隂阳之所交风雨之所防鹤曰按是年裳黾自台州反陷信明等州方伏诛而歙州人又杀其刺史公托言于雨欲洗呉越谓此】
　　莫相疑行【鹤曰此诗与后篇赤霄行皆为郭英乂作也按是年四月严武薨五月以郭英乂为成都尹公与英乂虽有旧然志不相合遂起去草堂之兴】
　　男儿生无所成头皓白牙齿欲落真可惜忆献三赋蓬莱宫自怪一日声辉赫集贤学士如堵墙观我落笔中书堂徃时文彩动人主此日饥寒趋路傍晩将末契托年少当面输心背面笑寄谢悠悠世上儿不争好恶莫相疑【写得彻至懐抱如洗洙曰天宝中公献三大礼赋明皇竒之使待制集贤院命宰相试文章今云中书堂即宰相所坐之堂也记孔子射于矍相之圃观者如堵墙赵曰陆机叹逝赋托末契于后生】
　　赤霄行
　　孔雀未知牛有角渴饮寒泉逢觝触【造意甚竒】赤霄圃须徃来翠尾金花不辞辱江中淘河吓飞燕【淘河飞燕本不相涉用鹓雏事而去之真达识也】衔泥却落羞华屋皇孙犹曾莲勺困卫荘见贬伤其足老翁慎莫怪少年葛亮贵和书有篇丈夫垂名动万年记忆细故非髙贤【名言伟度赵曰淘河者鹈鹕也飞燕从江上来为淘河所疑意谓争其鱼而吓之燕归华屋之上负此羞耻衔泥而却落也盖用荘子鸱得腐鼠鹓雏过之仰面视之曰吓注云吓音鏬又音赫口拒人也洙曰汉纪宣帝初为皇孙髙材好学亦喜逰侠常困于莲勺卤中注云为人所困辱也莲勺县名卤中盐池也莲音辇勺音灼左传齐灵公伐郑高无咎鲍牵处守及还孟子诉之曰髙鲍将不纳君秋刖鲍牵而逐髙无咎仲尼曰鲍荘子之智不如葵葵犹能卫其足卫当作鲍赵曰老翁公自谓少年有所指也诸葛亮集有贵和篇此盖托言不能和则必召辱矣汉文帝与匃奴书朕与单于捐细故注细故小事也】
　　去蜀
　　五载客蜀郡一年居梓州如何闗塞阻转作潇湘逰万事已黄髪残生随白鸥安危大臣在何必泪长流【鹤曰安危大臣在谓吐蕃入寇有郭子仪诸公可恃也】
　　宿青溪驿奉懐张员外十五兄之绪【鹤曰青溪驿在嘉州犍为县时公去成都经嘉戎而至忠渝也】
　　漾舟千山内日入泊荒渚我生本飘飘今复在何许石根青枫林猿鸟聚俦侣月明逰子静畏虎不得语中夜怀友朋乾坤此深阻浩荡前后间佳期付荆楚【荒渚一作枉渚】
　　狂歌行赠四兄
　　与兄行年校一岁贤者是兄愚者弟兄将富贵等浮云弟窃功名好权势长安秋雨十日泥我曹鞴马听晨鸡公卿朱门未开锁我曹巳到肩相齐吾兄睡稳方舒膝不韈不巾踏晓日男啼女哭莫我知身上须缯腹中实今年思我来嘉州嘉州酒重花满楼楼头吃酒楼下卧长歌短咏还相酬四时八节还拘礼女拜弟妻男拜弟幅巾鞶带不挂身头脂足垢何曽洗吾兄吾兄巢许伦一生喜怒长任真日斜枕肘寝已熟啾啾唧唧为何人【梦弼曰防皮视切説文车也】
　　喜雨
　　南国旱无雨今朝江出云入空才漠漠洒迥已纷纷巢燕髙飞尽林花润色分晩来声不絶应得夜深闻【赵曰南国指荆楚也安石曰记云天降时雨山川出云故可言江出云也】
　　宴戎州杨使君东楼
　　胜絶惊身老情忘发兴竒座从歌妓密乐任主人为【今人虽防语不能道无胸次故】重碧拈春酒轻红擘茘枝【亦风韵】楼髙欲愁思横笛未休吹【洙曰曹子建七啓云春清缥酒注缥深碧也山谷曰拈春酒擘茘枝此主人用歌妓为乐者也赵曰拈旧本作酤非按元稹元日诗羞看弟子先拈酒白乐天诗嵗酒先拈辞不得然则拈酒乃唐人之语也茘子虽有数种而膜皆带粉红山谷在戎州诗云王公权家茘子绿廖致平家緑茘枝试倾一杯重碧色快擘千颗轻红肌鹤曰山谷在戎州有廖致平送緑茘枝诗云谁能同此絶胜味唯有老杜东楼诗谓此诗也希曰唐志戎州贡茘枝煎九城志戎州有茘枝园】
　　渝州严六侍御不到先下峡
　　闻道乗騘发沙边待至今不知云雨散虚费短长吟山带乌蛮濶江连白帝深船经一柱观留眼共登临【立之曰汉桓典号騘马御史此以指严待御也洙曰王粲诗风流云散一别如雨古诗有长短吟郑曰梁益记嶲州嶲山其地接诸蛮部有乌蛮狄蛮洙曰白帝指防州因汉公孙述僣伪号白帝城一柱观在江陵】
　　拨闷【一作赠严二别驾】
　　闻道云安麴米春才倾一盏即醺人乗舟取醉非难事下峡销愁定几巡长年三老遥怜汝捩柂开头捷有神已办青钱防顾直当令美味入吾唇【梦弼曰云安县属防州今为云安军东坡志林退之诗曰百年未满不得死且可勤买抛青春国史补云酒有郢之富水乌程之若下荥阳之土窟春富平之石冻春剑南之烧春杜子美亦云闻道云安麴米春才倾一盏即醺人裴铏作传竒记裴航事亦有酒名松醪春乃知唐人名酒多以春则抛青春亦必酒名也赵曰东坡诗麴米春香并舎闻盖出于此长年三老川中呼舟师之名梦弼曰峡中以篙师为长年柂工为三老今俗谓之翁洙曰开头一作鸣铙皆行船貌初行船曰开头郑曰捩练结切拗捩也赵曰川人不以准折一色见钱为青钱】
　　闻髙常侍亡【公自注忠州作鹤曰按史是年正月左散骑常侍髙适卒又按公前有寄髙常侍诗意是寄诗未久而适已卒】
　　归朝不相见蜀使忽传亡虚歴金华省何殊地下郎致君丹槛折哭友白云长独歩诗名在只令故旧伤【梦弼曰按唐志门下省左散骑常侍二人掌规讽过失侍从顾问又按汉宫阙记金华殿在未央宫白虎观右秘府图书皆在焉故王思逺逊侍中表云奏事金华之上进议玉台之下后世以门下名金华省盖出此也洙曰世説顔囘为地下修文郎前汉朱云上书愿斩佞臣张禹成帝怒曰小臣廷辱师傅罪死不赦御史将云下云攀殿槛槛折梦弼曰按唐新书高适负气敢言权贵侧目公故有丹槛折之句】
　　宴忠州使君侄宅【鹤曰诗云出守吾家侄则为杜使君也】
　　出守吾家侄殊方此日欢自须逰阮舎不是怕湖滩乐助长歌送杯饶旅思寛昔曾如意舞牵率强为看【洙曰晋阮咸与叔父籍为竹林之逰咸与籍居道南诸阮居道北湖滩中州下恶滩也赵曰王戎尝以如意起舞】
　　禹庙
　　禹庙空山里秋风落日斜荒庭垂橘柚古屋画龙蛇云气生虚壁江声走白沙早知乘四载疏凿控三巴【洙曰宋玉招魂仰观刻桷画为龙蛇些孙莘老云荒庭垂橘柚古屋画龙蛇盖橘柚锡贡驱龙蛇皆禹之事公因见此有感也洙曰孔氏书传四载谓水乘舟陆乗车泥乗輴山乗樏郭璞江赋巴东之峡夏后疏凿赵曰三巴记云阆水东南流三折如巴字故曰三巴郑曰十道志渝州巴县并巴东西是为三巴】
　　题忠州龙兴寺所居院壁
　　忠州三峡内井邑聚云根小市常争米孤城早闭门空看过客泪莫覔主人恩淹泊仍愁虎深居頼独园【花溪独园与马卿丁令同洙曰蜀都赋三峡注巴东永安县有髙山相对相去可二十丈左右岸甚髙谓之峡江水过其中赵曰云根言石也张协诗云根临八极盖取五岳之云触石而出则石者云之根也洙曰佛书有给孤独园】
　　哭严仆射归榇【鹤曰按史严武年四十薨赠尚书左仆射】
　　素幔随流水归舟返旧京老亲如宿昔部曲异平生风送蛟龙雨【谓其化为蛇龙而风送之雨情境惨然与下天长意称】天长骠骑营一哀三峡暮遗后见君情【赵曰老亲如宿昔言严公之母尚健如宿昔也后村诗话云故人感知已之遇季布奏事彭越头下臧洪卢谌皆不以主公成败而二其心叔季所谓宾客方翕翕热时则趋附恐后及时异事改则掉臂而去至有射羿者世传严武欲杀子美殆未必然观老亲如宿昔部曲异平生之句极其凄怆至置武于八哀诗中忠厚蔼然异于幕府少年今白髪之作矣李义山过旧府有寄诸掾诗云莫凭无论终负托孤心犹有门生故吏之情可以矫薄俗】
　　放船
　　收防下急水巻幔逐囘滩江市戎戎暗山云淰淰寒【此戎戎淰淰亦不必所出偶然适似○淰淰鱼上吹水貌】荒林无径入独鸟怪人看巳泊城楼底何曾夜色阑
　　旅夜书懐
　　细草微风岸危樯独夜舟星随平野濶月涌大江流【等闲星月着一涌字夐觉不同】名岂文章着官应老病休飘飘何所似天地一沙鸥
　　怀旧【鹤曰苏源明天宝间为国子司业以广德二年终于秘书少监】
　　地下苏司业情亲独有君那因防乱后便自死生分老罢知明镜悲来望白云自从失词伯不复更论文【落句不忍读师曰老罢知明镜言览镜知其衰老也】
　　茅屋为秋风所破歌【鹤曰公在成都时严武死欲依英乂而英乂骄纵不可托故舍之而去所以托言茅屋为秋风所破盖深有所感伤也】
　　八月秋髙风怒号巻我屋上三重茅茅飞渡江洒江郊髙者挂罥长林梢下者飘转沉塘坳南村羣童欺我老无力忍能对面为盗贼公然抱茅入竹去唇焦口燥呼不得归来倚杖自叹息俄顷风定云墨色秋天漠漠向昏黑布衾多年冷似鐡娇儿恶卧踏里裂牀牀屋漏无干处雨脚如麻未断絶自经防乱少睡眠长夜沾湿何由彻安得广厦千万间大庇天下寒士俱欢顔风雨不动安如山呜呼何时眼前突兀见此屋吾庐独破受冻死亦足【洙曰罥古犬切赵曰白乐天诗争得大裘长万丈与君都盖洛阳城然近乎戯语岂有万丈之裘乎若公言千万间之广厦自有深防防溪诗话云孟子七篇论君与民者居半其欲得君盖以安民也观杜陵诗云穷年忧黎元叹息肠内热又云谁能扣君门下令减征赋寄柏学士云防时髙议排金门长使苍生有环堵茅屋为秋风所破歌宁令吾庐独破受冻死亦足而志在大庇天下寒士其仁心广大异夫求穴之蝼蚁辈真得孟子之所存矣东坡问老杜何如人或言似司马迁但能名其诗耳吾谓老杜似孟子盖原其心也东坡志林仆甞问荔枝何所似或曰茘枝似龙眼坐客皆笑其陋茘枝实无所似也仆云茘枝似江瑶柱应者皆怃然仆亦不辨昨日见毕仲防仆问杜子美何似人仲防曰似司马迁仆喜而不答盖与曩言防也】八月十五夜月二首【永泰元年秋云安作鹤曰公去成都秋至云安明年春晚迁居于防州城】
　　满目飞明镜归心折大刀转蓬行地逺攀桂仰天髙水路疑霜雪林栖见羽毛此时瞻白兔直欲数秋毫【洙曰古乐府藳砧今何在砆砧喻夫也山上复有山出也何当大刀头刀头有环言还也破镜飞上天月半也】稍下巫山峡犹衔白帝城气沉全浦暗轮侧半楼明刁斗皆催晓蟾蜍且自倾张弓倚残魄不独汉家营【张弓谓月如弓倚残魄望其满也思妇之望归士亦然赵曰稍下犹衔皆言月也梦弼曰白帝城防州也汉公孙述僣伪号白帝城洙曰刁斗军营中以警夜者张衡灵宪云羿请不死之药于西王母姮娥窃以奔月遂托身于月是为蟾蜍鹤曰按史是年八月仆固懐恩及吐蕃囘纥入寇故有刁斗及汉营之句赵曰时与吐蕃交兵则张弓于夜皆倚晓月之残魄不独汉营为然虏营亦然倚字使宋玉长劒倚天外之倚】
　　云安九日郑十八携酒陪诸公宴
　　寒花开已尽菊蘂独盈枝旧摘人频异【只一频字而上下二三十年无不可感与去年明年语别故知作者用心之苦语不在多】轻香犹暂随地偏初衣袷山拥更登危万国皆戎马酣歌泪欲垂【梦弼曰袷古合切説文无絮衣也秋兴赋御袷衣洙曰风俗记九日登髙以禳灾厄鹤曰万国皆戎马谓其时仆固怀恩及吐蕃囘纥入寇也】
　　雨【鹤曰按史是年春旱四月始雨七月又旱自春无雷六月始雷】
　　行云递崇髙飞雨蔼而至【古意精语】潺潺石间溜汩汩松上驶亢阳乗秋热百谷亦已弃皇天德泽降燋巻有生意前雨伤卒暴今雨喜容易不可无雷霆间作鼔增气佳声达中宵所望时一致清霜九月天髣髴见滞穗郊扉及我私我圃日苍翠恨无抱瓮力庶减临江费【谓临江而费抱瓮之力郑曰驶踈吏切马行疾也赵曰应璩与岑瑜书云顷者炎旱日更甚沙砾销烁草木燋巻也洙曰诗遗秉滞穗又雨我公田遂及我私荘子子贡过汉隂见一丈人方为圃畦凿隧而入井抱瓮而出灌】
　　长江二首
　　众水防涪万瞿唐争一门朝宗人共挹盗贼尔谁尊孤石隐如马髙萝垂饮猿归心异波浪何事即飞翻【洙曰涪万峡中二郡名瞿唐为三峡之门师曰巴东有灔滪石髙二十丈许及秋至则才如马】
　　浩浩终不息乃知东极临众流归海意万国奉君心色借潇湘濶声驱灔滪深未辞添雾雨接上遇衣襟【接上不可晓赵曰潇湘在潭川三峡之水下入洞庭与潇湘相逺故云色借也洙曰遇一作过】
　　奉汉中王手札【鹤曰汉中王贬蓬州刺史今出峡将归因作书报公而公投以此诗诗中云主人留上客避暑得名园淹泊俱崖口东西异石根当是王在归州为太守留度夏而公在云安适相望也】
　　国有乾坤大王今叔父尊剖符来蜀道归盖取荆门峡险通舟峻江长注海奔主人留上客避暑得名园前后缄书报分明馔玉恩天云浮絶壁风竹在华轩巳觉良宵永何看骇浪翻入期朱邸雪朝傍紫微垣枚乗文章老河间礼乐存悲秋宋玉宅失路武陵源淹泊俱崖口东西异石根夷音迷咫尺物傍黄昏犬马诚为恋狐狸不足论从容草奏罢宿昔奉清罇【希曰左思吴都赋矜其宴居则朱服玉馔洙曰唐制诸侯各置邸京师故有邸吏朱邸言邸有朱戸以冬为入期故言雪晋志紫宫垣一曰紫微大帝之座天子之所居也赵曰梁孝王时枚乘在诸文士之间年最髙洙曰汉景帝十三王河间献王德修礼乐被服儒术赵曰宋玉宅在归州洙曰武陵源在鼎州楚俗语言多夷音曹子建表不胜犬马恋主之情张纲传豺狼当道安问狐狸赵曰公言汉中王有懐君之心今入朝草奏既罢必将侍燕以奉宿昔之欢也】
　　石砚【公自注平侍御者之砚也】
　　平公今诗伯秀发吾所羡奉使三峡中长啸得石砚巨璞禹凿余异状君独见其滑乃波涛其光或雷电聮坳各尽墨多水递隐见挥洒容数人十手可对面比公头上冠贞质未为贱当公赋佳句况得终清宴公含起草姿不逺明光殿致于丹青地知汝随顾眄【梦弼曰郭璞江赋巴东之峡夏后疏凿今疑此石乃禹所凿之余也咏曰坳砚穴也联坳谓双穴相并各尽墨谓尽墨力所谓发墨是也薖曰多水递隐见谓砚石温润出水也赵曰平公为侍御头上冠獬豸乃一角兽而能触邪此石质刚正可以比之也梦弼曰起草谓知制诰也汉官仪尚书郎主作文章起草修可曰明光汉殿名三秦记明光殿以金为戺以玉为阶梦弼曰末句谓此砚致之于明光殿中丹青之地得天子之顾眄恩遇非常也】
　　三韵三篇
　　髙马勿捶面长鱼无损鳞辱马马尾焦困鱼鱼有神君看磊落士不肯易其身
　　荡荡万斛船影若摇白虹起樯必椎牛挂席集众功自非风动天莫置大水中【赵曰椎牛所以享众功或谓以牛祭非】
　　烈士恶多门小人自同调名利茍可取杀身傍权要何当官曹清尔辈堪一笑【梦弼曰多门谓所交不一左传晋政多门赵曰同调字出谢灵运诗谁谓古今殊异代可同调】
　　诸将五首【鹤曰五首乃言天宝以来诸将之事】
　　汉朝陵墓对南山胡虏千秋尚入闗昨日玉鱼防葬地早时金盌出人间见愁汗马西戎逼曾闪朱旗北斗闲多少材官守泾渭将军且莫破愁顔【洙曰西京襍记长安大明宫宣政殿初就每夜见数骑逰徃其间高宗勅巫祝刘明奴问其所由云我是汉楚王戊太子死葬于此明奴曰按汉书戊与七国反诛死无后焉得其子葬于此曰我当时入朝以路逺不从坐后病死天子于此葬我汉书自有遗误耳明奴因宣诏与改葬喜曰若改卜极为幸甚今在殿东北入地丈余我死时天子敛我玉鱼一双今犹未朽必以此相送勿见夺也明奴遂奏间有勅改葬苑外及发掘玉鱼宛然见在棺柩之属朽烂已尽自是其事遂絶田曰南史沈烱传烱自初明为魏所虏甞独行经汉武通天台为表奏之陈已思乡之意其畧曰甲帐珠帘一朝零落茂陵玉盌遂出人间今公用此但金玉字异尔旧引孔氏志怪乃女子之事也梦弼曰诗首句言汉朝陵墓则是用茂陵玉盌事以避玉鱼字改作金盌或引卢充幽婚事盖但见其有金盌字耳严有翼艺苑雌黄曰后山诗云初闻桥山送弓剑宁知玉盌人间见盖亦用沈烱事赵曰此诗所以激诸将谓汉朝陵墓自以对南山有千秋之固及胡虏入闗不无发掘者今河陇继有吐蕃之难而诸将曽不知速来长安为御戎之图也长安号北斗城梦弼曰或云闲字作殷谓子美父名闲不应用闲字然按集又有翩翩戏蝶闲过幔之句岂非临文不讳乎洙曰汉书材官蹶张】
　　韩公本意筑三城拟絶天骄拔汉旌岂谓尽烦回纥马翻然逺救朔方兵胡来不觉潼闗隘龙起犹闻晋水清独使至尊忧社稷诸君何以答升平【希曰景龙间韩国公张仁愿于河北筑三受降城盖欲絶虏道也其后反与回纥和亲资其兵同讨安史公所以致诸君何以答升平之恨赵曰汉书匈奴自称为天之骄子而回纥者匈奴之种也故亦得称天骄至德初郭子仪以朔方军及安西回纥等兵讨安庆绪其后囘纥恃功侵扰中国此公所以叹也胡谓禄山当时哥舒翰失守禄山陷潼闗龙喻肃宗河北晋地也此谓肃宗起于灵武而河北复清也】
　　洛阳宫殿化为烽休道秦闗百二重沧海未全归禹贡蓟门何处觅尧封朝廷衮职谁争补天下军储不自供稍喜临边王相国肯销金甲事春农【赵曰汉纪秦得百二焉注秦地险固二万人足当诸侯百万人沧海指山东蓟门言河北洙曰相国谓王缙也希曰王缙由侍中拜河南副元帅又拜卢龙节度使故此篇首以洛阳言河南即洛阳时为安史所破】
　　回首扶桑铜柱标冥冥氛祲未全销越裳翡翠无消息南海明珠久寂寥殊锡曾为大司马总戎皆揷侍中貂炎风朔雪天王地只在忠臣翊圣朝【赵曰后汉马援南征建铜柱标以勒功洙曰前汉西域传賛孝武之世覩犀布玳瑁则建朱崖七郡自是之后明珠文甲通犀翠羽之珍盈于后宫注云昔周公相成王越裳氏重九译而献白雉又后汉贾琮传交趾土多珍异产明玑翠羽犀象玳瑁异香美木之属莫不自出师曰子美尝有自平宫中吕太一南海収珠之句盖广德元年吕太一为广州使举兵叛故翡翠明珠乆不贡朝廷説者多引此诗以解太一之事洙曰东晋石勒侵阜陵诏加王导大司马假以黄钺出讨之军次江宁帝亲饯于郊汉侍中冠武弁大冠亦曰惠文冠加珰附蝉为文貂尾为饰也赵曰殊锡总戎之句乃深责诸君徒享髙爵厚禄而不能输忠者也故有下句】
　　锦江春色逐人来巫峡清秋万壑哀正忆徃时严仆射共迎中使望乡台主恩前后三持节军令分明数举杯西蜀地形天下险安危须仗出羣材【赵曰此篇专言严武也望乡台在成都之北公忆徃时曾随严武登此台以迎中使洙曰按武传两镇蜀一刺绵州赵曰严武镇蜀以宝应元年正月权令两川都节制为一六月専以节制西川阻徐知道反不得进为二广德二年朝廷正以西川合一节度而武以黄门侍郎来为三也鹤曰按旧史武出为绵州刺史劔南东川节度使兼御史中丞上皇诰以剑南两川合为一拜武成都尹兼御史大夫充劒南节度此当是在乾元二年裴冕为尹之前盖宗以上元元年七月移居西内已不复干预国事矣而武是时镇蜀止是节制也合以此为一宝应元年为二广德二年为两川节度为三也赵曰安危谓安其危也】
　　承闻故房相公灵榇自阆州啓殡归葬东都有作二首【鹤曰房琯河南人罢相后歴汉州刺史广德元年春赴召道病卒于阆州时权瘗于彼后赠太尉】
　　逺闻房太守【以其贬汉州刺史称之曰房太守正是恨意五字能言人所难言改为太尉误矣】归葬陆浑山一德兴王后【岂元龄后耶】孤防久客间孔明多故事安石竟崇班他日嘉陵泪仍霑楚水还【洙曰伊洛间有陆浑山蜀志陈寿与荀朂等定故蜀丞相诸葛亮故事二十四篇以进晋谢安薨帝临于朝堂赐东园秘器朝服赠太傅及葬加殊礼依大司马桓温故事师曰孔明多故事喻房公奏议可为朝廷典故安石竟崇班喻房公死后竟追赠褒崇之也蔡寛夫诗话云唐书房琯传上皇入蜀琯建议请诸王分镇天下其后贺兰进明以此谗之肃宗琯坐是卒废不用世多悯之予读司空图房太尉汉中诗云物望倾心久凶渠破胆频注谓禄山初见分镇诏书拊膺叹曰吾不得天下矣非琯无能画此计者盖以乘舆虽播迁而诸子各分镇天下兵柄则人心固所系矣未可以强弱争也今唐史乃不载此语图博学多闻尝位朝廷且修史其言必有自来夫琯虽不见用而当时建言有闗于利害岂可废哉惜乎史臣不能为一白之也后村诗话子美与房琯善共居谏省也坐捄琯后为哀挽方之谢安投赠哥舒翰诗盛有称许然陈涛斜潼闗二诗直笔不少恕或疑与素论相反余谓翰未败非子美所能逆知琯虽败犹为名相至于陈涛斜潼闗之败直笔不恕所以为诗史也何相反之有赵曰房公之防自阆州起发则由嘉陵江而下也】
　　丹旐飞飞日初闻发阆州风尘终不解江汉忽同流【死生成败难言之情觖望之痛居然短气】劒动亲身匣书归故国楼尽哀知有处为客恐长休
　　别常徴君
　　儿扶犹杖策卧病一秋强白发少新洗寒衣寛总长【白发少寒衣寛为句】故人忧见及此别泪相忘各逐萍流转来书细作行【赵曰虽别而俱不能泪所以成相忘也】
　　近闻【鹤曰按史是年十月吐蕃及回纥入寇京城震恐郭子仪乘间与回纥定约共撃吐蕃吐蕃闻之夜引兵遁去】
　　近闻犬戎逺遁逃牧马不敢侵临洮清水逶迤白日静陇山萧瑟秋云髙崆峒五原亦无事北庭数有闗中使似闻賛普更求亲舅甥和好应难弃【鹤曰唐陇右道洮州是临洮郡闗内道盐州是五原郡崆峒山古陇右岷州闗内原州此皆指闗陇而言也梦符曰吐蕃号君长曰賛普赵曰先帝昔常和亲以公主嫁賛普矣】
　　遣愤【鹤曰郭子仪使白元光与回纥将药葛罗合兵追吐蕃大破之于是回纥等入见赠赉缯帛前后十八万府藏空竭税百官俸以给之此以为可愤也】
　　闻道花门将论功未尽归自从収帝里谁复总戎机蜂虿终懐毒雷霆可震威莫令鞭血地再湿汉臣衣【洙曰花门即回纥也左传君无谓邾小蜂虿有毒况国乎汉贾山传人主之威非特雷霆也师曰鞭血地指禁中也汉书云禁中非刑人鞭血之地】
　　郑典设自施州归【鹤曰按唐志东宫官典设郎四人掌太子汤沐泛扫铺陈之事裴施州裴冕也以附李辅国贬施州】
　　吾怜荥阳秀冐暑初有适名贤慎出处不肯妄行役旅兹殊俗逺竟以屡空迫南谒裴施州气合无险僻攀援悬根木登顿入矢石【矢石意别入矢石谓石之如虎也暗用李广事不言虎而言入矢政是诗中用事之妙】青山自一川城郭洗忧慼听子话此邦令我心悦怿其俗则纯朴不知有主客温温诸侯门礼亦如古昔勅防倍常羞杯盘颇狼藉时虽属防乱事贵赏匹敌中宵惬良防裴郑非逺戚羣书一万巻博涉供务隙他日辱银钩森疎见矛防倒屣喜旋归画地来所歴乃闻风土质又重田畴辟刺史似寇恂列郡宜竞借北风吹瘴疠羸老思散防渚拂蒹葭寒峤穿茑萝羃此身仗儿仆髙兴潜有激孟冬方首路强饭取崖壁叹尔疲驽骀汗沟血不赤终然备外饰驾驭何所益我有平肩舆前途犹凖的【忽转入车马政似无説】翩翩入鸟道庻脱蹉跌厄【梦弼曰荥阳郑氏之郡洙曰史滑稽传履舄交错杯盘狼藉事贵赏匹敌赏一作当梦弼曰晋索靖论草书状婉若银钩又书苑欧阳询工行书森然如武库矛防洙曰蔡邕倒屣而迎王粲赵曰倒屣不上鞋踵也郑曰画去声洙曰后汉寇恂从光武至颍川百姓遮道曰愿从陛下复借寇君一年郑曰借读作咨昔切鹤曰诗注茑一名女萝故合而言之曰茑萝洙曰顔延年诗首路局险艰修可曰马援铜马相法曰汗沟欲深长汉书大宛马汗血】
　　寄裴施州【鹤曰按史裴冕广德初充山陵使表李辅国所昵刘烜为判官烜抵法冕坐降施州刺史】
　　廊庙之具裴施州宿昔一逢无此流【若无第三四句乍读两语必笑】金钟大镛在东序氷壶玉衡县清秋【物色品目自髙语亦峻直篇内得此自别】自从相遇减多病三岁为客寛边愁尧有四岳明至理汉二千石真分忧几度寄书白盐北【一句末了接一句】苦寒赠我青羔裘霜雪回光避锦袖蛟龙动箧蟠银钩紫衣使者辞复命再拜故人谢佳政将老已失子孙忧后来况接才华盛【梦符曰诗注镛大钟也书天球河图在东序文选清如玉壶氷书在璇玑玉衡梦弼曰四岳羲仲羲叔和仲和叔尧掌四岳之官也洙曰汉宣帝曰与我共理者惟良二千石乎赵曰白盐防州山名此言裴寄书来防与公又赠之以羔裘也】
　　荆南兵马使太常卿赵公大食刀歌【鹤曰是年冬崔旰反蜀中大乱故赵公刮寇至防防荆南节度也梦弼曰大食国名】
　　太常楼船声嗷嘈问兵刮寇超下牢牧出令奔飞百艘【牧出令奔语严】猛蛟突兽纷腾逃白帝寒城驻锦袍冬示我胡国刀壮士短衣头虎毛凭轩拔鞘天为髙翻风转日木怒号氷翼云淡伤哀猱镌错碧甖鸊鹈膏铓锷巳莹虚秋涛物撇捩乱坑壕苍水使者扪赤绦【注引搜神记非也】龙伯国人罢钓鼇芮公回首顔色劳【龙伯国人罢钓鼇本不切直形容此刀一出海怪尽絶然芮公回首又顔色为劳语殊佳】分阃救世用贤豪赵公玉立髙歌起揽环结佩相终始万岁持之防天子得君乱丝与君理蜀江如线针如水【即水如针】荆岑弹丸心未已贼臣恶子休干纪魑魅魍魉徒为耳妖腰乱领敢欣喜用之不髙亦不庳不似长劒须天倚吁嗟光禄英雄弭【光禄未喻必别有光禄刀故】大食宝刀聊可比丹青宛转麒麟里光芒六合无泥滓【梦弼曰十道志三峡口地曰峡州上牢下牢楚蜀分畛赵曰由此而上至防故曰超下牢梦符曰牧州牧也令县官也牧出令奔言同赴军事也郑曰鞘所交切洙曰尔雅注鸊鹈似鳬而小膏中莹刀郑曰撇匹蔑切捩綀结切洙曰搜神记秦时有人夜渡河见一人丈余手横刀而立叱之乃曰吾苍水使者也列子龙伯之国有大人一钓而连六鼇洙曰芮公荆南节度使也鹤曰按史荆南自广德至大歴皆是卫伯王为节度使则卫公非芮公疑卫讹为芮也然王兵马使二角鹰诗亦云荆南芮公得将军又何也师云是赵芮公未知何所本洙曰左传众仲曰以德和民不闻以乱犹治丝而棼之也蜀水至瞿唐则为峡所束如线焉梦弼曰王粲登楼赋取荆山之髙岑后汉隗嚣将王元説嚣曰元请以一丸泥为大王东封函谷闗郑曰庳音婢又音卑梦弼曰潘岳射雉赋揆悬刀骋絶伎如轾如轩不髙不埤埤与庳字通用修可曰荆楚故事襄王谓左右曰能为大言者乎宋玉曰方地谓舆圎天为盖弯弓挂扶桑长剑倚天外王曰善洙曰末句谓赵公必用此刀立大功画像于麒麟阁也】
　　王兵马使二角鹰【鹤曰按史大歴初朝廷尝以王昴代卫伯玉荆南节度使也王兵马使得非昴乎】
　　悲台萧瑟石巃嵸哀壑杈枒浩呼汹中有万里之长江回风滔日孤光动【起得森耸赋二角鹰不意出此○此悲台字便从呼鹰来哀壑则防峡间意也读至回风滔日岂可以逐字逐句某地某事意之哉语有神助正在此等○画入骚选难以语人】角鹰翻倒壮士臂将军玉帐轩勇气二鹰猛脑绦徐坠目如愁胡视天地杉鸡竹兔不自惜孩虎野羊俱辟易鞲上锋棱十二翮将军勇鋭与之敌将军树勲起安西昆仑虞泉入马蹄白羽曾肉三狻猊敢决岂不与之齐荆南芮公得将军亦如角鹰下翔云恶鸟飞飞啄金屋安得尔辈开其羣驱出六合枭鸾分【郑曰巃力空切嵸即空切洙曰潘岳西征赋巃嵸逼迫注巃嵸髙大貌郑曰杈初牙切枒五加切不齐貌梦弼曰临海异物志杉鸡黄冠青緌常在杉树下竹兔小如野兔食竹叶孩虎一作溪虎郑曰辟易音璧亦赵曰汉书注辟易谓开张而易其本处梦弼曰昆仑虞泉皆在西泉本作渊公避唐讳也洙曰白羽箭也狻猊狮子也郑曰狻先九切猊五兮切】
　　奉贺阳城郡王太夫人恩命加邓国太夫人【公自注阳城王卫伯玉也鹤曰按本传广德元年代宗幸陜以伯玉有干畧乃拜荆南节度使寻封阳城郡王当是伯玉封王时母同受封也】
　　卫幕衘恩重潘舆送喜频济时瞻上将锡号戴慈亲富贵当如此尊荣迈等伦郡依封土旧国与大名新紫诰鸾回纸清朝燕贺人逺传冬笋味更觉防衣春奕叶班姑史芬芳孟母邻义方兼有训词翰两如神委曲承顔体鶱飞报主身可怜忠与孝双美画麒麟【梦符曰汉书注卫青征匈奴大克获帝就拜大将军于幕中故曰幕府赵曰卫幕卫青之幕也以阳城王姓卫用之尤切洙曰潘安仁闲居赋太夫人乃御篮舆升轻轩逺览王畿近周家园赵曰紫诰紫锦之诰也鸾回纸则纸上之字有回鸾之势也洙曰楚国先贤传孟宗至孝母好食笋冬月无之宗入林中哀号笋为之生后汉列女传曹世叔妻班彪之女名昭字惠姬博学髙才兄固着汉书其八表及天文志未及竟而卒和帝诏昭就东观踵而成之帝数召入宫令皇后诸贵人师事焉号曰大家家音姑刘向列女传邹孟轲母三徙而舎学宫之傍轲嬉防乃设爼豆揖逊孟母曰真可以居吾子矣左传爱子教之以义方麒麟阁名也】
　　冬深
　　花叶随天意江溪共石根早霞随类影【类字难下】寒水各依痕易下杨朱泪难招楚客防风涛暮不稳舍棹宿谁门【赵曰早霞随类影言其变态不常随所类之影而呈现也洙曰杨朱泣歧路谓其可以南可以北宋玉哀屈原作招防】
　　将晓二首
　　石城除击柝鐡锁欲开闗鼔角悲荒塞星河落晓山巴人常小梗蜀使动无还垂老孤防色飘飘犯百蛮【梦弼曰地志防州古巴石城鹤曰蜀使动无还盖谓上元间劒南东川节度兵马使段子璋反伏诛寳应初剑南西川兵马使徐知道反伏诛明年剑南西山兵马使崔旴反杀成都节度使郭英乂也】
　　军吏回官烛舟人自楚歌寒沙蒙薄雾落月去清波壮惜身名晩衰慙应接多归朝日簮笏筋力定如何【早忧及此】
　　十二月一日三首
　　今朝腊日春意动云安县前江可怜一声何处送书鴈百丈谁家上瀬船【子美七言律毎毎放荡此又参差竹枝之比三首皆然】未将梅蘂惊愁眼更取椒花媚逺天明光起草人所羡肺病防时朝日边【赵曰百丈者牵船篾希曰汉书下瀬将军注引伍子胥有下瀬船此故反用之一本作上水船洙曰明光殿名也汉王商借明光殿起草作制诰梦弼曰子美素有消渴疾赵曰晋明帝云只闻人自长安来不闻人自日边来故后人以日边为帝都】
　　寒轻市上山烟碧日满楼前江雾黄负盐出井此溪女打鼔发船何郡郎新亭举目风景切茂陵著书消渇长春花不愁不烂漫楚客唯听棹相将【好语鹤曰防州奉节大昌二县皆有盐井赵曰晋王导传洛京倾覆中州士人避乱江左每至暇日邀出新亭饮宴周觊中坐而叹曰风景不殊举目有江山之异皆相视流涕惟导愀然变色曰当共戮力王室克复神州何至作楚囚相对泣耶众収泪而谢之梦弼曰汉司马相如传相如口吃而善著书有消渇疾既病免家居茂陵子美有渇疾故以自比也】即看燕子入山扉岂有黄鹂歴翠微短短桃花临水岸轻轻栁絮防人衣春来凖拟开懐久老去亲知见面稀【自在】他日一杯难强进重嗟筋力故山违【赵曰十二月一日作诗而有燕子桃花之句何也义在末句所谓他日一杯难强进者也盖逆道其事耳】
　　又雪
　　南雪不到地青崖霑未消微微向日薄脉脉去人遥冬热鸳鸯病【或是俚语】峡深豺虎骄愁边有江水焉得北之朝
　　送王侍御徃东川放生池祖席
　　东川诗友合此赠怯轻为况复传宗近空然惜别离梅花交近野草色向平池倘忆江边卧归期愿早知【梦弼曰东川梓州路也】
　　补遗
　　禹庙【芷堂刘光庭自昭云尝侍须溪先生论及禹庙诗早知乘四载疏凿控三巴先生云此言禹功疏凿自三巴而始禹庙在上流故控持也言三巴皆控持于此早知言其气力壮盛之时也他人禹庙诗落句不能如此力量】












　　集千家注杜工部诗集巻十二
　　钦定四库全书
　　集千家注杜工部诗集巻十三
　　立春【大歴元年云安作】
　　春日春盘细生菜忽忆两京梅发时盘出髙门行白玉菜传纎手送青丝巫峡寒江那对眼杜陵逺客不胜悲此身未知归定处呼儿覔纸一题诗【推愁浩荡极胜赵曰齐人月令凡立春日食生菜取迎新之意鹤曰汲黯传见髙门注云三辅黄图未央宫中有髙门殿鲍宣传岂徒欲使臣美食大官重髙门之地哉注亦云殿名今公用髙门盖忆为拾遗时也赵曰行白玉盘也】
　　懐锦水居止二首
　　军旅西征僻风尘战伐多犹闻蜀父老不忘舜讴歌天险终难立柴门岂重过朝朝巫峡水逺逗锦江波【鹤曰军旅西征僻风尘战伐多盖指吐蕃之乱及张献诚柏茂林杨子琳共起兵讨崔旴是时蜀中大乱】
　　万里桥西宅百花潭北庄层轩皆靣水老树饱经霜雪岭界天白锦城曛日黄惜哉形胜地回首一茫茫【洙曰万里桥百花潭在成都公所居草堂之近注详见前张孟阳劔阁铬形胜之地匪亲勿居】
　　老病
　　老病巫山里稽留楚客中药残他日裹花发去年丛夜足霑沙雨春多逆水风合分双赐笔犹作一飘蓬【赵曰汉官仪尚书令仆丞郎月给赤管大笔一双公尝为尚书工部郎故云】
　　雨
　　冥冥甲子雨已度立春时轻箑烦相向纎絺恐自疑烟添才有色风引更如丝直觉巫山暮兼催宋玉悲【赵曰冥冥甲子雨已度立春时两句忧之之辞也唐彦云春甲子雨赤地千里鹤曰按旧史是年春旱至六月庚子始雨洙曰公言扇可相向则纎絺疑其可着矣宋玉髙唐赋妾在巫山之阳旦为行云暮为行雨又九辩悲哉秋之为气也梦弼曰兼催宋玉悲谓雨过当凄然如秋也】
　　南楚
　　南楚青春异暄寒早早分无名江上草随意岭头云正月蜂相见非时鸟共闻杖藜妨跃马不是故离羣
　　子规
　　峡里云安县江楼翼瓦齐两边山木合终日子规啼春风见萧萧夜色凄客愁那听此故作傍人低
　　水阁朝霁奉简云安严明府
　　东城抱春岑江阁邻石靣崔嵬晨云白朝旭射芳甸雨槛卧花丛风牀展书巻钩帘宿鹭起丸药流莺啭【比于青山扪虱坐黄鸟抱书眠更自清切】呼婢取酒壶续儿诵文选晩交严明府矧此数相见【忽及晚交严明府如此而止且喜没干渉洙曰谢晖诗杂英满芳甸沈约诗雨槛云栏葛常之韵语阳秋曰子美诗善用文选语故宗武亦习之不置所谓熟精文选理休覔防衣轻又云呼婢取酒壶续儿诵文选是也】
　　往在
　　往在西京时胡来满彤宫中宵焚九庙云汉为之红解瓦飞十里繐帷分曽空疚心惜木主一一灰悲风合昏排鐡骑清旭散锦幪贼臣表逆节相贺以成功是时妃嫔戮连为粪土丛当宁陷玉座白间剥画虫不知二圣处私泣百嵗翁车驾既云还楹角歘穹崇故老复涕泗祠官树椅桐宏壮不如初己见帝力雄前春礼郊庙祀事亲圣躬微躯忝近臣景从陪羣公登堦捧玉册峩冕聆金钟侍祠恧先露【媿死者也】掖垣迩濯龙天子惟孝孙五云起九重镜奁换粉黛翠羽犹葱茏前者厌羯胡后来遭犬戎爼豆腐膻肉罘罳行角弓安得自西极申命空山东尽驱诣阙下士庻塞闗中主将晓逆顺元元归始终一朝自罪已万里车书通锋镝供锄犂征戍听所从冗官各复业土著还力农君臣节俭足朝野懽呼同中兴似国初继体如太宗端拱纳諌诤和风日冲融赤墀樱桃枝隠映银丝笼千春荐灵寝永永垂无穷京都不再火泾渭开愁容归号故松柏老去若飘蓬【赵曰彤宫天子之宫也天子七庙而王莽时为九庙以其盛者言之也此篇首述明皇天宝间安禄山陷长安洙曰木主神主也史记武王伐纣载木主而行修可曰锦幪鞍帕也郑曰一作説文驴子也赵曰礼记天子当宁而立师曰白间黼扆也画虫画雉以饰之定功曰何平叔景福殿赋皎皎白间注云白间牎也以白涂之洙曰二圣谓宗肃宗师曰祠官守祠之官也种椅桐之木将以兴礼乐也赵曰前春礼郊庙此述乾元元年朝享于太庙有事于南郊黄曰公时为拾遗谏官故称近臣鹤曰按旧史乾元元年夏四月辛亥九庙成备法驾迎神主入新庙甲寅上亲享九庙遂有事于园丘新史同而今云前春殆与史异又在夏四月不应言春疑有误也洙曰广德二年春享庙及郊而是年公在阆中无容更预陪祀郑曰景于景切从才用切梦弼曰东都赋天官景从赵曰史有先朝露以言臣之不幸也濯龙池名也见洛阳图经镜奁乃供后庙神御之物也翠羽乃饰神御之物也出曹子建赋或拾翠羽洙曰前者厌羯胡谓明皇时禄山陷长安后来遭犬戎谓代宗时吐蕃又陷长安也梦弼曰爼豆腐膻肉谓汗漫祭器罘罳行角弓谓操弓矢狼籍宫庙也苍舒曰汉纪注罘罳屏也希曰汉书注以木曰弧以角曰弓鹤曰按史永泰元年正月下制有罪已之念故公诗云一朝自罪巳万里车书通盖述当时之事也梦弼曰汉食货志安民之道王着为本定功曰月令仲夏之月羞以含桃先荐寝庙注樱桃也汉惠帝出离宫叔孙通曰古者春秋尝菓方今樱桃可献愿陛下出因取樱桃献宗庙欧曰京都莫安泾渭之民顿豁愁容得以归号坟墓惟子美衰老若飘蓬然不获还故乡故自伤也】
　　客居
　　客居所居堂前江后山根下堑万寻岸苍涛欝飞翻葱青众木梢邪竪杂石痕子规昼夜啼壮士敛精魂峡开四千里水合数百源人虎相半居相伤终两存蜀麻乆不来吴盐拥荆门西南失大将商旅自星奔今又降元戎已闻动行轩舟子候利渉亦慿节制尊我在路中央生理不得论卧愁病脚废徐歩视小园短畦带碧草怅望思王孙凤随其皇去篱雀暮喧繁览物想故园十年别乡村日暮归几翼北林空自昏安得覆八溟为君洗乾坤稷契易为力犬戎何足吞儒生老无成臣子忧四藩箧中有旧笔情至时复援【赵曰峡开四千里千字疑误岂自渝州明月峡至防州西陵峡而下水路有四千里乎梦弼曰蜀出麻布吴中出盐两相贸易以兵乱水陆不通故蜀布不来而呉盐拥塞也鲍曰西南失大将谓郑公卒也修可曰刘孝标广絶交论靡不望影星奔鹤曰今又降元戎巳闻动行轩谓杜鸿渐按史是年二月以鸿渐为山南西道劔南东西川副元帅以平蜀乱也修可曰刘安招隠辞王孙游兮不归春草生兮萋萋洙曰思王孙谓严武也】
　　客堂
　　忆昨离少城而今异楚蜀舍舟复深山窅窕一林麓栖泊云安县消中内相毒旧疾廿载来衰年得无足死为殊方头白免短促老马终望云南鴈意在北别家长男女欲起慙筋力客堂叙节改具物对羁束石暄蕨芽紫渚秀芦笋绿巴莺纷未稀徼麦早向熟悠悠日动江漠漠春辞木台郎选才俊自顾亦已极前辈声名人埋没何所得居然绾章绂受性本幽独平生憩息地必种数竿竹事业只浊醪营葺但草屋上公有记者累奏资薄禄主忧岂济时身逺弥旷职循文庙筭正献可天衢直尚想趋朝廷毫髪禆社稷形骸今若是进退委行色【赵曰少城成都小城也注见前巴莺一作巴稼为是汉书刘章云深耕概种立苗欲防公言纷未稀则苗岂多耶赵曰台郎为省郎也公时为尚书工部贠外郎故称台郎洙曰上公谓严武也武尝表公为劔南参谋左传献可替否】
　　杜防【洙曰成都记杜宇亦曰杜主自天而降称望帝好稼穑敎人务农后以其位禅开明望帝死其魂化为鸟名曰杜防】
　　西川有杜防东川无杜防涪万无杜防云安有杜防【正是突兀奇怪欲启后人之疑作此村朴老人态耳起语参差何必拘韵作者当自知之】我昔游锦城结庐锦水边有竹一顷余乔木上参天杜防暮春至哀哀叫其间我见常再拜重是古帝魂生子百鸟巢百鸟不敢嗔仍为餧其子礼若奉至尊鸿鴈及羔羊有礼太古前行飞与跪乳识序如知恩圣贤吾法则付与后世传君看禽鸟情犹解事杜防今忽暮春间值我病经年身病不能拜泪下如迸泉【此起此结皆出意表东坡志林南都王谊伯书江宾谓子美诗歴五季兵火多舛缺奇异虽经其祖父公所理尚有疑阙者谊伯谓西川有杜防东川无杜防涪万无杜防云安有杜防盖是题下注断自我昔游锦城为首句谊伯误矣且子美诗备诸家体非必牵合程度偘偘者然也是篇前后凢五杜防岂后以文害辞辞害意耶原子美之意类有所感托物以发者也亦六义之比兴离骚之法欤按博物志杜防生子寄之他巢百鸟为饲之胡江东所谓杜宇曽为蜀帝王化禽飞去旧城荒是也且禽鸟之微知有尊故子美诗云重是古帝魂又云礼若奉至尊子美盖讥当时之刺史有不禽鸟若也唐自明皇已后天步多棘刺史能造次不忘于君者可得而攷也严武在蜀虽横敛刻薄而实资中原是西川有杜防耳其不尊王命负固以自抗擅军旅絶贡赋如杜克逊在梓州为朝廷西顾忧是东川无杜防耳至于涪万云安刺史微不可攷凢其尊君者为有也懐贰者为无也不在夫杜防真有无也谊伯以为来东川闻杜防声烦而急乃始疑子美诗防防纸上语又云子美不应叠用韵子美自我作古叠用韵无害于诗仆所见如此谊伯博学强辩殆必有以折之洙曰晋羊祜鴈赋鸣则相和行则接武前不絶贯后不越序董仲舒春秋繁露羔饮其母必跪类知礼者修可曰刘越石扶风歌防鞍长叹息下泪如流泉】
　　赠郑十八贲【鹤曰按集有答郑十七郎诗云把文惊小陆即是谓贲也】
　　温温士君子令我懐抱尽灵芝冠众芳安得阙亲近遭乱意不归窜身迹非隠细人尚姑息吾子色愈谨髙懐见物理识者安肯哂卑飞欲何待防径应未忍示我百篇文诗家一标凖羇离交屈宋牢落值顔闵水陆迷畏途药饵驻修轸古人日已逺青史字不泯歩趾咏唐虞追随饭葵堇数杯资好事异味烦县尹心虽在朝谒力与愿矛盾抱病排金门衰容岂为敏【赵曰礼记细人之爱人也以姑息薖曰小惠相需则侮慢无所不至洙曰防径应未忍谓不欲枉尺而直寻也修可曰张衡应问曰防径邪至我不忍以投歩干进茍容我不忍以歙肩梦弼曰屈原宋玉言其有文章者也顔渊闵子骞言其有徳行者也江逌赋驻修轸乎平原洙曰左传鲁人以为敏】
　　别蔡十四著作【鹤曰永泰元年成都尹郭英乂为崔旴所杀时蔡著作扶其榇以归公与蔡相逢于云安】
　　贾生恸哭后寥落无其人安知蔡夫子髙义迈等伦献书谒皇帝志已清风尘流涕洒丹极万乗为酸辛天地则创痍朝廷多正臣异才复间出周道日惟新使蜀见知已别顔始一伸主人薨城府扶榇归咸秦巴道此相逢防我病江滨忆念凤翔都聚散俄十春我衰不足道但愿子意陈稍令社稷安自契鱼水亲我虽消渇甚敢忘帝力勤尚思未朽骨复覩耕桑民积水驾三峡浮龙倚长津扬舲洪涛间仗子济物身鞍马下秦塞王城通北辰甲聚不散兵乆食恐贫穷谷无粟帛使者来相因若慿南辕使书札到天垠【洙曰汉贾谊上政事疏可为痛哭者一梦弼曰皇帝谓肃宗赵曰主人指郭英乂咸秦谓秦之咸阳也洙曰蜀志先主曰孤之有孔明犹鱼之有水也鹤曰甲聚不散时崔旴反栢茂林等起兵讨之蜀中大乱故云汉霍去病传注甲谓甲之黒色也洙曰一作南辕吏】
　　答郑十七郎一絶
　　雨后过畦润花残歩屐迟把文惊小陆好客见当时【梦弼曰晋陆机为大陆陆云为小陆二陆皆以文章名世公以小陆美其弟郑十八之能文也汉郑庄字当时为太子舍人常置驿马长安诸郊请谢宾客此又以美郑之喜客也】
　　寄赠王十将军承俊
　　将军胆气雄臂悬两角弓纒结青騘马出入锦城中时危未授钺势屈难为功宾客满堂上何人髙义同
　　寄韦有夏郎中
　　省郎忧病士书信有柴胡饮子频通汗懐君想报珠亲知天畔少药饵峡中无归楫生衣卧春鸥洗翅呼犹闻上急水早作取平涂万里皇华使为僚记腐儒【师曰柴胡可煎为饮子服之通汗洙曰四愁诗何以报之明月珠东坡题防沈佺期回波辞云姓名虽防齿录袍笏末复牙绯子美以饮子对懐君亦齿录牙绯之比也广州舶偶得柴胡等药因录此诗遣懑古今诗话古之文章自应律度未以音韵为主自沈约増崇韵学之后诗之体制渐多始有蹉对假对双声叠韵之类如自朱邪之狼狈致赤子之流离不惟赤对朱邪对子兼狼狈流离乃兽名对鸟名又如圔人具鸡黍稚子摘杨梅以鸡对杨之类皆为假对子美以饮子对懐君及恶树诗枸杞因吾有鸡栖奈尔何殆亦所谓假对也鹤曰归楫生衣卧谓归舟虽理而未动所以生衣赵曰生衣者生水衣于其上也洙曰左传同官为僚】
　　杜防行
　　古时杜宇称望帝魂作杜防何微细跳枝窜叶树木中抢佯瞥捩雌随雄毛衣惨黒貌憔悴众鸟安肯相尊崇隳形不敢栖华屋短翮唯愿巢深丛穿皮啄朽觜欲秃苦饥始得食一虫谁言养雏不自哺此语亦足为愚防声音咽咽如有谓号啼略与婴儿同口干垂血转迫促似欲上诉于苍穹蜀人闻之皆起立至今斆学传遗风廼知变化不可穷岂思昔日居深宫嫔嫱左右如花红
　　八哀诗【并序大歴元年云安作】
　　伤时盗贼未息兴起王公李公叹旧懐贤终于张相国八公前后存殁遂不诠次焉【葛常之曰曹子建王仲宣张孟阳有七哀诗释者谓病而哀义而哀感而哀悲而哀耳目闻见而哀口叹而哀鼻酸而哀也子建之七哀在于独栖而思妇仲宣之哀在于弃子之妇人张孟阳之哀在于已毁之园寝是皆一哀而七者具也老杜之八哀则所哀者八人也王思礼李光弼之武功苏源明李邕之文翰汝阳郑防之多能张九龄严武之政事皆不复见矣故感伤而有作也崔徳符曰少陵八哀诗可以表里雅颂中古作者莫及也学者宜常讽诵之】赠司空王公思礼【洙曰按本传王思礼髙丽人少习戎旅随节度王忠嗣至河西与哥舒翰同籍麾下翰为陇右节度使思礼事翰授右卫将军从讨九曲后期当斩翰释之翰守潼闗思礼充元帅府马军都将尝宻语翰表诛杨国忠又请以三千骑刼之翰不从遂至于败思礼奔行在肃宗责其不坚守引至纛下将斩之防宰相房琯在蜀奉太上皇册命至谏上以为可收后效遂见赦寻副房琯战便桥不利更为闗内行营节度守武功以控贼长安平思礼先入清宫收东京战数有功迁兵部尚书乾元初为太原尹北京留守寻加司空上元二年薨赠太尉諡曰武烈】
　　司空出东夷童稚刷劲翮追随燕蓟儿頴鋭物不隔服事哥舒翰意无流沙碛未甚拔行间犬戎大充斥短小精悍姿屹然强冠敌贯穿百万众出入由咫尺马鞍悬将首甲外控鸣镝洗劔青海水刻铭天山石九曲非外蕃其王转深壁飞兎不近驾鸷鸟资逺撃【言専在外】晓逹兵家流饱闻春秋癖胷襟日沉静肃肃自有适潼闗初溃散万乗犹辟易偏禆无所施元帅见手格太子入朔方至尊狩梁益胡马纒伊洛中原气甚逆肃宗登寳位塞望势敦迫公时徒歩至请罪将厚责际防清河公间道传玉册天子拜跪毕谠议果氷释翠华巻飞雪熊虎亘阡陌屯兵凤凰山帐殿泾渭辟金城贼咽喉诏镇雄所搤禁暴靖无双爽气春淅沥巷有从公歌野多青青麦及夫哭庙后复领太原役恐惧禄位髙怅望王土窄不得见清时呜呼就窀穸永系五湖舟悲甚田横客千秋汾晋间事与云水白昔观文苑传岂述廉蔺绩嗟嗟邓大夫士卒终倒防【甚言文吏之无用岂景山代思礼乎梦弼曰史记毛遂曰使遂早得处囊中乃頴脱而出也定功曰汉严延年为人短小精悍敏防于事梦弼曰马鞍悬将首暗用后汉彭宠传事又蒋琰诗马鞍悬虏头梦弼曰汉书冒顿作鸣镝注髐箭也希曰哥舒输传翰筑神威军青海上吐蕃攻破之更筑于龙驹岛由是吐蕃不敢近青海唐志陇右道伊州西州并有天山梦符曰唐书防要载景龙间赞普请婚以左卫大将军杨矩为送金城公主使吐蕃因请河西九曲之地以为公主汤沐之邑矩遂奏与之吐蕃既得九曲其地肥良尤与唐地接近自是复叛矩惧饮药而死赵曰飞兎古之神马也修可曰汉艺文志兵家者流凡百八十三家也晋杜预拜镇南将军尝对武帝曰臣有左传癖洙曰梁益蜀也潼闗失守宗幸蜀肃宗时为太子北收兵至灵武遂即位元帅谓哥舒翰也时守潼闗思礼为偏禆而谋不见从遂至于败翰被擒赵曰翠华天子之旂上林赋建翠华之萎防周礼熊虎为旗亘阡陌言兵旗之多也鳯凰山凤翔府山名时肃宗移军凤翔洙曰天子所在以帐为殿诏镇防所搤谓思礼守武功以搤贼也希曰前此积石军麦熟吐蕃輙来获之无能御者边人谓之吐蕃麦庄哥舒翰尝伏兵于其侧虏至夹撃之无一人得返者自是不敢复来今继以王公为节度故云野多青青麦也肃宗还京素服向庙哭三日盖是至德三年王思礼领太原在乾元二年秋洙曰范蠡事勾践既灭吴乗扁舟泛五湖今谓思礼有功成身退之志而未遂田横死宾客五百余人皆自杀赵曰前云复领太原役则思礼两镇太原其抚御之功深矣太原古之晋地也故云千秋汾晋间事与云水白廉颇蔺相如古之名将岂必书其文采于文苑传乎此深讥文胜者徒以取祸洙曰邓景山曹州人以文吏见称亦尝为太原尹北京留守至太原以镇抚纪纲为巳任捡覆军吏隠没者众惧有一偏将抵罪当死诸将各请赎其罪景山不许其弟请以身代其兄又不许其弟请纳马一匹以赎兄罪景山许以减死众咸怒谓景山曰我等人命轻如一马乎军众愤怒遂杀景山上以景山抚缉失所以故不复验其罪鹤曰按旧史思礼薨管崇嗣代为太原尹数月召景山代崇嗣景山至未几以受马被杀皆在上元二年公于诗末而及景山盖益见思礼昔日抚御之功也】
　　故司徒李公光弼【洙曰按本传李光弼营州人严毅沈果有大略善骑射禄山反郭子仪荐其能授河东节度肃宗即位诏以兵赴灵武更授户部尚书兼太原尹寻加检校司徒迁司空与九节度围安庆绪于相州大战邺西破之又代子仪为朔方节度继为天下兵马副元帅代宗朝进封临淮郡王宦者程元振疾之日谋有以中伤者代宗诏入援光弼畏祸迁延不敢行防疾笃薨赠太保谥曰武穆】
　　司徒天寳末北收晋阳甲胡骑攻吾城愁寂意不惬人安若泰山蓟北断右胁朔方气乃苏黎首见帝业二宫泣西郊九庙起頽压未散河阳卒思明伪臣妾复自碣石来火焚乾坤猎髙视笑禄山公又大献防异王册崇勲小敌信所怯拥兵镇河汴千里初妥帖青蝇纷营营风雨秋一叶内省未入朝死泪终映防大屋去髙栋长城扫遗堞平生白羽扇零落蛟龙匣雅望与英姿恻怆槐里接三军晦光彩烈士痛稠叠直笔在史臣将来洗箱箧吾思哭孤冡南纪阻归楫扶颠永萧条未济失利渉疲苶竟何人洒涕巴东峡【赵曰光弼加检校司徒在至德二载寻迁司空今诗止云司徒则据为司徒已前事而称其官耳史云光弼授河东节度兼太原尹洙曰至徳二载史思明等攻太原城光弼麾下众不满万贼以太原屈指可取光弼伺其怠出撃大破之是断贼之右臂矣又破思明于嘉山而河北归顺者十余郡朔方河北也师曰二宫谓肃宗与皇后鹤曰按思明至徳二载以所部来降光弼料其终当叛去明年乾元初果分军为三路出唐志河北道平州有碣石山洙曰乾元二年光弼与九节度兵围安庆绪于相州抜有日矣史思明自范阳来救屡絶粮道光弼力战胜之思明因杀庆绪即伪位纵兵河南贼势益炽光弼遂官吏引兵入三城赋惮光弼不敢西犯宫阙遂战于中单西大破逆党此光弼之献防而传所谓献俘太庙是也赵曰髙视笑禄山言思明笑禄山而自矜也梦弼曰青蝇喻鱼朝恩程元振之譛光弼也光弼畏罪有诏入朝迁延不行素节凋零故云风雨秋一叶也赵曰槐里岂地乎按本传诏百官送延平门外又按长安志延平门在郭西而前汉槐里属右扶风是今之凤翔府则正在长安之西矣魏道辅诗话李光弼代郭子仪入其军号令不更而旌旗改色及其亡也子美哀之云三军晦光彩烈士痛稠叠此所以称为诗史也赵曰直笔在史臣将来洗箱箧谓史以直笔书光弼之功业不幸遭谗致公恐惧之事将来洗濯箱箧之污辱矣】
　　赠左仆射郑国公严公武【梦弼曰按本传严武华州华隂人挺之之子幼豪爽读书不甚究其义以防调官累迁殿中侍御史从宗入蜀至徳初赴肃宗行在房琯荐为给事中收长安拜京兆少尹坐琯事贬巴州刺史乆之迁东川节度使上皇合劔南为一道擢武成都尹劔南节度使还拜京兆尹为二圣山陵桥道使封郑国公迁黄门侍郎复节度劔南破吐蕃于当狗城遂收盐川加检校吏部尚书永泰元年薨年四十赠尚书左仆射】
　　郑公瑚琏器华岳金天晶昔在童子日已闻老成名嶷然大贤后复见秀骨清开口取将相小心事友生阅书百纸尽落笔四座惊歴职匪父任嫉邪常力争汉仪尚整肃胡骑忽纵横飞传自河陇逢人问公卿不知万乗出雪涕风悲鸣受词劔阁道谒帝萧闗城寂寞云台仗飘飖沙塞旌江山少使者笳鼓凝皇情壮士血相视忠臣气不平宻论贞观体挥发歧阳征感激动四极聨翩收二京西郊牛酒再原庙丹青明匡汲俄宠辱卫霍竟哀荣四登防府地三掌华阳兵京兆空栁色尚书无履声羣乌自朝夕白马休横行诸葛蜀人爱文翁儒化成公来雪山重公去雪山轻记室得何逊韬钤延子荆四郊失壁垒虚馆开逢迎堂上指圗画军中吹玉笙岂无成都酒忧国只细倾时观锦水钓问俗终相并意待犬戎灭人藏红粟盈以兹报主愿庻或禆世程炯炯一心在沉沉二竪婴顔回竟短折贾谊徒忠贞飞旐出江汉孤舟转荆衡虚横马融笛怅望龙骧茔空余老宾客身上媿簮缨【赵曰歴职匪父任嫉邪常力争谓武初离防补其后自致身累迁殿中侍御史所谓嫉邪乃御史之职也洙曰传音弧恋反赵曰飞传则传遽之报也梦弼曰劔阁蜀也萧闗即灵武也谓严武从宗在蜀受册命谒肃宗于灵武鹤曰唐志原州有萧闗后置武州西北与灵武为邻时严武赴灵武行在故云修可曰寂寞云台仗言行宫仪卫之草创也梦弼曰笳鼓凝皇情言肃宗思上皇也洙曰江文通别赋刎血相视贞观太宗年号歧阳指凤翔时肃宗理兵凤翔以亲征也赵曰匡汲谓匡衡汲黯以武之谏诤如匡汲既拜京兆尹寻坐琯事贬巴州故云俄宠辱也卫霍谓卫青霍去病以卫霍之为将比武为东川及劔南节度则迁谪之中虽可哀而复荣也武为京兆少尹又为京兆尹为成都尹劔南节度又复节度劔南此为四登防府书曰华阳黒水惟梁州则东川西川皆华阳也洙曰汉张敞为京兆尹走马章台街而唐诗有章台栁汉哀帝每见郑崇曳革履笑曰我识郑尚书履声成帝时御史府中列栢树常有野乌数千栖宿其上晨去暮来号曰朝夕乌赵曰汉张湛为光禄大夫常乗白马光武每有异政輙曰白马生且复谏矣洙曰蜀志诸葛亮传梁益之民咨述亮者虽甘棠之咏召公郑人之歌子产未足为过也前汉文翁守蜀召下县子弟以为学官弟子为除更繇髙者补郡县吏次为孝弟力田由是大化梦弼曰自京兆空栁色至文翁儒化成以比武为京兆尹及镇蜀兼御史中丞御史大夫时也武尝辟公为参谋故又以记室得何逊韬钤延子荆为比洙曰梁书何逊为建安王记室王爱文学之士日与游宴晋孙楚字子荆参石苞骠骑军事赵曰岂无成都酒忧国只细倾言成都虽有醇酒而忧国难不敢盛为宴饮故下句言观钓闲游亦兼察民风也洙曰左传晋侯疾梦二竖子居肓之上膏之下师曰以顔回贾谊为比谓武年少而殂也洙曰马融好笛迨死客吊之诣灵横笛田曰晋武帝拜王濬龙骧将军濬卒桓山大营茔域垣周四十五里】
　　赠太子太师汝阳郡王璡【洙曰按史让皇帝宪睿宗长子立为皇太子以宗有讨平韦氏之功恳让储位封为寜王薨谥曰让皇帝长子汝阳郡王璡璡眉宇秀整性谨洁善射宗眷遇之歴大仆卿加特进天宝九载卒赠太子太师】
　　汝阳让帝子眉宇真天人虬髯似太宗色映塞外春【语之所从生则固然矣衬贴得别】往者开元中主恩视遇频出入独非时礼异见羣臣爱其谨洁极倍此骨肉亲从容听朝后或在风雪晨忽思格猛兽苑囿腾清尘羽旗动若一万马肃駪駪诏王来射鴈拜命已挺身箭出飞鞚内上又回翠麟翻然紫塞翮下拂明月轮胡人虽获多天笑不为新王毎中一物手自与金银袖中諌猎书扣马乆上陈竟无衔橜虞圣聦矧多仁官免供给费水有在藻鳞匪惟帝老大皆是王忠勤晚年务置醴门引申白宾道大容无能永懐侍芳茵好学尚贞烈义形必霑巾挥翰绮綉扬篇什若有神川广不可泝墓乆狐兎隣宛彼汉中郡文雅见天伦何以开我悲泛舟俱逺津温温昔风味少壮已书绅旧游易磨灭衰谢多酸辛【洙曰太宗方四嵗有书生相之曰龙凤之姿天日之表许彦周诗话诗有力量犹如弓之十石其未挽时不知其难也及其挽之力不及咫分寸不可强若出塞曲落日照大旗马鸣风萧萧悲笳数声动壮士惨不骄又八哀诗汝阳让帝子眉宇真天人虬髯似太宗色映塞外春此等力量不容他人到梦弼曰翠麟马名也赵曰下拂明月轮言鴈下而拂弓也洙曰天笑天子之笑也梦弼曰仙传拾遗木公与一玉女投壶设有不入者天为之嘘注嘘开口而笑也洙曰司马相如谏猎防且夫凊道而后行中路而驰犹时有衘橜之变注橜钜月反谓车之钩心也衘橜之变言马衘或断钩心或出则致倾败以伤人汉书楚元王敬礼穆生白生申公穆生不嗜酒元王每置酒为穆生设醴按璡歴太仆卿与贺知章禇庭晦梁陟等善为诗酒之交梦弼曰道大容无能公自叙谦辞也洙曰璡弟瑀早有闻望伟仪表从宗幸蜀至汉中因封汉中王鹤曰广德初公与汉中王尝防于梓州有章梓州水亭诗近属淮王至之句因懐感及之】
　　赠秘书监江夏李公邕【洙曰按本传李邕扬州江都人父善注文选行于世邕少知名既冠见特进李峤自言读书未遍愿一见秘书峤曰秘阁万巻岂时日能习耶邕固请乃假直秘书未几辞去峤试问惊叹因荐之拜左拾遗生与张东之善贬雷州未几召还迁户部贠外郎寻又贬崖州宗即位召为户部郎中为姚崇所嫉左迁恬州司马起为陈州刺史宗东封回邕谒见于汴献词赋称防颇自矜衒自云当居相位又素轻张説为説所恶发陈州賍事抵罪防赦免贬钦州后于岭南从中官杨思朂讨贼有功转括渭淄三州刺史上计京师以乆出外不与士大夫接又后进不识既入朝阡陌聚观以为古人或传眉目有异衣冠望风寻访门巷又中使临问索所为文章且进上以谗媢不得留出为汲郡北海太守防左骁卫兵曹参军栁勣有罪下狱邕尝遗勣马吉温令勣引邕尝以休咎相语隂行赂遗宰相李林甫因傅以罪诏就郡杖杀之年七十代宗朝赠秘书监】
　　长啸宇宙间髙才日陵替【千言万恨旷有余情】古人不可见前軰复谁继忆昔李公存词林有根柢声华当健笔洒落富清制风流散金石追琢山岳鋭情穷造化理学贯天人际干谒走其门碑版照四裔各满深望还森然起凡例萧萧白杨路洞彻寳珠惠龙宫塔庙涌浩劫浮云卫宗儒爼豆事故吏去思计眄睐已皆虚跋渉曽不泥向来映当时岂独劝后世丰屋瑚钩麒麟织成紫骝随劔几义取无虚嵗分宅脱骖间感激懐未济众归赒给美摆落多藏秽独歩四十年风听九臯唳呜呼江夏姿竟掩宣尼袂往者武后朝引用多宠嬖否臧太常议靣折二张势衰俗凛生风排荡秋旻霁忠贞负寃恨宫阙深旒缀放逐早聨翩低垂困炎疠日斜鵩鸟入魂断苍梧帝荣枯走不暇星驾无安税几分汉庭竹夙拥文侯篲终悲洛阳狱事近小臣毙祸阶初负谤易力何深哜【易力未喻】伊昔临淄亭酒酣托末契重叙东都别朝隂改轩砌论文到崔苏指尽流水逝近伏盈川雄未甘特进丽是非张相国相扼一危脆争名古岂然键捷歘不闭例及吾家诗旷懐扫氛翳慷慨嗣真作【公自注甫有和李太守诗】咨嗟玉山桂钟律俨髙悬鲸鲵喷迢遰坡陁青州血芜没汶阳瘗哀赠竟萧条恩波延揭厉子孙存如线旧客舟凝滞君臣尚论兵将帅接燕蓟朗咏六公篇【公自注桓彦范敬晖崔暐张东之袁恕已洎狄相也】忧来豁防蔽【洙曰按邕传邕之文于碑颂是所长人奉金帛请其文前后所受钜万计今公诗自萧萧白杨路至向来映当时岂独劝后世言邕为人铭墓及记寺观学校与守令作颂政碑之属能照耀今古也杜预序左氏传发凡以言例赵曰丰屋瑚钩麒麟织成与紫骝随劔几凡此数者皆富贵之家以馈邕求其为文新史云自古鬻文获财未有如邕之盛洙曰吴志周瑜推道南大宅以舍孙防与防为友史记越石父贤在缧绁中晏子出遭之涂觧左骖赎之延入为上客邕之重义好与又如此赵曰众归赒给美摆落多藏秽言在众人则归其能赒给在邕之身则虽多藏而能摆落其秽也希曰江夏虽用天下无双江夏黄童然邕父善本江夏人故云洙曰邕有批韦巨源谥议文士推重之又宋璟奏张昌宗兄弟有不顺之言请付法断则天初不应邕进曰璟言事闗社稷望陛下可其奏则天色觧始允之故云否臧太常议面折二张势赵曰贾谊有鵩鸟赋舜葬于苍梧之野诗星言夙驾李斯传吾未知所税驾洙曰汉制以竹使符分给郡守魏文侯拥篲以迎朋友此言邕累为刺史在郡能好宾客也梦弼曰后汉蔡邕传灵帝尝诏邕下洛阳狱劾以仇怨遂死狱中今邕杖死北海郡故以蔡邕洛阳狱为比小臣指吉温事见题下毙或作蔽非以篇末复押蔽字左传与小臣小臣毙希曰唐志齐州济南郡更名临淄洙曰按集公有陪李北海宴歴下亭诗今云伊昔临淄亭酒酣托末契正指此崔苏谓崔信明苏源明盈川谓杨炯也尝为盈川令特进李峤也皆有文名赵曰相国指张説也按邕素轻説説与相恶洙曰晋郄诜对武帝云臣对防犹桂林一枝昆山片玉今公以比歴下亭唱和惟邕诗之美也鹤曰青州即北海郡邕就郡杖杀之汶阳地亦属青州邕客于此洙曰邕有张桓等五王洎狄相六公诗载本传】
　　故秘书少监武功苏公源明【洙曰按本传苏源明京兆武功人少孤寓居徐兖工文辞有名天宝中及进士第更试集贤院累迁太子谕德出为东平太守召为国子司业禄山陷京师源明以病不受伪署肃宗复西京擢考功郎中知制诰后以秘书少监卒】
　　武功少也孤徒歩客徐兖读书东岳中十载考坟典时下莱芜郭忍饥浮云巘负米晚为身每食脸必夜字照爇薪垢衣生碧藓庻以勤苦志报兹劬劳愿学蔚醇儒姿文包旧史善洒落辞幽人归来潜京辇射防君东堂宗匠集精选制可题未干乙科已大阐文章日自负掾吏亦累践晨趋阊阖中足踏宿昔趼一麾出守还黄屋朔风巻不暇陪八骏虏庭悲所遣平生满樽酒断此朋知展忧愤病二秋有恨石可转肃宗复社稷得无逆顺辨范晔顾其儿李斯忆黄犬秘书茂松意载从祠坛墠前后百巻文枕藉皆禁脔篆刻扬雄流溟涨本末浅青荧芙蓉劔犀兕岂独剸反为后軰防子实苦懐缅煌煌斋房芝事絶万手搴垂之俟来者正始征劝勉不要悬黄金胡为投乳贙结交三十载吾与谁游衍荥阳复寂寞罪罟以横罥呜呼子逝日始泰则终蹇长安米万钱凋防尽余喘战伐何当解归帆阻清沔尚纒漳水疾永负蒿里饯【鹤曰东岳莱芜俱属兖州莱芜兖州属邑洙曰子路为亲百里负米源明养不及亲负米自为而已故每食必师曰源明尝私着国史后史馆多采其语赵曰掾吏亦累践谓源明累迁太子谕德梦符曰顔延年咏阮始平诗屡荐不入官一麾乃出守赵曰黄屋朔风巻谓明皇以禄山反乗舆出狩不暇陪八骏虏庭悲所遣谓源明不得扈从系于虏庭每悲恨自遣也八骏周穆王事梦弼曰肃宗复西京辨其逆顺诸伪署官者皆伏诛故有范晔顾其儿李斯忆黄犬之句独源明以临难不变其节得知制诰故有茂松之况也赵曰宋书范晔坐谋反诛临刑醉其子霭亦醉取地上瓜果皮以掷晔晔问曰汝嗔我耶霭曰今日何缘嗔但父子同死不能不悲洙曰史记李斯传二世具斯五刑论腰斩咸阳市顾谓其中子曰吾欲与若复牵黄犬俱出上蔡东门逐狡兎岂可得乎赵曰禁脔言其文之美也出晋元帝始镇建业每得二豚以为珍膳项上一脔尤美輙以荐帝呼为禁脔汉扬雄以赋为童子雕虫篆刻然竟为长杨羽猎赋见称于时洙曰吴越王允尝取纯钩劔示薛烛烛曰光乎如屈阳之华沉沉如芙蓉始生于湖王褒圣主得贤臣颂陆剸犀兕郑曰剸止兖切截也搴九辇切取也洙曰汉武帝大兴祠斋房生芝而作歌按肃宗时宰相王璵以析桧进劝上兴祠祷事禁中稍崇淫祀源明数陈时政得失论其不可修可曰尔雅贙有力注云出西海大秦国似狗多力犷恶音畎又音铉炙毂子载贙铭曰爰有犷兽厥形似犬饥则驯服饱则反眼出于西海名之曰畎洙曰荥阳谓郑防也横户孟切罥音畎鹤曰苏郑相继而死死之日适值嵗歉故有长安米万钱之句详见前注洙曰刘公干诗余婴沉痼疾窜身清漳滨蒿里田横门人挽歌也后村诗话云杜八哀诗崔德符谓可以表里雅颂中古作者莫及韩子苍谓其笔力变化当与太史公诸賛方驾惟叶石林谓长篇最难晋魏以前无过十韵常使人以意逆志初不以叙事倾倒为工此八篇本非集中髙作而世多尊称不敢议其病盖伤于多如李邕苏源明篇中多累句删去其半方尽善余谓崔韩比此诗于太史公纪传固不易之论至于石林之评累句之病为长篇者不可不知】
　　故著作郎贬台州司户荥阳郑公防【洙曰郑防郑州荥阳人天宝初为协律郎著书八十余篇有窥其槀者上书告防私撰国史防苍黄焚之坐谪十年还京师宗爱其才为置广文馆以防为博士善图山水好书尝自写其诗并画以献帝大署其尾曰郑防三絶迁著作郎安禄山反劫百官置东都伪授防水部郎中因称风缓求摄市令潜以宻章达灵武贼平免死贬台州司户参军防至台州数年卒】
　　鶢鶋至鲁门不识钟鼓飨孔翠望赤霄愁思雕笼养荥阳冠众儒早闻名公赏地崇士大夫况乃气清爽天然生知姿学立游夏上神农或阙漏黄石愧师长药纂西极名兵流指诸掌贯穿无遗恨荟蕞何技痒【公自注公长于地理山川险易方隅物产兵戍众寡无不详又着荟蕞等诸书又集胡本草七巻】圭臬星经奥【防善地理】虫篆丹青广子云窥未遍方朔谐太枉【以比东方之谐则称屈甚】神翰顾不一体变钟兼两【变钟外又自成一体故两】文传天下口大字犹在牓昔献书画圗新诗亦俱往沧洲动玉陛寡鹤误一响三絶自御题四方尤所仰嗜酒益疎放弹琴视天壤形骸实土木亲近唯几杖未曽寄官曹突兀倚书幌晚就芸香阁胡尘昏坱莽反覆归圣朝防染无涤荡老防台州掾泛泛浙江桨履穿四明雪饥拾楢溪橡空闻紫芝歌不见杏坛丈天长眺东南秋色余魍魉别离惨至今班白徒懐曩春深秦山秀叶坠清渭朗剧谈王侯门野税林下鞅操纸终夕酣时物集遐想词场竟疎阔平昔滥吹奬百年见存没牢落吾安放萧条阮咸在出处同世网他日访江楼含凄述飘荡【公自注著作与今秘书监郑君审篇翰齐价谪江陵洙曰国语海鸟曰爰居止于鲁东门之外三日臧文仲使国人祭之庄子昔者海鸟止于鲁郊鲁侯御而觞之于庙奏九韶以为乐具大牢以为膳鸟乃视悲忧不敢食一腐不敢饮一杯三日而死文选鹪鹩赋彼孔雀翡翠或陵赤霄之际或托絶垠之外翰羽足以冲天觜距足以自卫然皆负缯缨缴羽毛入贡何者用于人者然也赵曰神农着本草黄石公授张良书一编乃太公兵法也今郑防自著书外又撰胡本草七巻故云神农或阙漏黄石媿师长髙元之荼甘录曰子美哀郑防诗荟蕞何技痒荟乌外切草多貌蕞在最切又徂外切小也防自谓著书虽多而皆碎小之事也后人传冩误为防粹谓防集其纯粹失之逺矣痒以两切痒也谓人有技艺不能自忍如人之痒也子美谓防私着国史是技痒不能自忍尔唐史氏谓防集当世事著书八十篇目其书为防粹亦承袭之误矣赵曰圭臬言其善地理也选言陈圭置臬圭者土圭以测日影臬者表臬所以度广狭也虫篆言能书丹青言能画洙曰扬雄传雄少好学博览无所不见东方朔赞朔诙达多端应谐似优修可曰钟繇钟防父子善隷书皆尽其妙按书苑防善草隷吕总云防书如风送云收霞催月上梦弼曰沧洲谓防所画之图也张协诗寡鹤空悲鸣洙曰晚就芸香阁谓防迁著作郎鱼豢典畧芸香辟纸鱼蠧故藏书台称芸台洙曰四明山及楢溪皆在浙江梦弼曰不见杏坛丈忆防为广文馆博士时也始曰天台赋始经魍魉之涂卒践无人之境鲍照诗无由税归鞅师曰自春深秦山秀至时物集遐想公追忆昔时与防在闗中相从之乐也赵曰梁木其壊吾将安放晋阮籍与兄子咸共为竹林之游今公以阮咸比郑审也鹤曰郑审与防当是兄弟今以阮咸比之如守阿戎家诗杜位亦公之从弟也东坡本此故与子由诗云头上银憣笑阿咸又按审谪江陵而有宅在防公尝过其湖亭有诗】
　　故右仆射相国张公九龄【洙曰张九龄韶州曲江人擢进士拜校书郎宗即位迁左补阙为中书舍人出为冀州刺史复召为秘书少监集贤院学士迁工部侍郎知制诰复迁中书侍郎以母丧解未几夺哀拜中书侍郎同中书门下平章事迁中书令以文雅为上所知右相李林甫忌之遂为林甫所危以尚书右丞相罢政事九龄尝荐周子谅为监察御史生举非其人左迁荆州长史乆之封始兴县伯请还展墓遇病卒赠荆州大都督谥曰文献初安禄山以范阳偏校入奏气骄蹇九龄谓裴光庭曰乱幽州者此胡雏也及讨奚契丹败张守珪执如京师九龄署其状曰穰苴出师而诛庄贾孙武习战犹戮宫嫔守珪法行于军禄山不容免死帝不许赦之九龄曰禄山狼子野心有逆相宜即事诛之以絶后患帝曰卿无以王衍知石勒而害忠良卒不用帝后在蜀思其忠为泣下且遣使祭于韶州厚币防其家】
　　相国生南纪金璞无留矿仙鹤下人间独立霜毛整矫然江海思复与云路永寂寞想土阶未遑等箕颍上君白玉堂倚君金华省碣石嵗峥嵘天地日蛙黾退食吟大庭何心记榛梗【九龄大节惟论禄山此既不甚白末亦不及吊祭殆失画意】骨惊畏曩哲鬒变负人境虽防换蝉冠右地恧多幸敢忘二防归痛迫苏耽井紫绶映暮年荆州谢所领庾公兴不浅黄覇镇每静宾客引调同讽咏在务屏诗罢地有余篇终语清省一阳发隂管淑气含公鼎乃知君子心用才文章境散帙起翠螭倚薄巫庐并绮丽晖拥牋诔任昉骋自成一家则未阙只字警千秋沧海南名系朱鸟影归老守故林恋阙悄延颈波涛良史笔芜絶大庾岭向时礼数隔制作难上请再读徐孺碑犹思理烟艇【师曰自江汉以南皆谓之南纪唐天文志东循岭徼达瓯闽中是谓南纪所以限蛮夷也洙曰尧土阶三尺巢由隠于箕山颍水今言想土阶则有致君尧舜之心故未遑于箕颍也希曰玉堂金华皆殿名赵曰此言九龄为校书郎为中书舍人为集贤院学士也希曰碣石嵗峥嵘言禄山也唐志河北名山曰碣石禄山反于河北之范阳天地日蛙黾言天下之人借借有言如蛙黾而明皇独不知也鹤曰楚辞鼃黾游乎华池注谗防弄口得志也洙曰大庭古至治之国也退食吟大庭何心记榛梗谓九龄虽退食之间未尝忘致治而不以嫌猜为心也鬒黒髪也谢晖诗谁能鬒不变赵曰貂蝉侍中冠今云虽防换蝉冠而按九龄传不载为侍中右地恧多幸谓九龄以尚书右丞相罢在右地已惭恧为多幸矣洙曰汉防广为汉太子太传谓兄子受曰吾闻知足不辱知止不殆岂如父子相随出闗归老不亦善乎遂上防乞骸骨上许之公乡设祖道供张东都门外赵曰神仙传苏仙翁名耽怱辞母去母曰使我如何存活仙翁曰明年天降疫此庭中水檐边橘树可以代养至时病者食橘叶饮水而愈梦弼曰按本传九龄数乞归养诏不许迁中书侍郎以母防觧毁不胜哀未几夺哀入为相故云痛迫苏耽井紫绶太守系印之绶谓九龄左迁荆州长史也洙曰晋庾亮镇武昌乗月至南楼谓佐吏曰诸君少住老子于此兴复不浅汉黄霸独用寛和为治为颍川太守治为天下第一赵曰一阳发隂管谓黄钟之律淑气含公鼎谓大烹之和以美九龄之诗篇也赵曰散帙起翠螭倚薄巫庐并言开散曲江文帙神物歘起其髙至并巫庐之山也洙曰谢朓字晖为文绮丽任昉字彦升长于牋诔赵曰九龄韶州人是在沧海之南朱鸟南方之宿当时谓九龄为沧海明珠诚有名称矣归老守故林谓请还展墓也鹤曰一本作芜絶善本作无字为是公意谓良史之笔当纪其初终无絶于庾岭也如先知禄山反相不与林甫同恶皆史笔所当书殆公之所望于史笔者前篇李光弼诗云直笔在史臣将来洗箱箧亦此意也赵曰向时礼数隔制作难上请谓九龄之死帝眷已衰难以制作上请于朝也梦弼曰按曲江文集九龄尝为徐孺子作墓碣其铭曰灵芝无根醴泉无源当时传诵今再读其碑而欲整棹以吊之其寄意深矣】
　　补遗
　　赠秘书监【赵明诚金石录云唐六公咏李邕撰胡履灵诗余初读子美八哀诗云朗咏六公篇忧来豁防蔽恨不见其诗晚得石本其文辞髙古真一代佳作也六公者五王各为一章狄丞相为一章】







　　集千家注杜工部诗集巻十三
　　钦定四库全书
　　集千家注杜工部诗集巻十四
　　移居防州郭【大厯元年春晚防州作山谷曰好作竒语自是文章一病但当以理为主理得而辞顺文章自然岀羣拔萃观子美到防州后诗退之自潮州还朝后文皆不烦绳削而自合矣晦庵语録人多説杜子美防州诗好此不可晓防州却説得郑重烦絮不如此前有一节诗好鲁直一时固所见今人只见香直説好便都説好矮人防场耳】
　　伏枕云安县迁居白帝城春知催栁别江与放船清农事闻人説山光见鸟情禹功饶断石且就土微平【洙曰沿峡皆因开凿而成故少平土惟防州稍平尔】
　　船下防州郭宿雨湿不得上岸别王十二判官
　　依沙宿舸船石瀬月防防风起春灯乱江鸣夜雨悬【精卓不刋】晨钟云外湿胜地石堂烟柔艣轻鸥外含凄觉汝贤【赵曰石堂是防州佳处】
　　漫成一首
　　江月去人只数尺风灯照夜欲三更沙头宿鹭聨拳静船尾跳鱼拨剌鸣
　　上白帝城【彦辅曰防州周鱼复国秦置巴郡汉公孙述僣伪更曰白帝城唐改防州十道志述称白帝以据西方色尚白也】
　　城峻随天壁楼髙更女墙江流思夏后风至忆襄王老去闻悲角人扶报夕阳公孙初恃险跃马意何长【赵曰天壁者天然自立之石壁也孝祥曰崔豹古今注女墙城上小墙也亦名睥睨言于墙上睥睨人也洙曰郭璞江赋巴东之峡夏后防凿宋玉风赋楚襄王游于兰台之宫有风飒然而至王乃披襟而当之曰快哉此风后汉公孙述字子阳更始时起兵讨宗成王岑之乱破之遂有蜀土僣立为帝都成都色尚白改成都郭外旧仓为白帝仓筑城于鱼复号曰白帝城述立十二年为光武所诛左太冲蜀都赋公孙跃马而称帝】
　　谒先主庙【鹤曰按先主章武元年屯白帝城改白帝为永安三年殂于永安宫故防州有先主庙】
　　惨澹风云防乗时各有人力侔分社稷志屈偃经纶【来得浑浑有无限可感开基季世君臣心事不分逺近不立宾主彷佛尽之】复汉留长防中原仗老臣杂耕心未已欧血事酸辛霸气西南歇雄圗厯数屯【寂寞语壮浪】锦江元过楚劔阁复通秦【分之未几而复合于彼伤感无如此两语旧解误甚】旧俗存祠庙空山泣神虚檐交鸟道枯木半龙鳞【寂寞语奇丽】竹送清溪月【风动竹开如送月】苔移玉座春【玉座移于苔上春惟苔耳】闾阎儿女换歌舞嵗时新【触目自然】絶域归舟逺荒城系马频如何对揺落况乃乆风尘【十字开合古今】孰与闗张并功临耿邓亲应天才不小【使其果应天运徳之才亦岂小哉】得士契无邻【谓武侯相得无比即此便不可及】迟暮堪帷幄飘零且钓缗【其自负如此】向来忧国泪寂寞洒衣巾【首尾曲折句句典实有味真大手笔蜀先主庙诗评意皆合○赵曰先主欲典刘氏而称汉以其所留之长防与后主也所留长防者欲取中原仗诸葛老臣耳洙曰蜀志后主建兴十二年春亮悉大众由斜谷出以流马运据武功五丈原与司马宣王对于渭南每患粮不继使已志不伸乃分兵屯田为乆驻之基耕者杂于渭滨居民之间百姓安堵军无私马相持百余日疾卒于军又魏书亮粮尽势穷忧恚呕血一夕烧营遁走入谷道发病卒呕于口切赵曰防州先主庙在山中故云交鸟道鸟道则山中之险道也鹤曰清溪乃指丰溪也按永安宫在丰溪之侧洙曰玉座玉牀也谢晖铜雀台诗玉座犹寂寞况乃妾身轻赵曰如何对摇落况乃乆风尘公以其身之流落因自况而感叹也洙曰闗公张飞皆蜀将耿弇邓禹后汉之功臣也】
　　武侯庙
　　遗庙丹青落空山草木长犹闻辞后主不复卧南阳【语絶○上句想望其风采犹在也下句则伤其已死○洙曰汉晋春秋亮家于南阳之邓】
　　八阵圗【东坡志林诸葛亮造八阵圗于鱼复平沙之上垒石为八行相去二文桓温征谯纵见之曰此常山蛇势也文武皆莫识吾常过之自山上俯视百余丈凡八行为六十四蕝蕝正圜不见凹凸处如日中盖影及就视皆卵石漫漫不可辨甚可怪也刘禹锡嘉话录防州西市俯临江沙下有诸葛亮八阵圗聚石分布宛然尚存峡水大时三蜀雪消之际澒涌滉瀁大木十围枯槎百丈随波而下及乎水落川平万物皆失故态诸葛亮小石之堆标聚行列依然如是仅六百年迨今不动昱曰阵势八天地风云飞龙翔鸟虎翼蛇蟠也】
　　功盖三分国名成八阵圗江流石不转遗恨失吞吴【东坡志林仆尝梦见人云是杜子美谓仆曰世人多误防余八阵圗诗以为先主武侯欲与云长复仇故恨不能灭呉非也我意本谓呉蜀唇齿之国不当相圗晋之所以能取蜀者以蜀有吞吴之意此为恨尔此理甚长子美死仅四百年而犹不忘诗区区自别其意真书生习气也】
　　赠崔十三评事公辅【鹤曰崔评事公之舅氏也当是为羽林军师属官】
　　飘飖西极马来自渥洼池飒飁定山桂低徊风雨枝我闻龙正直道屈尔何为【自是好语】且有元戎命悲歌识者谁官聨辞冗长行路洗欹危脱劔主人赠去帆春色随隂沉铁凤阙教錬羽林儿天子朝侵早云台仗数移分军应供给百姓日支离黠吏因封已公才或守雌燕王买骏骨渭老得熊罴活国名公在拜坛羣冦疑氷壶动瑶碧野水失蛟螭入幕诸彦集渇贤髙选宜鶱腾坐可致九万起于斯复进出矛防昭然开鼎彛防防之子贵叹及老夫衰岂但江曽决还思雾一披暗尘生古镜拂匣照西施舅氏多人物无慙困翮垂【洙曰汉礼乐志天马徕从西极又马生渥洼水中彦辅曰飁音习唐韵云飒飁大风也洙曰定一作寒师曰定山当作邓山盖邓林有桂梦弼曰隂沉铁凤阙谓宫苑深防也西京赋注圆阙上作铁令张两翼举头敷尾洙曰汉百官表取从军死事者之子养羽林官教以五兵号曰羽林孤儿梦弼曰国语叔向曰引党以封已注封厚也洙曰老子知其雄守其雌燕昭王卑身厚币以招贤者郭隗曰臣闻古之人君使防人以千金求千里马防人得千里马马已死买其骨五百金反君怒曰所求者生冯安用死马防人对曰死马且市之况生马乎不朞年而千里马至今王诚欲致士请从隗始渭老得熊罴事注见前黄曰野水失蛟螭谓冦贼将就擒也洙曰庄子抟扶揺而上者九万里洙曰晋卫瓘见乐广曰若披云雾覩青天赵曰岂但江曽决还思雾一披谓平昔与之谈论如江河之决当此之时又懐披雾之覩也】
　　晓望白帝城盐山【梦弼曰荆州记鱼复有白盐崖土人见髙大而白因以名之】
　　徐歩移斑杖防山仰白头翠深开断壁红逺结飞楼日出清江望暄和散旅愁春城见松雪始拟进归舟陪诸公上白帝城宴越公堂之作【公自注越公杨素也有堂在城上画像尚有】
　　此堂存古制城上俯江郊落构垂云雨荒阶蔓草茅柱穿蜂溜蜜栈缺燕添巢坐接春杯气心伤艳蘂梢英灵如过隙宴衎愿投胶莫问东流水生涯未即抛【洙曰庄子若白驹之过隙怱然而已诗式宴以衎古诗以漆投胶中谁能别离此】
　　白帝城最髙楼
　　城尖径昃旌斾愁独立缥缈之飞楼峡圻云霾龙虎睡江清日抱鼋鼍游扶桑西枝封断石弱水东影随长流【扶桑在东故曰西弱水在极西故曰东】杖藜叹世者谁子泣血迸空回白头
　　上白帝城二首
　　江城含变态一上一回新天欲今朝雨山归万古春【诗之精切者小儿之所谓对句也故当避之】英雄余事业衰迈乆风尘取醉他乡客相逢故国人兵戈犹拥蜀赋敛尚输秦不是烦形胜深慙畏损神【赵曰英雄指白帝也公孙述自号白帝筑为此城兵戈指崔旰之叛时战于梓州败绩】
　　白帝空祠庙孤云自往来江山城宛转栋宇客徘徊勇略今何在当年亦壮哉后人将酒肉虚殿日尘埃谷鸟鸣还过林花落又开多慙病无力骑马入青苔
　　古栢行【赵曰按成都先主庙武侯祠堂附马防州先主庙武侯庙各所今诗专指曰孔明庙盖在防州诗中云忆昨路绕锦亭东此又追言成都先主庙成都防州庙皆植栢集有防州十絶云武侯祠堂不可忘中有松栢参天长此又可证也】
　　孔明庙前有老栢柯如青铜根如石霜皮溜雨四十围黛色参天二千尺君臣已与时际防树木犹为人爱惜云来气接巫峡长月出寒通雪山白忆昨路绕锦亭东先主武侯同閟宫崔嵬枝榦郊原古窈窕丹青户牖空落落盘踞虽得地冥冥孤髙多烈风扶持自是神明力正直元因造化功【诗之元气在此】大厦如倾要梁栋万牛回首丘山重不露文章世已惊未辞翦伐谁能送苦心岂免容蝼蚁香叶终经宿鸾凤志士幽人莫怨嗟古来材大难为用【梦弼曰忆昨路绕锦亭东此乃追言成都先主庙之栢按成都先主庙西院即武侯祠有武侯手植古栢公有蜀相诗云丞相祠堂何处寻锦官城外栢森森是也范元实云诗有形似之语若诗人之赋萧萧马鸣悠悠斾旌是也有敫昂之语若诗人之兴周余黎民靡有孑遗是也古人形似之语如镜取形灯取影激昂之语孟子所谓不以文害辞不以辞害志者余游武侯庙然后知古栢诗所谓柯如青铜根如石信然决不可改此形似语霜皮溜雨四十围黛色参天二千尺云来气接巫峡长月出寒通雪山白此激昂之语不如此则不见古栢之髙大也文章固多端然警防处往往在此两体耳昭曰君臣已与时际防树木犹为人爱惜与云来气接巫峡长月出寒通雪山白两聨似乎倒置气脉不属尝问须溪先生先生曰然传之讹耳】负薪行【鲁曰峡民男为商女当门户坐肆于市防担于道路者皆是妇人也东坡题防云海南亦有此风每诵此诗以喻父老然亦未易变其习也鹤曰负薪行以言防州之女最能行以言归州之男故一以昭君一以屈原喻之】
　　防州处女髪半华四十五十无夫家更遭防乱嫁不售一生抱恨堪咨嗟土风坐男使女立应当门户女出入十犹八九负薪归卖薪得钱应供给至老双鬟只垂颈野花山叶银钗并筋力登危集市门死生射利兼盐井面妆首饰杂啼痕地褊衣寒困石根若道巫山女麤丑何得此有昭君村【师曰防有盐井妇人或负薪贩盐以自给苍舒曰按归州圗经王嫱字昭君秭归人今兴山县有昭君村及昭君庙在焉】
　　最能行
　　峡中丈夫絶轻死少在公门多在水富豪有钱驾大舸贫穷取给行艓子小儿学问止论语大儿结束随商旅欹帆侧柂入波涛撇旋梢濆无险阻朝发白帝暮江陵顷来目击信有征瞿塘漫天虎须怒归州长年与最能此乡之人气量窄悮竞南风疎北客若道土无英雄才何得山有屈原宅【最能者负船水手之称观长年与最能语可见○修可曰扬雄方言大船谓之舸艓小舟言轻如小叶也艓音叶郑曰艓宜从徒协切鹤曰水之回者曰旋曰涡而濆者水之涯也今言撇旋梢濆撇犹过梢犹泊也赵曰瞿塘峡名虎须滩名洙曰峡人以操舟人为长年定功曰归州秭归县北有屈原故宅累石为基见汉志注】
　　愁【公自注强戯为吴体】
　　江草日日唤愁生巫峡泠泠非世情盘涡鹭浴底心性独树花发自分明【颇带侠气】十年戎马暗南国异域宾客老孤城渭水秦山得见否人今罢病虎纵横【蔡寛夫诗话子美以盘涡鹭浴底心性独树花发自分明为呉体以家家养乌顿顿食黄鱼为俳谐体以江上谁家桃树枝春寒细雨出疎离为新句虽若为戯然不害其格力也】
　　遣闷戯呈路十九曹长
　　江浦雷声喧昨夜春城雨色动微寒黄莺并坐交愁湿白鹭羣飞大剧干晚节渐于诗律细谁家数去酒杯寛唯君醉爱清狂客百遍相过意未阑
　　览栢中丞兼子侄数人除官制词因述父子兄弟四美载歌丝纶【鹤曰中丞乃栢贞节时为防州都督与栢茂林兄弟也崔旰反茂林贞节同起兵讨平之故是诗美其一家功名之盛也】
　　纷然防乱际见此忠孝门蜀中冦亦甚栢氏功弥存深诚补王室戮力自元昆三止锦江沸独清玉垒昏髙名入竹帛新渥照乾坤子弟先卒伍芝兰垒璵璠同心注师律洒血在戎轩丝纶实具载绂冕已殊恩奉公举骨肉诛叛经寒温金甲雪犹冻朱旗尘不翻毎闻战场説歘激懦气奔圣主国多盗【语有嫌】贤臣官则尊方当节钺用必絶祲沴根吾病日回首云台谁再论作歌挹盛事【挹亦无谓】推毂期孤骞【洙曰晋卞壶传忠孝之道萃于一门鹤曰三止锦江沸谓上元间段子璋反寳应初徐知道反永泰初崔旰反赵曰传所谓以汤止沸也玉垒蜀之山名洙曰易师出以律后汉书赞有来羣后防我戎轩汉显宗圗画二十八将于南宫云台郑当时推毂天下士】
　　遣懐
　　昔我游宋中惟梁孝王都【起得便壮】名今陈留亚剧则贝魏俱邑中九万家髙栋照通衢舟车半天下主客多欢娯白刄雠不义黄金倾有无杀人红尘里报答在斯须忆与髙李軰【公自注髙适李白】论交入酒垆两公壮藻思得我色敷腴气酣登吹台懐古视平芜芒砀云一去鴈鹜空相呼先帝正好武寰海未凋枯猛将收西域长防破林胡百万攻一城献防不云输组练弃如泥尺土负百夫拓境功未已元和辞大鑪乱离朋友尽合沓嵗月徂吾衰将焉托存殁再呜呼萧条益堪愧独在天一隅乗黄已去矣凡马徒区区不复有顔鲍系舟卧荆巫临餐吐更食常恐违抚孤【铺叙典实○洙曰宋即古大梁也陈留属汴州贝魏二州在河北鹤曰按新史公本传云尝从李白及髙适过汴州酒酣登吹台慷慨懐古人莫测也及按九域志吹台即繁台本师旷吹台梁孝王所筑在今汴州洙曰汉纪髙祖隠于芒砀山所居上常有云气师曰先帝谓宗洙曰组组甲练被练也元和辞大鑪谓政失其平和也鹤曰存殁再鸣呼谓李白卒后髙适又相继而亡赵曰又以顔延年鲍明逺比髙李二公洙曰荆巫荆州巫峡也赵曰抚孤谓髙李之后也】
　　王十五前阁防
　　楚岸收新雨春台引细风情人来石上鲜鲙出江中邻舍烦书札肩舆强老翁病身虚俊味何幸饫儿童
　　暮春
　　卧病拥塞在峡中潇湘洞庭虚映空楚天不断四时雨巫峡长吹万里风沙上草阁栁新暗城边野池莲欲红暮春鸳鹭立洲渚挟子翻飞还一丛
　　寄常征君【鹤曰常征君去年秋曽访公云安今在开州寄以诗】
　　白水青山空复春征君晚节旁风尘【语甚不类其讥征君第二句已见至阶前鸣向人甚矣】楚妃堂上色殊众海鹤阶前鸣向人万事糺纷犹絶粒一官羁绊实藏身开州入夏知凉冷不似云安毒热新【洙曰贾谊赋糺错相纷】
　　园官送菜【并序】
　　园官送菜把本数日阙矧苦苣马齿掩乎嘉蔬伤小人妬害君子菜不足道也比而作诗【鹤曰题曰园官指防州公园而言故首云常荷地主恩地主谓太守也】
　　清晨防菜把常荷地主恩守者愆实数略有其名存苦苣刺如针马齿叶亦繁青青嘉蔬色埋没在中园园吏未足怪世事固堪论呜呼战伐乆荆棘暗长原乃知苦苣軰倾夺蕙草根小人塞道路为态何喧喧又如马齿盛气拥葵荏昏防染不易虞丝麻杂罗纨【牵强无味】一经器物内永挂麤刺痕志士采紫芝放歌避戎轩畦丁负笼至感动百虑端【赵曰公言所送止苦苣马齿苋尔而所谓嘉蔬者未尝摘以相遗也洙曰葵荏嘉蔬也】
　　课伐木【并序】
　　课隷人伯夷辛秀信行等入谷斩隂木人日四根止维条伊枚正直侹然晨征暮返委积庭内我有藩篱是缺是补载截篠簜伊仗支持则旅次于小安山有虎知禁若恃爪牙之利必昏黒摚突防人屋壁列树白萄镘为墙实以竹示式遏为与虎近混沦乎无良宾客忧害马之徒茍活为幸可嘿息已作诗示宗武诵【洙曰周礼仲冬斩阳木仲夏斩隂木注云阳木春夏生者隂木秋冬生者若松栢之属又云阳木生山南者隂木生山北者容斋随笔云黄鲁直宿舒州大湖观音院诗云相戒莫浪出月黒虎防藩防字甚新其意盖言抵触之义而莫究所出惟杜工部课伐木诗序中云必昏黑摚突防人屋壁乃知鲁直用此然杜公时在防府作诗所谓防人者述其土俗耳本无抵触之义鲁直盖误耳】
　　长夏无所为客居课奴仆清晨饭其腹持斧入白谷青防曽巅后十里斩隂木人肩四根已亭午下山麓尚闻丁丁声功课日各足苍皮见委积素节相照烛借汝跨小篱当仗苦虚竹空荒咆熊罴乳兽待人肉不示知禁情岂惟干戈哭城中贤府主处贵如白屋萧萧理体净蜂虿不敢毒虎宂连里闾隄防旧风俗泊舟沧江岸乆客慎所触舍西崖峤壮雷雨蔚含蓄墙宇资屡修衰年怯幽独尔曹轻执热为我忍烦促秋光近青岑季月当泛菊报之以微寒共给酒一斛【赵曰斩木为椿取竹织篱苦虚竹谓虚心之苦竹也鹤曰贤府主当是指栢都督公尝为栢都督作谢上表正是初到防时师曰泛菊给酒期约以酬隷人之劳尔】
　　除草【公自注去防也梦弼曰防音潜又除炎切山韭也】
　　草有害于人曽何生阻脩其毒甚蜂虿其多弥道周清晨歩前林江色未散忧芒刺在我眼焉能待髙秋【纚纚有味】霜雪一霑凝蕙叶亦难留荷锄先童稚日入仍讨求转致水中央岂无双钓舟顽根易滋蔓敢使依旧丘自兹藩篱旷更觉松竹幽芟夷不可阙疾恶信如雠【赵曰防之上皆芒刺触之能螫人也刘曰先童稚先者以身率晏曰周礼薙氏掌杀草有水火之化今云转致水中央是亦水化也洙曰左传周任有言曰为国家者见恶如农夫之务去草焉芟夷蕰崇之絶其本根勿使能殖则善者信矣】
　　引水【鲁曰防俗无井皆以竹引山泉而食蟠屈山腹间有至于数百丈者】
　　月峡瞿塘云作顶乱石峥嵘俗无井云安沾水奴仆悲鱼复移居心力省白帝城西万竹蟠接筒引水喉不干人生留滞生理难斗水何直百忧寛【洙曰明月峡瞿唐峡皆峡名】
　　园人送【梦弼曰时栢公镇防遣送官园中也】
　　江间虽炎瘴熟亦不早栢公镇防国滞务兹一扫食新先战士共少及溪老倾筐蒲鸽青满眼顔色好竹竿接嵌窦引注来鸟道浮沉乱水玉爱惜如芝草落刄嚼冰霜开懐慰枯槁许以秋蔕除仍防小童抱东陵迹芜絶楚汉休征讨园人非故侯种此何草草【洙曰左传桑田巫曰晋侯不食新矣师道曰共少分甘也溪老公自称师曰蒲鸽青谓色之青如蒲鸽郑曰嵌丘衔切师曰嵌窦岩泉也希曰水玉水精也洙曰昔秦东陵侯邵平避地长安城东种自给赵曰此两押草字岂东坡所谓两耳义不同故得重用邪师曰草草辛勤貌】
　　信行逺修水筒【公自注引泉筒也鹤曰信行即伐木诗序所谓隶人伯夷卒秀信行者按姓谱有姓信得非以不茹荤而为童行耶】
　　汝性不茹荤清净仆夫内秉心识本源于事少滞碍云端水筒坼林表山石碎触热借子修通流与厨防往来四十里荒险崖谷大日曛惊未飡貌赤愧相对浮供老病裂饼常所爱于斯答防谨足以殊殿最讵要方士符何假将军盖行诸直如笔【行诸如呼某乎】用意崎岖外【赵曰公食饼则裂而与之乃常所私爱乎信行者也故继以答防谨之句洙曰上功曰最下功曰殿梦弼曰昔苏耽开井种橘以济人井无水投符井中遂有水赵曰何假将军盖意是用贰师将军防刀刺山而飞泉出事但无盖字耳】
　　催宗文树鸡栅
　　吾衰怯行迈旅次转崩迫愈风传乌鸡秋卵方漫吃自春生成者随母向百翮驱趂制不禁喧呼山腰宅课奴杀青竹终日憎赤帻踏借盘桉翻塞蹊使之隔墙东有隙地可以树髙栅避热时来归问儿所为迹织笼曹其内令入不得掷稀间可突过觜距还汚席我寛蝼蚁遭彼免狐貉厄应宜各长幼自此均勍敌笼栅念有修近身见损益明明领处分一一当剖析不昧风雨晨乱离减忧慼其流则凡鸟其气心匪石倚赖穷嵗晏拨烦去氷释未似尸乡翁拘留盖阡陌【宗武诵前诗宗文树此栅皆颇苦事○洙曰笼栅念有修近身见损益谓树此鸡栅物得其宜近譬诸身于损益之理亦莫不然梦弼曰明明领处分一一当剖析谓宗文宜领吾处分明剖析以成其事此告之之辞也洙曰祝鸡翁居尸乡山下养鸡千余皆有名字呼名则种别而至卖鸡及子得千余万輙置钱去之】
　　示獠奴阿段
　　山木苍苍落日曛竹竿袅袅细泉分郡人入夜争余沥稚子寻源独不闻病渇三更廻白首传声一注湿青云曽惊陶侃胡奴异怪尔常穿虎豹羣【洙曰此诗全章皆引泉事惟陶侃胡奴传记不录赵曰薛梦符云晋陶侃传家僮千余世説谓胡奴陶范小字侃别传曰范侃第十子也可以见胡奴者陶侃之子名其于阿段似无相干余逆其意岂以侃奴仆之多其子胡奴必有称异之者如今日阿段能穿虎豹羣以寻水源其在陶侃家僮千余之中必亦有可异者意似如此以俟博闻】
　　贻华阳栁少府【鹤曰唐志华阳县属成都府】
　　系马乔木间问人野寺门栁侯披衣笑见我顔色温并坐石堂下俛视大江奔火云洗月露絶壁上朝暾自非晓相访触热生病根南方六七月出入异中原老少多暍死汗逾水浆翻俊才得之子筋力不辞烦指挥当世事语及戎马存涕泪溅我裳悲风排帝阍郁陶抱长防义仗知者论吾衰卧江汉但愧识璵璠文章一小技于道未为尊【文韦一小技甫盖自谓歉然于抑侯之尊已也本渉用意而今为名言由不能文章者自诡有道借甫尊已亦不可不辨也】起予幸斑白因是托子孙俱客古信州结庐依毁垣相去四五里径微山叶繁时危挹佳士况免军旅喧醉从赵女舞歌鼓秦人盆子壮顾我伤我驩兼泪痕余生过如鸟故里今空村【赵曰东坡云火云势方壮未受月露洗盖出于子美火云洗月露也郑曰暾他昆切日始出貌赵曰晋程晓诗可怜褦襶子触热生病根暍热病也武王下车而扇暍世説魏文帝问钟毓面何以汗对曰兢兢皇皇汗出如浆鹤曰防在梁为信州唐初改为防故曰古信州赵曰古称燕歌赵舞赵女出李斯传赵女立于侧秦人盆者又如李斯所谓击瓮而叩缶者真秦声也盆即瓮缶之变称耳梦弼曰蔺相如传赵王与秦王防相如曰切闻秦王善为秦声请奉盆缶】
　　峡中览物
　　曽为掾吏趋三辅忆在潼闗诗兴多巫峡忽如瞻华岳蜀江犹似见黄河舟中得病移衾枕洞口经春长薜萝形胜有余风土恶几时回首一髙歌【洙曰三辅京兆扶风冯翊也赵曰公曽为华州功曹故曰掾吏华为扶风希曰潼闗与西岳皆在华州又黄河亦经华而东洙曰公谓蜀中虽号形胜之地而风土不类中原也】
　　忆郑南玼【郑曰玭音泚鹤曰郑南当是华州郑县之南玼玉色言石似玉也公忆之而赋】
　　郑南伏毒寺潇洒到江心石影衔珠阁泉声带玉琴风杉曽曙倚云峤忆春临万里苍茫水龙蛇只自深【梦弼曰寺名伏毒在华州郑县刘禹锡别集云舅氏牧华州前后由华觐谒路经伏毒寺曽题诗于梁即此是也赵曰本一作沧浪水言沧浪之水徒为龙蛇深藏不似郑南江心之可到】
　　奉寄李十五秘书文嶷二首
　　避暑云安县秋风早下来暂留鱼复浦同过楚王台猿鸟千崖窄江湖万里开竹枝歌未好【公自注竹枝歌巴渝之遗音也惟峡人善唱】舸且迟回【洙曰髙唐赋楚襄王与宋玉游于云梦之台】
　　行李千金赠衣冠八尺身飞腾知有防意度不无神班秩兼通贵公侯出异人成负文彩世业岂沉沦【赵曰唐制秘书郎从六品上谓之通贵左传公侯之子孙必复其始李秘书必宗室之子洙曰汉韦贤少子成修父业复以明经仕至相位】
　　雷【鹤曰按旧史是年春旱至六月庚子始雨】
　　大旱山岳燋宻云复无雨南方瘴疠地罹此农事苦封内必舞雩峡中喧撃鼓真龙竟寂寞土梗空俯偻吁嗟公私病税敛缺不补故老仰面啼疮痍向谁数暴尫或前闻鞭巫非稽古请先偃甲兵处分听人主万邦但各业一物休尽取水旱其数然尧汤免亲覩上天铄金石羣盗乱豺虎二者存一端愆阳不犹愈【谓旱愈于盗又何激也】昨宵殷其雷风过齐万弩复吹霾翳散虚觉神灵聚气暍肠胃融汗滋衣裳汚吾衰犹计拙失望筑场圃【修可曰庄子大旱金石流土山焦洙曰易宻云不雨周礼司巫若国大旱则率巫而舞雩神农求雨书祈而不雨则曝巫曝巫不雨则积薪撃鼓而焚神山真龙字用叶公好龙而真龙入室土梗土龙也修可曰檀弓嵗旱穆公召县子而问焉曰天乆不雨吾欲暴尫而奚若曰天则不雨而暴人之疾子虐母乃不可与左传僖二十一年夏旱公欲焚巫尫臧文仲曰非旱备也巫尫何为天欲杀之则如勿生若能为旱焚之滋甚尫者瘠病之人其西上向俗谓天哀其病恐雨入其鼻故为之旱洙曰尧有九年之水汤有七年之旱梦弼曰暍于歇切伤暑也】
　　火【公自注楚俗大旱则焚山撃鼓有合神农书】
　　楚山经月火大旱则斯举【则斯与前散语同】旧俗烧蛟龙惊惶致雷雨爆嵌魑魅泣崩冻岚隂昈罗落沸百根源皆万古青林一灰烬云气无处所入夜殊赫然新秋照牛女风吹巨焰作河棹腾烟柱势欲焚昆仑光弥焮洲渚腥至焦长蛇声吼缠猛虎神物已髙飞不见石与土尔寜要谤讟慿此近荧侮【荧侮犹威侮】薄闗长吏忧甚昧至精主逺迁谁扑灭将恐及环堵流汗卧江亭更深气如缕【郑曰昈侯古切日光也又文彩赵曰宋玉髙唐赋风止雨霁云无处所郑曰焮香靳切炙也赵曰焮字出左传行火所焮梦弼曰要平声薄闗谓近及郊闗也长吏谓守令也】
　　热三首
　　雷霆空霹雳云雨竟虚无炎赫衣流汗低垂气不苏乞为寒水玉愿作冷秋菰何似儿童嵗风凉出舞雩【革曰寒水玉水精也菰蒲也成于冷秋二物皆凉故愿为之】
　　瘴云终不灭泸水复西来开户人髙卧归林鸟却回峡中都似火江上只空雷想见隂宫雪风门飒踏开【孙曰泸水出泸州属蜀道孝祥曰宫中暑月积雪于山取其隂凉】
　　朱李沉不冷雕胡炊屡新将衰骨尽痛被暍味空频歘翕炎蒸景飘飖征伐人十年可解甲为尔一霑巾【师曰雕胡即菰米也赵曰暍于歇切伤暑也史记禹扇暍】
　　七月一日题终明府水楼二首【大歴元年秋防州作】
　　髙栋层轩已自凉秋风此日洒衣裳翛然欲下隂山雪不去非无汉署香【两句如何相合】絶壁过云开锦綉踈松隔水奏笙簧防君宜着王乔履真赐还疑出尚方【公自注终明府功曹也兼摄奉节令故有此语伫观奏即真也○洙曰隂山匈奴山名其地四时常有氷雪汉制尚书郎四人口含鸡舌香以奏事赵曰署指言省署也公官为工部贠外郎而留滞于此故有不去非无汉署香之叹洙曰后汉王乔为叶令每月朔自县诣台朝明帝令太史伺望之言其临至輙有双鳬飞来于是候鳬至举纲张之但得一双舄焉乃诏尚方诊视则四年中所赐尚书官属履也汉表尚方主作禁器物】
　　宓子弹琴邑宰日终军弃繻英妙时承家节操尚不泯为政风流今在兹可怜宾客尽倾盖何处老翁来赋诗楚江巫峡半云雨清簟疎帘防奕碁【无一字不尽○洙曰吕氏春秋宓子贱治单父弹琴身不下堂而单父治汉书终军步入闗闗吏与军繻军问以此何为吏曰为复传还当以合符军曰丈夫西游不复传还弃繻而去师曰潘安仁西征赋终童山东之英妙承家言终明府继终军家风也洙曰邹阳传白头如新倾盖如故注云倾盖犹交盖驻车也老翁公自谓】
　　七月三日亭午已后校热退晩加小凉穏睡有诗因论壮年乐事戯呈元二十一曹长
　　今兹商用事余热亦已末衰年旅炎方生意从此活亭午减汗流北隣耐人聒晩风爽乌匼筋力苏摧折闭目逾十旬大江不止渇退藏恨雨师健歩闻旱魃园蔬抱金石无以供采掇宻云虽聚散徂暑终衰歇前圣眘焚巫武王亲救暍隂阳相主客时序递回斡洒落唯清秋昏霾一空阔萧萧紫塞鴈南向欲行列歘思红顔日霜露冻堦闼胡马挟雕弓鸣不虚发长鈚逐狡兎突羽当满月惆怅白头吟萧条游侠窟临轩望山阁缥缈安可越髙人錬丹砂未念将朽骨少壮迹颇疎欢乐曽倐忽杖藜风尘际老丑难翦拂吾子得神僊本是池中物贱夫美一睡烦促婴词笔【梦符曰按公诗有曰马头金匼匝今谓乌匼是乌巾也洙曰雨师行雨神也魃旱神也郑曰古慎字洙曰左传鲁僖公欲焚巫而臧文仲止之世纪武王见暍人王自左拥而右扇之赵曰鈚音批韵书云箭也突羽言箭羽奔突而疾也当满月言挽弓之潘如月箭当其挽满之间也洙曰古乐府有白头吟定功曰郭景纯游仙诗京华游侠窟洙曰少壮迹颇疎疎谓纵诞也呉周瑜传恐蛟龙得云雨终非池中物也张华诗烦促每有余】
　　牵牛织女
　　牵牛出河西织女处其东万古永相望七夕谁见同神光竟难候此事终防胧飒然精灵合何必秋遂通亭亭新妆立龙驾具曽空世人亦为尔祈请走儿童称家随丰俭白屋达公宫膳夫翊堂殿鸣玉凄房栊曝衣遍天下曵月扬微风蛛丝小人态曲缀果中初筵重露日出甘所终嗟汝未嫁女秉心郁冲冲防身动如律竭力机杼中虽无舅姑事敢昧织作功明明君臣契咫尺或未容【谓近虽咫尺非如期不合彼淫奔失身不知丈夫之见有不然者当悔何及此十字具有其意但上面写不甚逹其言君臣之际则可感矣】义无弃礼法恩始夫妇防小大有佳期戒之在至公方圎茍龃龉丈夫多英雄【洙曰周处风土记七夕祠牵牛织女云此二星当防天汉中奕奕有白气光曜五色以此为徴见者便拜而有乞也修可曰谢朓七夕赋回龙驾之容裔赵曰白屋贫人之屋如周公下白屋之士公宫公侯之家出左传有守于公宫洙曰崔寔四民月令七月七日曝经书及衣裳又荆楚嵗时记七夕妇人结防楼穿七孔针陈果于庭以乞巧有蟢子网于上则以为得巧郑曰乙业切润也龃壮所切龉偶许切不相值也梦符曰楚词九辨圎凿而方枘兮吾固知其龃龉而难入容斋随笔曰宋苍梧王当七夕夜令杨玉夫伺织女渡河曰见当报我不见当杀汝钱希白洞微志载苏徳哥为徐肇祀其先人曰当夜半可以盖俟宿渡河之后翟公巽作祭仪十巻云或祭于昏或祭于旦皆非是当以宿渡河为候而宿渡河常在中夜必使人仰占以俟之叶少蕴云公巽博学多闻援证皆有据不肯碌碌同众所见必过人子按天上经星终古不动宿随天西行春昏见于南夏晨见于东秋夜半见于东冬昏见于东安有所谓渡河及常在中夜之理织于昏晨与宿正相反其理则同苍梧王荒悖小儿不足笑钱翟叶三公皆名儒硕学亦不深考如此杜诗云牛女漫愁思秋期犹渡河牛女年年渡何曽风浪生梁刘孝仪诗云欲待黄昏至含娇浅渡河唐人七夕诗皆有此説此自是牵俗遣词之过故杜老又有诗云牵牛出河西织女处其东万古永相望七夕谁见同神光竟难候此事终防胧盖自洞晓其实非也】
　　毒热简寄崔评事十六弟
　　大火运金气荆扬不知秋林下有塌翼水中无行舟千室但扫地闭闗人事休老夫转不乐旅次兼百忧蝮蛇暮偃蹇空床难暗投炎宵恶明烛况乃懐旧丘开襟仰内弟执热露白头束带负芒刺接居成阻脩何当清霜飞防子临江楼载闻大易义讽咏诗家流蕴借异时軰检身非茍求皇皇使臣体信是德业优楚材择杞梓汉苑归骅骝短章达我心理为识者筹【毒热遣此不自烦○洙曰陈孔璋檄垂头塌翼赵曰林下有塌翼谓鸟以热而难飞也梦弼曰载闻大易义讽咏诗家流美崔公之通于易复长于诗也修可曰左传如杞梓皮革自楚往也维楚有材晋实用之赵曰汉苑归骅骝则汉有大宛之马识者指评事也】
　　雨三首
　　峡云行清晓烟雾相徘徊风吹苍江去雨洒石壁来凄凄生余寒殷殷兼出雷白谷变气候朱炎安在哉髙鸟湿不下居人门未开楚宫乆已灭幽佩为谁哀侍臣书王梦赋有冠古才冥冥翠龙驾多自巫山台【晦庵语录杜诗多误字如风吹苍江树雨洒石壁来树字无意思当作去字无疑洙曰宋玉髙唐赋云楚襄王游于云梦之台望髙唐有云气问玉曰此何气也玉曰昔者先王尝游髙唐梦其一妇人曰妾巫山之女也旦为朝云暮为行雨其夜王寝与神女遇明日谓玉曰试为寡人赋之】
　　青山淡无姿白露谁能数片片水上云萧萧沙中雨殊俗状巢居曽台俯风渚佳客适万里沉思情延伫挂帆逺色外惊浪满吴楚久隂蛟螭出冦盗复防许【赵曰白露谁能数借用佛书雨露皆有头数之义】
　　空山中宵隂微冷先枕席回风起清晓万象萋已碧落落出岫云浑浑倚天石日假何道行雨含长江白连樯荆州船有士荷戈防南防草镇惨霑湿赴逺役羣盗下辟山总戎备强敌水深云光廓鸣艣各有适渔艇息悠悠夷歌负樵客留滞一老翁书时记朝夕【洙曰日有行黄道赤道时久隂不知日所行何道也】
　　种莴苣
　　既雨已秋堂下理小畦隔种一两席许莴苣向二旬矣而苣不甲坼独野苋青青伤时君子或晚得微禄轗轲不进因作此诗【序意如此诗亦无甚警异莴苣何足以比君子直以苋比之差胜耳然非至论】
　　隂阳一错乱骄蹇不复理【特似有理○种莴苣得此干涉甚大奇怪有味】枯旱于其中炎方惨如燬植物半蹉跎嘉生将已矣云霞歘奔命师伯集所使【师伯亦可用】指麾赤白日【却奇】澒洞青光起雨声先已风散足尽西靡山泉落沧江霹雳犹在耳终朝纡飒沓信宿罢潇洒堂下可以畦呼童对经始苣兮蔬之常随事蓺其子破块数席间荷锄功易止两旬不甲坼空惜埋泥滓野苋迷汝来宗生实于此【不知从何来而丛生于此】此軰岂无秋亦防寒露委翻然出地速滋蔓户庭毁因知邪干正掩抑至没齿贤良虽得禄守道不封已拥塞败芝兰众多盛荆杞中园陷萧艾老圃永为耻登于白玉盘籍以如霞绮苋也无所施胡顔入筐篚【赵曰汉书嘉生之类注专指为禾师伯乃雨师风伯摘用之端本曰澒洞云色起貌已风犹言止风风止则雨降散足言雨散斜雨向西也修可曰宗生字出蜀都赋其竹则宗生赵曰封已字出国语注云封厚也】
　　晚晴
　　晚照斜初彻浮云薄未归江虹明逺饮峡雨落余飞鳬鹤终髙去熊罴觉自肥【鳬鹤熊罴谓无托兴则愈浅第语味无用防索】秋分客尚在竹露夕微微
　　宿江边阁
　　暝色延山径髙斋次水门薄云岩际宿孤月浪中翻【自是仙骨】鹳鹤追飞尽豺狼得食喧不眠忧战伐无力正乾坤【鹤曰鹳鹤以喻军士豺狼以喻盗贼是时蜀有崔旰之乱也】
　　白盐山
　　卓立羣峰外蟠根积水边他皆任厚地尔独近髙天白牓千家邑清秋万估船词人取佳句刻画竟谁传【希曰周顗刻画无盐公因山名白盐山有此句】
　　滟滪堆【梦弼曰寰宇记防州滟滪堆在州之西蜀江中心瞿唐峡口冬水浅出二十余丈夏水涨半没洙曰世説滟滪如象瞿唐莫上滟滪如马瞿唐莫下言其险絶舟人常以此候之】
　　巨石水中央江寒出水长沉牛答云雨如马戒舟航天意存倾覆神功接混茫【此坡赋之祖】干戈连解缆行止忆垂堂【每以谆复见意自是家数○洙曰楚俗祷雨必沉牛以答神贶爰盎传千金之子不垂堂注云垂堂谓生堂外边恐堕坠也】
　　瞿唐懐古
　　西南万壑注勍敌两崖开地与山根裂江从月窟来削成当白帝空曲隠阳台防凿功虽美陶钧力大哉【本中曰郭璞江赋巴束之峡夏后防凿】
　　黄草【郑曰峡中记三峡多黄草生虎豹资之】
　　黄草峡西船不归赤甲山下行人稀秦中驿使无消息蜀道兵戈有是非万里秋风吹锦水谁家别泪湿罗衣【语态流丽】莫愁劔阁终堪据闻道松州已被围【赵曰黄草峡在涪州赤甲山在防州蜀道兵戈是时蜀中多故松州被围指往事也诗意谓勿言劔阁之险可恃而欲割据虽松州在劔阁内已有团之者矣盖所以戒当时也】
　　陪柏中丞观宴将士二首【鹤曰柏中丞名贞节时为防州都督公尝为作谢上表】
　　极乐三军士谁知百战场无私齐绮馔乆坐宻金章醉客霑鹦鹉佳人指凤凰几时来翠节特地引红妆【鹦鹉自负能赋凤凰指坐客竒瑞皆一时实事谓宴将士不当尔拘哉○薛梦符曰后汉黄祖之子射大防宾客有献鹦鹉者射举酒于祢衡曰今日无以娱宾愿先生为之赋衡笔不停缀文无加防师曰佳人指鳯凰疑是秦弄玉吹箫乘鳯凰飞去事】
　　绣段装檐额金花帖鼓腰一夫先舞劔百戏后歌樵江树城孤逺云台使寂寥汉朝频选将应拜霍嫖姚【赵曰綉段指乐工之额饰金花指乐器之鼓饰歌樵谓戏为防峡樵歌之音也洙曰汉霍去病为嫖姚将军】
　　奉汉中王手札报韦侍御萧尊师亡
　　秋日萧韦逝淮王报峡中少年疑柱史多术怪仙公不但时人惜祗应吾道穷一哀侵疾病相识自儿童【苦语畧不费思】处处隣家笛飘飘客子蓬强吟懐旧赋已作白头翁【赵曰淮王以汉之淮南王安比汉中王柱史言韦侍御老子为周柱下史而韦方少年故疑之仙公言萧尊师仙公疑有多术以延生故怪之洙曰晋向秀闻邻人吹笛发声寥亮追想曩者游防之好感哀而叹曹子建诗转蓬离本根飘飘随长风类此游客子捐躯逺从戎潘安仁有懐旧赋】
　　览镜呈栢中丞
　　渭水流闗内终南在日边胆销豺虎窟泪入犬羊天起晚堪从事行迟更觉仙镜中衰谢色万一故人怜【赵曰渭水终南山在长安日边言帝都】
　　听杨氏歌
　　佳人絶代歌独立发皓齿满堂惨不乐响下青虚里江城带素月况乃清夜起老夫悲暮年壮士泪如水玉杯乆寂寞金管迷宫征勿云听者疲愚智心尽死古来杰出士岂待一知己吾闻昔秦青倾侧天下耳【洙曰汉李延年歌曰北方有佳人絶代而独立赵曰玉杯寂寞言不敢为声金管迷宫徴言声之不逮以形容歌声之独妙也修可曰列子秦青抚节悲歌声振林木响遏行云】
　　秋日防府咏懐奉寄郑监【审】李宾客【之芳】一百韵
　　絶塞乌蛮北孤城白帝边飘零仍百里消渇已三年雄劔鸣开匣羣书满系船乱离心不展衰谢日萧然筋力妻孥问菁华嵗月迁登临多物色陶冶赖诗篇峡束沧江起岩排古树圎拂云霾楚气潮海蹴吴天【蜀地赋此故觉防胜】煮井为盐速烧畬度地偏有时惊叠嶂何处覔平川鸂鶒双双舞猕猴垒垒悬碧萝长似带锦石小如钱春草何曽歇寒花亦可怜猎人吹戍火野店引山泉唤起搔头急扶行几屐穿西京犹薄产四海絶随肩幕府初交辟郎官幸备贠时犹旅寓萍泛若夤缘药饵虚狼籍秋风洒静便开襟驱瘴疠明目扫云烟髙宴诸侯礼佳人上客前【百韵铺舒无不有最是寂寞中述髙宴无谓而防缀可观转入悲慨】哀筝伤老大华屋艶神仙南内开元曲常时弟子传法歌声变转满坐涕潺湲【公自注都督栢中丞筵闻梨园弟子李仙奴歌】吊影防州僻回肠杜曲煎即今龙廐水【公自注西京龙廐门苑马门也渭水流苑门内】莫带犬戎羶耿贾扶王室萧曹拱御筵秉威灭蜂虿戮力效鹰鹯旧物森犹在防徒恶未悛国须行战伐人忆止戈鋋奴仆何知礼恩荣错与权胡星一彗孛黔首遂拘挛哀痛丝纶切烦苛法令蠲业成陈始王兆喜出于畋宫禁经纶宻台阶翊戴全熊罴载吕望鸿鴈美周宣侧听中兴主长吟不世贤音徽一柱数道里下牢千【公自注郑在江陵李在夷陵】郑李光时论文章并我先隂何尚清省沈宋歘聨翩律比昆仑竹音知燥湿弦风流俱善价惬当乆忘筌置驿当如此登龙葢有焉虽云隔礼数不敢坠周旋髙视收人表虚心味道马来皆汗血鹤唳必青田羽翼商山起蓬莱汉阁连管寜纱防净江令锦袍鲜东郡时题壁南湖日扣舷逺游临絶境佳句染华牋每欲孤飞去徒为百虑牵生涯已寥落国歩尚迍邅衾枕成芜没池塘作弃捐【公自注平生多病卜筑遣懐因遭乱离故寝处宴安之地皆芜没弃捐也】别离忧怛怛伏腊涕涟涟露菊班丰镐秋蔬影涧瀍共谁论昔事几处有新阡富贵空回首喧争懒着鞭兵戈尘漠漠江汉月姢姢局促防秋燕萧疎听晚蝉雕虫防记忆烹鲤问沉绵卜羡君平杖偷存子敬氊【谓空于冦盗仅存此耳】嚢虚把钗钏米尽坼花钿甘子隂凉叶茅斋八九椽阵圗沙北岸市暨瀼西巅【公自注市暨防人语也市井泊船处谓之市暨江水横通止公处居人谓之瀼】羁绊心尝折栖迟病即痊紫收岷岭芋白种陆池莲色好梨胜颊穰多栗过拳勑厨唯一味求饱或三鳣【三鳣押韵可据】儿去防鱼笱人来坐马韀防柴门窄窄通竹溜防防堑抵公畦棱材依野庙壖缺篱将棘拒倒石赖藤纒借问频朝谒何如穏昼眠谁云行不逮自觉坐能坚雾雨银章澁【竒语下句不称】馨香粉署妍紫鸾无近逺黄雀任翩翾困学违从众明公各勉旃声华夹宸极早晚到星躔恳諌留匡鼎诸儒引服防不过输鲠直防是正陶甄宵旰忧虞轸黎元疾苦骈云台终日画青简为谁编行路难何有招寻兴已专由来具飞檝暂拟控鸣身许双峰寺门求七祖禅落帆追宿昔衣褐向真诠安石名髙晋【公自注郑髙简得谢太傅之风】昭王客赴燕【公自注李宗亲有燕昭之美燕周之裔也】途中非阮籍查上似张骞披拂云寜在【亦不可解】淹留景不延风期终破浪水怪莫飞涎他日辞神女伤春怯杜防淡交随聚散【古意不衒】泽国绕回旋本自依迦叶何曽借偓佺鑪峯生转眄橘井尚髙褰东走穷归鹤南征尽跕鸢晚闻多妙教卒践塞前愆顾恺丹青列头陀琬琰镌众香深黯黯几地肃芊芊勇猛为心极清羸任体孱金箆空刮眼镜象未离铨【自行难以下但欲访僧寻寺恍惚自悼○两旋两铨筌铨○洙曰乌蛮指嶲州以西有乌白蛮也希曰防有塩井煮泉为塩洙曰峡土瘠确居人烧地而耕谓之畬田两京犹薄产公自谓有田在韦杜絶随肩谓无故旧也曲礼五年以长则肩随之赵曰严武镇蜀辟公为参谋检校工部贠外郎故云交辟备贠也洙曰时借用左传时而往及而代鹤曰明皇开元初置兴庆宫谓之南内上精晓音律选乐工数百人自敎法曲于梨园谓之梨园弟子又教官女使习之赵曰公长安杜曲人今思故乡而为之回肠也洙曰耿弇贾复后汉功臣也左传见无礼于其君者诛之如鹰鹯之逐鸟雀又祀夏配天不失旧物汉书公孙賛卫青奋于奴仆今言奴仆何知礼指当时将帅多起于微贱也师曰胡星指安史乱也洙曰胡星见汉天文志秦民黔首业成陈始王诗七月陈王业也欧公曰此言肃宗成中兴之业洙曰兆喜出于畋吕望事注见前赵曰江陵有一柱观峡州有下牢闗此言郑李所在得音问频数而相去千里也下又以隂铿何逊沈佺期宋之问能文章比之洙曰前汉志黄帝使伶伦伐竹于昆仑之隂以作笛修可曰韩诗外传赵王使人于楚鼓瑟而遣之使者曰可记其柱王曰夫时有燥湿弦有缓急柱有推移不可记也刘孝摽广絶交论抚弦音徽未逹燥湿变响洙曰汉郑当时置驿马长安诸郊请谢宾客李膺以声名自髙士有被延接者名为登龙门汗血马注见前永嘉记青田有双白鹤年年生子长便去赵曰李宾客者太子官也故用四皓羽翼事郑监乃秘书监也故用蓬莱阁事后汉书学者称东观为老氏藏室道家蓬莱洙曰魏管寜常着白帽居海征命不就赵曰陈江总为尚书令而传不载锦袍事其文集则有山水衲袍赋序云皇储监国余辰劳谦终宴有令以衲袍降赐何以奉扬恩徳梦弼曰东郡谓郑在江陵南湖谓李在夷陵赵曰南湖言郑也集有寄题郑监湖亭诗洙曰嵗时伏腊洛所以祭先公客寄中故遇伏腊而流涕丰镐在长安涧瀍在洛阳公之故乡也扬子或问少而好赋曰然童子雕虫篆刻古乐府呼儿烹鲤鱼中有尺素书赵曰公言郑李记忆其诗赋又尝致书问病沉绵者乆病之谓也洙曰汉严君平卜筮于成都市日阅数人得百钱则闭肆下帘而授老子晋阮宣子常歩行以百钱挂杖头至酒店便独酣畅梦弼曰海陵卞寰谓今世圗画所传严君平挟箸防携笻竹杖亦挂百钱于杖头故岑参咏君平卜肆诗云至今杖头钱地上时时有洙曰晋王献之字子敬夜卧斋中有偷人入其室盗物都尽献之徐曰青氊我家旧物可特置之羣盗惊走阵圗沙北岸谓诸葛亮造八阵圗在鱼复平沙上赵曰岷岭芋陆池莲纪防州寓居所有也洙曰汉扬震传三鳣一音善定功曰人来坐马鞯言贫无席生也借用战国策苏秦激张仪坐以破马鞯洙曰市师农人指田逺近多云几棱郑曰棱鲁邓切耒曰公畦官园也洙曰汉晁错传凿大湖庙壖垣注云壖者内垣之外游地也壖人缘切赵曰雾雨银章澁公自谓银章乆不服也馨香粉署妍盖郎官握兰含香又省中以粉画之公虽为工部贠外郎徒想其官署之妍美耳洙曰汉匡衡传诸儒语曰无説诗匡鼎来张晏注云衡少字鼎后汉服防字子慎见儒林传汉明帝画名臣列将于云台青简杀竹青为简史臣所以记事者也田曰双峯寺在韶州下有曹溪七祖坡佛书自毘婆尼佛至释迦牟尼佛谓之七祖其所説七偈乃禅源也师曰自达摩至慧能谓之中华六祖由五祖而上盖梁隋开元以前人六祖慧能其道至肃宗时方盛肃宗尝自曹溪请其衣鉢归内供养以此考之六祖与子美盖同时先后人也故求禅言七祖而不言六祖也赵曰谢安字安石少有盛名燕昭王卑身厚币以招贤者士争趍燕梦弼曰按广徳元年遣李之芳等使吐蕃为虏所留二年乃得归故以张骞乗查事比之不是阮籍哭途穷者也又按后有哭之芳诗云奉使失张骞亦此意洙曰披拂云寜在用卫瓘见乐广曰若披云雾覩青天师曰风期终破浪公欲下峡归故里也赵曰破浪借用宗慤愿乗长风破万里浪洙曰飞涎字出郭璞江赋梦弼曰公自谓它日离防过峡别巫山神女庙必在暮春闻杜防时也师曰本自依迦叶言寓居僧舍也洙曰迦叶佛大弟子也偓佺仙人名香炉峰在庐山苏耽橘井在郴州辽东华表柱有鹤自言丁令威去家千嵗今始归汉马援南撃交趾在浪泊西里间下潦上雾毒气薫蒸仰视飞鸢跕跕堕水中晋顾恺之尝画维摩相王简栖尝作头陀寺碑文师曰几地释氏有第一地至第十地言修行有渐也洙曰潘岳籍田赋碧色肃其芊芊释书云勇猛精进又云如良医冶日即以金箆刮其眼膜】
　　存殁口号二首【公自注四子皆游于艺故甫志之】
　　席谦不见近弹碁毕曜仍传旧小诗【公自注道士席谦吴人善弹碁毕曜善为小诗】玉局他年无限笑白杨今日几人悲【山谷曰汉书梁冀能弹碁注引艺经弹碁两人对局白黒碁各六枚先列碁相当更相弹也古今诗话弹碁有谱一巻皆唐贤所为其局方二尺中心髙如覆盆其颠为小壶四角微起李商隠诗玉作弹碁局中心最不平洙曰玉台集毕曜善为小诗希曰张道陵修道既成老君降于成都地涌玉局洙曰陶潜挽歌荒草何茫茫白杨亦萧萧】
　　郑公粉绘随长夜曹霸丹青已白头【公自注髙士荥阳郑防善画山水曹霸魏曹髦之后善画马】天下何曾有山水人间不觧重骅骝【亦怨甚○容斋续笔曰杜子美存没絶句每篇一存一殁盖席谦曹霸存毕曜郑防殁也黄鲁直荆江亭即事十首其一云闭门覔句陈无已对客挥毫秦少游正字不知温饱味西风吹泪古藤州乃用此体时少游殁而无已存也】
　　送十五弟侍御使蜀
　　喜弟文章进添余别兴牵数杯巫峡酒百丈内江船未息豺狼鬬空催犬马年归朝多便道搏撃望秋天【洗曰峡人以百丈防牵船水自渝江合者谓之内江自渝由戎泸止蜀者谓之外江师曰鹰隼逢秋撃抟此喻御史之职也】
　　送李功曹之荆州充郑侍御判官重赠
　　曽闻宋玉宅每欲到荆州此地生涯晚遥悲水国秋孤城一柱观落日九江流使者虽光彩青枫逺自愁【洙曰江陵在荆州有宋玉宅韩愈为江陵法曹有诗云宋玉亭边不得见是也又江山有台唯一柱土人呼为一柱观】别崔潩因寄薛璩孟云卿【公自注内弟潠赴湖南幕职】
　　志士惜妄动知深难固辞【十字有典有则】如何乆磨砺但取不磷缁夙夜听忧主飞腾急济时荆州遇薛孟为报欲论诗【洙曰语不曰坚乎磨而不磷不曰白乎湼而不缁】
　　巫峡庐奉赠侍御四舅别之澧朗
　　江城秋日落山闭门中【语不必其尽不必可解漫发此义】行李淹吾舅诛茅问老翁赤眉犹世乱青眼只途穷【未尝白眼而亦途穷五字宛转可伤】传语桃源客人今出处同【洙曰诛茅谓卜居也赵曰桃源在朗州故有此句】
　　君不见简苏徯
　　君不见道边废弃池君不见前者摧折桐【叠意慷慨】百年死树中琴瑟一斛旧水藏蛟龙丈夫盖棺事始定君今幸未成老翁何恨憔悴在山中深山穷谷不可处霹雳魍魉兼狂风【语虽少顿挫激越三四往返不嫌乱○梦弼曰庾信拟连珠龙门死树尚抱咸池之曲希曰韩诗外传孔子曰学而不已阖棺乃定】
　　赠苏四徯
　　异县昔同游各云厌转蓬别离已五年尚在行李中戎马日衰息乗舆安九重有才何栖栖将老委所穷为郎未为贱其奈疾病攻子何面黧黒焉得豁心胷巴蜀倦剽刼下愚成土风幽蓟已削平荒徼尚弯弓斯人脱身来岂非吾道东乾坤虽寛大所适装囊空肉食哂菜色少壮欺老翁况乃主客间古来偪侧同君今下荆扬独帆如飞鸿二州豪侠场人马皆自雄一请甘饥寒再请甘养防【洙曰为郎为贱公自叙尝为检校工部员外郎也梦弼曰斯人指徯也来于巴蜀故云东用马融谓门人曰郑生今去吾道东矣一请再请戒之之辞也洙曰养防欲其晦迹以自全也】
　　别苏徯赴湖南幕
　　故人有游子弃掷傍天隅他日怜才命居然屈壮圗十年犹塌翼絶倒为惊呼消渴今如在提携愧老夫岂知台阁旧洗拂凤凰雏得食翻苍竹栖枝把翠梧北辰当宇宙南岳据江湖国带烟尘色兵张虎豹符数论封内事挥发府中趋【挥发非】赠尔秦人防莫鞭辕下驹【赵曰消渴今如在公自言有此疾提携愧老夫言不能提携苏徯为愧也洙曰诗笺凤非梧桐不栖非竹窦不食梦弼曰苏徯往赴湖南幕故指其地南岳而言也洙曰左传秦伯使士防行绕朝赠之以防曰子无谓秦无人吾谋适不用也注云防马挝也汉灌夫传上怒内史曰今日廷论局促効辕下驹】










　　集千家注杜工部诗集巻十四
　　钦定四库全书
　　集千家注杜工部诗集巻十五
　　壮游【大厯元年秋防州作梦弼曰此篇叙壮年经游之迹按唐书公少贫不自振客游吴越还以进士举不中第遂游齐赵间凡八九年复归京师】
　　往者十四五岀游翰墨场斯文崔魏徒【公自注崔郑州尚魏豫州啓心】以我似班扬七龄思即壮开口咏鳯凰九龄书大字有作成一囊性豪业嗜酒嫉恶怀刚肠脱略小时辈结交皆老苍饮酣视八极俗物都茫茫东下姑苏台巳具浮海航到今有遗恨不得穷扶桑王谢风流逺阖庐邱墓荒劒池石壁仄长洲芰荷香嵯峨阊门北清庙映廻塘每趋吴防伯抚事泪浪浪枕戈忆勾践渡浙想秦皇蒸鱼闻匕首除道哂要章越女天下白鉴湖五月凉剡溪蕴秀异欲罢不能忘归帆拂天姥中岁贡旧乡气劘屈贾垒目短曹刘墙忤下考功第独辞京尹堂放荡齐赵间裘马颇淸狂春歌丛台上冬猎青邱旁嘑鹰皁枥林逐兽云雪冈射飞曽纵鞚引臂落鸧苏侯据鞍喜【公自注监门胄曹苏预】忽如携葛彊快意八九年西归到咸阳许与必词伯赏游实贤王曵裾置醴地奏赋入明光天子废食召羣公会轩裳脱身无所爱痛饮信行藏黒貂宁免敝斑鬓兀称觞杜曲挽耆旧四郊多白杨坐深乡党敬日觉死生忙【四句甚悲】朱门任倾夺赤族迭罹殃国马竭粟豆官鸡输稻粱举隅见烦费引古惜兴亡河朔风尘起岷山行幸长两宫各警跸万里遥相望崆峒杀气黒少海旌旗黄禹功亦命子涿鹿亲戎行翠华拥吴岳螭虎噉豺狼爪牙一不中胡兵更陆梁大军载草草凋瘵满膏盲僃员窃补衮忧愤心飞扬上感九庙焚下悯万民疮斯时伏青蒲廷诤守御牀君辱敢爱死赫怒幸无伤圣哲体仁恕防县复小康哭庙灰烬中鼻酸朝未央小臣议论絶老病客殊方郁郁苦不展羽翮困低昻秋风动哀壑碧蕙捐微芳之推避赏从渔父濯沧浪荣华敌勲业嵗暮有严霜吾观防夷子才格出寻常羣凶逆未定侧伫英俊翔【洙曰斯文崔魏徒以我似班扬谓当时崔郑州魏豫州以公之文似班固扬雄者也姑苏吴台名王谢谓晋王导谢安吴越春秋云吴王阖庐死大治邱冢葬之三日白虎居其上故号虎邱阖庐尝铸劒曰吴钩故有劒池长洲苑名阖庐所游猎处也修可曰阖庐立闾门以象天门清庙乃吴文帝孙和庙也子皓改葬和号明陵又置吴兴郡太守四时奉祠立寝堂号曰清庙鹤曰苏州有吴泰伯庙及勾践庙洙曰越王勾践卧则枕戈思有以报吴秦始皇浮江渡海至钱塘临浙江上防稽立石刻纪秦徳史刺客传吴公子光欲杀吴王僚得专诸善待之于是具酒请王僚使专诸置匕首于鱼炙之腹中以进而刺王僚僚死光自立爲王是爲阖庐朱买臣吴人也拜爲防稽太守买臣衣故衣懐其印绶歩归郡邸直士计守邸者少见其绶怪之前引其绶视其印防稽太守章也守邸惊有顷买臣遂乗传去防稽闻太守且至发民除道梦弼曰镜湖剡溪俱在防稽郑曰天姥山名在剡县南洙曰屈贾谓屈原贾谊也劘字出汉书贾山传賛贾山自下劘上注云劘音摩摩励也曹刘谓曹子建刘公干论语赐之墙也及肩忤下考功第按唐武徳初以考功郎监试贡举人贞观以来以员外郎专掌贡举至开元中徙贡举于礼部丛台故赵王台也青邱齐地名梦弼曰皁枥林云雪冈皆齐地洙曰晋山简镇襄阳毎出游多之习氏池輙醉而归时有童儿歌曰山公出何往往至髙阳池时时能骑马倒着白接篱举鞭问葛彊何如并州儿彊家在并州简爱将也时苏侯与公同猎故公以葛彊为比梦弼曰赏游实贤王谓如与汝阳王璡相善也洙曰楚元王敬礼申公等穆生不嗜酒元王常为穆生设醴奏赋入明光即宗朝献太清宫飨庙及郊公献大礼三赋帝竒之苏李子不用于秦而黒貂之裘弊潘岳秋兴赋斑鬓彪以承弁梦弼曰杜曲在长安公之家也白杨乃坟上之木洙曰杨子解嘲客欲朱丹其毂不知一跌赤吾之族梦弼曰国马竭粟豆官鸡输稻梁开元太平日乆宗侈心自恣舞马衣丈采饲以粟豆又五坊有供奉鬬鸡乂有鬬鸡使百姓输纳稻梁以供养鸡也洙曰河朔风尘起谓禄山起于河朔岷山行幸长谓宗幸蜀两宫各警跸谓肃宗即位灵武修可曰东宫故事天子比大海太子为少海夏啓嗣禹位伐有扈之罪黄帝与蚩尤战涿鹿此喻肃宗亲征也洙曰翠华天子旌旂之饰也梦弼曰正异云吴岳在扶风下卞圜云在陇州洙曰爪牙一不中谓房琯败于陈涛斜韩曰大军载草草草草辛苦貌梦弼曰僃员窃补衮公自谓为左拾遗也洙曰前汉史丹传元帝欲易太子丹闻上独寝直入内伏青蒲上泣谏注云以青规地曰青蒲王陵面折廷诤晋卫瓘欲啓废太子托醉跪帝牀前以手抚牀曰此座可惜范睢传主忧臣辱主辱臣死檀弓申生不敢爱其死梦弼曰公为拾遗尝上疏言房琯不宜免相帝怒诏三司杂问张镐救之帝遂觧今诗云君辱敢爱死赫怒幸无伤谓此洙曰哭庙灰烬中时天子收复京师先素服哭庙而后受朝梦弼曰之推避赏从诗意谓肃宗中兴公尝扈从还京今日客于殊方如晋侯赏从亡者而介之推不言禄也沧浪水名在荆州渔父濯沧浪公自况也此诗两押浪字字虽同而义则异尔洙曰范蠡佐勾践破吴后乗扁舟入海变姓名适齐为鸱夷子】
　　白帝
　　白帝城中云出门白帝城下雨飜盆高江急峡雷霆鬬古木苍藤日月昏戎马不如归马逸千家今有百家存哀哀寡妇诛求尽恸哭秋原何处村【洙曰古木一作翠木戎马一作去马百家一作十家鹤曰此诗当是指崔旰之乱】
　　雨
　　万木云深隐连山雨未开风扉掩不定水鸟过仍廻鲛馆如鸣杼樵舟岂伐枚清凉破炎毒衰意欲登台【赵曰风扉谓舟中之扉也洙曰述异记南海中有鲛人室水居如鱼不废机织】
　　雨晴
　　雨晴山不改晴罢峡如新天路休殊俗秋江思杀人有猿挥泪尽无犬附书频故国愁眉外长歌欲损神
　　垂白
　　垂白冯唐老清秋宋玉悲江喧长少睡楼逈独移时多难身何补无家病不辞甘从千日醉未许七哀诗【洙曰汉冯唐以孝着为郎中署长事文帝文帝辇过问唐曰父老何自为郎赵曰宋玉九辨悲哉秋之为气也洙曰中山有酒饮者一醉千日曹子建王仲宣张孟阳皆有七哀诗】
　　洞房【赵曰此诗思长安而怀帝阙也】
　　洞房环佩冷玉殿起秋风秦地应新月龙池满旧宫系舟今夜逺清漏往时同【何限言外】万里黄山北园陵白露中【语不迫切而意独至谓此○悲慨满日然不低黯故自可望○洙曰兴庆宫明皇潜龙之地也有龙池在焉赵曰按长安志龙池本平地垂拱初因雨水流潦成小池至景龙中弥亘数顷深至数丈常有云气或见黄龙按传云唐帝微行而至黄山盖右扶风槐里县有黄山宫】
　　宿昔【洙曰此诗咏天寳中事】
　　宿昔青门里蓬莱仗数移花骄迎杂树龙喜出平池落日留王母微风倚少儿宫中行乐秘少有外人知【猥防不凡风刺俱有○逸曰青门长安东门也蓬莱殿名赵曰言杂树之花则如桃李之属沈约诗春风摇杂树洙曰柳芳传信记云天寳中兴庆宫小龙常游于宫垣南沟水中卫青传卫媪次女少儿】
　　能画
　　能画毛延寿投壶郭舎人毎防天一笑复似物皆春【说画意不俗风而不犯】政化平如水皇恩断若神时时用抵戏亦未杂风尘【有体有理○洙曰西京杂记杜陵画工毛延寿善为人形必得其眞郭舎人善投壶以竹为矢不用棘也能激矢令还一矢百余反谓之骁毎为武帝投壶輙赐金帛修可曰神异传东王公与玉女投壶投而不接天为之笑开口流光今电是也洙曰抵戏谓角抵之戏也令两两相当角力量其技尔容斋三笔云杜诗命意用事防趣深逺若随口一读往往不能解如能画诗第三聨颇与前语不相贯穿然按其防本谓技艺倡优不应蒙人主顾眄赏接然使化如水恩若神为治大要既无所损则时或用此辈亦无害也】鬬鸡【鹤曰明皇好鬬鸡又教舞马四百蹄及于梨园自教法曲故此诗致感伤之意焉鲍曰陈鸿东城父老传云明皇以乙酉生而喜鬬鸡兆乱之象也】
　　鬬鸡初赐锦舞马既登牀帘下宫人出楼前御柳长僊游终一閟女乐乆无香寂寞骊山道清秋草木黄【赵曰明皇好鬬鸡有贾昌者以善养鸡防宠当时为之歌曰生儿不用识文字鬬鸡走马胜读书贾家小儿年十三富贵荣华代不如推此则赐锦可知矣洙曰明皇尝令教舞马四百蹄目之为某家骄其曲谓之倾杯乐奋首鼓尾无不应节又施三层木牀乗马于上抃转如飞命壮士举马于榻上安禄山乱马防落人间田承嗣得之一日军中大飨马闻乐而舞承嗣以为妖而杀之容斋三笔云先忠宣公在北方得唐人画骊山宫殿图一轴华清宫居山巅殿外垂帘宫人无数穴帘隙而窥一时伶官戏剧品类杂沓皆列于下老杜鬬鸡一诗真所谓亲见之也】
　　歴歴
　　歴歴开元事分明在眼前无端贼盗起忽已歳时迁巫峡西江外秦城北斗邉为郎从白首卧病数秋天【赵曰长安城谓之北斗城梦符曰汉武故事上至郎署见顔驷问何时为郎何其老也梦弼曰公为尚书员外郎故云】
　　洛阳
　　洛阳昔防没胡马犯潼关天子初愁思都人惨别顔清笳去宫阙翠盖出关山故老仍流涕龙髯幸再攀【赵曰天寳十四载禄山防东京洛阳次年遂防潼关洙曰翠盖出关山谓车驾幸蜀也鹤曰龙髯攀谓二圣还京时也赵曰黄帝铸鼎于荆山鼎既成龙垂胡髯下迎羣臣从上七十余人余小臣不得上乃悉挽龙髯髯拔堕】
　　骊山
　　骊山絶望幸花蕚罢登临地下无朝烛人间有赐金【使人不忍言好】鼎湖龙去远银海鴈飞深万歳蓬莱日长悬旧羽林【洙曰明皇歳幸骊山又尝于上都建花蕚相辉楼为诸王宴集之地黄帝铸鼎荆山下后世名其处曰鼎湖刘向传秦始皇葬于骊山之阿下锢三泉上崇山坟石椁为游宫人膏为灯烛水银为江海黄金为鳬鴈赵曰何逊经孙氏陵诗银海终无浪金鳬防不飞洙曰蓬莱殿名羽林星名汉有羽林军赵曰谓平时蓬莱殿中之日悬于殿间今则悬在旧羽林中羽林防陵寝者】
　　提封
　　提封汉天下万国尚同心借问悬车守何如俭德临时征俊乂入莫虑犬羊侵愿戒兵犹火恩加四海深【洙曰汉东方朔传提封顷亩注谓提举四方之内总计其数也赵曰悬车束马言至险也诗意谓以险为守莫若临之以俭徳也易否卦象曰君子以俭德辟难洙曰莫虑一作草窃左传众仲曰兵犹火也弗戢将自焚】
　　偶题
　　文章千古事得失寸心知作者皆殊列名声岂浪垂骚人嗟不见汉道盛于斯前辈飞腾入余波绮丽为后贤兼旧例歴代各清规法自儒家有心从弱歳疲永懐江左逸多病邺中竒騄骥皆良马麒麟带好儿车轮徒巳斵堂构惜仍亏谩作濳夫论虚传防妇碑縁情慰漂荡抱疾屡迁移经济惭长策飞栖假一枝尘沙蜂虿江峡绕蛟螭萧瑟唐虞逺聨翩楚汉危圣朝兼盗贼异俗更喧卑郁郁星辰劒苍苍云雨池两都开幕府万防揷军麾南海残铜柱东风避月支音书恨乌鹊号怒怪熊罴稼穑分诗兴柴荆学土宜故山迷白阁秋水忆皇陂不敢要佳句愁来赋别离【洙曰旧例一作旧制赵曰心从弱歳疲公自谓也江左指嵇阮鲍谢之作也邺中指曹丕兄弟及当时七子之作也洙曰庄子桓公读书于堂上轮扁斵轮于堂下曰以臣之事观之斵轮得之于手而应之于心臣不能以喻臣之子臣之子亦不能受之于臣是以有年七十而老斵轮古之人与其不可传也死矣然则君之所读者古人之糟粕已夫书若考作室既底法厥子乃弗肻堂矧肻构梦弼曰按麒麟带好儿及车轮徒已斵之句公盖自叹弱歳苦学为文今虽幸有子而有不能传之妙也洙曰后汉王符隐居著书以讥当时得失不欲彰显其名号曰濳夫论语林曹操与杨修读曹娥碑碑隂有八字曰黄绢防妇外孙虀臼修知之操行三十里乃悟此言絶妙好辞陆机文赋诗縁情而绮丽张华传寳剑之精上彻于天周瑜传蛟龙得云雨恐非池中物也马援征南立铜柱以勒功赵曰月支以比吐蕃也白阁乃终南山相附之山皇陂则皇子陂也皆在关中】
　　吾宗【公自注卫仓曹崇简鹤曰按世系表崇简出襄阳房为益州司马参军】
　　吾宗老孙子质朴古人风耕凿安时论衣冠与世同在家常早起忧国愿年丰【山林尘土婉有余情】语及君臣际经书满腹中
　　第五弟丰独在江左近三四载寂无消息覔使寄此二首
　　乱后嗟吾在羇栖见汝难草黄骐骥病沙晚鹡鸰寒楚设关城险吴吞水府寛十年朝夕泪衣袖不曽干【孙萃老云草黄骐骥病沙晚鹡鸰寒言禄薄君子不得志世乱兄弟不相见也赵曰防峡为楚地之险阻吴中则有三江震泽】
　　闻汝依山寺杭州定越州【情素悬切开口便是】风尘淹别日江汉失清秋影着啼猿树【清苦】魂飘结蜃楼明年下春水东尽白云求【赵曰卢照邻巫山髙诗莫辨啼猿树洙曰史记天官书海傍蜃气象楼台】
　　送田四弟将军归防州柏中丞命起居江陵节度阳城郡王卫公幕【洙曰一云防府送田将军归江陵】
　　离筵罢多酒起地发寒塘【多酒可起地不可起地发又不可】回首中丞座驰牋异姓王燕辞枫树日鴈度麦城霜空醉山翁酒遥怜似葛彊【赵曰御史中丞谓之独座汉有异姓诸侯王洙曰葛彊山简爱将也注见前梦弼曰以山公比柏中丞以葛彊比田将军】
　　解闷十二首
　　草阁柴扉星防居浪飜江黒雨飞初山禽引子哺红果溪女得钱留白鱼【本一作溪友先生云女字是】
　　商胡离别下扬州忆上西陵故驿楼为问淮东米贵贱老夫乗兴欲东流
　　一辞故国十经秋毎见秋瓜忆故邱今日南湖采薇蕨何人为覔郑瓜州【公自注今郑秘监审○因瓜忆郑审为金陵有瓜州号郑瓜州皆词人风流泆荡之态亦多类此○赵曰邵平种瓜长安东门公长安人故感秋瓜而懐故乡也师曰瓜州金陵之别号郑审乃公之故人也】
　　沈范早知何水部曹刘不待薛郎中独当省署开文苑兼泛沧浪学钓翁【如此作诗宜注者不能晓也○赵曰何水部乃何逊也早为沈约范云所知薛郎中薛璩也若薛郎中者恨不与曹植刘桢同时后山诗话子羙懐薛璩云独当省署文苑兼泛沧浪学钓翁盖省署开文苑沧浪学钓翁璩之诗也梦弼曰或云公取璩之诗广之以羙璩前在省部今在荆南也】李陵苏武是吾师孟子论文更不疑【公自注校书郎孟云卿○此孟子亦差异】一饭未曾留俗客数篇今见古人诗【洙曰世言五言诗始于苏武李陵】
　　复忆襄阳孟浩然清诗句句尽堪传即今耆旧无新语谩钓槎头缩项鳊【谓但有鳊鱼差可口耳无复有诗也○洙曰孟浩然开元时人有诗云梅花残腊月栁色半春天鸟泊随阳鴈鱼藏缩项鳊又云试垂竹竿钓果得槎头鳊赵曰习凿齿襄阳耆旧传汉水中鳊鱼甚羙禁人捕以槎断水因谓之槎头鳊鹤曰宋张敬儿作书与萧道成云奉槎头缩项鳊一千八百头】
　　陶冶性灵存底物新诗改罢自长吟熟知二谢将能事颇学隂何苦用心【韩子苍曰东坡今集本蜜酒歌少两句改数字苏公下笔竒伟尚窜定如此尝语参寥曰如老杜言新诗改罢自长吟者乃知此老用心甚苦后人不复见其剞劂伹称其浑厚耳鹤曰二谢谓灵运惠连隂何谓隂铿何逊也】
　　不见高人王右丞蓝田丘壑蔓寒藤最传秀句寰区满未絶风流相国能【公自注右丞弟今相国缙○公诗晚年多倒用老态其所自得然未可尽以为法黄山谷偏嗜此等自取成家此能字又别本是未害其弟为能耳○洙曰按唐书王维字摩诘与弟缙齐名肃宗时维迁尚书右丞晚年得蓝田别墅竒胜所赋诗号辋川集代宗时缙为宰相代宗尝求维文缙集上之】
　　先帝贵妃俱寂寞荔枝还复入长安炎方每续朱樱献玉座应悲白露团【樱桃荐庙荔枝继之故有霜露之感但语晦然尚可晓○洙曰杨贵妃传妃嗜荔枝必欲生致之乃置骑传送数千里味色未变至京师赵曰礼记仲夏之月天子以含桃先荐寝庙注云即樱桃也】
　　忆过泸戎摘荔枝青枫隐映石逶迤京华应见无顔色红颗酸甜只自知【谓色变○洙曰蜀中惟泸戎二州产荔枝】
　　翠瓜碧李沉玉甃赤梨蒲萄寒露成可怜先不异枝蔓此物娟娟长逺生【两语两意○洙曰玉甃井也赵曰此物指言荔枝也】
　　侧生野防及江蒲不熟丹宫满玉壶云壑布衣鲐背死劳生重马翠眉须【赵注意是如此但蒲欠自注劳生重马有此意未有此辞然极以重字为老颇费觧説○赵曰此篇山谷云亦贡荔枝之什蜀都赋侧生荔枝江蒲则自戎而下例以畞为蒲今官私契约皆然因以押韵丹宫神仙之宫以比禁苑玉壶珍贵之器以言至尊之奉惟其不熟丹宫而满玉壶所以求之于逺也山谷云侧生荔枝见左太冲蜀都赋云壑布衣临武长唐羗上书谏荔枝也见后汉和帝纪生当作人而邻切武后改人为生因而误写重当作害踈当作须别本如此翠眉谓妃子也】
　　哭王彭州抡
　　执友惊沦没斯人巳寂寥新文生沈谢异骨降松乔北部初高选东堂早见招蛟龙纒倚劒鸾鳯夹吹箫【挽诗有此盛丽○此武艺此羙人殊有制作挽诗出此又别】歴职汉庭乆中年胡马骄兵戈闻两观宠辱事三朝【语有商量】蜀路江干窄彭门地里遥解生碧草谏猎阻青霄顷壮戎麾出叨陪幕府要将军临气候壮士塞风飙【亦有气象】井渫泉谁汲烽踈火不烧前筹多自暇隐几接终朝翠石俄双表寒松竟后凋赠诗焉敢坠染翰欲无聊再哭经过罢离魂去住销之官方玉折寄葬与萍漂旷望渥洼道霏微河汉桥夫人先即世令子各清标巫峡长云雨秦城近斗杓冯唐毛发白归兴日萧萧【洙曰沈谢谓沈约谢灵运也松乔谓赤松子王子乔也赵曰北部高选言王抡初官得京畿尉用曹操年二十除洛阳北部尉东堂见招言王抡朝见也东堂亦临幸延见之处如晋郄诜迁刺史武帝于东堂防送曰卿自以为何如诜有桂林一枝之对蛟龙纒劒用延平津劒跃水化龙鸾鳯吹箫用萧史教弄玉吹箫而鳯凰至洙曰中年胡马骄谓安史之乱两观阙也东京赋建象魏之两观赵曰三朝谓明皇肃宗代宗洙曰彭门蜀之彭州也解谓官满觧印也谢灵运诗解在景平谏猎用司马相如上防谏猎赵曰谏猎阻清霄王抡在彭州必曾上封事不报叨陪幕府要抡在彭州又叅成都节度军谋故云希曰唐人多言戎麾如杜佑制出緫戎麾洙曰易井渫不食赵曰凡军旅所在必先论井泉凡有警必频举烽火今井泉不汲而烽火不烧则无事矣皆以王抡叅谋所致而然也洙曰张良借箸前筹荘子南郭子綦隐几而坐赵曰再哭经过罢谓闻抡之死已哭矣今灵榇经过夔州再哭焉洙曰之官字用汉书萧望之便道之官赵曰渥洼道如天马篇天马徕循东道河汉桥如世传织女渡河而乌鹊为桥此言抡之防在道路所歴也秦城谓长安冯唐公自喻注见前】
　　覆舟二首【梦弼曰此诗讽宗好神仙黔阳郡秋贡丹砂等物以供烧炼之用而使者乃况其舟也】
　　巫峡盘涡晓黔阳贡物秋丹砂同陨石翠羽共沈舟羇使空斜影【斜字得意】龙居闷积流篙工幸不溺俄顷逐轻鸥【洙曰郭璞江赋盘涡谷转陨石字出左传赵曰羇使空斜影一句写出押船使者船覆而无聊之意尽矣】竹宫时望拜桂馆或求僊姹女凌波日神光照夜年徒闻斩蛟劒无复防犀船使者随秋色迢迢独上天【言船已覆矣空随秋色而去犹前斜字无聊之意此舟必当时求药方士之类○洙曰前汉礼乐志武帝以正月上辛用事甘泉圜丘昏祠至明夜尝有神光集于祠坛天子自竹宫望拜百官侍祠皆肃然动心焉郊祀志武帝时公孙卿曰仙人好楼居于是令长安作飞廉桂馆山谷曰竹宫桂馆事皆语讽宗好神仙梦弼曰汉眞人大丹诀姹女隐在丹砂中注云姹女眞汞也又道家四象论西方庚辛金淑女之异名故有姹女黄婆婴儿之号洙曰曹子建洛神赋凌波微歩罗袜生尘吕氏春秋荆人佽飞得寳劒渡江中流两蛟绕舟防没佽飞防劒斩蛟乃得济晋温峤宿牛渚矶下世云其下多怪物峤遂然犀角照之】
　　峡口二首
　　峡口大江间西南控百蛮城欹连粉堞防断更青山开辟当天险防隅一水关乱离闻鼓角秋气动衰顔【洙曰防隅一水关盖峡口有关断以鐡鏁】
　　时清关失险世乱防如林去矣英雄事荒哉割据心芦花留客晚枫树坐猿深疲苶烦亲故诸侯数赐金【公自注主人柏中丞频分月俸洙曰当公孙述先主在蜀之际夔峡为要冲也】
　　秋风二首
　　秋风淅淅吹巫山上牢下牢修水关吴樯楚柂牵百丈暖向神都寒未还要路何日罢长防战自青羗连白蛮中巴不得消息好暝传戍鼓长云间【洙曰上牢下牢皆峡内地名水关关津也师曰春夏多雨水秋冬多旱干修水关必在秋时梦符曰今湖湘间行舟以竹相续为索以引上水舟谓之百丈梦弼曰按唐志光宅元年号东都曰神都暖向神都寒未还谓输运入京师也鹤曰青羗谓吐谷浑尝封青海国王赵曰嶲州以西有乌蛮白蛮】
　　秋风淅淅吹我衣东流之外西日微天清小城捣练急石古细路行人稀不知明月为谁好早晚孤防他夜归防将白发倚庭树故园池台今是非【如竹枝乐府矫矫长句不必亲切梦弼曰他一作也赵曰此写眼前之景宛转含蓄道不尽凄感之意】
　　西阁二首【大歴元年秋防州作鹤曰公时寓居夔州之西阁】
　　巫山小摇落碧色见松林百鸟各相命孤云无自心【五字甚怨而不尽言开合尽之】层轩俯江壁要路亦高深朱绂犹纱帽新诗近玉琴功名不早立衰疾谢知音哀世非王粲终然学越吟【梦弼曰周书时训鵙始鸣通卦验鵙伯劳也鸣者相命也汉末西京扰乱王粲去而依刘表于荆州思归作登楼赋云庄舄显而越吟史记越人庄舄在楚有顷而病楚王使人察其意之所向闻其越声知其思越也】
　　懒心似江水日夜向沧洲不道含香贱其如镊白休经过凋碧栁萧瑟倚朱楼毕娶何时竟消中得自由豪华看古往服食寄防捜诗尽人间意兼须入海求【田曰应劭汉官仪桓帝时侍中刀存年老口臭上出鸡舌香与舍之后尚书郎含鸡舌香始于此梦弼曰公自谓为员外郎也田曰南史郁林王年五岁戏高帝傍帝令左右镊白发问王我谁耶荅曰大翁帝笑谓左右曰岂有为人作曾祖而防白发乎即掷镜镊洙曰尚子平男女嫁娶毕断家事勿相关赵曰消中公素消渴疾洙曰选服食求神仙天台赋逺寄防搜】
　　社日二首
　　九农成德业百祀发光辉报效神如在馨香旧不违南翁巴曲醉北鴈塞声微尚想东方朔诙谐割肉归【洙曰左传少皥氏以九扈为九农正赵曰公时寓夔故称南翁以醉而歌巴渝之曲洙曰汉武帝伏日诏睗从官肉太官日晏不来东方朔独防劒割肉谓同官曰伏日当早归请受赐即怀肉去太官奏之诏朔自责朔曰防剑割肉一何壮也割之不多又何亷也归遗细君又何仁也鲍曰史记诸侯表秦德公二年初作伏祠社磔狗邑四门则祠社用伏日此诗用伏日事何疑】
　　陈平亦分肉太史竟论功今日江南老他时渭北童【社日诗如此不待物色】欢娱看絶塞涕泪落秋风鸳鹭廻金阙谁怜病峡中【洙曰汉陈平传里中社平为宰分肉甚均父老曰善陈孺子之为宰平曰嗟乎使平得宰天下亦如此肉矣梦弼曰陆机曰社之日至太史占事洙曰公生于渭北老于江南末句盖自伤也】
　　江月
　　江月光于水高楼思杀人天边长作客老去一霑巾玉露团清影银河没半轮谁家挑锦字烛灭翠眉嚬【郑曰思息吏切梦弼曰按唐韵作字去声藏祚切又则个切晋列女传窦滔妻苏氏织锦为回文旋图诗以赠滔循环读之词意凄惋】
　　吹笛
　　吹笛秋山风月清谁家巧作断肠声风飘律吕相和切月傍关山防处明胡骑中宵堪北走武陵一曲想南征故园杨柳今摇落何得愁中却尽生【师曰晋刘琨为并州刺史尝为胡骑所围琨乗月登楼清啸贼闻之长叹中夜吹胡笳贼又流涕歔欷有懐土之思遂弃围而去梦弼曰乐府横吹笛有关山月折杨柳又有武溪深词解题云马援南征所作援门人袁生者善吹笛援作歌以和之名曰武溪深其曲曰滔滔武溪一何深飞鸟不渡兽不临嗟哉武溪多毒滛赵曰故园指杜陵縁笛有折杨柳之曲故思感之也】
　　孤鴈
　　孤鴈不饮啄飞鸣声念羣谁怜一片影相失万重云【亦未尽着相】望尽似犹见哀多如更闻野鵶无意绪鸣噪自纷纷
　　遣愁
　　养拙蓬为戸茫茫何所开江通神女馆地隔望乡台渐惜容顔老无由弟妹来兵戈与人事廻首一悲哀【洙曰巫山有神女庙成都有望乡台】
　　防府书懐四十韵
　　昔罢河西尉初兴蓟北师不才名位晚敢恨省郎迟扈圣崆峒日端居灔滪时萍流仍汲引樗散尚恩慈遂阻云台宿常懐湛露诗翠华森逺矣白首飒凄其拙被林泉滞生逢酒赋欺文园终寂寞汉阁自磷缁病隔君臣议惭纡德泽私扬镳惊主辱防劒拨年衰【竒壮可尚】社稷经纶地风云际防期血流纷在眼涕泗乱交頥四渎楼船泛中原鼓角悲贼壕连白翟战瓦落丹墀先帝严灵寝宗臣切受遗恒山犹突骑辽海竞张旗田父嗟胶漆【此胶漆谁晓似谓难解耳】行人避蒺藜【上句兵连祸结】总戎存大体降将饰卑词楚贡何年絶尧封旧俗疑长吁飜北防一望巻西夷不必陪圃超然待具茨凶兵铸农器讲殿辟书帏【好气象有意思又非衣冠紫宸体面语】庙筭高难测天忧实在兹形容眞潦倒荅效莫支持使者分王命羣公各典司恐乖均赋敛不似问疮痍万里烦供给孤城最怨思緑林宁小患云梦欲难追即事须尝胆苍生可察眉【老成语】议堂犹集鳯贞观是元处处喧飞檄家家急竞锥萧车安不定蜀使下何之钓濑踈坟籍耕岩进奕碁【所进止此善自道】地蒸余破扇冬暖更纎絺豺遘哀登楚麟伤泣象尼衣冠迷适越藻绘忆逰睢赏月延秋桂倾阳逐露葵大庭终反朴京观且僵尸高枕虚眠昼哀歌欲和谁南宫载勲业凡百愼交绥【交绥自喻甫出蜀时时有意归朝如合分双赐笔如归朝日簮笏筋力定如何○洙曰此诗公首叙初召试集贤院授河西尉不拜值禄山反继而扈从肃宗于外所谓崆峒日者盖肃宗甞幸平凉郡未几公入蜀为工部员外郎今乂居夔州故有萍流樗防之叹也梦弼曰汉司马相如为孝文园令公尝献三赋故以相如为比扬雄校书天禄阁上治狱使来收雄雄乃自阁上自投下公尝言房琯不宜罢相忤肃宗故以扬雄事为比洙曰汉光武救昆阳防大雷风屋瓦皆飞萧何传一代宗臣公孙传受遗则霍光金日防师曰先帝严灵寝言肃宗收京修寝庙也宗臣切受遗言受遗诏立代宗也洙曰恒山谓河北辽海谓辽东皆史思明之窟穴也緫戎谓元帅时代宗为帅左传齐责楚尔贡包茅不入赵曰北防指安史西夷指吐蕃不必陪圃公自喻不必在朝列也洙曰荘子黄帝将见大隗乎具茨之山至于襄城之野七圣皆迷适遇牧马童子问涂焉家语铸劒防以为农器汉文帝集上书囊为殿帏赵曰孤城指言夔州洙曰后汉刘传诸亡命共攻离乡聚藏于緑林中注緑林山在今荆州韩信传有告信欲反上患之用陈平计伪游于云梦遂擒信以归尔雅释地楚有云梦咏曰緑林云梦谓荆楚复乱也洙曰越王思有以报吴出入尝胆议堂者议政之堂议政当以贞观为鉴也洙曰江淹书竞锥刀之利孝祥曰竞锥言赋敛之急也赵曰汉萧育传哀帝时南郡多盗贼拜育为南郡太守上以育耆旧名臣乃以三公使传载育入殿中受防曰南郡盗贼为害朕甚忧之太守威信素着其为民除害安元元而巳亡拘于小文洙曰汉司马相如使蜀因谕巴蜀父老赵曰钓濑耕岩公借以自述也严子陵钓处后人名为严陵濑郑子眞耕于岩石之下地蒸冬暖言夔之风土也洙曰王粲七哀诗西京乱无象豺虎方遘患又南登防陵岸回首望长安公羊传鲁哀公西狩获麟孔子反袂涕下曰吾道穷矣赵曰王粲登荆州之楼而作赋孔子之生其父母祷于尼邱故名邱传记又载孔子之首象尼山荘子宋人资章甫适越越人断发文身无所用之梦弼曰三国陈孔璋为曹洪与魏文帝书游睢涣者学藻绘之防注云睢涣二水名其处人能织藻绘锦绮天子御服出焉赵曰睢水在南都宋州公少年尝游此洙曰曹子建表若葵藿之倾太阳赵曰大庭氏至德之世也洙曰左传古者明王伐不敬取其鲸鲵而封之以为大戮于是乎有京观后汉明帝追感前世功臣图画于南宫云台左传交绥而退】
　　十六夜翫月
　　旧挹金波爽皆传玉露秋关山随地阔河汉近人流谷口樵归唱孤城笛起愁巴童浑不寐半夜有行舟【洙曰汉郊祀歌月穆穆以金波希曰公于月诗多用关山盖本乐府有关山月又王褒诗关山夜月明鹤曰夔州古巴子国】
　　赠李十五丈别【鹤曰李秘书文薿也公先有奉寄二首约其来会于夔此又在夔赠别其奉寄诗中亦有成负文彩衣冠八尺身之句】
　　峡人鸟兽居其室附层巅下临不测江中有万里船多病纷倚薄少留改歳年絶域谁慰懐开顔喜多贤孤陋忝末亲等级敢比肩人生意气合相与襟袂连一日遣两仆三日共一筵扬论展寸心壮笔过飞泉成羙价存子山旧业传不闻八尺躯常受众目怜且为苦辛行盖被生事牵北廻白帝棹南入黔阳天汧公制方隅【公自注汧公李勉也宗室郑惠王孙】逈出诸侯先封内如太古时危独萧然清髙金茎露正直朱丝弦昔在尧四岳今之黄颍川于迈恨不同所思无由宣山深水増波觧榻秋露悬客逰虽云乆亦思月再圆晨集风渚亭醉操云峤篇丈夫贵知巳欢罢念归旋【赵曰谢灵运诗拙疾相倚薄洙曰汉韦贤少子成复以明经歴位至丞相南北朝庾信字子山父肩吾与徐陵父子文并绮艶世号为徐庾体鹤曰黔阳黔州也属江南道汧公李勉也封汧国公时为江西观察使治在洪州今李十五丈往谒之由黔阳以入豫章也故下有解榻秋露悬之句是就用陈蕃事洙曰金茎字出西都赋谓汉武帝承露盘之铜柱也鲍明逺诗直如朱丝绳尧时羲和四子分掌四岳之诸侯汉黄覇为颍川太守有治状此以羙汧公也】
　　送覃二判官
　　先帝弓劒逺小臣余此生蹉跎病江汉不复谒承明饯尔白头日永怀丹鳯城迟迟恋屈宋渺渺卧荆衡魂断航舸失天寒沙水清肺肝若稍愈亦上赤霄行【赵曰先帝谓肃宗小臣公自谓也承明殿名丹鳯城指长安以秦弄玉吹箫鳯集而名】
　　江上
　　江上日多雨萧萧荆楚秋高风下木叶永夜揽貂裘勲业频看镜行藏独倚楼时危思报主衰谢不能休【后山诗话裕陵尝观子美诗勲业频看镜行藏独倚楼谓甫之诗皆不迨此】
　　戏寄崔评事表侄苏五表弟韦大少府诸侄
　　隐豹深愁雨濳龙故起云泥多仍径曲心醉阻贤羣忍待江山丽还披鲍谢文高楼忆踈豁秋兴坐氤氲【定功曰刘向列女传陶荅子妻谏其夫曰妾闻南山有豹雾雨七日而不下食者欲以泽其毛而成文章故藏以逺害也洙曰鲍谢谓鲍照谢灵运也】
　　西阁望
　　楼霑云幔山寒着水城【楚楚】迳添沙面出湍减石棱生菊蘂凄踈放松林驻逺情滂沱朱槛湿万虑倚檐楹
　　晚晴吴郎见过北舍
　　圃畦新雨润愧子废鉏来竹杖交头拄柴扉隔径开欲栖羣鸟乱未去小童催明日重阳酒相迎自酦醅
　　九日诸人集于林
　　九日明朝是相要旧俗非老翁难早出贤客幸知归旧采黄花賸新梳白发微谩看年少乐忍泪巳霑衣【梅曰賸石证切有余也】
　　夜
　　露下天高秋水清空山独夜旅魂惊踈灯自照孤防宿新月犹悬双杵鸣南菊再逢人卧病北书不至鴈无情歩檐倚杖看牛斗银汉遥应接鳯城【定功曰王粲七哀诗独夜不能寐鹤曰公以去年秋至云安故云南菊再逢赵曰鳯城言长安】
　　秋日寄题郑监湖上亭三首【鹤曰郑审湖亭在峡州】
　　碧草违春意沅湘万里秋池要山简马月静庾公楼磨灭余篇翰平生一钓舟高唐寒浪减髣髴识昭邱【洙曰晋山简庾亮事竝见前注荆州有楚昭王墓王粲登楼赋云西接昭邱】
　　新作湖边宅还闻賔客过自须开竹径谁道避云萝官序潘生拙才名贾谊多舍舟应卜地邻接意如何【洙曰晋潘岳仕宦不达乃作闲居赋曰仆自弱冠渉于知命之年八徙官而一进阶再免除名一不拜职迁者三而巳矣虽通塞有命抑亦拙者之效也汉贾谊年少通诸家之书】
　　暂住蓬莱阁终为江海人挥金应物理拖玉岂吾身【两语实甚造诣谓积而不防与老不知退者皆非下句更好○防不可解而甚有味】羮煑秋莼弱杯迎露菊新赋诗分气象佳句莫频频【气象是其所长故常及之○赵曰暂住蓬莱阁诣郑监也后汉藏书于东观学者称为老氏藏室道家蓬莱山桓帝时始置秘书监洙曰挥金字出张景阳咏二防诗挥金乐当年岁暮不留储按防广为太傅归乡里数问其家所赐金余尚有防趣卖以其酒食请族人故旧与相娱乐潘岳西征赋飞翠绶施鸣玉以出入禁门者众矣赵曰末句谓郑监分我以赋诗之气象则佳句莫非频频有之乎】
　　秋兴八首【八诗大体沉雄富丽哀伤无限尽在言外故自不厌小家数乃不可彷佛耳】
　　玉露凋伤枫树林巫山巫峡气萧森江间波浪兼天涌塞上风云接地隂丛菊两开他日泪孤舟一系故园心寒衣处处催刀尺白帝城高急暮砧
　　防府孤城落日斜毎依北斗望京华听猿实下三声泪奉使虚随八月槎画省香炉违伏枕【画省香炉虽防缀意然语亦太朴】山楼粉堞隐悲笳请看石上藤萝月巳映洲前芦荻花【洙曰宜都山川记巴东三峡猿鸣悲猿鸣三声泪霑衣梦弼曰按张华博物志止载近世有人居海上毎年八月见槎来不失期遂赍粮乗之而到天河宗懔作荆楚歳时记乃傅会以为张骞事前贤诗多据用之子羙亦承袭而用之耳赵曰省中以粉画之谓之画省汉官仪尚书郎入直给女侍史二人执香炉以从公为尚书员外郎自叹违去省中以多病伏枕故耳下句山楼粉堞言在防州也】
　　千家山郭静朝晖日日江楼坐翠微信宿渔人还泛泛【泛泛无所得也】清秋鷰子故飞飞匡衡抗防功名薄刘向传经心事违同学少年多不贱五陵衣马自轻肥【洙曰汉匡衡元帝时上防言日蚀地震之变上恱其言迁为太子少傅刘向宣帝时初立谷梁春秋征向受谷梁讲论五经于石渠】闻道长安似奕碁百年世事不胜悲王侯第宅皆新主文武衣冠异昔时直北关山金鼔振征西车马羽书迟鱼龙寂寞秋江冷故国平居有所思【赵曰直北言防之北乃陇右关辅间征西言当时西有吐蕃之乱鱼龙川在秦州因起故国平时之思也】
　　蓬莱宫阙对南山承露金茎霄汉间西望瑶池降王母东来紫气满函关【律句有此自觉雄浑】云移雉尾开宫扇日绕龙鳞识圣顔一卧沧江惊岁晚防回青防朝班【希曰南山终南山也洙曰汉武帝作承露盘又七月七日西王母尝降汉武帝殿列仙传老子西游紫气浮函谷关赵曰崔豹古今注云商高宗有雊雉之祥服章多用翟羽故有雉尾扇青省中门也】
　　瞿唐峡口曲江头万里风烟接素秋【起便是】花蕚夹城通御气芙蓉小苑入边愁【两句写幸蜀之怨懐故京之思不分逺近如将见焉】珠帘绣柱围黄鹄锦缆牙樯起白鸥【对句耳不足为丽】廻首可怜歌舞地秦中自古帝王州【洙曰瞿唐在夔曲江在长安宗开元间广花蕚楼筑夹城入芙蓉园梦弼曰珠帘绣柱言曲江宫殿锦防牙樯言天子泛龙舟宴赏也】
　　昆明池水汉时功武帝旌旗在眼中织女机丝虚夜月石鲸鳞甲动秋风波漂菰米沉云黒露冷莲房坠粉红关塞极天唯鸟道江湖满地一渔翁【洙曰汉纪注武帝欲征昆明夷为其地有滇池乃作池象之以习水战因名曰昆明池在长安西南西都赋注昆明池左右作牵牛织女以象天河西京杂记昆明池刻玉石为鲸毎至雷雨鲸常鸣吼鬐尾皆动汉世祭之以祈雨梦弼曰菰未莲房皆言池中所有关塞言白帝城鸟道言峡中高山赵曰渔翁公自谓也】
　　昆吾御宿自逶迤紫阁峰隂入渼陂香稻啄余鹦鹉粒碧梧栖老凤凰枝【语有悲慨可念】佳人拾翠春相问僊侣同舟晚更移【甚有风韵春字又胜】防笔昔曽干气象白头吟望苦低垂【赵曰昆吾御宿乃地名汉书武帝广间上林南至宜春鼎湖御宿昆吾是也紫阁峰乃终南山之别峰与渼陂皆在长安古今诗话子羙诗云香稻啄余鹦鹉粒碧梧栖老鳯凰枝此语反而意竒退之诗云舞镜鸾窥沼行天马渡桥亦效此体赵曰费昶春郊望羙人诗芳郊拾翠人梦弼曰春相问乃诗人杂佩以问之之意也洙曰李膺郭林宗同舟而济人望之以为神仙梦弼曰子羙昔游渼陂曾留篇咏集中有渼陂行故今相望有白头低垂之叹】
　　寄柏学士林居
　　自胡之反持干戈天下学士亦奔波叹彼幽栖载典籍萧然暴露依山阿青山万里静防地白雨一洗空垂萝乱代飘零予到此古人成败子如何【此自佳句○毎于句内欵曲至后山复变四字耳公又云不恨我衰子贵时怅望且为今相忆】荆扬春冬异风土巫峡日夜多云雨赤叶枫林百舌鸣黄泥野防天鸡舞盗贼纵横甚密迩形神寂寞甘辛苦防时高议排金门各使苍生有环堵【洙曰天鸡鸟名】
　　咏怀古迹五首
　　支离东北风尘际漂泊西南天地间三峡楼台淹日月五溪衣服共云山羯胡事主终无赖词客哀时且未还庾信平生最萧瑟暮年诗赋动江关【洙曰支离字见庄子注云形体支离不全貌汉书武陵五溪蛮夷注云在今辰州界衣服言异制也羯胡谓禄山词客公自谓也周书庾信字子山虽位望通显常有乡辟之思乃作哀江南赋以致其意中云壮士不还寒风萧瑟】
　　揺落深知宋玉悲风流儒雅亦吾师怅望千秋一洒泪萧条异代不同时江山故宅空文藻云雨荒台岂梦思最是楚宫俱泯灭舟人指防到今疑【不屑屑用事结得更高希曰归州有宋玉宅归与夔为邻故此篇咏宋玉赵曰夔州巫峡十二峰下有神女庙按宋玉高唐赋言楚王梦巫山之女此兴托也故公有云雨荒台岂梦思之句】
　　羣山万壑赴荆门生长明妃尚有村【起得磊落】一去紫台连朔漠独留青冢向黄昏画图省识春风面环佩空归月夜魂千歳琵琶作胡语分明怨恨曲中论【洙曰归州有昭君村苍舒曰汉元帝时宫中按图召幸王嫱字昭君姿容甚丽画工乃毁其状防单于来求羙人帝以昭君当行昭君在路马上弹琵琶以寄其恨后昭君死塟之胡率多白草昭君塜独青洙曰江淹恨赋若夫明妃去时仰天太息紫台稍逺关山无极梦弼曰石李伦明君词明君本为昭君触晋文帝讳改焉】
　　蜀主窥吴幸三峡崩年亦在永安宫翠华想像空山里玉殿虚无野寺中【公自注山有卧龙寺先主祠在焉】古庙杉松巢水鹤歳时伏腊走村翁武侯祠屋长邻近【公自注殿今为寺庙在宫东】一体君臣祭祀同【洙曰蜀先主徳以孙权袭云长之故东征三吴为吴将陆逊所破于秭归步归鱼复改为永安遂卒于永安宫赵曰翠华天子之旗也希曰春秋繁露白鹤知夜半注鹤水鸟也夜半水位感其生气则益喜而鸣】
　　诸葛大名垂宇宙宗臣遗像肃清髙三分割据纡筹防万古云霄一羽毛伯仲之间见伊吕指挥若定失萧曹【两语气防别賛孔明者不能复出此也】运移汉祚终难复志决身殱军务劳【洙曰宗臣字见汉书萧何曹参为一代之宗臣注言为后世之所尊仰也赵曰魏文帝典论傅毅之于班固伯仲之间耳梦弼曰陈平传天下指挥则定矣洙曰孔明在军罚二十以上皆亲之○运一作福】
　　殿中杨监见示张旭草书图
　　斯人已云亡草圣秘难得【写得自在首尾浑浑老成】及兹烦见示满目一凄恻悲风生微绡万里起古色锵锵鸣玉动落落羣松直连山蟠其间溟涨与笔力有练实先书临池眞尽墨俊防为之主暮年思转极未知张王后谁并百代则呜呼东吴精逸气感清识杨公拂箧笥舒巻忘寝食念昔挥毫端不独观酒德【洙曰按本传张旭苏州吴人嗜酒善草书毎大醉呼呌狂走乃下笔张王谓张伯英王羲之也赵曰逸气感清识谓张旭之逸气感杨监之清识】
　　杨监义出画鹰十二扇
　　近时冯绍正能画鸷鸟样明公出此图无乃传其状【若非老笔麄踈乍见起语岂不失笑】殊姿各独立清絶心有向疾禁千里马气敌万人将忆昔骊山宫冬移含元仗天寒大羽猎此物神俱王当时无凡材百中皆用壮【语势浩然笔熟意简不特沈着】粉墨形似间识者一惆怅干戈少暇日眞骨老崖嶂为君除狡兎会是飜韝上【梦弼曰冯少正开元中任少府监善画鹰鹘洙曰宗太平时常以冬十月幸骊山温泉宫较羽猎时宁王有髙丽赤鹰尤俊异帝猎则置之驾前号决云儿】
　　送殿中杨监赴蜀见相公【赵曰相公杜鸿渐也是年受劒南节度使】
　　去水絶还波泄云无定姿【兴语】人生在世间聚防亦暂时离别重相逢偶然岂足期送子清秋暮风物长年悲豪俊贵勲业邦家频出师相公镇梁益军事无孑遗解榻再见今用才复择谁况子巳高位为郡得固辞难拒供给费愼哀渔夺私干戈未甚息纪纲正所持泛舟巨石横登陆草露滋山门日易乆当念居者思【梦弼曰梁益劒南道也解榻用陈蕃事山门公自谓在夔峡间】
　　补遗
　　送殿中杨监【蔡兴宗正异云别离足期足字集作定】






　　集千家注杜工部诗集巻十五
　　钦定四库全书
　　集千家注杜工部诗集巻十六
　　孟冬【大厯元年冬防州作鹤曰公时寓居夔州之西阁】
　　殊俗还多事方冬变所为破甘霜落爪尝稻雪翻匙巫峡寒都薄乌蛮瘴逺随终然减滩濑暂喜息蛟螭
　　闷
　　瘴疠浮三蜀风云暗百蛮巻帘唯白水隐几亦青山猿捷长难见鸥轻故不还【五字有味如失吾伴】无钱从滞客有镜巧催顔【赵曰夔在三蜀之下百蛮之北故云】
　　雷
　　巫峡中宵动沧江十月雷龙蛇不成蛰天地划争回【毎有气魄变化目前】却碾空山过深蟠絶壁来何须妬云雨霹雳楚王台
　　朝二首
　　清旭楚宫南霜空万岭含野人时独往云木晓相参俊鹘无声过饥乌下食贪病身终不动揺落任江潭【赵曰郭璞江赋视雰侵于清旭庾信枯树赋昔年移柳依依汉南今看揺落凄怆江潭】
　　浦防晨初发郊扉冷未开村踈黄叶坠【寒风踈草木两踈字不如此有画色】野静白鸥来础润休全湿云晴欲半廻巫山冬可怪昨夜有奔雷【赵曰防扶泛切梦符曰淮南子山云蒸柱础润】
　　南极
　　南极青山众西江白谷分古城踈落木荒戍宻寒云岁月蛇常见风飚虎忽闻近身皆鸟道殊俗自人羣睥睨登哀柝蝥弧照夕曛乱离多醉尉愁杀李将军【梦弼曰睥睨城上女墙也赵曰左传郑伯之旗蝥弧洙曰汉李广屏居蓝田南山中射猎尝夜从一骑出从人田间饮还至亭覇陵尉醉呵止广广骑曰故李将军尉曰今将军尚不得夜行何故也宿广亭下】
　　晚
　　杖藜寻晚巷炙背近墙暄人见幽居僻吾知拙养尊朝廷问府主【欲知朝廷则问府主是野人之意但语朴又可两解】耕稼学山村归翼飞栖定寒灯亦闭门
　　西阁夜
　　恍惚寒山暮逶迤白雾昏山虚风落石楼静月侵门击柝可怜子无衣何处村时危关百虑盗贼尔犹存
　　月圆
　　孤月当楼满寒江动夜扉委波金不定照席绮愈依未缺空山静高悬列宿稀故园松桂发万里共清辉【洙曰汉郊祀歌月穆穆以金波江淹诗绮席生浮埃】
　　中宵
　　西阁百寻余中宵歩绮防飞星过水白落月动沙虚【语无诡特冩景入微】择木知幽鸟潜波想巨鱼亲朋满天地兵甲少来书【梦弼曰后汉梁冀窓牖皆有绮疏注缕为绮文也】
　　不寐
　　瞿唐夜水黒城内改更筹翳翳月沉雾辉辉星近楼气衰甘少寐心弱恨容愁【冩得婉至亦自知之耳弱本不多何所容之多也】多垒满山谷桃源无处求【洙曰礼记四郊多垒】
　　鸥
　　江浦寒鸥戏无他亦自饶却思翻玉羽随意防春苗雪暗还须落风生一任飘防羣沧海上清影日萧萧【子羙赋物别自为体异于唐人纎巧】
　　猿
　　袅袅啼虚壁萧萧挂冷枝艰难人不免隐见尔如知【可感】惯习元从众【五字似率然亦有见后又云猿挂时相学乃工】全生或用竒前林腾毎及父子莫相离【梦弼曰见贤遍切】
　　黄鱼
　　日见巴东峡黄鱼出浪新脂膏兼饲犬长大不容身筒筩相沿乆风雷肯为神泥沙巻涎沫囘首怪龙鳞【谓不容其长大语恨风雷肯为神惜其不容以自脱然以此鱼视泥沙涎沫之变又未必不怪其言也○三句迂阔有味苍舒曰塩鉄论江陵之人以鱼饲犬洙曰筒筩捕鱼器也】
　　白小
　　白小羣分命天然二寸鱼细微霑水族风俗当园蔬入肆银花乱倾箱雪片虚生成犹拾卵尽取义何如【賔退録云靖州圗经载其俗居防不食酒肉塩酪而以鱼为蔬今湖北多然谓之鱼菜不特靖也老杜白小诗云白小羣分命天然二寸鱼细防霑水族风俗当园蔬正指此盖老杜尝往来荆楚而此诗则嘉兴鲁氏定为夔门所作夔亦与湖北相邻故也注杜诗者皆不及此洙曰易系辞物以羣分张子平西京赋擭胎拾卵蚔蝝尽取】
　　麂
　　永与清溪别蒙将玉馔俱【十字无限倾尽】无才逐仙隐不敢恨庖防【又是一意】乱世轻全物【非熟谙寇乱之景未易为此言也伤哉】微声及祸枢【又一意】衣冠兼盗贼饕餮用斯须【又一意○衣冠兼盗贼语阔饕餮为此】
　　鹦鹉
　　鹦鹉含愁思聪明忆别离翠衿浑短尽红觜谩多知未有开笼日空残宿旧枝世人怜复损何用羽毛竒【委折可诵洙曰祢衡鹦鹉赋绀趾丹觜緑衣翠衿】
　　鸡
　　纪德名摽五初鸣度必三【非工部无此语】殊方听有异失次晓无慙【五字备讥态】问俗人情似充庖尔辈堪气交亭育际巫峡漏司南【洙曰鸡有五德见韩诗外传赵曰刘绰啓一物之防遂留亭育】
　　昔游【鹤曰此诗叙与高李同游时在间元二十五年】
　　昔者与高李【公自注高适李白】晚登单父台寒芜际碣石万里风云来桑柘叶如雨飞藿共徘徊清霜大泽冻禽兽有余哀是时仓廪实洞达寰区开猛士思灭贼将帅望三台君王无所惜驾驭英雄材幽燕盛用武供给亦劳哉吴门转粟帛泛海陵蓬莱肉食三十万猎射起黄埃隔河忆长眺青歳巳摧頽不及少年日无复故人杯赋诗独流涕乱世想贤才有能市骏骨莫恨少龙媒商山议得失蜀主脱嫌猜吕尚封国邑傅说巳盐梅景晏楚山深水鹤去低徊庞公任本性擕子卧苍苔【鲍曰唐志单父属宋州梦弼曰碣石海傍山也梦符曰肉食字见左传梦弼曰青歳犹言青春也洙曰市骏骨注见前龙媒良马也商山议得失谓四皓出而安汉太子蜀主脱嫌猜谓先主之得孔明情好自宻吕望封于齐营邱傅说相殷高宗此皆际时而有为者也庞德公擕妻子隐鹿门山公以自况耳】
　　寄杜位【公自注顷者与位同在故严尚书幕】
　　寒日经檐短穷猿失木悲峡中为客恨江上忆君时天地身何往风尘病敢辞封书两行泪霑洒裛新诗送鲜于万州迁巴州【赵曰鲜于名炅仲通子也仲通与弟叔明俱尝为京兆尹】
　　京兆先时杰琳琅照一门朝廷偏注意接近与名藩祖帐维舟数寒江触石喧看君妙为政他日有殊恩【洙曰汉防广传设祖道供张东都门外】
　　西阁三度期大昌严明府同宿不到
　　问子能来宿今疑索故要匣琴虚夜夜手板自朝朝金吼霜钟彻【其人必能琴金吼霜钟兴其音也】花催蜡炬销早鳬江槛底双影谩飘飖【赵曰今疑索故要谓不来宿者疑我以寻索故要我也梦符曰山海经丰山之钟霜降自鸣洙曰早鳬用王乔鳬舄事】
　　西阁曝日
　　澟洌倦冬负暄嗜飞阁羲和流德滭颛顼愧倚薄毛髪具自和【具自犹本自】肌肤潜沃若太阳信深仁衰气歘有托欹倾烦注眼容易收病脚流离木杪猿翩蹮山顚鹤朋知苦聚防哀乐日已作即事防赋诗人生忽如昨古来遭防乱贤圣尽萧索胡为将暮年忧世心力弱【梦弼曰颛顼北方之帝倚薄谓附着而隂气逼人也谢灵运诗拙疾相倚薄】
　　小至【梦符曰或云阳为大隂为小冬至隂极故曰小至】
　　天时人事日相催冬至阳生春又来刺绣五纹添弱线吹葭六琯动浮灰岸容待腊将舒栁山意冲寒欲放梅云物不殊乡国异教儿且覆掌中杯【梦弼曰唐杂録宫中以女工揆日之长短冬至后日晷渐长比常日増一线之工洙曰续汉书以葭莩灰实律之端按厯者候之气至则灰飞而管通左传凡冬至啓闭必书云物】
　　缚鸡行
　　小奴缚鸡向市卖鸡被缚急相喧争家中厌鸡食虫蚁不知鸡卖还遭烹虫鸡于人何厚薄吾叱奴人解其缚鸡虫得失无了时注目寒江依山阁【短篇偶然正合如此本无竒特评者既过效者失之】
　　玉腕骝【公自注江陵节度卫公马也鹤曰卫伯玉时为荆南节度等使加检校工部尚书】
　　闻説荆南马尚书玉腕骝顿骖飘赤汗局蹐顾长楸胡虏三年入乾坤一战收举鞭如有问欲伴习池游【洙曰汉郊祀歌天马下霑赤汗曹子建诗走马长楸间习池注见前】
　　见王监兵马使说近山有白黒二鹰罗者乆取竟未能得王以为毛骨有异他鹰恐腊后春生鶱飞避暖劲翮思秋之甚眇不可见请余赋诗二首【鹤曰公甞赋王兵马使二角鹰见前】
　　云飞玉立尽清秋不惜竒毛恣逺游在野只敎心力破于人何事网罗求一生自猎知无敌百中争能耻下鞲【往往语别有兴味】鹏碍九天须却避经三窟莫深忧【赵曰鹰所以猎此野鹰也故云自猎庾信诗野鹰能自猎洙曰史滑稽传注鞲臂捍也东观记太守桓虞曰善吏如使良鹰下鞲命中战国防冯暖曰狡有三窟仅得免于死耳】
　　黒鹰不省人间有度海疑从北极来正翮抟风超紫塞冬几夜宿阳台虞罗自各虚施巧春鴈同归必见猜万里寒空只一日金眸玉爪不凡材【赵曰崔豹古今注秦所筑长城土色皆紫汉塞亦然】
　　奉送蜀州柏二别驾将中丞命赴江陵起居卫尚书太夫人因示从弟行军司马位【鹤曰中丞柏贞节也时为夔州都督别驾中丞之弟也卫尚书伯玉祖母封邓国太夫人】
　　中丞问俗画熊频爱弟传书防鹢新迁转五州防御使起居八座太夫人楚宫腊送荆门水白帝云偷碧海春与报惠连诗不惜知吾斑鬓总如银【洙曰汉制刺史车画熊于轼防鹢谓船首画鹢以压水神梦弼曰唐书方镇表夔州兼峡忠归万五州防御使荆南节度洙曰唐以六尚书左右仆射合为八座宋书谢惠连能属文族兄灵运嘉赏之云每有篇章对惠连輙得佳句】
　　阁夜
　　岁暮隂阳催短景天涯霜雪霁寒宵五更鼓角声悲壮三峡星河影动揺【此两句对看自是无穷俯仰之悲两句共见竒丽若上句何足表异评诗未易以此】野哭千家闻战伐夷歌几处起渔樵卧龙跃马终黄土人事音书漫寂寥【蔡绦西清诗话云作诗用事要如释语水中着塩饮水乃知塩味此説诗家秘藏也如子羙五更鼓角声悲壮三峡星河影动揺人徒见陵轹造化之工不知乃用故事祢衡渔阳操其声悲壮汉武故事星辰揺动东方朔谓民劳之应则善用事者如系风捕影岂有迹耶洙曰卧龙谓孔明也郭外有孔明庙跃马谓公孙述也城上有白帝祠左太冲蜀都赋公孙跃马而称帝】瀼西寒望【洙曰瀼乃党切水名夔有涧水横通山谷间市人谓之瀼居人分其左右谓之瀼东瀼西也郑曰瀼奴浪切今作灢】
　　水色含羣动朝光切太虚【莽形容气格甚富】年侵频怅望兴逺一萧踈猿挂时相学鸥行炯自如【俭胜岛】瞿唐春欲至定卜瀼西居【洙曰陆机诗前路既已多后涂随年侵】
　　奉送十七舅下邵桂
　　絶域三冬暮浮生一病身感深辞舅氏别后见何人缥缈苍梧帝推迁孟母邻昏昏阻云水侧望苦伤神【赵曰苍梧以述舅氏所往之方孟母谓舅氏之母也】
　　送王十六判官
　　客下荆南尽君今复入舟买薪犹白帝鸣橹少沙头衡霍生春早潇湘共海浮荒林庾信宅为仗主人留【孙曰夔州俗买薪沾水梦弼曰少犹少顷也少一作巳洙曰江陵吴船至泊于郭外沙头希曰衡山一名霍山故云衡霍庾信宅在江陵】
　　不离西阁二首
　　江栁非时发江花冷色频地偏应有瘴腊近巳含春失学从愚子无家住老身不知西阁意肯别定留人【赵注是洙曰住一作任赵曰肯别定留人言西阁之意肯令我别乎莫定要留人也】
　　西阁从人别人今亦故亭江云飘素练石壁断空青沧海先迎日银河倒列星平生耽胜事吁骇始初经【田曰空青字诗人无敢使惟太白云山色倒空青】
　　谒眞谛寺禅师
　　兰若山高处烟霞嶂防重冻泉依细石晴雪落长松【若无晴字何以成诗】问法看诗妄【亦有见地】观身向酒慵未能割妻子卜宅近前峰【洙曰梵言阿兰若唐言无诤也故僧寺谓之兰若】
　　赤甲【大歴二年夔州作鹤曰是年春公迁居赤甲赵曰赤甲山名其山高大不生草木土皆赤色故谓之赤甲又甲本岬字赤甲白塩瞿唐峡口二山】
　　卜居赤甲迁居新两见巫山楚水春炙背可以献天子羙芹由来知野人【一事两句不相属】荆州郑薛寄书近蜀客郄岑非我邻笑接郎中评事饮病从深酌道吾眞【洙曰嵇康絶交书野人有快炙背而羙芹子者欲献之至尊虽有区区之意亦已踈矣梦弼曰郑审薛璩郄昻岑参皆公之故旧也鹤曰评事必崔评事第郎中欠考】
　　入宅三首
　　奔峭皆赤甲断崖当白盐客居媿迁次春酒渐多添花亚欲移竹【下句韵胜】鸟窥新巻帘衰年不敢恨胜槩欲相兼乱后居难定春归客未还水生鱼复浦云暖麝香山半顶梳头白过眉拄杖斑相看多使者一一问函关【梦弼曰按地志夔之鱼复灔滪风涛电射其地巨鱼郤而不得上故名鱼复浦定功曰夔州图经麝香山在州之东南山有麝香故以名之洙曰一一问函关时吐蕃乱关中之信不通】
　　宋玉归州宅云通白帝城吾人淹老病旅食岂才名峡口风常急江流气不平只应与儿子飘转任浮生
　　江雨有怀郑典设
　　春雨闇闇塞峡中早晚来自楚王宫乱波分披已打防弱云狼藉不禁风宠光蕙叶与多碧防注桃花舒小红谷口子眞正忆汝防髙瀼滑限西东
　　雨不絶
　　鸣既过渐细微映空摇飏如丝飞阶前短草泥不乱院里长条风乍稀舞石旋应将乳子行云莫自湿仙衣【石燕神女用得竒怪将字从俗更好】眼邉江舸何怱促未得安流逆浪归【洙曰湘川诗零陵有石燕遇风雨则飞如生燕止则为石高唐赋旦为朝云暮为行雨注见前】
　　崔评事弟许相迎不到应虑老夫见泥雨怯出必愆佳期走笔戏简
　　江阁邀賔许马迎午时起坐自天明浮云不负青春色细雨何孤白帝城身过花间霑湿好醉于马上往来轻【上句更似有风韵】虚疑皓首冲泥怯实少银鞍傍险行
　　昼梦
　　二月晓睡昬昬然不独夜短昼分眠桃花气暖眼自醉春渚日落梦相牵故乡门巷荆棘底中原君臣豺虎邉安得务农息战鬬普天无吏横索钱
　　熟食日示宗文宗武
　　消渴游江汉羇栖尚甲兵防年逢熟食万里逼清明【不待他语而悲】松柏卭山路【未必子羙先墓在卭吾意亦邙山耳】风花白帝城汝曹催我老囘首泪纵横【卭本一作邙郑曰寰宇记卭州因卭来山得名在蜀中卭渠防切田曰十道志邙山在洛阳县北邙莫防切梦弼曰杨佺期洛城记邙山古今东洛九原之地也】
　　又示两儿
　　令节成吾老他时见汝心【他时见汝思亲之心谓身后寒食语甚苦切前一首巳悲此篇更不忍读】浮生看物变为恨与年深长葛书难得江州涕不禁团圎思弟妹行坐白头吟【赵曰长葛江州必公之弟妹所在也郑曰长葛县许州】
　　晴二首
　　乆雨巫山暗新晴锦绣文碧知湖外草红见海东云竟日莺相和摩霄鹤数羣野花干更落风处急纷纷啼乌争引子鸣鹤不归林下食遭泥去【遭泥去拙】高飞恨乆隂雨声冲塞尽日气射江深【壮】廻首周南客驱驰魏阙心【洙曰周南谓巫阳也太史公留滞周南天子之门两观谓之象魏梦弼曰荘子中山公子牟谓瞻子曰身在江海之上心居乎魏阙之下】
　　
　　始贺天休雨还嗟地出雷骤看浮峡过宻作渡江来牛马行无色蛟龙鬬不开干戈盛隂气未必自阳台【未必自阳台此语犹含天宝之悲洙曰荘子秋水时至两涘渚涯之间不辨牛马】
　　卜居【鹤曰公是年三月赤甲迁居瀼西】
　　归羡辽东鹤吟同楚执珪未成游碧海着处覔丹梯云嶂寛江北春耕破瀼西桃红客若至定似昔人迷【洙曰辽东鹤注见前赵曰史记荘舄故越之细鄙人也为楚执珪病而尚犹越声本无吟字而王粲登楼赋云荘舄显而越吟十洲记东有碧海赵曰夔江之北其山稍逺故曰寛也洙曰昔一作晋】
　　暮春题瀼西新赁草屋五首
　　久嗟三峡客再与暮春期百舌欲无语繁花能防时谷虚云气薄波乱日华迟战伐何由定哀伤不在兹【赵曰反舌无声在芒种后十日今谓之欲无语则暮春时也】
　　北郊千树橘不见比封君养拙干戈际全生麋鹿羣畏人江北草【畏人草不类】旅食瀼西云万里巴渝曲三年实饱闻【郊本一作邦洙曰汉货殖传蜀汉江陵千树橘此具人皆与千戸侯等又礼乐志巴渝鼓贠三十六人注髙祖初为汉王得巴渝人并趫捷善鬬与之定三秦灭楚国存其武乐巴渝之乐由此始也】
　　防云隂复白锦树晓来青身世双蓬鬓乾坤一草亭哀歌时自短【眼前语道得苦】醉舞为谁醒细荷锄立【自在】江猿吟翠屏
　　壮年学书劒他日委泥沙事主非无禄浮生即有涯高斋依药饵絶域改春华【此语甚痛】防乱丹心破王臣未一家【洙曰项借少年学书不成去学劒】
　　欲陈济世策巳老尚书郎不息豺虎鬬空慙鸳鹭行时危人事急风逆羽毛伤落日悲江汉中宵泪满牀【赵曰尚书郎公自谓也】
　　承闻河北诸道节度入朝欢喜口号絶句十二首
　　禄山作逆降天诛更有思明亦巳无【第二句俚】汹汹人寰犹不定时时战鬬欲何须
　　社稷苍生计必安蛮夷诸部错相干周宣汉武今王是孝子忠臣后代看【感讽忠婉】
　　喧喧道路多歌謡河北将军尽入朝始是乾坤王室正却教江汉客魂销
　　不道诸公无表来茫然庻事遣人猜拥兵相学干戈鋭使者徒劳万里廻【公自注吐蕃之乱诸道节度无一人救援者朝廷遣使敦谕竟不至】鸣玉锵金尽正臣修文偃武不无人兴王防尽妖氛气圣寿宜过一万春【苍舒曰万春字所出如世説载晋武帝问孙皓闻南人好作尔汝歌皓因举觞劝帝云上汝一杯酒令汝寿万春】
　　英雄见事若通神圣哲为心小一身燕赵休矜出佳丽宫闱不拟选才人【洙曰古诗燕赵多佳人羙者顔如玉唐制内官才人五人正五品】抱病江天白首郎空山楼阁暮春光衣冠是日朝天子草奏何人入帝乡【赵曰白首郎公自谓也用冯唐意】
　　澶漫山东一百州削成如按抱青邱包茅重入归关内王祭还供尽海头【郑曰澶市连切漫莫半切赵曰唐志山东即河北道洙曰削成如按言巳平也郑曰青邱在青州属河南道洙曰左传齐伐楚曰尔贡包茅不入王祭不供何以缩酒】
　　东逾辽水北滹沱星象风云喜色和紫气关临天地濶黄金台贮俊贤多【紫气关本生强老气横出亦是两絶句宜尔赵曰紫气关言函谷关也周时尹喜为关吏望见紫气云当有圣人入关洙曰燕昭王置千金于台上以延天下之士谓之黄金台】渔阳突骑邯郸儿酒酣并辔金鞭垂意气即归双阙舞雄豪复遣五陵知【谓此等恃功而骄其归阙下舞当如何平日五陵豪俊复当避之耳其忧爱感恨皆见于言外即字复字皆得意处形容洋溢荡而复整洙曰渔阳突骑邯郸游侠其豪俊勇决古有名称五陵汉之五陵亦豪侠所聚之地】
　　李相将军拥蓟门白头惟有赤心存竟能尽説诸侯入知有从来天子尊【梦弼曰李相谓李光弼将军谓河北诸道节度也鹤曰李相将军意是指李怀仙时为幽州节度使第未详何以谓将军】
　　十二年来多战场天威巳息阵堂堂神灵汉代中兴主功业汾阳异姓王【洙曰郭子仪封汾阳郡王鹤曰此诗十二首述安史及吐蕃之乱而归于李怀仙之能说诸节度以入朝郭子仪之能建功业以致中兴也】
　　得舍弟观书自中都巳达江陵今兹暮春月末合行李到防州悲喜相兼团圆可待赋诗即事情见乎辞
　　尔到江陵府何时到峡州乱离生有别聚集病应瘳【宛转道着】飒飒开啼眼朝朝上水楼老身须付托白骨更何忧
　　喜观即到复题短篇二首
　　巫峡千山暗终南万里春病中吾见弟书到汝为人【情事惊痛语得倾至】竟荅儿童问来经战伐新泊船悲喜后欵欵话归秦【洙曰终南山在长安】
　　待尔嗔乌鹊抛书示鹡鸰枝间喜不去原上急曽经江阁嫌津柳风防数驿亭应论十年事愁絶始星星【洙曰西京杂记干鹊噪而行人至诗鹡鸰在原兄弟急难】
　　寄薛三郎中璩
　　人生无贤愚飘飖若埃尘自非得神僊谁免危其身与子俱白头役役常苦辛虽为尚书郎不及村野人忆昔村野人其乐难具陈蔼蔼桑麻交公侯为等伦天未厌戎马我軰本常贫子尚客荆州我亦滞江滨峡中一卧病疟疠终冬春春复加肺气此病葢有因早岁与苏郑痛饮情相亲二公化为土嗜酒不失眞予今委修短岂得恨命屯闻子心甚壮所过信席珍上马不用扶毎扶必怒嗔赋诗宾客间挥洒动八垠乃知葢代手才力老益神青草洞庭湖东浮沧海漘君山可避暑况足采白苹子岂无扁舟往复江汉津我未下瞿唐空念禹功勤听説松门峡吐药揽衣巾高秋却束带鼔枻视清旻鳯池日澄碧济济多士新余病不能起健者勿逡廵上有明哲君下有行化臣【洙曰苏郑苏源明郑防也礼记儒有席上之珍青草洞庭二湖名君山在洞庭湖心梦弼曰郭璞江赋巴东之峡夏后防凿今公留滞峡中恨禹功虽勤尚不能凿三峡使江流平易也赵曰公才闻松门峡方吃药遽吐之欲揽衣巾而去梦弼曰鳯池谓朝廷也赵曰健者指薛璩也汉书袁绍曰天下健者岂惟董公】
　　即事
　　暮春三月巫峡长皛皛行云浮日光雷声忽送千峰花气浑如百和香黄莺过水飜廻去燕子衘泥湿不妨飞阁巻帘图画里虚无只少对潇湘【虚无二字下得好两句遂精洙曰盛之荆州记巴东三峡巫峡长郑曰皛胡了切明也赵曰陶渊诗皛皛川上平洙曰古诗博山炉中百和香郁金苏合与都梁希曰汉武帝时月支国尝进百和香】
　　懐防上游【鹤曰防水在长安】
　　怅望东陵道平生防上游春浓停野骑夜宿敞云楼离别人谁在经过老自休【苦语如诀】眼前今古意江汉一归舟【梦弼曰东陵道指长安东门外也】
　　月
　　万里瞿唐峡春来六上时时开暗室故故满青天爽合风襟静空当泪脸悬南飞有乌鹊夜乆落江边【洙曰峡一作月曹孟徳诗月明星稀乌鹊南飞】
　　晚登瀼上堂
　　故跻瀼防高颇免崖石拥【十字起得又别】开襟野堂豁系马林花动雉堞粉如云山田麦无陇春气晚更生江流静犹涌四序婴我怀羣盗乆相踵黎民困逆节天子渴垂拱所思注东北深峡转修耸衰老自成病郎官未为冗凄其望吕葛不复梦周孔济世数向时斯人各枯冢楚星南天黒蜀月西雾重安得随鸟翎迫此惧将恐【梦符曰公羊传五板而堵五堵而雉百雉而城郑曰堞徒恊切城上垣也洙曰吕葛谓吕望诸葛孔明也】
　　李潮八分小篆歌【梦弼曰书苑李潮善小篆师李斯峄山碑见称于时赵明诚金石録云唐慧义寺弥勒像碑李潮八分书潮书初不见重于当时独子羙诗盛称之以比蔡有邻韩择木金石刻在者絶少惟此碑与彭元曜墓志尔余皆得之其笔法亦不絶工非韩蔡比也邵氏闻见録韩退之石鼔诗体子羙八分歌也】
　　苍颉鸟迹既茫昧字体变化如浮云陈仓石鼓又巳讹大小二篆生八分秦有李斯汉蔡邕中间作者寂不闻峄山之碑野火焚枣木传刻肥失眞苦县光和尚骨立书贵痩硬方通神【子羙诗贵瘦硬谓八分篆耳坡诗殆误评也】惜哉李蔡不复得吾甥李潮下笔亲尚书韩择木骑曹蔡有隣开元以来数八分潮也奄有二子成三人况潮小篆逼秦相快劒长防森相向八分一字直百金蛟龙盘拏肉屈强吴郡张顚夸草书草书非古空雄壮岂知吾甥不流宕丞相中郎丈人行巴东逢李潮逾月求我歌我今衰老才力薄潮乎潮乎奈汝何【古人出语便是肝肺更自流动可观此诗叙古外殊不为发越故终篇自叹浩然然愈好邵氏见才力薄三字谓退之体此作石鼔皃童之见彼起语变化盖自负也洙曰苍颉黄帝臣也观鸟迹而为文字鹤曰鳯翔府陈仓县南有石鼔其石形如鼓其数有十纪周宣畋猎之事其文即史籀之迹洙曰周太史籀始剏大篆秦李斯继作小篆赵曰蔡文姫别传臣父邕言八分书割李斯小篆去二分取八分故曰八分书洙曰史记始皇东行郡国上邹峄山刻石颂功德其文李斯小篆修可曰续汉书桓帝诏苦县立老子祠兼刻石即蔡邕八分也师曰按桓帝延熹年间诏立老子祠光和乃灵帝年号相去延熹十余年岂非祠立于延熹而碑刻于光和乎洙曰韩择木蔡有隣皆唐时人工八分张旭饮醉輙草书人呼为张颠丞相即李斯中郎即蔡邕欧公集古録云秦二世诏李斯篆今俗谓之峄山碑史记不载其字其本出于徐铉又有别本出于夏竦家自唐封演己言峄山碑非眞而杜子羙直谓枣木传刻尔赵明诚金石録云秦峄山刻石唐封演闻见记云后魏大武帝登山使人排倒之然厯代模之以为楷则邑人疲于供命聚薪其下因野火焚之由是残缺不堪模榻然犹求者不已有县宰取旧文勒于石碑之上置之县廨今人间有峄山碑者是皆新刻之本而杜子羙直以谓枣木传刻者岂又有别本欤又云麻温故学士于登州海上得片木有此文岂子羙所谓枣木传刻肥失眞者耶】
　　醉为马坠诸公携酒相看
　　甫也诸侯老宾客罢酒酣歌拓金防骑马忽忆少年时防蹄迸落瞿唐石白帝城门水云外低身直下八千尺粉堞电转紫游缰东得平冈出天壁江村野堂争入眼垂鞭亸鞚凌紫陌向来皓首惊万人自倚红顔能骑射安知决臆追风足赤汗骖驔犹喷玉不虞一蹶终损伤人生快意多所辱职当忧戚伏衾枕况乃迟暮加烦促朋知来问腆我顔杖藜强起依僮仆语尽还成开口笑提携别扫清溪曲酒肉如山又一时初筵哀丝动豪竹共指西日不相贷喧呼且覆杯中渌何必走马来为问君不见嵇康养生被杀戮【起结皆不羁○梦弼曰庾信诗醉来拓金防古诗白马游紫千洙曰决臆纵意也赵曰追风马名汉天马歌霑赤汗崔液诗骖驔始防东城曲穆天子传黄之泽其马喷玉琪曰豪竹大管也洙曰晋嵇康着养生论后以事坐诛】
　　补遗
　　缚鸡行【鸡虫得失无了时注目寒江依山阁先生评云效者失之盖谓山谷赋水仙坐对眞成披花恼出门一笑大江横之句也】
　　李潮八分小篆歌【潘子真诗话云北岳碑后汉光和二年立苦县老子庙亦汉碑俱蔡邕书其字刻极劲杜诗所谓苦县光和尚骨立书贵瘦硬方通神苦县光和谓二碑也】


　　集千家注杜工部诗集巻十六
　　钦定四库全书
　　集千家注杜工部诗集巻十七
　　竖子至【大厯二年夏夔州作鹤曰公时防居夔州之瀼西】
　　樝棃且缀碧梅杏半传黄小子幽园至轻笼熟防香山风犹满把野露及新尝欹枕江湖客提携日月长【洙曰且一作才欹枕一作欲寄】
　　槐叶冷淘
　　靑青髙槐叶采掇付中厨新麪来近市汁滓宛相俱入鼎资过熟加餐愁欲无碧鲜俱照筯香饭兼苞芦经齿冷于雪劝人投比珠愿随金騕褭走置锦屠苏路逺思恐泥兴深终不渝献芹则小小荐藻明区区万里露寒殿开冰清玉壶君王纳晚凉此味亦时须【梦弼曰苞芦谓芦笋也洙曰金騕褭马也修可曰屠苏字或作廜防玉篇云廜防庵也通俗文屋平曰廜防广韵云廜防草庵又廜防酒盖昔人居廜防酿酒因名今详是诗走置锦屠苏正谓屋也古乐府挿腰铜匕首障日锦屠苏洙曰语致逺恐泥献芹见嵇康絶交书荐藻出左传】
　　园
　　仲夏流多水清晨向小园碧溪揺艇阔朱果烂枝繁始爲江山静终防市井喧畦蔬绕茅屋自足媚盘飧【赵曰盘飧字出左传】
　　归
　　束带还骑马东西却渡船林中才有地峡外絶无天虚白髙人静喧卑俗累牵他乡阅迟暮不敢废诗篇【洙曰夔州居山水间在峡中号为稍平庄子虚室生白赵曰鲍明逺舞鹤赋归人寰之喧卑】
　　上后园山脚
　　朱夏热所婴清旦步北林小园背髙冈挽葛上﨑崟旷望延驻目飘飖散踈襟潜鳞恨水壮去翼依云深勿谓地无疆劣于山有阴石榞遍天下水陆兼浮沉自我登陇首十年经碧岑劒门来巫峡薄倚浩至今故园暗戎马骨肉失追寻时危无消息老去多归心志士惜白日乆客借黄金敢为苏门啸庻作梁父吟【天觉曰崎嵚山貌洙曰山北曰阴田曰唐韵榞音原木名或云善本止是石原字沈曰石榞其子如芎防其皮可以御饥时天下荒乱小民转沟壑水陆并载石榞以充粮也赵曰古诗志士惜日短洙曰晋阮籍尝于苏门山遇孙登与商略终古及栖神导气之术登皆不应籍因长啸而退蜀志诸葛亮好为梁父吟】
　　诸葛庙
　　乆游巴子国屡入武侯祠竹日斜虚寝溪风满薄帷君臣当共济圣贤亦同时翊戴归先主并吞更出师虫蛇穿画壁巫觋醉蛛丝【描写不尽虽无上句荒落可见】歘忆吟梁父躬耕起未迟【梦弼曰国语在男曰觋在女曰巫觋研厯切赵曰张衡东京赋巫觋操茢】
　　舎弟观归蓝田迎新妇送示二首
　　汝去迎妻子髙秋念却回卽今萤巳乱好与鴈同来东望西江永南游北户开卜居期静处会有故人杯【赵曰诗江之永矣吴都赋开北户以向日】
　　楚塞难为路蓝田莫滞留衣裳判白露鞍马信清秋【春风自信牙樯动凡再用所自得者】满峡重江水开防八月舟此诗同一醉应在仲宣楼【赵曰后汉末王粲字仲宣依刘表于荆州因登楼而作赋其后指荆州楼为仲宣楼】
　　行官张望补稻畦水归
　　东屯大江北百顷平若桉六月青稻多千畦碧泉乱挿秧适云已引溜加溉灌更仆往方塘决渠当断岸公私各地着浸润无天旱主守问家臣分明见溪畔芊芊炯翠羽生银汉鸥鸟镜里来关山雪边看秋菰成黒米精凿傅白粲玉粒足晨炊红鲜任霞散终然添旅食作苦期壮观遗穗及众多我仓戒滋蔓【壮观滋蔓○洙曰更仆以番次更代使之也礼记乃留更仆刘公干诗方塘含白水汉食货志理民之道地着为本注谓安土也着涉略切梦弼曰大夫之臣曰家臣家臣主守田野此即是指行官而言也赵曰镜里雪边皆言畦水之明洁也梦弼曰西京襍记菰有米长安人谓之雕胡赵曰精凿出左传粢食不凿凿音作谓治米使白晁曰傅合也谓以菰米合白粲炊洙曰杨恽传田家作苦】
　　返照
　　楚王宫北正黄昏白帝城西过雨痕返照入江飜石壁归云拥树失山村【字字着意】衰年病肺惟髙枕絶塞愁时早闭门不可乆留豺虎乱南方实有未招魂【语不轻易感恨更多】
　　灔滪
　　灔滪既没孤根深西来水多愁太阴江天漠漠鸟双去风雨时时龙一吟舟人渔子歌囘首估客胡商泪满襟寄语舟航恶年少休飜盐井横黄金【梦弼曰寰宇记灔滪堆冬来出二十余丈夏水涨半没郑曰横户孟切不以理也洙曰一作掷】
　　季夏送鄕弟韶陪黄门从叔朝谒【鹤曰时杜鸿渐以黄门侍郎同平章事镇蜀既平崔旰之难遂还朝】
　　令弟尚爲苍水使【公自注韶北兼开江使通成都外江下峡舟船】名家莫出杜陵人比来相国兼安蜀【太直致】归赴朝廷已入秦舍舟策马论兵地拖玉腰金报主身莫度清秋吟蟋蟀【此吟蟋蟀亦过然出于子羙未必不爲名言】早闻黄阁画麒麟【赵曰吴越春秋禹伤父功不成乃巡衡山血马以祭仰天而啸忽夣赤绣衣男子自称夷苍水使者谓禹曰欲得我山神书者斋焉禹乃退斋三日遂获金简玉字之书言治水之要洙曰长安有南北杜最为名家赵曰汉武帝图画功臣于麒麟阁】
　　防州歌十絶句
　　中巴之东巴东山江水开辟流其间白帝髙爲三峡镇防州险过百牢关【赵曰水经刘璋分三巴有中巴有巴西有巴东宋曰千道志梁州有百牢关】
　　白帝防州各异城蜀江楚峡混殊名英雄割据非天意霸王并吞在物情【梦弼曰王去声】
　　羣雄竞起向前朝王者无外见今朝比讶渔阳结怨恨元听舜日旧箫韶【赵曰明皇宠幸禄山卒以怨恨起兵于渔阳此句含蓄美中有刺箫韶谓霓裳曲也】
　　赤甲白盐俱刺天闾阎缭绕接山巓枫林橘树丹青合复道重楼锦绣悬
　　瀼东瀼西一万家江北江南春冬花背飞鹤子遗琼蘂相趂鳬雏入蒋牙【赵曰王粲白鹤赋食灵岳之琼蘂梦弼曰唐韵蒋菰也】
　　东屯稻畦一百顷北有涧水通青苗晴浴狎鸥分处处雨随神女下朝朝【修可曰夔有平苗号青苗陂】
　　蜀麻吴盐自古通万斛之舟行若风长年三老长歌里白昼摊钱髙浪中【洙曰峡人谓操舟人为长年三老长上声田曰后汉梁冀传少好意钱之戏注引何承天纂文曰诡亿一曰射意一曰射数即摊也】
　　忆昔咸阳都市合山水之图张卖时巫峡曽经宝屏见楚宫犹对碧峰疑
　　阆风圃与蓬壶中有髙堂天下无借问防州压何处峡门江腹拥城隅
　　武侯祠堂不可忘中有松柏参天长干戈满地客愁破云日如火炎天凉【惟此最得歌体踈畅磊落】
　　上卿翁请修武侯遗庙像缺落时崔卿权防州【因其权州即托以此古人惟恐失之】
　　大贤为政即多闻刺史真符不必分尚有西郊诸葛庙卧龙无首对江濆
　　又上后园山脚
　　昔我游山东忆戏东岳阳穷秋立日观矫首望八荒朱崖着毫发碧海吹衣裳蓐収困用事防蔚强梁逝水自朝宗镇石各其方平原独憔悴农力废耕桑非关风露凋曽是戍役伤于时国用富足以守边疆朝廷任猛将逺夺戎虏塲到今事反覆故老泪万行防不可见况乃懐故乡肺萎属乆战骨出热中肠忧来杖匣劒更上林北冈瘴毒猿鸟落峡干南日黄秋风亦巳起江汉始如汤登髙欲有往荡析川无梁哀彼逺征人去家死路傍不及父祖茔累累塜相当【谓死战地也○本上后园山脚耳却从昔登东岳俯望中州转及时事情绪阔逺故收拾悲恸○鹤曰东岳在兖州即齐地洙曰朱崖海南州也碧海在东蓐收秋神防冬神也鹤曰平原指德州属河北道开元末张守珪使禄山讨奚契丹故戍役为民害公言至赵时事也二山名山在兖州防山在青州】
　　夜雨
　　小雨夜复宻回风吹早秋野凉侵闭户江满带维舟【清殊】通籍恨多病为郎忝薄游天寒出巫峡醉别仲宣楼【洙曰仲宣楼指荆州注见前】
　　更题
　　只应踏初雪骑马发荆州直怕巫山雨眞伤白帝秋羣公苍玉佩天子翠云裘同舍晨趋侍胡为此淹留【洙曰晋公卿礼秩特进尚书令皆佩水苍玉赵曰宋玉赋上翠云之裘】
　　峡隘
　　闻说江陵府云沙静眇然白鱼如切玉朱橘不论钱水有逺湖树人今何处船青山各在眼却望峡中天秋行官张望督促东渚耗稻向毕清晨遣女奴阿稽竖子阿叚往问【鹤曰官犹言门官汉髙帝纪有功劳行田宅师古曰行音行酒之行犹付与也今使之领田故曰行官东渚即东屯耗稻谓蒲稗之能为禾害者当去之韩文答孟简书云行官自吉川还唐人自有此引门官与行田皆不切】
　　东渚雨今足伫闻粳稻香上天无偏颇蒲稗各自长人情见非类田家戒其荒功夫竞搰搰除草置防傍谷者命之本客居安可忘青春具所务勤恳免乱常吴牛力容易并驱动莫当丰苗亦巳槪云水照方塘有生固蔓延静一资隄防督领不无人提携颇在纲荆扬风土暖肃肃候防霜尚恐主守踈用心未甚臧清朝遣婢仆寄语逾崇冈西成聚必散不独陵我仓岂要仁里誉感此乱世忙【不知所收几何尚愿防之邻里其盛心如此注者乃不尽知】北风吹蒹葭蟋蟀近中堂荏苒百工休郁纡迟暮伤【洙曰荘子搰搰然用力甚多而见功寡搰苦骨切郑曰槪几利切稠也赵曰主守谓行官张望洙曰潘安仁籍田赋我仓如陵我庾如坻记月令霜降百工休】
　　阻雨不得归瀼西甘林
　　三伏适已过骄阳化为霖欲归瀼西宅阻此江浦深坏舟百板坼峻岸复万寻篙工初一弃恐泥劳寸心【恐泥屡用】伫立东城隅怅望髙飞禽草堂乱圃不隔昆仑岑昏浑衣裳外【昏浑语生】旷絶同曽阴园甘长成时三寸如黄金诸侯旧上计厥贡倾千林邦人不足重所迫豪吏侵客居暂封殖日夜偶瑶琴【本不相着适得故实】虚徐五株态侧塞烦胷襟焉得辍两足杖藜出岖嵚条流数翠实偃息归碧浔拂拭乌皮几喜闻樵牧音令儿快搔背脱我头上簪【洙曰汉武纪计偕注计者上计簿也鹤曰唐志夔州贡柑橘梦弼曰日夜偶瑶琴谓听其风韵若鼔瑶琴焉赵曰谢朓有咏乌皮隐几诗】
　　柴门
　　泛舟登瀼西回首望两崖东城干旱天其气如焚柴长影没窈窕余光散谽谺大江蟠嵌根归海成一家下冲割坤轴竦壁攒镆鎁萧瑟洒秋色气昏霾日车峓门自此始最窄容浮查禹功翊造化防凿就欹斜巴渠决太古众水为长蛇风烟吴蜀舟檝通盐麻我今逺游子飘转混泥沙万物附本性约身不愿奢茅栋盖一牀清地有余花浊醪与脱粟在眼无咨嗟山荒人民少地僻日夕佳贫病固其常富贵任生涯老于干戈际宅幸蓬荜遮石乱上云气杉青延日华赏妍又分外理惬夫何夸足了垂白年敢居髙士差【师注差辈也未闻殆肩差耳但言髙士差亦可一笑】书此豁平昔回首犹暮霞【梦弼曰谽火含切谺虚加切谷中也嵌邱衘切嵌岩也洙曰夔弼为夷丹】
　　甘林
　　舍舟越西冈入林解我衣青刍适马性好鸟知人归晨光映逺岫夕露见日晞迟暮少寝食清旷喜荆扉经过倦俗态在野无所违试问甘藜藿未肯羡轻肥喧静不同科出处各天机勿矜朱门是陋此白屋非明朝歩邻里长老可以依时危赋敛数脱粟为尔挥相携行豆田秋花蔼菲菲子实不得吃货市送王畿尽添军旅用迫此公家威【卖豆助军诗人有过甚者然足以戒】主人长跪辞戎马何时稀我衰易悲伤屈指数贼围劝其死王命慎莫逺奋飞【鹤曰按唐史是年吐蕃冦近畿故此诗有军兴赋敛之语】
　　暇日小园散病将种秋菜督勒耕牛兼书触目
　　不爱入州府畏人嫌我真及乎归茅宇傍舍未曽嗔老病忌拘束应接防精神江村意自放林木心所欣秋耕属地湿山雨近甚匀冬菁饭之半【饭之半亦竒怪】牛力晚来新深耕种数畆未甚后四隣嘉蔬既不一名数颇具陈荆巫非苦寒采撷接青春飞来两白鹤暮啄泥中芹雄者左翮垂损伤巳露筋一歩再流血尚经矰缴勤三歩六号叫【三步六号怪】志屈悲哀频鸾鳯不相待侧颈防髙旻杖藜俯沙渚为汝鼻酸辛【洙曰尚经矰缴勤经一作惊梦弼曰矰咨登切缴与同之若切矰缴以丝系矢而射也】
　　月
　　断续巫山雨天河此夜新若无青嶂月愁杀白头人魍魉移深树虾蟆动半轮故园当北斗直想照西秦【赵曰长安上直北斗公之家在】
　　见萤火
　　巫山秋夜萤火飞帘踈巧入坐人衣忽惊屋里琴书冷复乱檐前星宿稀却绕井栏添个个偶经花蘂弄辉辉沧江白发愁看汝来岁如今归未归
　　寄刘峡州伯华使君四十韵
　　峡内多云雨秋来尚郁蒸逺山朝白帝深水谒夷陵迟暮嗟为客西南喜得朋哀猿更起坐落鴈失飞腾伏枕思琼树临轩对玉绳青松寒不落碧海阔逾澄昔岁文为理羣公价尽増家声同令闻时论以儒称太后当朝肃【颂则天语】多才接迹升翠虚捎魍魉丹极上鲲鹏宴引春壶满【一作酒】恩分夏簟氷【只合满字壶即酒矣氷字义虚谓簟】雕章五色笔紫殿九华灯学并卢王敏书偕禇薛能老兄真不坠小子独无承近有风流作聊从月继征放蹄知赤骥捩趐服苍鹰巻轴来何晩襟懐庻可凭会期吟讽数益破旅愁凝雕刻初谁料纎毫欲自矜神融蹑飞动战胜洗侵凌妙取筌蹄弃髙宜百万层白头遗恨在靑竹几人登回首追谈笑劳歌局寝兴年华纷巳矣世故莽相仍刺史诸侯贵郎官列宿应潘生骖阁逺黄霸玺书増乳贙号攀石饥鼯诉落藤药囊亲道士灰刼问胡僧凭乆乌皮绽簪稀白防棱林居看蚁穴野食待鱼罾筋力交凋丧飘零免战兢皆为百里宰正似六安丞【此六安丞亦难注】姹女萦新里丹砂冷旧秤但求椿寿永莫虑杞天崩链骨调情性张兵挠棘矜养生终自惜伐数必全惩政术甘踈诞词场愧服膺展怀诗诵鲁割爱酒如渑咄咄寜书字防防欲避矰江湖多白鸟天地有青蝇【注或以白鸟为蚊蚋非岂有两句皆説谗成甚律度○洙曰峡州夷陵郡赵曰更起坐更音平声洙曰玉防星名谢晖诗玉防低建章赵曰家声同令闻言已与刘使君也洙曰甘泉赋捎防魉注捎杀也南史江淹梦得五色笔西京杂记元日燃九华灯于终南山下卢王禇薛谓卢照邻王勃禇遂良薛稷也赵曰聊从月继徴谓刘使君近诗可以月月相继而求之也洙曰易得鱼忘筌得忘蹄青竹青简也赵曰劳歌局寝兴谓劳我歌咏而局蹐于寝兴之间也赵曰郎官公自谓也汉明帝云郎官上应列宿出宰百里洙曰潘生骖阁逺一作潘安云阁逺晋潘岳以太尉掾寓直于防骑之省髙阁连云阳景罕防夙兴晏寝匪遑底寜其辞见岳秋兴赋汉黄霸为颍川太守治为天下第一宣帝下诏称扬赐闗内侯簪音畎注见八哀诗汉武帝穿昆明池悉是灰墨有胡僧云天地大刼将尽则有刼灰此刼灰之余也梦符曰后汉桓谭数言事忤防出为六安郡丞赵曰公谓昔为郎官自可出宰以言房琯故正如桓谭之忤者也洙曰姹女丹砂修炼之事注见前庄子上古有大椿者以八千岁为春八千岁为秋列子杞国有人忧天崩坠身无所寄汉徐乐书陈渉起穷卷奋棘矜注棘防也矜防之把也时秦销兵噐故但有防之把耳矜音巨巾反梦弼曰伐数伐犹伐性之伐数则言寿也或作伐叛非洙曰礼记顔子得一善则拳拳服膺晋殷浩被废终日书空作咄咄怪事四字杨子鸿飞防弋人何簒焉诗青蝇喻谗人也鲍曰江湖多白鸟与白鸥波浩荡意同言自适也】
　　草阁
　　草阁临无地柴扉永不关鱼龙回夜水星月动秋山乆露晴初湿髙云薄未还泛舟惭小妇飘泊损红顔
　　月
　　并照巫山出新窥楚水清羁栖愁里见二十四回明必騐升沉体如知进退情不违银汉落亦伴玉绳横【是爱月者也鹤曰公在云安与防州厯望夜见月凡二十四回赵曰公谓看月至尽夜不逢银汉落时亦必伴玉防横然后止】
　　十七夜对月
　　秋月仍圆夜江村独老身卷帘还照客倚杖更随人【自是不经人道】光射潜虬动明飜宿鸟频茅斋依橘柚清切露华新
　　白露
　　白露团甘子清晨防马蹄圃开连石树船渡入江溪凭几看鱼乐回鞭急鸟栖渐知秋实美幽径恐多蹊
　　孟氏【鹤曰孟十二仓曹与十四主簿也】
　　孟氏好兄弟养亲唯小园承顔胝手足坐客强盘飧负米力葵外【力葵固不可觧夕葵亦晦】读书秋树根卜邻惭近舍训子觉先门【洙曰家语子路为亲负米梦弼曰力一作夕洙曰先门谓孟母教子择邻也】
　　驱竖子摘苍耳
　　江上秋已分林中瘴犹剧畦丁告劳苦无以供日夕蓬莠犹不焦野蔬暗泉石巻耳况疗风童儿且时摘侵星驱之去烂漫任逺适放筐亭午际洗剥相防羃登牀半生熟下筋还小益加防瓜薤间依稀橘奴迹乱世诛求急黎民糠籺窄饱食复何心荒哉膏粱客富家厨肉臭战地骸骨白寄语恶少年黄金且休掷【梦弼曰登牀谓蒍之于俎也赵曰小益谓巻耳菜能疗风也洙曰李衡种橘于龙阳洲谓其子曰吾有千头木奴嵗可收绢千匹梦符曰汉书陈平传亦食糠覈耳注云覈音纥京师人谓麄屑为纥头唐柳芳氏族论三世有三公者曰膏梁有令仆曰华腴梦弼曰西京杂记汉佞幸有韩嫣好弹以金为九所失者日有千余长安为之语曰苦饥寒逐金九】同元使君舂陵行【大厯二年秋防州作鹤曰公时居防之瀼西】
　　览道州元使君结舂陵行兼贼退后示官吏作二首志之曰当天子分忧之地效汉官良吏之日今盗贼未息知民疾苦得结辈十数公落落然参错天下为邦伯万物吐气天下少安可待矣不意复见比兴体制微婉顿挫之词感而有诗增诸巻轴简知我者不必寄元【此意尤好】
　　遭乱发尽白转衰病相婴沉緜盗贼际狼狈江汉行叹时药力薄为客羸瘵成吾人诗家秀博采世上名【自叙如此而起兴如此比元之二诗故是作者】粲粲元道州前圣畏后生观乎舂陵作歘见俊哲情复览贼退篇结也实国桢贾谊昔流恸匡衡常引经道州忧黎庻词气浩纵横两章对秋月一字偕华星致君唐虞际纯朴忆大庭何时降玺书用尔为丹青【丹青谓图像示人也】狱讼乆衰息岂惟偃甲兵凄恻念诛求薄敛近休明乃知正人意不茍飞长缨凉飇振南岳之子宠若惊色沮金印大兴含沧溟清【谓元诗有弃官刺船意】我多长卿病日夕思朝廷肺枯渴太甚漂泊公孙城嘑儿具纸笔隠几临轩楹作诗呻吟内淡墨字欹倾感彼危苦词庻几知者听【其首尾如此情事甚真洙曰汉贾谊上防云当今事势可为恸哭者一可为流涕者二匡衡陈便宜及朝廷有政议传经以对梦弼曰两章即元结舂陵行及贼退示官吏作洙曰庄子注大庭氏古者至德之世也汉宣帝时二千石有治理效辙以玺书勉励梦弼曰近休明谓治近乎三代休明之时也左传楚子观兵于周疆问鼎之大小轻重焉王孙满对曰徳之休明虽小重也其奸囘昏乱虽大轻也赵曰不茍飞长缨谓元结不茍且在冠冕之中也洙曰长卿病谓病渴也公孙城谓白帝城即防州也】
　　舂陵行　　　　　　　　　　元　结【次山】
　　癸卯岁漫叟授道州刺史道州旧四万余户经贼巳来不满四千大半不胜赋税到官未五十日承诸使征求符牒二伯余封皆曰失其限者罪至贬削于戏若悉应其命则州县破乱刺史欲焉逃罪若不应命又即获罪戾必不免也吾将守官静以安人待罪而巳此州是舂陵故地故作舂陵行以达下情
　　军国多所须切责在有司有司临郡县刑法竟欲施供给岂不忧征敛又可悲州小经乱亡遗人实困疲大乡无十家大族命单羸朝餐是草根暮食乃木皮出言气欲絶意速行歩迟追嘑尚不忍况乃鞭扑之邮亭传急符来往迹相追更无寛大恩但有迫促期欲令鬻儿女言发恐乱随悉使索其家而又无生资听彼道路言恐伤复谁知去冬山贼来杀夺几无遗所愿见王官抚养以惠慈奈何重驱逐不使存活为安人天子命符节我所持州县忽乱亡得罪复是谁逋缓违诏令防责固所宜前贤重守分恶以祸福移亦云贵守官不爱能适时顾惟孱弱者正直当不亏何人采国风吾欲献此辞
　　贼退示官吏【并序】　　　　　　元　结【次山】
　　癸卯嵗西原贼入道州焚掠几尽而去明年贼又攻永破邵不犯此州边鄙而退岂力能制敌与葢防其伤怜而巳诸使何为忍苦征敛故作诗一篇以示官吏
　　昔嵗逢太平山林二十年泉源在庭户洞壑当门前井税有常期日晏犹得眠忽然遭世变数嵗亲戎旃今来典斯郡山夷又纷然城小贼不屠人贫伤可怜是以防邻境此州独见全使臣将王命岂不如贼焉今彼征敛者迫之如火煎谁能絶人命以作时世贤思欲委符节引竿自刺船将家就鱼麦归老江湖边寄狄明府博济
　　梁公曽孙我姨弟不见十年官济济大贤之后竟陵迟浩荡古今同一体比看伯叔四十人有才无命百寮底今者兄弟一百人【百狄四十叔】几人卓絶秉周礼在汝更用文章为长兄白眉复天启汝门请从曽翁説【曽翁即曽祖】太后当朝多巧计狄公执政在末年浊河中不汚清济国嗣初将付诸武公独廷诤守丹陛禁中册决诏房陵前朝长老皆流涕太宗社稷一朝正汉官威仪重昭洗时危始识不世才谁谓荼苦甘如荠汝曹又宜裂土食身使门户多旌棨胡为飘泊岷汉间干谒王侯颇歴诋况乃山髙水有波秋风萧萧露泥泥虎之饥下巉嵒蛟之横出清泚早归来黄土汚人眼易眯【洙曰狄仁杰封梁国公左传鲁秉周礼蜀志马良兄弟五人并有才名乡里为之谚曰马氏五常白眉最良左传天将启之按武后当朝革唐为周废中宗为庐陵王迁于房州欲以武三思为太子仁杰数谏后感悟即日迎中宗复唐社稷希曰裂土即裂地乐毅书裂地而封之赵曰唐制节度使就第赐旌节三品以上门五防汉书注有衣之防曰棨洙曰诋讦也汉息夫躬厯诋公卿大臣欧曰眯莫礼切荘子秕糠眯目】
　　寄韩谏议注
　　今我不乐思岳阳身欲奋飞病在牀美人娟娟隔秋水濯足洞庭望八荒鸿飞冥冥日月白青枫叶赤天雨霜玉京羣帝集北斗或骑麒麟翳鳯凰芙蓉旌旗烟雾乐影动倒景揺潇湘星宫之水醉琼浆羽人稀少不在傍似闻昨者赤松子恐是汉代韩张良昔随刘氏定长安帷幄未改神惨伤国家成败吾岂敢色难腥腐餐枫香周南留滞古莫惜南极老人应寿昌美人胡为隔秋水焉得置之贡玉堂【师曰地理志岳州巴陵郡在岳之阳故曰岳阳有君山洞庭湖湘江之胜洙曰梁元帝纂要云日光曰景司马相如赋贯列缺之倒景赵曰楚辞仍羽人于丹邱洙曰汉张良其先韩人也髙祖曰运筹帷幄之中决胜千里之外子房功也良愿弃人间事从赤松子游乃学辟谷导引轻身吕后德其安太子乃强食之曰人生一世间如白驹过隙何至自苦如此乎良不得已强听而食赵曰神仙传壶公数试费长房继令噉溷臭恶非常长房难之洙曰史记太史公留滞周南春秋元命芭云老人星治平则见见则主寿昌】
　　寄岑嘉州【公自注州据蜀江外赵曰岑参也】
　　不见故人十年余不道故人无素书愿逢顔色关塞逺岂意出守江城居外江三峡且相接斗酒新诗终自踈谢朓毎篇堪讽诵冯唐巳老听吹嘘泊船秋夜经春草伏枕青枫限玊除眼前所寄选何物赠子云安双鲤鱼【宋谢朓字晖汉文帝问冯唐曰父老何自为郎赵曰青枫谓楚地玉除谓京阙也鹤曰防州云安郡也洙曰古诗客从逺方来遗我双鲤鱼】
　　魏将军歌
　　将军昔着从事衫【一语便竒】鐡马驰突重两衔被坚执锐略西极昆仑月窟东崭岩【好句法】君门羽林万猛士恶若哮虎子所监五年起家列霜防一日过海收风防平生流辈徒蠢蠢长安少年气欲尽魏侯骨耸精爽华岳峰尖见秋隼星纒寳校金盘陁夜骑天驷超天河欃枪荧惑不敢动翠防云旓相荡摩吾为子起歌都防酒防挿劒肝胆露钩陈苍苍武暮万歳千秋奉明主临江节士安足数【起伏音节壮丽甚伟○注谓子美自称节士此必不可者也洙曰被坚执鋭见汉书崭岩参差见相如上林赋郑曰崭士咸切石髙峻貌荆溪吴子良明辅云昆仑月窟在西而谓之东者盖谓魏将军略地至西方之极而回顾昆仑月窟却在东也洙曰君门羽林禁旓也汉有羽林军赵曰隼鸷鸟也时可曰星纒寳校金盘陁谓马装也顔延年赭白马赋具服金组兼饰丹雘寳校星纒缕章霞布洙曰天官书溪中四星曰天驷欃抢妖星也荧惑火星也翠蕤云旓皆旗也郑曰欃初衔切枪楚耕切旓所交切梦弼曰古乐府有丁都防歌乐録云丁都防歌者彭城内史徐逵为鲁轨所杀宋髙祖乃使督防丁旿収殡之逵妻髙祖长女也呼旿至阁下自问敛送之事每问輙叹息曰丁都防其声哀切后人因其声广其曲焉赵曰钩陈星名武阙名修可曰临江节士史失其名唯古乐府载宋陆厥临江王节士歌曰节士慷慨髪上冲冠弯弓挂弱水长劒竦云端】
　　秋峡
　　江涛万古峡肺气乆衰翁不寐防巴虎全生狎楚童【狎至樵竖且以自全】衣裳垂素髪门巷落丹枫常怪商山老兼存翊赞功【非无能无忠者】
　　日暮
　　牛羊下来乆各已闭柴门风月自清夜江山非故园【人人能言人人不能言与可惜欢娱地同耳】石泉流暗壁草露滴秋根头白灯明里何须花烬繁
　　月
　　四更山吐月残夜水明楼尘匣元开镜风帘自上钩应疑鹤髪蟾亦恋貂裘斟酌姮娥寡天寒奈九秋
　　晓望
　　白帝更声尽阳台晓色分髙峰寒上日叠岭宿霾云地圻江防隠天清木叶闻【语至不可觧则妙耳】荆扉对麋鹿应共尔为羣
　　别李秘书始兴寺所居
　　不见秘书心若失及见秘书失心疾安为动主理信然我独觉子神充实重闻西方止观经老身古寺风泠泠妻儿待米且归去他日杖藜来细听【磊落真率语短而畅○亦自本分萧防有情贤于强知觧者】
　　九月一日过孟十二仓曹十四主簿兄弟【鹤曰按史是年九月吐蕃冦灵州邠州京师戒严】
　　藜杖侵寒露蓬门启曙烟力稀经树歇老困拨书眠【语自称意】秋觉追随尽来因孝友偏清谈见滋味尔辈可忘年【赵曰汉祢衡始弱冠孔融年四十为忘年交】
　　过客相寻
　　穷老真无事江山巳定居地幽忘盥栉客至罢琴书挂壁移筐果嘑儿问煮鱼时闻系舟檝及此问吾庐孟仓曹歩趾领酒酱二物满器见遗老夫
　　楚防通秋屐胡牀面夕畦借糟分汁滓瓮醤落提携饭粝添香味朋来有醉泥理生那免俗方法报山妻【洙曰刘伶酒徳颂枕麴借糟赵曰周礼醴齐注云醴犹体也成而汁滓相将梦弼曰司马迁传尧舜粝梁之食注音辣张晏曰一斛粟春七斗米为粝醉如泥见汉周泽传师曰方法谓进酒与醤之方法也】
　　课小竖鉏斫舍北果林枝蔓荒秽净讫移牀三首
　　病枕移茅栋荒鉏净果林背堂资僻逺在野兴清深山雉防求敌江猿应独吟泄云髙不去隐几亦无心【资防应泄云突兀甚○解不得】
　　众壑生寒早长林卷雾齐青虫悬就日朱果落封泥【亦眼前人所不到】薄俗防人面全身学马蹄【马蹄亦得大意】吟诗坐回首随意葛巾底【自书○洙曰左传子产曰人心不同如其面焉赵曰荘子马蹄可以践霜雪毛可以御风寒龁草饮水翘足而陆此马之真性也】
　　篱弱门何向沙虚岸只摧【字意宛转】日斜鱼更食客散马还来【幽趣宛宻】寒水光难定秋山响易哀天涯稍曛黒倚杖更徘徊
　　溪上
　　峡内淹留客溪边四五家古苕生迮地秋竹隠踈花塞俗人无井山田饭有沙西江使船至时复问京华【鹤曰苕一作苔郑曰迮侧格切迫也】
　　中夜
　　中夜江山静危楼望北辰长为万里客有愧百年身故国风云气髙堂战伐尘胡雏负恩泽嗟尔太平人
　　复愁十二首
　　人烟生处僻虎迹过新蹄野鹘飜窥草村船逆上溪钓艇收緍尽昏鸦接翅稀月生初学扇云细不成衣万国尚防宼故园今若何昔归相识少【今又可知】早巳战场多
　　身觉省郎在家须农事归年深荒草径老恐失柴扉金丝镂箭镞皁尾掣旗竿一自风尘起犹嗟行路难【洙曰金丝箭皁尾旗皆胡服也】
　　正观铜牙弩开元锦兽张花门小箭好此物弃沙塲【用夷变夏轻弃前辈○赵曰书若虞机张则所谓锦兽张者亦弩之物耳鹤曰汉书申屠嘉以材官蹶张曰云材官之士多力能脚踏强弩张之故曰蹶张师曰花门回纥也】
　　胡虏何曽盛干戈不肻休闾阎听小子谈笑覔封候【鹤曰按唐史至徳年间府库无蓄积朝廷専以官爵赏功诸将出师皆给空名告身自开府特进列卿大将军以至中郎郎将听临事注及清渠之败复以官爵収防卒应募入军者一切衣金紫至有朝士僮仆衣金紫称大官而执贱役者】
　　今日翔麟马先宜驾鼔车无劳问河北诸将角荣华【梦符曰按唐志翔麟廐名洙曰汉文帝以千里马驾鼔车】
　　任转江淮粟休添苑囿兵由来貔虎士不满鳯凰城【赵曰鳯凰城谓京兆也】
　　江上亦秋色火云终不移巫山犹锦树南国且黄鹂每恨陶彭泽无钱对菊花如今九日至自觉酒须賖【洙曰南史陶潜九日无酒出宅边丛菊中坐乆之逢刺史王送酒至即醉而归】
　　病减诗仍拙吟多意有余莫看江总老犹被赏时鱼【洙曰江总字总持在陈授尚书令陈破入隋后复归老江南师曰子羙检校工部朱绂银鱼故托江总以自况也】
　　揺落
　　揺落巫山暮江寒东北流烟尘多战鼓风浪少行舟鹅费羲之墨貂余季子裘长怀报明主卧病复髙秋【洙曰晋王羲之爱鹅山隂道士养好鹅因为写道徳经笼鹅而归赵曰战国防苏秦字季子游説秦王黑貂之裘敝】
　　九日五首
　　重阳独酌杯中酒抱病起登江上台竹叶于人既无分菊花从此不须开殊方日落猿哭旧国霜前白鴈来弟妹萧条各何往干戈衰谢两相催【起一作岂洙曰张景阳七命乃有荆南乌程豫北竹叶竹叶酒名也鲍曰笔谈载北方有白鴈似鴈而小秋深乃来来则霜降北人谓之霜信】旧日重阳日传杯不放杯即今蓬鬓改但媿菊花开北阙心长恋西江首独回茱萸赐朝士难得一枝来【洙曰唐志九日赐宴及茱萸】
　　旧与苏司业兼随郑广文采花香泛泛坐客醉纷纷野树欹还倚秋砧醒却闻欢娱两防寞西北有孤云故里樊川菊登髙素浐源他时一笑后今日几人存巫峡蟠江路终南对国门系舟身万里伏枕泪双痕为客裁乌帽从儿具緑樽佳辰对羣盗愁絶更堪论【鹤曰樊川以汉将军樊哙食邑于此得名即杜陵之乡浐水为长安大川浐所简切梦弼曰终南长安之南山也洙曰沈休文诗忧来命緑樽】
　　风急天髙猿啸哀渚清沙白鸟飞回无边落木萧萧下不尽长江滚滚来【句自雄畅】万里悲秋常作客百年多病独登台艰难苦恨繁霜鬓潦倒新停浊酒杯【结复郑重】
　　季秋江村
　　乔木村墟古疎篱野蔓悬素琴将暇日白首望霜天登俎黄甘重支牀锦石圆逺游虽寂寞难见此山川季秋苏五弟缨江楼夜宴崔十三评事韦少府侄三首
　　峡险江惊急楼髙月逈明一时今夕会万里故鄕情星落黄姑渚秋辞白帝城老人因酒病坚坐看君倾【梦弼曰十道志忠州有黄姑渚或谓古乐府东飞伯劳西飞燕黄姑织女时相见黄姑即河鼓也乃俗声之转耳】明月生长好浮云薄渐遮悠悠照边塞悄悄忆京华清动杯中物髙随海上槎不眠瞻白兎百过落乌纱【洙曰陶潜诗天运茍如此且进杯中物海上槎注见前】
　　对月那无酒登楼况有江【扶踈曲折自不容无】听歌惊白鬓笑舞拓秋窻樽蚁添相续沙鸥并一双尽怜君醉倒更觉片心降【洙曰释名酒有浮蚁在上泛泛然】
　　暮归
　　霜黄碧梧白鹤栖城上击柝复乌啼客子入门月皎皎谁家捣练风凄凄【古乐府少及】南渡桂水阙舟楫北归秦川多鼓鞞年过半百不称意明日看云还杖藜
　　送孟十二仓曹赴东京选【鹤曰唐志太宗时以歳旱谷贵通入选者集于洛州谓之东选】
　　君行别老亲此去苦家贫藻镜留连客【藻镜亦拙】江山憔悴人【憔悴字活道涂之歕流渧之感也】秋风楚竹冷夜雪巩梅春朝夕髙堂念应宜防服新【梦符曰晋书制曰藻镜铨衡尹曰唐旧史许子隭居选部不以藻镜为意希曰防属楚地洛州有巩县】
　　凭孟仓曹将书覔土娄旧荘【鹤曰土娄河南地名也】
　　平居丧乱后不到洛阳岑为歴云山问无辞荆棘深北风黄叶下南浦白头吟十载江湖客茫茫迟暮心
　　耳聋
　　生年鹖冠子【谓世方尚武】叹世鹿皮翁眼复几时暗耳从前月聋【意甚怨】猿鸣秋泪雀噪晚愁空黄落惊山树嘑儿问朔风【不闻风声惟见落叶○师曰鹖男雉也其无已一死乃亡故赵武灵王以为冠以表武士梦弼曰后汉黄服志鹖冠环缨无蕤如双鹖尾在左右五官虎贲羽林皆冠之黄曰楚人有隐居山中以鹖为冠因号鹖冠子出袁淑真隐传洙曰刘向列仙传鹿皮翁菑川人居本山上百余年下卖药于市】
　　小园
　　由来巫峡水本自楚人家客病留因药春深买为花【倒句矫异】秋庭风落果瀼防雨頽沙问俗营寒事将诗待物华
　　夜
　　絶防风威动寒房烛影微岭猿霜外宿江鸟夜深飞独坐亲雄劒哀歌叹短衣烟尘绕阊阖白首壮心违
　　奉醻薛十二丈判官见赠
　　忽忽峡中睡【不知其何从来何所指但觉彼此有之】悲风方一醒西来有好鸟为我下靑防羽毛净白雪惨澹飞云汀既防主人顾举翮唳孤亭【连用六句引譬而不终】持以比佳士及此慰扬舲清文动哀王见道发新硎欲学鸱夷子待勒燕山铭谁重斩郅劒致君君未听志在麒麟阁无心云母屏卓氏近新寡豪家朱门扃相如才调逸银汉会双星客来洗粉黛日暮拾流萤【此其用孟光车事以美新昏也隠约之甚○其人必新娶】不是无膏火劝郎勤六经老夫自汲涧野水日泠泠我叹黒头白君防银印青【银印青以银青期之也】卧病识山为农知地形谁矜坐锦帐苦厌食鱼腥东南两防坼横木注沧溟碧色忽惆怅风雷捜百灵空中右白虎赤节引娉婷自云帝里女噀雨鳯凰翎襄王薄行迹莫学冷如丁千秋一拭涙梦觉有防馨【偶叙峡中忽及神女期前车意又托丁鹤则犹前好鸟也】人生相感动金石两青荧丈人但安坐休辨渭与泾龙蛇尚格鬬洒血暗郊坰吾闻聪明主治国用轻刑销兵铸农器今古歳方宁文王日俭德俊乂始盈庭荣华贵少壮岂食楚江萍【师曰汉武故事上忽见一青鸟从西方集殿前东方朔曰此西王母欲来也公以薛有仙姿故以况之高曰扬舲行舟也洙曰庄子屠牛坦刀刃若新发于硎范蠡既破吴乃浮江湖变名姓为防夷子皮后汉窦宪撃匈奴大破之登燕然山刻石勒功纪汉威德班固作铭梦弼曰汉元帝时西域都防甘延寿陈汤斩郅支单于于康居洙曰汉郑为太尉时举第五伦为司空班次在下毎正朔朝见曲躬自卑上遂听置云母屏风分隔其间司马相如初游临卭临卬之富人卓氏有女文君新寡相如以琴心挑之文君夜奔相如汉百官志郎官给锦帐希曰本作空中石白虎善本石作右洙曰本一作帝季女丈选我天帝之季女襄王梦神女辽东华表曰言丁令威注并见前洙曰家语楚昭王渡江得一物大如斗圆而赤使使聘鲁问于孔子孔子曰此所谓萍实者也可剖而食之】
　　送李八秘书赴杜相公幕【鹤曰按是年六月劒南节度杜鸿自成都入朝】
　　青帘白舫益州来巫峡秋涛天地廻石出倒听枫叶下橹揺背指菊花开【两句皆目击自然而险易天出极舟行之妙】贪趋相府今晨发恐失佳期后命催南极一星朝北斗【南极朝北斗不必可觧】五云多处是三台【赵曰南极一星谓李秘书北斗指长安三台长杜相公】
　　赠李八秘书别三十韵
　　往时中补右扈跸上元初元气陵行在妖星下直庐六龙瞻汉阙万骑略姚墟朔回天歩神都忆帝车一戎才汗马【一戎不成语】百姓免为鱼通籍蟠螭印差肩列鳯舆【从万骑略姚墟来不意至此然非为通籍地也诗之少识谓此】事殊迎代邸喜异赏朱虚冦盗方归顺乾坤欲晏如不才同补衮奉诏许牵裾鸳鹭叨云阁麒麟滞玉除文园多病后中散旧交踈飘泊哀相见平生意有余风烟巫峡逺台榭楚宫虚触目非论故新文尚起予清秋凋碧柳别浦落红蕖消息多旗帜经过叹里闾战连唇齿国军急羽毛书幕府筹频问山家药正锄【公自注秘书北卧青城山中】台星入朝谒使节有吹嘘西蜀灾长弭南翁愤始摅对敭坑士卒干没费仓储势借兵须用功无礼忽诸【无功而见礼者如此忽诸者惊也】御鞍金腰褭宫砚玉蟾蜍拜舞银钩落恩波锦帕舒此行非不济良友昔相于去棹依顔色沿流想疾徐沉绵疲井臼倚薄似樵鱼乞米烦佳客钞诗听小胥杜陵斜晚照潏水带寒淤莫话清溪发萧萧白映梳【梦弼曰上元初止谓改元之初非年号姚墟在汉中舜生于姚墟朔囘天歩谓肃宗即位灵武神都忆帝车谓宗幸蜀未还洙曰汉书丞相陈平太尉周勃朱虚侯刘章既诛诸吕迎代王于代邸而立之是为文帝帝即位益封朱虚侯二千石黄金一千斤梦弼曰朱虚侯乃高祖齐王之子李秘书亦宗室也故以为比洙曰魏辛毗谏文帝帝不荅起入内毗随而引其裾汉司马相如有消渴疾后为孝文园令晋嵇康拜中防大夫尝与阮籍辈为竹林之游左传唇亡齿寒魏武奏事曰若有急则挿羽于檄谓之羽檄汉张汤传干没注云得利为干失利为没玉蟾蜍贮砚水之器也郑曰乞去既切钞楚交切洙曰杜陵潏水公之故里也】
　　奉送韦中丞之晋赴湖南【鹤曰韦之晋为衡州刺史】
　　宠渥徴黄渐权宜借寇频湖南安背水【背水如依山】峡内忆行春王室仍多故苍生倚大臣还将徐孺榻虚处待高人【洙曰汉黄覇为颍川太守治为天下第一徴守京兆尹寇恂从光武南征至颍川盗贼悉降百姓遮道曰愿从陛下复借寇君一年梦弼曰东方朔外传郡守四马驾车一马行春鹤曰峡内忆行春韦尝守峡中郡徐孺榻注见前】
　　闻惠子过东溪
　　惠子白驴瘦归溪唯病身皇天无老眼空谷滞斯人崖蜜松花熟山杯竹叶春柴门了生事黄绮未称臣【定功曰本草白蜜一名崖蜜葢蜂作蜜于崖石间今云崖蜜松花熟又谓采松花而成蜜也賔退録孙觌仲益与曾慥端伯书论诗云东坡橄防诗已输崖蜜十分甜惠洪以崖蜜为樱桃又有俗子东坡名注杜诗云金城土酥浄如练为芦菔根者东坡地黄诗云崖蜜助甘冷山姜发芳辛制地黄法当用姜与蜜而用樱桃可乎黄师是守泗时以酥酒遗东坡坡荅诗云关石土酥黄似酒扬州云液却如酥谓土酥为芦菔根可乎】
　　大觉高僧兰若【公自注和尚去冬往湖南】
　　巫山不见庐山逺松林兰若秋风晚一老犹鸣日暮钟诸僧尚乞斋时饭香炉峰色隐晴湖种杏僊家近白榆飞锡去年啼邑子献花何日许门徒【赵曰庐山惠逺师也修可曰兰若者梵言阿兰若唐言无浄因用以名寺若尔者切梦弼曰乞去既切洙曰庐山记东南有香炉峰神仙传董奉居庐山治病重者种杏五株轻者一株号董仙杏林赵曰近白榆言其所居之高近乎星辰也古诗天上何所有歴歴种白榆赵曰飞锡谓和尚去冬往湖南见自注邑子谓同邑之子也希曰汉尹翁归传于定国欲属托邑子两人梦弼曰门徒谓从游诸弟子也未知和尚归在何日诸弟子当修供养以待之也】
　　补遗
　　奉酬薛判官见赠【诸本谁重斩邪劒一作斩蛇劒蔡梦弼防笺云断蛇劒事非所当用是斩邪劒乃用朱云乞斩张禹事今按斩邪劒亦非岂邪字乃郅字之讹邪汉元帝时西域都防陈汤斩郅支单于于康居当作斩郅劒与上句待勒燕山铭下句志在麒麟阁意相属后云龙蛇尚格鬬洒血暗郊坰黄鹤叔注是年秋吐蕃入冦皆于集中巳定作斩郅劒仍借蔡氏为注不复出增注也】
　　百花潭水即沧浪【唐节度使崔寜妻兾国夫人家于浣花溪上初为儿童有僧过其家遍身疮秽夫人奉之甚谨僧持弊衣谓曰为我濯此夫人就溪浣之莲花随出潭中及贵俗呼为百花潭见山谷外集注】
　　和裴迪蜀州东亭早梅相忆【葛常之韵语阳秋云杜诗东阁官梅动诗兴还如何逊在扬州按逊传无扬州事而逊集亦无扬州梅花诗但有早梅诗云小园标物序惊时最是梅衔霜当路发映雪疑寒枝横却月观花绕凌风台朝洒长门泣夕驱临卭杯应知早飘落故逐上春来杜公前诗乃早梅而作故用何逊事又意却月凌风皆扬州台观名尔近时有妄人假东坡名作老杜事实一编无一事有据至谓逊作扬州法曹廨舍有梅一株吟咏其下岂不误学者】
　　陪李司马早江上观造竹桥【蔡兴宗正异云合观却笑千年事驱石何时到海东题云观造竹桥即目成句中合观宇谓聚观桥成之速而笑驱石之诞诸本皆讹作欢非也】
　　王十五前阁会【艺苑雌黄云江朝宗言杜诗俊味亦有来处本草葫注云此物煑为羮臛极美足为馔中之俊诗见二十六巻】
　　赠李八秘书【复斋漫録云对扬坑士卒初不晓其义读司马相如上林赋抗士卒之精费府库之财抗五官切挫也方悟坑乃抗字之讹盖李方入对宜论蜀中兵老财匮也】
　　集千家注杜工部诗集巻十七
　　钦定四库全书
　　集千家注杜工部诗集巻十八
　　自瀼西荆扉且移居东屯茅屋四首【大歴二年防州作鹤曰是年秋公自瀼西又移居东屯又按史九月吐蕃入防京师戒严】
　　白盐危桥北赤甲古城东平地一川穏髙山四面同烟霜凄野日秔稻熟天风人事伤蓬转吾将守桂丛【洙曰淮南王招隠士赋桂树丛生兮山之幽】
　　东屯复瀼西一种住青溪来徃兼茅屋淹留为稻畦市喧宜近利【公自注西居近市易巽为近利市三倍左氏传晏子对景公语】林僻此无蹊若访衰翁语须令賸客迷【賸必胜也字误○梦弼曰賸寔证切陆机诗游赏愧賸客】道北冯都使髙斋见一川子能渠细石吾亦沼清泉枕带还相似柴荆即有焉【此焉字不知是他无后押是他怪后押】斫畬应费日解缆不知年【梦符曰畬音余烧榛种田也刘夣得竹枝歌云长刀短笠去烧畬】牢落西江外参差北戸间久游巴子国卧病楚人山幽独移佳境清深隔逺闗寒空见鸳鹭廻首想朝班简吴郎司法【鹤曰公时移居东屯以瀼西草堂借吴司忠居之】
　　有客乗舸自忠州遣骑安置瀼西头古堂本买借疎豁借汝迁居停晏游云石荧荧髙叶晓风江飒飒乱帆秋却为姻娅过逄地许坐曽轩数散愁
　　又呈吴郎
　　堂前扑枣任西邻无食无儿一妇人不为困穷寜有此秪縁恐惧转须亲即防逺客虽多事使挿踈篱却甚真巳诉徴求贫到骨正思戎马泪盈巾【此两简语甚媿笺解诗皆若此寔误后人】
　　题栢大兄弟山居屋壁二首【鹤曰当是栢贞节之子侄】
　　叔父朱门贵郎君玉树髙山居精典籍文雅渉风骚江汉终吾老云林得尔曹哀弦绕白雪未与俗人操【希曰古称贵人之子及尝事其父者曰郎君尹曰礼记丝声哀梦符曰宋玉对楚襄王曰客有歌郢中者为阳春白雪属而和者数十人而巳】
　　野屋流寒水山篱带白云静应连虎穴喧巳去人羣笔架霑牕雨书籖映隙曛萧萧千里马个个五花文【喻其兄弟】
　　覃山人隠居
　　南极老人自有星北山移文谁勒铭徴君巳去独松菊哀壑无光留户庭予见乱离不得巳子知出处必须经髙车驷马带倾覆【此隠居似在大路傍故云】怅望秋天虗翠屏【洙曰齐周颙隠钟山后出为海盐令欲过北山孔稚珪假山神作文以却之曰北山移文梦弼曰汉魏以来隠士名之曰徴君】
　　栢学士茅屋
　　碧山学士焚银鱼白马却走身岩居古人巳用三冬足年少今开万巻余晴云满戸团倾葢秋水浮阶溜决渠冨贵必从勤苦得男儿须读五车书【洙曰东方朔传三冬文史足用家语孔子遇程子于途倾葢而语庄子惠施多方其书五车】
　　东屯月夜
　　抱疾漂萍老防邉旧谷屯春农亲异俗岁月在衡门青女霜枫重黄牛峡水喧泥留虎闘迹月挂客愁村乔木澄稀影轻云倚细根数惊闻雀噪暂睡想猿蹲日转东方白风来北斗昏天寒不成寐无夣寄归魂
　　东屯北崦【梦弼曰崦衣检切与同】
　　盗贼浮生困诛求异俗贫空村唯见鸟落日未逄人【上句只是此意愈觉萧索】步壑风吹面看松露滴身逺山回白首战地有黄尘
　　夜二首
　　白夜月休灯花半委眠号山无定鹿落树有惊蝉暂忆江东鲙兼懐雪夜船蛮歌犯星夜重觉在天邉城郭悲笳暮村虚过翼稀甲兵年数久赋敛夜深归【比岁晏输井税江村人夜归不惟少省情事不同】暗树依岩落明河绕塞防斗斜人更望月细鹊休飞
　　茅堂检校収稻二首
　　香稻三秋末平田百顷间喜无多屋宇幸不碍云山御裌侵寒气尝新破旅顔红鲜终日有玉粒未吾悭【郑曰裌古洽切复衣也】
　　稻米吹能白秋葵煮复新谁云滑易饱老借软俱匀种幸房州熟苖同伊阙春无劳映渠盌自有色如银【郑曰唐志房州与防同属山南道伊阙河南府县名黄曰魏文帝有车渠盌赋又梁陆倕蠡杯铭曰珍逾渠盌】
　　秋野五首
　　秋野日防芜寒江动碧虚系舟蛮井络卜宅楚村墟枣熟从人打葵荒欲自鉏盘飱老夫食分减及溪鱼【小事谁不能道能道者少○洙曰左太冲蜀都赋岷山之精上为井络注岷山为东井是络之维】
　　易识浮生理难教一物违水深鱼极乐林茂鸟知归吾老甘贫病荣华有是非秋风吹几杖不厌北山薇礼乐攻吾短【谦厚典刑蔼然】山林引兴长掉头纱防侧曝背竹书光【有典有则有兴有情】风落収松子天寒割蜜房【幽事楚楚然不寒俭】稀踈小红翠驻屐近防香【清逺闲丽少见首尾如此可爱○赵曰竹书谓竹简书也】逺岸秋沙白连山晚照红潜鳞输骇浪归翼防髙风【输不及防】砧响家家发樵声个个同飞霜任青女赐被隔南宫【洙曰后汉乐生直南宫家贫无被帝闻而嘉之诏大官赐尚书郎已下食并给帷被】
　　身许麒麟画【矜重】年衰鸳鹭羣大江秋易盛空峡夜多闻【索意非不小苦而气防老成上下圆足】迳隠千重石帆留一片云儿童解蛮语不必作参军【洙曰晋郝隆为南蛮参军上巳日作诗曰娵隅濯清池桓温问何物荅曰名鱼为娵隅温曰何为作蛮语隆曰千里投公始得蛮府那得不蛮语也】
　　伤秋
　　林僻来人少山长去鸟防髙秋収画扇久客掩柴扉慢头时栉艰难带减围将军思汗马天子尚戎衣白蒋风飙脆殷柽晓夜稀何年减豺虎似有故园归【洙曰白蒋茭草也殷柽柽桞也郑曰殷鸟闲切赤黒色柽丑成切】
　　雨
　　山雨不作泥江云薄为雾晴飞半岭鹤风乱平沙树明灭洲景防隠见岩姿露拘闷出门游旷絶经目趣消中日伏枕卧久尘及屦岂无平肩舆莫辨望乡路兵戈浩未息蛇虺反相顾悠悠邉月破欝欝流年度针灸阻朋曹糠籺对童孺一命湏屈色新知渐成故穷荒益自卑飘泊欲谁诉尫羸愁应接俄顷恐违迕浮俗何万端幽人有髙步厐公竟独徃尚子终罕遇宿留洞庭秋天寒潇湘素杖防可入舟送此齿髪暮【梦弼曰消中谓渇疾也糠籺非精米也籺胡骨切一命小官也洙曰后汉厐徳公尚子平俱见逸民传赵曰宿留音秀溜出汉书谓有所湏待也】
　　秋清
　　髙秋苏肺气白髪自能梳药饵憎加减门庭闷扫除杖藜还客拜爱竹遣儿书十月江平穏轻舟进所如
　　瞿唐两崖
　　三峡传何处双崖壮此门入天犹石色穿水忽云根【云根自佳用得缥缈如画】猱玃须髯古蛟龙窟宅尊羲和冬驭近愁畏日车翻【谓时事○梦弼曰猱乃髙切玃厥防切尔雅猱善援玃善顾赵曰淮南子注日乗车驾以六龙羲和为御】
　　暝
　　日下四山隂山庭岚气侵牛羊归径险鸟雀聚枝深正枕当星剑収书动玉琴半扉开烛影欲掩见清砧【洙曰星剑剑上有星文也玉琴以玉为琴徽也】
　　云
　　龙以瞿唐防江依白帝深终年常起峡毎夜必通林収获辞霜渚分明在夕岑髙斋非一处秀气豁烦襟
　　晨雨
　　小雨晨光内初来叶上闻雾交才洒地风折旋随云暂起柴荆色轻霑鸟兽羣麝香山一半亭午未全分【梦弼曰防州图经麝香山在州东南一百二十里山出麝香故以为名】
　　天池【鹤曰天池在防州】
　　天池马不到岚壁鸟才通百顷青云杪曾波白石中鬰纡腾秀气萧瑟浸寒空直对巫山峡兼疑夏禹功鱼龙开辟有菱芡古今同闻道奔雷黒初看浴日红飘零神女雨断续楚王风欲问支机石如临献寳宫九秋惊鴈序万里狎鱼翁更是无人处诛茅任薄躬【洙曰荆楚岁时记载张骞乗槎至天河得织女支机石穆天子传天子西征至阳纡山河伯冯夷之所居天子沉璧礼焉河伯乃与天子披圗视典以观天下寳噐】
　　即事
　　天畔羣山孤草亭江中风浪雨冥冥一双白鱼不受钓三寸黄甘犹自青多病马卿无日起穷途阮籍几时醒未闻细桞散金甲肠断秦州流浊泾【洙曰汉书文帝时匈奴大入邉周亚夫为将军军细桞注细桞在长安昆明池南】
　　独坐二首
　　竟日雨防冥双崖洗更青水花寒落岸山鸟暮过庭暖老湏燕玉充饥忆楚萍【避俗】胡笳在楼上哀怨不堪聼【希曰双崖谓瞿唐两崖也赵曰古诗云燕赵多佳人美者顔如玉待燕玉而暖则孟子所谓七十非人不暖也楚萍注见前巻】
　　白狗斜临北黄牛更在东峡云常照夜江日防兼风晒药安垂老【五字有味】应门试小童【闲趣有商畧】亦知行不逮苦恨耳多聋【洙曰白狗黄牛并峡名】
　　雨四首
　　防雨不滑道断云踈复行紫崖奔处黒白鸟去邉明【轻清道尽】秋日新霑影寒江旧落声柴扉临野碓半湿捣香秔江雨旧无时天晴忽散丝暮秋霑物冷今日过云迟上马廻休出看鸥坐不辞髙轩当灔滪润色静书帏物色岁将晏天隅人未归朔风鸣淅淅寒雨下霏霏多病久加饭衰容新授衣时危觉凋防故旧短书稀楚雨石苔滋京华消息迟山寒青兕呌江晚白鸥饥神女花钿落鲛人织杼悲繁忧不自整终日洒如丝【精意○洙曰神女鲛人注见前】
　　反照
　　反照开巫峡寒空半有无巳低鱼复暗不尽白盐孤荻岸如秋水松门似画圗牛羊识童仆既夕应传呼【希曰鱼复浦白盐山也洙曰松门亦地名】
　　向夕
　　畎亩孤城外江村乱水中深山催短景乔木易髙风【境意圆静】鹤下云汀近鸡栖草屋同琴书散明烛长夜始堪终
　　大歴二年九月三十日
　　为客无时了悲秋向夕终瘴余防子国霜薄楚王宫草敌虗岚翠花禁冷蘂红年年小揺落不与故园同十月一日【大歴二年冬防州鹤曰按是年秋吐蕃入防京师戒严】
　　有瘴非全歇为冬亦不难夜郎溪日暖白帝峡风寒蒸褁如千室燋糖幸一柈兹辰南国重旧俗自相欢【洙曰夜郎西南夷也犍为有夜郎溪蒸褁燋糖防俗之节物也柈与盘同】
　　戏作徘谐体遣闷二首
　　异俗吁可怪斯人难并居家家飬乌【养字去声最怪决无用养字代供字之理且乌蛮称乌亦可乎鸬鷀自是】顿顿食黄鱼旧识难为态新知巳暗踈【新知渐熟渐厌未能遽舍其形容世态深得心髓识字之余倍觉语味】治生且耕凿只有不闗渠【頼此事不闗渠耳○沈存中笔谈峡中人谓鸬鷀为乌以绳系其颈使之捕鱼得鱼则倒提出之苕溪胡仔曰余观诸公诗话乌之说有四曰鸬鷀曰猪曰乌野神曰乌蛮其曰鸬鷀者见沈存中笔谈其曰猪者见漫叟诗话云川人每呼猪则作乌声故号猪为乌其曰乌野神者见蔡寛夫诗话引元防之江陵诗云病赛乌称巫占瓦代则养字读为供养之养其曰乌蛮者见冷斋夜话云川峡路民多供事乌蛮以临江故顿顿食黄鱼耳俗人不解便作养畜字读余尝细考其说沈以为鸬鷀者是也鲍曰尔雅注鳣鱼中黄而大者长二三丈江东人呼为黄鱼】
　　西歴青羗坂南留白帝城于菟侵客恨粔籹作人情【蒸褁如千室尚有少意谓送者纵横似家家如此至粔籹作人情则俚矣】瓦卜传神语畬田费火声是非何处定髙枕笑浮生【公自注顷岁自秦涉陇从同谷县出游蜀留滞于巫山也○郑曰水经注江水径巫峡过青坂洙曰左传楚人谓虎于莵苍舒曰宋玉招神粔籹蜜饵有鋹锽注云粔籹以蜜和面煎作之粔竒举切籹音汝梦符曰元防之诗病赛乌称冦巫占瓦代注云南人染病竞赛乌楚巫列肆悉卖瓦卜又神龙中西京寿安县墨石山神祠颇灵前有两瓦子过客投之以卜休咎仰为吉覆为凶洙曰声一作耕史记火耕水耨畬田注见前】
　　从驿次草堂复至东屯二首【鹤曰按是年秋公自东屯又归瀼西此复至东屯盖冬初也】
　　峡里归田客江邉借马骑非寻戴安道似向习家池山险风烟合天寒橘柚垂筑场看敛积一学楚人为短景难髙卧衰年强此身山家蒸栗暖野饭射麋新世路知交薄门庭畏客频牧童斯在眼田父寔为邻
　　暂徃白帝复还东屯
　　复作归田去犹残获稻功筑场怜穴蚁拾穗许村童落杵光辉白除芒子粒红加飡可扶老仓庾慰飘蓬
　　刈稻了咏懐
　　稻获空云水川平对石门寒风踈草木旭日散鸡豚野哭初闻战樵歌稍出村无家问消息作客信乾坤【初闻其战后见野哭而巳五字悲甚稍字尤萧索可怜结意沉着非托之悠悠者】
　　柳司马至
　　有客归三峡相过问两京函闗犹自将渭水更屯兵设备邯郸道和亲逻逤城幽燕惟鸟去商洛少人行衰谢身何补萧条病转婴霜天到宫阙【此谓霜天寒廻直到宫阙】恋主寸心明【梦弼曰唐志惠州有邯郸县属河北汉书北走邯郸道修可曰逻逤吐蕃都城名也按姑蘓及蜀本杜诗作逻逤惟欧阳文忠公本作逻些当是从旧史为正郑曰逻公佐切逤四个切】
　　自平
　　自平宫中吕大一収珠南海千余日近供生犀翡翠稀复恐征戍干戈宻蛮溪豪族小动揺世封刺史非时朝蓬莱殿里诸主将才如伏波不得骄【东坡志林杜子美诗云自平宫中吕大一世莫晓其义而妄者至以为唐时有自平宫偶读宗寔録有宫中吕大一叛于岭南杜诗盖云自平宫中吕大一故下文有南海収珠之句见书不广而以意改文字鲜不为人所笑也鹤曰按旧史广徳元年冬宦官广州市舶使吕大一逐刺史张沐而反又按唐志岭南道厥贡金银孔雀犀象洙曰时溪洞蛮酋归顺者皆世授刺史师曰汉马援为伏波将军】
　　久雨期王将军不至
　　天雨萧萧滞茅屋空山无以慰幽独锐头将军来何迟令我心中苦不足数看黄雾乱云时聼严风折乔木泉源泠泠杂猿泥泞漠漠饥鸿鹄岁暮穷隂耿未巳人生防靣难再得忆尔腰下铁丝箭射杀林中雪色鹿前者坐皮因问毛知子歴险人马劳异兽如飞星宿落应不碍苍山髙安得突骑只五千崒然眉骨皆尔曹走平乱世相催促一豁明主正鬰陶忆昔范増碎玉斗来使吴兵着白袍昏昏阊阖闭氛祲十月荆南雷怒号【洙曰汉髙祖见项羽于鸿门间行趋防上留张良以玉斗献范増増防剑撞而碎之梦弼曰南史侯景令东吴兵尽着白袍自为营阵赵曰阊阖吴门名也】
　　虎牙行【公自注虎牙滩名也萧铣僭江陵日屯兵于此后常为屯戍之地】
　　秋风歘吸吹南国天地惨惨无顔色洞庭扬波江汉廻虎牙铜柱皆倾侧巫峡隂岑朔汉气峯峦窅窕溪谷黒杜鹃不来猿狖寒山幽忧雪霜逼楚老长嗟忆炎瘴三尺角弓两斛力【谓秋风筋劲也】壁立石城横塞起金错旌竿满云直渔阳突骑猎青丘犬戎鎻甲闻丹极八荒十年防盗贼征戍诛求寡妻哭逺客中宵泪霑臆【洙曰铜柱滩名在涪陵青丘内地属洛阳鹤曰闻字一作围八荒十年防盗贼上疑有脱句】
　　写懐二首
　　劳生共乾坤何处异风俗冉冉自趋竞行行见覊束无贵贱不悲无富贫亦足万古一骸骨邻家递歌哭鄙夫到巫峡三岁如转烛全命甘留滞忘情任荣辱朝班及暮齿日给还脱粟编蓬石城东采药山北谷用心霜雪间不必条蔓緑非闗故安排曽是顺幽独逹士如直小人似钩曲曲直吾不知负暄樵牧【写得甚恨○赵曰朝班公自叙尝为朝官也鹤曰按虎牙行云壁立石城横塞起观舞剑噐行云瞿唐石城草萧瑟则石城乃防州地名也洙曰谢灵运诗居常以待终处顺故安排后汉童謡云直如死道邉曲如钩封公侯】
　　夜深坐南轩明月照我膝惊风翻河汉梁栋巳出日羣生各一宿飞动自俦匹吾亦驱其儿营营为私实天寒行旅稀岁暮日月疾荣名忽中人世乱如虮虱古者三皇前满腹志愿毕胡为有结绳防此胶与漆祸首燧人氏厉阶董狐笔君看灯烛张转使飞蛾蜜放神八极外俛仰俱萧瑟终契如徃还得匪合仙术【洙曰宋玉九辩薄寒之中人中竹仲切梦弼曰燧人氏始鑚木取火炮生为熟董狐古之良史也书法不隠洙曰燧人火化而争欲之心生董狐直笔而是非之端起故以为祸首厉阶也终契如徃还一作终然契如真】
　　观公孙大娘弟子舞剑噐行
　　大歴二年十月十九日防州别驾元特宅见临颍李十二娘舞剑噐壮其蔚跂问其所师曰余公孙大娘弟子也开元三载余尚童稚记于郾城观公孙氏舞剑噐浑脱浏漓顿挫独出冠时自髙头宜春梨园二伎坊内人洎外供奉晓是舞者圣文神武皇帝初公孙一人而巳玉貌绣衣况余白首今兹弟子亦匪盛顔既辨其由来知波澜莫二抚事慷慨聊为剑噐行昔者吴人张旭善草书书帖数常于邺县见公孙大娘舞西河剑噐自此草书长进豪荡感激即公孙可知矣【子美以诗为散语故意多顿促此序引张颠草书隠暎颇逹情态非公不闻此妙】
　　昔有佳人公孙氏一舞剑噐动四方观者如山色沮防天地为之久低昂防如羿射九日落矫如羣帝骖龙翔来如雷霆収震怒罢如江海凝清光【名状得意○収字谓其犹隠隠有声也但舞一剑若谓其如雷如霆则非矣】绛唇珠袖两寂寞晚有弟子传芬芳临颍美人在白帝妙舞此曲神扬扬与余问答既有以感时抚事憎惋伤先帝侍女八千入公孙剑噐初第一五十年间似反掌风尘澒洞昏王室梨园弟子散如烟女乐余姿映寒日金粟堆南木巳拱瞿唐石城草萧瑟玳筵急管曲复终乐极哀来月东出老夫不知其所徃足茧荒山转愁疾【浓至惨黯如野笛中断闻者犹不堪也○郑曰防音鹄灼也洙曰淮南子尧时十日并出尧令羿射中九日日鸟皆死堕其羽翼梦弼曰临颍县属许州洙曰唐纪宗亲拜五陵至睿宗桥陵见金粟山冈有龙盘鳯翥之势谓侍臣曰吾千秋万歳后冝葬此左传尔墓之木拱矣赵曰足茧足胝如茧也】
　　有叹【公自注传蜀官军自围普遂】
　　壮心乆零落白首寄人间天下兵常闘江东客未还【自蜀归皆可言江东】穷猿号雨雪老马望闗山武徳开元际苍生岂重攀【洙曰武徳髙祖年号开元明皇年号】
　　寒雨朝行视园树
　　柴门拥树向千株丹橘黄甘此地无江上今朝云雨歇篱中秀色画屏纡桃蹊李径年虽故栀子红椒艶色殊鏁石藤梢元自落倚天松骨见来枯林香出实垂将尽叶蔕辞枝不重苏爱日恩光防借贷清霜杀气得忧虞衰顔动覔藜牀坐缓步仍须竹杖扶散骑未知云阁处啼猿僻在楚山隅【洙曰晋潘岳秋兴赋余以太尉掾寓直于散骑之省髙阁连云阳景罕曜夙兴夜寝匪遑底寜于是慨然而赋】
　　白鳬行
　　君不见黄鹄髙于五尺童化为白鳬似老翁【谣体】故畦遗穗已荡尽天寒岁暮波涛中鳞介腥膻素不食终日忍饥西复东鲁门鶢鶋亦蹭蹬闻道如今犹避风【梦弼曰国语海鸟鶢鶋止于鲁东门外展禽曰今兹海其有灾乎夫广州之鸟兽常知避其灾是歳海多大风】
　　冬至
　　年年至日长为客忽忽穷愁泥杀人江上形容吾独老天涯风俗自相亲杖藜雪后临丹壑鸣玉朝来散紫宸心折此时无一寸路迷何处见三秦【洙曰汉书项羽三分闗中王秦三降将章邯为雍王都废丘司马欣为塞王都栎阳董翳为翟王都髙奴故曰三秦】
　　舍弟观赴蓝田取妻子到江陵喜寄三首
　　汝迎妻子逹荆州消息真传解我忧鸿雁影来连峡内鹡鸰飞急到沙头峣闗险路今虚逺禹凿寒江正穏流朱绂即当随防鹢青春不假报黄牛【希曰沙头亦地名在江陵修可曰汉书峣闗注在洛北蓝田之南今以观赴故云洙曰郭璞江赋巴东之峡夏后疏凿】
　　马度秦山云正深北来肌骨苦寒侵他乡就我生春色故国移居见客心欢剧提携如意舞喜多行坐白头吟廵檐索共梅花笑冷蘂疎枝半不禁【洙曰欢剧一作剰欲王戎好如意舞文君作白头吟】
　　庾信罗含俱有宅春来秋去作谁家短墙若在从残草乔木如存可假花【此若在如存皆书札语】卜筑应同蒋诩径为园湏似邵平比年病酒开涓滴【甚真】弟劝兄酧何怨嗟【黄曰庾信因侯景之乱自建康遁归江陵居宋玉故宅在城北三里罗含为桓温别驾以廨舍喧扰于江陵城西三里小洲上立茅屋而居洙曰三辅决録蒋诩舍中竹下开三径惟羊仲求仲从之游汉书邵平故秦东陵侯贫种长安城东】
　　别李义
　　神尧十八子十七王其门道国洎舒国实惟亲弟昆中外贵贱殊余亦忝诸孙丈人嗣王业之子白玉温道国继徳业请从丈人论丈人领宗卿肃穆古制敦先朝纳谏诤直气横乾坤子建文章壮河间经术存温克冨诗礼骨清虑不喧洗然遇知巳谈论淮湖奔忆昔初见时小绣芳荪长成忽防靣慰我久疾魂三峡春冬交江山云雾昏正冝且聚集恨此当离樽莫怪执杯迟我衰涕唾烦重问子何之西上岷江源愿子少干谒蜀都足戎轩误失将帅意不如亲故防少年早归来梅花已飞翻努力慎风水岂惟数盘飱猛虎卧在岸蛟螭出无痕王子自爱惜老夫困石根生别古所嗟发声为尔吞【鲍曰髙祖二十三子道王元庆舒王元名卫懐王覇楚哀王智云先薨太子建成巢王元吉以事诛除籍故此止言十八子而太宗有天下十七子封王也赵曰中外贵贱殊余亦忝诸孙详诗意李义当是道国之裔孙而公则道国后裔之外孙也丈人又指李义之父尝为宗正卿马曰古制敦谓敦厚宗族也洙曰曹植字子建魏文帝弟也河间献王徳汉景帝子也赵曰贾谊过秦论寒者利裋褐注云小也】
　　送髙司直寻封阆州
　　丹雀衔书来暮栖何乡树骅骝事天子辛苦在道路司直非冗官荒山甚无趣借问泛舟人胡为入云雾与子姻娅间既亲亦有故万里长江邉邂逅一相遇长卿消渇再公干沉绵屡清谈慰老夫开巻得佳句时见文章士欣然淡情素伏枕闻别离畴能忍漂寓良防苦短促溪行水奔注熊罴咆空林防子慎驰骛西谒巴中侯艰险如跬步主人不世才先帝常特顾防为天军佐崇大王法度淮海生清风南翁尚思慕公宫造广厦木石乃无数初闻伐松栢犹卧天一柱我病书不成成字读亦误为我问故人劳心练征戍【赵曰尚书中曰赤雀丹书入丰止于昌前昌拜稽首受之列子周穆王驾八骏之乗右服骅骝驱驰千里鹤曰司直大理寺官也洙曰汉司马长卿病渇魏刘公干诗余婴沉痼疾窜身清漳濵巴中指阆州主人谓巴中侯也希曰汉天文志有羽林天军唐兵志则有天武健儿神武天骑其以此为天军耶赵曰言淮海则必尝官于扬州等处也希曰南翁即如项羽传所谓南公也赵曰左传构其公宫犹卧天一柱则因以美封阆州也神异经昆仑有铜柱其髙入天所谓天柱也故人即是指封阆州】
　　锦树行
　　今日苦短昨日休嵗云暮矣增离忧霜凋碧树作锦树万壑东逝无停留荒戍之城石色古东郭老人住青丘飞书白帝营斗粟琴瑟几杖柴门幽青草萋萋尽枯死天骥跛足随牦牛自古圣贤多薄命奸雄恶少封公侯故国三年一消息终南渭水寒悠悠五陵豪贵反颠倒乡里小儿狐白裘生男堕地要膂力生女富贵倾邦国莫愁父母少黄金天下风尘儿亦得【防后语言多乱杂有适当然者当通前后看○梦弼曰青牛亦地名而非内地属洛阳者赵曰牦牛蛮中牛也郑曰牦陵之切又莫褒切生女本又作一生】
　　白帝城楼
　　江度寒山阁城髙絶塞楼翠屏冝晚对白谷防深游急急能鸣雁轻轻不夜鸥夷陵春色起渐拟放扁舟【梦弼曰夷陵峡州也】
　　夜宿西阁晓呈元二十一曹长
　　城暗更筹急楼髙雨雪防稍通绡幕霁逺带玉绳稀门鹊晨光起樯乌宿处非寒江流甚细有意待人归【赵曰绡缣也谓天霁之色薄如绡洙曰玉绳星名谢晖诗云玉绳低建章希曰樯乌谓船樯上刻为乌形以占风也】
　　西阁口号呈元二十一
　　山木抱云稠寒空绕上头雪崖才变石风幔不依楼社稷堪流涕安危在运筹看君话王室感动几销忧
　　寄从孙崇简
　　嗟峨白帝城东西南有龙湫北虎溪【起亦髙】吾孙骑曹不记马业学尸乡多养鸡厐公隠时尽室去武陵春树他人迷与汝邻居未相失近身药裹酒长携牧叟樵童亦无頼莫令斩断青云梯【修可曰世说王子猷为桓冲骑曹参军桓问曰卿署何曹答曰不知何曹时见牵马来似是马曹又问所管几马曰不知马何由知数又问马比死多少曰未知生焉知死刘向列仙传祝鸡翁洛人也居尸乡北山下养鸡千余头皆有名字】
　　奉送卿二翁统节度镇军还江陵【鹤曰卿二翁姓崔乃公舅氏】
　　火旗还锦缆白马出江城嘹唳吟笳发萧条别浦清寒空巫峡曙落日渭阳情留滞嗟衰疾何时见息兵【赵曰火旗朱旗也】
　　白帝楼
　　漠漠虗无里连连睥睨侵楼光去日逺峡影入江深腊破思端绮春归待一金【春归待一金可念腊破思端绮非工部全集孰谓此语堪觧乎】去年梅桞意还欲搅邉心【赵曰睥睨城上女墙也洙曰古诗客从逺方来遗我一端绮】
　　夜归
　　夜来归来冲虎过【非痴非狂语】山黒家中巳眠卧傍见北斗向江低仰见明星当空大庭前把烛嗔两炬峡口惊猿闻一个白头老罢舞复歌杖藜不睡谁能那
　　夜闻篥【师曰乐部曰篥者笳管也巻芦叶为头截竹为管出于胡地唐编入卤簿名为笳管通典曰篥本名悲栗出于胡中其声悲东夷有巻桃皮为之者】
　　夜闻篥沧江上衰年侧耳情所向邻舟一聼多感伤塞曲三更歘悲壮积雪飞霜此夜寒孤灯急管复风湍君知天地干戈满不见江湖行路难【君知干戈如此则不复恨行路矣寔歴喟然】
　　前苦寒行二首
　　汉时长安雪一丈牛马毛寒缩如猬楚江巫峡氷入懐虎豹哀号又堪记秦城老翁荆扬客惯习炎蒸岁絺绤冥祝融气或交手持白羽未敢释【修可曰西京杂记汉元封中大雪深一丈野中鸟兽皆死牛马巻缩如猬洙曰老翁公自称也赵曰白羽扇也】
　　去年白帝雪在山今年白帝雪在地冻埋蛟龙南浦缩寒刮肌肤北风利楚人四时皆麻衣楚天万里无晶辉三足之乌足恐断羲和迭送将安归【赵曰淮南子日中有踆乌注云踆趾也谓三足乌也】
　　晚晴
　　髙唐暮冬雪壮哉旧瘴无复似尘埃崖沉谷没白皑皑江石决裂青枫摧南天三旬苦雾开赤日照耀从西来六龙寒急光徘徊照我衰顔忽落地口虽吟咏心中哀未怪及时少年子扬眉结义黄金台汩乎吾生何飘零支离委絶同死灰【意甚悲语甚澁】
　　复隂
　　方冬合沓隂塞昨日晚晴今日黒万里飞蓬映天过孤城树羽杨风直江涛岸黄沙走云雪埋山苍兕吼君不见防子之国杜陵翁牙齿半落左耳聋
　　后苦寒行二首
　　南纪巫庐瘴不絶太古以来无尺雪蛮夷长老怨苦寒昆仑天闗冻应折猿口噤不能啸白鹄翅垂眼流血安得春泥补地裂【梦弼曰诗南国之纪巫庐二山也昆仑山为天柱崆峒山为天闗】晚来江间失大木猛风中夜飞白屋天兵斩断青海戎杀气南行动坤轴不尔苦寒何大酷巴东之峡生凌凘彼苍廻斡人得知【两首两様作者自然○洙曰本一作江门鹤曰青海戎指吐蕃也】元日示宗武【大歴三年防州至江陵府作山谷云予谪居黔州尽书子美两川防峡诸诗以遗丹棱杨素翁俾刻之石使大雅之音久湮没而复盈三巴之耳素翁又欲作髙屋广楹庇此石因请名焉予名之曰大雅堂仍为作记其畧云由杜子美以来四百余年斯文委地文章之士随世所能杰出时辈未有升子美之堂者况室家之好耶余尝欲随偶然防意处笺以数语终以汩没世俗初不暇给虽然子美诗妙处乃在无意而意已至非广之以国风雅颂深之以离骚九歌安能咀嚼其意味闯然入其门耶故使后生辈自求之则得之深矣使后之登大雅堂者能以余説而求之则思过半矣彼喜穿凿者弃其大防取其发兴于所遇林泉人物草木鱼虫以为抑扬皆有所托如世间商度隠语者则子美之诗委地矣】
　　汝啼吾手战吾笑汝身长处处逄正月迢迢滞逺方飘零还柏酒衰病只蔾牀训谕青衿子名慙白首郎赋诗犹落笔献寿更称觞不见江东弟髙歌泪数行【公自注弟丰在江左无消息】
　　又示宗武
　　覔句新知律摊书解满床试吟青玉案莫带紫罗囊假日从时饮明年共我长应湏饱经术巳似爱文章十五男儿志三千弟子行曾参与防夏逹者得升堂【老人语○洙曰张平子四愁诗美人赠我锦綉段何以报之青玉案晋谢少好佩紫罗香囊叔父安患之而不欲伤其意因戏赌取之于此遂止假因架切休假也】
　　逺懐舍弟頴观等
　　阳翟空知处荆南近得书积年仍逺别多难不安居江汉春风起氷霜昨夜除云天犹错莫花蕚尚萧疎对酒都疑梦吟诗正忆渠旧时元日防乡党羡吾庐【鹤曰阳翟县属许州頴之所在也荆南即江陵前有舍弟观取妻子到江陵诗】
　　太岁日【鹤曰按史大歴三年岁次戊申正月丙午朔则初三日为太岁日也】
　　楚岸行将老巫山坐复春病多犹是客谋拙竟何人阊阖开皇道衣冠拜紫宸荣光悬日月赐予出金银愁寂鸳行断参差虎穴邻西江元下蜀北斗故临秦散地逾髙枕生涯脱要津天邉梅桞树相见几回新【后山诗话王摩诘诗云九天宫殿开阊阖万国衣冠拜冕旒子美取作五字云阊阖开黄道衣冠拜紫宸而语益工也鹤曰唐紫宸正殿名洙曰中曰荣光出河休气四塞荣光即五色也赵曰楚人指蜀江为西江以其从西而下也散地闲散之地也】
　　喜闻盗贼蕃冦总退口号五首【鹤曰按史大歴二年吐蕃入冦十月路嗣恭及吐蕃战于灵州败之】
　　萧闗陇水入官军青溪黄河巻塞云北极转愁龙虎气西戎休纵犬羊羣【赵曰萧闗在灵州之傍陇水则指陇州也青海在西即吐蕃之地也】赞普多教使入秦数通和好止烟尘朝廷忽用哥舒将杀伐虚悲公主亲【説旧事○洙曰賛普吐蕃君长也赵曰开元末吐蕃金城公主薨遣使来告又因请和明皇不许以哥舒翰节度陇右翰攻防石堡城擒其相収九曲故地】
　　崆峒西极过昆仑駞马由来拥国门逆气数年吹路断蕃人闻道渐星奔【赵曰刘孝标广絶交论靡不望影星奔】
　　勃律天西采玉河坚昆碧盌最来多旧随汉使千堆寳少答胡王万匹罗【郑曰唐书西域传大勃律西与小勃律接梦符曰唐书于阗国有玉河国人夜视月光盛处必得美玉赵曰坚昆国出碧盌】
　　今春喜气满乾坤南北东西拱至尊大歴三年调玉烛元皇帝圣云孙【赵曰尔雅四气和谓之玉烛修可曰唐以老子为圣祖封元皇帝师曰尔雅释仍孙之子为云孙注言轻逺如浮云】
　　续得观书迎就当阳居止正月中旬定出三峡【鹤曰当阳县属江陵府】
　　自汝到荆府书来数唤吾颂椒添讽咏禁火卜欢娱舟楫因人动形骸用杖扶天旋防子峡春近岳阳湖发日排南喜伤神散北吁飞鸣还接翅行序宻衔芦俗薄江山好【无情者不变】时危草木苏冯唐虽晚逹终觊在皇都【吕氏童防训云杜诗如雕虫防记忆烹鲤问沉绵不说作赋而说雕虫不説寄书而说烹鲤不说疾病而说沉绵颂椒添讽咏禁火卜欢娱不说岁节但云颂椒不説寒食但云禁火亦文章之妙也】
　　人日二首
　　元日到人日未有不隂时氷雪鸎难至春寒花较迟云随白水落风振紫山悲蓬鬓稀疎乆无劳比素丝【稀疎少叠怨有态○蔡绦西清诗话云都人刘克穷该典籍尝与客论云子美人日诗元日至人日未有不隂时人知其一不知其二起就架上取书示客曰此东方朔占书也嵗后八日一日为鸡二日为狗三日为豕四日为羊五日为牛六日为马七日为人八日为谷其日晴主所生之物育隂则灾少陵意谓天寳离乱四方云扰幅裂人物岁岁俱灾岂春秋书王正月意耶】
　　此日此时人共得一谈一笑俗相看樽前栢叶休随酒胜里金花巧耐寒佩剑冲星聊暂防匣琴流水自湏弹早春重引江湖兴直道无忧行路难【赵曰四民月令元日进椒栢酒洙曰嵗时记人日剪防为花胜以相遗或镂金薄为人胜以像瑞圗之形洙曰伯牙鼓琴志在流水】
　　江梅
　　梅蘂腊前破梅花年后多絶知春意早最奈客愁何雪树元同色江风亦自波故园不可见巫岫郁嵯峨
　　庭草
　　楚草经寒碧庭春入眼浓旧低収叶举新掩卷牙重步履宜轻过开筵得屡供看花随节序不敢强为容将别巫峡赠南卿兄瀼西果园四十亩
　　苔竹素所好萍蓬无定居逺游长儿子几地别林庐杂蘂红相对他时锦不如具舟将出峡廵圃念携鉏正月喧莺未兹辰放鹢初雪篱梅可折风榭柳防舒托赠卿家有【谓卿家所有更赠君此意尤厚】因歌野兴疎残生逗江汉何处狎樵渔【语自可念○洙曰司马相如赋浮文鹢注鹢水鸟画其象于舟首以厌水怪】
　　送大理封主簿五郎亲事不合却赴通州主簿前阆州贤子余与主簿平章郑氏女子垂欲纳采郑氏伯父京书至女子巳许他族亲事遂停
　　禁脔去东牀趋庭赴北堂风波空逺涉琴瑟几虚张渥水出骐骥昆山生鳯凰两家诚欵欵中道许苍苍颇谓秦晋匹从来王谢郎青春动才调白首缺辉光玉润终孤立珠明得闇藏余寒坼花卉恨别满江乡【题意欵诗不尽兴○洙曰晋孝武帝为晋陵公主求婿谓王珣曰主婿但如刘真长王子敬便足珣对曰谢混虽不及真长不减子敬未几帝崩袁山松欲以女妻之珣曰卿莫近禁脔初元帝始镇建业公私窘罄每得一豚以为珍膳项上一脔尤美輙以荐帝时呼为禁脔故珣因以为戏混竟尚主郗鉴使门生求女壻于王导导令就东厢徧观子弟门生归谓鉴曰王氏诸少并佳然闻信至咸自矜持惟一人在东床坦腹食独若不闻鉴曰正此佳婿邪访之乃羲之也遂以女妻之汉书马生渥洼水中左传秦晋匹也晋江左以王谢为胄族晋乐广以女妻卫玠议者以为妇公氷清女婿玉润】
　　大歴三年春白帝城放船出瞿唐峡久居防府将适江陵漂泊有诗凡四十韵【鹤曰诗言舟行所经之地至冝都而止则此诗作于夷陵也】
　　老向巴人里今辞楚塞隅入舟翻不乐【言思归之久得舟则快矣而临别不可为情也五字备见反覆殊不用力】解缆独长吁窄转深啼虚随乱浴鳬石苔凌几杖空翠扑肌肤叠壁排霜剑奔泉溅水珠杳冥藤上下浓淡树荣枯神女峯姢妙昭君宅有无曲留明怨惜夣尽失欢娱摆阖盘涡沸欹斜激浪输风雷缠地脉氷雪曜天衢鹿角真趋险狼头如防胡【公自注鹿角狼头二滩名】恶滩寜变色髙卧负防躯书史全倾挠装囊半压濡生涯临臬兀死地脱斯湏不有平川决焉知众壑趋乾坤霾涨海雨露洗春芜鸥鸟牵丝飏骊龙濯锦纡落霞沉緑绮残月壊金枢【竒险坡玉塔防澜本出于此】泥笋苞初荻沙茸出小蒲鴈儿争水马燕子逐樯乌絶岛容烟雾环州纳晓晡前闻辨陶牧转眄拂冝都县郭南畿好津亭北望孤劳心依憇息朗咏划昭苏意遣乐还笑衰迷贤与愚飘萧将素髪汩没听洪鑪丘壑曾防返文章敢自诬此生遭圣代谁分哭穷途【造次有体】卧疾淹为客防恩早厠儒廷争酬造化朴直乞江湖灔滪险相廹沧浪深可逾浮名寻巳巳计却区区喜近天皇寺先披古画圗【公自注此寺有晋王右军书张僧繇画孔子十哲形像】应经帝子渚同泣舜苍梧朝士兼戎服君王按湛卢旄头初俶扰鹑首丽泥涂甲卒身虽贵书生道固殊出尘皆野鹤歴块匪辕驹伊吕终难降韩彭不易呼【异代同叹】五云髙太甲【太甲欠考注谓以太甲比代宗缪且无据】六月旷抟扶回首黎元病争权将帅诛山林托疲薾未必免﨑岖【洙曰神女峯昭君宅注见前左传郑子家曰小国之事大国不徳则其鹿也铤而走险急何能择诗狼跋其胡谢晖诗余霞散成绮澄江静如练梦符曰本草水马生水中善行如马亦谓之海马蘓曰王粲登楼赋北弥陶牧注陶乡名江陵县西有陶朱家尔雅释地郊外谓之牧洙曰冝都峡州也赵曰廷争酧造化公尝论房琯不宜废梦符曰梁张僧繇尝于江陵天皇寺栢堂圗卢舍那佛像夜有竒光发自屋壁又于堂内圗孔子十哲像或谓释门之内写素王之容虽曰神异无方岂可夷夏同贯僧繇笑曰吾诚偶然安知不利于后人者莫知其防及后周灭二教梁为附庸荆楚祠宇莫不毁撤惟天皇寺有宣尼像遂为国庠时人叹其先觉又尝于此寺画龙不即防晴道俗请之舍钱数万落笔之后雷雨晦防忽失龙不知所在见渚官故事定功曰屈原九歌帝子降兮北渚注帝子尧二女也随舜不返没于湘水之渚史记舜南狩行死于苍梧之野归于江南之九嶷洙曰湛卢越王剑名晋天文志昴为旄头胡星也书征羲和俶扰天纪鹑首秦之分野属雍州赵曰鹑首丽泥涂谓广徳元年长安防也洙曰伊吕韩彭谓伊尹吕望韩信彭越也庄子鹏之徙于南溟也抟扶揺而上者九万里去以六月息者也又薾然痩而不知其所归可不哀邪】巫山县汾州唐使君十八弟晏别兼诸公携酒乐相送率题小诗留于屋壁
　　卧病巴东久今年强作归故人犹逺谪兹日倍多违接宴身兼杖聴歌泪满衣诸公不相弃拥别借光辉【鹤曰山谷诗集有戏题巫山县用杜子美韵云巴俗深留客吴侬但忆归直知难共语不是故相违东县闻铜臭江陵换袷衣丁寜巫峡雨慎莫暗朝晖】
　　春夜峡州田侍御长史津亭留晏得筵字
　　北斗三更席西江万里船杖藜登水榭挥翰宿春天白髪湏多酒明星惜此筵始知云雨峡忽尽下牢邉【鹤曰峡州有下牢戍】
　　敬寄族弟唐十八使君
　　与君陶唐后盛族多其人圣贤冠史籍枝罗源津在今最磊落巧伪莫敢亲介立寔吾弟济时肯杀身物白讳受玷行髙无污真得罪永泰末放之五溪濵鸾鳯有铩翮先儒曽抱麟雷霆霹长松骨大却生筋一失不足伤念子孰自珍泊舟楚宫岸恋阙浩酸辛除名配清江厥土巫峡邻登陆将首途笔札枉所申归朝局病肺叙旧思重陈春风洪涛壮谷转颇弥旬我能泛中流搪突鼍嗔长年已省柂慰此贞良臣【洙曰左传范宣子曰昔匄之祖自虞以上为陶唐氏在夏为御龙氏在商为豕韦氏在周为唐杜氏晋主夏盟为范氏梦弼曰永防代宗年号郑曰水经云武陵有五溪谓雄溪满溪西溪潕溪辰溪悉是蛮夷子孙后汉书注云今在辰州界洙曰顔延年咏嵇中散诗鸾翮有时铩铩所拜切残也鹤曰施州为清江郡赵曰郭璞江赋盘涡谷转洙曰长年操舟者】
　　泊松滋江亭【鹤曰松滋县属江陵府】
　　纱帽随鸥鸟扁舟系此亭江湖深更白【凡水深处必黒惟湖光最白非子美谁能道此】松竹逺还青一柱全应近髙唐莫再经【恨无复再经】今宵南极外甘作老人星【洙曰一柱观在江陵髙唐观在巫峡】
　　行次古城店泛江作不揆鄙拙奉呈江陵幕府诸公
　　老年常道路迟日复山川白屋花开里孤城麦秀邉【开阖畧见】济江元自濶下水不劳牵风蝶勤依桨春鸥嬾避船王门髙徳业【公自注时阳城郡王卫伯玉为江陵节度使】幕府盛材贤行色兼多病苍茫泛爱前【泛泛舟爱向前至江陵息此老病也○两句字字有意○梦弼曰郡国志荆州当阳县东南有麦城洙曰史记箕子过故殷墟作麦秀之歌】
　　乗雨入行军六弟宅【梦弼曰时杜位为江陵行军司马】
　　曙角凌云罢春城带雨长水花分堑弱巢燕得泥忙令弟雄军佐【公数自称令弟皆创意传后可防耳】凡材汚省郎萍漂忍流涕衰飒近中堂
　　上已日徐司録林园宴集
　　鬓毛垂领白花蘂亚枝红欹倒衰年废招寻令节同薄衣临积水吹靣受和风【老人语别】有喜留攀桂无劳问转蓬【洙曰潘岳秋兴赋斑鬓彪以承弁兮素髪飒以垂领刘安招隠士云攀援桂枝兮聊淹留】
　　宴胡侍御书堂【公自注李尚书之芳郑秘监审同集归字韵】
　　江湖春欲暮墙宇日犹防闇闇书籍满轻轻花絮飞翰林名有素墨客兴无违今夜文星动吾侪醉不归【洙曰汉扬雄作长杨赋借翰林以为主人子墨为客卿以风赵曰翰林以称郑李及胡侍御】
　　书堂饮既夜复邀李尚书下马月下赋絶句
　　湖上林风相与清残樽下马复同倾【甚得当日之意】久野鹤如双鬓遮莫邻鸡下五更【严有翼艺苑雌黄云遮莫盖俚语犹言尽教也自唐以来有之故当时有遮莫你古时五帝何如我今日三郎之説然词人亦稍有用之者杜诗云久野鹤如霜鬓遮莫邻鸡下五更李太白诗遮莫枝根长百尺不如当代多还往遮莫亲姻连帝城不如当代自簮缨】
　　江南逄李年
　　岐王宅里寻常见崔九堂前几度闻【公自注崔九即殿中监崔条○兴来感旧不觉真率自然】正是江南好风景落花时节又逄君【鹤曰按史岐王范睿宗子然以开元十四年薨此当是指嗣岐王珍也洙曰明皇杂録云天寳中上命宫中女子数百人为梨园弟子时有马仙期李年贺懐智皆洞知律度年特承顾遇于东都大起第宅后流落江南毎遇良辰胜景为人歌数阕座上闻之莫不掩泣罢酒梦弼曰云溪友议明皇乐工李年奔廹江潭曽于湖南采访使筵上唱红豆生南国秋来发几枝赠公多采摘此物最相思又云清风明月苦相思荡子从戎十载余征人去日慇懃嘱归雁来时数附书此词皆王维所作也】
　　南征
　　春岸桃花水云帆枫树林偷生长避地适逺更霑襟老病南征日君恩北望心百年歌自苦未见有知音【此等不忍再读】
　　地隅
　　江汉山重阻风云地一隅年年非故物处处是穷途防乱秦公子悲凉楚大夫平生心巳折行路日荒芜【洙曰谢灵运懝魏公子邺中诗序王粲家本秦川贵公子孙遭乱流寓自伤情多楚大夫屈原宋玉也】
　　归梦
　　道路时通塞江山日寂寥偷生惟一老伐叛巳三朝【纪事有情孰不爱】雨急青枫暮云深黒水遥梦归归未得不用楚辞招【赵曰楚地多枫此言南下之景黒水在鄠杜之间去长安为近】
　　奉送苏州李二十五长史丈之任
　　星拆台衡地曾为人所怜公侯终必复经术竟相传食徳见从事克家何妙年一毛生鳯穴三尺献龙泉赤壁浮春暮姑苏落海邉客间头最白惆怅此离筵【赵曰晋张华传少子韪以中台星拆劝华逊位华不从后竟被诛今以言李长史之父惜乎无所考洙曰汉成帝时歌謡曰桂树华不实黄爵巢其颠故为人所羡今为人所怜左传公侯之子孙必复其始汉韦贤父子明经位至丞相易讼卦六二食旧徳贞厉终吉或从王事无成防九二子克家梦符曰南史谢鳯子超宗宋文帝见其作殷淑仪诔嗟赏谓谢庄曰超宗殊有鳯毛洙曰龙泉楚王剑名赵曰赤壁言李长史所经之地蘓州称姑蘓本山名】暮春江陵送马大卿公恩命追赴阙下
　　自古求忠孝名家信有之吾贤富才术此道未磷缁玉府标孤映霜蹄去不疑激扬音韵彻籍甚众多推潘陆应同调孙吴亦异时北宸徴事业南纪赴恩私卿月升金掌王春度玉墀薫风行应律湛露即歌诗天意髙难问人情老易悲樽前江汉濶后防且深期【洙曰后汉韦彪议曰求忠臣必于孝子之门孙季昭示儿编云杜诗中多有反经史字音论语磨而不磷力刃切公暮春送马大卿曰此道未磷缁别崔湜曰但取不磷缁皆作平声赵曰潘陆谓潘岳陆机洙曰孙呉谓孙武吴起书卿士惟月赵曰金掌谓承露仙人掌此譬其近于显要也王春度玉墀言其以春时诣天子之丹墀也诗湛露天子燕诸侯也】暮春陪李尚书李中丞过郑监湖亭泛舟得过字【鹤曰湖亭在峡州】
　　海内文章伯湖邉意绪多玉樽移晚兴桂楫带酣歌春日繁鱼鸟江天足芰荷郑庄賔客地衰白逺来过
　　蚕谷行
　　天下郡国向万城无有一城无甲兵焉得铸甲作农噐一寸荒田牛得耕牛尽耕田蚕亦成不劳烈士泪滂沱男谷女丝行复歌
　　三絶句
　　前年渝州杀刺史今年开州杀刺史羣盗相随剧虎狼食人更肯留妻子【师曰步将吴璘杀渝州刺史刘卞以反杜鸿渐讨平之又部卒翟封杀开州刺史萧崇之以叛杨子琳讨平之鹤曰唐志渝州属剑南开州属山南杜鸿渐平吴璘杨子琳平翟封在大歴元年与三年学林新编云子美杜防诗前四句或者谓是题下注此论殊非子美又有絶句云前年渝州杀刺史今年开州杀刺史正与防诗相类自是一格也】
　　二十一家同入蜀唯残一人出骆谷自説二女齧臂时廻头却向秦云哭【希曰唐志鳯翔府盩厔县有骆谷闗西南界入洋州路】
　　殿前兵马虽骁雄纵暴略与羌浑同闻道杀人汉水上妇女多在官军中【师曰时天子命陆瓘以三千神策军弹压蜀中之乱羌浑谓吐谷浑本西羌之种也】
　　和江陵宋大少府暮春雨后同诸公及舍弟宴书斋
　　渥洼汗血种天上麒麟儿才士得神秀书斋闻尔为【闻字不可解必同字也】棣华晴雨好防服暮春冝朋酒日欢防老夫今始知【诚斋谓此讥诸公防不见招虽至猥浅得义外意○洙曰渥洼汗血马见汉书礼乐志南史徐陵年数嵗家人携以沙门释寳志志摩其顶曰天上石麒麟也诗朋酒注两樽曰朋】
　　宇文晁尚书之甥崔彧司业之孙尚书之子重泛郑监前湖
　　郊扉俗逺长幽寂野水春来更接连锦席淹留还出浦葛巾欹侧未廻船樽当霞绮轻初散棹拂荷珠碎却圎不但习池归酩酊君看郑谷去夤縁【洙曰谢晖诗余霞散成绮晋山简游习池郑子真耕于谷口并注见前】
　　惜别行送向卿进奉端午御衣之上都【大歴三年夏江陵府作】
　　肃宗昔在灵武城指挥猛将取咸京向公泣血洒行殿佐佑卿相乾坤平逆贼防寞随烟烬卿家兄弟功名震麒麟阁画鸿雁行紫极出入黄金印尚书勲业超千古雄镇荆州继吾祖裁缝云雾成御衣拜跪题封贺端午向卿将命寸心赤青山落日江湖白卿到朝廷说老翁漂零巳是沧浪客【赵曰向卿其名无所考鹤曰尚书谓卫伯玉也时为荆南节度江陵尹赵曰公之逺祖杜预在晋为镇南大将军都督荆州诸军事】
　　夏日杨长寜宅送崔侍御常正字入京探韵得深字【鹤曰唐志长寜县属镇北大都护府】
　　醉酒扬雄宅升堂子贱琴不堪垂老鬓还对欲分襟天地西江逺星辰北斗深乌台俯麟阁长夏白头吟【洙曰扬雄有宅一区家素贫嗜酒宓子贱治单父弹琴不下堂而单父治御史府名乌台注见前希曰唐改秘书省为麟阁】
　　夏夜李尚书筵送宇文石首赴县聮句【梦弼曰李尚书名之芳宇文名彧尚书之甥也石首县属江陵】
　　爱客尚书重之官宅相贤【甫】酒香倾坐侧帆影驻江邉【之芳】翟表郎官瑞鳬看令宰仙【彧】雨稀云叶断夜久烛花偏【甫】数语敧纱防髙文掷防牋【之芳】兴饶行处乐离惜醉中眠【彧】单父长多暇河阳寔少年【甫】客居逄自出为别几凄然【之芳○洙曰晋魏舒少孤为外家寗氏所养寗氏起宅相者云当出贵甥外祖母以盛氏甥小而慧意谓应之舒曰当为外氏成此宅相书羽畎夏翟注翟雉名汉萧望之为郎有雉数十常随车翔集王乔鳬舄宓子贱治单父潘岳为河阳令并见前注左传晋侯曰康公我之自出】
　　多病执热奉懐李尚书【之芳】
　　衰年正苦病侵陵首夏何须气郁蒸大水淼茫炎海接竒峯硉兀火云升思霑道暍黄梅雨敢望宫恩玉井冰不是尚书期不顾山隂野雪兴难乗【山隂野雪反语○郑曰暍音谒暑病也赵曰唐制百官赐冰洙曰汉陈遵毎饮賔客輙闗门取客车辖投井中虽有急终不得去时北部刺史奏事过遵值其方饮刺史大穷遵霑醉时突入见遵母叩头自白当对尚书有期防状母乃令从后閤出应休琏与公琰书仲儒不辞同产之服孟公不顾尚书之期晋王子猷居山隂雪夜懐戴安道便乗舟诣之造门不前而返曰乗兴而来兴尽而返何必见安道耶】
　　水宿遣兴奉呈羣公
　　鲁钝仍多病逄迎逺复迷耳聋湏画字髪短不胜箆泽国虽勤雨炎天竟浅泥小红还积浪弱防且长堤归路非闗北行舟却向西暮年漂泊恨今夕乱离啼童稚频书札盘飡讵糁藜我行何到此物理直难齐髙枕翻星月严城叠鼓鞞风号闻虎豹水宿伴鳬鹥异县惊虚徃同人惜解携蹉跎长泛鹢展转屡闻鸡嶷嶷瑚琏噐隂隂桃李蹊余波期救涸费日苦轻赍杖策门防防肩舆羽翮低自伤甘贱役谁愍彊幽楼巨海能无钓浮云亦有梯勲庸思树立语黙可端倪赠粟囷应指登桥柱必题丹心老未折时访武陵溪【鹤曰泽国字出周礼勤雨字虽出谷梁传言不雨者勤雨也而此乃勤数之义洙曰家语孔子藜羮不糁李广传桃李不言下自成蹊吴周瑜求资粮于鲁肃肃家有两囷米各三千斛肃乃指一囷与周瑜成都城北有升迁桥司马相如初西去题其柱曰不乗驷马车不复过此桥】
　　江陵望幸
　　雄都元壮丽望幸歘威神地利西通蜀天文北照秦风烟含越鸟舟楫控吴人【且悲且喜仓卒有气】未枉周王驾终期汉武廵甲兵分圣防居守付宗臣早发云台仗恩波起涸鳞【鹤曰按史上元元年以江陵府为南都又按广徳元年吐蕃入冦代宗幸陜以卫伯玉有干畧可当方靣任大事乃拜荆南节度使意是时代宗有意幸江陵故公有此作王内翰注云时大驾在蜀然明皇幸蜀时未以江陵为都也洙曰周穆王肆意逺游驾八骏之乗汉武帝南廵至于盛唐注盛唐南郡也景帝时七国反以诛鼂错为名错欲令上自将兵而身居守萧何汉之宗臣鹤曰宗臣指郭子仪时代宗幸陜郭子仪旋复京师帝以子仪为京城留守】
　　虢国夫人
　　虢国夫人承主恩平明上马入宫门却嫌脂粉汚顔色淡扫蛾眉朝至尊【梦弼曰唐书杨贵妃有姊三人长封虢国并承恩出入宫掖】
　　遣闷
　　地阔平沙岸舟虚小洞房使尘来驿道城日避乌樯暑雨留蒸湿江风借夕凉行云星隠见叠浪月光芒萤鉴縁帷彻蛛丝罥鬓长【闲冷不厌】哀筝犹凭几鸣笛竟霑裳倚着如秦赘过逢类楚狂气冲看剑匣頴脱抚锥囊妖孽闗东臭兵戈陇右疮时清疑武畧世乱局文场余力浮于海端忧问彼苍百年从万事故国耿难忘【赵曰泊船近城日为城所障故云城日避乌樯此公之巧句也萤鉴者以萤光可以照物也郑曰罥音畎挂也洙曰贾谊传秦人家贫子壮则出赘论语楚狂接舆晋张华见剑气冲牛斗史记平原君曰士之处世譬如虽之处囊中其末立见毛遂曰使遂蚤得处囊中乃颖脱而出非特其末而巳谢庄月赋端忧多暇】
　　江陵节度使阳城郡王新楼成王请严侍御判官赋七字句同作【鹤曰节度使卫伯玉也】
　　楼上炎天冰雪生髙飞燕雀贺生成碧窻宿雾蒙蒙湿朱拱浮云细细轻杖钺褰帷瞻具美投壶散帙有余清自公多暇延参佐江汉风流万古情【修可曰晋羊球登西楼赋云画栋浮细细之轻云朱拱湿蒙蒙之飞雨王逸少见之爱羡竟日洙曰汉宗资为中郎将杖钺将兵督州郡贾琮为冀州刺史旧典传车骖驾垂赤帷裳迎于州界及琮之部升车言曰刺史当逺视广聼紏察美恶何有反垂帷裳以自掩塞乎乃命御者褰之百城闻风震悚祭遵为将军对酒设乐必雅歌投壶】
　　又作此奉卫王
　　西北楼城雄楚都逺开山岳散江湖二仪清浊还髙下三伏炎蒸定有无【出语如此江风三月何足陈哉】推毂几年惟镇静曵裾终日盛文儒白头授简焉能赋愧似相如为大夫【洙曰汉冯唐传古者命将跪而推毂曰闑以内寡人制之闑以外将军制之邹阳传何王之门不可曵长裾乎谢惠连雪赋梁王游于兎园授简于司马大夫曰为寡人赋之汉艺文志登髙能赋可以为大夫】
　　江邉星月二首
　　骤雨清秋夜金波耿玉绳天河元自白江浦向来澄映物连珠断縁空一镜升余光忆更漏况乃露华凝【洙曰谢晖诗金波丽鳷鹊玉绳低建章赵曰金波谓月玉绳谓星也洙曰汉志五星如连珠】
　　江月辞风防江星别雾船鸡鸣还曙色鹭浴自晴川歴歴竟谁种悠悠何处圎客愁殊未巳他夕始相鲜【种谓星注引白榆缪但赋杂他语如何见是星月子美诗毎有此○洙曰古诗天上何所有歴歴种白榆】
　　舟月对驿近寺
　　更深不假烛月朗自明船金刹清枫外朱楼白水邉城乌啼眇眇野鹭宿姢姢浩首江湖客钩帘独未眠
　　舟中
　　风餐江柳下雨卧驿栖邉结缆排鱼网连樯并米船今朝云细薄昨夜月清圎飘泊南庭老秪应学水仙【赵曰鲍照诗风餐委松栢云卧恣天行南庭老公自谓也南庭者犹北地谓之北庭耳郑曰结字音系出汉书张释之跪为王生结韈注结读曰系】
　　秋日荆南述懐三十韵
　　昔承推奬分媿匪挺生材迟暮宫臣忝艰危衮职陪扬镳随日驭折槛出云台罪戾寛犹活干戈塞未开星霜鸟变身世白驹催伏枕因超忽扁舟任徃来九鑚巴噀火三蛰楚祠雷望帝传应寔昭王问不廻蛟螭深作横豺虎乱雄猜素业行已矣浮名安在哉琴乌曲怨愤庭鹤舞摧頽秋水漫湘竹隂风过岭梅苦揺求食尾常曝报恩腮结舌防防柄探肠有祸胎【意甚苦】苍茫步兵哭展转仲宣哀饥籍家家米【公自注籍入声】愁徴处处杯休为贫士叹任受众人咍得防初难识荣枯划易该差池分组冕合沓起蒿莱不必伊周地皆登屈宋才汉庭和异域晋史坼中台霸业寻常体宗臣忌讳灾【覇业寻常体谓出孙于外此宗臣所甚讳也】羣公纷戮力圣虑窅徘徊数见铭钟鼎真冝法斗魁愿闻锋镝铸莫使栋梁摧盘石圭多剪防门毂少推垂旈资穆穆祝网但恢恢赤雀翻然至黄龙不假媒贤非梦傅野隠类凿顔坏自古江湖客防心若死灰【矫然而止○师曰唐六典注补阙拾遗武后时置取诗衮职有阙惟仲山甫补之之义以名今公正言为拾遗时也洙曰汉朱云折槛详见后折槛行注明帝圗画功臣于南宫云台赵曰广雅鸟燕也洙曰汉魏豹传人生一世如白驹之过隙论语鑚燧改火汉栾巴尝噀酒以救蜀火赵曰月令仲秋之月雷乃収声公以八月在防在江陵是见雷之三蛰矣楚祠楚人祠祭也希曰公自入蜀至下峡之年恰是九春其中在防三年耳洙曰成都记望帝死其魂化为杜防左传齐桓公以诸侯之师伐楚责以尔贡包茅不入及昭王南征而不复楚子使屈完对曰贡之不入寡君之罪也昭王南征而不复君其问诸水濵按昭王南征至汉以胶舟故溺死赵曰琴奏乌夜啼之曲而庭鹤为之舞也洙曰司马子长报任少卿书猛虎在槛穽之中揺尾而求食秦记龙门鱼登者化为龙不登者防额暴腮而返汉书结谏臣之舌又祸生有胎晋阮籍为步兵校尉痛哭途穷汉末王粲字仲宣以避难流离作七哀诗汉髙帝与匃奴结和亲之约晋张华传中台星坼未几华被害郑曰窅伊鸟切洙曰汉纪髙帝王子弟地犬牙相制所谓盘石之宗也史记成王与弟叔虞戏削桐叶为圭曰以此封若梦弼曰淮南子君命将臣辞而行乃鬋设明衣凿防门而出洙曰冯唐传古者命将跪而推毂曰闑以外将军制之史记成汤见野张网乃令去其三面祝曰欲左左欲右右不用命乃入吾网老子天网恢恢春秋演孔圗曰鸟化为书孔子奉以告天赤雀集书上化为黄玉赵曰遁甲曰赤雀不见则国无贤注赤雀主衔书阳精也瑞应圗曰黄龙四龙之长也王者不漉地而渔则应和气而游于池沼此皆言祥瑞也梦弼曰淮南子鲁君欲相顔阖使人以币先马顔阖凿坏而遁扬雄解嘲云士或凿坏以遁】
　　江汉
　　江汉思归客乾坤一腐儒片云天共逺永夜月同孤落日心犹壮秋风病欲苏古来存老马不必取长途【古今诗话云杨大年不喜杜诗谓之村夫子有乡人以杜诗强大年大年不服因曰公试为我续江汉思归客一句大年亦为属对乡人曰乾坤一腐儒大年似少屈赵曰韩非子管仲隰朋从桓公伐孤竹返迷惑失道管仲曰老马之智可用也乃放老马而随之遂得道焉公之意盖以自喻也】
　　逺游
　　江阔浮髙栋云长出断山尘沙连越巂风雨暗荆蛮雁矫衔芦内猿啼失木间裘苏季子歴国未知还【梦符曰唐志越巂劒南道也洙曰国策苏秦字季子说秦王不行黑貂之裘】
　　折槛行【鹤曰此诗似为崔旴作也大歴初杜鸿渐入蜀表旴为节度使是年四月旰入朝五月加检校左散骑常侍未几又加检校工部尚书公盖深惜当时朝廷无一人敢言者梦弼曰汉成帝时朱云上书乞斩张禹上怒令御史将云下云攀殿槛槛折后当治槛上曰勿易因而葺之以旌直臣故后世殿槛皆曲以云故也】
　　呜呼房魏不复见秦王学士时难羡青襟胄子困泥涂白马将军若雷电千载少似朱云人至今折槛空嶙峋娄公不语宋公语尚忆先皇容直臣【洙曰房魏房龄魏徴也初太宗为秦王开文学舘有十八学士鹤曰青襟胄子谓国子生也书命防典乐教胄子定功曰魏厐徳常乗白马与闗公战射关中额关军谓之白马将军修可曰左太冲魏都赋阶嶙峋注髙也容斋二笔云杜诗折槛行千载少似朱云人至今折槛空嶙峋娄公不语宋公语尚忆先皇容直臣此篇专为谏诤而设谓娄师徳宋璟也人多疑娄公既无一语何得为直臣钱伸仲云朝有阙政或娄公不语则宋公语但师徳乃是武后朝人璟为相其亡久矣杜有祭房相国文言羣公间出魏杜娄宋亦并二公称之诗言先皇谓宗也娄氏别无显人有声开元间为不可晓】
　　秋日荆南送石首薛明府辞满告别奉薛尚书颂徳叙懐斐然之作三十韵【鹤曰石首江陵属邑也薛尚书景仙也按史永泰大歴间吐蕃再遣使者来聘以户部尚书薛景仙徃报】
　　南征为客久西别君初岁满归鳬舄秋来把雁书荆门留美化姜被就离居闻道和亲入垂名报国余连枝不日并八座几时除徃者胡星孛防惟汉网踈风尘相澒洞天地一丘墟殿瓦鸳鸯坼宫帘翡翠虚钩陈摧徼道枪櫐失储胥文物陪廵狩亲贤病拮据公时呵防貐首唱却鲸鱼势惬宗萧相材非一范睢【公自注秦拜范睢为客卿卒聼其谋使五大夫绾伐魏防懐其相秦也东伐韩少曲髙平防之又以其谋纵反间于赵赵以马服君之子代亷颇大破赵于长平皆范睢之谋故以比诸将】尸填太行道血走浚仪渠滏口师仍防函闗愤已摅紫防临大角皇极正乗舆【乗舆平声如谅闇唐人多此类】赏从频峨冕殊恩再直庐【公自注公旧执金吾新授羽林前后二将军】岂惟髙卫霍曾是接应徐降集翻翔鳯追攀絶众狙侍臣双宋玉战策两穰苴鉴澈劳悬镜荒芜巳荷锄向来披述作【公自注石首处见公新文一巻】重此忆吹嘘白髪甘凋防青云亦巻舒经纶功不朽防涉体何如【公自注公顷奉使和吐蕃已见上】应讶躭湖橘常餐占野蔬十年婴药饵万里狎樵渔扬子淹投阁邹生惜曵裾但惊飞熠燿不记改蟾蜍烟雨封巫峡江淮略孟诸【歴落语然不寒窘】汤池虽险固辽海尚填淤努力输肝胆休烦独起予【赵曰西秋日也鳬舄指薛明府雁书谓明府得薛尚书音问也洙曰汉姜肱兄弟三人友爱尝同被而寝唐以六尚书左右仆射合为八座赵曰胡星指言禄山也洙曰邺都铜雀台皆鸳鸯瓦西京杂记有翡翠帘赵曰魏文帝夣殿屋两瓦坠地化为鸳鸯洙曰班孟坚西都赋周以勾陈之位又徼道绮错扬雄长杨赋木拥枪櫐以为储胥注枪櫐作木枪相櫐为栅也櫐力轨切储胥言储蓄以待所湏也又储胥馆名郑曰防乌黠切貐翼乳切兽名赵曰左传取其鲸鲵而封之以为京观梦弼曰汉书萧何为一代之宗臣此以比郭令公洙曰太行山在河北浚仪渠汴河也夣弼曰滏扶甫切光黄之间水名言尚书公督诸郡节度兵防于滏口也洙曰晋天文志大角星名天王座也左传晋侯赏从亡者梦弼曰以汉卫青霍去病比其武功以魏应徳琏徐公干比其文学也赵曰翔鳯喻其兄弟也洙曰众狙出庄子史记穰苴有司马兵法诚斋诗话云有用文语为诗句者尤工杜云侍臣双宋玉战策两穰苴盖用如六五帝四三王洙曰湖橘潭州有橘洲也投阁曵裾注见前熠燿萤火也蟾蜍谓月也梦弼曰尔雅十薮宋有孟诸注今在梁国此乃公追言梁宋之旧游也赵曰辽海指幽燕汉志注填淤壅泥也】
　　哭李尚书【之芳鹤曰尚书唐宗室也安禄山奏为范阳司马禄山反自投归京师广徳初使吐蕃被留二年乃得归拜礼部尚书改太子賔客薨】
　　漳濵与蒿里逝水竟同年欲挂留徐剑犹廻忆戴船【极是伤痛】相知成白首此别间黄泉风雨嗟何及江湖涕然【容易沉着】修文将管辂奉使失张骞史阁行人在诗家秀句传客亭鞍马絶旅榇网虫悬复魄昭丘逺归魂素浐偏樵苏封地喉舌罢朝天秋色凋春草王孙若个邉【洙曰刘公干诗余婴沉痼疾窜身清漳濵田横门人挽歌二章薤露蒿里希曰汉书注蒿里死人里也洙曰吴季札聘鲁过徐徐君好季札剑口不敢言札心知之为使上国未献还至徐徐君已死札乃解其剑系之冡树而去世言顔回卜商为地下修文郎赵曰管辂见魏志方技传梦弼曰奉使失张骞谓李之芳广徳间尝使吐蕃按公秋日防府咏懐百韵末云途中非阮籍查上似张骞亦为李之芳而言也洙曰周礼秋官有大行人小行人礼记骨肉归复于土王粲登楼赋西接昭丘注楚昭王墓也赵曰浐水名在长安潘安仁西征赋地有防素浐洙曰后汉李固应诏对曰陛下之有尚书犹天之有北斗斗为天喉舌尚书为陛下之喉舌也刘安招隠王孙游兮不归春草生兮萋萋】
　　重题
　　涕洒不能収哭君余白头儿童相顾尽宇宙此生浮【怅然何所不尽】江雨铭旌湿湖风井迳秋还瞻魏太子賔客减应刘【公自注云公厯礼部尚书薨于太子賔客　洙曰芜城赋歌曰邉风起兮城土寒井迳灭兮丘陇残赵曰魏文帝为太子时应玚刘桢并见友善洙曰文帝与吴质书昔年疾疫亲故罹其灾徐陈应刘一时俱逝痛可言耶】
　　独坐
　　悲秋回白首倚杖背孤城江敛洲渚出天虚风物清沧溟服衰谢朱绂负平生仰羡黄昏鸟投林羽翮轻【洙曰本一作沧溟恨衰谢赵曰公为尚书郎赐绯矣故云朱绂】
　　哭李常侍峄二首
　　一代风流尽修文地下深斯人不重见将老失知音【自是可感】短日行梅岭寒山落桂林长安若个畔犹想映貂金【犹有余韵○赵曰短日行梅岭寒山落桂林言李常侍之榇自广南来也梅岭今南安军桂林今静江府鹤曰唐志左右散骑常侍门下中书省皆金蝉珥貂】
　　青陪双入铜梁阻一辞风尘逄我地江汉哭君时【可痛】次第寻书札呼儿检赠诗【假对】发挥王子表不愧史臣辞【洙曰青谓省中门也铜梁蜀中县名定功曰前汉书有王子侯表李常侍乃宗室之子也】
　　宴王使君宅题二首
　　汉主追韩信苍生起谢安吾徒自飘泊世事各艰难逆旅招邀近他乡意绪寛不才甘朽质髙卧岂泥蟠【洙曰汉髙帝入闗诸将道亡者数十人萧何闻韩信亡自追之晋谢安桓温请为司马将发髙崧戏之曰卿屡违朝防髙卧东山诸人毎相与言安石不出将如苍生何杨子龙蟠于泥】
　　泛爱容霜鬓留欢十夜防自吟诗送老相劝酒开顔戎马今何地乡园独在山江湖堕清月酩酊任扶还
　　久客
　　羁旅知交态淹留见俗情衰顔聊自哂小吏最相轻去国哀王粲伤时哭贾生狐狸何足道豺虎正纵横【洙曰汉书翟公书其门曰一贫一冨乃知交态汉末西京扰乱王粲去而依刘表于荆州贾谊文帝时上政事防云可为痛哭者一张纲传豺狼当路安问狐狸】




　　集千家注杜工部诗集巻十八
　　钦定四库全书
　　集千家注杜工部诗集巻十九
　　舟中岀江陵南浦奉寄郑少尹审【鹤曰时公自江陵移居公安公安在江陵之南故云南浦也时郑审为江陵少尹○大歴三年秋公安县作】
　　更欲投何处飘然去此都形骸元土木舟楫复江湖社稷纒妖气干戈送老儒【此送字气味别如送葬之送甚可伤也】百年同弃物万国尽穷途雨洗平沙净天衔濶岸纡鸣螀随泛梗别燕赴秋菰栖托难髙卧饥寒迫向隅寂寥相呴沫浩荡报恩珠溟涨鲸波动衡阳雁影徂南征问悬榻东逝想乗桴滥窃商歌听时忧卞泣诛经过忆郑驿斟酌旅情孤【洙曰庄子泉涸鱼相与处于陆相呴以湿相濡以沫潘岳闗中记汉武帝游昆明池见鱼衘钩取其钩放之其后鱼衘珠以报北山移文窃吹草堂滥巾北岳淮南子寗戚欲干齐桓公无以自逹于是击牛角而疾商歌桓公闻之命后车载归韩非子楚人和氏得玉璞以献厉王王使人相之石也王以为诈刖其左足及武王即位又献之王又以为诈刖其右足文王即位乃抱其璞哭于楚山之下汉书郑庄置驿马请谢賔客】移居公安山馆【鲁曰公安县属江陵府吴大帝推蜀先主为左将军荆州牧镇沔口时人号备为左公因名曰公安】
　　南国昼多雾北风天正寒路危行木杪身逺宿云端山吹灯灭厨人语夜防鸡鸣问前馆世乱敢求安
　　官亭夕坐戏简顔十少府【鹤曰顔乃公安尉也】
　　南国调寒杵西江浸日车客愁连蟋蟀亭古帯蒹葭不返青丝鞚虗烧夜烛花老翁须地主细细酌流霞【赵曰庾信夜聼捣衣诗调声不用吟】
　　醉歌行赠公安顔少府请顾八题壁【鹤曰即顾八分文学】
　　神僊中人不易得【一句柱】顔氏之子才孤标天马长鸣待驾驭秋鹰整翮当云霄君不见东吴顾文学【公自注顾汜吴人】君不见西汉杜陵老诗家笔势君不嫌词翰升堂为君扫是日霜风冻七泽乌蛮落照衔赤壁酒酣耳热防头白感君意气无所惜一为歌行歌主客【鹤曰神仙中人正以顔为尉而言也汉梅福尉南昌后得仙今称仙尉本此洙曰杜陵汉宣帝陵在长安即公之乡也子虗赋楚有七泽梦弼曰蜀嶲州嶲山地接诸蛮部有乌蛮白蛮赤壁在鄂州赵曰主则顔少府客则公与顾也】
　　移居公安敬赠卫太郎【钧】
　　卫侯不易得余病汝知之【故有狂态】雅量涵髙逺清襟照等夷平生感意气少小爱文辞河海由来合风云若有期形容劳宇宙质朴谢轩墀自古幽人泣流年壮士悲水烟通径草秋露接园葵入邑豺狼鬬伤弓鸟雀饥白头供宴语乌几伴栖迟交态遭轻薄今朝豁所思【赵曰质朴谢轩墀言不复仕于朝也】
　　公安送韦二少府匡賛
　　逍遥公后世多贤送尔维舟惜此筵念我能书数字至将诗不必万人传时危兵甲黄尘里日短江湖白髪前古徃今来皆涕泪断肠分手各风烟【语各矜重○田曰北史韦夐养髙不仕周明帝号之曰逍遥公唐宰相世系表韦氏九房以夐之后为逍遥公房嗣立之后为小逍遥公房洙曰能书一作常能鹤曰按史是年秋吐蕃入冦京师戒严】
　　赠虞十五司马
　　逺师虞秘监【公自注世南】今喜识孙形象丹青逼家声噐宇存凄凉怜笔势浩荡问辞源爽气金天豁清谈玉露繁伫鸣南岳鳯欲化北溟鲲交态知浮俗儒流不异门过逢连客位日夜倒芳樽沙岸风吹叶云江月上轩百年嗟已半四座敢辞喧书籍终相与青山隔故园【洙曰董仲舒有玉杯繁露刘公干诗鳯凰集南岳徘徊孤竹根庄子北溟有鱼其名为鲲化而为鸟其名为鹏沈休文诗客位紫苔生梦弼曰魏志蔡邕竒王粲闻其至门倒屣迎之一座尽惊邕曰此王公孙也有异才吾不如也吾家书籍尽当与之】
　　公安县懐古
　　野旷吕防营江深刘备城寒天催日短风浪与云平【语有气格过公安时景耳】洒落君臣契飞腾战伐名维舟倚前浦长啸一含情【郑曰吴孙权封吕防为孱陵侯即公安在汉为孱陵县鲁曰先主为荆州牧治公安赵曰洒落君臣契谓先主与孔明也】
　　呀鹘行
　　病鹘孤飞俗眼丑毎夜江邉宿衰桞清秋落日已侧身过雁归鵶错廻首脑雄姿迷所向踈翮稀毛不可壮彊神迷复皁雕前俊才早在苍鹰上风涛飒飒寒山隂熊罴欲蛰龙蛇深念尔此时有一掷失声溅血非其心公安送李二十九弟晋肃入蜀余下沔鄂【梦弼曰晋肃即李贺之父鹤曰公以是年冬发公安至岳阳】
　　正解柴桑缆仍看蜀道行樯乌相背发塞雁一行鸣南纪连铜柱西江接锦城凭将百钱卜飘泊问君平【可念○洙曰柴桑里在江洲铜柱在交趾汉马援所立锦城成都府也赵曰汉严君平卖卜于成都市日阅数人得百钱足自养则闭肆下帘】
　　北风
　　北风破南极朱鳯日威垂洞庭秋欲雪鸿雁将安归十年杀气盛六合人烟稀吾慕汉初老时清犹茹芝【甚自重○赵曰汉初老谓四皓避秦至汉兴犹隠而不出也】
　　忆昔行
　　忆昔北寻小有洞洪河怒涛过轻舸辛勤不见华葢君艮岑青辉惨么麽千崖无人万壑静三步回顾五步坐秋山眼冷魂未归仙赏心违泪交堕【亦恳欵数四】弟子谁依白茅室卢老独啓青铜鎻巾拂香余捣药尘阶除灰死烧丹火圃沧洲莽空濶金节羽衣飘妸娜落日初霞闪余映倐忽东西无不可【恍愡语】松风涧水声合时青兕黄熊啼向我【岑寂语○四句极俯仰形容之妙】徒然咨嗟抚遗迹至今梦想仍犹左秘诀隐文须内教【教平声】晚岁何功使愿果更讨衡阳董链师南游早鼔潇湘柂【此忆昔与昔游皆托方外○赵曰公昔游诗云昔谒华葢君緑袍昆玉脚人棺已上天白日亦寂寞暮升艮岑顶巾几犹未却详考二诗之义葢公游王屋本欲谒华葢君适值君已化鹤曰董錬师即昔游诗所谓董先生者方公游王屋山时董在东防今在衡岳范元寔诗眼云昔常问山谷耕田欲雨刈欲晴去得顺风来者怨山谷云不如千崖无人万壑静三步回头五步坐盖七言诗四字三字作两节也此句法出黄庭经自上有黄庭下闗元以下多此体张平子四愁诗句句如此雄健穏惬至五言诗亦有三字二字作两节者老杜云不知西阁意肯别定留人肯别耶定留人耶山谷尤爱其深逺闲雅】
　　送顾八分文学适洪吉州
　　中郎石经后八分盖憔悴顾侯运鑪锤笔力破余地昔在开元中韩蔡同赑屭宗妙其书是以数子至御札早流传揄扬非造次【公自注明皇师韩择木尝于彩牋上八分书赐张说】三人并入直恩泽各不二顾于韩蔡内辨眼工小字分日示诸王钩深法更秘文学与我游萧踈外声利追随二十载浩荡长安醉髙歌卿相宅文翰飞省寺视我扬马间白首不相弃骅骝入穷巷必脱黄金辔一论朋友难迟暮敢失坠古来事反覆相见横涕泗向者玉珂人谁是青云噐才尽伤形体病渴汚官位故旧独依然危时话颠踬我甘多病老子负忧世志胡为困衣食顔色多称遂逺作苦辛行顺从众多意舟楫无根蔕蛟鼍好为崇况兼水贼繁特戒风飊驶崩腾戎马险徃徃杀长吏子干东诸侯勤勉防纵恣邦以民为夲鱼饥费香饵请哀疮痍深告诉皇华使使臣精所择进徳知歴试恻隠诛求情固应贤愚异烈士恶茍得俊杰思自致赠子猛虎行出郊载酸鼻【卒不知顾何名○洙曰后汉蔡邕为中郎将熹平中表求正定六经文字灵帝许之邕乃书册于碑使工鑴刻立于太学门外西京记正观中得邕石经数板皆八分书韩蔡韩择木蔡有邻善八分开元时人东观余论云顾侯运鑪锤笔力破余地昔在开元中韩蔡同赑屭此诗盖谓顾诫奢也观其遗迹乃知子美弗虗称之耳碑首倒薤亦自竒古不独八分可赏云修可曰韵书赑屭壮士作力貌师曰书苑明皇工八分章草豊茂竒特张说为丽正殿学士献诗明皇于彩牋上八分书讃曰徳重和鼎才逾济川词林秀发翰苑光鲜所谓御札流传者此也洙曰顾于韩蔡内辨眼工小字谓八分外尤能小字也师曰辨眼谓于字中号明眼者玉珂车马之餙也顔延年五君咏仲容青云噐洙曰才尽字如江淹人谓才尽汚字如汉书李寻云久汚玉堂之署此乃公自叙也鹤曰崩腾戎马险徃徃杀长吏按史吐蕃冦邠灵州又商州兵马使刘洽杀殷仲卿幽州兵马使朱希彩杀节度使李懐仙皆是年也东诸侯者自长安言之洪吉在东也又言皇华使葢洪在唐乃西道采访使所治洙曰乐府陆士衡猛虎行渇不饮盗泉水热不息恶木隂恶木岂无枝志士多苦心】
　　留别公安太易沙门
　　隠居欲就庐山逺丽藻初逄休上人数问舟航留制作长开箧笥拟心神沙村白雪仍含冻江县红梅已放春先踏鑪峯置兰若徐飞锡杖出风尘【洙曰晋惠逺师居庐山僧惠休姓汤能诗庐山有香炉峯】
　　晓发公安数月憩息此县
　　北城击柝复欲罢东方明星亦不迟邻鸡野哭如昨日物色生态能几时舟楫眇然自此去江湖逺适无前期出门转眄巳陈迹药饵扶吾随所之
　　岁晏行
　　岁云暮矣多北风潇湘洞庭白云中渔父天寒网罟冻莫徭射雁鸣桑弓去年米贵阙军食今年米贱大伤农髙马逹官厌酒肉此辈杼轴茅茨空楚人重鱼不重鸟汝休枉杀南飞鸿况闻处处鬻男女割慈忍爱还租庸徃日用钱捉私铸今许铅锡和青铜刻泥为之最易得好恶不合长相防万国城头吹画角此曲哀怨何时终【首尾痛彻○子美晚年诗多杂乱无复语次如此歌夲说射防隔数句后方出汝字应前未了复説时事因及私铸未了终以画角老人语态不可拘以常格得以此失以此山谷专主此等流至不可读亦不得不以为戒也○定功曰隋地理志长沙郡杂有夷蜑名曰莫徭自言其先祖有功常免徭役故以为名洙曰唐制授人以口分世业田凡授田者丁岁纳粟稻谓之租用人之力不过二十日不役者日为绢三尺为之庸又唐制盗铸者死没其家属至天寳间盗铸益甚杂以铁锡无复钱形号公铸者为官炉钱梦弼曰刻泥谓刻泥作模也】
　　发刘郎浦【鲍曰十道志刘郎浦在荆州先主纳吴女处也吕温诗云吴蜀成婚此水浔珍珠步障幄黄金谁将一女轻天下欲换刘郎鼎峙心】
　　挂帆早发刘郎浦疾风飒飒昏亭午舟中无日不沙尘岸上空村尽豺虎十日北风风未廻客行岁晚尤相催白头厌伴渔人宿黄帽青鞋归去来【沈曰黄帽乃箨冠青鞋乃芒鞋也】
　　别董颋
　　穷冬急风水逆浪开帆难士子甘防阙不知道里寒有求彼乐土南适小长安别我舟檝去觉君衣裳单素闻赵公节兼尽賔主欢已结门闾望无令霜雪残老夫缆亦解脱粟朝未餐飘荡兵甲际几时懐抱寛汉阳颇寜静岘首试考槃当念着白帽采薇青云端【梦弼曰孝子荐其甘防此谓董颋有母也赵曰小长安邓州也见光武纪注赵公必邓州守也门闾望用战国策齐王孙贾之母谓贾曰汝朝出而晚来则吾倚门而望汝暮出而不还则吾倚闾而望梦符曰汉书公孙食一肉脱粟饭鹤曰汉阳岘首乃适邓之所经行也】
　　幽人
　　孤云亦羣游神物有所归麟鳯在赤霄何当一来仪徃与惠询辈中年沧洲期天髙无消息弃我忽若遗内惧非道流幽人见瑕疵洪涛隠语笑鼓枻蓬莱池崔嵬扶桑日照耀珊瑚枝风帆倚翠葢暮把东皇衣咽潄元和津所思烟霞防知名未足称局促商山芝五湖复浩荡岁暮有余悲【梦弼曰麟疑作灵赵曰南史寳志见徐陵曰天上石麒麟也则麟亦可言在赤霄矣欧公曰惠询辈谓惠逺许询也梦弼曰见一作在孝祥曰中黄经但服元和除五谷必获寥天得其箓注云服元和谓咽津液师曰按唐史拾遗惠昭茍珏与甫友善常以诗倡酧故子美此诗思之也】
　　泊岳阳城下【鹤曰岳州也居天岳山阳故曰岳阳】
　　江国逾千里山城仅百层岸风翻夕浪舟雪洒寒灯留滞才难尽艰危气益増【寔歴语别】圗南未可料变化有鲲鹏【洙曰太史公留滞周南赵曰史记懦夫増气洙曰鲲鹏之圗南见庄子】
　　缆船苦风戏题四韵奉简郑十三判官
　　东岸朔风疾天寒鸧鸹呼涨沙霾草树舞雪渡江湖吹帽时时落维舟日日孤因声置驿外为覔酒家垆【赵曰汉书郑庄置驿请谢賔客此简郑判官故云然洙曰汉书文君当炉注卖酒之处累土为炉以居酒瓮形如鍜炉】
　　登岳阳楼
　　昔闻洞庭水今上岳阳楼吴楚东南坼乾坤日夜浮【气压百代为五言雄浑之絶下两句略不用意而情境适等】亲朋无一字老病有孤舟戎马闗山北凭轩涕泗流【赵曰战国策吴起对魏武侯曰昔者三苗之居左彭蠡之波右洞庭之水唐子西语録云过岳阳楼观子美诗不过四十字耳气象闳放涵蓄深逺殆与洞庭争雄所谓冨哉言乎太白退之辈率为大篇极其笔力终不逮也】
　　奉送魏六丈佑少府之交广
　　贤豪賛经纶功成空名垂子孙不振耀歴代皆有之郑公四叶孙长大常苦饥众中见毛骨犹是麒麟儿磊落贞观事致君朴直词家声葢六合行色何其防遇我苍梧隂忽惊防面稀议论有余地公侯来未迟虗思黄金贵自笑青云期长卿久病渇武帝元同时季子黒貂敝得无妻嫂欺尚为诸侯客独屈州县卑南游炎海甸浩荡从此辞穷途仗神道世乱轻土冝解帆岁云暮可与春风归出入朱门家华屋刻蛟螭玉食亚王者乐张游子悲侍婢艶倾城绡绮轻雾霏掌中琥珀钟行酒双逶迤新欢继明烛梁栋星辰飞两情顾盼合珠碧赠于斯上贵见肝胆下贵不相疑心事披冩间气酣逹所为错挥铁如意莫避珊瑚枝【殆自道其平生所过有可思者】始兼逸迈兴终慎賔主仪戎马闇天宇呜呼生别离【洙曰郑公魏征也赵曰晋元帝幼时嵇康异之谓人曰琅琊王毛骨非常麟儿注见前洙曰贞观太宗年号时郑公辅政多所献替行色谓魏佑之交广也庄子车马有行色鹤曰苍梧山在道州今云苍梧隂则在潭岳也洙曰司马相如传武帝读子虗赋而善之曰朕独不得与此人同时哉国策苏秦说秦王不行黒貂之裘敝大困而归至家妻不下絍嫂不为炊赵曰长卿季子皆以比魏佑师曰轻土冝谓去乡土也洙曰书惟辟玉食梦符曰博雅碧玉也子虗赋锡碧金银洙曰晋书石崇与王恺争豪武帝助恺以珊瑚树赐之髙三尺许恺以示崇崇便以铁如意击之应手而碎】
　　冬晚送长孙渐舍人归州
　　参卿休坐幄荡子不归乡南客潇湘外西戎鄠杜傍衰年倾葢晚费日系舟长防面思来札销魂逐去樯云晴鸥更舞风逆雁无行匣里雌雄剑吹毛任选将【赵曰参卿公自言也以尝为节度参谋耳希曰汉书运筹帷幄之中故用坐幄字洙曰古诗荡子行不归鄠县杜陵俱在长安鹤曰西戎鄠杜傍是年吐蕃冦邠灵州京师戒严洙曰邹阳传倾盖如故梦弼曰吴越春秋干将莫耶之剑能决吹毛游尘】
　　陪裴使君登岳阳楼【大歴四年春岳阳作】
　　湖濶兼云雾楼孤属晚晴【逺近浓淡着色有情】礼加徐孺子诗接谢宣城雪岸丛梅发春泥百草生敢违渔父问从此更南征【洙曰后汉徐穉字孺子豫章太守陈蕃不接賔客惟见穉来特设一榻去即悬之南史谢晖长五言诗尝为宣城郡太守史记楚屈原放逐行吟泽畔顔色憔悴渔父见而问之离骚济沅湘以南征】送重表侄王砅评事使南海【郑曰砅理切水深至心曰砅今作厉○此古深则厉厉字也非今作厉】
　　我之曽老姑尔之髙祖母尔祖未显时归为尚书妇隋朝大业末房杜俱交友长者来在门荒年自糊口家贫无供给客位但箕箒俄顷羞颇珍寂寥人散后入怪鬓髪空吁嗟为之久自陈翦髻鬟鬻市充杯酒上云天下乱冝与英俊厚向窃窥数公经纶亦俱有次问最少年虬髯十八九子等成大名皆因此人手下云风云合龙虎一吟吼愿展丈夫雄得辞儿女丑秦王时在坐真气惊户牖及乎贞观初尚书践台斗夫人常肩舆上殿称万寿六宫师柔顺法则化妃后至尊均嫂叔盛事垂不朽鳯雏无凡毛五色非尔曹徃者胡作逆乾坤沸嗷嗷吾客在冯翊尔家同遁逃争夺至徒步块独委蓬蒿逗留热尔肠十里却呼号自下所骑马右持腰间刀左牵紫游缰飞走使我髙茍活到今日寸心铭佩牢乱离又聚散宿昔恨滔滔水花笑白首春草随青袍廷评近要津节制収英髦北驱汉阳传南泛上泷舠家声肯坠地利噐当秋毫番禺亲贤领筹运神功操大夫出卢宋寳贝休脂膏洞主降接武海胡舶千艘我欲就丹砂跋涉觉身劳安能陷粪土有志乗鲸鼇或骖鸾腾天聊作鹤鸣臯【鸾比王鹤自喻○西清诗话唐书列女传王珪防时母卢氏尝云子必贵但未见汝与游者珪一日引房龄杜如晦过之母曰汝贵无疑所载止此质之少陵诗乃珪之母杜氏非卢氏也能识真主于侧防尤伟甚少陵诗上下详谛如此史乃失之世号诗史信矣桐江诗话云西清诗话辨王珪母姓杜不姓卢引少陵诗为证今观其诗不特不姓卢乃珪之妻非母也史氏之讹如此容斋随笔云观此诗疑指王珪珪相唐太宗赠礼部尚书然细考之史大不合蔡绦诗话引唐列女传珪母卢氏识房杜必贵质之此时则珪母乃杜氏也桐江诗话不特不姓卢乃珪之妻非母也予按唐列女传元无此事珪传末只云始隠居时与房龄杜如晦善二人过其家母李窥之知其必贵蔡说妄云有传又误以李为卢皆不足辨但唐髙祖在位日太子建成与秦王不睦以权相倾珪为太子中允说建成曰秦王功盖天下中外归心殿下但以长年位居东宫无大功以镇服海内令刘黑闼散亡之余冝自収之以取功名建成乃请行其后杨文干之事起髙祖责以兄弟不睦归罪珪等而流之太宗即位乃召用之一日宴近臣于丹霄殿长孙无忌曰王珪魏征昔为仇雠不谓今日得同此宴上曰珪徴尽心所事我故用之然则珪与太宗非素交明矣唐书载李氏事亦采之小说恐未必然而杜公称其祖姑事不应不寔且太宗时宰相别无姓王者真不可晓也梦弼曰王珪母李氏珪之妇杜氏诗中所称则皆指李氏也冯翊郡同州也水花言水浪也洙曰哀江南赋青袍如草希曰汉宣帝于廷尉置左右评员四人魏晋以来直谓之廷尉评见六典注赵曰节制収英髦言南海节度使幕中需贤才也洙曰唐制鄂州有汉阳县传张恋切传车也如今之乗驿是矣郑曰泷音双舠音刀赵曰岭南人呼急湍为泷梦弼曰集韵泷水名在岭南韩昌黎泷吏诗南行逾六旬始下昌乐泷郑曰番禺广州也本二山名番蒲何切禺音愚赵曰番禺亲贤领必宗室之子为节度也鹤曰按史时李勉为广州刺史岭南节度使赵曰旧唐书卢奂为南海太守自言开元以来广府节度使清白者有四裴由先李朝隠宋璟及奂也寳贝休脂膏谓廉洁而不汚于货利也汉孔奋清洁身处脂膏而未尝自润广南有溪洞蛮其长谓之洞主降户江切礼记堂上接武番禺杂録舶大船也番商逺国运竒货非舶不可船总名曰艘犹今言几只也洙曰晋葛洪闻交趾出丹砂求为勾漏令】
　　过南岳入洞庭湖【鹤曰时正月公自岳阳之潭州】
　　洪波忽争道岸转异江湖鄂渚分云树衡山引舳舻【终胜寒俭】翠牙穿裛蒋碧节吐寒蒲病渇身何去春生力更无【比他人言衰又甚矣】壤童犁雨雪渔屋架泥涂欹侧风帆满防冥水驿孤悠悠回赤壁浩浩略苍梧帝子留遗恨曹公屈壮圗圣朝光御极残孽驻艰虞才淑随厮养名贤隠锻鑪邵平元入汉张翰后归吴莫怪啼痕数危樯逐夜乌【洙曰鄂渚在江夏西黄鹤矶上楚词乗鄂渚而返顾郑曰说文舳舟尾舻舟前也赵曰蒋旧作浆详诗意乃菰蒋之蒋盖蒲有节而蒋有牙也梦弼曰王荆公本作蒋洙曰帝子舜之二妃从舜南廵不返道死沅湘之间曹公曹操也以舟师为呉败于赤壁赵曰残孽谓吐蕃也洙曰汉蒯通传随厮养之役者失万秉之权注厮取薪者养养人者也赵曰晋书嵇康居贫尝与向秀共锻于桞树之下洙曰萧何传韩信谋反吕后用何计诛信髙祖使使拜何为相国益封五千户卫邵平者故秦东陵侯谓何曰祸目此始矣愿君谢封不受悉以家财佐军何从其计上大恱】
　　宿青草湖【鹤曰青草湖与洞庭湖相连在岳州】
　　洞庭犹在目青草续为名宿桨依农事邮籖报水程寒氷争倚薄云月递防明湖雁双双起人来故北征【赵曰所以隠棹曰桨楚人于湖中种田故宿桨依之也邮籖谓漏筹舟中所用以知时也】
　　宿白沙驿【公自注初过湖南五里】
　　水宿仍余照人烟复此亭驿邉沙旧白湖外草新青万象皆春气孤槎自客星随波无限好的的近南溟
　　上水遣懐
　　我衰太平时身病戎马后蹭蹬多拙为安得不皓首驱驰四海内童稚日糊口但遇新少年少逢亲旧友低顔下色地故人知善诱后生血气豪举动见老丑穷迫挫曩懐常如中风走一纪出西蜀于今向南斗孤舟乱春华暮齿依蒲桞冥冥九疑葬圣者骨已朽蹉跎陶唐人鞭挞日月久中间屈贾辈防毁竟自取郁没二悲魂萧条犹在否崒清湘石逆行杂林薮篙工宻逞巧气若酣杯酒謌讴互激逺回斡明授受善知应触类各借頴脱手古来经济才何事独罕有苍苍众色晚熊挂蛇吼黄罴在树巅正为羣虎守羸骸将何适履险顔益厚庶与逹者论吞声混瑕垢【洙曰左传糊其口于四方郑曰中陟仲切洙曰朱叔元与彭宠书伯通犹中风狂走自捐盛时鹤曰公以天寳十四载冬避乱离长安自闗陇入蜀至大歴三年春出峡恰一纪非谓在蜀一纪而始出也洙曰山海经苍梧之川其中有九疑山舜所葬之处也陶唐帝尧氏也其民淳朴无知至治之世也修可曰屈原没汨罗贾谊谪长沙皆以被防毁而废黜也郑曰音酋崒苍没切崒山峻貌赵曰观篙工之逞巧回斡如此善知者应触类以推之于他事莫不各有頴脱之手而求古来经济之才如操舟之妙者何独罕有乎诗疏熊能攀縁上髙树见人则颠倒投地而下桞子厚作熊说云鹿畏防防畏虎虎畏罴观公诗意以罴在树而守虎明矣】
　　湘夫人祠
　　肃肃湘妃庙空墙碧水春虫书玉佩藓燕舞翠帷尘晚泊登汀树防馨借渚苹苍梧恨不浅染泪在丛筠【赵曰博物志舜死湘妃以泪挥竹染竹成斑】
　　祠南夕望
　　百丈牵江色孤舟泛日斜兴来犹杖屦目断更云沙山迷春竹湘娥倚暮花湖南清絶地万古一长嗟【洙曰百丈牵船索也连竹为之】
　　遣遇
　　磬折辞主人开帆驾洪涛春水满南国朱崖云日髙舟子废寝食飘风争所操我行匪利涉谢尔从者劳石间采蕨女鬻菜输官曹丈夫死百役暮返空村号闻见事畧同刻剥及锥刀贵人岂不仁视汝如萎蒿索钱多门戸防乱纷嗷嗷奈何黠吏徒渔夺成逋逃自喜遂生理花时贯緼袍【洙曰庄子渔父篇曲腰磬折朱崖南海地名汉贾捐之罢击朱崖郑曰即潭州之丹崖也赵曰左传锥刀之末洙曰渔夺谓侵夺如渔猎然不以法也郑曰贯侍夜切贷也】
　　解忧
　　减米散同舟路难思共济【言外欵曲】向来云涛盘【公自注云涛盘滩名极为险阻】众力亦不细呀坑瞥眼过飞艣本无蔕得失瞬息间致逺冝恐泥百虑视安危分明曩贤计兹理庶可广拳拳期勿替【郑曰呀虗加切赵曰呀坑者坑如口之呀开也梦弼曰坑一作吭呀吭乃滩口也东坡曰读子美减米散同舟之句则可以振贪懦于百世之下也又曰杜甫诗固无敌然自致逺已下句真村陋也世人雷同不复讥评过矣然亦不能掩其美也】
　　宿凿石浦
　　早宿賔从劳仲春江山丽飘风过无时舟楫不敢系回塘澹暮色日没众星嘒缺月殊未生青灯死分翳【极明灭之态安得不悲】穷途多俊异乱世少恩惠鄙夫亦放荡草草频卒岁斯文忧患余圣哲垂彖系【此彖系亦何当殆肤引耳○赵曰易系辞作易者其有忧患乎】
　　早行
　　歌哭俱在晓【兴到险语】行迈有期程孤舟似昨日闻见同一声飞鸟数求食潜鱼亦独惊前王作网罟设法害生成碧藻非不茂髙帆终日征干戈未揖让崩迫开其情【赵曰昜系辞作结绳而为网罟以畋以渔葢取诸离梦弼曰萧太傅辞夺礼表不胜崩迫之情】
　　过津口【梦弼曰津口属江陵】
　　南岳自兹近湘流东逝深和风引桂楫春日涨云岑【自是景意可喜】回道过津口而多枫树林白鱼困宻网黄鸟喧嘉音物防限通塞恻隠仁者心瓮余不尽酒膝有无声琴圣贤两寂寞眇眇独开襟【赵曰梁元帝乌栖曲沙棠作船桂作楫梦弼曰陆士衡诗瓮余残酒膝有横琴】
　　次空灵岸【郑曰当作空舲郦元水经湘水县有空舲峡】
　　沄沄逆素浪落落展清眺幸有舟楫迟得尽所歴妙空灵霞石峻枫栝隠奔峭青春犹无私白日亦偏照可使营吾居终焉托长啸毒瘴未足忧兵戈满邉徼向者留遗恨耻为逹人诮廻帆觊赏延佳处领其要【郑曰栝古活切木名谢灵运云徒旅若奔峭奔谓奔流峭谓峭峯】
　　宿花石戍【鲍曰按唐志潭州长沙有花石戍】
　　午辞空灵岑夕得花石戍岸防开辟水木杂古今树地蒸南风盛春热西日暮四序夲平分气何回互茫茫天造开理乱岂恒数系舟盘藤轮杖策古樵路罢人不在村野圃泉自注【十字画不能极举目凄然】柴扉虽芜没农噐尚牢固山东残逆气吴楚守王度谁能叩君门下令减征赋【郑曰罢音疲洙曰罢人言民困于征役而罢敝不在村谓其不安居也梦符曰左传祈招之诗曰祈招之愔愔式昭徳音思我王度式如玉式如金】
　　早发
　　有求常百虑斯文亦吾病【阅世知道者之言可以有省】以兹朋故多穷老驱驰并早行篙师怠席挂风不正昔人戒垂堂今则奚奔命涛翻黒蛟跃日出黄霞映烦促瘴岂侵頽倚睡未醒仆夫问盥栉暮顔腼青镜随意簪葛巾仰慙林花盛侧闻夜来冦幸喜囊中净艰危作逺客干请伤直性薇蕨饿首阳粟马资歴聘贱子欲适从疑悮此二柄【洙曰汉袁盎传千金之子不垂堂修可曰左传罢于奔命洙曰一作睡还醒洙曰史记夷齐不食周粟隠于首阳山采薇食之苏秦张仪歴聘六国诸侯皆以粟马资之】
　　次晚洲
　　参错云石稠坡陁风涛壮晚洲适知名秀色固异状棹经垂猿把身在度鸟上摆浪散帙妨危沙折花当【当虽花根与玉巵无当同然对上文妨字则不等俞舜卿谓予言危沙记险无他标识故挿花以当之似有理】羇艰暂愉恱羸老反惆怅中原未解兵吾得终踈放【陈曰棹经垂猿把身在度鸟上言春水涨而船所经者髙也师曰花当乃花根也】
　　登白马潭
　　水生春缆没日出野船开宿鸟行犹去花丛笑不来【鸟则宿矣吾行犹去笑亦吾笑作者自然别】人人伤白首处处接金杯莫道新知要南征且未逥
　　归雁
　　闻道今春雁南归自广州见花辞涨海避雪到罗浮【清丽语】是物闗兵气【老语】何时免客愁年年霜露隔不过五湖秋【梦弼曰涨海海名谢承后汉书陈茂常渡涨海交趾七郡皆从涨海入也罗浮山在岭南惠州】
　　野望
　　纳纳乾坤大行行郡国遥云山兼五岭风壤带三苗野树侵江濶春蒲长雪消扁舟空老去无补圣明朝【公自注服防曰岭有五因以为名交趾合浦果有此岭○梦弼曰裴逊之诗纳纳江海深洙曰古乐府行行重行行黄曰裴氏广州记云大庾始安临贺桂阳掲扬是五岭希曰书注三苗之国左洞庭右彭蠡】
　　入乔口【公自注长沙北界鹤曰唐志潭州有乔口镇兵】
　　漠漠旧京逺迟迟归路賖残年傍水国落日对春华树蜜早蜂乱江泥轻燕斜贾生骨已朽凄恻近长沙【洙曰庄子其人与骨皆已朽矣】
　　铜官渚守风【赵曰潭州长沙有铜官山云楚铸钱处】
　　不夜楚帆落避风湘渚间水耕先浸草春火更烧山早泊云物晦逆行波浪悭飞来双白鹤过去杳难攀【洙曰汉书江南之地火耕水耨注云烧草下水种稻草与稻并生髙七八寸因悉芟去复下水灌之草死独稻长也】
　　北风【公自注新康江口信宿方行】
　　春生南国瘴气待北风苏向晚霾残日初宵鼔大罏爽携卑湿地声防洞庭湖万里鱼龙伏三更鸟兽呼【使晚唐诸人作北风诗形容蹇澁定不尔有豪意】涤除贪破浪愁絶付摧枯执热沉沉在凌寒徃徃须且知寛疾肺不敢恨危涂再宿烦舟子衰容问仆夫今晨非盛怒便道即长驱隠几看帆席云山涌坐隅【赵曰南史宗慤云愿乗长风破万里浪宋玉风赋盛怒于土囊之口庄子南郭子綦隠几而坐】
　　咏懐二首
　　人生贵是男丈夫重天机未逹善一身得志行所为嗟余竟轗轲将老逢艰危胡雏逼神噐逆节同所归河洛化为血公侯草间啼西京复陷没翠葢防尘飞万姓悲赤子两宫弃紫防倐忽向二纪奸雄多是非本朝再树立未及贞观时日给在军储上官督有司髙贤迫形势岂暇相扶持疲苶茍懐策栖屑无所施先王实罪巳愁痛正为兹岁月不我与蹉跎病于斯夜看酆城气回首蛟龙池齿髪巳自料意深陈苦辞【洙曰庄子荣啓期曰人之所贵者男也而予幸得之一乐也胡雏指安史此追言天寳之乱两京陷没宗肃宗播迁于外梦弼曰本朝再树立谓代宗时也贞观太宗年号先王罪巳谓肃宗即位尝下诏痛自刻责】
　　邦危壊法则圣逺益愁慕飘飖桂水游怅望苍梧暮潜鱼不衔钩走鹿无反顾皦皦幽旷心拳拳异平素衣食相拘阂朋知限流寓风涛上春沙十里浸江树逆行少吉日时节空复度井灶任尘埃舟航烦数具牵纒加老病细隘俗务万古一死生胡为足名数多忧污桃源拙计泥铜柱未辞炎瘴毒摆落跋涉惧虎狼窥中原焉得所歴住葛洪及许靖避世常此路贤愚诚等差自受合驰骛羸瘠且如何魄夺针炙屡拥滞童仆慵稽留篙师怒终当挂帆席天意难告诉南为祝融客勉强亲杖屦结托老人星罗浮展衰步【鹤曰湘水自桂州漓江而下故云桂水郑曰阂五既切不通也泥乃计切梦弼曰晋葛洪字稚川闻交趾出丹砂求为勾漏令遂将子侄俱行后止于罗浮山蜀志许靖字文休避董卓之诛走至交趾后以刘璋招入蜀事先主郑曰衡山上有祝融峯洙曰言老人星以在南极罗浮山则在岭南也】
　　望岳【大厯四年春晚自潭之衡复回潭州作】
　　南岳配朱鸟秩礼自百王歘吸领地灵澒洞半炎方邦家用祀典在徳非馨香廵狩何寂寥有虞今则亡洎吾隘世网行迈越潇湘渇日絶壁出漾舟清光旁祝融五峯尊峯峯次低昂紫葢独不朝争长嶫相望恭闻魏夫人羣仙夹翺翔有时五峯气散风如飞霜牵迫限修途未暇杖崇冈归来觊命驾沐浴休玉堂三叹问府主曷以賛我皇牲璧忍衰俗神其思降祥【赵曰南方七宿井桞星张翼轸朱鸟之星也洙曰书望秩于山川注如其秩次望祭之五岳牲礼视三公梦弼曰淮南子澒蒙鸿洞莫知其门洙曰有虞今则亡谓廵狩之礼亡矣赵曰渇日望日影出于髙峯也义如渇雨之渇五峯祝融紫葢天柱石廪芙蓉也梦弼曰岳之诸峯皆朝于祝融独紫葢一峯势转东去郑曰嶫音业山髙貌田曰夫人晋魏舒之女也防读书好神仙尝有四仙人降之尽传其秘术夀终日以杖代尸而升天封南岳夫人治南岳】
　　清明二首
　　朝来新火起新烟湖色春光净客船绣羽冲花他自得红顔骑竹我无縁胡童结束还难有楚女腰肢亦可怜不见定王城旧处长懐贾傅井依然虗霑焦举为寒食实借君平卖卜钱钟鼎山林各天性浊胶粗饭任吾年【洙曰骑竹谓骑竹马也汉景帝子发封长沙王谥曰定贾谊为长沙王太傅今其庙有井存焉洙曰焦本作周后汉周举为并州刺史太原郡旧俗以介子推焚骸至其亡月咸言神灵不乐举火由是士民每冬中輙一月寒食莫敢烟爨老少不堪岁多死者举既到州乃作吊书以置子推之庙言盛冬去火残损民命非贤者之意以宣示愚民使还温食于是众惑稍解风俗顿革赵曰钟鼎谓鸣钟而食列鼎而烹也】
　　此身飘泊苦西东右臂偏枯半耳龙耳寂寂系舟双下泪悠悠伏枕左书空十年蹴踘将雏逺万里秋千习俗同【蹴踘秋千皆清明景物分着二句而将雏逺更自惨然非谓军兴也】旅雁上云归紫塞家人鑚火用青枫秦城楼阁烟花里汉主山河锦绣中【语有浑浑意】风水春来洞庭濶白苹愁杀白头翁【洙曰刘向别録蹴踘黄帝所造本兵势也古今艺术圗秋千北方山戎之戏以习轻趫师曰十年蹴踘言军兴也将雏逺谓挈子逺游也赵曰后四句公懐长安而叹其在湘潭也】
　　客从
　　客从南溟来遗我泉客珠珠中有隠字欲辨不成书缄之箧笥久以俟公家须开视化为血哀今徴敛无【赵曰任昉述异记南海鲛人室水居如鱼不废机织其眼泣则出珠鲛人即泉仙也又名泉客鹤曰按史大厯四年三月遣御史税啇钱诗或为是而作也】
　　发潭州【鹤曰公自潭之衡州】
　　夜醉长沙酒晓行湘水春岸花飞送客樯燕语留人贾傅才未有禇公书絶伦名髙前后事回首一伤神【洙曰贾傅注见前唐书禇遂良工楷太宗令侍书髙宗时为右仆射因諌帝不当废王皇后立武昭仪为后左迁潭州都督】
　　双枫浦【梦弼曰按圗经在潭之浏阳县】
　　辍棹青枫浦双枫旧已摧自惊衰谢力不道栋梁材浪足浮纱帽皮须截锦苔江邉地有主暂借上天廻【欲寻无主之地伤世狭也○赵曰此诗用乘槎意】
　　酬郭十五判官【受○鹤曰公至衡州郭判官自潭寄以诗】
　　才防岁老尚虗名卧病江湖春复生药裹闗心诗緫废花枝照眼句还成只同燕石能星陨自得隋珠觉夜明乔口橘洲风浪促系帆何惜片时程【洙曰荀子曰宋之愚人得燕石于梧台之侧左传陨石于宋五陨星也又星陨如雨淮南子隋侯之珠注明月珠也又捜神记隋珠径寸夜有光明梦弼曰橘洲在长沙郡之乔口】
　　杜员外兄垂示诗因作此寄上　　郭受
　　新诗海内流传遍旧徳朝中属望劳郡邑地卑饶雾雨江湖天濶足风涛松醪酒熟旁看醉莲叶舟轻自学操春兴不知凡几首衡阳纸价顿能髙【洙曰贾谊传长沙卑湿庄子顔回问仲尼曰吾尝济乎觞深之渊见津人操舟若神吾问仲尼曰操可学乎曰可善防者数习而后能郑曰世说庾阐作扬都赋成人竞传冩都下为之纸贵】
　　衡州送李大夫七丈【勉】赴广州
　　斧钺下青冥楼船过洞庭北风随爽气南斗避文星【伉壮可称】日月笼中鸟乾坤水上萍王孙丈人行垂老见飘零【洙曰礼记诸侯赐斧钺然后杀梦弼曰李勉郑惠王之曽孙也】
　　回棹【鹤曰公至衡州畏热复回将归襄阳不果竟留于潭】
　　宿昔试安命自私犹畏天劳生系一物为客费多年衡岳江湖大蒸池疫疠偏散才婴薄俗有迹负前贤巾拂那闗眼缾罍易满船火云滋垢腻冻雨裛沉绵强饭莼添滑端居茗续煎清思汉水上凉忆岘山巅顺浪翻堪倚廻帆又省牵吾家碑不昧王氏井依然几杖将衰齿茅茨寄短椽灌园曽取适游意可终焉遂性同渔父成名异鲁连篙师烦尔送朱夏及寒泉【赵曰衡州志俯临蒸水其气如蒸水流至湘故曰蒸湘鹤曰尔雅冻雨夏月暴雨也冻音东郑曰裛音邑梦弼曰沈休文萧愐碑因遇沉疴绵留气序希曰湖南土风唯尚煎茶客至继以六七故知茗续煎之句葢纪实也赵曰汉水岘山在襄阳公懐故乡鲁曰自岳之潭之衡为上水而自衡回潭为顺水前后诗可考也洙曰晋杜预平吴后刻二碑纪其勲迹一沉万山之下一立岘山之上襄沔记王粲宅在万山之东宅有井史记鲁仲连齐人责新垣衍帝秦秦军为之却六十里平原君欲封之辞不受田单攻聊城不下鲁连为书以遗燕将燕将见书自杀田单遂屠聊城归而言鲁连欲爵之鲁连逃隠海上曰吾与冨贵而诎于人寕贫贱而轻世肆志焉】
　　湘江宴饯裴二端公赴道州
　　白日照舟师朱旗散广川羣公饯南伯肃肃秩初筵鄙人奉末眷佩服自早年义均骨肉地懐抱罄所宣盛名冨事业无取愧髙贤不以防乱婴保爱金石坚计拙百僚下气蘓君子前防合苦不乆哀乐本相纒交游飒向尽宿昔浩茫然促觞激百虑掩抑泪潺湲热云集曛黒阙月未生天白团为我破华烛蟠长烟鸹鹖催明星解袂从此旋上请减兵甲下请安井田永念病渇老附书逺山巅【师曰道州南邦也州长曰伯梦弼曰白团谓扇也郑曰鸹古活切鹖何葛切鸟名】奉送王信州【崟】北归【赵曰唐志防州本信州避皇外祖独孤信改为防鹤曰按唐志颍州旧亦为信州详诗中海甸及颍川之句当是颍州也】
　　朝廷防盗贼供给愍诛求下诏选郎署传声典信州苍生今日困天子向时忧井屋有烟起疮夷无血流壤歌唯海甸画角自山楼白髪寐常早荒榛农复秋解逾卧辙遣骑覔扁舟徐榻不知倦颍川何以醻尘生彤管笔寒腻黒貂裘髙义终焉在斯文去矣休别离同雨散行止各云浮林热鸟开口江浑鱼掉头尉陀虽北拜太史尚南留军旅应都息寰区要尽収九重思谏诤八极念懐柔徙倚瞻王室从容仰庙谋故人持雅论絶塞豁穷愁复见陶唐理甘为汗漫游【赵曰世纪尧时老人击壤而歌唯海甸则时淮海无虞也洙曰谢灵运诗解在景平汉侯覇为临淮太守被徴百姓攀辕卧辙不许去晋书刘真长遣传教覔张孝亷船汉陈蕃为豫章太守特设一榻以待徐孺子去则悬之赵曰言王崟之待我如陈蕃之见孺子我将何以酧之乎颍川陈氏郡名谓陈蕃也以比王信州洙曰诗彤管有炜战国策苏秦黒貂裘敝师曰尘生彤管笔公自叹尝为左拾遗也洙曰曹子建诗风流云散一别如雨又刘孝标广絶交论烟霏雨散汉书髙祖以尉陀平南越使陆贾赐陀印为南越王贾说陀郊迎北靣称臣尉纡物切太史公自序留滞周南梦弼曰太史乃公自比也赵曰故人指王信州也洙曰尧称陶唐氏淮南子卢敖见若士谓曰吾与汗漫期于九垓之外】哭韦大夫之晋【鹤曰按集中大厯二年秋有送韦中丞之晋赴湖南诗当是韦镇湖南死于镇所】
　　凄怆郇瑕邑差池弱冠年士人叨礼数文律早周旋台阁黄圗里簮裾紫葢邉尊荣真不忝端雅独翛然贡喜音容间冯招疾病纒南过骇苍卒北思悄聫绵鵩鸟长沙讳犀牛蜀郡怜素车犹恸哭寳剑欲髙悬汉道中兴盛韦经亚相传冲融标世业磊落映时贤城府深朱夏江湖眇霁天绮楼闗树顶飞旐泛堂前防幕疑风燕笳箫急暮蝉兴残虗白室迹断孝亷船童孺交游尽喧卑俗事牵老来多涕泪情在强诗篇谁继方隅理朝难将帅权春秋褒贬例名噐重双全【洙曰郇瑕晋地今河中府猗氏县也左传晋人谋去故绛诸大夫曰必居郇瑕氏之地希曰士人一作丈人一作大人洙曰汉书王阳在位贡禹弹冠刘孝标广絶交论王阳登则贡公喜左太冲诗冯公岂不伟白首不见招郑曰冯冯唐也洙曰汉书贾谊为长沙王太傅有鵩飞入谊舍谊自伤以为寿不能长华阳国志秦孝文王以李冰为蜀守氷立石犀五头以厌水精师曰蜀郡怜言蜀人思韦之徳也洙曰吴季札解宝剑系徐君塜树详见前注汉韦贤少子成复以明经歴位至丞相师曰绮楼闗树顶言尊楼之髙也闗一作髙郑曰防音绎小幕也梦弼曰庄子虗室生白椟赋弃虗白之室归长夜之堂孝亷船注见前梦弼曰左传惟名与噐不可以假人】
　　江阁卧病走笔寄呈崔卢两侍御【鹤曰江阁近潭州】
　　客子庖厨薄江楼枕席清衰年病祗痩长夏想为情滑忆雕胡饭香闻锦带羮溜匙兼暖腹谁欲致杯甖【洙曰雕胡注见前梦符曰荆湘间有锦带其苗嫰脆可食春末开花红白如锦彦辅曰锦带吐绶鸡也其肉脆美堪作臛】
　　潭州送韦贠外【迢】牧韶州
　　炎海韶州牧风流汉署郎分符先令望同舍有辉光白首多年疾秋天昨夜凉洞庭无过雁书防莫相防【洙曰汉纪与郡守为符注各分其半右留京师左以与之同舍郎见直不疑传赵曰公尝为郎故用同舍】
　　潭州留别杜贠外院长　　　　　韦迢
　　江畔长沙驿相逄缆客船大名诗独步小郡海西偏地湿愁飞鵩天炎畏跕鸢去留俱失意把臂共澘然【洙曰飞鵩跕鸢见前】
　　酧韦韶州见寄
　　养拙江湖外朝廷记忆踈深慙长者辙重得故人书白髪丝难理新诗锦不如虽无南过雁看取北来鱼【洙曰陈平传门外多长者车辙希曰衡阳有回雁峯相传雁自此而止洙曰古诗呼童烹鲤鱼中有尺素书梦弼曰韦诗相忆无南雁故公以北来鱼戏之盖谓雁不过衡阳而潇湘北流也】
　　早发湘潭寄杜贠外院长　　　　韦迢
　　北风昨夜雨江上早来凉楚岫千翠湘潭一叶黄故人湖外客白首尚为郎相忆无南雁何时有报章【赵曰白首为郎用冯唐顔驷意鹤曰湘潭县属潭州韦自湘漳寄诗而公在潭也】
　　楼上
　　天地空搔首频抽白玉簪皇舆三极北身事五湖南恋阙劳肝肺论材愧杞柟乱离难自救终是老湘潭















　　集千家注杜工部诗集巻十九
　　钦定四库全书
　　集千家注杜工部诗集巻二十
　　千秋节有感二首【洙曰按唐纪宗以八月五日生宴百官于花蕚楼下百官表请以每年八月五日为千秋节王公以下献镜及子露囊○大歴四年秋至冬潭州作】
　　自罢千秋节频伤八月来先朝常宴防壮观巳尘埃鳯纪编生日龙池堑刼灰湘川新涕泪秦树逺楼台寳镜羣臣得金吾万国廻衢樽不重饮白首独余哀【梦弼曰左传鳯鸟氏歴正也鳯纪编生日言礼官书诞节于鳯歴也赵曰明皇居蕃邸东有旧井涌为小池常有云气黄龙见开元帝即位建兴庆宫遂为龙池及幸蜀前一夕跃然望西南去郑曰堑七艶切坑也饶曰汉武帝穿昆明池悉是灰墨后问西域胡僧曰此乃天地刼灰之余也逸曰金吾将军常禁卫者赵曰淮南子圣人之道犹中衢而致樽耶过者斟酌多少不同各得其所冝】
　　御气云楼敞含风防丈髙仙人张内乐王母献宫桃罗韈红蕖艶金羁白雪毛舞阶衘寿酒走索背秋毫圣主他年贵边心此日劳桂江流向北满眼送波涛【梦弼曰明皇杂録千秋节上宴勤政楼大陈声乐洙曰曹子建洛神赋凌波防步罗袜生尘又廹而察之若芙蕖出緑波曹子建诗白马饰金羁连翻西北驰张平子西京赋跳丸剑之挥霍走上索而相逢索昔各切绳也谓走索以为戏也鹤曰湘水之源自桂州漓江而下经零陵以至下潭也】
　　苏大侍御涣静者也旅于江侧不交州府之客人事都絶久矣肩舆江浦忽访老夫舟楫而巳茶酒内余请诵近诗肯吟数首才力素壮词句动人接对明日忆其涌思雷出书箧几杖之外殷殷留金石声赋八韵记异亦记老夫倾倒于苏至矣
　　庞公不浪出苏氏今有之再闻诵新作突过黄初诗乾坤几反覆扬马冝同时今晨清镜中胜食斋房芝余髪喜却变白间生黒丝昨夜舟接天湘娥帘外悲百灵未敢散风破寒江迟【亦竒赵曰后汉厐徳公居岘山之南未尝入城府魏文帝为太子时有七子从之游皆能诗黄初文帝即位年号也洙曰扬雄司马相如也师曰清镜中指江上也洙曰汉志元豊中芝生甘泉斋房梦弼曰本一作昨夜舟火灭湘娥谓虞帝二妃也容斋三笔云杜子美赠苏涣诗序云涣静者也吟诗殷殷留金石声诗中云再闻诵新作突过黄初诗又有一篇寄裴道州寄呈蘓涣云附书与裴因示苏此生已愧湏人扶致君尧舜付公等早据要路思捐躯其褒重之如此唐艺文志有涣诗一巻云涣少喜剽盗善用白弩巴蜀啇人苦之称白跖以比庄蹻后折节读书进士及第湖南崔瓘辟从事继走交广与哥舒晃反伏诛然则非所谓静隠者也涣在广州作变律诗十九首上广帅其一曰养蚕为素丝叶尽蚕亦老倾筐对空床此意向谁道一女不得织万夫受其寒一夫不得意四海行路难祸亦不在大福亦不在先世路险孟门吾侪当勉旃其二曰毒蜂一成窝髙挂恶木枝行人百步外目断魂为飞长安大道邉挟弹谁家儿手持黄金丸引满无所疑一中纷下来势若风雨随身如万箭攅宛转迷所之徒有疾恶心奈何不知几读此二诗可以知其人矣杜赠涣诗名为记异语意不与他等厥有防哉】
　　可叹
　　天上浮云如白衣斯须改变如苍狗古徃今来共一时人生万事无不有【此为河东之丑慨然起兴以下全不相渉】近者抉眼去其夫河东女儿身姓桞丈夫正色动引经鄷城客子王季友羣书万巻常暗诵孝经一通看在手贫穷老痩家卖屐好事就之为携酒豫章太守髙常孙引为賔客敬颇久闻道三年未曽语小心恐惧闭其口太守得之更不疑人生反覆看巳丑明月无瑕岂容易紫气欝欝犹冲斗时危可仗真豪俊二人得置君侧否太守顷者领山南邦人思之比父母王生早曽拜顔色髙山之外皆培塿用为羲和天为成用平水土地为厚王也论道阻江湖李也疑丞旷前后死为星辰终不灭致君尧舜焉肯朽吾辈碌碌饱饭行风后力牧长廻首【风后力牧泛及亦颇无谓鹤曰按豫圗经唐王季友鄷城人家贫卖履博极羣书李勉引为賔客甚敬之善为诗见元结箧中集又按史李勉髙祖子郑王元懿之曽孙以广徳二年为洪州刺史大歴二年入朝拜京兆尹兼御史大夫四年冬入广平冯崇道朱济之乱时公在潭州故有此作梦弼曰按本传李勉初为梁州刺史梁属山南道修可曰说文培塿小土山也培都茍切塿路茍切梦弼曰尚书大传古者天子必有四隣前曰疑后曰丞左曰辅右曰弼洙曰风后力牧乃黄帝之臣也】
　　奉赠卢五丈参谋琚【公自注时丈人使自江陵在长沙待命防防先支给钱米】
　　恭惟同自出妙选异髙标入幕知孙楚披襟得郑侨【但借郑侨】丈人借才地门阈冠云霄老矣逢迎拙相于契托饶赐钱倾府待争米驻船遥邻好艰难薄氓心杼轴焦客心空伴使寒水不成潮素髪干垂领银章破在腰说诗能累夜醉酒或连朝藻翰惟牵率湖山合动揺时清非造化兴尽却萧条天子多恩泽苍生转寂寥休传鹿是马莫信鵩为鸮【莫信鵩为鸮可也鹿马不可】未解依依袂还斟泛泛飘流年疲蟋蟀【疲字沉着】体物幸鹪鹩孤负沧洲愿谁云晚见招【洙曰左传晋侯曰康公我之自出鹤曰公之祖母卢氏参谋其族也故云梦弼曰公之母郑氏参谋之母岂以郑氏耶洙曰晋孙楚字子荆参石苞骠骑军事赵曰左传季札聘于郑见子产如旧相识侨子产名也邻好艰难薄言卢之使江陵也当艰难之际杼轴空而氓心焦不可多敛以为邻好之奉也客心空伴使公自言伴卢为使星也洙曰潘岳秋兴赋素髪飒以垂领梦弼曰谢宣逺答灵运诗牵率酬嘉藻洙曰秦相赵髙指鹿为马汉贾谊在长沙有鵩飞入谊舍鵩似鸮不祥鸟也诗蟋蟀在堂岁聿云暮庄子鹪鹩巢于深林不过一枝师曰沧洲神仙所居之地也赵曰左太冲诗马公岂不伟白首不见招】
　　惜别行送刘仆射判官
　　闻道南行市骏马不限匹数军中须襄阳幕府天下异主将俭省忧艰虞秪収壮健胜铁甲岂因格鬭求龙驹而今西北自返胡骐驎荡尽一匹无龙媒真种在帝都子孙未落西南隅向非戎事备征伐君肯辛苦越江湖江湖凢马多顦顇衣冠徃徃乗蹇驴梁公冨贵于身踈号令明白人安居俸钱时散士子尽府库不为骄豪虗以兹报主寸心赤气却西戎廻北狄罗网羣马借马多气在驱除出金帛刘侯奉使光推择滔滔才略沧溟窄杜陵老翁秋系船扶病相识长沙驿强梳白发提胡卢手兼菊花路傍摘九州兵革浩茫茫三叹聚散临重阳当杯对客忍涕泪不觉老夫神内伤
　　重送刘十弟判官
　　分源豕韦别浦雁賔秋年事推兄忝人才觉弟优经过别鄷剑意气逐吴钩垂翅徒衰老先鞭不滞留本枝凌岁晚髙义豁穷愁他日临江待长沙旧驿楼【赵曰分源豕韦言刘与杜同出也左传晋史墨曰有陶唐氏既衰其后有刘累学扰龙以事孔甲赐氏曰御龙以更豕韦之后杜预注云刘累代鼓姓豕韦之后累寻迁鲁县豕韦复国至商而灭累之后世复承其国为豕韦氏又范宣子曰匄之祖自虞以上为陶唐氏在夏为御龙氏在啇为豕韦氏在周为唐杜氏晋主夏盟为范氏刘孝标书年事道尽容髪衰谢洙曰晋张华与雷焕辨斗牛间紫气寳剑之精在豫章丰城华补焕为丰城令掘狱得石函中有龙泉太阿之剑吴剑吴王所铸之金钩也光武与冯异玺书始虽垂翅回溪终能奋翼渑池刘琨与亲旧书常恐祖生先吾着鞭】
　　登舟将适汉阳【鹤曰公欲适汉阳不果迄留潭】
　　春宅弃汝去秋帆催客归庭蔬尚在眼浦浪已吹衣生理飘荡拙有心迟暮违中原戎马盛逺道素书稀塞雁与时集樯乌终岁飞鹿门自此徃永息汉隂机【赵曰公二月到潭寓居焉故曰春宅洙曰庄子子贡南游过汉隂见丈人为圃畦抱瓮而出灌子贡曰有械则一日浸百畦为圃者曰闻之吾师有机械者必有机事有机事者必有机心】
　　湖南送敬十使君适广陵
　　相见各头白其如离别何几年一防面今日复悲歌少壮乐难得岁寒心匪他气纒霜匣满冰置玉壶多【气字多字较别】遭乱寔漂泊济时曽琢磨形容吾较老胆力尔谁过【抚接自在】秋晚岳増翠风髙湖涌波【突兀】骞腾访知已淮海莫蹉跎
　　暮秋枉裴道州手札率尔遣兴寄递呈蘓涣侍御【鹤曰裴虬为道州刺史苏侍御时在潭】
　　乆客多枉友朋书素书一月凡一束虗名但防寒暄问泛爱不救沟壑辱齿落未是无心人舌存耻作穷途哭道州手札适复至纸长要自三过读盈把那湏沧海珠入懐本倚昆山玉拨弃潭州百斛酒芜没潇岸千株菊使我昼立烦儿孙令我夜坐费灯烛忆子初尉永嘉去红顔白面花映肉军符侯印取岂迟紫燕騄耳行甚速圣朝尚飞战鬭尘济世宜引英俊人黎元愁痛防苏息藩镇防扈徒逡廵授钺筑坛闻意防頽纲漏网期弥纶郭钦上书见大计刘毅答诏惊羣臣他日更仆语不浅明公论兵气益振倾壶箫管黒白髪儛剑霜雪吹青春宴筵曽语苏季子后来杰出云孙比茅斋定王城郭门药物楚老渔商市市比肩舆每聮袂郭南抱瓮亦隠几无数将军西第成早作丞相东山起鸟雀苦肥秋粟菽蛟龙欲蛰寒沙水天下鼓角何时休阵前部曲终日死附书与裴因示苏此生已愧湏人扶致君尧舜付公等早据要路思捐躯【洙曰张仪谓其妻曰视吾舌在否妻答曰在仪曰足矣蘓曰世说毛曽与夏侯共坐时人谓之蒹葭倚玉树鹤曰按集中有送裴二尉永嘉诗赵曰紫燕汉文帝良马名騄耳周穆王之八骏也洙曰跋扈犹强梁也后汉质帝目梁冀为防扈将军授钺筑坛言天子将命之以将帅之事也晋武帝时侍御史郭钦上疏言戎狄强犷冝及平吴之威谋臣猛将之畧渐徙内郡杂胡于邉地峻四夷出入之防明先王荒服之制帝不聼又武帝尝问刘毅曰朕可方汉之何帝对曰桓灵帝曰何至于此对曰桓灵卖官钱入官库陛下卖官钱入私门以此言之殆不如也帝大笑曰桓灵之世不问此言今朕有直臣固为胜之礼记更仆注仆太仆也君燕朝则正立掌摈相更之者为久将倦故使之相代也郑曰振之人切儛与舞同赵曰蘓秦字季子徐穉传角立杰出尔雅七世孙曰云孙此以言苏侍御为季子之云孙定王城在潭州渔商市亦在梦弼曰茅斋苏所居楚老公自谓渔商市公所寓也肩舆见前苏侍御来访诗序梦弼曰楚国先贤传诸阮居市北而冨以车徒毎出肩舆数十连袂牵车饮酣自若鹤曰市北谓商市之北郭南谓定王城郭之南抱瓮隠几公自谓也赵曰后汉马融为大将军西第颂颇为正直所羞鹤曰此借以喻诸将平安史之乱有功于京师赐第也洙曰晋谢安起于东山】
　　奉赠李八丈曛判官
　　我丈时英特宗枝神尧后瑚市则无騄骥人得有【得有者不可得有也】早年见标格秀气冲牛斗事业冨清机官曹正独守顷来树嘉政皆已传众口艰难体贵安冗长吾敢取区区犹歴试炯炯更持久讨论寔解頥操割纷应手箧书积诚谏宫阙限奔走入幕未展材秉钧孰为偶所亲问淹汩泛爱惜衰朽垂白辞南翁委身希北叟真成穷辙鲋或似防家狗秋枯洞庭石风飒长沙桞髙兴激荆衡知音为回首【洙曰神尧唐髙祖也赵曰騄耳赤骥周穆王之骏也洙曰秀气冲星斗用丰城剑气事苏曰曹贤逺思友诗精义测神奥清机发妙理洙曰艰难体贵安言于艰难之际能脱畧细务也梦符曰陆机文赋文固无取乎冗长长去声洙曰汉匡衡传匡说诗解人頥赵曰庄子庖丁解牛得之于心而应之于手梦符曰晋史谢安谓郗超为入幕之賔洙曰秉钧谓作相也诗秉国之钧汉书项籍使范増说项梁云南翁称曰楚虽三戸亡秦必楚班固幽通赋北叟颇识其倚伏用塞翁失马事事见淮南子史记孔子累累然若防家之狗赵曰洞庭长沙荆南衡阳皆相连之地也】
　　晚秋长沙蔡五侍御饮筵送殷六参军归澧州觐省
　　佳士欣相识慈顔望逺游甘从投辖饮肯作置书邮髙鸟黄云暮寒蝉碧树秋湖南冬不雪吾病得淹留【洙曰潘岳闲居赋寿觞举慈顔和汉陈遵嗜酒毎大饮賔客满座輙闗门取客车辖投井中虽有急终不得去世説殷羡字洪乔为豫章太守临去都下人士附书百许函既至石头悉掷水中因祝曰沉者自沉浮者自浮殷洪乔不能作置书邮蘓曰古乐府云黄云暮四合髙鸟各分飞寄语逺游子月圎胡不归】
　　别张十三建封湖南观察使韦之晋辟参谋【梦弼曰建封刘文静外曽孙也少随父玠客隠兖州时子美父闲为兖州司马有契好湖南观察使韦之晋辟署参谋授左清道兵曹参军不乐职輙去后为御史大夫徐泗濠节度使见本传】
　　尝读唐寔録国家草昧初刘裴首建议龙见尚踌躇秦王拨乱姿一剑緫兵符汾晋为丰沛暴隋竟涤除宗臣则庙食后祀何疎芜彭城英雄种冝膺将相圗尔惟外曾孙倜傥汗血驹【不谓其序外祖至此】眼中万少年用意尽崎岖相逢长沙亭乍闻绪业余乃吾故人子童丱聮居诸挥手洒衰泪仰看八尺躯内外名家流风神荡江湖范云堪结友嵇绍自不孤择材征南幕湖落回鲸鱼载感贾生恸复闻乐毅书主忧急盗贼师老荒京都旧邱复税驾大厦倾冝扶君臣各有分管葛本时须虽当霰雪严未觉栝栢枯髙义在云防嘶鸣望天衢羽人扫碧海功业竟何如【洙曰隋大业中唐髙祖镇太原时刘文静为晋阳令裴寂为晋阳宫监见天下盗起知隋必亡首建议劝帝举大事帝犹未允頼秦王賛之遂起兵汾晋昔汉髙祖起于丰沛故以为比也洙曰汉以萧曹为宗臣见本传賛梦弼曰彭城刘氏郡号也赵曰诗日居月诸洙曰梁书范云好节尚竒专趋人之急少时与领军长史王骇善骇亡于官舍贫无居宅云乃迎防于家躬营含敛晋嵇康与山涛结神交康后坐事临诛谓其子绍曰巨源在汝不孤矣巨源涛字也师曰公得建封以其子嘱之也梦弼曰晋杜预为征南大将军今以言韦之晋为湖南而辟建封为幕客也洙曰汉贾谊文帝时上痛哭流涕之书史记乐毅为燕伐齐燕惠王疑之毅遂降赵惠王遗书谢之毅亦报书焉赵曰管葛管仲诸葛亮也洙曰汉明帝圗功臣于南宫云台十洲记蓬莱山在碧海之中水皆碧故曰碧海】
　　送卢十四弟侍御护韦尚书灵衬归上都二十四韵【鹤曰公之祖母卢氏也韦尚书名之晋】
　　素幕渡江逺朱幡登陆防悲鸣驷马顾失涕万人挥参佐哭辞毕门防谁送归从公伏事久之子俊才稀长路更执绋此心犹倒衣感恩义不小懐旧礼无违墓待龙骧诏台迎獬豸威深见士则雅论在兵机凶悖乗妖气尘沙落禁闱徃年朝谒断他日扫除非但促铜台箭休添玉帐旂动询黄阁老肯虑白登围万姓疮痍合羣凶嗜欲肥刺规多谏诤端拱自光辉俭约前王体风流后代希对敭期特逹衰朽再芳菲空里愁书字山中疾采薇拨杯要忽罢抱被宿何依眼冷看征葢儿扶立钓矶清霜洞庭叶故就别时飞【洙曰朱幡丹旐也旧制二千石朱幡鹤曰素幕既渡江而朱旛乃登陆则又非丹旐矣此当是军校送之者校者营垒之称故谓军之一部为一校毎军一校则别为旛耳洙曰既助葬必执绋诗颠倒裳衣赵曰晋王濬为龙骧将军卒恒谷中大营茔域獬豸侍御史冠也世説陈仲举言为世范行为士则尘沙落禁闱言吐蕃防京师也他日扫除非言御吐蕃不得上策也铜壶更漏也玉帐将军之帐也洙曰黄阁老三公也汉书匃奴围髙帝于白登七日赵曰言天子虽动询大臣而莫肯以白登之围为虑也晋殷浩被黜终日书空作咄咄怪事四字夷齐隠首阳山采嶶而食赵曰拨杯挥杯也梦弼曰要平声】
　　风疾舟中伏枕书懐呈湖南亲友三十六韵
　　轩辕休制律虞舜罢弹琴【公自注伏羲造瑟神农作琴舜弹五歌南风之篇】尚错雄鸣管犹伤半死心圣贤名古邈羁旅病年侵舟泊常依震【震字无所属霅川震泽】湖平早见参如闻马融笛若倚仲宣襟故国悲寒望羣云惨岁隂水乡霾白蜃枫岸叠青岑欝欝冬炎瘴蒙蒙雨滞淫鼓迎方祭弹落似鸮禽兴尽才无闷愁来遽不禁生涯相汩没时物正萧森疑惑尊中弩淹留冠上簮牵裾惊魏帝投阁为刘歆狂走终奚适防才谢所钦吾安藜不糁汝贵玉为琛乌几重重防鹑衣寸寸针哀伤同庾信【公自注庾信作哀江南赋】述作异陈琳十暑岷山葛三霜楚户砧叨陪锦帐坐久放白头吟反朴时难遇防机陆易沉应过数粒食得近四知金春草封归恨源花费独寻转蓬忧悄悄行乐病涔涔瘗夭追潘岳持危覔邓林蹉跎翻学步【情态深伤】感激在知音却假苏张舌髙夸周宋镡纳流迷浩汗峻址得嵚崟城府开清旭松筠起碧浔披顔争倩倩逸足竞骎骎朗鉴存愚直皇天实照临公孙仍恃险侯景未生擒书信中原濶干戈北斗深畏人千里井问俗九州箴战血流依旧军声动至今葛洪尸定解许靖力难任家事丹砂诀无成涕作霖【洙曰史记黄帝名曰轩辕汉律歴志黄帝使伶伦取竹于嶰谷上其窍厚均者断两节间而吹之以为黄钟之宫制十二筩以聼鳯之鸣其雄鸣为六防鸣亦六比黄钟之宫而皆可以生之是为律本至治之世天地之气合以生风天地之风气正十二律定黄钟音梦弼曰轩辕之制律所以通八莭之气而调八方之风今风之疾足见律管之错而不能和谐也洙曰枚乗七发云龙门之桐髙百尺而无枝其根半死半生书注震泽吴太湖名汉马融好吹笛有长笛赋王粲仲宣登楼赋云凭轩槛以遥望兮向北风而开襟似鸮禽谓鵩鸟也修可曰风俗通汲令应彬请主簿杜宣饮酒时壁上悬赤弩照杯中如蛇宣恶之因得疾郴知之延宣于旧处置酒指曰此弩影耳宣疾遂瘳师曰疑惑尊中弩言久病也淹留冠上簮言不用也洙曰魏辛毗諌文帝帝起入内毗随而引其裾赵曰汉扬雄校书天禄阁王莽时以献符命投刘歆子棻于四裔辞所连及使者来収雄雄恐乃从阁上自投下几死此以喻昔论房琯而忤肃宗也洙曰陆士衡诗寤寐靡安豫愿言思所钦庄子藜羮不糁赵曰女与汝通指湖南亲友也琛宝也赵曰陈琳徤于章奏曹公读其檄而头风愈今公自言述作异于陈琳不能愈风也汉志郎官赐锦帐公尝为员外郎故云庄子是陆沉者也注沉不在水而乃在陆洙曰张华鹪鹩赋巢林不过一枝每食不过数粒汉书王宻懐金遗杨震曰暮夜无知者震曰天知地知子知我知何谓无知梦弼曰公谓诸公尝餽食赐金也师曰春草封归恨言不得归故封也源花费独寻言尚避乱也鲍照有行药至城东桥诗注云有疾服药行以宣导之汉外戚传许后当娠霍光夫人显使女毉淳于衍投毒药以饮皇后有顷曰我头涔涔也药得无有毒乎赵曰潘岳西征赋夭赤子于新安坎路侧而瘗之瘗于罽切埋也今详句公必有防子之祸但无所考矣岳曰按元稹志公墓云嗣子宗武病不克则宗文为早世甚明又按公集大歴二年熟食日示宗文宗武有诗明年出夔二子尚无恙意是年春自潭之衡时防宗文公在衡畏热复回潭故下句又用渇死事公与聂令有旧当是瘗宗文于耒阳而后人遂以为公之坟也洙曰列子夸父逐日于嵎谷道渇而死弃其杖尸膏肉所浸生邓林弥广数千里庄子寿陵余子学步于邯郸失其故步直匍匐而归耳又庄子说赵文王曰天子之剑以燕谿石城为锋齐岱为锷晋魏为脊周宋为镡韩魏为铗镡音滛剑鼻也赵曰诗巧笑倩兮洙曰后汉公孙述恃蜀地险自立为王梁武时侯景举兵反防台城梦弼曰北斗长安城也赵曰金陵记江南计吏止于传舍将去以马残草防于井中谓无再过之期矣不久复经此地饮此水遂为昔时之莝刺喉而死故后人戒之曰千里井不防剉谚又云千里井不反唾疑莝字之误也洙曰左传虞人之箴曰茫茫禹迹画为九州汉扬雄作十二州箴晋葛洪为勾漏令求丹砂以尸解得仙赵曰蜀志许靖字文休王朗与靖书曰足下周游江湖以暨南海歴观夷俗公以喻已之南征而叹力之难任也】
　　舟中夜雪有懐卢十四侍御弟
　　朔风吹桂水大雪夜纷纷暗度南楼月寒深北渚云烛斜初近见舟重竟无闻【不待雪字】不识山隂道聼鸡更忆君【鹤曰桂水注见前南楼在武昌庾亮与诸佐吏共登者必卢送韦尚书归柩经过此地也】
　　对雪
　　北雪犯长沙胡云冷万家随风且间叶【间字好谓空中或有或无也】带雨不成花【上句牵对】金错囊垂罄银壶酒已賖无人竭浮蚁有待至昏鸦【公自注何逊诗城隂度堑黒昏鸦接翅归洙曰王莾钱名错刀以金错其文】
　　暮冬送苏四郎徯兵曹适桂州
　　飘飘苏季子六印佩何迟早作诸侯客兼工古体诗尔贤埋照久余病长年悲卢绾湏征日楼防要斩时岁阳初盛动王化久璘缁为入苍梧庙看云哭九疑【洙曰史记苏秦字季子叹曰使我有洛阳负郭二顷田安能佩六国相印乎阮步兵诗沉醉似埋照汉书髙祖使使徴卢绾绾称病不行上怒曰绾果反使樊哙击绾昭帝时傅介子刺楼兰王持首还悬之北阙鹤曰按史是年十二月桂州人朱济反容管经略王翊败之故有此句希曰舜耕于九疑山在道州苏徯适桂州所经从也】追酬故髙蜀州人日见寄【并序大歴五年潭州作】
　　开文书帙中检所遗忘因得故髙常侍适徃居在成都时髙任蜀州刺史人日相忆见寄诗泪洒行间读终篇末自枉诗巳十余年莫记存没又六七年矣老病懐旧生意可知今海内忘形故人独汉中王瑀与昭州敬使君超先在爱而不见情见乎辞大歴五年正月二十一日却追酬髙公此作因寄王及敬弟
　　自防蜀州人日作不意清诗久零落今晨散帙眼忽开迸泪幽吟事如昨鸣呼壮士多慷慨合沓髙名动寥廓叹我凄凄求友篇感时欝欝匡君略锦里春光空烂漫瑶墀侍臣已冥寞潇湘水国旁鼋鼍鄠杜秋天失雕鹗东西南北更堪论白首扁舟病独存遥拱北辰纒冦盗欲倾东海洗乾坤邉塞西蕃最充斥衣冠南渡多崩奔鼓瑟至今悲帝子曵裾何处覔王门文章曹植波澜濶服食刘安徳业尊【独以服食取汉中】长笛谁能乱愁思昭州词翰与招魂【梦弼曰髙适乾元中刺蜀州永泰元年卒鹤曰公入蜀上元初始有草堂适人日寄诗当在上元二年也赵曰按史适召还为刑部侍郎左散骑常侍故有瑶墀侍臣及鄠杜失雕鹗之句鄠杜谓长安帝都也洙曰楚辞使湘灵鼓瑟兮汉邹阳传何王之门不可曵长裾此言思汉中王而不得见也魏陈思王曹植字子建善属文汉淮南王刘安与八公著书言服食神仙事赵曰晋向秀传闻邻人有吹笛者发声寥亮追思囊昔嵇生游晏之好感音而叹作思旧赋洙曰宋玉哀屈原作招魂】
　　人日寄杜二拾遗　蜀州刺史髙适
　　人日题诗寄草堂遥怜故人思故乡桞条弄色不忍见梅花满枝堪断肠身在南蕃无所预心懐百忧复千虑今年人日空相忆明年此日知何处一卧东山三十春岂知书剑老风尘龙钟逺忝二千石愧尔东西南北人【赵曰身在南蕃无所预谓子美寄居荆楚之地而不预朝政也龙钟行不进貌逺忝二千石此适自谓为蜀州也洙曰东西南北人用孔子语赵曰公尝有诗云甫也东西南北人】奉赠萧二十使君
　　昔在严公幕俱为蜀使臣艰危参大府前后间清尘【公自注严再领蜀都余后参幕府】起早鸣先路乗槎动要津王鳬聊暂出萧雉只相驯终始任安义荒芜孟母邻聮翩匍匐礼意气死生亲【公自注严公既没老母在堂使君温凊之问甘脆之礼名数若巳之庭闱焉及太夫人倾逝防事又首诸孙主典抚孤之情真所谓一死生不减骨肉则胶漆之契可以见矣】张老存家事嵇康有故人食恩慙卤莽镂骨抱酸辛巢许山林志夔龙廊庙珍鹏圗仍矫翼熊轼且移轮磊落衣冠地苍茫土木身埙篪鸣自合金石莹逾新重忆罗江外同逰锦水賔结欢随过隙怀旧益霑巾旷絶含香舎稽留伏枕辰停骖双阙早廻雁五湖春不逹长卿病从来原宪贫监河受贷粟一起辙中鳞【赵曰严武初镇蜀萧使君参其幕府洎严之再来也萧使君自幕府入为舍人而公为参谋继萧之后故有前后间清尘之句唐制凡诏防制敕玺书册命舍人皆起草洙曰王鳬王乔叶令双鳬事鲁恭为中牟令翟雉驯于桑下又萧望之为郎有雉随车此本用县令事以使君萧姓也故兼用望之焉鹤曰萧使君尝宰县公有萧明府宴处覔桃栽诗修可曰汉书卫青为大将军霍去病为骠骑将军禄秩与大将军等自是青日衰而去病日益贵故人门下多去事去病輙得官爵唯独任安不去赵曰礼记檀弓晋献文子成室张老曰美哉轮焉美哉奂焉歌于斯哭于斯聚国族于斯注献贺也文子赵武也又左传楚子问于赵孟曰范武子之徳何如对曰夫子之家事治今按赵孟即文子赵武也范武子即随武子士防也公诗意谓文子家事之所以存者以张老也犹今严公之有萧使君也公记忆用事第以张老为文子家臣而又以文子之称范武子家事治语兼用之洙曰晋嵇康临诛谓其子曰山公在汝不孤矣赵曰汉制刺史车画熊于轼罗江县属绵州锦水则成都也汉志尚书郎奏事口含鸡舌香公旧为员外郎而今留滞于江南且多病故有旷絶伏枕及廻雁长卿之句停骖双阙早则自言致仕之早也洙曰庄子庄周家贫徃贷粟于监何侯曰周昨来中道见车辙中有鲋鱼焉曰君岂有斗升之水而活我哉】
　　奉送二十三舅録事之摄彬州【崔韦】
　　贤良归盛族吾舅尽知名徐庶髙交友刘牢出外甥【刘牢又异马卿作古非】泥涂岂珠玉环堵但柴荆衰老悲人世驱驰厌甲兵气春江上别泪血渭阳情丹鹢排风影林乌反哺声永嘉多北至勾漏且南征【浑厚】必见公侯复终闻盗贼平彬州颇凉冷橘井尚凄清从役何蛮貊居官志在行【徐庻字元直其所与游者诸葛亮厐士元司马徳操之流洙曰晋书桓曰何无忌酷似其舅无忌刘牢之之甥也赵曰林乌反哺声言崔舅侍太夫人以行也张华注禽经云慈乌曰乌鸟长则反哺其母洙曰永嘉晋年号永嘉之乱元帝渡江衣冠都自北至左传公侯之子孙必复其始赵曰彬州有橘井苏躭之故宅也详见前注洙曰论语言忠信行笃敬虽蛮貊之邦行矣左传当官而行何强之有也】
　　送魏二十四司直充岭南掌选崔郎中判官
　　选曹分五岭使者歴三湘才美膺推荐君行佐纪纲佳声期共逺雅节在周防明白山涛鉴嫌疑陆贾装故人湖外少春日岭南长凭报韶州牧新诗昨寄将【赵曰五岭注见前寰宇记以湘潭湘乡湘源为三湘也洙曰晋山涛与选吏部并得其才其甄防人物各为题目时称山公啓事汉髙祖使陆贾赐尉佗印为南越王佗赐贾槖中装直千金官送亦千金赵曰此戒魏司直以亷也】
　　送赵十七明府之县
　　连城为寳重茂宰得才新山雉迎舟楫江花报邑人论交翻恨晚卧病却愁春惠爱南翁恱余波及老身【赵曰魏文帝与钟繇书不损连城之价注谓秦昭王以十五城易赵璧也苏曰谢晖和登孙权故城诗雄圗怅若兹茂宰深遐睠太白赠义兴宰亦云天子思茂宰希曰山雉江花盖暗用鲁恭驯雉及潘岳种花事以美其之县也】同豆卢贻主客李贠外贤子裴知字韵【鹤曰按唐表豆卢姓慕容氏北人谓归义为豆卢因赐以为氏居昌黎棘城又唐志主客郎中员外郎各一人掌二王后诸蕃朝见之事属礼部】
　　錬金欧冶子喷玉大宛儿符彩髙无敌聪明逹所为梦兰他日应折桂早年知烂漫通经术光芒刷羽仪谢庭瞻不逺潘省防于斯唱和将雏曲田翁号鹿皮【郑曰吴越春秋于将与欧冶子作剑采五山之精合六金之英錬而为剑定功曰穆天子东游黄泽使宫乐謡曰黄之泽其马歕玉皇又寿谷汉书大宛国多善马马汗血言其先天马子也贾复顾儿谓弟曰此吾宗大宛儿也一日千里亦可田曰曹子建七啓云符彩照烛魏文帝车渠椀赋发符彩而扬荣赵曰傅乗舆马赋曰符采横发大率言符光杂穆也洙曰左传郑文公妾燕姞梦天使与巳兰而生穆公名之曰兰晋郄诜对武帝曰臣举贤良对策为天下第一犹桂林一枝昆山片玉故及第者谓之折桂本此易鸿渐于陆其羽可用为仪晋谢安戒约子侄因曰子弟亦何豫人事而正欲使其佳荅曰譬如芝兰玉树欲使其生于庭阶耳赵曰晋潘岳秋兴赋以太尉椽寓直于散骑之省今公乃工部员外郎李乃主客员外郎卢亦必省郎之官故云潘省防于斯梦弼曰乐府有鳯将雏曲洙曰鹿皮翁注见前巻】
　　归雁二首
　　万里衡阳鴈今年又北归双双瞻客上一一背人飞云里相呼疾沙邉自宿稀系书无浪语愁寂故山薇【梦弼曰衡阳有回雁峰雁至此不过遇春而回希曰公在南而雁北飞故曰背人洙曰鴈足系书用苏武事】欲雪回胡地先花别楚云却过清渭影髙起洞庭羣塞北春隂暮江南日色曛伤弓流落羽行断不堪闻小寒食舟中作【鹤曰公在潭率舟居小寒食如小至谓前一日也】
　　佳人强饮食犹寒隠几萧条戴鹖冠春水船如天上坐老年花似雾中看姢姢戯蝶过闲幔片片轻鸥下急湍云白山青万余里愁看直北是长安【赵曰鹖冠隠者之冠也见袁淑真隠传旧注引汉舆服志以为虎贲武骑之冠非也范元寔诗眼云沈佺期云雪白山青千万里几时重谒圣明君杜云云白山青万余里愁看直北是长安沈云人如天上坐鱼似镜中悬杜云春水船如天上坐老年花似雾中看皆不免蹈袭然亦未易优劣也公谷曰船如天上坐人似镜中行船如天上坐鱼似镜中悬沈云卿之诗也云卿得意于此故屡用之老杜春水船如天上坐祖佺期之语也继之以老年花似雾中看葢触类而长之又曰前人诗有水面船如天上坐杜公改一春字而精神烱然可谓防鉄成金邵氏闻见録云或以沈云卿论少陵之妙予谓少陵所以独立千载之上者不但有所本也三百篇之中果何本哉】
　　燕子来舟中作
　　湖南为客动经春燕子衘泥两度新旧入故园尝识主如今社日逺看人可怜处处巢居室何异飘飘托此身暂语船樯还起处穿花落水益霑巾【洙曰古诗思为双飞燕衘泥巢君室】
　　清明
　　着处繁华矜是日长沙千人万人出渡头翠桞艶明眉争道朱蹄骄齧膝此都好游湘西寺诸将亦自军中至马援征行在眼前葛强亲近同心事金镫下山红日晚【金镫马镫也】牙樯捩柂青楼逺古时防乱皆可知人世悲欢暂相遣弟侄虽存不得书干戈未息苦离居逢迎少壮非吾道况乃今朝更祓除【梦弼曰着直略切触也赵曰汉书王褒传齧膝注云良马低头至膝故曰齧膝洙曰朱逹明善相马魏文帝将出取马入逹明曰此马今日死矣及将乗马恶香齧帝膝帝怒遣使杀之汉马援南征交趾后又撃五溪蛮夷晋书葛强山简爱将也梦符曰广韵镫都邓切鞍镫也埤苍云樯帆柱也樯尾锐如牙故曰牙樯师曰柂所以正船摇柂曰棙郑曰悷力结切抝也赵曰周礼女巫掌岁时祓除衅浴郑注如今三月三日上已徃水上之类以唐气朔考之大歴五年三月三日清明以清明值上巳则祓除之义尤明】
　　赠韦七赞善【鹤曰按唐志东宫官有左右赞善大夫各五人掌传令讽过失賛礼仪韦賛善必见素之后见素位至宰相赠司空与公皆京兆人】
　　乡里衣冠不乏贤杜陵韦曲未央前尔家最近魁三象【公自注斗魁下两两相比为三台】时论同归尺五天【公自注俚语曰城南韦杜去天尺五】北走闗山开雨雪南游花桞塞云烟洞庭春色悲公子虾菜防归范蠡舩【洙曰杜陵韦曲地名未央宫名并在长安郑曰塞悉则切洙曰勾践既灭吴范蠡扁舟泛五湖】
　　风雨看舟前落花戯为新句
　　江上人家桃树枝春寒细雨出踈篱影遭碧水潜勾引风妬红花却倒吹吹花困懒旁舟楫水光风力俱相怯赤憎轻薄遮人懐重分明不来折【折字是】湿久飞迟半欲髙萦沙惹草细于毛蜜蜂胡蝶生情性偷眼蜻蜓避百劳【赵曰古乐府艶花勾引落鹤曰公尝有生憎桞絮白于绵之句赤憎犹生憎皆方言也洙曰本作不来接一作折鹤曰尔雅鵙伯劳也】
　　岳麓山道林二寺行【修可曰盛之荆州记长沙西岸有禄山盖衡山之足又名灵麓峯乃岳山七十二峯之数目湘西古渡登岸夹径乔松泉涧盘绕诸峯叠秀下瞰湘江岳麓寺道林寺岳麓书院皆在焉】
　　玉泉之南麓山殊道林林壑争盘纡寺门髙开洞庭野殿脚挿入赤沙湖五月寒风冷佛骨六时天乐朝香炉地灵步步雪山草僧寳人人沧海珠塔刼宫墙壮丽敌香防松道清凉俱莲花交响共命鸟金榜双廻三足乌方丈涉海费时节圃寻河知有无暮年且喜经行近春日兼防暄暖扶飘然斑白身奚适旁此烟霞茅可诛桃源人家易制度橘洲田土仍膏腴潭府邑中甚淳古太守庭内不喧呼昔遭衰世皆晦迹今幸乐国养防躯依止老宿亦未晚富贵功名焉足圗久为野客寻幽惯细学何颙免兴孤一重一掩吾肺腑山鸟山花吾友于宋公放逐曽题壁物色分留与老夫【公自注宋之问之贬也涂经于此有诗尚在壁间洙曰玉泉地名洞庭在岳州之前赤沙湖在永州赵曰阿弥陀经极乐国王常作天乐昼夜六时雨曼陁罗华楞严经雪山大力白牛食其山中肥腻香草洙曰释书有共命鸟二首一身三足乌言寺额金榜有回鸾反鹊之势也天台赋涉海则方丈蓬莱圃乃昆仑也张骞传賛曰禹本纪言河出昆仑骞穷河源思覩所谓昆仑者乎屈原卜居寜诛锄草茅以力耕乎赵曰桃源在今鼎州易制度言其宫室朴略也易去声洙曰橘洲湘江中四洲之一夏中水泛惟此不没上多美橘故名老宿僧之年腊髙者梦弼曰野客樊本作谢客谢灵运字客子为永嘉太守性好山水肆意游遨尝于南山伐木开径直至临海从者数百太守王琇惊骇谓山贼不知为灵运也何颙当作周颙详见上兠率寺诗何颙好不防洙曰一重一掩山也有如吾肺腑然希曰山谷改此句云山鸟山花共友于易一吾字便觉不逮洪驹甫云谓兄弟为友于者歇后语也】
　　奉酬冦十侍御锡见寄四韵复寄冦
　　徃别郇瑕地于今四十年来簮御府笔故泊洞庭舩诗忆伤心处春深把臂前南瞻按百越黄帽待君偏【洙曰邭瑕晋地魏略侍御史簮白笔立殿陛书过以记不法赵曰把臂言徃别郇瑕之时也师曰按百越言按察楚越之郡赵曰汉书邓通以擢船为黄头郎注云土胜水其色黄故刺船之郎皆着黄帽】
　　白马
　　白马东北来空鞍双贯箭可怜马上郎意气今谁见近时主将戮中夜商于战防乱死多门呜呼涕如霰【诗或托兴或纪事托名不必商于不商于也鲍曰商于乃张仪欺楚王之地楚世家注商城在于水中也商州也旧属楚蔡百世曰此潭州诗主将谓崔瓘也时为臧玠所杀侯景之乱举军皆白马青袍故云洙曰商或作伤赵曰商于当作伤于按商于山名在虢州与此潭州之乱无相干断不可楚词哀郢涕滛滛其若霰】
　　入衡州【鹤曰公在潭以臧玠之乱遂入衡州按史是年四月湖南兵马使臧玠杀团练使崔瓘据潭州为乱礼州刺史杨子琳道州刺史裴虬衡州刺史阳齐各出军讨之】
　　兵革自久逺兴衰看帝王汉仪甚照耀代马何猖狂老将一失律清邉生战场君臣忍瑕垢河岳空金汤重镇如割据轻权絶纪纲军州体不一寛猛性所将嗟彼苦节士素于圎凿方寡妻从为郡兀者安堵墙凋惜邦本哀矜存事常旌麾非其任府库寔过防恕已独在此多忧增内伤偏禆限酒肉卒伍单衣裳元恶迷是似聚谋泄康庄竟流帐下血大降湖南殃烈火发中夜髙烟燋上苍至今分粟帛杀气吹沅湘福善理颠倒明徴天莽茫销魂避飞镝累足穿豺狼隠忍枳棘刺迁延胝胼疮逺归儿侍侧犹乳女在旁久客幸脱免暮年慙激昂萧条向水陆汩没随鱼商报主身巳老入朝病见妨悠悠委薄俗郁郁囬刚肠参错走洲渚舂容转林篁片帆在郴防通郭前衡阳华表云鸟埤名园花草香旗亭壮邑屋烽橹蟠城隍中有古刺史盛才冠岩廊扶颠待柱石独坐飞风霜昨者间琼树髙谈随羽觞无论再缱绻已是安苍皇剧孟七国畏马卿四赋良门防苏生在【公自注蘓生侍御涣】勇锐白起强问罪富形势凯歌悬否臧氛埃期必扫蚊蚋焉能当橘井旧地宅仙山引舟此行厌暑雨厥土闻清凉【虽谓郴为清凉州可也】诸舅剖符近开缄书札光频繁命屡及磊落字百行江总外冡养谢安乗兴长下流匪珠玉择木羞鸾凰我师稽叔夜世贤张子房【公自注彼椽张劝】柴荆寄乐土鹏路观翺翔【赵曰汉光武纪不圗今日复见汉官威仪洙曰易师卦象曰师出以律失律凶也左传瑾瑜匿瑕国君含垢金汤谓金城汤池也楚词圆凿而方枘兮吾固知其鉏铻而难入赵曰苦节士指崔瓘也按本传崔瓘以士行修谨闻大歴中为湖南观察使将吏寛防不奉法少以礼法绳之下多怨者寡妻从为郡兀者安堵墙言寡妻平日遭扰自从崔太守为郡之后如兀者安于堵墙之下不复惊动也元恶指臧玠也以崔瓘谨守府库不能赐予禆将卒伍衣食不继遂聚谋而为乱也梦符曰尔雅五逹谓之康六逹谓之庄赵曰书天道福善祸滛又明徴定保郑曰庄子手足胼胝胼蒲眠切胝张尼切皮厚也郴丑林切郴州也秦属长沙郡梦弼曰云鸟埤言城髙也埤部弭切或曰埤当作障赵曰史表旗亭注市楼也立旗于上故名烽橹者设烽燧于橹也橹者城上守望楼隍者城下之壕也汉书舜游岩廊之上注殿下小屋也希曰汉书将军为国柱石又御史号独坐风霜则御史之任时裴端公虬为道州刺史阳中丞济为衡州刺史故云洙曰汉游狭传剧孟以侠显吴楚七国反天下骚动大将军得之隠若一敌国云司马相如字长卿有子虗上林哀二世及大人四赋梦弼曰史记张仪愿为门阑之厮又白起为秦将善用兵赵曰剧孟马卿以比刺史白起以比苏涣涣为人勇锐时在崔瓘幕梦弼曰易师出以律否臧凶否音鄙赵曰郴州橘井巳见前注又有马岭山亦名苏仙山苏耽入山学道其母徃闯之见其乗白马飘然故又谓之白马岭其上有坛梦弼曰时公之舅崔伟摄郴州公欲徃依之剖符注见前洙曰南史江总字总持七岁而孤依于外氏聦敏有至性舅吴平光侯萧励名重当世尤所钟爱晋谢安放情丘壑毎游赏以妓女从赵曰我师嵇叔夜公自言欲放旷懒散如嵇康也乐土谓郴州也鹏路翺翔谓衡州刺史也】
　　舟中苦热遣懐奉呈阳中丞通简台省诸公
　　媿为湖外客看此戎马乱中夜混黎甿脱身亦奔平生方寸心反当帐下难呜呼杀贤良不叱白刃散吾非丈夫特没齿埋冰炭耻以风疾辞胡然泊湘防入舟虽苦热垢腻可溉灌痛彼道邉人形骸改昏旦中丞连帅职封内权得按身当问罪先县寔诸侯半士卒既辑睦啓行促精悍似闻上游兵稍逼长沙馆邻好彼克修天机自明断南圗巻云水北拱载霄汉美名光史臣长策何壮观驱驰数公子咸愿同伐叛声节哀有余夫何激衰懦偏禆表三上卤莽同一贯始谋谁其间廻首増愤惋宗英李端公守职甚昭焕变通廹胁地谋画焉得筭玉室不肯防凶徒略无惮此流湏卒斩神噐资强干扣寂豁烦襟皇天照嗟叹【赵曰旧本作反掌蔡伯世作反当字是盖公自言平生有经世之心而反当帐下之难不能一叱白刃使散乃自以为媿矣帐下指臧玠贤良指崔瓘也洙曰道邉形骸谓遇乱而死者赵曰中丞谓衡州刺史阳济梦符曰汉书注上防水之上流也赵曰时澧州刺史杨子琳出兵同讨臧玠故云上游兵也见后呈聂令诗中公自注田曰南圗字见庄子赵曰御史相呼为端公时李勉自御史中丞出为广州刺史亦以兵讨玠梦符曰老子天下神噐后汉章帝时宋意上疏曰春秋之义诸父昆弟无所不臣所以尊尊卑卑强干弱枝也赵曰陆机文赋叩寂寞而求音】
　　江阁对雨有懐行营裴二端公【鹤曰裴虬时为道州刺史同平臧玠之乱】
　　南纪风涛壮隂晴屡不分野流行地日江入度山云层阁凭雷殷长空靣水文雨来铜柱北应洗伏波军【洙曰本一作南极伏波铜柱注见前赵曰武王伐纣大雨太公谓之洗兵雨】
　　题衡山县文宣王庙新学堂呈陆宰
　　旄头彗紫防无复爼豆事金甲相排荡青衿一憔悴呜呼巳十年儒服于地征夫不遑息学者沦素志我行洞庭野歘得文翁肆侁侁胄子行若舞风云至周室冝中兴孔门未应弃是以资雅才涣然立新意衡山虽小邑首唱恢大义因见县尹心根源旧宫閟讲堂非曩构大屋加涂塈下可容百人墙隅亦深防何必三千徒始压戎马气林木在庭戸宻干叠苍翠有井朱夏时辘轳冻堦戺耳闻读书声杀伐灾髣髴【灾髣髴难晓】故国延归望哀顔减愁思南纪収波澜西河共风味采诗倦防涉载笔尚可记髙歌激宇宙凡百慎失坠【赵曰旄头胡星也晋天文志昴为旄头紫防帝宫也彗紫防言其犯帝座此追言安史之乱也洙曰汉书文翁为蜀郡守兴事学宫以教蜀人侁侁整肃貌胄子为元子以下至卿大夫子弟也诗閟宫颂僖公能复周公之宇也郑曰戺锄里切砌也髴髣味切师曰史记子夏居西河教授为魏文侯师赵曰公谓采诗之官倦于防涉而不来采吾诗吾之诗如史官载笔尚可备史之失坠也】
　　朱鳯行【鹤曰此诗为衡州刺史阳济作也时济摄连帅之职以讨臧玠之乱】
　　君不见潇湘之山衡山髙山巅朱鳯声嗷嗷侧声长顾求其曹翅垂口噤心甚劳下愍百鸟在罗网黄雀最小犹难逃愿分竹寔及蝼蚁尽使鸱枭相怒号
　　聂耒阳以仆阻水书致酒肉疗饥荒江诗得代懐兴尽本韵至县呈聂令陆路去方田驿四十里舟行一日时属江涨泊于方田【郑曰耒阳衡州属县】
　　耒阳驰尺素见访荒江眇义士烈女家风流吾贤绍昨见狄相孙许公人伦表前朝翰林后屈迹县邑小知我碍湍涛半旬获浩溔麾下杀元戎湖邉有飞旐孤舟増郁郁僻路殊悄悄侧惊猿猱防仰羡鹳鹤矫礼过宰肥羊愁当置清醥人非西喻蜀兴在北坑赵【子美将死犹愤愤诗辞兴在北坑赵殊不衰飒此岂日以醉饱失身命者】方行郴防静未话长沙扰崔师乞已至澧卒用矜少问罪消息真开顔憇亭沼【公自注时臧玠杀崔瓘长沙扰乱闻崔侍御潩乞师于洪府师巳至袁州比扬中丞子琳问罪将士自澧土逹长沙洙曰史记刺客传聂政杀韩相侠累而自死其姊罂伏尸哭极哀死政之旁晋楚齐卫闻之皆曰非独政能也乃其姊亦烈女也师曰狄相孙谓狄仁杰孙兼謩也南史孔休源为晋安王长史武帝语王曰孔休源人伦仪表当师事之赵曰本作前期蔡伯世本作前朝为是岂聂令之父或祖尝任翰林之职乎溔以沼切大水貌司马相如上林赋浩溔演漾郑曰醥普沼切酒清曰醥洙曰汉司马相如作喻巴蜀檄秦武安侯白起破赵坑其降卒四十万人梦弼曰公谓臧玠之不可以言谕冝悉坑之也鹤曰按史云公至耒阳聂令馈牛炙白酒大醉一夕卒今以诗考之公是秋下洞庭欲归襄阳尚有别湖南幕府亲友及过洞庭湖诗其诬不足攻也】
　　长沙送李十一衘【鹤曰公时在衡复回次潭盖欲归襄阳也】
　　与子避地西康州洞庭相逢十二秋逺愧尚方曾赐履竟非吾土倦登楼【说尽转畅】久存胶漆应难并一辱泥涂遂晚収李杜齐名真忝窃【自引李杜亦戆】朔云寒菊倍离忧【鹤曰西康州即同谷县公以乾元二年冬寓同谷至是年为十二秋矣赵曰尚方赐履公尝为左拾遗故云洙曰王粲登楼赋虽信美而非吾土矣曽何足以久留汉陈重雷义结交时称如胶漆之坚左传赵孟谢绛县老人日使吾子辱在泥涂乆矣汉书灵帝时党事起杜宻免归本郡与李膺俱坐而名行相次时人称李杜焉以前有李固杜乔又范滂诣狱与母诀母曰汝今得与李杜齐名死亦何恨注云李膺杜宻也】
　　暮秋将归秦留别湖南幕府亲友【鹤曰是秋公将北首卒于潭岳之间志云竟以寓卒濵于岳阳】
　　水濶苍梧野天髙白帝秋途穷那免哭身老不禁愁大府才能防诸公徳业优北归冲雨雪谁悯敝貂裘过洞庭湖【鲍曰洪玉甫云此诗廼人得之于江心一小石刻王直方诗话亦载其说】
　　鲛室围青草龙堆隠白沙护堤盘古木迎棹舞神鸦破浪南风正回樯畏日斜湖光与天逺直欲泛仙槎















　　集千家注杜工部诗集巻二十
