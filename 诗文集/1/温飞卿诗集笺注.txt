　　钦定四库全书　　　　　集部二
　　温飞卿诗集笺注　　　　别集类一【唐】
　　提要
　　【臣】等谨案温飞卿诗集笺注九巻明曾益撰
　　国朝顾予咸补缉其子嗣立又重订之凡注中不署名者益原注署补字者予咸注署嗣立案者则所续注也益字予谦山隂人其书成于天啓中予咸字小阮长洲人顺治丁亥进士官至吏部考工司员外郎嗣立字侠君康熙壬辰进士由庶吉士改补中书舍人曾注譌颇多如汉皇迎春词乃咏汉成帝时事而以汉皇为髙祖邯郸郭公词为北齐乐府旧题郭公者傀儡戏也旧本讹词为祠遂引东京郭子仪祠以附防祠字之讹嗣立悉为是正考据颇为详核然多引白居易李贺李商隠诗为注虽李善注洛神赋逺逰履字引繁钦定情诗为证古人本有此例然必谓夜宴謡裂管字用白居易翕然声作如管裂句晓仙謡下视九州字用贺遥望齐州九防烟句生禖屏风歌银鸭字用商隠睡鸭香鑪换夕薰句似乎不然是亦一短也唐艺文志载庭筠握兰集三巻金荃集十巻诗集五巻汉南真稿十巻宋志亦同陈振孙书録解题作飞卿集七巻又陆防渭南集有温庭筠集防称其父所藏旧本以华清宫诗为首中有早行诗后得蜀本则早行诗已佚文献通考则云温庭筠金荃集七巻别集一巻是宋刻已非一本矣曾本合为四巻名曰八义集以作赋之事名其诗颇为杜撰嗣立此注称从所见宋刻分诗集七巻别集一巻以还其旧疑即通考所载之本又称采文苑英华万首絶句所録为集外诗一巻较曾本差为完备然总之非唐本之旧也乾隆四十六年六月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀












　　钦定四库全书
　　温飞卿诗集笺注巻一　　　明　曽益　撰
　　长洲顾【予咸　嗣立】补
　　鸡鸣埭歌【一作曲补李延寿南史齐武帝车驾数幸琅邪城宫人常从早发至湖北埭鸡始鸣故呼为鸡鸣埭金陵志鸡鸣埭在青溪西南湖沟之上齐武帝早游钟山射雉至此始闻鸡鸣许慎说文壅水为堰曰埭】
　　南朝天子射雉时【嗣立案南史齐武帝永明六年五月左卫殿中将军邯郸超表陈射雉书奏赐死九月壬寅于琅邪城讲武习水步军九年九月戊辰幸琅邪城讲武观者倾都普颁酒肉】银河耿耿星参差【白帖天河谓之银汉亦曰银河】铜壶漏断梦初觉【张衡浑天仪制以铜为器实以清水下各开孔以玉虬吐漏水入两壶嗣立案南齐书武帝数游幸苑囿载宫人从后车宫内防隠不闻端门鼓漏声置钟于景阳楼上宫人闻钟声早起装饰至今此钟唯应五鼔及三鼔也】寳马尘髙人未知【史记李斯传中廏之寳马臣得赐之补徐陵移齐文庸蜀寳马弥山不穷】鱼跃莲东荡宫沼【吴曽漫录乐府江南词鱼戏莲叶东鱼戏莲叶西鱼戏莲叶南鱼戏莲叶北】蒙蒙御柳悬栖鸟红妆万户镜中春【补费昶行路难至尊离宫百余处千门万户不知曙】碧树一声天下晓【班固西都赋瑚碧树周阿而生嗣立案淮南子桃都山有大树名曰蟠桃枝相去三千里山上冇天鸡日初出照此木天鸡即鸣天下鸡随皆应之】盘踞势穷三百年【张渤吴录诸葛亮谓大帝曰钟山龙蟠石头虎踞补隋薛道衡传郭璞云江表偏王三百年还与中国合庾信哀江南赋将非江表王气终于三百年乎】朱方杀气成愁烟【补吴地记吴改朱方曰丹徒江淹赋爰契濶于朱方晋天文志条条片片杀气也】彗星拂地浪连海【补淮南子鲸鱼死而彗星出尔雅彗星为欃防注亦谓之孛言其形孛孛然如埽帚】战鼔渡江尘涨天【嗣立案南史陈后主荒于酒色不恤政事隋文帝大作战船使投柹于江曰若彼能改吾又何求及纳萧萧岩隋文愈忿以晋王广为元帅督八十总管进讨补家语子贡曰两垒相望尘埃相接庾信赋尘埃涨天】绣龙画雉填宫井【礼记天子龙巻刘熙释名衮卷也画巻龙于衣也又王后之上服曰袆衣画翚雉之文于衣也补南史隋军克台城贵妃与后主俱入井隋军出之晋王广命斩于青溪中南畿志景阳井在台城内陈后主与张丽华孔贵嫔投其中以避隋兵旧传防有石脉以帛拭之作胭脂痕名胭脂井一名辱井在法华寺】野火风驱烧九鼎【嗣立案南史大皇佛寺起七层墖未毕火从中起飞至石头死者甚众左传成王迁九鼎于洛邑】殿巢江燕砌生蒿【广雅砌戺也诗呦呦鹿鸣食野之蒿注菣也即青蒿】十二金人霜炯炯【司马迁史记始皇收天下兵聚之咸阳销以为钟鐻金人十二重各千石置宫廷中】芊绵平绿台城基【南畿志台城在钟山侧补容斋随笔晋宋后谓朝廷禁省为台故称禁城为台城】暖色春空【一作容】荒古陂宁知玉树后庭曲【嗣立案陈书后主贵妃游宴使诸贵人女学士与狎客共赋新诗互相赠答采其尤艳丽者以为曲调被以新声选宫女冇容色者以千百数令习而歌之其曲有玉树后庭花临春乐等大抵皆美张贵妃孔贵嫔之容色也旧唐志玉树后庭花太蔟商曲也陈后主所作其曲云妖妃脸似花含露玉树流光照后庭】留待野棠如雪枝【崔豹古今注棠梨合欢也】
　　织锦词
　　丁东细漏侵琼【一作瑶】瑟影转髙梧月初出【梁简文帝诗避暑髙梧侧轻风时入襟诗月出皎兮补公孙乗月赋猗嗟明月当心而出】簇簌金梭万缕红【秘阁闲话蔡州蔡氏七夕祷天得金梭详巻三】鸳鸯艳锦初成匹【刘孝威诗蒲萄始欲罢鸳鸯犹未成嗣立案葛洪西京杂记霍光妻遗淳于衍蒲萄锦二十四匹防花绫二十五匹绫出钜鹿陈寳光家寳光妻传其法霍显召入其第使作之机用一百二十镊六十日成一匹】锦中百结皆同心【梁武帝诗腰间双绮带梦为同心结】橤乱云盘相间防【陆翽邺中记锦有大茱萸小茱萸蒲萄文锦桃核文锦补杜甫白丝行万艸千花动凝碧王子年拾遗记嶿支国有列堞锦文似云霞覆于日月如城雉楼堞也】此意欲传传不得玫瑰作柱朱琴【补司马相如子虚赋其石则赤玉玫瑰晋灼曰玫瑰火齐珠也嗣立案才调集徐注沈约诗寳瑟玫瑰柱尚书大传大琴朱】为君裁破合欢被【古诗文彩双鸳鸯裁为合欢被】星斗迢迢【一作寥寥】共千里【补古诗迢迢牵牛星皎皎河汉女谢庄月赋隔千里兮共明月】象齿【一作尺】熏鑪未觉秋【补左传象有齿以焚其身西京杂记天子以象牙为火笼谢惠连雪赋燎熏鑪兮炳明烛江淹别赋共金鑪之夕香】碧池中【才调集作已】有新莲子【补庾信诗防红莲子艳细锦凤皇花】
　　夜宴謡
　　长钗坠发双蜻蜓碧尽山斜开画屏虬须【一作防】公子五侯客【魏志崔琰虬须对客直视荀恱汉纪谷永与齐人楼防俱为五侯上客】一饮千钟如建瓴【补孔丛子平原君与子髙饮强子髙酒曰昔有遗辞尧舜千钟孔子百壶子路嗑嗑尚饮百榼古之贤无不能饮者也吾子何辞焉汉书髙帝纪下兵于诸侯譬犹髙屋之上建瓴水也】鸾咽姹【一作妖】唱员无节【说文鸾赤文五彩鸣中五音补张率长相思歌儿流唱声欲清舞女趁节体自轻】睂敛湘烟袖回雪【海录碎事唐明皇命画工画十睂图一曰涵烟睂补张衡舞赋裾似飞燕袖如回雪】清夜恩情四座同莫令沟水东西别【补卓文君白头吟今日斗酒防明旦沟水头蹀躞御沟上沟水东西流】亭亭蜡泪香珠残【郭茂倩乐府诗集作贱庾信对烛赋铜荷承蜡泪铁铗染浮烟】暗露晓【乐府诗集作小】风罗幕寒【见卷二】飘飘【一作飖】防带俨相次二十四枝龙画竿【典畧天子防二十有四详巻二】裂管萦共防曲【补白居易诗翕然声作疑管裂隋炀帝诗清歌宛转防促】芳尊细浪倾春醁【补盛之荆州记渌水出豫章康乐县其间乌程乡有酒官取水为酒酒极甘美与湘东酃湖酒年常献之世称酃渌酒酃渌醽醁同】髙楼客散杏花多【补曹植诗明月照髙楼流光正裵回崔寔四民月令引农语二月昏参星夕杏花盛桑叶白】脉脉新蟾如瞪目【补张衡灵宪姮娥奔月是为蟾蜍刘孝绰诗攒柯半玉蟾王延夀鲁灵光殿赋齐首目以瞪盻埤苍瞪盻视也】
　　莲浦謡
　　鸣桡轧轧谿溶溶【杜甫诗鸣桡总发时】废绿平烟吴苑东【吴苑注详下】水清莲媚两相向镜里见愁愁更红【补梁昭明太子采莲曲桂檝兰桡浮碧水江花玉面两相似】白马金鞭【一作鞍】大隄上【补隋炀帝诗白马金贝装横行辽水傍陈沈炯诗陈王装脑勒晋后铸金鞭襄阳乐歌朝发襄阳城莫至大隄宿大隄诸女儿花艳惊郎目】西江日夕多风浪【补梁简文帝曲采莲渡头拟黄河郎今欲渡畏风波费昶采菱曲日斜天欲莫风生浪未息】荷心有露似骊珠【薛道衡诗荷心宜露庾信诗秋露似珠员庄子千金之珠必在九重之渊骊龙颔下能得珠者必遭其睡也】不是真员亦揺荡【补白居易诗荷露虽圆岂是珠】
　　郭处士击瓯歌【补段安节乐府杂录唐武宗朝郭道源善击瓯率以邢瓯越瓯十二只旋加减水其中以箸击之】
　　佶栗金虬石潭古【说文虬龙子无角玉篇虬无角龙也俗作虬】勺陂潋灎幽修语【嗣立案徐注汉地里志渒水至寿入芍陂木华海赋浟湙潋灎李善曰潋灎相连之貌】湘君寳马上神云【刘向列女传舜陟方死于苍梧二妃死于江湘之间俗谓之相君嗣立案屈原楚词湘夫人朝驰余马兮江皋又灵之来兮如云】碎佩丛铃满烟雨【嗣立案诗杂佩以赠之传佩玉上有葱珩下有双璜冲牙蠙珠以纳其间楚辞湘君捐余玦兮江中遗余佩兮澧浦诗和铃央央传和在轼前铃在旂上】吾闻三十【一本无三十字】六宫花离离【李贺诗三十六宫土花碧】輭风吹春星斗稀【补魏武帝乐府月明星稀乌鹊南飞】玉晨冷【一作吟】磬破昏梦【上清紫晨君经上皇先生紫晨君盖二仪之玉晨之精】天露未干香着衣【徐注列星图天乳一星在氐北主甘露占明润则甘露降】兰钗委坠垂云髪【后汉梁冀传冀妻孙寿造倭堕髻补古今注堕马髻今无复作者倭堕髻一云堕马之余形也古乐府头上倭堕髻司马相如赋云髪丰艳】小响丁当逐回雪【曹植洛神赋飘飖兮若流风之回雪】晴碧烟滋重疉山【补江淹诗闺艸含碧滋宋玉髙唐赋重疉增益】罗屏半掩桃花月太平天子驻云车【补汉武故事帝乗小车画云其上王建宫词太平天子朝元日五色云车驾六龙】龙鑪勃郁双蟠拏【补梁沈约和刘绘博山香鑪诗蛟螭盘其下骧首盼曾穹】宫中近臣抱扇立【杜甫诗云移雉尾开宫扇】侍女低鬟落翠花【杜甫诗户外昭容紫袖垂】乱珠触续正跳荡【补白居易琵琶行嘈嘈切切错杂弹大珠小珠落玉盘】倾头不觉金乌斜【补张衡灵宪日阳精之宗积而成乌乌有三趾唐太宗诗红轮不暂驻乌飞岂复停】我亦为君长叹【一作太】息缄情逺寄愁无色莫霑香梦绿杨丝千里春风正无力【嗣立案北魏乐府杨白花春风一夜入闺闼杨花飘荡落南家含情出户脚无力拾得杨花泪霑臆】
　　遐水謡
　　天兵九月渡遐水马蹋沙鸣雁声【一作惊雁】起【边地图鸣沙在沙州沙角山沙如干糖人马过此则沙鸣有声闻数里外或随人足而堕经宿复还山上即禹贡所称流沙】杀气空髙万里情塞寒如箭伤【一作双】眸子狼烟堡上霜漫漫【段成式酉阳杂俎狼粪烟直上烽火用之】枯叶飘【一作号】风天地干犀带鼠裘无暖色【官制中书舍人犀带佩鱼补杜甫诗防客貂鼠裘】清光炯冷黄金鞍【补沈约白马篇白马紫金鞍停镳过上兰】虏尘如雾罩【一作昏】亭障【嗣立案秦始皇纪筑亭障以逐戎人匈奴传筑城障列亭顾云障山中小城亭望所居也庾信诗萧条亭障逺凄惨风尘多】陇首年年汉飞将【柳恽诗亭皋木叶下陇首秋云飞汉书李广为右北平太守匈奴号曰汉之飞将军】麟阁无名期未归【汉书甘露三年单于入朝上思股肱之美乃图画大将军霍光等十一人于麒麟阁张晏曰武帝获麒麟时作此阁】楼中思妇徒相望【沈约诗髙楼切思妇西园游上才】
　　晓僊謡
　　玉妃唤月归海宫【灵寳赤书经元始登命太真案笔玉妃拂筵铸金为简刻书玉篇徐坚初学记引史记蓬莱方丈瀛洲此三神山诸僊及不死药在焉黄金白银为宫阙未至望之如云及到三山反居水下欲到则风引船而去终莫能至者】月色澹白春空银河欲转星靥靥碧浪疉山埋早红宫花有露如新泪【补刘子春花含日似笑秋露叶如泣曹植浮萍篇悲风来入懐泪落如垂露】小苑丛丛【乐府诗集作茸茸】入寒翠绮阁空传唱漏声【补枚乗杂诗交防结绮窗阿阁三重阶李贺诗防回天上葬神僊漏声相将无断絶】网轩未辨凌云字【沈约咏月诗网轩映珠缀应门照绿苔刘义庆世说新语荀羡登北固山望海云虽未覩三山便自使人有凌云意】遥遥珠帐连湘烟【汉武故事以琉璃珠玉明月夜光错杂天下珍寳为甲帐详巻八】鹤扇【一作羽】如霜金骨僊【陆机羽扇赋昔楚襄王防于章台之上大夫宋玉唐勒侍皆操白鹤之羽以为扇诸侯掩麈尾而笑谢惠连白羽扇赞凉斋清风素同冰雪东方朔十洲记东海之西岸冇扶桑人食其椹体骨皆作金色髙飞翔空】碧箫曲尽彩霞动【补鲍昭升天行鳯台无还驾箫管有遗声江淹僊阳亭诗下视雄虹照俯看彩霞明】下视九州皆悄然【补李贺诗遥望齐州九防烟一海水杯中泻】秦王女骑红尾凤【列女传萧史者秦缪公时人也善吹箫缪公有女弄玉好之公遂以妻焉遂教弄玉作凤鸣居数十年吹似凤声凤皇来止其屋为作凤台夫妇止其上不下数年一旦皆随凤皇飞去江淹诗画作秦王女乗鸾向烟雾】乗【一作半】空回首晨鸡弄【补太经雌鸡晨鸣雄鸡宛头】雾【一作露】盖狂尘亿兆【一作万】家【筭法十万为亿十亿为兆】世人犹作牵情梦
　　锦城曲【补元和郡国志锦城在成都县南十里故锦官城也益州记锦城在益州南筰桥东流江南岸昔蜀时故锦官也今号锦城城墉犹在郦道元水经注夷里道西故锦官也言锦工织锦则濯之江流而锦至鲜明濯以它江则锦色弱矣】
　　蜀山攒黛留晴雪【字义独立水中曰蜀画品巉嵯窳窆巴蜀之山也三峡记峨嵋积雪经时不散】簝笋蕨牙萦九折【补左思蜀都赋驰九折之阪水经注崃山邛崃山也在汉嘉严道县一曰新道山南有九折阪夏则凝冰冬则毒寒王子阳按辔处也】江风吹巧翦霞绡花上千枝杜鹃血【补埤雅杜鹃一名子规苦啼啼血不止一名怨鸟夜啼达旦血渍艸木凡始鸣皆北向啼苦则倒悬于树血流不止刘敬叔异苑杜鹃始阳相催则鸣先鸣者吐血死】杜鹃飞入岩下丛夜叫思归山月中【补零陵地志思归其音似不如归去】巴水漾情情不尽【补水经注巴汉世郡治江州巴水北北府城是也三巴记阆白二水东南流曲折三回如巴字】文君织得春机红【司马相如传相如与临邛令相善临邛富人卓王孙有女文君新寡好音相如以琴心挑之夜奔相如蜀都赋百室离房机杼相和贝锦斐成濯色江波】怨魄未归芳草死【补蜀记昔有人姓杜名宇王蜀号曰望帝宇死俗说云宇化为子规子规乌名也蜀人闻子规鸣皆曰望帝也成都记望帝死其魄化为鸟名曰杜鹃亦曰子规蜀都赋鸟生杜宇之魄屈原离骚恐鹈鴂之先鸣兮使夫百艸为之不芳王逸注言我恐鹈鴂以春分鸣使百艸华英摧落芬芳不成也】江头学种相思子【左思吴都赋相思之树嗣立案徐注王维诗红豆生南国春来发防枝赠君多采撷此物最相思即此也】树成寄与望乡人【益州记升僊亭夹路有二台一名望乡台在华阳县北九里成都记望乡台隋蜀王秀所筑】白帝荒城【一作城荒】五千里【嗣立案全蜀总志白帝城在夔州府治东五里元和郡国志公孙述至鱼复有白龙出井中因号鱼复为白帝城水经注白帝山城周回二百八十步北缘马岭接赤岬山其间平处南北相去八十五丈东西十七丈又东傍东瀼谿即以为隍西南临大江闚之目惟马岭小差委迤犹斩为路羊肠数四然后得上蜀都赋经途所亘五千余里】
　　生禖屏风歌【补礼记月令仲春之月鸟至至之日以太牢祀于髙禖天子亲徃后妃帅九嫔御乃礼天子所御带以弓韣授以弓矢于髙禖之前郑曰髙辛氏之世鸟遗卵娀简吞之而生契后王以为媒宫嘉祥而立其祠焉变媒言禖神之也嗣立案汉书东方朔传有封泰山责和氏璧及皇太子生禖屏风殿上柏柱平乐观赋猎八言七言上下枚皋传武帝春秋二十九乃得皇子羣臣喜故皋与东方朔作皇太子生赋及立皇子禖祝受诏所为皆不从故事重皇子也后汉书注晋元康中髙禖坛上石被诏问出何经典朝士莫知博士束晳答曰汉武帝晩得太子始为立髙禖之祠髙禖者人之先也故立石为主祀以太牢】
　　玉墀暗接昆仑井【汉武帝落叶哀蝉曲玉墀兮尘生桑钦水经昆仑墟在西北去嵩髙五万里地之中也其髙万一千里吕氏春秋昆仑之井】井上无人金索冷【补戴延之西征记太极殿上冇金井防金博山金辘轳蛟龙负山于井上李正封诗宵润玉堂帘露寒金井索】画壁隂森九子堂【汉书成帝纪元帝在太子宫生甲观画堂为世适皇孙应劭曰甲观在太子宫甲地画堂画九子母】阶前碎月铺花影绣屏银鸭香蓊蒙【汉羊胜屏风赋重葩累绣沓壁连璋补李贺诗深帏金鸭冷李商隠诗睡鸭香炉换夕熏】天上梦归花绕丛【补汉书薄姬曰昨夜梦苍龙据妾胸上曰此贵征也吾为汝成之遂幸有身生文帝】宜男漫作后庭艸【风土记宜男艸一名鹿葱宜懐妊妇人佩之必生男补庾信伤心赋风无少女艸不宜男】不似樱桃千子红
　　嘲春风
　　春风何处好别殿饶芳艸苒嫋转鸾旂【诗其旂茷茷鸾声哕哕】萎防吹雉葆【补张衡东京赋羽葢威防】扬芳歴九门【礼记注天子九门路门应门雉门库门皋门城门近郊门逺郊门闗门也】澹荡入兰荪【鲍昭白纻歌春风澹荡侠思多沈约和谢宣城诗昔贤侔时雨今守馥兰荪注荪香艸名也】争奈白团扇时时偷主恩【嗣立案班倢伃怨歌行新裂齐纨素皎洁如霜雪裁为合欢扇团团似明月出入君懐袖动揺微风发常恐秋节至凉风夺炎热弃捐箧笥中恩情中道絶】
　　舞衣曲
　　藕肠纤缕抽轻春【束晳补亾诗艸以春抽】烟机漠漠娇蛾【一作娥】嚬【补谢朓诗生烟纷漠漠诗螓首蛾睂师古曰蛾睂形若蚕蛾睂也梁刘孝绰同武陵王看伎诗送态表颦蛾】金梭淅沥透空薄【金梭注见上】翦落交刀【一作鲛鮹】吹断云【补东宫旧事太子纳妃有龙头金缕交刀四】张家公子夜闻雨【补汉五行志成帝时童謡云燕燕尾涎涎张公子时相见谓富平侯张放也】夜向兰堂思楚舞【张衡南都赋揖让而升宴于兰堂史记戚夫人泣上曰为我楚舞吾为若楚歌】蝉衫麟带压愁香【梁简文帝诗衫薄拟蝉轻李贺诗玉刻麒麟腰带红】偷得鸎簧【乐府诗集作黄鸎】锁【乐府诗集作销】金缕【补刘孝威东飞伯劳歌琼筵玉笥金缕衣】管含兰气娇语悲【补洛神赋含辞未吐气若幽兰】胡槽雪腕鸳鸯丝【嗣立案张籍诗黄金捍拨紫檀槽晋乐府双行纒朱丝繋腕绳真如白雪凝李白诗蜀琴欲奏鸳鸯】芙容力弱应难定【嗣立案世说补江从简小时有文情作采荷调以刺何敬容曰欲持荷作柱荷弱不胜梁欲持荷作镜荷暗本无光】杨柳风多不自持【嗣立案梁元帝春别应令诗门前杨柳乱如丝直置佳人不自持沈约春思杨柳乱如丝绮罗不自持】回嚬笑语西窗客星斗寥寥波脉脉【古诗盈盈一水间脉脉不得语】不逐秦王巻象牀【嗣立案晋乐志成帝咸康七年用顾臻袁除髙絙紫鹿跂行鼈食及秦王巻衣笮儿等乐呉兢乐府古题要解秦王巻衣曲言咸阳春景及宫阙之美秦王巻衣以赠所欢也战国策孟尝君出行国至楚献象牀注象齿为牀鲍昭白纻歌象牀瑶席镇犀渠】满楼明月梨花白【补刘孝绰于座应令咏梨花诗讵匹龙楼下素橤映华扉】
　　张静婉采莲曲【并序○曲一作歌】
　　静婉羊偘伎也其容絶世偘自为采莲二曲今乐府所存失其故意因歌以俟采诗者事具载梁史【补南史羊偘字祖忻泰山梁父人善音律自造采莲櫂歌二曲甚有新致姬妾列侍穷极奢靡有舞人张净琬腰围一尺六寸时人咸推能掌上舞净琬静婉同】
　　兰膏坠发红玉春【补宋玉招魂兰膏明烛华容备些注以兰香练膏也西京杂记赵飞燕与女弟昭仪竝色如红玉为当时第一皆专宠后宫】燕钗拖颈抛盘云【补郭子横洞冥记元鼎元年起昭灵阁有神女留一玉钗帝以赐赵倢伃元凤中宫人谋欲碎之视钗柙惟见白燕升天宫人因作玉燕钗诗鬒髪如云】城西杨柳向娇【一作桥】晚门前沟水波粼粼【补谢朓诗垂杨防御沟古今注长安御沟谓之杨沟植杨于其上诗杨之水白石粼粼】麒麟公子朝天客【注见上】珂【一作佩】马珰珰【才调集作堂堂】度春陌【补西京杂记长安盛饰鞍马竞加雕镂皆以南海白蜃为珂犹以不鸣为患或加以铃镊走则如撞钟磬】掌中无力舞衣轻【补飞燕外传成帝获飞燕身轻欲不胜风恐其飘翥帝为造水晶盘令宫人掌之而歌舞】翦断鲛鮹破春碧【张华博物志鲛人从水中出曾寄寓人家积日卖绡鲛人临去从主人索器泣而出珠满盘以与主人嗣立案任昉述异记鲛人即泉先也又名泉客南海出鲛绡纱泉先潜织一名龙纱其价百余金以为服入水不濡】抱月飘烟一尺腰【嗣立案许顗诗话舞人张静婉腰围一尺六寸能掌上舞唐人作杨柳枝词云认得羊家静婉腰】麝脐龙防【一作脑】怜娇饶【一作娆嗣立案埤雅广要麝似麞而小黑色好食柏叶啗蛇香在隂茎前皮内别有膜袋裹之每为人逐迫即投岩急自举爪剔出香投之就絷且死犹拱四足保脐麝香落处艸木皆焦黄酉阳杂俎龙脑香树出婆利国亦出波斯国树髙八九丈大可六七围叶员而背白无花实香在木心中断其树劈取之膏于树端流出斫树作坎而承之】秋罗拂水碎光【古文动字补梁元帝荡妇秋思赋秋水文波秋云似罗】露重花多香不销鸂鷘交交【一作胶胶】塘水满【吴都赋鸂鷘鷛注水鸟也详巻六】绿萍金【才调集作芒如】粟莲茎短【补谢灵运诗绿苹初齐叶】一夜西风送雨来粉痕零落愁红浅【杜甫诗露冷莲房坠粉红】船头折藕丝暗牵【嗣立案梁简文帝櫂歌行叶乱由牵荇丝飘为折莲采莲荷丝傍皓腕菱角逺牵衣】藕根莲子相留连【嗣立案乐府青阳歌曲下有竝根蕅上有同心莲】郎心似月月易【一作未】缺【谢灵运月赋昨三五兮既满今二八兮将缺】十五十六清光员【嗣立案鲍昭玩月诗三五二八时千里与君同沈约咏月诗洞房殊未晓清光信悠哉】
　　湘宫人歌
　　池塘芳意湿【杨师道春朝闲步诗池塘借芳草】夜半东风起生绿画罗屏【西京杂记昭阳殿中设木画屏风文如蜘蛛丝缕】金壶贮春水【补殷夔刻漏法为器三重门皆径尺差立于方舆踟蹰之上为金龙口吐水转注入踟蹰经纬之中鲍昭诗金壶启夕沦注金壶之漏已启夕波】黄粉楚宫人【酉阳杂俎近代妆尚靥如射月曰黄星靥李贺诗入苑白泱泱宫人正靥黄】方飞【一作芳花】玉刻鳞娟娟照棊烛不语两含嚬【原注读曲歌明镫照空局悠然未有期】
　　黄昙子歌【补郭茂倩乐府诗集晋书五行志桓石民为荆州百姓忽歌黄昙子曲后石民死王忱为荆州之应黄昙子王忱字也案横吹曲李延年二十八解有黄覃子不知与此同否凡歌辞考之与事不合者但因其声而作歌尔】
　　参差绿蒲短揺艳云【一作春】塘满【补塘上行古词蒲生我池中绿叶何离离】红潋荡融融鸎翁鸂鷘暖萋芊小城【一作成】路马上修蛾嬾【曹植洛神赋修睂峨峨】罗衫褭回【一作向】风【补上声歌新衫绣两端迮着罗裙里行行动微尘罗裙随风转】防粉金鹂卵【补国语鸟翼鷇卵韦昭曰未乳曰卵】
　　觱篥歌【原注李相伎人吹○补乐府杂录觱篥者本兹国乐亦名悲栗以竹为管以芦为首其声悲栗有类于笳也嗣立案桂苑丛谈咸通中丞相李蔚自大梁移镇淮海浙右小校薛阳陶监押度支运米入城公喜其姓名有同曩日朱崖李相左右者遂令试询之果是旧人公甚喜留止别馆一日召阳陶游询其所闻及往日芦管之事薛因献朱崖李相陆畅元白所撰歌一轴公益喜之次出芦管于赏心亭奏之其管絶微每于一觱篥中常容三管声如天际自然而来情思寛闲公大嘉赏之赠诗有云虚心纤质雁衔余凤吹龙吟定不如刘煦旧唐书李蔚咸通中以京兆尹太常卿同平章事加中书侍郎罢相出为山南东道节度使宣武军节度观察等使转淮南节度副大使本集有献淮南李仆射五十韵诗可以参考】
　　蜡烟如纛新蟾满【韩翊诗日莫汉宫传蜡烛轻烟散入五侯家补古诗三五明月满四五蟾兎缺】门外沙平【一作平沙】艸牙短【补李肇国史补凡拜相礼絶班行府县载沙填路自私第至子城东街名曰沙隄】黑头丞相九天归【世说诸葛道明初过江左丞相谓曰明府当为黒头公】夜听飞琼吹朔管【汉武故事西王母命侍女许飞琼鼔震灵之簧】情逺气调兰蕙熏【补宋玉神女赋吐芬芳其若兰】天香瑞彩含絪緼【补易天地絪緼万物化醇】皓然纤指都揭血日防碧霄无片云含商咀征双幽咽【鲍昭白纻歌含商咀征歌露晞】輭縠疎罗共萧屑【一作瑟补子虚赋杂纤罗垂雾縠拾遗记呉主赵夫人防髪以神胶续之乃织为罗縠累月而成裁之为幔内外视之飘飘如烟气轻动而房中自凉何逊诗长风正骚屑】不尽长员叠翠愁柳风吹破澄潭月鸣梭淅沥金丝橤恨语殷勤陇头水【补乐府陇头歌陇头流水鸣声幽咽遥望秦川肝肠断絶】汉将营前万里沙【地里志莱阳夹河而岸沙长二百余里名万里沙】更防一一霜鸿起【鲍昭诗霜髙落塞鸿】十二楼前花正防【补汉郊祀志方士有言黄帝时为五城十二楼以神人于执期应劭曰昆仑圃五城十二楼僊人之所常居】交枝簇蔕连璧【一作壁】门【王融游僊诗璧门凉月举】景阳宫女正愁絶【宫苑记齐武帝置钟景阳楼上令宫人闻钟声竝起妆饰详见上】莫使此声催断魂【补江淹恨赋一旦魂断】
　　照影曲
　　景阳妆罢琼窗防【注见上】欲照澄明香步嬾【孟浩然诗澄明爱水物补王子年拾遗记石崇筛沈水之香如尘末布致象牀上使所爱践之无迹即赐真珠百粒若有迹者则节其饮食令体轻弱梁元帝乌栖曲兰房椒阁夜方开那知步步香风逐】桥上衣多抱彩云【江淹诗日莫崦嵫合参差彩云重】金鲜【才调集作鳞】不动春塘满【沈约诗白水满春塘】黄印额山轻为尘【补梁简文帝诗同安鬟里拨异作额间黄庾信乐府睂心浓黛直防额角轻黄细安】翠鳞红穉俱含嚬桃花百媚如欲语【补古诗自有桃花容古乐府思我百媚娘李白诗荷花娇欲语愁杀荡舟人】曾为【一作谓】无双今两身【补古乐府纤纤作细步精妙世无双】
　　公无渡河【一作柫舞词嗣立案乐府古题要解公无渡河本箜篌引霍里子髙晨起刺船见一白首狂夫披髪携壶乱流而渡其妻随止之不及遂溺死于是其妻援箜篌而鼔之作歌曰公无渡河公竟渡河堕河而死当奈公何声甚凄怆曲终亦投河而死子髙还语其妻丽玉丽玉伤之乃引箜篌写其声闻者莫不堕泪饮泣丽玉以其声传邻女丽容名曰箜篌引】
　　黄河怒浪连天来【尔雅河出昆仑墟所渠并千七百一川色黄李白将进酒君不见黄河之水天上来】大响谹谹【一作肱肱】如殷雷【补扬子法言非雷非霆殷殷谹谹诗殷其雷】龙伯驱风不敢上【补列子龙伯之国河图玉版昆仑以北九万里龙伯国人长三十丈万八千嵗】百川喷雪髙崔嵬二十三【一作五】何太哀【嗣立案周礼乐器图雅瑟二十三颂瑟二十五吕氏春秋朱襄氏作五瑟以采隂气以定羣生瞽叟乃拌五为十五之瑟命之曰大章舜立乃益八为二十三之瑟髙氏小史太昊作二十五箜篌汉书郊祀志泰帝使素女鼔五十瑟悲帝禁不止故破其瑟为二十五】请公莫渡立裵回【注见上】下有狂蛟锯为尾【补王建公无渡河蛟龙齧尸鱼食血】裂帆截櫂磨霜齿【补张正见公无渡河櫂折桃花水帆横竹箭流李白公无渡河有长鲸白齿若雪山】神椎凿石塞神潭【晋书祖约传约曰假有神椎必有神捶】白马防赤尘起【补吴都赋防翋善曰相随驱逐众多貌】公乎跃马扬玉鞭【见巻二】灭没髙蹄日千里【孙卿子骐骥一日千里】
　　太液池歌【嗣立案汉书作建章宫其北治大池渐台髙二十余丈名曰泰液池中有蓬莱方丈瀛洲壶梁象海中神山鱼之属师古曰太液池者言其津润所及广也西京杂记太液池边皆是雕胡紫箨绿节之类菰之有米者长安谓为雕胡葭芦之未解叶者谓之紫箨菰之有首者谓之绿节其间鳬雏雁子布满充积又多紫绿鼈池边多平沙沙上鹈鹕鹧鸪防防鸿鶂动辄成羣】
　　腥鲜龙气连清防【嗣立案三辅故事太液池北岸有石鱼长二丈髙五尺西岸冇石三枚长六尺夏侯冲答潘岳诗相思限清防顔延之诗踟蹰清防密注清防谓屏风也一云防扞水者周礼以防止水刘桢诗流波为鱼防】花风漾漾吹细光【补梁简文帝诗花风暗里觉】叠澜不定照天井倒影荡揺【一作漾】晴翠长【西京赋蔕倒茄于藻井披红葩之狎猎补陵阳子明经倒景气去地四千里其景皆倒在下景影同】平碧浅春生绿塘云容雨态连春苍【宋玉髙唐赋朝为行云莫为行雨】夜深银汉通柏梁【汉书元鼎二年春起柏梁台汉武故事以香柏为之香闻数十里】二十八防朝玉堂【补后汉书论中兴二十八将前世以为上应二十八防汉书建章宫南有玉堂汉宫阙簿长安有玉堂殿去地十二丈基阶皆用玉故名】
　　雉场歌【嗣立案南史东昏侯置射雉场二百十六处每出辄与鹰犬队主徐令孙媒翳队主俞灵韵齐马而走左右争逐之】
　　茭叶萋萋接烟树【一作曙诗其叶萋萋】鸡鸣埭上梨花露【注见上】彩仗锵锵已合围【李陵答苏武书单于临陈亲自合围】绣翎白颈遥相妒【补潘岳射雉赋灼绣颈而衮背又栎雌妒异倏来忽往】雕尾扇张金缕髙碎铃素拂骊驹豪【补说文骊马深黑色何承天纂文马二嵗为驹补古乐府何以识夫壻白马从骊驹】绿场红迹来【一作未】相接箭发铜【一作狼】牙伤彩毛【嗣立案齐东昏侯纪翳中帷帐及步障皆袷以绿红锦金银镂弩牙瑇瑁帖箭南越志龙川有营涧常有铜牙弩流出水皆以银黄雕镂取之者久而后得父老云越王弩营也杜甫诗正观铜牙弩】麦陇桑隂小山晚六虬归去凝笳逺【补司马相如上林赋乗镂象六玉虬谢朓鼔吹曲凝笳翼髙盖李善注徐引声谓之凝】城头却望防含情青【一作春】亩春【一作青】芜连古【一作石】苑【嗣立案齐东昏侯纪郊郭四民皆废业樵苏路断金陵志齐东昏侯即台城阅武堂为芳乐苑山石皆涂以采色跨池水立紫阁诸楼观又于苑中立店肆以潘妃为市令又作土山闲渠立埭苑中时百姓歌云阅武堂种杨柳至尊屠肉潘妃酤酒】
　　雍台歌【补古今乐录梁鼔角横吹旧曲有大白净皇太子小白净皇太子雍台防台胡遵利女淳于王捉搦东平刘生单迪歴鲁爽半和企喻比敦胡度来十四曲三曲有歌十一曲亾梁武帝曲日落登雍台佳人珠未来】
　　太子池南楼百尺【补徐爰释问注西明内有太子池孙权子和所穿有土山台晋帝在储宫所筑故俗呼太子池呉均雍台诗雍台十二楼楼楼郁相望淮南王词百尺髙楼与天连】入【一作八】窗新树疎帘隔【补徐悱诗忽有当窗树兼含映日花】黄金铺首画钩陈【扬雄甘泉赋排玉户而飏金铺兮补蜀都赋金铺交映刘渊林曰金铺门铺首以金为之星经句陈六星为六宫亦主六军晋天文志句陈六星在紫宫中句陈后宫也王者法句陈设环列】羽葆亭童拂交防【蜀志先主传先主少时与宗中诸小儿于树下戏言吾必当乗此羽葆盖车补射雉赋搫场拄翳停僮葱翠善曰停僮翳貌也停僮亭童同史记交防之卫士欲止不内庾信诗交防映彤闱】盘纡阑楯临髙台帐殿【一作殿帐】临流鸾扇开【补庾肩吾曲水诗回川入帐殿庾信马射赋帷宫防设帐殿开筵大唐六典尚舍奉御凡大驾行幸预设三部帐幕帐皆乌氊为表朱绫为覆下有紫帷方座金铜行牀覆以帘其外置排城以为蔽扞庾信诗思为鸾翼扇愿备明光宫】早雁惊鸣细波起【补沈约诗雁门早鸿离离度】映花卤簿龙飞回【嗣立案封演见闻记舆车行幸羽仪导从谓之卤簿自秦汉以来始有其名蔡邕独断载卤簿有大驾小驾法驾之异而不详卤簿之义案字书卤大楯也字亦作橹又作樐音义皆同卤以甲为之所以扞敌贾谊过秦论云伏尸百万流血溧卤是也甲楯有先后部伍之次皆着之簿卤籍天子出入则案次导从故谓之卤簿耳陆机诗吴实龙飞刘亦岳立】
　　吴苑行【嗣立案赵氏吴越春秋呉王阖闾治宫室立射台于安里华池在平昌南城宫在长乐阖闾出入游卧秋冬治于城中春夏治于城外治姑苏之台旦食防山画游苏台射于鸥陂驰于游台兴乐石城走犬长洲】
　　锦雉双飞梅结子平春逺绿窗中起吴江澹画水连空三尺屏风隔千里【嗣立案杜甫戏题画山水图歌尤工逺势古莫比咫尺应须论万里焉得并州快翦刀翦取呉松半江水】小苑有门红【一作门】扇开【补何逊南苑诗苑门辟千扇苑户开万扉】天丝舞蝶俱【一作共】裵回【补梁简文帝春日诗落花随燕入游丝带蜨惊】绮戸雕楹长若此【补张衡七命雕堂绮栊西京赋雕楹玉磶】韶光嵗嵗如归来【梁元帝纂要春曰韶景】
　　常林欢歌【嗣立案唐书乐志常林欢疑宋梁间曲宋梁之世荆雍为南方重镇皆皇子为之牧江左词咏莫不称之以为乐土故隋王诞作襄阳之歌齐武帝追忆樊邓梁简文帝乐府歌云分手桃林岸送别岘山头若欲寄音信汉水向东流又曰宜城酘酒今行熟停鞍系马蹔栖防桃林在汉水上宜城在荆州北荆州有长林县江南谓情人为欢常长声相近盖乐人误谓长为常通典常林欢盖宋齐间曲】
　　宜城酒熟花覆桥【补刘孝仪谢酒启奉教垂赐宜城酒四器李肇国史补酒则宜城之九醖】沙晴绿鸭鸣咬咬【一作交交蔡洪鸭赋冠葩绿以耀首】秾桑绕舍麦如尾【补宋玉笛赋麦秀兮鸟华翼埤苍曰麦芒也】幽轧鸣机双燕巢【补梁武陵王纪诗昨夜梦君归贱妾下鸣机古诗思为双飞燕衔泥巢君屋】马声特特荆门道【补盛之荆州记郡西泝江六十里南岸有山曰荆门郦道元水经注荆山在南上合下开状似门】蛮水扬光色如艸【太康地记荆州古蛮服之地】锦荐金鑪梦正长【补邺中记石季龙作席以金裹五香杂以五采线编蒲皮缘之以锦徐悱赠内诗网虫生锦荐游尘掩玉牀司马相如美人赋金鑪香熏黼帐长垂】东家呃【一作吚】喔鸡鸣早【补射雉赋良游呃喔引之规里徐陵乌栖曲惟憎无赖汝南鸡天河未落犹争啼】
　　塞寒行【补汉书匈奴传秦始皇帝使防恬将数十万之众北击胡悉收河南地因河为塞筑四十四县城临河徙适戍以充之】
　　燕弓劲霜封瓦【列子燕角之弧朔蓬之榦补陆机拟古诗凝霜封其条】朴簌寒雕睇平野【本草集解雕一名鹫黒色健飞击沙漠中空中盘旋无细不覩鲍昭诗平野起秋尘】一防黄尘起雁喧【杜甫诗黄尘翳沙漠】白龙堆下千蹄马【汉书匈奴传岂为康居乌孙能逾白龙堆而寇西边哉乃以制匈奴也孟康曰龙堆形如土龙身无头有尾髙大者二三丈埤者丈余皆东北向相似堆在西域中嗣立案徐注货殖传陆地牧马二百蹄牛蹄角千】河源怒触【才调集作浊】风如刀【山海经昆仑之丘河水出焉王昌龄塞下曲饮马渡秋水水寒风似刀】翦断朔云天更髙【宋玉九辨泬漻兮天髙而气清】晚出榆闗【一作林】逐征北【地里志榆闗一名临闾闗在汉中补吴筠春怨君去住榆闗妾留住函谷】惊沙飞迸冲貂【一作征】袍心许凌烟名不灭【唐书贞观十七年二月图功臣于凌烟阁补两京记大极宫中有凌烟阁在凝隂殿内功臣阁在凌烟阁南】年年锦字伤杂别【晋书窦滔妻苏氏名蕙字若兰滔为秦州刺史被徙流沙苏氏思之织锦为回文旋图诗以赠滔宛转循环读之词甚凄惋凡八百四十字】彩毫一画竟何荣【补西京杂记天子笔管以错寳为跗毛皆以秋兎之毫唐书诏阎立本画凌烟阁功臣二十四图上自为赞南部新书画功臣皆北面设三隔内一层画功髙宰辅外一层写功髙侯王又外一层次第功臣】空【一作长】使青楼泣【才调集作泪】成血【曹植美女篇青楼临大路补南史齐武帝兴光楼上施青漆世人谓之青楼吴筠闺怨非独泪如丝亦见珠成血】
　　湖隂词【并序】
　　王敦举兵至湖隂明帝微行视其营伍由是乐府有湖隂曲而亾其词因作而附之【嗣立案晋书明帝纪大宁二年六月王敦将举兵内向帝密知之乃乗巴滇骏马微行至于湖隂察敦营垒而出敦正昼寝梦日环其城惊起曰此必黄须鲜卑奴来也使骑追帝帝见逆旅卖食妪以七寳鞭与之曰后骑来可以此示也追者至问妪妪曰去已逺矣因以鞭示之五骑传玩稽留良久帝仅而获兔案晋书地里志于湖县名属丹阳郡杨慎曰帝至于湖为句隂察营垒为句温作湖隂误也】
　　祖龙黄须瑚鞭铁骢金面青连钱【嗣立案异苑王敦顿军姑孰明帝躬往觇之敦昼寝卓然惊悟曰营中有黄须鲜卑奴来何不取帝所生母荀氏燕国人故貌类焉世说新语明帝着戎服骑巴窦马赍一金马鞭隂察军形势梁元帝诗照耀瑚鞭沈炯乐府骢马铁连钱尔雅青骊驎曰驒注色斑駮如鱼鳞今连钱骢也】虎防【一作须】拔劔欲成梦日压贼营如血鲜海旗风急惊眠起甲重光揺照湖水苍黄追骑尘外归森索妖星陈前死【事俱详上嗣立案晋书天文志永昌元年七月甲午有流星大如瓮长百余丈青赤色从西方来尾分为百余岐或散时王敦之乱百姓流亾之应也又案晋宣帝纪公孙文懿反时有长星坠于梁水帝纵兵击之斩于梁水星坠之所此句盖借用此事也○以上八句实叙其事】五陵愁碧春萋萋【嗣立案王敦传敦又大起营府侵人田宅发掘古墓剽掠市道士庶解体咸知其祸败焉班固西都赋北眺五陵】灞川玉马空中嘶【瑞应图王者清明尊贤则玉马至嗣立案晋书新蔡王腾初发并州次于真定值大雪平地数尺营门前方数丈雪融不积腾怪而问之得玉马髙尺许奏献之徐注闻竒录沈传师为宣武节度堂前马嘶掘地深丈余得一穴有玉马髙三寸长五寸嘶则若壮马声前有金槽中碎碌砂如菉豆而金色也】羽书如电入青琐【汉书赤墀青琐孟康曰以青画户边镂中天子制也师古曰刻为连锁文而以青涂之也】雪腕如槌催画鞞【嗣立案礼记月令仲夏命乐师修鼗鞞鼔○以上四句追叙乱离及征发诸路刺史也案晋书丁卯加司徒王导大都督扬州刺史征徐州王邃豫州祖约兖州刘遐临淮苏峻广陵陶瞻等还卫京师】白虬天子金锽铓【晋书天文志董养曰白者金色国之行也甘泉赋驷苍螭兮六素虬】髙临帝座回龙章【汉书天文志中端门左右掖门掖门内六星诸侯其内五星五帝座又紫微宫北极五星其第二星谓之帝座徐注郊特牲旂十有二旒龙章而设日月以象天也】吴波不动楚山晚花压阑干春昼长【嗣立案江淹西州曲防干十二曲垂手明如玉○以上四句谓敦防还宫重庆升平也司马光资治通鉴王敦使王含钱凤邓岳周抚等帅众向京师帝乃帅诸军出屯南皇堂夜募壮士遣将军段秀等帅千人渡水明旦战于越城大破之秀匹防弟也敦闻含败寻卒敦党悉平○敦本镇武昌及谋簒位讽朝廷征已移镇姑孰故结语云然】
　　蒋侯神歌【嗣立案蒋子文传蒋子文者广陵人也嗜酒好色佻达无度常自谓青骨死当为神汉末为秣陵尉逐贼至钟山下贼击伤额因解绶缚之有顷遂死金陵志子文为秣陵尉逐盗至钟山死而灵异吴大帝立庙孙陵冈封为中都侯改钟山曰蒋山晋加相国重为立庙南宋初废后修复封蒋王齐进号蒋帝】
　　楚神铁马金鸣珂夜动蛟潭生素波商风刮水报西帝庙前古树蟠白蛇【嗣立案南史临汝侯萧猷与楚王庙神交饮至一斛每酹祀尽欢极醉神影亦有酒色所祷必从后为益州刺史时江阳人齐苟儿反众十万攻州城猷兵粮俱尽人有异心乃遥祷请救是日有田老逢一骑络铁从东方来问去城防里曰百四十时日已晡骑举稍曰后人来可令之疾马欲及日破贼俄有数百骑如风一骑过请饮田老问为谁曰吴兴楚王来救临汝侯当此时庙中请祈无验十余日乃见侍卫土偶皆泥湿如汗者南史曹景宗传梁旱甚诏祈蒋帝神求雨十旬不降武帝怒命载荻欲焚庙并神影尔日开朗欲起火当神上忽有云如繖倏忽骤雨如泻台中宫殿皆自振动帝惧驰诏追停少时还静自此帝畏信遂深自践阼以来未尝躬自到庙于是备法驾将朝臣修谒是时魏军攻钟离蒋帝神报敕必围许扶助既而无雨水长遂挫敌人亦神之力焉凯旋之后庙中人马脚尽有泥湿当时并目覩焉杜甫诗铁马汗常趋金陵志钟山北一峰最髙其颠有泉泉西为黑龙潭相传曾有龙见刘歆遂初赋遭阳侯之丰沛兮乗素波以聊戾梁元帝纂要秋风曰商风补史记妪曰吾子白帝子也化为蛇当道】吴王赤斧砍云陈画堂列壁丛【一作防排】霜刃巫娥传意托悲丝铎语琅琅理双鬓【嗣立案干寳搜神记吴先主之初其故吏见文于道乗白马执白扇侍从如平生见者惊走文追之谓曰我当为此土地神以福尔下民尔可宣告百姓为我立祠不尔将有大咎是嵗夏大疫百姓辄相恐动颇有窃祠之者矣文又下巫祝吾将大启祐孙氏宜为我立祠不尔将使虫入人耳为灾俄而有小虫如鹿蛮入耳皆死医不能治百姓愈恐孙主未之信也又下巫祝若不祀我将又以大火为灾是嵗火灾大发一日数十处火及公宫孙主患之议者以为鬼有所归乃不为厉宜有以抚之于是使使者封子文为中都侯加印绶为庙堂转号钟山为蒋山今建康东北蒋山是也自是灾厉止息百姓遂大事之徐陵闗山月云陈上祁连补杜甫诗古壁画龙蛇吴都赋刚镞润霜刃染详巻六唐书乐志铎舞汉曲也古今乐录铎舞者所持也】湘烟刷翠湘山斜东方日出飞神雅青云自有黑龙子潘妃莫结丁香花【嗣立案刘敬叔异苑青溪小姑庙云是蒋侯第三妹庙中有大谷扶疎鸟常产育其上晋太元中陈郡谢庆执弹乗马缴杀数头即觉体中栗然至夜梦一女子衣裳楚楚怒云此鸟是我所养何故见侵经日谢卒庆名奂灵运父也建业志宋元嘉中蒋陵湖有黑龙见改名武湖南史东昏侯纪潘贵妃偏信蒋侯神迎来入宫昼夜祈祷左右朱光尚诈云见神动辄谘啓并云降福始安之平遂加位相国末又号为灵帝车服羽仪一依王者补本艸丁香出交广木类桂髙文余叶似栎陵冬不凋花员细黄色其子出枝橤上如丁子中有麄大如山茱萸者谓之女丁香案陈藏器云丁香击之则顺理而解为两向杜少陵诗丁香体柔弱乱结枝犹垫李义山诗本是丁香树春条结始生盖其合则为结也】
　　汉皇迎春词【嗣立案荀恱汉纪成帝以宣帝时生号曰世适皇孙宣帝爱之自名曰鹜字太孙礼记月令立春之日天子亲帅三公九卿诸侯大夫以迎春于东郊】
　　春艸芊芊晴埽【一作拂】烟【宋玉髙唐赋仰视山颠肃何芊芊】宫城大锦红殷【于闲反】鲜【补扬雄甘泉赋曳红采之流离兮飏翠气之宛延左传左轮朱殷杜甫诗象牀玉手乱殷红孙愐广韵殷赤黒色】海日如【一作初】融照僊掌【西都赋抗僊掌以承露详巻三】淮王小队【一作坠】缨铃响【补神僊传淮南王安好道有八公诣门须眉皓白王以其老难问之八公皆变为童子角髻青丝色如桃花王跣而迎登思僊之台执弟子礼八童子乃复为老人西京杂记淮南王好方士方士皆以术见遂有画地成江河撮土为山岩嘘吸为寒署喷嗽为雨雾王卒与方士俱去真诰老君佩神虎之符带流金之铃云笈七籖左佩玉瑞右腰金铃】猎猎东风展焰【一作焰赤】旗画神金甲葱茏网【嗣立案荀恱汉纪匡衡奏议甘泉紫微殿有文章刻镂黼黻文绣之饰又置女乐石坛僊人祠瘗鸾辂骍驹偶人龙马之属古词乌夜啼茏葱窗不开乌夜啼夜夜望郎来】钜公步辇迎句芒【嗣立案封禅书见一父老牵狗言欲见巨公已忽不见礼记月令孟春之月其神句芒】复道埽【一作拂】尘鸾【一作燕】彗长【秦本纪殿屋复道周阁相属补蔡邕独断天子出前驱有鸾旗车编羽毛列繋幢傍俗名鸡翘车】豹尾竿前赵飞燕【补扬雄传是时赵昭仪方大幸每上甘泉常法从在属车间豹尾中服防曰大驾八十一乗最后一乗悬豹尾汉书外戚传赵后属阳阿主家学歌舞号曰飞燕师古曰以其体轻也】柳风吹尽睂间黄【注见上○额上图黄汉宫妆也案杨慎曰温飞卿诗豹尾车前赵飞燕柳风吹散蛾间黄王荆公诗汉宫娇额半涂黄其制已起于汉但未知所出耳】碧艸含情杏花喜上林鸎啭游丝起【补卫宏汉旧仪上林苑中广长三百里离宫七十所中容千乗万骑】寳马揺环万骑归【嗣立案西京杂记舆驾祠甘泉备千乗万骑太仆执辔太将军陪乗名为大驾甘泉赋敦万骑于中营兮方玉车之千乗】恩光暗入栊里【嗣立案荀恱汉纪赵后本长安宫人后属阳阿公主上微行公主家见而恱之及女弟俱为倢伃贵倾后宫赵后既立而弟絶幸为昭阳舍其中庭彤朱而壁髹漆砌皆铜沓黄金涂白玉陛金釭函蓝田壁明珠翠羽饰之自有宫室以来未之有也】
　　【嗣立案汉书郊祀志成帝末年颇好鬼神亦以无继嗣故多上书言祭祀方术者皆得待诏祠祭上林苑中长安城旁费用甚多成帝纪永始三年冬十月诏有司复甘泉泰畤汾隂后土雍五畤陈仓陈寳祠四年春正月行幸甘泉宫郊泰畤扬雄甘泉赋序上方郊祀甘泉泰畤汾隂后土以求继嗣此篇细玩诗意知汉皇为成帝无疑也原注误为汉髙祖则诗中豹尾竿前赵飞燕句将何所指耶】













　　温飞卿诗集笺注巻一
　　钦定四库全书
　　温飞卿诗集笺注巻二　　　明　曽益　撰
　　长洲顾【予咸　嗣立】补
　　兰塘词【淮扬志畧兰瑭浦东接得胜湖西接海陵谿中植莲蕅菱茭唐时为胜游处】
　　塘水汪汪鳬唼喋【上林赋唼喋菁藻咀嚼菱蕅通俗文水鸟食谓之啑啑与喋同】忆上江南木兰檝【薛道衡诗新船木兰檝详巻四】绣领【一作颈】金须荡倒光【补汉书广川王去姬为去刺方领绣晋灼曰今之妇人直领也绣为方领上刺作黼黻文吴筠杂句绣领合欢斜】团团皱绿鸡头叶【稽含艸木状鸡头一名鸡壅叶蹙衂如沸有芒刺补方言南楚谓之鸡头北燕谓之防青徐淮泗之间谓之芡】露凝荷巻珠净员紫菱刺短浮根纒【尔雅菱一名薢茩埤雅菱白花紫角有刺庾信诗紫菱生輭角】小姑归晚红妆浅【隋炀帝诗菱潭落日双鳬舫绿水红妆两揺漾补古乐府小姑始扶牀】镜里芙容照水鲜【补乐府青阳歌曲青荷盖绿水芙容发红鲜】东沟潏潏【一作繘繘】劳回首欲寄一桮琼液酒【补汉武内传上药有风实云子玉液金浆谢变方诸曲琼醴和金液】知道无郎却有情【晋乐府青溪小姑曲小姑所居独处无郎】长教月照相思柳【梁简文帝折杨柳诗曲终无别意并是为相思】
　　晚归曲
　　格格水禽飞带波孤光斜起夕阳多【沈约咏湖中雁羣浮动轻浪单泛逐孤光】湖西山浅似相笑【画苑春山澹冶而如笑】菱刺惹衣攒黛蛾【补烟花记隋炀帝宫人画长蛾日给螺子黛五斛王僧孺春闺怨愁来不理鬓春至更攒睂】青丝系船【才调集作舟】向江木【梁元帝诗向解青丝缆将移丹桂舟】兰芽出土吴江曲【补鲍昭白纻歌桃含红萼兰紫芽】水极晴揺泛灎红【江淹休上人怨别露彩方泛灎月华始裵回】艸平春染烟绵绿玉鞭骑马白玉【才调集作杨叛】儿【杜甫诗麒麟受玉鞭补唐书乐志杨叛儿齐隆昌时女巫之子曰杨旻少时随母入宫及长为何后宠童謡云杨婆儿共戏来所欢语譌遂成杨叛儿】刻金作凤光参差【陈后主杨叛儿曲龙媒玉珂马凤轸绣香车】丁丁暖漏滴花影催入景阳人不知【见巻一】弯隄弱柳遥相曯【张正见赋得桞春映斜溪千仞清溪险三阳弱桞春】雀扇员【一作团】员掩香玉【见巻六】莲塘艇子归不归【补江淹西州曲采莲南塘秋莲花过人头古乐府莫愁乐艇子打两桨催送莫愁来】柳暗桑秾闻布谷【广雅击谷布谷也以布种时鸣傅赋聆布谷之晨鸣】
　　故城曲
　　漠漠沙隄烟隄西雉子斑【乐府古题有雉子斑】雉声何角角【音谷】麦秀桑隂闲【补枚乗七发麦秀兮雉朝飞诗桑者闲闲兮】游丝荡平绿【沈约诗游丝映空转髙杨拂地垂】明灭时相续白马金络头【鲍昭乐府骢马金络头】东风故城曲故城殷贵嫔【嗣立案南史殷淑仪丽色巧笑宠冠后宫及薨宋孝武帝常思见之遂为通替棺欲见辄引替覩尸如此积日形色不异追赠贵妃諡曰宣及葬给輼辌车羽葆鼔吹上自于南掖门临过丧车悲不自胜左右莫不掩泣】曾占未来春自从香骨化飞作马蹄尘【嗣立案谢庄宋孝武宣贵妃诔销神躬于壤末散灵魄于天浔】
　　昆明治【一作池】水战词【嗣立案汉书武帝元狩三年减陇西北地上郡戍卒半发讁吏穿昆明池臣瓒曰西南夷传有越巂昆明国有滇池方三百里汉使求身毒国而为昆明所闭今欲伐之故作昆明池象之以习水战在长安西南西京杂记武帝作昆明池欲伐昆吾夷教习水战因而于上游戏养鱼鱼给诸陵庙祭祀余付长安市卖之池周回四十里】
　　汪汪积水光连空【李百药游昆明池诗积水浮深智】重叠细纹交潋【一作晴漾】红赤帝龙孙鳞甲怒【补汉髙帝纪有大蛇当道髙祖醉斩蛇有一老妪哭曰吾子白帝子也化为蛇当道今者赤帝子斩之杜甫哀王孙髙帝子孙尽隆准龙种自与常人殊】临流一眄【一作时】生隂风【谢朓诗切切隂风暮】鼍鼔三声报天子【李斯谏逐客书树灵鼍之鼔】雕旗兽舰凌波起【嗣立案西京杂记昆明池中有戈船楼船各数百艘楼船上建楼橹戈船上建戈矛四角悉垂幡旄旍葆麾盖照灼涯涘余少时犹忆见之】雷吼涛惊白若【一作石】山石鲸眼裂蟠蛟死【嗣立案西京杂记昆明池刻玉石为鲸鱼每至雷雨鱼常鸣吼鬐尾皆动汉世祭之以祈雨往往有验】滇池海浦俱喧豗【补华阳国志泽下流浅狭状如倒池故曰滇池李白诗飞湍瀑流争喧豗】青翰画鹢【一作帜白旌】相次来【嗣立案说苑鄂君乗青翰之舟子虚赋浮文鹢张揖曰鹢水鸟也画其象于船首也】箭羽枪缨三百万蹋翻西海生尘埃【王充论衡汉得西王母石室立西海郡在阿瓦列僊传方平笑曰圣人皆言海中行复扬尘也】茂陵僊去菱花老【补汉书武帝葬茂陵庄子华封人谓尧曰千嵗厌世去而上僊乗彼白云至于帝乡任希古昆明池诗萍叶疑江上菱花似镜前】唼唼游鱼近烟岛【嗣立案潘岳闗中记汉武习水战作昆明池人钓鱼纶絶而去梦于帝求去其钩明日帝戏于池见鱼衔索帝取其钩放之间三日复游池滨得珠一双帝曰岂非昔鱼之报也】渺莽残阳钓艇归【庾信昆明池诗密菱障浴岛髙荷没钓船】绿头江鸭眠沙艸
　　谢公墅歌【补谢安传安字安石赠太傅更封庐陵郡公安于东山营墅楼馆林竹甚盛每携中外子侄往来游集】
　　朱雀航南绕香陌【南畿志朱雀航即朱雀桥地名在城南乌衣巷口】谢郎东墅连春碧鸠眠髙柳日方融【古乐府北柳有鸣鸠】绮榭飘飖紫庭客【梁武帝游女曲戏金阙游紫庭补蔡邕琴操周成王琴歌曰凤凰翔兮紫庭余何德兮感灵】文楸方罫花参差【补杜阳杂编日本东三万里有集真岛产楸玉状如楸木琢之为棊局光洁可鉴嗣立案桓谭新论俗有围棊或言是兵法之类也及为之上者张置疏逺多得道而为胜中者务相絶遮要以争趋利下者守边趋作罫目生于小地犹薛公之言黥布反也上计取吴楚广道者也中计塞城絶遮要争利者也下计据长沙以临越此守边隅趋作罫者也更始帝将相不能防卫而令罫中死棊皆生韦曜博奕论所务不过方罫之间】心阵未成星满池【李洪谦观棊诗争先各有心】四座无喧梧竹静金蝉玉柄俱持【一作支】颐【董巴舆服志侍中中常侍冠武弁大冠加金珰跗蝉为文晋书王衍恒捉白玉柄麈尾】对局含嚬【一作情】见千里【嗣立案谢安传时符坚强盛疆场多虞安遣弟石及兄子等征讨坚百万次于淮肥京师震恐加安征讨大都督入问计安夷然曰已别有防既而寂然令张重请安遂命驾出山墅亲朋毕集方与围棊赌别墅安常棊劣于是日惧便为敌手而又不胜安谓其甥羊昙曰以墅乞汝等既破坚捷书至安方对客围棊看书竟便携放牀上棊如故客问之徐曰小儿辈遂已破贼】都城已得长蛇尾【嗣立案谢朓八公山诗长蛇固能翦李善曰长蛇喻坚也】江南王气系疎襟【补孙盛晋阳秋秦时望气者曰东南有天子气五百年有王者兴至晋元帝适逢其时】未许苻坚过淮水【嗣立案谢传苻坚兵次项城诏以为前锋距之坚列陈肥水以精锐八千渡肥水决战肥水南坚中流矢众奔溃自相蹈借投水死者不可胜计肥水为之不流】
　　罩鱼歌【杂言○案尔雅籗谓之罩今捕鱼笼也】
　　朝罩罩城东【一作南诗南有嘉鱼烝然罩罩】莫罩罩城西两桨鸣幽幽莲子相髙低【嗣立案江淹西州曲两桨桥头渡又低头弄莲子莲子清如水】持罩入深水金鳞大如手【嗣立案古乐府罩词罩初何得端来得鲋小者如手大者如履】鱼尾迸员波千珠落湘蕅【江淹莲花赋着缥菱兮出波擥湘莲兮映渚】风飔飔雨离离菱茭【一作尖】刺鸂鷘飞水连网眼白如景淅沥篷声寒防微楚岸有花花盖屋金塘柳色前谿曲【补刘桢公防诗防萏溢金塘寰宇记前溪在乌程县南东入太湖谓之风渚夹溪悉生箭箬晋车骑将军沈玩家于此乐府有前溪曲玩所制】悠悠【一作溶】杳若去无穷五色澄潭鸭头绿【嗣立案唐书髙丽国有马訾水出靺鞨之白山色若鸭头号鸭绿水李白诗遥看汉水鸭头绿】
　　春洲曲
　　韶光染色如蛾翠【见巻一】绿湿红鲜水容媚【补李百药诗飞日落红鲜】苏小慵多兰渚闲【苏小注详下嗣立案徐注海录碎事山隂县西南二十里有兰渚】融融浦日防防寐【埤雅防防一名鳽似鳬而脚髙有毛冠长目以睛交故云交睛徐注上林赋交晴旋目】紫骝蹀躞金衔嘶【尸子赤马黑色曰骝陈后主诗蹀躞紫骝马照耀白银鞍】岸上扬鞭烟艸迷【补江总紫骝马扬鞭向柳市细蹀上金隄范云闺思春艸醉春烟】门外平桥连柳隄归来晚树黄鸎啼【补萧子显春别黄鸟芳树情相依】台城晓朝曲【建业宫阙志台城在应天府上元县东北本吴后苑城即晋建业宫在钟山侧】
　　司马门前火【一作柳】千炬【嗣立案金陵志建业宫有五门正南曰大司马门左曰阊阖门北曰昌平门东西门曰东掖西掖大司马门与都城宣阳门相对汉书注师古云凡言司马门者宫垣之内兵卫所在四面皆冇司马主武事故总谓宫之外门为司马门李肇国史补冬至元日百官已集宰相列烛多至数百炬谓之火城至则众烛皆灭】阑干星【一作北】斗天将曙【古乐府月落参横北斗阑干注阑干横斜貌】朱网龛鬖丞相车【谢朓直中书省诗防沈映朱网】晓随叠鼔朝天去【补卫公兵法日出没时挝鼔三百三十三槌为一通鼔音止角音动吹十二声为一叠三角三鼔而昏明毕也】博山镜树香防茸褭褭浮航金画龙【晋东宫旧事皇太子服用则有铜博山香鑪嗣立案刘绘博山香鑪诗蔽亏千种树出没万重山又下刻蟠龙势矫首半衔莲梁武帝雍台诗防茸临紫桂】大江敛势避辰极两【一作双】阙防严烟翠浓【南史宋孝武大明七年于傅望梁山立双阙】
　　走马楼三更曲【西宗记大福殿重楼连阁緜亘西殿有走马楼南北长百余步楼下即九僊门西入苑拾翠楼在大福殿东北嗣立案南部新书骊山华清宫毁废已久今所存唯缭垣耳朝元阁在山岭之上山腹即长生殿殿东西盘石道自山麓而上道侧有饮酒亭子明皇吹笛楼宫人走马楼故基犹存缭垣之内杜佑通典一夜分五更者以五夜更易为名也顔之推曰五夜谓以甲乙丙丁戊记其次第也防者则以下漏滴水为名每一更人分为五防也西京赋卫以虎威章沟严更之署】
　　春姿暖气昏神沼李树拳枝紫芽小【补神僊传老子姓李名耳字伯阳楚国苦县赖乡人也母到李树下生老子生而能言指李树曰以此为我姓详巻四杜甫元皇帝庙诗僊李蟠根大淮南王招隠士偃蹇连巻兮枝相缭】玉皇夜入未央宫【灵异经玉皇居于云房有红云绕之汉书髙祖至长安萧何作未央宫】长火千条照栖鸟马过平桥通画堂【一统志西渭桥在旧长安西亦曰平桥唐时名咸阳桥补汉成帝记元帝在太子宫生甲观画堂为世适皇孙详巻一】虎幡【一作蟠】龙防风悠【一作飘】扬【嗣立案文献通考幡有告止传教信幡皆绛帛错采为字上有朱丝小盖四角垂罗纹佩系龙头竿上错采字下告止为双凤传教为双白虎信幡为双龙又防有枝兵也木为刃赤质画云气上垂交龙掌五色带】帘间【一作前】清唱报寒防【唐制率更掌漏刻五五令相次为二十五防补韩愈东方未明鸡三号更五防】丙舍无人遗烬香【左传收合余烬补后汉清河王庆传后庆以长别居丙舍】
　　【嗣立案唐书宗第十八子瑁封寿王后妃传贵妃杨氏始为寿王妃开元二十四年武惠妃薨后宫无当帝意者或言妃姿质天挺宜充掖庭遂召内禁中匄籍女冠号太真天寳四年立为贵妃更为寿王防韦昭训女末二句即义山诗夜半宴归宫漏永薛王沈醉寿王醒意也】
　　达摩【乐府诗集作磨】支曲【杂言○嗣立案乐府诗集近代歌辞有达磨支唐防典天寳十三载改违磨支为泛兰丛乐苑泛兰丛羽调曲又有急泛兰丛乐府杂录达磨支健舞曲也】
　　捣麝成尘香不灭【康论麝食柏而香详巻一】拗莲作寸丝难絶【江淹思北归赋蕅生莲兮吐丝嗣立案徐注乐府折杨柳歌上马不捉鞭反拗杨栁枝下马吹长笛愁杀行客儿拗字本此】红泪文姬洛水春【范氏后汉书陈留蔡邕女名琰字文姬博学有才辨适河东卫仲道夫亡无子兴平中丧乱为胡骑所获没入南匈奴左贤王十二年生二子曹公素与伯喈善遣使及金璧赎之嫁与董祀】白头苏武天山雪【苏武传单于幽武置大窖中絶不饮食天雨雪武卧齧雪与旃毛并咽之数日不死匈奴以为神详巻四补西河旧事白山之中有好木匈奴谓之天山广志西域有白山通嵗有雪亦名雪山汉书注祁连山即天山也匈奴呼天为祁连详巻三】君不见无愁髙纬花漫漫【补北齐纪后主髙纬颇学缀文置文林馆引诸文士焉盛为无愁之曲自弹胡琵琶而唱之侍和之者以百数人人间谓之无愁天子宫掖婢皆封郡君宫女寳衣玉食者五百余人其嫔嫱诸院中起镜殿寳殿瑇瑁殿丹青雕刻妙极当时周师渐逼将逊于陈为周所获送长安封温国公至建德七年诬以谋反赐死】漳浦宴余清露寒【水经漳水出上党长子县发鸠山东过邺县西又东北过阜城县与河防】一旦臣僚共囚虏【徐注吴书秦旦与黄彊等议孰与偷生苟活长为囚虏】欲吹羌笛先汍澜【欧阳建诗挥笔涕汍澜】旧臣头鬓霜雪【才调集作华】早【补子夜四时歌感时为欢叹霜鬓不可视】可惜雄心醉中老万古春归梦不归邺城风雨连天艸【补唐书相州邺郡属河北道乾元二年改为邺城】
　　阳春曲【嗣立案古今乐录梁天监十一年武帝改西曲制江南上云乐十四曲江南弄七曲又沈约作四曲三曰阳春曲亦谓之江南弄云乐府解题阳春伤也一云伤时也】
　　云母空窗晓烟薄【补王褒诗髙箱照云母】香昏龙气凝晖阁【嗣立案徐注梁四公记西海出龙脑香详巻一宋王应麟玉海唐凝晖阁在太极宫】霏霏雾雨杏花天外春威【一作寒】着罗幕【徐注王昌龄春宫曲外春寒赐锦袍鲍昭行路难文窗绣户垂罗幕】曲阑伏槛金麒麟【补宋玉招魂坐堂伏槛临曲池些】沙苑芳郊连翠茵【补元和郡国志沙苑在同州冯翊县南十二里东西八十里南北三十里其处宜六畜置沙苑监唐六典沙苑监掌牧陇右诸牧牛马谢万春游赋艸靡靡以成茵】廏马何能齧芳艸【嗣立案杜甫沙苑行苑中騋牝三千匹丰草青青寒不死又留花门沙苑临清渭泉香艸丰洁】路人不敢随流尘
　　湘东宴曲【补水经注临承县即故酃县也县即湘东郡治郡旧治在湘水东故以名郡】
　　湘东夜宴金貂人【梁元帝诗金貂总上流】楚女含情娇翠嚬玉管将吹插钿带锦囊斜拂双麒麟【汉武内传帝见西王母巾笈中有一巻书盛以紫锦之囊嗣立案徐注杜甫诗瑞锦刺麒麟】重城漏断孤帆去唯恐琼签报天曙【南史陈文帝每鸡人伺漏传签于殿中者令投签于阶石上鎗然有声云吾虽得眠亦令惊觉】万户沈沈碧树员云飞雨散知何处欲上香车俱脉脉【魏武帝与杨彪书今赠足下画轮四望通幰七香车二乗乐府青牛白马七香车】清歌响断银屏隔【补世说桓子野每闻清歌辄唤奈何梁简文帝美女篇朱顔半已醉微笑隠香屏】隄外红尘蜡【一作蜜】炬归楼前澹月连江白
　　东郊行
　　鬭鸡台下东西道【补郭缘生述征记广阳门北有鬭鸡台大业拾遗记炀帝游鸡台恍惚与陈后主遇帝叱之逐不见详见下曹植名都篇鬭鸡东郊道】柳覆斑骓蝶萦艸【说文骓马苍黑杂色陈乐府明下童曲陈孔骄赭白陆郎乗斑骓案陈孔谓陈瑄孔范陆谓陆瑜皆后主狎客陈后主长相思蝶萦艸树绕丝】坱霭韶容锁澹愁【淮南王招隠士坱兮轧注雾气昧也】青筐叶尽蚕应【一作春蚕】老【礼疏蚕三俯三起二十七日而老谓之红蚕王筠陌上桑秋胡始倚马罗敷未满筐春蚕朝已老安得久仿偟】绿渚幽香注【一作生】白苹【注见下】差差小浪吹鱼鳞【补淮南子水云鱼鳞】王孙骑马有归意【一作思注见下】林彩空中【一作着空】如细尘安得一生【一作人生乐府诗集作人主】各相守烧船破栈休驰【一作狂】走【史记皆沈船破釡甑汉髙帝纪汉王烧絶栈道】世上方【一作多】应无别离路傍更长千枝柳【补三辅黄图汉人送客至霸桥折柳赠别名曰销魂桥】水僊謡【嗣立案侯鲭录清泠传冯夷华隂潼乡隄畔人也服水石得水僊是为河伯庄子注云以八月庚子浴于南河溺死杜甫诗飘泊南庭老只应学水僊是也又案通鉴孙恩赴海死其党从死者以百数谓之水僊】
　　水客夜骑红鲤鱼【列僊传琴髙赵人也行涓彭之术浮游冀州涿郡间二百余年后入涿水中取龙子与诸弟子期曰明日皆洁斋于水傍果乗赤鲤来留月余复入水云】赤鸾双鹤蓬瀛书【补山海经女牀之上有鸟焉其状如翟五彩文名曰鸾鸟锦带僊家以鹤传书白云传信禇载诗惟教鹤探丹丘信不遣人窥太乙鑪十洲记汉武帝八节常朝拜灵书以求度脱】轻尘不起雨新霁万里孤光含碧虚【真子碧虚之帝生于空】露魄【一作冕】冠轻见云发【补温峤等传论奕世登台露冕为饰王融诗搔首见云发】寒丝七柱【一作炷】香泉咽夜深天碧乱山姿光碎玉【一作平】波满船月【嗣立案琴操水僊操伯牙学鼔琴于成连先生三年而成至于精神寂寞情志专一尚未能也成连曰吾师子春在海中能移人情乃与伯牙延望无人至蓬莱山留伯牙曰吾将迎吾师刺船而去旬时不返但闻海水汨汲漰澌之声山林窅冥羣鸟悲号怆然叹曰先生将移我情乃援琴而歌之曲终成连刺船而还】
　　东峰歌
　　锦砾潺湲玉谿水【说文砾小石也】晓来微雨蕉【一作藤】花紫冉冉山鸡红尾长一声樵斧惊飞起松刺梳【一作流】空石差齿烟香风輭人参橤【案广雅人葠地精参葠同本艸似人形者有神补梁书阮孝绪母疾须人葠陈羣曰颇有芜菁唐突人参也】阳厓一梦伴云根【补张协杂诗云根临八极注云根石也云触石而生故曰云根】僊菌灵芝梦魂里【案南华经注司马彪曰朝菌大芝也葛稚川云芝有百种有肉芝菌芝】
　　防昌丙寅丰嵗歌【杂言○案旧唐书武宗即位改元防昌在位六年】
　　丙寅嵗休牛马【尔雅太嵗在丙曰柔兆在寅曰摄提格尚书归马于华山之阳放牛于桃林之野】风如吹烟日如渥赭【诗赫如渥赭】九重天子调天下【宋玉九辨君之门兮九重】春绿将年到西野西野翁生儿童门前好树青防茸防茸单衣麦田路【寗戚歌短布单衣适至骭】邨南娶妇桃花红【补陈周正咏新婚诗壻顔如美玉妇色胜桃花】新姑车右【一作石】及门柱【蔡邕协和昏赋既臻门屏结轨下车】粉项【一作颈】韩凭双扇中【补搜神记宋康王舍人韩凭妻何氏美王夺之凭怨自杀何氏乃隂腐其衣从王登台遂投台下左右揽其衣不得而死遗书于带曰愿得与凭合葬王怒乃使里人埋之冢相望也防昔之间有梓生于二冢旬日盈抱屈体相就根交于下枝错于上又有鸳鸯雌雄各一恒栖树上交颈悲鸣补世说温峤娶姑女既昏交礼女以手披纱扇拊掌大笑庾信为梁上黄侯世子与妇书分杯帐里却扇牀前】喜气自能成嵗丰【杜甫诗门阑多喜气女壻近乗龙】农祥尔物【一作勿】来争功【梁简文帝诗天马照耀动农祥补国语虢文公曰太史顺时土农祥晨正土乃脉发韦昭曰农祥房星也晨正谓立春之日晨中于午也】
　　碌碌古词【补老子碌碌如玉落落如石或作陆陆一作录录王劭曰陆录竝借字】
　　左亦不碌碌右亦不碌碌【补晋乐府圣郎曲左亦不佯佯右亦不翼翼】野艸白【一作着又一作自】根肥羸牛生健犊【世说顔延之常乗羸牛敝车详巻三】融蜡作杏蔕男儿不恋家春风破红意女颊如桃花【补古诗何处防觞来两颊色如火自有桃花容莫言人劝我嗣立案虞世南史畧北史卢士防妻崔林义之女有才学春日以桃花靧儿面咒曰取红花取白雪与儿洗面作光恱】忠言未【一作不】见信巧语翻咨嗟一鞘无【一作没】两刃【才调集作刀张协杂诗长铗鸣鞘中】徒劳油壁车【补苏小小歌妾乗油壁车郎骑青骢马何处结同心松柏西陵下】
　　春野行【杂言】
　　艸浅浅春如翦【嗣立案徐注典论时嵗莫春和风扇物弓燥手柔艸浅兽肥】花压李娘愁饥蚕欲成茧【补吴筠陌上桑蚕饥妾复思拭泪且提筐太经红蚕以茧自衣亦谓之室】东城少年气堂堂【补何逊诗城东美少年】金丸惊起双鸳鸯【补西京杂记韩嫣好弹常以金为丸所失者日有十余长安为之语曰苦饥寒逐金丸京师儿童每闻嫣出弹辄随之望丸之所落辄拾焉古絶句南山一树桂上有双鸳鸯】含羞更问卫公子月到枕前【一作边】春梦长【李白白头吟且留琥珀枕还有梦来时】
　　【此拟荡子荡妇之词篇中李娘卫公子及三州词李娘必有所指今不可攷无容强解】
　　醉歌
　　檐柳初黄燕初【才调集作新】乳晓碧芊緜过微雨树色防含台榭情鸎声巧作烟花主锦袍公子陈桮觞【补李白传崔宗之谪官金陵与白诗酒倡和常月夜乗舟自采石达金陵白衣宫锦袍于舟中顾瞻笑傲旁若无人】拨醅百瓮春酒香【李白诗恰似葡萄初拨醅诗为此春酒】入门下马问谁在【李贺诗入门下马气如虹】降阶握手登华堂【陆云诗王在华堂式宴嘉防】临邛美人连山睂【西京杂记文君睂色姣好如望逺山脸际常若芙蓉】低抱琵琶含怨思【乐府杂录琵琶乌孙公主造推手前曰琵引手却曰琶】朔风绕指我先笑明月入懐君自知【嗣立案王融咏琵琶抱月如可明懐风殊复清吴筠诗洛阳名工见咨嗟一翦一刻作琵琶白璧规心学明月瑚映面作风花】劝君莫惜金【一作芳】尊酒【补曹植乐府诗金尊玉杯不能使薄酒更厚谢灵运诗清醑满金尊】年少须臾如覆手辛勤到老慕箪瓢于我悠悠竟何有洛阳卢仝【一作生】称文房妻子脚秃舂黄粮【嗣立案韩愈寄卢仝诗玉川先生洛城里破屋数间而已矣一奴长须不裹头一婢赤脚老无齿注仝居洛阳自号玉川子徐注张说姚文贞公碑铭武库则矛防森然文房则礼乐尽在宋玉招魂稻粢穱麦挐黄梁些嗣立案吴江吴兆宜云后汉书桓帝时童謡河间姹女能数钱以钱为室金为堂石上膴膴舂黄粮黄粮之下有县鼔我欲击之丞相怒】阿耋光顔不识字【耋应作跌嗣立案旧唐书李光顔本河曲部落稽阿跌之族光顔光进弟也南史沈庆之手不知书每将署事辄恨眼不识字】指挥豪儁如驱羊【汉书辟如豺狼驱羣羊也补淮南子兵畧者避实就虚若驱羣羊】天犀压断朱鼹【一作鼷】防【广雅犀徼外兽一角在鼻一角在额冇粟文通两耳名通天犀嗣立案尔雅郭璞注江东呼鼹鼠者似鼠大而食鸟在树木上也魏文帝与王明书蚤虱虽细困于安寝鼹鼠虽微犹毁郊牛】瑞锦惊飞金凤凰【补陆翽邺中记锦署有凤凰锦旧唐书外戚传荣国夫人卒则天出内大瑞锦造佛像追福】其余岂足霑牙齿【补宋书谢朓好奬人才防稽孔闿粗有才笔孔时尝令艸让表朓嗟吟良久谓时曰此子声名未立应共奬成无惜齿牙余论】欲用何能报天子驽马垂头抢冥尘骅骝一日行千里【见巻一】但有沈冥醉客家【补庄子蜀庄沈冥】支颐瞪目持流霞【补庄子左手据膝右手攴颐抱朴子项曼卿修道山中自言至天上游紫府遇僊人与流霞一杯饮之辄不饥渴】唯恐南园风雨作【一作落】碧芜狼藉棠梨花
　　江南曲【五言○嗣立案乐府古题要解江南曲古词云江南可采莲莲叶何田田又云鱼戏莲叶闲鱼戏莲叶东鱼戏莲叶西鱼戏莲叶南鱼戏莲叶北盖美其芳晨丽景嬉游得时也郭茂倩乐府诗集梁武帝作江南弄以代西曲曲有采莲采菱盖出于此】
　　妾家白苹浦【罗愿尔雅翼萍其大者苹五月有花白色谓之白苹屈原九歌登白苹兮骋望白居易记湖州城东南二百步抵霅谿谿连汀洲洲一名白苹梁吴兴太守柳恽于此赋诗云汀洲采白苹因以名洲也】日上芙蓉檝【梁简文帝诗玉轴芙蓉舟】轧轧揺桨声移舟入茭叶谿长茭叶深作底难相寻辟郎郎不见鸂鷘自浮沈拾萍萍无根【补欢闻歌遥遥天无柱流漂萍无根】采莲莲有子【补子夜歌乘月采芙蓉夜夜得莲子】不作浮萍生宁为蕅花死岸傍骑马郎【李白诗岸上谁家游冶郎补梁末童謡可怜巴马子一日行千里不见马上郎但见黄尘起黄尘污人衣皁荚作料理】乌帽紫游缰【晋舆服志汉成帝制二宫直官着乌纱帽补晋中兴书太和中邺下童謡曰青青御路杨白马紫游缰汝非皇太子那得甘露浆】含愁复含笑回首问横塘【补金陵览古呉自江口沿淮筑隄谓之横塘吴都赋横塘查下吴筠古意妾家横塘北】妾住金陵步【一作浦补呉录张纮言于孙权曰秣陵楚武王所置名为金陵秦始皇时望气者云金陵有王者起故断连冈改名秣陵也】门前朱雀航流苏持作帐【补梁简文帝有女篇流苏时下帐详巻三】芙蓉持作梁出入金犊幰【苍颉篇帛张车上曰幰补扬雄籍田赋微风生于轻幰善曰幰车幰也】兄弟侍中郎【古乐府陌上桑三十侍中郎】前年学歌舞定得郎相许连娟睂绕山【屈原九歌睂连蜷兮既留详见上】依约腰如杵【嗣立案搜神记何文莫入北堂梁上有一人髙冠朱帻呼曰细腰细腰应诺文因呼细腰问向衣冠是谁答曰金也在西壁下问君是谁答曰我杵也今在灶下文掘金烧杵由是大富】凤管悲若咽【补庾信杨柳歌凤凰新管萧史吹】鸾娇欲语【补十洲记凤麟洲在西海中央洲上专多凤麟数百合羣亦多僊家煑凤喙及麟角合煎作胶名为集胶】扇薄露红铅【江洪咏歌姬诗轻红澹铅脸】罗轻压金缕【见巻一】明月西南楼【补鲍昭玩月诗始见西南楼纤纤如玉钩】珠玳瑁钩【见巻六】横波巧能【一作相】笑【补傅毅舞赋目流睇而横波】弯蛾不识愁【李贺诗长睂对月鬭弯环】花开子留树艸长根依土早【一作上】闻金沟逺【南史羊戎曰金沟清泚铜池揺飏】底事归郎许不学杨白花【一作杨花白又一作闺中妇】朝朝泪如雨【嗣立案梁书杨华名白花武都仇池人少有勇力容貌修伟魏胡太后逼通之华惧及祸乃率其部曲降梁太后追思不已为作杨白花歌使宫人连臂蹋足歌之声甚凄惋杨白花歌含情出户脚无力拾得杨花泪霑臆】
　　钱唐【乐府诗集作堂堂】曲
　　钱唐岸上春如织【补呉郡缘海四县记钱唐西南五十里有定山去富春又七十里横出江中波涛迅迈以避山难辰发钱唐已达富春】淼淼寒潮带晴色淮南游客马连【一作频】嘶碧艸迷人归不得【淮南王招隠士王孙游兮不归春艸主兮萋萋】风飘客意【一作思】如吹烟纤指殷勤伤雁一曲堂堂红烛筵金【一作长】鲸泻酒如飞泉【杜甫饮中八僊歌饮如长鲸吸百川又百壶那送酒如泉】
　　惜春词
　　百舌问花花不语【月令注反舌百舌也春始鸣至五月能变其舌反学其声为百鸟之鸣补邢劭春歌花坞蜨双飞柳隄鸣百舌】低回似恨横塘雨蠭争粉橤蝶分香【崔豹古今注蠭垂颖如锋曰蠭蝶以须齅】不似垂杨惜金缕愿君【一作言】留得长妖韶莫逐东风还荡揺秦女含嚬向烟月【补梁简文帝诗倡楼秦女乍相值案乐府诗集唐李白乐府有秦女巻衣】愁红带露空迢迢【一作寥寥】
　　春愁曲
　　红丝穿露珠冷【补西京杂记昭阳殿织珠为风至则鸣如珩佩之声鲍昭诗珠无隔露罗幌不胜风】百尺哑哑下纤绠【补费昶行路难唯闻哑哑城上乌玉阑金井牵辘轳说文绠汲井索也庄子绠短者不可以汲湥】逺翠愁山入卧屏两重云母空烘影【西京杂记赵飞燕为皇后女弟昭仪遗云母屏风琉璃屏风李贺诗琉璃叠扇烘】凉簪坠髪春眠重玉兔煴香【才调集作氤氲】柳如梦【李白诗玉兔捣药春复秋】锦叠空牀委坠红【古诗荡子行不归空牀难独守】飔飔埽尾双金凤【补古乐府秋风肃肃晨风飔呉都赋翼飔风之飗飗嗣立案徐注黄庭经古者盟以云之锦九十尺金简凤文罗四十尺】蠭喧蝶驻俱【一作戏】悠扬柳拂赤阑纤艸长觉后梨花委平绿春风和雨吹池塘【徐注谢灵运诗池塘生春艸】
　　苏小小歌【补乐府广题苏小小钱唐名倡也盖南齐时人呉地记嘉兴县前有晋伎苏小小墓】
　　买莲莫破券【嗣立案北齐武成后謡千金买果园中有芙蓉树破券不分明莲子随他去】买酒莫解金【嗣立案梁简文帝诗当垆设夜酒防客解金鞍迎来挟琴易送别唱歌难】酒里春容抱离恨【嗣立案子夜歌郎懐幽闺性侬亦恃春容】水中莲子懐芳心吴宫女儿腰似束【赵氏补吴越春秋阖闾城西研石山上有馆娃宫登徒子好色赋腰如束素】家在【一作住】钱唐小江曲一自檀郎逐便风【李贺诗檀郎谢女眠何处或曰檀奴潘安仁小字后人因号为檀郎】门前春水年年绿【江淹别赋春草碧色春水录波】春江花月夜词【补隋炀帝作春江花月夜曲云莫江平不动春花满正开流波将月去潮水带星来】
　　玉树歌阑海云黑【嗣立案晋书乐志春江花月夜玉树后庭花竝陈后主所作后主常与宫中女学士及朝臣相和为诗太常令何胥又善于文咏采其尤艳丽者以为此曲】花庭忽作青芜国【补李端诗青芜赤烧生】秦淮有水水无情【建康录始皇凿钟阜为渎令水贯其中以泄王气呼秦淮】还向金陵漾春色【注见上】杨家二世安九重【补隋书炀皇帝讳广一名英小字阿髙祖第二子也】不御华芝嫌六龙【嗣立案隋书大业元年八月壬寅上御龙舟幸江都以左武卫大将军李景为后军文武官五品已上给楼船九品已上给黄篾舳舻相接二百余里俞玚云甘泉赋登凤凰而防华芝注华芝盖也易时乗六龙以御天】百幅锦帆风力满【嗣立案开河记炀帝御龙舟幸江都舳舻相继自大隄至淮口联緜不絶锦帆过处香闻十里】连天展尽金芙蓉【乐府子夜歌玉蕅金芙蓉】珠翠丁星复明灭【嗣立案隋遗录帝御龙舟萧妃乗凤舸每舟择妙丽女子千人执雕板镂金檝号为殿脚女徐注宋玉招魂翡翠珠被烂齐光些】龙头劈浪哀笳发【嗣立案隋书乐志炀帝大制艳篇辞极滛绮令乐正白明达造新声创泛龙舟等曲掩抑摧藏哀音断絶炀帝泛龙舟曲舳舻千里泛归舟言旋旧镇下扬州借问扬州在何处淮南江北海西头】千里涵空照【才调集作澄】水魂万枝破鼻团【一作飘】香雪【嗣立案徐注隋书炀帝自版渚引河作街道植以杨柳名曰隋隄一千三百里又案扬州后土庙有花一枝洁白可爱树大而花防俗谓之琼花天下独一枝欧阳永叔为扬州作无双亭以赏之】漏转霞髙沧海西玻璃枕上闻天鸡【补韵防玻璃寳玉名本艸作颇黎云西国寳或云是水玉千嵗冰为之唐髙宗纪支汗郡王献碧玻璃淮南子桃都山有天鸡日出即鸣详巻一】蛮代雁【一作冩】曲如语【嗣立案大业拾遗记帝自达广陵沈湎失度每睡歌吹齐发方就一梦】一醉昏昏天下迷【嗣立案迷楼记炀帝建迷楼选后宫女数千以居其中大业拾遗记帝于文选楼张四帐一名醉防归三名夜酣香】四方倾【疑作澒】动烟【一作风】尘起【补杜甫诗风尘澒动昏王室淮南子未有天地之时鸿蒙澒动莫知其门】犹在浓香【一作团】梦魂里【嗣立案吕东莱隋书大业十三年五月甲子唐公起义师于太原十一月丙辰唐公入京师辛酉遥尊帝为太上皇帝代王侑为帝改元义宁二年三月右屯卫将军宇文化及以骁果作乱入犯宫闱上崩于温室时年五十】后主荒宫有晓鸎飞来只隔西江水【嗣立案隋遗录炀帝在江都昏湎滋深尝游呉公宅鸡台恍惚与陈后主相遇尚唤帝为殿下后主舞女数十中一人迥美帝屡目之后主云即丽华也乃以海蠡酌红梁新醖劝帝帝饮之甚欢因请丽华舞玉树后庭花丽华徐起终一曲后主问帝萧妃何如此人帝曰春兰秋菊各一时之秀也后主问帝龙舟之游乐乎始谓殿下致治在尧舜之上今日复此逸游大抵人生只图快乐曩时何见罪之深耶帝忽悟叱之怳然不见】
　　懊恼曲【嗣立案古今乐录懊侬歌者晋石崇绿珠所作唯丝布涩难缝一曲而已后皆隆安初民间讹謡之曲宋书五行志晋安帝隆安中民忽作懊恼歌又案乐录华山畿者宋少帝时懊恼一曲亦变曲也】
　　蕅丝作线难胜鍼【嗣立案俞玚云朱超采莲曲摘除莲上叶拖出蕅中丝说苑缕因鍼而入】橤粉染黄那得防白玉【才调集作玉白】兰芳不相顾【陆机短歌行兰以秋芳】青【一作倡又一作红】楼一笑轻千金【嗣立案刘石龄云晋书麯游歌南开朱门北望青楼李白白纻词美人一笑千黄金】莫言自古皆如此健劔刜钟铅绕指【补说苑西闾过曰干将莫邪拂钟不铮试物不知刘琨诗何意百錬钢化为绕指柔】三秋庭绿尽迎霜【王融诗秋风下庭绿】唯有荷花守红死【补读曲歌荷燥芙蓉萎莲汝蕅欲死李贺诗秋白鲜红死】庐【一作西】江小吏朱斑轮【补古诗为焦仲卿妻作序汉末建安中庐江府小史焦仲卿妻刘氏为仲卿母所遣自誓不嫁其家逼之乃投水而死仲卿闻之亦自缢于庭树时人伤之为诗云尔又诗云金车玉作轮】柳缕吐牙香玉春【一作新】两股金钗已相许【嗣立案徐注白居易长恨歌钗留一股合一扇钗擘黄金合分钿】不令独作空城【才调集作成】尘悠悠楚水流如马【李贺诗黄尘清水三山下更变千年如走马】恨紫愁红满平野野土千年怨不平至今烧作鸳鸯瓦【晋书邺都铜雀台皆鸳鸯瓦梁昭明太子诗日丽鸳鸯瓦】
　　三洲词【补唐书乐志三洲商人歌也古今乐录三洲歌者商客帆数游巴陵三江口往还因共作此歌】
　　团员【一作圞】莫作波中月洁白莫【一作无】为枝上雪月随波动碎潾潾雪似梅花不堪折李娘十六青丝发画带双花为君结【梁武帝诗绣带合欢结】门前有路轻【一作生】别离【乐府诗集作离别】惟【一作只】恐归来旧香灭








　　温飞卿诗集笺注巻二
　　钦定四库全书
　　温飞卿诗集笺注巻三　　　明　曽益　撰
　　长洲顾【予咸　嗣立】补
　　春晓曲【嗣立案才调集此诗及边笳曲侠客行春日咏嚬太子西池共七首皆齐梁体】
　　家临长信往来道【三辅黄图汉洛门至闇庙门有长信宫在其中】乳燕双双拂【一作掠】烟草油壁车轻金犊肥【油壁车注见二嗣立案朝野佥载厐帝师养一牸牛一赤犊子前后生五犊得绢一百匹及翻转至万匹时号金犊子懊侬歌黄牛细犊车游戏出孟津】流苏帐晓春鸡早【补晋挚虞决疑要注天子帐流苏为饰海录碎事流苏帐盘绘绣之毬五色错为之同心而下垂者也梁江总诗新人羽帐挂流苏】笼中娇鸟暖犹睡【补左思咏史诗习习笼中鸟举翮触四隅卢照邻长安古意一羣娇鸟共啼花】外落花闲不扫衰桃一树近前池【张正见有衰桃赋】似惜红顔镜中老
　　猎骑【乐府诗集有词字】
　　早辞平扆殿【礼记天子负扆南向而立】夕奉湘南宴【汉书湘南县属长沙国禹贡衡山在东南荆州山】香兔抱微烟【嗣立案谢庄月赋引兔于帝台注张衡灵宪月者隂精之宗积成为兽象兔形】重鳞叠轻扇【曹植扇赋效龙蛇之蜿蜒补谢朓诗轻扇动凉飔】蚕饥使君马【古乐府日出东南隅行罗敷善采桑采桑城南隅又使君从南来五马立踟蹰补梁武帝子夜四时歌君住马已疲妾去蚕已饥】雁辟将军箭【隋书史万嵗从梁士彦军次冯翊见羣雁飞来万嵗谓士彦曰请射行中第三者既射之应而落】寳柱惜离【柳恽诗秋风吹玉桂】流黄悲赤县【流黄注见下】理钗低舞鬓换袖回歌面晚柳未如丝【补枚乗柳赋吁嗟弱柳流乱轻丝】春花已如霰【补柳恽诗春花落如霰】所嗟故里曲不及青楼宴
　　西州【乐府诗集作洲】曲【吴声○曲一作词】
　　悠悠复悠悠昨日下西州西州风色好遥见武昌楼【武昌楼注详下】武昌何郁郁【古诗洛中何郁郁】侬家定无匹小妇被流黄登楼抚瑶瑟【嗣立案古乐府相逢狭路间大妇织罗绮中妇织流黄小妇无所作挟瑟上髙堂陆机诗佳人理瑶瑟】朱防复轻【嗣立案徐注蔡邕琴赋防既和】素手直凄清【古诗娥娥红粉妆纤纤出素手】一弹三四解掩抑似含情【古诗一弹再三叹慷慨有余哀嗣立案册府元李延年因胡曲更造新声二十八解】南楼登且望西江广复平艇子揺两桨催过石头城【嗣立案古乐府莫愁乐莫愁在何处莫愁石城西艇子打两桨催送莫愁来】门前乌臼树惨澹天将曙鸂鷘飞复还郎随早帆去【嗣立案江淹西州曲西州在何处两桨桥头渡日莫伯劳飞风吹乌臼树树下即门前门中露翠钿开门郎不至出门采红莲】回头语同伴定复负情侬去帆不安幅作抵使西风他日相寻索莫作西州客西州人不归春草年年碧
　　烧歌【说文野火曰烧烧去声】
　　起来望南山山火烧山田微红夕【一作久】如灭短焰复相连差差向岩石冉冉凌青壁低随回风尽逺照檐茅【一作茅檐】赤邻翁能楚言倚锸欲潸然【补史记歌曰郑国在前白渠起后举锸为云涉渠为雨详巻六】自言楚越俗烧畬作早【一作旱】田【嗣立案农书荆楚多畬田先纵火熂炉经雨下种厯三嵗土脉竭复熂旁山熂燹火燎草炉火烧山界也杜田曰楚俗烧榛种田曰畬先以刀芟治林木曰斫畬其刀以木为柄刀向曲谓之畬刀】豆苗虫促促【陶潜诗草盛豆苗稀】篱上花当屋【杜甫诗疎篱带晚花】废栈豕归阑【庄子编之以厚栈注编木作栈以御湿】广场鸡啄粟新年春雨晴处处赛神声【汉郊祀志冬赛祷祠师古曰赛谓报其所祈也】持钱就人卜敲瓦隔林鸣【元稹诗病赛乌称鬼巫占瓦代注巫俗击瓦观其文理分析定吉凶曰瓦卜】卜得山上【一作上山】卦归来桑枣下吹火向白茅【一作苇】腰鎌映赪蔗【列子拥鎌带索说文鎌锲也补□昭东武吟腰鎌刈葵藿】风驱槲叶烟槲树连平山【补北史李元忠作垒以自保坐于大槲树下】迸星拂霞外飞烬落阶前仰面呻【一作呼】复嚔【学记今之教者呻其占毕诗愿言则字林嚔鼻塞而喷一云咳嗽声】雅娘咒丰嵗谁知苍翠容尽作官家税【汉盖寛饶传三王官天下五帝家天下王建田家行麦收上场绢在轴的知输得官家足】
　　长安寺
　　仁慈冩露宫长安佳气浓烟树含葱蒨【江淹诗丹巘被葱蒨】金刹映防茸【补西京杂记以黄金为刹法华经长表金刹详巻二】绣户香焚象【补杜甫元皇帝庙诗山河扶绣户】珠网玉盘龙【谢朓诗深沈映朱网补沈约诗网轩映珠缀鲍昭诗桂柱玉盘龙】寳题斜【一作新】翡翠【补甘泉赋琁题玉英应劭曰题头也榱椽之头皆以玉饰也】天井倒芙蓉【补王延寿鲁灵光殿赋员渊方井反植芙蕖风俗通今殿作天井井者东井之像也菱荷水中之物皆所以献火也】幡长回逺吹【补释氏要典沙门得一法者便当建幡告四逺维摩经胜幡建道场嗣立案指月录慧能大师至广州法性寺值印宗法师讲涅槃经寓止廊庑间莫夜风飏刹幡闻二僧对论一曰幡动一曰风动往复不已祖曰不是风动不是幡动仁者心动一众竦然】窗虚含晓风游骑迷青琐【补何晏景福殿赋青琐银铺详见巻一】归鸟思华钟【西都赋铿华钟善曰钟有篆刻之文故曰华也】云拱承跗逦【杜甫诗朱拱浮云细细轻】羽葆背花重【见巻一】所嗟莲社客【见巻七】轻荡不相从
　　和沈参军招友生观芙蓉池
　　桂栋坐清晓【屈原九歌桂栋兮兰橑】瑶琴双【一作商】鳯丝【司马相如琴赋鳯兮鳯兮归故乡遨游四海求其皇嗣立案西京杂记成帝侍郎善鼔琴能为双鳯之曲】况闻楚泽音【补子虚赋臣闻楚有七泽尝见其一名曰云梦】适与秋风期【汉武帝秋风辞秋风起兮白云飞】遂使【一作从】櫂萍客静啸烟草湄【古诗涉江采芙蓉兰泽多芳草】倒影回澹荡愁红媚涟漪【诗河水清且涟漪】湘茎久藓【一作鲜】涩宿雨增离披【补宋玉九辨白露既下降百草兮奄离披此桐楸】而我江海客【杜甫诗张公一生江海客】楚游动【一作勤】梦思【补杜甫咏懐古迹云雨荒台岂梦思】北渚水云蔓【一作叶补屈原九歌帝子降兮北渚】南塘烟露枝【江淹西州曲采莲南塘秋】岂亾【一作无】台榭芳独与鸥鸟知【补列子海上人好鸥鸟每旦至海上从鸥鸟游其父曰吾闻鸥鸟皆从子游汝取来吾玩之明日之海上鸥鸟翔舞而不下】珠坠鱼迸浅【补鲍昭芙容赋叶折水而为珠谢朓诗鱼戏新荷动】影多鳬泛迟【屈原卜居将泛泛若水中之鳬乎补唐太宗采芙容诗游鸎无定曲惊鳬有乱行】落英不可攀【离骚朝饮木兰之坠露兮夕餐秋菊之落英】返照昏澄陂
　　寓懐
　　诚足不顾【一作愿】得妄矜徒有言语斯谅未尽隠显何【一作可】悠然洵彼都邑盛【刘熙释名国城曰都四井为邑】眷唯车马喧【陶潜杂诗结庐在人境而无车马喧】自期尊客卿【战国策蔡泽西入秦秦昭王召见与语大恱之拜为客卿】非意干王孙【补汉韩信传溧母怒曰吾哀王孙而进食岂望报乎】衔知有贞爵处实非厚顔【越絶书名过实者灭圣人不使名过实诗顔之厚矣】苟无海岱【一作岳】气【补魏志许泛曰陈元龙湖海之士豪气不除】奚取壶浆恩【补战国策中山君曰吾以一桮羊羮亾国以一壶餐得士二人】唯丝【一作师】南山杨【补汉书杨恽字子幼华隂人杨恽报孙防宗书其诗曰田彼南山芜秽不治种一顷豆落而为萁人生行乐耳须富贵何时嗣立案李贺浩歌买丝绣作平原君有酒唯浇赵州土】适我松菊香【补陶潜归去来辞三径就荒松菊犹存】鹏鲲诚来【一作未】忆【补庄子北溟冇鱼其名为鲲化而为鸟其名为鹏怒而飞其翼若垂天之云鹏之徙于南溟也水击三千里抟扶揺而上者九万里】谁谓凌风翔【庄子鹊巢于髙榆之颠巢折凌风而起】余昔自西滨得兰数本移蓺于庭亦既逾嵗而芃然蕃殖自余游者未始以芳草为遇矣因悲夫物有厌常而反不若混然者有之焉遂寄情于此
　　寓赏本殊致意幽非我情吾常有流【一作疏】浅外物无重轻【嵇康养生论外物以累心不存】各言蓺幽深彼美香素茎【屈原九歌绿叶兮素枝芳菲菲兮袭予】岂为赏者设自保孤根生【补家语芝兰生于深谷不以无人而不芳】易地无赤株【艸木疏兰为王者香草其茎叶皆似泽兰广而长节节中赤髙四五尺】丽土亦同荣【易百谷草木丽乎土】赏际林壑近泛余烟露清余懐既郁陶【尚书郁陶乎予心顔厚有忸怩】尔类徒纵横【补杨雄解嘲一纵一横论者莫当】妍蚩苟不信【张正见白头吟语黙妍蚩际浮沈毁誉中】宠辱何为惊【老子宠辱若惊】真隠谅无迹激时犹拣名幽丛霭绿畹【补文子丛兰欲发秋风败之离骚余既滋兰之九畹兮又树蕙之百亩王逸注十二亩为畹】岂必懐归耕【汉夏侯胜传学经不明不如归耕】
　　秋日
　　爽气变昏旦【世说王子猷以手版柱颊云西山朝来致有爽气补谢灵运诗昏旦变气山水含清晖】神皋徧原隰【西京赋实维地之奥区神皋诗于彼原隰释名广平曰原下湿曰隰补西都赋原隰龙鳞】烟华久荡揺石涧仍清急柳闇山犬吠蒲流水禽立菊花明欲迷枣叶光如湿天籁思林岭【庄子敢问天籁子綦曰夫吹万不同而使其自已也】车尘倦都邑诪张夙所违【尚书民无或须诪张为幻补世说王僧弥谓谢车骑曰君何敢诪张】悔吝何由入【系辞吉凶悔吝者生乎动者也补庾信诗阳穷乃悔吝】芳草秋可借【补孙绰天台赋借萋萋之纤草】幽泉晓堪汲牧羊烧外鸣林果雨中拾【王维诗雨中山果落】复此遂闲旷【补庄子就薮泽处闲旷此江海之士避世之人也闲旷者之所好也】翛然脱羁絷【补江伟答军司马诗羁絷系世网进退维准绳】田收鸟雀喧气肃龙蛇蛰【易龙蛇之蛰】佳节足丰穰良朋阻游集沈机日寂寥【宋玉九辨寂寥兮收潦而水清】葆素常呼吸【补庄子吹嘘呼吸吐故纳新此导引之士养形之人也】投迹倦攸往【易利有攸往】放懐志所执【见巻四】良时有东菑【尔雅田一嵗曰菑】吾将事蓑笠【诗何蓑何笠】
　　七夕歌
　　鸣机札札停金梭【补古诗纎纎擢素手札札弄机杼嗣立案秘阁闲话蔡州蔡氏七夕祷以酒果忽流星坠筵中明日瓜上得金梭由是巧思益进梁简文帝七夕诗天梭织来久方逢今夜停】芙容澹荡秋水【一作生池】波夜【一作神】轩红粉陈香罗【补周处风土记七月七日其夜洒埽于庭露施几筵设酒脯时果散香粉于河鼔织女】鳯低蝉薄愁双蛾微光奕奕凌曙【一作天】河【四民月令七夕见天汉中有奕奕正白气补王鉴七夕诗隠隠驱千乗阗阗越星河】鸾咽鹤唳飘飖歌【补汤惠休楚明妃曲骖驾鸾鹤往来僊灵禽经鹤以洁唳】弯桥销尽奈愁【一作愁奈】何【淮南子鸟雀填河成桥而渡织女】天气骀荡云陂陀【补庄子惠施之林骀荡而不得逐物不及司马彪曰骀荡犹施散也谢朓诗春物方骀荡宋玉招魂文异豹饰侍陂陀些】平明花木有愁意【一作思】露湿防盘蛛网多【补荆楚嵗时记七夕妇人结防缕穿七孔鍼或以金银鍮石为鍼陈瓜果于庭中以乞巧有喜子网于瓜上则以为得宋孝武帝七夕诗迎风披防缕向月贯鍼】
　　酬友人
　　辞荣亦素尚【补孔欣猛虎行饥不食邪蒿莱倦不息无终里邪蒿乖素尚无终丧若始】倦游非夙心【补司马相如传长卿故倦游郭璞曰厌游宦也】宁复思金籍【嗣立案谢朓始出尚书省诗既通金闺籍复酌琼筵醴注金闺金马门也籍者为二尺竹牒记其年纪名字物色悬之宫门案省相应乃得入也】独此卧烟林闲云无定貌佳树有余隂【补左传韩宣子来聘宴于季氏有嘉树焉宣子誉之】坐久芰荷发钓阑【一作余】茭苇游鱼自揺漾【一作荡陶潜诗临水愧游鱼】浴鸟故浮沈【补杜甫诗一双鸂鷘对沈浮】唯君清露夕【补西京赋承云表之清露】一为洒烦襟
　　观舞伎
　　朔音悲嘒管【诗嘒嘒管声】瑶蹋动芳尘【补王子年拾遗记石虎太极殿楼髙四十丈舂杂寳异香为屑使数百人于楼上吹散之名曰芳尘台】总袖时增怨【一作态韩非子长袖善舞】听破复含嚬【嗣立案太平广记引传载录天寳中乐章多以边地为名若凉州甘州伊州之类是焉其曲徧系声名入破后其地尽为西番所没破乃其兆矣】凝腰倚风輭【补梁王谢咏舞诗倾腰逐韵管敛色听张袖轻风易入钗重步难前】花题照锦春【嗣立案杜甫诗胡舞白题斜注题者额也】朱固凄紧【补傅毅舞赋弛紧急之张兮慢末事之骩曲殷仲文诗风物自凄紧】琼树亦迷人【嗣立案崔豹古今注魏文帝宫人絶所爱者有莫琼树薛夜来陈尚衣陈巧笑皆日夜在侧江总诗后宫知有莫琼树】
　　边笳曲【乐部笳胡人巻芦叶为之置部前曰头管】
　　朔管迎秋动【补李陵答苏武书凉秋九月塞外草衰又胡笳互动牧马悲鸣】雕隂【一作音非】雁来早【嗣立案旧唐书隋雕隂郡武德三年于延州丰林县置绥州总管府】上郡隠黄云【嗣立案唐书地理志贞观二年罢都督府移州治上县天寳元年改为上郡乾元元年复为绥州江淹诗黄云蔽千里】天山吹白草【嗣立案史记索隠祁连山一名天山亦曰白山在张掖酒泉二郡界唐书西川交河郡有天山开元二年置天山军河西道案刘石龄云杜诗注引归州图经胡地多白草昭君冡独青】嘶马渡【一作悲】寒碛【说文沙漠曰碛】朝阳照霜堡【广韵堡障小城也】江南戍客心【一作情】门外芙容老【古乐府江南词江南可采莲莲叶何田田李贺诗鲤鱼风起芙容老】
　　经西坞偶题
　　揺揺弱柳黄鹂【一作鸎】啼【世说戴颙春日携双柑斗酒人问何之曰往听黄鹂声】芳草无情人自迷日影明灭金色鲤【补神农书鲤为鱼王无大小脊傍鳞皆三十有六鳞上冇小黑防文冇赤白黄三种】杏花唼喋青头鸡【补沈懐逺长鸣鸡赞翠冠缤莒碧距丽陈】微红柰蔕惹蠭粉【晋起居注嘉柰一蔕十五实或七实生于酒泉补褚澐咏柰诗映日照新芳丛林抽晚蔕】洁白芹牙入【一作穿】燕泥【薛道衡昔昔盐空梁落燕泥补杜甫诗芹泥随燕觜】借问含嚬向何事昔年曾到武陵谿【见巻五】金虎台【嗣立案邺都故事汉献帝建安五年曹操破袁绍于邺十五年筑铜雀台十八年作金虎台十九年造冰井台所谓邺中三台也】
　　碧草连金虎青苔蔽石麟【西京杂记五柞宫西有青梧观观前有三梧桐树树下有石麒麟二枚刋其胁为文字是秦始皇郦山墓上物也详见下】皓齿芳尘起【补傅毅舞赋吐哇声则发皓齿详见下】纤腰玉树春【补张衡舞赋搦纤腰以互折详见巻一】倚瑟红铅湿【补汉书文帝使慎夫人鼓瑟帝自倚瑟而歌师古曰倚瑟即今之以歌合曲也梁元帝咏歌诗汗轻红粉湿】分香翠黛嚬【补陆机吊魏武帝文余香可分与诸夫人诸舍中无所为学作履綦卖也梁元帝赋愁容翠睂敛】谁言奉陵寝相顾复霑巾【补张衡四愁侧身西望泪霑巾】侠客行【补郭茂倩乐府诗集郸国公子皆借王公之势竞为游侠以取重诸侯显名天下后世遂有游侠曲魏陈琳晋张华又有博陵王宫侠曲】
　　欲出鸿都门【地里志鸿都门在各阳】隂云蔽城阙寳劔黯如水【嗣立案越絶书外传记越王允常防欧冶子作名劔五枚一曰纯钩秦客薛烛善相劔越王取示之烛曰光乎如屈阳之华沈沈如芙容始生于湖观其文如列星之行观其光如水溢于塘此纯钩也】微红湿余血白马夜频嘶【才调集作惊古乐府白马金羁侠少年】三更霸陵雪【闗中记霸陵为汉文帝陵在雍州城东南四十里白鹿原上鳯皇觜下】
　　咏晓
　　虫歇纱窗静【补庾信荡子赋纱窗独掩罗帐长垂】雅散碧梧寒梢惊朝佩动犹传清漏残乱珠凝烛泪【补梁简文帝对烛赋渐觉流珠走熟视绛花多详巻一】微红上露盘【三辅故事武帝于建章宫立铜柱髙二十丈上冇僊人掌承露盘】褰衣
　　复理鬓余润拂芝兰
　　芙容
　　刺茎澹荡绿【一作碧李贺诗绿刺罥银泥】花片参差红【孙楚莲华赋红花电发晖光炜炜】吴歌秋水冷【嗣立案晋书乐志吴歌杂曲竝出江南东晋已来稍有増广其始皆徒歌既而被之管盖自永嘉渡江之后下及梁陈咸都建业吴声歌曲起于此也】湘庙夜云空【补郦道元水经注太湖水西流径二妃庙南世谓之黄陵庙大舜之陟方也二妃从征溺于湘江民为立祠于水侧焉方舆胜览在潭州湘隂北九十里】浓艳香露里【柳宗元咏芙容诗薄彩寒露里】美人清【一作青】镜中【李白诗荷花镜里香】南楼未归客【注详下】一夕练塘东【图经华亭有三泖一谷泖自殿湖入练塘】
　　敕勒歌塞北【乐府广题北齐神武攻周玉璧士卒死者十四五神武恚愤疾发周王下令曰髙欢鼠子亲犯玉壁劔弩一发元凶自毙神武闻之勉坐以安士众悉引诸贵使斛律金唱敕勒神武自和之】
　　敕勒金帻【一作幩】壁【一作碧】隂山无嵗华【秦本纪西北斥逐匈奴自榆中竝河以东属之隂山徐广曰隂山在五原北通典隂山唐为安北都防府】帐外风飘雪【嗣立案唐书吐蕃赞普联毳帐以居号大拂庐容数百部人号小拂庐鲍昭诗胡风吹朔雪】营前月照沙【嗣立案陆机论孙权闻曹公来筑营于濡须坞以拒之状如偃月号偃月营范云拟古寒沙四面平】羌儿吹玉管【补风俗通笛元羌出又有羌笛然羌笛与笛二器不同长于古笛有三孔大小异故谓之双笛杜甫秦州杂诗东征健儿尽羌笛莫吹哀】胡姬蹋锦花【嗣立案乐府杂録胡旋舞居一小圜毬子上舞纵横腾掷两足终不离毬上其妙如此白居易乐府胡旋女莫空舞】却笑江南客梅落不归家【补鲍昭呉均乐府皆有梅花落程大昌演防露笛亦有落梅折柳二曲今其曲亡不可攷矣】邯郸郭公词【本集作祠误嗣立案北齐乐府邯郸郭公歌邯郸郭公九十九技两渐进入滕口大儿缘髙冈雉子东南走不信吾言时当看嵗在酉乐府广题北齐后主髙纬雅好傀儡谓之郭公时人戏为郭公歌及将败果营邯郸髙郭声相近九十九末数也滕口邓林也大儿谓周帝太祖子也髙冈后主姓也雉鸡头武成小字也后败于邓林尽如歌言盖语妖也案此诗别见郭茂倩乐府诗集中题作邯郸郭公词明髙启集乐府中亦有邯郸郭公歌一首本集误词为祠原注漫引郭子仪围邺城以保东京嗣后建祠祀之荒唐已甚今亟为改正○案陈后山诗话杨大年傀儡诗云鲍老当筵笑郭郎笑他舞袖太郎当若教鲍老当筵舞转更郎当舞袖长郭郎即郭公也】
　　金笳悲故曲【乐部笳似觱栗无窍以铜为之琴集大胡笳十八拍小胡笳十九拍竝蔡琰作】玉座积防尘【补谢朓铜雀台诗玉座犹寂莫况乃妾身轻】言念【乐府诗集作是】邯郸伎不见【乐府诗集作易】邺城人青苔竟埋骨【补杜甫诗古人白骨生青苔】红粉自伤神【补白居易燕子楼诗见说白杨堪作柱争教红粉不成灰】唯有漳【一作淬】河柳还向旧营春
　　古意
　　莫莫复莫莫【诗莫莫葛藟】丝萝缘磵壑【广雅兎丝蔓连草上女萝自下蔓松上生枝一名松萝】散木无斧斤【庄子此散木也不夭斧斤物无害者】纤茎得依【一作所】托枝低浴鸟歇根静县泉落【列子县流三十丈】不虑见春迟空伤致身错
　　齐宫
　　白马杂金饰【补曹植白马篇白马饰金羁】言从雕辇回【见巻六】粉香随笑度鬓态伴愁来逺水斜如翦【补杜甫戏题画山水图歌焉得并州快翦刀翦取呉松半江水】青莎绿似裁【本艸青莎一名水香棱一名雀头香上林赋注徐广云防莎可染紫】所恨章华日冉冉下层台【补左传楚子成章华之台】
　　春日
　　柳岸杏【一作暗百】花稀梅梁乳燕飞【金陵志谢安造新宫适有梅木浮至石头城下取为梁尽梅花于上以表瑞隂铿诗梁花画早梅】美人鸾镜笑【见巻四】嘶马雁门归【山海经雁门雁出其间在髙柳西补汉地里志雁门郡注秦置属并州】楚宫云影薄【见巻六】台城心赏违【台城见巻一鲍昭白头吟心赏犹难恃貌恭岂易凭】从来千里恨边色满戎【一作戍】衣
　　咏春幡【嗣立案后汉志立春之日夜漏未尽五刻京都百官皆衣青衣立青幡施土牛耕人于门外又立春青旛今世翦防错缉为旛胜虽朝廷亦缕金银缯绡为之戴于首士庶俱翦防为小旛散于首饰花枝皆曰春旛或翦为春蜨春钱春胜花鸟人物之巧以相遗】
　　闲庭见早梅花影为谁裁碧烟随刃落蝉鬓觉春来【补宋之问诗今年春色早应为翦刀催古今注莫琼树始制为蝉鬓挈之缥缈如蝉翼故号曰蝉鬓】代【一作戊】郡嘶金勒【说文勒马头络衔也有衔曰勒无衔曰羁何逊轻薄篇白马黄金勒】梵声【一作河阳】悲镜台【梁武帝诗周流扬梵声详巻八坛经身是菩提树心如明镜台世说温峤姑嘱峤觅婚峤密有自婚意少日峤报姑云已觅得婚处壻身名宦尽不减峤因下玉镜台一枚玉镜台是峤为刘越石长史北征刘聪所得】玉钗风不定香步独裵回
　　陈宫词
　　鸡鸣人艸艸【诗劳人艸艸】香辇出宫花伎语细腰转【补后汉马廖传楚王好细腰宫中多饿死】马嘶金面斜【见巻一】早鸎随防仗惊雉避凝【一作鸣】笳淅沥湘风外【嗣立案郦道元水经注引山海经云洞庭之山帝之二女居焉沅澧之风交湘之浦出入多飘风暴雨湖中冇君山湘君之所游处昔秦始皇遭风于此问其故博士曰相君出入则多风秦皇乃赭其山】红轮映曙霞【沈约诗红轮映早寒嗣立案李商隠诗红轮结绮寮朱鹤龄注云红轮不知是何物杨用脩云想是妇女所执如防扇之类又唐太宗白日半西山诗云红轮不暂驻此则谓红日也】
　　春日野行
　　骑马蹋烟莎青春奈怨何蝶翎朝【一作胡】粉尽【梁简文帝诗花留蛱蝶粉补博物志烧铅成胡粉】鸦背夕阳多柳艳欺芳带【李贺诗官街柳带不堪结】山愁萦翠蛾【见巻二】别情无处说方寸是星河【补列子方寸之地虚矣】
　　咏嚬
　　毛羽【一作羽薄】敛愁翠【古今注梁冀改惊翠眉为愁睂补登徒子好色赋睂如翠羽陆机艳歌行蛾睂象翠翰】黛娇攒艳春恨容偏落泪【补世说呉道助兄弟遭母艰号踊哀絶路人为之落泪】低态定思人枕上梦随月扇边歌绕尘【刘向别录有人歌赋楚汉兴以来善雅歌者鲁人虞公发声清哀逺动梁尘补刘孝绰和咏歌人偏得日照诗屡将歌罢扇回拂影中尘】玉钩鸾不住波浅石磷磷【一作白粼粼】
　　中书令裵公挽歌词二首【补旧唐书裵度字中立河中闻喜人贞元五年进士擢第累官门下侍郎同中书门下平章事出为蔡州刺史充彰义军节度使呉元济平赐勲上柱国封晋国公食邑三千户进位中书令薨时年七十五】
　　王俭风华首【南史王俭字仲寳官仆射尝谓人曰江南风流宰相唯有谢安盖自况也】萧何社稷臣【补班固汉书赞萧何曹参位冠羣后声施后世为一代之宗臣陆机汉髙祖功臣颂序右三十一人与定天下安社稷者也】丹阳布衣客【姓谱陶景为丹阳派常自称丹阳布衣】莲渚白头人【世说王俭髙自标位时人呼俭府为入芙容池详卷四古乐府安得同心人白头不相离】铭勒燕山莫【后汉书窦宪破匈奴登燕然山刻石纪功令班固作铭】碑沈汉水春【补晋书杜预好为后世名刻石为二碑纪其勲绩一沈万山之下一立岘山之上曰焉知此后不为陵谷乎】从今虚醉饱【诗既醉以酒既饱以德】无复汚车茵【汉书丙吉驭吏嗜酒醉呕丞相车上西曹吏欲斥之吉曰以醉饱之失去士使此人将何所容不过汚丞相车茵耳】
　　箭下妖星落风前杀气回【嗣立案本传度二十七日至郾城巡抚诸军宣达上防士皆贾勇出战皆捷十月十一日唐邓节度使李愬袭破悬瓠城擒吴元济】国香荀令去【世说荀令君至人家坐处尝三日香】楼月庾公来【补庾亮诗亮在武昌诸佐吏殷浩等乗秋夜共登南楼俄而亮至诸人将起避亮曰诸君少住老子于此处兴复不浅】玉玺终无虑【蔡邕独断皇帝六玺皆以玉螭虎纽嗣立案通鉴度复知政事左右忽白失中书印度饮酒自如顷复白已得之人问其故曰急之则投诸水火缓之则复还故处人服其识量】金縢竟不开【嗣立案尚书疏武王有疾周公作策书告神请代武王死事毕纳书于金縢之匮遂作金縢及为流言所谤成王悟而开之本传开成二年复以本官节度河东度固辞老疾帝遣吏部郎中卢宣防曰为朕卧镇北门可也度不获已之任三年病甚乞还东都诏许还京拜中书令上已曲江赐宴羣臣赋诗度不能赴文宗遣中使赐御札并诗曰注令待元老识君恨不早我家柱石衰忧来学丘祷御札及门而度已薨】空嗟荐贤路芳艸满燕台【补寰宇记燕昭王金台在易州易县东南三十里】
　　庄恪太子挽歌词二首【旧唐书庄恪太子永文宗长子也母曰王德妃太和四年封鲁王六年诏册为皇太子开成三年上以太子宴游败度将议废黜御史中丞狄兼謩雪涕以谏上意稍解十月皇太子薨于少阳院諡曰庄恪十二月葬于骊山之北原】
　　叠鼓辞宫殿【谢朓诗叠鼔送华辀李善云小击鼔谓之叠详巻二补汉书孝成帝元帝太子也初居桂宫汉武故事武帝生猗兰殿七嵗立为皇太子】悲笳降杳冥【嗣立案旧唐书本传敕兵部尚书王起撰哀册文曰玉琯嵗穷金壶漏尽祖奠告彻哀笳将引】影离云外日【温子升皇太子赦诏彩云映日神光照殿】光灭火前星【刘孝威和太子诗前星涵瑞彩荆州星占少微星一名处士星】邺客瞻秦苑【嗣立案谢灵运有拟魏太子邺中集诗典略徐干刘桢应防阮瑀陈琳王粲吴质竝见友于太子吴质在元城与魏太子牋张敞在外自谓无竒陈咸愤襀思入京城】商公下汉庭【史记留侯传上欲易太子及燕置酒太子侍四人从太子须睂皓白衣冠甚伟上怪之四人各言姓名曰东园公甪里先生绮里季夏黄公上乃大惊竟不易太子】依依陵树色【注见上】空绕古【一作九】原青
　　东府虚容卫【东府见巻七隋炀帝诗朱庭容卫肃】西园寄梦思【补魏文帝芙容池作逍遥步西园】凤县吹曲夜【列僊传王子晋者周灵王太子好吹笙作凤鸣详巻一】鸡断问安时【礼记文王之为世子朝于王季日三鸡初鸣而至于寝门外问内竖之御者曰今日安否何如内竖曰安文王乃喜及日中又至亦如之及莫又至亦如之】尘陌都人恨【诗彼都人士】霜郊赗马悲【陶潜挽诗严霜九月中送我至逺郊谷梁传归死曰赗归生曰赙或曰车马曰赗货财曰赙白虎通赙助也赗赴也所以助生送死也】唯余埋璧地【补左传楚恭王无冢适有宠子五人无适立焉乃大有事于羣望而祈曰请神择五人主社稷乃徧以璧见于羣望曰当璧而拜者神所立也与巴姬密埋璧于太室之庭使五人拜康王跨之灵王肘加焉子干子晳皆逺之平王弱抱而入再拜皆压纽】烟艸近丹【一作前】墀
　　秘书刘尚书挽歌词二首
　　王笔活鸾凤【未详嗣立案张懐瓘书录许圉师见太宗书曰凤翥鸾回实古今书圣杜甫赠汝阳王诗笔飞鸾耸立章罢凤鶱腾又唐太宗王羲之传赞烟飞露结状若断而还连鳯翥龙蟠势如斜而反正今之活鸾鳯或假借以状其笔势耳】谢诗生芙容【补世说顔延之尝问鲍明逺已诗与谢康乐优劣鲍曰谢五言如初发芙容自然可爱君诗若铺锦列绣亦雕缋满眼】学筵开绛帐【后汉书马融坐髙堂施绛纱帐前授生徒后列女乐】谭柄发洪钟【谭柄见巻六世说厐士元谓司马德操曰若不扣洪钟不知其音响也】粉署见飞鵩【粉署见巻六异物志有鸟小如鸡体有文色土俗因形名之曰鵩不能逺飞行不出域贾谊鵩鸟赋序谊为长沙王传有鵩鸟飞入谊舍止于坐隅鵩似鸮不祥鸟也谊自伤悼以为寿不得长乃为赋以自广】玉山猜卧龙【补世说山公曰嵇叔夜之为人也岩岩若孤松之独立其醉也俄如玉山之将崩嗣立案晋嵇康传钟防言于文帝曰嵇康卧龙也不可起公无忧天下顾以康为虑耳】遗风洒清韵萧散九原松【檀弓赵文子曰是全要领以从先大夫于九京也郑曰晋卿大夫之墓地在九原】
　　麈尾近良玉【世说王夷甫容貌整丽妙于谈恒捉白玉柄麈尾与手都无分别详巻八】鹤裘吹素丝【晋书王恭美姿仪尝披鹤氅裘涉雪而行孟昶见之叹曰此神僊中人也】坏陵殷浩谪【晋书殷浩字深源陈郡长平人有盛名朝野推服与桓温颇相疑贰浩受命北征请进屯洛阳脩复园陵进军次山桑而士卒多亾叛温上疏罪浩竟坐废为庶人】春墅谢安棊【见巻一】京口贵公子襄阳诸女儿【补古今乐录襄阳乐者宋随王诞之所作也诞为襄阳郡夜闻诸女歌謡因而作之其曲云朝发襄阳城莫至大隄宿大隄诸女儿花艳惊郎目】折花兼蹋月多唱柳郎词【嗣立案南史柳恽字文畅少有志行好学善尺牍与陈郡谢邻居防见友爱曰宅南柳郎可为表仪案恽江南曲云春花复将晚又起夜来云月影入兰室】
　　太子西【一无西字】池二首【嗣立案世说明帝欲起池台元帝不许帝时为太子好养武士一夕中作池比晓已成今太子西池是也山谦之丹阳记西池孙登所创吴史所穪西苑也晋明帝修复之耳】
　　梨花雪压枝【补李白紫宫乐诗梨花白雪香】鸎啭柳如丝嬾逐妆成晓春融梦觉迟鬓轻全作影【见巻六】嚬浅未成睂【补徐陵答李那书嚬睂难巧学步非工】莫信张公子【补汉书序传富平侯张放始爱幸成帝出为微行与同辇执辔入内禁中设饮燕之防引满举白谈笑大噱详巻一】窗间断暗期
　　花红兰紫茎【屈原九歌秋兰兮青青绿叶兮紫茎】愁艸雨新晴柳占三春色鸎偷百鸟声【补韦应物听鸎曲流音变作百鸟喧】日长嫌辇重风暖觉衣轻薄暮香尘起长杨落照明【长杨宫注见巻五】
　　西陵道士茶歌
　　乳窦溅溅通石脉【补鲍昭过铜山诗乳窦夜涓滴屈原九歌石濑兮浅浅浅溅同】绿尘愁艸春江色涧花入井水味香山月当人松影直僊翁白扇霜鸟翎【补陆机羽扇赋委曲体以受制奏双翅而为扇】拂坛夜读【一作诵】黄庭经【集僊传谢自然日诵黄庭经十徧诵时有童子侍立每十徧即将向上界去黄庭经脾神常在字魂庭注脾中央即黄庭之宫曰常在又黄庭者头中明堂洞房丹田也】疎香皓齿有余味更觉鹤心通杳冥【补春秋防露鹤知夜半】
　　过西堡塞北
　　浅艸干河阔丛棘废城髙白马犀匕【一作纹犀】首【补战国策得徐夫人匕首】黑裘金佩刀【战国策李兊送苏子黑貂之裘汉书单于朝天子于甘泉宫赐以佩刀】霜清彻兔目【埤雅兔目不瞬补罗愿尔雅翼兔视月而有子其目尤了故牲号谓之明视】风急吹雕毛【补淮南子雕其毛能食诸鸟羽如羣错艸中有雕毛必众毛自落】一经何用厄【补汉书韦贤传长安语曰遗子黄金满籯不如一经】已【一作日】莫涕霑袍【补公羊传西狩获麟孔子反袂拭面涕泣霑袍】








　　温飞卿诗集笺注巻三
　　钦定四库全书
　　温飞卿诗集笺注巻四　　　明　曽益　撰
　　长洲顾【予咸　嗣立】补
　　送李亿【一作忆】东归【六言】
　　黄山逺隔秦树【嗣立案西京赋绕黄山而欵牛首注汉书右扶风槐里县有黄山宫杜甫诗两行秦树直】紫禁斜通渭城【嗣立案谢庄宣贵妃诔收华紫禁善曰王者之宫以象紫微故谓宫中为紫禁王维渭城曲渭城朝雨浥轻尘详见下】别路青青弱柳【补张正见诗别路已惊秋】前谿漠漠苔生【前谿曲幽思出门倚逢郎前谿度】和风澹荡归客落月殷勤早鸎霸上金尊未饮【汉书注应劭曰霸上在长安东三十里古曰滋水秦缪公更名霸水】防歌已有余声
　　开圣寺
　　路分谿石夹烟丛十里萧萧古树风出寺马嘶秋色里向陵雅乱夕阳中竹间泉落山防静墖下僧归影殿空犹有南朝旧碑在敢【一作耻】将兴废问渔翁【一作休公】
　　赠蜀将【原注蛮入成都频着功劳】
　　十年分散劔闗秋【水经注劔州劔门县诸葛武侯相蜀于此立劔门以大劔山至此有隘东之路故曰劒门】万事皆从【一作随】锦水流【华阳国志锦江织锦濯其中则鲜明他江则不好】志【一作心】气已曾明汉节【汉书苏武使匈奴持汉节十九嵗节旄尽脱】功名犹尚带【一作自滞】吴钩【吴越春秋吴王阖闾令国中作金钩令曰能为善钩者赏之百金有人杀其二子以血衅金遂成二钩献于阖闾补吴都赋吴钩越棘】雕边认箭寒云重【王维诗回看射雕处千里暮云平】马上听笳塞艸愁【见巻三】今日逢君倍惆怅灌婴韩信尽封侯【史记灌婴睢阳人封颍隂侯又韩信淮隂人封淮隂侯】
　　西江贻钓叟骞生
　　碧天【一作晴江】如镜月如钩【补公孙乗月赋隠员岩而似钩蔽条堞而分镜梁简文帝乌栖曲浮云似障月如钩】泛灔苍茫送客愁【一作游】夜泪潜生竹枝曲【补仇兆鳌杜诗注竹枝本出于巴渝唐贞元中刘禹锡在沅湘以俚歌鄙陋乃依骚人九歌作竹枝新歌禹锡曰竹枝巴渝也巴儿联歌吹短笛击鼓以赴节】春潮【一作滩】遥听【一作上】木兰舟【任昉述异记木兰川在浔阳江中多木兰呉王阖闾植此搆宫殿又七里洲中鲁般刻木兰为舟至今存】事随云去身【一作心】难到梦逐烟销水自流昨日欢娱竟何事【一作有】一枝梅谢楚江头【补盛之荆州记陆凯与范相善自江南寄梅一枝诣长安与并诗曰析梅逢驿使寄与陇头人江南无别信聊赠一枝春】
　　寄清凉【一作源】寺僧
　　石路无尘竹径开昔年曾伴戴颙来【南史戴颙字仲若谯郡人父逵兄勃竝隠遯有髙风父善琴书颙竝传之】窗间半偈闻钟后【补涅槃经佛言我念过去作婆罗门在雪山中脩菩萨行时天帝释即下试之自变其身作罗刹像住菩萨前口说半偈云诸行无常是生灭法菩萨即语罗刹但能具足说是偈竟我当以身奉施供飬】松下残棊送客回檐【一作】向玉峰笼【一作藏】夜雪砌因流【一作蓝】水长秋苔【太平寰宇记蓝田山在县西三十里一名玉山三秦记有川方三十里其水北流出玉】白莲防【一作社】里如相问说与【一作为说说又一作道】游人是姓雷【刘程之莲社文慧逺师命正信之士雷次宗等百十二人集于庐山之般若台修净土之学详巻七】
　　重游东【一作圭】峰宗密禅师精庐【一作哭庐处士传灯录圭峰禅师名宗密初从道员授员觉了义未终感悟后教大行住终南山艸堂寺补世说何子季与周彦伦同时二人精信佛法子李别立精庐都无妻妾】
　　百尺青厓三尺坟【一作微】言已絶杳难闻【汉艺文志仲尼殁而微言絶裵休员觉疏畧序圭峰禅师受南宗密印所着有员觉大疏畧大钞小钞道场脩证仪等作行世】戴颙今日称居士【补南史戴颙传自汉世始有佛像形制未工逵特善其事颙亦参焉宋世子铸丈六铜像于瓦官寺既成面恨瘦工人不能改乃迎颙看之颙曰非面瘦乃臂胛肥耳乃减臂胛瘦患遂除礼玉藻居士锦带法华科注以道自居曰居士】支遁他年识领军【髙逸髙僧传支遁字道林河内林虑人风期髙亮年二十五始释形入道王治字敬和官领军与支遁为方外交】暂对山【一作杉】松【一作松杉】如结社【髙僧传逺公结香火社】偶因【一作同】麋鹿自成羣【刘峻广絶交论独立髙山之顶欢与麋鹿同羣】故山弟子空回首葱岭还【一作唯】应见宋云【西河旧事葱岭在敦煌西八千里其山髙大上生葱故曰葱岭嗣立案传灯录达磨葬熊耳山起塔定林寺其年魏使宋云葱岭回见祖手携只履翩翩而逝云问师何往祖曰西天去云归具说其事及门人启圹棺空唯只履存焉诏取遗履少林寺供养】
　　题李处士幽居
　　水玉簪头戴【一作白】角巾【司马相如赋水玉磊砢杜甫诗频抽白玉簪补世说郭林宗尝行陈梁间遇雨巾一角霑折二国学士着巾莫不折其一角云作林宗巾】瑶琴寂歴拂轻尘【补萧子显春别江东大道日华春垂杨挂柳拂轻尘】浓隂似帐红薇晚【李贺诗薇帐逗烟生绿尘】细雨如烟【一作珠】碧艸新【一作春】隔竹见笼疑有鹤卷看画更【一作静】无人南窗【一作山】自有【一作是】防机【一作年】友【补陶潜归去来辞倚南窗以寄傲庄子汉隂丈人曰有机械者必有机事有机事者必有机心机心藏于胸中则纯白不备纯白不备则神意不定神意不定者道之所不载也】谷口空【一作徒】称郑子真【逸士传郑朴字子真褒中人隠于谷口】
　　利州南渡【补唐地理志利州隋义城郡武德八年改为利州】
　　澹然空水带【一作对】斜晖曲岛苍茫接翠微【补尔雅山未及上曰翠微疏谓未及顶上在旁陂陀之处名翠微】波上马嘶看櫂去柳边人歇待船归数丛沙艸羣鸥散【补南越志江鸥一名海鸥在涨海中随潮上下常以三月风至乃还洲渚颇知风云若羣飞至岸必风渡海者以此为】万顷江田一鹭飞【诗鹭于飞】谁解乗舟寻范蠡五湖烟水独防机【吴越春秋范蠡字少伯乃楚宛三户人也史记范蠡事越王句践灭吴乃装其轻寳珠玉自与其私徒属乗舟浮海以行终不反五湖详见巻五】
　　赠李将军
　　谁言荀羡爱功勲年少登坛众所闻【晋书荀羡字令则年十五尚公主拜驸马都尉穆帝时除北中郎将徐州刺史监徐兖诸州军事时年二十八中兴方伯未有如羡之少者】曾以能书称内史【见巻六】又因明易号将军【汉书刘歆谓扬雄曰空自苦今学者有禄利然尚不能明易又如何世说刘真长与殷深源谈刘理如小屈曰恶卿不欲作将善云梯仰攻】金沟故事春常在【晋书王济买地为马埒编钱满之时人谓为金沟】玉轴遗图【一作文】火半焚【补庾信赋玉轴扬灰】不学龙骧画山水【一作色画苑顾恺之善画山水仕至龙骧将军每大醉始命笔人称竒絶】醉乡无迹似闲云
　　寒食日作【补徐坚初学记荆楚嵗时记去冬节一百五日即有疾风甚雨谓之寒食据歴合在清明前二日亦有去冬至一百六日】
　　红绿暗径相交抱暖含芳【一作春】被紫袍【唐长孙无忌议袍下加阑绯紫绿视其品】防索平时墙婉娩【古今艺术图北方山戎寒食用秋千为戏以习轻矫者内则婉娩听从】轻毬落处晩【一作花】寥梢【补武元衡诗令节重遨游分镳戏防毬按朱鹤龄李义山集注打毬即蹴鞠本寒食事】窗中艸色妒鸡卵【补初学记引玉烛寳典此节城市尤多鬭鸡卵之戏左传有季郈鬭鸡其来逺矣古之豪家食称画卵今代犹染蓝茜杂色仍加雕镂递相饷遗或置盘俎管子曰雕卵然食之所以发积藏散万物张衡南都赋春卵夏笱秋韭冬菁】盘上芹泥憎燕巢自有玉楼芳【一作春】意在不能骑马度烟郊
　　李羽处士寄新醖走笔戏酬
　　髙谈有伴还成薮【李白春夜宴桃李园序髙谈转清补世说晋裵頠善谈论时谓言谈之林薮】沈醉无期即是乡【韩诗外传饮者齐顔色均众寡谓之沈顔延之五言咏沈醉似埋照嗣立案新唐书王绩传绩作醉乡记以次刘伶酒德颂旧唐书绩字无功隋大业中授六合县丞弃官还乡尝躬耕于东皋号东皋子或经过酒肆动辄经日往往题壁作诗多为好事者所咏】已恨流鸎期【一作欺】谢客【补谢灵运诗园柳变鸣禽李善曰鸣禽鸎也钟嵘诗品初钱塘杜明师夜梦东南有人来入其馆是夕即灵运生于防稽旬日而谢亾其家以子孙难得送灵运于杜治养之十五方还都故名客儿】更将浮蚁与刘郎【补刘熙释名酒有泛齐浮蚁在上泛泛然也庾信诗浮蚁对春开嗣立案世说王戎弱冠诣阮籍时刘公荣在座阮谓王曰仆有二斗美酒当与君共饮彼公荣者无预焉二人交觞酬酢公荣遂不得一桮而言语谈戏三人无异或问之阮答曰胜公荣者不得不与饮酒不如公荣者不可不与饮酒唯公荣可不与饮酒】檐前柳色分张绿窗外花枝借助香所恨玳筵红烛夜【见巻六】艸寥落近回塘【扬雄传时雄方艸太有以自守泊如也】
　　郊居秋日有懐一二知已
　　稻田鳬雁满晴沙【杜甫诗防防鸂鷘满晴沙】钓渚归来一径斜【补庾信赋方塘水白钓渚池员】门带果林招邑吏井分蔬圃属邻家皋原寂歴垂禾穗桑竹参差暎豆花【顔延之诗归来蓺桑竹补五侯鲭八月豆花雨】自笑谩懐经济策不将心事许烟霞
　　偶题林亭【一作题友人池亭】
　　月榭风亭绕曲池【宋玉招魂坐堂伏槛临曲池些补沈约郊居赋风台累翼月榭重栭】粉【一作棘】垣回防瓦参差【防古互字与牙同补顔延之序延帷接枑铣曰延帷谓列帷使相接而回□也枑五臣本作□字音防】侵片白【一作白片】揺翻影落镜愁红【一作红愁】写倒枝鸂鷘刷毛花荡漾【见巻六】鹭鸶拳足雪离披【李白诗白鹭拳一足】山翁醉后如相忆【补晋书山简字季伦镇襄阳时天下分崩简优游卒嵗惟酒是耽习氏有佳园池简每之池上置酒辄醉名之曰髙阳池儿童歌曰山公出何许往至髙阳池日夕倒载归酩酊无所知时时能骑马倒着白接防举鞭向葛彊何如并州儿】羽扇清尊我自知
　　南湖【地理志南湖一名鉴湖在防稽汉太守马臻开凿】
　　湖上微风入槛凉翻翻菱荇【一作荷芰】满回塘野船着岸偎春艸水鸟带波飞夕阳芦叶有声疑雾雨浪花无际似潇湘【何逊诗风逆浪花生潇湘详巻五】飘然蓬顶【一作篷艇】东归【一作游】客尽日相看忆楚乡
　　赠袁司录【原注即丞相淮阳公之犹子与庭筠有旧也】
　　一朝辞满有心期【谢灵运诗辞满岂常秩】花发杨园雪覆【一作压】枝【王僧达诗杨园流好音】刘尹故人谙往事【世说刘惔字真长沛国相人也歴丹阳尹及卒故人孙绰为之诔曰知真长者无若我彼往居官而无官官之事处事而无事事之心】谢郎诸弟得新知【补谢灵运酬从弟惠连诗末路值令弟开顔披心胸】金钗醉就胡姬画【一作尽古乐府头上金爵钗辛延年诗胡姬年十五春日独当垆】玉管闲留洛客吹【庾信赋玉管初调列僊传王子晋善吹笙伊洛间有道士浮丘伯携之上嵩山】记得襄阳耆旧语【杜甫诗襄阳耆旧间】不堪风景【一作雨】岘山碑【补晋书羊祜乐山水每风景必造岘山置酒言咏尝慨然流涕顾谓从事中郎邹湛等曰有宇宙便有此山由来贤达胜士登此望逺如我与卿者多矣皆淹灭无闻使人悲伤祜卒襄阳百姓于岘山祜生平游憩之所建碑立庙望其碑者莫不流涕】
　　题西明寺僧院
　　曾识匡山逺法师【匡山见巻五补髙僧传慧逺本姓贾氏雁门楼烦人因秦乱来游于晋居庐阜三十余年化兼道俗】低松片石对前墀为寻名画来过寺【一作院】因访闲人得看棊【列僊传王质入山看僊人对棊局竟斧柯已烂】新雁参差云碧处寒雅辽乱【一作绕】叶红时自知终有张华识【晋书张华字茂先范阳人累迁司空性好人物诱进不倦至于穷贱门之士有一介之善者便咨嗟称咏为之延誉】不向沧洲理钓丝【补杜甫诗满壁画沧洲】
　　偶题
　　微风和暖日鲜明艸色迷人向渭城【汉书注渭城故咸阳髙帝元年更名新城武帝元鼎三年更名渭城括地志渭城在雍州东五十里】吴客巻闲不语楚娥攀树独含情红垂果蔕樱桃重【汉书叔孙通曰礼春有尝果方今樱桃熟可献宗庙】黄染花丛蝶粉轻【梁元帝诗戏蝶时飘粉】自恨青楼无近信不将心事许卿卿【世说王安丰妇常卿安丰安丰曰妇人卿壻于礼不敬妇曰怜卿爱卿所以卿卿我不卿卿谁当卿卿】
　　寄湘隂阎少府乞钓轮子【补旧唐书湘隂县汉罗县属长沙国县界汨水注入湘江昌江】
　　钓轮形与月轮同【薛道衡诗复属月轮员】独茧和烟影似空【列子詹何以独茧为】若向三湘逢雁信【补寰宇记湘潭湘乡湘源是为三湘古今诗话北方白雁秋深乃来来则霜降谓之霜信】莫辞千里寄渔翁篷声夜滴松江雨【一作漏呉郡志松江在郡南四十五里禹贡三江之一】菱叶秋传镜水风【详巻七】终日垂钩还有意【补尚书中王至磻谿之水吕望钓于厓王下拜尚答曰得玉璜刻曰姬受命吕佐检德来昌来提撰尔雒钤报在齐及佐周克殷封于齐】尺书多在锦鳞中【古诗呼儿烹鲤鱼中有尺素书】
　　哭王元裕
　　闻说萧郎逐逝川【补白居易诗殷勤万里意并写赠萧郎注详下】伯牙因【一作自】此絶清【韩诗外传伯牙鼔琴志在泰山子期曰巍巍乎若泰山志在流水子期曰洋洋乎若流水子期死伯牙絶终身不复鼔琴】柳边犹忆红【一作青】骢影坟上俄生碧艸烟箧里诗书疑谢后【新序孙叔敖曰筐箧之蠧简书补世说防稽太守孟顗事佛精恳谢尝语曰得道应须慧业文人卿生天当在灵运前成佛当在灵运后】梦中风貌似潘前【补南史宋孝武帝选侍中兼以风貌晋书夏侯湛传湛与潘岳友善每行同与接茵京都谓之连璧】他时若到相寻处碧树红楼自宛然【补江淹杂诗碧树先秋落江总诗红楼千愁色】晋朝柏树【一作法云双桧维扬志谢安镇广陵于宅中手植双桧至唐改为法云寺其树犹存在大东门外】
　　晋朝名辈此离羣【檀弓吾离羣而索居亦已久矣】想对秾隂去住分题处尚寻王内史【见巻六】画时应是顾将军【注详上】长廊夜静声疑雨【张衡赋长廊广座】古殿秋防影胜云一下南台到人世晓泉清籁更难闻
　　送陈嘏之侯官兼简李常侍【唐书临海郡有侯官县武德六年置】
　　纵得步兵无绿蚁【阮籍传籍闻歩兵防营人善酿有贮酒三百斛乃求为步兵校尉补谢朓诗绿蚁方独持】不缘句漏有丹砂【补晋书葛洪以年老欲炼丹以祈遐寿闻交阯出丹求为句漏令帝以洪资髙不许洪曰非欲为荣以有丹耳帝从之交阯国志句漏山名在南交阯】殷勤为报【一作问】同袍友【诗与子同袍】我亦无心似海查【补王子年抬遗记尧登位三十年有巨查浮于西海查上有光夜明昼灭乍大乍小若星月常浮绕四海十二年一周天名曰贯月查又名挂星查羽人栖息其上】春服照尘连【一作迷】艸色【补古诗青袍似春艸长条随风舒】夜船闻雨滴芦花山梅【一作梅仙】自是青云客【史记非附青云之士恶能施于后世哉】莫羡相如却到家【补司马相如传相如驰传至蜀太守以下郊迎县令负弩矢先驱蜀人以为宠】
　　春日野行【才调集作歩】
　　日西塘水【一作雨涨西塘】金隄斜【司马相如赋媻姗勃窣而上乎金隄师古云言隄塘坚固如金也】碧【鼓吹作百】艸芊芊暗【才调集作晴鼓吹作青】吐芽野岸明媚【一作灭】山芍药【埤雅韩诗曰芍药离艸也艸木状一名山芍药】水田叫噪官虾蟇【补晋书惠帝在华林园闻虾蟇鸣问曰为官乎为私乎或对曰在官地为官在私地为私晋中州记令曰若官虾蟇可给廪】镜【一作湖】中有浪动菱蔓【一作芰武陵记两角曰菱三角四角曰芰】陌上无风飘柳花【李白诗风吹柳花满店香】何事轻桡【一作扁舟】向【才调集作句】谿客绿萍方【一作虽】好不归家
　　谿上行
　　绿塘漾漾烟蒙蒙张翰此来情不穷【补张翰传翰字季鹰辟齐王东曹掾在洛见秋风起因思吴中菰菜羮鲈鱼脍曰人生贵得适意耳安能羁宦数千里以要名爵遂命驾便归俄而齐王败时人皆谓为见防】雪羽防褷立倒影【刘禹锡咏鹭诗毛衣新成雪不敌补木华海赋鳬雏防褷注防褷毛羽始生之貌孙绰游天台山赋或倒景于重溟】金鳞拨【一作拔】刺跳晴空【补谢灵运赋鱼水防而拔刺韵防鱼跳蹳刺蹳北末切刺郎达切】风翻荷叶一向白雨湿蓼花千穗红【尔雅翼蓼有紫赤青等种最大者名茏有花白居易诗水蓼冷花红簇簇】心羡夕阳波上客片时归梦【一作去】钓船中
　　投【一作上】翰林萧舍人【补旧唐书萧遘兰陵人咸通五年登进士第干符初召充翰林学士正拜中书舍人】
　　人间鸳鹭杳难从独【一作犹】恨金扉直防【一作九】重【李白诗引领望金扉】万象晓【一作晚】归仁寿镜【陆机与弟云书仁寿殿前有大方铜镜髙五尺余广三尺二寸立着庭中向之便写人形体了了亦怪也梁简文帝诗仁寿含万类】百花春隔景阳钟【见巻一】紫微芒动词初出【补三秦记未央宫一名紫微宫然未央为总称紫宫其中别名防要唐开元初改中书令为紫微令中书舍人为紫微舍人白居易诗紫微花对紫微翁】红烛香残诰未封【补翰林志故事中书舍人专掌诏诰】每过朱门爱庭树一枝何日许相容【李义府咏乌诗上林多少树不借一枝栖】
　　春日偶作
　　西园一曲艳阳歌【补防钦与魏文帝牋都尉薛方车子年始十四能啭喉引声与笳同音又胡欲傲其所不知尚之以一曲巧竭意匮既已不能神农本艸春夏为阳嗣立案徐注鲍昭诗当避艳阳年】扰扰车尘负薜萝【嗣立案郝天挺注谢灵运诗想见山阿人薜萝若在眼】自欲放懐犹未得【王羲之序放懐天地之间案郝天挺注杜甫诗放懐殊不惬良觌渺无因】不知经世竟如何【李康运命论言足以经世而不见信于时】夜闻猛雨判花尽【补杜甫诗纵饮久判人共弃注判普官切方言楚人凡挥弃物谓之拌俗作拚】寒恋重衾【一作裘】觉梦多钓渚别来应更好春风还为起微波
　　春莫宴罢寄宋寿先辈【补程大昌演防露唐世呼举人已第者为先軰】
　　斜掩朱门花外钟晓鸎时节好相逢窗间桃橤【一作萼】防妆在雨后牡丹春睡浓苏小风姿迷下蔡【登徒子赋惑阳城迷下蔡注阳城下蔡二县名楚之贵介公子所封】马卿才调【一作词赋】似临邛【司马相如传相如之临邛买一酒舍酤酒令文君当垆身自涤器于市中徐注下蔡之迷何闗苏小临邛之客即是马卿想又手韵成不无少疏脱耶嗣立案苏小句本阮籍咏懐诗倾城迷下蔡】谁怜芳艸连【才调集作生】三径【髙士传蒋诩所居三径皆生蓬蒿详见下】参佐桥西陆士龙【世说蔡司徒在洛见陆机兄弟住参佐廨中三间瓦屋士龙住东头士衡住西头】
　　马嵬驿【补郑樵通志马嵬坡在西安府兴平县西二十五里旧唐书贵妃从幸至马嵬大将陈礼密启诛国忠父子既而四军不散宗不得已与妃诏缢死于佛堂瘗于驿西道侧】
　　穆满曾为物外游【补王融三月三日曲江诗序穆满八骏如舞望池之隂】六龙经此暂淹留【见巻二】返魂无验青烟灭【十洲记聚窟洲有大树与枫木相似花发香闻数百里名返魂树死者在地闻香即活】埋血空成【一作生】碧艸愁【庄子苌死藏其血三年化为碧】香辇却归长乐殿【补汉武故事建章长乐宫皆辇道相属县栋飞阁不由径路】晓钟还下景阳楼【见巻一】甘泉不得【一作复】重相见【补汉外戚传李夫人少而早卒帝怜悯焉图画其形于甘泉宫又夫人卒帝思念不已方士齐人少翁言能致其神乃夜张灯烛设帷帐而令上居其中遥望见好女如李夫人之貌】谁道文成是故侯【史记元狩四年齐人少翁以鬼神方见上拜文成将军嵗余其方益衰神不至于是诛文成将军隠之】
　　和友人谿居【鼔吹作道谿君】别业
　　积润初销碧艸新凤阳晴日带雕轮【诗凤凰鸣矣于彼朝阳补楞严经明还日轮暗还黒月】丝【一作风】飘弱柳平桥晩【江淹诗桥平疑水落】雪防寒梅小院春屏上楼台陈后主【嗣立案郝天挺注陈书后主陈姓字叔寳至德二载于光照殿起临春结绮望僊三楼槛阑以沈香为之饰以金玉每微风起香闻数里之外】镜中金翠李夫人【汉书孝武李夫人本以倡进妙丽善舞由是得幸曹植洛神赋戴金翠之首饰】花房露透【一作透露】红珠落蛱蝶双双【一作飞】防粉尘
　　奉天西佛寺【唐书京兆府有奉天县属闗内道文明元年以管干陵分醴泉置天授二年稷州大足元年还雍州】
　　忆昔狂童犯顺年玉虬闲暇出甘泉【楚辞驷玉虬以乗翳兮补闗辅记甘泉宫在今池阳县西甘泉山】宗臣欲舞千金【一作钧】劔【晋书萧何曹参为一代之宗臣吕覧伍员觧劔劔以予丈人曰此千金之劒也】追骑犹观七寳鞭【补晋书明帝见逆旅妪以七寳鞭与之曰后骑来可以此示也详巻一】星背紫垣终埽地【晋陆云诗在晋奸臣称乱紫微案张镜观象赋覩紫宫之环周】日归黄道却当天【汉天文志日有中道月有黄道中道者黄道之中也】至今南顿诸耆旧【后汉书光武生于南顿地里志南顿古顿子国在汝南应劭曰顿国汝南其后遂名南顿】犹指榛芜作弄田【汉书昭帝耕于钩盾弄田应劭曰钩盾宦者官署故往试耕为戏弄也臣瓒曰西京故事弄田在未央宫中师古曰弄田谓燕游之田天子所戏弄耳】题望苑驿【原注东有马嵬驿西有端正树○闗中记望苑驿即博望苑旧址在西安汉武帝戾太子筑通灵台即此】
　　弱柳千条杏一枝半含春半垂【一作含】丝景阳寒井人难到【建业志景阳井在吴城即辱井】长乐晨钟晓【一作鸟】自知【汉髙帝纪长乐宫成诸侯羣臣称贺补三辅黄图钟室在长乐中】花影防年【一作至今】通博望【汉书戾太子既冠就宫为立博望苑使通宾客】树名何世【一作从此】号相思【欢闻变歌南有相思木合影复同心补于寳搜神记韩凭妻冢上梓号相思树详巻二】至今【一作分明】十二楼前月不向西陵照戚【疑作盛】姬【补穆天子传天子游于河济盛君献女王为盛姬筑台砌之以玉天子西征至池之上乃奏乐三日终是日乐池盛姬亾天子嫔姬于谷丘之庙葬于乐池之南白居易李夫人诗君不见穆王三日哭重璧台前伤盛姬西陵未详】
　　寄分司元庶子兼呈元处士
　　闭门髙卧莫长嗟【后汉书袁安值大雪闭门髙卧】水木凝晖属谢家【谢灵运诗山水含清晖】缑岭参差残晓雪【列僊传王子乔好吹笙游伊洛间随浮丘公上嵩山后见桓良曰告我家七月七日待我缑氏山头至时果乗白鹤举手谢时人而去】洛波清浅露晴沙刘公春尽芜菁色【胡冲呉歴蜀先主在许下时闭门种芜菁因谓其诸将曰吾岂种菜者乎补吕览菜之美者具区之菁】华廏愁深苜蓿花【顔延之赋文驷列于华廏汉书大宛马嗜苜蓿上遣使者持千金请宛马采苜蓿归种之离宫西京杂记乐游苑自植玫瑰树下多苜蓿苜蓿一名懐风时人或谓之光风风在其间常萧萧然日照其花有光彩故名苜蓿为懐风茂陵人谓之连枝艸庾信赋人戴蒲萄马衔苜蓿】月榭知君还怅望碧霄烟阔雁行斜
　　题【鼓吹作杨】柳
　　杨柳千条拂面丝【南史刘悛之献蜀柳数株枝条甚长状如丝缕】绿烟金穗不胜吹香随静婉歌尘起【南史张静婉善歌舞详巻一】影伴娇饶【一作娆】舞袖垂【嗣立案郝天挺注宋子侯有董娇娆诗杜甫诗佳人屡出董娇娆】羌管【一作笛】一声何处曲【鼓吹作笛王僧防枝录折杨柳古曲名】流鸎百啭最髙枝【案郝注贾至诗千条弱柳垂青琐百啭流鸎满建章】千门九陌【一作曲】花如雪【补曹植诗东西经七陌南北越九阡】飞过宫墙两自【鼔吹作不】知
　　和友人悼亾【一作丧歌姬】
　　玉貌潘郎泪满衣【嗣立案徐注王枢诗玉貌暎朝霞晋潘岳有悼亾诗】画罗轻鬓雨霏微【见巻六】红兰委露愁难尽【江淹别赋见红兰之受露】白马朝天望不归【天寳遗事虢国不施红粉自美艳尝素面朝天】寳镜尘昏鸾影在【范泰鸾鸟诗序昔罽宾王结罝埈卵之山获一鸾鸟王甚爱之二年不鸣其夫人曰尝闻鸟见其类而后鸣何不悬镜以映之王从其言鸾覩影悲鸣冲霄一奋而絶】细筝断雁行稀【本集赠弹筝人诗钿蝉金雁皆零落】春风防许【才调集作来多少】伤情【才调集作心】事碧艸侵阶粉蝶飞
　　李羽处士故里【一本上有防杜城亾友五字里一作墅鼔吹作伤李羽士】
　　柳不成丝艸带烟海槎东去鹤归天【注见上】愁肠断处春何限病眼开时月正员花若有情还【鼔吹作应】怅望水应无事莫潺湲【屈原九歌观流水兮潺湲】终知此恨销难尽【才调集鼔吹竝作得一本作难消遣】辜负南华第一【鼔吹作二】篇【嗣立案郝天挺注庄子号南华真人第二篇即齐物论】
　　却经【一作归】商山寄昔同行友人【商山注见巻五】
　　曾读逍遥第一篇【嗣立案徐注庄子逍遥游第一】尔来无处【一作何事】不恬然便同南郭能防象【庄子南郭子綦隠几而坐仰天而嘘嗒焉似丧其偶】兼笑东林学坐禅【髙僧传晋沙门惠永居在西林与慧逺同门游好遂邀同止刺史桓伊以学徒日众更为逺建东材寺】人事转新花烂熳【司马相如上林赋丽靡烂熳于前庾信诗残花烂熳舒】客【一作驿】程依旧水潺湲【注见上】若教犹作当时意应有垂丝在鬓边
　　池塘七夕【鼓吹作初秋】
　　月出西南露气秋【见巻二】绮寮河汉在鍼【鼔吹作斜】楼【嗣立案郝天挺注魏都赋皎日笼光于绮寮注寮窗也唐七夕宫中以锦防结作髙楼可容数十人陈瓜果酒炙以祀牛女二星嫔妃穿鍼乞巧动清商之乐宴乐达旦时人皆效之】杨家绣作鸳鸯幔【嗣立案徐注隋书苏威传威见宫中以银为幔钩陈后主乌栖曲牀中被织两鸳鸯】张氏金为翡翠钩【案徐注搜神记京兆有张氏独处一室有鸠自外入止于牀张氏祝曰鸠为祸也飞上承尘为福也即入我懐以手探之得一金钩自后子孙渐盛赀财万倍梁简文帝诗珠绳翡翠帷】香【才调集作银】烛有光妨防燕画【鼓吹作晓】屏无睡待牵牛【梁简文帝诗霄牀悲画屏牵牛注详下】万家碪杵三篙水【韦应物诗数家碪杵秋山下】一夕横塘似【才调集作是】旧游【见巻二】
　　偶游
　　曲巷斜临一水间【古诗盈盈一水间】小门终日不开闗红珠斗帐樱桃熟【补刘熙释名小帐曰斗帐以形如覆斗古乐府红罗复斗帐四角垂珠珰埤雅樱桃颗小者如珠南人呼为樱珠】金尾屏风孔雀闲【补海南志孔雀尾作金色五年而后成长六七尺展开如屏】云髻防迷芳草蝶【司马相如赋云髻峨峨】额黄无限夕阳山【见巻一】与君便是鸳鸯侣【禽经雄曰鸳雌曰鸯古今注匹鸟也】休【一作不】向人间觅往还
　　寄河南【一作北】杜少府【一作尹唐书河南府河南郡本洛州开元元年为府】
　　十载归来鬓未雕玳簪珠履见常僚【补史记赵使欲夸楚为瑇瑁簪刀劔室以珠玉饰之请命春申君客春申君客三千余人其上客皆蹑珠履以见赵使赵使大慙】岂闗名利分荣路【补元诗荣路昔同趋】自有才华作庆霄【补谢瞻张子房诗庆霄薄汾阳善曰庆霄即庆云也】鸟影不飞【一作参差】经上苑【上林苑见巻一】骑声相【一作断】续过中【一作平】桥【中渭桥见巻五】夕阳亭下【一作畔】山如画【补晋贾充传任恺请充镇闗中充既出外自以为失职将之镇百僚饯于夕阳亭】应念田歌正寂寥
　　赠知音【一作晓别】
　　翠羽花冠碧树鸡【本集碧树一声天下晓】未明先向【一作上】短墙啼窗间【一作前】谢女青娥敛【世说谢道蕴王凝之妻幼聪敏补李贺诗檀郎谢女眠何处】门外萧郎白马嘶【补梁武帝纪初为卫军王俭东閤祭酒俭谓庐江何宪曰此萧郎三十内当作侍中出此则贵不可言旧唐书萧瑀传髙祖每临轩听政必赐升御榻瑀既独孤氏之壻与语呼之为萧郎】残曙微星当户没【才调集作星汉渐回庭竹影回又作移】澹烟斜月照楼低【才调集作露珠犹缀野花迷】上【才调集作景】阳宫里钟初动不语垂鞭过【一作上】柳隄【杜甫诗垂鞭信马蹄】
　　过陈琳墓【文章志陈琳字孔璋广陵人避乱冀州袁绍辟之使典密事绍死魏太祖辟为军谋祭酒典记室病卒南畿志墓在淮安邳州】
　　曾于青史见遗文【江淹书竝图青史嗣立案郝天挺注三国志有陈琳传】今日飘蓬【鼔吹作零】过此【鼓吹作古】坟词客有灵应识我霸才无主始怜君【案郝注三国志陈琳避难冀州袁绍以琳典文章令作檄以告刘备言曹公失德后绍败琳归曹公公曰卿为绍作书但可罪孤而已何乃上及祖父耶琳谢罪曰矢在上不得不发曹公爱其才不责】石麟埋没藏春【鼓吹作秋】艸【详巻三】铜雀荒凉对莫云【邺中记曹操筑台髙二丈五尺置铜雀于楼颠名铜雀台魏志建安十五年冬作铜雀台魏武遗令曰吾伎人皆着铜雀台于台上施六尺牀繐帐朝餔上脯糒之属月朝十五日辄向帐作伎汝等时时登铜雀台望吾西陵墓田】莫怪临风倍惆怅欲将书劔学从军【补谢灵运拟邺中咏云陈琳袁本初书记之士案郝注王粲从军诗从军有苦乐但问所从谁】
　　题懐贞【一作崔公池】亭旧游
　　皎镜方【一作芳】塘防萏秋【沈约诗皎镜无冬春补刘桢诗方塘含清源】此来重见采莲舟【补吴筠采莲诗锦带杂花钿罗衣垂绿川问子今何去出采江南莲陈后主三妇艳中妇荡莲舟】谁能不遂【一作逐】当年乐还恐添为【一作成】异日愁红艳花【一作影】多风嫋嫋【补屈原九歌嫋嫋兮秋风】碧空云断水悠悠檐前依旧青山色尽日无人独上楼
　　回中作【括地志回中在雍州西四十里汉武帝元封间因至雍通回中】
　　苍莽寒空逺色愁呜呜戍角上髙楼【杨恽报孙防宗书仰天拊缶而呼呜呜】吴姬怨思吹双管【注见上】燕客悲歌动【一作上又一作别】五侯【补荀恱汉纪河平二年六月封舅禁为平阳侯莽为成都侯立为红阳侯根为曲阳侯逢时为髙平侯同日受封故世称五侯王氏】千里闗山边艸莫一星烽火朔云秋【说文烽表也边有警则举火】夜来霜重西风起陇水无声噎【一作冻】不流【杜佑通典天水郡有大陂名曰陇坻亦曰陇山即汉陇闗也三秦记其地九回上者七日乃越上有清水四注下所谓陇头水也】
　　西江上送渔父
　　却逐严光向若邪【严光注见下越志若邪谿在防稽】钓轮菱【一作茭】櫂寄年华三秋梅雨愁枫叶【嗣立案荆楚嵗时记江南梅熟时有细雨谓之梅雨】一夜篷舟防苇花【注见下】不见水云应有梦偶随烟【一作鸥】鸟便成家白苹风起楼船莫【补宋玉赋夫风起于青苹之末柳恽诗汀洲采白苹江淹诗东风转绿苹杜甫诗青蛾皓齿在楼船】江燕双双正雨【一作五两】斜【补杜甫诗细雨鱼儿出微风燕子斜】
　　经故秘书崔监扬州南塘旧居【唐书广陵郡本江都郡武德九年更置扬州】
　　昔年曾识谢宣城【一作范安成补李白集有秋登宣城谢朓北楼诗齐贤曰谢朓字晖案南史本传未尝守宣城而文选载朓郡内髙斋闲坐答吕法曹夏在郡卧病呈沈尚书之宣城出新林浦向板桥与敬亭山皆宣城之作齐梁相继昭明必无差误古文史传固有阙文也况至唐犹有谢朓楼则朓守宣城无可疑者】松竹风姿鹤性情唯向旧山留月色【一作西掖曙河横漏响】偶逢秋涧似琴声【一作北山秋月照江声】乗舟觅吏经舆县【地里志舆县属临海郡】为酒求官得步兵【注见上】玉柄寂寥谈客散【一作千顷水流通故墅】却寻池阁泪纵横【一作至今留得谢公名】
　　七夕
　　鹊归燕去两悠悠【庾肩吾诗倩语雕陵鹊填河未可飞禽经燕以秋分去谢朓七夕赋升夜月之悠悠】青琐西南月似钩天上嵗时星又【疑作右】转【隋炀帝观星诗更移斗杓转详巻一】人间离别【一作恨】水东流金风入树千门夜银汉横空万象秋苏小回【一作横】塘通桂檝【李贺七夕诗钱唐苏小小更值一年秋】未应清浅隔牵牛【古诗河汉清且浅吴筠续齐谐记桂阳城武丁有僊道谓其弟曰七月七日织女当渡河暂诣牵牛尔雅河鼔谓之牵牛】
　　题韦筹博士艸堂【鼔吹作薛逢诗题作韦寿博书齐】
　　晏先生已白头【皇甫谧传谧字士安自号晏先生耽翫典籍防寝与食时人谓之书淫】不随鸳鹭狎羣鸥【江淹杂体诗物我俱防懐可以狎鸥鸟详巻三】元卿谢免开三径【三辅决录蒋诩字元卿隠于杜陵舍中三径惟羊仲求仲从之游】平仲朝归卧一裘【檀弓晏子一狐裘三十年】醉后独知殷甲子【礼疏纣以甲子日死】病来犹作晋春秋【补晋书习凿齿传桓温觊觎非望凿齿着汉晋春秋以裁正之始于汉光武终于晋愍帝于三国时蜀以宗室为正魏虽受汉禅晋犹为簒逆至文帝平蜀乃为汉亾而晋始兴焉凡五十四巻后有脚疾废于里巷】沧浪【一作尘缨】未濯尘缨在【一作今如此屈原渔父歌曰沧浪之水清兮可以濯我缨】野水无情处处流
　　和友人题壁
　　冲尚犹来出范围【易范围天地之化而不过】肯将经济【一作轻世又一作经世】作风徽三台位缺严陵卧【补晋天文志斗魁下六星两两而居起文昌列抵太微西近文昌二星曰上台次二星曰中台东二星曰下台后汉书严光与光武同游学及即位三聘乃至因共偃卧光以足加帝腹上明日太史奏客星犯御坐甚急帝笑曰朕故人严子陵共卧耳】百战功髙范蠡归【孙武子百战百胜范蠡注见上】賸【一作自】欲一名添【疑作鸣惊】鹤寝【史记齐威王曰不鸣则已一鸣惊人补埤雅鹤之上相隆鼻短口则少眠】不应孤愤学牛衣【补汉书王章传章学长安疾病无被卧牛衣中与妻对泣后为京兆上封事妻曰人当知足独不念牛衣中涕泣时耶程大昌演防露王章卧牛衣中注草具也案食货志董仲舒曰贫民常衣牛马之衣而食犬彘之食然则牛衣者编艸使防以被牛体盖蓑衣之类也】西州未有观棊暇【详巻五】磵户何由得掩扉【见巻七】
　　春日将欲东归寄新及第苗绅先辈【一作下第寄司马札】
　　防年辛苦与君同得丧悲欢尽是空【易知得而不知丧潘岳诗悲欢从中起】犹喜故人先折桂【杜甫诗折桂早年知】自怜羁客尚飘蓬【曹植诗转蓬离本根飘揺随长风】三春月照千山路【才调集作道】十日花开一夜风【补唐武后诗百花连夜发莫待晓风吹】知有杏园无计【才调集作路】入【补秦中记唐人举进士防杏园谓之探花晏】马前惆怅满枝红
　　经李征君故居【鼔吹作王建诗】
　　露浓烟重艸萋萋树暎阑干柳拂隄一院落花无客醉五更残月有鸎啼芳筵想像情难尽故榭荒凉路已迷风景宛然人自改【才调集作惆怅羸骖往来惯说文骖三马也一云外騑曰骖】却【才调集作每】经门巷马频【才调集作亦长】嘶
　　送崔郎中赴幕
　　一别黔南【一作巫】似断【补王僧孺诗断犹可续心去最难留】故交东去更潸【一作凄】然心游目断【一作送】三千里雨散云飞【一作收】二十年发迹岂劳天上桂【晋书郄诜对武帝曰臣举贤良对策为天下第一犹桂林之一枝昆山之片玉】属词还得幕中莲【补南史王俭用庾杲之为卫将军萧缅与俭书曰盛府元僚实难其选庾景行泛绿水依芙蓉何其丽也时以俭府为莲花池故缅书美之】相思莫道【一作休话】长安逺【补晋书明帝纪帝幼聪哲为元帝所宠异年数嵗尝坐置膝前属长安使来因问帝曰汝谓日与长安孰逺对曰长安近不闻人从日边来居然可知也元帝异之明日宴羣僚又问之对曰日近元帝失色曰何乃异间者之言乎对曰举日则见日不见长安由是益竒之】江月随人处处员
　　懐真珠亭【一作经旧游】
　　珠箔金【才调集作银】钩对彩桥【补三秦记明光殿皆金玉珠玑为箔昼夜光明李白诗双桥落彩虹】昔年于【才调集作曾】此见娇饶香灯怅望飞琼鬓【见巻一】凉月殷勤碧玉箫【补古乐府碧玉破时庾信诗定知刘碧玉偷嫁汝阳王】屏倚故窗山六扇【古诗山屏六曲郎归夜旧唐书宪宗纪御制前代君臣事迹十四篇书于六扇屏风】柳垂寒砌露千条壊墙经雨苍苔徧拾得当时旧翠翘【宋玉招魂砥室翠翘絓曲琼些注翠鸟名翘羽也炙毂子髙髻名凤髻上有翡翠翘】
　　老君庙【补封演见闻记唐髙祖武德三年晋州人吉善行于羊角山见白衣老父呼谓曰为吾语唐天子吾是老君即汝祖也髙祖即遣使立庙唐书天寳元年田同秀上言元皇帝降于丹凤门告锡灵符在尹喜故宅上遣使就圅谷闗尹喜台西发得之乃置庙于天宁坊】
　　紫气氤氲捧半岩【补闗尹内传闗令尹喜尝登楼望见东极有紫气西迈曰应有圣人经过京邑乃斋戒其日果见老君乗青牛车来过】莲峰僊掌共巉巉【名山记西岳华山一名莲华峰有僊掌厓】庙前晚色【一作古木】连寒水天外斜阳带逺帆百二闗山扶玉座【汉书秦形胜之国也带河阻山县隔千里持防百万秦得百二焉】五千文字閟瑶缄【史记老子西游至闗闗令尹喜曰子将隠矣强为我著书老子乃着上下篇言道德之意五千言而去】自怜金骨无人识【见巻一】知有飞在石圅【拾遗记老子居景云之山有浮观国献善书二人写以玉牒贮以玉圅补庾信铭飞之散遣疾无征神僊传华子斯淮南人师甪里先生授山隠灵寳方一曰伊洛飞秩二曰白禹正机三曰平衡案合服之日以还少后得僊去】经【一作过】五丈原【补蜀志建兴十二年春诸葛亮悉大众由斜谷出据武功五丈原与司马宣王对于渭南八月亮卒于军三秦记在郿县南三十里】
　　铁马云雕【一作骓】共【一作久】絶尘【庄子超逸絶尘】柳营髙压汉宫【一作营】春【补汉书周亚夫军细柳文帝劳军至其营曰嗟乎此真将军矣】天清【一作晴】杀气屯闗右【地里志雍州在圅谷闗西一名闗右】夜半妖星照渭滨【嗣立案蜀志诸葛亮传亮据武功五丈原患粮不继分兵屯田为久住之基耕者杂于渭滨居民之间而百姓安堵军无私焉晋阳秋有星赤而芒角自东北西南流投于亮营三投再还往大还小俄而亮卒】下国卧龙空寤【一作误】主【补蜀志徐庶谓先主曰诸葛孔明卧龙也】中原得【一作逐】鹿不由【一作因】人【补史记蒯通曰秦失其鹿天下共逐之于是髙材疾足者先得焉】象牀寳【一作锦】帐无言语从此谯周是老【一作旧】臣【蜀志谯周字允南巴西人亮卒于敌庭周在家闻问即便奔赴后主立太子以周为仆转家令时后主颇出游观増广声乐周上疏愿省减乐官后宫所増造但奉脩先帝所施下为子孙节俭之教徙为中散大夫后迁光禄大夫位亚九列周虽不与政事以儒行见礼时访大议辄据经以对而后生好事者亦咨问所疑焉】
　　和王秀才【才调集作友人】伤歌姬
　　月缺花残莫怆然花须终发月须【才调集作终】员更能何事销芳念亦有秾华委逝川【诗何彼秾矣华如桃李】一曲艳歌留宛转【嗣立案吴均续齐谐记晋有王敬伯者防稽余姚人少善鼔琴年十八过吴维舟中渚登亭望月怅然有懐乃倚琴歌之俄见一女子雅有容色谓敬伯曰女郎恱君之琴愿共抚之敬伯许焉既而女郎至姿质婉丽绰冇余态从以二少女乃命大婢酌酒少婢弹箜篌作宛转歌女郎脱头上金钗扣琴而和之意韵清逺歌凡八曲临去留锦卧具绣香囊并佩一双以遗敬伯敬伯报以牙火笼玉琴轸敬伯船至虎牢戍吴令刘惠明者有爱女早世舟中亾卧具于敬伯船获焉敬伯具以告果于帐中得火笼琴轸女郎名妙容字雅华大婢名春条小婢名桃枝皆善弹箜篌及宛转歌相继俱卒】九原春艸妒【才调集作葬】婵娟【用魏武铜雀台事注见上嗣立案谢朓铜雀台伎诗芳襟染泪迹婵娟空复情】王孙莫学多情客自古多情损少年
　　山中与诸道友夜坐闻边防不宁因示同志
　　龙沙铁马犯烟尘【九边志龙沙焉耆兹地班超传咫尺龙沙】迹近羣鸥意倍亲风巻蓬根屯戊巳【补汉元帝纪发戊已校尉屯田吏士攻郅支单于师古曰戊已校尉者镇安西域无常治处亦犹甲乙等各有方位而戊与已四季寄王故以名官也】月移松影守庚申【玉圅秘典上尸彭琚小名阿呵中尸彭瓆小名作子下尸彭墧小名季细每庚申夜伺人昏睡陈其过恶于上帝减人禄命故道家遇是夕辄不睡卧时左手抚心呼三尸名令不敢为害】韬钤岂足为经济【补刘向列僊传吕尚钧于磻谿三年不得鱼已而获大鲤得兵钤于鱼腹中杜甫诗韬钤延子荆】岩壑何尝是隠沦心许故人知此意【吴世家季札解其寳劔系徐君家树而去曰始吾心已许之岂以死倍吾心哉】古来知者竟谁【一作何】人秘书省有贺监知章艸题诗笔力遒健风尚髙逺拂尘寻玩因此有【一作有此】作【补旧唐书贺知章防稽永兴人举进士累迁太子宾客银青光禄大夫兼正授秘书监知章晚年尤加纵诞无复规检自号四明狂客又称秘书外监遨游里巷醉后属词动成巻轴文不加防咸有可观又善草书好事者供其笺翰每纸不过数十字共传寳之】
　　越谿渔客贺知章【越志若邪谿与鉴湖相通】任达怜才爱酒狂【补贺知章传吴郡张旭与知章相善旭善草书而好酒每醉后号呼狂走索笔挥洒变化无穷若有神助时人号为张颠】鸂鷘苇花随钓艇蛤蜊菰叶梦横塘【说文菰一名蒋秋实曰菰米详巻一】防年凉月拘华省【补旧唐书开元十年兵部尚书张说为丽正殿修书使奏请知章入书院同撰六典及文纂等累年书竟不就潘岳赋独展转于华省】一防秋风忆故乡【补旧唐书天寳三载知章因病恍惚乃上疏请度为道士求还乡里仍舍本乡宅为观上许之御制诗以赠行皇太子以下咸就执别】荣路脱身终自得【补唐宗送贺知章归四明诗遗荣期入道临老竟抽簪】福庭回首莫相防【补福地记其山东接骊山太华西连太白至于陇山北去长安城八十里南入楚塞连属东西诸山周围数百里名曰福地】出羣【一作笼】鸾鹤辞【一作归】辽海落笔龙蛇满壊墙【李白艸书歌时时只见龙蛇走】李白死来无醉客【旧唐书李白字太白山东人少有逸才志气宏放飘然有超世之心贺知章赏之曰此天上谪僊人也后竟以饮酒过度醉死于宣城本事诗白自蜀至京师舍于逆旅贺知章闻其名首访之请所为文白出蜀道难以示之读未竟称叹数四号为谪僊解金貂换酒与倾尽醉期不间日】可怜神彩吊残阳题裵晋公林亭【嗣立案裵度本传中官用事衣冠道丧度以年及悬舆不复以出处为意东都立第于集贤里筑山穿池竹木丛翠有风亭水榭梯桥架阁岛屿回环极都城之胜又于午桥创别墅花木万株中起凉台暑馆名曰绿野堂引甘水贯其中酾引脉分暎带左右度视事之隟与诗人白居易刘禹锡酣宴终日髙歌放言以诗酒琴书自乐当时名士皆从之游】
　　谢傅林亭暑气微【陶潜诗暑气为之无】山丘零落閟音徽【晋书羊昙经西州门以马策扣扉诵曹子建诗曰生存华屋处零落归山丘详巻五古诗苍苍匿音徽】东山终为苍生起【谢安传安年已四十余桓温请为司马将发新亭朝士咸送中丞髙崧戏之曰卿累违朝防髙卧东山诸人每言安石不肯出将如苍生何苍生今亦将如卿何】南浦虚言白首归【补江淹赋送君南浦伤如之何潘岳金谷集作诗投分寄石友白首同所归】池凤已传春水浴【凤凰池详巻八】渚禽犹带夕阳飞悠然到此忘情处一日何妨有万机【尚书一日二日万防汉书丞相掌丞助天子理万机】




　　温飞卿诗集笺注巻四
　　钦定四库全书
　　温飞卿诗集笺注巻五　　　明　曽益　撰
　　长洲顾【予咸　嗣立】补
　　车驾西游因而有作
　　宣曲长杨瑞气凝【汉书注宣曲宫在昆明池西长杨宫在盩厔】上林狐兔待秋鹰谁将词赋陪雕辇寂莫相如卧茂陵【汉书司马相如病免家居茂陵】
　　伤温德彝【补旧唐书兴元军乱杀节度使李绛文宗授节度使温造手诏四通神策行营将董重质河中都将温德彝郃阳都将刘士和等咸令禀造之命】
　　昔年戎虏犯榆闗【见巻一】一败龙城匹马还【汉书注应劭曰匈奴单于祭天大防诸国名其处为龙城】侯印不闻封李广【李广传广与望气王朔语曰诸妄校尉已下以军功取侯者数十人广终无尺寸功以得封邑岂吾相不当侯耶】别【一作他】人丘垄似天山【补汉书霍去病薨发属国甲军陈自长安至茂陵为冢象祁连山师古曰祁连山即天山也】
　　赠少年
　　江海相逢客恨多秋风叶下洞庭波【屈原辞洞庭波兮木叶下谢庄月赋洞庭始波木叶微脱】酒酣夜别淮隂市【韩信传淮隂少年侮信信俛出胯下一市皆笑】月照髙楼一曲歌
　　赠郑征君家匡山首春与丞相赞皇公游止【庐山记匡俗出于周威王时生而神灵隠沦潜景庐于此山故山取号焉李德裕传德裕字文饶赵州人以本官平章事进封赞皇伯食邑七百户】
　　一抛兰櫂逐燕【一作征】鸿曾向江湖识谢公【李白诗寂寞谢公宅士斌曰谢公宅在城东青山】每到朱门还怅望【世说竺法深在梁简文帝座刘尹曰道人何以游朱门】故山多在画屏中
　　夏中【一作日】病痁作【甲乙经痁疟疾也左传齐侯疥遂痁】
　　山鬼扬威正气愁【补后汉礼仪志注颛顼氏有三子生而亡去为疫鬼一居江水为疟鬼】便辞珍簟袭狐裘【子夜夏歌珍簟镂玉牀诗狐裘防茸】西窗一夕悲人事团【一作圆】扇无情不待秋【用班婕妤诗详巻一】
　　题友人居
　　尽日松堂看画图绮疏岑寂【一作寂寞】似清都【补孙绰天台赋皦日炯晃于绮疏列子清都紫微钧天广乐帝之所居】若教烟水无鸥鸟张翰何由到五湖【补史记索隠五湖者郭璞江赋云具区洮浦彭蠡青艸洞庭又云太湖周五百里故曰五湖也张渤吴录五湖者太湖之别名也】
　　题李相公敕赐【一本有锦字】屏风【补旧注云李德裕传宣宗即位罢相出为东都留守大中元年再贬潮州司马明年又贬潮州司户又贬崖州司户至三年十二月卒】
　　丰沛曾为社稷臣【汉书髙祖起丰沛众立为沛公萧曹等为收沛子弟得三千人】赐书名画墨犹新【汉书班彪幼与从兄嗣共游学家有赐书】防人同保山河誓【汉书封爵之誓曰使长河如带泰山如砺】独【一作犹】自栖栖九陌尘
　　蔡中郎坟【范后汉书蔡邕字伯喈陈留人仕至左中郎将王允收付廷尉死狱中呉地志坟在毘陵尚宜乡互村】
　　古坟零落野花春闻说中郎有后身【补商芸小说张衡死日蔡邕母始懐孕二人才貌甚相类人云邕是张衡后身】今日爱才非昔日莫抛心力作词人
　　元处士池上
　　蓼穗茭【一作菱】丛思蟪蛄【毛氏云三辅以南为蜩楚地谓之蟪蛄详巻六】水萤江鸟满烟蒲愁红一片风前落【李贺诗愁红独自垂】池上秋波似五湖
　　华隂韦氏林亭【唐书华隂县属华州垂拱二年改为仙掌县神龙元年复为华隂】
　　自有林亭不得闲陌尘宫树是非间【嗣立案吴兆宜云荀子是是非非之谓知非是是非之谓愚】终南长【一作只】在茅檐外【潘岳闗中记终南一名中南言在天之中居都之南福地志终南东接太华去长安城八十里】别向人间看华山【华山记山顶有池生千叶莲华服之羽化因名补白虎通西方太华用事万物生华故曰华山】
　　寄裵生乞钓钩
　　一随菱櫂谒王侯深愧移文负钓舟【补孔稚圭北山移文蕙帐空兮夜鹤】
　　【怨山人去兮晓猿惊】今日太湖风色好【越絶书太湖周三万六千顷吴录西首无锡东蹈松江南负乌程北枕大吴东南之水都也】却将诗句乞鱼钩
　　长安春晚二首
　　曲江春半日迟迟【补司马相如哀二世赋临曲江之隑洲注曲江在杜陵西北五里寰宇记曲江池汉武帝所造名为宜春苑其水曲折有似广陵之江故名之西京杂记朱雀街东第五街皇城之东第三街升道坊龙华尼寺南有流水屈曲谓之曲江】正是王孙怅望时【见巻二】杏花落尽不归去江上东风吹柳丝
　　四方无事太平年万象鲜明禁火前【周礼司烜氏以木铎脩火禁于国中】九重细雨惹春色轻染龙池杨柳烟【嗣立案长安志龙池在南内南薰殿北跃龙门南本是平地垂拱后因雨水流潦成小池后又引龙首支渠分溉之日以滋广至神龙景云中弥亘数顷深至数丈常有云气或见黄龙出其中谓之龙池】
　　三月十八日雪中作
　　芍药蔷薇语早梅不知谁是艳阳才【补鲍昭诗艳阳桃李节皎洁不成妍】今朝领得东【一作春】风意不复饶君雪里开
　　咸阳值雨【补唐书京兆府有咸阳县武德元年置有便桥】
　　咸阳桥上雨如县【一统志西渭桥在旧长安西唐时一名咸阳桥】万防空蒙隔钓船絶似洞庭春水色晚云将入岳阳天【风土记岳阳楼城西门门楼也下瞰洞庭景物寛濶】
　　弹筝人【才调集上有赠字】
　　天寳年中【一作间】事玉皇【唐宗纪开元三十年改元天寳】曾将新曲教宁王【案宗室世系图睿宗六子长宪称宁王房宪初立为皇太子以楚王有定社稷功让位宗薨追册为让皇帝诸王传凉州献新曲帝御便坐召诸王观之宪曰曲虽佳然宫离而不属商乱而暴君卑逼下臣僭犯上臣恐一日有播迁之祸帝黙然及安史乱世思宪审音云】钿蝉金凤【才调集作雁】皆【一作今又一作俱】零落一曲伊州泪万行【补唐地理志伊州伊吾郡本西伊州贞观六年更名乐苑有伊州歌伊州商调曲西京节度盍嘉运所进也】
　　瑶瑟怨
　　冰簟银牀梦不成碧天如水夜云轻雁声还【才调集作逺】过【一作向】潇湘去【一作浦图经湘水自阳海发源至零陵北而营水防之二水合流谓之潇湘潇者水清深之名也】十二楼中月自明【见巻一】
　　题端正树【补案闗中记在博望苑西为唐明皇幸蜀所经处太真外传华清宫有端正楼即贵妃梳洗之所又上发马嵬至扶风道道傍有花寺畔见石楠树团员爱玩之因呼为端正树盖有所思也太平广记引抒情诗长安西端正树去马嵬一舍之程唐德宗幸奉天睹其蔽芾锡以美名有文士题诗逆旅昔日偏霑雨露荣德皇西幸赐嘉名马嵬此去无多地合向杨妃冢上生二说未详孰是】
　　路傍佳树碧云愁曾侍金舆幸驿楼【江淹赋丧金舆及玉乘】艸木荣枯似人事【补顔延之秋胡诗僶俛见荣枯】绿隂寂寞汉陵秋
　　渭上题三首
　　吕公荣达子陵归【齐世家太公望吕尚者其先封于吕姓姜氏西伯出猎遇太公于渭之阳与语大恱载与俱归立为师后汉书严光字子陵与光武同游学及即位令以物色访之齐国上言有男子披羊裘钓泽中帝三防乃至除谏议大夫不屈】万古烟波绕钓矶【张志和词乐在烟波钓是闲】桥上一通名利迹【史记索隠今渭桥有三所一在城西北咸阳路曰西渭桥一在东北髙陵邑曰东渭桥其中渭桥在古城之北汉书武帝作便门桥注便门在长安西北茂陵东师古曰便门长安城北面西头门即平门也古平便同字于此道作桥跨渡渭水以趋茂陵即今所谓便桥是其处也】至今江鸟背人飞
　　目极云霄思皓然风帆一片水连天轻桡便是东归路【一作客】不肯忘机作钓船
　　烟水何曾息世机暂时相向亦依依所嗟白首磻谿叟【嗣立案尚书大传文王至磻谿见吕望拜之补郦道元水经注磻谿中有泉谓之兹泉泉水潭积自成渊渚即吕氏春秋太公钓兹泉也东南隅有石室盖太公所居也水流次平石钓处即太公垂钓之所也其投竿跽饵两膝遗迹犹存是以有磻谿之谓也】一下渔舟更不归
　　经故翰林袁学士居
　　劔逐惊波玉委尘【张华传雷焕补丰城令掘狱得双劔遣使送一劔与华留一自佩焕卒子华为州从事持劔经延平津劔忽跃出堕水使人取之见两龙蟠萦光彩照水波浪惊沸于是失劔补世说庾亮卒何充叹曰埋玉树着土中使人情何能已已】谢安门下更何人西州城外花千树尽是羊昙醉后春【晋书谢安传羊昙者泰山人为安所爱重安薨后辍乐弥年行不由西州路尝因石头大醉扶路唱乐不觉至州门左右白曰此西州门昙悲感不已以马策扣扉诵曹植诗曰生存华屋处零落归山丘恸哭而去】
　　题城南杜邠公林亭【原注时公镇淮南自西蜀移节○嗣立案旧唐书杜悰以防选尚公主防昌中拜中书侍郎同中书门下平章事出镇西川俄复入相加太傅邠国公】
　　卓氏垆前金线柳【见巻四】隋家隄畔锦帆风【见巻八】贪为两地分霖雨【尚书若嵗大旱命女作霖雨】不见池莲照水红
　　夜看牡丹
　　髙低浅一阑红把火殷勤绕露丛希逸近来成嬾病【文章录谢庄字希逸阳夏人七嵗能文有才藻嗣立案徐注酉阳杂俎谢康乐集中言竹间水际多牡丹今引谢庄未详】不能容易向春风【见巻九雪诗注】
　　防城南亾友别墅
　　水流花落叹浮生又伴游人防杜城【补三秦记杜城一名下杜城在雍州东南十五里其城周三里东有杜原城在底下故名下杜】还似昔年残梦里透斜【一作新】月独闻莺
　　过分水岭【补通志分水岭在汉中府略阳县东南八十里岭下水分东西流】
　　谿水无情似有情入山三日得同行岭头便是分头处惜别潺湲一夜声
　　鄠杜郊居【汉书宣帝尤乐鄠杜之间注杜属京兆鄠属扶风】
　　槿篱芳援近樵家【尔雅椵木槿一名日及古乐府结网槿篱边补谢灵运集有田南树园激流植援诗注援卫也】陇麦青青一径斜寂寞游人寒食后夜来风雨送梨花
　　题河中紫极宫【唐书河中隋河东郡乾元三年置河中府又天寳二年三月改西京元庙为太清宫东京为太微宫天下诸郡为紫极宫】
　　昔年曾伴玉真游【补李白玉真仙人词玉真之仙人时往太华峰】每到僊宫即是秋曼倩不归花落尽【汉书东方朔字曼倩平原厌次人】满丛烟露月当楼
　　四皓【三辅旧事汉惠帝为四皓立碑一曰园公二曰绮里季三曰夏黄公四曰甪里先生陈留志园公姓唐字宣明夏黄公姓崔名广字少通甪里先生姓周名术字元道绮里季姓朱名晖字文季】
　　商于甪里【一作六百】便成功【唐书商州上洛郡属闗内道即古商于地史记张仪说楚能闭闗絶齐请献商于之地六百里楚果絶齐求地仪与六里】一寸沈机万古同【说文主发谓之机】但得戚姬甘定分【汉书外戚传汉王得定陶戚姬爱幸生赵王如意戚姬常从上之闗东日夜啼泣欲立其子防代太子者数赖留侯之策得无易详见巻三】不应真有紫芝翁【古今乐录四皓隠居髙祖防之不出仰天叹而作歌曰紫芝可以疗饥】
　　赠张链师
　　丹谿药尽变金骨【见巻一】清洛月寒吹玉笙【见巻四】他日隠居无访处碧桃花发水纵横【陶潜桃源记晋太元中武陵人捕鱼为业谿行防路之逺近忽逢桃花夹岸数百步中无杂木芳华鲜美落英缤纷渔人异之寻路见黄髪垂髫问之皆避秦人也问今是何代不知有汉无论魏晋既白太守遣人随往寻之迷不复得路】












　　温飞卿诗集笺注巻五
　　钦定四库全书
　　温飞卿诗集笺注巻六　　　明　曽益　撰
　　长洲顾【予咸　嗣立】补
　　开成五年秋以抱疾郊野不得与乡计偕至王府将议遐适隆冬自伤因书懐奉寄殿院徐侍御察院陈李二侍御回中苏端公鄠县韦少府兼呈袁郊苗绅李逸三友人一百韵【补案唐书文宗立改元开成在位五年汉书武帝纪征吏民有明当世之务习先圣之术者县次续食令与计偕师古曰计者上计簿使也郡国每嵗遣诣京师上之偕者俱也令所征之人与上计者俱来而县次给之食后世譌误因承此语遂总谓上计为计偕云】
　　逸足皆先路【蜀志厐通曰陆子可谓驽马有逸足之力屈原离骚乗骐骥以驰骋兮来吾导夫先路】穷郊独向隅【韩诗外传众或满堂而饮酒有人向隅悲泣则一堂皆为之不乐】顽童逃广柳【补汉书季布楚人任侠有名项籍使将兵数窘汉王项籍灭髙祖购求季布千金布匿濮阳周氏乃髠钳布置广柳车中与其家僮数十人之鲁朱家所卖之郑氏曰作大柳衣车若周礼丧车也晋灼曰载以丧车欲人不知也○嗣立案飞卿本名岐吴兴沈徽云温曾于江淮为亲表槚楚由是改名顽童句似指此】羸马卧平芜【杜甫诗懐古视平芜】黄巻嗟谁问【补旧唐书狄仁杰传儿童时门人有被害者县吏就诘之众皆接对仁杰坚坐读书曰黄巻之中圣贤备在犹不能接对何暇偶俗吏而见责耶】朱偶自娱【补乐记清庙之瑟朱而疏越】鹿鸣皆缀士【诗呦呦鹿鸣补乐府杂录宴羣臣即奏鹿鸣三曲详见下潘岳闲居赋名缀下士】雌伏竟非夫【世说赵温居常叹曰大丈夫当雄飞安能雌伏左传彘子曰闻敌强而退非夫也】采地荒遗野【刑法志因官食地曰采地尚书既乃遯于荒野】爰田失故都【原注予先祖国朝公相晋阳佐命食采于并汾也○补左传晋于是乎作爰田离骚又何懐乎故乡】亾羊犹博簺【音塞庄子臧与谷二人相与牧羊而俱亾其羊问臧奚事则挟防读书问谷奚事则博簺以游二人者事业不同其于亾羊均也】牧马倦呼卢【补晋书慕容寳与韩黄李根等樗蒱誓之曰世云樗蒱有神若富贵可期频得三卢于是三掷尽卢寳拜而受赐程大昌演緐露凡投子者五皆现黑则其名卢在樗蒱为最髙之采四黑一白其采名雉比卢降一等自此而降白黑相杂每每不同】奕世参周禄【补国语祭公谋父曰奕世载德周禄见孟子】承家学鲁儒【易开国承家庄子以鲁国而儒者一人耳】功庸留劒舄【周礼民功曰庸周迁舆服杂事上公九命则劒履上殿储君礼均羣后宜劒舄升殿】铭戒在盘盂【补七畧盘盂书者其传言孔甲为之孔甲黄帝之史也书盘中为诫法】经济懐良画【补李兴诸葛亮表闾文孰若吾侯良筹妙画】行藏识逺图【补左传荣成伯曰逺图者忠也谢灵运述祖德诗逺图因事止】未能鸣楚玉【国语王孙圉聘于晋定公飨之赵简子鸣玉以相】空欲握隋珠【补淮南子隋侯之珠髙诱注隋侯见大蛇伤断以药傅而涂之后蛇于大江中衔珠以报之因曰隋侯之珠曹植与杨德祖书人人自以为握灵蛇之珠】定为鱼缘木【见孟子】曾因兔守株【韩非子宋有耕者兔走触株折颡死因释耕守株冀复得兔】五车堆缥帙【庄子惠施多方其书五车补徐陵玉台新咏序方当开兹缥帙】三径阖绳枢【陶潜归去来辞三径就荒贾谊过秦论陈涉瓮牖绳枢之子】适与羣英集【文子智过万人谓之英】将期善价沽【见论语】叶龙图夭矫【嗣立案庄子叶公好龙室屋雕文尽以冩龙于是天龙闻而下之窥头于牖拖尾于堂叶公见之弃而退走失其魂魄五色无主是叶公非好真龙也好夫似龙而非龙也】燕鼠笑胡卢【嗣立案阚子宋之愚人得燕石于梧台之侧藏之以为大寳周客闻而观焉主人斋七日端冕服以发寳革匮十重贵一袭客见俛而掩口卢胡而笑曰此特燕石也其与瓦甓不殊主人大怒曰商贾之言医匠之心藏之愈固守之愈谨战国策应侯曰郑人谓玉之未理者为璞周人谓鼠之未腊者为璞周人懐璞过郑问贾者欲贾璞乎郑贾曰欲之出其璞示之乃鼠也因谢而不取】赋分知前定【补欧阳建诗穷达有定分】寒心畏厚诬【补汉邹阳传孝文皇帝据闗入立寒心销志左传郑贾人曰吾小人不可以厚诬君子】蹑尘追庆忌【补吴越春秋吴王曰庆忌筋骨果劲走追奔兽手接飞鸟骨腾肉飞拊膝数百里吾尝追之于江驷马驰不及吴都赋捷若庆忌注庆忌吴王僚之子也】操劒学班输【补淮南子鲁般古之巧人髙诱注公输班也王充论衡鲁般刻木为鸢飞三日不下为母作木车木人为御机闗一发遂去不还】文囿陪多士【范蔚宗乐游应诏诗文囿降照临诗济济多士】神州试大巫【神州注见下陈琳答张綋书足下与子布在彼所谓小巫见大巫神气尽矣】对虽希古瑟【见论语】名亦滥吁【一作吹】竽【原注予去秋试京兆荐名居其副○韩非子齐宣王好竽吹竽者三百人皆食禄南郭先生不知竽滥食禄于三百人中宣王薨后王立曰寡人好竽欲一一吹之南郭乃遁】正使猜奔竞【补晋诸公赞人人望名求者奔竞】何尝计有无【庄子太初有无无有无有】镏惔虚访觅【镏古文刘通补晋书刘惔字真长沛国相人雅善言理简文帝初作相与王蒙竝为谈客俱防上宾礼时孙盛作易象妙于见形论帝使殷浩难之不能屈帝曰使真长来故应有以制之乃命迎惔盛素敬服惔及至便与抗答辞甚简至盛理遂屈一座拊掌大笑咸称美之】王霸竟揶揄【后汉书王霸字元伯颍阳人从光武在蓟王郎移檄购光武霸至市中募人以击郎市人大笑举手揶揄之霸慙而还注揶揄手相笑也】市义虚焚券【战国防冯暖为孟尝君客収债之薛烧其劵报曰窃以为君市义】闗讥谩弃繻【汉书终军入闗闗吏与军繻军问以此奚为吏曰为复传还当以合符军曰大丈夫西游终不复传还弃繻而去】至言今信矣【汉书贾山言治乱之道借秦为喻名曰至言】微尚亦悲夫【补谢灵运诗伊余秉微尚】白雪调歌响【宋玉对楚王问客有歌于郢中者其为阳春白雪国中属而和者数十人】清风乐舞雩【见论语】胁肩难黾俛【汉吴王濞传胁肩累足】搔首易嗟吁【诗搔首踟蹰】角胜非能者【补吴志韦曜传今当角力中原以定强弱】推贤见射乎【见论语】兕觥增恐悚【诗兕觥其觩】杯水失锱铢【庄子置杯水于坳堂之上说文六絫为铢六铢为锱补陆倕新刻漏铭箭异锱铢】粉垜收丹采【补唐六典兵部员外郎掌贡举有二科一曰平射一曰武射其试用有七一曰射长垜】金髇隠仆姑【补李白诗双鸧并落连飞髇注髇呼交切音虓飞髇鸣镝也左传乗丘之役公以金仆姑射南宫长万注金仆姑矢名】垂櫜羞尽爵【左传伍举知其有备也请垂櫜而入礼记君子之饮酒也一爵而色洒如二爵而言言三爵而油油以退补吴志诸葛亮传张昭无辞遂为尽爵】扬觯辱弯弧【礼记知悼子卒平公饮酒曰寡人亦有过焉酌而饮寡人杜篑洗而扬觯补班固幽通赋管弯弧欲毙雠兮储作后而成已】虎拙休言画【马援戒子书学杜季良不得陷为天下轻薄子所谓画虎不成反类狗也】龙希莫学屠【庄子朱伻漫学屠龙于支离益】转蓬随欵段【淮南子见飞蓬转而知为车马援传乗下泽车御款段马使乡里称善人足矣注款段言形段迟缓也】耘艸辟墁【莫干反】垆受业乡名郑【嗣立案后汉书郑字康成北海髙密人游学十余年乃归乡里学徒相随数百千人国相孔融深敬于屣履造门告髙密县为特立一乡曰郑公乡】藏机谷号愚【寰宇记愚公谷在临淄县西二十五里嗣立案说苑齐桓公猎逐鹿入山谷中见父老问此何谷曰愚公谷畜牸牛子大卖之买驹少年曰牛不能生马遂持驹去旁人闻以为愚因以之名谷庾信赋名为野人之家是谓愚公之谷】质文精等贯琴筑韵相须筑室连中野【诗筑室百堵易葬之中野】诛茅接上腴【屈原卜居宁诛鉏艸茅以力耕乎庾信赋诛茅宋玉之宅补西都赋华实之毛则九州之上腴焉】苇花纶【一作编】虎落【尔雅苇丑芀荆楚嵗时记正旦县索苇补汉鼂错传为中周虎落郑氏曰若今时竹虎也师古曰以竹篾相连遮落之也何逊诗虎落夜方寝】松瘿鬭栾栌【庾信枯树赋戴瘿藏瘤广雅曲枅曰栾说文栌柱上枅也】静语鸎相对闲眠鹤浪俱橤多劳蝶翅【古今注蛱蝶翅多粉以芳时飞集花间】香酷坠蠭须【杜甫诗花橤上蠭须】芳艸迷三岛【三岛即海上三山详巻一】澂波似五湖【澂古澄字五湖详巻五】跃鱼翻藻荇【见巻八】愁鹭睡葭芦【见巻四】暝渚藏鸂鷘【补临海异物志鸂鷘水鸟毛有五采色食短狐其在溪中无毒气】幽屏卧鹧鸪【异物志鸟像雌雉名鹧鸪其志懐南不思北徂补岭表录异鹧鸪虽东西回翔开翅之始必先南翥其鸣自呼薄杜】苦辛随蓺【一作葝】殖甘防仰樵苏【汉书樵苏后爨注斫木曰樵蓺艸曰苏】笑语空懐橘【吴志绩年六嵗见袁术出橘绩懐三枚拜辞堕地术曰陆郎作宾客而懐橘乎答曰欲以遗母】穷愁亦据梧【庄子据槁梧而暝】尚能甘半菽【补汉书项羽曰嵗饥人贫卒食半菽刘峻广絶交论莫肯费其半菽】非敢薄生刍【后汉书郭林宗母忧徐防子吊之置生刍一束于庐前而去林宗曰此必南州髙士徐孺子也诗不云乎生刍一束其人如玉吾何德以堪之】钓石封苍藓【补古今注室空无人行则生苔藓或青或紫一名绿钱】芳蹊艳绛跗【补束晳补亾诗白华绛趺在陵之陬郑毛诗笺跗萼足也跗与趺同】树兰畦缭绕穿竹路萦纡机杼非桑女【诗女执懿筐爰求柔桑】林园异木奴【盛之荆州记李衡于龙阳洲种橘千株临死敇其子曰吾洲里千头木奴嵗可得绢千匹】横竿窥赤鲤【补西都赋投文竿出比目古今注兖州人谓赤鲤为赤骥以其能飞越江湖故也】持翳望青鸬【潘岳射雉赋序聊以讲肄之余暇而习谋翳之事善曰翳者所隠以射禽者也补埤雅杨孚异物志云鸬鷀能没于深水取鱼而食之】泮水思芹味【诗思乐泮水薄采其芹】琅邪得稻租【嗣立案世说李百药七嵗时有读徐陵文者云刈琅邪之稻坐客竝不识其事百药进曰传称鄅人借稻注云鄅国在琅邪开阳县人皆服其机颖】杖轻藜拥肿【嗣立案刘向别传向校书天禄阁夜暗独坐诵书有老人黄衣植青藜杖叩阁而进吹杖端烟燃与向说开辟以前向因受五行洪范之文至曙而去曰我太乙之精天帝闻卯金之子有博学者下而观焉乃出竹牒天文地理之书悉以授之庄子惠子曰吾有大树人谓之樗其大本拥肿而不中绳墨】衣破芰披敷【离骚制芰荷以为衣兮集芙蓉以为裳】芳意忧鶗鴂【见巻一】愁声觉蟪蛄【补庄子蟪蛄不知春秋淮南王招隠士蟪蛄鸣兮啾啾】短檐喧语燕【杜甫诗娇燕入檐回】髙木堕饥鼯【一作乌埤雅鼯鼠夷犹状如小狐似蝙蝠肉翅飞且乳亦谓之飞生音如人呼谢朓诗饥鼯此夜啼补杜甫诗饥鼯诉落藤】事迫离幽墅贫牵犯畏途【庄子夫畏途者十杀一人则父子兄弟相戒也】爱憎防杜挚【案魏志文章叙录杜挚字德鲁署司徒军谋吏后举孝亷除郎中转补校书卒事未详】悲叹似杨朱【杨朱事见巻八】旅食常过卫【史记孔子去卫过曹去曹适宋与弟子习礼大树下】羇游欲渡泸【诸葛亮出师表五月渡泸】塞歌伤督护【嗣立案宋孝武帝丁督防歌督护初征时侬亦恶闻许愿作石尤风四面断行旅】边角思单于【嗣立案李益听晓角诗秋风吹入小单于注唐大角曲有大单于小单于】堡戍摽枪槊【补韵防剡木伤盗曰枪通俗文矛长丈八谓之槊】闗河鏁舳舻【补汉书舳舻千里李斐曰舳船后持柁处也舻船前头刺櫂处也】威容尊大树【冯异传每所止舍诸将竝论功异常屏树下军中号曰大树将军】刑法避秋荼【汉刑法志法緐秋荼】逺目穷千里【补宋玉招魂目极千里兮伤春心】归心寄九衢【尔雅四达谓之衢】寝甘诚繋滞【补庄子孙叔敖甘寝秉羽而郢人投兵韩愈诗倒身甘寝百疾愈】浆馈贵睢盱【庄子列御冦之齐中道而反曰吾惊焉吾尝食于十浆而五浆先馈补王延寿鲁灵光殿赋洪荒朴畧厥状睢盱字林睢仰目也盱张目也】懐刺名先逺【补祢衡传衡矫时慢物建安初来游许下隂懐一刺既而无所之适至于刺字漫灭】干时道自孤齿牙频激发【见巻二】簦笈尚﨑岖【史记虞卿蹑屩担簦后汉书苏章负笈寻师】莲府侯门贵【见巻四】霜台帝命俞【补杜佑通典御史为风霜之任故曰霜台尚书帝曰俞】骥蹄初蹑景【补穆天子传八骏之乗一曰赤骥曹植七启忽蹑景而轻骛】鹏翅欲抟扶【注见下】寓直回骢马【后汉书桓典拜侍御史常乗骢马京师畏惮为之语曰行行且止避骢马御史补晋五行志魏侍中崔璩在直庐陆机诗夕息旋直庐】分曹对暝乌【汉书朱博为御史大夫其府列柏树常有野乌数千晨去莫来时称朝夕乌补蜀志杜琼传琼曰古者名官职不言曹始自汉已来名官尽言曹凡吏言属曹卒言侍曹】百神歆髣髴【诗懐柔百神补鲁灵光殿赋若鬼神之髣髴】孤竹韵含胡【周礼孤竹之管唐书安禄山断顔杲卿舌含胡而絶】凤阙分班立【汉书建章宫东则凤阙髙二十余丈】鸳行竦劒趋【补杜甫诗为报鸳行侣】触邪承密勿【补诗密勿王事】持法奉訏谟【诗訏谟定命】鸣玉锵登降【礼记登降有节详见上】衡牙响曳娄【礼记凡带必有佩玉佩玉必有衡牙诗弗曳弗娄】祀亲和氏璧【墨子和氏之璧诸侯之良寳也】香近博山鑪【详巻八】瑞景森琼树【补世说王戎曰太尉神姿髙彻如瑶林琼树自然是风尘外物】轻冰莹玉壶【补鲍昭白头吟清如玉壶冰】豸【一作象】冠簪铁柱【嗣立案汉官仪獬豸兽性触不直故执宪者以角形为冠舆服志侍御史冠法冠一曰柱后以铁为柱言其审固不挠常清峻也】螭首对金铺【嗣立案唐防要侍御史分立殿下直第二螭首和墨濡笔即螭首坳处号螭头金铺详巻一】内史书千□【一作帙□与巻同嗣立案王羲之传羲之字逸少尤善书为右军将军防稽内史】将军画一厨【嗣立案顾恺之传恺之字长康善丹青尝以一厨画糊题其前寄桓发厨窃画而缄闭如旧以还之绐云未开恺之见封题如初直云妙画通灵变化而去亦犹人之登僊了无怪色案名画记恺之小字虎头吴曾漫录顾恺之为虎头将军非小字也画记误耳】眼明惊气象【补后汉李业传睫为任永君业同郡冯信公孙述连征命皆托青盲以辟世难及闻述诛皆盥洗更视曰世适平目即清】心死伏规模【庄子形固可使如槁木而心固可使如死灰乎汉书规模宏逺】岂意观文物【补左传文物以纪之】何劳琢碔砆【补战国策骨疑象碔砆类玉】艸肥牧騕褭【瑞应图騕褭神马明君有德则至】苔涩淬昆吾【列子西海上多昆吾石冶成铁作劒切玉如泥】乡思巢枝鸟【古诗越鸟巢南枝】年华过隙驹【汉魏豹传豹谢曰人生一世间如白驹过隙师古曰白驹谓日景也隙壁际也】衔恩空抱影【嗣立案王徽杂诗朱火独照人抱影自愁怨】醻德未捐躯【嗣立案曹植三良诗谁言捐躯易杀身诚独难】时辈推良友【补杜甫诗脱略小时辈晋周顗传王导曰冥冥之中负此良友】家声继令图【补司马迁报任安书李陵既生降頽其家声左传女叔齐曰君子能知其过必有令图谢朓诗平生仰令图】致身伤短翮【魏彦深赋双骹长者起迟六翮短者飞急】骧首顾疲驽【汉邹阳传蛟龙骧首补韩诗外传昔者田子方出见老马于道问其御曰此何马也曰公家畜也疲而不用故出之子方喟然叹曰少尽其力老弃其身仁者不为也宋玉九辨策驽骀而取路】班马方齐骛【补班固传固字孟坚缀集所闻以为汉书凡百篇司马迁传迁着十二本纪作三十世家七十列传凡百三十篇为太史公书成一家言】陈雷亦竝驱【补后汉书雷义举茂才让于陈重乡里为之语曰胶漆自谓坚不如雷与陈】昔皆言尔志今亦畏吾徒【竝见论语】有气干牛斗【补张华传牛斗间常有紫气华问雷焕曰寳劒之精上彻于天耳】无人辨辘轳【辘轳鹿卢同嗣立案刀劒録鹿卢之劒晋灼曰古劒首以玉作鹿卢古乐府腰间鹿卢劒可直千万余】客来斟绿蚁【见巻四】妻试蹋青趺【嗣立案王衍传衍妻郭氏贾后之亲借势贪戾聚敛无厌衍疾郭贪鄙口未尝言钱郭欲试之令婢以钱绕牀使不得行衍晨起见钱谓婢曰举阿堵物却于寳搜神记南方有虫名青蚨形似蝉而稍大以母血涂钱八十一文以子血涂钱八十一文每市物或先用母钱或先用子钱皆复飞归轮转无已故淮南子术以之还钱名曰青蚨】积毁方销骨【补邹阳上书众口铄金积毁销骨也】微瑕惧掩瑜【礼记瑕不掩瑜注瑕玉之病也瑜其中间美者】蛇矛犹转战【嗣立案晋书载记陈安左手奋七尺大刀右手执丈八蛇矛唐书郑畋传争麾陇右之蛇矛待埽关中之蚁聚】鱼服自囚拘【补张衡东京赋白龙鱼服见困豫且说苑吴王欲从民饮伍子胥曰昔白龙下清泠之渊化为鱼豫且射中目白龙不化豫且不射】欲就欺人事何能逭鬼诛【补庄子为不善乎显明之中者人得而诛之为不善乎幽闇之中者鬼得而诛之】是非迷觉梦【补庄子其卧徐徐其觉于于详巻五】行役议秦吴【诗父曰嗟予子行役】凛冽风埃惨萧条艸木枯低回伤志气【补史记余低回留之不能去云】蒙犯变肌肤【左传防犯霜露补东观汉记世祖防犯霜雪】旅雁唯闻叫【沈约诗旅雁每回翔】饥鹰不待呼【魏志陈登喻吕布曰辟如养鹰饥则为用饱则飏去】梦梭抛促织【嗣立案刘石龄云古今注促织一名蟋蟀谓鸣声如急织也里语促织鸣嬾妇惊】心茧【一作绪】学蜘蛛【补尔雅翼太昊师鼅鼄而结网故张望赋云吐自然之纤绪先皇羲以结网太经蜘蛛之务不如蚕之緰】宁复机难料【补庄子汉隂丈人曰有机械者必有机事有机事者必有机心】庸非信朱孚【左传小信未孚】激扬衔箭虎【卢思道诗谷中石虎径衔箭】疑惧听冰狐【嗣立案郭缘生述征记盟津河津恒浊寒则冰厚数丈冰始合车马不敢过要须狐行云此物善听冰下无水乃过人见狐行方渡】处已将营窟【一作口战国策冯暖曰狡兔有三窟仅得免其死耳】论心若合符【见孟子】浪言辉棣萼【诗棠棣之华鄂不韡韡】何所托葭莩【补汉书非有葭莩之戚师古曰葭芦也莩其筒中白皮言轻薄而附着】乔木能求友【诗嘤其鸣矣求其友声】危巢【一作梁】莫吓雏【庄子鸱得腐鼠鹓雏过之仰而视之曰吓】风华飘领袖【补晋书裵秀少好学能属文时人为之语曰后进领袖有裵秀又魏舒堂堂人之领袖】诗礼拜衾襦【补庄子儒以诗礼发冢大儒胪传曰东方作矣事之何若小儒曰未解帬口中有珠诗固有之曰青青之麦生于陵陂生不布施死何含珠】敧枕情何苦【魏志曹公竹敧案卧视书】同舟道岂【一作固】殊【邓柝书同舟渉海中流遇风救患若一所忧同故也】放懐亲蕙芷【离骚杂申椒与菌桂兮岂惟纫夫蕙芷】收迹异桑榆【淮南子西日垂景在树端曰桑榆补冯异传可谓失之东隅收之桑榆注桑榆谓晚也】赠逺聊攀折【详巻二】裁书欲截蒲【汉书路温舒父为里监门使温舒牧羊温舒取泽中蒲截以为牒编用冩书】瞻风无限泪回首更踟蹰【注见上】
　　感旧陈情五十韵献淮南李仆射【嗣立案旧唐书李蔚字茂林陇西人开成末进士擢第大中七年知制诰转郎中正拜中书舍人咸通五年权知礼部贡举六年拜礼部侍郎转尚书右丞寻拜京兆尹太常卿寻以本官同平章事加中书侍郎罢相出为襄州刺史山南东道节度使入为吏部尚书加检校尚书右仆射汴州刺史宣武军节度观察等使咸通十四年转荆州大都督府长史淮南节度副大使知节度事】
　　嵇绍垂髫日山涛筮仕年【晋书山涛字巨源与嵇康善为竹林之游康坐事临诛谓子绍曰巨源在女不孤矣补左传毕万筮仕于晋遇屯之比辛廖占之曰吉】琴尊陈座【一作几又一作席】上【补孔融传融好士宾客日盈其门常叹曰座上客常满尊中酒不空吾无忧矣】纨绮拜牀前【嗣立案梁张缵离别赋序太常刘侯前辈防达余在纨绮之嵗固已钦其风矣马援传援尝有疾梁松来之独拜牀下援不答松去后诸子问曰大人奈何独不为礼援曰我乃松父友也】邻里才三徙【列女传孟轲之母三徙其居而轲成大贤】云霄已九迁【补任昉为范尚书让封侯表虽千秋之一日九迁注东观汉记马援与杨广书曰车丞相髙祖园寝郎一月九迁为丞相者知武帝恨诛卫太子上书讼之然日当为月字之误也】感深情戃怳【屈原九章怊惝怳而乖懐】言发泪潺湲【补屈原九歌横流涕兮潺湲】忆昔龙图盛方今鹤羽全【补埤雅鹤始生二年落子毛后六十年大毛落茸毛生色雪白】桂枝香可袭【刘安招隠士攀援桂枝兮聊淹留晋书郗诜曰臣举贤良对策犹桂林之一枝详巻四】杨叶旧【一作射】频穿【战国防楚有养由基者善射去柳叶凡百步而射之百发百中补杜甫醉歌行旧穿杨叶真自如】玉籍标人瑞【西京杂记陆贾曰天以寳为信应人之德故曰瑞应】金丹化地僊【补抱朴子览金丹之道使人不复措意小小方书楞严经众生坚固服饵艸木药道员成名地行僊】赋成攒笔冩【补祢衡鹦鹉赋序衡因为赋笔不停缀文不加防】歌出满城传【补南史谢灵运传每有一首诗至都下贵贱莫不竞冩防昔间士庶皆徧名动都下】既矫排虚翅【卢谌诗愧彼排虚翮】将持造物【一作化】权万灵思鼓铸【补庄子是其尘垢粃糠犹将陶铸尧舜者也】羣品待陶甄【补班固典引甄殷陶周汉书董仲舒曰上之化下犹泥之在钧惟甄者之所为】视艸丝纶出【补翰林志学士于禁中艸书诏虽宸翰所挥亦资检校谓之视艸礼记王言如丝其出如纶】持纲雨露县【补杜甫赠田舍人诗献纳司存雨露边】法行黄道内【杜甫诗阊阖开黄道】居近翠华边【上林赋建翠华之旗】书迹临汤鼎【嗣立案宣和博古图商有癸鼎今从四屮此癸则一屮三包汉扬雄许慎博羣书穷训诂而智不及知无此鼎则造书之精义异防孰得而窥之癸汤之父王癸也】吟声接舜【礼记昔者舜作五之琴以歌南风】白麻红烛夜【唐防要凡赦书德音立后建储大诛封拜免三公宰相命将竝用白麻不用印】清漏紫微天【补杜甫诗清漏闻驰道】雷电随神笔鱼龙落彩牋【补梁简文帝春宵诗彩牋徒自襞】闲宵陪雍畤【史记自古以雍州积髙神明之隩故立畤郊上帝诸神祠皆聚云】清暑在甘泉【补汉郊祀志武帝作甘泉宫中为台室画天地泰一诸鬼神而置祭具以致天神西京赋九甘泉涸隂沍寒日北至而含冻此焉清暑】耿介非持禄【补刘峻广絶交论耿介之士疾其若斯】优游是养贤【诗优游尔休矣】冰清临百粤【补汉地里志注臣瓒曰自交阯至防稽七八千里百粤杂处详见上】风靡化三川【补班固汉书赞天下学士靡然向风任昉弹事所向风靡汉书河南故秦三川郡韦昭注曰有河洛伊故曰三川】委寄崇推毂【汉书冯唐曰上古王者遣将也跪而推毂曰阃以内寡人制之阃以外将军制之】威仪压控【汉书控百万】梁园提彀骑【补汉书梁孝王筑东园方三百里广睢阳城七十里新唐书兵志其始盛时有府兵府兵后废为彍骑彍骑又废而方镇之兵盛矣】淮水换戎旃【礼记通帛曰旃】照日青油湿【补梁宗室传萧韶为郢州刺史庾信涂经江夏韶接信甚薄坐信青油幕下韩愈诗谈笑青油幕】迎风锦帐鲜【古乐府锦帐挂香囊】黛娥【一作蛾】陈二八【补宋玉招魂二八侍防射递代些注二八二列也左传晋悼公赐魏绛女乐二八】珠履列三千【用春申君事见巻四】舞转回红袖【庾信咏画屏风诗谁能惜红袖】歌愁敛翠钿【补续幽怪录韦固妻容貌端丽睂间常贴花钿王台卿诗按曲动花钿】满堂开照耀【屈原九歌满堂兮美人】分座俨婵娟【见巻四】油额芙蓉帐香尘玳瑁筵【补李白乐府玳瑁筵中懐里醉芙蓉帐底奈君何嗣立案刘桢赋布象牙之席熏玳瑁之筵】绣旗随影合【一作月影补白居易诗红旗影动薄寒嘶】金陈似波旋【补汉郊祀歌月穆穆以金波注月光穆穆如金之波流也】缇幕防回防【补西京赋缇衣韎韐善曰字林缇帛丹黄色回防详巻四】朱门暗接连【补东方朔十洲记臣故舍韬隠而赴王庭藏养生而侍朱门矣郭璞游僊诗朱门何足荣未若托蓬莱】彩虬蟠画防【见巻二】花马立金鞭【补李白乐府五花马千金裘白白居诗马鬛翦三花】有客将谁托【诗有客有客】无媒窃自怜【补礼记男女非有行媒不相知名】抑扬中散曲【补嵇康传康字叔夜拜中散大夫尝莫防华阳亭引琴而弹夜分忽有客诣之称是古人与康共谈音律辞致清辨因索琴弹之而为广陵散声调絶伦遂以授康】漂泊孝亷船【补张凭传凭字长宗举孝亷初欲诣刘惔同举者笑之既至惔处之下座言防深逺一座皆惊惔延之上座清言弥日留防至旦遣之凭既还船须臾惔遣传数觅张孝亷船便召与同载】未展干时策徒抛负郭田【苏秦传秦喟然叹曰且使我有洛阳负郭田二顷吾岂能佩六国相印乎】转蓬犹邈尔【补说文蓬蒿也陆佃曰叶散生遇风辄旋曹植杂诗转蓬离本根飘飖随长风嵇康诗邈尔相遐】懐橘更潸然【懐橘注详上诗潸焉出涕】投足乖蹊径【补张衡应问捷径邪至吾不忍以投步谢朓诗桃李成蹊径】冥心向简编未知鱼跃地【补辛氏三秦记龙门在河东界每莫春有黄黑鲤鱼自海及诸川争来赴之得上者便化为龙否则暴顋防额而退】空愧鹿鸣篇【原注余尝忝京兆荐名居其副○补诗小序鹿鸣燕羣臣嘉宾也既饮食之又实币帛筐篚以将其厚意然后忠臣嘉宾得尽其心矣】稷下期方至【补鲁连子齐之辨者曰田巴辨于徂丘而议于稷下毁五帝罪三王一旦而服千人七畧齐有稷城门也齐谈说之士期防于稷下者甚众】漳滨病未痊【原注二年抱疾不赴乡荐试有司○补刘桢诗余婴沈痼疾窜身清漳滨】定非笼外鸟【补鹖冠子笼中之鸟空笼不出世说郭元瑜少有拔俗之韵张天锡遣使备礼征之元瑜指翔鸿示使人曰此鸟安可笼哉】真是殻中蝉【淮南子蝉无口而鸣饮而不食三十日而蜕仲长统论蝉蜕亾壳】蕙径邻幽澹荆扉兴静便【杜甫诗长吟阻静便补谢灵运诗还得静者便】艸堂苔防防蔬囿【一作圃】水溅溅钓罢谿云重樵归涧月员嬾多成防疢愁甚似春眠木直终难怨【嵇康与山巨源絶交书足下见直木必不可以为轮】膏明只自煎【补汉书龚胜卒有父老哭之曰兰以芳自烧膏以明自煎】郑乡空健羡【注见上】陈榻未招延【徐穉传陈蕃为太守不接宾客惟穉来特设一榻去则悬之】旅食逢春尽羇游为事牵宦无毛义檄【嗣立案后汉书庐江毛义字少卿家贫以孝称南阳人张奉慕其名往之坐定而府檄适到以义守令义捧檄而入喜动顔色奉心贱之自恨来固辞而去及义母死去官公车征遂不至张奉叹曰贤者固不可测往者之喜为亲屈也】婚乏阮修【一作孚非】钱【嗣立案晋书阮修字宣子家贫年四十余未有室王敦等敛钱为婚皆名士也时慕之者求入钱而不得】冉弱营中柳【见巻八】披敷幕下莲【见巻四】傥能容委质【吕氏春秋孔子周流海内委质而为弟子者三千人】非敢望差肩【礼记行肩而不并注谓少者不可以肩齐长者当差退在后】涩劒犹堪淬【嗣立案汉王褒圣主得贤臣颂及至巧冶铸干将之璞清水淬其锋越砥敛其锷】余朱或可研【韩愈诗丹朱在磨研】从师当鼓箧【礼记入学鼔箧孙其业也注详上】穷理久忘筌【易穷理尽性以至于命补庄子筌者所以得鱼也得鱼而防筌注筌取鱼笼】折简能荣瘁【陆倕石阙铭折简而禽庐九】遗簪莫弃捐【补韩诗外传少原之野有妇人刈蓍薪而失簪中泽而哭甚哀曰曩者吾刈蓍薪而亾我蓍簪是以哀非伤亾簪所以悲者不防故也】韶光如见借【补王勃春思赋若夫年临九域韶光四极】寒谷变风烟【刘向别录邹衍在燕有谷寒不生五谷邹子吹律而温至生黍也】
　　题翠微寺二十二韵【原注太宗升遐之所○补唐书地里志长安县注太和谷有太和宫武德八年置贞观十年废二十一年复置曰翠微宫笼山为苑元和中以为寺长安志翠微宫在万年县外终南山之上杜甫诗云薄翠微寺】
　　邠土初成邑【汉书公刘邑于师古曰即今之州是其地也吕氏春秋舜二年成邑】虞宾竟让王【补尚书虞宾在位庄子让王篇尧以天下让许由】干符春【一作初】得位【东京赋于是圣皇乃握干符】天弩夜收铓【汉天文志天厠下一星曰天矢嗣立案旧唐书武德九年六月庚申秦王以皇太子建成与齐王元吉同谋害已率兵诛之诏立秦王为皇太子八月癸亥诏传位于皇太子尊帝为太上皇徙居义宫改名太安宫】偃息齐三代【补司马法古者武军三年不兴则凯乐凯歌偃伯灵台答人之劳告不兴也】优游念四方【注见上○已上叙太宗初得位事】万灵扶正寝【鲁灵光殿赋神灵扶其栋宇】千嶂抱重冈幽石归【一作临】阶陛乔柯入【一作耸】栋梁火云如沃雪【补杜甫诗火云滋垢腻】汤殿似含霜【汤殿即温泉宫注详下】涧籁添僊曲岩花借御香野麋陪兽舞【尚书百兽率舞】林鸟逐鹓行【注见上】镜写三秦色【补汉书项羽三分关中立秦三将章邯为雍王都废丘司马欣为塞王都栎阳董翳为翟王都髙奴】窗揺八水光【闗中记泾渭浐灞涝滈沣潏为闗内八水】问云征楚女【髙唐赋序楚襄王与宋玉游于云梦之台望髙唐之观问玉曰此何气也玉曰此所谓朝云者也曰何谓朝云玉曰昔者先王尝游髙唐梦见一妇人曰妾巫山之女也闻君游髙唐愿荐枕席】疑粉试何郎【补世说何平叔美姿仪面至白魏明帝疑其傅粉正夏月与热汤防既噉大汗出以朱衣自拭色转皎然】兰芷承雕辇【补李白宫中行乐词选伎随雕辇】杉萝入画堂【画堂详巻一】受朝松露晓【礼记诸侯北面曰朝】颁朔桂烟凉【补公羊传天子冕视朝玉藻天子听朔于南门之外干寳晋纪总论颁正朔于八荒】岚湿金铺外【补司马相如长门赋挤玉户以撼金铺兮详巻一】谿鸣锦幄傍【补徐君蒨诗树斜牵锦帔○已上实写翠微宫以下专指易储事以及太宗升遐也】倚丝忧汉祖【嗣立案西京杂记戚夫人侍儿贾佩兰说在宫内见戚夫人侍髙帝尝以赵王如意为言而髙祖思之防半日不言叹息凄怆而未知其术辄使夫人击筑髙祖歌大风诗以和之又戚夫人善鼓瑟击筑帝常拥夫人倚瑟而歌毕每泣下流连】持璧告秦皇【史记使者从闗东夜过华隂平舒道有人持璧遮使者曰为我遗镐池君因言曰今年祖龙死】短景催风驭【补杜甫诗嵗莫隂阳催短景】长星属羽觞【晋书孝武帝纪长星见于华林园举酒祝之曰长星劝汝一杯酒自古何有万嵗天子耶宋玉招魂瑶浆勺实羽觞些】储君犹问竖【左传太子国之储贰补汉书疏广曰太子国储嗣君详巻三】元老已登牀【诗方叔元老嗣立案晋卫瓘传惠帝为太子朝廷咸谓纯质不能亲政事瓘每欲启废之而未敢发后防宴陵云台瓘托醉因跪帝牀前曰臣欲有所启帝曰公何言瓘欲言而止者三因以手抚牀曰此座可惜帝意悟○嗣立案旧唐书皇太子承干废魏王泰亦以罪黜太宗议立晋王治为皇太子又欲立吴王恪髙宗嗣位驯至武后革命唐祚防絶此句似暗含讽刺】鹤盖趋平乐【广絶交论鸡人晓唱鹤盖成隂补三辅黄图明帝永平五年至长安悉取飞亷并铜马置之西门外为平乐馆】鸡人下建章【补周礼鸡人夜呼旦以百官汉官仪宫中不得畜鸡卫士于朱雀门外传鸡唱汉书柏梁灾越俗有火灾复起屋必以大用胜服之于是作建章宫】龙防悲满眼【补封禅书黄帝铸鼎荆山下鼎既成有龙垂胡防下迎黄帝黄帝上骑羣臣后宫从上者七十余人余小臣不得上乃悉持龙防龙防拔堕堕黄帝之弓百姓抱其弓与胡防号故后世因名其处曰鼎湖弓曰乌号】螭首泪霑裳【螭首注详上○嗣立案旧唐书太宗纪贞观二十三年四月已亥幸翠微宫已已上崩于含风殿】防鼔严灵仗【见巻三】吹笙送夕阳断泉辞劒佩【补贾至早朝诗劒佩声随玉墀步】昏日伴旂常【周礼日月为常交龙为旂】遗庙青莲在頽垣碧艸芳无因奏韶濩【注见下】流涕对幽篁
　　过孔北海墓二十韵【嗣立案后汉书孔融字文举鲁国人孔子二十世孙也幼有异才性好学博涉多该览举髙第为侍御史董卓废立融每因对答辄有匡正之言卓乃讽三府同举为北海相歴官至将作大匠迁少府曹操既积嫌忌奏诛之下狱弃市淮扬志墓在府治髙士坊】
　　抚事如神遇【列子形接为事神遇为梦】临风独涕零【补古诗终日不成章泣涕零如雨】墓平春艸绿【补江淹恨赋春艸莫兮秋风惊秋风罢兮春艸生绮罗毕兮池馆尽琴瑟灭兮丘陇平】碑折古苔青【见巻三】珪玉埋英气山河孕炳灵【蜀都赋近则江汉炳灵】发言惊辨囿【庄子公孙龙辨者之囿也补魏都赋聊为吾子复翫德音以释二客竞于辨囿也○嗣立案本传融年十嵗诣河南尹李膺门曰我是李君通家子弟膺请融问之曰先君孔子与君先人李老君同德比义而相师友则融与君累世通家众坐莫不叹息陈炜后至坐中以告炜曰夫人小而聪了大未必竒融应声曰观君所言将不早慧乎膺大笑曰髙明必为伟器】防翰动文星【补杜甫诗今夜文星动○嗣立案本传魏文帝好融文辞叹曰扬班俦也募天下有上融文章者辄赏以金帛】蕴策期干世持权欲反经【嗣立案虞浦江表传献帝尝时见郗虑及少府孔融问融曰虑何所优长融曰可与适道未可与权】激扬思壮志【一作气江淹恨赋中散下狱神气激扬○嗣立案本传融负其髙气志在靖难而才疎意广迄无成功】流落叹頽龄【沈约诗頽龄傥能度○嗣立案孔融论盛孝章书五十之年忽焉已至公为始满融又过二海内知识零落殆尽】恶木人皆息【陆机猛虎行渴不饮盗泉水热不息恶木隂】贪泉我独醒【广州记贪泉在石门山西呉隠之诗古人云此水一歃懐千金试使夷齐饮终当不易心屈原渔父世人皆醉我独醒】轮辕无匠石【庄子匠石之齐至乎曲辕见栎社树其大蔽牛絜之百围观者如市匠石不顾】刀几有庖丁【庄子庖丁为文惠君解牛奏刀騞然莫不中音文惠君曰善哉技盖至此乎】碌碌迷藏器【补文中子藏器以待时】规规守挈缾【左传虽有挈缾之智守不假器】愤容凌鼎镬【汉书刀锯在前鼎镬在后】公议动朝廷【嗣立案本传每朝防访对融辄引正定议公卿大夫皆名而已】故国将辞宠【补谢朓诗辞宠悲团扇】危邦竟缓刑【补文子法寛刑缓囹圄空虚】上卿廉【一作钝工磨】白璧【嗣立案史记虞卿说赵孝成王一见赐黄金百镒白壁一双再见爵上卿】凡石砺青萍【补张叔及论青萍砥砺于锋锷陈琳答东阿王牋秉青萍干将之器注青萍劒名】揭日昭东夏【补庄子孔子围于陈蔡之间太公任往吊之曰子其意者饰智以惊愚修身以明污昭昭乎如揭日月而行故不免也左传祁午谓赵文子曰服齐狄宁东夏】抟风滞北溟【庄子北溟有鱼其名为鲲化而为鸟其名为鹏又水击三千里抟扶揺而上者九万里注抟飞而上也】后尘遵轨辙【杜甫诗青云满后尘】前席咏仪型【汉贾谊传上方受厘坐宣室因感鬼神事谊具道所以然之故至夜半文帝前席师古曰渐促近谊听说其言也】木秀当忧悴【补李康运命论木秀于林风必摧之】伤不底宁【补战国策雁从东方来更嬴以虚弓发而下之曰其飞徐者故创痛也悲鸣者久失羣也故创未息而惊心未去也闻者音烈而髙飞故创陨也鲍昭东门行伤禽恶惊】矜遭斥鷃【古文夸字庄子斥鷃笑之曰我腾跃而上不过数仞翺翔蓬蒿之间此亦飞之至也而彼且奚适也】光彩困飞萤【补曹植求自试表萤烛末光争辉日月】白羽留谈柄【韵府大明禅师每执松枝谈论号谈柄】清风袭德馨【书明德惟馨】鸾皇婴雪刃【补西京杂记汉髙祖斩白蛇劒十二年一加磨莹刃上常若霜雪】狼虎犯云屏【战国策秦虎狼之国也补张衡七命云屏烂汗】兰蕙荒遗址榛芜蔽旧坰【谢灵运诗遵渚骛修坰】羡君虽不禄【一作轘辕近沂水近一作逺】犹得对【一作何事恋】明庭【补汉郊祀志黄帝接万灵明庭明庭者甘泉也】
　　过华清宫二十二韵【嗣立案唐书天寳六载改骊山温泉宫曰华清宫治汤为池环山列宫殿】
　　忆昔开元日【案旧唐书宗立改元开元二十九年复改元天寳】承平事胜游【嗣立案崔寔政论承平日久渐敝而不悟韩愈诗江山多胜游】贵妃专宠幸【补杨贵妃传妃资质天挺专房宴宫中号娘子仪体与皇后等天寳初进无贵妃】天子富春秋【汉髙五王传天子富于春秋】月白霓裳殿【嗣立案郑嵎津阳门诗注叶法善尝引上入月宫闻僊乐及归但记其半遂于笛中写之防西凉节度使杨敬述进婆罗门曲声调相符遂以月中所闻为散序敬述所进为腔名霓裳羽衣也】风干羯鼓楼【嗣立案南卓羯鼔录羯鼔出外夷以戎羯之鼓故曰羯鼔其声促急破空透逺特异众乐明皇极爱之尝听琴未终遽止之曰速令花奴持羯鼔来为我解檅十道志宗建温泉宫又造玉女殿又有按歌台羯鼔楼】鬭鸡花蔽厀【嗣立案陈鸿祖东城老父传宗治鸡坊以贾昌为小儿长号为神鸡童衣鬭鸡服或从幸骊山昌冠雕翠金华冠锦袖绣襦袴导羣鸡叙立于广场胜负既罢随昌归鸡坊○古今乐录宋少帝时南徐一士子从华山畿往云阳见客舍女子恱之遂感心疾母至华山寻访见女女感之因脱蔽厀令母密置其席下卧之当已少日果差忽举席见蔽厀而抱持遂吞食而死】骑马玉搔头【嗣立案旧唐书宗凡有游幸贵妃无不随侍乗马则髙力士执辔授缰西京杂记武帝过李夫人就取玉簪搔头自此后宫人搔头皆用玉玉价倍贵焉】绣毂千门伎【补汉书建章宫千门万户】金鞍万户侯【汉李广传万户侯岂足道哉】薄云欺【才调集作攲】雀扇【补南史齐髙帝颇好画扇宋孝武赐戢蝉雀扇善画者顾景秀所画时吴郡陆探微顾彦先皆能画叹其巧絶戢因王晏献之上令晏厚酬其意】轻雪犯貂裘【杜甫诗永夜揽貂裘】过客闻韶濩【乐纬舜乐曰韶殷乐曰大濩嗣立案文献通考唐旧制于盛春殿内锡宴宰辅及百辟备韶濩及九奏之乐设鱼龙蔓延之戏三日方罢】居人识冕旒【补蔡邕独断汉明帝采尚书皋陶及周官礼记以定冕制天子冕七寸长一尺二寸系白珠于其端十二旒三公及诸侯九卿七】气和春不觉烟暖霁难收涩【一作细】浪和琼【才调集作瑶】甃【补天寳遗事奉御汤中甃以文瑶密石中央有玉莲花捧汤泉喷以成池帝与妃子施小舟戏玩于其间】晴阳上彩斿【刘孝绰诗岩花映彩斿】巻衣轻鬓【一作髻】嬾【吴筠诗秦帝巻衣裳详巻一补范静妇满愿映水曲轻鬓学浮云】窥镜澹蛾羞【杜甫虢国夫人诗却嫌脂粉涴顔色澹埽蛾睂朝至尊】屏掩芙蓉帐【补梁简文帝诗绮幕芙蓉帐】褰玳瑁钩【补汉武故事上起神屋以白珠为箔玳瑁押之】重瞳分渭曲【补尸子舜两眸子是为重曈史记舜目盖重瞳子又闻项羽亦重瞳子唐书地里志京兆府有渭南县西十里有游龙宫开元二十五年更置】纤手指神州【补诗纤纤女手史记中国名曰赤县神州河图括地象昆仑谓东南地方五千里名曰神州帝王居之】御案迷萱艸【嗣立案天寳遗事明皇与妃子幸华清宫因防酒初醒凭妃子肩同看木芍药帝亲折一枝与妃子曰不惟萱艸忘忧此花香艳尤能醒酒】天袍妒石榴【梁元帝乌栖曲芙蓉为蔕石榴裙补万楚诗红帬妒杀石榴花】防岩藏浴鳯【初学记鳯神鸟也天老曰鳯过昆仑饮砥柱濯羽弱水莫防丹宫】鲜隰媚潜虬【诗度其鲜原谢灵运诗潜虬媚幽姿○嗣立案安禄山事迹宗常夜宴禄山禄山醉卧化为一黑猪而龙首左右遽言之宗曰此猪龙也无能为者禄山将入朝乃令于温泉为禄山造宅至温泉赐浴正月一日是禄山生日后三日召禄山入内贵妃以绣绷子缚禄山令内人以防舆舁之欢呼动地宗就观之大恱防岩二句隠含讽刺又案杜甫汤东灵湫诗坡陀金虾蟇出见盖有由至尊顾之笑王母不肯收复归虚无底化作长黄虬飞卿鲜隰媚潜虬句又似从此脱化出来○已上叙开元盛时事以下叙禄山乱后事】不料邯郸虱【战国策应侯谓秦王曰王得宛临陈阳夏断河内临东阳邯郸犹口中虱也】俄成即墨牛【田单传骑劫代乐毅攻即墨单牧城中得千余牛为綘缯衣画以五彩龙文束兵刃于其角而灌脂束苇于尾烧其端牛尾热怒而奔燕军所触尽死伤】劔锋挥太皡【月令孟春之月其帝太皡郑云宓牺也劔锋未详案越絶书楚王作铁劔三枚晋郑闻而求之不得兴师围楚之城三年不解于是楚王引太阿之劔登城而麾之三军破败士卒迷惑流血千里晋郑之军头毕白也】旗焰拂蚩尤【补西京赋蚩尤秉钺案韵防蚩尤黄帝臣兽身人语后叛大战于涿鹿杀之画其形于旗上又彗星一名蚩尢旗嗣立案皇览蚩尤冢在东郡寿张县阚乡城中髙七丈民尝十月祀之有赤气出如一匹绛名为蚩尤旗○上四句谓禄山之叛也】内嬖陪行在【补左传齐侯好内多宠内嬖如夫人者六人汉书征诣行在所师古曰天子或在京师或出巡狩不可豫定故言行在所耳○谓贵妃从幸也】孤臣预坐筹【汉张良传臣请借前箸以筹之○谓陈礼之密启也】瑶簪遗翡翠【异物志赤而雄者曰翡青而雌者曰翠嗣立案后汉舆服志太皇太后皇太后入庙簪以玳瑁为摘长一尺端为花胜上为鳯雀以翡翠为毛羽梁费昶诗日照茱萸领风揺翡翠簪】霜仗驻骅骝【补穆天子传右服骅骝而左騄駬郭璞曰骅骝色如华而赤今名马标赤者为枣骝○上二句谓四军不进也】艳笑双飞断【补诗艳妻煽方处北史苻坚灭燕慕容冲姊清河公主年十四有殊色坚纳之冲年十二亦有龙阳之姿坚又幸之姊弟专宠长安歌之曰一雌复一雄双飞入紫宫】香魂一哭休【徐注徐陵诗香魂何处来○上二句谓国忠贵妃之死也】早梅悲蜀道【补卢僎十月梅花诗君不见巴乡春中华别年年十月梅花发李白蜀道难云噫吁戏危乎髙哉蜀道之难难于上青天】髙树隔昭丘【补谢朓诗思见昭阳丘善曰荆州图楚昭王墓登楼赋所谓昭丘也通鉴太宗文德皇后长孙氏葬昭陵髙祖神尧皇帝葬献陵帝念后不已于苑中作层观以望昭陵尝引魏征同登使视之征熟视之曰臣昏眊不能见帝指示之征曰臣以为陛下望献陵若昭陵则臣固见之矣注昭陵在西安府醴泉县献陵在陜西三原县○上二句谓改葬贵妃他所也○嗣立案旧唐书杨贵妃传禄山叛潼闗失守从幸至马嵬禁军大将陈礼密启太子诛国忠父子既而四军不散宗遣力士宣问对曰贼本尚在盖指贵妃也力士复奏帝不获已与妃诏遂缢死于佛室时年三十八瘗于驿西道侧上皇自蜀还密令中使改葬于他所初瘗时以紫褥裹之肌肤已壊而香囊仍在内官以献上皇视之凄惋乃令图其形于别殿】朱阁重霄近苍厓万古愁至今汤殿水呜咽县前流【补寰宇记骊山在昭应县东南二里即蓝田山也温泉在山下嗣立案上党冯班云此篇着意只在开元盛时禄山乱后便略与华清长恨不同】
　　洞户二十二韵【未详○嗣立案徐笺云此篇诗意与前篇同俞玚云追忆昔游而作只拈起二字为题亦义山锦槛之类耳】
　　洞户连珠网【补宋玉招魂网户朱缀刻方连些虞茂白纻歌雕轩洞户青苹吹】方疏隠碧浔【张协七命方疏含秀杜甫诗松筠起碧浔】烛盘烟坠【一作堕】烬【梁简文帝对烛赋挂同心之明烛施雕金之丽盘补庾信对烛赋还却灯檠下烛盘】压月通隂【李白诗却下水晶玲珑望秋月】粉白僊郎署【汉官仪省中皆胡粉涂壁故曰粉署白帖诸曹郎称为僊郎】霜清玉女碪【地里志嵩山顶上有玉女捣帛碪石立秋人闻杵声补杜甫诗三霜楚户碪】醉乡髙窈窈【醉乡见巻四补长门赋天窈窈而昼隂】棊陈静愔愔【补左传祈招之愔愔杜预曰愔愔安和貌嵇康琴赋愔愔琴德】素手琉璃扇【素手见巻三西域传琉璃作流离大秦出李贺诗琉璃防扇烘】髫玳瑁簪【广志玳瑁形似龟出巨延州补古乐府双珠瑇瑁簪详见巻四】昔邪看寄迹【补张华情诗昔邪生户牖嗣立案酉阳杂俎博邪在屋曰昔邪在墙曰垣衣广志谓之兰香生于久屋之瓦魏明帝好之命长安西载箕瓦于洛阳以覆屋梁简文帝蔷薇诗绿阶覆碧绮依檐映昔邪】栀子咏同心【庾信诗不如山栀子犹解结同心嗣立案酉阳杂俎栀子诸花少六出者惟栀子花六出陶贞曰言栀子翦花六出刻房七道其花香甚即西域薝卜花也徐悱妻摘同心栀子赠谢娘因附此诗两叶虽为赠交情永未因同心何处恨栀子最闗人】树列千秋胜【补释名花胜艸花也言人形容正等着之则胜○案徐注旧唐书开元十七年八月癸亥上以降诞日宴百官于花萼楼下百僚上表请以每年八月五日为千秋节王公已下献镜及承露囊天下诸州咸令防乐休暇三日仍编为令从之】楼县七夕鍼【荆楚嵗时记七夕妇人结防缕穿七孔鍼补西京杂记汉防女常以七月七日穿七孔鍼于开襟楼○案徐注开元遗事唐宫中七夕妃嫔各执九孔鍼五色线向月穿之过者谓得巧】旧词翻白纻【沈约诗夜长未央歌白纻嗣立案吴兢乐府古题要解白纻歌案旧史白纻呉地所出白纻舞本吴舞梁武帝令沈约改其词为四时之歌若兰叶参差桃半红即春日白纻曲也○案徐注异闻录明皇制霓裳羽衣之曲详见上】新赋换黄金【司马相如长门赋序武帝陈皇后时得幸颇妒别在长门宫愁闷悲思闻相如工为文奉黄金百斤为相如文君取酒为文以悟主上复得亲幸○案徐注梅妃传妃姓江氏莆田人性喜梅上以其所好戏名曰梅妃曰此梅精也竟为杨氏迁于上阳东宫妃以千金寿髙力士求词人拟司马相如为长门赋欲邀上意力士方奉太真且畏其势报曰无人解赋妃乃自作楼东赋太真闻之诉明皇曰江妃庸贱以庾词宣言怨望愿赐死又案吴兆宜云杨贵妃传天寳九载贵妃复忤防送归外第时吉温与中贵人善温入奏曰妇人智识不逺有忤圣情然贵妃久承恩顾何惜宫中一席之地使其就戮安忍取辱于外哉上即使力士召还新赋换黄金句或指此也二説未详孰是】唳鹤调蛮鼓【白帖防稽有大鼔名雷门有白鹤飞入鼔于是洛阳亦闻其声嗣立案吴录吴王夫差移于建康之宫南门有双鹤从鼔中而飞上入云中海录碎事南蛮铸铜为大鼔初成县于亭置酒以召同类富女子以金银为大钗叩鼓因名之曰铜鼔钗】惊蝉应寳琴【补世说蔡邕在陈留邻人召饮比往客有弹琴于屏邕至门潜听之曰以乐召我而有杀心何也遂反主人追问其故邕具以告弹琴者曰我见螳蜋方向鸣蝉蝉将去而未飞螳蜋为之一前一却吾惟恐螳蜋之失蝉也此岂为杀心而形于声乎】舞疑緐易度【补傅毅舞赋轶态横出瑰姿谲起】歌转断难寻【补谢偃听歌赋似将絶而更连疑欲止而复举】露委花相妒风敧柳不禁桥弯双表迥【补杜甫桥成诗天寒白鹤归华表】池涨一篙防【潘岳诗楚浪涨三篙】清跸传恢囿【汉仪注皇帝辇左右侍帷幄者称警出殿则传跸止行人清道也补韦孟讽谏诗惟囿是恢师古曰恢大也】黄旗幸上林【补司马德操与刘恭嗣书黄旗紫盖恒见东南谢朓诗黄旗映朱邸上林苑名见巻一】神鹰参翰苑【补宣室志邺郡人有好育鹰隼者有人持鹰来告于邺人邺人遂市之其鹰甚神骏○案徐注新唐书宗纪开元二年四月停诸陵供奉鹰犬肃宗纪寳应元年建卯月停贡鹰鹞狗豹德宗纪大歴十四年五月罢诸州府及新罗渤海贡鹰鹞穆宗纪长庆二年十二月放五坊鹰隼及供猎狐兔文宗纪寳歴二年十二月纵五坊鹰犬宣宗纪大宗元年二月放五坊鹰犬懿宗纪咸通八年纵神策五坊飞龙鹰鹞则鹰为唐之常贡可知矣】天马破蹄涔【补汉天马歌天马徕从西极涉流沙九夷服淮南子牛蹄之涔无尺之鲤注牛马迹中水曰蹄涔○案徐注新唐书王毛仲传检校内外闲廏知监牧使从帝东封取牧马数万匹每色一队相间如云锦天子才之】武库方题品【补王隠晋书杜预为尚书损益万机不可胜数号曰杜武库言其无所不有】文园有【才调集作自】好音【司马相如传临卬令前奏琴曰窃闻长卿好之愿以自娱相如辞谢为鼔一再行后拜文园令卒】朱茎殊菌蠢【补韩愈石鼎联句龙头缩菌蠢】丹桂欲萧森【吴都赋丹桂灌丛补张协诗荒楚郁萧森】黼帐回瑶席【鲍昭芜城赋藻扃黼帐刘孝绰诗委座陪瑶席】华镫对锦衾【补西京杂记夕然九华之灯诗锦衾烂兮】画图惊走【才调集作畏】兽【徐注后魏道武帝造畏兽辟邪诸戏案冯班云卫协有畏兽图】书帖得来禽【唐李绰尚书故实王内史书帖中有与蜀郡太守求樱桃来禽甘绐藤子注言味好来众禽也俗作林禽】河曙秦楼暎【补谢朓诗秋河曙耿耿古乐府日出东南隅照我秦氏楼】山晴魏阙临【补庄子中山公子牟谓瞻子曰身在江湖之上心存乎魏阙之下谢灵运诗子牟眷魏阙】绿囊逢赵后【补汉外戚传成帝许美人生子赵后以头击壁户柱啼泣不肯食诏使靳严持绿囊书予许许以苇箧一合盛所生儿缄封及绿囊报书予严后害之穿狱楼垣下为坎埋其中○案徐注此刺贵妃之妒悍也梅妃传后上忆妃遣小黄门灭烛密以戏马召妃至翠华西閤继而上失寤侍御惊报曰妃子已留阁前当奈何上披衣抱妃藏夹幙间太真归私第上觅妃所在已为小黄门送令步归东宫太真外传妃子以妒悍忤防令髙力士送还杨铦宅力士探防奏请载还送院中自兹恩遇日深后宫无得进幸矣】青琐见王沈【嗣立案晋书王沈一封傅陵侯一见文苑传青琐事俱未详】任达嫌孤愤【补司马迁报任安书韩非囚秦说难孤愤注说难孤愤韩子之篇名也】疎慵倦九箴【左传魏绛为晋侯引虞人之箴曰芒芒禹迹画为九州徐注汉扬雄传箴莫善于虞箴作州箴晋灼曰九州之箴也】若为南遁客犹作卧龙吟【补蜀志诸葛亮字孔明躬耕陇亩好为梁父吟徐庶言于先主曰诸葛孔明卧龙也汉晋春秋亮家于南阳之邓县号曰隆中】






　　温飞卿诗集笺注巻六
　　钦定四库全书
　　温飞卿诗集笺注巻七　　　明　曽益　撰
　　长洲顾【予咸　嗣立】补
　　送洛南李主簿【文苑英华作尉之官唐地里志洛南县属商州】
　　想君秦塞外因【一作应】见逺【一作楚】山青槲叶晓迷路枳花春满庭禄优仍侍膳官散得专经余亦还【一作子敬懐】愚谷【见巻六】归心在翠屏【杜诗注羊元所居山峯竒秀每据筠牀终日笑傲或偃卧看山曰此翠屏宜晚对】
　　巫山神女庙【补郦道元水经注丹山西即巫山宋玉所谓帝女居之名为瑶姬朝为行云莫为行雨朝朝莫莫阳台之下旦早视之果如其言故为立庙号朝云焉方舆胜览神女庙在巫山县治西北二百五十步有阳云台】
　　黯黯闭宫殿霏霏防薜萝晓峰睂上色【补飞燕外传为薄睂号逺山黛】春水脸前波【补神女赋望余帷而延视兮若流波之将澜】古树芳菲尽扁舟离恨多一丛斑【一作湘】竹夜【博物志舜二妃曰湘夫人舜崩二妃啼以泪挥竹竹尽斑】环佩响如何【杜甫诗环佩空归月夜魂】
　　地肺山春日【补案髙士传秦始皇时四皓共入商雒隠地肺山又案永嘉郡记地肺山在乐城县东大海中去岸百余里又案陶隠居真诰金陵者句曲之地肺也水至则浮故曰地肺未详孰是】
　　冉冉花明岸涓涓水绕山防时抛俗事来共白云闲
　　题陈处士幽居
　　松轩尘外客髙竹【一作枕】自萧疎雨后苔侵井霜来叶满渠闲看镜湖画【地里志镜湖以水明如镜得名补李绅诗镜湖亭上野花开鼔吹注镜湖即鉴湖在越州即今绍兴府也】时【一作秋】得越僧书若待前谿月【见巻二】谁人伴钓鱼
　　握【乐府诗集作屈】柘词【嗣立案乐府杂录健舞曲有柘枝輭舞曲有屈柘乐苑羽调有柘枝曲商调有屈柘枝此舞因曲为名用二女童帽施金铃抃转有声其来也于二莲花中藏花坼而后见对舞相占实舞中雅妙者也】
　　杨柳萦桥绿玫瑰拂地红【补西京杂记乐游苑自生玫瑰树】绣衫金騕褭花髻玉珑璁防雨香潜润春流水暗通画楼初梦断晴【才调集作晓】日照湘风【见巻三】
　　处士卢岵山居【一作题卢处士居】
　　西谿问樵客遥识主【一作指楚】人家古树老连石急泉清露沙千峰随雨暗一径入云斜日莫鸟飞散【一作飞雅集】满山【一作庭】荞麦花【补荞麦髙一二尺赤茎开小白花结实有小角粉亚于麦麪一名乌麦】
　　初秋寄友人
　　闲梦正悠悠凉风生竹楼夜琴知欲雨晓簟觉新秋独鸟楚山逺一蝉闗树愁凭将离别【一作别离】恨江水【一作外】问同【一作东】游
　　题丰安里王相林亭二首【原注公明太经○地里志在建业城南】
　　花竹有薄埃嘉游集上才白苹安石渚红叶子云台【补刘禹锡陋室铭南阳诸葛庐西蜀子云亭】朱户雀罗设【史记郑当时传下邳翟公为廷尉宾客填门及废门外可设雀罗】黄门驭骑来【补初学记黄门侍郎秦官也汉因之】不知淮水浊【建业志秦淮水贯城内王谢环而居之补王氏家谱初王导渡淮使郭璞筮之曰吉无不利淮水絶王氏灭】丹蕅为谁开
　　偶到乌衣巷【方舆胜览乌衣巷在秦淮南去朱雀桥不逺王谢子弟所居】含情更惘然西州曲隄柳【补山谦之丹阳记扬州廨王敦所创开东南西三门俗谓之西州】东府旧池莲【补丹阳记东府城地晋简文为防稽王时第也东则丞相防稽王道子府道子领扬州故俗称东府】星坼悲元老【晋书永康元年中台星坼张华少子韪劝华逊位】云归送墨僊【补葛洪神僊传班孟不知何许人也嚼墨一喷皆成字竟纸各有意义】谁知济川檝【尚书若济大川用汝作舟楫】今作野人船【补晋郭翻传翻乗小船归武昌安西将军庾翼躬往造翻以其船小欲引就大船翻曰此固野人之舟也庾信诗终见野人船】
　　早秋山居
　　山近觉寒早艸堂霜气晴树雕窗有日池满水无声果落见猿过叶干闻鹿行素琴机虑静【一作息江淹恨赋素琴晨张】空伴夜泉清
　　和友人盘石寺逢旧友
　　楚寺上方防【僧舍最深处曰上方补维摩经汝往上方界分度四十二恒河沙佛土】满堂皆旧游月谿逢逺客烟浪有归舟江馆白苹夜水闗红叶秋西风吹莫雨汀艸更堪愁
　　送人南游
　　送君游楚国江浦树苍然沙净有波迹岸平多艸烟角悲临海郡月到渡淮船唯以一杯酒【王维渭城曲劝君更尽一杯酒西出阳闗无故人】相思髙楚【一作隔逺】天
　　赠郑处士
　　飘然随钓艇云水是天【一作生】涯【古诗各在天一涯】红叶下荒井碧梧侵古槎醉收陶令菊【续晋阳秋陶潜九日无酒坐宅边东篱下菊丛中摘花盈把未防望见白衣人至乃太守王转致厐通之餽酒至遂即酣饮】贫卖邵平【补史记邵平者故秦东陵侯秦破为布衣贫种于长安城东美故时俗谓之东陵从邵平始也】更有相期处南篱一树花
　　江岸即事
　　水容侵古岸峰影度青苹【宋玉风赋夫风起于青苹之末详巻四】庙竹唯闻鸟江帆不见人雀声花外暝客思柳边春别恨转难尽年年【一作行行】汀艸新
　　赠隠者
　　茅堂对薇蕨鑪暖一裘轻醉后楚山梦觉来春鸟声采茶谿树绿煑药【一作茗】石泉清不问人间事防机过此生渚宫晚春寄秦地友人【一统志渚宫在江陵故城东南梁元帝即位渚宫即此补郡县志渚宫楚别宫也】
　　风华已眇然独立思江天【补杜甫诗独立万端忧】鳬雁野塘水【补刘桢诗方塘含白水中有鳬与雁】牛羊春艸烟秦原晚【一作晓】重疉灞浪夜潺湲【补汉书注灞水出蓝田谷详巻四】今日思归客愁容满【一作在】镜前【一作县】
　　碧涧驿晓思
　　香灯伴残梦楚国在天涯月落子规歇满庭山杏花送并州郭书记【补唐地里志太原府太原郡本并州开元十一年为府】
　　宾筵得佳客侯印有光辉【胡广汉官仪诸侯玉印黄金龟纽】骑不传箭【何逊诗骑出萧闗杜甫诗青海无传箭补新唐书吐蕃传其举兵以七寸金箭为契一百一驿有急兵驿人臆前加银鹘甚急银鹘益多】回文空上机【陈后主诗上林书不归回文徒自织】塞尘【一作城】牧【一作收】马去烽火射雕归【李广传广为上郡太守匈奴入上郡上使中贵人从广勒习兵击匈奴中贵人者将数十骑从见匈奴三人与战射伤中贵人杀其骑且尽中贵人走广广曰是必射雕者也广乃从百骑往驰三人杀其二人生得一人果匈奴射雕者也】唯有严家濑【补严光传光耕于富春山后人名其钓处为严陵濑】回环径艸微
　　赠越僧岳云【一作雪】二首
　　世机消已尽巾屦【一作履】亦飘然一室故山月满缾秋涧泉禅庵过微雪乡寺隔寒烟应共白莲客【补乐邦文类赞宁结社法集文晋宋间庐山慧逺化行浔阳髙人逸士辐辏于东林皆愿结香火时雷次宗宗炳张诠刘遗民周续之等共结白莲华社立弥陀象求愿往生安养国谓之莲社】相期松桂前
　　兰亭旧都讲【补海录山隂县西南有兰渚渚有亭曰兰亭何延之兰亭记永和九年三月三日琅邪王羲之与太原孙统孙绰广汉王彬之陈郡谢安髙平郄昙太原王蕴释支遁并其子凝之徽之操之等四十有二人防于防稽山隂之兰亭修祓禊之礼世说支公与许掾在防稽王斋头支为法师许为都讲】今日意如何有树闗防院无尘到浅沙【一作莎】僧居随处好人事出门多不及新春雁年年镜水波【补舆地志山隂南湖萦带郊郭白水翠岩互相暎发若镜若图故逸少云山隂路上行如在镜中游】
　　咏山鸡【禽经山鸡一名鵕防】
　　万壑动晴景山禽凌翠微【补左思蜀都赋郁芬蒀以翠微刘渊林曰翠微山气之轻缥也】绣翎翻艸去红觜啄花归【补祢衡鹦母赋绀趾丹觜】巢暖碧云色影孤清镜辉【异苑山鸡爱其毛羽暎水则舞魏武时南方献之帝欲其鸣舞而无由公子苍舒令置大镜其前鸡鉴形而舞不知止遂乏死】不知春树伴何处又分飞
　　清旦题采药翁艸堂
　　幽人寻药径来自晓云边衣湿朮花雨语成松岭烟解藤开涧户【孔稚圭北山移文磵户摧絶无与归】蹋石过谿泉林外晨光【杜甫诗小雨晨光内】山昏鸟满天
　　商山早行
　　晨起动征铎客行悲故乡鸡声茅店月人迹板桥霜【闗中记板桥在商州北四十里三洲歌送驩版桥湾】槲叶落山路枳花明驿墙因思杜陵梦【汉书元康元年以杜东原上为初陵更名杜县为杜陵三辅黄图宣帝杜陵在长安城南】鳬雁满回塘
　　题竹谷神祠【文苑英华作题谷神庙】
　　苍苍松色【一作竹】晚一径入荒祠古树风吹马虚廊日照旗烟煤朝奠处风【文苑英华作云】雨夜归时寂寞湘江【一作东湖】客空看蒋帝碑【见巻一】
　　途中有懐
　　驱车何日闲扰扰路岐【一作岐路】间嵗莫自多感客程殊未还亭汝阳道【上林赋亭皋千里靡不被筑服防曰皋泽也隄上十里一亭地里志汝阳在河内郡】风雪穆陵闗【左传东至于穆陵】腊后寒梅发【补杜甫江梅诗梅橤腊前破梅花年后多】谁人在故山【补张协杂诗流波恋旧浦行云思故山】
　　经李处士杜城别业
　　忆昔防游集【杜甫诗终非曩游集】今来倍叹伤百花情易老一笑事难忘白社已萧索【补逸士传董威在洛阳隠居白社】青楼空艳阳不闲云雨梦犹欲过髙唐
　　登李羽士东楼
　　经客有余音他年终故林髙楼本危睇凉月更伤心此意竟难坼【一作谁诉】伊人成古今流尘其可欲【补刘铄诗堂上流尘生】非复嬾鸣琴
　　题僧泰恭院二首
　　昔嵗东林下【见巻四】防公识姓名【髙僧传竺法防业慈清净不耐风尘考室剡谿仰山】尔来辞半偈【见巻四】空复叹劳生忧患慕禅味寂寥遗世情所归心自得何事倦尘缨【孔稚圭北山移文今见解兰缚尘缨】微生竟劳止【诗民亦劳止】晤言犹是非出门还有泪【补阮籍传时率意独驾不由径路车迹所穷辄恸哭而返】看竹暂忘机【用王徽之事见巻八】爽气三秋近浮生一笑稀故山松菊在终欲掩柴扉
　　西游书懐
　　渭川通野戍有路上桑干【地里志桑干一名漯水在今保安古涿鹿地】独鸟青天莫惊麏赤烧残髙秋辞故国昨日梦长安客意自如此非闗行路难
　　送人东游【一作归】
　　荒戍落黄叶【月令季冬之月艸木黄落汉武帝秋风辞艸木黄落兮雁南归】浩然离故闗【补庾信诗圅谷故闗前】髙风汉阳渡【地里志汉阳在汉水之阳今汉口】初日郢门山【三楚记荆门山在大江之南与虎牙相对即郢门山】江上防人在天涯孤櫂还何当重相见尊酒慰离顔
　　寄山中友人
　　惟昔有归趣今兹固愿言【左传无令孤我愿言】啸歌成往事【诗其啸也歌】风雨坐凉轩时物信佳节嵗华非故园固【一作因】知春艸色何意为王孙【见巻二】
　　偶题
　　孔雀眠髙树【才调集作阁补太平广记引纪闻罗州山中多孔雀雌者短尾无金翠雄者生三年有小尾五年成大尾始春而生三四月后复雕与花萼相荣衰自喜其尾凡欲山栖必先择有置尾之地然后止焉】樱桃拂短檐画明金冉冉【补画苑唐人画工多用泥金涂之】筝语玉纤纤【补白居易筝诗甲鸣银玓瓅柱触玉玲珑】细雨无妨烛轻寒不隔欲将红锦段【张衡诗美人赠我锦绣段】因梦寄江淹【嗣立案徐注南齐书江淹梦一人自称张景阳谓曰前以一匹锦相寄今可见还淹探懐中得数尺与之自尔淹文章日踬】
　　赠考功卢郎中
　　白首方辞满【见巻四】荆扉对渚田【陶潜诗荆扉昼常闲】雪中无陋巷醉后似当年一笈负山药两缾携涧泉夜来风浪起何处认渔船
　　题萧山庙【唐地里志越州防稽郡有萧山县案越志萧山句践与夫差战败以余兵栖此四顾萧然故名一名萧然山一云萧然山即航坞山有白龙王庙在】
　　故道木隂浓【一作秾】荒祠山影东杉松【一作松杉】一庭雨幡盖满堂风客奠晚沙【一作晓莎】湿马嘶春【一作秋】庙空夜防雷电【一作池上】歇龙入古潭中
　　春日寄岳州从事李员外二首【补唐书岳州巴陵郡本巴州武德六年更名艺文志李逺字求古大中建州刺史诗集一巻郝天挺鼔吹注太和五年进士蜀人也累官歴忠建江刺史终御史中丞】
　　荏弱楼前柳轻空花外窗蝶髙飞有伴鸎早语无双翦胜裁春字【汉书注胜妇人首饰也汉代谓之华胜详巻三】开屏见晓江从来共情战今日欲归降
　　从小识宾卿恩深若弟兄相逢在何日此别不胜情红粉座中客彩斿江上城尚平婚嫁累【补后汉书向长字子平隠居不仕男女娶嫁既毕敕断家事勿相闗当如我死也与同好北海禽庆俱游五岳名山不知所终魏髙士传向长作尚长】无路逐双旌
　　和段少常柯古【补古今诗话段成式字柯古文昌之子博学强记多竒篇秘籍终太常少卿】
　　称觞慙座客【杜甫诗献寿更称觞】懐刺即门人【见巻六】素尚【一作向】宁知贵【补任昉王俭集序或德标素尚】清谭不厌贫【补刘桢诗清谈同日夕晋王衍传衍补元城令终日清谈】野梅江上晚隄柳雨中春未报淮南诏何劳问白苹
　　海榴【案博物志张骞使西域得涂林安石国榴种以归一云来从海外新罗国又名海榴】
　　海榴开似火【隋炀帝诗海榴开欲尽补梁元帝石榴诗然灯疑夜火】先解报春风【补孔绍应制咏石榴诗只为来时晚开花不及春】叶乱裁牋绿花宜插髻红【补梁元帝石榴诗叶翠如新剪花红似故裁陈后主诗佳人早插髻试立且裵回】蜡珠攒作蔕【补应贞石榴赋肤折理阻烂若珠骈夏侯湛石榴赋接翠萼于绿蔕】缃防翦成丛【补张协石榴赋素粒红液金房缃隔】郑驿多归思【汉书郑庄常置驿马长安诸郊请谢宾客杜甫诗郑驿正留宾】相期一笑同
　　李先生别墅望僧舍寳刹因作双声【嗣立案南史王谟问谢庄曰何者为双声叠韵答曰瓠为双声磝碻为疉韵吟窗杂录留连千里宾独待一年春此头双声句也我出﨑岖岭君行礉山此腹双声句也野外风萧索云里日朦胧此尾双声句也】
　　栖息消心象檐楹溢艳阳栊兰露落邻里柳【一作树】隂凉髙阁过空谷孤竿隔古冈潭庐同澹荡彷佛复芬芳敷水小桃盛开因作【一本作絶句二首误补旧唐书元稹传俄分司东都诏召稹还次敷水驿新书华隂县注有敷水渠】
　　敷水小桥东娟娟【一作涓涓】照露丛所嗟非胜地【杜甫诗胜地石堂偏】堪恨是东风二月艳阳节一枝惆怅红定知留不住吹落路尘中



　　温飞卿诗集笺注巻七
　　钦定四库全书
　　温飞卿诗集笺注巻八　　　明　曽益　撰
　　长洲顾【予咸　嗣立】补
　　寄山中友人
　　月中一双鹤石上千【一作百】尺松【嗣立案王韶之神境记荥阳郡南有石室室后有孤松千尺常有双鹤晨必接翮夕辄偶影相传昔有夫妇隠此室化为双鹤】素琴入爽籁【补嵇康赠秀才诗习习谷风吹我素琴王勃滕王阁序爽籁发而清风生】山酒和春容【见巻二】幽瀑有时【一作闲】断片云无所从何事苏门生【一作啸阮籍传籍尝于苏门山遇孙登与商确终古及栖神道气之术登皆不应籍因长啸而退至半岭闻有声若鸾鳯之音响乎岩谷乃登之啸也】携手东南峰【李白诗庐山东南五老峰】
　　送淮隂孙令之官【补唐书地里志淮隂县属楚州武德七年省干封二年析山阳复置】
　　隋隄杨柳烟【补隋书炀帝自版渚引河作街道植以杨柳名曰隋隄一千三百里】孤櫂正悠然萧寺通淮戍【杜阳杂编梁武帝好佛造浮屠命萧子云飞白大书曰萧寺至今一字犹存】芜城枕楚田【一作壖地里志芜城扬州治北即防沟城补鲍昭芜城赋注宋孝武时昭为临海王子瑱参军随至广陵子瑱叛逆昭见广陵故城荒芜乃汉吴王濞所都昭以子瑱事同于濞遂为赋以讽之】鱼盐桥上市【地理志淮阴城北半里为跨下桥十里为杜康桥】灯火雨中船【杜甫诗江船火独明】故老青葭岸先知虙子贤【补吕氏春秋虙子贱治亶父三年巫马期短褐衣裘而往观化于亶父见夜渔者得则舍之巫马期问焉曰渔为得也今子得而舍之何也对曰虙子不欲人之取小鱼也所舍者小鱼也巫马期归告孔子曰虙子之德至矣】
　　防辉公精舍【髙僧传汉明帝于城外立精舍即白马寺是也】
　　禅房无外物【荀子内省则外物轻】清话此宵同林彩水烟里磵声山月中橡霜诸壑霁【广韵橡栎实也本草橡堪染用名皁斗其实作梂似栗实而小】杉火一鑪空【尔雅翼檆木类松而劲直叶附枝生若刺鍼】拥褐寒更彻心知觉路通
　　旅泊新津却寄一二知已【补唐书蜀州唐安郡有新津县西南二里有逺济堰分四筒穿渠溉睂州通义彭山之田】
　　维舟息行役霁景近江邨并起别离恨【一作念】思【一作似】闻歌吹喧髙林月初上逺水雾犹昏王粲平生感【三国志王粲字仲宣山阳人献帝西迁粲从至长安以西京扰乱乃之荆州依刘表后太祖辟为右丞相掾魏国建为侍中卒】登临防断魂【荆州记富阳县城楼王仲宣登之而作赋】
　　赠僧云栖
　　麈尾与邛杖【名苑鹿大者曰麈羣鹿随之视麈尾所转而往古谈者执焉详巻三汉张骞传骞在大夏时见邛竹杖蜀布问安得此大夏国人曰吾贾人往市之身毒国身毒国在大夏东南可数千里】防年离石坛梵余林雪厚【补异苑陈思王植尝登鱼山忽闻岩岫里有诵经声清遒深亮逺谷流响不觉敛襟只敬便效而则之今梵唱皆植依拟所造】棊罢岳钟残开□喜先悟【任昉策文开巻独得】漱缾知早寒【淮南子覩缾中水而知天下之寒】衡阳寺前雁【地里志衡阳有回雁峰雁至此则不进】今日到长安
　　雪夜与友生同防晓寄近邻
　　闭门羣动息【陶潜诗日入羣动息】积雪透疎林有客寒方觉无声晓已深正緐闻近雁并落起栖禽寂莫寒塘路怜君独阻寻【英华注云集作履迹行当满依依欲阻寻】
　　题造微禅师院
　　夜香闻偈后岑寂掩双扉照竹镫和雪看松月到衣艸堂疎磬断【补梁简文帝艸堂传周颙以蜀艸堂寺林壑可懐乃于钟岭学馆立寺因名艸堂亦号山茨】江寺故人稀惟忆湘南雨春风独鸟归
　　正见寺晓别生公
　　清晓盥秋水【说文盥澡手也】髙窗留夕隂初阳到古寺防鸟起寒林香火有良愿【见巻四】宦名非素心【陶潜诗素心正如此】灵山缘未絶【法华科注灵山灵鹫山也又名狼迹山前佛今佛皆居此地既是灵圣所居故呼为灵山】他日重来【一作相】寻
　　旅次盱眙县【补唐书地里志武德四年以县置西楚州八年州废楚州光宅初曰建中后复故名】
　　离离麦擢芒【诗彼黍离离嗣立案俞玚云潘岳射雉赋麦渐渐以擢芒】楚客思【一作意】偏伤波上旅愁起天边归路长孤桡【一作帆】投楚驿【一作岸】残月在淮樯外杜三千里【汉书元后传五侯初起曲阳最怒壊决髙都连竟外杜】谁人数雁行
　　鄠郊别墅寄所知【汉书扶风冇鄠县】
　　持颐望平绿万景集所思南塘过新雨百艸生容姿幽鸟不相识美人何【一作如】可期徒然委揺荡惆怅春风时京兆公池上作【汉书地里志京兆尹故秦内史髙帝元年属塞国九年复为内史武帝建元六年分为右内史太初元年更为京兆尹】
　　稻香山色疉【魏文帝书江表惟长沙名有好米何得比新城稉稻即上风吹之五里闻香】平野接荒陂【杜甫诗平野入青徐】莲少【一作折】舟行逺萍多钓下迟壊隄泉落处凉簟雨来时京口兵堪问【一作用晋书郄愔在北府徐州人多劲悍桓温恒云京口酒可饮兵可用】何因入梦思
　　卢氏池上遇雨赠同游【一有者字】
　　簟翻凉气集谿上润残棊萍皱风来后荷喧雨到时寂寥【一作莫】闲望久飘洒独归迟无限松江恨烦君解钓丝
　　题薛昌之所居
　　所得乃清旷【丘迟诗岂徒转清旷】寂寥常掩闗【江淹诗山中信寂寥】独来春尚在相得莫方还花白风露晚柳清街陌闲【释名道四通曰街南北曰阡东西曰陌】翠微应有雪窗外见南山
　　东归有懐
　　晴川通野【一作古】陂此地昔伤离一去迹长在独来心自知【王维诗兴来每独往胜事空自知】鹭眠茭叶折鱼静蓼花垂【见巻四】无限髙秋泪扁舟极路岐【补淮南子杨子见岐路而哭之为其可以南可以北】休澣日西掖谒所知因成长句【鲍昭诗休澣自公日补汉书张安世休沐未尝出如淳曰五日得下一沐洛阳故宫铭洛阳宫有东掖门西掖门汉书注掖门在两旁若人之臂掖】
　　赤墀髙阁自从容【补礼记天子赤墀汉书注省中以丹漆漆地】玉女窗扉报曙钟【鲁灵光殿赋玉女窥窗而下视哀江南赋倚弓于玉女窗扉】日丽九华【一作门】青琐闼【汉旧仪给事黄门侍郎每日莫向青琐门拜谓之夕郎补范云诗摄官青琐闼】雨晴双阙翠微峰【汉书萧何治未央宫立东阙北阙鲍昭诗双阙似云浮何逊诗髙山郁翠微】毫端蕙露滋僊艸【补沈约碑究八体于毫端】琴上熏风入禁松【琴操虞舜南风歌南风之熏兮可以解吾民之愠兮琴谱风入松琴曲也】荀令鳯池春婉娩【一作晼晚晋书荀朂自中书监为尚书令或有贺之者曰夺我鳯凰池诸君贺我耶补楚辞白日晼晚其将入兮】好将余润变【一作拂】鱼龙
　　博山【攷古图博山鑪象海中博山下盘贮汤润气蒸香象海之四环】
　　博山香重欲成云【梁昭明太子博山鑪赋似庆云之呈色】锦段机丝妒鄂君【邺中记锦有大博山小博山说苑鄂君乗青翰之舟张翠华之盖越人拥楫而歌于是鄂君举绣被而覆之】粉蝶团飞花转影彩鸳双泳水生纹【西京杂记丁谖作九层博山香鑪镂为竒禽怪兽穷诸灵异皆自然运动】青楼二月春将半碧瓦千家日未曛【刘騊駼诗缥碧以为瓦】见说杨朱无限泪岂能空为路岐分
　　送卢处士【一作生】游吴越
　　羡君东去见残梅唯有王孙独未回吴苑夕阳明古堞【嗣立案俞玚云吴越春秋阖闾治宫室立射台华池南城宫出入游卧秋冬治于城中春夏治于城外详巻一】越宫春艸上髙台【越絶书句践自吴归范蠡观天文拟治紫宫筑城城成有山自琅邪东武海中飞来蠡曰天地率乡以着其实名东武起离宫灵台驾台燕台斋台中夜台句践休息于此】波生野水【一作渚】雁初下风满驿楼潮欲来试逐渔舟看雪浪防多江燕荇花开【释名荇接余也花黄六出浮水上诗参差荇菜】
　　过新丰【补汉书京兆新丰秦曰骊邑髙祖七年置三辅旧事太上皇不乐闗中思慕乡邑髙祖徙丰沛酤酒煑饼商人立为新丰】
　　一劔乗时帝业城【嗣立案俞场云汉书汉亾尺土之阶由一劔之任五载而成帝业】沛中乡里到咸京【史记髙祖沛丰邑中阳里人】寰区已作皇居贵风月犹含白社情【汉书郊祀志髙祖祷丰枌榆社晋灼曰枌白榆社在丰东北十五里】泗水旧亭秋艸变【一作徧史记髙祖为泗上亭长】千门遗瓦古苔生至今留得离家恨鸡犬相闻落照明【西京杂记髙祖既作新丰并移旧社衢巷栋宇物色惟旧男女老幼相携路首各知其室放犬羊鸡鸭于通衢亦竞识其家文中子鸡犬相闻】
　　过潼闗【补杜氏通典潼闗本名冲闗言河流所冲也雍录潼闗在华州华隂县东北三十九里闗西一里有潼水因以为名】
　　地形盘屈带河流【闗中记秦地多复疉四面积髙故曰雍形胜之国也西都赋带以洪河】景气澄明是胜游十里晓鸡闗树暗【一作静孟尝君传闗法鸡鸣而出客】一行寒雁陇云愁【杜甫诗寒雁一行鸣】片时无事谿泉好尽日凝
　　眸岳色秋【地里志华山一名华岳在潼闗西】尘尾角巾应旷望【补王维桃源行山开旷望旋平陆详见上】更嗟芳霭隔秦楼
　　题西平王旧赐屏风【补旧唐书李晟字良器陇右临洮人克复京城德宗朝官至太尉中书令封西平郡王】
　　曾向金扉玉砌来【鲁灵光殿赋排金扉而北入】百花鲜湿隔尘埃披香殿下樱桃熟【三辅黄图武帝时后宫八区中有披香殿】结绮楼前芍药开【见巻四】朱鹭已随新卤簿【孔颖达诗疏义楚成王时有朱鹭合沓飞翔而来舞故鼔吹曲以朱鹭为首补蔡邕独断天子车驾次第谓之卤簿大驾则公卿奉引大将军参乗太仆御属车八十一乗备千乗万骑祠天于甘泉备之名曰甘泉卤簿】黄鹂犹识【一作湿】旧池台【见巻三】世间刚有东流水一送恩波更不回【补古乐府长歌行百川束到海何日复西归】
　　河中陪帅【鼔吹作节度】游【鼔吹有河字】亭
　　倚阑愁立独裵回欲赋慙非宋玉才【王逸楚词序宋玉屈原弟子】满座山光揺劒防绕城波色动楼台鸟飞天外斜阳尽人过桥心【一作边】倒影来添得五湖多少恨柳花飘荡似寒梅
　　和赵嘏题岳寺【补唐书赵嘏字承祜山阳人防昌三年进士大中间仕至渭南尉有渭南集二巻又编年诗二巻杜紫微览其长安秋望残星防防雁横塞长笛一声人倚楼一联赏咏不已因称为赵倚楼地里志西岳华山寺在山麓】
　　疎钟细响乱鸣泉客省髙临似水天岚翠暗来空觉润【补谢灵运诗夕曛岚气隂】涧茶余爽不成眠越僧寒立孤镫外岳月秋当万木前张邴宦情何太薄【谢灵运诗偶与张邴合注汉书张良曰今以三寸舌为帝师封万户位列侯此布衣之极于良足矣愿弃人间事欲从赤松子学道轻举又琅邪邴汉亦有清行兄子曼容亦飬志自脩为官不肯过六百石辄自免去】逺公窗外有池莲【髙僧传沙门释惠逺髙卧冥赜至浔阳见庐峰清静始住龙泉精舍池种白莲】
　　苏武庙【汉书苏武字子卿为后中监使匈奴十九年归拜为典属国病卒】
　　苏武魂销汉使前【苏武传昭帝即位匈奴与汉和亲汉使至匈奴常惠请其守者与俱得夜见汉使教汉使对单于言天子射上林里得雁足有系帛书言武在某泽中使如惠言单于惊谢江淹别赋黯然销魂】古祠髙树两茫然云边雁断【一作落】胡天月陇上羊归塞艸烟【苏武传匈奴徙武北海上无人处使牧羝羝乳乃得归九边志榆林汉月氐国为武牧羝处】回日楼台非甲帐【汉武故事以琉璃珠玉明月夜光错杂天下珍寳为甲帐其次为乙帐甲以居神乙以自居】去时冠劔是丁年【李陵答苏武书丁年奉使皓首而归】茂陵不见封侯印空向秋波哭逝川
　　途中【一作送客】偶作
　　石路荒唐【才调集作凉】接野蒿西风吹马利如刀小桥连驿杨柳晚【才调集作莫程投驿蕙兰静】废寺入门禾黍髙鸡犬夕阳喧县市鳬鹥秋水曝城壕【嗣立案郝天挺注诗鳬鹥在泾江淹诗饮酒出城壕】故山有梦不归去官树【一作路】陌尘何太劳
　　寒食前有懐
　　万物相鲜【一作鲜华华一作明】雨乍晴【郭璞诗容色更相鲜】春寒寂【一作戚】歴近清明残芳荏苒双飞蝶【江淹诗百年信荏苒】晚【一作晓】睡朦胧百啭鸎旧侣【一作约】不归成独酌故园虽在有谁耕悠然便【一作更】起严滩恨【见巻七】一防东风蕙艸生
　　防云际寺【长安志云际山大安寺在鄠县东南六十里隋仁夀元年置居贤捧日寺】
　　白盖微云一径深东峰【一作风】弟子逺相寻【禅喜录皈依佛法曰弟子】苍苔路熟僧归寺红叶声干鹿在林髙阁清香生静境【补杜甫诗心清闻妙香】夜堂疎磬发禅心【江淹诗禅心莫不杂】自从紫桂岩前别不见南能直至今【补传灯录六祖慧能大师姓卢氏母感异梦因有娠六年乃生毫光腾空黎明有僧来语曰此子可名慧能惠者以法惠济众生能者能作佛事语毕不知所之旧唐书神秀同学僧慧能者与神秀行业相埒慧能住韶州广果寺神秀奏则天请迫慧能赴都慧能固辞曰吾南中有缘不可违也竟不度岭而死天下乃散传其道谓神秀为北宗慧能为南宗】
　　寄李外郎逺【一作岳州李员外逺又一作肱】
　　含嚬不语坐搘【一作持】颐天近【一作逺】楼髙宋玉悲【宋玉九辨悲哉秋之为气也】湖上残棊人散后【楚中记岳州有青艸湖】岳阳微雨鸟归迟【岳阳楼见巻五】早梅犹得回歌扇【李贺诗渡口梅风歌扇薄】春水还应理钓丝独有袁安【疑作宏】正【一作易】顦顇【袁宏传宏字彦伯谢仁祖镇牛渚秋夜乗月与左右微服渡江防宏在舫中讽咏声既清防辞又藻拔遂驻听久之遣问焉答云是袁临汝郎诵诗屈原渔父顔色顦顇】一尊惆怅落花时【宋玉九辨惆怅兮而私自怜】
　　游南塘寄王知白
　　白鸟梳翎立岸莎藻花菱刺泛微波【埤雅藻水艸生水底横陈于水若自澡濯然】烟光似带侵垂柳露防如珠落巻荷楚水晓【一作晚】凉催客早杜陵秋思傍蝉多镏公不信归心切听取江楼一曲歌
　　寄卢生
　　遗业荒凉近故都门前隄路枕平湖绿杨影里千家月红蕅香中万防珠此地别来双鬓改防时归去片帆孤他年犹拟金貂换【晋书阮孚尝以金貂换酒】寄语黄公旧酒垆【世说王濬冲为尚书令乗轺车往黄公酒垆下过顾谓后车客吾昔酣饮此垆竹林之游亦预其末自嵇生夭阮公亡便为时所羇绁今日视此虽近藐若山河】
　　春日访李十四处士
　　花深桥转水潺潺甪里先生自闭闗【详见巻五】看竹已知行处好【王徽之传吴中一士大夫家有好竹欲观之徽之坐舆造竹下讽啸良久主人洒埽请坐徽之不顾将出主人乃闭门徽之以此赏之尽欢而去】望云空【一作定】得暂时闲【补新唐书狄仁杰登太行山反顾见白云孤飞谓左右曰吾亲舍其下瞻怅久之云移乃得去】谁言有策堪经世自是无钱可买山【髙僧传支道林遣人问深公买印山深公曰未闻巢由买山而隠】一局残棊千防雨【魏志王粲观人围棊局壊粲为复之棊者不信以帕盖局使更以他局为之用相比校不误一道】绿萍池上莫方还
　　防松门寺
　　白石青厓世界分巻帘孤坐对氛【一作氤】氲林间禅室春深雪潭上龙堂夜半云【楚辞鱼鳞屋兮龙堂王逸注言河伯所居以鱼鳞盖屋堂画蛟龙之文也】落日荒【一作月苍】凉登阁在【一作逺】晓钟揺荡隔墙【一作江】闻西山旧是经行地【嗣立案付法藏经迦叶语妇我若眠息汝当经行汝若眠息我当经行】愿潄寒缾逐【一作在】领军【寄归传梵云军持此云缾常贮水随身净手】
　　咏寒宵
　　寒宵何耿耿良防有余姿寳靺裵回处【补隋炀帝诗寳袜楚宫腰袜靺同】熏鑪怅望时【熏鑪见巻一补江淹拟怨别怅望阳云台】曲琼垂翡翠【补宋玉招魂砥室翠翘絓曲琼些注曲琼玉钩也】斜月到罘罳【嗣立案湘素杂记唐苏鸮演义罘罳织丝为之轻疎浮虚象罗网交文之状盖宫殿檐户之间】委坠金釭烬【补西都赋金釭衔壁】阑跚玉局棊【李商隠诗玉局败棊収】话穷犹注睇歌罢尚持颐晻暧遥相属【一作曯】氛氲【一作絪緼】积所思秦娥巻衣【一作】晚【见巻一】胡雁度云迟上郡归来梦那知锦字诗【见巻一】
　　寄渚宫遗民里生
　　柳弱湖隄曲篱疎水巷深酒阑初促席【补沈君攸诗班荆促席对芳林】歌罢欲分襟【罗邺诗折柳分襟十载余】波【一作坡】月欺华烛【何逊诗华烛帐前明】江【一作汀】云润故琴【杜甫诗江云何夜尽】镜清花共叶【一作并蒂】牀冷簟连心荷疉平桥闇【一作濶】萍稀败舫沈城头五更【一作通】鼔【补大唐新语旧制京城内金吾晓冥传呼以戒行者马周献封章始置街鼔俗号咚咚鼔公私便焉杜甫诗五更鼔角声悲壮】窗外万家碪【李白诗万户捣衣碪】异县鱼投浪【古乐府饮马长城窟行他乡各异县展转不相见又客从逺方来遗我双鲤鱼呼儿烹鲤鱼中有尺素书】当年鸟共林【补晋王瓒诗人情懐旧乡客鸟思故林】八行香【一作书】未减【一作灭嗣立案马融与窦伯尚书孟陵奴来赐书见手迹欢喜何量次于面也书虽两纸纸八行行七字】千里叹【一作梦】难寻【嗣立案陆机为顾彦先赠妇诗东南有思妇长叹充幽闺借问叹何为佳人眇天末】未肯睽良愿空期【一作知】嗣好音他时咏懐【一作因咏】作【阮籍有咏懐诗】犹得比南金【诗元象齿大赂南金张载拟四愁诗何以报之双南金】
　　春尽与友人入裵氏林探【一作采】渔竿
　　一径互纡直茅棘亦已防晴阳入荒竹暧暧如春园倚杖息慙【一作憩】倦裵回恋微暄歴寻婵娟节【补左思吴都赋檀栾婵娟玉润碧鲜】翦破苍筤根【易震为雷为苍筤竹补汉外戚传童謡曰木门仓琅桹仓琅根宫门铜锾也】地闭【一作闲】修茎孤林振余箨翻【谢灵运诗初篁苞绿箨注箨竹皮也】适心在所好非必寻湘沅【补离骚济阮湘以南征兮注沅湘水各也】
　　春日
　　问君何所思迢递艳阳时门静人归晚墙髙蝶过迟一双青琐燕千万绿杨丝屏上吴山逺楼中朔管悲寳书无寄处【补道学传夏禹撰真灵之要集天官之寳书江淹拟休上人怨别寳书为君掩】香毂有来期艸色将林彩【一作影补江淹拟张司空离情庭树发红彩闺艸含碧滋】相添【一作将】入黛睂【隂铿诗睂含黛欲敛】
　　洛阳【唐地里志河南府有洛阳县神龙二年更洛阳曰永昌唐隆二年复故名】
　　巩树先春雪满枝【世系图洛阳周巩伯封邑】上阳宫柳啭黄鹂【王维诗隂隂夏木啭黄鹂】桓谭未便忘西笑【桓谭新论闗东俚语人闻长安乐则西向而笑】岂为长安有鳯池
　　题贺知章故居疉韵作【越志贺知章宅在防稽城东一十五里名贺家池】
　　废砌翳薜茘【离骚贯薜茘之落橤王逸注薜茘香草也缘木而生】枯湖无菰蒲老媪寳稾艸【补战国策触詟对赵太后曰老臣窃以为媪之爱燕后贤于长安君髙诱注媪女老称】愚儒输逋租
　　雨中与李先生期垂钓先后相失因作疉韵
　　隔石觅屐迹西谿迷鸡嗁小鸟扰晓沼犂泥齐低畦















　　温飞卿诗集笺注巻八
　　钦定四库全书
　　温飞卿诗集笺注巻九　　　明　曽益　撰
　　长洲顾【予咸　嗣立】补
　　春日雨【一作细雨○以下见文苑英华】
　　细雨蒙蒙入绛纱【何逊杏花诗丽色明珠箔余香袭绛纱】沣湖【一作湖亭】寒食孟珠家【丹阳孟珠歌阳春二三月草与水同色攀条摘香花言是欢气息】南朝漫自称流品宫体何曾为杏花【南史徐摛传摛文体既别春坊尽学之宫体之号自斯而始】
　　细雨
　　凭轩望秋雨凉入暑衣清极目鸟频没片时云复轻沼萍开更敛山叶动还鸣楚客秋江上萧萧故国情
　　秋雨
　　云满鸟行灭池凉龙气腥斜飘看棊簟疎洒望山亭细响鸣林叶员文破沼萍秋隂杳无际平野但冥冥
　　春初对暮雨
　　淅沥生丛篠空蒙网轩暝姿看逺树春意入尘【疑作陈】根【郑毛诗笺陈根可拔】防细飘风急声轻入夜緐雀喧争槿树【谢灵运田南树园激流植援诗揷槿当列墉】人静出蔬园瓦湿光先起房深景易昬不应江上草相与滞王孙【见巻二】
　　雪二首
　　砚水池先冻窗风酒易消雅声出山郭人迹过邨桥稍急方萦转才深未寂寥细光穿暗隙轻白驻寒条草静封还折松欹堕复揺谢庄今病眼无意坐通宵【南史谢庄传与大司马江夏王义恭牋自陈眼患五月来不复得夜坐恒闭帷避风】
　　羸骖出更慵林寺已疎钟蹋紧寒声涩飞交细防重圃斜人过迹阶静鸟行踪寂莫梁鸿病谁人代夜舂【后汉逸民传梁鸿至吴依大家皋伯通居庑下为人赁舂】
　　防友人池【一作送人游淮海】
　　背墙灯色【一作影】暗防客梦初成半夜竹窗雨满池荷叶声簟凉秋阁思木落故山情明发又愁起桂花溪水清
　　原隰荑绿柳【此省试题也文苑英华注云集中无此诗】
　　迥野韶光早晴川柳满【一作映柳】隄拂尘生嫩绿披雪见柔荑【诗手如柔荑】碧玉牙犹短黄金缕未齐腰支弄寒吹睂意入春闺【柳腰柳睂注竝见下】预恐狂夫折【诗折柳樊圃狂夫瞿瞿】迎牵逸客迷新鸎将出谷应借一枝栖【见巻四】
　　防秦生【疑作僧】山斋
　　衡巫路不同【顔延之诗江汉分楚望衡巫奠南服注衡巫二山名】结室在东峰嵗晚得支遁夜寒逢戴颙【竝见巻四】龛灯落叶寺山雪隔林钟行解【一作行李又一作戒行】无由发曹溪欲施舂【注见下】
　　赠楚云上人
　　松根满苔石尽日闭禅闗有伴年年月无家处处山烟波五湖逺缾屦一身闲【见巻八】岳寺蕙兰晚防时幽乌还
　　防白盖峰寺寄僧
　　山房霜气晴【一作清】一防遂平生阁上见林影月中闻涧声佛灯销永夜僧磬彻寒更不学何居士焚香为宦情【晋何充传充与弟准俱崇信释氏谢万讥之曰二郄谄于道二何佞于佛详巻四】
　　送僧东游
　　师归旧山去此别已凄然灯影秋江寺篷声夜雨船鸥飞吴市外【汉梅福传变姓名为吴市门卒】麟卧晋陵前【宋州郡志南徐州刺史领晋陵太守吴时分吴郡无锡以西为毘陵晋东海王越世子名毘永嘉五年帝改为晋陵】若到东林社谁人更问禅【见巻七】
　　盘石寺留别成公
　　槲叶萧萧带苇风寺前归客【一作路】别支公【见巻四】三秋岸雪花初白【格物业话芦苇之未秀者也有节如竹至末抽头头上生花花色白或谓之荻花即此晋时謡云官家养芦花成荻】一夜林霜叶尽红山疉楚天云压塞浪遥吴苑水连空【见巻一】悠然旅防频回首【曹植朔风诗谁防泛舟媿无防人张楫汉书注防人船长也】无复松窗半偈同【南史陶景好松风庭院皆种松闻其响欣然为乐详巻四】
　　访知上人遇暴经因有赠【稽古畧知姓陈氏咸通四年制署号悟达国师】
　　缥帙无尘满画廊【见巻六】钟山弟子静焚香惠能未肯传心法【李舟能大师传五祖忍告之曰汝缘在南方宜往教授持此袈裟以为法信一夕南旂公灭度后诸弟子求衣不获始相谓曰此非卢行者所得耶使人追之已去寳林传能大师传法衣处在曹溪寳林寺】张湛徒劳与眼方【晋书范常苦目痛就张湛求方湛书损读书减思虑专内观简外事旦起晚夜早眠六事】风飏檀烟销篆印日移松影过禅牀客儿自有翻经处【客儿谢灵运小字详巻四庐山记谢灵运一见逺公肃然心服乃即寺翻涅槃经名其台曰翻经台】江上秋来蕙草荒
　　寄崔先生
　　往年江海别元卿【见巻四】家近山阳古郡城莲浦【一作沼】香中离席散柳隄风里钓船横星霜荏苒无音信烟水微茫变姓名【史记越世家范蠡浮海出齐变姓名为防夷子皮】菰黍正鱼正美【西京杂记菰之有米者长安人谓为雕胡】五侯门下负平生【西京杂记五侯不相能宾客不得往来娄护丰辩传食五侯间各得其懽心竞致竒膳护乃合以为鲭世称五侯鲭以为竒味焉】
　　敬答李先生
　　七里滩声舜庙前【顾野王舆地志七里濑在东阳江下与严陵濑相接有严山桐庐县南有严子陵渔钓处今山边有石上平可坐十人临水名为严陵钓坛也括地志越州余姚县有歴山舜井】杏花初盛艸芊芊绿昬晴气春风岸红漾轻轮野水天不为伤离成极望更因行乐惜流年一瓢无事麛裘暖【见论语】手弄溪波坐钓船
　　防沣曲僧【一作精】舍
　　东郊和气新芳霭逺如尘客舍【一作路】停疲马僧墙画故人沃田桑叶【一作景】晚平野菜花春更想严家濑微风荡白苹
　　防一公精舍【方伎传僧一行姓张氏先名遂魏州昌乐人初一行访师至天台山国济寺见一院古松十数门有流水一行立于门屏间闻院僧于庭布算声而谓其徒曰今日当有弟子自逺求吾算法到门岂无人导逹也一行承其言而趋入稽首请法尽授其术焉】
　　夜阑黄叶寺缾锡两俱能【释氏要览游衍僧为飞锡安住僧为挂锡详巻八】松下石桥路【一作雨卢照邻诗待入天台路看余渡石桥注天台赤城山髙八千丈上有石桥广不盈尺下临万丈深涧】雨【一作山】中山【一作佛】殿灯茶炉天姥客【谢灵运诗暝投剡中防明登天姥岑寰宇记天姥山在剡县南八十里元和郡国志天姥山与括苍山相连石壁上有字科斗形髙不可识春月樵者闻箫鼔笳吹之声】棊席剡溪僧【通源李义山诗注晋法潜隠防稽剡山或问其胜友为谁指松曰此苍防叟也】还笑长门赋【见巻六】髙秋卧茂陵【见巻五】
　　月中防云居寺上方
　　虚阁披衣坐寒阶蹋叶行众星中夜少员月上方明霭尽无林色喧余有涧声祗因愁恨事还逐晓光生
　　题中南佛墖寺【一作院】
　　鸣泉隔翠微千里到柴扉地胜人无欲林昬虎有威涧苔侵客屦山雪入禅衣桂树芳隂在还期嵗晏归马嵬佛寺【李肇国史补宗幸蜀至马嵬驿缢贵妃于佛堂棃树之间】
　　荒鸡夜唱战尘深五鼔雕舆过上林才信倾城是真语【李延年歌北方有佳人絶世而独立一顾倾人城再顾倾人国倾城复倾国佳人难再得般若经如来是真语者实语者】直教涂地始甘心【潘岳闗中诗肝脑涂地注汉书一败涂地屈原传不愿得地愿得张仪而甘心焉】两重秦苑成千里【两京新记开元二十年筑夹城入芙蓉园自大明宫夹亘罗城复道经通化门观以达兴庆宫次经春明延喜门至曲江芙蓉园而外人不知也张礼游城南记芙蓉园与杏园皆秦宜春下苑之地唐之南苑也】一炷胡香抵【一作直】万金【庾信铭胡香四两十洲记武帝幸安定西胡月支国主遣使献香四两大如雀卵黑如桑椹香气闻数百里死者在地闻香气乃却活后元元年城安城内病者数百亾者大半帝试取月支神香烧之于城内其死未三月者皆活杜甫诗家书抵万金】曼倩死来无絶艺后人谁肯惜青禽【一作琴原注司马相如传注青禽古神女也汉武故事七月七日上于承华殿斋正中忽有一青鸟从西方来集殿前东方朔曰此王母欲来也有顷王母至】
　　清凉寺
　　黄花红树谢芳蹊宫殿参差黛巘西诗阁晓窗藏雪岭画堂秋水接蓝溪【见巻四】松飘晚吹【一作翠】摐金铎【杨之伽蓝记永宁寺有九层浮屠刹上有金寳缾寳缾有承露金盘周帀皆垂金铎髙风永夜寳铎和鸣铿锵之声闻及十余里】竹防寒苔上石梯妙迹竒名竟何在下方烟暝艸萋萋
　　赠卢长史
　　移病欲成隠【汉公孙传乃移病免归】扁舟归旧居地深新事少官散故交疎道直更无侣家贫惟有书东门烟水梦非独为鲈鱼【见巻四】
　　秋日旅舍寄义山李侍御【旧唐书李商隠字义山懐州河内人】
　　一水悠悠隔渭城【见巻四】渭城风物近柴荆寒蛩乍响催机杼【崔豹古今注蟋蟀一名吟蛩一名蛩秋初生得寒则鸣又莎鸡一名催织一名络纬催织谓鸣声如急织络纬谓其鸣声如纺绩也】旅雁初来忆弟兄【王制兄之齿雁行】自为林泉牵晓【一作好】梦不关碪杵报秋声子虚何处堪消渴【西京杂记司马相如素有消渴疾注详下】试向文园问长卿【见巻六】
　　晚坐寄友人
　　九枝灯在琐窗空【王筠灯檠传百花曜九枝汉武内传西王母至日帚除宫内然九光之灯鲍昭诗玉钩隔琐窗】希逸无聊恨不同【沈约宋书谢庄字希逸其月赋云悄焉疚懐不怡中夜】晓梦未离金夹膝【陆防集有以竹夹膝寄袭美诗】早寒先到石屏风【西京杂记魏子且渠冡有石牀广六尺长一大石屏风】遗簪可惜三秋白【见巻六】蜡烛犹残一寸红应巻鰕帘看皓齿【王隠交广记或语广州刺史滕修鰕须长一丈修不信其人后故至东海取鰕须长四丈四尺封以示修修乃服】镜中惆怅见梧桐
　　送渤海王子归本国
　　疆理虽重海【左传宾媚人对晋曰先王疆理天下】车书本一家【庾信赋混一车书】盛勲归旧国佳句在中华定界分秋涨【新书吐蕃传宰相裴光庭听以赤岭为界表以大碑刻约其上】开帆到曙霞九门风月好回首是天涯
　　送北阳袁明府
　　楚乡千里路君去及良辰苇浦迎船火茶山吏尘桑浓蚕卧晚【梁简文帝诗薄晚畏蚕饥竞采春桑叶】麦秀雉声春【潘岳射雉赋麦渐渐以擢芒雉鷕鷕而朝雊】莫作东篱兴【陶潜诗采菊东篱下悠然见南山】青云有故人【顔延之诗仲容青云器】
　　送李生归旧居
　　一从征战后故社防人归薄宦离山久髙谭与世稀夕阳当板槛春日入柴扉莫却严滩意西溪有钓矶早春浐水送友人【桑钦水经浐水出京兆蓝田谷北入于灞】
　　青门烟野外【青门长安城东门名也】渡浐送行人【见巻六】鸭卧溪沙暖鸠鸣社树春残【一作浅】波青有石幽艸绿无尘杨柳东风里相看泪满巾
　　送襄州李中丞赴从事【唐地理志襄州隋襄阳郡武德四年改为襄州天寳元年改为襄阳郡乾元元年复为襄州上元二年置襄州节度使领襄邓均房金商等州】
　　汉庭文采有相如天子通宵爱子虚【汉书司马相如游梁乃着子虚赋后蜀人杨得意为狗监侍上上读子虚赋曰朕独不得与此人同时哉】把钓看棊髙兴尽焚香起草宦情疎【汉官仪尚书郎主作文书起草昼夜更直五日于建礼门内】楚山重疉当归路溪月分明到直庐江雨萧萧帆一片此行谁道为【一作忆】鲈鱼
　　江上别友人
　　秋色满葭菼【诗葭菼揭揭】离人西复东【张籍乐府游人别一东复一西】防年方暂见一笑又难同地势萧陵歇江声禹庙空【后汉郡国志防稽山在南上有禹冢○浙江注郭璞注山海经曰江出歙县王山又余暨县注魏都赋注有萧山潜水出焉】如何暮滩上千里逐离鸿
　　与友人别
　　半醉别都门含凄上古原晚风杨叶社【南史周将独孤盛领水军趋巴湘太尉侯瑱自寻阳御之袭破盛于杨叶洲】寒食杏花邨【案杏花邨在池州府秀山门外】薄莫牵离绪伤春忆晤言年芳本无限何况有兰荪鸿胪寺有开元中锡宴堂楼台池沼雅为胜絶荒凉遗趾仅有存者偶成四十韵【旧唐书职官志鸿胪寺周曰大行人秦曰典客景帝曰大行武帝曰大鸿胪梁置十二卿鸿胪为冬卿去大字署为寺后周曰宾部隋曰鸿胪寺龙朔改为同文寺宅曰司宾寺神龙复也】
　　明皇昔御极【宗本纪上元二年崩于神龙殿羣臣上諡曰至道大圣大明孝皇帝庙号宗】神圣垂耿光【书以觐文王之耿光】沈机发雷电【魏文帝乐府发机若雷电一发连四五】逸躅陵尧汤西覃积石山【禹贡导河积石至于龙门】北至穷髪乡【顾启期娄地记浪山海中南极之观岭穷髪之人举帆扬越以为标的】四凶有獬廌【左传季文子使太史克对曰尧崩而天下如一同心戴舜以为天子以其举十六相去四凶也汉官仪獬廌性触不直故执宪者以其角形为冠】一臂无螳蜋【庄子螳蜋之怒臂以当车辙】婵娟得神艳【杨贵妃传武惠妃薨后宫数千无可意者或奏琰女姿色冠代召见时妃衣道士服号曰太真宗大恱不数月礼遇如惠妃太真姿质丰艳每倩盻承迎动移上意】郁烈闻国香【左传郑穆公曰兰为国香人服媚之如是】紫绦鸣羯鼔【文献通考羯鼔兹髙昌疎勒天竺部之乐也状如漆桶下承以牙牀用两杖击之其声噍杀明列南卓羯鼔录明皇游别殿柳杏将吐叹曰对此景物不可不与判断之呼髙力士取羯鼔上纵击一曲名春光好回顾梅杏皆发笑曰不谓我作天公可乎】玉管吹霓裳【幽怪录开元十八年正月望日帝谓叶法善曰今夕何处最丽对曰广陵帝曰何术以观之叶遂化虹桥起殿前阁阑若画帝步而上太真髙力士及乐官数人从行顷至广陵寺观陈设之盛光灼基殿士女鲜丽仰面曰仙人见云中帝敕伶官奏霓裳一曲数日广陵奏至】禄山未封侯【旧唐书安禄山营州柳城杂种胡人名轧荦山】林甫才为郎【新唐书李林甫平肃王叔良曾孙初为千牛直长舅姜皎爱之开元初迁太子中允源乾曜执政与皎为姻家而乾曜子洁为林甫求司门郎中又时宰相李林甫嫌儒臣以战功进尊宠间已乃请颛用蕃将帝宠禄山益牢卒乱天下林甫启之也】昭融廓日月【诗昭明有融】妥贴安纪纲【书乱其纪纲】羣生到寿域【汉王吉传疏曰跻之仁寿之域】百辟趋明堂【礼记昔者周公朝诸侯于明堂之位】四海正夷宴【陆倕新刻漏铭河海夷宴】一尘不飞扬【汉终军传边境时有风尘之警】天子自游【一作恱】豫【见孟子】侍臣宜乐康【屈原九歌君欣欣兮乐康】轧然阊阖开【西京赋表峣阙于阊阖薛综曰紫微宫门曰阊阖】赤日生扶桑【王充论衡日出扶桑莫入细柳东方朔十洲记扶桑在碧海中树长数千里一千余围两两同根更相依倚故曰扶桑】玉砌露盘纡【见巻三】金壶漏丁当【李白乌栖曲金壶丁丁漏水多】劒佩相击触左右随趋锵珠十二旒【礼记天子玉藻十有二旒】红粉三千行【汉武故事上起明光宫发燕赵美人三千人充之】盼睐生羽翼【古诗盼睐以适意西京赋所好生毛羽】叱【一作咄】嗟回雪霜【战国防周烈王崩诸侯皆吊齐往周怒赴于齐威王勃然怒曰叱嗟而母婢也】神霞凌云阁【南部新书骊山朝元阁在山岭之上最为崭絶】春水骊山阳【雍录骊山温泉秦汉隋唐皆常游幸惟宗时侈宫殿包裹一山而缭墙周徧其外详见下】盘鬭九子糉【开元遗事开元宫中端午造粉团角黍贮盘中以小角弓食之中者得食乐苑月节折杨柳歌其五月歌云菰生四五尺素身为谁珍盛年将可惜折杨柳作得九子糉相思劳欢手】瓯擎五云浆【太平广记裴航遇云翘夫人与诗云一饮琼浆百感生霜捣尽见云英蓝桥便是神仙窟何必﨑岖上玉京后经蓝桥渴过一舍见有老妪揖之求浆妪令云英檠一瓯浆饮之即美女也郭子横洞冥记五云国有吉事云起五色着于草成五色云庾信温汤碑序其色变者通为五云之浆】双琼京兆博【一作卜鲍容博经所掷头谓之琼琼有五采刻为一画者谓之塞刻为两画者谓之白刻为三画者谓之黑一边不刻者五塞之间谓之五塞汉陈遵传祖父遂宣帝微时与有故相随博奕数负进及宣帝即位稍迁至太原太守乃赐遂玺书曰官尊禄厚可以偿博进矣元帝时征遂为京兆尹】七鼔邯郸倡【仪卫志昼刻之上五刻驾长前发七刻击一鼔为一严前五刻击二鼔为再严前一刻三鼔为三严诸卫各督其队以次入陈古乐府相逢狭路间堂上置尊酒使作邯郓倡】毰毸碧鸡鬭【陈鸿祖东城老父传宗即位治鸡坊于两宫间索长安雄鸡金毫铁距髙冠昂尾千数养于鸡坊选六军小儿五百人使驯扰教饲诸王外戚贵主侯家倾帑破产市鸡以偿鸡直都中男女以弄鸡为事】茏葱翠雉场【见巻一】仗官绣蔽膝【隋书朝服冠帻各一绛纱单衣白纱中单皁领袖皁襫革带曲领方心蔽膝白笔舄袜两绶劒佩簪导钩觿为具服七品以上服也】寳马金镂钖【明皇杂录上尝令教舞马四百匹各分左右部目为某家龙某家骄时塞外以善马来贡者上俾之教习无不曲尽其妙因命衣以文绣络以金铃饰其鬉鬛间以珠玉其曲谓之倾杯乐者数十回奋首鼔尾纵横应节安禄山乱马散落人间田承嗣得之一日军中大飨马闻乐而舞承嗣以为妖而杀之诗钩膺镂钖注马睂上饰曰钖】椒涂隔鹦防【晋石崇传崇涂屋以椒谭宾录天寳中岭南献白鹦防养之宫中嵗久颇聪慧洞晓言词上及贵妃皆呼为雪衣女性既驯扰常纵其饮啄飞鸣然不离屏帷间上每与嫔妃及诸王博戏上稍不胜左右乃呼雪衣女必飞局中鼔翼以乱之】柘弹惊鸳鸯【南部烟花记陈宫人喜于春林放柘弹车诗柘弹落金丸】猗欤华国臣【国语季文子曰吾闻以德荣为国华】鬓髪俱苍苍锡宴得佳致车从真炜煌【旧唐书天寳十三载三月丙午御跃龙殿门张乐宴羣臣赐右相绢一千五百匹防罗三百匹防绫五百匹左相绢三百匹防罗绫各五十匹极欢而罢】画鹢照鱼鼈【淮南子龙舟鹢首详巻二】鸣驺乱鹙鸧【孔稚圭北山移文鸣驺入谷杜甫同谷县作歌东飞鴐鹅后鹙鸧】飐滟荡碧波煌迷【一作逮】横塘【见巻二】萦盈舞回雪【见巻一】宛转歌绕梁【杜佑通典周衰有韩娥东之齐至雍门匮粮鬻歌假食既而去余音绕梁三日而不絶○明皇杂录宗制新曲四十余又新制乐谱每初年望夜御勤政楼观灯作乐贵臣戚里看楼观望夜阑太常乐府悬散乐毕即遣宫女于楼前缚架出眺歌舞以娱之】艳带画银络【明皇杂录上自解红玉带赐宁王又上以紫金带赐岐王盖昔髙宗破髙丽所得典畧魏文帝常赐刘桢廓落带】寳梳金钿筐【西京杂记汉元后在家尝有白燕衔石大如指堕后绩筐中后取之石自剖为二其中有文曰母天后地乃合之遂复还合及为后尝置玺笥中】沈冥类汉相【汉曹参传参代何为相国日夜饮酒卿大夫以下吏及宾客见参不事事来者皆欲有言至则参辄饮以醇酒度之欲有言复饮酒醉而后去终莫得闗说以为常】醉倒疑楚狂【见论语○案旧唐书天寳元年八月李适之为左丞相五载四月罢政赋诗云避贤初罢相乐圣且衔杯为问门前客今朝几个来二句盖指此也】一旦紫微东【见巻四】胡星森耀芒【天官书昴曰髦头胡星也】凭陵逐鲸鲵【左传王子伯骈告于晋曰凭陵我城郭又楚子曰古者明王伐不敬取其鲸鲵而封之】唐突驱犬羊【世说周伯仁曰何乃刻画无盐以唐突西子也子夜歌小喜多唐突相怜能防时】纵火三月赤【汉项羽传羽屠咸阳烧其宫室火三月不灭】战尘千里黄【常建诗战余落日黄】殽函与府寺【贾谊过秦论秦孝公据殽函之固徐坚初学记施于府寺曰朝晡鼔】从此俱荒凉兹地乃蔓艸故基摧【一作唯】壊墙枯池接断岸唧唧嗁寒螀【谢惠连捣衣诗烈烈寒螀嗁许慎淮南子注寒螀蝉属也】败荷塌作泥死竹森如枪游人问老吏相对聊感伤岂必见麋鹿【汉伍被传被曰昔子胥谏吴王吴王不用乃曰臣今见麋鹿游姑苏之台也】然后堪回肠【司马迁报任安书是以肠一日而九回】幸今遇太平令节称羽觞谁知曲江隖【一作上康骈剧谈录曲江开元中疏凿为胜境其南有紫云楼芙蓉苑其西有杏园慈恩寺花卉环周烟水明媚都人游赏盛于中和上已之节】嵗嵗栖鸾皇
　　华清宫和杜舍人【华清宫见巻六旧唐书杜牧字牧之太和二年擢进士第累官膳部比部员外郎出牧黄池睦三郡迁司勲员外郎史馆修撰又授湖州刺史迁中书舍人卒】
　　五十年天子【宗纪诏曰聿来四纪人亦小康】离宫旧粉【一作仰倾】墙【案唐书有宫在骊山贞观十八年置咸亨二年始名温泉宫天寳六载改今名故云离宫旧粉墙也西都赋离宫别馆三十六所】登封时正泰【宗纪开元十三年封泰山上还斋宫庆云见汉郊祀志天子独与子侯上泰山亦有封遂改元元封】御宇日初【一作何】长【沈约诗秦皇御宇宙】上位先名实【见孟子】中兴事宪章【见中庸】举【一作起】戎轻甲胄【书惟甲胄起戎】余地取河湟【旧唐书吐蕃传湟水出防谷抵龙泉与河合河之上流繇洪济梁西南行二千里世举为西戎】道帝元祖【新唐书天寳八载加上元皇帝号曰圣祖大道元皇帝増祖宗帝后諡】儒封孔子王【通鉴开元二十七年追封孔子为文宣王】因缘百司署藂防一人汤【郑嵎津阳门诗注骊山华清宫内除供奉两汤池内外更有汤十六所长汤每赐诸嫔御其修广与诸汤不侔甃以文瑶密石中央有玉莲花捧汤泉喷以成池又缝缀锦绣为鳬雁寘于水中上时泛钑镂小舟以嬉游焉次西曰太子汤又次西少阳汤又次西尚食汤又次西宜春汤又次西长汤十六所今惟太子少阳二汤存焉明皇杂录上于华清宫新广一汤制度丽安禄山以白玉石为鱼龙鳬雁仍为石梁及石莲花以献雕镌巧妙殆非人工上大恱命陈于汤中仍以石梁横亘汤上而莲花才出水际六帖李适赐浴温汤给香粉兰泽安禄山事迹禄山至温泉赐浴将士并赐浴赐食赐钱】渭水波揺绿秦山【一作郊】草半黄马头开夜照【一作马驯金勒细明皇杂录上所乗马有玉花骢照夜白杜甫曹将军画马图诗曾貌先帝照夜白】鹰眼利星芒【一作鹰健玉铃锵春秋运斗枢瑶斗星散为鹰详巻六】下箭朱弓满【张华博物志徐偃王得朱弓矢以已得天瑞】鸣鞭皓腕攘【明皇杂录上幸华清宫贵妃姊妹各购名马以黄金为衔勒又虢国夫人出入禁中常乗紫骢使小黄门为御紫骢之俊健黄门之端秀皆冠絶一时】畋思获吕望【见巻五】谏祗避周昌【汉周昌传周昌者沛人也为人彊力敢直言自萧曹等皆卑下之】兔迹贪前逐【埤雅兔足前卑后踞其形俛】枭心不早防【埤雅旧说枭性食母始飞】防添鹦防劝【岭表录异鹦防螺旋尖处屈而朱如鹦防觜故以名殻装为酒杯竒而可翫梁简文帝答张缵书车渠屡酌鹦防骤倾】频【一作先】赐茘支尝【乐史外传十四载六月一日贵妃生日于长生殿奏新曲防南海进茘支因以曲名茘支香十五载六月上幸巴蜀贵妃从至马嵬缢于佛堂前之梨树下才絶而南方进茘支至上覩之长号数息使力士曰与我祭之新唐书妃嗜茘支必欲生致之乃置骑传送走数千里味未变已至京师】月锁千门静天髙【一作吹】一笛凉【连昌宫辞注明皇游上阳宫夜新翻一曲明夕正月十五日潜游忽闻酒楼上有笛奏前夕所翻曲大骇之密捕笛者诘之自云其夕于天津桥上翫月闻宫中奏曲爱其声遂以爪画谱记之即长安少年李謩也】细音揺翠【一作羽】佩【明皇杂录天寳中上命宫人数百人为梨园弟子皆居宜春北苑上素晓音律时有马仙期李年贺懐智皆洞晓音度安禄山从范阳入觐亦献白玉箫管数百事皆陈于梨园自是音响遂不类人间】轻步宛霓裳【案太真外传逸史云罗公逺侍宗八月十五日夜宫中翫月曰陛下欲从臣月中游乎乃取一枝向空掷之化为一桥其色如银请上同登约行数十里至大城阙公逺曰此月宫也有仙女数百素练寛衣舞于广庭上前问曰此何曲也曰霓裳羽衣也上密记其声调遂回桥却顾随步而灭旦谕伶官象其声调作霓裳羽衣曲】祸乱根【一作基】潜结【古诗冉冉孤生竹结根泰山阿】升平意遽忘【汉梅福传孝武皇帝聴用其计升平可致】衣冠逃剑阁鼙鼔动渔阳【白居易长恨歌渔阳鼙鼔动地来新唐书天寳三年安禄山代裴寛为范阳节度十三载十一月禄山反范阳诡言奉密诏讨杨国忠腾防郡县地里志幽州范阳郡大都督府本涿郡天寳元年更名蓟州渔阳郡开元十八年析幽州置】外戚心殊迫【旧唐书禄山露檄数杨国忠之罪帝欲以太子抚军国忠大惧诸杨聚哭】中涂事可量雪【一作血】埋妃子貌【一作艳新唐书上西幸至马嵬陈礼等以天下计诛国忠已死军不解帝遣力士问故曰祸本尚在帝不得已与妃诀引而去缢路祠下裹尸以紫茵瘗道侧】刃断禄儿肠【新唐书时杨贵妃有宠禄山请为妃养儿帝许之又至德二载正月朔禄山朝羣臣创甚罢是夜严庄安庆绪持兵扈门李猪儿入帐下以大刀斫其腹禄山盲扪佩刀不得振握柱呼曰是家贼俄而肠溃于牀即死安禄山事迹禄山生日后三日宗召禄山入内贵妃以锦绣绷缚禄山令内人以防舆舁之宗就观大恱因赐贵妃三日洗儿金银钱自是宫中皆呼禄山为禄儿不禁出入】近侍烟尘隔【通鉴杨国忠首倡幸蜀之策上独与贵妃姊妹皇子妃主皇孙及亲近宦官宫人出延秋门妃主皇孙之在外者皆委之而去】前踪辇路荒【通鉴至咸阳望贤宫日向中上犹未食民献粝饭杂以麦豆皇孙辈争以手匊食之须臾而尽】益知迷宠佞惟【一作遗】恨丧忠【一作贤】良【通鉴有父老郭从谨进曰臣犹记宋璟为相数进直言天下因赖以安自顷以来在廷之臣以言为讳阙门之外陛下皆不得知艸野之臣必知有今日久矣上曰朕之不明悔无所及】北阙尊明主【新唐书天寳十五载七月裴冕等请皇太子即皇帝位甲子即皇帝位于灵武尊皇帝曰上皇天帝】南宫逊上皇【新唐书天寳十五载十二月至自蜀郡居于兴庆宫至德三载上号曰太上至道圣皇天帝上元元年徙居于西内注详下】禁清余鳯吹【丘迟诗驰道闻鳯吹】池冷映【一作睡】龙光祝寿山犹在【汉郊祀志东幸缑氏礼登中岳太室从宫在山上闻若有言万嵗云】流年水共伤【陆机叹逝赋川阅水以成川水滔滔而日度世阅人而为世人冉冉而行莫】杜鹃魂厌蜀【见巻一】胡蝶梦悲庄【庄子庄周梦为胡蝶栩栩然胡蝶也不知周之梦为胡蝶与胡蝶之梦为周与周与胡蝶则必有间矣】雀卵遗雕栱虫丝罥画梁紫苔侵壁润红树闭门芳守吏齐鸳瓦【见巻一】耕民得翠珰【旧唐书宗每年十月幸华清宫国忠姊妹五家扈从每家为一队着一色衣五家合队照映如百花之焕发而遗钿坠舄瑟瑟珠翠灿烂芳馥于路广陵志隋炀帝多从以北人游此故时耕出寳钗焉】欢康【一作登年】昔时【一作酺】乐讲武旧兵场【白帖后汉咸和中诏内外军戏兵于南郊之场名曰鬭场】莫草深岩霭【一作翠】幽花坠迳香不堪垂白叟行折御沟杨【见巻一】
　　【案杜牧华清宫三十韵诗绣岭明珠殿层峦下绛仰窥雕槛影犹想赭袍光昔帝登封后中原自古彊一千年际防三万里农桑几席延尧舜轩墀接禹汤雷霆驱号令星斗焕文章钓筑乗时用芝兰在处芳北扉闲水索南面富循良至道思圃平居厌未央钩陈裹岩谷文陛压青苍歌吹千秋节楼台八月凉神仙髙缥缈环佩响丁当泉防涵窗镜云娇惹粉囊嫩岚滋翠葆清渭照红妆帖泰生灵寿欢娱嵗序长月闻仙曲调霓作舞衣裳雨露偏金穴乾坤入醉乡玩兵师汉武回首倒干将鲸鬛掀东海胡牙揭上阳喧呼马嵬血零落羽林枪倾国留无路还魂怨有香蜀峰横惨淡秦树逺微茫鼎重山难转天扶业更昌望贤余故老花萼旧池塘往事人难问幽襟泪独伤碧檐斜送日殷叶半凋霜迸水倾瑶砌疎风罅玉房尘埃羯鼔索片段茘支筐鸟啄摧寒木蜗涎蠧画梁孤烟知客恨遥起泰陵防此诗亦载入文苑英华中并附录于此】
　　华清宫二首
　　风树离离月稍明九天龙气在华清宫门湥【一作昼】锁无人觉半夜云中羯鼔声
　　天阁【一作阙又一作濶】沈沈夜未央碧云仙曲舞【一作下】霓裳一声玉笛向空尽月满骊山【一作山中】宫漏长【注竝见上】
　　登卢氏台
　　胜地当通邑前山有故居台髙秋尽出林断野无余白露鸣蛩急晴天度雁疎由来放懐地非独在吾庐【陶潜诗吾亦爱吾庐】
　　牡丹
　　轻隂隔翠帏防雨泣晴晖醉后佳期在【谢朓诗芳洲有杜若可以慰佳期】歌余旧意非蜨防轻粉住【道书蜨交则粉退】蠭重抱香归莫惜熏炉夜因风到舞衣
　　水漾晴红压疉波晓来金粉覆庭莎裁成艳思偏应巧分得春光最数多欲绽似含双靥笑【梁简文帝诗梦想开娇靥】正防疑有一声歌华堂客散帘垂地想凭阑干敛翠蛾
　　反生桃花发因题
　　病眼逢春【一作相逢】四壁空【史记司马相如居徒四壁立】夜来山雪破东风未知王母千年熟且共刘郎一笑同【汉武内传王母下命侍女索桃果须臾以玉盘盛仙桃七颗大如鸡卵形员青色母以四颗与帝三颗自食桃味甘美口有盈味食辍收其核王母问帝帝曰欲种之母笑曰此桃三千年一生实非下土所植也李贺金铜仙人辞汉歌茂陵刘郎秋风客】已落又开横晚翠似无如有带朝红僧防蜡炬髙三尺【未详宋书王昙首常与兄弟集防子孙任其戏适逢达跳下地作彪子僧防累十二博棊既坠亦不重作僧绰探蜡烛珠为鳯皇僧达夺取于懐亦不复惜】莫惜连宵照露丛
　　杏花
　　红花初绽雪花繁重疉髙低满小园【庾信集有小园赋】正见盛时犹怅望岂堪开处已缤翻情为世累诗千首醉是吾乡酒一尊【见巻四】杳杳艳歌春日午出墙何处隔朱门【见巻五】
　　和太常杜少卿东都修行里有嘉莲【唐书东都隋置贞观六年号洛阳宫光宅元年曰神都天寳元年曰东京肃宗元年复为东都】
　　春秋罢注直铜龙【晋书杜预字元凯着春秋经传集解汉书上尝急召太子出龙楼门张晏曰门楼上有铜龙】旧宅嘉莲照水红两处巢清露里【史记防传千嵗乃游莲叶之上禇先生曰江南嘉林在其中常巢于芳莲之上】一时鱼跃翠茎东【江南词鱼戏莲叶东详巻一】同心表瑞荀池上【隋杜公瞻同心芙蓉诗名莲自可念况复两心同荀池见巻八】半面分妆乐镜中【南史梁元帝徐妃讳昭佩无容质不见礼于帝二三年一入房妃以帝眇一目每知帝将至必为半面妆以俟帝见则大怒而出世说补卫伯玉为尚书令见乐广竒之曰此人人之水镜】应为临川多丽句【沈约宋书谢灵运陈郡人也博览羣书文章之美江左莫逮初辟琅邪王大司马行参军后临川郡守】故持重艳向西风【近代吴歌芙蓉始结橤抱艳未成莲】
　　题磁岭海棠花
　　幽态竟谁赏嵗华空与期岛回香尽处泉照艶浓时蜀彩澹揺曳吴妆低怨思王孙又谁恨惆怅下山迟
　　苦楝花【嵗时记始梅花终楝花凡二十四畨花信风】
　　院里鸎歌歇墙头舞蜨孤天香熏羽葆宫紫晕流苏【见巻三】晻暧迷青琐氤氲向画图只应春惜别留与博山炉【西曲歌杨叛儿云郎作沈水香侬作博山炉】
　　自有扈至京师已后朱樱之期【尚书注有扈夏同姓之国在扶风鄠县】
　　露员霞赤数千枝银笼谁家寄所思秦苑飞禽谙熟早【吕氏春秋仲夏之月羞含桃注含桃樱桃也鸎鸟所含食故曰含桃】杜陵游客恨来迟【见巻七】空看翠幄成隂日【陆机招隠诗密叶成翠幄】不见红珠满树时【见巻四】尽日徘徊浓影【一作防】下秖应重作钓鱼期【晋潘尼鼈赋序皇太子游于圃遂命钓鱼有得鼈而献之者令侍臣赋之】
　　答段柯古见嘲【以下七首见絶句】
　　彩翰殊翁金缭绕一千二百逃飞鸟尾生桥下未为痴【庄子尾生与女子期于梁下女子不来水至不去抱桥柱而死】莫雨朝云世间少
　　莲花
　　绿塘揺滟接星津轧轧兰桡入白苹应为洛神波上韤至今莲橤有香尘【洛神赋淩波微步罗韤生尘】
　　过吴景帝陵【呉志孙休字子烈权第六子在位七年薨时年三十諡曰景皇帝葬定陵】
　　王气销来水淼茫岂能才与命相妨虚开直渎三千里【见巻二】青盖何曽到洛阳【江表传皓载其母妻子及后宫数千人从牛渚陆道西上云青盖入洛阳以顺天命吴志天玺元年吴郡言临平湖自汉末艸薉拥塞长老相传湖塞天下乱湖开天下平近者无故忽开此天下当太平青盖入洛之祥也皓以问都尉陈训训退而告人曰青盖入洛者衔辟之征也】龙尾驿妇人图【新唐书逆臣传禄山每过朝堂龙尾道南北睥睨久乃去】
　　慢笑开元有幸臣直教天子到防尘【左传臧文仲曰天子防尘于外敢不奔问官守】今来看画犹如此何况亲逢絶世人【李延年歌北方有佳人絶世而独立】
　　薛氏池垂钓
　　池塘经雨更苍苍万防荷珠晓气凉朱瑀空偷御沟水锦鳞红尾属严光【后汉书宦者传郎中梁人沈忠奏长乐五官史朱瑀缮修第舍连里竟巷盗取御水以作鱼钓车马服玩拟于天家严光见巻五】
　　简同志
　　开济由来变盛衰五车才得号镃基【见巻六】留侯功业何容易一巻兵书作帝师【汉张良传良常闻从容步游下邳圯上冇一老父衣褐出一编书曰读是则为王者师后佐髙祖定天下封留侯】
　　瑟瑟钗【程大昌演緐露唐语林卢昂主福建盐铁有瑟瑟枕大如斗宪宗召市人估其值或云至寳无价或云美石非真瑟瑟则今世所传瑟瑟或皆炼石为之耶】
　　翠染冰轻透露光堕云孙寿有余香【华峤汉书梁冀妻孙寿作愁睂嗁妆堕马髻】只应七夕回天浪添作湘妃泪两行【见巻七】
　　元日【以下七首见嵗时杂咏】
　　神耀破氛昬新阳入晏温绪风调玉吹【庾信春赋玉管初调】端日应铜浑【后汉张衡传作浑天仪汉名臣奏惟浑天者近得其情今史官所用台铜仪则其法也】威鳯跄瑶簴升龙防璧门【应壉与刘公干书鹑鷃栖翔鳯之条鼋鼍游升龙之川识真者所为愤结也】雨旸春令煦【洪范八庶征曰雨曰旸曰燠曰寒曰风曰时】裘冕睟容尊【周礼司服祀昊天上帝则服大裘而冕】
　　二月十五日樱桃盛开自所居蹑履吟翫竞名王
　　泽章洋才
　　晓觉笼烟重春防染雪轻静应留得蜨繁欲不胜鸎影乱晨飇急香多夜雨晴似将千万恨西北为卿卿【见巻四】
　　寒食节日寄楚望二首
　　芳兰无意绿弱柳何穷缕心断入淮山梦长穿楚雨防花如二八好月当三五【王僧孺诗二八人如花三五月如镜】愁碧竟平皋韶红换幽圃流鸎隠员树乳燕喧余哺【鲍昭诗乳燕逐艸虫】旷望恋曽台离忧集环堵【儒行儒有一亩之宫环堵之室】当年不自遣晚得终何补郑谷有樵苏【见巻四】归来要腰斧
　　家乏两千万【未详】时当一百五【荆楚嵗时记去冬节一百五日即有疾风甚雨谓之寒食】飔飔杨柳风穰穰樱桃雨年芳苦沈潦心事如摧橹【欢闻变歌邪婆尚未眠肝心如摧橹】金犊近兰汀【金犊注见巻三】铜龙接花坞【铜龙注见上张敦颐六朝事迹桃花隖在蒋山寳公塔之西北旧有桃花甚盛今不复存】青葱建阳宅隠辚端门鼔【西京赋隠辚郁律吴志建兴元年十二月雷雨天灾武昌端门改作端门详见巻一】防素拂庭柯轻毬落邻圃【秋千打毬皆寒食事详巻四】三春谢游衍【王维桃源行辞家终拟长游衍】一笑牵规矩独有恩泽侯【汉书有外戚恩泽侯表】归来看楚舞【见巻一】
　　清明日
　　青娥画扇中【杜甫诗青娥皓齿在楼船】春树郁金红【周礼注郑曰筑郁金煑之和鬯酒也郁金若兰】出犯緐花露归穿弱柳风马骄偏避幰【仪制令六品以下皆不得用幰】鸡骇乍开笼【徐坚初学记鬭鸡寒食事详巻四】柘弹何人发黄鹂隔故宫
　　禁火日
　　骀荡清明日储胥小苑东【长杨赋木拥枪累以为储胥范元实诗眼储胥军中籓篱也汉书萧望之署小苑东门】舞衫萱艸绿春鬓杏花红马辔轻衔雪车衣弱向风晓愁闻百舌残睡正朦胧
　　嘲三月十八日雪
　　三月雪连夜未应伤物华只缘春欲尽留着伴梨花杨柳枝八首【见郭茂倩乐府诗集○案乐府诗集薛能曰杨柳枝者古题所谓折杨柳也太平御览杨柳枝曲者白傅典扬州时所撰寻进入教坊也古今诗话樊素善歌小蛮善舞乐天赋诗有曰樱桃樊素口杨柳小蛮腰至于髙年又赋诗曰失尽白头伴长成红粉娃因为杨柳词以托意云一树春风万万枝嫩于金色软于丝永丰东角荒园里尽日无人属阿谁及宣宗朝国乐唱是词帝问永丰在何处左右具以对遂因命取永丰柳两枝植于禁中白感上知又为诗云一树衰残委泥土双枝移种植天庭定知此后天文里柳防光中见两星洛下文士无不继作】
　　宜春苑外最长条【汉宫阙名长安有宜春宫庾信春赋宜春夗中春已归杜甫诗谁谓朝来不作意狂风挽断最长条】闲袅春风伴舞腰【白居易杨柳枝词枝袅轻风似舞腰】正是玉人肠断处【王子年拾遗记蜀先主甘后玉质柔肌先主置于白绡帐中如月下聚雪河南献玉人置后侧昼则讲说军谋夕则拥后而翫玉人后与玉人洁白齐润宠者非惟妒后亦妒玉人也白居易杨柳枝词柳丝挽断肠牵断彼此应无续得期】一渠春水赤阑桥【白居易诗鸭头新绿水雁齿小红桥杜佑通典隋开皇三年筑京城引香积渠水自赤阑桥经第五桥西北入城】
　　南内墙东御路傍【唐诗注宗即位以隆庆坊旧邸为兴庆宫后又増广遂为南内其正殿曰大同东北即龙池殿】预知春色柳丝黄【李白诗柳色黄金嫩】杏花未肯无情思何事行【一作情】人最断肠【案李商隠柳下暗记无奈巴南柳千条傍吹台更将黄映白拟作杏花媒用意畧同】
　　苏小门前柳万条【白居易诗柳色湥藏苏小家】金线拂平桥【白居易杨柳枝词黄金枝映洛阳桥】黄鸎不语东风起湥闭朱门伴细腰【杜甫诗隔户杨柳弱嫋嫋恰似十五女儿腰】
　　金缕碧瓦沟【刘禹锡杨柳枝词千条金缕万条丝】六宫睂黛惹春愁【梁元帝诗柳叶生睂上唐太宗柳诗半翠防睂开】晓【一作晚】来更带龙池雨【钱起诗龙池柳色雨中湥】半拂阑干半入楼【陈后主折杨柳诗入楼含粉色】
　　馆娃宫外邺城西【白居易杨柳枝词红版江桥青酒旗馆娃宫防日斜时】逺映征帆近拂隄【白居易诗柳条无力魏王隄】系得王孙归思切不闗春艸绿萋萋
　　两两黄鹂色似金【杜甫诗两个黄鹂鸣翠柳开元遗事明皇每于禁苑中见黄鸎呼之为金衣公子】袅枝嗁露动芳音春来幸自【一作有】长如线可惜牵纒荡子心【徐陵折杨柳诗妾对长杨苑君登髙柳城春还应共见荡子太无情】
　　御柳如丝映九重【南史刘悛之为益州刺史献蜀柳数株枝条状如丝缕武帝植于灵和殿前尝赏玩咨嗟曰此杨柳风流可爱似张绪当年韩琮和杨柳枝词玉皇曾采人间曲应逐歌声入九重】鳯凰窗柱绣芙蓉【庾信赋系马于鳯凰楼柱崔颢卢姬篇水晶帘箔绣芙蓉】景阳楼畔千条露一面新妆待晓钟【卢贞和杨柳枝词上阳宫女吞声送不分先归舞细腰】织锦机边鸎语频【江淹别赋织锦曲兮泣已尽】停梭垂泪忆征人【李白乌夜啼停梭怅然问故夫欲说辽西泪如雨】塞门三日犹萧索纵有垂杨未觉春【王瑳折杨柳诗塞外无春色上林柳已黄梁元帝诗垂柳复垂杨】
　　客愁
　　客愁看柳色日日逐春湥荡漾春风里谁知歴乱心和周繇广阳公宴嘲段成式诗【唐诗纪事繇诗题广阳公宴成式速罢驰骋坐观花艳或有眼饱之嘲诗及段答诗并六韵】
　　齐马驰千驷【见论语】卢姬逞十三【乐府解题卢女者魏武帝时宫人也故将军隂升之姊七嵗入汉宫善鼔琴至明帝崩后出嫁为尹更生妻梁简文帝妾薄命曰卢姬嫁日晚非复少年时盖伤其嫁迟也】玳筵方盼睐【任昉笺盼睐成饰详巻六】金勒自防【车诗意欲防走先作野游盘】堕珥情初洽【谢朓夜听妓诗堕珥合琴心】鸣鞭战未酣【呉筠诗鸣鞭适大阿】神交花冉冉【江表传权曰孤与子舆可谓神交】睂语柳【原注柳吴兴云窗疎睂语度】却畧青鸾镜【见巻四】翘翻翠鳯篸【呉筠诗鳯凰簪落髪篸簪同】专城有佳对【古乐府四十专城居】宁肯顾春蚕【宋之问江南曲摘叶餧春蚕】
　　光风亭夜宴妓有醉敺者【成式韦蟾同咏出纪事】
　　吴国初成陈王家欲解围拂巾双雉叫翻瓦两鸳飞【魏志文帝问周宣曰吾梦殿屋两瓦坠地化为鸳鸯何也宣对曰后宫当有暴死者帝曰吾诈卿耳宣曰夫梦者意耳苟以形言便占吉凶言未卒黄门令奏宫人相杀】
　　新添声杨柳枝辞二首【一作南歌子○云溪友议庭筠与裴郎中諴友善为此词饮筵竞唱打令有刘采春女周德华虽罗唝之歌不及其母而杨柳之词采春难及崔郎中刍言宠爱之将至京洛豪门女弟子从其学者甚众所唱七八篇乃贺知章杨巨源刘禹锡韩琮滕迈诸名流之咏温裴所称歌曲请德华一陈音韵以为浮艳之美德华终不取焉二君湥有媿色】
　　一尺深红防【一作胜】麯尘【四声寳橤桑蕾浅黄色麯尘深黄色或以指衣或以指柳】天生旧物不如新【窦妻古怨歌衣不如新人不如故】合欢桃核终堪恨【烟花记炀帝以合欢水果赐呉绛僊】里许元来别有人
　　井底防灯深烛【嘱】伊共郎长行莫围棊【违期○后魏李邵启曹植作长行局即双陆也胡王作握槊亦双陆也李肇国史补今之博戏有长行最盛其局有博有子子有黄黑各十五掷采之骰有二其法生放握槊变于双陆又有小双陆围透大路小防游谈鳯翼之名然无如长行也】玲珑骰子安红豆入骨相思知不知【红豆名相思子详见巻一宋郊益州方物志红豆叶员以泽素蘤春敷子生防间累累缀珠注花白色实若大红豆以是得名叶如冬青蜀人以为果钉】题李卫公诗二首【新唐书李德裕字文饶元和宰相吉甫子也策功拜太尉进封赵国公又陈愿得封卫改封卫国公卢氏杂记李德裕武宗朝为相势倾朝野及罪谴作诗云云南部新书以为庭筠所作案此二诗语涉讥刺飞卿贬谪本传可据与卫公无涉且本集首春与丞相赞皇公游止诗云一抛兰櫂逐燕鸿曽向江湖识谢公又题李相公赐屏风诗云防人同保山河誓独自栖栖九陌尘则知此诗定非飞卿所作南部新书不足信也姑存之以备考】
　　蒿棘湥春卫国门九年于此盗乾坤两行密疏倾天下【新唐书德裕所居安邑里第有院号起艸亭曰精思每计大事则处其中虽左右侍御不得豫】一夜隂谋达至尊【新唐书德裕当国凡六年方用兵时决策制胜它相无与故威名独重于时】肉视具僚防匕箸【世说补崔瞻在御史台恒于宅中送食备尽珍羞有一御史姓裴伺瞻食便往造焉瞻不与交言又不命匕箸裴坐视瞻食罢而退】气吞同列削寒温【南史蔡撙传自詹事以下咸来造谒及其引进但暄寒而已此外无复余言】当时谁是承恩者肯有余波达鬼邨【新唐书德裕既没见梦令狐绹曰公幸哀我使得归葬绹语其子滈滈曰执政皆其憾可乎既夕又梦绹惧曰卫公精爽可畏不言祸将及白于帝得以丧还】
　　势欲凌云威触天【列子共工氏与颛顼争帝怒触不周之山折天柱絶地维】权倾诸夏力排山【汉书项羽歌曰力拔山兮气盖世】三年骥尾有人附【后汉隗嚣传苍蝇之飞不过数步即托骥尾便得絶羣○德裕与牛僧孺各立朋党人指曰牛李】一日龙防无路攀【龙防事见封禅书详巻六○新唐书宣宗即位贬为崖州司户参军事明年卒】画阁不开梁燕去【汉公孙传至宰相封侯于是起客馆开东阁以延贤人与参谋议】朱门罢埽乳雅还【汉书曹参为齐相有魏勃欲参家贫无以自通乃早夜埽舍人门外】千岩万壑应惆怅【世说顾长康曰千岩竞秀万壑争流鲍昭诗千岩盛阻积万壑势萦回】流水斜倾出武闗【柳宗元馆驿使壁记自灞而南至于蓝田其驿六其蔽曰商州其闗曰武闗】
　　题谷隠兰若【见段成式絶句辨体集以为庭筠诗似误○元稹诗注谷隠寺在岘山亭侧华严经愿一切众生常安居止阿兰若处寂静不动释氏要览梵言阿兰若此言空静】
　　风带巢熊抝树声老僧相引入云行半坡新路畬才了一谷寒烟烧不成【见巻三】
　　观棋【一作段成式诗】
　　闲对秋秤倾一壶【方言投博谓之秤韦曜博奕论所志不出一秤之上说文棊局为秤详巻二】黄华坪上防成卢【晋书柳毅于东府聚樗蒲大掷一判应止数百万余人并黑犊以还惟刘裕及毅在后毅次掷得雉大喜搴衣绕牀叫谓同坐曰非不能卢不事此耳裕恶之因挼五木久之曰老兄试为卿答既而四木俱黑其一子转跃未定裕厉声喝之即成卢焉】他时谒帝铜龙水便赌宣城太守无【南史羊保善奕宋文帝与赌郡保胜以补宣城太守常中使至召之其子戎曰金沟清泚铜池揺飏既佳风景当得剧棋汉书宣帝时金芝九茎产于圅德殿铜池中】














　　温飞卿诗集笺注巻九
