　　钦定四库全书　　　　　集部二
　　骆丞集目録　　　　　　别集类一【唐】
　　巻一
　　颂
　　灵泉颂
　　赋
　　荡子从军赋
　　萤火赋【有序】
　　五言古诗
　　咏怀古上裴侍郎
　　夏日游徳州赠高四诗【有序】
　　在江南赠宋五之问
　　五言律诗
　　于紫云观赠道士【有序】
　　在狱咏蝉【有序】
　　途中有怀
　　岀石门
　　至分陜
　　至分水戍
　　北眺舂陵
　　望乡夕泛
　　乆客临海有懐
　　游兖部孔君自卫来欣然相遇若旧
　　西京守嵗
　　白云抱幽石
　　春云处处生
　　同辛簿简仰酬思上人林泉【四首】
　　秋日送陈文林陆道士【有序】
　　秋日送尹大赴京【有引】
　　秋夜送阎五还润洲【有序】
　　初秋登司马楼宴【有引】
　　初秋于窦六郎宅宴【有序】
　　送郑少府入辽
　　送费六还蜀
　　秋月送侯四
　　送王明府上京参选
　　秋日送别
　　别李峤得胜字
　　在兖州饯宋五
　　游灵公观
　　夏日游山家同夏少府
　　夏日游目聊作
　　同崔驸马晓初登楼思京
　　春夜韦明府宅宴
　　冬日宴
　　镂鸡子
　　咏云酒
　　咏美人在天津桥
　　宪台岀絷寒夜有懐
　　月夜有怀简诸同僚
　　送郭少府探得忧字
　　送宋五之问得凉字
　　冬日过故人任处士书斋
　　咏尘灰
　　秋晨同淄州毛司马秋九咏
　　秋云
　　秋蝉
　　秋露
　　秋月
　　秋水
　　咏水
　　秋萤
　　秋雁
　　咏雁
　　秋菊
　　咏雪
　　饯骆四得钟字
　　渡瓜歩
　　王昭君
　　挽诗
　　乐大夫挽诗【五首】
　　丹阳刺史挽诗【三首】
　　巻二
　　五言排律
　　浮查诗【有序】
　　春霁早行
　　秋日山行简梁大官
　　晩度天山有怀京邑
　　晩泊河曲
　　晩泊蒲类
　　晚渡黄河
　　早发淮口望旴
　　远使海曲春夜多怀
　　晩泊江鎭
　　早发诸曁
　　晩憇田家
　　宿山庄
　　过张平子墓
　　海曲书情
　　邉城落日
　　蓬莱鎭
　　宿温城望军营
　　和孙长史秋日卧病
　　四月八日题七级
　　早秋出塞寄东台详政学士
　　郑安阳入蜀
　　在军中赠先还知巳
　　夏日忆张二
　　和李明府
　　望月有所思
　　寓居洛濵对雪忆谢二
　　西行别东台详政学士
　　送吴七游蜀
　　春晚从李长史游开道林故山
　　和王记室从赵王春日游陁山寺
　　冬日野望
　　夕次旧吴
　　台露薄暮湿征衣
　　过故宋
　　咏怀
　　边夜有怀
　　乆戍边城有懐京邑
　　幽絷书情通简知已
　　寒夜独坐游子多怀简知巳
　　叙寄员半千
　　行
　　棹歌行
　　伤祝阿王明府【有序】
　　五言絶句
　　在军登城楼
　　于易水送人一绝
　　挑灯杖
　　咏尘
　　翫初月
　　咏照
　　咏鹅杂言
　　七言古风
　　上吏部侍郎帝京篇有啓
　　畴昔篇
　　行军军中行路难
　　艳情代郭氏答卢照邻
　　代女道士王灵妃赠道士李荣
　　忆蜀地佳人
　　巻三
　　表
　　爲齐州父老请陪封禅表
　　对策文
　　一道
　　二道
　　三道
　　啓
　　和学士闺情诗
　　上司刑太常伯
　　上李少常
　　上兖州
　　上兖州崔长史
　　上齐州张司马
　　上亷使
　　上瑕丘韦明府
　　上郭賛府
　　上梁明府
　　书
　　上吏部裴侍郎
　　与程将军
　　答员半千
　　与博昌父老
　　与亲情
　　巻四
　　序
　　秋日于益州李长史宅宴
　　冐雨寻菊
　　晦日楚国寺宴
　　饯宋三之丰城
　　初春邪岭送益府参军
　　秋日饯麴録事使西州
　　赠李八骑曹诗
　　扬州看竞渡
　　秋日与羣公宴
　　杂著
　　姚州道破逆贼诺波浪杨处柳等露布又破设蒙俭露布
　　代李敬业讨武氏檄
　　应诰
　　自叙状
　　祭赵郎将文
　　【臣】等谨案骆丞集四巻唐骆賔王撰賔王义乌人仕至侍御史左迁临海丞后与徐敬业传檄讨武后兵败不知所终事迹具唐书本传中宗时诏求其文得百余篇命郗云卿编次之陈振孙书録解题引云卿旧序称光宅中广陵乱伏诛盖防李孝逸奏捷之语孟棨本事诗则云賔王落髪徧逰名山宋之问逰灵隠寺作诗尝为续楼观沧海日门对浙江潮之句今观集中与之问踪迹甚宻在江南则有投赠之作在兖州则有饯别之章宜非不相识者何至觌面失之封演为天寳中人去賔王时甚近所作见闻记中载之问此诗证月中桂子之事并不云出賔王棨书晚出乃有是説盖武后改唐为周人心共愤敬业賔王之败世颇怜之故造为是语棨不考而误载也其集新旧唐书皆作十巻宋艺文志又载有百道判三巻今并散佚此本四巻盖后人所裒辑其注则明给事中顔文选所作援引疎舛殆无可取以文选之外别无注本而其中亦尚有一二可采者故姑并录之以备参考焉乾隆四十一年五月恭校上总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀










　　钦定四库全书
　　骆丞集巻一　　　　　　唐　骆賔王　撰
　　明　顔文选　注
　　颂
　　灵泉颂
　　【按新唐书宋思礼事继母徐爲闻孝补萧县主簿防大旱井池涸母羸疾非泉水不适口思礼忧惧且祷忽有泉水出诸庭味甘寒日不乏汲县人异之尉柳晃为刻石颂其感见孝友传】
　　闻夫功幽赞灵心以有徳是亲至道冥符笃行以通仁为本
　　【功犹徳也老子能为章生而不有为而不恃长而不宰是谓徳幽賛本易系辞幽賛于神明而生蓍书皇天无亲克敬惟亲又皇天无亲惟徳是辅孝经先王有至徳要道论语孝弟为仁之本此数句皆用之】
　　若乃天经地义色养叶于因心夏凊冬温爱敬于锡类下逮六幽之奥上洞三光之精不有至诚孰云斯感【孝经夫孝天之经也地之义也民之行也曲礼孝子之有深爱者必有和气有和气者必有愉色有愉色者必有婉容故曰色飬晋书王延字延元九嵗防母泣血三年每至忌日则悲泣三旬事亲色飬王子恱弱冠有髙名事亲色飬诗皇矣篇因心则友注因其心之自然也礼记冬温而夏凊注温以御其寒凊以致其凉诗既醉篇孝子不匮永锡尔类注孝子诚而不竭则神锡之以善也汉章帝章和元年诏光照六幽班固典引光被六幽注六合幽逺之地六合天地四方也三光日月星也】
　　有广平宋思礼字过庭皇朝永州刺史昉之适孙户部员外顺之长子防丁偏罚早丧慈亲永怀鞠养之恩长增思慕之痛弱不好弄长而能贤趋庭闻诗礼之风亢宗勗曾闵之行
　　【广平汉初国名唐天总初为广平郡后为洛州今广平府也少昊金天氏名挚字青阳此有字之始偏罚指防母谓双亲不全也诗母兮鞠我注亦飬也左传郤芮对秦伯曰夷吾弱不好弄注夷吾晋惠公也弄戏也又宋穆公疾召孔父属殇公焉曰先君以寡人为贤使主社稷若弃德不譲是废先君之举也岂曰能贤】
　　事后母徐以至孝闻北面兴悲泣髙堂而咎已东游下位欢微禄以逮亲
　　【韩诗外传曾子曰往而不返者亲也故子欲飬而亲不待是故椎牛而祭不如鸡豚之逮亲存也初吾为吏禄不及釜尚欣欣而喜者非以为多也乐其逮亲也旣没之后吾尝南游于楚得尊官焉堂髙九尺传尝百乗然犹北向而涕泣者非为贱也悲不逮亲也故家贫亲老不择官而仕】
　　调露二年来佐百里俯就微班之列将申返哺之情敬立身其若斯于从政乎何逺
　　【古未有年号始于汉文帝惑方士新垣平玉杯之诈改后元元年武帝因之始建元元年调露唐髙宗年号也鹓鸟行有次序齐整故朝班谓之鹓班乌鸟小者能返哺其母大而项白者不能微班指鹓返哺指乌也孔子曰身也者亲之枝也敢不敬与】
　　时嵗亢旱金石行销儇近川原殆将堙絶濬井皆为汤谷通波尽化汚池
　　【楚词招防篇十日代出流金烁石些注东方有扶桑之木十日并在其上以次更行其热酷烈金石皆销释也汤谷楚词作旸谷亦读作汤注日之所出也或言谷热如汤张平子南都赋汤谷涌其后淯水荡其胷注盛之荆州记南阳郡城北有紫山紫山之东有一水无所防通冬夏尝温因名汤谷通波通流之水也汚池汚下之地水所聚也】
　　太夫人在迟暮之年有温劳之疾非滥浆不可以适口非源泉不可以蠲疴色养既亏忧惶靡诉
　　【迟暮年老也潘岳闲居赋曰方今俊乂在官百工惟时拙者可以絶意于宠荣之事矣太夫人在堂有羸老之疾尚何能违膝下色飬而屑屑从斗筲之役乎列子流水之潘为渊滥礼内则篇黍醴浆水醷滥注浆醋水也醷梅浆也滥杂糗饮之属和水也蠲除疴病也三秦记始皇至骊山与神女游忤其旨唾之生疮始皇怖谢神女为出温泉洗除之即蠲疴之意】
　　俄而防堦之下忽清泉而自生因疏其源遂流注不竭味甘若醴气冷如氷
　　【六帖君乗土而王其致太平则醴泉出黄帝时以醴泉为浆尧之时徳茂清平则醴泉出夏后书俊乂在官则醴泉出汉光武中元二年京师醴泉出饮者痼疾皆愈味甘如醴故曰醴泉醴酒一宿成也】
　　此邑城控剡山地连禹穴基址多石岗阜无津爰自兴建以来乆微穿汲之利非精诚贯于有道纯志浃于无私孰能洽冥贶以通幽灵泉而致养者也
　　【剡山地名唐初于此置州取四山为之义并析置剡县宋改县今因之禹穴按一统志禹穴在防稽山龙瑞宫侧此宫乃唐所建道家谓黄帝尝建候神舘于此有龙瑞坛吕东莱云大石中断成罅殊不古司马迁自叙上防稽探禹穴此殆非子长所探也王十朋诗好古贪竒司马迁胷中史记越山川如今禹穴无寻处洞鎻阳明石一拳又穴石旧经云禹葬防稽山取此石为窆上有石不可读今以亭覆之了翁诗禹穴原从一罅通禹陵原在乱山中饮泉窆石皆如此误却东游太史公水经注云防稽山南有硎去禹庙七里谓之禹井即禹穴也张晏亦曰禹至防稽崩而葬焉上有孔穴或云禹入此石穴故子长上防稽探之此说俱非是杨升庵云此乃子长自言徧游万里之目緫吴越及巴蜀也按蜀之石泉禹生之地谓之禹穴其石穴深人迹不到廵抚仪封刘逺夫修蜀志搜访古牌刻有禹穴二字乃李白所书始知禹穴在防稽之误此萧县乃言防稽地者借用之也】
　　昔汉臣忠烈穷井飞于一言姜妇孝思潜波移于七里静惟陈迹彼亦何人
　　【后汉书耿恭为戊己校尉以踈勒城旁有涧水可固引兵据其地匈奴来攻絶其汲道恭穿井城中十五丈不得水叹曰昔贰师防刃刺山而泉涌乃整衣拜井水泉奔出扬以示敌惊以为神遂引去姜诗至孝妻厐盛之女母嗜鱼鲙夫妇尝力作供脍母性又不能独食呼隣母共之母好饮江水去舍六七里妻泝流而汲值风雪不时至诗责遣之妻依隣母纺绩市珍味潜遗姑诗闻追还妻舍侧忽有涌泉味如江水旦复出二鲤以供二母陈迹旧迹也】
　　萧县尉柳晃耿介之士也道合则金兰若胶漆情异则轩冕犹埃尘片善可嘉朝闻甘于夕死一诺犹重黄金贱于白圭
　　【萧古国名唐为萧县属徐州今因之楚辞九辨负左右之耿介朱子注耿介刚勇之意离骚彼尧舜之耿介兮况遵道而得路董子士不遇赋末俗以辨诈而期通兮贞士耿介而自束文选序耿介之意既伤注忠烈也易曰二人同心其利断金同心之言其臭如兰蔡邕郭有道碑师友之义穆如金兰后汉雷义字仲公陈重字景公相与为友顺帝时义举茂才让于重刺史不聼义遂佯狂不应命后同举孝亷俱拜尚书郎时人为之语曰胶漆虽坚不如雷与陈史记曹邱生揖李布曰楚人得黄金百斤不如得季布一诺足下何以得此声于梁楚间哉梁刘孝绰侍安成王曲水宴诗一言白璧轻片诺黄金贱】
　　以为执友素交岂轻肥利禄之谓也赏音达礼非钟鼓玉帛之云乎所耻者没而无称所贵者存而不朽徒怀美志未遇良材
　　【礼记曲礼篇执友称其仁也注同师之友其执志同吕氏春秋子期死伯牙破琴絶终身不鼓以为世无赏音者曹植求自试表有赏音而识道也潘岳诔夏侯湛虽实唱髙犹赏尔音宋书惠连能文灵运嘉赏之礼仲尼燕居篇逹于礼而不逹于乐谓之素逹于乐而不逹于礼谓之偏左传穆叔曰豹闻之太上立徳其次立功其次立言虽乆不废谓之不朽】
　　某出賛荒隅涂经胜壤三秋客恨长怀宋玉之悲一面交欢暂雪桓谭之涕
　　【宋玉悯其师屈原放逐作九辨歌云悲哉秋之为气也萧瑟兮草木揺落而变衰憭栗兮若在逺行登山临水兮送将归言世乱贤者欲去也汉应奉善识人访友不遇有造车匠自门开半面窥之后路识而呼之谓之半面之识一面亦谓初面相识也齐景公游牛山流涕晏子独笑于旁公雪涕而顾之】
　　覩斯水之清泚感若人之精诚见贤思齐仰圭璋而有地挥毫兴颂镂琬琰之无惭乃作颂曰
　　【泚鲜明也诗如圭如璋言徳之纯防也挥毫举笔也书顾命璧琬琰在东序注琬琰玉板也镂刻也】
　　粤若稽古厥初生民其谁不孝独我难伦义不悖道仁不遗亲爱敬尽力孝弟通神
　　【孝经曰孝弟之至通于神明】
　　顾我防极因心感至冥契动天甘泉涌地泠泠无竭蒸蒸不匮曽是我私永锡尔类
　　【诗昊天防极言父母之恩如天无穷不知所以为报也因心见上文庄子夫列子御风而行泠然善也注泠然轻凉之貌书烝烝乂不格奸言舜使父母及象皆进以善自治不至大恶也不匮锡类俱见上文又左传颖考叔纯孝也爱其母施及庄公诗曰孝子不匮永锡尔类其是之谓乎此意与朱传小异赋意似用之故上文云曽是我私】
　　爰有芳人景行芳尘事谐则感道洽斯亲孝为礼主名为实賔徜斯文之不队知盛徳之有隣
　　【诗髙山仰止景行行止言善行也芳尘前人所行足为后人之法如尘之芳后赵石虎以沈香为尘令美人行而播之谓之芳尘此字义也庄子名者实之賔也】
　　赋
　　荡子从军赋
　　【汉孝恵六年使乐府令备箫管故有乐府词其词云青青河畔草鬰鬰园中柳盈盈楼上女皎皎当牕牖峩峩红粉妆纎纎出素手昔为倡家女今为荡子妇荡子行不归空牀难独守上山采蘼芜下山逄故夫长跪问故夫新人复何如新人虽云好未若故人殊其色似相类手爪不相如新人从门入故人从阁去新人工织缣故人工织素织缣日一匹织素五丈余将缣来比素新人不如故此荡子曲所自始也赋中言蘼芜曲即此】
　　胡兵十万起妖氛汉骑三千扫阵云隠隠地中鸣战鼓迢迢天上出将军边沙逺离风尘气塞草长萎霜露文【妖气曰氛胡人谓中国皆曰汉虽元人语犹然也十万三千举成数而言其多未必实有此数也兵阵如云合故曰阵云又风后八阵有天地风云虎蛇龙鸟之象隠隠鼔声也与殷其雷之殷同易地中有水师君子以容民蓄众迢迢逺也史记亚夫传赵渉遮説亚夫曰将军何不右去蓝田走武闗直入武库吴楚闻之以为将军从天而下也周正入武闗诗将军天上落童子弃繻来边塞地多风尘离如离寒暑之离秋初草叶萎死青黄间杂如文】
　　【毛居正六经正误云谷风万音蔓作万非盖万本音墨万侯姓也俗偕作草书万字经典岂应用之】
　　荡子辛苦十年行囬首闗山万里情逺天横剑气边北聚笳声鐡骑朝常警铜焦夜不鸣抗左贤而列阵比右校以防营沧波积冻连蒲海雨雪凝寒遍柳城
　　【十年言其乆万里言其逺也庾信荡子赋荡子辛苦逐征行直守长城千里城陇水恒水合关山推明月郑曰关境上门也月令章句云关在境所以察出御入也汉书天文两河间有天关梁周礼司关掌国货之节以聼关市故有关市之赋春秋时骑境皆有关门以察行李江淹恨赋明妃去时仰天太息紫台稍逺关山无极宋玉见楚王王曰能为大言乎曰弯弓挂扶桑仗剑倚天外王大竒之笳李伯阳入西戎所作傅笳听序曰改叶为声説文作葭胡人卷葭叶而吹之胡笳所由名也杜挚有笳赋蔡琰胡笳十八拍李陵答苏武书胡笳互动皆边北聚笳也鐡骑马被鐡甲也铜焦以铜作谯器受一斗昼炊饮食夜击廵营亦名刁斗左贤右校俱番官名汉书匈奴至冒顿最强大置左右贤王司马迁所谓悉徴其左右贤王举引弓之人共攻围之是也李陵降匈奴以为右校王贵幸用事防营开营也如防九河之防蒲类海也在火州之土鲁番西南又名婆悉海周四百里葱岭于阗以东之水皆注于此汉章帝诏班超有击石池破白山临蒲类取车师柳城汉县名属辽西郡晋废唐复置营川于此宋省之故城在永平府城西二十里唐太宗伐髙丽命李世勣军发柳城即此阮籍大人先生歌曰阳和微弱隂气竭海冻不流绵絮折】
　　若乃地分徼路指青波边城暖气从来少闗塞云本自多严风凛凛将军树苦雾苍苍太史河
　　【张楫曰徼塞也以木栅水为夷狄之界也音呌又曰境也以木石水而为界也或曰呌号廵警之谓或曰绕也所以绕遮蛮夷不得通中国也义可互发北边谓之徼南边谓之丹徼因其方色名之耳青波水也秦防义渠始于陇西北地上郡筑长城以拒胡赵武灵王北破林胡楼烦筑长城自代并隂山下至髙阙为塞此边城关塞所起也云黒色也将雪之候如此汉冯异不伐每克敌诸将论功异独屏树下军中号大树将军苦雾犹毒雾也太史河在北边非九河之太史河也盖九河按禹贡兖州之境】
　　既防距而从军且扬麾而挑战征斾凌沙漠戎衣犯霜霰楼船一举争沸腾烽火四连相隠见戈文耿耿悬落星马足骎骎拥飞电终取俊而先鸣岂论功而后殿【汉书甘延寿投石防距出于等伦注防距即超距谓距地向前超过物也详见后巻露布投石超距注书牧誓武王左仗黄钺右秉白髦以麾诗麾之以肱皆招义史记李左车曰不十日而两将之头可致麾下麾旗也项羽谓汉王曰愿与王挑战注招两人对战也北边皆飞沙之地故云沙漠诗如彼雨雪先集维霰注将大雨雪必先微温雪自上下遇温气而抟谓之霰乆而寒胜则大雪矣楼船船之有楼台者汉武伐南越造楼船以路博徳为楼船将军诗百川沸腾此以人众言之也周幽王以褒氏不好笑万方故不笑王与诸侯约有故举烽火则遣兵来援既而无故举烽火诸侯皆至褒氏大笑注烽火今烟墩也草杂狼粪烧之风吹不斜见者知有冦警故又曰狼烟诗载骤骎骎注骤貌王褒圣主得贤臣颂追奔电逐遗风言马之疾也耿育讼陈汤曰国家既无文帝丰年节俭之畜又无武帝荐延枭俊禽敌之臣独有一汤注枭俊取敌之魁首也汤尝斩郅支单于楚词恐鷃鴂之先鸣兮百草为之不芳殿见论语】
　　征夫行乐践榆溪倡妇衘怨坐空闺蘼芜旧曲终难赠芍药新诗岂易题池前怯对鸳鸯伴庭际羞看桃李蹊花有情而独笑鸟无情而恒啼
　　【杨恽报孙防宗书曰人生行乐耳须富贵何时卫青传西定河南地案榆溪旧塞注上郡北有榆次山东经榆林为榆溪倡妇见本题注曹子建释诗妾身守空闺良人行从军楚词秋兰兮蘼芜罗生兮堂下绿叶兮紫茎谢晖和王主簿怨情诗相逄咏蘼芜辞宠悲班扇注失宠者相逢咏此诗郑风溱洧篇维士与女伊其将谑赠之以芍药江淹恨赋下有芍药之诗佳人之歌鸳鸯水中匹鸟妇人独处故怯对之详见下文翡翠注史记李广賛将军恂恂如鄙人口不能道词及死之日知与不知皆为尽哀彼其忠实心诚信于士夫也喭曰桃李不言下自成蹊】
　　荡子别来年月乆贱妾空闺更难守鳯凰楼上罢吹箫鹦鹉林下临劝酒
　　【荡子二句见本题下秦箫史风神超迈善吹箫作鳯声能致孔雀白鹤穆公有女名弄玉亦好吹箫公遂以妻焉乃教玉作鳯鸣居十余年鳯凰止其屋公为作鳯凰楼夫妇止其上一旦史乗龙玉乗鳯升天而去鹦鹉螺出外国可磨为杯】
　　同道书来一雁飞此时缄怨下鸣机裁鸳帖夜被薰麝染春衣屏风宛转莲花帐夜月朎胧翡翠帷个日新妆始复罢祗应含笑待君归
　　【匈奴留苏武北海上每诳汉使以武巳死武官属常惠私教使者言天子射上林得雁足有帛书言武在某泽中匈奴惊以为神遂遣归后世雁传书始此下机用苏秦事曹植闺情诗西北有织妇绮缟何缤纷明晨秉机杼日晏不成文太息终长夜悲啸入青云妾身守空房良人从行军梁武陵王萧妃夜梦诗昨夜梦君归贱妾下鸣机极知意气薄不着旧时衣故言如梦里頼我雁书飞古乐府文彩双鸳鸯裁为合欢被着以长相思縁以结不解麝兽名食柏脐有香即麝香也楚词招魂篇紫茎屏风文縁波些注屏风水葵也又名鳬葵又名防风即荇菜也生水中茎紫色文縁波言葵之文采风起水动即縁波而生也此即宛转之意又梁简文晓思诗晨禽争学啭朝花乱欲开炉烟入斗帐屏风隠镜台红妆几尽泪荡子何当来莲花帐因其色也或曰帐所以屏风对下夜月则宛转当属莲花楚词注又云屏音丙谓以叶障风正与縁波相对最见工致更详之朎胧月色也楚词翡帷翠帐餙髙堂些又翡翠珠被烂齐光些注翡赤羽雀翠青羽雀以翡翠为锦也异物志翠形似燕出交趾黄山谷蓦山溪词鸳鸯翡翠小小思珍偶注鸳鸯翡翠皆成双之物李华长门怨亦云弱体鸳鸯席啼妆翡翠林亦取成双之意如上文云怯对此云裁鸯皆有取也庾信荡子赋逆想行人至迎前含笑来】
　　萤火赋【有序】
　　【据云卿所言此乃上防下狱时所赋然萤火有二种有草萤有水萤唐李子卿水萤赋云水萤为虫虫能夭彼何为而化草此何事而居泉腹可自持故无取于蠏足能自运亦何怜于蚿色动波间独珠还于合浦影悬潭下若星聚于颖川观此则此赋有欠分处】
　　余猥以明时乆遭幽絷见一叶之巳落知四运之将终凄然客之为心乎悲哉秋之为气也
　　【张华鹪鹩赋屈猛志以服养块幽絷于九重淮南子曰见一叶落而知嵗之将暮四运春夏秋冬也末句见灵泉颂】
　　光隂无几时事如何大块是劳生之机小智非周身之务
　　【庄子齐物论夫大块噫气其名为风大宗师篇大块载我以形劳我以生息我以死注大块或以为无或以为元气或以为混成或以为天地】
　　嗟乎祶袍匪旧白首如新谁明公冶之非孰辨臧仓之愬
　　【史记范睢事魏须贾为昭王使齐睢从齐防王闻睢辨口使赐金牛酒睢辞谢贾大怒以睢持国隂事告还语魏相齐齐大怒击睢折胁擢齿置厠中使醉客更溺之齐醉睢佯死赂守者亡出郑安平操睢更名张禄因秦使王稽得入秦昭王以为相既而须贾使秦睢儌行见贾贾笑曰范叔固无恙乎愍其寒取祶袍赐之因问秦相张君知之乎今吾事之去留在孺子岂有客习于相君者哉睢曰主人翁习知之唯睢亦得谒请为君见乃为贾借大车与御至相府望见者皆避匿贾怪之至相府门睢请先入通待良乆不出贾问曰范叔乆不出何也门下曰无范叔向者吾相张君也贾大惊乃膝行肉袒因门下谢罪顿首曰贾不意君自致青云之上不敢复读天下书不敢复与天下事贾有汤镬之罪请自屏于胡貉之地唯君生死之睢曰汝罪有几曰擢发未足睢数其罪曰汝之得不死者以祶袍恋恋有故人之意耳乃言王罢归贾大具防诸侯使坐贾堂下莝豆两黥徒夹而马食之数曰语魏王急持魏齐头来不然且屠大梁齐恐走赵虞卿解相印与逃魏信陵君难见之齐怒自刭赵取齐头与秦乃出平原君平原前为睢绐入秦矣邹阳諌吴王书曰有白头如新倾盖如故何者知与不知也公冶长非其罪世传公冶长能通鸟语不见于书但唐沈佺期诗不如黄雀语能免冶长灾白乐天鸟鹤赠荅诗序云余非冶长不能通其意似实有其事或在亡逸书中如冲波传鲁定公记之类今无所考耳】
　　是用中宵而作达旦不瞑覩兹流萤之自明哀此覆盆之难照
　　【王充论衡天下与地无异若覆盆之状司马迁云戴盆何以望天】
　　夫类同而心异者龙蹲归而宋树伐质殊而声合者鱼形出而呉石鸣茍有防于精灵夫何患于异类
　　【孔子至宋与弟子习礼于大树下桓魋伐其树孔子八表坐如龙蹲吴郡临平岸崩出一石鼓打之无声张华曰蜀有桐树如鱼形者出击之有声矣后果然今杭州府城东北五十里有桐扣山山下有石鼓疑即此】
　　况乗时而变含气而生虽造化之不殊亦昆虫之一物【后汉冯衍论与时变化】
　　应节不信也与物不竞仁也逢昏不昧智也避日不明义也临危不惧勇也
　　【礼记月令季夏之月腐草为萤故云应节差也诗不僣不贼竞争也后汉卓茂传与物无竞郭璞江赋琼蚪餙矅以莹珠石应节而扬葩注石形如脚春生花冬死故曰应节】
　　事有沿情而动兴因物而多怀感而赋之聊以自广云耳伊功之播气有丹鸟之赋象顺隂阳而亭毒资变化而含养每寒潜而暑至若知来而藏往既发挥以外融亦含光而内朗
　　【功见灵泉颂大戴记丹鸟羞白鸟注丹鸟萤也白鸟蚊也羞如养羞之羞食也如此则有竞矣或曰羞进也有萤即有蚊也孝标辨命论生之无亭毒之心死之岂防刘之意注引老子亭之毒之盖之覆之王弼注曰亭谓品其形毒谓成其质易乾道变化各正性命朱子本义变者化之渐化者变之成又系词神以知来知以藏往融明之盛也朗亦明也诗小雅既醉篇昭明有融髙朗令终】
　　若夫小暑南收大火西流林塘改夏云物迎秋
　　【月令季夏之月小暑至南收谓暑退也大火心星也以六月之昏加于地之南方至七月之昏则下而西流矣诗风七月篇七月流火塘隄岸也亦作唐谢灵运诗池塘生春草园林变夏禽即林塘改夏之意周礼保章氏以五色云物辨吉防之祲象青云在日旁主虫白主兵赤主旱黑主水黄主丰又左传分至啓闭必书云物遂登观台以望春秋感精符云冬至有云迎送日者来嵗美后世独用冬至书云者非也】
　　忽临虚而赴逺乍排丛而出幽如火齐之宵映如夜光之暗投逝将归而未返忽欲去而中留
　　【丛草木丛聚也南史天竺出火齐珠状如云母色如紫金列之则如蝉翌积之则如纱縠之重沓邹阳上呉王书曰明月之珠夜光之璧以暗投人于道路无不按剑相盻者何则无因至前也曹子建七啓若将飞而未逝若举翌而中留】
　　入槐榆而熖发若改燧而环周绕堂皇而影泛疑秉烛以嬉游防缀悬珠之网隠映落星之楼
　　【槐榆鑚之皆有火如乃焚大槐春取榆柳之类是也谓萤入槐榆若鑚燧改火之周徧韦孟讽諌诗四气鳞次寒暑环周皇寝门阙在门两旁左传宋人杀申舟楚子投袂而起屦及于窒皇文字书室无四壁曰皇泛影不定貌古诗画短苦夜长何不秉烛游悬珠网谓檐非也谢希逸咏月诗网轩映珠缀应门照绿苔齐诗香风入珠网注网络也汉武造甲乙帐络以隋珠和璧谢灵运直中书省诗玲珑结绮钱深沈映珠网又江淹儗袁淑诗云斾象汉徙宸网儗星悬刘良注谓天子车上珠网如天星之悬此又以车网为珠网也左思呉都赋飨戎旅于落星之楼在今应天府东北四十里吴大帝于落星山创三层楼山以星陨得名】
　　乍灭乍兴或聚或散居无定所习无常翫曵影周流飘光凌乱泛艳乎池沼徘徊乎林岸状火井之沈荧似明珠之出汉值冲飚之不烈逢滛雨而逾焕
　　【六朝魏瓘捣衣赋夜如何其秋兮巳半曵鲁缟攘皓腕始于摇拂终于凌乱蜀都赋火井沈荧于幽泉注火井在临卭县西南欲出其火先以家火投之少顷隆隆如雷声熖出通天光煇十里以筒盛之接其光而无炭一统志遥火山西有火井深不可见底为气上升常若彻雷以草防之烟腾火发名荧台即临卭地按火井在今犍为以火投之则火起而油出舟人取以燃火诸改者俱不及此未亲履故也明珠出汉旧引韩诗外传郑交甫过汉臯遇二女祅服佩两珠交甫曰愿请子之佩二女解佩与之去十歩探之则亡矣廽顾二女亦不见但梁萧和萤火赋类干沙之飞火若清汉之流星则汉天河也晋权翼曰每遇风飚之防尔雅暴风从下上曰飚梁元帝咏萤着人疑不热集草讶无烟到来灯下暗翻在雨中然离骚冲飚起兮水扬波卢谌与刘琨诗操彼纎质承此冲飚】
　　炤灼兮若湛卢之夜飞灼烁兮像招揺之夕烂与庭燎而相然重隂于巳昏共爝火而齐息避太阳于始旦【吴越春秋欧冶子为越王允常铸五剑召薛烛示之豪曹巨阙鱼膓纯钩矣又示之湛卢烛曰善哉金鐡之美吐银锡之精可以折冲伐敌人君有逆谋则去之他国允常以湛卢献呉呉公子光弑吴王僚湛卢夜飞如楚楚昭寤而得之问风胡子曰　此剑直几何对曰赤堇之山巳合若耶之溪深而不测羣神上天欧冶巳死虽倾城量金珠玉满河不借一观况骏马万戸之都乎招揺北斗也礼记招揺在上诗小雅庭燎篇庭燎之光周礼诸侯将朝则司烜以物百枚并而束之设于门内潘岳萤火赋翔太隂之昩抱夜光以清游频若飞焱之宵逝嚖如移星之云流动集阳灼如隋珠熠熠荧荧若丹英之照葩飘飘颎颎若流金之在沙至夫重隂之多风雨晦冥万物惑翩翩独征竒姿燎朗在隂益荣尧让天下于许由曰日月出矣而爝火不息其于光也不亦难乎】
　　尔其光不周物明足自资偶僊防而伺夜对飞蛾之赴熺类君子之有道入暗室而不欺同至人之无迹怀明义以应时
　　【蝙蝠五百年者色白名为仙防食之成仙左传齐庄公与臧纥言伐晋之功对曰多则多矣抑君似防夫防昼伏夜动不穴于寝庙畏人故也今君伐晋乱宁将事之非防何如宋少帝失徳傅亮内怀忧惧直宿禁中暏夜蛾赴烛作感物诗以寓意潘岳萤火赋犹贤哲之处时时昏昩而道明】
　　处幽不昩居照斯晦随隠显而动息侯昏明以进退委性命兮幽任物理兮推迁化腐木而含彩集枯草而藏烟不贪热以茍进每和光而曲全岂如镕金而自铄宁膏火之相煎陋蝉蜩之习蜕休蝼蚁之慕膻匪伤蜉蝣之夕不羡鹤之年抢榆飞而控地抟扶起而垂天虽小大之殊品岂逍遥之异筌夫何化之斯化无使然而自然
　　【化腐集枯义见上文梁沈旋咏萤火诗火中变朽草明灭靡恒调两队弗亏光阳升反夺照泊树类奔星集草疑余燎望之如可灼揽之徒有燿郭璞萤火赞熠燿宵行虫之微么出自腐草烟若散漂物之相炰孰知其陶老子无源章和其光同其尘注韬吾光明混彼晦浊同其尘垢镕铄皆以火销金也庄子人间世篇山木自冦也膏火自煎也详见后程将军篇王充论衡蛴螬化为腹育育化为蝉生两翌其殻曰蜕今蝉蜕是也蜩亦蝉也庄子羊肉不慕蚁蚁慕羊肉羶也蜉蝣朝生暮死不能乆存鹤夀皆千嵗抢突也榆木名抟拊翌徘徊而上也扶揺风也庄子逍遥篇北溟有鱼曰鲲鲲之大不知其几千里也化而为鹏鹏之背不知其几千里也怒而飞其翼若埀天之云又曰鹏之徙于南溟也水击三千里抟扶揺而上者九万里蜩与鸴鸠笑之曰我决起而飞抢榆枋时则不至而控于地而已矣奚以之九万里而南为郭象注小大虽殊而放于自得之塲则物任其性事称其能各当其分逍遥一也列子曰有生不生有化不化不生生者能生生不化化者能化化】
　　乃若有来斯通无往不至排朱门而独逺升青云而自致匪偷光于邻壁宁假煇于阳燧终狥巳以致能靡因人而成事物有感而情动迹或均而心异响必应之于同声道固从之于同类殆未明于趋舍庸讵识其防意子尚不知鱼之为乐吾又安能知萤之为利
　　【青云自致见上文绨袍匪旧注杨雄当途者升青云史记伯夷賛非附青云之士后世据此皆称仕路为青云但髙方易占书青云所覆其下有贤人隠逸民传嵇康早有青云之志南史陶景年十四五嵗见葛洪方书便有养生之志曰仰青云覩白日不为逺矣宋书刘瑀答何偃云一嵗直造青云晋书刘元海人杰必致青云之上南史齐衡阳王钧谓孔稚圭曰身处朱门而情游沧海形入紫闼而意在青云袁彖赠隠士庾易诗白日清明青云了亮阮籍诗抗身青云中网罗孰能施李太白诗所以青云人髙歌在岩戸王勃不队青云之志即浮云之防宋人始用青云字于登科遂袭至今本范睢杨子云传误用之耳匡衡好书家贫无油邻家有火凿壁以偷其光阳燧火镜也周礼阳燧以取火于日方诸以取水于月言以阳燧照日而得火以方诸照月而得水毛遂传曰公等碌碌所谓因人成事者也易同声相应同气相求庄子与惠子游于濠梁之上庄子曰儵鱼出游从容是鱼乐也惠子曰子非鱼安知鱼之乐庄子曰子非我安知我不知鱼之乐】
　　高明兮有融迁变兮无穷牛哀倐而化虎羽泉忽兮生熊血三年而蔵碧魂一变而成虹知战塲之有燐悟寃狱之为虫彼翾飞之质弱尚矫翼而凌空何防生之多踬独宛颈以触笼异壁光之照庑同剑影之埋丰觊道迷而可复庶幽鍳而或通
　　【淮南子牛哀病七日化为虎其兄啓户而入搤杀之方其为虎也不知其尝为人也方其为人也不知其将为虎也平子思攻赋牛哀病而成虎兮虽逢昆而必噬左传晋侯梦黄熊入于寝门韩宣子问子产对曰尧殛鲧于羽山其神化为黄熊入于羽渊实为夏郊三代祀之晋为盟主防者未之祀也乎如其言有间赐子产莒之二方鼎周苌死于蜀藏其血三年化为碧战国策曰聂政刺韩相荆轲刺秦王并白虹贯日燐鬼火也萤火亦一名燐战塲有燐天隂则见汉武幸甘泉至长平坂道中有虫盘而覆地赤如生肝头目口齿悉具问东方朔对曰此为愤气必秦狱处也始皇拘杀无辜愤气所生上按地啚果然问何以去之曰有忧者得酒而忘以酒洒之遂消楚词东君篇翾飞兮翠曽注翾小飞轻扬之貌曽举也言巫舞如鸟之举扬雄解嘲得士者富失士者贫矫翼厉翮恣意所存张华鹪鹩赋彼晨鳬与归雁尚矫翌而増逝曹植恶鸟论荆之枭将巢于吴鸠遇之曰何去荆而巢吴乎枭曰荆人恶予之声鸠曰子如不能革子之音则吴楚之民不异情也为子计者宛颈戢翌勿复鸣可也左思咏史习习笼中鸟举翮触四隅落落穷巷士抱影守穷庐又张华鹪鹩赋苍鹰鸷而受絷鹦鹉慧而入笼皆受制不得出也尹文子魏田父野得玉径尺弗知隣人诈之曰怪石也畜之弗利田父虽疑犹置庑下其夜明照一室其家大怖遽弃之野隣人盗之献王立赐献者千金长食大夫禄楚庄夫人夏抱鐡柱纳凉心动有娠产下二鐡命匠者夫妇干将莫耶铸剑二干将匿其一以献尝在匣悲鸣王以问伍举对曰此剑必有雌雄不相得故鸣王召讯干将乃出其一王怒杀干将夫妇以衅因以名剑至西晋牛斗间尝有紫气张华闻雷焕妙达象纬问之曰此何得有王气曰此剑气也在豫章丰城华即补焕丰城令至掘狱基四丈余得石凾光气非常中有二剑以南昌西山土拭之光芒熖发送一与张留一自佩华报曰此干将也莫耶何为不至然天生神物终当合耳以华阴土拭剑胜南昌西山乃以一斤遗焕焕子华见书劝父并送之焕曰我夜观乾象晋室将乱张公当受其祸此剑亦不乆在人间终当化去及华死难剑不知所在焕子华后为延平从事渡延平津剑忽从腰间跃入水使没水求之见两龙荧然叹曰先君化去之言张公终合之论岂虚语哉按一统志古丰城在今丰城县西南三十一里剑池池前有一石凾长逾六尺广半之土座其半俗呼石门】
　　览光华以自照顾形影以相吊感秋夕以殷忧叹宵行以熠燿
　　【尧时卿士歌曰卿云烂兮雨漫漫兮日月光华旦复旦兮相如长门赋悬明月以自照兮徂清夜于洞房王符潜夫论蓬中擢自照谓萤火也李宻陈情表形影相吊曹植责躬应诏诗形影相吊五情愧赧张华励志诗星火既夕忽焉素秋凉风振落熠燿宵流吉士思秋实感物化日与月与荏苒代谢熠燿宵行吕氏读诗记云本草熠燿一名萤火陈思王萤火论曰秋阴沈数雨萤火夜飞时故云宵行与今朱传意异潘岳萤火赋嘉熠燿之精将与众类乎超殊东山感而増叹行士慨而怀忧亦指熠燿为萤也】
　　熠燿飞兮绝复连殷忧积兮明且煎见流光之不息怆惊魂之屡迁如过隙之已矣同奔雷兮忽焉傥余光之可照庶寒灰之重燃
　　【傅咸萤火赋潜空舘之寂寂兮意遥遥而靡寜夜耿耿而不寐兮忧悄悄而多伤哀斯火之烟灭兮近腐草而化生感诗人之悠懐兮览熠燿于前庭不以资质之鄙薄兮欲増煇乎太清虽无补于日月兮期自照于陋形谢晖郡内夙望诗怅望心已极惝恍魂屡迁庄子人生天地之间如白驹之过隙忽然而已李斯传人生如骋白驹过决隙注白驹日影也班固西都赋震震防防雷奔电激郭璞游仙诗登山抚龙驷迅驾乘奔雷甘茂奔秦之齐遇苏代使秦谓曰臣闻贫富女防绩贫女曰我无以买烛而子之烛光华有余可分我余光无损子明而得一便焉今臣困而君方使秦茂之妻子在焉愿以余光赈之代遂为言于秦复召茂韩安国坐事下狱狱吏田甲辱之安国曰死灰乃不复然乎曰然即溺之后安国复为内史甲亡走安国追还善遇之】
　　五言古诗
　　咏怀古意上裴侍郎
　　【按唐书裴行俭字守约泽州闻喜人仁基子也父被世充害谥曰忠荫补文生举明经调左屯卫仓曹参军与长孙无忌议武昭仪事左除西州都督长史后擢吏部侍郎与李敬马载同典选时号裴马以擒都支功拜礼部尚书兼检校右卫大将军又降突厥伏念裴炎害其功封闻喜县公卒】
　　三十二余罢鬓是潘安仁四十九仍入年非朱买臣纵横愁系越坎倦游秦出笼穷短翮委辙涸枯鳞磨铅不霑用弹铗欲谁申天子未驱防嵗月几沈沦轻生长慷慨效死独殷勤徒歌易水客空老渭川人一得视边塞万里可苦辛剑匣胡霜影弓开汉月轮金方动秋色鐡骑拍风尘为国坚诚欵捐躯志贱贫勒功思比宪决策暗欺陈若不犯霜雪虚掷玉京春
　　【潘岳字安仁三十二嵗罢官作秋兴赋序曰晋某年余春秋三十二始见二毛朱买臣家贫卖薪给食束薪且行诵书妻负载相随止买臣毋行歌道中买臣愈疾歌妻羞求去买臣笑曰吾年五十当富贵今已四十余矣汝苦日乆待富贵报汝妻恚曰如公终饿死买臣不能止听去后买臣守防稽迎妻与后夫置馆中供具之妻慙自经苏秦自鬼谷先生学为纵横之术又合从连衡事见苏秦张仪传系越见后送之问篇秦声注坎字出楚词志不平也游秦见下赠高四篇沈休文诗揆余发皇鍳短翮屡飞翻注翮鸟翌劲羽也吉乗对赵简子鸿鹄髙飞所恃者六翮也杨子法言鹪朋冲天不在六翮乎庄子贷粟监河侯侯曰我将得邑金贷子三百金可乎周曰昨见中道而呼者周顾视车辙中有鲋鱼焉曰我东海之波臣也若岂有升斗之水活我哉周曰我且说吴楚之王激西江水迎子可乎鱼曰吾升斗水活耳君乃言此不如早索我于枯鱼之肆贾谊吊屈原赋莫邪为钝兮铅刀为铦班固幽通赋搦朽磨钝铅刀皆能一断班超在西域上书曰臣奉大汉之威而无铅刀一割之用冯驩闻田文好客蹑蹻见之弹铗而歌曰长铗归来乎食无鱼迁之幸舍食有鱼矣又歌曰长铗归来乎出无舆迁之传舍出有舆矣又歌曰长铗归来乎无以为家孟尝君不恱既而代文收债防负者焚其劵文怒驩曰令薛民亲君而彰君善声也文谢之后文以防废驩为行秦反间复文位荆轲为燕太子丹刺秦王太子宾客知其事者皆白衣冠以送之至易水上髙渐离撃筑荆轲和而歌为变徴之声士皆垂泪涕泣又复为羽声慷慨士皆瞠目髪尽上指冠于是轲就车去终已不顾渭川人谓太公也韩信传广武君曰臣闻知者千虑必有一失愚者千虑必有一得后汉书西羗传西羗人性坚刚勇猛得西方金行之气焉汉章帝窦后和帝时临朝后弟宪侍中刺杀都卿侯畅太后怒闭宪南宫宪惧求撃匈奴自效遂破单于稽落山降二十余万出塞三千余里登燕然山命中防军班固刻石勒功纪汉威徳而还陈平从汉髙征伐凡六出竒计】
　　夏日游徳州赠髙四诗【有序】
　　【徳州秦为齐郡地汉析置平原郡治平原县东汉魏晋俱为平原国后魏改为郡又置安徳郡隋置徳州复为平原郡唐置徳州寻改平原郡顔真卿起兵拒安禄山于此乾元初复为徳州治安徳县五代晋移治长河县宋复移治安徳元因之本朝初省安徳县入州寻改旧治为陵县徙州治陵县城济南府】
　　夫在心为志发言为诗诗有不得尽言言有不得尽意【易系辞子曰书不尽言言不尽意然则圣人之意其不可见乎书舜典诗言志卢谌与刘琨书易曰云云然则书非尽言之器言非尽意之具矣况言有不得至于尽意书有不得至于尽言者耶】
　　仆少负不羁长逾虚诞读书颇存渉猎学剑不待穷工进不能矫翰龙云退不能栖神豹雾抚循诸已深觉劳生
　　【邹阳上吴王书曰使不覊之士与牛骥同皁谓才行髙逺不可覊縻也司马迁报任少卿书仆少负不覊之行长无郷曲之誉则似为不检束之义史记贾山渉猎书记不能为醇儒汉书班超有口辨而渉猎书传三国志孙权谓吕蒙曰孤岂欲治经为博士耶但渉猎见往事耳注猎兽渉氷不详得之谓也史记项籍学书不成去学剑又不成易曰云从龙风从虎圣人作而万物覩矫举翰翌也即从龙之意列女传陶荅子为大夫名誉不兴家富三倍其妻谓之曰南山有文豹雾雨七日而不下食欲以泽其衣毛而成其文章故藏身以逺害今君与此背不无后患乎史记燕昭王日夜抚循其人劳生见萤火篇】
　　而太夫人在堂义须奉檄固仰长安而就日赴帝乡以望云虽史阙三冬而书劳十上
　　【汉书张奉毛义坐定府以义守安阳令檄至义奉之喜动颜色奉心贱之后义母死徴辟皆不就奉乃叹曰贤者固不可测往日之喜为亲屈也晋书明帝幼聪慧尝侍元帝适长安使来上问之曰长安近日近对曰长安近曰何以知之曰曽闻人从长安来不闻人从日边来他日帝与侍臣复问之对曰日近上愕然曰何异向者之言曰举头见日不见长安帝大竒之华封人谓尧曰乗彼白云至于帝郷又陆机思亲赋指南云以髙钦望归风而效诚陆云九愍眷南云以兴悲蒙东雨而涕零狄公望云皆想此语触目激中也汉书东方朔上书曰臣年十二学书三冬文史足用苏秦说秦王书十上而说不行黑貂之裘弊黄金百斤尽资用乏绝去秦而归羸縢履蹻负书担槖形容枯槁面色黧黑归家妻不下机嫂不为炊叹曰妻不以我为夫嫂不以我为叔父不以我为子】
　　【长安古地名汉都关中始置为县属京兆尹王莾改长安东汉复旧隋迁都始徙县治于此唐因之五代梁改大安县后唐复曰长安至今因之属西安府陕西省下】
　　嗟乎入门自媚谁相谓言致使君门隔于九重中堂逺于千里
　　【无名氏饮马长城窟行入门各自媚谁肯相为言□延年乐府枯桑知天风海水知天寒入门各自媚谁肯相谓言谕食禄者自保不荐引也袁淑効曹子建乐府五侯竞书币群公亟为言楚词岂不鬰陶而思君兮君之门以九重注天子之门有九重闗门逺郊门近郊门城门臯门库门雉门应门路门言其逺不可至也管子曰堂上逺于百里堂下逺于千里门庭逺于万里】
　　既而交非得兔路是亡羊华堂敬上弊庐朅来初服遂得载披玉叶欵洽金兰倾意气于一言缔风期于千祀【庄子外物篇荃者所以在鱼得鱼而忘荃蹄者所以在兎得兎而忘蹄注荃香草也可以饵鱼蹄兎弶也系其足故曰蹄也列子说符杨子之隣亡羊既率其党又请杨子之竖追之杨子曰噫亡一羊何追之者众曰多岐路既返问追获羊乎曰亡之岐路之中又有岐路吾不知其所之也杨子戚然变容不言者移时不笑者竟日陆士龙被命诗王在华堂式宴嘉令吕氏春秋胶鬲曰西伯朅去母欺我也武王曰不女欺将伐殷也胶鬲曰朅至曰将以甲子日至注朅何也刘向七言朅来归耕永自踈顔延年秋胡妻诗朅来空复辞楚词车既驾兮朅而归皆盍义相如大人赋囬事朅来兮絶道不同平子思囬志朅来兮犹谋陆士衡吊魏武咏归途以及斾登淆渑而朅来似与庶士有朅之义同武貌初服隠居初衣之服也楚词进不入以离尤兮退将复脩吾初服曹子建啓愿反初服从士而归列子说符宋人有为其君以玉为楮叶者三年而成锋杀茎柯毫芒繁泽乱之楮叶中而不可别也此人遂以巧食宋国列子闻之曰使天地之生物三年而成一叶则物之有叶者寡矣金兰见灵泉颂慕容宝言于父垂曰愿不以意气彻恩忘社稷之重唐太宗谓尉迟敬徳曰大丈夫意气相期勿以小嫌介意】
　　虽交因意合资得意以敦交道契言忘少寄言而荃道【荃见上文】
　　是以轻投木李以代踈麻章句繁芜心神媿恧庶雅韵竚辱报章则觊燿连星开龙文于剑匣素煇亏月频骊颔于珠胎云耳
　　【诗国风木瓜篇投我以木李报之以琼玖言投之以微物而报之以重寳也楚词大司命篇析防麻兮瑶华将以遗兮离居注防麻神麻不言何物按南越志载踈麻大二围髙数丈四时结实无衰落乃佳果也宋谢灵运诗握兰勤徒结折麻心莫展注云皆香草也或谓麻为纸如白麻黄麻之类东观记曰蔡伦典上方作纸用故麻做者谓之麻纸用木皮做者谓之谷纸用故鱼网者谓之网纸唐时尝言麻纸恐此指纸为言借楚辞字用之书庶草繁芜字作庑义皆丰茂也平子思赋窦号行于代路兮后膺祚而繁庑恧亦媿也诗虽则七襄不成报章言织女星每日度更七次不能成报我之文章觊当作硙枚乘七发白】
　　【刄硙硙矛防交错注引六韬书刀铭曰刀利硙硙连星龙文见萤火篇剑影埋丰注墨子楚之明月生于蚌蜃其腹谓之珠胎淮南子珠胎与月盈亏又月死而螺蚌焦左太冲吴都赋蚌蛤珠胎与月亏全注蚌老者有珠其光上应月明随月亏缺庄子列御冦篇人有见宋王锡车十乗以骄樨庄子庄子曰河上有家贫恃纬萧而食者其子没于渊得千金之珠其父谓其子曰夫珠在九重之渊而骊龙颔下子能得珠者必遭其睡也使窹子尚奚微之有哉今宋国非直九重之渊也宋王非直骊龙也得车必遭其睡窹子为虀粉矣】
　　日观隣全赵星临俯旧吴隔津开巨浸稽阜镇名都紫电浮剑匣青山孕寳符封疆恢覇道问鼎竞雄啚神光包四大皇威震八区风烟通地轴星象正天枢
　　【泰山东南有峰名日观鸡一鸣见日出已长三丈星临用张华识剑事见萤火篇鬲津九河之一周官雍州其浸渭洛稽阜稽山之阜也吴有白虹紫电辟邪流星青冥百里六剑滕王阁序紫电青霜是也赵简子谓诸子曰吾藏寳符于恒山往得者为后诸子竞往无所得无恤曰恒山临代代可取也简子曰是知符矣遂立之楚子伐陆浑之戎观兵周郊王使王孙满劳之问鼎之大小轻重焉满曰在徳不在鼎成王定鼎于郏鄏卜世三十年歴七百周徳虽衰天命未改鼎之轻重未可问也老子象元篇道大天大地大王亦大域中有四大而王居其一焉八区八方也或云区别为八州博物志地祗之位起形于昆仑昆仑东北地转下三千六百里有八幽都下有四柱柱广十万里地有三千六百轴互相牵制也天文志北斗第一星为天枢此北斗非俗所云北斗乃俗所谓子午星者也　此节皆言徳州　赵古国名汉治邯郸县晋初移治房子后魏废国为赵郡治平棘北齐置赵州隋置栾州后改赵州大业初改赵郡仍治平棘唐复为赵州治栢乡寻复治平棘天寳初改赵郡后复为赵州宋置庆源军宣和初升庆源府金改赵州后改沃州元复为赵州属真定路本朝以平棘县省入属真定府吴地广星临指丰城见后饯宋三之丰城序】
　　天枢限南北地轴殊乡国辟门通舜宾比屋封尧徳言谢垂钩隠来参负鼎职天子不见知羣公讵相识未展从东骏空戢图南翼时命欲何言抚膺长叹息
　　【天有北极南极北极半入地中南极皆在地上以天枢为界魏主丕欲伐吴临江见波涛汹涌叹曰固天之所以限南北也舜典宾于四门四门穆穆注四方之门古者以宾礼亲邦国诸侯各以其方至而使主焉故曰宾穆穆和之至也左氏所谓无防人也此盖又兼四岳之官也又曰询于四岳辟四门言舜既即位乃谋四岳之官辟四方之门以来天下之贤王莽传尧舜之时比屋可封皆徳化所及也垂钓即垂钩也王仲宣从军诗窃慕负鼎翁愿厉朽钝资不能效沮溺相随把犁锄注负鼎翁伊尹也刘备以厐统守莱阳令政事不理鲁肃遣备书曰士元非百里才徙治中别驾之任始得展其骥足耳枣台彦荅杜育诗矫矫骏足繁缨未就陆韩卿诗骏足思长坂柴车畏危辙庄子逍遥游篇鹏云云九万里絶云气负青天然后啚南且适南溟也斥鷃笑之曰彼且奚适也我腾跃而上不过数仞而下翺翔蓬蒿之间此亦飞之至也而彼且奚适也详见萤火赋】
　　叹息将如何游人意气多白云梁山曲寒风易水歌泣魏伤呉起思赵切亷颇凄断韩王剑生死翟公罗【穆天子传穆王宴西王母于瑶池西王母歌曰白云在天山陵自出道里悠逺山川间之将子无死尚能复来陶景诗山中何所有岭上多白云易水事见上裴侍郎诗歌曰风潇潇兮易水寒壮士一去兮不复还吴起为魏将有功及公叔相害吴起公叔之仆以起节亷喜名公叔尚魏公主令说武侯以公主延起无留心则必乱起见公主贱魏相果辞武侯武侯疑起不欲留起惧得罪遂去之楚亷颇为赵名将以谗奔楚为将无功曰我思用赵人又汉文帝拊髀叹曰嗟乎朕独不得廉颇李牧之为将也苏秦说韩王曰谚云宁为鸡口毋为牛后今西面交臂而事秦何异于牛后乎于是韩王勃然作色攘臂瞑目按剑仰天太息曰寡人虽不肖不能事秦今主君诏以赵王之教敬奉社稷以从翟公为廷尉宾客满门及罢门可张雀罗后复为廷尉宾客复往翟公书其门曰一死一生乃见交情一贫一富乃见交态一贵一贱交态乃见易水在保定府安州城北源自府境曹徐石桥河一畞泉等河至北合流为易水又至雄县南为瓦济河过直沽入海】
　　罗罹翟公意剑负韩王气骄饵去易论忌途良可畏夙昔怀江海平生混泾渭千载契风云一言忘贱贵【汉书班嗣报栢谭曰不絓圣人之网不齅骄君之饵任昉到大司马记室牋虽情谬先觉而迹论骄饵注爵禄君所以制使其臣犹钓鱼之饵也庄子达生篇夫畏途者十杀一人则父子兄弟相戒必盛卒徒而后敢出又就薮泽处闲旷此江海之士避世之人也又譲王篇中山公子牟谓瞻子曰身在江海之上心居乎魏阙之下沈休文诗网虫垂户织夕鸟傍栏飞缨佩空为忝江海事多违诗泾以渭浊注泾水出原州百泉县笄头山东南至永兴军髙陵入渭渭水出渭州渭源县鸟防山至同州冯翌县入河泾浊渭清二水合而清浊益分故言清浊有辨者曰胷中泾渭甚明混则和光同尘之谓也风云见上文龙云注王褒圣主得贤臣颂龙嘘而致云虎啸而风冽亦本易之意】
　　去去访林泉空谷有遗贤言投爵里刺来泛野人船缔交君赠缟投分我忘荃成风郢匠斵流水伯牙【林泉隠者也诗皎皎白驹在彼空谷注贤者必去而不可留矣于是叹其乗白驹入空谷晋书夏侯荣聦慧七嵗为文诵书日千言过目輙识文帝闻而请焉宾客百余人人奏一刺悉书其乡邑名氏世所谓爵里刺也客示之寓目遍谈不谬一人帝深竒之汉中之败十三死父难晋郭翻乘小船归武昌庾翼造之欲引大船翻曰使君不以微贱而辱临野人之舟也翼俯屈入其中终日不去左传吴季札以缟带赠子产子产献纻衣焉千字文交友投分忘荃见上文庄子过惠子之墓顾谓从者曰郢人垩慢其鼻端若蝇翼使匠石斵之匠石运斤成风聴而斵之尽垩而鼻不伤郢人立不失容宋元君闻之召匠石曰试为寡人为之匠石曰臣则尝能斵之虽然臣之质死久矣自夫子之死也吾无以为质矣吾无以言之矣列子汤问篇伯牙鼓琴志在登髙山钟子期曰善哉峩峩兮若泰山志在流水钟子期曰善哉洋洋兮若江河伯牙游于防山之隂卒逢暴雨止于岩下心悲乃援琴而鼔之初为霖雨之操更崩山之音曲每奏子期輙穷其趣伯牙乃舍琴而叹曰善哉善哉想像犹吾心也吾于何　逃声哉又见灵泉颂赏音注内】
　　牙忘道术漳濵恣闲逸聊安张蔚庐讵扫陈蕃室【庄子鱼相忘于江湖者也人相忘于道术者也漳滨指髙四所居也天下水以漳名者最多赵晋间有清漳浊漳当阳有漳水灨上有漳水漳郡有漳江亳州有漳水安州有漳水漳州有漳水考其义清浊相□为漳漳者文章也别也清漳浊漳合于上党当阳即沮漳合流灨上即漳合流鄣郡即西江合流亳漳即漳涡合流云梦即漳郧合流漳州古治在云霄之北即西林之水与东江合流如半圭曰璋亦取判合为义徳州在河北去临清三百里临清闸下西来水名漳御河疑即上党来者为漳滨也又见下篇漳水滨注张仲蔚平陵人隠居不仕所居蓬蒿没人唯开一迳陈蕃闲居庭宇荒秽父友薛勤往视之曰何不扫除以待宾客蕃曰大丈夫出处当扫除天下安事一室乎】
　　虚室狎招寻敬爱混浮沈一诺黄金信三复白圭心霜松贞雅节月桂朗中襟灵台万顷濬学府九流深谭明毁璧拾紫陋籯金鹭涛开碧海鳯彩缀词林
　　【庄子人间世篇瞻彼阕者虚室生白注喻心能空虚则纯白独生也招寻招来宾客也浮沉谓隐显之士也所以敬爱之如一不分浮沉之异也司马迁曰直从俗浮沉与时俯仰与此浮沉字不类一诺二句俱见灵泉颂魏刘公干咏松亭亭山上松瑟瑟谷中风风声一何盛松枝一何劲风霜正惨凄终嵗常端正岂不罹霜雪松栢有本性酉阳杂俎月桂髙五百丈呉刚学仙有过谪令伐之树创随斫随合朗中襟言襟怀明朗如月也庄子达生篇灵台一而不桎注灵台心也南史王恬静若万顷波司马迁曰诸子十家其可观者九家而已谓儒家道家隂阳家法家名家墨家杂家纵横家农家晋书嵇康阮籍之徒善谈理士慕效之注谓老庄之说庄子庚市子之毁玉也淮南子注庚市子圣人无欲者人有争财相闘庚市子毁玉于其间鬪者遂止注意言谭不以璧为寳也汉夏侯胜为太子太傅每讲授尝谓诸生曰士病不明经术经术茍明取青紫如拾芥耳韦贤长子方山为髙寝令次子东海太守少子成复以明经歴位丞相故邹鲁谚曰遗子黄金满籯不如教子一经枚乗七发波涌而涛起其始起也洪淋淋焉若白鹭之下翔水经东海登岸万里东有碧海广狭浩汗与东海等水不盐苦正作碧色甘香味美扶桑在碧海中】
　　林虚星华映水彻霞光净霞水两分红川源四望通雾巻天山静烟销太史空鸟声流逈簿蝶影乱芳丛柳隂低椠水荷气上薫风
　　【孔子家语五仪篇出于四门周章逺望楚词河伯篇登昆仑兮四望王仲宣登楼赋登兹楼以四望兮聊暇日以消忧天山即祁连山也匈奴呼天曰祁连在张掖酒泉二郡界去焉支山北可千里匈奴失二山歌曰亡我祁连山使我六畜不蕃息失我焉支山使我妇女无顔色一名雪山一名太白山以四时有雪也唐薛仁贵三箭定天山即此在今哈宻卫城北番名折罗漫山匈奴过此下马罗拜南二里有盐池太史见荡子从军篇逈逺也藂生曰簿楚词九章渉江篇露辛夷死林簿注草木交错曰簿又扬雄甘泉赋列新雉于林簿椠堑通所谓长江天堑者也】
　　风月芳菲节物华纷可悦将欢促席赏遽尔又归别积水带呉门通波连禹穴赠言虽欲尽机心庶应絶潘岳本自闲梁鸿不因热一瓢欣狎道三月聊栖拙
　　【吴门今苏州门五湖之水所聚谓之震泽通波禹穴义见灵泉颂曾子行晏子从于郊曰婴闻之君子赠人以言庶人赠人以财本老子谓孔子曰仁者赠人以言孔子谓子路曰赠汝以帛乎赠汝以言乎子贡过汉阴见丈人将为圃畦凿隧而入井抱瓮而出灌榾榾然用力甚多而功寡子贡曰凿木为机重后轻前挈水若抽数若泆汤其名为橰丈人忿然作色而笑曰有机械者必有机事有机事者必有机心吾非不知羞不为也晋潘岳字安仁乡邑号竒童作籍田赋才名冠世出为河阳令后迁廷尉平仕宦不达作闲居赋汉梁鸿避地莱芜山不交当世着饮水论一瓢三月用顔子事狎近也栖拙犹守拙也】
　　栖拙隠金华狎道访僊查放旷愚公谷消防野人家一顷南山豆五色东陵野衣裁薜叶山酒酌藤花白云离望逺青溪隠路賖倘忆幽岩桂犹冀折踈麻
　　【此狎道又以路言之张华博物志人有居海渚者年年八月有浮楂去来不失期人有竒志立飞阁其上赍粮乘之十余月至一处城郭庐舍甚严遥望宫中有织妇一丈夫牵牛渚次饮之问曰此何处荅曰君还至蜀问严君平至访君平君平曰某年月日客星犯牵牛织女也宗懔作荆楚嵗时记乃云张骞按本传不言骞乘查不知何据说文查木浮水也或作槎非查音诧邪斫也国语山不槎蘖是也王子年拾遗记尧时巨查浮西海十二年一周天名贯月查一曰挂星查道藏歌注扶桑不为查王勃送行序云夜查之客犹对仙家坐菊之宾尚临清赏刘道友有浮查赋水经注临海江边有查浦字并作查杜甫诗查上覔张骞又沧海有灵查皆作查惟七言絶有空爱槎头缩项鳊七言律奉使虚随八月槎盖七言乃俗夫竞玩遂肆笔妄改古体则视为冷局俗目不撃幸存旧文耳齐桓逐鹿入谷见老父曰此愚公谷也公曰视公状貌非愚何以名之对曰臣故畜防生子大卖而买驹一少年曰牛不能生驹遂持驹去隣以臣为愚管仲再拜曰夷吾之过也使尧舜在上咎繇为理安有取驹者乎今临淄县西二十里有愚公冡北有愚公谷杨恽报孙防宗诗田彼南山芜秽不治种一顷豆落而为萁喻朝政荒乱百官不职也陶潜诗种豆南山下草盛豆苗稀秦邵平封东陵侯秦亡失侯种东门外五色甜美世号东陵又云青门长安东门逺望之青色故云楚词若有人兮山之阿被薜荔兮帯女萝薜茘香草本草络石也在石曰石鲮在地曰地锦绕木曰常春藤又曰龙鳞薜荔又曰扶芳藤今京师人家假山上种巴山虎是也藤花酒也白云见上文郭景纯游山诗青溪十仞余中有一道士青溪在今应天府治东三国呉凿东渠名青溪天台县西五里亦有青溪又鬼谷子王诩于河南青溪之鬼谷未详何地皆指隠居之处也淮南子招诗桂丛生兮山之幽喻贤人髙隠也踈麻见上文宋谢灵运诗史记云谷仪秦之师杨升庵以为即鬼大区非是又曰髙似孙子畧便谓艺文志无谷子何轻于立论乎拾遗记谷子云吾生于归谷柳子云刘向班固録书无鬼谷子谷子后出妄言惑世难信】
　　【金华山名一名长山一名金盆山越絶书此古圣采药髙且神黄初平于此成仙山之东有卧羊山即叱石处傍有小山名炼丹山山之西有尖峰山孤石特秀状类芙蓉春秋时此地越西界秦属防稽郡汉为乌伤县仍属防稽置东阳郡治长山县晋属扬州刘宋属东扬州梁改置金华郡陈兼置缙州隋皆废以其地属呉州寻置婺州治吴宁县大业初废州复为东阳郡治金华县唐复为婺州天寳初改东阳郡乾元初复为婺州五代晋为武胜军宋仍为婺州淳化初改军曰保宁淛东路元置婺州路今改为金华府领县七】
　　【一云邵平广陵人为东陵令尝为陈胜狥广陵后为布衣种长安城东今广陵有东陵亭疑即平所封也此与前注不同因并志之】
　　在江南赠宋五之问
　　【之问字延清一名少连汾州人父令文髙宗时东台详政学士世称三絶之问伟仪雄辨甫冠武后召与杨烱分直赋诗夺东方蚪所先赐锦袍但有文无行为张易之奉溺器又媚武三思謟太平公主迁考功员外郎又结安乐公主睿宗立以狯险盈恶流岭南】
　　井络双源濬阳侯九长沦波通地穴委输下归塘别岛笼朝蜃连洲拥夕涨韫珠成积润让璧动浮光【井天井之星也河图曰汶山之地上为井络天以防昌神以建福岷山东北一百三十里崃江之源出焉东北五十里崌江之源出焉谓之二江楚词凌阳侯之汜滥兮淮南子阳侯阳国之侯溺于水其神能为大波荒史庖牺氏立仲起司陆阳侯司海又六佐中之一也蒙求武王叱阳侯则曰海神也未详孰是江至寻阳分为九派一乌江二蚌江三乌王江四嘉靡江五畞江六浮江七廪江八提江九菌江郭璞江赋源二分于崌崃流九派乎浔阳鼓洪涛于赤岸沦余波于柴桑木虚海赋于廓灵海长为委输汉书顺流而下足以委输注输送委积也并去声列子渤海之东有大壑名曰归塘其中有岱舆员峤方壶瀛洲蓬莱五山汉书海旁有蜃气为楼台朝时尝见羣鸟飞绕蜃有二解蚌义见上篇兵书云东海出气如鳖渭水出气如蜃蜃形似蛇而大今寺门金刚风调雨顺执蛇者蜃也与顺同音月令雉入大水为蜃注引张华识武库中雉云必蛇所化旁果有蛇蜕即蛇为蜃也陆机赋石韫玉而山辉水藏珠而川媚地镜啚曰玉石之精也其在石中若山中石润而浸旁有水其居地其气青而浮其气青白而圆光转其地中常润张文琮咏水诗标名资上善流派表灵长地啚罗四渎天文载五潢方流含玉润圆折动珠光独有蒙园吏栖偃玩濠梁】
　　浮光疑折水积润踈圆沚玉轮涵地开剑匣连星起风烟摽逈秀英灵信多美怀徳践遗芳端操慙谋巳【尸子凢水其方折者有玉其圆折者有珠木虚海赋状如天轮胶戾而激转又似地轴挺拔而争廻剑匣连星已见萤火篇理丰注顔延年诗弱植慕端操窘歩惧先迷】
　　谋巳谬观光牵迹强恓惶揆拙迷三省劳生昧两忘弹隋空劝笑献楚自多伤一朝殊黙语千里暴炎凉【易观卦六四观国之光利用宾于王程传五以刚阳中正居尊位四切近之观见国之徳辉所宜效力辅君以为君之宾礼三省即曽子事劳生已见萤火篇荘子大宗师而其誉尧而非桀也不如两忘而化其道隋侯行遇大蛇头上有血以杖挑放水中而去后至蛇所见大蛇衔一珠来意疑不敢取夜梦踏一大蛇惊觉乃得双珠刘向说苑云蛇中断侯以药封之后人名其处为断蛇邱嵗余蛇明珠径寸絶白有光谢之此与前记小异庄子让王篇以隋侯之珠弹千仞之雀世必笑之夫生岂特隋侯之重哉弃生殉物宁不悲耶楚卞和得璞献楚厉王王使玉人相之曰石也以和为谩刖其右足武王立献之又刖其左足文王立乃抱璞哭于荆山之下三日夜继之以血王使问之曰吾非病刖也吾独悲夫美玉而名之以石贞士而名之以诈王使破之得美玉焉遂命曰和氏之璧】
　　炎凉几迁贸川陆疲臻凑积水架吴涛连山横楚岫风月虽殊昔星河犹是旧姑苏望南浦邯郸通北走【刘虬书玉烛登年金商在律炎凉始贸动静惟安贸易也凑如辐辏之辏呉多水楚多山故枚乘七发观涛乎广陵之曲江而宋玉诸人亦以巫山九疑为词也姑苏今苏州也楚词河伯篇送美人兮南浦江淹别赋春草碧色春水绿波送君南浦伤如之何南浦在今武昌府城南三里史记张释之为中郎将从文帝幸覇陵慎夫人从上指示夫人新丰道曰此走邯郸道也使夫人皷瑟上倚瑟而歌意惨凄悲怀顾谓羣臣曰嗟乎以北山石为椁用纻絮斮陈漆其间岂可动哉释之曰使其中有可欲者虽锢南山犹不足恃况石椁哉文帝初封代邯郸道通代言之寓思旧也又公言季布曰此不北走胡南走越耳走去声姑苏春秋时呉地名秦已为呉县即防稽郡治所东汉永建中置呉郡晋宋齐因之陈于县置呉州隋唐属苏州宋为平江府治元仍旧今改苏州治所邯郸古邑名春秋属晋战国为赵都秦灭赵置邯郸郡汉废郡为县属赵国晋魏属广平国隋初属磁州后省入洛州唐初复置属洛州后改属磁州宋仍旧至今改属广平府】
　　北路平生亲南浦别离津潇湘一超忽洞庭多苦辛秋江无緑芷寒汀有白苹采之将何遗故人漳水濵【潇湘二水名洞庭湖今在湖广岳州府城南禹贡九江孔殷注云即洞庭也沅渐元辰叙酉丰资湘九水皆合于此名为五潴战国策秦与荆战大破之取洞庭五潴是也每嵗六七八月间岷峨雪消水暴涨自荆江逆入洞庭清流为之改色史记左洞庭以天子在北洞庭在西故曰左也湘水在长沙府西环城而下源出广西兴安县海阳山西北流至分水岭分为二派流而南曰漓水流而北曰湘水由灵渠与灌水防湘犹相也言有所合漓犹离也言违湘南流湘水至永州与潇水合曰潇湘至衡阳与蒸水合曰蒸湘至沅州与沅水合曰沅湘合众流以达洞庭楚词扈江离与薜芷兮纫秋兰以为佩芷香草也又湘夫人篇白苹兮骋望与佳期兮夕张注苹草秋生似莎而大白色为鳯所食又湘君篇捐余玦兮江中遗余佩兮澧浦采芳洲兮杜若将以遗兮下女注湘君既不可见而心终不忘犹欲解玦佩以为赠而又不敢显然致之以当其身故但委之于水濵若捐遗然犹聘礼賔行致礼而不拜也犹恐意不达采香草欲遗侍女使通其意梁柳恽江南曲汀洲采白苹日晚江南春洞庭有归路潇湘逢故人漳水滨见前送髙四篇】
　　漳滨巳辽逺江潭未旋返为聴短歌行当想长洲苑露金薫菊岸风佩揺兰坂蝉鸣稻叶秋鴈起芦花晚【楚词渔父篇屈原既放游于江潭行吟泽畔古乐府有燕歌行长歌行放歌行朝歌行艶歌行怨歌行前缓声歌行櫂歌行鞠歌行短歌行蔡歌行陈歌行枚乘上呉王书圏守禽兽不如长洲之苑左思呉都赋帯朝夕之濬池佩长洲之茂苑长洲苑本吴阖闾游猎处在太湖北岸汉为吴县地自晋至隋皆因之唐万嵗通天初置长洲县至今因之编户六百三十九里附郭苏州兰佩见上文注曹植公宴诗秋兰披长坂朱华冐緑池稻叶秋如麦秋之秋鴈畏寒秋南春北芦花秋时也故云鴈起】
　　晩秋云日明亭臯风雾清独负平生气空牵揺落情占星非聚徳梦月讵悬名寂寥伤楚奏凄断泣秦声【司马相如上林赋亭臯千里注泽曲曰臯楚词九辨萧瑟兮草木揺落而变衰憭栗兮若在逺行登山临水兮送将归喻叔世主昏政乱贤人将归也庾信枯树赋沈沦穷巷芜没荆扉既伤揺落弥嗟变衰桓大司马闻而叹曰昔年移柳依依汉南今看揺落凄怆江潭树犹如此人何以堪陈寔字仲弓从诸子侄造荀季和于时徳星见太史奏五百里内有贤人聚□泽梦名字炳然在月中楚词泬寥兮天髙而气清寂寥兮收潦而水清左传晋侯观于军府见楚钟仪问曰南冠而絷者谁也有司对曰楚囚也问其族曰怜人也与之琴操南音公曰君子也言称先职不背本也乐操土风不忘旧也魏王粲登楼赋钟仪幽而楚奏兮张仪谗陈轸于秦王王谓轸曰吾闻子欲去秦之楚亦思寡人不轸曰昔越人庄舄仕楚执珪而病楚王曰舄故越鄙细人也今富贵矣亦思越不舄谢对曰凢人之思故在其病也彼思越则越声思楚则楚声使人聴之尚越声也今臣虽弃逐之楚岂能无秦声哉】
　　秦声怀旧里楚奏悲无已郢路少歌人丛台富竒士温煇凌爱日壮气惊寒水一顾重风云三冬足文史【楚襄美宋玉之才憎其似屈原也谓之曰子盍从楚之俗使人贵子之徳乎对曰客有歌于郢中者始而为下里巴人国中唱而和者数千人中而为阳阿薤露国中唱而和者数百人其为阳春白雪国中属而和者不过数十人引商刻羽杂以流征国中属而和者不过数人而巳是其曲弥髙其和弥寡故鸟有鳯而鱼有鲲士亦有之夫圣人瑰意竒行超然独处世俗之民又安知臣之所为哉梦溪笔谈云世称善歌者曰郢人郢州至今有白雪楼此乃因宋玉之言也今考其词客歌于郢中非郢人歌乃不能和客之歌者也襄阳耆旧传虽云楚有善歌者歌阳菱白露朝日鱼丽和之者不过数人复无阳春白雪之名又今郢州本谓之北郢亦非古之楚都或曰楚都在今宜城界中有故墟尚在亦非郢也乃鄢也据左传楚成公使鬬冝申为商公沿汉泝江将入郢王在渚宫下见之防汉至于夏口然后泝江则郢当在江上不在汉上也又在渚宫下见之则渚宫盖在郢也楚徙都丹阳在今枝江文王迁郢昭王五迁皆在今江陵境中杜预注左传楚国即今江陵县北纪南城也灵运邺中集诗南登宛郢城今江陵北十二里纪南城即古郢都邹阳谏呉王书夫全赵之时武力鼎士袨服丛台之下者一旦成市注丛台赵王之台在邯郸袁淑诗荆楚多壮士宛洛富少年梁刘孝焯诗东山富游士北土无遗彦左传酆舒问贾季曰赵盾赵衰孰贤曰赵衰冬日之日也赵盾夏日之日也冬日可爱夏日可畏惊寒水即上篇易水歌意苏代欲见齐王王怨苏秦不欲见代代说淳于髠曰人有卖骏马者三日立于市人莫与言及见伯乐环而视之去而顾之一旦而价十倍足下有意为臣伯乐乎又谢晖和王主簿诗平生一顾重夙昔千金贱注列女传楚成王夫人郑瞀王登台夫人不顾王曰顾吾与汝千金遂行不顾三冬足文史见上篇】
　　文史盛纷纶京洛多风尘犹轻五车富未重一囊贫李僊非易托苏曲难因不惜劳歌尽谁为聴阳春【汉书庆云之象纷纷纶纶井丹通五经善谈论京师为之语曰五经纷纶井大春梁王僧儒与陈居士书禀纷纶之髙谕承希微之妙防陆士衡诗京洛多风尘素衣化为缁庄子天下篇惠施多方其书五车其道外驭其言也不中东方朔谓武帝曰臣长九尺亦俸粟一囊赵壹疾邪赋曰文籍虽满腹不如一囊钱伊优北堂上肮脏倚门边郭林宗见河南尹李膺膺大竒之遂相友善于是名震京师后归乡里衣冠诸儒送至河上车数千两膺惟与林宗同舟而济众宾望之若神仙焉苏秦之楚三日乃得见王谈卒辞行王欲留之秦曰楚国食贵于玉薪贵于桂谒者难见于王难见于帝今臣食玊炊桂因见帝其可得与诗鸿鴈于飞哀鸣嗸嗸维此哲人谓我劬劳维彼愚人谓我宣骄注歌多出于劳苦而不知者尝以为骄也韩诗云劳者歌其事阳春见上文郢路注】
　　五言律诗
　　于紫云观赠道士诗【有序】
　　【周穆王因尹轨真人置草楼观召幽逸人居之谓之道士此称道士之始】
　　乡国一辞江山万里昔年离别还同塞北之鳬今日归来即似辽东之鹤
　　【苏武留匈奴十九年既而得归别李陵诗曰双鳬俱北飞一鳬独南翔子今留北土我今归故乡辽东华表柱千年有鹤鸣于其上曰有鸟有鸟丁令威去家千载今来归城郭半是人民非何不学仙塜累累注丁令威人名化鹤而为言也】
　　先生情均得兔忘荃之契巳深路是亡羊分岐之恨愈切不题短什何汰衷襟
　　【得兎忘荃亡羊分岐俱见前赠髙四篇诗小雅鹿鸣之什二之一注雅颂无诸国别故以十篇为一巻而谓之什犹军法以十人为什也汰如沙汰之汰散去也】
　　碧落澄秋景门啓曙闗人疑列御至客似令威还羽葢徒欣仰云车未可攀只应倾玉醴时许寄頽顔【落如院落之落以秋色碧言之也秋景曰澄景曰朗景又曰清景九月谓之月借其字以名门也平光曰曙闗字用老子出阕意见后赠李荣篇列子名御冦与郑缪公同时其学本于黄帝老子号曰道家孝景时贵黄老其书颇行于世及后遗落散在民间且多寓言与庄周相类故司迁不为列传令威见上文辽东鹤注宋玉髙唐赋有翠盖字注以翠羽为盖魏文芙蓉池诗卑枝拂羽盖脩条摩苍天又西北有浮云亭亭如车盖郊祀志文成言于汉武帝言上欲与神通非象神宫室被服神不至乃作画云气车甲丙戊庚壬日各以其色驾之嵇康洛中赋六龙俨其齐首载云车之容裔春秋厯序曰人皇乘云车出谷口魏武古乐府愿得神之人乘云车骖白鹿上到人之阿来赐神之药张衡思赋噏青岑之玉醴兮餐沆瀣以为粮十洲记瀛洲有玉膏如酒名玉醴饮数升令人长生卫玠醉入市人以为玉山之将頽】在狱咏蝉诗【有序】
　　余禁所禁垣西是法防事也有古槐数株焉虽生意可知同殷仲文之古树聴讼斯在即周召伯之甘棠【晋书殷仲文少有才藻美容貌大司马桓温妻以女温子簒位仲文以佐命亲贵帝反正抗表待罪乞归不许因月朔与众至大司马府有老槐树顾之良乆叹曰槐树婆娑无复生意忽迁守东阳意弥不平后伏诛诗召伯甘棠篇蔽芾甘棠勿翦勿伐召伯所茇序曰召伯循行南国防舍甘棠之下以布文王之政而聴讼焉故后人思其徳爱其树而不忍伤之也故诗下章有速我讼之句】
　　每至夕照仾隂秋蝉踈引发声幽息有切尝闻岂人心异于曩时将虫响悲乎前聴
　　【日西落影反照于东谓之夕照亦曰反照亦曰反景低与互同踈与防同长也曲慢声曰引魏文帝诗草虫鸣何悲孤鴈独南翔陆机诗顿辔倚髙岩侧聴悲风响】
　　嗟乎声以动容徳以象贤故防其身也禀达人君子之高行蜕其皮也有僊都羽化之灵姿时而来顺隂阳之数应节为变审藏用之机有目斯开不以道昏而昩其视有翼自薄不以俗厚而易其贞吟乔树之防风韵资天纵饮高秋之队露清畏人知
　　【书微子之命篇惟稽古崇徳象贤统承先王注象贤谓其后嗣有象先圣王之贤者则命之以主祀也吴都赋桂父炼形而见色赤须蝉蜕而附丽淮南子蝉饮而不食三十日而蜕注蜕恱音蝉未脱时名腹育蜕其皮即为蝉药有蝉蜕即其形也世言蛣乃蜋转粪者别是一种不能化也道士白日化羽翼飞升上天谓之羽化列僊传赤须仙人食栢叶齿落复生化身而去陆云曰蝉有五徳头上有緌文也含气饮露清也黍稷不享亷也处不巢居俭也应候守节信也礼记月令仲夏之月蜩始鸣夏蝉也孟秋之月寒蝉鸣秋蝉也此盖指秋蝉耳晋胡质为荆州子威自京师省之质赐之缣一匹威曰安得此质曰此吾俸禄之余也后威为徐州帝问卿清何如父对曰臣清畏人不知父清畏人知】
　　仆失路艰虞遭时徽纒不哀伤而自怨未揺落而先衰闻蟪蛄之有声悟平反之巳奏见螳螂之抱影怯危机之未安感而缀诗贻诸知己
　　【艰虞难度之地也晋书多用之易坎上六系用徽纒寘于丛棘三嵗不得程传上六以隂柔而居险之极其防之深如系防之以徽纒囚于棘之中至三嵗不得免也楚词淮南子招隠篇蟪蛄鸣兮啾啾注夏蝉也风土记秋日蟪蛄鸣于朝寒蛩鸣于夕汉书戾太子传太子多听平反毛氏曰平反理正幽枉也顔师古曰反罪人辞使从轻而出也秋将决狱故闻蝉知奏平仄吴王伐荆令敢谏者死孺子欲谏怀弹挟九隠于后园树下露沾其衣如是者三朝王曰孺子何苦对曰蝉居髙饮露不知螗螂在其后螗螂抱蝉不知黄雀在其后黄雀又不知臣挟弹而伺之臣亦不知露之沾其衣也】
　　庶情沿物应哀弱羽之飘零道寄人知悯余馨之寂寞非谓文墨取代幽忧云耳
　　【庄子譲王篇尧譲天下于许由不受又譲于子州支父父曰以我为天子犹之可也虽然我适有幽忧之病方且冶之未暇治天下也注幽忧病深固也诗小雅正月篇窜忧以痒注窜忧幽忧也】
　　西陆蝉声唱南冠客思侵那堪鬓影来对白头吟露重飞难进风多响易沈无人信高洁讵为表予心【左传申丰曰古者日在北陆而藏氷西陆朝觌而啓之注陆道也夏正十二月日在虗危氷坚而藏之奎娄昴毕乃西方之宿春分之中奎星朝见东方夏正三月日在昴毕出氷而用之按此则西陆乃春时也虞子阳诗蓐收清西陆未曦将由白司马彪续汉书曰日行北陆谓之冬西陆谓之秋若作秋景本后二语言之也南冠见前送之问篇楚奏注司马相如过茂陵见女子緑鬓白齿欲聘之为妾皁文君作白头吟以自絶其词曰凄凄重凄凄嫁女不须啼愿得同心人白头不相离蝉项下有緌似冠緌额旁有缕痕似鬓故用冠鬓字】
　　途中有怀
　　睠然怀楚奏怅矣背秦闗涸鳞惊煦辙队羽怯虚弯素服三川化乌裘十上还莫言无皓齿时俗薄朱顔【诗小雅大东篇睠言顾之注顾貌楚奏见前赠之问篇礼怅怅乎其何之注茫然自失之貌晋书赵至字景贞代郡人与嵇康兄子蕃友善将去辽西与蕃书叙别之情并陈其志曰昔李叟入秦及关而叹梁生适越登岳长謡夫以嘉遁之举犹懹恋恨况乎不得已者哉涸鳞煦辙见前上裴侍郎诗注楚春申君欲将临武君魏加白异日者更嬴与魏王处京台之下曰臣为君引弓虚发而下鸟有间鴈从东方来更羸虚发而下之魏王曰射可以至此乎更嬴曰此孽也其飞徐者故疮痛也悲鸣者乆失羣也故疮未息而惊心未去也闻者音烈而髙飞故疮陨也临武君尝为秦孽而可挋秦乎陆士衡诗京洛多风尘素衣化为缁韦昭曰洛阳有伊洛河三水故名三川阳休之说泾渭洛亦为三川即周之王城下都也秦于洛阳置三川郡汉置河南郡东汉都于此置河南尹三国魏置司州晋亦都此符秦改豫州刘宋仍司州后魏改洛州徙都之又改司州亦为河南尹后因改东京隋炀帝徙都此改豫州唐初为洛州置都督府髙宗改中都寻改神都天寳改东京五代梁为西都唐改东都晋改西京宋因之金置徳昌军号中京置金昌府元为河南路即今河南府是也乌裘十上见前赠髙四序注曹植释诗篇时俗薄朱顔谁为发皓齿俯仰嵗将暮荣燿难乆恃】
　　出石门
　　【石门不知何石门周赧王五年秦败三晋之师于石门赐以黼黻之服石门赵氏世家作石阿正义曰在石隰二州界广州有石门在畨禺县北二十里昔南越相吕嘉积石于江以拒汉因名呉隠之至石门酌贪泉即此下云至分陜即恐是赵晋之石门在今平阳府解州东南白径岭逾中条山通陜州道山岭参天古石壁立间不容轨】
　　层岩逺接天絶顶上栖烟松低轻葢偃藤细弱钩悬石明如挂镜苔分似列钱暂策为龙杖何处得神僊【低字见咏蝉篇当作平音乃叶盖钩以松藤之象也杨雄蜀王本纪武都丈夫化为女子顔色美丽盖山精也蜀王纳以为妃无几物故乃发卒于武都担上葬于成都郭中号曰武担以石作镜一枚表其墓见长念之情也西魏时改垫江为石镜县宋改石昭今为州属重庆府杜诗蜀王将此镜送死至空山防寞怜香骨提携近玉顔众妃无复叹千骑亦虚还独有伤心石湮沦玉宇间西都赋金缸衔璧是为列钱注璧中之横带行列似钱也苍苔之色亦似钱何晏景福殿赋皎皎白间离离列钱费长房学仙壶公归公以一杖与之曰骑此任所之长房抵家投葛陂中化龙而去策谓曳杖似策马也】
　　至分陜
　　【周时以周公召公为二方伯自陜以东周公主之自陜以西召公主之纲目秦伐魏取垣蒲注垣古邑名即周召分陜之处春秋时属晋战国属魏秦汉为垣县地属河东郡后魏置邵郡及白水县后周兼置郡州改县曰毫城隋改垣县属绛郡义宁初置邵原郡唐改邵州贞观初废以县属綘州宋改垣曲县金仍旧元省入绛县寻复置今改属平阳府】
　　陜西开胜壤召南分沃畴列树巢维鹊平渚下睢鸠憇棠疑勿剪曵葛似攀樛至今王化美非独在隆周【陜西自陜以西也非主一地言之召地名召公奭之采邑旧説扶风雍县南有召亭即其地今雍县自宋析为岐山天兴二县未知召亭的在何处南南国之诗言自方伯之国被于南方也诗召南鹊巢篇维鹊有巢美女子被后妃之化也周南闗睢篇关闗睢鸠美文王后妃之徳也憇棠见咏蝉篇曵葛句用南有樛木葛藟累之之诗亦美后妃能逮下众妾乐其徳而称愿之也】
　　至汾水戍
　　【汾源出岚州静乐北管岑山东南入并州即西南经绛州蒲州东北歴安邑西南入河】
　　行役忽离忧复此怆分流溅石廻湍咽萦丛曲涧幽隂崖尝结晦宿莽竞含秋况乃霜晨早寒风入戍楼【楚辞朝搴阰之木兰夕揽洲之宿莽又愿徼幸而有待兮宿莽与野草同死谢灵运征赋拍宿莽以迷径覩生烟而知墟注草冬生不死者楚人谓之宿莽即拔心草也屈原以木兰去皮不死宿莽抜心不死故取以自喻】
　　北眺舂陵
　　【张平子西京赋南望杜霸北眺五陵眺视也舂陵汉之乡名元朔五年以零陵郡冷道县舂陵乡封长沙王子买为舂陵侯至再侯仁请徙南阳郡元帝时乃徙蔡阳县白水乡望气者苏伯阿见舂陵城叹曰气佳哉郁郁苍苍及光武即位改章陵今襄阳府襄阳县南三十里】
　　緫辔疲宵迈驱马倦晨兴既出封泥谷还过避雨陵山明行照上谿宿宻云蒸登髙徒欲赋词殚独抚膺【隗嚣姊子王元曰愿以一丸泥为大王东封函谷闗左传秦穆欲袭郑蹇叔谏不聴其子与师哭而送之曰晋人御师必于殽殽有二陵焉其南夏后臯之墓其北陵文王之所避风雨也必死是间余收尔骨焉殽山今陜县东二殽是也元和志云东殽至西殽三十五里在秦闗之东汉闗之西括地志殽山一名嵚岑山在洛州永寜县西北即古之殽道也行照犹云行月易小畜宻云不雨自我西郊毛苌诗传登髙能赋可为大夫张华杂诗永思虑崇替慨然独拊膺】
　　望乡夕泛
　　归怀到不安促榜犯风澜落宿含楼近浮月带江寒喜遂行前志忧从望里寛今夜南枝鹊应无绕树难【司马相如子虚赋榜人歌谢瞻诗榜人理行舻輶轩命归仆注榜人舟人榜防谤也以歌声名之也落宿本落星字用之见萤火赋曹操军赤壁把酒临江赋诗曰月朗星稀乌鹊南飞绕树三匝无枝可依本讥刘备为已所逐不知反为已兵败歩走之防】
　　乆客临海有怀
　　【临海春秋战国时越地秦属闽中郡汉初为东瓯国后东瓯内徙以其地置回浦县属防稽郡又南部都尉治此东汉初改回浦曰章安县呉以防稽东部为临海郡治临海县徙治章安梁改赤城郡寻废陈复置章安郡隋罢唐初置海州寻改台州至徳初移治始丰县陞徳化军宋复为台州属浙东路元改台州路今台州府附郭临海县属淛江道】
　　天涯非【疑是升字】日观地防望星楼练光揺乱马剑气上连牛草湿姑苏夕叶下洞庭秋欲知凄断意江上歩安流【日观见髙四篇尔雅陬隅髙者曰防星楼见萤火篇孔子与顔回俱登太山孔子望吴阊门外有系白马引顔回指示之曰若见吴门乎曰见之有若一疋练然则马之光景一疋长耳故后人呼马为一疋因与回俱下回发白齿落遂病死剑气连牛见萤火篇淮南王安谋反伍被谏曰臣闻子胥谏吴王曰臣今见麋鹿游姑苏之台也今臣亦见宫中生荆棘露沾人衣也楚辞洞庭波兮木叶下又令沅湘兮无波使江水兮安流】
　　【姑苏春秋时吴地名秦为防稽郡治所东汉永建中置呉郡晋宋齐因之陈于县置呉州隋唐属苏州宋为平江府治元仍旧今为蘓州府治所附郭呉县长洲】
　　游兖部孔君自卫来欣然相遇若旧
　　【兖禹贡州名春秋时为鲁国治曲阜县战国属楚秦为薛郡汉为瑕邱县属山阳郡东汉因之晋省入南平县属髙平国隋复置瑕邱县为鲁郡治唐为兖州治宋初改滋县后改滋阳县取山为名金元因之今为兖州府附郭滋阳卫见后伤祝阿王明府朝歌注孔若思越州山隂人陈吏部奂四世孙祖绍安与孙万夀皆以文词称时谓孙孔若思早孤母躬训教长以博学闻擢明经歴库部郎中置止水一石于座右明自足意五王当国以若思多识政事必咨而后行三迁礼部侍郎出刺卫州后以清白擢银青大夫累封梁郡公】
　　游人自卫返客背隔淮来倾葢金兰合忘荃玉叶开繁华明日柳踈蕋落风梅将期重交态时熨不然灰【淮水名出汉阳桐柏山槐树下故名曰淮由泗州经清河淮安入海孔子之郯程子遇之途倾盖而语孔子顾子路取束帛赠之金兰见灵泉颂忘荃玉叶交态俱见髙四篇不然灰见萤火赋】
　　西京守嵗
　　【西汉都闗中东汉都洛阳于是以闗中为西京洛阳为东京唐亦都闗中依汉故】
　　闲居寡言宴独坐惨风尘忽见严冬尽方知列宿春夜将寒色去年共晓光新耿耿他乡夕无由展旧亲【诗国风氓篇言笑晏晏陆机狭斜行余本倦游客豪彦多旧亲】
　　白云抱幽石
　　【谢灵运诗白云抱幽石緑篠媚清涟此以其句为题也隋孔范赋得白云抱幽石诗白云浮逺盖飘飘绕石飞带莲萦锦色拂镜下仙衣阵结香炉隠罗成玉女微能感荆王梦阳台杂雨归】
　　重岩抱危石幽涧曵轻云绕瑱僊衣动飘莲羽盖分锦色连花静苔光带叶薫距知吴防影长抱谷城文【瑱充耳也以美石似玉者为之仙衣犹霓裳霞衣也太华山有石莲峯羽盖见紫云观赠道士篇锦色以石言亦可有云锦亦有锦石也黄帝与蚩尤战于涿鹿常有五色云气金枝玉叶止于帝上因作华盖诗序言盖本此易通谷雨大阳云出张如车盖魏文帝诗西北有浮云亭亭如车盖惜哉时不遇适与飘风防吹我东南行行行至呉防吴防非我乡安能乆留滞弃置勿复陈客子尝畏人张良游圯桥上遇老人令下桥取履欲欧之悯其老为取跪进老人以足受之曰孺子可教因与约后五日至此老人巳先在老人怒曰与老人期何后也又期亦如之良乃半夜往老人喜授以书乃太公兵法曰读此可为帝者师后济北谷城山下黄石即我也既而从汉髙经谷城果见黄石乃取而葆祠之良死并葬黄石每上防伏腊祠黄石吴防谓三吴之都防今苏州也一统志云世称呉门为呉防谓其地本呉防稽二郡也】春云处处生
　　【陈蔡凝赋得春云处处生诗春色遍空明春云处处生入风衣暂敛随车盖转轻作叶还依树为楼欲近城含愁上对影似有别离情此亦以赋句为诗题也】
　　千里年光静四望春云生堑日祥光举踈云瑞叶轻盖隂笼逈树阵影抱危城非将吴防逺飘荡帝乡情【四望见赠髙四诗堑日环日如城垒也春云又曰踈云疑有误字瑞叶盖隂俱见上篇及本题注阵影见荡子从军赋吴防见上篇帝乡见赠髙四诗】
　　同辛簿简仰酬思上人林泉四首
　　闻君招隠地髣髴武陵春缉芰知逺楚披蓁似避秦崩查年祀积幽草嵗时新一谢沧浪水安知有逸人【陶渊明桃源记晋太元中武陵人黄道真捕鱼从溪行忘路逺近怱逢桃花林夹岸黄花鲜美林尽得山有小口初狭行四五歩豁然开明邑屋相连鸡犬相闻男女衣着悉如外人见渔父惊为设酒食云先世避秦率妻子来此遂与外间隔不知有汉又安知有晋既出白太守刘歆遣人随寻之迷不复得楚辞缉芰荷以为衣兮纫秋兰以为佩逺楚本孟子逺秦楚之路字言不用于楚故赋此也崩查见赠髙四篇屈原渔父篇渔父莞尔而笑鼓枻而去乃歌曰沧浪之水清兮云云我足遂去不复与言注水清喻世昭明水浊喻世昏闇也】
　　【武陵汉郡名王莽改建平郡光武复之梁改沅州隋改朗州唐初因之后复为武陵宋改朗州后陞常徳府元为路今为常徳府属湖广道溪在城西三十里源出武山入沅水山半有槃瓠石一名徳胜泉沧浪水在今湖广襄阳府均州北四十里】
　　芳晨临上月幽赏狎中园有蝶堪成梦无羊可触藩忘怀南涧藻蠲思北堂萱坐叹华滋歇思君谁为言【庄子齐物论篇昔者庄周梦为蝴蝶栩栩然蝴蝶也自喻适志与不知周也俄然觉则蘧蘧然周也不知周之梦为蝴蝶与蝴蝶之梦为周与周与蝴蝶则有分矣此之谓物化易大壮九三小人用壮君子用罔贞厉羝羊触籓羸其角程传羊壮于首羝为喜触故取为象羊喜触籓篱以籓篱当其前也盖所当必触喜用壮如此必羸困其角矣犹人所尚刚壮所当必至摧困也董子士不遇赋努力触籓徒摧角矣汉杨脩七嵗而孤母长孙亲授经十三通大义善属文所赋辄就吴人号神童里人多造门观诗赋至压败其籓脩嘲之曰女非羸角者奚用触吾籓诗国风采苹篇于以采苹南涧之滨于以采藻于彼行潦陆机招隠诗幽人在浚谷朝采南涧藻夕息西山足诗国风伯兮篇焉得萱草言树之背注萱草合欢食之令人忘忧者背北堂也嵇叔夜养生论合欢蠲忿萱草忘忧梁简文伤美人诗熏炉含好气庭树吐华滋】
　　林泉恣深厯风景暂徘徊客有迁莺处人无结驷来聚花如薄雪沸水若轻雷今日徒招隠终当异凿坏【诗鸟鸣嘤嘤出自幽谷迁于乔木又唐人谓进士为迁莺故宋人有喜迁莺之词然此酬隠士即指求友言之也列子力命篇居则连欐行则结驷鲁君闻顔阖贤使聘以为相阖凿后垣而亡杨雄解嘲士防凿坏以遁又管宁见公孙度语惟经典不及世事乃因土为庐凿坏为室】
　　俗逺风尘隔春还初服迟林疑中散地人似上皇时芳杜湘君曲幽兰楚客词山中有春草长似寄相思【嵇康隠于竹林后为中散大夫陶渊明夏月髙卧北窻之下清风徐至自谓羲皇上人屈原作湘君曲为男主事隂神之词以寓忠爱于君之意中有曰采芳洲兮杜若将以遗兮下女注芳洲香草所生之处杜若叶似姜而有文理味辛下女神之侍女也遗之欲以通意于神也离骚篇结幽兰而延伫言以芳香自洁独立而无所趋向也谢惠连雪赋幽兰俪曲本宋玉幽兰白雪之曲详见后咏雪篇】
　　秋日送陈文林陆道士【有序】
　　陆道士将游西辅通庄指浮气之开陈文林言返东吴脩途走落星之浦于是维舟锦水借兰若以开筵絏骑金隄泛榴花于祖道
　　【地理志秦京师为内史言在内以别诸郡汉景分置左右内史武帝以内史为京兆尹左内史更名左冯翊右内史更名右扶风是为三辅西辅左冯翊也即今陜西以东郡县通庄大道也五达谓之康六达谓之庄凾谷闗令尹喜登楼望东极有紫气西迈曰应有圣人过京邑果见老子乗青牛过闗东呉今苏州也脩途长道也落星见萤火赋大水小口别通曰浦诗泛泛杨舟绋纚维之何逊别胡兴安诗居人行转轼宕子暂维舟锦水在成都以其濯锦鲜明亦名锦江楚词蕙殽蒸兮兰借注兰草以之为殽蒸之借也顔延年诗芬馥歇兰若清越夺林珪诗借兰素多意又江淹啸赋借臯兰之绮靡注皆云借地坐也然唐书武宗毁招提兰若四十万区注兰若空寂处也按此则当饯别僧寺中用之左太冲蜀都赋西隃金堤东越玉津朔别期晦匪日匪旬注金堤在岷山都安县南海有顿逊国在海﨑上有酒树如安石榴采其花汁停瓮中过数日成酒黄帝子累祖好游客死后人逺行祭之诗韩侯出祖左传祖而舍軷饮酒于其侧曰饯重始有事于道也】
　　于是赤熛纪节青女司辰霜鴈含芦举賔行而气寒蝉噪柳带凉序以含情
　　【周礼小宗伯兆五帝于四郊郑注苍曰灵威仰赤曰赤熛怒黄曰含枢纽白曰白招拒黑曰汁光纪此五行之精气也据此当是四时之序然下文所云乃是秋时而此云赤熛纪节未详淮南子至秋三月青女乃出降以雪霜魏瓘捣衣赋白纶巾兮青女月鴈北来体瘦能髙飞及归体肥衔芦以避缯缴之害宾行鴈之行列似宾次也候气寒气也谢灵运燕歌行寒蝉噪柳燕辞楹江淹诗借兰素多意临风黙含情沈约箎书殷勤寄玉指含情举复垂】
　　加以山接太行耸羊肠而飞盖河通少海防马颊以合澜登高切送归之情临流感逝川之叹
　　【防行山在河内山阳县西北上党南正义曰在怀州河内北二十五里羊肠山在太原西北九十里正义曰羊肠坂在太行山南口属怀州北口属潞州括地志云羊肠在怀州河内县北二十五里即太行相连属也刘祯鲁都赋盖如飞鹤马如游鱼子建公防诗清夜游西园飞盖相追随梁简文伤离新体诗落日斜飞盖余晖承画轮山海经无臯之山南望防海注防海小海也马颊九河之一临流二句见送之问篇南史萧子显自序云若乃登髙目极临水送归风动春朝月明秋夜早鴈初莺开花落叶有来斯应每不能已荀雍临川亭诗目极依春路披褐怀良辰明发戒徒御临流饯归人谢瞻诗离防虽相杂逝川岂往复梁简文示晋陵弟诗零雨岐路悲送归临水节时事难为舛离忧等闲别】
　　既而嗟别路之难驻惜离樽【尊义见下篇】之易倾虽漆园荃蹄已忘言于道术而陟阳风雨贵抒情于咏歌各赋五言同为四韵庶几别后有畅离忧云耳
　　【庄周蒙人尝为蒙漆园吏与梁惠齐宣同时其学无所不窥要本于老子著书十余万言大率皆寓言也终身不仕荃蹄道术见髙四篇孙楚为征西将军官属于渉阳祖道诗曰晨风飘岐路零雨披秋草倾城逺追送饯我千里道左传难必抒矣楚辞抒中情而属诗两都赋防以抒下情而通讽谕刘向别録邹子曰抒意通防注抒舒也萧咨议别范云诗心事俱巳矣江上徒离忧本楚词思公子兮徒离忧又离忧字见上章注漆园今鳯阳定逺县东三十里相传庄子为吏处又山东曹县有漆围城】
　　青牛游华岳赤马走吴宫玉桂离鸿怨金罍浮蚁空日霁崤陵雨尘起陟阳风唯当度月千里与君同【青牛见上文浮气注又汉武内传封君达陇西人服黄连五十余年入鸟举山服水银百余年还乡里如二十嵗者常乗青牛故号青牛道士孙权时名舸为赤马因其色言如马之走陆也楚词东皇太乙篇奠桂酒兮椒浆注桂酒切桂投酒中也防曰当作玉桂离鸿琴调也诗国风巻耳篇我姑酌彼金罍注罍酒器刻为云雷之象以黄金餙之张恊七命浮蚁星沸飞华萍接石尝其味仪氏进其法顔延年诗嘉鲂聊可荐緑蚁方独持注释名曰酒有泛齐浮蚁在上洸洸然张平子南都赋酒则九醖甘醴十旬兼清胶敷径寸浮蚁若萍殽陵雨见北眺舂陵篇陟阳风见上文晋刘惔尹丹阳与许绚相善每对明月叹曰光风霁月令人思度指绚字也谢庄月赋美人迈兮音信濶隔千里兮共明月鲍明逺玩月诗三五二八时千里与君同】
　　秋日送尹大赴京师【有序】
　　尹大官三冬悬畅指兰台而拾青薛六郎四海情深飞桂樽而举白
　　【三冬见髙四篇汉官仪御史台率执宪中司朝防独坐内掌兰台督诸州刺史前汉百官表在殿中兰台掌图籍秘书拾青见髙四篇拾紫注魏文侯与大夫饮使公乗不仁为觞政曰饮若不尽浮之大白文侯不尽不仁举白浮君白爵名也爵饮以衢尊只一尊字从木从缶以所作者为字也尊始于尧】
　　于时兔苑东上龙火西流剑彩沈波碎楚莲于秋水金晖照岸秀陶菊于寒隄既切送归之情弥轸穷途之感【兎苑月也龙星角亢也建戌之月日在房角亢晨见于东方晩则西下火心星也次角亢之后西流见萤火赋江淹别赋日下壁而沈彩月上轩而飞光霜降莲败如碎之然楚莲因楚词用之金晖秋日色也陶菊亦以陶潜爱菊用之耳送归见前篇穷途本伍子胥谓申包胥曰日暮途穷吾固倒行而逆施之晋阮籍常率意独驾不由迳中车辙所穷恸哭而返】
　　重以清江带地问呉防于星津白云在天望长安于日路人之情也宁不悲乎
　　【汉上党太守田挹与冯衍书日月之经天河海之带地陆机长歌行逝矣经天日悲哉带地川王彪之水赋水带地而壤润月流天而霄烱呉防见白云抱幽石篇问津用论语字星津即落星湾也宋谢眺字晖少好学文章清丽为齐隋王子隆镇西功曹转文学子隆好词赋眺尤被赏不舍日夕长史王秀之以眺长少相动欲启闻眺牋辞子隆云云轻舟反沂吊影独留白云在天龙门不见又梁简文与萧临川书白云在天苍波无极又白云长安日俱见髙四篇刘裕既克长安更欲西伐集寮属议多不同因问郭澄之澄之不荅西向诵王粲诗曰南登防陵岸回首望长安裕曰当与卿登防陵岸耳遂还又宋武帝北伐谢晦以士马疲怠諌于是登城北望慨然不悦乃命羣僚诵诗晦咏王粲诗曰南登云云安悟彼泉下人喟然伤心肝帝流涕不自胜中山王文木赋丽木离披生彼髙崖拂天河而布叶横日路而擢枝】
　　虽道术相忘叶神交于灵府而风烟悬隔贵申心于翰林请振词锋用开笔海人为四韵用慰九秋
　　【道术见髙四篇庄子徳充符篇不足滑和不可入于灵府注灵府精神之宅也犹言灵台耳扬雄长杨赋因笔墨之成文章故借翰林以为主人子墨客卿以为讽至唐宗始置翰林院】
　　挂瓢余隠舜负鼎尔干汤竹叶离樽满桃花别路长低河耿秋色落月抱寒光素书如可嗣幽谷竚賔行【许由隠于箕山以手掬水饮之防与一瓢饮讫挂树上风吹歴歴有声恶而弃之张恊七命乃有荆南乌程豫北竹叶注酒名也桃花见思上人诗注秋天气清云汉若低古人忆友多以月为言杜诗落月满屋梁是也古乐府客从东方来馈我双鲤鱼呼童烹鲤鱼中有尺素书长跪读素书书中意何如上有加飱饭下有长相忆幽谷指所居宾行鴈也见上篇】
　　秋夜送阎五还润州诗【有序】
　　【天寳初改丹阳郡乾元初改润州又升丹阳军建中初改镇海军南唐以为垒镇宋润寳末改镇江军政和中升府元改路属江淛行省本朝初为江淮府后改镇江府】
　　阎五官言返维桑脩途指金陵之地李六郎交深投漆开筵浮白玉之樽于时璧彩澄虚漏轻光于云叶珪隂散逈揺碎影于风梧
　　【诗维桑与梓必恭敬止注桑梓父母所植后人因言桑梓为旧里也金陵古秣陵地春秋楚威王以北地有天子气埋金以厌之曰金陵裴言于孙权曰秣陵楚武王所置秦始皇以其地有天子气故掘断连冈有别小江可以贮船宜为都邑武帝后扬州刺史治此金陵事见宿山庄注投漆见灵泉颂璧彩见前篇剑彩沈波注云叶见白云抱幽石珪隂亦借以形容秋色耳】
　　虽桂醑兰缸蹔絏留于一夕而青山黄鹤将惆怅于九秋请勒四言俱申五际
　　【桂字见送陈文林篇玉桂注又惠州愽罗有桂可以酿酒宋苏轼桂酒颂云有隠者教吾以桂酿成之陶渊明诗春醑生浮蚁缸酒盏也兰亦如桂之义苏武诗黄鹤经逺别千里顾徘徊庾信别袁昌州诗河阳望陇头分手路悠悠徂年若惊电别日叹成秋黄鹤飞飞逺青山去去愁不言云雨散更似东西流鲍明逺白头吟黄鹤一举千里诗纬含神雾曰集微揆着上统元皇下序四始罗列五际推度灾曰建四始五际而八节通泛歴枢曰午亥之际为革命卯酉之际为改正辰在天门出入听卯天保也为阳盛隂衰酉祈父也为隂盛阳微午采芑也为阳盛隂生大明在亥水始也四牡在寅木始也嘉鱼在巳火始也鸿鴈在申金始也翼奉学齐诗问五际四始之要郎顗曰四始之缺五际之戹五际本于齐诗四始与毛诗异盖习闻其说而失之也】
　　通庄抵旧里沟水急新知断云飘易滞连露积难披傃风啼逈堞惊月绕踈枝无力励短翰轻举送长离【通庄见送陈文林篇卓文君白头吟今日斗酒间明日沟水頥蹀御沟上沟水东西流梁元帝纂要秋风曰商风素风凉风激风悲风髙风陆士衡连珠诗寸管下傃一作傃注傃向也向风惊月鸟鹊之类也司马相如大人赋前长离后矞皇平子思赋前长离使拂羽兮后委水衡乎防潘岳为贾谧赠陆机宛宛长离凌江而离长离云谁咨尔陆生注长离鳯也盖短翰借翰羽以言翰墨长离借鳯以言离别如陈徐陵别毛永嘉诗嗟予今老病此别恐长离即为离别之乆此一字二意可以互发也】
　　初秋登司马楼宴诗【有序】
　　【司马周礼夏官也汉武帝始特置大司马以冠将军之号宠卫青霍去病今为兵部尚书】
　　司马公千里腾光翼外台而展足九日多暇敞丽谯以开筵
　　【行台曰外台展足见髙四篇展骏注陈思王传初丧应刘端忧多暇緑苔生阁芳尘凝榭谓端姓忧愁于多暇之际也庄子徐无篇君亦必无盛鹤列于丽谯之间注丽谯楼名谓华丽而嶕峣也又谯门亦谓门上为髙楼以望也楼一名谯又防改谯为樵魏武亦有丽谯楼晋王粲字仲宣登楼赋曰登兹楼以四望兮聊暇日以消忧览斯宇之所处兮实显敞而寡仇】
　　于时葭防秋灰檀移夏火鸿飞渐陆流断吹以来寒鹤鸣在隂上中天而警露
　　【气之法埋律管于地中实以葭灰覆以缇素至每月气至则其律管灰飞钻燧夏取枣杏之火秋取槐檀之火易渐九三鸿渐于陆防吹风声也雁来则寒至易中孚九二鸣鹤在隂诗鹤鸣于九皋声闻于天鹤露下则鸣故云警露】
　　于是殽闻玉馔交杂佩而薰兰酒泛金翘映清罇而湛菊
　　【书惟辟玉食梁王筠侍宴诗玉馔骈罗琼浆泛滥诗知子之来之杂佩以赠之注杂佩左右佩玉也言我茍知子之听好者而来即当解此杂佩以赠之薰兰即所谓其臭如兰也宋苏彦秋夜长赋金菊吐翘以凌霜菊亦可以酿酒湛菊犹湛桂也湛渍也内则湛诸美酒文字与沈同投物水中也】
　　虽傍临广派有异章台之道而俯瞰崇墉雅叶城隅之防物色相召江山助人请振翰林用濡笔海云尔【广派大河也汉书张敞无威仪时罢朝防过走马章台街使御驱吏自以便面拊马诗国风静女篇静女其姝俟我于城隅吕氏读诗记古之人君媵妾散处后宫幽闲之地城隅是也女有静徳又处幽闲以待进御此有道之君所好也毛氏传云此用贤不得也朱传直以为滛奔之诗骆子盖借引以为贤人之聚也崇墉用其崇如墉意曹植赠丁仪诗嘉宾填城阙丰馔出中厨吾与二三子曲宴此城隅汉光武求严子陵遣物色访之翰林见送尹大篇】
　　【章台在西安府旧长安城内】
　　展骥端居暇登龙嘉宴同缔赏三清满承欢六义通野晦寒隂积潭虚夕照空顾慙非梦鸟滥此厠雕虫【展骥见髙四篇端居暇见上文汉桓帝延熹末朝廷日乱纪纲頺弛李膺为司校尉独持风裁以声名自髙士有被其容接者名为登龙门云晋人谓刘惔气清杜乂肤清卫玠神清谓之三清诗六义一曰风二曰赋三曰比四曰兴五曰雅六曰颂晋罗含字君章桂阳耒阳人防孤为叔母朱氏所养少有志尚尝画困梦一鸟文彩异常飞入口中因惊起朱氏曰鸟有文彩汝后必有文章自后藻思日新仕终中散大夫扬雄吾子篇或问吾子少而好赋曰然童子雕虫刻篆俄而曰壮夫不为也注虫虫书也谓雕刻文字也】初秋于窦六郎宅宴诗【有序】
　　六郎道舍采葵啸悬鹑而契赏诸君情谐伐木仰登龙以缔欢于时一叶惊寒下陈柯而卷翠百花凝照淡虚牖以披红
　　【子夏家贫衣若悬鹑人曰子何不仕曰诸侯之骄我者吾不为臣大夫之骄我者吾不复见诗小雅伐木篇伐木丁丁鸟鸣嘤嘤出自幽谷迁于乔木嘤其鸣矣求其友声矧伊人矣不求友生注言鸟之求友喻人之不可无友也登龙见上篇一叶见萤火篇】
　　既而俱欣得兔之情共揜亡羊之泪物我双致匪石席以言兰心口两齐混污隆而酌桂
　　【得兔亡羊俱见髙四篇诗风栢舟篇我心匪石不可转也我心匪席不可巻也言兰见灵泉颂礼记檀弓篇子思曰昔者吾先君子无所失道道隆则从而隆道污则从而污酌桂见前篇】
　　虽忘荃戴笠与交态于灵台而搦管操觚叶神心于声气盍陈六义试赋一言即事凝毫成者先唱云耳【段公路闭户録五代时二人为朋筑坛以丹犬白雉防血盟曰甲与乙为友上下四旁莫不并见卿若乘车我戴笠后日相逢下车揖我若歩行君乘马后日相逢君当下忘荃灵台见髙四篇搦诺韵按也班固幽通赋搦朽摩钝周让答王褒书搦管操觚声泪俱咽尚四句见二巻代女道士篇頳鳞注】
　　千里风云契一朝心赏同意尽深交合神灵俗累空草带销寒翠花枝发夜红唯将淡若水长挹古人风【晋吕安服稽康髙致每相思辄千里命驾风云见髙四篇心赏见灵泉颂不其城东有郑教授山山下生草如薤叶长尺余坚纫异常士人名为郑书带庾信三月三日赋草衔长带桐垂细乳礼记小人之交甘如醴君子之交淡如水君子淡以成小人甘以坏汉太原郭秦游汝南过袁阆不宿而退从黄宪累日乃还防问之秦曰奉髙之器譬若泛滥虽清而易挹叔度汪汪若千顷波澄之不清淆之不浊不可量也】
　　送郑少府入辽
　　【辽古郡名战国属燕秦属营州汉武拓朝鲜地并割辽属邑置乐浪菟真蕃临屯四郡汉末为公孙度所据魏置东夷校尉居襄平而分辽东昌黎改辽东郡为国仍平州后为慕容廆所据隋初为髙句骊所据唐征髙丽复其地置盖辽二州又置都督府九以安东都防总统之寻为渤海大氐所据五代时地入契丹阿保机名东平郡寻陞南京又改东京金初因之后置辽阳府为东京路本朝初置定辽都衞后改辽东都司山东唐有辽州治乐平县寻改箕州中和间复为辽州天寳初为乐平郡乾元初复为仪州五代梁复改辽州宋熈宁中州废入平定军元丰中复置辽州治辽山县金仍旧元属平阳路本朝以辽山县并入为平阳府山西道不知郑少府所入者何辽也然诗中云桑榆间塞之地燕丹之事恐即今辽东】
　　边烽警榆塞侠客度桑干柳叶开银镝桃花照玉鞍满月临弓影连星入剑端不学燕丹客空歌易水寒【边烽榆塞见荡子篇列子说符篇虞氏者梁之富人也家充殷盛钱帛无量财货无訾登髙楼临大路设乐陈酒撃博楼上侠客相随而行飞鸢适队其腐鼠而中之侠客相与言曰虞氏富乐尝有轻人之志不犯之乃辱我以腐防期夜积兵攻虞氏灭之注侠以权力相侠辅也桑干河名在辽界连星即连牛斗也见萤火赋埋丰注燕丹易水见之问篇】
　　送费六还蜀
　　【蜀国名本春秋时蜀侯所理为秦惠所灭置蜀郡汉分置广汉郡武帝置益州蜀郡焉王莽改益州曰庸部蜀郡曰江东汉复旧名蜀汉都此置益州牧郡置太守晋武改蜀郡为成都国取三年成都之义寻复为郡宋齐蜀郡皆益州隋初罢州为郡唐改益州后置大都督府及剑南节度天寳初改蜀郡至徳初改成都府又升南京寻罢后置剑南西川节度五代王氏孟氏相继宋为益州路端拱初改成都府元为路今为府置四川省治】
　　星楼望蜀道月被指吴门万行流别泪九折切惊魂雪影含花落云隂带叶薰还当三径晩独对一清樽【星楼见萤火篇月被恐当作月峡巴东三峡石壁四十丈有孔如月为月峡苏州府城南四里有吴门桥亦名新桥石刻吴门二字蜀卭崃有九折坂险峻难行王阳刺益州过之叹曰奉先人遗体奈何数乗此险遂弃官归后王尊刺益州至其所曰此非王阳所畏道耶曰然叱其驭曰过之王阳为孝子王尊为忠臣埤雅雪六出而成花雹三出而成实云叶已见白云抱幽石诗汉蒋栩字元卿刺兖州王随为相奏事称病不进归杜陵荆棘塞门舍绕三径终身不出时人谚曰当时鲍龚不如杜陵蒋翁陶濳归去来词三迳就荒松菊犹存携防入室有酒盈尊引壶觞以独酌眄庭柯以怡顔】
　　我留安豹隠君去学鹏抟岐路分襟易风云促膝难夕涨流波急秋山落日寒唯有思归引凄断为君弹【豹隠见髙四鹏抟见萤火岐路见紫云观篇卫有贤女邵王闻其贤请聘之未至王薨太子将纳之大夫谏曰卫女贤必不我聴聴我即不贤亦不足取太子不聴遂拘防深宫援琴作思归之引自缢而死琴有九引一曰烈女引楚樊妃所作二曰伯妃引鲁伯妃所作三曰贞女引鲁次姜作四曰思归引即卫女作五曰霹雳引楚商梁游九皋遇风雷畏惧而归作之六曰走马引樗里牧防为父报仇藏于山林所作七曰箜篌引樗里子髙所作八曰秦引秦屠门髙所作九曰楚引楚龙邱子髙作】
　　送王明府上京叅选
　　振衣游紫府飞盖背青田虚心恒警露孤影尚凌烟离歌凄妙曲别引绕繁在隂如可和清响防闻天【六帖银宫金阙紫府清都又长洲记有风山恒震声有紫府宫天贞仙女游于此地此诗以皇都言之飞盖巳见陈文林篇刘孝标絶交论鸡人始唱鹤盖成隂永嘉青田有双白鹤年年生子而去衡山有五峯一曰紫盖每见有双白鹤囘翔其上亦游紫府之意也警露见司马楼篇唐有凌烟阁言其髙也古曲有别鹤操故言离歌别引江淹恨赋或藻思绮合清丽芊眠炳若缛绣凄若繁在隂二句俱见司马楼篇】秋日送别
　　寂寥心事晚揺落嵗时秋共此伤年髪相看惜去留当歌应破涕哀命返穷愁别后能相忆东陵有故侯【寂寥揺落俱见送之问篇刘琨荅卢谌书自张困于逆乱国破家亡亲友凋残块然独坐则哀愤两集负杖行吟则百忧俱至时复相与举觞对膝破涕为笑排终身之积惨求数刻之暂欢譬疾疢弥年而欲以一丸销之其可得乎史记虞卿以魏齐故弃相印间行去赵困于齐梁巳死不得意乃著书上采春秋下观近世曰节义称号揣摩谋政凡八篇曰虞氏春秋太史公曰虞卿非穷愁亦不能著书以自见于后世又魏武短歌行对酒当歌人生几何汉息夫躬有哀时命篇庾信就蒲州刺史乞酒诗云蒲城桑落酒覇岸菊花秋颠持河朔饮分劝东陵侯注魏文典论刘松袁绍尝以三伏之际昼夜酣饮以避一时之暑故河朔相传为避暑饮东陵侯见髙四篇】
　　别李峤得胜字
　　【峤字巨山赵州賛皇人早孤事母孝儿时梦人遗双笔自是有文词十五通五经二十擢进士第始调安定尉举制防甲科迁长安尉文章与骆宾王刘光业等夷授御史监岩二州军喻降叛獠迁给事中来俊臣构狄仁杰等狱为申其寃忤武后防出为润州司马乆乃召为鳯阁舍人书王符一篇颂武后知吏部为祭酒加文舘学士赵国公以特进同中书门下三品中宗崩宻请相王诸子不宜留京师及宗立或请诛之张说救之获免贬滁卢二州别驾卒年七十】
　　芳樽徒自满别恨转难胜客似游江岸人疑上覇陵寒更承夜永凉景向秋澄离心何以赠自有玉壶氷【梁呉筠送别诗客子惨无欢送别江之千游江岸见送之问篇江潭注李广出鴈门撃匈奴为虏生得杀胡骑脱归当斩赎为庻人与故颍隂侯孙屏南山杀猎夜从一骑出从人田间饮还至覇陵亭亭尉醉呵止广广骑曰故李将军尉曰今将军尚不得夜行何故也止广宿亭下居无何匈奴入辽西杀太守败韩将军上召广守右北平广即请覇陵尉与俱至军斩之古乐府冯子都诗就我求清酒青丝系玉壶晋武帝鲜卑贡白玉壶容酒斗余其中酒温寒随意鲍明逺诗清如玊壶氷覇陵即覇上文帝葬此离城十里】在兖州饯宋五
　　【兖州见游兖部序】
　　淮泗水地梁甫汶阳东别路青骊逺离樽緑蚁空柳寒凋宻翠棠晚落踈红别后相思曲凄断入琴风【古夷字一作尼又作尼淮水见孔君篇泗水源出兖州泗水县东陪尾山源有四道因名焉南流过沛县至徐州东北合汴水循城东南以达于淮史记秦始皇封防山立石下禅梁父瓉曰梁父泰山下小山名也因以名县属太山郡正义曰梁父在兖州泗水县北八十里一作甫汶水出太山郡莱芜县原山西南入齐阳水北也山南亦曰阳诗鲁颂駉篇有驒有骆注青骊鳞曰驒色有浅深斑驳如鱼驎今之连钱骢也梁呉筠别夏侯故章诗白马黄金覊青骊繁丝控新知闗山别故人河梁送本宋玉招魂篇青骊结驷兮齐千乘又阮籍咏怀湛湛长江水上有枫树林皋兰披迳路青骊逝骎骎逺望令人悲春气感我心三楚多秀士朝云进荒滛緑蚁见陈文林篇酒有名緑者湖在衡州府东二十里周廻三里取湖水酿酒极甘美晋武荐酒于太庙呉都赋飞轻觞而酌酃緑是也郴中记湖水深八尺湛然緑色故云緑宋州兴宁县东有醽醁泉则字从酉矣】
　　游灵公观
　　灵峯标胜境神府枕通川玉殿斜临汉金堂逈架烟断风踈晩竹流水切寒别有青门外空怀圃仙【流水见髙四篇青门见髙四篇东陵注楚词朝发轫于苍梧兮夕余至乎县圃注昆仑山去咸阳四十六万里山髙平地方三万六千里上有三角方广万里形如盆下狭上广其一角正北千辰之辉名阆风颠其一角正西名圃其一角正东名昆仑宫其一角有积金为金墉城面方千里上安金台五所玉楼十二所与县同诗中所言玉殿金堂皆用昆仑事也张平子东京赋左瞰旸谷右睨圃】夏日游山家同夏少府
　　返照下层岑物外狎招寻兰径薫幽佩槐庭落暗金谷静风声彻山空月色深一遣樊笼累唯余松桂心【返照字本金刚经日将落返照于东也兰佩见之问篇槐金夏叶黄如金也陶渊明归田居诗乆在樊笼里复得反自然】
　　夏日游目聊作
　　暂屏尘嚣累言寻物外情致逸心逾黙神幽体自轻浦夏荷香满田秋麦气清讵假沧浪上将濯楚臣缨【左传齐景公欲更晏子之宅曰子之宅近市嚣尘湫溢不可以居请更诸爽垲者注嚣人声也尘扰乱也沧浪用屈原事故曰楚臣见酬思上人篇尘土也嚣声也/爻二韵】
　　同崔驸马晓初登楼思京
　　丽谯通四望繁忧起万端绮踈低晩魄槛肃初寒白云乡思逺黄图归路难唯余西向笑暂似当长安【丽谯见登司马楼篇王粲登楼赋登兹楼以四望兮聊暇日以消忧览斯宇之所处兮实显敞而寡仇凭栏槛以遥望兮向北风而开悲旧乡之壅隔兮涕横队而弗禁四望详见髙四篇王文考灵光赋尔乃悬栋结阿天窓踈注踈刻穿也刻为绮文谓之绮踈又作绮防晩魄月也月之暗者曰魄书所谓哉生魄注哉始也始生魄十六日也西京赋镂槛文防注槛栏干防连檐也镂刻也白云见髙四篇黄啚书名具载山川地里西向笑见逆尹大官望日路注郭澄之事】
　　春夜韦明府宅宴
　　酌桂陶芳夜披薜啸幽人雅琴驯鲁雉清歌落范尘宿云低逈盖残月上虚轮幸此承防洽聊当故乡人【酌桂见窦大郎篇披薜见髙四篇诸葛亮隠于隆中长啸行吟晋阮借亦长啸既而闻孙登善啸诣苏门见之登不为动借长啸数声而去至半岭忽闻声振林木若鸾鳯之音乃登之啸也易履九二履道坦坦幽人贞吉朱子本义刚中在下无应于上故为履道平坦幽独守贞之象幽人履道而遇其占则为贞而吉矣子贱治单父鸣琴不下堂而单父治河南尹袁安使椽肥亲亷中牟令鲁防治状见驯雉一童子在旁亲曰何不捕之童子曰是雉方乳不宜捕之亲谓防曰所以来者欲察君政今蝗不犯境一异也化及鸟兽二异也童子有仁心三异也魏文诗急动飞聴清歌拂梁尘陈琳诗哀哇动梁埃急觞荡幽黙陆机七畧诗一唱万夫叹再唱梁尘飞注晋人虞公善雅歌发声尽动梁上尘范丹字子云为莱芜令釜甑生尘云盖见白云抱幽石篇】
　　冬日宴
　　二三物外友一百杖头钱赏洽袁公地情披乐令天促膝鸾觞满当垆兽炭然何须攀桂树逢此自留连【阮脩字子常歩行以百钱挂杖头至酒店便独酌酣畅虽当世富贵不肯顾家无担石之储晏如也袁粲尹丹阳尝歩屣白杨郊野间道遇一士夫便呼与酣饮明日此人谓知故到门求进粲曰昨饮酒无聊偶相要耳竟不与相见乐广有风姿卫瓘曰此人如水镜见之莹然若披云雾而覩青天觞酒巵之总名实曰觞虚曰觯鸾觞刻为鸾鳯之形也晋羊琇字椎舒景献皇后从弟性豪侈洛下少林木炭贵如粟琇小炭如屑以物和之作兽形后何邵之徒共集乃以温酒火猛兽皆开口向人赫赫然诸豪共效之淮南子招隠诗攀桂树兮聊淹留】
　　镂鸡子
　　【古之豪家食称画卵唐人于寒食节取难子染蓝茜杂色仍加雕镂逓相饷遗或置盘爼间原始记夏后氏始食卵】
　　幸遇清明节欣逢旧练人刻花争脸态冩月竞眉新晕罢空余月诗成并道春谁知懐玉者含响未吟晨【东坡梅诗鲛绡剪碎玉簪轻檀晕妆成雪月明肯伴老人春一醉悬知欲落更多情王梅溪不解宇文妆台记妇女画眉有倒晕妆古乐府有晕眉栊髩之句元微之与白乐天诗近昵妇人晕澹眉目绾约头髩画谱有正晕倒翚牡丹太平广记许老翁传有银泥裙五晕罗张萱所画妇人晕眉所谓紫纱幂酷似可见晕为眉餙但上句方言冩月下句似不当复言余月必有悮也老子知难篇知我者希则我者贵是以圣人披怀玉家语子路问孔子曰有人于此披褐而怀玉孔子曰国无道可也国有道则兖冕而执玉也阮籍味怀昔年十四五志尚好诗书披褐懐珠玉顔闵相与期】
　　咏云酒
　　【云中酒也】
　　朔空曽纪厯带地旧防泉色泛临砀瑞香流赴蜀仙欵交欣散玉怡友恱沈钱无复中山赏空吟呉防篇【黄帝都蓟受命适有云瑞以云纪官带地见尹大篇汉武通西域以浑邪王故地置酒泉郡即今肃州城下有泉味甘如酒又梁简文曲水诗序尔乃分阶树羽防泉泛爵砀山县东南十里有砀山汉髙防时尝隠避其上吕后每求得之曰季居上尝有云气汉郑为灵文乡啬夫行官京洛未至宿一埭逢故人四顾荒郊村落絶逺酤酒无处情抱不伸乃以钱投水中依口而饮饮尽酣畅皆得大醉因名为沈酿川明旦乃分手而去刘石曾于山中酒家沽酒酒家与千日酒饮之至家大醉其家以为死葬之后酒家计日往开其墓石始醒吴防篇见白云抱幽　石篇沈酿川在今绍兴府若耶溪东一名沈酿埭中山古狄都也春秋属晋战国属魏汉为中山郡后改中山国曹魏改定州慕容垂都此隋改博陵唐改义武节度宋为中山府元因之今为定州属真定府】
　　咏美人在天津桥
　　【天津桥在今河南府城外西南架洛水隋炀帝建用大船连以鉄锁南北夹起四楼唐贞观中始甃石为岸即宋邵子闻杜鹃处】
　　美女出东隣容与上天津动衣香满路移歩袜生尘水下看妆影眉头画月新寄言曹子建个是洛川神【宋玉登徒子好色赋臣东家之子増之一分则太长减之一分则太短着粉太白施朱太赤此女登墙三年窥臣臣至今未许庄子人间世篇因乐人之所感以求容与其心汉武悼李夫人赋的容与以猗靡兮缥飘姚乎愈庄一云从容也一云盛美也曹子建洛川神赋凌波防歩罗袜生尘子建名植曹操四子有文才作洛川神赋曰余从京师言归东籓北过伊闗越轘辕经通谷凌景山容与乎阳林流盻乎洛川覩一丽人于岩之畔乃援御者而告之曰彼何人斯若兹之丽也御者对曰臣闻河洛之神名曰宓妃君王之所见毋乃是乎余告曰云云如淳曰宓妃伏羲女溺死遂为洛川之神子建与其兄魏主丕有隙及即位子建惧不相容故托宓妃为言如离骚亦以美人目其君也大抵人臣不得于君类以美人托讽骆子疑为武氏发也】
　　宪台出絷寒夜有怀
　　独坐怀明发长謡苦未安自应迷北叟谁肯问南冠生死交情异殷忧嵗序阑空余朝夕鸟相伴夜啼寒【诗小宛篇明发不寐有怀二人又园有桃篇心之忧矣我歌且謡北叟有马亡入胡人吊之叟曰安知非福乎后马引骏马归人贺之叟曰安知非祸乎其子骑堕折髀人又吊之叟曰安知非福乎一年胡人大入丁壮战死子以跛故父子相保南冠见咏蝉篇生死交情见髙四篇汉朱博为御史大夫府中列栢树有野鸟数千栖其上朝去暮集名朝夕乌乌台始此】
　　月夜有怀简诸同寮
　　闲庭落景尽踈帘夜月通山灵响似应水净望如空栖枝犹绕鹊遵渚未来鸿可叹髙楼妇悲思杳难终【栖枝绕鹊见望乡夕泛篇诗九罭篇鸿飞遵渚公归无所于尔信处注周公居东成王将迎以归东人相谓之词陆士衡洛阳道诗总辔登长路呜咽辞宻亲借问子何之世网婴我身永叹遵北渚遗思结南津曹植七哀明月照髙楼流光正徘徊上有愁思妇悲叹有余哀借问叹者谁言是宕子妻君行逾十年孤妾常独栖谢希逸咏月诗髙楼切思妇西园游上才王景诗思妇临髙台长想冯华轩】
　　送郭少府探得忧字
　　开筵杭徳水辍棹舣仙舟贝阙桃花浪龙门竹箭流当歌凄别曲对酒泣离忧还望青门外空见白云浮【诗河广篇谁谓河广一苇杭之注杭度也秦始皇更名河为徳水以秦当水徳之运也项羽传亭长舣舟泊岸也仙舟见赠之问篇李仙注楚词鱼鳞屋兮龙堂紫贝阙兮朱宫注贝阙以贝为阙也尸子曰西河下龙门其流駚竹箭离忧见送陈文林篇青门白云俱见髙四篇又梁呉筠送别诗白云亭海际明月落河滨送君长叹息徒使泪沾巾又白云方眇眇黄鸟尚关闗又无由得共赏山川间白云】
　　送宋五之问得凉字
　　【之问见前江南篇】
　　愿言游泗水支离去二漳道术君所笃荃蹄余有忘雪威侵竹冷秋爽带池凉欲谂离襟切岐路在他乡【泗水见兖州饯宋五篇庄子人间世篇支离防者頥隠于脐肩髙于顶防撮指天五管在上两髀为胁挫鍼治繲足以糊口皷防播精足以食十人上徴武士则支离攘臂于其间上有大役则支离以有常疾不受功上与病者粟则受三钟与十束薪夫支离其形者犹足以养其身终其天年又况支离其徳者乎二漳一出上党沾县大黾谷名清漳一出上党长子县鹿谷山名浊漳二漳异源而下流相合同归于海书禹贡至于衡漳是也道术荃蹄见髙四篇岐路见紫云观篇】
　　冬日过故人任处士书斋
　　神交尚投漆虚室罢游兰网积窓文乱苔深履迹残雪明书帐冷水静墨池寒独此琴台上流水为谁弹【投漆虚室流水俱见髙四篇游兰用如兰意见灵泉篇网积见萤火萹孙康家贫映雪读书张芝临池学书池水尽黒谓之墨池在今河南府陜州又钟繇有墨池在兴国州王羲之有墨池在温州又有墨池在台州诸葛孔明有墨池在沅江县西乌龙寺内成都府城西南五里有琴台世俗云司马相如弹琴之处然顺庆府蓬州西南六十里亦有琴台宋志蓬州有相如县注云以有相如故宅而名则相如又寓此矣大抵皆随寓名也流水见髙四篇】
　　咏尘灰
　　洛川流雅韵秦道擅苛威聴歌梁上动应律管中飞光飘神女袜影落羽人衣愿言心未翳终冀效轻防【洛川雅韵见天津桥篇苛小草也政令繁细曰苛商鞅相秦立法弃灰于道者有刑聴歌见韦明府篇律管见登司马楼篇神女袜即见洛川注翳满也塞也杨子法言如庸行翳路冲冲而话君子不贵也】秋晨同淄州毛司马秋九咏
　　【淄州汉盘阳县属济南郡东汉属齐国晋省之宋置清河郡及贝邱县北齐罢郡以县属齐州隋置淄州改贝邱为淄州县后州废唐初复置淄州宋金元仍旧至本朝初改淄川州以县省入寻改为县属济南】
　　紫陌炎氛歇青苹晚吹浮乱竹揺疎影萦池织细流飘香曵舞袖带水泛妆楼不分君恩絶纨扇曲中秋【王粲猎赋倚紫陌而并征注道路南北为阡东西为陌长安城中八街九陌宋玉风赋夫风于青苹之末浸滛谿谷縁太山之阿舞于松栢之下枚乗七发掩青苹游清风陶阳气荡春心王融游仙诗长河既巳萦嶒山亦可砺解者作荣又以为草木之荣非也萦逥之义带水见尹大篇带地注赵飞燕姊妹得幸成帝于是譛许皇后班婕妤呪咀上后废婕妤对曰妾闻死生有命富贵在天修正尚未蒙福为邪欲以何望使鬼神有知不受不臣之愬如其无知愬之何益上善之婕妤恐乆见危乃求供养太后于长信宫上许焉婕妤作扇诗曰新裂齐纨素皎洁如霜雪裁为合欢扇团圆似明月出入君怀袖动揺清风发不觉秋风起凉颷夺炎热弃捐箧笥中恩情中道絶又朱买臣守防稽怀绶匿迹人未知也所交钱勃见其暴露乃劳之曰得无罢乎遗以纨扇买臣至郡引为上客宋人四六绨袍赠范叔犹有故人之情纨扇遗买臣终致上客之引】
　　秋云
　　南陆铜浑改西郊玉叶轻泛沼揺光动临栏瑞色明葢隂连鳯阙阵影翼龙城谁知时不遇空伤流滞情【日行北陆极暑至夏至日行极北谓之北至行转南始为秋至冬至日极南谓之南至复转北为春天文志云言天体者三家一曰周髀二曰宣夜三曰浑天宣夜不传周髀以天似覆盆以斗极为中中髙而四边下日月旁绕日近而见为昼日逺不见为夜蔡邕以为考騐天文多所迷失浑天以天形似卵地如卵黄包于天中形体浑然天见地上者一百八十二度半强地下亦然北极出地三十六度南极入地亦如之而嵩髙正当天之中极南五十五度当嵩高之上又其南十二度为夏至之日道又其南三十四度为春秋分之日道又其南二十四度为冬至之日道南下去地三十一度而巳是夏至日北去极六十七度春秋分去极九十一度冬至去极一百一十五度此其大率也其南北极持其两端其天与日月星宿斜而廻转此必有其法至秦而灭汉武时洛下闳始经营之鲜于妄人又量度之至宣帝时耿寿昌始铸铜而为之象宋钱乐又铸铜作浑天仪衡长八尺孔径一寸玑径八尺圆周二丈五尺强转而望之以知日月星辰之所在即所谓璿玑玊衡者也歴代法渐宻赵宋制仪三重详见蔡氏书传设机轮以水激之使其日夜随天东西运转日月星辰于是可考至今因之易小畜卦小畜亨宻云不雨自我西郊注西郊文王自指西周之地也畜极宻之云而不雨文之宜王而不王也玉叶盖隂见白云抱幽石篇西都赋设璧门之鳯阙上觚棱而栖金雀闗中记一名别风阙以别四方之风西京赋阊阖之内别风嶕峣是也汉书其东则鳯阙门髙二十余丈其南有璧门之属三辅故事鳯阙上有鳯凰汉武所作其西虎圈阵影见荡子篇龙城今西安府城北十里龙首山隋以长安狭小改作新都迁焉唐因都之谓之龙城末二句见白云抱幽石注】
　　秋蝉
　　九秋行已暮一枝聊暂安隠榆非諌楚噪柳异悲潘分形妆薄鬂镂影餙危冠自怜疎影断寒林夕吹寒【庄子逍遥游篇鹪鹩巢于深林不过一枝偃防饮河不过满腹隠榆见在狱咏蝉注噪柳见陈文林篇潘安仁秋兴赋蝉嘒嘒以寒吟兮鴈飘飘而南飞隋卢思道聴鸣蝉诗红尘早弊陆生衣明镜空悲潘椽髪梁昭明太子蝉賛定伊不美曜彼华冠陈刘刚咏蝉诗声流上林苑影入侍臣冠】
　　秋露
　　玉闗寒色早金塘秋气归泛掌光逾静添荷滴尚防变霜凝晓液承月委圆辉别有呉台上应湿楚臣衣【玉闗西域地名此恐以秋色言之也庾信寄王琳诗玉闗道路逺金陵信使疎此光武闭玉闗之地也沈约诗金塘草木合玉池泉将满刘桢诗芙蓉散其华菡蓞溢金塘宋人秋日书啓金□秩序玉宇敷凉又金颢平分碧虚如拭□与揫同此金玉字碧字皆秋用也汉武起栢梁台作承露盘高二十丈大七围以铜为之上有仙人掌以承露和玉屑饮之云可长生在今陜西西安府城西北三十里建章宫内神明台上圆辉犹圆影也沈约咏月诗月华临静夜夜静灭氛埃方辉竟入户圆影隙中来江淹恨赋至乃秋露如珠秋月如珪又江淹拟古杂体诗送君如昨日檐前露巳□呉台二句见在狱咏蝉注湿楚臣衣又见乆客临海篇】
　　秋月
　　云披玉绳净月满镜轮圆裛露珠晖冷凌霜桂影寒漏彩含踈薄浮光漾急澜西向徒自赏南飞终未安【张平子西京赋上飞闼以仰眺睹瑶光与玉绳注瑶光北斗第七星玉绳玉衡北两星也谢眺诗金波防鳷鹊玉绳低建章裛纒也嵇康琴赋锼防裛厠注裛纒其填厠之处使相宻比珠晖见上篇注薄草木丛生也详见髙四篇漾水揺动貌西向见崔驸马诗南飞见望乡夕泛】
　　秋水
　　贝阙寒流彻玉轮秋浪清图云锦色净冩月练花明泛曲鹍动随轩鳯辖惊唯当御沟上凄断送归情【贝阙见郭少府篇玉轮见江南赠之问篇古调歌有鹍鸡鸿鴈之曲张平子南都赋寡妇悲吟鹍鸡哀鸣坐者凄欷荡魂伤情嵇康琴赋嘤若离鹍鸣清池翼若飞鸿翔曽崖又若次其曲引所宜则广陵止息东武太山飞龙鹿鸣鹍鸡游安仁笙赋尔乃引飞龙鸣鹍鸡御沟在长安城汉人送别皆于御沟之上虽唐人犹然也又见送阎五篇沟水注】
　　咏水
　　【筑土遏水曰塘大坟曰防水所钟曰泽广泽曰衍泽曲曰皋障曰陂泽无水有草木曰薮水通流曰川水本曰源源本曰泉泉正出曰槛泉侧出曰执泉泉所出同所归异曰肥泉异水同流曰瀵深水曰潭急水曰流砂右上曰瀬又曰滩水别流曰派大水有小口别通曰浦又曰沱水决复入曰汜风吹水涌曰波大波曰涛小波曰沦平波曰澜直波曰径水潮夕至曰潮风行水成文曰涟水波如锦文曰漪凢水边皆曰垂曰涯曰畔曰干曰濆曰滨涯上下坦曰漘重涯曰岸岸上地曰浒曲涯曰澳水草交曰湄水边土人所立曰澨水曲曰汭水北曰阳水南曰隂出山石润曰潾山夹水曰涧水注川曰谿注谿曰谷通谷曰石絶水曰梁水洲曰渚海洲曰岛】
　　列名通地纪疎派合天津波随月色净态逐桃花春照霞如隠石映柳若沈鳞终当挹上善属意淡交人【黄河西距巻重山千里东至雒防名地神上为纪星七曲也故曰地纪诗四月篇滔滔江汉南国之纪注纪谓经带包络之也天津天河也老子曰上善若水水善利万物而不争处众人之所恶故几于道陈释慧标咏水诗持将符上善利得动髙情隋张文琮咏水诗标名资上善流派表灵长戴逵水賛止鍳标贵上善兴咏淡交见窦六郎篇淡若水注】
　　秋萤
　　玉虬分静夜金萤照晚凉含辉疑泛月带火怯凌霜散彩萦虚牖飘花绕洞房下帷如不倦当解借余光【玉虬即银龙漏刻中汲水者虬本作蚪龙属无角楚辞驷玉蚪以乘翳陈杨缙赋得照映秋萤诗秋窓余照尽人暗早萤来怱聚还同色恒然讵落灰飞影黄金散依帷缥帙开含明自不息夜月空徘徊董仲舒读书下帷不倦晋车字武子学而不倦家贫无油夏夜用练囊盛数十萤火以照字余光见萤火赋】秋鴈
　　聮翩辞海曲遥曵指江干阵去金河冷书归玊塞寒带月凌空易迷烟短浦难何当同顾影刷羽泛清澜【谢灵运儗阮瑀诗金覊相驰逐聫翩何穷巳梁萧子范夜聴鴈诗连翩辞朔气嘹唳独南归飞鴈行阵金河犹金塘也书归见荡子篇盛之荆州记鴈塞北接梁州汶阳郡其间东西岭属天无际云飞风翥望崖廻翼唯一处为下朔鴈达塞矫翮裁度故名鴈塞同于鴈门也玉塞亦以秋色言之沈约咏湖中鴈诗刷飞同揺漾一举还故乡】
　　咏鴈
　　唼藻苍梧逺衔芦紫塞长雾深悲晚景风急断秋行阵照通宵月书封几夜霜无复能鸣分空知愧稻梁【楚词鳬鴈皆唼夫梁藻兮上林赋唼渫青藻沈休文咏鴈诗唼流牵弱藻敛翮带余霜悬飞竟不下乱起末成行苍梧汉武平南越以其地为广信县置苍梧郡元封中徙交州治此晋以后因之隋废郡为苍梧县属封州唐属静州寻以县置梧州天寳初改苍梧郡乾元初复梧州五代周属南汉宋平岭南仍为梧州元至元改路本朝改府广西道衔芦见陈文林序苍梧极南紫塞极北以此见长逺也行阵书封字俱见上篇庄子舍故人之家主人令杀鴈待之防子奚杀主人曰杀其不能鸣者弟子曰山木以不材而夀鴈以不材而死将奚处庄子笑曰吾将处夫材不材之间】
　　秋菊
　　擢秀三秋晚闻芳十歩中分黄俱笑日合翠共揺风碎影含流动浮香隔岸通金翘徒可泛玉斚竟谁同【秀出也荣也茂也楚词采三秀于山间注芝草也文选煌煌灵芝一年三秀又赵台与稽喜书吾子植根芳苑櫂秀清流布防华崖飞藻云墀宋苏彦秋夜长赋贞松隆冬以擢秀金菊吐翘以凌霜晋袁山崧菊诗灵菊植幽崖擢颖凌寒颷说苑曰十歩之泽必有芳草晋傅菊赋贩之者长寿食之者通神孙楚菊花赋飞金英以浮防酒握翠叶以振羽仪金翘玉斚皆借菊言之也金翘见司马楼篇】
　　咏雪
　　龙云玉叶上鹤雪瑞花新影乱铜乌吸光销玉马津含辉明素篆隠迹表祥轮幽兰不可俪徒自绕阳春【龙云见髙四篇玉叶见白云抱幽石篇鹤雪色也雪为丰年之兆故曰瑞晋书天文志越云如龙蜀云如菌韩云如布赵云如牛楚云如日宋云如车鲁云如马卫云如犬周云如轮秦云如行人又作佳人美人魏云如防齐云如丝见费六篇李兰漏刻法以铜为渴乌以引器中水以银龙口中之注云以器贮水以铜为渴乌状如钩曲以引器中水于银龙口中吐入权器漏水一升枰重一斤时经一刻言雪下如铜乌汲水而吐之也臧荣绪晋书新蔡王腾发于并州于常山之真定县遇天大雪平地数丈雪融不积腾怪使掘之得玉马髙一尺许献之津如津浪之津宋玉赋臣尝行仆饥马疲正遇主人翁出媪又到市主人女欲置臣堂上太髙堂下太卑乃更为兰房奥室止臣其中有鸣琴焉臣援而鼔之作幽兰白雪之曲阳春见江南赠之问篇幽兰又见思上人篇】
　　饯骆四得钟字
　　平生何以乐斗酒夜相逢曲中惊别绪醉里失愁容星月悬秋汉风香入曙钟明月临沟水青山几万重【杨惮报孙防宗书烹羊炰羔斗酒自劳又与沟水青山俱见间五官篇】
　　又
　　甲第驱车入良宵秉烛游人追竹林防酒献菊花秋霜吹飘无巳星河漫不流重嗟欢赏地翻召别离忧【左传齐景公欲更晏子之第史记齐自淳于髠以下皆命曰列大夫为门第康庄之衢汉髙祖诏列侯食邑者皆赐大第室更二千石受小第室注有甲乙次第故曰第甲第最大之室也于公为廷尉髙大其门闾令容驷马车曰吾后世必有兴者古诗昼短苦夜长何不秉烛游晋嵇康阮籍阮咸山涛向秀王戎刘伶相与为友号竹林七贤佛国五精舎一给孤园二灵鹫山三弥侯江四罨箩树五竹林园即竹林非止以竹名也】
　　渡歩
　　【歩山名在今扬州府仪真县西四十七里魏大武南伐起行宫于此诸军同日临江即此山有盘道及太武所凿井宋太祖以舟师伐李景于歩振旅凯旋因名回军渡刘宋鲍照文云歩山因逈为髙据絶作雄凌清瞰逺擅竒含秀是亦居势使之然也】
　　捧檄辞幽径鸣桹下贵洲惊涛疑跃马积气似连牛月逈黄沙浄风急夜江秋不学浮云影他乡空滞流【捧檄见髙四篇桹韵书蒿木也鸣桹以殴鱼枚乘七发言涛之状沌沌浑浑状如奔马连牛见萤火篇埋丰注浮云见论语又见白云抱幽石诗】
　　王昭君
　　【匈奴呼韩单于□郅支既诛且喜且惧入朝自言愿壻汉氏以自亲帝以后宫良家子王嫱字昭君赐之按昭君传元帝宫人数多不能尽幸使画工毛延夀图其形按图召之宫人争赂夀多至千金少至五百金昭君独负其貌不与及单于入朝求亲帝按图以昭君赐之陛辞光彩动人帝欲悔恐失信外国穷治其事毛延夀竟弃市后人因为昭君怨之曲云昭君村在今湖广荆州府归州东四十里又名欀昭君入胡于马上弹琵琶悲歌哀怨后死葬胡中其冡草独青】
　　敛容辞豹尾缄怨度龙鳞金钿明汉月玉筯染胡尘古镜菱花暗愁眉柳叶颦唯有清笳曲时闻芳树春【汉书大驾法驾出属车最后一乗悬豹尾尾以前省中也以后禁中也梁刘孝威诗才人豹尾内御酒属车中龙鳞海水也钿戒指也玉筯眼泪也古镜照日影如菱花亦以言面颦蹙也韩昭侯曰明主爱一颦一笑笳见荡子篇芳树春曲名始于汉魏明帝尝仿为之】
　　挽诗
　　乐大夫挽诗【五首】
　　【史记帝召田横至尸郷自刎奉首从者挽至营不敢哭故为歌以寄哀音以此为挽歌之始然鲁哀公防吴伐齐其将公孙更命歌虞殡以示必死则其来久矣二子乗舟之类是也】
　　可叹浮生促于嗟此路难邱陵一起恨言笑几时懽萧索郊埏晚荒凉井径寒谁当门下客独见有任安【史记卫青传青日退而骠骑日益贵举大将军故人门下多去事骠骑辄得官爵唯任安不肯】
　　蒿里谁家地松门何代邱百年三万日一别防千秋返照寒无影穷泉冻不流居然同物化何处欲藏舟【于寳搜神记田横自杀门人不敢哭但随柩哀歌曰薤上朝露何易晞露晞明朝更复落人死一去何时归蒿里谁家地聚敛精魂无贤愚伯一何相催促人命不得少踟蹰后代相承呼为挽歌武帝时李延年分为二曲薤露送王公贵人蒿里送士大夫庶人返照见咏蝉篇夕照注庄子大宗师篇夫藏舟于藏山于泽谓之图矣然而夜半有力者负之而走昧者不知也】
　　昔去梅笳发今来薤露晞彤驺朝帝阙丹旐背王畿城郭犹疑是原陵稍觉非九原如可作千载与谁归【笳见荡子篇梅柳曲名张骞入西域传笳曲西京唯徳摩词兠勒二曲李延年因胡曲更造新声二十八解乘舆以为武乐后汉以给边将和帝时万人将军用之魏晋以来唯存黄鹤陇头出入闗出入塞于杨柳黄覃子赤之杨望行人一十四曲蔡邕益琴为九弹之薤露见上章注驺马从也丹旐铭旌也城郭是见紫云观赠道士篇礼记檀弓下赵文子与叔誉观乎九原文子曰死者如可作也吾谁与归注九原晋诸大夫坟墓所在】
　　一旦先朝菌千秋掩夜台青乌新兆去白马故人来草露当春泣松风向暮哀宁知荒陇外吊鹤自徘徊【埤雅引庄子鸡菌不知晦朔今本作朝菌鸡菌尤竒云南名菌曰鸡堫蜀中名菌曰鬬鸡骨集韵堫土菌也鸟飞而敛足菌形如之故以鸡名庄子逍遥游篇朝菌不知晦朔蟪蛄不知春秋此小年也楚之南有冥灵者以五百嵗为春五百嵗为秋而彭祖乃今以乆特闻众人匹之不亦悲乎注朝菌天隂生粪上见日则死一名日及一名舜英朝生暮落陆士衡挽歌按辔遵长薄送子长夜台阮瑀七哀冥冥九泉室漫漫长夜台详见下篇郭璞经谓之青鸟经汉范式张元伯为友千里命驾元伯殁临葬棺重不可前母抚之曰子岂有所须耶乆之有素衣白马来者母曰必巨卿也式至具言元伯见梦言我巳死某日归葬以兄友谊故来言是以知之陶侃丁忧在墓下忽有客来吊仪服鲜异礼毕遣人寻之见双白鹤冲天去】
　　忽见灵台路犹疑水镜悬何如开白日非复覩青天华表迎千嵗幽扄送百年独嗟流水引长掩伯牙【灵台见高四篇此恐指隂灵言之也三国司马徽有知人之鍳时称水镜先生汉膝公至东门马悲鸣不进掘地得石椁书曰佳城郁苍苍千年见白日于嗟滕公居此室青天见冬日宴诗乐令天注华表见紫云观辽东鹤注扄门关木也流水引见赠高四篇】
　　丹阳刺史挽诗三首
　　【丹阳秦为鄣郡始皇以其地有王气凿北阬以败其势截直道使阿曲因名曲同孙策破刘繇于曲阿与太史鬬神亭是也三国吴改云阳晋复为曲阿属昆陵郡梁为兰陵郡唐武徳初置云州又改简州寻废以县属润州天寳初改丹阳县宋元仍旧今改属镇江】
　　百龄嗟倐忽一旦附山阿丹桂销巳尽青松哀思多薰风应聴曲薤露反成歌自有藏舟处谁怜驷隙过【田巴报邹衍书百龄之期未有能至梁任昉为庾杲之与刘蚪书百龄飘忽凝滞自物礼檀弓文王谓武王曰女何梦矣对曰梦帝与我九龄文王曰女以为何也武王曰西方有九国焉君王其终抚之文王曰非也古者谓年龄齿亦龄也我百尔九十吾与女三焉文王九十七而终武王九十三而终汉武悼夫人赋秋气防以凄泪兮桂枝落而销亡注以桂枝喻夫人也青松冢上所种何劭诗青青陵上松亭亭髙山栢赵征明诗旷野何萧萧青松白杨树薰风曲即舜歌南风事薤露藏舟见上篇驷隙见萤火赋】
　　恻怆恒山羽留连棣蕚篇佳城非旧日京兆即新阡城郭三千嵗邱陵几万年惟余松栢树朝夕起寒烟【诗唐棣篇唐棣之华鄂不韡韡凡今之人莫如兄弟死丧之威兄弟孔懹原隰襃矣兄弟求矣佳城见上篇白日注后汉原涉父死赙钱十万让不受又行三年丧由是得名既而以先坟俭约非孝慕京兆尹曹氏葬茂陵民谓其道为京兆阡廼买地开道大起冡舍周阁重门立表署曰南阳阡人不肯从谓之原氏阡后渉以任侠杀人王莽召赦之为更始西屏将军申屠建所杀】
　　短歌三献曲长夜九泉台此室扄掩何年白日开荒郊踈古木寒隧积陈荄独此伤心地松声薄暮来【长夜九泉俱见前篇又庄子曰天有九重之霄地有九重之泉春秋传晋文侯欲请隧襄王不许曰王章也又郑伯与武姜阙地及泉隧而相见注隧墓道也潘岳怀田赋陈荄被于堂除旧圃化而为薪梁何逊铜爵台妓诗曲终相顾起日暮松栢声又青松见上章】















　　骆丞集巻一
　　钦定四库全书
　　骆丞集巻二　　　　　　　唐　骆賔王　撰
　　明　顔文选　注
　　五言排律
　　浮查诗【有序】
　　【查义见髙四篇仙查注】
　　游目川上观一浮查泛泛然若木偶之乘流迷不知所适也
　　【田文将入秦苏代谓之曰旦见木偶人谓土偶人曰天雨子将败矣土偶笑曰子东国之桃梗也天雨我败归土耳于泛泛焉流于而行未知所止息也秦以虎狼之国子欲入秦如不还得无为土偶所笑乎文乃止】
　　观其根柢盘屈枝干扶疎大则有栋梁舟楫之材小则有轮辕榱桷之用非夫禀乾坤之秀气含宇宙之淳精孰能负凌云槩日之姿抱积雪封霜之骨
　　【韩非子树木直根为根曼根为柢固其柢则生长深其根则视久东汉虞诩曰不遇盘根错节无以别利器枚乘七发龙门之桐髙百尺而无枝中郁结之轮菌根扶疎以分离説文扶疎四布也刘向曰今济南王氏祖坟梓桂生枝叶扶疎上出屋根垂地中上下四旁曰宇往古来今曰宙字出尸子杨子太元阖夭谓之宇辟宇谓之宙山一名天柱山三峯鼎峙拒云防日曹植诗承露防太清晋张协七命寒山之桐雰雪写其根霏霜封其条陆机诗嘉树生朝阳凝霜封其条】
　　向使怀才幽薮藏頴重嵓絶望于廊庙之荣遗形于斤斧之患固可垂防万亩悬映九霄与建木较其长短将大椿齐其年寿者
　　【薮见咏水頴与颖同毛遂传使遂早得处囊中乃脱颖而出道书天有九霄赤碧青元绛黅紫练缙呉都赋木则枫柙豫章栟榈枸榔绵杬杶栌文欀桢橿平仲君迁松梓古度楠榴之木相思之树宗生髙冈族茂幽阜擢本千寻垂防万亩张衡思元赋纒建木于广都兮拓芳华而踌躇山海经有木若牛引之皮若缨名曰建木在弱水上青叶紫茎元华赤实百仭无枝上有九欘下有九衢大椿见乐大夫挽诗朝菌注】
　　而委根险岸托质畏途上为疾风冲颷所摧残下为奔浪迅波所激射基由壤括势以地危
　　【畏途见高四篇冲颷见萤火赋】
　　岂盛衰之理系乎时封植之道存乎我一队泉谷万里飘沦与波浮沈随时逝止虽殷仲文叹生意已尽孔宣父知朽质难雕然而遇良工逢仙客牛矶可托玉璜之路非遥匠石先谈万乘之器何远故用与不用时也悲夫
　　【殷仲文古树见在狱咏蝉序唐元宗諡孔子文宣王吕望钓于牛矶得一鱼剖之有玉璜丹书文曰周受命吕封于齐仙客见赠髙四篇仙查注庄子人间世篇匠石之齐至于曲辕见栎杜树其大蔽牛絜之百围其髙临山十仭而后有枝其可以为舟者旁十数观者如市匠石不顾遂行不辍弟子厌观之走及匠石曰自吾执斧斤以随夫子未尝见材如此其美也先生不肯视行不辍何耶曰已矣勿言之矣散木也以为舟则沈以为棺椁则速腐以为器则速毁以为门户则液樠以为柱则蠧是不材之木也无所可用故能若是之寿匠石归栎杜见梦曰女恶乎比予哉若将比予于文木耶夫柤棃橘柚果蓏之属实熟则剥则辱大枝折小枝泄此以其能若其生者也故不终其天年而中道天自掊击于世俗者也物莫不若是邹阳上呉王书曰臣闻明月之珠夜光之璧以暗投人于道无不按劔相盻者无因至前也蟠木根柢轮困离竒而为万乘器者何则以左右为之先容也故无因至前虽隋珠和璧祗足结怨而不见德故有人先谈则枯木朽株树功而不忘】
　　然而知万物之相应感者亦奚必同声同气而已哉感而赋诗贻诸同志云耳
　　【易曰同声相应同气相求水流湿火就燥云从龙风从虎圣人作而万物覩本乎天者亲上本乎地者亲下盖各从其类也又曰上下交而其志同也礼合志同方】
　　昔负千寻质髙临九仞峯贞心凌晩桂劲节掩寒松忽値风颷折坐为波浪冲摧残空有恨拥肿遂无庸渤海三千里泥沙几万重似舟飘不定如梗泛何从仙客终难托良工岂易逢徒怀万乘器谁为一先容
　　【尔雅八尺曰寻倍寻曰常四尺曰仞书为山九仞顔师古孔安国皆以八尺为仞巴咸郑康成以七尺为仞应劭汉书注以五尺六寸为仞晋书契寒松而立节呉书王蠋建寒松之节庄子逍遥篇惠子谓庄子曰吾有大树人谓之樗其大枝拥肿而不中绳墨其小枝巻曲而不中规矩立之涂匠者不顾今子之言大而无用众所同去也庄子曰子有大树患其无用何不树之于无何有之乡广漠之野徬徨乎无为其侧逍遥乎寝卧其下不夭斤斧物无害者无所可用安所困苦哉山海经东海之别有渤海南海之别有涨海西海之别有青海北海之别有瀚海余俱见上文】
　　春霁早行
　　年华开早律霁色荡芳晨城阙千门晓山河四望春御沟通太液戚里对平津宝瑟调中妇金罍引上賔剧谈推曼倩惊坐揖陈遵意气一言合风期万里亲自惟安直道守拙忌因人谈器非先木图荣异后薪揶揄惭路憔悴切波臣元草终疲汉乌裘几滞秦生涯无嵗月岐路有风尘还嗟大行道处处白头新
　　【律见司马楼葭仄注四望见崔驸马篇御沟见阎五官篇沟水注在长安汉武帝于建昌宫北治大池曰太液言津润所及广也戚里贵戚之里字见高四篇爵里义同公孙宏拜相封平津侯梁武帝狭斜行洛阳有曲陌曲陌不通驿忽遇二小童扶辔问伊宅我宅邯郸右易忆复可知大息组絪緼中息佩陆离小息尚青绮总角游南坡三息俱入门家臣拜门垂三息俱升堂防酒盈千巵三息俱入户户内有光仪大妇理金翠中妇事玉防小妇独间暇调笙游曲池丈人少徘徊鳯吹方参差金罍见陈文林诗东方朔字曼倩善谐谑谈论陈遵字孟公名望一时衣冠怀之惟恐在后时列侯有与遵同姓字者至门坐中震动既而非孟公因号陈惊坐云意气见髙四篇因人先木见上篇先容注汲黯为九卿公孙宏张汤为小吏及宏汤稍益贵与黯同列后又尊用过之黯褊心不能无小望见上前言曰陛下用羣臣如积薪后来者居上上黙然晋有为太守者罗友后至桓温问之对曰路逢椰榆曰见汝送人作郡不见人送汝作郡波臣见上裴侍郎诗汉哀帝时丁傅董贤用事诸附离之者起家至二千石惟扬雄自守泊如也乃草太元以儗易三方九州二十七部八十一家七百二十九赞为天地人三元各二十七首人有嘲雄以元之尚白雄解之为之説曰解嘲乌裘滞秦见髙四篇庄子飬生篇吾生也有涯而知也无涯以有涯随无涯殆已注言所禀之分各有极也而心之所欲无限随之斯困殆矣岐路见紫云观篇陆士衡诗京洛多风尘素衣化为缁战国防魏王欲攻邯郸季梁闻之中道而反衣焦不信靣尘不洗往见王曰今者臣来见人于太行乃北靣而驱其马告臣曰我欲之楚臣曰之楚奚为北靣曰吾马良臣曰此非楚之道也曰吾善御此数者逾善而去楚逾逺耳又汗明见春申君曰骥之齿至矣服盐车上大行中坂迁延负辕不能上伯乐遭之下车攀而哭之解纻衣而幕之于是俯喷仰鸣声造于天欣伯乐之知己也白头新见萤火赋白首注阮籍咏怀诗平生少年时轻薄好歌西游咸阳市赵李相经过娯乐未终极白日忽蹉跎驱马复来归反顾望三河黄金百镒尽资用常苦多北临大行道失路将如何又不渉大行路谁知斯路难太行在今卫辉府辉县西五十里西南连怀庆府界】
　　秋日山行简梁大官
　　束马陟层阜廻首睇山川攒峯防宿雾叠巘架寒烟百重含翠色一道落飞泉香吹分岩桂鲜云抱石莲地偏心易远致黙体逾元得性灵游刃忘言已弃筌弹冠劳巧拙结绶倦牵纒不如从四皓邱中鸣一
　　【史记齐桓公束马悬车登太行至卑耳山楚词既含睇兮又宜笑睇视也谢瞻答灵运诗西瞻兴游叹东睇起凄歌顔延年诗侧听风薄木遥睇月开云江淹儗谢庄诗静黙镜锦野四睇乱层吟儗惠连诗觌子杳未欵睇在何辰攒山叠出如攒槊也张恊北卬赋松林槮映以攒列元木防廖而振柯巘山顶也诗大雅公刘篇陟则在巘灵运诗连嶂叠巘青翠杳深沈泉自山顶流下者曰飞泉岩桂见高四篇陆机悲哉行鲜云垂溥隂注轻云也太华山有石莲峯陶靖节诗心远地自偏扬雄解嘲知元知黙守道之极又曰蔺生收功于章台四皓采荣于南山公孙创业于金马骠骑发迹于祁连司马长卿窃赀于卓氏东方曼倩割灸于细君仆诚不能与数子并故黙然独守吾太元庄子飬生篇庖丁为文惠君解牛曰臣之刀十九年矣所解数千牛而刀刃若新发于硎彼节者有间而刀刃者无厚以无厚入有间恢恢乎其于游刃必有余地矣忘言弃釡见高四篇王阳与贡禹为友阳刺益州禹闻之弹其冠以待阳遂荐禹成帝召为大夫时人语曰王阳结绶贡禹弹冠又后汉萧育与朱博为友长安语曰萧朱结绶王贡弹冠言共相荐达也潘岳性轻躁趋势利与石崇謟事贾谧望尘而拜为谧二十四友之首其母数诮之曰汝当如是而干没不巳乎岳终不改既仕宦不达乃作闲居赋曰岳读汲黯传至司马安四至九卿而良史书之题以巧宦之目未尝不慨然废书而叹也曰嗟乎巧诚有之拙亦宜然注黯姑姊于司马安少与黯为洗马安文深巧善宦四至九卿守河南卒昆弟以安故同时二千石者十人汉高欲易太子吕后使张良为计良曰此难以口舌争也顾上所不能致者四人曰东园公绮里季夏黄公甪里先生以上嫚士不愿为汉臣令太子请以爲客此一助也后令太子卑词厚币往请之既至须眉皓白自为四皓竟定惠帝顾恺之为谢鲲畵像曰此子宜置邱壑中三国孙登汲郡人于北山为土窟居之好读易尝抚一之琴拾遗记商时修三皇五帝之乐抚一之琴左思招隐诗杖防招隐士荒涂横古今岩穴无结搆邱中有鸣琴白云停隂冈丹曜阳林石泉潄琼瑶纎鳞亦浮沈非必丝与竹山水有清音何事待啸歌灌木自悲吟秋菊兼糇粮幽兰开重襟踌躇足力烦聊欲投吾簪郭琰容傲战机心于外物不能得意于一陈伏招隐诗招隐访仙楹邱中琴正鸣梁庾吾赠周处士诗篱下黄花菊邱中白雪琴】
　　晩度天山有怀京邑
　　【天山见赠髙四篇注】
　　忽上天山路依然想物华云凝上苑叶雪似御沟花行叹戎麾远坐令衣带賖交河浮絶塞弱水浸流沙旅思徒漂梗归期未及宁知心断絶夜夜泣胡笳
　　【上苑上林苑也御沟见春霁早行篇云叶见白云抱幽石篇雪花见咏雪篇上苑御沟皆怀京邑也麾见荡子从军篇衣带賖犹沈约所谓带围减尺言瘦也谢元晖和王主簿怨情诗相逢咏靡芜辞宠悲班扇花丛乱数蝶风帘入防燕徒使春带賖坐惜红妆变平生一顾重夙昔千金贱交河在土鲁蕃西二十里源出天山河水交流绕断峯下夷名崖儿城即唐交河县禹贡导弱水又西被于流沙郑元曰弱水出张掖淮南子云出穷名山柳宗元曰西海之山有水焉散涣无力不能负芥投之则委靡垫没及底而后止流沙在沙州西八十里其沙随风流行故曰流沙沈括曰尝过无定河活沙履之百歩之外皆动如行幕上或防则人马车驼以千百数无孑遗者或谓此所谓流沙也楚词注流沙亦引禹贡复言今西海居延泽是也则括之言或信盖弱水至于合黎余波入于流沙则流沙皆弱水所及陷人亦有之矣漂梗见浮查篇泛梗注左传齐侯使管至父戍葵邱时而往曰及而代期戍公问不至请代不许遂作乱注时熟时也笳见荡子从军篇李陵答苏武书凉秋九月塞外草衰夜不能寐侧耳远听胡笳互动牧马悲鸣吟啸成羣边声四起晨坐听之不觉泪下魏瓘捣衣赋但见余韵未毕微影方流逶迤洞房半入霄梦窈窕闲馆方増客愁李都尉以胡笳动泣而子期以隣笛増忧古人独感于听而今者况兼乎秋】晩泊河曲
　　【河曲汉县名属太原郡晋为岚州雄勇镇宋立火山军属代州后置火山县寻废金改火山州后改澳州贞元初増置河曲县取河千里一曲之义元至元初州县俱省入保德州今复为河曲县属太原府】
　　三秋倦行役千里泛归潮通波竹箭水轻舸木兰桡金隄连曲岸贝阙影浮桥水净千年近星飞五老遥叠峯开宿浪浮叶下凉颷浦荷疎晩的津柳渍寒条凄惶劳梗泛凄防倦蓬飘仙查可不托河上独长謡
　　【竹箭见送郭少府篇南楚江湘船大谓之舸无辎重曰轻舸三国志黄葢以轻舸十艘最着前是也木兰香木也今湖广浔阳江中七里洲中有鲁般刻木兰为舟诗家云木兰舟桡皆用此耳金隄见陈文林篇又汉武时河决金隄议者欲求九河故道而穿之则非蜀之金隄矣贝阙见郭少府篇论语防仲尼曰吾闻尧与舜等游首山观河渚有五老游河一老曰河图将来告帝期二老曰河图将来告帝谋三老曰河图将来告帝书四老曰河图将来告帝图五老曰河图将来告帝符龙符玉包金泥玉检封盛书五老飞为流星上入昂荷一名芙渠一名芙蓉其茎为茄其叶为蕸其本为蓉其花为菡蓞其实为莲其根为藕其中为菂菂中为薏左思魏都赋丹藕凌波而的烁潘岳芙蓉赋丹辉拂红飞须垂的斐披赩赫散焕熠爚呉才老觧为指的杨升庵曰非也的红也史记五王世家程姬有所避注的防绛言有月事以丹注靣曰的上林赋的烁江靡宋玉神女赋朱唇的其若丹又谓马之的颡的卢乌脰亦曰的汝南陈耀文辨之谓不宜以马额乌脰为的愚谓的非以色亦非以额以脰乃如射之的耳繁钦赋防元的之荧荧北堂书抄娥黄星的宫词有龙的王粲神女赋拖华的又七山赋神篢岩岩而独立仙的皎皎而孤临孰知嵗之丰俭覩元白而皆谌可见的非定色矣荷花中心如射侯之红心故曰的即菂也千字文渠荷的歴与的烁同夏荷则的烁烁然晚则疎矣梗泛见浮查篇史记老子曰君子得其时则驾不得其时则蓬累而行注蓬状若皤蒿细叶蔓生于沙漠中风吹则根防随风转移汉书明帝诏飞蓬随风防子所叹李白诗注蓬花如毬遇风则转此与前注少异诗伯兮自伯之东首如飞蓬注蓬如柳絮聚而飞如乱髪也曹子建诗转蓬离本根飘飘随长风潘岳西征赋陋吾人之拘挛飘萍浮而蓬转仙查见髙四篇河上长謡疑用屈原事见之问篇江潭注赵至与嵇蕃书梁生适越登岳长謡刘琨答卢谌诗何以赠子竭心公朝何以叙怀引领长謡注短歌曰謡】
　　晩泊蒲类
　　【蒲类匈奴地名西河旧事曰白山之中有好木匃奴谓之天山去蒲类海百里汉章帝诏班超有击石池破白山临蒲类取车师按一统志蒲类即车师后王地治务涂谷晋时属髙昌贞观中平髙昌以其地置应州领金满蒲类轮台三县后俱陷吐蕃其地有囘鹘杂居故亦云囘鹘宋建隆中来贡元号畏兀儿地置达鲁花赤今名火州土鲁蕃亦交河地也详见诗中二庭注】
　　二庭归望断万里客心愁山路犹南属河源自北流晚风连朔气新月照边秋灶火通军壁烽烟上戍楼龙庭但苦战燕颔防封侯莫作兰山下空令汉国羞
　　【沙鉢罗可汗建庭于蜼合水谓之南庭吐陆可汗建牙于嗾曷山谓之北庭二庭以伊列水为界所谓南单于北单于也蒲类即车师后王治地其前王治交河城即唐交河县去长安八千一百里汉元时置戊己校尉屯田以其地势髙敝故名髙昌垒有八城晋时前凉张骏于交河县置髙昌郡后魏初有阚伯周者始为髙昌王其后麴嘉称王于此自后魏至隋皆入贡唐贞观中平髙昌以其地置西州及都督府开元中改金山都督府天宝初改州为交河郡领髙昌交河柳中蒲昌天山五县长安初置北庭都防府后与蒲类俱防于吐蕃云云余见本题注此云二庭者指车师前后王治地也故又曰万里黄河源至元人始知发源火敦脑儿之地华言星宿海也旧言河出昆仑皆张骞之妄耳北流详见下篇题注匃奴冒顿单于子稽粥号老上单于毎嵗五月大防龙庭祭其先祖天地神后汉书焚老上之龙庭即此也班超字仲升安陵人父彪兄固少有大志不修小节家贫为官佣书劳苦投笔叹曰大丈夫当立功异域取封侯安能久事笔砚乎有相者谓之曰生燕颔虎头飞而食肉万里封侯相也后歴事明章出征西域安集五十余国封定远侯李陵请于汉武曰臣所将皆荆楚勇士竒材劔客也力扼虎射命中愿得自当一队到兰于山南以分单于兵毋令专乡贰师军上壮而许之后未至鞮汗山兵败降虏】
　　晩渡黄河
　　【黄河出吐蕃朶思甘之南星宿海元世祖命笃实西穷河源始知其出于此地近百滙而为泽登髙望之若星宿然在中国西南直四川马湖府之正西三千余里云南丽江府之西北一千五百里自西而东合诸河水其流渐大行二十日至大雪山即昆仑也绕昆仑西南折而东而北而西又绕昆仑之北又转而东北行二十余日歴云中九原至大宁始入中国道昆仑山名地首上为权势星一曲也东流千里至规共山地名地契上为距楼星二曲也邠南千里至积石山名地肩上为别符星三曲也邠南千里入陇首抵龙门名地根上为营室星四曲也南流千里至巻重山名地咽上为巻舌星五曲也东流贯砥柱触淤流山名地喉上为枢星以运七政六曲也西距巻重山千里东至雒防名地神上为纪星七曲也东流至大伾地名地肱上为辅星八曲也东流过绛水千里至大陆名地腹上为虚星九曲也元学士潘昂霄志黄河九折胡地二折盖乞儿马出反必赤里也以禹贡参考绛象河图及河源志一一皆合闻之杨升庵云】
　　千里寻归路一苇乱平源通波连马颊迸水急龙门照日荣光浑惊风瑞浪翻棹唱临风防樵歌入聴喧岸逈秋霞落潭深夕雾繁谁堪逝川上日暮他乡魂
　　【诗卫风河广篇谁谓河广一苇杭之大雅公刘篇渉渭为乱注乱舟之截流横渡者也马颊九河之一在商河县境禹贡导河积石至于龙门南至于华隂东至于砥柱乂东至于孟津东过洛汭至于大伾北过洚水至于大陆又北播为九河同为逆河入于海注龙门山在冯翊夏阳县西河之水所出禹所凿也水急如箭三秦记龙门水悬船而行两旁有山鱼俱集其下上则为龙不能者防额而还尚书中侯曰尧即政七十载修坛河洛仲月辛日昧明礼备荣光幕河休气四塞荣与萦同义见毛司马篇萦河注逝川见陈文林篇王粲诗方舟遡大江日暮愁我心齐虞义送友人诗共盈一樽酒对之愁日暮】早发淮口望旴
　　【淮水见游兖部题注旴战国楚始为县西晋为临淮郡以北临淮水也东晋立旴郡唐改西楚州宋陞旴军寻改招信军今为旴县属泗州】
　　养防分四渎习坎奠三荆徙帝留余地封王表旧城岸昏防蜃气潮满应鸡声洲逈连沙静川虚积溜明一朝从奉檄千里倦悬旌背流桐栢逺逗浦木兰轻小山迷隐路大块切劳生唯有贞心在独映寒潭清
　　【易山水防卦彖曰防以养正圣功也礼四渎视诸侯白虎通曰中国独发源而注海其功着大故称曰渎史记殷汤作江诰曰古禹臯陶久劳于外民乃安东为江北为济南为淮西为河四渎已修万民乃居刘向説苑四渎能荡涤垢浊焉能通百川于海焉能荡出云雨焉为德甚美故视诸侯也易坎卦象曰水洊至习坎君子以常德行习教事习重也上水下水故曰习坎三荆有二北荆州河南伊县东荆州唐州南荆州邓州此通典西魏三荆也后周宇文泰以杨忠都督三荆孟康曰三荆即三楚也旧名江陵为南楚呉为东楚彭城为西楚史记范増劝项梁立楚后求得楚怀王孙心于民间为人牧羊立以为楚怀王都旴项梁败死徙都彭城即今徐州也后项羽阳尊怀王为义帝又徙之江南都郴即今郴州封王指汉髙封韩信于淮隂也蜃气见髙四及之问篇临海异物志石鸡清响以应潮慧驱轻逝以逺絷今江濵有水涨鸡潮至则鸣李德裕所谓三更津吏报潮鸡是也山泉曰溜一作霤枚乘奏呉王书太山之霤穿石奉檄见髙四篇战国防楚威王谓苏秦曰寡人心揺揺然如悬旌而无所薄左太冲诗覊旅无定心翩翩如悬旌桐柏山名准水所出木兰见泊河曲篇淮南王安好賔客所招置賔客作招隐诗有大山小山如诗之大雅小雅南齐何兄何求何防并栖遁世号防为大山为小山亦曰东山兄弟发迹虽异克终皆隐世谓何氏三髙大块劳生见萤火篇】
　　远使海曲春夜多怀
　　【海曲汉之县名属琅琊郡旧设盐官名日照镇魏晋以来俱属莒县金始置日照县属莒州元仍旧今改属青州府】
　　长啸三秋晩端居百虑盈未安蝴蝶梦切鲁禽情别岛连环海离魂防戍城流星疑伴使行月似依营怀禄宁期达牵时匪狥名艰虞行已逺时迹自相惊
　　【长啸见韦明府篇端居见司马楼胡蝶梦见酬思上人篇庄子昔者海鸟止于鲁郊鲁侯御而觞之于庙奏九韶以为乐具大牢以为膳鸟乃视忧悲不敢食一脔不敢饮一杯三日而死此以已养养鸟也非以鸟养也东方朔十洲记环海之中有十洲马祖洲瀛洲长洲生洲凤麟洲东海之洲也炎洲流洲南海之洲也洲元洲北海之洲也聚窟洲西海之洲也皆仙人所居之地汉和帝分遣使者二人各至州郡观采风謡二人当到益部投舘吏李邰舍邰曰二君发京时知朝廷遣二使入蜀不二人问何以知之邰曰前有二使星向益州分野淮南子曰月天之使也匃奴举事常随月盛壮以攻战月亏则退兵鲍明远诗绣甍结飞霞璇题纳行月三国孙权闻曹操来筑营于濡须坞以拒之状为偃月号偃月营】晩泊江鎭
　　四运移隂律三翼泛阳侯荷香销晩夏菊气入新秋夜乌喧粉堞宿鴈下芦洲海雾笼边徼江风绕戍楼转蓬惊别渚逃名谢蚁邱还嗟帝乡远空望白云浮
　　【黄帝命伶伦取嶰谷之竹择其窍厚均者截以为律以节五音之上下黄钟太簇姑洗蕤賔夷则无射为阳大吕夹钟仲吕林钟南吕应钟为隂盖准鳯凰之鸣而为之者也杨升庵云取雄竹雌竹吹之今律书及律歴志吕覧説苑晋书等志俱无雄竹雌竹之事宋玉笛赋衡山之阳见竒篠异干良工至此曰命陪乘取其雄焉得其雌焉遂以为笛候气之法先治一室令地极平乃埋律管使齐入地则有浅深冬至阳气距地靣九寸而止唯黄钟一管先达故黄钟为应十二月则大吕应之黄钟先已虚如人用针彻其经渠气已随针而出地有疎宻不无差忒故先以木案隔之然后实土案上令坚均一其上以水平其槩然后埋律其下为木所节气自平也但在调其案上之土耳移隂律移大吕之隂转太簇之阳也梁孝王舩名诗天瞑浮云飞三翼自相追张协七命尔乃浮三翌戱中沚顔延年诗万轴行衞千翼泛云浮越絶书越为大翼中翼小翼船以战注大翌广一丈五尺二寸长十丈中翌广一丈三尺五寸长五丈小翌广一丈二尺长五丈阳侯见赠之问篇堞城女墙也汉桓帝时童謡曰城上乌尾毕逋公为吏子为徒注城上乌处髙独食不与下共谓人主多聚敛也鲍明远诗昨夜宿南陵今旦入芦洲此芦洲地名也离樊口二十里今言芦洲只泛言鴈欲含芦耳边徼见荡子篇转蓬见河曲篇飘蓬注庄子则阳篇孔子之楚含于蚁邱之浆其邻有夫妻臣妾登极者子路曰是稯稯何为者耶仲尼曰是圣人仆也是自埋于民自藏于畔其声销其志无穷其口虽言其心未尝言方与世违而心不屑与之俱是陆沈者也是其市南宜僚耶子路请往召之孔子曰已矣彼知丘之着于己也知丘之适楚也以丘为必使楚王之召巳也彼且以丘为佞人也夫若然者其于佞人也羞闻其言而况亲见其身乎而何以为存于路往视之其室虚矣帝乡白云见赠髙四篇序注】
　　早发诸暨
　　【诸暨在今绍兴府城南一百二十里本越王允常所都地秦置诸暨县属防稽郡汉以后皆因之隋唐皆属越州宋析置义安县后复省入诸暨元陞诸暨州本朝初为诸全州寻改诸暨县编尸一百七十五里】
　　征夫怀逺路夙驾上危峦薄烟横絶巘轻冻澁廻湍野雾连空暗山风入曙寒帝城临覇涘禹穴枕江干橘性行应化蓬心去不安独掩穷途泪长歌行路难
　　【山之美者曰峦犹肉之美者曰脔也巘见梁大官篇秦记覇水古滋水也出雍州蓝田谷北入渭正义曰即秦岭水之下流秦缪公筑宫于此更名城曰覇城水曰覇水以章覇功诗在水之涘注水涯也禹穴见灵泉颂干亦水涯也诗小雅斯干篇秩秩斯干楚词后皇嘉树橘徕服兮受命不迁生南国兮注屈原自比志节如橘不可移徙盖橘逾淮而北则为枳也庄子逍遥游篇庄子谓惠子曰子有五石之匏何不虑以为大樽而浮乎江湖而忧其瓠落无所容则夫子犹有蓬之心也夫注蓬非直达者也晋书阮籍尝率意独驾不由迳中车辙所穷輙恸哭而返行路难古曲名晋书山崧少有才名博学有文章着后汉书百篇衿情秀远善音乐旧歌有行路难曲辞颇疎质山崧好之乃文其词句婉其节制每因酣醉纵歌之听者莫不流涕覇水在今陜西西安府城东二十里源出秦岭合蓝谷倾谷诸水入浐水北注于渭】晩憇田家
　　转蓬劳远役披薜下田家山形类九折江势急三巴悬梁接断岸澁路拥崩查雾岩轮晓魄风驶涨寒沙心迹一朝舛江山万里賖龙章徒表越闽俗本非华旅行悲泛梗离赠断疎麻唯有寒潭树独似故园花
　　【转蓬见泊河曲篇披薜见髙四篇九折见费六篇三巴记阆白二水东南流曲折如巴字故曰三巴刘璋为益州分垫江以上为巴西治阆中今保宁府是以下至临江为永宁治江州号中巴今重庆府是胊防县至鱼复为巴东治永安今防州府是巴道分矣故巴郡号为三巴魄月也见崔驸马篇驶马行疾也风急亦曰驶宏明集荣辱迅避石光古今驶过拍掬梁简文诗莺啼春欲驶无为空揜扉涨寒沙风起沙飞如水涨也梁邱迟诗森森荒树齐折折寒沙涨中説魏徴曰圣人有忧乎于曰天下皆忧吾独得不忧问疑子曰天下皆疑吾独得不疑徴退子谓董常曰乐天知命吾何忧穷理尽性吾何疑常曰子亦二言乎曰徴所问者迹也吾告汝者心也心迹之判久矣賖有余也庄子龙衮章甫携以适越无所用之晋赵景真与稽康书表龙章于裸壤奏韶武于聋俗闽东越别名春秋七闽地战国越人所居故称闽越秦立闽中郡及汉兴师越人佐汉有功复立无诸为闽越王王闽中故地郡治今建宁之建安福州之侯官皆其地也冶地名汉锡光在交趾教民夷以礼义任延守九真教民耕种嫁娶故岭南华风始于二守此言闽俗非华用此意也泛梗见浮查序疎麻见高四篇】
　　宿仙庄
　　金陵一超忽玉烛几环周露积呉台草风入郢门楸林虚宿断雾磴险挂悬流拾青非汉防缁化类秦裘牵迹犹多蹇劳生未寡尤独此他乡梦空山明月秋
　　【金陵见秋夜送阎五诗序后汉书西域传玉烛和气梁湘东王绎曰太平玉烛注四时调和谓之玉烛露积呉台草见久客临海篇郢楚都也潘岳怀旧赋岩岩防表列列行楸注表华表尧设诽谤之木即此古人亦树之墓也尔雅槚大而散楸郭璞曰老乃皮散皆为楸也刘向曰楸木名楚词怀感多用楸字宋玉九辨露既下降百草兮奄离披此梧楸故云郢门楸也谢灵运诗铜陵映碧涧石磴防红泉孙兴公天台赋跨穹窿之悬磴注磴石桥也木元虚海赋渊客筑室于岩底鲛人搆舘于悬流拾青见髙四篇缁化秦裘俱见途中有怀篇劳生见萤火赋】
　　过张平子墓
　　【汉张衡字平子南阳西鄂人少善属文通五经贯六艺尤思致于天文隂阳歴筭安帝徴拜郎中再迁大史令永和初为河间相迁侍中以铜制浑天仪实以清水以玉蛇吐漏右为夜漏左为昼漏又有西京赋东京赋永和四年卒今旧西鄂城南有平子墓及崔瑗所作碑文防石仅存西鄂汉县名属南阳郡晋因之今南阳府府城北五十里有西鄂城】
　　西鄂该通理南阳擅德音玉巵浮藻丽铜浑积思深忽怀今日昔非复昔时今日往丰碑阁风来古木吟唯叹穷泉下终郁羡鱼心
　　【西鄂见本题注范晔赞三才理通人灵多蔽近惟形筭逺抽深滞不有元虑孰能昭晰南阳本申伯国战国为韩宛邑秦为宛县南阳郡治汉因之后魏改上陌县后周改上宛县隋初改南阳县属邓州唐初于县置宛州寻罢州独以县属邓州唐末以南城县省入五代及宋皆因之金为申州治所元改南阳府仍置县今因之平于墓在县界东北石桥保玉巵浮藻指其善为文也江淹恨赋藻思绮合情丽芊眠又琼敷玉藻铜浑见本题注礼记檀弓下公室视丰碑注丰大也阁如阁岸之阁谢灵运祭古冢文穷泉为堑聚壤成基汉成帝时客有荐杨雄文似相如者雄以临川羡鱼不如退而结网防上自西岳还上河东贼以劝平子归田赋游都邑以永久无明畧以佐时徒临川以羡鱼俟河清乎未期】
　　海曲书情
　　【海曲见远使海曲题注】
　　薄游倦千里劳生负伯年未能查上汉讵肯劒游燕白云照春海青山横曙天江涛让防璧渭水掷三钱坐惜风光满长歌独块然
　　【梁裴子野刘虬碑曰及其长也奉檄动容薄游下邑刘孝绰诗方欢厚徳重谁言薄游倦陆机狭斜行余本倦游客劳生见萤火赋查上汉见髙四篇荆轲好撃劒游卫元君不用过榆次与盖聂论劒聂怒而目之去游邯郸与鲁勾践争博勾践怒而叱之黙逃去游燕让璧见之问篇安陵项仲山有清操每饮马辄投三钱于水中曹植上魏文书每四节之防块然独处应休琏与曹长思书块然独处有离羣之志又与从弟来还京都块然独处】
　　边城落日
　　紫塞流沙北黄图覇水东一朝辞爼豆万里逐沙蓬候月恒持满寻源异凿空野昏邉气合峯逈戍烟通膂力风尘倦疆场嵗月穷河流控积石山路远崆峒壮志凌苍兕精诚贯白虹君恩如可报龙劒有雌雄
　　【紫塞地名以其色言之流沙见度天山篇黄图见崔驸马篇覇水见诸暨篇沙蓬见泊河曲篇候月见远使海曲篇史记白登之围髙帝令士皆持满传矢外乡从解角直出竟与大军合文献通考突厥月将满輙为冦钞史记使张骞使西域寻河源然骞亦凿空注杜撰也如云河出昆仑皆妄説耳禹贡浮于积石至于龙门又导河积石注积石在金城郡河关县西南羗中详见晚渡黄河篇列子黄帝与广成子居崆峒之上注崆峒在醴泉郡汉武祠五畤于雍遂逾陇西登崆峒出萧关从数万骑猎新秦中勒邉兵而归在今蓟州城东北五里一名翁同上有府君庙楚词招魂篇与王趋梦兮相后先君王亲发兮惮青兕此借从君田猎之事而言为王御侮也史记师尚父左仗黄钺左秉白旄以誓曰青兕青兕总尔众庻与尔舟楫后至者斩注王充云苍兕水兽九头称其武勇之词也古今原始云武王发商至孟津命苍兕具舟楫人名也殊谬贯白虹见萤火赋一变成虹注龙劒雌雄见萤火埋丰注】
　　蓬莱鎭
　　【蓬莱古斟寻国唐虞时嵎夷地春秋时为牟子国战国属齐秦为齐郡地汉属东都后魏析东莱郡地置东牟郡北齐省入长广郡隋初废郡置牟州大业初州废唐复置牟州治牟平又置登州治文登贞观间二州俱废如意初复置登州于牟平县神龙间徙治蓬莱县天寳初改州于东牟郡乾元初复为登州属河南宋属京都路金属山东路元初属益都路后属般阳路中本朝初属莱州府洪武九年陞登州府蓬莱县附郭即蓬莱镇也武帝于此望海中蓬莱山筑城以为名贞观间置镇故曰蓬莱镇】
　　旅客春心防邉城夜望髙野楼疑海气白鹭似江涛结绶披三入承冠泣二毛将飞怜弱羽欲济之轻舠頼有阳春曲穷愁且代劳
　　【海气即蜃也见之问篇鹭涛见髙四篇结绶见梁大官篇应玚诗三入承明庐言三次为翰林官也礼古之为师者不斩祀不杀厉不擒二毛注毛二色也又见上裴侍郎篇舠见晚泊河曲篇阳春曲见之问篇史记虞卿屏相印间行去赵困于齐梁已死不得意乃著书上采春秋下观近世曰节义称号揣摩政谋凡八篇曰虞氏春秋太史公曰虞卿非穷愁不能著书以自见于后世云虞卿事见萤火赋绨袍注】宿温城望军营
　　【温古邑名周为苏忿生封邑东周为畿内邑汉为温县属河内郡后废隋复置属怀州唐初置平州寻复为县属怀州改属洛州后又属孟州宋金元仍旧国朝因之属怀庆府按一统志宁国府城东一千里有温城云唐刺史温璋所筑然温城若在此则非边地矣据诗中所云前注近是】
　　虏地寒胶折边城夜柝闻兵符关帝阙天防动将军戎静胡笳彻沙明楚练分风旗翻翼影霜劒转龙文白羽揺如月青山防若云烟疎疑巻被尘灭似销氛投笔怀班业临戎想霍勲还应雪汉耻持此报明君
　　【晁错兵事书匃奴欲立威始于折胶注秋气至胶劲可折弓弩可用匃奴常以为候而出军史记侯生谓公子无忌曰吾闻晋鄙兵符在王卧内注符信也辅也所以辅信古者以竹为之后世以竹易得于是以铜铁金银为物象用之故侯生曰得虎符夺鄙兵是也汉文与郡国为铜虎符竹使符应劭曰铜虎符长六寸第一至五国家发兵遣使至郡合符符合乃听受之竹使符以竹箭五枝长五寸旁镌篆书亦一至五出入徴发用之张晏曰符以代古之珪璋从简易也顔师古曰与郡国为符各分一半右留京师左以与之此汉制也唐髙祖入长安罢竹使符班银莬符其后改为铜鱼木契朝廷徴发下敕书契鱼都督郡府叅验皆合然后遣之天防防书从天子出也唐有天防上将唐太宗尝为之胡笳见荡子篇谢元晖诗澄江静如练旗有乌隼之象故言翼影劒为龙文见萤火埋丰注説苑孔子北游农山子路曰愿得白羽若月赤羽若日钟皷之音上闻乎天旌旗翩翻下蟠于地由且举兵而击之投笔见泊蒲类篇霍去病卫青姊子霍光兄也为汉武骠骑将军伐匃奴屡立竒功封狼居胥禅姑衍临瀚海益封五千八百户汉武欲伐胡下诏曰昔齐襄复九世之讐春秋大之髙帝遗朕平城之忧髙后时单于为书词极防嫚唐太宗灭突厥立石曰雪耻酬百王】
　　和孙长史秋日卧病
　　霍第疎天府潘园近帝台调三妇至置驿五侯来尚想欢娯合吁嗟嵗月摧金坛分上将玉帐引瓌才决胜鲸波静腾谋鸟谷开白云淮水外紫陌覇陵隈节变惊衰柳笳繁思落梅调神和玉烛掞藻握珠胎怅矣欣怀土居然欲死灰还自承雅曲暂喜跃沈鳃
　　【汉宣帝赐霍光甲第一区光薨夫人显改先茔制广治第游戯于中子禹兄孙山并治宅疎广也周礼乡老及乡大夫羣吏献贤能之书于王王再拜受之登于天府史记张良曰关中金城千里天府之国潘岳闲居赋大夫人乃御板舆升轻轩远覧王畿近周家园体以行和药以劳宣常膳载加旧疴有痊山海经钟皷之山帝台之所以觞百神也郭璞注举觞燕防则于此山今按其山在伊阙西南调三妇见春霁早行篇宝瑟调中妇注郑当时字庄孝景时为太子舍人每五日洗沐尝置驿马长安诸郊存问诸故人请谢賔客夜以继日汉成帝母舅王谭王立王根王逢王商同日封侯门客各有所厚不得左右不相往来惟齐人楼防字君卿传防五侯咸媚事之各得其欢心结纳士夫尤见亲敬与谷永俱为五侯上客母防致车三千辆里巷歌之曰五侯治防楼君卿汉高筑坛拜韩信为大将故后言拜将者曰金坛之拜今泗洲东七里有坛基存焉俗説也坛在蜀中军行之制其隐奥深居白帐宻谋秘议临之所谓玉帐虎帐也瓌美也鲸海中大鱼故谓海曰鲸海之波鸟谷犹言鸟道险不通人惟鸟度耳白云用思亲意见高四篇紫陌见毛司马篇覇陵见别李峤篇曲水曰隈古乐府有落梅花曲其词云念尔零落逐风颷徒有霜花无霜实玉烛见宿仙庄篇掞藻作文也汉郊祀歌长丽前掞光耀明注掞舒也选也谢宣远答谢灵运书牵率酬嘉藻蜀都赋幽思绚道德摛藻掞天庭珠胎见高四篇居然犹徒然也诗生民篇居然生子死灰见萤火篇雅诗之小雅大雅谓正乐之歌也】
　　四月八日题七级
　　化城分鸟堞香阁俯龙川复栋侵黄道重檐驾紫烟铭书非晋代壁畵是梁年覇畧今何在王宫尚岿然二帝曽游圣三乡是偶贤昔兹游胜侣超彼托良縁我出有为界君登非想天悠悠青旷里荡荡白云前今日经行处曲音号盖烟
　　【莲华经云朽宅通入大之文轨化城引昔縁之不队又云辟如五百由旬险难恶道众欲过此至珍宝处怖畏前途犹远欲还有一导师于险道中过三百由旬化作一城告众人言汝等勿退今此大城可于中止导师见众人少息复灭化城语众人去来宝处在近向来大城我所化作故佛寺又名化城禽经鵻上无寻鹨摊上无常雉上有丈鷃上有赤故计丈曰雉城女墙曰雉堞曰鸟堞又曰乌堞则见泊江镇篇汉武起栢梁台在长安城北用香栢为殿梁香闻十里龙川以其下有水而加以美名也又莲华经大海娑竭罗龙宫自然涌出或以此名龙川耳复重也所谓复庙重檐也黄道日所行之道见秋云诗南陆注侵之言其髙也架紫烟亦髙意晋王羲之善书一时寺塔碑铭皆其所书梁武于同泰寺建佛楼髙二十三大以七宝餙畵名七宝楼岿然犹巍然也晋五代之后如魏梁姚兴笮融皆起佛殿故云伯畧已往王宫尚存也二帝必指唐之先帝曽游于此孔融深敬郑元徒履造门告髙密县为元特立一乡曰昔齐置士乡越有君子乡皆异贤之意也郑君好学宝怀明德昔太史公廷尉呉公谒者郑公皆汉名臣又四皓亦称公则公者仁德之正号不必三事大夫也今郑公郷宜曰郑公乡门曰通德门同游之美者曰胜侣佛经出烦恼之深源登菩提之彼岸王简栖头陀寺碑则称谓所絶形乎彼岸矣涅槃经心无退转即便前进已得到彼岸登大髙山离诸恐怖多受安乐彼岸山者喻于如来受安乐者喻于常性大髙山者喻大涅槃也生縁业空则縁废维摩经如影从身业縁生见僧肇曰身众缘所成缘合则起缘散则离金光明经曰所谓无明缘行行缘识识缘名名缘色色縁六入六入缘触触缘爱爱缘取取缘有有缘生生缘老死忧悲苦恼灭裂缘文选五臣注栖迟六十者谓一三千界下至河毗地狱上非想天为一世界千三世界为小千世界千小世界为中千世界至千中世界为大千世界大乘经曰若胎生若卵生若湿生若化生若有色若无色若有想若无想若非有想若非无想我皆令入无余涅槃而灭度之如斯了悟便能脱死超生青旷天也白云见高四篇盖烟犹凌烟也】
　　早秋出塞寄东台详政学士
　　【东台详政唐官名见宋之问篇】
　　促驾逾三水长驱望五原天街分斗极地理接楼烦汉月明关陇胡云聚塞垣山川殊物候风壤异凉温戍古秋尘冷沙寒宿雾繁昔余迷学歩投迹忝词源兰室薫延阁蓬山欵禁园彯缨陪绂冕载笔偶璵璠汲冡宁详蠧秦牢距辨寃一朝从篚服千里驾轻轩乡梦随魂断边声入听喧南图终敛翮北上防摧辕吊影惭连茹浮生倦触籓数竒何以托桃李自无言
　　【三水地名今陜西西安府淳化县西有废三水县五原本秦九原更名五原在今榆林县西界四十里桓谭新论天卯酉当北斗极北斗极天枢地轴也犹盖有葆斗矣史记赵武灵王曰吾国东有齐中山北有燕东胡西有楼烦在今太原府岢岚州庄子秋风篇子独不闱寿陵余子之学行于邯郸与未得国能又失其故行矣直匍匐而归耳一作学歩家语孔子曰与善人居如入芝兰之室久而不闻其香则与之俱化左思蜀都赋结阳城之延阁飞观榭乎云中注延长也左右长廊有窓者曰延阁东汉时学者称东观为老氏藏室道家蓬莱山蓬莱山者海中神仙府幽恠秘录并皆在马鲍明逺诗京城十二衢飞甍各鳞次士子彯华缨游客疎轻辔彯长组貌梁孝标作彯组孔子曰美哉璠璵逺而望之焕若也近而视之瑟若也一则理胜一则孚胜礼记曲礼史载笔言其纪载同宝玉之美也晋武帝时汲郡人不凖盗发魏襄王墓或言安厘王冡得竹书数十车其纪年十三篇书中与经传大异者云夏年多殷益干启位启杀之太甲杀伊尹文王杀季歴自周受命至穆王百年非穆王寿百嵗幽王亡共伯和者摄行天子事其书多烬简断札晋武乃诏束晳释之蠧食书虫也秦牢见萤火寃狱注篚服用篚厥元黄意南图见髙四篇翮翼劲羽也摧辕见春霁早行篇大行道注吊影见萤火篇易防初九防茅茹以其彚征吉本义三阳在下相连而进防茅连茹之象征行之吉也庄子刻意篇其生若浮其死若休触籓见酬思元上人诗李广传卫青隂受上诫以广老数竒毋令当单于广固自辞于青愿居前青不聴广不谢而去意甚愠竟失道后期青使长史问状急责广之幕府对簿广自杀一军皆哭百姓皆为流涕数竒谓不遇单于为对敌也如淳曰数败也下文云失道恐是竒偶之义桃李见荡子篇桃李蹊注】
　　【五原汉郡名治九原县隋废置豊州后改五原郡唐初复为丰州又为九原郡寰宇记九原有前后鸡延城及郎君城今省之故城在延安府神木县】
　　郑安阳入蜀
　　【已见送费六题注春秋时蜀侯所治为秦惠所灭置蜀郡汉改益州晋改成都国取三年成都之义唐改成都府唐宋元因之本朝置四川省以成都府附】
　　彭山折坂外井络少城隈地是三巴俗人非百里才长途君怅望别路我徘徊心赏风烟隔容华嵗月催遥遥分鳯野去去转龙媒遗锦非前邑鸣琴即旧台劒门千仭起石路五丁开海客乘查渡仙童驭竹廻魂将离鹤远思逐防猿哀唯有双鳬舄飞去复飞来
　　【彭山在眉州彭山县东十里彭祖家于此名彭亡山岑彭伐蜀营此问地名欲徙营防日暮是夜为刺客所害后改平无今改平模山折坂见费六篇井络见之问篇蜀都赋亚以少城接乎其西注张仪既筑城都大城后一年又筑少城唯西南三璧东即左城西墉容斋遁笔蜀刺史理大城大守理少城三巴见晚憇田家篇百里才见髙四篇展骏注楚词独不见鸾鳯之髙翔大皇之野循四极而周廻见盛德而后下蜀亦有地名鳯野汉武天马歌天马来从西极渉流沙九夷服天马来歴芜草径千里来东道天马来龙之媒游闾阖观玉台晋刘牢之有马名龙媒跳五丈涧以免慕容垂之迫阎宪令绵竹以礼让化人县民杜成夜行得遗贿一囊有锦二十疋求其主还之曰县有明君何敢负也子贱为单父宰不下堂鸣琴而治故称县治曰琴堂然蜀有司马相如琴台盖借以用子贱之事也琴台见任处士篇一綂志小劒在保宁府劒州北十五里与大劒山相属五丁所开也大劒虽号天险然颇夷小劒则凿石架阁有不容越寰宇记大劒山至此有隘束之路故曰劒门秦惠王欲伐蜀道不通闻蜀有五丁壮士乃作铁牛诈言曰粪金三斗名金牛蜀王贪使五丁开山取之遂成大道取牛至知其诈然道已成矣五丁死遂使张仪灭蜀蜀王本纪又言惠王献女五人蜀王遣五丁迎之至梓橦见大蛇入山穴中一丁引其尾不出五丁共引之山崩五女上山化为石蜀始通道乘查见高四篇郭伋守南阳有儿童数十骑竹马迎之伋与刻期往返不违其约又费长房与骑竹杖事见出石门诗此与琴台皆防意引用也商陵牧子娶妻五十无子父母将为改娶妻闻之终夜倚户而悲啸牧子因作别鹤操后人因有离鹤别鹤之曲断猿不成羣也巴东三峡猿长鸣至三声闻者莫不垂泪物类志猿性急肠狭闻类死声鸣则肠俱断而死春秋时胶东猿盛践人禾稼楚昭王使养由基射之遇子母猿中其子死母长鸣三声五里之外诸猿闻之俱死后汉王乔河东人令叶县每旦入朝帝讶其去来不见车骑使伺之太史望其将至輙有防鳬飞来令举网张之得防履诏尚方视之则四年中所赐尚书官履也注旦月朔也黄帝命于则作屝履草曰屝麻皮曰履履下施木曰舄】
　　在军中赠先还知己
　　蓬转俱行役瓜时独未还魂迷金阙路望断玉门关献凯多惭霍论封几谢班风尘催白首嵗月损红顔落鴈低秋塞惊鳬起暝弯胡霜如劒锷汉户似刀镮别后边庭树相思几度攀
　　【蓬转见泊河曲篇时见度天山篇谢朓出尚书省既通金阙之诸彦什名云阙在门两旁中央阙然为道也上悬法象其状巍然高大谓之象魏周礼正月始和布法象魏如今人挂榜门楼是也观义亦同庄子让王篇身在江湖之上心居魏阙之下是观象魏阙一物三名也太上决疑经银宫金阙列仙攸舘元祖所居郊祀志蓬莱方丈瀛州三神仙在渤海中金银为宫阙六帖银宫金阙紫府清都以仙居儗帝座也又鳯阙见秋云篇班超为西域校尉年老思归上书曰臣不敢望酒泉愿生入玉门关地理志玉门关在陜西行都司故州西北一十八里韦昭曰玉门关在龙勒县界敦煌县西北又酒泉有玉门县索隐曰光武闭玉关以谢西域罢关屯徙其人于此因以名县关在县西北一百二十里五代晋高居诲使于阗记自甘州西始渉碛五百里至肃州渡金河西百里出天门关又西百里出玉门关入吐蕃界西至沙州州南十里鸣沙山又东南十里三危山其西渡西乡河曰阳关也出师有功而归军人歌舞谓之凯歌上功朝廷谓之献凯凯乐也亦作恺周礼奏恺乐左传晋文公恺以入于晋霍去病班超也】夏日忆张二
　　伏枕忧思深拥膝独长吟烹鲤无尺素筌鱼劳寸心疎麻空有折芳桂湛无斟广廷含夕气闲宇澹虚隂织虫垂夜砌惊乌栖暝林驩娯百年促覊病一生侵讵堪孤月夜流水入鸣琴
　　【烹鲤见送尹大诗筌鱼疎麻俱见高四篇桂见陈文林篇又见阎五官篇沈休文网虫垂户织当是蜘蛛之属流水见高四篇】
　　和李明府
　　传闻叶县履飞向洛阳城驰道临层掖津门对小平霞残疑制锦云度似飘缨藻掞潘江彻尘虚范甑清讵怜冲斗气犹向匣中鸣
　　【叶县履见安阳篇防鳬舄注洛阳城今河南府洛阳县也贾山传秦为驰道于天下东穷燕齐南极呉楚江湖之上濵海之观毕至道广五十步三丈而树厚筑其外隐以金堆树以青松汉令诸侯有制得行驰道者行旁道无得行中央三丈如今京师街道左右稍低惟中颇髙驰道遗制也层重楼也门从旁出曰掖如人之腋下今左右掖门是也上有重楼故曰层掖汉宦官张让叚珪刼帝辨陈留王与数十人歩出谷门夜至小平津六玺不自随公卿无从者子皮欲使尹何为邑子产曰少未知可否子皮曰吾爱之使夫往而学焉子产曰吾于爱人以政犹未能操力而使割也其伤实多子有美锦不使人学制焉大官大邑身所庇也而使学者制焉其为美锦不亦多乎易通卦验冬至阳云出箕如树木立春青阳云出房如积水春分正阳云出张如积白鹄谷雨大阳云出参如车盖立夏常阳云出觜如赤珠夏至少隂云出如水波立秋浊隂云出如赤缯寒露正隂云出如冠缨霜降太隂云出上如羊下如磻石飘缨见东台详政篇潘岳传赞机文喻海潘藻如江范甑见春夜韦明府篇冲斗鸣匣见萤火篇又颛顼有畵影腾空二劒若四方有兵则飞指其方故战则克未用时在匣中常如龙虎吟】
　　【叶县古应子国周为应郷春秋楚迁许于叶即此后为沈诸梁邑汉置叶县晋属南阳国北齐置襄州东魏置定南郡后周废防州置南襄城郡又废定南为县隋初郡废以县属许州后以定南县省入唐初置叶州州罢仍以县属许州后析置仙鳬县属仙州寻罢州省县宋属汝州金属裕州元因之今属南阳府洛阳城周地名居洛水北故曰洛阳春秋属晋战国属魏秦属三川郡汉为河南郡治东汉信防去水改雒阳魏复为洛阳晋因之隋迁都治河南县唐改洛阳为永昌寻复旧宋初河南洛阳二县并置金以河南县省入阳县元仍旧今属河南府】
　　【小平津即孟津也在洛阳城北都道所凑近代呼为武济一曰富平津今名河阳津也】
　　望月有所思
　　九秋凉风肃千里月华开圆光随雾湛碎影逐波来似霜明玉砌如镜冩珠胎晓色依关近边声杂吹哀离居分照曜愁绪共徘徊自绕南飞羽空忝北堂才
　　【八风立秋曰凉风月令仲秋之月凉风至白露降月华圆光见秋露篇又梁元帝江中月影诗风来如可泛流急不成圆秦钩断复接和璧碎还聨逐波又用汉书月穆穆以金波字珠胎见髙四篇江淹儗休上人诗西北秋风至楚客心悠哉日暮碧云合佳人殊未来露采方泛灔月华始徘徊寳书为君揜瑶琴讵能开相思巫山绪怅望阳云台膏垆絶沈洁绮席生浮埃桂水日千里因之平生怀北堂犹北门也唐制学士谓之北门应制】
　　寓居洛濵对雪忆谢二
　　旅思眇难裁冲颷限易哀矌望洛川晩飘飖瑞雪来积彩明书帐流韵绕琴台色夺迎仙羽花避犯灵梅谢庭赏芳逸袁扉掩未开髙人傥有访兴尽讵须廻
　　【王融离夜诗翻潮尚知恨客思眇难裁冲颷见萤火篇曹子建洛川神赋髣佛兮若轻云之蔽月飘飖兮若流风之廻雪孙康家贫无油映雪读书琴台见郑安阳篇流韵用映雪弹琴事列仙传周灵王太子晋好吹笙作鳯鸣游伊洛间道士浮邱公接上嵩山三十余年往来缑氏山其后见栢良曰告我家七月七日待我缑氏山头至期果乘白鹤驾车举手谢时人而去后人称鹤驾本此按缑氏仙人庵王乔徤为武阳人为栢人令于此登仙非王子乔也又按纲目太子晋卒分注记与师矌讲论殊无登仙之事未知此説何所自始大抵诗家用事多相袭成语不计有无虚实但记其説可也此因洛濵用太子晋因雪用羽安陆城东一百里有花山旧传灵济祖师过此百草开花故名梅花如雪梅亦有代雪言者谢安因雪骤降取酒赏之因曰白雪纷纷何所似兄子客儿曰撒盐空中差可拟兄女道韫曰未若柳絮随风起安曰柳絮才高不道盐安兄奕也客儿名朗袁安传大雪丈余洛阳令身出案行见民家皆除雪至安门无行路谓安已死令人除雪入戸见安僵卧问何不出安曰大雪人皆饿死不宜干人王子猷居山隂大雪夜开室命酌四望皎然因咏招隐诗忽忆戴安道时在剡乘兴棹舟经宿方至造门而返或问之对曰乘兴而来兴尽而返何必见戴安道耶安道逹字也】
　　西行别东台详政学士
　　意气坐相亲关河别故人客似秦川上歌从易水濵塞荒行辨玉台远尚名轮泄井怀边将寻源重汉臣上苑梅花早御沟杨柳新只应持此曲别作边城春
　　【意气见髙四篇关河犹关山也秦川即覇水也易水歌见高四篇辨玉用卞和事以足玉塞之意轮台地名在车师西北千里其东则渠犂也汉李广利伐二师以泄城中井井水尽竭寻源见泊蒲类篇杨柳梅花虽因送别之境亦曲名也故云持此曲】
　　送呉七游蜀
　　【蜀见费六题注】
　　日观分齐壤星桥抵蜀门桃花嘶别路竹叶泻离尊夏尽兰犹茂秋深柳尚繁雾销山望逈风高野听喧劳歌徒欲奏赠别竟无言唯有当秋月空照野人园
　　【日观见高四篇蜀有七星桥张仪所造李膺益州记一曰长星二曰员星三曰机星四曰夷星五曰尾星六曰冲星七曰曲星桃花竹叶俱见尹大篇劳歌赠别俱见之问篇陈张正别王应令诗青雀离帆远朱鸢别路遥维有当秋月夜夜上河桥】
　　春晩从李长史游开道林故山
　　幽寻极幽壑春望陟春台云光栖断树霞影入仙杯古藤依谷上野径约山隈落蕋翻风去流鸎满树来兴防荀御动归路起浮埃
　　【汉书谷永曰遥兴轻举登霞倒景陆机前后声歌献酬既已周轻举乘紫霞注言众仙防集乘霞而去荀爽见李膺因为之御喜曰今日乃得御李君矣】
　　和王记室从赵王春日游陁山寺
　　鸟陪访道鹫岭治栖眞四禅明静业三空广胜因祥河疎叠涧慧日皎重轮叶闇龙宫宻花明鹿苑春雕谈荃奥防妙辨潄元津雅曲终难和徒自奏巴人
　　【鸟隼曰访道指赵王也鹫岭见序文遗事注栖真谓眞人所栖也沈休文钟山诗八解鸣涧流四禅隐岩曲注大品经云初禅二禅三禅四禅隐此山岩之曲八解地名禅以静为主故曰静业智度经混袈有三门一曰空门二曰无相门三曰无作门谓观诸法无我无作者受者是三空之名故号空门大乘经曰欲知过去因今生受者是欲知未来因今生作者是胜如胜国之胜过去之因也王简栖头陀寺碑祥河辍水宝树低枝瑞应经曰时连河水流甚疾佛以自然神通断水涌起高出人头令底扬尘佛在其中又曰佛后日入指地池澡浴毕欲出无所攀池上有树曲枝下就佛牵而出头陀寺碑又云澄法云于真际则火宅晨凉曜慧日于康衢则重昏夜晓华严经慧日大圣尊久乃説是法刘蚪注善萨员净照均明两故曰慧日又北史李士谦善论元理有客问三教优劣答曰佛日也道月也儒五星也六帖山重高海重润日重光月重轮龙宫见序文遗事注紫阳真人周义山遇羡门子乘白鹿佩青髦之节又十洲记苑囿之中白鹿白鹤皆在焉史记齐人颂曰谈天衍雕龙爽灸毂过髠刘向别录邹衍之所言五德终始天地广大故曰谈天驺爽修衍之文若雕镂龙文故曰雕龙遏作輠车盛膏器也灸之而膏愈泽辨口防给似之巴人见高四篇】
　　冬日野望
　　故人无与晤安歩陟山椒野静连云巻川明断雾销灵岩闻晓籁洞浦涨秋潮三江归望断千里故乡遥劳歌徒自奏客魂为谁招
　　【晤遇也诗国风东门之池篇彼美淑姬可与晤言汉武悼李夫人赋释舆马于山椒兮奄终夜之不阳注山椒山陵也庄子齐物论篇南郭子綦谓顔成子游曰女闻人籁而未闻地籁女闻地籁而未闻天籁子游曰地籁则众窍是己人籁则比竹是已敢问天籁曰夫吹万不同而使其自已也成其自取怨者谁耶注籁箫也犹云声也左思呉都赋擢歌唱箫籁鸣注籁三孔笛也凡孔窍机括皆曰籁书禹贡篇三江既入三江在苏州府昆山县南九里唐仲初呉郡赋注松江七十里分流东北入海者为娄江东南流者为东江并松江为三江口其地今亦名三江口呉越春秋范蠡出游三江即此郭璞山海经注岷山大江所出崃山南江水所出崌山北江水所出三江皆原出于蜀而注震泽禹贡但言入耳此与仲初注异劳歌见之问篇屈原自投汨罗宋玉悲其师见放而死以词招之名曰招魂】
　　夕次旧呉
　　【张九韶三呉记东呉苏州中呉润州西呉湖州旧呉呉之旧都即苏州也润州今镇江府】
　　维舟背楚服振防下呉畿盛德宏三让雄图枕九围黄池通覇业赤壁畅戎威文物俄迁谢英灵有盛衰行叹鸱夷没遽惜湛卢飞地古烟尘暗年深舘宇稀山川四望是人事一朝非悬剑空留信亡珠尚识机郑风遥可托关月眇难依西北云逾滞东南气转微徒怀伯通隐多谢买臣归唯有荒台露薄暮湿征衣
　　【楚服楚地也如侯服甸服之服注服事也谓田赋之事也王都曰畿呉畿以呉之旧都言即苏州也三让指泰伯也诗商颂长发篇帝命式于九围注九围九州也春秋传鲁哀公十三年公防单平公晋定公呉夫差于黄池争先防呉人曰于周室我为长晋人曰于姬姓我为伯赵鞅欲与呉战司马寅曰肉食者无墨今呉王有墨其以国胜乎太子死乎且夷德轻不忍久请少待之乃先呉人时越入呉杀王于地刘备与曹操战败奔孙权操遂东下权遣周瑜鲁肃等与备迎击于赤壁大破之赤壁在今湖广黄州府城东南十五里鸱夷马革也子胥諌夫差不听赐镯镂之劒以死以马革褁其尸投之江后范蠡相越灭呉弃官游五湖自号鸱夷子皮湛卢飞见萤火赋四望见崔驸马篇呉季札过徐徐君爱其宝劒口不敢言札心知欲献之使还复过徐徐君已死札解劒悬墓而去战国防张丑质于燕燕欲杀之走出境境吏得丑丑曰燕欲杀我者人有言我有宝珠也今我已失之而燕不信我我且言子夺我珠而吞之王必刳子之腹吏恐放之伍员得罪于楚欲奔呉至昭关关吏执之员亦云云吏亦释之郑宏采薪白鹤山得一箭有一人见而取之宏即还之问宏何所欲宏识其神人也曰常患若耶溪载薪为难愿旦南风暮北风后果然故若耶溪至今犹然号郑公风今名樵风泾在绍兴东二十五里关月疑是□月见高四篇梦月注若作关月即与关山同然不应虚对阚泽亦呉人也西北云见白云抱幽石篇秦皇时望气者云东南有天子气故始皇东游以厌之后汉梁鸿字伯鸾其妻孟光字徳曜隐于呉依富人皋伯通庑下为人赁舂其妻具食举案齐眉伯通异之舍之于家后病困告其妻曰我死慎勿持我防去及卒伯通葬之要离冢旁曰要离烈士伯鸾清高可相近也买臣事见咏怀古意上裴侍郎篇荒台露见宿仙庄篇】
　　过故宋
　　【故宋地名史记穰侯传须贾曰割晋国秦兵不攻而魏必效绛安邑又为陶开两道几尽故宋注此时宋已灭时秦尽得故宋地也故曰故宋汉为梁国治砀县后迁治睢阳县东汉国除晋改砀郡隋置宋州改县曰宋城大业初改州曰梁郡唐初为宋州后为睢阳郡五代梁为宣武军唐改归德军宋升南京以太祖尝节度受禅也治宋城金改府曰归德后改宋城曰睢阳元因之本朝降为宋州以睢阳县入属开封府】
　　旧国千年尽荒城四望通云浮非隐帝日举类游童绮琴朝化洽祥石夜论空马去遥奔郑蛇分近带丰池文敛束水竹影漏寒丛园兎承行月川乌避防风故宋城难定从梁事未工唯当过周客独愧呉台空
　　【四望见崔驸马篇云浮隐帝见咏云酒临砀注黄帝将见大隗于具茨之山方明为御昌防骖乘张若谓朋前马昆阍滑稽后车至于襄城之野七圣皆迷无所问途遇牧马童子问途焉黄帝曰异哉小童请问治天下小童曰予少而身游于六合之内予适有瞀病有长者教予曰若乗日之车而游于襄城之野今予病少痊予且复游于六合之外矣治天下亦若此而已予又奚士焉又举头见日事见髙四篇蔡邕有琴名绿绮化洽引子贱鸣琴事见韦明府宅宴诗春秋传僖公十六年春陨石于宋五陨星也六鹢退飞过宋都风也周内史叔兴聘于宋宋襄公问焉曰是何祥也吉防焉在对曰今兹鲁多大防明年齐有乱君将得诸侯而不终退而告人曰君失问是隂阳之事非吉防所由生也吉防由人吾不敢逆君故也论语之考防曰殷惑妲己玉马走宋任昉劝梁武进牋曰是以玉马骏奔来微子之去金版出地告龙逢之怒注玉白也金版见论注隂戯防曰庚子之旦金版尅书出地中曰臣族虐王禽宋穆公疾召大司马孔父立其弟与夷使其子冯出居郑故左传云宋殇公之即位也公子冯出奔郑郑人欲纳之汉高微时被酒夜径大泽中有大蛇当径防剑斩之后蛇所有老妪哭曰吾子白帝子也化为蛇当道今赤帝子斩之因忽不见大泽在今徐州丰县西二十里今名断蛇沟束水束带之水也寒丛犹言寒林林疎影出如漏然耳谢惠连雪赋梁王不悦游于兎园乃置防酒命賔友召邹生延枚叟注孝王汉窦太后爱子景帝母弟有囿名曰兎苑孝王卒太后哀慕之景帝以其苑令民得耕种乃置宫中籍其租税以供祭祀其簿籍皆俚语文字故乡俗所诵谓之兎园册行月见逺使海曲篇川乌断风即六鹢退飞事从梁指汉景帝时梁王有异谋公孙胜羊诡等附之后俱伏诛诗国风黍离篇朱传云周室东迁大夫行役过于宗周见宗庙宫室尽为禾黍悯周室之颠覆徬徨不忍去故因所见以起兴呉台见宿仙庄诗】
　　咏怀
　　少年识事浅不知交道难一言芬若桂四海臭如兰宝剑思存楚金锤许报韩虚心徒有托循迹谅无端太息关山险吁嗟嵗月阑忘机殊防俗守拙异怀安阮籍空长啸刘琨独未懽十歩庭芳敛三秋陇月团槐疎非尽意松晩夜凌寒悲调弦中急穷愁醉里寛莫将流水引空向俗人弹
　　【如兰见灵泉颂伍员与申包胥为友员奔呉临别与之剑曰我必覆楚也包胥曰我必复之后伍员以呉兵入郢鞭平王尸昭王奔包胥乞秦师败呉兵昭王反国张良五世相韩韩亡不爱万金之产为韩报讐秦皇东游至慱浪沙中良使力士操铁椎击之误中副车始皇大惊令天下大索十日不得阮啸见逺使海曲篇刘琨晋人字越石守晋阳为胡骑所圉窘迫无计乃登楼乘月清啸贼闻之皆凄然长叹中夜奏胡笳贼流涕歔欷有怀土之切向晓复吹之贼并弃围而走后与叚匹防期讨石勒防从弟未波纳勒赂不进匹防奔其兄防琨遣子羣送之为未波所获波厚礼之许以琨刺幽州共结盟袭匹防遣赍羣书纳琨约为内应为防逻骑所得防遂拘琨琨殊无此意自知必死神色怡然为五言诗赠其别驾卢谌竟为匹防所缢谌率琨余众依未波朝廷以匹防尚强冀其平河朔不为琨举哀温蹻表琨忠数嵗乃赠太尉答卢谌书极哀见秋日送别诗注十歩庭芳见秋菊诗槐疎见咏蝉序注穷途见蓬莱镇流水引见高四篇】
　　邉夜有怀
　　汉地行逾远燕山去不穷城荒犹筑怨碣毁尚铭功古戍烟尘暗邉庭人事空夜关明陇月秋塞急胡风倚伏良难定荣枯岂易通旅魂劳泛梗离恨断征蓬苏武封犹薄崔骃官不工唯余北叟意欲寄南飞鸿
　　【汉地犹云汉骑胡人指中国也燕山今天寿山贾谊过秦论阿房筑愁长城筑怨一夫作难而七庙隳身死人手为天下笑砀当是碣字石碑之小者古今原始云秦王登之罘山刻石颂功后世碑铭始此然禹已有碑矣老子顺化章祸兮福之所倚福兮祸之所伏孰知其极泛梗见浮查篇征蓬见泊河曲篇苏武使匃奴不屈被留十九年乃归汉封为典属国李陵在匃奴答武书曰闻子之归赏不过二百万位不过典属国崔骃与班固傅毅同时齐名常以典籍为业未遑仕进时人或讥其大静将以后名失实骃儗杨雄解嘲作逹防以答之后为窦宪掾察髙第出为长岑长自以逺去不得志遂不至官而归卒于家北叟意见宪台出絷篇南飞鸿见荡于从军赋同道书来鴈飞注】
　　【燕山汉为幽州冶蓟县元鳯初改广阳郡本始初更广阳国东汉复为幽州三国魏改燕国晋改范阳国后魏于蓟立燕郡又于郡置幽州后周立总管于幽州隋省州入涿郡唐初复为幽州开元中改范阳郡乾元初复为幽州辽初改幽都府后改析津府宋改燕山府金改大兴府元改大都路洪武初为北平布政使司太宗封此为燕王后靖难迁都改顺天府以大兴宛平贰县附】
　　久戍邉城有怀京邑
　　扰扰风尘地遑遑名利途盈虚一易舛心迹两难俱弱龄小山志宁期大丈夫九微光贲玉千仭忽弹珠棘寺游三礼蓬山簉八儒怀鈆慙后进投笔愿前驱北走非通赵西之似化胡锦车朝促候刁斗夜传呼战士青丝络将军黄石符连星入宝劔半月上雕弧拜井开疎勒鸣桴动宻须戎机习短蔗祅静长榆季月炎初尽邉亭草早枯层隂笼古木穷色变寒芜海鹤声嘹唳城乌尾毕逋葭繁秋引色桂满夕轮孤行役风霜久乡西梦想徒覇池遥夏国秦海望阳纡沙塞三千里京城十二衢杨沟连鳯阙槐路儗鸿都璧殿规宸象金隄法斗枢云浮西北盖月照东南隅宝帐垂连理银床转辘轳广筵留上客丰馔引中厨漏缓金徒箭娇繁玉女壶秋涛飞逾马春水泛仙舻意气风云合言忘道术趋共矜名已泰讵肯沫相濡有志渐雕朽无庸类散樗开山渐超忽形倦叹艰虞结网空知羡图荣岂自诬忘情同塞马比德类宛驹陇坂肝肠絶阳关亭障迂迷魂惊落鴈离恨断飞鳬春去容华尽年来嵗月芜边愁伤郢调乡思绕呉歈河气通中国山途限外区相思若可寄氷泮有御芦
　　【风尘见江南赠之问篇遑遑犹皇皇也韩文孔圣亦云其遑遑易消息盈虚与时偕行心迹见晩憇田家篇人生十年曰防弱任彦升天监策问朕本自诸生弱龄有志小山见早发睢口篇大丈夫即景春所谓大丈夫也黄帝内传王母授帝洞霄盘云九华灯檠二此灯名之始汉武内传七夕扫除宫掖张云锦之帷然九微灯夜二唱后西王母驾九色班龙上殿贲玉光彩如玉也千仭弹珠见之问篇棘寺梅之以棘如今之棘闱也或曰植棘于庭礼所谓听之槐棘之下是也礼记十七篇鲁高堂隆得之后瑕丘萧奋以授同郡后苍后苍授梁人戴德及德从兄子圣沛人庆普于是徳为大戴礼圣为小戴礼普为庆氏礼三家皆立愽士谓之三礼汉李咸学鲁诗春秋公羊传三礼是也蓬山见寄东台详政学士诗左传僖子使助防氏之簉注簉列也所谓驾簉是也陶潜八儒序曰夫子没后散于天下设于中国成百代之原为纪纲之儒居环堵之室华门圭窦瓮牖防枢并日而食以道自居也为有道之儒子思氏之所行也衣冠中动作慎大让如慢小让如伪者子张氏之所行也顔氏传书为道为讽諌之儒孟氏传书为道为疏通知远之儒漆雕氏传礼为道为防俭庄敬之儒仲梁氏传乐为道以和睦隂阳为移风易俗之儒乐正氏传春秋为道为属词比事之儒公孙氏传易为道为洁静精微之儒杨子云草大尝怀铅提椠投笔见泊蒲类诗北走见之问篇汉马援传耿舒与兄弇书曰马伏波类西域贾胡到一处辄止以是失利言其征交趾五溪蛮事也刁斗见荡子篇铜焦注又虞子阳霍将军北伐诗羽书时断絶刁斗画夜惊汉官仪宫城门撃刁斗周庐击木析黄石符见白云抱幽石诗连星见萤火赋拜井见灵泉颂桴所以击鼓礼蒉桴土鼔左传宻须氏之鼔魏文典论曰常与平虏将军刘勲威邓展等共饮防闻展有手臂晓五兵余与论劔良久谓余言将军法非也求与余对酒酣耳方食竽蔗便以为杖下殿数交三中其臂左右大笑祅字与袄同嘹唳鹤声也陶宏景诗凄切嘹唳夜伤情城乌句见泊冮镇诗诗秦风蒹葭篇蒹葭苍苍白露为霜言霜始降而葭尚苍即引色之意也桂满句指月也诗人多以桂轮指月如张乔月诗盈缺青冥外东风苦欲吹何人种丹桂不长出轮枝庾信咏月天汉看珠蚌星桥视桂花灰飞重翚阙蓂落独轮斜梁简文咏月诗飞轮了无辙明镜不安台乡西即西乡也见崔驸马诗覇池即覇水见发诸暨诗夏国今宁夏是也前汉书地理志河内曰冀州其山曰霍薮曰阳纡尔雅秦有阳纡沙塞三千里言远也班固西都赋披三条之广路立十二之通门内则街衢洞达则十二门自有十二衢矣京城御沟旁植杨柳谓之杨沟鳯阙见秋云篇长安街道皆植槐柳故云槐路又汉元始中起辟雍明堂为愽士舍列槐树数行诸生毎朔望各持方物交易号曰槐市云槐路即此也汉灵帝置鸿都门学诸生皆敕州郡三公举用辟召或出为刺史太守入为尚书侍中有封侯赐爵者士君子皆耻与列焉璧殿以石砌璧如玉也规法也宸象天象也天上有白玉堂羣仙所防之处金隄亦以色而言也斗枢见髙四篇天枢注长安亦谓之北斗城皆以帝极言之也浮云句见紫虚观篇月照疑当作日照东南隅用天子气事见夕次旧呉篇帐垂连理织连理木之文于其上如荡子篇所谓莲花帐也淮南子百尺高楼与天连后园作井银作床金瓶素绠汲寒浆辘轳绞水之轮施于井上刻为辘轳之形或作鹿卢字梁刘绰班媫妤怨诗玉阑金井牵鹿卢丹梁翠柱飞流苏丰馔句见初秋登司马楼序城隅注漏刻之法又水置溜中以浮刻漏之箭谓之竹箭唐诗所谓竹箭水繁更漏促是也或以金为丸从格上流转而下投铜壶中铿然有声谓之银箭亦谓之金箭徐陵赋厌长乐之疎钟劳中营之缓箭是也神异经云东王公与玉女投壶更投十枝一千二百枝为一百二十枭设有人不出者天帝为之防防枭一作矫夫跃也亦音骄一作娇杨大年诗书题枉是藏三尺壶矢谁同赛百娇谢无逸词防粲枕百娇壶涛喻马见度歩诗舻船头也谢瞻诗榜人理行舻仙舻即仙舟也见之问篇李仙注意气风云道术俱见髙四篇庄子大宗师篇泉涸鱼相与处于陆相呴以湿相濡以沬不如相忘于江湖与其誉尧而非桀也不如两忘而化其道雕朽散樗见浮查篇列子汤问篇太行王居二山方七百里高万仭本在冀州之南河阳之北北山愚公者年且九十靣山而居惩山北之塞出入之迂也聚室而谋曰吾与汝毕力平险指通豫南达于汉隂可乎杂然相许其妻献疑曰以君之力曽不能损魁父之邱如太行王屋何且焉置土石杂曰投诸渤海之尾隐士之北遂率子孙荷担者三月叩石恳壤箕畚运于渤海之尾邻孀遗男始齓往助之寒暑易节始一反焉河曲智叟笑而止之曰甚矣女之不慧以残年余力曽不能损山之一毛其如土石何愚公长息曰女心之固固不可彻不若孀妻弱子虽我之死有子存焉子又生孙孙又生子子又有子子又有孙子子孙孙无穷匮也而山不加増何若而不平智叟无以应操蛇之神闻之惧其不已也告于帝帝感其诚命夸娥氏之子负二山一措朔东一措雍南冀之南汉之隂无陇断焉艰虞见在狱咏蝉篇结网见张平子墓塞马见寒夜有怀诗北叟注宛地出良马武帝使李广利伐取之比德用骥称其徳意或曰驹作雏作雏小陇山在鳯翔府陇州西岩高险不通轨辙汉张衡诗我所思兮在汉阳欲往从之陇坂长又土人歌云陇头流水鸣声呜咽遥望秦川肝肠断絶阳关见在军中赠先还篇玉门关注前汉书酒泉列亭障至玉门顾注亭望敌之所也障山中小城也顔师古曰汉制每塞山要险处别筑为城因置吏士而为障蔽以打冦谓之候城此即障也张汤传武帝谓博士曰吾使生居一障能无使虏入盗乎曰能于是遣乗障月余匃奴杀之惊落鴈见途中有怀篇虚弯注飞鳬见紫云观序郢调见之问篇左思呉都赋荆艳楚舞呉歈越吟陈后主听事诗秦声本自杨家解呉歈那知谢傅怜注呉歌曰歈诗苦叶篇雝雝鸣鴈旭日始旦士如归妻迨氷未泮张华鹪鹩赋彼日辰鳬与归鴈又矫翌而増逝咸美羽而丰肌故无罪而皆毙徒衘芦以避缴终为戮于斯世注鴈氷泮北归体肥芦以避缯缴之患言欲托之寄相思也】
　　幽絷书情通简知已
　　昔嵗逢杨意观光贲楚材穴疑丹鳯起场似白驹来一命沦骄饵三缄慎祸胎不言劳倚伏忽此遘邅廻骢马刑章峻苍鹰狱吏猜争缣非易辨疑璧果难裁际拙惭周羑端忧滞夏台生涯一灭裂岐路几徘徊青陆芳春动黄沙旅思催圆扉长寂寂疎网尚恢恢入穽方揺尾迷津正暴腮覆盆徒望日蛰户未惊雷霜歇兰犹败风多木屡摧地幽蚕室闭门静雀罗开自悯秦寃痛谁怜楚奏哀汉阳穷鸟客梁甫卧龙才有气还冲斗无时防凿坏莫言韩安国长作不然灰
　　【蜀人杨意得幸汉武荐司马相如所为文由此得进观光见之问篇春秋传蔡声子通使于晋还如楚令尹子木与之语问晋大夫与楚孰贤对曰皆卿材也如杞梓皮革自楚往也晋有姻族而用楚材实多山海经距齐州以南戴日为丹穴丹穴之山有乌五采而文曰鳯诗小雅白驹篇皎皎白驹食我场苖絷之维之以永今朝注托言贤者所乘之驹食苗而絷维之使其人因不得去也礼一命齿于乡里家语一命而俯言始受君命为官也骄饵见髙四篇孔子观于周庙有金人焉三缄其口而铭其背曰磨兠肩古之慎言人也曰无多言多言多败无多事多事多害倚伏见边夜有怀诗易屯如邅如桓典为御史尝乘骢马宦官贵戚为之语曰行行止止避骢马御史郅都为中尉严酷行法不避贵戚列侯宗室见都侧目号曰苍鹰汉薛宣守临淮民有持缣者出遇雨而因以自蔽有一人后至求分蔽其半既别遂争之闻于宣宣命断为二而分之因罪求分者张仪从楚相饮已而相亡璧门下意仪掠笞数百不服释之仪妻曰吁于无读书游説安得此辱仪曰视吾舌尚存否及相秦檄楚相曰吾不盗汝璧今且盗而城羑里城名在今河南彰德府汤隂县北九里一名牗城北临羑水纣以鄂侯女不喜淫杀之而及鄂侯九侯争又醢之文王闻之而叹遂囚之羑里桀囚汤于夏台庄子养生篇吾生也有涯而知也无涯以有涯随无涯殆已注生涯谓所禀之分量各有极也知谓人心无限量也庄子吾防裂而耕则其实亦灭裂而报争岐路见紫云观篇庄子徬徨乎其侧徘徊乎其下又见下文谢元晖诗青陆日所行之道春行青陆犹言北陆南陆也黄沙边塞地皆黄沙圆扉狱户以圆木为扉也老子任为章天网恢恢疎而不漏司马迁报任安书猛虎在深山百兽震恐及在槛穽之中揺尾而求食积威约之渐也交州记龙门水深百寻大鱼登此化龙不过者腮防额血流此水恒如丹池谢元晖观朝两诗戢翌希骧首乘流畏腮动息无兼遂岐路多徘徊覆盆见萤火赋礼记月令仲春之月雷始发声蛰虫启尸始出韩诗外传孔子闻哭声甚悲乃皋鱼也问之曰木欲静而风不止子欲养而亲不在遂自刎司马迁报任安书李陵既生降隤其家声而仆又佴之蚕室注宻室如饲蚕之室腐刑者下之恐通风致死也雀罗见高四篇秦寃冲斗俱见萤火篇楚奏见之问篇赵壹字元叔汉阳西县人抵罪几至死友人救之得免乃贻书谢恩作穷鸟赋以贻之诸葛亮隐隆中作梁甫吟曰歩出齐城门遥望荡隂里里中有三坟累累正相似问是谁家墓田疆古冶氏力能排南山文能絶地理一朝被防言二桃杀三士谁能为此谋相国齐晏子注齐景公有士三人田开疆古冶氏公孙接恃功恣行无惮公患之晏子请公餽之二桃令计功而食田古论功先食公孙自刎田古惭亦自刎焉孔明出齐城门作是吟以叹之凿坏见酬思上人篇不然灰见萤火篇汉阳非今之汉阳乃汉郡名治冀县三国魏置秦州晋改汉阳为天水郡治上街寻废复置秦州宋齐复为天水郡隋废郡为秦州大业初复为天水郡唐复为秦州天宝初改天水郡乾元初复为秦州后移治成纪宋开禧为天水军治天水县金为镇远军治成纪元复为秦州以成纪县省入今因之改属巩昌府梁父太山下小山名汉以名县始皇封太山立石下禅梁父即此也父音甫故又作甫在今泰安州东南一百一十五里蔡邕琴韵曰梁甫悲吟周公越裳琴操曽子耕太山遇雪旬月不得归作梁山歌后因为梁父之曲】寒夜独坐游子多怀简知已
　　故乡眇千里离忧积万端鹑服长悲碎蜗庐未卜安富钩徒有想贫铗为谁弹柳秋风叶脆荷晓露文团晩金薫岸菊余佩下幽兰伐木伤心易维桑归去难独有孤明月时照客庭寒
　　【子夏家贫衣若悬鹑人曰子何不仕曰诸侯之骄我者吾不为臣大大之骄我者吾不复见魏焦光字孝然结草庐于河间号蜗牛庐呻吟其中后野火烧之乃露寝雪中袒卧人视之并如故后百余嵗卒张氏世为功曹晨起有鸠从承尘飞下功曹曰鸠为我祸耶当往承尘上为我福耶即入我怀中遂入怀探之得铜钩因带之官至数郡子孙或至九卿后张氏婢受蜀贾赂窃钩以去张渐衰或告贾人曰天命不可力求也反张氏遂复昌故关西称张氏传钩云又呉越春秋阖闾令国中作金钩令曰若善钩者赏百金有贪赏者杀二于以血衅钩遂命曰呉钩此则劒也贫铗见怀古上裴侍郎诗幽兰伐木见酬思上人维桑见送阎五序陶渊明为彭泽令赋归去来词归隐末二句意见送呉七游蜀】
　　叙寄员半千
　　【半千字荣期王义方尝曰五伯嵗一贤者生子宜当之因改今名本宋刘凝十世孙凝因齐受禅奔魏自比伍员改姓员唐謡云令公四俊苗李崔员以后证先员音运陆防误读作先韵其诗曰頼得伍员骚思少夫差刚免似荆怀宋人小説防博学误读以此按字书员有真先运三韵如生员之员方员之员皆先韵但字皆从口不从厶俗从厶非也鄙语云私和去吉勾句吕台如何通用半千覊丱通书史举童子对诏髙第长事王义方以迈秀见赏凡八科举皆中上书自陈愿得天下英才与权所长有一居先臣当伏死都市不报调武陟尉矫令殷子良防发粟赈民刺史大怒下之狱薛元超责太守释之俄举岳牧对三防举髙第武后擢正誎大夫忤防迁水部即中武三思忌之出刺蕲濠二州半千事五君有清白节年老不衰乐山水自放卒吏民哭野中】
　　薄宦三河道自负十余年不应惊若厉祗为直如坐歴山川险吁嗟陵谷迁长吟空抱膝短翮距冲天魂归沧海上望断白云前钓名劳拾紫隐迹自谈不学多能圣惟思鸿宝仙斯志良难已此道岂徒然嗟为刀笔吏耻从绳墨牵岐路情难狎人伦地本偏长揖谢时事独往访林泉寄言二三子生死不来旋
　　【阮籍咏怀诗反顾望三河详见春霁早行篇注借于魏末晋文王之代虑祸此诗多刺时人情薄逐势利晋文王河内人故托称三河其地谓河南河内河东也干之九三曰君子终日干干夕惕若厉无咎唐人以若厉为句如韩文公读礼记儒行以闻流言不信其行为句也汉顺帝末童謡曰直如死道边曲如钩反封侯袁淑效曹于建乐府五侯竞书币羣公亟为言义分明于霜信义直如诗十月之交篇高岸为谷深谷为陵谓迁易常处也此二句亦指人情言之孔明隐于隆中抱膝长吟短翮见怀古上裴侍郎魏説赵欲共尊秦为帝以却其兵鲁仲连往见魏使新垣衍曰彼秦者弃礼义而尚首功之国也彼即肆然而为帝于天下则连有蹈东海而死耳不愿为之民也衍起再拜曰吾乃今知先生天下士也不敢复言帝秦矣又孔子观沧海之横流慨然叹曰文王既没文不在兹乎白云拾紫谈俱见高四篇多能圣指孔子也汉宣帝信神仙方术淮南王有桄中鸿宝苑秘书言神仙使丹砂为金之术及邹衍重道正命方世人莫见而刘更生父德武帝时治淮南狱得书更生防诵读以减死论沈佺期诗静夜思鸿宝清晨朝凤京汲黯责张汤曰天下谓刀笔吏不可为公卿果然必汤也今天下重足而立孟子大匠不为拙工改废绳墨犹言法度也岐路见紫云观篇地偏见秋日山行篇李陵答苏武书长与足下生死辞矣即此诗末二句之意】
　　棹歌行
　　【汉武帝幸河东祀后土作秋风辞曰秋风起兮白云飞草木黄落兮鴈南归兰有秀兮菊有芳怀佳人兮不能忘泛楼船兮济汾河横中流兮扬素波箫鼓鸣兮发棹歌欢乐极兮哀情多少壮几时兮奈老何棹歌行本此】
　　写月图黄罢凌波拾翠通镜花揺菱日衣麝入荷风叶露舟难荡莲疎浦易空凤媒羞自托鸳翼恨难穷秋帐灯光翠倡楼粉色红相思无别曲并在棹歌中
　　【梁江淹别赋惭幽宫之锦瑟悔台上之流黄张载儗四愁诗佳人遗我筒中布何以报之流黄素注后周静帝令宫人黄眉墨妆至唐犹然温飞卿有豹尾车前赵飞燕柳风吹散娥间黄之句冯伟寿春云怨词宫黄额试王荆公亦云汉宫娇额半涂黄已起于汉又幽恠录神女皆琼额黄则效而涂之者也凌波见咏美人篇庾信镜赋临水则池中月出照日则壁上菱生梁庾肩吾寻周靖诗石镜菱花发桐门琴曲秋衣麝衣之香也荷衣之色也左传鲁僖公三年齐桓公与蔡姬乘舟于囿荡公公惧变色禁之不可公怒归之未之絶也蔡人嫁之明年遂侵蔡伐楚为召陵之盟司马相如以琴音挑卓文君曰凤兮凤兮归故乡遨游四海求其凰文君喻其音遂自奔相如干宝搜神记宋大夫韩朋妻美宋康王夺之朋怒王囚之因自杀妻乃隂腐其衣襟与王登台自投而下左右揽衣不胜手遂死遗书于带曰愿与韩氏尸共葬王怒异其兆域二塜相对经宿忽有树生二塜上根交枝连有鸟如鸳鸯各栖树朝暮悲鸣而舞其音感人】
　　伤祝阿王明府【有序】
　　【阿春秋时齐桓公与鲁防柯而盟即此后为祝阿战国末属秦汉置东阿县属东郡晋属济北国隋属北齐郡唐初属济阳郡后属郓州宋属东平府元因之今改属兖州徐广曰史记齐之东阿县缯帛所出故曰阿缟子虚赋被阿锡汉房中歌曳阿锡如淳曰阿细缯锡细布】
　　夫心之悲矣非关春秋之气声之哀也岂移金石之音何则事感则万绪兴端情应则百忧交是以宣尼旧馆流襟动激楚之悲孟尝髙台承睫下闻琴之泪【礼孔子之卫遇旧馆人之防入而哭之哀出使子贡脱骖以赙之子贡曰于门人之防未有所脱骖脱骖于旧馆无乃已重乎孔子曰吾乡也入而哭之遇于一哀而出涕予恶夫涕之无从也小子行之孙绰徐君墓颂徘徊立侧凄焉流襟楚词招魂篇宫庭震惊发激楚些枚乗七发于是发激楚之清风扬郑卫之皓乐注激楚曲名悲歌也孟尝君谓雍门周曰先生鼔琴能令我悲乎周曰千秋万嵗后髙台倾曲池堑坟墓平婴儿竖子樵采其上踯躅其足而歌曰夫以孟尝君尊贵乃若是乎孟尝君遂泣下増哀睫目边毛也列子焦螟飞而集于蚊睫弗相触也雍门在今徐州城东南五十里】
　　祝阿王明府毓得丹穴袭吉黄裳灵基峙金阙之峯层源瀬玉轮之坂既而鸿飞渐陆将聘平与之龙鹤鸣在隂爰绊朝歌之骥乃当名县阚月德贯陈星岂徒切梦琼掩沈连石
　　【丹穴见幽絷书情穴疑丹凤起注易坤六五黄裳元吉象曰黄裳元吉文在中也东方朔神异经北方中有金阙髙百丈详见军中赠先远篇玉轮坂地名洛江之水所经易渐九三鸿渐于陆大征不复象曰夫征不复离羣丑也汝南许劭与兄防俱知名汝南人称平舆之渊有二龙鹤鸣在隂见王明府叅选诗此取隂字淮南子曽子至孝不过胜母墨子虽乐不入朝歌邹阳上呉王书里名胜母曽子不入邑号朝歌墨子囬车子建与呉质书墨翟不好妓何为过朝歌而廻车乎阚月陈星俱见赠之问篇春秋传鲁声伯梦渉洹或与已琼瑰食之泣而为琼瑰从而歌曰济洹之水赠我以琼瑰归乎归乎琼瑰盈吾怀乎惧不敢占也还自郑壬申至于貍赈而占之曰余恐死故不敢占也今众繁而从余三年矣无伤也言之之莫而卒准南子日出于旸谷浴于咸池拂于扶桑晨明登于扶桑之上爰始将行是谓朏明至于曲阿是谓朝明隐于曽泉是谓早食次于桑野是谓晏食臻于衡阳是谓禺中对于昆吾是谓正中靡于鸟次是谓小迁至于悲谷是谓晡时廻于女纪是谓大迁经于隅泉是谓高舂顿于连石是谓下舂爰止羲和爰息之螭是谓悬车薄于嵎泉是谓黄昏沦于防谷是谓定昏日入崦嵫经细柳入虞泉之地曙于防谷之浦日西垂景在于树端谓之桑榆注连音烂连石西北之山隂地也】
　　【平与古沈子国战国属楚后属秦汉置平与县以汝南郡治此后废隋复置王世充置舆州唐州废元省入汝阳县故城在汝宁府城西汝水之南】
　　【朝歌古邑名本纣所都武王分其地北为南为鄘东为衞春秋时鄘皆入于衞战国属魏秦属河东郡汉为汲县地属河内郡曹魏置朝歌郡属冀州晋改汲郡后魏改义州后周改衞州隋改汲郡唐复为义州寻改衞州属河北道宋因之金改河平军元改衞辉路今为府属河南】
　　嗟乎轮销桂魄骊珠毁贝阙之前斗散紫氛龙劒没延平之水【某】夙承嘉惠曲荷恩光留连啸歌从容风月抚心陈迹泣血涟如
　　【汉武悼夫人赋秋气惨以凄泪兮桂枝落而销亡注以桂枝芳香喻夫人也愚按此乃以月言之葢花残月缺之意也骊珠见髙四篇贝阙见泊河曲篇刘公干赠从弟诗鳯凰集南岳徘徊孤竹根于心有不厌翮凌紫氛注紫氛天气也雷焕发劒之后斗牛间紫气渐散余见萤火篇诗小雅白华篇啸歌伤怀念彼硕人注云使我啸歌伤怀而念之也风月怀旧之意易屯之上六乗马班如泣血涟如连垂涕之貌】
　　然而始终者万物之大归生死者百年之常分虽则知理之可有而未晓情之可无聊缀悲歌敢贻同好诸君或缔交三益列宰一同或叶契筌蹄投心胶漆如比肩于千里伤魂于九原既切芝焚弥深蕙叹盍言四始同赋七哀庻兰室流薫袭遗芳而化德故蓬心深拙效庸音于起予触目多怀周増流动
　　【陆机吊魏武夫始终者万物之大归生死者姓命之区域是以临防陨而复悲覩陈根而絶哭今乃伤心百年之际兴哀无情之地意者无乃知哀之可有而未识情之可无乎张蔚与蒋诩羊仲为三益之友左传子产曰天子之地一圻大国一同注方百里曰同筌蹄见髙四篇胶漆见灵泉颂千里见窦六郎宅宴又见乐大夫挽词白马故人注战国防淳于髠一日荐七人齐宣王曰寡人闻千里一士是比肩而至也九原亦见乐大夫篇陆机叹逝赋信松茂而栢悦嗟芝焚而蕙叹本淮南子巫山之上顺风纵火紫芝与萧艾俱死栢悦蕙叹四始见阎五篇五际注陈思王赠弟仲宣有七哀诗阮瑀王粲亦有七哀诗兰室见早秋出塞篇蓬心见发诸暨诗】
　　洛川眞气上重泉惠政融含章光后烈继武嗣前雄契与良难验生涯忽易穷翔鳬犹在履狎雉尚驯童钱满荒阶绿尘浮虚帐红夏余将宿草秋近未惊蓬烟晦泉门夕日远夜台空谁堪孤陇外独听白杨风
　　【洛川眞气指王明府得洛水之秀气也东观汉纪王阜为重泉令鸾集学宫阜使橡汝叠为张雅乐击磬鸾举足垂翼应声而舞翺翔县庭留十余日乃去易坤之六三曰含章可贞或从王事无成有终晋辛旷与皇甫谧书含光烈于千载之前吐英声于万世之后诗大雅下武篇昭兹来许绳其祖武注武王之道昭明如此来世能继其迹生涯见幽絷书情篇鳬履见郑安阳篇狎雉驯童见韦明府宅宴诗沈约哀诗髙车尘未灭珠履故余声賔阶绿钱满客位紫苔生言人迹罕到苍苔不践帐上虚光也苔钱见出石门篇礼檀弓曽子曰朋友之墓有宿草而不哭焉注墓上草根陈宿是期年之外可无哭矣蓬至秋而飞见泊河曲篇泉门夜台见乐大夫挽词北土冢上多种白杨陶濳挽歌词荒草何茫茫白杨亦萧萧又见丹阳刺史挽词青松注】
　　五言絶句
　　在军登城楼
　　城上风威令江中水气寒戎衣何日定歌舞入长安【书武成篇一戎衣而天下大定唐薛仁贵定天山还将士歌曰将军三箭定天山将士长歌入汉关即此诗意】
　　于易水送人一絶
　　此地别燕丹壮髪上冲冠昔时人已没今日水犹寒【地名事迹俱见髙四篇】
　　挑灯杖
　　禀质非贪热心岂惮终知不自润何处用脂膏
　　咏尘
　　凌波起罗袜含风染素衣别有知音调闻歌应自飞【凌波见咏美人诗染素衣见途中有怀诗知音见赠髙四篇闻歌见尘灰篇】
　　翫初月
　　忌满光恒缺乘昏影渐流自能明似镜何用曲如钩【曲如钩见叙寄员半千篇宋孝武斋中望月诗褰幕荡暄气入夜渐流清齐虞羲咏秋月初生似玉钩裁满如团扇】
　　咏照
　　【镜也】
　　冩月无芳桂照日有花菱不持光谢水翻将影学氷【花菱见棹歌行镜花揺菱注周庾信咏镜诗王匣聊开镜轻灰暂拭尘光如一片水影照两边人月生无有桂花开不逐春试桂准南竹堪能见四隣博物志削氷令圆举以向日以艾承其影则有火出镜有阳燧见萤火篇故云学氷】
　　咏鵞杂言
　　【时年七嵗】
　　鵞鵞鵞曲项向天歌白毛浮绿水红掌拨青波
　　七言古风
　　上吏部侍郎帝京篇有启
　　【汉光武改常侍曹为吏部曹主选举是吏部尚书之始】
　　【某】启昨引注日垂索鄙文拜手惊魂承恩累息楚翚丹质在荆南以多惭辽豕白头望河东而载恧【书周公拜手稽首注拜手首至手也稽首首至地也尹文子楚人握山鸡路人问之曰此何鸟也对曰鳯凰也路人曰今始见鳯凰乎请价千金弗与加倍与之方欲献诸王经宿而死路人不遑惜其千金惟恨不得献王王闻之感其欲献己召厚赠之过买鳯之金十倍翚即雉也以其丹质遂以为鳯耳荆南今荆州也光武讨王郎彭宠发突骑转粮食前后不絶负功望髙帝接之不能满幽州牧朱浮与之书曰臣见辽东有豕生子白头适欲献之道遇羣豕皆白以子之功论于朝廷辽东豕也宠遂反攻浮司马相如封禅文以登介邱不亦恧乎注心惭曰恧音女六反】
　　【某】散樗易杇蟠木难容虽少好读书无谢髙凤而老不晓事有类杨雄徒以易象六爻幽赞适乎政本诗人五际比兴在乎国风
　　【散材蟠木俱见浮查篇髙鳯字文通好学妻之田晒麦于庭令鳯防鸡天暴雨鳯诵经不觉潦水流麦妻还怪问鳯始知之杨修答曹桢书曰修家子云老不晓事疆着一书悔其少作若比仲山周旦之徒则皆有愆乎葢指剧秦美新之作也易系词曰昔者圣人之作易也幽赞于神明而生蓍参天两地而倚数五际见阎五官篇】
　　故体物成章必冩情于小雅登高能赋岂图容于大夫葢欲乐道遗荣从心所好非敢希声刻鹄窃誉雕虫至若质丑行以自諆衒庸音于茍进固立身之岐路行己之外篇矣
　　【登髙能赋见北眺舂陵篇钟防有遗荣赋谢灵运诗彭薛裁知耻贡公未遗荣言彭祖薛方不仕为知耻贡禹见王阳登用而弹冠非遗荣者马援兄子严敦并好讥议通轻侠援在交趾还书戒之曰龙伯髙敦厚周慎口无择言谦约节俭亷公有威吾爱之重之愿汝曹效之杜季良豪侠好义忧人之忧乐人之乐父防致客数郡毕至吾爱之重之不愿汝曹效也效伯高不得犹为谨勅之士所谓刻鹄不成尚类鹜者也效季良不得防为天下轻薄子所谓畵虎不成反类狗者也雕虫见初秋司马楼宴诗质读曰贽班固张禹传安昌货殖朱云作諆注諆丑也去韵岐路见紫云观篇】
　　君矦蕴明畧以佐时虚灵台以照物观梁父之曲识卧龙于孔明听康衢之歌得饭牛于寗戚是用异人翘首俊乂归诚
　　【曹植诔王粲伊尹显考奕业佐时本张衡归田赋游都邑以水久无明畧以佐时灵台见高四篇梁父曲见幽絷书情诗刘备闻人歌此曲问谁所为曰卧龙也遂三往顾之寗戚齐人饭牛扣角而歌曰南山灿白石烂生不逢尧与舜禅短布单衣才至骭长夜漫漫何时旦桓公闻之举以为大夫才过千人曰俊才过百人曰乂】
　　猥以庇贱之姿谬奉清通之盻虽仲由之瑟终閟响于丘门而宋玉之謡谠均音于郢路敢忘下里轻冐上呈庻道叶起予陈卜商之四始恐吾几失子効然明于一言拜手増惭忧心如醉谨启
　　【宋玉郢路下里俱见之问篇诗序子夏所作故云卜商之四始字见阎五篇五际注左传贾辛将适其县见魏子曰辛来昔叔向适郑鬷蔑恶欲观叔向从收器者往立于堂下一言而善叔向闻之曰必然明也下执其手以上曰昔贾大夫恶其妻美三年不言不笑御以如皋射雉获之其妻始言而笑贾大夫曰我不能射汝遂不言不笑射之不可以已也如是夫今子少不扬子若无言吾几失子矣言之不可以已也如是夫遂如故知今女有力于王室晋是以举汝行乎敬之哉无堕乃力】
　　山河千里阙城郭九重门不覩皇居壮安知天子尊【九重见髙四篇车□洛阳道诗洛阳道八达洛阳城九重重阙如隐起双阙似芙蓉诗邦畿千里陈后主诗日月光天德山河壮帝居叔孙通起朝仪羣臣以次上寿无敢喧哗失礼汉髙叹曰吾今日乃知皇帝之贵也】
　　皇居帝里崤函谷鹑野龙山侯甸服五纬连影集星躔八水分流横地轴秦塞重关一百二汉家离宫三十六桂殿隂岑对玉楼椒房窈窕连金屋
　　【崤山名凾谷关名左传崤有二陵详见北眺舂陵篇汉书井十一度至柳三度为鹑首之次雍州之分鹑野即鹑首之分野也唐都关中秦之故地班固西都赋于是睎秦岭睋北阜挟酆霸据龙首三秦记龙首山六十里头入渭水尾达樊川土赤不毛隋以长安狭小改作新都于龙首山迁焉在今西安府城北十里禹贡五百里甸服百里赋纳总二百里纳铚三百里纳秸服四百里粟五百里米五百里侯服百里采二百里男邦三百里诸侯注甸服畿内之地甸田服事也以皆田赋之事故谓之甸服五百里者王城之外四面皆五百里也赋纳总五句甸服五等之事侯服者侯国之服甸服外四靣又各五百里也百里采三句侯服三等之事五纬五星也汉髙入秦五星聚东井戴延之西征记关内八水一泾二渭三防四浐五涝六潏七澧八滈地轴见髙四篇汉书齐人娄敬説髙祖曰秦地披山带河四塞以为固卒然有急百万之众可立具也髙帝遂都关中田肯贺上曰秦形胜之国也带河阻山地势便利其以下兵于诸侯辟髙屋之上建瓴水也故持防百万秦得百二焉正义曰关中东有黄河凾谷蒲津龙门合河等关南有南山及武关峣关西有大陇山关大震乌兰等关北有黄河南塞是谓四塞之地班固西都赋离宫三十六三辅黄图云上林有建章承光十一宫平乐兰观二十五宫凡三十六所未央宫在西长乐宫在东桂宫明光宫在北西都赋自未央而连桂宫岑楼之髙鋭似山者三辅黄图长乐宫有椒房前殿注天子之房以椒涂壁辟除秽气皇后所居亦然或曰取其温或曰取椒蕃衍子孙之义也西都赋窈窕繁华更盛迭贵汉武帝儿时姊戏武帝曰儿欲得妇否因指其女曰阿娇好否帝曰若得阿娇当以金屋贮之】
　　三条九陌丽城隈万户千门平旦开复道斜通鳷鹊观交衢直指鳯凰台劒履南宫入缨北阙来声名冠寰宇文物象昭囘
　　【班固西都赋披三条之广路立十二之通门周礼国方九里旁三门每门为大路故曰三条又云九市开塲货别隧分即所谓九陌也又云张千门而立万户汉武作建章宫千门万户复道为甬道中行外不见也周昭王时脩涂国献丹鹊一雌一雄孟夏取鹊鳷为扇一名条融一名反影汉武取以名观鳯凰台见荡子篇三代时佩玉秦始令人带劔上殿去劔履惟赐乃得用之汉髙赐萧何劒履上殿入朝不趋是也汉光武图二十八将于南宫云台此在洛阳者西都亦有之也簪缨功臣之冠其上有缨以别羣臣寰宇犹言宇宙诗云汉篇倬彼云汉昭囘于天　一綂志云鳷鹊观在甘泉宫今西安府泾阳县西北百二十里甘泉山上本秦林光宫汉武増广之又名云阳宫内有竹宫寿宫迎风观及鳷鹊观】
　　钩陈肃兰戺璧沼浮槐市铜羽应风廻金茎承露起校文天禄阁习战昆明水朱邸抗平台黄扉通戚里【西都赋周以钩陈之位卫以严更之署注钩陈紫宫外星宫卫之位象之戺堂亷也书顾命四人綦弁执戈上刃夹两阶戺兰戺犹所谓兰台也或曰阶亷滑利如兰叶也璧沼即璧雝也汉元始中起明堂辟雝为博士舍列槐树数行诸生每朔望各持方物交易号曰槐市史记汉武元狩二年作蜚亷桂观音义曰蜚亷神禽也能致风气晋灼曰蜚亷身如鹿头如雀有角而蛇尾豹文汉武以铜铸象置观上因名蜚亷观桂观即桂宫三辅黄图云二观俱在长安城中近北宫金茎桐柱也西都赋抗仙掌以承露擢防立之金茎三辅故事云元鼎二年春作栢梁台承露盘盘高二十丈大七围以铜为之上有铜仙人铜手掌捧铜盘玉柸以承云表之清露和玉屑饮之云可长生在西安府城西北二十里建章宫内神明台上西都赋又有天禄石渠典籍之府瑞应图曰天防者纯灵之兽五色光耀洞明王者道备则至汉书灵帝纪铸黄钟四天禄虾蟆注天禄兽也今南阳县有宗资墓旁有两石兽其髙八尺角而麟分防曵尾过壮大左曰天禄右曰辟邪字皆刻膊上汉有天禄阁即因此兽立名阁贮秘书刘向曽校书其上太乙下观之杨雄亦于此校书刘棻坐事诛词连及雄王莽使收之雄从阁上投下即此汉武通使身毒国为昆明所闭故欲伐之以昆明有滇池方三百里于是除千夫五大夫不欲者出马以故吏弄法皆谪令伐棘上林穿昆明池以习水战邸客舍也汉制王侯就封之国朝防京师各有旅邸门皆施朱故曰朱邸抗如抗礼之抗史记梁孝王世家大治宫室为复道自宫连属于平台注台不过髙者曰平台门上有窓者曰扉黄扉天于之屝戚里贵戚之里也】
　　平台戚里带崇墉炊金馔玉待鸣钟小堂绮帐三千万大道青楼十二重宝盖雕鞍金络马兰绣柱玉盘龙绮柱璇题粉壁映锵金鸣玉王侯盛
　　【前汉书史字子叔以宣帝大母家封平台侯食二千五伯户弟史高字子长封乐陵侯史鲁字子囘封将陵侯上文平台是言宫室此连戚里言之则以外戚作意矣诗柞篇其崇如墉张平子西京赋若夫翁伯浊貭张里之家击钟鼎食连骑相过鲍明远结客少年场行击钟陈鼎食方驾自相求公孙卿言仙人好楼居黄帝时为十二防以候神人武帝乃作蜚亷观十二楼鲍明远诗鳯楼十二重四户八绮窓綉桶金莲花桂柱玉盘龙注綉柱柱衣綉作黄鹄文杨子云甘泉赋璇题玉英渊蜎防蠖之中注题欀椽头也皆以玉餙之】
　　王侯贵人多近臣朝游北里暮南隣陆贾分金将燕喜陈遵投辖正留賔赵李经过宻萧朱交结亲
　　【左太冲咏史诗南隣击钟磬北里吹笙竽又阮籍咏怀北里多竒舞孝标广絶交论陆大夫宴喜西隣郭有道人伦东国注师延纣乐师作北里之舞靡靡之乐南隣犹南陌也吕后欲王诸吕陆贾自度不能争廼病免以好畴善地往家焉有五男乃出千金分五子令为生产贾常乘车马歌琴侍者十人宝剑直百金与其子约曰过汝家汝给人马酒食极饮十日而更亦如之所死家得宝剑车骑侍从者一嵗中以往来他客不再过数撃鲜母久溷汝为也后因陈平燕居深念劝令交驩周勃乃以五伯金为绛侯具乐饮勃亦如之平乃以奴婢百人车马五十乘钱五百万为贾饮食贾以此游汉公卿间声名籍甚诗六月篇吉甫燕喜注谓燕饮喜乐也陈遵豪侠嗜酒闭门留客取车辖投之井中虽有急不得去阮籍咏怀诗西游咸阳市赵李相经过顔延年注以此为汉成帝后赵飞燕媫妤李平班史谷永传又为赵李报德复怨杨升庵云赵李即成帝小臣若飞燕媫妤岂可言经过可见延年之误刘防孟谓安知非实有此人不必求其谁何亦非也唐王维亦有日夜经过赵李家岂唐时亦实有此人乎后诗话补遗又云赵李乃何并传阳翟轻侠赵季李欵后皆为并所杀按谢灵运景隆法师诔云谅赵李之咸阳程郑之临卬又云孰是欢慰程郑赵李以赵李对程郑则赵李非一人且谷永传云成帝久无继嗣数为微行多近幸小臣赵李从微贱专宠皆皇太后与诸舅夙夜所常忧按此传当以小臣为句不可以赵李为小臣也升庵诋顔刘之博不免有失而其误自蹈之甚矣考据之难矣味谷永传赵李似指飞燕平二家平既立为媫妤上曰始卫皇后亦从微起乃赐姓卫平班媫妤所进侍者也在飞燕未幸前萧育朱愽为友着闻当代时人为之语曰萧朱结绶王贡弹冠后萧朱有隙不终故王丹曰萧朱隙其末】
　　丹凤朱城白日暮青牛絗幰红尘度侠客珠弹垂杨道倡妇银钩采桑路
　　【魏武与杨彪书今赠足下四望通幰七香车二乘青牛防二头籍田赋微风生于轻幰兮纎埃起于朱轮潘尼迎大驾诗归云乘幰浮凄风寻帷入梁简文春日想上林诗香车云母幰駚马黄金覊又伤离诗明香翌还幰清笳送后尘注幰车上帐也所以御热如今之帏絗色也班固西都赋红尘四合烟云相连陈易缙侠客控絶影诗仙掌层台浮丽日长楸广路起红尘侠客见送郑少府入辽篇珠弹见之问篇此言其侈如所谓金丸也潘岳美安仪词藻絶丽尤善哀诔之文少时尝挟弹出洛阳道妇人遇之皆连手萦绕投之以果满车而归枚乘梁王兎园赋若乃大郊采桑之妇人兮袿禓纡连防方路钩采桑笼钩也以银为之采桑路又即见下文】
　　倡家桃李自芳菲京华游侠盛轻肥延年女弟防飞入罗敷使君千骑归同心结缕带连理织成衣春朝桂樽樽百味秋夜兰灯灯九微翠幌珠帘不独映清歌宝瑟自相依且论二十八年是宁知四十九年非
　　【李夫人得幸汉武帝弟延年亦大幸时人为之语曰一雌共一雄防飞入紫宫邯郸有女子名罗敷适邑人千乘王仁后为赵王家令罗敷出采桑赵王悦而欲夺之罗敷乃弹筝作陌上桑之曲以自明曰日出东南隅照我秦氏楼秦氏有好女自名为罗敷罗敷善蚕桑采桑城南隅青丝为笼绳桂枝为笼钩观者见罗敷下担采髭须少年见罗敷脱巾着绡头耕者忘其耕锄者忘其锄使君从南来五马立踟蹰罗敷年几何二十尚未满十五颇有余使君谢罗敷宁可共载否罗敷亦致辞使君一何愚使君自有妇罗敷自有夫东方千余骑夫壻居上头同心结以五色为结同心而下垂者曰同心结如今之流苏也古人皆以此相赠以见亲狎之意隋炀帝父文帝方崩之夕封小金合遣赐文帝陈夫人夫人以为鸩惧甚发之乃同心结也其夜烝焉连理见久戍邉城篇连理帐注九微见有怀京邑篇幌书帐也蘧伯玉行年五十而知四十九年之非又见咏怀上裴侍郎篇】
　　古来荣利若浮云人生伏信难分始见田窦相移夺俄闻卫霍有功勲未厌金陵气先开石椁文朱门无复张公子覇陵谁畏李将军
　　【倚伏见邉夜有怀篇曹摅感旧诗富贵他人合贫贱亲戚离亷蔺门易轨田窦相夺移晨风集茂林栖鸟去枯枝注田蚡汉景帝后同母弟窦婴汉文帝后从兄子也婴为将军时蚡未贵跪起如子侄孝景末蚡益贵幸新欲用事卑下賔客进名士贵之欲以倾婴后因灌夫骂坐蚡收之婴救夫不得夫遂告蚡隂事蚡因言婴短婴卒坐弃市卫青汉武卫后同母弟伐匃奴有功霍去病卫青姊子霍光兄也后青无功不得益封而去病日贵门下多去事去病輙得官爵金陵见宿山庄篇卫灵公卒葬沙邱宫穿冢得石椁有铭云不慿其子灵公夺我里子韦曰灵公之为灵也久矣又见乐大夫挽词开白日注汉成帝微行自称富平侯张放家人时有童謡曰燕燕尾涎涎张公子时相见燕燕指赵飞燕也详见后巻檄文燕啄皇孙注覇陵李将军见别李峤诗】
　　相顾百龄皆有待居然万化咸应改桂枝芳气已销亡栢梁高宴今安在
　　【百龄桂枝见挽丹阳刺史诗栢梁台名汉武帝太后延神君祠之宫中至是神君求出乃营栢梁台舍之以香栢为梁香闻十里在长安城北关内今在西安府城西北一十四里未央阙内】
　　莫矜一旦擅豪华自言千载长骄奢倐忽搏风生羽翼须臾失浪委泥沙黄雀徒巢桂青门遂种
　　【搏风见萤火篇战国防庄辛谏楚王曰郑必危矣王独不见黄雀俯啄白粒仰栖茂树鼓翅翌自以为与人无争不知夫公子王孙左挟弹右摄丸以其颈为的昼游茂树夕调酸咸耳青门种见高四篇东陵注】
　　黄金消铄素丝变一贵一贱交情见红顔宿昔白头新脱粟布衣轻故人
　　【刘休儗惠连诗色滋畏沃若人事亦消铄本邹阳狱中上书鲁听季孙之説逐孔子宋信子冉之计囚墨翟夫以孔墨之辨不能自免谗谀而二国以危何则众口烁金积毁销骨又本国语伶州鸠曰众心成城积毁销骨墨子见染丝叹曰染于苍则苍染于黄则黄五入之则为五色故染不可不愼非独丝也国亦有染汤染伊尹纣染恶来也贵贱交情见高四篇白头新见萤火篇公孙宏为相食故人髙贺以脱粟覆以布被贺怨曰何用故人富贵为脱粟布被我自有之怒而去语人曰宏身服貂蝉衣麻枲内厨五鼎外膳一殽其俭诈也宏闻之惭曰宁逢恶賔不逢故人】
　　故人有堙沦新知无意气死韩安国罗伤翟廷尉【韩安国事见萤火翟廷尉见髙四篇】
　　已矣哉归去来马卿辞蜀多文藻杨雄仕汉乏良媒三冬自矜成足用十年不调几邅
　　【归去来见寒夜独坐司马相如字长卿蜀人扬雄字子云亦蜀人仕汉成帝官不过郎中位不过执防后附新莽为大夫张释之为骑郎十年不得调三冬足用见高四篇】
　　汲黯薪逾积孙宏阁未开谁惜长沙傅独负洛阳才【汲黯事见春霁早行公孙宏既相于是起客馆开东阁以延贤人一曰钦贤馆以待大贤次曰翘才馆以待大才次曰游士舘以待国士躬自菲薄俸禄皆以给之后李蔡严青翟赵周石庆继踵丞相客舘邱墟而已至贺屈防时坏以为马廐库奴婢室矣贾谊洛阳人少有才为绛灌所疾出为长沙王大傅梁武帝诏刘孺与张率赋诗时二人并醉未及成帝取孺手板题戯之曰张率东南美刘孺洛阳才投笔便应就何事若迟回】
　　【洛阳成周地名居洛水北故曰洛阳春秋属晋战国属魏秦属三川郡汉为河南郡治东汉都于此改洛为雒以当火德魏复为洛阳晋因之隋迁都治河南县唐改洛阳为永昌寻复旧宋初河南洛阳二县并置金以河南县省入洛阳县元仍旧金因之属河南府】
　　畴昔篇
　　少年重英侠弱嵗贱衣冠既托寰中赏方承膝下欢遨游覇陵曲风月洛阳端且知无玉馔谁肯逐金丸【英侠与游侠同见郑少府入辽篇礼人生十年曰防学二十曰弱冠贱衣冠轻冠冕也寰中赏得名也膝下欢事亲也覇陵见别李峤诗洛阳即洛阳城也东汉旧都风月所防所谓京洛多佳丽者也玉馔见初秋登司马楼篇汉韩王信入匈奴至頺当城生子因名頺当后归汉其孽孙韩嫣得幸武帝与共卧起好弹以金为丸一日所失十余长安儿童闻嫣出即竞逐拾之长安语曰若饥寒逐金丸】
　　金丸玉馔盛繁华自言轻侮季伦家五陌争驰千里马三条竞驾七香车掩映飞轩乘落照参差歩障引朝霞池中旧水如悬镜屋宇新妆不让花
　　【史记吕不韦説华阳夫人曰夫人不以繁华时树本阮籍咏怀昔日繁华子安陵与龙阳梁沈约三日诗洛阳繁华子长安轻薄儿晋散骑常侍石苞之子崇字季伦极富于财与王后之兄恺鬪富竞以繁华相髙轻侮谓繁华过之也五陌见帝京篇汉文帝时人有献千里马者又九方臯相千里马嘉其善走一日千里也三条七香车俱见帝京篇王榭失舟至乌衣国主人命飞云轩送之令榭坐其中闭目少息须臾至家落照日也石崇与王恺鬪富恺作紫歩障四十里崇作锦歩障五十里朝霞歩障之色陈僧慧标咏水诗舟如空里泛人似镜中行】
　　意气风云倐如昨嵗月春秋屡廻薄上苑频经柳絮飞中园几畨梅花落当时门客今何在畴昔交游已踈索莫见憔悴损容仪防得高秋云雾廓
　　【意气风云见髙四篇薄音愽迫也如宋师未阵而薄之薄谓周回相迫耳柳飞花落喻富贵失时门客何在用卫青事见挽乐大夫诗交逰踈索亦生死翟公罗之意也髙秋雾廓亦与时衰谢之语】
　　淹留坐帝乡无事积炎凉一朝披短褐六载奉长廊赋文慙昔马执防慕前杨挥戈出武帐荷笔入文昌【帝乡见髙四篇披褐见镂鸡子诗怀玉注奉长廊居廊庑下卑官也昔马指司马相如前杨杨雄也雄为郎中自成哀平三世不徙官执防郎中之职也韩信曰臣事项王官不过郎中位不过执防是也潘岳诔夏侯谌执防疲扬长沙投贾汲黯传上尝坐武帐中应劭曰帐帜为武士之象也孟康置兵阑五兵于帐中又见孙长史篇玉帐注】
　　文昌隐隐皇城里由来奕奕多才子潘陆词锋络绎飞张曹翰苑纵横起卿相未曽识王侯宁见儗徒劳倦负薪何处逢知己
　　【潘岳陆机曹植俱见帝京篇张疑张华也华字茂先文学才识名重一时为晋司空霣后命管机要后为赵王伦所杀负薪用朱买臣事见裴侍郎诗知已见春霁早行篇太行道注】
　　判将运命赋穷通从来竒舛任西东不分永弃同刍狗且复飘飖类重蓬容鬓年年异春花嵗嵗同荣亲未尽礼狥主欲申功
　　【庄子天运篇孔子西游于卫顔回问师金曰以夫子之行为奚如师金曰惜乎而夫子其穷哉曰何也师金曰夫刍狗之未陈也盛以箧衍巾以文绣尸祝斋成以将之及其已陈也行者践其首脊苏者取而爨之而已将复取而盛以箧衍巾以文绣游居寝卧其下彼不得梦必且数昧焉今而夫子亦取先王已陈刍狗取弟子游居寝卧其下故伐柯于宋削迹于卫穷于商周是非其梦耶困于陈蔡之间七日不火食死生相与邻是非其昧耶飘飖见洛濵对雪篇重蓬犹累蓬也见泊河曲篇】
　　脂车秣马辞乡国萦辔西南吏卭玉垒铜梁不易攀地角天涯眇难测莺啭蝉吟有悲望鸿来鴈度无音息阳关积雾万里昏剑阁连山千种色
　　【诗遑脂尔车又汉广篇言秣其马汉武令张骞因蜀犍为发间使四道并出出防出冉出徒出卭皆各行一二千里左思赋包玉垒以为宇郭璞江赋玉垒作东别之标注玉垒山名在今成都府灌县西北二十九里左思蜀都赋外负铜梁于岩渠内凾要害于膏腴注铜梁山名在岩渠县莺蝉鸿鴈备写四时之景阳关见久戍邉城篇劔阁亦山名晋张载字孟阳至剑阁以蜀人恃险好乱因着铭以作戒曰岩岩梁山积石峩峩远属荆衡近缀岷嶓南通卭北达褒斜狭遇彭碣髙逾嵩华唯蜀之门乍固乍镇是曰剑阁壁立千仭穷地之险极地之峻世浊则逆道清斯顺在益州张敏竒之上其文武帝刻之于剑阁山在今保宁府剑州北三十里两崖峻防凿石架阁而为栈道连山絶险秦司马错由此道伐蜀铜梁山在今合州南五里铜梁县在州南九十里本巴国地楚襄公灭巴封其子为铜梁侯秦汉为垫江县地长安中始置铜梁县在今县北列宿埧后移涪江南崖又移东溪坝元移今治并巴州县入焉今属合州重庆卭一统志云汉武平西南夷冉駹之属皆震恐请臣置吏乃以卭都为越嶲郡晋宋因之北齐谓之防郡后周置严州隋改西宁州后复为嶲州大业中又更越嶲郡唐初复为嶲州又改越嶲郡至德初没于吐蕃贞观中收复太和中又为防诏所据元初置建昌路又立罗罗斯宣慰司以统之今为行都司四川道僰古侯国为夷僚所居汉武为犍为牂牁二郡地唐为覊縻驯骋浪滈四川总名白马湖部属戎州都督宋蛮王屯湖内元置马湖路今改府四川】
　　蜀路何悠悠岷峯阻且修肠随九折迸泪忽防流寒光千里暮露气二江秋长途防束马平水见沈牛【蜀见郑安阳篇题注岷山名在茂州羗之列鵞村一名鸿防即陇山之南首故称陇蜀又名汶焦山其附曰羊防江水所出山高六十里望见成都修长也诗孔修且张司马迁报任安书是以膓一曰而九廻黄河九折故以廻膓随之也迸亦防也成都府有防流县故以泪言之二江一名汶江一名流江经府城南七里蜀守李水穿二江通成都皆可行舟溉田万顷一由永康过新繁入成都谓之外江一由永康过郫入成都谓之内江又名锦江史记齐桓公束马悬车登太行山至卑耳山司马相如上林赋沈牛尘麋平子西京赋然后钓鲂鳢纚鰋鲉摭紫贝抟嗜搤水豹潜牛泽虞是滥何有春秋注潜牛沈牛也能沈没水中亦谓之水牛恐非指此成都河邉有铁牛七李氷所造今二沈于河在府城南三十五里名石犀又四川嘉定州犍为县南二十里有沈犀山昔有犀牛于此山下渡江而沈后説为是】
　　华阳旧地标神制石镜娥眉眞秀丽诸葛才雄已号龙公孙跃马轻称帝五丁卓荦多竒力四士英灵用文艺云气横开八阵形桥影遥分七星势
　　【华阳秦之郡名秦昭襄王有华阳君芋戌又太子妃曰华阳夫人慈湖王防学集覧云华阳在郑州城南建安冯智舒云未详所在杨升庵云大江自满堰至犍为有五津曰白华津万里津江首津渉海津江南津出华阳国志上下文地名俱在成都恐即今华阳县也娥眉即蜀娥眉山周廻千里在今嘉定州诸葛号龙见幽絷书情篇蜀都赋公孙跃马而称帝刘宗下辇而自王公孙述字子阳茂陵人为清水长有能名迁导江卒正治临卭南阳宗成起兵狥汉中以应汉众数万人述遣使迎之成等至成都虏掠暴横述谓郡中豪杰曰天下同苦新室思刘氏久矣故闻汉将军到驰迎道路今百姓无幸而妇人系获此冦贼非义兵也乃诈为汉使者拜述将军兼益州牧撃成杀之而并其众及更始遣李宝狥蜀汉遣其弟拒击破走之遂自立为蜀王光武未即位已称帝呉汉伐蜀述败死五丁见郑安阳篇蜀都赋蔚若相如皭若君平王褒暐晔而秀发杨雄含章而挺生幽思绚道徳摛藻掞天庭考四海而为隽当中叶而擅名此即四士也注三子著述皆是君平严遵也作老子指归故云用文艺八阵诸葛孔明所作凡三一在沔阳之高平旧垒一在广都之八阵乡一在鱼复永安宫南江滩水上其法六十四阵天冲十六阵居两端地轴十二阵居中间天前冲四阵居右后前冲四阵居左地前冲六阵居后风八阵附天云八阵附地隂游兵二十四阵在六十四阵之后一统志云在夔州城南者六十四方阵法也在成都府新都县北三十里牟弥鎭者一百二十有八当头阵法也在汉中府沔县东南一十里定军山下者二百五十有六丁营法也其阵聚细石为之各髙五尺皆布列相当中间相去九尺正中间南北巷悉方广五尺各六十四聚或为人散乱及为夏水所没水退复如故又有二十四聚作两层其后每层各二十聚桓温伐蜀经之以为常山蛇势七星桥见呉七游蜀篇】
　　川平烟雾开游戯锦城隈墉髙望出水净鴈文寻姝入酒肆访客上琴台不识金貂重偏惜玉山頺【成都记锦里城呼为锦城以江山明丽错杂如锦张仪筑成都大城屡頽忽有大出于江仪以问巫巫曰随筑之果就功遂名城一名化衡山有廻鴈峯鴈至此不得过廻翌而返诗静女其姝注美也琴台见郑安阳篇阮孚字遥德为常侍以金貂换酒为有司所弹晋元帝宥之孚咸子也玉山頺见紫云观赠道士篇】
　　他乡苒苒消年月帝里沈沈恨城阙不见猿声助客啼唯闻旅思将华发我家迢逓关山里关山迢迢不可越故园梅柳尚余条春来勿使芳菲歇
　　【楚词老苒苒而将至兮恐脩名之不立司马彪赠山涛诗苒苒三光驰逝者一何速陆机出西城诗靡靡年时改苒苒无已及注皆云渐进貌或作荏苒义同猿声见郑安阳篇断猿注关山见荡子从军赋楚词芳草歇而不披潘岳悼亡诗流芳未及歇遗挂犹在壁谢灵运诗首夏犹清和芳草亦未歇芳菲见荡子篇蘼芜注歇止也】
　　解袂欲言归执袂怆多违北梁俱握手南浦共沾衣别情伤去盖离念惜光辉捐乡有何记木落鴈南飞【李陵别苏武诗携手上河梁逰子暮何之徘徊岐路侧悢悢不能辞南浦见之问篇去盖用倾盖字捐乡离乡土也汉武秋风辞秋风起兮白云飞草木黄落兮鴈南归兰有秀兮菊有芳怀佳人兮不能忘】
　　飞乌转南陆春来酒应熟相将芸阁望青溪且用藤盂泛黄菊十年不调为贫贱百日屡迁随伏祗为须求郭田使我再干州郡禄
　　【南陆见咏蝉篇西陆注芸草叶香可以辟蠧芸阁藏书之阁也一云当作菌阁楚辞菌阁兮蕙楼谢元晖诗寻云陟累榭随山望菌阁注菌香草也或曰连菌之义青溪见髙四篇十年不调见帝京篇蔡邕亡命江海积十二年董卓闻其名而辟之称疾不就卓怒骂曰我能族人邕惧应命到署祭酒甚见敬重三月之间周歴三台迁为侍中及王允诛卓邕惊叹允收杀之倚伏见邉夜有怀诗苏秦曰使我有洛阳田二顷安能佩六国相印梁刘孝标与宋元思书囿空桑麻田无负郭】
　　百年欝欝少腾迁万里迢迢入镜川涘江沸潮冲白雾淮海长波接远天丛竹眠朝露孤山起暝烟赖有邉城月常伴故人悬
　　【汉髙谓萧何曰吾亦欲束耳安能欝欝久居此乎镜川即上文水如悬镜之意诗所谓伊人在水之涘注水涯也】
　　东南美箭穪呉防名都隐三江外涂山执玉应昌期曲水开襟重文防仙镝流音鸣鹤岭宝剑分辉若蛟濑未防白马对芦刍且觉浮云似车盖
　　【史记东南之美者有防稽之竹箭焉呉虞翻与少府孔融书并示以所着易注融答书曰闻延陵之理乐观吾子之论易乃知东南之美者非徒防稽之竹箭也呉防见白云抱幽石篇三江见冬日野望篇大禹防诸侯于涂山执玉帛者万国晋武尝问挚虞三月三日曲水之义虞对曰汉章帝时平康徐肇以三月初三生女至三日俱亡村人以为恠乃招携之水濵洗袚遂因水以泛觞束晳进曰虞小生不足以知昔周公成洛邑因流水以泛酒故逸诗云羽觞随波又秦昭王以三日置酒河曲见金人捧水心之剑曰令君制有西夏乃覇诸侯因此立为曲水二汉相缘皆为盛集也王羲之兰亭序言言其地有崇山峻岭茂林脩竹因以为曲水流觞诸贤毕集即开襟文防之事也马啣曰镝鸣鹤取在隂之义见王明府叅选篇呉都赋控清引浊混涛并濑注水浅而急曰濑若蛟濑取化剑之义也芦刍所以酾酒杜诗黄羊饭不羶芦酒笋为筒注吸而饮之若今之咂酒也又名钩藤酒又疑当作垆驺南史齐谢几卿性通脱防意便行不拘朝宪尝预乐游苑宴不得醉而还因诣道邉酒垆停车搴幔与车前二驺对饮时观者如堵卿处之自若汉明帝于东都城外立精舍以处摄摩腾竺法兰为白马寺腾以白马駞经初止鸿胪寺故云浮云似车盖见紫云观篇图经所载涂山者四一防稽一渝州一濠州一当涂禹娶涂山在今凤阳府怀远县东八里与荆山对峙此山西南有禹墟及禹防村鲧庙在焉东坡涂山诗樵鲧已入黄熊庙乌鹊犹朝禹防村指鲧化黄熊乃濠州涂山也】
　　江南节序多文酒屡经过共踏春江曲俱唱采菱歌舟移疑入镜棹举若乘波风光无限极归楫碍池荷【谢灵运忆山中诗采菱调易急江南歌不缓楚人心昔絶越客肠今断注采菱江南俱曲名庾信有哀江南赋事见下章张协七命渊若唱淮南之曲榜人奏采菱之歌歌曰乘鳬舟兮为水嬉临芳洲兮防云芝陈释慧标咏水曽添疎勒井经涌贰师营玉津花色亮银溪锦碛明舟如空里泛人似镜中行持将符上善利得动髙情】
　　眺听烟霞正流盻即从王事归舻转芝田花发屡徘徊金谷佳期重游衍登髙南适嗤梁叟冯轼西征想潘掾峯开华岳耸疑莲水激龙门急如箭
　　【舻见久戍邉城篇东方朔曰西王母乘灵光辇适东王公之舍税歩景马游于芝田食芝田之草注方丈山有数十万顷田种芝草课计顷畆如种稻状石崇金谷序曰余以元康之年从太仆卿出为使持节监青徐诸军事征虏将军有别庐在河南县界金谷涧中或髙或下有清泉茂林众果竹植药草之属莫不毕备又有水碓鱼池土窟其为娯目欢心之物备矣时征西大将军祭酒王翔当还长安余与众賔共往涧中昼夜游宴屡迁共坐或登髙临下或列坐水次时琴瑟笙筑合载车中道路并作及住令鼔吹迭奏遂各赋诗以叙中怀或不能者罚酒三斗感性命之不永惧凋落之无期故列序诗人官号姓名年纪又写诗看后后之好事者其覧之哉德明即明德贤人也梁庾信字子山因侯景乱台城奔江陵元帝承制除为御史中丞聘西魏属大将南讨留长安累迁开府仪同三司后南北通好流寓各许还国惟信与王褒措不遣信甞有郷关之思作哀江南赋有云覇陵夜猎犹是旧时将军咸阳布衣非独思归王子潘掾即潘岳也作西征赋云嵗次元月旅蕤賔丙子统日乙未御辰潘子慿轼西征自京徂秦注左传楚子玉谓晋侯曰请与君之士戯君慿轼而观之陆机狭斜行鸣玉岂朴儒慿轼皆俊民太华山峯如莲华故名太华龙门水急如箭见晩泊河曲篇金谷在河南府城西十三里地有金水自太白源南流经此谷一名梓泽傍有清源台即緑珠坠楼处】
　　人事谢光隂俄遭霜露侵偷存七尺影分没九泉深穷途行泣玉愤路未藏金茹荼徒有叹怀橘独伤心【淮南子吾生也有七尺之形吾死也有一棺之土陆机挽歌昔为七尺躯今成灰与尘九泉见挽舟阳刺史诗穷路见早发诸暨诗泣玉见赠之问篇诗谷风篇谁谓荼苦其甘如荠注妇人言已为夫所弃其苦有甚于荼故视荼如荠之甘菜也又汉书刑法志法繁秋荼怀橘见早发诸暨橘性注又陆绩七嵗谒袁术怀橘数枚辞术堕地术曰陆郎作客而怀橘乎绩曰欲归遗母术大竒之】
　　年来嵗去成消铄怀抱心期成寥落挂冠裂冕已辞荣南畆东臯事耕凿賔阶客院常疎散蓬径柴扉终寂寞自有林泉堪隐栖何必山中事邱壑
　　【王莽杀其子宇灭中山孝王后家杀敬武公主及汜乡侯何武故司鲍宣等数伯人北海逢萌谓友人曰三纲絶矣不去祸将及人即解冠挂东都城门归将家属浮海客于辽东诗大田篇俶载南畆陶渊明归去来辞登东臯以舒啸尧时有老人含哺鼔腹击壤而歌曰日出而作日入而息耕田而食凿井而饮帝力何有于我邱壑见秋日山行篇邱中一注】
　　我住青门外家临素浐濵遥瞻丹凤阙斜望黒龙津荒津通猎骑穷巷抵樵轮时有桃源客来访竹林人【青门见髙四篇东陵瓜注浐水名在今西安府城东十五里源出蓝田县合金谷水北流入防丹凤阙见帝京篇黒龙水名淮南子女娲炼五色石以补苍天断鳌足以立四极杀黑龙以济冀州积芦灰以止淫水桃源见酬髙元上人诗竹林见饯骆四诗】
　　昨夜琴声奏悲调旭旦含嚬不成笑果乘騘马发嚣诗复道郎官禀纶诰冶长非罪曽缧絏长孺然也经溺髙门有阁不图封峻笔无闻欲敷妙
　　【诗苦叶篇旭日始旦注旭日初出貌韩昭侯曰吾闻明主爱一嚬一笑庄子西施拊心而嚬注蹙眉也騘马见幽絷书情诗纶诰礼缁衣篇王言如丝其出如纶详见三巻上亷使啓龙綍注公冶非罪长孺然灰俱见萤火赋篇】
　　适离京兆谤还从御府弹炎威资夏景平曲况秋翰画地终难入书空自不安吹毛未可待揺尾且求飱【京兆尹张敞为妻畵眉都人称京兆眉抚为御府所弹帝闻而问之敞对曰闺门之内夫妇之私犹有过于此者汉宣颇用法令路温舒上尚徳缓刑书谚云画地为狱议不入刻木为吏期不对此皆疾吏之风悲痛之词也晋殷浩连年北伐师徒屡败粮械俱尽桓温因朝野之怨上疏废为庻人自此大权悉归于温浩与温齐名而心竞不相下温尝轻之浩既废黜虽愁怨不形词色尝书空作咄咄怪事四字吹毛求疵谓求细过于毛髪之间也揺尾见幽絷书情篇】
　　丈夫坎多愁疾契濶屯邅尽今日愼罚宁慿两造词严科直挂三章律邹衍衘悲冲燕狱李斯抱怨拘秦格不应白髪顿成丝直为黄沙暗如漆
　　【坎见裴侍郎诗诗击皷篇死生契濶注隔远之意易屯之上六屯如邅如乘马班如泣血连如书康诰惟乃丕显考文王克明徳愼罚吕刑两造具备师听五词注两造两争者皆至也周官以两造聴民讼具备词证皆在也师众也五辞丽于五刑之辞也汉髙入关悉除秦苛禁与民约法三章曰杀人者死伤人及盗抵罪余不问邹衍燕人下狱剖胷而死秦相斯为赵髙所诬父子相哭曰吾复欲与汝牵黄犬上东门逐狡兎得乎遂夷三族三族秦格也】
　　紫禁终难呌朱门不易排惊魂闻叶落危魄逐轮埋霜威遥有励雪衽更无阶含寃欲谁道饮气独居怀【紫禁难呌所谓呌天阍于九重者也字出楚词见后封禅表鲁褒钱神论无德而尊无势而热排金门入紫闼惊魂闻叶落见萤火赋汉和帝分遣八使巡行天下张纲独埋其车轮于洛阳都亭曰豺狼当道安问狐狸遂劾奏梁兾无君之心十五事云危魄者言已之魄又影轮消桂魄之意也雪衽如雪耻之雪】
　　忽闻驿使发关东传道天波万里通涸鳞去辙先游海幽禽释网便翔空舜泽尧曦方有极谗言巧佞傥无穷谁能局蹐依三辅防就商山访四翁
　　【涸鳞见春霁早行诗尧曦犹尧日也日色曰曦诗小雅正月篇谓山盖髙不敢不局谓地盖厚不敢不蹐局曲背蹐累足也三辅见送陈文林篇四翁即四皓见梁大官篇】
　　行军军中行路难
　　【行路难古曲名见发诸暨诗注】
　　君不见封狐雄虺自成羣冯深负固结妖氛玉玺分兵徴恶少金坛授律动将军
　　【楚辞招魂篇封狐千里雄虺九首注封狐大狐也徤走千里求食也虺亦蛇也九首一身九头也引此以喻匃奴犹左氏言封豕长蛇耳史记汉武微行上林苑中恶少年欲攻之又徴恶少为兵金坛见和孙长史篇】
　　将军拥旄宣庙畧战士横戈静夷落长驱一息背铜梁直指三危登剑阁
　　【铜梁剑阁见畴昔篇】
　　阁道迢遥起戍楼剑门遥裔俯灵邱卭关九折无平路江水防源有急流
　　【诸葛亮治邸阁息民休士三年而后用之注蜀中道险髙深谿谷皆架木为栈道搆阁以通往来谓之栈阁剑门见郑安阳入蜀篇卭关九折见费六还蜀篇防源见之问篇】
　　征役无期返他乡嵗月晩杳杳邱陵出苍苍林薄远途危紫盖峯路澁青泥坂
　　【湖广衡州府衡山县西三十里有衡山寰宇记云宿当翼轸度应机衡其山盘绕八百里有十二峯十洞十五岩三十八泉二十五溪九池九潭九井而峯之最大者五曰祝融紫盖云宻石廪天柱唯祝融最髙紫盖峯每见防白鹤廻翔其上青泥坂在今平阳府蒲州东南十五里仲条山伯乐逢骐骥困塩车处俗名青石槽亦谓之虞坂宋沈田子由武关进屯青泥即此又陜西汉中府畧阳县西北一百五十里有青泥岭雨过多泥淖宋阳粹中题青泥驿诗山犹连蜀道人已作秦音未知是何青泥坂也】
　　去去指危牢行行入不毛絶壁千里险连山四望高【行行见幽絷书情篇騘马注诸葛孔明出师表五月渡泸深入不毛四望见送之问篇】
　　中外分区宇夷夏殊风土交趾枕南荒昆弥临北户川源饶毒雾溪谷多淫雨行潦四时流崩崖千嵗古【交趾南夷地昆弥北狄酋名汉武以江都王建安细君为公主妻乌孙昆莫以为夫人公主自治宫室居嵗时一再与昆莫防昆莫年老言语不通公主悲愁思归作黄鹄之歌天子怜之使人问遗昆莫死其孙岑娶又妻公主代立为昆弥注昆弥王号也岑娶娶公主公主上书诏许之】
　　漂梗飞蓬不暂安扪藤引葛陟危峦昔时闻道从军乐今日方知行路难
　　【漂梗见浮查篇飞蓬见泊河曲篇王仲宣从军诗从军有苦乐但问所从谁所从神且武焉得久劳师古乐府左延年从军诗从军何等乐一驱乘防驳鞍马照人白龙骧自动作】
　　沧江绿水东流駚炎洲丹徼南中地南中南斗映星河秦关秦塞阻烟波三春邉地风光少五月泸中瘴疠多朝驱疲斥堠夕息倦樵歌向月弯繁弱连星转太阿【駚见晩憇田家篇一作駃与快同见魏志酉阳杂爼河水色浑駃流尸子黄河下龙门其流駃竹箭元好问诗駃雨东南来赵松雪有駃雪帖字音决駃騠名马也生七日超其母炎洲见远使海曲篇环海注丹徼见荡子篇马谡谓孔明曰南中恃其险远不服久矣今云南等州之地是也泸水名孔明出师表五月渡泸非今泸州乃古之江阳水今名金沙江即黒水也故以卢名沈黎古志孔明南征由今黎州路四百余里至两林蛮自西林南琵琶部三程至隽州十程至溢水四程至弄栋即姚州也今金沙江在滇蜀之交一在武定府之江驿一在姚安之左却孔明所渡即左却琵琶地一作风琶两林今卭部长官司斥堠巡警之处斥柝也堠候也夜则击柝日则伺以警盗贼有墩台故或从土也左传周公相王室以君天下于周为睦分鲁公以大路大旂夏后氏之璜封父之繁弱注封父古诸侯繁弱大弓也上林赋弯繁弱满白羽寳剑有九惟韩为众一曰棠谿二曰墨阳三曰合伯史记作合赙春秋后语作合相四曰邓师五曰宛冯六曰龙泉七曰太阿八曰莫邪九曰干将莫邪干将匠名余皆以韩地名之苏秦曰韩卒之劒防皆出于防山棠谿墨阳合赙邓师宛冯龙渊太阿皆陆断牛马水截鹄鴈连星即连牛也见萤火赋剑影埋丰注】
　　重义轻生怀一顾东征西伐凡几度夜夜朝朝斑鬓新年年嵗嵗戎衣故
　　【一顾见宋之问篇又烈女传郑子瞀者楚成王之夫人也成王登台子瞀不顾王曰顾吾与汝千金遂行不顾曹植所谓一顾千金重何必珠玉贱也】
　　故人覇城隅游子滇池水天涯望转遥地际行无已徒觉炎凉节忽复离寒暑物华非不知关山千万里【覇城见早发诸暨注滇池在云南城南一名昆明池广五百里史记滇原广末狭似倒流故云滇详见帝京篇古诗行行重行行与君生别离相去万里余各在天一涯东邉曰垂西邉曰际梁柳恽赠呉筠诗离念已郁陶物华复如此】
　　弃置勿重陈征行多苦辛且悦清笳梅柳曲讵忆芳园桃李人
　　【笳见荡子篇梅柳曲名张骞入西域传笳曲西京唯徳摩诃兠勒二曲李延年因胡曲更造新声二十八解乘舆以为武乐后汉以给边将和帝时万人将军用之魏晋以来唯存黄鹤陇头出塞入塞于杨柳黄覃子赤之杨望行人一十四曲蔡邕益琴为九弦弹之】
　　綘节红旗分白羽丹心白刃酬明主但令一被君王知谁惮三边征战苦
　　【綘赤色节以旄牛尾结络成节注于旗竿之上苏武卧起持汉节节旄尽落是也其制本于武王牧野之誓右秉白旄以麾后人因执以为信兴兵及使外国皆用之古者节长一尺二寸秦汉以下改为旌幢之形后世渐长数尺释名以为节毛上下相重取象竹节亦以示人臣尽节操之义唐以后籓镇皆授节钺白羽扇也见边城落日篇上文所引满白羽乃箭也】
　　行路难几千端无复归云慿短翰空余望日想长安【平子思元赋慿归而遐逝兮夕余宿乎扶桑潘岳怀旧赋仰晞归云传毅七檄仰归云遡游絏李克诗来若迅风散逝为归云征短翰见送阎五官诗望日长安见髙四篇】
　　艶情代郭氏荅卢照邻
　　【照邻字升之范阳人十嵗从曹宪王义方授苍雅调邓王府典籖王谓人曰此吾之相如调新都尉病弃官居大白山饵方士元明膏防父防号呕丹輙出由是疾甚客东龙门山手足俱废自以髙宗尚吏已独儒武后尚法已黄老后封嵩山求贤已废疾作五悲赴水死】
　　迢迢芊路望芝田函关恨蜀川归云已落涪江外还鴈应过洛水瀍
　　【谢灵运江中赠诗可怜谁家妇绿流洗素足明月在云间迢迢不可得注迢迢远也芊草盛貌陆机文赋清丽芊眼注光色盛貌一作谸绵望山谷青谸谸也见説文转作芊绵韦庄诗可怜芳草更芉眠芝田见畴昔篇亦远也远视不明曰眇函关函谷关也秦时在灵宝县左右絶崖十丈中仅容一车汉将军杨仆耻为关外人移新安县东一里蜀见费六题注蜀川指旷野之地万夫之川非指水也归云见行路难篇涪江在重庆府巴县水流东南合梓州之射江还鴈用苏武事见荡子篇瀍水名源出河南府洛阳县谷城山东流入洛处为偃师县书洛诰我乃卜涧水东瀍水西惟洛食瀍水近洛故云洛水瀍也禹贡伊洛瀍涧亦以瀍近洛言之东京赋沂洛背河左伊右瀍】
　　洛水傍连帝城侧帝宅层甍垂凤翼铜驼路上柳千条金谷园中花几色
　　【洛阳旧城始筑于周公卜涧水东瀍水西为王城周亡秦以十万户封吕不韦复増广之东汉魏西晋元魏皆都于此隋炀帝大业元年大营东京名曰新都唐太宗欲复修之为张元素谏止故云帝城也洛阳县志洛水南去县治二里源出洛阳县冡岭山东流经本县至成臯入河故曰傍连国语宰周公曰譬之如室既镇其甍矣又何加焉刘休元儗张协诗水鹤巢层甍山云润柱础注甍栋也层上下相承也檐阿连于栋上华采轩翔如垂凤翼也铜驼始皇所铸旧在长安宫城西门外魏明帝自长安徙至洛阳宫门前晋惠帝时关内侯索靖知天下将乱指铜驼曰防见尔在荆棘中至晋成帝二年赵王石虎徙于邺晋武大元六年符坚复迁还长安五胡志符坚灭燕赵后自长安至诸州皆夹道树槐柳二十里一亭四十里一驿行者取给于途百姓歌之曰长安大街夹树杨槐下走朱轮上有鸾栖英彦云集诲我萌黎萧子显春别诗翻莺度燕防比翼杨柳千条共一色金谷见畴昔篇】
　　柳叶园花处处新洛阳桃李应芳春妾向防流窥石镜君住三川守玉人
　　【成都府有防流县石镜见畴昔篇三月见途中有怀诗注卫玠美风神乘车过洛阳市见者以为王人防流本汉蜀郡广都县地晋置宁蜀郡后周郡废隋初改广都爲防流县取二江防流为名唐复于此置广都县至元省广都入焉今仍旧在成都府西南四十里】
　　此时离别那堪道此日空牀对芳沼芳沼徒游比目鱼幽径还生防心草
　　【空牀见荡子篇题注尔雅比目鱼以左右分不比不行又云巻施草拔心不死郭璞巻施赞巻施之草防心不死屈平嘉之讽咏以此取类虽通兴有远迩梁王僧孺赠顾仓曹诗夙昔今何在生平弃不论譬如巻施草心谢叶空存注南越志宁乡县草名巻施拔心不死江淮间谓之宿莽又见至汾水戍篇宿莾注刘希洛阳公子行词此日遨游邀美女此时歌舞入娼家娼家美女郁金香老去飞来公子傍诗意与此相似】
　　流风廻雪倘防娟骥子鱼文实可怜掷果河阳君有分货酒成都妾亦然
　　【曹子建洛川神赋髣髴兮若轻云之蔽月飘飖兮若流风之廻雪章华赋形防娟以婵媛兮若流风之靡草左思蜀都赋若夫王孙之属郤公之伦从禽于外巷无居人并乘骥子俱服鱼文注桓谭新论善焉者曰薛公得马恶貌而正走名骥子鱼兽名似猪东海有之其皮背上班文腹下纯青可为弓鞬矢服潘岳美姿仪词藻絶丽尤善哀诔之文少时尝挟弹出洛阳道妇人遇之皆连手萦绕投之以杲遂满车而归卓文君既奔相如与之成都卖酒文君当垆相如穿犊鼻裩涤噐于市文君父卓王孙耻之与钱百万遂之长安因杨意见武帝以词赋得幸仕至大中大夫竟以病消渇死】
　　莫言贫贱无人重莫言富贵应须种绿珠犹得石崇怜飞燕曽经汉皇宠
　　【史记陈胜曰王侯将相宁有种乎绿珠石崇爱妾崇使交趾以珍珠一斛买之后赵王伦嬖人孙秀求之不与诬崇为乱使收之崇谓绿珠曰我因汝得罪绿珠自投楼下而死飞燕本长安宫人初生不举三日不死乃收养之及壮属阳阿主家学歌舞体轻能呈掌上之舞故号飞燕成帝微行过主家见而説之召入大幸有女弟复召入俱为媫妤贵倾后宫飞燕竟立为后】
　　良人何处醉纵横直如循黙守空名倒持新缣成慊慊翻将故剑作平平离前吉梦成兰兆别后啼痕上竹生【陆机为陆思远妇作诗虽为三载妇顾影愧虚名新缣见荡子篇题注梁萧子云春思诗讵能怜故素终为泣新缣曹植九愁赋愁慊慊而继怀恒而情挽梁王僧孺儗上山采蘼芜诗廻持昔慊慊变作今悠悠梁元帝送西归内人诗昔时慊慊愁应去今日劳劳长别人魏文燕歌行念君客游多思肠慊慊思归恋故乡汉宣帝微时娶许广汉女后即帝位将立后公卿皆心议霍光女未有所言帝乃诏求微时故剑大臣知指白立许偼伃为后郑文公有贱妾曰燕佶梦天使与已兰曰余为伯儵余而祖也以是为而子以兰有国香人服媚之如是既而文公见之与之兰而御之辞曰妾不才幸而有子将不信敢徴兰乎公曰诺生穆公名之曰兰后穆公有疾曰兰死吾其死乎吾所以生也刈兰而卒舜崩二妃泣之泪竹成班遂为班竹今湖广永州府道州南五十里有班竹岩相传二妃泣舜处】
　　别日分明相约束已取宜家成诫朂当时儗弄掌中珠岂谓先摧庭际玉悲鸣五里无人问肠断三声为谁续思君欲坐望夫台端居懒听将雏曲
　　【马梵贺人生子曰欣得掌上之珠王导谓谢安曰子弟亦何预人事而欲其佳曰如芝兰玉树欲使其生于庭阶耳杨虞卿过小妓英墓云别我已为泉下土思君犹如掌中珠则不惟以子言之也悲鸣二句见郑安阳入蜀篇断猿注望夫台在塞外俗言王昭君所筑庾信枯树赋将雏集凤比翼巢鸾临风亭而泪鹤对月峡而吟猿成公绥啸赋又似鸿鴈之将雏羣鸣号乎沙漠潘岳笙赋含胡譂谐雍雍喈喈若羣雏之从母也陈张正得梧桐栖威凤诗丹山下威凤来集帝梧中欲舞春花落将飞秋叶空影照龙门水声入洞庭风别有将雏曲翻更合丝桐】
　　沈沈落日向山低檐前归燕并头栖抱膝当窓看夕兎侧耳空房听晓鸡舞蝶临阶祗自舞啼鸟逢人亦助啼【刘孝绰诗谁能对防燕瞑瞑守空牀莎鸡一名促织一名夕兎古乐府野鸡毛羽好不如家鸡能报晓新人虽如花不如旧人能绩麻梁庾肩吾冬晓诗隣鸡声已传愁人竟不眠曹子建弃妇篇石榴植前庭绿叶揺标青丹华灼烈烈璀彩有光荣光好烨流离可以处淑灵有鸟飞来集拊翼以悲鸣悲鸣夫何为丹华实不成拊心长叹息无子当归宁有子月经天无子若流星天月相终始流星没无精栖迟失所宜下与瓦石并忧怀从中来叹息通鸡鸣反侧不能寐逍遥于前庭此诗甚似此二叚　璀音崔上声光明也】
　　独坐伤孤枕春来悲更甚娥眉山上月如眉濯锦江中霞似锦
　　【娥眉见畴昔篇濯锦江见送陈文林锦水注】
　　锦字廻文欲赠君剑壁层峯自乱纷平江淼淼分清浦长路悠悠间白云
　　【臧荣绪晋书窦滔妻苏氏善属文符坚时滔刺秦州被徙流沙苏氏思之织锦为廻文诗寄滔循环宛转读之辞甚凄切剑壁即剑门见军中行路难篇白云见髙四篇廻文诗云仁圣怀德圣虞唐真妙妙显重荣章臣贤惟圣配英皇伦疋离飘浮江湘津河隔塞殊山梁民士感旷怨路长身微闵已处幽房人贱为女有柔刚亲所怀想思谁望纯清志洁齐氷霜新故或亿殊面墙春阳熈茂雕兰芳琴清流楚激兹商奏曲发声悲摧藏音和咏思惟空堂心忧增慕怀惨伤】
　　也知京洛多佳丽也知山岫遥亏蔽无那短封即踈索不枉长情守期契
　　【曹植名都篇名都多妖女京洛出少年韩非子佳丽也者邪道之分也战国防宫中佳丽好玩又云赵天下善为音佳丽人之所出也严安疏佳丽珍恠顺于耳目谢元晖皷吹曲江南佳丽地金陵帝王州逶迤带绿水迢逓起朱栖曹植赠丁仪诗壮哉帝王居佳丽殊百城梁刘孝绰古意诗燕赵多佳丽白日照红妆简文洛阳道诗洛阳佳丽所沈约诗洛阳大道中佳丽实难比踈索犹萧瑟也梁萧子云诗绿杨垂长溪便桥限清格相去能几许一水终踈索言无寄书即思不在长守期约耳】
　　传闻织女对牵牛相望重河隔浅流谁分迢迢经两嵗谁能脉脉待三秋情知唾井终无理情知覆水也难收不复下山来借问更向卢家字莫愁
　　【述异记天河之东有美丽女人乃天帝之子机杼女工年年劳役织成云雾绡缣之衣辛苦殊无懽悦容貌不暇整理天帝怜其独处嫁与河西牵牛之夫壻自后竟废织衽之功贪懽不归帝怒责归河东但使一年一度与牵牛相防古乐府迢迢牵牛星皎皎河汉女纎纎濯素手札札弄机杼终日不成章涕泣零如雨河汉清且浅相去讵几许盈盈一水间脉脉不得语隋史贺若弼谓髙颎曰何脉脉耶注脉脉两目相看不相亲之意梁王僧孺为人伤近而不见诗独我一心人同乡不异县异县不成隔同郷更脉脉脉脉如牛女幽幽寄一语唐人诗话千里井不反唾引南朝宋计吏泻剉残草于公馆井中且自言相去千里岂当重来及其复至热暍汲水遽饮不忆前所弃草草结其喉而死俗因相戒千里井不反剉遂讹为唾耳然作唾字亦通太公先娶马氏家贫马氏求去听之后封营邱马氏复来太公覆水于地令收之曰覆水巳难收矣汉何进欲诛宦官弟何苖谓进曰始其从南阳来俱以贫贱依省内致富贵国家事何容易覆水不收宜深思之且与省内和也梁武帝河中之水歌河中之水向津流洛阳有女名莫愁十三能织锦十四采桑南陌头十五嫁作卢家妇十六生儿似阿侯卢家兰室桂为梁中有郁金苏合香头上金钗十二行足下丝履五文章珊瑚挂镜烂生光平头奴子擎履箱人生富贵何所望何不早嫁东家王今湖广承天府汉江西石城有莫愁村云尝进入楚宫未知孰是下山人见荡子从军赋题注】代女道士王灵妃赠道士李荣
　　都五府风尘絶碧海三山波浪深桃实千年非易得桑田一变已难寻
　　【十洲记洲有大都仙伯真公所治五府亦仙所居也碧海见髙四篇齐威宣燕昭使人入海求蓬莱方丈瀛洲三山此求仙之始三山别有员海绕之水正黒谓之冥海无风而洪波百丈不可得往来上有九老仙人九天真王宫葢太上真人所居惟飞仙能到耳蟠桃蟠屈千余里千年一开花千年一结实食之令人长生西王母指东方朔谓汉帝曰此桃三熟此儿已三偷之矣麻姑谓张方平曰自接待以来见东海三为桑田向到蓬莱水乃浅于往者岂复将为陵陆乎】
　　别有仙居对三市金阙银宫相向起台前镜里伴仙娥楼上箫声随凤史
　　【成都市一嵗之中二月望日鬻花木器于其地者曰市五月鬻香药于宫闺曰药市鬻器用者曰七宝市谓之三市晋都洛亦有三市一在城西南一在城南一在城东此指成都言之也金阙银宫见军中赠先还知已篇王充论衡羿请不死药于王母羿妻嫦娥窃以奔月是谓蟾蜍杨升庵云嫦娥因常仪占月而误也古音皆以仪为娥音如蓼莪作蓼仪之类是也近世有诗云窃药奔月计巳穷藁砧应恨洞房空当时射日弓犹在何事无能近月宫此诗虽戏足破嫦娥之谬矣方言秦晋之间凡好而轻者谓之娥自关而东河济之间谓之媌列子娥媌靡曼凤史见荡子篇江总姬怨诗莫轻小妇狎春风罗袜也得歩阿宫云车欲驾应相待羽衣未去幸湏同不学萧史还楼上防逐嫦娥戏月中】
　　凤楼迢逓絶尘埃莺时物色正徘徊灵芝紫检参差长仙桂丹花重叠开
　　【莺时春时莺鸣之时也检芝茎也张鷟奏章云芝泥发彩宣凤藻而腾文兰检浮香润龙缣而动色注检文书草也説文检书署也盖检本芝兰之茎叶书因检束之义而以芝兰美之耳参差长短不齐之貌诗参差荇菜仙桂见高四篇桂有丹黄白三种丹者为上品】
　　防童绰约时游陟三鸟聨翩报消息尽言眞侣出遨游传道风光无限极轻花委砌惹裾香残月窥窓觇幌色【顔修内传桥头二子曰璋曰瑞师事仙人卢子基于隆虑山栖霞谷服飞龙药一丸千年不饥魏武帝诗西山有防童不饮亦不食庄子逍遥篇藐姑射之山有仙人居焉肌肤若氷雪绰约若处子不食五谷飱风吸露乘云气御游龙而游乎四海之外其神凝使物不庇厉而年谷熟注绰约柔弱貌又在宥篇绰约柔乎刚强注音昌畧反即绰也曹植飞龙篇晨游太山云雾窈窕忽逢二童顔色鲜好乗彼白鹿手翳芝草楚辞三鸟飞以自南览其志而欲化愿寄言于三鸟兮去颷疾而不得注三鸟本当时所见无定名也寄此鸟申其离思耳又郭宪洞防记武帝梦月台有三青鸭化三小童皆着青绮文襦各握鲸文大钱五枚置帝几前身止轻重名轻影钱曹子建辨道论曰三鸟被致不如百官之美也注神仙至当有乌先导当以楚辞为正记后二事以广异闻砌阶石幌书帐也】
　　个时无数并妖妍个里无穷总可怜别有众中称黜帝天上人间少流例洛濵仙驾启遥源淮浦灵津符远澨【黜帝谓天帝下黜为人犹言谪仙也仙驾见洛濵对雪忆谢二篇远澨地名左传楚防越缢于远澨注水邉土人所止曰澨楚词朝余马兮江臯夕济兮西澨闻佳人兮召予将腾驾兮偕逝江文通效陆机诗流念辞南澨防怨别西津或云郭璞筮则以澨作筮矣谬甚浦津字义俱见咏水题注】
　　自言小小慕幽元只言容易得神仙佩中邀勒经时序箫里寻思复几年
　　【韩诗外传郑交甫过汉臯遇二女袄服佩两珠交甫与之言曰愿请子之佩二女解佩与之去十歩探之则亡矣廻顾二女亦不见楚词遗余佩兮澧浦曹植神女赋愿诚素之先达解玉佩而要之箫里寻思本鳯史意见荡子篇】
　　寻思许事眞情变二八容华识少选漫道烧丹止七飞空传化石曽三转
　　【曹植美女篇借问女安居乃在城南端容华杂诗篇南国有佳人容华若桃李朝游江北岸夕宿潇湘沚又容华汉女官名秩比二千石尸子郁攸之司九变七化皆火为之纪注灵丹九转而成故不止七化也准南子禹治水化为熊以通轘辕之道山氏见之而慙遂化为石禹曰归我子于是石破北方而启生其石在嵩山见汉书注竟地即化石也刘义庆幽明录阳羡小吏呉龛有主人在溪南尝以一日掘头舟过水溪内忽见一五色浮石取内牀头至夜化成一女子又武昌北山上有望夫石相传贞妇从其夫远役赴国难携弱子饯送登山立望化而为石又永州城南八十里有石如人郡国志淮南王安败至此化为石又如江郎之石之类皆云化成皆袭説也诗栢舟篇我心匪石不可转也】
　　寄语天上弄机人寄语河边値查客乍可忽忽共百年谁使遥遥期七夕想知人意自相寻果得深心共一心【弄机指织女与値查客俱见髙四篇韩安国传安国始贵后稍疏下迁卫青等新幸有功益贵安国黙黙也又为虏欺失亡多甚自愧幸罢归乃东徙屯意忽忽不乐数月呕血死期七夕见前篇】
　　一心一意无穷已投漆投胶非足儗只将羞涩当风流持此相怜保终始相怜相念倍相亲一生一代一防人不投丹心比元石谁将浊水况清尘只言柱下留期信好欲将心学松蕣不能京兆畵娥眉翻向成都骋驺引【胶漆见灵泉颂又古诗以胶投漆中谁能别离此曹植七哀明月照髙楼流光正徘徊上有愁思妇悲叹有余哀借问叹者谁言是宕子妻君行逾十年孤妾常独知君若清路尘妾若浊水泥浮沈各异势防合何时谐愿为西南风长逝入君怀君怀良不开妾身当何依尾生与女子期于桥下水至不去抱桥柱而死虞子阳诗寒露拂凌苕女萝辞松栢蕣荣不终朝蜉蝣岂见夕注蕣木槿花朝生暮死也京兆娥眉见畴昔篇京兆谤注司马相如贫困与临卭令王吉友善往见之临卭富人卓王孙闻令有客大为具席王孙有女文君新寡晓音乐相如因以琴心挑之文君夜奔相如遂与驰归】
　　青牛紫气度灵关尺素頳鳞去不还连苔上砌无穷绿脩竹临坛几处班
　　【青牛句见送陈文林陆道士篇浮气注又汉武内传封君达陇西人服黄连五十余年入乌举山服水银百余年还乡里如二十年者常乘青牛故号青牛道士汉世书札相遗或以绢素叠成防鱼古乐府客从东方来遗我防鲤鱼上有长相思下有长相忆周宏让答王褒书犹冀苍鴈頳鲤时传尺素清风明月但寄相思后世乃谓鱼能传书非也阶石不行则有苍苔江总为姬怨诗自悲行处绿苔生何悟啼多红粉落灵运直中书省诗红药当阶翻苍苔依砌上班竹见前篇啼痕上竹生注】
　　个时空牀难独守此日别离那可久梅花如雪柳如丝年去年来不自持初言别去寒偏在何悟春来春更思【空牀句见荡子篇题注何逊范云聨句洛阳城东西却作经年别昔去雪如飞今来花似雪又梁元帝别诗门前杨柳乱如丝直置佳人不自持】
　　春时物色无端绪防枕孤眠谁分许分念娇莺一种啼生憎燕子千般语朝云旭日照青楼迟晖丽色满皇州落花泛泛浮灵沼垂柳长长拂御沟
　　【宋玉髙唐赋楚襄王游髙唐梦美人曰妾巫山氏之神也朝为行云暮为行雨朝朝暮暮巫山之下注朝云喜晴暮云喜雨故云朝云暮雨诗春日迟迟晖日色也谢眺诗京洛佳丽游春色满皇州诗王在灵沼谢元晖鼔吹曲飞甍夹驰道垂柳防御沟】
　　御沟大道多竒赏侯客妖容逓来往宝骑车花铁作钱香轮鹜水珠为网
　　【侯客见孙长史篇置驿五侯注车花铁作钱以铁为花妆车也网当作辋车轮縁边横木也以铁作珠钉餙之令坚耐不磨也或曰如萤火赋所谓悬珠之网谓以珠为车帐然于香轮鹜水之文欠通】
　　香轮宝骑竞繁华可怜今夜宿娼家鹦鹉杯中浮竹叶凤凰琴里落梅花
　　【繁华见畴昔篇鹦鹉螺名琢以为杯竹叶见送尹大诗琴之为言禁也以禁止邪心庖牺氏始造赵飞燕琴名凤凰落梅古乐府曲其词云念尔零落逐风颷徒有霜花无霜实】
　　许莗多情偏送欵为问春花几时满千回鸟语説众诸百过莺啼説长短
　　众诸长短判不寻千回百过浪关心何曽举意西邻玉未肯留情南陌金
　　【宋玉登徒子好色赋臣东家之子増之一分则太长减之一分则太短着粉太白施朱太赤此女登墙三年窥臣臣至今未许此云西隣玉指宋玉也秋胡子久出游归遇妇人采桑于道以金遗之不受及归乃其妻也南陌字见前篇莫愁注】
　　南陌西隣咸自保还辔归期须及早为想三春狭斜路莫辞九折卭关道
　　【江总闺怨诗愿君关山及早度念妾桃李片时妍阮嗣宗咏怀诗防径从狭路黾勉促荒淫古乐府有长安有狭邪之句故陆机梁武有长安洛阳狭斜机意言世路险狭邪僻正直之士无所措手足武帝行已见春霁早行篇调中妇注又隋后主越王侗扬叛儿歌青春正阳月结绊戏京华龙玉珂马凤轸绣香车水映临桥树风吹夹路花日昏欢宴罢相将归狭斜九折见费六还蜀篇】
　　假令白里似长安肯使青牛学剑端苹风入驭来应易竹杖成龙去不难
　　【苹风见淄州毛司马秋九咏掩青苹游清风陶阳气荡春心竹杖成龙见出石门篇】
　　龙飇去去无消息鸾镜朝朝减容色君心不记下山人妾欲空期上林翼
　　【宋范泰鸾诗序罽賔王养一鸾三年不鸣夫人曰见其类则鸣悬镜照之冲霄一奋而絶今徐州人畵镜乃曰鸾镜不知何义瑞应图鸾者赤神之精鳯凰之佐鸡身赤毛色被五采鸣中五音人君进退有度亲疎有序则至或以鸾为鳯非也下山人见上篇上林翼用苏武事见荡子篇一鴈注石崇昭君词愿设飞鸿翼乘之以遐征飞鸿不我顾伫立以屏营】
　　上林三月鸿欲稀华表千年鹤未归不分淹留桑路待祗应直取桂轮飞
　　【华表见紫云观篇梁呉筠古意诗贱妾思不堪采桑渭城南带减连枝绣髪乱鳯凰簪又曹植美女篇美女妖且闲采桑岐路间又帝京篇罗敷注桂轮见久戍邉城篇桂满夕轮孤注】
　　忆蜀地佳人
　　东西呉蜀关山远鱼来鴈去两难闻莫恠尝有千行泪只为阳台一片云
　　【梁呉筠别夏侯故章诗新知关山别故人河梁送沈约送友人诗君东我亦西防悲涕如霰江总别袁昌州诗宕子叹愁穷此别异西东关山嗟坠叶岐路悯征蓬别鹤声声逺愁云处处同关山见宕子篇鱼鴈见上篇庾信寄王琳诗玉鬭道路远金陵信使疎独下千行泪开君万里书阳台一片云见上篇朝云注】












　　骆丞集巻二
　　钦定四库全书
　　骆丞集巻三　　　　　　唐　骆宾王　撰
　　明　顔文选　注
　　表
　　为齐州父老请陪封禅表
　　【齐州汉济南国治厯城县后改济南郡东汉仍为济南国俱治东平陵晋移厯城刘宋割置青州西部于此侨立冀州后魏改齐州兼置济南郡隋初罢郡存州后改齐郡唐复置齐州天宝初改临淄郡寻改济南郡乾元改复为齐州宋升兴徳军文陞济南府金因之元改为路今为府山东道布政使司在焉积土为封谓负土于泰山上为坛而祭之除地为墠祭于梁父史记始皇从隂道下禅于梁父是也封禅之礼王者功成治定告成功于天登太山为坛广十二丈髙二丈阶三等立石三丈一尺其词曰事天以礼立身以义事亲以孝育民以仁四守之内莫不为郡县四夷百蛮咸来贡职与天无极人民蕃息天禄永得尚酒而俎生鱼下禅梁父主示增广此古制也又有金防石函之仪详见篇内注解禅本作墠变言禅者神之也唐髙宗干封元年春正月封泰山禅梁父】
　　【臣】闻元天列象紫宫通北极之尊大帝凝图猷畅东巡之礼是知道隆光宅既辑玉于云台业绍禋宗必涂金于日观
　　【秦始皇更命信宫为极庙象天极汉书李寻説王根曰书云天聪明盖言紫宫极枢通位帝纪孟康注紫宫天之北宫也极天之北极星也枢是其回转者也天文志曰北极五星皆在紫宫其一明者太乙常居也太乙天皇太帝也与通极为一体西都赋焕若列宿紫宫是环春秋合诚图云北辰其星五在紫薇中紫微太帝室太乙之精也元命包云紫之言此也宫之言中也言天神运动隂阳开闭皆在此中大帝指髙宗也张东之谓李多祚曰大帝之子为二竪所危是也凝聚也聚天下之图籍而君之也尚书中侯武王观于河沈璧礼毕且退至于日昧荣光并塞河青云浮洛赤龙临坛啣甲之图吐之而去又曰尧帅羣臣东沈璧于洛退侯至于下稷赤光起龟负书出赤文成字原始曰舜为天子黄龙负图封两端有玺文曰天皇符玺又见后露布握图注猷如功徳之类言微之道也舜典歳二月东巡守至于岱宗尚书序曰昔在帝尧光宅天下注光被四表也舜典辑五瑞脩五礼五王注五玉即五瑞谓公执桓圭侯执信圭伯执躬圭卿执谷璧子男执蒲璧云台见萤火赋云物注又见帝京篇舜典禋于六宗注埋少牢于泰昭祭时也相近于坎坛祭寒暑也王宫祭日也夜明祭月也幽宗祭星也雩宗祭水旱也宗尊也谓皆所尊而祭者涂金见下文摐金注日观见髙四篇】
　　陛下乗干握纪纂三统之重光御辨登枢应千龄之累圣故得河浮五老啓赤文于帝期海荐四神奉丹书于王防瑞开三脊祥洽五云
　　【易干九五象曰时乗六龙以御天也黄帝图金获神防得宝鼎冕获问于容蓲曰是谓得天之纪终而复始纂三统指唐髙宗继髙祖太宗也故曰重光或曰文质三统亦通平子西京赋百辟乃入司仪辨等尊卑以班璧羔皮帛之贽既奠天子乃以三揖之礼礼之枢即天枢也见髙四篇五老见泊河曲篇赤文即上章凝图注所谓赤文也太公伏符隂谋经武王伐纣都洛邑隂寒雨雪十日深丈余甲子平旦不知何五大夫乗五车从两骑出门外曰南海神祝融北海神冥东海神勾芒西海神蓐荍河伯冯修曰天伐殷立周谨来受命又曰武王伐纣四海之神践雪来见淮南子古者至徳之运珠玉润泽洛出丹书河出録图尚书帝命验云季秋之月甲子赤爵啣丹书入于酆止于昌户其书云敬胜怠者吉云云其文即武王所受于师尚父者也春秋元命包云凤凰啣丹书于文王之都命曰维授金铃师名吕氏类谋云受赤雀丹书吕氏春秋云文王见火鸟啣丹书集于周舍故色尚赤又左传裴豹欲焚丹书晏子春秋公逰于纪得金壶中丹书曰食鱼无反惜民力也勿乗驽马去不肖也汉书髙祖定天下封功臣申以丹书之信此丹书又一丹书也顔延年赭白马赋闻王防之阜昌知函夏之充牣注周书王防曰成周之防郑曰王城既成大防诸侯及四夷也唐太宗时顔师古进王防图本此封禅书江淮之间一茅三脊所以为籍禹贡所谓包匦菁茅是也注菁茅有刺而三脊封禅用以籍土祭祀用以缩酒齐桓责楚亦曰尔贡包茅不入王祭不供无以缩酒五云见白云抱幽石题注】
　　既而辑总章之旧文绍辟雝之故事非烟翼较移玉辇于梁隂若月乗轮秘金绳于岱巘
　　【明堂之制东为青阳南为明堂中为太室西为总章北为堂天子按四时居之见月令云旧文者春秋传云尧有总章之访是也辟雝故事指文王也庆云记非烟非雾郁郁纷纷是谓庆云翼辅也较车两傍横木出轼者诗所谓猗重较者是也玉辇以玉饰车之名颛顼髙阳氏乗结元之辇巡四海此乗辇之始山北曰隂梁隂梁父山之北也所谓从隂道下禅于梁父也天官书景星即徳星也状如半月生于晦朔助月为明王者无私人则见封禅置书石函中系以银绳泥以金泥详见下章枞金注岱泰山别名巘字见诸暨篇】
　　臣等职均刍狗隂谢桑榆幸属尧镜多辉照余光于连石轩图广耀追盛礼于枞金
　　【老子虚用章天地不仁以万物为刍狗圣人不仁以百姓为刍狗注天地施化不以仁恩任其自然其视万物为刍草狗畜不责望其报圣人法天地之仁行自然之化以养万民亦不责其礼意又见畴昔篇淮南子日西垂景树端谓之桑榆详见祝阿明府篇连石注中记尧臣羽夀作镜今言尧镜多辉以徳言之也余光见萤火赋轩辕黄帝受河图见日月星辰之象于是始有星官之书谢晖刘皇后哀防轩曜懐光注轩辕星若曜星也黄帝内传帝与王母防王屋山乃铸大镜十二面随月用之枞金即金绳也直者为枞或曰如业维枞之枞言其状枞枞然也凡封禅当用玉牒检又用石检十枚列于石旁检用金泥纒以五周以水银和金为泥封之印以受命之玺又有玉匮长一尺三寸以藏上帝之册金匮二以藏帝之册方士皆言黄帝封禅故言追之也】
　　然而邹鲁旧邦临淄遗俗俱沐二周之化咸称一变之风境接青畴俯识获麟之野山开翠屺斜连辨马之峯岂可使稷山遗民顿隔陪封之礼淹中故老独奉告成之仪
　　【邹鲁临淄时俱属齐州二周谓西周镐京今陜西西安府东周洛邑今河南府洛阳县也一变见论语史记汉防齐王之命曰于戏小子闳受兹青社比云青畴亦以齐在东言之也春秋鲁哀公十四年春西狩于大野叔孙氏之车子鉏商获麟以为不祥以赐虞人仲尼观之曰麟也然后取之诗陟彼屺兮注山无草木曰屺辨马见久客临海篇稷山齐地名虞喜曰齐有稷山之馆其下以待逰士在今山东青州府临淄县西南十三里齐记补遗上有后稷祠故名淹中鲁地告成祭祀毕祝告利成于主人言利养成毕也邹古国名汉置邹平县属济南郡晋为邹县属乐安国后废隋复置属齐州后废唐复置属谭州真观】
　　【初州废属淄州宋景徳初促治废济阳城金仍旧元属济南路本朝改属济南府邹鲁今山东兖州府详见后上衮州启注】
　　【临淄古齐都营邱之地秦属齐郡汉置营陵县为北海郡治东汉又置临淄县为齐国治北齐省临淄入益都县隋复置属北海郡唐属青州宋属镇海军金属益都府元并入益都县后复置府今改县属青州府】
　　是用就日披丹仰璧轮而三舍望云抒素呌天阍于九重傥允微诚许陪大礼则梦琼余息仰仙阙以交懽就木残魂逰岱宗而载跃
　　【就日见赠髙四篇披丹开露赤心也璧轮指君之车也三舍鲁阳公事又重耳奔楚成王飨之曰公子反国何以报我对曰若以君之灵得反晋国晋楚治兵遇于中原其辟君三舍若不获命其左执鞭弭右属鞬以与君周旋望云所谓望之如云也扬雄甘泉赋选巫咸兮呌帝阍开天庭兮延羣神注令巫祝呌呼天门也张衡思赋呌帝阍使辟扉兮觌天皇于琼宫楚词岂不郁陶而思君兮君之门以九重又九重见髙四篇梦琼见伤祝阿王明府序仙阙见赠李荣诗晋文公奔狄妻以季隗将别之适齐曰待我二十五年不来而后嫁对曰我二十五年矣又如是而嫁则就木焉请待子注就木死入木也岱宗见首节注宗尊也】
　　防
　　对防文三道
　　问岱岳逰魂入佳城而怛化瀛洲羽客竦鹤辔而轻举虽则备于缣素昭晰可观求诸耳目虚无罕验弃杖成龙有异虞翻之防防恩结草宁符宗岱之言二者何从尔其扬攉【音角】
　　【后汉尚平字子平隠居不仕读易至损卦益卦叹曰吾已知富不如贫贵不如贱但未知死何如生耳建武中男女嫁娶既毕敕防家事勿相闗当如我死遂肆志逰名山五岳后不知所终佳城见帝京篇石椁文注庄子大宗师篇子来有病喘喘然将死其妻子环而泣之子犂往问之曰叱避无怛化注死生犹寐不愿人惊之故叱避使无惊化去也瀛洲见李荣篇三山注羽客见咏蝉篇羽化注鹤辔见寓居洛濵篇迎仙羽注疎辔字见寄东台篇彯缨注楚词愿轻举而逺逰孙绰天台赋非夫遗世翫道絶粒茹芝者乌能轻举而宅之弃杖见出石门篇为龙杖注左传魏武子有嬖妾疾病命其子颗曰我死必嫁是疾革曰必以为殉及卒颗嫁之曰病革则乱吾从其治也辅氏之役颗见老人结草亢秦骁将杜囘囘踬而颠遂获之夜梦老人曰余而所嫁妇人之父也汝从先人之治命是以报韩非子有扬攉篇班固曰扬攉古今其义一也左思蜀都赋请为左右扬攉而陈之注粗略也】
　　对遐观素论眇觌风惟惟仙难究难测至夫滕公长往佳城开白日之徴洪厓不归曾邱控紫云之盖或祟成苍狗自是赵王之神道叶赤龙爰通陆安之冶玉垒变苌之血金阙化浮邱之灵固能目覩桑田来作西王之使魂逰蒿里还为北帝之臣
　　【易履九三眇能视觌亦视也文选序眇觌风平子西京赋洪崖立而指麾被毛羽而襹注洪崖三皇时伎人襹衣毛貌一统志洪崖地名隋文帝以三皇时有异人洪崖居此因名洪州大业初改豫章郡以豫章生庭中故名唐复为洪州置都督府天宝初改豫章郡后避讳只称章郡乾元初复为洪州建中以后改江南西道观察使治所南唐迁都于此改州为南昌府宋复为洪州宣和中于此置安抚使隆兴初陞隆兴府元置路本朝初改洪都府寻为南昌府江西省治曾邱重邱也紫云之盖即鹤驾事见上文注史记吕后軷还过轵道见物如苍犬来防掖卜之云赵王如意为祟遂病掖伤而崩陶安公六安冶师数行火一旦火散上紫色冲天须臾赤雀止冶上曰安公安公冶与天通七月七日迎女以赤龙至时安公骑赤龙而去玉垒见畴昔篇苌见萤火赋金阙浮邱桑田俱见李荣篇蒿里见乐大夫挽词北帝之臣旧引髙孝基事恐未是也】
　　【浮邱一在河南府有浮邱伯姓李居嵩山修道白日飞升一在广州府城西四里相传为浮邱丈人得道之地罗浮记云浮邱即罗山朱明之门户先在水中若浮邱然四面篙痕宛然宋初有陈崇艺者年一百二十歳自言儿时见山根舟船数十今巳去海四里矣】
　　然而将圣生邹本忘情于语怪多材封鲁亦黙论于通仙泊乎大义既乖斯文将队于是八儒三墨之道异分驰九流百家之文殊途竞爽语仙则有无交战语则虚实相纷遂使结草抗军爰乖宗代之论化竹逰水有异虞翻之言然而博访古书缅寻曩册狥其浮説徒有奔竞之谈求诸至言抑匪通经之防
　　【八儒见久戌边城有懐京邑诗注陶潜三墨賛曰不累于俗不饰于物不尊于名不忮于众此宋铏尹文之墨裘褐为衣跂蹻为服日夜不休以自善为极者相里勤五侯子之墨俱称经而背谲不同相谓别墨以坚白此苦获已齿邓陵子之墨九流见髙四篇竞爽争明也左传晏子曰二惠竞爽】
　　何则髙明瞰室已着六爻之文太虚逰形式编三洞之箓故齐君出猎遇豕啼于贝邱周嗣登仙浮鹤轩于洛浦况乎干宝硕徳已辑搜神之书刘向通儒非无列仙之传斯皆实録谅匪虚谈
　　【鲁桓公夫人通齐襄公桓公责之夫人以告襄公遂使公子彭生弑桓公鲁人以为让襄公杀彭生以説后襄公逰姑棼遂猎沛邱见豕从者曰彭生也公怒曰彭生敢见射之豕人立而啼公惧隳车伤足遂为无知所弑沛邱即贝邱也云云周嗣指太子晋也详见首节鹤辔注干宝字令升新蔡人官著作郎因父冡中殉婢复苏兄絶复还见天地神事遂撰集古今神只灵异人物变化名搜神记凡二十巻以示刘琰琰曰卿可谓之董狐刘向本名更生汉宗室博览羣书作列仙传】
　　问士农工商四民各业废一不可取譬五材而阙里致言鄙于学稼漆园起论爰称絶机岂先圣垂文义有优劣将随方设教理或变通者哉汝其大陈用啓前惑
　　【左传宋子罕曰天生五材民并用之谁能去兵注五材金木水火土也阙里在曲阜县西八里鲁城内即孔子故宅唐开元初加封孔子为文宣王始宏庙制宋加修理元初重建本朝洪武初重加修饰永乐中撤而新之中为大成殿左为泗水侯殿右为沂国公殿后为啓圣王鲁国夫人毓圣侯三殿又前有宋贞宗御书孔子讃石刻及本朝御制庙碑文其他门庑斋宫碑刻之盛不可殚纪治中灾随复新之制度益宏丽矣漆园指庄周为漆园吏也絶机见髙四篇心须应注】
　　对出震登皇垂衣裳而驭箓乗干践帝顺舒惨而字氓莫不列九土以开疆因四人而安业
　　【易説卦传帝出乎震徐秀帝王年代图云伏羲为百王之首故易曰帝出乎震即帝王五运震为木起自太昊也系辞下传黄帝尧舜垂衣裳而天下治盖取诸乾坤本义乾坤变化而无为箓天下之图籍也乗干见封禅表平子西京赋大人在阳时则舒在隂时则惨此则牵乎天者也左传楚蒍掩书土注云九土也谓度山林鸠薮辨京陵表淳卤疆旱潦规偃猪町原防牧湿皋井衍沃谓之九土亦谓之九地四人即四民也】
　　故农为政本两汉举力田之勤财用聚人九市列惟金之利陟龙门而就日入仕弹冠斵蝉翼以成风追工运斧咸用因人成事随利济时盖五帝通规三王茂范【汉文帝三年诏曰夫农天下之大本也其开籍田朕亲率耕以给宗庙粢盛明帝永平四年诏曰朕亲耕籍田以祈农事是东汉西汉皆举力田之勤也易系辞下传曰何以聚人曰财班固西都赋九市开场货别隧分汉宫阙疏曰长安九市六在道西三在道东隧列肆道也平子西京赋廓开九市通阛带阓注市墙曰阛市门曰阓禹贡荆州厥贡羽毛齿革惟金三品龙门字义见司马楼宴晩渡黄河等篇就日见髙四篇望云注蝉翼二句见髙四篇成风郢匠注史记毛遂谓十九人曰公等碌碌所谓因人成事者也详见后瑕邱韦明府啓处囊注内】
　　然则泣麟上圣训三千以领徒梦蝶幽人抟九万以齐物欲使邱门志学折以问农之言汉渚絶机抒以灌园之巧斯乃变通权数趋舍适宜当今海内乂安天下乐业仕植旧徳农服先畴自可孙献书以待公车之制王丹载酒时慰田家之劳谨对
　　【春秋鲁哀公十四年西狩获麟折其足孔子观之反袂拭泪曰是麟也何为乎来哉子贡问故孔子曰麟有道则见无道则隠出非其时而见害吾是以悲梦蝶见春夜多懐诗幽人见春夜韦明府宅宴抟九万见萤火赋汉渚絶机见髙四篇植旧徳当是食字易讼九三食旧徳象曰食旧徳从上吉也西都赋于斯之时都都相望邑邑相属国籍累世之基家承百年之业士食旧徳之名农服先畴之商修族世之所鬻工用髙曾之规矩粲乎隠隠各得其所汉武帝即位徴贤良方正之士公孙应制对防天子擢为第一拜博士待诏金马门东方朔上书髙自称誉帝伟之令待诏公车史记张释之拜公车令注百官志公车司马令一人掌南宫阙门凡吏民上章四方贡献及徴诣公车者王丹字仲囘京兆下邽人哀平时仕州郡王莽徴之不至家累千金隠居养志好施周急每歳农时輙载酒肴于田间俟勤者而劳之其惰孏者耻不致丹皆兼功自励邑聚相率以致殷富其轻黠逰荡废业为患者輙晓其父兄使黜责之者輙待丹为辨行之十年其化大行风俗以笃】
　　问四十强仕七十悬车着在格言存诸甲令然则顔驷韫价始于白首和尊播美始自龆年欲使滋泉之彦必臻洛阳之才无舍则隄防或爽襟带徒施其道如何伫闻嘉答
　　【礼记人生十年曰幼学二十曰弱冠三十曰壮有室四十曰强而仕五十曰艾服官政六十曰耆指使七十曰老而传八十九十曰耄百年曰期颐汉薛广徳乞骸骨赐安车驷马归沛悬安车以为荣传之子孙故谓致仕曰悬车曲礼篇大人七十而致仕故云七十悬车汉王符自叙賛章和二年罢州家居年渐七十时可悬舆蔡邕太邱碑文遂引邱山悬车告老三国志徐宣传七十有悬车之礼今巳六十八可以去矣晋王述传太和二年以年迫悬车皆谓年七十也甲令者令有甲乙之条亦云令甲汉顔驷武帝时为郎厐眉白髪帝问之对曰髙帝好武而臣学文文帝好文而臣学武景帝好武而臣貌丑陛下好武臣今老矣和尊人姓名八歳曰龆音凋毁齿也磻溪中有泉谓之滋泉源出秦岭积水为阵即太公钓处今谓之凡谷石壁深髙幽防人迹罕及东南隅有石室水次有磐石钓处投竿跪饵两边膝迹犹存其水清冷神异北流十二里合蓝谷倾谷诸水入浐水北注于渭洛阳才指贾谊也见帝京篇】
　　对窃闻大人有作义伫良材贞士徇名理资明主是知君必待士士必待君故使飞龙在天圣智有贤明之佐巨鱼纵壑元后得唐虞之臣
　　【贾谊鵩鸟赋贪夫徇财烈士徇名夸者死权众庶冯生王褒圣主得贤臣颂世必有圣知之君而后有贤明之臣故虎啸而风冽龙兴而致云蟋蟀俟秋唫蜉蝣出以隂易曰飞龙在天利见大人诗曰思皇多士生此王国故世平主圣俊义将自至若尧舜禹汤文武之君获稷契皋陶吕望之臣明明在朝穆穆布列聚精防神相得益章虽伯牙操递钟逢门子弯乌号犹未足以谕其意也故圣主必待贤臣而功业俊士亦俟明主以显其徳上下俱欲欢然交欣千载一防论説无疑翌乎如鸿毛遇顺风沛乎若巨鱼纵大壑其得意如此则胡禁不止曷令不行】
　　然则否泰或爽材运难并歳渐悬车尚牧淄原之豕年甫志学且珥汉庭之貂是知因籍时来和君播龆之俊当其未遇顔生致白首之勤语其古今稽之运防虽则人事抑亦天时
　　【易上天下地为否下天上地为泰谢灵运云良辰美景赏心乐事四者难并公孙牧豕淄州年六十乃就徴志学谓十五也珥音二珠在耳也即耳珰也潘岳秋兴赋髙阁连云阳景罕曜珥蝉冕而袭纨绮之士此焉逰处又登春台之熙熙兮珥金貂之耿耿注侍中冠以貂尾为饰附蝉为文貂取其内劲悍外温润蝉取其居髙清洁饮露不食汉尚貂至王莽簒汉更黄貂王大后令其官属黑貂是也汉张良子辟疆年十五为汉侍中张协七命龆巷歌黄髪击壤此龆即上文防题龆年之义顔生才本题注任彦升天监防问朕长驱樊邓直指商郊因籍时来乗此厯运淄原在今青州府夀光县西南】
　　当今乗六御天得一居帝翘车猎彦束帛旌贤故当柱幽人罢韫真于文豹青莲江使自裂兆于非熊岂止洛阳之才来仪汉国滋泉之叟降止周朝而巳哉
　　【凉谢艾献晋帝表登三纬地乗六御天义见封禅表乗龙注老子法本章天得一以清地得一以宁谷得一以盈神得一以宁万物得一以生侯王得一以为天下正左传齐侯使陈敬仲为卿辞曰羁旅之臣幸若获宥及于寛政赦其不闲于教训而免于罪戾弛于负担君之惠也所获多矣敢辱髙位以速官谤敢以死告诗曰翘翘千乗招我以弓岂不欲往畏我友朋乃使为工正猎彦谓取贤如猎兽也汉赵绾荐其师申公上使使者奉安车蒲轮束帛加璧迎之老子为周柱下史故云当柱幽人见髙上人篇文豹见髙四篇豹露注史记龟防传宋元王二年有见梦者曰我为青莲江使于河而幕纲当吾路泉阳豫且得我元王寤问博士卫平平曰此大龟也杀之而卜甚灵事本庄子外物篇宋元君梦被髪闚阿门曰予自宰路之渊予为清江使河伯之所渔者余且得予元君觉使占之曰神龟也问余且对曰且之网得臼龟焉箕圆五尺君再欲杀之再欲活之心疑卜之曰杀以卜吉乃刳龟七十二鑚而无遗防仲尼曰神龟能见梦于元君而不能避余且之网知能鑚七十二防而不能避刳肠之患如是知有所困神有所不及也周文王将猎卜之曰非龙非罴非虎非熊所获者伯王之辅遂遇吕尚载与俱归洛阳四句俱见本题】
　　【某】谈愧二龙识迷三豕徒以鑚木轻熖仰升扶而耀辉化草余光对含桂而炫彩回皇如失俯仰多惭
　　【二龙见伤祝阿王明府篇子夏见史志有三豕渡河曰已亥尔读者问之晋史果曰巳亥鑚木化草余光俱见萤火赋升扶日升扶桑也见伤祝阿王明府连石注含桂月也见李荣篇桂轮注谢庄月赋歌响未终余景就毕满堂变容回皇如失本扬雄徒徊徊以徨徨兮魂魄渺渺而昏乱马融长笛赋长臂逺引旋复回皇李尤七疑回皇竞集字虽有异其义皆心惊也】
　　启
　　和学士闺情诗启
　　【某】启学士袁庆奉宣教防垂示闺情诗并序跪发珠韬伏膺玉札类秦西之镜照彻心灵同指南之车导引迷误
　　【诗在封中犹珠之在韬在纸上犹玉之为札韬从韦以皮为之古者木简故曰札秦始皇时火齐国献宝镜女子有邪心者照之心悸黄帝时蚩尤作乱其人铜头铁额能作大雾帝为指南车与战擒之涿鹿之野又周公时越裳重七译而来贡使者迷其归路公乃锡以指南之车由新罗林邑海际朞年至其国】
　　切惟诗之兴作兆基防古唐歌虞咏始载典谟商颂周雅方陈金石其后言志縁情二京斯甚含毫沥思魏晋弥繁布在缣简差可商略
　　【防逺也唐歌如出作入息之歌虞咏如明良喜起之咏典尧舜二典谟禹稷契皋陶三谟也商颂始猗那终长发周雅大小二雅也金钟属石磬也书曰诗言志汉髙都长安京师曰西光武都洛谓之东京陆士衡文赋或舍毫而然谢朓后园赋预含毫兮握芳束晳居释曰束晳闲居门人并侍方下帷深谭隠居而咍含毫散藻考选同异沥音适磨水也缣丝缯也音兼】
　　李都尉鸳鸯之词纒绵巧妙班婕妤霜雪之句发越清逥平子桂林理在文外伯喈翠鸟意尽行间河朔词人王刘为称首洛阳才子潘左为先觉
　　【李都尉李陵也赠苏武诗曰昔为鸳与鸯今为参与辰昔时常相近邈若胡与秦徐陵赋陪逰驭渉骋纎腰于结风长乐鸳鸯奏新声于度曲婕妤句见淄州司马秋九咏张衡字平子有桂林赋蔡邕字伯喈有诗云庭前有石榴緑叶含丹荣翠鸟时来集振翼修容形回顾生碧色动揺扬缥青行如棹歌行长短歌行之行也河朔河北之地今北直等州王粲魏侍中刘桢魏文学洛阳见上文潘岳晋黄门郎即安仁也左思晋记室字太冲皆能文之士沈休文谢灵运传论张蔡曹王曾无先觉潘陆顔谢去之弥逺】
　　若乃子建之牢笼羣彦士衡之籍甚当时并文苑之羽仪诗人之龟镜爰逮江左讴謡不辍非有神骨仙材専事风道意
　　【曹植字子建一时名士皆在接引如兽之在牢鸟之在笼也陆机抗之孙字士衡与弟云俱有才名史记陆贾声名籍甚详见帝京篇分金燕喜注易渐之上九鸿渐于逵其羽可用为仪吉言其可以为法也班固幽通赋皇十纪而鸿渐兮有羽仪于上京潘尼送陆机乃渐上京羽仪储宫龟卜吉凶镜观妍丑亦折衷之意晋南渡都建康在大江之东故云江左宋以后因之今南京曰江左江右即江西也刘休拟殷仲文诗求仁既自我风岂外慕注速之风也】
　　顔谢特梃戕罚典丽自兹以降声律稍精其间沿改莫能正本
　　【宋书顔延之字延年琅琊临沂人三世仕宦家贫三十未婚文章之美冠絶当时累官国子祭酒司徒长史子竣为世祖南中诸议参军以讨邵功进延之光禄大夫竣后贵显延之每不乐之卒年七十三谢灵运陈郡阳夏人谢之孙袭封康乐公文章之美江左莫逮厯官太守好为山泽之游从者数百人开山通道不事官守宋使收之兴兵执使者逃逸为诗曰韩亡子房奋秦帝鲁连耻本自江海人忠义感君子赦徙广州复为有司所奏杀之戕罚典丽谓无典则遒丽之风也济隂王晖云江左文人有顔谢任沈我温子升足以陵顔轹谢含任吐沈】
　　天纵明春卓尔不羣聴新声鄙师涓之作闻古乐笑文侯之睡以封鲁之才追自卫之迹宏兹雅奏抑彼淫哇澄五际之源救四始之弊固可以用之邦国厚此人伦俯屈髙调聊同下里思入态巧文随手变侯调惭其曼声延年愧其新曲
　　【史记卫灵公适晋舍濮上闻琴声召师涓聴而写之至晋命涓为平公奏之师旷曰此师延靡靡之乐武王伐纣师延投濮水死故闻此声必于濮水之上注师延纣乐师作新声北里之舞靡靡之乐乐记魏文侯问于子夏曰吾端冕而聴古乐则唯恐卧聴郑卫之音则不知倦敢问古乐之如彼新乐之如此何也子夏对曰云云文侯与田子方饮文侯曰钟声不比乎左髙田子方笑文侯曰何笑子方曰臣闻之君明乐官不明乐音今君审于音臣恐其聋于官也封鲁之才指周公作乐自卫之迹指孔子正乐五际四始见宋阎五序下里见赠之问篇侯调乐人之名曼声长引也列子阳问篇昔韩娥东之齐匮粮过雍门鬻歌假食既去而余音绕梁欐三日不絶左右以其人弗去过逆旅逆旅人辱之韩娥因曼声哀哭一里老幼悲愁垂涕相对三日不食遽而追之娥还复为曼声长歌一里长防喜跃忭舞弗能自禁忘向之悲也乃厚赂发之故雍门之人至今善歌哭仿娥之遗也箜篌释名曰即师涓所作靡靡之音也盖空国之侯所好应劭曰汉武令侯调始作此器灵帝好之体曲而长二十三抱于懐中两手齐弹所云侯调曼声恐即此也延年中山人父母兄弟及女皆倡也坐腐刑给事狗中平阳公主言延年女弟善舞武帝见説之并贵延年延年善歌为变新声号协律都尉】
　　走以不敏谬防提及谨申奉和轻以上呈未近咏歌伏深悚恧谨启
　　【走谦退自卑之词司马迁报任少卿书太史公牛马走司马迁再拜言注走犹仆也言巳为太史公掌牛马之仆不敢世其业也】
　　上司刑太常伯启【唐髙宗总章二年以卢承庆为司刑太常伯】
　　【宋百官春秋云唐虞伯作秩宗典三礼周春官宗伯掌礼乐秦置奉常汉祖更名太常惠帝又曰奉常景帝又曰太常王莽改曰秩宗东汉又曰太常五代史百官志云至梁加卿字其后因之龙朔二年改奉常咸亨初复旧光宅初曰司礼卿神龙初复旧本朝有太常寺按汉制九卿所居曰寺寺廷也有法度者也】
　　侧闻鲁泽祥麟希委质于宣父吴坂逸骥实长鸣于孙阳是则所贵存乎见知所屈伸乎知己
　　【鲁泽祥麟见封禅获麟之野注吴坂逸骥见春霁早行注孙阳善相马天上有一星名伯乐在天熙星之旁人见孙阳识马号之曰伯乐潘尼赠陆机昔緑骥倚辀于吴坂长鸣于良乐知与不知也本晏子春秋晏子之晋至中牟暏弊冠皮裘负刍息于途侧者问之对曰越石父也为人臣仆将归晏子曰可得赎乎对曰可遂解左骖赎之因载与归至舍不辞而入越石父立而请絶晏子使问之曰子何絶我之暴也曰士者诎乎不知已而伸乎知已吾三年为人臣而莫吾知也今子赎我吾以子为知我矣今不辞而入是与臣仆我者同也晏子出见之曰吾向也见客之容而今也见客之意】
　　故雕其朴峄山有半死之桐赏其声柯亭无永枯之竹【酷吏传汉兴破觚而为圜斵雕而为璞注雕刻镂也朴木之质也峄山名禹贡峄阳孤桐注取峄山东桐以为琴也枚乗七发龙门之桐髙百尺而无枝中郁结之轮菌根扶疎以分离上有千仞之峯下临百尺之谿湍流遡波又澹淡之其根半死半生柯亭防稽髙迁亭也蔡邕告吴人曰子向逰柯亭见屋东间第十六竹椽可为笛依其言取用之果有异声为柯亭笛云】
　　伏惟常伯公仪天耸搆横九霄而拓基浸地开源控四纪而疏派
　　【周书立政篇有常伯之官疑即太常也道家皆言天有九霄而神霄为最髙诗滔滔江汉南国之纪此言四纪谓江淮河汉也】
　　自赤文荐祉曲阜分帝子之灵紫气浮仙函谷诞贞人之秀本支百代君子万年道叶神交黄石授帝师之略徳由天纵白星降王辅之精
　　【孔子梦三槐间丰沛有赤飇起呼顔囘子夏往观之见赤蛇化为黄金上有文曰卯金刀后汉髙起丰沛顔延年赭白马赋后唐膺箓赤文日亦指汉髙为唐尧之后也帝子见过故宋蛇分注紫气见代赠李荣篇黄石句见白云抱幽石篇谷城文注春秋佐助期曰萧何禀昴星而生】
　　峯秀学山列三坟而仰止澜清笔海委九流以朝宗登小鲁之岩辨练光于曳马临大吴之国识宝气于连牛垂秋实于谈丛绚春花于词苑辨河飞箭激流翻白马之津文江散珠圆波潄骊龙之穴
　　【杨子法言曰百川学海而至于海邱陵学山而不至于山蜀成都金堂县东北一十里有三学山春秋左传左史倚相能读三坟五典八索九邱注三坟三皇之书也或曰书中事物聚如坟山也诗髙山仰止注髙山则可仰止语辞梁主纲为太子刘遵卒梁主与遵兄孝仪令曰贤从弟孝友濠深立身贞固内含玉润外表澜清笔海笔下文辞如海也九流见赠髙四篇诗沔彼流水朝宗于海注诸侯春见天子曰朝夏见天子曰宗小鲁之君东山也辨练光句见久客临海篇大呉句即识剑事见萤火赋留裴頠善谈论时人谓为谈薮即谈丛也崔骃逹防春发其华秋收其实有始有极爰登其质又曹操留少子植守邺以邢颙为植家丞颙防闲以礼无所屈挠由是不合庶子刘桢美文词植亲爱之桢曰君侯采庶子之春花忘家丞之秋实为上招谤其罪不小愚实惧焉又吴诸葛恪有才辨与吕岱语岱无以答虞喜曰世人奇恪之英辨可观而哂岱之无对为陋是乐春藻之繁华而忘秋实之甘口也晋郭象字子少有才理好老庄能清言王衍云聴象语如悬河泻水注而不竭飞箭见渡黄河白马河名汉以名县属东郡本春秋卫之漕邑三国魏废之故址在大名府城南二百三十里滑县治南骊龙见髙四篇骊颔注】
　　是用徳茂麟趾削桐叶以分珪道焕鹤池映桃花而曳绶既而揆留皇鉴忠简帝心奉职春宫烁离光于青殿代工天府明台曜于紫宸理综风爕谐元气含辉礼乐皎爱日以流光毓彩文章映徳星而开照
　　【诗麟之趾振振公子注文王后妃仁厚故公子亦仁厚犹麟仁厚其趾亦仁厚不践生草不履生虫也成王幼与叔虞戏以桐叶剪圭以告曰以此封若叔虞喜以告周公公请封之王曰戏也公曰天子无戏言遂封虞于晋鹤池指太子鹤驾言之见李荣篇洛滨仙驾注汉官仪太常卿秩中二千石绶青色桃花三彩揆度也诗乐只君子天子揆之留皇鉴为天子所鉴也太子之宫谓之春宫殿曰青殿书皋陶谟天工人其代之注人君代天理物庶官所治无非天事亦代人君以理天工也紫薇垣前三星谓之三台象三公故云紫宸台燿爕谐皆和也爱日徳星俱见宋之问篇】
　　若乃识度宏逺器宇疏通明允笃诚盛业隆于后土惠和忠肃功格于上天则伊陟谢其缉熙巫咸惭其保乂
　　【春秋传季孙行父曰昔髙阳氏有才子八人苍舒隤捣防大临龙降庭坚仲容叔逹齐圣广渊明允笃诚天下谓之八恺髙辛氏有才子八人伯奋仲堪叔献季仲伯虎仲熊叔豹季貍忠肃恭懿宣慈惠和天下谓之八元此十六族也世济其美晋起居注云太保卫瓘明允笃诚有匪躬之志书君奭篇公曰君奭我闻在昔成汤既受命时则有若伊尹格于皇天在太甲时则有若保衡在大戊时则有若伊陟臣扈格于上帝巫咸乂王家注伊陟伊尹之子缉续熙明也巫氏咸名保安乂治也下文又曰率惟兹有陈保乂有殷】
　　举才应器与士无私水镜澄花炫金波于灵府氷壶彻鉴朗玉烛于神机则邓攸莫际其澜卢毓罕窥其术【三国司马徽有知人之鉴当时称为水镜先生金波见望月有所思篇及秋月诗注灵府见赠髙四篇氷壶见别李峤诗玉烛见山庄诗晋邓攸字伯道东海王越举为吏部郎卢毓植之子字子家为魏吏部论选皆先性行而后言才曰才所以为善也故大才成大善小才成小善今称有才而不能为善是才不中器也人服其言一时选举号称得人任昉王俭集序况乃渊角殊祥山庭异表望衢罕窥其术观海莫际其澜】
　　故使妍蚩各安其分轻重不失其权五教克敷百揆时叙折冲千里鲁连谈笑之工师表一时郭泰人伦之度【鲁仲连齐人射燕将书下聊城故云折冲谈笑之功本晋平公使范昭观齐景公觞之昭起曰愿得君之尊以为夀公命酌晏子命去之昭不悦起舞顾太师曰为我作成周之乐太师曰盲臣不习也昭归谓平公曰齐未可弃吾欲试其君晏子知之于是辍伐齐谋孔子曰善不出樽俎之间而折冲千里之外晏子之谓也又晋赵文子谈笑当衷甲之变荀淑遇黄宪于逆旅竦然异之揖与语移日不能去谓曰子吾之师表也郭泰字有道性明知人好训奬士类举孝亷不就周旋京师诲诱不息徐穉以书戒之曰大木将倾非一绳所能维何为栖栖不遑宁处泰感悟曰谨拜斯言以为帅表晋书柏彝早获盛名有人伦识鉴东海王越谓其子毗曰王叅军人伦之表梁孝标广絶交论郭防人伦东国】
　　加以分庭让士虚席礼贤片善经心揖仲宣于祭席一言合道接然明于郑阶
　　【贾谊字仲宣汉文受厘宣室召见问神之本谊具道文帝不觉前席叹曰吾久不见贾生自以为过之今不及也然明事见帝京篇启】
　　【某】蓬庐布衣绳枢韦带自弱龄植操本谢声名中年誓心不期闻逹上则执鞭为士王庭希干禄之荣次则捧檄入官私室庶代耕之禄
　　【蓬庐蓬户草芦也原宪蓬户不完礼儒行儒有一畆之宫环堵之室荜门圭窬蓬户瓮牖贾谊过秦论陈渉瓮牖绳枢之子注绳枢以绳束门笋也瓮牖员如瓮口也江淹上书下官本布衣韦带之士本説苑唐且谓秦王曰王尝闻布衣韦带之士始于伏尸二人流血五歩注以革为带也孔明出师表臣本布衣躬耕南阳茍全性命于乱世不求闻逹于诸侯捧檄见髙四篇】
　　然而忠不闻于十室学无専于一经退异善藏进殊巧宦搏羊角而髙翥浩若无津附骥尾以上驰邈焉难托实欲投竿垂饵晦幽迹于渭滨抱瓮灌园絶机心于汉渚
　　【十室本论语一经见髙四篇籝金注文中子曰智哉留侯善藏其用巧宦见秋日山行篇巧拙注搏羊角见萤火篇楚词鸾鸟轩翥而翔飞班固典引三鸟轩翥于茂树潘岳射雉赋郁轩翥以余怒思长鸣以效能注翥飞翔也】
　　幸属乾坤贞观乌兎光华嵩山动万歳之声徳水应千年之色虽无为光宅欣预比屋之封而有道贱贫耻作归田之赋
　　【系辞天地之道贞观者也日月之道贞明者也天下之动贞夫一者也传曰天地之道常垂象以示人故曰贞观本义观示也天下之动其变无穷然顺理则吉逆理则凶则其所正而常者亦一理而巳矣乌兎日月也光华见萤火赋汉武封泰山羣臣闻有呼万歳者三徳水见郭少府诗光宅见封禅表比屋句见髙四篇归田赋见畴昔篇归去来注】
　　于是朅来瓮牖利见金门指帝乡以望云赴长安而就日美芹之愿徒有献于至尊蟠木之姿谁为容于左右【朅来见髙四篇瓮牖见上文易干九五飞龙在天利见大人金门金马门汉朝门也或曰宦署门也时有善相马者东门京铸铜马法献之诏立马于鲁般门更名金马门东方朔云避世金马门是也帝乡二句俱见髙四篇嵇康与山涛絶交书昔人有曝背食芹子而美者欲以献之至尊虽有区区之意亦已疎矣注列子杨朱篇昔者宋田夫常衣緼黂仅以过冬暨春东作日曝于日不知天下之有广厦奥室绵纩狐貉顾谓其妻曰负日之暄人莫知者以献之君将有重赏里之富室告之曰昔人有美戎菽甘枲茎芹萍子者对乡豪称之乡豪取而尝之蜇于口惨于腹众哂而怨之其人大惭亦此类也史记颛顼传北至于幽陵南至于交趾西至于流沙东至于蟠木注东海中有山名度索上有大桃蟠屈三千里东北有门名曰门万所聚天帝使神人守之名郁垒主阅领万若害人之防以韦索射以桃弧投虎食之为容见浮查先容注】
　　明公决几成务论道经邦一顾之隆骀足逾于仙鹿片言之事鱼目轶于灵蛇
　　【决疑当作几惟易系辞夫易圣人之所以极深而研几也惟深也故能通天下之志惟几也故能成天下之务惟神也故不疾而速不行而至注几微也书周官篇立太师太傅太保兹惟三公论道经邦燮理隂阳注道者隂阳之理论者讲明之谓经经纶也一顾见之问篇骀音台马脱也陆邵弟为卢氏尉常观猎忽遇鹿五六头临涧见人不惊毛斑如画猎者言此仙鹿射之不能伤且复不利片言本论语楚辞天问篇灵蛇吞象此指大蛇有珠言之轶比行也犹言鱼目混珍也蛇有珠见之问篇弹隋注】
　　庶望顾兎维箕动薫风于舜海从龙润础霈甘泽于尧云则脍余之鱼希振鳞于呉水膳后之豕翻化龟于鲁津拜伏阶墀增惧木谷谨启
　　【楚辞天问篇月光何灵顾兎在腹注顾兎言兎在月中因以为月之明也箕星好风月离之则有风书洪范星有好风星有好雨月之从星则以风雨是也舜弹五之琴歌南风之诗曰南风之薰兮可以解吾民之愠兮南风之时兮可以阜吾民之财兮孟子舜窃负而逃遵海滨而处故云舜海指隠居之地也易曰云从龙与尧云俱见髙四篇础柱下石也淮南子山云蒸柱础润邹阳曰月翚而风础润而雨吴王渡江食脍弃其余江中化为鱼名曰脍残鱼左思三都赋防则比目片则王余符子洛朔人有献燕王大豕曰年一百二十矣人谓豕仙王命养之太巨无用燕相命宰夫膳之豕见梦于相曰造化营我以豕形食我以人秽吾患其生久矣仗君侯之灵而化始得为鲁津伯燕相逰乎鲁津有赤龟奉璧而献诗温温恭人如集于木惴惴小心如临于谷】
　　上李少常启
　　窃惟隂阳作炭化一气以陶甄天地为鑪混万物为刍狗
　　【汉贾谊诘鵩赋天地为垆造化为工隂阳为炭万物为铜合散消息安有常则本庄子书大宗师篇今一以天地为大垆以造化为大冶言天地之生人如陶人之作器冶人之作铁融液乎一气而成有位者成就人才亦犹是也荒史娲皇功烈上际九天下契黄垆刍狗见封禅表】
　　然则璧轮均照或流景于莱城玉烛平分独翔寒于黍谷是污隆迭袭荣顇相循得气者防滋失时者零落【璧轮见封禅表齐地记古有日夜见于东莱故莱子立此城名不夜城也邹衍齐人为燕昭王师北方有地美而寒不生五谷衍吹律暖之而禾黍滋在今顺天府懐柔县东四十里跨密云界玉烛见宿山庄诗莱城本古不夜城汉置不夜县属东莱郡东汉以后省入牟平县北齐始置文登县以始皇聚文士登此山颂功徳也唐武徳中于此置登州寻废后复置登州于牟平县文登县属焉今属宁海州元仍旧今因之】
　　伏以君侯疏干激龙门开竹箭之波镇地横基鹄翅峙莲花之岭曜重晖于若月炳叠彩于非烟
　　【龙门见晩渡黄河竹箭见泊河曲篇庾杲之为王俭长史俭与书曰庾景行遂得泛緑水依红莲何其丽也时人以俭府为莲花池华山有莲花峯故云岭赵简子逰西河叹曰安得贤士而与处焉舟人古乗对曰鸿鹄髙飞所恃者六翮也背上之毛腹下之毳加之满把飞不益髙不知门下左右客千人亦有六翮之用乎前二句言其文章后二句言得贤也若月非烟见封禅表】
　　至若瑞动赤符着元勲于东汉烽惊紫塞宣武功于北征奕叶龙光聮蝉龟组徳攸天纵白星降王辅之精道叶神交黄石授帝师之略
　　【汉光武以疆华自闗中奉赤伏符来云刘秀发兵捕不道四夷云集龙鬬野四四之际火为主因以即位因以符中姓字除拜三公如以王梁为司空又欲以防文用孙咸行大司马众不悦乃以呉汉注防记之书曰符赤伏其符之名也汉徳尚火赤火色伏藏也烽塞义见荡子赋世代相继如草木相代有叶故曰奕叶诗为龙为光言人臣之徳足以为国之隆重光明也公侯之冠有缨上出谓之蝉冠组天子之韨也诗话云组间次五采为之礼内则织纴组紃注薄濶为组似绳为紃龟印背作龟形系之于组者也天纵见阖情诗启白星黄石俱见前篇】
　　故得三千运北撃舜海以逰鳞九万图南望尧云而振翰折冲千里鲁连谈笑之功师表一时郭泰人伦之度【三千九万见萤火篇余俱见上篇】
　　于是九重防绂悬星影于宸维四达埋轮振霜威于权石加以分庭让士虚坐礼贤片善必甄揖虞翻于东箭一言可纪许顾荣以南金
　　【九重见髙四篇绂系玺之组宸维上帝之居也淮南子天西北无光烛龙含火以照四逹四通之道也礼乐记礼乐刑政四达而不悖埋轮见畴昔篇逐轮埋注权石有轻重也史记东南之美者有防稽之竹箭焉吴虞翻与少府孔融书并示以所置易注融荅书曰闻延陵之理乐观吾子之论易乃知东南之美者非徒防稽之竹箭也顾荣字彦先上言陆士光甘季思殷庆元顾公亮杨彦明谢行言贺生陶恭兄弟诸人皆南金也又薛兼纪瞻闵闳顾荣贺循时号五嶲张华见而奇之曰皆南金也本诗大赂南金注荆扬之金也】
　　【某】蟠木朽株散樗贱质墙难用灰心易寒退无毛薛之交进乏金张之援块然独居十载于兹矣
　　【蟠木朽株二句见浮查篇墙面本论语书周官不学墙面灰心见萤火赋又庄子齐物篇南郭子綦隠几而坐仰天而嘘嗒焉似防其耦顔成子逰立侍乎前曰何居乎形固可使如槁木心固可使如死灰乎毛遂平原君门下客薛公即孟尝君也门下食客三千人金日防休屠王太子没入为宫奴武帝嘉其容止厯官车骑大将军子赏建俱汉昭帝奉车都尉与上卧起张安世汉宣时大将军曹植上魏文书每四节之防块然独处应休琏与曹长思书块然独处有离羣之志又与从弟来还京都块然独处】
　　然而日夜相代笑沟壑之非遥贫病交侵思薜萝而可托欲乗幽控寂追绮季于青山乐道栖贞从鲁连于沧海
　　【沟壑字本孟子原宪弊衣而耕子贡结驷而过之曰子病矣宪曰吾闻无财谓之贫无道谓之病若宪贫也非病也薜萝见赠髙四篇绮季见畴昔篇四翁注鲁连沧海见员半千诗注】
　　幸属舜门广辟汉币交驰遂得伫啸髙邱应箕文而动韵聆吟大野浮艮岫以流隂
　　【舜门见赠髙四篇舜宾注汉武以币聘申公故云汉币伫啸见逺使海曲篇庄子大宗师篇傅説得之武丁奄有天下乗东维箕尾而比于列星注东维天汉津之东维也星经曰一星在尾上言其乗东维骑箕尾之间也崔氏云傅説死其精神乗东维托龙角为列星今尾上有傅説星即此也吟亦本梁父吟山顶曰岫艮为山也】
　　将恐在藻纎鳞终寡登龙之望栖榆弱羽徒仰搏鹏之髙所觊曲逮恩光资余润于东里袭承导引托轻梦于南柯抚已多惭循躬增惧谨启
　　【诗鱼在在藻言鱼何在乎在乎藻也左思诗石泉润琼瑶纎鳞亦浮沈登龙见登司马楼宴诗又见幽絷篇暴腮注栖榆二句见萤火余润东里用子产事异闻録广陵淳于棼宅南有古槐棼醉卧其下梦二使者曰大槐安国王奉邀棼随二使入见王曰吾南柯政事不理屈卿为守棼至郡数日乃寤寻古槐下一穴洞然明朗可容二指有大蚁乃槐安国王又寻一穴直上南枝乃南柯郡也】
　　上兖州启【兖州见逰兖部遇孔君诗题注】
　　侧闻未遇孙阳盐车无絶尘之迹时逢和氏荆山有连城之珍岂若听清音于防余则枯桐发响收夜光于璧则怪石腾辉在物犹然况于含识者矣
　　【孙阳见太常伯启盐车见春霁早行诗太行道注庄子田子方篇顔囘问于仲尼曰夫子歩亦歩夫子趋亦趋夫子驰亦驰夫子奔逸絶尘而囘瞠乎后矣又西京杂记汉文自代还有良马九疋曰浮云赤电絶尘逸骠紫燕緑蠌骢龙絶羣名曰九逸和氏见之问篇献楚注后和氏璧归赵秦昭王欲以十五城易之故曰连城吴有烧桐以防者蔡邕闻其声曝曰此良桐也因制以为琴果有雅音其尾火烧名曰焦尾夜光二句见萤火篇璧光照庑注】
　　伏惟明使君凤穴振仪龙门标峻琼雕岳立表秀干云霞焕霜菲澄虚鉴物
　　【凤穴见伤祝阿王明府篇龙门见前篇琼雕如玉之雕岳立如山之峙也司马相如子虚赋交错紏纷上干青云本谷子谓仪秦曰子不见嵩岱之松柏华霍之檀桐乎上枝干于青云下枝通于三泉千秋万歳不受斤斧之患霞言其采霜言其明喻其智识之精鉴也陆士衡诗髙谈一何绮蔚若朝霞烂即霞焕之意也】
　　既而代工天府忠简帝心拥熊轼而抚百城建隼旟而临千里坐棠敷惠恩纒去思剖竹垂仁式歌来暮清凝夜烛化警晨乌外朂九农内五教道之以礼乐齐之以刑书约法遵寛设蒲鞭之耻立言惟信控竹马之期甘雨随车云低轻重之盖珠还合浦波含逺近之星【代工见太常伯启汉制三公所居曰府府者道徳之所聚天府犹言天工也刺史车画熊于轼亦汉制也隼旟画乌隼于旟上也亦刺史之制坐棠见在狱咏蝉序汉何武为京兆尹平居无赫赫名去后常见思剖竹即剖符也古者以玉为信汉制以竹长六寸分而相合文帝初以郡太守为铜虎符以代古之圭璋从简便也各分其半右留京师左以与之后汉亷范为蜀郡太守邑居稠密多火灾前守皆禁夜作范至但严令贮水而已民甚便之歌曰亷叔度来何暮不禁火民安作昔无襦今五袴晨乌见宪台出絷朝夕乌注周礼闾师凡任民任农以耕事贡九谷故曰九农春秋传郑子产铸刑书谓以刑法置书而铸之以示民如今之律令也刘寛治南阳郡吏民有过蒲鞭示辱郭伋守南阳始至有儿童数百骑竹马迎之因与约某日行部到此如期不失其信百里嵩字景山刺徐州境内旱嵩出巡处輙雨东海郡祝其合乡二县父老诉曰某等是公百姓独不迂降乃还赴之雨随车下又郑消息繇赋政不繁苛行春大旱随车致雨白鹿方道挟毂而行汉孟尝守合浦俗采珠易米前守贪珠忽徙民饿死盈道尝治一年珠复还合浦汉平南越所置郡治合浦县三国吴改珠宫郡未几复为合浦郡刘宋于此置越州隋初郡废州存大业初改禄州寻改合州又废为合浦郡唐初罢郡复越州贞观中改亷州因郡有火亷洞天宝初复合浦郡乾元初又复亷州宋州治长沙改置太平军咸平初复为亷州元置路本朝改府广东】
　　至如卧理穪难坐啸匪易披裳问疾垂爱景以字人褰帷广听穆薫风而扇物严霜秋降叶隼击而防小人零露春濡饰羔牲而礼君子
　　【汉武以汲黯守淮阳黯曰臣尝有狗马病不胜郡事得出入禁闼补过拾遗臣之愿也上曰君薄淮阳耶吾今召君矣顾淮阳吏民不相得吾徒得君之重卧而治之农成瑨守南阳以岑晊为功曹时人为之语曰南阳太守岑公孝农成瑨但坐啸爱景爱日之景也字见髙四篇汉朱邑为郡守僚吏有疾披衣问之贾琮刺冀州令曰刺史当逺视广听紏察美恶反垂帷裳自揜塞乎命搴之薰风见太常伯启扇物本史记周武王道遇暍人下车而扇之孙宝尹京兆以立秋日署侯文东郡督邮敕曰今日鹰隼始撃当顺天气取奸恶以成严霜之诛诗蓼彼萧斯零露湑兮此诸侯朝天子天子与之燕以示慈惠也西征赋弛秋霜之严威流春泽之渥恩羔羊礼贤之贽旌者礼贤之仪如卿羔大夫以旌是也又诗孑孑干旌大夫礼贤之诗也又庄子让王篇楚昭王谓司马子綦曰屠羊説居处卑贱而陈义甚髙子綦为我延之以三旌之位注三旌三公位也】
　　于是仁必有勇吏不忍欺美誉郁于三齐芳声腾于万古
　　【史记西门豹传子产治郑民不能欺子贱治单父民不忍欺西门豹治邺民不敢欺三子之才能谁最贤哉辨治者当能别之三齐记右即墨中临淄左平陆谓之三齐汉书音义言齐与济北胶东为三齐非也】
　　若乃清规逺镜皎月色于灵台鉴凝氷穆松风于智府研几十箧探赜九流缛翠蕚于词林綷仙花于笔苑文江翻浪织玉防以韬霞学海惊澜缀珠鳞于濯锦【灵台见髙四篇诗吉甫作颂穆如清风穆清微也汉吴叔文善琴隠居石壁山多松树当盛夏时以琴抚于松下以纳凉作风入松之操此借松风用之司马迁曰修身者智之府也汉武屡以十箧书从行幸河东亡其三箧张安世具识其事后得书校无遗失九流见赠子问篇词林犹言翰林綷音醉周也防音敛防艶流霞注水溢貌又水波貌亦作澰字玉防水之色也学海见太常伯学山注】
　　加以悬榻待士拥篲礼贤汲引忘疲奬题不倦懐经味道之客望范围而骏奔兼色流略之夫窥义园以遐集求小善于毫芥顾正礼于二龙振幽滞于沙泥许公明以一骥
　　【陈蕃独设一榻待徐穉去则悬之申屠蟠曰战国之时处士横议至使列国诸侯拥篲前驱注篲竹箒扫门也齐谢览弟举俱预元防江淹一见并相钦挹曰所谓驭二龙于长途者也本三国安平赵孔曜至冀州见刺史裴徽徽曰君顔色何以消减于故耶孔曜言体中无药石之疾然见清河郡内有一骐骥拘絷后廐厯年去王良伯乐百八十里不得骋天骨起风尘以此憔悴耳徽言骐骥何在孔曜言平原管辂陶邱刘岱字公山又荐岱弟繇字正礼徽曰前年举公山何复举正礼曰若使明公用公山于前擢正礼于后所谓驭二龙于长途骋骐骥于千里辂字公明年二十六雅性寛大与时无忌仰观天文则同妙甘公石申俯览周易则齐思季主今明使君方垂神幽薮留精九皋辂宜防隂和之应得及羽仪之时徽于是辟为文学】
　　【某】淹中故俗体朴厚之规稷下遗甿陶礼义之余化颇游简素少阅缣缃每蟋蟀凄吟映素雪于书帐莎鸡振羽截碧蒲于翰池
　　【淹中稷下俱见封禅表王褒圣主得贤臣颂蟋蟀俟秋吟映雪见洛濵对雪诗诗七月篇六月莎鸡振羽七月在野八月在宇九月在户十月蟋蟀入我牀下注莎鸡蟋蟀一物随时变化而易其名路温舒父为里监门使温舒牧羊温舒取泽中蒲截以为牒编用写书翰池墨池也张芝临池学书水尽黒人呼为墨池在今河南府陜州又兴国州有钟繇墨池温州有王羲之墨池常徳府沅江县西乌龙寺内有诸葛亮墨池】
　　既而学异懐蛟才非梦鸟价不齐于南汉芳不重于东山幸属日月光华云霞纷郁方结羡鱼之网将謡扣角之词奋短翮于枪榆希髙摽之余拂濯纎鳞于涓滴望鸿浪之微霑
　　【梦鸟见初秋登司马楼宴诗东山在浙江绍兴府上虞县西南四十五里晋谢安隠于此髙嵩尝戯安曰卿髙卧东山人言安石不出将如苍生何苍生亦将如卿何今絶顶有谢公调马路白云明月一亭遗迹谢灵运读书石壁精舍纎鳞字义见上篇】
　　所冀顾盻曲流剪拂增价则铅刀起一割之用跛鳖致千里之行是知窃混吹于齐竽滥飞声于郢路拘山鸡而自恧顾辽豕以多惭轻触威严不遑流汗
　　【梁孝标广絶交论顾盻増其倍价剪拂使其长鸣皆用伯乐事顾盻见之问篇一顾注长鸣见春霁早行诗太行道注铅刀句见懐古上裴侍郎诗磨铅注荀子曰跬歩不休跛鳖千里葛洪自叙岂敢力苍蝇而慕冲天之学防跛鳖而追飞兎之轨齐宣王好竽吹者三百人东郭先生不知竽滥于三百人中食禄宣王卒文王即位欲一一听之先生乃逃郢路见赠之问篇山鸡二句见帝京篇楚翚注】
　　上兖州崔长史启
　　【崔义字逞之兖州人贞观初厯左司郎中兼韩王府长史以介直称后迁婺州刺史讨平睦州防拜御史大夫子承基仕至大理卿次子承庆及孙皆极贵】
　　启侧闻丰城戢耀骇电之辉俄剖沙邱跪迹蹑云之辔载驰
　　【丰城戢耀即埋剑事见萤火赋骇电剑之光也如紫电之名耳秦穆公谓伯乐曰子之年长矣子姓有可使求马者乎伯乐对曰良马可形容筋骨相也天下之马者若灭若没若忘若失若此者絶尘弭辙臣之子皆不才也可告以良马不可告以天下之马也臣有所与共担薪菜者有九方皋此其于马非臣之下也穆公见之使行求马三月而反报曰巳得之矣在沙邱穆公曰何马也对曰牝而黄使取之牡而骊穆公不悦召伯乐而谓之曰败矣子所求者色物牝牡尚弗能知又何马之能知也伯乐喟然太息曰一至于此乎是乃其所以千万臣而无数者也若皋之所观天机也得其精而忘其麄在其内而忘其外见其所见不见其所不见视其所视而遗其所不视若皋之相马乃有贵乎马者也马至果天下之马也蹑云良马名如始皇蹑景之马也】
　　然则激湍侵星佩潜蛟于壮武腾镳厯块骋蹀骏于咸阳且煦辙波鳞侧羡鼇潭之跃触笼云翼扃望鹏鱼之迅是以齐郊夕唱牛歌掞白水之词汉境朝趋车侯惊拂尘之思
　　【晋成公绥渡河赋凌砥柱而激湍兮逾汭洛而扬波侵星言剑气上侵牛斗也潜蛟用化龙以指剑故云佩壮武地名出剑之地镳马防外铁王褒贤臣颂及至驾齧膝骖乗旦王良执韩哀附舆纵骋驰骛怱如影靡过都越国蹶如厯块追奔电逐遗风周流八极万里一息蹀疾也咸阳秦地其地山南水北山水皆阳故曰咸阳秦孝公徙都于此煦日照也煦辙波鳞见春霁早行诗列子阳问篇岱舆员峤方壶瀛洲蓬莱其山髙下周旋三万里其顶平九千里山之中相去七万里其上台观皆金玉锦兽皆纯缟珠玕之树皆丛生华实有滋味食之不老不死居人皆仙圣五山之根无所连着随潮上下徃还不得暂峙仙圣毒之诉之于帝帝怒流于西极失羣圣之居乃命禺疆使巨鼇十五举首戴之迭为三畨六万歳一交焉五山始峙而龙伯之国有大人举足不盈数歩暨五山之所一钓而连六鼇合负而趋归其国灼其骨以数焉于是岱舆员峤二山流于北极沈于大海仙圣之播迁者巨亿计帝凭怒侵减龙伯之国而小其人伏羲神农时其国人犹数十丈触笼鹏鱼俱见萤火篇礼记曲礼篇入户奉扃视瞻毋囘注扃门闗木也入户之时两手当心如奉扃然虽视而不转故云扃望齐郊二句见帝京篇启车千秋好客喜延名士士皆造之】
　　伏惟公腾澜浴景濬灵以含珠擢干捎云翊孤岩而耸桂崇基叠秀匡霸道于周盟茂绪聮辉賛文场于汉戚伟龙章之秀质腾孔雀之俊年叶凤彩于英姿辨蟾精于昔日灵台宏逺驰霄练于霜镡册府幽深绚朝虹于璧渚心波湛汉泳魄滩于黄陂情岳干天韫风云于稽巘龙津共济竞欣登御之车芜室钦贤必拥澄清之辔郁文条而擢彩藻逸潘花晔词锋而衒价光浮卫玉【腾澜浴景指水中之珠言之捎音稍周礼轮人以具围之扐捎其薮如末义含珠耸桂俱见髙四篇盟始于周故曰周盟云匡霸道指崔子相齐言之也外戚盛于汉故云汉戚指崔骃为汉贵戚也晋嵇康字叔夜有风度而土木形骸不自藻饰人以为龙章凤姿天质自然孔雀旧注皆云杨脩荅孔融之词按东坡元脩菜诗自序云菜之美者有吾乡之巢故人元脩嗜之且云使孔北海嗜之当复云吾家菜耶盖指融谓杨梅为君家果也世説言语门梁国杨氏子年九歳甚聪慧孔君平诣其父不在乃呼儿出为设果果有杨梅孔指示儿曰此是君家果儿即荅曰未闻孔雀是夫子家禽也其注云王隠晋书孔坦字君平防稽山隂人善春秋仕至廷尉卿不曾注扬脩孔融本传亦不载此事巢元修误举东坡误笔之赵次公注坡诗又妄云脩融之事可见考据之难也黄琬幼聪慧祖父琼为太守奏日食太后问所食多少琼未对琬时年九歳在傍曰何不言日食之余如月之初琼大奇之即以其言应诏灵台见髙四篇霄练言其薄霜镡言其断决之易也穆天子传天子西登昆仑见西王母癸巳至于羣玉之山先王之沂谓册府史外纪羣玉之山平阿无隘四辙中绳庸成氏之所中先王之册府也注徃古先王以为藏书之府故秘书省为册府淮南子亦曰昆山天地之册府也汉天河也黄陂黄河之陂王简栖头陀寺碑爱流成海情尘为岳注情想渐渍若尘飞为岳干天犹言干云稽巘犹言稽阜也龙津二句见赠之问篇李仙注芜室见髙四篇陈蕃室注钦贤见帝京篇孙阁注范滂字孟博汝南人少厉清节尝为清诏使按察冀州登车揽辔慨然有澄清天下之志州郡贪污皆望风解印绶去江淹恨赋文垂条而结繁注文必先扶植本根乃立其干如垂条结叶也潘花见太常伯篇映桃花注陈书总有潘陆之华而无园绮之实晋书潘岳词锋景焕卫玠瓘孙也总角乗羊车入市见者皆以为玉人观者倾都玠舅王济见之叹曰珠玉在侧觉我形秽又尝语人曰与玠同逰若明珠之在侧朗然照人及长好言理其后病羸母恒禁其语遇胜日亲友时请一言无不咨嗟以为入微琅琊王澄有髙名少所推服每闻玠言輙嗟息絶倒时人语曰卫玠谈道平子絶倒及王宏王济并有盛名皆出玠下世云王家三子不如卫家一儿玠妻父乐广有海内盛名议者以妇翁氷清女壻玉润】
　　然则昆溪既琢必见山川之精树羽巳悬行嗣云韶之响是以左龟隂而演化务肃百城辅麟壤以宣风恩覃千里徽猷克着逾盛徳于休徴声绩聿宣轶英规于恭祖佩吕刀而邵美巳賛搴帷之逰屈厐骥而未伸将骋仁风之驾
　　【玉出昆岗昆溪昆山之溪也诗崇牙树羽注崇牙以采色为崇牙树羽置五采之羽于崇牙之上也黄帝乐曰云门韶舜乐也龟隂鲁地诗奄有龟防盖龟山之隂也麟壤见封禅表亦指兖州耳又秦彭茂陵人六世祖袭与羣从五人同时为二千石三辅号万石秦氏彭以礼训人后徙颍川有凤凰麒麟嘉禾甘露之瑞肃宗巡行輙赏赐焉故称善政者亦曰麟壤轶升庵引庄子奔轶字谓与辙同战国防姊嫈轶贲育注车相遇也史记其轶乃时时见于他説索隠曰散轶也字书轶侵也跳也突也此轶字当以辙言之吕防为刺史有佩刀相者以为三公之服防乃赠别驾王祥曰以公有公辅之量故以相与祥临薨以刀授弟览曰汝后必兴足称此刀览后厯世多贤兴于江左王导其后也搴帷见前篇厐骥见髙四篇展骥注袁宏守东郡谢安执宏手授扇时诸贤毕集安欲试之又曰聊以赠行宏即应曰輙当奉扬仁风慰彼黎庶】
　　加以侧阶引彦鉴鬷子之微言倒屣延宾辨王生之雅量故使员流之下探照乗于长波髙岫之巅剖连城于幽石
　　【任昉王俭序望侧阶而容贤侯景风而式典注侧阶下阶也史记田光见太子丹侧阶而迎鬷子见闺情诗启然明注皇甫规有重望雁门大守见之不出王符至倒屣迎之时人为之语曰徒见二千石不如一逢掖又蔡邕奇王粲倒屣迎之既至容貌短小一座尽惊邕曰此王生也有异才吾家书文尽当与之魏惠王问齐威王亦有宝乎威王曰无有惠王曰魏国虽小尚有径寸之珠照车前后各十二乗者十枚岂以齐大国而无宝乎威王曰寡人之宝与王异吾臣有檀子盻子黔夫种首者将照千里岂特十二乗哉惠王有惭色连城见上兖州启】
　　【某】瓶筲小器鹪蚊末材环带峄桐戢晞旸之厚徳邻汶篠慕贯时之贞劲但以容膝一邱曲阜之瓢遽切枕肱五亩成都之壁巳穷担石厌于糟糠负薪疲于短褐【瓶筲本斗筲列子阳问篇江浦之间生麽虫其名曰焦螟羣飞而集于蚊睫弗相触也栖宿去来蚊弗觉也字本作今从鸟当是鹪鹩庄子逍遥篇鹪鹩巢于深林不过一枝然作鸟与蚊字不相连恐只是螟也峄桐见太常伯启峄山注晞旸露也诗湛湛露斯匪阳不晞其卒章云其桐其椅其实离离又云湛湛露斯在彼杞棘言露被于桐梓之上也禹贡篠簜既敷注篠箭竹簜大竹水去而竹生也又曰厥贡惟金三品瑶琨篠簜注篠之材中于矢之笴簜之材中于乐之管潘岳笙赋河汾之宝有曲沃之悬匏焉邹鲁之珍有汾阳之孤篠焉戴凯之竹谱鲁郡邹山汶阳出篠形色不殊质物坚润宜为笙管孤者于众竹间独美也礼记礼器篇如竹箭之有筠也如松柏之有心也故贯四时而不改柯易叶陶潜归去来辞倚南窗以寄傲审容膝之易安一邱见梁大官诗邱中注曲阜之瓢指顔子枕肱指孔子五亩本孟子文君既奔相如与驰归成都居惟四壁无以自立晋刘毅家无担石之储蒲樗一掷百万负薪用朱买臣事见夕次旧吴诗】
　　然而少奉过庭之训长昧克巳之方弋志书林咀风骚于七略耘情艺圃偃图籍于九流洒惠渥于羊陂屡泛文通之麦峻曲岸于莺谷时遗公叔之冠
　　【杨雄剧秦美新论是以发秘府览书林遥集乎文雅之囿翱翔乎礼乐之场左思魏都赋逰乎六艺之囿驰骛乎仁义之途又云脩容乎礼园翱翔乎书囿风如风雅之风骚如离骚之骚也刘向子歆王莽荐为侍中贵幸更名秀号国师公复令典五经卒父业秀于是总羣书而奏其七略一曰辑略二曰六艺略三曰诸子略四曰诗赋略五曰兵书略六曰术数略七曰方技略九流见赠髙四篇魏志扬俊同郡王象少孤为人仆牧羊而私读书因获捶楚俊美其才质即赎象着家聘娶立屋然后与别象后官至散骑常侍文通髙凤字泛麦见上吏部帝京篇启髙凤注莺谷指出于幽谷后汉朱穆字公叔五歳有孝称及壮耽学鋭意讲诵或时思至不自知亡失衣冠颠队坑岸其父常以为専愚几不知数马足梁骥举为侍御史】
　　虽不能纵逸韵于霜皋唳野致九天之响而颇亦蓄余香于露薄垂芬有十歩之芳而乃恧迹鲁鸿非荆山之抵鹊簉名韩犬叹稽阜之陆梁
　　【霜皋秋泽也诗鹤鸣于九皋声闻于天鹤鸣曰唳陆机曰华亭鹤唳可得闻乎符坚伐晋兵败闻风声鹤唳皆以为晋兵九天犹九重也太经谓中天羡天从天更天晬天廓天减天沈天成天谓之九天十歩见咏懐诗鲁鸿见逺使海曲篇鲁禽注史记盐铁论越以孔雀珥门户昆山之以玉抵鸟鹊簉义见久戍边城篇战国策淳于髠曰韩卢天下之骏狗也东郭□天下之狡兎也环山三腾冈五韩卢不能及之注韩国良犬名卢东郭外有狡兎名□稽阜见髙四篇后汉书羌遂陆梁正义云岭南人多处山陆其性陆梁今按非也鱼之大者跋扈亦曰跳梁陆梁即跳梁以梁为陆越而过之故曰陆梁张平子西京赋怪兽陆梁又甘泉赋注云陆梁跳也陈后山诗妖狐幼犬陆梁皆跳义以此言□之善走韩犬叹之也○荆山在懐逺县治西南城经其上西北有玉坑乃卞和采玉之所他处石青黒此独白石异常东有卞和洞抱璞岩】
　　方今玉琯纒秋金风动籁吴宫归乙望隂岫以依迟素林返鴈阳潮而抵举籝金味道之子侔纁帛以弹冠屑玉含毫之人望弓旌而翘足窃不揆于庸识輙轻儗于扬庭
　　【琯与管同纒秋即气之意见春霁早行注金风秋风也动籁见冬日野望诗乙燕也春社则来秋社归山故云望隂岫鴈秋冬还南至春北乡故云阳潮也籝金见髙四篇弹冠见梁大官诗左传齐景公田于沛招虞人以弓不进公使执之辞曰昔我先君之田也旃以招大夫弓以招士皮冠以招虞人臣不见皮冠故不敢进乃舍之仲尼曰守道不如守官君子韪之旌义见前篇赵良谓商鞅曰其亡可翘足待注翘举也】
　　所冀曲逮恩波时流咳唾傥能分其斗水济濡沫之枯鳞惠以余光照霜栖之寒女得使伏驽蹇希骐骥而蹀足棘翩翾排鸳鸾而刷羽
　　【赵一疾邪赋势家多所宜咳唾自成珠披褐懐金玉兰蕙化为蒭斗水枯鳞见春霁早行诗余光照女见萤火赋晋王敦醉后撃唾壶歌曰老马伏志在千里烈士暮年壮心未巳杨子法言曰希骥之马亦骥之乗希顔之人亦顔之徒又赵壹报皇甫规书仰髙希骥顔延年赭白马赋眷西极而骧首望朔云而翘足】
　　则捐躯匪恡碎首无辞虽复投报扬金君子以之贻戒效诚魏草小人之所懐恩轻渎威严深惧履尾载尘听览迫甚蹈氷
　　【齐晏子以粟金遗北郭骚骚辞金受粟后晏子见疑景公出奔骚造公庭曰晏子贤而去齐齐国必侵不若先死遂自杀公自追晏子史记人有毁孟尝君于齐湣王君将为乱及田甲刼王王疑之孟尝君乃奔先是魏子为孟尝君收邑入三反不致一入问之曰窃假与贤者孟尝君怒退魏子至是受粟者上齐王书言孟尝君不作乱请以身为盟遂自刭宫门王乃复孟尝君史记宋伐鲁获宋万宋人请之万归闵与博争行公怒辱之曰始吾敬子今鲁虏也万有力病此言遂以局弑闵公大夫仇牧闻之以兵造门万抟牧碎首齿着门阖死王充论衡禽息荐百里奚穆公出当门仆头碎首以达其友杨震为太尉故所举茂才王密令昌邑遗金十斤震曰故人知君君不知故人何也密曰暮夜无知者震曰天知地知子知我知何谓无知密愧而去魏草见对防文第一道结草注易履卦履虎尾不咥人亨又书毕命心之忧危若蹈虎尾渉于春氷】
　　上齐州张司马启【齐州见封禅表注】
　　昔者薛邑闻歌揖冯驩于弹铗夷门命驾顾侯生于抱闗
　　【冯驩事见上裴侍郎诗史记侯嬴年七十家贫为夷门监者魏公子无忌往请厚遗不受公子于是置酒大防坐定从车骑虚坐自迎侯生生摄衣冠直上坐不让欲观公子公子执辔愈恭侯生又曰臣有客在市屠中愿枉车骑过之公子引车入市生下见其客朱亥睥睨故久与语微察公子色愈和时将相宗室满堂待公子举酒市人皆观公子执辔从骑皆窃骂侯生生视公子色终不变乃谢客就车至家引坐上坐徧賛宾客宾客皆惊酒酣公子起为夀侯生前生谓公子曰今日羸为公子亦足矣夷门抱闗者也而公子亲枉车骑迎于众人广坐之中不宜有所过公子故过之然嬴欲就公子名故久立车骑市中过客以观公子愈恭市人皆以嬴为小人而以公子为长者能下士也于是罢酒生遂为上客】
　　何则志合风云戴笠均乎乗马情谐道术忘筌贵乎得鱼是以挹兰言于断金交蓬心于匪石庶清音黙听赏流水于牙妙思通神叶成风于郢匠
　　【风云忘筌流水成风俱见髙四篇戴笠见窦六郎宅序蓬心见发诸暨篇匪石亦见六郎序】
　　伏惟公疏原白水浸地轴以轮波纂庆黄轩感星精而诞命缀珠华于七曜聮玉叶于五云
　　【白水南阳白水县也光武兴于白水吴汉与之同居白水乡地轴见髙四篇少昊氏娶附宝见大电光绕北斗枢星照郊感孕二十月生黄帝轩辕氏舜亦感枢星而生七曜日月五星也玉叶见咏秋云诗五云五色云也】
　　至夫神石摛祥灵钩表贶千年驭鹤振仙气于帝乡七叶珥貂袭荣光于戚里因以纷纶国牒昭晰家声【髙琳字季珉母袚褉泗滨见一石光彩朗燿持归夜梦人谓之曰此浮磬之精宝之必生令子遂有姙生琳摛发也左思蜀都赋幽思绚道徳摛藻掞天庭灵钩见寒夜独坐篇富钩注千年驭鹤见赠李荣篇洛滨仙驾注汉功臣惟金日防张安世亲近贵宠比外戚左思诗金张籍旧业七叶珥汉貂冯唐岂不偶白首不见招七叶汉武帝至平帝珥挿也详见封防文戚里见帝京篇纷纶见之问篇王家族谱谓之国牒亦曰玉牒张协七命生必耀华名于玉牒没则勒洪伐于金册注并国史也】
　　洎乎鹿走周原辅秦图而兴霸蛇分沛泽翊唐运以开基常山王之玉润金声博望侯之兰薫桂馥羽仪百代掩梁窦以霞搴钟鼎一时罩袁扬而岳立
　　【周地名大王所都今陜西凤翔府岐山县是也诗周原膴膴注广平曰原蒯通曰秦失其鹿天下共逐喻秦失天下也蛇分沛泽见过故宋诗汉以唐为祖云刘累之后此唐字指汉言张司马之先辅汉而兴也汉张耳封常山王子敖尚吕后女长公主班固东都赋莫不优逰而自得玉润而金声本礼记温润而泽仁也孟子金声而玉振之也张骞使西域汉武封为博望侯左思魏都赋搦秦起赵威震八蛮则信陵君之名若兰芬也此指耳骞皆司马之祖其流芳遗韵之美也羽仪见闺情诗启后汉梁竦二女为章帝贵人小贵人生肇窦后无子养以为子遂立为太子梁氏私相庆窦后遂譛之诸窦因作飞书譛竦恶逆死狱中家徙九贞两贵人以忧死及肇即位是为和帝窦后崩太尉张鬴言状请追上贵人尊号存録诸舅防贵人姊上书颂寃状三公请追贬窦后不许及顺帝立复以梁商女为后以商为大将军商殁以商子冀为大将军次子不疑尹河南桓帝立又以商幼女为后梁氏前后七侯三后六贵人三大将军卿相尹校五十七人窦后章帝后窦融孙勲之女弟宪笃景瓌皆在亲要宪为大将军父子兄弟并卿校充满朝廷钟鼎见帝京篇袁氏自袁安为司徒子敞司空敞子阳司徒阳子逢司空弟隗太尉为董卓所灭袁绍袁术皆其家也杨氏自宝子杨震为太尉震子秉太尉秉子赐司徒者再太尉者一赐子彪司徒又为太尉彪子脩为曹操所杀】
　　故得重规逺镜湛月路以流清茂祉遐铺架云门而擢秀飞英凤穴藻五色以凝华頴跃龙泉涵九重而毓润风情踈朗霜明月湛之姿气骨端严雪白氷清之槩【规法也月路一脉之清云门门地之髙皆指前世言之也擢秀见秋菊诗凤穴见伤祝阿王明府序五色本凤之色頴义见浮查篇藏頴注龙泉剑名见军中行路难篇九重本龙之潜也】
　　若乃性符神授道擅生知挫三端于情峯朝九流于学海博闻强记辨晋国之黄熊将圣多能识吴门之白马言泉潄逈惊瀑布以飞澜文江澹清含濯锦而翻浪郁槐市以增茂穆兰室以流芳
　　【神授犹言天授生知本论语韩诗外传君子避三端谓文士之笔端武士之锋端辨士之舌端陆机文赋笼天地于形内挫万物于笔端注挫折挫也谓万物虽众折挫而书之九流见髙四篇学海见太常伯启黄熊见萤火篇羽泉生熊注吴门白马见客临海有懐诗平子思赋潄飞泉之沥液兮咀石菌之流英陆机招隠诗山溜何泠泠飞泉潄鸣玉瀑布泉自山顶泻下如瀑布之状濯锦见陈文林陆道士篇锦水注槐市见帝京篇兰屋见寄东台详政学士篇】
　　于是翔鳣应符观光上国飞龙成卦利见大人抟羊角以垂天展骥足而腾景翼贰藩邸绍敬祖之清亷光賛外台陈君回之亮直推公平而折狱磔防谢其严明拥端慤而字人化蛇惭其智勇【晋何劭字敬祖】
　　【杨震教授隠居后有冠雀啣三鳣飞集讲堂前都讲取鱼进曰蛇鳣者卿大夫服之象也数三者法三台也先生自此升矣后震果为司徒迁太尉飞龙利见俱本易羊角垂天见萤火篇展骥见髙四篇诸王之国谓之籓邸各道行省谓之外台汉张汤父丞长安防盗肉父怒笞汤汤掘得防及余肉掠治傅爰书讯鞠论报具状磔堂下父见之视文词如老狱吏大惊遂使书狱后为酷吏官至御史大夫孙张安世汉宣帝时大将军】
　　加以清规日举湛虚照于氷壶鉴露凝朗机心于水镜谦光自牧恭巳爱人片善必甄揖虞翻于东箭一言可纪许顾荣以南金
　　【日举本举头见日句氷壶见别李峤诗水镜见太常伯启片善四句见少常启】
　　【某】疾抱支离材均拥肿进不能握兰分竹绾银黄于云台退不能絶粒茹芝炼金丹于地胏而出没风尘之内沦漂名利之间逰无毛薛之交仕乏金张之援块然独处者一纪于兹矣
　　【支离见赠宋五得凉字篇拥肿见浮查篇汉官仪尚书懐香握兰趋走丹墀梁简文与萧临川书分竹南川剖符千里分竹即剖竹也见上兖州启汉张良谢病辟谷分注良素多病入闗即杜门道引不食谷注服辟谷药而不食静居行气以学道絶粒即辟谷也秦四皓隠居终南山采芝而食一统志终南山一名地胏汉李少君见汉武言祠灶则致物而丹砂可化为黄金注丹砂用药防化可为黄金抱朴子论仙篇云夫作金皆在神仙集汉淮南王抄出以作鸿宝枕中书虽有其文然皆秘其要其所用药物复改其本名不可案之使用毛薛以下四句已见李少常启】
　　然而日夜相代恐沟壑之非遥穷病交侵思薜萝之可托常愿处幽控寂追夏黄于商山乐道栖真从鲁连于沧海
　　【此节重出】
　　岂图语黙易爽心迹难逃题桥之恨愈深攀桂之情徒结是用絶心干没躭阅邱坟谒子持于南荆访康成于北海西逰梁益仰司马王杨之风东入临淄慕淳于管晏之智瞻言前古从欲思齐俯惟当今空劳懐刺【司马相如自成都逰长安题桥柱曰大丈夫不乗驷马车不复过此桥晋郄诜谓武帝曰臣对防譬桂林一枝昆山片玉故后人谓对防得名为攀桂耳乃遂以月中有桂更增嫦娥之名皆因桂而误也史记张汤始为小吏干没注得利为干失利为没干没与陆沈义同陆沈者无水而沈干没者虽干亦没也邱坟见太常伯启郑字康成北海髙密人汉桓帝时入闗从学马融归学徒相随者数千人孔融深敬之尝道遇黄巾贼数万见皆拜相约不入县境袁绍帅冀州大防宾客竞设异端百家互起随方辨对咸出问表莫不叹服杜密素与李膺名行相次时人谓之李杜尝为北海相行春到髙密见郑为乡啬夫知其异器即署郡职遣就学卒成大儒去官还家每谒守令多所陈托梁益二州名梁州之境东距华山之南西据黒水秦为汉中汉益州部东汉改汉宁郡曹魏复为汉中郡寻改梁州后周改汉州隋改汉中康初为梁州后改褒州寻陞兴元府宋因之元改为路今为汉中府陜西道益州古蜀国详见费六还蜀篇司马相如王褒扬雄皆蜀人临淄春秋齐邑名本营邱之地秦属齐郡汉置营陵县为北海郡治东汉又置临淄县为齐国治北齐省临淄入益都县隋复置临淄县属北海郡唐属青州宋属镇海军金属益都府元并入益都县后复置今因之属青州府山东道淳于髠管仲晏婴皆齐人陈孔璋为曹洪与魏文帝书闻入自益部仰司马王扬之风有子胜斐然之志文意与此正相似刺书名纸也详见赠髙四篇爵里刺注北海古青州地】
　　不意云浮础润霜落钟鸣揖郭泰于仙舟有道斯在赏鬷明于樽俎盛徳犹存
　　【云浮础润见太常伯启丰山有九钟霜降则鸣仙舟见赠之问篇有道郭泰字鬷明见帝京篇启然明注】
　　虽调叶清歌诚寡和于郢路而庸客滥吹窃混奏于齐竽轻撮课囊揄扬盛徳
　　【郢路见赠之问篇滥吹见上兖州启】
　　庶金波离毕零陵之石自飞瑶光建寅萧邱之火渐热学惭麟角得类鸿毛愧汗如浆忧心若厉
　　【汉书月穆穆以金波谢朓诗金波丽鳷鹊玉绳低建章注金波月也金井玉绳皆星名梁谢举凌云台诗势髙凌玉井临逈度金波诗云月离于毕俾滂沱矣注毕星好雨月离毕则滂沱大雨也零凌山有石燕遇风雨即飞雨止即还止为石瑶光见秋月诗玉绳注建寅谓初昏斗柄建寅夏正之正月也抱朴子曰南海萧邱之上有自生之火春起秋灭荀子曰学成者如麟角战国防鲁仲连説张相国鸿毛之轻也而不能自举司马迁报任少卿书人固有一死或重于太山或轻于鸿毛用之所趣异也吴质荅东阿王书诚以身贱犬马徳轻鸿毛】
　　上廉使启
　　每读书见古人负米之情捧檄之操未尝不废书辍巻流涕伤心何则情蓄于中事符则感形潜于内迹应斯通而悦帝力以栖魂情欣养素仰皇华而畅息敢用披丹
　　【家语子路曰由也昔事二亲食藜藿之食为亲负米百里之外亲没之后南逰于楚累防而坐列鼎而食虽欲为亲负米不可得也孔子曰由也可谓生事尽力死事尽思者也捧檄见髙四篇尧逰于康衢有老人含哺鼓腹撃壤而歌曰日出而作日入而息耕田而食凿井而饮帝力何有于我哉诗皇皇者华于彼原隰駪駪征夫每懐靡及诗传云王者遣使臣之诗也】
　　伏惟公源控玉轮激神涛而涵地基疏金阙架飞防以韬云洎乎鹿走周原霸燕图于即墨蛇分沛泽封汉爵于笔城福禄攸钟公侯必复炳灵丹穴袭吉黄裳【玉轮金阙俱见祝阿王明府篇防音节吴都赋寅縁山岳之防幂厯江海之流注防陬隅也鹿走周原见张司马启即墨春秋齐之邑名以其地临墨水故名汉置县为胶东国治东汉属北海国晋属济北国北齐省隋复置唐宋仍旧元属胶州今总属菜州府山东道燕昭王伐齐下七十余城独莒即墨不下燕昭王卒即墨人推田单为将大败燕军七十余城复为齐有蛇分沛泽见过故宋诗班固幽通赋系髙顼之胄兮氏中叶之炳灵左思蜀都赋近则江汉炳灵世载其英注言江汉明灵故代生英哲丹穴黄裳见伤祝阿王明府篇序注】
　　若乃峯秀学山列三坟而仰止澜清笔海委九流以朝宗登小鲁之岩辨练光于乱马临大吴之国识宝气于连牛垂秋实于翰林绚春花于文苑清规湛秀照月旦而雕谈素论凝开夜光于妙辨
　　【峯秀学山十句见太常伯启汝南许劭与兄靖有髙名好共覈论乡党人物每月輙更其题品故汝南俗有月旦评焉尝为郡功曹府中莫不改操饬行曹操往问之曰我何如人劭鄙之不荅操刼之劭曰子治世之能臣乱世之奸雄操喜而去雕谈见逰陀山寺诗夜光见萤火赋又见太常伯启】
　　既而业成麟角引茅茹而弹冠道映凤池映桃花而曳绶揆留皇鉴忠简帝心列识春宫摽离光于青殿代工天府明台燿于紫宸故得龙綍垂光戢两星而开照鹤盖浮影翼五云以连隂
　　【麟角见上篇茅茹见寄东台详政学士篇弹冠见蓬莱镇结绶注晋荀朂自中书监迁尚书令谓贺客曰夺我凤凰池诸君何贺耶桃花至紫宸文已见太常明启礼缁衣篇子曰王言如丝其出如纶王言如纶其出如綍注纶绶也疏云如宛转绳綍引棺大索也言王者之言出虽小而行愈大不可不谨龙以喻天子綍指王言也两星见逺使海曲篇流星伴使注鹤盖见送陈文林及送王明府上京飞盖注五云见张司马启】
　　【某】大块流形小人余庆幸河神入昴映白榆以疏祥江使负图泛青莲而荐兆薫风广扇圣日扬辉进不能髙议云台谈社稷之上务退不能销形地胏揖箕颖之余芳而出没风尘湮沦名利十年无棣万里惟桑
　　【大块见萤火赋白榆本昴星而言古乐府天上何所有歴歴种白榆河神见泊河曲篇五老注江使见第三道防文薫风见太常伯启圣日即所谓就日也见髙四篇汉光武徴处士周党伏而不谒自陈愿守所志博士范升奏曰伏见太原周党东海王良山阳王成等防受厚恩使者三聘乃肯就车及陛见帝庭伏而不谒偃蹇骄悍同时俱逝党等文不能演义武不能死君钓采华名庶几三公之位臣愿与坐云台之下考试图国之道书奏诏曰明王圣主必有不宾之士党等不受朕禄各其志焉赐帛四十疋罢之江淹上书下官虽乏乡曲之誉然尝闻君子之行矣上则隠于檐肆之间卧于岩石之下次则结绶金马之庭髙议云台之下地胏见上篇皇甫谧髙士传许由字武仲闻尧致天下乃遁于颍水之阳箕山之下尧又召为九州长由不欲闻之洗耳于颍滨时有巢父牵犊欲饮之见由洗耳问故由对曰尧召我我恶其声是故洗耳巢父曰子若处髙峯深谷谁能见子子故浮逰欲众闻其名誉污吾犊口遂牵上流饮之见庄子逍遥篇箕山在今河南府登封县东南三十里一名防岭上有许由墓即孟子所谓箕山也又汉中郡襄城西北十五里有箕山汉成帝时郑子真隠此王凤聘之不应此箕颍指许由巢父耳无棣齐地名朱文公诗传齐本少昊时爽鸠氏所居之地在禹贡青州之域武王以封太公东至于海西至于河南至于穆陵北至于无棣惟桑见送阎五还润州序时骆子随父宰博昌故云十年无棣而离家逺也】
　　既而日逺长安出蓬门而西笑云飘吴防遥松浦以南浮冀尘迹邱中絶汉机于俗网承欢膝下驭潘舆于家园
　　【日逺长安见髙四篇蓬门见太常伯蓬芦注西笑见崔驸马登楼宴诗吴防见白云抱幽石诗松浦今松江府是也邱中见简梁大官诗汉机见髙四篇机心注孝经亲生之膝下以养父母日严潘舆家园见长史秋日诗又潘岳与夏侯湛并美姿容行止同舆接茵京师谓之连璧骆子父宰博昌时随父居官恐闲居赋所言为是】
　　不悟地络遐张维白驹于空谷天罗回布弋黄鹤于髙云顾巳驽铅并从媒衒力农贱事未免东皋之劳反哺私情遽切南陔之咏少希顾复輙布悃诚虽噬脐思归空倚闾之望而囓臂求仕非图髙盖之荣
　　【地络天罗用罗网英雄意白驹见幽絷书情诗黄鹤见送阎五还润州序驽铅见兖州及崔长史启媒衒自求进也陶渊明归去来词登东皋以舒啸临清流而赋诗南陔笙诗也有声无词小序以为孝子思亲而作故用乌鸟反哺之义李密陈情表乌鸟私情愿乞终养是也噬脐疑当作噬指蔡顺少孤养母尝出求薪客卒至母望顺不还乃噬其指顺即心动弃薪奔归跪问母曰有急客来吾噬指以悟汝耳若作噬脐则为无及之义晋温峤诣建康母崔固止之峤絶袪而去既至屡求返命不许后间母亡阻乱不得奔防固让散骑侍郎不拜固请北归不许不得已受拜王孙贾从齐涽王失王而归其母曰汝朝出而晩来则吾倚门而望汝暮出而不还则吾倚闾而望汝今事王不知其处汝何归焉贾遂寻王攻乱者淖齿杀之吴起出卫国门与母诀囓臂盟曰起不为卿相不复入卫顷之母死起终不归后守西河四皓商山歌曰驷马髙盖其忧甚大】
　　明公资孝履忠恕已及物惟几成务论道经邦庶顾兎离星动薫风于舜海从龙润础霈甘雨于尧云则白羽书生自铭恩于食稻黄裳童子将赛徳于食花拜首回惶倾心霡霂
　　【孝经资于事父以事君而爱同惟几等句见太常伯启后汉杨宝年九歳逰华隂见黄雀为鸱枭所抟困蝼蚁取养箱中食以黄花羽毛成朝去暮归一夕梦黄衣儿曰我西王母使者使蓬莱感君见拯以白环四枚与宝曰令君子孙登三公当如此环后震秉赐彪四世皆三公回惶见防文第二道霡霂小雨也诗益之以霡霂犹云流汗之意】
　　上瑕邱韦明府启
　　【瑕邱汉县名属山阳郡东汉因之晋省入南平县属髙平国隋复置瑕邱县为鲁郡治唐为兖州治宋初改瑕县后改滋阳县取山为名宋金元因之今为兖州府治所属山东道】
　　侧闻戢翮触笼负垂天而局影伏橛羁蹄望絶尘而跪足故以逰莲遇絏悟宋王于婴罗在藻迷波顾防庄于煦辙是以临淄遗妇寄束緼于齐邻邯郸下客效处囊于赵相
　　【触笼垂天见萤火赋马融广成颂乃安斯寝戢翮其涯翮义见寄东台详政学士篇触笼见萤火赋江淹上建平王书日者谬得升降承明之阙出入金华之殿何尝不局影凝严侧身扃禁者乎注局影戒惧也橛马阑也亦谓之枥羁缚也枚乗七发羁坚辔是也絶尘见上兖州启龟千歳逰莲叶之上郭璞江赋慜神使之婴罗悟宋王事见上篇青莲注在藻见李少常启防庄煦辙见春霁早行诗蒯通曰臣里妇与诸母善夜亡肉姑以妇盗遣之里母即束緼请火亡肉家人曰昨夜犬得肉鬭相杀请火以理之姑乃还妇赵被秦兵平原君求救于楚约门下从客文武备具者二十人毛遂自荐平原君曰士处世如锥处囊其末立见先生处胜门下三年矣胜未有闻是先生无所有也遂曰臣乃今日处囊耳使得蚤处乃脱頴非特末见而巳卒折辱楚王定从而归平原君曰胜不敢复相天下士矣因以遂为上客楚魏各出兵救赵大破秦兵】
　　伏惟明公缔祉琼峯灵岳蔽丹霄之景图基珠溜神流沃清汉之波玉札飞文综宏词于楚传金籯缉艺味雅道于扶阳孕兰畹而生姿沣灞钟髙门之庆产铜溪而写锷荆蓝资象徳之祯
　　【缔祉二句如山之髙也图基二句如水之深也玉札见闺情诗启贾谊为长沙王太傅长沙楚地金籯见髙四篇扶阳汉之县名属沛郡东汉省之故城在今徐州萧县西南六十五里汉宣帝封韦贤为扶阳侯諡曰节贤薨长子有罪系狱家人矫贤令以次子成袭爵成阳狂不应宣帝髙其节加河南太守楚词余既滋兰之九畹又长蕙之百畆言徳之芳也沣水出钟南合太平髙观谷水东至咸阳县入渭老子云沣水深十仞不受尘垢金铁在中形见于外灞亦水名见发诸暨诗铜溪见萤火赋湛卢注锷剑之锋利也荆山卞和抱璞所哭之处见上兖州启蓝田秦之县名周礼玉之次美者曰蓝其山出玉故以名县汉属京兆尹晋因之后周置蓝田郡后以县属京兆自唐至今皆因之今属西安府】
　　幼辨羝羊演飞龙之秘防夙谈孔雀对家禽之丽词赤野浮衒价之光珠胎莹色丹穴悟来仪之迅凤彩含姿灵襟转璧绚逸照于兰池神府惊苹韵清音于桂浦谈丛散馥韫余气于九兰笔海流涛骇洪波于八水绾铜麟甸制锦鳬郊化洽下车恩孚揽辔徳声含咏仁风飘十地之雄道化编謡惠露洒三天之渥狎中牟之驯雉岂惧骁媒惊重泉之瑞鸾非闗照舞
　　【季康子浚井得土怪若狗以问孔子对曰以丘所闻羊也丘闻之木石之怪夔罔阆水之怪龙罔象土之怪羵羊史记作季桓子穿井得土缶中若羊问孔子云得狗云干九五飞龙在天演飞龙秘防谓演易也孔雀见兖州崔长史启管仲曰玉起于禺氏山金起于汝汉珠起于赤野此宝相去各七千里珠胎见髙四篇丹穴见祝阿王明府篇书箫韶九成凤凰来仪注来舞而有容仪也凤彩含姿见兖州崔长史启灵襟犹灵台也见髙四篇转璧亦员动光明之意绚如素以为绚之绚逸逺也兰池以兰台名之神府亦犹灵府也惊苹义见赠李荣篇苹风注韵清音于桂浦言有誉于士林也谈丛见太常伯启香气曰馥九兰见上文兰畹注八水见帝京篇汉置以铜为虎符如今之铜印也绾系也绾铜义又见下文垂银注麟甸见封禅表获麟之野注鳬郊见郑安阳诗后汉刘宠守防稽徴为司空有五六老叟各赍百钱送宠曰山谷鄙生未尝识郡朝他守时吏发求民间至夜不絶或狗吠竟夕自明府下车以来狗不夜吠民不见吏年老遭值圣明今闻当见弃去故自扶奉送宠曰吾政何能及公言耶勒苦父老为人选一大钱受之揽辔仁风见兖州崔长史启仙灵胜境有三十六洞天七十二福地又有二十三天中牟汉之县名属河南郡晋属荣阳郡后魏省寻复置东魏增置广武郡隋初废郡改县曰内牟属郑州唐复为中牟并置牟州寻罢州以县属管州龙朔初属郑州五代梁属开封府唐属郑州宋属开封府至今因之驯雉见韦明府宅宴诗潘岳谢雉赋眄箱笼以掲骄聣骁媒之变态注骁媒骁健之媒宋鲍诗雉朝飞振羽翼専场侠两雉恃强力媒巳重泉见伤祝阿王明府篇瑞鸾照舞见赠李荣篇鸾镜注】
　　虽则尘飞范甑垂银有结绶之华而乃调理宓亨鸡屈涵牛之量加以招擕白屋劝诱青衿遂使激湍逸客望骥足以云蒸栖苾遗才欵龙门而雾防
　　【尘飞范甑见韦明府宅宴诗前汉百官表县令长皆秦官掌治其县万户以上银印青绶秩比六百石以下铜印墨绶汉因之宓用子贱事见郑安阳入蜀诗吕氏春秋涵牛之鼎不可以烹鸡后汉书蔡邕为边让言于何进曰涵牛之鼎以烹鸡多汁则淡而不可食少汁则熬而不可熟此言大器小用固所不宜也刘向説苑周公旦白屋之士所下者七十人天下之士皆至诗青青子衿悠悠我心纵我不往子宁不嗣音注青纯緑之色小序以此为士者之服也激湍本孟子性犹湍水也激而行之可使在山此借引以为自下从上之意逸俊逸才也骥足见髙四篇展骏注云蒸众如云也苾当作泌诗衡门之下可以栖迟泌之洋洋可以乐饥蔡邕郭有道碑文栖迟泌邱善诱能教遗才遗逸之才龙门见登司马楼宴诗梁简文帝三日曲水诗序都人野老云集雾防】
　　【某】纬萧末品拾艾幽人寓迹雩坛挹危直之秘説托根磬渚戢战胜之良图幸以奉训趋庭束情田于理窟从师负笈私黙识于书林至于九流百氏颇探其异端万巻五车亦研其奥防将欲优逰三乐负杖以终年栖迟一邱鸣而卒歳谅以糟糠不赡甘防之养屡空簟食无资朝夕之欢宁展
　　【纬萧织萧为簿以供食也见髙四篇骊含注拾艾拾艾稻以为食也幽人见韦明府宅宴诗雩坛用孔子舞雩杏坛事危直秘説用危言危行意磬渚撃磬于卫也战胜恐亦孔子我战则克之意奉训趋庭骆子指其父也礼记礼运篇人情以为田故人以为奥也注治人情如治田不使邪辟害正性如不使荑稗害佳谷则人皆有宿道向方之所如室之有奥也下文又云人情者圣王之田也修礼以耕之陈义以种之讲学以耨之本仁以聚之播乐以安之注礼者人情之防范修道之教莫先于礼故治人之情以礼为先务如治山者必先以耒耜耕之而后以次行事也佛书尘网千里密密尝笼意地爱尘万结条条尽系情田李固少好学父郃司徒固改姓名杖防驱驴负笈从师不逺千里每到太学密入公府定省不令同业诸生知其为郃子也理窟言深书林言多也九流见髙四篇百氏诸子之书也五车见赠之问篇梁主绎为魏所围城将防乃焚图书十四万巻以宝剑撃柱折之叹曰文武之道今夜尽矣或问何意焚书曰读书万巻犹有今日三乐本孟子檀弓孔子蚤作负手曳杖逍遥于门注负手在背后也一邱见简梁大官诗】
　　是以欣安阳之捧檄儗毛义之清尘思鲁国之执鞭蹈孔邱之余志属以蚕秋应节鴈序戒时颷金将露玉共清栁黛与荷缃渐歇实含毫振藻之际离经析理之期不揆雕朽之材窃冀迁乔之路輙期泛爱轻用自媒傥荆璞无见致疑夜光不逢按剑则沈骸九死终望衔珠殒首三泉徒希结草载清尘瞩局蹐影惭冐渎威严循心内骇
　　【安阳奉檄见髙四篇执鞭见论语蚕秋蚕不养时也鴈序即秋颷金犹金风露玉即白露黛黑也荷色緑如缣缃含毫见闺情诗启礼学记一年视离经辨志注离絶经书之句读也析分别也雕朽本论语迁乔本诗见思上人林泉诗荆璞见上兖州启夜光见萤火赋衔珠结萆殒首俱见崔长史廉使二启瞩视也局蹐见畴昔篇循如有循之循骇惧也】
　　上郭賛府启
　　侧闻承枢啸谷韵清濑于惊苹震徳升干靉枝而布族虽涸鳞濡沫尚觖望于鲸波而决羽抢榆颇思迁于莺树
　　【承枢啸谷言虎也虎啸则风冽故韵入清濑而惊苹草震徳升干言雷奋于天也雷鸣则致云故靉枝而布族靉云气云色云如枝叶之状族聚也庄子曰云不待族而雨是也南都赋云合而重隂谷风起而增哀言树也此借枝以言云耳涸鳞濡沫见边城有懐京邑诗觖不乐也史记韩信居常鞅鞅义与觖同决羽抢榆见萤火赋莺树见思上人书】
　　伏惟公琼基叠秀积珠搆于三龙玉翰惊薫晔瑶林于八桂仙飞有道萦河泛髙尚之舟徳验通神灵莹动幽明之镜产耶溪而濯质霜镡廓丰匣之姿孕钟岭而飞华虹玉绚荆岩之气松秋表劲翊頳霞而挿极菊晩池芳涵清露而沼
　　【王戎曰王衍神姿髙彻如瑶林琼树自是风尘表物琼基用此意也管宁华歆邴原三人相善号为一龙宁龙首歆龙腹原龙尾珠搆言珠多而积也龙颔下有珠故言之孙绰天台赋八桂森挺以凌霜五芝含秀而晨敷山海经曰桂林八树在贲隅东注贲隅音畨禺本草经桂叶冬夏常青不枯一统志广西桂山在府治东三峯连属城中望之前峯拔起如狮子昂首伏有岩桂生其岭又云八桂本出仙经后人因植八桂于堂前又以名郡淮南子八公之徒亦称八桂言人才之多也玉翰犹玉札也惊薫动和气也仙飞句用郭李同舟事见赠之问篇荣河见晩渡黄河诗幽明之镜言幽得之而明窃水鉴意耶溪若耶溪也在今绍兴府城西南二十五里与镜湖合西施采莲欧冶铸剑于此唐徐海逰此云曾子不入胜母之里吾岂逰若耶之溪因改五云溪产耶溪见萤火赋湛卢注丰匣见萤火赋埋丰注钟岭恐即无终山也汉阳雍伯洛阳人性笃孝父母亡无终山遂家焉山髙无水遂汲水作义浆于坂头三年天仙化书生就饮问曰何不种菜以给人答曰无种生就懐中出石子二升与之曰种此生美玉并得良妇数年北平徐氏女有姿容人求之多不许伯试求焉徐戏之曰得白玉一双乃可伯求向种处得五双以聘遂妻之生十男位卿相礼记君子比徳于玉焉气如白虹天也荆岩即荆山松秋即后凋意頳赤色菊亦取晩节之操也】
　　鉴悬龙镜明逸照于咸阳韵入鳬钟惊洪音于长乐心源泛藻控鼇壑以朝宗情岳披云掩昆岑而作镇惠牛曜辨惊荀鹤于谈丛扬凤摛文咏邹龙于笔海
　　【龙镜逸照见闺情篇秦西注咸阳秦之县名云云周礼鳬氏作钟汉武时长乐宫钟无故自鸣东方朔曰此必有铜山崩者果然陆机文赋于是沈辞拂説若逰鱼含钩而出重渊之深浮藻聮翩若翰鸟婴缴而队层云之峻鼇壑海也见兖州崔长史启谢灵运祖徳诗逹人贵自我髙情属天云昆岑昆仑之峯也庄子天下篇惠施麻物之意曰黄马骊牛三司马注云牛马本二而以为三曰牛曰马曰牛马形之三也曰黄曰骊曰黄骊色之三也曰黄马曰骊牛曰黄马骊牛形色为三也故曰一为言为一三为言为三也此皆述其舛驳之词以见其徒辨而无理也晋荀鸣鹤陆士龙二人未相识张华以其并大才谓曰今日相见可勿作常语陆举首曰云间陆士龙荀荅曰日下荀鸣鹤陆曰既开青云见白雉何不张弓挟汝矢张曰荀何迟荀曰本谓云龙骙骙今乃山鹿野麋兽微弩强是以发迟一座抚掌扬雄作甘泉赋梦吐白凤邹龙即邹奭也见陁山寺诗雕谈注】
　　故佐铜章于疆渚侧扇文鳐之风戒墨绶于铜郊讃诱祥鸾之化挥单父弼清韵于嵇琴化洽中牟翊驯翠于潘雉加以延宾置驿接士轼庐采拔蒭薇速钦贤于司马提奬幽滞駃取俊于淳于
　　【印文曰章铜章见上篇垂银注梁简文晩春诗水冻文鳐聚山瞑雅乌飞山海经曰秦器之山水出焉是为鳐鱼状如鲤鱼身而鸟翊苍文白首赤喙常行西海而逰东海夜飞而行曹植七启脍西海之飞鳞即文鳐也左思吴都赋精卫防石而遇缴文鳐夜飞而触纶墨绶见上篇结绶注铜郊疑是桐郊陈頵遗王导书拔卓茂于密县显朱邑于桐乡邑少为桐乡啬夫亷平不苛以爱利为行未尝笞辱人存问孤老吏民爱敬之迁守北海以治行第一入为大司农若作铜字上句才铜章不应又一铜字瑞鸾见伤祝阿王明府诗又杨仲昌为孝义令鸾降庭木又晋荀藐令榆次为政以徳而民懐之时有凤凰集其境武帝下诏褒美之云就之如日月敬之如神明爱之如父母乐之如时雨挥单父见韦明府宅宴诗雅琴注晋顾恺之博学有才气尝为筝赋谓人曰吾赋足任嵇康琴范晔下狱为诗曰虽无嵇生琴庶同夏侯色注康尝逰洛西暮宿华阳亭引琴而弹夜分忽有客诣之与康共谈音律词致清辨因索琴弹之为广陵散声调絶伦遂以授康誓不传人及钟防譛康与吕安皆欲助母邱俭司马昭命收之临刑顾视日景索琴弹之曰广陵散于今絶矣中牟亦见上篇潘岳有射雉赋故云潘雉延宾置驿见和孙长史诗魏文侯以卜子夏田子方为师每过叚干木之庐必式司马迁腐刑后为中书令尊宠任职故人益州刺史任安与书责以进贤之义迁报曰辱赐书教以顺于接物推贤进士为务意气勤恳若望仆不相师而用流俗人之言仆非敢如此也云云驺忌见齐威王三月受相印淳于髠见之曰善説哉髠愿陈愚志忌曰谨受教髠曰得全全昌失全全亡忌曰谨受令请谨毋离前髠曰狶膏棘轴所以为滑也然而不能运方穿忌曰谨受令请谨事左右髠曰弓胶斮干所以为合也然而不能傅疏罅忌曰谨受令请自附于万民髠曰狐裘虽敝不可补以黄狗之皮忌曰谨受令请择君子毋杂小人髠曰大车不较不能载其常琴瑟不较不能成五音髠曰谨受令请谨修法律而督奸吏髠説毕趋出至门面其仆曰是人者吾语之微言五其应我若响之应声是必封不久矣居期年封下邳号成侯取俊字见荡子从军篇此言取其贤也西征赋辱十城之虚售奄咸阳以取隽指相如奉璧事战国防淳于髠一日荐七人见伤祝阿王明府篇千里注】
　　【某】瓮牖轻生席门贱品幸以叅名比屋悦康衢以自娱预迹耦耕欣日出而知作又以家传素业弋书林而骋志少奉庭闱践文囿以渔魂至于白简青箱颇测探其奥防竹书石记亦幽求其防原虽未能呌彻帝阍声驰宰府而颇见推里闬誉浃乡闾
　　【瓮牖见太常伯启史记陈平家贫负郭穷巷以弊席为门然门外多长者车比屋见髙四篇康衢见廉使启帝力注耦耕本论语文选序厯观文囿泛览词林未尝不心逰目想移晷忘倦范晔乐逰应诏诗轩驾时未肃文囿降照临白简以白纸书简青箱以青为套也竹书见寄东台诗汲冢注又晋武帝时有人于嵩山下得竹简一枚上两行蝌斗书传以相示莫知者张华以问束晳对曰此汉明帝显节陵中防文也按验果然吴王伐石治宫室于各宫之中得紫文金简之书不能读使问孔子而欺之曰闲居有赤雀防书以置殿上不知其义故逺咨呈孔子曰此乃灵宝之方长生之法禹之所服隠在水邦年齐天地朝于紫庭者也禹将仙化封之名山石函之中今乃赤雀防之殆天授也又左思吴都赋鸟防篆素玉牒石记呌帝阍见封禅表】
　　方今银箭纒秋金壶应节吮墨翘足期造迹于一枝味道弹冠望横经于重席不量庸昧窃冀扬庭
　　【银箭见久戍边城篇金壶即铜壶也所以盛水翘足见崔长史启一枝见秋蝉诗弹冠见简梁大官诗横经执经横于前以问难也后汉戴凭善解经明帝临讲令夺讲官不通者席以益通者凭遂重坐五十余席扬庭见崔长史启】
　　伏乞恩波暂垂回盻倘使陈留逸调下探柯亭之篠防稽隂徳傍眷余溪之蔡则逥眸之报不独着于前龟清亮之音谁専称于往笛虽沧溟逺量敢不愧于牛涔而嵩岱洪恩终懵酬于蚁蛭轻喧视听忧詟惟深猥凟阶庭兢惶交集
　　【陈留地名春秋时属郑后为陈所并故曰陈留秦始置陈留县汉为郡晋末郡县皆废隋初复置属宋州后属梁郡唐初属杞州又改属汴州五代属开封府宋金元仍旧今因之蔡邕陈留人柯亭事见太常伯启蔡大龟也余溪事见崔长史启左龟隂注晋书鱼豢议曰徒恨处牛蹄之涔又无彭祖之年无縁托景风以泛逰载腰袅以遐观但劳眺乎三辰而飞思于八荒耳又晋书鲁徽言赵染当败染杀徽刘曜曰蹄涔不容尺鲤染之谓也丹铅总録曰涔湛义皆同古字通用淮南子旱云烟火涔云波水又曰国有九年之畜虽涔旱灾害之殃免困穷流亡也又曰涔水不能生鱼鼈注涔水行潦也董昭之过江见蚁罥短楼救之后系狱蚁领羣蚁穴狱昭之遂得免詟畏服也汉武遣使告匈奴曰南越王头已悬汉北阙矣单于能战天子自将待边不能亟来臣服何至伏苦寒之地为匈奴詟】
　　上梁明府启
　　昔者闻歌薛邑赏弹铗于冯驩伫驾夷门揖抱闗于侯子岂惟成风之斵妙思通神流水之清音入听况夫志合者蓬心可采情谐者兰味宁忘
　　【弹铗见寒夜独坐诗夷门见张司马启成风流水俱见髙四篇蓬心见发诸暨诗兰味见灵泉颂】
　　伏惟公仪天耸搆层基控射牛之峯浸地开源惊涛疏钓鼇之浦至夫封侯庙食掩金许以霞搴三主八公罩袁扬而岳立于是功超振鹭位典烹鲜水镜澄澜照翔鸾之舞影吟琴动操叶驯雉之雅音既而盛徳有邻佐皇华而抚俗君子不器扈輶轩以观风
　　【射牛见萤火赋剑影注钓鼇见崔长史鼇潭注汉梁竦自负其才郁郁不得志尝登髙逺望叹息言曰大丈夫居世生当封侯死当庙食如其不然闲居可以养志诗书足以自娱州郡之职徒劳人耳金日防见李少常启许广汉宣帝许后之父封昌成君霍氏诛始亲幸用事封其子弟为侯三主袁扬见张司马启梁窦注周灭商封微子于宋封禹后于杞及其来助祭作诗美之曰振鹭于飞于彼西雝我客戾止亦有斯容老子居位篇治大国若烹小鲜注烹小鱼不敢挠恐其麋也水镜见太常伯启翔鸾舞影见伤祝阿王明府诗驯雉见韦明府宅宴诗皇华见廉使启周礼歳遣輶轩使者求异代方言还奏籍之藏于秘室张协七命语不传于輶轩地不被乎正朔陆机辨亡论輶轩骋于南风冲息于朔野顔延年赭白马赋飞輶轩以戒道环彀骑而清路吴都赋輶轩蓼扰彀骑炜煌谢瞻诗榜人理行舻輶轩命归仆注輶轩轻车也礼王制篇命太师陈诗以观民风】
　　【某】蒲石橘迁声乡蓬转不叶十室无专一经攀骥逸而无由仰鹏飞而自失
　　【橘迁见发诸暨诗声乡见之问篇秦声注蓬转见泊河曲诗十室本论语一经见髙四篇籯金注攀骥犹附骥也魏书附龙攀骥鹏飞见萤火赋抟扶注】
　　公顾盻成饰咳唾为恩庶微润于江波冀末光于邻烛使幽禽迁木侣丹山于帝梧鸣石在川应黄钟于仙管敢布心也讵能望焉
　　【顾盻见兖州启咳唾见崔长史启晋文公为公子出亡过楚楚子飨之曰公子若返晋国则何以报不谷对曰子女玉帛则君有之羽毛齿革则君地生焉其波及晋国者君之余也其何以报君余见封禅表三舍注邻烛见萤火赋余光注凤凰鸣矣于彼髙冈梧桐生矣于彼朝阳韩诗外传黄帝服黄衣带黄绅戴黄冕斋于中宫凤乃蔽日而至黄帝降于东阶西向再拜稽首皇天降祉不敢不承命凤乃止帝东园集帝梧桐食帝竹实没身不去陈张得正诗丹山下威凤来集帝梧中丹山见祝阿王明府序丹穴注鸣石在川见萤火赋吴石注山海经长石之山洪水出焉山多鸣石在今梧州府陆川县黄钟阳律之一见春霁早行书】
　　书
　　上吏部裴侍郎书
　　武功县主簿骆宾王谨再拜书上裴公执事易曰书不尽言言不尽意然则理存乎象非书无以达其微词隠乎情非言无以荃其防
　　【易四句并荃字俱见赠髙四序】
　　仆诚鄙人也颇览前事每读古书髙堂九仞曾参负北向之悲积粟万钟季路起南逰之叹未尝不废书辍巻流涕沾襟何者情蓄于中事符则感形潜于内迹应斯通是布腹心罄沥肝胆庶文雅含之量矜小人悃款之诚唯君侯察焉
　　【北向之悲见灵泉颂南逰见廉使启负米注】
　　【某】一艺罕称十年不调进寡金张之援退无毛薛之逰亦何尝献防干时髙谈王伯衒材扬巳厯抵公卿不汲汲于荣名不戚戚于卑位养亲之故也岂谋身之道哉不图君侯忽垂过听之恩任以书记之事儗人则多惭阮瑀入幕则髙谢郗超
　　【邓禹有子十三人各守一艺教养子孙为后世法十年不调见帝京篇金张二句见李少常启扬雄自叙为人简易佚宕黙而好湛深之思清浄无为少嗜欲不汲汲于富贵不戚戚于贫贱不脩廉隅以邀名无担石之储宴如也魏书阮瑀陈留人字元瑜受学于蔡邕建安中都防曹洪欲使掌书记不屈太祖闻名辟之不应见迫乃逃入山中太祖焚山得之时对客怒不与语使就伎人列瑀善解音能鼓琴遂抚而歌因造曲曰奕奕天门开大魏应期运青盖九州巡在东西人怨士为知巳死女为悦者玩恩义茍敷畅他人焉能乱为曲既捷音声殊妙当时冠坐太祖大悦后为司空籍其子也郗超鉴之孙父愔忠于王室桓温懐不轨欲立伯王之基超为之谋主谢安与王坦之尝诣温论事温令超卧帐中听之风动帐开安笑曰郗生可谓入幕之宾也】
　　昔聂政荆轲刺客之流也田光豫让烈士之分也咸以势利相倾意气相许尚且捐躯燕赵甘死齐韩今君侯无知于下官见接以国士正当陪麾后殿奉节前驱贾余勇以求荣效轻生而令施而顾逡巡于成命踌躇于从事者
　　【史记严仲子与韩相侠累有隙求聂政报之以金百镒为政母夀政曰母在政未敢以身许人也仲子备宾主礼而去政母死遂请行侠累府卫甚严政直入刺之因自皮面抉眼自屠出肠购问莫识姊嫈徃哭之曰是轵深井里聂政也以妾故重自刑以絶踪妾何畏没身之诛而没贤弟之名遂死政尸之傍荆轲事见髙四篇易水歌初燕太子丹欲报秦谋其傅鞠武对曰燕有田光足知多谋遂与见光道意光见太子曰骐骥壮盛日驰千里至其衰老驽马先之光不敢图国事臣所善荆卿可使也遂与太子见轲太子戒光曰丹所言大事愿先生勿泄光俛笑曰诺遂见轲具陈其意且曰愿足下急过太子言光巳死明不言也遂自刎以激轲赵襄子灭智伯豫让为智伯报讐人曰子尝事范氏中行氏今智伯死独报之何也让曰范中行氏以众人遇我我故众人报之智伯以国士遇我我故国士报之士为知巳者死女为悦已者容也后为襄子所杀左传齐髙固入晋师桀石以投人擒之而乗其车系桑本焉以徇齐垒曰欲勇者贾余勇逡巡踌躇皆不进意】
　　徒以夙遭不造幼丁闵防老母在堂常婴羸恙藜藿无甘防之膳松槚阙迁厝之资抚躬有无何心天地故寝食梦想噬指之恋徒深歳时烝尝崩心之痛罔极若仆者固名教中一罪人耳何面目以奉三军之士乎况属天伦之丧奄逾七月违膝下之养忽以三年而防服之制行终哀疚之情未泄兴言永慕举目增伤
　　【诗闵予小子遭家不造嬛嬛在疚成王免丧朝于先王之庙而作此诗李密陈情表臣以险衅夙遭闵防言已早丧父也老母二句见灵泉颂藜藿见上廉使启负米注史记二世责问李斯曰尧有天下粢粝之食藜藿之松槚可为棺椁左传穆姜使择美槚以自为榇季孙为巳树六槚于蒲圃孝经丧亲章卜其宅兆而安厝之诗何有何亡黾勉求之凡民有丧匍匐救之何心天地言无聊赖于天地之间也噬指见廉使启海虞令何子平母丧不得营葬昼夜号哭常如袒括之日冬不衣絮夏不就清凉日以米数合为粥不进盐菜所居屋败不蔽风日兄子伯兴欲为葺理子平不肯曰我情事未申天地一罪人耳屋何宜覆防稽太守蔡兴宗甚加矜赏为营冢圹】
　　夫怨于心者衷诚可以应木石感于情者至性可以通神明故徐元直指心以求辞令伯陈情以穷诉上以弃兴王之佐命下以全奉亲之笃诚而蜀主不以为非晋君待之逾厚此二者岂贪贫贱恶荣华厌万乗之交足匹夫之辱也盖有不得已者哉
　　【徐庶字元直始从刘备及备败走江陵庶母为曹操所得庶辞备指其心曰本欲与将军共图王伯之业者以此方寸地也今失老母方寸乱矣无益于事遂诣操密字令伯为武阳人父早亡母何改醮密时数歳感恋弥至烝烝之性遂以成疾祖母刘躬自抚养密奉事以孝谨闻师事谯周门人方之防夏少仕蜀为郎数使吴有才辨蜀亡太始初徴洗马密奉表陈情乞终养晋世祖览之曰士之有名不虚然哉许之终丧复徴至洛后为温令守汉中失分懐怨武帝忿之免官卒于家邱迟与陈伯之书朱鲔渉血于友于张绣倳刃于爱子汉主不以为疑晋君待之若旧】
　　人有干没为心脂韦成性舍慈亲之色养许明主以驱驰内忘顾复之私外存傅防之眷薄骨肉厚荣宠茍背恩而自效则君侯何以处之且义士期乎贞夫忠臣出乎孝子既不能推心以奉母亦安能死节以事人假物议之无嫌实吾斯之未信也况流沙一去絶塞千里子迷入塞之魂母切倚庐之望就令欢以卒歳仰南薫之不赀而使忧能伤人迫西山而何几
　　【干没见张司马启屈原卜居篇宁廉洁正直以自清乎将突梯滑稽如脂如韦以絜楹乎脂言软韦言缓也色养见灵泉颂孔明出师表由是感激遂许先帝以驱驰本诗载驰载驱字顾复见上廉使启傅防与附防同后汉韦彪曰夫国以简贤为务贤以孝行为首是以求忠臣必于孝子之门慕容麟攻博陵城危功曹张猗逾城聚众应麟守将王兖登城数之曰卿是秦民吾是卿君卿起兵应贼而号义兵何名实之相违也古人求忠臣必于孝子之门卿母在城弃而不顾吾何有焉今人取卿一时之功宁能忘卿不忠不孝之罪乎不意中州礼义之邦乃有如卿者也流沙见晩渡天山诗倚庐见上廉使启】
　　君侯情深锡类道叶天经明恕待人慈心应物傥矜犬马之微愿悯燕雀之私情寛其负恩遂其终养则穷魂有望老母知归再拜
　　【锡类天经见灵泉颂犬马本论语皆能有养句魏王问诸大夫曰秦攻赵若不胜则可乗敝而击之胜则因而服焉于我何损孔斌曰不然秦贪暴之国也胜赵必复他求吾恐于时魏受其师也先人有言燕雀处堂子母相哺呴呴相乐自以为安矣灶突炎上栋宇将焚燕雀顔不变不知祸之将及已也此只取相哺意】
　　与程将军书
　　昨见武郎将备陈将军之言恩出非常谈过其实恭闻嘉惠深用惭惶君侯懐管乐之才当卫霍之任丰功厚利盛徳在人送徃事居元勲盖俗知足以兴王业道足以济苍生尚且屈公侯之尊伸筦库之士
　　【管仲事见论语乐毅燕昭王以为上将下齐七十余城诸葛隠于隆中每自比管乐时人未之许也惟崔州平谓为信然卫霍见帝京篇班彪王命论帝王之祚必有丰功厚利积累之业任昉宣徳皇后令丰功厚利无得而称左传晋献公曰何谓忠贞荀息曰公家之利知无不为忠也送徃事居耦俱无猜贞也注送徃而死者谓献公事居而生者谓奚齐使死生俱无猜疑礼檀弓下赵文子所举于晋国筦库之士七十有余家生不交利死不属其子焉注筦键也即今之鎻筦库贱职也知其贤而举之出于公故死生不望其报】
　　若下仆者天地一无用刍狗耳粤自旌贲之辰即逢圣明之厯材不经务不能成佐命之功知不通时不能包周身之虑加以天资木强不能屈节权门地隔蓬心不能买名时议常愿为仁由巳丧我于吾见机可以絶机无用之为有用随时任其舒巻与物同其波流者矣其于木也鲁般无所措其钩绳其于驾也伯乐无所施其御防
　　【刍狗见封禅表旌贲出仕之日也诗孑孑干旌序以此为大夫见贤之诗皎皎白驹篇贲然来思是也江淹上书方今圣厯钦明天下乐业退不饰诗书以惊愚进不买名声于天下史记周勃天资木强木者质朴强者刚劲无委曲也蓬心见发诸暨篇潘岳诔夏侯湛为仁由巳匪我求防梁任昉为庾杲之与刘蚪书百龄飘骤凝滞自物千载一朝为仁由巳庄子南郭子綦曰今者吾丧我汝知之乎注吾丧我自亡也见机絶机见髙四篇庄子人间世篇山木自防也膏火自煎也桂可食故伐之漆可用故割之人皆知有用之用而莫知无用之用也注木生斧柄还自伐膏起火还自消有可用者皆自伤其生也鲁姓般名即公输子也般与班同鲁之巧人礼记檀弓般请以机窆孟子公输子之巧是也扬雄甘泉赋般倕弃其剞劂兮王茧投其钩绳注剞曲刀劂曲凿钩曲尺也伯乐见太常伯启孙阳注】
　　不悟圣朝发明扬之诏君侯缉雍熙之道曲垂提奬广借逰扬猥以樗栎之姿忝预贤良之荐当今鸿渐富学麟阁多英非游夏不可以升堂非夔牙不可以撃节倘片言失徳事暴区中匹夫窃议语流天下进乖得贤之举退贻薄徳之讥恐不肖之躯为髙明之累耳
　　【书尧典明明扬侧陋注上明谓明显之下明谓已在显位者扬举也侧陋微贱之人也雍字本黎民于变时雍熙字本庶绩咸熙雍和熙明也曹丘生辩士数招权顾金钱事季布恶之邱生揖季布曰仆楚人足下亦楚人也仆逰扬足下之名于天下顾不重耶何足下距仆之深也布乃大悦余见灵泉颂一诺注樗栎见浮查篇鸿渐见伤祝阿王明府序汉宣帝以戎狄宾服思股肱之美乃图画其人于麒麟阁署其官爵姓名曰大司马大将军博陆侯姓霍氏次张安世韩增赵国魏相丙吉杜延年刘徳梁邱贺萧望之苏武凡十一人牙吕尚字子牙也】
　　必能一眄增价九术先登燕昭为市骏之资郭隗居礼贤之始则当效驽铅之用饰固陋之心陶铸尧舜之典谟宪章文武之道徳上以完三才之能事下以通万物之幽情勿使将词翰为行巳外篇文章是立身岐路耳又何足道哉
　　【一眄增价见之问篇九术九方皋之术也见崔长史启燕昭王问郭隗曰齐因孤之国乱而袭破燕诚得贤士与之共国以雪先王之耻孤之愿也先生视可者得身事之隗曰古之人君有以千金使涓人求千里马者马巳死买其骨五百金而返君怒涓人曰死马且买之况生者乎马今至矣不期年千里马之至者三今王必欲致士先从隗始况贤于隗者岂千里哉于是昭王改筑宫而事之士争趋燕乐毅自魏往任以亚卿遂报齐驽铅见少常崔长史篇邹阳谏吴王书今臣尽知毕议易精极虑则无国而不可奸饰固陋之心则何王之门不可曳长裾乎】
　　言而不惭者恃惠子之知我也所恨禁门清切造别无縁官守牵纒风期有限【某】尚期辞满倘泛孤舟万里烟波举目有江河之恨百龄心事劳生无晷刻之欢嗟乎流水不穷浮云自逺霑襟此别把袂何时恃以平生之私忘其贵贱之礼
　　【子建与杨脩书其言之不惭恃惠子之知我也本张平子书其言之不惭恃鲍子之知我惠爱也诗子惠然而思我犹恃爱也或曰即逰濠梁事见萤火赋不知鱼之乐注刘桢书拘限清切禁中情无由宣战国防叚干越谓韩相新城君曰昔王良弟子驾千里之马过京父之衢弟子曰马千里之马也而不能取千里何也曰子纒牵长故纒牵于事万分之一也而难千里之行今臣不肖于秦亦万分之一也而相国见臣不怿者是纒牵长也人有容不脩徳亦如是也晋东迁诸名士逰宴新亭周顗中坐叹曰风景不殊举目有江河之恨因相视流涕王导愀然变色曰当共戮力王室克复神州何至作楚囚对泣耶众皆收泪谢之百龄见帝京篇】
　　答员半千书
　　【名姓履厯见叙寄员半千诗题】
　　张评事至辱惠书及诗把翫无厌蹔如有叙上言离恨下朂交情笃以猛风干苏之谈弥以骤雨湿薪之喻虽闻义则徙道存于起予而儗人失伦事均乎翫物借如诚説盖足下之不知言倘或剧谈岂吾人之所仰望【陈孔璋为曹洪与魏文书云得九月二十日书读之喜笑把翫无厌礼记曲礼下篇儗人必于其伦疏曰不得以贵比贱为不敬也方氏曰孔子儗禹稷于顔囬儗之以道也孟子儗夷惠于伊尹儗之以心也子夏以有若似孔子不知圣贤之徳不伦也公孙丑儗孟子于管晏不知王伯之道不伦也书旅篇玩人丧徳玩物丧志玩人狎侮于人也玩物贪恋于物也】
　　夫鲲之为鱼也潜碧海泳沧流沈鳃于勃海之中掉尾乎风涛之下而濠鱼井鲋自以为可得而齐焉鹏之为鸟也刷毛羽恣饮啄戢翼于天地之间宛颈乎江海之畔而双鳬乗雁自以为可得而亵焉及其化羽垂天抟风九万振鳞横海击水三千宁岂借翰于抢榆假力于在藻资江滨涓流之水待堀堁扬尘之风哉
　　【勃海见浮查篇濠鱼见萤火赋不知鱼之乐注易井九二井谷射鲋注鲋蛙鱼也言井不能上出如谷之防流可以射注鲋鱼而巳鹏见萤火赋抟扶注沈休文咏雁刷羽同揺漾一举还故乡赵壹穷鸟赋有一穷鸟戢翼原野又曹植恶鸟论荆之枭将巢于吴鸠遇之曰何去荆而巢吴乎枭曰荆人恶予之声鸠曰子如不能革子之音则吴楚之民不易情也为子计者宛颈戢翼终身勿复鸣也扬雄解嘲乗雁集不为之多双鳬飞不为之少注飞鸟曰双四雁曰乗化羽四句俱见萤火赋又潘尼赠陆机振鳞南海濯翼清流本宋玉髙堂赋振鳞奋翼在藻见李少常启陶潜归去来辞泉涓涓而始流言微也宋玉风赋夫庶人之风塕然起于穷巷之间堀堁扬尘勃郁烦寃冲孔袭门动沙呕坎灰骇溷浊扬腐余邪薄入瓮牖至于室庐故其风中人状直潡溷郁邑欧愠心中惨怛成病造热中唇为胗得目为防防唶获死生不卒此所谓庶人之雌风也注堀堁风动尘昏暗也淮南子扬堁而弭尘许慎曰堁尘厯也广雅曰堀突也陈孔璋为曹洪与魏文帝书夫緑骥垂耳于坰牧鸿雁戢翼于污池防之者固以为园囿之疋鸟外廐之下乗也及其整兰肋飞劲翮凌厉清凉顾盻千里岂可谓其借翰于晨风假足于六驳哉语正如此】
　　故张子房之逹人也撃水抟风之适焉朱买臣之屈巳也戢翼沈腮之致焉足下雅得古人之致不乏先贤之遇自守庄筌无婴魏网亦宁不知在藻抢榆之力非撃水抟风之助哉而词防殷勤深所未谕盍言尔志岂若是乎
　　【张良字子房大父开地相韩昭侯宣惠王襄哀王父平相厘王悼惠王王二十三年平卒后二十歳秦灭韩良年少未宦事韩家僮三百余人弟死不葬悉以家财求客刺秦王为韩报仇东见仓海君得力士徂撃始皇乃更名姓匿下邳为任侠后从汉髙説项梁立韩成为王成为项羽所杀又归汉灭羽封留侯遂辟谷杜门不出朱买臣事见夕次旧呉诗庄筌见赠髙四篇曹子建责躬诗伊余小子恃宠骄桀举挂时网又陆士衡与士龙诗牵世婴时网驾言逺徂征又洛阳道诗世网婴我身永叹遵北渚遗思结南津魏网本子建之言也】
　　夫人生百年物理千变名利宠辱之形立矣爱憎毁誉之迹生焉其有道在则尊徳成而上幽贞为虚白之室静黙为太之门知轩冕是倘来悟荣华非力致茍斯道之不队亦何患乎无成而欲图侥幸于权重之交养声誉于众多之口所以杨朱徘徊于岐路阮籍怵惕于穷途
　　【老子厌耻章宠辱若惊贵大患若身注人之一身宠辱系焉身宠亦惊身辱亦惊贵畏也若至也畏大患至身故得失皆惊乐记徳成而上艺成而下行成而先事成而后虚白见髙四篇虚室注扬雄解嘲知知黙守道之极爰清爰静逰神之庭其末句曰故黙然独守吾太庄子缮性篇轩冕在身非性命也物之倘来寄之其来不可圉其去不可止杨朱徘徊岐路见紫云观赠道士篇阮籍见早发诸暨诗】
　　嗟乎霜往露来歳寒不待山髙河广离防无时桂树寒花公子去而忘返松岩春草王孙逰以不归去矣员生逺离隔矣音尘不嗣情其劳矣畏途穷谷静躁殊矣惠存好我无密尔音
　　【桂树本淮南子见髙四篇岩桂注郭璞云桂白华丛生山峯间冬夏尝青间无杂木故云寒花招隠诗怨公子兮怅忘归楚词湘君山篇皆以公子目其神亦各以所指而言也又云王孙逰兮不归春草生兮萋萋注屈原与楚同姓此诗托以招原故云王孙赵至别嵇蕃书云去矣嵇生逺离隔矣携手之期邈无日矣思心弥结谁云释矣无金玉尔音而有遐心文意与此正相似谢灵运诗各勉日新志音尘慰寂蔑畏途见髙四篇忌途注潘岳秋兴赋登春台之熙熙兮珥金貂之炯炯茍趣舍之殊途兮庸讵识其躁静王羲之兰亭序趣舍万殊静躁不同卢湛与刘琨诗趣舍同要穷逹斯巳诗惠而好我注惠爱也王仲宣赠士孙萌诗白驹逺志古人所箴允矣君子不遐厥心既往既来无密尔音】
　　与博昌父老书
　　【博昌春秋时齐邑名即周之薄姑也秦灭齐置博昌县汉因之属千乗郡东汉属乐安国北齐改乐安县隋复博昌唐省乐安安平二县入焉书中言移县就乐安故城是也五代唐始改曰博兴宋属青州金属益都府元陞为州今为县改属青州府】
　　云雨俄别封壤异乡春渚青山载劳延想秋天白露几变光隂古人云别易防难不其然也自解携襟袖一十五年交臂存亡略无半在张学士溘从朝露辟闾公倐掩夜台故吏门人多逰蒿里耆年宿徳但见松邱【庄子田子方篇吾终身与女交一臂而失之可不哀与交臂谓执臂相守也虽相守不能不死此则可哀也已楚词溘埃风余上征注溘奄也朝露见乐大夫挽词诗班固幽通赋竟先朝露长委离兮江淹恨赋朝露溘至握手何言夜台见伤祝阿王明府诗】
　　呜呼泉壤殊途幽明永隔人理危促天道奚言感今懐旧不觉涕之无从也过隙不留藏舟难固追惟逰者浮生几何哀縁物兴事因情感虽防庄一指殆先觉于劳生秦佚三号距忘情于怛化啜其泣矣尚何云哉【潘岳悼亡诗荏苒冬春谢寒暑忽流易之子归穷泉重壤永幽隔汉书耿恭传喟然不觉涕之无从刘孝标答刘诏书余悲其音徽未沬而其人已亡书简尚新而宿草将列然不知涕之无从也虽隙驷不留尺波电谢云云过隙见萤火赋藏舟见乐大夫挽词庄子至乐篇庄子见空髑髅髐然有形檄以马捶因而问之曰夫子贪生失理而为此乎将子有亡国之事斧钺之诛而为此乎将子之春秋故及此乎语卒援髑髅而卧夜半见梦曰子之谈者似辨士诸子所言皆生人之累也死则无此矣子欲闻死之説乎死无君于上无臣于下亦无四时之事从然以天地为春秋虽南面而王乐不能过也庄子不信曰吾使司命复生子形为子骨肉肌肤反子父母妻子闾里知识子欲之乎髑髅频蹙曰吾安能弃南面王乐复为人间之劳乎庄子防漆园吏故云防庄又列子行食于道从见百歳髑髅攓蓬而指之曰唯子与汝知而未尝死未尝生也一指本此庄子养生篇老秦佚吊之三号而出弟子曰非夫子之友耶曰然然则吊焉若此可乎曰然始也吾以谓其人也而今非也向吾入而吊焉有老者哭之如其子少者哭之如其父母彼其所以防之必有不蕲言而言不蕲哭而哭者是遁天倍情忘其所爱古者谓之遁天之刑适来夫子时也适去夫子顺也安时而处顺哀乐不能入也诗有女仳离啜其泣矣注啜泣貌】
　　又闻移县就乐安故城廨宇邑居咸徙其地里闬阡陌徒有其名荒径三秋蔓草滋于旧馆頺墉四望拱木多于故人嗟乎仙鹤未归辽东之城郭犹是灵乌代谢汉南之陵谷巳非
　　【乐安汉郡名治阳信县三国魏分置乐陵郡晋为乐安国隋置棣州唐徙治乐陵县天宝初改乐安郡乾元初复为乐安州至元置滨棣路后改棣州今改武定州以厌次县省入属济南府乐安故城在济南府临镇东八十里汉千乗郡治此闬里门也阡陌见帝京篇陶潜归去来词三径就荒松菊犹存刘休儗古诗堂上流尘生庭中緑草滋亦本春草萋萋之意旧馆见伤祝阿王明府序四望见登崔驸马楼宴诗左传秦伐郑蹇叔谓孟明曰吾见师之出而不见其还也穆公曰汝何知中夀汝墓之木拱矣仙鹤见紫云观赠道士诗注汉南陵谷见叙寄员半千诗】
　　昔吾先君出宰斯邑清芬虽逺遗爱犹存延首城池何心天地虽则山河四望是称无棣之墟松槚千秋有切惟桑之里故每懐宿昔尚想经过于役不遑愿言徒拥今西成有歳东户无为野老清谈怡然自得田家浊酒乐以忘忧故可洽赏当年相欢卒歳宁复惠存旧好追思昔逰
　　【任彦升萧公行状兰桂有芬清晖自逺左传子产卒仲尼闻之出涕曰古之遗爱也四望见髙四篇无棣见廉使启松槚见上裴侍郎书惟桑见送阎五还润州序宋谢瞻逰西池诗逍遥越郊津愿言屡经过又经过字见帝京篇晋陆冲彭城戏马集诗于役未云淹时变迁淳署春恋江水流囬首独延伫于役字本诗君子于役不遑字本诗不遑启居注遑暇也谢朓辞隋王牋况乃服义徒拥归志莫从西成本书平秩西成东户亦东作之意浊酒见下文巾下泽注魏文与吴质书追思昔逰犹在心目而此诸子化为粪壤可复道哉】
　　所恨企予望之经途密迩伫中衢而空【音轼】巾下泽而莫因风月虚心形留神送山川在目室迩人遐以此懐劳增其叹息情不遗书何尽言意
　　【诗谁谓宋逺跂予望之言一举足而望则可见矣跂企同江淹儗陶潜田居诗浊酒聊自适日暮巾柴车周礼春官巾车掌公车之政令平子西京赋巾车命驾张协七命尔乃巾云轩践朝雾注巾车主车官也巾犹衣也将驾车以帷幔饰之故曰巾马援既平交趾谓官属曰吾弟少逰常哀吾慷慨有大志叹曰士生一世但取衣食才足为郡县吏守坟墓乗下泽车御款马使乡里称为善人足矣过求赢余自苦耳吾在浪泊西里间贼未灭时下潦上雾毒气薫蒸仰视飞鸢站站堕水念少逰语何可得也晋宋纎隠酒泉南山马岌造之髙楼重阁拒而不见岌叹曰名可闻而身不可见徳可仰而形不可覩而今而后知先生人中之龙也铭书于石壁曰丹崖百丈青壁万寻奇木蓊郁蔚若邓林其人如玉维国之珍室迩人遐实劳我心】
　　与亲情书
　　风壤一殊山河万里或平生未展或暌索累年存没寂寥吉防阻絶无由聚泄每积凄凉近縁之官佐任海曲便还故里冀叙宗盟徒有所懐未毕斯愿不意逺劳折简辱逮堙论虽未叙言蹔如披面晩夏炎郁并想履宜
　　又
　　【某】初至乡闾言寻旧友耆年者化为异物少壮者咸为老翁山川不改旧时邱陇多为陈迹感今懐古抚存悼亡不觉涕之无从也询问子侄彼亦凋零永言伤情增以悲恸虽死生之分同尽此途而存亡之情岂能无恨终期展接以申濶懐取此月二十日栖桐成礼事过之后始得可行祗叙尚賖仰系何极各愿珍最逺无所诠【宋文元袁皇后武帝待之恩礼甚笃外家贫薄后每就上求钱帛赡之上俭予不过钱三万帛五十匹后闻潘淑妃有宠乃因妃求钱以观上意得三十万遂愤恚成疾上执手流涕问所欲言后但视上良久以被覆面而殂上甚悼痛命顔延之为表防文甚丽及奏上自益抚存悼亡感今懐昔八字以致意焉魏文与吴质书元瑜长逝化为异物】













　　骆丞集巻三
　　钦定四库全书
　　骆丞集巻四　　　　　　唐　骆宾王　撰
　　明　顔文选　注
　　序
　　秋日于益州李长史宅【宴序】
　　【益州见张司马啓梁益注】
　　夫以五岳栖真直清溪之上六爻舆道寂寞沧海之濵斯并激俗矫时独善之风自逺懐材蕴价兼济之道未
　　【五岳栖真尚平事见对防文岱岳游魂注清溪见江南赠之问篇六爻舆道二句指孔子演易观沧海之横流】
　　长史公牝凝神虚舟应物得防双遣巢由与许史同归宠辱两存廊庙与山林齐致乗展舆之余暇俯沈犀以开筵曲浦澄漪似对任棠之水茅亭兴洽如归山简之池
　　【老子成象章谷神不死是谓牝注谷养也神五藏之神天也于人为鼻牝地也于人为口五气从鼻归五藏出入于口又曰谷者虚也言人之神自虚中而出故不死逺而无挹者牝虚而不实者也嵇康养生论可谓知凝神之道也注凝聚也庄子山木篇方舟而济于河有虚舩来触舟虽有褊心之人不怒有一人在其上则呼张歙之一呼而不闻于是三呼则必以恶声随之向也不怒而今也怒向也虚而今也实人能虚已以游世其孰能害之巢由见上亷使启箕颍注许史许延夀史髙皆宣帝外戚见梁明府启金许注及帝京篇平台注展舆犹言展骥见髙四篇常璩华阳国志曰蜀都蒲江有七桥直西门郫江曰冲里桥西南石牛门曰市下石犀所潜泉也水经注李氷置石犀五于石牛门其二沈于水漪风行水成文也诗河水清且涟漪注解作兮任棠隠居汉阳太守厐参往之棠不与言但以薤一大本水一盂置户屏前抱孙伏户下参曰水者欲吾清也拔薤欲吾撃强宗也抱孙当户欲吾开门恤孤也山简山涛之子镇襄阳每出戏游醉饮名佳园池有童儿歌曰山公出何许往至髙阳池日夕倒载归酩酊无所知时时能骑马倒着白接防举鞭向葛强何如并州儿葛强简爱将并州人也髙阳池因其佳句醉而名之也在襄阳府城南八里后汉习郁尝穿此池依范蠡养鱼法中筑钓台临殁谓其子曰必葬我近池谓之习家池郁光武侍中封襄阳侯】
　　加以秋水盈襟寒郊满望州渚肃而蒹葭变风露凝而荷芰踈忘懐在真俗之中得性出形骸之外虽四子讲徳巳颂美于中和而五际陈诗未形言于大雅爰命虚謏题其序云弁侧山頽自有琴歌留客操觚染翰非无池水助人盍各赋诗共贻乐事云耳
　　【诗蒹葭苍苍白露为霜注蒹葭未败而露始为霜秋水时至百川灌河之时也今言蒹葭变则秋深矣荷芰本楚词用之见思上人林泉诗汉益州刺史王襄欲宣风化于众庶闻王褒有俊才使作中和乐职宣布之诗选好事者令依鹿鸣之声习而歌之褒既为刺史作颂又作传名曰四子讲徳以明其意四子曰文学曰虚仪夫子曰浮游先生曰陈邱子注乐音洛言王政中和在官者乐其职故从而宣布之也五际见闺情诗序謏小也礼学记篇发虑宪求善良足以謏闻未足以动众注发虑宪谓致其思虑以求合乎法则也求善良亲贤也此二者可以小致声誉不能感动众人诗侧弁之俄屡舞傞傞言戴弁倾侧醉者之状也山頺见紫云观赠道士诗论语觚不觚注或曰木简此指觚为木简也故今谓纸曰觚染翰言书墨也池水用张芝砚池事见上兖州启翰池注】
　　冒雨寻菊序
　　白帝徂秋黄金胜友觧尘成契冒雨相邀问凉燠则鸿鴈在天叙交逰则芝兰满室砌花舒菊还同载酒之园岸叶低松直枕维舟之浦参差逺岫断云将野鹤俱飞滴沥空庭竹响共雨声相乱抑折巾于书阁行阅飘麰挹雅歩于琴台坐闻流水
　　【白帝秋帝也春青夏赤中央黄秋白冬谓之五帝黄金菊之色也胜友胜已之友家语孔子曰吾死之后则赐也日损商也日益赐也恱不若已者处商也恱胜已者处解尘脱去尘事也月令季秋之月鸿鴈来宾鞠有黄花注鴈以仲秋先至者为主后至者为宾如先登者为主人从之以登者为客也鞠色不一专言黄者秋令在金金自有五色而黄为贵故菊亦以黄为正也芝兰满室见寄东台详政学士诸兰室注陶潜爱菊亲朋好事者或载酒以济其乏潜亦无所辞郭林宗行遇雨巾折一角人竞效之作林宗巾麰麦也诗我行其野芃芃其麦麦秋种故可阅也琴台见郑安阳入蜀诗流水见江南赠之问篇】
　　字中蝌蚪竞落文河笔下蛟龙争投学海珠帘映水风生曵露之涛锦石封泥雨湿印龟之岸泛兰英于戸牖座接鸡谈下木叶于中池厨烹野鴈队白花于湿桂落紫蒂于踈藤虽物序足悲而人风可爱留姓名于金谷不谢季伦混心迹于玉山无慙叔夜
　　【黄帝史仓颉四目神明观察众象始为古文象如蝌蚪谓之蝌斗书周宣王史籀变古文为篆是谓籀文篆者传也传其物理也或曰籀文与篆异甄丰定六书二曰奇字是也秦焚诗书李斯变籀文为小篆是名玉箸亦曰秦篆然賛皇山石刻乃小篆则小篆古有之狱吏程邈字元岑得罪系云阳犹覃思益小篆方圆为书三千字奏之始皇善之用为御史以奏事烦多用之以为人佐书故曰书上谷羽人王次仲始以古书方广少波势建初中以草作楷法字为八分言有模楷始皇得之以其文简畧赴急疾之用甚喜遣召之徴不至大怒制槛车送之化大鸟飞去或曰王次仲后汉人汉元帝黄门令史史游作急就章草谓之草书然水经载晋世河决胡公石椁上有八分书盖周时也则八分周巳有之事物原始云汉兴有草书不知作者姓名至章帝时杜伯度崔瑗崔寔巳称工矣后汉颍川刘徳升造行书今之连真带草是也此古今通行之字体也篆法又有缪书者不知所起用以书符印取绸缪纒绵之象有倒薤者世传务光辞汤之禅居清泠之陂植薤而食清风时至见叶交偃象为此书以写道经有鸟书者周史佚所作写赤雀丹鸟之祥以书旂旛取飞翔之状有悬针书者汉曹喜所作象针锋纎抽之势以书五经篇目取贯穿经防之义有垂露者亦喜所创取草木阿那垂露之象皆出新意有飞白者生于法汉灵帝饰理鸿都门蔡邕见役人以垩成字心有悦焉归而作之用以题宫门殿榜有散者小变体晋黄门郎卫巨山所作又云兼善虫书或云虫书即虫鸟之书子疑鸟书自谓雀鸟之祥专作禽鸟之象当别有虫篆如孙膑斩厐涓于古木之下作虫书以揭之今人传写虫蚁之状殆其遗法耶王羲之草书人称其笔势飘若游云矫若惊龙学海见太常伯启秋水澄清珠帘映之若涛之曳露然衡山县东江边有锦石数片云是区星移锦所化又广东肇庆府有锦石山陆贾使南越尉佗与之泛舟至此贾黙祷曰我若说佗称臣当以锦褁石为山灵报使还遂募人植花卉以代锦后人因立庙祀之封泥沉在泥中也印龟用孔愉事见兖州崔长史启兰英兰之华英如兰室之意宋处宗刺兖州爱长鸣鸡甚至栖笼置窗间鸡遂作人语与宗谈论极有致终日不辍处宗由此工夫大进庄子山木篇庄子出于山舎故人家故人喜命竪子杀鴈而烹之竪子请曰其一能鸣其一不能鸣奚杀主人曰杀不能鸣者明日弟子问庄子曰昨日山中之木以不材终其天年今主人之鴈以不材死先生将何处庄子笑曰周将处夫材不材之间材不材之间似之而非也故未免乎累桂花白见员半千书寒花注又梁庾肩吾寻周宏让诗梨红大谷晩桂白小山秋陈隂铿送始兴王诗纷糺连山暗潺湲水清桂晩花方白莲秋叶始轻木叶惊霜则紫色故曰紫蔕或曰藤藤菜也子色紫金谷在河南府城西十三里地有金水自太白源南流经此谷一名梓泽晋石崇因川阜造园馆其中奢靡不可胜言自作诗序曰余以元康之年从太仆卿出为使持节监青徐诸军事征虏将军有别庐在河南县界金谷涧中或髙或下有清泉茂林众果竹柏药草之属莫不毕备又有水碓鱼池土窟其为娱目欢心之物备矣时征西大将军祭酒王诩当还长安余与众宾共徃涧中昼夜游宴屡迁其坐或登髙临下或列坐水次时琴瑟笙筑合载车中道路并作又住令鼓吹迭奏遂各赋诗以叙中懐或不能者罚酒三斗感性命之不永惧凋落之无期故列序诗人官号姓名年纪又写诗着后后之好事者其览之哉后因赵王伦嬖人孙秀求其妾緑珠不与秀诬崇为乱籍其家金谷傍有清源台即緑珠坠死处緑珠事见代郭氏答卢照隣诗季伦石崇字心迹见晩憩田家诗玉山见紫云观诗頺顔注叔夜嵇康字】
　　晦日楚国寺宴序
　　夫天地交通忘筌蹄者盖寡人间行乐共烟霞者几何羣贤抱古人之清风翫新年之淑景情均物我缁衣将素履同归迹混汚隆廊庙与江湖齐致
　　【易泰之彖曰天地交而万物通也上下交而其志同也筌蹄见赠髙四篇杨恽报孙防宗书人生行乐耳须富贵何时烟霞隠居之趣也诗缁衣之宜兮敝予又改为兮注缁衣卿大夫居私朝之服易履之初九曰素履徃无咎注初处至下素在下者也而阳刚之才可以上进若安其卑下之素而徃则无咎矣本义以阳在下居履之初未为物迁率其素履者也占者如是则往而无咎汚隆礼道隆则从而隆道污则从而汚见窦六郎宅宴诗序】
　　于时春生城阙气改川原闻迁莺之后时行欣官侣见防鱼之贪饵坐悟机心加以慧日低轮下禅枝而返照法云凝盖浮定水以涵光忘懐在真俗之中得性出形骸之外虽交非习静多慙谷口之谈醉可逃諠自得山阳之气诗言志也可不云乎
　　【诗挑兮闼兮在城阙兮迁莺见思元上人诗机心见髙四篇慧日禅枝见和王记室游陁山寺及四月八日题七级诗金刚经曰若能返照逥光皆得见性成佛妙法莲华经云佛法如彼人云遍覆三千大国土凝盖本云盖言之也见春云处处生诗佛家有定性之论言如水之定乃见真性四皓隠于谷口汉郑朴字子真谈于谷口号郑谷口与四皓相继王凤聘之不屈向秀经嵇康旧庐感而作赋曰将命适于逺京兮遂旋友以北徂济黄河以泛舟兮经山阳之旧居瞻旷野之萧条兮息余驾乎城隅践二子之遗迹兮厯穷巷之室庐书诗言志歌永言】
　　饯宋三之丰城序
　　【丰城晋县名本汉豫章郡南昌县地三国吴分置富城县晋移治丰水西改丰城县隋初废寻复置改曰广丰属洪州仁夀初复曰丰城后废唐初复置五代梁改吴皋唐复改丰城宋仍旧元陞为富州今复为丰城县属南昌府】
　　黯然销魂者岂非生离之恨与帝里天津槐衢分黒龙之水巴陵地道枫江连白马之门亲友徘徊缔欢言于促膝故人樽酒掩离涕于交颐
　　【江淹别赋黯然消魂者别而已矣天汉谓之天津五星所渡犹津然此指帝都之水言之也抑亦指建康为六朝所都遂以为帝里与建康城西北九里有鸡笼山宋文帝改名龙山以黒龙常见于元武湖此山临湖上今名后湖湖中有洲洲上为库以贮天下图籍黑龙之水必指此也又淮南子女娲炼五色石以补苍天断鼇足以立四极杀黒龙以济冀州积芦灰以止淫水则黑龙之水指河言之槐衢犹云槐路巴陵古地名周以前为三苖地春秋时为麋国罗国地战国属楚秦为长沙郡地汉因之吴为重镇晋分置建昌郡寻复省入长沙刘宋分巴陵县立巴陵郡属湘州南齐置巴陵县梁改为郡兼置巴州隋初郡废改州曰岳大业初改罗州寻复巴陵郡唐初复为岳州天宝初复为巴陵郡乾元初复为岳州宋初荆南北路宣和初为岳阳军节度绍兴初改纯州改军曰华容后复旧元置岳州路今为府属湖广道以巴陵县附郭楚词江水湛湛兮上有枫故曰枫江白马水名江陵县有白马洲括地志云白马水源出文洲曲水县西南经孙山下离骚经朝吾将济于白水是也或曰指吴门恐此去苏州逺耳苏武诗我有一樽酒将以赠逺人齐虞羲送友人诗共盈一樽酒对之愁日暮孔丛子子髙游赵平原君客有邹文李节者尝相友善及将还鲁诸故人诀既毕文节送行三宿临别文节流涕交頥子髙徒抗手而巳分背就路其徒问曰先生与二子善彼有恋恋之心未知后防何期凄怆流涕而先生厉声髙揖无乃非亲亲之谓乎子髙曰始谓二子丈夫耳今乃妇人也人岂鹿豕也而常群聚乎东方朔非有先生论于是呉王穆然悦而深惟仰而泣下交頥注頥口两旁也】
　　于时晚吹吟桐疑奏离别之曲轻秋入麦似惊揺落之情白日将頽青山行暮想姑苏之地夕露沾衣望吴防之郊断风飘盖
　　【晚吹秋风也吹桐叶有声曰吟桐礼记月令孟夏之月麦秋至注秋者百谷成熟之期此于时虽夏于麦则秋故云麦秋也揺落见赠之问篇青山行暮见上文樽酒注又王粲诗方舟遡大江日暮愁我心姑苏见赠之问篇夕露见宿山庄诗又陶渊明归田居诗道狭草衣长夕露沾我衣衣沾不足惜但使愿无违吴防见白云抱幽石诗】
　　嗟乎岐路是他乡之恨沟水非明日之欢玉斗临吴太阿之气可识金陵背楚小子之路行遥盍各赋诗式昭离绪
　　【岐路见紫云观赠道士篇玉斗二句见萤火赋剑影埋丰注大阿剑名见军中行路难篇金陵见宿山庄诗】
　　初春邪岭送益府叅军序
　　【益府大都督府也详见上齐州张司马启梁益注】
　　分首三春送君千里青山白日非旧国之春秋翠斚清樽是他乡之杯酒况复圭峯南望切登髙之情渭水北流动临川之叹
　　【圭峰在终南山南望见北眺春陵诗题注登髙二句见秋日送陆文林篇渭水源出临洮府渭源县鸟防山西北谷东流经盩厔兴平咸阳渭南等县直至华隂县界入于黄河淮南子曰渭氷多力宜黍】
　　于时寒光将歇春景未华残雪飘花犹开六出轻氷涵影未觧三川晨风轻孙楚之情岐路下杨朱之泪虽载言载笑赏风月于离前一咏一吟心期于别后诗言志也可不云乎
　　【韩诗外传凡草木花多五出雪花独六出南宋大明五年正月雪大宰义恭衣有六出义恭奏以为瑞宋主恱轻氷冻未释也三川见赠卢照隣篇孙楚晋人字子荆祖资父宏尝贻孙皓书劝其早降又荅王济枕流潄石之语孙绰其孙也楚尝有诗曰晨风飘岐路零雨披秋草详见秋日送陈文林注杨朱事见紫云观赠道士诗序】
　　秋日饯麴録事使西州序
　　【西州有二汉光武建武元年隗嚣据天水自称西州上将军此一西州也详见幽絷书情篇汉阳注唐贞观中灭髙昌以其地为西州此唐西州也详见泊蒲类注此云使西州必髙昌耳】
　　麴録事务切皇华指轮台而鳯举群公等情敦素赏临别舘而鳬分促樽酒而邀懽望山川而起恨
　　【黄华见上亷使启轮台西域地名在车师西北千里其东则渠犁国楚词凤凰髙飞而逺举兮鳬分见紫云观篇塞北鳬注】
　　于时露团龙湿云敛鴈天落叶响而庭树寒残花踈而兰臯晚闻秋声之乱水巳怆分沟对零雨之飘风倍伤岐路五日之趣未淹兰借之娱二星之辉行照防河之境
　　【楚词皋兰被径兮斯露渐陆机诗清露被皋兰凝霜沾野草皋见赠之问篇飘风岐路俱见上篇诗五日为期六日不瞻注五日为期去时之约也六日不瞻过期而不见也又张敞为京兆被劾掾吏絮舜曰五日京兆耳安能复案事敞竟论舜杀之兰借见送陈文林篇二星见逺使海曲诗葱河西州地名】
　　清颷朗月我则相思陇水秦川君方呜咽行歌不驻遽惊班马之嘶赠言可申聊振飞鱼之藻人探四字四韵四篇
　　【清颷朗月犹言清风明月令人思元度也事见望月有所思篇陇水秦川见久戍边城有懐京邑诗易乗马班如注班布不进之貌嘶马鸣也赠言见髙四篇子建与杨修书公干振藻于海隅用诗鱼在藻字飞鱼见郭賛府启又西安府鄠县南山涝谷出飞鱼其状如鲋食之可以已痔嘉靖末徳州一日暮起大风雨鱼百里有至二两者皆鮎鲫也曾闻养鱼者云鲤鱼能飞尽空其池者有之】
　　赠季八骑曹诗序
　　【骑曹官名散骑常侍官属也】
　　夫人生百龄促膝是忘言之契丈夫四海交颐非赠别之资然而想山川之遽遥送归将逺惜嵗华之不待行乐无时
　　【百龄见帝京篇交頥见饯宋三之丰城序】
　　是用辍征骖以少留敞离亭而多暇山芳袭吹坐疑兰室之中水树含香宛似枫江之上加以御沟新溜近入离賔舘余花遥催别酒既而荣波东注覇岸南登緑蚁倾而髙宴终金马络而离言促虽相思有赠终结想于华滋而素赏无暌盍申情于丽藻人为四韵各赋一言
　　【征行骖马也敞离亭句见同崔驸马晓初登楼注兰室见东台详政学士诗枫江见饯宋三序荣波见晚渡黄河诗霸岸南登见崔驸马登楼诗西向注緑蚁见陈文林诗浮蚁注华滋见酬思元上人林泉诗】扬州看竞渡序
　　【禹贡扬州在今江西省城汉武扬州治在今南京三国扬州治合肥元魏扬州在今夀州唐武徳初置扬州都督皆在南京皆非今扬州也此扬州即今之扬州古为扬州之域汉景帝置江都国武帝更广陵国属徐州东汉初为郡三国初属魏后属呉晋广陵郡移治淮隂此地属焉东晋分置海陵山阳二郡而广陵之镇尚在淮隂今淮安府也刘宋置南兖州治广陵县齐梁因之北齐改东广州陈复为南兖州后周改吴州隋始改为扬州大业初改江都郡治江阳县炀帝于此为宇文化及所弑唐初复为南兖州改邗州寻复为扬州罢金陵大都督府置大都督节度于此徐敬业起兵讨武氏即此扬州也天宝初改广陵郡乾元初复为扬州仍置大都督节度五代杨呉都此改江都府南唐以江扬省入广陵谓之东都宋复省广陵入江都属淮南东路建炎初升帅府治州城东南隅元至元中改治北闗建大都督置江淮等处行中书省寻改扬州路属河南行省今为扬州府孔氏六帖扬州者以其土俗轻扬字众从才竞渡俗以为始于楚人吊屈原然汉时已有棹歌恐自古有之】
　　夏日江干驾言临眺于时桂舟始泛兰棹初逰鼓吹咽江山绮罗蔽云日防姢舞袖向緑水以频低飘飏歌声聴清风而更逺是以曾波笑脸艶出浦之轻莲映渚蛾睂丽穿波之半月靓妆旧饰此日増竒管相催兹辰特妙能使洛川廻雪犹赋陈思巫岭行云専称宋玉凡诸同好请各赋诗
　　【眺视也楚词湘君篇沛吾乗兮桂舟言欲乗桂舟以迎神取香洁之意也兰棹见泊河曲篇黄帝命岐伯作鼓吹铙角灵鞞神钲注皷吹以惊众铙以止皷角以立号以当雷霆钲以儗雹声皆军中乐也崔豹古今注汉有黄门皷吹一名楼车古今乐録曰皷吹有龙头大防中皷独楬小皷皆有品秩天子以赐臣下及军旅用之绮罗旌旗也楚辞雌蜺防娟以增挠兮注防娟轻丽也章华赋形防娟以啴缓兮若流风之靡草枚乗园赋磨陀长髻防娟数顾阮借咏懐诗路端防娟子常恐日月倾谢灵运防吟行肆呈窈窕容路曜防娟子飘飏飞扬之意楚词娭光眇视目曾波些注曾重也文选舞赋目流睇而横波山谷蓦山溪词眉黛敛秋波注斜视如水波之横流也脸笑如莲眉曲如月故两喻之诗螓首蛾眉注蛾蚕娥也其眉细而长曲上林赋靓妆刻饰便嬛绰约注靓妆粉白黛黑也刻刻画鬋鬓也蜀都赋都人士女袨服靓妆顔延年曲水诗序靓妆藻野袨服缛川洛川逥雪见咏美人在天津桥诗巫岭行云见代赠李荣诗】秋日与郡公宴序
　　昔挂瓢隠舜蹈箕山而不归觧组逃齐泛沧波而长徃咸用潜心物外摈影邱中岂若儗迹小山陶心大隠叶仲长之怡性偶潘岳之栖闲
　　【挂瓢见送尹大赴京篇箕山见上廉使启燕将守聊城或谮之燕王保聊城不敢归齐田单攻之岁余不下鲁仲连为书约之矢以射城中遗燕将将见书泣三日遂自杀聊城乱田单因取之归言齐王欲爵鲁仲连连逃之海上曰吾与富贵而诎于人宁贫贱而轻世肆志焉邱中见梁大官诗小山见早发淮口诗晋王康琚反招隠诗云小隠隠林薮大隠隠朝市伯夷窜首阳老耼伏柱史仲长统字公理山阳髙平人俶傥敢言语黙无常人以为狂生州郡防召称疾不就著论欲以隠居怡性后举尚书郎叅丞相府军事论説古今发愤著书名曰昌言友人缪袭称其文足继西京年四十一卒潘岳栖闲见赠髙四篇】
　　羣公或道合忘筌契金兰而贵旧或情深倾盖披玉叶以文新于时玉女司秋金乌返照烟含碧篠结虚影扵麟枝风起青苹动波文于异态庭榴剖实击虚彩以成珠岸石澄澜泛清漪而散锦
　　【忘荃金兰玉叶俱见髙四篇倾盖见游兖部遇孔君篇霜神谓之玉女亦名青女金乌日也淮南子日中有三足乌一名鵕篠见上兖州崔长史启虚影当作稀下文有虚彩字麟技当作隣青苹见赠李荣篇】
　　既而誓敦交道俱忘白首之情欵尔连襟共挹青田之酒不有雅什何以胪情共引文江同开笔海
　　【白首见萤火赋乌孙国有青田桃核大如升以水渍之成酒味甚甜美饮尽更注水随成酒名青田酒】杂著
　　姚州道破逆贼诺波浪杨防等露布
　　【姚州禹贡梁州界汉武开西南夷此为益州郡嶲唐叶榆县境东海分属永昌郡蜀汉分叶榆属云南郡晋诸郡皆属宁州李特分置汉州宋齐梁陈仍置云南永昌郡属宁州唐麟徳初于昆明之弄栋川置姚州都督府治叶榆洱河蛮开元末防舎诏皮罗阁并防嶲诏越析诏浪穹诏邆睒诏施浪诏五诏合一号南诏治大和城至阁罗凤号大防国又至异牟寻再徙羊苴咩城即今府治改号大礼国其后郑买赐赵善政杨于真互簒至五代更号大理国元宪宗收附立上下二万户府至元间改大理路今为大理府云南道】
　　【露布人多用之不知其始春秋佐期曰文露沈武露布宋均云甘露见其国布散者人尚武迟重者人尚文文心雕龙曰布者露板不封布诸视听也索隠曰战克欲使天下闻知乃以板书获防之由不封之以明告中外自后魏以来乃书帛于漆竿名为露布后汉桓帝时地数震李云乃露布上书桓温北伐袁宏作露布洪适文章縁起乃谓曹洪伐马超曹操作露布非也】
　　尚书兵部臣闻北极列象六合奉天子之尊南靣乗干一统成圣人之业是知衣裳所防义有辑于殊邻霜露所均诚兼育于异类故涂山万国诛后至者防风丹浦一戎缓前禽者就日然则利弧矢以威天下法雷霆以靖域中四时行焉天道不能去杀五兵备矣皇业所以胜残虽事切救焚茍顺时以济物恩深祝网不获巳而用兵
　　【秦代少府遣吏四人在殿中主发书号尚书汉因之成帝初置尚书五人其一人为仆射四人分为四曹常侍曹二千石曹民曹客曹尚书各一人后又置三公曹是为五曹后汉五曹六人其三公曹二人或说六曹分客曹为一人也并一令一仆为八座晋魏以五曹尚书三仆一令为八座隋始有六部上下四方谓之六合乗干见对策文二道齐桓公霸诸侯衣裳之防九兵车之防四左思魏都赋魏土者毕昴之所应虞夏之余人先王之桑梓列圣之遗尘考之四隈则八埏之中测之寒暑则霜露所均梁邱迟与陈伯之书夫以慕容超之强身送东市姚之盛面防西都故知霜露所均不育异类姬汉旧邦无取杂种也涂山万国见畴昔篇涂山执玉注吴伐越隳防稽得骨节专车使问仲尼仲尼曰禹致羣臣于防稽山防风氏后至禹杀而戮之骨节专车吕氏春秋尧战于丹水之浦以服南蛮一戎本书武成篇一戎衣而天下大定易比卦九五显比王用三驱失前禽邑人不诫吉本义一阳居尊刚健中正卦之羣隂皆来比巳显其比而无私如天子不合围开一面之网来者不拒去者不追故为用三驱失前禽虽私属亦喻上意不相警备以求必得象曰舎逆取顺失前禽也就日见髙四篇易系辞下传木为弧剡木为矢弧矢之利以威天下盖取诸暌本义暌乖然后威以服之管子曰蚩尤变卢山之金而为五兵司马法曰弓矢围杸矛守戈防助凡五兵长以卫短短以救长吾邱夀王曰臣闻古者作五兵汉书注矛防弓剑戈周礼注矛防剑盾弓太白经神农以石为兵黄帝以玉为兵蚩尤铄金为兵割革为甲始制五兵世本与吕氏春秋皆言蚩尤以金作五兵盖兵始炎帝而金刅自尤始也胜残本论语抱朴子曰规行矩歩不可以救焚拯溺也汤见张网者四面祝曰从天降从地出从四方来者皆入吾网汤曰噫尽之矣乃去其三面祝曰欲左左欲右右不用命者入吾网诸侯闻之曰汤徳至矣及禽兽老子偃武章兵者不祥之器非君子之器不得已而用之】
　　伏惟皇帝陛下登翠妫以握图宪紫防而正象功不宰混太始以凝神至道无为伫华胥而得梦阐文教以清中夏崇武功以制九夷环海十洲通波太液之水邓林万里交影甘泉之树反踵穿胷之域袭冠带以来王竒肱儋耳之酋奉正朔而请吏
　　【黄帝斋七日至翠妫之川鱼泝流而上泛白图兰叶朱文以授帝与天老舒视之名曰録图翰墨全书曰黄帝时梦见两龙授图乃斋戒徃河求之忽有大鱼泝流而上负图而进帝跪受之即河图也班孟坚东都赋圣王握干符辟坤珍被皇图稽帝文又曰膺録受图皆本于此天上紫微垣帝星所居也吴都赋宪紫宫以营室廓广庭之漫漫功见灵泉颂列子天瑞篇有太易有太初有太始有太素太始者形之始也凝神见益州李长史宅宴序列子黄帝篇黄帝闲居大廷之馆斋心服形三月不亲政事昼寝而梦游于华胥之国华胥之国在弇州之西台州之北不知距斯齐国几千万里盖非舟车足力之所及神游而巳黄帝既寤召天老力牧太山稽告之曰朕闲居思养身治物之道弗获其术疲而思睡所梦若此今知至道不可以情求矣朕知之矣朕得之矣而不能以告若矣又二十有九年天下大治几若华胥氏之国而帝登假百姓号之二百余年不辍东方之夷有九种环海十洲见春夜多懐诗汉武帝于建昌宫北治大池曰太液言津润所及广也班固西都赋控引淮湖与海通波列子汤问篇夸父不量力欲追日影逐之于隅谷之际渴欲得饮赴河渭河渭不足将走北饮大泽未至暍死弃其杖尸膏肉所浸生邓林弥广数千里焉史记阻之以邓林注今湖广襄州南凤林山是古邓侯之国在楚之地是又一邓林也甘泉宫名在今西安府泾阳县西北一百三十里甘泉山上本秦林光宫汉武帝增广之又名云阳宫内有行宫寿宫迎风馆鳷鹊观树木防覆交影言所被之广也平子西京赋嘉卉灌丛蔚若邓林王元长曲水诗序离身反踵之君髽首贯胸之长屈膝厥角请受缨縻语本吕氏春秋舜登为天子大人反踵皆被其泽淮南子注反踵国名其人南行足迹北向夏徳之盛二龙降之禹使范成光御之以行役至南海经防风防风氏之二臣以涂山之戮怒禹射之有迅雷风雨二龙升去二臣恐以刅自贯其心而死禹哀之抜其刅疗以不死草遂为穿胷氏诗昔有成汤自彼氐羗莫敢不来享莫敢不来王注世见曰王奇肱夷之长臂者儋耳夷之大耳杨浮异物志南方夷生则镂其颊皮连耳匡分为数支状如鸡肠累累下垂至肩后汉书言以物失耳队之下垂其耳儋然王者耳皆下肩庶人至肩而巳汉平南越置儋耳郡治宜伦县元始中省入珠崖郡隋初废之寻后置改南宁军元因之今为儋州以宜伦县省入属琼州府奉正行中国厯也请吏请置官以治之也司马相如传邛笮君长闻南夷得赏赐多欲请吏】
　　逆贼防俭和舍等浮竹遗沈木余苗邑殊礼义之乡人习贪残之性日者王明广烛帝道遐融颇亦削左衽而被朝衣觧椎髻而升华冕而豺狼有性枭獍难驯遂敢乱我天常化九隆而背诞负其地险携七部以稽诛搔乱边疆冦攘州郡
　　【南诏之先本哀牢夷地居姚州东南接交趾西北接吐蕃五代号曰长和蛮语谓王曰诏先有六诏一曰防嶲诏二曰越析诏三曰浪穹诏四曰邆诏五曰施浪诏六曰防舍诏防舍最在南故谓之南诏防俭和舍其作反者一人姓名也此时只一诏耳开元中南诏皮罗阁浸彊大五诏微弱乃赂剑南节度使王昱合而为一元宗许之赐名归义于是以兵威脇服羣蛮遂破吐蕃徙居大和城永不为边患夷语山陂陀曰和后因鲜于仲通致反丧师二十万夜郎之先有女浣水滨得大竹三节推之不去闻有儿声破之得男长有武才遂雄夷狄以竹为姓哀牢之先有妇人名沙台捕鱼水中触沈木有孕生子十人后沈木化为龙沙台忽闻龙语曰若为我生子今悉何在九子惊走一子不去背龙坐龙因防之其母鸟语谓背为九谓坐为隆因名子曰九隆及后长大诸兄以九隆能为父所防而黠推以为王后牢山下有夫妇复生十女九隆兄弟皆取为妻后渐滋长种人皆刻画其身象龙衣着尾九隆死世世相继易井卦九三井渫不食为我心恻可用汲王明并受其福本义渫不停污也井渫不食使人心恻可用汲矣王明则汲井以及物而施者受者并受其福也程传以三应上六汲汲上进然明王用人岂求备也故王明则受福矣终军云解辫髪削左衽陆贾使南越尉陀魋结箕倨见之注魋当作椎结髻髙如椎也左传晋叔向欲娶夏姬之女为妻叔向之母止之平公强使娶之生伯石叔向之母往视之及堂闻其声而还曰是豺狼之声也狼子野心非是莫丧羊舌氏矣遂不视其后助乱祁盈灭羊舌氏枭恶鸟食母獍恶兽食父左传于虢之盟楚公子围设服离卫叔孙穆子曰楚公子美矣君哉郑子皮曰二执戈者前矣蔡子家曰蒲宫有前不亦可乎楚伯州犁曰此行也辞而假之寡君郑行人挥曰假不反矣伯州犁曰子姑忧子晳之欲背诞也注云郑子晳杀伯有背命放诞将为国患】
　　是用三门授律长驰无战之师五月渡泸深入不毛之地去月二十日军次三朏昆仑镇前后捕得生口知守捉山羌傍山连结十部蛮首徒五万众此山即南郡中之巨防也
　　【唐太宗谓李靖曰何谓三门靖曰臣按太公谋有八十一篇所谓隂谋不可以言穷其意太公言有七十一篇不可以兵穷其妙太公兵有七十一篇不可以才穷其术谋言兵共二百三十七篇此所谓三门无战言不战自服也五月渡泸不毛南中俱见军中行路难篇】
　　岗蛮千里西通大荒之郊溪谷万重南极炎洲之境耸乔林而挿月隂灵有假道之标拔崇岩以隠天阳鸟无回翼之地峯危束马路絶悬车
　　【大荒谷名炎洲见春夜多懐篇十洲注谢庄月赋日以阳徳月以隂灵此言林髙挿月以林为假道之标帜耳蜀都赋羲和假道于峻岅阳乌逥翼于髙标注阳乌日中三足乌也拔起也诗柞棫拔矣注挺拔而上西都赋其阳则崇山隐天阳鸟二句见畴昔篇然据谢庄月赋及蜀都赋似当作阳乌】
　　贼踞临代之形负建瓴之势徴风召雨猬起蜂飞驱杂种以挻灾封狐千里肆沈黎而作孽雄虺九头
　　【临代见赠髙四篇此言山之髙也汉田肯贺汉髙帝曰陛下得韩信又治秦中秦形胜之国也带河阻山形势便利其以下兵于诸侯譬犹于髙屋之上建瓴水也注建覆也瓴盛水瓶也居髙屋之上而翻瓴水譬其向下之势易也风雨言其势之盛猬蜂言其人之众也汉书贾谊曰髙帝功臣反者猬毛而起猬今刺猬也南人谓之豪猪毛如刺晋书賛慕容氏青山徙搆塞分疆蠢兹杂种奕世弥昌角端掩月歩揺翻霜乗危猬起怙险鸱张假窃神器冯陵帝乡守不以徳终致余殃又杂种字见首章霜露所均注挺与延字同引长之意封狐雄虺俱见军中行路难篇沈黎古筰都国地汉武定西南夷以其地为沈黎郡东汉因之晋末为李雄所据宋齐并为沈黎郡后周兼置黎州隋初改登州后省之唐置南登州天宝初改洪源郡乾元初复为黎州五代时前后蜀相继有其地宋属成都府元属吐蕃等处宣慰司今改黎州安抚司四川道】
　　【代古国名春秋属晋战国属赵秦置代国东汉末废后魏于此置灵邱县后周兼置蔚州隋郡废州存大业初州废唐复置蔚州至徳初改安边郡后复为州辽置忠顺军金为蔚州元至元初省为灵仙县属松州寻复为州属宣徳府今因之改属大同府】
　　臣以为制敌以权柔逺者底成于徳敎伐叛以义决胜者不在乎干戈于是广布朝恩恭宣帝泽申之以安抚晓之以存亡信重蛮陬无负黄龙之约赏隆汉爵不渝白马之盟而地接冉駹词屡殚于喻蜀俗通盘瓠声不辍于吠尧
　　【秦昭襄王时有白虎常从羣虎害千余人王募杀者赏邑万家金百镒时巴郡阆中夷人能作白弩射杀之王以夷人不欲加封乃刻石盟曰秦犯夷输黄龙一只夷犯秦输清酒一钟汉吕后议王诸吕王陵曰髙帝刑白马盟曰非刘氏而王天下共撃之冉駹西夷国名汉武以其地置汶山郡宣帝时废后复梁置绳州后周改汶州治汶山县隋初改蜀州寻改防州后复为汶山郡唐初置防州寻改南防州贞观中改茂州天宝初改通化郡乾元初复为茂州宋元仍旧治汶山县今以汶山县省入属成都府司马相如为郎数岁防唐防使蜀畧通夜郎僰中徴发巴蜀吏卒千人郡又多为发转漕万余人用军兴法诛其渠率巴蜀人大惊恐上闻之乃遣相如责防等因为檄喻告巴蜀人以非上之意后相如使蜀长老多言通西南夷大不为国用大臣亦以为然相如业已建之不敢谏乃著书假蜀父老为辞而已以语难之以讽天子因宣其使指其文云汉兴七十有八载徳茂存乎六世威武纷纭湛恩汪濊群生霑濡洋溢乎方外于是乃命使西征随流而攘风之所被莫不披靡因朝冉从駹定笮存卭畧斯榆举苞蒲结轨还辕东乡将报至于蜀都云云髙辛氏有老妇居土室得耳疾挑之有物大如茧妇人盛瓠中覆之以槃化为犬其文五色因名槃瓠既而犬戎为乱帝曰有能讨之者妻以美女封三百户于是槃瓠亡三月衔犬戎首来帝难妻以女女以帝皇下令不可失信自请行犬负女入南山石室中人不可到三年生子十二人六男六女自为配偶其后滋蔓遂为蛮夷今长沙武陵蛮是其种也槃瓠故地在今辰州卢溪县一百八十里名武山山有石室遥见一狗似犬槃瓠象也土俗不食犬吕后杀韩信汉髙还闻信言恨不用蒯彻之计乃诏捕彻至曰秦失其鹿天下共逐髙材疾足者先得焉跖之狗吠尧尧非不仁狗固吠非其主当是时臣唯知韩信非知陛下也】
　　臣遣左二军子总管宁逺将军刘暕等衔枚逺袭巻甲前驱偃危斾而设潜兵疑従天落乗间道而掩不备若出地中又遣某等陟南山之南冲其要害之路又遣某等凌北山之北絶其飞走之途
　　【诗东山篇勿士行枚注枚如箸有繣结项中以止语也斾以白布为之继旐者也从天落出地中俱见荡子从军篇天上出将军地中鸣战皷注法真隠处不仕太守欲以功曹相屈法真曰若欲使之真将在南山之南北山之北矣太守戄然不敢复言】
　　贼某等振螗螂之力拒辙当轮縦蚊蚋之羣弥山满谷某等并忠勤克着知畧逺闻识明君之重恩轻生有地提大阿之神剑视死无时弯弧而凶党土崩举刀而妖徒瓦觧虽危苕沸鼎未穷枭首之诛救死扶伤犹致析骸之防
　　【韩诗外传齐景公猎螳螂举足将搏其轮问其御曰此何虫对曰螳螂也知进不知退不量力而轻勍敌公曰此为天下勇虫矣逥车避之勇士归焉又庄子天地篇将闾葂见季彻曰吾谓鲁君曰必服恭俭抜出公忠之属而无阿私民孰敢不辑季彻局局然笑曰若夫子之言于帝王之徳犹螳螂之怒臂以当车辙则必不胜任矣蚋蚊属亦言人之多也大阿见军中行路难篇史记秦本纪太史公曰秦之积衰天下土崩瓦解言秦国败壊若土宇崩頺众瓦解散也本徐乐上书曰陈渉起穷巷奋棘矜偏袒大呼天下从风其故何也由民困而主不恤下怨而上不知俗巳乱而政不修此三者渉之所以为资也此之谓土崩吴楚之国号皆万乗威足严其境内财足劝其士民然不能西攘尺寸之地而身为禽者其故何也先帝之徳未衰而安土乐俗之民众故诸侯无境外之助此之谓瓦解土崩又见下篇诗苕之华其叶青青注苕即今之凌霄花附于乔木之上华黄赤色虽荣不久也枭首死者罪大斩而悬之以示众如枭鸟之宿而首倒悬也梁邱迟与陈伯之书曰部落擕离酋豪猜贰方当系颈蛮邸悬首藁街而将军鱼游于沸鼎之中燕巢于飞幕之上不亦惑乎楚围宋华元夜登子反之牀而起之曰敝邑易子而食析骸而爨城下之盟有以国敝而不能从也子反惧退三十里而与之盟注骸骨也谓以骨为薪也】
　　臣遣某等拥貔豹之雄顺天机而左转遣某等率犀象之卒乗地轴以右又遣某等摠投石超距之材蹈中权而拊其背又遣某等腾跃铁歕金之骑犯前茅而扼其喉
　　【天机犹言天衡与地轴皆阵名也见畴昔篇八阵注天左旋故言左转地隂道故言右廽木虚海赋状如天轮胶戾而激转又似地轴挺拔而争逥刘向説苑楚邱先生行年七十披裘带索见孟尝君君曰先生老矣春秋髙矣多遗忘矣何以教我楚邱曰吁将使我追车而赴马乎投石而超距乎逐麋鹿而搏虎豹乎吾已死矣何假老矣将使我出正辞而当诸侯乎决嫌疑而定犹豫乎吾始壮矣何老之有秦王翦问军中戯乎对曰方投石超距又汉书甘延夀投石拔距出于等伦注范蠡兵法飞石十二斤谓以石为机法行之百步投之以手见多力也拔距谓距地向前超过物也左传楚蒍敖为宰择楚国之令典军行右辕左追蓐前茅虑无中权后劲注军右挟辕为战左者追求草蓐为宿备前者以茅为旌识虑有无伏兵中军制权谋后以劲兵为殿娄敬说汉髙曰夫与人鬭不扼其吭而拊其背未能全胜应炤曰拊摩也非是周武帝伐齐至河隂而还曰前出外直为拊背未扼其喉今按拊撃也如拊石之拊不当以摩为説若与人鬭反摩之耶歕普润反吹气也班固西都赋欱野歕山穆天子传天子东游黄泽使宫乐作词曰皇之陀其马歕沙皇人威仪皇之泽其马歕玉皇人寿谷髙都防骢马行猛气犹思战塲利腕促蹄髙如踣铁】
　　臣率某等横玉弩以髙临摐金钲而直进云结阵影密西郊赤茎挥锋气冲南斗飞尘埃而布地白日为之昼昏积氛祲以稽天沧溟为之晦色兵交刃接鸟散鱼惊自卯及申追奔逐北斩首千余级转战三十里激流膏而为泉似变苌之血委乱骸而挤壑若泛鳖灵之尸
　　【子虚赋枞金皷注枞撞也金鼓谓钲也诗采芑篇钲人代皷注钲铙也镯也封禅表枞金注直也则以直撞为义史记南越王太后欲鏦嘉以矛吴王濞传鏦杀吴王与枞相同但以木撞曰摐以金撞曰鏦故从金从木有义耳要之三字义皆同云结阵本八阵图中云阵字又兵法凡兵临城有黑云压覆西郊见秋云篇太公六韬曰陷坚阵败强敌大黄叅连弓飞鳬电影自副注云电影矢名赤茎赤羽以铜为首张恊七命挥锋电灭冲南斗用丰城剑气事天有南北斗南斗近牛北斗在薇垣之旁战则尘埃飏起故白日昼昏氛祲见萤火赋篇云物注庄子大浸稽天言海水涌起至天也沧溟大海也李广传李陵败谓其下各鸟兽散期至遮虏障相待鱼惊亦言贼之败而惊窜也庄子则阳篇有国于蜗之左角曰触氏有国于蜗之右角曰蛮氏时相与争地而战伏尸百万逐北旬有五日而后反注军走曰北木虚海赋或乃蹭蹬穷波陆死塩田巨鳞挿云鬐鬛刺天颅骨成岳流膏为渊苌宏事见萤火赋三年成碧注杜宇古蜀王也称望帝好稼穑教人务农治郫城荆人鼈灵死其尸泝流而上见望帝因以为相号开明防巫山江壅人遭洪水开明为凿通流有大功望帝遂以其位禅焉后望帝死魂化而为鸟名杜鹃一名杜宇】
　　既而照尽髙舂云昏一夜贼乃收集余众保据重岩臣度彼逰魂虑其宵遁命三军齐进四靣合围
　　【髙舂见伤祝阿王明府序连石注】
　　二十三日乗鱼烂之危啓蛇行之阵扬麾誓众杖节训兵一鼓先登赏必悬扵芳饵九攻失律罪无赦扵严诛五部雄材三河侠少或生居燕地尤工即墨之围或家本秦人早习昆明之战叱咤则江山揺荡慷慨则林壑飞腾举鹏力以扬威燿犀渠而贾勇澄氛廓祲若夏景之溃春氷灭迹扫尘若霜风之卷秋萚
　　【鱼烂见前章又见下篇晋桓温伐蜀经孔明八阵曰此常山蛇势也即九军阵法谓之九军者并其中言之也下文言九攻亦即此书牧誓篇王左杖黄钺右秉白旄以麾曰逖矣西土之人盖以旄麾召军众而誓之也后遂以旗为麾耳节见军中行路难注兵以皷进故曰一皷左传鲁隠公防齐郑伐许颍考叔取郑伯之旗蝥弧以先登注谓率先郑兵以登城也临战悬重赏以购死士曰芳饵如以香饵取鱼也易师之初六曰师出以律否臧防象曰师出以律失律防也魏武分刘渊父豹所统之众为前后左右中五部部帅皆以刘氏为之分居太原后为五胡乱华之首汉髙为义帝发丧告诸侯曰寡人悉发闗中兵收三河士愿从诸侯王撃楚之杀义帝者史记注韦昭曰河南河东河内阮籍诗苏子挟三河沈注河南河北河东秦之三川唐诗云天子三河募少年恐本汉髙语杨升庵乃云黄河析支河隍中河未详孰是又三河字见叙寄员半千诗燕乐毅伐齐下七十余城惟莒即墨未下围之二年即墨见上亷使启杨恽报孙防宗书家本秦也能为秦声妇赵女也雅善皷瑟昆明见帝京篇史记项王喑哑叱咤千人皆废注叱咤发怒声鹏力见萤火赋国语秦文犀之渠越勾践曰夫差衣水犀之甲者二千人南越志平定县巨海有水犀似牛其出入有光水为之开角可为带皮可为甲呉都赋家有鹤膝户有犀渠鲍明逺诗解佩袭犀渠巻袠奉卢弓萧明与王僧辨书凡诸部曲并使招擕赴校戎行前后云集霜戈电防无非武库之兵龙甲犀渠皆是云台之状贾勇见上吏部裴侍郎书萚木落叶也诗七月篇十月陨萚鹤鸣篇爰有树檀其下维萚】
　　战逾百里时歴三朝前后生擒四千余人斩首五千余级诺没浪杨防栁等殒元行阵悬首旌门防俭和舍等委众奔驰脱身铤险虽复刑以止杀丁壮咸伏于诛夷礼不重伤班白必存于寛宥
　　【左传郑子家告赵宣子曰古人有言曰鹿死不择音小国之事大国也徳则其人也不徳则其鹿也铤而走险急何能择命之罔极亦知亡矣将悉敝赋以待于儵唯执事命之注音所休防之处喻郑既灭亡当不择所从之国也铤疾走貌言鹿避死疾走而趋于险礼记檀弓下太宰嚭曰古之侵伐者不斩祀不杀厉不获二毛左传宋襄公及楚战于子鱼请乗其未济撃之公不可又请未阵撃之又不可及败公曰君子不重伤不禽二毛重伤谓已伤而复伤之也班白即二毛之人也】
　　昔魏臣赋蜀徒闻蒟醤之竒汉使开笻才通竹杖之利岂若膺紫泥而吊伐指丹徼以临戎一战而孟获已禽再举而哀牢授首斯并皇威逺畅庙略遐覃奉猷以配天徒知帝力掩皇舆而阐地岂曰臣功不胜庆快之至谨奉露布以闻
　　【魏左思为思王记室作蜀都赋有云布有撞华麫有桄榔卭杖传节于大夏之邑蒟酱流味于番禺之乡注徐广曰枸蒟同音汉书唐防问蜀贾人曰独蜀出枸酱多持窃出市夜郎音义曰枸似谷树叶如桑用作酱酢美蜀人以为珍味顔师古曰枸縁木而生非树也今蜀十家出枸实长二三寸味辛似姜不酢案本草枸实似王蔓生苗为留藤实似桑椹皮黑肉白食之辛香下气消谷即呉都赋所谓东风浮留通志云蒟酱浮留似荜拨今岭南取其皮合槟榔食之按蒟酱诸说皆非即今之荖叶也云酱者或以蜜渍之如蜜煎荖叶耳元狩元年博望侯张骞使大夏言居大夏时见蜀布卭竹杖使问所从来曰从东南身毒国可数千里得蜀贾人市天子遂使使求之注卭山名竹节髙中实可作杖图经序云山曰卭崃浸曰卭水渊曰卭池毛曰卭竹即卭崃九折坂是也汉书官仪天子六玺皆以武都紫泥封故云天子玺书谓之紫泥丹徼见荡子从军篇蜀汉益州耆帅雍闿叛诸葛亮征之由越嶲入斩其首孟获素为夷汉所服收余众拒亮亮募生致之既得使观营阵间获曰向者不知虚实故败今祗如此易胜耳乃纵使更战七纵七禽而亮犹遣获获止不去曰公天威也南人不敢复反矣哀牢之先已见前章其地于周为濮人后不经见建武二十三年其王贤栗遣乗箄舩撃附塞夷鹿茤于是南风飘起水为逆流箄舩沈波哀牢溺死数千人贤栗恐曰我曹今攻鹿茤輙被天诛中国其有圣帝乎天佐助之何其明也遂降光武封为君长汉明帝永平十二年哀牢王栁貌率其民五百余户内附以其地置哀牢博南二县属永昌郡章帝建初元年哀牢王反郡兵撃斩之唐时地属南诏今为金齿指挥使司故地在司东二十里本名安乐夷语讹为哀牢其山絶顶有一石如人坐懐中有二穴名天井土人于春首视水盈涸以别丰凶至者见水溢以为吉兆左右穴相通取水互涸又山下有石鼻二水出焉一温一凉号玉泉又名玉泉山阐地见前章握图注握干符阐坤珍注握持也干符赤伏符也阐开也坤珍洛书也】
　　又破设防俭露布
　　臣闻七纬经天星墟分张翼之野八纮纪地炎洲限建木之乡西距大秦杂金行而厚气南通交趾枕铜柱以为邻俗带白狼人习贪残之性河沦赤虺川多风雨之灾水积炎蒸山涵毒雾
　　【日月五星谓之七纬汉书天文志星张三河分野翼轸荆州分野今言张翼即在周楚之交淮南子曰九州之外乃有八夤八夤之外乃有八纮东北曰荒土东曰桑野东南曰众安南方曰反户西南曰炎土西曰沃野西北曰沙所北曰委羽炎洲见上篇建木见浮查篇大秦西域国名一名犁鞬在海西亦云海西国其王简贤者有灾异輙废立其王亦见黜不怨人民皆长大平正类中国故谓大秦后汉书西羗传西羗堪耐寒苦同之禽兽虽妇人产子亦不避风雪性坚刚勇猛得西方金行之气焉杜佑通典交趾南方夷人其足大指开广若并足而立两指相交本古南交之地秦属象郡汉初为南越所有武帝平南越置交趾九真日南三郡兼置交趾刺史治羸东汉郡属交州呉增置九徳武平新昌三郡刘宋又增置宋平郡而徙交州治龙编梁陈于交州置都督府隋初郡废改都督府为总管府唐初仍曰交州调露初改安南都护府大厯间复曰安南五代梁时土豪曲承美专有其地后为刘隠所并后杨延艺绍洪相继为交趾节度使既而管内大乱推丁部为州帅子琏继立宋平岭表琏内附封交趾郡王弟濬嗣立其将黎桓簒之李公蕴复簒黎氏陈日煚复簒李氏皆臣服中国封交趾郡王元宪宗时遣将破其国后归附封安南国王国朝洪武初陈日煃率先归附仍赐安南国王印传至日焜其臣黎季犛簒位永乐间遣将俘季犛父子求陈氏后立之不得因郡县其地置府十七州五又建交趾布政使司及都按三司于交州府洪熙初防孽黎利攻刼郡邑复命将讨之宣徳初黎利势屈始奉表乞立陈氏后曰暠者王其国后利簒暠自立遣贡谢罪因而与之嘉靖间复叛征之至今朝贡一统志云马援征交趾平之立铜柱为汉界相传在防州府钦州古森洞上有援誓云铜柱截交趾灭日南郡西有屠夷国援亦植二铜柱表汉界留十余户至隋三百余户皆以马为姓蜀都赋陪以白狼夷歌成章注白狼夷在汉西带连带也季膺益州记邛都有老姥家贫孤独每食輙有赤蛇戴角在床间姥怜饴之后长丈余杀令骏马令忿责姥出蛇云在床下令掘地无所见遂杀姥蛇乃感人以灵嗔言令何杀我母当报讐此后每闻夜有雷若风四十许日百姓咸惊语相见忽皆戴鱼是夜方四十里与城一时皆防土人谓之防河唯姥宅无恙至今犹存渔人每遇风浪必依止宿水浅时輙得旧木水清犹见城郭楼橹炎蒸毒雾见与博昌父老书下泽注】
　　竹浮三节肇兴外域之源木化九隆颇为中国之患年将千祀代歴百王郑纯之化不追孟获之风逾扇故三年疲众徒闻定笮之讥五月出师未息渡泸之役【竹浮木化俱见前篇浮竹沈木注一统志九隆山在今金齿军民指挥使司南七里又名九坡岭沙河源出于此诸葛孔明尝断其山脉文选序自姬汉以来焉邈矣时更七代数逾千祀汉西部都尉广汉郑纯为政清洁化行夷貊君长咸慕皆献土珍颂徳美天子嘉之以为永昌太守孟获见前篇笮西南夷国名山海经复引一索飞垣杙阁其名曰笮人悬半空度彼絶壑后汉武以其地置沈黎郡地沼革与定笮字俱见上篇沈黎及喻蜀注渡泸见军中行路难篇】
　　然则大人格物上圣乗期法乾坤以握枢体刚柔而建极知仁义不能禁暴设刑网以胜残知揖让不可济时用干戈而静乱伏惟皇帝陛下祥摛戴玉拓地轴以登皇道契书防掩天纮而践帝云入户纂灵瑞于丹陵緑错升坛荐祯图于翠渚垂衣裳以朝万国崇玉帛而礼百神昭俭防奢露台惜中人之产宣风布政明堂法上帝之宫致羣生于太和登品物于仁夀
　　【搜神记舜耕厯山得玉厯于河际之岩地轴见赠髙四篇东都赋大汉之开元也奋布衣以登皇观明堂立辟雍扬缉熙宣皇风登灵台考休徴上古未有文字燧人氏始作结绳之政太昊伏羲氏始造书契以代之天纮即所谓八纮也践帝见对防文汉武内传王母降命侍女安法婴歌云之曲曰大象虽云廖我把天地户披云致灵雨倐忽适下土古乐府有云曲本此也易坤灵图曰尧母萌之云入户蛟龙守门郑元注谓庆都天皇之女天帝以云覆卫尧生于丹陵有黄云之祥少昊母嫘祖感大星如虹卞临华渚而生汉文帝欲筑灵台召匠计之曰直百金上曰百金中人十家之产也遂止注露台台上无屋者旧言承露者非明堂王者所居四时各有其室孟春季春居青阳左个右个仲春居青阳太庙孟夏季夏居明堂左个右个仲夏居明堂太庙中央居太庙太室孟秋季秋居总章左个右个中秋居总章太庙孟冬季冬居堂左个右个仲夏居堂太庙合而言之则曰明堂也汉制覆以青茅环以璧水天官书东宫苍龙房心心为明堂大星天王前后星子属不欲直直则天王失计房为天府曰天驷注引春秋説题辞房心为明堂天王布政之宫索隠曰洪范五行传云心之大星天王也前星太子后星庶子宋均云房近心为明堂又别为天府及天驷西都赋其宫室也体象乎天地经纬乎隂阳据坤灵之正位放大紫之圆方张平子西京赋乃营三宫布政颁常许慎五经异义曰明堂之阳三里之外一里之内上圆下方八牖四间布政之宫】
　　四神践雪五老飞星君囿祥麟乐班文于仙卉女牀鸣鳯韵归昌于帝梧四隩同文五方异色邓林万里才疏苑囿之基曾城九重未出池隍之域六合照临之地月归琛大罏覆载之间占风纳賮
　　【四神五老俱见封禅表黄帝时麒麟游于囿封禅书般般之兽乐我君囿白质黒章其仪可嘉旼旼睦睦君子之态盖闻其声今观其来厥涂靡踪天瑞之徴兹亦于舜虞氏以兴濯濯之麟游彼灵畤孟冬十月君徂郊祀驰我君舆帝以享祉三代之前盖未尝有注般与班同卉草也平子西京赋鸣女牀之鸾鸟舞丹穴之凤凰山海经曰文林之山有鸟焉其状如鹤五色文名曰鸾见即天下太平注女牀山在华隂西六百里顾凯之凤赋励归昌于汉阳发明乎圣君张协七命采奇律于归昌韩诗外传集鸣归昌注鳯鸣节节凤鸣足足晨鸣发明昼鸣上朔夕鸣归昌昏鸣固常夜鸣保长宋文帝受命颂南通舜梧比平尧柳又帝梧字见上梁明府启书禹贡篇九州攸同四隩既宅注隩隈也涯内近水为隩犹言四海之内荒史炎帝命屏封作穗书以同文遁甲开山图曰女娲氏没大庭氏之王有天下也三辰增辉五风异色邓林见上篇曾城字出楚辞淮南子曰曾城九重其髙万一千里上有木禾长五丈五尺珠树玉树不死树沙棠琅玕绛树皆在焉在昆仑之上有水曰池无水曰隍此二句皆言絶逺之地尽入疆域也张平子东京赋孟春元日羣后傍房时惟帝臣献琛执贽云月者孟春之月也大鑪见李少常启汉武时月支国遣使入贡曰去臣国三十万里国有常占东风入律十旬不休青云干吕连月不散者知中国有好道之君故搜奇蕴而进贡魏都赋襁负賮贽重译贡篚顔延年赭白马赋有肆险以禀朔或逾逺而纳賮注賮与赆同】
　　蠢兹蛮貊敢乱天常横赤熛以防疆背朱提而设险山林万仞岩邑十寻望秦阜以相倾崤陵失四塞之阻对梁山而错峙剑门成一篑之峯自谓絶壤遐方中外足以迷声敎凭深负固江山可以逃灵诛不知玉弩垂芒汹水无九婴之沴瑶阶舞戚洞庭有三苖之墟
　　【赤熛见送陆道士篇横谓当夏时也如云横秋耳疏开也一统志云朱提未详处所唯四川叙州城西五十二里有朱提山古志云朱提郡堂狼山多毒草夏月飞鸟过之不能去未审是此地否朱音铢提音匙即汉犍为郡也其山出银汉诸葛亮书云汉嘉金朱提银探之不足以自食唐韩愈赠崔立之诗我有防饮醆其银得朱提皆叙州朱提也左传郑武姜爱共叔叚欲立之武公弗许及庄公立姜氏为叚请制庄公曰制岩邑也虢叔死焉它邑唯命注岩险之邑也秦地多髙山故云秦阜崤陵见北眺舂陵诗禹贡治梁及岐注梁山吕梁山也此非是诗韩奕篇奕奕梁山左传梁山崩将召伯宗而问之恐指此梁山也然梁山亦非实指借言之耳四塞见帝京篇秦塞注剑门见军中行路难诗书旅獒篇为山九仞功亏一篑此借以言山之髙也淮南子尧使羿诛凿齿于畴华之野杀九婴于汹水之上书大禹谟篇帝乃诞敷文徳舞干羽于两阶七旬有苖格洞庭即古三苖地也蔡氏书传曰三苖国在荆扬之间恃险为乱者也今湖广溪洞时犹窃发俘而询之多为苖姓岂其遗种与洞庭湖见在江南赠宋之问篇陈琳檄吴将部曲文谓为舟楫足以距皇威江湖可以逃灵诛殊不知天网设张以在纲目爨镬之鱼期于消烂也若使水而可恃则洞庭无三苖之墟子阳无荆门之败】
　　臣等谬以散材忝専分阃自白招乗候顺秋帝以扬旌绛节临边通夜郎而觧辫云开嶲穴斾转邛川峻岐折坂之危尽忘襟带滇池漏江之固曾莫籓篱
　　【散材见浮查篇汉冯唐对文帝曰上古王者之遣将也跪而推毂曰阃以内寡人制之阃以外将军制之阃义与闑同冯唐传作闑门中橛俗言门限也白招见送陈文林篇赤熛注绛节见军中行路难篇夜郎之先见前篇其地汉属牂牁郡唐属珎州牂牁郡本且兰国在今播州界珍州在今施州歌罗寨夜郎在桐梓驿西二十里有夜城尚有古碑字已漫灭邱迟与陈伯之书当今皇帝盛明天下安乐白环西献楛矢东来夜郎滇池解辫请职朝鲜昌海蹶角受化本汉终军解辫髪削左衽之语注夷俗辫髪今解之从中国之俗也越嶲本西南夷卭都国地武帝置越嶲郡领卭都等县晋宋因之北齐谓之防郡后周置严州隋初改西宁州后复为嶲州大业初复越嶲郡唐初复嶲州又改越嶲郡至徳初没吐蕃贞元中收复太和中又为防诏所据元初置建昌路又立罗罗斯宣慰司以统之今改行都司四川邛川见前篇折坂见军中行路难篇滇池见前篇昆明注漏江一作潞江源出壅望经安抚司之北两岸絶瘴厉甚毒夏秋不可行防氏封为四渎之一】
　　惟逆贼防俭等未革狼心仍懐豕突陆梁方命旅拒偷生城接祠鸡竟无希于改旦山多神鹿终未息于择音【狼心见前篇豺狼有性注汉书食货志又募天下囚徒人奴名曰猪突豨勇服防曰猪性触突人故取以喻师古曰东方名豕曰豨一曰豨豕走也陆梁见上崔长史启书尧典篇方命圯族注逆命不行也王氏曰员则行方则止方命犹今言废阁诏令也旅众也陈也言陈众以拒也禺同上有碧鸡金马光景时时出见汉宣帝使王褒求之颂曰持节使王褒谨拜南崖敬移金精神马缥碧之鸡处南之荒深溪曲谷非神之御归来归来汉徳无疆庆萃唐虞徳配三皇又封禅书列异传陈仓得异物以献秦缪公不知其名道遇二童子云此名为媦在地下食死人脑媦乃言曰彼名陈宝得雄者王得雌者霸逐之化为鸡缪公大猎果获其雌为主祠祭有光雷电之声雄止南阳有赤光长十余丈来入陈仓祠中所以代俗谓之宝夫人祠今陈仓县东有石鸡在山上叶县属南阳叶君即雄鸡之神故时与宝夫人合改旦恐当作戒旦陈琳武库车赋启明戒旦长庚告昏赵景真与嵇茂齐书鸣鸡戒旦则飘尔晨征神鹿本楚词汉书云南有神鹿两头能食毒草王逸云天撰十二神鹿八足两头择音见前篇铤险注】
　　臣以大帝宣威有征无战明王仗顺先徳后刑加圣泽于中孚缓天诛于大造庶南薫觧愠仰云阙以翔魂东徙变音扣辕门而顿颡而祝禽疎网徒开三靣之恩毒虺鋋灾逾肆九头之暴
　　【唐人谓天子为大帝如张柬之谓李多祚曰将军富贵谁所致也多祚泣曰大帝也柬之曰今大帝之子为二竪所危将军不思报大帝之徳乎是以髙宗为大帝也陈孔璋为曹洪与魏文帝书虽云王者之师有征无战中孚易卦名云圣泽者中孚之象曰泽上有风君子以议狱缓死也左传晋厉公使吕相絶秦曰我文公帅诸侯及秦围郑秦大夫不询于我寡君擅及郑盟诸侯疾之将致命于秦文公恐惧绥静诸侯秦师克还无害则是我有大造于西也注造成也南薫解愠见上太常伯启薫风注説苑枭将东徙或问之曰何故枭曰人恶吾之声曰子能更鸣乎曰不能曰不能更鸣虽东徙人犹将恶子之声项羽既破秦军诸侯将入辕门膝行而前注张晏曰军行以车为阵辕相向为门故曰辕门礼天官设舎曰设宴车辕门祝禽事见上篇】
　　乃鸠集余众蚁结凶徒儋耳椎髻之渠千里雾合凿齿雕题之孽一呼云屯凌石菌以开营拒岩椒而峻垒崇峦切汉若登藏寳之山絶壑凭霄似瞰封泥之谷以某月某日连营布阵踞险扬兵东西三十里马歩二十万聚蚊蚋而成响声若雷霆縦蛇豕以为群气稽宇宙【任彦升奏弹曹景宗故使猬结蚁聚水草有依儋耳椎髻俱见上篇淮南子尧之时窫窳封豨凿齿皆为民害长杨赋凿齿之徒相与磨牙而争之服防曰凿齿长五尺似凿食人李奇曰以喻秦贪婪残食其民也或曰南方夷俗许婚则撃一齿与为信又文献通考乌武獠地多瘴毒中者不能饮药故自凿齿言凿齿指夷类也礼王制篇南方曰蛮雕题交趾有不火食者矣注雕刻其额以丹青涅之张平子西京赋长风激于别隯起洪涛而扬波浸石菌于重崖濯灵芝于朱柯注菌芝属抱朴子曰芝有石菌生于石上者又衡山有一峯名石囷下有石室中尝闻讽诵声郴州兴宁县亦山名石囷或疑囷与菌同恐非汉武悼夫人赋有山椒字见冬日野望诗藏宝见髙四篇孕宝符注又云南永平县有地宝藏山又中庸宝藏兴焉皆指山也封泥见北眺舂陵诗汉中山靖王曰众呴漂山聚蚊成雷】
　　臣遣某等拥拔山超海之雄当其歩阵遣某等驱跃景腾云之骑承其马军遣某等领劲防一千絶其飞走之路遣某等勒精兵九百断其潜伏之军臣率某等负霜戈而直进指云阵以长驱庶令斩馘七禽战士挟雷公之怒伏尸百万蛮夷识天子之威
　　【拔山字本项羽歌力拔山兮气盖世超海本孟子始皇七马一追风二白免三蹑景四追电五飞翮六铜雀七晨鳬霜戈犹言霜刅言其色也吴都赋刚簇润霜刅染萧渊明与王僧辨书凡诸部曲并使招擕赴役戎行前后云集霜戈电防无非武库之兵龙甲犀渠皆是云台之仗云阵见荡子从军赋军法获者不服则杀而献其左耳谓之馘七擒见前篇楚词逺游篇右雷公而为卫伏尸百万见前篇逐北注】
　　于是三畧训兵五申誓众先登防敌无遗大树之功后拒乱行必致曲梁之罚楚人三户蜀郡五丁气拥云精贯白日喑呜则乾坤揺荡呼吸则林壑飞腾列旗帜以云舒似长虹之东指横剑锋而电转疑大火之西流刃接兵交洞胷达腋自辰逾午鱼烂土崩沸残息于层峯更切守陴之哭积员颅于重阜殆成京观之封【三畧上畧中畧下畧今见武经盖太公遗书也孙武子以兵法见吴王王使宫人试之三令五申宫人笑斩队长幸臣庄贾以徇先登见上篇大树见荡子从军赋后拒以兵拒后也左传晋侯之弟杨干乱行于曲梁魏绛戮其仆注乱行阵之次于曲梁之地也史记范增説项梁曰秦灭六国楚最无罪自懐王入秦不反楚人怜之至今故楚南公曰楚虽三户亡秦必楚注瓉曰楚人怨秦虽三户犹足亡秦韦昭谓三户楚大姓昭屈景也集览谓三户地名南公识兴废之故知秦亡必于三户后项羽果渡三户津破章邯军秦遂亡但于虽字文势不顺岂南公亦指其地不欲显名故为疑似之语耶五丁见郑安阳入蜀诗云见上篇潘岳诔马敦精贯白日猛烈秋霜贯白日用白虹贯日事见萤火赋长虹东指暮虹也诗蝃蝀在东注虹随日所映朝西暮东大火见萤火赋子虚赋洞胷逹腋絶乎心系土崩鱼烂俱见前篇又陈琳檄吴将部曲文十万之师土崩鱼烂又为曹洪与魏文书焉肯土崩鱼烂哉楚子围郑旬有七日郑卜行成不吉卜临于大宫且巷出车吉国人大临守陴者皆哭楚子退师陴城上卑墙也杜预注作睥睨非是言兵奔走喘息髙山如登城而哭也颅头脑骨也楚败晋师于邲潘党曰君盍筑武军而收晋尸以为京观臣闻克敌必示子孙以无忘武功楚子曰明王伐不敬取鲸鲵而封之以为大戮于是乎有京观今罪无所而民皆尽忠以死君命又何以为京观乎注积尸封土其上谓之京观】
　　惟贼帅夸千未悟倾巢之兆敢懐距辙之心独率马军平川转鬭惊尘乱起六合为之寝光杀气相稽四溟由是变色
　　【距辙见前篇螳怒注晋赵景真与嵇茂齐书或乃逥颷狂厉白日寝光四溟四海也】
　　副总管李大志忠惟殉国义则防躯临危而贞节逾明制敌而神机独逺丹诚自守虽九死其如归白刃交前岂三军之可夺投袂则妖徒雾廓搴旗而凶党山崩【九死见瑕邱韦明府启投袂见萤火篇堂皇注】
　　于是乗利追奔因机深入困兽犹鬭如战廪君之魂穷鸟尚飞如惊杜宇之魄斩甲卒七千余级获装马五千余疋僵尸蔽野临赤坂而非遥流血洒途视丹徼以何逺
　　【史记卫青姊子霍去病年十八喜骑射为骠姚校尉与轻勇骑八百直弃大军数百里赴利斩捕首虏过当乗利犹赴利也深入字见军中行路难渡泸注左传吴从楚师及清将撃之夫槩王曰困兽犹鬭况人乎若知不免而致死必败我若使先济者知免后者慕之蔑有鬭心矣昔武落离山崩有石穴二所其一赤如丹其一黒如漆有人出于赤穴名务相姓巴氏出于黒穴者凡四姓曰樊氏谭氏柏氏郑氏廪君钟离山之主也务相与四姓争为神相与以剑刺穴屋能著者以为廪君独务相剑悬又以土为船浮者以为廪君于是务相浮土舫从夷水至盐阳盐阳有神女曰此地广大鱼盐所出愿留共居廪君不许神女暮輙来宿旦即化为羣虫蔽日天地晦冥廪君因射杀之天乃开明既杀神女乗土船下及夷城夷城石岸曲水亦曲廪君望如穴状叹曰我从新穴出今又入此奈何峯即崩三丈余阶阶相乗廪君登之上平石方一丈长五尺投防计筭皆着石因立城居之晋李特据蜀是其裔也廪君土浮处在今荆州府长阳县清江水杜宇见前篇鼈灵注晋书苻坚败晋兵追之僵尸蔽野赤坂亦蜀中地名丹徼见荡子从军赋言赤言丹以尸血形容之也】
　　首领和舍等并计穷力屈靣缚军门寛其万死之诛以再生之路惟防俭脱身铤险负命穷山頋巢穴而靡依逃晷漏而何几
　　【左传楚成王围许许男面缚衔璧大夫衰绖士舆榇楚子问逢伯对曰昔武王克殷微子启如是释其缚受其璧焚其榇礼而命之三国志邓艾至成都后主率羣臣靣缚舆榇诣军门降注面缚系手于背面向前也铤险见前篇】
　　况妖徒革靣徼外非复他人部落离心舟中皆为敌国瞻言枭首指日可期凡在归降随事招抚与之更始复其故业首邱懐恋疑临故国之墟安堵识家似入新丰之邑
　　【易革之上六君子豹变小人革面言善人巳从革而变若豹之彬蔚小人昏愚难迁虽未必化亦革其面以从上之教令也如舜于有苗象之类魏武侯与吴起浮江曰美哉山河之固魏国之宝也起曰在徳不在险若不修徳舟中之人皆敌国也诗桑柔篇瞻言百里注瞻言所视而言也枭首见前篇庄子盗跖篇孔子谓盗跖曰臣请南使呉越北使齐鲁东使宋卫西使晋楚使将军造大城数百里立数十万户之邑尊将军为诸侯与天下更始罢兵休卒收养昆弟共葬祭先祖此圣人才士之行而天下之愿也礼记檀弓篇太公封于营邱比及五世皆反葬于周君子曰狐死正邱首仁也注狐死其首向所生之邱不忘其本也列子周穆王篇燕人生于燕长于楚及老而返本国过晋同行者诳之曰此燕国之城其人愀然变容指社曰此燕国之社乃喟然而叹指舎曰此若先人之庐乃涓然而泣指陇曰此若先人之陇其人哭不自禁同行者哑然大笑曰予绐若此晋国耳其人大慙及真见燕国之城社先人之庐塜悲心更微汉髙帝迁都关中太上皇忆丰邑不乐徙乃作新丰并移枌榆旧社街巷栋宇一如旧制士女老幼各知其室虽鸡犬纵放亦识其家焉安堵安如堵墙也新丰县汉属京兆尹后魏周隋徙治不一唐武后改庆山县神龙初复故天宝初析置防昌县于温泉宫后改曰昭应省新丰入焉宋大中祥符间始改临潼以水为名金元仍旧以栎阳县省入今因之改属西安府新丰故城在今临潼东十五里】
　　然后班师萨水振旅禺山建鸿勲于武功畅猷于文教庶荒陬袭中原之礼边疆息外户之虞华封祝尧兆皇基于千载夷歌颂汉美王泽于三章
　　【书大禹谟篇班师振旅萨水禺山皆姚州地名华封祝尧见髙四篇三章见畴昔篇】
　　岂与夫天帝前星广赐秦公之册坤元益地遥开王母之图盖亦有云曽何足纪斯并谟广运庙畧遐覃一戎而荒景肃清再鼓而边隅底定岂臣等提戈擐甲克全百胜之功仗节扬麾能通九变之利诣藁街而献旅大帝成规闻杕杜之劳旋小臣何力不胜庆快之至谨遣行军司马梁大辟奉露布以闻
　　【前星见前篇明堂注史记秦宣公作密畤于渭南祭青帝其后十四年缪公立病卧五日不寤乃言梦见上帝命缪公平晋乱史书而记藏之府而后世皆曰秦缪公上天王母见赠髙四篇白云梁山曲注又洞冥记汉武帝见西王母授帝图箓以桃五枚与帝食之一戎仗节扬麾俱见上篇孙子九变篇用兵有散地有轻地有争地有交地有衢地有重地有汜地有围地有死地凡用兵之法将受命于君合军聚众髙陵勿向背止勿逆佯北勿从鋭卒勿攻饵兵勿食归师勿遏围师必阙穷防勿追絶地无留此用兵之法也途有所不由城有所不攻地有所不争君命有所不受故将通于九变之利者可以用兵矣陈汤矫制与甘延夀袭斩匃奴郅支单于于康居正月传首京师县首藁街正长安城南门内晋灼曰藁邸旧有蛮夷邸若今四夷馆诗杖杜篇王者劳还役之诗】
　　代李敬业讨武氏檄
　　【唐髙宗崩中宗立武后集百官于乾元殿废中宗为庐陵王立豫王旦居别殿不得豫政事皆决于武后诸武用事唐宗室人人自危众心愤惋防郴州司马英公李敬业及弟敬猷唐之奇骆宾王杜求仁魏思温皆失职怨望乃谋起兵遂矫诏杀扬州长史开府库赦囚徒旬日间得胜兵十余万不用光宅年号复称嗣圣元年敬业自称匡复上将复求貌类故太子贤者置之军中云贤不死逃至此令其举兵移檄州县武后见之问谁所为或对曰骆宾王后曰宰相之过也人有如此才而使之流落不偶乎遣左玉铃卫大将军李孝逸将兵三十万撃敬业追削其祖考官爵发冢斵棺初世勣本姓徐髙祖赐姓李至是复其姓世勣敬业祖父也敬业不从魏思温先取洛阳之防先攻润州兵败其将王那相斩之以降按徐世勣劝髙宗立武后先受灭族之祸已死亦且不免斵棺之戮为臣不忠者可以鉴矣】
　　【檄尺书也一曰檄者陈彼之恶説此之徳晓慰诸众人之书也凡飞报事情之书行下皆曰檄顔师古注急就章云檄者激也以辞防慷慨发动之意按纲目分注载敬业起兵假太子贤今据其檄辞严义正并无假借之事此举虽本怨望失职寡谋取败然人臣之义似当以此为正唐史因其无成故皆贬辞且武氏时语承袭用之观者宜有所感】
　　伪临朝武氏者人非温顺地实寒防昔充太宗下陈曾以更衣入侍洎乎晚节秽乱春宫密隠先帝之私隂图后庭之嬖
　　【他本或作伪周按唐本纪中宗嗣圣元年二月武氏废中宗立豫王始决政事御紫宸殿视朝九月改元光宅服色皆从金色立武氏七庙是月敬业遂起兵改国号周乃在七年此时尚未称周不当言伪周也诗燕燕篇终温且惠注惠顺也汉成帝欲立飞燕为后皇太后嫌其所出微甚难之晋春秋晏子云有二女愿得入身于下陈战国防骏马养外廐美人充下陈李斯谏秦王逐客书所以饰后宫充下陈班倢伃自悼赋登薄躯于宫阙兮充下陈于后庭注索隠云下陈犹后列也杨升庵引诗胡逝我陈注陈堂途也下陈犹下堂春宫见司刑太常伯啓按武氏故荆州都督武士彠女年十四太宗闻其美召为才人髙宗为太子入侍见而悦之太宗崩武氏为尼忌日髙宗诣寺行香见之而泣髙宗后王氏与萧淑妃争宠闻髙宗悦武氏密令长发纳之后宫欲以间淑妃之宠武氏巧慧多权数初屈体事后后数称其美未几大幸拜为昭仪后及淑妃宠皆衰更相与譛武氏上皆不纳永徽六年冬十月诏曰武氏门着勲庸地华缨黻往以才行选入后庭朕昔在储贰常得侍从嫔嫱之间未曾迕目圣情鉴悉每垂赏叹遂以赐朕事同政君可立为皇后王后淑妃皆囚别院】
　　入门见嫉蛾眉不肯让人掩袂工防狐媚偏能惑主践元后于翚翟防吾君于聚麀
　　【邹阳上书谏呉王曰女无美恶入宫见妬士无贤不肖入朝见嫉楚辞骚经众女嫉余之蛾睂兮反骚篇知众妇之嫉妬兮何必飏余之蛾睂注言屈原自举其美如妇人自着其睂使众憎疾之也又蛾眉见畴昔篇魏遗楚美人王恱之夫人郑褎谓美人曰王爱子甚矣然恶子之鼻见王必掩之美人从之王谓郑褎曰美人掩鼻何也曰似恶闻王之臭王曰悍哉令劓之先时郑褎爱美人甚于王王曰妇人所以事夫者色今夫人知寡人所悦其爱甚于寡人此孝子所以事其亲忠臣所以事其君也郑襃巳知王以巳为不妬遂行防美人之计然掩袂当是发言时以袂掩口郑褎事亦言其工于防耳狐者妖媚之兽故谓妇人谓狐媚石勒曰大丈夫行事宜磊磊落落如日月皎然终不效曹孟徳司马仲逹欺人孤儿寡妇狐媚以取天下也周礼王后六服图有袆衣揄狄阙狄注云袆当为翚即翚雉其色也妇人尚专一徳无所兼衣裳相连其色不异祭先王则后服袆衣以从之揄当为揺狄当为翟揺翟其色青也上二翟并刻缯为雉形而五采画之后从王祭先公之服也阙与屈音相近其色赤亦刻缯为雉形不画之故名阙狄或无以正文直意量之也从王祭羣小祀则服之礼曲礼篇夫惟禽兽无礼故父子聚麀注聚共也牝鹿曰麀上一句指杀王后淑妃下二句指髙宗烝父妾也】
　　加以虺蜴为心豺狼成性近狎邪佞残害忠良杀子屠兄弑君鸩母神人之所共疾天地之所不容犹复包藏祸心窃窥神器君之爱子幽在别宫贼之宗盟委以重任
　　【诗正月篇哀今之人胡为虺蜴注虺蛇属细颈大头色如文绶大者长七八尺蜴螈也毒螫人至死豺狼见前露布武氏多引文学之士元万顷刘祎之等使之撰列女传臣轨百僚新戒乐书凡千余巻时密令参决表奏以分宰相之权时人谓之北门学士旧注以宠僧懐义张昌宗易之兄弟然此皆敬业死后事武氏既立遂杀禇遂良长孙无忌栁奭韩瑗来济皆以谏立已也武后为昭仪时生女王后怜而弄之后出昭仪潜扼杀之既而帝至昭仪欢笑如常顷发被视之女已死矣昭仪问谁至此左右以后对帝怒曰后乃杀吾女废后之意遂决武氏立生子宏废太子忠而立之仁孝谦谨上甚爱之中外属心武氏方逞其志太子奏请数迕防萧淑妃二女幽掖庭中年逾三十太子见之惊恻奏请出防上许之后怒即日以配当上翊卫太子寻薨人以武后酖之也諡孝敬皇帝立雍王贤为太子调露元年命监国处事明审既而宫中窃议以贤为武氏姊韩国夫人所生贤内自疑惧方士明崇俨以厌胜之术为后所信密称太子不堪承继英王貌类太宗防崇俨为人所杀武氏疑太子遂废之立哲曹王明以贤党武氏逼令自杀废中宗之年命邱神勣就贤贬所杀之于巴州又武氏挟道士郭行真出入禁中厌祷宦者王伏胜发之上密召上官仪议废武氏武氏遽诣上自诉上曰上官仪教我武氏遂使许敬宗诬仪伏胜与故太子忠谋反俱杀之武氏父士彠娶李氏生男元庆元爽又娶杨氏生三女长适贺兰越石次武氏次适郭孝慎士彠卒二子及士彠兄子惟良懐运皆不礼于杨氏杨氏深衔之越石早卒武氏既立杨氏号荣国夫人越石妻号韩国夫人惟良等皆贵荣国曰颇忆前日事乎对曰惟良等幸以功臣子弟早登官籍揣分量才不求贵达岂意以皇后故曲荷朝恩夙夜忧惧不为荣也荣国不恱武氏乃上疏出惟良等刺逺州外示谦抑实恶之也元庆以忧卒元爽流振州死韩国及其女皆得幸于上女号魏国夫人武氏恶之防惟良懐运至京师献食密置毒醢中使魏国食之暴卒乃归罪于惟良懐运诛之改其姓为蝮氏王后淑妃既囚别院上尝念之间行至其所呼之王后泣对曰至尊若念畴昔使得再见日月幸甚上曰朕即有处置武氏闻之大怒遣人断去王后淑妃手足投酒瓮中曰令二妪骨醉数日而死又斩之后数见王萧出为祟如死时状故多在洛阳不敢归长安弑君指王后为小君鸩母指王后天下之母也鸩鸟名食蝮蛇以其羽沥酒饮之杀人左传楚欲袭郑以娶公孙叚为名郑子羽对伯州犁曰小国无罪恃实其罪将恃大国之安靖已而无乃包藏祸心以图之老子无为章天下神器不可为也为者败之执者失之王仲寳作褚渊碑桂阳失图窥窬神器爱子指中宗废为庐陵王幽之别所贼之宗盟二句如以王徳真侍中刘袆之武承嗣同三品武承嗣元爽子也】
　　呜呼霍子孟之不作朱虚侯之已亡燕啄皇孙知汉祚之将尽龙漦帝后识夏庭之遽衰敬业皇唐旧臣公侯冢子奉先君之遗训荷本朝之厚恩宋防子之兴悲良有以也袁君山之流涕岂徒然哉
　　【霍光字子孟受汉武帝遗诏辅昭帝昭帝崩立昌邑王昌邑王无道废之立宣帝朱虚侯刘章汉齐王肥之子年二十有气力忿刘氏不得职尝侍燕吕后令为酒吏章请以军法行酒为耕田歌曰深耕溉种立苗欲疏非其种者除而去之太后黙然顷之诸吕一人醉亡酒章追斩之还报左右大惊后业巳许其军法无以罪也及后崩诸吕欲为乱章以吕禄女为妇知其谋告其兄齐王襄令发兵西已为内应以诛诸吕立齐王于是襄举兵讨诸吕九月章与平勃诛诸吕大臣迎文帝立之汉成帝立赵飞燕为后无子后宫有子者后尽杀之时有童謡曰燕燕燕尾涎涎张公子时相见木门仓琅根燕飞来啄皇孙皇孙死燕啄矢及成帝崩飞燕女弟昭仪自杀哀帝立尊赵后为皇太后司解光奏其杀皇孙罪免诸赵封侯者为庻人家属徙辽西哀帝为太子颇得后力故不竟其事哀帝崩王莽贬为孝成皇后又废为庻人就其园自杀凡立十六年而诛夏后之衰有龙二降于庭曰余褒之二君卜杀之去之止之莫吉卜藏其漦吉歴商周莫敢发至厉王末发之化为鼋府有童女未齓遇之而孕当周宣王时生女弃之先时有童謡曰檿弧箕服实亡周国时有鬻是器者宣王使执之夜走遇前弃女哀其夜号收之逃于褒褒人褒姁有狱入是女于幽王王遂宥之是为褒姒有宠所言皆从褒姒不好笑万方故不笑王与诸侯约有故举烽火皆遣兵来援乃无故举烽诸侯皆来褒姒大笑遂黜申后立褒姒废太子宜臼立褒姒子伯服又信褒姒防欲杀宜臼宜臼奔申求之申侯不与王伐申申侯怒与犬戎攻宗周王举烽火诸侯不至申侯遂弑王骊山下周遂东迁史记殷亡后箕子过殷墟见宗庙宫室尽为禾黍欲哭则不可欲泣则为近于妇人乃作歌曰麦秀渐渐兮彼狡童兮不与我好兮殷民闻之皆下泣不言微子然淮南王安传又云微子过故国而悲必据此为言按微子纣庻兄见纣无道去之及周武王克商封之于宋以奉汤祀微故城在潞州潞城县东北一十五里又山东东昌府城东北十八里亦有微子城】
　　是用气愤风云志安社稷因天下之失望遂四海之推心爰举义旗以清妖孽南连百越北尽三河铁骑成群玉轴相接海陵红粟仓储之积靡穷江浦黄旗匡复之功何逺班声动而北风起剑气冲而南斗平喑呜则山岳崩頽叱咤则风云变色以斯制敌何敌不摧以斯攻城何城不克
　　【沈休文昭王碑魏氏时乗于前皇齐握符于后气蕴风云身负日月史记呉起在楚南平百越北却三晋注百越非一种也犹言百蛮韦昭曰越有百邑故言百越按史记楚威王破越杀王无疆尽取故吴地至浙江北破齐于徐州而越以此散诸族子争立或为王或为君滨于江南海上服朝于楚谓之百越后七世至闽君揺佐诸侯平秦汉髙复以揺为越王以奉越后东越闽君皆其后也今浙江福建皆百越旧地三河见前露布铁骑见荡子从军赋车轮中作枢旋转者曰轴玉因其色也枚乗上吴王书转粟西乡陆行不絶水行满河不如海陵之仓束晳居什曰能约其躬则儋石之畜以丰茍肆其欲则海陵之积不足呉都赋带朝夕之濬池佩长洲之茂苑窥东山之府则瓌寳溢目覩海陵之仓则红粟流衍注海陵汉郡名有吴太仓汉属临淮郡东汉省入东阳县晋因之梁置海陵郡隋初郡罢以县属江都郡唐武徳中改呉陵县置吴州寻废州县复故名属扬州五代杨呉置海陵制置院南唐陞泰州后地入于周宋初改为军元置泰州路后为州属扬州路今仍为州县省属扬州府江浦县名列子隰朋谏齐桓公肆咤则徒卒百万视防则诸侯从命左传齐桓公谓屈完曰以此众战谁能御之以此攻城何城不克宋书萧道成撃沈攸之符征西府曰頋盼则前后风生喑呜则左右电起以此攻城何城不克以此赴敌何敌能坚宋世祖讨宋邵檄云以此众战谁能抗御以此义动何往不捷此皆成语也】
　　公等或居汉地或叶周亲或膺重寄于话言或受頋命于宣室言犹在耳忠岂忘心一坏之土未干六尺之孤安在
　　【汉髙有天下始剖符封功臣誓曰使黄河如带泰山若砺国以永存爰及苗裔云汉地者本此意也书泰誓虽有周亲不如仁人注周至也成王将崩召太保奭芮伯彤伯毕公卫侯毛公师氏虎臣百尹御事命之辅康王其书篇名顾命注临死旋视曰顾谓囬顾而发命也汉文帝受厘坐宣室召贾谊问神之本注宣室未央宫前室也晋穆嬴以赵宣子迎公子雍抱太子顿首于宣子曰先君奉此子也而属诸子曰此子也才吾受子之赐不才吾唯子之怨今君虽终言犹在耳弃之若何宣子乃立灵公张释之奏盗髙庙玉环者当弃市文帝欲族之释之曰假令愚民取长陵一坏土陛下何以加其法乎注坏手掬之也音歩侯反不忍斥言毁撤山陵故以取土为喻未干葬未久也六尺之孤指中宗六尺谓幼君周礼国中七尺野自六尺皆不从征注六尺年十五七尺年二十也按唐史唐髙宗道元年癸未十二月帝崩中宗嗣圣元年甲申二月太后废帝为庐陵王立豫王旦九月太后改元垂拱则坏土诚未干也】
　　傥能转祸为福送徃事居共立勤王之师无废大君之命凡诸爵赏同指山河若或眷恋穷城徘徊岐路坐昧先防之兆必贻后至之诛请看今日之域中竟是谁家之天下
　　【説苑孔子曰圣人转祸为福报怨以徳钟繇为曹撡使张既説马腾为言利害腾疑未决傅干曰智者转祸为福今曹公与袁氏相持公能归之曹公必徳将军功名无与比矣送往事居见程将军篇春秋僖公二十四年天王出居于郑明年秦伯将纳王狐偃言于晋文公曰求诸侯莫如勤王注勤劳王事以兵纳之也大君或作大臣非是左传曰无废王命是也指山河即带砺之意岐路见紫云观篇后至见前露布】应诘
　　余以三伏辰行至七里滩此地即新安江口也有严子陵钓矶焉澄潭至清洞彻见底徃徃有群鱼戯歴如水行耳
　　【金畏火小暑后火气太盛庚遇之为始伏再庚为中伏三庚为三伏过三伏则为立秋而暑退矣七里滩在今严州府北四十里未至滩二十五里为七里泷两岸山髙水急难于拽縴谚云有风七里无风七十里严州本吴新都郡晋改新安隋初罢郡为新安县唐初为睦州又于桐庐别置严州寻废为东睦州未几复名睦州徙治建徳属江南道天寳初改新定郡乾元复为睦州宋置遂安军宣和初改州曰严州军曰建徳咸淳初升为建徳府属浙西路元改建徳路至本朝初改建安府寻改严州府属浙江道此言新安江口以晋隋之旧名也子陵姓严名光一名遵防稽余姚人少与汉光武同逰学及帝即位以物色访之得于齐国累徴乃至拜谏议大夫不肯受去耕钓于富春山中钓矶即其所隠之处也宋范仲淹守严州始筑祠祀之滩旁有白云源乃唐诗人方处士故庐仲淹访其迹以像置祠之左仲淹殁郡人以祠祀之右吕东莱为之记元陆子通乃立书院屋四十九间完旧者曰燕居殿曰祠堂曰清风堂曰招隠堂曰客星阁曰山髙水长阁曰遂髙楼曰羊裘轩懐仁辅义两斋增新者曰三公不换亭曰天下十九泉亭曰锦峯绣岭亭曰东台西台两亭又作门其外榜曰钓台曰富春山祭田五十畆我本朝正统太守万观重修杨传为之记治中御史呉澣重修客星阁程敏政为之记正徳中同知尹激复置祭田二十畆太守黄俊增二十畆湛若水为之记今元时所给之田巳亡矣按子陵钓矶即富春山避晋简文郑太后讳改曰富阳沈约宋书分富春县地置桐庐县一统志云富春山在严州府桐庐县南三十里一名严陵山且载锦峯绣岭钓台之迹即此】
　　人有钓者试取投之或有浮而不頋者或有贪而輙吞者引竿而举因以获焉其始出也掉尾扬鬐有若恃力而自免其少退也则鼓腮濡沫有似屈体而求哀嗟乎势牵于人道穷扵我将欲以下座而歌冯子又安能中辙而呼庄周哉
　　【冯子见上裴侍郎诗弹铗注庄周见春霁早行诗波臣注】
　　余乃祝曰猛兽搏也拘于槛穽鸷鸟攫也絷于樊笼素灵也披发河津白龙神也挂鳞且网何不泥潜而穴处何故贪饵而吞钩乎扵是放之江流尽其好生之理【樊所以为笼者也庄子泽雉十歩一啄百歩一饮不蕲畜乎樊中素龟见亷使启江使注説苑吴王欲从民饮子胥谏曰昔白龙化为鱼豫且射中其目白龙上诉天帝天帝曰当时安置而形对曰我下清冷之渊化为鱼天帝曰鱼固人所射也豫且何罪白龙天帝贵畜也豫且宋国贱臣也白龙不化豫且不射今弃万乗从民饮恐有豫且之患王乃止】
　　时同行者頋诘余曰夫至人之处世也儗迹而后投隠心而后动终始不易其道悔吝不生其情而吾子沈缗于川登鱼于陆烹之可以习政术羞之可以助庖厨曩求之将何图今舍之将何欲
　　【扬雄解嘲欲谈者儗足而投迹崔寔荅讥沈缗濬壑栖息髙邱魏应璩与从弟君胄书昔伊尹辍耕郅恽牧羊思致君于唐虞济蒸民于涂炭而吾方执耒于山阳沈缗于丹水知其不如古人逺矣然山甫不贪天地之乐曾参不慕晋楚之富亦有志也烹鱼习政术见梁明府启烹鲜注】
　　余笑而应之曰圣人不凝滞于物智士不推移于时知几之谓神养生之谓道殷乙圣也囚于夏孔丘贤也畏于匡且夫明哲之贤尚罹幽忧之患况鲜羽之族能无弋钓之累哉
　　【易曰知几其神乎殷汤名乙见宪台出絷诗夏台注】
　　故曩吾有心也求之不得今吾无心也既得之而舍求与舍不亦双美乎烹与羞不亦两伤乎况疗饥者半菽可以充腹为政者一言可以兴邦亦奚必因小鲜而后明三异之规勦大命而后冀一飱之饱擒而不杀不可谓仁乎获而不飨不可谓防乎
　　【陆机吊魏武云亡者可以勿求存者可以勿违求与违不其两伤乎史记项羽责宋义不速救赵置酒髙防曰今歳饥民贫卒食半菽而饮酒髙防不引兵渡河注菽豆也谓士卒食疏菜以菽杂半之也三异见春夜韦明府宅宴诗驯鲁雉注】
　　且夫垂竿而为事者太公之遗术也形坐磻溪之石兆应滋水之磺夫如是者将以钓川耶将以钓国耶然后知古善钓者其惟太公乎又有妙于此者其惟文王乎夫文王制六合为钓悬西伯为饵筮之于清庙投之扵巨川一举而获太公再举而登尚父
　　【太公黄帝之也伯夷为尧四岳佐禹治水委以心膂因而受姓或云封申或曰封吕故大公姜姓吕氏名尚年七十钓于渭水之磻溪三日三夜鱼无食者尚即忿然脱其衣冠上有农者谓之曰子姑复钓必细其纶芳其饵徐徐而投毋令鱼骇如其言初得鲋次得鲤刺鱼腹有文曰吕尚封于齐既而文王出猎载之以归曰吾太公望子久矣故号之曰太公望以为太师称尚父滋水注见对防文三道磁泉之叟注玉磺详见浮查篇清庙清静之庙也周颂清庙篇于穆清庙指文王出猎之卜也见对防文三道非熊注】
　　由此观之蹲会稽而沈犗者鲍肆之事也踞沧海而负鳌者渔父之事也斯并少者之所习安知大夫之所为哉
　　【庄子外物篇任公子为大钩巨缁五十犗以为饵蹲乎防稽投竿东海旦旦而钓期年不得鱼巳而大鱼食之牵巨钩防没而下惊扬奋鬐白波若山海水震荡声侔神惮赫千里任公子得若鱼离而腊之自淛河以东苍梧以北莫不厌若鱼者巳而后世轻才讽说之徒皆相惊而告也夫掲竿累趣灌渎守鲋其于得大鱼难矣饰小说以干县令其于大逹亦逺矣是以未尝闻任氏之风其不可以经于世亦逺矣注犗价韵犍牛也凡畜健强者皆曰犗防稽山在今绍兴府城东南二十里扬州之镇山也史记注禹到大越上苗山爵有徳封有功更名防稽山取防计之义山海经曰防稽山上多金玉下多瑛石白玉上经云周逥三百五十里有阳明洞一名极大元之天即三十六洞天之第十一也踞沧海负鳌见崔长史启鳌壑注】
　　自叙状
　　伏奉恩防令通状自叙所能某本江东布衣也幸属大鑪贞观合璧光辉易彼上农叨兹下秩于今三年矣【大鑪见李少常启贞观见大常伯启汉书尧时五曜如连珠日月如合璧东方朔戒子书饱食安歩以仕易农南史袁昻拒梁武及梁武簒反官之昂启谢曰臣东国贱人学行何取既殊鸿鴈直木固无结绶弹冠徒籍羽仪易农就仕任昉为范云让吏部封侯表臣本诸生家承素业门无富贵易农而仕叨辱任也下秩卑官也】
　　然而进不能谈社稷之务立事寰中退不能扫丞相之门买名天下徒以黄离元吉白贲幽兴沐少海之波澜照重光之丽景虽任能尚齿载进善之规而观过知人异降自媒之防是用披诚歴恳以抒愚衷
　　【汉书曹参为齐相国魏勃欲见之贫无以通乃常早起扫丞相舎人门舎人疑谁为扫门者隂伺得之问故得所以欲通齐相之意遂言之参参遽令见之易离之六二黄离元吉本义黄中也柔丽乎中而得其正故其象占如此贲之六二贲其须象曰贲其须与上兴也程传以须为象者谓其与上同兴也随上而动动止惟系所附也犹加饰于物因其质而贲之善恶在其质也少海见陈文林篇礼记祭义篇昔者有虞氏贵徳而尚齿夏后氏贵爵而尚齿周人贵亲而尚齿】
　　若乃忘大易之谦光矜小人之丑行弹冠入仕觧褐登朝饰懐禄之心效当年之用莫不徇名养利励朽磨铅自谓身负管乐之资志懐周召之业若斯人者何胜道哉而修誉察能聴言观行舍真筌而择士防虚谈以取才将恐有其语而无其人得其賔而丧其实故曰知人不易人不易知
　　【易谦之彖曰谦亨天道下济而光明地道卑而上行天道亏盈而益谦地道变盈而流谦神害盈而福谦人道恶盈而好谦谦尊而光卑而不可逾君子之终也弹冠见秋日山行简梁大官诗褐贱者之服扬雄解嘲夫上世之士或解缚而相或释褐而傅或倚夷门而笑或横江而渔或七十説而不遇或立谈而封侯或枉千乗于陋巷或拥篲而前驱徇名见防问第五道磨铅见咏懐古意上裴侍郎诗管乐见上程将军书筌即筌蹄之筌见髙四篇名者实之宾也见灵泉颂虞卿传虞卿解相印与魏齐忘抵魏信陵君信陵难见之魏齐退而自刎侯曰人固未易知知人亦未易也】
　　抑又闻之知臣莫若君知子莫若父诚能简材试剧考绩求功观其所由察其所以临大节而不可夺处至公而不可干冀斯言之无亏于従政乎何有若乃脂韦其迹干没其心说已之长言身之善腼容面进贪禄要君上以紊国家之大猷下以凟狷介之髙节此凶人以为耻况吉士之为荣乎所以令其能斯不奉令谨状【脂韦干没俱见上吏部裴侍郎书腼面见人之貌诗何人斯篇有腼面目视人罔极】
　　祭赵郎将文
　　【代姚州道总管李义作】
　　惟灵降精辰象委质昌期弃笔文塲早徇封侯之志彯缨武帐坐升戎秩之荣
　　【弃笔见泊蒲类诗燕颔注武帐见畴昔篇】
　　属滇浦挻妖昆明习战应星文而动将奉天罚以扬威不能妙算于西戎叶神谋于九变致令王师失律凶狡凭陵嶲穴南临同五溪之深入卭闗北阻类双崤之不归亭多虞故有负于明代春秋责帅岂无惭于幽途
　　【滇昆明挻字俱见前露布九变失律嶲穴卭闗俱见后露布汉马援征五溪蛮夷注五溪谓雄溪樠溪沅谿辰谿卢谿在今辰州界防崤见北眺春陵诗亭俱见久戍边城诗亭障注春秋之法兵败则归责于将帅晋王裒父仪为魏安东将军司马昭司马东闗之败昭问于众曰今日之事谁任其咎仪对曰责在元帅昭怒曰司马欲委罪于孤耶遂引出斩之】
　　夫任贤与能明君之事也陈力就列忠臣之义也虽见危授命固诚节之有余临难权机何智谋之不足呜呼哀哉某猥以散材谬専分阃途经夷落路践戎塲停疲骖于九原悲来有地痛遗骸于四野泣下无従暂辍征旅之勤爰崇掩骼之义庶幽灵有托梧邱息入梦之魂壮士不还薤歌起送终之曲
　　【散材分阃见后露布夷落夷蛮之部落也戎场戎马往来之地也九原见伤祝阿王明府篇礼记月令孟春之月掩骼埋胔注骼骨也胔骨之尚有肉者齐景公田于梧邱夜梦五丈夫倚徙称无罪公问晏子对曰先公灵公出畋五丈夫来惊兽悉断其头而之命曰丈夫邱令人掘之五头具在公命厚葬之薤歌见乐大夫挽辞】
　　呜呼九真边徼万里长安城危疎勒山峻皋兰因邱为陇即壤成棺夕隂曦而平芜晦秋风急而荒戍寒哀哉异域幽埏但有新栽松栢他乡古木非复旧邑枌榆感平生有若斯聊申素酒傥聪明之不昧式荐箪醪【九真水名本南越地汉武元鼎六年平南越以其地置南海苍梧郁林合浦交趾九真日南珠厓九郡徼义见荡子从军赋疎勒本西域城名后人据城而王因以名国故城在莎车东北尉头南城危事见灵泉颂穷井注皋兰州名在铁勒部胡三省言浑瑊铁勒九姓浑部之后世为皋兰州都督即其地也枌榆见后露布新丰注箪食醪酒也绍兴府城东南六里有箪醪河一名投醪河水经越王栖防稽有酒投河中士饮其流战气百倍】












　　骆丞集巻四
　　记骆賔王遗事
　　骆賔王婺州义乌人七嵗能属文髙宗朝与卢杨王文词齐名海内称焉号爲四杰仕至侍御史以天后卽位频贡章疏讽諌得罪左迁临海丞文明中与敬业举义广陵事不防逃遁文集举防失中宗朝降敕搜访賔王诗笔令云卿集焉所载者卽当时之遗漏凡中十巻此集并是家藏者亦足传诸好事
　　右鲁国郄云卿
　　宋考功之问以事累贬黜后放还至江南游灵隠寺夜月极明长廊吟行且为诗曰鹫岭郁岧嶤龙宫隠寂寥第二聫搜竒思终不如意有老僧防长明灯坐大禅床问曰少年夜乆不寐而吟讽甚苦何耶之问答曰弟子业诗偶欲题此寺而兴思不属僧曰试吟上聫即吟与之再三吟讽因曰何不云楼观沧海日门听淛江潮之问愕然讶其遒丽又续终篇曰桂子月中落天香云外飘扪萝登塔逺刳木取泉遥霜薄花更发氷轻叶互凋夙疑尚遐异搜对涤【洗也】烦嚣待入天台路防予渡石桥僧所赠句乃为一篇之警防迟明更访之则不复见矣寺僧有知者曰此骆賔王也之问诘之曰当敬业之败与賔王俱逃将帅虑失大魁得不测罪时死者数万因求戮类二人者函首以献后虽知不死不敢捕送故敬业得为衡山僧年九十余乃卒賔王亦落髪遍游名山至广隠以周嵗卒当时虽败具以匡复为名故人多防脱之
　　【灵隠寺在武林山晋咸和初建寺有观风虗白候仙冷泉五亭寺外夹道有九里松唐郡守袁仁敬所植鹫鸟名灵鹫山胡语曰耆阇崛山山是青石头似鹫鸟佛尝居此中号鹫岭匈奴传或说王根曰匈奴有斗入濮地直张掖生竒材木箭鹫羽注鹫大鹏也羽可为箭翎龙宫莲华经有大海娑竭罗龙宫自然涌出桂子刘绩霏雪录载杭州灵隠寺月中队桂子按本草图经江东多于衢路拾桂子破之辛香古老相传是月中下也不知当地何意独无宁非月路耶余杭灵隠寺僧云种得一株近代诗人多所论述汉武洞防记云有逺飞鸡朝往夕还常衔桂实归于南土所以北方无之南方月路固宜有也月路之説尤异白乐天诗偃蹇月中桂结根依青天天风绕月起吹子下人间自注云杭州天竺寺有月中桂子天台山顶两山相峙中有石桥横过对山有方广寺世传有人至此乃五百罗汉成道之所今桥断不可度即桥下为方广寺也】
　　右孟啓所着孟啓唐人当多得实
　　以上二条具载古今诗话灵隠或作天台寺然賔王已丞临海则宻迩天台矣集中又有赠之问诗似于宋为宿论人不应脱尔然迟明即避亦似有之近时渠魁往往称巳得其人又有复见之者賔王有匡复名未死宜矣又见下文
　　新唐书骆賔王传
　　賔王义乌人七嵗能赋诗初为道王府属尝使自言所能賔王不答厯武功主簿裴行俭总管洮州表掌书奏不应调主簿长安武后时数上疏言事下除临海县丞鞅鞅不得志弃官去徐敬业举义署賔王府属为敬业传檄天下斥武后罪后见檄问谁为之或以賔王对后曰宰相安得失此人敬业败賔王亡命不知所之中宗时诏求其文得数百篇
　　宋刘定之先生云徐敬业与骆賔王兵败賔王亡命为僧往来灵隠寺宋之问夜吟不属賔王隔壁朗吟以终其篇之问大骇质明求见则遁矣敬业亦为僧衡山黄巢败亦脱身为僧依张全义于洛阳曽绘已像题诗云记得当年草上飞鐡衣着尽着僧衣天津桥上无人识独倚栏干看落晖人见其像识其为巢古今此类多矣史岂尽得其实也
　　【隔壁二字足解宿论之疑】









