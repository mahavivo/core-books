　　钦定四库全书　　　　　集部二
　　曲江集　　　　　　　　别集类一【唐】
　　提要
　　【臣】等谨案曲江集二十卷唐张九龄撰九龄字子夀韶州曲江人官至尚书右丞相贬荆州长史卒赠荆州大都督諡文献事迹具唐书夲传徐浩作九龄墓碑称其学究精义文防防旨而不及其文集巻数唐宋二史艺文志俱载有九龄文集二十巻其后流播稍稀惟明文渊阁书目有曲江文集一部四册又一部五册而外间多未之覩成化间邱濬始从内阁録出韶州知府苏韡为刋行之其巻目与唐志相合盖犹宋以来之旧夲也九龄守正嫉邪以道匡弼称开元贤相而文章髙雅亦不在燕许诸人下新唐文艺传载徐坚之言谓其文如轻缣素练实济时用而窘邉幅今观其感遇诸作神味超轶可与陈子昂方驾文笔宏博典实有垂绅正笏气象亦具见大雅之遗坚局于当时风气以富艳求之不足以为定论至所撰制草明白切当多得王言之体夲传称为秘书少监时防赐渤海诏而书命无足为者乃命九龄为之被诏趣成寻迁工部侍郎知制诰今检集中有渤海王大武艺书当即其时所作而其他诏命亦多可与史传相防考如集中有勅奚都督右金吾卫大将军归诚王李归国书而核之唐书外国传所载奚事自开元以后仅有李大酺鲁苏李诗延宠姿固请名而不及归国知记载有所脱漏是尤可以补史之阙矣乾隆四十六年十一月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀
　　钦定四库全书
　　曲江集巻一
　　唐　张九龄　撰
　　颂　赞　赋
　　龙池圣徳颂
　　臣闻昔者徳升闻皇天眷命元圣有作上帝何言必见意于休征不忘象于幽赞惟兹降鉴若曰専精道周万物者其神尤功济生人者其祥大粤若古始肇有君臣巢燧之前寂寞无纪书契而后焕炳可观若乃鬼神睢盱品彚纷错性命未正吉凶不定而太昊氏将通其徳则河为之出图人食未粒鸟兽是茹时不耕稼器无耒耜而神农氏将教其本则天为之雨粟蚩尤不道炎帝不制铜铁铸兵豺狼横厉而轩辕氏将禁其暴则天为之降女洪水方割下民昏垫尧徳莫能弭其灾舜功不能除其害而夏后氏将底其绩则洛为之出书自兹以还殆三千嵗矣其间木火更生云物告符有若狼衔钩鱼跃舟素灵哭黄星见岂不以汤徳有慙武善未尽汉道既杂魏方亦偏唯以一至之应且为兴王之兆则未有天锡真符圣受明命逺与大禹相续超与上皇比崇如我国家之盛者焉洪惟龙池盖天之所以祚圣即今上卜居之旧真京师爽垲之所傍无窦泽中勿滥泉非常而灵液防流无几而神池浸广荣光休气若烟若云所未尝有则此之出清可以鉴而深不见底鳞介瑰诡于牣其中时莫知其所然日徒见其有异中宗采识者之议压王气而来逰圣上处或跃之时出飞龙而合应临淄始封也邸苐在焉上党厯试也灵符绍至天其以是永命我唐图象丁宁有所底止其若兹也夫成数有时而否至理无代而亡固在乎大圣之生乗运而作鼓天下之动安天下之危故将顺成功自古之啓佑也如彼克定多难自天之叶赞也如此初中宗违代后党窥隙大盗狃于得志羣慝起而擅权若缀旒然当此时也天与若不取谋或不协则我祖宗之业无乃将坠而亿兆之命亦犹倒悬圣上蹙之提劔而起雷霆一奋祅沴以清内难既衰外虞有谧推戴太上照临万邦实天之为与人更始系皇统维乾纲决绽补壊荡瑕涤秽而乃阙典咸备旧章悉举处穷尽逹在困必通品物资以再生寰区为之一变然后返华伪于朴还浇漓于淳以大道为原以至仁为根动推是心以御于事人见徳而兴行神享诚而介福故不在于刑罚不在于祷请大造裁成猷充塞有如阳春播泽触类皆滋太山起云无逺不徧虽昆虫草木与蛮貊要荒乐其所生安其所习在牛羊而勿践有干戈而载戢又况于衣冠华夏礼乐家邦而不刑于斯须不久于渐渍者也夫然何教非徳何化非经何能事之不举何醇精之未极周溥洋溢于戯缉熙至于太和莫不允若体侔天地之大事出皇王之表岂擎跽曲拳尽礼极力将用彦圣不啻其口所能称诵于吾君所可殆庶于至徳且往者之有开也天感精以降圣圣敬命以奉天此诚有元则钦明文思及兹报本必严祗斋栗灵庆以属之神化以答之与初相明其征乃着丝纶先兆非笃信欤由是言之统天者人合符者圣而差徳序命殊尤卓絶岂多乎哉至如古之兴王必有所感五帝更尚五运旁通土者黄中之精于金为王水者善利之物于土为配茍应期而有来必合徳而为表是则然矣天其或者亦以阜育羣化发挥茂祉始告以圣有明征终成乎帝之神册因其立象之本防以相乗之数则载代六百厯纪千年变而通之胡可量也宗子宗正卿褒信郡王璆等若干人伯父伯兄仲叔季弟聚族相与诣阙上言天意昭著固已久矣人事符合亦云至矣而一徳是建太阶既平灵台灵沼赫赫明明天之为大虽莫能名皇王之镐岂无颂声上初克譲抑而未许至于累请乃曰俞哉史臣不敏敢献颂曰
　　茫茫元昊载凝载薄在帝庖牺继天而作浩浩洪水包山襄陵舜亦命禹夏氏以兴龙图书二王是膺汤武已下夫何足征
　　右元命
　　于铄巨唐乗运而起纉禹之迹系尧之纪五圣在天丕命曽孙髙视河洛同符混元亦有黄龙出于灵沼明明穆穆天子之表
　　右圣徳
　　倬彼东井昭章于天沉精降液下为灵泉灵泉有泚其深无底泌之洋洋其甘如醴清徳之鉴柔道之体洪源濬规实天之啓
　　右灵泉
　　濯濯灵泉洞冥皇祗滋液流衍化为神池曰止曰行唯圣之作匪鳣匪鲔惟龙之跃植物斯生动物斯乐天眼有见曽是不涸
　　右神池
　　灵有休气纷纷郁郁如山之包如云之簇潜龙在下曕乌斯屋兆云其吉周爰咨询既契我又叶我人镐虽旧京其命维新
　　右休气
　　蜿蜿黄龙神池自出灵化恍惚喷云沃日告帝之符其仪孔吉或潜于泉或见于田与时顺动亦应乎天克配我皇无得称焉
　　右黄龙
　　开元纪功徳颂并序
　　臣闻蛮夷猾夏唐虞已然天之所生类不可絶尝有拓境者矣而固也为患或有欵塞者矣而必也无亲是以古之哲王审其若此则限以荒服断非纯臣不贡不王武功居后不庭不率文徳是先三代所以直道百蛮所以向化迨乎春秋之衰诸侯以力征伐自出戎心大啓谋夏乱华干盟偪好王纲弛而若缀天道厌而将革则有强能攘刼暴息交侵虽杂霸之无成亦反经之所取其负力者乃堑山堙谷尽境而筑长城其黩武者则挽粟飞刍穷兵以耗中国又失于下策而悔在末年彼王畧之不恢殆千余载矣夫有其虞而无豫思其患而不图所谓能国将安贵圣物岂终否道非固穷鉴之者昊天救之者英主命阴隲畀付神武我太宗一戎衣而大定我皇帝再受命而太平不是古而务文不非今而忘战以时变而消息与天元而合符日月之所照临阴阳之所陶冶凡有在地莫不禀朔而东夏郡县北隟山戎先是四十年侵轶数百里自兹气夺数以病告既威让之不恭且力制之不可或朝或否为虺为蛇幽鄣未遑以灭烽边城安得而弛柝旷日持久兵连祸挐率由事边是无宁嵗二十二年春乃命右羽林大将军兼御史中丞幽州长史张守珪将中军都督诸镇雄名先路夷裔生风载驰信臣继发精卒戒严有赫张皇若神公卿大夫未始测也将校部曲亦莫知也皇帝方日靖以虑之乾纲以断之初决策于九重已收功于万里矣二十二年冬十有二月中贵将命元戎受律三军疾雷于非时二庭丧胆于非意欲遁则众溃不保欲拒则兵锋莫当因而伪降幸且纾祸遽图反覆将肆鸱张观衅先人岂伊负我以间谍而情得乗猜携而计从或竒兵以尝或厚利以啗无何变作果自族诛凶元恶首惑神诱假天威而无前覆鸟巢而何有于是诸部大骇率众复归责以不义之尤舍其不臣之罪既服即序有威且懐载籍以来固未之见也昔我睿祖取句骊如拾遗今兹圣谋易林胡于反掌献功有续后嗣无忘百王所废之勲四夷未宾之俗自我底定巍乎登皇其若此也于是彼节使与羣帅因东师之凯旋离而族谈合而公议以为主上悯一隅之苦垂不代之畧以计易战以兵去兵神断自天虏平不日且军未血刃敌免膏原密承无方之谋坐致不阵之防有征无战即王者之师欤而不彰羙于吾君得无臣子之罪不表圣于帝载曷称文武之时乃率其属至于固请帝三让徳而曰俞哉夫曲成万类者天为而不有下济兆庶者圣成而不居物无谢生于天虽云至道人无归功于圣何以最灵虽无已无名所宜絶于言象而惟忠与义固不废于颂述大雅云徐方既同天子之功又曰明明天子令闻不已其此之谓也臣再拜顿首敢献颂曰
　　赫赫天威兮被遐荒蠢兹山戎兮不来王命南仲兮整六师出幽陵兮轥九夷簸赤山兮荡沧海吊无告兮伐有罪徒不勤兮车不殆虏震惊兮兵气倍昔负固兮今安在魁自殱兮裔既平谋既集兮圣自明我不战兮献戎防俾啓后兮扬天声
　　圣应图赞并序
　　臣闻啓圣者天也宜有以觉悟受命者圣也必有以明征故神不言而可知时将至而先兆当陛下龙潜上党也或托类于云物或效灵于卜筮天之意者丁宁垂象唯恐后时又以潞水之深山鹿之捷走驰骑是获厉流不濡非力所能以明或跃干之上体时在九四神道幽賛圣期密迩自后而占何着明其若此盖天福海内地降圣迹以瑞非常之后以决如神之策至于再三明必信耳有郡掾崔弼时其从行见龙骑先驰谓河流可亦既数遽已灭顶不沉也安足以验飞无凡也于何以昭圣事来自久命常惟新臣不胜至愿谨为圣圗遂献賛曰
　　龙之或跃泉有可深神亦成象化为背禽凌厉是获明命则忱如彼从掾焉能不沉
　　开元正厯握干符颂并序
　　臣伏见景寅制书以开元厯握干符垂示天下幸甚其沙门偘等所言益部耆旧传洛下闳改颛顼厯推校最为精密而曰后八百嵗其厯差一日当有圣人定之到于今厯果有差圣果有定诚非常之嘉应旷代之灵符不可得而间也臣诚欢诚喜臣闻天道先圣而啓期圣人后天而奉时不当乎天心不在厯数不登乎圣道不合元符命定而王者应幽数起而明者察故洛下闳极其数而知来耆旧传尚其占而示后我皇帝无思而感自然而同僧偘等幸防而言岂云素虑非人事也非神道也天固已储祥以俟时积分以差日出入数代多厯年所畴人极力不能课其祥上林杂亦莫征其失则明天意以徯圣期期数未臻乃藏于密圣证将至如应如响彼幽深之何有此防通之不谋所以下叶黄钟上稽象以和六气以合三光复其见心间不容髪斗枢且运而况于人时元气巳调而况于月令于戯天下之动日用不知昆虫草木生者自遂麟凤龙灵者自瑞蛮夷戎狄逺无不至山川神幽防不洎此圣人所以定天下之象通天下之志天人之道备也昔者河出图洛出书自时厥后符命非一空文而无应其殆乎人为实録而有征焉用乎龙负则洛下闳者此其神乎不然是何见之明也夫圣有时而不作物无圣而不覩仲尼感时于凤鸟古人叹夀于清河皆伤于不达而恨于难见我后受成命重光乎文武累圣而无穷殊祥而无数彼哀命者曽不得而朝闻凡今之人诚何幸而目覩由是观之当其来运唐虞之屋可封非其有时孔丘之徒不遇也千载之防也万物岂知其谢生于天乎兆人亦云忘力于帝乎微臣荷宠灵扬休命则臣子之志在于尽美而惟天之大终莫能名不胜区区敢献颂曰
　　于皇惟后受命于天时来于今兆是厥先既定乃日允叶斯年赫赫光明应于上
　　白羽扇赋并序
　　开元二十四年夏盛暑奉勅使大将军髙力士赐宰臣白羽扇某与焉窃有所感立献赋曰
　　当时而用任物所长彼鸿鹄之弱羽出江湖之下方安知烦暑可致清凉岂无纨素采画文章复有修竹剖析毫芒提携密迩揺动馨香惟众珍之在御何短翮之敢当预窃恩于圣后且见持于未央伊昔臯泽之时亦有云霄之志茍效用之得所虽杀身而何忌肃肃白羽穆如防风纵秋气之移夺终感恩于箧中
　　御批答
　　朕顷赐扇聊以涤暑卿立赋之且见情素词髙理妙朕详之久矣然佳彼劲翮方资利用与夫弃捐箧笥义不同也
　　荔枝赋并序
　　南海郡出荔枝焉每至季夏其实乃熟状甚瓌诡味特甘滋百果之中无一可比余往在西掖尝盛称之诸公莫之知而固未之信唯舍人彭城刘侯弱年累迁经届南海一闻斯谈倍复喜叹以为甘防之极也又谓龙眼凡果而与荔枝齐名魏文帝方引蒲桃及龙眼相比是时二方不通传闻之大谬也每相顾闲议欲为赋述而世务卒卒此志莫就及理郡暇日追叙往心夫物以不知而轻味以无比而疑逺不可验终然永屈况士有未效之用而身在无誉之间茍无深知与彼亦何以异也因道扬其实遂作此赋
　　果之美者厥有荔枝虽受气于震方实禀精于火离乃作酸于南裔爰负阳以从宜防休和之所播寒暑而匪亏下合围以擢本傍荫亩而抱规紫纹绀理黛叶缃枝蓊郁而霮防环合而棼纚如盖之张如帷之垂云烟沃若孔翠于斯灵根所盘不髙不卑陋下泽之沮洳恶层崖之崄彼前志之或妄何侧生之见疵尔其勾芒在辰凯风入律肇允含滋芬敷谧溢緑穂靡靡青英苾苾不丰其华但甘其实如有意乎敦本故微文而妙质蔕药房而攅萃皮龙鳞以骈比肤玊英而含津色江萍以吐日朱苞剖明珰出冏然数寸犹不可匹未玉齿而殆销虽琼浆而可轶彼众味之有五此甘滋之不一伊醇淑之无算非精言之能悉闻者欢而竦企见者讶而惊仡心恚可以蠲忿口爽可以忘疾且欲神于醴露何比数于甘橘援蒲桃以见拟亦古人之深疾若乃华轩洞开嘉宾四防时当燠煜客或烦愦而斯果在焉莫不心侈而体忲信雕盘之仙液实玳筵之绮绩有终食于累百愈益气而治内故无厌于所甘虽不贪而必爱沉美李而莫取浮甘而自退岂一座之所荣冠四时之为最夫其贵可以荐宗庙其珍可以羞王公亭十里而莫致门九重兮曷通山五峤兮白云江千里兮清枫何斯美之独逺嗟尔命之不逢每被销于凡口罕获知于贵躬柿何称乎梁侯梨何幸乎张公亦因人之所遇孰能辩乎其中哉










　　曲江集巻一
　　钦定四库全书
　　曲江集巻二
　　唐　张九龄　撰
　　诗
　　奉和圣制南郊礼毕酺宴
　　配天昭圣业率土庆辉光春发三条路酺开百戯流恩均庶品纵观聚康庄妙舞来平乐新声出建章分曹日抱戴赴节鳯归昌幸奏承云乐同晞湛露阳气和皆有感泽厚自无疆饱徳君臣醉连歌奉柏梁
　　奉和圣制早渡蒲津闗
　　魏武中流处轩皇问道回长堤春树发髙掌曙云开龙负王舟渡人占仙气来河津防日月天仗役风雷东顾重闗尽西驰万国陪还闻股肱郡元首咏康哉
　　奉和圣制幸晋阳宫
　　隋季失天策万方罹凶残皇祖称义旗三皆获安圣期将申锡王业成艰难盗移未改命厯在终履端彼汾惟帝乡雄都信郁盘二月朔廵狩羣后陪清銮霸迹在沛庭旧仪覩汉官唐风思何深舜典敷更寛户防枌榆复邑争牛酒欢缅惟剪商后岂独微禹叹三后既在天万年斯不刋尊祖实我皇天文皆仰观
　　奉和圣制同二相南出雀防谷
　　设险诸侯地承平圣主廵东君朝二月南斾拥三辰寒出重闗尽年随行漏新瑞云丛捧日芳树曲迎春舞咏先驰道恩华及从臣汾川花鸟意并奉属车尘
　　奉和圣制次成皋先圣擒建徳之所
　　天命诚有集王业初惟艰剪商自文祖夷项在兹山地识斩蛇处河临饮马间威加昔运往泽流今圣还尊祖颂先烈赓歌安用攀绍成即我后封岱出天闗
　　奉和圣制过王濬墓
　　汉皇思钜鹿晋将在农入蜀举长筭平吴成大功与浑虽不协归浩实为雄孤绩沦千载流名感圣衷万乗渡荒陇一顾凛生风古节犹不弃令人争効忠
　　奉和圣制经孔子旧宅
　　孔门太山下不见登封时徒有先王法今为明主思恩加万乗幸礼致一牢祠旧宅千年外光华空在兹
　　奉和圣制经河上公庙
　　昔者河边叟谁知隠与仙姓名终不识章句此空传迹为坐忘晦言犹强着诠精灵竟何所祠宇独依然道在纡宸睠风行动睿篇从兹化天下清净复何先
　　奉和圣制赐诸州刺史以题坐右
　　圣人合天徳洪覆在元元每劳苍生念不以黄屋尊兴化俟羣辟择贤守列藩得人此为盛咨岳今复存降鉴引君道慇懃啓政门容光无不照有象必为言成宪知所奉致理归其根肃肃禀猷煌煌戒朱轩岂徒任遇重兼尔宴锡繁载闻励臣节持答明主恩
　　奉和圣制瑞雪篇【杂言】
　　万年春三朝日上御明防旅庭实初瑞雪兮霏微俄同云兮防密此时骚切阴风生先过金殿有余清信宿婵姢飞雪度能使玉人俱掩嫮皓皓楼前月初白纷纷陌上尘皆素昨讶骄阳积数旬始知和气待迎新匪惟在人利曽是扶天意天意岂云遥雪下不崇朝皇情翫无斁雪委方盈尺草树纷早荣京坻宛先积君恩诚谓何嵗稔复人和预数斯箱庆应如此雪多朝冕旒兮载恱想籉笠兮农节倚瑶琴兮或歌续薫风兮瑞雪福浸昌应尤盛瑞雪年年常感圣愿以栢梁作长为柳花咏
　　奉和圣制早发三乡山行【七言】
　　羽卫森森西向秦山川厯厯在清晨晴云稍巻寒岩树宿雨能销御路尘圣徳由来合天道灵符即此应时廵遗贤一一皆羁致犹欲髙深访隠沦
　　奉和圣制温泉歌【杂言】
　　有时神物待圣人去后汤还冷来时树亦春今兹十月自东归羽斾逶迤上翠微温谷葱葱佳气色离宫奕奕斗光辉临渭川近天邑浴日温泉复在兹羣仙洞府那相及吾君利物心泽浸苍黔渐渍神汤无疾苦薫歌一曲感人深
　　奉和圣制烛龙斋祭【四言】
　　上帝临下鉴亦有光孰云阴隲惟圣克彰六月徂暑四郊諐阳我后其勤告于坛精意允溢羣灵鼓舞蔚兮朝云霈然时雨雨我原田亦既有年烛龙煌煌明宗报祀于以助之天人帝子闻诗有训国风兹始
　　奉和圣制喜雨【四言】
　　艰我稼穑载育载亭如物应之曷圣与灵谓我何凭惟徳之馨谁云天逺以诚必至太清无云羲和顿辔于斯蒸人瞻彼非觊阴防倐忽霈泽咸洎何以致之我后之感无皋无隰黍稷黯黯无卉无木敷芬黮黤黄龙勿来鸣鸟不思人和年丰皇心则怡岂与周宣云汉徒诗
　　奉和圣制送十道采访使及朝集使
　　三年一上计万国趋河洛课最力已陈赏延恩复博垂衣深共理改瑟其咸若首路回竹符分镳扬木铎戒程有攸往诏饯无淹泊昭晰动天文殷勤在民瘼持久望兹念克终期所托行已当自强春耕庶秋获
　　奉和圣制次琼岳韵
　　山祗亦望幸云雨见灵心岳馆逢朝霁闗门解宿阴咸京天上近清渭日边临我武因冬狩何言是即禽
　　奉和圣制送李尚书入蜀
　　眷言感忠义何有间山川徇节今如此离情空复然皇心在勤恤徳泽委昭宣周月成功后明年或劳还
　　奉和圣制初出洛城
　　东土淹龙驾西人望翠华山川祗询物宫观岂为家十月回星斗千官捧日车洛阳无怨思廵幸更非賖
　　奉和圣制谒元皇帝庙斋
　　兴运昔有感建祠北山巅云雷初缔构日月今悠然紫气尚蓊郁元如在焉迨兹事追逺轮奂复増鲜洞府香林处斋坛清汉边吾君乃尊祖夙驾此留连乐动人神防钟成律度圎笙歌下鸾鸖芝术萃灵仙曽是福黎庶岂唯味虚赓歌徒有作微薄谢昭宣
　　西郊文武出入舒和之乐【四言乐章】
　　祝史辞正人神庆叶福以徳昭享以诚接六变云备百礼斯浃祀事孔明祚流万叶
　　奉和圣制龙池篇
　　天啓神龙生碧泉泉水灵源浸迤延飞龙已向珠潭出积水仍将银汉连岸傍花柳防胜画浦上楼台问是仙我后元符从此得方为万嵗夀图川
　　南郊太尉酌献武舞作凯安之乐【乐章】
　　馨香惟后徳明命光天保肃祀崇圣灵陈信表皇道玉戚初蹈厉金匏既静好介福何穰穰精诚格穹昊
　　奉和圣制送尚书燕国公赴朔方
　　宗臣事有征庙筭在休兵天与三台座人当万里城朔南方偃革河右暂扬旌宠锡从仙禁光华出汉京山川勤逺畧原隰轸皇情为奏薫琴唱仍题寳剑名闻风六郡伏计日五戎平山甫归应疾留侯功复成歌钟旋可望枕席岂难行四牡何时入吾君忆履声
　　奉和圣制途经华山
　　万乗华山下千岩云汉中灵居虽穾密睿览忽同日月临髙掌神仙仰大风攅峯势岌岌翊辇气雄雄揆物知幽賛铭勲表圣衷防应陪检玊来此告成功
　　奉和圣制早登太行山率尔言志
　　孟月摄提贞乗时我后征晨严九折度暮戒六军行日御驰中道风师巻太清戈鋋林表出组练雪间明动植希皇豫髙深奉睿情陪逰七圣列望幸百神迎气色烟犹喜恩光草尚荣之罘称万嵗今此复同声
　　奉和圣制登封礼毕洛城酺宴
　　大君毕能事端扆乐成功运与千龄合懽将万国同汉酺歌圣酒韶乐舞薫风河洛荣光遍云烟喜气通春华顿觉早天泽倍知崇草木皆沾被犹言不在躬
　　奉和圣制经函谷闗作
　　函谷虽云险黄河复巳清圣心无所隔空此置闗城
　　奉和圣制渡潼闗口号
　　隠嶙故城垒荒凉空戍楼在徳不在险方知王道休奉和吏部崔尚书雨后大明朝堂望南山
　　迢逓终南顶朝朝阊阖前朅来青绮外髙在翠微先双凤褰为阙羣龙俨若仙还知到圃更是谒甘泉夜雨尘初防秋空月正悬诡容纷入望霁色宛成妍东极华阴践西弥嶓冡连奔峯出岭外瀑水落云边汉帝宫将苑商君陌与阡林华铺近甸烟霭绕晴川既庶仁斯及分忧政已宣山公啓事罢吉甫颂声传济济金门洋洋玉树篇徒歌虽有属清越岂同年
　　和黄门卢监望秦始皇陵
　　秦帝始求仙骊山何遽卜中年既无效兹地所宜复徒役如雷奔珍怪亦云蓄黔首无寄命赭衣相驰逐人怨神亦怒身死宗遂覆土崩失天下龙鬬入函谷国为项籍屠君同华元戮始掘既由楚终焚乃因牧上宰议杨贤中阿感桓速一闻过秦论载懐空杼轴
　　苏侍郎紫微庭各赋一物得芍药
　　仙禁生红药微芳不自持幸因清切地还遇艳阳时名见桐君録香闻郑国诗孤根若可用非直爱华滋
　　和崔黄门寓直夜听蝉之作
　　蝉嘶玉树枝向夕恵风吹幸入连宵听应縁饮露知思深秋欲近声静夜相宜不是黄金饰清香徒尔为
　　和姚令公从幸温汤喜雪
　　万乗飞黄马千金狐白裘正逢银霰积如向玉京逰瑞色铺驰道花文拂防旒还闻吉甫颂不共郢歌俦和秋夜望月忆韩广等诸侍郎因以投赠吏部侍郎李林甫
　　秋天碧云夜明月悬东方皓皓庭际色稍稍林下光桂华澄逺近璧防散池塘鸿鴈飞难度闗山曲易长揆予秉孤直虚薄忝文昌握镜慙先照持衡愧后行多才众君子载笔久辞塲作赋推潘岳题诗许谢康当时陪宴语今夕恨相忘愿欲接髙论清晨朝建章
　　和吏部李侍郎见示秋夜望月忆诸侍郎之什其卒章有前后行之戏因命仆继作
　　清秋发髙兴凉月复闲宵光逐露华满情因水镜揺同持亦所见异路无相招美景向空尽欢言随事销忽听金华作诚如玉律调南宫尚为后东观何其辽名数虽云隔风期幸未遥今来重余论怀此更终朝
　　和崔尚书喜雨
　　积阳虽有晦经月未为灾上念人天重先祈云汉回仁心及草木号令起风雷照烂阴霞上交纷瑞雨来三辰破黍稷四逹屏氛埃池溜因添满林芳为洒开听中声滴沥望处影徘徊惠泽成丰嵗昌言发上才无论验石皷不是御云台直颂皇恩浃崇朝遍九垓
　　和王司马折梅寄京邑昆弟
　　离别念同嬉方荣欲共持独攀南国树遥寄北风时林惜迎春早花愁去日迟还闻折梅处更有棣华诗
　　和许给事直夜简诸公
　　未央钟漏晚仙宇蔼沉沉武卫千庐合严扄万户深左掖知天近南窻见月临树揺金掌露庭徙玉楼阴他日闻更直中宵属所钦声华大国寳夙夜近臣心逸兴乗髙阁雄飞在禁林宁思窃抃者情发为知音
　　和裴侍中承恩拜扫旋辔途中有懐寄州县官寮乡园故亲
　　嵩岳神惟降汾川鼎气雄生才作霖雨继代有清通天下称贤相朝端挹至公自家来佐国移孝入为忠霜露多前感邱园想旧风扈廵过晋北问俗到河东便道恩华降还乡礼教崇野樽延故老朝服见儿童
　　和姚令公哭李尚书
　　贵贱虽殊等平生窃下风云泥势已絶山海纳还通忽叹登龙者翻将吊鸖同琴诗犹可托劔履独成空畴昔尝论礼兴言每匪躬人思崔琰议朝掩祭遵公作善神何酷依仁命不融天文虚北斗人事罢南宫上宰既伤旧下流迷感衷无恩报国士徒欲问穹
　　张丞相与余有孝亷校理之旧又代余为荆州故有此赠襄州刺史宋鼎
　　汉上登飞幰荆南厯旧居已尝临砌橘更覩跃池鱼盛徳继微深衷能巻舒义申蓬阁际情坦庙堂初郡挹文章美人懐燮理余皇恩傥照亮岂厌承明庐
　　酬宋使君作
　　时来不自意宿昔谬枢衡翊圣负明主妨贤媿友生罢归犹右职待罪尚南荆政有留裳旧风因继组成髙轩问疾苦烝庶荷仁明衰废时所薄祗言僚故情
　　酬通事舎人寓直见示篇中兼起居陆舎人景献
　　轩掖殊清秘才华固在斯兴因膏泽洒情与惠风吹所美应人誉何私亦我仪同声感乔木比翼谢长离价以陆生减贤慙鲍叔知薄逰尝独愧芳讯乃兼施此夜金闺籍伊人琼树枝飞鸣复何逺相顾幸媞媞
　　和黄门卢侍郎咏竹
　　清切紫庭垂葳蕤防露枝色无月变声有恵风吹髙节人相重虚心世所知凤凰佳可食一去一来仪
　　和苏侍郎小园夕霁寄诸弟
　　清风阊阖至轩盖承明归云月爱秋景林堂开夜扉何言兼济日尚与宴私违兴属蒹葭变文因棠棣飞人伦用忠厚帝徳已光辉赠弟今为贵方知陆氏微
　　和韦尚书答梓州兄南亭宴集
　　棠棣闻余兴乌衣有旧逰门前杜城陌池上曲江流暇日尝繁防清风咏阻修始知西峙岳同气此相求【陆平原赠弟有子为东峙岳之句】
　　与袁补阙寻蔡拾遗防此公出行后蔡有五韵诗见赠以此篇答焉
　　辙迹陈家巷诗书孟子邻偶来乗兴者不值草人契是忘年合情非累日申闻君还薄暮见眷及兹辰赠我如琼玖将何报所亲
　　酬赵二侍御使西军赠两省旧寮
　　石室先鸣者金门待制同操刀尝愿割持斧竟称雄应敌兵初起縁边虏欲空使车经陇月征斾绕河风忽枉兼金讯非徒秣马功气清蒲海曲声满栢台中顾已尘华省欣君震逺戎明时独匪报尝欲退微躬
　　答陈拾遗赠竹簮
　　与君尝此志因物复知心遗我龙钟节非无玳瑁簮幽素宜相重雕华岂所任为君安首饰懐此代兼金
　　答太常靳博士见赠一絶
　　上苑春先入中园花尽开唯余幽径草尚待日光催
　　酬宋使君见贻
　　陟隣初禀训献策幸逢时朝列且云忝君恩复若兹庭闱际海曲轺传荷天慈顾已欢乌鸟闻君泣素丝才明应主召福善岂神欺但愿白心在终然涅不缁
　　武司功初有幽庭春暄见贻夏首获见以诗报焉
　　芳月尽离居幽懐重起予虽言春事晚尚想物华初迟日暾方照髙斋澹复虚笋成林向密花落树应疎赠鲤情无间求莺思有余暄妍不相待含叹欲焉如
　　赠澧阳韦明府
　　君有百链刃堪断七重犀谁开太阿匣持割武城鸡竟与尚书佩还应天子提何时遇操宰当使玉如泥酬周判官廵至始兴防改秘书少监见贻之作兼呈耿广州
　　惟昔迁乐土迨今已重世阴庆荷先徳素风慙后裔唯益梓桑恭岂禀山川丽干时初自勉揆已无兼济瘠土资劳力良书啓防蔽一探石室文再擢金门第既起南宫草复掌西掖制过举及小人便蕃在中嵗亚司河海秩转牧江湖澨勿谓符竹轻但觉防尘细一麾尚云忝十驾宜求税心息已如灰迹牵且为赘忽捧天书委将革海隅弊朝闻循诚节夕饮防瘴厉义疾耻无勇盗憎攻亦锐葵霍是倾心豺狼何返噬履险甘所受劳贤恧相曵揽辔但荒服循陔便私第嘉庆始获申恩华复相继无庸我先举同事君犹滞当推奉使绩且结拜亲契更延懐安防曽是虑危际善谋虽若兹至理焉可替所仗有神道况承明主恵
　　在洪州答綦毋学士
　　旬雨不愆期由来自若时尔无言郡政吾岂欲天欺常念涓尘益惟欢草树滋课成非所拟人望在东菑
　　酬王六霁后书懐见示
　　云雨俱行罢江天已洞开炎氛霁后灭边绪望中来作骥君垂耳为鱼我曝鳃更怜湘水赋还是洛阳才
　　酬王六寒朝见诒
　　贾生流寓日扬子寂寥时在物多相背唯君独见思渔为江上曲雪作郢中词忽枉兼金讯长懐伐木诗
　　酬王履震逰园林见诒
　　宅生惟海县素业守郊园中览霸王说上徼明主恩一行罢兰迳数载厯金门既负潘生拙俄从周任言逶迤恋轩陛萧散反邱樊旧径稀人迹前池耗水痕并防芳树老唯觉敝庐存自我栖幽谷逢君翳覆盆孟轲应有命贾谊得无寃江上伤行逺林间偶避喧地偏人事絶时霁鸟声繁独善心俱闭穷居道共尊乐因南涧藻忧岂北堂萱幽意加投漆新诗重赠轩平生狥知已穷逹与君论











　　曲江集巻二
　　钦定四库全书
　　曲江集巻三
　　唐　张九龄　撰
　　诗
　　祭南岳事毕谒司马道士
　　将命祈灵岳回策诣真士絶迹寻一径异香闻数里分庭八桂树肃容两童子入室希把袖登牀愿啓齿诱我弃智诀迨兹长生理吸精反自然链药求不死斯言霄汉顾予婴纷滓相去九牛毛慙叹知何巳
　　登乐逰原春望书懐
　　城隅有乐逰表里见皇州策马既长逺云山亦悠悠万壑清光满千门喜气浮花间直城路草际曲江流凭眺兹为美离居方独愁巳惊髪换空度緑荑柔奋翼笼中鸟归心海上鸥既伤日月逝且欲桑榆收豹变焉能及鸎鸣非可求愿言从所好初服返林邱
　　登襄阳恨岘山
　　昔年亟攀践征马复来过信若山川旧谁如嵗月何蜀相吟安在羊公碣已磨令图犹寂寞嘉防亦蹉宛宛樊城岸悠悠汉水波逶迤春日逺感寄客情多地本原林秀朝来烟景和同心不同赏留叹此岩阿
　　九月九日登龙山
　　郡庭常窘束凉野求昭旷楚客凛秋时桓公旧台上清明风日好厯落江山望极逺何萧条中留坐惆怅东弥夏首阔西拒荆门壮夷险虽异时古今岂殊状先贤眇不接故老犹可访投吊伤昔人挥斤感前匠自为本疎散未始忘幽尚际防非有欲往来是无妄为邦复多幸去国殊迁放且泛篱下菊还聆郢中唱灌园亦何为于陵乃逃相
　　三月三日登龙山
　　伊川与霸津今日祓除人岂似龙山上还同湘水滨衰顔忧更老淑景望非春禊饮岂吾事聊将偶俗尘
　　晚霁登王六东阁
　　试上江楼望初逢山雨晴连空青嶂合向晩白云生彼美要殊观萧条见逺情情来不可极日暮水流清
　　登郡城南楼
　　闭閤幸无事登楼聊永日云霞千里开洲渚万形出澹澹澄江漫飞飞度鸟疾邑人半舻舰津树多枫橘感别时已屡凭眺情非一逺懐不我同孤兴与谁悉平生本单绪邂逅承优秩谬忝为邦寄多慙理人术驽骀虽自勉仓廪素非实陈力傥无效谢病从芝术
　　嵗初廵属县登髙安南楼言懐
　　山城本孤峻凭髙结层轩江气偏宜早林英粲已繁余滋含宿霁众妍在朝暾拂衣释簿领伏槛遗纷喧深俯东溪澳逺延南山樊归云纳前岭去鸟投遥村目尽有余意心恻不可谖朅来彭蠡泽载经敷浅原春及但生思时哉无与言不才叨过举唯力酬明恩美化犹寂蔑迅节徒飞奔虽无成立效庶以去思论行复狥孤迹亦云吾道存
　　登城楼望西山
　　城楼枕南浦日夕顾西山宛宛鸾鸖处髙髙烟雾间仙井今犹在洪崖久不还金编谁我授羽驾亦难攀檐际千峰逺云中一鸟闲纵观穷水国逰思遍人寰勿复尘埃事归来且闭闗
　　使石头驿楼
　　山槛凭髙望川途眇北流逺林天翠合前浦日华浮万井縁津渚千艘咽渡头渔商多末事耕稼少良畴自守陈蕃榻尝登王粲楼徒然骋目处岂是获心逰向迹虽愚谷求名异盗丘息阴芳木所空复越乡忧
　　登荆州城楼
　　天宇何其旷江城坐自拘层楼百余尺迢逓在西隅暇日时登眺荒郊临故都累累见陈迹寂寂想雄图古往山川在今来郡邑殊北疆虽入郑东距岂防吴几代传荆国当时敌陜郛上流空有处中土复何虞枕席夷三峡闗梁豁五湖承平无异境守隘莫论夫自罢金门籍来参竹使符端居向林薮微尚在桑榆直似王陵戅非如寗武愚今兹对南浦乗鴈与双鳬
　　登荆州城望江
　　滔滔大江水天地相终始经阅几世人复叹谁家子东望何悠悠西来昼夜流岁月既如此为心那不愁
　　秋晚登楼望南江入始兴郡路
　　潦收沙衍出霜降天宇晶伏槛一长眺津途多逺情思来江山外望尽烟云生滔滔不自辨役役且何成我来飒衰鬓孰云彯华缨马苦踡局笼禽念遐征嵗阴向晼晚日夕空屏营物生贵得性身累由近名内顾觉今是追叹何时平
　　登临沮楼
　　髙深不可厌廵属复来过本与众山絶况兹韶景和危楼入水倒飞槛向空摩杂树縁青壁樛枝挂緑萝潭清能彻底鱼乐好跳波有象言难具无端思转多同懐不在此孤赏欲如何
　　登古阳云台
　　庭树日衰飒风霜未云已驾言遣忧思乗兴求相似楚国兹故都兰台有余址传闻襄王世仍立巫山祀方此全盛时岂无婵娟子色荒神女至魂荡宫观啓蔓草今如积朝云为谁起
　　陪王司马登薛公逍遥台
　　尝闻薛公泪非直雍门琴窜逐留遗迹悲凉见此心府中因暇豫江上幸招寻人事已成古风流独至今闲情多感叹清景蹔登临无复甘棠在空余蔓草深晴光送逺目胜气入幽襟水去朝沧海春来换碧林赋懐湘浦吊碑想汉川沉曽是陪逰日徒为梁甫吟
　　贺给事尝诣蔡起居郊馆有诗因命同作
　　记言闻直史筑室面层阿岂不承明入终云幽意多沉防髙士致休澣故人过前岭防氛灭中林芳气和兹辰阻佳趣望美独如何
　　尝与大理丞袁公太府丞田公偶诣一所林沼尤胜因并坐其次相得甚欢遂赋诗焉以咏其事
　　方驾与吾友同懐不异寻偶逢池竹处便防江湖心夏近林方密春余水更深清华两辉映闲步亦窥临苹藻复佳色鳬鹥亦好音韶芳媚洲渚蕙气袭衣襟萧散皆为乐徘徊从所钦谓予成夙志嵗晚共抽簮
　　与生公寻幽居处
　　同方入厌俗相与事遐讨及此云山去窅然岩径好疑入武陵源如逢汉阴老清谐欣有得幽闲歘盈抱我本玉堦侍偶访金仙道兹焉求卜筑所过皆神造嵗晚林始敷日晏崖方杲不种縁岭竹岂植临潭草即途可淹留随目成黼藻期为静者说曽是终焉保今为简书畏祗令归思浩
　　与生公逰石窟山
　　探秘孰云逺忘懐复尔同日寻髙深意宛是神仙中跻险遘灵室诡制非人功潜洞黝无底殊庭忽似梦岂如武安凿自若茅山通造物良有寄嬉逰乃惬衷犹希咽玉液从此升云空咄咄共携手泠然且驭风
　　林亭咏
　　穿筑非求丽幽闲欲寄情偶懐因壤石真意在蓬苔益山文古池添竹气清从兹果萧散无事亦无营
　　郡舍南有园畦杂树聊以永日
　　为郡久无补越乡空复深茍能秉素节安用叨华簮却步园畦里追吾野逸心形骸拘俗吏光景赖闲林内讼诚知止外言犹匪忱成蹊谢李迳卫足感葵阴荣逹岂不伟孤生非所任江城何寂厯秋树亦萧森下有北流水上有南飞禽我愿从归翼无然坐自沉
　　临泛东湖时任洪州
　　郡庭日休暇湖曲邀胜践乐职在中和虚心挹上善乗流坐清旷举目眺悠林与西山重云因北风巻晶明画不逮阴影镜无辨晚秀复芬敷秋光更遥衍万族纷可佳一逰岂能展羁孤忝邦牧顾已非时选梁公世不容长孺心亦褊永念出笼絷常思退疲蹇嵗徂风露严日恐兰苕剪佳辰不可得良防何其鲜罢兴还江城闭闗聊自遣
　　始兴南山下有林泉尝卜居焉荆州卧病有懐此地
　　出处各有在何者为陆沉幸无迫贱事聊可袪迷襟世路少夷坦孟门未岖多慙入火术常惕履冰心一跌不自保万全焉可寻行行念归路惜光阴浮生如过隙先逹已吾箴敢忘邱山施亦云年病侵力衰在所养时谢良不任但忆旧栖息愿言遂窥临云间目孤秀山下面清深萝茑自为幄风泉何必琴归此老吾老还当日千金
　　髙斋闲望言懐
　　髙斋复晴景延晀属清秋风物动归思烟林生逺愁纷吾自穷海薄宦此中州取路无髙足随波适下流嵗华空冉冉心曲且悠悠坐惜芳时歇胡然久滞留
　　与弟逰家园
　　定省荣君赐来归是昼逰林乌飞旧里园菓让先秋枝长南庭树池连北涧流星霜屡尔别兰麝为谁幽善积家方庆恩深国未酬栖栖将义动安得久情留
　　郡内闲斋
　　郡閤昼常掩庭芜日复滋檐风落鸟毳窻叶挂虫丝拙病宦情少羁闲秋气悲理人无异绩为郡但经时唯有江湖意沉防空在兹
　　晨出郡舎林下
　　晨兴步北林萧散一开襟复见林上月姢姢犹未沉片云自孤逺丛篠亦清深无事由来贵方知物外心
　　司马崔颂和
　　优闲表政清林薄赏秋成江上悬晓月往来亏复盈天云抗直意郡閤晦髙名坐啸应无欲宁辜济物情
　　晨坐斋中偶而成咏
　　寒露洁秋空遥山纷在瞩孤顶乍脩耸微云复相续人兹赏地遍鸟亦爱林旭结念凭幽逺抚躬曷羁束仰霄谢逸翰临路嗟疲足徂嵗方暌携归心亟踯躅休闲傥有素岂负南山曲
　　园中时蔬尽皆锄理唯秋兰数本委而不顾彼虽一物有足悲者遂赋二章
　　塲藿已成嵗园葵亦向阳兰时独不偶露节渐无芳防异菁为蓄甘非蔗有浆人多利一饱谁复惜馨香幸得不锄去孤苗守旧根无心羡防蓄岂欲近名园遇赏宁充佩为生莫碍门幽林芳意在非是为人论城南隅山池春中田袁二公盛称其美夏首获赏果防夙言故有此咏
　　忆昨闻佳境驾言寻昔蹊非唯初物变亦与旧逰暌幽渚为君说清晨即我携逢深独睥睨厯险共攀跻林笋苞青箨津杨委緑荑荷香初出浦草色复縁堤乐处将鸥狎谭端用马齐且言临海郡兼话武陵溪异壤风烟絶空山岩径迷如何际朝野从此待金闺
　　林亭寓言
　　林居逢嵗晏遇物使情多蘅茝不时与芬荣柰汝何更怜篱下菊无如松上萝因依自有命非是隔阳和
　　南山下旧居闲放
　　祗役已云久乗闲返服初块然屏尘事幽独坐林闾清旷前山逺纷喧此地疎乔木凌青霭修篁媚緑渠耳和绣翼鸟目畅锦鳞鱼寂寞心还闭飘飖体自虚兴来命防酒临罢阅仙书但乐多幽意宁知有毁誉尚想争名者谁云要路居都忘下流叹倾夺竟何如
　　感遇
　　兰叶春葳蕤桂华秋皎洁欣欣似生意自尔为佳节谁知林栖者闻风坐相恱草木有本心何求美人折幽林归独卧滞虑洗孤清持此谢髙鸟因之传逺情日夕懐空意人谁感至精飞尘理自隔何所慰吾诚鱼逰乐深池鸟栖欲髙枝差尔蜉蝣羽薨薨亦何为有生岂不化所感奚若斯神理日微灭吾心安得知浩叹杨朱子徒然泣路歧
　　孤鸿海上来池潢不敢顾侧见双翠鸟巢在三株树矫矫珍木巅得无金丸惧美服患人指髙明逼神恶今我逰防防弋者何所慕
　　吴越数千里梦寐今夕见形骸非我亲衾枕即乡县化蝶犹不识川鱼安可羡海上有仙山归期觉神变西日下山隠北风乗夕流燕雀感昏旦檐楹呼匹俦鸿鹄虽自逺哀音非所求贵人弃疵贱下士尝殷忧众情累外物恕已忘内修感叹长如此使我心悠悠
　　江南有丹橘经冬犹緑林岂伊地气暖自有嵗寒心可以荐嘉客奈何阻重深运命推所遇循环不可寻徒言树桃李此木岂无隂
　　永日徒离忧临风懐蹇脩美人何处所孤客空悠悠青鸟跂不至朱鼈谁云浮夜分起踯躅时逝曷淹留抱影吟中夜谁闻此叹息美人适异方庭树含幽色白云愁不见沧海飞无翼凤皇一朝来竹花斯可食汉上有防女求思安可得袖中一札书欲寄双飞翼防防愁不见耿耿徒缄忆紫兰秀空蹊皓露夺幽色馨香嵗欲晩感叹情何极白云在南山日暮长太息
　　我有异乡忆宛在云溶溶凭此目不觏要之心所钟但欲附髙鸟安敢攀飞龙至精无感遇悲惋填心胷归来扣寂寞人愿天岂从
　　闭门赜群化凭林结所思啸叹此寒木畴昔乃芳蕤朝阳凤安在日暮蝉独悲浩思极中夜深嗟欲待谁所懐诚已矣既往不可追鼎食非吾事云仙尝我期胡越方杳杳车马何迟迟天壤一何异幽嘿卧帷
　　当涂界寄裴宣州
　　故人宣城守亦在江南偏如何分虎竹相与间山川章绶胡为者形骸非自然含情津渡濶倚望脰空延逺近闻佳政平生仰大贤推心徒有属防面良无縁日夕遵前渚江村投暮烟念行祗意黙懐逺岂言宣委曲风波事难为尺素传
　　敬酬当涂界留赠宣州刺史裴耀卿
　　茂生寔王佐仲举信时英气覩冲天发人将下榻迎珪符肃有命江国逺徂征九派期方越千钧或可轻髙帆出风逈孤屿入云平遄迈嗟于役离忧空自情饬簮陪早嵗接壤厠専城旷别心弥轸宏规义转倾徒然恨饥渇况乃讽瑶琼









　　曲江集巻三
　　钦定四库全书
　　曲江集巻四
　　唐　张九龄　撰
　　诗　口号
　　饯王尚书出边
　　汉相推人杰殷宗伐方还闻出将重坐见即戎良上策应为豫中权且用光令申兵气倍威憺虏魂亡树比公孙大城如道济长夏云登陇首秋露抵辽阳武徳舒宸睠文思饯乐章感恩身既许激节胆犹尝祖帐倾朝列军麾驻道傍诗人何所咏尚父欲鹰扬
　　送赵都防赴安西
　　将相有更践简心良独难逺图尝画地超拜乃登坛戎即昆山叙车同渤海单义无中国费情必逺人安他日文兼武而今栗且寛自然来月窟何用刺楼兰南至三冬晩西驰万里寒封侯自有处征马去啴啴
　　送使广州
　　家在湘源住君今海峤行经过正中道相送倍为情心逐书邮去形随世网婴因声谢逺别縁义不縁名
　　送姚评事入蜀各赋一物得卜肆
　　蜀严化巳久沉防空所思尝闻卖卜处犹忆下时驱传应经此懐贤傥问之归来说往事厯厯偶心期
　　送窦校书见饯得云中辨江树
　　江水连天色无涯净野氛微明岸傍树凌乱渚前云举棹形随转登舻意渐分茫从此去空复惜离羣
　　饯王司马入计同用洲字
　　元寮行上计举饯出林邱忽望题兴逺空思解榻逰别筵铺柳岸征棹倚芦洲独叹湘江水朝宗向北流
　　东湖临泛饯王司马
　　南土秋虽半东湖草未黄聊乗风日好来泛芰荷香兰棹无劳速菱歌不厌长忽懐京洛去难与共清光
　　饯济阴梁明府各探一物得荷叶
　　荷叶生幽渚芳华信在兹朝朝空此地采采欲因谁但恐星霜改还将蒲稗衰懐君美人别聊以赠心期
　　饯陈学士还江南同用征字
　　荷篠旋江澳衔杯饯覇陵别前林鸟息归处海烟凝风土乡情接云山客念凭圣朝岩穴选应待鸖书征
　　通化门外送别
　　屡别容华改长愁意绪微义将私爱隔情与故人归薄宦无时赏劳生有事机离魂今夕梦先绕旧林飞
　　送杨道士往天台
　　谷还成道天台去学仙行应松子化留与世人传此地烟波逺何时羽驾旋当须一把袂城郭共依然
　　送杨府李功曹
　　平生属良友结绶望光辉何知人事拙相与宦情非别路穿林尽征帆际海归居然已多意况复两乡违
　　送宛句赵少府
　　解巾行作吏樽酒谢离居修竹含清景华池澹碧虚地将幽兴惬人与旧逰疎林下纷相送多逢长者车
　　送韦城李少府
　　送客南昌尉离亭西春野花防欲尽林鸟听犹新别酒青门路归轩白马津相知无逺近万里尚为邻
　　送苏主簿赴偃师
　　我与文雄别胡然邑吏归贤人安下位鸷鸟欲卑飞激节轻华冕移官徇防衣羡君行者乐从此拜庭闱
　　送广州周判官
　　海郡雄蛮落津亭壮越台城隅百雉映水曲万家开里树桄榔出时禽翡翠来观风犹未尽早晩使车回
　　别乡人南还
　　橘柚南中暖桑榆北地阴何言荣落异因见别离心吾亦江乡子思归梦寐深闻君去水宿结思云林牵缀从浮事迟回谢所钦东南行舫逺秋浦念猿吟
　　郡南江上别孙侍御
　　云嶂天涯尽川途海县穷何言此地僻忽与故人同身负邦君弩情纡御史骢王程不我驻离思逐秋风
　　奉酬洪州江上见赠监察御史孙翊
　　受命谳封疆逢君牧豫章于焉审虞芮复尔共舟航怅别秋阴尽懐归客思长江皋枉离赠持此慰他乡
　　江上遇疾风
　　疾风江上起皷怒扬烟埃白昼晦如夕洪涛声若雷投林鸟铩羽入浦鱼曝鳃瓦飞屋且发帆快樯已催不知天地气何为此喧豗
　　初发江陵有懐
　　极望涔阳浦江天不分扁舟从此去鸥鸟自为羣他日懐真赏中年负俗纷适来果微尚倐尔防斯文复想金闺籍何如梦渚云我行多胜寄浩思独氛氲
　　自豫章南还江上作
　　归去南江水磷磷见底清转逢空濶处聊洗滞留情浦树遥如待江鸥近若迎津途别有趣况乃濯吾缨
　　道逢北使题赠京邑亲知
　　征骖稍靡靡去国方迟迟路绕南登岸情揺北上旗故人怜别日旅鴈逐归时嵗晏无芳草将何寄所思
　　江上使风呈裴宣州
　　江路与天连风帆何淼然遥林浪出没孤舫鸟联翩常爱千钧重深思万事捐报恩非狥禄还逐贾人船
　　谿行寄王震
　　山气朝来爽谿流日向清逺心何处惬闲棹此中行丛桂林间待羣鸥水上迎徒然适我愿幽独为谁情
　　将至岳阳有懐赵二
　　湘浦多深林青防昼结阴独无谢客赏况复贾生心草色虽云发天光或未临江潭非所遇为尔白头吟
　　南阳道中作
　　登郢属嵗阴及宛懵所适复闻东汉主遗此南都迹佳气蔼厥初覇图纷在昔兹邦称贵近与世尝薫赫遭遇感风云变衰空草泽不识邓公树犹传阴后石驱马厯闉阇荆榛翳阡陌事去物无象感来心不怿懐古对穷秋兴言伤逺客眇黙遵歧路辛勤弊行役云鴈号相呼林麕走自索顾忆狥书劔未尝安枕席岂暇墨突黔空持辽豕白迷复期非逺归欤赏农隙
　　西江夜行
　　遥夜人何在澄潭月里行悠悠天宇旷切切故乡情外物寂无扰中流澹自清念归林叶换愁坐露华生犹有汀洲鸖宵分乍一鸣
　　使还湘水
　　归舟宛何处正值楚江平夕逗烟村宿朝縁浦树行于役已弥嵗言旋今惬情乡郊尚千里流目夏云生
　　初发道中寄远
　　日夜乡山逺秋风复此时旧闻胡马思今听楚猿悲念别朝昏苦懐归嵗月迟壮图空不息常恐髪如丝
　　湘中作
　　湘流绕南岳絶目转青青懐禄未能已瞻途屡所经烟屿宜春望林猿莫夜听永路日多绪孤舟天复冥浮没从此去嗟嗟劳我形
　　自湘水南行
　　落日催行舫逶迤洲渚间谁云有物役乗此更休闲暝色生前浦清晖发近山中流澹容与唯爱鸟飞还
　　南还湘水言懐
　　拙宦今何有劳歌念不成十年乖夙志一别悔前行归去田园老傥来轩冕轻江间稻正熟林里桂初荣鱼意思在藻鹿心懐食苹时哉茍不逹取乐遂吾情
　　初入湘中有喜
　　征鞍穷郢路归棹入湘流望鸟唯贪疾闻猿亦罢愁两边枫作岸数处橘为洲却计从来意飜疑梦里逰
　　商洛山行懐古
　　园绮值秦末嘉遁此山阿陈迹向千古荒途始一过硕人久沦谢乔木自森罗故事昔尝览遗风今岂讹泌泉空活活樵叟独皤皤是处清晖满从中幽兴多长懐赤松意复忆紫芝歌避世辞轩冕逢时解薜萝盛明今在运吾道竟如何
　　耒阳溪夜行
　　乗夕棹归舟縁源路转幽月明防岭树风静听溪流岚气船间入霜华衣上浮猿声虽此夜不是别家愁
　　江上
　　长林何缭绕逺水复悠悠尽日余无见为心那不愁忆将亲爱别行为主恩酬感激空如此芳时屡巳遒
　　自彭蠡湖初入江
　　江岫殊空濶云烟处处浮上来羣噪鸟中去独行舟牢落谁相顾逶迤日自愁更将心问影于役复何求
　　赴使泷峡
　　谿路日幽深寒空入两嵚霜清百丈水风落万重林夕鸟联归翼秋猿断去心别离多逺思况乃嵗方阴
　　湖口望庐山瀑布泉
　　万丈洪泉落迢迢半紫氛犇飞下杂树洒落出重云日照虹蜺似天清风雨闻灵山多秀色空水共氤氲
　　彭蠡湖上
　　沿涉经大湖湖流多行泆决晨趋北渚逗浦已西日所适虽淹旷中流且闲逸瑰诡良复多感见乃非一庐山直阳浒孤石当阴术一水云际飞数峯湖心出象类何交糺形言岂深悉且知皆自然髙下无相恤
　　经江宁览旧迹至武湖
　　南国更数世北湖方十洲天清华林苑日晏景阳楼果下回仙骑津傍驻防旒鳬鹥喧凤管荷芰鬬龙舟七子陪诗赋千人和棹讴应言在镐乐不让横汾秋风俗因纾慢江山成易由驹王信不武孙叔是无谋佳气日将歇覇功谁与修桑田东海变麋鹿姑苏逰否运争三国康时劣九州山虽幕府在舘岂豫章留水淀还相阅菱歌亦故遒雄图不足问唯想事风流
　　入庐山仰望瀑布水
　　絶顶有悬泉喧喧出烟杪不知几时嵗但见无昏晓闪闪青崖落鲜鲜白日皎洒流湿行云溅沬惊飞鸟雷吼何喷薄箭驰入窈窕昔闻山下防今乃林峦表物情有诡激坤元曷纷矫黙然置此去变化谁能了
　　出为豫章郡途次庐山东岩下
　　兹山镇何所乃在澄湖阴下有蛟螭伏上与虹蜺寻灵仙未始旷窟宅何其深双阙出云峙三宫入烟沉攀崖犹昔境种杏非旧林想像终古迹惆怅独往心纷吾婴世网数载忝朝簮孤根自靡托量力况不任多谢周身防常恐横议侵岂匪鹓鸿列惕如泉壑临迨兹刺江郡来此涤尘襟有趣逢樵客忘懐狎野禽栖闲义未果用拙欢在今愿言答休命归事邱中琴
　　廵属县道中作
　　春令夙所奉驾言遵此行途中却郡掾林下招村氓至邑无纷剧来人但欢迎岂伊念邦政尔实在时清短才滥符竹弱嵗起柴荆再入江村道永懐山薮情矧逢阳节献黙听时禽鸣迹与素心别感从幽思盈流芳日不待夙志蹇无成知命且何欲所图唯退耕华簮极身防衰鬓慙木荣茍得不可遂吾其谢世婴
　　南还以诗代书赠京都旧寮
　　薄宦晨昏阙遵尊义取斯穷愁年貌改寂厯尔胡为不谄词多忤无容礼益卑微生尚何有逺迹固其宜思扰梁山曲情遥越鸟枝故园从海上良友邈天涯云雨叹一别川原劳载驰上慙伯乐顾中负叔牙知去国诚寥落经途弊险嵗逢霜雪苦林属蕙兰萎欲赠幽芳歇行悲旧赏移一从闗作限两见月成防苒苒穷年籥行行尽路歧征鞍税北渚归帆指南垂树晩犹葱蒨江寒尚弥土风从楚别山水入湘竒石濑相奔触烟林更蔽亏层崖夹洞浦轻舸泛澄漪松篠行皆傍禽鱼动辄随惜哉边地隔不与故人窥畴昔陪鸳鹭朝阳振羽仪来音虽寂寞接景每逶迤朝罢防尘事宾来话酒巵邀欢逐芳草结兴选华池及此风成叹何时雾可披自怜无用者谁念有情离望美音容濶懐贤梦想疲因声逹霄汉持拙守东陂
　　初发道中赠王司马兼寄诸公
　　昔嵗尝陈力中年退屏居承顔方弄鸟放性或观鱼曽是安疵拙诚非议巻舒林园事益简烟月赏恒余不意栖愚谷无阶奉诏书湛恩均大造弱植愧空虚肃命趋仙阙侨装抚传车念行开祖帐怜别降题舆谁谓风期许叨延礼数殊义沾投分末情及解携初追饯扶江界光辉烛里闾子云应寂寞公绪为吹嘘景物春来异音容日向疎川原行稍穏钟皷听犹徐林隔王公轝云迷班氏庐恋亲唯委咽思徳更踌躇徇义当由此懐安乃阙如愿酬明主恵行矣岂徒欤
　　夏日奉使南海在道中作
　　然万里路赫曦三伏时飞走逃深林流烁恐生疵行李岂无苦而我方自怡肃事诚在公拜庆遂及私展力惭浅效衔恩感深慈且欲汤火蹈况无神欺朝发髙山阿夕济长江湄秋瘴宁我毒夏水胡不夷信知道存者但问心所之吕梁有出入乃觉非虚词
　　浈阳峡
　　行舟傍越岑窈窕越溪深水闇先秋冷山晴当昼阴重林间五色对壁耸千寻惜此生遐逺谁知造化心
　　使至广州
　　昔年尝不调兹地亦邅回本谓双鳬少何知驷马来人非汉使槖郡是越王台去去虽殊事山川长在哉
　　春江晩景
　　江林皆秀发云日复相鲜征路那逢此春心益然兴来只自得佳处莫能传薄暮津亭下余花满客船
　　与王六履震广州津亭晓望
　　明发临前渚寒来净逺空水纹天上碧日气海边红景物纷为异人情赖此同乗桴自有适非欲破长风
　　初发曲江谿中
　　溪流清且深松石复阴临正尔可嘉处胡为无赏心我由不忍别物亦有縁侵自匪尝行迈谁能知此音
　　自始兴谿夜上赴岭
　　尝蓄名山意滋为世网牵征途屡及此初服已非然日落青岩际谿行緑篠边去舟乗月后归鸟息人前数曲迷幽嶂连圻触闇泉深林风绪结遥夜客情悬非梗胡为泛无膏亦自煎不知于役者相乐在何年
　　奉使自蓝田玉山南行
　　征骖入云壑始忆步金门通籍微躯幸归途明主恩匪唯徇行役兼得慰晨昏是节暑云炽纷吾心所尊海县且悠山邮日骏奔徒知恶嚣事未暇息阴论峣武经陈迹衡湘指故园水闻南涧险烟望北林繁逺霭千岩合幽声百籁喧阴泉夏犹冻阳景昼方暾懿此髙深极徒令梦想存盛明期有报长往复奚言
　　廵按自漓水南行
　　理棹虽云逺饮氷宁有惜况乃佳山川怡然傲潭石竒峯岌前转茂树隈中积猿鸟声自呼风泉气相激目因诡容逆心与清晖涤纷吾谬执简行郡将移檄即事聊独欢素懐岂兼适悠悠咏靡盬庶以穷日夕
　　使还都湘东作
　　苍庚昨归阳鸟今去时感物遽如此劳生安可思养真无上格图进岂前期甘节往来苦壮容离别衰盛明非不遇弱操自云私孤檝清川渚征衣寒露滋风朝津树落日夕岭猿悲牵役而无悔坐愁祗自怡当须报恩巳终尔谢尘缁
　　旅宿淮阳亭口号
　　日暮荒亭上悠悠旅思多故乡临桂水今夜眇星河暗草霜华发空亭鴈影过兴来谁与晤劳者自为歌







　　曲江集巻四
　　钦定四库全书
　　曲江集巻五
　　唐　张九龄　撰
　　诗
　　望月懐逺
　　海上生明月天涯共此时情人怨遥夜竟夕起相思灭烛怜光满披衣觉露滋不堪盈手赠还寝梦佳期
　　秋夕望月
　　清逈江城月流光万里同所思如梦里相望在庭中皎洁青苔露萧条黄叶风含情不得语频使桂华空
　　咏鷰
　　海鷰何微乗春亦蹔来岂知泥滓贱只见玉堂开绣户时双入华轩日几回无心与物竞鹰隼莫相猜
　　咏史
　　大徳始无颇中智是所是居然巳不一况乃务相诡小道致泥难巧言因萋毁穰侯或见迟苏生得阴揣轻既长沙傅重亦边郡徙势倾不幸然迹在胡宁尔沧溟所为大江汉日来委澧水虽复清鱼鼈岂防此贤哉有小白雠中有管氏若人不世生悠悠多如彼
　　勅赐宁王池宴
　　贤王有池舘明主赐春逰淑气林间发恩光水上浮徒叅和鼎地终谢巨川舟皇泽空如此轻生莫可酬
　　龙门旬宴得月字韵
　　恩华逐芳嵗形胜兼韶月中席傍鱼潭前山倚龙阙花迎妙妓至鸟避仙舟发宴衎良在兹再来情不歇
　　天津桥东旬宴得歌字韵
　　清洛象天河东流形胜多朝来逢宴喜春尽却妍和泉鲔欢时跃林鸎醉里歌赐恩频若此为乐奈人何
　　上阳水牕旬宴得移字韵
　　河汉非应到汀洲忽在斯仍逢帝乐下如逐海槎窥春赏时将换皇恩嵗不移今朝逰宴所莫比天泉池
　　故刑部李尚书荆谷山集防
　　尝闻继老聃身退道弥躭结宇倚青壁疏泉喷碧潭苔石随人古烟花寄酒酣山光纷向夕归兴杜城南
　　三月三日申王园亭宴集
　　稽亭追往事睢苑胜前闻飞阁凌芳树华池落防云借草人留酌衘花鸟赴羣向来同赏处惟恨碧林曛
　　恩赐乐逰园宴
　　实筐延后命供帐序羣公形胜宜春接威仪建礼同晞阳人似露解愠物从风朝庆千龄始年华二月中辉光变草木和气发丝桐嵗嵗长无事徒知乐九功
　　骊山下逍遥公旧居逰集
　　君子体清尚归处有兼资虽然经济日无忘幽栖时卜居旧何所休澣尝来兹岑寂罕人至髙深获我思松涧聆遗风兰林览余滋往事诚已矣道存犹可追遗子后黄金作歌先紫芝明徳有自来奕世皆秉彞岂与磻溪老崛起周太师我心希硕人逮此问元怊怅既懐逺沉吟亦省私已云宠禄过况在华髪衰轩盖有迷复邱壑无磷缁感物重所懐何但止足斯
　　祠紫盖山经玉泉山寺
　　指涂跻楚望策马望荆岑稍稍松篁入泠泠涧谷深观竒逐幽映厯险忘岖上界投佛影中天扬梵音焚香懴在昔礼足誓来今灵异若有对圣先其可寻髙僧闻逝者逺俗是初心藓驳经行处猿啼燕坐林归真巳寂灭留迹岂埋沈法地自兹广何云千万金
　　冬中至玉泉山寺属穷隂氷闭崖谷无色及仲春行县复往焉故有此作
　　灵境信幽絶芳时重暄妍再来及兹胜一遇非无縁万木柔可结千花敷欲然松间鸣好鸟林下流清泉石壁开精舎金光照法筵真空本自寂假有聊相宣复此灰心者仍追巢顶禅简书虽有畏身世亦相捐
　　郢城西北有大古冢数十观其封域多是楚时诸王而年代久逺不复可识唯直西有樊妃冢因后人为植松栢故行路尽知之
　　苹藻生南涧蕙兰秀中林嘉名有所在芳气无幽深楚子初逞志樊妃尝献箴能令更择士非直罢从禽旧国皆湮灭先王亦莫寻唯传贤媛陇犹结后人心牢落山川意萧疎松柏阴破墙时直上荒径或斜侵恵问终不絶风流独至今千春思窈窕黄鸟复哀音
　　戯题春意
　　一作江南守江林三四春相鸣不及鸟相乐喜闗人日守朱丝直年催华髪新淮阳只有卧持此度芳辰
　　同綦母学士月夜闻鴈
　　栖宿岂无意飞飞更逺寻长途未及半中夜有遗音月思闗山笛风号流水琴空声两相应幽感一何深避缴归南浦离羣呌北林联翩俱不定怜尔越乡心
　　立春日晨起对积雪
　　忽对林亭雪瑶华处处开今年迎气始昨夜伴春回玉润前竹花繁院里梅东郊斋祭所应见五神来
　　庭梅咏
　　芳意何能早孤荣亦自危更怜花蒂弱不受嵗寒移朔雪那相妬阴风已屡吹馨香虽尚尔飘荡复谁知
　　照镜见白髪联句
　　宿昔青云志蹉跎白髪年谁知明镜里形影自相怜
　　折杨柳
　　纤纤折杨柳持此寄情人一枝何足贵怜是故园春迟景那能久流芳不及新更愁征戍客容鬓老边尘
　　巫山髙
　　巫山与天近烟景长青荧此中楚王梦梦得神女灵神女去已久云雨空冥冥唯有巴猿啸哀音不可听
　　剪防
　　姹女矜容色为花不让春既争芳意早谁待物华真叶作参差发枝从防缀新自然无限态长在艳阳人
　　听筝
　　端居正无绪那复发秦筝纤指传新意繁起怨情悠扬思欲絶掩抑态还生岂是声能感人心自不平
　　赋得自君之出矣
　　自君之出矣不复理残机思君如满月夜夜减清辉
　　荆州作二首
　　先逹志其大求意不约文士伸在知已巳况仕于君微诚夙所尚细故不足云时来忽易失事往良难分顾念凡近姿焉欲殊常勲亦以行则是岂必素有闻千虑且犹失万绪何其纷进士茍非党免相安得羣众口金可铄孤心丝共棼意忠仗朋信语勇同败军古劔徒有气幽兰只自薫髙秩向所忝于义如浮云
　　其二
　　千载一遭遇往贤所至难问余奚为者无阶忽上抟明圣不世出翼亮非茍安崇髙自有配孤陋何足干遇恩一时来窃位三嵗寒谁谓诚不尽知穷力亦殚虽致负乗寇初无挟术鑚浩荡出江湖飜覆如波澜心伤不材树自念独飞翰狥义在匹夫报恩犹一餐况乃山海泽效无毫髪端内讼已慙沮积毁今摧残胡为复惕息伤鸟畏虚弹
　　在郡秋懐二首
　　秋风入前林萧瑟鸣髙枝寂寞逰子思寤叹何人知宦成名不立志存嵗已驰五十而无闻古人深所疵平生去外饰直道如不覊未得操割效忽复寒暑移物情自古然身退毁亦随悠悠沧江渚望望白云涯路下霜且降泽中草离披兰艾若不分安用馨香为
　　其二
　　庭芜生白露嵗感遐心策蹇慙逺途巢枝思故林小人恐致寇终日如临深鱼鸟好自逸池笼安所钦挂冠东都门采蕨南山岑议道诚愧昔览分还惬今无然忧成老空尔白头吟
　　郡府中每晨兴辄见羣鹤东飞至暮又行列而返哢唳云路甚和乐焉予愧独处江城常目送此意有所羡遂赋以诗
　　云间有数鹤抚翼意无违晓日东田去宵烟北渚归讙呼良自适罗列好相依逺集长江静髙翔众鸟稀岂烦僊子驭何畏野人机却念乗轩者拘留不得飞
　　忝官二十年尽在内职及为郡尝积恋因赋诗焉
　　江流去朝宗昼夜兹不舎仲尼在川上子牟存阙下圣逹有由然孰是无心者一郡茍能化百城岂云寡爱礼谁为羊恋主吾犹马感初时不载思奋翼无假闲宇尝自闭沉心何用写揽衣前庭登陴临旷野白水生迢逓清风寄萧洒愿言采芳泽终朝不盈把
　　初秋忆金均两弟
　　江渚秋风至他乡离别心孤云愁自逺一叶感何深忧喜尝同域飞鸣忽异林青山西北望堪作白头吟二弟宰邑南海见羣鴈南飞因成咏以寄
　　鸿鴈自北来嗷嗷度烟景尝懐稻粱恵岂惮江山永小大每相从羽毛当自整双鳬侣晨泛独鹤参宵警为我更南飞因书至梅岭
　　将发还乡示诸弟
　　嵗阳亦頽止林意日萧云胡当此时迈复为客至爱孰能舍名义来相迫负徳良不赀输诚靡所惜一木逢厦构纎尘愿山益无力主君恩宁利客卿壁去去荣归养怃然叹行役
　　叙懐二首
　　弱嵗读羣史抗迹追古人被褐有懐玉佩印从负薪志合岂兄弟道行无贱贫孤根亦何赖感激此为邻
　　其二
　　晩节从卑秩歧路良非一既闻持两端复见挟三术木诚有报玉楮论无实已矣直躬者平生壮图失去去勿重陈归来茹芝术
　　秋懐
　　感惜芳时换谁知客思悬忆随鸿向暖愁学马思边留滞机还息纷拏网自牵东南起归望何处是江天
　　杂诗五首
　　孤桐亦胡为百尺傍无枝疎阴不自覆修干欲何施髙冈地复逈弱植风屡吹凢鸟已相噪凤凰安得知
　　其二
　　萝茑必有托风霜不能落酷在兰将蕙甘从葵与藿运命虽为宰寒暑自回薄悠悠天地间委顺无不乐
　　其三
　　良辰不可遇心赏更蹉跎终日块然坐有时劳者歌庭前揽芳蕙江上托微波路逺无能逹忧情空复多
　　其四
　　湘水吊灵妃斑竹为情绪汉水访逰女解佩无谁与同心不可见异路空延伫浦上青枫林津傍白沙渚行吟至落日坐望只愁予神物亦岂孤佳期竟何许
　　其五
　　木直几自寇石坚亦他攻何言为用薄而与火膏同物累有固然谁能取径通纎纎良田草靡靡唯从风日夜沐甘泽春秋等芳丛生性茍不夭香臭谁为中道家贵至柔儒生何固穷终始行一意无乃过愚公
　　故刑部李尚书挽歌词三首
　　仙宗出赵北相业起山东明徳尝为礼嘉谋屡作忠论经白虎殿献赋甘泉宫与善今何在苍生望巳空
　　其二
　　宿昔三台践荣华驷马归印从青琐拜翰入紫宸挥题劔恩方重藏舟事巳非龙门不可望感激涕沾衣
　　其三
　　永叹常山寳沉埋京兆阡同盟防五月华表记千年漫野中草微茫空里烟共悲人事絶唯对杜陵田故徐州刺史赠吏部侍郎苏公挽歌词三首
　　韦方继相荀爽复齐名在贵兼天爵能贤出世卿学闻金马诏神见玉人清藏壑今如此为山遂不成
　　其二
　　相如只谢病子敬忽云亡岂悟瑶台雪分雕玉树行清规留草议故事在封章本谓三公啓而今殁始扬
　　其三
　　返葬长安陌秋风箫皷悲奈何相送者不是平生时寒影催年急哀歌助挽迟宁知建旟罢丹旐向京师
　　故荥阳君苏氏挽歌词三首
　　门绪公侯列嫔风诗礼行松萝方有寄桃李忽无成劔去双龙别雏哀九鸣何言峄山树还似半心生
　　其二
　　永叹芳魂断行看草露滋二宗荣盛日千古别离时竟罢生蒭赠空留画扇悲客车候晓发何嵗是归期
　　其三
　　缟服纷相送扄翳不开更悲泉火灭徒见柳车回旧室容衣奠新茔拱树栽唯应月照簟潘岳此时哀
　　眉州康司马挽歌词
　　家受専门学人称入室贤刘桢徒有气管辂独无年谪去长沙国魂归京兆阡从来匣中劔埋没罢冲天
　　题画山水障
　　心累犹不尽果为物外牵偶因耳目好复假丹青妍尝抱野间意而迫区中縁尘事固巳矣秉意终不迁良工适我愿妙墨挥岩泉变化合羣有髙深侔自然置陈北堂上仿像南山前静无户庭出行已兹地偏萱草忧可树合欢忿亦蠲所因本微物况乃凭幽筌言象防自泯意色聊自宣对翫有佳趣使我心绵









　　曲江集巻五
　　钦定四库全书
　　曲江集巻六
　　唐　张九龄　撰
　　制书
　　南郊赦书
　　门下朕获主三灵于今一纪听政中昃每不敢康观书乙夜将求诸道而顷年巳来每思至理或逺人勿率或嗣嵗不登淳朴未还惕厉斯在为人上而慙徳奉天明以畏威故祝史正辞必期于陈信郊邱备礼将俟于升平今宗庙降灵克开厥后乾坤交防保合太和麟凤龙符黄瑞之祉蛮夷戎狄梯山航海之琛莫不日月以闻道路相属顾惟不徳当兹休运钦若昭报畴咨故实所以今年献春恭祠后土季秋吉日追崇九庙采必先于曽经稽肆类于虞典爰因长至钦谒上告受命之元符昭严配之成绩大典云备至诚克展诸侯骏奔来于穆之相百神受职率咸秩之丈六变已陈三献斯毕盖春秋之大事莫先乎祀王者之盛礼莫重于郊柴燎克终感庆防极岂予一人之福亦尔万邦之赖宜因咸和之际俾承厚下之泽可大赦天下呜呼君臣一体休戚共焉朕钦承天命躬传大寳盖凭累祖余业得一之符亦由羣公旧勲不二之力永言繄赖其敢忘之自武徳巳来实封功臣知政宰辅有身无大故而亡官实封子孙沦屈者所由勘责具状以闻存者可筹其官荣逝者当録其嗣使幽明同庆知有令辰
　　东封赦书
　　门下朕闻天监唯后后克奉天既合徳以受命亦推功而复始厥初作者七十二君道洽迹着时至符出皆用事于介邱升中于上帝人神之望盖有以塞之皇王之序固可得而言之朕接统千嵗承光五叶惟祖宗之徳在人惟天地之灵作主往有内难幽賛而集大勲间无外虞守成而纉旧服未尝不干干终日思与公卿大夫上下叶心聿求至理引我列圣其庶乎馨香今九有大宁羣氓乐业时必敬授而不夺物亦顺成而无天懋建皇极幸致太和聚乃幽遐率由咸被戎狄不轨唯文告而来庭鳞凤已臻将觉悟而在薮以故凡百执事亟言大封顾惟不徳初欲勿议伏以先圣储祉与天同功荷传符以在今敢侑神而无报大节斯在朕何让焉遂奉遵髙祖太宗之业宪章干符之典时迈东土柴告岱宗精意上逹肹蠁来应信宿行事云物呈祥登降之礼斯毕严配之诚获展百神羣望莫不懐柔四方诸侯莫不来庆斯事天下之介福邦家之耿光也无穷之休祉岂独在予非常之恵泽冝其逮下可大赦天下朕躬陟天门宿斋日观时属严冬雪初夜风寒朕因露立祈恩誓欲代人当咎俯仰之际顿息霜飊莫献之辰变同韶景诚荷上天垂祐亦赖灵山吐祥诗云无徳不报冝封太山神为天齐王礼秩加三公一等宜令所管崇饰祠庙环山十里禁其采樵给近山二十户复以奉神祠率土之内赐酺七日任于村坊宴乐不得聚敛烦劳其节文有未霑及者所司比类奏闻其封祀有数处行事者从一处叙赦书日行五百里主者施行
　　后土赦书
　　门下昔者廵狩所至柴瘗斯行盖取诚享以遵告类朕恭承祖宗之烈获主神只之祀夙夜祗畏不敢荒宁故勒兵朔陲先展义于汾社回斾睢上遂有事于郊坛王者父事天母事地则汉氏祈谷未始正名周礼降神乃为徼福而已朕以天命之重子道为先惟兹精神在乎敦孝庶防福于四海斯永康于兆人是以率由旧章敬恭明祀严配之诚既展奠献之礼又终且春秋之议大事若祀斋祭之福庶品维祺岂独在予而共有斯庆可大赦天下
　　籍田赦书
　　门下昔者受命为君体元立极未有不谨于礼而能见教于人朕其庶乎有慙作者方册存而可举旧章絶而复寻自古所行无一而废将以上乞灵于宗社下防福于黎元朕兹精诚天实降鉴今嗣嵗初吉农事将起礼有先于耕籍义縁奉于粢盛是所严祗敢不敬事故躬载耒耜亲率公卿以先万姓遂终千亩谓敦本之为小何布泽之更深宜有顺于发生俾无偏于行恵可大赦天下宗庙致享务在丰洁礼经防革必本人情笾豆之荐或未能备物服制之纪或有所未通宜令礼官学士详议具奏朕自临天下二纪于兹不敢荒宁日加兢业而灾眚未弭黎人未康若有由而然则在予之责有能直言极諌者具以状闻每渇贤良无忘寤寐顷虽虚伫未副旁求其才有王霸之畧学究天人之际智勇堪将帅之选政能当牧宰之举者五品已上清官将军都督刺史各举一人孝悌力田乡闾推挹者本州长官勘责有才堪应务者各以名闻致仕官久厯清资始终称着年渐衰迈情有可矜量与改职依前致仕宗子中有才行着闻比尚沉屈者委宗正勘责奏闻唐元两营立功官任折冲并改与郎将郎将改与中郎其亡官失爵量加收叙五岳四渎名山大川及自古圣帝明王忠臣良相并令所在长官以礼致祭赦书有所未该者所司比类奏闻亡命山泽挟藏军器百日不首复罪如初敢以赦前事相言告者以其罪罪之都城内赐酺三日布告遐迩咸使知闻










　　曲江集卷六
　　钦定四库全书
　　曲江集巻七
　　唐　张九龄　撰
　　勑制
　　勑皇太子纳妃
　　勑礼有谨于初义亦重其本凡是姻媾且犹正于人伦况在元良更将承于宗祀皇太子鸿储副是属仁孝自然爰从吉辰式备嘉礼上事下继君子重之言告言归朕岂无慰非独在予之庆宜申与众之泽应天下囚徒死罪特宜免死配流岭南逺处流罪降至徒徒已下罪并宜释放其造伪头首勾合知情受伪人等罪虽徒流仍便为百姓至彼勿许东西诸道征行人家乃鳏寡惸独委州县长官检校矜放差科使安其业中间有不支济者量事赈给仍量助其营种长安万年两县百姓及今月当上彍骑卫士杂匠掌闲幕士驾士工人乐人供膳主膳官马主食人等并免其家今年地税三卫细引飞骑万骑监门长上及礼生有职掌者各减一年劳在京文武官九品已上见在京外官因公使及当上在京新除五品已上外官未辞并致仕官朝朔望者各赐勲一转东宫官九品巳上诸司缘礼防只供官等更加勲一转五礼使兵部尚书兼中书令萧嵩特封徐国公礼防使黄门侍郎同中书门下平章事韩休特与三品妃礼防使少府监冯绍正赐紫金鱼袋诸副使及判官更加勲一转礼官傧者夹侍官及孔目官使典主旌节等选日优与处分仗内马家内侍省给使教坊音声人缘太子礼防只供者各赐勲一转皇太子舅尚辇奉御赵迥进特与三品仍改三品官前右武卫骑曹赵迥进特与五品仍改与五品官皇太子侍读侍书等各加一阶皇太子谕德潘萧特与五品太子妃兄通事舍人薛愿特与五品仍改与五品官兄吏部常选薛某特与五品仍与六品官今日应预防官等各节级给赐物即宜领取宴防者所以宣其情颁锡者所以将其意公卿百辟庶知朕心
　　勑处分十道朝集使
　　勑朝集使等朕防已承天守文继位布一心于兆庶明四目于万方恒恐道或未周物不遂性旁求俊乂共理黎元于兹羣辟宁不我副凡今政要畧有四端衣食本于桑农礼义兴于学校流亡出于不足争讼由于无耻故先王务其三时将以厚生也脩其五教将以惇俗也有国有家同知此议不患不知患在不行尔且长吏数改政教屡移在官当先为国理人各惕其职不当冒荣干进茍利其身浇俗不可不革淳风不可不长近令刺史在任四考方迁实欲始终其情黜陟斯系必若县得良宰万户息肩州有贤牧千里解带仁政不遥行之则是皆能励节朕复何忧且如浮逃客户所在安辑征镇人家毎事忧恤仓储唯实赋役唯均鳏寡抚存盗贼禁止邮驿无弊奸讹不生念兹八事朕常屡想嗟尔庶尹可不用心卿等还州逓相劝勉遵此王度恤彼下人敬顺天常无违月令夫星列躔次土分区域休咎之征惟人所感善必知主恶亦有由毎至歳成当加赏罚宜知朕意并即好去
　　勅处分十道朝集使
　　勅朕临御天下二十余载毎思至理实仗羣贤何尝不敷求循良共底于道隼旟熊轼光宠有加甘露鳯凰寂寥无纪岂朕之不德感致斯然为庶尹所能已极于此是用寤寐増叹殷勤永懐更为后图或未晩也且一郡之政系一已之能泉源既清蓬麻自直为长吏者可不勉之卿等至州递想慰诲以副共理之意用光分忧之委且如江左爰及山南歳小不登人已菜色皆由好逐朝夕之利而无水旱之储卒遇凶年莫非艰食此则政乖虑始人无劝分欲免流庸不可得也夫氓者冥也岂能自谋政者正也当矫其弊所由长吏可不勉欤相其物土之宜务以耕桑之本时无妨夺吏不侵渔既富而教奚畏不理至若征镇役重孤弱命穷特须哀矜以遂仁恕其余常科所禁自可举而行之岂烦缕説方振纲领乃者庚子制书已明理要徐思其意勿谓空言若风教未议能盖阙竟入朝计冀幸迁除勿曰不知将自诬也方牧叅佐各宜思之朕所待贤能不惜官秩惟声实是与惟理行自凭古者刺史入为三公郎官出为宰百里岂有限也何在汲汲不安于理郡哉诚须励精以俟后命并即好去
　　勅处分朝集使
　　勅朕受命子人义兼君父思致可封之地无忘终食之间自有万邦几将二纪而刑政或舛风俗尚浇行所望而未至頋本懐而自失虽朕之不德在予之过有归而卿等共理患巳之诚岂到至如典州当侯伯之尊宰邑敌子男之宠好进之軰且不务于政成欲达之心独未思于义取朕所以数戒勅以见意増禄秩以劝能何尝有公方清白者不升理道循良者不用若声绩未着黎庶未康牧守未朝而辄迁叅佐逾年而竞入此独为人之资地尔岂是责成之意耶以故一切还州将矫其弊卿等至彼明谕朕意知不以中外为隔唯以亿兆为忧顷以天下浮逃先有处分所在括附便入差科辄相容隠亦令纠告如闻长吏不甚存心致令流庸更滋前弊未革自行此法即有奸生逃者租庸类多干没长吏明察岂其然乎此色毎年别须申省比类多少以为殿最又狱讼所寄人命是悬近恐妨农特原轻系俾加阅实乃多幽枉都邑尚尔郡县可知各以贬官用惩主吏自今巳后天下系囚非应申覆知证在逺而就中稍重者不得过十日次不得过五日其余轻科量宜决遣不得因此复加楚毒且外台者长吏主之至如礼义不兴耕桑不劝孤寡不恤徭役不均不肃吏人不清盗贼不惩清暴不纠奸讹有一于此是谁之过其游僧幻者诳诱愚人穷其根萌特须禁絶诸军征镇毎遣优矜如闻比来未免辛苦特宜抚恤使得安存今农扈戒期耕夫在野事非急切不得追呼卿等至州一一宣示当遣察问勿不用心即宜好去
　　勅处分十道朝集使
　　勅十道及朝集使等信赏以劝能刑罚以惩恶谓之二柄所以一人朕念彼黎元比遭水旱而赋役不等浮惰相仍且无缉宁渐用凋弊所以慎择长吏兼命使臣宠数所加亦云不薄智能是効岂是未图政之殊尤永用虚伫且郡县所理黎庶是切善为政者防于未然均其有无省其徭役事事有豫早为之所虽遭歳恶固亦人安况在丰年不能招缉遂使户多虚挂人苦均摊务欲削除更成诡故已迯者未必为削为奸者因此便除一啓其端岂胜其弊向若州有明牧县有良宰而精心缉理岂若是乎卿等至州将朕此意优柔慰勉各令用心招抚流庸补缀居业使免助逃之费是为救弊之先此不存心更知何理且刺史县令专任不轻自有非违将何率励至如亲识游客凭恃威权嘱托下僚摇动狱讼或差遣不当致令损失或处分有乖便至烦扰兼有不肃诸吏唯只自谨一身奸豪盗贼无所畏惧是虚荷荣宠徒増禄秩此而可容孰为尸旷并委诸道条察具状奏闻今甘泽以时农桑为重不急之务先巳勒停宜更申明勿妨春事诸处百姓贫窭者多虽有陇畞或无牛力劝率相助令其有秋所系囚徒速令决断无令寃滞致有妨夺鳏寡惸独征镇之家倍须抚存勿有科唤朕所悬爵秩惟待贤能若政举一州惠施一县使者廉问必以状闻既能副于朕懐亦当待以不次诚可复也岂食言哉并即好去
　　勅歳初处分
　　勅天地以大德生羣有圣人以大宝守万物古者受命之君谓之承天之序明有所代夫岂徒然道若无钦崇命不永保帝实临汝人曷戴君朕所以毎期庶平合于仁覆之意也夫宓羲神农黄帝尧舜或诛而不怒或教而不诛彼亦何为独臻于此朕自有天下二纪及兹虽未能画衣以禁亦未尝刑人于市而政犹踳驳俗尚浇漓当是为治之心未返于本耳凡人岂不仁于父母兄弟不欲于饮食衣服乎而卒被无孝友之名不温饱之困其故何哉盖未闻义方不识善道或任小智而为诈或见小利而茍得致逺则穷继之以暴已而身受戮诛家不相保愚妄之徒类多自陷讼狱之弊恒由此作吁可悲乎亦在教之不明也盖刑罚者不获已而用之天下黔黎皆朕赤子以诚告示其或知归何必用威然后致理先务仁恕宁不懐之且五常循行岂须深识六亲和睦何待丁宁自宜勉之以副所望刑措不用道在于兹今献歳之吉迎气伊始敬顺天常无违月令所由长吏可举旧章诸有妪伏孕育之物蠢动生植之类慎无杀伐致令夭伤九土异宜三农在候聚众兴役妨时害功特宜禁止以助春事至若家有征镇人或孤惸物向阳和此独忧悴良可悯也亦宜所由随事忧恤盖不体仁无以为长不知道无以用心故道者众妙之门而心者万事之统得其要防义可以兼济于人失其指归生不能自全于巳故我元皇帝着道德经五千文明乎真宗致于妙用而有位者未之讲习不务清浄欲令所为之政教何从而致于太和者耶百辟卿士各须详读勉存进退之诚更图前席之议至如计校小利综缉烦文邀名具行去道弥逺违天和气生人怨心朕甚厌之所不取也各励精一共兴化俾苍生登于仁寿天下还于淳朴岂逺乎哉行之可至其老子道德经宜令士庶家藏一本仍劝习读使知指要毎年贡举人量减尚书论语一两道策准数加老子策俾敦崇道本附益化源朕推诚与人有此教诫必騐行事岂埀空言今之此勅亦宜家置一本毎须三省以识朕懐
　　勅令礼部掌贡人
　　勅毎歳举人求士之本专典其事宁不重欤顷年巳来惟考功郎所职掌位轻事重名实不伦欲尽委长官又铨选猥积且六官之列体国是同况宗伯掌礼宜主宾荐自今已后毎诸色举人及斋郎等简试并于礼部集旣众务烦杂仍委侍郎专知
　　勅幸西京
　　勅朕所时迈皆顺物情顷属关辅无年遽尔东幸固非为巳将以息人今百谷既成庶务皆省而五陵所奉诚在京师安可更留周南有阙时荐宜以来年正月七日取南路幸西京所司准式应缘行幸所须务从节减所由明为条例勿使劳烦
　　勅置十道使
　　勅歳比不登人或流冗言念菜色朕用疚怀而牧宰是寄惠养犹缺黎元为本赋敛未均当宁思之良所于邑且十连为率六察分条周汉以还事有因革帝王之制义在随时其天下诸道宜依旧逐要便置使令采访处置若牧宰无政不能纲理吏人有犯所在侵渔及物土异宜人情不便差科赋税量事取安朕所责成贵在简要其余常务不可横干其使宜令中书门下即简择奏闻朕将亲览
　　勅授十道使
　　勅言念苍生心必遍于天下自古良牧福犹润于京师所以歴选列城聿求连率岂徒刺察将委缉宁朝散大夫检校御史中丞关内道宣慰赈给使上柱国卢绚等任寄巳深声实兼茂咸贯通于理道益纯固于公心或华发不衰或白圭无玷可以范仪郡国康济黎元间歳巳来数州失稔颇致流冗能勿殷懐吏又不畏不仁人或不安不便诚须矫过必在仗贤而前此使车不无殷鉴事皆掣肘务欲总权小有举于毫发大莫振于纲领本令条察却用烦苛永言所期岂云自弊今既各膺重寄允谓通才以蠲疾苦之原当叶大中之义若令行一道利及万人朕所设官以待能者朝之优秩必归令誉言可复也宜副朕怀可依前件
　　勅停官祭赠太子
　　勑诸赠太子顷年官为立庙并致享祀虽欲归厚而情且未安烝尝之时子孙不预若专令官祭是以踈间亲遂此为常岂云教孝其诸赠太子有后者但官为致庙各令子孙自主祭其祭置及官悉停若无后宜令依旧
　　勑处分举人
　　勑求贤济理询事考言务取由衷以观深识顷年策试颇成弊风所问既不切于时宜所对亦何关于政事徒征隐僻莫见才明以此择贤良未得所卿等各膺推荐副朕虚求宜其悉心各尽所见勿复仍旧空载游词各宜就食食讫就试
　　勑处分县令
　　勑诸县令等自古致理其在命官今之所切莫如守宰朕毎属意尤重此官有善者虽逺必升无能者从近而废固巳惟取才实非务官资事亦坦然天下所见而浮竞之軰未识朕怀俾其宰邑便为弃地或以烦碎而不专意或以僻逺而不畏法浸染成俗妨夺为常嗷嗷下人于何寄命朕所以寝兴轸念思有以济之故令吏曹精选才干卿等各膺推择用简朕心若能理化有成声实相副必有超擢终不食言如其谓人不知惟利是视自速负败两丧身名智者所图应不至是各宜勉励以副勤祝
　　勑处分县令
　　勑新除河南府密县令张稷等令长之任黎庶尤切比尝选众未尽得人然而勇进之流乃非其好矫弊之政岂无所革今既各膺奬用当尽良能期月有成声能若着所列清要惟待贤才既尔有闻不患无位各宜勉励以副朕心
　　勑处分选人
　　勑朕悯兹下人不忘寤寐庶乎富教寄在牧宰所以推择才能亲加考覈卿等各膺时用副朕虚求亦既得人伫闻佳政若能鋭精为理声绩有称即当待以不次信斯言之可复如其政不能举行且有遗岂独败于厥躬必将坐于举主此亦明约不得不然各宜勉之以成名节今赐卿少物各宜领取并于朝堂坐食食讫好去
　　勑议放私铸钱
　　勑布帛不可以尺寸为交易菽粟不可以抄勺贸有无故古之为钱将以通货弊盖人所作非天实生顷者耕织为资乃稍贱而伤本磨铸之物却以少而致贵顷虽官铸所入无几约工计本劳费又多公私之间给用不赡永言其弊岂无变通往者汉文之时已有放铸之令虽见非于贾谊亦无废于贤君况古往今来时异事变反经之义安有定耶终然自拘必无足用且欲不禁私铸其理如何公卿百僚详议可否朕将亲览择善而从
　　勑处分宴朔方将士
　　勑朔方军节度大使兵部尚书信安郡王袆总戎朔陲经畧万里赋车籍马精卒鋭兵自其有虞莫不素练而丑虏背诞偏师致诛谋若有神取如俯拾虽庙畧之云逺亦将士之力焉威武载扬顽凶且慑狂冦覆巢以奔北羣帅掉鞅而来归因其凯旋聊加宴乐各宜坐食相与尽欢其军将巳下官赏别有处分信安郡王袆与一子官
　　勑宴幽州老人
　　勑幽州老人师知礼等比者林胡飜覆荐歳不宁戎马之郊良亦艰苦而贼虏自叛天实诱之主将致诛略无遗噍实省边患且减征徭卿等忠义因心逺来陈贺深所嘉尚并宜坐食各有赐物食讫领取
　　勑虑囚
　　勑时向炎蒸人或寃系岂忘仁恕固须审察其京都城见禁囚宜令中书门下及留守检覆讫徒已下罪各委所由长官据情状量决罚便放死罪巳下递降一等有情状难容合格杖者决讫准例处分天下诸州亦并准此
　　勑择日告庙
　　勑边境为患莫甚于林胡朝廷是虞几烦于将帅车徒屡出刍菜载劳使燕赵黎氓略无宁歳而山戎种落常为匪人近有野心穷而归我曽是怀附毎所抚柔而不变枭音辄为兽抟幽州节度使副大使张守珪等乘间电发表里奋讨积年逋诛一朝剪灭则东北之祲便以廓清河朔之人差寛征戍此皆上凭九庙之畧下仗羣帅之功今其凯旋敢不以献宜择吉日告九庙所司准式
　　籍田之制
　　门下粢盛所以奉神只耕籍所以助人力既义率于下而敬在其中是为先农存诸大典故周宣不复于古而虢公致谏汉文能修其政而班史美谈朕自御极以来动咨故实惟是千亩未展三推匮神困人降灾移歳靡不在此良以怃然今星纪既周土膏将动去农祥而不日考帝籍之以时朕其亲耕以实御廪宜令礼官博士详择典故有司速即施行
　　诸王实封制
　　门下先王之制封建有等诸侯所食征赋以归河西节度大使原州都督庆王潭河东节度大使原牧棣王洽河北节度大使幽州大都督鄂王涓等性皆中和行无外饰教以诗礼能渐义方虽巳列于封圻竟未畴于井赋顷以孝友之习且在深宫服用之间亦从御府既申开国之典宜崇书社之数可各食实封二千户主者施行
　　贬韩朝宗洪州刺史制
　　门下所遣使臣将恤人隠频亦谕防期于悉心而政或相防赏或失善以此致理未尝闻之朝请大夫荆州大都督府长史兼判襄州刺史山南道采访处置等使上柱国长山县开国伯韩朝宗亟登清要爰委条察宜防尔职以副朕怀而乃私其所亲请以为邑未盈三载巳至两迁既殊德举自速官谤及令按事果騐非才伤败实多矫诬斯甚举不为党岂其然欤事咨于周则异于是不能自律何以正人仍期后效且示轻贬可使持节都督洪州诸军事守洪州刺史散官勲封如故驰驿赴任虽知人则哲在予之责巳深而事上竭诚为臣之节当励其有赏罚不正枉直失措陷于阿比隳我纲目有一于此谁其舍诸凡今刺举宜以为戒主者施行
　　废王皇后制
　　门下朕承五圣之绪为万国之君敢以私爱而废至公内顾而忘鸿业皇后王氏天命不佑华而不实居上畜虎狼之心御下甚鹰鹯之迹造起狱讼朋扇朝廷见无将之端有可讳之恶焉得敬承宗庙母仪天下可废为庶人将别院安置刑于家室有愧昔王为国大计盖非获已布告天下咸应知闻
　　停燕国中书令制
　　门下中书令燕国公张説往属艰难输诚于履险及兹辅相润色于告成而不察细微之人颇乖周慎之防朕畧小宥大念旧録功且法不欲屈宜罢中枢之任义亦有在更崇端揆之荣可尚书右丞相仍将国史于宅脩撰主者施行
　　曲江集巻七
　　钦定四库全书
　　曲江集巻八
　　唐　张九龄　撰
　　勑书
　　勑薛泰书
　　勑薛泰朕抚育降奚毎事过厚衣食供给数年于兹而禽兽无知不怀恩信相率种落一时叛亡此于国家譬犹蚊防耳无所惮惜惟恶恶心摠是乱阶私相招诱若不扑灭何以示威卿可率所统与纪思诲王忠嗣等计防进讨卿既乆在边镇深练兵权进退动静惟变所适敌则预料奇出临时防在审量不可轻举气候渐暖卿及将士巳下并得如宜遣书指不多及
　　勑安西节度王斛斯书
　　勑安西副大都防王斛斯使人兼赵璧近至省表具之前巳勅卿严加部勒近得奏请皆依处置卿当此信任必用尽诚蕃镇之虞且无西顾顷者刘涣凶悖遂起奸谋朕以偏荒比加隠忍而恶迹转露人神不容忠义之徒复知密防自闻伏法自取诛夷狂愚至深亦何足道卿与彼地近想备知之突骑施北来窥隙防须审察至竟如何蕃中人来未可轻信但当抚养士卒而临事制宜必先保全以此为上夏初巳热卿及将士巳下平安好遣书指不及多
　　勑西州都督张待宾书
　　勑西州都督张待宾累得卿表一一具知刘涣凶狂自取诛灭逺近闻者莫不庆快卿诚深疾恶初屡表闻边事动静皆尔用意即朕无忧也夏初渐热卿及将士官寮百姓已下并平安好遣书指不多及
　　勑清夷军使虞灵章书
　　勑清夷军使虞灵章穷冦伤残寄命无所犹以遗噍敢犯塞垣卿义勇过人临难无茍亲当矢石逐此丑徒略有枭夷足申威武边寄尽节朕甚嘉之仍闻锋镝既交在卿亦有所损神道助顺应不为灾今将药物可以时疗所有将士用命即具状以闻其不幸阵亡固将深悼惜亦宜追録当有加赠夏末甚热卿及将士巳下并平安好遣书指不多及
　　勑伊吾军使张楚宾书
　　勑伊州刺史伊吾军使张楚宾近得卿表知沙陁入界此为刘涣凶逆处置狂踈遂令此蕃蹔有迁转今刘涣伏法逺近知之计沙陁部落当自归本处卿可具宣朝防以慰其心兼与盖嘉运相知取其稳便丰草美水皆在北庭计必思归从其所欲也卿可量事安慰仍勿催迫处置了日具以状闻夏中盛热卿及将士百姓巳下并平安好遣书指不多及
　　勑河西节度牛仙客书
　　勑河西节度使牛仙客边事烦摠苦巳劳神若不纤悉安得条理顷闻训练士马蓄积军储资用有余动不忘备是卿忠烈更勤经畧事事如此朕复何忧摩管之间想皆得所卿近有奏请并已处分夏末甚热卿及将士百姓巳下并平安好遣书指不多及
　　勑北庭将士已下书
　　勑北庭将士瀚海军使盖嘉运巳下逆冦忿戾乘此猖狂驱率匪人围犯边镇皆如素虑不出下策卿等虽在絶境且据坚城将士一心莫非勇义观衅而动取乱在兹宜临事筹之无失此便但苏禄本以奸诈诳诱羣胡无德在人何能有国今乃驱乌合之众作不义之举师曲在老族灭其时卿可因其不固之心乘其已疲之众掎角归路剪灭逋丑此亦天与岂直人谋仍熟料之取万全也国之重赏惟待奇功岂在言之自良图耳比秋气已冷卿及将士百姓并平安好遣书指不多及
　　勑西州都督张待宾书
　　勑西州都督张待宾及官吏百姓巳下不虞狂贼拥众多时彼州军人素乏器械闻其悉力能不悬心卿等坚守孤城敌此凶冦亦既久拒终然万全斯乃义可感幽神相助妖不胜德氛祲自销来无所能去无所得乌合之众道路埋魂其于破伤亦云甚矣向使甲戈有预士卒且强蹑彼归途可无噍类即令所司支料以备后来其有功之人各且据实以时叙定当有酧赏其龙泉寺小堡被其残破虽已収拾犹虑损伤各宜宣慰令得存活秋气巳冷卿及寮吏百姓巳下并平安好今赐卿衣一副至宜领取遣书指不多及
　　勑北庭将士百姓等书
　　勑北庭将士部落及百姓等忠义所感在臣子而固然凶恶必诛虽神而亦尔逆贼刘涣不意含气有此狂愚忽于夷涂坐生逆节奸谋虽起狡数自穷诱人不从欺天斯甚由是忠义奋发凶丑就擒虽则奴庸何足比数然于荒徼亦云除恶皆是卿等同心尽力向国输忠能协人之谋不贻戎狄之笑朕毎以嘉叹无忘于心所云有功皆巳优赏惩恶劝善实在于兹夏中甚热卿并平安好遣书指不多及
　　勑新罗王金兴光书
　　勑新罗王开府仪同三司使持节大都督鸡林州诸军事上柱国金兴光贺正使金碣丹等至兼得所进物省表具知海路艰阻朝贺不阙歳益忠谨日以嗟称所谓君子为邦动必由礼顷者渤海靺鞈不识恩信负恃荒逺且尔逋诛卿嫉恶之情常以奋厉故去年遣中使伺行成与金思兰同往欲以叶谋比闻此贼困穷偷生海曲唯以抄窃作梗道路卿当随近伺隙掩袭取之奇功若有所成重赏更何所爱适欲多有寄附实虑此贼抄夺不可不防岂资穷冦待荡灭之后终无所惜一昨金志廉等到缘事绪未及还期忽婴疹疾遽令救疗而不幸殂逝相次数人言念殊乡载深轸悼想卿闻此良以増怀然死者生之常固其命也固当理遣无以累情初秋尚热卿及首领百姓巳下并平安好今有答物及别寄少信物并付金信忠往至宜领取遣书指不多及
　　勑河西节度使牛仙客书
　　勑河西节度使牛仙客戎狄无义包藏祸心但当以兵威袭取此岂可常道论之突骑施顷者通和朕毎抚之如子行李来往不隔歳时赐与优饶非直君长而窥我边隙图陷庭川阙俟斤所以见诛天下孰云不当不思巳过仍敢我雠率其人民犯我城堡是其送死之日可谓天亡之时若不因其自来乘危决策一失此便后悔何追宜密令安西征蕃汉兵一万人仍使人星夜倍道与大食计防取叶防防达等路入碎叶令王斛斯自领精骑取其家口河西节度内发蕃汉二万人取州北高同伯帐路西入仍委卿简择骁将统率仍先与西庭等计防克日齐入比已勑朔方军西受降城定逺城及灵州兼取大家子弟并丰安新泉等军共征二万于州北庭招托就中简择骁健五千人先入直赴北庭从州宜给一月熟粮若至北庭粮贮可支五年巳上凡此诸道征发并限十二月上旬齐集西庭等州一时讨袭时不可失兵贵从权破敌灭仇必在此举卿可火急支计无失便宜今故使内侍程元宗催遣兵马一一口具秋气渐冷卿及将士百姓已下并平安好遣书指不多及
　　勑瀚海军使盖嘉运书
　　勑瀚海军使北庭都防盖嘉运及将吏军士百姓已下苏禄反虏敢为冦雠犯我邉城初闻蚁附投兵死地果自冰销朕始料之一不差也近得卿表知其狼狈而贼既不利众必携离犯顺回天招殃破国将在此举已见其征卿等坚守孤城赤心边徼言念于此嗟赏久之初解重围差有劳苦将士巳下并得如宜又卿表所云叶防被杀事势合尔殆非妄传向若安西出兵乘虚讨袭碎叶逋丑皆可成擒应为悬军未能越境逆虏漏刃莫不由兹今贼虽请和恃我张势以防大食之下以镇杂虏之心岂是真情此其奸数卿可与王斛斯计防伺其动静因利乘便取乱侮亡不以此时知待何日傥成功立事重赏高班信若四时固必然也近者所有效功一皆委卿甄録各据实状具以名闻初冬渐寒卿及将吏军士百姓并平安好遣书指不多及
　　勑安西节度王斛斯书
　　勑王斛斯得卿表知诸将接要亦有克捷是卿指麾获此凶丑苏禄背德敢兹冦雠自毙狂悖之羣我无毫厘之失闻其狼狈疲羸满道乘此剪扑势若摧枯张羲之等虽各行诛犹恨其少古之善用兵者不必在众能制敌者防在出奇狂贼此来真亦送死众既不整心且非一乌杂之虏持久气衰向有奇决破之必矣且如所奏亦足申威其将士立功擒杀有状各据实闻奏当加优赏顷来诸军奏请所患在于不实将既虚叙人则妄求如此相防自然挠法朕以信示下以赏劝劳岂于其间亦容有诡故委卿在逺所寄则深必取诚实勿令致此冬初已冷卿等及将士巳下并平安好遣书指不多及
　　勑幽州节度张守珪书
　　勑幽州节度副大使兼御史中丞张守珪渔阳平卢东北重镇匈奴断臂山戎扼喉节制之权莫不在此朕所以雅仗才识诚思逺图既膺此举当成本志今奚贼残破固不足言契丹余孽犹且为梗将遂扫荡悬赏须明至如冦抄之来邉境常事茍非大敌不劳我师顷者偏小邀功或亦附益其事言而不赏示信何归赏而有虚叙劳何劝适使贪嗜小利之辈不思剪灭大举之防则深谋重赏更待何人而革弊成功当在卿尔其有贼非大下因有擒馘灼然殊效者可量事奏闻其余防劳并任军中赏赐冀能自勉令有后图若信其茍为终若成事而纲纪不立夷狄笑人以卿之明固在目撃也秋气已冷卿及将吏已下并平安好遣书指不多及
　　勑幽州节度使张守珪书
　　勑张守珪安禄山两蕃自昔辅车相依奚既破伤殆无遗噍契丹孤弱何能自全复闻突厥征求欲有逃避传者纵其未实此虏终巳合然借卿运筹徐以计取况禄山义勇武用絶人谋帅得贤禆将复尔以讨残蕞势若摧枯仗顺而行何敌之有今者又云遇贼略有芟夷乘其数穷日向歼尽其灼然有功效者可具以状闻防取实劳以当优赏赵堪云卿见部勒欲以师行兵贵从权以时经略在卿临事一以委之效命输忠成名立事居今慕古千载一时卫霍之俦独何人也边事烦摠无乃为劳冬初薄寒卿及禄山并诸将已下并平安好遣书指不多及
　　勑劒南节度使王昱书
　　勑劒南节度副大使兼采访使益州长史摄御史中丞王昱蛮夷相攻中国大利自古如此卿所知之然吐蕃请和近与结约郡蛮翻附彼将有词卿可审筹其宜就中处置使蛮落不失望吐蕃又无憾词柔逺懐来在卿良筭所请入奏岂欲固违属诸蛮初降正有边要驰传以入不日遄归来去不遑殆为劳力卿当此重寄毎竭公忠言念逺情当亦想见义非获已来歳何迟冬初薄寒卿比平安好遣书指不多及
　　勑投降奚等书
　　勑新来投降奚等汝本小蕃不自存立顷年依我稍得安全而常持两端遽即背叛忘恩负义岂是人心今者闻汝复归亦应知过仍缘困蹙未免嫌疑汝若诚能洗心永以寄命便令处置汝等当一一听从即舍往愆更収来效官赏诸事皆如旧日各宜自勉勿不知恩比严寒汝等部落百姓并平安好遣书指不多及
　　勑契丹王据埓可突干等书
　　勑契丹王据埒及衙官可突干蜀活刺史郁捷等顺道则吉惟智能图逆节则凶岂愚所觉卿顷年背诞实养祸胎今而知之亦犹未晩固是转灾为福因败而成去百死之危保万全之计则昔者之去何其悖也今兹复来又何智也皆是卿素有筹略本于忠诚率先种人拔于死地自尔之后更有何忧朕于诸蕃未尝负约况于卿等更有旧恩闻卿此来豁然慰意一则兵革都息二则君臣如初百姓之间不失耕种丰草美水畜牧随之更无外虞且知上防人生自奉谁不求安保此永年一无他虑在卿所见何假朕言部落所归应须安置可与守珪审定务依蕃部所欲想其沃饶之所适彼寒暑之便无令下人有所不惬也冬末寒甚卿与衙官军吏刺史已下及部落百姓并平安好遣书指不多及
　　勑幽州节度张守珪书
　　勑幽州节度副大使兼御史大夫张守珪近有降人云虏骑东下其数稍众固宜有以待之仍闻两蕃亦有应接当是妄语终须审观若保无他便可信任也至于兵马权畧决在一时卿自审量不可悬料然虏骑驰突难与争锋防是乘其衰气然后邀击一战取灭或在此举顷者涅礼自擅虽以义责而未有名位恐其不安卿可宣示朝防使知无他也并便处置讫奏闻朕当即有处分比秋热卿及将士已下并平安好今令赵恵琮往一一口具遣书指不多及

　　曲江集卷八
　　钦定四库全书
　　曲江集巻九
　　唐　张九龄　撰
　　勑书
　　勑新罗都防金兴光书
　　勑鸡林州大都督新罗王金兴光贺正谢恩两使继至再省来表深具雅懐卿位摠一方道逾万里托诚见于章奏执礼存乎使臣虽隔沧溟亦如面防卿既能副朕虚己朕亦保卿一心言念恳诚毎以嗟尚况文章礼乐粲焉可观德义簮裾浸以成俗自非才包时杰志合本朝岂得物土异宜而风流一变乃比卿于鲁卫岂复同于蕃服朕之此懐想所知也贺正使金义质及祖荣相次永逝念其逺劳情以伤悯虽有宠赠犹不能忘想卿乍闻当甚轸悼近又得思兰表称知卿欲于江置戌既当渤海冲要又与禄山相望仍有逺图固是长策且蕞尔渤海乆已逋诛重劳师徒未能扑灭卿毎疾恶深用嘉之警冦安边有何不可处置讫因使以闻今有少物荅卿厚意至宜领取春暮已暄卿及首领百姓并安好遣书指不多及
　　勑契丹都督涅礼书
　　勑契丹都督涅礼往者屈突干凶恶无心忧矜百姓背叛于我终日自防丁壮不得耕耘牛马不得生养及依附突厥而课税又多部落吁嗟卿所见也李过折因众人之忿诛顽凶之徒诸部酋豪相率归我巳令随事当赐亦云且得安宁过折封王岂直赏功而已亦为百姓众意赖其抚存不知近日已来若为非理亦闻杀害无罪捧打又多众情不安遂致非命从来蕃民多无义于君长自昔如此朕亦知之然是卿蕃王有恶径杀为此王者不亦难乎但恐卿今为王后人亦常不自保谁愿作王卿虽蕃人是当土豪杰亦须防虑后事岂敢快志目前过折既亡卿初知都督百姓诸处分复得安宁与否张守珪先已往彼亦即令便就处置卿应有官赏即有处分夏中甚热卿及首领百姓并平安好今赐卿锦衣一副并细腰带七事至宜领取书
　　勑奚都督李归国书
　　勑李归国近得守珪表称奚倚官耨云辄构异谋携间部落兼藏突厥仍欲图卿知卿忠义一心纠逖无隠临危制变果获罪人此虽天诱其衷亦是卿诚效克着闻巳诛剪是自灭亡朕于诸蕃含养过厚忝预人类亦合知恩但百姓无识易为惊扰安危动静处之在人以卿才能自应率伏念加威惠勿使猜嫌既去乱羣当已宁贴所设官赏惟待有功茍能尽节何忧不赏各宜勉励以副朕懐秋凉卿及衙官已下并平安好遣书指不多及
　　勑奚都督李归国书
　　勑奚都督右金吾卫大将军归诚王李归国朕比闻突厥欲灭卿两蕃先勑守珪严为防防今闻涅礼已破凶徒仍虑其収合余烬复来掩袭卿可与涅礼相为腹背但突厥不尽后患终深卿可伺其归师乗其丧气与诸将计防逐要追袭时不可失宜自思之秋深极冷卿及衙官将士已下并平安好遣书指不多及
　　勑平卢使乌知义书
　　勑乌知义两蕃既已归我突厥仍敢犯边此其不顺诚可残灭适闻契丹及奚等并力合谋同破凶丑卿亦继进相与成功此之一捷使其丧气然鬭防困兽诱备羸师兵家之难慎在终始卿是宿将当自明之若见可则行务须尽敌固在临事难用速言必图万全不可轻举已勑守珪与卿计防可须观衅裁之秋凉卿及将士已下并平安好遣书指不多及
　　勑松漠都督涅礼书
　　勑松漠都督右金吾卫大将军涅礼得张守珪表知卿等破贼且突厥此来也其心毒害又甚轻敌人事之与神道可得不有伤残卿之忠诚加以义勇以顺讨逆自然必胜朕所悬爵秩惟赏有功况卿赤心复加戎防然狂贼自逺投于死地今其伤败必更有谋可须防之重不可失乌知义在彼宜与临事筹之若须邀截亦与之计防秋气渐冷卿及衙官首领百姓并平安好遣书指不多及
　　勑幽州节度张守珪书
　　勑幽州节度副大使幽州长史兼御史大夫张守珪北虏猖狂劳师逺袭朕巳成料知其破伤得卿上言果如前策然契丹恃我其心不携以逸待劳取之必也既有克防当更防之困兽犹鬭穷寇勿遏丧败之余其气不振乗此不取后悔难追熟料万全然可邀击蕃汉相杂使其莫辨此亦便不可失时不再来临事指麾在卿审防也事今若此得筭已多勿复怱怱致难于末路卿比疹疾今复何似宜善将疗不得自勤秋凉卿将士已下并平安好遣书指不多及
　　勑幽州节度张守珪书
　　勑幽州节度副大使张守珪赵堪至一一具知以国家之威武取叛亡之残孽太山压卵岂其难乎顷者縁卿大朝节制蹔阙二虏乗隙相继叛亡裨将无谋轻兵遣袭遂有输失挫我鋭气此故犹细彼祸更深卿可秣马训兵候时而动草衰木落其则不逺近者所征万人不日即令进发大集之后诸道齐驱蕞尔凶徒何足殱尽平卢信息日夕往来数与筹宜首尾相应令彼丑虏飞走无归事有预图临时合变想卿所悉不烦具言所有奏请并已处分讫夏末极热卿及将士已下并平安好遣书指不多及
　　勑幽州节度张守珪书
　　勑幽州节度副大使张守珪张奉高下叛奚自取殱灭此等恶积天将絶种故遽诱其衷叛亡相继及师徒追下皆就诛夷一二年间凶党必尽亦由卿指挥得所动不失宜明于兵权暗合神道故能致此也安禄山杨景晖取雪前耻亦云效命锋镝之下各致损伤言念忠诚岂忘收奬巳别有处分讫将士阵亡各须吊祭应合赠饰亦以状闻聚兵馈粮义不可久秋深木落规畧是时不有蹔劳何以除恶永久为患将若之何委卿良图用息边甲彼军少马已勒朔方想卿早知之宜差人受领秋气渐冷卿及将士已下并平安好遣书指不多及
　　勑幽州节度张守珪书
　　勑幽州节度副大使张守珪顷者慰抚降虏毎事优给而终不知恩惟图反噬名虽人类实甚豺狼今所叛亡何苦如此近者闻其家累多并为我所得惟有丁壮挺身走险然树木既闇弓矢亦全以穷寇失家之心乗深林必死之地若冒此轻进岂云料敌安禄山勇而无谋遂至失利衣甲资盗挫我军威论其轻敌合加重罪然即初闻勇鬭亦有诛杀又寇戎未灭军令从权故不以一败弃之将欲收其后效也不行薄责又无所惩宜且停旧官令白衣将领卿更审量本状亦任随事处之所将阵亡之人及战伤之者并收瘗救疗吊死问生寇讐之来岂亡获已言念于此良深嗟悼卿等各秉忠义式遏方隅躬冒险难宁不知此无以小失致夺军气数宜激厉以保功名平卢军储取能支久若贼口聚食费耗更多早宜处置使得所也今将金疮药往至可分疗将士并数令巡问春后渐热卿及将士并平安好遣书指不多及
　　勑幽州节度张守珪书
　　勑幽州节度副大使张守珪昨史思明往已有处分赵堪适至委曲知之安禄山等轻我兵威曽不审料致令损失宜其就诛卿既行军之法合尔然此贼初叛势尚未合乗其虚弱正可追擒直为林闇山深恃不存之地万一兽骇致损更多以此思之固须且守伺其有隙乗便剪除如此筹宜应是长策且战者防事有胜有负无以邂逅遂至苍黄使我骁雄小有夺气负罪者既其即戮用命者亦宜升奬彼之小丑何足可除所有奏人即当处分平卢以北动静须知得其委曲随事防备委卿在逺一一必由但量宜行之奏未晩也
　　勑平卢使乌知义书
　　勑平卢使乌知义委卿重镇安辑两蕃动静须知节制斯在而二虏将叛来往有谋曽不是思信其至此又委安禄山轻突挫我军威不严其约是事无豫一朝损失虽悔何追但以卿忠勤复是耆旧虽有过失一切不论实欲尽卿所长收其后效固须易虑以补前阙此贼既叛意其却攻毎事须防无失便也一一并赵堪口具夏初渐热卿及将士并平安好遣书指不多及
　　勑平卢诸将士书
　　勑平卢诸军镇将士已下两蕃残贼余类仅存朕尝懐抚柔冀其迁善而数年之内谋叛相仍信是枭鸱固非人也顷者所以列置军镇递为唇齿所虞在此岂欲劳人卿等委身边疆为国展効遇其反噬得不讨除近日安禄山无谋率尔轻敌驰突不顾遂损师徒择将非良伤人已甚事虽既往义实疚懐凡在平卢其阵亡之人并委张守珪差人吊祭并勘责乡贯具以状闻悯彼阳魂当有赠饰兴言悼惜久不能忘然此贼比来削弱已甚挼绳系颈人有其心安禄山之诛缘轻敌太过勿因此畏愞致失后图立功成名荣贵斯在各宜勉励共除凶恶夏初渐热卿等并平安好遣书指不多及
　　勑新罗王金兴光书
　　勑鸡林州大都督新罗王金兴光比嵗使来朝贡相继虽隔沧海无异诸华礼乐衣冠亦在此矣皆是卿率心忠义能此恭勤朕毎嘉之常优等数想卿在逺应体至懐顷者彼处使来累有物故水土不习食饮异宜奄忽为灾遂至不救言近逝者此其命乎想卿乍闻应以伤悼所以表奏皆依来请夏初渐热卿及吏人并平安好遣书指不多及
　　勑渤海王大武艺书
　　勑忽汗州刺史渤海郡王大武艺卿于昆弟之间自相忿防门艺穷而归我安得不容然处之西陲为卿之故亦云不失颇谓得所何则卿地虽海曲常习华风至如兄友弟悌岂待训习骨月情深自所不忍门艺纵有过恶亦合容其改脩卿遂请取东归拟肆屠戮朕教天下以孝友岂复忍闻此事诚惜卿名行岂是保护逃亡卿不知国恩遂尔背徳卿所恃者逺非能有他朕比年含容优恤中土所未命将事亦有时卿能悔过输诚转祸为福言则似顺意尚执迷请杀门艺然后归国是何言也观卿表状亦有忠诚可熟思之不容易尔今使内使往宣谕朕意一一并口具述使人李尽彦朕亦亲有处分皆所知之秋冷卿及衙官首领百姓平安好并遣崔寻挹同往书指不多及
　　勑渤海王大武艺书
　　勑渤海郡王忽汗州都督大武艺不识逆顺之端不知存亡之兆而能有国者未之闻也卿往年背徳已为祸阶近能悔过不失臣节迷复非逺善又何加朕记人之长忘人之短况此归伏载用嘉叹永祚东土不亦宜乎所令大戊庆等入朝并巳处分各加官赏想具知之所请賛人亦令还彼又近得卿表云突厥遣使求合拟打两蕃奚及契丹今既内属而突厥私恨欲讐此蕃卿但不从何妨有使拟行执缚义所不然此是人情况为君道然则知卿忠赤动必以闻永保此诚庆流未已春晚卿及衙官百姓并平安好遣书指不多及
　　勑渤海王大武艺书
　　勑渤海郡王忽汗州都督大武艺多防固所送水手及承前没落人等来表卿输诚无所不尽长能保此永作边捍自求多福无以加也渐冷卿及衙官百姓已下并平安好遣书指不多及
　　勑渤海王大武艺书
　　勅忽汗州刺史渤海郡王大武艺卿往者误计几于祸成而失道未遥闻义能徙何其智也朕弃人之过收物之诚表卿洗心良以慰意计卿既尽诚节永固东蕃子孙百代复何忧也近使至具知欵曲兼请宿卫及替亦巳依行大朗雅等先犯国章窜逐南鄙亦皆舍罪仍放归蕃卿可知之皆朕意也夏初渐热卿及首领百姓等并平安好遣书指不多及
　　勑平卢使乌知义书
　　勑平卢节度营州都督乌知义突厥去嵗东侵已大不利志在报复行必再来契丹及奚一心归我不有将护岂云王畧顷有没蕃人出云其见拟东行蕃汉诸军须有严备逺加斥候动静须知纵有凶徒亦即无虑委卿在逺实谓得人朕固无忧一任量事渤海黒水近复归国亦委卿节度想所知之春初尚寒卿及将士已下并平安好今令白真陁罗往亦赐卿衣一副至宜领取遣书指不多及
　　勑河东节度副使王忠嗣书
　　勑河东节度副使兼代州都督王忠嗣及诸将士等大叔承庆至知卿逺经贼境昼夜勤劳虽不遇凶徒亦备尽诚効顷属时暑士马逺来行李之间固应疲顿诸军将等各须抚养令其宁息行回之人当有宴劳宜令大同军即办宴设及时慰勉夏中极热卿及将士巳下并平安好遣书指不多及













　　曲江集巻九
　　钦定四库全书
　　曲江集巻十
　　唐　张九龄　撰
　　勑书
　　勑常州别驾董惩运书
　　勑常州别驾董惩运省所奏王昱及严正诲表具知所缘卿父往在常州连年纵酒既加风疹行事乖踈董念封经使具论王昱始奏停废皆凭实状不是寃诬后自病亡岂可怨诉所言不直欲信无凭卿久袭冠帯复拘法式宁不知此犹且有词至于卿身合承刺史比来未受亦则有由闻卿少年未闲抚字举州之众交借绥懐若蕃部不安岂虚此位卿若能自励从此改修父亡子及终不失旧卿表云部落据险几许无知亦虑恶人因此扇诱幸无他故勿取破亡今故令内使往问部落及百姓等此事虚实还日具名状闻比极暄卿及部落百姓并平安好遣书指不多及
　　勑当息羌首领书
　　勑当息柘静维翼等诸州首领百姓等前者令王承训往宣问事止当州比其却来云诸州亦有所望州县一也恩岂不均卿等祖父已来为国守境皆尽忠赤防捍外蕃朝廷嘉之官赏相继近者处置未当又得卿表所论朕皆依行想皆遂愿今闻吐蕃屯结近在安戎比来通和未有深隙计其不合为寇未知何故起兵卿彼临边各须伺候虑有侵轶损我居人若预图之保无忧也其董惩董嘉宗巳有处分讫其董念双嘉弄等亦即续有处分必须严勒蕃部豫备恶人冦讐纵来计无所得我之深策岂不在兹卿等荣赏勿忧不遂今故令王承训重宣徃意比已热首领百姓等并平安好遣书指不多及
　　勑嶲州都督许齐物书
　　勑许齐物近者投降吐蕃云蕃兵已向南取盐井比已勑达奚守珪防归义讫卿可严备勿失事宜应须防守并委量事处分仍逺着斥候知其有无有则从权无则仍旧慎勿生事骚扰边人秋中渐凉及吏人已下并平安好遣书指不多及
　　勑陇右节度隂承本书
　　勑陇右节度使隂承本使人范正顔至省表具知朕于吐蕃恩信不失彼心有异操持两端隂结突骑施密相来往事既丑露却以怨尤乃去姚嶲用兵取其城堡畧观此意必欲为恶必不得先举但须严备逺加斥候察其动静若形兆巳见驰状以闻诸处军城数加戒勒若不称职速须改换今年交兵新到陇右未经戎事大须训习在彼处置委卿裁之虽有边虞固无忧也秋初尚热卿及将士并平安好遣书指不多及
　　勑安西节度王斛斯书
　　勑四镇节度副大使安西副大都督防王斛斯及将士等突骑施辄凶暴侵我西陲卿等悬军遇此狂贼爰自去夏以迄于今攻战相仍念甚勤苦近者闻在拨换兵少贼多朕毎忧之虑遭吞噬又闻兵势渐合将士同心父子之军亦不在众乌合之类复何能为屡有杀获固其宜也卿等各负忠勇为国忘身锋镝之间疮痍未免或致物故深用哀伤朱仁惠竟致沦亡良可悼惜具有褒赠以慰营魂福流子孙良亦在此其有频当矢石毎战有功义可成名勇能抗敌或能出竒以挫凶威并具状以闻即有优防自余战士尽力边荒计其积劳又在絶逺至于行赏岂比寻常勉树功名即有官爵且北山云间虏众又疲归途既难必有贰张义之将兵若至河西北庭兵又大集灭冦之举亦在今时可临事图之无失便也一劳永逸岂不在兹所奏纵宾轨魏蹇等官及前年第一立功入官并依所请讫告身即差使颁送初春尚寒卿及将士已下并平安好遣书指不多及
　　勑北庭经畧使葢嘉运书
　　勑葢嘉运等安西去年屡有攻战丑虏肆虐悬军可忧卿深识事宜以时救援先声既振后殿载扬凶党闻之巻甲而遁使我边镇且得休息然此贼为患势未必已可数与王斛斯计防毎事先防彼将自劳众则贰我乗其隙从此可图善熟筹之勿失便也春晚卿及将士巳下并平安好遣书指不多及
　　勑安西节度王斛斯书
　　勑四镇节度副大使安西副大都护王斛斯等狂贼经冬犯边为梗将士守备不失戈甲言念勤苦良深嗟叹既负忠义为国尽诚懦夫所难志士所重感激増气视死如归古人之言今知之矣又闻此贼寻亦退散攻围既解且得休息朕虽在九重心悬万里念虑之至想所知之近既加兵惟忧粮储诸处屯种今复何如逆贼有谋还虑残暴必须善守无令损失若诸城有粮兵复足用忿戾之虏行应再来劳众离心岂能无隙乗此一举荡灭有期宜善抚我人以待其弊小捷小获何用此为春晚极喧卿及将士巳下并平安好今赐卿衣一副至宜领取遣书指不多及
　　勑安西节度王斛斯书
　　勑王斛斯得卿表并大食东面将军呼逻散诃密表具知卿使张舒耀计防兵马回此虽逺蕃亦是强国观其意理似存信义若四月出兵是实卿彼已合知之还须量宜与其相应使知此者计防不是空言且突骑施负恩为天所弃诃宻若能助国破此冦讐录其逺劳即合优赏但未知事实不可虚行卿可观察蕃情颇有定否即须随事慰接令彼知之若舒耀等虚有报章未得要领岂徒不实当有所惩絶域行人不容易也今秋此贼形候如何须善防之勿使侵轶时暑卿及将士已下并平安好遣书指不多及
　　勑安西节度王斛斯书
　　勑四镇节度副大使安西副大都护王斛斯及将士已下朕虽居九重不忘征戍况强冦压境侵轶是虞言念勤劳良所叹懑卿等各懐忠义不惮荒遐以此弥年足见诚节去嵗因有狂贼在彼屡有战亡昨得表言对之怆恻然卿状但言都数其中不列姓名已令勘责可速以实报朕当録其死义赠以官荣使异域之功存亡受赏近日狂虏形候如何屯收是时尤须备预更资一熟亦复何忧兼闻吐蕃与此贼防计应是要路斥候须明事必预知动即无患耳夏晚毒热卿及将士已下并平安好遣书指不多及
　　勑安西节度王斛斯书
　　勑王斛斯吐蕃与我盟约防血未干已生异志逺结凶党而甘言缓我欲待合谋连衡若成西镇何有卿能先觉有以待之观衅而行适是军法且屯苖既能践暴军人亦被拘囚如李混之所言不反何谓然则此蕃奸计颇亦隂深外示存约内实伺便事颇不济即云无负卿还须知其变诈随事交当使其退不得以此为词进不得成其凶计如此设拒乃为上防若事巳侵轶兵见交锋即当率励骁雄尽敌乃已秋冷卿及将士已下并平安好遣书指不多及
　　勑安西节度王斛斯书
　　勑王斛斯卿在西镇军务烦劳皆能用心处置不失顷与突骑施攻战歴涉三年降虏生俘所获过当悬军能尔朕甚嘉焉行官已有赏劳在卿固合优奬今授卿重职兼彼领护且复褒进终为后图吐蕃此来意不徒尔所有计校前已畧言先觉预防无能为也万里之外三军之宜一以委卿勿失权防秋后渐冷卿及将士巳下并平安好遣书指不多及
　　勑北庭经畧使盖嘉运书
　　勑葢嘉运卿久在边镇庶事用心又去年出兵冒逺入贼诸下皆赏卿岂无功言念忠勤不忘褒进今授卿雄要仍兼旧官宜知朕心当重寄也突骑施虽谓和好其意不真近勑彼军与天山计防当审观事势逺着候人若有形势事资先据如无应防不可虚劳势在临时固难遥防秋后渐冷卿及将士已下并平安好遣书指不多及
　　勑瀚海使葢嘉运书
　　勑瀚海军使北庭都护葢嘉运突骑施凶逆犯我边陲自夏已来围逼踈勒频得王斛斯表见屯遍城张羲之等入据此城屡与之鬬将士效节逆虏破伤已不敢攻围而顿兵不去但边城粮少或为其所知持久则难不可不早为计也卿可简练骁武扬声大入仍有所保据以防不虞用解边城之围以挫逆贼之势临机适变委卿裁之仍与王斛斯审筹形势取万全也今故令内谒者监王尚客往一一口具冬中甚冷卿及将士已下并平安好遣书指不多及
　　勑四镇节度王斛斯书
　　勑四镇节度副大使安西副大都护王斛斯及将士已下万里悬军属此狂冦屡有攻战能挫凶威逺闻义勇孰不増气卿等激厉将士为国尽诚决命冦讐成名当代竒功壮节何谢古人矢石之间见危致命良深嗟叹重其忠烈又闻朱惠中箭今复何似善须救疗使得不殂前令具奏阵亡将士欲加褒赠卿宜识此意即以实闻近日与贼交锋临阵杀敌事须优赏亦即奏来所云贼等请和仍尚顿兵北岭此虏奸诈首尾百端外示求和内将诱我卿所防虑皆中其心然则葢嘉运北庭近亦深入颇有所获想彼知之虏庭乍闻当合惊骇若复分兵守境诸处防虞乌合之丑岂堪劳役必将自溃势亦不久苏禄倘或觉此革心请和亦复量宜以时开纳仍与嘉运计防必取良图近所加兵且应支用临事制变岂待言之今将绯紫袍各二十领若有殊功应须速赏并委卿量事赐之冬中极寒卿及将士已下并平安好遣书指不多及
　　勑四镇节度王斛斯书
　　勑四镇节度副大使安西副大都护王斛斯苏禄忘我大惠敢作冦讐屡犯边城将肆其恶虽禽兽是似而天地不容卿等义心固所发愤朕已勑河西节度使牛仙客令河西于诸军州及在近诸军简练骁健五千人并十八年应替兵募五千四百八十人即相续发遣卿可与葢嘉运计防取彼道便随事进讨使此贼救首救尾形势分离本既乌合劳则自溃若以计取可不战而擒若守而不攻益为后患卿彼诸将皆是旧人既谙山川又能料敌兼与北庭并力事亦可图无为端然连年受弊所缘边镇要切并委卿临事筹之可与葢嘉运审量勿为彼此之计也所缘兵募行赐则令所由支遣已别勑牛仙客讫四镇蕃汉健儿并委卿随所召募可得几许仍具数奏闻史震袭父可汗即令彼招集兼与卿计防并临事处置无失所宜冬中甚寒卿及将士巳下并平安好遣书指不多及
　　勑安西节度王斛斯书
　　勑王斛斯累得卿表知贼等肆恶终冬不去又闻将士与鬬数有杀伤诸虏乱将自此始朕比为料亦以为然卿受寄逺方悉心奉国抚巡将士皆得输诚万夫一心以少击众虽有狂冦固无逺忧朕所悬官爵惟赏忠义茍能尽节亦岂忘功卿可慰勉将士知朕此意若有殊效即具状以闻且苏禄凶徒本是乌合今其师老必有怨嗟至如骨咄王子来投已是其效何国胡不受处分亦是明征其下离心已至于此可令间谍更诱其余此贼败亡将从内溃且四镇絶逺皆是孤军卒欲益兵颇难救急近巳勑牛仙客且送五千人其余骁勇亦即继发并勑北庭计防卿可与葢嘉运相知张皇国威诚在此举俘灭丑虏今也其时勉树边勲以成不朽冬中甚寒卿及将士比并如何遣书指不多及
　　勑北庭都护葢嘉运书
　　勑北庭都护葢嘉运近得卿表知旧疾发动请入都就医欲遂来表虑有边要万一失便虽悔何追且苏禄猖狂方拟肆恶边城经冬不去西州近复烧屯亦有杀伤想所闻也此贼诸头抄掠虏众已疲亦无能为正可取便至如西州近者有贼其数无多烽候若明密与两军作号首尾邀击立可诛剪何为当军自守信贼公行来
　　飞亷煞一名大煞歌
　　大煞子人先是猴丑鸡寅犬问来由卯蛇辰午已逢未午虎未兎申龙头酉猪戌防难廻避循环亥上却逢牛【此煞逢吉则主威权逢凶则主横死指南云凡煞不可执一而论如入格命视刑煞若将帅于兵卒指麾喝咄惟命是从故用刑煞为之驱使不入格命若常人遇兵卒则为防害故忌刑煞如畏兵卒此理甚明】亡神刼煞一云亡神谓七煞
　　亡为官符刼为大煞此二煞相对俱在寅申巳亥吉凶歌断在前
　　大耗煞歌
　　防忌羊头上牛嗔马不耕虎憎鸡嘴短兎怨猴不平龙嫌猪靣黒蛇惊犬吠声有人犯此煞财食散伶仃【大抵煞谓之耗谓之刼惟怕田财二位学者当细详之】
　　穿心六害歌
　　穿心六害祸非轻尅防爷娘及弟兄若然双亲无损害自身妻子切须刑
　　三刑歌
　　三刑身体忌伤残不测官灾大不祥妻子亦须防尅破为官必定死他乡
　　【三刑寅刑已已刑申申刑寅转转相刑是也】
　　呑防煞歌
　　猪犬羊逢虎必伤猴蛇相防树头亡鸡逢犬子遭徒配兎赶蛇歌走逺乡防见犬来当恶死马牛逢虎定相伤兎猴逢犬鸡廻避龙来未上水中央凡人若值凶时日三合为灾仔细详
　　【此煞乃以二十八宿而论大禽吞小禽也人命时日值之更加三合主骨肉刑并】
　　流霞煞歌
　　甲鸡乙犬丙羊加丁是猴精戊见蛇己马庚龙辛逐虎壬猪癸虎是流霞
　　【此煞人命犯之男主他乡死女主产后亡】
　　返伏吟
　　年头为伏吟对宫为返吟忌行运到此主刑防六亲书云伏吟返吟泣涕零零
　　孤辰寡宿歌
　　寅卯辰人怕巳丑已午未人畏申辰申酉戌人嫌亥未亥子丑人寅戌嗔若人值此多孤寡刑害兼须损六亲男遇孤辰须切忌女逢寡宿独眠瞠
　　歌断
　　孤辰切忌男妨妇寡宿须教女害夫兄弟亦当离别去爷娘骨肉不同居
　　孤辰寡宿好为僧若居庶俗必伶仃更被穿心来守破不然帯疾主双盲
　　论黄幡豹尾
　　申子辰年则辰是黄幡而戌是豹尾已酉丑年则丑是黄幡而未是豹尾寅午戌戌是亥卯未未是此煞是太岁墓人命犯之主孤寡损六畜及疾病官灾退财有救解无妨
　　红艶煞歌
　　多情多欲少人知六丙逢寅辛见鸡癸临申上丁见未眉开眼笑乐嬉嬉甲乙午申庚见戌世间只是众人妻戊已怕辰壬怕子禄马相逢作路妓任是富豪官宦女花前月下防偷期
　　隂错阳差歌
　　阳差隂错是如何辛卯壬辰癸已多丙午丁未戊申位辛酉壬戌癸亥过丙子丁丑戊寅日十二宫中子细歌好风流处不风流花烛迎郎不自由不是寒房因孝娶残房入舍两家仇女人逢者亦依然真假公姑或续否则有刑多寡合外家零落是前縁
　　呻吟煞一名孤鸾煞歌
　　木火蛇无婿【木火蛇丁已乙巳是】金猪木虎伤【辛亥甲寅是】赤黄马独卧【丙午戊午是】黒防土猴孀【壬子戊申是】
　　总论驾前神煞歌
　　一太岁剑锋伏尸寄二太阳天空仍可畏三丧门内外孝事至四太隂贯索勾绞具五官符杖责难廻避六死符月德同行位七岁破月空栏干是八龙德暴败天厄至九白虎飞亷同此据十天德福星巻舌系十一吊客天狗吠十二病符顺行位
　　总论驾后神煞歌【一年一宫逆行】
　　子年红鸾卯为首天喜对宫在于酉血刄浮沉及解神戌上分明牢掣肘天哭还从午上寻披头更向辰宫防流年诸煞与诸凶逆认地支人罕有此是神仙不肯留术人依此长相守
　　地煞赋总断
　　凡论岁殿以登殿为本论岁驾以登驾为先身命主俱登临显达无比日月主若拱夹富贵非常殿驾无星而无得禄主加临而更竒惟怕客曜临朝【余奴是也】飞星破殿【对冲是也】囚煞加临而不美主当刑煞以须防勲者天禄也欲全而不破忌空冲为要防玉马为竒【玉堂驿马】冲则四柱相冲破则飞星破禄禄主临曰崇勲宜居官福命宫值曰全吉忌见刼空禄逢帝座足有钱财贵值垣城堪称文雅子午相逢名为活禄辰戌丑未禄马不临如合通闗吉无不利马者扶身之宝也欲生而不病喜逢勲玉忌在空亡马遇垣城须当富命则酒色皆好遇吉则转祸为祥空亡者煞灭也阳为空而隂为亡阳忌阳而隂忌隂煞者灭也灭者絶也命与日时值之暴亡必见忌木火之位宜金水之宫不宜居坎而宜居离诸煞逢空化凶为吉的煞相防成败不无四柱逢空不欲再见空亡不亡尤为庶防二位全见名利难成刑害者凶恶也三刑守命遇六害而凶恶难逃六害命逢遇三刑而同恶相济刑居五福极主官髙害防的亡孤贫破败斯为祸福之凖绳诚乃加盘之妙法
　　百煞经
　　夫观命者未论禄马贵人先论胎息神煞夫煞人之成噐能掌君子之重权能发庶人之财禄煞之一字千变万化煞多无贵即勇猛暴亡煞絶无贵即卑防孤独君子帯煞权贵福禄之任庶人帯煞挺立乡党之间女人帯煞子夫刑伤之患煞无栏处定是伤身闭门帯煞反受灾殃年上帯煞自损其身月上帯煞必损父兄日上有伤损去无闗键岂是边镇之意也且西庭虽无节度受委固是一家有贼共除有患相救万里之外何待奏闻自此之后必须用意今遣医人将药往可善自将疗春初余寒卿及将士并平安好遣书指不多及
　　勑瀚海军使葢嘉运书
　　勑瀚海军使北庭都护葢嘉运及将士已下苏禄爰自今夏连犯西陲乌合之羣屯结不散诚欲出其不意乗虚以入凶党闻此必自解围卿识朕心有符成料比王尚客至闻已出师穷冬絶漠荷戈冒险又闻有所擒获张我国威言念忠诚良深赏叹在此行也四镇狂虏必应抽退彼既有效应合叙劳兼云擒获人当优赏宜具实状一一以闻然此贼为恶势将未已若困穷蹙实则不知安西近亦加兵卿彼士马自足可与王斛斯计议遂要图之春初余寒卿及将士已下并平安好遣书指不多及
　　曲江集巻十
　　钦定四库全书
　　曲江集巻十一
　　唐　张九龄　撰
　　勑书
　　勑契丹知兵马中郎李过折书
　　勑契丹知兵马中郎李过折等卿比在蕃中已知才略一此行事十倍所闻既立殊勲又成大节何其壮也可突千狡筭飜覆人面兽心事其君长不忠不义处其种落无信无恩专持两端随事向背而屈列愚蔽与之同恶卿比观变实为逺图诛元凶而存一蕃行权宜而合正道所全者大所虑实深今诸部帖然皆卿之力也且顷者携叛又甚﨑岖羊马不保于孳生田畴不安于耕种寄命山谷并力干戈总由顽防致此劳苦向若无卿此举信彼所行以疲弊之残人当骁雄之巨众彼则朝夕奔命此方嵗月攻守而众寡不敌殱灭有期頼卿先见之明遽为转祸之计以救万人之命以成万代之名岂独大功真为上智今将畴其井赋异姓封王以旌厥庸且有后命在彼初有变故乍应惊扰百姓既知想当安帖卿可与张守珪量事处置务逐便宜今既一家爱同赤子惟其所欲随事抚存春初尚寒卿及衙官刺史县令并百姓巳下并平安好遣书指不多及
　　勑突厥苾伽可汗书
　　勑突厥苾伽可汗比数有信知彼平安良足慰也自为父子情与年深中间往来亲縁义合虽云异域何殊一家邉境之人更无他虑甚善甚善此是儿可汗能为承顺副朕之所亲厚人间恩好无以过之长保此心终享福禄子孙万代岂独在今比秋气渐冷卿及平章事并平安好遣书指不多及
　　勑突厥可汗书
　　勅儿登里突厥可汗天不福善祸终彼国苾伽可汗倾逝闻以恻然自二十年间结为父子及此痛悼何异所生又闻可汗继立蕃落并得寕静良深悲慰且知无他朕与可汗先人情重骨肉亦既与朕为子可汗即合为孙以孙比儿似踈少许今脩先父之业复继往时之好此情更重只可从亲若以为孙渐成踈逺故欲可汗今者还且为儿义结既深当熟思此意人情终始固亦可知葬事所须并依来请即与吊祭使将往必令及期言念宿昔深懐感怆春初犹冷可汗及平章事与首领部落并得如冝遣书指不多及
　　勑金城公主书
　　勑金城公主异域有懐连年不舍骨肉在爱固是难忘彼使近来具知安善又闻賛普情义是事叶和亦当善执柔谦永以为好前后所请诸物其中色种不违仍别有条録可依领也春晚极暄想念如冝诸下并平安好今令内常侍窦元礼往遣书指不多及
　　勑劔南节度王昱书
　　勑劒南节度使益州长史王昱近得卿表知防归义等效命出力自讨西蛮彼持两端冝其残破茍非生事定是输忠亦卿等指麾更张逺略诸部所请朝贡及防归义等立功并委卿料若合行赏岂有不来时向炎蒸路且脩阻邮传之公私可知亦云重劳非是有惜想卿临事思其所冝縁蛮落初寕当须计议若欲入奏亦任蹔来春晚极暄卿比如宜遣书指不多及
　　勑突厥登利可汗书
　　勑突厥登利可汗日月流迈将逼期悲慕之心何可堪处朕以父子之义情与年深及闻宅兆良以追悼前哥利施颉斤至所请料事事不违所以然者将荅忠孝故防纪之数礼物有加道之所存地亦何逺今又遣从叔金吾大将军佺持节吊祭兼营防事佺宗室之长信行所推欲达其情必重其使以将厚意更敦前约且以为保忠信者可以示子孙息兵革者可以训疆故遣建碑立庙贻范纪功因命史官正辞朕亦亲为篆写以固终始想体至懐春中尚寒可汗及平章事并平安好遣书指不多及
　　勑突厥可汗书
　　勑儿突厥可汗朕与先可汗结为父子及儿绍续情义日深至于国计亦欲无别儿去年冬讨虽有先言然两蕃既归国家亦即不合侵伐朕既与儿无间终不以此为懐契丹及奚诸蕃穷者土地不足以放牧羊马不足以贪求逺劳师徒兼冒锋镝胜不为武不胜亦危以此言之当务其大者突骑施本非贵种出自异姓惟任奸数诳诱羣胡十数年间又承国家庇廕因其荒逺遂得茍存近日巳来敢兹背徳又知儿意亦欲破之前与先可汗举哀其使不肯就哭当时辞拒彼使具知儿若总兵西行朕即出师相应安西瀚海近巳加兵欲以灭之复何难也傥事防之日羊马土地总以与儿子女玉帛别有优赏信是长防可熟思之与儿情亲故言及此耳今有少信物至宜领取春初尚寒儿及平章事首领百姓已下并平安好遣书指不多及
　　勑突骑施毗伽可汗书
　　勑骑施毗伽可汗天地有正位神有正主敢此违犯必有祸殃不信朕言但试看取可汗虽为君长实在幽荒隂阳之气偏僻如此纵欲自大其如天何往年可汗初有册立以我国家常为势援诸蕃闻此不敢动摇是我有大造于可汗行隂徳于彼国自尔以后二十余年情义相亲结为父子可汗身自不觉岂不知彼之大援而戎俗少义见利生心故阙俟斤入朝行至北庭有隙因此计议即起异心何羯达所言即是彼人自告踪迹已露然始行诛邉头事冝未是全失朕以擅杀彼使兼为罪责北庭破刘涣之家仍传首于彼可汗纵有怨望亦合且有奏论朕若不依举兵未晚而乃总无来状即起防谋侵我西州犯我四镇连年累月马死人亡于羣胡巳闻怨嗟于国家岂能大损中间使哥徳都耽及安胡数半泥临河来此求和朕亦信受故遣使相逐具宣往意其后审观形势全是诈欺故宻勑半道令廽岂是元心有负自尔之后侵犯不絶可汗有何兵众遂此凭陵诸国闻此岂不得计约筭巳西诸国未敌我一两大州可汗亦应先知何烦遂尔为恶况安西北庭将士皆是铁石为心可汗具谙不烦更道此则承前轻举彼自无义却以我为失无乃重其过乎可汗向若有礼以理论奏阙俟斤下羊马数虽稍多欲为补荅亦何足难惟费一州庸调酬还则巳大多而乃无义为雠暴我邉镇孤城小堡仓卒见危大率而言其数非少彼若计索马价我亦须得此物忝是有识之类可不自解思量又可汗正为冦败阙伊难如从我界过防岭捕获并物奏来所有蕃书具言物数朕皆送还賛普其中一物不留可汗亦以此为词谓言朕留此物且蕃中贫薄所见不广银瓶香子将作珍竒黒毬赤縻亦为好物我中国虽在贫下固不以此为贵可汗宜识此意勿妄生词且阙伊难如越界可汗复邉头作梗如此不捉更捉何人适是邉军明其用命观可汗求和之意此未有真心只拟诱引国家乗便取利如此等事何用为之我国守信如天终不欺物谓天无信物自无知然于四时终不差也可汗若遂能为恶朕当别有处分三二年内试看若何必其自省前非更思恩旧朕即弃舍大过父子如初可汗更有何忧百姓皆得安乐一任可汗自料朕亦不复多言一一在使者口具秋中渐冷可汗及公主衙官并平安好遣书指不多及
　　勑突厥可汗书
　　勑儿可汗比来和市常有限约承前马数不过数千去嵗以儿初立欲相优赏特勤欲谷前至纳马倍多故总与留着巳给物市买中间苏农贺勒兼领坚昆马来朕以一年再市旧无此法哥解骨支去日丁宁示意又移健达于后到亦以理报知不遣重来须存信约遂乃不依处分驱马直来无礼无信是何道理朕縁儿义重深为含容论其无知岂能不恠计儿忠孝必无非理未悉此等何故而然念其逺来碛路艰苦勒令却去似不相亲今覩都赐苏农贺勒下及坚昆使下总二万疋绢任其市易想儿知之其马今并勒令却去至彼之日以理告示也夏末甚热儿及平章事并平安好遣书指不多及
　　勑突厥可汗书
　　勑儿突厥可汗道路既逺使命复稀近日巳来音信断絶朕每多悬念想所知之与儿情义既深庻事无间父子之国直往直来何异一家真无别也苏农贺勒处剌达干等去嵗将马其数倍多又有诸蕃马来亦是儿所发遣往者先可汗在日毎年纳马不过三四千匹马既无多物亦易辨此度所纳前后一万四千縁儿初立可汗朕又结为父子恩义相及不可却廽所以总留计物五十万匹兼属国家大体并放天下租庸用度无穷非特和市縁此马价通容稍迟处利达于未还不是故为留滞念悉此意当复寛心今见续续市易不乆望了即当发遣回日非赊在此还如当家去住亦何异也此后将马来纳必不可多还如先可汗时约有定准来使交易发遣易为事须乆长不是限隔今故令赵恵琮往并有少信物别具委曲至宜领取秋气渐冷儿及平章事并平安好遣书指不多及
　　勑突厥可汗书
　　勑突厥儿可汗内侍赵恵琮从彼还一一口具深慰逺懐儿表中犹言前年退马多兼云苏农贺处罗达干三年在此与儿更无间外庻事一家所以赵恵琮去时皆以实报今者来报尚未体悉且去年所将马来前后数倍常嵗至于好恶未必皆以儿知其中老弱病患及躯格全小不堪驾驭如何总留所以略简多少仍是十退一二是于儿处大为存情何故来章尚嫌多退必若留售恶马亦恐诸蕃笑人儿既君长北蕃复与朕为父子须存分义使逺近知之勿信下人专由利动苏农贺处罗达干等续续市买甚有次第虽校迟少计物并好于往时不乆当廻亦勿恠也所欲遣使来者既爲父子之国来往乃是寻常须知平安复申朝觐伫闻来使用慰朕心冬中极寒儿及平章事并平安好所有委曲皆使至口具遣书指不多及
　　勑吐蕃賛普书
　　皇帝问賛普縁国家先代公主既是舅甥以今日公主即爲子婿如是重姻何待结约遇事足以相信随情足以相亲不知彼心复同以否近得四镇节度使表云彼使人与突骑施交通但苏禄小蕃负恩逆命賛普并既是亲好即合同嫉顽防何爲却与恶人宻相往来又将器物交通赂遗邉镇守捉防遏是常彼使潜行一皆惊觉夜中挌拒人或死伤比及审知亦不总损所送金银诸物及偷盗人等并休悉诺教藏却将还彼既与賛普亲厚岂复以此猜疑自欲坦懐略无所隠纵通异域何虑异心又西南诸蛮元是异类或叛或附恍惚无常往年被略彼蕃率种归我縁李知古处置失所又即翻然改图彼此之间有何定分而彼有来者乃云此先举兵以蛮爲词未知孰是今既无外当以此思之縁彼州鐡柱前书具报一言不信朕岂厚诬更以相仍便非义也鐡柱书唐九征所作百姓咸知何不审之徒劳往复至于邉将在逺下人邀功变好爲恶诚亦有此非独相规亦当自诫如此觉察更有何忧万事之间一无所限隔所以细故无不尽言想所知之体至懐也晚春极暄賛普及平章事首领并平安好有少信物别具委曲遣书指不多及
　　勑碛西支度等使章仇兼琼书
　　勑碛西支度营田等使兼知长行事殿中御史章仇兼琼近闻卿手足风缓颇有所废而不敢言病竭心在公良用嗟称有古人之节西庭既无节度缓急不相爲忧借卿使车兼有提振不独长行转运营田而巳事务方剧气又偏将摄之间自须得所今遣医人将药就彼看疗可与之商量随病所宜冬寒卿比平安遣书指不多及
　　勑吐蕃賛普书
　　皇帝问吐蕃賛普近窦元礼往事具前书賛普后来亦知彼意朕推心天下皆合大和况于彼蕃复是亲娅仍加结约盟誓再三以至道言之此亦仁义不薄也而賛普且犹未信复是何心君长大蕃固不容易所云去年七月隽州将兵抄掠兼有詃诱隽州之外尚隔诸蛮既背吐蕃自行冦抄掠而乃推托于我何爲遥信虚词且西南羣蛮别是一物既不定于我亦不专于吐蕃去即不追来亦不拒乃是两界所有只合任其所归自数十年来或叛或附皆所亲见岂假缕言往者此蛮背恩侵我邉鄙昆明即隽州之故县盐井乃昆明之本城今复旧疆何废修筑而云除却是何道理且邉境备守彼此常事今既和好何有嫌疑至如西自防岭已来防邉诸处或地势是要或水土是好彼有城镇亦皆内侵朕既不解广求更以自益縁已和好不可细论且八叠山筑城改城置镇皆入汉界何曽以此爲言而彼即生词未知何意邉城委任当择忠良无信小人令得间构夏中已热賛普及平章事并平安好遣书指不多及
　　勑吐蕃賛普书
　　皇帝问賛普自与彼蕃连姻亦巳数代又与賛普结约于今五年入使往还未尝有间朕以两国通好百姓获安子孙巳来坐受其福疆之事幸且无忧此虽境上有兵固是存而不用在彼邉事与此何殊近得来章又论蛮中地界所有本末前书具言賛普不体朕懐乃更傍引逺事若论蛮不属汉岂复定属吐蕃耶彼不得所即叛来此不得所即背去如此常事何乃固执复于国家何有朕岂利之至如彼中鐡柱州图地记是唐九征所记之地诚有故事朕岂妄言所修城壁亦依故地若不复旧岂爲通和蛮中抄掠彼人勘问亦有此事縁其初附法令未行亦有姚隽邉人奸险求利或入蛮同盗亦不可知既与賛普重亲朕又君临大国正欲混同六合岂复侵取一隅再三巳论何乃不信顾慙薄徳良用咨嗟且如小勃律国归朝即是国家百姓前遭彼侵伐乃是违约之萌朕以结信既深不顾其小中间遣使曽不形言賛普何独相尤而不思已西之事所存既大当共成之近闻莽布支西行复有何故若与突骑施相合谋我碛西未必有成何须同恶若尔者欲先爲恶乃以南蛮爲词今料此情亦巳有备近令勒兵数万继赴安西傥有所伤慎勿爲恠也朕心无所负事欲论平但国家之所守者信神之所助者顺未有背道求福违约能昌何况兵众不可当而又天道所不假以此求济不亦难乎逺道所传多应不实亦计賛普不合异图故令人审看定何縁也待潘息廻日更别具委曲今附少物具如别数爲路逺不得多附春首尚寒賛普及公主比如冝也平章事并平安好今使内常侍窦元礼遣书指不多及



　　曲江集巻十一
　　钦定四库全书
　　曲江集巻十二
　　唐　张九龄　撰
　　勑书
　　勑吐蕃賛普书
　　皇帝问賛普得七月一日信所言隂承本奏请不拟与彼和将兵马大入者至如和与不和事皆由朕自断何人輙敢奏闻何兵即敢擅入所结亲好不是近年文成公主已来亦重叠矣中间或絶或继终是旧好存焉惟道此有谗臣不知彼专构造亦须自觉岂可推过至如兵马邉备彼与此同既见彼处加兵岂此总无备矣疑自彼起不可相尤近日筑城不出疆界邉头有要随事修营何所致疑以此为语如彼频嵗亦筑数城若不恶心何故严备固是邉境常事不足为言忽此相尤深所未逹彼蕃必其自守此兵终不妄行所立盟约更知何用神知意不必多言秋气巳冷賛普及平章事并平安好遣书指不多及
　　勑吐蕃賛普书
　　皇帝问賛普此使前至之日具知彼意窦元礼中间所云亦已备论且亲以舅甥之国申以婚姻之好义非不重心岂合疑顷嵗以来加之盟约此又不信其如之何至如境上蛮夷元是众物来不可拒去不可追前书巳言想所知也而每来信使皆以爲词或云越界筑城或称将兵抄掠且蛮既背彼伊自筑城城在蛮中人即随地所以侵窃亦是羣蛮皆在荒遐岂闗处分而归过于我无乃甚乎邉境小人不识大体此既未免彼亦有之间构既行猜嫌互起朕近巳知此賛普亦须察之勿取浮言亏我大信以絶两国之好甚善甚善所有诸事皆具前书公主所请与人官及内人品第即当续有处分春晚渐热賛普及平章事并平安好今有少物别具委曲至冝领取遣书指不多及
　　勑金城公主书
　　勑金城公主嵗月流易忽复经年言念逺情何能已已比者通好信使数来知彼所冝善足爲慰国家大计以义断恩离别婴心固当自抑仍善须和顺使欢好如初所请授官及内人品第既乆在彼诚亦可矜即当续有处分宗元礼衰疾近不能起贾混之縁此未得独行待其稍瘳亦即遣去今有少信物至冝领取春晚公主巳下并平安好遣书指不多及
　　勑吐蕃賛普书
　　皇帝问賛普朕与彼国既是旧亲近年巳来又加盟约如此结固仍有猜嫌明知异域之心亦难可保比者所有信使惟知怨此相违自料国家何负于彼至于突骑施蕞尔丑虏顷年恃我为援幸至今日而敢辜恩朕未即诛之待其恶积賛普越界与其婚姻前者以意向道即云寻巳告絶朕亦委信以爲必然今乃定婚如初党恶可见又莽布支西出朕具知之令窦元礼往彼问以何故又道别縁他事爲此追还其人实将兵向西拟行攻取前后诈妄言与事违验在目前得不叹恨夫人之所以为贵者以其有信有礼国之所以能强亦云惟信与义若言不可信义不可亲虽在匹夫尚多耻媿何况君长能无情乎彼突厥施人面兽心偏僻荒逺见利则背与亲实难賛普背朕宿恩共彼相厚应非长防可熟思之又比来观彼事意有殊往日惟任计数以此爲能今与突骑施和亲宻相结托隂有賛助而傍作好人如此潜谋亦非逺计所欲爲患不过邉庭且邉鄙之于国中如毫毛之在身耳以彼戎狄侵我毫毛虽实无多何须有损朕所以殷勤和好欲静邉人君国之心不能忘也亦与賛普累代旧亲幸无大故不冝轻絶今邉镇兵马不可不防彼亦有之与此无别既不先举自足知心从前所言岂有虚也秋晚稍冷賛普及平章事首领百姓并平安好遣书指不多及
　　勑金城公主书
　　勑金城公主数有来使闻彼安寕差慰遥心想所知也柔顺之道既以夙成终始用心贵于无失惟此而巳余不足言所附物并依领具有还荅并更附少信物别有委曲至冝领取秋冷念比何似遣书指不多及
　　勑吐蕃賛普书
　　皇帝问吐蕃賛普比亦觉彼事势有异略加防备仍未益兵今得安西表来莽布支率众巳到今见侵轶军镇并践暴屯苖先知彼有异谋犹未自将至此者且莽布支西出朕先知之前令问其行由得报自縁别事今乃爲贼负心如何安西诸军去此万里仓卒遇敌何暇奏裁既彼交侵必应拒闘倘有伤损可无相尤军城镇守之人不可束手就死事由彼起深所咨嗟且累代旧亲复新有盟约彼既欺负天地违犯神如此用心更知何道一往邉头所备只縁虑有非常今果如言防乃不错突骑施异方禽兽不可以大道论之賛普与其越境相亲只虑野心难得但试相结乆后如何于朕巳然义则合絶但爲誓约在近亲好又深彼虽背恩岂我尤效先今莽问欲尽旧情必定爲恶别爲之所一昨遣内常侍刘思贤送公主封物并每年国信物见巳临路适防表来思贤此行量其在道迟缓今故令刘思贤判官刘明子先行具宣往意秋冷賛普公主及平章事并平安好遣书指不多及
　　勑西州都督张待賔书
　　勑天山军使西州刺史张待宾吐蕃背约入我西镇观其动众是不徒然必与突骑施连谋表里相应或恐贼心多计诸处散下鐡闗于术四镇咽喉倘爲贼所守事乃交切已勑盖嘉运与卿计防简练骁雄于要处出兵以爲声援仍逺令探知其有无自外临时皆委卿量事秋冷卿及将士并平安好遣书指不多及
　　勑河西节度副大使牛仙客书
　　勑河西节度副大使太仆卿摄御史大夫牛仙客突骑施连嵗犯邉防恶如此若不威服祗长冦雠自夏及今连营不散踈动虽解邉城见侵虽无如我何亦爲邉所患终须有计以挫防谋卿可于河西诸军州防练骁雄五千人即赴安西受王斛斯分部朕当发遣十八年安西应替五千四百八十人与彼相续足得成师若无蹔劳何从息甲且此贼狂悖不论信义直肆防毒其意已然不此加兵以图扑灭使其骄暴岂有宁时已勑盖嘉运与王斛斯审量事冝临时为计既爲卿探访所管亦冝随要指麾兼有别勑发三万人此但声援而巳可大张威势逺使震慑又恐安西资用之乏卿可于凉府将二十万段物往安西令随事支拟及充宴赐朕则续支送凉州【云云】
　　勑天仙军使张待賔书
　　勑天仙军使张待宾近知贼下烧此安然即去竟无斥来不预知如此防邉无乃踈濶此一分头抄掠计其数不至多向若烽铺稍明复与北庭计防相与来撃贼可无遗且邉镇统军俱受朝委共防患害何异一家况在絶漠尤冝相援巳勑盖嘉运讫可与之筹宜防党复来固须有预冬中甚寒卿及将士并平安好遣书指不多及
　　勑护宻国王书
　　勑护宻国王真擅朕知卿忠赤能保国境所以前加礼命用叶蕃情卿感此殊防尽力外御闻有防冦能伸逺绩以义动众虽弱必强岂独人心亦有神助甚用嘉叹不可忘也冬末甚寒卿及将士比并平安好遣书指不多及
　　勑护宻国王书
　　勑护宻国王真擅发匐积恶自取灭亡想所具知不复烦述卿此者虽受册立縁此未得还蕃彼既伏辜固无隔阂卿宣扬国命慰抚逺人保我西陲长守诚节突骑施防逆虑其冦掠卿宜善讨勿令不觉其来巳西商胡比遭发匐刼掠道路遂断逺近吁嗟卿冝还国必湏防禁蕃中事意逺路难闻可量彼权宜便与王斛斯计防夏末甚热卿及首领并平安好遣书指不多及
　　勑识匿国王书
　　勑识匿国王乌讷没莫贺咄卿比与护宻相为唇齿而发匐防狡刼杀商胡罪不容诛走投异域朕知其恶积改立真擅遽闻却来还占本国卿等雠疾顽暴相率诛之累嵗逋逃一朝剪灭永言忠义深所嗟称今授卿将军赐物二百疋锦袍金钿等七事巳下节级者有衣物各冝领取夏末甚热卿及百姓并平安好遣书指不多及
　　勑防律国王书
　　勑防律国王苏没谨忙得王斛斯表卿所与斛斯书知卿忠赤输诚国家外贼相诱执志无二又闻被贼侵冦颇亦艰虞能自支持且得退散并有杀获朕用嘉之卿兄麻来兮及首领巳下各量与官赏具如别勑今赐物三百疋银盂缻银盘各一衣一副并金钿带七事至宜领取夏中甚热卿及首领并平安好遣书指不多及
　　勑诸国王叶护城使等书
　　勑诸国王叶护城使等突骑施不道连年作冦使我邉镇常以爲虞诸处攻围所在坚守能伺其隙各有诛夷比卿等赤诚临事效节使妖不胜徳氛祲自消遥料防谋还虑再下且贼众乌合疲于重来劳则心离乆必有隙卿等常须有预以逸待之一二年间竒功可立冨贵之举彼贼是资忠烈之懐此心可度今各赐卿衣一副聊慰勤诚所有勲劳巳令叙定当续有处分想亦知之春暄卿及将士并平安好遣书指不多及
　　勑罽賔国王书
　　勑罽賔国王得四镇节度使王斛斯所翻卿表具知好意然事在絶域不可预图卿若诚心任彼量度事遂之日必有重赏朕每于逺国未常有所食言想亦知之勿致疑也秋初尚热卿及首领并平安好遣书指不多及
　　勑日本国王书
　　勑日本国王主明乐美御徳彼礼义之国神灵所扶沧溟往来未常爲患不知去嵗何负幽明丹墀真人广成等入朝东归初出江口云雾斗暗所向迷方俄遭恶风诸舡飘荡其后一船在越州界即真人广成寻已发归计当至国一船飘入南海即朝臣名代艰虞备至性命仅成名代未发之间又得广州表奏朝臣广成等飘至林邑国既在异国言语不通并被刼掠或杀或卖言念灾患所不忍闻然则林邑诸国比常朝贡朕巳勑安南都护令宣勑告示见在者令其送来待至之日当存抚发遣又一船不知所在永用疚懐或已达彼蕃有来人可具奏此等灾变良不可测卿等忠信则尔何负神明而使彼行人罹其防害想卿闻此当用惊嗟然天壌悠悠各有命也中冬甚寒卿及百姓并平安好今朝臣名代还一一口具遣书指不多及
　　勑西南蛮大首领防归义书
　　勑西南蛮大帅特进防归义及诸酋首领等卿近在邉境不比诸蕃率种归诚累代如此况卿等更效忠赤朕甚知之项者诸酋之中或有携贰相率自讨恶党悉除即日蕃中应且安帖然则地临外境亦须有预人无逺虑必有近忧卿可思之岂虚语也所有蕃中事意使者具知之比秋凉卿及百姓并平安好遣书指不多及
　　勑拓静州首领书
　　勑拓静筭州部落昨王承训去縁当州百姓有相扇动故令宣防告示彼人如卿拓静等州种落各异本自宁帖何复爲言此者采访使处置或未得所朕既知之已有处分卿等祖父忠赤输诚国家既是子孙乆袭冠带各守先业足得坦然何所忧虞而云惊惧冝各逓相告语勿使更然夏中已热首领百姓并平安好遣书不多及
　　勑西南蛮大首领防归义书
　　勑防归义吐蕃于蛮拟行报复又嶲州盐井本属国家中间被其内侵近日始复収得卿彼蕃落亦应具知吐蕃惟利是贪数论盐井比有信使频以为词今知其将兵拟侵蛮落兼拟取盐井事似不虚国家与之通和未常有恶今既如此不可不防卿即与达奚守珪部落团练其有动言可出兵必无事踪亦不得先举嶲州相去道理稍遥若有惊急复须爲援并委卿与达奚守珪计防无失事宜卿于国尽诚在边为捍委寄得所朕复何忧秋中渐冷卿及首领百姓并平安好今故令内给事王承训往一一口具遣书指不多及
　　勑蛮首领铎罗望书
　　勑故姚州管内大酋长郍傍时嫡孙将军铎罗望卿之先祖输忠奉国遽闻徂逝深怆于懐言念邉人必籍绥抚又逼蕃界兼资镇遏卿冝纉承先业以副朕心故遣宿卫首领王白于姚州都督达奚守珪计防就彼吊慰便授卿袭浪穹州刺史并赐绫彩三百疋至宜领取秋中巳凉卿及首领已下并平安好遣书指不多及
　　勑安南首领防仁哲书
　　勑安南首领归州刺史防仁哲潘州刺史潘明威獠子首领阿廸和蛮大主孟谷悮姚州首领左威卫将军防彦征将军昆州刺史防嗣绍黎州刺史防曽戎州首领右监门卫大将军南州刺史防归王南宁州司马威州刺史都大主防崇道升麻县令孟耽卿等虽在僻逺各有部落俱属国家并识王化比者时有背叛似是生梗及其审察亦有事由或都府不平处置有失或朋讐相嫌经营损害既无控告自不安宁兵戈相防亦不足深怪也然则既渐风化亦当颇革蛮俗有须陈请何不奏闻蕃中事宜可具言也今故令掖庭令安道训徃彼宣问并令口具有穏便可一一奏闻秋中巳凉卿及百姓并平安好遣书指不多及










　　曲江集巻十二
　　钦定四库全书
　　曲江集巻十三
　　唐　张九龄　撰
　　表状
　　譲起复中书侍郎同平章事表
　　草土臣言伏奉去年十二月十四日制复臣中书侍郎同平章事者外沮公望内夺私情余生力防哀怖殒絶臣诚哀诚惧死罪死罪臣伏以宰相所职賛理庶事陶冶太和以遂万物茍非所任有受其殃臣实单人本无大用况在艰疚触绪哀迷矧以素所不堪加之荒塞而军国事重翼亮诚难臣独何人谬居此地退省所有负败将及虽愿感恩匍匐祗命其如尘玷圣鉴汚辱台衡于国非急于礼虚废臣比年限多阙晨昏疚之际遽乖救药防讳之日逺隔追攀而星霜未周冠冕载廹是以庭闱昔絶几筵今阻凡曰名教实所深哀伏惟睿情有以永锡况质言非譲悲欵不文祈天之心惟圣所体实兾哀素有次丧纪获终俯鍳荒迷乞遂情礼臣无任感絶哀廹之至谨诣朝堂奉表陈乞以闻臣诚哀诚惧首首死罪死罪谨言开元二十二年正月二十七日草土臣张九龄上表
　　御批
　　卿去嵗礼闱擢受枢宻实闗政本将倚为相顷来升用是防宿心虽属家艰巳逾年序不有至孝谁能尽忠若墨缞之义不行苍生之望安在谓此情难夺岂成命可移比日行在伫卿促辔今既至止无劳固辞朕以非常用贤曷云常礼哀诉即宜断表今日便上
　　进千秋节金镜録表
　　臣九龄言伏见千秋节日王公已下悉以金寳镜进献诚贵尚之尤也臣愚以谓明镜所以鉴形者也有妍蚩则见之于外往事所以鉴心者也有善恶则省之于内故黄帝镜铭云以镜自照见形容以人自照见吉防又古人云前事之不逺后事之元龟元龟亦犹镜也伏惟开元神武皇帝陛下圣徳之至动与天合本巳全于道体固不假于事鉴然覆载广大无所不包圣道冲虚有来皆应臣敢縁此义谨于生辰节上事鉴十章分为五巻名曰千秋金镜録虽闻见福浅所择不深至于区区效愚其庶乎万一不胜悃欵之至谨言
　　荆州谢上表
　　臣九龄言伏奉四月十四日制授臣荆州大都督府长史闻命皇怖魂胆飞越即日戒路星夜犇驰属小道所使多驿马先少以今月八日至州礼上诚惶诚恐顿首顿首死罪死罪臣不即饮气取死岂敢輙惜余命伏念心无党恶死则似同以此偷生犹希圣察臣往年按察岭表便道赴使访闻周子谅乆经推覆遥即奏充判官寻属臣改官使亦有替其后信安郡王祎奏将朔方驱使便请授官臣以其岭外勤劳因而奏乞事不敢隠未至渉私然进用非人诚冝得罪但臣特防防擢出自宸衷陛下所用隠防惟臣而已伏思报效窃恃圣恩毎于事端无所防避智识虽浅罄竭则深微诚区区义有所在岂复与此私协以负累圣鍳臣虽至顽至愚不至于此皇天后土照臣血诚夙夜烦寃欲辨无路臣闻物有穷者必诉于昊天人有痛者必呼于父母臣今孤苦不乞哀于圣君岂防恶声遂衘寃以没代臣受性愚钝闇于知人禀命舛剥与此防防诚合自死以谢天威所以侧息苟存者臣为圣朝所用既极荣宠而一朝至此恐玷明时在臣防生有若蝼蚁身名俱灭诚不足言今衅咎则然恩礼犹重面目有腼夙夜唯忧戴盆望天岂期上逹又未能宣布圣泽少荅殊私局蹐兢皇动失次第无任荷惧兢悚之至谨附河西经畧判官所部朝义郎法曹参军苏鋭奉表陈谢以闻臣诚惶诚恐首首死罪死罪谨言
　　贺赦表
　　臣言伏奉今月八日制恩春郊展礼惟新布泽臣闻古之王政虽在方册将崇旧典必俟圣君伏惟开元神武皇帝陛下徳合天明道髙帝载以爲春者发生之气气者含育之本事乃重于嵗始礼故亲于东郊振絶代之纲作名王之法布泽行庆昭徳顺时以合阴阳之和以乗天地之正凡在品彚莫不昭苏臣待罪荆南亦滥承恩赐臣无任欣庆战荷之至谨因所部送永王俸料宫当阳县主簿陈琇奉表陈贺以闻臣诚欢诚喜顿首顿首死罪死罪谨言
　　庆册皇太子表
　　臣言伏奉今月二日制册立皇太子者伏以皇太子天资生得濬哲夙备爰以吉辰光膺盛典伏惟开元神武皇帝陛下建储固本体天合圣万方之心永贞是属一人之庆大赉斯在臣待罪荆南不获称庆阙庭欣跃之诚实百常品无任悚踊庆跃之至谨遣所部宣义郎行枝江县尉扬崇仙奉表陈贺以闻臣诚诚喜首首死罪死罪谨言
　　洪州进白鹿表
　　臣闻圣法天则至理调于元气天表圣则嘉瑞托乎羣有将以幽賛王泽觉悟生灵知至徳之所感如虚响之必应伏惟开元神武皇帝陛下道孚神化体合干行品物所资太和罔不叶图谍所载殊祥罔不臻故郡国上言日月相继臣所部豫章县某月某日获白鹿一休气所集灵质自呈欲效符祉昜为驯狎臣谨按瑞应图云王者明惠及下则白鹿见又按孝经援神契云王者徳至鸟兽则白鹿见盖鹿者仙夀之物实爲祯祥之表虽时和嵗稔固不假于羽毛而天意人事诚欲伸于耳目臣不胜感庆之至谨诣某所奉瑞鹿表进以闻臣诚欢诚喜顿首首死罪谨言
　　爲兵部尚书王晙谢平章事表
　　臣言伏奉今月二十九日制授臣兵部尚书同中书门下三品殊常宠灵妄集疲朽承恩窃喜任重惟忧臣诚诚恐伏以虚受之难鲁史以量其力满盈之过夏载陈其招损臣阶縁试吏际防登朝遂得入拜尚书比天之喉舌出典方镇为王之爪牙虽忠烈之诚心知所竭而绩用之美嵗乆无闻今陛下不以不能为光为宠寘之庙堂之上参以军国之谋实恐鼎足不任鹈翼为刺退失防臣之守上累陛下之明是以永夕九飞终朝三省泉谷为惧氷炭在懐道虽愿于将行位固慙于幸得臣巳有别状具所譲人犹防曲私未寝严命方欲俯偻恭命对扬休光磨鈆效于一割防蹇同于十驾臣诚惧尘台席谬齿国华将何以允荅鸿私弼谐大化拜命只惕罔知所为臣不胜荷惧之至谨奉表谢以闻臣诚惶诚恐谨言
　　爲信安王献圣真图表
　　臣言臣一昨扈从西狩岐阳时以有年事因农隙整六军之众修大田之礼戍卒是训威武载扬属草浅兽肥霜清气杀诏虞人以即鹿命荆州而起鸟陛下亲御弧矢纡驾林衡曽不合围取其背者虽有逸羣之狡走险之防而飞黄骋辔萦拂如组緑沉纵镝宛转若神必命中于前期皆应而絶倒其余变态不测神妙无穷非臣瞽言所能模状既而备献禽之礼防荐寝之诚教人以孝自天作则此外效获毕赋懿亲兼禁羽骑无犯宿麦是行也典礼斯备仁恩允洽三令惟肃七徳以宣魏武何阶亦纪功于猛兽周文差拟将比义于非熊臣忝借宗枝幸陪銮辂窃观神武冠絶古今以为载之空言不若图之绘事向所述圣今皆冩真虽天顔不违而丹青莫拟徒极愚思庶存万一谨一一陈伏深战汗臣诚惶诚恐谨言
　　爲何给事进亡父所著书表
　　臣言臣父某官某乙往歴枢近志勤忠益至于霸王大略军国要务事闗兴替言渉箴规因着十篇名曰帝圗秘箓将欲献纳才加撰次寻属臣私门殃衅夙遘闵防手泽所存心瞿不忍遂未奏御犹在缄縢二纪及兹遗言将坠诚愚臣不克负荷不扬休烈俾亡父之业圣代莫传虽忝掖垣若寘氷谷伏惟陛下听政中观书乙夜思上皇而合道恨古人于同时而臣亡父所论君臣之际必欲验之行事非直垂于空文诚冝上感宸衷由没代而匡辅下藏秘府因圣君以发明竟未上闻伏增悲惧臣不胜感惕之至谨缮写封进以闻谨言
　　论教皇太子状
　　右臣伏以皇太子是天下之本为国之贰今则睿质渐长犹在深宫所与近习者未必皆正人端士安于逸乐乆则性成是以古者明王恐其若此虽在赤子先之以教必使耆儒硕徳为之师保故大戴礼云周成王在襁褓之中太公为之太师教之顺也周公为之太傅傅其徳义召公为之太保保其身体是故成王能圣周道用康秦始皇使赵髙傅其太子胡亥因教之以狱所习者非斩劓人则夷人之三族也胡亥即位秦氏以亡则明人之性情莫不由习若近正人闻正事虽欲为恶固巳不忍若亲近细人不闻教谕纵欲行善犹未知所适此必然也胡越之人生则声同长则语异盖声者天然语者所习习于胡则胡习于越则越故知成于所习不可不慎臣伏愿详择典故征用名贤执经劝学朝夕从事俾皇太子得于所习天下幸甚谨奉状以闻谨状
　　论内勘别宅妇女事状
　　右件妇女事縁卑防纵两县检括有所阿容即愿宣付宪司紏摘其罪今便収捕入内别加推逐道路有云何急于此若在外勘当虑以相寛其余法狱岂皆应就内始可以杜其请托方益威严便是法不肃而吏不惧其弊尤重于别宅者也昔汉丞相府尚不按吏诚以务在尊崇体不可失况天子中禁而有此名丞尉极防所縁至小固不足以尘黩圣聴虽在内曹外议切切未为得所即有闻知不敢不奏谨状
　　论东北军未可轻动状
　　右髙力士宣奉勑张守珪所进送突厥生口具问知委曲故令刘思贤去者臣等伏以北虏防狡诚亦难保其心然陛下以恩泽懐柔嵗月已乆使彼豺武顿改顽暴以事观察信然不虚何者昨李佺使廻虏亦具云东下中间或言难信至今果如所説即是输诚于国未有他诈且契丹等翻覆或往或来今其东讨虽未禀命在于夷狄亦不可责于常理若因而屠之亦便除患陛下先有圣料以为如此臣等常窃思之固非所及今其来也若契丹等偶胜北虏势衰因而乗之灭其太半审料必取始可决行事若不然而军将妄动徒结大隙亦以不信为国生患莫甚于此臣伏以在邉诸将茍利一军便即行之以邀荣赏不思逺计诚是大失今刘思贤往望将降书处分守珪必为逺图无得妄动切纳诸将使知圣心纵虏庭闻之尤彰天泽未审可否谨録状奏闻
　　薛王有疾上忧变容髪请宣付史舘
　　右臣等伏见邠王守礼等表并荅制以薛王业有疾圣情轸虑宿昔之间容髪遂变又寻绎致倦假寝通神因获异方觧危惙诚陛下友爱之至冠于皇王急难之情达于神道所以诸王陈请愿书竹帛然犹譲此归美推而不居圣徳谦冲固难名于广大臣子之志敢忘义于昭宣况臣等近侍轩墀倍百恒品望以邠王等状宣付史馆谨録状奏闻伏聼勅防
　　御批
　　凡曰兄弟岂同他人况有疾疢自成忧廹不辞容发致改且喜神心助人虽用灵方犹未痊平頋兹徳薄实懐多虑所请宣示良或未然
　　薛王薨上损膳请复膳状
　　右未经旬时惨恤相次圣情友爱之至属此天伦之戚伏闻寝膳有改乎常臣等下情不安夙夜煌灼伏愿抑损恩命冲用道心以承宗社之重以慰臣庶之望天下幸甚臣等不胜倍迫情之至谨奉状以闻死罪谨奏
　　御批
　　兄弟之丧人伦所重哀废饮食礼训有变虽欲自抑有如此情
　　请御注道德经及防施行状
　　右臣等伏以至道无名常善救物所以镇彼浇竞登诸福夀而古今殊论穿凿多门徒广津梁何阶阃阈伏奉恩勑赐臣等于集贤院与诸学士奉观御注道经及防本天防元逺圣义发明词约而理丰文省而事惬上足以播元元之至化下足以阐来代之宗门非陛下道极帝先勤宣祖业何能回日月之晷度凿乾坤之戸牖使盲者反视聋者耸聼防蔽祛沉迷有适凡在率土实多庆赉无任忻戴忭跃之至请宣付所司施行
　　御批
　　先圣説经激时立教文理一贯悟之不逺后来注解岐路増多既失本真动生疑误朕恭承余烈思有发明推挍诸家因之详释庻童防是训亦委曲其词虑有未周故遍示积学竟无损益便请宣行朕之不才甘失防于先帝卿等虚美岂不畏于后生循环此情未知所适可广示朝廷有能正朕之失者具为条件録姓名以闻当别加重赏
　　请东北将吏刋石纪功德状
　　右奚及契丹尤近邉鄙侵轶是虑式遏成劳臣庶常情惟欲防御所谓长防无出此者陛下独断宸襟髙夺羣议以为兵塞下转粟邉军旷日持乆无宁嵗若不因利乗便一举遂平使迁善者自新为恶者就戮事若不尔无息我人且令大兵临之防徒必溃不出此嵗当并成擒臣等初奉圣谋髙深未测及闻凯防晷不差而两蕃遗噍莫不稽颡縁邉戍卒咸以返耕卧鼓灭烽诚自此始斯皆陛下睿谋先定神武非常观变早于未萌必取预于无象伏以成功不宰君人所以为量有美不宣臣子所以成罪臣虽防安敢无言既预闻始谋又幸见成事岂可使天功虚往而日用不知竹帛相传复纪何事请具状宣付史馆垂示将来仍请将吏等刋石勒颂以纪功徳臣某等不胜区区忭跃之至谨奉状以闻谨奏
　　御批
　　事有难易因图可否小蕃背诞恶贯已盈人神弃之指期可灭今之克定偶防夙心记以史官铭之乐石颇矜功伐不愿为之伯献前请朕已不纳卿等苦论载用多媿使桓山之颂复在兹乎
　　请御注经内外传授状
　　右臣等今日于九龄处伏见集贤院奉贺御注前件经墨勑批荅兼九龄説睿思幽賛元闗洞辟防言奥旨廓然昭畅臣等近识暗于大道粗闻九龄此传便若巳有所得欣戴感悦诚不克任伏惟陛下天纵无方有来斯应万殊一贯三教同归伏望降出御本许内外传授则冀明积刼之重昏纳羣迷于正觉朝闻夕死尚不足怪頋此轻生于焉何幸不胜忭跃之至
　　御批
　　此经宗防先离诸相觧説者众证以真空僧徒固请欲以宏教心有所得輙复防之今请颁行虑无所益
　　西幸改期请宣付史馆状
　　右臣今日面奉进止西幸有日般运已去仍闻京畿百姓犹有未安倘来嵗非熟下人无向朕虽至彼复有何情欲延期至来冬待看谷麦卿等商度以为何似臣等具奏洛阳城阙虽曰皇都至于宫苑之间制度本狭然风土气不甚宜人陛下以万姓为心万姓以陛下为命亿兆所繋诚在圣躬圣躬若安何頋小小陛下遂当宁动色再降徳音苟利于人朕何頋惜发言恻隐感动神祗臣等幸闻至言不觉承睫圣恩爱育遂及于此又勑臣等商量进来者湛恩至徳焉可使朝臣不知圣君鸿名不可令史官无述臣望宣圣旨改用来年十月幸西京仍望具将本状徧示朝列并宣付史官等臣不胜踊跃之至
　　御批
　　初闻三辅之间今嵗善熟朕缘陵寝诚欲西行然积虚累年乍得小稔即又聚食所虑重难倘夏麦不登未免匮乏百姓不足朕孰与安所以再三疚懐欲去不忍至于宫苑所乐气非宜茍得人安终不以此为念卿可宣前防更俟后期所请遍示朝列及宣付史馆亦属烦也任卿等自商量
　　上爲宁王写一切经请宣付史馆状
　　右臣奉勑今日于安国观行香伏见天恩为寕王及故恵宣代国金仙公主共冩一切道经四本伏以睿恩友爱情深天属生成之徳无隔存亡利益之资方宏道要诸经毕缮景福云集称賛兹日功用有成教义是先诚所感庆臣无任欣戴之至望宣付史馆谨奉状以闻谨奏
　　御批
　　道由先宗钦承余庆所祈福力凭以真经归谨至诚匪存名教所请者依
　　贺张待宾奏尅防状
　　右髙力士宣示臣等张待賔表臣等前因奏事亲承圣旨悬料数月当有防书及此使至皆如睿略但狂胡背诞围逼军州防力固已困穷邉城一无所损臣等伏料此贼早是破伤大众逺来逾月乃去马羸则多死人苦则计生本是乌杂之徒足征破亡之渐此皆皇威逺詟氛祲坐销岂伊邉人所能自保臣等幸忝枢近承奉圣谋邉防有符不胜庆悦谨奉状陈贺以闻仍望宣付史馆谨奏
　　御批
　　狂贼逺来无能支乆果自奔北不扰邉人岂朕独见之明固在大臣良筭所谓宣付史馆者依







　　曲江集巻十三
　　钦定四库全书
　　曲江集巻十四
　　唐　张九龄　撰
　　状
　　贺北庭解围仍有杀获状
　　右盖嘉运奏北庭觧围仍有杀获苏禄背徳敢此雠天尽驱大羊来犯军镇虽肆防毒欲逞其心而邉兵无遗镞之费狂贼有舆尸之祸此皆陛下圣武将士恭行逺必叶谋动无遗防能令氛祲坐自廓清臣等忝奉宻谋屡承献防踊跃称庆倍百恒情谨奉状陈贺以闻谨奏
　　御批
　　丑虏违方我之有待奔亡相次天实诛之镇抚四夷故有贤相权宜一防何独朕躬所贺知
　　贺奚契丹并自离贰廓清有期状
　　右适髙力士宣示臣等张守珪奏契丹及奚并自离贰兼安禄山复有杀获贼数将尽触绪猜携边镇勤兵伺隙而动诛剪有曰廓清可期此皆天威逺临逋逃自灭臣等不胜庆跃之至
　　御批
　　比未穷巢穴有慎往兵果自猜携人神所弃折冲罇俎遥可图之所贺知
　　贺诛奚贼可突于状
　　右髙力士宣示张守珪所上逆贼契丹屈烈及可突于等首级此等恶稔防败将及故天诱其衷既降又贰而感义之士恶其飜覆背恩之贼既巳诛锄幽障廓清华夷俱静计其余噍永无动揺陛下邉任先择圣谋独断克禀成命树此戎功且知河朔无转输之劳林胡为赋税之地臣等忝在枢近预闻逺绩防书之至喜倍恒情谨奉状陈贺以闻谨奏
　　御批
　　用兵之上者修政于庙堂折冲千里之外此之谓也小冦适降复为翻动邉军除剪有国常刑朕方事籍田而今献防当铸劔防以为农器悉也
　　贺破突厥状
　　右张守珪表奏突厥四万骑前月二十五日至能讫离山契丹湼礼等前后斩获俘馘数十万突厥可汗弃甲逃亡奚主李归国及平卢军将等追犇逐北计日殱灭更闻奏者伏以突厥新立轻事用兵彼之威众在于一举又两蕃与其结隙交构未深在于邉隅犹轸天筭陛下料其终始指授规模知其举种尽来本自无防劳师袭逺必合成擒使蕃骑先锋汉军坚壁坐观成败自战蛮夷今契丹才交突厥巳破计其奔北必至丧亡脱身获全亦举众皆弃北虏震慑从此气衰东胡保邉永不携贰寛徭罢柝自此可期斯皆圣徳逺覃皇威遐振事无遗防举不失图臣忝迹枢近亲承睿略抃跃之至倍百指情谨奏状陈贺以闻谨奏
　　御批
　　两蕃归我因用御邉北虏猖狂欲有亲率何则驰骋之骑突厥颇强弓矢之功契丹称劲彼强也歴逺巳弊此劲也袭近而摧势自不敌况违天意庙堂良筭亭障棱威故合而有成岂朕之独断所贺知
　　贺东北累防状
　　右今日刘思贤至奉宣圣防垂示臣等破贼所由兼见守珪表奏具承契丹累防伏以圣武所加制胜者无失天威不抗犯顺者自亡突厥负众背恩穷防逺袭两蕃懐徳誓死如归三军奉国从命如指遂使一战便尅巳闻杀伤无筭恸哭而奔则知主将必死且蛮夷相伐我则不劳壃有虞义亦奚失固知无愆信于漠北有人造于燕邮此实独断神谋事皆有预万全之防永静邉隅薄伐之师匪劳中夏凡在黎庶孰不欣跃臣等沗预枢近倍百恒情无任庆悦之至
　　御批
　　东归两蕃不孤含育北制强虏且知威信自相攻伐稍警邉陲屡有奔亡非无逆顺朕之早预故亦常图今乃归功得无同体
　　贺依圣料赤山比无贼及突厥要重人死状信安郡王祎承王忠嗣警因牒云赤山有贼
　　右先得前件牒云九月三日奚探见贼无数前至日臣等面奉圣防料此必安禄山所将之兵奚疑是贼便有此牒也臣等当时又奏突厥举国大来防有输失便云窃料此意恐其有谋陛下又云必应彼有要重人死所以即去今日幽州节度判官监察御史张晓至云今月十一日从幽州发来赤山元自无贼奚所见者正是安禄山下兵马又云契丹有蕃落人走来云突厥之兵马平章事第一人正所以狼狈即去在路毎日于帐衙前哭此并圣心悬照有如目撃臣等亲奉睿筭及此符同万里无差不胜惊喜无任踊跃之至仍望宣付史馆
　　御批
　　朕临御有年更事多矣天人之际先意后合此亦贼意可量非朕谋之必中将有可纪任付史馆
　　贺突厥小可汗必是伤死状
　　右牛仙童宣勑送前件契丹令问委曲者臣等借问突厥退散所由其伊吐于被擒将随五日因夜却走廻每日实见突厥诸将皆于衙帐前哭及整正面是实防此必是小可汗伤死若其不然不合如此审观伊吐于情状亦即不敢妄言必其不虚乃是天败比其归至本处固应更有余殃丑虏破亡必自此始也陛下圣徳无逺妖沴自销不劳师徒巳清朔漠臣等获奉庙筭不胜抃跃之至
　　贺圣料突厥必有亡征其兆今见状
　　右林拓隠宣勑示臣等张守珪云契丹妇女屈将从突厥出来知可汗死是实又云黄头突厥与黙啜突厥争言气兵马欲鬬惊军屈将然得走来者参验前后从突厥来者説事多同况此妇人尤为指实死既非谬天实诛之且诸蕃之中北虏为桀不待征战而自取殱夷此诚天助有道坐清妖祲陛下尝有圣料者知其必有亡征今云兵马自争其兆巳见伫听其败但只纳降亭障息兵将自此始不胜欣庆之至
　　贺盖嘉运破贼状
　　右髙力士宣奉勑示臣等王尚客奏状知盖嘉运至突厥施店宻城逢贼便闘多有杀获且防党大众见在邉城方拟经春图为邉患忽闻嘉运北入复有破伤必其惊忙当有携散皆是圣略先定万里悬同尚客所言合符前防臣等不胜庆跃之至
　　御批
　　方隅蹔警乃图其事不出意外且有杀伤虽复啸聚邉城故应知难而退鼎臣叅佐何独朕躬所贺知
　　贺贼苏禄遁走状
　　右髙力士宣勑示臣等曹待仙奏状知苏禄遁走入山出界者四镇悬逺比被侵逼将士用命虽有诛锄防徒尚多日有抄掠兵疲矢尽为弊亦深今自奔亡诚是震惧圣威无逺氛沴坐销又北庭救兵当时廽斾不费军廪事且无忧吐蕃纵实西行苏禄不得相应其败可必又无可忧邉鄙且宁不胜庆慰谨奉状陈贺以闻谨奏
　　御批
　　朕以信抚逺蕃故当顺以归命去顺为恶天何容之力屈计穷果自奔散卿等料其后事亦以当然所贺知
　　贺雪状
　　右伏以至徳惟勤亲耕以劝大礼云毕劳酒加欢圣感天从丰年雪应始降泽于千亩将有盈于万箱臣等忝陪近侍载深庆跃无任悦豫之至谨奉状陈贺以闻谨奏
　　御批
　　籍田劝农劳酒成礼此时降雪神人以和是頼台臣致兹嘉应
　　贺侍讲徧赐衣物状
　　右髙力士宣称陛下亲讲读毛诗徧赐侍讲陈希烈三品兼衣物等伏以睿思元通超然物表俯临天下必树风化既宏儒教考覈诗人爰托师资亲防讲读章句初毕赏锡有加明主用心孰不知劝臣等谬承任遇实愧经通圣业弥深防诚何补方思斆学以助明时无任悦豫之至
　　御批
　　汉家用儒倚以为相卿等辅佐朕亦论思侍讲説诗用符正道既至匡益特加章绶是先敦奨应防谋猷因斯行诸引进经术也所贺知
　　贺雨状
　　右伏以自春降泽粟麦已滋首夏再旬时雨稍晚陛下念深万姓恩覃庶狱将有事山川用达精意徳音才发甘霔滂流此诚圣感必通天应如答臣等忝居近侍倍百恒情无任抃跃之至谨奉状陈贺以闻谨奏
　　御批
　　过月不雨农事或□是用责躬兼令省狱卿即同体共达乃诚天且不违谷麦皆遂若事闗政令动必合符积乆寃抑亦宜踈理宜成朕懐也所贺知
　　贺雨晴状
　　右今月十日髙力士宣圣防以霖雨方滞有害稼穑之忧将亲祷上阳三日内不坐精意朝发而重隂夕霁乃数日巳来遂致开朗谁谓天逺其应甚速遂得麦秋有望蚕事且登则知至人无心与天地合契神功潜运岂隂阳不测伏惟陛下明徳自广兢业载懐所致休征必加谦慎天圣相合福致祥生日用不知年和在此臣等无能翊佐徒忝近宻毎有大猷承奉不暇无任欣戴庆跃之至
　　御批
　　雨以救旱忽至秋霖所虑害农弥深罪巳明灵肸蠁遂与开霁实因诚至非谓徳先时麦既登百谷有望亦卿等同体之效
　　贺雨状
　　右畿辅之间秋来少雨圣心有轸稼穑惟忧徳至于天庆自嘉节实有神应旋降甘雨使将枯之苖有同于再熟巳息之望不意于万人臣有限不获当时称庆无任悚踊之至
　　御批
　　时愆膏雨至于节日以此之故初无宴私虽遵所请忧乐相半乐通和气忧亦为隂因兹霈然若以诚应方収晚嵗有同再熟与卿同慰也
　　贺雪状
　　右伏以自冬少雪粟麦未滋嵗律向终农方近陛下黎庶在念忧济常深圣心精诚天意昭感孰云元逺不日有应遂得盈尺告祥动植霑洽丰年有望即事可期既表非常之祥实倍不任之喜不胜抃跃之至
　　御批
　　嵗律方穷乆无雨雪顷者信宿落而复収朕用责躬天实降鍳皓然竟夕将遍寰瀛固在卿等寛和所致也
　　贺祈雨有应状
　　右臣一昨面奉恩防縁秋稼有望时雨蹔□念及黎元见于顔色方躬自祈请诚勤夙夜上灵昭鍳嘉瑞必臻昨日申酉之间云物果应初含五色正覆于坛未及终宵更洒于城阙遂使炎埃宿润虐暑暂清实冀肤寸之资毕致普天之泽臣等多昧徒仰于成造苍生何幸每及于圣私无任欣戴抃跃之至仍望宣付史馆
　　御批
　　朕每念元元无忘夙夜顷来少雨是用精祈所见征祥果成其应岂朕之徳天实为之今则滂沱与卿等同慰请付史馆者依
　　贺太阳不亏状
　　右今月朔太史奏太阳不亏防诸家厯皆蚀十分巳上仍带蚀出者今日日出百司瞻仰光景无亏臣伏以日月之行值交必蚀筭数先定理无推移今之辰应蚀不蚀陛下闻日有变齐戒精诚外寛刑政内广仁恵圣徳日慎灾祥自弭若无表应何谓大明臣等不胜感庆之至
　　御批
　　一昨有司奏太阳当亏孰云交分亦繋休咎朕之薄徳是用责躬应蚀不蚀且符至愿昔汉家日蚀之变则举贤良招直諌盖思补过以名其咎也曷若勤于未兆预以图之招谏登贤以先天意当与卿等夙夜为心所请付史馆者依
　　贺祥云见状
　　右臣等伏见道门威仪司马秀表称今月十日夜陛下亲临同明殿道为宗庙苍生祈福有祥云见伏以圣徳以精至动天天意以肸蠁符圣其感甚速其应岂逺陛下圣敬之深勤恤所至虚心如答神道何言自表休期以介景福生人大頼天下幸甚臣等忝居近侍义百恒情谨奉状陈贺以闻
　　御批
　　朕钦籍元风缅懐道力上资宗庙下浸元元俾在潜通乃至昭覩愧畏相属曷用当之愿记史臣以彰降鍳岂朕所冝譲也所请者依
　　贺麦登状
　　右今日髙力士宣示臣等皇太子表以嘉麦有成陛下躬执劳事率先兆庶皇太子巳下继美圣功臣闻勤于稼穑必有来麰之庆着在春秋则非他谷之比伏惟陛下致敬宗庙属念黎元春秋顺时则千亩在御禁园测则万防皆丰况云立训天人降尊农务上灵昭徳巳闻瑞日增辉当暑不疲则有祥云自覆是彰敦本之化式旌造物之功人謡在兹天意可鍳且禹之尽力尧实用心史防美谈帝王为范未有休征神应若斯之盛者也以今况古千载未闻请付史官天下幸甚臣等叨荣近侍倍百恒情无任感戴抃跃之至
　　御批
　　朕亲耕千亩卿等佐之谓之勤农期于尽力故园苑种麦别殿筑场训子劝人因之表奏粢盛荐寝是契夙心云日告休昜致昭感欲书诸史防卿实史官任斟酌事冝耳
　　贺衢州进古铜器表
　　右伏见衢州所进瑞鱼铭等神物瓌竒形制纯古鱼为龙象既彰受命之元铭作乆文更表锡年之永河图旧事无以加之臣叶賛休明屡承福应忝惟拜庆倍百恒情伏望宣付史官传之不朽无任喜跃之至










　　曲江集巻十四
　　钦定四库全书
　　曲江集巻十五
　　唐　张九龄　撰
　　状
　　贺御制开元文字音义状
　　右今月日尹凤祥宣勅防示臣等圣制开元文字音义三十巻义微防逺文省理该表以训今存篆以徴古众释大备取证于前修片言旁通去嫌于翻字信文思之精一学术之明凖非圣心之善诱焉降情于豪素臣等忝居近侍再抃发防捧戴之诚实百恒品望令集贤院更写一本付外流行谨奉状陈贺以闻谨进
　　御批
　　象物成文以行代教传习寖逺疑误增多不制其失孰云端本稍变条流因之指授且以相示竟无可否岂用兹小学而归美乎余依所请
　　贺论三教状
　　右伏奉今日墨制召诸学士及道僧讲论三教同异臣闻好尚之论事踬于万方至极之宗理归于一贯非夫上圣孰要防伏惟陛下道契无为思该妙考六经之同异筌三教之幽赜将以降照羣疑敷化率土屏浮词于玊殿缉精义于金门一变儒风再扬道要凡百庶事罔不知归臣等幸侍轩墀亲承至训抃跃之极实倍常情望宣付史馆谨奉状陈贺以闻谨奏
　　御批
　　顷因节日会以万方畧举三教未暇尽理复兹一集求之精义不许游词用伏其心以惩习俗况会三归一初分渐理皆共贯使自求之卿等论道庙堂化原何逺事关风教任付史官
　　贺御注金刚经状
　　右内侍尹鳯祥宣勅垂示臣等御注金刚经但佛法宗防撮在此经人间习传多所未悟陛下曲垂圣意敷演微言幽关妙键豁然洞达虽臣愚昧本自难晓伏览睿防亦即发明是知日月既出天下普照诚在此也陛下至徳法天平分儒术道已广其宗僧又不违其愿三教并列万姓知归臣等忝奉天文不胜荷戴无任庆跃之至
　　御批
　　不壊之法真常之性实在此经众为难説且用稽合同异疏决源流朕位在国王逺有传法竟依羣请以道元元与夫孝经道经三教无阙岂兹秘藏能有详所贺知
　　贺皇太子制碑状
　　右尹凤祥宣圣防示臣等皇太子所制王尊师碑文并夀王书臣等伏以天姿自髙更深圣训文艺英拔理絶人境臣等周章省览欣抃载懐兼皇太子文义髙深夀王毫翰洒落朝臣不见窃惧蔽善臣等専辄宜留碑本望明日将示百官了讫续进不胜抃跃之至
　　御批
　　儿子等服勤师训匪曰才能初为此文次令缮写卿在左右因以呈示曾不箴规乃致推美将简朝列得无愧乎
　　贺上仙公主灵应状
　　右臣等伏承今月八日上仙公主灵座有祥风瑞虹之应爰至啓殡乃知尸解又承特禀清虚薄于滋味素含真气自不食盐洎于迁神更标奇迹伏惟圣系本于道源妙有所钟灵异必降不然者何得防而能悟性与非常适来以时且契于运超然而蜕复升于丹箓杳防虽逺髣像如存则知仙路有归兹念已释理絶今古事昭闻见况臣等亲侍轩墀幸闻仙解无任感慰之至伏望宣付史馆以昭灵异仍望宣示百官
　　御批
　　道有黙仙谓之形解古来既尔今亦将然童幼之年伤其夭促灵变之理乃入防且与方外为心不比人间结念所请书诸国史以袭元卿亦史官任为凡例兼请宣示者并依
　　贺昭陵徴应状
　　右御史中丞徐晖从京便还向臣等説妖贼刘志诚四日从咸阳北原向南见昭陵山上有黑云忽起志诚谓其凶徒云此云将有暴风若冲头立恐有破败志诚久从征伍颇解杂占其言未毕飘风果至直冲行首莫不昏迷众心惊惶不知所出及至便桥之际并即走散又见父老云徃年权梁山之徒将逞不轨当时亦有烈风暴雨发自昭陵彼至京城贼还破灭谨参徃事与今同符者伏以闾阎贼类切敢猖狂而祖宗威灵亦已鉴昔年感召若命蚩尤今者驱除更假风伯所以妖氛自殄狡计莫施晷刻之间逃形无路此皆神力潜运昌厯无穷将俾孙谋用昭圣徳事堪惩恶可以垂后无任庆悦之至仍望宣付史官并示朝列谨録奏闻谨奏
　　御批
　　先帝应期道光文武之业亦既弃代人畏轩辕之台忝以丕承罔不夙夜每有啓悟形于动静岂兹狂悖劳我神兵保祐实深戴贺增惕古之灵应未之前闻所请宣付史官并示朝列固其宜也并依
　　谢加章绂状
　　右伏奉去月三十日勅以臣先任桂州都督借紫金鱼袋前縁改官遂停今更防恩特赐任使无效宠服再加臣虽叨荣伏用战惧不任悚惧之至谨奉状陈谢以闻谨奏
　　御批
　　卿早践中书后牧边郡因加此绂义在优贤今特赐卿犹前命也所谢知
　　谢工部侍郎集贤院学士状
　　右伏奉今月三日制除臣工部侍郎兼集贤院学士臣本单族过防奬拔入升省阁累忝清资出牧南州且无成绩陛下殊私俯及擢任集贤逺自炎荒忽至霄汉秘文副掌浅陋无堪遽防圣恩反迁华省丘山施重报効何阶不胜悚惧之至
　　御批
　　卿学府髙标士林贞榦论思之地亦既优闲弥纶之司聊从应务别当奨擢何乃谦防所谢知
　　谢知制诰状
　　右臣忝迹集贤久无成效幸免咎责伏用兢惶忽防特恩令知制诰臣学业既浅识理非长述宣圣防诚恐不逮跪受严命伏增悚惕无任戴荷之至
　　御批
　　昔掌王言以宣国命顷来相习多事游辞卿旧在掖垣已推才识及登书府备探微奥故有性命宜副朕心何所谦抑谁与宣诚
　　谢两弟移官就养状
　　右臣两弟防恩移官就养老母感戴殊泽战荷兼深臣山薮陋材岂堪国用日月私照谬掌纶言犬马以地近见矜乌鸟以情至防福曲承孝理之赐莫知报効之所无任悚惧荷恩之至
　　御批
　　卿之忠诚本于孝行亦既许国每懐安亲爰请二弟近乡就养申之友爱逓为隠犯用加此请故遂雅懐所谢知
　　谢中书侍郎状
　　右臣谬迹书府兼司纶翰思力浅近无所发明圣恩不以不才却赐荣奨拔擢非次荷跃惟深但中书近宻参掌不易岂臣微贱所堪忝窃拜命之日伏用慙惶不胜战荷之至
　　御批
　　比嵗抡才十年虚位以卿达识所以畴庸斟酌朝经动关政本当兹宻命宜喻朕懐所谢知
　　谢勅赐麦面状
　　右林招隠宣勅赐臣等招隠説云荐新之外禁中所出皆是降至尊亲耕稼穑之所成也伏以周人之礼惟有籍田汉氏之荐但闻时菓则未有如陛下严只于宗庙勤俭于生人事必躬亲动合天徳臣亦何幸近奉徽音又防圣恩猥垂珍锡已饱于闻义况霑此时羞绸缪渥泽未知报効死罪死罪仍望宣牒史馆以示将来臣等不胜感荷之至
　　御批
　　嵗比不登朕每勤止宫中闲处粟麦兼滋常嘉苗以近知逺亦既成熟实用慰心所以躬率诸子是芟是刈稼穑艰难取知为国之本宗庙致敬实谓思于所先既以荐新余用分锡卿等同体固合共之所谓宣付史馆任量其宜也
　　谢赐食状
　　右臣等面奉进止令就集贤院与诸学士等观圣注道徳经寻又赐臣等食窃味道腴兼承珍馔闻义饱徳虚徃实归臣等何人叨承渥泽不胜悚戴之至
　　御批
　　卿等入院共食何足为谢也
　　谢赐药状
　　右髙力士宣奉恩防赐臣等鹿角胶丸及驻年面脂有命自天感戴兼至臣等涓滴无补渥泽日深多谢股肱之良每慙智力之効徒承圣恩同体之义更霑御药驻年之锡事絶希幸礼优常遇微躯贱貌因大造而载延捧日承天荷曲成而无极无任悚戴之至
　　御批
　　腊日所恵固其常耳信则微物亦有佳名与卿共之何足为谢
　　谢赐尺诗状
　　右今日髙力士宣勅赐臣等御制诗并寳尺伏以尺者纪度之数宜丽天文诗者律吕之和是生节物圣恩下逮天防旁流因物寓言以言垂象臣虽瞽陋伏见宸衷窃谢良工徒秉刀尺终期死力取配钧衡而未副所图退省知罪臣等不胜负荷感惧之至
　　御批
　　尺之为数阴阳象之宰臣匠物有以似之卿等谋猷非无法度因之比兴以喻乃心尽力钧衡深知雅意
　　谢蒙太子书颂
　　右昨者髙力士宣恩防垂示皇太子书纪功徳颂恭览睿迹实天人之表幼传楷则训叶文明春秋典学时惟多艺鸾凤变态入神妙而难明俾臣庸者慿篆刻而不朽微臣之幸倍百常情无任悚戴之至
　　御批
　　大臣作颂以扬休声铭之琬琰亦资翰墨太子鸿书则非工身为国本将示于后因以命之无能发挥何所为谢
　　谢两弟授官状
　　右伏奉昨二十日恩命授臣弟九皋殿中大监九章太子司议郎臣私门积衅殃罚如昨日月逾迈礼及外除弟九皋等加以常才比服哀疚瞻望未逺缟练犹存非常之恩一朝总集慙惶哽咽罔识言次不知微命余生何以上报天造载悲载惧五情飞越不胜感戴战栗之至
　　御批
　　卿之昆弟并着才能去嵗所论巳有处分既终祥缟宜列朝衣岂谓殊私雅符公议所谢知
　　谢赐衣物状
　　右髙力士宣勅赐臣衣及器物等臣不孝茍存企及制礼天恩以忝枢近赐问再临衣服珍器殊常宠锡臣有何力可以叨滥渥泽至深诚效已竭惟有微命不知所图无任感戴之至
　　御批
　　籍卿政事顷在纆缞今礼制以过服用兹始少许衣物何足谢焉
　　让赐蕃口状
　　右髙力士宣圣恩赐臣等蕃口执自边军释囚为诚宜供国次及赏功臣等无庸何以受赐殊恩俯降循涯自失伏望俯停渥泽存以至公矜遂恳诚许归官寺则上有无偏之道下有无茍之责无任悃欵之至
　　观御制喜雪篇陈诚状
　　右臣等适见工部侍郎侍讲学士陈希烈所防恩赐圣制喜雪篇伏以圣惟无作作则应天地和隂阳斯之谓矣言微利博防逺恩深于彼苍生焉知帝力臣闻食者万姓之命雪为五谷之精兆且见于祈年律既和于言志圣心昭感天瑞合符岂比夫汉咏白云但嗟欢乐周歌黄竹徒事巡游而已哉臣等仰望昭回莫知逺近幸均生植同是霑濡况臣忝在枢衡无能翼亮闻罪己之义若寘氷谷循忘躯之节冀益涓尘伏诵圣文无任喜惧臣等诚欢诚恐谨言
　　御批
　　复縁讲读便与希烈未得付卿今过有称扬岂成献替所期戮力保合太和今付一本观唱和之美也
　　谢赐御书喜雪篇状
　　右臣前伏见圣制喜雪篇奉状称庆已特防赐本今日髙力士乂宣赐臣林甫臣某各一本丽天之文或兾传诵垂露之圣难有偏霑则不知造曲成宸毫俯逮鸾凤斯降云雨载均愚臣何幸叨此殊赐是知君臣之深义感不一子孙之后传寳无穷而未知此生何以上答臣等不胜感戴伏望许臣等进食以申微诚虽厨箑每摇而野芹徒献岂云尧禹之膳兾达臣子之情幸甚幸甚谨奉状以闻谨奏
　　御批
　　比年少雪遂罕秋成恐阴律愆期时无可望孰云祷久每事防诚雨雪骤盈喜慰初集率尔成作书情而已方示朝廷
　　让赐宅状
　　右去正月二十六日中使李仁智宣口勅赐臣前件宅仍令官脩及什物一事已上自奉恩命夙夜忧惕既慙虚受载惧满盈臣生身蓬荜所居浅陋衅属苴麻岂图敞宸私曲被宠赐猥临加以殃罚之余参议枢掖草土之末庇形栋宇器用资于官备礼数异于丧纪兢惶失图啓处无地况涓滴未效霈泽先盈非据之责谁任其咎又臣见在家累仅十余人臣之俸禄实为丰厚以此贸迁足办私室今崇其甲第更使增脩或恐因縁多有费损上则亏耗国器下则招集身尤纵陛下时垂寛容而臣茍为贪冒其如物议何其如公道何伏乞赐寝前命俯垂矜察纳臣诚情免臣罪戾其宅及什物望并却令官収无任荒惧之至
　　御批
　　比来官宅随事借人与卿宁居用加脩饰已有处分不烦让也欲令师俭虽则卿心纵使增脩其如国命况闻制度不是宏博大臣所处亦以为宜可择日移入
　　让两弟起复授官状
　　右臣昨以两弟身名状渉隠冒家且未正焉能正人所以陈露奏闻诚欲自律今日髙力士宣勅令与两弟京官慈防优柔感深骨髓微臣何有叨此殊恩但臣自罹殃罚才逾年序忝承重任不敢顾私而鞠育之恩缪懐罔极几筵在逺奠酹不亲惟有两弟在家获申情纪今若恭承恩命尽在墨缞何心何顔可以偷此陛下每教义必先名节岂于愚臣无少矜悯若使九皋等获免罪戾幸无削除在臣阖门已霑殊泽更令授职俱逺哀次于臣私情实所不忍然于朝议必有喧黩乞寝成命俯亮愚衷兾无玷大猷岂敢自遂而已不胜哀荷战惧之至
　　御批
　　卿移孝于忠自家刑国诚有必尽义实可嘉人之同气莫不相似騐卿才识弟亦可知朕意欲登贤俱在朝列而尚居哀纪愿留主祭可以理夺用允所求待至祥缟非无后命
　　谢赴祥除状
　　右殃衅残生谬承天泽无能报効徒废情礼而日月迅速祥制有期在臣私情哀惧莫主几筵在逺追慕不亲一违外除终身何托伏望察臣罔极俯遂哀恳假以传乗蹔赴来月道路徃复不出数旬孝理之恩兾知死所无任悲迫战惧之至
　　御批
　　不可复见惟余孝思情礼所归近逺无别卿当大任朝夕谋猷欲遂乃懐其如重寄既从夺礼安得顾私宜抑此情也
　　进龙池圣徳颂状
　　右先奉勅令臣撰文伏以天将啓圣地乃出符歴考图箓旷古未有臣学术肤浅且灵命难言虽已极于愚思曾未徴于万一猥承恩奨虚汚磨砻以此惭惶无宁啓处谨随状封进以闻尘黩宸严伏增战越
　　御批
　　天啓元符以赞鸿业朕诚薄徳曷用当之既史防是书而颂声复起宗子固请遂及于兹卿之词防度越前辈曲成意义多所发挥实灵命之克彰因斯文之不朽
　　谢弟授官状
　　臣伏以圣恩非常拔臣以无能受任嵗月渐久防埃无益取招毁议有累圣明臣前面陈诚以请罪陛下不以赐责犹加过恩特以殊荣猥霑臣弟弥速旷官之谤且重非才之责累延公器宠及私门颠覆是忧陨越无措不胜悚惧荷戴之至谨奉状陈谢以闻
　　御批
　　朕之知卿非在今日君臣之际何有间言故在增荣有以昭亮况卿令弟尚沦卑秩以公见授何谓私恩所谢知



　　曲江集巻十五
　　钦定四库全书
　　曲江集巻十六
　　唐　张九龄　撰
　　防　书　序
　　防问一道
　　问兴化致治必俟得人求贤审官莫先慎举圣朝受命于今百龄尧封比屋魏网斯顿史曹之职衡镜攸归嵗时调集士逾累万借使崔毛重起裴乐复存观貌察言且犹未暇考行徴实其可得乎若逺循汉魏之规复存州郡之选即务辞会府权归外台牧守之明何法能鉴变通之要厥路奚由文武之道并用无偏军旅之制事宜经逺而越骑佽飞皆出畿甸丁年负甲耆日释戈亡殁盖多军容每阙今欲均井田于要服遵兵赋于革车恐习俗兹深虑始难就揆今酌古其衷若何且恵在安人政惟重谷顷承平既久居泰易盈编户流亡农桑莫赡精求良吏未之能补遂其寛施则莫惩游食峻其科禁则虑扰疲人革适时应有良术子等并明于国体允应于旁求陈开物之宜无效循常之对
　　对嗣鲁王道坚所举道侔伊吕科
　　徴仕郎行秘书省校书郎张九龄伏览睿问大哉国体九品流尝所懵焉幸因对扬庶言其可古者诸侯贡士司徒论士必讲礼观能乡举里选故十五十八之嵗大学小学之节诵习以时教化以礼则孝悌之行可知于乡曲政事之业可升于国朝先王务教此其大者及周道既衰斯文将丧秦氏灭学唯力是亲仁义大壊俊造亦亡汉髙以马上非礼复修三代之事魏武以军中是务权立九品之仪后代因循莫能改作纷纷横调滔滔皆是天下公器可谓伤心伏惟陛下神啓睿图天佑明徳物不终否故受之以泰不遂极乃鼎之以新涤瑕荡秽今其时也伏愿图之夫正其本者万事理劳于求者逸于使岂有大明御防虑此假权之人循良择人安得谢恩之议是则外台会府真若漏于贮中济理适时复何殊于掌上者也且有备无患士战必危是以振旅茇舎之仪羽林佽飞之衞汉家征选咸出五陵周制供王不逾千里此以均其逺近会其中正王者之制岂虚乎哉必开井赋于要服俾裒益于畿甸虽经始之规何施不可而图逺之业犹愿勿遵且将振九品之頽纲维百王之絶畧使官有位次资有等衰才茍不侔时所勿取使夫能者代上帝之理议者息髙门之谈吏精其心人享其利流庸不日而来复耕桑何忧乎不稔动之斯应绥之斯来若惟作法于末途非救之本意盛徳大业孰与归乎其怖栗尘埃栖栖非得言之地慷慨禾莠惓惓因献防之时何敢望焉尽心而已谨对
　　第二道
　　对王道务徳不来不强臣霸道尚功不伏不偃甲此劳逸异数得失可明故曰务广徳者昌务广地者亡是时汉武事胡岂比重华之干羽秦皇戍越奚拟公刘之槖囊虽古人遗害引之者有同于河汉而王者大化行之者必本于唐虞不亦然乎此则开基之大者也国家因已有之地广无私之仁大戎即叙肃慎入贡若力不能救岂惟桓公之耻征在其蘓是必成汤之怨然而春秋所贵惟义所在内诸夏而外夷狄此明中国恐不兴异域之功下人茍安何惜救兵之举则知吊代之义随时之道也今颇雕抑非其时至如守塞则侯应之言为得斥地则防恬之可知前事昭昭足为明戒者也必欲系单于之颈裂匈奴之肩奚霫背恩受制于北虏小人发愤请议于东征谨对
　　第三道
　　对伏惟殿下徳成问安教存齿学则孝悌之感元良之防咏子矜之诗义形乎辞真吾君之子也天下幸甚幸甚伏以化慿于势声若顺风之逺感因于时徳甚置邮之速则何草不偃何心不应而曰未能动俗殿下之至谦也尚何术之务而舍此乎今又降意微言徴诸坠典至如黄帝斵木盖取诸意文王演卦乃言其象虽成象之时不同而得意之言一也周公制礼夏正得天纵损益可知而因循不改去圣既逺礼经殊残遗文茍存羣儒纷揉故丧服异制诸家殊轨故王肃之防约情以断郑之言引经取决吕氏因封侯之余裕采礼官之旧仪故戴圣采十二纪之首为十二月令存周之典其故匪他仲尼以尊鲁而取美于颂穆公以尊周而见序于书左氏以艶富称诬谷梁以文清为婉范序事其义则详乐书因秦而遂亡空有河间之制夹氏在传而不见惟余班固之説谨对
　　上封事书
　　五月二十日宣义左拾遗内供奉臣张九龄谨再拜死罪死罪上书开元神威皇帝陛下臣所以上事以臣愚见并当时尤切不敢饰词伏愿陛下亲览可否之宜幸甚幸甚臣伏以陛下自克清内难光宅天下常欲跻人于富夀致国于太平圣虑每勤徳音屡发然犹黎人未息水旱为忧臣窃伏思之有由然矣臣闻乖政之气发为水旱天道虽逺其应甚速昔者东海杀孝妇旱者久之一吏不明匹妇非命则天为之旱以昭其寃况今六合之间元元之众莫不悬命于县令宅生于刺史陛下所与共理此尤亲于人者也多非其任徒有其名致旱之由岂惟孝妇一事而已是以亲人之任宜得其贤用才之道宜重其选而今刺史县令除京辅近处雄望之州刺史犹择其人县令或备员而已其余江淮陇蜀三河诸处除大府之外稍稍非才但于京官之中出爲州县者或是縁身有累在职无声用于牧宰之间以为斥逐之地或因势附会遂忝髙班比其势衰且无他责又谓之不称京职亦乃出为刺史至于武夫流外积资而得官成于经久不计于有才诸若此流尽为刺史其余县令已下固不可胜言盖甿庶所系国家之本务本务之职反为好进者所轻承之人每遭非才者所扰陛下圣化从此不宣皆由不重亲人之选以成其而欲天下和洽固不可得也古者刺史入为三公郎官出宰百里莫不于其所重劝其所行臣窃怪近俗偏轻此任今朝廷卿士入而不出于其私情遂自得计何则京华之地衣冠所聚子弟之间身名所出从容附会不劳而成一出外藩有异于此人情进取岂忘于私但立法制之不敢违耳原其本意固私是欲今大利在于京职而不在于外郡如此则智能之士欲利之心日夜营营宁有复出为刺史县令而陛下国家之利方赖智能之人此辈既自固而不行在外者又技痒而求入如此则智能之辈常无亲人之责陛下又未格之以法无乃甚不可乎故臣愚以为欲理之本莫若重刺史县令此官诚重智能者可行正宜悬以科条定其资歴凡不歴都督刺史有髙第者不得入为侍郎列卿不歴县令有善政者亦不得入为台郎给舎郎虽逺处都督刺史至于县令以久差降以为出入亦不得十年频在京职又不得十年尽任外官如此设科以救其失则内外通理万姓获宁如积习为常遂其私计陛下独宵衣旰食天下亦未之理也又古之选用贤良取其称职或遥闻而辟召或一见而任之是以士修素行不图侥幸羣小不逮亦用息心以故奸伪自止流品不杂今天下未必理于上古而事务日倍于前设为不正其本而设巧于末所谓末者吏部条章动盈千百刀笔之吏辨析毫厘节制抢攘溺于文墨胥徒之猾又缘隙而起臣以为始造簿书以备用人之遗亡耳今反求精于案牍不急于人才亦何异遗剑中流而刻舟以记去之弥逺可为伤心凡有称吏部之能者则曰从县尉与主簿从主簿与县丞斯选曹执文而善知官次者也惟据其合与不合不论贤与不肖大畧如此岂不谬哉陛下若不以吏部尚书侍郎为贤必不授以职事尚书侍郎既以贤而受委岂复不能知人人之难知虽自古所慎而拔十得五其道可行今则执以格条贵于谨守幸其心能自觉者每选于所拔亦有三人五人若又専固者则亦一人不拔据资配职自以为能为官择人初无此意故使时人有平配之议官曹无得贤之实朱紫同色清浊不分是于圣朝有何禆益故臣以为选部之法于不变变法之易在陛下焕然行之假且今之铨衡欲自为意亦限行之已久动必见疑遂用因循益为浮薄今若刺史县令精覈其人即每当管之内应有合选之色先委考其才行堪入品流然后送台台又推择据所用之多少为州县之殿最一则州县慎其所举必取入官之才二则吏部因其有成无多庸入之数纵有不任送者妄起怨端且犹分谤于外台不至喧哗于南省今则每嵗选者动以万计京师米物为之空虚岂多士若斯盖渝滥至此而欲仍旧致理难于改制只益文法烦碎贤愚浑杂就中以二诗一判定其是非适使贤人君子从此遗逸斯亦明代之阙政有识者之所叹息也夫天下虽广朝廷虽众而士之名贤诚可知也若使毁誉相乱听受不明事将已矣无复可説如知其贤能各有品第每一官缺而不以次用之则是知而不为焉用彼相借如诸司清要之职当用第一之人及其要官阙时或以下等叨进以故时议无髙无下惟论得与不得自然清议不立名节不修上善则守志而后时中人则躁求而易操何哉朝廷若以令名进人士子亦以修名而获利而利之所出众则趋焉已而名利不出于清修所趣多归于人事其小者茍求取得一变而至阿私其大者许以分义再变而成朋党斯并教化渐渍使之必然故于用人之际不可不第髙下若高下不可妄干天下士流必刻意修饰思齐日众刑政自清此皆兴衰之大端焉可不察易曰履霜坚氷至言圣人之见终始之徴矣臣今所言上刺史县令等事一皆指实纵臣所欲变法不合时宜伏望更发睿图及询于执事作为长算振此頽风使官修其方人受其福天下幸甚伏惟陛下聪明神武动以圣断正当可为之运未行反本之法微臣企竦窃有所望伏愿少留宸睠稍览愚诚必无可施行弃之非晩不胜尘露禆补之诚
　　上姚令公书
　　日月左拾遗张九龄谨奏记紫微令梁公閤下公登庙堂运天下者久矣人之情伪事之得失所更多矣非曲学之説小子之虑所能损益亦巳明矣然而意有不尽未可息区区之懐或以见容亦犹用九九之术以此道也忍弃之乎今君侯秉天下之钧为圣朝之佐大见信用日渴太平千载一时胡可遇也而君侯既遇非常之主已践难得之机加以明若镜中运如掌上有形必察无徃不臻朝暮羲轩之时何云伊吕而已际会易失功业垂成而举朝之众倾心前人之未尽徃徃拟议愚用惜焉何者任人当才为政大体与之共理无出此途而曩之用才非无知人之鉴其所以失溺在縁情之举夫见势则附俗人之所能也与不妄受志士之所难也君侯察其茍附及不轻受就而厚之因而用之则禽息之首为知已而必碎豫让之身感国士而能漆至于合如市道廉公之门客虚盈势比雀罗廷尉之交情贵贱初则许之以死狥体面俱柔终乃背之而饱飞身名已遂小人恒态不可不察自君侯职相国之重持用人之权而浅中弱植之徒巳延颈企踵而至踵亲戚以求誉媚宾客以取容情结笑言谈生羽翼万事至广千变难知其间岂不有才所失在于无耻君侯或弃其所短収其所长人且不知深防之若斯便谓尽私于此辈其有议者则曰不识宰相无以得迁不因交游无以求进明主在上君侯为相安得此言犹出其口某所以为君侯至惜也且人可诚感难可户説为君侯之计谢媒介之徒即虽有所长一皆阻抑専谋选众之举息彼讪上之失祸生有胎亦不可忽呜呼古人有言御寒莫若重裘止谤莫如自修修之至极何谤不息勿曰无害其祸将大夫长才广度珠潜璧匿无先容以求达虽后时而自宁今岂无之何近何逺但问于其类人焉廋哉虽不识之有何不可是知女不私人可以为妇矣士不茍进可以为臣矣此君侯之度内耳宁用小人之説为固知山藏海纳言之无咎下情上通气用和洽是以不敢黙黙而巳也愿无以人故而废其言以伤君侯之明此至愿也幸甚幸甚
　　姚令公答书
　　忽辱牋翰喜慰攸集退自循省慙惧亦深实智力之所不逮也宜朝廷之所见责也仆本凡近之才素非经济之具叨承过聴谬膺朝委自少及长从微至着惟以直道为业匪以曲路期通歴宧三朝年逾一纪允所称荐罕避嫌疑实有祁奚之举非无许允之对则天之世已被流言行之有常久而自辨近防奨擢倍励驽庸毎以推贤进士为务欲使公卿大夫称职岂阳桥之或用及解狐之可为而悠悠之徒未足矜察嗷嗷之口欲以中伤上恃天聪俯仗神道既不得奉身而退但知信心而前然顾无隠匿亦死为分明矣猥惟不敏敬承厥休持当座铭永为身寳元崇顿首
　　答严给事书
　　自出江郡慰诲累及情义已积昆弟无逾人生相知可谓厚矣仆方请归养从此告辞防面无期所懐当尽故复畧而言之耳凡为前相所厚者岂必恶人耶仆爰自书生燕公待以族子颇以文章见许不因势利而合但推奨之日不量不才引致掖垣有负时议然则初有超拔岂由本心嗷嗷之口曾不是察既不称其服又加之谗间负乗致寇防于不免当此时也若无所容以孤特之身处背憎之地自怪既徃何幸而全追想寒心怳怳发悸严子足下不意而然既而逺出犹有余衅巧言潜搆期仆顷危故使者之来怒于心而色于事赖于自慎幸且无咎不者伐毛洗垢求其痕疵势穷力屈将无控告未始怯事也有为而然以故春中有书薄言求疵足下犹不谅此意以为汲汲于声名而乃约以荘生之言博以东山之法晓导精至诚故人之情向之所防有异来防彼二教者忘情灭识无有纒爱故福至不喜祸至不忧今仆养亲岂复割离恩爱直措心于此地哉正欲惟疾之忧全身逺害故虽在小小敢不兢兢至如自于身心虽复懵昧幸受教于君子亦闻道于古人何必﨑岖龃龉求入然后为得也去矣严子勉事圣君傥存平仲久要之言无惜诗人金玉之问幸甚张九龄白
　　与李让侍御书
　　李公足下夫心以义持公为时出虽防防入穷神之奥莫我窥而恟恟自众人之口通者谁惑何则我有独见之明物无浮言之信亦犹太阿之剑犀角不足齿其锋髙山之松霜霰不能渝其操斯岂非爱恶则物之相背而终始则我之不移且如明公义贯心灵人推正直遂乃雄飞清宪髙歩等夷向若见不决于明济不兼于物终然独善而已何自致之若是乎如此则明公独运之机以获当人之利固大情之可恕何横议之能干昨所造次下风求为从者亦望心与道合申一言而取容人以义图轻千驷而脱屣则不意制以形骸之外拘于牙齿之间盖下慎闭门而公奚惜意夫国家所以歴试官序推择士林虽因时买利之失犹能变节而服义亡躯之意奚遽生疑此亦人言亦何害嵗寒之取效然明公所以不容左右诚非克堪固当别有嘤鸣如为蛇足而以为家属在彼用防未然既明公之虑极精微亦下官之心懐感激何者至如中朝着姓连姻华族及夫委以钧轴综其条流而朝廷岂可南求儋耳之酋北取旄头之虏必伫异方之任乃无内顾之私者耶故知事在是非公无逺近昔如祁奚之举子不避其亲齐人之为盗固在于楚是以为善在已执一心之既定诡道从时乃千人之所指然下官所以勤勤自致其功靡他正以居本海隅始无朝望昔遇光华啓旦朝制旁求误登射防之科忝职藏书之阁又属朝廷尚义端士相趋复以无依见容不得弃置所以迟回城阙感激身名未甘田里之平人所慕君亲之大义而才能不给时用无施俸犹拟于侏儒举未优于储峙所以饥寒在虑扶持增遥而慈亲在堂如日将暮遂乃甘心附丽乗便归宁不然则命非饮氷幸安中土又安能﨑岖执事之末还无一级且二年愿明公审图彼人何者可为呜呼忠信获戾古人之言惟教义之所矜及讥嫌之见及恨不能隳肝尝胆徇知己以求申而饮气吞声负当年而叹息庭闱眷恋行路屏营斯薄宦之所婴念劳生之有役望美髙传何嗟及矣烱烱式微心为谁矣转当侧听妙选用息鄙心心之有懐言不能尽某再拜
　　集贤殿书院奉勅送学士张説上赐燕序
　　集贤殿者本集仙殿也上不以惟睿作圣而犹垂意好学用相必本于经术图王亦始于师臣及乎鸿生硕儒博闻多识之士自开元肇建以迄于今大用徴集焕乎广内而听政余暇式燕在兹忠臣嘉宾得尽心之所聪明文思有光被之徳故下以道亲上亦欢甚即于御座爰发徳音以为彼神人事虽前载传于方士言固不经遂改仙为贤去华务实且有后命增其学秩是以集贤之廷更为论思之室矣中书令燕国公外弼庶绩以奉沃心之谋内讲六经以成润色之业故得出入华殿师表翰林惟帝用臧固天所赖拜命之日荷宠有加降圣酒之罍下御厨之膳食以乐侑人斯饱徳时则有侍中安阳公等承恩预焉学士右散骑常侍东海公等摄职在焉或卨稷大贤或渊云诸彦文王多士周室以宁武帝得人汉家为盛而髙视前古独不在于今乎咸可赋诗以光鸿烈








　　曲江集巻十六
　　钦定四库全书
　　曲江集巻十七
　　唐　张九龄　撰
　　序　铭　文
　　陪王司马宴王少府东阁序
　　夫道行与废命也非谋之不臧命通与塞时也岂力之为古之君子推其分养其和仲尼得之以歌傅説因之以版筑至若诗有怨刺之作骚有愁思之文求之微言匪云大雅王六官志其大者司马公引而申之谪居何心不欲贾生之投吊穷愁非我安用虞卿之著书尝以风月在懐江山为事簿领何废形胜不辜既好乐而无荒亦上同而不混迨乎考层阁慿华轩川泽清明上悬秋景岑岭回合下带溪流联草树而心揺际烟氛而目尽兹邦枕倚是日登临岂子虚之过诧诚仲宣之信美物色起殊乡之戚谁则无情而道术得异人之资吾方有遣于是防酒时献清谈间发歌沧浪以放言咏蟋蟀而伤俭盖古人之作者岂异于斯盍赋诗以扬其美
　　益州长史叔置酒宴别序
　　天子建五长守四方内以承卫京师外以攘却夷狄则有持其节制未十年而歴践抚其封疆既一行而宁辑尽在我叔父备闻于朝廷昔者吉甫是钦仲着孝友之徳楚子所畏趯在诸侯之选世有寳绩今以美济俾我张氏郁彼士林以媚于一人以正于四国岂非徳能光大谋必变通思古人之获心施君子之不器所以前拜小司马兼拥旄于五凉再命左常侍仍摠戎于三蜀轨模素逺绰有先路之风声车服载驰光被上军之礼命莫不文茵畅毂淑旂绥章啴啴皇皇途将出于华阳威已叠乎夜郎是时也四序鳞次属当春夏之交千里草长有懐原隰之徃乃辟轩宇邀宾寮自髦士而及同姓由金华而下建礼或交以道合岂徒肆好之风或情以族亲所谓宗盟之义组交映肴防骈罗而声欲成文发中堂之弦管志在击节感四座之衣冠必名义而为言虽聚散而何有酒酣相顾骊歌乃作白日西下缺壮士之翻车青山南登爱忠臣之叱驭凡我明懿赋诗饯行
　　景龙观山亭集送宻县髙赞府序
　　景龙东山初主第一也始其置金牓筑凤台穷土木之功极冈峦之势议与磐石同体造化较力何其壮哉自吾君茅茨不剪采椽不斵既抑华而务实将设教以垂范以故平阳化焉罢歌舞于其地麻姑见者变桑田于此时所谓长女之官郁为列仙之馆其后尝有好事以为胜游今日芳辰携手接袂徃徃而在只取乐焉髙十官雌伏都畿星言至止闻殊庭之可尚召嘉客以相欢徒观其匠幽竒宅爽垲十里九版岂惟梁氏之作千岩万壑宛是吴中之事青林脩耸而垂防緑萝防茏以结阴清流若镜下照金沙之底杂花如锦傍縁石茵之崖则可以藻饰形神挥斥氛滓相顾风尘之表无负云霄之概既而东主西宾酒酣乐阕聚必有散匪伊麋鹿之羣徃而不返固亦山林之髙公乃振衣而起举杯有属却计送人出长安之东道退思征马向洛阳之南阡虽暂劳于州县迫于簿领方欲厌于承明资其骞跃夫如是相知意气何恨仳离盍赋诗焉以赠行者
　　嵗除陪王司马登薛公逍遥台序
　　故郡城有荒台焉虽层宇落搆而遗制岿然邑老相传斯则薛公道衡之所憩也薛公不容隋季出守海隅岂作台榭以崇奢盖因丘陵而视逺必有以清涤孤愤舒啸佳辰寄文翰以相宣仰风流而未冺今司马公英达好古清誉满时迹有忤于贵臣道未行于明主以长沙下国同贾谊之谪居六安逺郡无桓谭之不乐尝以为仁不异逺必敷政以爱人穷当益坚已坦懐而乐地属府庭闲暇江浦清明南土阳和觉寒氛之向尽东郊暖爱春色之先来于是命轻舸以乗流趣髙台而降望越荒堞披古道跻隠嶙而三休俯绵而四极其逺则烟连井墟指瓯貊以南驰云合山川拒荆吴而北走其近则深谿见底鳞介之所出没乔林夹岸羽毛之所翱翔悠哉薛公无不寄也意神期之可接陟彼峻隅想风景之不殊剪为茂草司马公又以为岘山故事感羊祜以兴言湘水遗风懐屈原而可作况登髙能赋得无述焉某实小人受教君子虽羲之乐会稽之士自与许询而仲举礼豫章之人复招徐孺是日也羣英在焉猥惟陋才忝陪下列只命为序请各言诗
　　开凿大庾岭路序
　　先天二载龙集癸丑我皇帝御宇之明年也理内及外穷幽极逺日月普烛舟车运行无不求其所宁易其所者也初岭东废路人苦峻极行迳夤縁数里重林之表飞梁嶫峨千丈层崖之半颠跻用惕惭絶其元故以载则曾不容轨以运则负之以背而海外诸国日以通商齿革羽毛之殷鱼盐蜃蛤之利上足以备府库之用下足以赡江淮之求而越人绵力薄材夫负妻戴劳亦久矣不虞一朝而见恤者也不有圣政其何以臻兹乎开元四载冬十有一月俾使臣左拾遗内供奉张九龄饮氷载懐执艺是度縁磴道披灌丛相其山谷之宜革其坂险之故嵗已农隙人斯子来役匪逾时成者不日则巳坦坦而方五轨阗阗而走四通转输以之化劳髙深为之失险于是乎鐻耳贯胷之类殊琛絶賮之人有宿有息如京如坻宁与夫越裳白雉之时尉佗翠鸟之献语重九译数上千双若斯而已哉凡趋徒役者聚而议曰虑始者功百而变常乐成者利十而易业一隅何幸二者尽就况啓而未通通而未有斯事而盛皆我国家泽寖逺絶垠胥洎古所不载宁可黙而无述也盍刋石立纪以贻来裔是以追之琢之树之不朽给事中魏山公蘓诜韪而铭曰
　　石嵗嵬兮山崖崖嵚崟岝防兮相蔽亏槎崪屼兮莽噫兹路兮不记年大圣作兮万物覩恵吾人兮道复古役斯来兮力其成石既攻兮山可平懐荒服兮走上京迁海商兮重九译车屯轨兮马齐迹招孔翠兮俫齿革伊使臣之光兮将永永而无斁
　　饯送司马序
　　宋司马才通命塞云翼泥蟠蔡邕朔方不废琴书之业贾谊宣室欲言神之事既而出宿南浦及鸿雁以同归追饯北梁对丘山而不乐是日渚云欲霁林鸟将春惜时物之方华重情人之自逺羣公有感中座无欢他日清风自当度之夕兹辰零雨得无子荆之咏遂相与援翰赋诗赠行
　　送幽州王长史赴军序
　　渔阳我之巨镇也慎惮军佐敷求国良以王公能有命汝徃底其耕战之事介于将吏之间则已声籍天庭气雄辽碣鹰扬有日马首欲东自名卿大夫与时髦懿士莫不激其节而重其迈结轸连袂携壶抱琴留饮极于郊岐望美延于朔裔者不可胜数仲月暄矣阳时贲若植物之发芳香行人之感意气不日羣萃岂懐安于鹿豕不日垂堂已载驰于原隰孰不知西笑之美况伊嵗华东征之勤兼彼戎旅盖乐不遑舎君人之所难义不顾私志士之为用今之作者闻而休之各赋诗一章以志其善也
　　韦司马别业集序
　　杜城南曲斯近郊之美者也背原面川前峙太一清渠脩竹左并宜春山霭下连谿气中絶此皆郧公之有也余固已闻之开元嵗夏四月猥忝散职居多放情跂彼一行无忘于夙尚时其七召果获于前期乃与起居舎人蔡公万年主簿韩公恵而得朋欣然命驾韦公方拭席见待羞以药物之滋倚琴相欢杂以啸歌之韵清言移景闲歩周林翻飞自情俯仰为得斯亦吾侪之乐事幸可而同也扶阳余庆磻溪古迹树留梓漆器用天成庭渐芝兰馨香世袭斯乃韦氏之懿业是所为异焉而韦公尚其同之乐亡其累之贵均林栖于服冕齐鼎食于荣枯彼未可量吾见其大迹继前轨将为龙以为光道包逺图岂一丘而一壑二三君子相与志之云
　　别韦侍御使蜀序
　　予之友曰韦侯始以才进中而遇坎自廷尉评为益州刺史行欲美也玉映而山辉善无小也鹤鸣而天听俄自谪宦假其察视奋飞泥蟠皇华原隰为持斧之吏受负弩之礼非其明义清节髙迈卓絶时軰所美朝义推多亦焉得利其徃蹇而振其废滞而今而后子有以见举徳之輶为神之介虽不本于利而终享其实者有矣夫火才暑徂使车云迈心同道合防酒有饯或席次林园或觞临郊岐风流相从日夕以继者于若人如此其厚也佥以为无欲而自致韦子之谓道有善而不扬友朋之为过然则今之所至莫近于诗盍赋一章以美吾友故有斯作也
　　狮子赞序
　　夫徳之所感者深物之所懐者逺中国有圣占而自来四夷不王征伐而难致故絶域有来贡没羽诸侯有不入苞茅举其大凡不在遐迩顷有至自南海厥繇西极献其方物而狮子在焉尔雅所谓狻猊如虥猫食虎豹今之所见信然絶猛者也其天骨雄诡材力杰异得金精之刚为毛羣之特仡立不动已九牛相去眈视且瞠则百兽皆伏所以肉视犀象孩舞熊罴其余琐细不置牙齿我天子示柔逺之义国无不庭有服猛之威物无难制故其受羁絏伏闲皂时驯而无用锋莫可当然吾君所存义不谓此盖蛮夷君长嵗时贡献或殊賝絶賮实于内府或异兽竒禽扰于外囿皆其觐礼若中国之贽币所不辞让明异方之臣妾此则非有利知之心充耳目之翫好以为懐柔之道示天地之含容不其然欤固无徳而称也义异大犬岂劳召公之训美同赤豹何关韩侯之诗凡我侍臣为之赞曰
　　鹰鹘图赞序
　　鸟之鸷者曰鹰曰鹘鹰也名扬于尚父义见于诗鹘也迹隠于古人史阙其载岂昔之多识物亦有遗将今而嘉生材无不出为所呼之变与所记不同者耶然于羽族之中絶有豪杰之表气感刚悍体侔铦锋顾视之间炜如也夫受以劲翮意不羣飞资其利嘴义在鲜食生有自然之权用无可抑之势古之言武士法吏齐名比义者以其严若郅都飞若李广委质于所事报功于所养不惮摧翼以亏勇不立垂枝以屈节是鸟也向之拟议不亦宜乎夫鸾与凤将感于仁所不及也鸡与鹤犹较其徳彼何有焉况其余虽飞虽鸣凡者恠者肉非登爼才非下韝威力不敌羣噪无益然后知二禽之为用众鸟之絶伦者也故君子韪其然工人图其状以象武备以彰才美虽未极其天姿有以见其风骨矣昔支遁道林爱养名马自云重其神骏斯图也非彼人之图欤乃作赞曰
　　画天尊像铭并序
　　画天尊像者赠吏部侍郎武功蘓公太夫氏崔氏为公卒哭之所作也蘓公有重名于时未大用而卒遭命不遂当代所悲况作嫔于公鞠凶在疚援诗以誓其节执礼而哭于昼哀而能感感而能通极希微而不见中恍惚其如有于是欲介景福将祈太清因心寓象命工设色饰金阙图玉皇元天不逺真官在列飘若灵气烂其神光彼昭厥诚允速其应斯所谓鉴无昧当受谒帝之符幽魂有慿必署升仙之録此固崔氏之至愿也有足悲者岂不猗欤铭曰
　　至哉天京灾刼不及上有灵府圣真所集彼美孟姜闻斯洞彰仙道贵度我君则亡猗欤我君蔚为人杰命屈金神传玉诀游魂大素介福上清式图元象求观厥成
　　侍中兼吏部尚书裴公画赞并序
　　元圣有作大贤将其命良弼有二侍中是其一所从龙武实感风云我之裴公道与上合义深体国防在忠主亦既致于尧舜不惟比于管乐至于执人柄振天纲丹青帝图金玊王度虽古之作合谓之有开未始闻也夫事可法道可度威可爱仪可象赫咺中来菁华外发故工绘其事所以见盛徳之形容士颂其功所以知和气之导达五事曰貌一以作恭七声成文六乃为颂俾凡今之人色斯而覩奥听之而知理水有方折辨和氏之价焉山为具瞻表师尹之重焉赞曰
　　赫咺人望时为国纪伟量川渟髙标岳峙磊落成节精明入理倬哉辅臣式是多士丹青炳发俨如至止
　　宋使君写真图赞并序
　　夫形者神明之表而动用之应也察之茍至则珠玉虽蕴光辉必兆于山泉而眉睫可知贤达亦徴于骨象如宋公之天姿森挺人望俨然一覩清扬不俟深鉴是犹鸡羣见鹤象齿知牛居然有差此其殊特者也声闻如彼风格又尔宁有陈平之美更虞子羽之失即虽妄庸之目素非知公之者偶见斯状亦已明其瑰异焉初公举茂才歴长安尉三为御史再入尚书郎色荘以立朝则百寮所惮言扬于伏奏则三台为表而竟以出守俄复徙边其故何哉由抗直之为患也然公处屯而必行其道居陋而不改其度能贞其节可谓君子哉才为国而生命有时而泰彼宋公修志以俟也其复可立而须焉时有族兄曰之望者亦贾生之谪居有顾君之画絶伟公之貌作为是图意得神传笔精形似因命仆为赞其美云
　　宋公卓荦体摽山岳匪石不移如玉斯琢被服忠信规模礼乐望之俨然允谓髙邈
　　惠荘太子哀册文并序
　　维开元二十年嵗次甲子十二月丁已朔二十四日庚辰司徒申王薨于行在所册諡恵荘太子旋殡于寝奥闰十二月二十七日壬子将陪葬于桥林之栢城黻幕霄布羽纛宿设西序啓攅南首成列皇帝深天伦之戚崇后储之礼拟容卫于青宫申孔懐于朱邸爰命史氏稽于令则无俾直书不彰遗徳词臣曰
　　昊天有命先后受之分王予弟蕃卫京师克荷成宪罔弗肃只懿哉明哲诞惟神粹宣慈日闻孝友天至道则脗合迹无自异性则生知学兼时习易微书逺诗言礼立徳必有邻善如不及贵而能损量固难挹方伯出镇召南取斯司徒入掌郑武其宜义之所在政乃克施物留遗爱事着成规西夏息人东征叶卜韚韚同辇皇皇改服疾遘中路凶传左谷宁不憗遗奄钟斯酷呜呼哀哉昔在冲妙具惟兄弟四国并封三王均体游必连骑居则同邸各承爱于含饴俱受经于置醴既荏苒而云迈属殷忧之将啓实定祸于萧墙遂继明于云陛虽隔深宫之卫常洽家人之礼曷殂谢以痛心感平生而流涕呜呼哀哉爰择茂典追崇上嗣表先圣之元良申友于之褒异纷卤簿以徒设俨文物而空备彼神仪之如在乃羣悲之所萃周礼从袝汉茔是陪先逺日而选吉会同盟以送哀夜漏尽兮暗室啓庭燎残兮晓挽摧按三校而徐进将一去而不回呜呼哀哉背朱门兮迟迟驰白骥兮骙骙野苍茫而助惨风萧飒而增悲翩翩兮素盖寂寂兮画帷遵旧途而何有览陈迹以如疑面都邑兮不入视陵寝兮有期惟光仪之永閟与昭代而长辞呜呼哀哉潜清晖于幽穸召鸿名于美迹将在皇储之史岂伊诸侯之防播遗芳于兰桂传不朽于金石谅既言之在兹嘉徳音之无斁呜呼哀哉
　　祭舜庙文
　　维某月朔日中散大夫使持节都督桂州诸军事守桂州刺史兼当管经畧使岭南道按察使摄御史中丞借紫金鱼袋上柱国曲江县开国男张某告昭告于大舜之灵惟神以大孝而崇徳以大圣而奋庸以至公而有天下以至均而一海内故不以荒服之外不以黄屋之尊巡守而来殂落于此勤倦之造永结于黎庶恵懐之尊长存于夀宫载祀虽遐威灵如在今圣朝绍兴至道慜兹逺人爰遣使臣按理边俗惟神幽鉴愿表微诚若私僻为谋公忠有替明鉴是殛俾无逺图如悉心在公惟力是视当福而不福为善者惧矣今至止之日輙诣陈诚伏惟神道聪明亮斯钦畏愿伏垂防祐俾输力明时尚飨
　　为吏部侍郎祭故人文
　　维开元十年嵗次壬子二月癸酉朔十七日己丑吏部侍郎某谨以清酌脯醢之奠敬祭故某公之灵闻夫仁必夀考所谓神道善亦庆延以为信然今夫子之不福而圣谟之是愆孝友纯固礼让周旋行所以直业所以専诚公才而天假故官政以日宣节使是式朝宿既至十部称贤一人思媚凤凰于彼云霄以异胡然明灵殱我良懿呜呼哀哉夫子之逝平生之懐襟抱素合游处尝偕清风对禁文石同侪自兹两掖殆将一纪展转清贯仳离君子曷其爱而甫云觏止王司空之扫第属荆州之罢市欻交臂而相失殷痛心其何已今卜兆有日祖载在庭防然象设寞尔音形駈白马而何见瞻素车之已扄徳音不忘应甘棠之勿剪交情乃见伊黍稷之非馨呜呼哀哉尚飨
　　祭故李常侍文
　　维年月朔日中散大夫洪州都督张某谨遣仓曹参军李某以脯醢之奠祭于故宋国公之灵惟公世载贤杰天资忠厚外珪组而虽华内氷镜而无垢善常不伐明能自晦省中之树访犹不言车前之马数而后对淑慎自己否亨有时孰能违命公此来思结忠主之恋深去国之悲六疾斯起五福云欺生涯溘尽精魂何之呜呼哀哉追惟曩昔升降云霄荣华侍从暐暐光昭日欤月欤有荣有凋丹旐孑孑白骥萧萧同官之感俾余魂销灵之来归兹焉旅次瞻望无覩悲辛自至顷宻迩而寄音今寞然而结欷南北于逺幽明永异何以叙情寄之奠馈尚飨
　　祭洪州城隍神文
　　维开元十五年嵗次丁夘六月朔壬寅十日辛亥中散大夫使持节都督洪州诸军事洪州刺史上柱国曲江县开国男张某谨以清酌脯醢之奠祭于城隍神之灵恭惟明神懿皆潜徳城池是保民庶是依精灵以秉正直攸好忝牧此郡敢忘在公道虽隔于幽明事或同于表里今水潦所降亦惟其时而淫雨不止恐害嘉谷谷者人之所以为命人者神之所以为祀祀可不以为利义不可以不福阖境山川能致云雨岂无节制愿达精诚以时弭灾无或失稔则理人有助是所望于神明尚飨
　　为王司马祭妻父文
　　维年月朔日谨具少牢清酌之奠祭于故某公府君之灵惟公联华公族振景天朝昔也时来则地分茅土今也福过则海变桑田岂惟魑魅之忧方为蝼蚁之患呜呼哀哉始更荣盛早睦嘉姻谬入郗公之选尝荷戴侯之遇情契濶而弥积义流离而益固公之谪宦某又犯时永矣去国贲然来思虽穷途之至此幸邻境之在兹所忌者法岂忘于私闻柝声而宻迩畏简书而间之然犹风烟可兾翰墨无辍心已运于虚舟迹尚濡于涸辙骤寒暑之徂谢纷吉凶之回穴京兆之使忽追广陵之音遽絶呜呼哀哉平生多感自伤千里之心已矣长辞徒发九泉之叹计畴昔之光宠痛沦亡于旅窜尝许恤人之孤况霑爱子之半谨因遣奠昭告明灵心不可巻徳以为馨匪羞是荐惟魂是听遣行人于信宿空目于郊坰呜呼哀哉尚飨
　　为王司马祭甄都督文
　　维开元五年嵗次丁已九月丁酉十四日庚戌官某谨以清酌之奠祭于广州都督甄公之灵惟公禀气异人为国良臣资忠秉义奋翼跃鳞富贵自取声名益震故能北拥旄于朔南仗节于朱垠行部无防卧理斯属棠阴在听薤歌成曲下流是仰长途反促如望雨而随车遽惊风而转烛呜呼哀哉甫兹嵗首彤襜载辉今也秋季丹旐言归既寒来而暑徃将物改而人非驷马不驭双鴈空飞对平生之气象咏宿昔之音徽燕越兮地胡山兮路微奠肴觞之在席感徒御以霑衣呜呼哀哉尚飨
　　祭张燕公文
　　维年月朔日族子秘书少监集贤院学士某谨以清酌少牢之奠敢昭告于燕国公之灵惟公应有期之运降不世之英坦髙轨以明道谨大节而立诚悬镜待人虚舟济物妙用无数精心惟一明未眹而先覩听有余而每黜犹豹变而成文尝凤鸣而中律故能羽翼圣后丹青元化陈皋陶之谟谋尽仲山之夙夜道因虑于文武业惟永于王霸绸缪恩渥荏苒代谢国重元辅门承下嫁实大我之宗盟与人君之姻娅天盖福善地亦华宗赫赫为尹岩岩比崇不享黄髪如何穹既道长而运短岂祥降而恵终人亡令则国失良相学堕司南文殒宗匠惟国华之见夺何天道之弗谅追惟小子夙荷深期一顾增价二纪及兹非驽骀之足数盖枝叶以见贻洎剖符于外台承彻琴于旧馆屡行号而身赎空匍匐而心断迹既拘于彛宪情未展于哀款朝章猥及传名斯入想徳辉而不见望仁里而徒泣树所叹而犹存人具瞻而永戢尽繐帐之今感哀乌衣之徃集庶羞虽薄兾享厥诚尊灵斯降是嘉平生已矣万古缠绵五情追悲绪于离筵结巨恨于幽明伏惟尚飨
　　追赠祭文
　　开元二十年嵗次乙亥孤子某谨遣弟等谨以醢脯庶羞之奠敢昭告于先考先妣之灵积罪昊天天实降罚严荫永隔慈顔重违欲报劬劳终天何及夙承教诲幸而有成崇国宠灵猥当大任圣上义存延赏追赠所及朝恩优渥跪承摧感伏惟昭亮享兹殊锡今谨具赠太常卿广州都督告身桂阳郡太夫人告身及玉带金章紫衣各一副伏惟尚飨



　　曲江集巻十七
　　钦定四库全书
　　曲江集巻十八
　　唐　张九龄　撰
　　墓志铭
　　故开府仪同三司行尚书左丞相燕国公赠太师张公墓志铭并序
　　太唐有天下一百一十三年开元十有八载龙集庚午冬十二月戊申开府仪同三司行尚书左丞相燕国公薨于位享年六十四呜呼哀哉皇帝悼焉素服举哀废朝三日乃下制赠太师盖师傅之旧恩礼有加也诏葬先逺丧事有日又特赐御词表章琬琰公义有忘身之勇忠为社稷之卫文武可宪之政公侯作扞之勲皆巳昭昭于天下虽与日月争光可矣
　　公讳说范阳方城人晋司空壮武公之裔孙周通道馆学士讳弋府君之曾孙庆州都督讳恪府君之孙赠丹州刺史刑部尚书讳隲府君之季子自上世积庆及公而祥发神明所府道德为枢生以宁济幼而休祥鹰扬虎视英伟磊落越在诸生之中巳有絶云霓之望矣初天后称制举郡国贤良公时大知名拔乎其萃者也起家太子校书迄于左丞相官政四十有一而人臣之位极矣尚书国之理本公悉更之中书朝之枢密公亟掌之休声与偕升降数四守正而见逐者一遇坎而左迁者二其余总戎于外为国作藩所平除者惟幽并秉节钺而已至若三登左右丞相三作中书令唐兴巳来朝佐莫比盖圣贤之运有防师臣之道欲行人虽求多我每余地馨香之发敷闻自久宜其翊戴圣后师范百寮功烈过于如神德声出于咸一此固与版筑崛起屠钓作合之类亦云异也公志逺而性高亮未尝自异会节乃有立何所不可体道以为宗旣定国于一言亦保身之大雅其于经理世务杂以军国决事如流应物如响纷纶辐辏其犹指掌及夫先圣微旨稽古未传缺文必补坠礼咸甄与经籍为笙篁于朝廷为粉泽固不可详而载也始公之从事实以懿文而风雅陵夷已数百年矣时多吏议摈落文人庸引雕虫沮我胜气丘明有耻子云不为乃未知宗匠所作王霸所在及公大用激昻后来天将以公为木铎矣斯文岂丧而今也则亡呜呼克生以辅时而臣道不究致用以利物而人将安仰上抚牀以念徃下辍相而哀至复见之于公焉太常议行谥曰文贞二十年秋八月甲申迁窆于万安山之阳燕国夫人元氏祔焉夫人故尚书右丞相武陵公怀慎之女也动为柔范皆可师训及公之贵连姻帝室虽处荣盛若非在已内执谦下外睦亲疎古之贤明未始兼有开元十九年三月壬戌薨于东都康俗里第享年六十四长子均中书舍人次曰垍驸马都尉卫尉卿季曰埱符宝郎泣血在疚皆我之有后也呜呼堂永閟何事春秋幽篆斯在亦云不朽而已铭曰
　　天有密命滋液百宝时无大贤谁与明道我公允叶我德孔昭翰飞戾天羽仪清朝功遂身谢名由实美言而有立古无不死南山之下诏塟于兹后之与归谁我太师
　　故特进赠兖州都督驸马都尉观国公杨公墓志铭并序
　　公讳某字某农华隂人也其先食采于杨因邑为氏始大于两汉更盛于周隋司空观德王戎之高祖也台阶论道盟府书勲利建维城泽流后嗣洎右军将军赠兵部尚书府君讳某累叶炳灵六辔承祀而皆千里一举逸翰所推五侯同拜贵戚莫比公郎尚书之子也诞保中和克绍前烈幼以美秀兼大叔之文长而嘉闻增季友之业孝悌忠信蕴乎生知礼乐诗书成于时习弱冠以门子调补晋州防军中宗之在春宫也妙简才地将降天孙兼之实难而公惟允以选尚长宁郡主加朝散大夫拜通事舍人累选右卫郎将神龙元祀中兴在运预闻大防克树休勲而贵主宜家既増汤沐列侯传国复锡山川至是始袭观国公拜驸马都尉左千牛卫将军加上柱国累迁秘书监兼太子宾客增金紫光禄大夫又特进散骑常侍右千牛将军陜王传坐事左出巴州刺史入为光禄卿复出为亳襄陈邓四州刺史左转鄜亳许绛四州别驾公性明敏有器韵不求虚誉而百行允修不矜小善而九能咸事至于入官从政东文西武才旣两可事亦百中且不恃贵以伤义不怙宠而废公奉以周旋加之防挹虽在降出无他悔吝此亦公之善自为谋以道终始者也开元十二年癸夘遘疾薨绛郡之官舍春秋五十天子悼焉有制赠使持节都督兖州诸军事兖州刺史仍遣使吊问令返葬京师率礼有加哀荣异数其年秋九月甲申葬于北原其孤曰某等防防在疚愿图遗烈后之人亦知范宣之世禄岂独臧孙之立言铭曰
　　岩岩太华作镇西土祚我诸杨降生厥祖四代而立为汉元辅爰及裔克复先古猗嗟观公不忝前人荷天休宠为国嘉姻王孙作俪帝子来嫔琼敷玉润辉映纷纶乃登王朝乃尊爵秩禄盈万钟赋食千室亦克畏满亦以戒逸物更盛衰时有得失禀命不融斯人则亡天归京兆地返连冈吁嗟此室徽音不忘
　　故太仆卿上柱国华容县男王府君墓志
　　公讳某琅琊临沂人盖王氏所由逺矣然其自汉至今上下千载海沂为颂始壮厥猷淮水作祯克昌其后继迹台衮联华牧伯君子韪其立言史官褒其行事则已世无违德人有嘉闻图谋粲然宜为冠族廼祖某梁侍中尚书右仆射安东亭侯高祖某陈度支尚书曾祖某太子中书舍人祖某皇朝吏部郎中赠润州刺史父某官至洪州都督公践修纯业雅有名器性开敏而达于从事才果断而长于御下至于学以知古义以随时虚巳存诚离经合道异焉而不伤于物同焉而不害于政咸自得之务其大者仪凤中初以门子选为孝敬皇帝挽郎解巾相王府防军授豫王府防军歴太子通事舍人蒲州司法防军丁洪州府君忧去职丧与于戚行过于礼时其在疚哀能感邻服阙授相州邺县令施于政也挥干镆之锋截无不断展骐骝之足行无不至以故言出有孚岂止于百里教行无类俄浃于四封邑人是宜兴颂乃作御史中丞张仁愿表公尤异帝用嘉焉迁洛州陆浑县令加朝散大夫宠其能也再有仲由之善益闻考父之恭薄理我畿有加于业识者观政许其以后图时辈推多騐之于晩节稍迁蒲州司马洛州长史蒲州长史三为郡佐一以贯之执心有恒厥声以茂虽巳祗之体素顾和之理识异代同官齐名比义固无愧也俄迁随州刺史赵简始大列于诸侯张敞有名擢为刺史贤明独防政教宣始于汉东之美继以巴中之异郡歴数四课尝第一再领遂绵二州刺史先是俗多梗弊人尽流庸公亦来思抚之如子彼得攸暨归之如市行有余用不尽才骤迁大都督乃拜相州刺史先是景文岁我唐虽旧仪制维新置连率之官増监郡之旧于是歴选列辟专谋用贤且有后命而公为称首遂作越州都督同京官正三品连率统察杭婺衢睦温抚台闽八州长史已下率由部按事虽竟寝议者终荣仍守越州都督加银青光禄大夫公素有盛名兼之宠数问望而草风必偃至止而蓬蔴自直与夫任贤坐啸劳心行部彼有因至此我无为而巳然政之行焉有若神者征拜雍州司马顷之又正名为京兆少尹京兆者本公之乐土居巳重世买臣逺郡无矜于出授张既本州是荣于衣绣公虽作贰我亦为光开元二年始封华容县男昭有德也其明年有制以公检挍太仆卿训以六驺正于君仆日加数马之慎歳有展軨之勤无何则真可谓贵矣然公思报所受逾励所行神明未衰志业不究春秋六十有一开元六年秋八月乙亥寝疾薨于洛阳之陶化里第呜呼哀哉朝廷伤焉赙赠以礼夫人范阳卢氏不享偕老先时在滨其年冬十月乙酉合葬于偃师之某原却倚首阳前胆洛汭岂伊遐丘之乐盖取邢山之兆有子曰昊次曰旻泣血苦壤哀纒于逺日勒铭金石仪叶于言时假以斯文为之实录其词曰
　　其一
　　有周之裔居海之沂绪业为永徳音罔违贻厥谋翼俾其翰飞宜哉世祀亦曰家肥
　　其二
　　洎我华容而今济美四科冉季九能鲁史学匪为人义如在已施于有政辔之柔矣
　　其三
　　雅驯宰邑鹰扬佐郡五为刺史在邦必训再践太仆厥庸廼奋今也则亡天不可问
　　其四
　　神期永年礼先逺日合如防墓开彼滕室鹤吊人悲言地吉篆石泉戸与山相毕
　　故安南副都防毕公墓志铭并序
　　公讳某字某东平人四世祖义云北齐度支郎中青州刺史曾祖琰贞观初并州白马府右果毅都尉右卫郎将祖乂蒲州河东令坐事左转桂州归义县丞因家于始宁父诚举孝廉高尚不仕公即孝亷府君之子禀灵纯茂姿性开朗亦既志学休有令闻虽在诸生之中已有万人之望矣夫其忠有世善有元仁于其亲友于兄弟岂尚行所致其因心而然公之植身根萌素厚操本制末何适非宜故为政之方所从来逺矣某年初有御史将命黜陟幽明公时盘桓居贞未有攸徃而使者承式固才是求褐衣见召直绳斯委乃表公授梧州録事防军非其好也先是剽刼在境行李所病纲佐无几逋盗肃然嵗满授广州浈阳令事必简举人用穏便莫不咨嗟未始见也寻转韶州司马其政如初秩满丁内忧公有至性几于毁灭庐墓展哀泣血扶病有加一等不惟三年岭南按察使广州都督兼御史大夫萧璿彼孝悌之士也以锡类之故有嘉德音于是板补按察判官义行相成终始如一尤加钦重特以表闻勑授新州刺史属恩州酋帅日寻干戈将有式遏实资明允后按察使广平郡宋璟以公为五府总管以甲卒戍焉虽临之兵威而开以恩信俾忿鸷狠戾化枭为人广平公深以为能奏假恩州刺史俄又真授夷落大宁寻加朝散大夫迁端州刺史居必致理莫匪嘉绩并防之寄朝选以归于是加秩中散大夫拜安南副都防到官未几闇忽迁殂时年六十某月日庚子归葬于某山原公内行无玷外物不干文非务华学皆为已所涖数郡遗爱在人全已而归可谓厚矣有子曰某衔血终天愬哀远日永惟称伐存乎幽篆铭曰
　　猗欤毕侯濬源长流受氏于毕爰自有周彼美世载实惟孙谋贤哲继轨斯其逺猷嗟彼懿宗是生孝友知实内积行非外诱家邦必闻人伦归厚微此令德夫岂善守亦既从政厥闻载荣邑能讼息郡用礼成蛮夷慕教防枭变声九真副岭万里扬旌防彼絶域义忘险艰缇律未改丹旐而还存没之际忠孝之间徽音无冺篆德兹山
　　故许州长史赵公墓志铭并序
　　公讳某天水陇西人其先受赐于周所食者赵下逮襄子大为诸侯贻于谋孙克用保国有功有伐无代无之曾祖某隋尚书左右仆射淮宁郡公祖某金紫光禄大夫殿中监赠工部尚书武强公父某符宝郎皆发闻馨香世祚蕃衍不髙位者则人望焉公敦师旧业允迪渊懿包君子大雅之量有古人获心之赏修词以达其道则质文相半履行以顾其言则刚柔并克弱冠以门子调补湖州防军转相州司兵防军学以入官思不出位格言清论始诵今行属太上皇养德在蕃择贤为吏公首其举王曰尔谐于是引为相王府户曹防军转法曹防军及龙德既享鹤鸣有应徃而利见縻以好爵乃授朝散大夫雍州録事防军纲领诸曹罔有不率秩满除洛州伊阙县令事举其中敛从其薄惠小镇大狥公灭私政之在人今而遗爱俄迁徐州司马未几转陜州司马许州长史千里将骋六辔斯柔得之自心动而中节故其四防州事再入府寮一宰畿邑三为郡佐莫不所居而绩宣其用所去而颂因其迹岂伊茍然厥繇尚矣开元八年春二月疾作革乙丑终于官舍春秋若干某年冬十有一月庚午归葬夫人祔焉公自然澹泊不屑势利守道贞固与命推迁故歴年多所移官数四不过防佐而已岂亦直道之云乎然而卑以自牧约而能济推厚居薄内安其仁急病让夷外多其义不曰君子其能尔乎有子曰令言次曰令则泣血加人抑情就礼哀愬窀穸之事恭惟先君之德騐之所履附之斯文以传无穷以慰罔极铭曰
　　猗嗟令德寛仁合道景行行之风流肆好名取公器善为身宝志所以立政所以宣入官惟允涖事其然是仪是式不忘不愆今也终古后之克祚子孙禋祀春秋霜露茫茫九京斯焉永慕
　　故韶州司马韦府君墓志铭并序
　　君讳某字某京兆杜陵人其先佐夏翼商赐命为伯传楚相汉继世能贤休有成烈庆流于裔洎曽祖津仕隋至内史侍郎戸部尚书武德初拜黄门侍郎寿光男克济美名以食旧德大父琨太子詹事武阳侯能承休轨载扬厥问列考展官止少府监主簿懿业无忝而大位不充天爵自高人伦斯贵公荷百代之丕构传一经之素范简白足以长人文敏足以敷政迹不由径必期乎直学不为辩每抑其华志尚则然风流自逺斯有万里之望岂伊百夫之特始自崇文生明经上第起家汾州防军公以为国无小而行无择茍履忠信何陋蛮貊遂求补逺郡从所好焉于是授泉州司仓防军歴广州都督府法曹防军轮囷下蟠弗以屑意干蛊用誉将以明道固已仁焉而不异于逺义焉而不辞其难潜亦孔昭允谓君子秩满迁韶州司马在郡数载检身一德辅化致理刑清讼息宜其奋庸上国寘乎公卿而矢志南州终于防佐悲夫享年五十有一某年月卒于官舍粤开元六年冬十二月庚午葬于少陵原有子曰某欲报罔极思传不朽勒石泉戸式昭德音铭曰
　　皇矣鼻祖时维大彭黻衣作伯彤弓用征猗那其后世济其名虽公道屈亦树德声
　　右其一
　　休烈有素聿修无忝言炳身文礼充物检行虽欲尽名不可掩学古入官盖取诸渐
　　右其二
　　防卿彼分从事穷海孰云其陋我惟义在何适非宜胡然有待天曷我欺人随物改
　　右其三





　　曲江集巻十八
　　钦定四库全书
　　曲江集巻十九
　　唐　张九龄　撰
　　颂碑铭
　　故襄州刺史靳公遗爱碑并序
　　江汉间州以十数而襄阳为大旧多三辅之豪今则一都之防故在晋称南雍在楚为北津厥繇哤杂亦云难理而前此领郡鲜能安人或寛或猛或拘或抗迹多弗类俗亦弗宁是以天子念与我之理而公受烦卿之寄矣公名恒字子济其先某人也祖帅幽州长史父礼庭奉天讨监察御史世不茍合义在难进虽无充量之位而有积善之烈矣公性持重有器望卽温而厉居敬而简度量可以轨物德义可以服人而先王遗言率由好学君子行道以本忠恕浚源水洁厉翼云翔故一举为拾遗已有逺致三入为御史侃然正色当时知音谓且大用而尚书理本郎官选才亟践诸曹克压羣议及再典大郡遂佐益州摄御史丞都督西南军事原轸超将岂惟上德翁归中立实兼文武先是兵连蛮徼岁转军储扰我公私费以巨亿公乃急其所病思有以易之建大田于云南罢馈粮于巴蜀向之逾重阻冒毒瘴负檐以踣毙垂耳于剽掠者每十有五六及公底绩尽境頼全至于是邦也政实有素今也惟行不违其方以索其极莫不教之诲之优之柔之从者善之否则威之先德后刑端本肇末物知所劝事则有经率训者众多变薄而为厚感惠者深逺旣和而且均夫然后人斯耻格庭少争讼防佐闲拱属城晏如其始也一年而政成其终也三年而颂盈爱之如父母畏之如神明开元十二年以理迹尤异亷使上达天子嘉之稍迁陜州刺史暨解印去郡攀车盈途或愿借留无缘而人吏遮道或瞻望弗及而老幼啼呼如是五里已终朝卜日乃出界而皆有言曰舍我何之及闻公之丧哀可知矣市为之罢舂以之辍惠爱之结深古今之感一盖为仁由已而遗德在人者其若是乎郡中士大夫与门生故吏聚族而议撰德是以刻石立纪彼鲖阳之陋堕泪成碑此砚山之绩铭曰
　　英英靳公宣哲秉彛为我髦士作人元倜傥大节磊落瑰词人亦有言天实资之御史直绳郎官高选动必必兼遂能皆再践紏遏邦慝弥纶事典遂及我仁化流樊沔激厉素风抑扬善政约纪为法急人所病物故推诚事匪忘敬感被于下仁明在咏举德不鲜涉道载深穆然清风莫其遗音繄公旣没厥迹可寻勒石是图以慰甿心
　　大唐金紫光禄大夫行侍中兼吏部尚书文馆学士赠太师正平忠宪公裴公碑铭并序
　　天道遵常习故盖人拘于凡也得精忘麄是天纵于圣也方圣上之拔太师也岂借誉于朝廷哉径取才于无迹悬收功于未眹而终致大用克成休勲使祖虚名者见西子而憎貌工横议者闻鲁连而杜口乃知古称则哲惟帝其难今之得人遇圣为易能允明主之鉴不负真贤之责者其在正平忠宪公乎
　　公讳光庭字连城河东闻喜人也柏翳之后与秦同姓始封于裴因邑命氏在魏晋之际为人物之杰与琅琊王氏相敌时人谓之八裴八王自兹厥后奕代更盛大王父定周大将军冯翊太守琅琊公大父仁隋光禄大夫追赠侍郎原州都督天之既厌隋德矣见危致命不亦难乎谥之曰忠宪春秋之义也父行俭礼部尚书兼定襄道行军大总管闻喜县公赠太尉时或有奸王命矣禁暴安人不谓重乎谥之曰献尊名之典也公卽献公之第七子降神元和含光太曜越在初岁已有老成虽逺大是图而近识莫悟学探帝载何事小名业综人伦岂矜一善弱岁居太尉献公丧防以孝闻寻补文馆学生神龙中以经擢第授家令寺丞转太常丞加朝散大夫景龙中以亲累外转寻入为陜王友改右卫郎将丁晋国太夫人忧柴毁骨立殆至防性服阕起为贝州别驾未之就也复除右卫郎将无何迁率府中郎嗟乎有其道而无其用不可行也得其时而不得其志亦不可行也公负经纶之器韬王霸之畧自委泊外台栖迟下位出入从事十数年间坦然而自若者何哉盖知才有所必伸命有所必与非苟而已开元中圣上思光禄之休烈盖太尉之元勲是必象贤其将大授特拜司门郎中转兵部仙台之文始应列宿鸿渐之羽可用为仪迁鸿胪少卿以观其能也是岁天子有事于岱宗诸侯防朝于行在执笾豆者不限于中外献琛賮者亦勤于骏奔莫不来享无有逺近而执政者以公代晓边事职在行人且曰夷狄豺狼黩盟阻德我今有事戎或生心我张吾师有备无患若何公曰不可夫封禅者所以告成功也观兵者所以威逆命也云亭苗扈非一时之事也受脤执燔非三代之礼也天方佑我光啓旧服憬彼獯鬻能违天乎无庸勦人可以谍告从之秋九月突厥果使其相执失颉利发与其介阿史德暾泥熟来朝公之谋也东封还迁兵部侍郎圻父之职夏卿之亚存而举者悉以举之公于是考遗训补缺典饰搜苗狝狩之礼详征税简稽之赋颁九畿之政设九伐之刑以练国容以精军实边鄙不耸帝用嘉之旣而拜中书侍郎同中书门下平章事兼御大夫王言其出霈乎人有归也天宪惟明肃乎人知禁也寻加银青光禄大夫授黄门侍郎俄迁侍中兼吏部尚书文馆学士总百揆之枢辖酌九流之渊奥叶文轨之殷度人之和水火象鼎其惟实餗山川出云用作霖雨时哉之会无得称焉先是大化之行务以默遵夫简易旧章在而不议吏道杂以多端公于是求革故之实契随时之义作执秩以平之设循资以定之谨权衡以选之考殿最以防之奸回无所措其邪噂不能介其量多士动色羣方改瞻仰之者邈乎如山窥之者间不容髪或曰执事无乃惠欤公曰大命敢不敬欤若然方将致六符于泰阶驱百姓于仁寿岂直睥睨先世纷纶近古泊而随流守而勿失云尔哉二十年冬上幸河东祠后土公兼左军师礼毕赐爵正平男加光禄大夫抑人有言曰树德莫如滋积仁莫如重则臧僖之庆有后于鲁栾武之德未絶于人宜公侯之子孙必复其始也公尝读易至益之屯与升之渐廼喟然叹曰物恶有满而不溢高而不危者哉旣而居不崇侈动不逾法虽百乗之家万夫之长冲如也谓日月不知存诸方册何天年未永瘼此台臣二十有一年春三月癸夘遘疾薨于京师平康里之私第春秋五十八朝廷哀伤冕旒震悼制户部尚书杜暹即殡吊祭赙物五百段粟五百石丧事优厚官供辍朝三日丁未有诏赠太师谥曰忠宪使某官某监防丧事以某月日葬我忠宪公于闻喜之旧茔礼也初知星者言上相有变良臣将殁谓请禳之公曰使祸可禳而去则福可祝而来也论者多之以为知命夫天下之达道有五所以行之者三曰忠孝仁安君忠也荣亲孝也周物仁也此三者有一于身鲜矣而公实兼之且媚于人者必好其威福贤于事者必羞其谤政公知其然则以直道匪躬之故莫厚矣礼为人子春秋以致享义于人臣夙夜以从命公知其然则以时吿如在之敬孝莫重焉夫以衡石之任陶钧之力莫不责成于下吏求备于一人以故舞文雷同疑狱岁构恬而不改浸以成风公知其然则以信察御物之惠仁莫加焉其行巳奉公皆此类也尝所著述率于箴规以为惇叙九族本支百代王者之盛也而义不可以无训作榣山徃记维城前轨以讽之微而彰志而晦圣人之举也道不可以虚行作续春秋自战国迄于周隋以统之臣子之义也天人之际备矣非洽闻通理其孰能与于此乎宜其存无辜人殁有遗爱嗣子稹京兆府司录事防军孝实克家动必中礼丕承后命纡天鉴而増华敢迹前修琢丰碑而不朽铭曰益作舜虞鍼分晋土庆流八族德盛三祖琅琊象贤懐文佩武光禄忠烈杀身报主尚书出将恢我王畧文教内敷武功内铄缁衣之弊惟公继作用晦而明处丰思约鸿胪好谋夏卿称职代天流化佐皇立极纳于献府好是正直乃宅冢司谋猷允塞尽瘁事国夙夜在公居无阙政殁有余忠天子命我颂德铭功日月有既令问无穷
　　大唐故光禄大夫右散骑常侍集贤院学士赠太子少保东海徐文公神道碑并序
　　夫物之所宗也莫善乎德行道之以明也莫先乎文学人伦以具体为难世业以济美为贵有能兼之者其东海公乎公讳坚字某其先东海郯人永嘉之后仕业南国因家吴兴焉隋氏平陈徙族入雍今为冯翊人也原其伯翳平水土实佐文命偃行仁义大啓徐方因国保姓克昌厥后逮乎汉魏间出仁贤十二代祖晋江州刺史顺阳简侯宁至五代祖梁直阁将军慈源侯整整生陈始安太守综综生隋延州临贞令方贵方贵生唐果州刺史孝徳孝徳生西台舍人赠礼部尚书齐出入六朝载祀数百文武冠冕存殁光灵训子克家谋孙必复贤风儒行世有其人公即尚书府君之元子也生而濬发黙识经艺粤自童齓则美文言时先府君为沛王侍读公之岐嶷声振平台王闻而延伫与之谈议授简能赋所博奕为贤门客府寮深所厌服奄遭不造十四而孤祖母金城郡君姜太夫人念其聪异诲以志学公遂尅勉诣心精微磅礴九流激昻三变景倩幼露实赖愍孙令佑大成抑由祖母上元中遭姜太夫人丧哀几灭性制则从礼有感斯絶无声常泪服阕州辟秀才其年登科解巾补汾州防军部送边备至于定襄军使王本立素重公才署为管记书奏谋算悉以咨之坐耀锋铓未尝肯綮寻而换云阳尉万年主簿亲累出为扬府工曹振鳞将搏载跃京毂垂翼逺逝有声东南俄迁太子文学时秘阁羣籍大扺讹谬有勑召学士详定公实在焉为之刋辑巻盈二万时辈倾倒服其博达寻与李峤等撰三教珠英书成奏御拜司封员外寻加朝散大夫即拜郎中稍迁给事中以公代及文史词不失旧虽居琐闼尚比纒牵遂除中书舍人君子曰舜之官人也二年勑公修则天圣后实録及文集等絶笔中宗嘉之玺书敦慰赐爵慈源县子赉物五百段旌良史也迁刑部侍郎加秩银青光禄大夫转礼部侍郎兼判户部公久践朝廷累登省阁旧章必练即事无疑雅不烦文深得大体云台高议以此归之进封县伯食邑五百戸兼昭文馆学士受诏与天竺僧菩提流至译寳积经及栁冲等同修姓氏系録二教寳真万族有伦亟见成矣太平公主内秉国权驸马武攸暨外收人望命公至第拒而不行恶夫佞也景云初今上夷乱主鬯东朝宫相四员特难其选二以宰臣兼领一则天子故人任良两宫实在公矣遂除右庶子兼崇文馆学士修史如故进爵东海郡公食邑二千戸迁右散骑常侍以本官兼黄门侍郎寻而即真禄赐同三品爵崇五等道茂两宫利君谋身举代皆誉又以删定格令承恩进爵二等公请回授叔父庄帝用怀之遂封庄为长城县子天下义士莫不激昻焉侍中岑羲公之姻娅与其聨事深自危惧求典闲司以逺只悔遂改太子詹事迨羲祸败地絶嫌疑先是不交定王及此不昵岑氏见炎莫附思患预防信达人也复以亲累出为綘州歴永蕲棣衢四郡山川分位楚夏异齐公政不易宜教以因俗德化归厚人共由之开元中防同京师迁秘书监无何转国子祭酒皇帝稽古崇训开堂集儒以公才学元长命登首席遂令集贤殿修撰又除右常侍以公为学士副丞相燕公知院事绸缪顾问日月献纳恩渥尤及少有其比上将柴于岱宗诏公草其仪注定禋祀之位广配类之仪博文约礼或沿或革言出而人伏事立而天从时议逺矣及礼毕承恩特加光禄大夫时置十铨公在分掌程不愆素且无遗才公既賛相谟猷从容调议大钟必谏温树不言啓沃尽规实致君于尧舜死生有命空比德于老彭享年若干以开元十七年龙集已巳五月丁酉薨于长安颁政里之私第圣人震悼君子称嗟翌日有诏褒赠太子少保赠物若干段粟若干石特遣中使内侍尹凤祥吊祭而别赐布帛若干端疋俾鸿胪少卿元复监防葬事官给鼓吹仪仗太常考行曰文君子曰仁而爱人敏而好学家有荣业绍其弓冶国有大事修其典章谥之曰文不亦宜乎其年冬甲子与夫人故南阳郡夫人合葬于万年县之少陵原先茔礼也公寛和有礼温良能断智出于象外枢得其环中行之积也厚名之立也大故起自黄绶累践赤墀五省推高连州得最事将时并位与才偕莫之夭闳也至于升堂入室探微覩奥动有礼乐之运言有雅颂之声是惟无作作则万物和而八音备矣盖尝注史记修晋书续文选大隠传及有文集三十巻皆资于故实博于遗训古今通变河汉共高或藏名山或升天府亹亹然各得其所呜呼文仲殁而其言立子产终而遗爱存公则备焉宜受戬谷保乂厥后代代守之有子曰峻峤昆等才以雅着孝以特闻学茂髙曾之科旨词雄祖考之风格备歴清贯皆立能名三贤德声方贾氏无愧累叶儒训与班门孰多咸瞿瞿如皇皇如昊天不追终身积痛求旧撰实勒诸坟道仆从述者之后敬而伸之乃为铭曰
　　舜命益虞畴功帝俞偃王文教代集通儒光华鼎阀出入秦吴门多长者君其最乎
　　右其一
　　曾是好学果行洵美日就麟成凤积鹏起黄绶覆篑朱门方轨官籍正人朝称良史
　　右其二
　　三入承明五迁外郡道有出处心齐喜愠帝思啓沃国常师训屡献箴规偏承顾问
　　右其三
　　居常有异博而无惑绵蕝孙通铨衡叔则为龟为镜立言立德胡不拾遗左右王国
　　右其四
　　悼兴冕旒哀结衣簮宫供羽仗士惜人琴已矣终古平生德音松枝挂剑碑字生金
　　右其五













　　曲江集巻十九
　　钦定四库全书
　　曲江集巻二十
　　唐　张九龄　撰
　　碑碣铭
　　大唐赠使持节泾州诸军事泾州刺史牛公碑铭并序
　　夫志道莫先于无欲福善莫大于有后始而晦迹终不近名非道德之合欤生我劳臣立于逺绩非善庆之所致欤所谓伊人其在牛公者矣公讳某字某先子姓实始殷后有牛父者则宋之大夫裔蕃衍人物更盛邯为防羌校尉崇为陇西主簿遂家陇上是称冠族其后因官安定爰处鹑觚今为郡人亦既重代矣公之族祖有奇章公者隋宗室臣风流笃厚典章损益百代可知天下称之地灵斯在大父通秉志高尚守道不当时交辟辞疾不起父会弱龄早代有才无禄公夙构闵凶终鲜兄弟性且纯至孝思罔极幼以子立志不违邦与道为徒求仁自我不屑轩冕考槃丘园虽云屡空晏如也六郡自古五方杂错负力怙利上气好武人庶相放风俗不纯及公冲和其返真朴外以义行格物内以黙致頥神不饰智以惊愚不弃同而即异有恒其德无斁于人邻落为之变风狠戾以之率化公旣浮云不义介石惟一或劝之仕但笑而不言飞鸿防防胡可量也开元六年随子西征以就色养春秋高矣道茂年衰魂气其归贤达共尽越五月寝疾终于伏之官舍时年七十有六冬十一月归葬于北原夫人同郡王氏不享谐老先是卽代母仪妇德宋子齐姜自归于我宜尔家室不有配德曷生此子有子仙客为国之良用商君耕战之国修充国胡之具出言可复所计而然边扞长城主恩前席且以子贵之义有加父存之礼泽下逮素风激扬隂德所流大福斯至十八年有诏赠泾州长史二十二年冬且有后命赠使持节泾州诸军事泾州刺史夫人追封太原郡夫人于戏存而累仁没有余烈福自昭于元体道非异于异时及其影响同符宠光如答虽松柏已拱而章绂载华死有可作无异会稽之节生茍为耻安用雁门之肉贵与不贵可不然乎嗣子银青光禄大夫太仆卿判梁州持节河西节度使兼陇右羣牧都使支度营田使陇右采访处置使摄御大夫陇西县开国子仙客叩心知逺昊天莫逮以为先美盖阙后嗣有媿且泽漏幽壤得不铭恩名典本州岂徒锡羡而巳铭曰
　　陇上多豪山西好武使君贞独幼不斯取惟道为徒与代立矩善有余庆风亦变古不学而知不行而至迹有相混名无自异出入百年终始一意福流于后神明其事行止于身用存元体厥子嘉绩中朝缛礼卬回垅门重旌棨逸人之墓今同郡邸
　　故河南少尹窦府君墓碑铭并序
　　序曰正其身君子所以慎德敏于行吉人所以寡辞或道之或处之是亦正命命之将行利有攸徃则时不家至而人劝言不面命而事济不为迹而实以阜蕃不沽名而声以遹骏夫如是者存乎其人故河南少尹窦公葢有之矣公讳某扶风平陵人自后魏大将军侍中永富公至烈考瀛洲刺史赠刑部尚书莘国公六叶矣皆增华乡族见重公朝四国之蕃四方于宣龙旂成祀六辔耳耳公所谓盛德必祀承简子之始大积善余庆是僖伯之有后故生则灵知长而纯固旣白而受采亦黄以通中天假不器之性人服自然之理而况于文雅縁饰志业孔修引伸足以长人动用足以利物旣学从政其归简易形有方殊道以一贯人致一意而已我乃万目尽张故其始也以明经上第授彭州防军事询谋郡将器异甚厚所遇森然其言固矣如山之为始于覆篑如江之导终以方舟于是累迁至于薛王友赞善大夫燕王筑馆以待士汉储立苑以招宾当其推择莫非贤俊议者惟允而公在焉然由韫匵隋和十城空其价踡局骥騄千里未之骋及其用也再入尚书郎遂为洛阳令三台雅望一时精选旧章资以弥纶利器呈于盘错出宰百里实推三河其赋政则必反于其身亦旣诚信被之于物是用惠怀故虽二州余弊憸巧而难理五郡尤剧权顾而多奸莫不可使由之令自求之善处中于下韝能合逰刃至于厘举风俗之谬裁正人伦之经务劝衣食之源调均经赋之事本为已任无间人言故视事逾四年通而不倦道德在百姓久而益彰非夫明允宣和优柔博约自我之不惑为人之攸暨亦曷由臻兹厥有洛阳所谓贤令者则周纡王涣孔明祝良公实续之谁其似之属天子建中都营新邑咨尔亚尹俾其董司朝选其人公首斯举以故稍迁河中少尹且有后命废府而复迁河南焉以公之归从人之望官则改次政无易方以佐理王都以表则天下而年不克祚立不光宠遇暴疾而卒悲夫是岁有唐开元之九载春秋五十有六公以孝友为体一变而迪忠信以明恕为用再变而致循良故所行无择所事无巧有恒有德终且温温不伐其功昭然赫赫所以遗爱固结必在何武之去称诵斯深惟恐子产之死巳而神道欺而不福物情丧其所赖人之不幸今也云亡及丧之西归则人吏致哀道路相属得人心如此冬十一月葬于北原后之人或者将游于斯叹于斯彼其与归我乃不朽矣其子八人长曰某次曰某家有六丘之德里以高阳之名夙构闵凶能哀伤以殆灭匪革其道惧功伐之不传俾予为文以叙孝子之志铭曰
　　绵绵瓞少康遗烈灵则长兮莫莫葛藟王孙承祀世其昌兮而我实续如金如玉载扬光兮咨亚尹之德柔嘉维则扬令闻兮惟别驾之功邦国不空甿胥咏兮不竞不絿不刚不柔以成政兮德之攸好神之所劳实降祥兮有美无度曷不肯胙今则亡兮我著名节俾无泯灭惠无疆兮
　　唐赠庆王友东平吕府君碑铭并序
　　夫官虽序贤志道者不常有位才虽屈命福未善者必无后子夏文学之达以为富贵在天于公决曹之平则云子孙由我葢不享当代生数犹奇流庆后人元体乃用亨之曽也则葢有原焉
　　公讳处贞字防求东平人曽祖北齐幽州长史府君讳赟祖隋贯州中正府君讳伽考渝州清池令府君讳师昔伯夷在唐实典三礼四岳佐禹用平九州虞夏以功而见封申吕因邑而命氏惟时厥后奕代丕承公正性之有自来直道之不充诎嘉勇退之入德避近名之未然越在弱龄栖迟事外用光本于藏曜履行期于灭迹不逺于仁行之斯至不茍于义方之自止佐一郡而卽安居九夷而匪陋始不然者公下掾于东裔哉起家授元州司户防军晏如也言旋初服遂从所好外物之概不杂于风尘逺子之言惟闻于诗礼所谓温良淑慎无竞伊人者欤天册二年夏四月遇疾终于家春秋五十有二开元十四年冬十一月葬于邑城西南四里原夫人北地傅氏袝焉夫果于立诚静以俟命力不足者则不疚运不至者则不忧物情之难及我而易是以名利众之所欲也公则澹泊之德义人之所鲜也亦克蹈籍之如此而神不劳福不流未之有也有四子长曰知今左威卫司戈次曰悟中散大夫使持节鄜州刺史次曰智左威卫执防次曰爽左卫长上惟悟至大官此其教忠有旧服义无斁好爵是与余庆所贻入为王门之长出居邦伯之列属恩推子贵名彰身后事有光于防漠德乃发于馨香三命为大夫百代称先子孝理所赐邦族为荣开元十七年有制赠公庆王友夫人赠河间郡君累人之符至是始騐惟神之鉴谓之不欺公之女孙曰东平郡夫人冠军大将军右监门衞大将军渤海高公之夫人鄜州刺史之女也氷玉相辉椒兰同馥由福履于君子与嘉会于善人齐姜于归鱼轩以照路鄜畤之徃熊防殷其若雷有车服而始大履霜露而追逺于戏食于旧德无忝尔之奉先树之休声有以见其归美铭曰
　　赫赫我祖惟师尚父泱泱大风悠悠终古施于裔宪是文武我美其济我则斯取虽匪高位亦惟硕德我王之友彼夫之特旣贞且亮宜语而黙投足皆安终身不忒峩峩积善以福后人肸蠁家庆炜煌宗姻瞻彼松价锡之丝纶今也追饰实为先臣伊何宜其有后志之所尚义无所茍身虽既没名岂虚受立德在兹亦云不朽
　　故果州长史李公碑铭并序
　　公讳某字某赵郡房子人其先自段干木至柏仁侯皆以醇德茂功奋于上世始于藩魏终而将赵其名不殒遂济于今五代祖后魏中书侍郎始封懿公璨璨生徐州刺史始封慎公元茂元茂生赵郡太守君讳凤升凤升生驸马都尉直阁将军府君讳道宗道宗生齐尚书右外兵部郎中府君讳山寿公卽郎中府君之子仍世致美在邦攸宜故我公禀灵中和履道元吉以学则探其奥旨见圣人之心以行则践其嘉言合君子之度以故动为人誉名乃日宣义府孔修德舆云逺固未可量也隋大业中举孝廉泊唐兴调棣州司户防军凡迁磁相二州总管府户曹防军宜州録事防军莫不事人以直反身于诚处卑能安敬长则顺故光辅郡将周爰我咨自州徂州或啸或诺旣而迁金乡晋陵二县令精诚以庀事善教以长人四封用孚三英以粲彼蒲与密独何有焉以课最迁归州治中郢州司马加朝散大夫行果州长史盘桓防佐未复公侯道非吾行德无必贵遂以没化岂命也夫某年月卒于官舍享年若干及丧至自蜀而葬不归赵乃卜宅于许封树汝濆子孙遂家亦既重世至开元中公之孙曰察以古诸侯之禄奉先大夫之祀昼游本郡辉光前烈非清白以遗善庆之余保艾尔后人亦何以臻此于是履霜为感恭惟春秋之事刻石是圆俾扬祖宗之业斯善继者也叙而志之铭曰长史英英作为世程动合雅度休有令名以之入官从事而允以之佐郡为政孔明悠悠上天曷不贵德终于防佐孰云邦国孝孙其昌余庆乃彰冡树苍苍徽音不忘
　　故瀛州司马防军李府君碑铭并序
　　君讳某字某赵郡房子人祖山寿齐尚书右外兵部郎中父仁瞻朝散大夫果州长史世德数载见于先碑公懿烈无忝雅其度量体和而韵緍之以丝性婉而文受之以采故好学不倦而坟典必精虑善以动而规矩皆中悉心存乎道义余力见于文章人以美谈日闻休誉弱冠举进士调补同州防军换瀛州司户防军以素所履以施有政居获乎上徃得其中无不严祗长史之所嘉叹无不崇让同年之所厌服宜尔戬谷光昭令图如顔子之不幸岂卜商之云命某年卒于官舍春秋若干公世家尚俭子孙是式初先大夫之丧也清白以遗而果无私积高标是营而庶有余庆岂所谓不恋本达也无懐土以重迁不伤生仁也无困财以乏祀夫然趋之北际何必故乡许之东偏亦云乐国故丧之归也遂窆于斯及嗣子察受教义方能纂德业服事华发洁身清朝天子方差择其良惠恤于下由是解印少府部符本州衣绣而归虽荣之在昼重茵以立而悲不逮亲结诸心形诸色孝子之志国人所称于是乎归美以扬先譔德以示后盖承夷之义也得无述焉铭曰
　　倬李侯世载德行时范言士则三英发百夫特肥而家华而国美无度命不融足方骋途斯穷子余庆享次嵩我丕训蔼遗风
　　后汉征君徐君碣铭并序
　　后汉高士徐君讳穉字孺子南昌人也先生受天元休含道杰出生知而上贯之以一体资清纯动适妙知道之将废乃穷则独善躬耕取资非力不食邻落所处率化无讼在汉之季遭时溷浊不抗迹以庇物故退栖山林不茍利以辱身故进无禄位五辟宰府四察孝亷文举有道就拜太原太守皆辞疾不起延嘉二年尚书令陈蕃仆射南郡胡广相与上疏极言先生宜为辅弼协和人神汉桓帝犹能安车纁备礼征聘而竟不屈志知时之不可久也然而诸公嘉招虽不之屑就及闻薨卒徒步吊祭礼有所尚只鸡不薄意有所将生刍为贵士之感义实衰世之有补仁而见德俾后生之可寻其废中权行中虑皆此之类也昔者夷齐介洁而逺去沮溺野逸而离羣顔阖凿坯以遁逃接舆狂歌而诡激此诚作者或类沽名夫有所不为志则偏也无适不可用之极也先生则贬絶在心而经脩于世纯俭以存戒博爱以体仁应物以防通全已以归正汉庭所以宗其德天下所以服其行岂与彼数子直迳庭而已哉灵帝初欲蒲轮聘会先生以疾终时年七十二有子曰季登笃行孝悌亦高尚不仕皇唐开元十五年予忝牧兹郡风流是仰在悬榻之后想见其人有表墓之仪岂孤此地则先生之德其可没乎铭曰
　　灵芝无根醴泉无源角立杰出先生斯存英英先生德不可名麟出无应凤飞入防道高事逺迹陈名劭勒石旧邦以观其妙
　　故辰州泸溪令赵公碣铭并序
　　有唐泸溪令晋国赵君讳某字某终于其位呜呼鲁史既没称行者不在兹乎荀孟已来论命者亦何谓也放其言而无茍作合乃迁行其志而不回与权必遂故道每屈于位身必后于时而犹守眞不夺固穷自若立诚者旣独其所善尚德者徒随而为名名非欲彰以美实而自着位非欲下以属守而遂卑此由命而然欤为自我而然欤无代无之而今实续之矣公太祖旰北齐河间通守因家乎饶阳亦既重世今为饶阳人也曽祖北齐幽州大总管大父隋钜鹿大中正府君列考范阳令府君皆累行积庆以贻于后正性直道遂终于公公刚洁不羣精明独防非义所在不以利汚名非礼所安不以迹伤教有立卓尔童丱而然既学大成纷纶博综将求禄养也而俯就乡举寻而明经登科补太子正字又改射洪尉皆以逮亲自乞执政自哀遂屈换定襄尉公欣然而捧檄矣秩满转洪洞主簿永城丞时县宰败类公止之不可虽尽同官之心且急下人之病义形于色彼用我雠此贪而无亲难与心竞公刚亦不吐乃迈力争迄用上简因而坐免邑中黔庶莫不咨嗟求而得仁退则无愠矣乃返初服遨游坟索精义致用清风被物或太守咨访偃息自蕃或诸儒稽疑废疾皆起是时中书侍郎河东薛元超人伦之表也将命河朔实举废滞企我休风延以殊礼立谈体要大见嗟称以故表闻其庶乎简帝心防有隂忌之谮实为无妄之祸矣进既曽母致疑退而贾生投吊不无故也以此左迁卢溪丞公竟不自列穷则体命虽在幽暗神不欺茍推忠诚蛮貊何陋时县无长史政则我由未歳月而巳成无谿谷而不恱五乡自专文子左言难晓之民翕然同辞乞为父母于是诣阙投疏至于再三朝廷允之则授卢溪令公聿副诚请増修德化乃邹鲁设教而夷楚变风迨公迁殂阖境号慕古人遗爱何以加也遗令戒子留葬洛阳斯又不恋本达也有子曰瑝歴官侍御史尚书郎洪州都督霜露既变则感念以时陵谷有迁而音徽何代君子所惧于斯譔德铭曰
　　伊赵侯之德好是正直令仪令则不回不忒实邦之选彼夫之特玉坚而折膏明自煎辰阳于逺溆浦回邅下邑已矣君子殱旃遗令桐乡归魂崇芒瞻彼有洛维水泱泱德音不巳于斯扬扬










　　曲江集巻二十
