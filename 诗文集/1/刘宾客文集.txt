　　钦定四库全书　　　　　集部二
　　刘宾客文集　　　　　　别集类一【唐】
　　提要
　　【臣】等谨案刘宾客文集三十巻外集十巻唐刘禹锡撰禹锡字梦得彭城人贞元九年进士登博学宏词科厯官检校礼部尚书兼太子宾客其集亦名中山集陈振孙称原本四十巻宋初佚其十巻宋次道裒其遗诗四百七篇杂文二十二首为外集然未必皆十巻所逸也禹锡在元和初以附王叔文被贬为八司马之一又喜以诗词调谑人颇嫉之以是屡起屡蹶然韩愈独与之友善集中有上杜黄裳书厯引愈言为重又外集有作子刘子自传一篇叙述前事亦不甚诋諆叔文盖其人本急于功名致为羣邪所诖误者其文章恣肆宏辨近杜牧之之流而诗律尤精白居易盛推之至谓其在在处处有神物防持陈师道称苏轼诗初学禹锡吕本中亦谓苏辙晚年令人学禹锡诗以为用意深逺有曲折处刘克庄后村诗话称其诗多感慨惟在人虽晚达于树似冬青十字差为闲婉似非笃论也始禹锡所与唱和者白居易及令狐楚李吉甫等皆一时名人尝编其唱和诗为彭阳集呉蜀集汝洛集有梦得所作序引皆在外集中而其书在宋已佚惟正集文二十巻诗十巻明时曾有刋本颇行于世而独无外集故流传甚罕今两淮所进有明毛晋汲古阁所藏抄本纸墨精好盖犹从宋刋本録存者谨合为一编著之于録用还文献通考巻目之旧焉乾隆四十四年正月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀
　　钦定四库全书
　　刘賔客文集巻一　　　唐　刘禹锡　撰
　　赋
　　问大钧赋
　　始余失台郎为刺史又贬州司马俟罪朗州三见闰月人咸谓数之极理当迁焉因作谪九年赋以自广是嵗腊月诏追明年自阙下重领连山郡印绶人咸曰美恶周必复第行无恤嵗杪其复乎居五年不得调嵗二月有事于社前一日致斋孤居虑静滞念欻起伊人理之不可以晓也将质诸神乎谨贡诚驰精敢问大钧其夕有遇寤而次第其词以为赋
　　圆方相函兮浩其无垠窅防翕辟兮走三辰以腾振孰主张是兮有工其神迎随不见兮强名之曰大钧敧以临下兮巍乎雄尊天为独阳髙不可问工居其中与人差近身执其权心乎其运循名想象斯可以讯曰嘻防之未生其犹泥耳落乎埏埴唯钧所措忽然为人为幸大矣工赋其形七情与俱啬智不授畀之以愚坦坦之衢万人所趋防一布武化为畏途人或誉【平声】之百説徒虚人或排之半言有余物壮则老乃唯其常否终则倾亦不可长老先期而骤至兮否逾数而叵量虽一夫之不获兮亦大化之攸病谨荐诚上问兮俛伏以聴是夕寝熟梦游乎无何有之乡抗陛级乎重霄兮异人间之景光中有威神兮金甲而炜煌颔之使前兮其音琅琅曰吾大化之一工也居上临下亷其不平汝今有辞吾一以聴播形肖貌生类积亿橐籥圏匡镕链消息我之司智初不尔啬不守以愚覆为汝贼既赋汝形辅之聪明盍求世师资适攸宜胡然抗志遐想前烈倚梯青防举足斯跌韬尔智斧无为自伐凿窍太繁天和乃泄利迳前诱多逢覆辙名肠内煎外火非热今哀汝穷将厚汝愚剔去刚健纳之柔濡塞前窍之伤痍兮招太和而与居贯以待人兮急以自拘道存壸奥无示四隅轧物之势不作兮见伤之机自无汝不善用吾焉啬乎且夫贞而腾气者膴膴健而垂精者昊昊我居其中犹轮是蹈以不息为体以日新为道倮鳞蜚走灌莽苞皁乃牙乃甲乃殈乃剖阳荣隂悴生濡死薧各乗气化不以意造赋大运兮无有淑恶彼多方兮自生丑好尔奚不徳余以骤壮姑尤我以速老邪观汝百为又或不然赤子哇哇急其能言亦既名物防时蹁跹春耕其丘投种之日释耒而叹何时粟实望所未至谓余舒舒欲其久留谓我瞥如我一子二谁之曲欤彼蒹葭之苍苍兮霜霰苦而中坚松竹之皲皴索箨兮不若榯荀之可怜纳材苇而构明堂兮固容消而力完扬且之晳兮不可以常然当锡尔以老成苍眉皓髯山立时行去敌气与矜色兮噤危言以端诚俾人望之侮黩不生尔之所得孰与壮多不善处老问余而何受教而回蘧蘧形开向之威神孰为来哉乃遽衣促盥端虑涤想委佩低簪持簿叩颡而言曰楚臣天问不詶今臣过幸一献三售始厚以愚终期以夀忘上问之罪濯已然之咎心憎故术腹饱新授驰神清拜手稽首
　　砥石赋【时在朗州】
　　南方气泄而雨淫地慝而伤物妪神噫湿渝色坏味虽金之坚亦失恒性始余有佩刀甚良至是涩不可拔剖其室乃出遡阳眇眡传刃防脊鳞然如痏痂如黒子如青蝇之恶锐气中锢犹人被病然客有闻焉褁宻石以遗余沃之草腴杂以鸟膏切劘下上真质焯见踌躇四顾逌【余周切】尔谢客微子之贻防丧吾寳客曰吾闻诸梅福曰爵禄者天下之砥石也髙皇帝所以砺世摩钝有是邪余退感其言作砥石赋
　　我有利金兮以利为佩遭土卑而慝作兮雄铓为之潜晦如景昏而蚀既兮与肌漆而为疠顾秋蓬之不可刜兮尚可游乎髋髀之外利物防蔽材人惆怅俾百汰之至精蟠一检而多恙岂害气之独然兮将久不试而然彼屠者之刃兮猎者之鋋不灌不淬兮揉错衔鈆日鼓月挥兮刲腴击鲜晥防以耀芒蓊淫夷而腾羶岂不涉暑而防沴兮鼎用之而成妍有客自东遗余越砥圭形石质苍色腻理刬其鳞皴滑以滫瀡如衣澣垢如鼎出否雾尽披天萍开见水拭寒焰以破眦击清音而振耳故态复还寳心再起既赋形而终用一防垢焉何耻感利钝之有时兮寄雄心于瞪视嗟乎石以砥焉化钝为利法以砥焉化愚为智武王得之商俗以厚髙帝得之杰材以奏得既有自失岂无因汉氏以还三光景分随道阔狭用之得人五百余年唐风始振悬此大砥以砻兆民播生在天成器在君天为物天君为人天安有执砺世之具而患乎无贤欤
　　楚望赋
　　予既谪于武陵其地故郢之裔邑与夜郎诸夷错杂系乎天者隂伏阳骄是已系乎人者风巫气窳是已嚣雰浮浮利于楼居城之丽谯实邻所舍四垂无蔽万景坌入因道其逺迩所得为楚望赋云
　　翼轸之野祝融司方隂迫而专专实生沴天濡而雺土泄而泥气罕淑清兮淫氛曀曀中人体支兮为瘥为瘵以旷涤烦兮利居髙于物外我卜我居于城之隅宛在藩落丽谯渠渠四阿垂空洞户发枢眸子不运坐陵虚无嵗更周流时极惨舒万象起灭森来贶予櫺轩之外羣山巃嵸冈陵靡阤势若相拱出云见怪窈蔚森耸露夕霞朝望如飞动檐庑之下大江澒洞支流合输泄入云梦羲和望舒出没两涯涵泳之族聱牙防呀秋水灌盈漩石飘沙流枿轩昻舞于盘涡逮及收潦澹如緑醽白石磷磷倒影罗生苹末风起有文无声悠逺烟緜与空苍然湘沅之春先令而行腊月寒尽温风发荣土膏如濡言鸟嘤嘤三星嘒其晓中植物飒以飘英云归髙唐草蔽洞庭目与天尽神将化并圎方相涵游气杳冥熙熙蔼蔼藻饰羣形枿树童丘积空凝青环洲曲塘含景曜明恢台之气发于春季涉夏如铄逮秋愈炽土山焦熬止水瀵沸翔禽跕堕呀咮垂翅曦赫歊蒸阳极反隂二仪交精下上相歆云兴天际歘若车葢凝矑未瞬弥漫霮防惊雷出火乔木糜碎殷地空万夫皆废悬霤绠缒日中见昧移晷而收野无完块少隂之中景物澄鲜丹叶星房烛耀川原夕月既望曜于丹泉上镜下冰湔尘濯烟宿丽潜芒独行髙躔皓一气之悠然洁有形而溢清杳防明而斐斖想游目于化先夜无眹以徂征金霞晕乎海壖明星方扬斜汉西悬璿柄如堕半沈层澜鸡啁唽而晨鸣兮日荏苒以腾晶动植了兮已分山川郁乎不平复人寰之諠卑汹浩浩以营营追向时之景光不可骤得以再更意华胥之梦还犹仿像而驰精日次于房天未降霜百卉犹泽水泉收脉故道朘【音宣】削衍为广斥水禽嬉戏引吭伸翮纷惊鸣而决起拾防翠于沙砾时时壮风振槁扬埃萧条边声与鴈俱来寒氛委积万窍交激楚云改容飞雨凝滴洒林递响淅沥捎槭飞电照雪以腾光柔蔬傲霜而秀坼躔次殊气川谷异宜民生其间俗言夷招三闾以成謡徳伏波而构祠投粔籹【尼吕反】以鼓檝豢鳣鲂而如牺蟠木靓深孼祅凭之祈年去疠蠲敬祗威击鼓肆筵河旁水湄荐诚致祝郤略躨跜【躨跜虬龙动皃灵光赋】渚居鱻食大掩水物罟张饵防不可遁伏显举潜缒昼撞夜触设机沈深如拾于陆彼游儵之琐类咸跳脱于窘束虽三趾与六眸时或加乎一目亦有轻舟轩轾泛浮拕纶往复驯鸥相逐莫夜澄寂啸歌羣族伧音俚态幽怨委曲逗踈柝扵江城引哀猨于山木巢山之徒抨木开田灼龟伺泽兆食而燔郁攸起于岩阿腾绛气而蔽天熏歇雨濡颖垂林巅盗天和而借地势谅无劳而有年罢士闲人逸为末作求金渚涘淘汰瀺灂流注濻沱繁光熠爚贪贾来贸发于懐握无翼而飞润于丰屋哂耕耘之悒悒徒胼胝以自鞫我处层轩日星回还阅天数而视民风百态变见乎其间非耳剽以臆说兮固幽求而縦观观物之余遂观我生何广覆与厚载岂有形而无情髙莫髙兮九阍逺莫逺兮故园舟有檝兮车有辖江山坐兮不可越吾又安知其所如怳临髙以观物
　　伤往赋
　　人之所以取贵于蜚走者情也而诞者以遣情为智岂至言邪予授室九年而鳏痛若人之夭阏弗遂也作赋以伤之冀夫览者有以増伉俪之重云
　　叹独处之邑邑兮愤伊人之我遗情可杀而犹毒境当欢而复悲人或朝叹而莫息夫何越月而逾时太极运乎三辰转寒暑而下驰有归于无兮盛复于衰犹昧爽之必莫又安得而怨咨我今怨夫若人兮曽旭旦而潜晖飘零日及之萼【日及槿也朝生暮落一名王蒸尔雅】倐忽蜉蝣之衣川走下而不还露迎旸而易晞恩已甚兮叹絶见无期兮永思我行其野农民桑者举按来馌亦在林下我观于途禆贩之夫同荷均挈荆钗布襦羽毛之蕃鳞介之防和鸣灌丛双泳涟漪薨薨伊虫蠢蠢伊豸逰空穴深两两相比何动类之万殊必雄雌而与俱物莫失俪以孤处我方踽踽而焉如我复虚室目凄凉兮心伊欝心伊欝兮将语谁坐匡牀兮抚婴儿何所丐沐兮何従仰饴袴在身兮昔围蹉跌鞶囊附臂兮余馥葳蕤诚天性之潜感顾童心兮如疑哓然有难继之慕漠然减好弄之姿指遗挂兮能认遡空帷兮欲归我入寝宫痛人亡兮物改其容寳瑟偃兮柱絶瑶台倾兮镜奁空寒罏委灰虚幌多风隙驹晨转牕蟾夜通步揺昏兮网黏翡翠芳褥掩兮尘化蛩蛩阅刀尺之余泽见巾箱之故封玩服俨兮犹具繁华谢兮焉従想翩跹于是非求僁窣与防防信竒术之可致嗟此生兮不逢徒注视以寂聴怳神疲而目穷还抱影以独出纷百哀而攻中系曰龙门风霜苦别鹤哀鸣夜衔羽呉江波浪深雌剑一去无遗音悲之来兮愦予心汹如行波洊浸淫怅縁情而莫极思执礼以自箴已焉哉苒苒生死悠悠古今乗彼一气兮聚散相寻或鼓而兴或罢而沈以无涯之情爱悼不驻之光隂谅自迷其有分徒终怨于匪忱彼防庄兮何人予独累叹而长吟
　　何卜赋
　　余既幼惑力命之说兮身久放而愈疑心回穴其莫晓兮将取质夫秉龟楚人俗巫而好术兮叟有鬻卜而来思乃招而祝之曰嘻人莫不塞有时而通伊我兮久而愈穷人莫不病有时而间伊我兮久而滋蔓吾闻人肖五行动止有则四时转续变于所极一嵗之旱人斯具舟三月之热人斯具裘极必反焉其犹合符予首圆而足方予腹隂而背阳胡形象之有肖而变化之殊常经曰剥极则贲居贲而未尝剥者其谁否极受泰居否而未尝泰者又其谁鹤胡不截鳬胡不禆防何罚而踸踔蚿何功而扶持纷纭恣睢交作舛驰似予似夺似信似欺孰主张之问于子龟卜者曰招我以粗问我以防有天下之是非有人人之是非在此为美兮在彼为嗤或昔而成或今而亏君问曷由主张其时时乎时乎去不可邀来不可逃淹兮【阙】孰舍孰操豕喙之毒堇鸡首之贱毛各于其时而伯【音霸】其曹屠龙之伎非曰不伟时无所用莫若履豨作俑之工非曰可珍时有所用贵于斵轮络首縻足兮骥不能逾跬前无所阻兮跛鼈千里同涉于川其时在风沿者之吉泝者之凶同蓺于时其时在泽伊穜之利乃穋之厄故曰是邪非邪主者时邪谅淑恶之同出兮顾所丁之若何夫如是得非我美失非我耻其去曷思其来曷期姑蹈常而俟之夫何卜为言讫执龟而起予退而作何卜赋于是蹈道之心一而俟时之志坚内视羣疑犹冰释然
　　谪九年赋
　　古称思妇已歴九秋未必有是举为深愁莫髙者天莫濬者泉推以极数无逾九焉伊我之谪至于数极长沙之悲三倍其时廷尉不调行当跋而天有寒暑闰余三变朝有考绩明幽三见顾尧之民兮亦昏垫而有叹叹息兮倘佯登髙髙兮望苍苍突弁之夫我来始黄合抱之木我来犹芒山増昔容水改故坊童者郁郁而涸者洋洋天覆地生蓊兮无伤彼族而居向之投荒彼轩而逰昨日桁杨信及泽濡俄然复常稽天道与人纪咸一偾而一起去无久而不还棼无久而不理何吾道之一穷兮贯九年而犹尔噫不可得而知庸讵得而悲茍变化之莫及兮又安用夫肖天地之形为
　　望赋
　　邈不语兮临风境自外兮感从中晦明转续兮八极鸿蒙上下交气兮羣生异容发孤照于寸眸骛遐情乎大空物乗化兮多象人遇时兮不同嗟乎有目者必骋望以尽意当望者必縁情而感时有待者瞿瞿忘懐者熈熈虑深者瞠然若丧乐极者冲然无违外徙倚其如一中糺纷兮若斯望如何其望最乐睎庆霄兮遡阿阁如云兮天顔咫尺如草兮臣心踊跃扇交翟兮葳蕤旗升龙兮蠖略日转黄道天开碧落凝瑞景于庭树掬非烟于殿幕望如何其望且懽登灞岸兮见长安纷扰扰兮红尘合郁葱葱兮佳气盘池象汉兮昭回城依斗兮阑干避御史之骢马逐幸臣之金丸望如何其望攸好宗万灵兮越四隩汉帝仙台兮秦皇海峤霓衣踊于河上马迹穷乎越徼紫气度闗而斐斖神光属天而照耀睆眷眷以驰精耸专专而观妙望如何其望有形视蠢蠢兮穷防防楚塞氛恶兮萧闗燧明晕笼孤月角奋长庚沙多似雪碛有疑城烟云非女子之气草木尽王者之兵审曳柴之虚警破来驰之先声信有得于风鸟示无言于斾旌望如何其望且慕恩意隔兮年光度雕辇已辞兮金屋何处长信草生兮长门日莫徯翠华之傥来仰天以自诉况复湘水无还漳河空注泪染枝叶香余纨素风萧萧兮北渚波烟漠漠兮西陵树夫不归兮江上石子可见兮秦原墓拍琴翻朔塞之音挟瑟指邯郸之路望如何其望最伤俟环玦兮思帝乡龙门不见兮云雾苍苍乔木何许兮山髙水长春之气兮説万族独含嚬兮千里目秋之景兮悬清光偏结情兮九回肠羡环拱于白榆惜驰晖于落棠谅冲斗兮谁见伊戴盆兮何望【平声】岂止苏武在胡管宁浮海送飞鸿之灭没附隂火之光彩鹤颈长引乌头未改恨已极兮平原空起何时兮东山在永望如何伤懐孔多降将有依风之感宫人成忆月之歌歌曰张衡侧身愁思久王粲登楼日回首不作渭濵垂钓臣羞为洛阳拜尘友
　　山阳城赋
　　山阳故城遗趾数雉四百之运终扵此墟裔孙作赋葢闵汉也词曰
　　我止行车霣涕于山阳之墟是何苍莽与惨悴舂陵之气兮焉如踣昌运于四百辞至尊而伍匹夫有利器而倒持兮曽何芒刃之足舒懿王迹之肇基暨坤维之再敷邈汜阳与鄗上怳蛇变而龙摅痛人亡而事替终此地焉忽诸嗟乎积是为治积非成虐文景之欲处身以约播其徳芽迄武乃获桓灵之欲縦心于昏爇其妖熖逮献而焚彼伊周不世兮奸雄乗衅而腾振物象漼以易位被虚号而阳尊终世殚而事去胡窃揖让以为文呜呼维神器之至重兮葢如山之不骞使人得譬乎逐鹿固健步者所先谅人事之云尔孰云当涂之兆也自天乱曰久矣莫可追陞彼墟兮噫嘻独遗武兮贻后王之元龟
　　秋声赋
　　相国中山公赋秋声以属天官太常伯唱和俱絶然皆得时道行之余兴犹有光隂之叹况伊郁老病者乎吟之斐然以寄孤愤
　　碧天如水兮窅窅悠悠百虫迎莫兮万叶吟秋欲辞林而萧飒潜命侣以啁啾送将归兮临水非吾土兮登楼晚枝多露蝉之思夕蔓趣寒螀之愁至若松竹含韵梧楸蚤脱惊绮防之晓吹堕碧砌之凉月念塞外之征行顾闺中之骚屑夜蛩鸣兮机杼促朔鴈呌兮音书絶逺杵续兮何泠泠虚窓静兮空切切如吟如啸非竹非丝当自然之宫征动终嵗之别离废井苔合荒园露滋草苍苍兮人寂寂树槭槭兮虫咿咿则有安石风流巨源多可平六符而佐主施九流而自我犹复感隂虫之鸣轩叹凉叶之初堕异宋玉之悲伤觉潘郎之么麽嗟乎骥伏枥而已老鹰在韝而有情聆朔风而心动眄天籁而神惊力将痑兮足受绁犹奋迅于秋声










　　刘賔客文集巻一
　　钦定四库全书
　　刘賔客文集巻二　　　唐　刘禹锡　撰
　　碑上
　　代郡开国公王氏先庙碑
　　唐制五等有爵服而无山川登于三事得立四庙备物崇祀以交神明敬先报本以辅孝治有国之令典也维长庆三年前相国王公始卜庙于西京崇业里公时镇剑南东川上章曰臣涯官秩印绶品俱第三请如式以奉宗庙制曰可是嵗仲冬申命长男孟坚祔其主于三室明年公入为御史大夫复以十二月躬行烝祭间嵗公出梁州就拜司空礼崇异数庙加祀室太和二年増新室既成祔显考于尊位告飨由礼观之者以为世程第一室曰上仪同州别驾府君讳元政以妣博陵崔氏配第二室曰湖州安吉县令赠尚书刑部员外郎府君讳实以妣赠扶风县太君马氏配第三室曰朝散大夫青州司马赠户部侍郎府君讳祚以妣赠武威郡太夫人贾氏配第四室曰温州刺史赠太尉府君讳冕以妣赠鲁国太夫人博陵崔氏配初周灵王太子晋遇浮丘公化为神时人号曰王家其后遂以命氏显于秦者曰翦三世将秦师子孙分居晋代间东汉有征君霸霸孙甲亦号征君徙居祁县为着姓故至于今为太原人自汉涉魏益以炽昌凡十叶至后魏度支尚书广阳侯冏广阳有二子神念神感神念南奔梁神感北仕齐惟仪同府君广阳侯五代孙也唐兴于太原实従义旗佐成王业故有开府仪同之宠惟刑部府君以功臣子理二邑不跻贵仕故有锡羡后大之祥惟户部府君幼孤以孝闻于乡曲未冠以文售于有司由前进士补延州临安县主簿防诏征贤良策在甲科授瀛州饶阳尉嵗满迁渭南天后在神都而东畿差重遂由渭南转河阳适逢建万象神宫甸内吏分董其役因上书切谏繇是名益闻开元初以大理司直驰轺车聨谳大狱闽禺朔漠所至决平蚤以栾棘伤生晚成剧恙乐就夷旷故不至大官惟太尉府君生于治平时以文学自奋年十有五贲然従秋赋明年春升名于司徒又一年宗御层楼发徳音悬文词政术科以罝髦士府君策最髙授太常寺太祝未防复以能通道徳南华冲虚三真经进盩厔尉天寳中歴右拾遗左补阙礼部司驾二外郎属幽陵乱华遣兵南服因佐闽粤改检校比部郎中行军司马时中原甫宁江南为吉地二千石多用名徳乃以府君牧温州朝廷虚公卿以俟髙第及闻讣永嘉人辍舂罢社搢绅间以不淑相吊焉虽位负于道而迈徳垂矩后之人得以纉承丕扬之其储休启祐有自云尔生三子皆聪明絶人长曰沼以神童仕至检校礼部郎中次曰洁以竒文仕至国子司业今代郡公实季子也蚤在文士籍射策连中咸世其家贞元中徳宗闻其名自蓝田尉召入禁中视草厥后三典书命再参内廷宪宗器之付以国柄翊賛有道虽册免常居大僚今年自梁州请觐上思用旧臣为羽仪遂领太常其公府如故以一心事六君显官重务靡不扬歴且夫起诸生至三公而心愈卑道益广出授黄钺以伯诸侯入服华章以谒家庙追崇极大位血食备多室享全荣而奉昭荐呜呼公侯之孝欤宜书庙器以视乔公之三鼎其辞曰
　　閟宇神庭邃清而严上公之仪四室耽耽牺以洁牲粢以大糦交神尚敬合魄尚气子侄宗工骏奔奏事副笄侈袂俨恪居次孝孙兢兢执爵而升以祼以擩以伏以兴水陆具来羶芗毕登列于圜方其器増増乃禴乃尝敬而追逺二昭二穆孝以尊本瞻瞻几幄蹜蹜堂梱礼成起慕涕落衮濡露践霜谁无永懐不如达者哀与荣偕逢时奋庸谁不得位不如仁人以道为贵惟公之达兮名以显亲惟公之仁兮徳以澡身六朝之清臣一代之全人宜其世家翼翼振振罔不肃祗于庙之门
　　彭阳侯令狐氏先庙碑
　　今上元年七月十三日汴州刺史宣武军节度副大使知节度事汴宋亳等州观察处置使银青光禄大夫检校礼部尚书兼御史大夫上柱国彭阳县开国伯令狐公西向拜章上言守臣楚防被恩泽列为先侯得立家庙以奉常祀制书下其奏于有司于是善相考祥得地于京师通济里居无何新庙成公以守藩故申命季弟监察御史定卜牲练日越八月丁亥祔飨三室塪墉以尚幽设幄以迎精礼无尤违神用宁谧第一室曰秦州上邽县尉讳濬以妣太原王氏配第二室曰绵州昌明县令赠吏部尚书讳崇亮以妣赠太原郡夫人河东柳氏配第三室曰太原府功曹参军赠太子太保讳承简以妣赠魏国太夫人富春孙氏配明年十月公由浚郊以介圭入觐真拜户部尚书进爵为鲁侯既辞戎防得以列侯谒三庙是嵗南至上不视朝又得以时展祭先期致斋栗然以敬既齐尽志歆然永思奉其百顺陈以具物始跻而处恭终献而汍澜既卒事顾丽牲之石宜有刋纪乃俾家老授其牒于所知云令狐晋邑也晋大夫魏颗以辅氏之功始封焉其易名曰文国语所谓令狐文子是已其先周文王之昭毕公髙之裔毕万为晋卿始封于魏自万至颗葢四世其后三十七世蓝田侯蚪仕拓跋魏为炖煌郡太守子孙因家遂占数为郡人蓝田之孙熈在隋为纳言惟上邽府君纳言之孙道克肖而位不至惟尚书府君西州之右族光未辉而徳已基惟太保府君志为君子儒以经明居上第调补阳安县主簿歴正平尉汾州司法参军陜州大都督府兵曹终于太原府首掾始以颛经进既仕旁通百家爱谷梁子清而婉左丘明国语辨而工司马迁史记文而不华咸手笔朱墨究其防防恺悌以肥家信谊以急人徳充齿耋独享天爵故休祐集于身后徽章流乎佳城凡以子贵承泽降命书告第者始赠尚书祠部郎中再赠礼部尚书三加右仆射四为今称【一作四进太保五为上公】先夫人亦四徙封宻印累累邦族耸慕生三子皆才彭阳公为嗣次子从端实肃给今为检校膳部郎中参河东军事季子前所谓监察御史今主柱下方书温敏而有文绰绰然真令兄弟唯彭阳以词笔取科名累参侍从由博士主尚书牋奏典内外书命遂登枢衡言文章者以为冠拥节总戎率身和众留恵于盟津变风于浚都言方略者以为能夫浚师嚄唶难治乗衅窃发寖成习俗莅止五载饮和革心束马来朝熊罴陨涕问公还期觞必祝之留为常伯旋命居守汴人闻公之东近而愈懐翘翘瞿瞿尽西其首言遗爱者可纪焉贵而率礼老而能慕怵惕乎霜露斋庄乎庙祧睦其仲季施及乡党言孝悌者归厚焉勒铭于碑以代夷鼎文曰
　　已孤之孝莫如备物显显新庙四阿三室时惟仲月卜用柔日醴醆苾芬牲牷博腯笾甒在堂萧膋在庭孝孙烝烝躬若奉盈低簪委绅荐俎登铏肹蠁交感涕流縁缨礼以备仪诚以致美祖考来格锡之丕祉工祝告讫退循轩戺乃授风人作诗以纪猗欤彭阳之宠光佐宪皇穆穆皇皇西省东台迭为侍郎国之大政咨尔平章敬宗凝旒俾镇雝丘入为地官令守东州彭阳之忠厚宜介福以夀东郊既厘可复朝右緜緜其胄系于周旧由我显起必昌其后太和纪元作庙之首刻碑庙门龙集巳酉
　　髙陵令刘君遗爱碑
　　县内之大夫鲜有遗爱在其去者葢邑居多豪政出权道非有卓然异绩结于人心浃于骨髓安能久而愈思太和四年髙陵人李士清等六十三人思前令刘君之徳诣县请金石刻县令以状申府府以状考于明法吏吏上言谨按寳应诏书凡以政绩将立碑者其具所纪之文上尚书考功有司考其词宜有纪者乃奏明年八月庚午诏曰可今书其章明有以结人心者掲于道周云泾水东行注白渠酾而为三以沃闗中故秦人常得善嵗按水部式决泄有时畎浍有度居上游者不得拥泉而颛其腴毎嵗少尹一人行视之以诛不式兵兴已还寖失根本泾阳人果拥而颛之公取全流浸原为畦私开四窦泽不及下泾田独肥它邑为枯地力既移地征如初人或赴诉泣迎尹马而占泾之腴皆权幸家荣势足以破理诉者覆得罪繇是咋舌不敢言吞寃衔忍家视孙子长庆三年髙陵令刘君励精吏治视人之瘼如熛疽在身不忍决去乃循故事考式文暨前后诏条又以新意请更水道入于我里请杜私窦使无弃流请遵田令使无越制别白纎悉列上便宜掾吏依囘不决居二嵗距宝歴元年端士郑覃为京兆秋九月始具以闻事下丞相御史御史属元谷实司察视持诏书诣渠上尽得利病还奏青规中上以谷奉使有状乃俾太常撰日京兆下其符司録姚康士曹掾李绍实成之县主簿谈孺直实董之冬十月百众云奔愤与喜并口謡手运不屑鼛鼓揆功什七八而泾阳人以竒计赂术士上言田白渠下髙祖故墅在焉子孙当恭敬不宜以畚锸近阡陌上闻命京兆立止絶君驰诣府控告具发其以赂致前事又谒丞相请以颡血汚车茵丞相彭原公敛容谢曰明府真爱人陛下视元元无所恡苐未周知情伪耳即入言上前翌日果有诏许讫役仲冬新渠成涉季冬二日新堰成驶流浑浑如脉宣气蒿荒沤冒迎耜泽泽【音释】开塞分寸皆如诏条有秋之期投锸前定孺直告已事君率其寮躬劳俫之烝徒讙呼奋袯襫而舞咸曰吞恨六十年明府雪之擿奸犯豪防就施为呜呼成功之难也如是请名渠曰刘公而名堰曰彭城按股引而东千七百步其广四寻而深半之两涯夹植杞柳万本下垂根以作固上生材以备用仍嵗旱沴而渠下田独有秋渠成之明年泾阳三原二邑中又其冲为七堰以折水势使下流不厚君诣京兆索言之府命従事苏特至水濵尽撤不当者繇是邑人享其长利生子以刘名之君讳仁师字行舆彭城人武徳名臣刑部尚书徳威之五代孙大歴中诗人商之犹子少好文学亦以筹画干东诸侯遂参幕府歴尹剧县皆以能事见陟率不时而迁既有绩于髙陵转昭应令俄兼检校水曹外郎充渠堰副使且锡朱衣银章计相爱其能表为检校屯田郎中兼侍御史斡池盐于蒲锡紫衣金章嵗余以课就加司勲正郎中执法理人为循吏理财为能臣一出于清白故也先是髙陵人防被恵风而惜其舍去发于胸懐播为声诗今采其防而变其词志于石文曰噫泾水之逶迤溉我公兮及我私水无心兮人多僻锢上游兮亁我泽时逢理兮官得材墨绶繠兮刘君来能爱人兮恤其隠心既公兮言既尽县申府兮府闻天积愤刷兮沈疴痊划新渠兮百畎流行龙虵兮止膏油遵水式兮复田制无荒区兮有良嵗嗟刘君兮去翺翔遗我福兮牵我肠纪成功兮镌美石求信词兮昭懿绩唐故朝议郎守尚书吏部侍郎上柱国赐紫金鱼袋赠司空奚公神道碑
　　呜呼有唐清臣尚书吏部侍郎奚公贞元十五年十月甲子薨于位诏赠礼部尚书太常考行諡曰某是嵗腊月丁酉葬于万年县之某原后三十有四年子为诸侯为大夫门户有炜于是门下生琢石纪徳掲于我阡云公讳陟字殷衡其先在夏为车正以功封于薛下故以降为谯郡人或因仕适楚复之秦今为京兆人隋唐之际再世以明经为博士家有赐书曽祖简亦以文学为太子司议郎大父干绎仕至光州刺史烈考讳某有道而尚晦终徐州司功参军赠和州刺史由子贵也天以大运生万物而以正气钟贤人至和来宅其徳乃具公实有焉幼而擢陵苕之秀长而成清庙之器羣伦月旦咸以第一流处之及从乡赋暨升名太常果居上第明年诏郡国徴贤良设四科以尽材公居文词清丽之目授文馆校书郎时徳宗新即位声怛虏庭西戎畏威底贡内附诏谏议大夫崔河图持节即虏帐以报之使臣欲盛其賔寮以自大遂嘿表公为介换大理评事除书到门公方为人子不敢许以逺称病弗果行归宁夀春养志尽敬丞相杨炎勇于用才擢公为左拾遗奉安舆而西未防再集荼蓼居后丧将阕是嵗建中四年京师急变黄屋顺动狩于巴梁公徒行间道以归王所既中月而诏授起居郎充翰林学士创钜愈迟病不拜职改太子司议郎従大驾回入尚书为司金元士且参筦之务有顷持愍册宣恩于蓟门将行锡银朱于青蒲上复命称防转吏部外郎是曹在南宫为眉目在选士为司命公执直笔阅簿书纷挐盘错一瞬而剖时文昌缺左右丞都曹差重遂转左司郎中寻迁中书舍人执事者繄公识精以斟酌大政非独用文饰也防江淮间民被水祸上愍焉特命公宣抚之许以便宜及物赤车所至如东风变枯条其利病复奏咸可转刑部侍郎时主计臣延龄以险刻贵幸而与京兆尹相恶以危事中之尹坐谴已又逮系其吏峻绳之事下司宼主奏议者欲文致而甘心焉公侃然持平挫彼岳岳君子闻之善其知道不私刑曹既清以余刃兼领选事居一年授权知吏部侍郎又一年即真是秩言能审官者本朝有裴马卢李四君子物论以公嫓焉时得疾发痈有国医方直禁中上促遣如第且敕之曰某贤臣也悉术以治之及有司以不起闻上震悼加等公娶琅邪王氏石泉公之曽孙友壻皆一时彦士长子某蚤不禄第二子敬则歴太仆少卿今为濮州刺史兼御史中丞赐金紫以连最就加贵秩俾视九卿第三子敬以词蓺似续登文科歴左补阙今为尚书刑部郎中第四子炅举进士最小子某咸砥砺纂修宜为名公家子其迈徳垂裕之光乎公少以名器自任及显达急于推贤视其所举则在西省荐权丞相由右史掌训词在中铨表杨仆射由地曹郎综吏部二公后为天下伟人凡执文章权衡以揣量多士一入中禁考防词三在天官第章句披沙剖璞由我而显者落落然居多推是风鉴移于大冶则镕范之内无非祥金嗟乎天不遐其福而孤民望使由庚之什不作于贞元中惜也初公既齐终诏赠大宗伯后以第三子在郎位被霈泽再追襃至司空故昔之葬仪用常伯而今之碑制用三公云铭曰
　　仁麟智龙为瑞一辰未若君子瑞于人伦惟唐徳宗道类汉宣责实绳下风棱言言公丁斯时籍在隽贤从难表节执羁而还帝曰汝器黄流瑟然可为大僚左右化源乃饰王度乃驰輶轩既执刑柄亦操吏权阳和熈熈贮在顔间守法持正嶷如秋山火不侵玉幸臣畏服鳯鸣祥烟枭噪低跧帝方倚用天不假年公寐无寤其名愈逺门人达者赤舄衮公居甚卑其徳愈尊两子朝服骈驱朱轮佳城何在胄贵之里螭首龟趺徳煇是纪呜呼后人下拜于此



　　刘賔客文集巻二
　　钦定四库全书
　　刘賔客文集巻三　　　唐　刘禹锡　撰
　　碑中
　　唐故福建等州都团练观察处置使福州刺史兼御史中丞赠左散骑常侍薛公神道碑
　　薛在三代为侯国介于邹鲁间传世三十有一为齐所并其公子犇楚锡土田于沛汉末避仇之成都曹魏平蜀徙家汾隂遂为河东临晋人自奚仲为夏车服大夫距今数千年乗轩服冕舄奕冠世言氏族者署为闗内甲姓天意若曰始有功于车服锡尔子孙世世有之公讳謇字某曽祖宝以名家子且有学行歴尚书郎雝州司马邠州刺史王父绘有儁材刺三郡金宻緜皆以治闻累绩至银青光禄大夫封龙门侯烈考承矩以文亡害仕至大理丞公幼承前人之覆露补崇文生嵗满得调主簿书于亳之谯苦二邑又尉于东畿之河清贞元中上方与丞相调兵食思得通吏治而习边事者计相以公为对乃授监察御史里行充京兆水运使局居鴈门主谷籴具舟檝募勇壮且便弓矢者为榜夫千有余人隶尺籍伍符制如舟师诏以中贵人防之声震塞上每发粟泝河北行涉戎落以馈縁边诸军及乗障者虽河塞回逺必克期如合符一嵗中省费万计累加侍御史内供奉赐飞鱼袋有司条白其劳入拜殿内史未防淮海节将以戎倅缺闻事下丞相御史择可者佥曰公政事巳试遂授检校户部外郎兼御史淮南军司马寻转驾部郎中锡以金紫遇府迁申命真相赵国公带中书侍郎代之公主行台留务赵公文茵及境视置邮供帐及郊视将迎部伍下车视帘帏器备乃曰信竒才也此不足以展骥朝廷知之擢为泗濵守既报政就加御史中丞俄迁福建都团练观察使闽有负海之饶其民悍而俗居洞砦【音寨】家桴筏者与华言不通公兼戎索以治之五州民咸説元和十年某月某日薨于位年六十七赠左散骑常侍夫人赵郡李氏无儿蚤世继夫人陇西李氏检校礼部尚书河东节度使説之女生子凝为嗣季子茂以诸侯礼仪返塟故里蛾眉原従周也后二十有三年元曰开成凝为平卢従事谨按令甲砻碑石来乞词以垂于悠久初公治粟于朔陲愚方冠恵文冠察行马外事聆风相厚谓可妻也以元女归之明年愚入尚书为郎职隶计司因白计相召公来防府行有日矣遇内禅惟新愚以縁坐左贬间闗外役竟不克面然而公之徳善灌注心耳孝悌为根柢诚明枝叶之直方为天质礼让縁饰之所至蔼然繇此道也公初下世故人丞相李太师志其墓其畧曰深庄重干敏絶人此与游者传信之词也岂诬也哉故作铭曰
　　河汾奫沦鼎气歊云散为昌光凝为贤人常侍之生其宗孔硕従祖昆弟诜诜三百文馆入仕幽龙未光尺木为阶欻然欲翔司会知材绩宣朔方边师万喉俟我赢粮泝于黄河路出戎疆募乃勇士皁衣挽航膺索臂弧穹庐在旁虏闻公名惮不敢攘安北以南列城相望率有储防皆成金汤入居殿中分巡辇下淮海军大往为司马军中之治可移诸民乃牧于泗乃亷于闽闽悍而嚣夷风脆急恩信绥之妥然如蛰闽方不淑天夺其福公薨于寝頳以复天王废朝赠之金貂莓莓晋原郁矣中条大墓旧阡松楸萧萧笳鼓以归徳音孔昭
　　许州文宣王新庙碑
　　嵗在丙辰元曰开成许州牧尚书杜公作文宣王庙暨学舍于兊隅革故而鼎新也前年公受社与钺且董淮扬汝南之师八月上丁释菜于宣父之室陋宇荒阶不足回旋巳事而叹乃询黄发有乡先生前致辞曰自盗起幽陵许为兵冲连战交捽率无宁嵗耳説钲鼓不闻歌目不知书不害为智尔来生聚教养起居祖习壹出于军容今幸天子怜许民为择贤侯此人人思治之时也公曰诺吾当先后之于是元年修戎律以通众志次年成郡政以蠲民瘼季年崇教本以厚民风我言既従乃卜新宫潩水之濒城池在东登登其杵坎坎其斧绳之墨之凿枘枝梧载塈载涂焉陵虚寝庙敞斋宫严閟轩墀厢庑俨雅清洁门庭墙仞望之生敬外饰觚棱中设黼幄向明当宁用王礼也尧头禹身华冠象佩之容取之自邹鲁及门覩奥偶形画像之仪取之自太学尊彞笾豆青黄规矩之器秉周礼也牺牲制币荐献陞降之节遵国章也蔵经于重檐敛器于庋椟讲筵有位鼓箧有室授经有博士督课有助教指踪有役夫洒埽有庙干公又割隙地为广圃莳其柔蔬而常菹防蓄之御备舍己俸为子钱其孳赢而盐酪釭膏之用给济济莘莘化行风驱家慕恭俭户知敬让父诲其子兄规其弟不游学堂与挞市同繇是縻勇爵戴鹖冠者往往弭雄姿而观习礼矜甲胄者知根于忠信服缦胡者不敢侮逢掖教化之移人也如置邮焉冬十一月许人以新儒宫成来告且乞词欲行乎逺也公名悰字永裕故丞相岐国公之孙岐公弼谐三帝硕学冠天下尝著书二百余篇言礼乐刑政古今损益统名曰通典蔵在石室副行人间今孝孙聿脩之形乎事业播于声诗懿哉能世其家也禹锡昔年忝岐公门下生四参公府近年牧汝州道许昌躬阅其政故不得让遂铭于丽牲之碑铭曰
　　许分韩魏四征之地兵兴已还其鬬防防亦有儒宫轧于兵间贤侯戾止思乐泮水俾人向学王化之始便地爰相新规郁起庙貌斯严堂皇有炜秩秩礼物祁祁胄子入于门墙如造阙里春诵夏载飏淑声风于闾阎浃于郊坰途让班白家尊父兄与化而迁其犹性成昔之委巷相诟交侮今逢亲戚不道媟语昔之连营夸力使酒今遇賔客敛容拱手鲁有泮林鸟革其音许崇学斆民説其教镌于圭石以志新庙
　　唐故朝散大夫检校尚书吏部郎中兼御史中丞赐紫金鱼袋清河县开国男赠太师崔公神道碑
　　太师名倕字某清河东武城人太公望既封于营丘子伋嗣侯伋之孙曰穆伯食邑于崔遂以为氏后十四世至秦末东莱侯意如东莱之子伯基始居清河又十五叶生琰为魏名臣又九叶生休仕后魏为七兵尚书七兵之弟曰寅为乐安太守公即乐安八代孙始以门子补郑州参军力行好学于子道以孝闻处伯仲间以友闻读易至编絶以精义闻至徳中戎羯猾夏王师出征公少有竒志思因时以自奋乃作伐鲸鲵赋上献既闻尔矣果器之防第五丞相以善言利得幸尽付利权始有盐铁使之目慎选寮属表公为介转临晋县丞处繁应卒铓刃不顿府罢再迁至太子司议郎韩晋公时为户部侍郎掌邦赋急于用材荐公为监察御史主河东租庸之务寻转侍御史充京东平籴使建中初徳宗始亲万机储精治本有汉宣与我共理之叹谓大臣求可当良二千石者遂以公带本官权知袁州刺史期月有成诏书显扬就加真秩益以金紫居无何韩晋公为丞相制国用思公前绩乃传召之抵京师授检校户部郎中兼侍御史斡池盐于蒲修牢盆谨衡石煎和既精饴散乃盈商通而荐至吏惧而循法民不絓网而国用益饶嵗杪防其所入赢羡什百诏下襃其能转吏部正郎兼御史中丞且加五等之爵方倚以重任天富其材而不遐其福享龄六十有五贞元七年某月某日遘疾终于治所上闻悼之因降愍册赠郑州刺史赉钱三百万以备饰终之礼明年某月某日返于成周之偃师从世墓也累赠至太师夫人陇西李氏汾州司仓参军咸一之女生才子六人长曰邠及公时已为左拾遗后至太常次曰酆至太府卿次曰郾至外台尚书次曰郇今为廷尉次曰鄯至执金吾季曰郸今为太常卿同中书门下平章事惟夫人姑臧冠族以苹蘩组紃辅佐君子为令妻积三十余年以慈俭忠厚训诫诸子为贤母二十有三年当永贞初顺宗践祚泽流累叶长子邠时为词臣草册书以文当进阶遂上疏乞移荣于亲优诏允之特封清河郡太君士林耸慕皆自痛其不及邠为太常酆为大农咸白发贵绶以奉膳羞诸季各以簪裾给事左右愉愉然先意无违言世荣者举无与比以子贵累封赠至凉国太夫人元和八年三月十六日捐馆舍夀七十有九是嵗十月某日合祔惟太常及尚书暨今相国皆自中书舍人为礼部侍郎凡五贡贤能书得士百四十有八人言兄弟者许为人瑞崔氏之门六人皆入文昌宫其间三人歴八侍郎统而论之三大卿两连率二翰林学士一执金吾言冠冕者许为世雄与姑臧李范阳卢世为婚媾入于姻党无第二流言门阀者许为时表太常二子亦以才能同入尚书璜为吏部郎瓘为司勲郎其它支孙未登金闺籍者诜诜然鱼贯而进文业甚似而孝谨不衰猗欤君子之泽其所从来逺而有光乎开成已未嵗七月甲辰相君受诏于明庭始操国柄仲月奉尝事于家礼成起慕悄然永懐曰古者卿大夫庙有鼎墓有碑皆铭之以纪先徳也今备位宰相敢不敭前人之耿光乃俾家老条白事功咨扵学古者徴其词尚信也又命宗祝卜柔日告于庙尽诚也仪甚备而敬有余斯所谓达礼之君子遂刋勒如式掲于道周铭曰
　　奕奕四姓崔为之冠瞻其门墙倬若云汉善积家肥子孙多材如彼榱栋必生徂徕太公之后弥二千祀炯如贯珠焯见图史显允太师丕承徳基构于其堂亦既塈茨生逢艰虞戎夏交师献赋伐叛忠存乎词兵兴事丛飞挽四驰歴践剧职视屯如夷乃主平籴乃分竹使治粟为邦其道一致蒲实近地盐为利使车来思刬弊立程吏亷商通嵗倍其赢奏课连最徳音襃明就加执法好爵兼荣天赋之才不与夀并生树徳本没扬淑声上闻轸懐侑乐为停赠禭之礼侔于公卿万石贻训根于孝友太丘种徳乃稔身后家有令子妻为夀母三十余年人伦之首六子来侍如龙如虎众妇来馈维筐及筥佩玉鸣环交响庭户申申秩秩欢不逾矩昔为甲族今为兴门天爵人爵蔚然两尊先徳防之黕如重云孕和含粹濯润本根景亳之原图书之川阳陵帝坛磅礴回环世安其神世嗣其贤聆徳风者拜于碑前
　　唐故宣歙池等州都团练观察处置使宣州刺史兼御史中丞赠左散骑常侍王公神道碑
　　常侍讳质字华卿始得姓自周灵王太子晋賔天而僊时人曰王子因去姬为王氐自秦汉以还世多显名由今而上十有一代名杰仕元魏为并州刺史子孙因家遂为太原祁人并州六代孙名通字仲淹在隋朝诸儒唯通能明王道隠居白牛谿防其门皆天下儁杰著书行于世既没諡曰文中子文中生福祚为蔡州上蔡主簿上蔡生勉举进士徴贤良皆上第仕至河中府宝鼎令宝鼎即公之曽祖也祖讳怡渝州司户参军考讳潜扬州天长县丞赠尚书吏部郎中公其季子也始文中先生有重名于隋末其弟绩亦以有道显于国初自号东臯子文章髙逸传乎人间议者谓兄以大中立言弟游方外遂性二百年间君子称之虽四夷亦闻其名字公雅有逺志常自忖度我大名之后不宜无见焉遂力学厚自淬琢扵春秋得其公是于礼得之约侨居淝水上躬督穑事善积于已而淮楚间羣彦多与之游公歉然自少无进取意与游者激之曰卿文儒家子笃志如是盍求发闻【去声】俾家声不頽今夫以文学茫洋当世者谁如华卿庸自弃耶入谋于闺门咸以外言为是因决防而西在贡士籍天和内充不以时尚屑意角逐攻取初无此心如楩楠生于深林未始自贵而度材者一眄歆然在懐故以不争而速售既登第东诸侯交辟之从主者书记于岭南授正字防谋于淮右进协律郎其后佐许下暨梓潼南梁率为上介官至兼监察御史司宪闻其贤徴入南台转殿内歴侍御史改尚书户部外郎复为知已所荐迁检校司封郎中摄御史中丞紫衣金章充山南西道节度副使入为尚书户部郎中以方雅特立除諌议大夫防宋丞相坐狷直为飞语所陷抱不测之罪大僚进言无益公率谏官数辈日晏伏閤上为不时开便殿公于旅进中独感激雪涕居多由是上怒稍解得从轻比公终以言责为忧求为虢州刺史宰相惜去又重违诚请増之以兼御史中丞用示异于人也大凡以智谋而进者有时而衰以朴厚而知者无迹而固公雅为今扬州牧賛皇公所知人不见其迹方其虢略賛皇入相擢为左曹给事中凡有大官缺必宠荐居数月迁河南尹又未防镇宛陵是三者中外所注意不旬嵗而周歴之时论不以为党河南帝之别京其治尚体度风采而别白区处之宣城国之奥壤其治在束吏恵下苏罢羸詟剽轻而劳徕澄汰之公两得其道不由一检率身以俭而素风存任人以诚而羣务举遇中贵人以礼而故态革内洁其志下尽其忠外无以挠扵理三者具求政之有秕曷由哉在镇三载开成元年十二月八日薨于位享年六十三监军使上言有诏轸悼不视朝赠左散骑常侍明年八月十一日于河南府永宁县洛川乡史原从旧阡也初公娶于荥阳郑氏生三女而没今葢祔焉一子曰庆存方齓矣犹子前太原府防军扶执宗长书来请曰扶也蚤孤荷世父常侍之覆露今其嗣幼未任克家姑封琴书司管钥以俟其长窃惧世父之徳音不敭思有以垂于后者以诚告于従叔大司农复命曰俞谨砻贞石以乞词无忽余昔为郎与常侍同列已熟其行实及读墓志即今丞相益州牧赵郡李公之文自称为忘形友其在宣州李公再入相议以第一官处之牢让不取羔鴈所礼则河东裴夷直天水赵晢陇西李行方呉郡陆绍梁国刘蕡博陵崔珦人咸曰得士夫扬州少与也而见器益州寡合也而见亲六从事才不一也而毕乐用是足以观徳庸可勿纪焉铭曰
　　隋有文中绍敭防言当时伟人咸出其门粹气纡余钟于后昆常侍恂恂文中来孙发源髙麓中沫后大兰牙茁然秀出丛荟善不近名其声日彰行勇于退其道愈光哲者知之寘于周行以正持宪以文为郎以和佐戎以恵临邦以直司谏以公駮政守于三川顽民底定乃镇于宣先驰淑声邑中婆娑瞻我斾旌问谁询谋济济君子问谁出内洁洁亷士道本乎心畅于四支治本乎正形于百为黠吏敛手齐民扬眉江淮薮空夜柝弗施公卧于斋邦民凄凄公衣升屋邦民行哭牙璋斯来栁翣言旋棠树未老周人慕焉熊耳之阳泱泱洛川佳城在兹既固且安松楸飋然石马矫然过者必敬宛陵之阡
　　唐故邠宁庆等州节度观察处置使朝散大夫检校户部尚书兼御史大夫赐紫金鱼袋赠右仆射史公神道碑
　　仆射名孝章字得仁本北方之强世雄朔野其后因仕中国遂为灵武建康人曽祖道徳赠右散骑常侍封懐泽郡王祖周洛银青光禄大夫检校太常卿兼御史中丞北海郡王赠太子太保考宪成蚤以武勇絶人积功至魏博节度使终于河中晋绛慈隰等州节度观察使检校司徒兼侍中河中尹赠太保其薨也大臣中书令晋国公裴氏为之碑其名益显公即侍中之元子母曰冀国夫人李氏幼而聪寤父母贤而加爱焉及长好学迁善秀出侪辈邺下诸儿号为书生元和中太尉愬为魏帅下令抡材于辕门取大将家翘秀者为子弟军列于诸校之上公独昌言愿效文职太尉深竒之遂假魏州大都督府防军长庆二年常山众叛害其帅沂国公田司徒于帐下沂公发迹于魏人犹懐之诏命其子布以尚书授钺统魏兵问罪于北疆且报家祸布既启行士气不振涣然内溃独与冗从之旅偃旗而归百愤攻中卒自引决先侍中时为中军都知兵马使兼御史中丞全师在野哄然推戴之请为假侯以镇定中贵人飞驿上闻穆宗夜召翰林学士草诏书以真侯命之实有魏土从众而合权也是嵗公自摄官转本府士曹防军兼监察御史赐朱衣银印推恩以及子也一旦跪于父母前进苦言曰臣窃惟大河之北地雄兵精而天下贤士心侮之目曰河朔间视犹夷狄何也盖有土者多乗兵机际防非以义取今臣家父侯母封化为贵门君恩至矣非痛折节砺行彰信于朝廷无以弭识者之讥寤明君之意节着于外福延于家乗时蹈机祸不旋踵言讫泣下数行父俞母賛天性交感三心既叶万众潜化天子闻而嘉之曰彼真有子乃授检校太子左谕徳兼侍御史充节度副使累迁至散骑常侍兼御史大夫赐金印紫绶既贰军政事如命卿弛张损益得以防决潜革故态人知向方太和二年沧景节度使李全略卒其子同捷窃据故地诏下以文告弗革遂用大刑先侍中表请率先诸侯使元子以督战制曰可公承君父之命乃捐其躯一举而下平原压沧垒由是加工部尚书及王师凯旋上表愿一识承明庐诏允之遂赴北阙下得觌于便殿上曰向吾始征沧州议者皆曰彼魏之姻也虑隂为寇谋吾发使数辈以侦之其还也佥曰尔父沥款于賔筵尔毋抗词于帘下愿絶姻以立效其经始啓发出于尔心今沧海底平防勲之日宜贵尔三族命尔父为侍中迁镇于近地加尔礼部尚书析相衞澶三州为镇以居之俾尔一门大荣以夸天下公拜稽首谢父迁让已爵礼无违者翌日诏下于明庭人咸曰史氏之宠光古无有也牙旗碧幢方指东道侍中以帐下生变闻泰极而否当歌而哭迎柩于路仰天长号因于洛阳之邙山冀国夫人祔焉寝苫枕块以所仇同天为大酷未防诏举金革之义起为右金吾将军累表陈乞有司以违命督之舆疾即路间嵗擢授鄜坊丹延等州节度观察处置等使居四年迁镇于滑一嵗入为右领军衞大将军旋改右金吾大将军又授钺于邠土孟秋至治所首冬遘疾拜章入觐不克展和鸾鞗革之仪薨于靖恭里之私第享龄三十九当开成三年十月二十日上闻而悼之不视朝一日赠尚书右仆射明年二月归于洛都夫人琅邪王氏祔焉继室深泽县君博陵崔氏有一子曰焕生七年而孤仆射之丧自复魄至当门户备祭祀建碑表皆县君之能且命其家老具事功来请曰不恤家而忧幼嗣不知其先人之官业乞词以传于后也君子以为知礼谨书之铭曰
　　斗极之下崆峒播气钟于侍中孔武且贵奉上致命宜昌后嗣仆射承之良弓不坠耳烦钲鼓心説文字虎穴之中生此骐骥太和纪元沧景不防子弄父兵跳浪海壖有隣隂交猬起鸡连诏下薄伐艮隅骚然时惟侍中实统魏师蓄锐未发众心危疑仆射为子陈谋尽词兴言涕零有感尊慈絶姻效节精贯神祗沧波底宁王师襃之乃迁元侯来镇近畿乃胙元子别建旌麾一门四节焜燿当时倐忽变生魏郊纷披乔木虽大盲风不知干云之台列缺焚之哀哀孝嗣丁此大酷迎防帏輤于东洛诉天触地血染缞服礼有金革诏书敦促不遂枕戈骤膺推毂雕隂白马暨于邠谷虽荣三镇不荷百禄绮纨之间珪组累累如彼晨葩日中而萎有妻名家有子稺齿行号执礼归窆蒿里洛水之阳循邙之趾昭尊穆敬幽显同理旧松新栢亦象桥梓刻石纪功垂千万祀







　　刘賔客文集巻三
　　钦定四库全书
　　刘賔客文集巻四　　　　唐　刘禹锡　撰碑下【释门铭记附】
　　大唐曹溪第六祖大鉴禅师第二碑
　　元和十一年某月日诏书追襃曹溪第六祖能公諡曰大鉴实广州牧马惣以疏闻繇是可其奏尚道以尊名同归善善不隔异教一字之襃华夷孔怀得其所故也马公敬其事且谨始以垂后遂咨于文雄今栁州刺史河东栁君为前碑后三年有僧道琳率以其徒由曹溪来且曰愿立第二碑学者志也虽如来灭后中五百嵗而摩腾竺法兰以经来华人始闻其言犹夫重昏之见曶爽后五百嵗而达摩以法来华人始传其心犹夫昧旦之覩白日自达摩六传至大鉴如贯意珠有先后而无同异世之言真宗者所谓顿门初达摩与佛衣俱来得道传付以为真印至大鉴置而不传岂以是为筌蹄邪刍狗邪将人人之莫已若而不若置之邪吾不得而知也按大鉴生新州三十出家四十七年而没百有六年而谥始自蕲之东山从第五师得授记以归髙宗使中贵人再征不奉诏第以言为贡上敬行之铭曰至人之生无有种类同人者形出人者智蠢蠢南裔降生杰异父干母坤独肖元气一言顿悟不践初地五师相承授以寳器宴坐曹溪世号南宗学徒爰来如水之东饮以妙药差其瘖聋诏不能致许为法雄去佛日逺羣言积亿着空执有各走其域我立真筌掲起南国无修而修无得而得能使学者还其天识如黒而迷仰见斗极得之自然竟不可传口传手付则碍于有留衣空堂得者天授
　　佛衣铭【并引】
　　吾既为僧琳撰曹溪第二碑且思所以辩六祖置衣不传之防作佛衣铭曰
　　佛言不行佛衣乃争忽近贵逺古今常情尼父之生土无一里梦奠之后履存千祝惟昔有梁如象之狂达摩救世来为医王以言不痊因物乃迁如执符节行乎复闗民不知官望车而畏俗不知佛得衣为贵坏色之衣道不在兹由之信道所以为寳六祖未彰其出也微既还狼荒憬俗蚩蚩不有信器众生曷归是开便门非止传衣初必有终传岂无已物必归尽衣胡久恃先终知终用乃不穷我道无朽衣于何有其用巳陈孰非刍狗
　　唐故衡岳大师湘潭唐兴寺俨公碑
　　佛法在九州间随其方而化中夏之人汩于荣破荣莫若妙觉故言禅寂者宗嵩山北方之人鋭以武摄武莫若示现故言神通者宗清凉山南方之人剽而轻制轻莫若威仪故言律藏者宗衡山是三名山为庄严国必有达者与山比崇南岳律门以津公为上首津之后云峯证公承之证之后湘潭俨公承之星月丽天珠玑同贯由其门者为正法焉公号智俨曹氏子世为郴之右姓兆形在孕母不嗜荤成童在侣独不嗜戏其夙植因厚者欤生九年乐为僧父不能夺其志抱经笥入岣嵝山从名师执业凡进品受具闻经传印皆当时大长老我入明门不住诸乘我行觉路径入智地居室方丈名闻大千防法大臣多所賔礼嗣曹王臯之镇湖南请为人师自是登坛莅事三十有八载由我得度者万有余人人持寳衣解璎珞为礼公色受之谓门弟子曰彼以有相求我我以有为应之凡建寳幢修废寺饰大像皆极其工应物故也元和十三年九月二十七日中夜具汤沐剃颐顶与门人告别即寂而视身与色无有壊相呜呼岂生能全吾真故死不速朽将有愿力邪余不得而知也问年八十二问腊六十一葬于寺东北隅传律弟子中巽道准传经弟子圆皎贞璨与其徒圆静文外恵荣明素存政等欲其师之道光且逺故咨余乞词乃作长句偈以铭之曰
　　祝融灵山禹所治非夫有道不可止中有毗尼出尘士以津视俨犹孙子登坛人师四十祀南方学徒宗奥防幼无童心至儿齿识灭形全异凡死长沙潭西几五里陶侃故居石头寺门前一带湘江水吁嗟律席之名兮与湘流而不巳
　　牛头山第一祖融太师新塔记
　　初摩诃迦叶授佛心印得其人而传之至师子比丘凡二十五叶而达摩得焉东来中华华人奉之为第一祖又三传至双峯信公双峯广其道而岐之一为东山宗能秀寂其后也一为牛头宗岩持威鹤林径山其后也分慈氏之一支为如来之别子咸有祖称粲然贯珠大师号法融姓韦氏延陵人少为儒博极羣书既而叹曰此仁谊言耳吾志求出世间法遂入句曲依僧炅改逢掖而缁之徙居是山晏坐石室以慧力感通故旱麓泉涌以神功示现故皓雪莲生巨蛇摧伏羣鹿聴法贞观中双峯过江望牛头顿锡曰此山有道气宜有得之者乃来果与大师相遇性合神授至于无言同跻智地密付真印掲立江左名闻九围学徒百千如水归海由其门而为天人师者皆脉分焉显庆二年报身示灭道在后觉神依故山戒香不絶龛坐未饰夫岂不思乎葢神期冥数必有所待太和三年润州牧浙江西道观察使检校礼部尚书赵郡李公在镇三闰百为大备尚理信古儒交修始下令禁桑门贩佛以人者而于真实相深达焉常谓大师像设宜从本教言自我启因自我成乃召主吏籍我月入得缗钱二十万俾秣陵令如符经营之三月甲子新塔成事严而工人尽蓻诚达而山神来防愿力既从众心知归撞钟告白龙象大防诸天声香之蕴如见如闻即相生敬明幽同感尚书欲传信于后逺命愚志之夫上士解空而离相中士着空而嫉有不因相何以示觉不由有何以悟无彼达真谛而得中道者当知为而不有贤乎以不修为无为也
　　袁州萍乡县杨岐山故广禅师碑
　　天生人而不能使情欲有节君牧人而不能去威势以理至有乘天工之隙以补其化释王者之位以迁其人则素王立中区之教懋建大中慈氏起西方之教习登正觉至哉乾坤定位而圣人之道参行乎其中亦犹水火异气成味也同徳轮辕异象致逺也同功然则儒以中道御羣生罕言性命故世衰而寖息佛以大悲救诸苦广启因业故刦浊而益尊自白马东来而人知像教佛衣始传而人知心法以权实示其摄修味真实者即清净以观空存相好者怖威神而迁善厚于求者植因以觊福罹于苦者证业以销寃革盗心于冥昧之间泯爱縁于死生之际隂助教化总持人天所谓生成之外别有陶冶刑政不及曲为调柔其方可言其防不可得而言也惟四海之大羣伦之富必有以得其门而防其宗者为世导师焉禅师讳乘广其生容州姓张氏七嵗尚儒以俎豆为戏十三慕道遵壊削之仪至衡阳依天柱想公以启初地至洛阳依荷泽防公以契真乘洪钟蕴声扣之斯应阳燧合焰晞之乃明始由见性终得自在常谓机有浅深法无髙下分二宗者众生存顿渐之见説三乘者如来开方便之门名自外得故生分别道由内证则无异同遂以摄化为心经行不倦愍彼南裔不闻佛经由是结庐此山心与境寂应念以起教随方而立因居涉旬而善根者知归逮周月而带缚者渐悟以月倍日以年倍时瘖蒙洞开荒憬潜革邑中长者十方善众咸发信愿大其藩垣法堂四阿股引僧舍身心恒寂象马交驰堕其去来皆得利益逾岭之北涉湘而南仰兹髙山知道有所在此地縁尽翛然化俱神归佛境悲结人世自趺坐而灭至于茶毗三百有六旬矣爪发加长容泽差衰真子号呼围绕薪火得舍利如珠玑者数十百焉于戏肖圆方之形故寂灭以示尽入菩提之位故殊相以现灵亦犹鳯毛成字麟角生肉必有以异不知其然于是服勤闻法之上首曰甄升乃率其徒圆寂道如亮如海等相与抆泪具役建塔于禅室之右端从众也初广公始生之辰嵗在丁巳当宗之中元生三十而受且更腊五十二而终终之夕嵗直戊寅当徳宗之后元三月既望之又十日也后九年其门人还源以为崇塔以存神与建铭以垂休皆凭像寄怀不可以阙一谬谓余为习于文者故蠒足千里以诚相攻大惧其先师徳音与时寖逺且曰白月中黒东川无还飏于金石传信百刧彼堕泪之感岂儒家者流专之敬酬斯言铭示真俗文曰
　　如来説法徧满大千得胜义者强名为禅至道不二至言无辩心法东行羣迷丕变七叶无嗣四魔潜扇佛衣生尘佛法如绵吾师觉者冥极道枢承受密印端如贯珠一室寥然髙山之隅为法来者千百人俱裔民嗤嗤户有犀渠摄以方便家藏佛书愿力既普度门斯盛合为一乘散为万行即动求静故能常定絶縁离觉乃得究竟生非我乐死非我病现灭者身常圆者性本无言説付嘱其谁等空无得后觉得之像閟虚塔迹留仁祠十方四辈瞻礼于斯
　　防州始兴寺移铁像记
　　佛薪尽于干竺而象教东行是法平等故所至为净土是身应供故随念如降生先是鱼复人有以利金为弥勒像者重千钧晬容瑞相人天两足鳬氏卒事而它工未备故寓于西偏不知其防年矣寺僧法照瞻礼发信赤肩白足入诸大城乃至聚落无空过者积十余年得信财无量繇是购工以尝巧募徒而毕力四辈増増工麾以肱中枢外脉隂转阳动欻如地踊岌如山行大匠无言尊容向明青莲承趺金兽捧持藻井花鬘葱茏四垂邑人膜拜如佛出世法照以愿力能就泣于佛前因持片石乞词以示后按此寺始于宇文周初濒江碑庳皇唐神龙中为水所坏有波那赖耶国僧广照浮海而至顿锡不去遂移于今道场所山曰磨刀岭曰虎冈其经始与克修皆蕃僧是力后之有志者岂无人哉法照防人姓穆氏年十有五出家依江陵名僧受具肇自贞元二十年甲申归此寺愿崇建有为凡修大殿立菩萨大弟子侍佛左右逮长庆癸卯有成其善植徳本者欤
　　毗卢遮那佛华蔵世界图讃
　　佛説华严经直入妙觉不由诸乘非大圆智不能信解徳宗朝有龙象观公能于是经了第一义居上都云华寺名闻十方沙门嗣肇是其上足以经中九防纂成华藏俾人瞻礼即色生敬因请余讃之即説讃曰
　　清净不染花中莲捧持世界百亿千踊出香海浩无边风轮负之昼夜旋大雄九防化诸天释梵八部来森然从昏至觉不依縁初初极极性自圆写之绡素色相全是色非色言非言
　　成都府新修福成寺记
　　益城右门衔大逵坦然西驰曰石笋街街之北有仁祠形焉直启曰福成寺寺之殿台与城之楼交错相辉绣于碧霄望之如昆阆间物太和四年蜀帅非将材不修边备南诏君长谍得内空乘隙坌入鬬于城下或縦火以骇众此寺乃焚髙门修廊委为寒烬如是者再嵗帝念坤维丞相复来山川如迎父老相识环视故地寺为燋墟载兴起废之叹爰有植因之愿乃命主俸吏以吾緍钱三十万为经营之基自公来思蜀号无事时康嵗稔人乐檀施公言既先应如决川乃倾囊褚乃出怀袖胜因化愚慧力摄悭男奔女骤急于徴令匠者度材以指众徒艺者运思以役众技斤锯磨砻丁丁登登陶者储精圬者效龙欻自火宅复为金绳沿故鼎新因毁成妍华夷纵观万目同耸既告讫役公来庆成云鲜日润辉映前后于是都人舞抃而谣曰昔公去此福成以燬今公重还福成复完民安军治亦如此寺庸可勿纪乎公实闻斯言遂折简见命谨月而日之时太和某年某某月日大檀越具官封爵段氏其它发大愿者程功董事者自中贵人及賔寮将吏若僧徒偕籍之而刻于石




　　刘賔客文集巻四
　　钦定四库全书
　　刘賔客文集巻五　　　唐　刘禹锡　撰
　　论上
　　辩迹论
　　客有能通本朝之雅故者曰时之汚崇视辅臣之用否房与杜迹何观焉建官取士之制地征口赋之令礼乐刑法之章因隋而已矣二公奚施为余愀然曰三王之道犹夫循环非必变焉审所当救而已隋之过岂制置名数之间邪顾名与事乖耳因之何害焉夫上材之道非务所举必的然可使户晓为迹也吾观梁公之迹章章如悬防矣曷然哉请借一以明之史不云乎初太宗怒浑戎之横于塞也度诸将不足以必取当宁而叹曰得李靖为帅快哉靖时告老且病矣梁公虚其心以起之靖忘老与病一举虏其君郡县其地而还夫非伐国之难能起靖之难能也靖非不克之为虑居功之为虑也古之为将度柄轻不足以遂事重则嫌生焉是以有辞第以见志有多产以取信有子质以灭贰有嬖监以虞谤其多患也如是若靖者名既成位既崇重失畏偪其患又甚焉防梁公之能尽材能捍患能去忌能照私彼姑借旧劳居素贵足矣恶乎起哉夫岂感空言而起邪心相见久矣夫岂饰小信而要邪道相笼久矣其后敬擅能失材臣而败随之林甫自便进蕃将而乱随之由是而言固相万矣子方规规然窥上材以户晓之迹此吾之所不取也若杜莱公者在相位日浅将史失其传然以梁公之鉴裁自天策府遂以王佐材许之则是又能以道笼房公者矣房之许与迹孰甚焉客无以应而作子刘子曰观书者当观其意慕贤者当慕其心循迹而求虽博寡要信矣
　　明贽论
　　古之人动必有以将意故贽之道自天子达焉夫芬芳在上臭达于下而温粹无择有似乎圣人者鬯也故用于天子清越而瑕不自揜洁白而物莫能汚内坚刚而外温润有似乎君子者玉也故用乎诸侯执之不鸣刑之不嘷似死义乳必能跪似知礼者羔也故卿执焉在人之上而有先后行列者鴈也故大夫执焉耿介而一志者雉也故士执焉视其所执而知其任是故食愈重而志愈卑位弥尊而道弥广耿介之志唯士得以行之何也务细而所试者寡齿卑而所蔽者众言未足以动聴故必激发以取异行未足以应逺故必砥砺以沽闻借令由士为大夫舍雉而执鴈其志也随之故耿介之名不施于大夫矣况其上乎然则为士也不思雉之介为卿也能思羔之礼欤今夫或者不明分推理而观之则曰此居下而嗜直者是必得志而稔其讦矣彼当介而务者是必处髙而肥其徳矣曽不知讦当其分则地易而自迁非其所则志逺而无制矣于戏责士以卿大夫之善犹谕君以士之行耳子以执贽之道得其分茍推分明矣求刑赏之潜滥得乎
　　华佗论
　　史称华佗以恃能厌事为曹公所怒荀文若请曰佗术实工人命系焉宜议能以宥曹公曰忧天下无此鼠辈邪遂考竟佗至苍舒病且死见【贤徧反】医不能生始有悔之之叹嗟乎以操之明畧见防然犹轻杀材能如是文若之智力地望以的然之理攻之然犹不能返其恚执柄者之恚真可畏诸亦可慎诸原夫史氏之书于册也是使后之人寛能者之刑纳贤者之谕而惩暴者之轻杀故自恃能至有悔悉书焉后之惑者复用是为口实悲哉夫贤能不能无过茍寘于理矣或必有寛之之请彼壬人皆曰忧天下无材邪曽不知悔之日方痛材之不可多也或必有惜之之叹彼壬人皆曰譬彼死矣将若何曽不知悔之日方痛生之不可再也可不谓大哀乎夫以佗之不宜杀昭昭然不足言也独病夫史书之义是将推此而广耳吾观自曹魏以来执死生之柄者用一恚而杀材能众矣又乌用书佗之事为呜呼前事之不忘期有劝且惩也而暴者复借口以快意孙权则曰曹孟徳杀孔文举矣孤于虞翻何如而孔融亦以应泰山杀孝亷自譬仲谋近霸者文举有髙名犹以可惩为故事矧它人哉
　　【附】柳宗元天説
　　韩愈谓柳子曰若知天之説乎吾为子言天之説今夫人有疾痛倦辱饥寒甚者因仰而呼天曰残民者昌佑民者殃又仰而呼天曰何为使至此极戾也若是者举不能知天夫果蓏饮食既壊虫生之人之血气败逆壅底为廱疡疣赘瘘痔虫生之木朽而蝎中草腐而萤飞是岂不以壊而后出邪物壊虫由之生元气隂阳之壊人由之生虫之生而物益壊食齧之攻穴之虫之祸物也滋甚其能去之者有功于物者也蕃而息之者物之雠也人之壊元气隂阳也亦滋甚垦原田伐山林凿泉以井饮窾墓以送死而又穴为堰溲筑为墙垣城郭台榭观游疏为川渎沟洫陂池燧木以燔革金以镕陶甄琢磨悴然使天地万物不得其情幸幸冲冲攻残败挠而未尝息其为祸元气隂阳也不甚于虫之所为乎吾意有能残斯人使日薄嵗削祸元气隂阳者滋少是则有功于天地者也蕃而息之者天地之雠也今夫人举不能知天故为是呼且怨也吾意天闻其呼且怨则有功者受赏必大矣其祸焉者受罚亦大矣子以吾言为何如柳子曰子诚有激而为是邪则信辩且美矣吾能终其説彼上而者世谓之天下而黄者世谓之地浑然而中处者世谓之元气寒而暑者世谓之隂阳是虽大无异果蓏廱痔草木也假而有能去其攻穴者是物也其能有报乎蕃而息之者其能有怒乎天地大果蓏也元气大痈痔也隂阳大草木也其乌能赏功而罚祸乎功者自功祸者自祸欲望其赏罚者大谬呼而怨欲望其哀且仁者愈大谬子而信子之仁义以游其内生而死尔乌置存亡得丧于果蓏廱痔草木邪
　　天论上
　　世之言天者二道焉拘于昭昭者则曰天与人实影响祸必以罪降福必以善来穷阨而呼必可闻隠痛而祈必可荅如有物的然以宰者故隂隲之说胜焉泥于冥防者则曰天与人实剌【音辢】异霆震于畜木未尝在罪春滋乎堇荼未尝择善跖蹻焉而遂孔顔焉而厄是茫乎无有宰者故自然之説胜焉余之友河东解人栁子厚作天説以折韩退之之言文信美矣盖有激而云非所以尽天人之际故余作天论以极其辩云大凡入形器者皆有能有不能天有形之大者也人动物之尤者也天之能人固不能也人之能天亦有所不能也故余曰天与人交相胜耳其说曰天之道在生植其用在强弱人之道在法制其用在是非阳而阜生隂而肃杀水火伤物木坚金利壮而武健老而耗眊气雄相君力雄相长天之能也阳而蓺树隂而揫敛防害用濡禁焚用光斩材窾坚液矿硎铓义制强讦礼分长幼右贤尚功建极闲邪人之能也人能胜乎天者法也法大行则是为公是非为公非天下之人蹈道必赏违之必罚当其赏虽三旌之贵万钟之録处之咸曰宜何也为善而然也当其罚虽族属之夷刀锯之惨处之咸曰宜何也为恶而然也故其人曰天何预乃事邪唯告防报本肆类授时之礼曰天而已矣福兮可以善取祸兮可以恶召奚预乎天邪法小弛则是非駮赏不必尽善罚不必尽恶或贤而尊显时以不肖参焉或过而僇辱时以不辜参焉故其人曰彼宜然而信然理也彼不当然而固然岂理邪天也福或可以诈取而祸亦可以茍免人道駮故天命之説亦駮焉法大弛则是非易位赏恒在佞而罚恒在直义不足以制其强刑不足以胜其非人之能胜天之具尽丧矣夫实已丧而名徒存彼昧者方挈挈然提无实之名欲抗乎言天者斯数穷矣故曰天之所能者生万物也人之所能者治万物也法大行则其人曰天何预人邪我蹈道而已法大弛则其人曰道竟何为邪任人而已法小弛则天人之论駮焉今以一已之穷通而欲质天之有无惑矣余曰天恒执其所能以临乎下非有预乎治乱云尔人恒执其所能以仰乎天非有预于寒暑云尔生乎治者人道明咸知其所自故徳与怨不归乎天生乎乱者人道昧不可知故由人者举归乎天非天预乎人尔
　　天论中
　　或曰子之言天与人交相胜其理防庸使户晓盍取诸譬焉刘子曰若知旅乎夫旅者羣适乎莽苍求休乎茂木饮乎水泉必强有力者先焉否则虽圣且贤莫能竞也斯非天胜乎羣次乎邑郛求防于华榱饱于饩牢必圣且贤者先焉否则强有力莫能竞也斯非人胜乎茍道乎虞芮虽莽苍犹郛邑然茍由乎匡宋虽郛邑犹莽苍然是一日之途天与人交相胜矣吾固曰是非存焉虽在野人理胜也是非亡焉虽在邦天理胜也然则天非预胜乎人者也何哉人不宰则归乎天也人诚务胜乎天者也何哉天无私故人可务乎胜也吾于一日之途而明乎天人取诸近也已或者曰若是则天之不相乎人已信矣古之人曷引天为荅曰若知操舟乎夫舟行乎潍淄伊洛者疾徐存乎天次舍存乎人风之怒号不能鼓为涛也流之泝洄不能峭为魁也适有迅而安亦人也适有覆而胶亦人也舟中之人未尝有言天者何哉理明故也彼行乎江河淮海者疾徐不可得而知也次舍不可得而必也鸣条之风可以沃日车盖之云可以见怪恬然济亦天也黯然沈亦天也阽危而仅存亦天也舟中之人未尝有言人者何哉理昧故也问者曰吾见其骈焉而济者风水等耳而有沈有不沈非天曷司欤荅曰水与舟二物也夫物之合并必有数存乎其间焉数存然后势形乎其间焉一以沈一以济适当其数乗其势耳彼势之附乎物而生犹影响也本乎徐者其势缓故人得以晓也本乎疾者其势遽故难得以晓也彼江海之覆犹伊淄之覆也势有疾徐故有不晓耳问者曰子之言数存而势生非天也天果狭于势邪荅曰天形恒圆而色恒青周回可以度得昼夜可以表非数之存乎恒髙而不卑恒动而不已非势之乗乎今夫苍苍然者一受其形于髙大而不能自还于卑小一乗其气于动用而不能自休于俄顷又恶能逃乎数而越乎势邪吾固曰万物之所以为无穷者交相胜而已矣还相用而已矣天与人万物之尤者耳问者曰天果以有形而不能逃乎数彼无形者子安所寓其数邪荅曰若所谓无形者非空乎空者形之希防者也为体也不妨乎物而为用也恒资乎有必依于物而后形焉今为室庐而髙厚之形蔵乎内也为器用而规矩之形起乎内也音之作也有大小而响不能逾表之立也有曲直而影不能逾非空之数欤夫目之视非能有光也必因乎日月火炎而后光存焉所谓晦而幽者目有所不能烛耳彼狸狌犬鼠之目庸谓晦为幽邪吾固曰以目而视得形之粗者也以智而视得形之防者也乌有天地之内有无形者邪古所谓无形葢无常形耳必因物而后见耳乌能逃乎数邪
　　天论下
　　或曰古之言天之歴象有宣夜浑天周髀之书言天之髙逺卓诡有邹子今子之言有自乎荅曰吾非斯人之徒也大凡入乎数者由小而推大必合由人而推天亦合以理揆之万物一贯也今夫人之有顔目耳鼻齿毛頥口百骸之粹美者也然而其本在乎肾肠心腹天之有三光悬防万象之神明者也然而其本在乎山川五行浊为清母重为轻始两位既仪还相为庸嘘为雨露噫为雷风乗气而生羣分彚从植类曰生【按尚书传云海隅苍生谓草木也】动类曰虫倮虫之长为智最大能执人理与天交胜用天之利立人之纪纪纲或壊复归其始尧舜之书首曰稽古不曰稽天幽厉之诗首曰上帝不言人事在舜之庭元凯举焉曰舜用之不曰天授在殷中宗袭乱而兴心知説贤乃曰帝赉尧民之余难以神诬商俗已讹引天而敺由是而言天预人乎














　　刘賔客文集巻五
　　钦定四库全书
　　刘賔客文集巻六　　　　唐　刘禹锡　撰论中
　　因论七篇
　　刘子闲居作因论或问其防曷归欤对曰因之为言有所自也夫造端乎无形垂训于至当其立言之徒放词乎无方措防于至适其寓言之徒防之智不逮于是造形而有感因感而有词匪立匪寓以因为目因论之防也云尔
　　鉴药　讯甿　叹牛　儆舟　原力　説骥　述病
　　鉴药
　　刘子闲居有负薪之忧食精良弗知其防血气交沴炀然焚如客有谓予子病病积日矣乃今我里有方士沦迹于医厉者造焉而美肥辄者造焉而善驰矧常病也将子诣诸予然之之医所切脉观色聆声参合而后言曰子之病其兴居之节舛衣食之齐【去声】乖所由致也今夫蔵鲜能安谷府鲜能母气徒为美疹之囊槖耳我能攻之乃出药一丸可兼方寸以授予曰服是足以瀹昏烦而鉏蕴结销蛊慝而归耗气然中有毒须其疾瘳而止过当则伤和是以防其齐也予受药以饵过信而膇能轻痹能和涉旬而苛痒絶焉抑搔罢焉逾月而视分纎聴察防蹈危如平嗜粝如精或闻而庆予且哄言曰子之获是药防神乎诚难遭已顾医之态多啬术以自贵遗患以要财盍重求之所至益深矣予昧者也泥通方而狃既效猜至诚而惑勦説卒行其言逮再饵半旬厥毒果肆岑岑周体如痁作焉悟而走诸医医大咤曰吾固知夫子未达也促和蠲毒者投之濵于殆而有喜异日进和药乃复初刘子慨然曰善哉医乎用毒以攻疹用和以安神易则两踬明矣茍循往以御变昧于节宣奚独吾侪小人理身之弊而已
　　讯甿
　　刘子如京师过徐之右鄙其道旁午有甿増増扶班白挈羁角赍生器荷农用摩肩而西仆夫告予曰斯宋人梁人亳人颍人之逋者今复矣予愕而讯云予闻陇西公畼毂之止方逾月矣今尔曹之来也欣欣然似恐后者其闻有劳俫之簿欤蠲复之条欤振赡之格欤硕防亡欤瘈狗逐欤曰皆未闻也且夫浚都吾政之上游也自巨盗间衅而武臣颛焉牧守由将校以授皆虎而冠子男由胥徒以出皆鹤而轩故其上也子视卒而芥视民其下也鸷其理而蛑其赋民弗堪命是轶于它土然咸重也非阽危挤壑不能违之曩者虽归欤成謡而故态相沿莫我敢复今闻吾帅故为丞相也能清静画一必能以仁苏我矣其佐尝宰京邑也能诛鉏豪右必能以法衞我矣奉斯二必而来归恶待事实之及也予因浩叹曰行积于彼而化行于此实未至而声先驰声之感人若是之欤然而民知至至矣政在终终也尝试论声实之先后曰民黠政颇须理而后劝斯实先声后也民离政乱须感而后化斯声先实后也立实以致声则难在经始由声以循实则难在克终操其柄者能审是理俾先后终始之不失斯诱民孔易也
　　叹牛
　　刘子行其野有叟牵跛牛于蹊偶问焉何形之瑰欤何足之病欤今觳觫然将安之欤叟揽縻而对云瑰其形饭之至也病其足役之过也请为君毕词焉我僦车以自给尝驱是牛引千钧北登太行南并商岭掣以回之叱以耸之虽涉淖跻髙毂如蓬而辀不偾及今废矣顾其足虽伤而肤尚腯以畜豢之则无用以庖视之则有赢伊禁焉莫敢尸也甫闻邦君飨士卜刚日矣是往也当要【平声】售于宰夫余尸之曰以叟言之则利以牛言之则悲若之何予方窭且无长物愿解裘以赎将置诸丰草之乡可乎叟冁然而咍曰我之沽是屈指计其直可以持醪而齧肥饴子而衣妻若是之逸也奚事裘为且昔之厚其生非爱之也利其力今之致其死非恶之也利其财子恶乎落吾事刘子度是叟不可用词屈乃以杖叩牛角而叹曰所求尽矣所利移矣是以员能霸呉属镂赐斯既帝秦五刑具长平威振杜邮死陔下敌擒钟室诛皆用尽身贱功成祸归可不悲哉可不悲哉呜呼执不匮之用而应夫无方使时宜之莫吾害也茍拘于形器用极则忧明已
　　儆舟
　　刘子浮于汴涉淮而东亦既释绋纚榜人告予曰方今湍悍而舟盬宜谨其具以虞焉予闻言若厉繇是袽以窒之灰以墐之以干之仆怠而躬行夕惕而昼勤景霾晶而莫进风异响而遄止兢兢然累辰是用获济偃樯弭櫂次于淮隂于是舟之工咸沛然自暇自逸或游肆而觞矣或拊桥而歌矣隶也休役以尚寝矣吾曹无虞以宴息矣逮夜分而隟潜防涣然隂隤至乎淹箦濡荐方卒愕传呼跣跳登墟仅以身脱目未及瞬而楼倾轴垫抵于泥沙力莫能支也刘子缺然自视而言曰向予兢惕也汩洪涟而无害今予晏安也蹈常流而致危畏之途果无常所哉不生于所畏而生于所易也是以越子防行呉君忽晋宣尸居魏臣怠白公厉剑子西哂李园养士春申易至于覆国夷族可不儆哉呜呼祸福之胚胎也其动甚防倚伏之矛楯也其理甚明困而后儆斯弗及已
　　原力
　　刘子于迈舟次泗濵维防迩之于传传吏适传呼曰乗驿者方来谁何之则曰力人也雅以力闻于呉楚间中贵人器之谓宜为爪士献言于上有防趣如京师顷其至则仡焉五辈咸硕其体毅其容动睛煜如曳趾岌如顾瞻迟回饮啜有声泗濵守伾由将授也説而劳之飨以太牢饮以百壶酒酣气振求试自矜傍如无人中若有冯有荡舟如沿者抉鼎如飞者绹键如麻者开两弧而脉不偾者屣巨石而如流者异哉果以力骇世而闻于上也异日话于儒家者流有客悱然自奋曰斯诚力矣上之不过夸胡人而戏角抵次之不过倅期门而振袀服我之力异然以道用之可以格三苖而賔左衽以威用之可以系六驘而防右臂由是而言彼力也长雄于匹夫然犹驿其騑饩其食我力也无敌于天下亦当蒲其轮鹤其书矣予诘之曰彼之力用于形者也子之力用于心者也形近而易见心逺而难明理乎而言则子之力大矣时乎而言则彼之力大矣且夫小大迭用曷常哉彼固有小矣子固有大矣予所不能齐也客于邑垂涕洟刘子解之曰屠羊于肆适味于众口也攻玉于山俟知于独见也贪日得则鼓刀利要嵗计而韫椟多客闻之破涕曰吾方俟多于嵗计也嵗欤嵗欤其我与欤
　　説骥
　　伯氏佐戎于朔陲获良马以遗予予不知其良也秣之稊秕饮之汚池廐枥也上痹而下蒸羁络也缀索而续韦其易之如此予方病且窭求沽于肆肆之驵亦不知其良也评其价六十缗将剂矣有裴氏子赢其二以求之谓善价也卒与裴氏裴所善李生雅挟相术于马也尤工覩之周体眙然视欣然笑既而抃随之且曰久矣吾之不觏于是也是何柔心劲骨竒精妍态宛如锵如煜如翔如之备邪今夫马之徳也全矣顾其维驹蔵鋭于内且秣之乖方是用不説乎常目须其齿备而气振【平声】则众美灼见上可以献帝闲次可以鬻千金裴也闻言竦焉遂儆其仆蠲其皂筐其恶蜃其溲以美荐秣以芗粒起之居之澡之挋【音震】之无分隂之怠斯以马养养马之至分也居无何果以骥徳闻客有唁予以丧其寳且讥其所贸也防予洒然曰始予有是马也予常马畜之今予易是马也彼寳马畜之寳与常在所遇耳且夫昔之翘陆也谓将蹄将齧抵以檛防不知其籋云耳昔之嘘呼也谓为疵为疠投以药石不知其喷玉耳夫如是则虽旷日歴月将顿踣是以曽何寳之有焉繇是而言方之于士则八十其緍也不犹逾于五羖皮乎客谡而竦予遂言曰马之徳也存乎形者也可以目取然犹为之若此矧徳蕴于心者乎斯从古之数予不敢叹
　　述病
　　刘子尝涉暑而征热攻于腠以致病其仆也告痛亦莫能兴逮浃日予有瘳医诊之曰疾幸间矣顾热沴而未平有遗类焉宜谨于摄衞衞之乖方则病复矣所苦既防而怠其説倦眠于衾而兴焉倦隠于几而步焉面不能罢颒髪不能捐栉口不能忘味心不能无思如是未移日而疾也瘆【疎锦反】如复癏于躬进药求汗凡三涣然后目能视视既分则向时之仆已睨然执桮圏侍予于前矣予讶而曰曩吾与若也病偕呻也謼也若酷而吾防药也饵也吾殷而若薄何患之同而痊之异哉仆谆谆而荅云已之被病也兀然而无知有问也亦兀然而无知髪蓬如而忘乎乱面黔如而忘乎垢洎疾之杀也虽饮食是念无滑甘之思日致复初亦不知也予喟然叹曰始予有斯仆也命之理畦则蔬荒主庖则味乖颛廐则马瘠常谓其无适能适乃今以兀然而贤我逺甚利与钝果相长哉仆更矣刘子遂言曰乐于用则豫章贵厚其生则社栎贤唯理所之曽何胶于域哉













　　刘賔客文集巻六
　　钦定四库全书
　　刘賔客文集巻七　　　唐　刘禹锡　撰
　　论下
　　辩易九六论
　　干之爻皆九而坤六何也世之儒曰吾闻诸孔颖达云阳尊得兼乎隂隂不得兼乎阳也它日刘子与董生言及易生曰吾闻诸毕中和云举老而称也请征诸揲蓍夫端策者一变而遇少与归竒而为五再变而遇少与归竒而为四三变如之是老阳之数分措于指间者十有三策焉其余三十有六四四而运得九是已故易系注云干一爻三十六策也一变而遇多与归竒而为九再变而遇多与归竒而为八三变如之是老隂之数分措于指间者二十有五策焉其余二十有四四四而运得六是已故易系注云坤一爻二十四策也借如一变而遇少再变三变而遇多是少阳之数分措于指间者二十有一策其余二十有八四四而运得七一变而遇多再变三变而遇少是少隂之数分措于指间者十有七策其余三十有二四四而运得八故九与六为老老为变爻七与八为少少为定位故曰举老而称亦曰尚变而称且夫筮为干者常遇七斯干矣常遇九斯得坤矣筮为坤者常遇八斯坤矣常遇六斯得干矣在左氏国语有之晋公子亲筮之曰尚有晋国得贞屯悔豫皆八八非变爻故不曰有所之按次二世而为屯屯之六二为世爻震一世而为豫豫之初六为世爻屯之二豫之初皆少隂不变斯非八乎卦由老数而举曰六筮由蓍数故斥曰八在左氏春秋传有之曰穆姜薨于东宫始往而筮之遇艮之八史曰是谓艮之随夫艮【艮下艮上】之随【震下兊上】唯二不动斯遇八也余五位皆九六故反焉筮法以少为卦主变者五而定者一故以八为占艮之六二曰艮其腓不拯其随其心不快史以为东宫实幽也遇此为不利故従变爻而占茍以説于姜也何则卦以少为主若定者五而变者一即宜曰之某卦观之否师之临类是也变与定均即决以内外今变者五定者一宜从少占惧不吉而更之故曰是谓艮之随是谓之云者茍以説也故穆姜终死于东宫与艮防耳而杜元凯于此注以为杂用三易故有遇八之云非臻极之理也刘子曰余与董生言九六之义信与理防为不诬矣余又于左氏二书参焉若合形影然而世人往往攘臂于其间曰生之名孰与颖达着邪而材孰与元凯贤邪歴载旷日未尝有闻人明是説者虽余愤然用口舌争特貌从者什一二焉嗟乎由数立文所如皆合昭昭乎若观三辰其不晦也如此然犹贵聴而贱视龂龂【五姧反】然莫可更也矧无形之理不可见之道邪余独悲而志之以俟夫后觉初董生言本毕中和中和本其师师之学本一行云
　　第一指【余一益三余二益二余三益一余四益四】第二指【余一益二余二益一余三益四余四益三】第三指【与第二指同】
　　右卦从下起指亦自下始第一指法地故益成偶第二法天故益成竒第三人极
　　第一指【遇一益三并挂一为五遇三遇二并谓之少与一同】第二指【遇一益二并挂一为四】第三指【遇一益二并挂一为四】
　　右三指俱遇少通计十三策其余三十六防四四运之得九为老阳故易系云干之策二百一十有六注云阳爻九一爻三十六防六爻二百一十有六
　　第一指【遇四益四与挂一为九】第二指【遇四益三与挂一为八遇三亦同】第三指【遇四益三与挂一为八遇三亦同】
　　右三指俱遇多通计二十五防其余二十四策四四运之得六为老隂故易系云坤之防百四十有四谓隂爻六一爻二十四策六爻一百四十有四
　　第一指【遇一益三并挂一为五】第二指【遇四益三并挂一为八】第三指【遇四益三并挂一为八】
　　右初指少第二第三指多以少为主通计二十一防其余二十八防四四运之得七为少阳
　　第一指【遇四益四并挂一为九】第二指【遇一益二并挂一为四】第三指【遇一益二并挂一为四】
　　右初指多第二第三少以多为主通计一十七防其余三十二策四四而运得八为少隂
　　第一指【遇少谓一二也并止于五】第二指【遇多谓三四也并止于八】第三指【又遇少谓一二也并止于四】
　　右初指少第二指多第三指又少以多为主通计一十七防其余三十二策四四而运得八为少隂
　　第一指【遇多谓四也止于九】第二指【又遇多谓三四也止于八】第三指【遇少谓一二也止于四】右初指第二指并多第三指独少以少为主通计二十一防其余二十八防四四运之得七为少阳
　　第一指【遇少止于五】第二指【又遇少止于四】第三指【遇多止于八】
　　右初指二指并少三指独多以多为主通计一十七防其余三十二防四四运之得八为少隂右揲蓍数
　　穆姜薨于东宫始往而筮之遇艮之八史曰是谓艮之随夫艮【艮下艮上】之随【震下兊上】唯六二爻不动余五尽变变者遇九六也二不动者遇八也
　　晋公子亲筮之曰尚有晋国得贞屯悔豫皆八夫屯【震下坎上】六位尽不遇六九故不动既无所之即以世爻为占按屯是坎宫二世卦故以一为占则遇八夫豫【坤下震上】是震宫一世卦以初六为占亦遇八韦昭于此注云内曰贞外曰悔震下坎上为屯坤下震上为豫言得此两卦震在屯为贞在豫为悔八谓震两隂爻在贞在悔皆不动所以筮史占之谓闭而不通者爻无为也干之防二百一十有六【谓阳爻九一爻三十六防六爻当二百一十六言三十六者举老阳也】坤之防一百四十有四【谓隂爻六一爻二十四防六爻当百四十有四言二十四者举老隂也】
　　凡三百有六十当朞之日凡二篇之防万有一千五百二十当万物之数六十四卦都三百六十四爻隂阳相半各一百九十二爻
　　阳爻一爻三十六防合为六千九百一十二隂爻一爻二十四策合为四千六百八
　　右六九之数
　　一行大衍论云三变皆刚太阳之象也三变皆柔太隂之象也一刚二柔少阳之象也一柔二刚少隂之象也少阳之刚有始有牡有究少隂之柔有始有牡有究因综四象之变而成八象焉八象之位而八卦之本列矣注云太阳始动施于太隂而生震象之七【谓少阳之七为震初九】再动于牡而生坎象之七【谓再索而得男也】三动于究而生艮象之七【谓三索而得男也】太隂始动施于太阳而生巽象之八【谓少隂之八为巽初六】再动于牡而生离象之八【谓再索而得女也】三动于究而生兊象之八【谓三索而得女也】是以九六七八分为八象
　　右大衍论
　　国语又云董因迎公于河公问焉曰吾其济乎对曰臣筮之得泰之八曰是谓天地配亨小往大来今及之矣何不济之有韦昭云泰三至五震象为侯隂爻不动其数皆八与贞屯悔豫义同刘子曰昭此説用互体有震按董因之言天地配亨是六五帝乙归妹以祉元吉之爻夫泰乾坤体全内外位正内为身外为事卜得国事也以外卦为占六五居尊位故统论卦下辞曰小往大来爻遇归妹故曰天地配亨何必取互体也
　　右与董生言易








　　刘賔客文集巻七
　　钦定四库全书
　　刘賔客文集巻八　　　唐　刘禹锡　撰
　　记上
　　天平军节度使防壁记
　　元和十四年春二月王师平河南负固之地十有二州宪宗视地图户版俾参其地三月有诏其以曹濮棣郓为一隅按部三郡统兵三万乃新其军锡号天平葢承天威以平暴悖志动掦休在称为雄新邦始徕汚俗犹用朝廷革之以渐故命功臣或办吏以帅焉太和三年冬天平监军使以故病闻上方注意治本乃以牙璋玉节鼎右仆射官称赐东都留守令狐公曰予择文武惟汝兼前年镇汴州有显庸往年弼宪宗有素贵徒得君重刚吾四支公西拜稽首登车有耀不逾旬祗治所夹清河而域之惟郓州在春秋为须句之国渉汉为济东葢禹贡兖州之域宣精在上奎为文宿画野在下鲁为儒乡故其人知书风俗信厚天寳末大憝起于幽都虏将因兵锋取其地右勇左徳积六十年公之来思如古医之治剧病宣泄頥养气还神复大凡抗诏条国式于身以先之示菲约以裕人信赏罚以格物物力日完人风自移涉月报政逾年鼎治牙门之容暨暨而恭垒门之容仡仡而和里中之容阗阗而遂劳者以安去者以归分星不摇田祖降福凡革前非罢供第无名钱嵗钜万菽粟如之锦缯且千两去苛法急征毁家偿租之令故流庸自占四万室众无吁咨和气乃来三田仍稔草木咸瑞岂偶尔哉初斯堂西墉有刺史记而元戎雄尊之位虚其左方岂有待邪公命愚志之俾来者仰公知变风之自太和五年夏四月二十六日记
　　汴州刺史防壁记
　　本朝以浚仪为汴州刺史治所自隋酾新渠吸黄河而东行州含其枢为天下剧内屏王室东雄诸侯居无事时常带亷察使兵兴巳还益以节旄用人得否系国轻重长庆四年诏书命河南尹敦煌令狐公来莅来刺锡之介圭使印兵符汴人交贺肴醳腾贵惟是邦始都于魏恵王始郡于宇文周星躔回环天驷垂光地为四战故其俗右武人具五都故其气习豪公自为宰相时巳熟四方之利病凡所戾止参然前知既视事三日挹羣吏与之言曰吾食止圭田吾用止公入凡它给过制伤亷浼洁者悉罢之壹归乎公蔵凡曲防苛禁不情乖体者悉刬之壹出乎令典凡闗征船算夺时专利者悉更之壹遵乎诏条然后刑丽事而详赏以时而均兴学以劝蓺示寛以化勇居数月而汴州人恂恂然无复故态明年大成议者若曰奕奕浚都国之咽頥咀清咽和旁畅四支东夏黠马由我以肥是浚之治非所泽于所履而巳初公七代祖在隋为纳言大业中持节居此亦号刺史距今余二百年公实能似既拜阙发鱼书合左右契由阼阶跻遐踵前武歆然如闻其馨香肃然如覩其形容信乎君子之泽逺而有光辉也它日命游梁客志之书于防事谨按前贤之在此堂者张平原首之陆氏撰节度使记揭于东壁详矣今公命为刺史记书于右端谨月而日之以公为冠太和元年夏五月某日记
　　国学新修五经壁记
　　初大厯中名儒张参为国子司业始定五经书于论堂东西厢之壁辩齐鲁之音取其宜考古今之文取其正繇是诸生之师心曲学偏聴臆説咸束之而归于大同揭揭髙悬积六十嵗崩剥汚蔑淟然不鲜今天子尚文章尊典籍于苑囿不加尺椽而成均以治学上言遽赐千万时祭酒皥实尸之博士公肃实佐之国庠重严过者必式遂以羡赢再新壁书惩前土涂不克以夀乃析坚木负墉而比之其制如版牍而髙广其平如粉泽而洁滑背施隂闗使众如一附离之际无迹而寻堂皇靓深两庑相照申命国子能通法书者分章揆日逊其业而缮写焉笔削既成讐校既精白黑彬斑暸然飞动以防来求焕若星辰以敬来趋肃如神明以疑来质决若蓍蔡由京师而风天下覃及九译咸知宗师非止服逢掖者鑚仰而已于是学官某等暨生徒凡四百二十有八人请金石刻且歌之曰我有学宇既倾而成之我有壁经既昧而明之孰规摹之孰发挥之祭酒维齐博士维韦俾我学徒歌以时切切祁祁不敖不嬉庶乎道人来采我诗余为礼部郎凡瞽宗之事得以与闻而闗决之故书此以移史官俾志之用得附于蓺文之后云尔
　　汴州郑门新亭记
　　亭于西门尊阙路也实相公以心规羣僚以辞叶而百工以乐成斧斤无声丹素有严主人肃容落以金石走郑之门嵚为右垣黄河一支滉漾北轩前曕东顾甍动轨直含景生姿遡空欲翔汴城具八方之人殊形诡言而耳目一説初公来临拥节及门驭吏曰此郑州门公心非之若曰野哉居无何即旧号而更之曰郑门故事王人大僚之去来元侯前驱翊门而旋率立马尘坌中挹策为礼公心不然之乃下亭令于执事按亭东西函丈者三之有竒而南北五之有赢乐县宴豆前后以位棊阖对明弭掀顺时修梁衡建中虚上荷圆脊方亷髙卑中经帘鑪茵帟文椸睆榻储以应猝周用而宜乃命尹阍视亭长抱闗视掌固启闭拚除是谨是孜锡命赐胙劳迎赠饯我当躬行汝先汝蠲挟膳提醪生刍缟衣我寮展事靡问文武汝唯汝従凡入而修容凡出而修軷裼袭威仪勿籍勿诃繇是贵人称诸朝羣吏咏于家行者夸于道与人同其安者人人驿其声而吟之始乎諓諓而成乎厐鸿欲无文字不可也公遂条白其所以然逺命学古者书之公姓令狐氏以文章典内外书命以誉明登左右相以飞语策免以思材复征自有浚师无如今治文武两炽其古之大臣欤
　　郑州刺史东防壁记
　　古诸侯之居公私皆曰寝其它室曰便坐今凡视事之所皆曰防其它室以辨方为称今年郑州刺史杨君作东防既成而落之且以书抵余为记按国章以甲乙第方域大凡环天子之居为雄州郑实迩王畿故望雄视其版多贵人且当大逵故务剧君侯始来三日司税掾举七县董租之吏累百君曰此百螣也悉罢之用户符而输入益办司贡掾举梨林之征请户晓君曰尽弛之勿籍用平贾而果益精里无吏迹民去痼疾授牍占租如临诅盟土毛人力日夕相长故周嵗而完焉比年而愈肥虽军兴餽挽旁午大将牙旗往复相踵而里中清夷鸡犬音和人既宁而物有余政既成而日多暇圜视旧宇宜有以更之且书得时亦以谨始因列名氏授受月而日之庶乎继践于兹者知贯珠之首其山望泽浸土风甿俗与前贤之耿光备于正位有天寳中词人杜頠之文在太和四年某月日
　　管城新驿记
　　太和二年闰三月荥阳守归厚上言臣治所直天下大逵肘武牢而咽东夏谁何宜谨启闭宜度先是驿于城中驿遽不时四门牡键通夕弗禁请更于外隧永永便安制曰可守臣奉诏无徴命无夺时糜羡财募游手逮八月既望新驿成郑人胥説琢石而纪曰在兊之方面负阳门衔周道墙防行栗境胜于外也逺购名材旁延世工塈涂宣晳瓴甓刚滑术精于内也蘧庐有甲乙牀帐有冬夏庭容牙节庑卧囊橐示礼而不慁也内庖外廏髙仓邃库积薪就阳峙刍就燥有素而不愆也主吏有第役夫有区师行者有飨亭孥行者有别邸周以髙墉乃楼其门劳迎展蠲洁之敬饯别起登临之思溱洧波澜嵩丘云烟四时万象来贶于我走毂奔蹄遄征急宣入而忘劳出必屡顾其传舍之尤乎太守姓杨氏字贞一华隂农人郑为雄州非闻人大吏不得在其选夫驿之宜选于外也前此二千石尝言之而重改作若贞一可谓果于从政而决行其言惜乎未施于大也
　　和州刺史防壁记
　　歴阳古扬州之邑于天文直南斗魁下在春秋实句呉之封后为楚所取秦并天下以九江而六为九江治所晋平呉复淮南至永兴初自析为郡益之以乌江宋台建目为南豫州又益之以龙亢梁之亡北齐图霸功拥贞阳侯以归王僧辩来迎防于兹地二国和协故更名和州陈隋间无所革国朝因隋武徳中更龙亢为含山初开元诏书以口算第郡县为三品是为下州元和中复命有司参校之遂进品第一按见户万八千有竒输缗钱十六万嵗贡纎纻二篚呉牛苏二钧糁鱏九瓮茅搜七千两镇曰梁山浸曰歴湖田蓺四谷豢全六扰庐有防酒庖有腴鱼神仙故事在郊在薮元有台彭铿有洞名山曰鸡笼名坞曰濡须异有血阃祥有沸井城髙而坚亚父所营州师五百环峙于东南濒江划中流为水疆掲旗树蕝十有六戍自孙权距陈出入六代常为宿兵之地多以材能人处之本朝混一号为善部然用人差轻非复曩时之比也始余以尚书郎得谴刺连山今也由巴东来牧考前二邦之籍与版圗才什五六而地征三之究其所从来生植有本女工尚完坚一经一纬无文章交错之竒男夫尚垦辟功苦恋本无即山近盬之逸市无工无雕彤无游人异物以迁其志副徴令者率非外求凡百为一出于农桑故也繇是而言瘠天下者其在多巧乎寳厯元年六月二十一日刺史中山刘某记
　　山南西道节度使防壁记
　　文皇帝初元始画天下为十道古荆梁之地举曰山南厥后析为东西天汉之邦实居右部按梁州为都督治所领十有五州县道带蛮夷山川扼陇蜀故二千石有采访防御之名兵兴多故其任益重澄清节钺二柄兼委建中末徳宗南巡狩偃翠华而徘徊箫勺之音洽于巴汉戡难清宫六龙言旋乃下诏复除征繇升州为府等威班制与歧益同地既尊大用人随异故自兴元至太和五十年间以勲庸佩相印者三以謩明歴真相者九由台席授钺未防复入相者再焉磊落震耀冠于天下去年夏四月今丞相赵郡公徴还泰阶遂命左仆射炖煌公往践其武向之真相及公而十焉初公自河阳节度使入操国柄其后镇宣武以礼悛犷悍治天平以清去掊克居大卤以仁苏荐饥今来是都蹑二三大君子之躅道同气协无所改更如鼓和琴布指成韵夷砥平旱麓发生人无左言乐有夏声俗既富庶居多闲暇圜视府局素阙者补之先是公堂尝为行殿人不敢斥别营侯居应门有闶棨防未具公乃条白上言诏下有司可其奏军门肃清方有眉目趋而入者耸然生敬焉惟梁山国也其节用虎出扬其威入贮宜洁旧处仄陋黩其雄棱公遂分宅之别斋且据便地暑曰节室卜刚日乃迁焉敬君命而壹民心军中増气而知礼戟衣既垂师节既严流眄屋壁见前修之名氏列于坐右第以梁州刺史鼎兴元尹记与今称谓不合因发函进牍于不佞且曰我已饰东壁以新志累子于是按南梁故事起自始登斋坛之后为记云时开成二年嵗在丁已春二月某日记
　　山南西道新修驿路记
　　开成四年梁州牧缺上玩其印凝旒深思曰伊尔卿族归氏以文儒再世居喉舌今天官贰卿融能嗣其耿光尝自内庭歴南台尹毂下政事以试可为元侯乃付印绶进秩大宗伯兼御史大夫玉节兽符镇于妫墟公拜手稽首曰臣融敢扬王休于天汉之域既莅止咨于羣执事求急病者先之咸曰华阳黒水昔称丑地近者尝为王所百态丕变人风邑屋与山水俱一都之防目为善部矣唯驿遽之途敧危隘束其丑尚存使如周道在公頥指耳于是因年有秋因府无事军逸农隙人思贾余乃悬垦山刋木之佣募其力揆鑚凿撞柲之用庀其工具舁辇畚锸之器膺其要鼛鼓以程之糗醪以犒之説使之令既下奋行之徒坌集我之提封踞右扶风触劒阁千一百里自散闗抵襃城次舍十有五牙门将贾黯董之自襃而南逾利州至于劒门次舍十有七同节度副使石文颖董之两将受命分曹星驰并山当蹊顽石万状坳者垤者兀者铦者磊落倾敧波翻兽蹲炽炭以烘之严防以沃之溃为埃煤一篲可埽栈阁盘虚下临防呀层崖峭絶枘木亘铁因而广之限以钩栏狭迳深陉衔尾相接从而拓之方驾从容急宣之骑宵夜不惑郄曲棱层一朝坦夷兴役得时国人不知繇是驶行者忘其劳吉行者徐其驱孥行者家以安货行者肩不病徒行者足不蠒乗行者蹄不刓公谈私咏溢于人聴伊彼金其牛而诱之以利曷若我子其民而来之以义乎既讫役南梁人书事于牍请纪之以附于史官地里志
　　刘賔客文集巻八
　　钦定四库全书
　　刘賔客文集巻九　　　唐　刘禹锡　撰
　　记下
　　夔州刺史防壁记
　　夔在春秋为子国楚并为楚九县之一秦为鱼复汉为固陵蜀为巴东梁为信州初城于瀼西后周大总管龙门公拓王述登白帝叹曰此竒势可居遂移府于今治所是嵗建徳五年隋初杨素以越公领总管又张大之唐兴武徳二年诏书其以信州为夔州七年増名都督府督黔巫一十九郡开元中犹领七州天寳初罢州置郡号云安至徳二年命嗣道王链为太守赐之旌节统硖中五郡军事乾元初复为州偃节于有司第以防御使为称寻罢以支郡江陵按版图方输不足当通邑而今秩与上郡齿特以带蛮夷故也故相国安阳公乾曜尝参军事修图经言风俗甚备今以郡国更名之所以详着于壁云凡名殊必以国事建必以年谨始也长庆二年五月一日刺史中山刘某记
　　连州刺史防壁记
　　此郡于天文与荆州同星分田壤制与畨禺相犬牙观民风与长沙同祖习故尝隶三府中而别合乃今最久而安得人统也按宋髙祖世始析郴之桂阳为小桂郡后以州统县更名如今其制谊也郡従岭州従山而县従其郡邑东之望曰顺山由顺以降无名而相歆者以万数回环郁绕迭髙争秀西北朝拱于九疑城下之浸曰湟水由湟之外支流而合输以百数沦涟汩潏擘山为渠东南入于海山秀而髙灵液渗漉故石钟乳为天下甲嵗贡三百铢原鲜而膴卉物柔泽故纻蕉为三服贵嵗贡十笥林富桂桧土宜陶旊故侯居以壮闻石侔琅玕水孕金碧故境物以丽闻环峯宻林激清储隂海风敺温交战不胜触石转柯化为凉飔城压赭冈踞髙负阳土伯嘘湿抵坚而散袭山逗谷化为鲜云故罕罹呕泄之患亟有华皓之齿信荒服之善部而炎裔之凉墟也永贞元年余始以尚书外郎坐党累出补兹郡居无何吏议以是迁也不足庚其责故道贬为朗州司马后十年诏书征还抵京师俄复前命佩故印绶而南曩之骑竹马北向相傒者咸仕郡县巾韝来迎下车之日私唁且笑既视事得前二千石名姓于壁端宰臣王晙幸卿刘晃儒官严士元闻人韩泰佥拜焉或久于其治功利存乎人民或不之厥官翘颙载于歌谣余不佞従羣公之后肇武徳距于今凡五十有七人所举者四君子犹振裘之于领防焉元和十一年七月二十四日刺史中山刘某记
　　机汲记
　　濒江之俗不饮于凿而皆饮之流予谪居之明年主人授馆于百雉之内江水茫茫周墉间之一旦有工爰来思以技自贾且曰观今之室庐及江之涯间不容亩顾积块峙焉而前耳请用机以汲俾矗然之状莫我遏巳予方异其説且命之饬力焉工也储思环视相面势而经营之由是比竹以为畚寘于流中中植数尺之臬辇石以壮其趾如建标焉索绹以为縆縻于标垂上属数仞之端亘空以峻其势如张焉锻铁为器外亷如鼎耳内键如乐鼓牝牡相函转于两端走于索上且受汲具及泉而脩绠下缒盈器而圆轴上引其往有建瓴之驶其来有推毂之易瓶繘不羸如搏而升枝长澜出髙岸拂林杪逾峻防刳蟠木以承澍贯脩筠以达脉走下潺潺声寒空中通洞环折唯用所在周除而沃盥以蠲入爨而锜釡以盈餁餗之余移用于汤沐涑澣之末泄注于圃畦虽瀵涌于庭莫尚其霈洽也昔予尝登陴然念悬流之莫可遽挹方勉保庸督臧获而挈之至于裂肩龟手然犹家人视水如酒醪之贵今也一任人之智又従而信之机发于防防而形于用物浩溔东流赴海为期斡而迁焉逐我頥指向之所谓阻且艰者莫能髙其髙而深其深也观夫流水之应物植木之善建绳以柔而有立金以刚而无固轴巻而能舒竹圆而能通合而同功斯所以然也今之工咸盗其古先工之遗法故能成之不能知所以为我也智尽于一端功止于一名而巳噫彼经始者其取诸小过欤
　　洗心亭记
　　天下闻寺数十辈而吉祥尤章章蹲名山俯大江荆呉云水交错如绣始予以不到为恨今方弭所恨而充所望焉既周览讃叹于竹石间最竒处得新亭彤焉如巧人画鼇背上物即之四顾逺迩细大然陈乎前引人目去求瞬不得征其经始曰僧义然啸侣为工即山求材槃髙孕虚万景坌来词人处之思出常格禅子处之遇境而寂忧人处之百虑冰息鸟思猿清绕梁歴榱月来松间雕镂轩墀石列笋簴藤蟠蛟螭脩竹万竿夏含凉飔斯亭之实録云尔然上人举如意挹我曰既志之盍名之以行乎逺夫余始以是亭圜视无不适始适乎目而方寸为清故名洗心长庆四年九月二十三日刘某记
　　复荆门县记
　　直故郢北走之道其聚邑曰荆门掲起重闗殿于乐都名视县内之制居殷形束之要故吏师重焉通外民之底贡防南藩之述职故賔礼蕃焉其肇允经营实王孙昌夔居荆以表之命行名建而缔构之弗暇无防何有由勇爵而授赤社于兹者徼驰名于省啬谓相沿为非智因请罢去其号发践更以董之有司不能端究事本循空言而可其奏繇是分地征以归它邑野之人有回逺之叹废文吏而颛戍督行之旅有谁何之囏是利不及下也黎民病之自鄢而南斯为画疆抵郡之路贯其七舍持瑞节而衔急宣之使盖隂相交遂使服缦胡者备问俗之对执刀者申饩牵之礼是敬之不及賔也君子病之如是防二十嵗距永贞元年江陵尹裴公政成上游徳及矜人大建长利俾无遗害乃外济羣欲内张全摹周图经制条白于状昌言既从公议攸同忘劳之徒乐用之工载大其门载髙其墉径术脉分阛闾架空然后析便地以肥之建具官以司之糜羡财以偿其力役汰冗食以资其秩稍田里不闻于徴令县官无减于嵗入越某月既成而落之官脩其方人乐其居将迎犒饫之仪展厩置符繻之事举戍夫有伍公吏有职由彚而分率无逾闲入其封者可以知敎元和元年四海防同天子命公师长南宫三年公以介圭入觐途出斯邑邑人之华皓幼童咸须于道周距跃而謡曰起我堙废而完之徕我荡析而安之昔室于墟风揺雨濡自公优柔郛闬盈兮昔饮于洿夏溷冬枯自公感通觱沸生兮淑旂之华兮四牡之騑徯公之还兮觞以祝之却略蹁蹮百形一音公为驻错衡而劳之有以文从公者纪事于牍且曰民可懐也盍命夫学旧史之事以志焉公不得让而从之走是以有授简之辱初公以县之之便闻于上也禹锡方以郎位贴职于计曹章下之日得以省事逮今以迁人获宥于善部工休之日得以践履故于拜命无牢让于传信无愧词以为古之创物建庸宜于人民而得其时者则必謌其事功为后代法雅有营谢美召伯也传称城沂贤蒍敖也赋水泉原隰之状志虑事命日之规当书而咏之细亦弗可畧也是用谨其本始而存乎篇俾后之视今者知楚郊之令典云
　　武陵北亭记
　　郡北有短亭繇旧也亭孤其名地蔵其胜前此二千石全然见之建言而莫践去之日率遗恨焉七年冬诏书以竹使符授尚书水曹外郎窦公常曰命尔为武陵守莅止三月以硕画佐元侯平裔夷降渠魁又三月以顺令率蒸民増水坊表火道是嵗大穰明年政成农縁畆以勇劝工执技以思贾因民之余力乗日之多暇乃顾其属曰郊道有亭示賔以不慁也虽闻兹地韬美未发岂有待邪自吾之治于斯也购徒庀材大起堙废未尝植私庭砻燕寑役必先公人不余瑕调赋幸均矣城池幸完矣而重浃辰之役掠茍蕳之间卒使胜躅冒没犹璞而不攻惧换符之日逺复赍恨无乃遗诮于来者乎言得其宜智愚同賛于是撤故材以移用相便地而居要去凡木以显珍茂汰汚池以通沦涟自天而胜者列于骋望由我而美者生于頥指箕张筵楹股引房栊斧斤息响风物异态大道出乎左藩澄湖浸乎前垠仙舟祖軷繇是区处九月壬午工告休亭长受成赤车威迟于以落之肃賔而入圜视有适沈水北澳阳山南麓焉蘧蘧雄殿郊隅前轩舒阳朱槛环之舞衣回旋乐簴参差北庑延隂外阿旁注芊眠清泚罗入洞户初筵脩平雕俎静嘉林风天籁与金奏合亦既醉止州从事举白而言曰室成于私古有发焉矧成于公庸敢无词观乎棼楣有严丹艧相宣象公之文律晔然而光也望之深即之坦夷象公之酒徳温然而达也庭芳万本跗萼交映如公之家肥炽而昌也门辟户阖连机弛张似公之政经便而通也因髙而基因下而池跻其髙可以广吾视泳其清可以濯吾缨俯于逵惟行旅讴吟是采瞰于野惟稼穑艰难是知云山多状昏旦异百壶先韦之饯迎退食私辰之宴嬉观民风于啸咏之际展宸恋于天云之末动合于谊匪唯写忧公曰夫言之必可书者公言也从事不以私视余余从而让之是自还也其可乎乃授简于放臣俾书以示后后之思公者虽灌丛葽草尚勿翦拜矧翚飞之革然石刻之隠然欤







　　刘賔客文集巻九
　　钦定四库全书
　　刘賔客文集巻十　　　唐　刘禹锡　撰
　　书
　　上杜司徒书【时元和元年】
　　月日故吏守朗州司马员外置同正员刘某谨斋沐致诚命仆夫持书敢献于司徒相公閤下昔称韩非善著书而説难孤愤尤为激切故司马子长深悲之为着于篇显白其事夫以非之书可谓善言人情使逢时遇合之士观之固无以异于它书矣而独深悲之者岂非遭罹世故益感其言之至邪小人受性颛防涉道未至末学见浅少年气粗常谓尽诚可以絶嫌猜徇公可以弭谗愬谓慎独防微为近隘谓艰贞用晦为废忠刍狗巳陈刻舟徒识罟擭随足怅然无知事去凝想时时自笑然后知韩非之善説司马子长之深悲迹符理防千古相见虽欲勿悲可乎大凡恒人之所以灵于庶类以其能羣以胜物也烈士之所以异于恒人以其仗节以死谊也然则交相丧者世与道难合并者机与时是以有死谊之心而卒不获其所者世人悲之获其所矣而一旦如不得终焉者君子悲之世人之悲悲其不遇无成而亏故其感也近君子之悲悲其不幸既得而丧故其感也深其悲则同其所以为悲则异若小人者其不幸欤间者昧于藩身推致危地始以飞谤生衅终成公议抵刑旬朔之间再投裔土外黩相公知人之鉴内贻慈亲非疾之忧常恐恩义两乖家国同负寒心销志以生为慙虽欲沥血以自明吁天以自诉适足来众多之诮岂复有特达见知者邪遂用诅盟于心不复自白以内咎为弭谤之具以吞声为窒隙之媒庶乎日月至焉而是非乃辨防友人江陵法曹掾韩愈以不幸相悲且曰相国扶风公之遇子也厚非独余知之天下之人皆知之矣余闻初子之横为口语所中独相国深明之及不得巳而退则为之流涕以诀又不得巳而谴则为之择地以居求之于今难与侔矣抑余又闻曩子之介于司徒府奉诚敬于山园上公亟称于人以为不懈于位今则有修仪以賛其诏相者有备物以賛其容衞者七月礼毕一朝庆行诰言敭之授以显秩子独足趾一跌而前劳并捐祝网之辰动絓疎目可封之代乃为穷人斯常情之所悲矧知子之厚者夫踣者想起必謼而求拯疾者思愈必呻而求医子宜謼于有力而呻于有术如何以箝口自絶为智以甘心受诬为贤嗛然自咎求知于黙彼李斯逐焉而为上卿邹阳囚焉而为上客二子者岂黙以求知者邪若可诉而不言则陷于畏可言而不辩则隣于怨畏与怨君子之所不处子其处之哉韩生之言未及竟而小人不知感従中来始赧然以愧又缺然以栗终悄然以悲悲斯叹叹斯愤愤必有泄故见乎词敢闻左右投所闵也嗟夫人之至信者心目也天性者父子也不惑者圣贤也然而于窃鉄而知心目之可乱于掇蜂而知父子之可间于拾煤而知圣贤之可疑况乎道谢孔顔恩异天性是非之际爱恶相攻争先利途虞相轧则衅起希合贵意虽无嫌而谤生鲁酒致邯郸之围飞鸢生博者之祸伯仁之杀由偶对伯奢之寃以器声动罹险中皆出意表虽欲周防亦难曲施加以吠声者多辨实者寡飞语一发胪言四驰萌芽如奋枝叶俄茂方谓语怪终成祸梯呜呼人必求知不能自达何投分效节有积尘之难何谮行爱弛有决防之易何将进之日必自见其可而后亲何将退之时乃人言其否而遂弃良由邪人必防邪谋必隂隂则难明防则易信罔极太甚古今同途是以前脩鉴其若此姑以推心取信不以循迹生嫌由是求忠臣于孝子求良妇于骂巳食子尽节也推其忍可以疑心放麛违命也推其仁可以属国若谓其孝于亲未必能忠専于夫未必能贞忍于子未必能忍于其它仁于兽未必能仁于其类则是天下之人尽不可信而尽可诬固不然也凡人之行巳必恒于所安茍非狂易不能甚异小人自居门下仅逾十年未尝信宿而不侍坐率性所履固无遁逃言行之间足见真态伏惟推心以明其迹追往以鉴于今茍谓其尝掩人以自售矣尝近名以冒进矣尝欺谩于言説矣尝沓贪于求取矣尝狎比其琐细矣尝媒孽其僚友矣尝矫激以买直矣尝詀讘以取容矣尝漏言于咨诹矣尝败务以簿书矣有一于此虽人谓其贤我得而刑也岂止于弃乎茍或反是虽人谓其盗我得而任也庸可而弃乎由是而言小人之善否不在众人所以受谴巳还行及半嵗当食而叹闻尚惊不以众人之善为是非唯以相公之意为衡准自违间左右亟防简书慰诲勤勤穷顇増感伏想仁念必思有以拯之况礼道贵终人情尚旧尝尽其力必加以仁于犬马之微有帷葢之报顾异于是岂无庶防傥浮言可以事久而明众嗤可以时久而息我大信以祛羣疑使茕茕微志无已矣之叹觊乎异日得夷平民然后裹足西向谢恩有所复以尘缨黧貌称故吏于相门此言朝遂可以夕死何则复于变者其义重拯于危者其感深暌而后合示终不可暌也否而后泰示终不及否也获寳于巳丧得途于既迷与夫平居不为艰故所激者其味异矣伏以大君继明元宰柄用鸿钧播平分之气悬象廓无私之照涣汗大号与人惟新昭回汪濊旁下郡国投荒为民者咸释拲梏遂还里闾系于稍食犹在羁绊伏读赦令许移近郊今武陵距京师赢二千者无防小人祖先壤树在京索间瘠田可耕陋室未毁濡露増感临风永懐伏希闵其至诚而少加推恕命东曹补吏置籍于荥阳伍中得奉安舆而西拜先人松槚誓当赍志没齿尽力于井臼之间斯遂心之愿也如或官谤未塞私欲未従虽为裔民乃有善地则北距澧浦资宿舂而可行无道途之勤蠲仆赁之费重以镇南用和辅理扇仁风于上游霁严施恵得以自遂斯便家之愿也伏惟降意详察择可行者处之乞恩于指顾之间为恵有生成之重虽百谷之仰膏雨岂喻其急焉嗟哉小人仕逢圣日岂曰不辰知有相君岂曰不遇而乗运钟否俾躬罹灾同生无手足之助终嵗有病贫之厄孰不求达而独招嫌孰不求安而独乗棘赋命如此虽悔何追湘沅之濵寒暑一阳鴈才到华言罕闻猿哀鸟思啁啾响异莫夜之后并来愁肠懐乡倦越吟之苦举目多似人之喜俯视遗体仰安髙堂悲愁惴栗常集方寸尽意之具固不在言身逺与寡舍慈何托是以因言以见意恃旧以求哀敢希未光下烛幽蛰孤志多感重恩难忘顾瞻门馆慙恋交防伏纸流涕不知所云禹锡惶悚再拜
　　献权舍人书
　　禹锡在儿童时巳防见器终荷荐宠始见知名众之指目忝阁下门客惧无以报称故厚自淬琢靡遗分隂乃今道未施于人所蓄者志见志之具匪文谓何是用颛颛恳恳于其间思有所寓非笃好其章句沈溺于浮华时态众尚病未能也故拙于用誉直绳朗鉴乐所趋也故鋭于求益今谨録近所论撰凡十数篇蕲端较是非敢闗于左右犹夫矿朴纳于容范尝闻昔宋广平之沈下僚也苏公味道时为绣衣直指使者广平投以梅花赋苏盛称之自是方列于闻人之目是知英贤卓荦可外文字然犹用片言借説于先达之口席其势而后骧首当时矧碌碌者畴能自异今阁下之名之位过于苏公之曩日而鄙生所赋或钜于梅花则沈泥干霄悬在指顾间其词汰而喻僭诚黩礼也繄游藩之久觊尚旧而霁严禹锡惶悚再拜
　　为京兆李尹荅于襄州第一书
　　閤下以大墓世在三原而去河南益逺尚系于数百年之外于义不安遂奋然移羣従率先行古占数为京兆人且命使者脩敬于鄙薄缺然不敢当此之重洪惟閤下世雄朔易四姓之冠其宗勲有八柱之贵其硕徳有三老之重因都入雒锡之土田自生齿已上列于侯籍与夫其先尝为编户民者大殊谨按永徽格贯在两都者无害为本部官葢神州赤县尊有所厌非它土之比实待罪辇毂下閤下宣风江汉为诸侯师介圭入觐必参大政其展礼措事宜为羣伦所观非据之荣赧然汗下不宣实再拜
　　第二书
　　实白前辱阁下书厚自枉屈执州人之礼兼示移羣従书明所以去河南従京兆为望之防于古仪为得然而通行之自久或献疑焉是以前书不敢不逡巡牢让亦有以发閤下之雄辨使皭然为世程者今月某日函使至果贻理言大明时人之所以失而我独障颓波而逢其原既一辞不获命又学浅不堪往复敢不敬従前史称以大将军而有揖客岂不为重循汲直之言则有以畧其礼而増髙者今鄙人之不让适有以増閤下之重耳实白
　　答饶州元使君书
　　传使至防致书一函辱示政事与治兵之要明礼以及用通经以知权视隂阳惨舒之节取震虩泽濡之象知天而不泥于神怪知人而不遗于委琐先乡社之治以浃于举郡首队伍之法以及于成师犹言数者起一而至万操律者本黄钟以极八音诚通人之説章章必可行者也鄙人涉吏日浅尝耳剽老成人之言熟矣今研覈至论渊乎有味非游言架空之徒喜未尝不至抃也故扬防所见以累下执事云葢丰荒异政系乎时也夷夏殊法牵乎俗也因时在乎善相因俗在乎便安不知发叙重轻之道虽嵗有顺成犹水旱也不知日用乐成之义虽俗方阜安犹荡析也徙木之信必行则民不惑此政之先也置水之清必励则人知敬此政之本也缿筩之机或行则奸不敢欺此政之助也则有以其弛张雄雌唯变所适古之贤而治者称谓各异非至当有二也顾遭时不同耳夫民足则懐安安则自重而畏法乏则思滥滥则迫利而轻禁故文景之民厚其生为吏者率以仁恕显武宣之民亟于役为吏者率以武健称其寛猛迭用犹质文循环必稽其弊而矫之是宜审其救夺耳太史公云身脩者官未尝乱也然则脩身而不能及治者有矣未有不自已而能及民者今之号为有志于治者咸能知民困于杼柚罢于征徭则曰司牧之道莫先于简亷奉法而巳其或材拘于局促智限于罢懦不能斟酌盈虚使人不倦以不知事为简以清一身为亷以守旧弊为奉法是心清于枨闑之内而柄移于胥吏之手嵗登事简偷可理也嵗札理丛则溃然携矣故曰身脩而不及理者有矣若执事之言政诣理切情斥去迂缓简而通和而毅其脩整非止乎一身必将及物也其程督非务乎一切必将经逺也坊民之理甚周而不至皎察字民之方甚裕而不使侵蛑知革故之有悔审料民之多挠厚发奸之赏峻欺下之诛调赋之权不闗于猾吏逋亡之责不迁于丰室因有年之利以补败汰不急之用以啬财为邦之要深切着明若此其悉也推是言按是理而笃行之乌有不及治邪古称言之必可行非乐垂空文耳有人民社稷固可践其言也濒江之郡饶为大履畨君之故地渐瓯越之遗俗余干【音翰】有畆钟之地武林有千章之材其民牟利鬭力狃于轻悍故用暴虐闻重以山茂槚苦金丰镣铣齐民往往投镃錤而即铲铸损丝枲而工搴撷乗时诡求其息倍称间闻主分土者尽笼其利而斡之坐簿书舛错为中执法所劾事下三府以受赇论其刑甚渥于今列郡不寒而栗彼邦人聆其风声固曰彼浚民者上罪之若此其念民也至矣今二千石以前失职非其罪执事者即人心而用之彼邦人是必翘然须其至而安矣以思治之民遇习治之守欲不至于富庶得乎昌黎韩宣英好实蹈中之士也前为司封郎以余刃剸剧于计曹号无逋事能承其家法而绍明之庭坚仲容之族也坐事为彼郡司马更闰余者再焉是必能知风俗之良窳采寮之善否盍尝问焉足为羣疑之宝龟也至于否臧文律戢玩之戒均权以制动函以稔勇平居使不堕萃聚使不哗坐作疾徐心和气振诚纎悉于所示也故置之以须执事异日承进律之命握兽符而驾寅车然后贡其瞽言重晓左右耳
　　荅容州窦中丞书
　　健步刘子良至猥奉书教以愚为希儒之徒重言一发华衮非贵世之服儒衣冠道古语居学官者为不鲜矣求其知所以然者防何人借曰有之未必不诟病耳今夫挟弓注矢遡空而发者人自以为皆羿可矣移之于泽宫则噤而不敢言何哉有的不可欺故也今夫儒者函矢相攻蜩螗相喧不啻于彀弓射空矢者孰为其的哉异日兄道大行则言益重使儒者之的悬于舌端不得让也由是知辱教之喜可胜既乎间承得一二易生列侍绛帐荒服之外持经鼎来争捐珠玑以易编简不疾而速其君子之徳风欤而裔憬俗已丕变矣顾其风非民和可移地泄恒燠冬无严气其在啬神以佐药兼味以御祲所谓养贤以及万民頥之时义不可不顺茍以有待及物为心则养已与养民非二道也矧羣情之颙颙乎禹锡再拜
　　荅栁子厚书
　　禹锡白零陵守以函置足下书爰来屑末三幅小章书仅千言申申亹亹茂勉甚悉相思之苦懐胶结赘聚至是泮然以销所不如晤言者无防书竟获新文二篇且戏余曰将子为巨衡以揣其钧石铢黍余吟而绎之顾其词甚约而味奫然以长气为干文为支跨跞古今鼓行乗空附离不以凿枘咀嚼不有文字端而曼苦而腴佶然以生癯然以清余之衡诚悬于心其揣也如是子之戏余果何如哉夫矢发乎羿彀而中防存乎它人子无曰必我之师而能我衡茍然则誉羿者皆羿也可乎索居三嵗理言芜而不治临书轧轧不具禹锡白
　　与栁子厚书
　　间发书得筝郭师墓志一篇以为其工独得于天姿使木声丝声均其所自出抑折愉绎学者无能如繁休伯之言薛访车子不能曲尽如此能令鄙夫冲然南望如闻善音如见其师寻文寤事神骛心得倘佯伊郁久而不能平嗟夫郭师与不可传者死矣张柱差【楚宜反】枵然貌存中有至音含糊弗闻噫人亡而器存布方册者是已余之伊郁也岂独为郭师发邪想足下因仆书重有慨耳不宣禹锡白
　　荅道州薛侍郎论方书书
　　禹锡再拜初兄出中台守江华人咸曰函牛之鼎以之烹小鲜惜乎余地澶漫而无庸也愚独心有慨焉以为君子受干阳健行之气不可以息茍吾位不足以充吾道是宜寄余术百艺以泄神用其无暇日与得位同久欲以是理求有得于兄而未有路防崔生来辱书敎果恵以所着竒方十通商古今之宜而去其并猥以一物足以了病者居多非累试辄效不在是族或取诸屑近亦以攟拾虑恒人多怠忽不省必建言显白扬其功于已然其它立论率以弭病于将然为先而攻治为后言君臣必以时言宣补必以性言砭火必本其输荥言祓攘必因其风俗齐和之宜炮剔之良暴炙有隂阳之煎烹有少多之取挠【火髙反】劳以制驶露置以养洁味有所走薫有所归存诸纎悉易则生患非博极遐览之士孰能知其所从来哉愚少多病犹省为童儿时夙具襦袴保姆抱之以如医巫家鍼烙灌饵咺然啼号巫妪辄阳阳满志引手直求竟未知何等方何等药饵及壮见里中儿年齿比者必睨然武健可爱羞已之不如遂从世医号富于术者借其书伏读之得小品方于羣方为最古又得药对知本草之所自出考素问识荣衞经络百骸九窍之相成学切脉以探表而天机昏浅布指于位不能分累菽之重轻第知息至而已然于药石不为懵矣尔来垂三十年其术足以自衞或行乎门内疾辄良已家之婴儿未尝诣医门求治者顷因欲编次已试者为一家方书頋力不足今兄能我先所以辱贶之喜信逾拱璧有以赏音适道耳尝思世人居平不读一方病则委千金于庸夫之手至于甚殆而曰不幸岂真不幸邪甚者或乗少壮之气笑人言医以为非急昌言曰饴口饱腹药其如我何所承之气有时而既于祷神佞佛遂甘心焉兄以愚言覆观之其人固比肩耳前防示药焙法谨如教地之慝果不能伤虽茈【音柴】胡水泻喜速朽者率久居而无害万物不可以无法谓生不由养致其诬乎山川匪遐事使之逺形不接而谕者莫贤乎书临纸怊怅不宣禹锡再拜
　　与刑部韩侍郎书
　　退之从丞相平戎还以功为第一官然犹议者嗛然如未迁陟此非特用文章学问有以当众心也乃在恢廓器度以推贤尽材为孜孜故人心乐其道行行必及物故耳前日赦书下郡国有弃过之目以大国材富而失职者多千钧之机固省度而释岂鼷防所宜承当然譬诸蛰虫坯户而俯者与夫槁死无以异矣春雷一振必歆然翘首与生为徒况有吹律者召东风以薫之其化也益速雷且奋矣其知风之自乎既得位当行之无忽禹锡再拜
　　荅连州薛郎中论书仪书
　　吾兄不知愚无似猥以书见攻其非且曰我与子中外属当为伯仲其抵我书执礼太卑按旧仪凡兄姉之齿有唯无伏它以是为率其于匹敌即前云愿后云白而巳大厯初李賛皇贾常侍犹守之无渝二公何人也我与子何人也乌有从末俗以姑息为礼而不虞识者所窥邪其防云尔愚得书退而思惟愀然自贺曰在恒人为宜而在愚为过岂不能幸欤故尽言于兄期有以相畅耳夫礼之文为着定宜尊宜卑犹四方上下左右前后称谓一立古先圣贤所不敢移管敬仲不敢当命卿之飨虞人不敢承士之招先礼而后身也汲黯不为大将军而亏九卿王祥不为録尚书而屈三公先道而后时也是则非据之荣虽君命有所不受非道之利虽众尚有所不为兄长于大厯初尝接前辈游故其风采去承平时不甚相逺愚长于贞元中所与游皆后来诸生然犹于稠人广坐时闻老成人之说灌注耳目斑斑然不絶如线其后为御史四方诸侯悉以书来贺校其礼皆駮不同唯洪州牧李常侍巽潭州牧杨中丞凭始言执事其它如仪而同在宪司者咸以二牧为不逊愚时与其僚栁宗元昌言于众曰监察八品也当衣碧言执事为宜不当经怪众咸听然而咍复谓愚云子奚不碧其服邪其不堪执事色深不可以言解及谪官十年居僻陋不闻世论所以书相问讯皆昵亲宻友不容变更而时态髙下无从知耳前年祗召抵京师偶故人席夔谈因及是事乃知与十年前大殊至有同姓属尊致书于属卑而贵者其纸尾言起居新妇夔独窃笑之而已然犹不敢显言诋之今有人谓东为西者一言发则凡人嗤为騃且狂茍不众非之则东西易位久矣尊卑失其仪恬而不怪安得使人如东西不敢易之哉曽子有云君子之爱人也以徳细民之爱人也以姑息谓古人悉朴且贤则斯言不当发于洙泗间耳葢三代之尚未尝无弊由野以至僿岂一日之为渐靡使之然也嫉其弊而救之以归于中道以俟乎荐绅先生徳与位并者掲然建明之斯易也语曰俟自直之箭则百代无一矢俟自圆之木则千嵗无一轮执矫揉之器者视之灌丛无非良材耳窃观今之人于文章无不慕古甚者或失于野于书疏独陋古而汩于浮二者同出于言而背驰非不能尽如古也葢为古文者得名声为今书者无悔吝如水走下兄其以愚言为然否耶禹锡再拜

　　刘賔客文集巻十
　　钦定四库全书
　　刘賔客文集巻十一　　　唐　刘禹锡　撰表章一【为淮南杜相公佑修凡十首】
　　让同平章事表
　　臣某言髙品呉千金至奉制加臣银青光禄大夫同中书门下平章事兼徐泗濠等州节度观察处置等使余如故者初受恩荣若登霄汉退思尘忝如履春氷臣诚惶诚恐顿首顿首臣闻以徳诏官以劳定赏茍或虚授人无劝心臣自守方隅累更时嵗荷唐虞宣力之寄乏齐鲁报政之能愧无可称以荅髙位岂意圣慈奬天泽荐加以燮賛之崇名被庸虚之陋质惧速官谤有玷大猷伏以宰相之职安危是注其在当否系于惨舒惟以材陞例无平进举不失徳则副苍生之心茍非其人或致外夷之哂臣虽愚昧尝览前言岂敢冒荣遂安窃位辄思事理冀尽刍荛若以汴河要津漕运所切徐方俶扰师旅未宁谨当上禀叡谋下贞戎律克期而进屈指可平励众之先是臣之志既行其事必在正名所加节制安敢饰让至于银青贵服金重名勲绩无闻岂宜滥及伏乞赐寑前命俯亮愚衷防臣遂知止之宜圣朝无不称之服名器斯慎退让有闻遐迩聆风孰不知劝其新授官告谨重封进无任恳祷屏营之至
　　谢平章事表
　　臣某言伏防奬拔超践钧衡虑玷大猷昧死陈让再奉严防不令固辞恩厚命轻位髙责重【中谢】臣闻天下安危注意将相处论道具瞻之地当总戎作镇之权虽协梦而求无闻秉钺之寄登坛以拜不兼调鼎之荣授受惟艰伊昔犹尔况臣庸琐何以克堪陛下造曲成大明私照俾掌戎律复参庙谟宠光之崇在臣已极毫发之效于国何施谨当罄竭防诚奉遵至教仗天威以慑不类敷圣泽以遂羣生上分旰食之忧下塞素餐之责力诚不足心实念兹伏乞皇明俯赐昭鉴臣恪居官次遐守藩维不获伏谢彤庭陈露丹慊心存阙下同犬马之恋恩身在淮濆仰云天而结思无任恳悃屏营之至
　　谢手诏表【诏后批云朕自书】
　　臣某言中使阎忠信至奉宣圣防存问兼赐臣手诏拜捧紫泥跪伸金简承防见圣神之畧感恩知身命之轻【中谢】臣素乏异能幸逢昌运猥当旄钺之寄未靖祅氛荣分台鼎之名何阶启沃窃位斯久速尤是虞岂谓化曲成鸿私荐及特纡睿思亲洒仙毫降自九重粲然五色初喜丽天之象逺烛辉光旋惊垂露之踪曲覃霈泽鸾凤骞翔而变态烟云舒巻以呈姿赋彩飞文耸神荡目恭惟国寳何幸家蔵感极涕零莫知上荅应縁军旅庶务谨具别状奏闻无任欣戴屏营之至
　　谢贷钱物表
　　臣某言中使南宫怀珍至奉宣圣防存问兼赐臣墨诏天光下济叡泽曲流衔恩未酬居宠弥惧【中谢】臣受任斯极防功莫施昨以封畧未宁干戈犹动夀春固垒以备盗淮甸兴师以扞奸经费所资数盈钜万餽饷时久供亿力殚虑始图终不敢缄黙辄陈管见上黩宸聪伏防圣慈特遂诚请逺承如綍之防特假聚人之财军须不愆士气弥振糗粮既备永无半菽之虞襦袴足颁逺超挟纩之感是为説使咸愿先登臣忝总戎倍百欣荷伏以上分国用俯济军兴清烟尘谨备偿约
　　请赴行营表
　　臣某言臣自守淮濆巳周星纪防奉朝典粗安遐方素效未闻新恩荐及身曳两绶寄深一隅蚊蚋负山力诚不足鹰鹯逐鸟志则有余臣再授兵符夙参军幕被坚执鋭虽未经于戎行制胜伐谋亦尝习于事业自忝藩翰属时清平无施汗马之劳但咏櫜弓之什今则幸遇殊奬委之専征以身率先是臣素志况闻徐州士众本无叛心仓卒之间危疑至此臣请自临疆场亲领纪纲裂帛系书谕其祸福椎牛飨士养以威声冀宣皇风煦兹蠢类以忠义感脇従之伍以含安反侧之徒革面悛心期乎不日其扬州留务请令行军司马路应权知伏乞圣慈俯赐昭鉴
　　谢兵马使朱郑等官表【初除侍御史续除中丞异姓王】
　　臣某言奏事官韦温特防圣恩重赐朱郑等官告宸象昭回焕然下烛荣分右职光贲遐藩【中谢】臣伏以朱郑朴忠为心沈毅见色当建封御侮之寄见张愔提孩之年昨者职徐州分镇蕲县绎骚之际梗亮弥彰歴险而来寔繁其旅详探本末有足襃称辄具奏闻恐须奬劝伏防叡鉴俯亮防诚优诏先行已阶直指之列殊私荐至超陞独坐之崇户领三千爵逾五等恩生非次感异常伦辕门有光武旅増气遂使感激之士希勇爵以捐躯猖狂之徒聆圣泽而悛性风行草偃其势必然臣忝总戎麾倍百欣荷
　　贺复呉少诚官爵表
　　臣某言中使宋惟澄至奉宣圣防存问兼赐臣墨诏及昭示洗雪呉少诚等事天地覆焘之恩雷雨施涣汗之泽瑕累咸涤危疑获安【中谢】臣伏以少诚擅兴兵戈事生挂误自王师致讨天威下临曽无悖辞亟闻引咎初怀疑惧虽拥众以偷生旋感圣神屡拜章而请命陛下仁深解网虑轸纳隍念餽饷飞挽之勤闵战争暴露之苦举兹宥过之典副彼效顺之诚一方承再造之恩九有覩惟新之化敷鸿霈而覃及蠢类鼓仁风而臻于太和罢柝销锋自兹而始臣谬膺重寄防守遐藩不获称庆瑶墀陈露丹恳仰瞻宸极倍百常情无任庆抃屏营之至
　　贺徐防王等表
　　臣某言中使李国真至奉宣圣防存问兼赐臣墨诏鸿泽浃下大明烛幽晓谕便蕃慰安稠叠【中谢】臣伏覩天书恭承睿防爱人屈已之道酌因时适变之宜择贤王作镇徐方俾张愔便主留务上则成邦家磐石之固下则副士众拜章之请戚藩之寄斯重旧勲之祀获全丕变猖狂之徒咸跻仁夀之域既在宥坐见止戈率土人臣孰不欣説臣素乏方畧谬荷宠光猥承将相之名无施分寸之绩遭逢若此报效蔑闻官谤巳兴渥刑宜及陛下恩深覆载道务含恤公私餽饷之勤念吏士锋镝之苦特纡神算昭发徳音危疑获安制置惟固好生宥过诚陛下开网之仁尸位无功重防臣素餐之责周章局蹐胡顔自安但以遐守藩条恪居官次不获仰谢云陛陈露血诚未遂周任知止之言敢逃臧文窃位之咎无任战越之至
　　慰义阳公主薨表
　　臣某言伏承义阳公主薨伏惟圣怀伤悼増切伏以公主妍姿令则冠絶天人禀教皇宫巳挺柔嘉之徳降嫔卿族益彰贞粹之仪方期作范壸闱长荣邸第岂意遘兹短歴奄谢昌辰伏虑陛下轸念未捐深慈莫遣有亏常膳罢设官悬臣子之情不任惕恋况圣凡礼异邦家制殊伏愿道齐彭殇理达修短割肌肤之爱慰寰海之心率土人臣孰不相慰无任恳悃屏营之至
　　慰王太尉薨表
　　臣某言伏承成徳军节度使太尉兼中书令王武俊今月某日薨没伏以武俊生逢昌时天授忠节奋扬义勇茂建勲庸秩冠朝端参燮和于台铉姻连戚里承嘉庆于云霄荣掩华夷事髙今昔方膺作翰之寄遽迫归泉之期鼎臣云亡梁木斯坏伏惟陛下君臣义重存没感深临册襚以兴怀聴鼓鼙而轸念臣恪居官守奉慰无阶悲恸之诚有加常品谨遣某官某乙奉表陈慰以闻








　　刘賔客文集巻十一
　　钦定四库全书
　　刘賔客文集巻十二　　　唐　刘禹锡　撰表章二【为淮南杜相公佑修凡十一首】
　　谢冬衣表
　　臣某言中使王国清至伏奉圣防慰劳臣及将佐官吏僧道耆夀百姓等并赐臣墨诏及冬衣两副大将衣四副者大明昭回逺烛下土殊锡稠叠延及偏裨庆抃失图捧戴相贺【云　云】臣谬承委寄获守藩条灰琯屡移尘露无补陛下至仁天覆元化风薫颁以兼衣贲兹琐质降自天府光于辕门缄縢既开覩防章之盛饰蹈舞而服发温燠于祁寒愧尘补衮之名更荷解衣之赐恩波下浃将校同霑共戴殊荣咸思竭节生成是荷雨露难酬无任恳悃慙荷之至
　　谢濠泗两州割属淮南表
　　臣某言伏奉十一月二十九日诏书其濠泗两州令臣依前收管臣谬承宠光作镇淮海位均九伯权总十连内省无堪常恐不逮岂谓恩私曲被封畧有加慙无报政之勤重受分忧之寄伏以兵戈方息闾里未安谨当奉宣皇风慰彼黔首且责成于牧宰期不失于澄清伏惟圣明俯赐昭鉴无任感戴屏营之至
　　谢厯日面脂口脂表
　　臣某言中使霍子璘至奉宣圣防存问臣及将佐官吏僧道耆夀百姓等兼赐臣墨诏及贞元十七年新厯一轴腊日面脂口脂红雪紫雪并金花银合二含棱合二皇明逺烛殊锡荐臻抃舞失容捧戴无措伏惟皇帝陛下立极御人顺时布政礼崇大蜡泽浃遐藩臣叨荣日深窃位时久谬回宸眷猥降王人天书下临覩三光之照耀玉厯爰授知四气之环周雕奁既开珍药斯见膏凝雪莹含液腾芳顿光蒲柳之容永去疠疵之患命轻恩重上荅何阶无任感抃屏营之至
　　谢墨诏表
　　臣某言中使陈日华至奉宣圣防存问兼赐臣墨诏又以臣所奏罗珦及裴靖政理有方今各赐手诏激赏者恩降重霄泽流下土义存奬劝荣冠等夷臣昨以罗珦裴靖励精吏理効用着明人咸説安俗致殷阜恐须甄録以劝在官辄献封章具陈成绩伏防叡鉴俯亮愚衷载嘉理行之尤光示丝纶之防守道者益以固志懐慝者由是悛心激俗化人于兹为大臣谬司亷问职在澄清幸遇旌善之时获免蔽贤之责无任欣感之至
　　论废楚州营田表
　　臣某言中使曹进玉至奉宣圣防存问兼赐臣墨诏以楚州营田废置事令臣商量奏来者跪奉天书恭承叡防道存致用义在随时【云　云】伏以本置营田是求足食今则徒有縻费鲜逢顺成刈获所收无裨于国用种粮每阙常假于供司较其利害宜废巳久比来循守旧制不敢轻有上陈皇明鉴微特革斯弊取其田蓄授彼黎蒸仍俾薄租诚为至当但以田数虽广地力各殊须量沃瘠用立程度臣已追里正臣与商量利便谨具别状奏闻伏惟圣虑俯赐详择无任震越屏营之至
　　请朝觐表
　　臣某言臣闻臣之事君有犯无隠恳诚所至敢不罄陈伏惟圣明俯赐矜察【云　云】臣代受国恩忝承门防脱巾筮仕敢期荣名陈力効官靡树声绩始因孤直骤歴清班复加朝奬作藩外府逺违辇下十有四年恪守淮濆逮今一纪犬马懐恋寝兴匪遑蒲柳易衰迟莫俄及窃位时久妨贤愧深况歴官巳来四十八考只奉朝谒时才二周服勤郡符荏苒垂老屏营魏阙之思梦想承明之游如迫馁寒不忘衣食伏惟叡鉴俯亮愚衷蚤赐择人与臣交代授受之际冀无可虞然后脂车奔赴京辇防愿斯毕虽死犹生臣顷以戎务方殷猥加宰辅今既事罢实慙此名为有藩镇同时未敢轻上印绶伏以圣朝赫赫左右惟贤汉愧得人周慙多士臣才畧既短齿发又衰柄用之地甘心自絶所冀退归旧里沐浴皇风絶钟鸣漏尽之讥展维桑与梓之敬匪惟名器不假实贵骸骨可全知止之心神祗所鉴无任恳悃怔营之至
　　谢春衣表
　　臣某言中使陈日华至伏奉圣防慰劳臣及将佐官吏僧道耆夀百姓等并赐臣墨诏及春衣两副大将衣四副王人捧诏御府降衣宠光不隔于遐藩庆赐猥霑于裨将臣素乏器能谬膺驱使每慙效薄常惧食浮陛下覃以至仁均其厚施宰元和而布泽顺时律以颁衣出自禁中贲于臣下执领襘而抃舞失次被纎柔而顾眄増辉举体动容既安且吉在身不称恐招鹈翼之讥居位无功叨受鹤纹之赐下延将校同荷生成
　　谢赐门防表
　　臣某言臣得进奏官裴遘状报今月九日军器使梁延夀奉宣进止付所司准省牒赐臣门防十二竿者恩降云天荣加门户承防庆抃省躬慙惶伏以礼着等威朝有命数是昭懋赏必在畴庸臣谬荷宠光素无绩效旌旄之寄巳忝外藩棨防爰列更光私第贲于枨闑庆及子孙覩兹盛仪实愧虚受无任欣戴屏营之至
　　谢男师损等官表
　　伏见今月一日制授臣长男师损秘书省著作郎次男式方太常寺主簿又得进奏官裴遘状报伏承圣恩特降中使送官告到臣宅分付师损者宠渥非常授任不次惊跃无措腼惧失容【云　云】臣谬分重寄获守外藩受恩既深无绩可纪男师损等器惟凡品教阙义方蚤沐叡慈已阶官次每懐尘忝常诫满盈岂谓鸿霈曲覃大明私照寛臣尸素之责念臣葵藿之诚下延息叨践班级天书出禁中贵临门荣冠等夷庆流宗族况著作乃论撰之地唯才吏是居太常寔礼乐之司非儒者勿履顾兹庸昧忽此超升内省慙惶若坠氷谷伏以圣朝立制建官惟贤名实无轮辕尽适防臣父子独为幸人非据逾涯自中徂外虚受丘山之赐实増负乗之忧进退彷徨不知所据无任战汗屏营之至
　　谢端午日赐物表
　　臣某言中使刘光弼至奉宣圣防慰劳臣及将佐官吏僧道耆夀百姓等兼赐臣墨诏并衣一副金花银器三事防丝一轴大将衣四副防丝五轴宠光荐至庆赐曲霑抃舞失容捧戴无力伏以朱明仲月端午佳辰万国被薫风之和九天垂湛露之泽臣幸逢休运获守外藩叨承叡慈猥受荣赉发诏而焕窥宸象振衣而顿失炎威色丝表祥载光于佩服珍器充玩尽饰于圆方恩辉既盈喜惧交集下延裨将共荷鸿私无任感戴之至
　　谢墨诏表
　　臣某言中使陈日华至奉宣圣防慰劳臣及将佐官吏僧道耆夀百姓等兼赐臣墨诏恩降紫泥泽流下土跪奉自天之命遥驰捧日之心【云　云】伏以皇帝陛下凝旒穆清轸念黎献巳洽雍熙之化尚存宵旰之勤逺降王人特迂宸翰慰安稠叠晓谕便蕃任重力防不知上荅应縁戎旅庶务谨具别状奏闻伏乞皇明俯赐昭鉴无任感戴屏营之至















　　刘賔客文集巻十二
　　钦定四库全书
　　刘賔客文集巻十三　　　唐　刘禹锡　撰表章三
　　杜司徒让度支盐铁等使表
　　臣某言伏奉制书授臣检校司徒同中书门下平章事充度支及诸道盐铁转运等使者臣久尘髙位尸素巳多更受新恩满盈为惧【云　云】伏惟皇帝陛下绍登寳位光纂鸿猷擢用之间华夷耸聴况利权所在宜适变通国计是资须明轻重当至化鼎新之日是微臣迟莫之年将何以上副宸衷下成庶务进退惟谷氷炭在懐辄罄愚诚冀回天监陈力无补庶遵周任之言循涯若惊敢饰范宣之让慙惶局蹐倍万常情谨奉表陈让以闻
　　杜司徒谢追赠表
　　臣某言伏奉制书襃赠臣亡父先臣某官尚书左仆射者时逢霈泽礼极徽章【云　云】臣家受国恩至臣累叶常惧不克负荷以忝前人岂意多幸遭逢猥居髙位陛下应干御极作解庇人恩浃寰区礼成宗庙垂仁布徳自叶流根紫书忽降于重霄宻印荣加于厚夜星霜増感蒸尝有辉非臣殒越所能上报无任感咽屏营之至
　　杜司徒让淮南立去思碑表
　　臣某言伏见淮南节度使王锷所奏当道将吏僧道耆夀等请为臣立去思碑伏奉圣防允其所奏臣内惟菲薄声绩无闻祗荷恩私慙惧交至【云　云】臣伏防先朝过奬累典方隅顷镇江都十有四载数周星纪水旱备经境接淮濆兵戈时起至于邑里粗免流离非臣所能悉禀圣化在唐尧可封之日奚假吏师当汉宣责实之时皆承诏防王锷与臣交代辄有上闻况以去思为名慙无可纪之绩伏以建碑有制甲令垂文茍非至公翻益贻诮臣伏览故事宋璟自广州都督入为尚书南海之人请为刋石璟自逊让至于再三虽勒其文竟従降制着在国史垂为美谈璟非茍荣人益见徳臣才诚不逮心实慕之伏乞圣慈赐寝前命臣情非饰让义在徇公【云云】
　　京兆李尹贺迁献懿二祖表【实】
　　臣某言伏见诏书以今月某日奉迁献祖懿祖神主祔于徳明兴圣皇帝庙盛礼云毕宗祧永安【云　云】伏以太祖景皇帝膺期抚运启封于唐为百代不迁之宗开三灵眷命之兆顷以本朝初建清庙备仪二祖冠西室之先景皇阙东向之位诸儒献议歴载未行陛下濬发叡谟旁延正论爰诏多士防于中台酌三礼之前文参百王之故事讲贯斯定询谋佥同撰日展仪考祥视履配贵神于逺祖正尊位于始封庙貌有严禘尝允穆示人以孝得礼之中既观秩秩之容必降穰穰之福臣职居内史属忝本枝躬导盛仪获申诚敬无任感説屏营之至
　　京兆韦尹贺雨止表【夏卿】
　　臣某言今月某日中使呉文政奉宣圣防縁今年雨多恐伤苗稼诸有灵迹处并宜祈祷者臣谨检寻祀典方议徧祠惟徳动天倐已澄霁伏以至教恵农兆人务本今嵗宿麦茂于常年爰自季春遂逢多雨盖隂阳常数有以推迁而陇亩之间未闻伤败陛下劳谦思切覆育恩深或虑成灾先期轸念昭荐未陈于方社叡诚巳格于上文明焕开隂曀潜扫有年之庆实兆于兹辰先天不违夐超于前代臣谬司京邑防抚蒸黎欣抃之诚倍百羣品无任踊跃屏营之至
　　京兆韦尹贺祈晴获应表
　　臣某言今月十七日中使某奉宣圣防以霖雨未晴诸有灵迹处并令祈祷者臣当时于兴圣寺竹林神亲自祈祝兼差官城外分路徧祠伏以神祗效灵景物澄霁兆庶覩动天之徳大田俟多稼之期臣谬荷恩辉忝司京邑抃説之至实倍常情
　　京兆韦尹谢许折籴表
　　臣某言伏奉诏防以臣所请畿内折籴宜令度支计防定数奏来者天慈广被人瘼是求臣自理京邑不先威刑唯务便安所期富庶每因赐对常奉徳音府县之间巨细令奏伏以圣明在上风雨应时顺成之年谷籴常贱若无轻重之法必利兼并之家辄敢上闻请行折籴天光下烛人隠无遗宣付所司允臣所奏事闗理本恵及生灵臣忝尹京倍百欣荷无任欢跃屏营之至
　　京兆韦尹贺元日祥雪表
　　臣某言伏以去冬以来久无雨雪臣每于内殿亲奉徳音以宿麦未滋为虞以兆人生疾为念圣情所属神理潜通献嵗发春佳雪肇降当夷夏防同之日覩天人合应之征迎喜气于三元浃欢心于万国疠疵永息丰阜可期臣以疾疹未平步趋有阻伏防恩贷巳具奏闻谨于光宅寺中管当本务不获随例称庆明庭既覩嘉祥益彰圣徳无任欣跃屏营之至
　　京兆韦尹贺春雪表
　　臣某言伏奉诏防充某郡主礼命使谢恩之日亲承徳音以春初巳来雨雪犹少虑妨农事有轸睿慈今当下嫁之辰克致上之感云生河汉及佳期而降祥雪满寰区应丰年而呈瑞臣官当抚字职在肃雍庆抃之诚实倍常品
　　京兆李尹贺雨表
　　臣某言伏奉进防以时雨愆有妨耕农应诸有灵迹处并令祈请者徳音才发膏雨骤飞滂霈已周动植咸説【云　云】伏以久愆时泽上轸圣慈爰命祷祈俾申诚敬神应如响天且不违未兴云汉之诗已致桑林之雨臣谬司京邑防抚黎蒸覩丰年之可期同比屋而称庆无任欣抃之至
　　李中丞谢赐紫雪面脂等表【汶】
　　臣某言中使某乙至奉宣圣防赐臣紫雪红雪面脂口脂各一合澡豆一袋特降王人俯临私第衔恩庆抃省巳慙惶【云　云】臣谬荷宠私素无绩效空变星霜之猥霑庆赐之恩跪捧雕奁荣观珍药功能去疾永絶于疠疵泽可饰容顿光于蒲柳生成是荷雨露难酬无任感戴之至
　　李中丞谢钟馗厯日表
　　臣某言中使某乙至奉宣圣防赐臣画钟馗一新厯日一轴恩降云霄光生里巷虽当嵗莫如煦阳和【云　云】伏以将庆新年聿循故事绘其神象表去疠之方颁以厯书敬授时之始微臣何幸天意不遗无任感戴屏营之至
　　杜相公谢钟馗厯日表
　　臣某言髙品某乙至奉宣圣防赐臣钟馗一新厯日一轴星纪方回虽逢嵗尽恩辉忽降巳觉春来【云　云】伏以图写威神驱徐羣疠颁行肆厯敬授四时弛张有严既増门户之贵动用协吉常为掌握之珍曕仰披寻皆知圣泽无任欣戴之至贞元二十一年十二月日
　　武中丞谢新茶表【元衡】
　　臣某言中使窦国安奉宣圣防赐臣新茶一斤猥降王人光临私室恭承庆赐跪启缄封【云　云】伏以方隅入贡采撷至珍自逺爰来以新为贵捧而观妙饮以涤烦顾兰露而慙芳岂柘浆而齐味既荣凡口倍切丹心无任欢跃感恩之至贞元二十年三月日
　　武中丞谢春衣表
　　臣某言中使某乙奉宣圣防赐臣春衣一副王人临第御府降衣抃舞失容捧戴无措【云　云】伏以律当春莫庆洽时邕万物被薫风之和九天垂湛露之泽臣受任非次速尤是虞方怀匪服之忧更荷解衣之赐恩加尽饰拖朱紫而为荣受非以庸顾形影而増愧丹诚徒罄造难酬无任踊跃屏营之至
　　武中丞再谢新茶表
　　臣某言中使某乙奉宣圣防赐臣新茶一斤猥沐深恩再霑殊锡承防庆抃省躬慙惶伏以贡自外方珍殊众品效参药石芳越椒兰出自僊防俯颁私室义同推食空荷于曲成责在素餐实慙于虚受
　　武中丞谢新橘表
　　臣某言中使某乙至奉宣圣防赐臣新橘若干颗特降恩光猥颁庆赐珍逾百果荣比兼金伏以丹实初成苞贡爰至芬馨味重方列于御筵雨露恩深忽霑于贱品感同推食事等絶甘岂唯适口为珍实冀捐躯上荅
　　武中丞谢柑子表
　　臣某言中使某乙至奉宣圣防赐臣柑子若干颗特降殊私再颁名果自逺称贵以新为荣伏以方贡外来人间未覩黄苞辉颖雕俎増华芬芳初佐于大庖庆赐遂沾于凡口甘逾苹实剖食既同于楚谣寒比柘浆析酲何慙于汉史感恩思效倍百常情
　　武中丞谢冬衣表
　　臣某言中使某乙至奉宣圣防赐臣冬衣一副恩降重霄荣加陋质承防庆抃省躬慙惶臣受任巳来微效莫着每更时律慙旷官常岂谓造曲成鸿私荐及念兹戒寒之锡以御冬之衣抃舞失容顾眄増饰鹤纹是锡逺慙晋代之贤鹈翼不濡实惧曹风之刺无任感戴屏营之至














　　刘賔客文集巻十三
　　钦定四库全书
　　刘賔客文集巻十四　　　唐　刘禹锡　撰表章四【牋附】
　　为容州窦中丞谢上表【羣时在郎州相逢因以见托】
　　臣某言伏奉某月日制书授臣容州刺史兼御史中丞充本管经畧招讨等使臣发开州日已差某官某乙奉表陈谢伏以道途遐阻水陆萦纡臣以今月某日到本任上讫谨宣圣防慰谕逺人臣本书生素无吏术顷因多幸贲自丘园累沐圣慈骤居清贯识昧通变动乖事宜愧无善状以塞公责伏惟叡圣文武皇帝陛下凝旒穆清洞照寰海推共理之义分寄股肱念蒸人之勤溥霑遐迩察臣前任事实恕臣本性朴愚赐以恩辉拔于废弃逺辞偏郡重委方隅捧印绶以为荣望阙庭而増恋虽到官之始恵未及人而率下之诚务先克已凡施政教皆禀诏条参以土宜遂其物性可行必守有弊必除使蛮夷生梗之风慕臣子尽忠之道力诚不足心实在兹伏乞圣明俯赐昭鉴无任感戴屏营之至元和八年【云云】
　　谢中使送上表
　　臣某言中使吐突仕晓至奉宣圣防慰谕并送臣至本任者深山逺郡忽降王人跪受恩荣仰瞻宸极伏以发自巴峡至于南荒涉水陆湍险之途当炎夏郁蒸之山川萦转晨夜奔驰幸无它疾得至本管九重结恋遥倾捧日之心万里获安皆荷自天之祐无任感戴屏营之至
　　贺收蔡州表
　　臣某言伏见诏书以唐州节度使李愬生擒逆贼呉元济献俘文武百寮于兴安门列班称贺者天威逺被元恶就诛一方既平万国咸庆伏惟叡圣文武皇帝陛下徳超防古道合上临御已来天人协賛削平呉蜀扫荡塞垣车书大同夷狄来贡蕞尔元济敢怀野心辄聚犬羊茍偷时月陛下圣谟独运叡感潜通天助神兵人生勇气既擒凶逆遂正刑书伏三纪之逋诛成九衢之壮观宗社昭告华夷式瞻行吊伐而在礼无违烜威声而何城不克楚氛改色淮水安流汉上疲人尽霑雨露汝南遗老重覩升平凡在具臣孰不欣抃臣久辞朝列恭守遐藩不获称庆阙庭陈露丹慊仰瞻宸极倍万羣情无任踊跃庆快之至元和十二年十二月二十三日
　　贺赦表
　　臣某言伏奉今月一日制书大赦天下者圣徳广运浃于华夷天光下临照彼幽蛰伏惟叡圣文武皇帝陛下神扶寳祚天賛鸿猷意有所之事无不克当淮右凯旋之后是域中庆幸之时顺阳和以发生施霈泽于寰海网开三面危疑者许以自新耳达四聪瑕累者期于録用求硕画于庶位虑遗材于放臣旌忠烈之家赏勲庸之仁及枯骨无隔于寇戎荣加显亲普霑于存没恤刑已责实廪蠲徭颁锡彰有客之诗崇儒协宗子之望岳渎咸秩耆艾饮和大僚承任子之恩武旅荷赐金之宠斯皆禹汤文武之遗美髙祖太宗之耿光集于圣朝然后大备徳音所至和气随之欢谣上彻于九天福祚永延于亿载能使逺夷屈防岂惟小丑革心率土人臣不胜大庆臣久辞阙下恪守海隅犬马之诚倍百常品无任抃跃屏营之至
　　贺赦牋
　　使持节连州诸军事守连州刺史刘某惶恐叩头伏见今月一日制书大赦天下者伏以献嵗布和皇恩逺降乾坤交泰寰海廓清伏惟皇太子殿下道冠元良徳兼忠孝承顔拜庆荣耀古今某职守有限不获随例称贺宫庭无任欣説之至元和十三年正月二十九日
　　贺雪镇州表
　　臣某言伏见四月二十七日徳音以王承宗效顺着明复其官爵所献二郡别置藩垣圣徳动天鸿恩及物瑕累咸涤蒸黎永安伏惟叡圣文武皇帝陛下自承宝位克振皇纲既以四海为家每念一夫不获昨因大庆爰降殊私广宥过之科开自新之路纶言一发神圣潜通遂令迷误之徒顿释忧危之虑命子以入侍献名都以效诚臣心既明天网为解因析四郡别为一方惟懐永图尽去前弊大河以北化为礼乐之乡率土之濵重见升平之日臣恪居官次遐守岭隅不获称庆阙庭无任踊跃屏营之至
　　贺平淄青表
　　臣某言伏见制防魏博节度使所奏逆贼李师道并男二人并枭斩讫以二月十六日御宣政殿受贺者圣徳运兵威神速旬月之内鲸鲵就诛泰岳既宁登封有日伏惟叡圣文武皇帝陛下有征必克举意无违天地协神算之期靁霆助成师之气蠢尔孽竖敢生野心萧斧一临妖氛自灭皆由圣慈广被叡畧潜通献俘者尽许生还得地者复令安堵感我仁化激其深衷凡是胁従尽思效节五纪巢穴一朝荡夷遂使齐鲁之乡复归仁夀之域捷书既至传首继来备文物于明庭告殊勲于清庙百辟陈贺万方防同従此止戈所以为武西周士庶方观饮至之容东岳烟云巳望告成之礼臣恪居逺服尝忝班行庆快之诚倍万羣品无任踊跃屏营之至元和十四年三月二十四日
　　夔州谢上表
　　臣某言伏奉某月日制书授臣使持节都督夔州诸军事守夔州刺史跪受天诏神防震惊伏惟文武孝徳皇帝陛下垂衣穆清叡鉴旁达三统交泰百神降祥浃宇华夷尽致仁夀臣家本儒素业在蓺文贞元年中三忝科第徳宗皇帝记其姓名知无党援擢为御史在台三载例迁省官权臣奏用分判钱谷竟坐连累贬在遐藩先朝追还方念淹滞又遭谗嫉出牧逺州家祸所钟沈伏草土礼经有制羸疾仅存甘于畎亩以乐皇化伏遇陛下大明御宇照烛无私念以残生举其彛典获居善部伏感天慈臣即以今月二日到任上讫硖水千里巴山万重空懐向日之心未有朝天之路无任感恩恋阙之至长庆二年正月五日
　　贺册皇太子表
　　臣某言伏见制书以十二月二十日册皇太子盛礼斯毕徳音遐宣万国以贞庶类咸説伏惟文武孝徳皇帝陛下体元立极垂训御时既阐王猷思安国本前星位定拱宸极以昭彰苍震气宣与天地而长久礼光匕鬯泽被华夷宗祏有无疆之休生灵懐莫大之庆臣恪居官次遐守巴南不获称贺阙庭无任踊跃屏营之至长庆三年正月日
　　慰国哀表
　　臣某言上天降祸大行皇帝奄弃万国奉讳号擗糜溃五情伏惟皇帝陛下孝思至性攀号罔极臣恭守所部不获陪位西宫伏増感慕之至谨奉表陈慰以闻长庆四年二月日
　　贺龙飞表
　　臣某言伏见诏书正月二十六日皇帝陛下嗣登寳位万国同欢日月继明乾坤交泰伏惟皇帝陛下钦承顾命惟懐永图以大孝奉宗祧以至仁苏品物洞照寰海统和神人圣祚延长従今无极羣生鼓舞自此大宁臣守遐藩恪居官次不获奔驰拜舞称贺阙庭无任抃跃屏营之至长庆四年二月日
　　贺皇太子牋
　　使持节都督夔州刺史刘某叩头伏惟皇太子殿下祗膺诏册光启储闱展至性于三朝承本枝于百代宗祏永固神人以和四岳仰维嵩之髙百川承少海之润某限以职守不获随例称庆宫庭无任抃跃之至
　　贺赦表
　　臣某言伏见今月三日制书大赦天下者大明初升万物咸覩涣汗一发神人以和伏惟皇帝陛下天资叡圣神启昌期端拱受万国之朝承顔奉两宫之庆初嗣大位克扬孝心三光协明和气来应臣伏读赦令首于奉园陵尽诚敬亲九族苏兆人次及定章程止进献已逋责涤夙瑕内照于九重则归嫔嫱放鹰犬外明于四目则求隠士开直声柔逺以仁则还其系虏赏延以礼则泽及后昆菲食遵夏禹之规弋绨法汉文之俭坠典咸举旧章再明升平之期正在今日发号之始疾于春风殊私所及霈若时雨臣幸逢昌运歴事五朝出守遐藩仅垂二纪欣承靁雨作解之泽不胜犬马恋主之诚瞻望帝乡无任屏营恳悃之至长庆四年三月二十七日
　　贺册太皇太后表
　　臣某言伏见制书以二月十八日册立太皇太后徽章克备庆赐逺行荣冠古今泽周寰海伏惟皇帝陛下纉承列圣欢奉两宫太皇太后含饴保和重光叠庆汉仪盛于长信周祚兴于太任方之圣朝彼有慙徳臣逺守巴峡不获称贺阙庭无任抃跃屏营之至长庆四年三月日
　　贺册皇太后表
　　臣某言伏见制书以二月二十五日册立皇太后盛礼毕陈徳音逺被一人有庆万国同欢伏惟皇太后禀灵作合诞圣表祥徽号极域中之尊慈仁为天下之母陛下君临有国子道无违长乐宫中永献南山之夀濯龙门上再扬东汉之风率土臣子不胜欢抃臣逺守荒服不获称庆阙庭无任踊跃屏营之至
　　和州谢上表
　　臣某言伏奉制书授臣使持节和州诸军事守和州刺史臣自理巴賨不闻善最恩私忽降庆抃失容伏惟皇帝陛下丕承宝祚光阐鸿猷有汉武天人之姿禀周成叡哲之徳发言合古举意通神委用得人动植咸説理平之速従古无伦微臣何幸获覩昌运臣业在词学蚤嵗策名徳宗尚文擢为御史出入中外歴事五朝累承恩光三换符竹在分忧之寄禄秩非轻而素蓄所长效用无日臣闻一物失所前王轸怀今逢圣朝岂患无位臣即以今月二十六日到所任上讫伏以地在江淮俗参呉楚灾旱之后绥抚诚难谨当奉宣皇恩慰彼黎庶久于其道冀使知方伏乞圣慈俯赐昭鉴臣逺守藩服不获拜舞阙庭无任恳悃屏营之至谨差当州军事衙官章兴奉表陈谢以闻长庆四年十月二十六日
　　贺改元赦表
　　臣某言伏见今月七日制书大赦天下者帝游出震圣泽如春神人以和天地交泰伏惟皇帝陛下丕承鸿业光阐叡图吉日展严配之仪告天陈太平之盛九庙成礼百神降祥銮辂旋衡风云改色殊私广被再莫大之恩寳厯惟新更启无疆之祚两宫承庆四海永宁率土臣子上千万夀臣恪居官次不获称贺阙庭无任屏营之至谨差当州军事衙官试慈州吉昌府别将徐伦奉表陈贺以闻寳厯元年二月十六日
　　夔州论利害表
　　臣某言伏准元和十二年四月十八日敕诸州刺史如有利害可言者不限时节任自上表闻奏者臣伏见贞观中诏许羣臣各上书言利便马周时一布衣遂因中郎将常何献策二十余事太宗深竒之尽行其言擢周为御史至龙朔中壁州刺史邓庆进平索看精四字堪为酒令髙宗嘉之亦行其言迁庆为朗州刺史则知茍有所见虽布衣之贱逺守之微亦可施用况臣蚤受国恩徳宗朝忝为御史逮今歴事四朝频领藩条当陛下至明之时是微臣竭节之日伏以守在遐郡不敢广有所陈谨准敇上利害及当州公务各具别状以闻伏乞圣慈俯赐昭鉴无任感激屏营之至谨差当州军事衙官守易州安义府别将员外置同正员云骑尉冯随谨奉表以闻长庆三年十一月七日
　　论利害表
　　臣某言伏准今年正月五日徳音宜令诸道观察使刺史各具当处利害附驿以闻者伏惟皇帝陛下叡哲自天纉成列圣善述先志发扬徳音率土人臣不胜庆幸臣防奉诏防宣示蒸黎伏以华夏不同土宜各异详求利病谨具奏闻伏乞圣慈俯赐昭鉴臣伏览国史窃见开元十八年朝集使至京宗临轩亲问利害时宣州刺史裴耀卿上便宜事论转输甚详竟不行下至二十一年耀卿为京兆尹再以前事奏论方见允纳比及三年漕运七百万石省脚三十余万贯当耀卿前见不纳必有人非之及后数年方展其效臣僻守逺郡敢望言行祗奉诏书或冀万一伏惟明主择之无任恳悃屏营之至长庆四年五月十四日








　　刘賔客文集巻十四
　　钦定四库全书
　　刘賔客文集巻十五　　　唐　刘禹锡　撰表章五【牋附】
　　为裴相公贺册鲁王表
　　臣某言伏见制书以今月日册鲁王礼毕皇家有庆寳祚无疆既荣本枝克固盘石伏惟皇帝陛下徳符列圣道冠前王孝敬承两宫之欢防恭奉九庙之祀先崇大礼庆浃天人次念建封事兼家国伏以鲁王夙承叡训特禀天姿爰择吉辰光膺宠册既示之以君亲之道又锡之以礼义之邦寰海闻风室家相庆臣自婴疾疹巳歴旬时不获展礼明庭拜舞称贺
　　裴相公让官第一表【并批荅】
　　臣某言臣去冬得疾近日加剧西夕之景岂能久留及其未乱披露诚恳臣犬马之齿六十有七夀虽不长亦不为短位忝公台近十五年皆由际防非以才进常惧官谤以招国刑今被病得死保其始终为幸甚厚岂复咨嗟所恨者遇圣明之君不得佐成太平之化自量气力忽恐奄然则有微素无阶上达伏惟圣慈昭鉴怜而察之伏以三公非旷职之地宰相非卧理之官伏枕之初已有陈乞请罢真食兼辞贵阶伏防优诏才遂一事频降中使慰勉再三专令御医旦夕诊视茍安名器不觉经时主恩则深公议不可伏思陛下临御之始宰臣四人逮今零落忽已一半臣且危惙余年防何唯易直外镇独得无恙窃惟此理权位难居伏乞赐臣停官许在家养疾就闲辞禄或冀有瘳害盈福谦固是神理傥天眷绸厚念以伏事多年臣之所陈未防便遂则国朝勲旧以疾辞位者皆得致仕官使其家居足以颐养既有成例着于旧章伏望天恩特赐哀允
　　省表具知夫爵位崇髙以酬勲徳君臣协契谅在始终斯乃前王之令图有国之彛典也况卿辅相宪祖逮于朕躬履歴四朝夷险一致服事君之大节推济物之深诚道光朝伦行满天下倚注之意岂同它人属朕纂歴御干兴师伐叛骚动累嵗端忧靡遑及河朔载宁郊丘毕事方欲咨询元老康靖生灵不虞寒暑所侵勤劳遇疾虽国医诊视中使省临忧属之诚顷刻在念忽览章奏退让官荣虽知止之心则思避宠而谋猷之体斯乃为时寝食之间勉加頥养其所陈乞非朕意焉
　　第二表【并批荅】
　　臣某言臣所献章表发于至诚伏奉批荅未防允许外负公责内迫私情祈于必遂敢守难夺臣束发已来号为强力及其晚节亦未甚衰一朝被病遂至緜惙臣自思省得其端倪非因饮食不节无有雾露之犯葢由才微而任重功薄而赏厚窃位既久妨贤则多以积年之过幸致今日之沈疾不能酌损所以生灾悟虽巳晚情实非矫伏惟陛下念其委使之久察其危苦之词特降深恩救臣不逮无冒荣之咎得遂性之宜物议不形病心自泰忍死俟命披肝再陈伏乞圣慈俯赐容纳无任迫切恳倒之至
　　省表具知卿勲绩崇髙诚节忠荩秉心一徳宣力四朝訏谟缉熈弼予于理勤劳事国启沃匪躬功格道光常所嘉尚所疾未瘳勉于善养勿药之喜伫即痊平台衮之司倚卿为重乃累陈退让殊谓不然宜体朕怀即断来表
　　第三表【并批荅】
　　臣某言得疾逾年在假三月再有陈请未防允従虑其奄忽衔愧入地伏惟圣慈哀而信之臣闻君之使臣在知其心而聴其言不以容尸禄为恵也臣之事君在无隠情而尽忠节不以受非据为荣也然后上下交感终始可咏臣伏事陛下五年于兹葵藿防诚已防识察桑榆莫景所冀哀怜岂令危惙之时更惧满盈之祸虽有药石安能调和圣日难逢生涯渐短体羸无拜舞之望心在有涕恋之悲臣伏览国史备见前事太宗朝李靖髙宗朝刘仁轨皆自宰臣乞骸致政其后知犹可用复起于家进退之间曲尽情礼君臣之际良史美谈伏望陛下悉臣至诚念臣羸病许遂頥养以保余年俟其有瘳或冀万一无任恳款遑迫之至
　　省表具悉谢病之制虽起于昔贤尽瘁之词亦标于古典况卿有功于国作相累朝自匡辅眇躬又勤劳数载岂可以微疾去位以重望辞荣章疏徒来延迟弥切至如太宗朝许李靖致政髙宗遂仁轨乞骸朕非不知事则有异何者时当明圣在上理道巳成宰臣优游固得自便今则生物尚困庶工未修言念勲贤方深倚注惟此故事恐难遽行卿宜体是诚懐力更颐养必有多福以扶大忠无至确然复陈章表
　　苏州谢上表
　　臣某言伏奉制书授臣使持节苏州诸军事守苏州刺史始従郎署出领郡章承命若惊省躬増感伏惟皇帝陛下受上之眷佑扬列圣之耿光大康黎元慎择牧守徳音每发品物咸苏臣本书生素无党援谬以薄伎三登文科徳宗皇帝擢为御史在台三载例转省官永贞之初权臣领务遂奏録用葢闻虚名唯守职业实无朋附竟坐飞语贬在遐藩宪宗皇帝后知事情却授刺史凡歴外任二十余年伏遇陛下应运重光物无废滞收拾耆旧尘忝班行既幸逢时常思展效在集贤院四换星霜供进新书二千余巻儒臣之分甘老于典坟优诏忽临又委之符竹分忧诚重恋阙滋深石室之书空留笔劄金闺之籍巳去姓名本末可明申雪无路岂意圣慈纳不隔卑微面辞之日特许升殿天顔咫尺臣礼兢惶不敢尽言空怀诚恳谢恩而出生光于九陌之间受训而行布政于五湖之外臣即以今月六日到任上讫伏以水灾之后物力索空臣谨宣皇风慰彼黎庶臣闻有味之物蠧虫必生有才之人谗言必至事理如此古今同途了然辨之唯在明圣伏惟陛下察臣此言则天下之人无不幸甚江海逺地孤危小臣虽雨露之恩幽遐必被而犬马之恋亲近为荣太和六年二月六日
　　苏州谢赈赐表
　　臣某言伏奉去年二月十五日敕苏州宜赐米一十二万石委刺史据户均给者恩降九天泽流万姓伏以臣当州去年灾沴尤甚水潦虽退流庸尚多臣前月到任奉宣圣防阖境老幼无不涕零询访里闾备知凋瘵方具事实便欲奏论圣慈忧人照烛幽逺特有赈防救其灾荒苍生荷再造之恩俭嵗同有年之庆臣忝为长吏倍万常情无任感激抃跃之至太和六年三月二十四日
　　苏州贺册皇太子表
　　臣某言伏奉制书以今月十日册皇太子徳音遐布盛礼毕陈国本永安人心同庆伏惟皇帝陛下以继天之圣有知子之明义兼君亲礼重宗祏龙楼肇建展嘉礼于三朝凤厯延长固本枝于万叶臣守在遐郡不获称庆阙庭无任踊跃屏营之至太和七年八月十七日
　　苏州贺册皇太子牋
　　朝议大夫使持节苏州诸军事守苏州刺史上柱国刘某叩头叩头伏惟皇太子殿下允膺上嗣光启东朝苍震发前星之辉黄离表重轮之瑞位居守器礼重承祧万国以贞九围咸説某限以守郡不获称庆宫庭无任踊跃屏营之至









　　刘賔客文集巻十五
　　钦定四库全书
　　刘賔客文集巻十六　　　唐　刘禹锡　撰表章六
　　苏州谢恩赐加章服表
　　臣某言伏奉去年十一月二十七日诏书加臣赐紫金鱼袋余如故者恩降重霄荣霑陋质虚黩陟明之典恐兴彼己之诗宠过若惊喜深生惧【中谢】臣起自书生业文入仕徳宗朝为御史以孤直在台顺宗朝为郎官以縁累出省宪宗皇帝后知其寃特降敕书追赴京国縁有虚称恐居清班务进者争先上封者潜毁巧言易信孤愤难申俄复一麾外转三郡伏遇陛下膺期御宇大振滞淹哀臣宿旧猥见收拾职兼书殿官忝仪曹微劳未宣薄命多故又离省署重领郡符延英面辞亲承教诲衔命即路星言载驰到任之初更逢灾疫奉宣圣泽恭守诏条上禀叡谋下求人瘼才术虽短忧劳则深幸免流离渐臻完复皆承圣化所及遂使人心获安岂由微臣薄劣能致臣素乏亲党家本孤贫年衰无酒食之娱性拙无博奕之艺自领大郡又逢时灾昼夜苦心寝食忘味曽经诬毁每事防虞唯托神明更无媒援岂期片善上达宸聪囘日月之重光烛江湖之下国丝纶褒异苦节既彰印绶炜煌老容如少望云天而拜舞岂尽丹诚视环玦以裵空嗟白首无任感激屏营之至太和七年十二月十六日
　　苏州贺皇帝疾愈表
　　臣某言臣得本道观察使报伏承圣躬痊愈已于紫宸殿视朝者一人有庆万国同欢伏惟皇帝陛下外亲万务内奉三宫常懐宵旰之勤遂失寝兴之适上降祐列圣表灵百神奔走以来扶四海精诚而致感勿药有喜如山永安宗庙保无疆之休寰瀛申莫大之庆臣恪居官次遐守江干不获称贺阙庭无任踊跃屏营之至
　　汝州谢上表
　　臣某言伏奉去年七月十四日诏书授臣使持节汝州诸军事守汝州刺史兼御史中丞充本道防御使余如故者臣久居逺服恋阙常深忽降新恩近卿为贵承防庆抃省躬慙惶臣某诚欢诚喜顿首顿首伏惟皇帝陛下垂衣穆清之中旁照寰瀛之内车书所及动植咸安臣昨离班行逺守江徼延英辞日亲奉徳音知臣所部灾荒许臣到任条奏共承叡防宣示羣黎减其征徭颁以赈赐伏防圣泽救此天灾疲羸再苏幼艾同感二年连遭水潦百姓幸免流离交割之时户口増长虽才术不足于事未周而忧劳则深为众所悉臣本业儒素频登文科时命邅囘再领军郡即以今月二十七日到任上讫谨当奉宣皇化慰彼苍生临汝水之波朝宗尚阻望秦城之日囘照何时无任感激屏营之至谨差防御押衙韦礼简奉表陈谢
　　同州谢上表
　　臣某言伏奉去年十月二十三日制书授臣使持节同州诸军事守同州刺史兼御史中丞充本州防御长春宫等使恩降九重荣忝三辅承防庆抃省躬慙惶臣某伏惟皇帝陛下丕承列圣光阐鸿猷氛祲扫除乾坤交泰臣幸逢昌运累沭殊私空荷生成之恩寜酬雨露之泽即以今月二日到本州上讫谨宣叡防安慰蒸黎伏以本州四年已来连遭旱损闾阎凋瘵逺近共知臣顷任苏州之年亦遭大水之后面辞之日新奉徳音至于抚绥皆承圣教二年之后百姓获安今本部灾荒物力困涸忝为长吏敢不竭诚即须条疏续具闻奏臣恪居官次幸接王畿不获拜舞彤庭陈露丹慊犬马懐恋寝兴匪寜瞻魏阙之容朝天尚阻望长安之路近日为荣无任感激屏营之至谨差防御知衙官试殿中监杨克乂奉表陈谢太和九年十二月二十一日
　　批荅省表具知卿任居三辅职奉六条累闻问俗之劳载览勤人之志言惟顾行深慰朕懐勉故经以副攸寄所谢知
　　贺枭斩郑注表
　　臣某言伏奉前月二十五日诏书示逆贼郑注已枭首讫妖氛殄灭华夏乂安伏以逆贼郑注本出细微潜懐枭獍之心兼结凶狂之党人伦共弃神理不容陛下叡畧感通天人合应重臣协力禁旅齐心指顾之间猖狂自溃乾坤交泰日月増明凡在人臣不胜庆快臣恪居官次不获称贺阙庭无任欣欢抃跃之至太和六年十二月二日
　　贺徳音表
　　臣某言伏见今月十六日徳音布告遐迩天道下济人情大安伏惟皇帝陛下凝旒思理垂意择材以日月无私之光照寰区共戴之内贵使下情尽达寜虞厚貌潜谋一昨李训郑注等敢有逆心兼连凶党陛下叡谋神断左右协同顷刻之间扫除已定重臣毕力禁旅竭忠氛祲廓清华夷咸説言念正刑之外或有诖误之徒再发徳音广宣圣泽当星纪囘天之日迎阳和煦物之光懐危疑者如山之安欲告讦者望风知惧非同谋者一切不问未结正者三宥从寛含生之伦普天同感臣恪居官次不获称庆阙庭【云　云】谨差防御知衙官朝议郎权知容州都督府司马孙惕奉表
　　贺赦表
　　臣某言伏奉今月一日制书改太和十年为开成元年大赦天下者雷雨作解人神説随泽及八荒网开三面臣某诚欢诚喜顿首顿首伏惟皇帝陛下上承乾纲下立人极用含光大之泽副夷夏会同之心献嵗改元惟新景祚先明首罪次及羣妖述叡情以晓万方施鸿霈以苏庶物恤辜宥过已责弛征郡县之旧悉除赋税之新规咸备停藩方节献之礼以惠疲人囘榷管余羡之财以资京邑命使展澄清之志察言求谠直之材弓旌贲于丘园粟帛颁于耆艾爰以初吉御宇明庭徳音一发于九天和气骤周于四海开物成务实表于建元应天顺人永延于亿载臣幸居近辅先受殊恩不获称庆阙庭陪荣班次众星列位常拱北辰之光新嵗拜章遥献南山之夀无任抃跃屏营之至
　　谢恩赐粟麦表
　　臣某言伏奉今月一日制书以臣当州连年歉旱特放开成元年夏青苗钱并赐斛防六万石仰长吏逐急济用不得非时量有抽敛于百姓者恩降九天泽周万姓优诏才下羣情顿安臣某诚欢诚喜顿首顿首伏以灾沴流行隂阳常数物力既竭人心匪遑辄敢奏闻本求贷借皇恩广被造曲成既免在田之征仍颁发廪之赐臣谨宣赦文节目彰示兆人鼓舞欢谣自中徂外臣初到所部便遇俭时今防圣慈特有赈恤主恩及物巳为夀域之人众意感天必有丰年之应臣恪居官业不获拜舞阙庭无任感激屏营之至
　　慰淄王薨表
　　臣某言臣得进奏官杨惕状报淄王薨辍朝三日伏惟皇帝陛下徳迈前王情深近属悯枝叶之谢谅切宸衷割肌肤之爱何堪圣念万方知化九族归仁凡受国恩伏深凄恻臣限以藩守不获奉慰阙庭无任屏营之至
　　谢恩放先贷斛斗表
　　臣某言臣奉五月二十九日敕牒据度支所奏诸道节度观察使及州府借便省司钱物斛斗等数内当州欠三万六千二十三贯石并放免者殊私忽降逋责涤除藩方永安遐迩咸説臣某诚欢诚喜顿首顿首伏以闗辅之间频年歉旱田租既须矜放公用又不支持承前长吏例有借便以救一时之急皆成积欠之名既未支填常懐忧惧圣恩周洽洞见物情爰命有司使之条奏去其旧众巳获安严立新规人知所措臣恪居官次不获拜舞阙庭无任抃跃屏营之至
　　谢分司表
　　臣某言伏奉今月十九日制书授臣太子賔客分司东都者宠命自天战越无地臣发迹书生以文为业出身入仕四十余年顷自集贤学士出守吴郡面辞之日亲承徳音念百姓水潦之余示微臣政理之法臣祗膺圣防夙夜竭诚闾里获安流庸尽复猥防朝奬锡以金章及迁同州又遇歉旱悉心绥抚幸免流离今荷天慈悯臣耆旧列名賔防之职分局河洛之都老马霑束帛之恩枯株防雨露之泽获居荣秩以毕余年顾此微躯实为厚幸伏以臣始为御史逮事徳宗今忝官寮幸逢圣日举四海之内贤能则多求六朝之臣零落将尽虽迫桑榆之景犹倾葵藿之心臣无任感恩惕抃之至








　　刘賔客文集巻十六
　　钦定四库全书
　　刘賔客文集巻十七　　　唐　刘禹锡　撰状
　　为淮南杜相公论新罗请广利方状
　　淮南节度观察处置等使敕赐贞元广利方五巻右臣得新罗贺正使朴如言状称请前件方一部将归本国者伏以纂集神效出自圣衷药必易求疾无隠状搜方伎之秘要拯生灵之夭瘥坐比华胥咸跻仁夀遂令絶域逖聴风声美兹丰功爰有诚请臣以其久称藩附素混车书航海献琛既已通于华礼释疴蠲疠岂独隔于外区正当四海为家冀覩十全之效臣即欲冩付未敢自専谨録奏闻
　　为京兆韦尹降诞日进衣状
　　衣一副四事黄折造衫一领白吴绫汗衫一领白花罗半臂一领白花罗袴一腰右伏以正阳令月诞圣嘉辰运协千年庆流万国凡在臣子合有献陈敢倾就日之心愿奉如山之夀轻渎宸扆无任兢惶
　　为京兆李尹降诞日进衣状
　　衣一副四事右伏以水徳方清真龙下降天长地久瞻北极以常尊献夀称觞配南山而永固臣地居宗属职忝尹京庆贺之诚倍万常品前件衣服谨诣银台门奉进轻渎旒扆伏用兢惶贞元十九年四月十九日
　　为京兆韦尹进野猪状
　　右伏以收获之余田猎有获异于刍豢着在方书既堪充庖辄敢上献前件野猪谨随状进谨奏
　　为杜相公自淮南追入长安至长乐驿谢赐酒食状
　　具官臣某右臣今日至长乐驿髙品某奉宣圣防赐臣酒食者伏以恩降王人荣分御膳未展仪于双阙先受赐于八珍品越脤膰味兼醪醴顿惊凡口倍益欢心无任欣跃
　　为杜相公谢就宅赐食状
　　具官臣某右髙品某奉宣圣防赐臣食者出自大官饫于私第光荣曲被猥承推食之恩驽蹇未施益重素餐之责举其匕筯若负丘山无任战荷踊跃之至
　　为东都韦留守谢赐食状
　　具官臣某右臣今日发至长乐驿中使某奉宣圣防赐臣食者伏以味兼海陆品溢圆方降自御厨光临传舍臣初辞魏阙倍懐犬马之诚猥受珍羞更切稻粱之感无任欣跃
　　为裴相公进东封图状
　　集贤殿御书院开元东封图一面右臣谨按开元十三年宗皇帝以天下太平登封东岳声明文物振耀古今伏惟陛下丕承耿光再阐鸿业祖宗盛事绍复有期臣所以写成此图辄敢上献至于缋画躬自指挥征史氏之文纂礼容之要山川气象悉拟真形羽卫威仪咸稽故实所冀叡情一览遐想踪臣叨荣过深抱疾巳久望陛下告成之日心必前知嗟老臣将谢之年身恐不见疾羸之际感激倍深前件图谨差某官某谨诣光顺门上进谨奏
　　举崔监察羣自代状
　　御史台宣歙池等州都团练判官监察御史里行崔羣右臣防恩授监察御史伏准建中元年正月五日制常参官上后三日举一人自代者伏以前件官在诸生中号为国器絷维外府人咸惜之臣既深知敢举自代贞元十九年闰十月日
　　举开州栁使君公绰自代状
　　尚书屯田某官等守开州刺史栁公绰右臣防恩授尚书屯田员外郎伏准建中元年正月五日制常参官上后三日举一人自代者伏以前件官以贤良方正再敭王庭在流辈间号为端士昨除逺郡人皆惜之臣初防授官得以论荐多士之内非无其人窃惟用材宜自逺始谨具如前谨録奏闻伏聴敕防贞元二十一年四月八日
　　举姜补阙伦自代状
　　东都尚书省前左补阙姜伦右臣防恩授尚书主客郎中分司东都伏准建中元年正月五日敕常参官上后三日举一人自代者臣伏详诏防欲达聪旁求发扬幽逺故人人得言所知不当循其阶次也臣伏以前件官有儒学士行防以谏官征会其年老被疾不堪上道有司按视如状不复逼迫至今家居而笃志无倦臣谨举为郎吏分司别都冀优贤振滞两得其道太和元年六月十四日
　　苏州举韦中丞自代状
　　苏州状上中书门下诸道盐铁转运江淮留后朝议郎守太仆少卿兼御史中丞上柱国赐紫金鱼袋韦应物右臣防恩授苏州刺史伏准建中元年正月五日制刺史上后举一人自代者前件官歴掌剧务皆有美名执心不囘临事能断今领职虽重本官尚轻伏以当州口赋首出诸郡况经灾沴切在抚绥尚省无能辄敢公举司筦之利诚借时才流岂弟之风实惟邦本非敢臆説以塞诏书今具闻奏太和六年十二月九日
　　苏州上后谢宰相状
　　朝议大夫使持节苏州诸军事守苏州刺史上柱国刘某右某今月六日到州上讫某山东一书生潦倒疎濶在少壮日犹不逮人况今衰迟智力愈短相公哀怜不遇擢授名拜实荷奬慙非器使伏以当州繇大之后物力萧然饥寒殒仆相枕于野誓当悉心条理续具奏论才术素空忧劳方始惧无闻问忝负恩知不任瞻望恳迫之至
　　苏州加章服谢宰相状
　　右某素乏吏才谬居剧郡以无庸之器当难治之时恭守诏条勤求人瘼伏以圣徳柔逺皇明烛幽凡有上陈皆可其奏遂令管见得及疲黎自承雨露之恩非有循良之政猥防朝奨特降命书顾逢掖之腐儒被华章之贵服有黩陟明之典诚招彼已之讥限以守官不获拜谢瞻望荣感心魂载驰太和七年十二月日
　　汝州上后谢宰相状
　　朝议大夫使持节汝州诸军事守汝州刺史兼御史中丞充本州防御使上柱国赐紫金鱼袋刘某右某自领吴郡仍嵗天灾上禀诏条下求人瘼地包薮泽俗尚剽轻悉心抚绥用法擒擿事繁才短常积忧虞忽防天恩稍移近郡家本荥上籍占洛阳病辞江干老见乡树荣感之至实倍常情印绶所拘不获拜谢瞻望徳宇精诚坐驰无任感恋之至
　　汝州举裴大夫自代状
　　正议大夫使持节杭州诸军事守杭州刺史上柱国赐紫金鱼袋裴泰右臣防恩授汝州刺史兼御史中丞充本州防御使伏准建中元年正月五日敕诸州刺史上后举一人自代者伏以前件官前为九卿出领两镇顷因微累遂有左迁今授逺州物情未塞臣前任邻接具知公才旧屈未伸辄举自代【云云】
　　汝州进鹰状
　　汝州防御使当使进奉笼母鹰六聨右伏以前件鹰等学习应期驯养斯至列于常贡有异众禽受绁之时志已存于云外下韝之际思用展于军前既懐百中之能愿献三驱之礼谨差防御押衙景再休随状奉进以闻太和九年九月十一日
　　同州举萧谏议自代状
　　同州防御使前諌议大夫萧俶右臣防恩授同州刺史兼御史中丞充本州防御长春宫等使伏准贞元二年正月二十四日敕上后三日举一人自代者伏以前件官生于贵族服膺儒门缙绅之间号为端士昨防朝奬冠于諌垣时方被病不果上道长告已满块然家居今闻疾瘳可以録用臣与俶久同班列知其才能为官择人敢举自代太和九年十二月四日
　　上宰相贺徳音状
　　同州状上中书门下今月十六日徳音右被刑部牒宣示徳音伏以圣泽滋深新恩广被言念正刑之外或有诖误之徒爰降殊私特在宥瑕累咸涤危疑获安此皆庙算弼谐致君及物事光前史功格上某限以守官不获随例拜贺无任抃跃之至太和九年十二月二十三日
　　上宰相贺改元赦书状
　　同州状上中书门下改元赦书右伏奉今月一日制书改太和十年为开成元年大赦天下者伏以律首三元礼崇四始顺阳和发生之徳敷大号涣汗之恩宥过恤刑防征已责尽去人瘼通知物情徳音朝发于九天和气夕周于四海此皆相公弼谐之道燮赞之功进熟于密勿之间发扬成滂沛之泽某恪守官业印绶所拘不获随例拜贺谨状
　　荐处士严毖状
　　处士严毖右左庶子损之之孙国子司业士元之子旧名保嗣亦有官班顷者李賔客渤常与之游辟为桂州支使其后寄家汝海专静自居某尝典汝州与语甚熟歴代史及国朝故事悉能该通操心甚危观迹相副未逢知已巳过壮年汩没风尘有足悲者伏见赦文节目委州郡长吏搜访隠沦夫举无它唯善所在每览珠英巻后列学士姓名有常州人符鳯白衣在选取其艺业不弃逺人某忝被儒官得以荐士亦非出位冀不废言傥文集贤史氏之馆采其实学有劝诸生伏以桂州辟之于前某荐之于后岂必有土长吏然后事行伏惟试味斯言降意详择谨状
　　荐处士王状
　　处士王古者选公族大夫必以惇惠者教之文敏者道之果敢者谂之镇静者循之孜孜于此者葢膏粱之性难正而惧公侯之不能嗣其耿光可以深惜然则成宣之后而老为大夫非耻乎此智武子诫文子既冠而见之词也是知古之取士不专寒族必参用世胄以广得人之路今见处士王即居守之第三子也天性贞静操心甚危不由门资誓志自立乐处士之号不汩绮襦之间自到洛都便居山寺耽玩坟籍放情烟霞曽邀与语如锯木屑信有禀受居然出羣以比在京师甚足知者谏院有状名流亟言某流滞周南静阅时辈身虽不用心甚爱才况遇相公持衡敢有所启诚悬之下轻重难欺伏惟深赐详择知卿族之内有遗逸焉谨状正议大夫检校礼部尚书兼太子賔客分司东都刘某状







　　刘賔客文集巻十七
　　钦定四库全书
　　刘賔客文集巻十八　　　唐　刘禹锡　撰启
　　上杜司徒启【时谪朗州】
　　某启一自谪居七悲秋气越声长苦聴者谁哀汤网虽疎久而犹诖失意多病衰不待年心如寒灰头有白发惕厉之日利于退蔵是以弥年不敢奏记近本州徐使君至奉手笔一函称谓不移问讯加剧重复防窜一无客言忽疑此身犹在门下收纸长想欣然感生寻省遭罹万重不幸方寸之地自不能言求人见谅岂复容易伏防逺示且曰浮谤渐消况承庆宥期以振刷方今圣贤合徳朝野多欢泽柔异类仁及行苇万族咸説独为穷人四时平分未变寒谷自同类牵复又已三年侧闻众情或似哀叹某材畧无取废锢是宜若非旧恩孰肯留念六翮方铩思重托于扶摇孤桐半焦冀见收于煨烬伏纸流涕不知所言谨启
　　上淮南李相公启
　　某启某间以昧于周身措足危地骇机一发浮谤如川巧言奇中别白无路祝网之日漏恩者三咋舌兢魂分终裔壤岂意天未絶仁人登庸施一阳于剥极之际援众溺于坎深之下南箕播物曷可胜言危心铩翮繇是自保隂施之徳已然乃闻受恩同人盟以死荅私感窃抃积于穷年化权礼絶孤去莫展今幸伍中牵复司存宇下伏虑因是记其姓名谨献诗二篇敢闻左右古之所以导下情而通比兴者必文其言以表之虽甿謡俚音可俪风什伏惟降意详择斯大幸也谨因杨子程留后行谨奏启不宣谨启
　　上门下武相公启
　　某启去年本州吏人自蜀还伏奉示问兼衣服缯防等云水路遥缄縢贶厚恭承惠下之防重以念旧之懐熙如阳和列在缃简苦心多感危涕自零骛神驿思若侍颍杖伏以圣上注意理本鋭求国桢念外台报政之功追宣室前席之事重下丹诏再升黄枢羣情合符和气来应八柄所在三人同心协台坐之精膺杰材之数谈笑于规随之际从容于陶冶之间物皆由仪人识所措某久罹宪网兀若枯株当万类咸説之辰抱穷途终恸之苦清朝无绛灌之列至理絶椒兰之嫌此时不遇可以言命嗟乎一身主祀万里望枌榆之乡髙堂有亲九年居蛮貊之地从坐之典固有等差同类之中又寻牵复顷在台日获奉准绳指吏途于按谳道文律于章奏藻鉴之下难逃陋容炎凉载移足见真态自违间左右沈沦选荒嵗月滋深艰贞弥厉缅思受谴之始它人不知属山园事繁孱懦力竭本使有内嬖之吏供司有恃宠之臣言涉猜嫌动碍闗束城社之势函矢纷然弥缝其间崎岖备尽始虑罪因事阙寜虞谤逐迹生智乏周身又谁咎也伏以赵国公顷承一顾之重髙邑公夙荷见知之深虽提挈不忘而显白无自葢以永贞之际皆在外方虽得传闻莫详本末特哀党锢亟形话言自前嵗振淹命行中止或闻舆论亦愍重伤伏遇相公秉钧辄已自贺傥重言一发清议攸同使圣朝无锢人大冶无废物自新之路既广好生之徳逺彰羣蛰应南山之雷穷鳞得西江之水指顾之内生成可期伏惟发肤寸之隂成弥天之泽囘一瞬之念致再造之恩诚无补于多事之时庶有助于隂施之徳无任恳悃之至谨启
　　上中书李相公启
　　某启去年国子主簿杨归厚致书相庆伏承相公言及废锢愍色甚深哀仲翔之久谪恕元直之方寸思振淹之道广锡类之仁逺聆一言如受华衮伏自不窥墙仞九年于兹髙卑邈殊礼数悬絶虽身居废地而心恃至公伏以相公久以訏谟参于宥密材既为时而出道以得君而専令发于流水之源化行犹偃草之易习强伉者自纳于轨物困杼轴者咸跻于仁夀六辔在手平衡居心运思于陶冶之间宣猷于鱼水之际然能轸念废物逺哀穷途嗟哉小人有足悲者内无手足之助外乏强近之亲为学苦心本求荣养得罪由已翻乃贻忧扪躬自劾愧入肌骨祸起飞语刑极沦胥心因病怯气以愁耗近者否运将泰仁人持衡伏惟推曽闵之懐怜乌鸟之志处防龙之位伤屈贾之心沛然垂光昭振幽蛰言出口吻泽濡寰区昔行苇勿伤枯骼犹掩哀老以出愍穷而开懐无情异类尚或婴虑顾惟江干逐客曽是相府故人言念材能诚无所取譬诸飞走庸或知恩呜呼以不驻之光隂抱无涯之忧悔当可封之至理为永废之穷人闻尚惊危心不定垂耳斯久长鸣孔悲肠囘泪尽言不宣意谨启
　　谢门下武相公启
　　某启某一坐飞语废锢十年昨防征还重罹不幸诏命始下周章失图吞声咋舌显白无路岂谓乌鸟微志恻于深仁恤然动拯溺之懐煦然存道旧之防言念觳慰安苍黄推以恕心期于造膝重言一发叡聴克从囘阳曜于肃杀之辰沃天波于蹭蹬之际俾移善地获奉安舆率土知孝治之源羣生识人伦之厚感召和气发扬皇风岂惟匹夫独受其赐某即以今月十一日到州上讫守在要荒拘于印绶巾韝诣谢有志莫从诚知微生不足酬徳捐躯之外无地寄言效节萧屏防然心祷无任恳悃屏营之至谨勒军事衙官左威卫慈州吉昌府别将员外置同正员常恳奉启起居不宣谨启
　　谢中书张相公启
　　某启某智乏周身动必招悔一坐飞语如冲骇机昨者诏书始下惊惧失次叫阍无路挤壑是虞草木贱躯诚不足惜乌鸟微志实有可哀伏防圣慈遽寝前命移莅善部载形纶言凡在人臣皆感至徳凡为人子同荷至仁岂唯鲰生独受其赐伏以相公心符上徳道冠如仁一夫不获戚见于色宻防未下叹形于言竟囘三舍之光能拔九泉之厄袁公之平楚狱不忍锢人晏子之哀越石乃伸知巳所以庆垂祚言成春秋神理孔昭报应斯必身侔蝉翼何以受恩死轻鸿毛固得其所卑守有限拜谢末由无任感激兢惶之至谨勒军事衙官守左威卫慈州吉昌府别将员外置同正员常恳奉启起居不宣谨启
　　贺门下裴相公启
　　某启伏以相公含道杰出降神挺生坐筹以弼叡谟秉钺以行天讨风云助气川岳效灵制胜于尊俎之间指踪于韝緤之末绣斧既定衮衣以归君心如鱼水人望如风草一徳交畅万邦和平运神思于洪鑪纳生灵于夀域文武丕绩冠于古今某恪守遐荒不获随例拜贺【阙】
　　上门下裴相公启
　　某启曩者淮右逋诛即戎嵗久天子斋戒以命元臣登坛之日上畧前定从九天而下纵以神兵分六符之光埽其长彗授钺于西颢之半防勲于北陆之初功成偃节复执大柄君臣相遇播于乐章山河启封载在盟府上方注意人益具瞻因鱼水之协符极防龙之事业时属四始恩覃万方致君及物其徳两大古先畯贤所未备者我从容而保之殆非人事抑有幽賛夫异同之论我以独见剖之文武之道我以命材统之崇髙之位我以大功居之造物之权我以虚心运之然持盈之术古所难也实在隂施及物厚其徳基以左右功庸而百禄是荷人所钦戴久而愈宜昔袁太尉不忍锢人而楚狱衰息一言之庆子孙丕承以今日将明之材行前修博施之义笔端肤寸泽及九垠犹夫疾耕必有滞穗某顷堕危厄尝受厚恩诅盟于心要之自效常惧废死荒服永辜愿言敢因贺牋一寄丹恳顾非竒理不足以萦于冲襟然则利于行者固在乎常谈而卓诡孤特之言未必利于行也伏惟以愚言与贤者参之谨启
　　贺门下李相公启【自西川入为大夫拜相】
　　某启伏以圣君当功成恺乐之日而求贤愈切思治益深是上垂休欲速致太平之明效以相公事业而逢此时天下之人视仁夀之域其犹寻尺故命书所至徳风随之微材片善咸自磨拂况同主国柄如吹埙篪含生之伦唯所措置日月亭午物无邪隂圣贤合徳人识正道虽居畎亩足以咏歌某遐守要荒不获随例拜贺私感窃抃实倍恒情
　　上仆射李相公启
　　某启州吏还伏防摆落常态手笔具书言及贞元中登朝人逮今无十辈及发中书相公一函具道閤下亟言曩游顔间颇有哀色夫沟中之木与牺象同体追琢不至坐成枯薪朱而蓝之犹足为器茍液樠曲戾不足枉斧斤愿为庭燎以照嘉客谨启
　　谢裴相公启
　　某启某遭不幸嵗将二纪虽累更符竹而未出网罗亲知见怜或有论荐如陷还泞动而愈沈甘心终否无路自奋岂意天未絶仁人持衡纡神虑于多方起堙沈于久废居剥极之际一阳复生出坎深之中平路资始通籍郎位分曹乐都乔木展旧国之思行云有故山之恋姻族相贺壶觞盈门官无责词始自今日禽鱼之志誓以死生草木之年惜其晼晚章程有守拜谢无由瞻望岩廊防黙心祷谨启
　　谢窦相公启
　　某启某一辞朝列二十三年虽转郡符未离谪籍卑湿生疾衰迟鲜欢望故国而未归如痿人之念起昨防罢免甘守丘园相公不弃旧游特哀久废每逢华翰赐之衷言果防新恩重忝清贯荐延有渐拯拔多方六律变幽谷之寒一丸销弥年之疹铩翮将举危心获安布武夷途自此而始分曹有系拜谢无由瞻望徳藩坐驰精爽无任感激之至谨启





　　刘賔客文集巻十八
　　钦定四库全书
　　刘賔客文集巻十九　　　唐　刘禹锡　撰集纪
　　唐故相国李公集纪
　　天以正气付伟人必饰之使光耀于世粹和絪緼积于中铿锵发越形乎文文之细大视道之行止故得其位者文非空言咸系于訏谟宥密庸可不纪惟唐以神武定天下羣慝既詟骤示以文韶英之音与钲鼓相袭故起文章为大臣者魏文贞以谏诤显马髙唐以智畧奋岑江陵以润色闻无草昧汗马之劳而任遇在功臣上唐之贵文至矣哉后王纂承多以国柄付文士元和初宪宗遵圣祖故事视有宰相器者贮之内庭繇是释笔砚而操化权者十八九公实得其时而光焉公讳绛字深之赵郡人在贡士中杰然有奇表既登太常第又以词赋陞甲科授秘书省校书郎嵗满从调有司设甲乙问以观决断复居髙品补渭南尉擢拜监察御史未几以本官充翰林学士居中转尚书主客员外郎歴司勲郎中知制诰迁中书舍人风仪峻整敷奏谠切言事感动上辄目送之一旦召至浴堂门与语半日曰将移用于大位宜稔熟民聴遂出为户部侍郎迁中书侍郎同平章事毅然有直声及册免而问望益大周旋公卿间五为尚书歴御史大夫左仆射一以三公领太常刺近辅居保厘登斋坛皆再焉太和三年以司空镇南郑居二载坐气刚玉折海内寃惜之后三年嗣子前京兆府尹曹掾璆次子前监察御史里行顼等泣持遗草请编之肇自从试有司至于宰天下词赋诏诰封章启事謌诗赠饯金石飏功凡四百余篇勒成二十巻上所以知君臣启沃之际下所以备风雅声诗之义洪钟骇聴瑶瑟清骨其在翰苑及登台庭极言大事诚贯理直感通神只龙鳞收怒天日囘照古所谓一言兴邦者信哉始愚与公为布衣游及仕畿服幸公同邑其后虽翔泳势异而不以名数革初心今考其文至论事疏感人肺肝毛发皆耸呜呼其盛唐之遗直欤
　　唐故中书侍郎平章事韦公集纪
　　汉庭以贤良文学征有道之士公孙条对第一席其势鼔行人间取丞相且侯使汉有得人之声伊发也皇唐文物与汉同风故天后朝燕国张公説以词标文苑征宗朝曲江张公九龄以道侔伊吕征徳宗朝天水姜公公辅杜陵韦公执谊河东裴公垍以贤良方正征宪宗朝河南元公稹京兆韦公淳以才识兼茂征陇西牛公僧孺李公宗闵以能直言极谏征咸用对防甲于天下继为有声宰相古今相望落落然如骑星辰与夫起版筑饭牛者异矣公本名淳举进士登贤良既仕方更名处厚字徳载汉丞相扶阳侯之裔孙后周逍遥公夐之八代孙江陵节度参谋监察御史里行赠右仆射某之元子生而聪明絶人在提孩发言成诗未几能赋受经于先君仆射学文于伯舅许公孟容及壮通六经旁贯百氏咨天人之际遂探歴数明天官穷性命之源以至于佛书尤邃初为集贤殿校书郎宰相李赵公监修国史引直东观就改咸阳尉迁右拾遗转左补阙世称有史才而能谏诤入尚书为郎歴礼部考功皆人望所在上方用威武以詟不庭宿兵寖久韦丞相贯之酌人情上言不合意册免因厯诋所善公在伍中出为开州刺史居三年执友崔敦诗为相征拜户部郎中至阙下旬嵗间以本官知制诰穆宗新即位注意近臣召入翰林充侍讲学士初授谏议大夫续换中书舍人侍游蓬莱池延问大义退而进六经法言二十编优诏荅之赐以金紫寻迁权知兵部侍郎知制诰翰林侍讲史馆修撰长庆四年春敬宗践祚以公用经术左右先帝五年稔闻其徳尤所钦倚内署故事与外廷不同凡言翰林学士必草诏书有侍讲者专备顾问虽官为中书舍人或它官知制诰第用其班次耳不窜言于训词至是上器公且有以宠之乃使内谒者申命去侍讲之称虑未谕于百执事居数日降命书重举旧官以明新意寻真拜夏官贰卿由是内庭词臣无出其右者凡密防必承乎权舆故号承防学士上富春秋未亲庶政或有凝滞视公如蓍寳歴季年宫壸间一夕生变人情大骇虽鼎臣无所闗决唯内署得参焉羣议哄【胡贡反】然俟公一言而定戡难纉服再维乾纲今上继明防勲第一擢拜中书侍郎同中书门下平章事以髙材遇英主功显人伏言无不从笔端肤寸泽及天下尽罢冗食请归才人事先有司物止常贡城社无托岩廊益尊感恩尽瘁不啬神用太和二年十二月上前言事未及毕词疾作暴偾以朝服委地同列白奏搢笏扶持之不能起上命中贵人左右翼负归于中书如大醉状上震惊咨嗟征医赐药旁午叠委会莫肩舆至第诘旦以不起闻赠襚如常礼后十年嗣子蕃以太子舍人直文馆编次遗文七十通衔哀贡诚乞词以冠其首谨按公未为近臣已前所着词赋讃论记述铭志皆文士之词也以才丽为主自入为学士至宰相以徃所执笔皆经纶制置裁成润色之词也以识度为宗观其发徳音福生人沛然如时雨褒元老谕功臣穆然如景风命相之册和而庄命将之诰昭而毅荐贤能其气似孔文举论经学其博似刘子骏发十难以摧言利者其辩似管夷吾噫逢时得君奋智谋以取髙位而令名随之岂不伟哉初蕃既纂修父书咨于先执李习之请文为领袖许而未就一旦习之怃然谓蕃曰翺昔与韩吏部退之为文章盟主同时伦辈惟栁仪曹宗元刘賔客梦得耳韩栁之逝久矣今翺又被病虑不能自述有孤前言赍恨无已将子荐诚于刘君乎无何习之梦奠于襄州蕃具道其语余感相国之平昔且嘉蕃之防防孝敬庶几能世其家故不让云
　　唐故相国赠司空令狐公集纪
　　起文章而陟大位丹青景化焜燿藩方如非烟祥风縁饰万物而与令名相终始者有唐文臣令狐公实当之公名楚字殻士炖煌人今占数于长安右部天授神敏性能无师始学语言乃协宫征故五嵗已为诗成章既冠参贡士果有名字时司空杜公以重徳知贡举擢居甲科琅琊王拱识公于童丱雅器重之至是拱自虞部正郎领桂州鋭于辟贤以酬不次之遇先拜章而后告公既而授试文馆校书郎公为人子重难逺行禀命而去居一嵗竟迫方寸而归家在并汾间急于禄养捧从事檄于并州凡更三牧官至监察御史元和初宪宗闻其名征拜右拾遗歴太常博士入尚书为礼部员外郎性至孝既孤以善居丧闻中月除刑部员外时帝女下嫁相礼阙官公以本官摄博士当问名之荅上亲临帐幄帘内以窥之礼容甚伟声气朗彻上目送良久谓左右曰是官可用记其姓名未几改职方知制诰词锋犀利絶人逺甚适有防选司言髙第者视草内庭宰臣以公为首遂转本司郎中充翰林学士满嵗迁中书舍人専掌内制武帐通奏栢梁陪燕嘉猷髙韵冠于一时会淮右稽诛上遣丞相即戎以督战公草诏书词有涉嫌者相府上言有命中书参详窜定因罢内职归閤中而君心眷然将有大用且出入以试之乃牧华州兼御史中丞锡以金紫居镇七月迁大夫充河阳三城懐州节度使又七月急召抵京师拜中书侍郎同中书门下平章事天下然后知上心倚以为相非一朝也是嵗元和十四年秋明年正月宪宗晏驾惜其在位日浅遭时大变穆宗践阼转门下侍郎平章事万几百度别有所付第以旧相署位充山陵使七月礼毕部下吏有以赃状闻者朝典用责率之义是以左授宣歙池等州都团练观察处置使兼御史大夫恩顾一异媒孽随生旋又贬衡州刺史移郢州转太子賔客分司东都寻起为陜虢观察使或有上封者称前以奉陵寝不检下获谴今陵土犹湿未宜遽用次陜一日重为賔客分司长庆四年改河南尹其秋授检校礼部尚书兼汴州刺史充宣武军节度管内观察处置等使汴州为四战之地择帅先有功峻刑右武疑似沈命号为危邦者积年公始以清俭自律以恩信待人以夷坦去羣疑以礼让汰惨急自上化下速于置邮泮林革音无复故态玺书劳之就加大司马文宗纂服三年冬上表以大臣未识天子愿朝正月制曰可操节入觐迁户部尚书俄为东都留守又转检校尚书右仆射兼郓州刺史天平军节度使后以王业之始实为北京移镇太原从人望也以吏部尚书徴续换太常卿真拜尚书左仆射太和九年冬十一月京师有急兵起上方御正殿即日还宫是夕召公决事禁中以见【贤遍反】事傅古义为对其词谠切无所顾望上心嘉之居一二日守本官兼诸道盐铁转运使以斡利权既非素尚仡仡牢让故复为检校左仆射兴元尹山南西道节度观察使兼御史大夫开成二年十一月十二日薨于汉中官舍享年七十齐终之前一日自修遗表初述感恩陈力之大义中及朝廷刑政之或阙意切言尽神识不昏上深悼之形于愍册未登三事故以赠之归全之夕有大星殒于正寝之上光烛于庭天意若曰既禀之而生亦有涯而落其文章贵夀之气熖欤初宪宗览国书见五王复辟之际狄梁公实尸之公为台臣独召便殿问曰仁杰有后乎公以其支孙试校书郎兼謩为对即日拜左拾遗公遂草制它日相衔者因扶其词以为非春秋讳鲁之防穆宗新即位谦让不自决遂有衡州之贬公议寃之嗟乎天之于赋予也甚啬而难周公独富文华丁良时歴名卿至元老葢忠亷孝友爱才与物合是粹美以将之邪可谓全徳矣既免丧嗣子左补阙绹集公之文成一百三十巻因长子太子左谕徳分司东都负其笥来谒泣曰先正司空与丈人为显交撤悬之前五日所赋诗寄友非他人也今手泽尚存言之呜咽长号予为之恸收泪而视分当编次之始公参大卤记室以文雄于邉议者谓一方不足以骋用徴拜于朝累迁仪曹郎乃登西掖入内署訏谟密勿遂委魁柄斯以文雄于国也呜呼咫尺之管文敏者执而运之所知皆合在藩耸万夫之观望立朝贲羣寮之颊舌居内成大政之风霆导畎浍于章奏鼓洪澜于训诰笔端肤寸膏润天下文章之用极其至矣而又余力工于篇什古文士所难兼焉昔王珣为晋仆射梦人授大笔如椽觉而谓人曰此必有大手笔事后孝武哀册文乃珣之词也公为宰相奉诏撰宪宗圣神章武孝皇帝哀册文时称干陵崔文公之比今考之而信故以为首冠尊重事也其它各以类聚着于篇
　　唐故尚书主客员外郎卢公集纪
　　心之精微发而为文文之神妙咏而为诗犹夫孤桐朗玉自有天律能事具者其名必髙名由实生故久而益大尚书郎卢公讳象字纬卿始以章句振起于开元中与王维崔颢比肩骧首鼓行于时妍词一发乐府传贵由前进士补秘书省校书郎转右卫仓曹掾丞相曲江公方执文衡揣摩后进得公深器之擢为左补阙河南府司録司勲员外郎名盛气髙少所卑下为飞语所中左迁齐汾郑三郡司马入为膳部员外郎时大盗起幽陵入洛师东夏衣冠不克归王所为虏刼执公堕脇从伍中初谪果州长史又贬永州司户移吉州长史天下无事朝廷思用宿旧征拜主客员外郎道病留武昌遂不起故相崔太傅时为右史方在鄂以文志其墓其一词曰噫公妙年有声振耀当代翺翔云路不虞矰【则层反】缴盛名先物易生疠疵三至郎署坐成遗耋蹭蹬江臯栖栖没齿见知者恨之公逺祖元魏北齐后周皆为帝师公之叔父嵩山逸人谏议大夫颢然真隠者也公下世后七十三年其孙元符捧遗草来乞词以表之尝经乱离多所散落今之存者十有二巻凡若干篇
　　唐故衡州刺史吕君集纪
　　五行秀气得之居多者为俊人其色防滟于顔间其声发而为文章天之所与有物来相彼由学而致者如工人染夏以视羽畎有生死之殊矣初贞元中天子之文章焕乎垂光庆霄在上万物五色天下文人为气所召其生乃蕃灵芝萐莆与百果齐坼然煌煌翘翘出乎其类终为伟人者几希矣东平吕和叔实生是时而絶人逺甚始以文学震三川三川守以为贡士之冠名声西驰速如羽檄长安中诸生咸避其锋两科连中芒刃愈出徳宗闻其名自集贤殿校书郎擢为左拾遗明年西域请和上问能使絶域者君以竒表有専对材膺选转殿内史锡之银章还拜尚书户部员外郎转司封迁刑部郎中兼侍御史副治书之职会中执法左迁縁坐道州刺史以政闻改衡州年四十而没后十年其子安衡泣捧遗草来谒咨余绎之成一家言凡二百篇和叔名温别字化光祖考皆以文学至大官蚤闻诗礼于先侍郎又师吴郡陆质通春秋从梁肃学文章勇于艺能咸有所祖年益壮志益大遂拨去文学与隽贤交重气槩覈名实歆然以致君及物为大欲每与其徒讲疑考要王霸富彊之术臣子忠孝之道出入上下百千年间诋诃角逐叠发连注得一善辄盱衡撃节扬袂顿足信容得色舞于眉端以为按是言循是理合乎心而气将之昭昭然若揭日月而行孰能阏其势而争夫光者乎呜呼言可信而时异道甚长而命窄精气为物其有所归乎古之为书者先立言而后体物贾生之书首过秦而荀卿亦后其赋和叔年少遇君而卒以谪似贾生能明王道似荀卿故余所先后视二书断自人文化成论至诸葛武侯庙记为上篇其它咸有为而为之始学左氏书故其文微为富艳夫羿之闗弓唯巴蛇九日乃能尽其彀而囘注鷃爵亦要失中于寻常之间非羿之手弓有能有不能所遇然也后之达解者推而广之知余之素交不相索于文字之内而已
　　唐故尚书礼部员外郎栁君集纪
　　八音与政通而文章与时髙下三代之文至战国而病涉秦汉复起汉之文至列国而病唐兴复起夫政厐而土裂三光五岳之气分【扶问反】大音不完故必混一而后大振初贞元中上方向文章昭囘之光下饰万物天下文士争执所长与时而奋粲焉如繁星丽天而芒寒色正人望而敬者五行而巳河东栁子厚斯人望而敬者欤子厚始以童子有竒名于贞元初至九年为名进士十有九年为材御史二十有一年以文章称首入尚书为礼部员外郎是嵗以疎隽少检获讪出牧邵州又谪佐永州居十年诏书徴不用遂为栁州刺史五嵗不得召病且革留书抵其友中山刘某曰我不幸卒以谪死以遗草累故人某执书以泣遂编次为三十通行于世子厚之丧昌黎韩退之志其墓且以书来吊曰哀哉若人之不淑吾尝评其文雄深雅健似司马子长崔蔡不足多也安定皇甫湜于文章少所推让亦以退之之言为然凡子厚名氏与仕与年暨行已之大方有退之之志若祭文在今附于第一通之末云
　　董氏武陵集纪
　　片言可以明百意坐驰可以役万景工于诗者能之风雅体变而兴同古今调殊而理冥达于诗者能之工生于才达生于明二者还相为用而后诗道备矣余尝执斯评为公是且衡而度之诚悬乎心黙揣羣才钧铢寻尺随限而尽如是所阅者百态一旦得董生之词杳如搏翠屏浮层澜视聴所遇非风尘间物亦犹明金綷羽得于遐裔虽欲勿寳可乎生名挺字庶中幼嗜属诗晚而不衰心源为鑪笔端为炭锻链元本雕砻羣形糺纷舛错逐意奔走因故沿浊协为新声尝所与游皆青云之士闻名如卢杜【卢员外象杜员外甫】髙韵如包李【包祭酒佶李侍郎纾】迭以章句扬于当时未路寡徒值余欢甚因相谓曰间身以廷尉属为荆州从事移疾罢去幽卧于武陵迨今四年言未信于世道不施于人寓其性懐播为吟咏时复发笥纷然盈前凡五十篇因地为目吾子常号知我盍表而志之为生羽翼余不得让而着于篇因系之曰诗者其文章之蕴邪义得而言丧故微而难能境生于象外故精而寡和干里之缪不容秋毫非有的然之姿可使户晓必俟知者然后鼓行于时自建安距永明已还词人比肩唱和相发有以朔风零雨髙视天下蝉噪鸟鸣蔚在史防国朝因之粲然复兴由篇章以跻贵仕者相踵而起兵兴已还右武尚功公卿大夫以忧济为任不暇器人于文什之间故其风寖息乐府协律不能足【去声】新词以度曲夜讽之职寂寥无纪则董生之贫卧于裔土也其不得于时者欤其不试故艺者欤
　　澈上人文集纪
　　释子工为诗尚矣休上人赋别怨约法师哭范尚书咸为当时才士之所倾叹厥后比比有之上人生于会稽本汤氏子聪察嗜学不肯为凡夫因辞父兄出家号灵澈字源澄虽受经论一心好篇章从越客严维学为诗遂籍籍有闻【去声】维卒乃抵吴兴与长老诗僧皎然游讲艺益至皎然以书荐于词人包侍郎佶包得之大喜又以书致于李侍郎纾是时以文章风韵主盟于世者曰包李以是上人之名由二公而飏如云得风柯叶张王以文章接才子以襌理説髙人风仪甚雅谈笑多味贞元中西游京师名振辇下缁流疾之造飞语激动中贵人因侵诬得罪徙汀州防赦归东越时吴楚间诸侯多賔礼招延之元和十一年终于宣州开元寺七十有一门人迁之建塔于越之山隂天柱峯之陲从本教也初上人在吴兴居何山与昼公为侣【皎然字昼时以字行】时予方以两髦执笔砚陪其吟咏皆曰孺子可教后相遇于京洛与支许之契焉上人没后十七年予为吴郡其门人秀峯捧先师之文来乞词以志且曰师尝在吴赋诗仅二千首今删取三百篇勒为十巻自大歴至元和凡五十年间接词客闻人酬唱别为十巻今也思行乎昭世求一言羽翼之因为评曰世之言诗僧多出江左灵一导其源防国袭之清江扬其波法振沿之如么孤韵瞥入人耳非大乐之音独吴兴昼公能备众体昼公后澈公承之至如芙蓉园新寺诗云经来白马寺僧到赤乌年谪汀州云青蝇为吊客黄耳寄家书可谓入作者阃域岂独雄于诗僧间邪
　　刘賔客文集巻十九
　　钦定四库全书
　　刘賔客文集巻二十　　　唐　刘禹锡　撰
　　伤我马词
　　马龙类葢健而善驰君子之所宜求为嘼也故法求于力或逸而喜骇法求于和或干而易仆由徳称者鲜焉曩予知善马之难遭也不求于肆而于其乡一旦果得隂山之阿蠖畧其形萧萧其鸣长顾逺视顺而能力顾其躯非骞然而伟也虽士得以乘之始予被皂衣于朝朝之人多四三其牡以迭驭予无兼焉水辙之淋漓淖途之汪洋结为确荦融为坳堂前有偾辀后有濡裳我防垂空我镳方扬振鬛轩昻矫如飞翔翘翘其雄也非力而何烈火之具举钩膺之叠舞一蹊千趾骈比龃龉防者斯挤悍者斯怒我鞍如山我辔如组弭毛容与宛若孤处靡靡其柔也非彗而何前日予之获谴于阙下背商顔趣昭丘日中而逾舍修门之南非骑所宜夷则沮洳髙则巘虎咆空林防鬭荒馗风雨孤征简书之威俾予弗颠我马焉依屑屑其劳也非徳而何予至武陵居沅水傍或逾月未尝跨焉以故莫得伸其所长局蹐顾望兮顿其锁缰饮龁日削兮精耗神伤寒枥骚骚兮瘁毛苍凉路间躞蹀兮逸气腾骧朔云深兮邉草逺意欲往兮声不扬隤然似不得其所而死故其嗟也兼常初宗羁大宛而尽有名马命典牧以时起居洎西幸蜀徃徃民间得其种而蕃焉故良毛色者率非中土类也稽是毛物岂祖于宛欤汉之歌曰龙为友武陵有水曰龙泉遂归骨于是川且吊之曰生于碛礰善驰走万里南来困丘阜青菰寒菽非适口病闻北风犹举首金台已平骨空朽投之龙渊从尔友
　　口兵戒
　　余读防庄书曰兵莫惨于志莫邪为下缺然知志士之伤夫生也它日读逺祖中垒校尉书曰口者兵也防然知言之为兵又惨乎志因博考前载极其两端夫志兵之薄人激烈抗愤不过无从容于世耳口兵之起其刑渥焉繇是知吾祖之言为急作戒以书于盘盂五刃之伤药之可平一言成疴智不能明人或罹兵道涂奔救投方效技思恐其后人或罹谮比肩狐疑借有解纷毁辄随之故曰舌端之孽惨乎楚铁夷灶诚谋执戈以驱掩人诚智折笄以詈贤者诲子信其有防发言之难伸舌犹尔辩为诈媒黙为徳基玉椟不启焉能瑕疵犫麋深居孰谓可嗤戒哉我口之启尔心之门无为我兵当为我藩以慎为键以忍为阍可以多食勿以多言
　　犹子蔚适越戒
　　犹子蔚晨跪于席端曰臣防承叔父训始句萌至于扶疎前日不自意有司以名汚贤能书又不自意被丞相府召为从事重兢累媿惧贻叔父羞今当行乞辞以为戒余曰若知彛器乎始乎斵轮因入规矩刳中亷外枵然而有容者理腻质坚然后加密石焉风戾日晞不副不聱【五交反】然后青黄之鸟兽之饰乎瑶金贵在清庙其用也羃以养洁其藏也椟以养光茍措非其所一有毫发之伤儡然与破甑为伍矣汝之始成人犹器之作朴是宜力学为砻斵亲贤为青黄睦僚友为瑶金忠所奉为清庙尽敬以为羃慎微以为椟去怠以防伤在勤而行之耳设有人思被重霄而挹颢气病无阶而升有力者揭层梯而倚泰山然而一举足而一髙非独揭梯者所能也凡大位未尝旷故世多贵人唯天爵并者乃可伟耳夫伟人之一顾逾乎华章而一非亦惨乎黥刖行矣慎诸吾见垂天之云在尔肩腋间矣昔吾友栁仪曹尝谓吾文隽而膏味无穷而炙愈出也迟汝到丞相府居一二日褏吾文入谒以取质焉丞相吾友也汝事所从如事诸父借有不如意推起敬之心以奉焉无忽
　　观博
　　客有以博戏自任者速余观焉初主人执握槊之器寘于庑下曰主进者要约之既揖让即次有博齿二异乎古之齿其制用骨觚棱四均镂以朱墨耦而合数取应期月视其转止依以争道是制也通行之久矣莫详所祖以其用必投掷故以博投诏之是日客抵骨于局且祝之曰其来如趋其去如脱事先趦趄命中无蹉跌无从彼呼无戾我恒分曹遒迫自朝至于日中稷【稷也谷梁】而率与所祝异焉客视骨如有情焉如或冯焉悉詈之不泄又从而龁齧蹂躏之莫顾其十目之咍让也乃曰非予术之不工是朽骼者不予畀也请刷耻于奕棊主人促命烛以续之骛神黙计巧竭智匮主进者书胜负之数于牍视其所丧又倍前籍焉观者曰以夫人之褊心亦将诟棊而抵枰矣既乃恬而不恤报然有失鹄求身之色人咸异之子刘子曰先人者制人博投是已从人制于人枯棊是巳二者岂有数存乎其间哉但处之势异耳是知当局者易生嫌而退身者易为誉易生之嫌不足贬也易为之誉不足多也在辩其所处而巳
　　观市
　　由命士已上不入于市周礼有焉乃今观之葢有因也元和二年沅南不雨自季春至于六月毛泽将尽郡守有志于民诚信而雩遂徧山川方社又不雨遂迁市于城门之逵余得自丽谯而俯焉肇下令之日布市籍者咸至夹轨道而分次焉其左右前后班间错跱如在阛之制其列题区榜揭价名物参外夷之货马牛有縴私属有闲在巾笥者织文及素焉在几閤者雕彤及质焉在筐筥者白黒巨细焉业于者列饎陈防饵而苾然业于酒者举酒旗涤桮盂而泽然鼓刀之人设膏俎解豕羊而赫然华实之毛畋渔之生交蜚走错水陆羣状伙名入隧而分韫藏而待价者负挈而求沽者乘射其时者竒赢以游者坐贾颙颙行贾遑遑利心中惊贪目不瞬于是质剂之曹较固之伦合彼此而腾跃之冒良苦之巧言斁量衡于险手杪忽之差鼓舌伧儜诋欺相髙诡态横出鼓嚣哗坌烟埃奋羶腥叠巾屦囓而合之异致同归鸡鸣而争赴日中而骈阗万足一心恐人我先交易而退阳光西徂幅员既移径衢如初中无人焉隙地虚如鸡犬鸟乌乐得腐余是日倚衡而阅之三感其盈虚之相寻也速故着于篇云
　　论书
　　或问曰书足以记姓名而已工与拙何损益于数哉荅曰此诚有之葢举下之説尔非蹈中之説亦犹言居室曰避燥湿而已言衣裳曰适寒燠而巳言饮食曰充腹而巳言车马曰代劳而巳言禄位曰代耕而巳今夫考居室必以闶门丰屋为美笥衣裳必以文章遒泽为甲评饮食必以精良海陆为贵第车马必以华辀絶足为髙干禄位必以重侯累封为意是数者皆不行举下之説奚独于书也行之邪礼曰士依于徳游于艺徳者何曰至曰敏曰孝之谓艺者何礼乐射御书数之谓是则艺居三徳之后而士必游之也书居数之上而六艺之一也语曰饱食终日无所用心难矣哉不有博奕者乎为之犹贤乎已是则博奕不得列于艺差愈于饱食无所用心耳吾观今之人适有面诋之曰子书居下品矣其人必逌尔而笑或謷然不屑诋之曰子握槊奕棊居下品矣其人必赧然而媿或艴然而色是故敢以六艺斥人不敢以六博斥人嗟乎众尚之移人也问者曰然则彼魏晋宋齐间亦尝尚斯艺矣至有君臣争名父子不让何哉荅曰吾始欲求中道耳子寜以尚之之规我欤且夫信者美徳也秦缪尚之而贤臣莫赎黄老者至道也窦后尚之而儒臣见刑道徳且不可尚矧由道徳以下者哉所谓中道而言书者何处之文学之下六博之上材钧而善者得以加誉遇【一作过】钧而善者得以议能所加在乎誉非实也不黩于赏所议在乎过非实也不紊于刑夫如是庶乎六书之学不堙坠而巳乎
　　刘氏集畧説
　　子刘子曰五达之井百汲而盈科未必凉而甘所处之势然也人之词待扣而扬犹井之利汲耳始余为童儿居江湖间喜与属词者游谬以为可教视长者所行止必操觚从之及冠举秀才一幸而中説有司惧不厌于众亟以口誉之长安中多循空言以为诚果有名字益与曹辈畋渔于书林宵语途话琴酒调谑一出于文章俄被召为记室参军防出师淮上恒磨墨于楯鼻或寝止羣书中居一二嵗由甸服升诸朝凡三进班而所掌犹外府或官课或为人所倩昌言奏记移让告谕奠神志葬咸猥并焉及谪于沅湘间为江山风物之所荡徃徃指事成歌诗或读书有所感辄立评议穷愁著书古儒者之大同非髙冠长劒之比耳前年防恩泽授以郡符居海壖多雨慝作适晴喜躬晒书于庭得已书四十通逌尔自哂曰道不加益焉用是空文为真可供醤防药楮耳它日子壻博陵崔生闗言曰某也向游京师伟人多问丈人新书几何且欲取去而某应曰无有辄媿起于顔间今当复西期有以弭媿者繇是删取四之一为集畧以贻此郎非敢行乎逺也
　　名子説
　　魏司空王昶名子制谊咸得立身之要前史是之然则书绅铭器孰若发言必称之乎今余名尔长子曰咸允字信臣次曰同廙字敬臣欲尔于人无贤愚于事无小大咸推以信同施以敬俾物从而众説其庶几乎夫忠孝之于人如食与衣不可斯须离也岂俟余朂哉仁义道徳非训所及可勉而企者故存乎名夫朋友字之非吾职也顾名防所在遂从而释之孝始于亲终于事君偕曰臣知终也
　　奏记丞相府论学事
　　十一月七日使持节都督防州诸军事防州刺史刘某谨奏记相公閤下凡今能言者皆谓天下少士而不知养材之道郁堙而不扬非天不生材也亦犹不耕者不叹廪庾之无余非地不产百谷也伏以贞观中増筑学舍千二百区生徒三千余人时外夷上疏请遣子弟入附于三雝者五国虽菁菁者莪育材之道不足比也今之胶庠不闻歌而室庐圯废生徒衰少非学官不欲振学也病无赀财以给其用鲰生今有一见使大学立富幸遇相公在位可以索言之礼云凡学官春释奠于其先师斯礼止于辟廱頖宫非及天下也今四海郡县咸以春秋上丁有事孔子庙其礼不应于古且非孔子意也炎汉初定羣臣皆起屠贩为公卿故孝惠髙后之间置原庙于郡国逮孝元时韦成以硕儒为丞相遂建议罢之夫以子孙尚不敢违礼以飨其祖况后学师先圣之道而首违之乎祭义曰祭不欲数语云祭神如神在与其烦于旧飨孰若行其教道今夫子之教日頽靡而以非礼之祀媚之斯儒者所宜愤悱也窃观歴代无有是事皇家武徳二年诏于国学立周公孔子庙四时致祭贞观十一年又诏修宣尼庙于兖州至二十年许敬宗等奏乃遣天下诸州县置三献官其他如方社敬宗非通儒不能稽典礼开元中宗飨学与儒臣议繇是发徳音其罢郡县释奠牲牢唯酒脯以荐后数年定令时王孙林甫为宰相不涉学委御史中丞王敬从刋之敬从非文儒遂以明衣牲牢编在学令是首失于敬宗而终失于林甫习以为常罕有敢非之者谨按本州四县一嵗释奠物之直緍钱十六万有竒举天下之郡县当千七百不啻羁縻者不在数中凡嵗中所出于经费过四千万适资三献官饰衣裳饴妻子而巳于尚学之道无有补焉前日诏书许列郡守臣得以上言便事今谨条奏某乞下礼官博士详议典制罢天下县邑牲牢衣币如有生徒春秋依开元敕防用酒醴腶修腒防榛栗示敬其事而州府许如故仪然后籍其资半附益所州使増学校其半率归国庠犹不下万计筑学室具器用丰篹食増掌故以备使令凡儒官各加稍食其纸笔铅黄视所出州率令折入学徒既备明经日课缮书若干纸进士命讐校亦如之则贞观之风粲然不殊其它郡国皆立程督投绂懐玺棫朴华华良可咏矣伏惟相公发迹咸自诸生其尊素王之道仪刑四方宜在今日是以小生敢沿故事以奏记于左右姑举其大较至于证据纎悉条奏具之章下之日乞留神省察不胜大愿惶恐拜手稽首
　　泽宫诗
　　泽宫送士嵗贡也晋昌唐如晦以信谊为良弓文学为菆矢规爵禄犹众禽密彀持满遡风蜚缴者数矣有措桮之妙而无双鸧之获韔弓收视归究其术繇是迹愈屈而名愈闻君子益多之彼不由其术一幸而中者虽悬貊在廷君子未尝多也嵗殚矣告予以西余为赋泽宫一章庶见子之弓弗再张也已秩秩泽宫有的维鹄祁祁庶士于以干禄彼鹄斯微若止若翔千里之差起于毫芒我矢既直我弓既良依于髙墉因我不臧髙墉伊何维器与时视之以心谁谓鹄微
　　魏生兵要述
　　余为书殿学士四年所与居皆鸿生彦士一旦诏下懐吴郡章而东门下生咸惜是行且曰吴中富士必有知书宜为太守所礼者及下车阅客籍森然三千有钜鹿魏生持所著书来谒曰不佞始读书为文章凡二十年在贡士中孤鸣甚哀卒无善聴者退而收视易虑伏北窻下考前言成兵要十编度诸侯未遑是事将笈而西求一言以生羽翼予取书观之始自皇帝伏蚩尤至于隋氏平江南语春秋战国事最备磅礴下上数千年间其攟摭评议无遗防用是以干握兵符贵人宜有虚巳而乐闻者子盍行乎吾知元侯上舍不独善鸡鸣弹长铗三五九九之伎颛之而已
　　救沈志
　　贞元季年夏大水熊武五溪鬬决于沅突旧防毁民家跻髙望之溟涬葩华山腹为坻林端如莎湍道驶悍不风而怒崱嶷前迈浸淫旁掩柔者靡之固者脱之规者旋环之矩者倒颠之轻而泛浮者硠之重而髙大者前却之生者力音殪者弛形蔽流而东若木柹然有僧愀焉誓于路曰浮图之慈悲救生最大能援彼于溺我当为魁里中儿愿从三四辈皆狎川勇游者相与乘坚舟挟善器维以修防杙于崇丘水当洄洑人易寘力凝矑执用俟可而拯大凡室处之类穴居之彚在牧之羣在豢之驯上罗黔首下逮毛物投乎洪澜致诸生地者数十百焉适有挚兽如鸱夷而前攫持流枿首用不陷隅目傍睨其姿弭然甚如六扰之附人者其徒将取焉僧趣【音促】诃之曰第无济是为目之可里所而不能有所持矣舟中之人曰吾闻浮图之数贵空空生普普生慈不求报施之谓空不择善恶之谓普不逆困穷之谓慈向也生必救而今也穷见废无乃计善恶而忘普与慈乎僧曰甚矣问之迷且妄也吾之教恶乎无善恶哉六尘者在身之不善也佛以贼视之末伽声闻者在彼之未寤也佛以邪目之恶乎无善恶邪吾向也所援而出死地者众矣形干气还各复本状蹄者踯躅然羽者翘萧然而言者諓諓然随其所之吾不尸其施也不徳吾则已乌能害为彼形之干髤髵之姿也彼气之还暴悖之用也心足反噬而齿甘最灵是必肉吾属矣庸能踯躅諓諓之比欤夫虎之不可使知恩犹人之不可使为虎也非吾自遗患焉尔且将贻患于众多吾罪大矣子刘子曰余闻善人在患不救不祥恶人在位不去亦不祥僧之言逺矣故志之













　　刘賔客文集巻二十
　　钦定四库全书
　　刘宾客文集巻二十一　　唐　刘禹锡　撰杂兴三十一首
　　学阮公体三首
　　少年负志气信道不从时只言绳自直安知室可欺百胜难虑敌三折乃良医人生不失意焉能慕已知朔风悲老骥秋霜动鸷禽出门有逺道平野多层阴灭没驰絶塞振迅拂华林不因感衰节安能激壮心昔贤多使气忧国不谋身目览千载事心交上古人侯门有仁义灵台多苦辛不学腰如磬徒使甑生尘
　　偶作二首
　　终朝对尊酒嗜兴非嗜甘终日偶众人纵言不纵谈世情闲尽见药性病多谙寄谢嵇中散予无甚不堪万巻堆牀书学者识其真万里长江水征夫度要津养生非但药悟佛不因人燕石何须辩逢时即至珍
　　古调二首【一作讽古】
　　轩后初冠冕前旒为蔽明安知从复道然后见人情簿领乃俗士清谈信古风吾观苏令绰朱墨一何工
　　寓兴二首
　　常谈即至理安事非常情寄语何平叔无为轻老生世途多礼数鹏鷃各逍遥何事陶彭泽抛官为折腰
　　昏镜词【并引】
　　镜之工列十镜于贾区发奁而视其一皎如其九雾如或曰良苦之不侔甚矣工解頥谢曰非不能尽良也盖贾之意唯售是念今来市者必厯鉴周睐求与已宜彼皎者不能隠芒杪之瑕非美容不合是用什一其数也予感之作昏镜词
　　昏镜非美金漠然防其晶陋容多自欺谓若他镜明瑕疵既不见妍态随意生一日四五照自言美倾城饰帯以纹绣装匣以琼瑛秦宫岂不重非适乃为轻
　　养鸷词【幷引】
　　途逢少年志在逐兽方呼鹰隼以袭飞走因纵观之卒无所获行人有常从事于斯者曰夫鸷禽饥则为用今哺之过笃故然也予感之作养鸷词
　　养鸷非玩形所资撃鲜力少年昧其理日夜哺不息探雏网黄口旦莫有余食宁知下韝时翅重飞不得毰毸止林表狡兔自南北饮啄既巳盈安能劳羽翼
　　武夫词【并引】
　　有武夫过诧余以从军之乐翌日质于通武之善经者则曰果有乐也夫威恣而赏劳则乐用威雄而赏虣则乐横【去声】顾其乐安出耳予惕然作是词
　　武夫何洸洸衣紫袭绛裳借问胡为尔列校在鹰扬依倚将军势交结少年场探丸害公吏袖刃妬名倡家产既不事顾眄自生光酣歌髙楼上袒裼大道旁昔为编戸人秉耒甘哺穅今来从军乐跃马饫膏粱犹思风尘起无种取侯王
　　贾客词
　　五方之贾以财相雄而盐贾尤炽或曰贾雄则农伤予感之作是词
　　贾客无定游所游唯利并俗杂良苦乗时取重轻心计析秋毫捶钩侔悬衡锥刀既无弃转化日巳盈徼福祷波神施财游化城妻约雕金钏女垂贯珠缨髙赀比封君奇货通幸卿趋时鸷鸟思藏镪盘龙形大艑浮通川髙楼次旗亭行止皆有乐闗梁自无征农夫何为者辛苦事寒耕
　　调瑟词【并引】
　　里有富豪翁厚自奉养而严督臧获力屈形削然犹役之无蓺极一旦不堪命亡者过半追亡者亦不来复翁顇沮而追昨非之莫及也予感之作调瑟词
　　调瑟在张平音自足朱丝二十五阙一不成曲美人爱髙张瑶轸再三促上虽独响下应不相属日莫声未和寂寥一枯木却顾膝上流泪难相续
　　读张曲江集作【并引】
　　世称张曲江为相建言放臣不宜与善地多徙五溪不毛之乡及今读其文自内职牧始安有瘴疠之叹自退相守荆门有拘囚之思托讽禽鸟寄词草树郁然与骚人同风嗟夫身出于遐陬一失意而不能堪矧华人士族而必致丑地然后快意哉议者以曲江为良臣识禄山有反相羞凡器与同列宻启廷争虽古哲人不及而燕翼无似终为馁魂岂忮心失恕隂谪最大虽二美莫赎邪不然何袁公一言明楚狱而钟祉四叶以是相较神可诬乎予读其文因为诗以吊
　　圣言贵忠恕至道重观身法在何所恨色伤斯为仁良时难久恃隂谪岂无因寂寞韶阳庙魂归不见人
　　庭梅咏寄人
　　蚤花常犯寒繁实常苦酸何事上春日坐令芳意防夭桃定相笑游妓肯囘看君问调金鼎方知正味难
　　咏古二首有所寄
　　车音想辚辚不见綦下尘可怜平阳第歌舞娇青春金屋容色在文园词赋新一朝复得幸应知失意人寂寂照镜台遗基古南阳真人昔来游翠鳯相随翔目成在桑野志遂贮椒房岂无三千女初心不可忘
　　咏史二首
　　骠骑非无势少卿终不去世道剧頽波我心如砥柱贾生明王道卫绾工车戏同遇汉文时何人居贵位
　　苦雨行
　　悠悠飞走情同乐在阳和嵗中三百日常恐风雨多天人信遐逺时节易蹉跎洞房有明烛无乃酣且歌
　　萋兮吟
　　天涯浮云生争蔽日月光穷巷秋风起先摧兰蕙芳万货列旗亭恣心注明珰名髙毁所集言巧智难防勿谓行大道斯须成太行莫吟萋兮什徒使君子伤
　　经檀道济故垒
　　万里长城壊荒营野草秋秣陵多士女犹唱白符鸠【史云当时人歌曰可怜白符鸠枉杀檀江州】
　　题敧器图
　　秦国功成思税驾晋臣名遂叹危机无因上蔡牵黄犬愿作丹徒一布衣
　　聚蚊谣
　　沈沈夏夜兰堂开飞蚊伺暗声如雷嘈然欻起初骇聴殷殷若自南山来喧腾鼓舞喜昏黒昧者不分聪者惑露花滴沥月上天利嘴迎人着不得我躯七尺尔如芒我孤尔众能我伤天生有时不可遏为尔设幄潜匡牀清商一来秋日晓羞尔防形饲丹鸟
　　百舌吟
　　晓星寥落春云低初闻百舌间闗啼花树满空迷处所揺动繁英坠红雨笙簧百啭音韵多黄鹂吞声燕无语东方朝日迟迟升迎风弄景如自矜数声不尽又飞去何许相逢緑杨路緜蛮宛转似娱人一心百舌何纷纷酡顔侠少停歌聴坠珥妖姬和睡闻可怜光景何时尽谁能低囘避鹰隼廷尉张罗自不闗潘郎挟弹无情损天生羽族尔何微舌端万变乗春辉南方朱鸟一朝见索漠无言蒿下飞
　　飞鸢操
　　鸢飞杳杳青云里鸢鸣萧萧风四起旗尾飘扬势渐髙箭头砉划声相似长空悠悠霁日悬六翮不动凝飞烟游鶤朔鴈出其下庆云清景相囘旋忽闻饥乌一噪聚瞥下云中争腐鼠腾音砺吻相喧呼仰天大吓疑鸳雏畏人避犬投髙处俛吻无声犹屡顾青鸟自爱玉山禾仙禽徒贵华亭露檏樕危巢向莫时毰毸饱腹蹲枯枝游童挟弹一麾肘臆碎羽分人不悲天生众禽各有类威鳯文章在仁义鹰隼仪形蝼蚁心虽能戾天何足贵
　　秋萤引
　　汉陵秦苑遥苍苍陈根腐叶秋萤光夜空寂寥金气浄千门九陌飞悠扬纷纶晖映互明灭金鑪星喷镫花发露华洗濯清风吹攒昂不定招揺垂髙丽罘罳照珠网斜厯璇题舞罗幌暴衣楼上拂香帬承露台前转仙掌槐市诸生夜对书北防分明辩鲁鱼行子东山起征思中郎骑省悲秋气铜雀人归自入帘长门帐开来照泪谁言向晦常自明童儿走步娇女争天生有光非自逺近低昻暗中见撮蚊祅鸟亦夜飞翅如车轮人不见
　　华山謌
　　洪鑪作髙山元气鼔其槖俄然神功就峻防在寥廓灵踪露指爪杀气见棱角凡木不敢生神仙聿来托天资帝王宅以我为闗钥能令下国人一见换神骨髙山固无限如此方为岳丈夫无特达虽贵犹碌碌
　　摩镜篇
　　流尘翳明镜嵗久看如漆门前负局生为我一摩拂苹开绿池满晕尽金波溢白日照空心圆光走幽室山神祅气沮野魅真形出却思未摩时瓦砾来唐突
　　有獭吟
　　有獭得嘉鱼自谓天见怜先祭不敢食捧鳞望清人立寒沙上心专脰着肩渔翁以为妖举块投其前呼儿贯鱼归与獭同烹煎闗闗黄金鹗大翅摇江烟下见盈寻鱼投身擘洪涟攫拏隠鳞去哺雏林岳巅鸱乌欲伺隙遥噪莫敢前长居青云路弹射无由縁何地无江湖何水无鲔鳣天意不宰割菲祭徒防防空余知礼重载在淹中篇











　　刘賔客文集巻二十一
　　钦定四库全书
　　刘賔客文集巻二十二　　唐　刘禹锡　撰五言今体三十首
　　春日退朝
　　紫陌夜来南山朝下看防枝迎日动阁影助松寒瑞气巻绡縠游光泛波澜御沟新栁色处处拂归鞍
　　经东都安国观九仙公主旧院作
　　仙院御沟东今来事不同门开青草日楼闭緑杨风将犬升天路披霓赴月宫武皇曽驻驆亲问主人翁
　　蜀先主庙【汉末謡黄牛白腹五铢当复】
　　天下英雄气千秋尚凛然势分三足鼎业复五铢钱得相能开国生儿不象贤凄凉蜀故妓来舞魏宫前
　　观八阵图
　　轩皇传上畧蜀相运神机水落龙蛇出沙平鹅鹳飞波涛无动势鳞介避余威防有知兵者临流指是非
　　八月十五日夜玩月
　　天将今夜月一遍洗寰瀛暑退九霄浄秋澄万景清星辰让光彩风露发晶英能变人间世翛然是玉京许给事见示哭工部刘尚书诗因命同作
　　汉室贤王后【从叔望在河间】孔门髙第人济时成国器乐道任天真特达圭无玷坚贞竹有筠总戎寛得众市义贵能贫护塞无南牧驰心拱北辰乞身来阙下赐告卧漳濵荣耀初题劒清羸已拕绅宫星徒列位隙日不囘轮自昔追飞侣今为侍从臣素哀已絶青简叹犹新未遂挥金乐空悲撤瑟晨凄凉竹林下无复见清尘【从叔自渭北节度以疾归朝比及拜尚书竟不克中谢】
　　奉和中书崔舎人八月十五日夜玩月二十韵
　　莫景中秋爽隂灵既望圆腾精浮碧海分照接虞渊逈见孤轮出髙从倚盖旋二仪含皎澈万象共澄鲜整御当西陆舒光丽上从星变风雨顺日助陶甄逺近同时望晶荧此夜偏运行调玉烛洁白应金天曲沼疑瑶镜通衢若象筵逢人尽冰雪遇境即神仙引素吞银汉凝清洗绿烟臯禽警露下邻杵思风前水是还珠浦山成种玉田劒沈三尺影镫罢九枝然象外行无迹寰中影有迁稍当云阙正未映斗城悬静对挥宸翰闲临襞彩牋境同牛渚上宿在鳯池边兴掩寻安道词胜命仲宣从今纸贵后不复咏陈篇
　　奉和淮南李相公蚤秋即事寄成都武相公
　　八柱共承天东西别隠然逺夷争慕化真相故临边并进防龙位仍齐鹤年【相公诗有齐年并进之句也】同心舟已济造膝璧常聨对领专征寄遥持造物权斗牛添气色井络静氛献可通三畧分甘出万钱汉南趋节制赵北赐山川玉帐观渝舞虹旌猎楚田步嫌双绶重梦入九城偏秋与离情动诗从乐府传聆音还窃抃不觉抚么【李中书自扬州见示诗本因命仰和】
　　元和癸巳嵗仲秋诏发江陵偏师问罪蛮徼后命宣慰释兵归降凯旋之辰率尔成咏寄荆南严司空
　　蛮水阻朝宗兵符下渚宫前筹得上策无战巳成功汉使星飞入夷心草偃同欢谣开竹栈拜舞掷桑弓就日知冰释投人念鸟穷网罗三面解章奏九门通卉服聨操袂雕题尽鞠躬降幡秋练白驿骑昼尘红火号休传警机桥罢亘空登山不见虏振斾自生风江逺烟波静军囘气色雄伫看闻喜后金石赐元戎
　　武陵书怀五十韵【并引】
　　按天官书武陵当翼轸之分其在春秋及战国时皆楚地后为秦惠王所并置黔中郡汉兴更名曰武陵东徙于今治所常林义陵记云初项籍杀义帝于郴武陵人曰天下怜楚而兴今吾王何罪乃见杀郡民缟素哭于招屈亭髙祖闻而义之故亦曰义陵今郡城东南亭舎其所也晋宋齐梁间皆以分王子弟事存于其书永贞元年余始以尚书外郎出补连山守道贬为是郡司马至则以方志所载而质诸其人民顾山川风物皆骚人所赋乃具所闻见而成是诗因自述其出处之所以然故用书怀为目云
　　西汉开支郡南朝号戚藩四封当列宿百雉俯清沅髙岸朝霞合惊湍激箭奔积隂春暗度将霁雾先昏俗尚东皇祀謡传义帝寃桃花迷隠迹栋叶慰忠魂戸筭资渔猎乡豪恃子孙照山畬火动蹋月俚歌喧拥檝舟为市连甍竹覆轩披沙金粟见拾羽翠翘飜茗折沧溪秀苹生枉渚暄【沧溪茶为邑人所重枉渚近在郭东】禽惊格磔起鱼戏噞喁繁【按本草经曰鹧鸪声如钩辀格磔者是也】沈约台榭故李衡墟落存【隠侯台木奴洲并在】湘灵悲鼔瑟泉客泣酬防露变蒹葭浦星悬橘柚村虎咆空野震鼍作满川浑隣里皆迁客儿童习左言炎天无洌井霜月见芳荪清白家传遗诗书志所敦列科叨甲乙从宦出丘樊结友心多契驰声气尚吞士安曽重赋元礼许登门草檄嫖姚幕廵兵戊巳屯筑台先自隗送客独留髠遂结王畿绶来观衢室尊鸢飞入鹰隼鱼目璵璠晓烛罗驰道朝阳辟帝阍王正防夷夏月朔盛旗幡独立当瑶阙传诃步紫垣按章清犴狱视祭洁苹蘩御厯昌期逺传家寳祚蕃繇文光夏启神教畏轩辕内禅因天性膺图授化元继明悬日月出震统乾坤大孝三朝备洪防九族惇百川宗渤澥五岳辅昆仑何幸逢休运防班识至尊校緍资筦复土奉山园【时以本官判度支盐铁等兼崇陵使判官】一失贵人意徒闻大学论直庐辞锦帐逺守愧朱轓巢幕方犹燕抢榆尚笑鲲邅囘过荆郢流落感凉温旅望花无色愁心醉不惛春江千里草莫雨一声猿问卜安防数防方理病源带賖衣改制尘涩劒成痕三秀悲中散二毛伤虎贲来忧御魑魅归愿牧鸡豚就日秦京逺临风楚奏烦南登无防岸旦夕上髙原
　　经伏波神祠
　　蒙蒙篁竹下有路上壶头汉垒麏鼯鬬蛮溪雾雨愁怀人敬遗像阅世指东流自负霸王畧安知防泽侯乡园辞石柱筋力尽炎洲一以功名累飜思马少逰
　　闻董评事疾因以书赠【董生奉内典】
　　繁露传家学青莲译梵书火风乖四大文字废三余敧枕昼眠晚折巾秋鬓疎武皇思视草谁许茂陵居
　　赠澧州髙大夫司马霞寓
　　前年收锦城马蹋血泥行千里追戎首三军许勇名残兵疑鹤唳空垒辨乌声一误云中级南游湘水清
　　宿诚禅师山房题赠二首
　　宴坐白云端清江直下防来人望金刹讲席绕香坛虎啸夜林动鼍鸣秋涧寒众音徒起灭心在浄中观不出孤峯上人间四十秋视身如传舎阅世甚东流法为因縁立心从次第修中宵问真偈有住是吾忧
　　晚泊牛渚
　　芦苇晚风起秋江鳞甲生残霞忽改色游鴈有余声戍鼔音响絶渔家镫火明无人能咏史独自月中行
　　罢郡归洛阳闲居
　　十年江外守旦夕有归心及此西还日空成东武吟花间数琖酒月下一张琴闻説功名事依前惜寸隂
　　城东闲游
　　借问池台主多居要路津千金买絶境永日属闲人竹迳萦纡入花林委曲廵斜阳众客散空鎻一园春
　　罢郡归洛阳寄友人
　　逺谪年犹少初归鬓巳衰门闲故吏去室静老僧期不见蜘蛛集频为偻句欺颖微囊未出寒甚谷难吹濩落唯心在平生有已知商歌夜深后聴者竟为谁
　　陜川河亭陪韦五大夫雪后眺望因以留别与韦有布衣之旧一别二纪经迁贬而归
　　雪霁大阳津城池表里春河流添马颊原色动龙鳞万里独归客一桮逢故人因髙向西望闗路正飞尘
　　途中蚤发
　　中庭望啓明促促亊晨征寒树鸟初动霜桥人未行水流白烟起日上彩霞生隠士应髙枕无人问姓名
　　初至长安【时自外郡再授郎官】
　　左迁凡二纪重见帝城春老大归朝客平安出岭人毎行经旧处却想似前身不改南山色其余事事新大和戊申嵗大有年诏赐百寮出城观秋稼谨书盛事以俟采诗者
　　长安铜雀鸣秋稼与云平玉烛调寒暑金风报顺成川原呈上瑞防泽赐闲行欲及重城掩犹闻歌吹声
　　蚤秋集贤院即事【时为学士】
　　金数巳三伏火星正西流树含秋露晓阁倚碧天秋灰琯应新律铜壶添夜筹商飊从朔塞爽气入神州蕙草香书殿槐花防御沟山明真色见水浄浊烟收蚤嵗忝华省再来成白头幸依羣玉府有路向瀛洲
　　金陵怀古
　　潮满冶城渚日斜征虏亭蔡洲新草绿幕府旧烟青兴废由人事山川空地形后庭花一曲幽怨不堪聴
　　昼居池上亭独吟
　　日午树隂正独吟池上亭静防蜂教诲闲想鹤仪形法酒调神气清琴入性灵浩然机已息几杖复何铭分司东都防襄阳李司徒相公书问因以奉寄
　　蚤忝金马客晚为商洛翁知名四海内多病一生中举世徃还尽何人心事同防时登岘首恃旧揖三公奉和吏部杨尚书太常李卿二相公防免后即事述怀赠答十韵
　　文雅闗西族衣冠赵北都有声真汉相无纇胜隋珠当轴龙为友临池鳯不孤九天开内殿百辟看晨趋诫满澄敧器成功别大鑪余芳在公论积庆是神扶步武离台席徊翔集帝梧铨材秉秦镜典乐去齐竽萧洒风尘外逢迎诗酒徒唯应待华皓更食万钱厨
　　门下相公荣加册命天下同欢忝沐眷私辄敢申贺
　　册命出宸官仪自古崇特膺平土拜光赞格天功再佩扶阳印常乗鲍氏骢七贤遗老在犹得咏清风
　　病中一二禅客见问因以谢之
　　劳动诸贤者同来问病夫添鑪鸡舌洒水浄龙须身是芭蕉喻行须卭竹扶医王有妙药能乞一丸无












　　刘賔客文集巻二十二
　　钦定四库全书
　　刘賔客文集巻二十三　　唐　刘禹锡　撰古调十六首
　　登司马错故城【秦昭王命错征五溪蛮城在武陵沅江南】
　　将军将秦师西南奠遐服故垒清江上苍烟晦乔木登临值萧辰周览壮前躅堑平陈叶满墉髙秋蔓绿废井抽寒菜毁台生橹谷耕人得古器宿雨多遗镞楚塞郁重叠蛮溪纷诘曲留此数仞基几人伤逺目
　　卧病闻常山旋师防勲宥过王泽大洽因寄李六侍御
　　寂寂重寂寂病夫卧秋斋夜虫思幽壁槁叶鸣空阶南国异气候火旻尚昏霾瘴跕飞羽沴气伤百骸昨闻凯歌旋饮至酒如淮无战陋丹水垂仁经藁街清庙既策勲圜丘俟燔柴车书一以混幽逺靡不怀逐客顦顇久故乡云雨乖禽鱼各有化予欲闻齐谐
　　谒枉山防禅师
　　我本山东人平生多感概弱冠游咸京上书金马外结交当世贤驰声溢四塞勉修贵及蚤狃捷不知退锱铢扬芬馨寻尺招瑕纇淹留郢南鄙摧穨羽翰碎安能咎往事且欲去沈痗吾师得真如自在人寰内哀我堕名网有如翾飞辈曈曈掲智炬照使出昏昧静见闗啓歆然初心防夙尚一何微今得信可大觉路明证入便门通懴悔悟理言自防处屯道犹泰色身岂吾寳慧性非形碍思此灵山期未来何年载
　　善巻坛下作【在柱山上】
　　先生见尧心相与去九有斯民既已治我得安林薮道为自然贵名是无穷夀瑶坛在此山识者常囘首
　　武陵观火诗
　　楚乡祝融分灾火常为虞是时直突发自晨炊徒盲风扇其威白昼曛阳乌操绠不暇汲循墙寜避逾怒如列缺光迅与棼轮俱聨延掩四达赫奕成洪鑪汹疑云涛翻飒若神趋当前迎焮赩是物同膏腴金乌入梵天赤龙游都腾烟透戸飞熖生栾栌火山摧半空星雨洒中衢瑶坛被髹漆寳树攅瑚花县与琴焦旗亭无酒濡市人委百货邑令遗双鳬余势下隈隩长熛烘舳舻吹荧照水府炙浪愁天吴灾罢云日晚心惊视聴殊髙灰辨廪庾黒土连闉阇众烬合星罗游氛铄人肤厚地藏宿热遥林呈骤枯火徳资生人庸可一日无御之失其道敲石弥天隅晋库走龙劒吴宫伤燕雏五行有沴气先哲垂訏谟宋郑同日起时当贤大夫无苛自可乐弭患非所圗贤守恤人瘼临驻骊驹吊伤色惨怛言失词劬愉下令蠲里布指期轻市租闬垣适未立苫盖自相娱山木行翦伐江泥宜墐涂鲁臣不必葺何用征越巫
　　崔元受少府自贬所还遗山姜花以诗答之
　　故人博罗尉遗我山姜花彩从碧海上来自谪僊家云涛润孤根隂火照晨葩净揺扶桑日艳对瀛洲霞世人爱芳辛搴撷忘幽遐传名入帝里飞驲辞天涯王济本尚味石崇方鬬奢雕盘多不识绮席乃増华驿马损筋骨贵人滋齿牙顾予藜藿士持此空叹嗟
　　途中蚤发
　　马蹋尘上霜月明冈头路行人朝气鋭宿鸟相辞去流水隔逺村缦山多红树悠悠闗塞内来往无闲步
　　和董庶中古散调词赠尹果毅
　　昔聴东武吟壮年心已悲如何今濩落闻君辛苦辞言有穷巷士弱龄颇尚奇读得女符生当事边时借名游侠窟结客幽并儿往来长楸间能带双鞬驰崩腾天寳末尘暗燕南垂爟火入咸阳诏征神武师是时占军募插羽扬金羁万夫列辕门观射中防支誓当雪国讐亲爱从此辞中宵倚长劒起视蚩尤旗介马晨萧萧阵云竟天涯隂风猎白草旗槊光参差勇气贯中肠视身忽如遗曽擒白马将虏骑不敢追贵臣上战功名姓随意移终嵗肌骨苦他人印累累谒者既清宫诸侯各罢戏上将赐北第门防不可窥眦血下沾襟天髙问无期却寻故乡路孤影空相随行逢里中旧檏遫昔所嗤一言合侯王腰佩黄金问我何自苦可怜真数奇迟囘顾徒御得色悬双眉飜然悮世途抚已昧所宜田园已芜没流浪江海湄鸷禽毛翮摧不见翔云姿衰容蔽逸气孑孑无人知寂寞草徒长吟下书帷为君发哀韵若扣瑶林枝有客识其真潺湲涕交頥劝尔一桮酒陶然足自怡
　　望衡山
　　东南倚盖卑维岳资柱石前当祝融居上拂朱鸟翮青冥结精气磅礴宣地脉还闻肤寸隂能致弥天泽
　　逰桃源一百韵
　　沅江清悠悠连山郁岑寂囘流抱絶巘皎镜含虚碧昏旦递明媚烟岚纷委积香蔓垂緑潭暴龙照孤碛【山下潭名緑萝碛名暴龙】渊明着前志子骥思逺蹠【子骥事见陶先生本记】寂寂无何乡宻尔天地隔金行太元嵗渔者偶探頥寻花得幽踪窥洞穿闇隙依防闻鸡犬豁达值阡陌居人互将迎笑语如平昔广乐虽交奏海禽心不怿挥手一来归故溪无处覔緜緜五百载市朝几迁革有路在壶中无人知地脉皇家感至道圣祚自天锡金阙传本枝玉函留寳厯禁山开秘宇复戸洁灵宅【诏二十户免徭以奉埽】药检香氛氲醮坛烟羃羃我来尘外躅莹若朝酲析崖转对翠屏水穷留画鹢三休俯乔木千级攀峭壁旭日闻撞钟防云迎蹑屐遂登最髙顶纵目还楚泽平湖见草青逺岸连霞赤幽寻如梦想緜思属空閴寅缘且忘疲耽玩近成癖清猿伺晓发瑶草陵寒坼祥禽舞葱茏珠树摇玓瓅羽人顾我笑劝我税归轭霓衣何飘飖童顔洁白晢重岩是藩屏驯鹿受羁靮楼居迩清霄萝茑成翠帟仙翁遗竹杖王母留桃核姹女飞丹沙青童护金液寳气浮鼎耳神光生劒脊虚无天乐来僁窣兵役丹丘肃朝礼玉扎工防绎枕中淮南方牀下阜乡舄明镫坐遥夜幽籁聴淅沥因话近世僊耸然心神惕乃言瞿氏子骨状非凡格往事黄先生群儿多侮剧謷然不屑意元气贮肝鬲往往游不归洞中观博奕言髙未易信犹复加诃责一旦前致辞自云仙期迫言师有道骨前事尝被谪如今三山上名字在真籍悠然谢主人后嵗当来觌言毕依庭树如去无迹观者皆失次惊追纷络绎日莫山迳穷松风自萧槭适逢修虵见瞑目光激射如严三清居不使恣搜索唯余步纲势八趾在沙砾至今东北隅表以坛上石列仙徒有名世人非目撃如何庭庑际白日振飞翮洞天岂幽逺得道如咫尺一气无死生三光自迁易因思人间世前路何湫窄瞥然此生中善祝期满百大方播羣类秀气肖翕辟性静本同和物牵成阻阨是非鬬方寸荤血昏精魄遂令多夭伤犹喜见斑白喧喧车马驰苒苒桑榆夕共安缇绣荣不悟泥途适纷吾本孤贱世业在逢掖九流宗指归百氏旁攟摭公卿偶慰荐乡曲谬推择居安白社贫志傲纁辟功名希自取簮组俟扬厯书府蚤怀鈆射宫曽发的起草香生帐坐曹乌集柏赐宴聆箫韶侍祠阅琮璧尝闻履忠信可以行蛮貊自迷希古心妄恃干时画巧言忽成锦苦志徒食蘗平地生峯峦深心有矛防曽波一震荡弱植果沦溺北渚吊灵均长岑思亭伯祸来昧几兆事去空叹惜尘累与时深流年随漏滴才能疑木鴈报施迷夷跖楚奏系钟仪商歌劳寗戚禀生非悬解对境方感激自从婴网罗毎事问防王正降雷雨环玦赐迁斥傥复夷平人誓将依羽客买山构精舎领徒开讲席冀无身外忧自有闲中益道牙期日就尘虑乃冰释且欲遗姓名安能慕竹帛长生尚学致一溉岂虚掷芝术资糇粮烟霞拂巾帻黄石履看堕洪崖肩可拍聊复嗟蜉蝣何频哀虺蜴青囊既深味琼葩亦屡摘纵无西山姿犹免长戚戚
　　客有为余话登天坛遇之状因以赋之
　　清晨登天坛半路逢隂晦疾行穿雨过却立视云背白日照其上风雷走于内滉瀁雪海翻槎牙玉山碎蛟龙露鬐鬛神含变态万状互相生百音以繁防俯观羣动静始觉天宇大山顶自晶明人间巳霶霈豁然重昏敛涣若春冰溃反照入松门瀑流飞缟带遥光泛物色余韵吟天籁洞府撞仙钟村墟起夕霭却见山下侣已如迷世代问我何处来我来云雨外
　　有僧言罗浮事因为诗以冩之
　　君言罗浮上容易见九垠渐髙元气壮汹涌来翼身夜宿最髙峯瞻望浩无隣海黒天宇旷星辰来逼人是时当朏魄隂物恣腾振日光吐鲸背劒影开龙鳞倐若万马驰旌旗耸奫沦又如广乐奏金石含悲辛疑其有巨灵怪物尽来賔隂阳迭用事乃俾夜作晨咿喔天鸡鸣扶桑色昕昕赤波千万里踊出黄金轮下视生物息霏如隙中尘醯鸡仰口亦谓云汉津世人信耳目方寸度大钧安知视聴外怪愕不可陈悠悠想大方此乃桮水濵知小天地大安能识其真
　　秋江蚤发
　　轻隂迎晓日霞霁秋江明草树含逺思襟怀有余清凝睇万象起朗吟孤愤平渚鸿未矫翼而我已遐征因思市朝人方聴晨鸡鸣昏昏恋衾枕安见元气英纳爽耳目变玩奇筋骨轻沧洲有奇趣浩荡吾将行
　　裴祭酒尚书见示春归城南青松坞别墅寄王左丞髙侍郎之什命同作
　　蚤宦阅人事晚懐生道机时从学省出独望郊园归野彴度春水山花映岩扉石头解金章林下步緑薇青松郁成坞修竹盈尺围吟风起天籁蔽日无炎威危迳盘羊肠连甍耸翚飞幽谷响樵斧澄潭环钓矶因髙见帝城冠盖扬光辉白云难持寄清韵投所希二公如长离比翼翔太防含情谢林壑酬赠骈珠玑顾予久郎潜愁寂对芳菲一闻丘中趣再抚黄金徽
　　和河南裴尹侍郎宿斋太平寺诣九龙祠祈雨二十韵
　　有事九龙庙防斋梵王祠玉箫何时絶碧树空凉飔吏散埃息月髙庭宇宜重城肃穆闭涧水潺湲时人稀夜复闲虑静境亦随怀断鼇足凝想乗鸾姿朱明盛农节膏泽方愆期瞻言五灵瑞能救百谷萎咿喔晨鸡鸣阑干斗柄垂修容谒神像注意陈正词惊飊起泉若召雷雨师黒烟耸鳞甲洒液如棼丝丰隆震天衢列缺挥火旗炎空忽凄髙霤悬绠縻生物已霶霈湿云稍离披丹霞啓南陆白水含东菑熈熈飞走适蔼蔼草树滋浮光动宫观逺思盈川坻吴公敏于政谢守工为诗商山有病客言贺舒厖眉
　　冬夜宴河中李相公中堂命筝歌送酒
　　朗朗鹍鸡华堂夜多思帘外雪已深坐中人半醉翠蛾发清响曲尽有余意酌我莫忧狂老来无逸气




　　刘賔客文集巻二十三
　　钦定四库全书
　　刘賔客文集巻二十四　　唐　刘禹锡　撰七言五十六首
　　西塞山怀古
　　王濬楼舩下益州金陵王气黯然收千寻铁锁沈江底一片降幡出石头人世几囘伤往事山形依旧枕寒流今逢四海为家日故垒萧萧芦荻秋
　　阳山庙观赛神【梁松南征至此遂为其神在朗州】
　　汉家都尉旧征蛮血食如今配此山曲盖幽深苍桧下洞萧愁絶翠屏间荆巫脉脉传神语野老娑娑启醉顔日落风生庙门外几人连蹋竹歌还
　　汉夀城春望【古荆州刺史治亭其下有子胥庙兼楚王故坟】
　　汉夀城边野草春荒祠古墓对荆榛田中牧竪烧刍狗陌上行人看石麟华表半空经霹雳碑文才见满埃尘不知何日东瀛变此地还成要路津
　　后梁宣明二帝碑堂下作
　　玉马朝周从此辞园陵寂寞对丰碑千行宰树荆州道莫雨萧萧闻子规
　　荆州道怀古
　　南国山川旧帝畿宋台梁馆尚依俙马嘶古树行人歇麦秀空城泽雉飞风吹落叶填宫井火入荒陵化寳衣徒使词臣庾开府咸阳终日苦思归
　　朗州窦员外见示与澧州元郎中郡斋赠答长句二篇因而继和
　　鸳鹭差池出建章防旗朱戸郁相望新防共理犬牙地昨日同含鸡舌香白芷江边分驿路山桃蹊外接甘棠应怜一罢金闺籍枉渚逢春十度伤
　　蚤春对雪奉寄澧州元郎中
　　新赐鱼书墨未干贤人暂屈逺人安朝驱旌斾行时令夜见星辰忆旧官梅蘂覆阶铃閤煗雪峯当戸防枝寒宁知楚客思公子北望长吟澧有兰
　　窦朗州见示与澧州元郎中蚤秋赠答命同作
　　邻境诸侯同舎郎芷江兰浦恨无梁秋风门外旌旗动晓露庭中橘柚香玉簟防凉宜白昼金笳入莫应清商骚人昨夜闻题鴂不叹流年惜众芳
　　衢州徐员外使君遗以缟纻兼竹书箱因成一篇用答佳贶【按此郡本自婺州析置徐自台州迁】
　　烂柯山下旧仙郎列宿来添婺女光逺放歌声分白纻知传家学与青箱水朝沧海何时去兰在幽林亦自芳闻道天台有遗爱人将琪树比甘棠
　　唐秀才赠端州紫石砚以诗答之
　　端州石砚人间重赠我应知正草阙里庙中空旧物开方灶下岂天然玉蠩吐水霞光静防翰摇风绛锦鲜此日慵工记名姓因君数到墨池前
　　览董评事思归之什因以诗赠
　　几年油幕佐征东却泛沧浪狎钓童敧枕醉眠成戏蝶抱琴闲望送归鸿文儒自袭胶西相倚伏能齐塞上翁更説扁舟动乡思青菰已熟奈秋风
　　松滋渡望硖中
　　渡头轻雨洒寒梅云际溶溶雪水来梦渚草长迷楚望夷陵土黒有秦灰巴人泪应猿声落蜀客舩从鸟道囘十二碧峯何处所永安宫外是荒台
　　扬州春夜李端公益张侍御登段侍御平仲宻县李少府畼秘书张正字复元同防于水馆对酒聨句追刻烛击铜鉢故事迟辄举觥以饮之逮夜艾羣公沾醉纷然就枕余偶独醒因题诗于段君枕上以志其事
　　寂寂独看金烬落纷纷只见玉山頽自羞不是髙阳侣一夜星星骑马囘
　　逢王十二学士入翰林因以诗赠【时贞元二十年王以蓝田尉充学士】
　　廏马翩翩禁外逢星槎上汉杳难从定知欲报淮南诏促召王褒入九重
　　阙下口号呈栁仪曹
　　防仗神旗猎晓风鸡人一唱鼔逢逢铜壶漏水何时歇如此相催即老翁
　　监祠夕月坛书事【其礼用昼】
　　西皥司分昼夜平羲和亭午太隂生铿锵揖让秋光里观者如云出鳯城
　　戏赠崔干牛
　　学道深山虚老人留名万代不闗身劝君多买长安酒南陌东城占取春
　　元和甲午嵗诏书尽征江湘逐客余自武陵赴京宿于都亭有怀续来诸君子
　　云雨江湘起卧龙武陵樵客蹑仙踪十年楚水枫林下今夜初闻长乐钟
　　江陵严司空见示与成都武相公唱和因命同作
　　南荆西蜀大行台幕府旌门相对开名重三司平水土威雄八阵役风雷彩云朝望青城起锦浪秋经白帝来不是郢中清唱发谁当丞相掞天才
　　征还京师见旧番官冯叔达
　　前者怱怱被行十年顦顇到京城南宫旧吏来相问何处淹留白发生
　　故洛城古墙
　　粉落椒飞知几春风吹雨洒旋成尘莫言一片危基在犹过无穷来徃人
　　元和十一年自朗州承召至京戯赠防花诸君子
　　紫陌红尘拂面来无人不道防花囘都观里桃千树尽是刘郎去后栽
　　再逰都观絶句【并引】
　　余贞元二十一年为屯田员外郎时此观未有花是嵗出牧连州寻贬朗州司马居十年召至京师人人皆言有道士手植仙桃满观如红霞遂有前篇以志一时之事旋又出牧今十有四年复为主客郎中重游都荡然无复一树唯兔葵燕麦动揺于春风耳因再题二十八字以俟后游时大和二年三月
　　百亩中庭半是苔桃花浄尽菜花开种桃道士归何处前度刘郎今又来
　　望夫石【正对和州郡楼】
　　终日望夫夫不归化为孤石苦相思望来已是几千载只似当时初望时
　　金陵五题【并序】
　　余少为江南客而未游秣陵尝有遗恨后为厯阳守跂而望之适有客以金陵五题相示逌尔生思歘然有得他日友人白乐天掉头苦吟叹赏良久且曰石头诗云潮打空城寂寞囘吾知后之诗人不复措词矣余四咏虽不及此亦不孤乐天之言尔
　　石头城
　　山围故国周遭在潮打空城寂寞囘淮水东边旧时月夜深还过女墙来
　　乌衣巷
　　朱雀桥边野草花乌衣巷口夕阳斜旧来王谢堂前燕飞入寻常百姓家
　　台城
　　台城六代竞豪华结绮临春事最奢万戸千门成野草只縁一曲后庭花
　　生公讲堂
　　生公説法神聴身后空堂夜不扄髙坐寂寥尘漠漠一方明月可中庭
　　江令宅
　　南朝词臣北朝客归来唯见秦淮碧池台竹树三亩余至今人道江家宅
　　谢寺双桧【扬州法云寺谢镇西宅古桧存焉】
　　双桧苍然古貌奇含烟吐雾郁参差晚依禅客当金殿初对将军映画旗龙象界中成寳盖鸳鸯瓦上出髙枝长明镫是前朝焰曽照青青年少时
　　韩信庙
　　将畧兵机命世雄苍黄钟室叹良弓遂令后代登坛者毎一寻思怕立功
　　秋夜安国观闻笙
　　织女分明银汉秋桂枝梧叶共飕飗月露满庭人寂寂霓裳一曲在髙楼
　　洛中寺北楼见贺监草书题诗
　　髙楼贺监昔曽登壁上笔踪龙虎腾中国书流让皇象北朝文士重徐陵偶因独见空惊目恨不同时便伏膺唯恐尘埃转磨灭再三珍重嘱山僧
　　闻韩賔擢第归觐以诗美之兼贺韩十五曹长时韩牧永州
　　零陵香草满郊坰丹穴雏飞入翠屏孝若归来呈画赞孟阳别后有山铭兰陔旧地多才结桂树新枝色更青为报儒林丈人道如今从此鬓星星
　　寄杨八夀州
　　风猎红旗入夀春满城歌舞向朱轮八公山下清淮水千骑尘中白面人桂岭雨余多鹤迹茗园晴望似龙鳞圣朝方用敢言者次第应须旧谏臣
　　李贾二大谏拜命后寄杨八夀州
　　谏省新登二直臣万方惊喜捧丝纶则知天子明如日肯放淮阳髙卧人
　　宣上人逺寄贺礼部王侍郎放牓后诗因而继和
　　礼闱新牓动长安九陌人人走马防一日声名徧天下满城桃李属春官自吟白雪铨词赋指示青云借羽翰借问至公谁印可支郎天眼定中观
　　赠东岳张链师
　　东岳真人张链师髙情雅澹世间希堪为烈女书青简久事元君住翠防金缕机中抛锦字玉清坛上着霓衣云衢不要吹箫伴只拟乗鸾独自飞
　　秘书崔少监见示坠马长句因而和之
　　麟台少监旧仙郎洛水桥边堕马伤尘污腰间青盭绶风飘掌上紫游缰上车著作应来问折臂三公定送方犹赖徳全如醉者不妨吟咏入篇章
　　寄杨虢州与之旧姻
　　避地江湖知几春今来本郡拥朱轮阮郎无复里中旧杨防却为闗外人各系一官难命驾毎怀前好易沾巾玉城山里多灵药摆落功名且养神
　　秋日题窦员外崇徳里新居【窦时判度支案】
　　长爱街西风景闲到君居处暂开顔清光门外一渠水秋色墙头数防山踈种碧松通月朗多栽红药待春还莫言堆案无余地认得诗人在此间
　　防防转仪曹郎依前充集贤学士举韩湖州自代因寄七言
　　翔鸾阙下谢防初通籍由来在石渠暂入南宫判祥瑞还归内殿阅圗书故人犹在三江外同病凡经二纪余今日荐君嗟久滞不唯文体似相如
　　途次华州陪钱大夫登城北楼春望因覩李崔令狐三相国唱和之什翰林旧侣继踵华城山水清髙鸾鳯翔集皆忝夙眷遂题是诗
　　城楼四望出风尘见尽闗西渭北春百二山河雄上国一双旌斾委名臣壁中今日题诗处天上同时草诏人莫怪老郎呈滥吹官途虽别旧情亲
　　三乡驿楼伏覩宗望女几山诗小臣斐然有感
　　开元天子万事足唯惜当时光景促三乡陌上望仙山归作霓裳羽衣曲僊心从此在瑶池三清八景相追随天上忽乗白云去世间空有秋风词
　　洛中初冬拜表有怀上京故人
　　鳯楼南面控三条拜表郎官蚤渡桥清洛晓光铺碧簟上阳霜叶翦红绡省门簮组初成列云路鸳鸾想退朝寄谢殷懃九天侣枪榆水击各逍遥
　　尉迟郎中见示自南迁牵复却至洛城东旧居之作因以和之
　　曽遭飞语十年谪新受防光万里还朝服不妨游洛浦郊园依旧防嵩山竹含天籁清商乐水绕庭台碧玉环留作功成退身地如今只是暂时闲
　　洛中酬福建陈判官见赠
　　潦倒声名拥肿材一生多故苦邅廻南宫旧籍遥相管东洛闲门昼未开静对道流论药石偶逢词客与琼瑰怪君近日文锋利新向延平防劒来
　　始闻秋风
　　昔防黄菊与君别今聴蝉我却囘五夜飕飗枕前觉一年顔状镜中来马思边草拳毛动雕盼青云睡眼开天地肃清堪四望为君扶病上髙台
　　和苏十郎中谢病闲居时严常侍萧给事同过访叹初有二毛作
　　清羸隠几望云空左掖鸳鸾到室中一巻素书销永日数茎斑鬓对秋风菱花照后容虽改蓍草占来命已通莫怪人人惊蚤白縁君合是黒头翁
　　詶淮南廖参谋秋夕见过之作【林公昔为扬州从事参谋从释子反初服】
　　扬州从事夜相寻无限新诗月下吟初服已惊发长髙情犹向碧云深语余时举一杯酒坐久方闻数处砧不逐繁华访闲散知君摆落俗人心
　　题王郎中宣义里新居
　　爱君新买街西宅客到如游鄠杜间雨后退朝贪种树申时出省趁防山门前巷陌三条近墙内池亭万境闲见拟移居作邻里不论时节请开闗
　　詶朗州崔员外与任十四兄侍御同过鄙人旧居见怀之什时守呉郡
　　昔日居邻招屈亭枫林橘树鹧鸪声一辞御苑青门去十见蛮江白芷生自此曽沾宣室召如今又守阖闾城何人万里能相忆同舎仙郎与外兄【任侍御予外兄崔员外南宫同官】
　　美温尚书镇定兴元以诗寄贺
　　旌旗入境犬无声戮尽鲸鲵汉水清从此世人开耳目始知名将出书生
　　刘驸马水亭避暑
　　千竿竹翠数莲红水阁虚凉玉簟空琥珀琖烘疑漏酒水精帘莹更通风赐冰满盌沈朱实法馔盈盘覆碧笼尽日逍遥避烦暑再三珍重主人翁
　　述旧贺迁寄陜虢孙常侍【南宫左辅两处交代】
　　南宫幸袭芝兰后左辅曽交印绶来多病未离清洛苑新防巳厯望仙台闗头古塞桃林静城下长河竹箭囘闻道随车有零雨此时偏动子荆才
　　詶端州吴大夫夜泊湘川见寄一絶
　　夜泊湘川逐客心月明猿苦血沾襟湘妃旧竹痕犹浅从此因君染更深

　　刘賔客文集巻二十四
　　钦定四库全书
　　刘賔客文集巻二十五　　唐　刘禹锡　撰杂体三十九首
　　翠防寺有感
　　吾王昔游幸离宫云际开朱旗迎夏毕凉轩避暑来汤防赐都尉寒冰颁上才龙不可望玉坐生浮埃
　　连州腊日观莫徭猎西山
　　海天杀气薄蛮军部伍嚣林红叶尽变原黒草初烧围合繁钲息禽兴大斾揺张罗依道口嗾犬上山腰猜鹰虑奋迅惊麏时局跳瘴云四面起腊雪半空销箭头余鹄血鞍傍见雉翘日莫还城邑金笳发丽谯
　　观舞柘枝二首
　　长裾何葳蕤僊僊登绮墀神飊猎红蕖龙烛然金枝垂带覆纎腰安钿当妩眉翘袖中繁鼔倾眸遡华榱燕余有旧曲淮南多冶词欲见倾城处君防赴节时
　　山鸡临清镜石燕赴遥津何如上客防长袖入华茵体轻似无骨观者皆耸神曲尽囘身去曽波犹注人
　　君山怀古
　　属车八十一此地阻长风千载威灵尽赭山寒水中
　　秋江晚泊
　　长泊起秋色空江涵霁晖莫霞十万状賔鸿次第飞古戍见旗逈荒村闻犬稀轲峨艑上客劝酒夜相依
　　步出武陵东亭临江寓望
　　鹰至感风霜余变林麓孤颿带日来寒江转沙曲戍遥旗影动津晚防声促月上防霞收渔歌逺相续
　　秋日送客至潜水驿
　　吏立沙际田家连竹溪神林社日鼓茅屋午时鸡雀噪晚禾地蝶飞秋草畦驿楼宫树近疲马再三嘶
　　晚嵗登武陵城顾望水陆怅然有作
　　星象承鸟翼蛮陬想犬牙俚人祠竹节仙洞开桃花城基厯汉魏江源自賨巴华表廖王墓菜地黄琼家霜轻菊秀晚石浅水文斜樵音绕故垒汲路明寒沙清风稍改叶卢橘如含葩野桥鸣驿骑丛祠发逈笳跳鳞避举网倦鸟寄行查路尘髙出树山火逺连霞夕曛转赤岸浮霭起苍葭轧轧渡溪桨连连赴林鵶叫阍道非逺赐环期自賖孤臣本危涕乔木在天涯
　　湖州崔郎中曽长寄三癖诗自言癖在诗与琹酒其词逸而髙吟咏不足昔栁吴兴亭臯陇首之句王融书之白团扇故为四韵以谢之
　　视事画屏中自称三癖翁管泛春渚旌斾拂晴虹酒对青山月琴韵白苹风防书团扇上知君文字工
　　为郎分司寄上都同舎
　　籍通金马门身在铜驼陌省闼昼无尘宫树逺凝碧荒街浅深辙古渡潺湲石唯有嵩丘云堪夸蚤朝客
　　登陜州城北楼却寄京师亲友
　　独上百尺楼目穷思亦愁初日徧露草野田荒悠悠尘息长道白林清宿收囘首云深处永怀帝乡游
　　请告东归发灞桥却寄诸僚友
　　征途出灞涘囘首伤如何故人云雨散满目山川多行车无停轨流景同迅波前欢渐成昔感叹益劳歌
　　秋晚题湖城驿池上亭
　　秋次池上馆林塘照南荣尘衣纷未解幽思浩已盈风莲坠故蕚露菊含晚英恨为一夕客愁聴晨鸡鸣
　　平蔡州三首
　　蔡州城中众心死妖星夜落照壕水汉家飞将下天来马棰一挥门洞开贼徒崩腾望旗拜有若羣蛰惊春雷狂童面缚登槛车大帛夭矫垂捷书相公从容来镇抚常侍郊迎负文弩四人归业闾里闲小儿跳跟健儿舞汝南晨鸡喔喔鸣城头鼔角音和平路傍老人忆旧事相与感激皆涕零老人收泣前致辞官军入城人不知忽惊元和十二载重见天寳承平时
　　九衢车马浑浑流使臣来献淮西囚四夷闻风失匕筯天子受贺登髙楼妖童擢发不足数血汗城西一坏土南峯无火楚泽闲夜行不鎻穆陵闗防勲礼毕天下泰猛士按劒防常山【时唯常山不庭】
　　平齐行二首
　　边尘昔起蓟北门河南地属平卢军貂裘代马绕东岳峄阳孤桐削为角地形十二虏意骄防泽含容厯四朝鲁人皆解带弓箭齐人不复闻箫韶今朝天子圣神武手握符平九土初哀狂童袭故事文告不来方震怒去秋诏下诛东平官军四合犹婴城春来羣鸟噪且惊气如坏山堕其庭牙门大将有刘生夜半射落搀抢星帐中虏血流满地门外三军舞连臂驲骑函首过黄河城中无贼夭气和朝廷侍郎来慰抚耕夫满野行人歌泰山沈寇六十年旅祭不飨生愁烟今逢圣君欲封禅神使隂兵来助战祅氛埽尽河水清日观杲杲卿云见开元皇帝东封时百神受职争奔驰千钧猛簴顺流下洪波涵淡浮熊罴侍臣燕公秉文笔玉检告天无愧词当今叡孙承圣祖岳神望幸河宗舞青门大道属车尘共待葳蕤翠华举
　　城西行
　　城西簇簇三叛族叛者为谁蔡吴蜀中使提刀出禁来九衢车马轰成雷临刑与酒桮未覆仇家白官先请肉守吏能然董卓脐饥乌来觇桓目城西人散泰街平雨洗血痕春草生
　　武昌老人説笛歌
　　武昌老将七十余手把庾令相问书自言少小学吹笛蚤事曹王曽赏激往年镇戍到蕲州楚山萧萧笛竹秋当时买林恣捜索典却身上乌貂裘古苔苍苍封老节石上孤生饱风雪商声五音随指发水中龙应行云絶曽将黄鹤楼上吹一声占尽秋江月如今老去兴犹迟音韵髙低耳不知气力已无心尚在时时一曲梦中吹
　　西山兰若试茶歌
　　山僧后檐茶数丛春来映竹抽新茸苑然为客振衣起自傍芳丛摘鹰觜斯须炒成满室香便酌砌下金沙水骤雨松声入鼎来白云满盌花裵囘悠扬喷鼻宿酲散清峭彻骨烦襟开阳崖隂岭各殊气未若竹下莓苔地炎帝虽尝未解煎桐君有箓那知味新芽连拳半未舒自摘至煎俄顷余木兰坠露香微似瑶草临波色不如僧言灵味宜幽寂采采翘英为嘉客不辞缄封寄郡斋甎井铜鑪损标格何况蒙山顾渚春白泥赤印走风尘欲知花乳清泠味须是眠云跂石人
　　庙庭偃松诗【并引】
　　侍中后閤前有小松不待年而偃丞相晋公为赋诗美其犹龙蛇然植于髙檐乔木间上嵚旁轧盘蹙倾亚似不得天和者公以遂物性为意乃加怜焉命畚土以壮其趾使无敧索绹以牵其榦使不仆盥潄之余以润之顾眄之辉以照之发于仁心感召和气无复夭阏坐能敷舒向之跧蹙化为奇古故虽袤丈而有偃号焉予尝诣閤白事公为道所以且示以诗窃感嘉木之逢时斐然成咏
　　势轧枝偏根已危髙情一见与扶持忽从顦顇有生意却为离披无俗姿影入岩廊行乐处韵含天籁宿斋时谢公莫道东山去待取隂成满鳯池
　　答东阳于令涵碧圗诗【并引】
　　东阳令于兴宗丞相燕国公之犹子生绮襦纨袴间所见皆贵盛而挈然有心如山东书生前年白有司愿为亲民官以自效遂补东阳及莅官以简易为治故多暇日一旦于县五里偶得奇境埋没于翳荟中于生自以有特操而生于公侯家由覆廕入仕常忽忽叹息因移是心开抉泉石芟去萝防斧凡材畚息壤而清溪翠岩森立坌来因构亭其端题曰涵碧碧流贯于庭中如青龙蜿蜒冰【去声】澈射人树石云霞列于前昏旦万状惜其居地不得有闻于时故图之来乞词既无负尤物予亦久翳萝茑者睹之慨然遂赋七言以贻后之文士东阳本是佳山水何况曽经沈隠侯化得邦人解吟咏如今县令亦风流新开潭洞疑仙境逺写丹青到雝州落在寻常画师手犹能三伏凛生秋
　　赠致仕滕庶子先辈【时及第人中最长】
　　朝服归来昼锦荣登科记上更无名夀觞毎使曽孙献胜境长携众妓行矍铄据鞍时骋健殷勤把酒尚多情凌寒却向山隂去衣绣郎君雪里迎【时令子为御史主务在越中】
　　咏树红柿子
　　晓连星影出晚带日光悬本因遗采掇飜自保天年
　　庭竹
　　露涤鈆粉节风揺青玉枝依依似君子无地不相宜
　　台城怀古
　　清江悠悠王气沈六朝遗事何处寻宫墙隠嶙围野泽鹳鶂夜鸣秋色深
　　题夀安甘棠馆二首
　　公馆似仙家池清竹迳斜山禽忽惊起冲落半岩花门前洛阳道门里桃源路尘土与烟霞其间十余步
　　与歌者米嘉荣
　　唱得凉州意外声旧人唯数米嘉荣近来时世轻先辈好染頿须事后生
　　聴旧宫中乐人穆氏唱歌
　　曽随织女渡天河记得云间第一歌休唱贞元供奉曲当时朝士已无多
　　浑侍中宅牡丹
　　径尺千余朶人间有此花今朝见顔色更不向诸家
　　唐郎中宅与诸公同饮酒防牡丹
　　今日花前饮甘心醉数杯但愁花有语不为老人开
　　与歌者何戡
　　二十余年别帝京重闻天乐不胜情旧人唯有何戡在更与殷勤唱渭城
　　与歌童田顺郎
　　天下能歌御史娘花前月底奉君王九重深处无人见分付新声与顺郎
　　燕尓馆破屏风所画至精人多叹赏题之
　　画时应遇空亡日卖处难逢识别人唯有多情往来客强将衫袖拂埃尘
　　赏牡丹
　　庭前芍药妖无格池上芙蕖浄少情唯有牡丹真国色花开时节动京城
　　寄陜州姚中丞【时分司东都】
　　八月天地肃二陵风雨收旌旗阙下来云日闗东秋禹迹想前事汉台余故丘裵囘襟带地左右帝王州留滞悲昔老防光荣彻侯相思望棠树一寄商声讴
　　奉酬湖州崔郎中见寄五韵
　　山阳昔相遇灼灼晨葩鲜同游翰墨场和乐埙箎然一落名宦途浩如乗风船行当衰莫日卧理淮海壖犹期谢病后共乐桑榆年


　　刘宾客文集巻二十五
　　钦定四库全书
　　刘賔客文集巻二十六　　唐　刘禹锡　撰乐府上
　　团扇歌
　　团扇复团扇奉君清暑殿秋风入庭树从此不相见上有乘鸾女苍苍网虫遍明年入懐袖别是机中练
　　荆州歌二首
　　渚宫杨栁暗麦城朝雉飞可怜蹋青伴乘煗着轻衣今日好南风商旅相催发沙头樯竿上始见春江濶
　　纪南歌
　　风烟纪南城尘土荆门路天寒多猎骑走上樊姬墓
　　宜城歌
　　野水绕空城行尘起孤驿荒台侧生树石碣阳镌额靡靡度行人温风吹宿麦
　　顺阳歌
　　朝辞官军驿前望顺阳路野水齧荒坟秋虫镂官树曽闻天寳末胡马西南骛城守鲁将军拔城从此去
　　马嵬行
　　緑野扶风道黄尘马嵬驿路邉杨贵人坟髙三四尺乃问里中儿皆言幸蜀时军家诛佞幸天子舍妖姬羣吏伏门屏贵人牵帝衣低回转美目风日为无晖贵人饮金屑倐忽蕣英莫平生服杏丹顔色真如故属车尘已逺里巷来窥觑共爱宿妆妍君王画眉处履綦无复有履组光未灭不见岩畔人空见陵波袜邮童爱踪迹私手解槃结传看千万眼缕絶香不歇指环照骨明首饰敌连城将入咸阳市犹得贾胡惊
　　视刀环歌
　　常恨言语浅不如人意深今朝两相视脉脉万重心
　　三阁辞四首【吴声】
　　贵人三阁上日晏未梳头不应有恨事娇甚却成愁珠箔曲琼钩子细见扬州北兵那得度浪语判悠悠沈香帖阁柱金缕画门楣回首降旛下已见黍离离三人出眢井一身登槛车朱门漫临水不可见鲈鱼
　　更衣曲
　　博山炯炯吐香雾红烛引至更衣处夜如何其夜漫漫邻鸡未鸣寒雁度庭前雪压松桂丛廊下防防悬纱笼满堂醉客争笑语嘈琵琶青幕中
　　淮隂行五首
　　古有长千行言三江之事悉矣余尝阻风淮隂作淮隂行以禆乐府
　　蔟蔟淮隂市行楼縁岸上好日起樯竿乌飞惊五两金日转船头金乌指西北烟波与春草千里同一色船头大铜镮摩挲光陈陈蚤晚使风来沙头一眼认何物令侬羡羡郎船尾燕衔泥趂樯竿宿食长相见隔浦望行船头昻尾幰幰无奈挑菜时清淮春浪软竞渡曲【竞渡始于武陵至今举檝而相和之其音咸呼云何在斯招屈之义事见圗经】
　　沅江五月平隄流邑人相将浮防舟灵均何年歌已矣哀謡振檝从此起扬枹击节雷阗阗乱流齐进声轰然蛟龙得雨鬐鬛动防蝀饮河形影聫刺史临流褰翠帏揭竿命爵分雄雌先鸣余勇争鼓舞未至衔枚顔色沮百胜本自有前期一飞由来无定所风俗如狂重此时纵观云委江之湄防旗夹岸照鲛室罗袜陵波呈水嬉曲终人散空愁莫招屈亭前水东注
　　隄上行三首
　　酒旗相望大隄头隄下连樯隄上楼日莫行人争渡急桨声幽轧满中流
　　江南江北望烟波入夜行人相应歌桃叶传情竹枝怨水流无限月明多
　　长隄缭绕水裵回酒舍旗亭次第开日晚上帘招估客轲峩大艑落颿来
　　采菱行【武陵俗嗜芰菱嵗秋矣有女郎咸游于马湖薄言采之归以御客古有采菱曲罕传其词故赋之以俟采诗者】
　　白马湖平秋日光紫菱如锦防鸳翔荡舟游女满中央采菱不顾马上郎争多逐胜纷相向时转兰桡破轻浪长鬟弱袂动参差钗影钏文浮荡漾笑语哇咬顾晚晖蓼花縁岸扣船归归来共到市桥步野蔓系船萍满衣家家竹楼临广陌下有连樯多估客携觞荐芰夜经过醉蹋大隄相应歌屈平祠下沅江水月照寒波白烟起一曲南音此地闻长安北望三千里
　　秋风引
　　何处秋风至萧萧送雁羣朝来入庭树孤客最先闻
　　莫猺歌
　　莫猺自生长名字无符籍市易杂鲛人婚姻通木客星居占泉眼火种开山脊夜渡千仞谿含沙不能射
　　蛮子歌
　　蛮语钩辀音蛮衣斑斓布熏狸掘沙防时节祠盘瓠忽逢乗马客怳若惊麕顾腰斧上髙山意行无旧路
　　洞庭秋月行
　　洞庭秋月生湖心曽波万顷如镕金孤轮徐转光不定游气蒙蒙隔寒镜是时白露三秋中湖平月上天地空岳阳城头莫角絶荡漾已过君山东山城苍苍夜寂寂水月逶迤绕城白荡桨巴童歌竹枝连樯估客吹羌笛势髙夜久隂力全金气肃肃开清躔浮云野马归四裔首冠星斗当中天天鸡相呼曙霞出敛影含光让朝日日出喧喧人不闲夜夜清景非人间
　　蹋歌词四首
　　春江月出大隄平隄上女郎连袂行唱尽新词欢不见红霞映树鹧鸪鸣
　　桃蹊柳陌好经过镫下妆成月下歌为是襄王故宫地至今犹自细腰多
　　新词宛转递相传振袖倾鬟风露前月落乌啼云雨散游童陌上拾花钿
　　日莫江南闻竹枝南人行乐北人悲自从雪里唱新曲直到三春花尽时
　　华清词
　　日出骊山东裵照温泉楼台影玲珑稍稍开白烟言昔太上皇常居此祈年风中闻清乐往往来列仙翠华入五云紫气归上哀哀生人泪泣尽弓劒前圣道本自我凡情徒颙然小臣感化一望青冥天
　　步虚词二首
　　阿母种桃云海际花落子城二千嵗海风吹折最繁枝跪捧琼槃献天帝
　　华表千年一鹤归凝丹为顶雪为衣星星仙语人聴尽却向五云飜趐飞
　　桃源行
　　渔舟何招招浮在武陵水拕纶掷饵信流去误入桃源行数里清源寻尽花绵绵蹋花覔径至洞前洞门苍黒烟雾生暗行数步逢虚明俗人毛骨惊仙子争来致词何至此须臾皆破冰雪顔笑言委曲问人间因嗟隠身来种玉不知人世如风烛筵羞石髓劝客餐镫爇松脂留客宿鸡声犬声遥相闻晓光葱笼开五云渔人振衣起出户满庭无路花纷纷飜然恐迷乡县处一息不肯桃源住桃花满溪水似镜尘心如垢洗不去仙家一出寻无踪至今水流山重重
　　魏宫词二首
　　日晚长秋帘外报望陵歌舞在明朝添鑪火欲熏衣麝忆得分时不忍烧
　　日映西陵松栢枝下台相顾一相思朝来乐府长歌曲唱着君王自作词
　　阿娇怨
　　望见葳防举翠华试开金屋埽庭花须臾宫女传来信言幸平阳公主家
　　九华山【并引】
　　九华山在池州青阳县西南九峯竞秀神采竒异昔予仰太华以为此外无竒爱女几荆山以为此外无秀及今见九华始悼前言之容易也惜其地偏且逺不为世所称故歌以大之
　　竒峯一见惊魂魄意想洪鑪始开辟疑是九龙夭矫欲攀天忽逢霹雳一声化为石不然何至今悠悠亿万年气势不死如腾仚【音骞轻举皃】云含幽兮月添冷日凝辉兮江影结根不得要路津逈秀长在无人境轩皇封禅登云亭大禹防计临东溟乗樏【力追反山行具】不来广乐絶独与猿鸟愁青荧君不见敬亭之山黄索漠兀如防岸无棱角宣城谢守一首诗遂使名声齐五岳九华山九华山自是造化一尤物焉能籍甚乎人间
　　送春曲
　　春向晚春晚思悠哉风云日已改花叶自相催漠漠空中去何时天际来
　　春已暮冉冉如人老映叶见残花连天是青草可怜桃与李从此同桑枣
　　春景去此去何时回游人千万恨落日上髙台寂寞繁花尽流莺归不来
　　初夏曲三首
　　铜壶方促夜斗柄暂南回稍嫌单衣重初怜北户开西园花已尽新月为谁来
　　时节过繁华隂隂千万家巢禽命子戯园果坠枝斜寂寞孤飞蝶窥丛覔晚花
　　緑水风初暖青林露早晞麦田雉朝雊桑野人莫归百舌悲花尽无声来去飞
　　柳花词三首
　　开从緑条上散逐香风逺故取花落时悠扬占春晚轻飞不假风轻落不委地撩乱舞晴空发人无限思晴天黯黯雪来送青春莫无意似多情千家万家去
　　送春词
　　昨来楼上迎春处今日登楼又送归兰蘂残妆含露泣柳条长袖向风挥佳人对镜容色改楚客临江心事违万古至今同此恨无如一醉尽忘机
　　秋词二首
　　自古逢秋悲寂寥我言秋日胜春朝晴空一鹤排云上便引诗情到碧霄
　　山明水浄夜来霜数树深红出浅黄试上髙楼清入骨岂知春色嗾人狂












　　刘賔客文集巻二十六
　　钦定四库全书
　　刘賔客文集巻二十七　　唐　刘禹锡　撰乐府下
　　泰娘歌【并引】
　　泰娘本韦尚书家主讴者初尚书为吴郡得之命乐工诲之琵琶使之歌且舞无几何尽得其术居一二嵗携之以归京师京师多新声善工于是又捐去故技以新声度曲而泰娘名字往往见称于贵游之间元和初尚书薨于东京泰娘出居民间久之为蕲州刺史张愻所得其后愻坐事谪居武陵郡愻卒泰娘无所归地荒且逺无有能知其容与艺者故日抱乐器而哭其音燋杀以悲雒客闻之为歌其事以续于乐府云
　　泰娘家本阊门西门前緑水环金隄有时妆成好天气走上臯桥折花戯风流太守韦尚书路傍忽见停隼旟斗量明珠鸟传意绀幰迎入专城居长鬟如云衣似雾锦茵罗荐承轻步舞学惊鸿水榭春歌传上客兰堂莫从郎西入帝城中贵游簪组香帘栊低鬟缓视抱明月纎指破拨生胡风繁华一旦有消歇题劒无光履声絶洛阳旧宅生草莱杜陵萧萧松栢哀妆奁虫网厚如茧博山炉侧倾寒灰蕲州刺史张公子白马新到铜驼里自言买笑掷黄金月堕云中从此始安知鵩鸟坐隅飞寂寞旅魂招不归秦嘉镜有前时结韩夀香销故箧衣山城少人江水碧防雁哀猿风雨夕朱已絶为知音云鬓未秋私自惜举目风烟非旧时梦寻归路多参差如何将此千行泪更洒湘江斑竹枝
　　秋扇词
　　莫道恩情无重来人间荣谢递相催当时初入君懐袖岂念寒鑪有死灰
　　捣衣曲
　　爽砧应秋律繁杵含凄风一一逺相续家家音不同户庭凝露清伴侣明月中长裾委襞积轻佩垂珑汗余衫更馥钿移麝半空报寒惊边雁促思闻虫天狼正芒角虎落定相攻盈箧寄何处征人如转蓬
　　七夕二首
　　河鼓灵旗动姮娥破镜斜满空天是幕徐转斗为车机罢犹安石桥成不碍查寜知观津女竟夕望云涯天衢啓云帐神驭上星桥初喜渡河汉频惊转斗杓余霞张锦幛轻电闪红绡非是人间世还悲后防遥
　　龙阳县歌
　　县门白日无尘土百姓县前挽鱼罟主人引客登大隄小人纵观黄犬怒鹧鸪惊鸣绕篱落橘柚垂芳照窻户沙平草緑见吏稀寂歴斜阳照悬鼓
　　度桂岭歌
　　桂阳岭下下复髙髙人稀鸟兽骇地逺草木豪寄言千金子知余歌者劳
　　插田歌【并引】
　　连州城下俯接村墟偶登郡楼适有所感遂书其事为俚歌以俟采诗者
　　冈头花草齐燕子东西飞田塍望如线白水光参差农妇白纻裙农夫緑蓑衣齐唱田中歌嘤儜如竹枝但闻怨响音不辨俚语词时时一大笑此必相嘲嗤水平苗漠漠烟火生墟落黄犬往复还赤鸡鸣且啄路傍谁家郎乌帽衫袖长自言上计吏年初离帝乡田夫语计吏君家侬定谙一来长安罢眼大不相参计吏笑致辞长安真大处省门髙轲峩侬入无度数昨来补衞士唯用筒竹布君看二三年我作官人去
　　畬田作
　　何处好畬田团团缦山腹鑚得雨卦上山烧卧木惊麏走且顾羣雉声咿喔红熖逺成霞轻煤飞入郭风引上髙岑猎猎度青林青林望靡靡赤光低复起照潭出老蛟爆竹惊山夜色不见山孤明星汉间如星复如月俱逐晓风灭木从敲石光遂致烘天热下种暖灰中乗阳坼牙孽苍苍一雨后苕颖如云发巴人拱手吟耕耨不闗心由来得地势径寸有余隂
　　蒲桃歌
　　野田生蒲桃纒绕一枝蒿移来碧墀下张王日日髙分岐浩繁缛脩蔓蟠诘曲扬翘向庭柯意思如有属为之立长架布濩当轩緑米液溉其根理疎看渗漉繁葩组绶结悬实珠玑蹙马乳帯轻霜龙鳞跃初旭有客汾隂至临堂瞪双目自言我晋人种此如种玉醸之成美酒令人饮不足为君博一斗往取凉州牧
　　鶗鴂吟
　　朝阳有吟鳯不闻千万祀鶗鴂催众芳晨间先入耳秋风白露晞从是尔啼时如何上春日唧唧满庭飞
　　墙隂歌
　　白日左右浮天潢朝晡影入东西墙昔为儿童在隂戯当时意小觉日长东隣侯家吹笙簧随隂促促移象牀西隣田舍乏糟糠就影汲汲舂黄粱因思九州四海外家家只占墙隂内莫言墙隂数尺间老却主人如等闲君看眼前光景促中心莫学太行山
　　观云篇
　　兴云感隂气疾走如见机晴来意态行有若功成归葱笼含晚景洁白凝秋晖夜深度银汉漠漠仙人衣
　　踏潮歌【并引】
　　元和十年夏五月终风驾涛南海羡溢南人曰潮也率三更嵗一有之余为连州客或为予言其状因歌之附于南越志
　　屯门积日无回飇沧波不归成潮轰如鞭石矻且揺亘空欲驾鼋鼍桥惊湍蹙缩悍而骄大陵髙岸失岧嶤四边无阻音响调背负元气掀重霄介鲸得性方逍遥仰鼻嘘吸扬朱翘海人狂顾迭相招罽衣髽首声哓哓征南将军登丽谯赤旗指麾不敢嚣翌日风回沴气消归涛纳纳景昭昭乌泥白沙复满海海色不动如青瑶
　　百花行
　　长安百花时风景宜轻薄无人不沽酒何处不闻乐春风连夜动微雨陵晓濯红熖出墙头雪光映楼角繁紫韵松竹逺黄绕篱落临路不胜愁轻飞去何托满庭荡魂魄照庑成丹渥烂熳嗾颠狂飘零劝行乐时节易晼晚清隂覆池阁唯有安石榴当轩慰寂寞
　　春有情篇
　　为问游春侣春情何处寻花含欲语意草有鬭生心雨频催发色云轻不作隂纵令无月夜芳兴暗中深
　　路傍曲
　　南山宿雨晴春入鳯皇城处处闻管无非送酒声
　　白鹭儿
　　白鹭儿最髙格毛衣新成雪不敌众禽喧呼独凝寂孤眠芊芊草久立潺潺石前山正无云飞去入遥碧
　　壮士行
　　隂风振寒郊猛虎正咆哮徐行出烧地连吼入黄茅壮士走马去镫前弯玉弰叱之使人立一发如铍交悍睛忽星堕飞血溅林梢彪炳为我席羶腥充我庖里中欣害除贺酒纷号呶明日长桥上倾城看斩蛟
　　边风行
　　边马萧萧鸣边风满碛生暗添弓箭力半上鼓鼙声袭月寒晕起吹云隂陈成将军占气出号夜翻营【一作安号畏飜城】
　　竹枝词【并引】
　　四方之歌异音而同乐嵗正月余来建平里中儿聫歌竹枝吹短笛撃鼔以赴节歌者扬袂睢舞以曲多为贤聆其音中黄钟之羽卒章激讦如吴声虽伧儜不可分而含思宛转有淇濮之艳昔屈原居沅湘间其民迎神词多鄙陋乃为作九歌到于今荆楚鼓舞之故余亦作竹枝词九篇俾善歌者飏之附于末后之聆巴歈知变风之自焉
　　白帝城头春草生白盐山下蜀江清南人上来歌一曲北人莫上动乡情
　　山桃红花满上头蜀江春水拍山流花红易衰似郎意水流无限似侬愁
　　江上朱楼新雨晴瀼西春水縠文生桥东桥西好杨柳人来人去唱歌行
　　日出三竿春雾消江头蜀客驻兰桡慿寄狂夫书一纸住在成都万里桥
　　两岸山花似雪开家家春酒满银桮昭君坊中多女伴永安宫外蹋青来
　　城西门前滟滪堆年年波浪不能摧懊恼人心不如石少时东去复西来
　　瞿唐嘈嘈十二滩此中道路古来难长恨人心不如水等闲平地起波澜
　　巫峡苍苍烟雨时清猿啼在最髙枝个里愁人肠自防由来不是此声悲
　　山上层层桃李花云间烟火是人家银钏金钗来负水长刀短笠去烧畬
　　杨柳枝词九首
　　塞北梅花羌笛吹淮南桂树小山词请君莫奏前朝曲聴唱新飜杨柳枝
　　南陌东城春蚤时相逢何处不依依桃红李白皆夸好须得垂杨相发挥
　　鳯阙轻遮翡翠帏龙池遥望麴尘丝御沟春水相晖映狂杀长安年少儿
　　金谷园中莺乱飞铜驼陌上好风吹城东桃李须臾尽争似垂杨无限时
　　花萼楼前初种时美人楼上鬭腰支如今抛掷长街里露叶如啼欲恨谁
　　炀帝行宫汴水濵数株残柳不胜春晚来风起花如雪飞入宫墙不见人
　　御陌青门拂地垂千条金缕万条丝如今绾作同心结将赠行人知不知
　　城外春风吹酒旗行人挥袂日西时长安陌上无穷树唯有垂杨管别离
　　轻盈嫋娜占年华舞榭妆楼处处遮春尽絮飞留不得随风好去落谁家
　　浪淘沙词九首
　　九曲黄河万里沙浪淘风簸自天涯如今直上银河去同到牵牛织女家
　　洛水桥边春日斜碧流轻浅见琼砂无端陌上狂风急惊起鸳鸯出浪沙
　　汴水东流虎眼文清淮晓色鸭头春君看渡口淘沙处渡却人间多少人
　　鹦鹉舟头浪飐沙青楼春望日将斜衔泥燕子争归舎独自狂夫不忆家
　　濯锦江边两岸花春风吹浪正淘沙女郎剪下鸳鸯锦将向中流定晚霞
　　日照澄洲江雾开淘金女伴满江隈美人首饰侯王印尽是沙中浪底来
　　八月涛声吼地来头髙数丈触山回须臾却入海门去巻起沙堆似雪堆
　　莫道谗言如浪深莫言迁客似沙沈千淘万洒虽辛苦吹尽狂沙始到金
　　流水淘沙不暂停前波未灭后波生令人忽忆潇湘渚回唱迎神三两声
　　潇湘神二首
　　湘水流湘水流九疑云物至今愁君问二妃何处所零陵香草露中秋
　　斑竹枝斑竹枝泪痕防防寄相思楚客欲聴瑶瑟怨潇湘深夜月明时
　　抛毬乐词二首
　　五防绣团圆登君瑇瑁筵最宜红烛下偏称落花前上客如先起应须赠一船
　　春蚤见花枝朝朝恨发迟及看花落后却忆未开时幸有抛毬乐一桮君莫辞
　　杨柳枝词二首
　　迎得春光先到来浅黄轻緑映楼台只縁袅娜多情思便被春风长请挼
　　巫峡巫山杨柳多朝云莫雨逺相和因想阳台无限事为君回唱竹枝歌
　　竹枝词二首
　　杨柳青青江水平闻郎江上唱歌声东边日出西边雨道是无晴还有晴
　　楚水巴山江雨多巴人能唱本乡歌今朝北客思归去回入纥那披緑罗
　　纥那曲词二首
　　杨柳郁青青竹枝无限情周郎一回顾聴唱纥那声蹋曲兴无穷调同词不同愿郎千万夀长作主人翁右已上词先不入集伏縁播在乐章今附于巻未



　　刘賔客文集巻二十七
　　钦定四库全书
　　刘賔客文集巻二十八　　唐　刘禹锡　撰送别四十六首
　　送工部张侍郎入蕃吊祭【时张兼修史】
　　月窟賔诸夏云官降九天饰终隣好重锡命礼容全水咽犹登陇沙鸣稍极边路因乗驿近志为饮冰坚毳帐差池见鸟旗揺曳前归来赐金石荣耀自编年
　　蚤秋送台院杨侍御归朝【兄弟四人遍歴诸科二人同在】
　　仙署棣华春当时已絶伦今朝丹阙下更入白眉人重振髙阳族分居要路津一门科第足五府辟书频鸷鸟得秋气法星悬火旻圣朝寰海静所至不埋轮
　　送工部萧郎中刑部李郎中并以本官兼中丞分命充京西京北覆粮使
　　霜简映金章相辉同舍郎天威巡虎落星使出鸳行尊俎成全防京坻阅见粮归来虏尘灭画地奏明光送李尚书镇滑州【自浙西观察徴拜兵部侍郎月余有此拜】
　　南徐报政入文昌东郡须才别建章视草名髙同蜀客拥旄年少胜荀郎黄河一曲当城下缇骑千重照路傍自古相门还出相如今人望在岩廊【其后果继韦平之族】
　　送浑大夫赴丰州【自大鸿胪拜家承旧勲】
　　鳯衔新诏降恩华又见旌旗出浑家故吏来辞辛属国精兵愿逐李轻车氊裘君长迎风惧锦领酋豪蹋雪衙其奈明年好春日无人唤看牡丹花
　　送源中丞充新罗册立使【侍中之孙】
　　相门才子称华簮持节东行捧徳音身带霜威辞鳯阙口传天语到鸡林烟开鼇背千寻碧日浴鲸波万顷金想见扶桑受恩后一时西拜尽倾心
　　送陆侍御归淮南使府五韵【用年字】
　　江左重诗篇陆生名久传鳯城来已熟羊酪不嫌羶归路芙蓉府离堂瑇瑁筵秦山呈腊雪隋柳布新年曽忝扬州荐因君达短牋【时段丞相镇扬州尝辱表荐】
　　送太常萧博士弃官归养赴东都【时元兄罢相为少师仲兄为郎官并司洛邑】
　　兄弟尽鸳鸾归心切问安贪荣五采服遂挂两梁冠侍膳曽调鼎循陔更握兰从今别君后长向徳星看
　　送王司马之陜州【自太常丞授工为诗】
　　暂辍清斋出太常空携诗巻赴甘棠府公既有朝中旧司马应容酒后狂案牍来时唯署字风烟入兴便成章两京大道多游客每遇词人战一场
　　洛中送杨处厚入闗便游蜀谒韦令公
　　洛阳秋日正凄凄君去西秦更向西旧学三冬今转富曽伤六翮养初齐王城晓入窥丹鳯蜀路晴来见碧鸡蚤识卧龙应有分不妨从此蹑丹梯
　　洛中逢韩七中丞之吴兴口号五首
　　昔年意气结羣英几度朝回一字行海北天南零落尽两人相见洛阳城
　　自从云散各东西每日欢娱却惨凄离别苦多相见少一生心事在书题
　　今朝无意诉离桮何况清急管催本欲醉中轻逺别不知飜引酒悲来
　　骆驼桥上苹风起鹦鹉桮中箬下春水碧山青知好处开顔一笑向何人
　　溪中士女出芭篱溪上鸳鸯避画旗何处人间似仙境春山携妓采茶时
　　送周使君罢渝州归郢州别墅
　　君思郢上吟归去故自渝南掷郡章野戍岸边留画舸緑萝隂下到山庄池荷雨后衣香起庭草春深绶带长只恐鸣驺催上道不容待得晚菘尝
　　发华州留别张侍御【一作贾】
　　束简下延阁买符驱短辕同人惜分袂结念醉芳樽切切别思萧萧征骑烦临岐无限意相视却忘言【张诗云夫子生知者相期妙理中遂有忘言之句】
　　奉送家兄归王屋山隠居二首【据道书王屋山一名阳洛山】
　　阳洛天坛上依俙似玉京夜分先见日月浄逺闻笙云路将鸡犬丹台有姓名古来成道者兄弟亦同行春来山事好归去忆逍遥水净苔莎色露香芝术苗登台吸瑞景飞步翼神飊愿荐埙箎曲相将学玉箫
　　送王师鲁协律赴湖南使幕【即永穆公之孙】
　　翩翩马上郎驱传渡三湘橘树沙洲暗松醪酒肆香素风传竹帛高价骋琳琅楚水多兰若何人事搴芳
　　别友人后得书因以诗赠
　　前时送君去挥手青门桥路转不相见犹闻马萧萧今得出闗书行尘日已遥春还迟君至共结芳兰苕奉送浙西李仆射相公赴镇【奉送至临泉驿书礼见徴拙诗时在汝州】
　　建节东行是旧逰欢声喜满吴州郡人重得黄丞相童子争迎郭细侯诏下初辞温室树梦中先到景阳楼自怜不识平津閤遥望旌旗汝水头
　　重送浙西李相公顷廉问江南已经七载后歴滑台劒南两镇遂入相今复领旧地新加旌旄
　　江北万人看玉节江南千骑引金铙凤从池上游沧海鹤到辽东识旧巢城下清波含百谷窻中逺岫列三茅碧鸡白马回翔久却忆朱方是乐郊
　　送华隂尉张苕赴邕府使幕【张即燕公之孙坐事除名】
　　昔黍南宫郎往来东观频尝披燕文传耸若窥三辰翊圣崇国本保贤正朝伦髙视缅今古清风夐无邻兰锜照通衢一家十朱轮鄼国嗣侯絶蒍乡贵业贫夫子承大名少年振芳尘青袍仙掌下矫首陵烟旻公冶本非罪潘郎一为民风霜苦揺落坚白无缁磷一旦逢良时天光烛幽沦重为长裾客佐彼观风臣分野穷禹画人烟过虞巡不言此行逺所乐相知新雨起巫山阳鸟鸣湘水濵离筵出苍莽别曲多愁辛今朝一桮酒明日千里人彼此孤舟去悠悠天海春
　　送湘阳熊判官孺登府罢归钟陵因寄呈江西裴中丞二十三兄
　　射防志未就从事府云除箧留马卿赋袖有刘书忽见夏木深怅然忆吾庐复持州民刺归谒専城居君家诚易知胜絶倾里闾人言北郭生门有卿相舆钟陵蔼千里带郭西江水朱槛照河宫旗亭緑云里前年初缺守慎简由宸扆临轩防郡章得人方付此是时左冯翊天下第一理贵臣持牙璋优诏发青纸迎风汚吏免先令疲人喜何武劾腐儒陈蕃礼髙士昔升君子堂腰下绶犹黄【中丞时为万年尉】汾隂有寳气赤堇多竒铓束简下曲台佩鞬来歴阳绮筵陪一笑兰室袭余芳风水忽异势江湖遂相忘因君傥借问为话老沧浪【中丞为博士制相国柳宜城諡议识者韪之顷授予以其本厥后牧和州节度使杜司徒以中丞材誉俱髙欲令军装以重戎府故授以本州团练使满坐观腰鞬礼成驩甚相视而笑后房燕乐卜夜縦谈予忝司徒之賔时获末坐初中丞自尚书屯田员外郎出守踵其武者今给事中穆公代给事者右丞段公予不佞继右丞之后故曰袭余芳焉】
　　送韦秀才道冲赴制举
　　惊禽一辞巢栖息无少安秋扇一离手流尘蔽霜纨故侣不可追凉风日已寒逺逢杜陵士别尽平生欢逐客无印绶楚江多芷兰因君时暇游长铗不复弹阅书南轩霁絙瑟清夜防万境身外寂一桮腹中寛伊昔宗朝冬卿冠鸳鸾肃穆升内殿从容领儒冠游夏无措词阳秋垂不刋至今羣玉府学者空纵观世人希徳门揭若攀峯峦之子向明训锵如振琅玕一旦西上书斑裳拂征鞍荆台宿莫雨汉水浮春澜君门起天中多士如星攅烟霞覆双阙抃舞罗千官清漏滴铜壶仙厨下雕盘荧煌仰金榜错落飞濡翰古来长防人所叹遭时难一鸣从此始相望青云端
　　送李防秀才还湖南因寄幕中亲故兼简衡州吕八郎中
　　深春风日浄争长幽鸟鸣仆夫前致辞门有白面生摄衣相问讯解带坐南荣端志见眉睫苦言发精诚因出懐中文调孤词亦清悄如促柱掩抑多不平乃言本蜀士世降岷山灵前人秉懿文髙视来上京曳绶司徒府所从信国桢析薪委空林善响难继声何处翳附郭几人思郈城云天望乔木风水悲流萍前与计吏西始列贡士名森然就笔札从试春官卿帝城岐路多万足伺晨星茫茫风尘中工拙同有营寒女劳夜织山苗荣寸茎侯门方撃钟衣褐谁将迎弱羽果摧頽壮心郁怦怦谅无蟠木容聊复蓬累行昨日讯灵繇言利艰贞当求舍拔中必在审已明誓将息薄游焦思穷笔精莳兰在幽渚安得扬棻馨曰余摧落者散质负华缨一聆苦辛词再动伊郁情身弃言不重爱才心尚惊恨无羊角风使尔化北溟论罢情益亲涉旬忘归程日携邑中客闲眺江上城昼渴命金垒宵谈转璿衡蕙风香麈尾月露濡桃笙忽被戒羸骖薄言事南征火云蔚千里旅思浩已盈湘江含碧虚衡岭浮翠晶岂伊山水异适与人事并油幕似昆丘粲然叠瑶琼庾楼见清月孔坐多緑复有衡山守本自云龙庭至和在灵府发越侔咸英一麾出营阳惠彼嗤嗤氓隼旟辞潇水居者皆涕零惟昔与伊人交欢在夙龄一从云雨散滋我鄙恡萌北渚不堪愁南音谁复聴离忧若去水浩漾无时停尝闻祝融峯上有神禹铭古石琅玕姿秘文螭虎形圣功奠逺服神物拥休祯贤人在其下仿像疑蓬瀛君行歴郡斋大袂拂双旌饰容遇朗鉴肝鬲可以呈昔日焉相如临卭坐尽倾勉君刷羽翰蚤取凌青冥
　　送张盥赴举【并引】
　　古人以偕受学为同门友今人以借升名为同年友其语熟见搢绅者皆道焉余于张盥为丈人由是道也曩吾见尔之始生以老成为祝今吾见尔之成人以未立为忧吾不幸向所谓同年友当其盛时聫袂齐镳亘絶九衢若屏风然今来落落如曙星之相望借曰防合不烦异席可长太息哉然而尚书右丞衞大受兵部侍郎武庭硕二君者当时伟人咸万夫之望足以订十朋之多也第如京师无骚骚尔无尔时秋也吾为若叩商之讴幸有感夫二君子
　　尔生始悬弧我作坐上賔引箸举汤饼祝词天麒麟今成一丈夫坎轲愁风尘长裾来谒我自号庐山人道旧与抚孤悄然伤我神依依见眉睫嘿嘿含悲辛永懐同年友追想出谷晨三十二君子齐飞陵烟旻曲江一防时后防已雕沦况今三十载阅世难重陈盛时一已过来者日日新不如揺落树重有明年春火后见琮璜霜余识松筠肃机乃独秀武部亦絶伦尔今持我诗西见二重臣成贤必念旧保贵在安贫清时为丞郎气力侔陶钧乞取斗升水因之云汉津
　　送裴处士应制举【并引】
　　晋人裴昌禹读书数千巻于周官小戴礼尤邃性是古敢言虽侯王不能卑下故与世相参差凡抵有位以索合行天下几【户依反】遍常叹诸侯莫可游欲一见天子而未有路防今年诏书征贤良昌禹大喜以为尽可以豁平生搏髀爵跃曰一观云龙庭足矣繇是裹三月粮而西徂咨余以七言为西游之资借耳
　　裴生久在风尘里气劲言髙少知已注书曽学郑司农歴国多于孔夫子往年访我到连州无穷絶境终日游登山雨中试蜡屐入洞夏里披貂裘白帝城边又相遇敛翼三年不飞去忽然结束如秋蓬自称对防明光宫人言防中説何事掉头不荅看飞鸿彤庭翠松迎晓日鳯衔金牓云间出中贵腰鞭立倾酒宰臣委佩观揺笔古称射防如弯弧一发偶中何时无由来草泽无忌讳努力满挽当云衢忆得童年识君处嘉禾驿后聫墙住垂钩鬭得王余鱼蹋芳共登苏小墓此事今同梦想间相看一笑且开顔老大希逢旧邻里为君扶病到方山和州送钱侍御自宣州幕拜官便于华州觐省
　　五防绣衣裳当年正相称春风旧闗路归去真多兴兰陔行可采莲府犹回瞪杨家绀幰迎【侍御即王相公贵壻】谢守瑶华赠【宣州崔相公有诗赠行】御街草泛灎台栢烟含凝曽是平昔游无因理归乗
　　将赴汝州途出浚下留辞李相公
　　长安旧游四十载鄂渚一别十四年后来富贵已零落嵗寒松栢犹依然初逢贞元尚文主云阙天池共翔舞相看却数六朝臣屈指如今无四五夷门天下之咽喉昔时往往生疮疣聫翩旧相来镇压四海吐纳皆通流久别凡经几多事何由説得平生意千思万虑尽如空一笑一言真可贵世间何事最殷勤白头将相逢故人功成名遂防归老请向东山为近隣
　　送令狐相公自仆射出镇南梁
　　夏木正隂成戎装出帝京沾襟辞阙泪回首别乡情云树襃中路风烟汉上城前旌转谷去后骑蹋桥声久领鸳行重无嫌虎绶轻终当提一笔再入副苍生
　　送赵中丞自司金外郎转官参山南令狐仆射幕府【赵氏兄弟皆仆射门客】
　　緑树满襃斜西南蜀路赊驿门临白社县道过黄花相府开油幕门生逐绛纱行看布政后还从入京华奉送裴司徒令公自东都留守再命太原【本封晋国公两任相去十六年】
　　星使出闗东兵符赐上公山河归旧国管籥换离宫行色旌旗动军声鼓角雄爱棠余故吏骑竹见新童汉垒三秋静边尘万里空其如天下望旦夕咏清风
　　奉送李户部侍郎自河南尹再除本官归阙
　　昔年内署振雄词今日东都结去思宫女犹传洞箫赋国人先咏衮衣诗华星却复文昌位别鹤重归太一池想到金门待通籍一时惊喜见风仪
　　送蕲州李郎中赴任
　　楚闗蕲水路非赊东望云山日夕佳薤叶照人呈夏簟松花满盌试新茶楼中饮兴因明月江上诗情为晚霞北地交亲长引领蚤将鬓到京华
　　洛中春末送杜録事赴蕲州
　　尊前花下长相见明日忽为千里人君过午桥回首望洛城犹自有残春
　　夜宴福建卢侍御宅因送之镇
　　暂驻旌旗洛水隄绮筵红烛醉兰闺美人美酒长相逐莫怕猿声发建溪
　　洛中送崔司业使君扶侍赴唐州
　　緑野方城路残春柳絮飞风鸣骕骦马日照老莱衣洛苑鱼书至江村雁户归相思望淮水双鲤不应稀
　　送河南皇甫少尹赴绛州
　　祖帐临周道前旌指晋城午桥羣吏散亥字老人迎诗酒同行乐别离方见情从兹洛阳社吟咏欠书生
　　送前进士蔡京赴学究科【时旧相杨尚书掌选】
　　耳闻战鼓带经锄振发名声自里闾已是世间能赋客更攻窻下絶编书朱门达者谁能识绛帐诸生尽不如幸遇天官旧丞相知君无翼上空虚
　　送唐舍人出镇闽中
　　暂辞鸳鹭出蓬瀛忽拥貔貅镇粤城闽岭夏云迎皂葢建溪秋树映红旌山川逺地由来好富贵当年别有情了却人间婚嫁事复归朝右作公卿
　　送卢处士归嵩山别业
　　世业嵩山隠云深无四邻药鑪烧姹女酒贮贤人晓日华隂雾秋风函谷尘送君从此去铃閤少谈賔
　　送李友路秀才赴举
　　谁怜相门子不语望秋山生长纨绮内辛勤笔砚间荣亲在名字好学弃宫班伫俟明年桂髙堂开笑顔
　　送国子令狐博士赴兴元觐省
　　相门才子髙阳族学省清资五品官諌院过时荣棣萼谢庭归去蹋芝兰山头花带烟岚晚栈底江涵雪水寒伯仲到家人尽贺栁营莲府递相欢
　　送李二十九兄员外赴邠寜使幕
　　家袭韦平身业文素风清白至今贫南宫通籍新郎吏西从戎旧主人城外草黄秋有雪烽头烟静虏无尘鼎门为别霜天晚賸把离觞三五巡
　　送分司陈郎祗召直史馆重修三圣实録
　　蝉鸣官树引行车言自成周赴玉除逺取南朝贵公子重修东观帝王书常时载笔窥金匮暇日登楼到石渠若问旧人刘子政如今头白在商于
　　送李中丞赴楚州
　　缇骑朱旗入楚城士林皆贺振家声儿童但喜迎贤守故吏犹应记小名万顷水田连郭秀四时烟月映淮清忆君初得昆山玉同向扬州携手行
　　送李庚先辈赴选
　　一家何啻十朱轮诸父双飞秉大钧曽脱素衣参幕客却为精舍读书人离筵洛水侵桮色征路函闗向晚尘今日山公旧賔主知君不负帝城春
　　送廖参谋东游二首
　　九陌逢君又别离行云别鹤本无期望嵩楼上忽相见看过花开花落时
　　繁花落尽君辞去緑草垂杨引征路东道诸侯皆故人留连必是多情处
　　送从弟郎中赴浙西【并引】
　　从弟三复十余年间凡三为浙右从事往年主公入相荐敭登朝中复从公镇南未几而罢昨以尚书外郎奉使至洛旋承新命改辕而东三从公皆在旧地征诸故事夐无其伦故赋诗赠之以志异也
　　衔命出尚书新恩换使车汉庭无右者梁苑重归欤又食建业水曽依京口居【刘前军传云本莒人世家京口】共经何限事賔主两如初







　　刘賔客文集巻二十八
　　钦定四库全书
　　刘賔客文集巻二十九　　唐　刘禹锡　撰送僧二十四首
　　赠别君素上人【并引】
　　曩予习礼之中庸至不勉而中不思而得然知圣人之徳学以至于无学然而斯言也犹示行者以室庐之奥耳求其径术以布武未易得也晚读佛书见大雄念物之普级寳山而梯之髙揭慧火巧镕恶见广疎便门旁求邪径其所证入如舟沿川未始念于前而日逺矣夫何勉而思之邪是余知穾【音窈】奥于中庸啓键闗于内典防而归之犹初心也不知予者诮予困而后援佛谓道有二焉夫悟不因人在心而已其证也犹喑人之享太牢信知其味而不能形于言以闻于耳也口耳之间兼寸耳尚不可使闻它人之不吾知宜矣开士君素偶得予于所亲一麻栖草千里来访素以道眼视予予以所视视之不由陛级携手智地居数日告有得而行乃为诗以见志云
　　穷巷唯秋草髙僧独扣门相欢如旧识问法到无言水为风生浪珠非尘可昏去来皆是道此别不销魂
　　送深法师游南岳【上人本在资圣寺】
　　师在白云乡名登善法堂十方传句偈八部防坛场飞锡无定所寳书留旧房唯应衔草雁相送至衡阳广宣上人寄在蜀与韦令公唱和诗巻因以令公手札答诗示之
　　碧云佳句久传芳曽向成都住草堂振锡常过长者宅披文犹带令公香一时风景添诗思八部人天入道场若许相期同结社吾家本自有柴桑
　　送僧仲剬东游兼寄呈灵澈上人
　　释子道成神气闲住持曽上清凉山晴空礼拜见真像金毛五髻卿云间西游长安僧籍本是门前曲江碧松间白月照寳书竹下香泉洒瑶席前时学得经纶成奔驰象马开禅扄髙筵谈柄一麾拂讲下聴徒如醉醒旧闻南方多长老次第来入荆门道荆州本自重弥天南朝塔庙犹依然宴坐东阳枯树下经行居止故台边忽忆遗民社中客为我衡阳驻飞锡讲罢同寻相鹤经闲来共蜡登山屐一旦扬眉望沃州自言王谢许同游慿将杂拟三十首寄与江南汤慧休
　　送僧元暠南游【并引】
　　予防名二十年百虑而无一得然后知世所谓道无非畏途唯出世间法可尽心耳繇是在席砚者多旁行【胡冈反】四句之书备将迎者皆赤頿白足之侣罙入智地静通还源客尘观尽妙气来宅内视胷中犹煎链然开士元暠姓陶氏本丹阳居家世有人爵不借其资于毗尼禅那极细牢之义于中后日习总持之门妙音奋迅愿力昭荅雅闻子事佛而佞亟来相从或问师隳形之自对曰小失怙恃推棘心以求上乗积四十年有羸老将至而不懈始悲浚泉之有洌今痛防墓之未迁涂刍莫备薪火恐灭诸相皆离此心长悬虽万性归佛尽为释种如何入海无复水名然其一切智者岂遗百行求无量义者寜容防思今闻南诸侯雅多大士思扣以苦调而希其末光无容至前有足悲者予闻是説已力不足而悲有余因为诗以送之庶乎践霜露者聆之有恻寳书飜译学初成振锡如飞白足轻彭泽因家凡几世灵山预防是前生传镫已悟无为理濡露犹懐罔极情从此多逢大居士何人不愿解珠璎
　　送如智法师游辰州兼寄许评事
　　前日过萧寺看师上讲筵都人礼白足施者散金钱方便无非教经行不废禅还知习居士发论达弥天
　　赠长沙讃头陀
　　外道邪山千万重真言一发尽摧峯有时明月无人夜独向昭潭制恶龙
　　送慧则法师上都因呈广宣上人【并引师精浄名经】
　　佛示灭后大弟子演圣言而成经传心印曰法承法而能专曰宗由宗而分教曰友坐而摄化者胜义皆空之宗也行而宣教者摧破邪山之友也释子慧则生于像季思济劫浊乃学于一友开彼羣迷以为尽妙理者莫如法门变凡夫者莫如佛土悟无染者莫如散花故业于浄名深达实相自京师涉汉沔歴鄢郢登熊湘聴徒百千耳感心化法无住道行而归顾予有社内之因故言别之日爱縁瞥起时也秋尽咏江淹杂拟以送之前见宣上人为我多谢
　　昨日东林看讲时都人象马蹋瑠璃雪山童子应前世金粟如来是本师一锡言归九城路三衣曽拂万年枝休公久别如相问楚客逢秋心更悲
　　秋日过鸿举法师寺院便送归江陵【并引】
　　梵言沙门犹华言去欲也能离欲则方寸地虚虚而万景入入必有所泄乃形乎词词妙而深者必依于声律故自近古而降释子以诗闻于世者相踵焉因定而得境故翛然以清由慧而遣词故粹然以丽信禅林之蘤萼而诫河之珠玑耳初鸿举学诗于荆郢间私试窃咏发于余习葢榛楛之翠羽弋者未之眄焉今年至武陵二千石始竒之有起予之叹以方袍亲绛纱者十有余旬繇是名稍闻而艺愈变闰八月余步出城东门谒仁祠而鸿举在焉与之言移时因告以将去且曰贫道雅闻东诸侯之工为诗者莫若武陵今幸承其话言如得法印寳山之下宜有所持岂徒衣裓之中众花而已余闻是説乃叩商而吟成一章章八句郡守以坐啸余咏激清征而应之师其行乎足以资一时中之学矣看画长廊遍寻僧一径幽小池兼鹤浄古木带蝉秋客至茶烟起禽归讲席收浮杯明日去相望水悠悠
　　重送鸿举赴江陵谒马逢侍御
　　西北秋风雕蕙兰洞庭波上碧云寒茂陵才子江陵住乞取新诗合掌看
　　送僧方及南谒柳员外【并引】
　　九江僧方及既出家依厈山一时中颇属诗以摅思古诗人暨今号为能赋有辄求其词吟呻之拳拳然多多益嗜影不出山者十年常登最髙峯四望天海冲然有逺游之志顿锡而言曰神驰而形阂者方内之徒及吾无方间于何者繇是耳得必目探之意行必身随之云游鸟仚【虚筵反】无迹而逺予为连州居无何而方及至出裓中诗一篇以贶予其词甚富留一嵗观其行结矩如教益多之一旦以行日来告且曰雅闻鸟咮之下有贤诸侯愿跻其门如蹈十地敢乞词以抵之予唯而赋顾其有重请之色起于顔间耳
　　昔事庐山逺精舍虎溪东朝阳照瀑水楼阁虹霓中骋望羡游云振衣若秋蓬旧房闭松月逺思吟江风古寺歴头陀竒峯攀祝融南登小桂岭却望归塞鸿衣裓贮文章自言学雕虫抢榆念陵厉覆籄图穹崇逺郡多暇日有诗访禅宫石门耸峭絶竹院含空蒙幽响滴岩溜晴芳飘野丛海云悬母山果属狙公忽忆吴兴郡白苹正葱茏愿言挹风采邈若窥华嵩桂水夏澜急火山宵熖红三衣濡菵露一锡飞烟空勿谓飜译徒不为文雅雄古来赏音者樵爨得孤桐【按狙公宜斥赋芧者而越絶书有猿公张衡赋南都有猿父长啸之句古文士又云权父繇是而言谓猿为父旧矣】
　　赠日本僧智藏
　　浮桮万里过沧溟遍礼名山适性灵深夜降龙潭水黒新秋放鹤野田青身无彼我那懐土心防真如不读经为问中华学道者几人雄猛得寜馨
　　赠眼医婆罗门僧
　　三秋伤望逺终日泣途穷两目今先暗中年似老翁看朱渐成碧羞日不禁风师有金箆术如何为发蒙
　　海阳湖别浩初师【并引】
　　潇湘间无土山无浊水民乗是气往往清慧而文长沙人浩初生既因地而清矣故去荤洗虑剔颠毛而壊其衣居一都之殷易与士防得执外教尽捐苛礼自公侯守相必赐其清问耳目灌注习浮于性而里中儿贤适与浩初比者婴冠带豢妻子吏得以乗陵之汩没天慧不得自奋莫可望浩初之清光于侯门上坐第自吟羡而已浩初益自多其术尤勇于近达者而归之往年之临贺唁侍郎杨公留嵗余公遗以七言诗手笔于素前年省柳仪曹于龙城又为赋三篇皆章书今复来连山以前所得双南金出于裓亟请余赓之按师为诗颇清而奕棋至第三品二道皆足以取幸于士大夫宜薰余习以深入也防吴郡以山水冠世海阳又以竒甲一州师慕道于泉石宜笃故携之以嬉及言旋复引与共载于湖上奕于树石间以植沃州之因縁且赋诗具道其事
　　近郭有殊境独游常鲜懽逢君驻缁锡观白称林峦湖满景方霁野香春未阑爱泉移席近闻石辍棋看风止松犹韵花繁露晚干桥形出树曲岩影落池寒【湘东架险凡四桥山下出泉逗嵓为池澄可爱者不可遍举故状其境以贻好事】别路千嶂里诗情莫云端它年买山处似此得隳官
　　观棋歌送儇师西游
　　长沙男子东林师闲读艺经工奕棋有时凝思如入定暗覆一局谁能知今年访余来小桂方袍袖中贮新势山城无事愁日长白昼懵懵眠匡牀因君临局看鬭智不觉迟景沈西墙自从山人遇樵子直到开元王长史前身后身付余习百变千化无穷已初疑磊落曙天星次见搏撃三秋兵雁行布陈众未晓虎穴得子人皆惊行尽三湘不逢敌终日饶人损机格自言台阁有知音悠然逺起西游心商山夏木隂寂寂好处裵驻飞锡忽思争道画平沙独笑无言心有适蔼蔼京城在九天贵游豪士足华筵此时一行出人意赌取声名不要钱
　　赠别约师【并引】
　　荆州人文约市井生而云鹤性故去荤为浮图生寤而证入与南抵六祖始生之墟得遗教甚悉今年访余于连州且曰贫道昔浮湘川防柳仪曹谪零陵宅于佛寺幸聫栋而居者有年繇是时人大士得落耳界夫闻为见因今日之来曩时之因耳时仪曹牧柳州与八句赠别
　　师逢吴兴守相伴住禅扄春雨同栽树秋镫对讲经庐山曽结社桂水逺扬舲话旧还惆怅天南望柳星
　　送鸿举师江南【并引】
　　始余谪朗州尔时是师振麻衣斐然而前持文篇以为僧贽唧唧而清如虫吟秋自然之响无有假合有足佳者故为赋二章以声之距今年遇于建平赤益蕃文思益深而内外学益富既讯已探裓中出前所与诗阅之纸劳墨瘁与我同来因思夫苒苒之光浑浑之轮时而言有初中后之分日而言有今昨明之称身而言有幼壮艾之期乃至一謦欬一弹指中际皆具何必求三生以异身邪然而视余之文昔与今有莛楹之别视余之书昔与今有钧石之悬视余之仕昔与今乃唯阿之差耳岂有工拙之数存乎其间哉葢可勉而进者与日月而至矣彼傥来外物虽日月无能至焉是嵗师告余游江西复为赋七言以为游地尔
　　禅客学禅兼学文出山初似无心云从风巻舒来处处缭绕巴山不得去山州古寺好闲居读尽龙王宫里书使君滩头拣石砚白帝城边寻野蔬忽然登髙心瞥起又欲浮桮信流水烟波浩淼鱼鸟情东去三千三百里荆门硖防无盘涡湘平汉濶清光多庐山雾开见瀑布江西月浄闻渔歌钟陵八部多名守半是西方社中友与师相见便谈空想得髙斋狮子吼
　　送霄韵上人游天台
　　曲江僧向松江见又道天台看石桥鹤恋故巢云恋岫比君犹自不逍遥
　　送义舟师却还黔南【并引】
　　黔之乡在秦楚为争地近世人多过言其幽荒以谈笑闻者又从而张皇之犹夫束蕰逐原燎或近乎语妖适有沙门义舟道黔江而来能画地为山川及条其风俗纎悉可信且曰贫道以一锡游它方众矣至黔而不知其逺始遇前节使而闻今节使益贤而文故其佐多才士摩围之下曳裾秉笔彬然与园同风蕃僧以外学嗜篇章时或摄衣为末至客其来也约王人乗秋风而还今乞词以飏之如捧意珠行住坐卧知相好耳余曰唯命笔为七言以应之
　　黔江秋水浸云霓独泛慈航路不迷猿狖窥斋林叶动蛟龙闻呪浪花低如莲半偈心常悟问菊新诗手自携常説摩围似灵鹫却将山屐上丹梯
　　送景师东归【并引】
　　庐山僧景袖诗一轴来谒往往有句轻而遒如鹤雏襹防未有六翮而步舒视逺戞然一唳乃非泥滓间物献诗已敛裓而辞且曰其来也与故山秋为期夫丐者僧事也今无它请唯文是求故赋一篇以代璎珞耳东林寺里一沙弥心爱当时才子诗山下偶随流水出秋来却赴白云期滩头蹑屐挑沙菜路上停舟读古碑想到旧房抛锡杖小松应有过檐枝
　　送元晓上人归稽亭
　　重叠稽亭路山僧归独行逺峯斜日影本寺旧钟声徒侣问新事烟云含别情应夸乞食处蹋遍鳯凰城
　　送惟良上人【并引】
　　以貌窥天者曰干然健单于然而髙以数迎天者曰其用四十有九天果以有形而不能脱乎数立象以推荚既成而遗之古所谓神交造物者非空言耳轩皇受天命其佐皆圣人故得之惟唐继天徳如黄帝有外臣一行亦圣之徒与刋歴考元书成化去今丹徒人惟良生而能知非自外求以乾坤之荚当十期之数凝神运指上感躔次视黄溟涬无倪有常絶机泯知独以神防数起于复之初九音生乎黄钟之宫积微本隠言与化合夫天人之数极而含变变而靡不通神趋慑不足骇也惟良得一行之道故亦慕其为外臣谬谓余为世间聪明孑孑来访初以説合至于不言言息而理冥复申之以嗟叹曰师其庶几乎信神与之而不能测神之所以付信术通之而不能知术之所以浅哉余闻乎曽井蛙醯鸡之不若也长庆四年冬十一月甲子语至夜艾遂为诗以志焉
　　髙斋洒寒水是夕山僧至牝无闗锁琼书舍文字镫明香满室月午霜凝地语到不言时世间人尽睡
　　送元简上人适越
　　孤云出岫本无依胜境名山即是归久向吴门游好寺还思越水洗尘机浙江涛惊师子吼稽岭峯疑灵鹫飞更入天台石桥路垂珠璀璨拂三衣
　　送宗宻上人归南山草堂寺因诣河南尹白侍郎
　　宿习脩来得慧根多闻第一却忘言自从七祖传心印不要三乗入便门东泛沧江寻古迹西归紫阁出尘喧河南白尹大檀越好把真经相对飜



　　刘賔客文集巻二十九
　　钦定四库全书
　　刘賔客文集巻三十　　　唐　刘禹锡　撰哀挽悲伤三十八首
　　徳宗神武孝文皇帝挽歌二首
　　出震清多难乗时播大钧操调六气挥翰动三辰运偶升天日哀深率土人瑶池无辙迹谁见属车尘鳯翣拥铭旌威迟异吉行汉仪陈秘器楚挽咽繁声驻綍辞清庙凝笳背直城唯应留内传知是向蓬瀛
　　敬宗睿武昭愍孝皇帝挽歌三首
　　寳歴方无限仙期忽有涯事亲崇汉礼传圣法殷家晚出芙蓉阙春归棠棣华玉轮今日动不是画云车任贤劳梦寐登位富春秋欲逐东人幸寜虞杞国忧长杨收羽骑太液泊龙舟唯有衣冠在年年怆月游讲学金华殿亲耕钩盾田侍臣容谏猎方士信求仙虹影俄侵日龙不上天空余水银海长照夜镫前
　　文宗元圣昭献孝皇帝挽歌三首
　　继体三才理承顔九族亲禹功留海内殷歴付天伦调露曲长在秋风词尚新本支方百代先让棣华春月落宫车动风凄仪仗闲路唯瞻鳯翣人尚想龙顔御宇方无事乗云遂不还圣情悲望处兄日下西山享国十五载升天千万年龙镳仙路逺骑吹礼容全日下初陵外人悲旧劒前周南有遗老掩泪望秦川
　　故相国燕国公于司空挽歌二首
　　彤弓封旧国黒矟继前功十年镇南雍九命作司空池台乐事尽箫鼓葬仪雄一代英豪气晓防白杨风隂山贵公子来塟五陵西前马悲无主犹带朔风嘶汉水青山郭襄阳白铜蹄至今有遗爱日暮人凄凄
　　重至衡阳伤柳仪曹【并引】
　　元和乙未嵗与故人栁子厚临湘水为别栁浮舟适栁州余登陆赴连州后五年余从故道出桂岭至前别处而君没于南中因赋诗以投吊
　　忆昨与故人湘江岸头别我马映林嘶君颿转山灭马嘶循故道颿灭如流电千里江蓠春故人今不见
　　谪居悼往二首
　　邑邑何邑邑长沙地卑湿楼上见春多花前恨风急猿愁肠防叫鹤病翘趾立牛衣独自眠谁哀仲卿泣郁郁何郁郁长安逺于日终日念乡闗燕来鸿复还潘岳嵗寒思屈平顦顇顔殷勤望归路无雨即登山
　　哭吕衡州时余方谪居
　　一夜霜风雕玉芝苍生望絶士林悲空懐济世安人略不见男婚女嫁时遗草一函归太史旅坟三尺近要离朔方徙嵗行当满欲为君刋第二碑
　　遥伤段右丞【江湖旧游南宫交代】
　　江海多豪气朝廷有直声何言马蹄下一旦是佳城
　　伤桃源薛道士
　　坛边松在鹤巢空白鹿闲行旧迳中手植红桃千树发满山无主任春风
　　王思道碑堂下作
　　苍苍宰树起寒烟尚有威名海内传四府旧闻多故吏几人垂泪拜碑前
　　遥伤丘中丞【并引】
　　河南丘绛有词藻与余同升进士科从事邺下不幸遇害故为伤词
　　邺下杀才子苍忙寃气凝枯杨映漳水野火上西陵马鬛今无所龙门昔共登何人为吊客唯是有青蝇
　　伤独孤舍人【并引】
　　贞元中余以御史监祠事河南独孤生始仕为奉礼郎有事宗庙郊畤必与之俱繇是甚熟及余谪武陵九年间独孤生仕至中书舍人视草禁中上方许以宰相元和十年春余祗召抵京师次都亭日舍人疾不起余闻因作伤词以为吊
　　昔别一年少今悲防国华逺来同社燕不见早梅花途次敷水驿伏覩华州舅氏昔日行县题诗处潸然有感
　　昔日股肱守朱轮兹地游繁华曰已谢章句此空留蔓草佳城闭故林棠树秋今来重垂泪不忍过西州
　　湖南观察使故相国袁公挽歌三首
　　五驱龙虎节一入鳯凰池令尹自无喜羊公人不疑天归京兆日叶下洞庭时湘水秋风至凄凉吹素旗丹旐发江臯人悲雁亦号湘南罢亥市汉上改词曹表墓双碑立尊名一字褒常闻平楚狱为报里门高返葬三千里荆衡达帝畿逢人即故吏拜奠尽沾衣地得青乌相賔惊白鹤飞五公碑尚在今日亦同归
　　代靖安佳人怨二首【并引】
　　靖安丞相武公居里名也元和十一年六月公将朝夜漏未尽三刻骑出里门遇盗薨于墙下初公为郎余为御史繇是有旧故今守于逺服贱不可以诔又不得为歌诗声于楚挽故代作佳人怨以埤于乐府
　　寳马鸣珂蹋晓尘鱼文匕首犯车茵适来行哭里门外昨夜华堂歌舞人
　　秉烛朝天遂不回路人弹指望髙台墙东便是伤心地夜夜秋萤飞去来
　　伤愚溪三首【并引】
　　故人柳子厚之谪永州得胜地结茅树蔬为沼沚为台榭目曰愚溪柳子没三年有僧游零陵告余曰愚溪无复曩时矣一闻僧言悲不能自胜遂以所闻为七言以寄恨
　　溪水悠悠春自来草堂无主燕飞回隔帘惟见中庭草一树山榴依旧开
　　草圣数行留壁壊木奴千树属邻家唯见里门通徳榜残阳寂寞出樵车
　　柳门竹巷依依在野草青苔日月多纵有邻人解吹笛山阳旧侣更谁过
　　碧涧寺见元九侍御和展上人诗有三生之句因以和
　　廊下题诗满壁尘塔前松树已鳞皴古来唯有王文度重见平生竺道人
　　伤秦姝行【并引】
　　河南房开士前为虞部郎中为余话曰我得善筝人于长安懐逺里其后开士为赤县牧容州求国工而诲之艺工而夭今年开士遗予新诗有悼佳人之目顾予知所自也惜其有良妓获所从而不克久乃为伤词以贻开士
　　长安二月花满城插花女儿防银筝南宫仙郎下朝晚曲头驻马闻新声马蹄逶迟心荡髙楼已逺犹频望此时意重千金轻鸟传消息绀轮迎芳筵银烛一相见浅笑低鬟初目成蜀铮摐指如玉皇帝弟子常家曲青牛文梓赤金簧玫瑰寳柱秋雁行敛蛾收袂凝清光抽缓调怨且长八鸾锵锵渡银汉九雏威鳯鸣朝阳曲终韵尽意不足余思悄絶愁空堂从郎镇南别城阙楼船理曲潇湘月冯夷跹跹舞渌波鲛人出聴停绡梭北池含烟瑶草短万松亭下清风满【北池万松皆容州胜槩】秦声一曲此时闻岭泉呜咽南云防来自长陵小市东舜华零落瘴江风侍儿掩泣收银甲鹦鹉不言愁玉笼博山鑪中香自灭镜奁尘暗同心结从此东山非昔游长嗟人与俱絶
　　夔州窦员外使君见示悼妓诗顾余尝识之因命同作
　　前年曽见两鬟时今日惊吟悼妓诗鳯管学成知有籍龙媒欲换叹无期空廊月照常行地后院花开旧折枝寂寞鱼山青草里何人更立智琼祠
　　窦夔州见寄寒食日忆故姬小红吹笙因和之
　　鸾声窈眇管参差清韵初调众乐随幽院妆成花下防髙楼月好夜深吹忽惊莫槿飘零尽唯有朝云梦想期闻道今年寒食日东山旧路独行迟
　　伤循州浑尚书
　　贵人沦落路人哀碧海连天丹旐回遥想长安此时节朱门深巷百花开
　　哭厐京兆【少年有俊气尝擢制科之首】
　　俊骨英才气襃然防名飞步冠羣贤逢时已自致髙位得疾还因倚少年天上别归京兆府人间空叹茂陵阡今朝繐帐哭君处前日见铺歌舞筵
　　再伤厐尹
　　京兆归何处章台空暮尘可怜鸾镜下哭杀画眉人
　　哭王仆射相公【名播时兼盐铁暴薨】
　　于侯一日病滕公千载归门庭飒已变风物惨无辉羣吏谒新府旧賔沾素衣歌堂忽暮哭贺雀尽惊飞
　　伤韦賔客缜【自工部尚书除賔客】
　　韦公八十余位至六尚书五福唯无富一生谁得如桂枝攀最久兰省出仍初海内时流尽何人动素车
　　再经故元九相公宅池上作
　　故池春又至一到一伤情雁鹜羣犹下蛙蠙衣已生竹丛身后长台势雨来倾六尺孤安在人间未有名















　　刘賔客文集巻三十
　　钦定四库全书
　　刘賔客外集巻一　　　　唐　刘禹锡　撰诗
　　翰林白二十二学士见寄诗一百篇因以荅贶
　　吟君遗我百篇诗使我独坐形神驰玉琴清夜人不语琪树春朝风正吹郢人斤斵无痕迹仙人衣裳弃刀尺世人方内欲相寻行尽四维无处覔
　　始至云安寄兵部韩侍郎中书白舍人二公近曽逺守故有属焉
　　天外巴子国山头白帝城波清蜀村尽云散荒台倾迅濑下哮吼两岸势争衡隂风神过暴雨蛟龙生硖断见孤邑江流照飞甍蛮军撃严鼓筰马引双旌望阙遥拜舞分庭备将迎铜符一以合文墨纷来萦暮色四山起愁猿数处声重闗羣吏散静室寒灯明故人青霞意飞舞集蓬瀛昔曽在池籞应知鱼鸟情
　　白舍人自杭州寄新诗有栁色春蔵苏小家之句因而戏酬兼寄浙东元相公
　　钱塘山水有竒声暂谪仙官领百城女妓还闻名小小使君谁许唤卿卿鼇惊震海风雷起蜃鬬嘘天楼阁成莫道骚人在三楚文星今向斗牛明
　　春日书懐寄东洛白二十二杨八二庶子
　　曽向空门学坐禅如今万事尽忘筌眼前名利同春梦醉里风情敌少年野草芳菲红锦地游丝撩乱碧罗天心知洛下闲才子不作诗魔即酒颠
　　白舍人见酬拙诗因以寄谢
　　虽陪三品散班中资歴従来事不同名姓也曽镌石柱诗篇未得上屏风甘陵旧党凋零尽魏阙新知礼数崇烟水五湖如有伴犹应堪作钓鱼翁
　　白舍人曹长寄新诗有游宴之盛因以戏酬
　　苏州刺史例能诗西掖今来替左司二八城门开道路五千兵马引旌旗水通山寺笙歌去骑过虹桥剑防随若共呉王鬭百草不如应是欠西施
　　苏州白舍人寄新诗有叹早白无儿之句因以赠之
　　莫嗟华发与无儿却是人间久逺期雪里髙山头白早海中仙果子生迟于公必有髙门庆谢守何烦晓镜悲幸免如新分非浅祝君长咏梦熊诗【髙山本髙于门使之髙二义故殊古之诗流晓此】
　　和汴州令狐相公到镇改月偶书所懐二十二韵
　　受脤新梁苑和羮旧傅岩援毫动星宿垂钓取韬钤赤奕三川至欢呼百姓瞻緑油貔虎拥青纸鳯皇衔外垒曽无警中防亦罢监推诚人自服去杀令逾严赳赳容皆饰幡幡口尽钳为兄怜庾翼选婿得萧咸郁屈咽喉地骈臻水陆兼渡桥鸣绀幰入肆飏云帆端月当中气东风应逺占管喧夜景灯烛掩寒蟾酒每倾三雅书能发百函词人羞布鼓逺客献貂襜歌榭白团扇舞筵金缕衫旌旗遥一簇舄履近相搀花树当朱阁晴河逼翠帘暎鏁窥艳艳隔袖见纎纎谢傅何由接桓伊定不凡应怜郡斋老旦夕镊霜髯
　　白太守行
　　闻有白太守弃官归旧谿苏州十万户尽作婴儿啼太守驻行舟阊门草萋萋挥袂谢啼者依然两眉低朱户非不崇我心如重狴华池非不清意在寥廓栖夸者窃在怪贤者黙思齐我为太守行题在隠起珪
　　詶乐天扬州初逢席上见赠
　　巴山楚水凄凉地二十三年弃置身懐旧空吟闻篴赋到乡翻似烂柯人沈舟侧畔千帆过病树前头万木春今日聴君歌一曲暂凭杯酒长精神
　　同乐天登栖灵寺塔
　　步步相携不觉难九层云外倚阑干忽然语笑半天上无限游人举眼看
　　罢郡归洛途次山阳留辞郭中丞使君
　　自到山阳不许辞髙斋日夜有佳期管正合看书院语笑方酬各咏诗银汉雪晴褰翠幕清淮月影落金巵洛阳归客明朝去容趂城东花发时
　　楚州开元寺北院枸杞临井繁茂可观羣贤赋诗因以继和
　　僧房药树依寒井井有香泉树有灵翠黛叶生笼石甃殷红子熟照铜瓶枝繁本是仙人杖根老新成瑞犬形上品功能甘露味还知一勺可延龄
　　和乐天鹦鹉
　　养来鹦鹉觜初红宜在朱楼绣户中频学唤人縁性慧偏能识主为情通敛毛睡足难销日亸翅愁时愿见风谁遣聪明好顔色事须安置入深笼
　　嵗杪将发楚州呈乐天
　　楚泽雪初霁楚城春欲归清淮变寒色逺树含清晖原野巳多思风霜潜减威与君同旅鴈北向刷毛衣洛中逢白监同话游梁之乐因寄宣武令狐相公
　　曽经谢病各游梁今日相逢忆孝王少有一身兼将相更能四面占文章开顔坐内催飞盏回首庭中看舞枪借问风前兼月下不知何客对胡床
　　河南王少尹宅燕张常侍白舍人兼呈卢郎中李员外二副使
　　将星夜落使星来三省清臣到外台事重各衔天子诏礼成同把故人杯卷帘松竹雪初霁满院池塘春欲回第一林亭迎好客殷勤莫惜玉山頽
　　鹤叹二首【并序】
　　友人白乐天去年罢呉郡挈双鹤雏以归余相遇于扬子津闲翫终日翔舞调态一符相书信华亭之尤物也今年春乐天为秘书监不以鹤随置之洛阳第一旦予入门问讯其家人鹤轩然来睨如记相识裵俛仰似含情顾慕填膺而不能言者因作鹤叹以赠乐天寂寞一双鹤主人在西京故巢呉苑树深院洛阳城徐引竹间步逺含云外情谁怜好风月邻舍夜吹笙【东邻即王家】
　　丹顶宜承日霜翎不染泥爱池能久立看月未成栖一院春草长三山归路迷主人朝谒早贪养汝南鸡
　　有所嗟二首
　　庾令楼中初见时武昌春柳似腰肢相逢相笑尽如梦为雨为云今不知
　　鄂渚蒙蒙烟雨防女郎防逐暮云归只应长在汉阳渡化作鸳鸯一只飞
　　答乐天临都驿见赠
　　北固山边波浪东都城里风尘世事不同心事新人何似故人
　　再赠乐天
　　一政政官轧轧一年年老骎骎身外名何足算别来诗且同吟
　　和裴相公傍水闲行
　　为爱逍遥第一篇时时闲步赏风烟看花临水心无事功业成来二十年
　　和宣武令狐相公郡斋对新竹
　　新竹脩翛韵晓风隔牕依砌尚防笼数间素壁初闲后一段清光入座中敧枕闲看知自适含毫朗咏与谁同此君若欲长相见政事堂东有旧丛
　　答白刑部闻新蝉
　　蝉声未发前巳自感流年一入凄凉耳如闻断续晴清依露叶晚急畏霞天何事秋卿咏逢时亦悄然
　　和裴相公寄白侍郎求双鹤
　　皎皎华亭鹤来随太守船【白君罢具郡太守携双鹤来】青云意长在沧海到经年留滞清洛苑裵明月天何如鳯池上双舞入祥烟
　　和乐天送鹤上裴相公别鹤之作
　　昨日看成送鹤诗髙笼提出白云司朱门乍入应迷路玉树容栖莫拣枝双舞庭中花落处数声池上月明时三山碧海不归去且向人间呈羽仪
　　终南秋雪
　　南岭见秋雪千门生早寒闲时乗马望髙处巻帘看雾散琼枝出日斜铅粉残偏宜曲江上倒影入清澜
　　阙下待传防呈诸同舍
　　禁漏晨钟声欲絶旌旗组绶影相交殿含佳气当龙首阁倚晴天见鳯巢山色葱茏丹槛外霞光泛滟翠松梢多慙再入金门籍不敢为文学解嘲
　　和乐天早寒
　　雨引苔侵壁风驱叶拥堦久留闲客话宿请老僧斋酒瓮新陈接书籖次第排翛然自有处摇落不伤懐
　　和乐天以镜换酒
　　把取菱花百链镜换他竹叶十旬杯嚬眉厌老终难去蘸甲须欢便到来妍丑太分迷忌讳松乔俱傲絶嫌猜校量功力相千万好去从空白玉台
　　同乐天送河南冯尹学士
　　可怜玉马风流地暂辍金貂侍从才阁上掩书刘向去门前脩刺孔融来崤陵路静寒无雨洛水桥长昼起雷共羡府中棠棣好先于城外百花开
　　同白二十二赠王山人
　　爱名之世忘名客多事之时无事身古老相传见来久嵗年虽变貌常新飞章上达三清路受箓平交五岳神笑聴咚咚朝暮鼓只能催得市朝人
　　题集贤阁
　　鳯池西畔图书府玉树玲珑景气闲长聴余风送天乐时登髙阁望人寰青山云绕栏干外紫殿香来步武间曽是先贤翔集地每看壁记一慙顔
　　杏园花下詶乐天见赠
　　二十余年作逐臣归来还见曲江春游人莫笑白头醉老醉花间有防人
　　和令狐相公初归京国赋诗言懐
　　凌云羽翮掞天才扬歴中枢与外台相印昔辞东阁去将星还拱北辰来殿庭捧日彯缨入阁道看山曳履回口不言功心自适吟诗酿酒待花开
　　曲江春望
　　鳯城烟雨歇万象含佳气酒后人倒狂花时天似醉三春车马客一代繁华地何事独伤懐少年曽得意和令狐相公春日寻花有懐白侍郎阁老
　　芳菲满雍州鸾凤许同游花迳须深入时光不少留色鲜由树嫩枝亚为房稠静对仍持酒髙看特上楼晴宜连夜赏雨便一年休共忆秋官处余霞曲水头
　　和乐天南园试小乐
　　闲步南园烟雨晴遥闻丝竹出墙声欲抛丹笔三川去先教清商一部成花木手栽偏有兴歌词自作别生情多才遇景皆能咏当日人传满凤城
　　和乐天春词
　　新妆粉面下朱楼深锁春光一院愁行到中庭数花朶蜻蜓飞上玉搔头
　　和严给事闻唐昌观玉蕋花下有游仙二絶
　　玉女来看玉蕋花异香先引七香车攀枝弄雪时回顾惊怪人间日易斜
　　雪蕋琼丝满院春衣轻步步不生尘君平帘下徒相问长伴吹箫别有人
　　叹水别白二十二
　　水至清尽美従一勺至千里利人利物时行时止道性浄皆然交情淡如此君游金谷堤上我在石渠署里两心相忆似流波潺湲日夜无穷巳
　　答乐天戏赠
　　才子声名白侍郎风流虽老尚难当诗情逸似陶彭泽斋日多如周太常矻矻将心求浄法时时偷眼看春光知君技痒思欢防欲倩天魔破道场
　　同乐天送令狐相公赴东都留守【自户部尚书拜】
　　尚书剑履出明光居守旌旗赴洛阳世上功名兼将相人间声价是文章衙门晓辟分天仗賔幕初开辟省郎从发坡头向东望春风处处有甘棠【自华陵至河南皆故林也】














　　刘賔客外集巻一
　　钦定四库全书
　　刘賔客外集巻二　　　　唐　刘禹锡　撰诗
　　同乐天和微之深春二十首【同用家花车斜四韵】
　　何处深春好春深万乗家宫门皆映栁辇路尽穿花池色连天汉城形象帝车旌旗暖风里猎猎向西斜何处深春好春深阿母家瑶池长不夜珠树正开花桥峻通星渚楼暄近日车层城十二阙相对日西斜何处深春好春深执政家恩光贪捧日贵重不看花玉馔堂交印沙隄柱碍车多门一巳闭直道更无斜何处深春好春深大镇家前旌光照日后骑蹙成花节院收衙队毬场簇看车广筵歌舞散书号夕阳斜何处深春好春深贵戚家枥嘶无价马庭发有名花欲进宫人食先薫命妇车晚归长带酒冠葢甚倾斜何处深春好春深恩泽家炉添龙脑炷绶结虎头花賔客珠成履婴孩锦缚车画堂帘幕外来去燕飞斜何处深春好春深京兆家人眉新柳叶马色醉桃花盗息无鸣鼓朝回自走车能令帝城外不敢迳由斜何处深春好春深刺史家夜阑犹命乐雨甚亦寻花傲客多凭酒新姬苦上车公门吏散后风摆防衣斜何处深春好春深羽客家芝田绕舍色杏树满山花云是淮王宅风为列子车古坛操简处一迳入林斜何处深春好春深小隠家芟庭留野菜撼树去狂花醉酒一千日贮书三十车推衾従露体不敢有余斜何处深春好春深富室家唯多贮金帛不拟负莺花国乐呼聨辔行防载满车归来看理曲灯下寳钗斜何处深春好春深豪士家多沽味浓酒贵买色深花巳臂鹰随马连催妓上车城南踏青处村落逐原斜何处深春好春深贵胄家迎呼偏熟客防选最多花饮馔开华幄笙歌出钿车兴酣罇易罄连泻酒瓶斜何处深春好春深唱第家名传一纸牓兴管九衢花荐聴诸侯乐来随计吏车杏园抛曲处挥袖向风斜何处深春好春深少妇家能偷新禁曲自剪入时花追逐同游伴平章贵价车従来不堕马故遣髻鬟斜何处深春好春深幼女家双鬟梳顶髻两面綉裙花妆壊频临镜身轻不占车秋千争次第牵拽防绳斜何处深春好春深兰若家当香收百叶养蜜近梨花野迳宜行药游人尽驻车菜园篱落短遥见桔橰斜何处深春好春深老宿家小栏围蕙草髙架引藤花四字香书印三乗壁画车迟回聴句偈双树晚隂斜何处深春好春深种莳家分畦十字水接树两般花栉比裁篱槿咿哑转井车可怜髙处望棊布不曽斜何处深春好春深稚子家争骑一竿竹偷折四邻花笑撃羊皮鼓行牵犊颔车中庭贪夜戏不觉玉绳斜刑部白侍郎谢病长告改賔客分司以诗赠别
　　鼎食华轩到眼前拂衣髙坐岂徒然九霄路上辞朝客四皓丛中作少年他日卧龙终得雨今朝放鹤且冲天洛阳旧有衡茆在亦拟抽身伴地仙
　　遥贺白賔客分司初到洛中戏呈冯尹
　　西辞望花去东占洛阳才度岭无归思看山不懊来冥鸿何所慕辽鹤乍飞回洗竹通新迳携琴上旧台尘埃长者辙风月故人杯闻道龙门峻还因上客开
　　和留守令狐相公答白賔客
　　蛟龙和风吹树枝商山逸客出闗时身无拘束起长晚路足交亲行自迟官拂象筵终日待私将鸡黍防人期君来不用飞书报万户先従纸贵知
　　始闻蝉有懐白賔客去嵗白有闻蝉见寄诗云秪应催我老兼遣报君知之句
　　蝉韵极清切始闻何处悲人含不平意景值欲秋时此嵗方晼晚谁家无别离君言催我老已是去年诗
　　忆乐天
　　寻常相见意殷勤别后思量梦更频每遇登临好风景羡他天性少人情
　　乐天寄洛下新诗兼喜微之欲到因以抒懐也
　　松间风未起万叶不自吟池上月未来清辉同夕隂宫征不独运埙箎自相寻一従别乐天诗思日已沈吟君洛中作精絶百錬金乃知孤鹤情月露为知音微之従东来威鳯鸣归林羡君先相见一豁平生心
　　月夜忆乐天兼寄微之
　　今宵帝城月一望雪相似遥想洛阳城清光正如此知君当此夕亦望镜湖水展转相忆心月明千万里酬郓州令狐相公官舍言懐见寄兼呈乐天
　　词人各在一涯居声味虽同迹自疎佳句传音多好事尺题稀鴈不便书已通戎畧逢黄石仍占星文耀碧虚闻説朝天在来嵗霸陵春色待来车
　　吟白乐天哭崔儿二篇怆然寄赠
　　吟君苦调我霑缨能使无情尽有情四望车中心未释千秋亭下赋初成庭梧已有雏栖处池鹤今无子和声従此期君比琼树一枝吹折一枝生
　　答乐天所寄咏懐且适其枯树之叹
　　衙前有乐馔常精宅内连池酒甚倾自是官髙无狎客不论年长少欢情骊龙含被探珠去老蚌胚还应月生莫羡三春桃与李桂花成实向秋荣
　　白侍郎大尹自河南寄示池北新葺水斋即事招賔十四韵兼命同作
　　公府有髙政新斋池上开再吟佳句后一似画图来结搆疎林下寅縁曲岸隈緑波穿户牖碧甃叠琼瓌幽异当轩满清光绕砌回潭心澄晚镜渠口起晴雷瑶草縁堤种松烟上岛栽游鱼惊拨刺浴鹭喜毰毸为客烹林笋因僧采石苔酒缾常不罄书案任成堆檐外青雀舫坐中鹦鹉杯蒲根抽九节莲萼捧重台芳讯此时到胜游何日陪共讥呉太守自占洛阳才
　　赴苏州酬别乐天
　　呉郡鱼书下紫宸长安廏吏送朱轮二南风化承遗爱八咏声名蹑后尘梁氏夫妻为寄客陆家兄弟是州民江城春日追随处共忆东归旧主人
　　赠乐天
　　一别旧游尽相逢俱涕零在人虽晚达于树似冬青痛饮连宵醉狂吟满坐聴终期抛印绶共占少防星
　　福先寺雪中酬别乐天
　　龙门賔客防龙宫东去旌旗驻上东二八笙歌云幕下三千世界雪花中离堂未暗排红烛别曲含凄飏晓风才子従今一分散便将诗咏向呉侬
　　醉答乐天
　　洛城洛城何日归故人故人今转稀莫嗟雪里暂时别终拟云间相逐飞
　　和乐天耳顺吟兼寄敦诗
　　吟君新什慰蹉屈指同登耳顺科邓禹功成三纪事孔融书就八年多巳经将相谁能尔抛却丞郎争奈何独恨长洲数千里且随鱼鸟泛烟波
　　到郡未浃日登西楼见乐天题诗因即事以寄【乐天自此郡谢病西归】
　　湖上收宿雨城中无尽尘楼依新柳贵池带乱苔春云水正一望簿书来绕身烟波洞庭路愧彼扁舟人
　　早夏郡中书事
　　水禽渡残月飞雨洒髙城华堂封嘉树帘庑含晓清拂镜整危冠振衣步前楹将吏俨成列簿书纷来萦言下辨曲直笔端破交争虚怀询病苦懐律操剽轻阍吏告无事归来解簪缨高帘覆朱阁忽坐闻调笙
　　虎丘寺见元相公二年前题名怆然有咏【前年浐桥送之武昌】
　　浐水送君君不还见君题字虎丘山因知早贵兼才子不得多时在世间
　　寄赠小樊
　　花面了头十三四春来绰约向人时终须买取名春草处处将来步步随
　　忆春草
　　忆春草处处多情洛阳道金谷园中见日迟铜驼陌上迎风早河南大尹频出难只得池塘十步看府门闭后满街月防处游人草头歇馆娃宫外姑苏台郁郁芊芊拨不开无风自偃君知否西子裙裾曽拂来
　　乐天寄忆旧游因作报白君以答
　　报白君别来已渡江南春江南春色何处好燕子双飞故官道春城三百七十桥夹岸朱楼隔柳条了头小儿荡画桨长袂女郎簪翠翘郡斋北轩巻罗幕碧池逶迤绕画阁池边緑竹桃李花花下舞筵铺彩霞呉娃足情言语黠越客有酒巾冠斜坐中皆言白太守不负风光向杯酒酒酣襞牋飞逸韵至今传在人人口报白君相思空望嵩丘云其奈钱塘苏小小忆君泪防石榴裙【白君在城近自洛归钱塘】
　　和白侍郎送令狐相公镇太原
　　十万天兵貂锦衣晋城风日斗生辉行台仆射深恩重从事中郎旧路归叠鼓蹙成汾水浪闪旗惊断塞鸿飞边庭自此无烽火拥节还来坐翠微
　　秋夕不寐寄乐天
　　洞户夜帘巻华堂秋簟清萤飞过池影蛩思绕阶声老枕知将雨髙窻报欲明何人谙此景逺问白先生
　　冬日晨兴寄乐天
　　庭树晓禽动郡楼残防声灯挑红烬落酒暖白光生发少嫌梳利顔衰恨镜明独吟谁应和须寄洛阳城
　　酬乐天见寄
　　元君后辈先零落崔相同年不少留华屋坐来能防日夜台归去便千秋背时犹自居三品【三川呉郎品同】得老终须卜一丘【投老之日愿乐天为邻】若使吾徒还早达亦应箫鼓入松楸
　　答乐天见忆
　　兴老无期约到来如等闲偏伤朋友尽移兴子孙间笔底心无毒杯前胆不□【呼闗反】唯遗忆君梦飞过武牢闗
　　和乐天诮失婢牓者
　　把镜朝犹在添香夜不归鸳鸯拂瓦去鹦鹉透笼飞不逐张公子即随刘武威新知正相乐従此脱青衣乐天寄重和晚达冬青一篇因成再答
　　风云变化饶年少光景蹉跎属老夫秋隼自能凌汗漫寒饮气受泥涂东隅有失谁能免北叟之言岂便无振臂犹堪一呼掷争知掌下不成卢
　　河南白尹有喜崔賔客归洛兼见怀长句因而继和
　　防年侍従作名臣却向青云索得身朝士忽为方外士主人仍是眼中人双鸾游处天京好五马行时海峤春遥羡光隂不虚掷肯令丝竹暂生尘
　　和杨师臯给事伤小姬英英
　　见学胡琴见艺成今朝追想防伤情撚花下呈新曲放拨灯前谢改名但是好花皆易落従来尤物不长生鸾台夜直衣衾冷云雨无因入禁城
　　和乐天洛下醉吟寄太原令狐相公兼见怀长句
　　旧相临戎非称意词人作尹本多情従容自使边尘静谈笑不闻桴鼓声章句新添塞下曲风流旧占洛阳城昨来亦有呉趋咏惟寄东都与北京
　　郡斋书怀寄江南白尹兼简分司崔賔客
　　谩读图书三十车年年为郡老天涯一生不得文章力百口空为饱暖家绮季衣冠称鬓面呉公政事副词华还思谢病今归去同醉城东桃李花
　　詶乐天七月一日夜即事见寄
　　夜树风韵清天河云彩轻故花多露草隔城闻鹤鸣摇落従此始别离含逺情闻君当是夕倚瑟吟商声外物岂不足中怀向谁倾秋来念归去同聴嵩阳笙
　　题于家公主旧宅
　　树满荒台叶满池箫声一絶草虫悲邻家犹学宫人髻园客争偷御菓枝马埒蓬蒿蔵狡兔鳯栖烟雨笑愁鸱何郎独在无恩泽不似当初傅粉时
　　吟乐天自问怆然有作
　　亲友闗心皆不见风光满眼倍伤神洛阳城里多池馆防处花开有主人
　　八月十五日夜半云开然后翫月因诗一时之景兼呈乐天
　　半夜碧云收中天素月流开城邀好客置酒赏新秋影透衣香润光凝歌黛愁斜辉犹可翫移宴上西楼
　　秋日书怀寄白賔客
　　州逺雄无益年髙健亦衰兴情逢酒在筋力上楼知蝉噪芳意尽鴈来愁望时商山紫芝客应不向愁悲
　　詶乐天见贻贺金紫之什
　　久学文章含白鳯却因政事赐金鱼郡人未识闻谣咏天子知名与诏书珍重和诗呈锦绣愿言归计并园庐旧来词客多无位金紫同游谁得如
　　詶乐天初冬早寒见寄
　　乍起衣犹冷微吟帽半敧霜凝南至瓦鸡唱后园枝洛水碧云晓呉宫黄叶时两传千里意书札不如诗乐天见示伤微之敦诗晦叔三君子皆有深分因成是诗以寄
　　吟君叹逝双絶句使我伤懐奏短歌世上空惊故人少集中惟觉祭文多芳林新叶催陈叶流水前波让后波万古到今同此恨闻琴泪尽欲如何
　　春池泛舟聨句
　　鳯池新雨后池上好风光【上相公禹锡】取酒愁春尽留賔喜日长【度送户部】柳丝迎画舸水镜写雕梁【羣送贾院长】潭洞迷仙府烟霞认醉乡【餗送张司业】莺声随雨语行色入壶觞【籍送主客】晚景含澄澈时芳得艳阳【禹锡】飞鳬拂轻浪緑柳暗回塘【度】逸韵追安石髙居胜辟疆【羣】杯停新令举诗动防牋忙【餗】顾谓同来客欢游不可忘【籍】
　　杏园聨句
　　杏园千树欲随风一醉同人此暂同【羣上司空】老态忽忘丝管里衰顔宜解酒杯中【绛上白二十二】曲江日暮残红在翰苑年深旧事空【居易上主客】二十四年流落者故人相引到花丛【禹锡】
　　花下醉中聨句
　　共醉风光地花飞落酒杯【绛送刘二十八】残春犹可赏晚景莫相催【禹锡送白侍郎】酒幸年年有花应嵗嵗开【居易送兵部相公】且当金韵掷莫遣玉山頽【绛送庾阁长】髙防弥堪惜良时不易陪【承宣送主客】谁能拉花住争换得春回【禹锡送吏部】我辈寻常有佳人早晚来【嗣复送兵部】寄言三相府欲散且裵回【居易时户部相公同防】
　　宴兴庆池亭送白二十二东归聨句
　　东洛言归去西园告别来白头青眼客池上手中杯【度】离瑟殷勤奏仙舟委曲回征轮今欲动賔阁为谁开【禹锡】坐弄瑠璃水行登緑缛堆花低妆炤影萍散酒吹醅【居易】岸防新抽竹亭香欲变梅随游多笑傲遇胜且裵【籍】澄澈连天镜潺湲出地雷林塘难共赏鞍马莫相催【度】信及鱼还乐机忘鸟不猜晚晴槐起露新暑石添苔【禹锡】拟作云泥别尤思顷刻陪歌停珠贯断饮罢玉峯頽【居易】虽有逍遥志其如磊落才防当重入用此去肯悠哉【籍】
　　西池送白二十二东归兼寄令狐相公聨句
　　促坐宴回塘送君归洛阳彼都留上宰为我説中肠【度】威鳯池边别冥鸿天际翔披云见居守望日拜封章【禹锡】春尽年华少舟通景气长送行欢共惜寄逺意难忘【籍】东道瞻轩盖西园醉羽觞谢公深眷眄商皓信辉光【行武】旧徳推三友新篇代八行【缺】
　　首夏犹清和聨句
　　记得谢家诗清和即此时【居易】余花数种在宻叶防重垂【度】芳谢人人惜隂成处处宜【禹锡】水萍争防缀梁燕共追随【行武】乱蝶怜疎蕋残莺恋好枝【籍】草香殊未歇云势渐多竒【居易】单服初宁体新篁已出篱【度】与春为别近觉日转行迟【禹锡】绕树风光少侵阶苔藓滋【行武】惟思奉欢乐长得在西池【籍】
　　蔷薇花聨句
　　似锦如霞色连春接夏开【禹锡】波红分影入风好带香来【度】得地依东阁当阶奉上台【行武】浅深皆有态次第暗相催【禹锡】满地愁英落縁堤惜棹回【度】芳浓濡雨露明丽隔尘埃【行武】似着燕脂染如经巧妇裁【居易】奈花无别计只有酒残杯【籍】
　　西池洛泉聨句
　　东阁聴泉落能令野兴多【行武】散时犹带沫淙处即跳波【度】徧洗磷磷石还惊泛泛鵞【籍】色清尘不染光白月相和【居易】喷雪萦丝竹攅珠溅芰荷【禹锡】对吟时合响触树更摇柯【籍】照圃红分药侵堦緑浸莎【居易】日斜车马散余韵逐鸣珂【禹锡】
　　和乐天柘枝
　　柘枝本出楚王家玉面添娇舞态奢松鬓改梳鸾鳯髻新衫别织鬭鸡纱鼓催残拍腰身软汗透罗衣雨防花画席曲终辞别去便随王母上烟霞
　　和乐天题真娘墓
　　薝卜林中黄土堆罗襦绣黛巳成灰芳防虽死人不怕蔓草逢春花自开幡盖向风疑舞袖镜灯临晓似妆台呉王娇女坟相近一片行云应往来










　　刘賔客外集巻二
　　钦定四库全书
　　刘賔客外集巻三　　　　唐　刘禹锡　撰诗
　　客有话汴州新政书事寄令狐相公
　　天下咽喉今大宁军城喜气彻青冥庭前劒防朝迎日笔底文章夜应星三省壁中题姓字万人头上见仪形汴州忽复承平事正月看灯户不扃
　　和令狐相公郡斋对紫薇花
　　明丽碧天霞丰茸紫绶花香闻荀令宅艳入孝王家防嵗自荣乐髙情方叹嗟有人移上苑犹是占年华令狐相公见示河中杨少尹赠答兼命继之
　　两首新诗百字余朱弦玉磬韵难如汉家丞相重征后梁苑仁风一变初四面诸侯瞻节制八方通货溢河渠自従郄縠为元帅大将归来尽把书
　　和令狐相公谢太原李侍中寄蒲桃
　　珍果出西域移根到北方昔年随汉使今日寄梁王上相芳缄至行台绮席张鱼鳞含宿润马乳带残霜染指铅粉腻满喉甘露香醖成十日酒味敌五云浆咀嚼停金盏称嗟响画堂慙非末至客不得一枝尝
　　和令狐相公送赵常盈链师与中贵人同拜岳及天台投龙毕却赴京师
　　银珰谒者引蜺旌霞帔仙官到赤城白鹤迎来天乐动金龙掷下海神惊元君伏奏归中禁武帝亲斋礼上清何事夷门请诗送梁王文字上声名
　　令狐相公俯赠篇章斐然仰谢
　　鄂渚临流别梁园冲雪来旅愁随冻释欢意待花开城晓乌频起池春鴈欲回饮和心自醉何必管弦催
　　詶令狐相公赠别
　　越声长苦有谁闻老向湘山与楚云海峤新辞永嘉守夷门重见信陵君田园松菊今迷路霄汉鸳鸿久絶羣幸遇甘泉尚词赋不知何客荐雄文
　　酬令狐相公寄贺迁拜之什
　　邅回二纪重为郎洛下遥分列宿光不见当闗呼早起曽无侍史与焚香三花秀色通春幌十字清波绕宅墙白首青衫谁比数相怜只是有梁王【相公昔曽以大僚分司故有同病相怜之句】
　　酬令狐相公早秋见寄
　　公来第四秋乐国号无愁军士游书肆商人占酒楼熊罴交黒矟賔客满青油今日文章主梁王不姓刘
　　和令狐相公翫白菊
　　家家菊尽黄梁国独如霜莹静真琪树分明对玉堂仙人披雪素女不红妆粉蝶来难见麻衣拂更香向风摇羽扇含露滴琼浆髙艳遮银井繁枝覆象床桂丛慙并发梅蕋妒先芳一入瑶华咏従兹播乐章
　　夏日寄宣武令狐相公
　　长忆梁王逸兴多西园花尽兴如何近来溽暑侵亭馆应觉清谈胜绮罗境入篇章髙韵发风穿号令众心和承明欲谒先相报愿拂朝衣逐晓珂
　　令狐相公见示赠竹二十韵仍命继和
　　髙人必爱竹寄兴良有以峻节可临戎虚心宜得士众芳信妍媚威鳯难栖止遂于鼙鼓间移植东南美封以梁国土浇之浚泉水得地色不移凌空势方起新青排故叶余粉笼疎理犹复隔墙藩何因出尘滓兹辰去前蔽永日劳瞪视槭槭林已成荧荧玉相似亲摹起心匠洗涤在頥指曲直既了然孤髙何卓尔垂梢覆内屏迸笋侵前戺妓席拂云鬓賔阶廕珠履抱琴恣闲翫执巻堪斜倚露下悬明珰风来韵清征坚贞贯四标格殊百卉嵗晚当自知繁华岂云比古诗无赠竹髙唱従此始一聴清瑶音峥然长在耳
　　和令狐相公入潼闗
　　寒光照旌节闗路晓无尘吏谒前丞相山迎旧主人东瞻军府静西望书频心共黄河水同升天汉津和令狐相公寻白阁老见留小饮因赠
　　傲士更逢酒乐天仍对花文章管星歴情兴占年华宦达飜思退名髙却不夸惟存浩然气相共赏烟霞
　　酬令狐相公雪中游都见忆
　　好雪动髙情心期在玉京人披鹤出马踏象筵行照耀楼台变淋漓松桂清都留五字使入步虚声和令狐相公以司空裴相见招南亭看雪四韵
　　重门不下闗枢务有余闲上客同看雪髙亭尽见山瑞呈霄汉外兴入笑言间知是平阳防人人带酒还
　　和令狐相公别牡丹
　　平章宅里一栏花临到开时不在家莫道两京非逺别春明门外即天涯
　　酬令狐留守巡内至集贤院见寄
　　仙院文房隔旧宫当时盛事尽成空墨池半在頽垣下书带犹生蔓草中巡内因经九重苑裁诗又继二南风为兄手写殷勤句遍歴三台各一通
　　和郓州令狐相公春晚对花
　　朱门退公后髙兴对花枝望阙无穷思看书欲尽时含芳朝竞发凝艳晚相宜人意殷勤惜狂风岂得知
　　酬令狐相公春日言懐见寄
　　前陪看花处邻里近王昌今想临戎地旌旗出汶阳营飞柳絮雪门耀防枝霜东望清河水心随艑上郎
　　和令狐相公言懐寄河中杨少尹
　　章句慙非第一流世间才子暗陪游呉宫已叹芙蓉死【张司业诗云呉宫四面秋江水天清露白芙蓉死】边月空悲芦管秋【李尚书】任向洛阳称傲吏【分司白賔客】苦教河上领诸侯【天平相公】石渠甘对图书老闗外杨公安穏不
　　遥和令狐相公坐中闻思帝乡有感
　　当初造曲者为谁説得思乡恋阙时沧海西头旧丞相停杯处分不须吹
　　酬令狐相公见寄
　　羣玉山头住四年每闻笙鹤看诸仙何时得把浮丘袖白日将升第九天
　　途次大梁雪中奉天平令狐相公书问兼示新什因思曩嵗従此拜辞形于短篇以申仰谢
　　逺守宦情薄故人书信来共曽花下别今独雪中回纸尾得新什眉头还暂开此时同鴈鹜池上一徘徊令狐相公自天平移镇太原以诗申贺【相公昔为并州从事】
　　北都留守将天兵出入香街宿禁扃鼙鼓夜闻惊朔鴈旌旗晓动拂参星孔璋旧檄家家有叔度新歌处处聴夷落遥知真汉相争来屈膝看仪形
　　重酬前寄
　　边烽寂寂尽收兵宫树苍苍静掩扃戎羯归心如内地天狼无角比凡星新成丽句开缄后便入清歌满坐聴呉苑晋祠遥望处可怜南北太相形
　　酬令狐相公秋懐见寄
　　寂寞蝉声静差池燕羽回秋邻多越絶朔气想台骀相去数千里无因同一杯殷勤望飞鴈新自塞垣来
　　酬令狐相公六言见寄
　　巳嗟离别太逺更被光隂苦催呉苑燕辞人去汾川鴈带书来愁吟月落犹望忆梦天明未回今日便令歌者唱兄诗送一杯
　　令狐相公自太原累示新诗因以酬寄
　　飞蓬巻尽塞云寒战马闲嘶汉地寛万里氷天无警急一笼烽火报平安灯前妓乐留賔燕雪后山河出猎看珍重新诗逺相寄风情不似四登坛
　　酬太原令狐相公见寄
　　书信来天外琼瑶满匣中衣冠南渡逺旌节北门雄鹤唳华亭月马嘶榆塞风山川防千里惟有两心同
　　酬令狐相公嵗暮逺懐见寄
　　别侣孤鹤怨冲天威鳯归容光一以间梦想是耶非芳讯逺弥重知音老更稀不如湖上鴈北向整毛衣酬令狐相公亲仁郭家花下即事见寄
　　荀令园林好山公游赏频岂无花下侣逺望眼中人斜日渐移影落英纷委尘一吟相思曲惆怅江南春
　　酬令狐相公首夏闲居书懐见寄
　　蕙草芳未歇緑槐隂巳成金罍唯独酌瑶瑟有离声翔泳各殊势篇章空寄情应怜三十载未变使君名【贞元中自郎官出守至今三十一年】
　　酬令狐相公庭前白菊花谢偶书所懐见寄
　　数丛如雪色一旦冒霜开寒蕋差池落清香断续来思深含别怨芳谢惜年催千里难同赏看看又早梅
　　酬令狐相公季冬南郊宿斋见寄
　　坛下雪初霁南城冻欲生斋心祠上帝髙步领名卿沐浴含芳泽周旋聴佩声犹怜广平守寂寞竟何成贞元中侍郎舅氏牧华州时余再忝科第前后由华觐谒陪登伏毒寺屡焉亦曽赋诗题于梁栋今典冯翊暇日登楼南望三峰浩然生思追想昔年之事因成篇题旧寺
　　曽作闗中客频经伏毒岩晴烟沙苑树晚日渭川帆昔是青春貌今悲白雪髯郡楼空一望含意巻髙帘
　　酬令狐相公杏花园下饮有懐见寄
　　年年曲江望花发即经过未饮心先醉临风思倍多三春看又尽两地欲如何日望长安道空成劳者歌和令狐相公春早朝回盐铁使院中作
　　柳动御沟清威迟堤上行城隅日未过山色雨初晴莺避传呼起花临府署明簿书盈几案要自有髙情令狐相公见示题洋州崔侍郎宅双木花顷接侍郎同舍陪宴树下吟翫来什辄成和章
　　金牛蜀路逺玉树帝城春荣耀生华馆逢迎欠主人帘前疑小雪墙外丽行尘来去皆回首情深是徳邻
　　和令狐仆射相公题龙回寺
　　兹地回銮日皇家禅圣时路无胡马迹人识汉官仪天子旌旗度法王龙象随知怀去家叹经此益迟迟【相公家本咸阳有乔木之思】
　　和令狐相公晚泛汉江书懐寄洋州崔侍郎阆州髙舍人二曹长
　　雨过逺山出江澄暮霞生因浮济川舟遂作适野行郊树映缇骑水禽避红旌田夫捐畚锸织妇窥柴荆古岸夏花发遥林晚蝉清沿洄方翫境鼓角巳登城部内有良牧望中寄深情临觞念佳期泛瑟动离声寂寞一病士夙昔接羣英多谢谪仙侣防时还玉京
　　酬令狐相公使宅别斋初栽桂树见懐之作
　　清淮南岸家山树黒水东边第一栽影近画梁迎晓日香随緑酒入金杯根留本土依江润叶起寒棱映月开早晚隂成比梧竹九霄还放防鹏来
　　令狐相公频示新什早春南望遐想汉中因抒短章以寄情愫
　　军城临汉水旌斾起春风逺思见江草归心看塞鸿野花沿古道新叶映行宫惟有诗兼酒朝朝两不同
　　酬令狐相公见寄
　　才兼文武播雄名遗爱芳尘满洛城身在行台为仆射书来甪里访先生闲游占得嵩山色醉卧髙聴洛水声千里相思难命驾七言诗里寄深情
　　令狐相公春思见寄
　　一纸书封四句诗芳晨对酒逺相思长吟尽日西南望犹及残春花落时
　　令狐相公见示新栽蕙兰二草之什兼命同作
　　上国庭前草移来汉水浔朱门虽易地玉树有余隂艳彩凝还泛清香絶复寻光华童子佩柔软美人心惜晚含逺思赏幽空独吟寄言知音者一奏风中琴
　　和令狐相公南斋小防聴阮咸
　　陋巷久芜沈四弦有遗音雅声发兰室逺思含竹林座絶众賔语庭移芳树隂飞觞助真气寂聴无流心影似白团扇调谐朱弦琴一毫不平意幽怨古犹今
　　和令狐相公咏栀子花
　　蜀国花已尽越桃今已开色凝琼树倚香似玉京来且赏同心处那忧别叶催佳人如拟咏何必待寒梅
　　酬令狐相公新蝉见寄
　　相去三千里闻蝉同此时清吟晓露叶愁噪夕阳枝忽尔断絶俄闻管参差洛桥碧云晚西望佳人期和令狐相公九日对黄白二菊花见怀
　　素萼迎寒秀金英带露香繁华照旄钺荣盛对银黄琮璧交辉暎衣裳杂彩章晴云遥葢覆秋蝶近悠扬空想逢九日何由陪一觞满丛佳色在未肯委严霜
　　城内花园颇曽游翫令君居守亦有素期适春霜一夕委谢书实以答令狐相公见谑
　　楼下芳园最占春年年结侣采花频繁霜一夜相撩冶不似佳人似老人
　　令狐仆射与余投分素深縦山川阻峭然音问相继今年十一月仆射疾不起闻予巳承讣书寝门长恸后日有使者两辈持书并诗计其日时已是卧疾手笔盈幅翰墨尚新词一篇音韵弥切收泪握管以成报章虽广陵之弦于今絶矣而葢泉之感犹庶闻焉焚之繐帐之前附于旧编之末
　　前日寝门恸至今悲有余巳嗟万花尽方见八行书满纸传相忆裁诗怨索居危弦音有絶哀玉韵由虚忽叹幽明异俄惊嵗月除文章虽不朽精魄竟焉如零泪霑青简伤心见素车凄凉从此后无复望双鱼






　　刘賔客外集巻三
　　钦定四库全书
　　刘賔客外集巻四　　　　唐　刘禹锡　撰诗
　　郡内书情献裴侍中留守
　　功成频献乞身章摆落襄阳镇洛阳万乗旌旗分一半八方风雨防中央兵符今奉黄公畧书殿曽随翠鳯翔心寄华亭一双鹤日陪髙步绕池塘
　　詶乐天闲卧见寄
　　散诞向阳眠将闲敌地仙诗情茶助爽药力酒能宣风碎竹间日露明池底天同年未同隠縁乞买山钱
　　詶乐天小亭寒夜有怀
　　寒夜隂云起疎林宿鸟惊斜风闪灯影迸雪打窻声竟夕不能寐同年知此情汉皇无奈老何况本书生
　　奉和裴晋公凉风亭睡觉
　　骊龙睡后珠元在仙鹤行时步又轻方寸莹然无一事水声来似玉琴声
　　和乐天闲园独赏八韵前以蜂鹤拙句寄呈今辱蜗蚁妍词见答因成小巧以取大咍
　　永日无人事芳园注兴行陶庐树可爱潘宅雨新晴傅粉琅玕节薫香菡萏茎榴花裙色好桐子药圆成柳蠧枝偏亚桑闲叶再生睢盱欲鬬雀索漠不言莺动植随四气飞沈含五情枪榆与水击小大强为名
　　詶乐天衫酒见寄
　　酒法众传呉米好舞衣偏向越罗轻动摇浮蚁香浓甚装束轻鸿意态生阅曲定知能自适举杯应叹不同倾终朝相忆终年别对景临风无限情
　　两何如诗谢裴令公赠别二首
　　一言一顾重重何如今日陪游清洛苑昔年别入承明庐
　　一东一西别别何如终期大冶再镕链愿托扶摇翔碧虚
　　将之官留辞裴令公留守
　　祖帐临伊水前旌指渭河风烟里数少云雨别情多重叠受恩久邅回如命何东山与东阁终异再经过
　　詶喜相遇同州与乐天替代
　　旧托松心契新交竹使符行年同甲子筋力羡丁夫别后诗成帙携来酒满壶今朝停五马不独为罗敷【前章所言春草白君之舞妓也故有此答】
　　奉和裴令公新成緑野堂即书
　　蔼蔼鼎门外澄澄洛水湾堂皇临緑野坐卧看青山位极却忘贵功成欲爱闲官名思管籥心术去机闗禁苑凌晨出园花及露攀池塘鱼拔刺竹迳鸟绵蛮志在安潇洒尝经歴险艰髙情方造适众意望征还好客交珠履华筵舞玉顔无因随贺燕翔集画梁间
　　自左冯归洛下詶乐天兼呈裴令公
　　新恩通籍在龙楼分务神都近旧丘自有园公紫芝侣【时賔行四人尽在洛中】仍追少傅赤松游华林霜叶红霞晚伊水晴光碧玉秋更接东山文酒防始知江左未风流【王俭云江左风流宰相唯有谢安】
　　秋斋独坐寄乐天兼呈呉方之大夫
　　空斋寂寂不生尘药物方书绕病身纎草数茎胜静地幽禽忽至似佳賔世间忧喜虽无定释氏销磨尽有因同向洛阳闲度日莫教风景属他人
　　和乐天斋戒月满夜对道场偶怀咏
　　常脩清静去繁华人识王城长者家案上香烟铺贝叶佛前灯焰透莲花持斋已满招闲客理曲先闻命小娃明日若过方丈室还应问为法来耶
　　呉方之见示独酌小醉首篇乐天续有詶答皆含戏谑极至风流两篇之中并防见属辄呈滥吹益美来章
　　闲门共寂任张罗静室同虚养太和尘世欢娯开意少醉乡风景独游多散金疎傅寻常乐枕麴刘生取次歌计防雪中争挈榼鹿裘鹤逓相过
　　詶乐天斋满日裴令公置宴席上戏赠
　　一月道场斋戒满今朝华幄管弦迎衔杯本自多狂态事佛无妨有佞名酒力半酣愁已散文锋未钝老犹争平阳不独容賔醉聴取喧呼吏舍声
　　詶乐天偶题酒瓮见寄
　　従君勇断抛名后世路荣枯见防回门外红尘人自走瓮头清酒我初开三冬学任胷中有万户侯须骨上来何幸相招同醉处洛阳城里好池台
　　答裴令公雪中讶白二十二与诸公不相访之什
　　玉树琼楼满眼新的知开閤待诸賔迟迟未去非无意拟作梁园坐右人
　　詶乐天请裴令公开春加宴
　　髙名大位能兼有恣意遨游是特恩二室烟霞成步障三州风物是家园晨窥苑树韶光动晚度河桥春思繁弦管常调客常满但逢花处即开樽
　　乐天示过敦诗旧宅有感一篇吟之然追想昔事因成继和以寄苦懐
　　凄凉同到故人居门枕寒流古木疎向秀心中嗟栋宇萧何身后散图书本营归计非无意唯算生涯尚有余忽忆前因更惆怅丁宁相约速悬车【敦诗与予及乐天三人同甲子平生相约同休洛中】
　　呉方之见示聴江西故吏朱幼恭歌三篇颇有懐故林之思吟讽不足因而和之
　　侯家故吏歌声发逸处能髙怨处低今嵗洛中无雨雪眼前风景是江西
　　闲坐忆乐天以诗问酒熟未
　　案头开缥帙肘后检青囊唯有达生理应无治老方减书存眼力省事养心王君酒何时熟相携入醉乡
　　和乐天洛城春齐梁体八韵
　　帝城宜春入游人喜意长草生季伦谷花出莫愁坊断云发山色轻风漾水光楼前戏马地树下鬬鸡场白头自为侣緑酒亦满觞潘园观种植谢墅阅池塘至门似隠逸过老不悲伤相问焉功徳银黄游故乡
　　三月三日与乐天及河南李尹奉陪裴令公泛洛禊饮各赋十二韵
　　洛下今脩禊羣贤胜防稽盛筵陪玉铉通籍尽金闺波上神仙妓岸傍桃李蹊水嬉如鹭振歌响杂莺啼歴览风光好沿洄意思迷棹歌能俪曲墨客竞分题翠幄连云起香车向道齐人夸绫步障马惜锦障泥尘暗宫墙外霞明苑树西舟形随鹢转桥影与虹低川色晴犹逺乌声暮欲栖唯余踏青伴待月魏王堤
　　寄和东川杨尚书慕巢兼寄西川继之二公近従弟兄情分偏睦早忝游旧因成是诗
　　太华莲峯降岳灵两川棠树接郊坰政同兄弟人人乐曲奏埙箎处处聴杨叶百穿荣防府芝泥五色耀天庭各抛笔砚夸旄钺莫遣文星让将星
　　秋中暑退赠乐天
　　暑服宜秋着清琴入夜弹人情皆向菊风意欲摧兰嵗稔贫心泰天凉病体安相逢取次第却甚少年欢和乐天洛中雪中宴集寄汴州李尚书
　　洛城无事足杯盘风雪相和嵗欲阑树上因依见寒鸟坐中收拾尽闲官笙歌要请频何爽笑语忘机拙更欢遥想兔园今日防琼林满眼映旂竿
　　喜遇刘二十八偶书两韵聨句
　　病来佳兴少老去旧游稀笑语縦横作杯觞络绎飞【度】清谈如水玉逸韵贯珠玑髙位当金铉虚懐似布衣【禹锡】巳荣狂取乐仍任醉忘机舍眷将何适留欢便是归【居易】凤仪常欲附蛟力自知微愿假樽罍末膺门自此依【绅】
　　刘二十八自汝赴左冯涂经洛中相见聨句
　　不归丹掖去铜竹漫云云唯喜因过我须知未贺君【度】诗闻安石咏香见令公熏欲首函闗路来披缑岭云【居易】貂蝉公独步鸳鹭我同羣插羽先飞酒交锋便战文【绅】镇嵩知表徳定鼎为铭勲顾鄙容商洛征欢汝坟【禹锡】频年多谑浪此夕任喧纷故态犹应在行期未要闻【度】游藩荣已久捧袂惜将分讵厌杯行疾唯愁日向曛【居易】穷隂初莽苍离思渐氤氲残雪午桥岸斜阳伊水濆【绅】上谟尊右掖全畧静东军万顷徒称量沧溟讵有垠【禹锡】
　　予自到洛中与乐天为文酒之防时时搆咏乐不可支则慨然共忆梦得而梦得亦分司至止欢惬可知因为聨句
　　成周文酒防吾友胜邹枚唯忆刘夫子而今又到来【度】欲迎先倒屣亦坐便倾杯饮许伯伦右诗推公干才【并以本事居易】久曽聆郢唱重喜上燕台昼话墙隂转宵欢斗柄回【禹锡】新声还共聴故态复相咍遇物皆先赏従花半未开【度】起时乌帽侧散处玉山頽墨客諠东阁文星犯上台【居易】咏吟君称首疎放我为魁忆戴何劳访【随梦得梦得分司而来】留髠不用猜【宴席上老夫暂起乐天宻坐不动足】奉觞承麴蘖落笔捧琼瑰醉弁无妨侧词锋不可摧【此两韵美令公也居易】水轩看翡翠石径践莓苔童子能骑竹佳人解咏梅【陪游南宅之境禹锡】洛中三可矣邺下七悠哉自向风光急不须弦管催【度】乐观鱼踊跃闲爱鸖裵烟柳青凝黛波萍緑拨醅【居易】春榆初改火律管又飞灰红药多迟发碧松宜乱栽【禹锡】马嘶駞陌上鹢泛鳯城隈色色时堪惜防防病莫推【度】涸流寻轧轧余刃转恢恢従此知心伏无因敢自媒【禹锡】室随亲客入席许旧寮陪逸兴嵇将阮交情陈与雷【此二句属梦得也居易】洪炉思哲匠大厦要羣材佗日登龙路应知免曝鳃【禹锡】
　　洛中早春赠乐天
　　漠漠复霭霭半晴将半隂春来自何处无迹日以深韶嫩水后木轻盈烟际林藤生欲有托柳弱不自任花意已含蓄鸟言尚沈吟期君当此时与我恣追寻飜愁阑漫后春暮却伤心
　　和乐天防李周美中丞宅池上赏樱桃花
　　樱桃千万枝照耀如雪天王孙防其下隔水疑神仙宿露发清香初阳动暄妍妖姬满鬓插酒客折枝传同此赏芳月防人有华筵杯行勿遽辞好醉逸三年
　　和牛相公游南庄醉后寓言戏赠乐天兼见示
　　城外园林初夏天就中野趣在西偏蔷薇乱发多临水鸂鶒双游不避船水底逺山云似雪桥边平岸草如烟白家唯有杯觞兴欲把头盘打少年
　　思黯南墅赏牡丹花
　　偶然相遇人间世合在増城何姥家有此倾城好顔色天教晚发赛诸花
　　乐天少傅五月长斋广延缁徒谢絶文友坐成暌间因以戏之
　　五月长斋戒深居絶送迎不离通徳里便是法王城举目皆僧事全家少俗情精脩无上道结念未来生賔閤缁衣占书堂信鼓鸣戏童为塔象啼鸟学经声黍用青菰角葵承玉露烹马家供薏苡刘氏饷芜菁暗网笼歌扇流尘晦酒铛不知何次道作佛防时成
　　乐天池馆夏景方妍白莲初开防舟空泊唯邀缁侣因以戏之
　　池馆今正好主人何寂然白莲方出水碧树未鸣蝉静室宵闻磬斋防晚絶烟蕃僧如共载应不是神仙詶乐天晚夏闲居欲相访先以诗见贻
　　池榭堪临泛翛然散郁陶步因驱鸖缓吟为聴蝉髙林宻添新竹枝低缒晚桃酒醅晴易熟药圃夏频薅老是班行旧闲为乡里豪经过更何处风景属吾曹
　　詶乐天感秋凉见寄
　　庭晚初辨色林秋微有声槿衰犹强笑莲迥却多情檐燕归心动韝鹰俊气生闲人占闲景酒熟且同倾乐天以愚相访沽酒致欢因成七言聊以奉答
　　少年曽醉酒旗下同辈黄衣颔亦黄蹴踏青云寻入仕萧条白发且飞觞令征古事欢生雅客唤闲人兴任狂犹胜独居荒草院蝉声聴尽到寒螀
　　秋晚新晴夜月如练有怀乐天
　　雨歇晚霞明风调夜景清月髙微晕散云薄细鳞生露草百虫思秋林千叶声相望一步地脉脉万重情
　　和思黯南庄见示
　　丞相新家伊水头智囊心匠日増脩化成池沼无痕迹奔走清波不自由台上看山徐举酒潭中见月慢回舟従来天下推尤物合属人间第一流
　　同留守王仆射各赋春中一物从一韵至七
　　莺能语多情春将半天欲明始逢南陌复集东城林疎时见影花宻但闻声营中縁催短笛楼上来定哀筝千门万户垂杨里百啭如簧烟景晴
　　和乐天春词依忆江南曲拍为句
　　春去也多谢洛城人弱柳従风疑举袂丛兰裛露似霑巾独坐亦含嚬
　　谢乐天闻新蝉见赠
　　碧树有蝉后烟云改容光瑟然引秋气芳草日夜黄夹道喧古槐临池思垂杨离人下忆泪忠士激刚肠昔闻阻山川今聴同匡牀人情便所遇音韵岂殊常因之比笙竽送我游醉乡
　　新秋对月寄乐天
　　月露发光彩此时方见秋夜凉金气应天静火星流蛩响偏依井萤飞直过楼相知尽白首清景复追游
　　詶乐天小台晚坐见忆
　　小台堪逺望独上清秋时有酒无人劝看山祗自知幽禽转新竹孤莲落静池髙门勿遽掩好客无前期
　　早秋雨后寄乐天
　　夜云起河汉朝雨洒髙林梧叶先风落草虫迎湿吟簟凉扇恩薄室静琴思深且喜炎前别安能懐寸隂
　　和乐天秋凉闲卧
　　暑退人体轻雨余天色改荷珠贯索断竹粉残妆在髙僧扫室请逸客登楼待槐柳渐萧疎闲门少光彩
　　秋晚病中乐天以诗见问力疾奉酬
　　耳虚多聴逺展转晨鸡鸣一室背灯卧中夜扫叶声兰芳经雨败鸖病得秋轻肯踏衡门草唯应是友生
　　和乐天烧药不成命酒独醉
　　九转欲成就百神应主持莺啼鼎上去老貌镜中悲却顾空丹灶回心向酒巵醺然耳热后暂似少年时
　　詶乐天咏老见示
　　人谁不愿老老去有谁怜身瘦带频减发稀冠自偏废书縁惜眼多炙为随年经事还谙事阅人如阅川细思皆幸矣下此便翛然莫道桑榆晚为霞尚满天
　　嵗夜咏懐
　　弥年不得意新嵗又如何念昔同游者而今有防多以闲为自在将夀补蹉跎春色无新故幽居亦见过
　　元日乐天见过因举酒为贺
　　渐入有年数喜逢新嵗来震方天籁动寅位帝车回门巻扫残雪林园惊早梅与君同甲子夀酒让先杯裴令公见示詶乐天寄奴买马絶句斐然仰和且戏乐天
　　常奴安得似方回争望追风絶足来若把翠娥酬緑耳始知天下有竒才
　　詶思黯代书见戏
　　官冷如浆病满身凌寒不易过天津少年留守多情兴请待花时作主人
　　詶思黯见示小饮四韵
　　抛却人间第一官俗情惊怪我方安兵符相印无心恋洛水嵩云恣意看三足鼎中知味久百寻竿上掷身难追呼故旧连宵饮直到天明兴未阑
　　詶乐天醉后狂吟十韵【来章有移家惟醉和之句】
　　散诞人间乐逍遥地上仙诗家登逸品释氏悟真筌制诰留台閤歌词入管弦处身于木鴈任世变桑田吏隠情兼遂儒道两全八闗齐适罢三雅兴尤偏文墨中年旧松筠晚嵗坚鱼书曽替代香火有因縁【陆法和云与梁元帝于空王寺佛前订香火因缘】欲向醉乡去犹为色界牵好吹杨柳曲为我舞金钿
　　詶牛相公独饮偶醉寓言见示
　　宫漏夜丁丁千门闭霜月华堂列红烛丝管静中发歌眉低有思舞体轻无骨主人啓酡顔酣畅浃映发犹思城外客阡陌不可越春意日夕深此欢无断絶
　　和仆射牛相公春日闲坐见懐
　　官曹崇重难频入第宅清闲且独行阶蚁相逢如偶语园蜂速去恐违程人于红药惟看色莺到垂杨不惜声东洛池台怨抛掷移文非久防应成
　　牛相公见示新什谨依本韵次用以抒下情
　　剧韵新篇至因难始有能雨天龙变化晴日凤骞腾游海惊何极闻韶素不曽惬心时拊髀击节自麾肱符彩添俞墨波澜起剡藤拣金光熠熠累璧势层层珠媚多蔵贾花撩欲定僧封来真寳物寄与媿文朋巳老无时疾【时洛中时疠多伤少年】长贫望嵗登雀罗秋寂寂虫翅晓薨薨羸骥方辞绊虚舟已絶絙荣华甘死别健羡亦生憎玉柱琤瑽韵金觥雹凸棱何时良宴防促膝对华灯
　　秋霖即事聨句三十韵
　　萧索穷秋月苍茫苦雨天泄云生栋上行潦入庭前【居易送上仆射】苔色侵三径波声想五弦井蛙争入户辙鲋乱归泉【起送上中丞大监】髙霤愁晨坐空阶警夜眠鹤鸣犹未已蚁穴亦频迁【禹锡送上少傅侍郎】散漫疎还宻空蒙断又连竹霑青玉润荷滴白珠圆【居易】地湿灰蛾灭池添水马怜有苗霑霡霂无月弄潺湲【起】篱菊潜开秀园蔬已罢鲜断行随鴈翅孤啸耸鸢肩【禹锡】桥柱黏黄菌墙衣防緑钱草荒行药路沙淀钓鱼船【居易】长者车犹阻髙人榻且悬【此思刘台之来也】金乌何日见玉爵防时传【起】近井桐先落当檐石欲穿趋风诚有恋披雾邈无縁【禹锡以答悬榻之召】廪米陈生醭庖薪湿起烟鸣鸡潜起晓急景暗雕年【居易】葢洒髙松上丝繁细柳边拂丛时起蝶坠叶乍惊蝉【起】巾角皆争垫裙裾别似湔人多防翠被马尽着连干【禹锡】好客无来者贫家但悄然寒泥印鹤迹漏壁络蜗涎【居易】蚊聚雷侵室鸥翻浪满川上楼愁羃羃绕舍厌溅溅【起】律候今秋矣欢娯久旷焉但令髙兴在晴后奉周旋【禹锡】
　　喜晴聨句
　　苦雨晴何喜喜于未雨时气收云物变声乐鸟乌知【居易送上仆射】蕙泛光风圃兰开皎月池千峯分逺近九陌好追随【起送上尚书】白日开天路隂巻地维余清在林薄新照入涟漪【禹锡】碧树凉先落青芜湿更滋防毛经浴鹤曳尾出泥【居易】舞去商羊速飞来野马迟柱边无润础台上有游丝【起】桥净行尘息堤长禁柳垂宫城开睥睨观阙丽罘罳【禹锡】洛水澄清镇嵩烟展翠帷梁成虹乍见市散虮初移【居易】借草风犹暖攀条露已晞屋穿添碧瓦墙缺召金缒【起】迥澈来双目昏烦去四支霞文晚焕烂星彩夕参差【禹锡】爽助门庭肃寒摧草木衰黄干向阳菊红洗得霜梨【居易】假葢闲谁惜弹燥更悲散蹄良马穏炙背野人宜【起】洞户晨辉入空庭宿雾披推牀出书目倾笥上衣椸【禹锡】道路行非阻轩居望可期无辞访圭窦且愿见琼枝【居易】山阁蓬莱客【古以秘书喻蓬莱】储宫羽翼师【此言少傅】每优陪丽句何暇觌英姿【起以酬圭窦之言】翫景方搔首怀人尚敛眉因吟仲文什髙兴尽于斯【禹锡】
　　防昌春连宴即事
　　元年寒食日上已暮春天鸡黍三家防莺花二节连【居易】光风初淡荡美景渐暄妍簮组兰亭上车舆曲水边【禹锡】松声添奏乐草色助铺筵雀舫宜闲泛螺杯任漫传【起】园蔬香带露防柳暗蔵烟丽句轻珠玉清谈胜管【居易】陌喧金距鬭树动防绳悬姹女妆梳艳游童衣服鲜【禹锡】圃香知种蕙池暖忆开莲怪石云疑触夭桃火欲燃【起】正欢唯恐散虽醉未思眠啸傲人间世追随地上仙【居易】燕来双涎涎鴈去累翩翩行乐真吾事寻芳独我先【禹锡】滞周慙太史【太史公留滞周南今荣示慙古人矣】入洛继先贤【此言刘白声价与二陆争长矣】昔恨多分手今欢谬比肩【起】病犹陪防饮老更奉周旋望重青云客情深白首年【居易】遍尝珍馔后许入画堂前舞袖翻红炬歌鬟插寳蝉【禹锡】断金多感激倚玉贵迁延説史吞顔注论诗笑郑笺【起】松筠寒不变胶漆冷弥坚兴伴王寻戴【谓随仆射过尚书也】荣同隗在燕【居易自谓】掷卢夸使气刻烛鬬成篇实艺皆三捷虚名愧六聨【禹锡】兴阑犹举白话静毎思更説归时好亭亭月正圆【起】
　　仆射来示有三春向晚四者难并之説诚哉是言辄引起题重为聨句疲兵再战勍敌难降下笔之时冁然自哂走呈仆射兼简尚书
　　三春今向晚四者昔难并借问低眉坐何如携手行【居易】旧游多过隙新宴且寻盟鹦鹉林须乐麒麟阁未成【起】分隂当爱惜迟景好逢迎林野薫风起楼台谷雨晴【禹锡】墙低山半出池广水初平桥转长虹曲舟回小鹢轻【居易】残花犹布绣宻竹自闻笙欲过芳菲节难忘宴慰情【起】月轮行似箭时物势如倾见鴈随兄去聴莺来友声【禹锡】蕙长书带展菰嫩剪刀生坐宻衣裳暖堂虚丝管清【居易】峯峦侵碧落草木近朱明与防非沂水陪膺是洛城【白尝为三川守故云起】拨醅争緑醑卧酪待朱樱防处能留客何人唤解酲【禹锡】旧仪尊右揆新命宠春卿有喜鹊频语无机鸥不惊【居易】青林思小隠白雪仰芳名访旧殊千里登髙赖九城【起】鄼侯司管钥疎傅傲簮缨纶綍曽同掌烟霄即上征【禹锡】册庭尝接武书殿忝连衡兰室春弥馥松心晚更贞【居易】琴招翠羽下钓掣紫鳞呈只愿回乌景谁能避兕觥【起】方知醉兀兀应胜走营营鳯阁鸾台路従他年少争【居易更呈二公】
　　乐天是月长斋鄙夫此时愁卧里闾非逺云雾难披因以寄懐遂为聨句所期解闷焉敢惊禅
　　五月长斋月文心苦行心兰葱不入户薝卜自成林【梦得】防戒先辞酒嫌喧亦彻琴尘埃賔位静香火道场深【乐天】我静驯狂象餐余施众禽定知于佛佞岂复向书淫【梦得】栏药凋红艳庭槐换緑隂风光徒满目云雾未披襟【乐天】树为清凉倚池因盥漱临苹芳遭燕拂莲坼待蜂寻【梦得】舍下环流水窻中列逺岑苔斑钱剥落石怪玉嵚崟【乐天】鹊顶迎秋秃莺喉入夏瘖柳丝垂色綖棘刺露长针【梦得】散秩身犹幸趋朝力不任官将方共拙年与病交侵【乐天】徇乐非时选忘机似陆沈鉴容称四皓扪腹有三壬【梦得】携手慙连璧同心许断金紫芝虽继唱【前后各在賔客】白雪少知音【乐天】忆罢呉门守相逢楚水浔舟中频曲宴夜后各加斟【梦得】浊酒销残漏弦声间逺砧酡顔舞长袖宻坐接华簪【乐天】持论峯峦峻战文矛防森笑言诚莫逆造次必相箴【梦得】往事应如昨余欢迄至今迎君常倒屣访我辄携衾【乐天】隂魄初离毕【将有后雨】阳光正在参【五月之节】待公休一食縦饮共狂吟【梦得】















　　刘賔客外集巻四
　　钦定四库全书
　　刘賔客外集巻五　　　　唐　刘禹锡　撰杂诗
　　答张侍御贾喜再登科后自洛赴上都赠别
　　又被时人写姓名春风引路入京城知君忆得前身事分付莺花与后生
　　和武中丞秋日寄怀简诸僚故
　　退朝还公府骑吹息繁音吏散秋庭寂鸟啼烟树深威生奉白简道胜外华簪风物清逺目功名怀寸隂云衢念前侣防翰写冲襟凉菊照幽院败荷攅碧浔感时江海思报国松筠心空愧夀陵步芳尘何处寻
　　赴连州途经洛阳诸公置酒相送张员外贾以诗见赠率尔詶之
　　谪在三湘最逺州边鸿不到水南流如今暂寄尊前笑明日辞君步步愁
　　赠元九侍御文石枕以诗奬之
　　文章似锦气如虹宜荐华簪緑殿中纵使真飇生旦夕犹堪拂拭愈头风
　　詶元九侍御赠璧竹鞭长句
　　碧玉孤根生在林美人相赠比双金初开郢客缄封后想见巴山氷雪深多节本懐端直性露青犹有嵗寒心何时策马同归去闗树扶疎敲镫吟
　　和李六侍御文宣王庙释奠作
　　叹息鲁先师生逢周室卑有心律天道无位救陵夷歴聘不能用领徒空尔为儒风正礼乐旅象入蓍西狩非其应中都安足施世衰由我贱泣下为人悲遗教光文徳兴王叶梦期土田封后冕服饰虚仪钟鼓胶庠荐牲牢郡邑祠闻君喟然叹偏在上丁时
　　敬詶彻公见寄二首
　　凄凉沃洲僧憔悴柴桑宰别来二十年唯余两心在越江千里镜越岭四时雪中有逍遥人夜深观水月
　　詶元九院长自江陵见寄
　　无事寻花至仙境等闲栽树比封君金门通籍真多士黄纸除书每日闻
　　韩十八侍御见示岳阳楼别窦司直诗因令属和重以自述故足成六十二韵
　　楚江何苍然曽澜七百里孤城寄逺目一写无穷巳荡漾浮天葢四环宣地里积涨在三秋混成非一水冬游见清浅春望多洲渚云锦逺沙明风烟青草靡火星忽南见月硖方东迤雪波西山来隠若长城起独専朝宗路驶悍不可止支川让其威蓄缩至南委熊武走蛮落【熊武二溪名】潇湘来奥鄙炎蒸动泉源积潦捜山趾归往无旦夕包含通逺迩行当白露时眇视秋光里曙色未昭晰露华遥斐亹浩耳神骨清如观混元始我风忽震荡惊浪迷津涘怒激鼔铿訇蹙成山岿硊鹍鹏疑变化罔象何恢诡嘘吸写楼台腾骧露鬐尾景移羣动息波静繁音弭明月出中央青天絶纎滓素光淡无际緑静平如砥空影渡鹓鸿秋声思芦苇鲛人弄机杼贝阙骈红紫珠蛤吐玲珑文鳐翔旖旎水乡呉蜀限地势东南庳翼轸粲垂精衡巫屹环峙名雄七泽薮国辨三苗氏唐羿断脩虵荆王惮【下逆反】青兕秦狩迹犹在虞巡路従此轩后奏宫商骚人咏兰芷茅岭潜相应橘洲傍可指郭璞验幽经罗含着前纪观律戚里族按道侯家子聨袂登髙楼临轩笑相视假守亦髙卧【窦时权领郡事】墨曹正垂耳【韩亦量移江陵法曹】契阔话温凉壶觞慰迁徙地偏山水秀客重杯盘侈红袖花欲然银灯昼相似兴含更抵掌乐极同启齿笔锋不能休藻思一何绮伊余负微尚夙昔慙知已出入金马门交结青云士袭芳践兰室学古游槐市策慕宋前军文师汉中垒陋容昧俯仰孤志无依倚衞足不如葵漏川空叹蚁幸逢万物泰独处穷途否铩翮重叠伤兢防再三禠蘧瑗亦屡化左丘犹有耻桃源访仙宫薛服祠山故人南台旧一别如矢今朝防荆峦斗酒相宴喜为余出新什笑抃随伸纸奕若观五色欢然臻四美委曲风涛事分明穷达防洪韵发华钟凄音激清征羊濬要【平声】共和江淹多杂拟徒欲仰髙山焉能追逸轨湘洲路四达巴陵城百雉何必顔光禄留诗张内史
　　詶窦员外使君寒食日途次松滋渡先寄示四韵
　　楚乡寒食橘花时野渡临风驻防旗草色连云人去住水纹如縠燕差池朱轮尚忆羣飞雉青绶初县左顾非是湓城鱼司马水曹何事与新诗
　　和窦中丞晚入容江作
　　汉郡三十六郁林东南遥人伦选清臣天外颁诏条桂水步秋浪火山凌雾朝分圻辨风物入境闻讴谣莎岸见长亭烟林隔丽谯日落舟益驶川平旗自飘珠浦逺明灭金沙晴动摇一吟道中作离思悬层霄
　　吕八见寄郡内书懐因而戏和
　　文苑振金声循良冠百城不知今史氏何处列君名寄杨八拾遗【时出为国子主簿分司东都韩十八员外亦转国子博士同在洛阳】
　　闻君前日独庭争汉帝偏知白马生忽领簿书游太学宁劳侍従厌承明洛阳本自宜才子海内而今有直声为谢同寮老博士范云来嵗即公卿
　　詶窦员外郡斋宴客偶命柘枝因见寄兼呈张十一院长元九侍郎【员外时兼节度判官佐平蛮之畧张初罢都官元方従事】
　　分忧余刃又従公白羽胡床啸咏中防笔谕戎矜倚马华堂留客看惊鸿渚宫油幕方髙步澧浦甘棠有防丛若问骚人何处所门临寒水落江枫
　　谢窦员外旬休早凉见示诗【奉书报诘朝有宴】
　　新秋十日澣朱衣铃阁无声公吏归风韵渐髙梧叶动露光初重槿花稀四时苒苒催容鬓三爵油油忘是非更报明朝池上酌人知太守字晖
　　詶杨侍郎凭见寄二首
　　翔鸾阙底谢皇恩缨上沧浪旧水痕疎傅挥金忽相忆逺擎长句与招防
　　十年毛羽催頽一旦天书召回看看花时欲到故侯也好归来
　　南海马大夫见恵著述三通勒成四帙上自遂古达于国朝采其菁华至简如富钦受嘉贶诗以谢之
　　红旗阅五兵绛帐领诸生味道轻鼎食退公犹笔耕青箱传学逺金匮纳书成一瞬见前事九流当抗行编蒲曽苦思垂竹媿无名今日承芳讯谁言赠衮荣
　　南海马大夫逺示著述兼詶拙诗辄着微诚再有长句时蔡戎未弭故见于末篇
　　汉家旌斾付雄才百越南溟统外台身在绛纱传六艺腰悬青绶亚三台连天浪静长鲸息映日帆多寳舶来闻道楚氛犹未灭终须旌斾扫云雷
　　和杨侍郎初至郴州纪事书情题郡斋八韵
　　旌节下朝台分圭従北回城头鸖立处驿树凤栖来【苏躭传云后化为仙鹤止城东北偶人上又州北栖鳯麟图经云常有威凤降于寒梧也】旧路芳尘在新恩驲骑催里闾风偃草鼓舞抃成雷吏散山禽啭庭香夏蕊开郡斋堪四望壁记有三台人讶征黄晚文非吊屈哀一吟梁甫曲知是卧龙才
　　和郴州杨侍郎翫郡斋紫薇花十四韵
　　防年丹霄上出入金华省暂别万年枝看花桂阳岭南方多竒树公府成佳境緑隂交广除明艳透萧屏雨余人吏散燕语帘栊静懿此含晓芳翛然忘簿领紫茸垂组缕金楼攅锋颖露溽暗传香风轻徐就影苒弱多意思従容占光景得地在侯家移根近仙井开罇好凝睇倚瑟仍回颈游蜂驻防冠舞鹤迷烟顶兴生红药后爱与甘棠并不学夭桃姿浮荣有俄顷
　　和南海马大夫闻杨侍郎出守郴州因有寄上之作
　　忽惊金印驾朱轓遂别鸣珂聴晓猿碧落仙来虽暂谪赤泉侯在是深恩玉环庆逺瞻台座铜柱勲髙压海门一咏琼瑶百忧散何劳更树北堂萱
　　奉和郑相公以考功十弟山姜花俯赐篇什
　　采撷黄姜蘂封题青锁闱共闻调膳日正是退朝归响为纎筵发情随緑翰飞故将天下宝万里与光辉马大夫见示浙西王侍御赠答诗因命同作【大夫荣践旧府又歴交趾桂林南人歌之列在风什王侍御公易一别嵗除寄末篇以代札】
　　忆逐羊车凡防时今来旧府统戎师象筵照室防词客铜鼓临轩舞海夷百越酋豪称故吏十洲风景助新诗秣陵従事何年别一见琼章如素期
　　詶马大夫登涯口戍见寄
　　新辞金印拂朝缨临水登山四体轻犹念天涯未归客瘴云深处守孤城
　　詶马大夫以愚献通茇葜酒感通拔二字因而寄别之作
　　泥沙难振拔谁复问穷通莫讶提壶赠家传枕麴风成谣独酌后深意片言中不进终无巳应须荀令公
　　答杨八敬之絶句【杨生时亦谪居】
　　饱霜孤竹声偏切带火燋桐韵本悲今日知音一留聴是君心手不平时
　　鄂渚留别李二十一表臣大夫
　　髙樯起行色促柱动离声欲问江深浅应如逺别情
　　答表臣赠别二首
　　昔为瑶池侣飞舞集蓬莱今作江汉别风雪一徘徊嘶马立未还行舟路将转江头暝色深挥袖依稀见
　　始发鄂渚寄表臣二首
　　祖帐管弦絶客帆凄风生回车巳不见犹聴马嘶声晓发柳林戍遥城闻五鼓忆与故人眠此时犹晤语
　　出鄂州界懐表臣二首
　　离席一挥杯别愁今尚醉迟迟有情处却恨江帆驶梦觉疑连榻舟行忽千里不见黄鹤楼寒沙雪相似
　　重寄表臣二首
　　对酒临流奈别何君今巳醉我蹉跎分明记取星星鬓他日相逢应更多
　　世间人事有何穷过后思量尽是空早晚同归洛阳陌卜邻须近祝鸡翁
　　寄唐州杨八归厚
　　淮安古地雍州师画角金铙旦夕吹浅草遥迎鹔鹴马春风乱飐辟邪旗谪仙年月今应满戆谏声名众所知何况迁乔旧同伴一双先入凤凰池【时徐晦杨嗣复二舍人与唐州同年及第】
　　重寄絶句
　　淮西既是平安地鵶路今无羽檄飞闻道唐州最清静战场耕尽野花稀
　　春日寄杨八唐州二首
　　淮西春草长淮水逶迤光燕入新村路人耕旧战场可怜行春守立马看斜桑
　　漠漠淮上春莠苗生故垒梨花方城路荻笋萧陂水髙斋有谪仙坐啸清风起
　　寄朗州温右史曹长
　　暂别瑶墀鸳鹭行防旗双引到沅湘城边流水桃花过帘外春风杜若香史笔枉将书纸尾朝缨不称濯沧浪云台公业家声在征诏何时出建章
　　和东川王相公新涨驿池八韵
　　今日池塘上初移造物权苞蔵成别岛沿浊致清涟变化生言下蓬瀛落眼前泛觞惊翠羽开幕对红莲逺写风光入明含气象全渚烟笼驿树波日漾賔筵曲岸留缇骑中流转防船无因接元礼共载比神仙
　　詶杨八副使将赴湖南途中见寄一絶
　　知逐征南冠楚材逺劳书信到阳台明朝若上君山上一道巴江自此来
　　詶杨司业巨源见寄
　　壁雍流水近灵台中有诗篇絶世才渤海归人将集去棃园弟子请词来琼枝未识防空断寳匣初临手自开莫道専城管云雨其如心似不燃灰
　　詶国子崔博士立之见寄
　　健笔髙科早絶伦后来无不揖芳尘遍看今日乗轩客多是昔年呈巻人胄子执经瞻讲座郎官共食接华裀烦君逺寄相思曲慰问天南一逐臣
　　詶冯十七舍人宿衞赠别五韵
　　少年为别日隋宫杨柳隂白首相逢处巴江烟浪深使星三蜀酒春雨霑衣襟王程促速意夜语殷勤心却归天上去遗我云间音






　　刘賔客外集巻五
　　钦定四库全书
　　刘賔客外集巻六　　　　唐　刘禹锡　撰诗
　　唐侍御寄游道林岳麓二寺诗并沈中丞姚员外所和见征继作
　　湘西古刹双蹲蹲羣峯朝拱如骏奔青松步障深五里龙宫黯黯神为阍髙殿呀然压苍巘俯瞰长江疑欲吞橘州泛浮金实动水郭缭绕朱楼骞语余百响入天籁众竒引步轻翻翻泉清石布博棊子萝密鸟韵如簧言囘廊架险髙且曲新径穿林明复昏浅流忽浊山兽过古木半空天火痕星使双飞出禁垣元侯饯之游石门紫髯翼从红袖舞竹风松雪香温黁逺持青琐照巫峡一戛惊断三声猿灵山会中身不预吟想峭絶愁精魂恨无黄金千万饼布地买取为丘园
　　遥和韩睦州元相公二君子
　　玉人紫绶相辉映却要霜髯一两茎其奈无成空老去每临明镜若为情
　　张郎中籍逺寄长句开缄之日巳及新秋因举目前仰酬髙韵
　　南宫词客寄新篇清似湘灵促柱京邑旧游劳梦想歴阳秋色正澄鲜云衔日脚成山雨风驾潮头入渚田对此独吟还独酌知音不见思苍然
　　酬湖州崔郎中见寄
　　风筝吟秋空不肖指爪声髙人灵府间律吕伴咸英昔年与兄游文似马长卿今来寄新诗乃类陶渊明磨砻老益智吟咏闲弥精岂非山水乡荡漾神机清渚烟蕙兰动溪雨虹蜺生冯君虚上舍待我乘兴行
　　酬杨八庶子喜韩吴兴与余同迁见赠【依本韵次用】
　　早遇圣明朝鴈行登九霄【吴兴与余中外兄弟】文轻傅武仲酒逼葢寛饶舍矢同瞻鹄当筵共赛枭【吴兴与余同年判入等第】琢磨三益重唱和五音调台栢烟长起池荷香暗飘【吴兴与余同为御台门外有莲池也】星文辞北极旗影度东辽【呉兴自度支郎中出为行军司马所从即范仆射昔范明友为度辽将军】直道由来黜浮名岂敢要三湘与百越雨散又云遥逺守慙侯籍徴还荷诏条顇容唯舌在别恨几魂销满眼悲陈事逢人少旧僚烟霞为老伴蒲栁任先凋虎绶悬新印龙理去桡断膓天北郡携手洛阳桥幢葢今虽贵弓旌会见招其如草客空手久寥寥
　　秋日书懐寄河南王尹
　　公府想无事西池秋水清去年为狎客永日奉髙情况有台上月如闻云外笙不知桑落酒今嵗与谁倾浙东元相公书叹梅雨郁防之因寄七言
　　嵇山自与岐山别何事连年鸑鷟飞百辟商量旧相入九天祗老臣归平湖晚泛窥清镜髙閤晨开扫翠微今日看书最惆怅为闻梅雨损朝衣
　　酬严给事贺加五品兼简同制水部李郎中
　　九天雨露传青诏八舍郎官换緑衣初佩银鱼随仗入宜乘白马退朝归雕盘贺喜开瑶席防笔题诗出琐闱闻道水曹偏得意霞朝雾夕有光辉
　　裴相公大学士见示答张秘书谢马诗并羣公属和因命追作
　　草门户少尘埃丞相并州送马来初自塞垣衔苜蓿忽行幽径破莓苔寻花缓辔威迟去带酒垂鞭躞蹀囘不与王侯与词客知轻富贵重清才
　　奉和司空裴相公中书即事通简旧僚之作
　　谈笑在岩廊人人尽所长仪形见山立文字动星光日运丹青笔时看赤白囊伫闻戎马息入贺领鸳行微之镇武昌中路见寄蓝桥懐旧之作凄然继和兼寄安平
　　今日油幢引他年黄纸追同为三楚客独有九霄期宿草恨长在伤禽飞尚迟武昌应已到新栁映红旗奉和裴侍中将赴汉南留别座上诸公
　　金貂晓出鳯池头玉节前临南雍州暂辍洪鑪观劒防还将大笔注春秋管席上留髙韵山水途中入胜游岘首风烟看未足便应重拜富民侯
　　和兵部郑侍郎省中四松诗十韵【松是中书相公任侍郎手栽】
　　右相歴中台移松武库栽紫茸抽组绶青实长玫瑰便有干霄势看成构厦材数分天柱半影逐日轮囘旧赏台阶去新知谷口来息隂常仰望翫境几徘徊翠粒晴悬露苍鳞雨起苔凝音助瑶瑟飘蘃泛金罍月桂花遥烛星榆半对开终须似鸡树荣茂近昭囘
　　和苏郎中寻丰安里旧居寄主客张郎中
　　漳濵卧起恣闲游宣室徴还未白头旧隠来寻通徳里新篇写出畔牢愁池看科斗成文字鸟聴提壶忆献酬同学同年又同舍许君云路并华辀
　　将赴苏州途出洛阳留守李相公累申宴饯宠行话旧形于篇章谨抒下情以申仰谢
　　嵗杪风物动雪余宫苑晴兔园賔客至金谷管弦声洛水故人别吴宫新燕迎越郎忧不浅懐袖有琼英吴兴敬郎中见惠斑竹杖兼示一絶聊以谢之
　　一茎炯炯琅玕色数节重重玳瑁文拄到髙山未登处青云路上愿逢君
　　和浙西王尚书闻常州杨给事制新楼因寄之作
　　文昌星象尽东来油幕朱门次第开且上新楼看风景防乘云雨一时囘【尚书在南宫为左丞给事与禹锡皆是郎吏】
　　酬浙东李侍郎越州春晚即事长句
　　越中蔼蔼繁华地秦望峯前禹穴西湖草初生邉鴈去山花半谢杜鹃啼青油画卷临髙阁红斾晴翻绕古堤明日汉庭徴旧徳老人争出若耶溪【后汉刘宠为防稽太守及征为将作大匠山隂县有五六老叟自若耶山谷间出人赍百钱以送宠宠劳之答曰自明府下车狗不夜吠民不见吏年老遭值圣明今闻当见弃去故自扶奉送宠曰吾政何能及公言耶勤苦父老为人选一大钱受之】
　　酬淮南牛相公述旧见贻
　　少年曽忝汉庭臣晚嵗空余老病身初见相如成赋日寻为丞相扫门人追思徃事咨嗟久喜奉清光笑语频犹有登朝旧冠冕待公三入拂埃尘
　　酬郑州权舍人见寄十二韵
　　朱户凌晨启碧梧含早凉人从桔柣至书到漆沮傍抃防因佳句情深取断章惬心同笑语入耳胜笙簧忆昔三条路居邻数仞墙【舍人旧宅光福里时忝为东邻】学堂青玉案防服紫罗囊麟角看成就龙驹见抑扬彀中飞一箭云际落双鸧【舍人一举登科又判入等第】甸邑叨前列天台媿后行【鄙人离渭南主簿十年舍人方尉其邑及罹谴谪重入南宫礼部郎中舍人方任考功员外】鲤庭传事业鸡树遂翺翔书殿连鸣鹊神池接鳯凰追游防尚齿惠好结中膓【鄙人在集贤与西掖接近日夕追游】铩翮方擡举危根易损伤一麾怜弃置五字借恩光【鄙人出牧姑苏舍人草制】汝海崆峒秀溱流芍药芳风行能偃草境静不争桑【鄙人转临汝舍人牧荥阳】转斾趋闗右颁条匝渭阳病吟犹有思老醉巳无狂尘满鸿沟道沙惊白狄乡伫闻黄纸诏促召紫微郎
　　奉和裴令公夜宴
　　天下苍生望不休东山虽有但时游从来海上仙桃树肯逐人间风露秋
　　洛濵病卧李侍郎见惠药物谑以文星之句
　　隠几支頥对落晖故人书信到柴扉周南留滞商山老星象如今属少微
　　詶留守牛相公宫城早秋寓言见寄
　　晓月映宫树秋光起天津凉风稍动叶宿露未生尘景气尚芳丽旷望感心神挥毫成逸韵开閤迟来賔摆去将相印渐为逍遥身如招后房宴却要白头人
　　牛相公留守见示城外新墅有溪竹秋月亲情多徃宿游恨不得去因成四韵兼简洛中亲故之什兼命同作
　　别墅洛城外月明村防通光辉满地上丝管发舟中堤艳菊花露岛凉松叶风髙情限清禁寒漏滴深宫和仆射牛相公追感韦裴六相登庸皆四十余未五十薨殁岂早荣早枯之义今年将六十犹粗强健因亲故劝酒率然成篇并见寄之作
　　坐镇清朝独殷然闲征故事数前贤用才同践钧衡地禀气终分大小年威鳯本池思泛泳仙查旧路望囘旋犹怜绮季深山里唯有松风与石田
　　和仆射牛相公以离阙庭七年班行亲故亡殁十无一人再覩龙顔喜庆虽极感叹风烛能不怆然因成四韵并示集贤中书二相公所和
　　久辞龙阙拥红旗喜见天顔拜赤墀三省英寮非旧侣万年芳树长新枝交朋接武居仙院幕客追风入鳯池云母屏风即施设可怜荣耀冠当时
　　和仆射牛相公见示长句
　　静得天和兴自浓不縁宦达性灵佣大鹏六月有闲意仙鹤千年无躁容流辈尽来多叹息官班髙后少过从唯应加筑露台上防见终南云外峯
　　和牛相公雨后寓懐见示
　　金火交争正抑扬萧萧飞雨助清商晓看纨扇恩情薄夜觉纱灯刻数长树上早蝉才发响庭中百草已无光当年富贵亦惆怅何况悲翁发似霜
　　牛相公林亭雨后偶成
　　飞雨过池阁浮光生草树新竹开粉奁初莲香注野花无时节水鸟自来去若问知境人人间第一处和牛相公题姑苏所寄太湖石兼寄李苏州
　　震泽生竒石沉潜得地灵初辞水府出犹带龙宫腥发自江湖国来荣卿相庭从风夏云势上汉古查形拂拭鱼鳞见铿锵玉韵聆烟波含宿润苔藓助新青嵌穴波斯貌纎铓虫篆铭孱顔傲林薄飞动向雷霆烦热近还散余酲见便醒凡禽不敢息浮莫能停静称垂松葢鲜宜映鹤翎防忧常目击素尚与心冥眇小欺湘燕团圆笑落星徒然想融结安可测年龄采取询乡耋搜求按旧经垂钩入空隙隔浪动晶荧有获人争贺欢谣众共聴一州惊阅寳千里逺扬舲覩物洛阳陌懐人吴御亭寄言垂天翼早晚起沧溟
　　和陈许王尚书酬白少傅侍郎长句因通简汝洛旧游之什
　　寥廓髙翔不可追风云失路暂相随方同洛下书生咏又见军前大将旗雪里命賔开玉帐饮中请号驻金巵竹林一日王戎去嵇阮虽贫兴未衰
　　和仆射牛相公寓言二首
　　两度竿头立定夸囘眸举袖拂青霞尽抛今日贵人様复振前朝名相家御史定来休直宿尚书依旧趂参衙具瞻尊重诚无敌犹忆洛阳千树花
　　心如止水鉴常明见尽人间万物情雕鹗腾空犹逞俊骅骝齿足自无惊时来未觉权为祟贵了方知退是荣只恐重重世縁在事须三度副苍生
　　和牛相公南溪醉歌见寄
　　脱屣将相守冲谦唯于山水独不亷枕伊背洛得胜地鸣臯少室来轩檐相【去声】形面势黙指画言下变化随顾瞻清池曲榭人所致野趣幽芳天与添有时转入潭岛间珍木如幄藤为帘忽然便有江湖思沙砾平浅草纎纎怪石钓出太湖底珠树移自天台尖崇兰迎风緑泛艶坼莲含露红襜修廊架空逺岫入弱栁覆槛流波霑渚蒲抽荚劒脊动岸荻迸笋锥头铦携觞命侣极永日此会虽数心无厌人皆置庄身不到富贵难与逍遥兼唯公出处得自在决就放旷辞炎炎座賔尽欢恣谈谑愧我掉头还奋髯能令商于多病客亦觉自适非沉潜
　　詶仆射牛相公晋国池上别后至甘棠馆忽梦同游因成口号见寄
　　已嗟池上别魂惊忽报梦中携手行此夜独归还乞梦老人无睡到天明
　　裴侍郎大尹雪中遗酒一壶兼示喜眼疾平一絶有闲行把酒之句斐然仰酬
　　巻尽轻云月更明金箆不用且闲行若倾家酿招来客何必池塘春草生
　　詶太原狄尚书见寄
　　家声烜赫冠前贤时望穹崇镇北邉身上官衔如座主幕中谈笑取同年幽并侠少趋鞭弭燕赵佳人奉管弦仍把天兵书号笔逺题长句寄山川
　　詶宣州崔大夫见寄
　　白衣曽拜汉尚书今日恩光到敝庐再入龙楼称绮季应縁狗监説相如中郎南镇权方重内史髙斋兴有余遥想敬亭春欲暮百花飞尽栁花初
　　詶皇甫十少尹暮秋久雨喜晴有懐见示
　　雨余独坐巻帘帷便得诗人喜霁诗摇落从来长年感惨舒偏是病身知扫开云雾呈光景流尽潢污见路岐何况菊香新酒熟神州司马好狂时
　　刘賔客外集巻六
　　钦定四库全书
　　刘賔客外集巻七　　　　唐　刘禹锡　撰诗
　　和浙西李大夫霜夜对月聴小童吹觱篥歌依本韵
　　海门双青暮烟歇万顷金波涌明月侯家小儿能觱篥对此清光天性发长江凝练树无风浏栗一声霄汉中涵胡画角怨邉草萧瑟清蝉吟野丛冲融顿挫心使指雄吼如风转如水思妇多情珠泪垂仙禽欲舞双翅起郡人寂聴衣满霜江城月斜楼影长才惊指下繁韵息已见树杪明星光谢公髙斋吟激楚恋阙心同在羇旅一奏荆人白雪歌如闻雒客扶风邬吴门水驿接山隂文字殷勤寄意深欲识阳陶能絶处少年荣贵道伤心浙西李大夫述梦四十韵并浙东元相公詶和斐然继声
　　位是才能取时因际会遭羽仪呈鸑鷟铓刃试豪曹洛下推年少山东许地髙门承金鼎家有玉璜韬【吕仍嗣侯】海浪扶鹏翅天风引骥髦便知蓬阁閟不识鲁衣褒兴发春塘草魂交益部刀形开犹抱膝烛尽遽挥毫昔仕当初筮逢时咏载櫜懐鈆辨虫蠧染素学鹅毛车骑方休汝归来欲效陶【大夫罢太原从事归京师】南台资謇谔内署选风骚羽化如乘鲤楼居旧冠鼇美香焚湿麝名菓赐干萄议赦蝇栖笔邀歌蚁泛醪代言无所戏谢表自称叨兰焰凝芳泽芝泥莹玉膏对频声价出直久梦魂劳草诏令归马批章答献【幽冀归阙两戎乞盟事并具注前】银花悬院牓翠羽映帘绦讽諌欣然纳竒觚率尔操禁中时谔谔天下免忉忉右顾成印双飞鹄织袍谢賔縁地密洁己是心豪五日思归沐三春羡众邀茶炉依緑笋棊局就红桃溟海桑潜变隂阳炭暗熬仙成脱屣去臣恋捧弓号建节辞乌栢宣风看鹭涛土山京口峻防瓮郡城牢【旧説润州城如防瓮事见归浣南征记】曲岛花千树官池水一篙莺来和丝管鴈起拂麾旄宛转倾罗扇囘旋堕玉搔罚筹长竖纛觥盏様如舠山是千重嶂江为四面濠卧龙曽得雨【浙东】孤鹤尚鸣臯【浙西】劒用雄开匣【二公】弓闲蛰受弢【自谓】鳯姿尝在竹【二公】鷃羽不离蒿【自谓】吴越分双镇东西接万艘今朝比潘陆江海更滔滔
　　和浙西李大夫晚下北固山喜径松成隂怅然懐古偶题临江亭并浙东元相公所和依本韵
　　一辞温室树几见武昌栁荀谢年何少韦平望已久种松夹石道纡组临沙阜目览帝王州心存股肱守叶动惊防翰波澄见頳首晋宋齐梁都千山万江口烟散隋宫出涛来海门吼风俗太伯余衣冠永嘉后江长天作限山固壤无朽自古称佳丽非贤谁奄有八元邦族盛万石门风厚天柱揭东溟文星照北斗髙亭一骋望举酒共为夀因赋咏懐诗逺寄同心友禁中晨夜直江左东西偶笔手握兵符儒腰盘贵绶颁条风有自立事言无茍农野闻让耕军人不使酒用材当搆厦知道寜窥牖谁为青云髙鹏飞终背负
　　和浙西李大夫伊川卜居
　　早入八元数尝承三接恩飞鸣天上路镇压海西门清望寰中许髙情物外存时来诚不让归去每形言洛下思招隠江干厌作藩按经修道具依様买山村【马葛堂为御史大夫将置宅命画工图其状戒所使曰依此様求之】开凿随人化幽隂为律暄逺移难得树立变旧荒园絶塞通潜径平泉占上原烟霞遥在想簿领益为繁丹禁虚东阁苍生望北辕徒令双白鹤五里自翩飜
　　和滑州李尚书上已忆江南禊事
　　白马津头春日迟沙州归鴈拂旌旗栁营唯有军中戏不似江南三月时
　　詶滑州李尚书秋日见寄
　　一入石渠署三闻宫树蝉丹霄未得路白发又添年双节外台贵洞箫中禁传徴黄在旦夕早晚发南燕
　　吐绶鸟词【并序】
　　滑州牧尚书李公以吐绶鸟词见示兼命继声葢尚书前为御史时所作有翰林二学士同赋之今所谓追和也鸟之所异具于首篇
　　越山有鸟翔寥廓嗉中天绶光若若越人偶见而竒之因名吐绶江南知四明天姥神仙地朱鸟星精钟异气赤玉雕成彪炳毛红绡剪出玲珑翅湖烟始开山日髙迎风吐绶盘花绦临波似染琅琊草映叶疑开阿母桃花红草緑人间事未若灵禽自然贵鹤吐明珠暂报恩鹊衔金印空为瑞春和秋霁野花开翫景寻芳处处来翠幕雕笼非所慕珠丸柘弹莫相猜栖月啼烟凌缥缈髙林先见金霞晓三山仙路寄遥情刷羽扬翘欲上征不学碧鸡依井络愿随青鸟向层城太液池中有黄鹄怜君长向髙枝宿如何一借羊角风来聴箫韶九成曲和西川李尚书汉州微月游房太尉西湖
　　木落汉川夜西湖悬玉钩旌旗环水次舟檝泛中流目极想前事神交如共游瑶琴久已絶松韵自悲秋
　　和重题
　　林端落照尽湖上逺岚清水榭芝兰室仙舟鱼鸟情人琴久寂寞烟月若平生一泛钓璜处再吟锵玉声
　　和游房公旧竹亭闻琴絶句
　　尚有竹间路永无綦下尘一闻流水曲重忆食霞人西州李尚书知愚与元武昌有旧逺示二篇吟之然因以继和二首【来诗云元公令陈从事求蜀琴将以为寄而武昌之讣闻因陈生防葬】
　　如何赠琴日巳是絶弦时无复双金报空余挂劎悲寳匣从此闲朱弦谁复调秪应随玉树同向土中销和西川李尚书伤韦令孔雀及薛涛之什
　　玉儿已遂金环塟翠羽先随秋草萎唯见芙蓉含晓露数行红泪滴清池【后魏元树南阳王橲之子南奔到建业数年后北归爱姬朱玉儿脱金指环为赠树至魏却以指环寄玉儿示有还意】
　　詶李相公喜归乡国自巩县夜泛洛水见寄
　　巩树烟月上清光含碧流且无三已色犹泛五湖舟鹏息风还起鳯归林正秋虽攀小山桂此地不淹留
　　和李相公平泉潭上喜见初月
　　家山见初月林壑悄无尘幽境此何夕清光如为人潭空破镜入风动翠蛾嚬防向琐窓望追思伊洛濵和李相公初归平泉过龙门南岭遥望山居即事
　　暂别明庭去初随优诏还曽为鵩鸟赋喜过凿龙山新墅烟火起野程泉石间岩廊人望在只得片时闲和李公以平泉新墅获方外之名因为诗以报洛中士君子兼见寄之什
　　业继韦平后家依昆阆间恩华辞北第萧洒爱东山满室图书在入门松菊闲华天虽暂息一举出人寰
　　詶栁栁州家鸡之赠
　　日日临池弄小雏还思写论付官奴栁家新様元和脚且尽姜牙劒手徒
　　答前篇
　　小儿弄笔不能嗔涴壁书窓且当勤闻彼梦熊犹未兆女中谁是卫夫人
　　答后篇
　　昔日佣工记姓名逺劳辛苦写西京近来渐有临池兴为报元常欲抗行
　　再授连州至衡阳酬栁栁州赠别
　　去国十年同赴召渡湘千里又分岐重临事异黄丞相三黜名慙栁士师归目并随囘鴈尽愁膓正遇断猿时桂江东过连山下相望长吟有所思
　　重别
　　二十年来万事同今朝岐路忽西东皇恩若许归田去嵗晚当为邻舍翁
　　三赠
　　信书诚自误经事渐知非今日临湘别何年休汝归
　　题淳于髠墓
　　生为齐赘壻死作楚先贤应以客卿塟故临官道邉寓言本多兴放意能合权我有一石酒置君坟树前
　　懐妓四首
　　玉钗重合两无縁鱼在深潭鹤在天得意紫鸾休舞镜能言青鸟罢衔牋金盆巳覆难收水玉轸长拖不续弦若向蘼芜山下过遥将红泪洒穷泉
　　鸾飞逺树栖何处鳯得新巢已去心红壁尚留香漠漠碧云初断信沉沉情知防汚投泥玉犹自经营买笑金从此山头似人石丈夫形状泪痕深
　　但曽行处遍寻看虽是生离死一般买笑树邉花已老画眉牕下月犹残云蔵巫峡音容断路隔星桥过徃难莫怪诗成无泪滴尽倾东海也须干
　　三山不见海沉沉岂有仙踪更可寻青鸟去时云路断姮娥归处月宫深纱窓遥想春相忆书幌谁怜夜独吟料得夜来天上镜只应偏照两人心
　　登清晖楼
　　浔阳江色朝添满彭蠡秋声鴈送来南望庐山千万仞共夸新出栋梁材
　　省试风光草际浮
　　熙熙春景霁草緑春光丽的歴乱相鲜葳蕤互亏蔽乍疑芊绵里稍动丰茸际影碎翻崇兰浮香转丛蕙含烟绚碧防带露如珠缀幸因采掇日况此临芳嵗
　　赴和州于武昌县再遇毛仙翁十八兄因成一絶
　　武昌山下蜀江东重向仙舟见葛洪又得案前亲礼拜大罗天诀玉函封






　　刘賔客外集巻七
　　钦定四库全书
　　刘賔客外集巻八　　　　唐　刘禹锡　撰诗
　　寄毗陵杨给事三首
　　挥毫起制来东省蹑足修名谒外台好看櫜鞬莫惆怅出文入武是全才
　　曽主鱼书轻刺史今朝自请左鱼来青云直上无多地却要斜飞取势囘
　　东城南陌昔同游坐上无人第二流屈指如今已零落且须欢喜作邻州
　　巫山神女庙
　　巫山十二郁苍苍片石亭亭号女郎晓雾乍开疑巻幔山花欲谢似残妆星河好夜闻清佩云归时带异香何事神仙九天上人间来就楚襄王
　　栁絮
　　飘飏南陌起东邻漠漠蒙蒙暗度春花巷暖随轻舞蝶玉楼晴拂艳妆人萦回谢女题诗笔防缀陶公漉酒巾何处好风偏似雪隋河隄上古江津
　　陪崔大尚书及诸阁老宴杏园
　　更将何面上春台百事无成老又催唯有落花无俗态不嫌憔悴满头来
　　曹刚
　　大嘈小弦清喷雪含风意思生一聴曹刚弹薄媚人生不合出京城
　　发苏州后登虎丘寺望梅楼
　　独宿望梅楼夜深珍木冷僧房已闭户山月方出岭碧池涵劒彩寳刹摇星影却忆郡斋中虚眠此时景
　　别苏州二首
　　三载为吴郡临期祖帐开虽非谢桀黠且为一裵流水阊门外秋风吹栁条从来送客处今日自魂销
　　松江送处州奚使君
　　吴越古今路沧波朝夕流从来别离地能使管弦愁江草带烟暮海云含雨秋知君五陵客不乐石门游
　　题报恩寺
　　云外支硎寺名声敌虎丘石文留马迹峯势耸牛头泉眼潜通海松门预带秋迟囘好风景王谢昔曽游
　　罢郡姑苏北归渡扬子津
　　几嵗悲南国今朝赋北征归心渡江勇病体得秋轻海濶石门小城髙粉堞明金山旧游寺过岸聴钟声馆娃宫在旧郡西南砚石山上前瞰姑苏台傍有采香径梁天监中置佛寺曰灵嵒即故宫也信为絶境因赋二章
　　宫馆贮娇娃当时意大夸艶倾呉国尽笑入楚王家月殿移椒壁天花代舜华唯余采香径一带入山斜
　　姑苏台
　　故国荒台在前临震泽波绮罗随世尽麋鹿古时多筑用金锤力摧因石防窠昔年雕辇路唯有采樵歌
　　赠同年陈长史员外
　　明州长史外台郎忆昔同年翰墨一自分襟多嵗月相逢满眼是凄凉推贤有愧韩安国论旧唯存盛孝章所叹谬游东阁下看君无计出恓惶
　　寄湖州韩中丞
　　老郎日日忧苍鬓逺守年年厌白苹终日相思不相见长头相见是何人
　　有感
　　死且不自觉其余安可论昨宵鳯池客今日雀罗门骑吏尘未息铭旌风已翻平生红粉爱惟解哭黄昬
　　杨栁枝
　　扬子江头烟景迷隋家宫树拂金堤嵯峨犹是当时色半蘸波中水鸟栖
　　海阳十咏【并引】
　　元次山始作海阳湖后之人或立亭榭率无指名及余而大备每疏凿搆置必揣称以标之人咸曰有防异日迁官裴侍郎为十咏以示余颇明丽而不虚美因捃拾裴诗所未道者从而和之【一云余为吏隠亭述言海阳之所从来详美异日下与此同】
　　吏隠亭
　　结搆得竒势朱门交碧浔外来始一望写尽平生心日轩漾波影月砌镂松隂几度欲归去囘眸情更深
　　切云亭
　　逈破林烟出俯窥石潭空波摇杏梁日松韵碧窓风隔水生别岛带桥如断虹九疑南面事尽入寸眸中
　　云英潭
　　芳幄覆云屏石奁开碧镜支流日飞洒深处身疑莹潜去不见迹清音常满聴有时病朝酲来此心神醒
　　览亭
　　潇洒青林际夤縁碧潭隈淙流冒石下轻波逐砌囘香风逼人度幽花覆水开故令无四壁晴夜月光来
　　裴溪【时御史已遇新恩】
　　楚客忆闗中疏溪想汾水萦纡非一曲意态如千里倒影罗文动微波笑顔起君今赐环归何人承玉趾
　　飞练瀑
　　晶晶掷岩端洁光如可把琼枝曲不折雪片晴犹下石坚激清响叶动承余洒前时明月中见是银河泻
　　防池
　　潆渟幽壁下深浄如无力风起不成文月来同一色地灵草木瘦人逺烟霞逼徃徃疑列仙围碁在岩侧
　　棼丝瀑
　　飞流透嵌隟喷洒如丝棼含晕迎初旭翻光破夕曛余波绕石去碎响隔溪闻却望琼沙际逶迤见脉分
　　双溪
　　流水绕双岛碧溪相并深浮花拥曲处逺影落中心闲鹭久独立曝惊复沉苹风有时起满谷箫韶音
　　月窟
　　溅溅潄幽石注入团圆处有如常满杯承彼清夜露岩曲月斜照林寒春晚煦游人不敢触恐有蛟龙防
　　送周鲁儒赴举诗【并引】
　　昼居外次晨门曰有九疑生持一刺来谒立西阶以须生危冠方袂浅拱舒拜且前致辞称贽其文颇涉猎前言居五六日复褏来益引古事以相劘切与之言能言其得姓因家之所自暨县道乡亭之风俗望水名山之槩状罗含所未记朱贑之未条咸得之于生由是始列于賔籍临觞而司斟观博而窜言有日矣初邑中人闻有生来而二千石客之骈然来观迁客裴御史遇生于坐抵掌曰人固有貌类而族殊者周生疑罗玠也众咸冁然而熟视生疑也愈甚夫形似古所有也优孟似叔敖而楚君欲以为相人殊而貌肖犹或欲用之玠生于衡山而生生于九疑其似诚匹也无乃蹑其武升俊造仕甸服佐君藩为御史乎古文人无避事即有而书之尚实也行李之贶则徴夫诗曰
　　宋日营阳内史孙因家占得九疑村童心便有爱书癖手指今余把笔痕自握虵珠辞白屋欲凭鸡卜谒金门若逢广坐问羊酪从此知名在一言
　　送曹璩归越中旧隠诗【并引】
　　余为连州诸生以进士书刺者浩不可纪独曹生崖然自称为山夫及与语以征其实则曰所嗜者名尝逺游以索之抗喉舌胘胝脢以干东诸侯见之日率莞然曰秀才者天下是不礼庸何伤今方依名山以扬其声将挂帻于南岳生之言未及休余遽曰在巳不在山若子之言依山而为髙是链神叩寂捐日月而不顾名闻而老至持是焉用生闻言愀然如晦色见于眉睫因留止道士院从余求书以观居三时而功陪一时读史书自皇帝至吴魏间班班能言之然而絶口不敢言衡山知山夫不贩而赢也十一月告余归隠于防稽且曰知求名之自矣乞词以发之遂赋七言诗以鉴其志诗曰行尽潇湘万里余少逢知已忆吾庐数间茅屋闲临水一盏秋灯夜读书地逺何当随计吏防成终自诣公车剡中若问连州事唯有千山画不如
　　寻汪道士不遇
　　仙子东南秀泠然善驭风笙歌五云里天地一壶中受箓金华洞焚香玉带宫我来君闭户应是向崆峒
　　八月十五日夜桃源翫月
　　尘中见月心亦闲况是清秋仙府间凝光悠悠寒露坠此时云在最髙山碧虚无云风不起山上长松山下水羣动翛然一顾中天髙地平千万里少君引我升玉坛礼空遥请真仙官云骈欲下星斗动天乐一声肌骨寒金霞昕昕渐东上轮敧影促犹频望絶景良时难再并他年此日应惆怅
　　叔父元和中故昔时为桃源行后贬官武陵复为翫月作并题于观壁尔来暑纪再周蔇牵故此郡迎见文字闇缺伏虑他年转将尘没故镌在贞石以期不朽太和四年蔇谨记
　　罢和州游建康
　　秋水清无力寒山暮多思官闲不计程徧上南朝寺
　　田顺郎歌
　　清歌不是世间音玉殿尝闻称主心唯有顺郎全学得一声飞出九重深
　　米嘉荣
　　一别嘉荣三十载忽闻旧曲尚依然如今世俗轻前辈好染髭须事少年
　　自江陵防流道中
　　三千三百西江水自古如今要路津月夜歌谣有渔父风天气色属商人沙村好处多逢寺山叶红时觉胜春行到南朝征战地古来名将尽为神
　　别防州官舍
　　三年楚国巴城守一去扬州扬子津青帐联延喧驿步白头俯伛到江濵巫山暮色常含雨峡水秋来不恐人惟有九歌词数首里中留与赛蛮神
　　夜闻商人船中筝
　　大艑髙船一百尺新声促柱十三扬州市里商人女来占江西明月天
　　闻道士弹思归引
　　仙公一奏思归引逐客初闻自然莫怪殷勤悲此曲越声长苦巳三年
　　喜康将军见访
　　谪居愁寂似幽栖百草当门茅舍低夜猎将军忽相访鹧鸪惊起绕篱啼
　　赠刘景擢第
　　湘中才子是刘郎望在长沙住桂阳昨日鸿都新上第五陵年少让清光
　　赴连山途次徳宗山陵寄张员外
　　常时并冕奉天顔委佩低簪彩仗间今日独来张乐地万重云水望桥山
　　尝茶
　　生拍芳丛鹰觜牙老郎封寄谪仙家今宵更有湘江月照出霏霏满盌花
　　梁国词
　　梁国三郎威徳尊女巫箫鼓走乡村万家长见空山上雨气苍茫生庙门
　　九日登髙
　　世路山河险君门烟雾深年年上髙处未省不伤心
　　谢栁子厚寄叠石砚
　　常时同砚席寄此感离羣清越敲寒玉参差叠碧云烟岚余斐亹水墨两氛氲好与陶贞白松窓写紫文
　　元日感懐
　　振蛰春潜至湘南人未归身加一日长心觉去年非燎火委虚烬儿童彩衣异乡无旧识车马到门稀
　　谢宣州崔相公赐马
　　浮云金络膝昨日别朱轮衔草如懐恋嘶风尚意频曽将比君子不是换佳人从此西归路应容蹑后尘
　　南中书来
　　君书问风俗此地接炎州淫祀多青居人少白头旅情偏在夜乡思岂唯秋每羡朝宗水门前尽日流
　　题招隠寺
　　隠士遗尘在髙僧精舍开地形临渚断江势触山回楚野花多思南禽声例哀殷勤最髙顶闲却望乡来
　　思归寄山中友人
　　萧条对秋色相忆在云泉木落病身死潮平归思悬凉钟山顶寺暝火渡头船此地非吾土闲留又一年
　　望洞庭
　　湖光秋月两相和潭面无风镜未磨遥望洞庭山水翠白云盘里一青螺
　　鱼复江中
　　扁舟尽室贫相逐白发蔵冠镊更加逺水自澄终日緑晴林长落过春花客情浩荡逢乡语诗意留连重物华风樯好住贪程去斜日青帘背酒家
　　歴阳书事七十韵【并引】
　　长庆四年八月余自防州转歴阳浮岷山观洞庭歴夏口涉浔阳而东友人崔敦诗罢丞相镇宛陵缄书来招曰必我觌而之藩不十日饮不置子故余自池州道宛陵如其素敦诗出祖于敬亭祠下由姑孰西渡江乃吾圉也至则考圗经参见事为之诗俟采之夜讽者一夕为湖地千年列郡名霸王迷路处亚父所封城汉置东南尉梁分肘腋兵本呉风俗剽兼楚语音伧沸井今无涌乌江旧有名土台游柱史石室隠彭铿【老君适楚有台在焉彭铿石室在含山县】曹操祠犹在濡须坞未平海潮随月大江水应春生一昨深山里终朝看火耕鱼书来北阙鹢首下南荆云雨巫山暗蕙兰湘水清章华树已失鄂渚草来迎庐阜香炉出湓城粉堞明鴈飞彭蠡莫鵶噪大雷晴平野分风使恬和趂夜程贵池登陆峻春谷渡桥鸣骆驿主人问悲欢故旧情几年方一面卜昼便三更助喜杯盘盛防机笑语訇管清疑警鹤弦巧似娇莺炽炭烘蹲兽华茵织鬭鲸囘裾飘雾雨急节堕琼英敛黛疑愁色施钿耀翠晶容华本南国妆梳学西京日落方收鼔天寒更炙笙促筵交履舄痛饮倒簪缨谑浪容优孟娇怜许智琼蔽明添翠帟命烛拄金茎坐久罗衣皱杯倾粉面骍兴来从请曲意堕即飞觥令急重须改欢冯醉尽呈诘朝还选胜来日又寻盟道别殷勤惜邀筵次第争唯闻嗟短景不复有余酲众散扄朱户相携话素诚晤言犹亹亹残漏自丁丁出祖千夫拥行厨五熟烹离亭临野水别思入哀筝接境人情洽方冬馔具精中流为界道隔岸数飞甍沙浦王浑镇沧州谢眺城望夫人化石梦帝日环营半渡趋津吏縁堤簇郡甿黄堆晚稻篱碧见冬菁里社争来献壶浆各自擎鸱夷倾底舄粔籹鬭成【阙】采石风传柝新林暮撃钲茧纶牵拨刺犀焰照澄露冕观原野前驱抗斾旌分庭展賔主望阙拜恩荣比屋惸嫠辈连年水旱并遐思常后巳下令必先庚逺岫低屏列支流曲带萦湖鱼香胜肉官酒重于饧忆惜泉源变斯须地轴倾鸡笼为石颗眼入泥坑事系人风重官从物论轻江春俄澹荡楼月几亏盈栁长千丝宛田塍一线絣游鱼将婢从野雉见媒惊波浄攅鳬鹊洲香发杜蘅一钟菰葑米千里水葵羮受谴时方久分忧政未成比琼虽碌碌于鐡尚铮铮早忝豋三署曽闻奏六英无能甘负弩不慎在提衡口语成中遘毛衣阻上征时闻闗利钝智亦有聋盲昔媿山东妙今慙海内兄后来登甲乙早巳在蓬瀛心托秦明镜才非楚白珩齿衰亲药物宦薄傲公卿捧日皆元老宣风尽大彭好令朝集使结束赴新正







　　刘賔客外集巻八
　　钦定四库全书
　　刘賔客外集巻九　　　　唐　刘禹锡　撰杂著
　　为淮南杜相公论西戎表
　　臣某言臣一辞阙庭已仅二载官当重任身受重恩既懐子牟恋阙之心又负臧文窃位之责思所以歌颂圣徳裨补箴规尘露至微不任恳迫臣逺祖诗显名汉代出牧南阳谠言善防随事献纳忠醇之至闻于中外遗风可袭有激愚衷臣是以辄竭闻见粗陈梗槩虽不尽陛下圣明万分之一然臣子之心有直必献伏惟皇帝陛下徳合天地道跻文武弛张普博事法隂阳气均生成人霑亭育凡是氛沴覆以春和销除容纳皆如圣意寛宥肆赦实赖皇明河中诛锄不劳兵革淮右底定不戮一人庆浃万邦事出千古近又西戎背约寇犯王师陛下寛贷豺狼矜其凶悍布以恩泽果尔知慙功因徳成不以兵制故诗云猃狁孔炽书称蛮夷猾夏臣观自古帝王不忍小忿贻大患故竭耗中国尽力邉陲至如灭昆明之城平大宛之种岂是发辉皇猷増荣简册故圣哲之论薄卫霍之功陛下镜歴代无益之端修大君文徳之教遂得北狄深蔵五城晏闲百蛮向化四海无虞惟此小番尚述声教陛下示之大信加以旧恩虽闗防暂惊而烽燧旋罢臣负恩方镇初惧寇戎正于忧迫之时果闻仁圣之谕攘却凶孽不劳干戈臣静思逺图久计莫若存信施惠以愧其心嵗通玉帛待以客礼昭宣圣徳择奉谊之臣恢拓皇威选谨邉之将积粟塞下坐甲闗中以逸待劳以髙御下重其金玉之赠结以舅甥之欢小来则慰安大至则严备明其斥不挠不侵则戎狄为可封之人沙塲无战死之骨若天下无事人安嵗稔然后训兵命将破虏摧衡原州营田灵武尽复旧地通使安西国家长筭悉在于此计熟事定举必有功茍未可图岂宜容易此皆陛下朝夕倦谈之事前后立騐之谋臣质性顽疎筹画庸近受恩非据敢防献忠犬马之心实所罄尽谨遣某官某奉表
　　谢上连州刺史表
　　臣某言伏奉去三月七日制授臣使持节连州刺史恭承睿防跪奉诏书皇恩重于丘山圣恩深于雨露抃舞失次神魂再扬臣某中谢臣性愚拙谬学文词幸遇休明累登科第出身入仕并不因人徳宗临御之时臣忝御史陛下龙飞之日臣忝郎官恭守章程勤修职业权臣奏用葢闻虚名实非曲求可以覆视迹卑易枉无路自明亦縁臣有微才所以嫉臣者众竞生口语广肆加诬伏赖陛下至仁时从寛典举以縁坐贬佐遐藩屡变星霜频经恩赦犬马懐恋寝兴匪寜唯读佛经愿延圣夀昨防昭命追赴上都随列授官俾居逺郡在臣之分荣幸巳多伏荷陛下孝理纯深皇明照烛哀臣老母羸疾悯臣一身零丁特降所恩得移善部光荣广被母子再生凡在人臣皆感圣徳凡为人子皆荷圣慈岂唯贱臣独受恩造不觉喜极至于涕零昔殷王俯念于前禽且闻解网汉帝有感于少女爰命罢刑方之圣朝不足多尚感召和气慰安羣生非臣陨越所能上报伏以南方厉疾多在夏中臣自发栁州便染瘴疟扶防在道不敢停留即以今月十一日到州上讫谨宣圣防以示逺人恭述诏条所期富庶无任
　　含辉洞述
　　河东薛公景晦以文无害为尚书刑部郎中以讪为道州刺史居郡大理至于无事清机羡益尽付山水一旦以书来夸曰吾得异境于近郊自城西门并南山俯江水有石穹然如夏屋其左右前后又如囘廊曲房藻绣雕彤之象云生日入怪状迭发水石卉木香非人寰意其当为食霞御气者之所游息委蜕而去不知其几千百年逮今得诸黄冠野夫及请而往因名其地曰含辉洞葢诗家流所谓山水含清辉者是已吾子常以词雄于世盍为我志焉愚得书退而深惟若薛公者少居江湖间游名山东探禹穴止四明句曲金华阳羡南过九江薄匡庐以涉彭蠡天下山水之籍存乎胸中第其髙下铢两不失及是而口呿不能名顾谓竒信矣若江华者九疑三湘之佳丽地也前此二千石御史中执法河南元次山谏大夫北平阳亢宗司刑大夫东平吕和叔皆硕人也考槃招隠之致恒汲汲然卒使诸境贵于异日岂地爱其寳有时而发耶顾谓异信矣夫物之有作俟言而逺故述焉以书于洞隂曰
　　营阳郁郁山水第一洞有含辉游人忘归公也孔乐请言其防先是斯境翳于榛薄天姿孤絶凡目所忽閟其清光有待而发公之来思探竒翫竒茇野憇林而民悦之既悦其至益知所嗜扪陉歴岘来适公志偶得竒絶聿来告公驾言从之谷岸溟蒙有石如门又如垣墉樛蔓交木似纶似组乃芟乃治乃可布武伸脰掉臂空洞无阻左右囘环俨若廊庑飞泉出窦练缒花吐触石吹沙佩摇抚侧迳夤縁豁然见天有石如堂度之五筵东西二门与日明昏奥者如室宣者如轩因其髙下爰搆亭榭匠生于心随指如化开山剪木后以私属结构暨茨子来嬉嬉无事而就邦人不知淑清之辰休澣之时雅步幅巾琴壶以随前无俗人与白云期年日尽适形神不羁元气颢然观吾朶頥遵渚之鸿有时而飞石门之下可以栖迟此谷而盈彼丘而夷维公之迹永在于斯
　　吏隠亭述
　　元和十五年再牧于连州作吏隠亭海阳胡壖入自外闲不知藏山歴级东望怳非人寰前有四榭隔水相鲜凝霭苍苍深流布悬架险通蹊有梁如蜺轻泳徐转有舟如翰登霞月若在天汉视被广轮千畆之半翠丽于是与世珠贯澂明峭絶藿靡葱蒨炎景有宜昏旦迭变疑昔神鼇负山而抃摧其别岛置此髙岸海阳之名自元先生先生元结有铭其碣元维假符予维左迁其间相距十五余年封境服人其犹比肩天下山水非无美人地偏人逺空乐鱼鸟谢公开山涉月忘还岂曰无娱伊险且艰溪山为友城池为伍却倚佛寺左联仙府势拱台殿光含厢庑窈如壶中别见天宇石坚不老水流不腐不知何人为今为古终坚焉老终流焉竭不知何时再融再结
　　传信方述
　　余为连州四年江华守河东薛景晦以所着古今集验方十通为赠其志在于拯物予故申之以书异日景晦复寄声相谢且咨所以补前方之阙医拯道贵广庸可以学浅为辞遂于箧中得巳试者五十余方用塞长者之问皆有所自故以传信为目云元和十三年六月八日中山刘禹锡述
　　彭阳唱和集引
　　丞相彭阳公始由贡士以文章为羽翼怒飞于防防及贵为元老以篇咏佐琴壶取适乎闲防锵然如朱弦玉磬故名闻于世间鄙人少时亦尝以词艺梯而航之中途见险流落不试而胷中之气伊郁蜿蜒泄为章句以遣愁沮凄然如燋桐孤竹亦名闻于世间虽穷达异趣而音英同域故相遇甚欢其防面必抒懐其离居必寄兴重酬累赠体备今古好事者多传布之今年公在并州余守吴门相去回逺而音徽如近且有书来抵曰三川守白君编録与吾子赠答缄缥囊以遗余白君为词以冠其前号曰刘白集悠悠思与所赋亦盈于巾箱盍次第之以塞三川之请于是缇缀凡百有余篇以彭阳唱和集为目勒成两轴尔后继赋附于左方太和七年二月五日中山刘禹锡述
　　彭阳唱和集后引
　　贞元中予为御史彭阳公从事于太原以文章相徃来有日矣无何予受谴南迁十余年间公登用至宰相出为衡州方获防面输写蕴积相视然尔后或杂赋诗赠答编成两轴太和五年余领吴郡公镇太原常发函寓书必有章句络绎于数千里内无旷旬时八年公为吏部尚书予牧临汝有诗叹七年之别着其后云集巻自此为第三未几予转左冯公登左揆每恨近而不见形于咏言开成元年公镇南梁予以太子賔客分司东都新韵继至率云三轴成矣二年冬忽寄一章词调凄切似有永诀之防伸纸悸叹居数日果承讣书呜呼聆风相悦者四十年防面交欢者十九年以诗见投凡七十九首勒成三巻以副平生之言
　　吴蜀集引
　　长庆四年余为歴阳守今丞相赵郡李公时镇南徐州毎赋诗飞函相示且命同作尔后出处乖逺亦如隣封凡酬唱始于江南而终于劒外故以吴蜀为目云
　　汝洛集引
　　太和八年予自姑苏转临汝乐天罢三川守复以賔客分司东都未几有诏领冯翊辞不拜职授太子少傅分务以遂其髙时予代居左冯明年予罢郡以賔客入洛日以章句交欢因而编之命为汝洛集
　　子刘子自传
　　子刘子名禹锡字梦得其先汉景帝贾夫人子胜封中山王諡曰靖子孙因封为中山人也七代祖亮事北朝为冀州刺史散骑常侍遇迁都洛阳为北部都昌里人世为儒而仕坟墓在洛阳北山其后也陿不可依乃塟荥阳之檀山原田大王父已还一昭一穆如平生曽祖凯官至博州刺史祖锽由洛阳主簿察视行马外事嵗满转殿中丞侍御史赠尚书祠部郎中父讳绪亦以儒学天寳末应进士遂及大乱举族东迁以违患难因为东诸侯所用后为浙西从仕本府就加盐鐡副使遂转殿中主务于埇桥其后罢归浙右至扬州遇疾不讳小子承夙训禀遗教眇然一身奉尊夫人不敢殒灭后忝登朝或领郡防恩泽先府君累赠至吏部尚书先太君卢氏由彭城县太君赠至范阳郡太夫人初禹锡既冠举进士一幸而中试间嵗又以文登吏部取士科授太子校书官司闲旷得以请告奉温凊是时年少名浮于实士林荣之及丁先尚书忧迫礼不死因成痼疾既免丧相国扬州节度使杜公领徐泗素知遂请为掌书记捧檄入告太夫人曰吾不乐江淮间汝宜谋之于始因白丞相以请曰诺居数月而罢徐泗而河洛犹艰难遂改为扬州掌书记涉二年而道无虞前约乃行调补京兆渭南主簿明年冬擢为监察御史贞元二十一年春徳宗新弃天下东宫即位时有寒隽王叔文以善奕棊得通籍博望因间隙得言及时事上大竒之如是者积久众未知之至是起苏州掾超拜起居舍人充翰林学士遂隂荐丞相杜公为度支盐鐡等使翊日叔文以本官及内职兼充副使未几特迁户部侍郎赐金紫贵振一时愚前巳为杜丞相奏署崇陵使判官居月余日至是改屯田员外郎判度支盐鐡等按初叔文北海人自言猛之后有逺祖风唯东平吕温陇西李景俭河东栁宗元以为言然三子者皆与予厚善日夕过言其能叔文实工言治道能以口辨移人既得用自春至秋其所施为人不以为非当时上素被疾至是尤剧诏下内禅自为太上皇后諡曰顺宗东宫即皇帝位是时太上久寝疾宰臣及用事者都不得召对宫掖事秘而建桓立顺功归贵臣于是叔文首贬渝州后命终死宰相贬崖州予出为连州途至荆南又贬朗州司马居九年诏征复授连州自连歴防和二郡又除主客郎中分司东都明年追入充集贤殿学士转苏州刺史赐金紫移汝州兼御史中丞又迁同州充本州防御长春宫使后被足疾改太子賔客分司东都又改秘书监分司一年加检校礼部尚书兼太子賔客行年七十有一身病之日自为铭曰不夭不贱天之祺兮重屯累厄数之竒兮天兴所长不使施兮人或加讪心无疵兮寝于北牖尽所期兮塟近大墓如生时兮魂无不之庸讵知兮
　　唐故监察御史赠尚书右仆射王公神道碑
　　公讳倰字真长其先叶黄帝夫圣人之后与庶姓不同如河出昆仑潜于厚地欻焉振起奋为汪洋奔腾自天非众川也故自黄帝八代而生舜武王克殷求有妫之满封于陈是为胡公十三叶生完自以公子国难不得立乃抱乐器奔齐桓公以卿礼接之下又十一叶和以久为政隂浃于人遂有齐国三代称王至建为秦所灭项羽入秦封建孙安为济北王汉兴失国齐人谓之王家因以为氏安子涓仕汉为镇东将军青州牧封剧县伯自涓至彤凡一十九代两汉公卿牧守如家牒然十代祖猛字景畧苻秦尚书令伉秦成霸业与孔明佐蜀同功故时人谓之王葛史云北海剧人遂着为族望九代祖休仪曹尚书八代祖镇恶佐命宋长安擒姚至北齐五代祖七兵部尚书兄弟九人时号王氏九龙于齐史有传云髙祖顗字君粹北齐著作郎燕郡太守曽祖敬忠成州刺史大父上客髙宗封岳进士及第歴侍御史主客兵部员外郎累迁兵右金吾卫将军冀州刺史灵州都督朔方道总管见职官仪及衣【阙】烈考瞰宣州宣城县令赠工部郎中娶河东裴氏乃生仆射少而敦敏工为文始以崇文生应深谋秘防考入上第拜监察御史天之赋予莫能两大既扬令名而不以景福享龄五十五塟于河南府偃师县亳邑乡后以子贵累赠礼部尚书至右仆射夫人江夏李氏祔焉李门多竒才父暄起居舍人暄子鄘门下侍郎平章事髙叔祖善兰台郎崇文馆学士注文选行于时善子邕北海郡太守有重名四方之士求为碑铭者倾天下故夫人于盛宗礼范可法累赠至江夏郡夫人仆射有三子长子早终次子处少婴沉恙慕道士养生之术髙尚其趣强仕而没积善不试后来果大焉季子彦威字子美始以五经登甲科歴太常博士祠部员外郎迁屯田郎中转户部司封并充礼仪使判官宏文馆学士京兆少尹谏议大夫史馆修撰以直谏出为河南少尹入为少府监司农卿改淄青节度使征拜户部侍郎判度支势逼生患出为卫尉卿分司东都寻起为陈许节度使检校礼部尚书充汴宋亳等州节度观察处置等使北海县开国子食邑五百户娶颍川韩氏主客员外郎衢之女国子祭酒杨顼之外孙夫人有三弟皆材无子早谢已如礼祔塟于亳邑原仆射厚徳覆露之尚书丕承之以蚤孤鋭意向学尝阅诗至蓼莪篇感激流涕故其志如刃始淬及学成立成为鸿儒入用为能臣参定仪制财成经费起书生拥旌节今又领全师镇上游握神符垂三组皆向时感发之所激也志就而学成名闻而身达欲报无所外荣中悲人子之孝在乎扬其先徳以耀于逺乃俾学古者书本系所自且铭于趺螭首云铭曰山积而髙泽积而长圣人之后必大而昌由圣与贤或为霸强建不克嗣济北疏疆齐人徳之其族称王佐于苻秦北海重光仆射之主负材而起防于万乘擢为御史同时条对千目仰视桂林一枝拾芥相似名动海内夫岂不伟种徳而牙乃生令子出入鼎贵理财统师流根之泽密印累累峻其追崇幽显有辉孝嗣之志歉然弗怡春露秋霜感伤履之时久能慕禄丰益悲明发不寝永怀孝思摅之无穷曷若丰碑景亳之原佳城在斯乃金石刻揭于道陲松耶栢耶有洛之湄过者必下来观信辞













　　刘賔客外集巻九
　　钦定四库全书
　　刘賔客外集巻十　　　　唐　刘禹锡　撰墓志祭文
　　故荆南节度推官董府君墓志铭
　　元和七年夏四月某日前荆州部从事董府君以疾终于故府私第年若干其孤泣书前人之爵里耿光求我以铭于幽且先志也故重为之董姓出于豢龙氏至辛有而分在晋为良史在赵佐简子为能臣项羽主盟为翟王髙皇帝举兵汉中刼其兵众不克其土后裔遂为陇西人凡称事不称名不待事而彰也始予谪于武陵人多中之贤有董生为守令客既而以士相见之礼成与之言能言坟典数旁捃百氏之学弱年嗜属诗工奕棊用是索合于贵游多所慰中年奉浮图説三乘用是贡诚于清贤多被辟书脱巾为崇文馆校书郎再选至大理评事咸视真秩而不累其章职系于外是也晚节尚道故投劾于幕府治扁舟浮江沲泛洞庭登熊耳访浮丘以探异赋枉渚以寄傲居数嵗投老于南荆迷邦纵性委和从化逮夫寝巨室也自含襚至于卜竁皆仁人之赙焉是嵗五月十二日卜塟于龙山之某岗外姻至矣君名侹字庶中大父曰思简位至汝南太守父承祖殁于试守太子舍人始为君求妇于郑之里生嗣子夏卿既立而天今未之从其后又娶于阎氏生二子曰周卿云卿嫠也繐裳髽首有正家之道呜呼道愈富而室愈贫志甚修而知甚寡士以陇西为贵将在令名与铭曰
　　学待问而文藻身艺不试兮名孰闻大道甚夷兮此我辰何生不茂兮非我春修门之达兮连冈膴膴蔓草如兰兮新坟若斧吁嗟董生兮于焉终古
　　絶编生墓表
　　顾彖呉郡人食力于武陵沅水上以读易闻病且死饬其子曰吾年十有五而受易于师积六十三年于兹未尝一日不吟乎系象里中儿从吾读其文多矣死则必塟我于党庠之侧尚其有知且闻吾书君子曰若彖者可谓志笃于学矣因以絶编生諡之且表其墓后之读功令者或采焉予既谪居是邦始至之日问能道古语可与言者邑子以生为对既而执贽请见之生危冠大袂阔视雅拜及门知让肃而后入又肃而跻阶心存圣言润彻眉睫有野态而无茍容问其所执曰幼学易老而尤嗜问安学曰始闻于师晚热于心自尼父兼三才绌八索系辞焉以通微言与伏羲文王并行犹天三辰同丽太极秦脱大患完文显行汉之田丁京刘而东京有马魏郑与何荀两王而吴有韦陆前者导源后之洒之沨融混合百派犇奏唐兴沙门一行方泄天几以探古人神友造物智斟人事制动也有柅变道也无方向之支流委输于我其他防绎祖述三十有余家朱蓝之朴斵之为羽翼为鼓吹畴咨天人之际旁魄上下骛精于攟摭匮巧于穿凿犹制氏之于乐铿锵而已徐氏之于礼善容而巳然而前修之尽心也得以味腴搴芳焉手胝于运管目防于临烛而气耗于咏呻家居无訾不能与计偕地偏且逺无有能晤语心愈苦而迹愈卑寒肤嗛腹以至于耄老微夫子之问持是安施乎他日予造其室庐瓢箪在左污尊在右有枵然有防甚泽余擫蓍指骨而讯之曰是亹亹者曽不予欺乎生攸尔而对云古先圣人知道之妙不可博而得也故设象以致意使有取有用取当其粗用当其精夫权衡所以揣轻重不为捶钩者设也寻尺所以商逺迩不为运斤者设也防所以决羣疑不为知几者设也几存乎人是则以天时为卦体以地理为爻位外附人事以象焉内取诸身以彖焉得枢于寰中迎数于象外自然之理不知其然虽欲强名措説无地彼枯茎朽殻安能与于此乎今夫揲之以至刓灼之以殆尽徒与夫蚩蚩者问歉穰占熊虺起讼需食亡羊丧牛之间耳资其握粟以糊予口乌足为夫子道哉余以斯言邃于易故书之噫国有大学学有馆以延颛门若生者苦形役志如是其颛也茹经于腹湮灭粪壤壁水汤汤不闻其声摧蔵朴遫与山木同朽岂地逺然耶彼文甲綷毛剽筋夀革岭峤之华实炎溟之蜃虾飞苞驿篚所至而贵夫岂贵迩也哉悦者众故也生之死在元和七年秋七月由死之日推而上求直治生之辰得四百有七十甲子塟在征渚西右矶上其坟可隠东望里塾尚行其志云
　　祭栁员外文
　　维元和十五年嵗次庚子正月戊戌朔日孤子刘禹锡衔哀扶力谨遣所使黄孟苌具清酌庶羞之奠敬祭于亡友栁君之灵呜呼子厚我有一言君其闻否惟君平昔聪明絶人今虽化去夫岂无物意君所死乃形质耳魂气何托聴余哀词呜呼痛哉嗟余不天甫遭闵凶未离所部三使来吊忧我哀痛谕以苦言情深礼至欵密重复期以中路更申愿言途次衡阳云有栁使谓复前约忽承讣书惊号大叫如得狂病良久问故百哀攻中涕洟迸落魂魄震越伸纸穷竟得君遗书絶之音凄怆彻骨初托遗嗣知其不孤末言归輤从祔先域凡此数事职在吾徒永言素交索居多逺鄂渚差近表臣分深想其闻讣必勇于义巳命所使持书径行友道尚终当必加厚退之承命改牧宜阳亦驰一函于便道勒石垂后属于伊人安平宣英会有还使悉巳如礼形于具书呜呼子厚此是何事朋友凋落从古所悲不图此言乃为君发自君失意沉伏逺郡近遇国士方伸眉头亦见遗草恭辞旧府志气相感必逾常伦顾余负衅营奉方重犹冀前路望君铭旌古之达人朋友则服今有所厌其礼莫申朝脯临后出就别次南望桂水哭我故人孰云宿草此恸何极呜呼子厚卿真死矣终我此生无相见矣何人不达使君终否何人不老使君夭死皇天后土胡寜忍此知悲无益奈恨无巳君之不闻余心不理含酸执笔辄复中止誓使周六同于巳子魄兮来思知我深防呜呼哀哉尚飨
　　重祭栁员外文
　　呜呼自君之没行已八月每一念至忽忽犹疑今以丧来使我临哭安知世上真有此事既不可赎翻哀独生呜呼出人之才竟无施为炯炯之气戢于一木形与人等今既如斯识与人殊今复何托生有髙名没为众悲异服同志异音同欢唯我之哭非吊非伤来与君言不成言哭千哀万恨寄以一声唯识真者乃相知耳庶几傥闻君傥闻乎呜呼痛哉君有遗美其事多梗桂林旧府感激生持俾君内弟得以义胜平昔所念今则无违旅魂克归崔生实主幼穉甬上故人抚之敦诗退之各展其分安平来赗礼成而归其他赴告咸复于素一以诚告君傥闻乎呜呼痛哉君为巳矣余为茍生何以言别长号数声冀乎异日展我哀诚呜呼痛哉尚飨
　　为鄂州李大夫祭栁员外文
　　呜呼至人以在生为传舍以轩冕为傥来达于理者未尝惑此昔余与君论之详熟孔氏四科罕能相备惟公特立秀出几于全器才之何丰运之何否大川未济乃失巨舰长途始半而丧良骥搢绅之伦孰不堕泪昔者与君交臂相传一言一笑未始有极驰声日下骛名天衢射防差池髙科齐驱携手书殿分曹蓝曲心志谐同追欢相续或秋月衔觞或春日驰毂甸服载朞同升宪府察视之列斯焉接武君迁外郎予侍内闱出处虽间音尘不亏势变时移遭罹多故中复赐环上京良遇曽不逾月君又即路逺持郡符栁江之壖居陋行道疲人歌焉予来夏口忽复三年离索则久音贶屡传箧盈草架满文篇钟索继美班扬差肩贾谊赋鵩屈原问天自古有死奚论后先痛君未老美志莫宣邅囘世路奄忽下泉呜呼哀哉令妻早谢穉子四嵗天丧斯文而君永逝翩翩丹旐来自遐裔闻君旅榇既及岳阳寝门一恸贯裂衷膓执绋礼乖出疆路阻故人奠觞莫克亲举驰神假梦冀获寤语平生密懐愿君遣吐遗孤之才与不才敢同巳子之相许呜呼哀哉尚飨
　　祭韩吏部文
　　髙山无穷太华削成人文无穷夫子挺生典训为徒百家抗行当时勍者皆出其下古人中求为敌葢寡贞元之中帝鼓薫琴奕奕金马文章如林君自幽谷升于髙岑鸾鳯一鸣蜩螗革音手持文柄髙视寰海权衡低昂瞻我所在三十余年声名塞天公鼎侯碑志隧表阡一字之价辇金如山权豪来侮人虎我防然诺洞开人金我灰亲亲尚旧丹其夀考天人之学可与论道二者不至至者其谁岂天与人好恶背驰昔遇夫子聪明勇奋常操利刃开我混沌子长在笔予长在论持矛举楯卒不能困时惟子厚窜言其间賛词愉愉辨道顔顔磅礴上下羲农以还防于有极服之言诠胡合我而长逝徒泣涕而涟涟吁嗟乎岐山威鳯不复鸣华亭别鹤中夜惊畏简书兮拘印绶思临恸兮志莫就生刍一束酒一杯故人故人歆此来
　　祭兴元李司空文
　　维大和四年月日礼部郎中集贤殿直学士刘禹锡谨以清酌之奠敬祭于故相国山南西道节度使赠司空李公之灵呜呼灵而刳龙知而屠古今同之天不可呼公之挺生徳与位并如瞻日月岂赞其明何以致之姑话平生追懐周旋弥四十年射防校文接武联翩甸服同邑明庭比肩公乘迅飊凌厉非烟愚触骇机迸落深泉一持化权一谪海壖本同末异如矢别云龙井蛙势不相见二纪回泊一朝防面公为故相愚似悲翁契阔相遇凄凉万重复以郎吏交欢上公披襟道旧剧谈小酒清洛泛舟凿龙携手公入西闗愚亦征还削去苛礼招邀清闲广陌联镳髙台看山寻春适野醉舞花间忽复登坛总戎于外子午危栈巴梁古岸夷风伧儜獽俗防害隂谋密备凶党千辈如嗾羣犬以逼驺虞如纵炎火以焚瑾瑜时耶命耶不虑不图物理神道安知有无呜呼痛哉天甚髙上诉何时长夜无晓斯焉永归风凄日昬鼓咽箫悲沉埋玉树谁不霑衣平生故人零落已稀委花而尽然犹怨咨如何国桢有此遭罹挺灾赋命孰主张之有肴在筵有酒盈巵神其来歆已矣长辞尚飨
　　代裴相祭李司空文
　　四年月日特进守司空兼门下侍郎平章事裴度谨以清酌少牢之奠敬祭于故相国魏郡公之灵呜呼玉贞而折不能瓦合鸾铩而萎不同鸡羣生兮若浮守道不屈惟公之生福自维嵩金石髙韵珪璋徳容元和之初左右宪宗以才视草以望登庸振起直声激扬清风实有正气号为名公名成身退犹系人望入为羽仪出领藩方既师百辟又副丞相道冠搢绅事参翼亮某与公游四十余年风期合契禄位相先某忝司言公持化权应同宫征馥若兰荃猥以姓名称于上前发迹从微芳徽获宣某为免相待罪梁山公拜右揆来从东川极其欢娱着在诗篇某忝三入公东亦还里门相迩賔閤常闲退朝休澣道旧开顔嗟乎山川间之忽在旦夕岂意仓卒遂成今昔衣冠丧气风物含戚强魂诉天寃血成碧呜呼哀哉某在病中讣书始至无力以哭不言垂泪今闻裧輤首路而归隠几临风其心孔悲嘉肴百笾防酒一巵寄此情素神其来思呜呼哀哉
　　代诸郎中祭王相国文
　　维大和四年月日某官等敬祭于故相国赠太尉太原王公之灵呜呼天以和气钟于贵人含光不曜照物如春发自贡士骤为廷臣鸿鴈联行其凌青云既操利权兼秉国钧食禄甚厚奉身如贫井络之隅益部为大斗牛之下扬州繁防受社临戎油幢曲葢印绶重叠恩华滂霈簿领如山处之若闲搉筦之权往而复还炎炎暐暐出入二纪未曽伤神屡有荐士急难友弟谨厚训子顔间熈熈不形愠喜处巳无咎得君如此若木方髙商飊歘起三台之气变现在时五福之来盛衰有期晓下黄閤车骑威迟夕归华堂言笑嘻怡诘朝愀然有志求医未撤琴瑟俄悬素旂宸衷震悼朝右凄悲诏下褒崇恩殊等夷灵輀既驾真宅将归笳箫咽而复扬风日惨而无辉亮等或早挹清尘或晚承泛爱昔修礼于门阃今纒悲于祖载幽显虽异音徽未昧神之格思歆此诚酹尚飨
　　祭福建桂尚书文
　　维大和六年月日苏州刺史刘禹锡谨以清酌之奠敬祭于故福建团练使桂公之灵鹍化鹏征擘波冲天士逢其时舍笈乘轩始识尚书贞元季年诣我南省袖文一编便坐接语其容温然星嵗未几鄙夫南迁滞留江湘鱼鸟周旋尚书遇知变化如蝉秉宪朝右剖符江壖交趾化行容州绩宣凡曰循吏莫居我先太和之初再遂良觌分务东洛门里同陌余复郎位公为賔客蔚然贵臣绶紫须白俄俱西还列于清班来访书殿登楼看山见领八屯循街九闗贺迁闽越红斾双殷克有淑声搢绅之间惸嫠鼓舞强悍低路延平古津峭壁孱顔岂意龙劒沉晶不还复魄侯堂归舟建浦双表何在虎丘之下恭承嘉命来牧吾土言念昔游忽成千古哀哀孝嗣率礼无违言奉几席归乎洛师敬陈奠筵泣对灵帷平生不防歆此一巵呜呼哀哉
　　祭虢州杨庶子文
　　维太和六年月日苏州刺史刘禹锡谨遣军吏某乙具少牢清酌之奠敬祭于故虢州杨公之灵呜呼利劒多缺真玉喜折俊人不夀为气所齧子之少孤率性自然早有名字结交世贤席势驰声龙秋鸟仚试文再售毛翮愈鲜歴佐侯藩拾遗君前伏閤论事气夺内权克扬直声不愠左迁一斥于外君门邈然五剖竹符皆有声绩南湘潜化巴人哑哑比阳布和战地尽辟夀春武防奸吏夺魄荣波砥平士庶同适朝典陟明俾临本州锡以贵绶腰金昼游舆疾而来风烟为愁静治三载卧分主忧直气潜销颓几不留九天难问万化同休呜呼惜哉与君交欢巳过三纪维私之爱与众无比乃命长嗣为君半子谁无外姻君实知已昔与君游俱为壮年怒人言命笑人言天阅事未多信书太坚方阶尺木巳坠九泉诵年易深潜病难痊不见南楚方知北轩呜呼嗟哉见几不早追悔已晚犹希茍老容或宣转以闲相期以晦相勉一丘可乐万累皆遣翫图散秩婆娑京辇天命不长愿言莫展呜呼痛哉君卧农余来姑苏飞书相约言念鼎湖我车载脂为子疾驱入境閴寂唯逢素书发函惊视翰不自濡相去一舍岂无肩舆君为病婴我为吏拘两不如意嗟哉命夫君今往矣无复可道我今泛然一委造平生亲友零落太早无望拔茅尽悲宿草到郡浃辰君不起闻寝门一恸心哀如焚彭彭輤车来葬洛濵敬修赙礼泣送行人万夫之羞荐君明魂三赤之板写予哀文凄凉山河惨淡风云巳矣长别嗟我杨君



　　刘賔客外集巻十
