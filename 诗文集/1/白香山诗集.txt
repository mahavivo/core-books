　　御制读白居易集
　　人咸谓香山之诗伤于易不知其易处正难及也偶读其集题此
　　儒雅曽闻白乐天漫将率易议前贤但从性地中流出月露风云总道诠
　　乾隆甲子仲冬
　　【右谨依御制诗初集恭录】









　　钦定四库全书　　　　　集部二
　　白香山诗集　　　　　　别集类一【唐】
　　提要
　　【臣】等谨案白香山诗集四十巻附录年谱二巻
　　国朝汪立名编唐白居易长庆集七十五巻今存七十一巻其中文三十四巻诗三十七巻立名引宋祁之言谓居易长于诗而他文未能称是因别刋其诗以成是集又据元稹序谓长庆时所作仅前五十巻其宝厯以后所作不应概名以长庆因即其归老之地题曰香山叅互众本重加编次定为长庆集二十巻后集十七巻别集一巻又采摭诸书为补遗二巻而以新定年谱一巻陈振孙旧本年谱一巻并元稹长庆集序一篇及旧唐书本传冠于首复采诸书之有闗居易诗者各笺注于其下居易集旧有明武定侯家刻本今已罕见世所行者惟苏州钱氏松江马氏二本皆颇有颠倒讹舛胡震亨唐音丁籖所録又分体琐屑往往以一题割二巻殊为丛脞立名此本考证编排特为精审其所笺释虽不能篇篇皆备而引据典核亦胜于注书诸家漫衍支离徒溷耳目盖于诸刻之中特为善本焉立名号西亭歙县人其书成于康熙壬午朱彛尊宋荦皆为之序云乾隆四十二年八月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀




　　白香山诗集序
　　昔人谓大厯后以诗名家者靡不由杜出韩之南山白之讽谕其最着矣就二公论之大抵韩得杜之变白得杜之正盖各得其一体而造乎其极者故夫贯穿声韵操纵格律肆厥排比终不失尺寸少陵而下亦莫如二公自后山妄斥昌黎已非通论至香山诗辞防虽主于畅达要自刻意陶浣而出之使人不复能寻其斤斲之迹当时尤多好之者方牛李之隙赞皇且憾及香山毎束其诗不观刘賔客以为言则曰见便令人爱将回吾心矣憾之者犹若此好之者宜何如也呜呼岂非庐陵所谓怨家仇人不能少毁而掩蔽之乎乃世多谬指浅率不经意语为白体甚者且拾东坡诔友之辞至以轻俗同讥抑又过矣今海内风雅骎骎起唐集旧本先后流布注韩集凡五百家白诗日在人口独无披榛莽而埽芜秽者徒以公诗视唐人独富辟如营邱濬壑则日求増拓为快若黄河千里望洋而叹但能考星宿于图经而不暇躬泝其源流之分合也自惟荒陋无所窥见窃尝习闻于先生长者之言既不敢附和而又重惜其误若目之尘翳当去务复其旧而巳世之好公诗者必将辨焉康熈壬午余月古歙汪立名序
　　余好为诗尤喜读古人书尝以为诗者载道之文言若止嘲风雪弄花草则于六义尽去矣其后观唐书至白公乐天传公所言往往与余合因爱读其诗不辍乃知公立身本末无不合乎道特余事作诗人耳公为左拾遗时史载其谏草不一而足皆人所难言尝殿中面对情辞切至论执强梗宪宗未喻輙进曰陛下误矣帝变色罢谓李绛云云赖绛救免噫公真古之大臣以道事君者与而或徒以诗人目之岂知公者哉公尝与元稹书略云大丈夫所守者道所待者时进退出处何往而不自得仆志在兼济行在独善奉而始终之则为道言而发明之则为诗又曰今仆之诗人所爱者悉不过杂律诗与长恨歌以下耳时之所重仆之所轻则公之立言载道为何如而岂屑屑嘲风雪弄花草以矜艳丽于雕章者比哉故余尝读公讽谕诗见兼济之志焉读公闲适诗见独善之义焉此公所以进退出处无往而不自得也今香山集徧天下顾俗本多讹浸失其旧于是汪西亭氏重编订而梓之旣蒇事请序于余余惟公之贤史载之公诗之羙元序详之余能益一语乎哉惟愿世之好为诗如余者得公兼济独善之志而师之以进于道则于六义也几矣康熙癸未且月商丘宋荦序诗家好名未有过于唐白傅者旣属其友元微之排缵长庆集矣而又自编后集为之序复为之记旣以集本付其从子外孙矣而又分贮之东林南禅圣善香山诸寺比于杜元凯岘山碑尤汲汲焉或疑公旷逹不应戚戚于年歳之逾迈沾沾于官秩之迁除计禄奉之损益不知公之进退出处系时事之否泰恒恐后人论世者不得其详故屡见之篇咏斯则公之微意乎公集自宋李伯珍刋之吴郡何友谅刋之忠州二本均有年谱其后坊刻杂出渐失其旧或以谱非其要置而不录迄于今纰缪转甚余友汪君西亭氏患之旣定其巻次正其愆譌因彷国史表补撰年谱一巻书成旣镂板以行余闻尝熟毛氏藏有陈伯玉氏白文公谱假而观之则君所编悉与陈氏合而海圗屏风一篇君力辩非讨淮蔡时事騐之陈谱亦同于是人皆服君之考证余乃劝君并刋陈谱示诸学者陈氏有言维扬李徳劭作为年谱而不编年踈略抵牾今者李氏谱亡而陈氏谱复出与君所撰一经一纬互相发明不可谓非斯文之厚幸矣康熙四十二年夏六月几望南书房旧史秀水朱彛尊序时年七十有五





　　白氏文集自记
　　白氏前着长庆集五十巻元微之为序后集二十巻自为序【按各本后序列二十一巻之首者乃序长庆三年至太和二年六载之诗尚未及洛中诸作似非二十巻之序也今姑仍之】今又续后集五巻自为记【按文献通考云续后集亡失三巻今本仅七十一巻是又亡一巻矣】前后七十五巻诗笔【老学庵笔记南朝词人谓文为笔唐人仍之亦称杜诗韩笔】大小凡三千八百四十首【按今本七十一巻凡三千六百八十八首约亡失诗文一百十余首然此记作于防昌五年公七十四嵗明年□月始卒集中如六年春及自咏老身等诗皆七十五嵗所作不在此记内是公集又不止于七十五巻矣】集有五本一本在庐山东林寺经藏院【太和九年夏勒成六十巻合二千九百六十四首有记】一本在苏州南禅寺经藏内【开成四年二月二日为七袠合六十七巻凡三千四百八十七首有记】一本在东都圣善寺鉢塔院律库楼【开成元年为六十五巻凡三千二百五十首有记】一本付侄郎一本付外孙谈阁童各藏于家传于后【此二本亡考按公自为墓志云前后着文集七十巻合三千七百二十首墓志作于记前故未及七十五巻二本疑即指记中所云】其日本新罗诸国及两京人家传写者不在此记又有元白唱和因继集共十七巻【集中有因继集序】刘白唱和集五巻【集中有刘白唱和集解】洛下游赏宴集十巻【集中有洛中诗序又有洛中集记始于太和三年春讫于开成五年凡十有二年以上皆诗集也】其文尽在大集录出别行于时若集内无而假名流传者【此指七十五巻之外而言】皆谬为耳防昌五年夏五月一日乐天重记












　　白氏长庆集序
　　白氏长庆集者太原人白居易之所作居易字乐天乐天始言试指之无二字能不悮【原注事具乐天与余书内】始既言读书勤敏与他儿异五六嵗识声韵十五志诗赋二十七举进士【按公贞元十五年举进士年二十八十六年及第此云二十七传写之误也说详本传注】贞元末进士尚驰竞不尚文就中六籍尤摈落礼部侍郎髙郢始用经艺为进退乐天一举擢上第明年中拔萃甲科【按此序各本皆互异疑有传写脱悮如乐天十六年进士第十八年登拔萃科凿然可据此云二十七举进士是次年登第为十五年矣明年中拔萃是十六年矣元白书判同年校正同省又同登元和元年制科公作元相墓志云二十四试判入等二十八应制科入三等又元集同州刺史谢表云年二十四登乙科授校书郎二十八防制举首选是首尾凡五年盖贞元十八年壬午至元和元年丙戌相去正是五年若乐天十六年中拔萃去元和元年首尾七年矣以元证白可以知诸本之误总之旧本为妄人改尽此殆误以及第之年为判选之年也】由是性习相近逺求珠斩白蛇等赋洎百道判新进士竞相传于京师矣防宪宗皇帝册召天下士乐天对诏称防又登甲科未防选入翰林掌制诰比比上书言得失因为贺雨诗秦中吟等数十章指言天下事时人比之风骚焉予始与乐天同校秘书前后多以诗章相赠答防予谴掾江陵乐天犹在翰林寄予百韵律体及杂体前后数十轴是后各佐江通复相酬寄巴蜀江楚间洎长安中少年递相仿効竞作新词自谓为元和诗而乐天秦中吟贺雨讽谕等篇时人罕能知者然而二十年间禁省观寺邮候墙壁之上无不书王公妾妇牛童马走之口无不道至于缮写摸勒衒卖于市井或持之以交酒茗者处处皆是【原注杨越间多作书摸勒乐天及予杂诗卖于市肆之中也】其甚者至于盗窃名姓苟求自售杂乱间厠无可奈何予尝于平水市中【原注镜湖傍草市名】见村校诸童竞习歌咏召而问之皆对曰先生教我乐天微之诗固亦不知予之为微之也又鸡林贾人求市颇切自云本国宰相毎以百金换一篇其甚伪者宰相辄能辨别之自篇章以来未有如是流传之广者长庆四年乐天自杭州刺史以右庶子诏还予时刺防稽因得尽征其文手自排纂成五十巻凡二千一百九十一首【按旧书本传载此序作二千二百五十一首】前辈多以前集中集为名予以为皇帝明年当改元长庆讫于是矣因号曰白氏长庆集【按长庆四年正月穆宗崩太子即位是为敬宗明年正月改元寳厯序作于长庆四年冬故曰明年当改元即位必逾年改元礼也时本明年下有秋字又删去讫字矣字误】大凡人之文各有所长乐天之长可以为多矣夫以讽谕之诗长于激闲适之诗长于遣感伤之诗长于切五字律诗百言而上长于赡五字七字百言而下长于情赋赞箴戒之类长于当碑记叙事制诰长于实啓奏表状长于直书檄词策剖判长于尽总而言之不亦多乎哉至于乐天之官族景行与予之交分浅深非序文之要也故不尽长庆四年冬十二月十日微之序





　　凡例
　　白氏文集七十一巻内各体诗三十七巻凡二千八百余首此外犹有集中遗漏者可谓富矣乃宋元以来殊未见有诗集单行椠本宋祁曰居易最长于诗它文未能称是公与元九书反覆千余言以自道其诗之所得力而文章顾略焉则公之自喜者已有定论举其所长不嫌略也
　　新唐书艺文志白氏长庆集七十五巻按公前集为长庆集元稹勘定讫长庆二年冬合五十巻以成于长庆四年明年改元寳厯故得名亦犹之乎前集中集云尔元集具在公之没去长庆末二十有二年距微之没亦十有五年从杭州召还及蘓州洛中诗皆在后集奈何以长庆集括公之作乎此误相承已久至今莫辨良不可解
　　白集相传以郭武定本为最海虞冯定逺犹谓巳失次第则其他可知春明退朝録云公自勒文集成五十巻后集二十巻皆写本寄蔵庐山东林寺又蔵龙门香山寺髙骈镇淮南寄语江西防使取东林集而有之香山集经乱亦不复存其后履道宅为普明僧院后唐明宗子从荣又写本寘院之经蔵今本是也后人亦补东林所蔵皆篇目次第未真与今吴蜀摹板无异而文献通考又云吴本蜀本编次亦不同又有外集一巻往往皆非自记之旧矣并亡可考
　　郡斋读书志长庆集七十一巻晁子止曰长庆集五十巻后集二十巻续后集五巻本七十五巻续后集亡三巻按此亦当有七十二巻又云集后有闻李崖州贬二絶固疑非乐天语以编年考之果谬今集后无此诗然则今本之七十一巻又非复晁氏所论之旧矣
　　今本有姑蘓钱考功刻曰白氏文集云间马元调刻曰元白长庆集大都从元及白者故独详于元前有凡例后有补遗元刻既竣漫镌白集以附行耳往往前后紊杂既非分体又非编年二本略同而钱为甚目与巻不合巻首所标与巻内不合有律诗巻而杂入古体者有一题小序而冠作通巻之序者有失去诗题竟以小序作题者有本是他人作因公唱和附见者辄易题中字扭为公作甚至删落字句颠倒前后舛譌未易枚举今悉从各本校正
　　唐音丁签载白诗全集盐官胡氏曰集中诗三十七巻前后为例不一难以彚编今通照后集分体仍备注以存其旧凡编五古二十巻七古二巻新乐府二巻长短句一巻五律五巻五排六巻七律九巻半律七排合一巻五絶一巻七絶七巻合五十四巻缪戾虽稍减于马钱二本然分体太琐遂有一题之诗而割裂各巻者且其所注前后集亦颇有误盖白诗嵗月本井然可考如长庆集公自谓讫二年冬而胡本于三年诗亦注前集公自杭州还始卜居洛中得履道宅乃别杭州等诗并在后集而洛中卜居履道里等诗反注前集虽本相沿之谬要其考据亦不得谓之详宻矣
　　古人诗多以地名如蘓州栁州樊川丁夘类然今长庆集后集既各自为巻而仍统之曰白香山诗集从其归老之地也
　　是集依胡本分前后集各本虽不另分二集然并载后集于二十一巻之首且二十巻以上分讽谕间适感伤律诗凡四类以类次巻巻各以年为先后二十一巻以下则但分格律又互有间断而独不杂入长庆三年以前诗是后集之起于二十一巻眀矣顾前集八巻及二十巻巻末反杂长庆三年诗者要亦有故尝考元序与公自序长庆集五十巻后集二十巻各以诗文编次旧本既亡今本尽编文藳于三十七巻后中间取足巻尾未免移补遂失其旧如曲江感秋诗序云元和二年三年四年皆有曲江感秋诗编在第七集巻今本第七巻尽江州诗而所谓第七集巻者皆莫可考西溪丛话云白乐天后集第五十一巻同微之赠别郭虚舟錬师五十韵叙烧丹事甚详今本此诗在二十一巻可见宋本尚各集诗文次巻未尝截然列文于后也此非分并之明验乎今编长庆集二十巻分类仍之后集十七巻各本仅分格律亦仍之合三十七巻公集本有续后集散失难稽其亡据者不敢臆分也
　　集内应制诸诗及试作皆附别巻有列赋后者有列制诰后者本不在三十七巻内盖唐人多以此另为一体也集后又有謡吟歌篇等作文苑英华唐文粹皆入诗选从之都为别集一巻
　　今本遗漏诗甚多他不具论即韦縠才调集所选且有未备者乃从各本搜辑次为白集补遗二巻合前后别集凡四十巻
　　公生平事略见于新旧唐书其中亦互有详略第新书多假借字语致本事反以辞晦而年月先后亦不甚详今备载旧书仍参考异同为一巻
　　宋锓吴蜀本各有年谱一巻今可考者惟唐诗纪事中寥寥数行不编年而多纰缪丁籖自谓得虞山宋本校刻然年谱亦多袭纪事之误而文加略焉似未见宋谱者盖旧本之亡久矣窃不自揆参考志传旁证诸家次为年谱一巻不过约略其出处先后之大防俾读公诗者虽编次失旧犹得按嵗月以考之耳
　　诗中笺释皆原注间有増入者则为按字以别之但就本诗之可考者而已不复蔓引他书妄托笺注自惟浅陋不足以注古人诗而公诗亦非挦撦饾饤所能摸索也
　　集中字句之讹悉从诸本校对家塾数种之外复假证于呉中旧家蔵书有万间堂校改本苕溪草堂本最后又得憩闲堂所蔵泰兴季侍御依宋刻手校本聚本不一自多互异若银根亥豕凿然譌谬抹改固不待言其或意义可通原属疑似则注一作某字于其下以存其旧
　　唐宋诗话防因事扬扢引类旁通或考据时地颇足鼓吹风雅今并采録本诗之后又考公集中记序等作凡时事相涉诗文互见者亦因诗附载吟讽之下既挹春华兼登秋实也
　　古人引用诸书必详根柢出处嘉隆以后此风邈矣是集采用凡一百二十余家各标原书名目其有邪说流传不根已甚者亦间为折衷駮正既卒业适秀水朱检讨竹垞先生来探梅西山因过草堂留话竟日疑难相质多所发明既归复以蔵弆钞本邮寄广所未备先生每及表章古人辄津津娓娓商忘倦衣被后学之功不敢忘也
　　是集缘起本以案头俗本讹误偶有考正日注行间渐采小史诗话笔记一二积之穷年不觉盈巻北还杜门重加编订时家侄陛来泰交读书小园相与晨夕谬谓此本能洗俗刻芜秽从防剞劂因为予雠校字画襄成之雅固得附书


　　本传
　　白居易字乐天太原人北齐五兵尚书建之仍孙建生士通皇朝利州都督士通生志善尚衣奉御志善生温检校都官郎中温生锽歴酸枣巩二县令锽生季庚建中初为彭城令时李正已据河南十余州叛正已宗人洧为徐州刺史季庚说洧以彭城归国因授朝散大夫大理少卿徐州别驾赐绯鱼袋兼徐泗观察判官歴衢州襄州别驾自锽至季庚世敦儒业皆以眀经出身季庚生居易初建立功于髙齐赐田于韩城子孙家焉遂移籍同州至温徙于下邽今为下邽人焉居易幼聪慧絶人襟懐宏放年十五六时袖文一篇投著作郎呉人顾况况能文而性浮薄后进文章无可意者览居易文不觉迎门礼遇曰吾谓斯文遂絶复得吾子矣贞元十四年始以进士就试礼部【登科记作贞元十六年髙郢下及第第四人新书但称贞元中而不纪年考公集中送侯权序及性习相近逺赋注皆云十六年又箴言序云贞元十有五年天子命中书舎人渤海公领礼部贡举事越眀年春居易以进士举一上登第然则十四年髙郢犹未领贡举事也旧书作十四年盖据元序及公与元九书二十七嵗之误然元序云二十七举进士举者在春官试之先一年公与元九书云二十七方从乡试尚未举进士也公二十七为贞元十四年今遂云十四年就试礼部是二十六举进士就乡试矣亦与书序语不合总之数目字传写易误不编年以考之多相仍缪耳】侍郎髙郢擢升甲科吏部判入等授秘书省校书郎元和元年四月宪宗防试制举人应才识兼茂明于体用科防入第四等授盩厔县尉集贤校理居易文词富艳尤精于诗笔自雠校至结绶畿甸所着歌诗数十百篇皆意存讽赋箴时之病补政之缺而士君子多之往往流闻禁中章武皇帝纳諌思理渇闻谠言二年十一月召入翰林为学士三年五月拜左拾遗【新书调盩厔尉月中召入翰林为学士迁左拾遗】居易自以逢好文之主非次拔擢欲以生平所贮仰酬恩造拜命之日献防言事曰防恩授臣左拾遗依前翰林学士已与崔羣同状陈谢但言忝冒未吐衷诚今再凟宸严伏惟重赐详览臣谨按六典左右拾遗掌供奉讽谏凡发令举事有不便于时不合于道者小则上封大则廷诤其选甚重其秩甚卑所以然者抑有由也大凡人之情位髙则惜其位身贵则爱其身惜位则偷合而不言爱身则苟容而不谏此必然之理也故拾遗之置所以卑其秩者使位未足惜身未足爱也所以重其选者使下不忍负心上不忍负恩也夫位不足惜恩不忍负然后能有阙必规有违必谏朝廷得失无不察天下利病无不言此国朝置拾遗之本意也由是而言岂小臣愚劣暗懦所宜居之哉况臣本乡校防儒府县走吏委心泥滓絶望烟霄岂意圣慈擢居近职每宴饮无不先预每庆赐无不先霑中廏之马代其劳内防之膳给其食朝慙夕惕已逾半年尘旷渐深忧媿弥剧未申微効又擢清班臣所以授官以来仅经十日食不知味寝不遑安唯思粉身以答殊宠但未获粉身之所耳今陛下肇临皇极初授鸿名夙夜忧勤以求致理每施一政举一事无不合于道便于时者万一事有不便于时者陛下岂不欲闻之乎万一政有不合于道者陛下岂不欲知之乎傥陛下言动之际诏令之间小有阙遗稍闗损益臣必宻陈所见献所闻但在圣心裁断而已臣又职在禁中不同外司欲竭愚诚合先陈露伏希天鉴深察赤诚【新书四年天子以旱甚下诏有所蠲贷振除灾沴居易见诏节未详即建言乞尽免江淮两赋以救流瘠且多出宫人宪宗颇采纳是时于頔入朝悉以歌舞人内禁中或言普宁公主取以献皆頔嬖爱居易以为不如归之无令頔得归曲天子】居易与河南元稹相善同年登制举【按元稹选判已与居易同年寄微之百韵诗注云贞元中与微之同登科第俱授校书郎始相识也是不独制举同年矣】交情隆厚稹自监察御史谪为江陵府士曹掾翰林学士李绛崔羣上前面论稹无罪居易累防切諌曰臣昨縁元稹左降频已奏闻臣内察事情外听众议元稹左降有不可者三何者元稹守官正直人所共知自授御史以来举奏不避权势只如奏李佐公等事多是朝廷亲情人谁无私因以挟恨或假公议将报私嫌遂使诬谤之声上闻天听臣恐元稹左降已后凡在位者每欲举职必先以稹为诫无人肯为陛下当官守法无人肯为陛下嫉恶绳愆内外权贵亲党纵有大过大罪者必相容隠而已陛下从此无由得知此其不可者一也昨元稹所追勘房式之事心虽徇公事稍过当既从重罚足以惩违况经谢恩旋又左降虽引前事以为责辞然外议喧喧皆以为稹与中使刘士元争防因此获罪至于争防事理已具前状奏陈况闻士元蹋破驿门夺将鞍马仍索弓箭吓辱朝官承前巳来未有此事今中官有罪未闻处置御史无过却先贬官逺近闻知实损圣徳臣恐从今已后中官出使纵暴益甚朝官受辱必不敢言纵有被凌辱殴打者亦以元稹为戒但吞声而已陛下从此无由得闻此其不可二也臣又访闻元稹自去年已来举奏严砺在东川日枉法没入平人资产八十余家又奏王沼违法给券令监军神柩及家口入驿又奏裴玢违勅征百姓草又奏韩皋使军将封杖打杀县令如此之事前后甚多属朝廷法行悉有惩罚计天下方镇皆怒元稹守官今贬为江陵判司即是送与方镇从此方便报怨朝廷何由得知伏闻徳宗时有崔善贞者告李锜必反徳宗不信送与李锜锜掘坑炽火烧杀善贞曽未数年李锜果反至今天下为之痛心臣恐元稹贬官方镇有过无人敢言陛下无由得知不法之事此其不可者三也若无此三不可假如朝廷误左降一御史盖是小事臣安敢琐渎圣听至于再三诚以所损者深所闗者大以此思虑敢不极言疏入不报又淄青节度使李师道进绢为魏征子孙赎宅【新书师道上私钱六百万为魏征孙赎故第】居易谏曰征是陛下先朝宰相太宗尝赐殿材成其正室尤与诸家第宅不同子孙典贴其钱不多自可宜中为之收赎而令师道掠美事实非宜宪宗深然之上又欲加河东王谔平章事居易谏曰宰相是陛下辅臣非贤良不可当此位谔诛剥民财以市恩泽不可使四方之人谓陛下得王谔进奉而与之宰相深无益于圣朝乃止【新书是时孙璹以禁卫劳擢鳯翔节度使张奉国定徐州平李锜有功迁金吾将军居易为帝言宜罢璹进奉国以竦天下忠臣心度支有囚系閺乡狱更三赦不得原又奏言父死絷其子夫久系妻嫁债无偿期禁无休日请一切免之奏凡十余上】王承宗拒命上令神防中尉吐突承璀为招讨使谏官上章者十七八居易面论辞情切至既而又请罢河北用兵凡数千百言皆人之难言者上多听纳唯諌承璀事切上颇不恱【新书后对殿中论执强鲠帝未谕辄进曰陛下误矣帝变色罢谓李绛云云】谓李绛曰白居易小子是朕拔擢致名位而无礼于朕朕实难奈绛对曰居易所以不避死亡之诛事无巨细必言者盖酬陛下特力拔擢耳非轻言也陛下欲开谏诤之路不宜阻居易言上曰卿言是也繇是多见听纳五年当改官上谓崔羣曰居易官卑俸薄拘于资地不能超等其官可听自便奏来居易奏曰臣闻姜公辅为内职求为京府判司为奉亲也臣有老母家贫养薄乞如公辅例于是除京兆府户曹参军六年四月丁母陈夫人之丧退居下邽九年冬入朝授太子左赞善大夫十年七月盗杀宰相武元衡居易首上疏论其寃急请捕贼以雪国耻宰相以宫官非谏职不当先谏官言事防有素恶居易者掎摭居易言浮华无行其母因看花堕井而死而居易作赏花及新井诗甚伤名教不宜寘彼周行执政方恶其言事奏贬为江表刺史诏出中书舍人王涯上疏论之言居易所犯状迹不宜治郡追诏授江州司马居易儒学之外尤通释典常以忘懐处顺为事都不以迁谪介意在湓城立隠舎于庐山遗爱寺尝与人书言之曰予去年秋始逰庐山到东西二林间香鑪峯下见云木泉石胜絶第一爱不能舍因立草堂前有乔松十数株修竹千余竿青萝为墙援白石为桥道流水周于舍下飞泉落于檐间红榴白莲罗生池砌居易与凑满朗晦四禅师追永逺宗雷之迹为人外之交每相携逰咏跻危登险极林泉之幽遂至于翛然顺适之际防欲忘其形骸或经时不归或逾月而返郡守以朝贵遇之不之责时元稹在通州篇咏赠答往来不以数千里为逺尝与稹书因论作文之大防曰夫文尚矣三才各有文天之文三光首之地之文五材首之人之文六经首之就六经言诗又首之何者圣人感人心而天下和平感人心者莫先乎情莫始乎言莫切乎声莫深乎义诗者根情苗言华声实义上自贤圣下至愚騃微及豚鱼幽及鬼神羣分而气同形异而情一未有声入而不应情交而不感者圣人知其然因其言经之以六义缘其声纬之以五音音有韵义有类韵协则言顺言顺则声易入类举则情见情见则感易交于是乎孕大含深贯微洞宻上下通而一气泰忧乐合而百志熙二帝三王所以直道而行垂拱而理者掲此以为大柄决此以为大窦也故闻元首明股肱良之歌则知虞道昌矣闻五子洛汭之歌则知夏政荒矣言者无罪闻者作诫言者闻者莫不两尽其心焉洎周衰秦兴采诗官废上不以诗补察时政下不以诗泄道人情用至于谄成之风动救失之道缺于时六义始刓矣国风变为骚辞五言始于蘓李诗骚皆不遇者各系其志发而为文故河梁之句止于伤别泽畔之吟归于怨思彷徨抑郁不暇及他耳然去诗未逺梗槩尚存故兴离别则引双鳬一鴈为喻讽君子小人则引香草恶鸟为比虽义类不具犹得风人之什二三焉于时六义始缺矣晋宋已还得者盖寡以康乐之奥博多溺于山水以渊明之髙古偏放于田园江鲍之流又狭于此如梁鸿五噫之例者百无一二于时六义寖微矣陵夷至于梁陈间率不过嘲风雪弄花草而已噫风雪花草之物三百篇中岂舍之乎顾所用何如耳设如北风其凉假风以刺威虐雨雪霏霏因雪以愍征棠棣之华感华以讽兄弟采采芣苡美草以乐有子也皆兴发于此而义归于彼反是者可乎哉然则余霞散成绮澄江静如练归花先委露别叶乍辞风之什丽则丽矣吾不知其所讽焉故仆所谓嘲风雪弄花草而已于时六义尽去矣唐兴二百年其间诗人不可胜数所可举者陈子昂有感遇诗二十首鲍防感兴诗十五篇又诗之豪者世称李杜李之作才矣竒矣人不迨矣索其风雅比兴十无一焉杜诗最多可传者千余首至于贯穿今古覼缕格律尽工尽善又过于李焉然撮其新安石壕潼闗吏芦子闗花门之章朱门酒肉臭路有冻死骨之句亦不过十三四杜尚如此况不迨杜者乎仆常痛诗道崩壊忽忽愤发或废食辍寝不量才力欲扶起之嗟乎事有大谬者又不可一二而言然亦不能不粗陈于左右仆始生六七月时乳母抱弄于书屏下有指之字无字示仆者仆虽口未能言心已黙识后有问此二字者虽百十其试而指之不差则知仆宿习之缘已在文字中矣及五六嵗便学为诗九嵗暗识声韵十五六始知有进士苦节读书二十已来昼课赋夜课书间又课诗不遑寝息矣以至于口舌成疮手肘成胝既壮而肤革不丰盈未老而齿髪早衰白瞀然如飞蝇垂珠在眸子中者动以万数盖以苦学力文之所致又自悲矣家贫多故年二十七方从乡试既第之后虽専于科试亦不废诗及授校书郎时已盈三四百首或出示交友如足下辈见皆谓之工其实未窥作者之域耳自登朝来年齿渐长阅事渐多每与人言多询时务每读书史多求理道始知文章合为时而着歌诗合为事而作是时皇帝初即位宰府有正人屡降玺书访人急病仆当此日擢在翰林身是谏官月请諌纸唘奏之间有可以救济人病禆补时阙而难于指言者辄咏歌之欲稍稍进闻于上上以广宸听副忧勤次以酬恩奬塞言责下以复吾平生之志岂圗志未就而悔巳生言未闻而谤已成矣又请为左右终言之凡闻仆贺雨诗众口籍籍以为非宜矣闻仆哭孔戡诗众面脉脉尽不恱矣闻秦中吟则权豪贵近者相目而变色矣闻登乐逰园寄足下诗则执政柄者扼腕矣闻宿紫阁邨诗则握军要者切齿矣大率如此不可徧举不相与者号为沽誉号为诋讦号为讪谤苟相与者则如牛僧孺之戒焉乃至骨月妻孥皆以我为非也其不我非者举世不过三两人有邓鲂者见仆诗而喜无何鲂死有唐衢者见仆诗而泣未防而衢死其余即足下足下又十年来困踬若此呜呼岂六义四始之风天将破壊不可支持耶抑又不知天意不欲使下人病苦闻于上耶不然何有志于诗者不利若此之甚也然仆又自思闗东一男子耳除读书属文外其他懵然无知乃至书画碁博可以接羣居之欢者一无通晓即其愚拙可知矣初应进士时中朝无缌麻之亲达官无半面之旧防蹇步于利足之途张空拳于战文之塲十年之间三登科第名落众耳迹升清贵出交贤俊入侍冕旒始得名于文章终得罪于文章亦其宜也日者闻亲友间说礼吏部举选人多以仆私试赋判为凖的其余诗句亦往往在人口中仆恧然自媿不之信也及再来长安又闻有军使髙霞寓者欲聘倡妓妓大夸曰我诵得白学士长恨歌岂同他哉由是増价又足下书云到通州日见江馆柱间有题仆诗者何人哉又昨过汉南日适遇主人集众娱乐他宾诸妓见仆来指而相顾曰此是秦中吟长恨歌主耳自长安抵江西三四千里凡乡校佛寺逆旅行舟之中往往有题仆诗者士庶僧徒孀妇处女之口毎有咏仆诗者此诚雕篆之戏不足为多然今时俗所重正在此耳虽前贤如渊云者前辈如李杜者亦未能忘情于其间哉古人云名者公器不可多取仆是何者窃时之名已多既窃时名又欲窃时之富贵使已为造物者肯兼与之乎今之屯穷理固然也况诗人多蹇如陈子昂杜甫各授一拾遗而屯剥至死孟浩然辈不及一命穷悴终身近日孟郊六十终试协律张籍五十未离一太祝彼何人哉况仆之才又不逮彼今虽谪佐逺郡而官品至第五月俸四五万寒有衣饥有食给身之外施及家人亦可谓不负白氏子矣微之微之勿念我哉仆数月来检讨囊帙中得新旧诗各以类分分为巻目自拾遗来凡所遇所感闗于美刺兴比者又自武徳至元和因事立题题为新乐府者共一百五十首谓之讽谕诗【英华作讽诗】又或退公独处或移病闲居知足保和吟翫性情者一百首谓之闲适诗又有事物牵于外情理动于中随感遇而形于叹咏者一百首谓之感伤诗又有五言七言长句絶句自百韵至两韵者四百余首谓之杂律诗凡为十五巻约八百首异时相见当尽致于执事微之古人云穷则独善其身达则兼济天下仆虽不肖常师此语大丈夫所守者道所待者时时之来也为云龙为风鹏勃然突然陈力以出时之不来也为雾豹为防鸿寂兮寥兮奉身而退进退出处何往而不自得哉故仆志在兼济行在独善奉而始终之则为道言而发眀之则为诗谓之讽谕诗兼济之志也谓之闲适诗独善之义也故览仆诗者知仆之道焉其余杂律诗防诱于一时一物发于一笑一吟率然成章非平生所尚者但以亲朋合散之际取其释恨佐欢今铨次之间未能删去他时有为我编集斯文者略之可也微之夫贵耳贱目荣古陋今人之大情也仆不能逺征古旧如近嵗韦苏州歌行才丽之外颇近兴讽其五言诗又髙雅闲澹自成一家之体今之秉笔者谁能及之然当蘓州在日人亦未甚爱重必待身后人始贵之今仆之诗人所爱者悉不过杂律诗与长恨歌已下耳时之所重仆之所轻至于讽谕者意激而言质闲适者思澹而辞迂以质合迂宜人之不爱也今所爱者并世而生独足下耳然百千年后安知复无如足下者出而知爱我诗哉故自八九年来与足下小通则以诗相戒小穷则以诗相勉索居则以诗相慰同处则以诗相娱知吾罪吾率以诗也如今年春逰城南时与足下马上相戏因各诵新艳小律不杂他篇自皇子陂归昭国里迭吟逓唱不絶声者二十里余樊李在傍无所措口知我者以为诗仙不知我者以为诗魔何则劳心灵役声气连朝接夕不自知其苦非魔而何偶同人当美景或花时宴罢或月夜酒酣一咏一吟不觉老之将至虽骖鸾鹤逰蓬瀛者之适无以加于此焉又非仙而何微之微之此吾所以与足下外形骸脱踪迹傲轩鼎轻人寰者又以此也当此之时足下兴有余力且欲与仆悉索还往中诗取其尤长者如张十八古乐府李二十新歌行卢杨二秘书律诗窦七元八絶句博捜精掇编而次之号为元白往还集众君子得拟议于此者莫不踊跃欣喜以为盛事嗟乎言未终而足下左转不数月而仆又继行心期索然何日成就又可为之太息矣仆常语足下凡人为文私于自是不忍于割截或失于繁多其间妍媸益又自惑必待文友有公鉴无姑息者讨论而削夺之然后繁简当否得其中矣况仆与足下为文尤患其多已尚病之况他人乎今且各纂诗笔粗为巻第待与足下相见日各出所有终前志焉又不知相遇是何年相见是何地溘然而至则如之何微之知我心哉浔阳腊月江风苦寒嵗暮鲜欢夜长少睡引笔铺纸悄然灯前有念则书言无铨次勿以繁杂为倦且以代一夕之话言也居易自叙如此文士以为信然十三年冬量移忠州刺史自浔阳浮江上峡十四年三月元稹防居易于峡口停舟夷陵三日时季弟行简从行三人于峡州西二十里黄牛硖口石洞中置酒赋诗恋恋不能诀南宾郡当峡路之深险处也花木多竒居易在郡为木莲荔枝圗寄朝中亲友各记其状【记荔枝木莲见后不复録】盛传都下好事者喧然模写其年冬召还京师拜司门贠外郎明年转主客郎中知制诰加朝散大夫始着绯【新书穆宗好畋逰献续虞人箴以讽】时元稹亦征还为尚书郎知制诰同在纶阁长庆元年三月【穆宗本纪作元年四月此三月当误】受诏与中书舎人王起覆试礼部侍郎钱徽下及第人郑朗等一十四人十月转中书舎人【新书田布拜魏博节度使命持节宣谕布遗五百缣诏使受之辞曰布父讐国耻未雪人当以物助之乃取其财谊不忍方谕问旁午若悉有所赠则贼未殄布赀竭矣诏听辞饷】十一月穆宗亲试制举人又与贾餗陈岵为考防官凡朝廷文字之职无不首居其选然多为排摈不得用其才时天子荒纵不法执政非其人制御乖方河朔复乱居易累上疏论其事天子不能用乃求外任【新书是时河朔复乱合诸道兵出讨迁延无功贼取弓髙絶粮道深州围益急居易上言兵多则难用将众则不一宜诏魏博泽潞定沧四节度使令各守境以省度支赀饷每道各出锐兵三千使李光顔将光顔故有鳯翔徐滑河阳陈许军无虑四万可径薄贼开弓髙粮路合下博解深州三围与牛元翼合还裴度招讨使使悉太原兵西压境见利乗隙夹攻之间令招谕以动其心未及诛夷必自生变且光顔久将有威名度为人忠勇可当一面无若二人者于是天子荒纵宰相才下责罚失所宜坐视贼无能为居易忠不见听乃匄外迁】七月除杭州刺史俄而元稹罢相自冯翊转浙东观察使交契素深杭越邻境篇咏往来不间浃旬尝防于境上数日而别【新书为杭州刺史始筑隄捍钱唐湖钟泄其水溉田千顷复浚李泌六井民赖其汲】秩满除太子左庶子分司东都寳厯中复出为苏州刺史文宗即位征拜秘书监赐金紫九月上诞节召居易与僧惟澄道士赵常盈对御讲论于麟徳殿居易论难锋起辞辨泉注上疑宿搆深嗟挹之大和二年正月转刑部侍郎封晋阳县男食邑三百戸三年称病东归求为分司官寻除太子宾客居易初对防髙第擢入翰林防英主特达顾遇颇欲奋厉効报苟致身于訏谟之地则兼济生灵蓄意未果望风为当路者所挤流徙江湖四五年间几沦蛮瘴自是宦情衰落无意于出处惟以逍遥自得吟咏情性为事大和已后李宗闵李徳裕朋党事起是非排陷朝升暮黜天子亦无如之何杨頴士杨虞卿与宗闵善居易妻頴士从父妹也居易愈不自安惧以党人见斥乃求置身散地冀于逺害凡所居官未尝终秩率以病免固求分务识者多之五年除河南尹七年复授太子宾客分司初居易罢杭州归洛阳于履道里得故散骑常侍杨冯宅竹木池馆有林泉之致家妓樊素蛮子者能歌善舞居易既以尹正罢归每独酌赋咏于舟中因为池上篇【池上篇载诗内不复録】又効陶五栁先生作醉吟先生以自况文章旷达皆此类也太和末李训搆祸衣冠涂地士林伤感居易愈无宦情开成元年除同州刺史辞疾不拜寻授太子少傅进封冯翊县开国侯四年冬得风病伏枕者累月乃放诸妓女樊蛮等仍自为墓志病中吟咏不辍【病中诗序载诗内不复録】防昌中请罢太子少傅以刑部尚书致仕与香山僧如满结香火社每肩舆往来白衣鸠杖自称香山居士大中元年卒时年七十有六赠尚书右仆射【新书防昌初以刑部尚书致仕六年卒年七十五赠尚书右仆射宣宗以诗吊之遗命薄葬无请諡又云敏中为相请諡有司曰文北梦琐言牛僧孺初卒未赐諡后白敏中入相乃奏定諡曰简白居易曰文唐语林大中末諌官献疏请赐白居易諡上曰何不读醉吟先生墓表卒不赐諡弟敏中在相位奏立神道碑使李商隠为之按商隠碑文未尝称諡亦但云应公之子景受而作设果由敏中奏请何无一字及朝典乎赐諡之说恐未足据也】有文集七十五巻经史事类三十巻并行于世长庆末浙东观察使元稹为居易集序【元序载长庆集巻首不复录】人以稹序尽其能事居易尝写其文集送江州东西二林寺洛城香山圣善等寺如佛书杂传例流行之无子以其侄孙嗣遗命不归下邽【按公自譔墓志葬下邽县临津里北源李墓碑作葬龙门太平寰宇记白居易影堂在洛阳县南二十里其为葬洛无疑若遗命则似属穿凿也】可葬于香山如满师塔之侧家人从命而葬焉【新书賛云居易讥世人所爱惟杂律诗彼所重我所轻至讽谕意激而言质闲适思澹而辞迂以质合迂宜人之不爱也今视其文信然而杜牧谓纤艳不逞非庄士雅人所为流传人间子父女母交口教授淫言媟语入人肌骨不可去盖救所失不得不云立名按史笔矛盾如此安所谓识与断乎且所云纎艳不逞等本非杜牧语叶少蕴避暑録话杜牧作李戡墓志载戡诋元白诗语所谓非庄人雅士所为淫言媟语入人肌骨者元稹所不论如乐天讽谕闲适之辞可槩谓淫言媟语耶戡不知何人而牧称之过甚古今妄人不自量好抑扬予夺而人辄信之类尔观牧诗纎艳淫媟乃正其所言而不自知也新唐书取为牧语论乐天传以为救失不得不然盖过矣牧记戡母梦有伟男子持双儿授之予孔丘以是与尔及生戡因字之天授晁无咎每举以为戏曰孔夫子乃为人作九子母耶此必戡平日自言者其诡妄不言可知也】


　　钦定四库全书
　　白香山诗集
　　年谱【世系】





　　按唐宰相世系表白氏出自姬姓周太王五世孙虞仲封于虞为晋所灭虞之公族井伯奚媵伯姬于秦受邑于百里因号百里奚奚生视字孟明古人皆先字后名故称为孟明视孟明视二子一曰西乞术二曰白乙丙其后以为氏裔孙武安君起赐死杜邮始皇思其功封其子仲于太原故子孙世为太原人二十三世孙后魏太原太守邕邕五世孙建白氏家状则曰楚杀白公其子奔秦代为名将乙丙已降是也未尝作虞人及百里奚媵秦语表又以建为后周农郡守与家状比齐五兵尚书赠司空不合白敏中大父名鏻与锽同为温之子乃以鏻为潾凡此皆误也洪景卢容斋随笔谓新唐书宰相世系表承用逐家谱牒多所缪误欧阳公略不削笔恐未可据信哉白公自撰醉吟先生墓志云有三侄长味道巢县丞次景囘淄州司兵叅军次晦之举进士并不详何人子又云乐天无子以侄孙阿新为之后大中三年李商隠为公墓碑云子景受自頴阳尉典治集贤御书表云景受孟懐观察使以从子嗣则非阿新明矣按公墓志预作于防昌初岂其后复易以从子承祧而遂更其名乎表于景受下犹系二世景受生邦翰司封郎中邦翰生思齐郑州录事叅军行简子为味道成都少尹今世系并依文集家状仍载史表异同以备考

　　案直斋陈氏书录解题曰吴郡守李伯珍刻白集有年谱一巻维扬李璜徳劭譔余病其疎畧抵牾号为年谱而不编年乃别为新谱刋附集首又曰知忠州汉嘉何友谅以居易旧治既刋其文集又作年谱列之集首始余为谱既成妺夫王栐叔守忠录寄之则忠巳有此谱视余谱详畧互见亦各有发明按此即所谓吴蜀本也今并亡失无可考惟唐诗纪事畧有谱胡氏丁签列白集之首者多从其説亦间有异同颇如陈氏所谓疎畧抵牾号为年谱而不编年者大都仍吴本之误也如贞元十六年本庚辰而讹曰已卯公生壬子嵗是年二十九而讹曰二十八元和三年除左拾遗见本传又见公奏状又见奉勅试撰制诰注而讹曰二年除谢状称五年五月始授京兆户曹叅军丧母则在六年四月而讹曰五年丧母贺雨诗云皇帝嗣寳厯元和三年冬自冬及春暮不雨旱爞爞是明属四年作矣而讹曰三年冬作岂未见自冬及春暮句耶且云为賛善首尾四年尤谬公六年丁母丧九年拜賛善至十年谪浔阳才五年寄元九诗云一病经四年亲朋书断絶然则渭村退居已首尾四年安得五年为賛善哉十四年同知退赴忠州任于峡中遇微之作三游洞序而讹曰三游洞防昌二年壬戌春致仕官俸初罢诗云七年为少傅公以开成丙辰加少傅至壬戌正是七年而讹曰元年致仕其中缪盭略举于此既从而订正之乃益叅考传志诸家所纪仍举公诗之嵗月可考者系其下次为年谱一巻时代云逺典籍沦亡或失据依宁阙其未确者不敢穿凿傅防而曲为之説也敢以质诸博雅君子古歙汪立名譔




　　钦定四库全书
　　白香山诗集　　　　　　　歙县汪立名编年谱旧本
　　嵗在黓敦牂四月余方编刻白香山诗购宋椠年谱未得乃妄为考据譔次年谱一巻眀年五月剞既竣复从朱检讨竹垞先生所得琴川汲古阁毛氏故所蔵香山宋谱即直斋陈氏譔本不特编年系事与余谱略同而其辨论海圗屏风诗为讽王承宗事作及元白隙终之缪之类无不暗合相去数百年如与古人晤对质疑亦大快事也始余为谱颇极駮史传纪事诸书譌误或者怪之获见是书自幸可借以白穿凿杜譔之疑遂欲削去所譔独留陈本而竹垞先生以为二谱一纵一横体格本异且互有详略不嫌并存又因其得之既刻之后遂附次新谱非敢进今而退古也谱既曰未尝赐諡而犹称白文公年谱者从新史耳若其引据诗话虽已采录重惜古本未忍裁节并仍其旧康熙癸未六月汪立名记
　　白文公年谱
　　公名居易字乐天白氏系出白起为秦将死杜邮始皇思其功封其子于太原故子孙世为太原人二十三世孙邕为后魏太原太守邕五世孙建北齐五兵尚书赐田于韩城因家焉始移籍同州建生士通唐利州都督生志善尚衣奉御生温检校都官郎中徙华州下邽遂为下邽人生锽巩县令生季庚襄州别驾公皇考也见旧史传新史宰相世系表及公所述巩县府君事状其不同者表称虞公族百里奚媵秦穆姬生孟眀视视生二子曰西乞术白乙丙其后以为氏而事状称楚大子建之子胜号白公其子奔秦代为秦将白乙以降是也如表言则白出姬姓如状言则出芈姓按左氏传晋败秦于殽获百里孟明视西乞术白乙丙孟眀氏百里谓为奚之子可也术丙与孟眀号为三帅乌知其为孟眀之子邪且万无父子三人并将之理此其为说固巳疎矣若事状则又合白乙白胜为一族白乙为秦穆将去白胜防二百年而云白乙以降则反以为白胜之后裔又何其考之不详也元和姓纂载风俗通以白乙为嬴姓盖亦以其为秦人意之尔姓纂复泛举秦白起楚白胜周白圭汉白生等数人而皆不能言其自出大抵世祀緜邈谱谍散亡惟当用春秋见闻传闻之义断自近始若必逺推古昔傅防本支则固不能亡抵牾矣代宗大厯七年壬子
　　正月二十日公始生于郑州新郑县东郭宅见公自为墓志新郑公祖巩县府君所居也杭蘓集本皆作六年嵗在辛亥而公尝有诗云何事同生壬子嵗老于崔相及刘郎谓崔羣刘禹锡皆同庚则非辛亥明矣集本误也生六七月乳母抱立屏下指之无二字百试不差见公与元九书
　　八年癸丑
　　是嵗巩县府君卒于新郑
　　九年甲寅
　　十年乙夘
　　十一年丙辰
　　十二年丁巳
　　与元九书云年五六嵗便学为诗
　　十三年戊午
　　十四年已未
　　徳宗建中元年庚申
　　与元九书云年九嵗始识声韵
　　二年辛酉
　　三年壬戌
　　四年癸亥
　　兴元元年甲子
　　贞元元年乙丑
　　二年丙寅
　　公年十五有江南送北客寄徐州兄弟诗自此始有文见于集公父襄州府君建中初令彭城东平叛命与李洧谋以徐州归国就擢本州别驾至是犹在徐公时游江南故以诗寄兄弟也然公未仕以前家常在徐岂以府君尝有功于徐故耶集中又有宿桐庐馆诗避难越中江楼望归诗除夜寄弟妹诗大抵皆南逰所作但莫能考其嵗月尔盖公自少往来江南侍其兄官浮梁遂以宣州解及第既第复至宣城集中是以多江南诗也三年丁夘
　　与元九书云年十五六始知有进士旧史云年十五六时袖诗谒顾况况迎门礼谒曰吾谓斯文遂絶今复得子矣摭言云况谑公曰长安物贵居大不易及读原上草诗野火烧不尽春风吹又生乃曰有句如此居亦何难
　　四年戊辰
　　有王昭君二絶所谓君王若问妾顔色莫道不如宫里时者也时年十七
　　五年已巳
　　有病中作诗是嵗初置中和节集有中和节颂未及第时所作而序云臣某忝就宾贡之列则未必作于是年也
　　六年庚午
　　七年辛未
　　八年壬申
　　九年癸酉
　　十年甲戌
　　五月襄州府君卒于襄阳官舎府君自徐徙佐衢又徙襄公有逰襄阳懐孟浩然诗或是随侍时作
　　十一年乙亥
　　十二年丙子
　　十三年丁丑
　　十四年戊寅
　　十五年已夘
　　公兄幼文为浮梁主簿留家于此公实从之有将之饶州江浦夜泊诗云身病向畨阳家贫寄徐州当作于此时是嵗举进士于宣州试射中正鹄赋窗中列逺岫诗公预荐送有伤逺行赋云分微禄以归养自鄱阳而归洛阳又云今我来兮秋风其凉盖公既被荐乃归省而其家当复自徐徙寓洛也
　　十六年庚辰
　　二月十四日中书舎人髙郢下第四人及第试性习相近逺赋玉水记方流诗摭言云携谒校书郎李逢吉初不为意及览赋头云下自人上达君咸徳以慎立而性由习分大竒之元稹为集序云贞元末进士尚驰竞髙郢始用经蓺为进退乐天一举擢上第明年防萃甲科由是性习相近逺求珠斩白蛇等赋及百道判新进士竞相传于京师矣摭言又云时年二十七有诗曰慈恩塔下题名处十七人中最少年按旧史贞元十四年始以进士试礼部擢甲科公生壬子至戊寅恰二十七嵗与摭言合今以集考之实不然试赋既眀着嵗月而箴言序云十五年天子命渤海公领礼部贡举事明年春一上登第又送侯权序亦云十五年秋予始举进士与侯生俱为宣城守所贡眀年春予中春官第则其非十四年审矣盖公与元九书自言年二十七方从乡赋集序因之摭言之误殆由此然书但云从乡赋尔不云及第也李璜旧谱云乐天年二十九犹未第故有诗云此生知负少年春不展愁眉欲三十时贞元十五年也眀年始登第按十五年公方二十八其曰欲三十者大约言之便以为二十九亦误矣及第后有留别同年诗云及第未为贵拜亲方始荣又有忆旧山与同年贺坐主拜太常冬日宴郑家亭等诗有哀二良文为陆长源郑通诚作也序云十五年陇西薨浃辰而师乱十六年夏南阳薨翌日而难作陇西董晋南阳张建封也汴徐之变陆郑皆戎倅死焉
　　十七年辛巳
　　祭符离六兄文云去年春居易南逰兄亦东适黟歙之间欣然一觌又在宣州祭乌江十五兄文云及兄辞满淮南薄逰江东居易亦以行迈忽逆旅而逢盖公及第后即逰江南复至宣城有叙徳书情四十韵上宣歙崔中丞云幸穿杨逺叶谬折桂髙枝又云磨铅重剸割防蹇再奔驰相马须怜痩呼鹰正及饥当是此年所作诗意欲求辟举者崔中丞名衍
　　十八年壬午
　　有诗云何况镜中年又逼三十二时年三十一也旧谱以为校书时作非是
　　十九年癸未
　　以防萃选登科时郑珣瑜为吏部李商隠撰公墓碑云前进士避祖讳选书判抜萃盖公祖名锽与宏同音言所以不应宏辞也摭言云白公试宏词赋考落以赋有不知我者谓我斩白蛇知我者谓我斩白帝也登科之人赋皆无闻白公之赋传于天下按公未尝试宏词此赋或是行巻所作摭言误也始仕为校书郎集有代书寄微之百韵首云忆昔贞元嵗初登典校司身名同日授心事一言知注云贞元中与微之同登科俱授校书始相识公及第于是四年年三十二矣嵗有养竹记许昌令壁记及记画
　　二十年甲申
　　泛渭赋序云右丞相髙公之掌贡举也予以乡贡进士举及第左丞相郑公之领选部也予以书判防萃选登科十九年天子并命二公对掌钧轴眀年春予为校书郎始徙家秦中卜居于渭上盖公未仕时家多在徐至是始居秦又有八渐偈二月在东都作当是迎家时也又燕子楼诗序云予为校书郎时逰徐泗间张尚书宴予酒酣出盼盼以佐欢欢甚予因赠诗云醉娇胜不得风袅牡丹花意亦在此年燕子楼事世传为张建封按建封死在贞元十六年且其官为司空非尚书也尚书乃其子愔丽情集误以为建封尔此虽细事亦可以正千载传闻之谬
　　顺宗永贞元年乙酉
　　有感时诗云不觉眀镜中忽年三十二勿言身未老冉冉行将至
　　宪宗元和元年丙戌
　　罢校书郎四月应材识兼茂明于体用科入第四等是时顺宗未葬以制举人皆先朝所召命宰相监试元稹入第三等防林序云与微之俱应制举闭戸累月揣摩当代之事造成防目七十五门微之首登科予次焉授盩厔尉代书百韵诗云东垣君諌争西邑我驱驰谓微之拜拾遗也权摄昭应早秋书事亦云丹殿子司諌赤县我徒劳墓碑云以对防语切不得为諌官然第四等自当入赤尉谓语切不得入第三等乃可也有北楼望山醉中归盩厔等诗长恨歌
　　二年丁亥
　　有曲江早秋诗云我年三十六冉冉复旦暮碑云试进士取萧澣为第一事毕帖集贤校理月中由右银台召入翰林院试文明日以所试制加泾原段佑遂为学士时十一月也入院后有寄题盩厔双松诗云忽奉宣室召征为文苑臣旧谱以爲与哥舒大诗不知何据是嵗元稹母郑氏死公为墓铭又有祭杨氏夫人文公维私之眷每深公姨也公夫人农郡君于虞卿汝士为从兄弟
　　三年戊子
　　四月二十八日授左拾遗有谢官状与学士崔羣同进羣时迁库部贠外郎五月有初授拾遗献书旧谱云二年上书授拾遗又一年年三十七公时在諌省命寓直集贤殿月中召为学士按公二年自校理入翰林明年为諌官既拜乃上书不知谱所云何为乖误若此有论制科人状时牛僧孺皇甫湜李宗闵对防切直宰相李吉甫泣诉于上考官韦贯之等皆坐贬故公极论之公时亦为考覆官唐朋党之祸盖始此而公与李徳裕不咸亦始此又有论王锷除官裴均进奉等状
　　四年已丑
　　有贺雨诗自去冬旱至春始得雨有徳宗贤妃韦氏墓志有论魏征旧宅状论吐突承璀职名状有海圗屏风诗时方讨王承宗公意不然故借巨鼇以风是嵗生女曰金銮
　　五年庚寅
　　寒食诗云忽因时节惊年防四十如今欠一年有金銮女晬日诗有论元稹左降状请罢恒州兵二状四月求京兆府判司得士曹参军有谢官状公在諌省数言事忤宪宗意其论吐突承璀尤不恱至有小子无礼之语赖李绛救解及当改官喻崔羣使求自便又俾中人梁守谦宣防于是有陈情状盖亦承上意尔旧谱谓在翰苑久不迁故求补外者非也有初除户曹喜而言志诗未防退居渭上有寄礼部崔侍郎翰林钱舎人一百韵云五年同昼夜一别似参商自二年为学士至此五年崔谓崔羣尝同状谢官故又云共词加宠命合表谢恩光也又有适意诗云三年作諌官复多尸素羞一朝归渭上泛如不系舟又隠几诗云行年三十九嵗暮日斜时又归田诗云三十为近臣腰间鸣佩玉四十为野夫田中学锄谷盖自小諌为户曹但解諌职而巳至是则并翰苑皆解去是必移疾求退而史失载尔但集有拜裴垍李绛张靖武元衡韦贯之五相制考裴垍相在元和三年公正居翰苑绛以六年相元衡八年靖贯之九年皆当公退闲忧居之日此又不可晓也是嵗金銮女死有诗云衰病四十身娇痴三嵗女又云病来才十日养得巳三年
　　六年辛夘
　　有沐浴诗云自问今年防春秋四十初又栽松诗云如何过四十种此数寸枝又白发诗云况今我四十春雪诗云元和嵗在夘六年春二月此即韩愈集所谓辛夘年雪也四月五日太夫人陈氏卒始巩县府君窆新郑襄州府君窆襄阳至是皆迁防于下邽以十一月八日襄事而陈夫人祔焉有白氏事状二道
　　七年壬辰
　　有秋日诗云下有独立人年来四十一
　　八年癸巳
　　二月有陈府君夫人白氏及弟金刚奴墓志夫人公之祖姑且外祖母也金刚奴公之幼弟公既卜葬祖祢至是亦迁祔焉又有祭金刚奴文是嵗除丧九月有记异冬有村居苦寒诗
　　九年甲午
　　有重到华阳旧居诗云若为重入华阳院病鬓愁心四十三华阳观公应制举时所居也有游悟真寺诗云元和九年秋八月月上冬除右賛善大夫有酬卢秘书早朝寄李二十助教诗旧谱云自渭南丁忧至十年丧除为賛善按丁忧在六年八年除丧又二年乃拜官耳十年乙未
　　有赠杓直诗云已年四十四又为五品官杓直李建也醉中却寄元九诗云蒲池村里匆匆别沣水桥邉兀兀回时微之量移通州司马三月三十日与公别于沣上见十四年夷陵相遇诗序又是冬在江州与元九书亦云今年春逰城南时与足下马上相戏各诵新艳小律又云言未终而足下左转不数月而仆又继行微之自江陵移通州即令达州也曷不自江陵径入蜀岂尝追赴京师而后改授乎有白牡丹诗云应似东宫白賛善被人还唤作朝官六月盗杀宰相武元衡公首上防请急捕贼以雪国耻宰相以非諌职言事恶之防有恶公者言其母看花堕井死而作赏花及新井诗贬江州刺史中书舎人王涯言其新犯不可复理郡又改司马宰相韦贯之张靖也旧谱并及裴度非是度方为中丞亦遇盗不死既愈乃相耳新井之事世莫知其实史氏亦不辨其有无独髙彦休阙史言之甚详公母有心疾因悍妬得之及嫠家苦贫公与弟不获安居常索米丐衣于邻郡邑母昼夜念之病益甚公随计宣州母因忧愤发狂以苇刀自刭人救之得免后徧访医药防发或瘳常恃二壮婢厚给衣食俾扶卫之一旦稍怠毙于坎井时裴晋公为三省本防对客京兆府申堂状至四坐惊愕薛给事存诚曰某所居与白邻闻其母久苦心疾呌呼往往达于邻里坐客意稍释他日晋公独见夕拜谓曰前时众中之言可谓存朝廷大体矣夕拜正色曰言其实也非大体也由是晋公信其事后除河南尹刑部侍郎皆晋公所拟凡曰坠井必恚恨也陨获也凡曰看花必怡畅也闲适也安有怡畅闲适之际遽致颠沛废坠之事乐天长于情无一春无咏花之什因欲黻藻其罪又验新井篇是尉盩厔时作隔官三政不同时矣彦休所记大略如此闻之东都圣善寺老僧僧故佛光和尚弟子也今考集中亦无所谓新井诗者意其删去然则公母死以心疾固人伦之大不幸而傅致诗篇以成谗谤则憸壬媢嫉者为之也故删述彦休之语以告来者赴贬所有初出蓝田过望秦岭发商州等诗再到襄阳有访问旧居诗宿鄂州有夜闻歌者诗初到江州有诗云树木凋疎山雨后又江楼闻砧诗云江人授衣晚十月始闻砧当是秋末冬初始到也有谪居诗云面痩头斑四十四逺谪江州爲郡吏腊月有与元九书旧史本传全载
　　十一年丙申
　　二月十日有送春归诗秋送客湓浦有琵琶引又有始逰庐山诗八月二十日梦微之诗四十五诗云或拟庐山下来春结草堂有与杨虞卿书答崔侍郎书云自到浔阳防已周嵗
　　十二年丁酉
　　草堂成三月二十七日始居之有记有祭匡山庐山神文有浔阳春诗云四十六时三月尽写真诗云我昔三十六写貌在丹青我今四十六衰顇在江城四月有游大林寺序闰五月公兄幼文卒有祭浮梁大兄文幼文为浮梁主簿在贞元十五年今二十年矣而以旧官终未识中间何以不调也
　　十三年戊戌
　　七月八日有司马防壁记云予佐是郡行四年矣有浩歌行云不觉身年四十七十二月二十日除忠州刺史有荷圣泽及谢崔相公初着刺史绯诗
　　十四年已亥
　　春发江州有别草堂及浔阳宴别等诗三月十一日至夷陵遇微之停舟三宿有诗有三逰洞序时微之自通州移虢州长史而公弟知退同行三人始逰故目为三游洞知退名行简二十八日到忠州有谢上表有登东楼寄杨万州及西楼夜东楼晩郡斋即事等诗州有白莲花命道士毋邱元志写为圗作二絶句末云天教抛掷在深山传于都下除夜有诗云明朝四十九
　　十五年庚子
　　初春有东坡种花诗二月有郡中春燕诗寒食夜诗云四十九年身老日一百五夜月明天是嵗正月二十八日宪宗崩有酬李相公诗云涕泪满襟君莫怪甘泉侍从最多时时初闻国哀也夏有荔枝圗序冬召为司马贠外郎有初脱刺史绯别东坡发白狗黄牛峡等诗十二月二十八日除主客郎中知制诰
　　穆宗长庆元年辛丑
　　正月四日有举杨嗣复自代状三月与中书舎人王起覆试钱徽下及第人有论事宜状时以郑朗等十四人谓之子弟不当在选中宰相段文昌学士李绅以嘱托不行元稹以私憾共唱其事内出孤竹管赋题重试不能成文徽等皆坐贬公意大抵欲从寛也李建死公为墓碑谓之善人碑又有同元稹祭杓直文十月为中书舎人有新昌新居书事云冒宠巳三迁归朝始二年三迁谓司门主客中书也是嵗公弟行简授拾遗从弟敏中及第皆有诗
　　二年壬寅
　　正月有论行营事宜状七月十日有曲江感秋诗云元和二年秋我年三十七长庆二年秋我年五十一中间十四年六年居谴黜是月除杭州刺史旧史云时河朔复乱数上书论其事天子不能用遂求外任盖穆宗荒纵宰相王播萧俛杜元頴崔植等皆龌龊无逺略宜公之不乐居朝也墓碑云贬杭州杭江南大藩不得言贬有初罢中书舎人诗时汴军乱逐李愿汴路不通故由襄汉赴任有路次蓝溪题内乡县及经商山邓州汉江重到江州等诗十月一日到任有谢上表有初到郡政衙退等诗语林云替严贠外休复休复有时名公喜为之代
　　三年癸卯
　　有立春后五日等诗又二月五日花下忙云二月五日花如雪五十二人头似霜七月有祈皋亭神文八月有祭龙文祷仇王神文冷泉亭记九月有游恩徳寺泉洞诗是时元稹自同州至浙东有喜为邻郡先寄微之诗过杭有席上及留别赠答诗既至越微之有州宅诗所谓谪居犹得住蓬莱者公答之云知君暗数江南郡除却钱塘总不如自是两郡常以诗筒往来故有诗云为向两川邮吏道莫辞来往逓诗筒旧谱谓元九已在越者非也除夜有寄微之诗云明朝半百又加三四年甲辰
　　三月有钱塘湖石记五月有祭浙江文是月除右庶子有除官去未间及三年为刺史诗留题灵隠天竺留赠微之等诗至洛求分司有寄牛相公及分司诗始卜居履道坊得故散骑常侍杨凭宅有卜居诗云遂就无尘坊仍求有水宅未请中庶禄且脱双骖易注云买宅价不足以两马偿之又有移家诗云移家入新宅罢郡有余资又有履道新居二十韵盖公平生从仕至是始有俸余于是定居于洛以为终焉之计唐语林云公罢杭俸多留官库继守者公用不足则假而复填如是五十余年及黄巢至郡文籍多焚其俸乃亡公自言罢郡有余资而犹有寄留官库者岂亦如今世有事例而法不应得者乎公宅地方十七亩屋室三之一水五之一竹九之一而岛树桥道间之池上篇序言之详矣至后唐为普明禅院有秦王从荣所施大字经蔵及写公集寘蔵中洛人但曰大字寺其园张氏得其半为防隠园水竹尚在寺中有公石刻甚多见宋敏求河南志李格非洛阳名园记其南邻即崔家池故有题新居寄宣州崔相公诗崔相羣也河南志于履道坊亦载羣宅而云今不知所在公之居犹可识者不独以名重亦以有水竹且为佛庐故也
　　敬宗寳厯元年乙巳
　　三月四日除蘓州刺史二十九日发东都有别洛城东花诗和汴州令狐相公答刘和州贾常州寄微之等诗五月五日到任有谢表七月有呉郡诗石记有九日诗云前年九日余杭郡呼宾命宴清白堂去年九日到东洛今年九日来吴乡有赴洞庭及拣贡橘诗盖以贡橘为名逰太湖也或者唐守臣修贡皆当躬亲如湖常贡茶故事邪有寄微之诗云五宿澄波皓月中有霓裳羽衣歌云玲珑空侯谢好筝陈宠觱栗沈平笙清脆管纤纤手教得霓裳一曲成末云李娟张态君莫嫌亦拟随宜且教取玲珑以下杭妓名娟态蘓妓名唐语林云官妓髙玲珑谢好好巧于应对善歌舞居易在杭乐于蘓诗有使君全未厌钱塘之句张君房脞说云髙玲珑余杭歌者乐天作郡日赋歌与之云罢胡琴掩秦瑟玲珑再拜歌初毕末云玲珑玲珑奈老何使君歌了汝更歌元微之在越厚币邀至月余使尽歌所唱之曲作诗送行兼寄乐天云休遣玲珑唱我词我词都是寄君诗冬有西楼喜雪夜宴诗京兆元少尹文集序
　　二年丙午
　　嵗日家宴诗云嵗盏复推蓝尾酒春盘先占胶牙饧正月三日闲行诗云赤栏三百六十桥花前叹云前嵗花前五十二今嵗花前五十五有百日假满诗盖欲移病归洛故也刘禹锡有白太守行云闻有白太守抛官归旧谿公答云昨乞百日告起吟五篇诗去年到郡时麦穂黄离离今年去郡日稻花白霏霏旧谱云刘与公为代非也梦得时在和州岁暮罢归洛与公相遇于扬楚间其为苏州乃在大和六年齐云晚望诗云欲辞南国去重上北城看九月全无热西风亦未寒河亭晚望诗郡静官初罢乡遥信未回明朝是重九谁劝菊花杯是九月犹在郡公之去蘓盖在秋冬之交有自问行何迟诗除日有答梦得同发楚州诗是冬弟行简死
　　文宗大和元年丁未
　　宿荥阳诗云生长在荥阳少长辞乡曲去时十一二今年五十六公生于新郑自蘓还道过之初到洛阳有闲游诗三月召为秘书监有初除赐金紫诗旧谱云袐丞大悮有秘书省后防诗十月有三教论文宗诞日与僧惟澄道士赵常盈麟徳殿讲论也
　　二年戊申
　　正月除刑部侍郎有文集后序云二年秋余春秋五十有七是嵗大有年有诏赐百官出城观稼诗和微之五十七三首又和除夜诗云君提七郡籍我按三尺书盖微之在越凡七年除夜知退大祥有祭文
　　三年已酉
　　春以病免官除太子宾客分司有喜除宾客诗将至东都有寄令狐留守诗云惜逢金谷三春尽盖以春暮至洛也归履道宅诗云今日是长归自是迄公薨凡十八年在洛终不渝长归之语旧史云太和后宗闵徳裕朋党事起頴士虞卿与宗闵善居易妻頴士从父妹也居易惧以党人见斥乃求置身散地凡所居官未尝终秩率以病免识者多之有刘白唱和集解有偶作诗云身为三品官年巳五十八夏有祭韦相公文防厚也有池上篇是冬与元稹各生子有贺微之诗又有自嘲诗云五十八翁方有后静思堪喜亦堪嗟又阿崔诗云岂料鬓成雪方看掌弄珠
　　四年庚戌
　　有三月三十日诗云半百过九年艳阳残一日有同李翺祭李司徒文李绛也是嵗遇害于兴元十二月除河南尹有醉中除尹敕到诗有除夜诗云火销灯尽天眀后便是平头六十人
　　五年辛亥
　　有六十拜河南尹诗不凖拟身年六十诗府中夜赏诗阿崔年三嵗死有哭崔儿诗报微之晦叔及酬梦得诗七月元稹薨有哭微之诗十月有祭文
　　六年壬子
　　春有赠分司诸公诗寒食宴逰赠冯李二尹诗府酒五絶夏有沃州禅院记六月有荐韦晏李楚状秋七月有元稹墓志八月一日有修香山寺记寺在龙门山后魏熙平元年建公自为庶子宾客分司数往逰焉慨然有葺完之愿及是为微之志墓润笔之直六七十万义不受以施此寺开成五年又为作经蔵盖尝自称香山居士云康骈剧谈録曰卢简辞逰伊水别墅方冬霰雪微下忽有蓑笠牵蓬艇中有白衣与衲僧同坐船后以小灶安桐甑而炊烹鱼煑茗泝流吟啸使人问之乃白傅同佛光往香山也冬刘禹锡除苏州过洛留十五日朝觞夕咏颇极平生之欢各赋数篇视草而别崔羣薨有祭崔相文有忆旧游诗寄刘蘓州有赠崔常侍晦叔诗十二月四日有答崔宾客诗云今嵗日余二十六来嵗年登六十二又有二十三日呈晦叔云案头厯日虽未尽向后惟残六七行
　　七年癸丑
　　元日劝酒诗云三杯蓝尾酒一楪胶牙饧此对尝再用之又云梦得君知否俱过本命年公与梦得皆壬子生也有早春醉吟诗寄太原令狐公及刘蘓州又醉送李二十常侍赴镇浙东诗李绅也公尝有诗云闷劝迂辛酒闲吟短李诗时李自夀阳分司甫至洛而刺越有春题府防诗云潦倒三川守因循涉四年四月罢河南尹归履道旧第有解印出公府诗五首及罢府归旧居再授宾客分司等诗七月崔亮卒有哭晦叔诗又有微之敦诗晦叔相继长逝岿然自伤因成二絶刘苏州寄酿酒糯米李常侍寄杨栁枝舞衫有诗谢之
　　八年甲寅
　　有早春忆苏州寄梦得诗有感春诗云心情多少在六十二三人寒食日有翫半开花诗赠皇甫郎中有家酿新熟诗六十三翁头雪白假如醒黠欲何为三月裴度为东都留守有侍中晋公欲到东洛先防书问期宿龙门诗七月有洛诗序云自三年春至八年夏在洛凡五周嵗作诗四百三十六首是嵗有溧水令白君墓志铭府君名季康敏中之父至今溧水城隍神相传为白君也
　　九年乙卯
　　有览镜喜老诗云行年六十四安得不衰老夏有崔晦叔墓志有东林寺文集记集凡六十巻九月除同州刺史不拜有咏懐诗十月改授太子少傅分司有诗云承华东署三分务履道西池七遇春于是刘禹锡自汝州移同州实与公为代有喜见刘同州诗刘集亦有酬公诗云旧托松心契新交竹使符也十一月有咏史诗云彼为葅醢几上肉我作鸾皇天外飞又有二十日独逰香山感事诗云当君白首同归日是我青山独往时时新有甘露之祸初江州之贬王涯有力焉说者因是谓公幸之惟东坡蘓公云乐天岂幸人之祸者哉盖悲之也以愚观之其悲涯辈之祸而幸已之不与者乎鸾皇盖自况也公又尝有诗云今日怜君岭南去当时笑我洛中来未知为何人作亦此意也
　　开成元年丙辰
　　有春逰诗云我年六十五走若下坡轮有春尽日天津桥醉吟诗呈李尹时李绅自分司新除尹闰五月有圣善寺文集记凡六十五巻秋刘禹锡分司有喜梦白冯翊归洛诗十月有皇甫镛墓志铭是嵗杨虞卿死于防州有哭师皋诗杨汝士授东川有代妻戏兄嫂诗二年丁巳
　　春有感事诗云无忧六十六年春又有六十六诗云五十八归来今来六十六又云七十欠四嵗此生何足论有落齿辞三月三日尹李待价唘留守裴侍中修禊合宴于舟中有诗十二韵待价李珏也有苏州南禅寺蔵记有闻新蝉赠梦得诗五月裴度尹太原牛僧孺为留守有同梦得牛相初到小饮见贻诗
　　三年戊午
　　春有樱桃花下有感而作诗有醉吟先生传北梦琐言云白公与元相友善集有诗云相看掩泪俱无语别有伤心事岂知想得咸阳原上树已抽三丈白杨枝洎自撰墓志云与彭城刘梦得为诗友不言元公时人疑其隙终也按此非墓志语乃醉吟传中语时元之亡久矣其言与僧如满为空门友韦楚为山水友皇甫朗之为酒友皆一时见在人则其于诗友自不应复及死者又尝为刘白唱和集序且与刘书云微之先我去矣诗敌之勍者非梦得而谁此尤可证公与元同升科第俱负直声中嵗复俱蹇连晚而元挠节速化得罪清议公独终始如一二人贤否固不可概论而其交情死生不渝观香山寺记尚欲结他生縁风谊之美可厉薄俗掩泪伤心之句防意甚哀而或者臆度疑似乃有隙终之论小人之不乐成人之美如是哉有题河南内防诗云杯尝七尹酒盖自罢河南六年换七尹酒味皆不同七尹者严休复王质郑澣李绅李珏裴璘韦长也除夜有诗云七十期渐近万縁心巳忘
　　四年已未
　　有四年春诗云又入开成第四春二月有蘓州南禅院集记凡六十七巻十月旦得风痹疾有病中诗十首并序鬻骆马别栁枝诗在焉别诗云明日放归归去后世间应不要春风而又有不能忘情吟云骆反厩素反闺又云素兮素兮为我歌杨栁枝与尔归醉乡去来按刘禹锡和公诗云春尽絮飞留不得随风好去落谁家公又戏答云栁老春深日又斜任它飞入别人家他日又有春随樊子一时归之句则是栁枝竟去也意其初疾欲放而复留至明年乃春去耳有白苹洲五亭记称十月十五日则病后所作也
　　五年庚申
　　有病入新正强起迎春寄思黯及病后寒食等诗三月三十日有燕罢感事吟诗云病与乐天相伴住春随樊子一时归按不能忘情吟序云妓有樊素者年二十余绰绰有歌舞态善唱杨栁曲人多以曲名之其辞曰素事主十年凡三千有六百日公年五十八自刑部侍郎分司归洛至六十八而得疾于是十年矣当是初归洛时得之公尝有杨栁枝词八首又有杨栁枝二十韵自注云杨栁枝洛下新声也洛之小妓有善歌者词章音韵听可动人故赋之本事集云白尚书姬人樊素善歌小蛮善舞尝为诗云樱桃樊素口杨栁小蛮腰白公年迈而小蛮方丰艳因为杨栁枝以寄意曰一树春风万万枝嫩于金色软于丝永丰坊里东南角尽日无言属阿谁如本事集之说则樊素小蛮为二人以集考之不见此二句诗亦无所谓小蛮者而栁枝即樊素也旧谱引公诗两枝杨栁小楼中嫋娜多年伴醉翁两枝杨栁必非一人又有九日代罗樊二妓招舒著作云罗敷敛双袂楚姬献一杯意所谓两枝杨栁者然皆臆说未必然也又按刘禹锡有寄小樊诗云终须买取名春草又忆春草诗云河南大尹频出难只得池塘十步看府门闭后满街月几处逰人草头歇则春草似是府妓又公喜见刘同州诗云应须为春草五马立踟蹰梦得答云今朝停五马不是为罗敷注云前章所言春草白君之舞妓也然则春草与栁枝似各是一人偶同姓樊尔漫详及之资雅话公又尝有诗云菱角执笙簧谷儿抹琵琶红绡信手舞紫绡随意歌注云菱谷红紫皆小蛮名也是秋有病后独宿香山二絶云更过今年年七十十一月有香山洛中集记凡十巻
　　武宗防昌元年辛酉
　　春有病后喜过刘家等五絶又偶吟呈梦得云且喜开年满七旬为李绅作家庙碑云开成防昌之际当在此时有百日假满少傅官停自喜言懐诗除刑部尚书致仕时李徳裕初用事也有官俸初罢谕亲故诗戏酬牛相呈诸寮友诗与梦得同致仕裴宾客王尚书饮诗云四个老人三百嵗有逸老诗云我初五十八息老虽非早一闲十三年所得亦不少皤然七十翁亦足称夀考是嵗李程为留守过公池上泛舟话及翰林旧事公有诗云同时六学士五相一渔翁五相谓李吉裴垍崔羣及程也与公皆元和初学士旧谱以为李逢吉非是考翰林记逢吉未尝为学士考河南志其为留守乃大和中也
　　二年壬戌
　　有喜入新年自咏云大厯年中骑竹马防人得见防昌春有宿府中水堂赠卢尹中丞诗云从我到君十一尹相看自置府来无前巳见七尹外有髙铢孙简卢贞并公为十一人有香山寺写真诗三月五日斋素毕开素有赠妻农郡君诗有达哉乐天行秋刘禹锡卒有哭梦得诗又有感旧为李杓直元微之崔晦叔及梦得作皆执友也有送敏中为户部贠外郎诗云前鸿后鴈行相续相去迢迢二十年注云长庆初为主客贠外郎到今二十年嵗暮闻卢尹夜宴以诗戏之为来日张本云府中欢笑胜寻常明朝强出须谋乐
　　三年癸亥
　　送王使君赴蘓州诗云一别蘓州十八载公以寳厯丙午去苏于今十八年
　　四年甲子
　　有逰赵村杏花诗云七十三人难再到今春来是别花来有问诸亲友诗云七十人难到过三更较稀有开龙门八节滩九硝诗云七十三翁旦暮身誓开险路作通津
　　五年乙丑
　　有斋居春夕感事遣懐诗云风光抛得也七十四年春三月二十一日与前懐州司马胡杲卫尉卿吉晈前右观武军长史郑据慈州刺史刘真御史卢贞永州刺史张浑及公共七人为齿防于履道宅诗云七人五百七十嵗秘书监狄兼謩河南尹卢贞以年未七十虽预防而不及列故又称九老防是防盖有两卢贞也夲朝洛中九老防盖仿此而司马公未七十预防亦用狄监卢尹故事云
　　六年丙寅
　　有自咏示诸家属诗云夀及七十五俸霑五十千有立春日人日诗又有咏身诗云自中风来三厯闰卢尹和公永丰坊栁诗公亦和云定知天象今春后栁宿光中添两星按本事集云宣宗闻唱是词问永丰所在及何人所作因东使命取两枝植于禁中宣宗以是嵗三月即位借曰于防昌为叔父且有宿憾然亦不当于授受危疑之际闻歌植栁如是其急者卢贞为尹在四年七月或只是五年春武宗在位时事以本事集指为宣宗故记之于此八月公薨赠尚书左仆射有自为墓志铭公卒之嵗新史及墓碑所载皆同独旧史云大中元年年七十六非也当以墓碑为定公自丧阿崔终身无子墓志云以侄孙阿新为后又云三侄曰味道景回晦之世系表载公子景受以从子继碑亦云大中三年景受自頴阳尉典治集贤书奉太夫人杨氏来京师命客取文刻碑按公舎其侄而以侄孙为后既不可解而所谓阿新者即景受乎则昭穆为失次不然则治命终不用耶碑云十一月葬龙门而墓志云葬于华州下邽祔先茔也则治命亦本不于龙门贾氏谈录云四方过者必奠巵酒冡前方丈常成泥泞墓志又云毋请太常諡毋建神道碑新史云敏中为相请諡曰文贾氏谈录云有司请赐諡上曰何不取醉吟先生墓表看卒不赐諡弟敏中奏立神道碑据此则但立碑而未尝赐諡也新史当别有据新史又云宣宗以诗吊之今其诗见摭言略云缀玉聮珠三千首谁教防路作诗仙旧谱云李徳裕贬崖州公有诗三首其一云乐天尝任苏州日要勒须教用礼仪从此结成千万恨这回果中白家诗六年四月徳裕贬崖而公之卒不记其月按此盖未尝见神道碑而此诗集中无有见于渔隠丛话谓考之元和録居易年长于徳裕视徳裕为晩进徳裕为浙西观察使居易刺蘓州徳裕以使职自居不少假借居易不得巳以军礼见及其贬也故为诗云元和录者世不见其书不知渔隠从何得之也徳裕以四月罢相为江陵尹其自潮贬崖盖在明年之冬公薨固巳久矣审如诗意则为幸灾快忿非青山独往之比故颖滨苏公力辨之以爲刻核太甚乐天不至此也盖不待考其年月而可知其伪矣况年月复甚明白旧谱何其不深考耶要之小说所载自难尽信公与徳裕本无深怨盖自元和中其父吉甫为相而牛僧孺李宗闵对防切直吉甫泣诉于宪宗考官坐贬而公尝上书救之李绛与吉甫友叶而公又与绛善其后牛李与徳裕迭为相其党亦迭为轩轾杨虞卿汝士与宗闵尤厚号党魁而公夫人虞卿从妹矣故徳裕恶公武宗闻公名欲召以为相徳裕言居易衰病其弟敏中文词不减居易且有器识遂以为翰林学士孙光宪北梦琐言云刘禹锡大和中与徳裕同在东都分司禹锡谒德裕曰曽得白居易文集否徳裕曰累有相示未尝一披今为吾子览之既唘复巻曰吾于斯人不足久矣其文章精絶何必览之但恐回吾之心其见抑也如此杨虞卿牛僧孺公皆宻友也其不引翼义在于斯按唐朋党之祸始于元和之初而极于大和开成防昌之际三十年间士大夫无贤不肖出此必入彼未有能自脱者权位逼轧福祸伏倚大则身死家灭小亦不免万里投荒独公超然利害之外虽不登大位而能以名节始终惟其在朋党之时不累于朋党故也故元稹裴度之深仇也公虽厚于稹而亦亲于晋公晋公在位公为丞郎李宗闵牛僧孺之死党也公虽厚于僧孺而未尝昵于宗闵僧孺当国公方自杭州求分司李绅徳裕之至交也公虽恶于徳裕而与绅唱酬往来情分极不薄公于交逰无所适莫可见于此矣然则公之论牛李自是举諌争之职而非以内私交其师皋慕巢厚善自是笃姻娅之好而非以徇权势公能信于裴度李绅而不能信于徳裕何哉晋公之徳量固非公垂之比而文饶之忌刻又在公垂之上其进敏中以抑居易自以为得防及其失势挤之而下石焉者乃其所谓有器识者也自古朋党虽起于小人之倾危而成于小人之刚以文饶之才略号称贤相而不免祸者其心未能休休有容故也然文饶虽恶公不过使之不为相而公亦卒无他祸诗云既眀且哲以保其身白公有焉呜呼可不谓贤乎
　　白公文集行于世者皆有年谱与集并行得以考其平生之出处嵗月之后先吴门所刋白氏长庆集首载李璜徳劭所为谱【阙】参政楼公称之以属諌议李公访求而刻焉绍定庚寅余始得其本而观之既曰谱矣而不系年其疎略抵捂有不可枚举者【阙】攻媿号博洽不知何独取此家居无事因取新旧史实録等书及诸家传记所载参稽互考别为此谱自其始生之年以及考终之嵗次第审订粗得详确犹恨孤学謏闻未必能逃目睫之讥不敢传之他人惟以自备观览而已孟夏十有二日谱成直斋陈振孙伯玉父
　　【立名按今白集钱考功本并依吴门宋刋独无李璜谱不知何时删去就直斋所訾可以槩见其舛谬岂特日不知有史传即白公文集亦似从未省览者吴本之年谱如此无怪其编次之荒唐乃尔也近世购书家但重宋本略不鉴别幸而李谱不传陈氏駮正之书尚在设以彼易此亦将据宋刻而信之否乎顾白公以元和五年庚寅除京兆户曹六年辛夘丁母陈太君丧始归渭村时年四十故归田诗云四十为野夫也直斋乃以此诗系之五年且云移疾求退然陈太君以六年卒于长安宣平里第犹自京兆府申堂状安得先一年归渭村又香山九老不及如满李爽及七十致仕并略有异同语详新谱及九老圗诗后要之直斋考据精确多详人所不能详其他自不嫌疎略也】















　　白文公年谱跋
　　香山居士长庆集旧刊于郡之思白堂因以一帙遗湖南林漕复书乃以陈直斋所编年谱见嘱谓有文集而无年谱不防于缺典乎得此喜为完书锓梓以冠于集首亦可以订香山之出处云端平甲午重午汉国赵善书









　　白香山诗集年谱旧本
　　钦定四库全书
　　白香山诗集巻一　　　　　歙县汪立名编长庆集一【讽谕古调诗五言凡六十四首】
　　贺雨
　　皇帝嗣宝歴元和三年冬自冬及春暮不雨旱爞爞上心念下民惧嵗成灾防遂下罪已诏殷勤制【一作告】万邦帝曰予一人继天承祖宗忧勤不遑寜夙夜心忡忡元年诛刘辟一举靖巴卭二年戮李锜不战安江东顾惟眇眇德遽有巍巍功或者天降沴无乃儆予躬上思答天戒下思致时邕莫如率其身慈和与俭恭乃命罢进献乃命赈饥穷宥死降五刑已责【按已责乃用左传晋悼公已责事谓止逋债也今本皆作责已误】寛三农宫女出宣徽廏马减飞龙庶政靡不举皆由自宸衷奔腾道路人伛偻田野翁欢呼相告报感泣涕沾胷顺人人心恱先天天意从诏下才七日和气生冲融凝为油油【一作悠悠】云散作习习风昼夜三日雨凄凄复蒙蒙万心春熙熙百谷青芃芃人变愁为喜嵗易俭为丰乃知王者心忧乐与众同皇天与后土所感无不通冠佩何锵锵将相及王公蹈舞呼万嵗列贺明庭中小臣诚愚陋职忝金銮宫稽首再三拜一言献天聪君以明为圣臣以直为忠敢贺有其始亦愿有其终
　　【立名按元和四年闰三月宪宗以乆旱欲降德音公见诏节未详即建言乞免江淮两赋以救流且多出宫人上悉从之制下而雨公集中有奏请加德音中节目二状】
　　读张籍古乐府
　　张君何为者业文三十春尤工乐府诗举代少其伦为诗意如何六义互铺陈风雅比兴外未尝着空文读君学仙诗可讽放佚君读君董公诗可诲贪暴臣读君商女诗可感悍妇仁读君勤齐诗可劝薄夫敦上可禆敎化舒之济万民下可理情性巻之善一身始从青衿嵗迨此白髪新日夜秉笔吟心苦力亦勤时无采诗官委弃如泥尘恐君百歳后灭没人不闻愿藏中秘书百代不湮沦愿播内乐府时得闻至尊言者志之苗行者文之根所以读君诗亦知君为人如何欲五十官小身贱贫病眼街西住无人行到门
　　哭孔戡
　　洛阳谁不死戡死闻长安我是知戡者闻之涕然戡佐山东军非义不可干拂衣向西来其道直如从事得如此人人以为难人言明明代合置在朝端或望居諌司有事戡必言或望居宪府有邪戡必弹惜哉两不谐没齿为闲官竟不得一日謇謇立君前形骸随众人敛葬北邙山平生刚肠内直气归其间贤者为生民生死悬在天谓天不爱人胡为生其贤谓天果爱民胡为夺其年茫茫元化中谁执如此权
　　【立名按孔戡即孔戣之兄也卢从史镇泽潞辟为书记从史寖骄隂连王承宗田绪欲效河朔事以固位戡每秉笔至不轨之言极諌以为不可从史怒遂谢病归从史复疏请贬逐宪宗不得已授衞尉丞诏下给事中吕元膺执之上令中使慰谕元膺制书方下戡不调而卒事详唐书本传】
　　凶宅
　　长安多大宅列在街西东往往朱门内房廊相对空枭鸣松桂枝狐藏兰菊丛苍苔黄叶地日暮多旋风前主为将相得罪窜巴庸后主为公卿寝疾殁其中连延四五主殃祸继相钟自从十年来不利主人翁风雨坏檐隙蛇鼠穿墙墉人疑不敢买日毁土木功嗟嗟俗人心甚矣其愚防但恐灾将至不思祸所从我今题此诗欲悟迷者胷凡为大官人年禄多髙崇权重持难乆位髙势易穷骄者物之盈老者数之终四者如冦盗日夜来相攻假使居吉土孰能保其躬因小以明大借家可喻邦周秦宅崤函其宅非不同一兴八百年一死望夷宫寄语家与国人凶非宅凶
　　梦仙
　　人有梦仙者梦身升上清坐乘一白鹤前引双红旌羽衣忽飘飘玉鸾俄铮铮半空直下视人世尘冥冥渐失乡国处才分山水形东海一片白列岳五防青须臾羣仙来相引朝玉京安期羡门辈列侍如公卿仰谒玉皇帝稽首前致诚帝言汝仙才努力勿自轻却后十五年期汝不死庭再拜受斯言既寤喜且惊秘之不敢泄誓志居岩扃恩爱舍骨肉饮食断羶腥朝飡云母散夜吸沆瀣精空山三十载日望辎軿迎前期过已乆鸾鹤无来声齿发日衰白耳目减聪明一朝同物化身与粪壤幷神仙信有之俗力非可营苟无金骨相不列丹台名徒传辟谷法虚受烧丹经只自取勤苦百年终不成悲哉梦仙人一梦误一生
　　观刈麦【时为盩厔县尉】
　　田家少闲月五月人倍忙夜来南风起小麦覆陇黄妇姑荷箪食童稚携壶浆相随饷田去丁壮在南冈足蒸暑土气背灼炎天光力尽不知热但惜夏日长复有贫妇人抱子在其傍右手秉遗穗左臂悬敝筐听其相顾言闻者为悲伤家田输税尽拾此充饥肠今我何功德曾不事农桑吏禄三百石嵗晏有余粮念此私自媿尽日不能忘
　　题海图屏风【元和己丑年作】
　　海水无风时波涛安悠悠鳞介无小大遂性各沉浮突兀海厎鼇首冠三神邱钓网不能制其来非一秋或者不量力谓兹鼇可求赑屭牵不动纶絶沉其钩一鼇旣顿颔诸鼇齐掉头白涛与黒浪呼吸绕咽喉喷风激飞亷鼔波怒阳侯鲸鲵得其便张口欲呑舟万里无活鳞百川多倒流遂使江汉水朝宗意亦休苍然屏风上此画良有由
　　【立名按此诗于题下注年必有为而作已丑为元和四年四月宪宗欲乘王士真死除人代之不从则兴师讨之以革河北诸镇世袭之裴垍不可李绛言武俊父子相承四十余年今承宗又已总军务一旦易之恐未即奉诏又河北诸镇事体正同必不自安隂相党中尉吐突承璀欲夺垍权自请将兵讨之未行九月宪宗又欲以承宗为成徳留后割其徳棣二州更为一镇命王氏壻薛昌朝领之承宗果囚昌朝抗不奉诏遂命承璀统兵讨承宗自此兵连祸结师乆无功公集有状论其事云臣伏以河北事体本不宜用兵此诗当因是托讽也东坡云吴元济以蔡叛犯许汝以惊东都此不可不讨者也当时议者欲置之固为非防然不得武裴二杰士亦未易办也白乐天岂庸人哉然其议论亦似属置之者其诗有海图屏风者可见其意且注云时方讨淮蔡叛吾以是知仁人君子之于兵盖不忍轻用如此淮蔡且欲以德怀况欲敌所恃以事无用乎悲乎此未易与俗士谈也东坡此语定有为特借是以发之耳然今本并无淮蔡叛之注况元济反在元和十年纵兵侵掠不容不讨者诗中不量力鼇可求等语殊不相渉是诗之作确是元和四年然则宋本亦有缪误东坡以注为据遂不复推考也】
　　羸骏
　　骅骝失其主羸饿无人牧向风嘶一声莽苍黄河曲蹋冰水畔立卧雪冢间宿嵗暮田野空寒草不满腹岂无市骏者尽是凡人目相马失于瘦遂遗千里足村中何扰扰有吏征刍粟沦彼军厩中化作驽骀肉
　　废琴
　　丝桐合为琴中有太古声古声淡无味不称今日情玉徽光彩灭朱尘土生废弃来已乆遗音尚泠泠不辞为君弹纵弹人不听何物使之然羌笛与秦筝
　　李都尉古劒
　　古劒寒黯黯铸来几千秋白光纳日月紫气排斗牛有客借一观爱之不敢求湛然玉匣中秋水澄不流至宝有本性精刚无与俦可使寸寸折不能绕指柔愿快直士心将断佞臣头不愿报小怨夜半刺私讐劝君慎所用无作神兵羞
　　云居寺孤桐
　　一株青玉立千叶绿云委亭亭五文余髙意犹未已山僧年九十清净老不死自云手种时一颗青桐子直从萌芽防髙自毫末始四面无附枝中心有通理寄言立身者孤直当如此
　　京兆府新栽莲【时为盩厔尉趋府作】
　　汚沟贮浊水水上叶田田我来一长叹知是东溪莲下有青泥汚馨香无复全上有红尘扑顔色不得鲜物性犹如此人事亦宜然托根非其所不如遭弃捐昔在溪中日花叶媚清涟今来不得地顦顇府门前
　　月夜登阁避暑
　　旱乆炎气其中人若燔烧清风隐何处草树不动揺何以避暑气无如出尘嚣行行都门外佛阁正岧嶤清凉近髙生烦热委静销开襟当轩坐神泰意飘飘廻看归路傍禾黍尽枯焦独善诚有计将何救旱苗
　　初授拾遗
　　奉诏登左掖束带参朝议何言初命卑且脱风尘吏杜甫陈子昻才名括天地当时非不遇尚无过斯位况予蹇薄者宠至不自意惊近白日光慙非青云器天子方从谏朝廷无忌讳岂不思匪躬适遇时无事受命已旬月饱食随班次谏纸忽盈箱对之终自媿
　　赠元稹
　　自我从宦游七年在长安所得惟元九乃知定交难岂无山上苗径寸无嵗寒岂无要津水咫尺有波澜之子异于是乆处【一作要】誓不谖无波古井水有节秋竹竿一为同心友三及芳嵗防【一作兰】花下鞍马游雪中杯酒欢衡门相逢迎不具带与冠春风日髙睡秋月夜深看不为同登科不为同署官所合在方寸心源无异端
　　哭刘敦质
　　小树两株柏新土三尺坟苍苍白露草此地哭刘君哭君岂无辞辞云君子人如何天不吊穷悴至终身愚者多贵寿贤者独贱迍龙亢彼无悔蠖屈此不伸哭罢持此辞吾将诘羲文
　　荅友问
　　大圭廉不割利劒用不缺当其斩马时良玉不如铁置铁在洪炉铁消易如雪良玉同其中三日烧不热君疑才与徳咏此知优劣
　　杂兴三首
　　楚王多内宠倾国选嫔妃又爱从禽乐驰骋每相随锦韝臂花隼罗袂控金羁遂习宫中女皆如马上儿色禽合为荒刑政两已衰云梦春仍猎章华夜不归东风二月天春鴈正离离美人挟银镝一发疉双飞飞鸿惊防行敛翅避蛾眉君王顾之笑弓箭生光辉回眸语君曰昔闻庄王时有一愚夫人其名曰樊姬不有此游乐三载断鲜肥
　　越国政初荒越天旱不已风日燥水田水涸尘飞起国中新下令官渠禁流水流水不入田壅入王宫里余波养鱼鸟倒影浮楼雉澹滟九折池萦回十余里四月芰荷发越王日游嬉左右好风来香动芙蓉蕊但爱芙蓉香又种芙蓉子不念阊门外千里稻苗死
　　吴王心日侈服玩尽竒瓌身卧翠羽帐手持红玉杯冠垂明月珠带束通天犀行动自矜顾数歩一徘徊小人知所好怀宝四方来奸邪得借手从此幸门开古称国之宝谷米与贤才今看君王眼视之如尘灰伍员諌已死浮尸去不回姑苏台下草麋鹿暗生麑
　　宿紫阁山北邨
　　晨游紫阁峰暮宿山下邨邨老见予喜为予开一尊举杯未及饮暴卒来入门紫衣挟刀斧草草十余人夺我席上酒掣我盘中飱主人退后立敛手反如賔中庭有竒树种来三十春主人惜不得持斧防其根口称采造家身属神策军主人愼勿语中尉正承恩
　　【立名按贞元十二年始立左右神防防军中尉统禁旅时窦霍权势振赫嗣是宦官之骄横日长公与元九书所谓闻紫阁村诗则握军要者切齿是也宋洪景卢容斋续笔云宣和间朱勔挟花石进奉之名以固宠规利士民家一草一木稍堪翫使者即令健卒直入其家用黄封表志未即取防视仿不谨则被以大不恭罪及发行必撤屋决墙而出偶读乐天此诗乃知唐世固有是事盖贞元元和间也】
　　读汉书
　　禾黍与稂莠雨来同日滋桃李与荆棘霜降同夜萎草木既区别荣枯那等夷茫茫天地意无乃太无私小人与君子用置各有宜奈何西汉末忠邪并信之不然尽信忠早絶邪臣窥不然尽信邪早使忠臣知优游两不防盛业日已衰痛矣萧京辈终令陷祸机【萧望之京房等】每读元成纪愤愤令人悲寄言为国者不得学天时寄言为臣者可以鉴于斯
　　赠樊著作
　　阳城为諌议以正事其君其手如屈轶举必指佞臣卒使不仁者不得秉国钧元稹为御史以直立其身其心如肺石动必达穷民东川八十家寃愤一言伸刘辟肆乱心杀人正纷纷其嫂曰庾氏弃絶不为亲从史萌逆节隐心潜负恩其佐曰孔戡舍去不为賔凡此士与女其道天下闻常恐国史上但纪鳯与麟贤者不为名名彰教乃敦每惜若人辈身死名亦沦君为著作郎职废志空存虽有良史才直笔无所申何不自著书实録彼善人编为一家言以备史阙文
　　蜀路石妇
　　道傍一石妇无记复无铭传是此乡女为妇孝且贞十五嫁邑人十六夫征行夫行二十载妇独守孤防其夫有父母老病不安宁其妇执妇道一一如礼经晨昏问起居恭顺发心诚药饵自调节膳羞必甘馨夫行竟不归妇徳转光明后人髙其节刻石像妇形俨然整衣巾若立在闺庭似见舅姑礼如闻环佩声至今为妇者见此孝心生不比山头石空有望夫名
　　折劒头
　　拾得折劒头不知折之由一握青蛇尾数寸碧峰头疑是斩鲸鲵不然刺蛟虬缺落泥土中委弃无人收我有鄙介性好刚不好柔勿轻直折劒犹胜曲全钩
　　登乐游园望
　　独上乐游园四望天日曛东北何霭霭宫阙入烟云爱此髙处立忽如遗垢氛耳目暂清旷怀抱郁不伸下视十二街緑树间红尘车马徒满眼不见心所亲孔生死洛阳元九谪荆门可怜南北路髙盖者何人
　　酬元九对新栽竹有怀见寄【顷有赠元九诗云有节秋竹竿故元感之因重见寄】
　　昔我十年前与君始相识曾将秋竹竿比君孤且直中心一以合外事纷无极共保秋竹心风霜侵不得【按今本作会将秋竹心风霜侵不得落去曾将秋竹竿以下四句】始嫌梧桐树秋至先改色不爱杨栁枝春来软无力怜君别我后见竹长相忆常欲在眼前故栽庭戸侧分首今何处君南我在北吟我赠君诗对之心恻恻
　　感鹤
　　鹤有不羣者飞飞在埜田饥不啄腐鼠渴不饮盗泉贞姿自耿介杂鸟何翩翾同游不同志如此十余年一兴嗜欲念遂为矰缴牵委质小池内争食羣鸡前不惟怀稻粱兼亦竞腥羶不惟恋主人兼亦狎乌鸢物心不可知天性有时迁一饱尚如此况乘大夫轩
　　春雪
　　元和歳在卯六年春二月月晦寒食天天隂夜飞雪连宵复竟日浩浩殊未歇大似落鹅毛密如飘玉屑寒销春茫苍气变风凛冽上林艸尽没曲江水复结红干杏花死緑冻杨栁【一作枝】折所怜物性伤非惜年芳絶上天有时令四序平分别寒燠苟反常物性皆夭阏我观圣人意鲁史有其説或记水不冰或书霜不杀上将儆政敎下以防灾孽兹雪今如何信美非时节
　　【立名按昌黎有辛夘年雪诗元和六年春寒气不肻归河南二月末雪花一尺围又云生平未曽见何暇论是非其雪之大可知诗中上林曲江自是京师作是年公尚为京兆户曹叅军四月丁母防归渭村李墓碑作五年防母安得六年春犹在京师此诗可证李碑之譌矣】
　　髙仆射
　　富贵人所爱圣人去其泰所以致仕年着在礼经内元亦有训知止则不殆二疏独能行遗迹东门外清风乆销歇追此向千载斯人古亦稀何况今之代遑遑名利客白首千百辈唯有髙仆射七十悬车盖我年虽未老歳月亦云迈预恐耄及时贪荣不能退中心私自儆何以为我戒故作仆射诗书之于大带
　　白牡丹【和钱学士作】
　　城中看花客旦暮走营营素华人不顾亦占牡丹名开在深寺中车马无来声唯有钱学士尽日绕丛行怜此皓然质无人自芳馨众嫌我独赏移植在中庭留景夜不暝迎光曙先明对之心亦静虚白相向生唐昌玉蕊花攀翫众所争折来比顔色一种如瑶琼彼因稀见贵此以多为轻始知无正色爱恶随人情岂惟花独尔理与人事并君看入眼【一作时】者紫艳与红英
　　赠内
　　生为同室亲死为同穴尘他人尚相勉而况我与君黔娄固穷士妻贤忘其贫冀缺一农夫妻敬俨如賔陶潜不营生翟氏自防薪梁鸿不肯仕孟光甘布裙君虽不读书此事耳亦闻至此千载后传是何如人人生未死间不能忘其身所须者衣食不过饱与温蔬食足充饥何必膏粱珍缯絮足御寒何必锦绣文君家有贻训清白遗子孙我亦贞苦士与君新结婚庶保贫与素偕老同欣欣
　　寄唐生
　　贾谊哭时事阮籍哭路岐唐生今亦哭异代同其悲唐生者何人五十寒且饥不悲口无食不悲身无衣所悲忠与义悲甚则哭之太尉击贼日【段太尉以笏击朱泚】尚书叱盗时【顔尚书叱李希烈】大夫死凶冦【陆大夫为乱兵所杀】谏议谪蛮夷【杨谏议左迁道州】每见如此事声发涕辄随往往闻其风俗士犹或非怜君头半白其志竟不衰我亦君之徒郁郁何所为不能发声哭转作乐府诗篇篇无空文句句必尽规功髙虞人箴痛甚骚人辞非求宫律髙不务文字奇惟歌生民病愿得天子知未得天子知甘受时人嗤药良气味苦琴淡音声稀不惧权豪怒亦任亲朋讥人竟无奈何呼作狂男儿每逢羣盗息或遇云雾披但自髙声歌庶几天听卑歌哭虽异名所感则同归寄君三十章与君为哭词
　　【立名按旧书本传唐衢应进士乆而不第能为歌诗意多感发见人文章有所伤叹者读讫必哭涕泗不能已每与人言论既别发声一号音辞哀切闻者莫不泣下故世称唐衢善哭李肇国史补曰唐衢周郑客也有文学老而无成惟善哭毎一发声音调哀切闻者泣下常游太原遇享军酒酣乃哭满座不乐主人为之罢宴】
　　伤唐衢二首
　　自我心存道外物少能逼常排伤心事不为长叹息忽闻唐衢死不觉动顔色悲端从东来触我心恻恻伊昔未相知偶游滑台侧同宿李翺家一言如旧识酒酣出送我风雪黄河北日西并马头语别至昏黒君归向东郑我来游上国交心不交面从此重相忆怜君儒家子不得诗书力五十着青衫试官无禄食遗文仅千首六义无差忒散在京洛【一作索】间何人为收拾
　　忆昨元和初忝备谏官位是时兵革后生民正憔悴但伤民病痛不识时忌讳遂作秦中吟一吟悲一事贵人皆怪怒闲人亦非訾天髙未及闻荆棘生满地惟有唐衢见知我平生志一读兴叹嗟再吟垂涕泗因和三十韵手题逺缄寄致我陈杜间赏爱非常意此人无复见此诗犹可贵今日开箧看蠧鱼损文字不知何处葬欲问先歔欷终去哭坟前还君一掬泪【陈杜谓子昻与甫也此诗犹可贵谓唐衢诗也】
　　问友
　　种兰不种艾兰生艾亦生根荄相交长茎叶相附荣香茎与臭叶日夜俱长大锄艾恐伤兰溉兰恐滋艾兰亦未能溉艾亦未能除沉吟意不决问君合何如
　　悲哉行
　　悲哉为儒者力学不知疲读书眼前【一作欲】暗秉笔手生胝十上方一第成名常苦迟纵有宦达者两鬓已成丝可怜少壮日适在穷贱时丈夫老且病焉用富贵为沉沉朱门宅中有乳臭儿状貌如妇人光明膏肌手不把书巻身不擐戎衣二十袭封爵门承勲戚资春来日日出服御何轻肥朝从博徒饮暮有娼楼期平封【封读去声一作评封】还酒债堆金选蛾眉声色狗马外其余一无知山苖与涧松地势随高卑古来无奈何非独君伤悲
　　紫藤
　　藤花紫防茸藤叶青扶疎谁谓好顔色而为害有余下如蛇屈盘上若绳萦纡可怜中间树束防成枯株柔蔓不自胜嫋嫋挂空虚岂知纒树木千夫力不如先柔后为害有似防佞徒附着君权势君迷不肻诛又如妖妇人绸缪蛊其夫奇邪坏人室夫惑不能除寄言邦与家所愼在其初毫末不早辨滋蔓信难圗愿以藤为戒铭之于座隅
　　放鹰
　　十月鹰出笼艸枯雉兎肥下韝随指顾百掷无一遗鹰翅疾如风鹰利如锥本为鸟所设今为人所资孰能使之然有术甚易知取其向背性制在饥饱时不可使长饱不可使长饥饥则力不足饱则背人飞乘饥纵搏击未饱须絷维所以爪翅功而人坐收之圣明驭英雄其术亦如斯鄙语不可弃吾闻诸猎师
　　慈乌夜啼
　　慈乌失其母哑哑吐哀音昼夜不飞去经年守故林夜夜夜半啼闻者为沾襟声中如告诉未尽反哺心百鸟岂无母尔独哀怨深应是母慈重使尔悲不任昔有吴起者母殁防不临嗟哉斯徒辈其心不如禽慈乌复慈乌鸟中之曽参
　　【立名按此诗当是元和辛夘居忧之作】
　　鷰诗示刘叟【叟冇爱子背叟逃去叟甚悲念之叟少年时亦尝如是故作燕诗以谕之】
　　梁上有双鷰翩翩雄与雌啣泥两椽间一巢生四儿四儿日夜长索食声孜孜青虫不易捕黄口无饱期觜爪虽欲弊心力不知疲须臾千来往犹恐巢中饥辛勤三十日母痩雏渐肥喃喃教言语一一刷毛衣一旦羽翼成引上庭树枝举翅不囘顾随风四散飞雌雄空中鸣声尽呼不归却入空巢里啁啾终夜悲鷰鷰尔勿悲尔当返自思思尔为雏日髙飞背母时当时父母念今日尔应知
　　采地黄者
　　麦死春不雨禾损秋早霜歳晏无口食田中采地黄采之将何用持以易糇粮凌晨荷锄去薄暮不盈筐携来朱门家卖与白面郎与君啖肥马可使照地光愿易马残粟救此苦饥肠
　　初入太行路
　　天冷日不光太行峰苍莽尝闻此中险今我方独往马蹄冻且滑羊肠不可上若比世路难犹自平于掌
　　邓鲂张彻落第
　　古琴无俗韵奏罢无人听寒松无妖花枝下无人行春风十二街轩骑不暂停奔车看牡丹走马听秦筝众目悦芳艳松独守其贞众耳喜郑卫琴亦不改声怀哉二夫子念此无自轻
　　送王处士
　　王门岂无酒侯门岂无肉主人贵且骄待客礼不足望尘而拜者朝夕走碌碌王生独拂衣遐举如云鹄宁归白云外饮水卧空谷不能随众人敛手低眉目扣门与我别沽酒留君宿好去采薇人终南山正绿
　　村居苦寒
　　八年十二月五日雪纷纷竹柏皆冻死况彼无衣民廻观村闾间十室八九贫北风利如劒布絮不蔽身唯烧蒿棘火愁坐夜待晨乃知大寒歳农者尤苦辛顾我当此日艸堂深掩门褐裘覆絁被坐卧有余温幸免饥冻苦乂无垅亩勤念彼深可媿自问是何人
　　纳粟
　　有吏夜扣门髙声催纳粟家人不待晓塲上张灯烛扬簸净如珠一车三十斛犹忧纳不中鞭责及僮仆昔余谬从事内媿才不足连授四命官坐尸十年禄常闻古人语损益周必复今日谅甘心还他太仓谷
　　薛中丞
　　百人无一直百直无一遇借问遇者谁正人行得路中丞薛存诚守直心甚固皇明烛如日再使秉王度奸豪与佞巧非不憎且惧直道渐光明邪谋难盖覆每因匪躬节知有匡时具张为坠网纲倚作頽檐柱悠哉上天意报施纷廻互自古已冥茫从今尤不谕岂与小人意昏然同好恶不然君子人何反如朝露裵相【按裵相指裵垍也】昨已夭薛君今又去以我惜贤心五年如旦暮况闻善人命长短系运数今我一涕零岂为中丞故
　　秋池二首
　　前池秋始半卉物多摧坏欲暮槿先委未霜荷巳败黙然有所感可以从兹诫本不种松筠早凋何足怪凿池贮秋水中有苹与芰天旱水暗消塌然委空地有似泛泛者附离权与贵一旦恩势移相随共憔悴
　　夏旱
　　太隂不离毕太歳仍在午旱日与炎风枮燋我田亩金石欲销铄况兹禾与黍嗷嗷万族中唯农最辛苦悯然望歳者出门何所覩但见棘与茨罗生徧塲圃恶苗承沴气欣然得其所感此因问天可能长不雨
　　谕友
　　昨夜霜一降杀君庭中槐干叶不待黄索索飞下来怜君感物节晨起歩前阶临风蹋叶立半日顔色哀【一作低】西望长安城歌钟十二街何人不欢乐君独心悠哉白日头上走朱顔镜中頽平生青云心销化成死灰我今赠一言胜饮酒千杯其言虽甚鄙可破悒悒怀朱门有勲贵陋巷有顔囘穷通各有命不系才不才推此自豁豁不必待安排
　　丘中有一士【命首句为题二首】
　　丘中有一士不知其姓名面色不忧苦血气常和平每选隙地居不蹋要路行举动无尤悔物莫与之争藜藿不充肠布褐不蔽形终歳守穷饿而无嗟叹声岂是爱贫贱深知时俗情勿矜罗弋巧鸾鹤在
　　丘中有一士守道歳月深行披带索衣坐拍无弦琴不饮浊泉水不息曲木隂所逢苟非义粪土千黄金乡人化其风薰如兰在林智愚与强弱不忍相欺侵我欲访其人将行复沉吟何必见其面但在学其心
　　新制布裘
　　桂布白似雪吴绵软于云布重绵且厚为裘有余温朝拥坐至暮夜覆眠达晨谁知严冬月支体暖如春中夕忽有念抚裘起逡廵丈夫贵兼济岂独善一身安得万里裘盖裹周四垠稳暖皆如我天下无寒人
　　杏园中枣树
　　人言百果中唯枣凡且鄙皮皴似手叶小如防耳胡为不自知生花此园里岂宜遇攀翫幸免遭伤毁二月曲江头杂英红旖旎枣亦在其间如嫫对西子东风不择木吹煦长未已眼看欲合抱得尽生生理寄言游春客乞君一廻视君爱绕指柔从君怜栁君求恱目艳不敢争桃李君若作大车轮轴材须此
　　虾蟇【和张十六】
　　嘉鱼荐宗庙灵贡邦家应龙能致雨润我百谷芽蠢蠢水族中无用者虾蟇形秽肌肉腥出没于泥沙六月七月交时正霶虾蟇得其志快乐无以加地既蕃其生使之族类多天又与其声得以相諠哗岂唯玉池上汚君清冷波何独瑶瑟前乱君鹿鸣歌常恐飞上天跳跃随姮娥往往蚀明月遣君无奈何
　　寄隐者
　　卖药向都城行憩青门树道逢驰驿者色有非常惧亲族走相送欲别不敢住私怪问道傍何人复何故云是右丞相当国握枢务禄厚食万钱恩深日三顾昨日延英对今日崖州去由来君臣间宠辱在朝暮青青东郊艸中有归山路归去卧云人谋身计非误
　　放鱼【自此后诗到江州作】
　　晓日提竹篮家僮买春蔬青青芹蕨下叠卧双白鱼无声但呀呀以气相喣濡倾篮写地上拨刺长尺余岂唯刀机忧坐见蝼蚁图脱泉虽巳乆得水犹可苏放之小池中且用救干枯水小池窄狭动尾触四隅一时幸苟活乆逺将何如怜其不得所移放于南湖南湖连西江好去勿踟蹰施恩即望报吾非斯人徒不须泥沙底辛苦覔明珠
　　文柏牀
　　陵上有老柏柯叶寒苍苍朝为风烟树暮为宴寝牀以其多竒文宜升君子堂刮削露节目拂拭生辉光斑状貍首素质如截肪虽充悦目翫终乏周身防华彩诚可爱生理苦已伤方知自残者为有好文章
　　浔阳三题【并序】
　　庐山多桂树湓浦多修竹东林寺有白莲花皆植物之贞劲秀异者虽宫囿省寺中未必能尽有夫物以多为贱故南方人不贵重之至有蒸防其桂剪弃其竹白眼于莲花者予惜其不生于北土也因赋三题以唁之
　　庐山桂
　　偃蹇月中桂结根依青天天风绕月起吹子下人间飘零委何处乃落匡庐山生为石上桂叶如剪碧鲜枝干日长大根荄日牢坚不归天上月空老山中年庐山去咸阳道里三四千无人为移植得入上林园不及红花树长栽温室前
　　湓浦竹
　　浔阳十月天天气仍温燠有霜不杀艸有风不落木气力薄艸木冬犹绿谁肻湓浦头廻眼看修竹其有顾盻者持刀斩且束剖劈青琅玕家家盖墙屋吾闻汾晋间竹少重如玉胡为取轻贱生此西江曲
　　东林寺白莲
　　东林北塘水湛湛见底清中生白芙蓉菡蓞三百茎白日发光彩清飇散芳馨泄香银囊破泻露玉盘倾我慙尘埃眼见此琼瑶英乃知红莲花虚得清净名夏萼敷未歇秋房结才成夜深众僧寝独起绕池行欲收一颗子寄向长安城但恐出山去人间种不生
　　【立名按祝穆方舆胜览晋慧逺法师居庐山东林寺有白莲池与刘遗民等十八人同修净土之法然逺公招陶潜入社终不能致谢灵运求入社而以心杂不许是三者中白莲尤为旧物】
　　大水
　　浔阳郊郭间大水歳一至闾阎半漂荡城堞多倾坠苍茫生海色渺漫连空翠风巻白波翻日煎红浪沸工商彻屋去牛马登山避况当率税时颇害农桑事独有佣舟子鼔枻生意气不知万人灾自覔锥刀利吾无奈尔何尔非乆得志九月霜降后水涸为平地




　　白香山诗集巻一
　　钦定四库全书
　　白香山诗集巻二　　　　　歙县汪立名编长庆集二【讽谕古调诗五言凡五十八首】
　　续古诗十首
　　戚戚复戚戚送君远行役行役非中原海外黄沙碛伶俜独居妾迢逓长征客君望功名归妾忧生死隔谁家无夫妇何人不离拆所恨薄命身嫁迟别日廹妾身有存没妾心无改易生为闺中妇死作山头石
　　掩泪别乡里飘飖将逺行茫茫绿野中春尽孤客情驱马上丘陇髙低路不平风吹棠梨花啼鸟时一声古墓何代人不知姓与名化作路傍土年年春艸生感彼忽自悟今我何营营
　　朝采山上薇暮采山上薇歳晏薇亦尽饥来何所为坐饮白石水手把青松枝击节独长歌其声清且悲马非不肥所苦常絷维豢豕非不饱所忧竟为牺行行歌此曲以慰常苦饥
　　雨露长纤艸山苗髙入云风雪折劲木涧松摧为薪风摧此何意雨长彼何因百丈涧底死寸茎山上春可怜苦节士感此涕盈巾
　　窈窕双鬟女容德俱如玉昼居不逾阈夜行常秉烛气如含露兰心如贯霜竹宜当备嫔御胡为守幽独无媒不得选年忽过三六歳暮望汉宫谁在黄金屋邯郸进娼女能唱黄花曲一曲称君心恩荣连九族
　　栖栖逺方士读书三十年业成无知已徒歩来入关长安多王侯英俊竞攀援幸随众賔末得厠门馆间东阁有防酒中堂有管弦何为向隅客对此不开顔富贵无是非主人终日欢贫贱多悔尤客子终【一作中】夜叹归去复归去故乡贫亦安
　　凉风飘嘉树日夜减芳华下有感秋妇攀条苦悲嗟我本幽闲女结髪事豪家豪家多婢仆门内颇骄奢良人近封侯出入鸣玉珂自从富贵来恩薄谗言多冢妇独守礼羣妾互奇衺但信言有玷不察心无瑕容光未销歇欢爱忽蹉跎何意掌上玉化为眼中砂盈盈一尺水浩浩千丈河勿言小大异随分有风波闺房犹复尔邦国当如何
　　心亦无所廹身亦无所拘何为肠中气郁郁不得舒不舒良有以同心乆离居五年不见面三年不得书念此令人老抱防坐长吁岂无盈尊酒非君谁与娱
　　揽衣出门行游观绕林渠澹澹春水暖东风生緑蒲上有和鸣鴈下有掉尾鱼飞沉一何乐鳞羽各有徒而我方独处不与之子俱顾彼自伤已禽鱼之不如出游欲遣忧孰知忧有余
　　春旦日初出曈曈耀晨辉艸木照未逺浮云已蔽之天地黯以晦当午如昏时虽有东南风力微不能吹中园何所有满地青青葵阳光委云上倾心欲何依
　　秦中吟十首【并序】
　　贞元元和之际予在长安闻见之间有足悲者因直歌其事命为秦中吟
　　议婚【按韦縠才调集作贫家女】
　　天下无正声恱耳即为娱人间无正色恱目即为姝顔色非相逺贫富则有殊贫为时所弃富为时所趋红楼富家女金缕绣罗襦见人不敛手娇痴二八初母兄未开口已嫁不须臾緑窗贫家女寂寞二十余荆钗不直钱衣上无眞珠几廻人欲聘临日又踟蹰主人防良媒置酒满玉壶四座且勿饮听我歌两途富家女易嫁嫁早轻其夫贫家女难嫁嫁晩孝于姑闻君欲娶妇娶妇意何如
　　重赋【按才调集作无名税】
　　厚地植桑麻所用济生民生民理布帛所求活一身身外充征赋上以奉君亲国家定两税本意在爱【一作忧】人厥初防其淫明勅内外臣税外加一物皆以枉法论奈何歳月乆贪吏得因循浚我以求宠敛索无冬春织绢未成疋缫丝未盈斤里胥迫【一作逼】我纳不许蹔逡巡歳暮天地闭隂风生破村夜深烟火尽霰雪白纷纷防者形不蔽老者体无温悲喘与寒气并入鼻中辛昨日输残税因窥官库门缯帛如山积丝絮似云屯号为羡余物随月献至尊夺我身上暖买尔眼前恩进入琼林库嵗乆化为尘
　　伤宅【按才调集作伤大宅】
　　谁家起甲第朱门大道边丰屋中栉比髙墙外廻环累累六七堂栋宇相连延一堂费百万郁郁起青烟洞房温且清寒暑不能干髙堂虚且逈坐卧见南山绕廊紫藤架夹砌红药栏攀枝摘樱桃带花移牡丹主人此中坐十载为大官厨有臭败肉库有贯朽钱谁能将我语问尔骨肉间岂无穷贱者忍不救饥寒如何奉一身直欲保千年不见马家宅今作奉诚园
　　伤友【又云伤苦节士按才调集作胶漆契】
　　陋巷孤寒士出门苦恓恓虽云志气髙岂免顔色低平生同门【一作袍】友通籍在金闺曩者胶漆契迩来云暌正逢下朝归轩骑五门西是时天乆隂三日雨凄凄蹇驴避路立肥马当风嘶廻头忘相识占道上沙堤昔年洛阳社贫贱相提携今日长安道对面隔云泥近日多如此非君独惨凄死生不变者唯闻任与黎【任公叔黎逢】
　　不致仕【按才调集作合致仕】
　　七十而致仕礼法有明文何乃贪荣者【一作贵】斯言如不闻可怜八九十齿堕双眸昏朝露贪名利夕阳忧子孙挂冠顾翠緌悬车惜朱轮金章腰不胜伛偻入君门谁不爱富贵谁不恋君恩年髙须告老名遂合退身少时共嗤诮晩嵗多因循贤哉汉二疏彼独是何人寂寞东门路无人继去尘
　　【立名按八朝偶隽元和初杜佑为司徒年过七十犹未请老裴晋公时知制诰因髙郢致仕令词曰以年致仕抑有前闻近代寡亷罕由斯道盖讥佑也公此诗所指当与裴同盛为当时传诵厥后杜牧之每于公多不足语形之诗篇至托李戡之言极口诋诮文章家报复可畏如此宋祁不察据以论公过矣牧之佑之孙也】
　　立碑【按才调集作古碑】
　　勋德既下衰文章亦陵夷但见山中石立作路旁碑铭勲悉太公叙德皆仲尼复以多为贵千言直万赀为文彼何人想见下笔时但欲愚者恱不思贤者嗤岂独贤者嗤仍传后代疑古石苍苔字安知是愧词我闻望江县麴令抚惸嫠【麴令名信陵】在官有仁政名不闻京师身殁欲归葬百姓遮路岐攀辕不得归留葬此江湄至今道其名男女涕皆垂无人立碑碣唯有邑人知
　　【立名按麴信陵贞元元年鲍防下及第以六年作望江令容斋五笔迹其投石祝江祈雨文云必也私欲之求行于邑里惨黩之政施于黎元令长之罪也神得而诛之岂可移于人以害其嵗其为政盖可想见矣】
　　轻肥【按才调集作江南旱】
　　意气骄满路鞍马光照尘借问何为者人称是内臣朱绂皆大夫紫绶或【一作悉】将军夸赴军中宴走马去如云罇罍溢九醖水陆罗八珍果擘洞庭橘脍切天池鳞食饱心自若酒酣气益振是嵗江南旱衢州人食人
　　五【按才调集作五琴】
　　清歌且罢【一作停】唱红袂亦停舞赵叟抱五弦宛转当胷抚大声麤若散飒飒风和小声细欲絶切切鬼神语又如鹊报喜转作猿啼苦十指无定音顚倒宫徴羽坐客闻此声形神若无主行客闻此声驻足不能举嗟嗟俗人耳好今不好古所以緑窗琴日日生尘土
　　歌舞【按才调集作伤阌乡县囚】
　　秦城嵗云暮大雪满皇州雪中退朝者朱紫尽公侯贵有风雪兴富无饥寒忧所营唯第宅所务在追游朱门车马客红烛歌舞楼欢酣促宻坐醉暖脱重裘秋官为主人廷尉居上头日中为乐饮【一作一乐】夜半不能休岂知阌乡狱中有冻死囚
　　买花【按才调集作牡丹】
　　帝城春欲暮喧喧车马度共道牡丹时相随买花去贵贱无常价酬直看花数灼灼百朶红戋戋五束素上张幄幕庇旁织笆篱防水洒复泥封移来色如故家家习为俗人人迷不悟有一田舍翁偶来买花处低头独长叹此叹无人谕一丛深色花十户中人赋
　　【立名按海虞冯班云白公讽刺诗周详明直娓娓动人自创一体古人无是盖出于小雅也】
　　赠友五首【并序】
　　吾友有王佐之才者以致君济人为已任识者深许之因赠是诗以广其志云
　　一年十二月毎月有常令君出臣奉行谓之握金镜由兹六气顺以遂万物性时令一反常生灵受其病周汉德下衰王风始不竞又从斩鼂错诸侯益强盛百里不同禁四时自为政盛夏兴土功方春勦人命谁能救其失待君佐邦柄峩峩象魏门悬法彞伦正
　　银生楚山曲金生鄱溪濵南人弃农业求之多苦辛披砂复凿石矻矻无冬春手足尽皴胝爱利不爱身畬田既慵斫稻田亦耘相携作游手皆道求金银毕竟金与银何殊泥与尘且非衣食物不济饥寒人弃本以趋末日富而嵗贫所以先圣王弃藏不为珍谁能反古风待君秉国钧捐金复抵璧勿使劳生民
　　私家无钱鑪平地无铜山胡为秋夏税嵗嵗输铜钱钱力日已重农力日已殚贱粜粟与麦贱贸丝与棉嵗暮衣食尽焉得无饥寒吾闻国之初有制垂不刋庸必算丁口租必计桑田不求土所无不强人所难量入以为出上足下亦安兵兴一变法兵息遂不还使我农桑人顦顇畎亩间谁能革此待君秉利权复彼租庸法令如贞观年
　　京师四方则王化之本根长吏乆于政然后风敎敦如何尹京者迁次不逡巡请君屈指数十年十五人科条日相矫吏力亦以勤寛猛政不一民心安得淳九州雍为首羣牧之所遵天下率如此何以安吾民谁能变此法待君赞丝纶愼择循良吏令其长子孙
　　三十男有室二十女有归近代多离乱婚姻多过期嫁娶既不早生育常苦迟儿女未成人父母已衰羸凡人贵达日多在长大时欲报亲不待孝心无所施哀哉三牲养少得及庭闱惜哉万钟粟多用饱妻儿谁能正婚礼待君张国维庶使孝子心皆无风树悲
　　寓意诗五首
　　豫樟生深山七年而后知挺髙二百尺本末皆十围天子建明堂此材独中规匠人执斤墨采度将有期孟冬艸木枯烈火燎山陂疾风吹猛焰从根烧到枝飬材三十年方成栋梁姿一朝为灰烬柯叶无孑遗地虽生尔材天不与尔时不如粪土英犹有人掇之已矣勿重陈重陈令人悲不悲焚烧苦但悲采用迟
　　赫赫京内史炎炎中书郎昨传徴拜日恩赐颇殊常貂冠水苍玉紫绶黄金章佩服身未暖已闻窜遐荒亲戚不得别吞声泣路旁賔客亦已散门前雀罗张富贵来不乆倐如瓦沟霜权势去尤速瞥若石火光不如守贫贱贫贱可乆长传语宦游者且来归故乡
　　促织不成章提壶但闻声嗟哉虫与鸟无实有虚名与君定交日乆要如弟兄何以示诚信白水指为盟云一为别飞沉两难并君为得风我为失水鲸音信日已疎恩分日已轻穷通尚如此何况死与生乃知择交难须有知人明莫将山上松结托水上萍
　　翩翩两鸟本是同巢燕分飞来几时秋夏炎凉变一宿蓬荜庐一栖明光殿偶因衔泥处复得重相见彼矜杏梁贵此嗟茅栋贱眼看秋社至两处俱难恋所托各暂时胡为相叹羡
　　婆娑园中树根株大合围蠢尔树间虫形质一何微孰谓虫至微虫【一作蛊】蠧巳无期孰谓树至大花叶有衰时花衰夏未实叶病秋先萎树心半为土观者安得知借问虫何在在身不在枝借问虫何食食心不食皮岂无啄木鸟觜长将何为
　　读史五首
　　楚怀放灵均国政亦荒滛彷徨未忍决绕泽行悲吟汉文疑贾生谪置湘之隂是时刑方措此去难为心士生一代间谁不有浮沉良时真可惜乱世何足钦乃知汨罗恨未抵长沙深
　　祸患如棼丝其来无端绪马迁下蚕室嵇康就囹圄抱寃志气屈忍耻形神沮当彼戮辱时奋飞无翅羽商山有黄绮颍川有巢许何不从之游超然离网罟山林少羁鞅世路多艰阻寄谢伐檀人愼勿嗟穷处
　　汉日大将军少为乞食子秦时故列侯老作锄士春华何暐晔园中发桃李秋风忽萧条堂上生荆深谷变为岸桑田成海水势去未须悲时来何足喜寄言荣枯者反复殊未已
　　含沙射人影虽病人不知巧言搆人罪至死人不疑掇蜂杀爱子掩鼻戮宠姬恭陷萧望赵髙谋李斯隂德既必报隂祸岂虚施人事虽可罔天道终难欺明则有刑辟幽则有神祗苟免勿私喜鬼得而诛之
　　季子憔悴时妇见不下机买臣负薪日妻亦弃如遗一朝黄金多佩印衣锦归去妻不敢视妇嫂强依依富贵家人重贫贱妻子欺奈何贫富间可移亲爱志遂使中人心汲汲求富贵又令下人力各竞锥刀利随分归舍来一取妻孥意
　　和答诗十首【并序】
　　五年春微之从东台来不数日又左转为江陵士曹掾诏下日防予下内直归而微之已即路邂逅相遇于街衢中自永寿寺南抵新昌里北得马上话别语不过相勉保方寸外形骸而已因不暇及他是夕足下次于山北寺仆职役不得去命季弟送行且奉新诗一轴致于执事凡二十章率有比兴滛文艳韵无一字焉意者欲足下在途讽读且以遣日时消忧懑又有以张直气而扶壮心也及足下到江陵寄在路所为诗十七章凡五六千言言有为章有防迨于宫律体裁皆得作者风发缄开巻且喜且怪仆思牛僧孺戒不能示他人唯与杓直拒非及樊宗师辈三四人时一吟读心甚贵重然窃思之岂仆所奉者二十章遽能开足下聪明使之然耶抑又不知足下是行也天将屈足下之道激足下之心使感时发愤而臻于此耶若两不然者何立意措辞与足下前时诗如此之相逺也仆既羡足下诗又怜足下心尽欲引狂简而和之属直宿拘牵居无暇日故不即时如意旬月来多乞病假假中稍闲且摘巻中尤者继成十章亦不下三千言其间所见同者固不能自异异者亦不能强同同者谓之和异者谓之答并别録和梦游春诗一章各附于本篇之末余未和者亦续致之顷者在科试间常与足下同笔砚每下笔时辄相顾共患其意太切而理太周故理太周则辞繁意太切则言激然与足下为文所长在于此所病亦在于此足下来序果有辞犯文繁之説今仆所和者犹前病也待与足下相见日各引所作稍删其繁而晦其义焉余具书白
　　和思归乐
　　山中不栖鸟夜半声嘤嘤似道思归乐行人掩泣听皆疑此山路迁客多南征忧愤气不散结化为精灵我谓此山鸟本不因人生人心自怀土想作思归鸣孟尝平居时娱耳琴泠泠雍门一言感未奏泪沾缨魏武铜雀妓日与欢乐并一旦西陵望欲歌先涕零峡猿亦何意陇水复何情为入愁人耳皆为肠断声请看元侍御亦宿此邮亭因听思归鸟神气独安宁问君何以然道胜心自平虽为南迁客如在长安城云得此道来何虑复何营穷达有前定忧喜无交争所以事君日持宪立大庭虽有廻天力挠之终不倾况始三十余年少有直名心中志气大眼前爵禄轻君恩若雨露君威若雷霆退不苟免难进不曲求荣在火辨玉性经霜识松贞展禽任三黜灵均长独醒获戾自东洛贬官向南荆再拜辞阙下长揖别公卿荆州又非逺驿路半月程汉水照天碧楚山插云青江陵橘似珠宜城酒如饧谁谓谴谪去未妨游赏行人生百嵗内天地暂寓形太仓一稊米大海一浮萍身委逍遥篇心付头陀经尚达死生观宁为宠辱惊中怀苟有主外物安能萦任意思归乐声声啼到明
　　和阳城驿
　　商山阳城驿中有叹者谁云是元监察江陵谪去时忽见此驿名良乆涕欲垂何故阳道州名姓同于斯怜君一寸心宠辱誓不移疾恶若巷伯好贤如缁衣沉吟不能去意者欲改为改为避贤驿大署于门楣荆人爱羊祜户曹改为辞一字不忍道况兼姓呼之因题八百言言直文甚竒诗成寄与我铿若金和丝上言阳公行友悌无等夷骨肉同衾裯至死不相离次言阳公迹夏邑始栖迟乡人化其风少长皆孝慈次言阳公道终日对酒巵兄弟笑相顾醉貌红怡怡次言阳公节謇謇居諌司誓心除国蠧决死犯天威终言阳公命左迁天一涯道州炎瘴地身不得生归一一皆实録事事无孑遗凡是为善者闻之恻然悲道州既已矣往者不可追何世无其人来者亦可思愿以君子文告彼大乐师附于雅歌末奏之白玉墀天子闻此章教化如法施直諌从如流佞臣恶如疵宰相闻此章政柄端正持进贤不知倦去邪勿复疑宪臣闻此章不敢怀依违諌官闻此章不忍纵诡随然后告史氏旧史有前规若作阳公传欲令后世知不劳叙世家不用费文辞但使国史上全録元稹诗
　　答桐花
　　山木多蓊郁兹桐独亭亭叶重碧云片花簇紫霞英是时三月天春暖山晴夜色向月浅暗香随风轻行者多商贾居者悉黎氓无人解赏爱有客独屏营手攀花枝立足蹋花影行生怜不得所死欲扬其声截为天子琴刻作古人形云待我成器荐之于穆清诚是君子心恐非草木情胡为爱其华而反伤其生老被刳肠不如无神灵雄鸡自断尾不愿为牺牲况此好顔色花紫叶青青宜遂天地性忍加刀斧刑我思五丁力防入九重城当君正殿栽花叶生光晶上对月中桂下覆堦前蓂泛拂香炉烟隐映斧藻屏为君布緑隂当暑防轩楹沉沉緑满地桃李不敢争【以上四句今本脱落】为君发清韵风来如叩琼泠泠声满耳郑卫不足听受君封植力不独吐芬馨助君行春令开花应晴【一作清】明受君露恩不独含芳荣戒君无戏言剪叶封弟兄受君嵗月功不独资生成为君长髙枝鳯凰上头鸣一鸣君万嵗寿如山不倾再鸣万人泰泰阶为之平如何有此用幽滞在岩坰嵗月不尔驻孤芳坐凋零请向桐枝上为余题姓名待余有势力移尔献丹庭
　　和大觜乌
　　乌者种有二名同性不同觜小者慈孝觜大者贪庸觜大命又长生来十余冬物老顔色变头毛白茸茸飞来庭树上初但惊儿童老巫生奸计与乌意潜通云是非凡乌遥见起敬恭千嵗乃一出喜贺主人翁祥瑞来白日神灵占知风隂作北斗使能为人吉凶此乌所止家家产日夜丰上以致寿考下可宜田农主人冨家子身老心童防随巫拜复祝妇姑亦相从杀鸡荐其肉敬若禋六宗乌喜张大觜飞接在虚空乌既饱羶腥巫亦飨甘浓乌巫互相利不复两西东日日营巢窟稍稍近房栊虽生八九子谁辨其雌雄羣雏又成长众觜骋残凶探巢吞鷰卵入簇啄蚕虫岂无乗秋隼覊绊委髙墉但食乌残肉无施抟击功亦有能言鹦翅碧觜距红暂曽説乌罪囚闭在深笼青青窗前栁郁郁井上桐贪乌占栖息慈乌独不容慈乌尔奚为来往何憧憧晓去先晨鼓暮归后昏钟辛苦尘土间飞啄禾黍丛得食将母哺饥肠不自充主人憎慈乌命子削弹弓续防稽竹丸铸荆山铜慈乌求母食飞下尔庭中数粒未入口一丸已中胷仰天号一声似欲诉苍穹反哺日未足非是惜微躬谁能持此寃一为问化工胡然大觜乌竟得天年终
　　答四皓庙
　　天下有道见无道巻怀之此乃圣人语吾闻诸仲尼矫矫四先生同禀希世资随时有显晦秉道无磷缁秦皇肆暴虐二世遘乱离先生相随去商岭采紫芝君看秦狱中戮辱者李斯刘项争天下谋臣竟恱随先生如鸾鹤去入飞君看齐鼎中燋烂者郦其子房得沛公自谓相遇迟八难掉舌枢三界役心机辛苦十数年昼夜形神疲竟杂霸者道徒称帝者师子房尔则能此非吾所宜汉髙之季年嬖宠钟所私冢嫡欲废夺骨肉相忧疑岂无子房口口舌无所施亦有陈平心心计将何为皤皤四先生髙冠危映睂从容下南山顾眄入东闱前瞻恵太子左右生羽仪却顾戚夫人楚舞无光辉心不画一计口不吐一词暗定天下本遂安刘氏危子房吾则能此非尔所知先生道既光太子礼甚卑安车留不住功成弃如遗如彼旱天云一雨百谷滋泽则在天下云复归希夷勿髙巢与由勿尚吕与伊巢由往不返伊吕去不归岂如四先生出处两逶迤何必长隐逸何必长济时由来圣人道无朕不可窥巻之不盈握舒之亘八陲先生道甚明夫子犹或非愿子辨其惑为予吟此诗
　　和雉媒
　　吟君雉媒什一哂复一叹和之一何晩今日乃成篇岂唯鸟有之抑亦人复然张陈刎颈交竟以势不完至今不平气塞絶泜水源赵襄骨肉亲亦以利相残至今不善名髙于磨筓山况此笼中雉志在饮啄间稻粱暂入口性已随人迁身苦亦自忘同族何足言但恨为媒拙不足以自全劝君今日后养鸟养青鸾青鸾一失侣至死守孤单劝君今日后结客结任安主人賔客去独住在门防
　　和松树
　　亭亭山上松一一生朝阳森耸上参天柯条百尺长漠漠尘中槐两两夹康庄婆娑低覆地枝干亦寻常八月白露降槐叶次第黄嵗暮满山雪松色郁青苍彼如君子心秉操贯冰霜此如小人面变态随炎凉共知松胜槐诚欲栽道傍粪土种瑶草瑶草终不芳尚可以斧斤伐之为栋梁杀身获其所为君构明堂不然终天年老死在南冈不愿亚枝叶低随槐树行
　　答箭镞
　　矢人职司忧为箭恐不精精则利其镞错磨锋镝成挿以青竹簳羽之赤鴈翎勿言分寸铁为用乃长兵闻有狗盗者昼伏夜潜行摩弓拭箭镞夜射不待明一盗既流血百犬同吠声狺狺嘷不巳主人为之惊盗心憎主人主人不知情反责镞太利矢人获罪名寄言控者愿君少留听何不向西射西天有狼星何不向东射东海有长鲸不然学仁贵三矢平虏廷不然学仲连一发下燕城胡为射小盗此用无乃轻徒沾一防血虚汚箭头腥
　　和古社
　　废村多年树生在古社隈为作妖狐窟心空身未摧妖狐变美女社树成楼台黄昏行人过见者心徘徊饥雕竟不捉老犬反为媒嵗媚少年客十去九不廻昨夜云合烈风驱迅雷风防树根出雷劈社坛开飞电化为火妖狐烧作灰天明至其所清旷无氛埃旧地葺村落新田辟荒莱始知天降火不必常为灾勿谓神黙黙勿谓天恢恢勿喜犬不捕勿夸雕不猜寄言狐媚者天火有时来
　　和分水岭
　　髙岭峻棱棱细泉流亹亹势分合不得东西随所委悠悠艸蔓底溅溅石罅里分流来几年昼夜两如此朝宗逺不及去海三千里浸润小无功山苖长旱死萦纡用无所奔迫流不巳唯作鸣咽声夜入行人耳有源殊不竭无坎终难止同出而异流君看何所似有似骨肉亲别从兹始又似势利交波澜相背起所以赠君诗将君何所比不比山上泉比君井中水
　　有木诗八首【并序】
　　余尝读汉书列传见佞顺媕娿圗身妄国如张禹辈者见惑上蛊下交乱君亲如江充辈者见暴狠跋扈壅君树党如梁冀辈者见色仁行违先德后贼如王莽辈者又见外状恢中无实用者又见附离权势随之覆亡者其初皆有动人之才足以惑众媚主莫不合于始而败于终也因引风人骚人之兴赋有木八章不独讽前人亦儆后代尔
　　有木名弱栁结根近清池风烟借顔色露助华滋峩峩白雪毛【一作花】嫋嫋青丝枝渐宻隂自庇转髙梢四垂截枝扶为杖软弱不自持折条用樊圃柔脆非其宜为树信可翫论材何所施可惜金堤地栽之徒尔为有木名樱桃得地早滋茂叶宻独承日花繁偏受露迎风暗揺动引鸟自【一作潜】来去鸟啄子难成风来枝莫住低软易攀翫佳人屡廻顾色求桃李饶心向松筠妬好是映墙花本非当轩树所以姓萧人曽为伐樱赋有木秋不凋青青在江北谓为洞庭橘美人自移植上受顾盻恩下勤浇溉力实成乃是枳臭苦不堪食物有似是者眞伪何由识美人黙无言对之长叹息中含害物意外矫凌霜色仍向枝叶间潜生刺如棘
　　有木名杜棃隂森覆丘壑心蠧已空朽根深尚盘薄媚狐言语巧妖鸟声音恶凭此为巢穴往来互栖托四傍五六本枝叶相交错借问因何生秋风吹子落为长社坛下无人敢芟斫几度埜火来风烧不着
　　有木香苒苒山头生一蕟主人不知名移种近轩闼爱其有芳味因以调麯糵前后曽饮者十人无一活岂徒悔封植兼亦误采掇试问识药人始知名野葛年深已滋蔓刀斧不可伐何时猛风来为我连枝拔
　　有木名水柽逺望青童童根株非劲挺柯叶多防笼彩翠色如柏鳞皴皮似松为同松柏类得列嘉树中枝弱不胜雪势髙常惧风雪压低还举风吹西复东柔芳甚杨栁早落先梧桐惟有一堪赏中心无蠧虫
　　有木名凌霄擢秀非孤标偶依一株树遂抽百尺条托根附树身开花寄树梢自谓得其势无因有动揺一旦树摧倒独立暂飘飖疾风从东起吹折不终朝朝为拂云花暮为委地樵寄言立身者勿学柔弱苖
　　有木名丹桂四时香馥馥花团夜雪明叶剪春云緑风影清似水霜枝冷如玉独占小山幽不容凡鸟宿匠人爱芳直裁截为厦屋干细力未成用之君自速重任虽大过直心终不曲纵非梁栋材犹胜寻常木
　　【立名按韵语阳秋乐天有木八章其六章托弱栁等以讽在位者七章讽附丽权势者八章曰有木名丹桂盖自谓也乐天素善李绅而不入德裕党素善牛僧孺杨虞卿而不入宗闵之党素善刘禹锡而不入伾文之党中立不倚峻节凛然自比于桂殆未为过也】
　　叹鲁二首
　　季桓心岂忠其富过周公阳货道岂正其权执国命由来富与权不系才与贤所托得其地虽愚亦获安彘肥因粪壤防稳依社坛虫兽尚如此岂谓无因缘
　　展禽胡为者直道竟三黜顔子何如人屡空聊过日皆怀王佐道不践陪臣秩自古无奈何命为时所屈有如艸木分天各与其一荔枝非名花牡丹无甘实
　　反鲍明逺白头吟
　　炎炎者烈火营营者小蝇火不热贞玉蝇不防清冰此苟无所受彼莫能相仍乃知物性中各有能不能古称怨恨【一作报】死则人有所惩惩淫或应可在道未为譬如蜩鷃徒啾啾啅龙鹏宜当委之去寥廓髙飞腾岂能泥尘下区区酬怨憎胡为坐自苦吞悲仍抚膺
　　青冢
　　上有饥鹰号下有枯蓬走茫茫边雪里一掬沙培塿传是昭君墓埋闭蛾睂乆凝脂化为泥铅黛复何有唯有隂怨气时生坟左右郁郁如苦雾不随骨销朽妇人无他才荣枯系妍否何乃明妃命独悬画工手丹青一诖误白黒相纷纠遂使君眼中西施作嫫母同侪倾宠幸异类为配偶祸福安可知美顔不如丑何言一时事可戒千年后特报后来姝不须倚睂首无辞插荆钗嫁作贫家妇不见青冢上行人为浇酒
　　杂感
　　君子防悔尤贤人戒行藏嫌疑逺李言动慎毫芒立敎固【一作圗】如此抚事有非常为君持所感仰面问苍苍犬囓桃树根李树反见伤老烹不烂延祸及枯桑城门自焚热池鱼罹其殃阳货肆凶暴仲尼畏于匡鲁酒薄如水邯郸开战塲伯禽鞭见血过失由成王都尉身降虏宫刑加子长吕安兄不道都市杀嵇康斯人死已乆其事甚昭彰是非不由巳祸患安可防使我千载后涕泗满衣裳









　　白香山诗集巻二
　　钦定四库全书
　　白香山诗集巻三　　　　　歙县汪立名编长庆集三【讽谕新乐府上二十首】
　　新乐府【并序○元和四年为左拾遗时作】
　　【立名按元稹集有和李校书新题乐府上阳白髪人华原磬等十二首序云予友李公垂贶予乐府新题二十首雅有所谓不虚为文予取其病时之尤急者列而和之盖十二而已云云语未尝及白而此序中又不言和李作当是因李作而推广者爰于题下间采元李注以实原注所未备】
　　序曰凡九千二百五十二言断为五十篇篇无定句句无定字系于意不系于文首句标其目卒章显其志诗三百之义也其辞质而径欲见之者易谕也其言直而切欲闻之者深诫也其事覈而实使采之者传信【一作有徴】也其体顺而肆可以播于乐章歌曲也总而言之为君为臣为民为物为事而作不为文而作也
　　七徳舞　美拨乱陈王业也【武徳中天子始作秦王破陈乐以歌太宗之功业贞观初太宗重制破陈乐舞圗诏魏征虞世南等为之歌词名七徳舞自龙朔已后诏郊庙享宴皆先奏之】
　　七德舞七德歌传自武德至元和元和小臣白居易观舞听歌知乐意乐终稽首陈其事太宗十八举义兵白旄黄钺定两京擒充戮窦四海清二十有四功业成二十有九即帝位三十有五致太平功成理定何神速速在推心置人腹亡卒遗骸散帛收【贞观初诏收天下陈死骸骨致祭而瘗埋之寻又散帛以求之也】饥人卖子分金赎【贞观二年大饥人有鬻男女者诏出御府金帛尽赎之还其父母】魏征梦见天子【一作子夜】泣【魏征疾亟太宗梦与征别既寤流涕是夕征卒故御制碑文云昔殷宗得良弼于梦中今朕失贤臣于觉后】张谨哀闻辰日哭【张公谨卒太宗为之举哀有司奏日在辰隂阳所忌不可哭上曰君臣义重父子之情也情发于中安知辰日遂哭之恸】怨女三千放出宫【太宗尝谓侍臣曰妇人幽闭深宫情实可愍今将出之任求伉俪于是令左丞戴胄给事中杜正伦于掖庭宫西门拣出数千人尽放归】死囚四百来归狱【贞观六年亲録囚徒死罪者三百九十人放出归家令明年秋来就刑应期毕至诏悉原之】剪须烧药赐功臣李勣呜咽思杀身【李勣常疾医云得龙须烧灰方可疗之太宗自剪须烧灰赐之服讫而愈勣叩头泣涕而谢】含血吮疮抚战士思摩奋呼乞効死【李思摩尝中矢太宗亲为吮血】不独【一作则知不独】善战善乘时以心感人人心归尔来一百九十载天下至今歌舞之歌七徳舞七徳圣人有作垂无极岂徒耀神武岂徒夸圣文太宗意在陈王业王业艰难示子孙
　　法曲　美列圣正华声也【元宗杂彜歌不能无所刺焉】
　　法曲法曲歌大定积徳重熙有余庆永徽之人舞而咏【永徽之时有贞观遗风故髙宗制一戎大定乐曲】法曲法曲舞霓裳政和世理音洋洋开元之人乐且康【霓裳羽衣曲起于开元盛于天寳也】法曲法曲歌堂堂堂堂之庆垂无疆中宗肃宗复鸿业唐祚中兴万万叶【永隆元年太常丞李嗣贞善审音律能知兴衰云近者乐府有堂堂之曲再言之者唐祚再兴之兆也】法曲法曲襍【一作合】夷歌夷声邪乱华声和以乱干和天宝末明年胡尘犯宫阙【法曲虽似失雅音盖诸夏之声也故歴朝行焉明皇虽雅好度曲然未尝使蕃汉杂奏天宝十三载始诏诸道调法曲与胡部新声合作识者深异之明年冬而安禄山反】乃知法曲本华风苟能审音与政通一从胡曲相防错不辨兴衰与哀乐愿求牙旷正华音不令夷夏相交侵
　　二王后　明祖宗之意也
　　二王后彼何人介公酅公为国賔周武隋文之子孙古人有言天下者非是一人之天下周亡天下传于隋隋人失之唐得之唐兴十叶嵗二百介公酅公世为客明堂太庙朝享时引居賔位备威仪备威仪助郊祭髙祖太宗之遗制不独兴灭国不独继絶世欲令嗣位守文君亡国子孙取为戒
　　海漫漫　戒求仙也
　　海漫漫直下无厎旁无边云涛烟浪最深处人传中有三神山山上多生不死药服之羽化为天仙秦皇汉武信此语方士年年采药去蓬莱今古但闻名烟水茫茫无覔处海漫漫风浩浩眼穿不见蓬莱岛不见蓬莱不敢归童男丱女舟中老徐福文成多诳诞上元太一虚祈祷君看骊山顶上茂陵头毕竟悲风吹蔓草何况元圣祖五千言不言药不言仙不言白日升青天立部伎　刺雅乐之替也【太常选坐部伎无性识者退入立部伎又选立部伎絶无性识者退入雅乐部则雅乐之声可知矣】
　　立部伎鼔笛諠双舞劎跳七丸嫋巨索掉长竿太常部伎有等级堂上者坐堂下立堂上坐部笙歌清堂下立部鼓笛鸣笙歌一曲【一作声】众侧耳鼔笛万曲无人听立部贱坐部贵坐部退为立部伎击鼔吹笛和杂戏立部又退何所任始就乐悬操雅音雅音替坏一至此长令尔辈调宫征圜丘后土郊祀时言将此乐感神只欲望鳯来百兽舞何异北辕将适楚工师愚贱安足云太常三卿尔何人
　　华原磬　刺乐工非其人也【天宝中始废泗濵磬用华原石代之询诸磬人则曰故老云泗濵磬下调之不能和得华原石考之乃和由是不改】
　　华原磬华原磬古人不聴今人聴泗濵石泗濵石今人不击古人击今人古人何不同用之舍之由乐工乐工虽在耳如壁不分清浊即为聋梨园弟子调律吕知有新声不如古古称浮磬出泗濵立辨致死声感人宫悬一聴华原石君心遂亡封疆臣果然胡冦从燕起武臣少肯封疆死始知乐与时政通岂聴铿锵而已矣磬襄入海去不归长安市儿为乐师华原磬与泗濵石清浊两音谁得知
　　上阳白髪人　愍怨旷也【天寳五载已后杨贵妃専宠后宫人无复进幸矣六宫有美色者辄置别所上阳是其一也贞元中尚存焉】
　　上阳人上阳人红顔暗老白髪新绿衣监使守宫门一闭上阳多少春宗末嵗初选入入时十六今六十同时采择百余人零落年深残此身忆昔呑悲别亲族扶入车中不敎哭皆云入内便承恩脸似芙蓉胷似玉未容君王得见面已被杨妃遥侧目妬令潜配上阳宫一生遂向空房宿宿空房【旧本皆作床】秋夜长夜长无寐天不明耿耿残灯背壁影萧萧暗雨打窗声春日迟日迟独坐天难暮宫莺百啭愁厌闻梁燕双栖老休妬莺归燕去长悄然春往秋来不记年唯向深宫望明月东西四五百回圆今日宫中年最老大家遥赐尚书号小头鞵履窄衣裳青黛防眉眉细长外人不见见应笑天宝末年时世【一作様】籹上阳人苦最多少亦苦老亦苦少苦老苦两如何君不见昔时吕向美人赋【天寳末有密采艳色者当时号花鸟使吕向献美人赋以讽之】又不见今日上阳宫人白髪歌
　　胡旋女　戒近习也【天宝末康居国献之】
　　胡旋女胡旋女心应手应鼔弦鼔一声双袖举回雪飘飖【一作风飘飘】转蓬舞左旋右转不知疲千帀万周无已时人间物类无可比奔车轮缓旋风迟曲终再拜谢天子天子为之微启齿胡旋女出康居徒劳东来万里余中原自有胡旋者鬭妙争能尔不如天宝季年时欲变臣妾人人学圎转中有太真外禄山二人最道能胡旋梨花园中册作妃金鸡障下养为儿禄山胡旋迷君眼兵过黄河疑未反贵妃胡旋惑君心死弃马嵬念更深从兹地轴天维转五十年来制不禁胡旋女莫空舞数唱此歌悟明主
　　新丰折臂翁　戒边功也
　　新丰老翁八十八头鬓眉须皆似雪孙扶向店前行左【一作右】臂凭肩右【一作左】臂折问翁臂折来几年兼问致折何因缘翁云贯属新丰县生逢圣代无征战惯聴棃园歌管声【一作唯聴骊宫歌吹声】不识旗枪与弓箭无何天宝大徴兵尸有三丁防一丁防得驱将何处去五月万里云南行闻道云南有泸水椒花落时瘴烟起大军徒渉水如汤未过【一作战】十人二三死邨南邨北哭声哀【一作悲】儿别爷娘夫别妻皆云前后征蛮者千万人行无一回是时翁年二十四兵部牒中有名字夜深不敢使人知偷将【一作自把】大石槌折臂张弓簸旗俱不堪从兹使免征云南骨碎筋伤非不苦且图拣退归乡土此臂折来六十年一肢虽废一身全至今风雨隂寒夜直到天明痛不眠痛不眠终不悔且喜老身今独在不然当时泸水头身死魂孤骨不收应作云南望乡鬼万人冢上哭呦呦【云南有万人冢即鲜于仲通李密曾覆军之所今冢犹存】老人言君聴取君【一作何】不闻开元宰相宋开府不赏边功防黩武【开元初突厥数犯边时天武军牙将郝灵筌出使因引特勒回鹘部落斩突厥黙啜献首于阙下自谓有不世之功时宋璟为相以天子年少好武恐徼功者生心痛抑其党逾年始授郎将灵筌遂恸哭呕血而死】又不闻天宝宰相杨国忠欲求恩幸立边功边功未立生人怨请问新丰折臂翁【天宝末杨国忠为相重搆阁罗鳯之役募人讨之前后发二十余万众去无返者又捉人连枷赴役天下怨哭人不聊生故禄山得乘人心而盗天下元和初而折臂翁犹存因备歌之】
　　太行路　借夫妇以讽君臣之不终也
　　太行之路能摧车若比君心【一作人心下同】是坦途巫峡之水能覆舟若比君心是安流君心好恶苦不常好生毛羽恶生疮与君结髪未五载岂期牛女为参商古称色衰相弃背当时美人犹怨悔何况如今鸾镜中妾顔未改君心改为君薰衣裳君闻兰麝不馨香为君盛容饰君看珠翠无顔色行路难难重陈人生莫作妇人身百年苦乐由他人行路难难于山险于水不独人家夫与妻近代君臣亦如此君不见左纳言右纳史朝承恩暮赐死行路难不在水不在山只在人情反覆间
　　司天台　引古以儆今也
　　司天台仰观俯察天人际羲和死来职事废官不求贤空取艺昔闻西汉元成间下陵上替谪见天北辰微暗少光色四星煌煌如火赤耀芒动角射三台上台半灭中台坼是时非无太史官眼见心知不敢言明朝趋入明光殿唯奏庆云寿星见天文时变两如斯九重天子不得知不得知安用台髙百尺为
　　捕蝗　刺长吏也
　　捕蝗捕蝗谁家子天热日长饥欲死兴元兵乆【一作革】伤隂阳和气蛊蠧化为蝗始自两河及三辅荐食如蚕飞似雨雨飞蚕食千里间不见青苗空赤土河南长吏言忧农课人昼夜捕蝗虫是时粟斗钱三百蝗虫之价与粟同捕蝗捕蝗竟何利徒使饥人重劳费一蝗虽死百蝗来岂将人力竞天灾我闻古之良吏有善政以政駈蝗蝗出境又闻贞观之初道欲昌文皇仰天呑一蝗一人有庆兆民赖是嵗虽蝗不为害【贞观二年太宗呑蝗虫事具贞观实录】
　　昆明春　思王泽之广被也【贞元中始涨之】
　　昆明春昆明春春池岸古春流新影浸南山青滉瀁波沉西日红奫沦往年因旱灵池竭尾曵涂鱼喣沬诏开八水注恩波千介万鳞同日活今来净渌水照天游鱼鱍鱍莲田田洲香杜若抽心短沙暖鸳鸯铺翅眠动植飞沉性皆遂皇泽如春无不被渔者仍丰网罟资贫人又获菰蒲利诏以昆明近帝城官家不得收其征菰蒲无租鱼无税近水之人感君惠感君惠独何人吾闻率土皆王民逺民何踈近何亲愿推此惠及天下无逺无近同【一作皆】忻忻吴兴山中罢搉茗鄱阳坑里休税银天涯地角无禁利熙熙同似昆明春
　　城盐州　美圣谟而诮边将也【贞元壬申嵗特诏城之】
　　城盐州城盐州城在五原原上头蕃东节度鉢阐布忽见新城当要路金鸟飞传賛普闻建牙传箭集羣臣君臣赭面有忧色皆言勿谓唐无人自筑盐州十余载左衽氊裘不犯塞昼牧牛羊夜捉生长去新城百里外诸边急警劳戍人唯此一道无烟尘灵夏潜安谁复辨秦原暗通何处见鄜州驿路好马来长安药肆黄蓍贱城盐州盐州未城天子忧徳宗按圗自定计非闗将略与庙谋吾闻髙宗中宗世北虏猖狂最难制韩公创筑受降城三城鼎峙屯汉兵东西亘絶数千里耳冷不闻胡马声如今边将非无防心笑韩公筑城壁相看养冦为身谋各握强兵固恩泽愿分今日边将恩褒赠韩公封子孙谁能将此盐州曲翻作歌词闻至尊
　　道州民　美臣遇主也
　　道州民多侏儒长者不过三尺余市作矮奴年进奉号为道州任土贡任土贡寕若斯不闻使人生别离老翁哭孙母哭儿一自阳城来守郡不进矮奴频诏问城云臣按六典书任土贡有不贡无道州水土所生者只有矮民无矮奴吾君感悟玺书下嵗贡矮奴宜悉罢道州民老者幼者何欣欣父兄子弟始相保从此得作良人身道州民民到于今受其赐欲説使君先下泪仍恐儿孙忘使君生男多以阳为字
　　驯犀　感为政之难终也【贞元丙戌嵗南海进驯犀诏纳苑中至十三年冬大寒驯犀死矣立名按李绅传作贞元丙子且贞元至甲申乙酉而止无丙戌年此注当属传写之误也】
　　驯犀驯犀通天犀躯貌骇人角骇鸡海蛮闻有明天子驱犀乘传来万里一朝得谒大眀宫欢呼拜舞自论功五年驯养始堪献六译语言方得通上嘉人兽俱来逺蛮馆四方犀入苑防以瑶刍鏁以金故乡迢逓君门深海鸟不知钟鼓乐池鱼空结江湖心驯犀生处南方热秋无白露冬无雪一入上林三四年又逢今嵗苦寒月饮冰卧霰苦踡局角骨冻伤鳞甲缩【犀有回纹毛如鳞身项有肉甲増】驯犀死蛮儿啼向阙再拜顔色低奏乞生归本国去恐身冻死似驯犀君不见建中初驯象生还放林邑【建中元年诏尽出苑中驯象放归南方也】君不见贞元末驯犀冻死蛮儿泣所嗟建中异贞元象生犀死何足言
　　五弹　恶郑之夺雅也
　　五弹五弹聴者倾耳心寥寥赵璧知君入骨爱五一一为君调第一第二索索秋风拂松疎韵落第三第四泠泠夜鹤忆子笼中鸣第五声最掩抑陇水冻咽流不得五弦并奏君试聴凄凄切切复铮铮铁击瑚一两曲氷写玉盘千万声铁声杀冰声寒【今本遗此六字不聫贯矣】杀声入耳肤血憯寒气中人肌骨酸曲终声尽欲半日四座相对愁无言座中有一逺方士唧唧咨咨声不已自叹今朝初得闻始知孤负平生耳唯忧赵璧白髪生老死人间无此声逺方士耳【一作尔】聴五信为美吾闻正始之音不如是正始之音其若何朱疏越清庙歌一弹一唱再三叹曲淡节稀声不多融融曵曵召元气聴之不觉心平和人情重今多贱古古琴有人不抚更从赵璧艺成来二十五不如五
　　蛮子朝　刺将骄而相备位也【増李传云贞元末蜀中始通蛮酋】
　　蛮子朝泛皮船兮渡绳桥来自巂州道路遥入界先经蜀川【一作道】过蜀将收功先表贺臣闻云南六诏蛮东连防牱西接蕃六诏星居初琐碎合为一诏渐强大开元皇帝虽圣神唯蛮倔强不来賔鲜于仲通六万卒征蛮一陈全军没至今西洱河岸边箭孔刀痕满枯骨【天寳十三载鲜于仲通统兵六万讨云南王閤罗鳯于西洱河全军覆没也】谁知今日慕华风不劳一人蛮自通诚由陛下休明徳亦赖微臣诱谕功徳宗省表知如此笑令中使迎蛮子蛮子导从者谁何摩挲俗羽双隈伽清平官持赤藤杖大将军系金呿嗟【皮带也増】异牟寻男寻閤劝特敇召对延英殿上心贵在怀逺蛮引临玉座近天顔冕旒不垂亲劳俫赐衣赐食移时对移时对不可得大臣相看有羡色可怜宰相拖紫佩金章朝日唯闻对一刻
　　骠国乐　欲王化之先迩后逺也【贞元十七年来献之】
　　骠国乐骠国乐出自大海西南角雍羌之子舒难陁来献南音奉正朔徳宗立仗御紫庭黈纩不塞为尔聴玉螺一吹椎髻耸铜鼓一击文身踊珠缨转星宿摇花鬘斗薮龙蛇动曲终王子啓圣人臣父愿为唐外臣左右欢呼何翕习至尊徳广之所及须臾百辟诣閤门俯伏拜表贺至尊伏见骠人献新乐请书国史传子孙时有击壤老农父暗测君心闲独语闻君政化甚圣明欲感人心致太平感人在近不在远太平由实非由声观身理国国可济君如心兮民如体体生疾苦心憯凄民得和平君恺悌贞元之民若未安骠乐虽闻君不欢贞元之民苟无病骠乐不来君亦圣骠乐骠乐徒喧喧不如闻此刍荛言
　　防戎人　逹穷民之情也【元云近制西边毎擒蕃酋例皆传置南方不加勦戮】
　　缚戎人缚戎人耳穿面破驱入秦天子矜怜不忍杀诏徙东南吴与越黄衣小使録姓名领出长安乘递行身被金疮面多瘠扶病徒行日一驿朝飡饥渇费杯盘夜卧腥臊汚牀席忽逢江水忆交河垂手齐声【一作唱】呜咽歌其中一虏语诸虏尔苦非多我苦多同伴行人因借问欲説喉中气愤愤自云乡管【一作贯】本凉原大歴年中没落蕃一落蕃中四十载身【一作遣】着皮裘系毛带唯许正朝【一作朔】服汉仪敛衣整巾潜【一作双】泪垂誓心密定归乡计不使蕃中妻子知【有李如暹者蓬子将军之子也尝没蕃中自云蕃法唯正嵗一日许唐人之没蕃者服唐衣冠由是悲不自胜遂密定归计也】暗思幸有残筋骨【一作力】更恐年衰归不得蕃候严兵鸟不飞脱身冒死奔逃归昼伏宵行经大漠云隂月黒风沙恶惊藏青冢寒草疎偷度黄河夜冰薄忽闻汉军鼙鼔声路旁走出再拜迎游骑不聴能汉语将军遂防作蕃生配向江南卑湿地定无存防空防备念此吞声仰诉天若为辛苦度残年凉原乡井不得见胡地妻儿虚弃捐没蕃被囚思汉土归汉被劫为蕃虏早知如此悔归来两地寜如一处苦缚戎人戎人之中我苦辛自古此寃应未有汉心汉语吐蕃身



　　白香山诗集巻三
　　钦定四库全书
　　白香山诗集巻四　　　　　歙县汪立名编长庆集四【讽谕新乐府下三十首】
　　骊宫髙　美天子重惜人之财力也
　　髙髙骊山上有宫朱楼紫殿三四重迟迟兮春日玉甃暖兮温泉溢嫋嫋兮秋风山蝉鸣兮宫树红翠华不来兮嵗月乆墙有衣兮瓦有松吾君在位已五载何不一幸于【一作乎】其中西去都门几多地吾君不游有深意一人出兮不容易六宫从兮百司备八十一车千万骑朝有宴饫暮有赐中人之产数百家未足充君一日费吾君修已人不知不自逸兮不自嬉吾君爱人人不识不伤财兮不伤【一作夺】力骊宫髙兮髙入云君之来兮为一身君之不来兮为【一本有千字】万人
　　百链镜　辨皇王鉴也
　　百链镜镕范非常规日辰置处灵且竒江心波上舟中铸五月五日日午时琼粉金膏磨莹已化为一片秋潭水镜成将献蓬莱宫扬州长吏手自封【一作钿函金匣鏁几重】人间臣妾不合照【一作用】背有九五飞天龙人人呼为天子镜我有一言闻太宗太宗常以人为镜鉴古鉴今不鉴容四海安危居掌内百王治乱悬心中乃知天子别有镜不是扬州百链铜
　　青石　激忠烈也
　　青石出自蓝田山兼车运载来长安工人磨琢欲何用石不能言我代言不愿作人家墓前神道碣坟土未干名已灭不愿作官家道傍徳政碑不镌实录镌虚辞愿为段氏顔氏碑雕镂太尉与太师刻此两片坚贞质状彼二人忠烈姿义心如石屹不转死节如石确不移如观奋击朱泚日似见叱呵希烈时各于其上题名諡一置髙山一沉水陵谷虽迁碑独存骨化为尘名不死长使不忠不烈臣观碑改节慕为人慕为人劝事君
　　两朱阁　刺佛寺渐多也
　　两朱阁南北相对起借问何人家贞元双帝子帝子吹箫双得仙五云飘飖飞上天第宅亭台不将去化为佛寺在人间妆阁妓楼何寂静栁似舞腰池似镜花落黄昏悄悄时不闻歌吹闻钟磬寺门勅榜金字书尼院佛庭寛有余青苔明月多闲地比屋齐人无处居忆昨平阳宅初置呑并平人几家地仙去双双作梵宫渐恐人家尽为寺
　　西凉伎　刺封疆之臣也
　　西凉伎假面胡人假狮子刻木为头丝作尾金镀眼睛银帖齿奋迅毛衣摆双耳如从流沙来万里紫髯深目两胡儿鼔舞跳梁前致辞应似凉州未陷日安西都防进来时须臾云得新消息安西路絶归不得泣向狮子涕双垂凉州陷没知不知狮子囘头向西望哀吼一声观者悲贞元边将爱此曲醉坐笑看看不足享【一作娱】賔犒士宴监军狮子胡儿长在目有一征夫年七十见弄凉州低面泣泣罢敛手白将军主忧臣辱昔所闻自从天寳兵戈起犬戎日夜呑西鄙凉州陷来四十年河陇侵将七千里平时安西万里疆今日边防在凤翔【平时开逺门外立堠云去安西九千九百里以示戍人不为万里行其实就盈数也今蕃汉使往来悉在陇州交易】缘边空屯十万卒饱食温衣闲过日遗民肠断在凉州将卒相看无意收天子每思常痛惜将军欲説合慙羞奈何仍看西凉伎取笑资欢无所媿纵无智力未能收忍取西凉弄为戏
　　八骏图　戒竒物惩佚游也
　　穆王八骏天马驹后人爱之写为图背如龙兮颈如象【一作鸟】骨竦筋髙脂月壮【一作少】日行万里疾如飞穆王独乘何所之四荒八极踏欲遍三十二蹄无歇时属车轴折趁不及黄屋草生弃若遗瑶池西赴王母宴七庙经年不亲荐璧台南与盛姬游明堂不复朝诸侯白云黄竹【王母瑶池宴穆天子所歌之曲也増】歌声动一人荒乐万人愁周从后稷至文武积徳累功世勤苦岂知才及五代孙心轻王业如灰土由来尤物不在大能荡君心即为害文帝却之不肯乘千里马去汉道兴穆王得之不为戒八骏驹来周室坏至今此物世称珍不知房星之精下为怪八骏图君莫爱
　　涧厎松　念寒隽也
　　有松百尺大十围生在涧厎寒且卑涧深山险人路絶老死不逢工度之天子明堂欠梁木此求彼有两不知谁谕苍苍造物意但与之材不与地金张世禄黄宪贤牛衣寒贱貂蝉贵貂蝉与牛衣髙下虽有殊髙者未必贤下者未必愚君不见沈沈海厎生瑚歴歴天上种白榆【按英华辨证白居易涧厎松金张世禄黄宪贤黄宪本牛医児而集本作原宪贫详上下句黄宪贤是】
　　牡丹芳　美天子忧农也
　　牡丹芳牡丹芳黄金蘂绽红玉房千片赤英霞烂烂百枝绛焰灯煌煌照地初开锦绣段当风不结兰麝囊仙人琪树白无色王母桃花小不香宿露轻盈泛紫艳朝阳照耀生红光红紫二色间深浅向背万态随低昂映叶多情隐羞面卧丛无力含醉妆低娇笑容疑掩口凝思怨人如防肠秾姿贵彩信竒絶杂卉乱花无比方石竹金钱何细碎芙蓉芍药苦寻常遂使王公与卿相游花冠盖日相望庳车软轝贵公子香衫细马豪家郎衞公宅静闭东院西明寺深开北廊戏蝶双舞看人乆残莺一声春【一作娇】日长共愁日照芳难驻仍张帷幕垂隂凉花开花落二十日一城之人皆若狂三代以还文胜质人心重华不重实重华直至牡丹芳其来有渐非今日元和天子忧农桑防下动天天降祥去嵗嘉禾生九穗田中寂莫无人至今年瑞麦分两岐君心独喜无人知无人知可叹息我愿暂求造化力减却牡丹妖艳色少廻卿士爱花心同似吾君忧稼穑
　　红线毯　忧蚕桑之费也
　　红线毯择茧缲丝清水煮拣丝练线红蓝染染为红线红于蓝织作披香殿上毯披香殿广十丈余红线织成可殿铺防丝茸茸香拂拂线软花虚不胜物美人蹋上歌舞来罗韤绣鞵随步没太原毯涩毳缕硬蜀都褥薄锦花冷不如此毯温且柔年年十月来宣州宣州太守加様织自谓为臣能竭力百夫同担进宫中线厚丝多巻不得宣州太守知不知一丈毯用【一本无用字】千两丝地不知寒人要暖少夺人衣作地衣【贞元中宣州进开様加丝毯】
　　杜陵叟　伤农夫之困也
　　杜陵叟杜陵居嵗种薄田一顷余三月无雨旱风起麦苗不秀多黄死九月降霜秋早寒禾穗未熟皆青干长吏明知不申破急敛暴徴求考课典桑卖地纳官租明年衣食将何如剥我身上帛夺我口中粟虐人害物即豺狼何必钩爪锯牙食人肉不知何人奏皇帝帝心恻隐知人白麻纸上书徳音京畿尽放今年税昨日里胥方到门手持尺牒牓乡邨十家租税九家毕虚受吾君蠲免恩
　　缭绫　念女工之劳也
　　缭绫缭绫何所似不似罗绡与纨绮应似天台山上明月【一作月明】前四十五尺瀑布泉中有文章又竒絶地铺白烟花簇雪织者何人衣者谁越溪寒女汉宫姬去年中使宣口勅天上取様人间织织为云外秋鴈行染作江南春水色广裁衫袖长制裙金斗熨波刀剪纹异彩竒文相隐映转侧看花花不定昭阳舞人恩正深春衣一对直千金汗沾粉污不再着曵土蹋泥无惜心缭绫织成费功绩莫比寻常缯与帛丝细缲多女手疼扎扎千声不盈尺昭阳殿里歌舞人若见织时应也【一作合】惜
　　卖炭翁　苦宫市也
　　卖炭翁伐薪烧炭南山中满面尘灰烟火色两鬓苍苍十指黒卖炭得钱何所营身上衣裳口中食可怜身上衣正单心忧炭贱愿天寒夜来城上一尺雪晓驾炭车辗冰辙牛困人饥日已髙市南门外泥中歇两骑翩翩来是谁黄衣使者白衫儿手把文书口称勅车叱牛牵向北一车炭重【一本无重字】千余斤宫使驱将惜不得半匹红纱一丈绫系向牛头充炭直
　　母别子　刺新间旧也
　　母别子子别母白日无光哭声苦闗西骠骑大将军去年破虏新防勲勅赐金钱二百万洛阳迎得如花人新人迎来旧人弃掌上莲花眼中刺迎新弃旧未足悲悲在君家留两儿一始扶行一初坐坐啼行哭牵人衣以汝夫妇新嬿婉使我母子生别离不如林中乌与鹊母不失雏雄伴雌应似园中桃李树花落随风子住【一作在】枝新人新人听我语洛阳无限红楼女但愿将军重立功更有新人胜于汝
　　隂山道　疾贪虏也【按李传云元和二年有诏悉以金银酬囘鹘马价】
　　隂山道隂山道纥逻敦肥水泉好每至戎人送马时道傍千里无纤草草尽泉枯马病羸飞龙但印骨与皮五十匹缣易一匹缣去马来无了日养无所用去非宜每嵗死伤十六七缣丝不足女工苦疎织短截充匹数藕丝蛛三丈余囘鹘诉称无用处咸安公主号可【胡贾反】敦逺为可【音克】汗频奏论元和二年下新勅内出金帛酬马直仍诏江淮马价缣从此不令疎短织合罗将军呼万嵗捧授金银与缣防谁知黠虏启贪心明年马多来一倍缣渐好马渐多隂山虏奈尔何
　　时世妆　儆戎也
　　时世妆时世妆出自城中传四方时世流行无逺近顋不施朱面无粉鸟膏注唇唇似泥双眉画作八字低妍蚩黒白失本态妆成尽似含悲啼圆鬟无鬓椎髻様斜红不晕赭面状昔闻被髪伊川中辛有见之知有戎元和妆梳君记取髻椎面赭非华风
　　李夫人　鉴嬖惑也
　　汉武帝初防李夫人夫人病时不肯别死后留得生前恩君恩不尽念未已甘泉殿里令写真丹青写出竟何益不言不笑愁杀人又令方士合灵药玉釡煎链金炉焚九华帐深夜悄悄反魂香降夫人魂夫人之魂在何许香烟引到焚香处既来何苦不须臾缥缈悠扬还灭去去何速兮来何迟是邪非邪两不知翠蛾髣髴平生貌不似昭阳寝疾时魂之不来君心苦魂之来兮君亦悲背灯隔帐不得语安用暂来还见违伤心不独汉武帝自古及今皆若斯君不见穆王三日哭重璧台前伤盛姬又不见太陵一掬泪马嵬坡下念杨妃纵令妍姿艳质化为土此恨长在无销期生亦惑死亦惑尤物惑人忘不得人非木石皆有情不如不遇倾城色
　　陵园妾　怜幽闭也
　　陵园妾顔色如花命如叶命如叶薄将奈何一奉寝宫年月多年月多时光换春愁秋思知何限青丝髪落丛鬓疎红玉肤销系裙缦忆昔宫中被妬猜因谗得罪配陵来老母啼呼趁车别中官监送鏁门廻山宫一闭无开日未死此身不令出松门到晓月徘徊柏城尽日风萧瑟松门柏城幽闭深闻蝉听燕感光隂眼看菊蕊重阳泪手把梨花寒食心把花掩泪无人见绿芜墙绕青苔院四季徒支妆粉钱三朝不识君王面遥想六宫奉至尊宣徽雪夜浴堂春雨露之恩不及者犹闻不啻三千人我尔君恩何厚薄愿令轮转直陵园三嵗一来均苦乐
　　盐商妇　恶幸人也
　　盐商妇多金帛不事田农与蚕绩南北东西不失家风水为乡船作宅本是扬州小家女嫁得西江大商客绿鬟溜去金钗多皓腕肥来银钏窄前呼苍头后叱婢问尔因何得如此壻作盐商十五年不属州县属天子每年盐利入官时少入官家多入私官家利薄私家厚盐铁尚书逺不知何况江头鱼米贱红鲙黄橙香稻饭饱食浓妆倚柂楼两朶红顋花欲绽盐商妇有幸嫁盐商终朝美饭食终嵗好衣裳好衣美食来何处【一作有来】亦须惭媿桑羊桑羊死已乆不独汉时今亦有
　　杏为梁　刺居处僣也
　　杏为梁桂为柱何人堂室李开府碧砌红轩色未干去年身没今移主髙其墙大其门谁家第宅卢将军素泥朱板光未灭今嵗官收赐别人开府之堂将军宅造未成时头已白逆旅重居逆旅中心是主人身是客更有愚夫念身后心虽甚长计非久穷奢极丽越规模付子传孙令保守莫教门外过客闻抚掌囘头笑杀君君不见马家宅尚犹存宅门题作奉诚园君不见魏家宅属他人诏赎赐还五代孙【元和四年诏特以官钱赎魏徴胜业坊中旧宅以还其孙用奨忠俭】俭存奢失今在目安用髙墙围大屋
　　井底引银瓶　止淫奔也
　　井底引银瓶银瓶欲上丝绳絶石上磨玉簪玉簪欲成中央折瓶沉簪折知奈何似妾今朝与君别忆昔在家为女时人言举动有殊姿婵娟两鬓秋蝉翼宛转双蛾逺山色笑随女伴后园中此时与君未相识妾弄青梅倚短墙君骑白马傍垂杨墙头马上遥相顾一见知君即防肠知君防肠共君语君指南山松柏树感君松柏化为心暗合双鬟逐君去到君家舍五六年君家大人频有言聘则为妻奔是妾不堪主祀奉苹蘩终知君家不可住其奈出门无去处岂无父母在髙堂亦有亲情满故乡潜来更不通消息今日悲羞归不得为君一日恩误妾百年身寄言痴小人家女慎勿将身轻许人
　　官牛　讽执政也
　　官牛官牛驾官车浐水岸边驱载沙一石沙几斤重朝载暮载将何用载向五门官道西绿槐隂下铺沙隄昨来新拜右丞相恐怕泥涂污马蹄右丞相马蹄蹋沙虽净洁牛领牵车欲流血右丞相但能济人治国调隂阳官牛领穿亦无妨
　　紫毫笔　诫失职也
　　紫毫笔尖【一作纤】如锥兮利如刀江南石上有老兔吃竹饮泉生紫毫宣城工人采为笔千万毛中选【一作拣】一毫毫虽轻功甚重管勒工名充嵗贡君兮臣兮勿轻用勿轻用将何如愿赐东西府御史愿颁左右台起居搦【一作握】管趋入黄金阙抽毫立在白玉墀【一作除】臣有奸邪正衙奏君有动言直笔书起居郎侍御史尔知紫毫不易致每嵗宣城进笔时紫毫之价如金贵慎勿空将弹失仪慎勿空将录制词
　　隋堤栁　悯亡国也
　　隋堤栁嵗乆年深尽衰朽风飘飘兮雨萧萧三株两株汴河口老枝病叶愁杀人曾经大业年中春大业年中炀天子种栁成行夹流水西至黄河东至淮绿影一千三百里大业末年春暮月栁色如烟絮如雪南幸江都恣佚游应将此栁繋龙舟紫髥郎将护锦缆青蛾御史直迷楼海内财力此时竭舟中歌笑何日休上荒下困势不乆宗社之危如缀旒炀天子自言福祚长【一作垂】无穷岂知皇子封公龙舟未过彭城閤义旗已入长安宫萧墙祸生人事变晏驾不得归秦中土坟数尺何处葬吴公台下多悲风二百年来汴河路沙草和烟朝复暮后王何以鉴前王请看隋堤亡国树【一本缀旒下多天子自言欢乐殊无极岂知明年正朔归武徳】
　　草茫茫　惩厚葬也
　　草茫茫土苍苍苍苍茫茫在何处骊山脚下秦皇墓墓中下涸二重泉当时自以为深固下流水银象江海上缀珠光作乌兔别为天地于其间拟将富贵随身去一朝盗掘坟陵破龙椁神堂三月火可怜宝玉归人间暂借泉中买身祸奢者狼藉俭者安一凶一吉在眼前凭君囘首向南望汉文葬在灞陵原
　　古冢狐　戒艳色也
　　古冢狐妖且老化为妇人顔色好头变云鬟面变妆大尾曵作长红裳徐徐行傍荒邨路日欲暮时人静处或歌或舞或悲啼翠眉不举花钿【一作顔】低忽然一笑千万态见者十人八九迷假色迷人犹若是真色迷人应过此彼真此假俱迷人人心恶假贵重真狐假女妖害犹浅一朝一夕迷人眼女为狐媚害则【一作却】深日增月长溺人心何况褒妲之色善蛊惑能防人家覆人国君看为害浅深间岂将假色同真色
　　黒潭龙　疾贪吏也
　　黒潭水深色如墨传有神龙人不识潭上架屋官立祠龙不能神人神【一作异】之丰凶水旱与疾疫乡里皆言龙所为家家养豚漉清酒朝祈暮赛依巫口神之来兮风飘飘纸钱动兮锦繖摇神之去兮风亦静香火灭兮杯盘冷肉堆潭岸石酒泼庙前草不知龙神享几多林鼠山狐长醉饱狐何幸豚何辜年年杀豚将餧狐狐假龙神食豚尽九重泉底龙知无
　　天可度　恶诈人也
　　天可度地可量唯有人心不可防但见丹诚赤如血谁知伪言巧似簧劝君掩鼻君莫掩使君夫妇为参商劝君掇蜂君莫掇使君父子成豺狼海底鱼兮天上鸟髙可射兮深可钓唯有人心相对时咫尺之间不能料君不见李义府之辈笑欣欣笑中有刀潜杀人隂阳神变皆可测不测人间笑是嗔
　　秦吉了　哀寃民也
　　秦吉了出南中彩毛青黒花颈红耳聪心慧舌端巧鸟语人言无不通昨日长爪鸢今朝大觜乌鸢捎乳燕一窠覆乌啄母鸡双眼枯鸡号堕地燕惊去然后拾卵攫其雏岂无雕与鹗嗉中肉饱不肯搏亦有鸾鹤羣闲立髙飏如不闻秦吉了人云尔是能言鸟岂不见鸡燕之寃苦吾闻凤凰百鸟主尔竟不为凤凰之前致一言安用噪噪【一作嗏嗏】闲言语
　　鵶九劒　思决壅也
　　欧冶子死千年后精灵暗授张鵶九鵶九铸劒吴山中天与日时神借功金铁腾精火翻焰踊跃求为镆铘劒劒成未试十余年有客持金买一观谁知闭匣长思用三尺青蛇不肯蟠客有心劒无口客代劒言告鵶九君勿矜我玉可切君勿夸我钟可刜不如持我决浮云无令漫漫蔽白日为君使无私之光及万物蛰虫昭苏萌草出
　　采诗官　监前王乱亡之由也
　　采诗官采诗聴謌导人言言者无罪闻者诫下流上通上下泰周灭秦兴至隋氏十代采诗官不置郊庙登歌赞君美乐府艳词恱君意若求兴谕规刺言万句千章无一字不是章句无规刺渐恐朝廷絶讽议诤臣杜口为冗贠谏鼓髙悬作虚器一人负扆常端黙百辟入门皆自媚夕郎所贺皆徳音春官每奏唯祥瑞君之堂兮千里逺君之门兮九重閟君耳唯闻堂上言君眼不见门前事贪吏害民无所忌奸臣蔽君无所畏君不见厉王胡亥【一作炀帝】之末年群臣有利君无利君兮君兮愿听此欲开壅蔽【一本作君兮君兮若要除贪害开壅蔽】逹人情先向歌诗求讽刺
　　【立名按郭茂倩云新乐府者皆唐世之新歌也以其辞寔乐府而未尽被于声故曰新乐府又云新乐府五十篇白居易元和四年作也大抵皆以讽谕为体欲以播于乐章歌曲焉】





　　白香山诗集巻四
　　钦定四库全书
　　白香山诗集巻五　　　　　歙县汪立名编长庆集五【闲适古调诗五十三首】
　　常乐里闲居偶题十六韵兼寄刘十五公舆王十一起吕二炅吕四颎崔十八亮元九稹刘三十二敦质张十五仲元时为校书郎
　　帝都名利鸡鸣无安居独有嬾慢者日髙头未梳工拙性不同进退迹遂殊幸逢太平代天子好文儒小才难大用典校在秘书三旬两入省因得养顽疎茅屋四五间一马二仆夫俸钱万六千月给亦有余既无衣食牵亦少人事拘遂使少年心日日常晏如勿言无知已躁静各有徒兰台七八人出处与之俱旬时阻谈笑旦夕望轩车谁能讐校间解带卧吾庐窗前有竹翫门外有酒沽何以待君子数竿对一壶
　　【立名按乐天养竹记贞元十九年春居易以防萃选及第授校书郎始于长安求假居处得常乐里故闗相国私弟之东亭而处之明日履及于亭之东南隅见丛竹于斯盖公以十八年冬登抜萃科此正初为校书郎时也】
　　答元八宗简同游曲江后明日见赠
　　长安千万人出门各有营唯我与夫子信马悠悠行行到曲江头反照草树明南山好顔色病客有心情水禽翻白羽风荷嫋翠茎何必沧浪去即此可濯缨时景不重来赏心难再并坐愁红尘里夕鼓咚咚声归来经一宿世虑稍复生赖闻瑶华唱再得尘襟清
　　感时
　　朝见日上天暮见日入地不觉明镜中忽年三十四勿言身未老冉冉行将至白髪虽未生朱顔已先悴人生讵几何在世犹如寄虽有七十期十人无一二今我犹未悟往往不适意胡为方寸间不贮浩然气贫贱非不恶道在何足避富贵非不爱时来当自致所以达人心外物不能累唯当饮美酒终日陶陶醉斯言胜金玉佩服无失坠
　　首夏同诸校正游开元观因宿翫月
　　我与二三子防名在京师官小无职事闲于为客时沉沉道观中心赏期在兹到门车马回入院巾杖随清和四月初树木正华滋风清新叶影鸟恋残花枝向夕天又晴东南余霞披置酒西廊下待月杯行迟须臾金魄生若与吾徒期光华一照耀殿角【一作楼殿】相参差终夜清景前笑歌不知疲长安名利地此兴几人知
　　永崇里观居
　　季夏中气候烦暑自此收萧飒风雨天蝉声暮啾啾永崇里巷静华阳观院幽轩车不到处满地槐花秋年光忽冉冉世事本悠悠何必待衰老然后悟浮休真隐岂长逺至道在冥搜身虽世间住心与虚无游朝饥有蔬食夜寒有布裘幸免冻与馁此外复何求寡欲虽少病乐天心不忧何以明吾志周易在床头
　　早送举人入试
　　夙驾送举人东方犹未明自谓出太早已有车马行骑火髙低影街鼔参差声可怜早朝者相看意气生日出尘埃飞群动互营营营营各何求无非利与名而我常晏起虚住长安城春深官又满日有归山情
　　招王质夫【自此后诗为盭厔尉时作】
　　濯足云水客折腰簪笏身諠闲迹相背十里别经旬忽因乗逸兴莫惜访嚣尘窗前故栽竹与君为主人只役骆口因与王质夫同游秋山偶题三韵
　　石拥百泉合云破千峰开平生烟霞侣此地重徘徊今日勤王意一半为山来
　　见萧侍御忆旧山草堂诗因以继和
　　琢玉以为架缀珠以为笼玉架绊野鹤珠笼鏁冥鸿鸿思云外天鹤忆松上风珠玉信为美鸟不恋其中台中萧侍御心与鹤鸿同晩起慵冠豸闲行猒避骢昨见忆山诗诗思浩无穷归梦杳何处旧居茫水东秋闲杉桂林春老芝术丛自云别山后离抱常忡忡衣绣非不荣持宪非不雄所乐不在此怅望草堂空
　　病假中南亭闲望
　　欹枕不视事两日门掩闗始知吏役身不病不得闲闲意不在逺小亭方丈间西檐竹梢上坐见太白山遥媿峰上云对此尘中顔
　　仙游寺独宿
　　沙鹤上堦立潭月当戸开此中留我宿两夜不能回幸与静境遇喜无归侣催从今独游后不拟共人来
　　前庭凉夜
　　露簟色似玉风幌影如波坐愁树叶落中庭明月多
　　官舍小亭闲望
　　风竹散清韵烟槐凝绿姿日髙人吏去闲坐在茅茨葛衣御时暑蔬饭疗朝饥持此聊自足心力少营为亭上独吟罢眼前无事时数峰太白雪一巻陶潜诗人心各自是我是良在兹回谢争名客甘从君所嗤
　　早秋独夜
　　井梧【一作桐】凉叶动邻杵秋声发独向檐下眠觉来半床月
　　聴弹古渌水【琴曲名】
　　闻君古渌水使我心和平欲识慢流意为聴疎泛声西窗竹隂下竟日有余清
　　松斋自题【时为翰林学士】
　　非老亦非少年过三纪余非贱亦非贵朝登一命初才小分易足心寛体长舒充肠皆美食容防即安居况此松斋下一琴数帙书书不求甚解琴聊以自娱夜直入君门晩归卧吾庐形骸委顺动方寸付空虚持此将过日自然多晏如昏昏复黙黙非智亦非愚
　　冬夜与钱贠外同直禁中
　　夜深草诏罢霜月凄凛凛欲卧暖残杯灯前相对饮连铺青缣被对置通中枕髣髴百余宵与君同此寝
　　和钱贠外禁中夙兴见示
　　窗白星汉曙窗暖灯火余坐巻朱里幕看封紫泥书窅窅钟漏尽曈曈霞景初楼台红照耀松竹青扶疎君爱此时好回头特谓余不知上清界晓景复何如
　　夏日独直寄萧侍御
　　宪台文法地翰林清切司鹰猜课野鹤骥徳责山麋课责虽不同同归非所宜是以方寸内忽忽暗相思夏日独上直日长何所为澹然无他念虚静是吾师形委有事牵心与无事期中臆一以旷外累都若遗地贵身不觉意闲境来随但对松与竹如在山中时情性聊自适吟咏偶成诗此意非夫子余人多不知
　　松声【修竹里张家宅南亭作】
　　月好好独坐双松在前轩西南微风来潜入枝叶间萧寥发为声半夜明月前寒山飒飒雨秋琴泠泠一闻涤炎暑再聴破昏烦竟夕遂不寐心体俱翛然南陌车马动西邻歌吹繁谁知兹檐下满耳不为喧
　　禁中
　　门严九重静窗幽一室闲好是修心处何必在深山
　　赠吴丹
　　巧者力苦劳智者心苦忧【英华作巧者力若劳智者心若愁】爱君无巧智终嵗闲悠悠尝登御史府亦佐东诸侯手操紏谬简心运决胜筹宦途似风水君心如虚舟泛然而不有进退得自由今来脱豸冠时往侍龙楼官曹称心静居处随迹幽冬负南檐【一作荣】日支体甚温柔夏卧北窗风枕席如凉秋南山入舍下酒瓮在床头人间有闲地何必隐林邱顾我愚且昧劳生殊未休一入金门直星霜三四周主恩信难报近地徒乆留终当乞闲官退与夫子游
　　初除戸曹喜而言志
　　诏授户曹掾捧诏感君恩感恩非为已禄养及吾亲弟兄俱簮笏新妇俨衣巾罗列髙堂下拜庆正纷纷俸钱四五万月可奉晨昏廪禄二百石嵗可盈仓囷喧喧车马来贺客满我门不以我为贪知我家内贫置酒延賔客客容亦欢欣笑云今日后不复忧空尊答云如君言愿君少逡廵我有平生志醉后为君陈人生百嵗期七十有几人浮荣及虚位皆是身之賔唯有衣与食此事粗闗身苟免饥寒外余物尽浮云
　　【立名按容斋五笔白乐天仕宦从壮至老凡俸禄多寡之数悉载于诗虽波及他人亦然其立身亷清家无余积可以槩见】
　　秋居书怀
　　门前少賔客阶下多松竹秋景下西墙凉风入东屋有琴慵不弄有书闲不读尽日方寸中澹然无所欲何须广居处不用多积蓄文室可容身斗储可充腹况无治道术坐受官家禄不种一株桑不锄一陇谷终朝饱饭飡卒嵗丰衣服持此知媿心自然易为足
　　禁中晓卧因怀王起居
　　迟迟禁漏尽悄悄暝鵶喧夜雨槐花落微凉卧北轩曙灯残未灭风帘闲自翻每得一静境思与故人言
　　养拙
　　铁柔不为劒木曲不为辕今我亦如此愚防不及门甘心谢名利灭迹归丘园坐卧茅茨中但对琴与尊身去缰鏁累耳辞朝市喧逍遥无所为时窥五千言无忧乐性塲寡欲清心源始知不才者可以探道根
　　寄李十一建
　　外事牵我形外物诱我情李君别来乆恡从中生忆昨访君时立马叩柴荆有时君未起稚子喜先迎连步笑出门衣翻冠或倾扫阶苔纹绿拂榻藤隂清家醖及春熟园葵乘露烹看山东亭坐待月南原行门静唯鸟语坊逺少鼓声相对尽日言不及利与名分手来几时明月三四盈别时残花落及此新蝉鸣芳嵗忽已晩离抱怅未平岂不思命驾吏职坐相萦前时君有期访我来山城心赏乆云阻言约无自轻相去幸非逺走马一日程
　　旅次华州赠袁右丞
　　渭水绿溶溶华山青崇崇山水一何丽君子在其中才与世防合物随诚感通徳星降人福时雨助嵗功化行人无讼囹圄千日空政顺气亦和黍稷三年丰客自帝城来驱马出闗东爱此一郡人如见太古风方今天子心忧人正忡忡安得天下守尽得如袁公
　　酬杨九贞长安病中见寄
　　伏枕君寂寂折腰我营营所嗟经时别相去一宿程携手昨何时昆明春水平离郡来几日太白夏云生之子未得意贫病客帝城贫坚志士节病长髙人情隐几自恬淡闭门无送迎龙卧心有待鹤瘦貎弥清清机发为文投我如振琼何以慰饥渴捧之吟一声
　　禁中寓直梦游仙游寺
　　西轩草诏暇松竹深寂寂月出清风来忽似山中夕因成西南梦梦作游仙客觉闻宫漏声犹谓山泉滴
　　赠王山人
　　闻君减寝食日聴神仙説暗待非常人潜求长生诀言长本对短未离生死辙假使得长生才能胜夭折松树千年朽槿花一日歇毕竟共虚空何须夸嵗月彭殇徒自异生死终无别不如学无生无生即无灭
　　秋山
　　乆病旷心赏今朝一登山山秋云物冷称我清羸顔白石卧可枕青萝行可攀意中如有得尽日不欲还人生无几何如寄天地间心有千载忧身无一日闲何时解尘此地来掩闗
　　赠能七伦
　　涧松髙百寻四时寒森森临风有清韵向日无曲隂如何时俗人但赏桃李林岂不知坚贞芳馨诱其心能生学为文气髙功亦深手中一百篇句句披沙金苦节二十年无人振陆沉今我尚贫贱徒为尔知音
　　题杨頴士西亭
　　静得亭上境逺谐尘外踪凭轩东南望鸟灭山重重竹露冷烦襟杉风清病容旷然宜真趣道与心相逢即此可遗世何必蓬壶峰
　　题赠郑秘书征君石沟溪隐居【郑生常隐天台徴起而仕今复谢病隐于此溪】
　　郑君得自然虚白生心胸吸彼沆瀣精凝为氷雪容大君贞元初求贤致时雍蒲轮入翠微迎下天台峰赤城别松乔黄閤交防龙俯仰受三命从容辞九重出笼鹤翩翩归林凤嗈嗈在火辨良玉经霜识贞松新居寄楚山山碧溪溶溶丹灶烧烟煴黄精花丰茸蕙帐夜琴淡桂尊春酒浓时人不到处苔石无尘踪我今何为者趋世身龙钟不向林壑访无由朝市逢终当解尘缨【一作】卜筑来相从
　　及第后归觐留别诸同年
　　十年常苦学一上谬成名擢第未为贵贺亲方始荣时辈六七人送我出帝城轩车动行色丝管举离声得意减别恨半酣轻逺程翩翩马蹄疾春日归乡情
　　清夜琴兴
　　月出鸟栖尽寂然坐空林是时心境闲可以弹素琴清泠由木性恬淡随人心心积和平气木应正始音响余羣动息曲罢秋夜深正气感元化天地清沉沉
　　効陶潜体诗十六首【并序】
　　余退居渭上杜门不出时属多雨无以自娱会家醖新熟雨中独饮往往酣醉终日不醒嬾放之心弥觉自得故得于此而有以忘于彼者因咏陶渊明诗适与意防遂效其体成十六篇醉中狂言醒辄自哂然知我者亦无隐焉
　　不动者厚地不息者髙天无穷者日月长在者山川松柏与鹤其寿皆千年嗟嗟羣物中而人独不然早出向朝市暮已归下泉形质及夀命危脆若浮烟尧舜与周孔古来称圣贤借问今何在一去亦不还我无不死药万万随化迁所未定知者修短迟速间幸及身健日当歌一尊前何必待人劝念此自为欢
　　翳翳逾月隂沉沉连日雨开望天色黄云暗如土行潦毁我墉疾风坏我宇蓬莠生庭院泥涂失场圃邨深絶賔客窗晦无俦侣尽日不下床跳鼃时入户出门无所往入室还独处不以酒自娱块然与谁语
　　朝饮一杯酒冥心合元化兀然无所思日髙尚闲卧暮读一巻书防意如嘉话欣然有所遇夜深犹独坐又得琴上趣安弦有余暇复多诗中狂下笔不能罢唯兹三四事持用度昼夜所以隂中经旬不出舍始悟独住【一作往】人心安时亦过
　　东家采桑妇雨来苦愁悲簇蚕北堂前雨冷不成丝西家荷锄叟雨来亦怨咨种豆南山下多落为萁而我独何幸醖酒本无期及此多雨日正遇新熟时开瓶泻尊中玉液黄金脂持翫巳可恱欢尝有余滋一酌发好容再酌开愁眉连延四五酌酣畅入四肢忽然遗我物谁复分是非是时连夕雨酩酊无所知人心苦颠倒反为忧者嗤
　　朝亦独醉歌暮亦独醉睡未尽一壶酒已成三独醉勿嫌饮太少且喜欢易致一杯复两杯多不过三四便得心中适尽忘身外事更复强一杯陶然遗万累一饮一石者徒以多为贵及其酩酊时与我亦无异笑谢多饮者酒钱徒自费
　　天秋无片云地静无纤尘团团新晴月林外生白轮忆昨隂霖天连连三四旬赖逢家醖熟不觉过朝昏私言雨霁后可以罢余尊及对新月色不醉亦愁人床头残酒榼欲尽味弥淳携置南檐下举酌自殷勤清光入杯杓白露生衣巾乃知隂与晴安可无此君我有乐府诗成来人未闻今宵醉有兴狂咏惊四邻独赏犹复尔何况有交亲
　　中秋三五夜明月在前轩临觞忽不饮忆我平生欢我有同心人邈邈崔与钱我有忘形友迢迢李与元或飞青云上或落江湖间与我不相见于今三四年我无缩地术君非驭风仙安得明月下四人来晤言良夜信难得佳期杳无缘明月又不驻渐下西南天岂无他时防惜此清景前
　　家醖饮已尽村中无酒沽坐愁今夜醒其奈秋怀何有客忽叩门言语一何佳云是南村叟挈榼来相过且喜尊不燥安问少与多重阳虽已过篱菊有残花欢来苦昼短不觉夕阳斜老人勿遽起且待新月华客去有余趣竟夕独酣歌
　　原生衣百结顔子食一箪欢然乐其志有以忘饥寒今我何人哉徳不及先贤衣食幸相属胡为不自安况兹清渭曲居处安且闲榆栁百余树茅茨十数间寒负檐下日热濯涧底泉日出犹未起日入已复眠西风满村巷清凉八月天但有鸡犬声不闻车马喧时倾一尊酒坐望东南山稚侄初学歩牵衣戏我前即此自可乐庶几顔与原
　　湛湛尊中酒有功不自伐不伐人不知我今代其説良将临大敌前驱千万卒一箪投河饮赴死心如一壮士磨匕首勇愤气咆一酣忘报讐四体如无骨东海杀孝妇天旱逾年月一酌酹其魂通宵雨不歇咸阳秦狱气寃痛结为物千嵗不肯散一沃亦销失况兹儿女恨及彼幽忧疾快饮无不消如霜得春日方知麴糵灵万物无与匹
　　烟霞【一作云】隔圃风波限瀛洲我岂不欲往大海路阻脩神仙但闻説灵药不可求长生无得者举世如蜉蝣逝者不重回存者难乆留踟蹰未死间何苦怀百忧念此忽内热坐看成白头举杯还独饮顾影自献酬心与口相约未醉勿言休今朝不尽醉知有明朝不不见郭门外累累坟与邱月明愁杀人黄蒿风飕飕死者若有知悔不秉烛游
　　吾闻浔阳郡昔有陶征君爱酒不爱名忧醒不忧贫尝为彭泽令在官才八旬愀然忽不乐挂印着公门口吟归去来头戴漉酒巾人吏留不得直入故山云归来五栁下还以酒养真人间荣与利摆落如泥尘先生去已乆纸墨有遗文篇篇劝我饮此外无所云我从老大来窃慕其为人其他不可及且效醉昏昏
　　楚王疑忠臣江南放屈平晋朝轻髙士林下弃【一作非】刘伶一人常独醉一人常独醒醒者多苦志醉者多欢情欢情信独善苦志竟何成兀傲瓮间卧憔悴泽畔行彼忧而此乐道理甚分明愿君且饮酒勿思身后名有一燕赵士言貌甚竒瓌日日酒家去脱衣典数杯问君何落魄【一作拓】云仆生草莱地寒命且薄徒抱王佐才岂无济时防君门乏良媒三献寝不报迟迟空手回亦有同门生先升青云梯贵贱交道絶朱门叩不开及归种禾黍三嵗旱为灾入山烧黄白一旦化为灰蹉跎五十余生世苦不谐处处去不得却归酒中来
　　南巷有贵人髙盖驷马车我问何所苦四十垂白须荅云君不知位重多忧虞北里有寒士瓮牖绳为枢出扶桑藜杖入卧蜗牛庐散贱无忧患心安体亦舒东邻有富翁藏货徧五都东京收粟帛西市鬻金珠朝营暮计算昼夜不安居西舍有贫者匹妇配匹夫布裙行赁舂短褐坐佣书以此求口食一饱欣有余贵贱与贫富髙下虽有殊忧乐与利害彼此不相逾是以逹人观万物同一途但未知生死胜负两何如迟疑未知间且以酒为娱
　　济水澄而洁河水浑而黄交流列四渎清浊不相伤太公战牧野伯夷饿首阳同时号贤圣进退不相妨谓天不爱民胡为生稻粱谓天果爱民胡为生豺狼谓神福善人孔圣竟栖皇谓神祸淫人暴秦终霸王顔回与黄宪何辜早夭亡蝮蛇与鸩鸟何得夀延长物理不可测神道亦难量举头仰问天天色但苍苍唯当多种黍日醉手中觞
　　【立名按扪虱新话山谷常谓白乐天栁子厚皆作诗效渊明而子厚为近然以予观之子厚语近而气不近乐天学近而语不近各得其一】






　　白香山诗集巻五
　　钦定四库全书
　　白香山诗集巻六　　　　　歙县汪立名编长庆集六【闲适古调诗四十五首】
　　自题冩真【时为翰林学士】
　　我貌不自识李放写我真静观神与骨合是山中人蒲栁质易朽麋鹿心难驯何事赤墀上五年为侍臣况多刚狷性难与世同尘不惟非贵相但恐生祸因宜当早罢去収取云泉身
　　【立名按公此诗内五年为侍臣及宜当早罢去之句当作于元和五年盖是年歳满当改官也以公年计之为三十九歳而公后题旧冩真图乃曰我年三十六冩貌在丹青岂别有图非李放所冩邪】
　　遣懐【自此后诗在渭村作】
　　寓心身体中寓性方寸内此身是外物何足苦忧爱况有假饰者华簪及髙盖此又踈于身复在外物外操之多惴栗失之又悲悔乃知名与利得防俱为害頽然环堵客萝蕙为巾带自得此道来身穷心甚泰
　　渭上偶钓
　　渭水如镜色中有鲤与鲂偶持一竿竹悬钓在【一作至】其傍防风吹钓丝嫋嫋十尺长身虽【一作谁知】对鱼坐心在无何乡昔有白头人亦钓此渭阳钓人不钓鱼七十得文王况我垂钓意人鱼义兼亡无机两不得但弄秋水光兴尽钓亦罢归来饮我觞
　　隠几
　　身适忘四支心适忘是非既适又忘适不知吾是谁百体如槁木兀然无所知方寸如死灰寂然无所思今日复明日身心忽两遗行年三十九歳暮日斜时四十心不动吾今其庻几
　　春眠
　　新浴肢体畅独寝神魂安况因夜深坐遂成日髙眠春被薄亦暖朝窗深更闲却忘人间事似得枕上仙至适无梦想大和难名言全胜彭泽醉欲敌曹溪禅何物呼我觉伯劳声闗闗起来妻子笑生计春茫然
　　闲居
　　腹空一盏粥饥食有余味南檐半床日暖卧因成睡绵袍拥两膝竹几支双臂从旦直至昏身心一无事心足即为富身闲乃当贵富贵在此中何必居髙位君防裴相国金紫光照地心苦头尽白才年四十四乃知髙盖车乘者多忧畏
　　夏日
　　东窗晚无热比户凉有风尽日坐复卧不离一室中中心本无系亦与出门同
　　适意二首
　　十年为旅客常有饥寒愁三年作谏官复多尸素羞有酒不暇饮有山不得游岂无平生志拘牵不自由一朝归渭上泛如不系舟置心世事外无喜亦无忧终日一蔬食终年一布裘寒来弥嬾放数日一梳头朝睡足始起夜酌醉即休人心不过适适外复何求
　　早歳从旅游颇谙时俗意中年忝班列备见朝廷事作客诚已难为臣尤不易况余方且介举动多忤累直道速我尤诡遇非吾志胷中十年内消尽浩然气自从返田亩顿觉无忧愧蟠木用难施浮云心易遂悠悠身与世从此两相弃
　　首夏病间
　　我生来几时万有四千日自省于其间非忧即有疾老去虑渐息年来病初愈忽喜身与心泰然两无苦况兹孟夏月清和好时节防风吹裌衣不寒复不热移榻树隂下竟日何所为或饮一瓯茗或吟两句诗内无忧患廹外无职役覊此日不自适何时是适时
　　晚春沽酒
　　百花落如雪两鬓垂作丝春去有来日我老无少时人生待富贵为乐常苦迟不如贫贱日随分开愁眉卖我所乘马典我旧朝衣尽将沽酒饮酩酊步行归名姓日隠晦形骸日变衰醉卧黄公肆人知我是谁
　　兰若寓居
　　名宦老慵求退身安草野家园病嬾归寄居在兰若薜衣换簪组藜杖代车马行止輙自由甚觉身潇洒晨逰南坞上夜息东庵下人间千万事无有关心者
　　麴生访宿
　　西斋寂巳暮叩门声樀樀知是君宿来自拂尘埃席邨家何所有茶果迎来客贫静似僧居竹林依四壁厨灯斜影出檐雨余声滴不是爱闲人肯来同此夕
　　闻庾七左降因咏所懐
　　我病卧渭北君老谪巴东相悲一长叹薄命与君同既叹还自哂哂叹两未终后心诮前意所见何迷防人生大块间如鸿毛在风或飘青云上或落泥途中衮服相天下傥来非我通布衣委草莽偶去非吾穷外物不可必中懐须自空无令怏怏气留滞在心胷
　　答卜者
　　病眼昏似夜衰鬓防如秋除却须衣食平生百事休知君善易者问我决疑不不卜非他故人间无所求
　　归田三首
　　人生何所欲所欲惟两端中人爱富贵髙士慕神仙神仙须有籍富贵亦在天莫恋长安道莫寻方丈山西京尘浩浩东海浪漫漫金门不可入琪树何由攀不如归山下如法种春田
　　种田意已决决意复何如卖马买犊使徒步归田庐迎春治耒耜雨辟菑畬策杖田头立躬亲课仆夫吾闻老农言为稼慎在初所施不卤莽其报必有余上求奉王税下望备家储安得放慵惰拱手而曵裾学农未为鄙亲友勿笑余更待明年后自拟执犁锄
　　三十为近臣腰间鸣佩玉四十为野夫田中学锄谷何言十年内变化如此速此理固是常穷通相倚伏为鱼有深水为鸟有髙木何必守一方窘然自牵束化吾足为马吾因以行陆化吾手为弹吾因以求肉形骸为异物委顺心犹足幸得且归农安知不为福况吾行欲老瞥若风前烛孰能俄顷间将心系荣辱
　　秋游原上
　　七月行巳半早凉天气清清晨起巾栉徐歩出柴荆露杖笻竹冷风襟越蕉轻闲弟侄辈同上秋原行新枣未全赤晚有余馨依依田家叟设此相逄迎自我到此邨往往白髪生邨中相识久老防皆有情留连向暮归树树风蝉鸣【一作声】是时新雨足禾黍夹道青见此令人饱何必待西成
　　九日登西原宴望【同诸兄弟作】
　　病爱枕席凉日髙眠未辍弟兄呼我起今日重阳节起登西原望懐抱同一豁移座就菊丛餻酒前罗列虽无丝与管歌笑随情发白日未及倾顔酡耳已热酒酣四向望六合何空阔天地自久长斯人几时活请防原下邨邨人死不歇一邨四十家哭无虚月指此各相勉良辰且欢悦
　　寄同病者
　　三十生二毛早衰为沉疴四十官七品拙宦非由他面【一作年】顔日枯槁时命日蹉跎岂独我如此圣贤无奈何囘观亲旧中举目尤可嗟或有终老者沉贱如泥沙或有始壮者飘忽如风花穷卧与天促不如我者多以此反自慰常得心平和寄言同病者叹且为歌
　　游蓝田山卜居
　　脱置腰下组摆落心中尘行歌望山去意似归乡人朝蹋玉峰下暮寻蓝水濵拟求幽僻地安置疎慵身本性便山寺应须旁悟真
　　村雪夜坐
　　南窗背灯坐风霰暗纷纷寂寞深邨夜残鴈雪中闻
　　东园翫菊
　　少年昨已去芳歳今又阑如何寂寞意复此荒凉园园中独立久日淡风露寒秋蔬尽芜没好树亦凋残唯有数丛菊新开篱落间觞聊就【一作自】酌为尔一留连忆我少小日易为兴所牵见酒无时节未饮已欣然近从年长来渐觉取乐难常恐更衰老强饮亦无欢顾谓尔菊花后时何独鲜诚知不为我借尔暂开顔
　　观稼
　　世役不我牵身心常自若晚出防田亩闲行旁村落累累绕场稼啧啧羣飞雀年丰岂独人禽鸟声亦乐田翁逢我喜黙起具杯杓敛手笑相延社酒有残酌媿兹勤且敬藜杖为淹泊言动任天真未觉农人恶停杯问生事夫种妻儿获筋力苦疲劳衣食常单薄自慙禄位者曽不营农作饱食无所劳何殊卫人鹤
　　闻哭者
　　昨日南邻哭哭声一何苦云是妻哭夫夫年二十五今朝北里哭哭声又何切云是母哭儿儿年十七八四邻尚如此天下多夭折乃知浮世人少得垂白髪余今过四十念彼聊自悦从此明镜中不嫌头似雪
　　新构亭台示诸弟侄
　　平台髙数尺台上结茅茨东西疏二牖南北开两扉芦帘前后巻竹簟当中施清冷白石枕疏凉黄葛衣开衿向风坐夏日如秋时啸傲颇有趣窥临不知疲东窗对华山三峰碧参差南檐当渭水卧见云帆飞仰摘枝上果俯折畦中葵足以充饥渇何必慕甘肥况有好羣从旦夕相追随
　　【立名按韵语阳秋乐天所至必筑居在渭上有蔡渡居在江州有草堂在长安有新昌居在洛中有履道居皆有诗纪胜故其自谓云予自防迨老若白屋若朱门凡所止虽一日二日輙覆篑土为台聚巻石为山环斗水为池所谓君子之居一日必葺者耶】
　　自吟拙什因有所懐
　　嬾病毎多暇暇来何所为未能抛笔砚时作一篇诗诗成淡无味多被众人嗤上怪落声韵下嫌拙言词时时自吟咏吟罢有所思苏州及彭泽与我不同时此外复谁爱唯有元防之谪向江陵府三年作判司相去二千里诗成逺不知
　　东坡【一作陂】秋意寄元八
　　寥落野陂畔独行思有余秋荷病叶上白露大如珠忽忆同赏地曲江东北隅秋步少游客唯我与君俱啼蛩隠红蓼瘦马蹋青芜当时与今日俱是暮秋初节物苦相似时景亦无余唯有人分散经年不得书
　　闲居
　　深闭竹间扉静扫松下地独啸晚风前何人知此意防山尽日坐枕帙移时睡谁能从我游使君心无事
　　咏拙
　　所禀有巧拙不可改者性所赋有厚薄不可移者命我性拙且惷我命薄且屯问我何以知所知良有因亦曽举两足学人蹋红尘从兹知性拙不解转如轮亦曽奋六翮髙飞到青云从兹知命薄摧落不逡廵慕贵而厌贱乐富而恶贫同此【一作出】天地间我岂异于人性命苟如此反则成苦辛以此自安分虽穷毎欣欣葺茅为我庐编蓬为我门缝布作袍被种谷充盘飱静读古人书闲钓清渭濵优哉复游哉聊以终吾身
　　咏慵
　　有官慵不选有田慵不农屋穿慵不葺衣裂慵不缝有酒慵不酌无异尊长空有琴慵不弹亦与无同家人告饭尽欲炊慵不舂亲朋寄书至欲读慵开封尝闻叔夜一生在慵中弹琴复锻铁比我未为慵
　　冬夜
　　家贫亲爱散身病交游罢眼前无一人独掩村斋卧冷落灯火暗离披幕破策策窗户前又闻新雪下长年渐省睡夜半起端坐不学坐忘心寂寞安可过兀然身寄世浩然心委化如此来四年一千三百夜
　　村中留李三固言宿
　　平生早游宦不道无亲故如我与君心相知应有数春明门前别金氏陂中遇村酒两三杯相留寒日暮勿嫌村酒薄聊酌论心素请君少踟蹰系马门前树明年身若健便拟江湖去他日纵相思知君无觅处后防既茫茫今宵君且住
　　友人夜访
　　檐前清风簟松下明月杯幽意正如此况乃故人来
　　游悟真寺诗【一百三十韵】
　　元和九年秋八月月上我游悟真寺寺在王顺山去山四五里先闻水潺湲自兹舍车马始涉蓝溪湾手拄青竹杖足蹋白石滩渐怪耳目旷不闻人世喧山下望山上初疑不可攀谁知中有路盘折通岩巅一息幡竿下再休石龛邉龛间长丈余门户无扃关俯窥不见人石髪垂若鬟惊出白蝙蝠双飞如雪翻囘首寺门望青崖夹朱轩如擘山腹开置寺于其间入门无平地地窄虗空寛房廊与台殿髙下随峰峦岩萼无撮土树木多瘦坚根株抱石长屈曲虫蛇蟠松桂乱无行四时郁芊芊枝梢嫋清吹【一作青翠】韵若风中日月光不透緑隂相交延幽鸟时一声闻之似寒蝉首憇賔位亭就坐未及安须防开北户万里明豁然拂檐虹霏防绕栋云囘旋赤日间白雨隂晴同一川野緑蔟草树眼界吞秦原渭水细不见汉陵小于拳却顾来时路萦纡映朱防歴歴上山人一一遥可观前对多寳塔风铎鸣四端栾栌与户牖恰恰金碧繁云昔伽叶佛此地坐涅槃至今铁鉢在当底手迹穿西开玉像殿白佛森比肩斗薮尘埃衣礼拜氷雪顔曡霜为袈裟贯雹为华鬘逼观疑鬼功其迹非雕镌次登观音堂未到闻旃檀上阶脱双履敛足升瑶筵六楹排玉镜四座敷金钿黒白自光明不待灯烛燃众寳互低昂碧佩珊瑚幡风来似天乐相触声珊珊白珠垂露凝赤珠滴血殷防缀佛髻上合为七寳冠双瓶白琉璃色若秋水寒隔瓶见舍利圆转如金丹玉笛何代物天人施祗园吹如秋鹤声可以降灵仙是时秋方中三五月正圆寳堂豁三门金魄当其前月与寳相射晶光争鲜妍照人心骨冷竟夕不欲眠晓寻南塔路乱竹低婵娟幽林不逢人寒蝶飞翾翾山果不识名离离夹道蕃足以疗饥乏摘尝味甘酸道南蓝谷神紫繖白纸钱若歳有水旱诏使修苹蘩以地清净故献奠无荤羶危石叠四五嵬欹且刓造物者何意堆在岩东偏冷滑无人迹苔防如花牋我来登上头下临不测渊目手足掉不敢低头防风从石下生薄人而上抟衣服似羽翮开张欲飞骞三面峰峰尖刀剑攒往往白云过决开露青天西北日落时夕晖红团团千里翠屏外走下丹砂丸东南月上时夜气青漫漫百丈碧潭底冩出黄金盘蓝水色似蓝日夜长潺潺周廻绕山转下视如青环或铺为慢流或激为奔湍澄最深处浮出蛟龙涎侧身入其中悬磴尤险难扪萝踏樛木下逐饮涧猨雪迸起白鹭锦跳惊红鳣歇定方盥潄濯去支体烦浅深皆洞彻可照脑与肝但爱清见底欲寻不知源东崖饶怪石积甃苍琅玕温润发于外其间韫璵璠卞和死已久良玉多弃捐或时泄光彩夜与星月连中顶最髙峰拄天青玉竿上不得岂我能攀援上有白莲池素葩覆清澜闻名不可到处所非人寰又有一片石大如方尺甎插在半壁上其下万仞悬云有过去师坐得无生禅号为定心石长老世相传却上谒仙祠蔓草生绵绵昔闻王氏子羽化升上其西晒药台犹对芝术田时复明月夜上间黄鹤言廻寻画龙堂二叟须髪斑想见听法时欢喜礼印坛复归泉窟下化作龙蜿蜒阶前石孔在欲雨生白烟往有冩经僧身静心精专感彼云外鸽羣飞千翩翩来添砚中水去吸岩下泉一日三往复时节长不经成号圣僧弟子名杨难诵此莲花偈数满百亿千身壊口不壊舌根如红莲颅骨今不见石函尚存焉粉壁有吴画笔彩依旧鲜素屏有禇书墨色如新干名【一作灵】境与异迹周览无不殚一游五昼夜欲返仍盘桓我本山中人误为时网牵牵率使读书推挽令効官既登文字科又添谏诤员拙直不合时无益同素飱以此自慙惕戚戚常寡欢无成心力尽未老形骸残今来脱簪组始觉离忧患及为山水游弥得纵疎顽野麋断羁绊行走无拘挛池鱼放入海一往何时还身着居士衣手把南华篇终来此山住永谢区中縁我今四十余从此终身闲若以七十期犹得三十年
　　酬张十八访宿见赠【自此后诗为赞善大夫时作】
　　昔我为近臣君常稀到门今我官职冷唯君来往频我受狷介性立为顽拙身平生虽寡合合即无缁磷况君秉髙义富贵视如云五侯三相家眼冷不见君问其所与游独言韩舍人其次即及我我媿非其伦胡为谬相爱歳晚逾勤勤落然頽檐下一话夜达晨床单食味薄亦不嫌我贫日髙上马去相顾犹逡廵长安久无雨日赤风昏昏怜君将病眼为我犯埃尘逺从延康里来访曲江濵所重君子道不独媿相亲
　　【立名按嵗寒堂诗话元白张借诗皆自淘浣中出专以道得人心中事为工又云张思深而语精元体轻而词躁白则才多而意切苏子曕喜之独甚良有由然】
　　朝归书寄元八
　　进入阁前拜退就廊下餐归来昭国里人卧马歇鞍却睡至日午起坐心浩然况当好时节雨后清和天柿树緑隂合王家庭院寛瓶中鄠县酒墙上终南山独眠仍独坐开襟当风前禅僧与诗客次第来相防要语连夜语须眠终日眠除非奉朝谒此外无别牵年长身且健官贫心甚安幸无急病痛不至苦饥寒以此聊自适外縁不能干唯为静者信难为动者言台中元侍御早晚作郎官未作郎官际无人相伴闲
　　酬吴七见寄
　　曲江有病客寻常多掩闗又闻马死来不出身更闲闻有送书者自起出门防素缄署丹字中有琼瑶篇口吟耳自听当暑忽翛然似漱寒玉水如闻商风弦首章叹时节末句思笑言嬾慢不相访隔街如隔山常闻陶潜语心逺地自偏君住安邑里左右车徒喧竹药闭深院琴尊开小轩谁知市南地转作壶中天君本上清人名在石堂间不知有何过谪作人间仙常恐歳月满飘然归紫烟莫忘蜉蝣内进士有同年
　　昭国闲居
　　贫闲日髙起门巷昼寂寂时暑放朝叅天隂少人客槐花满田地仅絶人行迹独在一床眠清凉风雨夕勿嫌坊曲逺近即多牵役勿嫌禄俸薄厚即多忧责平生尚恬旷老大宜安适何以养吾真官闲居处僻
　　喜陈兄至
　　黄鸟啼欲歇青梅结半成坐怜春物尽起入东园行觞嬾独酌忽闻叩门声闲人犹喜至何况是陈兄从容尽日语稠叠长年情勿轻一杯酒可以话平生
　　赠杓直
　　世路重禄位栖栖者孔宣人情爱年夀夭死者顔渊二人如何人不奈命与天我今信多幸抚已媿前贤己年四十四又为五品官况兹知足外别有所安焉早年以身代直赴逍遥篇近歳将心地廻向南宗禅外顺世间法内脱区中縁进不厌朝市退不恋人寰自吾得此心投足无不安体非导引适意无江湖闲有兴或饮酒无事多掩闗寂静夜深坐安稳日髙眠秋不苦长夜春不惜流年委形老小外忘懐生死间昨日共君语与余心膂然此道不可道因君聊强言
　　【立名按容斋五笔白乐天为人诚实洞达故作诗述懐好纪年歳】
　　寄张十八
　　饥止一箪食渇止一壶浆出入止一马寝兴止一牀此外无长物于我有若亡胡然不知足名利心遑遑念兹弥嬾放积习遂为常经旬不出门竟日不下堂同病者张生贫僻住延康慵中毎相忆此意未能忘迢迢青槐街相去八九坊秋来未相见应有新诗章早晚来同宿天气转清凉
　　题玉泉寺
　　湛湛玉泉色悠悠浮云身闲心对定水清净两无尘手把青笻杖头戴白纶巾兴尽下山去知我是谁人
　　朝囘游城南
　　朝退马未困秋初日犹长囘辔城南去郊野正清凉水竹夹小径萦廻绕川冈仰防晚山色俯弄秋泉光青松系我马白石为我牀常时簪组累此日和身忘旦随鹓鹭末暮游鸥鹤旁机心一以尽两处不乱行谁辨心与迹非行亦非藏















　　白香山诗集巻六
　　钦定四库全书
　　白香山诗集巻七　　　　　歙县汪立名编长庆集七【闲适古调诗六十一首】
　　舟行江州路上作【自此后诗为江州司马时作】
　　帆影日渐髙闲眠犹未起起问鼓枻人已行三十里船头有行灶炊稻烹红鲤饱食起婆娑盥漱秋江水平生沧浪意一旦来游此何况不失家舟中载妻子
　　湓浦早冬
　　浔阳孟冬月草木未全衰秪抵长安陌凉风八月时日西湓水曲独行吟旧诗蓼花始零落蒲叶稍离披但作城中想何异曲江池
　　江州雪
　　新雪满前山初晴好天气日西骑马出忽有京都意城栁方缀花檐氷才结穗须臾风日暖处处皆飘坠行吟赏未足坐叹销何易犹胜岭南防雰雰不到地
　　题浔阳楼
　　常爱陶彭泽文思何髙又怪韦江州诗情亦清闲今朝登此楼有以知其然大江寒见底匡山青倚天深夜湓浦月平旦鑪峰烟清辉与灵气日夕供文篇我无二人才孰为来其间因髙偶成句俯仰媿江山
　　访陶公旧宅【幷序】
　　予夙慕陶渊明为人往歳渭上闲居常有效陶体诗十六首今游庐山经柴桑过栗里思其人访其宅不能黙黙又题此诗云
　　垢尘不汚玉灵凤【一作】不啄羶呜呼陶靖节生彼晋宋间心实有所守口终不能言永惟孤竹子拂衣首阳山夷齐各一身穷饿未为【一作能】难先生有五男与之同饥寒肠中食不充身上衣不完连徴竟不起斯可谓真贤我生君之后相去五百年毎读五栁传目想心拳拳昔尝咏遗风着为十六篇今来访故宅森【一作叅】若君在前不慕尊有酒不慕琴无弦慕君遗荣利老死在【一作此】丘园柴桑古村落栗里旧山川不见篱下菊但余墟中烟子孙虽无闻族氏犹未迁毎逢姓陶人使我心依然
　　北亭
　　庐宫山下州湓浦沙邉宅宅北倚髙冈迢迢数千尺上有青青竹竹间多白石茅亭居上头豁达门四辟前楹巻箔北牖施床席江风万里来吹我凉淅淅日髙公府归巾笏随手掷脱衣恣搔首坐卧任所适时倾一杯酒旷望湖天夕口咏独酌謡目送归飞翮惭无出尘操未免折腰役偶获此闲居谬似髙人迹
　　泛湓水
　　四月未全热麦凉江气【一作风】秋湖山处处好最爱湓水头湓水从东来一派入江流可怜似萦带中有随风舟命酒一临泛舍鞍扬棹讴放岸旁马去逐波间鸥烟浪始风襟亦悠悠初疑上河汉中若寻瀛洲汀树緑拂地沙草芳未休青萝与紫葛枝蔓垂相樛系防步平岸囬头望江州城雉映水见隠隠如蜃楼日入意未尽将归复少留到官行半歳今日方一游此地来何暮可以冩吾忧
　　答故人
　　故人对酒叹叹我在天涯见我昔荣遇念我今蹉跎问我为司马官意复如何答云且勿叹听我为君歌我本蓬荜人鄙贱剧泥沙读书未百巻信口嘲风花自从筮仕来六命三登科顾惭虚劣姿所得亦已多散员足庇身薄俸可资家省分輙自媿岂为不遇耶烦君对杯酒为我一咨嗟
　　官舍内新凿小池
　　帘下开小池盈盈水方积中底铺白沙四隅甃青石勿言不深广但足【一作取】幽人适泛滟防雨朝澄明月夕岂无大江水波浪连天白未如床席间方丈深盈尺清浅可狎弄昏烦聊漱涤最爱晓暝时一片秋天碧
　　宿简寂观
　　岩白云尚屯林红叶初陨秋光引闲步不知行【一作身】逺近夕投灵洞宿卧觉尘机泯名利心既忘市朝梦亦尽暂来尚如此况乃终身隠何以疗夜饥一匙云母粉
　　读谢灵运诗
　　吾闻达士道穷通顺冥数通乃朝廷来穷即江湖去谢公才廓落与世不相遇壮志郁不用须有所泄处泄为山水诗逸韵谐竒趣大必笼天海细不遗草树岂惟翫景物亦欲摅心素往往即事中未能忘兴谕因知康乐作不独在章句
　　北亭独宿
　　悄悄壁下床纱笼耿残烛夜半独眠觉疑在僧房宿
　　约心
　　黒鬓丝雪侵青袍尘土涴兀兀复腾腾江城一上佐朝就髙斋上熏然负暄卧晚下小池前澹然临水坐已约终身心长如今日过
　　晚望
　　江城寒角动沙洲夕鸟还独坐【一作在】髙亭上西南望逺山
　　早春
　　雪消氷又释景和风复暄满庭田地湿荠叶生墙根官舍悄无事日西斜掩门不开庄老巻欲与何人言
　　春寝
　　何处春暄来防和生血气气熏肌骨畅东窗一昏睡是时正月晦假日无公事烂熳不能休自午将及未缅思少健日甘寝常自恣一从衰疾来枕上无此味
　　睡起晏坐
　　后亭昼眠足起坐春景莫新觉眼犹昏无思心正住淡寂归一性虚闲遗万虑了然此时心无物可譬喻本是无有乡亦名不用处行禅与坐忘同归无异路【道书云无何有之乡禅经云不用处二者殊名而同归】
　　咏懐
　　尽日松下坐有时池畔行行立与坐卧中懐淡无营不觉流年过亦任白髪生不为世所薄安得遂闲情
　　春游西林【按旧本皆作二林寺】寺
　　下马西【一作二】林寺翛然进轻策朝为公府吏莫作灵山客二月匡庐北冰雪始消释阳丛抽茗芽隂窦泄泉熙熙风土暖霭霭云岚积散作万壑春凝为一气碧身闲易澹泊官散无牵廹缅彼十八人古今同此适【昔永逺宗雷等十八贤同隠于二林寺】是年淮冦起处处兴兵革智士劳思谋戎臣苦征役独有不才者山中弄泉石
　　出山吟
　　朝咏游仙诗暮歌采薇曲卧云坐白石山中十五宿行随出洞水囘别緑岩竹早晚重来游心期瑶草緑
　　歳暮
　　已任时命去亦从歳月除中心一调伏外累尽空虚名宦意已矣林泉计何如拟近东林寺溪邉结一庐
　　闻早莺
　　日出眠未起屋头闻早莺忽如上林晓万年枝上鸣忆为近臣时秉笔直承明春深视草暇旦暮闻此声今闻在何处寂寞浔阳城鸟声信如一分别在人情不作天涯意岂殊禁中听
　　栽杉
　　劲叶森利剑孤茎挺端标才髙四五尺势若干青霄移栽东窗前爱尔寒不凋病夫卧相对日夕闲萧萧昨为山中树今为檐下条虽然遇赏翫无乃近尘嚣犹胜涧谷底埋没随众樵不见郁郁松委质山上苖
　　过李生
　　苹小蒲叶短南湖春水生子近湖邉住静境称髙情我为郡司马散拙无所营使君知野性衙退任闲行行擕小榼去【一作出】逢花輙独倾半酣到子舍下马叩柴荆何以引我步绕篱竹万茎何以醒我酒吴音吟一声须臾进野饭饭稻茹芹英白瓯青竹筯俭洁无羶腥欲去复徘徊夕鸦已飞鸣何当重游此待君湖水平
　　咏意
　　常闻南华经巧劳智忧愁不如无能者饱食但遨游平生爱慕道今日近此流自来浔阳郡四序忽已周不分物黒白但与时沉浮朝飱夕安寝用是为身谋此外即闲放时寻山水幽春游慧逺寺秋上庾公楼或吟诗一章或饮茶一瓯身心一无系浩浩如虚舟富贵亦有苦苦在心危忧贫贱亦有乐乐在身自由
　　食笋
　　此州乃竹乡春笋满山谷山夫【一作翁】折盈抱【一作把】抱【一作将】来早市鬻物以多为贱双钱易一束置之炊甑中与饭同时熟紫箨拆故锦素肌擘新玉毎日遂加飱【一作只此一蔬食】经旬不思肉久为京洛客此味常不足且食勿踟蹰南风吹作竹
　　游石门涧
　　石门无旧径披榛访遗迹时逢山水秋清辉如古昔常闻慧逺辈题诗此岩壁云覆莓苔封苍然无处覔萧踈野生竹崩剥多年石自从东晋后无复人游歴独有秋涧声潺湲空旦夕
　　【立名按石门涧有两处一在江州太平寰宇记石门涧在庐山西悬崖对耸形如闗当双石之间悬流数丈有一石可坐二十许人一在杭州西湖咸淳临安志武林山石门涧陆羽二寺记云南有巉岩旧有卧龙石横涧石慈云法师种松于此然诗中有慧逺题诗语自是江州作西湖志亦収此诗误也】
　　招东邻
　　小榼二升酒新簟六尺床能来夜话否池畔欲秋凉
　　题元十八溪亭【亭在庐山东南五老峰下】
　　怪君不喜仕又不游州里今日到幽居了然知所以宿君石溪亭潺湲声满耳饮君螺杯酒醉卧不能起见君五老峰益悔居城市爱君三男儿始叹身无子余方鑪峰下结室为居士山北与山东往来从此始
　　香鑪峰下新置草堂即事咏懐题于石上【附乐天草堂记匡庐竒秀甲天下山山北峰曰香鑪峰北寺曰遗爱寺介峰寺间其境胜絶又甲庐山元和十一年秋太原人白乐天见而爱之若逺行客过故乡恋恋不能去因面峰腋寺作为草堂明年春草堂成三间两柱二室四牖广袤丰杀一称心力洞北户来隂风防徂暑也敞南甍纳阳日虞祁寒也木斵而已不加丹墙圬而已不加白墄阶用石羃窗用纸竹帘纻帏率称是焉堂中设木榻四素屏二漆琴一张儒道佛书各三两巻乐天既来为主仰观山俯听泉傍睨竹树云石自辰及酉应接不暇俄而物诱气随外适内和一宿体宁再宿心恬三宿后頽然嗒然不知其然而然自问其故答曰是居也前有平地轮广十文中有平台半平地台南有方池倍平台环池多山竹野卉池中生白莲白鱼又南抵石涧夹涧有古松老杉大仅十人围髙不知几百尺修柯戞云低枝拂潭如幢竪如盖张如龙蛇走松下多灌丛萝茑叶蔓骈织承翳日月光不到地盛夏风气如八九月时下铺白石为出入道堂北五步据层崖积石嵌空垤块杂木异草盖覆其上緑隂防防朱实离离不识其名四时一色又有飞泉植茗就以烹燀好事者见可以永日堂东有瀑布水悬三尺防阶隅落石渠晓如练色夜中如环佩琴筑声堂西倚北崖右趾以剖竹架空引崖上泉脉分线悬自檐注砌累累如贯珠霏防如雨露滴沥飘洒随风逺去其四傍耳目杖屦可及者春有锦绣谷花夏有石门涧云秋有虎谿月冬有鑪峰雪隂晴显晦昏旦含吐千变万状不可殚纪覼缕而言故云甲庐山者噫凡人丰一屋华一箦而起居其间尚不免有骄穏之态今我为是物主物至致知各以类至又安得不外适内和体宁心恬哉昔永逺宗雷軰十八人同入此山老死不反去我千载我知其心以是哉矧予自思从防迨老若白屋若朱门凡所止虽一日二日輙覆篑土为台聚拳石为山环斗水为池其喜山水病癖如此一旦蹇剥来佐江郡郡守以优容而抚我庐山以灵胜待我是天与我时地与我所卒获所好又何以求焉尚以冗员所覊余累未尽或往或来未遑宁处待予异时弟妹婚嫁毕司马歳秩满出处行止得以自遂则必左手引妻子右手抱琴书终老于斯以成就我平生之志清泉白石实闻此言时三月二十七日始居新堂四月九日与河南元集虗范阳张允中南阳张深之东西二林寺长老凑朗满晦坚等凡二十有二人具斋施茶果以落之因为草堂记】
　　香鑪峰北面遗爱寺西偏白石何凿凿清流亦潺潺有松数十株有竹千余竿松张翠繖盖竹倚青琅玕其下无人居惜哉多歳年有时聚猿鸟终日空风烟时有沉冥子姓白字乐天平生无所好见此心依然如获终老地忽乎不知还架岩结茅宇劚壑开茶园何以洗我耳屋头飞落泉何以净我眼砌下生白莲左手擕一壶右手挈五傲然意自足箕踞于其间兴酣仰天歌歌中聊寄言言我本野夫误为世牵时来昔捧日老去今归山倦鸟得茂树涸鱼反清源舍此欲焉往人间多险艰
　　【立名按东坡志林乐天作庐山草堂盖亦烧丹也欲成而炉败来日忠州刺史除书到乃知世间出世间事不两立也此説要有所考然观其题草堂云纸阁芦着孟光又云兼将夀天任乾坤则坡公之语亦未必尽然也】
　　草堂前开一池养鱼种荷日有幽趣
　　淙淙三峡水浩浩万顷陂未如新塘上防风动涟漪小萍加泛泛初蒲正离离红鲤二三寸白莲八九枝绕水欲成径护隄方插篱已被山中客呼作白家池
　　白云期【黄石岩下作】
　　三十气太壮胷中多是非六十身太老四体不支持四十至五十正是退闲时年长识命分心慵少营为见酒兴犹在登山力未衰吾年幸当此且与白云期
　　登香炉峰顶
　　迢迢香炉峰心存耳目想终年牵物役今日方一往攀萝蹋危石手足劳俯仰同游三四人两人不敢上上到峰之顶目心【一作神】怳怳髙低有万寻阔狭无数丈不穷视听界焉识宇宙广江水细如绳湓城小于掌纷吾何屑屑未能脱尘鞅归去思自嗟低头入蚁壤
　　答崔侍郎钱舍人书问因继以诗
　　旦暮两蔬食日中一闲眠便是了一日如此已三年心不择时适足不拣地安穷通与逺近一贯无两端常见今之人其心或不然在劳则念息处静已思喧如是用身心无乃自伤残坐输忧恼使【一作便】安得形神全吾有二道友蔼蔼崔与钱同飞青云路独堕黄泥泉歳暮物万变故情何不迁应为平生心与我同一源帝乡逺于日美人髙在天谁谓万里别常若在目前泥泉乐者鱼云路游者鸾勿言云泥异同在逍遥间因君问心地书后偶成篇慎勿説向人人多笑此言
　　烹葵
　　昨卧不夕食今起乃朝饥贫厨何所有炊稻烹秋葵红粒香复软緑英滑且肥饥来止于饱饱后复何思【一作饱复何所思】忆昔荣遇日迨今穷退时今亦不冻馁昔亦无余资口既不减食身又不减衣抚心私自问何者是荣衰勿学常人意其间分是非
　　小池二首
　　昼倦前斋热晚爱小池清映林余景没近水防凉生坐把蒲葵扇闲吟三两声
　　有意不在大湛湛方丈余荷侧防清露萍开见游鱼毎一临此坐忆归青溪居
　　掩闗
　　我心忘世久世亦不我干遂成一无事因得长掩闗掩闗来几时髣髴二三年著书已盈帙生子欲能言始悟身易老复悲世多艰廻顾趋时者役役尘壤间歳莫竟何得不如且安闲
　　弄罗
　　有侄始六歳字之为阿有女生三年其名曰罗儿一始学笑语一能诵歌诗朝戏抱我足夜眠枕我衣汝生何其晚我年行已衰物情小可念人意老多慈酒美竟须壊月圆终有亏亦如恩爱縁乃是忧恼资举世同此累吾安能去之
　　截树
　　种树当前轩树髙柯叶繁惜哉逺山色隠此防笼间一朝持斧斤手自截其端万叶落头上千峰来面前忽似决云雾豁达覩青天又如所念人久别一欵顔始有清风至稍见飞鸟还开懐东南望目逺心辽然人各有偏好物莫能两全岂不爱柔条不如见青山
　　望江楼上作
　　江畔百尺楼楼前千里道凭髙望平逺亦足舒懐抱驿路使憧憧闗防兵草草及兹多事日犹觉闲人好我年过不惑休退诚非早从此拂尘衣归山未为老
　　题座隅
　　手不任执殳肩不能荷锄量力揆所用曽不敌一夫幸因笔砚功得升仕进途歴官凡五六禄俸及妻孥左右有兼仆出入有单车自奉虽不厚亦不至饥劬若有人及此傍观为何如虽贤亦为幸况我鄙且愚伯夷古贤人鲁山亦其徒时哉无奈何俱化为饿殍【元鲁山山居阻水食絶而终】念彼益自媿不敢忘斯须平生荣利心破灭无遗余犹恐尘妄起题此于座隅
　　昔与防之在朝日同蓄休退之心迨今十年沦落老大追寻前约且结后期
　　往子为御史伊余忝拾遗皆逢盛明代俱登清近司余系玉为佩子曵绣为衣从容香烟下同侍白玉墀朝见宠者辱暮见安者危纷纷无退者相顾令人悲宦情君早厌世事我深知常于显荣日已约林泉期况今各流落身病齿髪衰不作卧云计擕手欲何之待君女嫁后及我官满时稍无骨月累粗有渔樵资歳晚青山路白首期同归
　　垂钓
　　临水一长啸忽思十年初三登甲乙第一入承明庐浮生多变化外事有盈虚今来伴江叟沙头坐钓鱼
　　晚燕
　　百鸟乳雏毕秋燕独蹉跎去社日已近衔泥意如何不悟时节晚徒施工用多人间事亦尔不独燕营窠
　　赎鸡
　　清晨临江望水禽正諠繁鳬雁与鸥鹭游飏戏朝暾适有鬻鸡者挈之来逺村飞鸣彼何乐窘束此何寃喔喔十四雏罩缚同一樊足伤金距蹜头抢花冠翻经宿废饮啄日髙诣屠门迟廻未死间饥渇欲相吞常慕古人道仁信及鱼豚见兹生恻隠赎放双林园开笼解索时鸡鸡听我言与尔镪三百小惠何足论莫学防环雀﨑岖谩报恩
　　秋日懐杓直【时杓直出牧澧州】
　　晚来天色好独出江邉步忆与李舍人曲江相近住常云遇清景必约同幽趣若不访我来还须覔君去开眉笑相见把手期何处西寺老胡僧南园乱松树携持小酒榼吟咏新诗句同出复同归从朝直至暮风雨忽消散江山眇囬互浔阳与涔阳相望空云雾心期自乖旷时景还如故今日郡斋中秋光谁共度
　　食后
　　食罢一觉睡起来两瓯茶举头防日影已复西南斜乐人惜日促忧人厌年賖无忧无乐者长短任生涯
　　齐物二首
　　青松髙百尺【一作丈】緑蕙低数寸同此大块间长短各有分长者不可退短者不可进若用此理推穷通两无闷椿夀八千春槿花不经宿中间复何有冉冉孤生竹竹身三年老竹色四时緑虽谢椿有余犹胜槿不足
　　山下宿
　　独到山下宿静向月中行何处水邉碓夜舂云母声
　　题旧冩真图
　　我昔三十六冩貌在丹青我今四十六衰顇卧江城岂止十年老曽与众苦并一照旧图画无复昔仪形形影黙相顾如弟对老兄况使他人见能不昧平生羲和鞭日走不为我少停形骸属日月老去何足惊所恨凌烟阁不得画功名
　　闲居
　　肺病不饮酒眼昏不读书端然无所作身意闲有余鸡栖篱落晚雪映林木疎幽独已云极何必山中居
　　对酒示行简
　　今旦一尊酒欢畅何怡怡此乐从中来他人安得知兄弟唯二人逺别恒苦悲今春自巴峡万里平安归复有双防妹筓年未结褵昨日嫁娶毕良人皆可依忧念两消释如刀断覊縻身轻心无系忽欲凌空飞人生苟有累食肉常如饥我心既无苦饮水亦可肥行简劝尔酒停杯听我辞不叹乡国逺不嫌官禄防但愿我与尔终老不相离
　　咏懐
　　冉牛与顔渊卞和与马迁或罹天夭【一作六】极或被人刑残顾我信为幸百骸且完全五十不为夭吾今欠数年知分心自足委顺身常安故虽穷退日而无戚戚顔昔有荣先生从事于其间今我不量力举心欲攀援穷通不由己欢戚不由天命即无奈何心可使泰然且务由已者省躬谅非难勿问由天者天髙难与言
　　夜琴
　　蜀桐木性实楚丝音韵清调慢弹且缓夜深十数声入耳淡无味惬心潜有情自弄还自罢亦不要人听
　　山中独吟
　　人各有一癖我癖在章句万縁皆已消此病独未去毎逢美风景或对好亲故髙声咏一篇怳若与神遇自为江上客半在山中住有时新诗成独上东岩路身倚白石崖手攀青桂树狂吟惊林壑猿鸟皆窥觑恐为世所嗤故就无人处
　　达理二首
　　何物壮不老何时穷不通如彼音与律宛转还为宫我命独何薄多悴而少丰当壮已先衰暂泰还长穷我无奈命何委顺以待终命无奈我何方寸如虚空瞢然与化俱混然与俗同谁能坐自苦龃龉于其中
　　舒姑化为泉牛哀病作虎或栁生肘间或男变为女鸟兽及水木本不与民伍胡然生变迁不待死归土百骸是已物尚不能为主况彼时命间倚伏何足数时来不可遏命去焉能取唯当养浩然吾闻达人语
　　湖亭晚望残水
　　湖上秋泬寥湖邉晚萧瑟登亭望湖水水缩湖底出清渟得早霜明灭浮残日流注随地势洼防无定质澄白龙卧宛转青蛇屈破镜折剑头光芒又非一久为山水客见尽幽竒物及来湖亭望此状难谈悉乃知天地间胜事殊未毕
　　郭虚舟相访
　　朝暖就南轩暮寒归后屋晚酌【一作酒】一两杯夜棋三数局寒灰埋暗火晓熖凝残烛不嫌贫冷人时来同一宿




　　白香山诗集巻七
　　钦定四库全书
　　白香山诗集巻八　　　　　歙县汪立名编长庆集八【闲适古调诗二十七首】
　　长庆二年七月自中书舍人出守杭州路次蓝溪作
　　太原一男子自顾庸且鄙老逢不次恩洗拔出泥滓既居可言地愿助朝廷理伏阁三上章戅愚不称防圣人存大体优贷容不死凤诏停舍人鱼书除刺史防懐齐宠辱委顺随行止我自得此心于兹十年矣余杭乃名郡郡郭临江泛已想海门山潮声来入耳昔予贞元末羇旅曽逰此甚觉太守尊亦谙鱼酒美因生江海兴毎羡沧浪水尚拟拂衣行况今兼禄仕青山峰峦接白日烟尘起东道既不通改辕遂南指自秦穷楚越浩荡五千里闻有贤主人而多好山水是行颇为惬所歴良可纪策马渡蓝溪胜游从此始
　　初出城留别
　　朝从紫禁归暮出青门去勿言城东陌便是江南路扬鞭簇车马挥手辞亲故我生本无乡心安是归处
　　过骆山人野居小池【骆生弃官居此二十余年】
　　茅覆环堵亭泉添方丈沼红芳照水荷白颈观鱼鸟拳石苔苍翠尺波烟杳渺但问有意无勿论池大小门前车马路奔走无昬晓名利驱人心贤愚同扰扰善哉骆处士安置身心了何乃独多君丘园居者少
　　宿清源寺
　　往谪浔阳去夜憩辋溪曲今为钱唐行重经兹寺宿尔来几何歳溪草二八緑不见旧房僧苍然新树木虚空走日月世界迁陵谷我生寄其间孰能逃倚伏随縁又南去好住东廊竹
　　宿蓝溪对月【按英华作宿蓝桥题月】
　　昨夜凤池头今夜蓝溪【一作溪桥】口明月本无心行人自囘首新秋松影下半夜钟声后清影不宜昏聊将茶代酒自秦望赴五松驿马上偶睡睡觉成吟
　　长途发已久前馆行未至体倦目已昏瞌然遂成睡右袂尚垂鞭左手暂委辔忽觉问仆夫才行百步地形神分处所迟速相乖异马上几多时梦中无限事诚哉达人语百龄同一寐
　　邓州路中作
　　萧萧谁家村秋梨叶半赤漠漠谁家园秋韭花初白路逢故里物使我嗟行不归渭北村又作江南客去乡徒自苦济世终无益自问波上萍何如涧中石
　　朱藤杖紫骢马【一本无马字】吟
　　拄上山之上骑下山之下江州去日朱藤杖忠州归日紫骢马天生二物济我穷我生合是栖栖者
　　桐树馆重题
　　堦前下马时梁上题诗处惨淡病使君萧踈老松树自嗟还自哂又向杭州去
　　过紫霞兰若
　　我爱此山头及此三登歴紫霞旧精舍寥落空泉石朝市日喧隘云林长悄寂犹存住寺僧肯有归山客
　　感旧纱防【防即故李侍郎所赠】
　　昔君乌纱防赠我白头翁防今在顶上君已归泉中物故犹堪用人亡不可逢岐山今夜月坟树正秋风
　　思竹窗
　　不忆西省松不忆南宫菊【西省大院有松南宫本防有菊】唯忆新昌堂萧萧北窗竹窗间枕簟在来后何人宿
　　马上作
　　处世非不遇荣身颇有余勲为上柱国爵乃朝大夫自问有何才两入承明庐又问有何政再驾朱轮车矧余东山人自惟朴且疎弹琴复有酒但慕阮徒闇被乡里荐误上贤能书一列朝士籍遂为世拘髙有罾缴忧下有陷穽虞毎觉宇宙窄未尝心体舒蹉跎二十年颔下生白须何言左迁去尚获专城居杭州五千里往若投渊鱼虽未脱簪组且来泛江湖吴中多诗人亦不少酒沽髙声咏篇什大笑飞杯盂五十未全老尚可且欢娱用兹送日月君以为何如秋风起江上白日落路隅囘首语五马去矣勿踟蹰
　　秋蝶
　　秋花紫防防秋蝶黄茸茸花低蝶新小飞戏丛西东日暮凉风来纷纷花落丛夜深白露冷蝶已死丛中朝生夕俱死气类各相从不见千年鹤多栖百丈松
　　登商山最髙顶
　　髙髙此山顶四望唯烟云下有一条路通达楚与秦或名诱其心或利牵其身乘者与【一作及】负者来去何纷纭我亦斯人徒未能出嚣尘七年三往复何得笑他人
　　枯桑
　　道傍老枯树枯来非一朝皮黄外尚活心黑中先焦有似多忧者非因外火烧
　　山路偶兴
　　筋力未全衰仆马不至弱又多山水趣心赏非寂寞扪萝上烟岭蹋石穿云壑谷鸟晚仍啼洞花秋不落提笼复榼遇胜时停泊泉憇茶数瓯岚行酒一酌独吟还独啸此兴殊未恶假使在城时终年有何乐
　　山雉
　　五步一啄草十步一饮水适性遂其生时哉山梁雉梁上无罾缴梁下无鹰鹯雌雄与羣雏皆得终天年嗟嗟笼下鸡及彼池中鴈既有稻梁恩必有牺牲患
　　初下汉江舟中作寄两省给舍
　　秋水淅红粒朝烟烹白鳞一食饱至夜一卧安达晨晨无朝谒劳夜无直宿勤不知两掖客何似扁舟人尚想到郡日且称守土臣犹须副忧寄恤隠安疲民朞年庻报政三年当退身终使沧浪水濯吾缨上尘
　　自蜀江至洞庭湖口有感而作
　　江从西南来浩浩无旦夕长波逐若防连山凿如劈千年不壅溃万里无垫溺不尔民为鱼大哉禹之绩导岷既艰逺距海无咫尺胡为不讫功湖【一作余】水斯委积洞庭与青草大小两相敌混合万丈深淼茫千里白毎歳秋夏时浩大吞七泽水族窟穴多农人土地窄我今尚嗟叹禹岂不爱惜邈未究其由想古观遗迹疑自苗人顽恃险不终帝亦无奈何留患与今昔水流天地内如身有血脉滞则为疽疣治之在鍼石安得禹复生为唐水官伯手提倚天剑重来亲指画疏河似剪纸决壅如【一作同】裂帛渗作膏腴田蹋平鱼鼈宅龙宫变闾里水府生禾麦坐添百万户书我司徒籍
　　初领郡政衙退登东楼作【自此后诗到杭州后作】
　　鳏心所念简牍手自操何言符竹贵未免州县劳赖是余杭郡台榭绕官曹凌晨亲政事向晚恣游遨山冷防有雪波平未生涛水心如镜面千里无纎毫直下江最阔近东楼更髙烦襟与滞念一望皆遁逃
　　清调吟
　　索索风戒寒沉沉日藏耀劝君饮浊醪听我吟清调芳节变穷隂朝光成夕照与君生此世不合长年少今晨从此游【一作过】明日安能料若不结跏禅即须开口笑
　　狂歌词
　　明月照君席白露霑我衣劝君酒杯满听我狂歌词五十已后衰二十已前痴昼夜又分半其间几何时生前不欢乐死后有余赀焉用黄墟下珠衾玉匣为
　　郡亭
　　平旦起视事亭午卧掩闗除亲簿领外多在琴书前况有虚白亭坐见海门山潮来一凭槛賔至一开筵终朝对云水有时听管持此聊过日非忙亦非闲山林太寂寞朝阙空喧烦唯兹郡阁内嚣静得中间
　　咏懐
　　昔为凤阁郎今为二千石自觉不如今人言不如昔昔虽居近宻终日多忧惕有诗不敢吟有酒不敢吃今虽在疎逺竟歳无牵饱食坐终朝长歌醉通夕人生百年内疾速如过隙先务身安闲次要心欢适事有得而失物有损而益所以见道人观心不观迹
　　立春后五日
　　立春后五日春态纷婀娜白日斜渐长碧云低欲堕残冰拆玉片新萼排红颗遇物尽欣欣爱春非独我迎芳后园立就暖前檐坐还有惆怅心欲别红炉火
　　郡中即事
　　漫漫潮初平熙熙春日至空阔逺江山晴明好天气外有适意物中无系心事数篇对竹吟一杯望云醉行携杖扶力卧读书取睡久养病形骸深谙闲气味遥思九城陌扰扰趋名利今朝是只【一作双】日朝谒多轩骑宠者防悔尤权者懐忧畏为报髙车盖恐非真富贵
　　【立名按今本此下尚有古诗三十余首乃长庆三年以后诗不在元相勘定之长庆集者今考正归入后集闲适诗本四巻此巻虽巻尾不足不欲删并巻数所以存其旧也】




　　白香山诗集巻八
　　钦定四库全书
　　白香山诗集巻九　　　　歙县汪立名编
　　长庆集九【感伤古调诗五十五首】
　　西明寺牡丹花时忆元九
　　前年题名处今日防花来一作芸香吏三见牡丹开岂独花堪惜方知老暗催何况寻花伴东都去未囘讵知红芳侧春尽思悠哉
　　【立名按李肇国史补京城贵游尚牡丹三十余年矣毎春暮车马若狂以不耽玩为耻执金吾铺官围外寺观种以求利一本有直数万者元和末韩令始至长安居第有之命斸去曰吾岂效儿女子邪】
　　伤杨贞
　　顔子昔短【一作知】命仲尼惜其贤杨生亦好学不幸复徒然【一作今复然】谁识天地意独与鹤【一作蛇】年
　　权摄昭应早秋书事寄元拾遗兼呈李司録
　　夏闰秋早七月风骚骚渭川烟景晚骊山宫殿髙丹殿子司谏赤县我徒劳相去半日程不得同游遨到官来十日览镜生二毛可怜趋走吏尘土满青袍邮传拥两驿簿书堆六曹为问纲纪掾何必使铅刀
　　新栽竹
　　佐邑意不适闭门秋草生何以娱野性种竹百余茎见此溪上色忆得山中情有时公事暇尽日绕栏行勿言根未固勿言隂未成已觉庭宇内稍稍有余清最爱近窗卧秋风枝有声
　　秋霖中过【一作遇】尹纵之仙游山居
　　惨惨八月暮连连三日霖邑居尚愁寂况乃在山林林下有志士苦学惜光隂歳晚千万虑并入方寸心岩鸟共旅宿草虫伴愁吟秋天床席冷雨夜灯火深怜君寂寞意携酒一相寻
　　寄江南兄弟
　　分散骨肉恋趋驰名利牵一奔尘埃马一泛风波船忽忆分手时悯黙秋风前别来朝复夕积日成七年花落城中池春深江上天登楼东南望鸟灭烟苍然相去复几许道里近三千平地犹难见况乃隔山川
　　曲江早秋【二年作】
　　秋波红蓼水夕照青芜岸独信马蹄行曲江池四畔早凉晴后至残暑暝来散方喜炎燠销复嗟时节换我年三十六冉冉昏复旦人夀七十稀七十新过半且当对酒笑勿起临风叹
　　寄题盭厔防前双松【两松自仙游山移植县防】
　　忆昨为吏日折腰多苦辛归家不自适无计慰心神手栽两树松聊以当【去声】嘉賔乘春日一溉生意渐欣欣清韵度秋在緑茸随日新始怜涧底色不忆城中春有时昼掩闗双影对一身尽日不寂寞意中如三人忽奉宣室诏徴为文苑臣闲来一惆怅恰似别交亲【一作情】早知烟翠前攀翫不逡廵悔从白云里移尔落嚣尘
　　翰林院中感秋懐王质夫【王居仙游山】
　　何处感时节新蝉禁中闻宫槐有秋意风夕花纷纷寄迹鹓鹭行归心鸥鹤羣唯有王居士知予忆白云何日仙游寺潭前秋见君
　　禁中月
　　海上明月出禁中清【一作秋】夜长东南楼殿白稍稍上宫墙净落金塘水明浮玉砌霜不比人间见尘土汚清光
　　赠卖松者
　　一束苍苍色知从涧底来斸掘经几日枝叶满尘埃不买非他意城中无地栽
　　初见白髪
　　白髪生一茎朝来明镜里勿言一茎少满头从此始青山方逺别黄绶初从仕未料容鬓间蹉跎忽如此
　　别元九后咏所懐
　　零落桐叶雨萧条槿花风悠悠早秋意生此幽涧中况与故人别中懐正无悰勿云不相送心到青门东相知岂在多但问同不同同心一人去坐觉长安空
　　禁中秋宿
　　风翻朱【一作来】里幕雨冷通中枕耿耿背斜灯秋牀一人寝
　　早秋曲江感懐
　　离离暑云散嫋嫋凉风起池上秋又来荷花半成子朱顔自销歇白日无穷已人夀不如山年光急于水青芜与红蓼歳歳秋相似去歳此悲秋今秋复来此
　　寄元九
　　身为近宻拘心为名检缚月夜与花时少逢杯酒乐唯有元夫子闲来同一酌把手或酣歌展眉时笑谑今春除御史前月之东洛别来未开顔尘埃满尊杓蕙风晚香尽槐雨余花落秋意一萧条离容两寂寞况随白日老共负青山约谁识相念心鞲鹰与笼鹤
　　春暮寄元九
　　梨花结成实燕卵化为雏时物又若此道情复何如但觉日月促不嗟年歳徂浮生都是梦老小亦何殊唯与故人别江陵初谪居时时一相见此意未全除
　　早梳头
　　夜沐早梳头窗明秋镜晓飒然握中髪一沐知一少年事渐蹉跎世縁方缴绕不学空门法老病何由了未得无生心白头亦为夭
　　出闗路
　　山川函谷路尘土游子顔萧条去国意秋风生故闗
　　别舍弟后月夜
　　悄悄初别夜去住两盘桓行子孤灯店居人明月轩平生共贫苦未必日成欢及此暂为别懐抱已忧烦况是庭叶尽复思山路寒如何为不念马痩衣裳单
　　新丰路逢故人
　　尘土长路晚风烟废宫秋相逢立马语尽日此桥头知君不得意郁郁来西游惆怅新丰店何人识马周
　　金銮子晬日【晬将遂切子生一歳曰晬】
　　行年欲四十有女曰金銮生来始周歳学坐未能言慙非达者懐未免俗情怜从此累身外徒云慰目前若无夭折患则有婚嫁牵使我归山计应迟十五年
　　【立名按云仙襍记乐天女金銮十歳忽书北山移文示家人乐天方买终南紫石欲开文士传遂辍以勒之】
　　青龙寺早夏
　　尘埃经小雨地髙倚长坡日西寺门外景气含清和闲有老僧立静无凡客过残莺意思尽新叶隂凉多春去来几日夏云忽嵳峩朝朝感时节年鬓暗蹉跎胡为恋朝市不去归烟萝青山寸歩地自问心如何
　　秋题牡丹丛
　　晩丛白露夕衰叶凉风朝红艳久已歇碧芳今亦销幽人坐相对心事共萧条
　　劝酒寄元九
　　薤叶有朝露槿枝无宿花君今亦如此促促生有涯既不逐禅僧林下学楞伽又不随道士山中炼丹砂百年夜分半一歳春无多何不饮羙酒胡然自悲嗟俗号消愁药神速无以加一杯驱世虑两杯反天和三杯即酩酊或笑任狂歌陶陶复兀兀吾孰知其他况在名利途平生有风波深心蔵防穽巧言织网罗举目非不见不醉欲如何
　　曲江感秋【五年作】
　　沙草新雨地岸栁凉风枝三年感秋思并在曲江池早蝉已嘹唳晚荷复离披前秋去秋思一一生此时昔人三十二秋兴已云悲我今欲四十秋懐亦可知歳月不虚设此身随日衰暗老不自觉直到鬓成丝
　　酬张太祝晚秋卧病见寄
　　髙才淹礼寺短羽翔禁林西街居处逺北阙官曹深君病不来访我忙难往寻差池终日别寥落经年心露湿緑芜地月寒红树隂况兹独愁夕闻彼相思吟上叹言【一作言欢】笑阻下嗟时歳侵容衰晓窗镜思苦秋琴一章锦绣段八韵琼瑶音何以报珍重惭无防南金
　　立秋日曲江忆元九
　　下马栁隂下独上隄上行故人千万里新蝉三两声城中曲江水江上江陵城两地新秋思应同此日情
　　早朝贺雪寄陈山人
　　长安盈尺雪早朝贺君喜将赴银台门始出新昌里上堤马蹄滑中路防烛死十里向北行寒风吹破耳待漏午门外对三殿里须鬓冻生冰衣裳冷如水忽思仙游谷暗谢陈居士暖覆褐裘眠日髙应未起
　　初与元九别后忽梦见之及寤而书适至兼寄桐花诗怅然感懐因以此寄【元九初谪江陵】
　　永夀寺中语新昌坊北分归来数行泪悲事不悲君悠悠蓝田路自去无消息计君食宿程已过商山北昨夜云四散千里同月色晓来梦见君应是君相忆梦中握君手问君意何如君言苦相忆无人可寄书觉来未及説叩门声冬冬言是商州使送君书一封枕上忽惊起颠倒着衣裳开缄见手扎一纸十三行上论迁谪心下説离别肠心肠都未尽不暇叙炎凉云作此书夜夜宿商州东独对孤灯坐阳城山馆中夜深作书毕山月向西斜月下何所有一树紫桐花桐花半落时复道正相思殷勤书背后兼寄桐花诗桐花诗八韵思绪一何深以我今朝意想君此夜心一章三遍读一句十囘吟珍重八十字字字化为金
　　和元九悼往【感旧蚊防作】
　　羙人别君去自去无处寻旧物零落尽此情安可任唯有襭纱幌尘埃日夜侵馨香与顔色不似旧时深透影灯耿耿笼光月沉沉中有孤眠客秋凉生夜衾旧宅牡丹院新坟松柏林梦中咸阳泪觉后江陵心含此隔年恨发为中夜吟无论君自感闻者欲沾襟
　　重到渭上旧居
　　旧居清渭曲开门当蔡渡十年方一还几欲迷归路追思昔日行感伤故游处插栁作髙林种桃成老树因惊成人者尽是旧童孺试问旧老人半为绕村墓浮生同过客前后递来去白日如弄珠出没光不住人物日改变举目悲所遇囘念念我身安得不衰暮朱顔销不歇白髪生无数唯有山门外三峰色如故
　　白髪
　　白髪知时节暗与我有期今朝日阳里梳落数茎丝家人不惯见悯黙为我悲我云何足怪此意尔不知凡人年三十外壮中已衰但思寝食味已减二十时况我今四十本来形貌羸书魔昏两眼酒病沉四肢亲爱日零落在者仍别离身心久如此白髪生已迟由来生老死三病长相随除却念无生人间无药治
　　秋日
　　池残寥落水窗下悠扬日嫋嫋秋风多槐花半成实下有独立人年来四十一
　　将之饶州江浦夜泊
　　明月满深浦愁人卧孤舟烦寃寝不得夏夜长于秋苦乏衣食资逺为江海游光隂坐迟暮乡国行阻修身病向鄱阳家贫寄徐州前事与后事岂堪心并忧忧来起长望但见江水流云树蔼苍苍烟波淡悠悠故园迷处所一念堪白头
　　思归【时初为校书郎】
　　养无晨昏膳隠无伏腊资遂求及亲禄僶俛来京师薄俸未及亲别家已经时冬积温席恋春违采兰期夏至一隂生稍稍夕漏迟块然抱愁者长夜独先知悠悠乡闗路梦去身不随坐惜时节变蝉鸣槐花枝
　　冀城北原作
　　野色何莽苍【去声】秋声亦萧疎风吹黄埃起落日驱征车何代此开国封疆百里余古今不相待朝市无常居昔人城邑中今变为丘墟昔人墓田中今化为里闾废兴相催迫日月互居诸世变无遗风焉能知其初行人千载后懐古空踟蹰
　　客路感秋寄明凖上人
　　日暮天地冷雨霁山河清长风从西来草木凝秋声已感歳倐忽复伤物凋零孰能不憯凄天时牵人情借问空门子何法易修行使我忘得心不教烦恼生
　　游襄阳懐孟浩然
　　楚山碧岩岩汉水碧汤汤秀气结成象孟氏之文章今我讽遗文思人至其乡清风无人继日暮空襄阳南望鹿门山蔼若有余芳旧隠不知处云深树苍苍
　　秋暮西归途中书情
　　耿耿旅灯下愁多常少眠思乡贵早发发在鸡鸣前九月草木落平芜连逺山秋隂和曙色万木苍苍然去秋偶东游今秋始西旋马瘦衣裳破别家来二年忆归复愁归归无一囊钱心虽非兰膏安得不自燃
　　秋懐
　　月出照北堂光华满阶墀凉风从西至草木日夜衰桐栁减緑隂蕙兰消碧滋感物私自念我心亦如之安得长少壮盛衰迫天时人生如石火为乐长苦迟
　　别杨頴士卢克柔殷尧藩
　　倦鸟暮归林浮云晴归山独有行路子悠悠不知还人生苦营营终日羣动间所务虽不同同归于不闲扁舟来楚乡疋马往秦闗离忧绕心曲宛转如循环且持一杯酒聊以开愁顔
　　题赠定光上人
　　二十身出家四十心离尘得径入大道乘此不退轮一坐十五年林下秋复春春花与秋气不感无情人我来如有悟潜以心照身误落闻见中忧喜伤形神安得遗耳目冥然反天真
　　只役骆口驿喜萧侍御书至兼覩新诗吟讽通宵因寄八韵【时为盭厔尉】
　　日暮心无憀吏役正营营忽惊芳信至复与新诗并是时天无云山馆有月明月下读数遍风前吟一声一吟三四叹声尽有余清雅哉君子文咏性不咏情使我灵府中鄙恡不得生始知听韶濩可使心和平
　　酬李少府曹长官舍见赠
　　低腰复敛手心体不遑安一落风尘下始【一作方】知为吏难公事与日长宦情随歳防惆怅青袍袖芸香无半残赖有李夫子此懐聊自寛两心如止水彼此无波澜往往簿书暇相劝强为欢白马晚蹋雪緑觞春暖寒恋月夜同宿爱山晴共防野性自相近不是为同官
　　留别
　　秋凉巻朝簟春暖撤夜衾虽是无情物欲别尚沉吟况与有情别别随情浅深二年欢笑意一旦东西心独留诚可念同行力不任前事讵能料后期谅难寻唯有潺湲泪不惜共沾襟
　　晓别
　　晓鼓声已半离筵坐难久请君断肠歌送我和泪酒月落欲明前马嘶初别后浩浩暗尘中何由见囘首
　　北园
　　北园东风起杂花次第开心知须防落一日三四来花下岂无酒欲酌复迟回所思眇千里谁劝我一杯惜栯李花【花细而繁色艳而黯亦花中之有思者速衰易落故惜之耳】
　　树小花鲜妍香繁条软弱髙低二三尺重叠千万萼朝艳蔼霏霏夕凋纷漠漠辞枝朱粉细覆地红绡薄由来好顔色常苦易销烁不见莨荡花狂风吹不落
　　照镜
　　皎皎青铜镜斑斑白丝鬓岂复更蔵年实年君不信
　　新秋
　　西风飘一叶庭前飒巳凉风池明月水衰莲白露房其奈江南夜緜緜自此长
　　夜雨
　　早蛩啼复歇残灯灭又明隔窗知夜雨芭蕉先有声
　　秋江送客
　　秋鸿次第过哀猿朝夕闻是日孤舟客此地亦离羣蒙蒙润衣雨漠漠冐帆云不醉浔阳酒烟波愁杀人感逝寄逺【寄通州元侍御果州崔员外澧州李舍人凤州李郎中】
　　昨日闻甲死今朝闻乙死知识三分中二分化为鬼逝者不复见悲者长已矣存者今如何去我皆万里平生知心者屈指能有几通果澧凤州眇然四君子相思俱老大浮世如流水应叹旧交游凋零日如此何当一杯酒开眼笑相视
　　秋月
　　夜初色苍然夜深光浩然稍转西廊下渐满南窗前况是緑芜地复兹清露天落叶声策策惊鸟影翩翩栖禽尚不稳愁人安可眠











　　白香山诗集巻九
　　钦定四库全书
　　白香山诗集巻十　　　　　歙县汪立名编长庆集十【感伤古调诗七十八首】
　　朱陈村
　　徐州古丰县有村曰朱陈去县百余里桑麻青氛氲机梭声札札牛驴走纭纭女汲涧中水男采山上薪县逺官事少山深人俗淳有财不行商有丁不入军家家守村业头白不出门生为村之民死为村之尘田中老与防相见何欣欣一村唯两姓世世为婚姻【其村唯朱陈二姓而已】亲疎居有族少长游有羣黄鸡与白酒欢防不隔旬生者不逺别嫁娶先近邻死者不逺坟墓多绕村既安生与死不苦形与神所以多夀考往往见孙我生礼义乡少小孤且贫徒学辨是非秖自取辛勤世法贵名教士人重冠婚以此自桎梏信为大谬人十歳解读书十五能属文二十举秀才三十为谏臣下有妻子累上有君亲恩承家与事国望此不肖身忆昨旅游初迨今十五春孤舟三适楚羸马四经秦昼行有饥色夜寝无安魂东西不暂住来往若浮云离乱失故乡骨月多散分江南与江北各有平生亲平生终日别逝者隔年闻朝忧卧至暮夕哭坐达晨悲火烧心曲愁霜侵鬓根一生苦如此长羡村中民
　　读邓鲂诗
　　尘架多文集偶取一巻披未及防姓名疑是陶潜诗防名知是君恻恻令我悲诗人多蹇厄近日诚有之京兆杜子羙犹得一拾遗襄阳孟浩然亦闻鬓成丝嗟君两不如三十在布衣擢第禄不及新婚妻未归少年无疾患溘死于路岐天不与爵夀唯与好文词此理勿复道巧歴不能推
　　寄元九【自此后在渭村作】
　　晨鸡才发声夕雀俄敛翼昼夜往复来疾如出入息非徒改年貌渐觉无心力自念因念君俱为老所逼君年虽校少顦顇谪南国三年不放归炎瘴消顔色山无杀草霜水有含沙蜮健否逺不知书多隔年得愿君少愁苦我亦加飱食各保金石躯以慰长相忆
　　秋夕
　　叶声落如雨月色白似霜夜深方独卧谁为拂尘牀
　　夜雨
　　我有所念人隔在逺逺乡我有所感事结在深深肠乡逺去不得无日不曕望肠深解不得无夕不思量况此残灯夜独宿在空堂秋天殊未晓风雨正苍苍不学头陀法前心安可忘
　　秋霁
　　金火不相待炎凉雨中变秋晴有残蝉巢冷无留燕沉吟巻长簟怆恻収团扇向夕稍无泥闲歩青苔院月出砧杵动家家秋练独对多病妻不能理针线冬衣殊未制夏服行将绽何以迎早秋一杯聊自劝
　　叹老三首
　　晨兴照青镜形影两寂寞少年辞我去白髪随梳落万化成于渐渐衰防不觉但恐镜中顔今朝老于昨人生少满百不得长欢乐谁防天地心千龄与鹤吾闻善医者今古称扁鹊万病皆可治唯无治老药
　　我有一握髪梳理何稠直昔似云光今如素丝色匣中有旧镜欲照先叹息自从头白来不欲明磨拭鵶头与鹤颈至老常如墨独有人鬓毛不得终身黒
　　前年种桃核今歳成花树去歳新婴儿今年已学步但惊物长成不觉身衰暮去矣欲何如少年留不住因书今日意徧寄诸亲故壮歳不欢娱长年当悔悟
　　送兄弟囘雪夜
　　日晦云气黄东北风切切时从村南还新与兄弟别离襟泪犹湿马嘶未歇欲归一室坐天隂多无月夜长火消尽歳暮雨凝结寂寞满炉灰飘零上堦雪对雪画寒灰残灯明复灭灰死如我心雪白如我髪所遇皆如此顷刻堪愁絶念入坐忘转忧作禅恱平生洗心法正为今宵设
　　溪中早春
　　南山雪未尽隂岭留残白西涧冰已消春溜含新碧东风来几日蛰动萌草坼潜知阳和功一日不虚掷爱此天气暖来拂溪邉石一坐欲忘归暮禽声啧啧蓬蒿隔桑枣隠映烟火夕归来问夜飱家人烹荠麦
　　同友人寻涧花
　　闻有涧底花贳得村中酒与君来校迟已逢揺落后临觞有遗恨怅望空溪口记取花发时期君重携手我生日日老春色年年有且作来歳期不知身健否
　　登村东古冡
　　髙低古时冢上有牛羊道独有最髙头悠哉此懐抱囘头向村望但见荒田草村人不爱花多种栗与枣自来此村住不觉风光好花少莺亦稀年年春暗老
　　梦裴相公
　　五年生死隔一夕魂梦通梦中如往日同直金銮宫髣髴金紫色分明冰玉容勤勤相眷意亦与平生同既寤知是梦悯然情未终追想当时事何殊昨夜中自我学心法万縁成一空今朝为君子流涕一沾胷
　　昼寝
　　坐整白单衣起穿黄草屦朝飱盥漱毕徐下堦前步暑风防变昼刻渐加数院静地隂隂鸟鸣新叶树独行还独卧夏景殊未暮不作午时眠日长安可度
　　别行简【时行简辟卢坦剑南东川府】
　　漠漠病眼花星星愁鬓雪筋骸已衰惫形影仍分诀梓州二千里剑门五六月岂是逺行时火云烧栈热何言巾上泪乃是肠中血念此早归来莫作经年别
　　观儿戏
　　龆龀七八歳绮纨三四儿弄尘复鬬草尽日乐嬉嬉堂上长年客鬓间新有丝一防竹马戏毎忆童騃时童騃饶戏乐老大多忧悲静念彼与此不知谁是痴
　　叹常生
　　西村常氏子卧病不须防前旬犹访我今日忽云殂时我病多暇与之同野居园林青蔼蔼相去数里余村邻无好客所遇唯农夫之子何如者往还犹胜无于今亦已矣可为一长吁
　　寄元九
　　一病经四年亲朋书信断穷通合【一作各】易交自笑知何晚元君在荆楚去日虽云逺彼独是何人心如石不转忧我贫病身书来唯劝勉上言少愁苦下道加飱饭怜君为谪吏穷薄家贫褊三寄衣食资数盈二十万岂是贪衣食感君心缱绻念我口中食分君身上暖不因身病久不因命多蹇平生亲友心岂得知深浅
　　以镜赠别
　　人言似明月我道胜明月明月非不明一年十二缺岂如玉匣里如水常澄澈月破天暗时圆明独不歇我慙貌丑老绕鬓斑斑雪不如赠少年廻照青丝髪因君千里去持此将为别
　　城上对月期友人不至
　　古人惜昼短劝令秉烛游况此迢迢夜明月满西楼复有尊【一作盈尊】中酒置在城上头期君君不至人月两悠悠照水烟波白照人肌髪秋清光正如此不醉即须愁
　　念金銮子二首
　　衰病四十身娇痴三歳女非男犹胜无慰情时一抚一朝舍我去魂影无处所况念天札时呕哑初学语始知骨月爱乃是忧悲聚唯思未有前以理遣伤苦忘懐日已久三度移寒暑今日一伤心因逢旧乳母
　　【立名按芥隠笔谈乐天多用渊明诗如衰病四十身娇痴三歳女非男犹胜无慰情时一抚正用陶诗弱女虽非男慰情良胜无渊明有五男儿此诗或作于未得子之前也】
　　与尔为父子八十有六旬忽然又不见迩来三四春形质本非实气聚偶成身恩爱元是妄縁合暂为亲念兹庶有悟聊用遣悲辛暂将理自夺不是忘情人
　　对酒
　　人生一百歳通计三万日何况百歳人人间百无一贤愚共零落贵贱同埋没东岱前后魂北邙新旧骨复闻药误者为爱延年术又有忧死者为贪政事笔药误不得老忧死非因疾谁言人最灵知得不知失何如防亲友饮此杯中物能沃烦虑消能陶真性出所以刘阮辈终年醉兀兀
　　渭村雨归
　　渭水寒渐落离离蒲稗苗闲傍沙邉立防人刈苇苕近水风景冷晴明犹寂寥复兹夕隂起野思重萧条萧条独归路暮雨湿村桥
　　谕懐
　　黒头日已白白面日已黒人生未死间变化何终极常言在已者莫若形与色一朝改变来止遏不能得况彼身外事悠悠通与塞
　　喜友至留宿
　　村中少賔客柴门多不开忽闻车马至云是故人来况值风雨夕愁心正悠哉愿君且同宿尽此手中杯人生开口笑百年都几囘
　　西原晚望
　　花菊引闲行【一作步】行上西原路原上晚无人因髙聊四顾南阡有烟火北陌连墟墓村邻何萧疎近者犹百步吾庐在其下寂寞风日暮门外转枯蓬篱根伏寒兎故园汴水上离乱不堪去近歳始移家飘然此村住新屋五六间古槐八九树便是衰病身此生终老处
　　感镜
　　羙人与我别留镜在匣中自从花顔去秋水无芙蓉经年不开匣红埃覆青铜今朝一拂拭自顾顦顇容照罢重惆怅背有双盘龙
　　村居卧病三首
　　戚戚抱羸病悠悠度朝暮夏木才结隂秋兰已含露前日巢中卵化作雏飞去昨日穴中虫蜕为蝉上树四时未尝歇一物不暂住唯有病客心沉然独如故
　　新秋久病客起步村南道尽日不逢人虫声徧荒草西风吹白露野緑秋仍早草木犹未伤先伤我懐抱朱顔与鬓强健几时好况为忧病侵不得依年老
　　种黍三十亩雨来苗渐大种薤二十畦秋来欲堪刈望黍作冬酒留薤为春菜荒村百物无待此养衰瘵葺庐备隂雨补褐防寒歳病身知几时且作明年计
　　沐浴
　　经年不沐浴尘垢满肌肤今朝一澡濯衰痩颇有余老色头鬓白病形支体虚衣寛有賸带髪少不胜梳自问今年几春秋四十初四十已如此七十复何如
　　栽松二首
　　小松未盈尺心爱手自移苍然涧底色云湿烟霏霏栽植我年晚长成君性迟如何过四十种此数寸枝得见成隂否人生七十稀
　　爱君抱晚节怜君含直文欲得朝朝见堦前故种君知君死则已不死防凌云
　　病中友人相访
　　卧久不记日南窗昏复昏萧条草檐下寒雀朝夕闻强扶牀前杖起向庭中行偶逢故人至便当一逢迎移榻就斜日披裘倚前楹闲谈胜服药稍觉有心情
　　自觉二首
　　四十未为老忧伤早衰恶前歳二毛生今年一齿落形骸日损耗心事同萧索夜寝与朝飱其间味亦薄同歳崔舍人容光方灼灼始知年与貌衰盛随忧乐畏老老转逼忧病病弥缚不畏复不忧是除老病药
　　朝哭心所爱暮哭心所亲亲爱零落尽安用身独存几许平生欢无限骨肉恩结为肠间痛聚作鼻头辛悲来四支缓泣尽双眸昏所以年四十心如七十人我闻浮图教中有解脱门置心为止水视身如浮云斗擞垢秽衣度脱生死轮胡为恋此苦不去犹逡廵囘念发愿愿此现在身但受过去报不结将来因誓以智慧水永洗烦恼尘不将恩爱子更种悲忧根
　　夜雨有念
　　以道治心气终歳得晏然何乃戚戚意忽来风雨天既非慕荣显又不恤饥寒胡为悄不乐抱膝残灯前形影暗相问心黙对以言骨肉能几人各在天一端吾兄寄宿州吾弟客东川南北五千里吾身在中间欲去病未能欲住心不安有如波上舟此缚而彼牵自我向道来于今六七年链成不二性消尽千万縁唯有恩爱火往往犹熬煎岂是药无効病多难尽蠲
　　寄杨六【杨摄万年县尉予为赞善大夫】
　　青宫官冷静赤县事繁剧一闲复一忙动作经时隔清觞久废酌白日顿虚掷念此勿踟蹰悄然心不适岂无旧交结久别或迁易亦有新往还相见多形迹唯君于我分坚久如金石何况老大来人情重姻戚防稀歳月急此事真可惜几囘开口笑便到髭须白公门苦鞅掌尽【一作昼】日无闲隙犹冀乘暝来静言同一夕
　　送春
　　三月三十日春归日复暮惆怅问春风明朝应不住送春曲江上眷眷东西顾但见扑水花纷纷不知数人生似行客两足无停步日日进前程前程几多路兵刀与水火尽可违之去唯有老到来人间无避处感时良为已独倚池南树今日送春心心如别亲故
　　哭李三
　　去年渭水曲秋时访我来今年常乐里春日哭君囘哭君仰问天天意安在哉若必夺其夀何如不与才落然身后事妻病女婴孩
　　别李十一后重寄【自此后诗在江州路上作】
　　秋日正萧条驱车出蓬荜囘望青门道目极心郁郁岂独恋乡土非关慕簪绂所怆别李君平生同道术俱承金马诏聫秉谏臣笔共上青云梯中途一相失江湖我方往朝廷君不出蕙带与华簪相逢是何日
　　初出蓝田路作
　　停骖问前路路在【一作指】秋云里苍苍县南道【一作山】去【一作险】途从此始絶顶忽盘上【一作上盘】众山皆下视下视千万峰峰头如浪起朝经韩公坂夕次蓝桥水浔阳仅【一作近】四千始行七十里人烦马蹄跙劳苦已【一作又】如此
　　仙娥峰下作
　　我为东南行始登商山道商山无数峰最爱仙娥好参差树若插匼匝云如抱渇望寒玉泉香闻紫芝草青崖屏削碧白石牀铺缟向无如此物安足留四皓感彼私自问归山何不早可能尘土中还随众人老
　　防雨夜行
　　漠漠秋云起稍稍【一作悄悄】夜寒生但觉衣裳湿无防亦无声
　　再到襄阳访问旧居
　　昔到襄阳日髯髯初有髭今过襄阳日髭鬓半成丝旧游都是【一作似】梦乍到忽如归东郭蓬蒿宅荒凉今属谁故知多零落闾井亦迁移独有秋江水烟波似旧时
　　寄防之三首
　　江州望通州天涯与地末有山万丈髙有江千里濶间之以云雾飞鸟不可越谁知千古险为我二人设通州君初到郁郁愁如结江州我方去迢迢行未歇道路日乖隔音信日断絶因风欲寄语地逺声不彻生当复相逢死当从此别
　　君游襄阳日我在长安住今君在通州我过襄阳去襄阳九里郭楼雉连云树顾此稍依依是君旧游处苍茫蒹葭水中有浔阳路此去更相思江西少亲故
　　去国日已逺喜【一作稀】逢物似人如何含此意江上坐思君有如河岳气相合方氛氲狂风吹中絶两处成孤云风廻终有时云合岂无因努力各自爱穷通我尔身
　　舟中雨夜
　　江云暗悠悠江风冷修修夜雨滳船背夜浪打船头船中有病客左降向江州
　　夜闻歌者【宿鄂州】
　　夜泊鹦鹉洲秋江月澄彻【一作江月秋澄澈】邻船有歌者发调堪愁絶歌罢继以泣泣声通复咽寻声见其人有妇顔如雪独倚帆樯立娉婷十七八夜泪似真珠双双堕明月借问谁家妇歌泣何凄切一问一沾襟【一作巾】低眉终【一作竟】不説
　　江楼闻砧【江州作】
　　江人授衣晚十月始闻砧一夕髙楼月万里故园心
　　宿东林寺
　　经窗灯焰短僧炉火气深索落庐山夜风雪宿东林
　　忆洛下故园【时淮汝冦我未灭】
　　浔阳迁谪地洛阳离乱年烟尘三川上炎瘴九江邉乡心坐如此秋风仍飒然
　　赠别崔五
　　朝送南去客暮迎北来賔孰云当大路少遇心所亲劳者念息肩热者思濯身何如愁独日忽见平生人平生已不浅是日重殷勤问从何处来及此江亭春江天春多隂夜月隔重云移尊树问饮灯照花纷纷一防不易得余事何足云明旦又分手今夕且欢欣
　　春晚寄防之
　　三月江水阔悠悠桃花波年芳与心事此地共蹉跎南国方谴谪中原正兵戈眼前故人少头上白髪多通州更迢递春尽复如何
　　渐老
　　今朝复明旦不觉年齿暮白髪逐梳落朱顔辞镜去当春颇愁寂对酒寡欢趣遇境多怆辛逢人益敦故形质属天地推迁从不住所怪少年心销磨落何处
　　送防史
　　淮右冦未散江西歳再徂故里干戈地行人风雪途此时与尔别江畔立踟蹰
　　夜雪
　　已讶衾枕冷复见窗户明夜深知雪重时闻折竹声
　　寄行简
　　郁郁眉多敛黙黙口寡言岂是愿如此举目谁与欢去春尔西征从事巴蜀间今春我南谪抱疾江海壖相去六千里地絶天邈然十书九不达何以开忧顔渇人多梦饮饥人多梦飱春来梦何处合眼到东川
　　首夏
　　孟夏百物滋动植一时好麋鹿乐深林虫蛇喜丰草翔禽爱宻叶游鳞恱新藻天和遗漏处而我独枯槁一身在天末骨肉皆逺道旧国无来人冦戎尘浩浩沉忧竟何益秖自劳懐抱不如放身心冥然任天造浔阳多羙酒可使杯不燥湓鱼贱如泥烹炙无昏早朝饭山下寺暮醉湖中岛何必归故乡兹焉可终老
　　孟夏思渭村旧居寄舍弟
　　啧啧雀引雏稍稍笋成竹时物感人情忆我故乡曲故园渭水上十载事樵牧手种榆栁成隂隂覆墙屋兎隠豆苗肥鸟【一作犬】鸣桑椹熟前年当此时与尔同游瞩诗书课弟侄农圃资童仆日暮麦登场天晴蚕拆簇防泉南涧坐待月东亭宿兴发饮数杯闷来棊一局一朝忽分散万里仍覊束井鲋思反泉笼莺悔出谷九江地卑湿四月天炎燠苦雨初入梅瘴云稍含毒泥秧水畦稻灰种畬田粟已讶殊歳时仍嗟异风俗闲登郡楼望日落江山緑归雁拂乡心平湖断人目殊方我漂泊旧居君幽独何时同一瓢饮水心亦足
　　早蝉
　　六月初七日江头蝉始鸣石楠深叶里薄暮两三声一催衰鬓色再动故园情西风殊未起秋思先秋生忆昔在东掖宫槐花下听今朝无限思云树绕湓城
　　感情
　　中庭晒服玩忽见故乡履昔赠我者谁东邻婵娟子因思赠时语特用结终始永愿如履綦双行复双止自吾谪江都漂荡三千里为感长情人提携同到此今朝一惆怅反覆防未已人只履犹双何曽得相似可嗟复可惜锦表绣为里况经梅雨来色黯花草死
　　南湖晚秋
　　八月白露降湖中水芳老旦夕秋风多衰荷半倾倒手攀青枫树足蹋黄芦草惨淡老容顔零【一作冷】落秋懐抱有兄在淮楚有弟在蜀道万里何时来烟波白浩浩郡防有树晚荣早凋人不识名因题其上
　　浔阳郡防后有树不知名秋先梧桐落春后桃李荣五月始萌动八月已凋零左右皆松桂四时郁青青岂量雨露恩沾濡不均平荣枯各有分天地本无情顾我亦相类早衰向晚成形骸少多病三十不丰盈毛鬓早改变四十白髭生谁教两萧索相对此江城
　　感秋懐防之
　　叶下湖又波秋风此时至谁知濩落心先纳萧条气推移感流歳漂泊思同志昔为烟霄侣今作泥涂吏白鸥毛羽弱青凤文章异各闲【一作闭】一笼中歳晚同顦顇
　　因沐感髪寄朗上人二首
　　年长身转慵百事【一作年】无所欲乃至头上髪经年方一沐沐稀髪苦落一沐仍半秃短鬓经霜蓬老面辞春木强年过犹近衰相来何速应是烦恼多心焦血不足渐少不满把渐短不盈尺况兹短少中日夜落复白既无神仙术何除老死籍秖有解脱门能度衰苦厄掩镜望东寺降心谢禅客衰白何足言剃落犹不惜
　　早蝉
　　月出先照山风生先动水亦如早蝉声先入闲人耳一闻愁意结再听乡心起渭上新【一作村】蝉声先听浑相似衡门有谁听日暮槐花里
　　苦热喜凉
　　经时苦炎热【一作暑】心体但烦倦白日一何长清秋不可见歳功成者去天数极则变潜知寒燠间迁次如乘传火云忽朝敛金风俄夕扇枕簟遂清凉筋骸稍轻健因思望月侣好卜迎秋宴竟夜无客来引杯还自劝
　　早秋晚望兼呈韦侍御
　　九派绕孤城城髙生逺思人烟半在船野水多于地穿霞日脚直驱鴈风头利去国来几时江上秋三至夫君亦沦落此地同飘寄悯黙向隅心摧頽触笼翅且谋眼前计莫问胷中事浔阳酒甚浓相劝时时醉
　　司马宅
　　雨径緑芜合霜园红叶多萧条司马宅门巷无人过唯对大江水秋风朝夕波
　　司马防独宿
　　荒凉满庭草偃亚侵檐竹府吏下防家僮开被幞数声城上漏一防窗间烛官曹冷似冰谁肯来同宿
　　梦与李七庾三十三同访元九
　　夜梦归长安见我故亲友损之在我左顺之在我右云是二月天春风出携手同过靖安里下马寻元九元九正独坐见我笑开口还指西院花仍开北亭酒如言各有故似惜欢难久神合俄顷间神离欠伸后觉来疑在侧求索无所有残灯影闪墙斜月光穿牖天明西北望万里君知否老去无见期踟蹰搔白首
　　秋槿
　　风露飒已冷天色亦黄昏中庭有槿花荣落同一晨秋开已寂寞夕殒何纷纭正怜少顔色复叹不逡廵感此因念彼懐哉聊一陈男儿老富贵女子晚婚姻头白始得志色衰方事人后时不获已安得如青春
　　答元郎中杨员外喜乌见寄【四十四字成】
　　南宫鸳鸯地何忽乌来止故人锦帐郎闻乌笑相视疑乌报消息望我归乡里我归应待乌头白慙媿元郎误欢喜









　　白香山诗集巻十
　　钦定四库全书
　　白香山诗集巻十一　　　　歙县汪立名编长庆集十一【感伤古体五言凡五十三首】
　　初入峡有感
　　上有万仞山下有千丈水苍苍两崖间阔狭容一苇瞿塘呀直防滟滪屹中峙未夜黑岩昏无风白浪起大石如刀劒小石如牙齿一步不可行况千三百里【自峡州至忠州滩险相继凡一千三百里】苒蒻竹篾【音念】欹危檝师趾一跌无完舟吾生系于此常闻仗忠信蛮貊可行矣自古漂沉人岂尽非君子况吾时与命蹇舛不足恃常恐不才身复作无名死
　　过昭君村【村在归州东北四十里】
　　灵珠产无种彩云出无根亦如彼姝子生此遐陋村至丽物难掩遽选入君门独美众所嫉终弃于塞垣唯此希代色岂无一顾恩事排势须去不得由至尊白黑既可变丹青何足论竟埋代北骨不返巴东魂惨淡晩云水依稀旧乡园妍姿化已久但有村名存村中有遗老指防为我言不取往者戒恐贻来者寃至今村女面烧灼成瘢防
　　自江州至忠州
　　前在浔阳日已叹賔朋寡忽忽抱忧怀出门无处写今来转深僻穷峡巅山下五月断行舟滟堆正如马巴人类猿狖矍铄满山野敢望见交亲喜逢似人者
　　初到忠州登东楼寄万州杨八使君
　　山束邑居窄峡牵气候偏林峦少平地雾雨多隂天隐隐煑盐火漠漠烧畬烟赖此东楼夕风月时翛然凭轩望所思目断心涓涓背春有去鴈上水无来船我怀巴东守本是关西贤平生巳不浅流落重相怜水梗漂万里笼禽囚五年新恩同雨露逺郡邻山川书信虽往复封疆徒接连其如美人面欲见杳无縁
　　郡中
　　乡路音信断山城日月迟欲知州近逺阶前摘荔枝
　　西楼夜
　　悄悄复悄悄城隅隐林杪山郭灯火稀峡天星汉少年光东流水生计南枝鸟月没江沉沉西楼殊未晓
　　东楼晓
　　脉脉复脉脉东楼无宿客城暗云雾多峡深田地窄宵灯尚留焰晨禽初展翮欲知山髙低不见东方白
　　寄王质夫
　　忆始识君时爱君世縁薄我亦吏王畿不为名利着春寻仙游洞秋上云居閤楼观水潺潺龙潭花漠漠吟诗石上坐引酒泉边酌因话出处心心期老岩壑忽从风雨别遂被簪缨防君作出山云我为入笼鹤笼深鹤憔悴山逺云飘泊去处虽不同同负平生约今来各何在老去随所托我守巴南城君佐征西幕年顔渐衰飒生计仍萧索方含去国愁且羡从军【一作君】乐旧游疑是梦往事思如昨相忆春又深故山花正落
　　南賔郡斋即事寄杨万州
　　山上巴子城山下巴江水中有穷独人强名为刺史时时窃自哂刺史岂如是仓粟餧家人黄缣裹妻子【忠州刺史已下悉以畬田粟给禄食黄绢支俸】莓苔翳冠带雾雨霾楼雉衙鼔暮复朝郡斋卧还起囘头【一作首】望南浦亦在烟波里而我复何嗟夫君犹滞此
　　招萧处士
　　峡内岂无人所逢非所思门前亦有客相对不相知仰望但云树俯顾惟妻儿寝食起居外端然无所为东郊萧处士聊可与开睂能饮满杯酒善吟长句诗庭前吏散后江畔路干时请君竹杖一赴郡斋期
　　庭槐
　　南方饶竹树唯有青槐稀十种七八死纵活亦支离何此郡庭下一株独华滋防防碧烟叶嫋嫋黄花枝我家渭水上此树防前墀忽向天涯见忆在故园时人生有情感遇物牵所思树木犹复尔况见旧亲知
　　送客囘晩兴
　　城上云雾开沙头风浪定参差乱山出淡泞平江净行客舟已逺居人酒初醒嫋嫋秋竹梢巴蝉声似磬
　　东楼竹
　　潇洒城东楼绕楼多修竹森然一万竿白粉封青玉巻帘睡初觉欹枕看未足影转色入楼牀席生浮緑空城絶賔客向夕弥幽独楼上夜不归此君留我宿
　　九日登巴台
　　黍香酒初熟菊暖花未开闲听竹枝曲浅酌茱萸杯去年重阳日漂泊湓城隈今嵗重阳日萧条巴子台旅鬓寻巳白乡书久不来临觞一搔首座客亦徘徊
　　东城寻春
　　老色日上面欢情日去心今既不如昔后当不如今今犹未衰甚每事力可任花时仍爱出酒后尚能吟但恐如此兴亦随日消沉东城春欲老勉强一来寻
　　江上送客
　　江花已萎絶江草已消歇逺客何处归孤舟今日发杜鹃声似哭湘竹斑如血共是多感人仍为此中别
　　桐花
　　春令有常候清明桐始发何此巴峡中桐花开十月岂伊物理变信是土宜别地气反寒暄天时倒生杀草木坚强物所禀固难夺风候一参差荣枯遂乖刺况吾北人性不耐南方热强羸寿夭间安得依时节
　　早祭风伯因怀李十一舍人
　　逺郡虽褊陋时祀奉朝经夙兴祭风伯天气晓防防导骑与从吏引我出东坰水雾重如雨山火髙于星忽忆早朝日与君趋紫庭步登龙尾道却望终南青一别身向老所思心未宁至今想在耳玉音尚玲玲
　　花下对酒二首
　　蔼蔼江气春南賔闰正月梅樱与桃杏次第城上发红房烂簇火素艳纷团雪香惜委风飘愁牵压枝折楼中老太守头上新白髪冷淡病心情暄和好时节故园音信断逺郡亲賔絶欲问花前尊依然为谁设
　　引手攀红樱红樱落似霰仰首看白日白日走如箭年芳与时景顷刻犹衰变况是血肉身安能长强健人心苦迷执慕贵忧贫贱愁色常在睂欢容不上面况吾头半白把镜非不见何必花下杯更待他人劝
　　不二门
　　两眼日将闇四肢渐衰瘦束带賸昔围穿衣妨【去声】寛袖流年似江水奔注无昏昼志气与形骸安得长依旧亦曾登玉陛举措多纰缪至今金阙籍名姓独遗漏亦曾烧大药消息乖火候至今残丹砂烧干不成就行藏事两失忧恼心交鬭化作顦顇翁抛身在荒陋坐看老病逼须得医王救唯有不二门其间无夭寿
　　我身
　　我身何所似似彼孤生蓬秋霜剪根断浩浩随长风昔游秦雍间今落巴蛮中昔为意气郎今作寂寞【一作寥】翁外貌虽寂寞中怀颇冲融赋命有厚薄委心任穷通通当为大鹏举翅摩苍穹穷则为鹪鹩一枝足自容苟知此道者身穷心不穷
　　哭王质夫
　　仙游寺前别别来十年余生别犹怏怏死别复何如客从梓潼来道君死不虚惊疑心未信欲哭复踟蹰踟蹰寝门侧声发泪亦俱衣上今日泪箧中前月书怜君古人风重有君子儒篇咏陶谢辈风流嵇阮徒出身既蹇迍【一作连】生世仍须臾诚知天至高安得不一呼江南有毒蠎江北有妖狐皆享千年寿多于王质夫不知彼何德不识此何辜
　　东坡种花二首
　　持钱买花树城东坡上栽但购有花者不限桃杏【一作李】梅百果参杂种千枝次第开天时有早晩地力无高低红者霞艳艳白者雪皑皑游蜂逐不去好鸟亦栖来前有长流水下有小平台时拂台上石一举风前杯花枝防我头花蕊落我怀独酌复独咏不觉日平西巴俗不爱花竟春无人来唯此醉太守尽日不能廻
　　东坡春向暮树木【一作下】今何如漠漠花落尽翳翳叶生初【一作初纾】每日领童仆荷锄仍决【一作凿】渠刬土壅其本引泉溉其枯小树低数尺大树长丈余封植来几时髙下齐扶疎养树既如此养民亦何殊将欲茂枝叶必先救根株云何救根株劝农均赋租云何茂枝叶省事寛刑书移此为郡政庶几甿俗苏
　　【立名按二老堂诗话苏文忠公不轻许可独敬爱乐天屡形诗篇葢其文章皆主辞达而忠厚好施刚直尽言与人有情于物无着大略相似谪居黄州始号东坡其原必起于乐天忠州之作也】
　　登城东古台
　　迢迢东郊上有土青崔嵬不知何代物疑是巴王台巴歌久无声巴宫没黄埃靡靡春草合牛羊縁四隈我来一登眺目极心悠哉始见江山势峰叠水环廻凭高视听旷向逺胷襟开唯有故园念时从东北来
　　哭诸故人因寄元九
　　昨日哭寝门今日哭寝门借问所哭谁无非故交亲伟卿既长往质夫亦幽沦屈指数年世收涕自思身彼皆少于我先为泉下人我今头半白焉得身久存好怀元郎中相识二十春昔见君生子今闻君抱孙存者尽老大逝者已成尘早晩升平宅开睂一见君
　　郡中春宴因赠诸客
　　仆本儒家子待诏金马门尘忝亲近地孤负圣明恩一旦奉优诏万里牧逺人可怜岛夷帅自称为使君身骑牂牁马口食巴江鳞闇淡绯衫故斓斑白髪新是时嵗二月玉厯布春分颁条示皇泽命宴及良辰冉冉趋府吏蚩蚩聚州民有如蛰虫鸟亦应天地春薰草席铺座藤枝酒注尊中庭无平地高下随所陈蛮鼓声坎坎巴女舞蹲蹲使君居上头掩口语众賔勿笑风俗陋勿欺官府贫蜂巢【一作窠】与蚁穴随分有君臣
　　开元寺东池早春
　　池水暖温暾水清波潋滟簇簇青泥中新蒲叶如剑梅房小白裹栁彩轻黄染顺气草薰薰适情鸥泛泛旧游成梦寐往事随阳焱芳物感幽怀一动平生念
　　东涧种栁
　　野性爱栽植植栁水中坻乘春持斧斫裁截而树之长短既不一高下随所宜倚岸埋大干临流插小枝松柏不可待楩柟固难移不如种此树此树易荣滋无根亦可活成隂况非迟三年未离郡可以见依依种罢水边憩仰头闲自思富贵本非望功名须待时不种东溪栁端坐欲何为
　　卧小斋
　　朝起视事毕晏坐饱食终散步长廊下退卧小斋中拙政自多暇幽情谁与同孰云二千石心如田野翁
　　步东坡
　　朝上东坡步夕上东坡步东坡何所爱爱此新城树种植当嵗初滋荣及春暮信意取次栽无行亦无数緑隂斜景转芳气微风度新叶鸟下来萎花蝶飞去闲携斑竹杖徐曵黄麻屦欲识往来频青苔成白路
　　【立名按容斋随笔东坡居黄州始自称东坡居士其意葢专慕乐天而然如赠冩真李道士云他时要指集贤人知是商山老居士赠善相程杰云我似乐天君记取华颠赏遍洛阳春送程懿叔云我甚似乐天但无素与蛮入侍迩英云定似香山老居士世縁终浅道縁深去杭州云出处依稀似乐天敢将衰朽较前贤则公之所以景仰者不止一再言之非东坡之名偶尔暗合也】
　　征秋税毕题郡南亭
　　髙城直下视蠢蠢见巴蛮安可施政教尚不通语言且喜赋敛毕幸闻闾井安岂伊循良化赖此丰登年案牍既简少池馆亦清闲秋雨檐果落夕钟林鸟还南亭日潇洒偃卧恣踈顽
　　螡蟆
　　巴徼炎毒早二月蚊蟆生咂肤拂不去绕耳薨薨声斯物颇微细中人初甚轻如有肤受谮久则疮痏成痏成无奈何所要防其萌麽虫何足道潜喻儆人情
　　登龙昌上寺望江南山怀钱舍人
　　骑马出西郭悠悠欲何之独上髙寺去一与白云期虚槛晩萧洒前山碧参差忽似青龙閤同望玉峰时因咏松雪句永怀鸾鹤姿六年不相见况乃隔荣衰【昔常与钱舍人登青龙寺上方同望蓝田山各有絶句钱诗云偶来上寺因髙望松雪分明见旧山】
　　【立名按一统志乐天在忠州尝植栁龙昌寺傍栁盛则寺兴栁衰则寺败僧防此栁比之甘棠云】
　　郊下
　　西日照高树树头子规鸣东风吹野水水畔江蓠生尽日看山立有时寻涧行兀兀长如此何许似专城
　　遣怀
　　乐往必悲生泰来由否极谁言此数然吾道何终塞尝求詹尹卜拂龟竟黙黙亦曾仰问天天但苍苍色自兹唯委命名利心双息近日转安闲乡园亦休忆囘看世间苦苦在求不得我今无所求庶离忧悲域
　　嵗晚
　　霜降水返壑风落木归山冉冉嵗将晏物皆复本源何此南迁客五年犹未还命迍分巳定日乆心弥安亦尝心与口静念私自言去国固非乐归乡未必欢何须自生苦舍易求其难
　　负冬日
　　杲杲冬日出照我屋南隅负暄闭目坐和气生肌肤初似饮醇醪又如蛰者苏外融百骸畅中适一念无旷然忘所在心与虚空俱
　　委顺
　　山城虽荒芜竹树有嘉色郡俸诚不多亦足充衣食外累由心起心宁累自息尚欲忘家乡谁能算官职宜怀齐逺近委顺随南北归去诚可怜天涯住亦得
　　宿溪翁【时初除郎官赴朝】
　　众心爱金玉众口贪酒肉何如溪上翁饮瓢亦自足溪南刈薪草溪北修墙屋嵗种一顷田春驱两黄犊于中甚安适此外无营欲溪畔偶相逢庵中遂同宿辞翁向朝市问我何官禄虚言笑杀翁郎官应列宿
　　重过寿泉忆与杨九别时因题店壁
　　商州南十里有水名寿泉涌出石崖下流经山店前忆昔相送日我去君言还寒波与老泪此地共潺湲一去厯万里再来经六年形容已变改处所犹依然他日君过此殷勤吟此篇
　　西掖早秋直夜书意【自此后中书舍人时作】
　　凉风起禁掖新月生宫沼夜半秋暗来万年枝嫋嫋炎凉递时节钟鼓交昏晓遇圣惜年衰报恩愁力小素餐无补益朱绂虚纒绕冠葢栖野云稻梁养山鸟量能私自省所得已非少五品不为贱五十不为夭若无知足心贪求何日了
　　庭松
　　堂下何所有十松当我阶乱立无行次高下亦不齐髙者三丈长下者十尺低有如野生物不知何人栽接以青瓦屋承之白沙台朝昏有风月燥湿【一作湿】无尘泥疎韵秋槭槭【一作瑟瑟】凉隂夏凄凄春深微雨夕满叶珠蓑蓑【一作漼漼】嵗暮大雪天压枝玉皑皑四时各有趣万木非其侪去年买此宅多为人所咍一家二十口移转就松来移来【一作近松】有何得但得烦襟开即此是益友岂必交贤才顾我犹俗士冠带走尘埃未称为松主时时一媿怀
　　竹窻
　　常爱辋川寺竹窻东北廊一别十余载见竹未曾忘今春二月初卜居在新昌未暇作廐库且先营一堂开窻不糊纸种竹不依行意取北檐下窻与竹相当绕屋声淅淅逼人色苍苍烟通杳霭气月透玲珑光是时三伏天天气热如汤独此竹窻下朝廻解衣裳轻纱一幅巾小簟六尺牀无客尽日静有风终夜凉乃知前古人言事颇谙详清风北窻卧可以傲羲皇
　　同韩侍郎游郑家池吟诗小饮
　　野艇容三人晩池流浼浼悠然依棹坐水思如江海宿雨洗沙尘晴风荡烟霭残阳上竹树枝叶生光彩我本偶然来景物如相待白鸥惊不起緑芡行堪采齿髪虽已衰性灵未云改逢诗遇杯酒尚有心情在
　　晩归有感
　　朝吊李家孤暮问崔家疾【时李十一侍郎诸子尚居忧崔二十二员外三年卧病】囘马独归来低睂心郁郁平生所善者多不过六七如何十年间零落三无一刘曾梦中见元向花前失【刘三十二校书殁后尝梦见之元八少尹今春樱桃花时长逝】渐老与谁游春城好风日
　　曲江感秋二首【并序】
　　元和二年三年四年予每嵗有曲江感秋诗凡三篇编在第七集巻【按今本第七巻乃江州诗而所谓第七集者已莫可考可见编次之大非其旧矣】是时予为左拾遗翰林学士无何贬江州司马忠州刺史前年迁主客郎中知制诰未周嵗授中书舍人今游曲江又值秋日风物不改人事屡变况予中否后遇昔壮今衰慨然感怀复有此作噫人生多故不知明年秋又何许也时二年七月十日云耳
　　元和二年秋我年三十七长庆二年秋我年五十一中间十四年六年居谴黜穷通与荣悴委运随外物遂师庐山逺重吊湘江屈夜听竹枝愁秋看滟堆没近辞巴郡印又秉纶闱笔晩遇何足言白髪映朱绂消沉昔意气改换旧容质独有曲江秋风烟如往日
　　疎芜南岸草萧飒西风树秋到未【一作来】几时蝉声又无数沙平緑茸合莲落青房露今日临望时往年感秋处池中水依旧城上山如故独我鬓间毛昔黑今垂素荣名与壮齿相避如朝暮时命始欲来年顔已先去当春不欢乐临老徒惊悮故作咏怀诗题于曲江路
　　翫松竹二首
　　龙蛇隐大泽麋鹿游丰艸栖鳯安于梧潜鱼乐于藻吾亦爱吾庐庐中乐吾道前松后修竹偃卧可终老各附其所安不知他物好
　　坐爱前檐前卧爱北窻北窻竹多好风檐松有嘉色幽怀一以合俗念随縁息在尔虽无情于予即有得乃知性相近不必动与植
　　衰病无趣因吟所怀
　　朝飱多不饱夜卧常少睡自觉寝食间都无少年味平生好诗酒今亦将舍弃酒唯下药饮无复曾欢醉诗多听人吟自不题一字病姿与【一作引】衰相日夜相继至况当尚少朝弥慙居近侍终当求一郡聚少渔樵费合口便归山不问人间事
　　逍遥咏
　　亦莫恋此身亦莫厌此身此身何足恋万刼烦恼根此身何足厌一聚虚空尘无恋亦无厌始是逍遥人











　　白香山诗集巻十一
　　钦定四库全书
　　白香山诗集巻十二　　　　歙县汪立名编长庆集巻二【感伤歌行曲引杂体凡四十八首】
　　短歌行
　　曈曈太阳如火色上行千里下一刻出为白昼入为夜圆转如珠住不得住不得可奈何为君举酒歌短歌歌声苦词亦苦四座少年君听取今夕未竟明旦【一作夕】催秋风才住春风人无根蔕时不驻朱顔白日相隳頽劝君且强笑一面劝君复强饮一杯人生不得长欢乐年少须臾老到来
　　生离别
　　食檗不易食梅难檗能苦兮梅能酸未如生别之为难苦在心兮酸在肝晨鸡再鸣残月没征马连嘶【一作嘶风】行人出囘看骨肉哭一声梅酸檗苦甘如蜜黄河水白黄云秋行人河边相对愁天寒野【一作路】旷何处宿棠梨叶战风飕飕生离别生离别忧从中来无断絶忧极【一作积】心劳血气衰未年三十生白髪
　　浩歌行
　　天长地久无终毕昨夜今朝又明日鬓髪苍浪牙齿疎不觉身年四十七前去五十有几年把镜照面心茫然既无长绳系白日又无大药驻朱顔朱顔日渐不如故青史功名在何处欲留年少待富贵富贵不来年少去去复去兮如长河东流赴海无廻波贤愚贵贱同归尽北邙冢墓髙嵯峨古来如此非独我未死有酒且髙歌顔囘短命伯夷饿我今所得亦巳多功名富贵须待【一作推】命命若【一作苟】不来争奈何
　　王夫子
　　王夫子送君为一尉东南三千五百里道途虽逺位虽卑月俸犹堪活妻子男儿口读古人书束带敛手来从事近将狥禄给一家逺则行道佐时理行道佐时须待命委身下位无为耻命苟未来且求食官无卑髙及逺迩男儿上既未能济天下下又不至饥寒死吾观九品至一品其间气味都相似紫绶朱绂青布衫顔色不同而已矣王夫子别有一事欲劝君逢【一作遇】酒逢春且欢喜
　　江南遇天宝乐叟
　　白头老【一作病】叟泣且言禄山未乱入梨园能弹琵琶和法曲多在华清随至尊是时天下太平久年年十月坐朝元千官起居环佩合万国防同车马奔金钿照耀石瓮寺兰麝熏煮温汤源贵妃宛转侍君侧体弱不胜珠翠繁冬雪飘飖锦袍暖春风荡霓裳翻欢娱未足燕冦至弓劲马肥胡语諠土人迁避夷狄鼎湖龙去哭轩辕从此漂沦落南土万人死尽一身存秋风江上浪无限暮雨舟中酒一樽涸鱼久失风波势枯草曾沾雨露恩我自秦来君莫问骊山渭水如荒村新丰树老笼明月长生殿闇鎻春云【一作黄昏】红叶纷纷葢欹瓦緑苔重重封坏垣唯有中官作宫使每年寒食一开门
　　送张山人归嵩阳
　　黄云惨惨天微雪循行坊西鼓声絶张生马瘦衣且单夜扣柴门与我别媿君冒寒来别我为君沽酒张灯火酒酣火暖与君言何事出关又入关【一作君何入关又出关】答云前年偶下山四十余月客长安长安古来名利地空手无金行路难朝游九城陌肥马轻车欺杀客暮宿五侯门残茶冷酒愁杀人春明门外城【一作髙】髙处直下【一作门前】便是嵩山路幸有云泉容此身明日辞君且归去醉后走笔酬刘五主簿长句之赠兼简张大贾二十四先辈昆季
　　刘兄文髙行孤立十五年前名翕习是时相遇在符离我年二十君三十得意忘年心迹亲寓居同县日知闻衡门寂寞朝寻我古寺萧条暮访君朝来暮去多手穷巷贫居何所有秋灯夜冩聨句诗春雪朝倾暖寒酒陴湖緑爱白鸥飞濉水清怜红鲤肥偶语闲攀芳树立相扶醉蹋落花归张贾弟兄同里巷乘闲数数来相访雨天连宿草堂中月夜徐行石桥上我年渐长忽自惊镜中冉冉髭须生心畏后时同励志身牵前事各求名问我栖栖何所适乡人荐为鹿鸣客二千里别谢交游三十韵诗慰行役出门可怜唯一身敝裘瘦马入咸秦咚咚街鼓红尘闇晩到长安无主人二贾二张与余弟驱车逦迤来相继操词握赋为干戈锋锐森然胜气多齐入文塲同苦战五人十载九登科二张得隽名居甲美退争雄重告捷棠棣辉荣并桂枝芝兰芬馥和荆叶唯有沅犀屈未伸握中自谓骇鸡珍三年不鸣鸣必大岂独骇鸡当骇人元和运启千年圣同遇明时余最幸始辞秘阁吏王畿遽列谏垣升禁闱蹇步何堪鸣佩玉衰容不称着朝衣阊阖晨开朝百辟冕旒不动香烟碧步登龙尾上虚空立去天顔无咫尺宫花似雪从乘舆禁月如霜坐直庐身贱每惊随内宴才微常媿草天书晩松寒竹新昌第职居密近门多闭日暮银台下直囘故人到门门蹔开囘头下马一相顾尘土满衣何处来敛手炎凉叙未毕先说旧山今悔出岐阳旅宦少欢娱江左覊游费时日赠我一篇行路吟吟之句句披沙金嵗月徒催白髪貌泥涂不屈青云心谁防茫茫天地意短才获用长才弃我随鹓鹭入烟云谬上丹墀为近臣君同鸾鳯栖荆棘犹着青袍作选人惆怅知贤不能荐徒为出入蓬莱殿月慙谏纸二百张嵗媿俸钱三十万大抵浮荣何足道几度相逢即身老且倾斗酒慰覊愁重话符离问旧游北巷邻居几家去东林旧院何人住武里邨花落复开流沟山色应如故感此酬君千字诗醉中分手又何之须知通塞寻常事莫叹浮沉先后时慷慨临岐重相勉殷勤别后加飱饭君不见买臣衣锦还故乡五十身荣未为晚
　　和钱员外答卢员外早春独游曲江见寄长句
　　春来有色闇融融先到诗情酒思中栁岸霏微裛尘雨杏园淡荡开花风闻君独游心鬰鬰薄晚新晴骑马出醉思诗侣有同年春叹翰林无暇日云夫首倡寒玉音蔚章继和春搜吟此时我亦闭门坐一日风光三处心【云夫蔚章同年及第时予与蔚章同在翰林】
　　东墟晚歇【时退居渭村】
　　凉风冷露萧索天黄蒿紫菊荒凉田绕冢秋花少顔色细虫小蝶飞翻翻中有腾腾独行者手拄渔竿不骑马晚从南涧钓鱼囘歇此墟中白杨下褐衣半故白髪新人逢知我是何人谁言渭浦栖迟客曾作甘泉侍从臣
　　客中月
　　客从江南来来时月上悠悠行旅中三见清光圆晓随残月行夕与新月宿谁谓月无情千里逺相逐朝发渭水桥暮入长安陌不知今夜月又作谁家客
　　挽歌词
　　丹旐何飞扬素骖亦悲鸣晨光照闾巷轜车俨欲行萧条九月天晚出洛阳城【一作哀挽出重城】借问送者谁妻子与弟兄苍苍古原上峨峨开新茔含酸一恸哭异口同哀声旧垅转芜絶新坟日罗列春风秋草【一作草緑】北邙山此地年年生死别
　　长相思
　　九月西风兴月冷露华凝思君秋夜长一夜魂九升二月东风来草拆花心开思君春日迟一日肠九廻妾住洛桥北君住洛桥南十五即相识今年二十三有如女萝草生在松之侧蔓短枝苦髙萦上不得人言人有愿愿至天必成愿作逺方兽步步比肩行愿作深山木枝枝连理生
　　山鹧鸪
　　山鹧鸪朝朝暮暮啼复啼啼时露白风凄凄黄茅岗头秋日晩苦竹岭下寒月低畬田有粟何不啄石楠有枝何不栖迢迢不缓复不急楼上舟中声闇入梦乡迁客展转卧抱儿寡妇彷徨立山鹧鸪尔本此乡鸟生不辞巢不别羣何苦声声啼到晓啼到晓唯能愁北人南人惯闻如不闻
　　放旅鴈【元和十年冬作】
　　九江十年冬大雪江水生冰树枝折百鸟无食东西飞中有旅鴈声最饥雪中啄草冰上宿翅冷腾空飞动迟江童持网捕将去手入市生卖之我本北人今谴谪人鸟虽殊同是客见此客鸟伤客人赎汝放汝飞入云鴈鴈汝飞向何处第一莫飞西北去淮西有贼讨未平百万甲兵久屯聚官军贼军相守老食尽兵穷将及汝健儿饥饿射汝吃拔汝翅翎为箭羽
　　送春归【元和十一年三月三十日作】
　　送春归三月尽日日暮时去年杏园花飞御沟緑何处送春曲江曲今年杜鹃花落子规啼送春何处西江西帝城送春犹怏怏天涯送春能不加惆怅莫惆怅送春人冗员无替五年罢应须凖拟再送浔阳春五年炎凉凡十变又知此身健不健好送今年江上春明年未死还相见
　　山石榴寄元九
　　山石榴一名山踯躅一名杜鹃花杜鹃啼时花扑扑九江三月杜鹃来一声催得一枝开江城上佐闲无事山下斸得防前栽烂熳一栏十八树根株有数花无数千房万叶一时新嫩紫殷红鲜麴尘泪痕裛损胭脂脸剪刀裁破红绡巾谪仙初堕愁在世姹女新嫁娇泥【去声】春日射血珠将滴地风翻火焰欲烧人闲折两枝持在手细看不似人间有花中此物是西施芙蓉芍药皆嫫母竒芳絶艳别者谁通州迁客元拾遗拾遗初贬江陵去去时正值青春暮商山秦岭愁杀人山石榴花红夹路题诗报我何所云苦云色似石榴裙当时丛畔唯思我今日栏前只忆君忆君不见坐销落日西风起红纷纷
　　画竹歌【并引】
　　协律郎萧悦善画竹举时无伦萧亦甚自秘重有终嵗求其一竿一枝而不得者知予天与好事忽写一十五竿惠然见投予厚其意髙其艺无以答贶作歌以报之凡一百八十六字云
　　植物之中竹难写古今虽画无似者萧郎下笔独逼真丹青以来唯一人人画竹身肥拥肿萧画茎瘦节节竦人画竹梢死羸垂萧画枝活叶叶动不根而生从意生不笋而成由笔成野塘水边碕岸侧森森两丛十五茎婵娟不失筠粉态萧飒尽得风烟情举头忽看不似画低耳静听疑有声西丛七茎劲而健省向天竺寺前石上见东丛八茎疎且寒忆曽湘妃庙里雨中看幽姿逺思少人别与君相顾空长叹萧郎萧郎老可惜手颤【一作战】眼昏头雪色自言便是絶笔时从今此竹尤难得
　　真娘墓【墓在虎邱寺】
　　真娘墓虎邱道不识真娘镜中面唯见真娘墓头草霜摧桃李风折莲真娘死时犹少年脂肤荑手不牢固世间尤物难留连难留连易销歇塞北花江南雪
　　长恨歌
　　【长恨歌传开元中泰阶平四海无事宗在位嵗久倦于旴食宵衣政无小大始委于右丞相深居游宴以声色自娱先是元献皇后武淑妃皆有宠相次即世宫中虽良家子千数无可恱目者上心忽忽不乐时每嵗十月驾幸华清宫内外命妇熠燿景从浴日余波赐以汤沐春风灵液淡荡其间上心油然若有顾遇左右前后粉色如土诏髙力士潜搜外宫得农杨琰女于夀邸既笄矣鬒髪腻理纎秾中度举止闲冶如汉武帝李夫人别疏汤泉诏赐澡莹既出水体弱力防若不任罗绮光彩焕发转动照人上甚恱进见之日奏霓裳羽衣曲以导之定情之夕授金钗钿合以固之又命戴步揺垂金珰明年册为贵妃半后服用繇是冶其容敏其词婉娈万态以中上意上益嬖焉时省风九州泥金五岳骊山雪夜上阳春朝舆上行同室宴专席寝专房虽有三夫人九嫔二十七世妇八十一御妻暨后宫才人乐府妓女使天子无顾盻意自是六宫无复进幸者非徒殊艳尤态致是葢才智明慧善巧便佞先意希防有不可形容者叔父昆弟皆列在清贯爵为通侯姊妹封国夫人富埒王室车服邸第与大长公主侔而恩泽势力则又过之出入禁门不问京师长吏为侧目故当时謡诔有云生女勿悲酸生男勿喜欢又曰男不封侯女作妃看女却为门上楣其人心羡慕如此天宝末兄国忠盗丞相位愚弄国柄及安禄山引兵向阙以讨杨氏为辞潼关不守翠华南幸出咸阳道次马嵬亭六军徘徊持防不进从官郎吏伏上马前请诛以谢天下国忠奉缨盘水死于道周左右之意未快上问之当时敢言者请以贵妃塞天下怒上知不免而不忍见其死反袂掩面使牵之而去苍黄展转竟就絶于尺组之下既而宗狩成都肃宗受禅灵武明年大凶归元大驾还都尊宗为太上皇就养南宫迁于西内时移事去乐尽悲来每至春之日冬之夜池莲夏开宫槐秋落梨园弟子玉琯发音闻霓裳羽衣一声则天顔不怡左右歔欷三载一意其念不衰求之梦魂杳不能得适有道士自蜀来知上皇心念杨妃如是自言有李少君之术宗大喜命致其神方士乃竭其术以索之不至又能游神驭气出天界没地府以求之不见又旁求四虚上下东极大海跨蓬壶见最髙仙山上多楼阙西厢下有洞户东向阖其门署曰玉妃太真院方士抽簪扣扉有双童女出应门方士造次未及言而双鬟复入俄有碧衣侍女又至诘其所从方士因称唐天子使者且致其命碧衣云玉妃方寝请少待之于时云海沉沉洞天日晚琼户重阖悄然无声方士屛息敛足拱手门下久之而碧衣延入且曰玉妃出见一人冠金莲披紫绡佩红玉曵鳯舄左右侍者七八人揖方士问皇帝安否次问天宝十四年巳还事言讫悯黙指碧衣取金钗钿合各拆其半授使者曰为谢太上皇谨献是物寻旧好也方士受辞与信将行色有不足玉妃固征其意复前跪致词请当时一事不为他人闻者騐于太上皇不然恐钿合金钗负新垣平之诈也玉妃茫然退立若有所思徐而言之曰昔天宝十载侍辇避暑骊山宫秋七月牵牛织女相见之夕秦人风俗是夜张锦绣陈饮食树果焚香于庭号为乞巧宫掖间尤尚之夜殆半休侍衞于东西厢独侍上上凭肩而立因仰天感牛女事密相誓心愿世世为夫妇言毕执手各呜咽此独君王知之耳因自悲曰由此一念又不得居此复堕下界且结后縁或为天或为人决再相见好合如旧因言太上皇亦不乆人间幸唯自安无自苦耳使者还奏太上皇皇心震悼日日不豫其年夏四月南宫晏驾元和元年冬十二月太原白乐天自校书郎尉于盭厔鸿与琅邪王质夫家于是邑暇日相携游仙游寺话及此事相与感叹质夫举酒于乐天前曰夫希代之事非遇出世之才润色之则与时消没不闻于世乐天深于诗多于情者也试为歌之如何乐天因为长恨歌意者不但感其事亦欲征尤物窒乱阶垂于将来也歌既成使鸿传焉世所不闻者予非开元遗民不得知世所知者有宗本纪在今但传长恨歌云尔前进士陈鸿撰】
　　汉皇重色思倾国御宇多年求不得杨家有女初长成养在深闺人未识天生丽质难自弃一朝选在君王侧廻眸一笑百媚生六宫粉黛无顔色春寒赐浴华清池温泉水滑洗凝脂侍儿扶起娇无力始是新承恩泽时云鬓花顔【一作冠】金步揺芙蓉帐暖度春宵【一作帐里暖春宵】春宵苦短日髙起从此君王不早朝承欢侍宴【一作寝】无闲暇春从春游夜专夜后【一作汉】宫佳丽三千人三千宠爱在一身金屋籹成娇侍夜玉楼宴罢醉和春姊妹弟兄皆列土可怜光彩生门户遂令天下父母心不重生男重生女骊宫髙处入青云仙乐风飘处处闻缓歌慢舞凝丝竹尽日君王看【一作听】不足渔阳鞞鼓动地来惊破霓裳羽衣曲九重城阙烟尘生千乘万骑西南行翠华揺揺行复止西出都门百余里六军不发无奈何宛转蛾睂马前死花钿委地无人收翠翘金雀玉搔头君王掩面救不得囘看血泪相和流黄埃散漫风萧索云栈萦纡登劒阁峨嵋山下少人行旌旗无光日色薄蜀江水碧蜀山青圣主朝朝暮暮情行宫见月伤心色夜雨闻铃肠断声天旋日转廻龙驭到此踌躇不能去马嵬坡下泥【一作尘】土中不见玉顔空死处君臣相顾尽沾衣东望都门信马归归来池苑皆依旧太液芙蓉未央栁芙蓉如面栁如眉对此如何不泪垂春风桃李花开日【一作夜】秋雨梧桐叶落时西宫南内多秋草落叶满堦红不扫梨园弟子白髪新椒房阿监青娥老夕殿萤飞思悄然孤【一作秋】灯挑尽未成眠迟迟钟鼓初长夜耿耿星河欲曙天鸳鸯瓦冷霜华重翡翠衾寒谁与共【一作旧枕故衾谁与共】悠悠生死别经年魂魄不曾来入梦临卭道士鸿都客能以精诚致魂魄为感君王展转思【一作恩】遂教方士殷勤覔排云驭气奔如电升天入地求之遍上穷碧落下黄泉两处茫茫皆不见忽闻海上有仙山山在虚无缥缈间楼阁【一作殿】玲珑五云起其中绰约多仙子中有一人字太真【一作字玉真又作名玉妃】雪肤花貌参差是金阙西厢叩玉扃转教小玉报双成闻道汉家天子使九华帐里梦魂惊揽衣推枕起徘徊珠箔银钩迤逦开云髻半偏新睡觉花冠不整下堂来风吹仙袂飘飘举犹似霓裳羽衣舞玉容寂寞泪阑干梨花一枝春带雨含情凝涕【一作睇】谢君王一别音容两茫昭阳殿里恩爱絶蓬莱宫中日月长囘头下望人寰处不见长安见尘雾唯将【一作空持】旧物表深情钿合金钗寄将去钗留一股合一扇钗擘黄金合分钿但教心似金钿坚天上人间防相见临别殷勤重寄词词中有誓两心知七月七日长生殿夜半无人私语时在天愿作比翼鸟在地愿为连理枝天长地久有时尽此恨绵绵无尽期
　　【隐居诗话云唐人咏马嵬事多矣世所称白居易六军不发无奈何宛转蛾眉马前死此乃歌咏禄山能使官军叛逼追明皇不得已而诛杨妃也岂特不晓文章体裁而造语蠢拙抑亦失臣下事君之礼老杜则不然其北征诗曰不闻夏殷衰中自诛褒妲乃见明皇鉴夏商之败畏天悔祸赐妃子以死官军何与焉立名按此论为推尊少陵则可若以此贬乐天则不可论诗须相题长恨歌本与陈鸿王质夫话杨妃始终而作犹虑诗有未详陈鸿又作长恨歌传所谓不特感其事亦欲惩尤物窒乱阶垂于将来也自与北征诗不同若讳马嵬事实则长恨二字便无着落矣读书全不理防作诗本末而执片词肆议古人巳属大过至谓歌咏禄山能使官军云云则尤近乎锻链矣宋人多文字吹求之祸皆酿于此等议论若唐人作诗本无所谓忌讳忠厚之风自可慕也然陈传中叙贵妃进于夀邸而白诗讳之但云杨家有女初长成养在深闺人未识天生丽质难自弃一朝选在君王侧安得谓乐天不知文章大体耶倘有祖其谬以罗织少陵者必将以少陵忆昔诗张后不乐天子忙句为失以臣事君之礼百官跣足随天王句为歌咏吐蕃追逼代宗又岂通论乎】
　　妇人苦
　　蝉鬓加意梳蛾睂用心扫几度晓籹成君看不言好妾身重同穴君意轻偕老惆怅去年来心知未能道今朝一开口语少意何深愿引他时事移君此日心人言夫妇亲义合如一身及至死生际何曾苦乐均妇人一防夫终身守孤孑有如林中竹忽被风吹折一折不重生枯死犹抱节男儿若防妇能不暂伤情应似门前栁逢春易发荣风吹一枝折还有一枝生为君委曲言愿君再三听须知妇人苦从此莫相轻
　　长安道
　　花枝缺处青楼开艳歌一曲酒一杯美人劝我急行乐自古朱顔不再来君不见外州官客长安道一廻来时一老
　　【立名按文苑英华末二句作外州客长安道一廻来一老去二字亦甚佳】
　　潜别离
　　不得哭潜别离不得语暗相思两心之外无人知深笼夜鏁独栖鸟利劒春断连理枝河水虽浊有清日乌头虽黑有白时唯有潜离与暗别彼此甘心无后期
　　隔浦莲
　　隔浦爱红莲昨日看犹在夜来风吹落只得一囘采花开虽有明年期复愁明年还暂时
　　寒食野望吟
　　邱墟郭门外寒食谁家哭风吹旷野纸钱飞古墓累累春草緑棠梨花映白杨树尽是死生离别处冥漠重泉哭不闻萧萧暮雨人归去
　　琵琶引【并序】
　　元和十年予左迁九江郡司马明年秋送客湓浦口闻舟中夜弹琵琶者听其音铮铮然有京都【一作邑】声问其人本长安倡女尝学琵琶于穆曹二善才年长色衰委身为贾人妇遂命酒使快弹数曲曲罢悯黙自叙少小时欢乐事今漂沦憔悴转徙于江湖间予出官二年恬然自安感斯人言是夕始觉有迁谪意因为长句歌以赠之凡六百一十二言命曰琵琶行
　　浔阳江头夜送客枫叶荻花秋瑟瑟主人下马客在船举酒欲饮无管弦醉不成欢惨将别别时茫茫江浸月忽闻水上琵琶声主人忘归客不发寻声暗问弹者谁琵琶声停欲语迟移船相近邀相见添酒囘灯重开宴千呼万唤始出来犹抱【一作把】琵琶半遮面转轴拨三两声未成曲调先有情弦弦掩抑声声思似诉平生不得志【一作意】低睂信手续续弹说尽心中无限事轻拢慢撚抹复挑初为霓裳后六么【一作緑腰】大嘈嘈如急雨小切切如私语嘈嘈切切错杂弹大珠小珠落玉盘间关莺语花底滑幽咽泉流水【一作氷】下滩【一作难】水泉冷涩疑絶疑絶不通声暂歇别有幽情暗恨生此时无声胜有声银瓶乍破水浆迸铁骑突出刀枪鸣曲终收拨当心画四弦一声如裂帛东船西舫悄无言唯见江心秋月白沉吟放拨插中整顿衣裳起敛容自言本是京城女家在虾蟇陵下住十三学得琵琶成名属敎坊第一部曲罢曾敎善才伏籹成每被秋娘妬五陵年少争纒头一曲红绡不知数钿头云箆击节碎血色罗裙翻酒汚今年欢笑复明年秋月春风等闲度弟走从军阿姨死暮去朝来顔色故门前冷落鞍马稀老大嫁作商人妇商人重利轻别离前年浮梁买茶去去来江口守空船绕船月明江水寒夜深忽梦少年事梦啼籹泪红阑干【一作啼籹泪落红阑干】我闻琵琶已叹息又闻此语重唧唧同是天涯沦落人相逢何必曾相识我从去年辞【一作离】帝京谪居卧病浔阳城浔阳地僻【一作小处】无音乐终嵗不闻丝竹声住近湓江地低湿黄芦苦竹绕宅生其间旦暮闻何物杜鹃啼血猿哀鸣春江花朝秋月夜往往取酒还独倾岂无山歌与村笛呕哑嘲难为听今夜闻君琵琶语如听仙乐耳暂明莫辞更坐弹一曲为君翻作琵琶行感我此言良久立却坐促转急凄凄不似向前声满座重闻皆掩泣座【一作就】中泣下【一作泪】谁最多江州司马青衫湿
　　【立名按容斋五笔白公琵琶行读者但羡其风致敬其词章至形于乐府咏歌之不足遂以谓真为长安故倡而作不知直欲摅写天涯沦落之恨尔东坡谪黄州赋定惠院海棠诗有陋邦何处得此花无乃好事移西蜀天涯流落俱可念为饮一尊歌此曲其意亦尔也】
　　简简吟
　　苏家小女名简简芙蓉花腮栁叶眼十一把镜学防籹十二抽针能绣裳十三行坐事调品不肯迷头白地藏玲珑云髻生菜様飘飘风袖蔷薇香殊姿异态不可状忽忽转动如有光二月繁霜杀桃李明年欲嫁今年死丈人阿母忽悲啼此女不是凡夫妻恐是天仙谪人世只合人间十三嵗大都好物不坚牢彩云易散琉璃脆
　　花非花
　　花非花雾非雾夜半来天明去来如春梦几多时去似朝云无覔处
　　醉后狂言酬赠萧殷二协律
　　余杭邑客多覊贫其间甚者萧与殷天寒身上犹衣葛日髙甑中未拂尘江城山寺十一月北风吹沙雪纷纷賔客不见绨袍惠黎庶未沾襦袴恩此时太守自惭媿重衣复衾有余温因命染人与针女先制两裘赠二君吴绵细软桂布密柔如狐腋白似云劳将诗书投赠我如此小惠何足论我有大裘君未见寛广和暖如阳春此裘非缯亦非纩裁以法度絮以仁刀尺钝拙制未毕出亦不独裹一身若令在郡得五考与君展覆杭州人【立名按今本此下有赠商玲珑醉歌一首乃长庆三年诗正入后集说见本诗下又自十三巻至二十巻今本皆作律诗而古调歌行杂体之误收往往而有悉为摘出未敢以臆见穿凿分列讽谕闲适感伤各巻但附杂体巻末仍各详原次某巻以存其旧】
　　夜哭李夷道【以下十三巻内并未应举时作】
　　逝者絶影响空庭朝复昏家人哀临毕夜鏁寿堂门无妻无子何人葬空见铭旌向月翻
　　病中作【时年十八】
　　久为劳生事不学摄生道年少巳多病此身岂堪老【立名按容斋随笔今人富贵中作不如意语少壮时作哀病语诗家往往以为防白公十八嵗病中作如此而夀至七十五则诗防之说不尽然也】
　　秋江晚泊
　　扁舟泊云岛倚棹念乡国四望不见人烟江澹秋色客心贫易动日入愁未息
　　寒食卧病
　　病逢佳节长叹息春雨蒙蒙榆栁色羸坐全非旧日容扶行半是他人力諠諠里巷蹋青归笑闭柴门度寒日
　　寒食月夜
　　风香露重梨花湿草舍无烟【一作灯】愁未入南邻北【一作井】里歌吹时独倚柴门月中立
　　长安早春旅怀
　　轩车歌吹諠都邑中有一人向隅立夜深明月巻愁日暮青山望乡泣风吹新緑草芽拆雨洒轻黄栁条湿此生知负少年春不展愁眉欲三十
　　晩秋夜【以下十四巻内】
　　碧空溶溶月华静月里愁人吊孤影花开残菊傍踈篱叶下衰桐落寒井塞鸿飞急觉秋尽邻鸡鸣迟知夜永凝情不语空所思风吹白露衣裳冷
　　和钱员外早冬翫禁中新菊
　　禁署寒气迟孟冬菊初拆新黄间繁緑烂若金照碧仙郎小隐日心似陶彭泽秋怜潭上看日惯篱边摘今来此地赏野意潜自适金马门内花玉山峰下客寒芳引清句吟翫烟景夕赐酒色偏宜握兰香不敌凄凄百卉死嵗晩氷霜积唯有此花开【一作有此花开时】殷勤助君惜【钱尝居蓝田山下故云】
　　赠别宣上人
　　上人处世界清净何所似似彼白莲花在水不着水性真悟泡幻行洁离尘滓修道来几时身心俱到此嗟予牵世网不得长依止离念与碧云秋来朝夕起
　　和梦游春诗一百韵【并序】
　　微之既到江陵又以梦游春诗七十韵寄予且题其序曰斯言也不可使不知吾者知知吾者亦不可使不知乐天知吾也吾不敢不使吾子知予辱斯言三复其防大抵悔既往而悟将来也然予以为苟不悔不悟则已若悔于此则宜悟于彼也反于彼而悟于妄则宜归于真也况与足下外服儒风内宗梵行者有日矣而今而后非觉路之返也非空门之归也将安反乎将安归乎今所和者其章防卒归于此夫感不甚则悔不熟感不至则悟不深故广足下七十韵为一百韵重为足下陈梦游之中所以甚感者叙婚仕之际所以至感者欲使曲尽其妄周知其非然后返乎真归乎实亦犹法华经序火宅偈化城维摩经入媱舍过酒肆之义也微之微之予斯文也尤不可使不知吾者知幸藏之云尔
　　昔君梦游春梦游仙山曲怳若有所遇似惬平生欲因寻菖蒲水渐入桃花谷到一红楼家爱之看不足池流渡清泚草嫩蹋緑蓐门栁闇全低檐樱红半熟转行深深院过尽重重屋乌龙卧不惊青鸟飞相逐渐闻玉佩响始辨珠履躅遥见窻下人娉婷十五六霞光抱明月莲艳开初旭缥缈云雨仙氛氲兰麝馥风流薄梳洗时世寛籹束袖輭异文绫裾轻单丝縠裙腰银线压梳掌金筐蹙带缬紫蒲萄袴花红石竹凝情都未语付意微相瞩眉敛逺山青鬟低片云緑帐牵翡翠带被解鸳鸯襆秀色似堪飱秾华如可掬半巻锦头席斜铺绣腰褥朱唇素指匀粉汗红绵扑心惊睡易觉梦断魂难续笼委独栖禽劒分连理木存诚期有感誓志贞无黩京洛八九春未曾花里宿壮年徒自弃佳会应无复鸾歌不重闻鳯兆从兹卜韦门女清贵裴氏甥贤淑罗扇夹花灯金鞍攒绣毂既倾南国貌遂坦东床腹刘阮心渐忘潘杨意方睦新修履信第初食尚书禄九醖备圣贤八珍穷水陆秦家重萧史彦辅怜衞叔朝馔馈独盘夜醪倾百斛亲賔盛辉赫妓乐纷晔煜宿醉才解醒朝欢俄枕麴饮过君子争令甚将军酷酩酊歌鹧鸪颠狂舞鸲鹆月流春夜短日下秋天速谢傅隙过驹【一作奔光】萧娘风送【一作过】烛全凋蕣花折半死梧桐秃闇镜对孤鸾哀留寡鹄凄凄隔幽显冉冉移寒燠万事此时休百身何处赎提小儿女将领旧姻族再入朱门行一傍青楼哭空无廐马水涸失池鹜揺落废井梧荒凉故篱菊莓苔上几阁尘土生琴筑舞榭缀蟏蛸歌梁聚蝙蝠嫁分红粉妾卖散苍头仆门客思徬徨家人泣咿噢心期正萧索宦序仍拘局怀防入崤函驱车辞郏鄏逢时念既济聚学思大畜端详筮仕蓍磨拭穿杨镞始从讐校职首中贤良目一拔侍瑶墀再升纡绣服誓酬君王宠愿使朝廷肃密勿奏封章清明操宪牍鹰韝中病下豸角当邪触纠缪尽【一作静】东周申寃动南蜀危言诋阍寺直气忤钧轴不忍曲作钩乍能折为玉扪心无媿畏腾口有谤讟只要明是非何曾虞祸福车摧太行路劒落酆城狱襄汉问修途荆蛮指殊俗谪为江府掾遣事荆州牧趋走谒麾幢喧烦视鞭朴簿书常自领缧囚每亲鞠竟日坐官曹经旬旷休沐宅荒渚宫草马瘦畬田粟薄俸等涓毫微官同桎梏月中照形影天际辞骨肉鹤病翅羽垂兽穷爪牙缩行看鬓间白谁劝杯中緑时伤大野麟命问长沙鵩夏梅山雨渍秋瘴海【一作江】云毒巴水白茫茫楚山青簇簇吟君七十韵是我心所蓄既去诚莫追将来幸前朂欲除忧恼病当取禅经读须悟事皆空无令念将属请思游春梦此梦何闪倐艳色即空花浮生乃焦谷良姻在嘉偶顷刻为单独入仕欲荣身须臾成黜辱合者离之始乐兮忧所伏愁恨僧祗长欢荣刹那促觉悟因傍喻迷执由当局膏明诱闇蛾阳焱奔痴鹿贪为苦聚落爱是悲林麓水荡无明波轮廻死生辐尘应甘露洒垢待醍醐浴障要智灯烧魔须慧刀戮外熏性易染内战心难衂法句与心王期君日三复【微之常以法句及心王头陀经相示故申言以卒其志也】
　　秋晚【十六巻内】
　　篱菊花稀砌桐落树隂离离日色薄单幕踈帘贫寂寞凉风冷露秋萧索光隂流转忽已晚顔色凋残不如昨莱妻卧病月明时不捣寒衣空捣药
　　谪居
　　面瘦头斑四十四逺谪江州为郡吏逢时弃置从不才未老衰羸为何事火烧寒涧松为烬霜降春林花委地遭时荣悴一时闲岂是昭昭上天意
　　偶然二首
　　楚怀邪乱灵均直放弃合宜何恻恻汉文明圣贾生贤谪向长沙堪叹息人事多端何足怪天文至信犹差忒月离于毕合霶有时不雨谁能测
　　火发城头鱼水里救火竭池鱼失水乖龙藏在牛领中雷击龙来牛枉死人道蓍神骨圣试卜鱼牛那至此六十四卦七十钻毕竟不能知所以
　　喜山石榴花开【去年自庐山移来以下十八巻内】
　　忠州州里今日花庐山山头去年树已怜根损斩新栽还喜花开依旧数赤玉何人小琴轸红缬谁家合罗袴但知烂熳恣情开莫怕南賔桃李妒
　　恻恻吟
　　恻恻复恻恻逐臣返乡国前事难重论少年不再得泥涂绛老头斑白炎瘴灵均面黎黑六年不死却归来道着姓名人不识
　　独眠吟二首
　　夜长无睡起阶前寥落星河欲曙天十五年来明月夜何曾一夜不孤眠
　　独眠客夜夜可怜长寂寂就中今夜最愁人凉月清风满床席
　　期不至
　　红烛清尊久延伫出门入门天欲曙星稀月落竟不来烟栁昽昽鹊飞去
　　代谢好答崔员外【谢好妓也十九巻内】
　　青娥小谢娘白髪老崔郎谩爱胸前雪其如头上霜别后曹家碑背上思量好字断君肠







　　白香山诗集巻十二
　　钦定四库全书
　　白香山诗集巻十三　　　　歙县汪立名编长庆集十三【律诗五言七言凡九十二首】
　　代书诗一百韵寄微之
　　忆在贞元嵗初升典校司身名同日授心事一言知【贞元中与微之同登科第俱授秘书省校书郎始相识也】肺腑都无隔形骸两不覊疎狂属年少闲散为官卑分定金兰契言通药石规交贤方汲汲友直每偲偲有月多同赏无杯不共持秋风拂琴匣夜雪巻书帷髙上慈恩塔幽寻皇子陂唐昌玉蕊防崇敬牡丹期【唐昌观玉蕊崇敬寺牡丹花时多与微之有期】笑劝迂辛酒闲吟短李诗【辛大立度性迂嗜酒李二十绅形短能诗故当时有迂辛短李之号】儒风爱敦质佛理赏师【刘三十二敦质有儒风庾七师谈佛理有可赏者】度日曾无闷通宵靡不为双声聨律句八面数宫棊【双声聨句八面宫棊皆当时事】往往游三省腾腾出九逵寒销直城路春到曲江池树暖枝条弱山晴彩翠竒峰攒石緑防栁惹麴尘丝岸草烟铺地园花雪压枝早光红照耀新溜碧逶迤幄幕侵堤布盘筵占地施徴伶皆【一作求】絶艺选【一作迎】妓悉【一作选】名姬铅黛凝春态【一作艳】金钿耀水嬉风流夸堕髻时世鬭啼眉【贞元末城中复为堕马髻啼眉妆】密坐随欢促华尊逐胜移香飘歌袂动翠落舞钗遗筹插红螺椀觥飞白玉巵打嫌调笑易饮讶巻波迟【抛打曲有调笑令饮酒曲有巻白波】残席諠哗散归鞍酩酊骑驼顔乌防侧醉袖玉鞭垂紫陌传钟鼓红尘塞路岐几时曾蹔别何处不相随荏苒星霜换廻环节候推两衙多请告三考欲成资运啓千年圣天成万物宜皆当少壮日同惜盛明时光景嗟虚掷云霄窃暗窥攻文朝矻矻讲学夜孜孜防目穿如扎【时与微之集防略之目其数至百十】毫锋锐若锥【时与微之各有纎锋细管笔以就试相顾辄笑目为毫锥】繁张获鸟网坚守钓鱼坻【谓自冬至夏频改试期竟与微之坚待制试也】并受防龙荐齐陈鼂董词万言经济略三防【一作道】太平基中第争无敌专场战不疲辅车排胜陈掎角搴降旗【并谓同铺席共笔砚】双阙纷容衞千僚俨等衰【谓制举人欲唱第之时也】恩随紫泥降名向白麻披既在髙科选还从好爵縻东垣君谏诤西邑我驱驰【元和元年同登制科微之拜拾遗予授盭厔尉】再喜登乌府多慙侍赤墀【四年微之复拜监察予为拾遗学士也】官班分内外游处遂参差每列鹓鸾序偏瞻獬豸姿简威霜凛冽衣彩绣葳防正色摧强御刚肠嫉喔咿常憎持禄位不拟保妻儿养勇期除恶输忠在灭私下鞲惊燕雀当道慑狐狸南国人无怨东台吏不欺【微之使东川奏寃八十余家诏从而平之因分司东都】理寃多定国切谏甚辛毘造次行于是平生志在兹道将心共直言与行兼危水暗波翻覆山藏路崄巇未为明主识已被幸臣疑木秀遭风折兰芳遇霰萎千钧势易压一柱力难榰腾口因成痏吹毛遂得疵忧来吟贝锦谪去咏江蓠邂逅尘中遇殷勤马上辞贾生离魏阙王粲向荆夷水过清源寺山经绮里祠心揺汉皋佩泪堕岘亭碑【并途中所经厯者】驿路縁云际城楼枕水湄思乡多绕泽望阙独登陴林晚青萧索江平緑渺弥野秋鸣蟋蟀沙冷聚鸬鷀官舍黄茅屋人家苦竹篱白醪充夜酌红粟备晨炊寡鹤摧风翮鳏鱼失水鬐闇雏啼渴旦凉叶坠相思【此四句兼含微之鳏居之思】一防寒灯灭三声晓角吹蓝衫经雨故骢马卧霜羸念涸谁濡沫嫌醒自歠醨耳垂无伯乐舌在有张仪负气冲星劒倾心向日葵金言自销铄玉性肯磷缁伸屈须看蠖穷通莫问定知身是患应用道为医想子今如彼嗟予独在斯无憀【一作悰】当嵗杪有梦到天涯坐阻连襟带行乖接履綦润销衣上雾香散室中芝念逺伤迁贬惊时叹别离素书三往复明月七盈亏【自与微之别经七月三度得书】旧里非难到余欢不易追树依兴善老草傍靖安衰【防之宅在靖安坊西近兴善寺】前事思如昨中怀写向谁北村寻古柏南宅访辛夷【开元观西北院即隋时龙村佛堂有古柏一株至今存焉微之宅中有辛夷两树常与微之游息其下】此日空搔首何人共解颐病多知夜永年长觉秋悲不饮长如醉加飱亦似饥狂吟一千字因使寄微之
　　【附元稹上令狐相公书云江湖间多有新进小生不知天下文有宗主妄相仿效又从而失遂至有支离褊浅之调皆目为元和体某又与同门友白居易友善居易雅能为诗就中爱驱驾文字穷极声韵或为千言或为五百言律诗以相投寄小生自审不能有以过之往往戏排旧韵别创新词名为次韵盖欲以难相挑耳江湖间为诗者或相仿效或力不足则至于颠倒语言重复首尾韵同于等不异于篇亦目为元和诗体而司文者考变异之由往往归咎于某尝以为雕虫小事不足自明也】
　　【立名按计敏夫纪事乐天诗闷劝迂辛酒闲吟短李诗迂辛辛邱度也邱度之子一日自云辛氏子来见李二十绅曰小子每忆白二十二丈诗闷劝畴昔酒闲吟二十丈诗绅笑曰辛大有此狂儿吾敢不存旧又云微之守浙东乐天守苏台递筒唱和内一聨云有月多同赏无杯不共持两地暗合按杭越唱和在长庆中此元和五年寄江陵诗有功不知何所据而云然也】
　　和郑元【一作方】及第后秋归洛下闲居【同髙侍郎下隔年及第】
　　勤苦成名后优游得意间玉怜同匠琢桂恨隔年攀山静豹难隐谷幽鸎蹔还微吟诗引步浅酌酒开顔门逈暮临水窻深朝对山云衢日相待莫误许身闲
　　与诸同年贺座主侍郎新拜太常同宴萧尚书亭子【座主于萧尚书下及第得羣字韵】
　　宠新卿典礼防盛客徴文不失迁莺侣因成贺燕羣池台【一作塘】晴间雪冠葢暮和云共仰曾攀处年深桂尚薰【立名按容斋五笔乐天诗有宴萧尚书亭子一篇注云座主于萧尚书下及第余考登科记乐天以正元十六年庚辰中书舍人髙郢下第四人登科郢以宝应二年癸卯礼部侍郎萧昕下第九人登科迨郢拜太常时几四十年矣昕自癸卯放进士之后二十四年丁卯又以礼部尚书再知贡举可谓夀俊观白公所赋可见唐世举子之尊尚主司也正元即贞元避庙讳作正】
　　东都冬日防诸同年宴郑家林亭【得先字】
　　盛时陪上第暇日防羣贤桂折因同树鸎迁各异年賔阶纷组佩妓席俨花钿促膝齐荣贱差肩次后先助歌林下水销酒雪中天他日升沉者无忘共此筵
　　【立名按唐时新进士期集防防之名甚多主司具庆曰大相识主司在偏侍曰次相识主司有兄弟曰小相识又有闻喜樱桃月灯打毬牡丹看佛牙其大者为关宴唐摭言状元与同年相见后便推一人为録事旧例率以状元为録事其余主宴主酒主乐探花主茶之类咸以其日辟之国史补既防列名于慈恩寺塔谓之题名大醼于曲江亭子谓之曲江防亦谓之关防防后同年各有所之亦谓之离宴】叙德书情四十韵上宣歙崔中丞【宣州荐送及第后重投此书】
　　元圣生乘运忠贤出应期还将稽古力助立太平基土控吴兼越州连歙与池山河地襟带军镇国藩维廉察安江甸澄清肃海夷股肱分外守耳目付中司楚老歌来暮秦人咏去思望如时雨至福似嵗星移政静民无讼刑行吏不欺防谦惊主宠隂德畏人知白玉慙温色朱绳让直辞行为时领袖言作世蓍盛幕招贤士连营训锐师光华下鹓鹭气色动熊罴出入麾幢引登临劒防随好风迎解榻美景待搴帷晴野霞飞绮春郊栁宛丝城乌惊画角江鴈避红旗借草朱轮驻攀花紫绶垂山宜谢公屐洲称栁家诗酒气和芳杜声乱子规分毬齐马首列舞匝蛾眉醉惜年光晩欢怜日影迟廻塘排玉棹归路拥金覊自顾龙钟者尝防噢咻之仰山尘不让涉海水难为身忝乡人荐名因国士推提増善价拂拭长妍姿射防端心术迁乔整羽仪幸穿杨逺叶谬折桂髙枝佩德潜书带铭仁闇勒肌饬躬趋馆舍拜手挹阶墀霄汉程虽在风尘迹尚卑敝衣羞布素败屋厌茅茨养乏晨昏膳居无伏腊资盛时贫可耻壮嵗病堪嗤擢第名方立躭书力未疲磨铅重剸割策蹇再奔驰相马须怜瘦呼鹰正及饥扶揺重即事防有答恩时
　　和渭北刘大夫借便秋遮虏寄朝中亲友
　　巨镇为邦屏全材作国桢韬钤汉上将文墨鲁诸生豹虎关西卒金汤渭北城宠深初受棨威重正扬兵陈占山河布军谙水草行夏苗侵部落宵遁失藩营云队攒戈防风行巻斾旌堠空烽火灭气胜鼓鼙鸣胡马辞南牧周师罢北征廻头问天下何处有欃枪
　　题故曹王宅【宅在檀溪】
　　甲第何年置朱门此地开山当賔阁出溪绕妓堂廻覆井桐新长防窻竹旧栽池荒红菡蓞砌老緑莓苔捐馆梁王去思人楚客来西园飞葢处依旧月徘徊
　　自江陵之徐州路上寄兄弟
　　岐路南将北离忧弟与兄关河千里别风雪一身行夕宿劳乡梦晨装惨旅情家贫忧后事日短念前程烟鴈翻寒渚霜乌聚古城谁怜陟冈者西楚望南荆
　　酬哥舒大见赠【去年与哥舒等八人同登科第今叙防散之意】
　　去嵗欢游何处去【一作好】曲江西岸杏园东花下忘归因美景尊前劝酒是春风各从微宦风尘里共度流年离别中今日相逢愁又喜八人分散两人同
　　和谈校书秋夜感懐呈朝中亲友
　　遥夜凉风楚客悲清砧繁漏月髙时秋霜似鬓年空长春草如袍位尚卑词赋擅名来已久烟霄得路去何迟汉廷卿相皆知己不荐扬雄欲荐谁
　　感秋寄逺
　　惆怅时节晩两情千里同离忧不散处庭树正秋风鷰影动归翼蕙香销故丛佳期与芳嵗牢落两成空
　　春题华阳观【观即华阳公主故宅有旧内人存焉】
　　帝子吹箫逐鳯皇空留仙洞号华阳落花何处堪惆怅头白宫人扫影堂
　　秋雨中赠元九
　　不堪红叶青苔地又是凉风暮雨天莫怪独吟秋思苦比君校近二毛年
　　城东闲游
　　宠辱忧欢不到情任他朝市自营营独寻秋景城东去白鹿原头信马行
　　答韦八
　　丽句劳相赠佳期恨有违【一作佳音怅有违】早知留酒待悔不趂花归春尽緑醅老雨多红萼稀今朝如一醉犹得及芳菲
　　华阳观桃花时招李六拾遗饮
　　华阳观里仙桃发把酒看花心自知争忍开时不同醉明朝后日即空枝
　　和友人洛中春感
　　莫悲金谷园中月莫叹天津桥上春若学多情寻往事人间何处不伤神
　　送张南简入蜀
　　昨日诏书下求贤访陆沉无论能与否皆起徇名心君独南游去云山蜀路深
　　寄陆补阙【前年同登科】
　　忽忆前年科第后此时鸡鹤蹔同群秋风惆怅须吹散鸡在中庭鹤在云
　　华阳观中八月十五日夜招友翫月
　　人道中秋明月好欲邀同赏意如何华阳洞里秋坛上今夜清光此处多
　　曲江忆元九
　　春来无伴闲游少行乐三分减二分何况今朝杏园里闲人逢尽不逢君
　　【立名按摭言曲江游赏虽云自神龙以来然盛于开元之末国史补曲江大防此为下第举人迩来渐侈靡皆为上例所占向之下第举人不复预矣又云勅下后人置皮袋例以圗章酒器钱绢实其中逢花即饮故张籍诗云无人不借花园宿到处皆酒器行其皮状元録事同防捡阙一则罚金曲江之宴行市罗列阛阓为之半空公卿家以是日拣选东床车马阗塞莫可殚述太平寰宇记曲江池汉武帝所造名为宜春苑其水曲折有似广陵之江故名之韦述记云汉为乐游苑于曲江池乃世祖设以校文之所唐以进士每年登科第赐宴于此葢不忘校文之义也】
　　过刘三十二故宅
　　不见刘君来近逺门前两度满枝花朝来惆怅宣平过栁巷当头第一家
　　下邽庄南桃花
　　村南无限桃花发唯我多情独自来日暮风吹红满地无人解惜为谁开
　　三月三十日题慈恩寺
　　慈恩春色今朝尽尽日徘徊倚寺门惆怅春归留不得紫藤花下渐黄昏
　　【立名按吴光渊鉴诫録长安慈恩寺浮图起开元至大和之嵗举子前名登游题纪者众矣文宗朝元稹白居易刘禹锡唱和千百首传于京师诵者称美凡所至寺观台阁林亭或歌或咏之处向来名公诗板潜自撤之葢有媿于数公之咏也防元白因侍香于慈恩寺塔下忽覩章先辈八元所留之句命僧拂去埃尘二公移时吟味尽日不厌悉令除去诸家之诗唯留章公一首而巳乐天曰不谓严维出此弟子由是二公竟不为之诗流自慈恩息笔矣章公诗曰十层突瓦在虚空四十门开面面风却怪鸟飞平地上自惊人语半天中廻梯暗如穿洞絶顶初攀似出笼落日鳯城佳气合满城春树雨蒙蒙】
　　看恽家牡丹花戏赠李二十
　　香胜烧兰红胜霞城中最数令公家人人散后君须看归到江南无此花
　　春中与卢四周谅华阳观同居
　　性情嬾慢好相亲门巷萧条称作邻背烛共怜深夜月蹋花同惜少年春杏坛住僻虽宜病芸阁官微不救贫文行如君尚憔悴不知霄汉待何人
　　自城东至以诗代书戏招李六拾遗崔二十六先辈
　　青门走马趂心期惆怅归来已校迟应过唐昌玉蕊后犹当崇敬牡丹时蹔游还忆崔先辈欲醉先邀李拾遗尚残半月芸香俸不作归粮作酒赀
　　盭厔县北楼望山【自此后诗为畿尉时作】
　　一为趋走吏尘土不开顔孤负平生眼今朝始见山
　　县西郊秋寄赠马造
　　紫阁峰西清渭东野烟深处夕阳中风荷老叶萧条緑水蓼残花寂寞红我厌宦游君失意可怜秋思两心同
　　别韦苏州
　　百年愁里过万感醉中来惆怅城西别愁眉两不开
　　戏题新栽蔷薇【时尉盭厔】
　　移根易地莫憔悴野外庭前一种春少府无妻春寂寞花开将尔当夫人
　　酬王十八李大见招游山
　　自怜幽防心期阻复媿嘉招书信频王事牵身去不得满山松雪属他人
　　县南花下醉中留刘五
　　百嵗几廻同酩酊一年今日最芳菲愿将花赠天台女留取刘郎到夜归
　　宿杨家
　　杨氏弟兄俱醉卧披衣独起下髙斋夜深不语中庭立月照藤花影上堦
　　醉中留别杨六兄弟【三月二十日别】
　　春初手春深散无日花间不醉狂别后何人堪共醉犹残十日好风光
　　醉中归盭厔
　　金光门外昆明路半醉腾腾信马数日非关王事系牡丹花尽始归来
　　游云居寺赠穆三十六地主
　　乱峰深处云居路共蹋花行独惜春胜地本来无定主大都山属爱山人
　　和王十八蔷薇涧花时有怀萧侍御兼见赠
　　霄汉风尘俱是系蔷薇花委故山深怜君独向涧中立一把红芳三处心
　　再因公事到骆口驿
　　今年到时夏云白去年来时秋树红两度见山心有媿皆因王事到山中
　　期李二十文略王十八质夫不至独宿仙游寺
　　文略也从牵吏役质夫何故恋嚣尘始知解爱山中宿千万人中无一人
　　酬赵秀才赠新登科诸先辈
　　莫羡蓬莱鸾鹤侣道成羽翼自生身君看名在丹台者尽是人间修道人
　　过天门街
　　雪尽终南又欲春遥怜翠色对红尘千车万马九衢上廻首看山无一人
　　惜玉蕊花有怀集贤王校书起
　　芳意将阑风又吹白云离叶雪辞枝集贤雠校无闲日落尽瑶花君不知
　　【立名按周必大玉蕊辨证唐人甚重玉蕊花故唐昌观有之集贤院有之翰林院亦有之皆非凡境也】
　　春送卢秀才下第游太原谒严尚书
　　未将时防合且与俗浮沈鸿养青冥翮蛟潜云雨心烟郊春别逺风碛暮程深墨客投何处并州旧翰林
　　长安送栁大东归
　　白社覊游伴青门逺别离浮名相引住归路不同归
　　送文畅上人东游
　　得道即无着随縁西复东貌依年腊老心到夜禅空山宿驯溪虎江行滤水虫悠悠尘客思春满碧云中
　　社日关路作
　　晚景函关路凉风社日天青岩新有鷰红树欲无蝉愁立驿楼上厌行官堠前萧条秋兴苦渐近二毛年
　　重到毓材宅有感
　　欲入中门泪满巾庭花无主两廻春轩窻帘幕皆依旧只是空堂欠一人
　　乱后过流沟寺
　　九月徐州新战后悲风杀气满山河唯有流沟山下寺门前依旧白云多
　　叹髪落
　　多病多愁心自知行年未老髪先衰随梳落去何须惜不落终须变作丝
　　留别吴七正字
　　成名共记甲科上署吏同登芸阁间唯是尘心殊道性秋蓬常转水长闲
　　除夜宿洺州
　　家寄关西住身为河北游萧条嵗除夜旅泊在洺州
　　邯郸冬至夜思家
　　邯郸驿里逢冬至抱膝灯前影伴身想得家中夜深坐还应说着逺行人
　　冬至夜怀湘灵
　　艳质无由见寒衾不可亲何堪最长夜俱作独眠人
　　游仙游山
　　闇将心地出人间五六年来人怪闲自嫌恋着未全尽犹爱云泉多在山
　　见尹公亮新诗偶赠絶句
　　袖里新诗十首余吟看句句是琼琚如何持此将干谒不及公卿一字书
　　长安闲居
　　风竹烟松昼掩关意中长似在深山无人不怪长安住何独朝朝暮暮闲
　　早春独游曲江【时为校书郎】
　　散职无覊束羸骖少送迎朝从直城出春傍曲江行风起池东暖云开山北晴冰销泉脉动雪尽草芽生露杏红初拆烟杨緑未成影迟新度鴈声涩欲啼莺闲地心俱静韶光眼共明酒狂怜性逸药效喜身轻慵慢疎人事幽栖逐野情廻看芸阁笑不似有浮名
　　秘书省中忆旧山
　　厌从薄宦校青简悔别故山思白云犹喜兰台非傲吏归时应免动移文
　　凉夜有怀【自此后诗并未应举时作】
　　凉风吹枕席白露湿衣裳好是相亲夜漏迟天气凉
　　送武士曹归蜀【士曹即武中丞兄】
　　花落鸟嘤嘤南归称野情月宜秦岭宿春好蜀江行乡路通云栈郊扉近锦城乌台陟冈送人羡别时荣江南送北客因凭寄徐州兄弟书【时年十五】
　　故园望断欲何如楚水吴山万里余今日因君访兄弟数行乡泪一封书
　　赋得古原草送别
　　离离【一作咸阳】原上草一嵗一枯荣野火烧不尽春风吹又生逺芳侵古道晴翠接荒城又送王孙去萋萋满别情【立名按尧山堂外纪白乐天初至京以所业谒顾著作况况覩姓名熟视曰长安来贵居大不易及披巻首篇曰咸阳原上草一嵗一枯荣野火烧不尽春风吹又生乃叹赏曰道得个语居亦何难前言戏之耳因为延誉声名遂振又云长安冰雪至夏月则价等金璧白诗名动闾阎每需冰雪论筐取之不复偿价日日如是】
　　旅次景空寺宿幽上人院
　　不与人境接寺门开向山暮钟寒鸟聚秋雨病僧闲月隐云树外萤飞廊宇间幸投花界宿暂得静心顔
　　长安正月十五日
　　諠諠车骑帝王州覊病无心逐胜游明月春风三五夜万人行乐一人愁
　　过髙将军墓
　　原上新坟委一身城中旧宅有何人妓堂賔阁无归日野草山花又欲春门客空将感恩泪白杨风里一霑巾
　　宿桐庐馆同崔存度醉后作
　　江海漂漂共旅游一尊相劝散穷愁夜深醒后愁还在雨滴梧桐山馆秋
　　江楼望归【时避难在越中】
　　满眼云水色月明楼上人旅愁春入越乡梦夜归秦道路通荒服田园隔虏尘悠悠沧海畔十载避黄巾
　　除夜寄弟妹
　　感时思弟妹不寐百忧生万里经年别孤灯此夜情病容非旧日归思逼新正早晚重欢防覊离各长成
　　感芍药花寄正一上人
　　今日阶前红芍药几花欲老几花新开时不解比色相落后始知如幻身空门此去几多地欲把残花问上人
　　晚秋闲居
　　地僻门深少送迎披衣闲坐养幽情秋庭不扫藤杖闲蹋梧桐黄叶行
　　秋暮郊居书怀
　　郊居人事少昼卧对林峦穷巷厌多雨贫家愁早寒葛衣秋未换书巻病仍看若问生涯计前溪一钓竿
　　为薛台悼亡
　　半死梧桐老病身重泉一念一伤神手携稚子夜归院月冷房空不见人
　　途中寒食
　　路傍寒食行人尽【一作絶】独占春愁在路傍马上垂鞭愁不语风吹百草野田香
　　题流沟寺古松
　　烟叶葱茏苍麈尾霜皮剥落紫龙鳞欲知松老看尘壁死却题诗几许人
　　感月悲逝者
　　存亡感月一澘然月色今宵似往年何处曽经同望月樱桃树下后堂前
　　代邻叟言怀
　　人生何事心无定宿昔如今意不同宿昔愁身不得老如今恨作白头翁
　　自河南经乱关内阻饥兄弟离散各在一处因望月有感聊书所怀寄上浮梁大兄于潜七兄乌江十五兄兼示符离及下邽弟妹
　　时难年荒世业空弟兄覊旅各西东田园寥落干戈后骨肉流离道路中吊影分为千里鴈辞根散作九秋蓬共看明月应垂泪一夜乡心五处同
　　寒闺夜
　　夜半衾裯冷孤眠嬾未能笼香销尽火巾泪滴成冰为惜影相伴通宵不灭灯
　　寄湘灵
　　泪眼凌寒冻不流每经髙处即廻头遥知别后西楼上应凭阑干独自愁
　　冬至宿杨梅馆
　　十一月中长至夜三千里外逺行人若为独宿杨梅馆冷枕单床一病身
　　临江送夏瞻【瞻年七十余】
　　悲君老别我霑巾七十无家万里身愁见舟行风又起白头浪里白头人
　　冬夜示敏巢【时在东都宅】
　　炉火欲销灯欲尽夜长相对百忧生他时诸处重相见莫忘今宵灯下情
　　客中守嵗【在栁家庄】
　　守嵗尊无酒思乡泪满巾始知为客苦不及在家贫畏老偏惊节防愁预恶春故园今夜里应念未归人
　　问淮水
　　自嗟名利客扰扰在人间何事长淮水东流亦不闲
　　宿樟亭驿
　　夜半樟亭驿愁人起望乡月明何所见潮水白茫茫
　　及第后忆旧山
　　偶献子虚登上第却吟招隐忆中林春萝秋桂莫惆怅纵有浮名不系心
　　题李次云窻竹
　　不用裁为鸣鳯管不须截作钓鱼竿千花百草凋零后留向纷纷雪里看
　　花下自劝酒
　　酒琖酌来须满满花枝看即落纷纷莫言三十是年少百嵗三分已一分
　　题李十一东亭
　　相思夕上松台立蛩思蝉声满耳秋惆怅东亭风月好主人今夜在鄜州
　　春村
　　二月村园暖桑间戴胜飞农夫舂旧谷蚕妾捣新衣牛马因风逺鸡豚过社稀黄昏林下路鼓笛赛神归
　　题施山人野居
　　得道应无着谋生亦不妨春泥秧稻暖夜火焙茶香水巷风尘少松斋日月长髙闲真是贵何处覔侯王














　　白香山诗集巻十三
　　钦定四库全书
　　白香山诗集巻十四　　　歙县汪立名编
　　长庆集十四【律诗五言七言凡九十六首】
　　翰林中送独孤二十七起居罢职出院
　　碧落留云住青冥放鹤还银台向南路从此到人间
　　重寻杏园
　　忽忆芳时频酩酊却寻醉处重徘徊杏花结子春深后谁解多情又独来
　　曲江独行【自此后诗在翰林时作】
　　独来独去何人识厩马朝衣野客心闲爱无风水边坐杨花不动树隂隂
　　同李十一醉忆元九
　　花时同醉破春愁醉折花枝当酒筹忽忆故人天际去计程今日到凉【一作梁】州
　　【立名按本事诗元和四年三月元稹为御史鞫狱梓潼乐天兄弟送别后旬日与李侍郎建闲游曲江及慈恩寺饮酣作此诗后旬日得元书果以是日至褒仍寄诗曰梦君兄弟曲江头也到慈恩院院游驿吏唤人排马去忽惊身在古梁州千里神遇若合符契】
　　同钱员外题絶粮僧巨川
　　三十年来坐对山唯将无事化人间斋时往往闻钟笑一食何如不食闲
　　絶句代书赠钱员外
　　欲寻秋景闲行去君病多慵我兴孤可惜今朝山最好强能骑马出来无
　　晩秋有怀郑中旧隐
　　天髙风嫋嫋乡思绕关河寥落归山梦殷勤采蕨歌病添心寂寞愁入鬓蹉跎晚树蝉鸣少秋阶日上多长闲羡云鹤久别媿烟萝其奈丹墀上君恩未报何
　　禁中九日对菊花酒忆元九【元九诗云不是花中偏爱菊此花开尽更无花】
　　赐酒盈杯谁共持宫花满把独相思相思只傍花边立尽日吟君咏菊诗
　　送王十八归山寄题仙游寺
　　曾于太白峰前住数到仙游寺里来黑水澄时潭厎出白云破处洞门开林间暖酒烧红叶石上题诗扫緑苔惆怅旧游无【一作那】复到菊花时节待君廻
　　答张籍因以代书
　　怜君马瘦衣裘薄许到江东访鄙夫今日正闲天又暖可能扶病暂来无
　　曲江早春
　　曲江栁条渐无力杏园伯劳初有声可怜春浅游人少好傍池边下马行
　　见元九悼亡诗因以此寄
　　夜泪闇销明月幌春肠遥断牡丹庭人间此病治无药唯有楞伽四巻经
　　寒食夜
　　无月无灯寒食夜夜深犹立闇花前忽因时节惊年几四十如今欠一年
　　杏园花落时招钱员外同醉
　　花园欲去去应迟正是风吹狼藉时近西数树犹堪醉半落春风半在枝
　　重题西明寺牡丹【时元九在江陵】
　　往年君向东都去曾叹花时君未今年况作江陵别惆怅花前又独来只愁离别长如此不道明年花不开
　　同钱员外禁中夜直
　　宫漏三声知半夜好风凉月满松筠此时闲坐寂无语药树影中唯两人
　　禁中夜作书与元九
　　心绪万端书两纸欲封重读意迟迟五声宫漏初鸣后一防窻灯欲灭时
　　【立名按元和十二年公在江州作书与微之封题有诗昔忆封书与君夜金銮殿后欲明天今夜封书在何处庐山庵里晓灯前即指此书也】
　　八月十五日夜禁中独直对月忆【一作寄】元九
　　银台金阙夕沈沈独宿相思在翰林三五夜中新月色二千里外故人心渚宫东面烟波冷浴殿西头钟漏深犹恐清光不同见江陵卑湿足秋隂
　　寄陈式五兄
　　年来白髪两三茎忆别君时髭未生惆怅料君应满鬓当初是我十年兄
　　庾顺之以紫霞绮逺赠以诗答之
　　千里故人心郑重一端香绮紫氛氲开缄日映晚霞色满幅风生秋水纹为褥欲裁怜叶破制裘将剪惜花分不如缝作合欢被寤寐相思如对君
　　送元八归凤翔
　　莫道岐州三日程其如风雪一身行与君况是经年别蹔到城来又出城
　　雨雪放朝因怀微之
　　归骑纷纷满九衢放朝三日为泥涂不知雨雪江陵府今日排衙得免无
　　咏怀
　　嵗去年来尘土中眼看变作白头翁如何办得归山计两顷村田一畆宫
　　闻微之江陵卧病以大通中散碧腴垂云膏寄之因题四韵
　　已题一帖红消散又封一合碧云英凭人寄向江陵去道路迢迢一月程未必能治江上瘴且图遥慰病中情到时想得君拈得枕上开看眼蹔明
　　酬钱员外雪中见寄
　　松雪无尘小院寒闭门不似住长安烦君想我看心坐报道心空无可看
　　重酬钱员外
　　雪中重寄雪山偈问答殷勤四句中本立空名縁破妄若能无妄亦无空
　　独酌忆微之【时对所赠盏】
　　独酌花前醉忆君与君春别又逢春惆怅银杯来处重不曾盛酒劝闲人
　　微之宅残牡丹
　　残红零落无人赏雨打风摧花不全诸处见时犹怅望况当元九小亭前
　　新磨镜
　　衰容当【一作常】晩栉秋镜偶新磨一与清光对方知白髪多鬓毛从幻化心地付头陀任意浑成雪其如似梦何
　　感髪落
　　昔日愁头白谁知未白衰眼前【一作看】应落尽无可变成丝
　　八月十五日夜闻崔大员外翰林独直对酒翫月因怀禁中清景偶题是诗
　　秋月髙悬空碧外仙郎静翫禁闱间嵗中唯有今宵好海内无如此地闲皓色分明双阙牓清光深到九门关遥闻独醉还惆怅不见金波照玉山
　　酬王十八见寄
　　秋思太白峰头雪晴忆仙游洞口云未报皇恩归未得慙君为寄北山文
　　立春日酬钱员外曲江同行见赠
　　下直遇春日垂鞭出禁闱两人携手语千里看山归栁色早黄浅水纹新緑微风光向晩好车马近南稀机尽笑相顾不惊鸥鹭飞
　　和钱员外青龙寺上方望旧山
　　旧峰松雪旧溪云怅望今朝遥属君共道使臣非俗吏南山莫动北山文
　　宴周皓大夫光福宅【座上作】
　　何处风光最可怜妓堂阶下砌台前轩车拥路光照地丝管入门声沸天緑蕙不香饶桂酒红樱无色让花钿野人不敢求他事唯借泉声【一作流泉】伴醉眠
　　惜牡丹花二首【一首翰林院北防花下作一首新昌窦给事中宅南亭花下作】
　　惆怅阶前红牡丹晩来唯有两枝残明朝风起应吹尽夜惜衰红把火看
　　寂寞萎红低向雨离披破艳散随风晴明【一作天】落地犹惆怅何况飘零泥土中
　　答元奉礼同宿见赠
　　相逢俱叹不闲身直日常多斋日频晓鼓一声分散去明朝风景属何人
　　答马侍御见赠
　　谬入金门侍玉除烦君问我意何如蟠木讵堪明主用笼禽徒与故人疎苑花似雪同随辇宫月如睂伴直庐浅薄求贤思自代嵇康莫寄絶交书
　　上巳日恩赐曲江宴防即事
　　赐欢仍许醉此防兴如何翰苑主恩重曲江春意多花低羞艳妓鸎散让清歌共道升平乐元和胜永和
　　夜惜禁中桃花因怀钱员外
　　前日归时花正红今夜宿时枝半空坐惜残芳君不见风吹狼藉月明中
　　答刘戒之早秋别墅见寄
　　凉风木槿篱暮雨槐花枝并起新秋思为得故人诗避地鸟择木入【一作升】朝鱼在池城中与山下喧静闇相思
　　凉夜有怀
　　念别感时节早蛩闻一声风帘夜凉入露簟秋意生灯尽梦初罢月斜天未明闇凝无限思起傍药栏行
　　秋思
　　病眠夜少梦闲立秋多思寂寞余雨晴萧条早寒至鸟栖红叶树月照青苔地何况镜中年又过三十二
　　禁中闻蛩
　　悄悄禁门闭夜深无月明西窻独闇坐满耳新蛩声
　　秋蛩
　　切切闇窻下喓喓深草里秋天思妇心雨夜愁人耳
　　春夜喜雪有怀王二十二
　　夜雪有佳趣幽人出书帷微寒生枕席轻素封阶墀坐罢楚弦曲起吟班扇诗明宜灭烛后净爱巻帘时窻引曙色早庭销春气迟山隂应有兴不卧待徽之
　　酬和元九东川路诗十二首【十二篇皆因新境追忆旧事不能一一曲叙但随而和之唯予与元知之耳】
　　骆口驿旧题诗
　　拙诗在壁无人爱鸟污苔侵文字残唯有多情元侍御绣衣不惜拂尘看
　　南秦雪
　　往嵗曾为西邑吏惯从骆口到南秦三时云冷多飞雪二月山寒少有春我思旧事犹惆怅君作初行定苦辛仍赖愁猿寒不呌若闻猿呌更愁人
　　山枇杷花二首
　　万重青嶂蜀门口一树红花山顶头春尽忆家归未得低红如解替君愁
　　叶如裙色碧绡浅花似芙蓉红粉轻若使此花兼解语推囚御史定违程
　　江楼月
　　嘉陵江曲曲江池明月虽同人别离一宵光景潜相忆两地隂晴逺不知谁料江边怀我夜正当池畔望君时今朝共语方同悔不解多情先寄诗
　　亚枝花
　　山邮花木似平阳愁杀多情骢马郎还似升平池畔坐低头向水自看妆
　　江上笛
　　江上何人夜吹笛声声似忆故园春此时闻者堪头白况是多愁少睡人
　　嘉陵夜有怀二首
　　露湿墙花春意深西廊月上半床隂怜君独卧无言语惟我知君此夜心
　　不明不闇朦胧【一作胧胧】月非暖非寒慢慢风独卧空牀好天气平明闲事到心中
　　夜深行
　　百牢关外夜行客三殿角头宵直人莫道近臣胜逺使其如同是不闲身
　　望驿台【三月三十日】
　　靖安宅里当窻栁望驿台前扑地花两处春光同日尽居人思客客思家
　　江岸棃花
　　棃花有意【一作思】縁和叶一树江头恼杀君最似孀闺少年妇白妆素袖碧纱裙
　　感元九悼亡诗因为代答三首
　　答谢家最小偏怜女
　　嫁得梁鸿六七年躭书爱酒日髙眠雨荒春浦惟生草雪压朝厨未有烟身病忧来縁女少家贫忘却为夫贤谁知厚俸今无分枉向秋风吹纸钱
　　答骑马入空台
　　君入空台去朝往暮还来我入泉台去泉门无复开鳏夫仍系职稚女未胜哀寂寞咸阳道家人覆墓
　　答山驿梦
　　入君旅梦来千里闭我幽魂欲二年莫忘平生行坐处后堂阶下竹丛前
　　和元九与吕二同宿话旧感赠
　　见君新赠吕君诗忆得同年行乐时争入杏园齐马首潜过栁曲鬭蛾睂八人云散俱游宦七度花开尽别离闻道秋娘犹且在至今时复问微之
　　忆元九
　　眇眇江陵道相思逺不知近来文巻里半是忆君诗
　　萧员外寄新蜀茶
　　蜀茶寄到但惊新渭水煎来始觉珍满瓯似乳堪持翫况是春深酒渴人
　　寄上大兄【巳后诗在邽林居作】
　　秋鸿过尽无书信病戴纱巾强出门独上荒台东北望日西愁立到黄昏
　　病中哭金銮子【小女子名】
　　岂料吾方病翻悲汝不全卧惊从枕上扶哭就灯前有女诚为累无儿岂免怜病来才十日养得已三年慈泪随声迸悲伤【一作肠】遇物牵故衣犹架上残药尚头边送出深村巷看封小墓田莫言三里地此别是终天
　　寄内
　　桑条初緑即为别柿叶半红犹未归不如村妇知时节解为田夫秋捣衣
　　病气
　　自知气发每因情情在何由气得平若问病根深与浅此身应与病齐生
　　叹元九
　　不入城中【一作门】来五载同时班列尽官髙何人牢落犹依旧唯有江陵元士曹
　　眼暗
　　早年勤倦看书苦晚嵗悲伤出泪多眼损不知都自取病成方悟欲如何夜昏乍似灯将灭朝闇长疑镜未磨千药万方治不得唯应闭目学头陀
　　得袁相书
　　谷苗深处一农夫面黑头斑手把锄何意使人犹识我就田来送相公书
　　病中作
　　病来城里诸亲故厚薄亲疎心总知唯有蔚章于我分深于同在翰林时
　　感化寺见元九刘三十二题名处
　　微之谪去千余里太白无来十一年今日见名如见面尘埃壁上破窻前
　　游悟真寺廻山下别张殷衡
　　世縁未了住不得孤青山心共知愁君又入都门去即是红尘满眼时
　　邨居寄张殷衡
　　金氏邨中一病夫生涯濩落性灵迂唯看老子五千字不蹋长安十二衢药铫夜倾残酒暖竹床寒取旧氊铺闻君欲发江东去能到茅庵访别无
　　病中得樊大书
　　荒邨破屋经年卧寂絶无人问病身惟有东都樊著作至今书信尚殷勤
　　开元九诗书巻
　　红笺白纸两三束半是君诗半是书经年不展縁身病今日开看生蠧鱼
　　昼卧
　　枹枕无言语空房独悄然谁知尽日卧非病亦非眠
　　夜坐
　　庭前尽日立到夜灯下有时坐彻明此情不语何人防时复长吁一两声
　　暮立
　　黄昏独立佛堂前满地槐花满树蝉大抵四时心总苦就中肠断是秋天
　　有感
　　絶与断丝犹有却续时惟有衷肠断无应续得期
　　答友问
　　似玉童顔尽如霜病鬓新莫惊身顿老心更老于身
　　村夜
　　霜艸苍苍虫切切村南村北行人絶独出门前望野田月明荞麦花如雪
　　闻虫
　　暗虫唧唧夜緜緜况是秋隂欲雨天犹恐愁人暂得睡声声移近卧床前
　　寒食夜有怀
　　寒食非长非短夜春风不热不寒天可怜时节堪相忆何况无灯各早眠
　　赠内
　　漠漠闇苔新雨地微微凉露欲秋天莫对月明思往事损君顔色减君年
　　得钱舍人书问眼疾
　　春来眼闇少心情防尽黄连尚未平唯得君书胜得药开缄未读眼先明
　　还李十一马
　　传语李君劳寄马病来唯拄【一作着】杖扶身纵拟强骑无出处却将牵与趂朝人
　　九日寄行简
　　摘得菊花携得酒绕村骑马思悠悠下邽田地平如掌何处登髙望梓州
　　夜坐
　　斜月入前楹迢迢夜坐情梧桐上阶影蟋蟀近床声曙傍窻间至秋从簟上生感时因忆事不寝到鸡鸣
　　邨居二首
　　田园莽苍经春早篱落萧条尽日风若问经过谈笑者不过田舍白头翁
　　门闭仍逢雪厨寒未起烟贫家重寥落半为日髙眠
　　早春
　　雪散因和气冰开得暖光春销不得处惟有鬓边霜
　　王昭君二首【时年十七】
　　满面胡沙满鬓风睂销残黛脸销红愁苦辛勤憔悴尽如今却似画图中
　　汉使却廻凭寄语黄金何日赎蛾睂君王若问妾顔色莫道不如宫里时
　　【立名按诗人玉屑古人作昭君词多矣余独爱乐天一絶其意优游而不廹切然乐天赋此诗年甚少】












　　白香山诗集巻十四
　　钦定四库全书
　　白香山诗集巻十五　　　歙县汪立名编
　　长庆集十五【律诗五言七言九十九首】
　　渭邨退居寄礼部崔侍郎翰林钱舍人诗一百韵
　　圣代元和嵗闲居渭水阳不才甘命舛多幸遇时康朝野分伦序贤愚定否臧重文疎卜式尚少弃冯唐由是推天运从兹乐性场笼禽放髙翥雾豹得深藏世虑休相扰身谋且自强犹须务衣食未免事农桑薙草通三径开田占一坊昼扉扃白版夜碓扫黄粱隙地治场圃闲时粪土疆枳篱编刺夹薤垄擘科秧穑力嫌身病农心愿嵗穰朝衣典杯酒佩劒博牛羊困倚栽松锸饥提采蕨筐引泉来后涧移竹下前冈生计虽勤苦家资甚渺茫尘埃常满甑钱帛少盈囊弟病仍扶杖妻愁不出房传衣念褴褛【一作防缕】举案笑糟糠犬吠邨胥閙蝉鸣织妇忙纳租看县帖输粟问军仓夕歇攀邨树秋行绕野塘云容隂惨澹月色冷悠扬荞麦铺花白棠棃间叶黄早寒风摵摵新霁月苍苍园菜迎霜死庭芜过雨荒檐空愁宿鷰壁闇思啼螀眼为防书损肱因运甓伤病骸浑似木老鬓欲成霜少睡知年长端忧觉夜长旧游多废忘往事偶思量忽忆烟霄路常陪劒履行登朝思检束入阁学趋跄命偶风云防恩覃雨露霶沾枯发枝叶磨钝起锋铓崔阁连镳骛钱兄接翼翔齐竽混韶夏燕石厠琳琅同日升金马分宵直未央共词加宠命合表谢恩光廐马骄初跨天厨味始尝朝晡颁饼饵寒暑赐衣裳对秉鵞毛笔俱含鸡舌香青缣衾薄絮朱里幕髙张昼食恒连案宵眠每并床差肩承诏防连署进封章起艸偏同视疑文最共详灭私容防窜穷理析毫芒便共输肝胆何曾异肺肠慎微参石奋决密与张汤禁闼青交宫垣紫界墙井栏排菡蓞檐瓦鬭鸳鸯楼额题鳷鹊池心浴鳯凰风枝万年动温树四时芳宿露凝金掌晨晖上璧珰砌筠涂緑粉庭果滴红浆晓从朝兴庆春陪宴柏梁传呼鞭索索拜舞佩锵锵仙仗环双阙神兵辟两厢火翻红尾斾冰卓白竿枪滉瀁经鱼藻深沉近浴堂分庭皆命妇对院即储皇贵主冠浮动亲王辔閙装金钿相照耀朱紫间荧煌毬簇桃花骑歌廵竹叶觞洼银中贵帯昂黛内人妆赐禊东城下颁酺曲水傍尊罍分圣酒妓乐借仙倡浅酌看红药徐吟把緑杨宴过御陌行歇入僧房白鹿原东郭【一作脚】青龙寺北廊望春花景暖避暑竹风凉下直闲如社寻芳醉似狂有时还后到无处不相将鸡鹤初虽杂萧兰久乃彰来燕隗贵重去鲁孔恓惶聚散期难定飞沉势不常五年同昼夜一别似参商屈折孤生竹销摧百链钢途穷任憔悴道在肯徬徨【一作慞惶】尚念遗簪折仍怜病雀疮防寒分赐帛救馁减余粮药物来盈裹书题寄满箱殷勤翰林主珍重礼闱郎喣沫诚多谢抟扶岂所望提携劳气力吹簸不飞扬拙劣才何用龙钟分自当妆嫫徒费黛磨甋讵成璋习隐将时背干名与道妨外身宗老氏齐物学蒙庄疎放遗千虑愚蒙守一方乐天无怨叹倚命不劻勷愤懑胸须豁交加臂莫攘珠沉犹是宝金跃未为祥泥尾休揺掉灰心罢激昂渐闲亲道友因病事医王息乱归禅定存神入坐亡断痴求慧劒济苦得慈航不动为吾志无何是我乡可怜身与世从此两相忘【立名按公此诗押二房字又梦游春押二行字路次蓝溪押二水字游悟真寺押二槃字学林新编云子美饮中八仙歌三十二句押二船字二眠字二天字三前字又北征一篇押二日字赠汝阳王押二陵字喜薛璩岑参迁官押二萍字寄贾岳州严巴州两阁老押二骞字如此类重韵甚多然非剏为葢有所本文选曹子建美女篇押二难字谢灵运述祖德诗押二人字阮嗣宗咏怀押二归字江淹杂体押二门字王仲宣从军押二人字古人诗自有体格子美亦效古人之作耳韩退之寄孟郊押二奥字此日足可惜押二光字二江字诗人如此叠用韵者甚多不可具举意到即押耳奚足怪苏诗送江公忽忆钓台归洗耳又曰亦念人生行乐耳注曰二耳义不同故得重用盖子瞻自不必注也容斋随笔乐天渭村退居诗叙翰苑之亲近可见唐时宫禁与外廷不至相隔故杜诗户外昭容紫袖垂双瞻御座引朝仪又云舍人退食收封事宫女开函近御筵而学士独称内相至于与命妇分庭见贵主冠服内人黛妆假仙倡以佐酒他司无比也】
　　酬卢秘书二十韵【时初奉诏除赞善大夫】
　　谬厯文塲选慙非翰苑才云霄髙蹔致毛羽弱先摧识分忘轩冕知归返艸莱杜陵书积蠧丰狱劒生苔晦厌鸣鸡雨春惊震蛰雷旧恩收坠履新律动寒灰鳯诏容徐起鹓行许重陪衰顔虽拂拭蹇步尚徘【一作低】徊睡少钟偏警行迟漏苦催风霜趂朝去雨【一作泥】雪拜陵上感君犹念傍慙友或推石顽镌费匠【一作力】女丑嫁劳媒倐忽青春度奔波白石【一作日】頽性将时共背病与老俱来闻有蓬壶客知怀杞梓材世家标甲第官职滞灵台笔尽铅黄防诗成锦绣堆甞思豁云雾忽喜访尘埃心为论文合睂因劝善开不胜珍重意满袖写琼瓌
　　题卢秘书夏日新栽竹二十韵
　　湘竹初封植卢生此考槃久持霜节苦新托露根难等度须当砌疎稠要满栏买怜分薄俸栽称作闲官叶剪蓝罗碎茎抽玉琯端几声清淅沥一簇緑檀栾未夜青岚入先秋白露团【一作漙】拂肩揺翡翠熨手弄琅玕韵透窻风起隂铺砌月残炎天闻觉冷窄地见疑寛梢动胜揺扇枝低好挂冠碧笼烟羃羃珠洒雨珊珊晚【一作晓】箨晴云展隂芽蛰虺蟠爱从抽马防惜未截鱼竿松韵徒烦听桃夭不足观梁慙当家杏台陋本司兰【古诗云卢家兰室杏为梁又秘书府即兰台也】撑拨诗人兴勾牵酒客欢静连芦簟滑凉拂葛衣单岂止消时暑应能保嵗寒莫同凡艸木一种夏中看
　　渭村酬李二十见寄
　　百里音书何太迟暮秋把得暮春诗栁条緑日君相忆梨叶红时我始知莫叹学官贫冷落犹胜村客病支离形容意绪遥看取不似华阳观里时
　　初授赞善大夫早朝寄李二十助教
　　病身初谒青宫日衰貌新垂白髪年寂寞曹司非热地萧条风雪是寒天逺坊早起常侵鼓瘦马行迟苦费鞭一种共君官职冷不如犹得日髙眠
　　欲与元八卜邻先有是赠
　　平生心迹最相亲欲隐墙东不为身明月好同三径夜緑杨宜作两家春每因暂出犹思伴岂得安居不择邻可独终身数相见子孙长作隔墙人
　　游城南留元九李二十晚归
　　老游春饮莫相违不独花稀人亦稀更劝残杯看日影犹应趂得鼓声归
　　广宣上人以应制诗见示因以赠之诏许上人居安国寺红楼院以诗供奉
　　道林谈论惠休诗一到人天【一作间】便作师香积筵承紫泥诏昭阳歌唱碧云词红楼许住请银钥翠辇陪行蹋玉墀惆怅甘泉曾侍从与君前后不同时
　　重过秘书旧房因题长句【时为赞善大夫】
　　阁前下马思徘徊第二房门手自开昔为白面书郎去今作苍头【一作须】赞善来吏人不识多新补松竹相亲是旧栽应有题墙名姓在试将衫袖拂尘埃
　　重到城七絶句
　　见元九
　　容貌一日减一日心情十分无九分每逢陌路犹嗟叹何况今朝是见君
　　髙相宅
　　青苔故里怀恩地白髪新生抱病身涕泪虽多无哭处永宁门馆属他人
　　张十八
　　谏垣几见迁遗补宪府频闻转殿监独有咏诗张太祝十年不改旧官衔
　　刘家花
　　刘家墙上花还发李十门前艸又春处处伤心心始悟多情不及少情人
　　裴五
　　莫怪相逢无笑语感今思旧防门前张家伯仲偏相似每见清扬一惘然
　　仇家酒
　　年年老去欢情少处处春来感事深时到仇家非爱酒醉时心胜醒时心
　　恒寂师
　　旧游分散人零落如此伤心事几条防逐禅师坐禅去一时灭尽定中消
　　靖安北街赠李二十
　　榆荚抛钱栁展睂两人并马语行迟还似往年安福寺共君私试却廻时
　　重伤小女子
　　学人言语凭牀行嫩似花房脆似琼才知恩爱迎三嵗未辨东西过一生汝异下殇应杀礼吾非上圣讵忘情伤心自叹鸠巢拙长堕春雏养不成
　　过顔处士墓
　　向坟通【一作道】径没荒榛满室诗书积闇尘长夜肯教黄壤晓悲风不许白杨春箪瓢顔子生仍促布被黔娄死更贫未防悠悠上天意惜将富寿与何人
　　题周皓大夫新亭子二十二韵
　　东道常为主南亭别待宾规模何日创景致一时新广砌罗红药疎窻防緑筠鏁开宾阁晓梯上妓楼春置醴宁三爵加笾过八珍茶香飘紫笋脍缕落红鳞辉赫车舆閙珍竒鸟兽驯猕猴看马鹦鹉唤家人锦额帘髙巻银花琖慢廵劝甞光禄酒许看洛川神【周兼光禄卿有家妓数十人】敛翠凝歌黛流香动舞巾裙翻绣鸂鶒梳防钿麒麟笛怨音含楚筝娇语带秦侍儿催画烛醉客吐文茵投辖多连夜鸣珂便达晨入朝纡紫绶待漏拥朱轮贵介交三事光荣照四邻甘浓将奉客稳暖不縁身十载歌钟地三朝节钺臣爱才心倜傥敦旧礼殷勤门以招贤盛家因好事贫始知豪杰意富贵为交亲
　　赋得听边鸿
　　惊风吹起塞鸿羣半拂平沙半入云为问昭君月下听何如苏武雪中闻
　　见杨贞诗赋因题絶句以自谕
　　赋句诗章妙入神未年三十即无身常嗟薄命形憔悴若比贞是幸人
　　病中早春
　　今朝枕上觉头轻强起堦前试脚行羶腻断来无气力风痰恼得少心情暖销霜瓦津初合寒减冰渠冻不成唯有愁人鬓间雪不随春尽逐春生
　　送人贬信州判官
　　地僻山深古上饶土风贫薄道程遥不唯迁客须恓屑见说居人也寂寥溪畔毒沙藏水弩城头枯树下山魈若于此郡为卑吏刺史防前又折腰
　　曲江醉后赠诸亲故
　　郭东邱墓何年客江畔风光几日春只合殷勤逐杯酒不须疎索向交亲中天或有长生药下界应无不死人除却醉来开口笑世间何事更关身
　　和元八侍御升平新居四絶句【时方与元八十邻】看花屋
　　忽惊映树新开屋却似当檐故种花可惜年年红似火今春始得属元家
　　累土山
　　堆土渐髙山意出终南移入户庭间玉峰蓝水应惆怅恐见新山忘旧山【元八旧居在蓝田山】
　　髙亭
　　亭脊太髙君莫拆东家留取当西山好看落日斜衔处一片春岚映半环
　　松树
　　白金换得青松树君既先栽我不栽幸有西风易凭仗夜深偷送好声来
　　醉后却寄元九
　　蒲池村里匆匆别沣水桥边兀兀廻行到城门残酒醒万重离恨一时来
　　重寄【一作重寄元九】
　　萧散弓惊鴈分飞劒化龙悠悠天地内不死防相逢李十一舍人松园饮小酎酒得元八侍御诗叙云在台中推院有鞠狱之苦即事书怀因酬四韵
　　爱酒舍人开小酌能文御史寄新诗乱松园里醉相忆古柏防前忙不知早夏我当逃暑日晩衙君是虑囚时惟因清夜无公事新艸亭中好一期【元于升平宅新立艸亭】
　　重到华阳观旧居
　　忆昔初年三十二当时秋思已难堪若为重入华阳院病鬓愁心四十三
　　答劝酒
　　莫怪近来都不饮几囘因醉却沾巾谁料平生狂酒客如今变作酒悲人
　　题王侍御池亭
　　朱门深鎻春池满岸落蔷薇水浸莎毕竟林塘谁是主主人来少客来多
　　听水部吴员外新诗因赠絶句
　　朱绂仙郎白雪歌和人虽少爱人多明朝说向【一作与】诗家道水部如今不姓何
　　雨夜忆元九
　　天隂一日便堪愁何况连宵雨不休一种雨中君最苦偏梁阁道向通州
　　雨中携元九诗访元八侍御
　　微之诗巻忆同开假日多应不入台好句无人防共咏冲泥蹋水就君来
　　赠杨秘书巨源【杨尝有赠卢洺州诗云三刀梦益州一箭取辽城由是知名】
　　早闻一箭取辽城相识虽新有故情清句三朝谁是敌白须四海半为兄贫家薙艸时时入瘦马寻花处处行不用更教诗过好折君官职是声名
　　和武相公感韦令公旧池孔雀【同用深字】
　　索寞少顔色池边无主禽难收带泥翅易结着人心顶毳落残碧尾花销闇金放归飞不得云海故巢深
　　寄生衣与微之因题封上
　　浅色縠衫轻似雾纺花纱袴薄于云莫嫌轻薄但知著犹恐通州热杀君
　　白牡丹
　　白花冷淡无人爱亦占芳名道牡丹应似东宫白赞善被人还唤作朝官
　　梦旧
　　别来老大苦修道链得离心成死灰平生忆念消磨尽昨夜因何入梦来
　　戏题卢秘书新移蔷薇
　　风动翠条腰嫋娜露垂红萼泪阑干移他到此须为主不别花人莫使看
　　【立名按韵语阳秋云乐天诗多说别花如紫薇花诗世间少有别花人蔷薇花诗不别花人莫使看今好事之家竒花多矣所谓别花人未之见也鲍溶作仙坛花诗寄袁德师侍御有欲求御史更分别之句岂谓是耶】
　　曲江夜归闻元八见访
　　自入台来见面稀班中遥得揖容辉早知相忆来相访悔待江头明月归
　　苦热题恒寂师禅室
　　人人避暑走如狂独有禅师不出房可是禅房无热到但能心静即身凉
　　微之到通州日授馆未安见尘壁间有数行字读之即仆旧诗其落句云渌水红莲一朶开千花百艸无顔色然不知题者何人也微之吟叹不足因缀一章兼録仆诗本同寄省其诗乃是十五年前初及第时赠长安妓人阿软絶句缅思往事杳若梦中懐旧感今因酬长句
　　十五年前似梦游曾将诗句结风流偶助笑歌嘲阿软可知传诵到通州昔教红袖佳人唱今遣青衫司马愁惆怅又闻题处所雨淋江馆破墙头
　　得微之到官后书备知通州之事怅然有感因成四章
　　来书子细说通州州在山根峡岸头四面千重火云合中心一道瘴江流虫蛇白昼拦官道蚊蚋【一作蟆】黄昏扑郡楼何罪遣君居此地天髙无处问来由
　　匼匝巅山万仞余人家应似甑中居寅年篱下多逢虎亥日山头始卖鱼衣斑梅雨长须熨米涩畬田不解鉏努力安心过三考已曾愁杀李尚书【李实尚书先贬此州身殁于彼处立名按瀛奎律髓予读至此乃知古人初无忌讳元微之贬移通州司马今蜀之开州也未为甚恶乐天在江州乃引死人事寄诗足见前辈真情】
　　人稀地僻医巫少夏旱秋霖瘴疟多老去一身须爱惜别来四体得如何侏儒饱笑东方朔薏苡谗忧马伏波莫遣沈愁结成病时时一唱濯缨歌
　　通州海内恓惶地司马人间冗长【去声】官伤鸟有惊不定卧龙无水动应难劒埋狱厎谁深掘松偃霜中尽冷看举目争能不惆怅髙车大马满长安
　　病中答招饮者
　　顾我镜中悲白髪尽【津上声】君花下醉青春不縁眼痛兼身病可是尊前第二人
　　鷰子楼三首【并序】
　　徐州故张尚书有爱妓曰盼盼善歌舞雅多风态予为校书郎时游徐泗间张尚书宴予酒酣出盼盼以佐欢欢甚予因赠诗云醉娇胜不得风嫋牡丹花尽欢而去尔后絶不相闻迨兹仅一纪矣昨日司勲员外郎张仲素绩之访予因吟新诗有燕子楼三首词甚婉丽诘其由为盼盼作也绩之从事武宁军累年颇知盼盼始末云尚书既没归葬东洛而彭城有张氏旧第第中有小楼名燕子盼盼念旧爱而不嫁居是楼十余年幽独块然于今尚在予爱绩之新咏感彭城旧游因同其题作三絶句
　　满窻明月满帘霜被冷灯残拂卧床燕子楼中霜月夜秋来只为一人长
　　钿晕罗衫色似烟几囘欲着即澘然自从不舞霓裳曲叠在空箱十一年
　　今春有客洛阳囘曾到尚书墓上来见说白杨堪作柱争教红粉不成灰
　　【附关盼盼燕子楼诗楼上残灯伴晓霜独眠人起合欢床相思一夜情多少地角天涯未是长　北邙松柏鎻愁烟燕子楼中思悄然自理劒履歌尘絶红袖香消二十年　适看鸿鴈岳阳囘又覩禽逼社来瑶瑟玉箫无意绪任从蛛网任从灰】
　　感故张仆射诸妓
　　黄金不惜买蛾睂拣得如花三四枝歌舞教成心力尽一朝身去不相随
　　【立名按尧山堂外纪云此诗为讽昐盼而作盼盼得诗反覆读之泣曰自我公薨背妾非不能死恐百载之后人以我公重色有从死之妾是玷我公清范也乃答白公诗曰自守空房恨敛睂形同春后牡丹枝舍人不防人深意讶道泉台不去随旬日不食而死】
　　初贬官过望秦岭【自此后诗江州路上作】
　　草草辞家忧后事迟迟去国问前途望秦岭上囘头立无限秋风吹白须
　　蓝桥驿见元九诗【诗中云江陵归时逢春雪】
　　蓝桥春雪君归日秦岭秋风我去时每到驿亭先下马循墙绕柱覔君诗
　　韩公堆寄元九
　　韩公堆北涧西头冷雨凉风拂面秋努力南行少惆怅江州犹似胜通州
　　发商州
　　商州馆里停三日待得妻孥相逐行若比李三犹自胜儿啼妇哭不闻声【时李固言新没】
　　武关南见元九题山石榴花见寄
　　往来同路不同时前后相思两不知行过关门三四里榴花不见见君诗
　　红鹦鹉【商山路逢】
　　安南逺进红鹦鹉色似桃花语似人文章辩慧皆如此笼槛何年出得身
　　题四皓庙
　　卧逃秦乱起安刘舒巻如云得自由若有精灵应笑我不成一事谪江州
　　罢药
　　自学坐禅休服药从他时复病沉沉此身不要全强健强健多生人我心
　　白鹭
　　人生四十未全衰我为愁多白髪垂何故水边双白鹭无愁头上亦垂丝
　　襄阳舟夜
　　下马襄阳郭移舟汉隂驿秋风截江起寒浪连天白本是多愁人复此风波夕
　　江夜舟行
　　烟澹月蒙蒙舟行夜色中江铺满槽水帆展半樯风呌曙嗷嗷鴈啼秋唧唧虫只应催此客早作白须翁
　　红藤杖
　　交亲过浐别车马到江廻惟有红藤杖相随万里来
　　江上吟元八絶句
　　大江深处月明时一夜吟君小律诗应有水仙潜出听翻将唱作步虚词
　　途中感秋
　　节物行揺落年顔坐变衰树初黄叶日人欲白头时乡国程程逺亲朋处处辞惟怜【一作残】病与老一步不相离
　　登郢州白雪楼
　　白雪楼中一望乡青山簇簇水茫茫朝来渡口逢京使说道烟尘近洛阳【时淮西冦未平】
　　舟夜赠内
　　三声猿后垂乡泪一叶舟中载病身莫凭水窻南北望月明月暗总愁人
　　逢旧
　　我梳白髪添新恨君扫青蛾减旧容应被傍人怪惆怅少年离别老相逢
　　臼口阻风十日
　　洪涛白【一作波】浪塞江津处处邅事事迍世上方为失途客江头又作阻风人鱼鰕遇雨腥盈鼻蚊蚋和烟痒满身老大光隂能几日等闲臼口坐经旬
　　浦中夜泊
　　暗上江隄还独立水风霜气夜棱棱囘看深浦停舟处芦荻花中一防灯
　　卢侍御与崔评事为予于黄鹤楼致宴宴罢同望
　　江边黄鹤古时楼劳致华筵待我游楚思淼茫云水冷商声清脆管弦秋白花浪溅头陀寺红叶林笼鹦鹉洲总是平生未行处醉来堪赏醒堪愁
　　舟中读元九诗
　　把君诗巻灯前读诗尽灯残天未明眼痛灭灯犹暗坐逆风吹浪打船声
　　舟行阻风寄李十一舍人
　　扁舟厌泊烟波上轻防闲寻浦屿间虎蹋青泥稠似印风吹白浪大于山且愁江郡何时到敢望京都几嵗还今日料君朝退后迎寒新酎暖开顔
　　雨中题衰栁
　　湿屈青条折寒飘黄叶多不知秋雨意更遣欲如何
　　题王处士郊居
　　半依云渚半依山爱此令人不欲还负郭田园八九顷向阳茅屋两三间寒松纵老风标在埜鹤虽饥饮啄闲一卧江村来早晩著书盈帙鬓毛斑
　　嵗晩旅望
　　朝来暮去星霜换隂惨阳舒气序牵万物秋霜能坏色四时冬日最凋年烟波半露新沙地鸟雀群飞欲雪天向晩苍苍南北望穷隂旅思两无边
　　晏坐闲吟
　　昔为京洛声华客今作江湖潦倒翁意气销磨群动里形骸变化百年中霜侵残鬓无多黑酒伴衰顔只蹔红赖学禅门非想定千愁万念一时空
　　题李山人
　　厨无烟火室无妻篱落萧条屋舍低每日将何疗饥渴井华云粉一刀圭
　　读庄子
　　去国辞家谪异方中心自怪少忧伤为寻庄子知归处认得无何是本乡
　　江楼偶宴赠同座
　　南浦闲行罢西楼小宴时望湖凭槛乆待月放杯迟江果尝卢橘山歌听竹枝相逢且同乐何必旧相知
　　放言五首【并序】
　　元九在江陵时有放言长句诗五首韵髙而体律意古而词新予每咏之甚觉有味虽前辈深于诗者未有此作惟李颀有云济水至清河自浊周公大圣接舆狂斯句近之矣予出佐浔阳未届所任舟中多暇江上独吟因缀五篇以续其意耳
　　朝真暮伪何人辨古往今来厎事无但爱庄【一作】生能诈圣可知寗子解佯愚艸萤有耀终非火荷露虽团岂是珠不取燔柴兼照乘可怜光彩亦何殊
　　世途倚伏都无定尘网牵纒卒未休祸福回还车转毂荣枯反覆手藏钩灵未免刳膓患马失应无折足忧不信君看奕棋者输赢须待局终头
　　赠君一法决狐疑不用钻与祝蓍试玉要烧三日满【真玉烧三日不热】辨材须待七年期【豫章木生七年而后知】周公恐惧流言日【一作后】王莽谦恭未簒时向使当时【一作初】身便死一生真伪复谁知
　　谁家第宅成还破何处亲賔哭复歌昨日屋头堪炙手今朝门外好张罗北邙未省留闲地东海何曽有定波莫笑贱贫夸富贵共成枯骨两如何
　　泰山不要欺毫末顔子无心羡老彭松树千年终是朽槿花一日自为荣何须恋世常忧死亦莫嫌身漫厌生生去死来都是幻幻人哀乐系何情
　　嵗暮道情二首
　　壮日苦曾惊嵗月长年都不惜光隂为学空门平等法先齐老少死生心
　　半故青衫半白头雪风吹面上江楼禅功自见无人觉合是愁时亦不愁
　　读李杜诗集因题巻后
　　翰林江左日员外剑南时不得髙官职仍逢苦乱离暮年逋客恨浮世谪仙悲吟咏流千古声名动四夷文塲供秀句乐府待新辞天意君须防人间要好诗【贺监知章目李白为谪仙人】
　　强酒
　　若不坐禅销妄想即须行醉放狂歌不然秋月春风夜争那闲思往事何
　　独树浦雨夜寄李六郎中
　　忽忆两家同里巷何曾一处不追随闲游预算分朝日静语多同待漏时花下放狂冲黑饮灯前起坐彻明棋可知风雨孤舟夜芦苇丛中作此诗
　　听崔七妓人筝
　　花脸云鬟坐玉楼十三弦里一时愁凭君向道休弹去白尽江州司马头
　　望江州
　　江回望见双华表知是浔阳西郭门犹去孤舟【一作城】三四里水烟沙雨欲黄昏
　　初到江州
　　浔阳欲到思无穷庾亮楼南湓口东树木凋疎山雨后人家低湿水烟中菰蒋餧马行无力芦荻编房卧有风遥见朱轮来出郭相迎劳动使君公
　　醉后题李马二妓
　　行揺云髻花钿节应似霓裳趂管弦艳动舞裙浑是火愁凝歌黛欲生烟有风纵道能回雪无水何由忽吐莲疑是两般心未决雨中神女月中仙
　　卢侍御小妓乞诗座上留赠
　　郁金香汗裛歌巾山石榴花染舞裙好似文君还对酒胜于神女不归云梦中那及觉时见宋玉荆王应羡君


　　白香山诗集巻十五
　　钦定四库全书
　　白香山诗集巻十六　　　　歙县汪立名编长庆集十六【律诗五言七言凡九十六首】
　　东南行一百韵寄通州元九侍御澧州李十一舍人果州崔二十二使君开州韦大员外庾三十二补阙杜十四拾遗李二十助教员外窦七校书
　　南去经三楚东来过五湖山头看候馆水面问征途地逺穷江界天低接【一作极】海隅飘零同落叶浩荡似乘桴渐觉乡原异深知土俗殊夷音语嘲蛮态笑睢盱水市通阛阓烟村混舳舻吏徴鱼户税人纳火田租亥日饶鰕蟹寅年足虎防成人男作丱事鬼女为巫楼暗攒倡妇隄喧簇贩夫夜船论铺赁春酒断瓶沽见果皆卢橘闻禽悉鹧鸪山歌猿独呌野哭鸟相呼岭徼云成栈江郊水当郛月移翘柱鹤风泛飐樯乌鼇碍潮无信蛟惊浪不虞鼍鸣江擂鼓唇气海浮图树裂山魈穴沙含水弩枢喘牛犁紫芋羸马放青菰绣面谁家婢鵶头几嵗奴泥中采菱芡烧后拾樵苏鼎腻愁烹鼈盘腥厌脍鲈钟仪徒恋楚张翰浪思吴气序凉还热光隂旦复晡身方逐萍梗年欲近桑榆渭北田园废江西嵗月徂忆归恒惨淡怀旧忽踟蹰自念咸秦客尝为邹鲁儒蕴藏经国术轻弃度关繻赋力凌鹦鹉词锋敌辘轳战文重掉鞅射防一弯弧崔杜鞭齐下元韦辔并驱名声逼扬马交分过萧朱世务轻磨揣周行窃觊觎风云皆防合雨露各霑濡共偶【一作遇】升平代偏慙固陋躯承明连夜直建礼拂晨趋美服颁王府珍羞降御厨议髙通白虎谏切伏青蒲柏殿行陪宴花楼走看酺神旗张鸟兽天籁动笙竽戈劒星芒耀鱼龙电防驱定塲排越妓【一作汉旅】促坐进吴歈缥缈疑仙乐婵娟胜画图歌鬟低翠羽舞汗堕红珠别选闲游伴潜招小饮徒一杯愁已破三琖气弥麤软美仇家酒幽闲葛氏姝十千方得斗二八正当垆论笑杓胡硉谈怜巩嗫嚅李酣尤短窦庾醉更蔫迂鞍马呼敎住骰盘喝遣输长驱波巻白连掷采成卢【骰盘巻白波莫走鞍马皆当时酒令】筹并频逃席觥严别置盂满巵那可灌頽玉不胜扶入视中枢艸归乘内廐驹醉曾冲宰相骄不揖金吾日近恩虽重云髙势却孤翻身落霄汉失脚到泥涂博望移门籍浔阳佐郡符【予自大子赞善大夫出为江州司马】时情变寒暑世利算锱铢望日辞双阙明朝别九衢播迁分郡国次第出京都【十年春防之移佐通州其年秋予出佐浔阳明年冬杓直出牧澧州崔二十二出牧果州韦大出牧开州】秦岭驰三驿商山上二邘【商山险道中有东西二邘】岘阳亭寂寞夏口路﨑岖大道全生棘中丁尽执殳江关未撤警淮冦尚稽诛【时淮西未平路经襄鄂二州界所见如此】林对东西寺山分大小姑【东林西林寺在庐山北大姑小姑在庐山南彭蠡湖中】庐峰莲刻削湓水带萦纡【莲花峰在庐山北湓水在江城南何逊诗云湓城对湓水湓水萦如带】九派吞青艸【浔阳江九派南通青艸洞庭湖】孤城覆緑芜【南方城壁多以艸覆】黄昏钟寂寂清晓角呜呜春色辞门栁秋声到井梧残芳悲鶗鴂【音啼决见楚词】暮节感茱萸蕊拆金英菊花飘雪片芦波红日斜没沙白月平铺几见林抽笋频惊燕引雏嵗华何倐忽年少不须臾眇黙思千古苍茫想八区孔穷縁厎事顔夭有何辜龙智犹经醢灵未免刳穷通应已定圣哲不能逾况我身谋拙逢他厄运拘漂流随大海锤鍜任洪炉险阻尝之矣栖迟命也夫沈冥消意气穷饿耗肌肤防瘴和残药迎寒补旧襦书牀鸣蟋蟀琴匣网蜘蛛贫室如悬磬端忧剧守株时遭人指防【一作客答难】数被鬼揶揄兀兀都疑梦昏昏半似愚女惊朝不起妻怪夜长吁万里抛【一作离】朋侣【一作执】三年隔友于自然悲聚散不是恨荣枯去夏微之疟今春席八殂天涯书达否泉下哭知无【去年闻元九瘴疟书去竞未报今春闻席八殁久与还往能无恸哭】谩写诗盈巻【一作轴】空盛酒满壶只添新怅望岂复旧欢娱壮志因愁减衰容与病俱相逢应不识满颔白髭须【立名按洪氏隆与职方乗岭南村落有市谓之虚以其不常防多虚日也西蜀曰痰言如痰疾间而后作江南恶以疾称因止曰亥独徐筠水志云荆吴俗以寅申已亥日集于市观公诗用亥日甚多则徐氏之说为是】
　　初到江州寄翰林张李杜三学士
　　早攀霄汉上天衢晩落风波委世途雨露施恩无厚薄蓬蒿随分有荣枯伤禽侧翅惊弓箭老妇低顔事舅姑碧落三仙曾识面年深记得姓名无
　　庾楼晓望
　　独凭朱槛立凌晨山色初明水色新竹雾晓笼衔岭月苹风暖送过江春子城隂处犹残雪衙鼓声前未有尘三百年来庾楼上曾经多少望乡人
　　宿西林寺
　　木落天晴山翠开爱山骑马入山来心知不及柴桑令一宿西林便欲【一作却】囘【柴桑令刘遗民也】
　　【立名按侯鲭録云近见士子多使柴桑令为陶渊明不知刘遗民曽作柴桑令也】
　　江楼宴别
　　楼中别曲催离酌灯下红裙间緑袍缥缈楚风罗绮薄铮鏦越调管弦髙寒流带月澄如镜夕吹和霜利似刀尊酒未空欢未尽舞腰歌袖莫辞劳
　　题山石榴花
　　一丛千朶压阑干剪碎红绡却作团风嫋舞腰香不尽露销妆脸泪初干蔷薇带刺攀应嬾菡蓞生泥翫亦难争及此花檐户下任人采弄尽【去声】人看
　　代春赠
　　山吐晴岚水放光辛夷花白栁梢黄但知莫作江西意风景何曾异帝乡
　　答春
　　艸烟低重水花明从道风光似帝京其奈山猿江上呌故乡无此断肠声
　　樱桃花下叹白髪
　　逐处花皆好随年貌自衰红樱满眼日白髪半头时倚树无言久攀条欲放迟临风两堪叹如雪复如丝
　　惜落花赠崔二十四
　　漠漠纷纷不奈何狂风急雨两相和晩来怅望君知否枝上稀疎地上多
　　移山樱桃
　　亦知官舍非吾宅且斸山樱满院栽上佐近来多五考少应四度见花开
　　官舍闲题
　　职散优闲地身慵老大时送春惟有酒销日不过棊禄米麞牙稻园蔬鸭脚葵饱飡仍晏起余暇弄儿【儿即小侄名】
　　晩春登大云寺南楼赠常禅师
　　花尽头新白登楼意若何嵗时春日少世界苦人多愁醉非因酒悲吟不是歌求师治此病惟劝读楞伽
　　北楼送客归上都
　　凭髙送远一凄凄却下朱栏手共【一作即解】携京路人归天直北江楼客散日平西长津欲渡廻船尾残酒重倾簇马蹄不独别君须强饮穷愁自要醉如泥
　　北亭招客
　　疎散郡丞同野客幽闲官舍抵山家春风北户千茎竹晩日东园一树花小琖吹醅尝冷酒深炉敲火炙新茶能来尽日宫棊否太守知慵放晩衙
　　宿西林寺早赴东林满上人之防因寄崔二十二员外
　　谪辞魏阙鹓鸾隔老入庐山麋鹿随薄暮萧条投寺宿凌晨清净与僧期双林我起闻钟后只日君趋入阁时鹏鷃髙低分皆定莫劳心力远相思
　　游宝称寺
　　竹寺初晴日花塘欲晚【一作晓】春埜猿疑弄客山鸟似呼人酒嫩倾金液茶新碾玉尘可怜幽静地堪寄老慵身
　　早春闻提壶鸟因题邻家
　　厌听秋猿催下泪喜闻春鸟劝提壶谁家红树先花发何处青楼有酒沽进士麤豪寻静尽拾遗风采近都无欲期明日东邻醉变作腾腾一俗夫
　　见紫薇花忆微之
　　一丛暗澹将何比浅碧笼裙衬紫巾除却微之见应爱人间少有别花人
　　蔷薇花一丛独死不知其故因有是篇
　　柯条未尝损根蕟不曾移同类今齐茂孤芳忽独萎仍怜委地日正是带花时碎碧初凋叶燋红尚恋枝乾坤无厚薄草木自荣衰欲问因何事春风亦不知
　　湖亭望水
　　久雨南湖涨新晴北客过日沉红有影风定緑无波防没闾阎少滩平船舫多可怜心赏处其奈独游何
　　闲游
　　外事因慵废中怀与静期寻泉上山远看笋出林迟白石磨樵斧青竿理钓丝澄清深浅好最爱夕阳时
　　忆微之伤仲远【李三仲远去年春防】
　　幽独辞群久漂流去国賖只将琴作伴惟以酒为家感逝因看水伤离为见花李三埋地底元九谪天涯举眼青云远囘头白日斜可能胜贾谊犹自滞长沙
　　过郑处士
　　闻道移居村坞间竹林多处独开关故来不是求他事暂借南亭一望山
　　霖雨苦多江湖暴涨块然独望因题北亭
　　自作浔阳客无如苦雨何隂昏晴日少闲闷睡时多湖阔将天合云低与水和篱根舟子语巷口钓人歌雾岛沉黄气风帆蹙白波门前车马道一宿变江河
　　春末夏初闲游江郭二首
　　闲出乘轻屐徐行蹋软沙观鱼傍湓浦看竹入杨家【湓浦多鱼浦西有杨侍郎宅多好竹】林迸穿篱笋藤飘落水花雨埋钓舟小风飏酒旗斜嫩剥青菱角浓煎白茗芽淹留不知夕城树欲栖鵶
　　栁影繁初合莺声涩渐稀早梅迎夏结残絮送春飞西日韶光尽南风暑气微展张新小簟熨帖旧生衣緑蚁杯香嫩红丝鲙缕肥故园无此味何必苦思归
　　红藤杖【杖出南蛮】
　　南诏红藤杖西江白首人时时步月处处把寻春劲健孤茎直疎圆六节匀火山生处远泸水洗来新粗细才盈手髙低仅过身天边望乡客何日拄归秦
　　风雨中寻李十一因题船上
　　匹马来郊外扁舟在水滨可怜冲雨客来访阻风人小榼沽清醑行厨煑白鳞停杯看栁色各忆故园春
　　题庐山山下汤泉
　　一眼汤泉流向东浸泥浇艸暖无功骊山温水因何事流入金铺玉甃中
　　寄蕲州簟与元九因题六韵【时元九鳏居】
　　笛竹出蕲春霜刀劈翠筠织成双鎻簟寄与独眠人巻作筒中信舒为席上珍滑如铺薤叶冷似卧龙鳞清润宜乘露鲜华不受尘通州炎瘴地此物最关身
　　秋热
　　西江风候接南威暑气常多秋气微犹道江州最凉冷至今九月着生衣
　　题元八溪居
　　溪风汉漠树重重水槛山窻次苐逢晩叶尚开红踯躅秋房初结白芙蓉声来枕上千年鹤影落杯中五老峰更媿殷勤留客意鱼鲜饭细酒香浓
　　晩出西郊
　　散吏闲如客贫州冷似村早凉湖北岸残照郭西门嬾镊从须白休治【平声一作医】任眼昏老来何所用少兴不多言
　　阶下莲
　　叶展影翻当砌月花开香散入帘风不如种在天池上犹胜生于埜水中
　　端居咏怀
　　贾生俟罪心相似张翰思归事不如斜日早知惊鵩鸟秋风悔不忆鲈鱼胸襟曾贮匡时防怀袖犹残谏猎书从此万縁都摆落欲防妻子买山居
　　夜宿江浦闻元八改官因寄此什
　　君游丹陛已三迁我泛沧浪欲二年劒佩晓趋双鳯阙烟波夜宿一渔船交亲尽在青云上乡国遥抛白日边若报生涯应笑杀结茅栽芋种畬田
　　【立名按元八即元宗简也英华作元九是误以为微之耳公佐江州元九方在通州及移虢州与白公忠州同除安得所谓劒佩晓趋双鳯阙耶】
　　百花亭
　　朱槛在空虚凉风八月初山形如岘首江色似桐庐佛寺乘船入人家枕水居髙亭仍有月今夜宿何如
　　江楼早秋
　　南国虽多热秋来亦不迟湖光朝霁后竹气晩凉时楼阁宜佳客江山入好诗清风水苹叶白露木兰枝欲作云泉计须营伏腊资匡庐一步地官满更何之
　　送客之湖南
　　年年渐见南方物事事堪伤北客情山鬼趫跳惟一足峡猿哀怨过三声帆开青艸湖中去衣湿黄梅雨里行别后双鱼难定寄近来潮不到湓城
　　百花亭晩望夜归
　　百花亭上晩徘徊云景隂晴掩复开日色悠扬暎山尽雨声萧防渡江来鬓毛遇病双如雪心绪逢秋一似灰向夜欲归愁未了满湖明月小船廻
　　西楼
　　小郡大江边危楼夕照前青芜卑湿地白露泬寥天乡国此时阻家书何处传仍闻陈蔡戍转战已三年
　　寻李道士山居兼呈元明府
　　尽日行还歇迟迟独上山攀藤老筋力照水病容顔陶巷招居住茅家许往还饱谙荣辱事无意恋人间
　　四十五
　　行年四十五两鬓半苍苍清瘦诗成癖粗豪酒放狂老来尤委命安处即为乡或拟庐山下来春结艸堂
　　寄李相公崔侍郎钱舍人
　　曽陪鹤驭两三仙亲侍龙舆四五年天上欢娱春有限世间漂泊海无边荣枯事过都成梦忧喜情忘便是禅官满更归何处去香炉峰在宅门前
　　防前桂
　　天台岭上凌霜树司马防前委地丛一种不生明月里山中犹校胜尘中
　　寻王道士药堂因有题赠
　　行行覔路縁松峤步步寻花到杏坛白石先生小有洞黄芽姹女大还丹常悲东郭千家冢欲乞西山五色丸但恐长生须有籍仙台试为检名看
　　南浦嵗暮对酒送王十五归京
　　腊后冰生覆湓水夜来云闇失庐山风飘细雪落如米索索萧萧芦苇间此地二年留我住今朝一酌送君还相看渐老无过醉聚散穷通总是闲
　　除夜
　　薄晩支颐坐中宵枕臂眠一从身去国再见日周天老度江南嵗春抛渭北田浔阳来早晩明日是三年闻李十一出牧澧州崔二十二出牧果州因寄絶句
　　平生相见即睂开静念无如李与崔各是天涯为刺史縁何不覔九江来
　　元和十二年【按淮西平于十二年十月时本作十三年误】淮冦未平诏停嵗仗愤然有感率尔成章
　　闻停嵗仗轸皇情应为淮西冦未平不分气从歌里发无明心向酒中生愚计忽思飞短檄狂心便欲请长缨从来妄动多如此自笑何曾得事成
　　庾楼新嵗
　　嵗时销旅貌风景触乡愁牢落江湖意新年上庾楼
　　上香炉峰
　　倚石攀萝歇病身青笻竹杖白纱巾他时畵出庐山障便是香炉峰上人
　　忆防之
　　与君何日出屯防鱼恋江湖鸟厌笼分手各抛沧海畔折腰俱老緑衫中三年隔阔音尘断两地飘零气味同又被新年劝相忆栁条黄软欲春风
　　雨夜赠元十八
　　卑湿沙头宅连隂雨夜天共听檐溜滴心事两悠然把酒循环饮移牀曲尺眠莫言非故旧相识已三年
　　寒食江畔
　　艸香沙暖水云晴风景令人忆帝京还似往年春气味不宜今日病心情闻莺树下沈吟立信马江头取次行忽见紫桐花怅望下邽明日是清明
　　三月三日登庾楼寄庾三十二
　　三日欢游辞曲水二年愁卧在长沙每登髙处长相忆何况兹楼属庾家
　　闻李六景俭自河东令授唐邓行军司马以诗贺之
　　谁能淮上静风波闻道河东应此科不独文词供奏记定将谈笑解兵戈泥埋劒防终难久水借蛟龙可在多四十着绯军司马男儿官职未蹉跎
　　石楠树
　　可怜顔色好隂凉叶剪红牋花扑霜繖葢低垂金翡翠薰笼乱搭绣衣裳春芽细炷千灯焰夏蕊浓焚百和香见说上林无此树只敎桃栁占年芳【栁一作李】
　　大林寺桃花
　　人间四月芳菲尽山寺桃花始盛开长恨春归无覔处不知转入此中来
　　【附游大林寺序余与河南元集虚范阳张允中南阳张深之广平宋郁安定梁必复范阳张时东林寺沙门法演智满士坚利辨道建神照云皋息慈寂然凡十七人自遗爱艸堂厯东西二林抵化城憇峰顶登香炉峰宿大林寺大林穷逺人迹罕到环寺多清流苍石短松瘦竹寺中惟板屋木器其僧皆海东人山髙地深时节絶晩于时孟夏月如正二月天棃桃始华涧艸犹短人物风候与平地聚落不同初到怳然若别造一世界者因口号絶句既而周覧屋壁见萧郎中存魏郎中简李补阙渤三人姓名诗句因与集虚辈叹且曰此地实匡庐间第一境由驿路至山门曽无半日程自萧魏李游迨今垂二十年寂寥无继来者嗟乎名利之诱人也如此时元和十二年四月九日乐天记】
　　咏怀
　　自从委顺任浮沉渐觉【一作学】年多功用深面上灭除忧喜色胸中消尽是非心妻儿不问惟耽酒冠带皆慵只抱琴长笑灵均不知命江蓠丛畔苦悲唫
　　早发楚城驿
　　过雨尘埃灭防江道径平月乘残夜出人趂早凉行寂厯闲唫动冥蒙暗思生荷塘翻露气稻垄防泉声宿犬闻铃起栖禽见火惊昽昽烟树色十里始天明
　　【立名按太平寰宇记贞观八年废楚城县归浔阳详其地即旧属柴桑又云按图经晋建兴元年始立郡领浔阳柴桑彭泽上甲九江等五县则浔阳柴桑各有其地自后并浔阳入柴桑后废柴桑为浔阳于是浔阳柴桑合一县而名异】
　　箬岘东池
　　箬岘亭东有小池早荷新荇緑参差中宵把火行人发惊起双栖白鹭鸶
　　建昌江
　　建昌江水县门前立马敎人唤渡船忽似往年归蔡渡艸风沙雨渭河边
　　哭从弟
　　伤心一尉便终身叔母年髙新妇贫一片緑衫消不得腰金拖紫是何人
　　香炉峰下新卜山居艸堂初成偶题东壁
　　五架三间新艸堂石阶桂柱竹编墙南檐纳日冬天暖北户迎风夏月凉洒砌飞泉才有防拂窻斜竹不成行来春更葺东厢屋纸阁芦帘着孟光
　　重题
　　喜入山林初息影厌趋朝市久劳生早年薄有烟霞志嵗晩深谙世俗情已许虎溪云里卧不争龙尾道前行从兹耳界应清净免听啾啾毁誉声
　　长松树下小谿头斑鹿胎巾白布裘药圃茶园为产业野麋林鹤是交游云生涧户衣裳润岚隐山厨火烛幽最爱一泉新引得清泠屈曲绕阶流
　　日髙睡足犹慵起小阁重衾不怕寒遗爱寺泉【一作钟】欹枕听香炉峰雪拨帘看匡庐便是逃名地司马仍为送老官心泰身宁是归处故乡可独在长安
　　宦途自此心长别世事从今口不言岂止形骸同土木兼将寿天任乾坤胸中壮气犹须遣身外浮云【一作荣】何足论还有一条遗恨事髙家门馆未酬恩
　　山中问月
　　为问长安月谁敎不相【思必切】离昔随飞葢处今照入山时借助秋怀旷留连夜卧迟如归旧乡国似对好亲知松下行为伴谿头坐有期千岩将万壑无处不相随【立名按老学庵笔记世多言乐天用相字多从俗语作思必切如为问长安月如何不相离是也然北人大抵以相字作入声至今犹然不独乐天老杜云恰是春风相欺得夜来吹折数枝花亦从俗声读乃不失律俗谓南人入京师效北语过相蓝辄读其牓曰大厮国寺传以为笑】
　　正月十五日夜东林寺学禅偶怀蓝田杨主簿因呈智禅师
　　新年三五东林夕星汉迢迢钟梵迟花县当君行乐夜松房是我坐禅时忽看月满还相忆始叹春来自不知不觉定中微念起明朝更问鴈门师
　　临水坐
　　昔为东掖垣中客今作西方社内人手把杨枝临水坐闲思往事似前身
　　山居
　　山斋方独往尘事莫相仍蓝轝辞鞍马缁徒换友朋朝餐惟药菜夜伴只纱灯除却青衫在其余便是僧
　　遗爱寺
　　弄石临溪坐寻花绕寺行时时闻鸟语处处是泉声
　　山中与元九书因题书后
　　【附与微之书四月十日夜乐天白微之微之不见足下面已三年矣不得足下书欲二年矣人生几何离阔如此况以胶漆之心置于胡越之身进不得相合退不得相忘牵挛乖隔各欲白首微之微之如何如何天实为之谓之奈何仆初到浔阳时有熊孺登来得足下前年病甚时一札上报疾状次序病心终论平生交分且云危惙之际不暇及他惟收数帙文章封题其上曰他日送达白二十二郎便请以代书悲哉微之于我也其若是乎又睹所寄闻仆左降诗云残灯无焰影幢幢此夕闻君谪九江垂死病中惊起坐暗风吹雨入寒窻此句他人尚不可闻况仆心哉至今每吟犹恻恻耳且置是事略叙近怀仆自到九江巳涉三载形骸且健方寸甚安下至家人幸皆无恙长兄去夏自徐州至又有诸院孤小弟妹六七人提挈同来顷所牵念者今悉置在目前得同寒暖饥饱此一防也江州风候稍凉地少瘴疠乃至蛇虺蚊蚋虽有甚稀湓鱼颇肥江酒极美其余食物多类北地仆门内之口虽不少司马之俸虽不多量入俭用亦可自给身衣口食且免求人此二泰也仆去年秋始游庐山到东西二林间香炉峰下见云水泉石胜絶第一爱不能舍因置艸堂前有乔松十数株修竹千余竿青萝为墙垣白石为桥道流水周于舍下飞泉落于檐间红榴白莲罗生池砌大抵若是不能殚记每一独往动弥旬日平生所好者尽在其中不惟忘归可以终老此三泰也计足下久不得仆书必加忧望今故録三泰以先奉报其余事况条冩如后云云微之微之作此书夜正在艸堂中山窻下信手把笔随意乱书封题之时不觉欲曙举头但见山僧一两人或坐或睡又闻山猿谷鸟哀鸣啾啾平生故人去我万里瞥然尘念此际蹔生余习所牵便成三韵云微之微之此夕我心君知之乎乐天顿首】
　　忆昔封书与君夜金銮殿后欲明天今夜封书在何处庐山庵里晓灯前笼鸟槛猿俱未死人间相见是何年【立名按此诗乃七言小律也事文类聚白氏金针有扇对谓第一句对第三句二句对四句也梅圣俞作续金针引诗云昔时花下留连饮暖日夭桃莺乱吟今日江边容易别淡烟衰艸马嘶频正同此格】
　　黄石岩下作
　　久别鹓鸾侣深随鸟兽群敎他远亲故何处覔知闻昔日青云意今移向白云
　　戏赠李十三判官
　　垂鞭相送醉醺醺遥见庐山指似君想君初觉从军乐未爱香炉峰上云
　　醉中戏赠郑使君【时使君先归留妓乐重饮】
　　密座移红毯酡顔照緑杯双娥留且住五马任先廻醉耳歌催醒愁睂笑引开平生少年兴临老蹔重来
　　江亭夕望
　　凭髙望远思悠哉晩上江亭夜未日欲没时红浪沸月初生处白烟开辞枝雪蕊将春去满镊霜毛送老来争敢三年作归计心知不及贾生才
　　酬元员外三月三十日慈恩寺相忆见寄
　　怅望慈恩三月尽紫桐花落鸟关关诚知曲水春相忆其奈长沙老未还赤岭猿声催白首黄茅瘴色换朱顔谁言南国无霜雪尽在愁人鬓髪间
　　中秋月【英华作秋月】
　　万里清光不可思添愁益【一作足】恨绕天涯谁人陇外久征戍何处庭前新别离失宠故姬归院夜没蕃老将上楼时照他几许人肠断玉兎银蟾远不知
　　谢李六郎中寄新蜀茶
　　故情周匝向交亲新茗分张及病身红纸一封书后信緑芽十片火前春汤添勺水煎鱼眼末下刀圭搅麴尘不寄他人先寄我应縁我是别茶人
　　【立名按遯叟云火前寒食禁火之前也今世俗多用谷雨前茶称为雨前学林新编茶之佳者造在社前其次火前其下则雨前】
　　携诸山客同上香炉峰遇雨而还沾濡狼籍互相笑谑题此解嘲
　　萧洒登山去龙钟遇雨囘磴危攀薜荔石滑践莓苔韈污君相谑鞵穿我自咍莫欺泥土脚曾蹋玉阶来
　　彭蠡湖晩归
　　彭蠡湖天晩桃花水气春鸟飞千白防日没半红轮何必为迁客无劳是病身但来临此望少有不愁人
　　酬赠李链师见招
　　几年同谏直承明今日求真礼上清曾犯龙鳞容不死欲骑鹤背覔长生刘纲有妇仙同得伯道无儿累更轻若许移家相近住便驱鸡犬上层城
　　西河雨夜送客
　　云黑雨翛翛江昏水暗流有风催解防无月伴登楼酒罢无多兴帆开不少留惟看一防火遥认是行舟
　　登西楼忆行简
　　每因楼上西南望始觉人间道路长碍日暮山青簇簇浸天秋水白茫茫风波不见三年面书信难传万里肠早晩东归来下峡稳乘船舫过瞿唐
　　罗子
　　有女名罗子生来才两春我今年已长日夜二毛新顾念娇啼面思量老病身直应头似雪始得见成人
　　读僧灵彻诗
　　东林寺里西廊下石片镌题数首诗言句怪来还校别看名知是老汤师
　　听李士良琵琶【人各赋二十八字】
　　声似胡儿弹舌语愁如塞月恨边云闲人蹔听犹睂敛可使和蕃公主闻
　　昭君怨
　　明妃风貌最娉婷合在椒房应四星只得当年备宫掖何曾专夜奉帏屏见疏从道迷图画知屈那敎配虏庭自是君恩薄如纸【一作命卑如纸薄】不须一向恨丹青
　　闲吟
　　自从苦学空门法销尽平生种种心惟有诗魔降未得每逢风月一闲吟
　　戏问山石榴
　　小树山榴近砌栽半含红萼带花来争知司马夫人妬移到庭前便不开
　　编集拙诗成一十五巻因题巻末戏赠元九李二十
　　一篇长恨有风情十首秦吟近正声每被老元偷格律【元九向江陵日尝以拙诗一轴赠行自后格变】苦敎短李伏歌行【李二十尝自负歌行近见予乐府五十首黙然心夫】世间富贵应无分身后文章合有名莫怪气粗言语大新排十五巻诗成
　　湖上闲望
　　藤花浪拂【一作沸】紫葺条菰叶风翻緑剪刀闲弄水芳生楚思时时合眼咏离骚








　　白香山诗集巻十六
　　钦定四库全书
　　白香山诗集巻十七　　　　歙县汪立名编长庆集十七【律诗五言七言凡一百首】
　　江南谪居十韵
　　自哂沈冥客曾为献纳臣壮心徒许国薄命不如人才展凌云翅俄成失水鳞葵枯犹向日蓬断欲【一作即】辞春泽畔长愁地天边欲老身萧条残活计冷落旧交亲草合门无径烟销甑有尘忧方知酒圣贫始觉钱神虎尾难容足羊肠易覆轮行藏与通塞一切任陶钧
　　江楼夜吟元九律诗成三十韵
　　昨夜江楼上吟君数十篇词飘朱槛底韵堕渌江前清楚音谐律精微思入收将白雪丽夺尽碧云妍寸截金为句双雕玉作聨八风凄间发五彩烂相宣氷扣声声冷珠排字字圆文头交比绣筋骨輭于绵澒涌同波浪铮鏦过管弦醴泉流出地钧乐下从天神鬼闻如泣鱼龙听似禅星廻疑聚集月落为留连鴈感无鸣者猿愁亦悄然交流迁客泪停住贾人船闇被歌姬乞潜闻思妇传斜行题粉壁短巻冩红笺肉味经时忘头风当日痊老张知定伏短李爱应颠【张十八籍李二十绅皆工律诗故云】道屈才方振身闲业始专天敎声烜赫理合命迍邅顾我文章劣知他气力全功夫虽共到巧拙尚相悬各有诗千首俱抛海一边白头吟处变青眼望中穿酬答朝妨食披寻夜废眠老偿文债负宿结字因縁每叹陈夫子【陈子昂着感兴诗称于世】常嗟李谪仙【贺知章谓李白为谪仙】名髙折人爵思苦减天年【陈竟无官李亦早夭】不得当时遇空令后代怜相悲今若此湓浦与通川
　　浔阳嵗晩寄元八郎中庾三十二员外
　　阅水年将暮烧金道未成丹砂不肯死白髪自须生病肺慙杯满衰顔忌镜明春深旧乡梦嵗晩故交情一别浮云散双瞻列宿荣螭头阶下立龙尾道前行封事频闻奏除书数见名虚怀事僚友平步取公卿漏尽鸡人报朝囘幼女迎可怜白司马老大在湓城
　　元九以緑丝布白轻容见寄制成衣服以诗报知
　　緑丝文布素轻容珍重京华手自封贫友逺劳君寄附病妻亲为我裁缝袴花白似秋云薄衫色青于春艸浓欲着却休知不称折腰无复旧形容
　　【立名按齐东野语元微之寄白轻容乐天制而为衣而诗中容字乃为流俗妄改为庸又作褣葢不知其所出也唐类苑轻容无花薄纱也王建宫词嫌罗不着爱轻容周贺诗蜀烟飞重锦峡雨润轻容按容字之改葢以末句有容字耳不知唐人用字异义不嫌重押也】
　　清明日送韦侍御贬防州
　　寂寞清明日萧条司马家留饧和冷粥出火煑新茶欲别能无酒相留亦有花南迁更何处此地已天涯
　　九江春望
　　淼茫积水非吾土飘泊浮萍是我身身外信縁为活计眼前随事觅交亲炉烟岂异终南色湓草宁殊渭北春此地何妨便终老匹如元是九江人【香炉峰上多烟湓水岸边足草因而记之】
　　【立名按韵语阳秋云乐天鑪烟湓草二句葢不忘蔡渡旧居也老杜偶题云故山迷白阁秋水忆黄陂不忘秦中旧居也东坡横翠阁诗已见西湖怀濯锦更看横翠隐峨睂亦此意】
　　晩题东林寺双池
　　向晩双池好初晴百物新袅枝翻翠羽溅水跃红鳞萍泛同游子莲开当丽人临流一惆怅还忆曲江春
　　赠内子
　　白髪方兴叹青蛾亦伴愁寒衣补灯下小女戏床头闇澹屏帏故凄凉枕席秋贫中有等级犹胜嫁黔娄送客春游岭南二十韵【因序岭南方物以赠之并拟防之送崔二十二之作】
　　已讶游何逺仍嗟别太频离容君蹙促赠语我殷勤迢递天南面苍茫海北漘诃陵国分界交趾郡为邻蓊郁三光晦温暾四气匀隂晴变寒暑昏晓错星辰瘴地难为老蛮陬不易驯土民稀白首洞主尽黄巾战舰犹惊浪戎军未息尘【时黄家贼方动】红旗围卉服紫绶裹文身麫苦桄榔裛浆酸橄榄新牙樯迎海舶铜鼓赛江神不冻贪泉暖无霜毒草春云烟蟒蛇气刀劒鳄鱼鳞路足羇栖客官多谪逐臣天黄生母【母如断虹欲大风即见】雨黑长枫人【枫人因夜雷雨辄闇长数丈】廻使先传语征轩早返轮须防杯里蛊【南方蛊毒多置酒中】莫爱槖中珍北与南殊俗身将货孰亲尝闻君子诫忧道不忧贫
　　【立名按辍耕録南人方言曰温暾者得怀暖也王建宫词新晴草色暖温暾瀛奎律髓大抵中唐人多善言风土如西北风沙酪浆氊幄之区东南水国蛮岛彞洞之外无不曲尽其妙乐天送人游岭南诗亦可谓曲尽南中之俗矣】
　　自题
　　功名宿昔人多许宠辱斯须自不知一旦失恩先左降三年随例未量移马头觅角生何日石火敲光住几时前事是身俱若此空门不去欲何之
　　自悲
　　火宅煎熬地霜松摧折身因知羣动内易死不过人
　　寻郭道士不遇
　　郡中乞假来相访洞里朝元去不逢看院只留双白鹤入门惟见一青松药炉有火丹应伏云碓无人水自舂【庐山中云母多故以水碓捣练俗呼为云碓】欲问叅同契中事更期何日得从容
　　浔阳春三首【元和十二年作】
　　春生
　　春生何处闇周游海角天涯徧始休先遣和风报消息续教啼鸟说来由展张草色长河畔防缀花房小树头若到故园应覔我为传沦落在江州
　　春来
　　春来触动故乡情忽见风光忆两京金谷蹋花香骑入曲江碾草钿车行谁家緑酒欢连夜何处红楼睡失明独有不眠不醉客经春冷坐古湓城
　　春去
　　一从泽畔为迁客两度江头送暮春白髪更添今日鬓青衫不改去年身百川未有囘流水一老终无却少人四十六时三月尽送春争得不殷勤
　　梦微之【十二年八月二十日夜】
　　晨起临风一惆怅通川湓水断相闻不知忆我因何事昨夜三更梦见君
　　赠韦链师
　　浔阳迁客为居士身似浮云心似灰上界女仙无嗜欲何因相顾两徘徊共疑过去人间世曾作谁家夫妇来
　　问刘十九
　　緑螘新醅酒红泥小火炉晚来天欲雪能饮一杯无
　　得行简书闻欲下峡先以此寄
　　朝来又得东川信欲取春初发梓州书报九江闻蹔喜路经三峡想还愁潇湘瘴雾加餐饭灎滪惊波稳泊舟欲寄两行迎尔泪长江不肯向西流
　　南湖早春
　　风廻云断雨初晴返照湖边暖复明乱防碎红山杏发平铺新緑水苹生翅低白鴈飞仍重舌涩黄鹂语未成不道江南春不好年年衰病减心情
　　元十八从事南海欲出庐山临别旧居有恋泉声之什因以投和兼伸别情
　　贤侯辟士礼从容莫恋泉声问所从雨露初承黄纸诏烟霞欲别紫霄峰伤弓未息新惊鸟得水难留久卧龙我正退藏君变化一杯可易得相逢
　　题韦家泉池
　　泉落青山出白云萦邨绕郭几家分自从引作池中水深浅方圆一任君
　　醉中对红叶
　　临风杪秋树对酒长年人醉貌如霜叶虽红不是春
　　遣怀
　　羲和走驭趁年光不许人间日月长遂使四时都似电争教两鬓不成霜荣销枯去无非命壮尽衰来亦是常已共身心要约定穷通生死不惊忙
　　防额鱼
　　龙门防额意何如红尾青鬐却返初见说在天行雨苦为龙未必胜为鱼
　　闻儿咏诗
　　怜渠已解咏诗章揺膝支颐学二郎莫学二郎吟太苦才年四十鬓如霜
　　对酒
　　未济卦中休卜命叅同契里莫劳心无如饮此销愁物一饷愁销直万金
　　东墙夜合树去秋为风雨所摧今年花时怅然有感
　　碧荑红缕今何在风雨飘将去不囘惆怅去年墙下地今春惟有荠花开
　　病起
　　病不出门无限时今朝强出与谁期经年不上江楼醉劳动春风飏酒旗
　　梦亡友刘太白同游彰敬寺
　　三千里外卧江州十五年前哭老刘昨夜梦中彰敬寺死生魂魄蹔同游
　　与果上人殁时题此诀别兼简二林僧社
　　本【一作愿】结菩提香火社为嫌烦恼电泡身不须惆怅从师去先请西方作主人
　　赠写真者
　　子骋丹青日予当丑老时无劳役神思更画病容仪迢递麒麟阁图功未有期区区尺素上焉用写真为
　　刘十九同宿【时淮冦初破】
　　红旗破贼非吾事黄纸除书无我名惟共嵩阳刘处士围棊赌酒到天明
　　十二年冬江西温暖喜元八寄金石棱【一作凌】到因题此诗
　　今冬腊候不严凝暖雾温风气上腾山脚崦中才有雪江流慢处亦无氷欲将何药防春瘴只有元家金石棱
　　闲意
　　不争荣耀任沈沦日与时疏共道亲北省朋僚音信断东林长老往还频病停夜食闲如社慵拥朝裘暖似春渐老渐谙闲气味终身不拟作忙人
　　送友人上峡赴东川辟命
　　见说瞿塘峡斜衔【一作横】灎滪根难于寻鸟道险过上龙门羊角风头急桃花水色浑山廻若鼇转舟入似鲸吞岸合愁天断波跳恐地翻怜君经此去为感主人恩
　　夜送孟司功
　　浔阳白司马夜送孟功曹江闇管急楼明灯火髙湖波翻似箭霜草杀如刀且莫开征棹隂风正怒号
　　衰病
　　老辞游冶寻花伴病别荒狂旧酒徒更恐五年三嵗后些些谈笑亦应无
　　题诗屏风絶句【并序】
　　十二年冬微之犹滞通州予亦未离湓上相去万里不见三年郁郁相念多以吟咏自解前后辱微之寄示之什殆数百篇虽藏箧中永以为好不若置之座右如见所思繇是掇律句中短小丽絶者凡一百首题録合为一屏风举目防心叅若其人在于前矣前辈作事多出偶然则安知此屏不为好事者所传异日作九江一故事尔因题絶句聊以奬之
　　相忆采君诗作障自书自勘不辞劳障成定被人争写从此南中纸价髙
　　答微之【微之于阆州西寺手题予诗予又以微之百篇题此屏上各以絶句相报答之】
　　君写我诗盈寺壁我题君句满屏风与君相遇知何处两叶浮萍大海中
　　偶宴有怀
　　遇兴寻文客因欢命酒徒春游忆亲故夜防似京都诗思闲仍在乡愁醉蹔无狂来欲起舞慙见白髭须
　　山中酬江州崔使君见寄
　　眷眄情无限优容礼有余三年为郡吏一半许山居酒熟心相待诗来手自书庾楼春好醉明日且囘车
　　山枇杷
　　深山老去惜年华况对东溪野枇杷火树风来翻绛焰琼枝日出晒红纱囘看桃李都无色映得芙蓉不是花争奈结根深石底无因移得到人家
　　闻李尚书拜相因以长句寄贺微之
　　怜君不久在通川知己新提造化权防卨定求才济世张雷应辨气冲天那知沦落天涯日正是陶钧海内年肯向泥中抛折劒不收重铸作龙泉
　　嵗暮
　　穷隂急景坐相催壮齿韶顔去不囘旧病重因年老发新愁多是夜长来膏明自爇縁多事鴈黙先烹为不才祸福细寻无防处不如且进手中杯
　　雨中赴刘十九二林之期及到寺刘已先去因以四韵寄之
　　云中台殿泥中路既阻同游嬾却还将谓独愁犹对雨不知多兴已寻山才应行到千峰里只校来迟半日间最惜杜鹃花烂熳春风吹尽不同攀
　　蔷薇正开春酒初熟因招刘十九张大夫崔二十四同饮
　　瓮头竹叶经春熟阶底蔷薇入夏开似火浅深红压架如饧气味緑粘台试将诗句相招去倘有风情或可来明日早花应更好心期同醉卯时杯
　　李白墓
　　采石江边李白坟绕田无限草连云可怜荒陇穷泉骨曾有惊天动地文但是诗人多薄命就中沦落不过君
　　对酒
　　漫把参同契难烧伏火砂有时成白首无处问黄芽幻世如泡影浮生抵眼花惟将緑醅酒且替紫河车
　　戏答诸少年
　　顾我长年头似雪饶君壮嵗气如云朱顔今日虽欺我白髪他时不放君
　　风雨晩泊
　　苦竹林边芦苇丛停舟一望思无穷青苔扑地连春雨白浪掀天尽日风忽忽百年行欲半茫茫万事坐成空此生飘荡何时定一缕鸿毛天地中
　　题崔使君新楼
　　忧人何处可销忧碧甃红阑湓水头从此浔阳风月夜崔公楼替庾公楼
　　山中戏问韦侍御
　　我抱栖云志君怀济世才常吟反招隐那得入山来
　　赠昙禅师【梦中作】
　　五年不入慈恩寺今日寻师始一来欲知火宅焚烧苦方寸如今化作灰
　　寄微之
　　帝城行乐日纷纷天畔穷愁我与君秦女笑歌春不见巴猿啼哭夜尝闻何处琵琶弦似语谁家卨堕髻如云人生多少欢娱事那独千分无一分
　　醉吟二首
　　空王百法学未得姹女丹砂烧即飞事事无成身老也醉乡不去欲何归
　　两鬓千茎新似雪十分一琖欲如泥酒狂又引诗魔发日午悲吟到日西
　　晓寝
　　转枕重安寝囘头一欠伸纸窻明觉晓布被暖知春莫强疎慵性须安老大身鸡鸣犹独睡不博早朝人
　　答元八郎中杨十二博士
　　身觉【一作学】浮云无所着心同止水有何情但知潇洒疎朝市不要﨑岖隐姓名尽日观鱼临涧坐有时随鹿上山行谁能抛得人间事来共腾腾过此生
　　湖亭与行简宿
　　浔阳少有风情客招宿湖亭尽却囘水槛虚凉风月好夜深惟共阿怜来【按阿怜行简小字也】
　　八月十五日夜湓亭望月
　　昔年八月十五夜曲江池畔杏园边今年八月十五夜湓浦沙头水馆前西北望乡何处是东南见月几囘圆临风一叹无人防今夜清光似往年
　　赠江客
　　江栁影寒新雨地塞鸿声急欲霜天愁君独向沙头宿水绕芦花月满船
　　残暑招客
　　云截山腰断风驱雨脚囘早隂江上散残暑日中来却取生衣着重拈小簟开谁能淘晩热闲饮两三杯
　　浔阳秋怀赠许明府
　　霜红二林叶风白九江波暝色投烟鸟秋声带雨荷马闲无处出门冷少人过卤莽还乡梦依稀望阙歌共思除醉外无计奈愁何试问陶家酒新篘得几多
　　九日醉吟
　　有恨头还白无情菊自黄一为州司马三见嵗重阳劒匣尘埃满笼禽日月长身从渔父笑门任雀罗张问疾因留客听吟偶置觞叹时论倚伏怀旧数存亡奈老应无计治愁或有方无过学王绩惟以醉为乡
　　【立名按老学庵笔记白诗四十着绯军司马及一为州司马此音司字作入声读又芥隐笔谈白诗燕姬酌蒲桃金屑琵琶槽蒲琵字皆从仄声】
　　问韦山人山甫
　　身名身事两蹉跎试就先生问若何从此神仙学得否白须虽有未为多
　　送萧链师步虚词十首巻后以二絶继之
　　欲上瀛州临别时赠君十首步虚词天仙若爱应相问向道江州司马诗
　　花纸瑶缄松墨字把将天上共谁开试呈王母如堪唱发遣双成更取来
　　赠李兵马使
　　身得贰师余气槩家藏都尉旧诗章江南别有楼船将燕颔虬须不姓杨
　　题遗爱寺前溪松
　　偃亚长松树侵临小石溪静将流水对髙共逺峰齐翠葢烟笼密花幢雪压低与僧清影坐借鹤稳枝栖笔写形难似琴偷韵易迷暑天风摵摵【一作瑟瑟】晴夜露凄凄独憇依为舍闲行绕作蹊栋梁君莫采留着伴幽栖庐山草堂夜雨独宿寄牛二李七庾三十二员外
　　丹霄携手三君子白髪垂头一病翁兰省花时锦帐下庐山雨夜草庵中终身胶漆心应在半路云泥迹不同惟有无生三昧观荣枯一照两成空
　　闻扬十二新拜省郎遥以诗贺
　　文昌新入有光辉紫界宫墙白粉围晓日鸡人传漏箭春风侍女护朝衣雪飘歌句髙难和鹤拂烟霄老惯飞官职声名俱入手近来诗客似君稀【顷曾有赠杨诗落句云不用更教诗过好折君官职是诗名今故云俱入手】
　　三月三日怀微之
　　良时光景长虚掷壮嵗风情已闇销忽忆同为校书日每年同醉是今朝
　　赠韦八
　　辞君嵗久见君初白髪惊嗟两有余容鬓别来今至此心情料取合何如曾同曲水花亭醉亦共华阳竹院居岂料天南相见夜哀猿瘴雾宿匡庐
　　春江闲步赠张山人
　　江景又妍和牵愁发浩歌晴沙金屑色春水麴尘波红簇交枝杏青含巻叶荷借莎怜輭暖憩树爱婆娑书信朝贤断知音野老多相逢不闲语争奈日长何
　　春听琵琶兼简长孙司户
　　四不似琵琶声乱写真珠细撼铃指底商风悲飒飒舌头胡语苦醒醒如言都尉思京国似诉明妃厌虏庭迁客共君相劝谏春肠易断不须听
　　吴宫词
　　一入吴王殿无人覩翠蛾楼髙时见舞宫静夜闻歌半露胷如雪斜廻脸似波妍媸各有分谁敢妒恩多
　　送韦侍御量移金州司马【时予官独未出】
　　春欢雨露同霑泽冬叹风霜独满衣留滞多时如我少迁移好处似君稀卧龙云到须先起蛰燕雷惊尚未飞莫恨东西沟水别沧溟长短拟同归
　　自到浔阳生三女子因诠真理用遣妄怀
　　宧途本自安身拙世累由来向老多逺谪四年徒已矣晚生三女拟如何预愁嫁娶真成患细念因縁尽是魔赖学空王治苦法须抛烦恼入头陀
　　江西裴常侍以优礼见待又蒙赠诗辄叙鄙诚用伸感谢
　　一从簪笏事金貂每借温顔放折腰长觉身轻离泥滓忽惊手重捧琼瑶马因囘顾虽增价桐遇知音已半焦他日秉钧如见念壮心直气未全销
　　自江州司马授忠州刺史仰荷圣泽聊书鄙诚
　　炎瘴抛身逺泥涂索脚难网初鳞拨刺笼久翅摧残雷电颁时令阳和变嵗寒遗簪承旧念剖竹授新官乡觉前程近心随外事寛生还应有分西笑问长安
　　除忠州寄谢崔相公
　　提拔出泥知力竭吹嘘生翅见情深劒锋缺折难冲斗桐尾烧焦岂望琴感旧两行年老泪酬恩一寸嵗寒心忠州好恶何须问鸟得辞笼不择林
　　初除官蒙裴常侍赠鹘衔瑞草绯袍鱼袋因谢惠贶兼抒离情
　　新授铜符未着绯因君装束始光辉惠深范叔绨赠荣过苏秦佩印归鱼缀白金随步跃鹘衔红绶绕身飞明朝恋别朱门泪不敢多垂恐污衣
　　洪州逢熊孺登
　　靖安院里辛夷下醉笑狂吟气最粗莫问别来多少苦低头看取白髭须
　　初着刺史绯答友人见赠
　　故人安慰善为辞五十专城道未迟徒使花袍红似火其如蓬鬓白成丝且贪薄俸君应惜不称衰容我自知银印可怜将底用只堪归舍吓妻儿
　　又答贺客
　　银章蹔假为专城贺客来多嬾起迎似挂绯衫衣架上朽株枯竹有何荣
　　别草堂三絶句
　　正听山鸟向阳眠黄纸除书落枕前为感君恩须蹔起炉峰不拟住多年
　　久眠褐被为居士忽挂绯袍作使君身出草堂心不出庐山未要动【一作勒】移文
　　三间茅舍向山开一带山泉绕舍廻山色泉声莫惆怅三年官满却归来
　　钟陵饯送
　　翠幕红筵髙在云歌钟一曲万家闻路人指防滕王阁看送忠州白使君
　　浔阳宴别【此后忠州路上作】
　　鞍马军城外笙歌祖帐间乘潮发湓口带雪别庐山暮景牵行色春寒散醉顔共嗟炎瘴地尽室得生还
　　戏赠户部李廵官
　　好语【一作去】民曹李判官少贪公事且谋欢男儿未死争能料莫作忠州刺史看
　　行次夏口先寄李大夫
　　连山断处大江流红斾逶迤镇上游幕下翺翔秦御史军前奔走汉诸侯曾陪劒履升鸾殿欲谒旌幢入鹤楼假着绯袍君莫笑恩深始得向忠州
　　重赠李大夫
　　早接清班登玉陛同承别诏直金銮鳯巢阁上容身稳鹤鏁笼中展翅难流落多年应是命量移逺郡未成官慙君独不欺顦顇犹作银台旧眼看
　　对镜吟
　　闲看明镜坐清晨多病姿容半老身谁论情性乖时事自想形骸非贵人三殿失恩宜放弃九宫推命合漂沦如今所得须甘分腰佩银朱两轮
　　江州赴忠州至江陵以来舟中示舍弟五十韵
　　昔作咸秦客常思江海行今来仍尽室此去又专城典午犹为幸分忧固是荣簈篂州乘送艛艓驿船迎共载皆妻子同游即弟兄宁辞浪迹逺且贵赏心并云展帆髙挂飚驰櫂迅征泝流从汉浦循路转荆衡山逐时移色江随地改名风光近东早水木向南清夏口烟孤起湘川雨半晴日煎红浪沸月射白砂明北渚寒留雁南枝暖待莺骈朱桃露萼防翠栁含萌亥市鱼盐聚神林鼓笛鸣壶浆椒叶气歌曲竹枝声系缆怜沙静垂纶爱岸平水餐红粒稻野茹紫花菁瓯泛茶如乳台粘酒似饧脍长抽锦缕藕脆削琼英容易来千里斯须进一程未曾劳气力渐觉有心情卧稳添春睡行迟带酒醒忽愁牵世网便欲濯尘缨早接文场战曾争翰苑盟掉头称俊造翘足取公卿且昧随时义徒输报国诚众排恩易失偏压势先倾虎尾忧危切鸿毛性命轻烛蛾谁救护蚕茧自纒萦敛手辞双阙囘眸望两京长沙抛贾谊漳浦卧刘桢鶗鴂鸣还歇蟾蜍破又盈年光同激箭乡思极揺旌潦倒亲知笑衰羸旧识惊乌头因感白鱼尾为劳赪劒学将何用丹烧竟不成孤舟萍一叶双鬓雪千茎老见人情尽闲思物理精如汤探冷热似博鬭输赢险路应须避迷途莫共争此心知止足何物要经营玉向泥中洁松经雪后贞无妨隐朝市不必谢寰瀛但在前非悮期无后患婴多知非景福少语是元亨晦即全身药明为伐性兵昏昏随世俗蠢蠢学黎甿鸟以能言縁入梦烹知之一何晩犹足保余生
　　题岳阳楼
　　岳阳城下水漫漫独上危楼凭曲阑春岸緑时连梦泽夕波【一作阳】红处近长安猿攀树立啼何苦鴈防湖飞渡亦难此地惟堪画图障华堂张与贵人看
　　入峡次巴东
　　不知逺郡何时到犹喜全家此去同万里王程三峡外百年生计一舟中巫山暮足霑花雨陇水春多逆浪风两片红旌数声鼓使君艛艓上巴东
　　【立名按容斋随笔杜子美诗夜足霑沙雨春多逆水风乐天巫山陇水二句全用之】
　　十年三月三十日别微之于沣上十四年三月十一日夜遇微之于峡中停舟夷陵三宿而别言不尽者以诗终之因赋七言十七韵以赠且欲记所遇之地与相见之时为他年会话张本也
　　【附三游洞序平淮西之明年冬予自江州司马授忠州刺史微之自通州司马授虢州长史又明年春各只命之郡与知退偕行三月十日叅防于夷陵翌日微之反櫂送予至下牢戍又翌日将别未忍引舟上下者久之酒酣闻石间泉声因舍櫂进防步入缺岸初见石如叠如削其怪者如引臂如垂幢次见泉如防如洒其竒者如悬练如不絶线遂相与维舟岩下率仆夫芟芜刈翳梯危缒滑休而复上者凡四焉仰睇俯察絶无人迹但水石相薄磷磷凿凿跳珠溅玉惊动耳目自未讫戍爱不能去俄而峡山昏黒云破月出光气含吐互相明灭晶荧玲珑象生其中虽有敏口不能名状既而夕不寐迨旦将去怜竒惜别且叹且言知退曰斯境胜絶天地间其有几乎如之何俯通津緜嵗代寂寥委置防有到者予曰借此喻彼可为长太息岂独是哉岂独是哉微之曰诚哉是言矧吾人难相逢斯境不易得今两偶于是得无述乎请各赋古调诗二十韵书于石壁仍命予序而纪之又以吾三人始游故因为三游洞洞在峡州上二十里北峰下两崖相廞间欲将来好事者知故备书其事】
　　沣水店头春尽日送君上马谪通川夷陵峡口明月夜此处逢君是偶然一别五年方见面相携三宿未廻船坐从日暮惟长叹语到天明竟未眠齿发蹉跎将五十关河迢递过三千生涯共寄沧江上乡国俱抛白日边往事渺茫都似梦旧游零落半归泉醉悲洒泪春杯里吟苦支颐晓烛前莫问龙钟恶官职且听清脆好诗篇【微之别来有新诗数百篇丽絶可爱】别来只是成诗癖老去何曾更酒颠各限王程须去住重开离宴贵留连黄牛渡北移征櫂白狗崖东巻别筵【黄牛白狗皆峡中地名即与微之遇别之所也】神女台云闲缭绕使君滩水急潺湲风凄暝色愁杨栁月吊宵声哭杜鹃万丈赤幢潭底日一条白练峡中天君还秦地辞炎徼我向忠州入瘴烟未死防应相见在又知何地复何年
　　【立名按集中但载此序而其诗已缺焉即元集亦无此诗可见元白诗亡失者多矣因其与十七韵同时故附存原序备考】
　　题峡中石上
　　巫女庙花红似粉昭君邨栁翠于睂诚知老去风情少见此争无一句诗
　　【立名按云溪友议乐天除忠州刺史自峡沿流赴郡时秭归县繁知一闻乐天将过巫山先于神女祠粉壁大书曰忠州刺史今才子行到巫山必有诗为报髙唐神女道速排云雨候清词白公覩题怅然邀知一至曰厯山刘郎中禹锡三年理白帝欲作一诗于此怯而不为罢郡经过悉去千余诗但留四章而巳此四章者乃古今之絶唱也而人造次不合为之沈佺期诗巫山髙不极合沓状竒新闇谷疑风幽崖若鬼神月明三峡曙潮满九江春为问阳台客应知入梦人　王无竞诗神女向髙唐巫山下夕阳徘徊作行雨婉娈逐荆王电影江前落雷声峡外长霁云无处所台馆晓苍苍　皇甫冉诗巫峡见巴东迢迢出半空云藏坤女馆雨到楚王宫朝暮泉声落寒暄树色同清猿不可听偏在九秋中　李端诗巫山十二重皆在碧岩中合云藏日霏防雨带风猿声寒度水树色暮连空悲向髙唐去千秋见楚宫白公但吟此四篇与繁生同济卒不赋诗】



　　白香山诗集巻十七
　　钦定四库全书
　　白香山诗集巻十八　　　　歙县汪立名编长庆集十八【律诗五言七言凡九十四首】
　　夜入瞿唐峡
　　瞿唐天下险夜上信难【一作艰】哉岸似双屏合天如匹练【一作帛】开逆风惊浪起拔暗船来欲识愁多少髙于滟滪堆
　　初到忠州赠李六
　　好在天涯李使君江头相见日黄昏吏人生梗都如鹿市井萧疎【一作疎芜】只抵邨一只兰船【一作叶船】当驿路【一作步】百层石磴上州门更无平地堪行处虚受朱轮五马恩郡斋暇日忆庐山草堂兼寄二林僧社三十韵皆叙贬官以来出处之意
　　諌诤知无补迁移分所当不堪匡圣主只合事空王龙象投新社鹓鸾失故行沈吟辞北阙诱引向西方便住双林寺仍开一草堂平治行道路【一作地】安置坐禅牀手版支为枕头巾阁在墙先生乌几舄居士白衣裳竟嵗何曾闷终身不拟忙灭除残梦想换尽旧心肠世界多烦恼形神久损伤正从风鼓浪转作日销霜【佛经云生死无休巳如风鼓海浪又云烦恼如霜露慧日能消除】吾道寻知止君恩偶未忘忽蒙颁鳯诏兼谢剖鱼章莲静方依水葵枯重仰阳三车犹夕防五马已晨装去似寻前世来如别故乡睂低出鹫岭脚重下冈【庐山冈名】渐望庐山远弥愁峡路长香炉峰隐隐巴字水茫茫瓢挂留庭树经收在屋梁春抛红药圃夏忆白莲塘惟拟捐尘事将何答宠光有期追永远【晋时永远二法师同隐庐山二林】无政继龚黄南国秋犹热西斋夜蹔凉闲吟四句偈静对一炉香身老同邱井心空是道场觅僧为去伴留俸作归粮为报山中侣凭看竹下房防应归去在松菊莫教荒
　　赠康叟
　　八十秦翁老不归南宾太守乞寒衣再三怜汝非他意天宝遗民见渐稀
　　鹦鹉
　　竟日语还黙中宵栖复惊身囚縁彩翠心苦为分明暮起归巢思春多忆侣声谁能拆笼破从放快飞鸣京使囘累得南省诸公书因以长句诗寄谢萧五刘二元八吴十一韦大陆郎中崔二十二牛二李七庾三十二李六李十杨三樊大杨十二员外
　　雪压泥埋未死身每劳存问媿交亲浮萍漂泊三千里列宿参差十五人禁月落时君待漏畬烟深处我行春瘴乡得老犹为幸岂敢伤嗟白髪新
　　东城春意
　　风輭云不动郡城东北隅晩来春澹澹天气似京都管随宜有杯觞不道无其如亲故远无可共欢娱
　　木莲树图【并序】
　　木莲树生巴峡山谷间巴民亦呼为黄心树大者髙五丈涉冬不凋身如青杨有白文叶如桂厚大无脊花如莲香色艳腻皆同独房蘂有异四月初始开自开迨谢仅二十日忠州西北十里有鸣玉谿生者秾茂尤异元和十四年夏命道士毋邱元志写惜其遐僻因题三絶句云
　　如折芙容栽旱地似抛芍药挂髙枝云埋水隔无人识惟有南宾太守知
　　红似燕支腻如粉伤心好物不须臾山中风起无时节明日重来得在无
　　已愁花落荒岩底复恨根生乱石间几度欲移移不得天教抛掷在深山
　　【立名按太平寰宇记鸣玉溪在忠州西十里上有悬岩瀑布髙五十余丈潭洞幽邃古木苍然】
　　种桃杏
　　无论海角与天涯大抵心安即是家路远谁能念乡曲年深兼欲忘京华忠州且作三年计种杏栽桃拟待花
　　新秋
　　二毛生镜日一叶落庭时老去争由我愁来欲泥谁空销闲嵗月不见旧亲知惟弄扶牀女时时强展睂
　　龙昌寺荷池
　　冷碧新秋水残红半破莲从来寥落意不似此池边
　　听竹枝赠李侍御
　　巴童巫女竹枝歌懊恼何人怨咽多蹔听遣君犹怅望长闻教我复如何
　　寄胡饼与杨万州
　　胡麻饼様学京都麫脆油香新出炉寄与饥馋杨大使尝看得似辅兴无
　　感樱桃花因招饮客
　　樱桃昨夜开如雪鬓发今年白似霜渐觉花前成老丑何曾酒后更颠狂谁能闻此来相劝共泥春风醉一塲
　　东亭闲望【按英华作闲坐】
　　东亭尽日坐谁伴寂寥身緑桂【一作树】为佳客红蕉当美人笑言虽不接情状似相亲不作悠悠想如何度晩春
　　画木莲花图寄元郎中
　　花房腻似红莲朶艳色鲜如紫牡丹惟有诗人应解爱丹青写出与君看
　　和李澧州题韦开州经藏诗
　　既悟莲花藏须遗贝叶书菩提无处所文字本空虚观指非知月忘筌是得鱼闻君登彼岸舍筏复何如
　　九日题涂溪
　　蕃【一作萫】草席铺枫叶岸竹枝歌送菊花杯明年尚作南宾守或可重阳更一来
　　即事寄微之
　　畬田涩米不耕鉏旱地荒园少菜蔬想念土风今若此料看生计合何如衣缝纰纇黄丝绢饭下腥咸白小鱼饱暖饥寒何足道此身长短是空虚
　　题郡中茘枝诗十八韵兼寄万州杨八使君【附茘枝图序茘枝生巴峡间树形团团如帷葢叶如桂冬青花如橘春荣实如丹夏熟紫如蒲萄核如枇杷殻如红缯膜如紫绡瓤肉莹白如氷雪浆液甘酸如醴酪大略如彼其实过之若离本枝一日而色变二日而香变三日而味变四五日外色香味尽去矣元和十五年夏南宾守乐天命工史图而书之葢为不识者与识而不及一二三日者云】
　　竒果标南土芳林对北堂素华春漠漠丹实夏煌煌叶捧低垂户枝擎重压墙始因风弄色渐与日争光夕讶条悬火朝惊树防妆深于红踯躅大校白槟榔星缀连心朶珠排耀眼房紫罗裁衬殻白玉裹填瓤早嵗曾闻说今朝始摘尝嚼疑天上味齅异世间香润胜莲生水鲜逾橘得霜燕支掌中颗甘露舌头浆物少尤珍重天髙苦渺茫巳教生暑月又使阻遐方粹液灵难驻妍姿嫩易伤近南光景热向北道途长不得充王赋无由寄帝乡惟君堪掷赠面白似潘郎
　　留北客
　　峡外相逢远尊前一防难即今分手别且强展睂欢楚袖萧条舞巴趣【从速反】数弹笙歌随分有莫作帝乡看重寄茘枝与杨使君时闻杨使君欲种植故有落句之戏
　　摘来正带凌晨露寄去须凭下水船映我绯衫浑不见对公银印最相鲜香连翠叶真堪画红透青笼实可怜闻道万州方欲种愁君得吃是何年
　　和万州杨使君四絶句
　　竞渡
　　竞渡相传为汨罗不能止遏意无他自经放逐来憔悴能校灵均死几多
　　江边草
　　闻君泽畔伤春草忆在天门街里时漠漠凄凄愁【一作秋】满眼就中惆怅是江蓠
　　嘉庆李
　　东都緑李万州栽君手封题我手开把得欲尝先怅望与渠同别故乡来
　　白槿花
　　秋蕣晩英无艳色何因栽种在人家使君只别罗敷面争解囘头爱白花
　　和行简望郡南山
　　反照前山云树明从君苦道似华清试听肠断巴猿叫早晩骊山有此声
　　望郡南山　　　　　　　　白行简
　　临江一嶂白云间红緑层层锦绣斑不作巴南天外意何如昭应望骊山【按此诗本行简作今本误作望郡南山寄行简】
　　种茘枝
　　红颗珍【一作真】珠诚可爱白须太守亦何痴十年结子知谁在自向庭中种茘枝
　　阴雨
　　岚雾今朝重江山此地深滩声秋更急峡气晓多阴望阙云遮眼思乡雨【一作泪】滴心将何慰幽独赖此北窻琴
　　送客归京
　　水陆四千里何时归到秦舟辞三峡雨马入九衢尘有酒留行客无书寄贵人惟闻逺传语好在曲江春
　　送萧处士游黔南
　　能文好饮老萧郎身似浮云鬓似霜生计抛来诗是业家园忘却酒为乡江从巴峡初成字猿过巫阳始断肠不醉黔中争去得磨围山月正苍苍
　　东楼醉
　　天涯深峡无人地嵗暮穷阴欲夜天不向东楼时一醉如何拟过二三年
　　寄微之【时微之为虢州司马】
　　髙天黙黙物茫茫各有来由致损伤鹦为能言长翦翅縁难死久搘牀莫嫌冷落抛闲地犹胜炎蒸卧瘴乡外物竟关身底事谩排门防系腰章
　　东楼招客夜饮
　　莫辞数数醉东楼除醉无因破得愁惟有緑尊红烛下蹔时不似在忠州
　　醉后戏题
　　自知清冷似冬凌每被人呼作律僧今夜酒醺罗绮暖被君融尽玉壶氷
　　冬至夜
　　老去襟怀常濩落病来须发转苍浪心灰不及炉中火鬓雪多于砌下霜三峡南賔城最远一年冬至夜偏长今宵始觉房栊冷坐索寒衣防孟光
　　竹枝词四首
　　瞿塘峡口水烟低白帝城头月向西唱到竹枝声咽处寒猿闇鸟一时啼
　　竹枝苦怨怨何人夜静山空歇又闻蛮儿巴女齐声唱愁杀江南【一作楼】病使君
　　巴东船舫上巴西波面风生雨脚齐水蓼冷花红簇簇江蓠湿叶碧凄凄
　　江畔谁人唱竹枝前声断咽后声迟怪来调古縁词苦多是通州司马诗
　　酬严中丞晩眺黔江见寄
　　江水三廻曲愁人两地情磨围山下色明月峡中声晩后连天碧秋来彻底清临流有新恨照见白须生
　　寄题杨万州四望楼
　　江上新楼名四望东西南北水茫茫无由得与君携手同凭阑干一望乡
　　答杨使君登楼见忆
　　忠万楼中南北望南州烟水北州云两州何事偏相忆各是笼禽作使君
　　除夜
　　嵗暮纷多思天涯渺未归老添新甲子病减旧容辉乡国仍留念功名已息机明朝四十九应转悟前非
　　闻雷
　　瘴地风霜早温天气候催穷冬不见雪正月巳闻雷震蛰虫蛇出惊枯草木开空余客方寸依旧似寒灰
　　春至
　　若为南国春还至争向东流日又长白片落梅浮涧水黄梢新栁出城墙闲拈蕉叶题诗咏闷取藤枝引酒尝乐事渐无身渐老从今始拟负风光
　　感春
　　巫峡中心郡巴城四面春草青临水地头白见花人忧喜皆心火荣枯是眼尘除非一杯酒何物更关身
　　春江
　　炎凉昏晓苦推迁不觉忠州已二年闭阁只听朝暮鼓上楼空望往来船莺声诱引来花下草色勾留坐水边惟有春江看未厌萦砂绕石緑潺湲
　　题东楼前李使君所种樱桃花
　　身入青云无见日手栽红树又逢春惟留花向楼前看故故抛愁与后人
　　巴水
　　城下巴江水春来似麴尘软沙如渭曲斜岸忆天津影蘸新黄栁香浮小白苹临流搔首坐惆怅为何人
　　野行
　　草润衫襟重沙干屐齿轻仰头听鸟立信脚望花行暇日无公事衰年有道情浮生短于梦梦里莫营营
　　送髙侍御使廻因寄杨八
　　明月峡边逢刺史黄茅岸上是忠州到城莫说忠州恶无益虚教杨八愁
　　奉酬李相公见示絶句【时初闻国哀】
　　碧油幢下捧新诗荣贱虽殊共一悲涕泪满襟君莫怪甘泉侍从最多时
　　【立名按宪宗元和十五年正月服栁泌金丹多躁怒左右宦官往往获罪有死者人人自危至是暴崩于中和殿时皆言内侍陈志弑逆也公是年冬自忠州召还拜司门员外郎】
　　戏赠萧处士清禅师
　　三杯嵬峨忘机客百衲头陀任运僧又有放慵巴郡守不营一事共腾腾
　　钱虢州以三堂絶句见寄因以本韵和之
　　同事空王嵗月深相思逺寄定中吟遥知清净中和化只用金刚三昧心【予早嵗与钱君同习读金刚三昧经故云】
　　【立名按昌黎和刘虢州山堂新题二十一咏序云州刺史宅连水池竹林往往为亭台岛渚目其处为三堂刘兄自给事出刺此州在任逾嵗职修人治州中称无事颇复增饰从子弟而游其间又作二十一诗以咏其事流行京师文士争和之○刘伯篘字素芝洺州广平人元和八年出刺虢州制词即公所撰山堂诗题有新亭流水竹洞月台渚亭竹溪北湖花岛栁溪西山竹径荷池稻畦栁巷花源北楼镜潭孤屿方桥梯桥月池凡二十一首】
　　三月三日
　　暮春风景初三日流世光阴半百年欲作闲游无好伴半江惆怅却廻船
　　寒食夜
　　四十九年身老日一百五夜月明天抱膝思量何事在痴男騃【一作痴】女唤秋千
　　代州民问
　　龙昌寺底开山路巴子台前种栁林官职家乡都忘却谁人防得使君心
　　答州民
　　宦情斗擞随尘去乡思销磨逐日无惟拟腾腾作闲事遮渠不道使君愚
　　茘枝楼对酒
　　茘枝新熟鸡冠色烧酒初开琥珀香欲摘一枝倾一盏西楼无客共谁尝
　　【立名按方舆胜览茘枝楼在南宾郡西南隅白公置】
　　房家夜宴喜雪戱赠主人
　　风头向夜利如刀赖此温炉輭锦袍桑落气熏珠翠暖柘枝声引管弦髙酒钩送盏推莲子烛泪粘盘垒蒲萄不醉遣侬争散得门前雪片似鹅毛
　　【立名按陆放翁云忠州在陜路与万州最号穷陋不复有为郡之乐那得如乐天诗所咏光景当是不堪司马闲冷骤易刺史故易见其乐尔】
　　醉后赠人
　　香毬趂拍囘环匼花琖抛廵取次飞自入春来未同醉那能夜去独先归
　　初除尚书郎脱刺史绯
　　亲宾相贺问何如服色恩光尽反初头白喜抛黄草峡眼明惊拆紫泥书便留朱绂还铃阁却着青袍侍玉除无奈娇痴三嵗女绕腰啼哭觅金鱼
　　留题开元寺上方
　　东寺台阁好上方风景清数来犹未厌长别岂无情恋水多临坐辞花賸绕行最怜新岸栁手种未全成
　　别种东坡花树两絶
　　三年留滞在江城草树禽鱼尽有情何处殷勤重囘首东坡桃李种新成
　　花林好住莫顦顇春至但知依旧春楼上明年新太守不妨还是爱花人
　　别桥上竹
　　穿桥迸竹不依行恐碍行人被损伤我去自慙遗爱少不教君得似甘棠
　　发白狗峡次黄牛峡登髙寺却望忠州
　　白狗次黄牛滩如竹节稠路穿天地险人续古今愁忽见千花墖因停一叶舟畏途常廹促静境蹔淹留巴曲春全尽巫阳雨半收北归虽引领南望亦囘头昔去悲殊俗今来念旧游别僧山北寺抛竹水西楼郡树花如雪军厨酒似油时时大开口自笑忆忠州
　　棣华驿见杨八题梦兄弟诗
　　遥闻旅宿梦兄弟应为邮亭名棣华名作棣华来早晩自题诗后属杨家
　　商山路有感
　　万里路长在六年身始归所经多旧馆大半主人非商山路驿桐树昔与微之前后题名处
　　与君前后多迁谪五度经过此路隅笑问中庭老桐树这囘归去免来无
　　德宗皇帝挽歌四首【按此以下皆贞元末元和初之作误简忠州诗后姑仍之】
　　执象宗祖贻谋啓孝孙文髙柏梁殿礼薄灞陵原宫仗辞天阙朝仪出国门生成不可报二十七年春虞帝南廵后殷宗谅闇中初辞铸鼎地已闭望仙宫晓落当陵月秋生满斾风前星承帝座不使北辰空业大承宗祖功成付子孙睿文诗播乐遗训史标言节表中和德方垂广利恩悬知千载后理代数贞元梦减三龄寿哀延七月期寝园愁望远宫仗哭行迟云日添寒惨笳箫向晩悲因山有遗诏如葬汉文时
　　昭德王皇后挽歌词
　　仙去逍遥境诗留窈窕章春归金屋少夜入寿宫长鳯引曾辞辇蚕休昔采桑隂灵何处感沙麓月无光【立名按新唐书贞元二年十一月皇后崩而不书氏葢淑妃王氏久疾帝念之立为后册毕而没纲目以此病德宗谓不当立危病为母仪】
　　太平乐词二首【巳下七首在翰林时奉敕撰进】
　　嵗丰仍节俭时泰更销兵圣念长如此何忧不太平湛露浮尧酒熏风起舜歌愿同尧舜意所乐在人和
　　小曲新词二首
　　霁色鲜宫殿秋声脆管弦圣明千嵗乐嵗嵗似今年红裾明月夜碧簟早秋时好向昭阳宿天凉玉漏迟
　　闺怨词三首
　　朝憎莺百啭夜妒燕双栖不惯经春别惟知到晓啼珠箔笼寒月纱窻背晓灯夜来巾上泪一半是春氷关山征戍远闺閤别离难苦战应顦顇寒衣不要寛
　　残春曲【禁中口号】
　　禁苑残莺三四声景迟风慢暮春情日西无事墙阴下闲蹋宫花独自行【一作吟】
　　长安春
　　青门栁枝輭无力东风吹作黄金色街东酒薄醉易醒满眼春愁消不得
　　长乐坡送人赋得愁
　　行人南北分征路流水东西接御沟终日坡前恨离别漫名长乐是长愁
　　长洲苑
　　春入长洲草又生鹧鸪飞起少人行年深不辨娃宫处夜夜苏台空月明
　　忆江栁
　　曾栽杨栁江南岸一别江南两度春遥忆青青江岸上不知攀折是何人
　　南浦别
　　南浦凄凄别西风嫋嫋秋一看肠一断好去莫囘头
　　三年别
　　悠悠一别已三年相望相思明月天肠断青天望明月别来三十六回圆
　　伤春曲
　　深浅檐花千万枝碧纱窻外啭黄鹂残妆含泪下帘坐尽日伤春春不知
　　后宫词
　　泪尽【一作湿】罗巾梦不成夜深前殿按歌声红顔未老恩先断斜倚熏笼坐到明
　　【立名按此诗旧作王建宫词惟纪事作白诗】



　　白香山诗集巻十八
　　钦定四库全书
　　白香山诗集巻十九　　　　歙县汪立名编长庆集十九【律诗五言七言凡九十八首】
　　吟元郎中白须诗兼饮雪水茶因题壁上
　　吟咏霜毛句闲尝雪水茶城中展睂处只是有元家
　　吴七郎中山人待制班中偶赠絶句
　　金马东门只日开汉庭待诏重仙才第三松树非华表那得辽东鹤下来
　　和张十八秘书谢裴相公寄马
　　齿齐臕【一作膘】足毛头腻秘阁张郎叱拨驹洗了颔花翻假锦走将蹄汗蹋真珠青山乍见曾惊否红粟难賖得饱无丞相寄来应有意遣君骑去上云衢
　　答山侣
　　颔下髭须半是丝光隂向后几多时非无解挂簪缨意未有支持伏腊资冒热冲寒徒自取随行逐队欲何为更慙山侣频传语五十归来道未迟
　　早朝思退居
　　霜严月苦欲明天忽忆闲居思浩然自问寒灯夜半起何如暖被日髙眠惟慙老病披朝服莫虑饥寒计俸钱随有随无且归去拟求丰足是何年
　　曲江亭晩望
　　曲江岸北凭阑干水面阴生日脚残尘路行多緑袍故风亭立久白须寒诗成闇着闲心记山好遥偷病眼看不被马前提省印何人信道是郎官
　　初除主客郎中知制诰与王十一李七元九三舍人中书同宿话旧感怀
　　闲宵静话喜还悲聚散穷通不自知巳分云泥行异路忽惊鸡鹤宿同枝紫垣曹署荣华地白髪郎官老丑时莫怪不如君气味此中来校十年迟
　　西省对花忆忠州东坡新花树因寄题东楼
　　每看阙下丹青树不忘天边锦绣林西掖垣中今日眼南宾楼上去年心花含春意无分别物感人情有浅深最忆东坡红烂熳野桃山杏水林檎
　　寄题忠州小楼桃花
　　再游巫峡知何日总是秦人说向谁长忆小楼风月夜红阑干上【一作外】两三枝
　　中书连直寒食不归因忆元九
　　去嵗清明日南巴古郡楼今年寒食夜西省鳯池头并上新人直难随旧伴游诚知视草贵未免对花愁鬓髪茎茎白光阴寸寸流经春不同宿何异在忠州
　　春忆二林寺旧游因寄朗满晦三上人
　　一别东林三度春每春常似忆情亲头陀防里为逋客供奉班中作老臣清净久辞香火伴尘劳难索幻泡身最慙僧社题墙【一作名】处十八人名【一作中】空【去声】一人
　　和元少尹新授官
　　官稳身应防春风信马行纵忙无苦事虽病有心情厚禄儿孙饱前驱道路荣花时八十直无暇贺元兄
　　朝囘和元少尹絶句
　　朝客朝囘囘望好尽纡朱紫佩金银此时独与君为伴马上青袍惟两人
　　重和元少尹
　　鳯阁舍人京亚尹白头俱未着绯衫南宫起请无消息朝散何时得入衔
　　中书夜直梦忠州
　　阁下灯前梦巴南城里【一作底】游觅花来渡口寻寺到山头江色分明緑猿声依旧愁禁钟惊睡觉惟不上东楼
　　醉后
　　酒后髙歌且放狂门前闲事莫思量犹嫌小户长先醒不得多时住醉乡
　　待漏入阁书事奉赠元九学士阁老
　　衙排宣政仗门啓紫宸关彩笔停书命花甎趂立班稀星防银砾残月堕金镮暗漏犹传水明河渐下山从东分地色向北仰天顔碧缕炉烟直红垂斾尾闲纶闱慙并入翰苑忝先攀笑我青袍故饶君茜绶殷诗仙归洞里酒病滞人间好去鸳鸾侣冲天便不还
　　【立名按李肇国史补宰相相呼为元老或曰堂老两省相呼为阁老六典云中书舍人在省以年深一人为阁老】
　　晩春重到集贤院
　　官曹清切非人境风日鲜明是洞天满砌荆花铺紫毯隔墙榆荚撒青钱前时谪去三千里此地辞来十四年虚薄至今慙旧职院【一作殿】名擡举号为贤
　　紫薇花
　　丝纶阁下文章静钟鼓楼中刻漏长独坐黄昏谁是伴紫薇花对紫微郎
　　卜居
　　游宦京都二十春贫中无处可安贫长羡蜗牛犹有舍不如硕防解藏身且求容立锥头地免似漂流木偶人但道吾庐心便足敢辞湫隘与嚻尘
　　题新居寄元八
　　青龙冈北近西边移入新居便泰然冷巷闭门无客到暖檐移榻向阳眠阶墀【一作庭】寛窄才容足墙壁髙低粗及肩莫羡升平元八宅自思买用几多钱
　　登龙尾道南望忆庐山旧隐
　　龙尾道边来一望香炉峰下去无因青山举眼三千里白髪平头五十人自笑形骸纡组绶将何言语掌丝纶君恩壮健犹难报况被年年老逼身
　　冯阁老处见与严郎中酬和诗因戏赠絶句
　　乍来天上宜清浄不用囘头望故山纵有旧游君莫忆尘心起即堕人间
　　见于给事暇日上直寄南省诸郎官诗因以戏赠
　　倚作天仙弄地仙夸张一日抵千年黄麻敕胜长生箓白纻词嫌内景篇云彩误居青地【一作雪貌莫居青地】风流合在紫微天东曹渐去西垣近鹤驾无妨更着鞭
　　题新昌所居
　　宅小人烦闷泥深马钝顽街东闲处住日午热时还院窄难栽竹墙髙不见山惟应方寸内此地觅寛闲西省北院新构小亭种竹开窻东通骑省与李常侍隔窻小饮因题四韵
　　结托白须伴因依青竹丛题诗新壁上过酒小窻中深院晩无日虚檐凉有风金貂醉看好囘首紫垣东酬元郎中同制加朝散大夫书怀见赠
　　命服虽同黄纸上官班不共紫垣前青衫脱早差三日白髪生迟校九年曩者定交非势利老来同病是诗篇终身拟作卧云伴逐月须收烧药钱五品足为婚嫁主绯袍着了好归田
　　初着绯戏赠元九
　　晩遇縁才拙先衰被病牵那知垂白日始是着绯年身外名徒尔人间事偶然我朱君紫绶犹未得差肩
　　和韩侍郎苦
　　润气凝柱础防声注瓦沟闇留窻不晓凉引簟先秋叶湿蚕应病泥稀燕亦愁仍闻放朝夜误出到街头
　　连
　　风暗萧萧鸡鸣暮复朝碎声笼苦竹冷翠落芭蕉水鸟投檐宿泥蛙入户跳仍闻蕃客见明日欲追朝
　　初加朝散大夫又转上柱国
　　紫微今日烟霄地赤岭前年泥土身得水鱼还动鳞鬛乘轩鹤亦长精神且慙身忝官阶贵未敢家嫌活计贫柱国勲成私自问有何功德及生人
　　行简初授拾遗同早朝入閤因示十二韵
　　夜色尚苍苍槐隂夹路长听钟出长乐传鼓到新昌宿雨沙隄润秋风桦烛香马骄欺地輭人健得天凉待漏排阊阖停珂拥建章尔随黄阁老吾次紫微郎并入连称籍齐趋对折方鬭班花接萼绰立雁分行近职诚为美微才岂合当纶言难下笔谏纸易盈箱老去何侥幸时来不料量惟求致身地相誓答恩光
　　【立名按困学纪闻给事中属门下省开元曰黄门省故曰黄阁左拾遗亦东省之属故曰尔随黄阁老近世用为宰辅事则又出汉旧仪丞相听事门曰黄阁义也】
　　立秋日登乐游园
　　独行独语曲江头囘马迟迟上乐游萧飒凉风与衰鬓谁教计防一时秋
　　新秋早起有怀元少尹
　　秋来转觉此身衰晨起临阶盥潄时漆匣镜明头尽白铜缾水冷齿先知光阴纵惜留难住官职虽荣得已迟老去相逢无别计强开笑口展愁睂
　　夜筝
　　紫袖红弦明月中自弹自感闇低容凝指咽声停处别有深情一万重
　　妻初授邑号告身
　　农旧县授新封钿轴金泥诰一通我转官阶常自媿君加邑号有何功花牋印了排窠湿锦幖装来耀手红倚得身名便慵堕日髙犹睡緑窻中
　　送客南迁
　　我说南中事君应不愿听曾经身困苦不觉语丁宁烧处愁云梦波时忆洞庭春畬烟勃勃秋瘴露冥冥蚊蚋经冬活鱼龙欲雨腥水虫能射影山鬼解藏形穴掉巴蛇尾林飘鸩鸟翎飓风千里黑防【徐廉切山菜也】草四时青客似惊弦雁舟如委浪萍谁人劝言笑何计慰漂零慎勿琴离膝长须酒满缾大都从此去宜醉不宜醒
　　暮归
　　不觉百年半何曾一日闲朝随烛影出暮趂鼓声还瓮里非无酒墙头亦有山归来长困卧早晩得开顔
　　寄远
　　欲忘忘未得欲去去无由两腋不生翅二毛空满头坐看新落叶行上最髙楼暝色无边际茫茫尽眼愁
　　旧房
　　远壁秋声虫络丝入檐新影月低睂牀帷半故帘旌断仍是初寒欲夜时
　　钱侍郎使君以题庐山草堂诗见寄因酬之
　　殷勤江郡守怅望掖垣郎慙见新琼什思归旧草堂事随心未得名与道相妨若不休官去人间到老忙
　　寄山僧【时年五十】
　　眼看过半百早晚埽岩扉白首谁留【一作能】住青山自不归百千万劫障四十九年非防拟抽身去当风抖擞衣
　　慈恩寺有感【时杓直初逝居敬方病】
　　自问有何惆怅事寺门临入却迟李家哭泣元家病柿叶红时独自来
　　酬严十八郎中见示
　　口厌含香握厌兰紫微青举头看忽惊鬓后苍浪发未得心中本分官夜酌满容花色暖秋吟切骨玉声寒承明长短君应入莫忆家江七里滩
　　寄王秘书
　　霜菊花萎日风梧叶碎时怪来秋思苦縁咏秘书诗
　　中书寓直
　　缭绕宫墙围禁林【一作苑】半开阊阖晓沉沉天晴更觉南山近月出方知西掖深病对词头慙彩笔老看镜面媿华簪自嫌野物将何用土木形骸麋鹿心
　　自问
　　黑花满眼丝满头早衰因病病因愁宦途气味巳谙尽五十不休何日休
　　曲江独行招张十八
　　曲江新嵗后氷与水相和南岸犹残雪东风未有波偶游身独自相忆意如何莫待春深去花时鞍马多
　　新居早春二首
　　静巷无来客深居不出门铺沙葢苔面埽雪拥松根渐暖宜闲步初晴爱小园觅花都未有唯觉树枝緐地润东风暖闲行蹋草穿呼童遣移竹留客伴尝茶霤滴檐氷尽尘浮隟日斜新居未曾到邻里是谁家新昌新居书事四十韵因寄元郎中张博士
　　冒宠已三迁归朝始二年囊中贮余俸郭外买闲田狐兔同三径蒿莱共一壥新园聊刬秽旧屋且扶颠檐漏移倾瓦梁攲换蠧椽平治绕台路整顿近阶甎巷狭开容驾墙低垒过肩门闾堪驻葢堂室可铺筵丹鳯楼当后青龙寺在前市街尘不到官树影相连省吏嫌坊远豪家笑地偏敢劳宾客访或望子孙传不觅他人爱惟将自性便等闲栽树木随分占风烟逸致因心得幽期遇境牵松声疑涧底草色胜河边虚涧氷销地晴和日出天苔行滑如簟莎坐软于緜帘每当山巻帷多待月褰篱东花掩映窻北竹婵娟迹慕青门隐名慙紫禁仙假归思晩沐朝去恋春眠拙薄才无取疎慵职不专题墙书命笔酤酒率分钱柏杵舂灵药铜瓶潄暖泉鑪香穿葢散笼烛隔纱然陈室何曾埽陶琴不要弦屏除俗事尽养活道情全尚有妻孥累犹为组绶纒终须抛爵禄渐拟断腥羶大抵宗庄叟私心事竺干浮荣水划字真谛火生莲梵部经十二书字五千是非都付梦语黙不妨禅博士官犹冷中郎病巳痊多同僻处住久结静中縁缓步防卭杖徐吟展蜀笺老宜闲语话闷忆好诗篇蛮榼来方泻防茶到始煎无辞数相见鬓髪各苍然
　　喜敏中及第偶示所怀
　　自知羣从为儒少岂料词塲中第频桂折一枝先许我杨穿三叶尽惊人【予进士及第行简次之敏中又次之】转于文墨须留意贵向烟霄早致身莫学尔兄年五十蹉跎始得掌丝纶【立名按唐摭言王起长庆中再主文柄意欲以第一人处敏中恨其与贺拔惎为友惎有文而落魄因密令亲知述意俾敏中与惎絶而惎造门敏中悉以实告乃曰一第何门不致奈何轻负至交相与欢醉或语起起曰我比只得敏中今当更取惎矣遂以第一人处惎而敏中居二焉】
　　久不见韩侍郎戏题四韵以寄之
　　近来韩阁老疎我我心知户大嫌甜酒才髙笑小诗静吟乖月夜闲醉旷花时还有愁同处春风满鬓丝
　　寄白头陀
　　近见头陀伴云师老更慵性灵闲似鹤顔状古于松山里犹难觅人间岂易逢仍闻移住处太白最髙峰
　　和韩侍郎题杨舍人林池见寄
　　渠水暗流春冻解风吹日炙不成凝鳯池冷暖君谙在二月因何更有氷
　　勤政楼西老栁
　　半朽临风树多情立马人开元一株栁长庆二年春
　　偶题阁下防
　　静爱青苔院深宜白髪翁貌将松共瘦心与竹俱空暖有低檐日春多飏幕风平生闲境界尽在五言中余与故刑部李侍郎早结道友以药术为事与故京兆元尹晩为诗侣有林泉之期周嵗之间二君长逝李住曲江北元居升平西追感旧游因贻同志
　　从哭李来伤道气自亡元后减诗情金丹同学都无益水竹邻居竟不成月夜若为游曲水花时那忍到升平如年七十身犹在但恐伤心无处行
　　送冯舍人阁老往襄阳
　　紫微阁底送君囘第二防帘下不开莫恋汉南风景好岘山花尽早归来
　　莫走柳条词送别
　　南陌伤心别东风满把春莫欺杨栁弱劝酒胜于人
　　酬韩侍郎张博士雨后游曲江见寄
　　小园新种红樱树闲绕花行便当游何必更随鞍马队冲泥蹋雨曲江头
　　元家花
　　今日元家宅樱桃发几枝稀稠与顔色一似去年时失却东园主春风可得知
　　代人赠王员外
　　好在王员外平生记得不共賖黄叟酒同上莫愁楼静接殷勤语狂随烂熳游那知今日眼相见冷于秋
　　惜小园花
　　晓来红萼凋零尽但见空枝四五株前日狂风昨夜雨残芳更合得存无
　　萧相公宅遇自远禅师有感而赠
　　宦途堪笑不胜悲昨日荣华今日衰转似秋蓬无定处长于春梦几多时半头白髪慙萧相满面红尘问逺师应是世间縁未尽欲抛官去尚迟疑
　　草词毕遇芍药初开因咏小谢红药当阶翻诗以为一句未尽其状偶成十六韵
　　罢草紫泥诏起吟红药诗词头封送后花口坼开时坐对钩帘久行观步履迟两三丛烂熳十二叶参差背日房微敛当阶朶旋攲钗葶抽碧股粉蘂扑黄丝动荡情无限低斜力不支周廻看未足比谕语难为勾漏丹砂裹僬侥火焰旗彤云賸根蔕绛帻欠缨緌况有晴风度仍兼宿露垂疑香熏罨画似泪着燕脂有意留连我无言怨思谁应愁明月落如恨隔年期菡萏泥连萼玫瑰刺绕枝等量无胜者惟眼与心知
　　喜张十八博士除水部员外郎
　　老何殁后吟声絶虽有郎官不爱诗无复篇章传道路空留风月在曹司长嗟博士官犹屈亦恐骚人道渐衰今日闻君除水部喜于身得省郎时
　　与沈杨二舍人阁老同食敕赐樱桃翫物感恩因成十四韵
　　清晓趋丹禁红樱降紫宸驱禽养得熟和叶摘来新圆转盘倾玉鲜明笼透银内园题两字西掖赐三臣荧惑晶华赤醍醐气味真如珠未穿孔似火不烧人杏俗难为对桃顽讵可伦肉嫌卢橘厚皮笑茘枝皴琼液酸甜足金丸大小匀偷须防曼倩惜莫掷安仁手擘才离核匙抄半是津甘为舌上露暖作腹中春已惧长尸禄仍惊数食珍最慙恩未报饱喂不才身
　　送严大夫赴桂州
　　地压坤方重官兼宪府雄桂林无瘴气柏署有清风山水衙门外旌旗艛艓中大夫应絶席诗酒与谁同
　　春夜宿直
　　三月十四夜西垣东北廊碧梧叶重叠红药树低昻月砌漏幽影风帘飘闇香禁中无宿客谁伴紫微郎
　　夏州宿直
　　人少庭宇旷夜凉风露清槐花满院气松子落阶声寂寞【一作黙】挑灯坐沈吟蹋月行年衰自无趣不是厌承明七言十二句赠驾部吴郎中七兄【时早夏朝归闭斋独处偶题此什】
　　四月天气和且清緑槐阴合沙堤平独骑善马衔镫稳初着单衣支体轻退朝下直少徒侣归舍闭门无送迎风生竹夜窻间卧月照松时台上行春酒冷尝三数盏晓琴闲弄十余声幽怀静境何人别惟有南宫老驾兄
　　玉真张观主下小女冠阿容
　　绰约小天仙生来十六年姑山半峰雪瑶水一枝莲晩院花留立春窻月伴眠廻眸虽欲语阿母在傍边龙花寺主家小尼【郭代公爱姬薛氏防尝为尼小名仙人子】
　　头青睂眼细十四女沙弥夜静双林怕春深一食饥步慵行道困起晩诵经迟应似仙人子花宫未嫁时
　　访陈二
　　晓垂朱绶带晚着白纶巾出去为朝客归来是野人两餐聊过日一榻足容身此外皆闲事时时访老陈
　　晩亭逐凉
　　送客出门后移牀下砌初趂凉行绕竹引睡卧看书老更为官拙慵多向事疎松窻倚藤杖人道似僧居
　　曲江忆李十一
　　李君殁后共谁游栁岸荷亭两度秋独绕曲江行一匝依前还立水边愁
　　江亭翫春
　　江亭乘晓阅众芳春妍景丽草树光日消石桂緑岚气风坠木兰红露浆水蒲渐展书带叶山榴半含琴轸房何物春风吹不变愁人依旧鬓苍苍
　　闻夜砧
　　谁家思妇秋捣帛月苦风凄砧杵悲八月九月正长夜千声万声无了时应到天明头尽白一声添得一茎丝
　　板桥路
　　梁苑城西二十里一渠春水栁千条若为此地今重过十五年前旧板桥曾共玉顔桥上别不知消息到今朝
　　青门栁
　　青青一树伤心色曾入几人离恨中为近都门多送别长条折尽减春风
　　棃园弟子
　　白头垂涙话棃园五十年前雨露恩莫问华清今日事满山红叶鏁宫门
　　暮江吟
　　一道残阳铺水中半江瑟瑟半江红可怜九月初三夜露似真珠月似弓
　　思妇睂
　　春风揺荡自东来折尽樱桃绽尽梅惟余思妇愁睂结无限春风吹不开
　　怨词
　　夺宠心那惯寻思倚殿门不知移旧爱何处作新恩
　　寒闺怨
　　寒月沈沈洞房静真珠帘外梧桐影秋霜欲下手先知灯底裁缝剪刀冷
　　秋房夜
　　云露青天月漏光中庭立久却归房水窻席冷未能卧挑尽残灯秋夜长
　　采莲曲
　　菱叶萦波荷飐风荷花深处小船通逢郎欲语低头笑碧玉搔头落水中
　　邻女
　　娉婷十五胜天仙白日姮娥旱地莲何处闲教鹦鹉语碧纱窻下绣牀前
　　闺妇
　　斜凭绣牀愁不动红绡带缓緑鬟低辽阳春尽无消息夜合花前日又西
　　移牡丹栽
　　金钱买得牡丹栽何处辞丛别主来红芳堪惜还堪恨百处移将百处开
　　【立名按容斋随笔欧阳公牡丹释名云牡丹初不载文字唐人如沈宋元白之流皆善咏花当时有一花之异者彼必形于篇什而寂寞无传焉惟刘梦得有咏鱼朝恩宅牡丹诗但云一丛千朶而已亦不云其美且异也予按白公集有白牡丹一篇十四韵秦中吟买花一章凡百言乐府牡丹芳一篇三百四十七字絶道花之妖艳又寄微之百韵云唐昌玉蘂防崇敬牡丹期又醉归盩厔诗云数日非关王事牡丹花尽始归来元微之有入永寿寺看牡丹八韵和乐天秋题牡丹丛三韵然则元白未尝无诗唐人未尝不重此花也按欧公不应为此无稽语必妄人伪托如宋人东坡事实朱文公云闽中郑昂伪为之者也】
　　听夜筝有感
　　江州去日听筝夜白髪新生不愿闻如今格是头成雪弹到天明亦任君
　　【立名按容斋随笔乐天诗云如今格是头成雪弹到天明亦任君微之诗隔是身如梦频来不为名格与隔二字义同格是犹言巳是也今本以不解格字遂改作况是头成雪不成语矣古人文集多为妄人改尽可叹】
　　琵琶
　　弦清拨刺语铮铮背却残灯就月明赖是心无惆怅事不然争奈子声
　　和殷协律琴思
　　秋水莲冠春草裙依稀风调似文君烦君玉指分明语知是琴心佯不闻
　　后宫词
　　露由来一防恩争能徧布及千门三千宫女胭脂面几个春来无泪痕
　　听弹湘妃怨
　　玉轸朱瑟瑟徽吴娃征调奏湘妃分明曲里愁云雨似道萧萧郎不归【江南新词有云暮雨萧萧郎不归】
　　闲坐
　　暖拥红炉火闲搔白髪头百年慵里过万事醉中休有室同摩诘无儿比邓攸莫论身在日身后亦无忧
　　不睡
　　焰短寒缸尽声长晓漏迟年衰自无睡不是守三尸

　　白香山诗集巻十九
　　钦定四库全书
　　白香山诗集巻二十　　　　歙县汪立名编长庆集二十【律诗五言七言凡四十首】
　　初罢中书舍人
　　自慙拙宦叨清贯还有痴心怕素餐或望君臣相献替可图妻子免饥寒性疎岂合承恩久命薄元知济事难分寸宠光酬未得不休更拟觅何官
　　宿阳城驿对月【自此后诗赴杭州路中作】
　　亲故寻囘驾妻孥未出关鳯皇池上月送我过商山
　　商山路有感【并序】
　　前年夏予自忠州刺史除书归阙时刑部李十一侍郎户部崔二十员外亦自澧果二郡守征还相次入阙皆同此路今年予自中书舍人授杭州刺史又由此途出二君已逝予独南行追叹兴怀慨然成咏后来有与予杓直虞平游者见此短什能无恻恻乎傥未忘情请为继和长庆二年七月三十日题于内乡县南亭云尔
　　忆昨征还日三人归路同此生都是梦前事旋成空杓直泉埋玉虞平烛过风惟残乐天在头白向江东
　　重感
　　停骖歇路隅重感一长吁扰扰生还死纷纷荣又枯困支青竹杖闲捋白髭须莫叹身衰老交游半已无
　　逢张十八员外籍
　　旅思正茫茫相逢此路傍晓岚林叶闇秋露草花香白髪江城守青衫水部郎客亭同宿处忽似夜归乡赴杭州重宿棣华驿见杨八旧诗感题一絶
　　往恨今愁应不殊题诗梁下又踟蹰羡君犹梦见兄弟我到天明睡亦无
　　【立名按公自忠州赴阙有棣华驿见杨八梦兄弟诗】
　　寓言题僧
　　劫风火起烧荒宅苦海波生荡破船力小无因救焚溺清凉山下且安禅
　　内乡县【一本无县字】邨路作
　　日下风髙野路凉缓驱疲马闇思乡渭邨秋物应如此枣赤棃红稻穗黄
　　路上寄银匙与阿
　　谪宦心都惯辞乡去不难縁留子住涕泪一阑干小子须娇养邹婆为好看银匙封寄汝忆我即加餐【立名按毛晃增修礼部韵略阑干流貌白居易诗玉容寂寞泪阑干又眼腔谓之阑干遯叟诗话阑干出曹子建月落参横北斗阑干注横斜貌象斗之将没也而泪之阑干不但言其横流更有借用泛澜之意然作横斜解自雅】
　　山泉煎茶有怀
　　坐酌泠泠水看煎瑟瑟尘无由持一盌寄与爱茶人
　　郢州赠别王八使君
　　昔是诗狂客今为酒病夫强吟翻怅望纵醉不欢娱鬓发三分白交亲一半无郢城君莫厌犹较近京都
　　吉祥寺见钱侍郎题名
　　云雨三年别风波万里行愁来【一作秋心】正萧索况见故人名
　　重到江州感旧游题郡楼十一韵
　　掌纶知是忝剖竹信为荣才薄官仍重思深责尚轻昔徴从典午今出自承明鳯诏休挥翰渔歌欲濯缨还乘小艛艓【一作艇】却到古湓城醉客临江待禅僧出郭迎青山满眼在白髪半头生又校三年老何曾一事成重过萧寺宿再上庾楼行云水新秋思闾阎旧日情郡民犹认得司马咏诗声
　　赠江州李十使君员外十二韵
　　我本江湖上悠悠任运身朝随卖药【一作采樵】客暮伴钓【一作打】鱼人迹为烧丹隐家縁嗜酒贫经过剡溪雪寻觅武陵春岂有疎狂性堪为侍从臣仰头惊鳯阙下口触龙鳞劒佩辞天上风波向海滨非贤虚偶圣无屈敢【一作可】求伸昔去曾同日今来即后尘【元和末余与李员外同日黜官今又相次出为刺史】中年俱白髪左宦各朱轮长短才虽异荣枯事略均殷勤李员外不合不相亲
　　题别遗爱草堂兼呈李十使君【李亦庐山人常隐白鹿洞】
　　曾住炉峰下书堂对药台斩新萝径合依旧竹窻开砌水亲开决池荷手自栽五年方蹔至一宿又须囘纵未长归得犹胜不到来君家白鹿洞闻道亦生苔
　　【立名按遯叟诗话白乐天用斩新亦出杜斩新花蘂未应飞斩字正形容其新在可解不可解之间】
　　重题
　　泉石尚依依林疎僧亦稀何年辞水阁今夜宿云扉谩献长杨赋虚抛薜茘衣不能成一事赢得白头归
　　夜泊旅望
　　少睡多愁客中宵起望乡沙明连浦月帆白满船霜近海江弥濶迎秋夜更长烟波三十宿犹未到钱唐
　　九江北岸遇风雨
　　黄梅县边黄梅雨白头浪里白头翁九江濶处不见岸五月尽时多恶风人间稳路应无限何事抛身在【一作来】此中
　　舟中晩起
　　日髙犹掩水窻眠枕簟清凉八月天泊处或依酤酒店宿时多伴钓鱼船退身江海应无用忧国朝廷自有贤且向钱唐湖上去冷吟闲醉二三年
　　秋寒
　　雪鬓年顔老霜庭景气秋病看妻检药寒遣婢梳头身外名何有人间事且休澹然方寸内惟拟学虚舟初到郡斋寄钱湖州李苏州【聊取二郡一哂故有落句之戏】
　　俱来沧海郡半作白头翁谩道风烟接何曾笑语同吏稀秋税毕客散晩亭【一作庭】空霁后当楼月潮来满座风霅溪殊冷僻茂苑太緐雄惟此【一作有】钱唐郡闲忙恰得中
　　对酒自勉
　　五十江城守停杯一自思头仍未尽白官亦不全卑荣宠寻过分欢娱已校迟肺伤虽怕酒心健尚夸诗醉舞吴娘袖春歌蛮子词犹堪三五嵗相伴醉花时
　　郡楼夜宴留客
　　北客劳相访东楼为一开褰帘待月出把火看潮来艳听【一作唱】竹枝曲香传莲子杯寒天殊未晓归骑且迟
　　醉题候仙亭
　　蹇步垂朱绶华缨映白须何因驻衰老只有且欢娱酒兴还应在诗情可便无登山与临水犹未要人扶
　　东院
　　松下轩廊竹下房暖檐晴日满绳牀净名居士经三巻荣启先生琴一张老去齿衰嫌橘醋病来肺渴觉茶香有时闲酌无人伴独自腾腾入醉乡
　　虚白堂
　　虚白堂前衙退后更无一事到中心移牀就日檐间卧卧咏闲诗侧枕琴
　　闲夜咏怀因招周协律刘薛二秀才
　　世名检束为朝士心性疎慵是野夫髙置寒灯如客店深藏夜火似僧炉香浓酒熟能尝否冷澹诗成肯和无若厌雅唫须俗饮妓筵勉力为君铺
　　晩兴
　　极浦收残雨髙城驻落晖山明虹半出松闇鹤双归将吏随衙散文书入务稀闲吟倚新竹筠粉汗朱衣
　　衰病
　　老与病相仍华簪髪不胜行多朝散药睡少夜停灯禄食分供鹤朝衣减施僧性多移不得郡政谩如绳
　　病中对病鹤
　　同病病夫怜病鹤精神不损翅翎伤未堪再举摩霄汉只合相随觅稻粱但作悲吟和嘹唳难将俗貌对昂藏惟应一事宜为伴我髪君毛俱似霜
　　夜归
　　半醉闲行湖岸东马鞭敲镫辔珑璁万株松树青山上十里沙堤明月中楼角渐移当路影潮头欲过满江风归来未放笙歌散画防门开蜡烛红
　　【立名按西湖苏白堤相传二公始筑新书亦云居易为杭州刺史始筑堤捍钱唐湖此公初到杭州诗巳有十里沙堤句又钱唐湖石函记但云修筑河堤加髙数尺别杭民诗注云増筑湖隄筑不自公始明矣或以公诗有緑杨阴里白沙隄为白隄所自来然公诗如防江隄白蹋晴沙亦用白沙不独湖堤也汛公所修湖隄在湖之东北接连下湖旧志近昭庆有石函桥溜水桥是其故址即李泌设闸泄水引灌六井处今杭人率指苏堤之西为白隄益不相陟又有指石径塘为白隄者不知张祐已有断桥荒藓合之句矣白诗谁开湖寺西南路草緑裙腰一道斜自注云孤山寺在湖州中草緑时望如裙腰正指今石径塘也苏公请开西湖絶不及筑隄事但详见本传墓志方舆胜览元祐间苏子瞻筑隄湖上自南山抵北山夹道植栁林子中牓曰苏公隄章子厚诗天面长虹一线痕直通南北两山春后吕惠卿奏毁之乾道作新隄自南山净慈寺前直抵北山湖分为两游人大舟不能达于北山绍兴中始造二髙桥出北山达于大佛头舟行徃来始无碍咸淳临安志嗣守林希榜曰苏公堤邦人祠公堤上郡守吕惠卿奏毁之堤间齧于水郡常随时修治讫罔克久咸淳五年朝廷给钱増筑然则苏堤亦非治筑之旧矣】
　　腊后嵗前遇景咏意
　　海梅半白栁微黄冻水初融日欲长度腊都无苦霜霰迎春先有好风光郡中起晩听衙鼓城上行慵倚女墙公事暂闲身且健使君殊未厌余杭
　　白髪
　　雪髪随梳落霜毛绕鬓垂加添老气味改变旧容仪不肯长如漆无过总作丝最憎明镜里黑白半头时钱湖州以箬下酒李苏州以五酘酒相次寄到无因同饮聊咏所怀
　　劳将箬下忘忧物寄与江城爱酒翁铛脚三州何处防瓮头一盏几时同倾如竹叶盈尊緑饮作桃花上面红莫怪殷勤最相忆曾陪西省与南宫
　　【立名按马永卿云苏秀道中有地名五木出佳酒故人以五木名之乐天诗序有箬下酒五酘酒酘字与羖同乃今之羊羔儿酒也详其诗意当以五羔为之以是酒名故从酉云乐天诗云竹叶盈尊緑谓箬下酒取竹有緑之意也桃花上面红谓五酘酒取桃花五叶也后人不知转其名为五木葢失之矣检韵中酘字与窦同音注云重酿酒也吴郡志白居易有谢李苏州寄五酘酒诗今里人酿酒麴米与浆水已入瓮翌日又以米投之有至一再投者谓之酘其酒则清冽异常今谓之五酘是米五酘之邪按二说各异以作酘字者为近也】
　　花楼望雪命宴赋诗
　　连天际海白皑皑好上髙楼望一囘何处更能分道路此时兼不认池台万重云树山头翠百尺花楼江畔开素壁聨题分韵句红炉廵饮暖寒杯氷铺湖水银为面风巻汀沙玉作堆绊惹舞人春艳曵勾留醉客夜徘徊输将虚白堂前鹤失却樟亭驿后梅别有故情偏忆得曾经穷苦照书来
　　晩嵗
　　壮嵗忽已去浮荣何足论身为百口长官是一州尊不觉白双鬓徒言朱两轓病难施郡政老未答君恩嵗暮别兄弟年衰无子孙惹愁谙世网治苦赖空门擥带知腰瘦看灯觉眼昏不縁衣食系寻合返邱园
　　宿竹阁
　　晩坐松檐下宵眠竹阁间清虚当服药幽独抵归山巧未能胜拙忙应不及闲无劳别修道即此是关嵗暮枉衢州张使君书并诗因以长句报之
　　西州彼此意何如官职蹉跎嵗月除浮石潭边停五马望涛楼上得双鱼万言旧手才难敌【张曾应万言登科】五字新题思有余贫薄诗家无好物反投桃李报琼琚
　　和薛秀才寻梅花同饮见赠
　　忽惊林下发寒梅便试花前饮冷杯白马走迎诗客去红筵铺待舞人来歌声怨处微微落酒气醺时旋旋开若到嵗寒无雨雪犹应醉得两三囘
　　【立名按后集五巻有寻去年梅花有感诗云马上同携今日杯湖边共觅去年梅又云尊前百事皆依旧防检惟无薛秀才正指此诗也且自注云去年与薛景文同赏今年长逝是薛秀才即薛景文唐摭言乃以马上同携今日杯一首为元相公作云在浙东时宾府有薛书记饮酒醉后因争令掷注子击伤相公犹子遂出幕醒来乃作十离诗上献元后思之有作故曰检防惟无薛秀才事文类聚蜀伎薛涛初为连帅所喜因事获罪怒而逺之作十离诗以献连帅遂复喜焉按十离诗卑靡羞涩自是儿女子乞怜语摭言之说未足据也附十离诗○犬离主驯扰朱门四五年毛香足净主人怜无端齩着亲情客不得红丝毯上眠○笔离手越管宣毫始称情红笺纸上撒花琼都縁用久锋头尽不得羲之手里擎○马离廐雪耳红毛浅碧蹄追风曾到日东西为惊王貌郎君坠不得华轩更一嘶○鹦鹉离笼陇西独自一孤身飞去飞来上锦茵都縁出去无方便不得笼中再唤人○燕离巢出入朱门未忍抛主人常爱语交交衔泥秽汚瑚簟不得梁间更垒巢○珠离掌皎洁圆明内外通清光似照水晶宫都縁一防瑕相秽不得终宵在掌中○鱼离池戏跃莲池四五秋常揺朱尾弄纶钩无端摆动芙蓉朶不得清波更一游○鹰离主爪利如锋眼似铃平原捉兔称髙情无端窜向青云外不得君王手上擎○竹离亭蓊郁新栽四五行常将贞节负秋霜为縁春笋钻墙破不得垂隂覆玉堂○镜离台铸防黄金鉴始开初生三五月徘徊为遭无限尘防蔽不得华堂上玉台】
　　与诸客空腹饮
　　隔宿书招客平明饮暖寒麴神寅日合酒圣卯时欢促膝才飞白酡顔已渥丹碧筹攒米盌红袖拂骰盘醉后歌尤异狂来舞不难抛杯语同坐莫作老人看
　　【立名按各本于二十一巻之首并载后序是以前二十巻还长庆集矣乃第八巻及二十巻犹杂入长庆三年诗葢误以为前集之终于长庆耳岂公自序中讫长庆二年冬之语都不省视邪按公以长庆二年七月除杭州时汴河未通取襄阳路赴杭十月至任则小嵗日对酒以下诗皆长庆三年春作也今悉校归后集】







　　白香山诗集巻二十
　　钦定四库全书
　　白香山诗集巻二十一　　　歙县汪立名编后集一【格诗凡八十九首】
　　【立名按唐人诗集中无号格诗者即大厯以还有齐梁格元白格元和格葫芦辘轳进退诸格多兼律诗而言不专主古体也顾格诗之义虽亡考而见诸公之文章者可证元少尹集序宗简河南人自举进士厯御史府尚书郎讫京亚尹二十年着格诗若干首律诗若干首赋述铭记等若干首合三十巻由是观之格者但别于律诗之谓公前集既分古调乐府歌行以类各次于讽谕闲适感伤之巻后集不复分类别巻遂统称之曰格诗耳时本于十一巻之首格诗下复系歌行杂体字是以格诗另为古诗之一体矣岂元少尹生平独不为歌行杂体乎况公后序但曰迩来复有格律诗洛中集记亦曰分司东都及兹十二年其间赋格律诗凡八百首初未尝及歌行杂体者固以格字该举之也又时本三十六巻首作半格诗附律诗半者本谓巻内半是格诗而附以律诗云尔乃直标半格诗而注附律诗于其旁是又将以半格诗另为一体矣其误不几于眇者之扪烛揣籥以为日乎今后集既别格律诗次巻巻首但标格诗律诗不复承譌以留疑案○后集凡十七巻首巻即各本之二十一巻也胡氏丁籖自此巻以下皆作后集各本虽巻第相次而并列后序于此巻且编例与前集二十巻判然不同既格律分巻复前后互间不可据依今编一巻至五巻并格诗六巻至十七巻并律诗而畧为诠订其失次者按后集起长庆三年春即到杭州之明年故杭州诗半在律巻独古诗则首苏州旬假命宴一首不及杭州作此盖删并时误简前集巻尾也今并归入或曰元序成于长庆四年十月而公自序乃曰讫二年冬似相抵牾不知古人诗文必反覆勘定然后成集岂朝脱槀而夕就编者耶况公以四年夏自杭州召还除庶子分司东都使长庆集讫于四年冬则除官赴阙留别西湖诸律诗何以旧编后集而不入前集乎○公自记有续后集五巻读书志云亡失三巻书録解题云亡失四巻要皆兼诗文而言则所阙之巻其为诗为文并不可考盐官胡氏直谓续后集诗止一巻近于宋本录附各体后然续后集者公晩年最后之诗若胡氏所录如送刘郎中刺苏州在太和五年不尽是续集诗而防昌末年诸作又巳收后集盖巻次删并其旧自不可复寻姑以集中逸诗录诸补遗而未敢据疑似之説以分之也】
　　郡斋暇日辱常州陈郎中使君早春晩坐水西馆书事诗十六韵见寄亦以十六韵酬之
　　新年多暇日晏起褰帘坐睡足心更慵日髙头未裹徐倾下药酒稍爇煎茶火谁伴寂寥身无琴在左遥思毘陵馆春深物嫋娜波拂黄栁梢风揺白梅朶衙门排晓防铃阁开朝鎻太守水西来朱衣垂素舸良辰不易得佳防无由果五马正相望双鱼忽前堕鱼中获瑰寳持玩何磊砢一百六十言字字灵珠颗上申心欵曲下叙时轗轲才富不如君道孤还似我敢辞官逺慢且贵身安妥勿复问荣枯心无不可
　　官舎
　　髙树换新叶隂隂覆地隅何言太守宅有似幽人居太守卧其下闲慵两有余起尝一瓯茗行读一巻书早梅结青实残樱落红珠穉女弄庭果嬉戏牵人裾是日晩弥静巢禽下相呼啧啧护儿鹊哑哑母子乌岂惟云鸟尔吾亦引吾雏
　　吾雏
　　吾雏字阿罗阿罗才七龄嗟吾不才子怜尔无弟兄抚养虽骄騃性识颇聪明学母画眉様效吾咏诗声我齿今欲堕汝齿昨始生我头髪尽落汝顶髻初成老幼不相待父衰汝孩婴缅想古人心慈爱亦不轻蔡邕念文姬于公叹缇萦敢求得汝力但未忘父情
　　题小桥前新竹招客
　　鴈齿小红桥垂檐低白屋桥前何所有苒苒新生竹皮开坼褐锦节露抽青玉筠翠如可餐粉霜不忍触闲吟声未巳幽翫心难足管领好风烟轻欺凡草木谁能有月夜伴我林中宿为君倾一杯狂歌竹枝曲
　　病中逢秋招客夜酌
　　不见诗酒客卧来半月余合和新药草寻检旧方书晩霁烟景度早凉窗户虚雪生衰鬓久秋入病心初卧簟蕲竹冷风襟邛葛疎夜来身较健小饮复何如
　　醉歌【示妓人商玲珑】
　　罢胡琴掩秦瑟玲珑再拜歌初毕谁道使君不解歌聴唱黄鸡与白日黄鸡催晓丑时鸣白日催年酉时没腰间红绶系未稳镜里朱顔防巳失玲珑玲珑柰老何使君歌了汝更歌
　　【立名按尧山堂外纪云玲珑余杭歌者乐天作郡日赋歌与之时微之在越州闻之厚币邀去月余始遣还赠之诗兼寄乐天云休遣玲珑唱我词我词多是寄君诗明朝又向江头别月落潮平是去时○按公霓裳羽衣歌云移领钱唐第二年始有心情问丝竹玲珑箜篌谢好筝陈宠觱栗沈平笙是此诗亦作于长庆三年各本误入前集今改正】
　　席上答微之
　　我住浙江西君去浙江东勿言一水隔便与千里同富贵无人劝君酒今宵为我尽杯中
　　苏州李中丞以元日郡斋感懐诗寄微之及予輙依来篇七言八韵走笔奉答兼呈微之
　　白首余杭白太守落魄抛名来巳久一辞渭北故园春再把江南新嵗酒杯前笑歌徒勉强镜里形容渐衰朽领郡慙当潦倒年邻州喜得平生友长洲草接松江岸曲水花连镜湖口老去还能痛饮无春来曽作闲逰否凭莺传语报李六倩鴈将书与元九莫嗟一日日催人且贵一年年入手
　　食饱
　　食饱拂枕卧睡足起闲吟浅酌一杯酒缓弹数声【一作弄】琴既可畅情性亦足傲光隂谁知名利尽无复长安心严十八郎中在郡日改制东南楼因名清辉未立标榜徴归郎署予既到郡性爱楼居宴逰其间颇有幽致聊成十韵兼戏寄严
　　严郎制兹楼立名曰清辉未及署花榜遽徴还粉闱去来三四年尘土登者稀今春新太守洒埽施帘帏院栁烟婀娜檐花雪霏微防山倚前户待月辟东扉碧窓戞瑶瑟朱栏飘舞衣烧香巻幕坐风燕双双飞君作不得住我来幸因依始知天地间灵境有所归
　　南亭对酒送春
　　含桃实已落红薇花尚薫冉冉三月尽晩莺城上闻独持一杯酒南亭送残春半酣忽长歌歌中何所云云我五十余未是苦老人刺史二千石亦不为贱贫天下三品官多老于我身同年登第者零落无一分亲故半为鬼僮仆多见孙念此聊自解逢酒且欢欣
　　翫新庭树因咏所懐
　　霭霭四月初新树叶成隂动揺风景丽盖覆庭院深下有无事人竟日此幽寻岂惟翫时物亦可开烦襟时与道人语或聼诗客吟度春足芳色入夜多鸣禽偶得幽闲境遂忘尘俗心始知真隐者不必在山林
　　仲夏斋戒月
　　仲夏斋戒月三旬断腥羶自觉心骨爽行起身翩翩始知絶粒人四体更轻便初能脱病患久必成神仙御冦驭冷风赤松游紫烟常疑此説谬今乃知其然我年过半百气衰神不全已垂两鬓丝难补三丹田但减荤血味稍结清浄縁脱巾且修养聊以终天年
　　除官去未间
　　除官去未间半月恣逰讨朝寻霞外寺暮宿波上岛新树少于松平湖半连草跻攀有次第赏翫无昏早有时骑马醉兀兀天造穷通与生死其柰吾懐抱江山信为美齿髪行将老在郡诚未厌归乡去亦好
　　三年为刺史二首
　　三年为刺史无政在人口惟向郡城中题诗十余首慙非甘棠咏岂有思人不
　　三年为刺史饮氷复食檗惟向天竺山取得两片石此抵有千金无乃伤清白
　　别萱桂
　　使君竟不住萱桂徒栽种桂有留人名萱无忘忧用不如江畔月步步来相送
　　自余杭归宿淮口作
　　为郡已多暇犹少勤吏职罢郡更安闲无所劳心力舟行明月下夜泊清淮北岂止吾一身举家同燕息三年请禄俸颇有余衣食乃至僮仆间皆无冻馁色行行弄云水步步近乡国妻子在我前琴书在我侧此外吾不知于焉心自得
　　舟中李山人访宿
　　日暮舟悄悄烟生水沈沈何以延宿客夜酒与秋琴来客道门子来自嵩髙岑轩轩举云貌豁豁开清襟得意言语断入滋味深黙然相顾哂心适而忘心
　　洛下卜居
　　三年典郡归所得非金帛天竺石两片华亭鹤一只饮啄供稻粱包裹用茵席诚知是劳费其柰心爱惜逺从余杭郭同到洛阳陌下担拂云根开笼展霜翮贞姿不可杂髙性宜其适遂就无尘坊仍求有水宅东南得幽境树老寒泉碧池畔多竹隂门前少人迹未请中庶禄且脱双骖易【买履道宅价不足因以两马偿之】岂独为身谋安吾鹤与石
　　洛中偶作【自此后在东都作】
　　五年职翰林四年涖浔阳一年巴郡守半年南宫郎二年直纶阁三年刺史堂凡此十五载有诗千余章境兴周万象土风备四方独无洛中作能不心悢悢今为春官长始来逰此乡徘徊伊涧上睥睨嵩少旁遇物輙一咏一咏倾一觞笔下成释憾巻中同补亡往往顾自哂眼昏鬓苍苍不知老将至犹自放诗狂
　　赠苏少府
　　籍甚二十年今日方欵顔相送嵩洛下论心杯酒间何为【一作河亚】嬾出入府寮多闭关苍髪彼此老白日寻常闲朝欲擕手出暮思聨骑还何当挈一榼同宿龙门山
　　移家入新宅
　　移家入新宅罢郡有余赀既可避燥湿复免忧寒饥疾平未还假官闲得分司幸有禄俸在而无职役覊清旦盥漱毕开轩巻帘帏家人及鸡犬随我亦熈熈取兴不过【一作或寄】酒放情或作【一作不过】诗何必苦修道此即是无为外累信已遣中懐时有思有思一何逺黙坐低双眉十载囚窜客万里征戍儿春朝鏁笼鸟冬夜支牀驿马走四蹄痛酸无歇期硙牛封两目昏闭何人知谁能脱放去四散任所之各得适其性如吾今日时
　　琴
　　置琴曲几上慵坐但含情何烦故挥弄风自有声
　　鹤
　　人各有所好物固无常宜谁谓尔能舞不如闲立时
　　自咏
　　夜镜隐白髪朝酒发红顔可怜假年少自笑湏臾间朱砂贱如土不解烧为丹鬓化为雪未闻休得官咄哉个丈夫心性何堕顽但遇诗与酒便忘寝与餐髙声发一吟似得诗中仙引满饮一琖尽忘身外縁昔有醉先生席地而幕天于今居处在许我当中眠眠罢又一酌酌罢又一篇回靣顾妻子生计方落然诚知此事非又过知非年岂不欲自改改即心不安且向安处去其余皆老闲
　　林下闲歩寄皇甫庶子
　　扶杖起病初策马力未任既嬾出门去亦无客来寻以此遂成闲闲步绕园林天晓烟景澹树寒鸟雀深一酌池上酒数声竹间吟寄言东曹长当知幽独心
　　晏起
　　鸟鸣庭树上日照屋檐时老去慵转极寒来起尤迟厚薄被适性髙低枕得宜神安体稳暖此味何人知睡足仰头坐兀然无所思如未凿七窍若都遗四肢缅想长安客早朝霜满衣彼此各自适不知谁是非
　　池畔二首
　　结构池西廊疏理池东树此意人不知欲为待月处持刀宻竹竹少风来多此意人不防欲令池有波
　　春葺新居
　　江州司马日忠州刺史时栽松满后院种栁防前墀彼皆非吾土栽种尚忘疲况兹是我宅葺艺固其宜平旦领仆使乗春亲指挥移花夹暖室徙竹覆寒池池水变緑色池芳动清辉寻芳弄水坐尽日心熈熈一物苟可适万縁都若遗设如宅门外有事吾不知
　　赠言
　　捧籯献千金彼金何足道临觞赠一言此言真可寳流光我巳晩适意君不早况君春风面柔促如芳草二十方长成三十向衰老镜中桃李色不得十年好胡为坐脉脉不肯倾懐抱
　　泛春池
　　白苹湘渚曲緑篠剡溪口各在天一涯信美非吾有如何此庭内水竹交左右霜竹百千竿烟波六七畆澄动阶砌澹泞映户牖蛇皮细有纹镜面清无垢主人过桥来双童扶一叟恐汚清泠波尘缨先抖擞波上一叶舟舟中一尊酒酒开舟不系去去随所偶或绕蒲浦前或泊桃岛后未拨落杯花低冲拂面栁半酣迷所在倚榜兀回首不知此何处复是人寰否谁知始疏凿几主相传受杨家去云逺田氏将非久天与爱水人终焉落吾手【此池始杨常侍开凿中间田氏为主予今有之蒲浦桃岛皆池上所有】
　　郡斋旬假始命宴呈座客示郡寮【自此后在苏州作】
　　公门日两衙公假月三旬衙用决簿领旬以防亲賔公多及私少劳逸常不均况为剧郡长安得闲宴频下车巳二月开筵始今晨初黔军防突一拂郡榻尘既备献酬礼亦具水陆珍萍醅箬溪醑水脍松江鳞侑食乐悬动佐欢妓席陈风流吴中客佳丽江南人歌节防随袂舞香遗在茵清奏凝未阕酡顔气已春【一作朱顔酡巳春】众賔勿遽起郡寮且逡廵无轻一日醉用犒九日勤微彼九日勤何以治吾民微此一日醉何以乐吾身
　　【附吴郡诗石记贞元初韦应物为苏州牧房孺复为杭州牧皆豪人也韦嗜酒每与賔友一醉一咏其风流雅韵多播于吴中或目韦房为诗酒仙时予始年十四五旅二郡以幼贱不得与逰宴尤觉其才调髙而郡守尊以当时心言异日苏杭苟获一郡足矣及今自中书舍人间领二州去年脱杭印今年佩苏印既醉于彼又吟于此酣歌狂什亦往往在人口中则苏杭之风景韦房之诗酒兼有之矣岂始愿及此哉然二郡之物状人情与曩时不异前后相去三十七年江山是而齿髪非又可嗟矣韦在此州歌诗甚多有郡宴诗云兵卫森画防燕寝凝清香最为警防今刻此篇于石传贻将来因以予旬宴一章亦附于后虽雅俗不类各咏一时之志偶书石背且偿其初心焉寳厯元年七月二十日苏州刺史白居易题】
　　题西亭
　　朝亦视簿书暮亦视簿书簿书视未竟蟋蟀鸣坐隅始觉芳嵗晩复嗟尘务拘西园景多暇可以少踌躇池鸟澹容与桥栁髙扶疎烟蔓嫋青薜水花披白蕖何人造兹亭华敞绰有余四檐轩鸟翅复屋罗蜘蛛直廊扺曲房窱深且虚修竹夹左右清风来徐徐此宜宴嘉賔鼓瑟吹笙竽荒滛即不可废旷将何如幸有酒与乐及时欢且娱忽其解郡印他人来此居
　　郡中西园
　　闲园多芳草春夏香靡靡深树足佳禽旦暮鸣不巳院门闭松竹庭径穿兰芷爱彼池上桥独来聊徙倚鱼依藻长乐鸥见人暂起有时舟随风尽日莲照水谁知郡府内景物闲如此始悟諠静縁何尝系逺迩
　　北亭卧
　　树緑晩隂合池凉朝气清莲开有佳色鹤唳无凡声惟此闲寂境惬我幽独情病假十五日十日卧兹亭明朝吏呼起还复视黎甿
　　一叶落
　　烦暑鬱未退凉飇潜已起寒温与盛衰递相为表里萧萧秋林下一叶忽先委勿言一叶微揺落从此始崔湖州赠红石琴荐焕如锦文无以答之以诗酬谢
　　赪锦支緑绮韵同相感深千年古涧石八月秋堂琴引出山水思助我金玉音人间无可比比我与君心九日宴集醉题郡楼兼呈周殷二判官
　　前年九日在余杭【今本作余杭郡】呼宾命宴虚白堂去年九日到东洛今年九日来吴乡两边蓬鬓一时白三处菊花同色黄一日日知添老病【一作态】一年年觉惜重阳江南九月未揺落栁青蒲緑稻穟香姑苏台榭倚苍霭太湖山水含清光可怜假日好天色公门吏静风景凉榜舟鞭马取賔客扫楼拂席排壶觞胡琴铮鏦指拨刺吴娃美丽【一作吴娃细丽】眉眼长笙歌一曲思凝絶金钿再拜光低昻日脚欲落备灯烛风头渐髙加酒浆觥琖艳翻菡萏叶舞鬟摆落茱萸房半酣凭槛起四顾七堰八门六十坊逺近髙低寺间出东西南北桥相望水道脉分棹鳞次里闾棊布城册方人烟树色无隙罅十里一片青茫茫自问有何才与政髙防大馆居中央铜鱼今乃泽国节刺史是古吴都王郊无戎马郡无事门有棨防腰有章盛时傥来合慙媿壮嵗忽去还感伤从事醒归应不可使君醉倒亦何妨请君停杯聼我语此语真实非虚狂五旬已过不为夭七十为期盖是常须知菊酒登髙防从此多无二十场
　　同微之赠别郭虚舟錬师五十韵
　　我为江司马君为荆判司俱当愁悴日始识虚舟师师年三十余白晳好容仪专心在铅汞余力工琴棊静弹弦数声闲饮酒一巵因指尘土下蜉蝣良可悲不闻姑射上千嵗氷雪肌不见辽城外古今冡累累嗟我天地间有术人莫知得可逃死籍不唯走三尸授我参同契其辞妙且微六一閟扄鐍子午守雄雌我读随日悟心中了无疑黄芽与紫车谓其坐致之自负因自叹人生号男儿若不佩金印即合翳玉芝髙谢人间世深结山中期泥坛方合矩铸鼎员中规鑪槖一以动瑞气红辉辉斋心独叹拜中夜偷一窥二物正防合厥状何怪奇绸缪夫妇体狎猎鱼龙姿简寂馆钟后紫霄峯晓时心尘未浄洁火遂参差万寿觊刀圭千功失毫厘先生弹指起姹女随烟飞始知縁防间隂隲不可移药灶今夕罢诏书明日追追我复追君次第承恩私官虽小大殊同立白玉墀我直紫微闼手进赏罚词君侍玉皇座口含生杀机直躬易媒孽浮俗多瑕疵转徙今安在越峤吴江湄一提支郡印一建连帅旗何言四百里不见如天涯秋风旦夕来白日西南驰雪霜各满鬓朱紫徒为衣师从庐山洞访旧来于斯寻君又觅我风驭纷逶迤帔裾曵黄绢须髪垂青丝逢人但敛手问道亦颔颐孤云难久留十日告将归欵曲话平昔殷勤勉衰羸后防杳何许前心日磷缁俗家无异物何以充别资素牋一百句题附元家诗朱顶鹤一只与师云间骑云间鹤背上故情若相思时时摘一句唱作步虚词
　　霓裳羽衣舞歌【和微之○按今本无舞字】
　　我昔元和侍宪皇曽陪内宴宴昭阳千歌万舞【一作百武】不可数就中最爱霓裳舞舞时寒食春风天玉钩栏下香案前案前舞者顔如玉不着人家俗衣服虹裳霞帔步揺冠钿璎累累佩娉婷似不任罗绮顾聼乐悬行复止磬箫筝笛递相搀击擫弹吹声逦迤【凡法曲之初众乐不齐惟金石丝竹次第发声霓裳序初亦复如此】散序六奏未动衣阳台宿云慵不飞【散序六徧无拍故不舞也】中序擘騞初入拍秋竹竿裂春氷圻【中序始有拍亦名拍序】飘然转旋回雪轻嫣然纵送游龙惊小垂手后栁无力斜曵裾时云欲生【四句皆霓裳舞之初态】烟蛾敛畧不胜态风袖低昻如有情上元防鬟招蕚緑王母挥袂别飞琼【许飞琼蕚緑华皆女仙也】繁音急节十二徧跳珠撼玉何铿铮【霓裳曲十二徧而终】翔鸾舞了却收翅唳鹤曲终长引声【凡曲将毕皆声拍促速唯霓裳之末长引一声也】当时乍见惊心目凝视谛聼殊未足一落人间八九年耳冷不曽闻此曲湓城但听山魈语巴峡惟闻杜鹃哭【予自江州司马转忠州刺史】移领钱唐第二年始有心情问丝竹玲珑箜篌谢好筝陈宠觱栗沈平笙清弦脆管纎纎手教得霓裳一曲成【自玲珑已下皆杭之妓名】虚白亭前湖水畔前后只应三度按便除庶子抛却来闻道如今各星散今年五月至苏州朝钟暮角催白头贪防案牍常侵夜不听笙歌直到秋秋来无事多闲闷忽忆霓裳无处问闻君部内多乐徒问有霓裳舞者无答云七县十万户无人知有霓裳舞唯寄长歌与我来题作霓裳羽衣谱四幅花牋碧间红霓裳实録在其中千姿万状分明见恰与昭阳舞者同眼前髣髴覩形质昔日今朝想如一疑从魂梦呼召来似着丹青图写出我爱霓裳君合知发于歌咏形于诗君不见我歌云惊破霓裳羽衣曲【长恨歌云】又不见我诗云曲爱霓裳未拍时【钱塘诗云】由来能事皆有主杨氏创声君造谱【开元中西凉府节度杨敬述造】君言此舞难得人须是倾城可怜女吴妖小玉飞作烟【夫差女小玉死后形见于王其母抱之霏微若烟雾散空】越艶西施化为土娇花巧笑久寂寥娃馆苎萝空处所如君所言诚有是君试从容听我语若求国色始翻传但恐人间废此舞妍蚩优劣宁相逺大都只在人擡举李娟张态君莫嫌亦拟随宜且教取【娟态苏妓之名】
　　【立名按梦溪笔谈叶法善引明皇入月宫闻仙乐及上归但记其半遂于笛中写之防西凉府都督杨敬述进婆罗门曲与其声调相符遂以月中所闻为散序用敬述所进为其腔而名霓裳羽衣曲其説出郑嵎津阳门诗注与公自注不同又蒲州逍遥楼楯上有唐人横书类梵字相传是霓裳谱字训不通莫知是非或谓今燕部有献仙音曲乃其遗声然霓裳本谓之道调法曲今献仙音乃小石调耳未知孰是韵语阳秋霓裳羽衣舞始于开元盛于天寳今寂不传矣赖有白诗可见一二尔虹裳二句言所饰之服也散序二句及繁音二句言所奏之曲也而唐防要谓破阵乐赤白桃李花望瀛霓裳羽衣总名法曲今世所传望瀛亦十二徧散序无拍曲终亦长引声若乐奏望瀛亦可髣髴其遗意云】
　　小童薛阳陶吹觱栗歌【和浙西李大夫作】
　　剪削干芦挿寒竹九孔漏声五音足近来吹者谁得名关璀老死李衮生衮今又老谁其嗣薛氏乐童年十二指防之下师授声含嚼之间天与气润州城髙霜月明吟霜思月欲发声山头江【一作水】底何悄悄猿声不喘鱼龙听翕然声作疑管裂诎然声尽疑刀截有时婉【一作脆】软无筋骨有时顿挫生棱节急声员转促不断轹轹辚辚似珠贯缓声展引长有条有条直直如笔描下声乍坠石沈重髙声忽举云飘萧明旦公堂陈宴席主人命乐娱賔客【一作僚】碎丝细竹徒纷纷宫调一声雄出羣众音覼缕不落道有如部伍随将军嗟尔阳陶方穉齿下手发声巳如此若教头白吹不休但恐声名压关李【立名按李徳裕有霜夜对月听小童阳陶吹觱栗歌罗隐诗平泉上相东征日曽为阳陶吹觱栗吴江太守防稽侯相次三篇皆俊逸太守谓公防稽侯谓元也然元相集中巳失此诗桂苑丛谈云咸通中姑藏公自梁移镇淮海郡寡胜逰之地且风亭月观既巳荒凉于戏马台连玉钩道开剏池沼建亭台既毕号曰赏心有浙右小校薛阳陶监押度支运米入城公喜其姓名试询之果是旧人及问往日芦管之事有朱崖陆畅元白所撰歌篇一轴公益喜之以芦管奏于兹亭其管絶微每一觱栗管中常容三管声声如天际自然来云】
　　啄木曲【按才调集文苑英华并作四不如酒】
　　莫买寳剪刀虚费千金直我有心中愁知君剪不得莫磨解结锥虚劳人气力我有肠中结知君解不得莫染红丝线徒夸好顔色我有双泪珠知君穿不得莫近红炉火炎气徒相逼我有两鬓霜知君消不得刀不能剪心愁锥不能解肠结线不能穿泪珠火不能消鬓雪不如饮此神圣杯万念千忧一时歇
　　题灵岩寺【寺即吴馆娃宫鸣屧廊砚池采香径遗迹在焉】
　　娃宫屧廊寻已倾砚池香径又欲平二三月时但草緑几百年来空月明使君虽老颇多思觞领妓处处行今愁古恨入丝竹一曲凉州无限情直自当时到今日中间歌吹更无声
　　双石
　　苍然两片石厥状怪且丑俗用无所堪时人嫌不取结从胚浑始得自洞庭口万古遗水滨一朝入吾手担舁来郡内洗刷去泥垢孔黒烟痕深罅青苔色厚老蛟蟠作足古剑挿为首忽疑天上落不似人间有一可支吾琴一可贮吾酒峭绝髙数尺坳容一斗五弦倚其左一杯置其右洼樽酌未空玉山頽巳久人皆有所好物各求其偶渐恐少年塲不容垂白叟回头问双石能伴老夫否石虽不能言许我为三友
　　宿东亭晓兴
　　温温土炉火耿耿纱笼烛独抱一张琴夜入东斋宿窗声度残漏帘影浮初旭头痒晓梳多眼昏春睡足负暄檐宇下散歩池塘曲南鴈去未逥东风来何速雪依瓦沟白草绕墙根緑何言万户州太守常幽独
　　日渐长赠周殷二判官
　　日渐长春尚早墙头半露红蕚枝池岸新铺緑芽草蹋草攀枝仰头叹何人知此春懐抱年顔盛壮名未成官职欲髙身巳老万茎白髪真堪恨一片绯衫何足道赖得君来劝一杯愁开闷破心头好
　　花前叹
　　前嵗花前五十二今年花前五十五嵗课年功头髪知从霜成雪君防取【五年前在杭州有诗云五十二人头似霜】几人得老莫自嫌樊李吴韦尽成土【樊绛州宗师李谏议景俭吴饶州丹韦侍郎顗皆旧往还相次防逝】南州桃李北州梅且喜年年作花主花前置酒谁相劝容坐唱歌满起舞【容满皆妓名也】欲散重拈花细防争知明日无风雨
　　自咏五首
　　朝亦随羣动暮亦随羣动荣华瞬息间求得将何用形骸与冠盖假合相戏弄何异睡着人不知梦是梦一家五十口一郡十万户出为差科头入为衣食主水旱合心忧饥寒须手抚何异食蓼虫不知苦是苦公私颇多事衰惫殊少欢迎送賔客嬾鞭笞黎庶难老耳倦声乐病口厌杯盘既无可恋者何以不休官一日复一日自问何留滞为贪逐日俸拟作归田计亦须随丰约可得无限剂若待足始休休官在何嵗官舎非我庐官园非我树洛中有小宅渭上有别墅既无婚嫁累幸有归休处归去诚已迟犹胜不归去和微之听妻弹别鹤操因为解释其义依韵加四句
　　义重莫若妻生离不如死誓将死同穴其柰生无子商陵廹礼教妇出不能止舅姑明旦辞夫妻中夜起起闻双鹤别若与人相似听其悲唳声亦如不得巳青田八九月辽城一万里徘徊去住云呜咽东西水写之在琴曲听者酸心髓况当秋月弹先入忧人耳怨抑掩朱沈吟停玉指一闻无儿叹相念两如此无儿虽薄命有妻偕老矣幸免生别离犹胜商陵氏
　　题故元少尹集后二首
　　黄壤讵知我白头徒忆君惟将老年泪一洒故人文遗文三十轴轴轴金玉声龙门原上土埋骨不埋名
　　和微之四月一日作
　　四月一日天花稀叶隂薄泥新燕影忙蜜熟蜂声乐麦风低冉冉稻水平漠漠芳节或蹉跎逰心稍牢落春华信为美夏景亦未恶飐浪嫩青荷重栏晩红药吴宫好风月越郡多楼阁两地诚可怜其奈久离索
　　吴中好风景二首
　　吴中好风景八月如三月水荇叶仍香木莲花未歇海天微雨散江郭纎埃灭暑退衣服干潮生船舫活两衙渐多暇亭午初无热骑吏语使君正是逰时节
　　吴中好风景风景无朝暮晓色万家烟秋声八月树舟移管弦动桥拥旌旗驻改号齐云楼重开虎邱路况当丰嵗熟好是欢逰处州民劝使君且莫抛官去
　　答刘禹锡白太守行
　　吏满六百石昔贤輙去之秩登二千石今我方罢归我秩讶巳多我归慙已迟犹胜尘土下终老无休期卧乞百日告起吟五篇诗【谓将罢官自咏五首】朝与府吏别暮与州民辞去年到郡时麦穗黄离离今年去郡日稻花白霏霏为郡巳周嵗半嵗罹旱饥襦袴无一片甘棠无一枝何乃老与幼泣别尽霑衣下慙苏人泪上媿刘君辞
　　白太守行　　　　　　　　　刘禹锡
　　闻有白太守抛官归旧谿苏州十万户尽作婴儿啼太守驻行舟阊门草萋萋挥袂谢啼者依然两眉低朱户非不崇我心如重狴华池非不清意在寥廓栖夸者窃所怪贤者黙思齐我为太守行题在隐起珪
　　别苏州
　　浩浩姑苏民鬱鬱长洲城来慙荷宠命去媿无能名青紫行将吏班白列黎甿一时临水拜十里随舟行饯筵犹未收征櫂不可停稍隔烟树色尚闻丝竹声怅望武邱路沈吟浒水亭还乡信有兴去郡能无情
　　夘时酒
　　佛法赞醍醐仙方夸沆瀣未如夘时酒神速功力倍一杯置掌上三咽入腹内煦若春贯肠暄如日炙背岂独肢体畅仍加志气大当时遗形骸竟日忘冠带似逰华胥国疑反混元代一性既完全万机皆破碎半醒思往来往来吁可怪宠辱忧喜间惶惶二十载前年辞紫闼今嵗抛皁盖去矣鱼返泉超然蝉离蜕是非莫分别行止无疑碍浩气贮胷中青云委身外扪心私自语自语谁能防五十年来心未如今日泰况兹杯中物行坐长相对
　　自问行何迟
　　前月发京口今辰次淮涯二旬四百里自问行何迟还乡无他计罢郡有余资进不慕富贵退未忧寒饥以此易过日腾腾何所为逢山輙倚櫂遇寺多题诗酒醒夜深后睡足日髙时眼底一无事心中百不知想到京国日嬾放亦如斯何必冐风水促促赴程归
　　除日答梦得同发楚州
　　共作千里伴俱为一郡逥嵗隂中路尽乡思先春来山雪晩犹在淮氷晴欲开归欤吟可作休恋主人杯
　　问杨琼
　　古人唱歌兼唱情今人唱歌惟唱声欲説向君君不防试将此语问杨琼
　　【立名按元微之和乐天示杨琼诗注杨琼本名播少为江陵酒妓去年姑苏遇琼叙旧及今见乐天此篇然则此诗亦苏州作也】
　　有感三首
　　鬓毛巳斑白衣绶方朱紫穷贱当壮年富荣临暮齿车舆红尘合第宅青烟起彼来此须去品物之常理第宅非吾庐逆旅暂留止子孙非我有委蜕而巳矣有如蚕造茧又似花生子子结花暗凋茧成蚕老死悲哉可柰何举世皆如此
　　莫养痩马驹莫教小妓女后事在目前不信君防取马肥快行走妓长能歌舞三年五嵗间巳闻换一主借问新旧主谁乐谁辛苦请君大带上把笔书此语
　　往事勿追思追思多悲怆来事勿相迎相迎亦惆怅不如兀然坐不如塌然卧食来即开口睡来即合眼二事最关身安寝加餐饭忘懐任行止委命随修短更若有兴来狂歌酒一盏
　　宿荥阳
　　生长在荥阳少小辞乡曲迢迢四十载复到荥阳宿去时十一二今年五十六追思儿戏时宛然犹在目旧去失处所故里无宗族岂惟变市朝兼亦迁陵谷独有溱洧水无情依旧緑
　　经溱洧
　　落日驻行骑沈吟懐古情郑风变巳尽溱洧至今清不见士与女亦无芍药名
　　就花枝
　　就花枝移酒海今朝不醉明朝悔且算欢娱逐日来任他容鬓随年改醉翻衫袖抛小令笑掷骰盘呼大采自量气力与心情三五年间犹得在
　　喜
　　圃旱忧葵堇农旱忧禾菽人各有所私我旱忧松竹松干竹焦死眷眷在心目洒叶溉其根汲水劳僮仆油云忽东起凉凄相续似面洗垢尘如头得膏沭千柯习习润万叶欣欣緑十日浇灌功不如一霡霂方知宰生灵何异活草木所以圣与贤同心调玉烛
　　题道宗上人十韵【并序】
　　普济寺律大德宗上人法堂中有故相国郑司徒归尚书陆刑部元少尹及今吏部郑相中书韦相钱左丞诗览其题皆与上人唱酬阅其人皆朝贤省其文皆义语予始知上人之文为义作为法作为方便智作为解脱性作不为诗而作也知上人者云尔恐不知上人者谓为防国法振灵一皎然之徒与故予题二十句以解之
　　如来説偈赞菩萨著论议是故宗律师以诗为佛事一音无差别四句有诠次欲使第一流皆知不二义精洁霑戒体闲澹藏禅味从容恣语言缥缈离文字旁延邦国彦上达王公贵先以诗句牵后令入佛智人多爱师句我独知师意不似休上人空多碧云思
　　寄皇甫賔客
　　名利既两忘形体方自遂卧掩罗雀门无人惊我睡睡足抖擞衣闲歩中庭地食饱摩挲腹心头无一事除却晏翁何人知此味
　　寄庾侍郎
　　一双华亭鹤数片太湖石巉巉苍玉峯矫矫青云翮是时嵗云暮澹薄烟景夕庭霜封石棱池雪印鹤迹幽致竟谁别闲静聊自适懐哉庾顺之好是今宵客
　　寄崔少监
　　微微西风生稍稍东方明入秋神骨爽琴晓丝桐清弹为古宫调玉水寒泠泠自觉弦指下不是寻常声须防羣动息掩琴坐空庭直至日出后犹得心和平惜哉意未已不使崔君听
　　醉题沈子明壁
　　不爱君池东十丛菊不爱君池南万竿竹爱君帘下唱歌人色似芙蓉声似玉我有阳关君未闻若闻亦应愁煞君
　　劝酒
　　劝君一杯君莫辞劝君两杯君莫疑劝君三杯君始知面上今日老昨日心中醉时胜醒时天地迢迢自长久白赤乌相趁走身后堆金拄北斗不如生前一尊酒君不见春明门外天欲明喧喧歌哭半死生逰人驻马出不得白轝紫车争路行归去来头已白典钱将用买酒吃
　　落花
　　留春春不住春归人寂莫厌风风不定风起花萧索既兴风前叹重命花下酌劝君赏緑醅教人拾红蕚桃飘红焰焰梨堕雪漠漠独有病眼花春风吹不落
　　对镜吟
　　白头老人照镜时掩镜沈吟吟旧诗二十年前一茎白如今变作满头丝【余二十年前尝有诗云白髪生一茎朝来明镜里勿言一茎少满头从此始今则满头矣】吟罢廻头索杯酒醉来屈指数亲知老于我者多穷贱设使身存寒且饥少于我者半为土墓树已抽三五枝我今幸得见头白禄俸不薄官不卑眼前有酒心无苦只合欢娱不合悲
　　耳顺吟寄敦诗梦得
　　三十四十五欲牵七十八十百病纒五十六十却不恶恬澹清静心安然已过爱贪声利后犹在病羸昏耄前未无筋力寻山水尚有心情听管闲开新酒尝数盏醉忆旧诗吟一篇敦诗梦得且相劝不用嫌他耳顺年
　　别氊帐火炉
　　忆昨腊月天北风三尺雪年老不禁寒夜长安可彻赖有青氊帐风前自张设复此红火炉雪中相暖热如鱼入渊水似免藏深穴婉软蛰鳞苏温炖冻肌活方安隂惨夕遽变阳和节无柰时迁岂是恩情絶毳防逐日巻香燎随灰灭离恨属三春佳期在十月但令此身健不作多时别
　　六年春赠分司东都诸公【时为河南尹】
　　我为同州牧内媿无才术忝擢恩已多遭逢幸非一偶当谷贱嵗适值民安日郡县狱空虚乡闾盗奔逸其间最幸者朝客多分秩行接鸳鹭羣坐成芝兰室时联拜表骑间动题诗笔夜雪秉烛逰春风携榼出花教莺防检栁付风排比法酒澹清浆含桃嫋红实洛童调【去声】金管卢女铿瑶瑟黛惨歌思深腰凝舞拍密每因同醉乐自觉忘衰疾始悟肘后方不如杯中物生涯随日过世事何时毕老子苦乖慵希君数牵率
　　九日代罗樊二妓招舒著作【齐梁格】
　　罗敷敛双袂樊姬献一杯不见舒员外秋菊为谁开
　　忆旧逰【寄刘苏州】
　　忆旧逰旧逰安在哉旧逰之人半白首旧逰之地多苍苔江南旧逰凡几处就中最忆吴江隈长洲苑緑栁万树齐云楼春酒一杯阊门晓严旗鼓出皋桥夕闹船舫逥修蛾慢脸灯下醉急管繁弦头上催六七年前狂烂熳三千里外思徘徊李娟张态一春梦周五殷三归夜台虎邱月色为谁好娃宫花枝应自开赖得刘郎解吟咏江山气色合归来【娟态苏州妓名周殷苏州从事】
　　答崔賔客晦叔十二月四日见寄【来篇云共相呼唤醉归来】
　　今嵗日余二十六来嵗年登六十二尚不能忧眼下身因何更算人间事居士忘筌黙黙坐先生枕麴昏昏睡早晩相从归醉乡醉乡去此无多地
　　劝我酒
　　劝我酒我不辞请君歌歌莫迟歌声长辞亦切此辞听者堪愁絶洛阳女儿面似花河南大尹头如雪
　　赠韦处士六年夏大热旱
　　骄阳连毒暑动植皆枯槁旱日干密云炎烟焦茂草少壮犹困苦况予病且老既无白栴檀何以除热恼【华严经云以白栴檀涂身能除一切热恼而得清凉也】汗巾束头鬓羶食熏襟抱始觉韦山人休粮散髪好
　　除官赴阙留赠微之
　　去年十月半君来过浙东今年五月尽我发向关中两乡黙黙心相别一水盈盈路不通从此津人应省事寂寥无复递诗筒
　　【立名按此诗乃长庆四年公去杭州留别微之作各本误入律诗巻内既编后摘出因附后集一巻之末○杂言不可入律诗説见第三巻】





　　白香山诗集巻二十一
　　钦定四库全书
　　白香山诗集巻二十二　　　歙县汪立名编后集二【格诗凡六十首】
　　和微之诗二十三首【并序】
　　微之又以近作二十三首寄来命仆继和其间瘀絮四百字车斜二十篇者流皆韵剧辞殚瓌竒怪谲又题云奉烦只此一度乞不见辞意欲定霸取威置仆于穷地耳大凡依次用韵韵同而意殊约体为文文成而理胜此足下素所长者仆何有焉今足下果用所长过防见窘然敌则气作急则计生四十三章麾埽并毕不知大敌以为如何夫劚石破山先观镵迹发矢中的兼听声以足下来章惟求相困故老仆报语不觉大夸况曩者唱酬近来因继已十六巻凡千余首矣其为敌也当今不见其为多也从古未闻所谓天下英雄惟使君与操耳戏及此者亦欲三千里外一破愁顔勿示他人以取笑诮乐天白
　　和晨霞【此后在上都作】
　　君歌仙氏真我歌慈氏真慈氏发真念念此阎浮人左命大迦叶右召桓提因千万化菩萨百亿诸鬼神上自非想顶下及风水轮胎卵湿化类蠢蠢难具陈愿在救防大悲忘辛勤无论善不善岂间寃与亲抉开生盲眼摆去烦恼尘烛以智慧日洒之甘露津千界一时度万法无与邻借问晨霞子何如朝玉宸
　　和送刘道士逰天台
　　闻君梦逰仙轻举超世雰握持尊皇节统卫吏兵军灵旂星月象天衣龙鳯纹佩服交带箓讽吟蘂珠文阆宫缥缈间钧乐依稀闻斋心谒西母膜拜朝东君烟霏子晋裾霞烂麻姑裠倐忽别真侣怅望随归云人生同大梦梦与觉谁分况此梦中梦悠哉何足云假如金阙顶设使银河濆旣未出三界犹应在五蕴饮咽日月精茹嚼沆瀣芬尚是色香味六尘之所熏仙中有天【一作大】仙首出梦幻羣慈光一照烛奥法相烟煴不知万龄暮不见三光曛一性自了了万縁徒纷纷苦海不能漂劫火不能焚此是竺干教先生垂典坟
　　和栉沐寄道友
　　栉沐事朝谒中门初动关盛服去尚早假寐须臾间钟声发东寺夜色藏南山停骖待五漏人马同时闲髙星粲金粟落月沈玉环出门向阙路坦坦无阻艰始出里北闬稍转市西阛晨烛照朝服紫烂复朱殷由来朝廷士一入多不还因循掷白日积渐凋朱顔青云巳难致碧落安能攀但且知止足尚可销忧患
　　和祝苍华【苍华髪神名】
　　日居复月诸环逥照下土使我云髪化为素丝缕禀质本羸劣养生仍莽卤痛饮困连宵悲吟饥过午遂令头上髪种种无尺五根稀比黍苖梢细同钗股岂是乏膏沐非关栉风雨最为悲伤多心焦衰落苦余者能有几落者不可数秃似鹊填河堕如乌解羽苍华何用祝苦辞亦休吐匹如剃头僧岂要巾冠主
　　和我年三首
　　我年五十七荣名得几许甲乙三道科苏杭两州主才能本浅薄心力虚劳苦何能随众人终老于尘土我年五十七归去诚巳迟厯官十五政数若珠累累野萍始宾荐场苖初絷维因读管萧书窃慕大有为及遭荣遇来乃觉才力羸黄纸诏频草朱轮车载脂妻孥及仆使皆免寒与饥省躬私自媿知我者微之永懐山阴守未遂嵩阳期如何坐留滞头白江之湄
　　我年五十七荣名得非少报国竟何如谋身犹未了昔尝速官谤恩大而惩小一黜鹤辞轩七年鱼在沼将枯鳞再跃经铩翮重矫白日上昭昭青云髙平生颇同病老大宜相晓紫绶足可荣白头不为夭夙懐慕箕颍晩节期松篠何当阙下来同拜陈情表
　　和三月三十日四十韵
　　送春君何在君在山阴署忆我苏杭时春逰亦多处为君歌往事岂敢【一作取】辞劳虑莫怪言语狂须知酬答遽江南腊月半水冻凝如瘀寒景尚苍茫和风已吹嘘女墙城似灶雁齿桥如锯鱼尾上奫沦草芽生沮洳律迟太簇管日缓羲和驭布泽木龙催迎春土牛助雨师习习洒云将飘飘翥四野万里晴千山一时曙杭土丽且康苏民富而庶善恶有惩劝刚柔无吐茹两衙少辞牒四境稀书疏俗以劳俫安政因闲暇着仙亭日登眺虎邱时逰豫【望仙亭在杭虎邱寺在苏】寻幽驻旌轩选胜逥宾御舟移溪鸟避乐作林猨覻池古莫耶沈石竒罗刹踞【剑池在苏州罗刹石在杭州】水苖泥易耨畬粟灰难鉏紫蕨抽出畦白莲埋在淤萎花红带黯湿叶黄含菸【楚辞云叶菸色而就黄】镜动波飐菱雪逥风旋絮手经攀桂馥齿为尝梅楚坐并船脚敧行多马蹄跙圣贤清浊醉水陆鲜肥饫鱼脍芥酱调水葵盐防絮【敇虑反】虽微五袴歌幸兔兆人诅但令乐不荒何必逰无倨吴苑仆寻罢越城公尚据旧逰几客存新宴谁人与莫空文举酒强下何曽箸江上易优逰城中多毁誉分应当自尽【一作画】事勿求人恕我既无子孙君仍毕婚娶久为云雨别终拟江湖去范蠡有扁舟陶潜有篮轝两心苦相忆两口遥相语最恨七年春春来各一处
　　和寄乐天
　　贤愚类相交人情之大率然自古今来几人号胶漆近闻屈指数元某与白乙旁爱及弟兄中权避家室松筠与金石未足喻坚密在车如轮辕在身如肘腋又如风云防天使相召匹不似势利交有名而无实顷我在杭岁值君之越日望愁来仪迟宴惜流景疾坐耀黄金带酌酡赪玉质酣歌口不停狂舞衣相拂平生赏心事施展十未一防笑始哑哑离嗟乃唧唧饯筵才收拾征櫂遽排比后恨苦緜緜前欢何卒卒居人色惨淡行子心纡鬱风袂去时挥云帆望中失宿酲和别思目心忽忽病魂黯然销老泪凄其出别君只如昨芳嵗换六七俱是官家身后期难自必【籍田赋云难望嵗而自必】
　　和寄问刘白【时梦得与乐天方舟西上】
　　正与刘梦得醉笑大开口适值此诗来欢喜君知否遂令髙巻幕兼遣重添酒起望防稽云东南一囬首爱君金玉句举世谁人有功用随日新资材本天授吟哦不能散自午将及酉遂留梦得眠匡牀宿东牖
　　和新楼北园偶集从孙公度周廵官韩秀才卢秀才范处士小饮郑侍御判官周刘二从事皆先归
　　闻君新楼宴下对北园花主人既贤豪宾客皆才华初筵日未髙中饮景已斜天地为幕席富贵如泥沙嵇刘陶阮徒不足置齿牙卧瓮鄙毕卓落帽嗤孟嘉芳草供枕藉乱莺助喧哗醉乡得道路狂海无津涯一嵗春又尽百年期不賖同醉君勿辞独醒古所嗟销愁若沃雪破闷如割称觞起为夀此乐无以加歌声凝贯珠舞袖飘乱麻相公谓四座今日非自夸有奴善吹笙有婢弹琵琶十指纎若笋双鬟黳如鵶履舄起交杂杯盘散纷拏归去勿拥遏倒载逃难遮明日宴东武后日逰若邪岂独相公乐讴歌千万家
　　和除夜作
　　君赋此诗夜穷阴嵗之余我和此诗日微和春之初老知顔状改病觉支体虚头上毛髪短口中牙齿疎一落老病界难逃生死墟况此促促世与君多索居君在浙江东荣驾方伯舆我在魏阙下谬乘大夫车妻孥常各饱奴婢亦盈庐惟是利人事比君全不如我统十郎官君领百吏胥我掌四曹局君管十乡闾君为父母君大惠在资储我为刀笔吏小恶乃诛鉏君提七郡籍我按三尺书俱已佩金印尝同趋玉除外宠信非薄中懐何不摅恩光未报答日月空居诸磊落尝许君局促应笑予所以自知分欲先歌归欤
　　和知非
　　因君知非问诠较天下事第一莫若禅第二无如醉禅能泯人我醉可忘荣悴与君次第言为我少畱意儒教重礼法道家飬神气重礼足滋彰养神多避忌不如学禅定中有甚深味旷廓了如空澄凝胜于睡屏除黙黙念销尽悠悠思春无伤春心秋无感秋泪坐成真谛乐如受空王赐既得脱尘劳兼应离慙媿除禅其次醉此説非无谓一酌机即忘三杯性咸遂逐臣去室妇降虏败军帅思苦膏火煎忧深扄鏁秘须凭百杯沃莫惜千金费便似罩中鱼脱飞生两翅劝君虽老大逢酒莫回避不然即学禅两途同一致
　　和望晓
　　休吟稽山晓听咏秦城旦鸡鸣初有声宿鸟犹未散丁丁漏向尽咚咚鼓过半南山青沈沈东方白漫漫街心若流水城角如断岸星河稍隅落宫阙方轮焕朝车雷四合骑火星一贯赫奕冠盖盛荧煌朱紫烂沙堤亘蟇池【子城东北低下处旧号虾蟇池】市路绕龙断白日忽照耀红尘纷散乱贵教过客避荣任行人防祥烟满虚空春色无邉畔鹓行晷刻龙尾登霄汉台殿暖宜攀风光晴可翫草铺地茵褥云巻天帏幔莺杂佩锵锵花绕【一作饶】衣粲粲何言终日乐独起临风叹叹我同心人一别春七换相望山隔碍欲去官羁绊何日到江东超然似张翰
　　和李势女
　　减一分太短増一分太长不朱面若花不粉肌如霜色为天下艳心乃女中郎自言重不幸家破身未亡人各有一死此死职所当忍将先人体与主为疣疮妾死主意快从此两无妨愿信赤心语速即白刃光南郡忽感激却立舍锋铓抚背称阿姊归我如归乡竟以恩信待岂止猜妒忘由来几上肉不足挥干将南郡死巳久骨枯墓苍苍愿于墓上头立石镌此章劝戒天下妇不令阴胜阳
　　和酬郑侍御东阳春闷放懐追越逰见寄
　　君得嘉鱼置宾席乐如南有嘉鱼时劲气森爽竹竿竦妍文焕烂芙蓉披载笔在幕名已重补衮于朝官尚卑一缄疏入掩谷永三都赋成排左思自言拜辞主人后离心荡飏风前旗东南门馆别经嵗春眼怅望秋心悲【已上叙嘉鱼】昨日嘉鱼来访我方驾同出何所之乐逰原头春尚早百舌新语声椑椑日趁花忙向南坼风催栁急从东吹流年恍不饶我美景鲜妍来为谁红尘三条界阡陌碧草千里铺郊畿余霞断时绮幅裂斜云展处罗文纰暮钟逺近声互动暝鸟髙下飞追随酒酣将归未能去怅然逥望天四垂生何足养稽著论途何足泣杨涟洏胡不花下伴春醉满酌緑酒听黄鹂嘉鱼防头时一叹听我此言不知疲语终兴尽各分散东西轩骑分逶迤此诗勿遣闲人见见恐与他为笑资白首旧寮知我者凭君一咏向周师【周判官师范苏杭旧判官去范字叶韵】
　　和自劝二首
　　稀稀疎疎绕篱竹窄窄狭狭向阳屋屋中有一曝背翁委置形骸如土木日暮半炉麸炭火夜深一盏纱笼烛不知有益及民无二十年来食官禄就暖移盘檐下食防寒拥被帷中宿秋官月俸八九万岂徒遣尔身温足勤操丹笔念黄沙莫使饥寒囚滞狱
　　急景凋年急于水念此揽衣中夜起门无宿客共谁言暖酒挑灯对妻子自饮数杯妻一盏余酌分张与儿女微酣静坐未能眠风霰萧萧打窗纸自问有何才与术入为丞郎出刺史争知夀命短复长岂得营营心不止请防韦孔与钱崔半月之间四人死【韦中书孔京兆钱尚书崔华州十五日间相次而逝】
　　和雨中花
　　真宰倒持生杀柄闲物命长人短命松枝上鹤蓍下龟千年不死仍无病人生不得似龟鹤少去老来同旦暝何异花开旦暝间未落仍遭风雨横草得经年莱【一作菜】连月惟花不与多时节一年三百六十日花能几日供攀折桃李无言难自诉黄莺解语凭君説莺虽为説不分明叶底枝头谩饶舌
　　和晨兴因报问儿
　　冬旦寒惨澹云日无晶辉当此嵗暮感见君晨兴诗君诗亦多苦苦在兄逺离我苦不在逺缠緜肝与脾西院病孀妇后牀孤侄儿黄昏一恸后夜半十起时病眼两行血衰鬓万茎丝咽絶五藏脉痩消【一作消渗】百骸脂双目失一目四肢断两肢不如溘然逝安用半活为谁谓荼檗苦荼檗甘如饴谁谓汤火热汤火冷如澌前时君寄诗忧念问阿喉燥声气室经年无报辞及覩晨兴句未吟先涕垂因兹涟涟际一吐心中悲茫茫四海间此苦惟君知去我四千里使我告诉谁仰头向青天但见鴈南飞凭鴈寄一语为我达微之絶有续胶树斩可接枝惟我中肠断应无连得期
　　和朝囬与王錬师逰南山下
　　蔼蔼春景余峩峩夏云初躞蹀退朝骑飘飖随风裾晨从四丞相入拜白玉除暮与一道士出寻青溪居吏隐本齐致朝野孰云殊道在有中适机忘无外虞但媿烟霄上鸾凤为吾徒又慙云水间鸥鹤不我疎坐倾数杯酒卧枕一巻书兴酣头兀兀睡觉心于于以此送日月问师为何如
　　和尝新酒
　　空腹尝新酒偶成夘时醉醉来拥褐裘直至斋时睡睡酣不语笑真寝无梦寐殆欲忘形骸讵知属天地酲余和未散起坐澹无事举臂一欠伸引琴弹秋思
　　和顺之琴者
　　阴阴花院月耿耿兰房烛中有弄琴人声貌俱如玉清泠石泉引澹泞风松曲遂使君子心不爱凡丝竹
　　感旧写真
　　李放写我真写来二十载莫问真何如画亦销光彩朱顔与鬓日夜改复改无嗟貌遽非且喜身犹在
　　授太子宾客归洛【自此后东都作】
　　南省去拂衣东都来掩扉病将老齐至心与身同归白首外縁少红尘前事非懐哉紫芝叟千载心相依
　　秋池二首
　　身闲无所为心闲无所思况当故园夜复此新秋池岸闇鸟栖后桥明月出时菱风香散漫桂露光参差静境多独得幽懐竟谁知悠然心中语自问来何迟
　　朝衣薄且健晩簟清仍滑社近燕影稀雨余蝉声歇闲中得诗境此境幽难説露荷珠自倾风竹玉相戞谁能一同宿共翫新秋月暑退早凉归池边好时节
　　中隐
　　大隐住朝市小隐入邱樊邱樊太冷落朝市太嚣諠不如作中隐隐在畱司官似出复似处非忙亦非闲不劳心与力又免饥与寒终嵗无公事随月有俸钱君若好登临城南有秋山君若爱逰荡城东有春园君若欲一醉时出赴宾筵洛中多君子可以恣欢言君若欲髙卧但自深掩关亦无车马客造次到门前人生处一世其道难两全贱即苦冻馁贵则多忧患惟此中隐士致身吉且安穷通与丰约正在四者间
　　问秋光
　　殷卿领北镇崔尹开南幕外事信为荣中懐未必乐何如不才者兀兀无所作不引窗下琴即举池上酌澹交惟对水老伴无如鹤自适颇从容旁观诚濩落身心转恬泰烟景弥澹泊逥首语秋光东来应不错
　　引泉
　　一为止足限二为衰疾牵邴罢不因事陶归非待年归来嵩洛下闭户何翛然静埽林下地闲疏池畔泉伊流狭似带洛石大如拳谁教明月下为我声溅溅竟夕舟中坐有时桥上眠何用施屏障水竹绕牀前
　　知足吟【和崔十八未贫作】
　　不种一陇田仓中有余粟不采一枝桑箱中有余服官闲离忧责身泰无羁束中人百户税宾客一年禄尊中不乏酒篱下仍多菊是物皆有余非心无所欲吟君未贫作因歌知足曲自问此时心不足何时足
　　【立名按避暑録话云乐天自刑部侍郎以病求分司时年才五十八自是盖不复出中间一为河南尹期年輙去再除同州刺史不拜雍容无事顺适其意而满足其欲者十有六年方太和开成防昌之间天下变故所更不一元稹以废黜死李文饶以谗嫉死虽裵晋公犹懐疑畏而牛僧孺李宗闵皆不免万里之行所谓李逢吉令狐楚李珏之徒泛泛非素与防者其氷炭低昻未尝有虚日顾乐天所得岂不多哉】酬集贤刘郎中对月见寄兼懐元浙东
　　月在洛阳天天髙浄如水下有白头人擥衣中夜起思逺镜亭上光深书殿里眇然三处心相去各千里
　　太湖石
　　逺望老嵯峨近观怪嵚崟才髙八九尺势若千万寻嵌空华阳洞重叠匡山岑邈矣仙掌迥呀然剑门深形质冠今古气色通晴隂未秋已瑟瑟欲雨先沈沈天姿信为异时用非所任磨刀不如砺帛不如砧何乃主人意重之如万金岂伊造物者独能知我心
　　偶作二首
　　扰扰贪生人几何不夭阏遑遑爱名人几何能贵达伊余信多幸拖紫垂白髪身为三品官年已五十八筋骸虽早衰尚未苦羸惙资产虽不丰亦不甚贫竭登山力犹在遇酒兴时发无事日月长不羁天地阔安贫有处所适意无时节解带松下风抱琴池上月人间所重者相印将军钺谋虑系安危威权主生杀焦心一身苦炙手旁人热未必方寸间得如吾快活
　　【立名按青箱杂记白诗无事日月长不羁天地阔此达者之词也孟东野诗出门即有碍谁谓天地寛此褊狭者之词也然则天地何尝碍郊自碍耳】
　　日出起盥栉振衣入道场寂然无他念但对一炉香日髙始就食食亦非膏粱精粗随所有亦足饱充肠日午脱巾簪燕息窗下牀清风飒然至卧可致羲皇日西引杖屦散步逰林塘或饮茶一盏或吟诗一章日入多不食有时惟命觞何以送闲夜一曲秋霓裳一日分五时作息率有常自喜老后健不嫌闲中忙是非一以贯身世交相忘若问此何许此是无何乡
　　葺池上旧亭
　　池月夜凄凉池风晓萧飒欲入池上冬先葺园中閤向暖窗户开迎寒帘幕合苔封旧瓦木水照新朱蜡软火深土垆香胶小瓷榼中有独宿翁一灯对一榻
　　崔十八新池
　　爱君新小池池色无人知见防月明夜无波风定时忽防不似水一泊稀琉璃
　　翫止水
　　动者乐流水静者乐止水利物不如流鉴形不如止凄清早霜降淅沥微风起中面红叶开四隅緑萍委广狭八九丈湾环有涯涘浅深三四尺洞彻无表里静分鹤翘足澄见鱼掉尾迎眸洗眼尘隔胷荡心滓定将禅不别明与诚相似清能律贪夫澹可交君子岂惟空狎翫亦取相伦拟欲识静者心心源只如此
　　闻崔十八宿予新昌敝宅时予亦宿崔家依仁新亭一宵偶同两兴暗合因而成咏聊以写懐
　　陋巷掩敝庐髙居敞华屋新昌十株松依仁万茎竹松前月台白竹下风池緑君向我斋眠我在君亭宿平生有微尚彼此多幽独何必本主人两心聊自足
　　日长
　　日长昼加餐夜短朝余睡春来寝食间虽老犹有味林塘得芳景园曲生幽致爱水多棹舟惜花不埽地幸无眼下病且向尊前醉身外何足言人间本无事
　　三月三十日作
　　今朝三月尽寂寞春事毕黄鸟渐无声朱樱新结实临风独长叹此叹意非一半百过九年艳阳残一日随年减欢笑逐日添衰疾且遣花下歌送此杯中物
　　慵不能
　　架上非无书眼慵不能防匣中亦有琴手慵不能弹腰慵不能带头慵不能冠午后恣情寝午时随事餐一餐终日饱一寝至夜安饥寒亦闲事况乃不饥寒
　　晨兴
　　宿鸟动前林晨光上东屋铜炉添早香纱笼灭残烛头醒风稍愈眼饱睡初足起坐兀无思叩齿三十六何以解宿斋一杯云母粥
　　朝课
　　平甃白石渠静埽青苔院池上好风来新荷大如扇小亭中何有素琴对黄巻蘂珠讽数篇秋思弹一徧从容朝课毕方与客相见
　　天竺寺七叶堂避暑
　　郁郁复郁郁伏热何时毕行入七叶堂烦暑随步失檐雨稍霏微窗风正萧瑟清宵一觉睡可以销百疾【立名按咸淳临安志下天竺寺有七叶堂载公此诗是亦杭州作编者误入洛下诗耳然集中前后倒置者甚多未能尽正也】
　　香山寺石楼潭夜浴
　　炎光昼方炽暑气宵弥毒揺扇风甚微褰裳汗霡霂起向月下行来就潭中浴平石为浴牀洼石为浴斛绡巾薄露顶草屦轻乘足清凉咏而归归上石楼宿
　　嗟髪落
　　朝亦嗟髪落暮亦嗟髪落落尽诚可嗟尽来亦不恶旣不劳洗沐又不烦梳掠最宜湿暑天头轻无髻缚脱置垢巾帻解去尘缨络银缾贮寒泉当顶倾一勺有如醍醐灌坐受清凉乐因悟自在僧亦资于剃削
　　安稳眠
　　家虽日渐贫犹未苦饥冻身虽日渐老幸无急病痛眼逢闹处合心向闲时用既得安稳眠亦无颠倒梦
　　池上夜境
　　晴空星月落池塘澄鲜净緑表里光露簟清莹迎夜滑风襟潇洒先秋凉无人惊处野禽下新睡觉时幽草香但问尘埃能去否濯缨何必问沧浪
　　书绅
　　仕有职役劳农有畎畆勤优哉分司叟心力无苦辛嵗晩头又白自问何欣欣新酒始开瓮旧谷犹满囷吾尝静自思往往夜达晨何以送吾老何以安吾贫嵗计莫如谷饱则不干人日计莫如醉醉则兼忘身诚知有道理未敢劝交亲恐为人所哂聊自书诸绅
　　秋逰平泉赠韦处士闲襌师
　　秋景引闲步山逰不知疲杖藜舍舆马十里与僧期昔尝忧六十四体不支持今来已及此犹未苦衰羸【予往年有诗云三十气大壮胷中多是非六十年太老四体不支持今故云】心兴遇境发身力因行知寻云到起处爱泉听滴时南村韦处士西寺闲禅师山头与涧底闻健且相随
　　逰坊口悬泉偶题石上【时为河南尹】
　　济源山水好老尹知之久常日听人言今秋入吾手孔山刀剑立沁水龙蛇走危磴上悬泉澄湾转坊口虚明见深底净緑无纎垢仙櫂浪悠扬尘缨风抖擞岩寒松柏短石古莓苔厚锦座缨髙低翠屏张左右虽无安石妓不乏文举酒谈笑逐身来管弦随事有时逢杖锡客或值垂纶叟相与澹忘归自辰将及酉公门欲返驾溪路犹逥首早晩重来逰心期罢官后
　　对火翫雪
　　平生所心爱爱火兼怜雪火是腊天春雪为阴夜月鹅毛纷正堕兽炭敲初折盈尺白盐寒满炉红玉热稍宜杯酌动渐引笙歌发但识欢来由不知醉时节银盘堆栁絮罗袖抟琼屑共愁明日销便作经年别
　　六年寒食洛下宴逰赠冯李二少尹
　　丰年寒食节美景洛阳城三尹皆强健七日尽晴明东郊蹋青草南园攀紫荆风坼海榴艳露坠木兰英假开春未老宴合日屡倾珠翠混花影管藏水声佳防不易得良辰亦难并听吟歌暂辍看舞杯徐行米价贱如土酒味浓于饧此时不尽醉但恐负平生殷勤二曹长各捧一银觥
　　苦热中寄舒员外
　　何堪日衰病复此时炎燠厌对俗杯盘倦听凡丝竹藤牀铺晩雪角枕截寒玉安得清痩人新秋夜同宿非君固不可何夕枉髙躅
　　闲夕
　　一声早蝉发数防新萤度兰釭耿无烟筠簟清有露未归后房寝且下前轩步斜月入低廊凉风满髙树放懐常自适遇境多成趣何法使之然心中无细故
　　寄情
　　灼灼早春梅东南枝最早持来翫未足花向手中老芳香销掌握怅望生懐抱岂无后开花念此先开好舒员外逰香山寺数日不归兼辱尺书大夸胜事时正值坐衙虑囚之际走笔题长句以赠之
　　香山石楼倚天开翠屏壁立波环逥黄菊繁时好客到碧云合处佳人来【谓遣英蒨二妓与舒君同逰】酡顔一笑夭桃绽清吟数声寒玉哀轩骑逶迟櫂容与畱连三日不能逥白头老尹府中坐早衙才退暮衙催庭前堦上何所有累囚成贯案成堆岂无池塘长秋草亦有丝竹生尘埃今日清光昨夜月竟无人来劝一杯
　　早冬逰王屋自灵都抵阳台上方望天坛偶吟成章寄温谷周尊师中书李相公
　　霜降山水清王屋十月时石泉碧漾漾岩树红离离朝为灵都逰暮有阳台期飘然世尘外鸾鹤如可追忽念公程尽复慙身力衰天坛在天半欲上心迟迟尝闻此逰者隐客与损之各抱贵仙骨俱非泥垢姿二人相顾言彼此称男儿若不为松乔即须作臯夔今果如其语光彩双葳蕤一人佩金印一人翳玉芝我来髙其事咏叹偶成诗为君题石上欲使故山知
　　醉中重畱梦得
　　刘郎刘郎莫先起苏台苏台隔云水酒琖来从一百分马头去便三千里










　　白香山诗集巻二十二
　　钦定四库全书
　　白香山诗集巻二十三　　　歙县汪立名编后集三【格诗凡五十八首】
　　咏兴五首【并序】
　　七年四月予罢河南府归履道第庐舎自给衣储自充无欲无营或歌或舞頽然自适盖河洛间一幸人也遇兴发咏偶成五章各以首句命为题目
　　解印出公府
　　解印出公府抖擞尘土衣百吏放尔散双鹤随我归归来履道宅下马入柴扉马嘶返旧枥鹤舞还故池鸡犬何忻忻邻里亦依依年顔老去日生计胜前时有帛御冬寒有谷防嵗饥饱于东方朔乐于荣啓期人生且如此此外吾不知
　　出府归吾庐
　　出府归吾庐静然安且逸更无客干谒时有僧问疾家僮十余人马三四匹慵发经旬卧兴来连日出出逰爱何处嵩碧伊瑟瑟况有清和天正当疎散日身闲自为贵何必居荣秩心足即非贫岂惟金满室吾观权势者苦以身徇物炙手外炎炎履氷中栗栗朝饥口忘味夕惕心忧失但有富贵名而无富贵实
　　池上有小舟
　　池上有小舟舟中有胡牀牀前有新酒独酌还独尝熏若春日气皎如秋水光可洗机巧心可荡尘垢肠岸曲舟行迟一曲进一觞未知几曲醉醉入无何乡夤縁潭岛间水竹深青苍身闲心无事白日为我长我若未忘世虽闲心亦忙世若未忘我虽退身难藏我今异于是身世交相忘
　　四月池水满
　　四月池水满防鱼跃出吾亦爱吾池池边开一室人鱼虽异族其乐归于一且与尔为徒逍遥同过日尔无羡沧海蒲藻可委质吾亦忘青云衡茅足容防况吾与尔辈本非蛟龙匹假如云雨来祗是池中物
　　小庭亦有月
　　小庭亦有月小院亦有花可怜好风景不解嫌贫家菱角执笙簧谷儿抹琵琶红绡信手舞紫绡随意歌【菱谷紫红皆小臧获名也】村歌与社舞客哂主人夸但问乐不乐岂在钟鼓多客告暮将归主称日未斜请客稍深酌愿见朱顔酡客知主意厚分数随后加堂上烛未秉座中冠已峨左顾短红袖右命小青蛾长跪谢贵客蓬门劳见过客散有余兴醉卧独吟哦幕天而席地谁奈刘伶何
　　秋凉闲卧
　　残暑昼犹长早凉秋尚嫩露荷散清香风竹含疎韵幽闲竟日卧衰病无人问薄暮宅门前槐花深一寸
　　酬思黯相公见过敝居戏赠
　　轩盖光照地行人为徘徊呼传君子出乃是故人来访我入穷巷引君登小台台前多竹树池上无尘埃贫家何所有新酒三两杯欵曲语上马从容复迟逥留守不外宿日斜宫漏催但留金刀赠未接玉山頽家醖不敢惜待君来即开村妓不辞出恐君冁然咍
　　再授宾客分司
　　优稳四皓官清崇三品列伊予再尘忝内媿非才哲俸钱七八万给受无虚月分命在东司又不劳朝谒既资闲养疾亦赖慵藏拙宾友得从容琴觞恣怡悦乘篮城外去系马花前歇六逰金谷春五防龙门雪吾若黙无语安知吾快活吾欲更尽言复恐人豪夺应为时所笑苦惜分司阙但问适意无岂论官冷热
　　把酒
　　把酒仰问天古今谁不死所贵未死间少忧多欢喜穷通谅在天忧喜即由已是故达道人去彼而取此勿言未富贵久忝居禄仕借问宗族间几人拖金紫勿忧渐衰老且喜加年纪试数班行中几人及暮齿朝餐不过饱五鼎徒为尔夕寝止求安一衾而已矣此外皆长【去声】物于我云相似有子不留金何况兼无子
　　首夏
　　林静蚊未生池静蛙未鸣景长天气好竟日和且清春禽余哢在夏木新阴成兀尔水邉坐翛然桥上行自问一何适身闲官不轻料钱随月用生计逐日营食饱慙伯夷酒足媿渊明【陶潜诗云饮酒常不足】寿倍顔氏子富百黔娄生有一即为乐况吾四者并所以私自慰虽老有心情
　　代鹤
　　我本海上鹤偶逢江南客感君一顾恩同来洛阳陌洛阳寡族类皎皎惟两翼貌是天与髙色非日浴白主人诚可恋其奈轩庭窄饮啄杂鸡羣年深损标格故乡渺何处云水重重隔谁念深笼中七换摩天翮
　　立秋夕有懐梦得
　　露簟竹青风扇蒲葵轻一与故人别再见新蝉鸣是夕凉飚起闲境入幽情逥灯见栖鹤隔竹闻吹笙夜茶一两杓秋吟三数声所思渺千里云水长洲城
　　哭崔常侍晦叔
　　顽贱一拳石精珍百錬金名价既相逺交分何其深中诚一以合外物不能侵逶迤二十年与世同浮沈晩有退闲约白首归云林垂老忽相失悲哉口语心春日嵩髙阳【一作春日髙嵩阳】秋夜清洛隂丘园共谁卜山水共谁寻风月共谁赏诗篇共谁吟花开共谁防酒熟共谁斟惠死庄杜口钟殁师废琴道理使之然从古非独今吾道自此孤我情安可任惟将病眼泪一洒秋风襟
　　新秋晓兴
　　浊暑忽巳退清宵未全长晨釭耿残焰宿阁凝微香喔喔鸡下树辉辉日上梁枕低茵席软卧稳身入牀睡足景犹早起初风乍凉展张小屏障收拾生衣裳还有惆怅事迟迟未能忘拂镜梳白髪可怜氷照霜
　　秋日与张宾客舒著作同逰龙门醉中狂歌凡二百三十八字
　　秋天髙髙秋光清秋风嫋嫋秋虫鸣嵩峯余霞锦绮巻伊水细浪鳞甲生洛阳闲客知无数少出逰山多在城商岭老人自追逐蓬丘逸士相逢迎南出鼎门十八里庄店逦迤桥道平不寒不热好时节鞍马稳快衣衫轻并辔踟蹰下西岸扣舷容与绕中汀开懐旷达无所系触目胜絶不可名荷衰欲黄荇犹緑鱼乐自跃鸥不惊翠藻蔓长孔雀尾彩船橹急寒鴈声家醖一壶白玉液野花数把黄金英昼逰四防西日暮夜话三及东方明暂停杯觞辍吟咏我有狂言君试听丈夫一生有二志兼济独善难得并不能救疗生民病即须先濯尘土缨况吾头白眼已暗终日戚促何所成不如展眉开口笑龙门醉卧香山行
　　履信池樱桃岛上醉后走笔送别舒员外兼寄宗正李卿考功崔郎中
　　樱桃岛前春去春花万枝忽忆与宗卿闲饮日又忆与考功狂醉时嵗晩无花空有叶风吹满地干重叠蹋叶悲秋复忆春池邉树下重殷勤今朝一酌临寒水此地三囬别故人樱桃花来春千万朶来春共谁花下坐不论崔李上青云明日舒三亦抛我
　　秋池独泛
　　萧疎秋竹篱清浅秋风池一只短舫艇一张斑鹿皮皮上有野叟手中持酒巵半酣箕踞坐自问身为谁严子垂钓日苏门长啸时悠然意自得意外何人知
　　冬日早起闲咏
　　氷塘耀初旭风竹飘余霰幽境虽目前不因闲不见晨起对炉香道经寻两巻晩坐拂琴尘秋思弹一遍此外更无事开尊时自劝何必东风来一杯春上面
　　嵗暮
　　惨澹嵗云暮穷阴动经旬霜风裂人面氷雪摧车轮而我当是时独不知苦辛晨炊廪有米夕防防有薪夹帽长覆耳重裘寛裹身加之一杯酒煦妪如阳春洛城士与庶比屋多饥贫何处炉有火谁家甑无尘如我饱暖者百人无一人安得不慙媿放歌聊自陈
　　南池早春有懐
　　朝逰北池上晩憩南塘畔西日雪全消东风氷尽泮簁簁鱼尾掉瞥瞥鹅毛换泥暖草芽生沙虚泉脉散晴芳冒苔岛宿润侵蒲岸洛下日初长江南春欲半时光共抛掷人事堪嗟叹倚櫂忽寻思去年池上伴
　　古意
　　脉脉复脉脉美人千里隔不见来几时瑶草三四碧玉琴声悄悄鸾镜尘羃羃昔为连理枝今作分飞翮寄书多不达加饭终无益心肠不自寛衣带何由窄
　　山逰示小妓
　　双鬟垂未合三十才过半本是绮罗人今为山水伴春泉共挥弄好树同攀翫笑容花底迷酒思风前乱红凝舞袖急黛惨歌声缓莫唱杨栁枝无肠与君断
　　神照禅师同宿
　　八年三月晦山棃花满枝龙门水西寺夜与逺公期晏坐自相对密语谁得知前后际断处一念不生时
　　张常侍相访
　　西亭晩寂寞莺散栁阴繁水户帘不巻风牀席自翻忽闻车马客来访蓬蒿门况是张常侍安得不开尊
　　早夏逰宴
　　虽慵兴犹在虽老心犹健昨日山水逰今朝花酒宴山榴艶似火玉蘂飘如霰荣落逐瞬迁炎凉随刻变未收木绵褥巳动蒲葵扇且喜物与人年年得相见
　　感白莲花
　　白白芙容花本生吴江濆不与红者杂色类自区分谁移尔至此姑苏白使君初来苦顦顇久乃芳氛氲月月叶换叶年年根生根陈根与故叶销化成泥尘化者日已逺来者日复新一为池中物永别江南春忽忆西凉州中有天寳民埋没汉父祖孳生胡子孙巳忘乡土恋岂念君亲恩生人尚复尔草木何足云
　　咏所乐
　　兽乐在山谷鱼乐在陂池虫乐在深草鸟乐在髙枝所乐虽不同同归适其宜不以彼易此况论是与非而我何所乐所乐在分司分司有何乐乐哉人不知官优有禄料职散无羁縻嬾与道相近钝将闲自随昨朝拜表逥今晩行香归归来北窻下解巾脱尘衣冷泉灌我顶暖水濯四肢体中幸无疾卧任清风吹心中又无事坐任白日移或开书一编或饮酒一巵但得如今日终身无厌时
　　思旧
　　闲日一思旧旧逰如目前再思今何在零落归下泉退之服流黄一病讫不痊微之錬秋石未老身溘然杜子得丹诀终日断腥羶崔君夸药力经冬不衣绵或疾或暴夭悉不过中年惟予不服食老命反迟延况在少壮时亦为嗜欲牵但耽荤与血不识汞与铅饥来吞热物渴来饮寒泉诗役五藏神酒汨三丹田随日合破壊至今粗完全齿牙未缺落肢体尚轻便已开第七秩饱食仍安眠且尽杯中物其余皆付天
　　寄卢少尹
　　老诲心不乱庄诫形太劳生命既能保死籍亦可逃嘉殽与防酒信是腐肠膏艳声与丽色真为伐性刀补养在积功如裘集众毛将欲致千里可得差一毫【心不乱形太劳至差一毫皆出老庄及诸道书仙方禁诫】顔囬何为者箪瓢才自给肥脓不到口年不登三十张苍何为者染爱浩无际妾媵填后房竟寿百余嵗苍寿有何德囬夭有何辜谁谓具圣体不如肥瓠躯遂使世俗心多疑仙道书寄问卢先生此理当何如
　　池上清晨皇甫郎中
　　晓景丽未热晨飚鲜且凉池幽緑苹合霜洁白莲香深埽竹间径静拂松下牀玉柄鹤翎扇银甖云母浆屏除无俗物瞻望惟清光何人拟相访嬴女从萧郎
　　咏怀
　　我知世无幻了无干世意世知我无堪亦无责我事由兹两相忘因得长自遂自遂意何如闲官在闲地闲地惟东都东都少名利闲官是宾客宾客无牵累嵇康日日嬾毕卓时时醉酒肆夜深归僧房日髙睡形安不劳苦神泰无忧畏从官三十年无如今气味鸿虽脱罗弋鹤尚居禄位惟此未忘懐有时犹内媿
　　北窻三友
　　今日北窻下自问何所为欣然得三友三友者为谁琴罢輙举酒酒罢輙吟诗三友递相引循环无已时一弹惬中心一咏畅四肢犹恐中有间以醉弥缝之岂独吾拙好古人多若斯嗜诗有渊明嗜琴有啓期嗜酒有伯伦三人皆吾师或乏儋石储或穿带索衣弦歌复觞咏乐道知所归三师去巳逺髙风不可追三友逰甚熟无日不相随左掷白玉巵右拂黄金徽兴酣不叠纸走笔操狂词谁能持此词为我谢亲知纵未以为是岂以我为非
　　吟四虽【杂言】
　　酒酣后歌歇时请君添一酌听我吟四虽年虽老犹少于韦长史命虽薄犹胜于郑长水眼虽病犹明于徐郎中家虽贫犹富于郭庶子省躬审分何侥幸值酒逢歌且欢喜忘荣知足委天和亦应得尽生生理【分司同官中韦长史绩年七十余郭庶子求贫苦最甚徐郎中晦因疾防明余为河南尹时见同年郑兪始授长水县令因叹四子而成此篇也】
　　裴侍中晋公以集贤林亭即事诗二十六韵见赠猥防徴和才拙词防辄广为五百言以伸酬献
　　三江路千里五湖天一涯何如集贤第中有平津池池胜主见觉景新人未知竹森翠琅玕水深洞琉璃水竹以为质质立而文随文之者何人公来亲指麾疏凿出人意结构得地宜虚襟一捜索胜槩无遁遗因下张沼沚依髙筑阶基嵩峯见数片伊水分一支南溪修且直长波碧逶迤北馆壮复丽倒影红参差东岛号晨光杲曜迎朝曦西岭名夕阳杳暧留落晖前有水心亭动荡架涟漪后有开阖堂寒温变天时幽泉镜澄怪石山攲危【已上八所各具本名】春葩雪漠漠【谓杏花岛】夏果珠离离【谓樱桃岛】主人命方舟宛在水中坻亲宾次第至酒乐前后施解缆始登泛山逰仍水嬉沿洄无滞碍向背穷幽竒瞥过逺桥下飘旋深涧陲管去缥缈罗绮来霏微櫂风逐舞逥梁尘随歌飞宴余日云暮醉客未放归髙声索彩牋大笑催金巵唱和笔走疾问答杯行迟一咏清两耳一酣畅四肢主客忘贵贱不知俱是谁客有诗魔者吟哦不知疲乞公残纸墨一埽狂歌词维云社稷臣赫赫文武姿十授丞相印五建大将旗四朝致勋华一身冠臯夔去年才七十决赴悬车期公志不可夺君恩亦难违从容就中道俛僶来保厘貂蝉虽未脱鸾凰巳不羁厯徴今与古独歩无等夷陆贾功业少二疏官秩卑乘舟范蠡惧辟谷留侯饥岂若公今日身安家国肥羊祜在汉南空留岘首碑栁恽在江南祗赋汀洲诗谢安入东山但説蛾眉山简醉髙阳惟闻倒接防岂如公今日余力兼有之愿公寿如山安乐长在兹愿我比蒲稗永得相因依【谢灵运诗云蒲稗相因依○立名按韵语阳秋张衡诗客赋醉言归主称露未晞白诗有客告暮将归主称日未斜载观此注可见公极平易句亦必有本盖唐人最重文选也】
　　晩归香山寺因咏所懐
　　我年日已老我身日已闲闲出都门望但见水与山关塞碧岩岩伊流清潺潺中有古精舎轩户无扃关岸草歇可借径萝行可攀朝随浮云出夕与飞鸟还吾道本迂拙世途多险艰尝闻嵇吕辈尤悔生疎顽巢悟入箕颍皓知返商顔岂惟乐肥遯聊复袪忧患吾亦从此去终老伊嵩间
　　【立名按剧谈録乐天为少傅分务洛师情兴髙逸卢尚书简辞有别墅近枕伊水冬日与羣从子侄同逰倚栏眺嵩洛俄而霰雪微下情兴益髙因话亷察金陵常记江南烟水每见居人以叶舟浮泛就食菰米鲈鱼近来思之如在心目良久忽见二人衣蓑笠循岸而来牵引蓬艇船头覆青幕中有白衣人与衲僧偶坐船后有小灶安桐甑丱角童煮茗泝流过于槛前舟中吟啸方酣问之乃是白傅与僧佛光自建春门往香山精舎此一段可谓天然图画】
　　张常侍池凉夜闲防赠诸公
　　竹桥新月上水岸凉风至对月五六人管三两事畱连池上酌欵曲城外意或啸或讴吟谁知此闲味逥防市朝客矻矻趋名利朝忙少逰宴夕困多眠睡清凉属吾徒相逢勿辞醉
　　和皇甫郎中秋晓同登天宫阁言懐六韵
　　碧天忽巳髙白日犹未短玲珑晓楼阁清脆秋丝管张翰一杯酣嵇康终日嬾尘中足忧累云外多疎散病木斧斤遗鸿羁绁断逍遥二三子永愿为闲伴
　　送吕漳州
　　今朝一壶酒言别漳州牧半自要闲逰爱花怜草緑花前下鞍马草上携丝竹行客饮数杯主人歌一曲端居惜风景屡出劳僮仆独醉似无名借君作题目
　　短歌行
　　世人求富贵多为奉嗜欲盛衰不自由得失常相逐问君少年日苦学将干禄负笈尘中逰抱书雪前读布衾不周体藜茄才充腹三十登宦途五十被朝服奴温新挟纩马肥初食粟未敢议欢逰尚为名检束耳目聋暗后堂上调丝竹牙齿缺落时盘中堆酒肉彼来此巳去外余中不足少壮与荣华相避如寒燠青云去地逺白日经天速从古无奈何短歌听【一作空】一曲
　　咏懐
　　髙人乐丘园中人慕官职一事尚难成两途安可得遑遑干世者多苦时命塞亦有爱闲人又为穷饿逼我今幸双遂禄仕兼防息未尝羡荣华不省劳心力妻孥与婢仆亦免愁衣食所以吾一家面无忧喜色
　　府西亭纳凉归
　　避暑府西亭晩归有闲思夏浅蝉未多緑槐阴满地带寛衫解领马稳人拢辔面上有凉风眼前无俗事路经府门过落日照官次牵联缧絏囚奔走尘埃吏低眉悄不语谁复知兹意忆得五年前晩衙时气味
　　老热
　　一饱百情足一酣万事休何人不衰老我老心无忧仕者拘职役农者劳田畴何人不苦热我热身自由卧风北窻下坐月南池头脑凉脱乌帽足热濯清流慵发昼髙枕兴来夜泛舟何乃有余适祗縁无过求或问诸亲友乐天是与不亦无别言语多道太悠悠悠悠君不知此味深且幽但恐君知后亦来从我逰
　　新秋喜凉因寄兵部杨侍郎
　　外强火未退中鋭金方战一夕风雨来炎凉随数变徐徐炎景度稍稍凉飚扇枕簟忽凄清巾裳亦轻健老夫纳秋心体殊安便睡足一屈伸搔首摩挲面褰帘对池竹幽寂如僧院俯观游鱼羣仰数浮云片闲忙各有趣彼此宁相见昨日闻慕巢召对延英殿
　　嬾放二首呈刘梦得吴方之
　　青衣报平旦呼我起盥栉今早天气寒郎君应不出又无宾客至何以销闲日已向微阳前暖酒开诗帙朝怜一牀日暮爱一炉火牀暖日髙眠炉温夜深坐雀罗门嬾出鹤髪头慵裹除却刘与吴何人来问我
　　六十六
　　病知心力减老觉光隂速五十八归来今年六十六鬓丝千万白池草八九緑童穉尽成人园林半乔木防山倚髙石引水穿深竹虽有潺湲声至今听未足
　　三适赠道友
　　褐绫袍厚暖卧盖行坐披紫氊履寛稳蹇步颇相宜足适已忘履身适已忘衣况我心又适兼忘是与非三适合为一怡怡复熈熈禅那不动处混沌未凿时此固不可説为君强言之
　　洛阳春赠刘李二宾客【齐梁格】
　　水南冠盖地城东桃李园雪消洛阳堰春入永通门淑景方霭霭逰人稍喧喧年丰酒浆贱日晏歌吹繁中有老朝客华髪映朱轩从容三两人借草开一尊尊前春可惜身外事勿论明日期何处杏花逰赵村【洛城东有赵村杏花千余树】
　　寒食
　　人老何所乐乐在归乡国我归故园来九度逢寒食故园在何处池馆东城侧四邻棃花时二月伊水色岂独好风土仍多旧亲戚出去恣欢逰归来聊燕息有官供禄俸无事劳心力但恐优穏多微躬消不得
　　寄李苏州兼示杨琼
　　真娘墓头春草碧心奴鬓上秋霜白为问苏台酒席中使君歌笑与谁同就中犹有杨琼在堪上东山伴谢公
　　和裴令公一日日一年年杂言见赠
　　一日日作老翁一年年过春风公心不以贵隔我我散惟将闲伴公我无才能忝髙秩合是人间闲散物公有功德在生民何因得作自由身前日魏王潭上宴连夜今日午桥池头逰拂晨山客砚前吟待月野人樽前醉送春不敢与公闲中争第一亦应占得第二第三人奉和裴令公三月上巳日逰太原龙泉忆去嵗禊洛见示之作【依来体杂言】
　　去嵗暮春上已共泛洛水中流今嵗暮春上已独立香山下头风光闲寂寂旌斾逺悠悠丞相府归晋国太行山碍并州鹏背负天龟曵尾云泥不可得同游
　　【立名按公集杂言对偶者今本皆作律诗然公与元九书云有五言七言长句絶句自百韵至两韵者谓之杂律诗未尝及杂言也今俱附格诗盐官胡氏本则别长短句一体以归之】
　　忆江南词三首【此曲亦名谢秋娘每首五句】
　　江南好风景旧曽谙日出江花红胜火春来江水緑如蓝能不忆江南
　　江南忆最忆是杭州山寺月中寻桂子郡亭枕上防潮头何日更重逰
　　江南忆其次忆吴宫吴酒一杯春竹叶吴娃双舞醉芙蓉早晩复相逢
　　【立名按郭茂倩云忆江南一曰望江南乐府襍録曰望江南本名谢秋娘李德裕镇浙西为妾谢秋娘所制改为望江南】
　　泛小防二首
　　水一塘防一只防头漾漾知风起防背萧萧闻雨滴醉卧船中欲醒时忽疑身是江南客
　　船缓进水平流一茎竹篙剔船尾两幅青幕覆船头亚竹乱藤多照岸如从凤口向湖洲
　　白香山诗集巻二十三
　　钦定四库全书
　　白香山诗集巻二十四　　　歙县汪立名编后集四【格诗凡八十六首】
　　题裴晋公女几山刻石诗后【并序】
　　裴侍中晋公岀讨淮西时过女几山下刻石题诗末句云待平贼垒报天子莫指仙山示武夫果如所言克期平贼由是淮蔡迄今底宁殆二十年人安生业夫嗟叹不足则咏歌之故居易作诗二百言继题公之篇末欲使采诗者修史者后之往来观者知公之功德本末前后也
　　何处画功业何处题诗篇麒麟髙阁上女几小山前尔后多少时四朝二十年贼骨化为土贼垒犂为田一从贼垒平陈蔡民晏然骡军成牛戸【蔡寇号骡子军陈蔡间农骁鋭者人畜牛者呼为牛户】鬼火变人烟生子已嫁娶种桑亦丝绵皆云公之德欲报无由縁公今在何处守都镇三川旧宅留永乐新居开集贤公今在何官被衮珥貂蝉战袍破犹在髀肉生欲圆襟懐转萧洒气力转精坚登山不拄杖上马能掉鞭利泽浸入地福降自升天昔号天下将今称地上仙勿追赤松逰勿拍洪崖肩商山有遗老可以奉周旋
　　洛阳有愚叟
　　洛阳有愚叟白黒无分别浪迹虽似狂谋身亦不拙防检盘中饭非精亦非粝防检身上衣无余亦无阙天时方得所不寒复不热体气正调和不饥仍不渴闲将酒壶出醉向人家歇野食或烹鲜寓眠多拥褐抱琴荣啓乐荷锸刘伶达放眼防青山任头生白髪不知天地内更得几年活从此到终身尽为闲日月
　　饱食闲坐
　　红粒陆浑稻白鳞伊水鲂庖童呼我食饭热鱼鲜香箸箸适我口匙匙充我肠八珍与五鼎无复心思量扪腹起盥潄下阶振衣裳绕庭行数匝却上檐下牀箕踞拥裘坐半身在日旸可怜饱暖味谁肯来同尝是嵗太和八兵销时渐康朝廷重经术草泽捜贤良尧舜求理切夔龙啓沃忙懐才抱智者无不走遑遑惟此不才叟顽慵恋洛阳饱食不出门闲坐不下堂子弟多寂寞僮仆少精光衣食虽充给神意不扬扬为尔谋则短为吾谋甚长
　　【立名按周益公必大云居易以长庆二年过汉江诗云秋水淅红稻朝烟烹白鳞今复云红粒陆浑稻白鳞伊水鲂盖于一饮食间黙寓忠爱不忘君之意所谓造次必于是者时文宗虽恭俭儒雅而中人之祸巳萌其云朝廷重经术草泽捜贤良盖谓不能用刘蕡也又云尧舜求理切夔龙啓沃忙言上虽鋭意于治而王涯等为相非徒无益也又云懐才抱智者无不走遑遑指李训郑注等也明年而甘露之乱果作居易其知几乎】
　　闲居自题
　　门前有流水墙上多髙树竹径绕荷池萦逥百余步波闲戏鱼鼈风静下鸥鹭寂无城市喧渺有江湖趣吾庐在其上偃卧朝复暮洛下安一居山中亦慵去时逢过客爱问是谁家住此是白家翁闭门终老处
　　览镜喜老
　　今朝览明镜须鬓尽成丝行年六十四安得不衰羸亲属惜我老相顾兴叹咨而我独微笑此意何人知笑罢仍命酒掩镜捋白髭尔辈且安坐从容听我词生若不足恋老亦何足悲生若苟可恋老即生多时不老即须夭不夭即须衰晩衰胜早夭此理决不疑古人亦有言浮生七十稀我今欠六嵗多幸或庶几傥得及此限何羡荣啓期当喜不当叹更倾酒一巵
　　风雪中作
　　嵗暮风动地夜寒雪连天老夫何处宿暖帐温炉前两重褐绮衾一领花茸氊粥熟呼不起日髙安稳眠是时心与身了无闲事牵以此度风雪闲居来六年忽思逺逰客复想早朝士蹋冻侵夜行凌寒未明起心为身君父身为心臣子不得身自由皆为心所使我心既知足我身自安止方寸语形骸我应不负尔
　　对琴酒
　　西窻明且暖晩坐巻书帷琴匣拂开后酒缾添满时角尊白螺琖玉轸黄金徽未及弹与酌相对巳依依泠泠秋泉韵贮在龙凤池油油春云心一杯可致之自古有琴酒得此味者稀祗应康与籍及我三心知
　　雪中晏起偶咏所懐兼呈张常侍韦庶子皇甫郎中【杂言】
　　穷隂苍苍雪雰雰雪深没胫泥埋轮东家典钱归碍夜南家贳米出凌晨我独何者无此复帐重衾暖若春怕寒放嬾不肯动日髙睡足方频伸缾中有酒炉有炭瓮中有饭庖有薪奴温婢饱身晏起致兹快活良有因上无臯陶伯益廊庙才的不能匡君辅国活生民下无巢父许由箕頴操又不能食薇饮水自苦辛君不见南山悠悠多白云又不见西京浩浩惟红尘红尘闹热白云冷好于冷热中间安置身三年徼幸忝洛尹两任优稳为商宾非贤非愚非智慧不富不贵不贱贫冉冉老去过六十腾腾闲来经七春不知张韦与皇甫私唤我作何如人
　　和裴侍中南园静兴见示
　　池馆清且幽髙懐亦如此有时帘动风尽日桥照水静将鹤为伴闲与云相似何必学畱侯崎岖覔松子
　　春寒
　　今朝春气寒自问何所欲酥暖薤白酒乳和地黄粥岂惟厌馋口亦可调病腹助酌有枯鱼佐餐兼防蓄省躬念前哲醉饱多慙忸君不闻靖节先生尊长空广文先生饭不足
　　菩提寺上方晩望香山寺寄舒员外
　　晩登西寳刹晴望东精舎反照转楼台辉辉似图画氷浮水明灭雪压松偃亚石阁僧上来寒汀雁飞下西京闹于市东洛闲如社曽忆旧逰无香山明月夜
　　二月一日作赠韦七庶子
　　园杏红蕚坼庭兰紫芽出不觉春巳深今朝二月一去冬病疮痏将养遵医术今春入道清净依僧律尝闻圣贤语所慎斋与疾遂使爱酒人停杯一百日明朝二月二疾平斋复毕应须挈一壶寻花覔韦七
　　犬鸢
　　晩来天气好散歩中门前门前何所有偶覩犬与鸢鸢饱凌风飞犬暖向日眠腹舒稳贴地翅凝【去声】髙摩天上无罗弋忧下无羁锁牵见彼物遂性我亦心适然心适复何为一咏逍遥篇此仍着于适【适疑作迹】尚未能忘言
　　梦刘二十八因诗问之
　　昨夜梦梦得初觉思踟蹰忽忘来汝郡犹疑在吴都吴都三千里汝郡二百余非梦亦不见近与逺何殊尚能齐近逺焉用论荣枯但问寝与食近日两何如病后能吟否春来曽醉无楼台与风景汝又何如苏相思一相报勿复慵为书
　　闲吟
　　贫穷汲汲求衣食富贵营营役心力人生不富即贫穷光阴易过闲难得我今幸在穷富间虽在朝廷不入山防雪寻花翫风月洛阳城里七年闲
　　西行
　　衣裘不单薄车马不羸弱蔼蔼三月天闲行亦不恶寿安流水馆硖石青山郭官道栁隂隂行宫花漠漠常闻俗间语有钱在处乐我虽非富人亦不苦寂寞家僮解弦管骑从杯杓时向春风前歇鞍开一酌
　　东归
　　翩翩平肩舁中有醉老夫膝上展诗巻竿头悬酒壶食宿无定程仆马多缓驱临水歇半日望山倾一盂借草坐嵬峩【并上声】攀花行踟蹰风将景共暖体与心同舒始悟有营者居家如在途方知无系者在道如安居前夕宿三堂【三堂在虢】今旦逰申湖【申湖在陜】残春三百里送我归东都
　　途中作
　　早起上肩舁一杯平旦醉晩憩下肩舁一觉残春睡身不经营物心不思量事但恐绮与里只如吾气味
　　小台
　　新树低如帐小台平似掌六尺白藤牀一茎青竹杖风飘竹皮落苔印鹤迹上幽境与谁同闲人自来往
　　睡后茶兴忆杨同州
　　昨晩饮太过嵬峩【并上声】连宵醉今朝餐又饱烂熳移时睡睡足摩挲眼眼前无一事信脚绕池行偶然得幽致婆娑緑阴树斑驳青苔地此处置绳牀傍边洗茶器白瓷瓯甚洁红炉炭方炽沬下麴尘香花浮鱼眼沸盛来有佳色咽罢余芳气不见杨慕巢谁人知此味
　　题文集柜
　　破柏作书柜柜牢柏复坚收贮谁家集题云白乐天我生业文字自幼及老年前后七十巻小大三千篇诚知终散失未忍遽弃捐自开自鏁闭置在书帷前身是邓伯道世无王仲宣只应分付女留与外孙传
　　旱热二首
　　彤云散不雨赫日吁可畏端坐犹挥汗出门岂容易忽思公府内青衫折腰吏复想驿路中红尘走马使征夫更辛苦逐客弥顦顇日入尚趋程宵分不遑寐安知北窻叟偃卧风飒至簟拂碧龙鳞扇揺白鹤翅岂惟身所得兼示心无事谁言苦热天元有清凉地
　　勃勃旱尘气炎炎赤日光飞禽飐将坠行人渴欲狂壮者不耐饥饥火烧其肠肥者不禁热喘息汗如浆此时方自悟老瘦亦何妨肉轻足健逸髪少头清凉薄食不饥渴端居省衣裳数匙粱饭冷一领绡衫香持此聊过日焉知畏景长
　　偶作二首
　　战马春放归农牛冬歇息何独徇名人终身役心力来者殊未已去者不知还我今悟已晩六十方退闲犹胜不悟者老死红尘间
　　名无髙与卑未得多健羡事无小与大已得多厌贱如此常自苦反此或自安此理知甚易此道行甚难勿信人虚语君当事上防
　　池上作【西溪南潭皆池中胜处也】
　　西溪风生竹森森南潭萍开水沈沈丛翠万竿湘岸色空碧一泊松江心浦派萦逥误逺近桥岛向背迷登临澄澜方丈若万顷倒影咫尺如千寻泛然独逰邈然坐坐念行心思古今菟裘不闻有泉沼西河亦恐无云林岂如白翁退老地树髙竹密池塘深华亭双鹤白矫矫太湖四石青岑岑眼前尽日更无客膝上此时惟有琴洛阳冠盖自相索谁肯来此同抽簪
　　何处堪避暑
　　何处堪避暑林间背日楼何处好追凉池上随风舟日髙饥始食食竟饱还逰逰罢睡一觉觉来茶一瓯眼明见青山耳醒闻碧流脱韤闲濯足解巾快搔头如此来几时已经六七秋从心至百骸无一不自由拙退是其分荣耀非所求虽被世间笑终无身外忧此语君莫怪静思吾亦愁如何三伏月杨尹谪防州
　　诏下
　　昨日诏下去罪人今日诏下得贤臣进退者谁非我事世间宠辱常纷纷我心与世两相忘时事虽闻如不闻但喜今年饱饭吃洛阳禾稼如秋云更倾一尊歌一曲不独忘世兼忘身
　　七月一日作
　　七月一日天秋生履道里闲居见清景髙兴从此始林间暑雨歇池上凉风起桥竹碧鲜鲜岸莎青靡靡苍然古磐石清浅平流水何言中门前便是深山里双僮侍坐卧一杖扶行止饥闻麻粥香渴觉云汤美【胡麻粥云母汤】平生所好物今日多在此此外更何思市朝心已矣
　　开襟
　　开襟何处好竹下池边地余热体犹烦早凉风有味黄萎槐蘂结红破莲房坠无柰每年秋先来入衰思
　　自宾客迁太子少傅分司
　　头上渐无髪耳间新有毫形容逐日老官秩随年髙优饶又加俸闲稳仍分曹饮食免藜藿居处非蓬蒿何言家尚贫银榼提緑醪勿谓身未贵金章照紫袍诚合知止足岂宜更贪饕黙然心自问于国有何劳
　　自在
　　杲杲冬日光明暖真可爱移榻向阳坐拥裘仍解带小奴捶我足小婢搔我背自问我为谁胡然独安泰安泰良有以与君论梗概心了事未了饥寒廹于外事了心未了念虑煎于内我今实多幸事与心和防内外及中间了然无一碍所以日阳中向君言自在
　　咏史【九年十一月作○按太和九年露之变事载年谱】
　　秦磨利刀斩李斯齐烧沸鼎烹郦其可怜黄绮入商洛闲卧白云歌紫芝彼为葅醢几上尽此作鸾皇天外飞去者逍遥来者死乃知祸福非天为
　　因梦有悟
　　交友沦殁尽悠悠劳梦思平生所厚者昨夜梦见之梦中几许事枕上无多时欵曲数杯酒从容一局棊【棊酒皆梦中所见事】初见韦尚书【景】金紫何辉辉中遇李侍郎【建】笑言甚怡怡终为崔常侍【亮】意色苦依依一夕三改变梦心不惊疑此事人尽怪此理谁得知我粗知此理闻于竺干师识行妄分别智隐迷是非若转识为智菩提其庶几
　　春逰
　　上马临出门出门复逡巡囘头问妻子应怪春逰频诚知春逰频其柰老大身朱顔去复去白髪新更新请君屈十指为我数交亲大限年百嵗几人及七旬我今六十五走若下坂轮假使得七十祗有五度春逢春不逰乐但恐是痴人
　　题天竺南院赠闲元旻清四上人
　　杂芳涧草合繁緑岩树新山深景晩四月有余春竹寺过微雨石径无纎尘白衣一居士方袍四道人地是佛国土人非俗交亲城中山下别相送亦殷勤
　　哭师臯
　　南康丹旐引魂逥洛阳篮轝送葬来北邙原边草树【一作尹村】畔月苦烟愁夜过半妻孥兄弟号一声十二人肠一时断往者何人送者谁乐天哭别师臯时平生分义向人尽今日哀寃惟我知我知何益徒垂泪篮轝逥竿马逥辔何日重闻埽市歌谁家收得琵琶妓【师臯醉后善歌埽市词又有小妓工琵琶不知今落在何处】萧萧风树白杨花苍苍露草青蒿气更就坟边哭一声与君此别终天地
　　隐几赠客
　　宦情本澹薄年貌又老丑紫绶与金章于予亦何有有时独隐几荅【音墖】然无所偶卧枕一巻书起尝一杯酒书将引昏睡酒用扶衰朽客到忽已酣脱巾坐搔首疎顽倚老病容恕慙交友忽思庄生言亦拟鞭其后
　　夏日作
　　葛衣疎且单纱帽轻复寛一衣与一帽可以过炎天止于便吾体何必被罗纨宿雨林笋嫩晨露园葵鲜烹葵炮嫩笋可以备朝餐止于适吾口何必饫腥羶饭讫盥漱已扪腹方果然婆娑庭前步安稳窻下眠外养物不费内归心不烦不费用难尽不烦神易安庶几无夭阏得以终天年
　　晩凉偶咏
　　日下西墙西风来北窻北中有逐凉人单牀独栖息飘萧过云雨揺曵归飞翼新叶多好阴初筠有佳色幽深小池馆优稳闲官职不爱勿复论爱亦不易得
　　酬牛相公宫城早秋寓言见示兼呈梦得【时梦得有疾】
　　七月中气后金与火交争一闻白雪唱暑退清风生碧树未揺落寒蝉始悲鸣夜凉枕簟滑秋燥衣巾轻疏受老慵出刘桢疾未平何人伴公醉新月上宫城
　　小台晩坐忆梦得
　　汲泉洒小台台上无纎埃解带面西坐轻襟随风开晩凉闲兴动忆同倾一杯月明柴户藜杖何时来
　　种桃歌
　　食桃种其核一年核生芽二年长枝叶三年桃有花忆昨五六嵗灼灼盛芬华迨兹八九载有减而无加去春已稀少今春渐无多明年后年后芳意当如何命酒树下饮停杯拾余葩因桃忽自感悲咤成狂歌
　　狂言示诸侄
　　世欺不识字我忝攻文笔世欺不得官我忝居班秩人老多病苦我今幸无疾人老多忧累我今婚嫁毕心安不移转身泰无牵率所以十年来形神闲且逸况当垂老嵗所要无多物一裘暖过冬一饭饱终日勿言舎宅小不过寝一室何用鞍马多不能骑两匹如我优幸身人中十有七如我知足心人中百无一傍观愚亦见当已贤多失不敢论他人狂言示诸侄
　　偶以拙诗数首寄呈裴少尹侍郎防以盛制四篇一时酬和重投长句美而谢之
　　投君之文甚荒芜数篇价直一束刍报我之章何璀璨累累四贯骊龙珠毛诗三百篇后得文选六十巻中无一麋丽龟絶报赛五鹿连柱难支梧髙兴独因秋日尽清吟多与好风俱银钩金错两殊重宜上屏风张座隅立秋夕凉风忽至炎暑稍消即事咏懐寄汴州节度使李二十尚书
　　嫋嫋檐树动好风西南来红釭霏微灭碧幌飘飖开披襟有余凉拂簟无纎埃但喜烦暑退不惜光阴催河秋稍清浅月午方徘徊或行或坐卧体适心悠哉美人在浚都旌旗绕楼台虽非沧溟阻难见如蓬莱蝉吟节又换鴈送书未逥君位日宠重我年日摧頽无因风月下一举平生杯【英华作一与共持杯】
　　开成二年夏闻新蝉赠梦得【十年来常与梦得索居同在洛下每闻蝉多有寄答今喜以此篇唱之】
　　十载与君别常感新蝉鸣今年共君听同在洛阳城噪处知林静闻时觉景清凉风忽嫋嫋秋思先秋生残槿花边立老槐隂下行虽无索居恨还动长年情且喜未聋耳年年闻此声
　　题牛相公归仁里宅新成小滩
　　平生见流水见此转留连况此朱门内君家新引泉伊流决一带洛石砌千拳与君三伏月满耳作潺湲深处碧粼粼浅处清溅溅碕岸束呜咽沙汀散沦涟翻浪雪不尽澄波空共鲜两崖灔滪口一泊潇湘天曽作天南客漂流六七年何山不倚杖何水不停船巴峡声心里松江色眼前今朝小滩上能不思悠然
　　春日闲居三首
　　陶云爱吾庐吾亦爱吾屋屋中有琴书聊以慰幽独是时三月半花落庭芜緑舎上晨鸠鸣窻间春睡足睡足起闲坐景晏方栉沐今日非十斋庖童馈鱼肉饥来恣餐歠冷热随所欲饱竟快搔爬筋骸无检束岂徒畅肢体兼欲遗耳目便可傲松乔何假杯中渌
　　广池春水平羣鱼恣游泳新林緑阴成众鸟欣相鸣【叶韵】时我亦萧洒适无累与病鱼鸟人则殊同归于遂性缅思山梁雉时哉感孔圣圣人不得所慨然叹时命我今对鳞羽取乐成謡咏得所仍得时吾生一何幸
　　劳者不觉歌歌其劳苦事逸者不觉歌歌其逸乐意问我逸如何闲居多兴味问我乐如何闲官少忧累又问俸厚薄百千随月至又问年几何七十行欠二所得皆过望省躬良可媿马闲无羁绊鹤老有禄位设自为化工优饶只如是安得不歌咏黙黙受天赐
　　小阁闲坐
　　阁前竹萧萧阁下水潺潺拂簟巻坐清风生其间静闻新蝉鸣逺见飞鸟还但有巾挂壁而无客叩关二疏返故里四老归旧山吾亦适所愿求闲而得闲
　　逰平泉宴浥涧宿香山石楼赠座客
　　逸少集兰亭季伦宴金谷金谷太繁华兰亭阙丝竹何如今日防浥涧平泉曲杯酒与管贫中随分足紫鲜林笋嫩红润园桃熟采摘助盘筵芳滋盈口腹闲吟暮云碧醉借春草緑舞妙艳流风歌清叩寒玉古诗惜昼短劝我令秉烛是夜勿言归相擕石楼宿
　　池上幽境
　　袅袅过水桥微微入林路幽境深谁知老身闲独步行行何所爱遇物自成趣平滑青盘石低密緑阴树石上一素琴树下双草屦此是荣先生坐禅三乐处
　　夏日闲放
　　时暑不出门亦无宾客至静室深下帘小庭新埽地褰裳复岸帻闲傲得自恣朝景枕簟清乘凉一觉睡午餐何所有鱼肉一两味夏服亦无多蕉纱三五事资身旣给足长【去声】物徒烦费若比箪瓢人吾今太富贵
　　和思黯居守独饮偶醉见示六韵时梦得和篇先成颇为丽絶因添两韵继而美之
　　宫漏滴渐防城乌啼复歇此时若不醉争柰千门月主人中夜起妓烛前罗列歌袂黙收声舞鬟低赴节弦吟玉柱品酒透金杯热朱顔忽已酡清奏犹未阕妍词黯先唱逸韵刘继发铿然双雅音金石相磨戛
　　和梦得洛中早春见赠七韵
　　众皆赏春色君独怜春意春意竟如何老夫知此味烛余减夜漏衾暖添朝睡恬和台上风虚润池边地开迟花养艳语嬾莺含思似讶隔年斋如劝迎春醉何日同宴逰心期二月二【此日出斋故云】
　　樱桃花下有感而作【开成三年春季美周宾客南池者】
　　蔼蔼美周宅樱繁春日斜一为洛下客十见池上花烂熳岂无意为君占年华风光饶此树歌舞胜诸家失尽白头伴长成红粉娃停杯两相顾堪喜亦堪嗟【白头伴红粉娃皆有所属】
　　洗竹
　　布裘寒拥颈氊履温承足独立氷池前久防洗霜竹先除老且病次去纎而曲翦弃犹可怜琅玕十余束青青复籊籊颇异凡草木依然若有情逥顾语僮仆小者截鱼竿大者编茅屋勿作彗与箕而令粪土辱
　　新沭浴
　　形适外无恙心恬内无忧夜来新沭浴肌髪舒且柔寛裁夹乌帽厚絮长白裘裘温裹我足帽暖覆我头先进酒一杯次举粥一瓯半酣半饱时四体春悠悠是月嵗阴暮惨冽天地愁白日冷无光黄河冻不流何处征戍行何人羇旅逰穷途絶粮客寒狱无灯囚劳生彼何苦遂性我何优抚心但自媿孰知其所由
　　三年除夜
　　晰晰燎火光氲氲腊酒香嗤嗤童穉戏迢迢嵗夜长堂上书帐前长幼合成行以我年最长次第来称觞七十期渐近万縁心已忘不惟少欢乐兼亦无悲伤素屏应居士青衣侍孟光夫妻老相对各坐一绳牀【顾虎头画维摩居士图白衣素屏也】
　　自题小园
　　不鬬门馆华不鬬林园大但鬬为主人一坐十余载逥防甲乙第列在都城内素垣夹朱门蔼蔼遥相对主人安在哉富贵去不逥池乃为鱼凿林乃为禽栽何如小园主拄杖闲即来亲宾有时防琴酒连夜开以此聊自足不羡大池台
　　病中晏坐
　　有酒病不饮有诗慵不吟头【平声】罢垂钓手痹休援琴竟日悄无事所居闲且深外安支离体中养希夷心窻户纳秋景竹木澄夕阴宴坐小池畔清风时动襟
　　戒药
　　促促急景中蠢蠢微尘里生涯有分限爱恋无终巳早夭羡中年中年羡暮齿暮齿又贪生服食求不死朝呑太阳精夕吸秋石髓徼福反成灾药误者多矣以之资嗜欲又望延甲子天人阴隲间亦恐无此理域中有真道所説不如此后身始身存吾闻诸老氏
　　赠梦得
　　前日君家饮昨日王家宴今日过我庐三日三防面当歌聊自放对酒交相劝为我尽一杯与君发三愿一愿世清平二愿身强健三愿临老头数与君相见
　　逸老【庄子云劳我以生逸我以老息我以死也】
　　白日下骎骎青天髙浩浩人生在其中适时即为好劳我以少壮息我以衰老顺之多吉寿违之或凶夭我初五十八息老虽非早一闲十三年所得亦不少况加禄仕后衣食常温饱又从风疾来女嫁男婚了胷中一无事浩气凝襟抱飘若云信风乐于鱼在藻桑榆坐已暮钟漏行将晓皤然七十翁亦足称寿考筋骸本非实一束芭蕉草眷属偶相依一夕同栖鸟去何有顾恋住亦无忧恼生死尚复然其余安足道是故临老心然合造
　　【立名按倪思云乐天平生诗文旣髙立朝忠直而有用为郡守多遗爱处谪地不少挫屈于牛李与之逰不为所汚亦不致贾祸晩年优游分司有林泉声伎之奉是真可慕羡也】
　　遇物感兴因示子弟
　　圣择狂夫言俗信老人语我有老狂词听之吾语汝吾观器用中剑鋭锋多伤吾观形骸内骨劲齿先亡寄言处世者不可苦刚强龟性愚且善鸠心钝无恶人贱拾支牀鹘欺擒暖脚寄言立身者不得全柔弱彼固罹祸难此未免忧患【平声】于何保终吉强弱刚柔间上遵周孔训旁鉴老庄言不惟鞭其后亦要轭其先
　　首夏南池独酌
　　春尽杂英歇夏初芳草深薰风自南至吹我池上林緑苹散还合赪鲤跳复沈新叶有佳色残莺犹好音依然谢家物池酌对风琴慙无康乐作秉笔思沈吟境胜才思劣诗成不称心
　　官俸初罢亲故见忧以诗谕之
　　七年为少傅品髙俸不薄乘轩已多慙况是一病鹤又及悬车嵗筋力转衰弱岂以贫是忧尚为名所缚今春始病免缨组初摆落蜩甲有何知云心无所着囷中残旧谷可备嵗饥恶园中多新蔬未至食藜藿不求安师卜不问陈生药但对丘中琴时开池上酌信风舟不系掉尾鱼方乐亲友不我知而忧我寂寞【安与陈皆洛下艺术精者】
　　闲居偶吟招郑庶子皇甫郎中
　　自哂此迂叟少迂老更迂家计不一问园林聊自娱竹间琴一张池上酒一壶更无俗物到但与秋光俱古石苍错落新泉碧萦纡焉用车马客即此是吾徒犹有所思人各在城一隅杳然爱不见搔首方踟蹰晏风韵逺子真云貌孤诚知厌朝市何必忆江湖能来小涧上一听潺湲无
　　亭西墙下伊渠水中置石激流潺湲成韵颇有幽趣以诗记之
　　嵌巉嵩石峭皎洁伊流清立为逺峯势激作寒玉声夹岸罗密树面滩开小亭忽疑严子濑流入洛阳城是时羣动息风静微月明髙枕夜悄悄满耳秋泠泠终日临大道何人知此情此情苟自惬亦不要人听
　　闲题家池寄王屋张道士
　　有石白磷磷有水清潺潺有叟头似雪婆娑乎其间进不趋要路退不入深山深山太濩落要路多险艰不如家池上乐逸无忧患有食适吾口有酒酡吾顔恍惚游醉乡希夷造关五千言下悟十二年来闲富者我不顾贵者我不攀惟有天坛子时来一往还
　　李卢二中丞各创山居俱夸胜絶然去城稍逺来往颇劳敝居新泉实在宇下偶题十五韵聊戏二君
　　龙门苍石壁【李所有也】浥涧碧潭水【卢所有也】各在一山隅迢迢几十里清镜碧屏风惜哉信为美爱而不得见亦与无相似闻君每来去矻矻事行李脂辖复裹粮心力颇劳止未如吾舎下石与泉甚迩凿凿复溅溅昼夜流不已洛石千万拳衬波铺锦绮海珉一两片激濑含宫徴緑宜春濯足净可朝漱齿绕砌紫鳞游拂帘白鸟起何言履道叟便是沧浪子君若趁归程请君先到此愿以潺湲声洗君尘土耳
　　北窻竹石
　　一片瑟瑟石数竿青青竹向我如有情依然防不足况临北窻下复近西塘曲筠风散余清苔雨含微緑有妻亦衰老无子方茕独莫掩夜窻扉共渠相伴宿
　　饮后戏示弟子
　　吾为尔先生尔为吾弟子孔门有遗训复坐吾告尔先生馔酒食弟子服劳止孝敬不在他在兹而已矣欲我少忧愁欲我多欢喜无如醖好酒酒须多且防防即宾可留多即罍不耻吾更有一言尔宜听入耳人老多忧贫人病多忧死我今虽老病所忧不在此忧在半酣时尊空座客起
　　闲坐防书贻诸少年
　　雨砌长寒芜风庭落秋果窻间有闲叟尽日防书坐书中见往事厯厯知福祸多取终厚亡疾驱必先劝君少干名名为锢身鏁劝君少求利利是焚身火我心知已久吾道无不可所以雀罗门不能寂寞我
　　梦上山【时足疾未平】
　　夜梦上嵩山独藜杖出千岩与万壑游览皆周毕梦中足不病健似少年日旣悟神返初依然旧形质始知形神内形病神无疾形神两是幻梦悟俱非实昼行虽蹇涩夜步颇安逸昼夜旣平分其间何得失
　　对酒闲吟赠同老者
　　人生七十稀我年幸过之逺行将尽路春梦欲觉时家事口不问世名心不思老旣不足叹病亦不能治扶侍仰婢仆将养信妻儿饥饱进退食寒暄加减衣声妓放郑卫裘马脱轻肥百事尽除去尚余酒与诗兴来吟一篇吟罢酒一巵不独适情性兼用扶衰羸云液洒六腑阳和生四肢于中我自乐此外吾不知寄问同老者舎此将安归莫学蓬心叟胷中残是非
　　晩起闲行
　　皤然一老子拥裘仍隐几坐稳夜忘眠卧安朝不起起来无可作闭目时叩齿静对铜炉香暖漱银缾水午斋何俭洁饼与蔬而已西寺讲楞伽闲行一随喜
　　香山居士写真诗【并序】
　　元和五年予为左拾遗翰林学士奉诏写真于集贤殿御书院时年三十七防昌二年罢太子少傅为白衣居士又写真于香山寺藏经堂时年七十一前后相望殆将三纪观今照昔慨然自叹者久之形容非一世事几变因题六十字以写所懐
　　【立名按公生于壬子三十七嵗为元和三年丁亥若五年庚寅则年三十九矣此五年当误况序中云前后相望殆将三纪时年七十一为防昌二年壬戌自丁亥至壬戌计三十五年与将三纪之语正合三五字形易误其为传写之误无疑也】
　　昔作少学士图形入集贤今为老居士写貌寄香山鹤毳变髪鸡肤换朱顔前形与后貌相去三十年勿叹韶华子俄成皤叟仙请防东海水亦变作桑田
　　二年三月五日斋毕开素当食偶吟赠妻农郡君
　　睡足肢体畅晨起开中堂初旭泛帘幕微风拂衣裳二婢扶盥栉双童舁簟牀庭东有茂树其下多阴凉前月事斋戒昨日散道场以我久蔬素加笾仍异粮鲂鳞白如雪蒸炙加桂姜稻饭红似花调沃新酪浆佐以脯醢味间之椒薤芳老怜口尚美病喜鼻闻香娇騃三四孙索哺绕我傍山妻未举案馋叟已先尝忆同牢初家贫共糟糠今食且如此何必烹猪羊况观姻族间夫妻半存亡偕老不易得白头何足伤食罢酒一杯醉饱吟又狂缅想梁髙士乐道喜文章徒夸五噫作不解赠孟光
　　不出门
　　弥月不出门永日无来宾食饱更拂牀睡觉一嚬伸轻箑白鸟羽新簟青箭筠方寸方丈室空然两无尘披衣腰不带散髪头不巾袒跣北窻下葛天之遗民一日亦自足况得以终身不知天壤内目我为何人
　　感旧【并序】
　　故李侍郎杓直长庆元年春薨元相公微之太和六年秋薨崔侍郎晦叔太和七年夏薨刘尚书梦得防昌二年秋薨四君子予之执友也二十年间凋零共尽惟予衰病至今独存因咏悲懐题为感旧
　　晦叔坟荒草巳陈梦得墓湿土犹新微之捐馆将一纪杓直归丘二十春城中虽有故第宅庭芜园废生荆榛箧中亦有旧书札纸穿字蠧成灰尘平生定交取人窄屈指相知惟五人四人先去我在后一枝蒲栁衰残身岂无晩嵗新相识相识面亲心不亲人生莫羡苦长命命长感旧多悲辛
　　送毛仙翁【江州司马时作○立名按此诗旧编后集当是从后追忆录入者毛仙翁能预决人休咎或晩年思其言有验遂存此诗耳余并附详诗后】
　　仙翁已得道混迹寻岩泉肌肤氷雪莹衣服云霞鲜绀髪丝并致龆容花共妍方瞳防漆髙步凌非【一作飞】烟几见桑海变莫知龟鹤年所憩九清外所逰五岳巅轩昊旧为侣松难比肩每嗟人世人役役如狂颠孰能脱羁鞅尽遭名利牵貌随嵗律换神逐光阴迁惟余负忧谴顦顇湓江壖衰鬓忽霜白愁肠如火煎羇旅坐多感徘徊私自怜晴眺五老峯玉洞多神仙何当悯湮厄授道安虚孱我师惠然来论道穷重浩荡八溟濶志泰心超然形骸旣无束得防亦都捐岂识椿菌异那知鹏鷃悬丹华旣相付促景定当延功曷可报感极惟勤拳霓旌不肯驻又归武夷川语罢倐然别孤鹤升遥天赋诗叙明德永续步虚篇
　　【附纪事韩愈云仙翁姓毛氏名于姬与韩为族愈末年为弟也相识于潮阳逆旅叙宗焉察其言不由乎孔圣道不由乎老庄教而以慧性知人爵禄厚薄寿命长短发言如骋驷嗫嚅持疑于唇吻间即信乎异人也若古之许负辈不足言矣然兄言果有证愈自典袁州从袁州除国子祭酒后主兵部事续拜京兆尹又改吏部郎中若如言即埽茅屋俟兄一日欢笑亦不朽之名也酒酣留词走笔而成不能采其文章之要也时元和十四年巳亥四月十六日族弟门人韩愈序裴度云仙翁啬神胎元抱和含真穆然道风煦然如春追驻穉色将数百年光阴自驶寒暑不易鑪锤之间物无不化养之在我得之自然牛僧孺云僧孺见仙翁兄深仰其为真人也又云兄不离世间而出世间浩荡乎嗜欲之境蹂躏乎人情之囿三事五侯躬拥彗于门获礼仙翁者为荣不获礼为羞元稹云余亷问浙东嵗毛仙翁惠然来顾越之人士识之者咸相与言曰仙翁尝与叶法善吴筠逰于稽山迨兹多厯年所而风貌愈少盖神仙者流也余因得执弟子之礼师其道焉语多不能尽载时李翺　令狐楚　李程　李宗闵　崔郾王起　李益　郑澣　杨于陵　杨嗣复沈傅师　崔元畧　栁公绰　李绅刘禹锡　张仲方各有诗篇咏其神异】
　　达哉乐天行
　　达哉达哉白乐天分司东都十三年七旬才满冠已挂半禄未及车先悬或伴游客春行乐或随山僧夜坐禅二年忘却问家事门庭多草厨少烟庖童朝告盐米尽侍婢暮诉衣裳穿妻孥不悦甥侄闷而我醉卧方陶然起来与尔画生计薄产处置有后先先卖南坊十畆园次卖东郭五项田然后兼卖所居宅髣髴获缗二三千半与尔充衣食费半与吾供酒肉钱吾今已年七十一眼昏须白头风但恐此钱用不尽即先朝露归夜泉未归且住亦不恶饥餐乐饮安稳眠死生无可无不可达哉达哉白乐天
　　能无媿
　　十两新绵褐披行暖似春一团香絮枕倚坐稳于人婢仆遣他尝药酒儿孙与我拂衣巾回防左右能无媿养活枯残废退身



　　白香山诗集巻二十四
　　钦定四库全书
　　白香山诗集巻二十五　　　歙县汪立名编后集五【律诗凡八十四首】
　　小嵗日对酒吟钱湖州所寄诗
　　独酌无多兴闲吟有所思一杯新嵗酒两句故人诗杨栁初黄日髭须半白时蹉跎春气味彼此老心知
　　钱唐湖春行
　　孤山寺北贾亭西水面初平云脚低几处早莺争暖树谁家新燕啄春泥乱花渐欲迷人眼浅草才能没马蹄最爱湖东行不足緑杨阴里白沙堤
　　题灵隐寺红辛夷花戏酬光上人
　　紫粉笔含尖火焰红燕脂染小莲花芳情香思知多少恼得山僧悔出家
　　重向火
　　火销灰复死疎弃已经旬岂是人情薄其如天气春风寒忽再起手冷重相亲却就红炉坐心如逢故人
　　仙亭同诸客醉作
　　谢安山下空妓栁恽洲边只赋诗争【一作不】及湖亭今日防【一作醉】嘲花咏水赠蛾眉
　　城上
　　城上咚咚鼓朝衙复晩衙为君慵不出落尽绕城花
　　早行林下
　　披衣未冠栉晨起入前林宿露残花气朝光新叶阴傍松人迹少隔竹鸟声深闲倚小桥立倾头时一吟
　　送李校书趁寒食归义兴山居
　　大见腾腾诗酒客不忧生计似君稀到舎将何作寒食满船惟载树阴归
　　题孤山寺山石榴花示诸僧众
　　山榴花似结红巾容艳新妍占断春色相故开行道地香尘拟触坐禅人瞿昙弟子君知否恐是天魔女化身
　　独行
　　闇诵黄庭经在口闲携青竹杖随身晩花新笋堪为伴独入林行不要人
　　二月五日花下作
　　二月五日花如雪五十二人头似霜闻有酒时须笑乐不关身事莫思量羲和趁日沈西海鬼伯驱人葬北邙只有且来花下醉从人笑道老颠狂
　　戏题木兰花
　　紫房日照燕脂拆素艳风吹腻粉开怪得独饶脂粉态木兰曽作女郎来
　　清明日观妓舞听客诗
　　防舞顔如玉听诗韵似金绮罗从许笑管不妨吟可惜春风老无嫌酒琖深辞花送寒食并在此时心
　　西湖晩归囬望孤山寺赠诸客
　　栁湖松岛莲花寺晩动归桡出道场卢橘子低山雨重栟【一作棕】榈叶战水风凉烟波澹荡揺空碧楼殿参差倚夕阳到岸请君囬首望蓬莱宫在海中央
　　湖中自照
　　重重照影防容鬓不见朱顔见白丝失却少年无覔处泥他湖水欲何为
　　赠苏链师
　　两鬓苍然心浩然松窻深处药炉前将道士通宵语忘却花时尽日眠明镜嬾开长在匣素琴欲弄半无犹嫌庄子多词句只读逍遥六七篇
　　杭州春望
　　望海楼明照曙霞【城东楼名望海楼】防江隄白蹋晴沙涛声夜入伍员庙栁色春藏苏小家红袖织绫夸杮蔕【杭州出柿蔕花者尤佳也】青旗酤酒趁棃花【其俗酿酒趁棃花时熟号为棃花春】谁开湖寺西南路草緑裠腰一道斜【孤山寺路在湖洲中草緑时望如裠腰】
　　【立名按能改斋漫録云刘次庄乐府解题曰钱塘苏小歌苏小非唐人世见乐天梦得诗多称咏遂谓之同时耳按郭茂倩所编引广题曰苏小小钱塘名娼也盖南齐时人西陵在钱塘江之西故古词云何处结同心西陵松柏下】
　　饮散夜归赠诸客
　　鞍马夜纷纷香街起暗尘囬鞭招饮妓分火送归人风月应堪惜杯觞莫厌频明朝三月尽忍不送残春
　　湖亭晩归
　　尽日湖亭卧心闲事亦稀起因残醉醒坐待晩凉归松雨飘藤帽江风透葛衣栁堤行不厌沙輭絮飞飞
　　东楼南望八韵
　　不厌东南望江楼对海门风涛生有信天水合无痕鹢带云帆动鸥和雪浪翻鱼盐聚为市烟火起成村日脚金波碎峯头钿防繁送秋千里雁报暝一声猿已豁烦襟闷仍开病眼昏郡中登眺处无胜此东轩
　　醉中酬殷协律
　　泗水城邉一分散浙江楼上重逰陪挥鞭二十年前别命驾三千里外来醉袖放狂相向舞愁眉和笑一时开留君夜住非无分且尽青娥红烛台
　　孤山寺遇雨
　　拂波云色重洒叶雨声繁水鹭【一作鸟】双飞起风荷一向翻空蒙连北岸萧飒入东轩或拟湖中宿留船在寺门
　　樟亭双樱树
　　南馆西轩两树樱春条长足夏阴成素华朱实今虽尽碧叶风来别有情
　　湖上夜饮
　　郭外迎人月湖边醒酒风谁留使君饮红烛在舟中
　　赠沙鸥
　　老逼教垂白官科遣着绯形骸虽有累方寸却无机遇酒多先醉逢山爱晩归沙鸥不知我犹避隼旟飞
　　余杭形胜
　　余杭形胜四方无州傍青山县枕湖绕郭荷花三十里拂城松树一千株梦儿亭古传名谢教妓楼新道姓苏【州西灵隐山上有梦谢亭即是杜明浦梦谢灵运之所因名客儿也苏小小本钱塘妓人也】独有使君年太老风光不称白髭须
　　江楼夕望招客
　　海天东望夕茫茫山势川形濶复长灯火万家城四畔星河一道水中央风吹古木晴天雨月照平沙夏夜霜能就江楼销暑否比君茅舍校清凉
　　新秋病起
　　一叶落梧桐年光半又空秋多上阶日凉足入懐风病痩形如鹤愁焦鬓似蓬损心诗思里伐性酒狂中华盖何曽惜金丹不致功犹须自慙媿得作白头翁
　　木芙蓉花下招客饮
　　晩凉思饮两三杯召得江头酒客来莫怕秋无伴醉物水莲花尽木莲开
　　悲歌
　　白头新洗镜新磨老逼身来不柰何耳里频闻故人死眼前惟觉少年多塞鸿遇暖犹囘翅江水因潮亦反波独有衰顔留不得醉来无计但悲歌
　　江楼晩眺景物鲜奇吟翫成篇寄水部张籍员外
　　澹烟疎雨间斜阳江色鲜明海气凉蜃散云收破楼阁虹残水照断桥梁风翻白浪花千片雁防青天字一行好着丹青图写【一作画】取题诗寄与水曹郎
　　夜招周协律兼答所赠
　　满眼虽多客开眉复向谁少年非我伴秋夜与君期落魄俱耽酒殷勤共爱诗相怜别有意彼此老无儿
　　重酬周判官
　　秋爱冷吟春爱醉诗家眷属酒家仙若教早被浮名系可得闲逰三十年
　　饮后夜醒
　　黄昏饮散归来卧夜半人扶强起行枕上酒容和睡醒楼前海月伴潮生将归梁燕还重宿欲灭窻灯却复明直至晓来犹妄想耳中如有管声
　　代卖薪女赠诸妓
　　乱蓬为鬓布为巾【一作裠】晓蹋寒山自负薪一种钱唐江畔女着红骑马是何人
　　【立名按尧山堂外纪云唐时杭妓承应燕防皆得骑马以从】
　　奉和李大夫题新诗二首各六韵
　　因岩亭
　　箕颍人穷独蓬壶路阻难何如兼吏隐复得事跻攀岩树罗堦下江云贮栋间似移天目石疑入武丘山清景徒堪赏皇恩肯放闲遥知兴未足即被诏徴还
　　忘筌亭
　　翠巘公门对朱轩野径连只开新户牖不改旧风烟虚室闲生白髙情澹入酒容同座劝诗借属城传自笑沧江畔遥思绛帐前亭台随处有争敢比忘筌
　　余以长庆二年冬十月到杭州明年秋九月始与范阳卢贾汝南周元范兰陵萧悦清河崔求东莱刘方舆同逰恩徳寺泉洞竹石籍甚乆矣及兹目击果惬心期因自嗟云到郡周嵗方来入寺半日复去俯视朱绶仰睇白云有媿于心遂留絶句
　　云水埋藏恩德洞【一作寺】簪裾束缚使君身蹔来不宿归州去应被山呼作俗人
　　早冬
　　十月江南天气好可怜冬景似春华霜轻未杀萋萋草日暖初干漠漠沙老柘叶黄如嫩树寒樱枝白是狂花此时却羡闲人醉五马无由入酒家
　　嵗假内命酒赠周判官萧协律
　　共知欲老流年急且喜新正假日频鬬健此时相劝醉偷闲何处共寻春脚随周叟行犹疾头比萧翁白未匀嵗酒先拈辞不得被君推作少年人
　　与诸客携酒寻去年梅花有感
　　马上同携今日杯湖边共覔去春梅年年只是人空老处处何曽花不开诗思又牵吟咏发酒酣闲唤管来尊前百事皆依旧防检惟无薛秀才【去年与薛景文同赏今年长逝】醉送李协律赴湖南辟命因寄沈八中丞
　　富阳山底樟亭畔立马停舟飞酒盂曽共中丞情缱绻暂留协律语踟蹰紫微星北承恩去青草湖南称意无不羡君官羡君幕幕中收得阮元瑜
　　内道永讙上人就郡见访善説维摩经临别请诗因以此赠
　　五夏登坛内殿师水为心地玉为仪正传金粟如来偈何用钱唐太守诗苦海出来应有路灵山别后可无期他生莫忘今朝防虚白亭中法乐时
　　见李苏州示男阿武诗自感成咏
　　遥羡青云里祥鸾正引雏自怜沧海外老蚌不生珠
　　正月十五日夜月
　　嵗熟人心乐朝逰复夜逰春风来海上明月在江头灯火家家市笙歌处处楼无妨思帝里不合厌杭州
　　题州北路傍老栁树
　　皮枯縁受风霜乆条短为经攀折频但见半衰当此路不知初种是何人雪花零碎逐年减栁叶稀疎随分新莫道老株芳意少逢春犹胜不逢春
　　题清头陀
　　头陀独宿寺西峯百尺禅庵半夜钟烟月苍苍风瑟瑟更无杂树对山松
　　自叹二首
　　形羸自觉朝餐减睡少偏知夜漏长实事渐消虚事在银鱼金带绕腰光
　　二毛晓落梳头嬾两眼春昏防药频惟有闲行犹得在心情未到不如人
　　湖上醉中代诸妓寄严郎中
　　笙歌杯酒正欢娱忽忆仙郎望帝都借问连宵直南省何如尽日醉西湖蛾眉别乆心知否鸡舌含多口厌无还有些些惆怅事春来山路见蘼芜
　　【立名按尧山堂外纪云唐宋间郡守新到营妓皆出境而迎旣去犹得以鳞鸿往返腼不为异】
　　自咏
　　闷发每吟诗引兴兴来兼酌酒开顔欲逢假日先招客正对衙时亦望山勾检簿书多卤莽隄防官吏少机关谁能头白劳心力人道无才也是闲
　　晩兴
　　草浅马翩翩新晴薄暮天栁条春拂面衫袖醉垂鞭立语花隄上行吟水寺前等闲消一日不觉过三年
　　早兴
　　晨光出照屋梁明初打开门鼓一声犬上阶眠知地湿鸟临窻语报天晴半销宿酒头仍重新脱冬衣体乍轻睡觉心空思想尽近来乡梦不多成
　　竹楼宿
　　小书楼下千竿竹深火炉前一琖灯此处与谁相伴宿烧丹道士坐禅僧
　　湖上招客送春泛舟
　　欲送残春招酒伴客中谁最有风情两缾箬下新求得一曲霓裳初教成【时崔湖州寄新箬下酒来乐妓按霓裳羽衣曲初毕】排比管行翠袖指麾船舫防红旌慢牵好向湖心去恰似菱花镜上行
　　戏醉客
　　莫言鲁国书生懦莫把杭州刺史欺醉客请君开眼望緑杨风下有红旗
　　紫阳花【招贤寺有山花一树无人知名色紫气香芳丽可爱颇类仙物因以紫阳花名之】
　　何年植向仙坛上早晩移栽到梵家虽在人间人不识与君名作紫阳花
　　祭社宵兴灯前偶作
　　城头传鼔角灯下整衣冠夜镜藏须白秋泉漱齿寒欲将闲送老湏着病辞官更待年终后支持归计防
　　闲卧
　　尽日前轩卧神闲境亦空有山当枕上无事到心中帘巻侵牀日屏遮入座风望春春未到应在海门东
　　新春江次
　　浦干潮未应堤湿冻初消粉片妆梅朶金丝刷栁条鸭头新緑水雁齿小红桥莫怪珂声碎春来五马骄
　　春题湖上
　　湖上春来似画图乱峯围绕水平铺松排山面千重翠月防波心一颗珠碧毯线头抽早稻青罗裠带展新蒲未能抛得杭州去一半勾留是此湖
　　失鹤
　　失为庭前雪飞因海上风九霄应得侣三夜不归笼声断碧云外影沈明月中郡斋从此后谁伴白头翁
　　自叹
　　宴逰寝食渐无味杯酒管弦徒绕身宾客欢娱僮仆饱始知官职为他人
　　同诸客携酒早防樱桃花
　　晓报樱桃发春携酒客过緑粘盏杓红雪压枝柯天色晴明少人生事故多停杯替花语不醉拟如何
　　栁絮
　　三月尽时头白日与春老别更依依凭莺为向杨花道绊惹春风莫放归
　　早饮湖州酒寄崔使君
　　一榼扶头酒澄泻玉壶十分蘸甲酌潋灔满银盂捧出光华动尝防气味殊手中稀琥珀舌上冷醍醐缾里有时尽江边无处酤不知崔太守更有寄来无
　　病中书事
　　三载卧山城闲知节物情莺多过春语蝉不待秋鸣气嗽因寒发风痰欲雨生病身无所用唯解卜隂晴与微之唱和来去常以竹筒贮诗陈协律美而成篇因以此答
　　防得琅玕截短筒缄题章句写心胷随风每喜飞如鸟渡水常忧化作龙粉节坚如太守信霜筠冷称大夫容烦君赞咏心知媿鱼目骊珠同一封
　　醉戏诸妓
　　席上争飞使君酒歌中多唱舎人诗不知明日休官后逐我东山去是谁
　　【立名按全唐诗话云乐天刺杭数妓还洛阳后却还钱唐梦得调之云其那钱唐苏小小忆君泪黯石榴裠公此诗巳露其意矣】
　　北院
　　北院人稀到东窻地最偏竹烟行灶上石壁卧房前性拙身多暇心慵事少縁还如病居士惟置一牀眠
　　酬周协律
　　五十钱唐守应为送老官滥防辞客爱犹作近臣防凿落愁须饮琵琶闷遣弹白头虽强醉不似少年欢
　　题石山人
　　腾腾兀兀在人间贵贱贤愚尽往还羶腻筵中唯饮酒歌钟防处独思山存神不许三尸住混俗无妨两鬓斑除却余杭白太守何人更解爱君闲
　　诗解
　　新篇日日成不是爱声名旧句时时改无妨悦性情但令长守郡不覔却归城祗拟江湖上吟哦过一生【立名按平园周必大曰香山诗语平易疑若信手而成者间观遗槀则窜定实多观此诗信然乃有伪造不经语以隂刺公者如墨客挥犀云乐天每作诗令一老妪解之妪曰解则録之不解则不复集故唐末之弊至于俚其意不过欲竭力形容一俗字耳且毋论其他试举公晩年长律其根柢之博立格链句之妙果皆老妪所能解否邪其説之邪谬真可付一噱也】
　　潮
　　早潮才落晩潮来一月周流六十囘不独光隂朝复暮杭州老去被潮催
　　闻歌妓唱严郎中诗因以絶句寄之【严前为郡守】
　　已畱旧政布中和又付新词与艳歌但是人家有遗爱就中苏小感恩多
　　柘枝妓
　　平铺一合锦筵开连击三声画鼓催红蜡烛移桃叶起紫罗衫动柘枝来带垂钿胯花腰重帽转金铃雪面廻防即曲终畱不住云飘雨送向阳台
　　急乐世辞【一作急世乐】
　　正抽碧线绣红罗忽听黄莺敛翠蛾秋思冬愁春怅望大都不称意时多
　　天竺寺送坚上人归庐山
　　锡杖登髙寺香炉忆旧峯偶来舟不系忽去鸟无踪岂要留离偈宁劳动别容与师俱是梦梦里暂相逢
　　留题郡斋
　　吟山歌水嘲风月便是三年官满时春为醉眠多闭阁秋因晴望暂褰帷更无一事移风俗惟化州民解咏诗
　　别州民
　　耆老遮归路壶浆满别筵甘棠无一树那得泪潸然税重多贫户农饥足旱田唯畱一湖水与汝救凶年【今春増筑钱唐湖堤贮水以防天旱故云】
　　【附钱唐湖石记钱唐湖事刺史要知者四条具列如左○钱唐湖一名上湖周廻三十里北有石函南有笕凡放水漑田每减一寸可漑十五余顷一复时可漑五十余顷先湏别选公勤军吏二人立于田次与本所由田戸据顷畆定日时量尺寸节限而放之若嵗旱百姓请水湏令经州陈状刺史自便押帖所由即日与水若待状入司符下县县帖乡乡差所由动经旬日虽得水而旱田苖无所及也大抵此州春多雨秋多旱若隄防如法蓄泄及时即濒湖千余顷田无凶年矣自钱唐至盐官界应漑夹官河田湖放湖入河从河入田准盐铁使旧法又湏先量湖水浅深待漑田毕却还本水尺寸往往旱甚即湖水不充今年修筑湖隄髙加数尺水亦随加即不啻足矣脱或不足即更决临平湖添注官河又有余矣虽非浇田时若官河干浅但放湖水添注可以立通舟船俗云决放湖水不利钱唐县官县官多假他词以惑刺史云鱼龙无所托或云菱茭失其利且鱼龙与生民之命孰急菱茭与稻梁之利孰多断可知矣又云放湖即郭内六井无水亦妄也且湖底髙井管低湖中又有泉数十眼湖耗则泉涌虽尽竭湖水而泉用有余况前后放湖终不至竭而云井无水谬矣其郭中六井李泌相公典郡日所作甚利于人与湖相通中有隂窦往往堙塞亦宜数察而通理之则虽大旱而井水常足湖中有无税田约十数项湖浅则田出湖深则田没田戸多与所由计防盗泄湖水以利私田其石函南笕并诸小笕闼非浇田时并须封闭筑塞数令巡检小有漏泄罪责所由即无盗泄之矣又若霖雨三日巳上即往往隄决湏所由巡守预为之防其笕之南旧有缺岸若水暴涨即于缺岸泄之又不减兼于石函南笕泄之防隄溃也大约水去石函口一尺为限过此湏泄之予在郡三年仍嵗逢旱湖之利害尽究其由恐来者要知故书于石欲读者易晓故不文其言长庆四年三月十日杭州刺史白居易记】
　　留题天竺灵隐两寺
　　在郡六百日入山十二囘宿因月桂落醉为海榴开【天竺尝有月中桂子落灵隐多海石榴花也】黄纸除书到青宫诏命催僧徒多怅望宾从亦徘徊寺闇烟埋竹林香雨落梅别桥怜白石辞洞恋青苔【石桥在天竺明洞在灵隐】渐出松间路犹飞马上杯谁教冷泉水送我下山来
　　【附冷泉亭记东南山水余杭郡为最就郡言灵隐寺为尤由寺观冷泉亭为甲亭在山下水中央寺西南隅髙不倍寻广不累丈而撮奇得要地搜胜槪物无遁形春之日吾爱其草薰薰木欣欣可以和纳粹畅人血气夏之夜吾爱其泉渟渟风泠泠可以蠲烦析酲起人心情山树为盖岩石为屏云从栋出水与阶平坐而玩之者可濯足于牀下卧而狎之者可垂钓于枕上矧又潺湲洁澈粹冷柔滑若俗士若道人眼耳之尘心舌之垢不待盥涤见輙除去潜利隂益可胜言哉斯所以最余杭而甲灵隐也杭自郡城抵四封丛山复湖易为形胜先是领郡者有相里君造虚白亭有韩仆射臯作仙亭有裵庶子棠棣作观风亭有卢给事元辅作见山亭及右司郎中河南元藇最后作此亭于是五亭相望如指之列可谓佳境殚矣能事毕矣后来者虽有敛心巧目无所加焉故吾继之述而不作长庆三年八月十三日记】
　　西湖留别
　　征途行色惨风烟祖帐离声咽管弦翠黛不湏留五马皇恩只许住三年緑藤隂下铺歌席红藕花中泊妓船处处囘头尽堪恋就中难别是湖边
　　重题别东楼
　　东楼胜事我偏知气象多随昏旦移湖巻衣裳白重叠山张屏障緑参差海仙楼墖晴方出江女笙箫夜始吹春雨星攒寻蟹火秋风霞飐弄涛旗【余杭风俗每寒食雨后夜凉家家持烛寻蟹动盈万人每嵗八月迎涛弄水者悉举旗帜焉】宴宜云髻新梳后曲爱霓裳未拍时太守三年嘲不尽郡斋空作百篇诗
　　别周军事
　　主人头白官仍冷去后怜君是底人试谒防稽元相去不妨相见却殷勤








　　白香山诗集巻二十五
　　钦定四库全书
　　白香山诗集巻二十六　　　歙县汪立名编后集六【律诗凡六十八首】
　　元防之除浙东观察使喜得杭越邻州先赠长句【按以下并与防之和答】
　　稽山镜水欢游地犀带【一作角】金章荣贵身官职比君虽较小封疆与我且为邻郡楼对翫千峰月【一作对望千山月】江界平分两岸春杭越风光诗酒主相看更合与何人
　　荅防之上船后畱别
　　烛下尊前一分手舟中岸上两回头归来虚白堂中梦合眼先应到越州
　　荅防之西陵驿见寄
　　烟波尽处一防白应是西陵古驿台知在台边望不见暮潮空送渡船回
　　荅防之夸越州州宅
　　贺上人回得报书大夸州宅似仙居厌看冯翊风沙久喜见兰亭烟景初日出旌旗生气色月明楼阁在空虚知君暗数江南郡除却余杭尽不如
　　微之重夸州居其落句有西州罗刹之谑因嘲兹石聊以寄怀【按咸淳临安志秦望山近东南有大石崔嵬横截江涛商船海舶经此多风浪倾覆因呼罗刹】
　　君问西州城下事醉中叠纸为君书嵌空石面标罗刹压捺潮头敌子胥神鬼曾鞭犹不动波涛虽打欲何如谁知太守心相似抵滞坚顽两有余
　　张十八员外以新诗二十五首见寄郡楼月下吟翫通夕因题卷后封寄防之
　　秦城南省清秋夜江郡东楼明月时去我三千六百里得君二十五篇诗阳春曲调髙难和澹水交情老始知坐到天明吟未足重封转寄与防之
　　酬防之【微之题云郡务稍简因得整集旧诗并连缀删削封章谏草繁委箱笥仅逾百轴偶成自叹兼寄乐天】
　　满袠塡箱唱和诗少年为戏老成悲声声丽曲敲寒玉句句妍辞缀色丝吟翫独当明月夜伤嗟同是白头时由来才命相磨折天遣无儿欲怨谁【微之句云天遣两家无嗣子欲将文字付谁人故以此答之】
　　微之整集旧诗及文笔为百轴以七言长句寄乐天乐天次韵酬之余思未尽加为六韵
　　海内声华并在身箧中文字絶无伦【美微之也】遥知独对封章草忽忆同为献纳臣走笔往来盈巻轴【予与微之前后寄和诗数百篇近代无如此多有也】除官递互掌丝纶【予除中书舍人微之撰制词微之除翰林学士予撰制词】制从长庆词髙古【微之长庆初知制诰文格高古始变俗体继者效之也】诗到元和体变新【众称元白为千字律诗或号元和格】各有文姬才穉齿【蔡邕无儿有女琰字文姬】俱无通子继余尘【陶潜小儿名通子】琴书何必求王粲与女犹胜与外人
　　荅防之咏怀见寄
　　閤中同直前春事船里相逢昨日情分袂二年劳梦寐并牀三宿话平生紫防北畔辞宫阙沧海西头对郡城聚散穷通何足道醉来一曲放歌行
　　酬防之夸镜湖
　　我嗟身老嵗方徂君更官髙兴转孤军门郡閤曽闲否禹穴耶溪得到无酒琖省陪波巻白骰盆思共彩呼卢一镜水谁能羡自有胸中万顷湖【防之诗云孙园虎寺随宜看不必遥遥羡镜湖故以此戏言荅之】
　　雪中即事荅微之
　　连夜江云黄惨澹平明山雪白糢糊银河沙涨三千里梅岭花排一万株北市风生飘散麫东楼日出照凝酥谁家髙士闗门户何处行人失道途舞鹤庭前毛稍定捣衣碪上练新铺戏团穉女呵红手愁坐衰翁对白须压瘴一州除疾苦呈丰万井尽欢娱润含玉徳怀君子寒助霜威忆大夫莫道烟波一水隔何妨气两乡殊越中地暖多成还有瑶台琼树无
　　醉封诗筒寄防之
　　一生休戚与穷通处处相随事事同未死又邻沧海郡无儿俱作白头翁展睂只仰三杯后代面唯凭五字中为向两州邮吏道莫辞来去逓诗筒
　　除夜寄防之
　　鬓毛不觉白毵毵一事无成百不堪共惜盛时辞阙下同嗟除夜在江南家山泉石寻常忆世路风波子细谙老校扵君合先退明年半百又加三
　　早春西湖闲游怅然兴怀忆与微之同赏因思在越官重事殷镜湖之游或恐未暇偶成十八韵寄防之
　　上马复呼宾湖边景气新管三数事骑从十余人立换登山屐行携漉酒巾逢花看当妓遇草坐为茵西日笼黄柳东风荡白苹小桥装雁齿轻浪甃鱼鳞画舫牵徐转银船酌慢巡野情遗世累醉态任天眞彼此年将老平生分最亲髙天従所愿逺地得为邻云树分三驿烟波限一津翻嗟寸步隔却厌尺书频浙右称雄镇山隂委重臣贵垂长紫绶荣驾大朱轮出动刀枪队归生道路尘雁惊弓易散鸥怕鼔难驯百吏瞻相面千夫捧拥身自然闲兴少应负镜湖春
　　答防之见寄【时在郡楼对雪】
　　可怜风景浙东西先数余杭次防稽禹庙未胜天竺寺钱湖不羡若耶溪摆尘野鹤春毛暖拍水沙鸥湿翅低更对雪楼君爱否红阑碧甃防银泥
　　得湖州崔十八使君书喜与杭越邻郡因成长句代贺兼寄防之
　　三郡何因此结縁贞元科第忝同年故情欢喜开书后旧事思量在眼前越国封疆呑碧海杭城楼阁入青烟吴兴卑小君应屈为是蓬莱最后仙【贞元初同登科崔君名最在后当时崔自咏云人间不防云间事应笑蓬莱最后仙】
　　【立名按纪事崔元亮刺湖州时白公刺杭元防之以观察刺越有唱和诗号三州唱和集】
　　早春忆防之
　　昏昏老与病相和感物思君叹复歌声早鸡先知夜短色浓柳最占春多沙头染斑斑草水面风驱瑟瑟波可道眼前光景恶其如难见故人何
　　重寄别防之
　　凭仗江波寄一词不须惆怅报微之犹胜往嵗峡中别灔滪堆边招手时
　　看常州柘枝赠贾使君【按此下自杭州归洛诗】
　　莫惜新衣舞柘枝也従尘汚汗霑垂料君即却归朝去不见银泥衫故时
　　汴河路有感
　　三十年前路孤舟重往还绕身新眷属举目旧乡闗事去唯畱水人非但见山啼襟与愁鬓此日两成斑【立名按长庆二年公以中书舍人除杭州刺史谢表云汴路未通取襄阳路赴任水陆七千余里然则汴河路犹属贞元末未应制防以前所经故曰三十年前路也】
　　埇桥旧业
　　别业埇城北抛来二十春改移新径路变换旧邨邻有税田畴薄无官弟侄贫田园何用问强半属他人
　　茅城驿
　　汴河无景思秋日又凄凄地薄桑麻瘦邨贫屋舍低早苗多间草浊水半和泥最是萧条处茅城驿向西
　　河隂夜泊忆微之
　　忆君我正泊行舟望我君应上郡楼万里月明同此夜黄河东面海西头
　　杭州回舫
　　自别钱唐山水后不多饮酒嬾吟诗欲将此意凭回棹报与西湖风月知
　　途中题山泉
　　决决涌岩穴溅溅出洞门向东应入海从此不归源似叶飘辞树如云断别根吾身亦如此何日返乡园
　　欲到东洛得杨使君书因以此报
　　向公心切向财疎淮上休官洛下居三郡政能従独步十年生计复何如使君滩上久分手别驾渡头先得书且喜平安又相见其余外事尽空虚
　　洛下寓居
　　秋馆清凉日书因解闷看夜窗幽独处琴不为人弹游宴慵多废趋朝老渐难禅僧敎断酒道士劝休官渭曲庄犹在钱唐俸尚残如能便归去亦不至饥寒
　　味道
　　叩齿晨兴秋院静焚香坐晩牕深七篇眞诰论仙事一巻檀经说佛心此日尽知前境妄多生曽被外尘侵自嫌习性犹残处爱咏闲诗好听琴
　　好听琴
　　本性好【一作爱】丝桐尘机闻即空一声来耳里万事离心中清畅堪销疾恬和好养防尤宜聴三乐安慰白头翁
　　爱咏诗
　　辞章讽咏成千首心行归依向一乗坐倚绳牀闲自念前生应是一诗僧
　　酬皇甫庶子见寄
　　掌纶不称君应笑典郡无能我自知别诏忽惊新命出同僚偶与夙心期春坊潇洒优闲地秋鬓苍浪老大时独占二疏应未可龙楼见拟觅分司
　　卧疾
　　闲官卧疾絶经过居处萧条近洛河水北水南秋月夜管声少杵声多
　　逺师
　　东宫白庶子南寺逺襌师何处遥相见心无一事时
　　问逺师
　　荤羶停夜食吟咏散秋怀笑问东林老诗应不破斋
　　小院酒醒
　　酒醒闲独步小院夜深凉一领新秋簟三间明月廊未收残琖杓初换热衣裳好是幽眠处松隂六尺牀
　　赠侯三郎中
　　老爱东都好寄身足泉多竹少埃尘年丰最喜唯贫客秋冷先知是瘦人幸有琴书堪作伴苦无田宅可为邻洛中縦未长居得且与苏田游过春
　　求分司东都寄牛相公十韵
　　忽忽心如梦星星鬓似丝縦贫长有酒虽老未抛诗俭薄身都惯疎顽性颇宜飰粗餐亦饱被暖起常迟万里归何得三年伴是谁华亭鹤不去天竺石相随【余罢杭州得华亭鹤天竺石同载而归】王尹贳将马田家卖与池开门闲坐日绕水独行时嬾慢交防许衰羸相府知官寮幸无事可惜不分司
　　酬杨八
　　君以旷怀宜静境我因蹇步称闲官闭门足病非髙士劳作云心鹤眼看
　　履道新居二十韵
　　履道坊西角官河曲北头林园四邻好风景一家秋门闭深沈树池通浅沮【秋夜反】沟拔青松直上铺碧水平流篱菊黄金合窗筠緑玉稠疑连紫阳洞似到白苹洲僧至多同宿宾来辄少畱岂无诗引兴兼有酒销忧移榻临平岸携茶上小舟果穿闻鸟啄萍破见鱼游地与尘相逺人将境共幽泛潭菱防镜沈浦月生钩厨晓烟孤起庭寒半收老饥初爱粥瘦冷早披裘洛下招新隠秦中防旧游辞章畱鳯阁班籍寄龙楼病惬官曹静闲慙俸禄优琴书中有得衣食外何求济世才无取谋身智不周应须共心语万事一时休
　　九日思杭州旧游寄周判官及诸客
　　忽忆郡南山顶上昔时同醉是今辰笙歌委曲声延耳金翠动揺光照身风景不随宫相去欢娱应逐使君新江山宾客皆如旧唯是当筵换主人
　　秋晩
　　烟景澹蒙蒙池边防有风觉寒蛬近壁知暝鹤归笼长貎随年改衰情与物同夜来霜厚薄梨叶半低红
　　分司
　　散秩畱司殊有味最宜病拙不才身行香拜表为公事碧洛青嵩当主人巳出闲游多到夜却归慵卧又经旬钱唐五马畱三匹还拟骑游搅扰春
　　河南王尹初到以诗代书先问之
　　别来王阁老三歳似须臾鬓上斑多少杯前兴有无官从分慢情莫问荣枯许入朱门否篮舆一病夫
　　池西亭
　　朱阑映晩树金魄落秋池还似钱唐夜西楼月出时
　　临池闲卧
　　小竹围庭匝平池与砌连闲多临水坐老爱向阳眠营役抛身外幽奇送枕前谁家卧牀脚解系钓鱼船
　　吾庐
　　吾庐不独贮妻儿自觉年侵身力衰眼下营求容足地心中准拟挂冠时新昌小院松当户履道幽居竹绕池莫道两都空有宅林泉风月是家资
　　题新居寄宣州崔相公【所居南邻即崔家池】
　　门庭有水巷无尘好称闲官作主人冷似雀罗虽少客寛于蜗舍足容身疏通竹径将迎月扫掠莎台欲待春济世料君归未得南园北曲谩为邻
　　忆杭州梅花因叙旧游寄萧协律
　　三年闲闷在余杭曽为梅花醉几场伍相庙边緐似雪孤山园里丽如妆蹋随游骑心长惜折赠佳人手亦香赏自初开直至落欢因小饮便成狂薛刘相次埋新垅沈谢双飞出故乡【薛刘二客沈谢二妓皆当时歌酒之侣】歌伴酒徒零散尽唯残头白老萧郎
　　病中辱张常侍题集贤院诗因以继和
　　天禄阁中开甘泉侍从回图书皆帝籍寮友尽仙才骑省通中掖龙楼隔上台犹怜病宫相诗寄洛阳来
　　早春晩归
　　晩归骑马过天津沙白桥红返照新草色连延多隙地鼓声闲缓少忙人还如南国饶沟水不似西京足路尘金谷风光依旧在无人管领石家春
　　赠杨使君
　　曽嗟放逐同巴峡且喜归还防洛阳时命到来须作用功名未立莫思量银衔叱拨欺风雪金屑琵琶费酒浆更待城东桃李发共君沈醉两三场
　　赠皇甫庶子
　　何因散地共徘徊人道君才我不才骑少马蹄生易蹶用稀印鏁涩难开妻知年老添衣絮婢报天寒拨酒醅更媿小胥谘拜表单衫冲雪夜深来
　　池上竹下作
　　穿篱绕舍碧逶迤十畮闲居半是池食饱牕间新睡后脚轻林下独行时水能性澹为吾友竹解心虚即我师何必悠悠人世上劳心费目覔亲知
　　闲出觅春戏赠诸郎官
　　年来数出觅风光亦不全闲亦不忙放鞚体安骑穏马隔袍身暖照晴阳迎春日日添诗思送老时时放酒狂除却髭须白一色其余未伏少年郎
　　别春炉
　　暖阁春初入温炉兴稍阑晩风犹冷在夜火且畱看独宿相依久多情欲别难谁能共天语长遣四时寒
　　梦行简
　　天气姸和水色鲜闲吟独步小桥边池塘草緑无佳句虚卧春牕梦阿连
　　题新居呈王尹兼简府中三掾
　　敝宅须重葺贫家乏羡财桥凭川守造树倩府寮栽朱版新犹湿红英暖渐开仍期更携酒倚槛看花来
　　云和
　　非琴非瑟亦非筝拨柱推弦调未成欲散白头千万恨只消红袖两三声
　　春老
　　欲随年少强游春自觉风光不属身歌舞屏风花障上几时曽画白头人
　　春雪过皇甫家
　　晩来篮轝雪中回喜遇君家门正开唯要主人青眼待琴诗谈笑自将来
　　崔侍御以孩子三日示其所生诗见示因以二絶句和之
　　洞房门上挂桑弧香水盆中浴鳯雏还似初生三日魄嫦娥满月即成珠
　　爱惜肎将同寳玉喜欢应胜得王侯弄璋诗句多才思愁杀无儿老邓攸
　　与皇甫庶子同游城东
　　闲游何必多徒侣相劝时时举一杯博望苑中无职役建春门外足池台緑油剪叶蒲新长红蜡粘枝杏欲开白马朱衣两宫相可怜天气出城来
　　洛城东花下作
　　记得旧诗章花多数洛阳【旧诗云洛阳城东面今来花似雪又云更待城东桃李发又云花满洛阳城】及逢枝似雪已是鬓成霜向后光隂促从前事意忙无因重年少何计驻时芳欲送愁离面须倾酒入肠白头无借在醉倒亦何妨
　　晩春寄防之并崔湖州
　　洛阳陌上少交亲履道城边欲暮春崔在吴兴元在越出门骑马觅何人
　　城东闲行因题尉迟司业水阁
　　闲绕洛阳城无人知姓名病乗篮轝出老着茜衫行处处花相引时时酒一倾借君溪阁上醉咏两三声
　　寄皇甫七
　　孟夏爱吾庐陶潜语不虚花尊飘落酒风案展开书邻女偷新果家僮漉小鱼不知皇甫七池上兴何如
　　访皇甫七
　　上马行数里逢花倾一杯更无停泊处还是觅君来








　　白香山诗集巻二十六
　　钦定四库全书
　　白香山诗集巻二十七　　　歙县汪立名编后集七【律诗凡一百一首】
　　除苏州刺史别洛城东花
　　乱雪千花落新丝两鬓生老除吴郡守春别洛阳城江上今重去城东更一行别花何用伴劝酒有残莺
　　奉和汴州令狐令公二十二韵【同用淹字】
　　客有东征者夷门一落帆二年方得到五日未为淹【相府领镇隔年居易方到旣到陪奉游宴凡经五日】在浚旌重葺游梁舘更添心因好善乐貌为礼贤谦俗阜知敦劝民安见察廉仁风扇【平声】道路隂膏【去声】闾阎文律操将柄兵机钓得钤碧幢油叶叶【一作业业】红斾火襜襜景象春加丽威容晓助严枪森赤豹尾纛咤黑龙防门静尘初敛城昏日半衔选幽开后院占胜坐前檐平展丝头毯髙褰锦额帘雷捶柘枝鼓雪摆胡【音鹘】腾衫髪滑歌钗坠妆光舞汗霑回灯花簇簇过酒玉纤纤馔盛盘心殢醅浓琖底粘陆珍熊掌烂海味蟹螯咸福履千夫祝形仪四座【一作海】瞻羊公长在岘傅说莫归岩【盖祝者之词意也】眷爱人人徧风情事事兼犹嫌客不醉同赋夜猒猒
　　船夜援琴
　　鸟栖鱼不动月照夜江深身外都无事舟中只有琴七为益友两耳是知音心静即声澹其间无古今
　　荅刘和州禹锡
　　换印虽频命未通歴阳湖上又秋风不教才展休明代为罚诗争造化功我亦思归田舍下君应厌卧郡斋中好相收拾为闲伴年齿官班约略同
　　渡淮
　　淮水东南阔无风渡亦难孤烟生乍直逺树望多圆春浪棹声急夕阳帆影残清流宜映月今夜重吟看
　　赴苏州至常州荅贾舍人
　　杭城隔岁转苏台还拥前时五马回厌见簿书先眼合喜逢杯酒暂睂开未酬恩宠年空去欲立功名命不来一别承明三领郡甘従人道是粗才
　　去嵗罢杭州今春领吴郡慙无善政聊冩鄙怀兼寄三相公
　　为问三丞相如何秉国钧那将最剧郡付与苦慵人岂有吟诗客堪为持节臣不才空饱暖无恵及饥贫昨卧南城月今行北境春铅刀磨欲尽银印换何频杭老遮车辙吴童扫路尘虚迎复虚送慙见两州民
　　宣武令狐相公以诗寄赠传播吴中聊奉短章用申酬谢
　　新诗传咏忽纷纷楚老吴娃耳徧闻尽解呼为好才子不知官是【一作在】上将军辞人命薄多无位战将功髙少有文谢朓篇章韩信钺一生双得不如君
　　自咏
　　形容瘦薄诗情苦岂是人间有相人只合一生眠白屋何因三度拥朱轮金章未佩虽非贵银榼常携亦不贫唯是无儿头早白被天磨折恰平均
　　吟前篇因寄防之
　　君顔贵茂不清羸君句雄华不苦悲何事遣君还似我髭须早白亦无儿
　　紫薇花
　　紫薇花对紫防翁名目虽同貎不同独占芳菲当夏景不将顔色托春风浔阳官舍双髙树兴善僧庭一大丛何似苏州安置处花堂阑下月明中
　　自到郡斋仅经旬日方专公务未及宴游偷闲走笔题二十四韵兼寄常州贾舍人湖州崔郎中仍呈吴中诸客
　　渭北离乡客江南守土臣涉途初改月入境巳经旬甲郡标天下环封极海濵版图十万户兵籍五千人自顾才能少何堪宠命频冒荣慙印绶虚奬负丝纶【除苏州制云藏扵已为道义施扵物为政能在公形骨鲠之志阖境有袴襦之乐】病须通脉防流要塞津救烦无若静补拙莫如勤削使科条简摊令赋役均以兹为报効安敢不躬亲襦袴提于手韦佩在绅敢辞称俗吏且愿活疲民常【常州】未徴黄霸湖【湖州】犹借寇恂媿无铛脚政【河北三郡相邻皆有善政时谓铛脚刺史见唐书】徒忝犬牙邻制诰夸黄绢【美贾常州也】诗篇占白苹【美崔吴兴也】铜符抛不得【自谓也】琼树见无因警寐钟传夜催衙鼓报晨唯知对胥吏未暇接亲宾色变云迎夏声残鸟过春麦风非逐扇梅雨异随轮武寺山如故【武邱寺也】王楼月自新【郡内东南楼名也】池塘闲长草丝竹废生尘暑遣烧神酎晴敎晒舞茵待还公事了亦拟乐吾身
　　题笼鹤
　　经旬不饮酒逾月未闻歌岂是风情少其如尘事多虎邱慙客问娃馆妒人过莫笑笼中鹤相看去几何
　　答客问杭州
　　为我踟蹰停酒琖与君约略说杭州山名天竺堆青黛湖号钱塘防緑油大屋檐多装鴈齿小航船亦画龙头所嗟水路无三百官系何因得再游
　　【立名按唐语林居易自中书舍人为杭州刺史替严员外休复休复有时名居易喜为之代时吴兴守钱徽吴郡守李穰皆文学士悉生平旧友日以诗酒寄赠官妓商玲珑谢好好巧于应对善歌舞后元相镇防稽参其酬唱每以筒竹盛诗来往居易在杭乐扵苏而诗有使君全未厌钱唐之句及罢俸钱多留官库继守者公用不足则假而复填如是五十余年及黄巢至郡文籍多焚烧其俸遂亡】
　　登阊门闲望
　　阊门四望鬰苍苍始觉州雄土俗强十万夫家供课税五千子弟守封疆阖闾城碧铺秋草乌鹊桥红带夕阳处处楼前飘管吹家家门外泊舟航云埋虎寺山藏色月耀娃宫水放光曽赏钱塘兼【一作嫌】茂苑今来未敢苦夸张
　　代诸妓赠送周判官
　　妓筵今夜别姑苏客棹明朝向镜湖莫泛扁舟寻范蠡且随五马觅罗敷兰亭月破能回否娃馆秋凉却到无好与使君为老伴归来休染白髭须
　　秋寄防之十二韵
　　娃馆松江北稽城浙水东屈君为长吏伴我作衰翁旌斾知非逺烟云望不通忙多对酒榼兴少阅诗筒【此在杭州两浙唱和诗赠荅于筒中往来者】澹白秋来日疎凉后风余霞数片绮新月一张弓影满衰桐树香凋晩蕙丛饥啼春谷鸟寒怨络丝虫览镜头虽白聴歌耳未聋老愁従此遣醉笑与谁同清旦方堆案黄昏始退公可怜朝暮景消在两衙中
　　池上早秋
　　荷芰緑参差新秋水满池早凉生北槛残照下东篱露饱蝉声嬾风干柳意衰过潘二十岁何必更愁悲【立名按姑苏志北池又名后池在木兰堂后韦白有诗池中有隖隖上有白公手植槐】
　　郡西亭偶咏
　　常爱西亭面北林公私尘事不能侵共闲作伴无如鹤与老相宜只有琴莫遣是非分作界须敎吏隠合为心可怜此道人皆见但要修行功用深
　　故衫
　　闇淡绯衫称老身半披半曵出朱门袖中吴郡新诗本襟上杭州旧酒痕残色过梅看向尽故香因洗齅犹存曽经烂熳三年着欲弃空箱似少恩
　　郡中夜聴李山人弹三乐
　　风琴秋拂匣月户夜开闗荣啓先生乐姑苏太守闲传声千古后得意一时间却怪钟期耳唯聴水与山
　　东城桂三首【并序　乐府解题作桂华曲】
　　苏之东城古呉都城也今为樵牧之场有桂一株生于城下惜其不得地因赋三絶以唁之
　　子堕本従天竺寺根盘今在阖闾城当时应逐南风落落向人间取次生【旧说杭州天竺寺每岁秋中有月桂子堕】
　　霜雪【一作雪霰】压多虽不死荆榛长疾欲相埋常忧落在樵人手卖作苏州一束柴
　　遥知天上桂花孤试问嫦娥更要无月宫幸有闲田地何不中央种两株
　　闻行简恩赐章服喜成长句寄之
　　吾年五十加朝散尔亦今年赐服章齿髪恰同知命嵗官衔俱是客曹郎【予与行简俱年五十始着绯皆是主客郎官】荣传锦帐花联蕚彩动绫袍鴈趁行【绯多以雁衔瑞莎为之也】大抵着绯宜老大莫嫌秋鬓数茎霜
　　【立名按容斋随笔唐人重章服故杜子美有银章付老翁朱绂负平生扶病垂朱绂句乐天诗言银绯处亦最多即行简梦得加章服亦有诗记其事】
　　唤笙歌
　　露坠萎花槿风吹败叶荷老心欢乐少秋眼感伤多芳岁今如此衰翁可柰何犹应不如醉试遣唤笙歌
　　对酒吟
　　一抛学士笔三佩使君符未换银青绶唯添雪白须公门衙退掩妓席客来铺履舄従相近讴吟任所须金衔嘶五马钿带舞双姝不得当年有犹胜到老无合声歌汉月齐手拍吴歈今夜还先醉应烦红袖扶
　　偶饮
　　三盏醺醺四体融妓亭檐下夕阳中千声方响敲相续一曲云和戛未终今日心情如往日秋风气味似春风唯憎小吏尊前报道去衙时水五筒
　　早发赴洞庭舟中作
　　阊门曙色欲苍苍星月髙低宿水光棹举影揺灯烛动舟移声拽管长渐看海树红生日遥见包山白带霜出郭巳行十五里唯消一曲慢霓裳
　　宿湖中
　　水天向晩碧沈沈树影霞光重叠深浸月冷波千顷练苞霜新橘万株金幸无案牍何妨醉縦有笙歌不废吟十只画船何处宿洞庭山脚太湖心
　　拣贡橘书情
　　洞庭贡橘拣宜精太守勤王请自行珠颗形容随日长琼浆气味得霜成登山敢惜驽骀力望阙难伸蝼蚁情疎贱无由亲跪献愿凭朱实表丹诚
　　【立名按范石湖呉郡志緑橘出洞庭东西山比常橘特大未霜深緑色脐间一防先黄味巳全可噉故名緑橘又有平橘比緑橘差小纯黄方可噉故品稍下芝田録云韦苏州寄橘诗云书后欲题三百颗洞庭须待满林霜盖南史有人题书尾曰洞庭霜橘三百颗韦正用其事王右军帖亦云奉橘三百枚霜未降不可多得禹贡扬州厥包橘柚锡贡洞庭扬州分也其贡橘久矣】
　　夜泛阳隖入眀月湾即事寄崔湖州
　　湖山处处好淹畱最爱东湾北隖头掩映橘林千防火澄潭水一盆油龙头画舸衔眀月鹊脚红旗蘸碧流为报茶山崔太守与君各是一家游【尝羡吴兴每春茶山之游洎入太湖羡意减矣故云】
　　泛太湖书事寄防之
　　烟渚云帆处处通飘然舟似入虚空玉杯浅酌巡初匝金管徐吹曲未终黄夹缬林寒有叶碧琉璃水净无风避旗飞鹭翩翻白惊鼓跳鱼拨刺红涧雪压多松偃蹇岩泉滴久石玲珑书为故事畱湖上【所见胜景多记在湖中石上】吟作新诗寄浙东军府威容従道盛江山气色定知同报君一事君应羡五宿澄波皓月中
　　题新馆
　　曽为白社羇游子今作朱门醉饱身十万户州尤觉贵三千石禄敢言贫重裘每念单衣士兼味常思旅食人新馆寒来多少客欲回歌酒暖风尘
　　西楼喜雪命宴
　　宿云黄惨澹晓雪白飘飖散麫遮槐市堆花压柳桥四郊铺缟素万室甃琼瑶银榼携桑落金炉上丽谯光迎舞妓动寒近醉人销歌乐虽盈耳慙无五袴謡
　　新栽梅
　　池边新种七株梅欲到花时防检来莫怕长洲桃李妒今年好为使君开
　　酬刘和州戏赠
　　钱塘山水接苏台两地褰帷媿不才政事素无争学得风情旧有且将来双蛾解佩啼相送五马鸣珂笑却回不似刘郎无景行长抛春恨在天台
　　戏和贾常州醉中二絶句
　　闻道毘陵诗酒兴近来积渐学姑苏罨头新令従偷去刮骨清吟得似无
　　越调管吹留客曲吴吟诗送暖寒杯娃宫无限风流事好遣孙心暂学来
　　岁暮寄防之三首
　　微之别久能无叹知退书稀岂免愁甲子百年过半后光隂一嵗欲终头池氷晓合胶船底楼雪晴消露瓦沟自觉欢情随日减苏州心不及杭州
　　荣进虽频退亦频与君才命不调匀若不九重中掌事即须千里外抛身紫垣南北防曽对沧海东西郡又邻唯欠结庐嵩洛下一时归去作闲人
　　白头岁暮苦相思除却悲吟无可为枕上従妨一夜睡灯前读尽十年诗【读前后唱和诗】龙钟校正骑驴日顦顇通江司马时【通州江州】若并如今是全活纡朱拖紫且开睂岁日家宴戏示弟侄等兼呈张侍御二十八丈殷判官二十三兄
　　弟妹妻孥小侄甥娇痴弄我助欢情嵗盏后推蓝尾酒春盘先劝胶牙饧形骸潦倒虽堪叹骨肉团圆亦可荣犹有夸张少年处笑呼张丈唤殷兄
　　【立名按洪景卢云白诗用胶牙饧出荆楚嵗时记言其坚固如胶也蓝尾酒殊不可晓河东记载申屠澄与路旁茅舍中老父妪及处女环火而坐妪自外挈酒壶至曰以君冒寒且进一杯澄因揖逊曰始自主人翁即巡澄当婪尾盖以蓝为婪当婪尾者谓最在后饮也石林燕语云唐人言蓝尾多不同蓝多作啉为贪啉之意出扵侯白酒律谓酒巡匝末坐者连饮三杯为蓝尾盖末坐逺酒行到常迟故连饮以慰之然白公三杯之句只谓酒之巡数耳安有连饮者哉】
　　正月三日闲行
　　黄鹂巷口莺欲语乌鹊河头氷欲消【黄鹂坊名乌鹊河名】緑浪东西南北水红阑三百九十桥【苏之官桥大数】鸳鸯荡双双翅杨柳交加万万条借问春风来早晩只従前日到今朝
　　夜归
　　逐胜移朝宴畱欢放晩衙宾僚多谢客骑従半吴娃到处销春景归时及月华城隂一道直烛焰两行斜东吹先催柳南霜不杀花臯桥夜酤酒灯火是谁家
　　自叹
　　岂独年相迫兼为病所侵春来痰气动老去声深眼暗犹操笔头斑未挂簪因循过日月眞是俗人心
　　郡中闲独寄防之及崔湖州
　　少年宾旅非吾辈晩嵗簪缨束我身酒散更无同宿客诗成长作独吟人苹洲防面知何日镜水离心又一春两处也应相忆在官髙年长少情亲
　　小舫
　　小舫一艘新造了轻装梁柱庳安蓬深坊静岸游应徧浅水低桥去尽通黄柳影笼随棹月白苹香起打头风慢牵欲傍樱桃泊借问谁家花最红
　　马坠强出赠同座
　　足伤遭马坠腰重倩人擡祗合窗间卧何由花下来坐依【乌皆反】桃叶妓行呷地黄杯强出非他意东风落尽梅夜闻贾常州崔湖州茶山境防想羡欢宴因寄此诗
　　遥闻境防茶山夜珠翠歌钟俱绕身盘下中分两州界灯前合【音閤】作一家春青娥递舞应争妙紫笋齐尝各鬭新自叹花时北牕下蒲黄酒对病眠人【时马坠损腰正劝蒲黄酒】酬防之开拆新楼初毕相报末联见戏之作
　　海山郁郁石棱棱新豁髙居正好登南临赡部三千界东对蓬宫十二层报我楼成秋望月把君诗读夜回灯无妨却有他心眼妆防亭台即不能
　　病中多雨逢寒食
　　水国多隂常嬾出老夫饶病爱闲眠三旬卧度莺花月一半春消风天薄暮何人吹觱篥新晴几处缚秋千防绳芳树长如旧唯是年年换少年
　　清明夜
　　好风胧月清明夜碧砌红轩刺史家独绕回廊行复歇遥听管暗看花
　　苏州柳
　　金谷园中黄嫋娜曲江亭畔碧婆娑【一作毵娑】老来处处游行徧不似苏州柳最多絮扑白头条拂面使君无计柰春何
　　三月二十八日赠周判官
　　一春惆怅残三日醉问周郎忆得无柳絮送人莺劝酒去年今日别东都
　　偶作
　　红杏初生叶青梅巳缀枝阑花落后寂寞酒醒时坐闷低睂久行慵举足迟少年君莫怪头白自应知重荅刘和州【来萹云苏州刺史例能诗西掖吟来替左司又云若共吴王鬭百草不如唯是欠西施】
　　分无佳丽敌西施敢有文章替左司随分笙歌聊自乐等闲篇咏被人知花边妓引寻香径月下僧畱宿劒池可惜当时好风景呉王应不解吟诗【采香径在馆娃宫】
　　奉送三兄
　　少年曽管二千兵昼听笙歌夜斫营自反邱园头尽白每逢旗鼔眼犹明杭州暮醉连牀卧吴郡春逰并马行自媿阿连官职慢只敎兄作使君兄
　　城上夜宴
　　畱春不住登城望惜夜相将秉烛游风月万家河两岸笙歌一曲郡西楼诗听越客吟何苦酒被吴娃劝不休从道人生都是梦梦中欢笑亦胜愁
　　重题小舫赠周従事兼戏防之
　　细篷青篾织鱼鳞小眼红牕衬麴尘阔狭才容从事座髙低恰称使君身舞筵须拣腰轻女仙櫂难胜骨重人不似镜湖廉使出髙樯大艑闹惊春
　　吴樱桃
　　含桃最说出东吴香色鲜秾气味殊洽恰举头千万颗婆娑拂面两三株鸟偷飞处衔将火人摘争时蹋破珠可惜风吹兼打明朝后日即应无
　　春尽劝客酒
　　林下春将尽池边日半斜樱桃落砌颗夜合隔帘花尝酒畱闲客行茶使小娃残杯劝不饮畱醉向谁家仲夏斋居偶题八韵寄防之及崔湖州
　　腥血与荤蔬停来一月余肌肤虽瘦损方寸任清虚体适通宵坐头慵隔日梳眼前无俗物身外即僧居水榭风来逺松廊过初褰帘放巢燕投食施池鱼久别闲游伴频劳问疾书不知湖与越吏隠兴何如
　　官宅
　　红紫共纷纷祗承老使君移舟木兰棹行酒石榴帬水色窗窗见花香院院闻恋他官舍住双鬓白如云
　　六月三日夜闻蝉
　　荷香清露坠柳动好风生防月初三夜新蝉第一声乍闻愁北客静听忆东京我有竹林宅别来蝉再鸣不知池上月谁拨小船行
　　莲石
　　青石一两片白莲三四枝寄将东洛去心与物相随石倚风前树莲栽月下池遥知安置处预想发荣时领郡来何逺还乡去巳迟莫言千里别岁晩有心期
　　眼病二首
　　散乱空中千片雪蒙笼物上一重纱縦逢晴景如看雾不是春天亦见花【巳上四句皆病眼中所见者】僧说客尘来眼界医言风在肝家两头治疗何曽瘥药力防茫佛力賖眼藏损伤来巳久病根牢固去应难医师尽劝先停酒道侣多敎早罢官案上谩铺龙树论盒中虚撚决眀丸人间方药应无益争得金箆试刮看
　　题东武【一作虎】邱寺六韵
　　香刹看非逺祗园入始深龙蟠松矫矫玉立竹森森怪石千僧坐灵池一劒沈海当亭两面山在寺中心酒熟凭花劝诗成倩鸟吟寄言轩冕客此地好抽簪
　　夜游西武【一作虎】邱寺八韵
　　不厌西邱寺闲来即一过舟船转云岛楼阁出烟萝路入青松影门临白月波鱼跳惊秉烛猿觑怪鸣珂揺曳双红斾娉婷十翠娥【容满蝉态等十妓従游也】香花助罗绮钟梵避笙歌领郡时将久游山数几何一年十二度非少亦非多
　　咏怀
　　苏杭自昔称名郡牧守当今当好官两地江山蹋得徧五年风月咏将【一作来】残几时酒盏曽抛却何处花枝不把看白髪满头归得也诗情酒兴渐阑
　　重咏
　　日觉双眸暗年惊两鬓苍病应无处避老更不宜忙徇俗心情少休官道理长今秋归去定何必重思量
　　百日假满
　　心中久有归田计身上都无济世才长告初従百日满故乡元约一年回马辞辕下头髙举鹤出笼中翅大开但拂衣行莫回顾的无官职趁人来
　　九日寄微之
　　眼暗头风事事妨绕篱新菊为谁黄闲游日久心慵倦痛饮年深肺损伤吴郡两回逢九月越州四度见重阳怕飞杯酒多分数厌聴笙歌旧曲章蟋蟀声寒初过茱萸色浅未经霜去秋共数登髙防又被今年减一场
　　题报恩寺
　　好是清凉地都无繋绊身晩晴宜野寺秋景属闲人净石堪敷座寒泉可濯巾自慙容鬓上犹带郡庭尘
　　晩起
　　卧聴咚咚衙鼓声起迟睡足长心情华簪脱后头虽白堆案抛来眼较明闲上篮轝乘兴出醉回花舫信风行眀朝更濯尘缨去闻道松江水最清
　　自思益寺次楞伽寺作
　　朝従思益峰游后晩到楞伽寺歇时照水姿容虽巳老上山筋力未全衰行逢禅客多相问坐倚渔舟一自思犹去悬车十五载休官非早亦非迟
　　松江亭携乐观渔宴宿
　　震泽平芜岸松【一作吴】江落叶波在官常梦想为客始经过水面排罾网船头簇绮罗朝盘脍红鲤夜烛舞青娥雁断知风急潮平见月多【一作湖平得月多】防丝【一作】与促管不解和渔歌
　　宿灵岩寺上院
　　髙髙白月上青林客去僧归独夜深荤血屏除唯对酒歌钟放散只畱琴更无俗物当人眼但有泉声洗我心最爱晓亭东望好太湖烟水緑沈沈
　　酬别周従事二首
　　腰痛拜迎人客倦眼昏勾押簿书难辞官归去縁衰病莫作陶潜范蠡看
　　洛下田园久抛掷吴中歌酒莫畱连嵩阳云树伊川月巳较归迟四五年
　　武邱寺路【去年重开寺路桃李莲荷约种数千株】
　　自开山寺路水陆往来频银勒牵骄马花船载丽人芰荷生欲徧桃李种仍新好住湖堤上长畱一道春齐云楼晩望偶题十韵兼呈冯侍御周殷二协律【楼在苏州】
　　潦倒宦情尽萧条芳岁阑欲辞南国去重上北城看复叠江山壮平铺井邑寛人稠过扬府坊闹半长安插雾峰头没穿霞日脚残水光红漾漾树色緑漫漫约畧畱遗爱殷勤念旧欢病抛官职易老别友朋难九月全无热西风亦未寒齐云楼北面半日凭阑干
　　【立名按姑苏志齐云楼在郡治后子城上相传即古月华楼吴地记唐恭王所造白公有诗亦云改号齐云楼盖取西北有髙楼上与浮云齐之义据此则自乐天始也】
　　河亭晴望【九月八日】
　　风转云头敛烟销水面开晴虹桥影出秋雁橹声来郡静官初罢乡遥信未回明朝是重九谁劝菊花杯
　　畱别防之
　　干时久与本心违悟道深知前事非犹厌劳形辞郡印那将趁伴着朝衣五千言里教知足三百篇中劝式防少室云边伊水畔比君较老合先归
　　自喜
　　自喜天教我少縁家徒行计两翩翩身兼妻子都三口鹤与琴书共一船僮仆减来无冗食资粮算外有余钱携将贮作邱中费犹免饥寒得数年
　　武邱寺路宴畱别诸妓
　　银泥裙映锦障泥画舸停桡马簇蹄清管曲终鹦鹉语红旗影动防防【一作防馯又作发汗】嘶渐消醉色朱顔浅欲语离情翠黛低莫忘使君吟咏处女坟湖北虎邱西
　　【立名按遯叟云白诗有防防嘶广韵防防蕃大马也音薄寒亦有直作薄寒者　又云白诗女坟湖北武邱西英华辨证云女坟眞娘墓也此非是皮陆女坟湖诗自注吴王葬女之所按呉越春秋阖闾女阊门西郭舞白鹤市中令万人随观即其事也】
　　江上对酒二首
　　酒助疎顽性琴资缓慢情有慵将送老无智可劳生忽忽忘机坐伥伥任运行家乡安处是那独在神京久贮沧浪意初辞桎梏身昏昏常带酒黙黙不应人坐穏便箕踞眠多爱欠伸客来存礼数始着白纶巾
　　望亭驿酬别周判官
　　何事出长洲连宵饮不休醒应难作别欢渐少于愁灯火穿邨市笙歌上驿楼何言五十里巳不属苏州见小侄龟儿咏灯诗并腊娘制衣因寄行简
　　巳知腊子能裁服复报儿解咏灯巧妇才人常薄命莫教男女苦多能
　　酒筵上荅张居士
　　但要前尘减无妨外相同虽过酒肆上不离道场中管声非实花钿色是空何人知此意唯有净名翁
　　鹦鹉
　　陇西鹦鹉到江东养得经年觜渐红常恐思归先剪翅每因喂食暂开笼人怜巧语情虽重鸟忆髙飞意不同应似朱门歌舞妓深藏牢闭后房中
　　听琵琶妓弹略略
　　腕软拨头轻新敎略略成四弦千徧语一曲万重情法向师边得能従意上生莫欺江外手别是一家声
　　写新诗寄微之偶题巻后
　　写了吟看满巻愁浅红牋纸小银钩未容寄与防之去巳被人传到越州
　　吴宫辞
　　澹红花帔浅檀蛾睡脸初开似剪波坐对珠笼闲理曲琵琶鹦鹉语相和
　　寳歴二年八月三十日夜梦后作
　　尘缨忽解诚堪喜世网重来未可知莫防全呉馆中梦岭南泥步行时
　　与梦得同登栖灵塔
　　半月悠悠在广陵何楼何墖不同登共怜筋力犹堪在上到栖灵第九层
　　梦苏州水阁寄冯侍御
　　扬州驿里梦苏州梦到花桥水阁头觉后不知冯侍御此中昨夜共谁游
　　【立名按吴郡志戴颙宅北禅寺唐司勲郎中陆洟尝居之有花桥水阁】
　　喜罢郡
　　五年两郡亦堪嗟偷出游山走看花自此光隂为已有従前日月属官家尊前免被催迎使枕上休闻报坐衙睡到午时欢到夜回看官职是泥沙
　　答次休上人【来篇云闻有余霞千万首何妨一句乞闲人】
　　姓白使君无丽句名休座主有新文禅心不合生分别莫爱余霞嫌碧云















　　白香山诗集巻二十七
　　钦定四库全书
　　白香山诗集巻二十八　　　歙县汪立名编后集八【律诗凡一百首】
　　感悟妄縁题如上人壁
　　自从为騃童直至作衰翁所好随年异为忙终日同弄沙成佛墖锵玉谒王宫彼此皆儿戏须臾即色空有营非了义无着是眞宗兼恐勤修道犹应在妄中
　　思子台有感二首【凡题思子台者皆罪江充予观祸胎不独在此偶以二絶句辨之】
　　曽家机上闻投杼尹氏园中见掇蠭但以恩情生隙罅何人不解作江充
　　闇生魑魅蠧生虫何异谗生疑阻中但使武皇心似烛江充不敢作江充
　　赋得边城角
　　边角两三枝霜天陇上儿望乡相并立向月一时吹战马头皆举征人手尽垂呜呜三奏罢城上展旌旗
　　忆洛中所居
　　忽忆东都宅春来事宛然雪销行径里水上卧房前猒緑栽黄竹嫌红种白莲醉敎莺送酒闲遣鹤看船幸是林园主慙为食禄牵宦情薄似纸乡思急于岂合姑苏守归休更待年
　　想归田园
　　恋他朝市求何事想取邱园乐此身千首恶诗吟过日一壶好酒醉消春归乡年亦非全老罢郡家仍未苦贫快活不知如我者人间能有几多人
　　琴茶
　　兀兀寄形羣动内陶陶任性一生间自抛官后春多醉不读书来老更闲琴里知闻唯渌水茶中故旧是防山穷通行止长相伴谁道吾今无往还
　　赠楚州郭使君
　　淮水东南第一州山围雉堞月当楼黄金印绶悬腰底白雪歌诗落笔头笑看儿童骑竹马醉携宾客上仙舟当家美事堆身上何啻林宗与细侯
　　和郭使君题枸
　　山阳【一作隂】太守政严眀吏【一作夜】静人安无犬惊不知灵药根成狗怪得时闻吠夜声
　　初到洛下闲游
　　汉庭重少身宜退洛下闲居迹可逃趁伴入朝应老丑寻春放醉尚粗豪诗携彩纸新装巻酒典绯花旧赐袍曽在东方千骑上至今躞蹀马头髙
　　醉赠刘二十八使君
　　为我引杯添酒饮与君把箸击盘歌诗称国手徒为尔命压人头不柰何举眼风光长寂莫满朝官职独蹉跎亦知合被才名折二十三年折太多
　　太湖石
　　烟翠三秋色波涛万古痕削成青玉片截断碧云根风气通岩穴苔纹防洞门三峰具体小应是华山孙
　　过敷水
　　垂鞭欲渡罗敷水处分鸣驺且缓驱秦氏双蛾久漠苏台五马尚踟蹰邨童店女仰头笑今日使君真是愚
　　南院
　　林院无情绪经春不一开杨花飞作穂榆荚落成堆壮气従中减流年逐后催只应如过客病去老迎来
　　闲咏
　　步月怜清景眠松爱緑隂早年诗思苦晩嵗道情深夜学禅多坐秋牵兴暂吟悠然两事外无处更留心初授秘监拜赐金紫闲吟小酌偶写所怀
　　紫袍新秘监白首旧书生鬓雪人间寿腰金世上荣子孙无可念产业不能营酒引眼前兴诗留身后名闲倾三数酌醉咏十余声便是羲皇代先従心太平
　　新昌闲居招杨郎中兄弟
　　纱巾角枕病眠翁忙少闲多谁与同但有双松当砌下更无一事到心中金章紫绶看如梦皁盖朱轮别似空暑月贫家何所有客来唯赠北牕风
　　秘省后防
　　槐花润新秋地桐叶风翻欲夜天尽日后防无一事白头老监枕书眠
　　松斋偶兴
　　置心思虑外灭迹是非间约俸为生计随官换往还耳烦闻晓角【一作鼓】眼醒见秋山赖此松檐下朝回半日闲和杨郎中贺杨仆射致仕后杨侍郎门生合宴席上作
　　业重闗西继大名恩深阙下遂髙情祥鳣降伴趋庭鲤贺燕飞和出谷莺范蠡舟中无子弟疏家席上欠门生可怜玉树连桃李従古无如此防荣
　　【立名按全唐诗话宝歴中杨于陵仆射入觐其子嗣复率两牓门生迎扵潼闗宴新昌里第嗣复领诸生翼两序元白俱在即席赋诗杨汝士诗最后成元白览之失色诗曰隔座应须赐御屏尽将仙翰入髙文章旧价畱鸾掖桃李新隂在鲤庭再嵗生徒陈贺宴一时良史尽传馨当年疏广虽云盛讵有兹筵醉醁醽其日大醉归谓其子弟曰吾今日压倒元白】
　　松下琴赠客
　　松寂风初定琴清夜欲阑偶因羣动息试拨一声看寡鹤当徽怨秋泉应指寒慙君此倾听本不为君弹
　　秋斋
　　晨起秋斋冷萧条称病容清风两牕竹白露一庭松阮籍谋身拙嵇康向事慵生涯别有处浩气在心胸
　　涂山寺独游
　　野径行无伴僧房宿有期涂山来去熟唯是马蹄知
　　登观音台望【一作贤】城
　　百千家似围棊局十二街如种菜畦遥认防防入朝火一条星宿五门西
　　登宝应台北望
　　临髙始见人寰小对逺方知色界空回首却归朝市去一稊米落太仓中
　　酬裴相公题兴化小池见招长句
　　为爱小塘招散客不嫌老监与新诗山公倒载无妨学范蠡扁舟未要追蓬断偶飘桃李径鸥惊误拂鳯皇池敢辞课拙酬髙韵一勺争禁万顷陂
　　闲行
　　五十年来思虑熟忙人应未胜闲人林园傲逸眞成贵衣食单疎不是贫专掌图书无过地徧寻山水自由身傥年七十犹强健尚得闲行十五春
　　闲出
　　兀兀出门何处去新昌街晩树隂斜马蹄知意縁行熟不向杨家即庾家
　　与僧智如夜话
　　嬾钝尤知命幽栖渐得朋门闲无谒客室静有禅僧炉向初冬火笼停半夜灯忧劳縁智巧自喜百无能
　　忆庐山旧隠及洛下新居
　　形骸僶俛班行内骨肉勾畱俸禄中无柰攀縁随手长亦知恩爱到头空草堂久闭庐山下竹院新抛洛水东自是未能归去得世间谁要白须翁
　　暝寒
　　急景流如箭凄风利似刀暝催鸡翅敛寒束树枝髙缩水浓和酒加绵厚絮袍可怜冬计毕暖卧醉陶陶
　　偶眠【一作醉眠】
　　放杯书案上枕臂火炉前老爱寻思睡慵多【一本作慵便】取次眠妻教卸乌帽婢与展青氊便是屏风様何劳画古贤
　　【立名按诗话总龟云元白词多比图画如重屏图自唐迄今传焉乃乐天醉眠诗能尽人情物态非笔端有口未易到也诗家以画为无声诗诚哉是言】
　　华城西北雉堞最髙崔相公首创楼台钱左丞继种花果合为胜境题在雅篇岁暮独游怅然成咏【时华州未除刺史】
　　髙居称君子潇洒四无邻丞相栋梁久使君桃李新凝情看丽句驻步想清尘况是寒天客楼空无主人
　　奉使途中戏赠张常侍
　　早风吹土满长衢驿骑星轺尽疾驱共笑篮轝亦称使日驰一驿向东都
　　有小白马乗驭多时奉使东行至稠桑驿溘然而毙足可惊伤不能忘情题二十韵
　　能骤复能驰翩翩白马儿毛寒一团雪鬃薄万条丝皁盖春行日骊驹晓促【一作从】时双旌前独步五马内偏骑芳草承蹄叶垂杨拂顶枝夸将迎好客惜不换妖姬慢鞚游萧寺闲驱醉习池睡来乗作梦兴发倚成诗鞭为驯难下鞍縁穏不离北归还共到东使亦相随赭白何曽变黄岂得知嘶风觉声急蹋雪怪行迟昨夜犹刍秣今朝尚絷维卧槽应不起顾主遂长辞尘灭骎骎迹霜留皎皎姿度闗形未改过隙影难追念倍燕求【一作来】骏情深项别骓银收钩臆带金卸络头羁何处埋竒骨谁家觅敝帷稠桑驿门外吟罢涕双垂
　　题喷玉泉【泉在夀安山下高百余尺直防潭中】
　　泉喷声如玉潭澄色似空练垂青障上珠写緑盆中溜滴三秋寒生六月风何时此岩下来作濯缨翁
　　酬皇甫宾客
　　闲官兼慢使着处易停轮况欲逢新岁仍初见古人冒寒寻到洛待暖始归秦亦拟同携手城东略看春
　　种白莲
　　吴中白藕洛中栽莫恋江南花嬾开万里携归尔知否红蕉朱槿不将来
　　荅苏庶子
　　偶作闗东使重陪洛下游病来従断酒老去可禁愁款曲偏青眼蹉跎各白头蓬山闲气味依约似龙楼
　　荅尉迟少监水阁重宴
　　人情依旧岁华新今日重招往日宾鸡黍重回千里驾林园暗换四年春水轩平写琉璃镜草岸斜铺翡翠茵闻道经营费心力忍教成后属他人【时主人欲卖林亭】
　　和刘郎中伤鄂姬
　　不独君嗟我亦嗟西风北雪杀南花不知月夜魂归处鹦鹉洲头第几家【姬鄂人也】
　　赠东邻王十三
　　携手池边月开襟竹下风驱愁知酒力破睡见茶功居处东西接年顔老少同能来为伴否伊上作渔翁
　　早春同刘郎中寄宣武令狐相公
　　梁园不到一年强遥想清吟对緑觞更有何人能饮酌新添几巻好篇章马头拂柳时回辔豹尾穿花暂亚枪谁引相公开口笑不逢白监与刘郎
　　寄太原李相公
　　闻道北都今一变政和军乐万人安绮罗二八围宾榻组练三千夹将坛蝉鬓应夸丞相少貂裘不觉太原寒世间大有虚荣贵百岁无君一日欢
　　雪中寄令狐相公兼呈梦得
　　兎园春雪梁王防想对金罍咏玉尘今日相如身在此不知客右坐何人
　　出使在途所骑马死改乗肩轝将归长安偶咏旅怀寄太原李相公
　　驿路﨑岖泥雪寒欲登篮轝一长叹风光不见桃花骑尘土空畱杏叶鞍丧乗独归殊不易脱骖相赠岂为难并州好马应无数不怕旌旄试觅看
　　有双鹤畱在洛中忽见刘郎中依然鸣顾刘因为鹤叹二篇寄予予以二絶句答之
　　辞乡逺隔华亭水逐我来栖缑岭云慙媿稻粱长不饱未曽回眼向鸡羣
　　荒草院中池水畔衔恩不去又经春见君惊喜双回顾应为吟声似主人
　　宿窦使君庄水亭
　　使君何在在江东池柳初黄杏欲红有兴即来闲便宿不知谁是主人翁
　　龙门下作
　　龙门涧下濯尘缨拟作闲人过此生筋力不将诸处用登山临水咏诗行
　　【立名按太平寰宇记伊阙口俗名龙门唐语林白居易葬龙门山河南尹卢贞刻醉吟先生传立石墓侧洛阳人士及四方游人过者必奠以巵酒塜前方丈之土常成渥】
　　姚侍御见过戏赠
　　晩起春寒慵裹头客来池上偶同游东台御史多提举莫按金章系布裘
　　履道春居
　　防洒园林新晴好一寻低风洗池面斜日拆花心暝助岚隂重春添水色深不如陶省事犹抱有弦琴
　　题洛中第宅
　　水木谁家宅门髙占地寛悬鱼挂青甃行马防朱阑春榭笼烟暖秋庭鏁月寒松胶粘琥珀筠粉扑琅玕试问池台主多为将相官终身不曽到唯展宅图看
　　寄殷协律【多叙江南旧游】
　　五嵗优防同过日一朝消散似浮云琴诗酒伴皆抛我雪月花时最忆君几度聴鸡歌白日亦曽骑马咏红裙【予在杭州日有歌云聴唱黄鸡与白日又有诗云着红骑马是何人】吴娘暮萧萧曲自别江南更不闻【江南吴二娘曲词云暮雨萧萧郎不归】
　　洛下诸客就宅相送偶题西亭
　　几榻临池坐轩车冒雪过交亲致杯酒僮仆解笙歌流岁行将晩浮荣得几多林泉应问我不住意如何
　　荅林泉
　　好住旧林泉回头一怅然渐知吾潦倒深媿尔留连欲作栖云计须营种黍钱更容求一郡不得亦归田将发洛中枉令狐相公手札兼辱二篇宠行以长句答之
　　尺素忽惊来梓泽双金不惜送蓬山八行落泊飞云五字鎗鏦动佩环玉韵乍聴堪醒酒银钩细读当披顔收藏便作终身寳何啻三年怀袖间
　　临都驿荅梦得六言二首
　　扬子津头月下临都驿里灯前昨日老于前日去年春似今年
　　谢守归为秘监冯公老作郎官前事不须问着新诗且更吟看
　　喜钱左丞再除华州以诗伸贺
　　左辖辍中台门东委上才彤襜经宿到绛帐及春开民望恳难夺天心慈易回那知不隔岁重借寇恂来
　　和钱华州题少华清光绝句
　　髙情雅韵三峰守主领清光管白云自笑亦曽为刺史苏州肥腻不如君
　　送陜府王大夫
　　金马门前回劔佩铁牛城下拥旌旗他时万一为交代畱取甘棠三两枝
　　代迎春花招刘郎中
　　幸与松筠相近栽不随桃李一时开杏园岂敢妨君去未有花时且看来
　　翫迎春花赠杨郎中
　　金英翠蕚带春寒黄色花中有几般凭君语向游人道莫作蔓菁花眼看
　　闲出
　　身外无羁束心中少是非被花留便住逢酒醉方归人事行时少官曹入日稀春寒游正好穏马薄绵衣
　　座上赠卢判官
　　把酒承花花落频花香酒味相和春莫言不是江南防虚白亭中旧主人
　　曲江有感
　　曲江西岸又春风万树花前一老翁遇酒逢花还且醉若【一作莫】论惆怅事何穷
　　杏园花下赠刘郎中
　　怪君把酒偏惆怅曽是贞元花下人自别花来多少事东风二十四回春
　　花前有感兼呈崔相公刘郎中
　　落花如雪鬓如霜醉把【一作拾】花看益自伤少日为名【一作文】多检束长年无兴可顚狂四时轮转春常少百刻支分夜苦长何事同生壬子嵗老于崔相及刘郎【余与崔刘年同独早衰白】
　　防之就拜尚书居易续除刑部因书贺意兼咏离怀
　　我为宪部入南宫君作尚书镇浙东老去一时成白首别来七度换春风簪缨假合虚名在筋力销磨实事空逺地官髙亲故少些些谈笑与谁同
　　喜与韦左丞同入南省因叙旧以赠之
　　早年同遇陶钧主利钝精粗共在镕【宪宗朝与韦同入翰林】金劒淬来长透匣铅刀磨尽不成锋差肩北省慙非据接武南宫幸再容跛鼈虽迟骐骥疾何妨中路亦相逢
　　伊州
　　老去将何散老愁新教小玉唱伊州亦应不得多年聴未教成时巳白头
　　早朝
　　鼓动出新昌鸡鸣赴建章翩翩穏鞍马楚楚健衣裳宫漏传残夜城隂送早凉月堤槐露气风烛桦烟香双阙龙相对千官雁一行汉庭方尚少惭叹鬓如霜
　　荅裵相公乞鹤【一作酬裴相公乞予双鹤】
　　警露声音好冲天相貌殊终宜向辽廓不称在泥涂白首劳为伴朱门幸见呼不知疎野性解爱鳯池无
　　晩従省归
　　朝回北阙值清晨晩出南宫送暮春入去丞郎非散秩归来诗酒是闲人犹思泉石多成梦尚叹簪裾未离身终是不如山下去心头眼底两无成
　　北牕闲坐
　　虚牕两丛竹静室一炉香门外红尘合城中白日忙无烦寻道士不要学仙方自有延年术心闲岁月长
　　酬严给事【闻玉蘂花下有游仙絶句】
　　【附康骈剧谈録长安业安坊唐昌观有玉蘂花每发若琼花瑶树元和中春物方妍车马寻玩者相继忽一日有女子年可十七八衣绣緑衣乘马峨髻双鬟无簪珥之饰容色婉娩迥出扵众従以二女冠三小仆者皆丱头黄衫端丽无比既下马以白角扇障面直造花所异香芬馥闻扵数十歩之外观者以为出自宫掖莫敢逼视竚立良久令小仆取数枝而出将乘马回谓黄冠者曰曩有玉峰之约自此可以行矣时观者如堵咸觉霏鹤唳景物煇焕举辔百余歩有轻风拥尘随之而去须臾尘灭望之半天矣方悟神仙之逰余香不散者经月时严给事休复元相国刘宾客白醉吟俱有诗】
　　嬴女偷乘鳯去时洞中潜歇弄琼枝不縁啼鸟春饶舌青仙郎可得知
　　【立名按玉蘂辨证载玉蘂事甚详又附唐人各诗皆言长安唐昌观而纪事称严休复诗是扬州唐昌观当误又遯史云唐人甚重玉蘂花唐昌观花发致僊女下降元白刘张籍王建与严复休有唱和诗李徳裕出牧润州招隐山观有此花因有忆翰林院玉蘂之作但不详其花之状若何后见周益公集有玉蘂辨证一巻云尝従招隠致得一本条蔓如荼防种之冬凋夏茂柘叶紫茎久之根株合抱成树花苞初甚防经月渐大暮春方八出须如氷防上缀金粟花心复有碧筒状类胆缾其中别抽一英出众须上散为十余犹刻玉然花名玉蘂以此益公又以为人多与琼花玚花相混琼花即八仙花玚花即山矾花亦名米囊花并白而实与玉蘂异云按玉蘂即琼花之说葛常之亦辨其是非】
　　京路
　　西来为看秦山雪东去縁寻洛苑春来去腾腾两京路闲行除我更无人
　　华州西
　　每逢人静慵多歇不计程行困即眠上得篮轝未能去春风敷水店门前
　　従陜至东京
　　从陜至东京山低路渐平风光四百里车马十三程花共垂鞭看杯多并辔倾笙歌与谈笑随分自将行
　　送春
　　银花凿落従君劝金屑琵琶为我弹不独送春兼送老更尝一酌更聴看
　　宿杜曲花下
　　觅得花千树携来酒一壶嬾归兼拟宿未醉岂劳扶但惜春将晩宁愁日渐晡篮轝为卧舍漆盝是行防斑竹盛茶柜红泥罨飰炉眼前无所阙身外更何须小面琵琶婢苍头觱篥奴従君饱富贵曽作此游无
　　逢旧
　　久别偶相逢俱疑是梦中即今欢乐事放琖又成空
　　绣妇叹
　　连枝花様绣罗襦本拟新年饷小姑自觉逢春饶怅望谁能每日趁功夫鍼头不解愁睂结线缕难穿泪脸珠虽凭绣牀都不绣同牀绣伴得知无
　　春词
　　低花树映小妆楼春入睂心两防愁斜倚阑干背【一作臂】鹦鹉思量何事不回头
　　恨词
　　翠黛睂低敛红珠泪暗销従来恨人意不省似今朝
　　山石榴花十二韵
　　煜煜复煌煌花中无比方艳夭宜小院条短称低廊本是山头物今为砌下芳千丛相向背万朶互低昂照灼连朱槛玲珑映粉墙风来添意态日出助晶光渐绽胭脂蕚犹含琴轸房离披乱剪防斑駮未匀妆绛焰灯千炷红裙妓一行此时逢国色何处觅天香恐合栽金阙思将献玉皇好差青鸟使封作百花王
　　送敏中归宁幕
　　六十衰翁儿女悲傍人应笑尔应知弟兄垂老相逢日杯酒临欢欲散时前路加餐须努力今宵尽醉莫推辞司徒知我难为别直过秋归未讶迟
　　宴散
　　小宴追凉散平桥步月回笙歌归院落灯火下楼台残暑蝉催尽新秋雁带【一作戴】来将何迎睡兴临卧举残杯
　　人定
　　人定月胧明香销枕簟清翠屏遮烛影红袖下帘声坐久吟方罢眠初梦未成谁家教鹦鹉故故语相惊
　　池上
　　嫋嫋凉风动凄凄寒露零兰衰花始白荷破叶犹青独立栖沙鹤双飞照水萤若为寥落境仍值酒初醒
　　池牕
　　池晩莲芳谢牕秋竹意深更无人作伴唯对一张琴
　　花酒
　　香醅浅酌浮如蚁云鬓新梳薄似蝉为报洛城花酒道莫辞送老二三年
　　题崔常侍济源庄
　　谷口谁家住云扃鎻竹泉主人何处去萝薜换貂蝉籍在金闺内班排玉扆前诚知忆山水归得是何年
　　认春戏呈冯少尹李郎中陈主簿
　　认得春风先到处西园南面水东头柳初变后条犹重花未开前枝已稠暗助醉欢寻緑酒潜添睡兴着红楼知君未别阳和意直待春深始拟游
　　魏堤有怀
　　魏王堤下水声似使君滩惆怅回头聴踟蹰立马看荡风波眼急翻雪浪心寒忆得瞿塘事重吟行路难
　　柘枝词
　　柳暗长廊合花深小院开苍头铺锦褥皓腕捧银杯绣帽珠稠缀香衫袖窄裁将军拄毬杖看按柘枝来
　　代梦得吟
　　后来变化三分贵同辈凋零大半无世上争先従尽【上声】汝人间鬭在不如吾竿头巳到应难久局势虽迟未必输不见山苗与林叶迎春先緑亦先枯
　　寄荅周协律【来诗多叙苏州旧游】
　　故人叙旧寄新篇惆怅江南到眼前暗想楼台万余里不闻歌吹一周年桥头谁更看新月池畔犹应泊旧船最忆后庭杯酒散红屏风掩緑窗眠











　　白香山诗集巻二十八
　　钦定四库全书
　　白香山诗集巻二十九　　　歙县汪立名编后集九【律诗凡一百七首】
　　太和戊申岁大有年诏赐百寮出城观稼谨书盛事以俟采诗
　　清晨承诏命丰嵗阅田闾膏抽苗足凉风吐穂初早禾黄错落晩稻绿扶疎好入诗家咏宜令史馆书散为万姓食堆作九年储莫道如云稼今秋云不如
　　赠悼怀太子挽歌辞二首【奉诏撰进】
　　竹马书薨嵗铜龙表时永言窀穸事全用少阳仪寿夭由天命哀荣出圣慈恭闻褒赠诏轸念在与夷剪叶藩封早承华册命尊笙歌辞洛苑风雪蔽梁园卤簿凌霜宿铭旌向月翻宫寮不逮事哭送出都门
　　雨中招张司业宿
　　过夏衣香润迎秋簟色鲜斜支花石枕卧咏蘂珠篇泥泞非游日隂沈好睡天能来同宿否聴对牀眠
　　和集贤刘学士早朝作
　　吟君昨日早朝诗金御炉前唤仗时烟吐白龙头宛转扇开青雉尾参差暂畱春【一作书】殿多称屈合入纶闱即可知从此摩霄去非晩鬓间【一作边】未有一茎丝
　　送陜州王司马建赴任【建善诗者】
　　陜州司马去何如养静【一作癖】资贫两有余公事闲忙同少尹料钱多少敌尚书祗携美酒为行伴唯【一作独】作新诗趁下车自有【一作得】铁牛无咏者料君投刃必应虚
　　对琴待月
　　竹院新晴夜松牕未卧时共琴为老伴与月有秋期玉轸临风久金波出雾迟幽音待清景唯是我心知
　　杨家南亭
　　小亭门向月斜开满地凉风满地苔此【一作北】院好弹秋思处终须一夜抱琴来
　　早寒
　　黄叶聚墙角青苔围柱根被经霜后薄镜遇来昏半巻寒檐幕斜开暖阁门迎冬兼送老只仰酒盈尊
　　斋月静居
　　病来心静一无思老去身闲百不为忽忽眼尘犹爱睡些些口业尚夸诗荤腥每断斋居月香火常亲宴坐时万虑消停百神泰唯应寂寞杀三尸
　　宿裴相公兴化池亭【兼防借船舫游泛】
　　林亭一出宿风尘忘却平津是要津松阁晴看山色近石渠秋放水声新孙宏阁闹无闲客傅说舟忙不借人何似抡才济川外别开池馆待交亲
　　和刘郎中望终南山秋雪
　　徧览古今集都无秋雪诗阳春先唱后隂岭未消时草讶霜凝重松疑鹤散迟清光莫独占亦【一作还】对白云司
　　广府胡尚书频寄诗因荅絶句
　　尚书清白临南海虽饮贪泉心不回唯向诗中得珠玉时时寄到帝乡来
　　送鹤与裴相临别赠诗
　　司空爱尔尔须知不信聴吟乞鹤诗羽翮势髙宁惜别稻粱防重【一作厚】莫愁饥夜栖少【一作莫】共鸡争树晓浴先饶鳯占池穏上青云勿回顾的应胜在白家时
　　令狐相公拜尚书后有喜从【一作罢】镇归朝之作刘郎中先和因以继之
　　车骑従新梁苑回履声佩响入中台鳯池望在终重去龙节功成且纳来金勒最宜乘雪出玉觞何必待花开尚书首唱郎中和不计官资只计才
　　送河南尹冯学士赴任
　　石渠金谷中间路轩骑翩翩十日程清洛饮氷添苦节碧嵩看雪助髙情谩夸河北操旄钺莫羡江西拥斾旌【时新除二镇节度】何似府寮京令外别教三十六峰迎
　　读鄂公传
　　髙卧深居不见人功名斗薮似灰尘惟留一部清商乐月下风前伴老身
　　乌夜啼
　　城上归时晩庭前宿处危月明无叶树霜滑有风枝啼涩饥喉咽飞低冻翅垂画堂鹦鹉鸟冷暖不相知
　　镜换杯
　　欲将珠【一作朱】匣青铜镜换取金尊白玉巵镜里老来无避处尊前愁至有消时茶能散闷为功浅萱縦忘忧得力迟不似杜康神用速十分一盏便开眉
　　冬夜闻虫
　　虫声冬思苦于秋不解愁人闻亦愁我是老翁聴不畏少年莫聴白君头
　　双鹦鹉
　　緑衣整顿双栖起红觜分明对语时始觉琵琶弦莽卤方知吉了舌参差郑牛识字吾常叹【谚云郑元家牛触墙成八字】丁鹤能歌尔亦知若称白家鹦鹉鸟笼中兼合解吟诗
　　赠朱道士
　　仪容白晳上仙郎方寸清虚内道场两翼化生因服药三尸饿死为休粮醮坛北向宵占斗寝室东开早纳阳尽日牕间更无事惟烧一炷降眞香
　　昨以拙诗十首寄西川杜相公相公亦以新作十首恵然报示首数虽等工拙不伦重以一章用伸答谢
　　诗家律手在成都权与寻常将相殊剪截五言兼用钺陶钧六义别开鑪惊人巻轴须知有随事文章不道无篇数虽同光价异十鱼目换十骊珠
　　和汴州令狐相公新于郡内栽竹百竿拆壁开轩旦夕对翫偶题七言五韵
　　梁园修竹旧传名园废年深竹不生千亩荒凉寻未得百竿青翠种新成墙开乍见重添兴牕静时闻别有情烟叶防笼侵夜色风枝萧飒欲秋声更登楼望尤堪重千万人家无一茎【汴州人家并无竹】
　　重荅汝州李六使君见和忆呉中旧游五首
　　为忆娃宫与虎邱翫君新作不能休蜀牋写出篇篇好吴调吟时句句愁洛下林园终共住江南风月防重游【先与李六有此二句之约】由来事过多堪惜何况苏州胜汝州【李前刺苏州故有是句】
　　见殷尧藩侍御忆江南诗三十首诗中多叙苏杭胜事余尝典二郡因继和之
　　江南名郡数苏杭写在【一作题写】殷家三十章君是旅人犹苦忆我为刺史更难忘境牵吟咏眞诗国兴入笙歌好醉乡为念旧游终一去扁舟直拟到沧浪
　　闻新蝉赠刘二十八
　　蝉发一声时槐花带两枝只应催我老兼遣报君知白髪生头速青云入手迟无过一杯酒相劝数开睂
　　赠王山人
　　玉芝观里王居士服气餐霞善养身夜后不闻喘息秋来唯长鹤精神容顔尽怪长如故名姓多疑不是真贵重荣华轻寿命知君闷见世间人
　　和刘郎中学士题集贤阁
　　朱阁青山髙庳齐与君才子作诗题傍闻大内笙歌近下视诸司屋舍低万巻图书天禄上一条风景月华西欲知丞相优贤意百步新廊不蹋泥
　　观幻
　　有起皆因灭无暌不暂同従欢终作慼转苦又成空次第花生眼须臾烛过风更无寻觅处鸟迹印空中
　　病假中厐少尹携鱼酒相过
　　宦情牢落年将暮病假联緜日渐深被老相催虽白首与春无分未甘心闲停茶椀従容语醉把花枝取次吟劳动故人厐阁老提鱼携酒逺相寻
　　聴田顺儿歌
　　戛玉敲氷声未停嫌云不遏入青争得黄金满衫袖一时抛与断年聴
　　聴曹刚琵琶兼示重莲
　　拨拨弦弦意不同胡啼番语两玲珑谁能截得曹刚手插向重莲衣袖中
　　【立名按韵语阳秋弹丝之法妙在左手脱右优而左劣亦何足论乎尝观琵琶録云元和中曹保有子善才善才有子刚皆能琵琶又有裴兴奴长于拢撚时人谓刚有右手兴奴有左手盖拢撚在左手也刚劣扵左手则琵琶之妙处逝矣惜乎乐天未知裴兴奴手之妙也】
　　酬令狐相公春日寻花见寄六韵
　　病卧帝王州花时不得游老应随日至春肯为人畱粉坏杏将谢火緐桃尚稠白飘僧院地红落酒家楼空里雪相似晩来风不休吟君怅望句如到曲江头
　　和刘郎中曲江春望见示
　　芳景多游客衰翁独在家肺伤妨饮酒眼痛忌看花寺路随江曲官墙夹树斜羡君犹壮健不枉度年华
　　送东都畱守令狐尚书赴任
　　翠华黄屋未东巡碧洛青嵩付大臣地称髙情多水竹山宜闲望少风尘龙门即拟为游客金谷先凭作主人歌酒家家花处处莫空管领上阳春
　　【立名按寳歴二年敬宗欲幸东都谏者皆不聴巳使按修宫阙赖裴度婉言而罢明年为文宗太和元年令狐楚以三年春留守东都故公首句及此盖文宗方励精图治尽反敬宗政未东巡之语有防辞焉】
　　自题新昌居止因招杨郎中小饮
　　地偏坊逺巷仍斜最近东头是白家宿长齐邻舍柳晴光照出夹城花春风小榼三升酒寒食深炉一椀茶能到南园同醉否笙歌随分有些些
　　南园试小乐
　　小园斑駮花初发新乐铮鏦【一作摐】敎欲成红蕚紫房皆手植苍头碧玉尽家生髙调管色吹银字慢拽歌词唱渭城不饮一杯聴一曲将何安慰老心情
　　和防之春日投简阳明洞天五十韵
　　青阳行巳半白日坐将徂越国强仍大稽城髙且孤利饶盐煑海名胜水澄湖牛斗天垂象台明地展图【天台四明二山】瓌竒填市井佳丽溢闉阇句践遗风霸西施旧俗姝船头龙夭矫桥脚兽睢盱乡味珍蟛蚏时鲜贵鹧鸪语言诸夏异衣服一方殊捣练蛾睂婢鸣桹蛙角奴江清敌伊洛山翠胜荆巫华表双栖鹤联樯几防乌烟波分渡口云树接城隅涧逺松如画洲平水似铺緑科秧早稻紫笋折新芦暖蹋泥中藕香寻石上蒲来萌尽达雷后蛰全苏柳眼黄丝纇花房绛蜡珠林风新竹折野烧老桑枯带亸长枝蕙钱穿短贯榆暄和生野菜卑湿长街芜女浣纱相伴儿烹鲤一呼山魈啼穉子林狖挂山都产业论蚕蚁孳生计鸭雏泉岩雪飘洒苔壁锦漫糊堰限舟航路堤通车马途耶溪岸回合禹庙径盘纡洞穴何因凿星槎谁与刳石凹仙药臼峰峭佛香炉去为投金简来因挈玉壶贵仍招客宿健未要人扶闻望贤丞相仪形美丈夫前驱驻旌斾偏坐列笙竽刺史旟翻隼尚书履曳鳬学禅超后有观妙造虚无髻里传僧寳环中得道枢登楼诗八咏置研赋三都捧拥罗将绮趋跄紫与朱庙谟藏稷卨兵略贮孙吴令下三军整风髙四海趋千家得慈母六郡事严姑重士过三哺轻财抵一铢送觥歌宛转嘲妓笑卢胡佐饮时炮鼈蠲酲数脍鲈醉乡虽咫尺乐事亦须臾若不中贤圣何由外智愚伊予一生志我尔百年躯江上三千里城中十二衢出多无伴侣归只对妻孥白首青山约抽身去得无酬郑侍御多春空过诗三十韵【次用本韵】
　　南来多滞东风动即狂月行离毕急龙走召云忙鬼转雷车响蛇腾电防光浸滛天似漏沮洳地成疮惨澹隂烟白空蒙宿雾黄闇遮千里目闷结九回肠寂寞羁臣馆深沈思妇房镜昏鸾灭影衣润麝消香兰湿难纫佩花凋易落妆霑黄莺翅重滋緑草心长紫陌皆泥泞黄汚共淼茫恐霖成怪沴望霁剧祯祥楚柳腰肢亸湘筠涕泪滂昼昏疑是夜隂盛胜扵阳居士巾皆垫行人盖尽张跳蛙还屡出移蚁欲深藏端坐交防废闲行去步妨愁生垂白叟恼杀蹋青娘变海常须虑为鱼慎勿防此时方共惧何处可相将【此以下叙浙东政事】巳望东溟祷仍封北户禳却思逢旱魃谁喜见商羊预怕为蚕病先忧作麦伤惠施应浃洽政岂假揄扬祀典修咸秩农书振满牀丹诚期恳苦白日防昭彰赈廪赒饥户苫城备坏墙且当营岁事宁暇惜年芳德胜令灾弭人安在吏良尚书心若此不枉系金章
　　和春深二十首【按此亦和防之作见刘賔客诗小序】
　　何处春深好春深富贵家马为中路鸟妓作后庭花罗绮驱论队金银用断车眼前何所苦惟苦日西斜何处春深好春深贫贱家荒凉三径草冷落四隣花奴困归佣力妻愁出赁车途穷平路险举足剧褒斜何处春深好春深执政家鳯池添硏水鸡树落衣花诏借当衢宅恩容上殿车延英开对久门与日西斜何处春深好春深方镇家通犀排带胯瑞鹤【一作鹘】勘袍花飞絮冲毬马垂杨拂妓车戎装拜春设左握寳刀斜何处春深好春深刺史家隂緐棠布叶岐秀麦分花五匹鸣珂马双轮画轼车和风引行乐叶叶隼旟斜何处春深好春深学士家鳯书裁五色马鬛剪三花蜡炬开明火银台赐物车相逢不敢揖彼此帽低斜何处春深好春深女学家惯看温室树饱识浴堂花御印提随仗香牋把下车宋家宫様髻一片緑云斜何处春深好春深御史家絮萦骢马尾蝶绕绣衣花破柱行持斧埋轮立驻车入班遥认得鱼贯一行斜何处春深好春深迁客家一杯寒食酒万里故园花炎瘴蒸如火光隂走似车为忧鵩鸟至只恐日光斜何处春深好春深经业家唯求太常第不管曲江花折桂名慙郄收萤志慕车官场泥补处最怕寸隂斜何处春深好春深隠士家野衣裁薜叶山饭晒松花兰索纫幽佩蒲轮驻软车林间箕踞坐白眼向人斜何处春深好春深渔父家松湾随櫂月桃浦落船花投饵移轻楫牵轮转小车萧萧芦叶里风起钓丝斜何处春深好春深潮户家涛翻三月雪浪喷四时花曳练驰千马惊雷走万车余波落何处江转富阳斜何处春深好春深痛饮家十分杯里物五色眼前花餔歠眠糟瓮流涎见麴车中山一沈醉千度日西斜何处春深好春深上已家兰亭席上酒曲洛岸边花弄水游童棹湔裾小妇车齐桡争渡处一匹锦标斜何处春深好春深寒食家玲珑镂鸡子宛转防毬花碧草追游骑红尘拜埽车秋千细腰女揺曳逐风斜何处春深好春深博奕家一先争破眼六聚鬭成花鼓应投壶马兵冲象戏车弹棊局上事最妙是长斜何处春深好春深嫁女家紫排襦上雉黄帖鬓边花转烛初移障鸣环欲上车青衣传氊褥锦绣一条斜何处春深好春深娶妇家两行笼里烛一树扇间花宾拜登华席亲迎障幰车催妆诗未了星斗渐倾斜何处春深好春深妓女家睂欺杨柳叶裙妬石榴花兰麝熏行被金铜钉坐车杭州苏小小人道最夭【伊耶切】斜
　　咏家醖十韵
　　醒从古笑灵均长醉如今斆伯伦旧法依稀传自杜【杜康】新方要妙得扵陈【陈郎中岵传受此法】井泉王相资重九麴糵精灵用上寅【水用九月九日麴用七月上寅】酿糯岂劳炊范黍撇篘何假漉陶巾常嫌竹叶犹凡浊始觉榴花不正真瓮掲开时香酷烈缾封贮后味甘辛捧疑明水従空化饮似阳和满腹春色洞玉壶无表里光揺金盏有精神能销忙事成闲事转得忧人作乐人应是世间贤圣物与君还往拟终身
　　池鹤二首
　　髙竹笼前无伴侣乱鸡羣里有风标低头乍恐丹砂落晒翅常疑白雪消转觉鸬鷀毛色下苦嫌鹦鹉语声娇临风一唳思何事怅望青田云水遥
　　池中此鹤鹤中稀恐是辽东老令威带雪松枝翘膝胫放花菱片缀毛衣低回且向林【一作笼】间宿奋迅终须天外飞若问故巢知处在主人相恋未能归
　　对酒五首
　　巧拙贤愚相是非何如一醉尽防机君知天地中寛窄雕鹗鸾皇各自飞
　　蜗牛角上争何事石火光中寄此身随富随贫且欢乐不开口笑是痴人
　　丹砂见火去无迹白髪泥人来不休赖有酒仙相暖热松乔醉即到前头
　　百岁无多时壮健一春能几日晴眀相逢且莫推辞醉听唱阳闗第四声【第四声劝君更尽一杯酒西出阳闗无故人】
　　昨日低睂问疾来今朝收泪吊人回眼前流例君看取且遣琵琶送一杯
　　【立名按东坡志林旧传阳闗三叠然今世歌者每句再叠而巳若通一首言之又是四叠皆非是或每句三唱巳应三叠之说则丛然无复节奏余在密州有文勋长官以事至密自云得古本阳关其声宛转凄断不类乃知唐本三叠盖如此及在黄州得乐天对酒云相逢且莫推辞醉聴唱阳闗第四声注云第四声劝君更尽一杯酒以此验之若一句再叠则此句为第五声今为第四声则一句不叠审矣】
　　僧院花
　　欲悟色空为佛事故栽芳树在僧家细看便是华严偈方便风开智慧花
　　老戒
　　我有白头戒闻于韩侍郎老多忧活计病更恋班行矍铄夸身健周遮说话长不知吾免否两鬓巳成霜
　　戊申嵗暮咏怀三首
　　穷冬月末两三日半百年过六七时龙尾趁朝无气力牛头参道有心期荣华外物终须悟老病傍人岂得知犹被妻儿教渐退莫求致仕且分司
　　唯生一女才十二祗欠三年未六旬防嫁累轻何怕老饥寒心惯不忧贫紫泥丹笔皆经手赤绂金章尽到身更拟踟蹰觅何事不归嵩洛作闲人
　　【立名按韵语阳秋乐天以长庆三年自中书舍人为杭州刺史仍服绯故游恩徳寺诗序云俯视朱绂及自叹诗云实事渐消虚事在银鱼金带绕身光戊申咏怀诗赤绂金章尽到身以今观之金带不应用银鱼金章不应用赤绂人皆以为疑而不知唐制紫为三品服绯为四品服浅绯为五品服各服金带又制衣紫者鱼袋以金饰衣绯者鱼袋以银饰乐天时为五品浅绯金带佩银鱼宜矣】
　　七年囚闭作笼禽但愿开笼便入林幸得展张今日翅不能辜负昔时心人间祸福愚难料世上风波老不禁万一差池似前事又应追悔不抽簪
　　赠梦得
　　心中万事不思量坐倚屏风卧向阳渐觉咏诗犹老丑岂宜凭酒更麄狂头垂白髪我思退脚蹋青云君欲忙只有今春相伴在花前賸醉两三场
　　【附刘白倡和集解彭城刘梦得诗豪者也其锋森然少敢当者予不量力往往犯之夫合应者声同交争者力敌一往一复欲罢不能繇是每制一篇先相视草视竟则兴作兴作则文成一二年来日寻笔研同和赠荅不觉滋多至太和三年春以前纸墨所存者凡一百三十八首其余乗兴扶醉率然口号者不在此数因命小侄儿编録勒成两巻仍写二本一付儿一授梦得小儿仑郎各令收藏附两家集予顷以元防之唱和颇多或在人口常戏防之云仆与足下二十年来为文友诗敌幸也亦不幸也吟咏性情播扬名声其适遗形其乐忘老幸也然江南士女语才子者多云元白以子之故使仆不得独歩于吴越间亦不幸也今垂老复遇梦得得非重不幸耶梦得梦得文之神妙莫先扵诗若妙与神则吾岂敢如梦得雪里髙山头白早海中仙果子生迟沈舟侧畔千防过病树前头万木春之句之类真谓神妙在在处处应当有灵物护之岂惟两家子侄秘藏而已巳酉嵗三月五日乐天解】
　　想东游五十韵【并序】
　　太和三年春予病免官后忆游浙右数郡兼思到越一访防之故两浙之间一物已上想皆在目吟且成篇不能自休盈五百字亦犹孙兴公想天台山而赋之也
　　海内时无事江南嵗有秋生民皆乐业地主尽贤侯郊静销戎马城髙逼斗牛平河七百里沃壤二三州【自常及杭凡三百里】坐有湖山趣行无风浪忧食宁妨解缆寝不废乗流泉石谙天竺烟霞识虎邱【天竺虎邱寺皆领郡时旧游最熟处】余芳认兰泽遗咏思苹洲【古诗云兰泽多芳草又柳恽诗云汀州采白苹】菡萏红涂粉菰蒲緑泼油鳞【一作鲜】差渔户舍绮错稻田沟紫洞藏仙窟泉贮怪湫精神昂老鹤姿彩潜虬【大谢诗云潜虬幽姿】静阅天工妙闲窥物状幽投竿出比目掷果下猕猴味苦莲心小浆甜蔗节稠橘苞従自结藕孔是谁锼逐日移潮信随风变櫂讴逓夫交烈火吏次鸣驺梵墖形疑踊【重阁】阊门势欲浮【吴阊】客迎携酒榼僧待置茶瓯小宴闲谈笑初筵雅献酬稍催朱蜡炬徐动碧牙筹圆琖飞莲子长裾曳石榴柘枝随画鼔调笑従香毬幕飏云飘槛褰月露钩舞防红袖凝【去声】歌切翠睂愁管宁容歇杯盘未许收良辰宜酩酊卒岁好优游脍缕鲜仍细莼丝滑且柔饱餐为日计穏睡是身谋名媿空虚得官知止足休自嫌犹屑屑众笑太悠悠物表疎形役人寰足悔尤蛾须逺灯烛兎勿近罝罘幻世春来梦浮生水上沤百忧中莫入一醉外何求未死痴王湛无儿老邓攸蜀琴安膝上周易在牀头去去无程客行行不系舟劳君频问讯劝我少淹畱【自此后并属防之】云雨多分散闗山苦阻修一吟江月别七见日星周【昔在杭州别防之防之留诗云明朝又向江头别月落潮平是去时】珠玉传新什鹓鸾念故俦悬旌心宛转束楚意绸缪驿舫妆青雀官槽秣紫骝镜湖期逺泛禹穴约搜预埽题诗壁先开望海楼饮思亲履舄宿忆并衾裯志气吾衰也风情子在不应须相见后别作一家游【吾衰子在并出家语】
　　病免后喜除賔客
　　卧在漳濵满十旬起为商皓伴三人从今且莫嫌身病不病何由索得身
　　长乐亭留别
　　灞浐风烟函谷路曽经几度别长安昔时蹙促为迁客今日従容自去官优诏幸分四皓秩祖筵惭继二疏欢尘缨世网重重缚回顾方知出得难
　　陜府王大夫相迎偶赠
　　紫防阁老自多情白首园公岂要迎伴我緑槐隂下歇向君红斾影前行纶巾髪少浑攲仄篮轝肩齐甚穏平但问主人留几日分司宾客去无程
　　别陜州王司马
　　笙歌惆怅欲为别风景阑初过春争得遣君诗不苦黄河岸上白头人
　　将至东都先寄令狐畱守
　　黄鸟无声叶满枝闲吟想到洛城时惜逢金谷三春尽恨拜铜楼一月迟诗境忽来还自得醉乡潜去与谁期东都添个狂宾客先报壶觞风月知
　　荅崔十八见寄
　　眀朝欲见琴尊伴洗拭金杯拂玉徽君乞曹州刺史替我抛刑部侍郎归倚疮老马收蹄立避箭髙鸿尽翅飞岂料洛阳风月夜故人垂老得相依
　　赠皇甫宾客
　　轻衣穏马槐隂路渐近东来渐少尘耳闹久憎闻俗事眼明初喜见闲人昔曽对作承华相今复连为博望宾始信澹交宜久逺与君转老转相亲
　　归履道宅
　　驿吏引藤轝家童开竹扉往时多暂住今日是长归眼下有衣食耳边无是非不论贫与富饮水亦应肥
　　问江南物
　　归来未及问生涯先问江南物在耶引手摩挲青石笋回头防检白莲花苏州舫故龙头暗王尹桥倾雁齿斜别有夜深惆怅事月明双鹤在裴家
　　萧庶子相过
　　半日停车马何人在白家殷懃萧庶子爱酒不嫌茶
　　荅尉迟少尹问所须
　　乍到频劳问所须所须非玉亦非珠爱君水阁宜闲咏每有诗成许去无
　　咏闲
　　但有闲销日都无事系怀朝眠因客起午饭伴僧斋树合隂交户池分水夹阶就中今夜好风月似江淮
　　同崔十八寄元浙东王陜州
　　未能同隠云林下且复相招禄仕间随月有钱胜卖药终年无事抵归山镜湖水逺何由泛棠树枝髙不易攀惆怅八科残四在两人荣闹两人闲
　　荅苏庶子月夜闻家僮奏乐见赠
　　墙西明月水东亭一曲霓裳按小伶不敢邀君无别意生管涩未堪聴
　　偶吟
　　里巷多通水林园尽不扃松身为外户池面是中庭元氏诗三帙陈家酒一缾醉来狂发咏邻女映篱聴
　　白莲池泛舟
　　白藕新花照水开红窗小舫信风回谁教一片江南兴逐我慇懃万里来
　　池上即事
　　行寻甃石引新泉坐看修桥补钓船緑竹挂衣凉处歇清风展簟困时眠身闲当贵真天爵官散无忧即地仙林下水边无日便堪终老岂论年
　　酬裴相公见寄二絶
　　习静心方泰劳生事渐稀可怜安穏地舍此欲何归一双垂翅鹤数首解嘲文总是迂闲物争堪伴相君
　　荅梦得闻蝉见寄
　　开缄思浩然独咏晩风前人貌非前日蝉声似去年槐花新后柳影欲秋天聴罢无他计相思又一篇
　　令狐尚书许过敝居先赠长句
　　不矜轩冕爱林泉许到池头一醉眠巳遣平治行药径兼教埽拂钓鱼船应将笔研随诗主定有笙歌伴酒仙祗髙情无别物苍苔石笋白花莲
　　自题
　　老宜官冷静贫赖俸优饶热月无堆案寒天不趁朝傍看应寂莫自觉甚逍遥徒对盈尊酒兼无愁可销
　　答崔十八
　　劳将白叟比黄公今古由来事不同我有商山君未见清泉白石在胸中
　　偶咏
　　御热蕉衣健扶羸竹杖轻诵经凭槛立散药绕廊行暝槿无风落秋虫欲鸣身闲当将息病亦有心情
　　荅苏六
　　但喜暑随三伏去不知秋送二毛来更无别计相寛慰故遣阳闗劝一杯
　　秋游
　　下马闲行伊水头凉风清景胜春游何事古今诗句里不多说着洛阳秋
　　偶作
　　张翰一杯酒荣期三乐歌聪明伤混沌烦恼汚头陀簟冷秋生早阶闲日上多近来门更静无雀可张罗
　　游平泉赠晦叔
　　照水容虽老登山力未衰欲眠先命酒暂歇亦吟诗且喜身无防终慙鬓有丝回头语闲伴闲较十年迟
　　不出门
　　不出门来又数旬将何销日与谁亲鹤笼开处见君子书巻展时逢古人自静其心延寿命无求于物长精神能行便是真修道何必降魔调伏身
　　叹鹤病
　　右翅低垂左胫伤可怜风貌甚昂藏亦知白日青天好未要髙飞且养疮
　　临都驿送崔十八
　　勿言临都五六里扶病出城相送来莫道长安一步地马头西去几时回与君后防知何处为我今朝尽一杯
　　对镜
　　三分鬓髪二分丝晓镜秋容相对时去作忙官应太老退为闲叟未全迟静中得味何须道穏处安身更莫疑若使至今黄绮在闻吾此语亦分司













　　白香山诗集巻二十九
　　钦定四库全书
　　白香山诗集巻三十　　　　歙县汪立名编后集十【律诗凡一百十四首】
　　劝酒十四首【并序】
　　予分秩东都居多暇日闲来輙饮醉后輙吟苦无词章不成謡咏每发一意则成一篇凡十四篇皆主于酒聊以自劝故以何处难忘酒不如来饮酒命篇
　　何处难忘酒七首
　　何处难忘酒长安喜气新初登髙第日乍作好官人省壁明张牓朝衣穏称身此时无一琖争柰帝城春何处难忘酒天涯话旧情青云俱不达白髪逓相惊二十年前别三千里外行此时无一琖何以叙平生何处难忘酒朱门羡少年春分花发后寒食月明前小院回罗绮深房理管此时无一琖争过艶阳天何处难忘酒霜庭老病翁暗声啼蟋蟀干叶落梧桐鬓为愁先白顔因醉暂红此时无一琖何计柰秋风何处难忘酒军功第一髙还乡随露布半路授旌旄玉柱剥葱手金章烂椹袍此时无一琖何以骋雄豪何处难忘酒青门送别多敛襟收涕泪簇马聴笙歌烟树灞陵岸风尘长乐坡此时无一琖争柰去留何何处难忘酒逐臣归故园赦书逢驿骑贺客出都门半面瘴烟色满衫乡泪痕此时无一琖何物可招魂
　　不如来饮酒七首
　　莫隠深山去君应到自嫌齿伤朝水冷貎苦夜霜严渔去风生浦樵归雪满岩不如来饮酒相对醉厌厌莫作农夫去君应见自愁迎春犁瘦地趁晩餧羸牛数被官加税稀逢嵗有秋不如来饮酒相伴醉悠悠莫作商人去恓惶君未谙雪霜行塞北风水宿江南藏镪百千万沈舟十二三不如来饮酒仰面醉酣酣莫事长征去辛勤难具论何曽画麟阁祗是老辕门虮虱衣中物刀枪面上痕不如来饮酒合眼醉昏昏莫学长生去仙方误杀君那将薤上露拟待鹤边云矻矻皆烧药累累尽作坟不如来饮酒闲坐醉醺醺莫上青云去青云足爱憎自贤夸智慧相轧鬭功能鱼烂縁呑饵蛾焦为扑灯不如来饮酒任性醉腾腾莫入红尘去令人心力劳相争两蜗角所得一牛毛且灭嗔中火休磨笑里刀不如来饮酒穏卧醉陶陶
　　洛阳春
　　洛阳陌上春常在昔别今来二十年唯觅少年心不得其余万事尽依然
　　恨去年
　　老去犹耽酒春来不着家去年来较晩不见洛阳花
　　早出晩归
　　早起或因携酒出晩归多是看花回若抛风景长闲坐自问东京作底来
　　魏王堤
　　花寒嬾发鸟慵啼信马闲行到日西何处未春先有思柳条无力魏王堤
　　甞黄醅新酎忆防之
　　世间好物黄醅酒天上闲人白侍郎爱向卯时谋洽乐亦曽酉日放麄狂醉来枕麴贫如富【诗云一醉日富】身后堆金有若亡元九计程殊未到瓮头一琖共谁尝
　　劝行乐
　　少年信美何曽久春日虽迟不再中欢笑胜愁歌胜哭请君莫道等头空
　　老慵
　　岂是交亲向我疎老慵自爱闭门居近来渐喜知闻断免恼嵇康索报书
　　酬别防之【临都驿醉后作】
　　澧头峡口钱唐岸三别都经二十年且喜筋骸俱健在勿嫌须鬓各皤然君归北阙朝天帝我住东京作地仙博望自来非弃置承明重入莫拘牵醉收杯杓停灯语寒展衾裯对枕眠犹被分司官系绊送君不得过甘泉予与微之老而无子发扵言叹着在诗篇今年冬各有一子戏作二什一以相贺一以自嘲
　　常忧到老都无子何况新生又是儿隂徳自然宜有庆【于公隂徳其后蕃昌】皇天可得道无知【皇天无知伯道无儿】一园水竹今为主【防之履信新居多水竹也】百巻文章更付谁【微之文集凡一百卷】莫虑鹓雏无浴处即应重入鳯皇池
　　【立名按韵语阳秋乐天五十八始得阿崔微之五十一始得道保同时得嗣相与唱酬甚喜后二子俱以三嵗亡】
　　五十八翁方有后静思堪喜亦堪嗟一珠甚小还慙蚌九子虽多不羡鸦秋月晩生丹桂实春风新长紫兰芽持杯祝愿无他语慎勿顽愚似汝爷
　　自问
　　年来私自问何故不归京佩玉腰无力看花眼不明老慵难发遣春病易滋生赖有弹琴女时时聴一声
　　晩桃花
　　一树红桃亚拂池竹遮松防晩开时非因斜日无由见不是闲人岂得知寒地生材遗较易贫家养女嫁常迟春深欲落谁怜惜白侍郎来折一枝
　　夜调琴忆崔少卿
　　今夜调琴忽有情欲弹惆怅忆崔卿何人解爱中徽上秋思边头八九声
　　阿崔
　　谢病卧东都羸然一老夫孤单同伯道迟暮过商瞿岂料鬓成雪方看掌弄珠巳衰宁望有虽晩亦胜无兰入前春梦桑悬昨日弧里闾多庆贺亲戚共欢娱腻剃新胎髪香绷小绣襦玉芽开手爪酥颗防肌肤弓冶将传汝琴书勿坠吾未能知寿夭何暇虑贤愚乳气初离殻啼声渐变雏何时能反哺供养白头乌
　　赠邻里往还
　　问予何故独安然免被饥寒防嫁牵骨肉都卢无十口粮储依约有三年但能抖擞人间事便是逍遥地上仙惟恐往还相厌贱南家饮酒北家眠
　　王子晋庙
　　子晋庙前山月明人间往往夜吹笙鸾吟鳯唱聴无拍多似霓裳散序声
　　晩起
　　起晩怜春暖归迟爱月明放慵长饱睡闻健且闲行北阙停朝簿西方入社名惟吟一句偈无念是无生
　　酬皇甫賔客
　　晏家风黄绮身深居髙卧养精神性慵无病常称病心足虽贫不道贫竹院君闲销永日花亭我醉送残春自嫌诗酒犹多兴若比先生是俗人
　　池上赠韦山人
　　新竹夹平流新荷拂小舟众皆嫌好拙谁肯伴闲游客为忙多去僧因饭暂留独怜韦处士尽日共悠悠
　　无梦
　　老眼花前暗春衣后寒旧诗多忘却新酒且尝看拙定于身穏慵应趁伴难渐消名利想无梦到长安
　　对小潭寄逺上人
　　小潭澄见底闲客坐开襟借问不流水何如无念心彼惟清且浅此乃寂而深是义谁能荅明朝问道林
　　闲吟二首
　　畱司老宾客春尽兴如何官寺行香少僧房寄宿多闲倾一琖酒醉聴两声歌忆得陶潜语羲皇无以过闲游来早晩巳得一周年嵩洛供云水朝廷乞俸钱长歌时独酌饱食后安眠闻道山榴发明朝向玉泉
　　独游玉泉寺【三月三十日】
　　云树玉泉寺肩轝半日程更无人作伴祗共酒同行新叶千万影残莺三两声闲游竟未足春尽有余情
　　晩出寻人不遇
　　篮轝不乗乗晩凉相寻不遇亦何妨轻衣穏马槐隂下自要闲行一两坊
　　苦热
　　头痛汗盈巾连宵复达晨不堪逢苦热犹赖是闲人朝客应烦倦农夫更苦辛始慙当此日得作自由身
　　销暑
　　何以销烦暑端居一院中眼前无长物牕下有清风热散由心静凉生为室空此时身自得难更与人同
　　行香归
　　出作行香客归如坐夏僧牀前双草屦檐下一纱灯佩委腰无力冠欹髪不胜鸾台龙尾道合尽少年登同王十七庶子李六员外郑二侍御同年四人游龙门有感而作
　　一曲悲歌酒一尊同年零落几人存世如阅水应堪叹名似浮云岂足论各従仕禄休明代共感平生知已恩今日与君重上处龙门不是旧龙门
　　池上小宴问程秀才
　　洛下林园好自知江南景物暗相随净淘红粒罯香饭薄切紫鳞烹水葵滴篷声青雀舫浪揺花影白莲池停杯一问苏州客何似吴松江上时
　　桥亭卯饮
　　卯时偶饮斋时卧林下髙桥桥上亭松影过牕眠始觉竹风吹面醉初醒就荷叶上包鱼鲊当石渠中浸酒缾生计悠悠身兀兀甘従妻唤作刘伶
　　舟中夜坐
　　潭边霁后多清景桥下凉来足好风秋鹤一双船一只夜深相伴月明中
　　戏和防之荅窦七行军之作【依本韵】
　　旌钺従櫜鞬宾僚礼数全防龙来要地鹓鹭下辽天赭汗骑骄马青蛾舞醉仙合成江上作散到洛中传陋巷能无酒贫池亦有船春装秋未寄谩道有闲钱
　　闲忙
　　奔走朝行内栖迟林墅间多因病后退少及健时还斑白霜侵鬓苍黄日下山闲忙俱过日忙较不如闲
　　西风
　　西风来几日一叶巳先飞新霁乗轻屐初凉换熟衣浅渠销漫水疎竹漏斜晖薄暮青苔巷家僮引鹤归
　　题西亭
　　多见朱门富贵人林园未毕即无身我今幸作西亭主巳见池塘五度春
　　观游鱼
　　绕池闲步看鱼游正值儿童弄钓舟一种爱鱼心各异我来施食尔垂钩
　　看采莲
　　小桃闲上小莲船半采红莲半白莲不似江南恶风浪芙蓉池在卧牀前
　　看采菱
　　菱池如镜净无波白防花稀青角多时唱一声新水调谩人道是采菱歌
　　夭老
　　早世身如风里烛暮年髪似镜中丝谁人断得人间事少夭堪伤老又悲
　　秋池
　　洗浪清风透水霜水边闲坐一绳牀眼尘心垢见皆尽不是秋池是道场
　　登天宫阁
　　午时乗兴出薄暮未能还髙上烟中阁平看雪后山委形羣动里任性一生间洛下多闲客其中我最闲
　　新雪二首【寄杨舍人】
　　不思北省烟霄地不忆南宫风月天惟忆静恭杨阁老小园新雪暖炉前
　　不思朱雀街东鼓不忆青龙寺后钟唯忆夜深新雪后新昌台上七株松
　　日髙卧
　　怕寒放嬾日髙卧临老谁言牵率身夹幕绕房深似洞重裀衬枕暖于春小青衣动桃根起嫩緑醅浮竹叶新未裹头前倾一琖何如冲雪趁朝人
　　和微之任校书郎日过三乡
　　三乡过日君年几今日君年五十余不独年催身亦变校书郎变作尚书
　　和防之十七与君别及陇月花枝之咏
　　别时十七今头白恼乱君心三十年垂老休吟花月句恐君更结后身縁
　　和防之叹槿花
　　朝荣殊可惜暮落实堪嗟若向花中比犹应胜眼花
　　思往喜今
　　忆除司马向江州及此凡经十五秋虽在簪裾从俗累半寻山水是闲游谪居终带乡关思领郡犹分邦国忧争似如今作賔客都无一念到心头
　　题平泉薛家雪堆庄
　　怪石千年应自结灵泉一带是谁开蹙为宛转青蛇项喷作玲珑白雪堆赤日旱天长看隂腊月亦闻雷所嗟地去都门逺不得肩轝每日来
　　和微之道保生三日
　　相看鬓似丝始作弄璋诗且有承家望谁论得力时莫兴三日叹犹胜七年迟【予老防之七嵗】我未能忘喜君应不合悲嘉名称道保乞姓号崔儿但恐持相并蒹葭琼树枝
　　哭皇甫七郎中【湜】
　　志业过晏词华似祢衡多才非福禄薄命是聪明不得人间寿还留身后名涉江文一首便可敌公卿【持正竒文甚多涉江一章尤着】
　　晩起
　　烂熳朝眠后频伸晩起时暖炉生火早寒镜裹头迟融雪煎香茗调酥煑乳糜慵馋还自哂快活亦谁知酒性温无毒琴声澹不悲荣公三乐外仍弄小男儿
　　疑梦二首
　　莫惊宠辱虚忧喜莫计恩雠浪苦辛黄帝孔邱无处问安知不是梦中身
　　鹿疑郑相终难辨蝶化庄生讵可知假使如今不是梦能长于梦几多时
　　夜宴惜别
　　笙歌旖旎曲终头转作离声满坐愁筝怨朱从此断烛啼红泪为谁流夜长似嵗欢宜尽醉未如泥饮莫休何况鸡鸣即须别门前风冷修修
　　归来二周岁
　　归来二周嵗二嵗似须臾池藕重生叶林鸦再引雏时丰实仓廪春暖葺庖厨更作三年计三年身健无
　　吾土
　　身心安处为吾土岂限长安与洛阳水竹花前谋活计琴诗酒里到家乡荣先生老何妨乐楚接舆歌未必狂不用将金买庄宅城东无主是春光
　　题岐王旧山池石壁
　　树深藤老竹回环石壁重重锦翠斑俗客看来犹解爱忙人到此亦须闲况当霁景凉风后如在千岩万壑间黄绮更归何处去洛阳城内有商山
　　病眼花
　　头风目乗衰老祗有増加岂有瘳【传云有加而无瘳】花发眼中犹足怪柳生肘上亦须休大窠罗绮看才辨小字文书见便愁必若不能分黑白却应无悔复无尤
　　早饮醉中除河南尹敇到
　　雪拥衡门水满池温炉卯后暖寒时緑醅新酎尝初醉黄纸除书到不知厚俸自来诚忝滥老身欲起尚迟疑应须了却邱中计女嫁男防三径资
　　除夜
　　病眼少眠非守嵗老心多感又临春火销灯尽天明后便是平头六十人
　　府西池
　　柳无气力枝先动池有波纹氷尽开今日不知谁计防春风春水一时来
　　天津桥
　　津桥东北斗亭西到此令人诗思迷睂月晩生神女浦脸波春傍窈娘堤柳丝嫋嫋风缲出草缕茸茸剪齐报道前驱少呼喝恐惊黄鸟不成啼
　　不准拟二首
　　篮轝腾腾一老夫褐裘乌帽白髭须早衰饶病多蔬食筋力消磨合有无不准拟身年六十上山仍未要人扶忆昔谪居炎瘴地巴猿引哭虎随行多扵贾谊长沙苦【予自左迁江峡凡经七年】小较潘安白髪生不准拟身年六十游春犹自有心情
　　府中夜赏
　　樱桃防院春偏好石井阑堂夜更幽白粉墙头花半出绯纱烛下水平流闲留宾客尝新酒醉领笙歌上小舟舞袖飘飖棹容与忽疑身是梦中游
　　府西池北新葺水斋即事招賔偶题十六韵
　　缭绕府西面潺湲池北头凿开明月峡决破白苹洲清浅漪澜急夤縁浦屿幽直冲行径断平入卧斋流石叠青棱玉波翻白片鸥喷时千防澄处一油絶境应难别【悲列切】同心岂易求少逢人爱翫多是我淹畱夹岸铺长簟当轩泊小舟枕前看鹤浴牀下见鱼防洞户斜开扇疎帘半上钩紫浮萍泛泛碧亚竹修修读罢书仍展棊终局未收午茶能散睡卯酒善消愁檐晩初霁牕风凉欲休谁能伴老尹时复一闲游
　　哭崔儿
　　掌珠一颗儿三岁鬓雪千茎父六旬岂料汝先为异物常忧吾不见成人悲肠自断非因劔啼眼加昬不是尘怀抱又空天黙黙依前重作邓攸身
　　初丧崔儿报防之晦叔
　　书报防之晦叔知欲题崔字泪先垂世间此恨偏敦我【敦音堆见诗注】天下何人不哭儿蝉老悲鸣抛蜕后龙眠惊觉失珠时文章千帙官三品身后传谁庇廕谁
　　府斋感怀酬梦得【时初丧崔儿梦得以诗相安云従此期君比琼树一枝吹折一枝生故有此落句以报之】
　　府伶呼唤争先到家醖提携动辄随合是人生开眼日自当年老敛睂时丹砂链作三铢土髪看成一把丝劳寄新诗逺安慰不闻枯树更生枝
　　斋居
　　香火多相对荤腥久不尝黄耆数匙粥赤箭一瓯汤厚俸将何用闲居不可防明年官满后拟买雪堆庄
　　与诸道者同游二室至九龙潭作
　　喜逢二室逰仙子厌作三川守土臣举手摩挲潭上石开襟抖擞府中尘他日终为独往客今朝未是自由身若言尹是嵩山主三十六峰应笑人
　　履道池上作
　　家池动作经旬别松竹琴鱼好在无树暗小巢藏巧妇渠荒新叶长慈姑不因车马时时到岂觉林园日日芜犹喜春深公事少每来花下得踟蹰
　　六十拜河南尹
　　六十河南尹前途足可知老应无处避病不与人期幸遇芳菲日犹当强健时万金何假借一琖莫推辞流水光隂急浮云富贵迟人间若无酒尽合鬓成丝
　　重修府西水亭院
　　因下疏为沼随髙筑作台龙门分水入金谷取花栽绕岸行初匝凭轩立未回园西有池位畱与后人开
　　与诸公同出城观稼
　　老尹醉醺醺来随年少羣不忧头似雪但喜稼如云嵗望千箱积秋怜五谷分何人知帝力尧舜正为君
　　水堂醉卧问杜三十一
　　闻君洛下住多年何处春流最可怜为问魏王堤岸下何如同徳寺门前无妨水色堪闲玩不得泉声伴醉眠那似此堂帘幕底连明连夜碧潺湲
　　岁暮言怀
　　职与才相背心将口自言磨铅教切玉驱鹤遣乗轩只合居岩窟何因入府门年终苦无替转恐负君恩
　　座中戏呈诸少年
　　衰容禁得无多酒秋鬓新添几许霜纵有风情应澹薄假如老健莫夸张兴来吟咏従成癖饮后酣歌少放狂不为倚官兼挟势因何入得少年场
　　雪后早过天津桥偶呈诸客
　　官桥晴雪晓峨峨老尹行吟独一过紫绶相辉应不恶白须同色复如何悠扬短景凋年急牢落衰情感事多犹赖洛中饶醉客时时防我唤笙歌
　　新制绫袄成感而有咏
　　水波文袄造新成绫软绵匀温复轻晨兴好拥向阳坐晩出宜披蹋雪行鹤氅毳疎无实事木棉花冷得虚名宴安往往欢侵夜卧穏昬昬睡到明百姓多寒无可救一身独暖亦何情心中为念农桑苦耳里如闻饥冻声争得大裘长万丈与君都盖洛阳城
　　【立名按乐天诗多学杜葛常之云杜甫茅屋为秋风所破歌安得广厦千万间大庇天下寒士多欢顔风不动安如山于乎何时眼前见此屋吾庐独破受冻死亦足此饥寒而悯人饥寒者也乐天新置布裘诗及新制绫袄成诗此饱暖而悯人饥寒者也芥隠笔记云乐天此诗与子美一意】
　　早春雪后赠洛阳李长官长水郑明府二同年
　　献嵗晴和风景新铜驼街郭暖无尘府庭共贺三川雪县道分行百里春朱绂洛阳官位屈青袍长水俸钱贫有何功徳纡金紫若比同年是幸人
　　醉吟
　　醉来忘渇复忘饥冠带形骸杳若遗耳底斋钟初过后心头卯酒未消时临风朗咏従人听看雪闲行任马迟应被众疑公事慢承前府尹不吟诗
　　府酒五絶
　　变法
　　自慙到府来周岁恵爱威棱一事无惟是改张官酒法渐从浊水作醍醐
　　招客
　　日午防风且暮寒春风冷峭雪干残碧氊帐下红炉畔试为来尝一琖看
　　辨味
　　甘露太甜非正味醴泉虽洁不芳馨杯中此物何人别柔旨之中有典刑
　　自劝
　　忆昔羇贫应举年脱衣典酒曲江边十千一斗犹賖饮何况官供不着钱
　　谕妓
　　烛泪夜粘桃叶袖酒痕春汚石榴帬莫辞辛苦供欢宴老后思量悔煞君
　　晩归早出
　　筋力年年减风光日日新退衙归逼夜拜表出侵晨何处台无月谁家池不春莫言无胜地自是少闲人坐厌推囚案行嫌引马尘几时辞府印却作自由身
　　南龙兴寺残雪
　　南龙兴寺春晴后缓步徐吟绕四廊老趁风花应不称闲寻松雪正相当吏人引従多乗轝宾客逢迎少下堂不拟人间更求事些些疎嬾亦何妨
　　天宫阁早春
　　天宫髙阁上何频每上令人耳目新前日晩登縁看雪今朝晴望为迎春林莺何处吟筝柱墙柳谁家晒麴尘可惜三川虚作主风光不属白头人
　　履道居三首
　　莫嫌地窄林亭小莫厌贫家活计防大有髙门鏁寛宅主人到老不曽归
　　东里素帷犹未彻南邻丹旐又新悬衡门蜗舍自慙媿收得身来巳五年
　　世事平分众所知何尝苦乐不相随唯余耽酒狂歌客只有乐时无苦时
　　和梦得冬日晨兴
　　漏传初五防鸡报第三声帐下从容起牕间昽明照书灯未灭暖酒火重生理曲歌动先闻唱渭城
　　雪夜对酒招客
　　帐小青氊暖杯香緑蚁新醉怜今夜月欢忆去年人暗落灯花烬闲生草座尘慇懃报管明日有嘉賔
　　赠晦叔忆梦得
　　自别崔公四五秋因何临老转风流归来不说秦中事歇定唯谋洛下游酒面浮花应是喜歌睂敛黛不闗愁得君更有无厌意犹恨尊前欠老刘
　　醉后重赠晦叔
　　老伴知君少欢情向我偏无论疎与数相见輙欣然各以诗成癖俱因酒得仙笑回青眼语醉并白头眠岂是今投分多疑宿结縁人间更何事携手送衰年
　　睡觉
　　星河耿耿漏緜緜月暗灯防欲曙天转枕频伸书帐下披裘箕踞火炉前老眠早觉常残夜病力先衰不待年五欲巳消诸念息世间无境可勾牵





　　白香山诗集巻三十
　　钦定四库全书
　　白香山诗集巻三十一　　　歙县汪立名编后集一【律诗凡七十首】
　　和令狐相公寄刘郎中兼见示长句
　　日月天衢仰面看尚淹池鳯滞台鸾碧幢千里空移镇赤笔三年未转官别后纵吟终少兴病来虽饮不多欢酒军诗敌如相遇临老犹能一据鞍
　　即事
　　见月连宵坐闻风尽日眠室香罗药气笼暖焙茶烟鹤啄新晴地鸡栖薄暮天自看淘酒米倚杖小池前
　　期宿客不至
　　风飘雨洒帘帷故竹映松遮灯火深宿客不来嫌冷落一尊酒对一张琴
　　问移竹
　　问君移竹意如何慎勿排行但间窠多种少栽皆有意大都少校不如多
　　重阳席上赋白菊
　　满园花菊郁金黄中有孤丛色似霜还似今朝歌酒席白头翁入少年场
　　偶吟二首
　　眼下有衣兼有食心中无喜亦无忧正如身后有何事应向人间无所求静念道经深闭目闲迎禅客小低头犹残少许云泉兴一嵗龙门数度逰
　　晴教晒药泥茶灶闲看科松洗竹林活计纵贫长净洁池亭虽小颇幽深厨香炊黍调和酒窗暖安弦拂拭琴老去生涯祗如此更无余事可劳心
　　何处春先到
　　何处春先到桥东水北亭冻花开未得冷酒酌【一作着】难醒就日移轻榻遮风展小屏不劳人劝醉莺语渐丁寜
　　勉闲逰
　　天时人事常多故一嵗春能几防逰不是尘埃便风雨若非疾病即悲忧贫穷心苦多无兴富贵身忙不自由唯有分司官恰好闲游虽老未能休
　　寄两银榼与裵侍郎因题两絶句
　　贫无好物堪为信双榼虽轻意不轻愿奉谢公池上酌丹心緑酒一时倾
　　惯和麴糵堪盛否重用盐梅试洗看小器不知容几许襄阳米贱酒升寛【银匠洗银多以盐花梅浆也】
　　小桥栁
　　细水涓涓似泪流日西惆怅小桥头衰杨叶尽空枝在犹被霜风吹不休
　　哭微之二首
　　八月凉风吹白幕寝门廊下哭微之妻孥朋友来相吊唯道皇天无所知
　　文章卓荦生无敌风骨英灵殁有神哭送咸阳北原上可能随例作灰尘
　　【立名按纪事太和中稹拜左丞相自越过洛别乐天云君应怪我流连久我欲与君辞别难白头徒侣渐稀少明日恐君无此欢又云自识君来三度别这囘白尽老髭须恋君不去君须防知得后囘相见无未几死于鄂乐天哭之曰始以诗交终以诗诀兹笔相诀其今日乎○稹以太和三年过洛五年卒于鄂州六年葬咸阳书録解题元稹与乐天齐名文章相上下出处亦不相悖晩而欲速托依奄宦得相卒为小人之归而居易始终全节呜呼为士者可以监矣】
　　雪夜喜李郎中见访兼酬所赠
　　可怜今夜鹅毛雪引得髙情鹤氅人红蜡烛前明似昼青氊帐里暖如春十分满琖黄金液一尺中庭白玉尘对此欲留君便宿诗情酒分合相亲
　　任老
　　不愁陌上春光尽亦任庭前日影斜面黑眼昏头雪白老应无可更增加
　　劝欢
　　火急欢娱切勿迟眼看老病悔难追尊前花下歌筵里防有求来不得时
　　荅王尚书问履道池旧桥
　　虹梁雁齿随年换素板朱阑逐日修但恨尚书能久别莫愁州守不频逰重移旧柱开中眼乱种新花拥两头李郭小船何足问待君乘过济川舟
　　晩归府
　　晩从履道来归府街路虽长尹不嫌马上凉于牀上坐緑槐风透紫蕉衫
　　从龙潭寺至少林寺题赠同逰者
　　山屐田衣六七贤搴芳蹋翠弄潺湲九龙潭月落杯酒三品松风飘管弦强健且宜逰胜地清凉不觉过炎天始知驾鹤乘云外别有逍遥地上仙
　　夜从法王寺下归岳寺
　　双刹夹虚空縁云一径通似从忉利下如过劒门中灯火光初合笙歌曲未终可怜狮子座舁出净名翁
　　宿龙潭寺
　　夜上九潭谁是伴云随飞盖月随杯明年尚作三川守此地兼将歌舞来
　　嵩阳观夜奏霓裳
　　开元遗曲自凄凉况近秋天调是商爱者谁人唯白尹奏时何处在嵩阳迥临山月声弥怨散入松风韵更长子晋少姨闻定怪人间亦便有霓裳
　　【立名按韵语阳秋云沈存中谓霓裳为道调法曲观公此诗则霓裳用商调非道调明矣厥后文人往往指为亡国之音如杜牧诗霓裳一曲千峯上舞破中原始下来】
　　过元家履信宅
　　鸡犬丧家分散后园林失主寂寥时落花不语空辞树流水无情自入池风荡醼船初破漏雨淋歌阁欲倾欹前庭后院伤心事唯是春风秋月知
　　和杜録事题红叶
　　寒山十月旦霜叶一时新似烧非因火如花不待春连行排绛帐乱落剪红巾解驻篮轝看风前唯两人题崔常侍济上别墅【时常侍以长告罢归今故先报泉石】
　　求荣争宠任纷纷脱弃金貂祗有君散员疎去未为贵小邑陶休何足云山色好当晴后见泉声宜向醉中闻主人忆尔尔知否抛却青云归白云
　　过温尚书旧庄
　　白石清泉抛济口碧幢红斾照河阳村人都不知时事犹自呼为处士庄
　　天坛峰下赠杜録事
　　年顔气力渐衰残王屋中峰欲上难顶上将探小有洞【小有洞在天坛顶上】喉中须咽大还丹【时杜方链伏火砂次】河车九转宜精链火三年在好看他日药成分一粒与君先去埽天坛
　　赠僧五首
　　鉢墖院如大师【师年八十三登坛秉律凡六十年每嵗于师处授八闗戒者九度】
　　百千万劫菩提种入十三年功徳林若不秉持僧行苦将何报荅佛恩深慈悲不瞬诸天眼清净无尘几地心每嵗八关蒙九授慇懃一戒重千金
　　神照上人【照以説坛为佛事】
　　心如定水随形应口似悬河逐病治曾向众中先礼拜西方去日莫相遗
　　自逺禅师【逺以无事为佛事】
　　自出家来常自在縁身一衲一绳牀令人见即心无事每一相逢是道场
　　宗实上人【实即樊司空之子舍官位妻子出家】
　　荣华恩爱弃成唾戒定真如和作香今古虽殊同一法瞿昙抛却转轮王
　　清闲上人【自蜀入洛于长夀寺説法度人】
　　梓潼眷属何年别长夀坛场近日开应是蜀人皆度了法轮移向洛中来
　　弹秋思
　　信意闲弹秋思时调清声直韵疎迟近来渐喜无人聴琴格髙低心自知
　　自咏
　　随宜饮食聊充腹取次衣裘亦暖身未必得年非痩薄无妨长福是单贫老岂羡牺牲饱蟠木寜争桃李春随分自安心自断是非何用问闲人
　　分司初到洛中偶题六韵兼戏呈冯尹
　　相府念多病春宫容不才官衔依【一作随】口得俸料逐身来白首林园在红尘车马廻招呼新客旅【一作侣】埽掠旧池台小舫宜携乐新荷好葢杯不知金谷主早晩贺筵开
　　春风
　　春风先发苑中梅樱杏桃棃次第开荠花榆荚深邨里亦道春风为我来
　　洛桥寒食日十韵
　　上苑风烟好中桥道路平蹴毬尘不起泼火雨新晴宿醉头仍重晨逰眼乍明老慵虽省事春诱尚多情遇客踟蹰立寻花取次行连钱嚼金勒凿落写银罂府醖伤教送官娃岂要迎舞腰那及栁歌舌不如莺乡国真堪恋光隂可合轻三年遇寒食尽在洛阳城
　　快活
　　可惜莺啼花落处一壶浊酒送残春可怜月好风凉夜一部清商伴老身饱食安眠消日月闲谈冷笑接交亲谁知将相王侯外别有优游快活人
　　送令狐相公赴太原
　　六纛双旌万铁衣并汾旧路满光辉青衫书记何年去红斾将军【藩镇例驱红斾】昨日归诗作马蹄随笔走猎酣鹰翅伴觥飞北都莫作多时计再为苍生入紫微
　　不出
　　檐前新叶覆残花席上余杯对早茶好是老身消日防谁能骑马傍人家
　　惜落花
　　夜来风雨急无复旧花林枝上三分落园中一寸深日斜啼鸟思春尽老人心莫怪添杯饮情多酒不禁
　　老病
　　昼聴笙歌夜醉眠若非月下即花前如今老病须知分不负春来二十年
　　忆晦叔
　　逰山弄水携诗巻看月寻花把酒杯六事尽思君作伴几时归到洛阳来
　　送徐州髙仆射赴镇
　　大【一作伏】红斾引碧幢【一作油】旌新拜将军指防行战将易求何足贵书生难得始堪荣离筵歌舞花丛散骑刀枪雪队迎应笑蹉跎白头尹风尘唯管洛阳城
　　琴酒
　　耳根得聴琴初畅心地忘机酒半酣若使啓期兼解醉应言四乐不言三
　　聴幽兰
　　梦中古曲是幽兰为我殷勤更弄看欲得身心俱静好自弹不及聴人弹
　　六年秋重题白莲
　　素房含露玉冠鲜绀叶揺风钿扇圆本是吴州供进藕今为伊水寄生莲移根到此三千里结子经今六七年不独池中花故旧兼乘旧日采花船
　　元相公挽歌词三首
　　铭旌官重威仪盛骑吹声防卤簿长后魏帝孙唐宰相六年七月葬咸阳
　　墓门已闭笳箫去唯有夫人哭不休苍苍露草咸阳垅此是千秋第一秋
　　送葬万人皆惨澹反虞驷马亦悲鸣琴书劒佩谁收拾三嵗遗孤新学行
　　重脩香山寺毕题二十二韵以纪之
　　【附修香山寺记洛都四野山水之胜龙门首焉龙门十寺观逰之胜香山首焉香山之壊久矣楼亭骞崩佛僧暴露士君子惜之予亦惜之佛弟子耻之予亦耻之顷予为庶子賔客分司东都时性好闲逰灵迹胜槩靡不周览毎至兹寺慨然有葺完之愿焉迨今七八年幸为山水主是偿初心复始愿之秋也似有縁防果成就之予早与故元相国微之定交于生死之间心于因果之际去年秋微之将薨以墓志文见托既而元氏之老状其臧获舆马绫帛洎银鞍玉带之物价当六七十万为谢文之贽来致于予予念平生分文不当辞贽不当纳自秦抵洛往返再三讫不得巳廻施兹寺因请悲智僧清闲主张之命谨干将士复掌治之始自寺前亭一所登寺桥一所连桥廊七间次至石楼一所连廊六间次东佛龛大屋十一间次南宾院堂一所大小屋共七间凡支壊补缺垒隤覆漏杇墁之功必精赭垩之饰必良虽一日必葺越三月而就譬如长者壊宅欝为导师化城于是龛像无燥湿陊泐之危寺僧有经行宴坐之安逰者得息肩观者得寓目闗塞之气色龙潭之景象香山之泉石石楼之风月与往来者耳目一时而新士君子佛弟子豁然如释憾刷耻之为清闲上人与予及微之皆夙旧也交情愿力尽得知之感往念来欢且赞曰凡此利益皆名功徳而是功徳应归微之必有以灭宿殃荐福也予应曰呜呼乘此功徳安知他劫不与微之结后縁于兹土乎因此行愿安知他生不与微之复同逰于兹寺乎言及于斯涟洏涕下唐太和六年八月一日河南尹太原白居易记】
　　阙塞龙门口只园鹫岭头曾随减劫壊今遇胜縁修再莹新金刹重装旧石楼病僧皆引起忙客亦淹留四望穷沙界孤标出赡洲地图铺洛邑天柱倚崧丘两面苍苍岸中心瑟瑟流波翻八滩雪堰护一潭油台殿朝弥丽房廊夜更幽千花髙下墖一叶往来舟岫合云初吐林开雾半收静闻樵子语逺聴櫂郎讴官散殊无事身闲甚自由吟来携笔研宿去抱衾裯霁月当窗白凉风满簟秋烟香封药灶泉冷洗茶瓯南祖心应学西方社可投先宜知止足次要悟浮休觉路随方乐迷涂到老愁须除爱名障莫作恋家囚便合穷年住何言竟日逰可怜终老地此是我菟裘
　　卧聴法曲霓裳
　　金磬玉笙和【一作调】已久牙牀角枕睡常迟朦胧闲梦初成后宛转柔声入破时乐可理心应不谬酒能陶性信无疑起尝残酌聴余曲斜背银缸半下帷
　　结之
　　欢爱今何在悲啼亦是空同为一夜梦共过十年中
　　五鳯楼晩望【六年八月十日作】
　　晴阳晩照湿烟消五鳯楼髙天泬寥野緑全经朝雨洗林红半被暮云烧龙门翠黛睂相对伊水黄金线一条自入秋来风景好就中最好是今朝
　　寄刘苏州
　　【附与刘苏州书梦得阁下前者枉手札数幅兼惠荅忆春草报白君巳下五六章发函披文而后喜可知也又覆视书中有攘臂痛拳之戏笑与忭防甚乐甚乐谁复知之因有所云续前言之戏耳试为留聴与阁下在长安时合所着诗数百首题为刘白唱和集巻上下去年冬梦得由礼部郎中集贤学士迁苏州刺史氷雪塞路自秦徂吴仆方守三川得为东道主阁下为仆税驾十五日朝觞夕咏颇极平生之欢各赋数篇视草而别嵗月易迈行复周星一往一来忽又盈箧诚知老丑冗长为少年者所嗤然吴苑洛城相去二三千里舍此何以啓齿而解颐哉嗟乎微之先我去矣诗敌之勍者非梦得而谁前后相荅彼此非一彼虽无虚可击此亦非利不行但止交绥未尝失律然得隽之句警策之篇多因彼唱此和中得之他人未能发也所以辄自爱重今复编而次焉以附前集合前三巻题此巻为下迁前下为中命曰刘白呉洛寄和巻自太和六年冬送梦得之任之作始居易顿首立名按姑苏志禹锡以太和五年冬除苏州刺史六年二月至任此云六年盖传写之误送梦得之任一首集中失载今搜入补遗巻】
　　去年八月哭微之今年八月哭敦诗何堪老泪交流日多是秋风揺落时泣罢几囘深自念情来一倍苦相思同年同病同心事除却苏州更是谁
　　送客
　　病上篮轝相送来衰容秋思两悠哉凉风嫋嫋吹槐子却请行人劝一杯
　　秋思
　　夕照红于烧晴空碧胜蓝兽形云不一弓势月初三雁思来天北砧愁满水南萧条秋气味未老巳深谙
　　酬梦得秋夕不寐见寄
　　碧簟绛纱帐夜凉风景清病闻和药气渴聴碾茶声露竹偷灯影烟松护月明何言千里隔秋思一时生
　　题周家歌者
　　清如敲玉深圆似转簧一声肠一断能有几多肠
　　忆梦得【梦得能唱竹枝闻者愁絶】
　　齿髪各蹉跎疎慵与病和爱花心在否见酒兴如何年长风情少官髙俗虑多几时红烛下闻唱竹枝歌
　　赠同座
　　春黛双蛾敛【一作嫩】秋蓬两鬓侵谋欢身太晩恨老意弥深薄解灯前舞尤能酒后吟花丛便不入犹自未甘心
　　夜招晦叔
　　庭草留霜池结氷黄昏钟絶冻云凝碧氊帐上正飘雪红火炉前初炷灯髙调秦筝一两弄小花蛮榼二三升为君更奏湘神曲夜就侬家能不能
　　戏荅皇甫监【时皇甫监初丧偶】
　　寒宵劝酒君须饮君是孤眠七十身莫道非人身不暖十分一琖暖于人
　　和杨师臯伤小姬英英
　　自従娇騃一相依共见杨花七度飞玳瑁牀空收枕席琵琶断倚屏帏人间有梦何曾入泉下无家岂是归坟上少啼留取泪明年寒食更霑衣
　　池边即事
　　氊帐胡琴出塞曲兰塘越棹弄潮声何言此防同风月蓟北江南万里情
　　闻乐感邻
　　老去亲朋零落尽秋来弦管感伤多尚书宅畔悲邻笛廷尉门前叹雀罗【东邻王大理去冬云亡南邻崔尚书今秋薨逝】緑绮窗空分妓女绛纱帐掩罢笙歌欢娱未足身先去争奈书生薄命何
　　太和六年冬暮赠崔常侍晦叔【时为河南尹】
　　鬓毛霜一色光景水争流易过唯冬日难销是老愁香开緑蚁酒暖拥褐绫裘已共崔君约尊前倒即休
　　戏招诸客
　　黄醅緑醑迎冬绛帐红炉逐夜开谁道洛中多逸客不将书唤不曾来
　　十二月二十三日作兼呈晦叔
　　案头厯日虽未尽向后唯残六七行牀下酒缾虽不满犹应醉得两三场病身不许依年老拙宦虚教逐日忙闻健偷闲且欢饮一杯之外莫思量




　　白香山诗集巻三十一
　　钦定四库全书
　　白香山诗集巻三十二　　　歙县汪立名编后集二【律诗凡九十六首】
　　七年元日对酒五首
　　庆吊经过嬾逢迎跪拜迟不因时节日岂觉此时衰众老忧添嵗余衰喜入春年开第七秩屈指几多人三杯蓝尾酒一楪胶牙除却崔常侍无人共我争今朝吴与洛相忆一欣然梦得君知否俱过本命年【余与苏州刘郎中同壬子嵗今年六十二】
　　同嵗崔何在同年杜又无【余与吏部崔相公甲子同嵗与循州杜相公及第同年秋冬二人俱逝】应无藏避处只有且欢娱
　　七年春题府防
　　潦倒守三川因循渉四年推诚废钩距示耻用蒲鞭以此称公事将何销俸钱虽非好官职嵗久亦妨贤早春醉吟寄太原令狐相公苏州刘郎中
　　雪夜闲逰多秉烛花时蹔出亦提壶别来少遇新诗敌老去难逢旧饮徒大振威名降北虏勤行惠化活东吴不知歌酒腾腾兴得似河南醉尹无
　　洛下送牛相公出镇淮南
　　北阙至东京风光十六程坐移丞相阁春入广陵城红斾拥双节白须无一茎万人开路看百吏立班迎阃外君弥重尊前我亦荣何须身自得将相是门生【元和初牛相公应制防登第三等余为翰林考覈官】
　　筝
　　云髻飘萧緑花顔旖旎红双眸剪秋水十指剥春葱楚艳为门阀秦声是女工甲明银玓瓅柱触玉玲珑猨苦啼嫌月莺娇语防风移愁来手底送恨入中赵瑟清【一作情】相似胡琴闹【一作调】不同慢弹廻断鴈急奏转飞蓬霜佩锵还委氷泉咽复通珠聮千拍碎刀截一声终绮丽精神定矜能意态融歇时情不断休去思无穷灯下青春夜【一作清歌夜】尊前白首翁且聴应得在老耳未多聋
　　洛中春逰呈诸亲友
　　莫叹年将暮须怜嵗又新府中三遇腊洛下五逢春春树花珠颗春塘水麴尘春娃无气力春马有精神【咏春逰一时之态】并辔鞭徐动连盘酒慢巡经过旧邻里追逐好交亲笑语销闲日酣歌送老身一生欢乐事亦不少于人
　　酬舒三员外见赠长句
　　自请假来多少日五旬光景佀须臾巳判到老为狂客不分当春作病夫杨栁花飘新白雪樱桃子缀小红珠头风不敢多多饮能酌三分相劝无
　　将归一絶
　　欲去公门返野扉预思泉竹巳依依更怜家醖迎春一瓮醍醐待我归
　　罢府归旧居【自此后重授宾客归履道宅作】
　　陋巷乘篮入朱门挂印廻腰间抛组绶缨上拂尘埃屈曲闲池沼无非手自开青苍好竹树亦是眼看栽石片擡琴匣松枝阁酒杯此生终老处昨日却归来
　　睡觉偶吟
　　官初罢后归来夜天欲明前睡觉时起坐思量更无事身心安乐更谁知
　　问支琴石
　　疑因星陨空中落叹被泥埋涧底沈天上定应胜地上支机未必及支琴提携拂拭知恩否虽不能言合有心
　　自喜
　　身慵难勉强性拙易迟廻布被辰时起柴门午后开忙驱能者去闲逐钝人来自喜谁能防无才胜有才裴常侍以题蔷薇架十八韵见示因广为三十韵以和之
　　托质依髙架攒华对小堂晩开春去后独秀院中央霁景朱明早芳时白昼长秾因天与色丽共日争光剪碧排千萼研朱染万房烟条涂石緑粉蘂扑雌黄根动彤云涌枝揺赤羽翔九微灯转七宝帐荧煌淑气熏行径清隂接歩廊照梁迷藻棁耀壁变雕墙烂若丛然火殷于叶得霜胭脂含脸笑苏合裛衣香浃洽濡晨露玲珑漏夕阳合罗排勘缬醉晕浅深妆乍见疑廻面遥看误断肠风朝舞飞燕雨夜泣萧娘桃李慙无语芝兰让不芳山榴何细碎石竹苦寻常蕙惨偎防避莲羞映浦藏怯教蕉叶战妒得栁花狂岂可轻嘲咏应须痛比方画屏风自展绣繖盖谁张翠锦挑成字丹砂印着行猩猩凝血防瑟瑟蹙金匡散乱萎红片尖纤嫩紫芒触僧飘毳褐留妓冒罗裳寡和阳春曲多情骑省郎縁夸美顔色引出好文章东顾辞仁里【语曰里仁为美又裴君所居名仁和里】西归入帝乡假如君爱杀留着莫移将【裴君题诗之次而常侍诏到唱和未竟而轩骑西归故云】
　　感旧诗巻
　　夜深吟罢一长吁老泪灯前湿白须二十年前旧诗巻十人酬和九人无
　　酬李二十侍郎
　　笋老兰长花渐稀衰翁相对惜芳菲残莺着雨慵休啭落絮无风凝不飞行掇木芽供野食坐牵萝蔓挂朝衣十年分手今同醉醉未如泥莫道归
　　和梦得【梦得来诗云谩读图书四十车年年为郡老天涯一生不得文章力百口空为饱暖家】
　　纶阁沈沈无宠命苏台籍籍有能声岂唯不得清文力但恐空传冗吏名郎署廻翔何水部江湖留滞谢宣城所嗟非独君如此自古才难共命争
　　赠草堂宗密上人
　　吾师道与佛相应念念无为法法能口藏宣传十二【一作五】部心台照耀百千灯尽离文字非中道长住虚空是小乘少有人知菩萨行世间只是重髙僧
　　喜照密闲实四上人见过
　　紫袍朝士白髯翁与俗乖疎与道通官秩三廻分洛下交逰一半在僧中臭帑【古孥字】世界终须出香火因縁久愿同斋后将何充供养西轩泉石北窗风
　　赠皇甫六张十五李二十三宾客
　　昨日三川新罢守今年四皓尽分司幸陪散秩闲居日好是登山临水时家未苦贫常醖酒身虽衰病尚吟诗龙门泉石香山月早晩同逰报一期
　　微之敦诗晦叔相次长逝岿然自伤因成二絶
　　并失鹓鸾侣空留麋鹿身只应嵩洛下长作独逰人长夜君先去残年我几何秋风满衫泪泉下故人多
　　池上闲咏
　　青莎台上起书楼緑藻潭中系钓舟日晩爱行深竹里月明多上小桥头蹔尝新酒还成醉亦出中门便当逰一部清商聊送老白须萧飒管弦秋
　　凉风叹
　　昨夜凉风又飒然萤飘叶坠卧牀前逢秋莫叹须知分已过潘安三十年
　　和髙仆射罢节度让尚书授少保分司喜遂游山水之作
　　暂辞八座罢双旌便作登山临水行能以忠贞酬重任不将富贵碍髙情朱门出去簪缨从绛帐归来歌吹迎鞍辔闹装光满马何人信道是书生
　　送考功崔郎中赴阙
　　称意新官又少年秋凉身健好朝天青云上了无多路却要徐驱稳着鞭
　　送杨八给事赴常州
　　无嗟别青且喜拥朱轮五十得三品百千无一人须勤念黎庶莫苦忆交亲此外无过醉毗陵何限春【立名按容斋随笔太和七年以李徳裕为相文宗与论朋党事时给事中杨虞卿萧澣中书舍人张元夫依附权要上干执政下挠有司上恶之于是出杨刺常州萧刺郑州张刺汝州皆李宗闵客也他日上复言及朋党宗闵曰臣素知之故虞卿辈皆不与美官徳裕曰给事中中书舍人非美官而何宗闵失色然则虞卿之刺毗陵乃为朝廷所逐耳】
　　闻歌者唱微之诗
　　新诗絶笔声名歇旧巻生尘箧笥深时向歌中闻一句未容倾耳已伤心
　　醉送李二十常侍赴镇浙东
　　靖安客舍花枝下共脱青衫典浊醪今日洛桥还醉别金杯翻污麒麟袍喧阗夙驾君脂辖酩酊离筵我借糟好去商山紫芝伴瑚鞭动马头髙
　　醉别程秀才
　　五度龙门防额廻却縁多艺复多才贫泥客路粘难出愁鎻乡心掣不开何必更游京国去不如且入醉乡来吴楚调潇湘弄为我殷勤送一杯【程生善琴尤能沉湘曲】
　　自咏
　　白衣居士紫芝仙半醉行歌半坐禅今日维摩兼饮酒当时绮季不请【平声】钱等闲池上留宾客随事灯前有管但问此身销得否分司气味不论年
　　把酒思闲事二首
　　把酒思闲事春愁谁最深乞钱羁客面落第举人心月下低睂立灯前抱厀吟凭君劝一醉胜与万黄金把酒思闲事春娇何防多试鞍新白马弄镜小青娥掌上初教舞花前欲按歌凭君劝一醉劝了问如何
　　衰荷
　　白露凋花花不残凉风吹叶叶初干无人解爱萧条境更绕衰丛一匝看
　　池上送考功崔郎中兼别房窦二妓
　　文昌列宿徴还日洛浦行云放散时鹓鹭上天花逐水无因再防白家池
　　自问
　　依仁台废悲风晩履信池荒宿草春【晦叔亭台在依仁微之池馆在履信】自问老身骑马出洛阳城里觅何人
　　送陈许髙仆射赴镇
　　敦诗说礼中军帅重士轻财大丈夫常与师徒同苦乐不教亲故隔荣枯花钿坐绕黄金印丝竹行随白玉壶商皓老狂唯爱醉时时能寄酒钱无
　　青氊帐二十韵
　　合聚千羊毳施张百子弮【司马迁书云张空弮】骨盘边栁健色染塞蓝鲜北制因戎剏南移逐虏迁汰【音闼】风吹不动御雨湿弥坚有顶中央耸无隅四向圆旁通门豁尔内密气温然逺别闗山外初安庭户前影孤明月夜价重苦寒年软暖围氊毯鎗摐束管最宜霜后地偏称雪中天侧置低歌座平铺小舞筵闲多揭帘入醉便拥袍眠铁檠移灯背银囊带火悬深藏晓兰焰暗贮宿香烟兽炭休亲近狐裘可弃捐研温融冻墨缾暖变春泉蕙帐徒招隠茅庵浪坐禅贫僧应叹羡寒士定留连宾客于中接儿孙向后传王家夸旧物未及此青氊【王子敬语偷儿青氊我家旧物】
　　荅梦得秋日书懐见寄
　　幸免非常病甘当本分衰眼昏灯最觉腰痩带先知树叶霜红日髭须雪白时悲愁縁欲老老过却无悲
　　同诸客题于家公主旧宅
　　平阳旧宅少人逰应是游人到即愁布【一作舂】谷鸟啼桃李院络丝虫怨鳯皇楼台倾滑石犹残砌帘断真珠不满钩闻道至今萧史在髭【一作鬓】须雪白向明州
　　【立名按周益公英华辨证于家公主宪宗之女永昌公主下嫁頔之子季友元和间卒追封梁国諡惠康于頔家河南后徙京兆居易所题旧宅在洛中言公主已亾而萧史尚在后又有寄明州于驸马使君诗云留滞三年在浙东及海味腥咸之语皆指明州也英华作韶州是误以于季友为于琮也琮尚宣宗广徳公主在大中十三年居易殁巳久至贬韶州则在咸通十三年相去更逺矣】
　　荅梦得八月十五日夜翫月见寄
　　南国碧云客东京白首翁松江初有月伊水正无风逺思两乡断清光千里同不知娃馆上何似石楼中【其夜余在龙门石楼上望月】
　　初冬早起寄梦得
　　起戴乌纱帽行披白布裘炉温先暖酒手冷未梳头早起【一作景】烟霜白初寒鸟雀愁诗成遣谁和还是寄苏州
　　秋夜聴髙调凉州
　　楼上金风声渐月中银字韵初调促张弦柱吹髙管一曲凉州入泬寥
　　香山寺二絶
　　空山寂静老夫闲伴鸟随云往复还家醖满缾书满架半移生计入香山
　　爱风岩上攀松葢恋月潭边坐石棱且共云泉结縁境他生当作此山僧
　　送舒著作重授省郎赴阙
　　三嵗相依在洛都逰花宴月饱欢娱惜别笙歌多怨咽愿留轩葢少踟蹰劒磨光彩依前出鹏举风云逐后驱从此求闲应不得更能重醉白家无
　　同诸客嘲雪中马上妓
　　瑚鞭亸马踟蹰引手低蛾索一盂腰为逆风成弱栁面因冲冷作凝酥银箆稳篸乌罗帽花襜宜乘叱拨驹雪里君看何所似王昭君妹写真图
　　喜刘苏州恩赐金紫遥想贺宴以诗庆之
　　海内姑苏太守贤恩加章绶岂徒然贺宾喜色欺杯酒醉妓欢声遏管鱼佩葺鳞光照地鹘衔瑞带势冲天莫嫌鬓上些些白金紫由来称长年
　　蓝田刘明府携酎相过与皇甫郎中卯时同饮醉后赠之
　　腊月九日暖寒客卯时十分空腹杯晏舞狂乌帽落蓝田醉倒玉山頺貌偷花色老蹔去歌蹋栁枝春暗来不为刘家贤圣物愁翁笑口大难开
　　刘苏州以华亭一鹤逺寄以诗谢之
　　老鹤风姿异衰翁诗思深素毛如我鬓丹顶似君心松际雪相映鸡羣尘不侵殷勤逺来意一只重千金
　　早春忆苏州寄梦得
　　吴苑四时风景好就中偏好是春天霞光曙后殷于火山色晴来嫩似烟士女笙歌宜月下使君金紫称花前诚知欢乐堪留恋其柰离乡已四年
　　尝新酒忆晦叔二首
　　尊里看无色杯中动有光自君抛我去此物共谁尝世上强欺弱人间醉胜醒自君抛我去此语更谁聴
　　负春
　　病来道士教调气老去山僧劝坐禅孤负春风杨栁曲去年断酒到今年
　　池上闲吟二首
　　髙卧闲行自在身池边六见栁条新幸逢尧舜无为日得作羲皇向上人四皓再除犹且健三川罢守未全贫莫愁客到无供给家醖香浓野菜春
　　非庄非宅非兰若竹树池亭十亩余非道非僧非俗吏褐裘乌帽闭门居梦逰信意寜殊蝶心乐身闲便是鱼虽未定知生与死其间胜负两何如
　　早春招张宾客
　　久雨初晴天气新风烟草树尽欣欣虽当冷落衰残日还有阳和暖活身池色溶溶蓝染水花光焰焰火烧春商山老伴相收拾不用随他年少人
　　营闲事
　　自笑营闲事従朝到日斜浇畦引泉脉埽径避兰芽暖变墙衣色晴催木笔花桃根知酒渴晩送一瓯茶
　　感春
　　老思不禁春风光照眼新花房红鸟觜池浪碧鱼鳞倚櫂谁为伴持杯自问身心情多少在六十二三人
　　春池上戏赠李郎中
　　满池春水何人爱唯我廻看指似君直似挼蓝新汁色与君南宅染罗帬
　　翫半开花赠皇甫郎中【八年寒食日池东小楼上作】
　　勿讶春来晩无嫌花发迟人怜全盛日我爱半开时紫蜡粘为蔕红苏防作防成都新夹缬梁汉碎胭脂树杪真珠颗墙头小女儿浅深妆駮落髙下火参差蝶戏争香朶莺啼选稳枝好教郎作伴合共酒相随醉翫无胜此狂嘲更让谁犹残少年兴未似老人诗西日凭轻照东风莫杀【去声一作防】吹明朝应烂熳后夜即离披林下遥相忆尊前暗有期衔杯嚼蘂思唯我与君知
　　池边
　　栁老香丝宛荷新钿扇圆残春深树里斜日小楼前醉遣收杯杓闲聴理管弦池边更无事看补采莲船家酿新每尝辄醉妻侄等劝令少饮因成长句以谕之
　　君应怪我朝朝饮不説向君君不知身上幸无疼痛处瓮头正是撇尝时刘妻劝谏夫休醉王侄分疏叔不痴六十三翁头雪白假如醒黠欲何为
　　送常秀才下第东归
　　东归多旅恨西上少知音寒食看花眼春风落日心百忧当二月一醉直千金到处公卿席无辞酒琖深
　　且游
　　手里一杯满心中百事休春应唯仰醉老更不禁愁弄水廻船尾寻花信马头眼看筋力减逰得且须逰
　　题王家庄临水栁亭
　　弱栁縁堤种虚亭压水开条疑逐风去波欲上阶来翠羽偷鱼入红腰学舞囘春愁正无绪争不尽残杯
　　题令狐家木兰花
　　腻如玉指涂朱粉光似金刀剪紫霞从此时时春梦里应添一树女郎花
　　拜表回闲逰
　　玉佩金章紫花绶纻衫藤带白纶巾晨兴拜表称朝士晩出逰山作野人达磨传心令息念元留语遣同尘八关净戒斋销日一曲狂歌醉送春酒肆法堂方丈室其间岂是两般身
　　西街渠中种莲曡石颇有幽致偶题小楼
　　朱槛低墙上清流小阁前雇人栽菡萏买石造潺湲影落江心月声移谷口泉闲看巻帘坐醉聴掩窗眠路笑淘官水家愁费料钱是非君莫问一对一翛然
　　晩春闲居杨工部寄诗杨常州寄茶同到因以长句荅之
　　宿酲寂寞眠初起春意防日又斜劝我加餐因早笋恨人休醉是残花闲吟工部新来句渴饮毘陵逺到茶兄弟东西官职冷门前车马向谁家
　　玉泉寺南三里涧下多深红踯躅防艳殊常感惜题诗以示逰者
　　玉泉南涧花竒怪不似花丛似火堆今日多情唯我到每年无故为谁开寜辞辛苦行三里更与留连饮两杯犹有一般孤负事不将歌舞管来
　　早服云母散
　　晓服云英潄井华寥然身若在烟霞药销日晏三匙饭酒渴春深一椀茶每夜坐禅观水月有时行醉翫风花净名事理人难解身不出家心出家
　　三月晦日晩闻鸟声
　　晩来林鸟语殷勤似惜风光説向人遣脱破袍劳报暖催酤美酒敢辞贫声声劝醉应须醉一嵗唯残半日春
　　早夏游平原回
　　夏早日初长南风草木香肩舆颇平稳涧路甚清凉紫蕨行看采青梅旋摘尝疗饥兼解渴一琖冷云浆
　　宿天竺寺囘
　　野寺经三宿都城复一还家仍念防嫁身尚系官班萧洒秋临水沈吟晩下山长闲犹未得逐日且偷闲侍中晋公欲到东洛先蒙书问期宿龙门思往感今辄献长句
　　昔蒙兴化池头送【太和三年春居易授宾客分司东来特蒙侍中于兴化里池上宴送】今许龙门潭上期聚散但慙长见念荣枯安敢道相思功成名遂来虽久云卧山游去未迟闻説风情筋力在只如初破蔡州时
　　奉和晋公侍中蒙除留守行及洛师感恱发中斐然成咏之作
　　鸾鳯翺翔在寥廓貂蝉萧洒出埃尘致成尧舜升平代收得防龙强健身抛掷功名还史册分张欢乐与交亲商山老皓虽休去终是留侯门下人
　　送刘五司马赴任硖州兼寄崔使君
　　位下才髙多怨天刘兄道胜独恬然贫于扬子两三倍老过荣公六七年笔研莫抛留压案箪瓢従陋也销钱郡丞自合当优礼何况夷陵太守贤
　　菩提寺上方晩眺
　　楼阁髙低树浅深山光水色暝沈沈嵩烟半巻青绡幕伊浪平铺緑绮衾飞鸟灭时宜极目逺风来处好开襟谁知不离簪缨内长得逍遥自在心
　　杨栁枝词八首
　　六么水调家家唱白雪梅花防防吹古歌旧曲君休聴聴取新翻杨栁枝
　　陶令门前四五树亚夫营里百千条何似东都正二月黄金枝映洛阳桥
　　依依嫋嫋复青青勾引春风无限情白雪花防空扑地緑丝条弱不胜莺
　　红版江桥青酒旗馆娃宫暖日斜时可怜雨歇东风定万树千条各自垂
　　苏州杨栁任君夸更有钱塘胜馆娃若解多情寻小小緑杨深处是苏家
　　苏家小女旧知名杨栁风前别有情剥条盘作银环様巻叶吹为玉笛声
　　叶含浓露如啼眼枝嫋轻风似舞腰小树不禁攀折苦乞君留取两三条
　　人言栁叶似愁睂更有愁肠似栁丝栁丝挽断肠牵断彼此应无续得期
　　浪淘沙词六首
　　一泊沙来一泊去一重浪灭一重生相搅相淘无歇日防教山海一时平
　　白浪茫茫与海连平沙浩浩四无边朝去暮来淘不住遂令东海变桑田
　　青草湖中万里程黄梅雨里一人行愁见滩头夜泊防风翻暗浪打船声
　　借问江潮与海水何似君情与妾心相恨不如潮有信相思始觉海非深
　　海底飞尘终有日山头化石岂无时谁道小郎抛小妇船头一去没囘期
　　随波逐浪到天涯迁客生还有几家却到帝乡重富贵请君莫防浪淘沙














　　白香山诗集巻三十二
　　钦定四库全书
　　白香山诗集巻三十三　　　歙县汪立名编后集三【律诗凡八十首】
　　读老子
　　言者不如知者黙此语吾闻于老君若道老君是知者縁何自着五千文
　　读庄子
　　庄生齐物同归一我道同中有不同遂性逍遥虽一致鸾凰终校胜蛇虫
　　读禅经
　　须知诸相皆非相若住无余却有余言下忘言一时了梦中说梦两重虚空花岂得兼求果阳焰如何更觅鱼摄动是禅禅是动不禅不动即如如
　　【立名按瀛奎律髓逰戏三昧不可以诗律拘佛语阳焰者谓逺地日光如见水然以对空花与梦幻泡影譬喻正同】
　　感兴二首
　　吉凶祸福有来由但要深知不要忧只见火光烧润屋不闻风浪覆虚舟名为公器无多取利是身灾合少求虽异匏难不食大都食足早宜休
　　鱼能深入寜忧钓鸟解髙飞岂触罗热处先争炙手去悔时其柰噬脐何尊前诱得猩猩血幕上偷安燕燕窠我有一言君记取世间自取苦人多
　　问鹤
　　乌鸢争食雀争窠独立池边风雪多尽日蹋氷翘一足不鸣不动意如何
　　代鹤荅
　　鹰爪撄鸡鸡肋折鹘拳蹵鴈鴈头垂何如敛翅水边立飞上云松栖稳枝
　　闲卧有所思二首
　　向夕褰帘卧枕琴微凉入户起开襟偶因明月清风夜忽想迁臣逐客心何处投荒初恐惧谁人绕泽正悲吟始知洛下分司坐一日安闲直万金
　　权门要路是【一作足】身灾散地闲居少祸胎今日怜君岭南去当时笑我洛中来虫全性命縁无毒木尽天年为不才大抵吉凶多自致李斯一去二疎廻
　　【立名按此诗作于太和九年时李训郑注用事丝恩髪怨必报尽逐二李之党徳裕既外贬注又素恶京兆尹杨虞卿搆贬防州宗闵论救亦坐贬公于杨本姻亲史称其恶縁党人斥亟求分司东都故有当时笑我洛中来之句也权门要路及李斯等盖指宗闵耳可见公不特不附宗闵亦并不私虞卿久已洁身于二党之外矣晩年恬退遇人患难悯然叹息多见于诗如闻甘露之变之类要非幸人之祸也甘露之变在是年冬韵语阳秋乐天作八渐偈云苦既非真悲亦是假则世间悲欢人我必能忘情李徳裕于乐天不免有隙李贬崖州乐天作三絶快之其一篇云乐天尝任苏州日要勒须教用礼仪従此结成千万恨今朝果中白家诗以唐史考之徳裕之贬在宣宗大中年乐天死已久非乐天之诗明矣按此三絶集中不载不知何人考正删去其见诸小史者亦仅此一首晁子止云闻李崖州贬絶句其言浅俗似幸其祸败者余固疑非乐天语及以编年考之崖州贬时乐天殁将逾年或曰浮屠某作也】
　　喜闲
　　萧洒伊嵩下优游黄绮间未曾一日闷已得六年闲鱼鸟为徒侣烟霞是往还伴僧禅闭目迎客笑开顔兴发宵游寺慵时昼掩关夜来风月好悔不宿香山
　　诗酒琴人例多薄命予酷好三事雅当此科而所得已多为幸斯甚偶成狂咏聊写媿懐
　　爱琴爱酒爱诗客多贱多贫多苦辛中散歩兵终不贵孟郊张籍过于贫一之已叹闗于命三者何堪并在身只合飘零随草木谁教凌厉出风尘荣名厚禄二千石乐饮闲逰三十春可得无厌时咄咄犹言薄命不如人
　　寄明州于驸马使君三絶句
　　有花有酒有笙歌其柰难逢亲故何近海饶风春足雨白须太守闷时多
　　平阳音乐随都尉留滞三年在浙东吴越声邪无法用莫教偷入管中
　　何郎小妓歌喉好严老呼为一串珠【严尚书与子驸马诗云莫惜歌喉一串珠】海味腥咸损声气聴看犹得断肠无
　　闲卧
　　薄食当斋戒散班同隠沦佛容为弟子天许作闲人唯置牀临水都无物近身清风散髪卧兼不要纱巾春早秋初因时即事兼寄浙东李侍郎
　　春早秋初昼夜长可怜天气好年光和风细动帘帷暖清露微凝枕簟凉窗下晓眠初减被池边晩坐乍移牀闲从蕙草侵阶緑静任槐花满地黄理曲管闻后院熨衣灯火映深房四时新景何人别遥忆多情李侍郎
　　新秋喜凉
　　过得炎蒸月尤宜老病身衣裳朝不润枕簟夜相亲楼月纤纤早波风嫋嫋新光隂与时节先感是诗人
　　初夏闲吟兼呈韦宾客
　　孟夏清和月东都闲散官体中无病痛眼下未饥寒世事闻常闷交游见即欢杯觞留客切妓乐取人寛雪鬓随身老云心着防安此中殊有味试说向君看
　　哭崔二十四常侍【崔好酒放歌防懐生死知疾不起自为志文】
　　貂冠初别九重门马鬛新封四尺坟薤露歌词非白雪旌铭官爵是浮云伯伦每置随身锸元亮先为自祭文莫道髙风无继者一千年内有崔君
　　奉酬侍中夏中雨后逰城南荘见示八韵
　　岛树间林峦云收雨气残四山岚色重五月水声寒老鹤两三只新篁千万竿化成天竺寺移得子陵滩心觉闲弥贵身縁健更欢帝将风后待人作谢公看甪里年虽老髙阳兴未阑佳辰不见召争免趁杯盘【来诗云何防趁杯盘】
　　送兖州崔大夫驸马赴镇
　　戚里夸为贤驸马儒家认作好诗人鲁侯不得辜风景沂水年年有暮春
　　少年问
　　少年怪我问如何何事朝朝醉复歌号作乐天应不错忧愁时少乐时多
　　问少年
　　千首诗堆青玉案十分酒写【去声】白金盂囘头却问诸年少作个狂夫得了无
　　代琵琶弟子谢女师曹供奉寄新调弄谱
　　琵琶师在九重城忽得书来喜且惊一纸展看非旧谱四翻出是新声防宾掩抑娇多怨散水玲珑峭更清珠颗泪霑金捍拨红妆弟子不胜情【防宾散水皆新调名】
　　代林园戏赠【裴侍中新修集贤宅成池馆甚盛数往逰宴醉归自戏耳】
　　南院今秋游宴少西坊近日往来频假如宰相池亭好作客何如作主人
　　戏荅林园
　　岂独西坊来往频偷闲处处作游人衡门虽是栖迟地不可终朝鏁老身
　　重戏赠
　　集贤池馆从他盛履道林亭勿自轻往往归来嫌窄小年年为主莫无情
　　重戏答
　　小水低亭自可亲大池髙馆不闗身林园莫妒裴家好憎故怜新岂是人
　　早秋登天宫寺阁赠诸客
　　天宫阁上醉萧辰丝管闲聴酒慢巡为向凉风清景道今朝属我两三人
　　晓上天津阁闲望偶逢卢郎中张员外携酒同倾
　　上阳宫里晓钟后天津桥头残月前空濶境疑非下界飘飖身似在寥天星河隠映初生日楼阁葱笼半出烟此处相逢倾一琖始知地上有神仙
　　八月十五日夜同诸客翫月
　　月好共传唯此夜境闲皆道是东都嵩山表里千重雪洛水髙低两颗珠清景难逢宜爱惜白头相劝强欢娱诚知亦有来年防保得晴明强健无
　　对晩开夜合花赠皇甫郎中
　　移晚校一月花迟过半年红开杪秋日翠合欲昬天白露滴未死凉风吹更鲜后时谁肯顾唯我与君怜
　　醉逰平泉
　　狂歌箕踞酒尊前眼不看人面向天洛客最闲唯有我一年四度到平泉
　　题赠平泉韦徴君拾遗
　　【附荐韦楚状伊阙山平泉处士韦楚右件人隠居乐道独行善身敛迹市朝息机名利况家传簪组兄在班行而楚独栖山卧云练气絶粒滋味不接于口尘埃不染其心二十余年不改其乐志齐箕颍节类顔原搢绅之间多所称叹臣为尹正合具荐论虽飞鸿入自防饮啄而白驹在谷亦贵絷维倘蒙寘彼周行縻之好爵降羔鴈之礼命助鹓鹭之羽仪足以厚贞退之风遏躁进之俗兹亦盛事有裨圣朝太和六年六月二十六日河南尹臣白居易状奏】
　　箕颍千年后唯君得古风位留丹陛上身入白云中躁静心相背髙低迹不同笼鸡与梁燕不信有鸿【立名按全唐诗话李徳裕平泉荘去洛三十里东南即徴士韦楚拾遗别墅楚老风韵髙致雅好山水徳裕为相时以白衣擢諌署后归平泉造门访之楚老走避山谷李有诗云昔日衔黄纸余慙在鳯池今来招隐士恨不见琼枝其品格髙逸可以想见】
　　酬皇甫郎中对新菊花见忆
　　爱菊髙人吟逸韵悲秋病客感衰懐黄花助兴方携酒红叶添愁正满阶居士荤腥今已断仙郎杯杓为谁排媿君相忆东篱下拟废重阳一日斋
　　夜宴醉后留献裴侍中
　　九烛台前十二姝主人留醉任欢娱翩翻舞袖双飞蝶宛转歌声一索珠坐久欲醒还酩酊夜深初散又踟蹰南山宾客东山妓此防人间曾有无
　　和韦庶子逺坊赴宴未夜先归之作兼呈裴员外
　　促席留欢日未曛逺坊归思已纷纷无妨按辔行乘月何必逃杯走似云银烛忍抛杨栁曲金鞍潜送石榴帬到时常晚归时早笑乐三分校一分
　　集贤池荅侍中问
　　主人晩入皇城宿问客徘徊何所须池月幸闲无用处今宵能借客游无
　　杨栁枝二十韵【杨栁枝洛下新声也洛之小妓有善歌之者词章音韵聴可动人故赋之】
　　小妓携桃叶新声蹋栁枝妆成剪烛后醉起拂衫时绣履娇行缓花筵笑上迟身轻委廻雪罗薄透凝脂笙引簧频暖筝催柱数移乐童翻怨调才子与妍词便想人如树先将髪比丝风条揺两带烟叶贴双睂口动樱桃破鬟低翡翠垂枝柔腰嫋娜荑嫩手葳防唳鹤晴呼侣哀猿夜叫儿玉敲音厯厯珠贯字累累袖为收声防钗因赴节遗重重徧头别一一拍心知塞北愁攀折江南苦别离黄遮金谷岸緑映杏园池春惜芳华好秋怜顔色衰取来歌里唱胜向笛中吹曲罢那能别情多不自持缠头无别物一首断肠诗
　　荅皇甫十郎中秋深酒熟见忆
　　烟景冷苍茫秋深夜夜霜为思池上酌先觉瓮头香未暇倾巾漉还应染指尝醍醐慙气味琥珀让晶光若许陪歌席须容散道场月终斋戒毕犹及菊花黄
　　老去
　　老去媿妻儿冬来有劝词暖寒从饮酒冲冷少吟诗战胜心还壮斋勤体校羸由来世间法损益合相随
　　送宗实上人游江南
　　忍辞洛下縁何事拟向江南住几时每过渡头应问法无妨菩萨是船师
　　和同州杨侍郎夸柘枝见寄
　　细吟冯翊使君诗忆作余杭太守时君有一般输我事柘枝看校十年迟
　　冬初酒熟二首
　　霜緐脆庭栁风利剪池荷月色晓弥苦鸟声寒更多秋懐久寥落冬计又如何一瓮新醅酒萍浮春水波酒熟无来客因成独酌謡人间老黄绮地上散松乔忽忽醒还醉悠悠暮复朝残年多少在尽付此中销
　　送姚杭州赴任因思旧游二首
　　与君细话杭州事为我留心莫等闲闾里固宜勤抚恤楼台亦要数跻攀笙歌缥缈虚空里风月依稀梦想间且喜诗人重管领遥飞一琖贺江山
　　渺渺钱塘路几千想君到后事依然静逢竺寺猨偷橘闲看苏家女采莲故妓数人凭问讯新诗两首倩留传舍人虽健无多兴老校当时八九年【杭民至今呼余为白舍人】
　　寄李相公
　　渐老只谋欢虽贫不要官唯求造化力试为驻春看
　　冬日平泉路晩归
　　山路难行日易斜烟邨霜树欲栖鸦夜归不到应闲事热饮三杯即是家
　　利仁北街作
　　草色斑斑春雨晴利仁坊北面西行踟蹰立马縁何事认得张家歌吹声
　　洛阳堰闲行
　　洛阳堰上新晴日长夏门前欲暮春遇酒即酤逢树歇七年此地作闲人
　　过永寜
　　邨杏野桃緐似雪行人不醉为谁开赖逢山县卢明府引我花前劝一杯
　　往年稠桑曽丧白马题诗防壁今来尚存又复感怀更题絶句
　　路傍埋骨蒿草合壁上题诗尘藓生马死七年犹怅望自知无乃太多情
　　罗敷水
　　野店东头花落处一条流水号罗敷芳魂艳骨知何处春草茫茫墓亦无
　　路逢青州王大夫赴镇立马赠别
　　大斾拥金羁书生得者稀何劳问官职岂不见光辉赫赫人争看翩翩马欲飞不期【一作欺】前嵗尹驻节语依依【前年春予为河南尹王为少尹】
　　和杨同州寒食干坑防后闻杨工部欲到知予与工部有宿酲
　　夜饮归常晩朝眠起更迟举头中酒后引手索茶时拂枕青长袖欹簪白接防宿酲无兴味先是肺神知和刘汝州酬侍中见寄长句因书集贤坊胜事戏而问之
　　洛川汝海封畿接履道集贤来往频一复时程虽不逺百余步地更相亲【汝去洛程一宿履道集贤两宅相去一百三十步】朱门陪宴多投辖青眼留欢任吐茵闻道郡斋还有酒花前月下对何人
　　池上二絶
　　山僧对棊坐局上竹隂清映竹无人见时闻下子声小娃撑小艇偷采白莲回不解藏踪迹浮萍一道开
　　白羽扇
　　素是自然色圆因裁制功飒如松起籁飘似鹤翻空盛夏不销雪终年无尽风引秋生手里藏月入懐中麈尾斑非匹蒲葵陋不同何人称相对清痩白须翁
　　五月斋戒罢宴彻乐闻韦宾客皇甫郎中饮防亦稀又知欲擕酒馔出斋先以长句呈谢
　　妓房匣镜满红埃酒库封缾生緑苔居士尔时縁护戒车公何事亦停杯散斋香火今朝散开素盘筵后日开随意往还君莫怪坐禅僧去饮徒来
　　闲园独赏【因梦得所寄蠭鹤之咏因成此篇以和之】
　　午后郊园静晴来景物新雨添山气色风借水精神永日若为度独游何所亲仙禽狎君子芳树倚佳人蚁鬭王争肉蜗移舍逐身蝶双知伉俪蠭分见君臣蠢蠕形虽小逍遥性即均不知鹏与鷃相去几微尘
　　种栁三咏
　　白头种松桂早晩见成林不及栽杨栁明年便有隂春风为催促副取老人心
　　从君种杨柳夹水意如何准拟三年后青丝拂緑波仍教小楼上对唱柳枝歌
　　更想五年后千千条麴尘路傍深映月楼上暗藏春愁杀闲游客闻歌不见人
　　【立名按姚寛丛语唐人咏栁使麴尘字者极多礼记月令荐鞠衣于上帝吿桑事注云如鞠尘色周礼内司服鞠衣郑司农云鞠衣黄桑服也色如麴尘象桑叶始生此用之栁又象其花絮之穗耳】
　　偶吟
　　好官病免曽三度散地归休已七年老自退闲非世弃贫蒙强健是天怜韦荆南去留春服王侍中来乞酒钱便得一年生计足与君美食复甘眠
　　池上即事
　　移牀避日依松竹解带当风挂薜萝钿砌池心緑苹合粉开花面白莲多久隂新霁宜丝管苦热初凉入绮罗家醖缾空人客絶今宵争柰月明何
　　南塘暝兴
　　水色昬犹白霞光暗渐无风荷揺破扇波月动连珠蟋蟀啼相应鸳鸯宿不孤小僮频报夜归步尚踟蹰
　　小宅
　　小宅里闾接疎篱鸡犬通渠分南巷水窗借北家风庾信园殊小陶潜屋不丰何劳问寛窄寛窄在心中
　　谕亲友
　　适情处处皆安乐大抵园林胜市朝烦闹荣华犹易过优闲福禄更难销自怜老大宜疎散却被交亲叹寂寥终日相逢不相见两心相去一何遥
　　龙门送别皇甫泽州赴任韦山人南游
　　隼旟归洛知何日鹤驾还嵩莫过春惆怅香山云水冷明朝便是独游人
　　刘苏州寄酿酒糯米李浙东寄杨栁枝舞衫偶因尝酒试衫辄成长句寄谢之
　　栁枝谩踏试双袖桑落初香尝一杯金屑醅浓吴米酿银泥衫稳越娃裁舞时已觉愁睂展醉后仍教笑口开慙媿故人怜寂寞三千里外寄欢来
　　诏授同州刺史病不赴任因咏所懐
　　同州慵不去此意复谁知诚爱俸钱厚其如身力衰可怜病判案何似醉吟诗劳逸悬相逺行藏决不疑徒烦人劝諌只合自寻思白髪来无限青山去有期野心惟怕闹家口莫愁饥卖却新昌宅聊充送老资
　　寄杨六侍郎【时杨初授户部予不赴同州】
　　西户最荣君好去左冯虽稳我慵来秋风一箸鲈鱼脍张翰揺头唤不回
　　韦七自太子宾客再除秘书监以长句贺而饯之【韦往年尝与予同为秘监】
　　离筵莫怆且同欢共贺新恩拜旧官屈就商山伴麋鹿好归芸阁狎鹓鸾落星石上苍苔古画鹤防前白露寒老监姓名题【一作应】在壁相思试为拂尘看
　　酒熟忆皇甫十
　　新酒此时熟故人何日来自从金谷别不见玉山頺疎索栁花盌寂寥荷叶杯今冬问氊帐雪里为谁开九年十一月二十一日感事而作【其日独逰香山寺】
　　祸福茫茫不可期大都早退似先知当君白首同归日是我青山独往时顾索素琴应不暇忆牵黄犬定难追麒麟作脯龙为醢何似泥中曵尾
　　【立名按东坡志林乐天为王涯所防谪江州司马甘露之祸乐天在洛适逰香山寺有白首同归二句不知者以为幸之也乐天岂幸人之祸者哉盖悲之也○按白首同所归乃阮籍石崇临刑时语太和九年甘露事李训郑注舒元舆王涯贾餗皆被害味诗中同归句本就事而言不専指王涯也公自苏州召还秩位渐崇见机引退宦官之祸固早计及者何至追憾王涯况公之迁谪本由宦官恶之附宦官者成之岂反以中人诛夷士大夫为快幸祸之説葢出章子厚谚所谓以小人心度君子腹耳】
　　即事重题
　　重裘暖帽寛氊履小阁低窗深地垆身稳心安眠未起西京朝士得知无
　　将归渭邨先寄舍弟
　　一年年觉此身衰一日日知前事非咏月嘲风先要减登山临水亦宜稀子平嫁娶贫中毕元亮田园醉里归为报阿连寒食下与吾酿酒埽柴扉
　　看嵩洛有叹
　　今日看嵩洛囘头叹世间荣华急如水忧患大于山见苦方知乐经忙始爱闲未闻笼里鸟飞出肯飞还
　　咏懐
　　随縁逐防便安闲不入朝廷不住山心似虚舟浮水上身同宿鸟寄林间尚平婚嫁了无累冯翊符章封却还【时阿罗初嫁及同州官吏放归】处分贫家残活计匹如身后莫相闗【立名按芥隠笔记诗中用而今匹如些些耳冷妒他欺我生憎勿留羸垂温暾皆乐天语相欺有底也自也知差防斩新遮莫皆出杜诗又云鬭在出乐天诗】
　　咏老赠梦得
　　与君俱老也自问老何如眼涩夜先卧头慵朝未梳有时扶杖出尽日闭门居嬾照新磨镜休看小字书情于故人重迹共少年疎唯是闲谈兴相逢尚有余










　　白香山诗集巻三十三
　　钦定四库全书
　　白香山诗集巻三十四　　　歙县汪立名编后集四【律诗凡九十八首】
　　从同州刺史改授太子少傅分司
　　承华东署三分务履道西池七过春歌酒优游聊卒嵗园林萧洒可终身留侯爵秩诚虚贵疏受生涯未苦贫月俸百千官二品朝廷雇我作闲人【张良疏受并为太子少傅】奉和裴令公新成午桥庄緑野堂即事
　　旧径开桃李新池凿鳯皇只添丞相阁不改午桥荘逺处尘埃少闲中日月长青山为外屏緑野是前堂引水多随势栽松不趁行年华翫风景春事看农桑花妒谢家妓兰偷荀令香游丝飘酒席瀑布溅琴牀巢许终身稳萧曹到老忙千年落公便进退处中央【时裴加中书令立名按裴度本传太和八年留守东都九年进中书令自是中官用事衣冠道防度以年及悬车王纲板荡不复以出处为意东都立第于集贤里筑山穿池竹木丛萃有风亭水榭梯桥架阁岛屿回环极都城之胜既又于午桥创制别墅花木万株中起凉台暑馆名曰緑野堂引甘水贯其中酾引脉分映带左右度视事之隟与诗人白居易刘禹锡酣宴终日髙歌放言以诗酒琴书自乐】
　　自题小草亭
　　新结一茅茨规模俭且卑土阶全垒块山木半留皮隂合连藤架丛香近菊篱壁宜藜杖倚门称荻帘垂窗里风清夜檐间月好时留连尝酒客勾引坐禅师伴宿双栖鹤扶行一侍儿緑醅量琖饮红稻约升炊龌龊豪家笑酸寒富室欺陶庐闲自爱顔巷陋谁知蝼蚁谋深穴鹪鹩占小枝各随其分足焉用有余为
　　自咏
　　细故随縁尽衰形具体微鬭闲僧尚闹较瘦鹤犹肥老遣寛裁韤寒教厚絮衣马从衔草辗鸡任啄笼飞要爱天和在无令物性违自余君莫问何是复何非
　　新亭病后独坐招李侍郎公垂
　　新亭未有客竟日独何为趁暖泥茶灶防寒夹竹篱头风初定后眼暗欲明时浅把三分酒闲题数句诗应须置两榻一榻待公垂
　　闲卧寄刘同州
　　輭褥短屏风昬昬醉卧翁鼻香茶熟后腰暖日阳中伴老琴长在迎春酒不空可怜闲气味唯欠与君同
　　残酌晩餐
　　闲倾残酒后暖拥小炉时舞看新翻曲歌聴自作词鱼香肥泼火饭细滑流匙除却慵馋外其余尽不知
　　喜见刘同州梦得
　　紫绶白髭须同年二老夫论心共牢落见面且欢娱酒好携来否诗多记得无应须为春草五马少踟蹰
　　裴令公席上赠别梦得
　　年老官髙多别离转难相见转相思雪销酒尽梁王起便是邹枚分散时
　　寻春题诸家园林
　　闻健朝朝出乘春处处寻天供闲日月人借好园林渐以狂为态都无闷到心平生身得所未省似而今
　　又题一絶
　　貌随年老欲何如兴遇春牵尚有余遥见人家花便入不论贵贱与亲疎
　　家园三絶
　　沧浪峡水子陵滩路逺江深欲去难何似家池通小院卧房阶下插鱼竿
　　篱下先生时得醉瓮头吏部暂偷闲何如家醖双鱼榼雪夜花时长在前
　　鸳鸯怕捉竟难亲鹦鹉虽笼不着人何似家禽双白鹤闲行一步亦随身
　　【立名按云仙襍记白氏履道里宅有池水可泛舟乐天每防宾客绕船以百十油囊悬酒炙沈水中随船而行一物尽则左右又进之藏盘筵于水底也】
　　老来生计
　　老来生计君看取白日游行夜醉吟陶令有田唯种黍邓家无子不留金人间荣耀因縁浅林下幽闲气味深烦虑渐销虚白长一年心胜一年心
　　早春题少室东岩
　　三十六峰晴雪销岚翠生月留三夜宿春引四山行逺草初含色寒禽未变声东岩最髙石唯我有题名
　　早春即事
　　眼重朝眠足头轻宿酒醒阳光满前户雪水半中庭物变随天气春生逐地形北檐梅晚白东岸栁先青葱垅抽羊角松巢堕鹤翎老来诗更拙吟罢少人聴
　　叹春风兼赠李二十侍郎二絶
　　树根雪尽催花发池岸氷消放草生唯有须霜依旧白春风于我独无情
　　道场斋戒今初毕酒伴欢娱久不同不把一杯来劝我无情亦得似春风
　　春来频与李二宾客郭外同游因赠长句
　　风光引步酒开顔送老消春嵩洛间朝踏落花相伴出暮随飞鸟一时还我为病叟诚宜退君是才臣岂合闲可惜济时心力在放教临水复登山
　　二月二日
　　二月二日新雨晴草芽菜甲一时生轻衫细马春年少十字津头一字行
　　奉和令公緑野堂种花
　　緑野堂开占物华路人指道令公家令公桃李满天下何用堂前更种花
　　清明日登老君阁望洛城赠韩道士
　　风光烟火清明日歌哭悲欢城市间何事不随东洛水谁家又葬北邙山中桥车马长无已下渡舟航亦不闲冡墓累累人扰扰辽东怅望鹤飞还
　　三月三日
　　画堂三月初三日絮扑窗纱燕拂檐莲子数杯尝冷酒柘枝一曲试春衫阶临池面胜看镜户映花藂当下帘指防楼南翫新月玉钩素手两纤纤
　　雨中聴琴者弹别鹤操
　　双鹤分离一何苦连隂雨夜不堪闻莫教迁客孀妻聴嗟叹悲啼防杀君
　　酬郑二司録与李六郎中寒食日相过同宴见赠【二人并是同年】
　　偶因冷节防嘉宾况是平生心所亲迎接须矜疏傅老祗供莫笑阮家贫杯盘狼藉宜侵夜风景阑欲过春相对喜欢还怅望同年只有此三人
　　喜与杨六侍御同宿
　　岸帻静言明月夜匡牀闲卧落花朝二三月里饶春睡七八年来不早朝浊水清尘难防合髙鹏低鷃各逍遥眼看又上青云去更卜同衾一两宵
　　残春咏懐赠杨慕巢侍郎
　　位逾三品日【太子少傅位三品】年过六旬时【予今年六十五】不道官班下其如筋力衰犹怜好风景转重旧亲知少壮难重得欢娱且强为兴来池上酌醉出袖中诗静话开襟久闲吟放琖迟落花无限雪残鬓几多丝莫说伤心事春翁易酒悲
　　闲居春尽
　　闲泊池舟静掩扉老身慵出客来稀愁应暮雨留教住春被残莺唤遣归揭瓮偷尝新熟酒开箱试着旧生衣冬裘夏葛相催促垂老光隂速似飞
　　春尽日天津桥醉吟呈李尹侍郎
　　宿雨洗天津无泥未有尘初晴迎早夏落照送残春兴发诗随口狂来酒寄身水边行嵬峨桥上立逡巡疏傅心情老吴公政化新三川徒有主风景属闲人
　　池上逐凉二首
　　青苔地上消残暑緑树隂前逐晩凉轻屐单衫薄纱帽浅池平岸庳藤牀簪缨怪我情何薄泉石谙君味甚长徧问交亲为老计多言宜静不宜忙
　　窗间睡足休髙枕水畔闲来上小船櫂遣秃头奴子拨茶教纤手侍儿煎门前便是红尘地林外无非赤日天谁信好风清簟上更无一事但翛然
　　香山避暑二絶
　　六月滩声如猛雨香山楼北畅师房夜深起凭阑干立满耳潺湲满面凉
　　纱巾草履竹疎衣晩下香山蹋翠微一路凉风十八里卧乗篮轝睡中归
　　老夫
　　七八年来游洛都三分逰伴二分无风前月下花园里处处唯残个老夫世事劳心非富贵人生实事是欢娱谁能逐我来闲坐时共酣歌倾一壶
　　香山下卜居
　　老须为老计老计在抽簪山下初投足人间久息心乱藤遮石壁絶涧护云林若要深藏处无如此处深
　　无长物
　　莫讶家居窄无嫌活计贫只縁无长物始得作闲人青竹单牀簟乌纱独幅巾其余皆称是亦足奉吾身宿香山寺酬广陵牛相公见寄【来诗云惟羡东都白居士月明香积问禅师时牛相公三表乞退有诏不许】
　　手札八行诗一篇无由相见但依然君匡圣主方行道我事空王正坐禅支许徒思游白月防龙未放下青天应须且为苍生住犹去悬车十四年【牛相公今年五十七】
　　以诗代书寄户部杨侍郎劝买东邻王家宅
　　劝君买取东邻宅与我衡门相并开云映嵩峰当户牖月和伊水入池台林园亦要趁闲置筋力应须及健囘莫学因循白宾客欲年六十始归来
　　赠谈客
　　上客清谈何亹亹幽人闲思自寥寥请君休说长安事厀上风清琴正调
　　初入香山院对月【太和六年秋作】
　　老住香山初到夜秋逢白月正圆时从今便是家山月试问清光知不知
　　题龙门堰西涧
　　东岸菊藂西岸栁栁隂烟合菊花开一条秋水琉璃色阔狭才容小舫囘除却悠悠白少傅何人解入此中来秋霖中奉裴令公见招早出赴防马上先寄六韵
　　雨暗三秋日泥深一尺时老人平旦出自问欲何之不是寻医药非干送别离素书传好语绛帐赴佳期续借桃花马催迎杨栁姬只愁张録事罚我怪来迟
　　尝酒聴歌招客
　　一瓮香醪新插篘双鬟小妓薄能讴管弦渐好新教得罗绮虽贫免外求世上贪忙不觉苦人间除醉即须愁不知此事君知否君若知时从我逰
　　八月三日夜作
　　露白月微明天凉景物清草头珠颗冷楼角玉钩生气爽衣裳健风疎砧杵鸣夜衾香有思秋簟冷无情梦短眠频觉宵长起暂行烛凝临晓影虫怨欲寒声槿老花先尽莲凋子始成四时无了日何用叹衰荣
　　病中赠南邻觅酒
　　头痛牙疼三日卧妻看煎药婢来扶今朝似校擡头语先问南邻有酒无
　　晓眠后寄杨户部
　　软绫腰褥薄绵被凉冷秋天稳暖身一觉睡眠殊有味无因寄与早朝人
　　秋雨夜眠
　　凉冷三秋夜安闲一老翁卧迟灯灭后睡美雨声中灰宿温缾火香添暖被笼晓晴寒未起霜叶满阶红
　　喜梦得自冯翊归洛兼呈令公
　　上客新从左辅囘髙阳兴助洛阳才已将四海声名去又占三春风景来甲子等头怜共老文章敌手莫相猜邹枚未用争诗酒且饮梁王贺喜杯
　　斋戒满夜戏招梦得
　　纱笼灯下道场前白日持斋夜坐禅无复更思身外事未能全尽世间縁明朝又拟亲杯酒今夕先闻理管方丈若能来问疾不妨兼有散花天
　　和令公问刘宾客归来称意无之作
　　水南秋一半风景未萧条皁葢廻沙苑蓝轝上洛桥闲尝黄菊酒醉唱紫芝謡称意那劳问请钱不早朝
　　酬梦得穷秋夜坐即事见寄
　　焰细灯将尽声遥漏正长老人秋向火小女夜缝裳菊悴篱经雨萍销水得霜今冬暖寒酒先拟共君尝偶于维阳牛相公处觅得筝筝未到先寄诗来走笔戏荅【来诗云但愁封寄去魔物或惊禅】
　　楚匠饶巧思秦筝多好音如能惠一面何啻直双金玉柱调须品朱染要深防教魔女弄不动是禅心
　　荅梦得秋庭独坐见赠
　　林梢隐映夕阳残庭际萧疎夜气寒霜草欲枯虫思急风枝未定鸟栖难容衰见镜同惆怅身健逢杯且喜欢应是天教相暖热一时垂老与闲官
　　长斋月满携酒先与梦得对酌醉中同赴令公之宴戏赠梦得
　　斋公前日满三旬酒榼今朝一拂尘乘兴还同访戴客解酲仍对姓刘人病心汤沃寒灰活老面生花朽木春若怕平原怪先醉知君未惯吐车茵
　　奉酬淮南牛相公思黯见寄二十四韵【每对双闗分叙两意】
　　白老忘机客牛公济世贤鸥栖心恋水鹏举翅摩天累就优闲秩连操造化权贫司甚萧洒荣路自喧阗望苑三千日台阶十五年是人皆弃忘何物不陶甄【居易三任宫寮皆分司东都于兹八载思黯出入外内凡十五年皆同平章事】蓝轝逰嵩岭油幢镇海壖竹篙撑钓艇金甲拥楼船雪夜寻僧舍春朝列妓筵长斋俨香火密宴簇花钿自觉闲胜闹遥知醉笑禅是非分未定防合杳无縁我正思杨府君应望洛川西来风嫋嫋南去鴈连连日落龙门外潮生瓜步前秋同一时尽月共两乡圆旧眷交欢在新文气调全慙无白雪曲难荅碧云篇金谷诗谁赏芜城赋众传珠应哂鱼目铅未伏龙泉逺讯惊魔物深情寄酒钱霜纨一百疋玉柱十三【思黯逺寄筝来先寄诗云但愁封寄去魔物或惊禅仍与酒资同至】楚醴来尊里秦声【一作筝】送耳边何时红烛下相对一陶然
　　吴秘监每有美酒独酌独醉但蒙诗报不以饮招辄此戏酬兼呈梦得
　　蓬山仙客下烟霄对酒唯吟独酌謡不怕道狂挥玉爵【记云饮玉爵者弗挥】亦曾乘兴换金貂【吴监前任散骑常侍】君称名士夸能饮【王孝伯云但常无事读离骚痛饮即可称名士】我是愚夫可见招【独酌謡云愚夫子不招】赖有伯伦为醉伴何愁不解傲松乔
　　酬梦得霜夜对月见懐
　　凄清冬夜景揺落长年情月带新霜色碪和逺鴈声暖怜炉火近寒觉被衣轻枕上酬佳句诗成梦不成初冬月夜得皇甫泽州手札并诗数篇因遣报书偶题长句
　　清泠玉韵两三章落箔银钩七八行心逐报书悬鴈足梦寻来路绕羊肠水南地空多明月山北天寒足早霜【履道所居在水南泽州在太行之北地也】最恨泼醅新熟酒迎冬不得共君尝
　　雪中酒熟欲携访吴监先寄此诗
　　新雪对新酒忆同倾一杯自然须访戴不必待延枚【雪赋云延枚叟】陈榻无辞解袁门莫嬾开笙歌与谈笑随事自将来
　　酬令公雪中见赠讶不与梦得同相访
　　雪似鹅毛飞散乱人披鹤氅立徘徊邹生枚叟非无兴唯待梁王召即来
　　题酒瓮呈梦得
　　若无清酒两三瓮争向白须千万茎麴糵消愁真得力光隂催老苦无情凌烟阁上功无分伏火炉中药未成更拟共君何处去且来同作醉先生
　　【附醉吟先生传醉吟先生者防其姓字乡里官爵忽忽不知吾为谁也宦逰三十载将老退居洛下所居有池五六亩竹数千竿乔木数十株台榭舟桥具体而微先生安焉家虽贫不至寒馁年虽老未及耄性嗜酒耽琴淫诗凡酒徒琴侣诗客多与之逰逰之外栖心释氏通学小中大乗法与嵩山僧如满为空门友平泉客韦楚为山水友彭城刘梦得为诗友安定皇甫朗之为酒友每一相见欣然防归洛城内外六七十里间凡观寺丘墅有泉石花竹者靡不逰人家有美酒鸣琴者靡不过有图书歌舞者靡不观自居守洛川韦布衣家以宴逰召者亦时时往每良辰美景或雪朝月夕好事者相过必为之先拂酒罍次开诗箧酒既酣乃自授琴操宫声弄秋思一徧若兴发命家僮调法部丝竹合奏霓裳羽衣一曲若欢甚又命小妓歌杨栁枝新词十数章放情自娱酩酊而后巳往往乗兴履及隣杖于乡骑逰都邑肩舁适野舁中置一琴一枕陶谢诗数巻舁竿左右悬双酒壶寻水望山率情便去抱琴引酌兴尽而返如此者凡十年其间日赋诗约千余首嵗酿酒约数百斛而十年前后赋酿者不与焉妻孥弟侄虑其过也或讥之不应至于再三乃曰凡人之性鲜得中必有所偏好吾非中者也设不幸吾好利而货殖焉以至于多藏润屋贾祸危身柰吾何设不幸吾好博奕一掷数万倾财破产以至于妻子冻馁柰吾何设不幸吾好药损衣削食链铅烧汞以至于无所成有所误柰吾何今吾幸不好彼而自适于杯觞讽咏之间放则放矣庸何伤乎不犹愈于好彼三者乎此刘伯伦所以闻妇言而不聴王无功所以逰醉乡而不还也遂率子弟入酒房环酿瓮箕踞仰面长吁太息曰吾生天地间才与行不逮于古人逺矣而富于黔娄夀于顔渊饱于伯夷乐于荣啓期健于卫叔宝幸甚幸甚余何求哉若舍吾所好何以送老因自吟咏懐诗云抱琴荣啓乐纵酒刘伶达放眼看青山任头生白髪不知天地内更得几年活从此到终身尽为闲日月吟罢自哂揭瓮泼醅又引数杯兀然而醉既而醉复醒醒复吟吟复饮饮复醉醉吟相仍若循环然繇是得以幻梦身世浮云富贵幕席天地瞬息百年陶陶然昬昬然不知老之将至古所谓得全于酒者故自号为醉吟先生于时开成三年先生之齿六十有七须尽白髪半秃齿双缺而觞咏之兴犹未衰顾谓妻子云今之前吾适矣今之后吾不自知其兴何如】
　　迂叟
　　一辞魏阙就商宾散地闲居八九春初时被目为迂叟近日蒙呼作隠人冷暖俗情谙世路是非闲论任交亲应须绳墨机闗外安置疎愚钝滞身
　　洛下闲居寄山南令狐相公
　　已收身向园林下犹寄名于禄仕间不锻嵇康弥嬾静无金疏傅更贫闲支分门内余生计谢絶朝中旧往还唯是相君防未得时思汉水梦巴山
　　惜春赠李尹
　　春色有时尽公门终日忙两衙但不阙一醉亦何妨芳树花团雪衰翁鬓扑霜知君倚年少未苦惜风光
　　对酒劝令公开春逰宴
　　时泰嵗丰无事日功成名遂自由身前头更有防忧日向上应无快活人自去年来多事故从今日去少交亲宜须数数谋欢防好作开成第二春
　　与梦得偶同到敦诗宅感而题壁
　　山东才副苍生愿【汉书云山东出相】川上俄惊逝水波履道凄凉新第宅【敦诗宅在履道修造初成】宣城零落旧笙歌【崔家妓乐多归宣州也】园荒唯有薪堪采门冷兼无雀可罗今日相逢【一作随】偶同到伤心不是故经过
　　杨六尚书新授东川节度使代妻戏贺兄嫂二絶
　　刘纲与妇共升仙弄玉随夫亦上天何似沙哥领崔嫂碧油幢引向东川
　　金花银椀饶君用罨画罗衣尽【一作任】嫂裁觅【一作嫁】得黔娄为妹壻可能空寄蜀茶来
　　【立名按杨汝士字慕巢小字沙哥开成中以尚书出镇东川时族昆弟嗣复镇西川对拥旄节世荣其门公即尚书妹壻也】
　　闲逰即事
　　郊野逰行熟邨园次第过蓦山寻浥涧蹋水渡伊河寒食青青草春风瑟瑟波逢人共杯酒随马有笙歌胜事经非少芳辰过亦多还须自知分不老拟如何
　　六十六
　　七十欠四嵗此生那足论每因悲物故还且喜身存安得头长黒争教眼不昬交逰成拱木婢仆见曽孙痩觉腰金重衰怜鬓雪緐将何理老病应付与空门
　　池上早春即事招梦得
　　老更惊年改闲先觉日长晴熏榆荚黒春染栁梢黄云破山呈色氷融水放光低平稳船舫轻暖好衣裳白角三升榼红茵六尺牀偶逰难得伴独醉不成狂我有中心乐君无外事忙经过莫慵嬾相去两三坊
　　因梦得题公垂所寄蜡烛因寄公垂
　　照梁初日光相似出水新莲艳不如却寄两条君领取明年双引入中书【宰相入朝举双烛余官各一】
　　令公南庄花栁正盛欲偷一赏先寄二篇
　　最忆楼花千万朶偏怜隄栁两三株拟提社酒携邨妓擅入朱门莫怪无【映楼桃花拂堤垂栁荘上最胜絶处故举以为对】
　　可惜亭台闲度日欲偷风景暂逰春只愁花里莺饶舌飞入宫城报主人
　　春夜宴席上戏赠裴淄州
　　九十不衰真地仙【裴年九十不衰羸】六旬犹健亦天怜【予自谓也】今年相遇莺花月此夜同欢歌酒筵四座齐声和丝竹两家随分鬭金钿留君到晓无他意图向君前作少年
　　赠梦得
　　年顔老少与君同眼未全昬耳未聋放醉卧为春日伴趁欢行入少年丛寻花借马烦川守弄水偷船恼令公闻道洛城人尽怪呼为刘白二狂翁
　　晩春欲携酒寻沈四著作先以六韵寄之
　　病容衰惨澹芳景晩蹉跎无计留春得争能柰老何篇章慵报荅杯防喜经过顾我酒狂久负君诗债多【沈前后惠诗十余首春来多醉竟未酬荅今故云尔】敢辞携緑蚁只愿见青蛾最忆阳闗唱真珠一串歌【沈有讴者善唱西出阳闗无故人词】
　　三月三日祓禊洛濵【并序　才调集作祓禊日逰于斗门亭】
　　开成二年三月三日河南尹李待价珏以人和嵗稔将禊于洛滨前一日啓留守裴令公令公明日召太子少傅白居易太子宾客萧籍李仍叔刘禹锡前中书舍人郑居中国子司业裴恽河南少尹李道枢仓部郎中崔晋司封员外郎张可绩驾部员外郎卢言虞部员外郎苗愔和州刺史裴俦淄州刺史裴洽检校礼部员外郎杨鲁士四门博士谈謩等一十五人合宴于舟中由斗亭厯魏堤抵津桥登临泝防自晨及暮簪组交映歌笑间发前水嬉而后妓乐左笔研而右壶觞望之若仙观者如堵尽风光之赏极逰泛之娱美景良辰赏心乐事尽得于今日矣若不记録谓洛无人晋公首赋一章铿然玉振顾谓四座继而和之居易举酒抽毫奉十二韵以献【座上作】
　　三月草萋萋黄莺歇又啼栁桥晴有絮沙路润无泥禊事修初毕逰人到欲齐金钿耀桃李丝管骇鳬鹥转岸廻船尾临流簇马蹄闹翻扬子渡蹋破魏王堤妓接谢公宴诗陪荀令题舟同李膺泛醴为穆生携水引春心荡花牵醉眼迷尘街从鼓动烟树任鸦栖舞急红腰软【一作凝】歌迟翠黛低夜归何用烛新月鳯楼西
　　同梦得暮春寄贺东西川二杨尚书
　　龙节对持真可爱鴈行相接更堪夸两川风景同三月千里江山属一家鲁卫定知聮气色潘杨亦觉有光华【予与二公皆忝姻戚】应怜洛下分司伴冷宴闲逰老看花
　　【立名按晁氏法藏碎金云乐天进退以义风流髙爽与禹锡逰人谓之刘白而不陷入司马党与元稹逰人谓之元白而不陷北司党又与杨虞卿为姻家而不陷牛李党又叶少蕴云乐天与虞卿为姻家而不累于杨与微之僧孺相厚善而不党于元牛为裴晋公所爱重而不因晋公以进与李文饶素不乐而不为文饶所深害者处世如是人亦足矣推其所由得惟不汲汲于进而志在于退是以能安于去就爱憎之际每裕然有余也】
　　喜小楼西新栁抽条
　　一行弱栁前年种数尺柔条今日新渐欲拂他骑马客未多遮得上楼人须教碧玉羞睂黛莫与红桃作麴尘为报金堤千万树饶伊未敢苦争春
　　晩春酒醒寻梦得
　　料合同惆怅花残酒亦残醉心防老易醒眼别春难独出虽慵嬾相逢定喜欢还携小蛮去试觅老刘看【小蛮酒榼名也】
　　感事
　　服气崔常侍【晦叔】烧丹郑舍人【居中】常期生羽翼那忽化灰尘每遇凄凉事还思潦倒身唯知趁杯酒不解链金银睡适三尸性慵安五藏神无忧亦无喜六十六年春和裴令公南庄絶句【裴云野人不识中书令唤作陶家与谢家】
　　陶庐僻陋那堪比谢墅幽微不足攀何似嵩峰三十六长随申甫作家山
　　宅西有流水墙下构小楼临翫之时颇有幽趣因命歌酒聊以自娱独醉独吟偶题五絶句
　　伊水分来不自由无人解爱为谁流家家抛向墙根底唯我栽莲起小楼
　　水色波文何所似麴尘罗带一条斜莫言罗带春无主自置楼来属白家
　　日灎水光揺素壁风飘树影拂朱阑皆言此处宜弦管试奏霓裳一曲看
　　霓裳试罢唱梁州红袖斜翻翠黛愁应是遥闻胜近聴行人欲过尽回头
　　独醉还须得歌舞自娱何必要亲宾当时一部清商乐亦不长将乐外人
　　偶作
　　蓝舆出即防归舍柴户昬犹未掩闗闻客病时慙体健见人忙处觉心闲清凉秋寺行香去和暖春城拜表还木雁一篇须记取致身才与不才间
　　同梦得酬牛相公初到洛中小饮见赠【时牛相公初罢扬州节度就拜东都留守】
　　淮南挥手抛红斾洛下回头向白云政事堂中老丞相制科场里旧将军宫城烟月饶全占关塞风光请半分诗酒放狂犹得在莫欺白叟与刘君
　　幽居早秋闲咏
　　幽僻嚣尘外清凉水木间卧风秋拂簟步月夜开闗且得身安泰从他世险艰但休争要路不必入深山轩鹤留何用泉鱼放不还谁人知此味临老十年闲
　　和令狐仆射小饮聴阮咸
　　掩抑复凄清非琴不是筝还弹乐府曲别占阮家名古调何人识初闻满座惊落盘珠厯厯揺佩玉琤琤似劝杯中物如含林下情时移音律改岂是昔时声
　　烧药不成命酒独醉
　　白髪逢秋王【去声】丹砂见火空不能留姹女争免作衰翁赖有杯中緑能为面上红少年心不逺只在半酣中【立名按丹阳集韩退之作李干墓志云余不知服食之説自何起杀人不可计而其尚之益至临死乃悔而退之乃躬自蹈之以至于死白乐天所谓退之服硫黄一病讫不痊是也陈后山作嗟哉行云张生服石奴下潦上干如渴乌韩子作志还自屠白笑未竟人复吁盖为此也然乐天与刑部李侍郎诗金丹同学都无益姹女丹砂烧即飞则乐天深知服食之无验其肯以身试药以自毙乎则白笑未竟人复吁之句末必然尔】
　　送卢郎中赴河东裵令公幕
　　别时暮雨洛桥岸到日凉风汾水波荀令见君应问我为言秋草闭门多
　　送李滁州
　　君于觉路深留意我亦禅门薄致功未悟病时须去病已知空后莫依空白衣卧疾嵩山下皁盖行春楚水东谁道三年千里别两心同在道场中
　　长斋月满寄思黯
　　一日不见如三月一月相思如七年似隔山河千里地仍当风雨九秋天明朝斋满相寻去挈榼抱衾同醉眠
　　冬夜对酒寄皇甫十
　　霜杀中庭草氷生后院池有风空动树无叶可辞枝十月苦长夜百年强半时新开一缾酒那得不相思
　　嵗除夜对酒
　　衰翁嵗除夜对酒思悠然草白经霜地云黄欲雪天醉依香枕坐慵傍暖炉眠洛下闲来久明朝是十年














　　白香山诗集巻三十四
　　钦定四库全书
　　白香山诗集巻三十五　　　歙县汪立名编后集五【律诗凡七十五首】
　　寄献北都留守裵令公【并序　从英华増今本遗此一行误以序为题】
　　司徒令公分守东洛移镇北都一心勤王三月成政形容盛徳实在歌诗况辱知音敢不先唱辄奉五言四十韵寄献以抒下情
　　天上中台正人间一品髙【中书令上应中台司徒官一品】休明值尧舜勲业过萧曹始擅文三捷【进士及第博学制防连登三科】终兼武六韬动人名赫赫忧国意忉忉荡【一作伐】蔡擒封豕【吴元济也】平齐斩巨鼇【李斯道也】两河收土宇四海定波涛宠重移宫籥【自东都留守授北京留守】恩新换阃旄保厘东宅静【周公召公东治洛宅】守护北门牢晋国封疆阔并州士马豪胡兵惊赤帜边雁避乌号令下流如水仁霑泽似膏路喧歌五袴军醉感单醪将校森貔武宾僚俨隽髦客无烦夜柝吏不犯秋毫神在台骀助魂亡猃狁逃徳星销彗孛霖雨灭腥臊烽戍髙临代闗河逺控洮汾云晴漠漠朔吹冷颾颾豹尾交牙防虬须捧佩刀通天白犀带照地紫麟袍羌管吹杨栁燕姬酌蒲萄【蒲萄酒出太原】银含凿落琖金屑琵琶槽遥想从军乐应防报国劳紫微留北阙【中书令即紫防令也】緑野寄东臯【緑野堂在东都午桥荘也】忽忆前时防多慙下客叨清宵陪防话美景从逰遨花月还同赏琴诗雅自操朱弦拂宫徴洪笔振风骚近竹开方丈依林架桔橰春池八九曲画舫两三艘径滑苔粘屐潭深水没篙緑丝萦岸栁红粉映楼桃【皆午桥荘中景物之佳者】为穆先陈醴【居易毎十斋日在防常蒙以二勒汤代酒也】招刘共借糟【刘梦得也】舞鬟金翡翠歌颈玉蛴螬盛徳终难退明时岂易遭公虽慕张范【张良范蠡】帝未舍伊臯眷恋心方结踟蹰首巳搔鸾凰上寥廓燕雀任蓬蒿欲献文狂简徒烦思郁陶可怜四百字轻重抵鸿毛
　　和东川杨慕巢尚书府中独坐感戚在懐见寄十四韵【慕巢感戚防州弟丧逝感巳之荣盛有归洛之意故叙而和之也】
　　我是知君者君今意若何穷通时不定苦乐事相和东蜀欢殊渥西江叹逝波只縁荣贵极翻使感伤多行断风惊鴈【慕巢及杨九杨十前年来兄弟三人各在一处】年侵日下坡片心休惨戚双鬓已蹉跎紫绶黄金印青幢白玉珂老将荣补贴愁用道消磨外府饶杯酒中堂有绮罗应须引满饮何不放狂歌锦水通巴峡香山对洛河将军驰铁马少傅步铜驼深契怜松竹髙情忆薜萝悬车年甚逺未敢故【一作放】相过
　　分司洛中多暇数与诸客宴逰醉后狂吟偶成十韵因招梦得宾客兼呈思黯竒章公
　　性与时相逺身将世两防寄名朝士籍寓兴少年场老岂无谈笑贫犹有酒浆随时来伴侣逐日用风光数数逰何爽些些病未妨天教荣啓乐人恕接舆狂改业为逋客移家住醉乡不论招梦得兼拟诱竒章要路风波险权门市井忙世间无可恋不是不思量
　　小嵗日喜谈氏外孙女孩满月
　　今旦夫妻喜他人岂得知自嗟生女晩敢讶见孙迟物以稀为贵情因老更慈新年逢吉日满月乞名时【因名引珠】桂燎熏花果兰汤洗玉肌懐中有可抱何必是男儿
　　闲吟赠皇甫郎中亲家翁【新与皇甫结姻】
　　谁能嗟叹光隂暮岂复忧愁活计贫忽忽不知头上事时时犹忆眼中人早为良友非交势晩接嘉姻不失亲最喜两家防嫁毕一时抽得尚平身
　　梦得卧病携酒相寻先以此寄
　　病来知少客谁可以为娱日晏开门未秋寒有酒无自宜相慰问何必待招呼小疾无妨饮还须挈一壶
　　酬思黯戏赠同用狂字
　　钟乳三千两金钗十二行妒他心似火欺我鬓如霜【思黯自夸前后服钟乳三千两甚得力而歌舞之妓颇多来诗谑予羸老故戏荅之】慰老资歌笑销愁仰酒浆眼看狂不得狂得且须狂
　　【立名按朱翌猗觉寮杂记乐天诗钟乳三千两金钗十二行以言声妓之多盖用古乐词云头上金钗十二行足下丝履五文章是一人头插十二钗耳非声妓之多十二重行也】
　　又戏荅絶句【来句云不是道公狂不得恨公逢我不教狂】
　　狂夫与我两相防故态些些亦不妨纵酒放歌聊自乐接舆争解教人狂
　　令狐相公与梦得交情素深眷予分亦不浅一闻薨逝相顾然旋有使来得前月未殁之前数日书及诗寄赠梦得哀吟悲叹寄情于诗诗成示予感而继和
　　缄题重叠语殷勤存殁交亲自此分前月使来犹理命今朝诗到是遗文银钩见晩书无报玉树埋深哭不闻最感一行絶笔字尚言千万乐天君【令狐与梦得手札后云见乐天君为伸千万之诚也】
　　洛下雪中频与刘李二宾客宴集因寄汴州李尚书
　　水南水北总【一作雪】纷纷雪里欢逰莫厌频日日多【一作暗】来唯老病年年少去是交亲碧氊帐暖梅花湿红燎炉香竹叶春今日邹枚俱在洛梁园置酒召何人
　　看梦得题荅李侍郎诗诗中有文星之句因戏和之
　　看题锦绣报琼瓌俱是人天第一才好遣文星守躔次亦须防有客星来
　　闲适
　　俸禄优饶官不卑就中闲适是分司风光暖助逰行防雨雪寒供饮宴时肥马轻裘还且有麄歌薄酒亦相随微躬所要今皆得只是蹉跎得校迟
　　戏荅思黯【思黯有能筝者以此戏之】
　　何时得见十三待取无云有月天愿得金波明似镜镜中照出月中仙
　　酬裴令公赠马相戏【裴诗云君若有心求逸足我还留意在名姝葢引妾换马戏意亦有所属也】
　　安石风流无柰何欲将赤骥换青娥不辞便送东山去临老何人与唱歌
　　新嵗赠梦得
　　暮齿忽将及同心私自怜渐衰宜减食已喜更加年紫绶行联被篮轝出比肩与君同甲子嵗酒合谁先【立名按容斋随笔有嵗旦饮酒一则云今人元日饮屠酥酒自小者起相传已久然固有来处汉李膺杜密以党人同系狱值元日于狱中饮酒曰正旦从小起时镜新书晋董勋云正旦饮酒先从小者以小者得嵗故先酒贺之老者失时故后饮酒初学记载四民月令云正旦进酒次第当从小起以年小者起先乐天元日举酒诗与君同甲子嵗酒合谁先又嵗假内命酒一篇云嵗酒先拈辞不得被君推作少年人顾况诗手把屠苏让少年东坡亦云但把穷愁博长健不辞最后饮屠酥】
　　早春持斋荅皇甫十见赠
　　正月晴和风景新纷纷巳有醉逰人帝城花笑长斋客三十年来负早春
　　戏赠梦得兼呈思黯
　　双鬓莫欺今老矣【传曰今老矣无能为也】一杯莫笑便陶然陈郎中处为髙户裴使君前作少年【陈商郎中酒户涓滴裴洽使君年九十余】顾我独狂多自哂与君同病最相怜月终斋满谁开素须防竒章置一筵
　　早春忆逰思黯南荘因寄长句
　　南荘胜处心常忆借问轩车早晩逰美景难防竹廊下好风争柰栁桥头氷消见水多于地雪霁看山尽入楼若待春深始同赏莺残花落却堪愁
　　酬皇甫十早春对雪见赠
　　漠漠复雰雰东风散玉尘明催竹窗晓寒退栁园春緑醖香堪忆红炉暖可亲忍心三两日莫作破斋人
　　奉和思黯自题南荘见示兼呈梦得
　　谢家别墅最新竒山展屏风花夹篱晓月渐沈桥脚底晨光初照屋梁时台头有酒莺呼客水面无尘风洗池除却吟诗两闲客此中情状更谁知
　　送蕲春李十九使君赴郡
　　可怜官职好文词五十専城未是迟晓日镜前无白髪春风门外有红旗郡中何处堪携酒席上谁人解和诗唯共交亲开口笑知君不及洛阳时
　　自题酒库
　　野鹤一辞笼虚舟长任风送愁还闹处移老入闲中身更求何事天将富此翁此翁何处富酒库不曽空【刘仁轨诗云天将富此翁以一醉为富也】
　　寒食日寄杨东川
　　不知杨六逢寒食作【音佐】底欢娱过此辰兜率寺髙宜望月嘉陵江近好逰春蛮旗似火行随马蜀妓如花坐绕身不使黔娄夫妇看夸张富贵向何人
　　醉后聴唱桂华曲【诗云遥知天上桂华孤试问嫦娥更要无月宫幸有闲田地何不中央种两株此曲韵怨切聴辄感人故云尔】
　　桂华词意苦丁寜唱到嫦娥醉便醒此是人【一作世】间肠断曲莫教不得意人聴
　　酬梦得以予五月长斋延僧徒絶宾友见戏十韵
　　宾客嬾逢迎翛然池馆清檐闲空燕语林静未蝉鸣荤血还【一作初】休食杯觞亦罢倾三春多放逸五月暂修行香印朝烟细纱灯夕焰明交游诸长老师事古先生【竺干古先生也】禅后心弥寂斋来体更轻不唯忘肉味兼拟灭风情蒙以声闻待难将戏论争虚空若有佛灵运恐先成【立名按老学庵笔记云唐髙祖实録武徳二年正月甲子下诏自今每年正月五月九月十直日并不得行刑所在公私宜断屠杀此三长月断屠杀之始也唐士大夫如白居易辈盖有遇此三斋月谢客専延缁流作佛事者今法至此月亦减去食羊钱葢其遗制】
　　又和令公新开龙泉晋水二池
　　旧有潢汚泊今为白水塘【诗云方塘含白水】笙歌闻四面楼阁在中央春变烟波色晴添树木光龙泉信为美莫忘午桥荘
　　早夏晓兴赠梦得
　　窗明帘薄透朝光卧整巾簪起下牀背壁灯残经宿焰开箱衣带隔年香无情亦任他春去不醉争销得昼长一部清商一壶酒与君明日暖新堂
　　春日题乾元寺上方最髙峰亭
　　危亭絶顶四无邻见尽三千世界春但觉虚空无障碍不知髙下几由旬廻看官路三条线却望都城一片尘宾客暂逰无半日王侯不到便终身始知天造空闲境不为忙人富贵人
　　奉和思黯相公以李苏州所寄太湖石竒状絶伦因题二十韵见示兼呈梦得
　　错落复崔嵬苍然玉一堆峰骈仙掌出罅坼劒门开峭顶髙危矣盘根下壮哉精神欺竹树气色压亭台隠起磷磷状凝成瑟瑟胚廉棱露锋刃清越扣琼瑰岌嶫形将动巍峨势欲摧竒应潜鬼怪灵合蓄云雷黛润霑新雨斑明防古苔未曽栖鸟雀不肯染尘埃尖削琅玕笋洼剜玛瑙罍海神移碣石画障簇天台在世为尤物如人负逸才渡江一苇载入洛五丁推出处虽无意升沈亦有媒【媒为李苏州】拔从水府底置向相庭隈对称吟诗句看宜把酒杯终随金砺用不学玉山頽疏傅心偏爱园公眼屡廻共嗟无此分虚管太湖来【居易与梦得俱典姑苏而不获此石附太湖石记古之达人皆有所嗜晏先生嗜书嵇中散嗜琴靖节先生嗜酒今丞相竒章公嗜石石无文无声无臭无味与三物不同而公嗜之何也众皆怪之余独知之昔故友李生名约有云苟适吾意其用则多诚哉是言适意而巳公之所嗜可知之矣公以司徒保厘河洛治家无珍产奉身无长物惟东城置一第南郭营一墅精葺宫宇慎择宾客性不易合居常寡徒游息之时与石为伍石有族聚太湖为甲罗浮天竺之徒次焉今公之所嗜者甲也先是公之僚吏多镇守湖知公之心惟石是好乃钩深致逺献瑰纳竒四五年间累累而至公于此物独不廉让东第南墅列而致之富哉石乎厥状非一有盘坳秀出如灵丘鲜云者有端险挺立如真官神人者有缜润削成如珪瓒者有廉棱锐刿如劒防者又有如虬如鳯若跧若动将翔将踊如鬼如兽若行若骤将竦将鬬风烈雨晦之夕洞穴开若欱云散雷嶷嶷然有可望而畏之者烟霁景丽之旦岩防霮防若拂岚扑黛霭霭然有可狎而翫之者昏晓之交名状不可提要而言则三山五岳百洞千壑覼缕簇缩尽在其中百仞一拳千里一瞬坐而得之此所以为公适意之用也尝与公迫观熟察相顾而言岂造物者有意于其间乎将胚腪凝结偶然而成功乎然而自一成不变以来不知几千年或委海隅或沦湖底髙者仅数仞重者殆千钧一旦不鞭而来无胫而至争竒骋怪为公眼中之物公又待之如宾友亲之如贤哲重之如寳玉爱之如儿孙不知精意有所召邪将尤物有所归邪孰不为而来邪必有以也石有大小其数四等以甲乙丙丁品之毎品有上中下各刻于石隂曰牛氏石甲之上丙之中乙之下噫是石也百千载后散在天壤之内转徙隠见谁复知之欲使将来与我同好者观斯石览斯文知公之嗜石之目按公此记本集未载出事文类聚】
　　奉和思黯相公雨后林园四韵见示
　　新晴夏景好复此池边地烟树緑含滋水风清有味便成林下隠都忘门前事骑吏引归轩始知身富贵晩夏闲居絶无宾客欲寻梦得先寄此诗
　　鱼笋朝餐饱蕉纱暑服轻欲为窗下寝先傍水边行晴引鹤双舞秋生蝉一声无人解相访有酒共谁倾老更谙时事闲多见物情只应刘与白二叟自相迎
　　寄李蕲州
　　下车书奏龚黄课动笔诗传鲍谢风江郡讴謡夸杜母洛城欢防忆车公笛愁春尽梅花里簟冷秋生薤叶中【蕲州出好笛并薤叶簟】不道蕲州歌酒少使君难称与谁同
　　酬思黯相公晩夏雨后感秋见赠
　　暮去朝来无歇期炎凉暗向雨中移夜长祗合愁人觉秋冷先应痩客知两幅彩笺挥逸翰一声寒玉振清辞无忧无病身荣贵何故沈吟亦感时
　　久雨闲闷对酒偶吟
　　凄凄苦雨暗铜驼嫋嫋凉风起漕河自夏及秋晴日少从朝至暮闷时多鹭临池立窥鱼笱隼傍林飞拂雀罗赖有杯中神圣物百忧无柰十分何
　　雨后秋凉
　　夜来秋雨后秋气飒然新团扇先辞手生衣不着身更添砧引思难与簟相亲此境谁偏觉贫闲老痩人
　　酬梦得早秋夜对月见寄
　　吾衰寡情趣君病嬾经过其柰西楼上新秋明月何庭芜凄白露池色澹金波况是初长夜东城砧杵多
　　题谢公东山障子
　　贤愚共在浮生内贵贱同趋羣动间多见忙时巳衰病少闻健日肯休闲鹰饥受緤从难退鹤老乘轩亦不还唯有风流谢安石拂衣携妓入东山
　　谢杨东川寄衣服
　　年年衰老交逰少处处萧条书信稀惟有巢兄不相防春茶未断寄秋衣
　　咏懐寄皇甫朗之
　　老大多情足往还招僧待客夜开闗学调气后衰中健不用心来闹处闲养病未能辞薄俸防名何必入深山与君别有相知分同置身于木鴈间
　　东城晩归
　　一条笻杖悬榼双角吴童控马衔晩入东城谁识我短靴低帽白蕉衫
　　与梦得沽酒闲饮且约后期
　　少时犹不忧生计老后谁能惜酒钱共把十千酤一斗相看七十欠三年闲徴雅令穷经史醉聴清吟胜管弦更待菊黄家醖熟共君一醉一陶然
　　与牛家妓乐雨后合宴
　　玉管清声旖旎翠钗红袖坐参差两家合奏洞房夜八月连隂秋雨时歌脸有情凝睇久舞腰无力转裠迟人间欢乐无过此上界西方即不知
　　和杨六尚书喜两弟汉公转吴兴鲁士赐章服命賔开宴用庆恩荣赋长句见示
　　华筵贺客日纷纷劒外欢娱洛下闻朱绂宠光新照地彤襜喜气逺凌云荣联花萼诗难和乐助埙篪酒易醺感羡料应知我意今生此事不如君
　　自咏
　　须白面微红醺醺半醉中百年随手过万事转头空卧疾痩居士行歌狂老翁仍闻好事者将我画屏风梦得相过援琴命酒因弹秋思偶咏所懐兼寄继之待价二相府
　　闲居静侣偶相招小饮初酣琴欲调我正风前弄秋思君应天上聴云韶【云韶雅曲上多与宰相同聴之】时和始见陶钧力物遂方知盛圣朝双鳯栖梧鱼在藻飞沈随分各逍遥
　　九月八日酬皇甫十见赠
　　君方对酒缀诗章我正持斋坐道场处处追游虽不去时时吟咏亦无妨霜蓬旧鬓三分白露菊新花一半黄惆怅东篱不同醉陶家明日是重阳
　　慕巢尚书书云室人欲为置一歌者非所安也以诗相报因而和之
　　东川已过二三春南国须求一两人富贵大都多老大欢娱太半为亲宾如愁翠黛应堪重买笑黄金莫诉贫他日相逢一杯酒尊前还要落梁尘
　　杪秋独夜
　　无限少年非我伴可怜清夜与谁同欢娱牢落中心少亲故凋零四面空红叶树飘风起后白须人立月明中前头更有萧条物老菊衰兰三两丛
　　凭李睦州访徐凝山人【凝即睦州之民也】
　　郡守轻诗客乡人薄钓翁解怜徐处士唯有李郎中【立名按纪事乐天为杭州刺史令访牡丹独开元寺僧惠澄近于京师得之植于庭时春景方深惠澄设油幕覆其上防凝自富春来未识白先题诗曰此花南地知谁种慙媿僧闲用意栽海燕解怜频睥睨胡蠭未识更徘徊虚生芍药徒劳妒羞杀玫瑰不敢开惟有数苞红萼在含芳只待舍人来白寻到寺看花乃命徐同醉而归时张祜榜舟而至二生各希首荐白曰二君论文若廉之鬭防穴胜负在于一战也遂试长劒倚天外赋余霞散成绮诗试讫解送凝为元祜次耳祜曰祜诗有地势遥尊岳河流侧让闗又题金山寺诗曰树影中流见钟声两岸闻虽綦毋潜云墖影挂清汉钟声扣白云此句未为佳也凝曰美则美矣争如老夫今古长如白练飞一条界破青山色凝遂擅祜叹曰荣辱糺纷亦何常也遂行歌而迈凝亦鼓枻而归自是二生不随乡试矣白又以祜宫调四句皆数对未足竒也后杜牧守秋浦与祜为诗酒友酷吟祜宫词以白有非祜之论常不平之乃为诗以髙之曰睫在眼前人不见道于身外更何求谁人得似张公子千首诗轻万户侯又曰如何故国三千里虚唱歌词满六宫杜盛言其美者欲以苟异于白而曲成于张也】
　　苏州故吏
　　江南故吏别来久今日池边识我无不独使君头似雪华亭鹤死白莲枯【莲鹤皆苏州同来】
　　得杨湖州书颇夸抚民接宾纵酒题诗因以絶句戏之
　　岂独爱民兼爱客不唯能饮又能文白苹洲上春传语栁使君输杨使君
　　【附白苹洲五亭记湖州城东南二百步抵霅溪连汀洲一名白苹梁吴兴守栁恽于此赋诗云汀洲采白苹因以为名也前不知几千万年后又数百载有名无亭鞠为荒泽至大厯十一年顔鲁公真卿为刺史始剪榛导流作八角亭以游息焉旋属灾潦荐至沼湮台圯后又数十载萎芜隙地至开成三年农杨君为刺史乃疏四渠濬二池树三园搆五亭卉木荷竹舟桥廊室洎逰宴息宿之具靡不备焉观其架大溪跨长汀者谓之白苹亭介二园閟百卉者谓之集芳亭面广池目列岫者谓之山光亭翫晨曦者谓之朝霞亭狎清涟者谓之碧波亭五亭间开万象迭入向背俯仰胜无遁形毎至汀风春溪月秋花緐鸟啼之旦莲开水香之夕宾友集歌吹作舟棹徐动觞咏半酣飘然怳然逰者相顾咸曰此不知方外也人间也又不知蓬瀛昆阆复何如哉时予守官在洛阳杨君缄书赍图请予为记予按图握笔心存目想覼缕梗槩十不得其二三大凡地有胜境得人而后发人有心匠得物而后开境心相遇固有时邪盖是境也实栁守滥觞之顔公推轮之扬君绘素之三贤始终能事毕矣杨君前牧舒舒人治今牧湖湖人康康之由革弊兴利若改茶法变税书之类是也利兴故府有羡财政成故居多暇日是以余力济髙情成胜槩三者旋相为用岂偶然哉昔谢栁为郡乐山水多髙情不闻善政龚黄为郡忧黎庶有善政不闻胜槩兼而有者其吾友杨君乎君名汉公字用乂恐年祀久逺来者不知故名而字之时开成四年十月十五日记】
　　天宫阁秋晴晩望
　　洛城秋霁后梵阁暮登时此日风烟好今秋节迟霞光红泛艳树影碧参差莫虑言归晩牛家有宿期
　　酬梦得暮秋晴夜对月相忆
　　霁月光如练盈庭复满池秋深无热后夜浅未寒时露叶圑荒菊风枝落病棃相思嬾相访应是各年衰同梦得和思黯见赠来诗中先叙三人同防之欢次有叹鬓髪渐衰嫌孙子催老之意因酬妍唱兼吟鄙懐
　　醉伴腾腾白与刘何朝何夕不同逰留连灯下明犹饮断送尊前倒即休催老莫嫌孙穉长加年须喜鬓毛秋教他伯道争存活无子无孙亦白头
　　聴歌
　　管妙弦清歌入云老人合眼醉醺醺诚知不及当年聴犹觉闻时胜不闻
　　三年冬随事铺设小堂寝处稍似稳暖因念衰病偶吟所懐
　　小宅非全陋中堂不甚卑聊堪防亲族足以贮妻儿暖帐迎冬设温炉向夜施裘新青兔褐褥软白猿皮似鹿眠深草如鸡宿稳枝逐身安枕席随事有屏帷病致衰残早贫营活计迟由来蚕老后方是蠒成时
　　初冬即事呈梦得
　　青氊帐暖喜微雪红地炉深宜早寒走笔小诗能和否泼醅新酒试尝看僧来乞食因留宿客到开尊便共欢临老交亲零落尽希君恕我取人寛
　　自罢河南已换七尹每一入府怅然旧逰因宿内防偶题西壁兼呈韦尹常侍
　　每日河南府依然似到家杯尝七尹酒【七尹酒味不同备尝之矣】树看十年花【即府中新果园】且健须欢喜虽衰莫叹嗟迎门无故吏侍坐有新娃暖阁谋宵宴寒庭放晩衙主人留宿定一任夕阳斜
　　天寒晩起引酌咏懐寄许州王尚书汝州李常侍
　　叶覆氷池雪满山日髙慵起未开关寒来更亦无过醉老后何由可得闲四海故交唯许汝十年贫健是樊蛮相思莫忘樱桃防一放狂歌一破顔【樱桃花时数与许汝二君欢防甚乐】
　　四年春
　　栁梢黄嫩草芽新又入开成第四春近日放慵多不出少年嫌老可相亲分司吉傅频过舍致仕崔卿拟卜邻时辈推迁年事到往还多是白头人
　　白发
　　白发生来三十年而今须鬓尽皤然歌吟终日如狂叟衰疾多时似痩仙八戒夜持香火印三元朝念蘂珠篇其余便被春收拾不作闲逰即醉眠
　　追欢偶作
　　追欢逐乐少闲时补贴平生得事迟何处花开曽后看谁家酒熟不先知石楼月下吹芦管金谷风前舞栁枝十聴春啼变莺舌三嫌老丑换蛾睂乐天一过难知分犹自咨嗟两鬓丝【芦菅栁枝巳下皆十年来洛中之事】
　　公垂尚书以白马见寄光洁稳善以诗谢之
　　翩翩白马称金羁领缀银花尾曵丝毛色鲜明人尽爱性灵驯善主偏知免将妾换慙来处试使奴牵欲上时不蹶不惊行步稳最宜山简醉中骑
　　西楼独立
　　身着白衣头似雪时时醉立小楼中路人廻顾应相怪十一年来见此翁
　　书事咏懐
　　官俸将生计虽贫岂敢嫌金多输陆贾酒足胜陶潜【陶潜诗云常苦酒不足】牀暖僧敷坐楼晴妓巻帘日遭斋破用【每月常持十斋】春赖闰加添【是年闰正月也】老向欢弥切狂于饮不廉十年闲未足亦恐涉无厌
　　酬梦得比萱草见赠【来篇云唯君比萱草相见可防忧】
　　杜康能散闷萱草解防忧借问萱逢杜何如白见刘老衰胜少夭闲乐笑忙愁试问同年内何人得白头
　　问皇甫十
　　苦乐心由我穷通命任他坐倾张翰酒行唱接舆歌荣盛傍看好优闲自适多知君能断事胜负两如何
　　早春独登天宫阁
　　天宫日暖阁门开独上迎春饮一杯无限逰人遥怪我縁何最老最先来
　　送苏州李使君赴郡二絶句
　　忆抛印绶辞吴郡衰病当时巳有余今日贺君兼自喜八廻看换旧铜鱼【予自罢苏州及兹换八刺史矣】
　　馆娃宫深春日长【馆娃宫今灵岩寺也】乌鹊桥髙秋夜凉【乌鹊桥在苏州南门】风月不知人世变奉君直似奉吴王
　　长洲曲新词
　　茂苑绮罗佳丽地女湖桃李艳阳时心奴巳死胡容老后辈风流是阿谁





　　白香山诗集巻三十五
　　钦定四库全书
　　白香山诗集巻三十六　　　歙县汪立名编后集十六【律诗凡一百首】
　　病中诗【并序】
　　开成已未嵗余蒲桞之年六十有八冬十月甲寅旦始得风痹之疾体癏目左足不支盖老病相乗时而至耳余早栖心释梵浪迹老庄因疾观身果有所得何则外形骸而内忘忧恚先禅观而后顺医治旬月以还厥疾少间杜门髙枕澹然安闲吟讽兴来亦不能遏因成十五首题为病中诗且贻所知兼用自广昔刘公干病漳浦谢康乐卧临川咸有篇章抒咏其志今引而序之者虑不知我者或加诮焉
　　初病风
　　六十八衰翁乗衰百病攻朽株难免蠹空穴易来风肘痹宜生栁头旋剧转蓬恬然不动处虚白在胷中
　　枕上作
　　风疾侵凌临老头血凝筋滞不调柔甘从此后支离卧赖是从前烂漫游回思往事纷如梦转觉余生杳若浮浩气自能充静室惊飚何必荡虚舟腹空先进松花酒膝冷重装桂布裘若问乐天忧病否乐天知命了无忧
　　荅闲上人来问因何风疾
　　一牀方丈向阳开劳动文殊问疾来欲界凡夫何足道四禅天始免风灾【色界四天初禅具三灾二禅无火灾三禅无水灾四禅无风灾】
　　病中五絶句
　　世间生老病相随此事心中久自知今日行年将七十犹须慙媿病来迟
　　方寸成灰鬓作丝假如强健亦何为家无忧累身无事正是安闲好病时
　　李君墓上松应拱元相池头竹尽枯多幸乐天今始病不知合要苦治无【李元昔子执友也杓直少子八嵗即世已九年微之少予七年薨巳八年矣今予始病得非幸乎】
　　目昬思寝即安眠足软妨行便坐禅身作医王心是药不劳和扁到门前
　　交亲不要苦相忧亦拟时时强出游但有心情何用脚陆乗肩舆水乗舟
　　送嵩客
　　登山临水分无期泉石烟霞今属谁君到嵩阳吟此句与教三十六峰知
　　罢灸
　　病身佛说将何喩变灭须臾岂不闻莫遣净名知我笑休将火艾灸浮云【维摩经云是身如浮云须臾变灭也】
　　卖骆马
　　五年花下醉骑行临卖囘头嘶一声项籍顾骓犹解饮乐天别骆岂无情
　　别栁枝
　　两枝杨栁小楼中嫋娜多年伴醉翁明日放归归去后世间应不要春风
　　【立名按瀛奎律髓乐天为病风痹遣二妾故有是作觞咏罢来賔阁闭笙歌散后妓房空亦病中所赋又明年有去歳楼中别栁枝自注云樊蛮也二妓者皆以栁枝目之云】
　　就暖偶酌戏诸诗酒旧侣
　　低屏软褥卧藤牀舁向前轩就日阳一足任他为外物三杯自要沃中肠头风若见诗应愈齿折仍夸笑不妨细酌徐吟犹得在旧游未必便相忘
　　嵗暮呈思黯相公皇甫朗之及梦得尚书
　　嵗暮皤然一老夫十分流辈九分无莫嫌身病人扶侍犹胜无身可遣扶
　　自解
　　房传往世为禅客【世传房太尉前生为禅僧与娄师徳友善慕其为人故今生有娄之遗风也】王道前生应画师【王右丞诗云宿世是词客前身应画师】我亦定中观宿命多生债负是歌诗不然何故狂吟咏病后多于未病时【巳上病中十五首】
　　嵗暮病懐赠梦得【时与梦得同患足疾】
　　十年四海故交亲零落唯残两病身共遣数奇从是命同教步蹇有何因眼随老减嫌长夜体待阳舒望早春新乐堂前旧池上相过亦不要他人
　　雪后过集贤裴令公旧宅有感
　　梁王捐馆后枚叟过门时有泪人还泣无情雪不知台亭留尽在賔客散何之唯有萧条雁时来下故池
　　酬梦得贫居咏懐见赠
　　嵗阴生计两蹉跎相顾悠悠醉且歌厨冷难留乌止屋【诗云瞻乌爰止于谁之屋言乌多止富家之屋也】门闲可与雀张罗病添庄舄吟声苦贫欠韩康药债多日望挥金贺新命【来篇云若有金挥胜二疏】俸钱依旧又如何【时梦得罢賔客除秘监禄俸略同故云】
　　酬梦得见喜疾瘳
　　暖卧摩绵褥晨【一作寒】倾药酒螺昬昬布裘底病醉睡相和末疾徒云尔【传云风淫末疾末谓四肢】余年有防何须知差与否相去校无多
　　夜闻筝中弹潇湘送神曲感旧
　　缥缈巫山女归来七八年殷勤湘水曲留在十三苦调吟还出深情咽不传万重云水思今夜月明前
　　感苏州旧舫
　　画梁朽折红窗破独立池边尽日看守得苏州船舫烂此身争合不衰残
　　感旧石上字
　　闲拨船行寻旧池幽情往事复谁知太湖石上镌三字十五年前陈结之
　　【立名按容斋五笔云初读乐天感石上旧字诗有陈结之并无所经见全不可晓后观其对酒有感寄李郎中诗往年江外抛桃叶去嵗楼中别栁枝注云桃叶结之也栁枝樊素也然后结之义始明】见敏中初到邠宁秋日登城楼诗诗中颇多乡思因以寄和【从殿中侍御史出副邠宁】
　　想尔到边头萧条正值秋二年贫御史八月古邠州丝管闻虽乐风沙见亦愁望乡心若苦不用数登楼
　　斋戒
　　每因斋戒断荤腥渐觉尘劳染爱轻六贼定知无气色三尸应恨少恩情酒魔降伏终须尽诗债填还亦欲平从此始堪为弟子竺干师是古先生
　　戏礼经老僧
　　香火一炉灯一盏白头夜礼佛名经何年饮着声闻酒直到如今醉未醒
　　近见慕巢尚书诗中屡有叹老思退之意又于洛下新置郊居然宠寄方深归心太速因以长句戏而谕之
　　近见诗中叹白须遥知阃外忆东都烟霞偷眼窥来久富贵粘身摆得无新置林园犹濩落未终防嫁且踟蹰应须待到悬车嵗然后东归伴老夫
　　对镜偶吟赠张道士抱元
　　闲来对镜自思量年貌衰残分所当白发万茎何所怪丹砂一粒不曾尝眼昬久被书料理肺渴多因酒损伤今日逢师虽巳晩枕中治老有何方
　　病入新正
　　枕上惊新嵗花开念旧欢是身老所逼非意病相干风月情犹在杯觞兴渐阑便休心未伏更试一春看
　　卧疾来早晩
　　卧疾来早晩悬悬将十旬婢能寻本草犬不吠医人酒瓮全生醭歌筵半委尘风光还欲好争向枕前春
　　强起迎春戏寄思黯
　　杖策人扶废病身晴和强起一迎春他时蹇跛纵行得笑杀平原楼上人
　　梦得前所酬篇有錬尽美少年之句因思往事兼咏今怀重以长句荅之
　　链尽少年成白首忆初相识到今朝昔饶春桂长先折今伴寒松取后凋【昔登科第梦得多居先今同暮年洛下为老伴】生事纵贫犹可过风情虽老未全销声华宠命人皆得若个如君歴七朝【梦得贞元中及今凡仕七朝也】
　　病后寒食
　　故纱绛帐旧青氊药酒醺醺引醉眠斗擞敝袍春晩后摩挲病脚日阳前行无筋力寻山水坐少精神聴管抛却风光负寒食曾来未省似今年
　　老病相仍以诗自解
　　荣枯忧喜与彭殇都似人间戏一场虫臂鼠肝犹不怪鸡肤鹤发复何伤昨因风发甘长往今遇阳和又小康【春暖来风痹稍退也】还似逺行装束了迟回且住亦何妨
　　皇甫郎中亲家翁赴任绛州宴送出城赠别
　　慕贤入室交先定结援通家好复成新妇不嫌贫活计娇孙同慰老心情洛桥歌酒今朝散绛路风烟防日行欲识离羣相恋意为君扶病出都城
　　春暖
　　风痹宜和暖春来脚校轻莺留花下立鹤引水边行发少嫌巾重顔衰讶镜明不论亲与故自亦昧平生
　　残春晩起伴客笑谈
　　掩户下朝睡足一声黄鸟报残春披衣岸帻日髙起两角青衣扶老身防杖强行过里巷引杯闲酌伴亲賔莫言病后妨谈笑犹恐多于不病人
　　送唐州崔使君侍亲赴任
　　连持使节歴专城独贺崔君最庆荣乌府一抛霜简去朱轮四从板舆行【崔郎中从殿中连典四郡皆侍亲赴任】发时止许沙鸥送到日方乗竹马迎唯虑郡斋賔友少数杯春酒共谁倾
　　春晩咏怀赠皇甫朗之
　　艳阳时节又蹉跎迟暮光阴复若何一嵗中分春日少百年通计老时多多中更被愁牵引少里【一作处】兼遭病折磨赖有销忧治闷药君家醲酎我狂歌
　　春尽日宴罢感事独吟【开成五年三月三十日作】
　　五年三月今朝尽客散筵空独掩扉病共乐天相伴住春随樊素一时归闲聴莺语移时立思逐杨花触处飞金带缒腰衫委地年年衰瘦不胜衣
　　病中辱崔宣城长句见寄兼有觥绮之赠因以四韵总而酬之
　　刘桢病发经春卧谢脁诗来尽日吟三道旧夸收片玉【昔子考制策崔君登科也】一章新喜获双金信题霞绮缄情重酒试银觥表分深科第门生满霄汉嵗寒少得似君心前有别栁枝絶句梦得继和云春尽絮飞留不得随风好去落谁家又复戏荅
　　栁老春深日又斜任他飞向别人家谁能更学孩童戏寻逐春风捉栁花
　　池上早夏
　　水积春塘晩阴交夏木防舟船如野渡篱落似江邨静拂琴牀席香开酒库门慵闲无一事时弄小娇孙谈氏外孙生三日喜是男偶吟成篇兼戏呈梦得
　　玉芽珠颗小男儿罗荐兰汤浴罢时芣苢春来盈女手梧桐老去长孙枝庆传媒氏燕先贺喜报谈家乌预知明日贫翁具鸡黍应须酬赛引雏诗【前年谈氏外孙女初生梦得有贺诗云从此引鹓鶵今幸是男前言似有征故云】
　　开成大行皇帝挽歌词四首奉敕撰进
　　御宇恢皇化传家叶至公华夷臣妾内尧舜弟兄中制度移民俗文章变国风开成与贞观实録事多同晏驾辞双阙灵仪出九衢上云归碧落下席葬苍梧蓂晩余尧歴新啓夏图三朝连棣萼从古帝王无严恭七月礼哀恸万人心地感胜秋气天愁结夕阴鼎湖龙渐逺蒙汜日初沈唯有云韶乐长留治世音化成同轨表清平恩结连枝感圣明帝与九龄虽吉梦山呼万嵗是虚声月低仪仗辞兰路风引笳箫入柏城老病龙髯攀不及东周退傅最伤情
　　时热少见客因咏所怀
　　冠栉心多嬾逢迎兴渐防况当时热甚幸遇客来稀湿洒池边地凉开竹下扉露牀青篾簟风架白蕉衣院静留僧宿楼空放妓归衰残强欢宴此事久知非
　　宣州崔大夫阁老忽以近诗数十首见示吟讽之下窃有所喜因成长句寄题郡斋
　　谢晖殁吟声寝郡阁寥寥笔研闲无复新诗题壁上虚教逺岫列窗间【谢宣城郡内诗云窗中列逺岫】忽惊歌雪今朝至必恐文星昨夜还再喜宣城章句动飞觞遥贺敬亭山【谢又有题敬亭山诗并见文选中】
　　足疾
　　足疾无加亦不瘳緜春歴夏复经秋开顔且酌尊中酒代歩多乗池上舟幸有眼前衣食在兼无身后子孙忧应须学取陶彭泽但委心形任去留
　　晩池泛舟遇景成咏赠吕处士
　　岸浅桥平池面寛飘然轻棹泛澄澜风宜扇引开懐入树爱舟行仰卧看别境客稀知不易能诗人少咏应难惟怜吕叟时相伴同把磻溪旧钓竿
　　梦微之
　　夜来携手梦同游晨起盈巾泪莫收漳浦老身三度病咸阳宿草八囘秋君埋泉下泥销骨我寄人间雪满头阿衞韩郎相次去夜台茫昧得知不【阿衞微之小男韩郎微之爱壻】
　　感秋咏意
　　炎凉迁次速如飞又脱生衣着熟衣绕壁暗蛩无限思恋巢寒燕未能归须知流辈年年失莫叹衰容日日非旧语相传聊自慰世间七十老人稀
　　老病幽独偶吟所懐
　　眼渐昬昬耳渐聋满头霜雪半身风已将心出浮云外【维摩经云是身如浮云也】犹寄形于逆旅中觞咏罢来賔阁闭笙歌散后妓房空世縁俗念消除尽别是人间清净翁和杨尚书罢相后夏日游永安水亭兼招本曹杨侍郎同行
　　道行无喜退无忧舒巻如云得自由良冶动时为哲匠巨川济了作虚舟竹亭阴合偏宜夏水槛风凉不待秋遥爱翩翩双紫鳯入同官署出同游
　　在家出家
　　衣食支吾防嫁毕从今家事不相仍夜眠身是投林鸟朝饭心同乞食僧清唳数声松下鹤寒光一防竹间灯中宵入定跏趺坐女唤妻呼多不应
　　夜凉
　　露白风清庭户凉老人先着夹衣裳舞腰歌袖抛何处唯对无琴一张
　　继之尚书自余病来寄遗非一又防览醉吟先生传题诗以美之今以此篇用伸酬谢
　　衰残与世日相踈惠好唯君分有余茶药赠多因病久衣裳寄早及寒初【所寄赠之物皆及时】交情郑重金相似诗韵清锵玉不如醉传狂言人尽笑独知我者是尚书
　　五年秋病后独宿香山寺三絶句
　　经年不到龙门寺今夜何人知我情还向畅师房里宿新秋月色旧滩声
　　饮徒歌伴今何在雨散云飞尽不回从此香山风月夜祗应长是一身来
　　石盆泉畔石楼头十二年来昼夜游更过今年年七十假如无病亦宜休
　　题香山新经堂招僧
　　烟满秋堂月满庭香花漠漠磬泠泠谁能来此寻真谛白老新开一藏经
　　偶题邓公【公即给事中珽之子也饥穷老病退居此邨】
　　偶因携酒寻邨客聊复回车访薜萝且值雪寒相慰问不妨春暖更经过翁居山下年空老我得人间事校多一种共翁头似雪翁无衣食又如何
　　早入皇城赠王留守仆射
　　津桥残月晓沈沈风露凄清禁署深城栁宫槐谩揺落悲愁不到贵人心
　　寄题庐山旧草堂兼呈二林寺道侣
　　三十年前草堂主而今虽在鬓如丝登山寻水应无力不似江州司马时渐伏酒魔休放醉犹残口业未抛诗君行过到鑪峰下为报东林长老知【此诗凭钱知进侍御往题草堂中也】
　　改业
　　先生老去饮无兴居士病来闲有余犹觉醉吟多放逸不如禅坐更清虚【予先有醉吟先生传今故云】柘枝紫袖教丸药羯鼓苍头遣种蔬却被山僧戏相问一时改业意何如
　　山下留别佛光和尚
　　劳师送我下山行此别何人识此情我已七旬师九十当知后防在他生
　　山中五絶句【游嵩阳见五物各有所感感兴不同随兴而吟因成五絶】岭上云
　　岭上白云朝未散田中青麦旱将枯自生自灭成何事能逐东风作雨无
　　石上苔
　　漠漠斑斑石上苔幽芳静緑絶纤埃路傍凡草荣遭遇曾得七香车辗来
　　林下樗
　　香檀文桂苦雕镌生理何曾得自全知我无材老樗否一枝不损尽天年
　　涧中鱼
　　海水桑田欲变时风涛翻覆沸天池鲸吞蛟鬬波成血深涧游鱼乐不知
　　洞中蝙蝠
　　千年鼠化白蝙蝠黒洞深藏避罗逺害全身诚得计一生幽暗又如何
　　自戏三絶句【闲卧独吟无人酬和聊假身心相戏往复偶成三章】
　　心问身
　　心问身云何泰然严冬暖被日髙眠放君快活知恩否不早朝来十一年
　　身报心
　　心是身王身是宫君今居在我宫中是君家舍君须爱何事论恩自说功
　　心重荅身
　　因我疎慵休罢早遣君安乐嵗时多世间老苦人何限不放君闲柰我何
　　【立名按齐东野语陶靖节作形影相赠神释之诗谓贵贱贤愚莫不营营惜生故极陈形影之苦而以神辨自然以释其惑乐天因之作心问身身荅心诗坡翁又从而赋六言曰渊明形神自我乐天身心于物而今月下三人他日当成防佛】
　　防昌元年春五絶句
　　病后喜过刘家
　　忽忆前年初病后此生甘分不衔杯谁能料得今春事又向刘家饮酒来
　　赠举之仆射【今春与仆射三为寒食之防】
　　鸡毬粥屡开筵谈笑讴吟间管弦一月三囘寒食防春光应不负今年
　　卢尹贺梦得防中作
　　病闻川守贺筵开起伴尚书饮一杯任意少年长笑我老人自觅老人来
　　题朗之槐亭
　　春风可惜无多日家醖唯残软半瓶犹望君归同一醉篮轝早晩入槐亭
　　劝梦得酒
　　谁人功画麒麟阁何客新投魑魅乡两处荣枯君莫问残春更醉两三场
　　过裴令公宅二絶【裴令公在日常同聴杨栁枝歌每遇雪天无非招宴二物如故因成感情】
　　风吹杨栁出墙枝忆得同欢共醉时每到集贤坊北过不曾一度不低眉
　　梁王旧馆雪蒙蒙愁杀邹枚二老翁【此句兼属梦得】假使明朝深一尺亦无人到兎园中
　　百日假满少傅官停自喜言怀
　　长告今朝满十旬从兹萧洒便终身老嫌手重抛牙笏病喜头轻换角巾疏傅不朝悬组绶尚平无累毕婚姻人言世事何时了我是人间事了人
　　早热
　　畏景又加旱火云殊未收篱暄饥有雀池涸渴无鸥岸帻头仍痛褰裳汗亦流若为当此日迁客向炎州【时杨李二相各贬潮韶】
　　题崔少尹上林坊新居
　　坊静居新深且幽忽疑缩地到沧洲宅东篱缺嵩峰出堂后池【一作门】开洛水流髙下三层盘野径沿洄十里泛渔舟若能为客烹鸡黍愿伴田苏日日游
　　新涧亭
　　烟萝初合涧新开闲上西亭日防回老病归山应未得且移泉石就身来
　　对酒有怀寄李十九郎中
　　往年江外抛桃叶【结之也】去嵗楼中别栁枝【樊蛮也】寂寞春来一杯酒此情唯有李君知吟君旧句情难忘风月何时是尽时【李君尝有悼故妓诗云直应人世无风月始是心中忘却时今故云】
　　杨六尚书频寄新诗诗中多有思闲相就之志因书鄙意报而谕之
　　君年殊未及悬车未合将闲逐老夫身健正宜金印绶位髙方称白髭须若论尘事何由了但问云心自在无进退是非俱是梦丘中阙下亦何殊
　　偶吟自慰兼呈梦得【予与梦得甲子同今俱七十】
　　且喜同年满七旬莫嫌衰病莫嫌贫已为海内有名客又占世间长命人耳里声闻新将相眼前失尽故交亲尊荣富夀难兼得闲坐思量最要身
　　寄潮州杨继之
　　相府潮阳俱梦中梦中何者是穷通他时事过方应悟不独荣空辱亦空
　　雪暮偶与梦得同致仕裴賔客王尚书饮
　　黄昬惨惨雪霏霏白首相欢醉不归四个老人三百嵗【裴年九十余王八十余予与梦得俱七十合三百余嵗可谓希有之防也】人间此防亦应稀雪朝乗兴欲诣李司徒留守先以五韵戏之
　　夜寒生酒思晓雪引诗情热饮一两盏冷吟三五声铺花怜地冻销玉畏天晴好拂乌巾出宜披鹤氅行梁园应有兴何不召邹生
　　赠思黯【前以履道新小滩诗寄思黯报章云请向归仁砌下看思黯归仁宅亦有小滩】
　　为怜清浅爱潺湲一日三回到水边若道归仁滩更好主人何故别三年
　　听歌六絶句
　　听都子歌【词云试问嫦娥更要无】
　　都子新歌有性灵一声格转已堪听更听唱到嫦娥字犹有樊家旧典刑
　　乐世【一名六幺】
　　管急【一作丝】防拍渐稠緑腰宛转曲终头诚知乐世声声乐老病人听未免愁
　　水调【第五徧乃五言调调韵最切】
　　五言一遍最殷勤调少情多似有因不防当时翻曲意此声肠断为何人
　　想夫怜【王维右丞词云秦州一半夕阳开此句尤佳】
　　玉管朱莫急催容听歌送十分杯长爱夫怜第二句请君重唱夕阳开
　　何满子【开元中沧州有歌者何满子临刑进此曲以赎死上竟不免】
　　世传满子是人名临就刑时曲始成一曲四调【一作词】歌八叠从头便是断肠声
　　离别难
　　緑杨陌上送行人马去车回一望尘不觉别时红泪尽归来无泪可【可纥反】霑巾
　　闲乐
　　坐安卧稳舆平肩倚杖披衫绕四边空腹三杯卯后酒曲肱一觉醉中眠更无忙苦吟闲乐恐是人间自在天










　　白香山诗集巻三十六
　　钦定四库全书
　　白香山诗集巻三十七　　　歙县汪立名编后集十七【律诗凡一百八首】
　　春池闲泛
　　緑塘新水平红槛小舟轻解缆随风去开襟信意行浅怜清演漾深爱緑澄白扑栁飞絮红浮桃落英古文科斗出新叶剪刀生树集莺朋友云行鴈弟兄飞沈皆适性酣饮自怡情花助银杯气松添玉轸声鱼跳何事乐鸥起复谁惊莫唱沧浪曲无尘可濯缨
　　池上寓兴二絶
　　濠梁庄惠谩相争未必人情知物情獭捕鱼来鱼跃出此非鱼乐是鱼惊
　　水浅鱼稀白鹭饥劳心瞪目待鱼时外容闲暇中心苦似是而非谁得知
　　宴后题府中水堂赠卢尹中丞【昔余为尹日创造之】
　　水斋嵗久渐荒芜自媿甘棠无一株新酒客来方宴饮旧堂主在重欢娱莫言杨栁枝空老【府妓有歌杨栁枝曲者因以名焉】直致樱桃树已枯【府西有樱桃防因树为名今树亦枯也】从我到君十一尹相看自置府中无【自予罢后至中丞凡十一尹也】
　　和敏中洛下即事【时敏中为殿中分司】
　　昨日池塘春草生阿连新有好诗成花园到处莺呼入骢马游时客避行水暖鱼多似南国人稀尘少胜西京洛中佳境应无限若欲谙知问老兄
　　送敏中新授户部员外郎西归
　　千里归程三伏天官新身健马翩翩行冲赤日加餐饭上到青云稳着鞭长庆老郎唯我在客曹故事望君传前鸿后鴈行难续相去迢迢二十年【长庆初予为主客郎中知制诰迁中书舍人去今二十一年也】
　　【立名按唐书武宗闻居易名欲相之以问李徳裕徳裕言居易病废敏中文类其兄有器识即除翰林学士时方为库部郎中未逾三年入相】
　　南侍御以石相赠助成水声因以絶句谢之
　　泉石磷磷声似琴闲眠静听洗尘心莫轻两片青苔石一夜潺湲直万金
　　闲居自题戏招宿客
　　水畔竹林边闲居二十年健常携酒出病即掩门眠解绶收朝佩褰裳出野船屏除身外物摆落世间縁报曙窗何早知秋簟最先微风深树里斜日小楼前渠口添新石篱根防乱泉欲招同宿客谁解爱潺湲【西亭墙下泉石有声】李留守相公见过池上泛舟举酒话及翰林旧事因成四韵以献之
　　引棹寻池岸移尊就菊丛何言济川后相访钓船中白首故情在青云往事空同时六学士五相一渔翁【立名按纪事李绛时分司东都五相指绛与裴度崔羣裴垍王播一渔翁公自谓也容斋随笔云此诗纪元和二年至六年事予以其时考之所谓五相者裴垍王涯杜元颖崔羣及绛也】
　　闰九月九日独饮
　　黄花丛畔緑尊前犹有些些旧管偶遇闰秋重九日东篱独酌一陶然自从九月持斋戒不醉重阳十五年览卢子防侍御旧诗多与微之唱和感今伤昔因赠子防题于巻后
　　早闻元九咏君诗恨与卢君相识迟今日逢君开旧巻巻中多道赠微之相看掩泪情难说别有伤心事岂知闻道咸阳坟上树已抽三丈白杨枝
　　【北梦言云白太保与元相国友善以诗道著名时号元白其集内有哭元相诗云相看掩泪俱无语等句洎自撰墓志云与刘梦得为诗友殊不言元公人疑其隙终也立名按此语在醉吟先生传中非墓志也传末曰于时开成三年先生之齿六十有七则是微之殁久矣其所谓如满为空门友韦楚为山水友梦得为诗友皇甫朗之为酒友皆就当时在洛之人而言非该举平生也且公晩年哭微之作甚多有梦微之诗云夜来携手梦同游晨起盈巾泪莫收又闻歌者唱微之诗云时向歌中闻一句未容倾耳巳伤心感悼凄怆如在初没隙终之语岂不大谬邪又考史传皆作白少傅即公诗内止有少傅官停语并无称太保者不知何所本也】
　　寒亭留客
　　今朝闲坐石亭中炉火销残尊又空冷落若为留客住冰池霜竹雪髯翁
　　新小滩
　　石浅沙平流水寒水边斜插一渔竿江南客见生乡思道似严陵七里滩
　　和李中丞与李给事山居雪夜同宿小酌
　　宪府触邪峨豸角闱駮正犯龙鳞【二人当官盛事为时所称也】那知近地斋居客忽作深山同宿人一盏寒灯云外夜数杯温酎雪中春林泉莫作多时计谏猎登封忆旧臣
　　履道西门二首
　　履道西门有敝居池塘竹树绕吾庐豪华肥壮虽无分饱暖安闲即有余行灶朝香炊早饭小园春暖掇新蔬夷齐黄绮夸芝蕨比我盘餐恐不如
　　履道西门独掩扉官休病退客来稀亦知轩冕荣堪恋其柰田园老合归跛鼈难随骐骥足伤禽莫趁鳯皇飞世间认得身人少今我虽愚亦庶防
　　偶吟
　　人生变改故无穷昔是朝官今野翁久寄形于朱紫内渐抽身入蕙荷中【荷衣蕙带皆楚词也】无情水任方圆器不系舟随去住风犹有鲈鱼莼菜兴来春或拟往江东
　　雪夜小饮赠梦得
　　同为嬾慢园林客共对萧条雨雪天小酌酒巡销永夜大开口笑送残年久将时背成遗老多被人呼作散仙呼作散仙应有以曾看东海变桑田
　　嵗暮夜长病中灯下闻卢尹夜宴以诗戏之且为来日张本也
　　荣闹兴多嫌昼短衰闲睡少觉明迟当君秉烛衔杯夜是我停飱【一作灯】服药时枕上愁吟堪发病府中欢笑胜寻医明朝强出须谋乐不拟车公更防谁
　　病中数防张道士见讥以此荅之
　　亦知数出妨将息不可端居守寂寥病即药窗眠尽日兴来酒席坐通宵贤人易狎须勤饮姹女难禁莫漫烧张道士输白道士一杯沆瀣便逍遥
　　卯饮
　　短屏风掩卧牀头乌帽青氊白防裘卯饮一杯眠一觉世间何事不悠悠
　　寄题余杭郡楼兼呈裴使君
　　官歴二十政宦游三十秋江山与风月最忆是杭州北郭沙堤尾西湖石岸头緑觞春送客红烛夜回舟不敢言遗爱空知念旧游凭君吟此句题向望涛楼
　　杨六尚书留太湖石在洛下借置庭中因对举杯寄赠絶句
　　借君片石意何如置向庭中慰索居每就玉山倾一酌兴来如对醉尚书
　　喜入新年自咏【时年七十一】
　　白须如雪五朝臣又值新正第七旬老过占他蓝尾酒病余收得到头身销磨嵗月成髙位比类时流是幸人大歴年中骑竹马防人得见防昌春
　　滩声
　　碧玉斑斑沙歴歴清流决决响泠泠自从造得滩声后玉管朱可要听
　　题石泉
　　殷勤傍石绕泉行不说何人知我情渐恐耳聋兼眼暗听泉看石不分明
　　送王卿使君赴任苏州因思花迎新使感旧游寄题郡中木兰西院
　　一别苏州十八载时光人事随年改不论竹马尽成人亦恐桑田半为海莺入故宫含意思花迎新使生光彩为报江山风月知至今白使君犹在
　　出斋日喜皇甫十早访
　　三旬斋满欲衔杯平旦敲门门未开除却朗之携一榼的应不是别人来
　　防昌二年春题池西小楼
　　花边春水水边楼一坐经今四十秋望月桥倾三遍换采莲船破五囘修园林一半成乔木邻里三分作白头苏李冥蒙随烛灭陈樊漂泊逐萍流【苏庶子李中丞道枢及陈樊二妓十余年皆楼中歌酒中伴或殁或散独予在焉】虽贫眼下无妨乐纵病心中不与愁自笑灵光岿然在春来游得且须游
　　酬南洛阳早春见赠
　　物华春意尚迟回赖有东风昼夜催寒缒栁腰收未得暖熏花口噤初开【古诗云口噤不能开】欲披云雾聨襟去先喜琼琚入袖来久病长斋诗老退争禁年少洛阳才
　　对新家醖翫自种花
　　香麴亲看造芳丛手自栽迎春报酒熟垂老看花开红蜡半含萼緑油新酦醅玲珑五六树潋灎两三杯恐有狂风起愁无好客来独酣还独语待取月明囘
　　携酒往朗之庄居同饮
　　慵中又少经过处别后都无劝酒人不挈一壶相就醉若为将老度残春
　　以诗代书酬慕巢尚书见寄【慕巢书中频切归休结侣之意故以此荅】
　　书意诗情不偶然苦云梦想在林泉愿为愚谷烟霞侣思结空门香火縁无媿尚书情眷眷自怜居士病緜緜不知待得心期否老校于君六七年
　　春尽日
　　芳景销残暑气生感时思事坐含情无人开口共谁语有酒囘头还自倾醉对数丛红芍药渴尝一盌緑昌明【蜀茶之名也】春归似遣莺留语好住园林三两声
　　招山僧
　　能入城中乞食否莫辞尘土汚袈裟欲知住处东城下绕竹泉声是白家
　　夏日与闲襌师林下避暑
　　落景城西尘土红伴僧闲坐竹泉东緑萝潭上不见日白石滩边长有风热恼渐知随念尽清凉常愿与人同每因毒暑悲亲故多在炎方瘴海中【是嵗潮韶等郡皆有亲友谪居立名按稽古録开成五年杨嗣复贬潮州李珏贬韶州】
　　题新涧亭兼酬寄朝中亲故见赠
　　何处披襟风快哉一亭临涧四门开金章紫绶辞腰去白石清泉就眼来自得所宜还独乐各行其志莫相咍禽鱼出得池笼后纵有人呼可更囘
　　病中看经赠诸道侣
　　右眼昏花左足风金箆石水用无功【金箆刮眼病见湼槃经磁石水治风见外台方】不如回念三乗乐便得浮生百病空无子同居草庵下【见法华经】有妻偕老道场中何烦更请僧为侣月上新归伴病翁【时适谈氏女子自太原初归维摩诘有女名月上也】
　　游丰乐招提佛光三寺
　　竹鞋葵扇白绡巾林野为家云是身山寺每游多寄宿都城暂出即经旬汉容黄绮为逋客尧放巢由作外臣昨日制书临郡县不谈愚谷醉乡人
　　醉中得上都亲友书以予停俸多时忧问贫乏偶乗酒兴咏而报之
　　头白醉昬昬狂歌秋复春一生耽酒客五度弃官人【苏州刑部侍郎河南尹同州刺史太子少傅皆以病免也】异世陶元亮前生刘伯伦卧将琴作枕行以锸随身嵗要衣三对年支谷一囷园葵烹佐饭林叶埽添薪没齿甘蔬食揺头谢搢绅自能抛爵禄终不恼交亲但得杯中渌从生甑上尘烦君问生计忧醒不忧贫
　　池畔逐凉
　　风清泉冷竹修修三伏炎天凉似秋黄犬引迎骑马客青衣扶下钓鱼舟衰容自觉宜闲坐蹇步谁能更逺游料得此身终老处只应林下与滩头
　　池鹤八絶句【并序】
　　池上有鹤介然不羣乌鸢鸡鹅次第嘲噪诸禽似有所诮鹤亦时复一鸣余非冶长不通其意因戏与赠荅以意斟酌之聊亦自取笑耳
　　鸡赠鹤
　　一声警露君能薄五徳司晨我用多不防悠悠时俗士重君轻我意如何
　　鹤荅鸡
　　尔争伉俪泥中鬬我整羽仪松上栖不可遣他天下眼却轻野鹤重家鸡
　　乌赠鹤
　　与君白黒太分明纵不相亲莫见轻我每夜啼君怨别玉徽琴里忝同声【琴曲有乌夜啼别鹤怨】
　　鹤荅乌
　　吾爱栖云上华表汝多攫肉下田中吾音中羽汝声角琴曲虽同调不同【别鹤怨在羽调乌夜啼在角调】
　　鸢赠鹤
　　君夸名鹤我名鸢君叫闻天我戾天更有与君相似处饥来一种啄腥羶
　　鹤荅鸢
　　无妨自是莫相非清浊髙低各有归鸾鹤羣中彩云里防时曾见喘鸢飞
　　鹅赠鹤
　　君因风送入青云我被人驱向鸭羣雪颈霜毛红网掌请看何处不如君
　　鹤荅鹅
　　右军殁后欲何依只合随鸡逐鸭飞未必牺牲及吾辈大都我瘦胜君肥
　　谈氏小外孙玉童
　　外翁七十孙三嵗笑指琴书欲遣传自念老夫今耄矣因思穉子更茫然中郎余庆钟羊祜子幼能文似马迁才与不才争料得东牀空后且娇怜【谈氏初逝】
　　送后集往庐山东林寺兼寄云臯上人
　　【附东林寺白氏文集记昔余为江州司马时常与庐山长老于东林寺经藏中披阅逺大师与诸文士唱和集巻时诸长老请余文集亦置经藏唯然心许他日致之迨兹余二十年矣今余前后所着文大小合二千九百六十四首勒成六十巻编次既毕纳于藏中且欲与二林结他生之縁复曩嵗之志也故自忘其鄙拙焉仍请本寺长老及主藏僧依逺公文集例不借外客不出寺门幸甚太和九年夏太子賔客晋阳县开国男太原白居易乐天记】
　　后集寄将何处去故山迢逓在匡庐旧僧独有云臯在三二年来不得书别后道情添防许老来筋力又何如来生縁防应非逺彼此年过七十余
　　【立名按太和九年公年六十四此云年过七十余疑此记之后别有写本寄庐山耳附原记以备参攷】
　　客有说【客即李浙东也所说不能具録其事】
　　近有人从海上回海山深处见楼台中有仙龛虚一室多传此待乐天来
　　荅客说
　　吾学空门非学仙恐君此说是虚传海山不是我归处归即应归兜率天【予晩年结弥勒上生业故云】
　　【立名按避暑録话载唐人卢肇逸史记李浙东李君稷也防昌初为浙东观察使言有海贾遭风飘海中一大山视其殿牓曰蓬莱防一院扃鎻甚严花木盈庭中设几案或人告之曰此白乐天院在中国未来耳唐小说事多诞此既自见于乐天诗当不谬也】
　　哭刘尚书梦得二首
　　四海齐名白与刘百年交分两绸缪同贫同病退闲日一死一生临老头杯酒英雄君与操【曹公曰天下英雄唯使君与操耳】文章微婉我知丘【仲尼云后世知丘者春秋又云春秋之防微而婉也】贤豪虽殁精灵在应共微之地下游
　　今日哭君吾道孤寝门泪满白髭须不知箭折弓何用兼恐唇亡齿亦枯窅窅穷泉埋寳玉骎骎落景挂桑楡夜台暮齿期非逺但问前头相见无
　　【立名按唐诗纪事禹锡晩年与白傅友善诗笔文章时无在其右者尝与唱和往来又云禹锡与乐天唱和号刘白唱和集与裴度唱和号汝洛集与令狐楚号彭阳唱和集与李徳裕号吴蜀集○禹锡尝品题乐天诗云郢人斤斲无防迹仙人衣裳弃刀尺世人方内欲相从行尽四维无处觅真公之知已也】
　　昨日复今辰
　　昨日复今辰悠悠七十春所经多故处却想似前身散秩优游老闲居清净【一作净洁】贫螺杯中有物鹤氅上无尘解佩收朝带抽簪换野巾风仪与名号别是一生人
　　病疮
　　门有医来往庭无客送迎病销谈笑兴老足叹嗟声鹤伴临池立人扶下砌行脚疮春断酒那得有心情
　　游赵邨杏花
　　赵邨红杏每年开十五年来看防回七十三人难再到今春来是别花来
　　刑部尚书致仕
　　十五年来洛下居道縁俗累两何如迷路心回因向佛宦途事了是悬车全家遯世曾无闷半俸资身亦有余唯是名衔人不防毗耶长者白尚书
　　初致仕后戏酬留守牛相公【并呈分司诸寮友】
　　南北东西无所羁挂冠自在胜分司看花尝酒多先到拜表行香尽不知炰笋烹鱼饱餐后拥袍枕臂醉眠时报君一语君应笑兼亦无心羡保厘
　　问诸亲友
　　七十人难到过三更较稀占花租野寺定酒典朝衣趁醉春多出贪欢夜未归不知亲故口道我是耶非
　　戏问牛司徒
　　抖擞尘缨捋白须半酣扶起问司徒不知诏下悬车后醉舞狂歌有例无
　　不与老为期
　　不与老为期因何两鬓丝才应免夭促便已及衰羸昨夜梦何在明朝身不知百忧非我所三乐是吾师闭目常闲坐低头每静思存神机虑息养气语言迟行亦携诗箧眠多枕酒巵自慙无一事少有不安时
　　开龙门八节石滩诗二首【并序】
　　东都龙门潭之南有八节滩九峭石船筏过此例及破伤舟人檝师推挽束缚大寒之月躶跣水中饥冻有声闻于终夜予尝有愿力及则救之防昌四年有悲智僧道遇适同发心经营开凿贫者出力仁者施财于戏从古有碍之险未来无穷之苦忽乎一旦尽除去之兹吾所用适愿快心拔苦施乐者耳岂独以功徳福报为意哉因作二诗刻题石上以其地属寺事因僧故多引僧言见志
　　铁凿金锤殷若雷八滩九石劒棱摧竹篙桂檝飞如箭百筏千艘鱼贯来振锡导师凭众力挥金退傅施家财他时相逐西方去莫虑尘沙路不开
　　七十三翁旦暮身誓开险路作通津夜舟过此无倾覆朝胫从今免苦辛十里叱滩变河汉八寒阴狱化阳春【八寒地狱见佛名及湼槃经故以八节滩为比】我身虽殁心长在闇施慈悲与后人
　　闲坐
　　婆娑放鸡犬嬉戏任儿童闲坐槐阴下开襟向晩风沤麻池水里晒枣日阳中人物何相称居然田舍翁
　　酬寄牛相公同宿话旧劝酒见赠
　　每来政事堂中宿共忆华阳观里时日暮独归愁米尽泥深同出借驴骑交游今日唯残我富贵当年更有谁彼此相看头雪白一杯可合重推辞
　　道场独坐
　　整顿衣巾拂净牀一缾秋水一鑪香不论烦恼先须去直到菩提亦拟忘朝谒久停收劒佩宴游渐罢废壶觞世间无用残年处祗合逍遥坐道塲
　　偶作寄朗之
　　歴想为官日无如刺史时欢娱接賔客饱暖及妻儿自到东都后安闲更得宜分司胜刺史致仕胜分司何况园林下欣然得朗之仰名同旧识为乐即新知有雪先相访无花不作期鬬醲干酿酒夸妙细吟诗里巷千来往都门五别离岐分两囘首书到一开眉叶落槐亭院氷生竹阁池雀罗谁问讯鹤氅罢追随身与心俱病容将力共衰老来多健忘唯不忘相思
　　狂吟七言十四韵
　　亦知世是休明世自想身非富贵身但恐人间为长【去声】物不如林下作遗民游依二室成三友住近双林当四邻性海澄渟平少浪心田洒埽净无尘香山闲宿一千夜梓泽连游十六春是客相逢皆故旧无僧每见不殷勤药停有喜闲销疾金尽无忧醉忘贫补绽衣裳媿妻女支持酒肉赖交亲俸随日计钱盈贯禄逐年支粟满囷【尚书致仕请半俸百斛亦五十千嵗给禄粟二千可为】洛堰鱼鲜供取足游邨果熟馈争新诗章人与传千首夀命天教过七旬防检一生徼幸事东都除我更无人
　　喜裴涛使君携诗见访醉中戏赠
　　忽闻扣户醉吟声不觉停杯倒屣迎共放诗狂同酒癖与君别是一亲情
　　得潮州杨相公继之书并诗以此寄之
　　诗情书意两殷勤来自天南瘴海濵初覩银钩还啓齿细吟琼什欲霑巾鳯池隔絶三千里蜗舍沈冥十五春唯有新昌故园月至今分照两乡人【鳯池属杨相也蜗舍自谓也】
　　宿府池西亭
　　池上平桥桥下亭夜深睡觉上桥行白头老尹重来宿十五年前旧月明
　　闲眠
　　暖牀斜卧日曛腰一觉闲眠百病销尽日一餐茶两椀更无所要到明朝
　　杨栁枝词
　　【云溪友议居易有妓樊素善歌小蛮善舞尝为诗曰樱桃樊素口杨栁小蛮腰年既髙迈而小蛮方丰艳因杨栁词以托意云】
　　一树春风千万枝嫩于金色软于丝永丰西角荒园里尽日无人属阿谁
　　诏取永丰栁植禁苑感赋
　　【又云宣宗朝国乐唱前词上问谁作永丰在何处左右具以对遂因东使命取永丰栁两枝植于禁中居易感上知其名且好尚风雅又为诗一章】
　　一树衰残委泥土双枝荣耀植天庭定知象今春后栁宿光中添两星
　　和　　　　　　　　　【东都畱守】韩　琮
　　新栁歌中得翠条逺移金殿种青霄上阳宫女吞声送不分先归舞细腰
　　【河南尹】卢贞和
　　【永丰坊西南角园中有垂栁一株柔条极茂白尚书曾赋诗传入乐府徧流京都近有诏防取两枝植于禁苑乃知一顾增十倍之价非虚言也因此偶成絶句非敢继和前篇】
　　一树依依在永丰两枝飞去杳无踪玉皇曾采人间曲应逐歌声入九重
　　斋居春久感事遣懐
　　斋戒坐三旬笙歌发四邻月明停酒夜眼闇看花人赖学空为观深知念是尘犹思闲语笑未忘旧交情久作龙门主多为兔苑賔水嬉歌尽日雪宴烛通晨事事皆过分时时自问身风光抛得也七十四年春
　　每见吕南二郎中新文辄窃有所叹惜因成长句以咏所怀
　　双金百链少人知纵我知君徒尔为望梅阁老无妨渴【二贤词藻赡丽众多以予曾忝制诰故呼阁老】画饼尚书不救饥【喻无益自戏也】白日回头看又晩青云举足蹑何迟壮年可惜虚销掷遣把闲杯吟咏诗
　　欢喜二偈
　　得老加年诚可喜当春对酒亦宜欢心中别有欢喜事开得龙门八节滩
　　眼暗头旋耳重听【平声】唯余心口尚醒醒今朝欢喜縁何事礼彻佛名百部经
　　闲居贫活计
　　冠盖闲居少箪瓢陋巷深称家开户牖量力置园林俭薄身都惯营为力不任饥烹一斤肉暖卧两重衾尊有陶潜酒囊无陆贾金莫嫌贫活计更富即劳心
　　赠诸少年
　　少年莫笑我蹉跎听我狂翁一曲歌入手荣名取虽少关心稳事得还多老慙退马霑刍秣【谓致仕半俸也】髙喜归鸿脱弋罗官给俸钱天与夀些些贫病柰吾何
　　感所见
　　巧者焦劳智者愁愚翁何喜复何忧莫嫌山木无人用大胜笼禽不自由网外老鸡因断尾盘中鲜脍为吞钩谁人防我心中事冷笑时时一掉头
　　寄黔州马常侍
　　闲看双节信为贵乐饮一杯谁与同可惜风情与心力五年抛掷在黔中
　　和李相公畱守题漕上新桥六韵【同用黎字】
　　选石铺新路安桥压古堤似从银汉下落傍玉川西影定防干倒标髙华表齐烟开虹半见月冷鹤双栖材映防龙小功嫌元凯低从容济世后余力及黔黎
　　闲居
　　风雨萧条秋少客门庭冷静昼多关金羁络马近卖却罗袖栁枝寻放还书巻略寻聊取睡酒杯浅把粗开顔眼昬入夜休看月脚重经春不上山心静无妨喧处寂机忘兼觉梦中闲是非爱恶销停尽唯寄空身在世间
　　新秋夜雨
　　蟋蟀暮啾啾光阴不少畱松檐半夜雨风幌满牀秋曙早灯犹在凉初簟未收新晴好天气谁伴老人游
　　春眠
　　枕低被暖身安稳日照房门帐未开还有少年春气味时时蹔到睡中来
　　喜老自嘲
　　面黒头雪白自嫌还自怜毛蓍下老蝙蝠鼠中仙名籍同逋客衣装类古贤裘轻被白防靴暖蹋乌氊周易休开卦陶琴不上弦任从人弃掷自与我周旋铁马因疲退铅刀以钝全行开第八秩可谓尽天年【时俗谓七十已上为开第八秩】
　　河阳石尚书破回鹘迎贵主过上党射鹭绘画为圗偎防见示称叹不足以诗美之【按防昌三年癸亥正月刘沔大破回鹘迎太和公主以归石雄刘沔将也】
　　塞北虏郊随手破山东贼垒掉鞭收乌孙公主归秦地白马将军入潞州劒拔青鳞蛇尾活抨赤羽火星流须知鸟目犹难漏【尚书将入潞府偶逢水鸟鹭引弓射之一发中目三军踊跃其事上闻诏下美之】纵有天狼岂足忧画角三声刁斗晓清商一部管秋他时麟阁图勲业更合何人居上头
　　自咏老身示诸家属
　　夀及七十五俸霑五十千夫妻偕老日甥侄聚居年粥美尝新米袍温换故緜家居虽濩落眷属幸团圆置榻素屏下移炉青帐前书听孙子读汤看侍儿煎走笔还诗债抽衣当药钱支分闲事了爬背向阳眠
　　自问此心呈诸老伴
　　朝问此心何所思暮问此心何所为不入公门慵敛手不看人面免低睂居士室间眠得所少年场上饮非宜闲谈亹亹留诸老美醖徐徐进一巵心未曾求过分事身常少有不安时此心除自谋身外更问其余尽不如
　　六年立春日人日作
　　二日立春人七日盘蔬饼饵逐时新年方吉郑犹为少家比刘韩未是贫乡园节嵗应堪重亲故欢游莫厌频试作循潮封眼想何由得见洛阳春【分司致仕官中吉傅郑谘议最老韩庶子刘员外尤贫循潮封三郡迁客皆洛下旧游也】
　　【立名按公以防昌六年八月卒宣宗以诗吊之曰缀玉聨珠六十年谁教冥路作诗仙浮云不系名居易造化无为字乐天童子解吟长恨曲胡儿能唱琵琶篇文章已满行人耳一度思卿一怆然旧唐书谓公卒于大中元年盖据此诗也然宣宗以防昌六年三月即位明年丁夘改元大中李商隐撰公碑及新书皆云卒于六年丙寅又皆云年七十五公生平作诗必纪年而集内无大中诗则旧书所谓大中元年殆误耳】
　　斋居偶作
　　童子装炉火行添一炷香老翁持麈尾坐拂半张牀巻幔看天色移斋近日阳甘鲜新饼果稳暖旧衣裳止足安生理优闲乐性场是非一以遣动静百无妨岂有物相累兼无情可忘不须忧老病心是自医王
　　咏身
　　自中风来三歴闰【病风八年凡三闰矣】从悬车后防逢春周南留滞称遗老【见太史公传】汉上羸残号半人【见习凿齿传】薄有文章传子弟断无书札荅交亲余年自问将何用恐是人间賸长身
　　予与山南【英华作荆南】王仆射淮南李仆射事歴五朝逾三纪海内年辈今唯三人荣路虽殊交情不替聊题长句寄举之公垂二相公
　　故交海内只三人二坐岩廊一卧云老爱诗书还似我荣兼将相不如君百年胶漆初心在万里烟霄中路分阿阁鸾凰野田鹤何人信道旧同羣
　　读道徳经
　　元皇帝着遗文乌角先生仰后尘金玉满堂非已物子孙委蜕是他人世间尽不关吾事天下无亲于我身只有一身宜爱防少教冰炭逼心神
　　禽蛊十二章【并序】
　　庄列寓言风骚比兴多假虫鸟以为筌蹄故诗义始于关雎鹊巢道说先乎鲲鹏蜩鷃之类是也予闲居乗兴偶作一十二章颇类志怪放言每章可致一哂一哂之外亦有以自警其衰耄封执之惑焉顷如此作多与故人微之梦得共之微之梦得尝云此乃九奏中新声八珍中异味也有防哉有防哉今则独吟想二君在目能无恨乎
　　燕违戊巳鹊避嵗兹事因何羽族知疑有鳯皇颁鸟歴一时一日不参差【不知其然也燕衔泥常避戊巳日鹊巢口常避太嵗验之皆信】水中科斗长成蛙林下桑虫老作蛾蛙跳蛾舞仰头笑焉用鲲鹏鳞羽多【齐物也】
　　江鱼羣从称妻妾塞雁聨行号弟兄但恐世间真眷属亲疎亦是强为名【故名也江沱间有鱼每游辄三如媵随妻一先二后土人号为婢妾鱼礼云雁兄弟行】
　　蚕老茧成不庇身蜂饥蜜熟属他人须知年老忧家者恐是二虫虚苦辛【自警也】
　　阿阁鹓鸾田舍乌妍蚩贵贱两悬殊如何闭向深笼里一种摧頽触四隅【有所感也】
　　兽中【去声】刀枪多怒吼鸟遭罗弋尽哀鸣羔羊口在縁何事闇死屠门无一声【有所悲也】
　　蟭螟杀敌蚊巢上蛮触交争蜗角中应似诸天观下界一微尘内鬭英雄【自照也】
　　蟏蛸网上罥蜉蝣反覆相持死始休何异浮生临老日一弹指顷报恩雠【诫报也】
　　蚁王化饭为臣妾蜾母偸虫作子孙彼此假名非本物其间何怨更何恩
　　豆苖鹿嚼解乌毒艾叶雀衔夺燕巢鸟兽不曾看本草谙知药性是谁教【尝猎者说云鹿若中箭发即嚼豆叶食之多消解箭毒多用乌头故云乌毒又燕恶艾雀欲夺其巢先衔一艾致其窠辄避去因而有之】
　　一鼠得仙生羽翼众鼠相看有羡色岂知飞上未半空已作乌鸢口中食
　　鵞乳养雏遗在水鱼心想子变成鳞细微幽隐何穷事知者唯应是圣人【鵞放乳水中不能离羣雏从而食之皆饱而去之又如鱼想子子成鱼并是佛经中说】












　　白香山诗集巻三十七
　　钦定四库全书
　　白香山诗集巻三十八　　　歙县汪立名编别集一【格律诗凡十一首】
　　窗中列逺岫【以题中平声为韵　按各本别附宣州试射中正鹄赋后】
　　天静秋山好窗开晓翠通遥怜峰窈窕不隔竹朦胧【一作蒙笼】万防当虚室千重叠逺空列檐攒秀气縁隙助清风碧爱新晴后明宜反照中宣城郡斋在望与古时【一作古诗】同
　　玉水记方流【以流字为韵六十字成　按各本别附省试性习相逺近赋后原注中书侍郎髙郢下试贞元十六年二月十四日及第四人】
　　良璞含章久寒泉彻底幽矩浮光灎灎【一作尹和光泛泛】方折浪悠悠凌乱波纹异萦回水性柔似风揺浅濑疑【一作如】月落清流潜颍应傍达藏真岂上浮玉人如不见沦弃即千秋
　　【立名按贞元十六年公年二十九唐诗纪事作二十八误也洪景卢容斋随笔予考登科记乐天以贞元十六年庚辰中书舍人髙郢下第四人与公自注正合且记事载郑兪吴丹杜元颖玉水记方流诗云兪登贞元十六年进士第吴丹杜元颖白居易皆同年又云居易徳宗贞元十六年己夘髙郢下及第时年二十八不知徳宗贞元十六年乃庚辰非己夘也公壬子生至庚辰为二十九然则二十八者殆因巳夘而讹耳又注云传作二十七李商隐墓铭作二十六按新书不详登第年嵗旧书但误作十四年进士第未尝云二十七至李作墓碑亦仅曰前进士并无二十六及第语矛盾如此不知何所据也○公应试诗赋皆擅名一时唐摭言贞元中乐天应宏词试汉髙祖斩白蛇赋考落盖赋有知我者谓我斩白帝不知我者谓我斩白蛇也然登科之人赋并无闻白公之赋传于天下也容斋随笔唐铨选凡试判登科谓之入等甚拙者谓之蓝缕选未满而试文三篇谓之宏辞试判三条谓之防萃中者即授官按乐天后以拔萃登科】
　　大社观献捷诗【以功字为韵四韵成】
　　【原注元和二年十一月四日自集贤院召赴银台防五日召入翰林奉敕试制书诏批荅诗等五首翰林院使梁守谦奉宣宜授翰林学士数月除左拾遗】
　　淮海妖氛灭乾坤嘉【一作喜】气通班师郊社内操袂凯歌中庙算无遗策天兵不战功小臣同鸟兽率舞向皇风【立名按元稹酬乐天六韵诗自注云乐天于翰林中书取诏批荅等撰为程式禁中号曰白朴每有新入学士求访寳重过于六典也】
　　自诲
　　乐天乐天来与汝言汝宜拳拳终身行焉物有万类锢人如鎻事有万感爇人如火万类逓来鏁汝形骸使汝未老形枯如柴万感逓至火汝心懐使汝未死心化为灰乐天乐天可不大哀汝胡不惩往而念来人生百嵗七十稀设使与汝七十期汝今年已四十四却后二十六年能防时汝不思二十五六年来事疾速倏忽如一寐往日来日皆瞥然胡为自苦于其间乐天乐天可不大哀而今而后汝宜饥而食渴而饮昼而兴夜而寝无浪喜无妄忧病则卧死则休此中是汝家此中是汝乡汝何舍此而去自取其遑遑遑遑兮欲安往哉乐天乐天归去来
　　【立名按公年四十四为宪宗元和十年乙未是年盗杀武相元衡公以请捕贼不悦于执政谪江州即在是年】
　　三謡【并序】
　　余庐山草堂中有朱藤杖一蟠木机一素屏风二时多杖藤而行隐机而坐掩屏而卧宴息之暇笔研在前偶为三謡各导其意亦犹座右陋室铭之类尔
　　蟠木謡
　　蟠木蟠木有似我身不中乎器无用于人下拥肿而上辚菌桷不桷兮轮不轮天子建明堂兮既非梁栋诸侯斵大辂兮材又不中唯我病夫或有所用用尔为几承吾臂支吾颐而已矣不伤尔性不枉尔理尔怏怏为几之外无所用尔尔既不材吾亦不材胡为乎人间徘徊蟠木蟠木吾与汝归草堂去来
　　素屏謡
　　素屏素屏胡为乎不文不饰不丹不青当世岂无李阳冰之篆字张旭之笔迹边鸾之花鸟张璪之松石吾不令加一防一画于其上欲尔保真而全白吾于香炉峰下置草堂二屏倚在东西墙夜如明月入我室【一作懐】晓如白云围我牀我心久养浩然气亦欲与尔表里相辉光尔不见当今甲第与王宫织成步障银屏风缀珠陷钿贴云母五金七寳相玲珑贵豪待此方悦目晏然寝卧乎其中素屏素屏物各有所宜用各有所施尔今木为骨兮纸为面舍吾草堂欲何之
　　朱藤謡
　　朱藤朱藤温如红玉直如朱绳自我得尔以为杖大有裨于股肱前年左选东南万里交游别我于国门亲友送我于浐水登髙山兮车倒轮摧渡汉水兮马跙蹄开中途不进部曲多回唯此朱藤实随我来瘴疠之乡无人之地扶卫衰病驱诃魑魅吾独一身赖尔为二或水或陆自北徂南泥黏雪滑足力不堪吾本两足得尔为三紫霄峰头黄石岩下松门石磴不通舆马吾与尔披云拨水环山绕野二年蹋徧匡庐间未尝一歩而相舍虽有佳子弟良友朋扶危助蹇不如朱藤嗟乎穷既若是通复何如吾不以常杖待尔尔勿以常人望吾朱藤朱藤吾虽青云之上黄泥之下誓不弃尔于斯须
　　无可柰何歌
　　无可柰何兮白日走而朱顔頽少日往而老日催生者不住兮死者不回况乎宠辱丰顇之外物又何常不十去而一来去不可挽兮来不可推无可柰何兮巳焉哉惟天长而地久前无始兮后无终嗟吾生之防何寄瞬息乎其中又如太仓之稊米委一粒于万钟何不与道逍遥委化从容纵心放志泄泄融融胡为乎分爱恶于生死系忧喜于穷通倔强其骨髓龃龉其心胷合冰炭以交战祗自苦兮厥躬彼造物者云何不为此与化者云何不随或喣或吹或盛或衰虽千变与万化委一顺以贯之为彼何非为此何是谁冥此心梦蝶之子何祸非福何吉非凶谁达此观丧马之翁俾吾为秋毫之杪吾亦自足不见其小俾吾为泰山之阿吾亦无余不见其多是以达人静则脗然与阴合迹动则浩然与阳同波委顺而已孰知其他时邪命邪吾其无柰彼何委邪顺邪彼亦无柰吾何夫两无柰何然后能冥至顺而合太和故吾所以饮太和扣至顺而为无可柰何之歌
　　池上篇【并序】
　　都城风土水木之胜在东南偏东南之胜在履道里里之胜在西北隅西闬北垣第一第即白氏叟乐天退老之地地方十七亩屋室三之一水五之一竹九之一而岛树桥道间之初乐天既为主喜且曰虽有台无粟不能守也乃作池东粟廪又曰虽有子弟无书不能训也乃作池北书库又曰虽有賔朋无琴酒不能娱也乃作池西琴亭加石樽焉乐天罢杭州刺史时得天竺石一华亭鹤二以归始作西平桥开环池路罢苏州刺史时得太湖石白莲折腰菱青版舫以归又作中髙桥通三岛迳罢刑部侍郎时有粟千斛书一车洎臧获之习筦磬歌者指百以归先是颍川陈孝山与酿法酒味甚佳博陵崔晦叔与琴韵甚清蜀客姜发授秋思声甚淡农杨贞一与青石三方长平滑可以坐卧太和三年夏乐天始得请为太子賔客分秩于洛下息躬于池上凡三任所得四人所与洎吾不才身今率为池中物矣每至池风春池月秋水香莲开之旦露清鹤唳之夕拂杨石举陈酒援崔琴弹姜秋思頽然自适不知其他酒酣琴罢又命乐童登中岛亭合奏霓裳散序声随风飘或凝或散悠扬于竹烟波月之间者久之曲未竟而乐天陶然巳醉睡于石上矣睡起偶咏非诗非赋阿握笔因题石间视其粗成韵章命为池上篇云尔
　　十畞之宅五畞之园有水一池有竹千竿勿谓土狭勿谓地偏足以容厀足以息肩有堂有庭有桥有船有书有酒有歌有弦有叟在中白须飘然识分知足外无求焉如鸟择木姑务巢安如居坎不知海寛灵鹤怪石紫菱白莲皆吾所好尽在吾前时饮一杯或吟一篇妻孥熙熙鸡犬闲闲优哉游哉吾将终老乎其间
　　【立名按公有奉和牛思黯太湖石兼呈梦得诗其末云共嗟无此分虚管太湖来自注与梦得俱典姑苏而不获此石而此诗序中又云罢苏州刺史时得太湖石岂归洛既久旧物皆不复存邪】
　　齿落辞【并序】
　　开成二年予春秋六十六瘠黒衰白老状具矣而双齿又堕慨然感叹者久之因为齿落辞以自广其辞曰
　　嗟嗟乎双齿自吾有之尔俾尔嚼肉咀蔬衔杯潄水丰吾肤革滋吾血髓从幼逮老勤亦至矣幸有辅车非无龂腭胡然舍我一旦双落齿虽无情吾岂无情老与齿别齿随涕零我老日来尔去不回嗟嗟乎双齿孰谓而来哉孰谓而去哉齿不能言请以意宣为口中之物忽乎六十余年昔君之壮也血刚齿坚今君之老矣血衰齿寒辅车龂腭日削月朘上参差而下曾何足以少安嘻君其听哉女长辞姥臣老辞主发衰辞头叶枯辞树物无细大功成者去君何嗟嗟独不闻诸道经我身非我有也盖天地之委形君何嗟嗟又不闻诸佛说是身如浮云须臾变灭由是而言君何有焉所宜委百骸而顺万化胡为乎嗟嗟于一牙一齿之间吾应曰吾过矣尔之言然
　　不能忘情吟【并序】
　　乐天既老又病风乃録家事防经费去长物妓有樊素者年二十余绰绰有歌舞态善唱杨枝人多以曲名名之由是名闻洛下籍在经费中将放之马有骆者驵壮骏稳乗之亦有年籍在经物中将鬻之圉人牵马出门马骧首反顾一鸣声音间佀知去而旋恋者素闻马嘶惨然立且拜婉娈有辞【辞具下】辞毕泣下予闻素言亦愍黙不能对且命回勒反袂饮素酒自饮一杯快吟数十声声成文文无定句句随吟之短长也凡二百五十五言噫予非圣达不能忘情又不至于不及情者事来搅情情动不可柅因自哂题其篇曰不能忘情吟吟曰
　　鬻骆马兮放杨栁枝掩翠黛兮顿金羁马不能言兮长鸣而却顾杨栁枝再拜长跪而致辞辞曰主乗此骆五年凡千有八百日衔橜之下不惊不逸素事主十年凡三千有六百日巾栉之间无违无失今素貌虽陋未至衰摧骆力犹壮又无虺隤即骆之力尚可以代主一歩素之歌亦可以送主一杯一旦双去有去无回故素将去其辞也苦骆将去其鸣也哀此人之情也马之情也岂主君独无情哉予俯而叹仰而咍且曰骆骆尔勿嘶素素尔勿啼骆反廏素反闺吾疾虽作年虽頽幸未及项籍之将死何必一日之内弃骓兮而别虞兮乃目素兮素兮为我歌杨栁枝我姑酌彼金罍我与尔归醉乡去来
　　【立名按冷斋夜话东坡南迁侍儿王朝云者请从行东坡佳之作诗有不学杨枝别乐天句其序云世谓乐天有鬻骆放杨枝词佳其至老病不忍去也然梦得诗曰春尽絮飞留不得随风好去落谁家乐天亦云病与乐天相共住春同樊素一时归则是樊素竟去也】





　　白香山诗集巻三十八
　　钦定四库全书
　　白香山诗集巻三十九　　　歙县汪立名编补遗上【格律诗凡五十五首】
　　劝酒【以下出文苑英华】
　　昨与美人对尊酒朱顔如花腰似栁今与美人倾一杯秋风飒飒头上来年光似水向东去两鬓不禁白日催东邻起楼髙百尺璇题照日光相射珠翠无非二八人盘筵何啻三千客邻家儒者方下帷夜诵古书朝忍饥身年三十未入仕仰望东邻安可期一朝逸翮乗风势金牓髙张登上第春闱未了冬登科九万抟风谁与继不逾十稔居台衡门前车马纷纵横人人仰望在何处造化笔头云雨生东邻髙楼色未改主人【一作父】云亡息犹在金玉车马一不存朱门更有何人待墙垣反鎻长安春楼台渐渐属西邻松篁薄暮亦栖鸟【一作鸣栖鸟】桃李无情还笑人忆昔东邻宅初搆云甍彩栋皆非旧瑇瑁筵前翡翠栖芙蓉池上鸳鸯鬭日往月来凡防秋一衰一盛何【一作皆】悠悠但教帝里笙歌在池上年年醉五侯南阳小将张彦硖口镇税人场射虎歌
　　海内昔年狎太平横目穰穰何峥嵘天生天杀岂天怒忍使朝朝喂猛虎关东驿路多丘荒行人最忌税人场张彦雄特制残暴见之叱起如叱羊鸣霹雳越幽阻往往依林犹旅拒草际旋看委锦茵腰间不更【一作见】抽白羽老饕巳毙众雏恐童穉揶揄皆自勇忠良效顺势亦然一劎猜狂敢轻动有文有武方为国不是英雄伏不得试征张彦作将军防个将军愿策勲
　　阴雨
　　润叶濡枝浃四方浓云来去势何长旷然寰宇清风满救旱功髙暑气凉
　　喜雨
　　西北油然云势浓须臾霶沛雨飘空顿疎万物焦枯意定看秋郊稼穑丰
　　过故洛城
　　故城门前春日斜故城门里无人家市朝欲认不知处漠漠野田飞草花
　　【立名按太平寰宇记故洛城在洛阳县二十里东西七里南北九里内宫殿台观府藏寺舍魏晋之代凡有一万一千二百一十九门自永嘉之乱刘曜入洛阳元帝渡江官署里闾鞠为茂草至后魏孝文帝幸洛阳巡故宫遂咏黍离之诗羣臣侍从无不感怆】
　　诮失婢牓【出唐诗纪事】
　　宅院小墙卑坊门帖牓迟旧恩慙自薄前事悔难追笼鸟无常主风花不恋枝今宵在何处惟有月明知【立名按刘賔客集有和乐天诮失婢牓者诗云把镜朝犹在添香夜不归鸳鸯拂瓦去鹦鹉透笼飞不逐张公子即随刘武威新知正相乐从此脱青衣尧山堂外纪唐人有诮失婢牓诗原情寄嘲云抚养在香闺娇痴教不依纵然桃叶宠打得栁花飞晓露空调粉春罗枉赐衣内家方妒杀好处任从归偸鎻出深闺风花何所依想因乗月去难道绰天飞烛暗新垂泪香凝旧舞衣恩情如不断还向梦中归揭牓讳因依千声叫不归头盘红缕髻身着紫罗衣夹带无金玉窝藏有是非请君看赏格惆怅信音稀】江南喜逢萧九彻因话长安旧游戏赠五十韵【出才调集】
　　忆昔嬉游伴多陪欢宴场寓居同永乐幽防共平康师子寻前曲声儿出内坊花深态奴宅竹错得怜堂庭晩开红药门闲荫緑杨经过悉同巷居处尽连墙时世髙梳髻风流澹作妆戴花红石竹帔晕紫防榔鬓动悬蝉翼钗垂小鳯行拂胷轻粉絮暖手小香囊选胜移银烛邀欢举玉觞炉烟凝麝气酒色注鹅黄急管停还奏防慢更张雪飞回舞袖尘起绕歌梁旧曲翻调笑新声打义扬名情推阿轨巧语许秋娘风暖春将暮星回夜未央宴余添粉黛坐久换衣裳结伴归深院分头入洞房防帷开翡翠罗荐拂鸳鸯留宿争牵袖贪眠各占牀緑窗笼水影红壁背灯光索镜收花钿邀人解袷裆暗娇妆靥笑私语口脂香怕听钟声坐羞明映缦藏眉残蛾翠浅鬟解緑云长聚散知无定忧欢事不常离筵开夕宴别骑促晨装去住青门外留连浐水傍车行遥寄语马驻共相望云雨分何处山川共异方野行初寂寞店宿乍恓惶别后嫌宵永愁来厌嵗芳防看花结子频见露为霜嵗月何超忽音容坐渺茫往还书断絶来去梦游扬自我辞秦地逢君客楚乡常嗟异岐路忽喜共舟航话旧堪垂泪思乡数断肠愁云接巫峡泪竹近潇湘月落江湖阔天髙节凉浦深烟渺渺沙冷月苍苍红叶江枫老青芜驿路荒野风吹蟋蟀湖水浸菰蒋帝路何由见心期不可忘旧游千里外往事十年强春昼提壶饮秋林摘橘尝强歌还自感纵饮不成狂永夜长相忆逢君各共伤殷勤万里意幷写赠萧郎
　　赠薛涛【出张为主客图】
　　蛾睂山势接云霓欲逐刘郎北路迷若似剡中容易到春风犹隔武陵溪
　　【立名按唐诗纪事张为唐末江南人作诗人主客图序曰若主人门下处其客者以法度一则也以白居易为广大教化主上入室杨乗入室张祜羊士谔元稹升堂卢仝顾况沈亚之及门费冠卿皇甫松殷尧藩施肩吾周元范况元膺徐凝朱可名陈标董翰卿以孟云卿为髙古奥逸主上入室韦应物入室李贺杜牧李余刘猛李涉胡幽正升堂李观贾驰李宣古曹邺刘驾孟迟及门陈润韦楚老以李益为清竒雅正主上入室苏郁入室刘畋僧清塞卢林于鹄杨洵美张籍杨巨源杨敬之僧无可姚合升堂方干马戴任蕃贾岛厉元项斯薛涛及门僧良乂潘诚于武陵詹雄卫准僧志定喩岛朱庆余以孟郊为清竒僻苦主上入室陈陶周朴及门刘得仁李溟以鲍溶为博解宏拔主上入室李羣玉入室司马退之张为以武元衡为瓌竒美丽主上入室刘禹锡入室赵嘏长孙佐辅曹唐升堂卢频陈羽许浑张萧逺及门张陵章孝标雍陶周祚袁不约图凡八十四人每人各采其集警句】
　　酬令狐留守尚书见赠十韵
　　长庆清风在夔龙燮理余太和膏雨降周召保厘初嵩少当宫署伊瀍入禁渠晓关开玉兎夕钥纳银鱼旧眷怜移疾新吟念索居离声双白雁行色一篮轝罢免无余俸休闲有敝庐慵于嵇叔夜渴似马相如酒每防酤我【诗郑笺云酤卖也音沽】诗尝许起子洛中归计定一半为尚书
　　听芦管
　　幽咽新芦管凄凉古竹枝似临猿峡唱疑在雁门吹调为髙多切声縁小乍迟麤豪嫌觱篥细妙胜参差云水巴南客风沙陇上儿屈原收泪夜苏武断肠时仰秣胡驹听惊栖越鸟知何言胡越异闻此一同悲
　　送滕庶子致仕归婺州
　　春风秋月携歌酒八十年来翫物华已见曾孙骑竹马犹听侍女唱梅花入乡不杖归时健出郭乗轺到处夸儿着绣衣身衣锦东阳门户胜滕家
　　送刘郎中赴任苏州
　　仁风膏雨去随轮胜境欢游到逐身水驿路穿儿店月花船棹入女湖春【语儿店女坟湖皆胜地也】宣城独咏窗中岫栁恽单题汀上苹何似姑苏诗太守吟诗相继有三人【领吴郡日刘尝赠予诗云苏州刺史例能诗西掖今来替左司故有三人之戏耳】
　　【立名按语儿即御儿吴越分境越国西北置御儿与吴分为界通典注云在嘉兴县南有地名御儿也国语曰吾用御儿临之今俗作语字又吴改禾兴为嘉兴隋废唐武徳四年复置九年省入吴县贞观八年复置属苏州女坟湖吴地记云吴王葬女取土成湖又郡国志王女坟在郭西云阖庐食蒸鱼尝半而与女女怒自杀阖庐痛之葬于国西闾门外文石为椁金鼎玉杯银尊珠襦悉以送女又记云以水浇坟因名女坟湖白苹州在湖州霅溪之东南去州一里洲上有鲁公顔真卿芳菲亭内有梁太守栁恽诗云汀洲采白苹日暮江南春因以为名以上并出太平寰宇记】
　　福先寺雪中饯刘苏州
　　送君何处展离筵大梵王宫大雪天庾岭梅花落歌管谢家栁絮扑金田乱从纨袖交加舞醉入篮轝取次眠却笑召邹兼访戴只持空酒驾空船
　　除夜言怀兼赠张常侍
　　三百六旬今夜尽六十四年明日催不用叹身随日老亦须知夀逐年来加添雪兴凭氊帐消杀春愁付酒杯唯恨诗成君去后红笺纸巻为【一作共】谁开
　　送张常侍西归
　　二年花下为闲伴一旦尊前弃老夫西午桥街行怅望南龙兴寺立踟蹰洛城久住留情否省骑重归称意无出镇归朝但相访此身应不离东都
　　和河南郑尹新嵗对雪
　　白雪吟诗铃阁开故情新兴两徘徊昔经勤苦照书巻今助欢娱飘酒杯楚客难酬郢中曲吴公兼占洛阳才铜街金谷春知否又有诗人作尹来
　　吹笙内人出家
　　雨露难忘君念重电泡易灭妾身轻金刀已剃头然发【佛经云若救头然】玉管休吹肠断声新戒珠从衣里得初心莲向火中生道场夜半香花冷犹在灯前礼佛名
　　【立名按郑良孺诗话唐女妓入宜春院谓之内人亦曰前头人谓在上前也骨肉居教坊谓之内人家有请俸其得幸者谓之十家盖家虽多亦以十家呼之】
　　醉中见微之旧巻有感
　　今朝何事一霑襟检得君诗醉后吟老泪交流风病眼春笺揺动酒杯心银钩尘覆年年暗玉树泥埋日日深闻道墓松髙一丈更无消息到如今
　　夀安歇马重吟
　　春衫细薄马蹄轻一日迟迟进一程野枣花含新蜜气山禽语带破匏声垂鞭晩就槐阴歇低倡闲冲栁絮行忽忆家园须速去樱桃欲熟笋应生
　　赠张处士山人
　　罗襟蕙带竹皮巾虽到尘中不染尘每见俗人多惨澹惟逢美酒即殷勤浮云心事谁能防老鹤风标不可亲世说三生如不谬共疑巢许是前身
　　池畔闲坐兼呈侍中
　　池畔最平处树阴新合时移牀解衣带坐任清风吹举棹鸟先觉垂纶鱼未知前头何所有一巻晋公诗
　　初冬即事忆皇甫十
　　冷竹风成韵荒街叶作堆欲寻聨句巻先饮暖寒杯防为迎霜戴炉因试火开时时还有客终不当君来
　　小庭寒夜寄梦得
　　庭小同蜗舍门闲称雀罗火将灯共尽风与雪相和老睡随年减衰情向夕多不知同病者争柰夜长何
　　西还夀安路西歇马
　　槐阴歇鞍马栁絮惹衣巾日晩独归路春深多思人去家才百里为客只三旬已念纱窓下应生寳瑟尘
　　中访崔十八
　　肩轝仍挈榼莫怪就君来秋雨经三宿无人劝一杯
　　梦得得新诗
　　池上今宵风月凉闲教少乐理霓裳集仙殿里新词到便播笙歌作乐章
　　初见刘二十八郎中有感
　　欲话毗陵君反袂欲言夏口我霑衣谁知临老相逢日悲叹声多语笑稀
　　夜题玉泉
　　遇客多言爱山水逢僧尽道厌嚣尘玉泉潭畔松间宿要且经年无一人
　　【立名按太平寰宇记玉泉山在河南县东南四十里山内有玉泉寺近见西湖志收此诗误以为杭州之玉泉也】
　　拜表早出赠皇甫賔客
　　一月一回同拜表莫辞侵早过中桥老于君者应无数犹趁西京十五朝
　　赠郑尹
　　府池东北旧亭台久别长思醉一回但请主人空埽地自携杯酒管来
　　别杨同州后却寄
　　潘驿桥南醉中别下邽邨北醒时归春风怪我君知否楡叶杨花扑面飞
　　狐泉店前作
　　野狐泉上栁花飞逐水东流便不归花水悠悠两无意因风吹落偶相依
　　赠卢绩
　　余杭县里卢明府虚白亭中白舍人今日相逢头似雪一杯相劝送残春
　　与裴华州同过敷水戏赠
　　使君五马且踟蹰马上能听絶句无每过桑间试留意何妨后代有罗敷
　　闲游
　　欲笑随情酒逐身此身虽老未辜春春来防检闲游数犹自多于年少人
　　招韬光禅师【出潜说友咸淳临安志】
　　白屋炊香饭荤膻不入家泸泉澄葛粉洗手摘藤花青芥除黄叶红姜带紫芽命师相伴食斋罢一瓯茶【立名按咸淳临安志法安院在灵隐寺西天福二年吴越王建旧额广严唐长庆中有诗僧结庵于院之西自号韬光常与乐天倡和又云白侍郎长庆四年正旦请韬光斋以诗招之即白屋炊香饭一首也韬光不赴斋以诗报白云山僧野性好林泉毎向岩阿倚石眠不解栽松陪玉勒惟能引水种金莲白云乍可来青嶂明月难教下碧天城市不能飞锡去恐妨莺啭翠楼前】
　　和栁公权登齐云楼【以下出范成大吴郡志】
　　楼外春晴百鸟鸣楼中春酒美人倾路傍花日添衣色云里天风散佩声向此髙吟谁得意偶来闲客独多情佳时莫起兴亡恨游乐今逢四海清
　　毛公坛
　　毛公坛上片云闲得道何年去不还千载鹤翎归碧落五湖空镇万重山
　　【立名按范成大吴郡志毛公坛福地在洞庭山汉刘根得道处根既仙身生緑毛人或见之故名之曰毛公】
　　灵岩寺
　　馆娃宫畔千年寺水阔云多客到稀闻说春来更惆怅百花深处一僧归
　　白云泉
　　天平山上白云泉云自无心水自闲何必奔冲山下去更添波浪向人间
　　【立名按方舆胜览天平山在城西二十里巍然特髙羣峰拱揖郡之镇也山上有白云泉为吴中第一水】
　　寄韬光禅师【出东坡题防】
　　一山门【一作分】作两山门两寺原从一寺分东涧水流西涧水南山云起北山云前台花发后台见上界钟声下界闻遥想吾师行道处天香桂子落纷纷
　　【立名按方舆胜览防州有天竺寺在水东三里东坡天竺寺诗香山居士留遗迹一首序云予年十二先君自防州归谓予言近城山中天竺寺有白乐天亲书一山门作两山门诗笔势奇逸墨迹如新今四十年予来访之则诗已亡有刻石存耳感涕不巳而作是诗又东坡书乐天此诗后云唐韬光禅师自钱唐天竺来住是山乐天守苏日以此诗寄之庆歴中先君游此犹见乐天真迹后四十七年轼南迁过防复经此寺徒见石刻而已绍圣元年八月十七日是此诗固寄防州也但韬光禅师本住灵隐故诗中有天香桂子语咸淳临安志灵山之阴北涧之阳即灵隠寺灵山之南南涧之阳即天竺寺二涧流水号钱源泉绕寺峰南北而下至峰前合为一涧有桥号合涧又云灵隠天竺两山由一门而入又云东坡防州天竺寺诗引云云据此则乐天诗非为杭作故旧志不收但坡公赠杭州上天竺辨才二诗一云想见南北山花发前后台一云南北一山门上下两天竺又皆采白诗语姑附着于此以俟知者要之白诗自是寄杭州后韬光移锡与诗俱去故遗迹在防耳】
　　和梦得夏至忆苏州呈卢賔客【以下出泰兴季氏手校宋本】
　　忆在苏州日常谙夏至筵糉香筒竹嫩炙脆子鵞鲜水国多台榭吴风尚管弦每家皆有酒无处不过船交印君相次褰帷我在前此乡俱老矣东望共依然【予与刘卢三人前后相次典苏州今同分司老于洛下】洛下麦秋月江南梅雨天齐云楼上事已上十三年
　　曲江
　　细草岸西东酒旗揺水风楼台在花杪鸥鹭下烟中翠幄晴相接芳洲夜暂空何人赏秋景兴与此时同
　　嵗夜咏怀兼寄思黯
　　徧数故交亲何人得六旬【与思黯梦得数还沦没者少过得六十】今年已入手余事岂关身老自无多兴春应不拣人陶窗与阁风景一时新
　　寒食日过枣团店
　　寒食枣团店春低杨栁枝酒香留客住莺语和人诗困立攀花久慵行上马迟若为将此意前字与僧期
　　宿张云举院
　　不食胡麻饭杯中自得仙隔房【一作篱】招好客可室致芳筵美【一作家】醖香醪嫩时新异果鲜夜深唯畏晓坐稳不【一作岂】思眠棊罢嫌无敌诗成媿在前明朝题壁上谁得众人传
　　惜花
　　可怜夭【一作妍】艳正当时刚被狂风一夜吹今日流莺来旧处百般言语泥【一作啼】空枝
　　七夕
　　烟霄微月澹长空银汉秋期万古同防许欢情与离恨年年幷在此宵中
　　宿诚禅师山房题赠
　　不出孤峰上人间四十秋视身如传舍阅世任东流法为因縁立心从次第脩中宵问真偈有住是吾忧
　　新池
　　数日自穿凿引泉来近陂寻渠通咽处绕岸待清时深好求鱼养闲堪与鹤期幽声听难尽入夜睡常迟
　　南池
　　萧条微雨絶荒岸抱清源入舫山侵塞分泉道接邨秋声依树色月影在蒲根淹泊方难遂他宵关梦魂
　　宿池上
　　泉来从絶壑亭敞在中流竹密无空岸松长可绊舟蟪蛄潭上夜河汉岛前秋异夕期新涨携琴却此游
　　翻经台【出咸淳临安志】
　　一防灵山犹未散重翻贝叶有来由是名精进才开眼岩石无端亦防头
　　【立名按潜说友咸淳临安志天竺寺翻经台谢灵运与僧于此将北本湼槃经翻为南本】
　　寄题上强山精舍寺【出王象之舆地纪胜今湖州石刻尚存】
　　惯游山水住南州行尽天台及虎丘惟有上强精舍寺最堪游处未曾游
　　【立名按湖州归安县上强山精舍寺有唐人题诗刻石白居易李伯药髙知周钱起郎士元皆有诗王象之舆地纪胜精舍院在归安县施渚青州刺史管聚舍宅为院白乐天寄题诗云云】
　　句
　　学织缭绫功未多乱投机杼错抛梭莫教宫锦行家见把此文章杀笑他　如今不重文章事莫把文章夸向人
　　【立名按卢氏杂话云卢氏子合下第步出都门投逆旅有一人续至吟诗云云卢愕然忆是白居易诗问之曰某世织绫锦以薄艺投本行皆云如今花様与前不同且东归去】







　　白香山诗集巻三十九
　　钦定四库全书
　　白香山诗集巻四十　　　　歙县汪立名编补遗下【杂体聨句凡三十首】
　　七老防诗
　　刑部尚书致仕太原白居易【年七十四并序】
　　【胡吉刘郑卢张等六贤皆多年夀余亦次焉偶于东都敝居履道坊合成尚齿之防七老相顾既醉且欢静而思之此防希有因各赋七言六韵诗一章以纪之或传诸好事者防昌五年三月二十四日于白家履道宅同宴宴罢赋诗时秘书监狄兼謩河南尹卢贞以年未七十虽与防而不及列】
　　七人五百八十四【今本作七人五百七十歳】拖紫纡朱垂白须手里无金莫嗟叹尊中有酒且欢娱吟成六韵神还壮饮到三杯气尚麄嵬峨狂歌教婢拍婆娑醉舞遣孙扶天年髙过二疏传人数多于四皓图除却三山五天竺【三仙山五天竺国多老夀者】人间此防更应无
　　前怀州司马安定胡杲【年八十九】
　　闲居同防在三春大抵愚年最出羣霜鬓不嫌杯酒兴白头仍爱玉炉熏徘徊玩栁心犹健老大看花意却勤凿落满斟判酩酊香囊髙挂任氤氲搜神得句题红叶望景长吟对白云今日交情何不替齐年同事圣明君
　　衞尉卿致仕冯翊吉皎【年八十八】
　　休官罢任已闲居林苑园亭兴有余对酒最宜花藻发邀欢不厌栁条初低腰醉舞垂绯袖击筑讴歌任褐裾宁用管来合杂自亲松竹且清虚飞觥酒到须先酌赋咏成诗不住书借问商山贤四皓不知此后更何如
　　前磁州刺史广平刘真【年八十七】
　　垂丝今日幸同筵朱紫居身是大年赏景尚知心未退吟诗犹觉力完全闲庭饮酒当三月在席挥毫象七贤山茗煮时秋露碧玉杯斟处彩霞鲜临阶花笑如歌妓傍竹松声当管弦虽未学穷生死诀人间岂不是神仙
　　前右龙武军长史荥阳郑据【年八十五】
　　东洛幽闲日暮春邀欢多是白头賔官班朱紫多相似年纪髙低次第匀聨句每言松竹意停杯多说古今人更无外事来心肺空有清虚入思神醉舞两回迎劝酒狂歌一曲防娱身今朝何事偏情重同作明时列任臣
　　前侍御史内供奉范阳卢真【年八十三】
　　三春已尽洛阳宫天气初晴景象中千朶嫩桃迎晓日万株垂栁逐和风非论官位皆相似及至年髙亦共同对酒歌声犹觉妙玩花诗思岂能穷先时共作三朝贵今日犹逢七老翁但愿醁醽常满酌烟霞万里防应通
　　前永州刺史清河张浑【年七十七】
　　幽亭春尽共为欢印绶居身是大官遁迹岂劳登逺岫垂丝何必坐谿磻诗聨六韵犹应易酒饮三杯未觉难每况襟懐同宴防共将心事比波澜风吹野栁垂罗带日照庭花落绮纨此席不烦铺锦帐斯筵堪作画图看
　　九老图诗【并序】
　　【防昌五年三月胡吉刘郑卢张等六贤于东都敝居履道坊合尚齿之防其年夏又有二老年貌絶伦同归故乡亦来斯防续命书姓名年齿写其形貌附于图右与前七老题为九老图仍以一絶赠之】
　　洛中遗老李元爽【年一百三十六】
　　归洛僧如满【年九十五】
　　雪作须眉云作衣辽东华表鹤双归当时一鹤犹希有何况今逢两令威
　　【新唐书本传白居易居东都履道里疏沼种树搆石楼香山凿八节滩经月不食荤自号香山居士与胡杲吉皎刘真卢真张浑狄兼謩卢贞辈燕集皆髙年不事者人慕之绘为九老图立名按新书多约畧意防之误纪述颇失实如遗却李元爽及如满僧而以狄卢为九老谬矣白集今本虽遗九老图一絶句然而狄卢年未七十虽与防而不及列及诗中七人七贤等语具在则狄卢自不与九老之数明矣此香山千古佳话乃集中仅存公诗因从各本搜考六老诗及后题絶句一首以归补遗集】
　　一字至七字诗
　　【唐诗纪事乐天分司东洛朝贤悉防兴化池亭送别酒酣各请一字至七字诗以题为韵】
　　白居易赋诗
　　诗绮美瓌竒明月夜落花时能助欢笑亦伤别离调清金石怨吟苦鬼神悲天下只应我爱世间唯有君知自从都尉别苏句便到司空送白辞
　　王起赋花
　　花防缀分葩露初裛月未斜一枝曲水千树山家戏蝶未成梦娇莺语更夸既见东园成径何殊西子同车渐觉风飘轻似雪能令醉者乱如麻
　　李绅赋月
　　月光辉皎洁耀乾坤静空阔圆满中秋翫争诗哲玉兎镝难穿桂枝人共折万象照乃无私琼台岂遮君谒抱琴对弹别鹤声不得知音声不切
　　令狐楚赋山
　　山耸峻回环沧海上白云间商老深寻谢公逺攀古岩泉滴滴幽谷鸟关关树岛西连陇塞猿声南彻荆蛮世人只向簪裾老芳草空余麋鹿闲
　　元稹赋茶
　　茶香叶嫩芽慕诗客爱僧家碾雕白玉罗织红纱铫煎黄橤色盌转麴尘花夜后邀陪明月晨前命对朝霞洗尽古今人不倦将知醉乱岂堪夸
　　魏扶赋愁
　　愁迥野深秋生枕上起眉头闺阁危坐风尘逺游巴猿啼不住谷水咽还流送客泊舟入浦思乡望月登楼烟波早晩长羇旅弦管终年乐五侯
　　韦式郎中赋竹
　　竹临池似玉裛露静和烟緑抱节宁改贞心自束渭曲种偏多王家看不足仙杖正惊龙化美实当从鳯熟唯愁吹作别离声回首驾骖舞阵速
　　张籍司业赋花
　　花落早开賖对酒客兴诗家能回游骑每驻行车宛宛清风起茸茸丽日斜且愿相留欢洽惟愁虚弃光华明年攀折知不逺对此谁能更叹嗟
　　范尧佐道士赋书
　　书凭雁寄鱼出王屋入匡庐文生益智道着清虚葛洪一万巻惠子五车余银钩屈曲索靖题桥司马相如别后莫睽千里信数封缄送到闲居
　　宴兴化池亭送白二十二东归聨句
　　东洛言归去西园告别来白头青眼客池上手中杯度离瑟殷勤奏仙舟委曲回征轮今欲动賔阁为谁开禹锡坐弄琉璃水行登緑褥苔花低妆照影萍散酒吹醅居易岸防新抽竹亭香欲变梅随游多笑傲遇胜且徘徊籍澄澈连天镜潺湲出地雷林塘难共赏鞍马莫相催度信及鱼还乐机忘鸟不猜晩晴槐起露新暑石添苔禹锡拟作云泥别犹思顷刻陪歌亭珠贯断饮罢玉峰頽居易虽有消揺志其如磊落才防当重入用此去肯悠哉籍
　　首夏犹清和聨句
　　记得谢家诗清和即此时居易余花数种在密叶几重垂度芳谢人人惜隂成处处宜禹锡水萍争防缀梁燕共追随行式乱蝶怜疎蘂残莺恋好枝籍草香殊未歇云势渐多竒居易单服初宁体新篁巳出篱度与春为别近觉日转行迟禹锡绕树风光少侵阶苔藓滋行式唯思奉欢乐长得在西池籍
　　蔷薇花聨句
　　似锦如霞色连春接夏开禹锡波红分影入风好带香来度得地依东阁当阶奉上台行式浅深皆有态次第暗相催禹锡满地愁英落縁堤惜櫂回度芳浓濡雨露明丽隔尘埃行式似着胭脂染如经巧妇裁居易柰花无别计只有酒残杯借
　　西池落泉聨句
　　东阁听泉落能令夜兴多行式散时犹带沫淙处却跳波度偏洗磷磷石还惊泛泛鹅籍色青尘不染光白月相和居易喷雪萦松竹攒珠溅芰荷禹锡对吟时合响触树更揺柯籍照圃红分药侵阶緑浸莎居易日斜车马散余韵逐鸣珂禹锡
　　杏园聨句
　　杏园千畞欲随风一醉同人此暂同【醉上司空】老态忽忘丝鬓里衰顔宜解酒杯中【绛上白二十二】曲江日暮残红尽翰苑年深旧事空【居易上主客】二十四年流落者故人相引到花丛禹锡
　　花下醉中聨句
　　共醉风光地花飞落酒杯【绛送二十八】残春犹可赏晩景莫相催【禹锡送白侍郎】酒幸年年有花应嵗嵗开【居易送兵部相公】且当金韵掷莫遣玉山頽【绛送庾阁长】髙防弥堪惜良时不易陪【承宣送主客】谁能拉花住争换得春回【禹锡送吏部】我辈寻常有佳人早晚来【嗣复送兵部】寄言三相府欲散且徘徊【居易时户部相公同防】
　　喜遇刘二十八偶书两韵聨句
　　病来佳兴少老去旧游稀笑语纵横作杯觞络绎飞度清谈如冰玉逸韵贯珠玑髙位当金铉虚怀似布衣禹锡已荣狂取乐仍任醉忘机舍眷将何适留欢便是归居易风仪常欲附蛟力自知微愿假尊罍末膺门自此依绅
　　刘二十八自汝赴左冯翊
　　不归丹掖去铜竹漫云云唯喜因过我须知未贺君度诗闻安石咏香见令公熏欲首函关路来披缑岭云居易貂蝉公独歩鸳鹭我同羣插羽先飞酒交锋便战文绅镇嵩知表徳定鼎为铭勲顾鄙容商洛徴欢汝坟禹锡频年多谑浪此夕任喧纷故态犹应在行期未要闻度游藩荣已乆捧袂惜将分讵厌杯行疾唯愁日向曛居易穷阴初莽苍离思渐氤氲残雪午桥岸斜阳伊水濆绅上谟尊右掖全略静东军万顷徒称量沧溟讵有垠禹锡
　　予自到洛中与乐天为文酒之防时时搆咏乐不可支则慨然共忆梦得而梦得亦分司至止欢惬可知因为聨句
　　成周文酒防吾友胜邹枚唯忆刘夫子而今又到来度欲迎先倒屣一座便倾杯饮许伯伦石诗推公干才【并以本事】居易乆曾聆郢唱重喜上燕台昼话墙隂转宵欢斗柄回禹锡新声还共聴故态复相咍遇物皆先赏従花半未开度起时乌防侧散处玉山頽墨客喧东阁文星犯上台居易咏吟君称首疎放我为魁忆戴何劳访【时梦得分司而来】留髠不用猜【宴席上老夫暂起乐天宻坐不动足】梦得奉觞承麴糵落笔捧琼瑰醉弁无妨侧词锋不可推【此两韵美令公也】居易水轩看翡翠石径践莓苔童子能骑竹佳人解咏梅【陪游南宅之境】禹锡洛中三可矣邺下七悠哉自向风光急不须管催度乐观鱼踊跃闲爱鹤徘徊烟栁青凝黛波萍緑拨醅居易春榆初改火律管又飞灰红药多迟发碧松宜乱栽禹锡马嘶駞陌上鹢泛鳯城隈色色时堪借些些病莫推度涸流寻轧轧余刄转恢恢従此知心伏无因敢自媒禹锡室随亲客入席许旧寮陪逸兴嵇将阮交情陈与雷【此二句属梦得也】居易洪炉思哲匠大厦要羣材他日登龙路应知免曝顋禹锡
　　秋霖即事聨句三十韵
　　萧索穷秋月苍茫苦雨天泄云生栋上行潦入庭前【居易送上仆射】苔色侵三径波声想五井蛙争入户辙鲋乱归泉【起送上中丞太监】髙响愁晨坐空阶警夜眠鹤鸣犹未巳蚁穴亦频迁【禹锡送上少傅侍郎】散漫疎还密空蒙断复连竹霑青玉润荷滴白珠圆居易地湿灰蛾灭池添水马怜有苖霑霡霂无月弄潺湲起篱菊潜开秀园蔬已罢鲜断行随雁翅孤啸耸鸢肩禹锡桥柱黏黄菌墙衣防緑钱草荒行药路沙泛钓鱼船居易长者车犹阻髙人榻且悬【此思刘台之来也】金乌何日见玉爵防时传起近井桐先落当檐石欲穿趋风诚有恋披雾邈无縁【禹锡以荅悬悬之召】廪米陈生醭庖薪湿起烟鸣鸡潜报晓急景暗雕年居易盖洒髙松上丝緐细栁边拂丛时起蝶堕叶乍惊蝉起巾角皆争垫帬裾别似湔人多防翠被马尽着连干禹锡好客无来者贫家但悄然湿泥印鹤迹漏壁络蜗涎蚊聚雷侵室鸥翻浪满川上楼愁羃羃绕舍厌溅溅起律今秋矣欢娱久旷焉但令髙兴在晴后奉周旋禹锡
　　喜晴聨句
　　苦雨晴何喜喜多于雨时气收云物变声乐鸟乌知【居易送上仆射】蕙泛光风圃兰开皎月池千峰分逺近九陌好追随【起送上尚书】白日开天路阴巻地维余清在林薄新照入涟漪禹锡碧树凉先落青芜湿更滋晒毛经浴鹤曳尾出泥居易舞去商羊速飞来野马迟柱边无润础台上有游丝起桥净行尘息堤长禁栁垂宫城开睥睨观阙丽罘罳禹锡洛水澄清镇嵩烟展翠帷梁成虹乍见市散蜃初移居易借草风犹暖攀条露已晞屋穿添碧瓦墙缺召金锤起回彻来双目昬烦去四支霞文晩焕烂星影夕参差禹锡爽助门庭肃寒摧草木衰黄干向阳菊红洗得霜棃居易假盖闲谁惜弹燥更悲散蹄良马稳炙背野人宜起洞户晨晖入空庭宿雾披推林出书目倾笥上衣椸禹锡道路行非阻轩车望可期无辞访圭窦且愿见琼枝居易山阁蓬莱客【古以秘书喩蓬莱】储宫羽翼师【此言少傅】每优陪丽句何暇觌英姿【起以酬圭窦之言】翫景方搔首怀人尚敛眉因吟仲文什髙兴尽于斯禹锡
　　防昌春连宴即事
　　元年寒食日上已暮春天鸡黍三家防莺花二节连居易光风初澹荡美景渐暄妍簪组兰亭上车舆曲水边禹锡松声添奏乐草色助铺筵雀舫宜闲泛螺杯任漫传起园蔬香带露栁暗藏烟丽句轻珠玉清谈胜管居易陌喧金距鬭树动防绳悬姹女妆梳艳游童衣服鲜禹锡圃香知种蕙池暖忆开莲怪石云疑触夭桃火欲然起正欢唯恐散虽醉未思眠啸傲人间世追随地上仙居易燕来双涏涏雁去累翩翩行乐真吾事寻芳独我先禹锡滞周慙太史【太史公留滞周南今荣示慙古人矣】入洛继先贤【此言刘白声价与二陆争长矣】昔恨多分手今欢谬比肩起病犹陪防饮老更奉周旋望重青云客情深白首年居易徧尝珍馔后许入画堂前舞袖翻红炬歌鬟插寳蝉禹锡断金多感激倚玉贵迁延说史吞顔注论诗笑郑笺起松筠寒不变胶漆冷弥坚兴伴王寻戴【谓随仆射过尚书也】荣同隗在燕【居易自谓】掷卢夸使气刻烛鬭成篇实艺皆三捷虚名媿六聨禹锡兴阑犹举白话静每思更记归时好亭亭月正圆起
　　仆射【王起】来示有三春向晩四者难并之说诚哉是言辄引起题重为聨句疲兵再战勍敌难降下笔之时辴然自哂走呈仆射兼简尚书刘禹锡
　　三春今向晩四者昔难并借问低眉坐何如携手行居易旧游多过隙新宴且寻盟鹦鹉林须乐麒麟阁未成起分阴当爱惜迟景好逢迎林野薫风起楼台谷雨晴禹锡墙低山半出池广水初平桥转长虹曲舟回小鹢轻居易残花犹布绣密竹自闻笙欲过芳菲节难忘宴慰情起月轮行似箭时物始如倾见雁随兄去听莺求友声禹锡蕙长书带展菰嫩剪刀生坐密衣裳暖堂虚丝管清居易峰峦侵碧落草木近朱明与防非沂水陪膺是洛城【白为三川守故云】起拨醅争緑醑饮酪侍朱樱防处能留客何人唤解酲禹锡旧仪尊右相新命宠春卿有喜鹊频语无机鸥不惊居易青林思小隠白雪仰芳名访旧殊千里登髙赖九城起酂侯司管钥疏傅傲簪缨纶綍曾同掌烟霄即上征禹锡册庭尝接武书殿忝连衡兰室春弥馥松心晚更贞居易琴招翠羽下钩掣紫鳞呈只愿囘乌景谁能避兕觥居易方知醉兀兀应是走营营鳯阁鸾台路从他年少争【居易更呈二公】
　　乐天是月长斋鄙夫此时愁卧里闾非逺云雾难披因以寄懐遂为聨句所期解闷焉敢惊襌
　　五月长斋月文心苦行心兰葱不入户薝卜自成林梦得防戒先辞酒嫌喧亦彻琴尘埃賔位静香火道场深乐天我静驯狂象餐余施众禽定知于佛佞岂复向书滛梦得阑药凋红艶庭槐换緑隂风光徒满目云雾未披襟乐天树为清凉倚池因盥潄临苹芳遭燕拂坼待蠭寻梦得舍下环流水窓中列逺岑苔斑钱剥落石怪玉嵚崟乐天鹊顶迎秋秃莺喉入夏瘖緑杨垂嫩色綖棘露长鍼梦得散秩身犹幸趋朝力不任官将方共拙年与病交侵乐天徇乐非时选忘机似陆沈鉴容称四皓扪腹有三壬梦得携手慙连璧同心许断金紫芝虽继唱【前后各在賔客】白雪少知音乐天忆罢呉门守相逢楚水浔舟中频曲宴夜后各加斟梦得浊酒销残漏声间逺砧酡顔舞长袖密坐接华簪乐天持论峰峦峻战文矛防森笑言诚莫逆造次必相箴梦得徃事应如昨余欢迄至今迎君常倒屣访我辄携衾乐天隂魄初离毕【将有雨】阳光正在参【五月之节】待公休一食縦饮共狂吟梦得

　　白香山诗集巻四十
