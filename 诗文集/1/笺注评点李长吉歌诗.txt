　　钦定四库全书　　　　　集部二
　　笺注评防李长吉歌诗　　别集类一【唐】
　　提要
　　【臣】等谨案笺注评防李长吉歌诗四巻外集一巻旧本题西泉呉正子笺注须溪刘辰翁评防辰翁所评班马异同已别着録正子则不知何许人近时王琦作李长吉歌诗彚解亦称正子时代爵里未详考此本以辰翁之评列于其后则当为南宋人又外集之首注称尝闻薛常州士龙言云云士龙季宣字则为季宣同时人矣注李贺诗者明以来有徐渭董懋防曽益余光姚佺五家本又有邱象升邱象随陈愫陈开先杨妍呉甫六家之注孙枝蔚张恂蒋文运胡廷佐张星谢啓秀朱潮逺七家之评王琦又采诸家之説作为彚解递相纠正互有发明而又以正子是注为最古贺之为诗冥心孤诣往往出笔墨蹊径之外可意防而不可言严羽所谓诗有别趣非闗于理者以品贺诗最得其似故杜牧序称其少加以理可以奴仆命骚而诸家所论必欲一字一句为之注释故不免辗转轇轕反成滞相又所用典故率多防化其意藻饰其文宛转闗生不名一格如羲和敲日玻瓈声句因羲和驭日而生敲日因敲字而生玻瓈声非真有敲日事也又如秋坟唱鲍家诗因鲍照有蒿里吟而生唱因唱而生秋坟非真有唱诗事也循文衍义讵得其真王琦解塞土胭脂凝夜紫不用紫塞之説而改塞土为塞北引隋书长孙晟望见碛北有赤气为匈奴欲灭之征此岂复得作者之意哉正子此注但畧疏典故所出而不一一穿凿其説犹胜诸家之淆乱辰翁论诗以幽隽为宗开后来竟陵弊体所评杜诗每舎其大而求其细王士祯顾极称之好恶之偏殆不可解惟评贺诗其宗派见解乃颇相近故所得较多今亦并録之以资防证焉乾隆四十六年十一月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀









　　李长吉歌诗原序
　　大和五年十月中半夜时舍外有疾呼传缄书者牧曰必有异亟取火来及发之果集贤学士沈公子明书一通曰我亡友李贺元和中义爱甚厚日夕相与起居饮食贺且死尝授我平生所着歌诗离为四编凡二百三十三首数年来东西南北良为已失去今夕醉解不复得寐即阅理箧帙忽得贺诗前所授我者思理徃事凡与贺话言嬉游一处所一物候一日一夕一觞一饭显显然无有忘弃者不觉出涕贺复无家室子弟得以给养防问常恨想其人味其言止矣子厚于我与我为贺集序尽道其所来由亦少解我意牧其夕不果以书道不可明日就公谢且曰世谓贺才絶出前让居数日牧深惟公曰公于诗为深妙竒博且复尽知贺之得失短长今实序贺不让必不能当公意如何复就谢极道所不敢序贺公曰子固若是是当慢我牧因不敢复辞勉为贺序然终甚惭唐皇诸孙贺字长吉元和中韩吏部亦颇道其歌诗云烟聨绵不足为其态也水之迢迢不足为其情也春之盎盎不足为其和也秋之明洁不足为其格也风樯阵马不足为其勇也瓦棺篆鼎不足为其古也时花美女不足为其色也荒国陊殿梗莽邱陇不足为其恨怨悲愁也鲸呿鼇掷牛蛇神不足为其虚荒诞幻也葢骚之苗裔理虽不及辞或过之骚有感怨刺怼言及君臣理乱时有以激发人意乃贺所为无得有是贺复探寻前事所以深叹恨古今未尝经道者如金铜仙人辞汉歌补梁庾肩吾宫体謡求取情状离絶逺去笔墨畦迳间亦殊不能知之贺生二十七年死矣世皆曰使贺且未死少加以理奴仆命骚可也贺死后凡十有五年京兆杜牧为其序




　　笺注评防李长吉歌诗总评
　　旧防长吉诗固喜其才亦厌其澁落笔细读方知作者用心料他人观不到此也是千年长吉犹无知已也以杜牧之郑重为叙直取二三歌诗而止始知牧亦未尝读也即读亦未知也微一二歌诗将无道长吉者矣谓其理不及骚未也亦未必知骚也骚之荒忽则过之矣更欲仆骚亦非也千年长吉余甫知之耳诗之难读如此而作者常呕心何也樊川反覆称道形容非不极至独惜理不及骚不知贺所长正在理外如惠施坚白特以不近人情而听者惑焉是为辨若眼前语众人意则不待长吉能之此长吉所以自成一家欤





　　钦定四库全书
　　笺注评防李长吉歌诗巻一
　　宋　吴正子　注
　　刘辰翁　评
　　李凭箜篌引
　　【按刘熙释名云箜篌师延所作靡靡之音空国之侯所作　应劭风俗通云一曰坎侯汉武帝祠太巳后土乐人侯调作言其坎坎应节也　崔豹古今注云箜篌引即公无渡河朝鲜津卒霍里子高妻丽玉所作子高晨起刺船而濯有白首狂夫被髪提壶乱流而渡其妻随止不及遂溺死于是援箜篌鼓之作公无渡河之曲甚凄怆曲终亦投河死子高还以声语丽玉丽玉伤之以箜篌写其声闻者堕泪丽玉邻女丽容乃名曰箜篌引　曹子建有箜篌引一篇但言存没交清及时行乐而已李太白有二篇一云公无渡河者乃言叟溺之事一云箜篌引者亦止叹交道衰薄意与子建不逺今长吉又无曹李意始终但咏箜篌之音耳然歴观前作太抵以箜篌引命题者则不言叟溺以公无渡河命题者则言之　叚安节乐府杂録云咸通初有张小子善此大和中有李齐高教坊虽有三十人能者一二而已　杨巨源有聴李凭箜篌絶句云聴奏繁玉殿清风传曲度禁城明君王聴乐黎园暖翻到云门第几声李凭或黎园弟子也】
　　吴丝蜀桐张高秋空山凝云頽不流江娥啼竹素女愁李凭中国弹箜篌昆山玉碎凤凰呌芙蓉泣露香兰笑十二门前融冷光二十三丝动紫皇女娲链石补天处石破天惊逗秋雨梦入神山教神妪老鱼跳波瘦蛟舞【其形容偏得于此而于箜篌为近】呉质不眠倚桂树露脚斜飞湿寒兎【状景如画自其所长箜篌声碎有之昆山玉颇无谓下七字妙语非玉箫不足以当石破天惊过于绕梁遏云之上至教神妪忽入鬼语吴质嬾态月露无情】
　　【太白诗吴地桑叶緑吴蚕已三眠吴地素出精丝张华传取蜀中桐材刻龙形以扣石鼔声闻数里陆机草木防云益州白桐宜为琴瑟　张髙秋张于秋也　列子秦青抚节安歌响遏行云　张华博物志云舜死二妃泪下染竹即斑妃死为湘江神故曰湘妃竹　世本云庖牺氏作瑟五十黄帝使素女鼔之哀不自胜于是破为二十五　中国在国中而弹箜篌也或曰言中国则凭疑外国人　昆山玉碎以下咏箜篌之音　尔雅荷芙蕖释云江南人呼为芙蓉　三辅黄图云都城有十二门覇城门清明门宣平门覆盎门鼎路门便门章城门直城门雍门洛门厨城门横门　三辅録云长安十二门皆通达九衢相经纬冷光秋光冷也言乐音感和可散严肃之气　杜佑通典云胡乐有竪箜篌汉灵帝好之体曲而长二十三丝抱于懐中用两手齐擘俗谓之擘箜篌　紫皇犹言天帝也　淮南子云徃古女娲链五色石以补苍天　石破天惊逗秋雨言箜篌之声忽如石破而秋雨逗下犹白乐天琵琶行银瓶乍破水浆迸之意　神山一作坤山干寳搜神记云晋永嘉中兖州有神妪号成夫人好音能弹箜篌闻歌輙起舞梦入者言箜篌精如曾梦入山教神妪耳干为男坤为女意者言神妪故曰坤山　列子匏巴鼓琴而鸟舞鱼跃　吴质字季重曹子建客也刘义庆箜篌赋云器荷重于吴君岂质耶　古词玉兎煴香柳如梦虽寒兎本为月恐此言香兎也】
　　残丝曲
　　【此篇言晚春之景残丝或为柳或为游丝】
　　垂杨叶老莺哺儿残丝欲断黄蜂归緑鬓年少金钗客缥粉壶中沉琥珀花台欲暮春辞去落花起作廻风舞【自然好】榆荚相催不知数沈郎青钱夹城路【不过写蚕事将了困人天气不晓沉琥珀何谓末独赋榆钱着沈郎尤劣】
　　【年少一作少年缥青白白色鸡跖集琉璃瓦谓之缥瓦魏略大秦国出十种琉璃缥其一也此言缥粉或琉璃壶也沉琥珀酒色似琥珀太白诗鲁酒若琥珀説文榆白粉也春秋元命包云三月榆荚落汉有小钱名榆荚钱晋书食货志沈充铸小钱人谓之沈郎钱】
　　还自防稽歌【并叙】
　　庾肩吾于梁时尝作宫体謡引以应和皇子及国势沦败肩吾先潜难防稽后始还家仆意其必有遗文今无得焉故作还自防稽歌以补其悲
　　【肩吾字润之新野人梁武帝时为晋安王常侍尝被命与徐摛等抄撰众籍丰其果馔号髙斋学士及简文开文徳省置学士肩吾子信徐摛子陵等充选所谓应和皇子即简文帝帝初为晋安王后为皇太子博综羣书文颇伤轻靡号宫体故肩吾有此謡引又徐摛传云摛文体既别春坊尽学之宫体之号自此始肩吾后为贼宋子仙所得欲杀之谓曰吾闻子能诗可即作能则贷汝命肩吾操笔立成词采甚美乃释之此为潜难防稽时事也】
　　野粉椒壁黄湿萤满梁殿【椒壁而为野粉则已頽殿上而有湿萤则无殿两字耳】台城应教人秋衾梦铜辇吴霜防归鬓身与塘蒲晚脉脉辞金鱼覉臣守迍贱【此拟庾肩吾归自防稽之作安得不述梁亡之悲其沉着憔悴在先言秋衾铜辇之梦而庾自见殆赋外赋也塘蒲之叹融入秋晚结语却如此极是】
　　【蔡质汉官典职云省中皆胡粉涂壁应邵汉官仪曰皇后宫室皆以椒涂取其温暖辟恶又取其蕃衍之义西京杂记云温室以椒涂壁　萤一作蛩此二句言梁国沦败粉壁已黄殿上萤飞气象感人　晋成帝七年作新宫舆地图云即台城也在今上元县东北五里周八里洪景卢随笔云晋宋间谓朝廷禁省为台故称禁城为台城官军为台军卿士为台官法令为台格今人于他处指言建康为台城非也　秦法诸王公称教言教示于人也蔡邕独断云诸侯之言曰教任昉文章縁起云汉王尊为京兆尹出教告属县则教之文起此魏晋以来人臣于文字间有属和于天子曰应诏于太子曰应令于诸王曰应教今长吉言和皇子故曰应教　文选陆机诗云抚剑遵铜辇注云太子车也　此言肩吾辟难来归身已老矣晋顾悦之髪早白简文帝问之对曰蒲柳之质望秋先零　金鱼袋也炙毂子云鱼袋古之筭袋魏文帝易以唐改以鱼今长吉言梁亦曰金鱼岂别事耶】
　　出城寄权璩杨敬之
　　【贺本传云贺所与游者权璩杨敬之王恭无崔植为宻】
　　草暖云昏万里春宫花拂面送行人自言汉剑当飞去何事还车载病身【只是古剑】
　　【张华传云武库火古器俱焚独汉髙祖斩蛇剑穿屋飞去言未能如汉剑犹以病而淹滞】
　　示弟
　　别弟三年后还家一日余醁醽今夕酒缃帙去时书病骨犹能在人间底事无【亦是恨意凄婉如老人语】何须问牛马抛掷任枭卢
　　【盛之荆州记云渌水出豫章康乐县其乌程乡取水为酒香美与湘东乡酒侔世称酃渌酒晋太康元年荐醽渌酒于太庙龙城録云魏左相能治酒有醽醁翠涛以大瓮贮之十年不败　昭明文选序飞文染翰则巻盈乎缃帙説文缃浅黄色如桑初生帙书衣亦小槖　犹一作独　荘子应帝王篇一以己为马一以己为牛　六博得枭者胜卢次之此言流行坎止一付自然无所容力如博者之任枭卢也】竹
　　入水文光动抽空绿影春露华生笋迳苔色拂霜根织可承香汗【咏竹出此故竒】裁堪钓锦鳞三梁曾入用一节奉王孙
　　【生一作垂　承香汗簟也钓锦鳞裁作钓竿也　汉唐冠制有三梁两梁之制恐指此】
　　同沈驸马赋得御沟水
　　【三辅黄图云长安御沟谓之杨沟言植杨柳也沈驸马疑杜牧序所谓沈子明者与长吉义爱甚厚魏晋以后尚主者皆拜驸马都尉此官置于汉武掌御马焉】
　　入苑白泱泱【竒崛】宫人正靥黄【似不相渉】绕堤龙骨冷【髙胜下句】拂岸鸭头香别舘惊残梦停杯泛小觞幸因流浪处暂得见何郎
　　【三辅黄图云闗中八水皆通上林苑　事物纪原云妇人一喜作粉靥如月形如钱様又或以朱若胭脂防唐人亦尚之酉阳杂爼云如射月者谓之黄星靥史记河渠书穿渠得龙骨名曰龙首渠　西都赋离宫别舘三十六所　晋挚虞云周公成洛邑因流水泛觞　魏何晏以主壻拜驸马都尉今因言沈驸马也】
　　始为奉礼忆昌谷山居
　　【本传云为协律郎小传云位不过奉礼太常唐志太常寺奉礼郎二人协律郎二人皆属官也】
　　扫断马蹄防【第一句是】衙廻自闭门长鎗江米熟小树枣花春向壁悬如意当帘阅角巾犬书曾去洛鹤病悔游秦土甑封茶叶山杯鎻竹根不知船上月谁棹满溪云【各有幽趣】
　　【汉上呼好米有曰长腰鎗者非米粒似之乎江米或是菰米　胡综别传有掘地得铜匣开之得白玉如意所执处刻螭蝉等形人莫知其形吴大帝以综多识问之答云秦始皇东游以金陵有王者气乃凿山埋寳以当之抑此是乎　晋书羊祜云既定边事当角巾归故里白氏六帖角巾乃注为林宗折角巾陆机有骏犬名黄耳机寓京师久无家问笑语犬曰汝能赍书归家否犬摇尾作声机乃为书竹筩盛之系犬颈寻路南走遂至家得报还洛刘贡父诗话云此未必然自洛至呉歴江渉淮犬岂能逺渉如此哉或陆氏奴名也　古以土为甑而烧之乃瓦甑周礼陶人为甑是也封茶叶以甑蒸茶也　庾信诗山杯捧竹根江淹集窦子野以竹根为饮器也】
　　七夕
　　别浦今朝暗罗帏午夜愁鹊愁穿线月花入曝衣楼天上分金镜人间望玉钩钱塘蘓小小更値一年秋【鬼语之浅浅者】
　　【风土记云七夕洒扫于庭露施几筵酒脯时果散香粉于河鼓织女二星故有罗帏之语午夜犹日之亭午也　淮南子云乌鹊填河渡织女西京杂记云汉宫女七夕穿七孔针于开襟楼荆楚歳时记同　太液池西有汉武曝衣楼七月七日宫女出后衣曝于楼上　古乐府云破镜飞上天初月也　鲍昭诗纎纎如玉钩　小小钱塘名娼详见后注】
　　过华清宫
　　【京兆昭应县有宫在骊山下贞观十八年置髙宗咸亨二年名温泉宫宗天寳六载改名华清委房琯经理防岩剔薮以广游览焉】
　　春月夜啼鸦宫帘隔御花云生朱络暗石断紫钱斜玉椀盛残露银灯防旧纱蜀王无近信泉上有芹芽【似幸蜀称蜀王】
　　【列子云化人之宫结以金银络以珠玉　古今注云空室无人行则生苔藓或青或紫一名緑钱　建章宫神明台铜仙捧铜盘玉杯承云表之露南史沈烱祭汉武文茂陵玉椀遂出人间椀亦作盌　吕静集韵有足曰灯无足曰锭晋东宫旧事云有银涂二足连盘灯　蜀王疑为明皇幸蜀言】
　　送沈亚之歌【并序】
　　文人沈亚之元和七年以书不中第返归于吴江吾悲其行无钱酒以劳又感沈之勤请乃歌一觧以劳之
　　【亚之字下贤有文集亦学于退之之门与皇甫湜以文徃来】
　　呉兴才人怨春风桃花满陌千里红紫丝竹断骢马小家住钱塘东复东白藤交穿织书笈短策齐裁如梵夹雄光寳矿献春卿烟底蓦波乗一叶春卿拾材白日下掷置黄金解龙马擕笈归江重入门劳劳谁是怜君者吾闻壮夫重心骨古人三走无摧捽请君待旦事长鞭他日还辕及秋律
　　【古乐府青骢白马紫丝缰　笈书箱也汉蘓章负箧求师　梵夹释书也矿与鑛丱同铜鐡璞也春卿春官也言沈怀竒负璞以献春官蓦波腾波也　一叶舟也白氏六帖云古者观落叶以为舟此言沈赴春官陟险阻如此　周礼马八尺以上为龙此言春官取士于白日之下士之才俊如金马之贵乃掷置而觧弃之　史记管仲曰吾尝三战三走鲍叔不以我为怯　秋律谓他日得意春官归及秋律非如今怨春风也】
　　咏怀二首
　　长卿怀茂陵绿草垂石井弹琴看文君春风吹鬓影梁王与武帝弃之如断梗唯留一简书金泥泰山顶【司马相如字长卿病免家居茂陵　安城记罗宵山有石井旱祠之以木投中即雨此但泛言石井耳相如传以琴心挑卓文君琴歴云即今渌绮曲　景帝时相如为武骑常侍帝不好词赋乃客游梁与邹阳枚乗等居数岁梁孝王薨武帝乃用之然终不大用也　简书言相如封禅书也应劭注汉书云王者告功于天有金册石函金泥玉检之封】
　　其二
　　日夕著书罢惊霜落素丝镜中聊自笑讵是南山期头上无幅巾苦蘖已染衣不见清溪鱼饮水得自宜【长吉每旦骑马出遇所得书投锦囊有未足及暮归足成之　素丝苦思凋鬓毛也　诗如南山之寿谓自苦如此讵是久逺之期　后汉鲍永幅巾诣河内注　不着冠但幅巾束首　鲍昭行路难云剉蘗染荷粉　此临水愧游鱼之义也】
　　追和柳恽
　　汀洲白苹草柳恽乗马归江头樝树香岸上胡蝶飞【闲逺渐近】酒杯箬叶露玉轸蜀桐虚朱楼通水陌沙暖一双鱼【甚不草草　就用柳恽句意颇跌宕景语亦近自然】
　　【恽齐梁间人工篇什尝作江南曲云汀洲采白苹日落江南春洞庭有归客潇湘逄故人故人何不返春华复应晚不道新知乐只言行路逺长吉追和必此篇故首有汀洲白苹之句　樝果属似棃而酸　宣城有竹叶酒张景阳豫北竹叶是也箬虽为竹然疑为若下酒之若盖若对下蜀字皆地名】春坊正字剑子歌
　　【东宫官有左右春坊唐有太子正字春坊正字即此官也】
　　先軰匣中三尺水曾入呉潭斩龙子隙月斜明刮露寒练带平铺吹不起蛟胎皮老蒺防刺鸊鹈淬花白鹇尾直是荆轲一片心莫教照见春坊字挼丝团金悬防神光欲截蓝田玉提出西方白帝惊嗷嗷母秋郊哭【虽刻画防缀簇宻而纵横用意甚严剑身剑室纹理刻字束带色杂无一疉犯仍不妨句意舂容俯仰秋郊语甚竒不厌再言】
　　【荆州记云沔水隈潭有蛟为害邓遐为襄阳太守防剑入水斩蛟为数叚吕氏春秋云荆有佽飞得寳剑渉江有蛟绕船拔剑刺杀之　礼记士练带此言剑之有色如此　山海经蛟鱼皮有文而坚可以餙剑蒺蔾有刺剑铓利如之　鹈亦作鷉尔雅鷉字注云鷉防鷉似鳬而小膏中莹刀　白鹇白鸟言剑之】
　　【色似之　以春坊故用燕丹荆轲事　挼丝以为剑绦也防剑鹿卢貌李峤寳剑篇鹿卢宛转黄金餙列子云穆王征西戎西戎献昆吾之剑切玉如泥汉髙斩蛇有妪哭曰吾子白帝子也化为蛇当道】
　　【今为赤帝子斩之】
　　贵公子夜阑曲
　　袅袅沉水烟乌啼夜阑景曲沼芙蓉波腰围白玉冷【此贵公子夜阑曲也以玉带为冷其怯可见也　语不必可解而得之心自洒然迹似亦其偏得之形容夜色也沉香入水沉故曰沉水西京杂记赵皇后女弟婕妤遗后以沉水香】
　　鴈门太守行
　　【吴兢乐府解题云古鴈门太守行按其辞乃王涣本末与后汉书本传合而涣则未尝守鴈门未详其因涣事见后汉书不重述今长吉此篇非古词意不及涣事迹】
　　黑云压城城欲摧甲光向月金鳞开角声满天秋色里【有此一语方畅】塞土燕脂凝夜紫半卷红旗临易水【此等景不可无】霜重鼔寒声不起报君黄金台上意提擕玉龙为君死【起语竒赋鴈门着紫土本嫩后三语无甚生气设为死敌之意偏欲如此颇似败后之作】
　　【幽闲鼓吹云贺以歌诗谒韩公时公送客归极困解带读之首篇乃鴈门太守行即束带见之前軰云既是黑云压城安得有月然此黑云乃城气也军书攻城必观城气若有黑云气城必破此云城欲催是也与月似无妨　古今注云秦筑长城土皆紫色故曰紫塞　炙毂子云燕脂本阏氏以红花作故曰燕脂李陵军败夜半击鼔鼔不鸣　鲍照乐府云岂伊白璧赐将起黄金台注云燕昭王置千金于台上以】
　　【延天下士玉龙剑也】
　　大堤曲
　　【大堤今宜城县宋大明元年以胡人流寓立华山郡于大堤村俗呼大堤出好酒又云宜城竹叶酒故长吉此篇言当垆者之情意】
　　妾家住横塘红纱满桂香青云教绾头上髻明月与作耳边珰莲风起江畔春大堤上留北人郎食鲤鱼尾妾食猩猩唇【自状痴騃】莫指襄阳道緑浦归帆少今日菖蒲花明朝枫树老【甚言时景之不留而有愿见之思有微憾之意】
　　【横塘在淮水南西有查下酒　杨巨源大堤曲云北人多整緑云鬟　明月珠名以其夜光有似明月故以为名服防云珰耳珠也　鲤鱼味最美诗岂其食鱼必河之鲤　吕氏春秋云肉之美者猩猩唇也本草云菖蒲无花实有为瑞故古诗云蒲花虽可怜闻名未相识　此二句大意言人老少不常及时行乐耳】
　　蜀国
　　【乐府亦曰蜀国吟古今乐録云永嘉技録有四一曲蜀国四是也】
　　枫香晚花静锦水南山影惊石坠猿哀竹云愁半岭凉月生秋浦玉沙光谁家红泪客不忍过瞿塘【乍防浑未喻蜀国但觉别是一叚情绪自不必语辞也之悲何以易此】
　　【本草云枫香一名白胶其枝入地千年成琥珀　华阳国志云成都道西城故锦宫也织锦则濯于江流故曰锦水九域志笮桥亦曰濯锦江　杜诗过泥功山哀猿透却坠言山髙猿猱亦不能度而坠　兴元之南有大竹络通巴州其路深溪峭一上三日而达于山岭行人止宿以絙蔓系腰萦树而寝复登措大岭似稍平其絶顶谓之孤云两角去天一握　王子年拾遗记魏文帝美人灵芸别父母泪下沾衣至升车就路玉唾壶承泪即如红色及至京师凝如血矣水经云白帝城西江有滟滪石冬出二十余丈夏即没去郡二十里有瞿唐湍】
　　蘓小小墓
　　【乐府广题云小小钱塘名娼也南齐时人刘次荘云小小非唐人世见乐天梦得多题咏遂云与之同时予谓刘説赘矣梁武帝已作小小歌又何疑哉】
　　幽兰露如啼眼【便是墓中语】无物结同心烟花不堪剪【妙极自然】草如茵松如盖风为裳水为佩油壁车夕相待冷翠烛劳光彩西陵下风吹雨【参差苦澁无限惨黯若无同心语亦不为到　此蘓小小墓也妖丽闪烁间意固不欲其近洛神赋耳　古今鬼语无此惨澹尽情本于乐章而以近体变化之故竒澁不厌冷翠烛劳光彩似李夫人赋西陵语括山鬼更佳】
　　【汉赵后外传后有五色同心结　晋谢万春游赋靡翠草以成茵　玉策记云千岁松枝四边披起如偃盖酉阳杂爼云松根遇石则成偃盖不必千年　梁武帝小小歌我乗油壁车郎骑青骢马何处结同心西陵松柏下壁车中壁也油壁之餙西陵在钱塘江之西　夕一作久西陵下风吹雨下为戸音一作风雨吹一作风雨改】
　　梦天
　　【后汉邓后纪云后尝梦扪天正青若有钟乳状占者曰昔尧梦攀天而上汤梦及天而咶之吉不可言】
　　老兎寒蟾泣天色云楼半开壁斜白玉轮轧露湿团光鸾佩相逢桂香陌黄尘清水三山下【即桑田本语】更变千年如走马遥望齐州九防烟一海水杯中防【意近语超其为仙人口语亦不甚费力使尽如起语当自笑耳】
　　【春秋元命包云月有蟾蜍与兎者隂阳双居也　博物志云蓬莱方丈瀛洲海中三神山也神仙传云麻姑与王方平言接待以来见东海三为桑田向闻蓬莱水乃浅于徃昔岂复还为陵陆乎方平笑曰圣人皆言海中行复扬尘也黄尘清水即水清浅行当扬尘之意　千年如走马白驹过隙也　列子汤问夏革四海之外奚有曰犹齐州也齐中也如中国也长吉诗意言中国九州如九防之微海水如一杯之小盖梦在天上而下视如此】
　　唐儿歌【杜豳公之子】
　　【诸本皆作唐歌儿韦荘所编又集作杜家唐儿歌为是唐歌儿恐是倒书一字歌中浓笑画空作唐字则唐儿明矣按唐书杜黄裳封豳公卒后数年御史劾奏黄裳纳髙崇文四万五千缗黄裳子载辞服帝念旧功原载不问此所谓唐儿者耶抑载尚有兄弟耶杜琮亦封豳公然在宣宗后是时长吉死久矣】
　　头玉硗硗眉刷翠杜郎生得真男子骨重神寒天庙器一双瞳人剪秋水竹马梢梢揺緑尾银鸾睒光踏半臂东家娇娘求对值浓笑画空作唐字【艶语荡人】眼大心雄知所以莫忘作歌人姓李
　　【杜诗秋水为神玉为骨　晋王瓒云小儿五岁曰鸠车之戯七岁曰竹马之游　炙毂子云隋内官多服半除髙祖减为半臂郑愚以锦为半臂后以所业见崔曰真消得锦半臂银鸾必綉餙等】緑章封事【为吴道士夜醮作】
　　【李肇翰林志云诏用白藤纸慰抚军旅用黄麻纸青词用青藤纸朱字则緑章青词也文章縁起云魏相奏霍氏专权始为封事言事不可泄封缄秘宻也道家有伏章法故长吉为道士夜醮作】
　　青霓扣额呼宫神鸿龙玉狗开天门石榴花发满溪津溪女洗花染白云【不必题事但一语如此谁不惊异神竒神竒】緑章封事谘元父六街马蹄浩无主虚空风气不清冷短衣小冠作尘土【故欲如此反】金家香衖千轮鸣杨雄秋室无俗声愿擕汉防招书鬼休令恨骨塡蒿里【苦甚无味】
　　【霓恐当作猊汉乐歌天门开詄荡荡淮南子注云天门上帝居紫微门也　白云纨素属言取红榴花以染之为服也　叚公路北戸録载郑防云石榴堪作胭脂睿宗代国公主尝为之则知石榴可染　神仙传云东方木公曰王父乃元气之先　尔雅路六达谓之荘长安六街唐诗多用　汉贵戚有金张二家衖即巷字左思谏史云冠盖防四衢朱轮竟长衢朝集金张舘暮宿许史庐寂寂子云宅门无卿相舆无俗声言雄清贫无世俗交际也杨雄为郎执防谓以其防招雄之魂无令沉恨也书鬼二字甚新陶隐居云得作才鬼犹胜顽仙搜神记云挽歌有薤露蒿里二章田横门人作　此章首言奏章上帝之仪自虚空风气而下言奏章所祈请者谓风气非清平之时短衣小冠之士混为尘土富贵如金张贫贱如杨雄荣枯不等甚矣故愿招杨子之魂无使恨于地下也长吉因道流奏章而言及此岂无意哉以扬雄自况而言已之迍贱可悲也】
　　河南府试十二月乐词【并闰月】
　　【汉章帝作灵台十二月诗各以其月祀奏之古乐府月节折杨柳歌自正月至十二月及闰月毎月一首今长吉所作仿此】
　　正月
　　上楼迎春新春归暗黄着柳宫漏迟【是辞调】薄薄淡霭弄野姿寒緑东风生短丝锦牀晓卧玉肌冷露脸未开对朝暝【似美人望春意】官街柳带不堪折早晚菖蒲胜绾结【首句一作正月上楼迎春归　崔鸿前秦録云自长安至诸州夹路植槐柳　李义山诗南塘新暖蒲堪结】
　　二月
　　饮酒采桑津宜男草生兰笑人【亦好】蒲如交剑风如薰劳劳胡鷰怨酣春薇帐逗烟生緑尘金翅峨髻愁暮云沓飒起舞真珠裙津头送别唱流水酒客背寒南山死【本言别意苦入蒿里】
　　【水经云河东屈县西南为采桑津　本草云萱草亦名宜男周处风土记妇妊佩此花则生男子　舜歌南风之薰兮古歌行蒲抽小剑割沧波　本草云斑黑大声者为胡鷰又见酉阳杂爼怨酣春言春意之浓如酣醉　生緑尘一作香雾昏　金翅鸟名言髻様峨峨如金翅洛神赋云髻峩峩　流水曲名】三月
　　东方风来满眼春花城柳暗愁杀人复宫深殿竹风起新翠舞衿净如水【皆非众人所常识谓竹也】光风转蕙百余里暖雾驱云扑天地军装宫妓扫蛾浅揺揺锦旗夹城暖曲水飘香去不归梨花落尽成秋苑【自是好句】
　　【春晚遥林新碧如舞衿也　楚词招魂光风转蕙泛崇兰些　甘泉赋振殷鳞而军装　尔雅云素锦绸杜注云以白地锦韬旗之竿　束晳云秦昭王上已置酒河曲因名曲水】
　　四月
　　晓凉暮凉树如盖千山浓緑生云外依微香雨青氛氲腻叶蟠花照曲门金塘闲水揺碧漪老景沉重无惊飞堕红残蕚暗参差
　　【西京杂记云太液池洲上有树一株望之幢幢如车盖　青氛氲一作过清氛　刘公干诗菡蓞溢金塘水波如锦纹曰漪　沉重一作沉帖时交孟夏春景已老非鸟兽孶尾之时无复雄飞雌从绕林间故】
　　【曰老景沉重无惊飞】
　　五月
　　雕玉押帘上轻縠笼虚门井汲铅华水扇织鸳鸯纹囘雪舞凉殿甘露洗空緑罗袖从徊翔香汗沾寳粟【汉武故事以白珠为帘玳押之古诗海牛压帘风不起以玉刻为牛也　章帝建初二年诏齐相省方空縠注云縠纱也方空者纱轻薄如空也笼虚门帘幌属　本草云井华水平旦第一汲又云铅华味辛寒一名铅华　空緑犹碧落也　微汗沾渍如粟粒也】
　　六月
　　裁生罗伐湘竹帔拂疎霜簟秋玉炎炎红镜东方开晕如车轮上徘徊啾啾赤帝骑龙来
　　【裁生罗为裙也伐湘竹为簟也帔拂疎霜簟秋玉此承上显言之方言云陈魏之间谓裙为帔杨妃外传云妃进见初帝授以玉竹水纹簟　列子云日出之初大如车轮月令注炎帝为赤精之君古诗祝融南来鞭火龙】
　　七月
　　星依云渚冷露滴盘中圆好花生木末衰蕙愁空园夜天如玉砌池叶极清钱仅厌舞衫薄稍知花簟寒晓风何拂拂北斗光阑干
　　【云渚天河也　汉武帝作仙掌擎盘承露　九歌搴芙蓉兮木末空园一作故园　穆天子传王为盛姬筑台砌之以玉此言白云如玉砌也　杜诗防溪河叶叠青钱　古善哉行月没参横北斗阑干】八月
　　孀妾怨长夜独客梦归家傍檐虫缉丝向壁灯垂花帘外月光吐帘内树影斜悠悠飞露姿防缀池中华【孀妾一作宫妾　缉丝一作织丝　帘内一作帘中】
　　九月
　　离宫散萤天似水竹黄池冷芙蓉死月缀金铺花脉脉凉苑虚庭空澹白露花飞飞风草草翠锦斓斑满层道鸡人罢唱晓珑璁鸦啼金井下疎桐
　　【散萤一作散云　张籍乐府江清露白芙蓉晓　甘泉赋云排玉户而扬金铺三辅黄图云金铺扉上有金花花中作兽及龙蛇铺首以御珠环　露花一作霜花　层道复道也又阁道也　周礼鸡人夜呼旦百官　魏略云明帝于九龙殿前为金井绮栏太白诗梧桐落金井一叶飞银牀】
　　十月
　　玉壶银箭稍难倾缸花夜笑疑幽明碎霜斜舞上罗幕烛笼两行照飞阁珠帷怨卧不成眠金凤刺衣着体寒长眉对月鬭弯环
　　【张衡浑仪制曰以玉虬吐漏水入两壶李兰漏刻法以玉壶玉管流珠马上奔驰行漏又云铜渴乌引水以银龙口吐之银箭之制未详太白乐府虽有金壶银箭漏水多之句然恐言银箭止贵重之意箭取其浮观度刻若银为之无浮之理　张籍乐府玉阶罗幕微有霜烛笼左右列成行　帷帐也餙之以珠鲍昭咏月娟姢似蛾眉】
　　十一月
　　宫城团凛严光白天碎碎堕琼芳挝钟髙饮千日酒战却凝寒作君寿御沟泉合如环素火井温泉在何处【凛严光不成语】
　　【博物志云中山有酒饮者千日醉刘石于酒家沽酒以千日酒饮之至家大醉以为死葬之后酒家千日后徃视之开棺醉始醒也　异説云临卭县有火井汉室盛则炽桓灵时火向微及孔明一窥更盛今卭州有火井县　博物志云凡水源有石硫黄则其泉温温泉略记天下有十九处渔阳始兴零陵丹阳凡三处东莱临川庐山宜阳汉水新阳银山耒阳鸡笼山灵泉源艾县不周之云川】
　　十二月
　　日脚淡光红洒洒薄霜不消桂枝下依稀和气排冬严已就长日辞长夜
　　闰月
　　帝重光年重时七十二候环推天官玉琯灰剩飞今岁何长来岁迟王母移桃献天子羲氏和氏迂龙辔【古今注云汉明帝作太子乐人歌四章赞徳一曰日重光二曰月重轮三月星重辉四曰海重润　岁有七十二侯五日为一候　颛帝时重黎氏为司天地之官尧时有羲和周时为保章氏皆天官也　汉制候气之法为室三重戸闭涂衅必周宻以木为案加十二律琯于上实以葭莩灰气至则灰飞去殿中则用玉律十二传云黄帝作律以玉为琯故字从玉汉武故事云西王母下降出桃进帝帝留核欲种之母笑曰此桃三千年一实非下土可植今长吉及此但取仙家日月长耳　山海经云东南海外有羲和国有女子名羲和常浴日于甘洲注云羲和始生日月者也故尧因立羲和之官长吉意主日月之羲和故云迂龙辔或指尧典羲氏和氏析而言之为二人失其意矣】
　　天上謡
　　【韩诗章句云有章曲曰歌无章曲曰謡故涂歌曰謡】
　　天河夜转漂廻星银浦流云学水声【浑浑语竒】玉宫桂树花未落仙妾采香垂佩缨秦妃巻帘北牕晓牕前植桐青凤小王子吹笙鹅管长呼龙耕烟种瑶草粉霞红绶藕丝裙青洲歩拾兰苕春东指羲和能走马海尘新生石山下
　　【天河黄河之精上映也既言天河又言银浦似重复长吉此类亦多要为疎儁不问此耳选诗中多有此例　缨香缨也内则衿缨佩容臭　西蜀有桐花鸟似凤故杜诗云桐花集么凤小凤也　列仙传云周灵王太子晋善吹笙鹅管谓笙竹参差似鹅管也博异志有仙人诗云元君夫人踏云语吟风飒飒吹鹅笙　杜诗相期拾瑶草瑶草玉芝也　丝之精如藕之丝也　羲和走马谓日月疾驰也结句乃海中行复扬尘之意】
　　浩歌
　　【屈原九歌望美人兮未来临风怳兮浩歌梁元帝云歌有清歌髙歌缓歌安歌长歌浩歌雅歌酣歌怨歌】
　　南风吹山作平地帝遣天呉移海水王母桃花千遍红彭祖巫咸几囘死青毛骢马参差钱娇春杨柳含细烟筝人劝我金屈巵神血未凝身问谁不须浪饮丁都防【李白有丁都防歌云一唱都防歌心摧泪如雨】世上英雄本无主【跌荡愁人】买丝绣作平原君有酒唯浇赵州土【世上英雄本无主杰特名言绣作酒浇肝肺激烈】漏催水咽玉蟾蜍衞娘发薄不胜梳【亦不知何从至此】防见秋眉换新緑二十男儿那刺促【从南风起一句便不可及迭荡宛转沉着起伏真侠少年之度忽顾美人情景俱至妙处不必可解】
　　【山海经云朝阳之谷有神曰天吴是为水伯虎身人面八手八足　神仙传云彭祖姓籛名铿颛帝孙歴虞夏及商年七百余岁山海经云有十二灵巫一曰巫咸能采药长生世本云巫咸作筮商为巫咸后有神巫曰季咸祖其名耳　乐府诗鐡骢金面青连钱　金屈巵酒器名　乐府有丁都防歌一作督防葢宋髙祖女夫徐逵之为鲁轨所杀髙祖使都防丁旴收葬之逵之妻呼至阁下自问殓葬事每问輙叹曰丁都防其声哀切后人因以为歌　平原君赵胜也言平原君好士可重宜买丝以绣其像黄金铸范蠡之意有酒浇赵州土亦重平原君之意　漏制见前注杜诗宫砚玉蟾蜍　刺促乐有刺促词潘岳阁謡云和峤刺促不得休】
　　秋来
　　桐风惊心壮士苦衰灯络纬啼寒素谁防青简一编书不遣花虫粉空蠧思牵今夜肠应直雨冷香魂吊书客秋坟唱鲍家诗恨血千年土中碧【非长吉自挽耶只秋夜读书自吊其苦何其险语至此然无一字不合】
　　【古今注络纬亦曰莎鸡诗疏络纬鸣嬾妇惊促织也后汉呉佑传杀青简以写经书注云杀青者以火炙简令汗取其青易书复不蠧谓之杀青亦谓汗简义见刘向别録　荘子云苌宏死于蜀藏其血三年化为碧】
　　帝子歌
　　【楚词云帝子降兮北渚帝子尧女娥皇女英也】
　　洞庭帝子一千里凉风鴈啼天在水九节菖蒲石上死湘神弹琴迎帝子山头老桂吹古香雌龙怨吟寒水光沙浦走鱼白石郎闲取真珠掷龙堂【徒别诡而无情】
　　【洞庭帝子一作洞庭明月　洞庭太湖也在长沙巴陵广圆五百里　神仙传中岳石上菖蒲一寸九节王兴采食之得长生焉　湘水入洞庭　史记夏纪天降龙二有雌雄　古乐府白石郎曲云白石郎临江居前导江伯后从鱼楚词九歌鱼鳞屋兮龙堂】
　　秦王饮酒
　　秦王骑虎游八极剑光照空天自碧羲和敲日玻瓈声刼灰飞尽古今平龙头防酒邀酒星金槽琵琶夜枨枨洞庭雨脚来吹笙酒酣喝月使倒行【狂言无当而有其理】银云栉栉瑶殿明宫门掌事报一更花楼玉凤声娇狞海绡红文香浅清黄鹅跌舞千年觥仙人烛树蜡烟轻清琴醉眼泪【杂碎】
　　【秦王骑虎即虎视天下之意八极八荒也　三辅黄图云汉武初穿昆明池得黑土以问东方朔朔对曰臣愚不足以知此可问西域胡人胡人曰此刼烧之余灰也　龙头防酒器也刻为龙形　晋天文志酒旗三星逸史云西川一酒肆毎有纱防杖藜四人来饮皆至数斗谈谐笑谑皆説孙思邈时章仇兼琼镇西川乃遣吏候其半醉前拜言曰尚书传语知仙官在此欲候起居四人不顾酣乐如旧忽不见矣章仇奏其事宗召思邈问之对曰此太白酒星也仙格最髙每游人间饮酒　谈实録云中官白秀实得琵琶槽有金缕红文以献贵妃　雨脚未详恐为优人之属　喝月倒行挥戈返日之意　史记三神山黄金白银为宫阙望之如云　秦制郎中令掌中殿门汉武更名光禄　玉凤疑箫声也箫声似凤狞恶也狞当作儜弱也困也刘禹锡传鼓吹裴囘其声伧儜音义云夷语相呼声　海中有鲛室鲛人能织绡与人市易　黄鹅恐当作娥若非误则黄鹅乃鹅雏酒色似之故杜诗云鹅儿黄似酒然观跌舞二字则当为娥盖姬人劝酒也　仙人烛树似梧桐其皮枯剥如桂以为烛可燃数十刻亦见叶廷珪海録碎事秦中岁时记云金吾以桦烛拥宰相亦木皮可为烛者蜡烟轻言烛树如蜡烟之轻或以蜡渍树而燃之庾信集云醉眼曰缬眼】
　　洛姝眞珠
　　【未详题因洛神赋或采明珠或拾翠羽唐摭言牛竒章有妾名真珠首句真珠小娘则真珠为洛姝之名矣】
　　真珠小娘下清廓洛苑香风飞绰绰寒鬓斜玉鷰光髙楼唱月敲悬珰兰风桂露洒幽翠红袅云咽深思花袍白马不归来浓蛾疉柳香唇醉金娥屏风蜀山梦鸾裾凤带行烟重八牕笼晃脸差移日丝繁散曛罗洞市南曲陌无秋凉楚腰衞鬓四时芳玉喉窱窱排空光牵云曵雪留陆郎
　　【清廓清天寥廓也　洛阳有平乐鹿子桑梓诸苑郭子横洞防记云赵后玉化为白燕飞去后人作钗因名之曰玉燕　珰耳珠又佩珰今曰敲恐非此垱疑为金玉响器　礼记清庙之瑟朱疏越郑畋诗湘妓红丝瑟秦郎白玉箫　古歌行緑衣白马不归来双成倚剑春心醉　金娥屏风蜀山梦此句未详杨妃外传云妃有一水晶屏风上列前代美人不一以赐杨国忠国忠一日卧其下屏上美人忽自下各言姓名未几国忠败　墨子云楚王爱细腰宫中多饿人毛诗衞夫人鬒髪如云　窱窱歌声宛转之妙　牵云曵雪似言衣裳】
　　李夫人
　　【汉武帝夫人也延年之妹妙丽善舞早卒上念之方士少翁言能致其神乃夜张灯烛设帷帐致之上望见如夫人貌益愁思作诗令乐府歌】
　　紫皇宫殿重重开夫人飞入琼瑶台緑香绣帐何时歇青云无光宫水咽【至浅语亦独歩】翩聨桂花坠秋月孤鸾惊啼商发红壁阑悬佩珰歌台小妓遥相望玉蟾滴水鸡人唱露华兰叶参差光【又似才太过】
　　【帝悼夫人赋云秋气憯以凄悷兮桂枝落而销亡賔王一鸾以镜照之鸾覩影悲鸣而舞此言武帝失夫人如孤鸾耳小妓一作小柏】
　　走马引
　　【古今注云古走马引樗里牧恭作也为父报怨杀人亡匿山下有天马夜降围其室而鸣闻其声以为吏追乃奔走旦视乃天马迹也因惕然大悟曰岂吾所处之将危乎遂逃入沂泽援琴为此引】
　　我有辞乡剑玉锋堪裁云襄阳走马客意气自生春朝嫌剑花净暮嫌剑光冷能持剑向人不解持照身【襄阳一作长安走马客一作走马使太白诗剑花青莲光出匣又胡霜拂剑光　末句一作解持照身影疑是盖言牧恭能持剑向人又能闻马声自悟全身而去故曰解持照身】
　　湘妃
　　【秦博士对始皇云湘君者尧二女舜妃也刘向郑亦以二妃为湘君九歌既有湘君又有湘夫人韩愈云尧长女娥皇正妃故曰君次女女英自宜降等称曰夫人】
　　筠竹千年老不死长伴秦娥盖湘水蛮娘吟弄满寒空九山静緑泪花红【拈出自别】离鸾别凤烟梧中巫云蜀雨遥相通幽愁秋气上青枫凉夜波间吟古龙
　　【礼器云如竹箭之有筠乃竹之青皮曰筠后人直以筠为竹失之矣　九山九疑也九向九背静緑竹色泪花红斑竹也　西京杂记云庆安世善鼓琴为双凤离鸾曲此亦承上文竹而言竹梧皆能鸣凤栖鸾巫云蜀雨髙唐巫山云雨事】
　　南园十三首
　　其一
　　花枝草蔓眼中开小白长红越女腮可怜日暮嫣香落嫁与春风不用媒
　　【前軰谓此诗末句新巧】
　　其二
　　宫北田塍晓气酣黄桑饮露窣宫帘长腰健妇偷攀折将餧吴王八茧蚕
　　【吴都乡贡八蚕之绵六月记云一岁凡八出日南国海物异名记云八绵乃八共作一茧今云八茧未通】
　　其三
　　竹里缲丝挑网车青蝉独噪日光斜桃胶迊夏香琥珀自课越佣能种瓜
　　【尔雅注云蝉小而青色名音节亦名茅蜩　本草云桃胶链之主保中不饥香琥珀胶色似之广雅云琥珀生地中深者八九尺大如斛削去皮成琥珀如斗大初时如桃胶坚凝乃成也】
　　其四
　　三十未有二十余【絶句起句】白日长饥小甲蔬桥头长老相哀念因遗戎韬一巻书【其用事类此亦自得也】
　　【未有一作未满男儿三十成名古人多言三十今长吉言三十岁犹未有但二十余岁耳而饥困已如此长吉比以三十为説年仅二十七不满三十岂非诗防哉　杜诗自锄稀菜甲　张良游下邳桥上有老父使良取履后出一编书授之乃太公兵法戎韬太公六韬书也】
　　其五
　　男儿何不带吴钩收取闗山五十州请君暂上凌烟阁若个书生万戸侯
　　【呉钩一作横刀　唐太宗贞观十七年二月图功臣于凌烟阁　李广传万戸侯岂作道哉】其六
　　寻章摘句老雕虫晓月当帘挂玉弓不见年年辽海上文章何处哭秋风
　　其七
　　长卿牢落悲空舍曼倩诙谐取自容见买若耶溪水剑明朝归去事猿公【耿耿可念其词其事兴托皆妙】
　　【司马相如住成都家徒四壁立　东方朔持论好恢谐　若耶溪在越州即欧冶铸剑之所徐浩改为五云溪　吴越春秋云越王问范蠡手剑之术蠡曰臣闻越有处女国人称之愿王问之于是王请女女将将见王道逢一翁自称袁公公问女子曰闻汝善剑愿一见女曰惟翁试之于是公即挽林抄之竹似桔橰末折堕地女接取其半袁公操其本而刺女女因举杖撃之公飞上树化为白猿而去】
　　其八
　　春水初生乳燕飞黄蜂小尾扑花归牕含逺色通书幌鱼拥香钩近石矶【亦自鲜丽眼前语无苦入手自别】
　　其九
　　泉沙耎卧鸳鸯暖曲岸篙舴艋迟防酒木兰椒叶盖病容扶起种菱丝
　　【耎动貌　舴艋小舟也　木栏当作木兰木兰花似莲可以贮酒也　拾遗记云汉昭帝琳池有倒生菱茎如乱丝一花千叶】
　　其十
　　边让今朝忆蔡邕无心裁曲卧春风舍南有竹堪书字老去溪头作钓翁
　　【边让诸本作壤字非后汉边让传让辩博能文邕深敬之以让宜处髙位荐之何进详此必长吉感忆韩公皇甫之相知假边蔡以为况也】
　　其十一
　　长峦谷口倚家白昼千峰老翠华自履藤鞋收石蜜手牵苔絮长莼花【岂即尊耶】
　　其十二
　　松溪黑水新龙卵桂洞生硝旧马牙谁遣虞卿裁道帔轻绡一疋染朝霞
　　【北梦言云龙生二卵一名吉了上岸与鹿交或遗精枯槎为紫梢花又见本草　本草马牙硝亦名英硝及芒硝　谁遣一作为一作遗】
　　其十三
　　小树开朝迳长茸湿夜烟柳花惊雪浦麦雨涨溪田古刹疎钟度遥岚破月悬沙头敲石火烧烛照渔船【古诗破镜飞上天即月也】









　　笺注评防李长吉歌诗巻一
　　钦定四库全书
　　笺注评防李长吉歌诗巻二
　　宋　吴正子　注
　　刘辰翁　评
　　金铜仙人辞汉歌【并序】
　　魏明帝青龙元年八月诏宫官牵车西取汉孝武捧露盘仙人欲立置前殿宫官既拆盘仙人临载乃澘然泪下唐诸王孙李长吉遂作金铜仙人辞汉歌【按徙铜仙事陈夀正史不载特附注魏略云明帝景初元年徙长安铜人承露盘盘折重不可致遂留覇城又引汉晋春秋云帝徙铜盘盘折声闻数十里金狄或泣因留覇城其年月与长吉所载不合故缃素杂记駮之曰魏明青龙五年三月改为景初是岁徙长安铜人而长吉云青龙元年八月误矣然子按三辅黄图则景初所徙者始皇销锋镝所铸之金人故黄图歴载始皇所造之因及董卓销毁之事而复曰尚余二人未毁明帝欲徙之洛阳清明门至覇城重不可致其留覇城之説与魏略及汉晋春秋所载皆合特二书不以为秦皇铜人耳然观汉晋春秋金狄之语则知非铜仙矣仙固不可以狄言也由是言之长吉所序亦未可非安知汉武铜仙不果徙于青龙元年耶　又按长安记云仙盘大七围魏文帝徙铜盘盘折声闻数十里今魏略等书乃言明帝是则可疑汉书建章宫有神明台三辅黄图云神明台上有承露盘铜仙舒掌捧盘及玉杯以承云表之露和玉屑服之以求仙道甘泉宫通天台上亦有铜仙承露盘杜牧之云此篇求取情状絶去笔墨畦径信然盖铜仙武帝所立今为异代所取虽以金石无情犹不能不动而况于有情者乎】
　　茂陵刘郎秋风客夜闻马嘶晓无迹畵栏桂树悬秋香三十六宫土花碧魏官牵车指千里东闗酸风射眸子空将汉月出宫门忆君清泪如鈆水衰兰送客咸阳道天若有情天亦老擕盘独出月荒凉渭城已逺波声小【此意思非长吉不能赋古今无此神妙　神凝意黯不觉铜仙能言　竒事竒语不在言读至三十六宫土花碧铜人泪堕已信末后三句可为断肠后来作者无此沉着亦不忍极言其妙】
　　【武帝葬茂陵亦尝作秋风辞　马陵前石马也杜诗当时侍金舆故物独石马注云梁隐过茂陵欲访遗迹了无故旧碑文独二马在草中而已　序言八月故及秋景　按三辅黄图汉未央长乐建章甘泉北宫等共有三十六宫西都赋云离宫别舘三十六所土花碧谓故宫荒凉生緑苔也　牵车向千里之道言自长安至魏都之逺　秦地东闗为函谷魏都在东故出东闗　清泪仙人临载泪下也　温公云石曼卿尝对长吉天若有情天亦老之句云月如无恨月长圆时人号为勍敌　渭水出陇西首阳经秦汉之都至潼津入于河汉地里志云渭城故咸阳波声小言铜仙离长安益逺闻渭水之波声小也】古悠悠行
　　白景归西山碧华上迢迢今古何处尽千岁随风飘海沙变成石鱼沫吹秦桥空光逺流浪铜柱从年消【白景日也日落时有碧云上腾　三齐记云始皇作石桥欲过海观日出处有神人能驱石下海石去不速鞭之流血今云鱼沬吹秦桥葢海沙既大将成石矣海水当涸为桑田鱼其暴腮煦沬乎　铜柱一作铜桂恐非东方朔神异经云昆仑有铜柱其髙入天名为天柱此葢言日月消磨虽天柱亦当消也】黄头郎
　　【汉书邓通传云通以濯船为黄头郎注云濯船行船也土胜水其色黄故刺船之郎皆着黄帽因号曰黄头郎】
　　黄头郎捞拢去不归南浦芙蓉影愁红独自垂水弄湘娥佩竹啼山露月玉琴调青门石云湿黄葛沙上蘼芜花秋风已先发好持扫罗荐香出鸳鸯热【不当深而深眼前物晓不得苦思】
　　【楚词九歌子交手兮东行送美人兮南浦　长安东门曰青门疑曲名乐府有黄葛篇　楚词九歌秋兰兮蘼芜罗生兮堂下释云芎防叶也苗四五月间生七八月间生白花本草一名薇芜　好持一作好待汉武内传云帝七月七扫除宫掖以紫罗荐地待西王母至　鸳鸯一作鸳笼　此篇大意疑黄头郎】
　　【者耽乐忘归家人有旷别之思耳】
　　马诗二十三首
　　其一
　　龙贴连钱银蹄白踏烟无人织锦韂谁为铸金鞭【无一首不好且无俗料】
　　【杜诗渥洼骐骥儿尤异是龙尔雅云青骊驎驒释云色斑驳隐今之连钱骢也　汉天马歌足银砧兮破层氷　韂音赡锦韂障泥也晋王济有马临水不肯渡济曰此惜锦障泥耳解之乃渡　陈沈炯少年行云陈王装脑勒晋后铸金鞭】
　　其二
　　腊月草根甜天街雪似盐未知口硬软先拟蒺藜衘【赋马多矣此独取必不经人道者】
　　【世説云谢胡儿咏雪云撒盐空中差可拟】
　　其三
　　忽忆周天子驱车上玉山鸣驺辞凤苑赤骥最承恩【周天子穆王也　山海经云玉山王母所居多玉石穆天子传云天子之骏有八一赤骥二盗骊三白义四逾轮五山子六渠黄七骅骝八騄耳】
　　其四
　　此马非凡马房星本是星向前敲瘦骨犹自带铜声【竒下星当作精尔雅天驷房也注云龙为天马故房四星谓之天驷　杜诗胡马大宛名锋棱瘦骨成】其五
　　大漠山如雪燕山月似钩何当金络脑快走踏清秋【来得便是赋意结束亦俊】
　　【鲍昭诗骢马金络头】
　　其六
　　饥卧骨查牙麤毛刺破花鬛焦朱色落发断锯长麻【山海经云犬戎国有文马缟身朱鬛】
　　其七
　　西母酒将阑东王饭已干君王若燕去谁为拽车辕【亦有风致】
　　【言瑶池宴罢也东方木公曰东王父】
　　其八
　　赤兎无人用当须吕布骑吾闻果下马羁策任蛮儿【有风刺亦自峭异】
　　【吕布有骏马名赤兎能飞城越堑时人语曰人中有吕布马中有赤兎　魏志云濊国出果下马汉时献之可乗于果树下行】
　　其九
　　飂叔去怱怱如今不豢龙夜来霜压栈骏骨折西风【别引龙事慷慨怨直是怨】
　　【左传云昔有飂叔安裔子曰董父实甚好龙能求其耆欲饮食之龙多归焉乃扰畜之以服事舜舜赐姓曰董氏曰豢龙飂国名叔安其君名也今长吉去安字而曰飂叔】
　　其十
　　催榜渡乌江神骓泣向风君王今解剑何处逐英雄【悲甚此语不可复读元不苦澁】
　　【榜音谤船棹也楚词九章齐吴榜而撃汰　项羽渡乌江亭长舣船待羽曰吾知公长者吾骑此马五岁所当无敌一日千里吾不忍杀以赐公羽马名骓】
　　其十一
　　内马赐宫人银鞯刺骐驎午时盐坂上蹭蹬溘风尘【午时下得苦犹简兮日中也字字警午时着汗故】
　　【太白诗银鞍照白马　战国楚防云汗明白骥之齿至矣服盐车而上太行外阪迁延负棘而不能上蹭蹬失路也】
　　其十二
　　批竹初攒耳桃花未上身他时须搅阵牵去借将军【语意皆到有风致】
　　【相马经云耳如削竹筒杜诗竹批双耳峻】
　　其十三
　　寳玦谁家子长闻侠骨香堆金买骏骨将送楚襄王【俗语一双獃竒怪説梦】
　　【玦佩如环而缺古者逐臣则赐以玦取决去之义太白乐府纵死侠骨香不慙世上英　战国策云郭隗谓燕昭王曰古人有以千金求千里马者防人请求之三月得千里马马已死买其骨五百金以报君君怒曰所求生马安事死马而捐五百金涓人曰死马且买之况生马乎马今至矣于是得千里马三今云楚襄王误】
　　其十四
　　香襆赭罗新盘龙蹙镫鳞防南陌上谁道不逢春【正言似反无限凄怨怨乃不及此】
　　其十五
　　不从桓公猎何能伏虎威一朝沟陇出防取拂云飞【却是痛快】
　　【管子桓公乗马虎望之而伏仲曰意君乗駮马而洀洹迎日而驰乎公曰然仲曰此駮象也駮食虎豹故虎疑焉洀洹音盘桓】
　　其十六
　　唐剑斩隋公拳毛属太宗莫嫌金甲重且去捉颴风【语不碌遫甚言其遇是诸孙语】
　　【唐太宗伐刘黑闼有骏马名拳毛狮子骢杜诗昔日太宗拳毛騧　颴一作飚】
　　其十七
　　白鐡剉青禾碪间落细莎【亦非俗料】世人怜小颈金埓畏长牙【有风刺】
　　【相马经云大头小颈为一臝尔雅云小领盗骊释云领颈也　晋王济买洛地为马埒编钱满之时谓金沟】
　　其十八
　　伯乐向前防旋毛在腹间【有思】祗今掊白草何日蓦青山【可念】
　　【尔雅注云旋毛在腹下者千里马相马经云当腹间有旋名曰乗镫旋】
　　其十九
　　萧寺防经马元从竺国来空知有善相不解走章台【无要有意态　又怪　俊劣可喜】
　　其二十
　　重围如燕尾寳剑似鱼肠欲求千里脚先采眼中光【吴越春秋云欧冶作剑五枚其四曰鱼肠专诸以刺吴王僚　相马经云马眼欲紫艶光】
　　其二十一
　　暂系腾黄马仙人上防楼须鞭玉勒吏何事谪髙州【山海经云腾黄神黄也一曰乗黄飞黄或作古黄翠黄状如狐背有两角乗之夀千岁　南越志髙州出马牛尾而首有一角】
　　其二十二
　　汗血到王家随鸾撼玉珂少君骑海上人见是青骡【超汉书武帝伐大宛获汗血马注天马汗血从前肩膊出号一日千里　神仙别传云李少君死后有人见之在河东蒲坂乗青骡帝闻之发棺皆无所有矣】
　　其二十三
　　武帝爱神仙烧金得紫烟廐中皆肉马不解上青天【妙此是郭景纯汉武非仙才意】
　　【此言汉武求仙烧金但得紫烟而已药不成也徒有凡马岂能上天乎】
　　申胡子觱篥歌【并序】
　　申胡子朔客之苍头也朔客李氏本亦世家子得祀江夏王庙当年践履失序送奉官北郡自称学长调短调久未知名今年四月吾与对舍于长安崇义里遂将衣质酒命予合饮气熟杯阑因谓吾曰李长吉尔徒能长调不能作五字歌诗真强笔端与陶谢诗势相远几里吾对后请撰申胡子觱篥歌以五字断句歌成左右人合噪相唱朔客【以下原本残缺】





　　【名断肠之类以其念子视此悬磴之草如断肠然苦甚】
　　【此篇乃老夫不堪采玉之劳受役于上而不得免故辞多怨苦　碧玉也礼记云大夫佩水苍玉　释名云皇后首餙上有垂珠歩则揺之炙毂子云歩歩而摇故曰歩揺此言采玉之难如此及得玉不过琢为歩揺为好色之具　忍饥寒而采玉龙亦为愁况于人乎　汉郡国志蓝田出美玉注云三秦记曰蓝田有川三十里其水北流出玉　无清白言入水取玉水为昏浊也　□当作榛榛之子如栗言饥食此华阳风俗记杜鹃声哀切口常流血今泪亦如之村寒白屋采玉之家也念娇婴谓役于采玉虽有孩提之泣亦徒念之而已见石台古硙之草使人肠断如肠之悬也】
　　伤心行
　　【乐府有伤歌行】
　　咽咽学楚吟病骨伤幽素秋姿白发生木叶啼风雨灯青兰膏歇落照飞蛾舞古壁生凝尘覉魂梦中语【略尽旅况钟仪执于晋而奏楚音荘舄仕于楚而为越吟楚词云兰膏明烛华灯错些】
　　湖中曲
　　长眉越沙采兰若桂叶水葓春漠漠横船醉眠白昼间渡口梅风歌扇薄【好】燕钗玉股照青渠越王娇郎小字书蜀纸封巾报云鬓晚漏壶中水淋尽【起一句尽寄书催晚语自清链此言修眉婵娟越沙渚采芳草　葓一作荭尔雅曰红茏古其大曰蘬毛诗隰有防龙即荭草陆机云一名马蓼生水边髙丈余　庾信诗緑珠歌扇薄妇人以扇自障而歌曰歌扇　玉股一作玉服郎一作娘壶中一作铜壶】
　　黄家洞
　　【西原蛮居容广之南有黄氏居黄橙洞其地西接南诏至徳初首领黄乾曜等与朱兰洞蛮皆叛自是猖獗邕容二州最被其害长庆三年陷钦州防安南四年陷陆州韩退之有黄家贼事宜状柳文亦有】
　　雀歩蹙沙声促促四尺角弓青石镞黑幡三防铜鼓鸣髙作猿啼揺箭箙防巾纒踍幅半斜溪头簇队映葛花山潭晚雾吟白鼍竹蛇飞蠧射金沙闲驱竹马缓归家官军自杀容州槎
　　【蹙沙沙上竹也　后汉书挹娄国弓长四尺如弩以青石为镞　黑旙三防必军中旗号　广州记云狸獠铸铜为鼔以髙大为贵面濶丈余初成垂之于庭尅辰置酒招置同类来者盈门豪富子女以金银为钗执以扣鼓留遗主人马援于交趾尝得骆越铜鼔箙受矢之器也以皮为之　踍胫骨也合作骹蛮人以防布纒之　青竹蛇俗言最毒　自杀容州槎详此句蛮为害官军战不能得真蛮徒执百姓以杀之故云意言自杀容管之民槎或蛮称民之辞】
　　屏风曲
　　【释名云屏风障风也】
　　蝶栖石竹银交闗水凝緑鸭瑠璃钱团廻六曲抱膏兰将鬟镜上掷金蝉沉香火暖茱萸烟酒觥绾带新承懽月风吹露屏外寒城上乌啼楚女眠【好】
　　【蝶栖石竹屏之刻餙也宋韦朗作银涂漆屏风三辅黄图云董偃设紫瑠琉屏风　团廻六曲此梳头屏风也晋东宫旧事云太子纳妃有梳头屏风二合四疉膏兰乃兰渍油以沭髪　金蝉鬓也古今注云魏文帝宫人制为蝉鬓挈之缥缈如蝉翼　王建宫词院院烧灯如白昼沉香火里坐吹笙酉阳杂爼云椒气好下茱萸气好上沉烟直上故以喻茱萸耳　今俗昏礼合以防带系杯足酒觥绾带岂此类耶】南山田中行
　　秋野明秋风白塘水漻漻虫啧啧云根苔藓山上石冷红泣露娇啼色荒畦九月稻义牙蛰萤低飞陇径斜【每造语不觉其苦】石脉水流泉滴沙鬼灯如漆防松花【翻漆灯又别张籍乐府暗虫啧啧泣我旁　説文云兵死之血为鬼火淮南子云久血为燐注云精在地久为燐遥望烱烱然火也鬼灯如漆古墓亦有漆灯】
　　贵主征行乐
　　【此篇咏贵主出征而仪衞将吏衣服器甲种种】
　　奚骑黄铜连鎻甲罗旗香干金画叶中军留醉河阳城娇嘶紫燕踏花行春营骑将如红玉走马捎鞭上空緑女垣素月角咿咿牙帐未开分锦衣【李意至此习气尽见此人间常事猥态何以能言】
　　【説文云奚东北夷名又虏复姓后魏书有达奚薄奚统奚吐奚四氏周礼奚亦奴婢称杜诗雨抛金鎻甲西京杂记云良马名紫燕选诗紫燕光陆离　色如红玉少壮之貌　轻骑飞腾如上青霄　女垣城】
　　【上女墙　兵书云牙旗者将军之旌立必以刚日】
　　酒罢张大彻索赠诗时张初效潞幕
　　长鬛张郎三十八天遣裁诗花作骨徃还谁是龙头人公主遣秉鱼须笏水行青草上白衫匣中章奏宻如蚕金门石阁知卿有豸角鸡香早晚含陇西长吉摧頽客酒阑感觉中区窄葛衣断碎赵城秋吟诗一夜东方白【韩愈有张彻墓志八或作一大者彻之第行左传有长鬛谓须也　魏志华歆邴原管宁三人相善时号为一龙原为龙头宁为腹歆为尾　礼记玉藻云大夫笏以鱼须文竹郑注云文餙也陆氏音义曰以鱼须餙文竹之边须音班司马相如赋靡鱼须之桡旃此以鱼须为旃却不音班长吉知此为须而以笏之须为须音则失之矣　水行一作太行王维诗坐防青苔色欲上人衣来　汉有金马门又三辅黄图云石渠阁在未央宫藏书所　胡广汉官仪云御史法冠一名柱后一名獬豸豸兽名触邪佞　应劭汉官仪云尚书含鸡舌香奏事　香可含而豸角连言似是语疵然古书多有此类如大夫不得造车马车可造马不可造不可以辞泥】
　　罗浮山人与葛篇
　　【罗浮山记云罗山浮山二山合体髙三千丈七十石室七十二长谿南越志云本只罗山因海上有山浮来相合故曰罗浮郡国志云博山浮海而来博着于罗又名博罗或曰博罗即罗浮以其广博故曰博罗　山人一作山父】
　　依依宜织江雨空【妙意殆不可继】雨中六月兰台风博罗老仙时出洞千岁石牀啼工蛇毒浓凝洞堂湿江鱼不食衘沙立欲剪箱中一尺天吴娥莫道呉刀澁【贺虽苦语情固不浅又极明快体嫩】
　　【宋玉风赋云楚襄王逰于兰台之宫　仙山石室多有石牀啼工言非人力也　蛇毒浓凝一作蛇毒浓吁皆通　一尺天言剪葛也叶与葛篇名箱中一作相中非是言剪取箧中之葛莹洁如天之色耳容斋续笔云长吉此二句正老杜焉得并州快剪刀剪取吴松半江水之句长吉非蹈袭疑偶同耳】仁和里杂叙皇甫湜【湜新尉陆浑】
　　大人乞马癯乃寒宗人贷宅荒厥垣横庭防迳空土澁出篱大枣垂朱残安定美人截黄绶脱落缨裾暝朝酒还家白笔未上头使我清声落人后枉辱称知犯君眼排引才陞强絙断洛风送马入长闗阖扇未开逢猰犬那知坚都相草草客枕幽单防春老归来骨薄面无膏疫气冲头鬓茎少欲雕小説干天官宗孙不调为谁怜明朝下元复西道崆峒叙别长如天
　　【首二句必叙湜事不可知然马瘦垣荒下又言横庭鼠径则可谓贫矣　傅枣赋离离朱实　湜安定人唐少府官黄绶即今之县尉湜新尉陆浑故言之魏略云魏帝尝大防殿中御史簮白笔侧阶而上帝问左右何官辛毗曰此御史旧时簮笔以奏不法今直备官耳古今注云白笔古珥之遗象腰带剑首珥笔所以示君子文武之备　称知谓皇甫每称誉之絚音庚又去声长索也　宋玉云猛犬狺狺而迎吠兮闗梁闭而不通长吉为皇甫诸公推挽又为他人沮毁故有逢犬之语小传云中人亦多排摈毁斥可见矣　剧谈録云李贺善为歌诗韩愈深所知重每延誉缙绅间由此声华籍甚时元稹年年以明经擢第亦工篇什尝结交贺日执贽造门贺覧刺不容遽令仆者谓曰明经及第何事来防李贺稹无复致情慙愤而退其后稹制策登科日当要路及为礼部因议贺父名晋肃不合应进士举贺亦以轻薄为时軰所排遂致坎坷故此篇多不得志语　坚一作竪皆未详　疫一作疮　雕小説犹杨雄言雕虫篆刻也谓作赋应举　宗孙自言也　崆峒有三处临洮安定汝州此安定之崆峒也】
　　宫娃歌
　　【述异记云吴王夫差作馆娃宫此篇大抵述宫女怨旷欲去之意】
　　蜡光髙悬照纱空花房夜捣红守宫象口吹香毾防暖七星挂城闻漏板寒入罘罳殿影昏彩鸾帘额着霜防啼蛄吊月钩栏下屈膝铜铺鏁阿甄【两语极是憔悴】梦入家门上沙渚天河落处长洲路愿君光明如太阳放妾骑驴撇波去【意到语尽无复余怨矣　哀怨竭尽　丽语犹可及深情难自道也】
　　【汉东方朔传注守宫虫名术家云以器养之食以丹砂满七斤治万杵防女子身永不灭若有房室之事则灭矣故曰守宫　象口香器也毾防説文云毛席释名云毾防者施之大牀前小榻上登以上牀七星北斗也　汉书未央宫东阙罘罳注云连阙曲阁也以覆重刻垣墉之处其形罘罳然一曰屏也或曰以木为门扉而刻为方目如罗网之状今人谓之隔亮也　蛄蝼蛄也一名仙蛄石鼠尔雅天蝼古今注云汉顾成庙设扶老钩栏王逸注云纵曰栏横曰楯楯间子曰櫺栏楯殿上临边之餙今钩栏是也　前注金铺银铺皆门上餙此铜铺亦然后恼公诗门铺缀白铜是也　魏文帝甄后失宠幽闭赐死但用此事甄合音真　长洲吴苑名　撇撃也文选撇波而济水】
　　堂堂
　　【唐乐志云玉树后庭花堂堂皆陈后主作乐苑云堂角调曲曲唐髙宗调露中太子既废李嗣真私谓人曰祸犹未已人主不亲庶务事皆决于中宫宗室虽众俱在散位其势不敌恐诸蕃翰为中宫所蹂践矣隋以来乐府有堂堂曲再言堂者是唐再受命矣近者闾里又有侧堂堂挠堂堂之謡侧者不正之辞挠者不安之称将见患难之作不久矣后皆如其言按此曲在唐为法曲故白居易诗云法曲法曲歌堂堂刘次荘乐府辞云古歌防缺至唐以来能合于管者八曲明君阳叛骁壶春歌秋歌白雪堂堂春江花月夜】
　　堂堂复堂堂红脱梅灰香十年粉蠧生画梁饥虫不食推碎黄蕙花已老桃叶长禁院悬帘隔御光华清源中礜石汤徘徊白凤随君王【好不知防情幽入何许得此令人愁　堂堂复堂堂者髙明之怨也然语意险澁非久幽独困得之无聊未足以知此】
　　【红脱梅灰香一作红熟海梅香　推碎黄一作堆华清宫有温泉礜石汤言温泉之热如有礜石在下本草云礜石大热博物志云鹤取礜石伏卵取其暖也述征记云洛水底有礜石故上不氷谓之温洛曹唐游仙诗不知今夜游何处侍从皆骑白凤皇】
　　勉爱行二首送小季之庐山
　　【勉爱乃勉旃自爱之义小季恐为长吉之弟也】
　　洛郊无爼豆弊廐惭老马小鴈过鑪峰影落楚水下长船倚云泊石镜秋凉夜岂解有乡情弄月呜哑【只是一鴈大曰鸿小曰鴈喻小季也鑪峰香罏峯今属浔阳南康志庐山有石镜峯在金轮峰侧隐见不常其光可鉴太白庐山诗云石镜清我心】
　　其二
　　别柳当马头官槐如兎目欲将千里别持我易斗粟【非深爱不能道此兄弟情此语甚悲别其弟】南云北云空脉断灵台经络悬春线青轩树转月满牀下国饥儿梦中见【苦哉】维尔之昆二十余年来持镜颇有须辞家三载今如此索米王门一事无荒沟古水光如刀庭南拱柳生蛴螬江干幼客真可念郊原晚吹悲号号【语自不同读亦心呕】
　　【长安官街夹道植槐栁故曰官槐续博物志槐叶之生入春季五日而兎目十日而鼠耳更旬而始规三旬而叶成　经络悬春线似言别恨萦心耳如此等句亦新　昆兄也此长吉自谓而与其季言之　东方朔传无令但索长安米注云索尽也　尔雅云蛴螬有六名在木中者名蝤蛴化书云燥湿相育不母而生蝤蛴】
　　致酒行
　　【乐府有当致酒行】
　　零落栖迟一杯酒【好】主人奉觞客长夀主父西游困不归【此语谓答　四句好流动无涯】家人折断门前柳吾闻马周昔作新丰客天荒地老无人识空将牋上两行书直犯龙顔请恩泽我有迷魂招不得【又入梦境】雄鸡一声天下白少年心事当拏云谁念幽寒坐呜呃【起得浩荡感激言外不可知真不得不迁之酒者末转慷慨令人起舞】
　　【汉主父偃西入闗见衞将军将军数言于上上不省资用乏留久诸侯多厌之　唐马周传周为浚仪令崔贤所辱感激而西舍新丰逆旅主人不顾至长安舍中郎将常何家贞观五年诏百官言得失何武人周乃为条二十余事皆切务太宗怪问何何曰此家客马周教臣言之帝即召周间未至遣使者四軰促遣及谒见与语大悦遂拜监察御史】
　　长歌续短歌
　　【古乐府有长歌行大意欲崇事业无贻后时之叹短歌行魏武帝作大意言人寿难长思及时为乐晋傅艳歌云咄来长歌续短歌则言歌有长短耳今长吉题义本此】
　　长歌破衣襟短歌断白髪秦王不可见旦夕成内热渴饮壶中酒饥防陇头粟凄凉四月阑千里一时緑【好】夜峰何离离明月落石底徘徊沿石寻照出髙峰外不得与之逰歌成鬓先改【非世间人世间语　起六句皆有古意春去之感歳月之悲皆极言秦王不可见之恨题曰长歌续短歌复以歌意终之】
　　【荘子云我其内热与　此篇大意思得君行志始以秦王不可见为恨终托兴于明月而亦不得游忧何如哉】
　　公莫舞歌【并序】
　　公莫舞歌者咏项伯翼蔽刘沛公也防中壮士灼灼于人故无复书且南北乐府率有歌引贺陋诸家今重作公莫舞歌云
　　【按晋乐志云公莫舞今之巾舞也相传云项荘舞剑项伯以袖隔之使不得害髙祖且语项庄云公莫古人相呼曰公言公莫害汉王也今之用巾葢象项伯衣袖焉】
　　方花古础排九楹刺豹淋血盛银甖华筵古吹无桐竹长刀直立割鸣筝横眉麤锦生红纬日炙锦嫣王未醉【日炙锦嫣王未醉从容模仿有情最妙】腰下三防寳玦光项荘掉箾拦前起材官小臣公莫舞座上真人赤龙子芒砀云瑞抱天咸阳王气清如水铁枢铁楗重束闗大旗五丈撞双镮汉王今日颁秦印絶膑刳肠臣不论【不必有其事幽与谋　才子赋古但如目前至三防寳玦始喻本末自不待言抱天语竒俊俯仰甚称事情复作项伯口语尤壮础柱磉也楹柱也　刺豹军中屠虎豹也　筵中无丝管惟有刀刃声如筝鸣　尔雅云楣门户上横梁释名云近前各两若面之有眉麤锦红帏楣之餙耳项羽纪云范増数项王举所佩玉玦以示之者三项王黙然不应　説文云以竿撃人曰箾音朔左传舞象箾南籥乃舞者所执之籥今言剑而云掉箾恐长吉未必错误如此汉货殖传云质氏以酒削鼎食师古注云削音鞘刀剑室恐箾止为削言防剑掉削而起也晋乐志独漉篇云刀鸣削中倚牀无施如此则师古之音是此箾当为削　汉有材官骑士　髙帝母刘媪尝息大泽梦与神遇太公徃视见蛟龙于上已而有身遂产髙帝　帝尝隐于芒砀山上常有云气　史记始皇纪云作前殿阿房上可坐万人下可建五丈旗此言髙帝破闗入咸阳　膑膝骨也言杀身不悔之意】
　　昌谷北园新笋四首
　　其一
　　箨落长竿削玉开君防母笋是龙材更容一夜抽千尺别却池园数寸泥【髙甚】
　　其二
　　斫取青光冩楚辞腻香春粉黑离离无情有恨何人见露压烟啼千万枝【好语　昌谷新笋冩得如此渺茫】
　　其三
　　家泉石眼两三茎晓防隂根紫陌生今年水曲春沙上笛管新篁拔玉青
　　其四
　　古竹老梢惹碧云茂陵归卧叹清贫风吹千亩迎雨啸鸟重一枝入酒樽【却不为佳】
　　【相如病免居茂陵　货殖传云渭川千亩竹与千户侯等】
　　恼公
　　【未详题义太白与叚七娘诗云一面红妆脑杀人恐止此义此终篇亦言妇人耳】
　　宋玉愁空断娇娆粉自红歌声春草露门掩杏花丛注口樱桃小添眉桂叶浓晓奁妆秀靥夜帐减香筒钿镜飞孤鹊江图画水葓陂陀梳碧凤腰袅带金虫杜若含清露河蒲聚紫茸月分蛾黛破花合黡朱融发重疑盘雾腰轻乍倚风宻书题荳防隐语笑芙蓉莫鎻茱萸匣休开翡翠笼弄珠惊汉燕烧蜜引胡蜂醉缬抛红网单罗挂绿防数钱教姹女【情态别】买药问巴賨匀脸安斜鴈移灯想梦熊肠攅非束竹急是张弓晚树迷新蝶残蜺忆断虹古时填渤澥今日凿崆峒绣沓褰长幔罗裙结短封心揺如舞鹤骨出似飞龙【怪怪】井槛淋清漆门铺缀白铜隈花开兎径向壁印狐踪玳瑁钉帘薄琉璃叠扇烘象牀缘素柏瑶席巻香葱细管吟朝幌芳醪落夜枫宜男生楚巷栀子发金墉甲开屏澁鹅毛澡墨浓黄庭留衞瓘緑树养韩冯鸡唱星悬柳鵶啼露滴桐黄娥初出座宠妹始相从蜡泪垂兰烬秋芜扫绮栊吹笙翻旧引沽酒待新丰短佩愁填粟长怨削菘曲池眠乳鸭小阁睡娃僮褥缝篸双线钩縚辫五总蜀烟飞重锦峡雨溅轻容拂镜羞温峤薰衣避贾充鱼生玉藕下人在石莲中含水弯娥翠登楼潠马使君居曲陌园令住临卭桂火流蘓暖金炉细炷通春迟王子态莺啭谢娘慵【情景入防】玉漏三星曙铜街五马逢犀珠防胆怯银液镇心忪跳脱防年命琵琶道吉凶王时应七夕夫位在三宫无力涂云母多方带药翁符因青鸟送囊用綘纱缝汉苑寻官柳河桥阂禁钟【亦是妙意】月明中妇觉应笑画堂空【何者不可言】
　　【宋玉九辩云余萎约而悲愁　乐府有董妖娆曲杜诗佳人屡出董妖娆　金花曰钿　水荭见湖中曲注　陂陀汉书陂音坡　炙毂子云髙髻名凤髻上加珠翠翘　谢灵运诗新蒲含紫茸　赵飞燕身轻欲随风轻举　酉阳杂爼云荳防冬夏不凋寄书题此言此心之不移耳　梁呉均秦女巻衣曲云玉检茱萸匣西京杂记云武帝宫人皆佩茱萸妇人以揷髻间为美　翡翠似翠鸟而赤　南都赋云游女弄珠于汉臯酉阳杂爼云蓐泥为巢声多而小者为汉燕　世传烧蜜引蜂葢物类相感博物志以木为器开小孔以蜜涂之宿昔有蜂飞出即将伴来作蜜庾信以醉眼为缬眼醉眼空花如红网也　罗轻薄色如緑草防防　汉桓帝时童謡云河间姹女工数钱　风俗通云巴有賨人剽勇髙祖募之以定三秦又説文云南蛮赋名　古诗刻成筝柱鴈相挨此疑弹筝也或靥花之属　説文胘肚也一作者非虹蜺隂阳交防之气也雄曰虹谓明盛者雌曰蜺谓暗微者　填渤澥凿崆峒皆事之不可就者精衞填海愚公移山徒自苦耳　古乐府杨叛儿歌云綉沓织成带此沓疑为帷帐上覆故云帐幔　古乐府独曲歌云自从别郎后卧宿头不举飞龙落药店骨出则为汝　井槛淋清漆漆井栏也　门铺见宫娃歌注　佛经大象不游于兎径　汉武故事云帝以白珠为帘玳瑁押之　琉璃屏也西京杂记云赵飞燕有云母及琉璃屏烘暖也汉丽姢作琉璃帐亦取其暖　象牀象牙餙牀也梁鱼有牀一张皆蹙柏四囘周匝无异　瑶美玉也色如青葱　宜男萱草也巷疑为永巷　舆地志云金墉洛阳故城西北角魏明帝筑北史魏孝武立金墉宫　郭子横洞冥记云汉武起神明台上以杂玉为甲屏风　温飞卿云鹅毛襞素鸟迹裁书则鹅毛必帛书故曰澡墨　衞瓘晋臣黄庭未详　韩冯亦作韩凭鸟名谓之韩朋鸟雌雄双飞见岭表録异搜神记云宋大夫韩冯取妻而美康王夺之冯自杀妻与宋王登台上亦自投下而死王使埋之与冯墓相望不令合葬宿昔有交梓木生冢上旬日合抱屈体相就根交于下号相思树树有鸟栖如鸳鸯朝夕悲鸣人谓此即韩朋鸟乃韩夫妻之神也　战国策韩公族有韩冯恐非此黄娥宠妹但泛言美人未必有所指　栊牕櫺也三辅旧事云汉太上皇不乐闗中思乡里髙祖乃徙丰沛屠儿沽酒煑饼为新丰市西京杂记载同　短佩愁填粟长怨削菘二句未详但玉亦有琢成粟者　篸针缀物也诗素丝五总总丝数也　左传重锦注云锦之精熟者　世説云温峤姑托择婿峤曰佳婿难得如峤者何如姑曰何敢望如汝峤归遂纳玉镜台取姑女　晋韩夀与贾充女私时西域贡竒香一着人经月不脱武帝以赐充充女盗以予夀充僚属闻其芬馥称于充充知女与夀私也　含水弯娥翠娥当作蛾　旧説邯郸女子姓秦名罗敷为邑人王仁妻仁为赵王家令罗敷出采桑陌上赵王登台见而悦之欲夺焉罗敷善弹筝作陌上桑以自明不从其词曰秦氏有好女自名为罗敷罗敷善蚕桑采桑城南隅使君从南来五马立踟蹰使君谢罗敷宁可共载否罗敷前致词使君一何愚使君自有妇罗敷自有夫　司马相如成都人徃临卭以琴挑卓王孙女文君文君夜奔相如后相如拜为孝文园令流蘓帐香毬倦逰録云流蘓盘线綉绘之毬五色错为之同心而下垂　诗绸缪束薪三星在天今夕】
　　【何夕见此良人　五马逢疑即罗敷词云五马立踟蹰之意　本草犀角一株有重七八斤解毒安五脏水银银屑皆安神镇心　卢氏杂记云唐文宗博览一日问羣臣曰古诗云轻衫衬跳脱是何物宰臣未对上曰即今之腕钏真诰云安妃有断金跳脱　防年命虽未详本事然意即今之谈命者　朝野佥载云唐崇仁坊有来婆能琵琶卜又有何婆能之盖女巫也　夫位在三宫未详疑日者之説　刘向列仙传云吴真君遇大风书符置屋上青鸟去风即止又青鸟亦西王母使者　续齐谐记云费长房谓桓景曰汝南郡九月九日有天灾急令家人缝綘囊盛茱萸系臂上登髙山　汉苑中有人栁日三眠三起阂音碍义同　三辅黄图云太子宫中有甲观画堂】
　　感讽五首
　　其一
　　合浦无明珠龙洲无木奴足知造化力不给使君须越妇未织作吴蚕始蠕蠕县官骑马来狞色虬紫须懐中一方板板上数行书不因使君怒焉得诣尔庐越妇拜县官桑芽今尚小防待春日晏丝车方掷掉越妇通言语小姑具黄粱县官踏飱去簿吏复登堂【此亦非经人道语汉孟尝传云尝为合浦太守前政贪残珠悉去孟尝到珠复还　吴志李衡临终尝勑其子曰龙阳洲千头木奴岁収绢千疋　蠕蠕方动貌也　踏飱饱食也】
　　其二
　　竒俊无少年日车何躃躃我待纡双绶遗我星星发都门贾生墓青蝇久断絶寒食垂杨天愤景长肃杀皇汉十二帝唯帝称睿哲一夕信竪儿文明永沦歇【以介子喻贾生怨彻今古末吊文帝犹自蔼然】
　　【无少年谓竒俊之人不常少也　躃躃足蹇貌　青蝇谓东阳綘灌之譛　睿哲言汉文帝也　一夕信竪儿一作反信竪儿言谓不听贾生之谋文明之治沦歇也此贺自喻耳】
　　其三
　　南山何其悲鬼雨洒空草长安夜半秋风前几人老【读之浩然】低迷黄昏径袅袅青栎道月午树立影一山唯白晓漆炬迎新人幽圹萤扰扰【不犯俗尘人情语殆不自觉结句十字可笑可伤太白诗狌狌啼烟兮啸雨】
　　其四
　　星尽四方髙万物知天曙已生须已养荷担出门去君平久不返康伯遁国路晓思何譊譊阛阓千人语【托之君平康伯而举世可见安能免此其妙在言外末语不收拾之収拾更佳】
　　【君平严君平也　汉韩康字伯休桓帝聘之康不得已行至亭舍因道遁旧本作循非晋有韩伯字康伯今长吉误称　古今注云阛者市之垣阓者市之门】
　　其五
　　石根秋水明石畔秋草瘦侵衣野竹香蛰蛰垂叶厚岑中月归来蟾光挂空秀桂露对仙娥星星下云逗凄凉栀子落山璺泣清漏【山璺二字亦奇】下有张仲蔚披书案将朽【山小而髙曰岑又为国名　挂空秀一作挂云秀桂露一作秋露　璺音问方言云秦晋器破而未离曰璺张揖广雅云裂也　仲蔚汉人本末见皇甫谧髙士传陶诗云仲蔚爱穷居绕宅生蒿蓬举世无知音惟有一刘龚】
　　三月过行宫
　　渠水红繁拥御墙风娇小叶学娥糚垂帘几度青春老堪鎻千年白日长
　　【红繁荷也小叶栁也】



　　笺注评防李长吉歌诗巻二
　　钦定四库全书
　　笺注评防李长吉歌诗巻三
　　宋　吴正子　注
　　刘辰翁　评
　　追和何谢铜雀妓
　　【魏志云建安十五年曹操作铜雀台于邺铸铜为雀置台上因以名焉台最高上有屋百二十间连接榱栋侵彻云汉三辅黄图云汉双阙有铜鳯凰亦曰铜雀则铜雀台乃铜鳯凰也　曹操死遗令诸子曰婕妤美人皆着台上上施八尺牀□帐日晡上酒脯旦朝十五輙向帐中妓乐汝等时时上台望吾西陵墓田后人悲其意为之咏　元城语録曰温公言曹操临死遗令乃操之微意大凡遗嘱必择要之语付后人今但及家人常事无一语及禅代其意盖曰禅代事乃后人为之吾未尝教之也实为□贼而身享汉臣之名其遗令之意在此歴千百世无人识得昨夕偶窥破老先生似有喜色且曰非有识之士不足以语之　长吉此篇和何谢乃何逊谢眺也　何逊诗曰秋风木叶落萧瑟管清望陵歌对酒向帐舞空城寂寂檐宇旷飘飘帷防轻曲终相顾起日暮松柏声　谢眺诗云繐帷飘井榦樽酒若平生郁郁西陵树讵闻歌吹声芳樽染泪迹婵娟空复情王坐犹寂寞况乃妾身轻】
　　佳人一壶酒秋容满千里石马卧新烟忧来何所似歌舞且潜弄陵树风自起长裾压髙台泪眼看花机【不必苦心居然自近选语　以长吉赋铜雀妓宜有墓中不能言者却止如此亦近大雅】
　　【石马墓前石马也梁隠过茂陵欲访览遗迹了无故旧碑文独二石马在草中】
　　送秦光禄北征
　　北虏胶堪折秋沙乱晓鼙髯胡频犯塞骄气似横霓防水楼船渡营门细栁开将军驰白马豪彦骋雄才箭射搀抢落旗悬日月低榆稀山易见甲重马频嘶天逺星光没沙平草叶齐风吹云路火雪污玉关泥【倒语】屡断呼韩颈曽燃董卓脐太常犹旧宠光禄是新隮寳玦麒麟起银壶狒狖啼桃花连马发防絮扑鞍来呵臂悬金斗当唇注玉罍清苏和碎蚁紫腻巻浮杯虎鞹先防马鱼肠且断犀防西旅狗蹙頞北方奚守帐燃香暮看鹰永夜栖黄龙就别镜青冢念阳台【亦属恍惚】周处长桥役侯调短弄哀钱塘堦凤羽正室擘鸾钗内子攀琪树羗儿奏落梅今朝擎劒去何日刺蛟回
　　【错传欲立威者始于折胶苏林云秋气至可折弓弩可用匈奴尝以为而出军　汉书武帝伐南粤有楼船将军文帝时周亚夫屯细栁　魏志厐德讨关侯射中侯额时德乗白马侯军号白马将军皆惮之　尔雅搀抢彗孛也李白诗一箭落旄头　周礼九旗日月为常　秦有榆中关在边郡后曰榆关即榆塞也　云路火烽火也昼燔燧夜举烽以警冦也　舆地志玉关在炖煌郡　按汉匈奴传呼韩邪单于始终附汉但郅支等为陈汤等所斩长吉今姑言之不论事实也　董卓诛尸于市天热卓素肥脂流地守尸者燃火置脐中光明达旦　麒麟即佩玦之饰狒兽名似人被发走似猿银壶之饰也　桃花本纸甲　晋周顗云今年杀诸贼奴取金印如斗大系肘后　释名云酒有泛齐浮蚁在上泛泛然也紫腻即紫霞杯又名紫椀巻字乃巻白波之意古人饮酒谓之巻白波此起于东汉擒白波贼也言势若席巻　左传先轸蒙马以虎皮　鱼肠劒名王褒颂水断蛟龙陆剸犀革　呉都赋防翋腾跃乎莽莨之野走貌也尚书西旅献獒　北方奚见贵主征行曲注　古镜诗龙就靣中生　青冢昭君墓也晋周处斩长桥蛟　侯调汉武帝乐人史记封禅书应劭注云始为坎侯　钱塘阶鳯羽未详　国语注卿之嫡妻曰内子　笛中有落梅花曲　佽飞刺蛟见劒子歌注】
　　酬答二首
　　金鱼公子夹衫长宻装腰鞓割玉方行处春风随马尾栁花偏打内家香
　　【鞓音町与防同皮带也割玉方带胯也唐志一品至三品金胯四品六品犀胯七品九品银胯庶人则铁为胯　内家宫嫔也唐中使押领内家三十人是即此】
　　其二
　　雍州二月梅池春御水防防暖白苹试问酒旗歌板地今朝谁是拗花人
　　【梅一作海　韩非子云宋人沽酒悬帜甚髙即酒旗也】
　　画角东城
　　河转曙萧萧鸦飞睥睨髙防长摽越甸壁冷挂呉刀淡菜生寒日鲕鱼潠白涛水花霑抺额旗鼓夜迎潮【睥睨城上女墙也开箭眼以窥望城外正异云当作埤睨前后多误　左传长木之毙无不摽也摽击也淡菜蛤属今浙东有之谓之殻菜唐孔戣传明州嵗贡淡菜　鲕鱼子也又云小鱼　事物纪原引二】
　　【仪实録云禹娶涂山之日大风雷电中有甲卒千人其不被甲者以红绡帕抺额头禹曰此武士之首服也秦皇至海上有神朝皆抺额绯衫大口袴侍卫自此抺额为军容之服】
　　谢秀才有妾缟练改从于人秀才引留之不得后生感忆坐人制诗嘲谢贺复继四首
　　其一
　　谁知泥意云望断梨花春荷丝制机练竹叶剪花裙月明啼阿姊灯暗防良人也识君夫壻金鱼挂在身【蔡邕独断云王者兄事日姊事月今人言月姊疑本此】
　　其二
　　铜镜立青鸾燕脂拂紫绵腮花弄暗粉眼尾涙侵寒碧玉破不复瑶琴重拨弦今日非昔日何人敢正看【或云破不复合作破后众本作破不复非也碧玉宋汝南王之妾王宠幸之作歌碧玉初破相为情颠倒不复与后字相近而讹耳】
　　其三
　　洞房思不禁蜂子作花心灰暖残香炷发冷青虫簮夜遥灯熖短睡熟小屏深【自是好语不必题事】好作鸳鸯梦南城罢碪
　　其四
　　寻常轻宋玉今日嫁文鸯防横龙簴刀环倚桂牎邀人裁半袖端坐据胡床泪湿红轮重栖乌上井梁【文鸯魏文钦之子骁勇絶伦　簴钟簴两端植木也刻龙为饰故曰龙簴　庾亮登南楼据胡牀与诸贤谐谑　栖一作投】
　　昌谷读书示巴童
　　虫响灯光薄宵寒药气浓君怜垂翅客辛苦尚相从【后汉冯异传光武云始虽垂翅囘谿】
　　巴童答
　　巨鼻宜山褐厐眉入苦吟非君唱乐府谁识怨秋深【张衡思赋云尉厐眉而郎潜本顔驷事】
　　代崔家送客
　　行盖栁烟下马蹄白翩翩恐送行处尽何忍重扬鞭【有情语好】
　　【送一作随重一作复】
　　出城
　　雪下桂花稀啼乌被弹归关水乗驴影秦风帽带垂入乡试万里无印自堪悲卿卿忍相问镜中双泪姿【试万里一作诚万里　世说云王安丰妻云我不卿卿谁当卿卿又卿卿唐营妓名见才调集　姿一作垂】
　　莫种树
　　园中莫种树种树四时愁独睡南牀月今秋似去秋将发
　　东牀巻席罢防落将行去秋白遥遥空日满门前路【遥遥一作逍遥非也】
　　追赋画江潭苑四首
　　【按金陵六朝事迹江潭苑乃梁苑也梁大同九年置地志云武帝从新亭凿渠通新林浦又为池立殿宇亦名王逰苑未成而侯景乱在上元县东南二十里间】
　　其一
　　呉苑晓苍苍宫衣水溅黄小鬟红粉薄骑马佩珠长路指台城逈罗薫袴褶香行云霑翠辇今日似襄王【释文云褶袴褶也骑服也作习拾二音　襄王即巫山云雨事】
　　其二
　　寳袜菊衣单蕉花宻露寒水光兰泽叶带重剪刀钱角暖盘弓易靴长上马难泪防霑寝帐匀粉照金鞍【七发云被兰泽乃兰皋也叶之光泽如此　王莽造大钱又造契刀错刀其环如大钱身形如刀长二寸直五千】
　　其三
　　剪翅小鹰斜縚根玉镟花秋垂妆钿粟箭箙钉文牙啼深竹防防老湿沙宫官烧蜡火飞烬汚铅华【杜甫画鹰诗縚镟光堪摘縚与绦同所以系鹰者秋马辔也上为粟文　广韵作又作呉都赋作白氏六帖作髣髴音沸尔雅作狒注云枭羊也山海经云状如人靣黒身有毛见人则笑上唇掩目交广南康山中亦有之俗呼为山都说文云成王时州靡国献此兽　蜡火以蜡然火也如石崇蜡代薪之类】
　　其四
　　十骑簇芙蓉宫衣小队红练香熏宋鹊寻箭踏卢龙旗湿金铃重霜干玉镫空今朝画眉早不待景阳钟【流丽宋鹊名犬也今云练香熏未详鹊本与防同音故郑氏注礼记亦曰韩卢宋鹊之属见少仪　唐有卢龙节度在营檀间北方水多黒色故有卢龙郡北人谓水为龙卢龙即黒水也　玉镫马镫也　南史裴后传齐武帝以内深隠不闻端门鼓漏置钟景阳楼上应五鼓及三鼓宫人闻声早起妆饰】
　　潞州张大宅病酒遇江使寄上十四兄
　　【张大张彻也前有赠张诗云张初效潞幕】
　　秋至昭关后当知赵国寒繋书随短羽写恨破长牋病客眠清晓疎桐坠绿鲜城鸦啼粉堞军吹压芦烟岸帻褰纱幌枯塘卧折莲木牎银迹画石磴水防钱旅酒侵愁肺离歌绕懦弦诗封两条泪露折一枝兰莎老沙鸡泣松干瓦兽残觉骑燕地马梦载楚溪船椒桂倾长席鲈鲂斫玳筵岂能忘旧路江岛滞佳年
　　【昭关楚关也呉越春秋云伍子胥奔呉到昭关关吏欲执之即此关也　系书用苏武事　岸帻用光武事　牕有结绮之饰今云木牕银迹画必以银沬彩画也　灵运诗石磴写红泉水防钱苔钱也　陆机诗急无懦响　尔雅云螒天鸡一名□鸡酸鸡莎鸡赤头小虫也此云沙鸡意又一物欤　松瓦松也酉阳杂爼云瓦松在屋上曰昔邪在墙上曰垣衣本草名瓦逰或言屋木多松土木气泄则生瓦松瓦兽乃屋上蚩尾狻猊之属　楚词奠桂酒兮椒浆斫鲙也曹子建赋布象牙之席香熏玳瑁之筵】难忘曲
　　【古乐府云君家诚易知易知复难忘此曲出相逢行长安狭斜行系清调】
　　夹道开洞门弱杨低画防帘影竹华起箫声吹日色蜂语绕妆镜拂蛾学春碧乱系丁香梢满栏花向夕【韦诗兵卫森画防　竹华一作竹叶非　杜诗丁香体柔弱乱结枝犹垫】
　　贾公闾贵壻曲
　　【贾充字公闾贵壻者必韩夀也】
　　朝衣不须长分花对袍缝嘤嘤白马来满脑黄金重今朝香气苦瑚澁难枕且要弄风人暖蒲沙上饮燕语踏帘钩【画意】日虹屏中碧潘令在河阳无人死芳色【古诗黄金络马头　赵飞燕外传后于瀛洲歌归风送逺曲酒酣风起后扬袖曰仙乎去故而就新帝令左右持其裙久之风止裙皱又石崇有妾名曰翾风虹日气也故曰日虹　潘岳为河阳县令言不得潘岳之羙而花色欲死也岳尝附丽贾氏之门故及之芳一作花】
　　夜饮朝眠曲
　　觞酣出座东方髙腰横半解星劳劳栁花鸦啼公主醉薄露压花蕙兰气玉转湿丝牵晓水熟粉生香琅玕紫夜饮朝眠断无事楚罗之帏卧皇子
　　【腰横腰带也】
　　王濬墓下作
　　【晋王濬字士治恢廓有大志伐蜀有功卒年八十塟柏谷山大茔域塟垣周四十里靣别开一门松柏茂盛】
　　人间无阿童犹唱水中龙白草侵烟死秋棃绕地红古书平黒石神劒断青铜耕势鱼鳞起坟科马鬛封菊花垂湿露棘径卧干蓬松柏愁香澁南原防夜风
　　【羊祜传童謡云阿童复阿童衔刀浮渡江不畏岸上虎但畏水中龙祜曰此必水军有功知王濬小字阿童因表监益州诸军事加龙骧将军宻令修舟楫为顺流之计濬终灭呉　邺侯家传云有隠者携一男六七嵗来云有故须南行值此男痢疾既同是道者愿寄之仍留一函子曰若疾不起以此瘗之遂去八九日而此男死以其函盛而瘗之庭中蔷薇架下累月其人回发其函惟一黒石四方上有字如锥画辞云神真錬形年未足化为我子功相续丞相瘗之刻玉仙路何长死何速　铜劒开墓而得之者其事颇不一　耕势鱼鳞起西都赋云沟塍刻镂原隰龙鳞是也　坟科一作坟斜马鬛封出礼记檀弓】客逰
　　悲满千里心日暖南山石不谒承明庐老作平原客四时别家庙三年去乡国旅歌屡弹铗归问时裂帛【三辅黄图云未央宫有承明殿著述之所汉书武帝谓严助曰君厌承明之庐　平原君赵胜也战国策冯谖弹铗而歌　古乐府乌夜啼裂帛作还书】
　　崇义里滞雨
　　【仁和崇义皆长安里】
　　落漠谁家子来感长安秋壮年抱覉恨梦泣生白头瘦马秣败草雨沫飘寒沟南宫古暗湿景籖筹家山逺千里云脚天东头忧眠枕劒匣客帐梦封侯
　　【家山逺千里指陇西成纪言也】
　　冯小怜
　　【小怜北齐后主穆后从婢冯淑妃小字也善琵琶歌舞事载北史后妃传】
　　湾头见小怜请上琵琶弦破得春风恨今朝值防钱裙垂竹叶带鬓湿杏花烟玉冷红丝重齐宫妾驾鞍【红丝重谓琵琶以朱丝为】
　　赠陈商
　　【商字述圣陈宣帝五世孙散骑常侍彛之子也登进士第仕至秘书监封许昌县男有集十七巻见艺文志韩退之有与陈商书】
　　长安有男儿二十心已朽楞伽堆案前楚辞系肘后人生有穷拙日暮聊饮酒【此语深】秪今道已塞何必须白首凄凄陈述圣披褐鉏爼豆学为尧舜文时人责衰偶柴门车辙冻日下榆影瘦黄昏访我来苦节青阳皱太华五千仞劈地抽森秀旁苦无寸寻一上戞牛斗公卿縦不怜宁能锁吾口李生师太华大坐看白昼逢霜作朴得气为春栁【亦髙】礼节乃相去顦顇如刍狗风雪直齐坛墨组贯铜绶臣妾气态间唯欲承箕帚天眼何时开古劒庸一吼
　　【楞伽佛经也　韩公与商书云辱惠书语髙旨深三四读之不能通达此所谓学为尧舜文时人责衰偶者　尔雅春为青阳言气清而温阳所谓皱者何耶山海经云西岳华山亦名太华其山削成四方髙五十丈此言华岳峭挺无傍以喻商之髙才　李生疑为陈生朴樕小木也　风雪直齐坛疑用太公灌坛令事博物志云太公为灌坛令文王梦妇人当道曰吾太山神女嫁为西海妇吾行必以暴风雨灌坛令当吾道不敢以过　礼记玊藻并钮约用组约者带之结处有组以约之汉百官表云秩比六百石以上皆铜印墨绶今长吉云墨组贯铜绶费训说　杜诗撃劒蛟龙吼】
　　钓鱼诗
　　秋水钓红渠仙人待素书菱丝萦独茧蒲米蛰双鱼斜竹垂清沼长纶贯碧虚饵悬春蜥蜴钩坠小蟾蜍詹子情无限龙阳恨有余为看烟浦上楚女涙沾裾
　　【古乐府呼童烹鲤鱼中有尺素书　列子云詹何以独茧为纶　蒲米菰米也杜诗菰米沈云黒　尔雅蝶螈蜥蜴蝘蜓守宫是一类也方言曰在泽中者蜥蜴　詹子即上詹何　战国防龙阳君得幸于魏王王与共船而钓乃泣曰臣钓得大鱼而弃前所得小鱼矣今四海美人甚多臣亦不异所得鱼也】奉和二兄罢使遣马归延州
　　空留三尺劒不用一丸泥马向沙塲去人归故国来笛愁翻陇水【好】酒喜沥春灰锦带休惊鴈罗衣尚鬭鸡还呉已渺渺入郢莫凄凄自是桃李树何畏不成蹊【东汉书隗嚣将王元曰请以一丸泥为大王东封函谷关　杜诗陇上行人夜吹笛　史记李广传赞桃李不言下自成蹊】
　　答赠
　　本是张公子曽名蕚绿华沈香熏小像杨栁伴啼鸦露重金泥冷杯防玉树斜琴堂沽酒客新买后园花【前汉外戚传成帝毎微行尝与张放俱有童謡云燕燕尾涎涎张公子时相见　陶隠居真诰云升平元年蕚緑华降于羊权家赠权火浣布金玉条脱云我九疑山中得道女罗郁也其衣上下青　小像香器也　王子年拾遗记云元封中浮圻国献兰金之泥以此泥封匣及宫门不敢干卫青张骞皆受金泥之玺封　甘泉赋玉树青葱师古注以杂寳为树供神左思不晓以为非地所产　吕氏春秋宓子贱弹琴不下堂而单父治】
　　题赵生壁
　　大妇燃竹根中妇舂玊屑冬暖拾松枝日烟坐防灭木藓青桐老石井水声发曝背卧东亭桃花满肌骨【语有清福题壁如此必皆实景变化得不俗此是长吉语意托之赵生耳】
　　【乐府有三妇艶诗起于刘烁大妇裁文縠中妇牒水綀小妇端清景又古诗大妇织罗绮中妇织流黄小妇无所作携琴上髙堂以后相沿不一】
　　感春
　　日暖自萧条花悲北郭骚榆穿莱子眼栁断舞儿腰上幕迎神燕飞丝送百劳【偶然耶】胡琴今日恨急语向檀槽【字字不随人后】
　　【莱子当作来子宋废帝景和二年铸二铢钱文曰景和形式转细无轮郭不磨凿者谓之来子尤轻薄者谓之荇叶今谓榆荚似之又宋书作耒子如此则耒字误作来又转误作莱　杜诗隔戸杨栁弱嫋嫋恰似十五女儿腰　琵琶本胡乐故琵琶曰胡琴谈賔録云开元中中官白秀真使蜀囘得琵琶以献其槽以檀为之温润如玉】
　　仙人
　　弹琴石壁上翻翻一仙人手持白鸾尾夜扫南山云鹿饮寒涧下鱼归清海濵当时汉武帝书报桃花春河阳歌
　　染罗衣秋蓝难着色不是无心人为作台卭客花烧中潬城顔郎身已老惜许两少年抽心似春草今日见银牌今夜鸣玉防牛头髙一尺隔坐应相见月从东方来酒从东方转觥船饫口红蜜炬千枝烂
　　【台卭疑为临卭相如事也　中潬一作中诞误今河阳县南有中潬城音诞江南人呼水沙堆为潬　顔驷三世郎潜事　鸣玉一作乌玉非国语王孙圉聘于晋定公享之赵简子鸣玉以相】
　　花游曲【并序】
　　寒食诸王妓逰贺入座因采梁简文诗调赋花逰曲与妓弹唱
　　春栁南陌态冷花寒露姿今朝醉城外拂镜浓扫眉烟湿愁车重红油覆画衣舞裙香不暖酒色上来迟春昼
　　朱城报春更漏转光风催兰吹小殿草细堪梳栁长如线巻衣秦帝扫粉赵燕日含画幕蜂上罗荐平阳花坞河阳花县越妇搘机呉蚕作茧菱汀繋带荷塘倚扇江南有情塞北无恨
　　【乐府有秦王巻衣曲　赵燕赵飞燕也　河阳花县潘岳事　江南有情塞北无恨二句似用文选邱迟招陈伯之书事伯之梁朝将军后降北虏迟与书曰暮春三月江南草长杂花生树羣莺乱飞见故国之旗鼓感平生于畴昔所以亷公之思赵将呉子之泣西河人之情也将军独无情哉伯之得书乃复归南朝则江南有情塞北无恨矣】
　　安乐宫
　　【梁陈宫名也乐府解题曰吾有新成安乐宫行备言雕饰刻斲之美梁简文帝及隂铿皆有新成安乐宫诗】
　　深井桐乌起尚复牵清水未盥邵陵瓶中弄长翠新成安乐宫宫如凤凰翅歌回蜡板鸣左悺提壶使緑蘩悲水曲茱茰别秋子
　　【尚复一本作尚服　邵陵王纶梁武帝子一本作邵陵者非　乐府解题云邢子才新宫赋曰拟二仪而搆路寝法三山而起比翼所谓鳯凰翅是也　左悺汉桓帝时中官诛梁冀五侯其一也今借言之耳一作大棺提壶使皆未详】
　　蝴蝶舞
　　杨花扑帐春云热甲屏风醉眼缬东家蝴蝶西家飞白骑少年今日归【好　质而不俚丽而不浮　似謡体似令曲不厌其碎蝴蝶语最妙蝴蝶舞一作蝴蝶飞　许彦国诗话云长吉此句才力絶人逺甚】
　　梁公子
　　【此诗疑咏梁武帝在军中时也】
　　风采出萧家本是菖蒲花南塘莲子熟洗马走江沙御牋银沫冷长簟鳯窠斜种栁营中暗题书赐馆娃【南史张后方孕忽见庭中菖蒲花开光采非常惊报侍者皆云不见后曰尝闻见蒲花者必贵因取吞之遂生梁武帝此之谓风采出萧家也银沫谓银花牋鳯窠织簟为鳯文谓之鳯簟盖天子所用　陶侃镇武昌课诸营中皆种栁树　呉夫差建馆娃宫此借以言梁武】
　　牡丹种曲
　　【此必古曲名长吉此篇不言牡丹而止云莲枝緑房此假古题以发己意】
　　莲枝未长秦蘅老走马防金斸春草水灌香泥却月盆一夜緑房迎白晓美人醉语园中烟晚华已散蝶又防梁王老去罗衣在拂袖风吹蜀国弦归霞帔拖蜀帐昏嫣红落粉罢承恩檀郎谢女眠何处楼台月明燕夜语【又校自在】
　　【蘅杜衡也尔雅作蘅　走马防金疑以马负锹锸之属以斸掘也　古有却月城却月障此特言盆池以种莲　乐府有蜀国曲　蜀中出九成七成帐赵后外传云成帝诏益州留三年输作七成帐赐赵婕妤　檀奴潘安小字后人因目曰檀郎】
　　后园凿井歌
　　【晋书乐志吴拂舞歌淮南王篇云后园凿井银作牀金瓶素练汲寒浆】
　　井上辘轳牀上转水声繁声浅情若何荀奉倩城头日长向城头住一日作千年不须流下去【极似古意凿井浅事独因辘轳涉及情事颇欲系日如此往来既托之謡体长言短语自不必一一可晓】
　　【荀粲字奉倩晋人也世说云粲与妇情至笃以此获讥于世　乐府中言汲井毎以美人为说如张籍楚妃怨云梧桐叶下黄金井横架辘轳牵素绠美人睡起天未明手扶银瓶秋水冷　此篇叹流光迅速愿日景长住使夀命延此情相与终始也】
　　开愁歌【笔下　一作作　　华下】
　　【元注笔下作三字恐误意不通】
　　秋风吹地百草干华容碧影生晚寒我当二十不得意一心愁谢如枯兰衣如飞鹑马如狗临岐撃劒生铜吼旗亭下马解秋衣请贳宜阳一壶酒壶中唤天云不开白昼万里闲凄迷主人劝我养心骨莫受俗物相填【甚可念甚可念】
　　【韵语阳秋云长吉作此二句至二十七嵗卒陈无己诗云七十已强半所余能防何至四十九嵗卒意语不祥如此岂神明者先授之耶　荀子子夏之衣如悬鹑　后汉朱震车如鸡栖马如狗疾恶如风朱伯厚　三辅黄圗云市楼曰旗亭贳賖也玉篇广韵无字止有防字同灰音】
　　秦宫诗【并序】
　　汉秦宫将军梁冀之嬖奴也秦宫得宠内舍故以骄名大噪于人予抚旧而作为长辞以冯子都之事相为对望又云昔有之诗
　　【按梁冀传云冀爱监奴秦宫官至太仓令得出入冀妻孙夀所夀见宫辄屏御者托以言事因与私焉宫内外兼宠威权大振刺史二千石皆谒辞之云　前汉霍光传光爱幸监奴冯子都常与计事及显寡居与子都乱注云冯殷字子都监奴为奴之监知家务者子都事与秦宫政相类故长吉及之】
　　越罗衫袂迎春风玉刻麒麟腰带红楼头曲宴仙人语帐底吹笙香雾浓人间酒暖春茫茫花枝入白日长飞牕复道传筹饮十夜铜盘腻烛黄秃衿小袖调鹦鹉紫绣麻霞踏哮虎斫桂烧金待晚筵白鹿青苏夜半煮桐英永巷骑新马内屋深屏生色画开门烂用水衡钱巻起黄河向身防皇天厄运犹曽裂秦宫一生花底活鸾箆夺得不还人【亦是妙思】醉睡氍毹满堂月【钩深索隠如梦如画　极言梁氏连夜盛防而秦宫得志可见至调鹦鹉夜半煮无不可道故知作者妙于形容末更奴态人所不能尽喻　赋秦宫似秦宫何其多才也】
　　【衫袂一作夹衫　古乐府玉管将吹挿钿带锦囊斜拂双骐驎　人间一作人闲　传筹一作传头者非杜诗杯行不计筹　十夜铜盘一作半夜朦胧亦通言踏虎则麻霞必履舄属说文鞋跟曰防又云履跟后贴音同防今作此霞恐或讹唐文粹两本作霞一本作防夏商以草为鞋周以麻哮虎一作吼作虓者为是诗阚如虓虎踏虓虎羽猎赋所谓屦班首者是也班首虎头也言其勇耳今踏哮虎但言其行步如虎亦通麻霞见谢采伯集云麻霞啰喏官通显则为蛮官或为蛮语　桐英桐花也永巷所植汉宫中巷曰永巷武帝改曰掖庭　新马一作主马深一作珍生色画鲜明如生也　水衡钱人主私钱也按秦宫止得幸于冀家非得幸于大内今长吉永巷骑新马烂用水衡钱等说如邓通董偃之流矣　太白诗黄河落天走东海万里泻入胸懐间今此言其权势足以翻河倒海而遂已之贪欲也　箆释文云钗箆也上刻为鸾形犹鸾钗也　氍毹织毛褥也】
　　古邺城童子謡效王粲曹操
　　【魏略云魏以长安谯许昌邺洛阳为五都舆地图邺今相州一本云效王粲刺曹操】
　　邺城中暮尘起探黒丸斫文吏棘为鞭虎为马团团走邺城下切玉劒射日弓献何人奉相公扶毂来关右儿香扫涂相公归【虽不尽晓刺意终是古语可爱】
　　【前汉尹赏传长安中奸猾少年杀吏受赇相与探丸为弹得赤丸者斫武吏得黒丸者斫文吏城中薄暮尘起死伤横道今借言邺城　相公谓曺操】
　　杨生青花紫石砚歌【京本无紫字】
　　端州石工巧如神踏天磨刀割紫云佣刓抱水含满唇暗洒苌冷血防纱帷昼暖墨花春轻沤漂洙松麝薫干腻薄重立脚匀数寸光秋无日昏圆毫促防声静新孔砚寛顽何足云
　　【砚谱云欧公以端溪后出观李贺砚诗则端石为砚久矣　踏天者言水中之天端巗之下四时水浸砚工取石皆于水中凿取如踏天也紫云谓紫石如云荘子云苌宏死其血化为碧暗洒苌宏冷血防是紫石之纹防耳　轻沤漂沫此言磨墨少用水虽干而腻虽薄而重则墨砚俱佳矣长吉亦善状物者伍缉之述征记云鲁国孔子庙中有一石砚或云夫子平生时物载欧阳询艺文类聚】
　　房中思
　　新桂如蛾眉秋风吹小緑行轮出门去玉鸾声断续月轩下风露晓庭目幽澁谁能事贞素卧听莎鸡泣【古情事不吝】
　　【蛾眉谓新月也】
　　石城晓
　　【石城乃古莫愁之乡又乐府有石城乐解题云宋臧质所作石城在竟陵质为竟陵太守于城中眺望见羣少年歌謡道上质因而为之词】
　　月落大堤上女垣栖乌起【胜选】细露湿团红寒香解夜醉女牛渡天河栁烟满城曲上客留断缨残蛾鬭双绿春帐依微蝉翼罗横茵突金隠体花帐前轻絮鹤毛起欲说春心无所似【选语起佳不言留别而有留别之色妙不着相】
　　【大隄见大隄曲注　女牛渡天河京本作石子渡天河未详所谓　说苑楚王宴饮而烛灭有一客引王之姬姬乃断客之缨以告王王不忍见其过乃令众客尽断其缨乃然烛　魏文帝云江东绡白如雪花轻似蝉翼　杜阳杂编云元载得紫绡帐于海南轻疎而色薄其色隠隠或不知其帐也】
　　苦昼短
　　【古诗昼短苦夜长何不秉烛逰】
　　飞光飞光劝尔一杯酒吾不识青天髙黄地厚唯见月寒日暖来煎人夀食熊则肥食蛙则瘦神君何在太一安有天东有若木下置衔烛龙吾将斩龙足嚼龙肉使之朝不得回夜不得伏自然老者不死少者不哭何为服黄金吞白玉谁是任公子云中骑碧驴刘彻茂陵多滞骨嬴政梓棺费鲍鱼【亦犹多神俊】
　　【世说晋孝武时长星见甚恶之举酒祝之曰长星劝尔一杯酒自古安有万嵗天子　史记封禅书武帝尤敬神之事求神君祠之上林中蹏氏观又以天神贵者太一佐曰五帝立其祠长安东南郊　楚词天问日安不到烛龙何照羲和之未扬若华何光注云天西北幽防无日之处有龙衔烛照之其有日处日未出时又有若木赤华照地　谁是任公子一作谁似　任公子钓巨鱼事出庄子　武帝名彻塟茂陵　始皇道死载輼辌车以鲍鱼混臭】
　　章和二年中
　　【按晋乐志此题乃古鼙舞曲第二章魏改章和二年中为太和有圣帝晋改为天命章和汉章帝年号也诗大意言时和嵗丰吏戢民安无事赛神以祝君夀也】
　　云萧索田风拂拂麦芒如篲黍如粟关中父老百领襦关东吏人乏诟租健犊春耕土膏黒菖蒲丛丛沿水脉殷勤为我下田租百钱携偿丝桐客逰春漫光坞花白野林散香神降席拜神得夀见天子七星贯断姮娥死【田风拂拂一无田字　说文云黍禾属而黏可为酒故字从禾入水也凡粳稻皆粟今云黍如粟以见民有余力种黍如种粟之多　下田租一作鉏　七星劒也黄帝内传西王母与帝七星金华寳劒呉越春秋云伍子胥解劒与渔父曰此劒中有七星北斗文其直千金　淮南子云姮娥羿妻羿请不死之药于西王母姮娥窃食以奔月中】
　　春归昌谷
　　束发方读书谋身苦不早终军未乗传顔子先老天网信崇大矫士常慅慅逸目骈甘华覉心如荼蓼旱云二三月岑岫相颠倒谁揭赪玊盘东方发红照春热张鹤葢兎目官槐小思焦面如病尝胆肠似绞京国心烂漫夜梦归家少发轫东门外天地皆浩浩青树骊山头花风满秦道宫台光错落装画偏峰峤细緑及团红当路杂啼笑香气下髙广鞍马正华耀独乗鸡栖车自觉少风调心曲语形影秪身焉足乐岂能脱负担刻鹤曽无兆幽幽太华侧老柏如建纛龙皮相排戞翠羽更荡掉驱趋委憔悴眺览强笑貎花蔓阂行辀縠烟瞑深徼少健无所就入门愧家老听讲依大树观书临曲沼知非出柙虎甘作藏雾豹韩鸟处缯缴湘鯈在笼罩狭行无廓落壮士徒轻躁
　　【汉终军歩入关关吏与繻军问何为吏曰为复传耳还当以合符军弃繻去　史记顔囘年二十九发尽白　荼蓼皆苦菜　雪浪斋日记云旱云二三月以下甚竒丽少陵未必喜之如退之必嗜之也　呉越春秋云越王垂胆于户出入尝之不絶　轫搘车之木也将行则发之　骊山在长安　车如鸡栖见开愁歌注　刻鹤曽无兆李抱真好方士谓不死可致尝梦驾鹤乃刻鹤服羽衣习乗之竟死于丹意或用此事　列女传云陶大夫妻曰妾闻南山有豹雾雨七日不下食者何也欲以泽其毛衣而成其文章故藏以逺害　韩鸟韩冯鸟见前恼公注】
　　昌谷诗
　　【本传言长吉旦出乗马奚奴背古锦囊自随遇有所作投入囊中其未成者夜归足成之今观此篇可騐葢其触景遇物随所得句比次成章姸蚩杂陈斓斑满目此所谓天吴紫凤颠倒在裋褐也】
　　昌谷五月稻细青满平水遥峦相压疉頽緑愁堕地光洁无秋思凉旷吹浮媚竹香满凄寂粉节涂生翠草发垂恨光露泣幽泪层围烂洞曲芳径老红醉攒虫锼古栁蝉子鸣髙邃天带委黄葛紫蒲交狭涘石钱差复借重叶皆蟠腻汰沙好平白立马印青字晚鳞自遨逰瘦鹄暝单跱嘹嘹湿蛄声咽源惊溅起纡缓玉真路【元注近武后巡幸路】神娥蕙花里苔絮萦涧砾山实垂頳紫小柏俨重扇肥松突丹髓鸣流走响韵垅秋拖光穟鸎唱闵女歌瀑悬楚练帔风露满笑眼骈巗杂舒坠乱条迸石岭细颈暄岛毖日脚扫昏翳新云啓华閟谧谧厌夏光商风道清气髙眠服玉容烧桂祀天几【元注谷与女山岭阪相承山即兰香神女上天处也遗几在焉】雾衣夜披拂眠坛梦真粹待驾栖鸾老故宫椒壁圯【元注福昌宫在谷东】鸿珑数铃响覉臣发凉思隂藤束朱键龙帐着魈魅【此像设问意】碧锦帖花柽香衾事残贵【犹是说兰香庙意谓异代而人事之】歌尘蠧木在舞防长云似珍壤割绣叚里俗祖风义隣凶不相杵疫病无邪祀鲐皮识仁惠丱角知腼耻县省司刑官户乏诟租吏竹薮添堕简石矶引钩饵溪湾转水带芭蕉倾蜀纸岑光晃縠襟孤景拂繁事泉樽陶宰酒月眉谢郎妓丁丁幽钟逺矫矫单飞至霞巘殷嵯峩危溜声争次淡蛾流平碧薄月眇隂悴凉光入涧岸廓尽山中意渔童下宵网霜禽竦烟翅潭镜滑蛟涎浮珠噞鱼戏风桐瑶匣瑟萤星锦城使栁缀长缥带篁掉短笛吹石根縁緑藓芦笋抽丹渍漂旋弄天影古桧挐云臂愁月薇帐红罥云香蔓刺芒麦平百井闲乗列千肆刺促成纪人好学鸱夷子
　　【立马印青字唐令诸掌牧马以小字印右膊以年辰印右髀以监名依左右厢印印尾侧至三嵗起春量强弱渐以飞字印印左厢髀防细马俱以龙形印印项左官马赐人者以赐字印配诸军及充传送者以出字印并印于右颊　家语蟪蛄之声五里犹闻苔絮水苔也山实树木之实　龙虎经云丹髓流为汞谓松脂似之　细颈谓鸟也　商风秋风也啇声属秋　魈音消山也　柽河栁也河傍赤茎小杨礼记隣有防舂不相相者助也举重相力之歌尔雅鲐背夀也注云鲐背背皮如鲐鱼也　诗总角】
　　【丱兮总聚其发以为两角丱丫角貌　引钩饵一木钩作纫　陶渊明为彭泽宰　谢安常携妓逰东山诗疏云巘谓山形如累两层甑上大下小也此言霞巘谓如云如霞　噞鱼口上见貌　后汉书李郃】
　　【传郃知星和帝分遣使者微行至州县观采风謡使者二人到益州偶投郃舍时夏夕露坐郃因仰观问二人曰二君发京师时宁知朝廷遣二使耶二人愕然问何以知曰有二使星向益州分野耳锦城即蜀也成都志云以山川明丽错如锦绣故曰锦城但萤星未详恐误字　长缥带缥青白色也　麦盛平满百井也古者井九百亩　贺陇西成纪人也　史记范蠡既辅越灭呉以为大名之下难久居乃装寳玉浮海自号防夷于注曰革囊也或曰生牛皮又汉书顔注云自号鸱夷子者言若盛酒防夷多容受也】铜駞悲
　　【洛阳记两铜駞在宫之南街东西相向髙九尺晋索靖有先识尝见洛阳宫门铜駞而叹曰防见汝在荆棘中未防晋果有五胡之乱】
　　落魄三月罢寻花去东家谁作送春曲洛岸悲铜駞桥南多马客北山饶古人客饮杯中酒駞悲千万春生世莫徒劳风吹盘上烛厌见桃株笑铜駞夜来哭
　　【北山北邙山也多塟处】
　　自昌谷到洛后门
　　九月大野白苍岑竦秋门寒凉十月末露霰蒙晓昏澹色结昼天心事填空云道上千里风野竹蛇涎防石涧冻波声鸡呌清寒晨强行到东舍解马投旧邻东家名廖者乡曲传姓辛杖头非饮酒吾请造其人始欲南去楚又将西适秦襄王与武帝各自留青春闻道兰台上宋玉无归魂缃缥两行字蛰虫蠧秋芸为探秦台意岂命余负薪
　　【长吉小传云长吉往往独骑往来京洛间所至或时时有作　尔雅云牧外谓之野又云大野曰平　洛阳故宫记有宜秋门千秋门　晋阮修常歩行以百钱挂杖头至酒店便独酌酣畅　宋玉风赋曰楚襄王逰于兰台之宫宋玊侍有风飒然而至又宋玉有招魂见楚词　秦有章台　史记孙叔敖子穷困负薪　此诗自东家名廖者而下乃欲问卜如楚词问詹尹卜居之意左传有辛廖善占】
　　七月一日晓入太行山
　　【地志太行山在河内郡山阳县西北今懐州河内也】
　　一夕绕山秋香露溘防菉新桥倚云阪虫嘶露朴洛南今已逺越衾谁为熟石气何凄凄老莎如短镞【离骚薋菉葹以盈室兮注云菉玉刍也恶草】
　　秋凉诗寄正字十二兄
　　闭门感秋风幽姿任契濶大野生素空天地旷肃杀露光泣残蕙虫响连夜发房寒寸辉薄迎风绛纱折披书古芸馥恨唱华容歇百日不相知花光变凉节弟兄谁念虑牋翰既通达青袍度白马草简奏东阙梦中相聚笑觉见半牀月长思剧寻环乱忧抵覃葛【古】
　　【马融施绛纱帐　鱼豢典略云芸香辟纸鱼蠧古藏书台称为芸台　白马一作瘦马　汉有东阙名曰鳯阙　太白诗頽思如寻环诗葛之覃兮覃延蔓也】














　　笺注评防李长吉歌诗巻三
　　钦定四库全书
　　笺注评防李长吉歌诗巻四
　　宋　呉正子　注
　　刘辰翁　评
　　艾如张【艾音乂】
　　【按晋乐志艾如张乃汉时短箫铙歌之乐及魏受命使缪袭为之词改为获吕布呉使韦昭为之词改为摅武师晋武受禅传女为之词改为征辽东又按隋志梁改为桐柏山北齐改为战韩陵周改为迎魏帝　郭茂倩乐府集云艾与刈同说文曰芟草也如读为而犹春秋星陨如雨也古词曰艾而张罗谷梁传曰艾兰以为防兰香草也谓因搜狩以习武芟草以为田之大防是也若李贺云艾叶緑花谁剪刻失古题本意据郭说未当乐府假古题以发新意正为得体】
　　锦襜褕绣裆襦强饮啄哺尔雏陇东卧穟满风雨莫信笼媒陇西去齐人织网如素空张在野田平碧中网丝漠漠无形影误而触之伤首红艾叶緑花谁剪刻中藏祸机不可测【似古诗乃不觉其垂花挿鬓者艾音乂非后靣分明艾叶是】
　　【说文云襜褕直裾也尔雅衣蔽前谓之襜注云今蔽膝也又谓之鞸又谓之袡襦隽不疑传云衣黄襜褕师古注云直裾单衣　裆袴属又裲裆亦曰穷袴说文云襦短衣也廉范传云昔无襦今五袴此二句形容雉五色也　笼媒一作龙媒非又一作良媒谓雉媒也笼媒葢雉媒置笼中也　齐人织网以下语意与野田黄雀行同欲其离网罟逺祸机也野春一作野田】
　　上云乐
　　【乐府解题云相如大人赋云悲世俗之迫隘兮朅轻举而逺逰乗绛幡之素霓兮载云气而上浮此所以乐也乐府所载乃老胡文康词或云范云及周舍作　古今乐録云上云乐有七曲凤凰桐柏方丈方及玉金丹金陵】
　　飞香走红满天春花龙盘盘上紫云三千宫女列金屋五十瑟海上闻天江碎碎银沙路嬴女机中烟素素断烟素缝衣缕八月一日君前舞【又古　是乐神之辞】
　　【后汉皇后纪云武元之后世増淫费至乃掖庭三千又汉武年数嵗长公主抱问曰儿欲得妇否曰欲得公主乃指己女阿娇问好否笑曰若得阿娇当作黄金屋贮之即陈后也　天江一作天河　嬴女秦女也江淹诗纨扇如团月出自机中素画作秦王女乗鸾向烟雾　韦应物汉武歌云世间防翠亦作囊八月一日仙人方】
　　摩多楼子
　　【古乐府有此篇言征伐弋猎之事今诸本皆误作栖子】
　　玉塞去金人二万四千里风吹沙作云一时渡辽水【此等痛快】天白水如练甲丝双串断行行莫苦辛城月犹残半晓气朔烟上趢趗胡马蹄行人临水别隔陇长东西【玉塞玉门关也在炖煌西域传云东则接汉阨以玉门师古注曰阨塞也　金人休屠王国作金人以祭天　辽水汉属辽东郡地理志云辽水出塞外南至安市入海行二千二百五十里后属鲜卑契丹　玉塞与辽水本不相干此偶借言之耳　趢趗音鹿镞东京赋云狭三王之趢趗局小之貌也　秦州记云陇西郡陇山其上悬崖吐溜于中岭因名万石泉泉益漫散而下故北人于此歌曰陇头流水流离四下念我行役飘然旷野登髙逺望涕泗双堕】
　　猛虎行【四言】
　　【乐府解题云言君子苦志洁行常困于险难而功业难就也　古猛虎行云饥不从猛虎食暮不从野雀栖陆机猛虎行云渇不饮盗泉水热不息恶木隂太白此篇大意叹豪杰遇合有时今长吉末六句皆有属似言猛政也】
　　长戈莫舂长弩莫抨乳孙哺子教得生狞举头为城掉尾为旌东海黄公愁见夜行道逢驺虞好牛哀不平【竒怪】何用尺刀壁上雷鸣防山之下妇人哭声官家有程吏不敢听【甚疾吏之辞　言吏畏严刑犯险穿虎而行】
　　【鲁叔孙得臣败狄得长狄侨如富父终甥舂其喉以戈杀之　抨音弸弹也一作烹者非　举其头可为城掉其尾可为旌言其猛甚　西京赋云东海黄公赤刀粤祝注云东海有能赤刀禹步以越人祝法压虎号曰黄公西京杂记云东海黄公能制蛟驭虎及衰老不能行其术秦末有白虎见于东海黄公以赤刀往压之术不行为虎所杀　山海经云驺虞如虎五色毛诗注曰驺虞义兽白质黒文不履生草　淮南子云牛哀鲁人疾七日化为虎其兄啓戸而入抟而杀之　太白独漉篇雄劒挂壁时时龙鸣　礼记孔子过泰山侧有妇人哭于墓者使子路问之曰昔者吾舅死于虎吾夫又死焉今吾子又死焉夫子曰何不去也曰无苛政夫子曰小子识之苛政猛于虎也　蒋济万机论云五帝官天下三王家天下故曰官家】
　　日出行
　　【乐府题解云即日出东南隅行也古词云日出东南隅照我秦氏楼古今注云邯郸女子秦罗敷采桑陌上赵王见而恱之欲夺焉罗敷乃弹筝作陌上桑以自明不从故乐府以罗敷歌采桑曲陌上桑与日出东南隅同为一事余谓题云日出行不曰东南隅则不必与采桑事并故长吉此篇俱不及此意此篇名当与太白日出日入行同类】
　　白日下昆仑发光如舒丝徒照葵藿心不照逰子悲折折黄河曲日从中央转旸谷耳曽闻若木眼不见柰尔砾石胡为销人羿弯弓属矢郍不中足令久不得奔讵教晨光夕昏
　　【曹子建表云若葵藿之倾太阳　书旸谷注云东表之地日出于谷天下大明故曰旸谷　若木见苦昼短注　淮南子云尧时十日并出羿射其九乌皆死　此与苦昼短皆效太白体】
　　苦篁调笑引
　　【乐府有调笑引笑一作啸】
　　请说轩辕在时事【徘体得之是】伶伦采竹二十四伶伦采之自昆邱轩辕诏遣中分作十二伶伦以之正音律轩辕以之调元气当时黄帝上天时二十三管咸相随唯留一管人间吹无德不能得此管此管沈埋虞舜祠【以此寄兴甚竒】
　　【黄帝使伶伦自大夏之西昆仑之隂取竹于蠏谷制十二管听鳯鸣以刻十二律其雄鸣为六雌鸣亦六见史记　说苑黄帝采首山铜铸鼎于荆山上鼎成有龙垂胡髯下迎黄帝上骑羣臣后宫从上七十余人龙乃上天子华子力诋其妄则此说从来逺矣　汉章帝时奚景于舜祠下得白玉琯】
　　拂舞歌辞
　　【按晋乐志拂舞出自江左旧云呉舞验其歌非呉词也杨云自到江南见白符舞或言白鳬鸠舞云有此来数十年矣察其词旨乃呉人患孙皓虐政思属晋耳其一白鸠二济济三独漉四碣石五淮南也今长吉总曰拂舞歌若太白则云夷则格上白鸠拂舞词古今乐録云梁三朝乐第十九设拂舞】
　　吴娥声絶天空云闲徘徊门外满车马亦须生緑苔樽有乌程酒劝君千万夀全胜汉武锦楼上晓望晴寒饮花露【凡语转竒惜锦字劣】东方日不破天光无老时丹成作蛇乗白雾千年重化玉井土从蛇作土二千载呉堤緑草年年在背有八卦称神仙邪鳞顽甲滑腥涎
　　【晋志拂舞歌淮南王篇扬声悲歌音絶天　乌程酒见示弟注　武帝遗事铜仙舒掌承云表露和玉屑服之开元遗事杨妃毎宿酒初消多苦肺热凌晨傍花枝口吸花露饮之润肺　晋志拂舞歌碣石篇神虽夀犹有竟时腾蛇乗雾化为土灰此云从蛇作土本此也】
　　夜坐吟
　　【乐府解题云此曲本鲍昭作太白亦有此】
　　踏踏马蹄谁见过眼看北斗直天河西风罗幕生翠波铅华笑妾颦青娥为君起唱长相思帘外严霜皆倒飞【竒语】明星烂烂东方陲红霞梢出东南涯陆郎去矣乗斑骓
　　【杜诗想象嚬青娥娥当为蛾眉也　长相思乐府曲名　古乐府明下童曲陈孔骄赭白陆郎乗斑骓】箜篌引【又曰公无渡河】
　　【琴操曰有一狂夫被发提壶涉河而渡其妻追止之不及堕河而死乃号天嘘唏鼓箜篌而歌曰公无渡河公竟渡河堕河而死当奈公何元题云箜篌引下注云一作公无渡河今以公无渡河书题详见首巻注】
　　公乎公乎提壶将焉如屈平沈湘不足慕徐衍入海诚为愚公乎公乎牀有菅席盘有鱼北里有贤兄东隣有小姑陇亩油油黍与葫瓦甒浊醪蚁浮浮黍可食醪可饮公乎公乎其柰居被发奔流竟何如贤兄小姑哭呜呜
　　【菅草名左传或取一编菅杜预曰菅苫也　葫一作菰雕葫米也　礼记君尊瓦甒注大五斗　浮浮协音夫　李斯书弹筝抟髀而声呜呜】
　　巫山髙
　　【按晋隋二志巫山髙系汉歌短箫铙歌乐也魏谓之屠栁城呉谓之关背德晋谓之平玉衡梁谓之鹤楼峻齐谓之战芒山周谓之战河隂古词止言江淮渊深无梁可渡逺望思归而已后之作者乃及阳台事非古矣】
　　碧丛丛髙揷天大江翻澜神曵烟楚魂寻梦风飔然【七字分明巫山】晓风飞雨生苔钱瑶姬一去一千年丁香笻竹啼老猿古祠近月蟾桂寒椒花坠红湿云间
　　【巫山在防州即巫峡飔一作即阳台梦云雨事襄阳耆旧传云楚王逰云梦梦一妇人名瑶姬曰我夏帝之季女封于巫山之阳台精神化而为芝也】
　　平城下
　　【汉髙祖七年自将撃韩王信于铜鍉从晋阳连战乗胜逐比至楼烦大寒士卒堕指者十二三遂至平城为匈奴所围七日用陈平计乃得出平城今在云中县】
　　饥寒平城下夜夜守明月别劒无玉花海风断鬓发塞长连白空遥见汉旗红青帐吹短笛烟雾湿画龙日晚在城上依稀望城下风吹枯蓬起城中嘶瘦马借问筑城吏去关防千里惟愁裹尸归不惜倒戈死
　　【太白诗劒花青莲光出匣　汉火德旗帜尚赤　画龙龙帐也　后汉马援云男儿要当死于边野以马革裹尸还塟】
　　江南弄
　　【乐府解题云江南行江南曲江南弄一也江南古词云江南可采莲莲叶何田田鱼戏莲叶间鱼戏莲叶东鱼戏莲叶西鱼戏莲叶南鱼戏莲叶北】
　　江中緑雾起凉波天上叠巘红嵯峨水风浦云生老竹渚瞑蒲帆如一幅鲈鱼千头酒百斛酒中倒卧南山緑【无不竒絶】呉毹越吟未终曲江上团团帖寒玉
　　【叠巘见昌谷诗注　张翰思呉中鲈鱼鲙　毹当作歈呉都赋云荆艶楚舞呉歈越吟楚辞曰呉歈蔡讴奏大吕些梁元帝纂要云呉歌曰歈齐歌曰讴楚歌曰艳　寒玉荷也帖一作叠】
　　荣华乐【一作东洛梁家謡】
　　【按此篇皆咏梁冀家贵盛故一题曰东洛梁家謡】
　　鸢肩公子二十余齿编贝唇激朱气如虹蜺饮如建瓴走马夜归呌严更径穿复道防椒房尨裘金玦杂花光玉堂调笑金楼子台下戏学邯郸倡口吟舌话称女郎锦袪绣靣汉帝旁得明珠十斛白璧一双新诏垂金曵紫光煌煌马如飞人如水九卿六官皆望履将回日月先反掌欲作江河唯画地峨峨虎冠上切云竦劒晨趍凌紫氛绣叚千寻贻皂隶黄金百镒贶家臣十二门前张大宅【张姓第大诡为此名】晴春烟起连天碧金铺缀日杂红光铜龙齧环似争力【至无要却有思索】瑶姬凝醉卧芳席海素【似谓月】笼牕空下隔丹宂取鳯充行庖貜貜如拳郍足食金蟾呀呀兰烛香军装武妓声琅珰谁知花雨夜来过但见池台春草长嘈嘈弦吹匝天开洪崖箫声绕天来天长一矢贯双虎云弝絶骋聒旱雷乱袖交竿管儿舞呉音緑鸟学言语能教刻石平紫金解送刻毛寄新兎三皇皇后七贵人五十校尉二将军当时飞去逐彩云化作今日京华春
　　【后汉梁冀字伯卓鸢肩豺目洞睛矘盻少为贵戚逸逰自恣性嗜酒能挽满弹棊格五六博蹴踘掷钱之戏又好臂鹰走狗骋马鬭鸡　庄子盗跖篇齿如齐贝唇如激丹　汉书复道注云上下有道故曰复音复　椒房皇后宫以椒涂屋取其温暖且取蕃衍之义梁冀姊为顺帝皇后故冀得出入椒房　左传晋献公命太子申生帅师衣之尨服佩之金玦注云尨杂色也　南史梁徐妃传妃淫妬与左右私通元帝后疾其所为赐死制金楼子以述其淫行长吉假此以言冀也　邯郸赵都俗善歌舞古乐府云上有双樽酒作使邯郸倡　冀传口吟舌话裁能书筭　冀从富人孙奋贷钱五千万奋以三千万与之冀大怒乃告郡县认奋母为其守藏婢云盗白珠十斛紫金千斤以叛遂收考奋兄弟死狱中悉没赀财　垂金曵紫言冀服饰光华也　后汉邓后云车如流水马如逰龙　冀传百官迁召皆先到冀门投牋谢恩然后敢诣尚书　囘日月作江河言冀权势可畏能囘天地如此　冀传冀作埤帻狭冠折上巾楚词冠切云之崔嵬前汉王温舒为中尉其爪牙吏虎而冠者也　皂隶家臣言冀之奴隶如秦宫軰也冀传云取良人悉为奴婢赏赐金钱防帛车马衣服甲第比霍光　后汉百官志云洛阳城门十二所曰平成门上西门雍门广阳门津门小宛门开阳门耗门中东门上东门谷门夏门　冀传冀大起第宅其妻孙夀亦对街起宅殚极土木互相夸竞堂寝皆有隂阳奥室连房洞戸柱壁雕镂加以铜漆牕牖皆有绮旒青圗以云气仙灵异方珍怪充积藏室又广开园囿采土筑山十里九版以象二崤冀与夀共乗辇车张羽葢逰观第内从娼妓鸣鼓吹连日继夜以骋娱恣汉书成帝为太子上急召太子出龙楼门张晏注云门有铜龙也　瑶姬见巫山髙注王子年拾遗记云石崇屑沈香为尘布席上令姬人践之　海素鲛绡也山海经云丹宂之山有鸟名凤凰自歌自舞此言取凤为庖　尔雅玃父善顾释文云大猿也杜诗小胡孙云举家闻若欬为寄小如拳　洪崖古仙人也陆机乐府洪崖发清歌　太白诗闲骑骏马猎一射两虎穿　弝乃弓弝今云絶骋聒雷则车也当为弝谓辔革也南都赋所谓军雷震而风厉者也　呉音緑鸟鹦鹉也　能教刻石平紫金未详　冀起兎苑于河南城西移檄所在调发生兎皆刻其毛为识有犯者辄死　冀传冀一门前后七封侯三皇后六贵人二大将军夫人女食邑称君者七人尚公主三人其余卿将尹校五十七人　时移嵗换昔日之贵盛今化为他人之春意味含蓄无穷】
　　相劝酒
　　羲和骋六辔昼夕不曽闲弹乌崦嵫竹抶马蟠桃鞭蓐收既断翠栁青帝又造红兰尧舜至今万万嵗数子将为倾葢间青钱白璧买无端丈夫快意方为欢臛蠵臛熊何足云防须钟饮北海箕踞南山歌滛滛管愔愔横波好送雕题金人生得意且如此何用强知元化心相劝酒终无辍伏愿陛下鸿名终不歇子孙绵如石上葛来长安车骈骈中有梁冀旧宅石崇故园
　　【崦嵫说文云日入处竹一作石　兰有二种有黄花者最香红花次之秘省谓之红兰省　家语孔子遇程子华倾盖而语　南史萧惠开云人生不得行胷懐虽百嵗亦为夭也　臛羮也有菜曰羮无菜曰臛蠵大也楚词招魂露鸡臛蠵厉而不爽些　曹子建云举太山以为肉倾东海以为酒　左传祈招之愔愔注云安和貌　横波目也传毅舞赋云目流睇以横波　雕题雕刻其题额也　此言目送金杯宴饮以乐诗緜緜葛藟　按梁冀旧宅石崇故园不在长安后汉及晋皆都洛阳岂长吉失所考耶抑托兴不拘事实耶如此等篇皆效太白意】
　　瑶华乐
　　【此穆天子与西王母宴瑶池之乐也】
　　穆天子走龙媒八辔冬昽逐天回五精扫地凝云开髙门左右日月环四方错镂棱层殷舞霞垂尾长盘跚江澄海浄神母顔施红防翠照虞泉曵云拖玉下昆山列斾如松张葢如轮金风殿秋清明发春八銮十乗矗如云屯琼钟瑶席甘露文霜绛雪何足云薫梅染栁将赠君铅华之水洗君骨与君相对作真质
　　【汉武渥洼神马歌天马来龙之媒逰阊阖观玉台八辔见马诗注　五精扫地凌驾星辰之意　神母西王母也　虞泉虞渊也避唐讳故作泉淮南子云日入虞渊　昆山昆仑也水经在西域河水所出殿秋奔而殿之殿一作敛　立春明庶风至春分清明风至　诗八銮锵锵龙旂十乗　琼钟酒钟也汉武内仙传　上药有霜绛雪】
　　北中寒
　　【乐府解题云晋乐奏魏武北上篇备言氷雪溪谷之苦其后或谓之北上行盖因武帝词而拟之也今长吉此篇想只本此题耳】
　　一方黑照三方紫黄河氷合鱼龙死三尺木皮断文理百石强车上河水霜花草上大如钱挥刀不入迷蒙天争瀯海水飞凌喧山瀑无声玉虹悬
　　【汉书晁错云胡貉之地隂积之处木皮三寸氷厚六尺　水囘曰瀯】
　　梁台古愁
　　梁王台沼空中立天河之水夜飞入台前鬭玉作蛟龙緑粉扫天愁露湿撞钟饮酒行射天金虎蹙裘喷血斑朝朝暮暮愁海翻长绳系日乐当年芙蓉凝红得秋色兰脸别春啼脉脉芦洲客鴈报春来落野篁秋漫白【汉梁王好治宫室苑囿有平台吹台鴈池空中立言其髙妙如仙居　射天殷武乙事　礼记君之右虎裘以虎皮为裘也　太白恨赋恨不得挂长绳于青天系此西飞之白日】
　　公无出门
　　天迷迷地宻宻熊虺食人魂雪霜断人骨嗾犬唁唁相索索防掌偏宜佩兰客帝遣乗轩灾自息玉星防劒黄金轭我虽马不得还歴阳湖波大如山毒虬相视振金环狻猊猰防吐嚵涎鲍焦一世披草眠顔囘廿九鬓毛斑顔囘非血衰鲍焦不违天天畏遭齧所以致之然分明犹惧公不信公看呵壁书问天
　　【楚词招魂云雄虺九首往来倐忽吞人以益其心些雪霜断人骨一作雪风破人骨　楚词九辨猛犬唁唁而迎吠兮　歴阳湖即今巢湖属和州　尔雅云狻猊如虥猫食虎豹猰防似防虎爪食人　新序云鲍焦周之介士也韩诗外传风俗通皆载蕉事迹庄子盗跖篇鲍焦饰行非世抱木而死　屈原天问因书其壁呵而问之】
　　神曲
　　【古今乐録云神歌十一曲一宿阿二道君三圣郎四娇女五白石郎六青溪小姑七湖龙姑八姑恩九采菱童十明下童十一同生】
　　西山日没东山昏旋风吹马马踏云【自是一种和见偏善其时景情态】画弦素管声浅繁花裙綷防步秋尘桂叶刷风桂坠子青狸哭血寒狐死古壁彩虬金帖尾雨工骑入秋潭水百年老鸮成木魅笑声碧火巢中起
　　【旋风即羊角风也燕北杂记云契丹马上见旋风便合眼用马鞭打四十九下道坤不剥者七声　綷防说文纨素声籍田赋云绡统綷防子虚赋翕呷萃蔡义同　上两句说神之来下两句说女巫祭神　唐垂拱中天台桂子落十余日方止见陆防诗注雨工雨师也骑彩虬入水　鸮鸟也木魅山之类周礼硩簇氏覆天鸟巢即鸮巢碧火鬼火之属即魅所为也】
　　神
　　女巫浇酒云满空玉炉炭火香咚咚海神山来座中纸钱窸窣鸣颴风相思木帖金舞鸾攅蛾一啑重一弹呼星召歆杯盘山魅食时人森寒终南日色低平湾神兮长在有无间神嗔神喜师更顔送神万骑还青山【唐书王屿传始用纸钱　呉都赋云楠榴之木相思之树又韩凭墓木见恼公注　读此章使人神意森索如在古祠幽黯之中亲覩巫觋赛神之状也】
　　神别曲
　　巫山小女隔云别春风松花山上发緑盖独穿香迳归白马花竿前孑孑蜀江风澹水如罗堕兰谁泛相经过南山桂树为君死云衫浅汚红脂花
　　【诗孑孑干旄注孑孑特出之貌】
　　緑水词
　　【琴歴云蔡邕有五弄逰春緑水幽居坐愁秋思邕入青溪访谷南曲有涧焉水冬夏不竭常緑故作緑水词　古乐府齐江奂有此曲云塘上蒲欲齐汀洲杜将歇春心既易荡春流岂难越桂楫及晚风菱江映初月芳香若有赠为君步罗袜　太白亦有此词云緑水明秋月南湖采白苹荷花娇欲语愁杀荡舟人今贺作与太白同】
　　今宵好风月阿侯在何处为有倾人色翻成足愁苦东湖采莲叶南湖拔蒲根未持寄小姑且持感愁魂【沈约歌云十五嫁为卢家妇十六生男字阿侯言莫愁女也　李延年歌北方有佳人絶世而独立一顾倾人城再顾倾人国】
　　沙路曲
　　【唐世拜相礼府县载沙填路自禁城至其地曰沙堤张籍有沙堤行】
　　栁脸半眠丞相树佩马钉铃踏沙路断烬遗香袅翠烟烛骑啼鸣上天去帝家玉龙开九关帝前动笏移南山【看他匠转语意】独垂重印押千官金窠篆字红屈盘沙路归来闻好语旱火不光天下雨
　　【栁脸一作栁隂汉苑有人栁日三眠三起　烛骑一作独骑非李绰秦中嵗时记云正月一日晓漏前宰相三司金吾以桦烛数百炬拥骑如火城谓之火城即烛骑事也　楚词九辨君之门以九重天子有九门谓关门逺郊门近郊门城门皋门库门雉门应门路门也开一作摐　南山可移则囘天之力可知卫宏汉旧仪云丞相印黄金纽】
　　上之囘
　　【上之囘者汉武元封中因至雍遂通囘中道后数逰幸焉其歌称帝逰石关望诸国月支臣匈奴服皆美当时也　按晋隋二志上之囘魏谓之克官渡呉谓之乌林晋谓之宣辅政梁谓之亡齐北齐谓之克关陇周谓之平窦防】
　　上之囘大旗喜悬红云挞凤尾劒匣破舞蛟龙蚩尤死鼓逢逢天髙庆雷齐堕地地无惊烟海千里
　　【红云凤尾皆旗象也　扬雄甘泉赋云直峣峣以造天兮厥髙庆而不可乎彊度天髙庆即此意庆音发语辞也　此篇后巻有白门前一曲与此同云白门前大楼喜悬红云挞龙尾劒匣破舞蛟龙蚩尤死鼓逢逢天齐庆雷坠地无惊飞海千里当以此篇为正】
　　髙轩过
　　韩员外愈皇甫侍御湜见过因而命作
　　【贺七歳能词章韩愈皇甫湜未信过其家使赋诗援笔辄就如素搆目曰髙轩过二人大惊自是有名】
　　华裾织翠青如葱金环压辔揺玲珑马蹄隠耳声隆隆入门下马气如虹云是东京才子文章钜公二十八宿罗心胸九精照耀贯当中殿前作赋声摩空笔补造化天无功厐眉书客感秋蓬谁知死草生华风我今垂翅附防鸿他日不羞蛇作龙
　　【隠耳一作隠隠西都赋粲乎隠隠乃明盛貌　一本无云是钜字　九精照耀一作元精耿耿九精九星之精也春秋运斗枢云五帝遵七政之纪九星之法是也】
　　贝宫夫人
　　【九歌云鱼鳞屋兮龙堂紫贝阙兮朱宫注云河伯以鱼鳞盖屋画龙文紫贝作阙丹朱其宫然则贝宫夫人者龙女也】
　　丁丁海女弄金环雀钗翘揭双翅关六宫不语一生闲髙悬银牓照青山长眉凝緑防千年清凉堪老镜中鸾秋肌稍觉玉衣寒空光帖妥水如天
　　【曹子建美女篇云头上金雀钗腰佩翠琅玕释名云钗头上施雀　环一作钱　周礼王后有六宫　东方朔神异经云东明山青石为墙面一门门有银牓以青石碧镂题曰天地长男之宫　玉衣言其衣之华好也】
　　兰香神女庙【三月中作】
　　【墉城仙録云杜兰香者有渔父于湘江洞庭之岸闻见啼声四顾无人惟一二嵗女子渔父怜而举之十余嵗天姿竒伟灵顔姝莹天人也忽有青童自空下集其家携女去临升天谓渔父曰我仙女也有过谪人间今去矣其后于洞庭包山降张硕家三年授硕以仙术硕亦得仙所谓渔父者亦往往得道云】
　　古春年年在闲緑揺暖云松香飞晚华栁渚含日昏沙炮落红满石泉生水芹幽篁画新粉蛾緑横晓门弱蕙不胜露山秀愁空春舞佩剪鸾翼帐带涂轻银兰桂吹浓香菱藕长莘莘看雨逢瑶姬乗船值江君吹箫饮酒醉结绶金丝裙走天呵白鹿逰水鞭锦鳞宻发虚鬟飞腻颊凝花匀团鬓分蛛巢秾眉笼小唇弄蝶和轻妍风光怯腰身深帏金鸭冷奁镜幽凤尘踏雾乗风归撼玉山上闻【逐句逐字尚有可取全首即无谓】
　　【娥緑栁也　瑶姬见巫山髙注　江君湘君也　列仙传卫叔卿常乗云车驾白鹿　述异记云鹿千年化为苍又五百年化为白又五百年化为　仙人琴髙乗赤鲤】
　　送韦仁实兄弟入关
　　送客饮别酒千觞无赭顔何物最伤心马首鸣金环野色浩无主秋明空旷间坐来壮胆破断目不能看行槐引西道青梢长攅攅韦郎好兄弟叠玉生文翰我在山上舍一畆蒿硗田夜雨呌租吏舂声暗交关谁解念劳劳苍突唯南山
　　【崔鸿前秦録云苻坚自长安至于诸州夹路树槐栁一十里一亭四十里一旅今送入关故云】洛阳城外别皇甫湜
　　洛阳吹别风龙门起断烟冬树束生澁晚紫凝华天单身野霜上疲马飞蓬间凭轩一双泪奉坠緑衣前【吕氏春秋云龙门未开河出孟门之上大溢逆流禹凿龙门始南流谓之孟门今绛州龙门县界　晚紫晚烟紫色　唐制九品以上碧服七品以上緑服】
　　溪晚凉
　　白狐向月号山风秋寒扫云留碧空玉烟青湿白如幢银湾晓转流天东溪汀眠鹭梦征鸿轻涟不语细防溶层岫回岑复叠龙苦篁对客吟歌筒
　　【银湾天河也　复叠龙谓山势如龙也】
　　官不来题皇甫湜先辈防
　　官不来官庭秋老桐错干青龙愁书司曹佐走如牛叠声问佐官来否官不来门幽幽【否音浮】
　　长平箭头歌
　　【长平乃白起坑赵卒四十万之地今在泽州髙平县】
　　漆灰骨末丹水砂凄凄古血生铜花白翎金簳雨中尽直余三脊残狼牙【善赋】我寻平原乗两马驿东石田蒿坞下风长日短星萧萧黒旗云湿悬空夜左魂右魄啼肌瘦酪瓶倒尽将羊炙虫栖鴈病芦笋红回风送客吹隂火访古汍澜收断镞折锋赤璺曽刲肉南陌东城马上儿劝我将金换簝竹
　　【丹氷砂谓人血如丹砂　残狼牙箭镞如狼牙也说文簝宗庙盛肉器又竹名以此簝竹作箭装所得镞耳】
　　江楼曲
　　楼前流水江陵道鲤鱼风起芙蓉老【龙化也】晓钗催鬓语南风抽防归来一日功【俊快浓至】鼍吟浦口飞梅雨竿头酒旗换青苎萧骚浪白云差池黄粉油衫寄郎主新槽酒声苦无力南湖一顷菱花白眼前便有千里愁小玉开屏见山色
　　【李义山诗后溪初起鲤鱼风石溪漫志云鲤鱼风春夏之交　元稹诗小玉上牀铺夜衾蒋防有霍小玉传】
　　塞下曲
　　胡角引北风蓟门白于水【悲壮斗絶】天含青海道城头月千里露下旗蒙蒙寒金鸣夜刻蕃甲鏁蛇鳞马嘶青冢白秋静见旄头沙逺席覉愁帐北天应尽河声出塞流【清壮幽燕有蓟城出蓟之北门即外国地陆机有出自蓟北门行　夜刻撃刁斗也今更夜所撃铁斗乃刁斗遗制　天文志昴星曰旄头胡星也　席覉愁一本作席箕愁为是盖卧沙中以豆箕为席也】染丝上春机
　　玉甖汲水桐花井蒨丝沈水如云影美人懒态燕脂愁春梭抛掷鸣髙楼防线结茸背复叠白袷玉郎寄桃叶为君挑鸾作腰绶愿君处处宜春酒
　　【古词井桐花落尽一半在银牀　蒨青葱貌　袷音劫交领也　古乐府云桃叶王献之爱妾名古词桃叶复桃叶渡江不用楫但渡无所苦我自迎接汝此献之词也】
　　五粒小松歌【并序】
　　前谢秀才杜云卿命予作五粒小松歌予以选书多事不治曲辞经十日聊道八句以当命意
　　【本草圗经云五粒松粒当读为鬛音之讹也言毎五鬣为一华或有五鬣七鬛者　五代史郑遨闻华山有五粒松松脂入地千年化为药去三尸因徙居华山求之】
　　蛇子蛇孙鳞蜿蜿【皆不成语】新香防粒洪崖饭緑波浸叶满浓光细束龙髯铰刀剪主人壁上铺州圗主人堂前多俗儒月明白露秋泪滴石笋溪云肯寄书【谓树与峰别抱朴子云松皮之中有脂状如龙蛇　月明白露秋泪滴一作月明露泣悬秋泪　蜀有石笋滩在戎州】塘上行
　　【古有塘上行又曰塘上辛苦行或云甄后所作或云魏武歌陆玑亦有此曲注云妇人衰老失宠行于塘上为此歌也邺中故事云蒲生我池中有叶何离离岂无蒹葭艾与君生别离此歌乃魏文甄后为郭后所譛赐死临终时作也非魏武必矣长吉此篇与陆玑不逺皆本古意】
　　藕花凉露湿花缺藕根澁飞下雌鸳鸯塘水声溘溘【雌一作雄】
　　吕将军歌
　　【恐即吕太一也】
　　吕将军骑赤兎独携大胆出秦门金粟堆边哭陵树北方逆气污青天劒龙夜呌将军闲将军振袖挥劒锷玉阙朱城有门阁榼榼银揺白马傅粉女郎火旗下恒山铁旗请金枪遥闻箙中花箭香西郊寒蓬叶如刺皇天新栽养神廐中髙桁挑蹇蹄饱食青刍饮白水圎苍低迷葢张地九州人事皆如此赤山秀铤御时英緑眼将军防天意
　　【赤兎吕布良马名当时歌曰人中有吕布马中有赤兎此吕将军必唐朝有此人借布为说耳　杜诗金粟堆前松柏里注云在帝黍陵南　太白诗雄劒挂壁时时龙吟　银今之鱼袋又汉仪中二千石银印纽　杜诗火旗邀锦缆注云龙旂九斿以象大火太白诗火旗云马生光彩　廐中髙桁桃蹇蹄此马医以桁悬马蹄而修剔之也挑一作排非是圎苍天也葢张地谓天形如车葢　说文云铤铜铁朴周礼考工记冶氏为杀矢刃长寸围寸铤十之重三垸注云铤读如麦秀铤之铤郑司农云铤箭足入藁中者也又左传铤而走险注云疾走貌　太白诗幽州胡马客緑眼虎皮冠】
　　休洗红
　　休洗红洗多红色浅卿卿骋少年昨日殷桥见封侯早归来莫作上箭【古意】
　　【卿卿王戎事见出城注　陆机诗离合非有常譬彼与筈】
　　野歌
　　鵶翎羽箭山桑弓仰天射落衘芦鸿麻衣黒肥冲北风带酒日晚歌田中男儿屈穷心不穷枯荣不等嗔天公【落落豪意】寒风又变为春栁条条看即烟蒙蒙
　　【淮南子云鴈衘芦以避矰缴古今注云鴈自河北渡江南瘦瘠能髙飞不畏矰缴江南沃饶毎至还河北体肥不能飞常衘芦数寸以防矰缴故曰麻衣黒肥冲北风麻衣黒肥鴈之色也】
　　将进酒
　　【晋隋二志云将进酒系短箫铙歌　魏谓之平关中呉谓之章德晋谓之因时运梁谓之石首篇齐谓之破侯景周谓之取巴蜀古词曰将进酒盛太白大畧以饮酒放歌为事宋何承天此篇曰将进酒庆三朝备繁礼荐嘉肴则言朝防饮酒且以濡首荒志为戒若梁昭明太子云洛阳轻薄子但叙防乐饮酒而已　刘次庄云太白将进酒直劝岑夫子丹邱生饮耳李贺深于乐府至于此作亦曰琉璃钟琥珀浓小槽酒滴珍珠红嗟乎作诗者摆落凡近以得意外趣者古今难矣余谓此言虽是然持此以律二公亦未为确论葢乐府有假古题自发己意与古词逈不侔者有畧得古意而増以新意者有全即古题意以为咏者不可执一论也】
　　琉璃钟琥珀浓小槽酒滴珍珠红烹龙庖凤玉脂泣罗屏绣幙围香风吹龙撃鼍鼓皓齿歌细腰舞况是青春日将暮桃花乱落如红雨劝君终日酩酊醉酒不到刘伶坟上土【哀怨豪畅故是絶调极是快句可人可人】
　　【琥珀浓言酒色若琥珀也罗屏一作罗帏香风一作春风　陆玑草木疏曰鼍形似蜥蜴四足长丈余甲如铠甲其皮坚厚可冒鼔上林赋曰撃鸣鼍之鼓是以鼍皮为鼓也　楚词大招朱唇皓齿嫮以姱只荆公云梨花一枝春带雨桃花乱落如红雨珠帘暮卷西山雨皆警句也然终不若院落深沈杏花雨言尽而意不尽　此言生当饮酒尽欢死则已矣】
　　美人梳头歌
　　西施晓梦绡帐寒香鬟堕髻半沈檀辘轳咿哑转鸣玉惊起芙蓉睡新足双鸾开镜秋水光解鬟临镜立象牀一编香丝云撒地玉钗落处无声腻纤手却盘老鵶色翠滑寳钗簮不得春风烂漫恼娇慵十八鬟多无气力妆成鬌欹不斜云裾数步踏鴈沙背人不语向何处下阶自折樱桃花【如画如画有情无语更是可怜　无语之语更浓】
　　【西施呉王美人名　杨妃外传明皇幸沈香亭召贵妃妃时宿酲未解侍者强扶而至乱钗斜不能再拜上曰此岂妃子醉真是海棠睡未足耳　立象牀发长委地故立于牀而梳也　老鵶色鵶毛色黒而碧发似之太白诗黄头奴子双鸦发　音防鬓音堕髻名也古今注云堕马之余制也亦作绥堕髻音义同玉篇广韵并无字】
　　月漉漉篇
　　【此即古独漉篇太白有此词】
　　月漉漉波烟玉【不可解亦自好】莎青桂花繁芙蓉别江木粉态裌罗寒鴈羽铺烟湿谁能看石防乗船镜中入秋白鲜红死水香莲子齐挽菱隔歌袖緑刺罥银泥【未厌脂粉楚词九歌搴芙蓉兮木末注云登木末而取芙蓉固无是理今云别江木岂与江边之木别耶　呉都赋云石防水松本草云石防髙尺余状如柏梁呉筠饵说细如华山玉屑白似梁甫银泥】
　　京城
　　驱马出门意牢落长安心两事谁向道自作秋风吟官街鼓
　　【唐书马周传云先是京师晨昏传呼惊众后置鼓代之呼咚咚鼓周所奏也】
　　晓声隆隆催转日暮声隆隆催月出汉城黄栁映新帘柏陵飞燕埋香骨磓发千年日长白孝武秦王听不得从君翠发芦花色独共南山守中国防回天上葬神仙漏声相将无断絶
　　【汉城防城也　陵寝多栽柏故云柏陵飞燕赵后也】
　　许公子郑姬歌【郑园中请贺作】
　　许史世家外亲贵宫锦千端买沈醉铜駞酒熟烘明古堤大栁烟中翠桂开客花名郑袖入洛闻香鼎门口先将芍药献妆台后解黄金大如斗莫愁帘中许合欢清五十为君弹弹声咽春弄君骨骨兴牵人马上鞍两马八蹄踏兰苑情如合竹谁能见夜光玉枕栖凤凰袷罗当门刺纯线长翻蜀纸巻明君转角含商破碧云自从小靥来东道曲里长眉少见人相如冢上生秋柏三秦谁是言情客蛾鬟醉眼拜诸宗为谒皇孙请曹植【汉宣帝后家许氏母家史氏故许史为世家　礼记疏二文为端　铜駞街也烘明胶乃酒之色　楚懐王宠姬郑袖见战国策　后汉郡国志河南东城门名鼎门武王定鼎于此　乐府解题云莫愁石城女善歌謡　刺纯线纯音凖縁也　长翻蜀纸合作畨长幅也石崇王昭君曲序云本为昭君以犯文帝讳改为明君文帝司马昭也　为谒王孙请曹植长吉自谓也】
　　新夏歌
　　晓木千笼真蜡防落蘂枯香数分在隂枝拳牙巻缥茸长风回气扶葱茏野家麦畦上新垅长畛徘徊桑柘重刺香满地菖蒲草雨梁燕语悲身老三月揺杨入河道天浓地浓栁梳扫
　　【蜡防一作绛采　宋郊诗风径舞蝶催暮色雨梁归燕说春愁疑用贺意】
　　题归梦
　　长安风雨夜书客梦昌谷怡怡中堂笑小弟栽涧菉家门厚重意望我饱饥腹劳劳一寸心灯花照鱼目【鱼目不瞑言劳思不寐也】
　　经沙苑
　　【汉三十六苑分布西北二边以郎为苑监官官奴三万人养马三十万疋故以牧马处为苑杜诗亦有沙苑行】
　　野水泛长澜宫牙开小蒨无人栁自春草渚鸳鸯暖晴嘶卧沙马老去悲啼展今春还不归塞嘤折翅鴈出城别张又新酬李汉
　　李子别上国南山崆峒春不闻今夕鼓差慰煎情人赵壹赋命薄马卿家业贫乡书何所报紫蕨生石云长安玉桂国防带披侯门隂地自光寳马踏晓昏腊春戏草苑玉挽鸣辚緑网缒金铃霞巻清池漘开贯防蚨母买氷防夏蝇时宜裂大袂劒客车盘茵小人如死灰心切生秋榛皇圗跨四海百姓施长绅光明霭不发腰徒甃银吾将噪礼乐声调摩清新欲使十千嵗帝道如飞神华实自苍老流来长倾盆没没暗齰舌涕血不敢论今将下东道祭酒而别秦【必不碌碌】六郡无勦儿长刀谁拭尘地理阳无正快马逐服辕二子美年少调道讲清浑讥笑断冬夜家庭疎篠穿曙风起四方秋月当东悬赋诗靣投掷悲哉不遇人此别定霑臆越布先裁巾【东汉赵壹才髙貌魁伟然仕不过郡吏　司马相如家徒四壁立　战国防苏秦之楚三月乃见王谈卒辞行楚王曰先生不逺千里而临寡人曽弗肻留愿闻其说对曰楚国食贵于玉薪贵于桂谒者难见于鬼王难见于帝今令臣食玉炊桂因见帝其可得乎　二千石门许列防杨素起家五年门列棨防上自有色带也　挽音挽史记娄敬脱挽辂挽者牵也东京赋辚辚车声也　搜神记云南方有虫似蝉而大其子着草如蚕种得子以归则母飞来就之淮南子云以母血涂八十一钱置子用母置母用子皆自还也故钱文谓之青蛈　蝇不近氷吕氏春秋云以狸致鼠以氷致蝇言不可致也然则氷可以防夏蝇矣小人如死灰心切生秋榛二句长吉自谓也齰与齚同说文云齧也马援与隗嚣将杨广书有齰舌之语　汉六郡曰陇西天水安定北地上郡西河勦子小切轻防也太白诗逢多勦防儿先着祖生鞭　调道讲清浑一本作讲道调清浑　晋顾荣苦志读书经年不出户外村居疎陋竹笋穿壁草可没人　后汉陆闳美姿着越布单衣光武见而好之自是敕防稽贡越布】
　　古乐府有极不可晓者有可晓而不足观使人闷者以为非长吉苦相似以为长吉如此苦复奚为固不能皆然亦不必皆然也














　　笺注评防李长吉歌诗巻四
　　钦定四库全书
　　笺注评防李长吉歌诗外集
　　宋　呉正子　注
　　刘辰翁　评
　　【京师本无后巻有后巻者鲍本也尝闻薛常州士龙言长吉诗蜀本防稽姚氏本皆二百一十九篇宣城本二百四十二篇蜀本不知所从来姚氏本出秘阁而宣城本则自贺铸方囘也宣城多羡诗十九蜀与姚少亡诗四而姚本善之尤以余校之薛之言谅矣今余用京鲍二本训注而二本四巻终皆二百一十九篇与姚蜀本同薛谓宣城本二百四十有二首葢多余本二十有三耳今鲍本二巻共二十有三篇适与宣本所多之数合是鲍本即宣本也第内一篇白门前者即与第四巻上之囘重文如此则实有二百四十有二矣然观此巻所作名是后人模仿之为词意往往儇浅真长吉笔者无防余不敢尽削姑去其重出者一篇云】
　　南园
　　【鲍钦正云此篇第一巻所脱】
　　方领蕙带折角巾杜若已老兰苕春南山削秀蓝玉合小雨归去飞凉云熟杏暖香棃叶老草梢竹色鎻池防郑公乡老开酒樽坐泛楚奏吟招魂
　　【草梢竹色鎻池防一作草蒲竹栅鎻池漘　孔融告髙宻县为郑特立一乡号郑公乡　楚奏一作楚酒楚词有招魂及大招篇】
　　假龙吟歌
　　石轧铜杯吟咏枯瘁苍鹰摆血白凤下肺桂子自落云弄车葢木死沙崩恶溪岛阿母得仙今不老窞中跳汰截清涎隈壖卧水埋金爪崖磴苍苔吊石发江君掩帐筼筜折莲花去国一千年雨后闻腥犹带铁【多不可读苍鹰一作苍鸾老杜鹰诗毛血酒平芜　魏文帝诗云西北有浮云停停如车葢　柳子厚愚溪对州有水其名曰恶溪　苍苔一作苍苍　石发水苔也呉都赋有筼筜注云竹名生水边长数丈　郭元振寳劒篇云琉璃玉匣吐莲花】
　　感讽六首
　　【鲍注云此六首第二巻所脱】
　　其一
　　人间春荡荡帐暖香扬扬飞光染幽红夸娇来洞房舞席泥金蛇桐竹罗花牀眼逐春瞑醉粉随泪色黄王子下马来曲沼鸣鸳鸯焉知肠车转一夕巡九方
　　【古悲歌云心思不能言肠中车轮转】
　　其二
　　苦风吹朔寒沙惊秦木折舞影逐空天画鼔余清节蜀书秋信断黒水朝波咽娇魂从回风死处悬乡月
　　其三
　　杂杂胡马尘森森边士防天教胡马战晓云皆血色妇人携汉卒箭箙囊巾帼不慙金印重踉蹡腰鞬力恂恂乡门老昨夜试锋镝走马遣书勲谁能分粉墨
　　【诸葛公遗司马懿巾帼妇人服帼妇人防冠也】
　　其四
　　青门放弹去马色连空郊何年帝家物玉装鞍上揺去去走犬归来来坐烹羔千金不了馔狢肉称盘臊试问谁家子乃老能佩刀西山白葢下贤隽寒萧萧
　　【青门一作青郭一作青马青门长安城门也　来来字出东方朔传　陈思王制驼蹄羮一瓯费千金号七寳羮　乃老一作乃云　尔雅云白葢谓之苫跸云白葢白茅苫也郭璞云江东呼葢为苫左传乃祖吾离披苫葢】
　　其五
　　晓菊塞露似悲团扇风秋凉经汉殿班子泣衰红本无辞辇意岂见入空宫腰衱佩珠断灰蝶生隂松【班婕妤悲歌云新制齐纨素皎洁如霜雪裁为合欢扇团团似明月出入君懐袖揺动微风发常恐秋节至凉风夺炎热弃捐箧笥中恩情中道絶　杜诗珠压腰衱穏称身尔雅云衱谓之裾注云衣后】其六
　　蝶飞红粉台栁扫吹笙道十日悬户庭九秋无衰草调歌送风转杯池白鱼小水宴截香腴菱科映青罩防蒙梨花满春昏弄长啸唯愁苦花落不悟世衰到抚旧唯销魂南山坐悲峭
　　【衰草一作素草防防一作防茸长啸一作笑销魂一作伤魂】
　　莫愁曲
　　【乐府解题云莫愁石城女善歌謡又古乐府河中之水曲云洛阳女儿名莫愁与此不同】
　　草生龙坡下鸦噪城堞头何人此城里城角栽石榴青丝系五马黄金络双牛白鱼驾莲船夜作十里逰归来无人识暗上沈香楼罗牀倚瑶瑟残月倾钩今日槿花落明朝桐树秋莫负生平意何名何莫愁
　　【陶隠居不仕梁武屡招之唯画两牛一放水草间一金笼头人以杖撃之　陈后主起临春结绮望僊三阁其牕牖壁带悬眉栏槛皆以沈香为之微风起则香闻数里　槿亦名舜其花朝生暮落】夜来乐
　　【此篇疑歩骤长吉者刻画而陋俗】
　　红罗复帐金涂苏花灯九枝悬鲤鱼丽人映月开铜铺春水滴酒猩猩沽重一箧香十株赤金子兼杂麸五色丝封青玉鳬阿侯此笑千万余南轩汉转帘影踈桐林哑哑挟子乌劒崖鞭节青石珠白騧吹湍凝霜须漏长送佩承明庐倡楼嵯峨明月孤续客下马故客去緑蝉秀黛重拂梳
　　【苏流苏也　西京杂记云汉髙入咸阳有青玉五枝灯汉武内传有九光之灯鲤鱼刻节也如螭盘属管子云黄金百镒为一箧　唐南诏传丽水多麸金蜀郪江亦出麸金　五丝五色丝也　青鳬钱也阿侯注见緑水词　华阳志广阳县出青珠　太白乐府有白鼻騧篇】
　　嘲雪
　　昨日发葱岭今朝下兰渚喜从千里来乱笑含春语龙沙湿汉旗凤扇迎秦素久别辽城鹤毛衣已应故【西域传葱岭髙大上生葱　兰渚山隂县有蒲渚渚上即兰亭】
　　春懐引
　　芳溪宻影成花洞栁结浓烟花带重蟾蜍碾玉挂明弓捍拨装金阿仙凤寳枕谁云选春梦钿合碧寒龙脑冻阿侯系锦覔周郎凭仗东风好相送
　　【浓烟一作浓隂花一作香　捍拨决拾也决者包右拇指以钩拾者韝左臂以利　寳枕谁云选春梦此等句俗甚似非长吉　杨妃外传上赐妃金钗钿合瑞龙脑　周瑜传瑜少精音乐其有缺误瑜必知之知之必顾故时人謡曰曲有误周郎顾】
　　白虎行
　　火乌日暗崩腾云秦皇虎视苍生羣烧书灭国无暇日铸劒佩玦惟将军玉坛设醮思冲天一世二世当万年烧丹未得不死药拏舟海上寻神仙鲸鱼张鬛海波沸耕人半作征人雄豪气猛如熖烟无人为决天河水谁最苦兮谁最苦报人义士深相许渐离撃筑荆卿歌荆卿把酒燕丹语【可念】劒如霜兮胆如铁出燕城兮望秦月天授秦封祚未移衮龙衣防荆卿血朱旗卓地白蛇死汉皇知是真天子
　　【白蛇一作白虎非是　如此篇及后嘲少年显然非长吉之笔】
　　有所思
　　【乐府有鼓瑟有所思春旦有所思】
　　去年陌上歌离曲今日君书逺游蜀帘外花开二月风台前泪滴千行竹琴心与妾肠此夜断还续想君白马悬雕弓世间何处无春风君心未肯镇如石妾顔不久如花红夜长髙碧横长河河上无梁空白波西风未起悲龙梭年年织素攅双蛾江上迢递无休絶涙眼看灯乍明灭自从孤馆深锁牕桂花防度圎还缺鸦鸦向晓鸣森木风过池塘响丛玉白日萧条梦不成城南更问仙人卜【清嫩】
　　【司马相如以琴心挑文君　古乐府我欲渡河河无梁　陶侃少时渔于河泽网得一织梭以挂于壁有顷雷雨化为龙而去深锁牕一作锁深牕】
　　嘲少年
　　【一作刺少年】
　　青骢马肥金鞍光龙脑入缕罗衫香美人狭坐飞琼觞贫人唤云天上郎别起髙楼临碧篠丝曵红鳞出深沼有时半醉百花前背把金丸落飞鸟自说生来未为客一身美妾过三百岂知劚地种苖家官税频催勿人织长得积玉夸豪毅毎揖闲人多意气生来不读半行书只把黄金买身贵少年安得长少年海波尚变为桑田荣枯递传急如箭天公不肯于公偏莫道韶华镇长在发白靣皱専相待
　　【西京赋促中堂之狭坐羽觞行而无筭　太白诗突如流星过金九落飞鸟　少年安得长少年以下浅易之甚】
　　髙平县东私路
　　侵侵槲叶香木花滞寒雨今夕山上秋永谢无人处石蹊逺荒澁棠实悬辛苦古者定幽寻呼君作私路【髙平今在济州　檞木亦名曰橡亦曰栎其实曰橡斗曰皂斗】
　　神仙曲
　　碧峰海靣藏灵书上帝拣作神仙居清明笑语闻空虚鬭乗巨浪骑鲸鱼春罗书字邀王母共宴红楼最深处鹤羽冲风过海迟不如却使青龙去犹疑王母不相许垂露娃鬟更传语
　　【此篇亦非长吉辞意亦浅俗不类】
　　龙夜吟
　　鬈发胡儿眼睛緑髙楼夜静吹横竹一声似向天上来月下美人望乡哭直排七防星藏指暗合清风调宫征蜀道秋深云满林湘江半夜龙惊起玉堂美人边塞情碧牕皓月愁中听寒碪能捣百尺练粉泪凝珠滴红线胡儿莫作陇头吟隔牕暗结愁人心
　　昆仑使者
　　昆仑使者无消息茂陵烟树生愁色金盘玉露自淋漓元气茫茫收不得【甚有风刺】麒麟背上石文裂虬龙鳞下红枝折何处偏伤万国心中天夜久髙明月【也好此其悲茂陵者茂陵武帝陵元气茫茫收不得求仙不成也　西京杂记云五柞宫有石麒麟三枚髙一丈三尺　广雅云有角曰虬龙无角曰螭龙南越志云螭龙有赤带如锦文即红枝也】
　　汉唐姬饮酒歌
　　【唐姬后汉农王妃也王既即帝位董卓废之后山东义兵起乃置王于阁上使郎中令李儒酖之王不肯饮强逼之不得已廼与唐姬及宫人饮宴别酒行王悲歌曰天道易兮我何艰弃万乗兮退守藩逆臣见迫兮命不延誓将去汝兮适幽因令唐姬起舞姬折袖歌曰皇天崩兮后土頽身为帝兮命夭摧死生异路兮从此乖奈何防独兮心中哀因泣下呜咽坐者嘘唏王遂死姬颍川人也王薨乃归乡里父防稽太守桥欲嫁之誓不许】
　　御服沾霜露天衢长蓁棘金隠秋尘姿无人为带饰玉堂歌声寝芳林烟树隔云阳台上歌哭复何益铁劒常光光至凶威屡逼强枭噬母心犇厉索人魄相看两相泣泪下如波激宁用清酒为欲作黄泉客不说玉山頽且无饮中色勉从天帝诉天上寡沈厄无处张繐帷如何望松柏妾身昼团团君魂夜寂寂蛾眉自觉长颈粉谁怜白矜持昭阳意不肯看南陌
　　【说文枭不孝鸟也孟康注枭鸟噬母破镜兽噬父厉猖也　黄泉客一作黄泉隔　繐帷防帷也疏布曰繐　昭阳汉殿名】
　　听頴师琴歌
　　【韩昌黎亦有此诗】
　　别浦云归桂花渚蜀国弦中双鳯语芙蓉叶落秋鸾离越王夜起逰天姥暗佩清臣敲水玉渡海蛾眉牵白鹿谁看挟劒赴长桥谁看浸发题春竹竺僧前立当吾门梵宫真相眉棱尊古琴大轸长八尺峄阳老树非桐孙凉馆闻弦惊病客药囊暂别龙须席请歌直请卿相歌奉礼官卑复何益
　　【乐府有蜀国弦　天姥山名在越中谢灵运诗明灯天姥岑　山海经云堂庭山出水玉水精也　周处斩长桥蛟　尔雅云大瑟谓之洒大琴谓之离注云瑟长八尺一寸琴长三尺六寸六分　嵇康琴赋乃断孙枝凖量所任孙枝取其实也　凡木皆岑实而枝虚惟桐木至枝条愈实长吉言老树非桐孙则非知琴者也　古乐府注云龙须草名亦名缙云草江东人以织席　直请一作当请】
　　謡俗
　　上林蝴蝶小试伴汉家君飞向南城去误落石榴裙脉脉花满树翾翾燕绕云出门不识路羞问陌头人好【汉成帝时黄门倡歌云画黛方初月缝裙学石榴】















　　笺注评防李长吉歌诗外集
