　　钦定四库全书　　　　　集部二
　　颜鲁公集总目　　　　　别集类一【唐】
　　巻一
　　奏议
　　巻二
　　表上
　　巻三
　　表下
　　巻四
　　碑
　　巻五
　　碑
　　巻六
　　碑
　　巻七
　　碑
　　巻八
　　碑
　　巻九
　　碑
　　巻十
　　墓碣墓志
　　祭文
　　巻十一
　　书帖
　　讃
　　题名
　　巻十二
　　序
　　巻十三
　　记
　　巻十四
　　记
　　巻十五
　　诗
　　巻十六
　　补遗
　　【臣】等谨案颜鲁公集十五巻补遗一巻唐顔真卿撰后附以年谱及碑状真卿事迹具唐书本传其集见于艺文志者有兴观集十巻庐陵集十巻临川集十巻至北宋皆亡有吴兴沈某者采掇遗佚编为十五巻刘敞为之序但称沈侯而不著名字嘉祐中又有宋敏求编本亦十五巻见馆阁书目江休复笔録极称其采録之博至南宋时又多漫漶不完嘉定间留元刚守永嘉得敏求残本十二巻失其三巻乃以所见真卿文别为补遗并撰次年谱附之详为考订而宋沈所编全书皆不存后人复分元刚之十二巻为十五巻以当之迨明而流传益罕今世所行本乃明万厯中真卿裔孙允祚重刋脱漏舛错尽失其旧独此本为锡山安国所刻虽已分十五巻然犹元刚原本也真卿大节炳着史册而文章典博庄重称其为人集中庙享议等篇说礼尤为精审特遗文在宋散佚已多故元刚所编亦不免缺畧今去唐益逺而其文之见于石刻者尚间有可采谨详加搜辑得殷府君夫人颜氏碑铭一首尉迟迥庙碑铭一首太尉宋文贞公神道碑侧记一首赠秘书少监颜君庙碑碑侧记碑额阴记各一首竹山聨句诗一首奉使蔡州书一首皆有碑帖现存又政和公主碑残文颜元孙墓志残文二篇见江氏笔録陶公栗里诗见困学纪闻今俱采出増入补遗巻内至留元刚所録禘祫议其文既与庙享议复见而篇末时议者举然云云乃新唐书陈京传叙事之辞亦非真卿本文又干禄字书序乃颜元孙作真卿特书之刻石元刚遂以为真卿文亦为舛误今并从刋削焉后附年谱一巻旧亦题元刚作而谱中所列诗文诸目多集中所无疑亦元刚因旧本増辑也元刚字茂潜丞相留正之子官终起居舍人云乾隆四十五年八月恭
　　校上
　　总纂官【臣】纪昀【臣】陆锡熊【臣】孙士毅
　　总　校　官　【臣】陆　费　墀





　　颜鲁公集原序
　　鲁公极忠不避难临难不违义是其尘垢糠粃犹祗饰而诵习之将以劝事君况其所自造之文乎然鲁公没且三百年未有祖述其书者其在旧史施之行事葢仅有存焉而杂出传记流于简牍则百而一二铭载功业藏于山川则十而一二非好学不倦周流天下则不能徧知而尽见彼简牍者有尽而山川者有坏不幸而不传则又至于千万而一二未可知也吴兴沈侯哀鲁公之忠而又佳其文惧久而有不传与虽传而不广也于是采掇遗逸辑而编之得诗赋铭记凡若干篇为十五巻学者可观焉葢君子多见则守之以约沈侯好学喜聚书聚书至三万巻若是多矣然犹常汲汲如不足者至其集鲁公之文使必传于天下必信于后世可谓守之以约而尚友者乎予是以序其意刘敞


　　钦定四库全书
　　颜鲁公集巻一
　　唐　颜真卿　撰
　　奏议
　　请复七圣諡号状
　　谨按礼记曰先王諡以尊名节以一惠故行出于已而名生于人使夫善者劝而恶者惧也而虞夏之质殷周之文至矣而禹汤文武之君咸以一字为諡言文则不称武言武则不称文岂圣德所不优乎葢羣臣称其至者是以子不得议父臣不得议君天子崩则臣下制諡于南郊明受之于天也诸侯薨则太子赴告于天子明受之于君也至于周室卑大朴散諡始以两字为重人或以虚美为荣汉承战国余烈参而用之君臣易名事归至当少不以为贬多不以为褒虽美众所归可一言而尽矣魏晋以降葢不足征圣唐钦明宪章周汉爰初创业顺考古道髙祖諡太武用汉制太宗諡曰文行周道也名正理顺垂之无穷上元中政在宫壸乱名改作始建神尧文武大圣之号葢非髙宗之所获已洎宗之末奸臣窃柄析言而乱旧法轻议以改鸿名遂广累圣之諡有加至十一字者皇帝则悉有大圣之号皇后则皆有顺圣之名使言之者惑于今行之者异于古非旧制也其后剑门下罪已之诏叙髙祖已下累圣悉用旧諡则宗悔既往之失亦以明矣宝应中二圣山陵有司议諡事不师古变而行权去古质而尚浮华舍旧名而广新諡谓一名不足以节惠乃十倍于古焉而累圣諡名悉以字多者为定是废髙祖太宗之令岂曰爱君今制諡非古人皆知之有司因循其事而无敢言者假使当今守之而不改后人议之以为非然所失岂不大哉何者臣子之于君父莫不欲广其美称先王制礼不敢过也故至敬无文至文尚质质之数极于一尧舜之美足以彰矣文之数极于二孝文孝景之德亦以明矣质则近古文则近今此髙祖太宗所以更用其法后王所宜守之法也非天下之至圣其孰能定之此天皇所以兴圣主而正鸿名太宗所以待孝孙而修废典微臣所以守经义而崇圣朝陛下宜奉天心继先太宗之志使子孙防其法而万代守之此天下之能事也臣愚以为髙祖已下累圣諡号悉宜取初諡为定谨按旧制宜上髙祖为武皇帝太宗为文皇帝髙宗为天皇大帝中宗为孝和皇帝睿宗为圣真皇帝其二圣諡名字数太广有逾古制臣愚请择其美称而正之谨按諡法秉德不囘曰孝照临四方曰明宜上宗为孝明皇帝又按諡法圣善周闻曰宣宜上肃宗为孝宣皇帝仍准汉魏及国朝故事于尚书省议定奏御夫文敝则救之以质至敬也名惑而反之于正至明也祖作之而孙述之至孝也三者备矣然后能立天下之大本正天下之大名建天下之大名建天下之大业能事毕矣伏惟皇帝陛下详择
　　论元皇帝祧迁状
　　王制天子七庙三昭三穆与太祖之庙而七又礼器云有以多为贵者天子七庙又伊尹曰七世之庙可以观德此经典之明证也七庙之外则曰去祧为坛去坛为墠故厯代儒者制迭毁之礼皆亲尽宜毁伏以太宗文皇帝七代之祖髙祖神尧皇帝国朝首祚万叶所承太祖景皇帝受命于天始封于唐元本皆在不毁之典代祖元皇帝地非开綂亲在七庙之外代宗皇帝升祔有曰元皇帝神主礼合祧迁或议者以祖宗之名难于迭毁昔汉朝廷近古不敢以私灭公故前汉十二帝为祖宗者四而已至后汉渐违经意子孙以推美为先自光武以下皆有庙号则祖宗之名莫不建也安帝以谗害大臣废太子及崩无上宗之奏后自建武以来无毁者因以陵号称宗至桓帝失德尚有宗号故初平中左中郎蔡邕以和帝以下功德无殊而有过差不应为宗及余非宗者追尊三代皆奏毁之是知祖有功宗有德存至公之议非其人不居葢三代立礼之本也自东汉已来则此道丧矣魏明帝自称烈祖论者以为逆自称祖宗故近代此名悉为庙号未有子孙践祚而不祖宗先王者以此明之则不得独据两字而为不祧迁之证假令传祚百代岂可上存百代以为孝乎请依三昭三穆之义永为通典寳应二年升祔宗肃宗则献祖懿祖已从迭毁伏以代宗睿文孝皇帝卒哭而祔则合上迁一室元皇帝代数已逺其神主凖礼祧而禘祫之时然后飨祀
　　庙享议
　　议者或云献祖懿祖亲逺庙迁不当祫享宜永閟于西夹室又议者云二祖宜同祫享与太祖并列昭穆而空太祖东向之位又议者云二祖若祫同享即太祖之位永不得正宜奉迁二祖神主祔藏于德明皇帝庙臣伏以三议俱未为允且礼经残缺既无明据儒者能比方义类斟酌其中则可举而行之葢叶于正也伏以太祖景皇帝以受命始封之功处百代不迁之庙配天崇享是极尊严且至禘祫之时暂居昭穆之位屈已伸孝敬奉祖宗缘齿族之礼广尊天之道此实太祖明神烝烝之本意亦所以化被天下率循孝悌也请依晋蔡谟等议至五年十月祫享之日奉献祖神主居东面之位懿祖太祖洎诸祖宗遵左昭右穆之列此有以彰国家重本尚顺之明义足为万代不易之令典也又议者请奉迁二祖神主于德明皇帝庙行祫祭之礼夫祫合也故公羊传曰大事者何祫也若祫祭不陈于太庙而享于德明庙斯乃分食也岂谓合食乎名实相乖尤失礼意固不可行
　　论百官论事疏
　　御史中丞李进等传宰相语称奉进止缘诸司官奏事颇多朕不惮省览但所奏多挟私谗毁自今论事者诸司官皆须先白长官长官白宰相宰相定可否然后奏闻者臣自闻此语已来朝野嚣然人心亦多衰退何则诸司长官皆达官也言皆専达于天子也郎官御史陛下腹心耳目之臣也故其出使天下事无巨细得失皆令访察回日奏闻所以明四目达四聦也今陛下欲自屏耳目使不聦明则天下何述焉诗云营营青蝇止于棘谗言罔极交乱四国以其能变白为黒变黒为白也诗人深恶之故曰取彼谗人投畀豺虎豺虎不食投畀有北则夏之伯明楚之无极汉之江充皆谗人也孰不恶之陛下恶之深得君人之体矣陛下何不深回聴察其言虚诬者则谗人也因诛殛之其言不虚者则正人也因奬励之陛下舍此不为使众人皆谓陛下不能明察倦于听览以此为辞拒其諌诤臣窃为陛下痛惜之臣闻太宗勤于听览庶政以理故着司门式云其有无门籍人有急奏者皆令监门司与仗家引对不许关碍所以防壅蔽也并置立仗马二疋须有乗骑便往所以平治天下正用此道也天寳已后李林甫威权日盛羣臣不先谘宰相辄奏事者仍托以他故中伤之不敢明约百官令先白宰相又阉官袁思艺日宣诏至中书宗动静必告林甫先意奏请宗惊喜若神以此权柄恩宠日甚道路以目上意不下宣下情不上达所以渐致潼关之祸皆权臣误主不遵太宗之法故也陵夷至于今日天下之弊尽萃于圣躬岂陛下招致之乎葢其所从来者渐矣自艰难之初百姓尚未雕敝太平之理立可便致属李辅国用权宰相専政逓相姑息莫肯直言大开三司不安反侧逆贼散落将士北走党项合集土贼至今为患伪将更相惊恐因思明危惧扇动却反又今相州败散东都陷没先帝由此忧勤至于损寿臣每思之痛切心骨今天下兵戈未戢疮痏未平陛下岂得不日闻谠言以广视听而欲顿隔忠谠之路乎臣窃闻陛下在陜州时奏事者不限贵贱务广闻见乃尧舜之事也凡百臣庶以为太宗之理可翘足而待也臣又闻君子难进易退由此言之朝廷开不讳之路犹恐不言况怀猒怠令宰相宣进止使御史台作条目不令直进从此人人不敢奏事则陛下闻见只在三数人耳天下之士方钳口结舌陛下后见无人奏事必谓朝廷无事可论岂知惧不敢进即林甫国忠复起矣凡百臣庶以为危殆之期又翘足而至也如今日之事旷古未有虽李林甫杨国忠犹不敢公然如此今陛下不早觉悟渐成孤立后纵悔之无及矣臣实知忤大臣者罪在不测不忍孤负陛下无任恳迫之至
　　朝防有故去乐议
　　周礼大司乐职云诸侯薨令去乐大臣死令弛悬郑注云去谓藏之弛谓释下也是知哀轻者则释哀重者则藏又按庾蔚之礼论云晋元后秋崩武帝咸宁元年享万国不设乐永嘉元年冬惠帝三年丧制未终司徒左长史江充议二年正会不宜作乐又章皇后哀限未终后主已入庙博士徐干议曰周景王有后嫡子之丧既葬除服叔向犹议其晏今不宜悬宋书礼制云晋武帝已来国有大丧废乐三年又按江都集礼说晋博士孔恢朝廷遏密悬而不作恢以为宜都去悬设乐为作不作则不宜悬孟献子禫悬而不乐自是应作耳故夫子曰献子加于人一等矣非谓不应作而犹悬也国丧尚近谓金石不可陈于庭又徐广晋史曰闻乐不怡故申情于遏密谅闇夺服虑政事之荒废是故秉权通以变常量轻重以降差臣以周礼去乐之文宋志终丧之证徐广之论宁戚孔恢之说禫悬理既可凭事又故实伏请三年未毕都不设悬如有齐衰丧及遇大臣薨殁则量轻重悬而不作







　　颜鲁公集巻一
　　钦定四库全书
　　颜鲁公集巻二
　　唐　颜真卿　撰
　　表上【并批答】
　　皇帝即位贺上皇表
　　臣某言六月二十七日伏承贼陷潼关驾幸蜀郡李光弼郭子仪等正围博陵郡收兵入土门王师既还百姓震恐忧惶危惧若无所归臣不胜悲愤之深遂遣脚力人张云子间道上表犹恐不达又差招讨判官信都郡武邑县主簿李铣相继行铣及云子前后并到灵武郡奉皇帝七月十二日勑伏承陛下命皇太子践阼改元皇帝上陛下尊号曰上皇天帝臣及官吏僧道耆寿百姓等蹈舞抃跃其张云子囘皇帝授臣工部尚书兼御史大夫其李铣囘又授臣银青光禄大夫顾以庸微频叨宠命道路隔絶辞让无由进退失图伏増惶惧窃以逆贼安禄山孤负圣恩凭陵防县祸盈恶稔尚稽天诛今皇帝抚军苍生贾勇丰镐河洛指期可平伏愿陛下垂拱颐神以覩廓清之庆臣官守有限不获随例阙庭无任恳欵悲恋之至
　　批荅
　　凶逆乱常侵侮中夏潼关失守京国不宁朕因涉岐梁至于巴蜀遂命皇帝肇登宝厯爰静妖氛今官军益振回纥効欵即拟南行共为翦灭卿忠惟奉国孝则保家怀不二之心秉难夺之操皇帝累申宠命兼以崇班宜有懋于深功且用光于重守让宪部尚书表
　　臣某言臣闻无功受赏为善不劝有罪不罚为恶罔辩陛下尅复之期匪朝伊夕至如赏罚二柄事在必行茍或不明于何取则臣以愚懦叨守平原属逆贼安禄山背叛圣恩扰犯河洛臣堂兄杲卿以常山太守首开土门臣与河北诸郡因之固守人臣本分夫有何功上皇授臣户部侍郎兼知招讨采访等使已失人望缘贼未灭遂不敢辞又令李光弼郭子仪贺兰进明等与臣计会同讨凶逆三数月间河北向定属潼关失守大驾西巡光弼等却入土门诸郡危逼陛下御极又録臣无功宠以非次常伯亚相一时猥集臣兄允南弟允臧等连荣台省一男三侄皆授好官在臣一门叨幸斯极殒身碎首无以上报臣常使判官钜鹿郡南和县丞贾载侄男永王府典军广成及行官邓昌珍杨神功裴法成等十余人将防物绢帛相继渡海与刘正臣计会共和三蕃正臣等尅期南来行巳有日属逆贼史思明尹子奇等乗其未至悉力急攻诸郡无援相次陷没皆由臣孱懦无谋致此颠沛诚合殉命危难死守孤城以为归罪阙庭愈于受擒贼手所以僶俛偷生过河縁刘正臣使杨神功将牒与臣索兵马及盘瓶锦张【同帐】令应接奚契丹等不与其勾当伏恐陛下贻忧又恩勑先超授吴郡司士郑毓乐安郡太守令于江淮南两道度僧道取钱与臣召募士马令应接河北臣由此未获即赴行在遂至广陵丹阳等郡各与采访使计会竟不得兵马即累奉圣防许臣入奏行至武当郡又奉恩命除臣宪部尚书兼令使者送告身与臣捧戴殊私不任惶惧陛下纵含善贷不忍明刑在臣腼冐至深胡颜自处臣忝为大臣系国休戚损臣益国臣受其益损国益臣臣受其损若受任失守还朝屡迁示国无刑于臣大损非敢外饰实披至诚又臣名节虽微任位颇重为政之体必在律人恩先逮下罚当从上今罪一人则万人惧若怙于宠四海何瞻伏愿陛下重贬臣一官以示天宪使天下知有必行之法则知有必赏之令宠荣过于尚书逺矣无任恳悃之至云云
　　批荅
　　卿才推翰苑望重朝廷昆弟成名俱効忠节顷蜂虿纵毒郡邑多虞卿能审事宜捍御凶盗虽平原不守而功効殊髙自逺归朝深副朕望允膺曳履之命无至免冠之请
　　谢兼御史大夫表
　　臣某言伏奉今日制书以臣兼御史大夫本官如故恩荣累及成命曲临捧戴殊私慙惶靡据【中谢】臣孱微有素抗直无闻比守平原困于凶贼不能死节负义归朝斧钺之诛甘心待命崇髙之位不次频叨孟夏之中始操刑柄数旬之内兼緫宪司抚巳缺如负乗斯甚将何以明刑天下振举朝纲臣闻秦汉之时凡有制诏皆下丞相御史府人到于今称为副相东方朔举自古贤圣以次百官乃以孔丘为御史大夫则知其官何可妄授况列曺尚书古之常伯如天之有斗岂易其人昨以表辞非敢矫举恐烦天听僶俛就班隟请间方拟牢让不图荣宠又集微躯圣恩频繁固令即上陈请莫遂惶惧益深又臣窃见近日朝列之内或有身兼数官茍贪利权多致颠覆害政非一妨贤实多臣尝忿之其忍自冐无任恳迫屏营之至谨诣閤门陈谢以闻倘天聦听卑犹冀少回恩送停臣一职别授忠贤则虽死犹生期于毕力臣某云云
　　批答
　　卿德重才博久而益彰深竭忠贞克著名节乃今再造区夏籍卿以振朝纲曳履之荣允膺其象弄印之宠无以易卿既简朕心不至谦让所谢知冯翊太守上表谢
　　臣某言伏奉某月日恩制除臣冯翊太守以某日至郡上讫受命祗惧伏増战越【中谢】臣自失守平原万里归命甘心斧钺用儆败亡陛下録纎芥之诚舍丘山之罪超司秋典再长宪台宗伯亚相一时猥集在臣叨幸何以克堪誓当粉骨碎身少酬万一而力微任重福过灾生防尘莫効咎愆仍积上负圣明之恩下慙鲁衞之士槃木加剑未塞深尤御魅投荒乃为殊造陛下识其眉目矜其要领待罪犹忝于左冯黜官不离于本秩感念恩德瀹于心髓木石知变况在微臣伏惟陛下察其戆愚收其后效臣虽万死实荷所天窃以此郡破亡再陷凶逆生灵涂炭邑室空虚杀伤者虽或葢藏逃亡者尚未归复谨当励精悉力宣谕皇明旬月之间望有所校伏惟陛下减省圣虑不以此郡为忧则臣之愚忠生死万足其户口实数并利害切急者伏望容臣括责续状奏闻无任感恋之至
　　批答
　　卿夙负名器列在朝廷委弄印之传兼曳履之宠而乃事乖执法情未灭私朕念以旧勲遂从寛宥今左辅之郡凋敝之余宜加抚存以申来効所谢知
　　蒲州刺史谢上表
　　臣某言臣今月十一日伏奉五日恩制除臣使持节蒲州诸军事蒲州刺史充本州防御使臣缘同州先无佐官蒲州书鱼未到迟回累日不敢赴上中使张抱诚至奉宣恩命令臣与将军赵琐计会游奕兵马昨以十八日至州上讫祗承宠命伏増感惕【中谢】臣窃以此州之地尧舜所都表里山河古称天险余凶未殄防御是先况振秦晋之喉抚幽并之背既号股肱之郡实资心膂之贤伏惟光天文武大圣孝感皇帝陛下道冠生人恩涵坠履方建非常之业不遗易忘之臣特委大邦俾之集事戴荷殊奬无忘寝食但臣愚驽有素智勇缺然将以镇遏艰虞导扬德泽拜命之日以荣为忧唯君知臣敎其不及勤恤人隐动必以闻陛下不以为烦则臣死而获考矣无任感戴屏营之至
　　批答
　　卿簮绂之端名节素重出镇藩翰克効忠勤况自同及蒲襟帯相接宣风布化实伫于卿特委股肱尤当勉励防虞恤隐必应事宜所谢知
　　谢浙西节度使表
　　臣某言伏奉六月九日恩制以臣为升州刺史充浙西节度使兼江宁军使圣德含不遗簮履舍其罪戾假以麾幢感戴恩荣死生知报【中谢】臣以为全吴旧国分阃重权煮东海以自资堑西河而作固九州天险之地六代帝王之都是以魏文兴嗟甘从南北之限苻坚怙侈爰丧百万之师岂不以形胜是先腹心斯切亲贤重寄镇遏攸难矧在庸微宁堪及此是以拜命之日以荣为忧制书以今月四日至饶州臣以今日发赴本道取都统节度观察使李峘处分讫即赴升州即当缮修甲兵抚循将士观察要害以备不虞假陛下英武之威遵陛下平明之理一心勠力上答天慈伏惟陛下察臣愚忠则死且不朽无任感戴屏营之至
　　批答
　　卿学行有闻谋猷克壮屡经寒岁不改松筠且江宁古之帝都实为巨防自非宿德其可滥居委卿忠诚俾当连帅宜筹略为朕缉绥所谢知谢户部侍郎表
　　臣某言伏奉某月日恩命以臣为户部侍郎荣宠自天感戴交集【中谢】臣闻地官之任邦敎是资侍郎之职非贤不授况臣资性愚防行能无取频以疎拙获罪朝廷五年之间三贬官次先朝皇极犹佐藩条官阶勲封尽防黜削待罪三年分从遐弃属陛下以聪明睿哲嗣圣登庸恩宥广覃授臣利州刺史诏书始下才涉旬朔不遗易忘之臣忽奉待诏之命生死骨肉受赐已深对见之辰又防假以章服小臣怀惠寤寐无宁圣泽频繁叨戴斯授循涯省分盈量则多粉骨糜躯防知攸答无任感戴惶惧之至
　　批答
　　卿门传儒行代挹公才忠义在躬干蛊从政顷升八座式昭水镜之规往镇两河能鸣风雨之晦比虽因事见贬今则念旧録功然以地官务殷惟才是属周行所举殊惬朕怀所谢知
　　谢吏部侍郎表
　　臣某言伏奉某月日恩制以臣为吏部侍郎又奉某月日恩制加臣银青光禄大夫浃辰之间殊泽洊至恭承宠命戴荷交驰【中谢】窃以国之所急必在官人铨综之司非贤弗授伏揆虚薄祗惧实深常恐上尘则哲之明下负窃位之责未酬万一再沐恩私宠命忽临旧阶旋复叨荣既甚宥过何深佩玉腰金实惧在梁之刺忘躯拜赐惟怀粉骨之诚施重力微罔知攸措无任荷戴屏营之至
　　批答
　　卿郁然词宗雅有朝望髙标劲节厯霜霰而不渝握镜悬衡鉴人伦而式叙是用特加命数光乃纯臣复银青之旧阶鸣水苍之杂佩伫闻密啓以定九流举其朝纲佥曰惟允所谢知
　　谢荆南节度使表
　　臣某言伏奉二十七日恩制除臣江陵尹兼御史大夫充荆南节度观察处置使宠命自天战荷无地【中谢】窃以荆南巨镇江汉上游右控巴蜀左聮吴越南通五岭北走上都冦贼虽平襟带尤切虽叔子仁德元凯智囊居之犹或病诸过此岂宜滥据祗承睿顾伏深慙惕无任感戴屏营之至
　　批答
　　卿明迈伟才忠贞壮节夙推公器累践周行専城髙魏尚之勋会府着山涛之绩而七泽交带三江要冲式资綂尹之方雅属旌旄之寄人存政举其在兹乎所谢知








　　颜鲁公集巻二
　　钦定四库全书
　　颜鲁公集卷三
　　唐　颜真卿　撰
　　表下【并批答】
　　谢赠官表
　　臣某言伏奉二月十七日恩制臣亡祖故曺王属曺王晋王侍读先臣昭甫特防圣恩超赠使持节华州诸军事华州刺史天慈锡类泉壤疏荣捧戴殊私阖门感庆【中谢】窃以臣亡祖伏膺文儒克笃前烈能读三坟五典八索九丘特为伯父故秘书监先臣师古之所赏爱师古每有注释未尝不参预焉又与学士令狐德棻等同侍天皇得备顾问有时无命夭阏盛年臣亡父故薛王友先臣惟贞亡伯故濠州刺史先臣元孙等并褓襁苴麻孩提未识养于舅氏殷仲容以至成立臣堂兄故衞尉卿兼御史中丞杲卿即元孙之子及臣兄弟等幸承贻厥之训遭遇明圣之朝各以微诚皆防殊奬杲卿虽死为不朽矣臣亦何人屡叨荣禄夙夜祗惧惭戴巳深不谓霈泽曲霑褒赠俯及特防加等之礼实为非常之恩感戴屏营万死非报无任战荷之至谨因中使内谒者监张抱诚冒死陈谢以闻云云
　　批答
　　卿之乃祖当为硕儒既髙倚相之能遂有臧孙之后不坠其业在卿之门式覃追逺之恩俾防贻厥之庆加赠方岳以表哀荣所谢知
　　乞御书天下放生池碑额表
　　臣某言臣闻帝王之德莫大于生成臣子之心敢忘于讃述臣去年冬任升州刺史日属左骁衞左郎将史元琮中使张庭玉等奉宣恩命于天下州县临江带郭处各置放生池始于洋州兴道讫于升州江宁秦淮太平桥凡八十一所恩沾动植泽及昆虫发自皇心徧于天下厯选列辟未之前闻海隅苍生孰不欣喜臣时不揆愚昧辄述天下放生池碑铭一章又以俸钱于当州采石兼力拙自书葢欲使天下元元知陛下有好生之德因令微臣获广昔贤善颂之义遂绢写一本附史元琮奉进兼乞御书题额以光扬不朽縁前书防画稍细恐不堪经久臣今谨据石擘窠大书一本随表奉进庶以竭臣下慺慺之诚特乞圣恩俯遂前请则天下幸甚岂惟愚臣昔秦始皇暴虐之君李斯邪谄之臣犹刻金石垂于后代魏文帝外禅之主钟繇偏方之佐亦于繁昌立表颂德况陛下以巍巍功业而无纪述则臣窃耻之谨昧死以闻伏増战越云云
　　批答
　　朕以中孚及物亭育为心凡在覆载之中毕登仁寿之域四灵是畜一气同和江汉为池鱼鳖咸若卿慎徽盛典润色大猷能以懿文用刋乐石体含飞动韵合铿锵成不朽之立言纪好生之上德唱而必和自古有之情发于中予嘉乃意所请者依
　　颜鲁公集巻三
　　钦定四库全书
　　顔鲁公集巻四
　　唐　顔真卿　撰
　　碑
　　天下放生池碑铭【并序】
　　皇唐七叶我乾元大圣光天文武孝感皇帝陛下以至圣之姿属艰虞之运无少康一旅之众当防山强暴之初干巩劳谦励精为理推诚而万方胥悦克已而天下归仁恩信侔于四时英威达于八表功庸格天地孝感通神明故得回纥奚霫契丹大食盾蛮之属扶服万里决命而争先朔方河东平卢河西陇右安西黔中岭南河南之师虓阚五年椎锋而効死摧元恶如拉朽举两京若拾遗庆绪遁逃已防赤族之戮思明跧伏行就沸鼎之诛拯巳坠之皇纲据再安之宗社迎上皇于西蜀申子道于中京一日三朝大明天子之孝问安视膳不改家人之礼蒸蒸然翼翼然眞帝皇之上仪诰誓所不及已厯选内禅生人以来振古及隋未有如我皇帝者也而犹妪煦万类勤唉四生乃以乾元二年太嵗已亥春三月已丑端命左骁卫右郎将史元琮中使张庭玉奉明诏布徳音始于洋州之兴道泉山南剑南黔中荆南岭南江西浙西诸道汔于升州之江宁秦淮太平桥临江带郭上下五里各置放生池凡八十一所盖所以宣皇明而广慈爱也易不云乎信及豚鱼书不云乎鸟兽鱼鳖咸若古之聪明叡智神武而不杀者非陛下而谁昔殷汤克仁犹存一面之网汉武垂惠才致衔珠之答虽流水救涸寳胜称名盖事止于当时尚介祉于终古岂若我今日动者植者水居陆居举天下以为池罄域中而防福乗陁罗尼加持之力竭烦恼海生死之津揆之前古曽何髣髴防臣职忝方面生丁盛美受恩寖深无以上报谨縁臯陶奚斯歌虞颂鲁之义述天下放生池碑铭一章虽不足雍容明圣万分之一亦臣之精恳也敢刻金石着其词曰
　　明明皇帝临下有赫至徳光天乾元啓赜纬武戡乱经文御厯孝感神明义形金石仁覆华夏恩加蛮貃道冠巍巍威深虩虩遘兹多难克广丕绩庆绪既诛思明辟易人道助顺天心恶逆扑灭之期匪朝伊夕乗此寳祚永康宗祏业盛君亲功崇列辟交禅之际粲然明白逈映来今孤髙徃防去杀留惠好生立辟率土之滨临江是宅遂其生性庇尒鳞翮环海为池周天布泽致兹忠厚罔弗怡怿动植依仁飞沉受获流水长者徒称徃昔寳胜如来畴庸允格徳力无竞慈悲孔硕相时传闻尚赖益矧在遭遇其忘敷锡眞卿勒铭敢告凡百臣贞卿以乾元三年春三月戊辰撰至大厯七年秋九月已亥自抚州刺史防除湖州八年秋七月戊戌于州骆駞桥东追建呉文休镌
　　湖州乌程县杼山妙喜寺碑
　　州西南杼山之阳有妙喜寺者梁武帝之所置也大同七年夏五月帝御夀光阁防所司奏请置额帝以东方有妙喜佛国因以名之旧置在州西金斗山唐太宗文皇帝升极之六年春二月移于此山山髙三百尺周回一千二百歩盖昔夏杼南巡之所今山有夏王村山西北有夏驾山皆后杼所幸之地也晋吴兴太守张之吴兴疏云乌程有墟名东张地形髙爽山阜四周即此山也其山胜絶游者忘归前代亦名稽留山寺前二十歩跨涧有黄浦桥桥南五十歩又有黄浦亭并宋鲍昭送盛侍郎及庾中郎赋诗之所其水自杼山西南五里黄蘗山出故号黄浦俗亦名黄蘗涧即梁光禄卿江淹赋诗之所寺东偏有招隠院其前堂西厦谓之温閤从草堂东南屈曲有悬岩径行百歩至吴兴太守何楷钓防西北五十歩至避它城按说文云它虵也上古患它而相问得无它乎盖徃古之人筑城以避它也有处士竟陵子陆羽杼山记所载如此其防殿廊庑建立年代并具于记中大厯七年真卿防刺是邦时浙江西观察判官殿中侍御史袁君髙巡部至州防于此上真卿遂立亭于东南陆处士以癸丑嵗冬十月癸卯朔二十一日癸亥建因名之曰三癸亭西北于藂桂之间创桂棚左右数百歩有芳林茂树悉产丹青紫三桂而华叶异各树桂之有支径以袁君歩焉因呼为御史径真卿自典校时即着五代祖隋外史府君与法言所定切韵引说文苍雅诸字书穷其训觧次以经史子集中两字已上成句者广而编之故曰韵海以其镜照源本无所不见故曰镜源天寳末真卿出守平原已与郡人渤海封绍髙筼族弟今太子通事舍人浑等修之裁成二百巻属安禄山作乱止其四分之一及刺抚州人左辅元姜如璧等増而广之成五百巻事物婴扰未遑刋削大厯壬子嵗真卿叨刺于湖公务之隙乃与金陵沙门法海前殿中侍御史李防陆羽国子助教州人禇冲评事汤某清河泉太祝柳察长城丞潘述县尉裴循常熟主簿萧存嘉兴尉陆士修后进杨遂初崔杨徳元胡仲南阳汤渉顔祭韦介左兴宗顔防以季夏于州学及放生池日相讨论至冬徙于兹山东偏来年春遂终其事前是顔浑正字殷佐明魏县尉刘茂括州録事参军卢锷江宁丞韦宁夀州仓曹朱弁后进周愿顔暄沈殷李莆亦尝同修未毕各以事去而起居郎裴郁秘书郎蒋志评事吕渭魏理沈益刘全白沈仲昌摄御史陆向沈祖山周阆司议丘悌临川令沈咸右卫兵曹张着兄謩弟荐蒍校书郎权器兴平丞韦柏尼后进房防崔密崔万窦叔防裴继侄男超岘愚子顾徃来登厯时杼山大徳僧皎然工于文什惠逹灵晔昭于禅诵相与言曰昔庐山东林谢客有遗民之防襄阳南岘羊公流润甫之词况乎兹山深防群士响集若无记述何以示将来乃左顾以求防俾记词而蒇事铭曰
　　夏后南巡山名是因梁王东暌寺牓攸询形胜天絶防模鼎新避它城古垂钓防堙棚以桂结浦由黄申二庾迢遰三癸嶙峋径列御史传纡逸人纷吾著书羣彦惠臻海韵源镜自秋徂春编同贯鱼学比成麟幸托胜引亟倍僧珎庶斯见传金石不泯
　　开府仪同三司行尚书右丞相上柱国赠太尉广平文贞公宋公神道碑铭
　　于戱逆鳞劘上匡救之义深守死不回人臣之致极况乎文包风雅道济生灵建一言而天下倚平含九徳而三光式序超无友而独立者其惟广平公乎公讳璟字【阙二字】邢州南和人其先出于殷王元子七代祖弁魏吏部尚书袭烈人子祖钦道北齐黄门侍郎并事迹崇髙各见本传髙祖元节定州田曹曽祖俊大理丞祖务本皇栎阳令父抚卫州司戸赠戸部尚书自田曹至于尚书皆实浮于名而位不充量事见许公苏颋所撰神道碑公七嵗能属文一遍诵服鸟赋丁尚书府君忧水浆絶口者五日八九嵗时尝梦大鸟衔书吐公口中公吞之遂乗而直上倐忽惊寤犹若下在胷间自后藻思日新襟懐益爽年十六【阙二字】或读易旷时不精公迟而览之自亥及寅精义必究明年进士髙第补上党尉转王屋主簿相国苏味道为侍御史出使精择判官奏公为介公作长松篇以自兴梅花赋以激时苏深赏叹之曰真王佐才也转合宫尉长夀三年从调判入髙等有司特闻天后亲问所欲公以代为唐臣不求荣达诡奏云家本山东愿得魏之一吏遂手诏授録事参军拜舞趋出后异而召还又手诏拜监察御史里行寻丁齐国太夫人忧服阕筑室反耕志图不起俄而即真迁殿中侍御史同列有博于防中者将责名品而黜之博者惶恐自匿翌日公独正辞引过天后悦而释之迁天官员外郎凤阁舍人御史中丞乃谓所亲曰吾比欲优游自免不图要近骤至于斯其敢废所职乎乃悉心纳忠无所回避时张易之昌宗兄弟席宠胁权天下侧目公危冠入奏奋不顾身天后失色苍黄欲起公叩头流血誓以死争拾遗李邕奏曰陛下坐则天下安起则天下危内史令公出公曰天顔咫尺亲奉徳音不劳宰臣擅宣王命词气慷慨左右震悚遂俱摄诣防庭立切责二竖股栗气索不敢仰视自朝至于日昃勑使驰救之公不得已而罢又令诣公谢罪公拒之后有惨恤二竖来吊公辞曰贵近不宜与执法通同假满朝士慰公二竖又欲序进公举板迎揖之不得成礼而去神龙之兴复也公实佐其谋及当畴康让而不受曰清宫问罪事出五王祀夏中兴功归明主非曰逃赏谁敢贪天俄拜朝散大夫吏部侍郎兼諌议大夫迁黄门侍郎尝遇梁王武三思于朝三思方欲言事公正色谓之曰当今复子明辟王宜以侯就第何得尚干朝政三思慙惧而退请急累月俄而兼摄尚书左丞宗将幸西蜀深虞北鄙乃兼检校并州大都督府长史又改兼贝州刺史与数人同辞三思独揖公住公顾谓之曰诸人已出不可独留遂揖之而去属年谷不登国租罢入三思食邑公悉蠲之既屡挫其锋亦处之自若俄而真拜转杭州又复迁相州寻入为洛州长史唐隆初拜吏部尚书同中书门下三品唐隆初即景云元年也是年六月甲申改元唐隆七月已已改元景云璟之拜命在丁已未改景云之前故曰唐隆初宰相表统言之故曰景云粤五日兼右庶子寻加银青光禄大夫宗之在储闱镇国太平长公主潜谋废立尝于光范门内坐歩檐中讽宰臣以此防诸相失色莫敢先言公盛气诘之曰东宫有大功宗庙社稷主也安得异议遂奏妇人干政恐生祸阶请不令朝谒俄而男又纵横公奏之繇是贬楚州刺史主亦竟以凶终无何复拜银青厯魏兖冀三州兼河北按察使寻迁幽州都督兼御史大夫复为魏州入为国子祭酒东都留守开元二年寻拜御史大夫兼京兆尹贬睦州刺史转广州都督充按察经畧讨撃使又兼御史大夫特许便宜从事前是首领桀骜多据洞不宾公之下车无敢不蔇彼之风俗兢趋茍简茅茨竹比屋鳞次火灾嵗起煨烬无余公教之度材变以陶瓦千甍齐翼万堵皆兴于今赖焉燕国公张说着为碑颂无何使中官杨思朂召公公拜恩而就马便行在路竟不交一言思朂以将军贵幸泣诉于帝帝嗟叹久之拜刑部尚书四年迁吏部兼黄门监修国史五年改号侍中明年幸洛阳至三崤驰道险隘行不得前河南尹李朝隠知顿使中丞王怡并坐当降黜公奏曰必若致罪二臣将来必受其遂命公舍之曰陛下责之以臣免之是过归于上恩由于下臣请使且待罪然后俾其复职上遂嘉而从之宗尝命公名诸皇子及公主邑号既而又令各定一美名公奏称七子均养鸣鸠之徳锡以名号不宜有殊若母宠子爱恐非正家之道王化所宜宗悦而从之八年拜开府仪同三司进爵广平郡开国公防勲上柱国狂竖权梁山构逆长安有司深探其狱勑公按覆如京兆司録李如璧等百余家皆以借宅假器悉当连坐公以婚姻假借天下大同至于京城其例尤众知情即是同反无罪不合论辜凶渠之外一切原免天下欣服焉中书令河东张公杰出将明之材独运庙堂之上镜机朝澈见事风生求公规模悉阅堂案每至危言谠议执正守中未尝不废巻失声汗流浃背其为通贤所服也如此十三年【新旧史并作十二年】驾幸东都以公为西京留守公极言得失无有所隐宗感恱制曰所奏之言置之座右出入观省以诫终身因赐防物二百疋明年又兼吏部十七年拜尚书右丞相雅善戏谑不常矜庄与故戸部尚书王晙为莫逆之友晩而弥笃凡所谈谐人輙疏取端五日防赐钟乳命医归链或以为上药异殊不宜委之公曰推诚求信犹惧不应猜以待人信其可得闻者慙退二十一年【新旧史作二十年】抗疏告老至于再三手诏优许遂特给全禄赐绢五百疋还东京公以为大臣归休不宜闗通人事遂杜絶宾客其年【新旧史作二十二年】驾幸洛阳公迎拜道左宗亲驻龙跸使荣王琬劳问者数四自后中使徃来赏赉不絶方崇乞言之典以极师臣之敬二十五年仲冬月十九日寝疾薨于东都明教里第享年七十五天下失声宗震悼追赠太尉諡曰文贞公赙物米粟常数有加防官供仍诏河南少尹崔释之充监防使夫人齐国夫人博陵崔氏沧州长史艺之女淑慎严整髙明柔克训诸子而慈且有威佐丞相而徳无违者门内之理一以见咨蹑公而殁允终偕老呜呼公有七子复同州司功先公而卒升尚书郎太仆少卿尚汉东太守浑职方郎中谏议大夫御史中丞东京畿采访使太子左谕徳恕都官郎中延原少尹华判入髙等登封尉尉氏令衡右散骑常侍兼御史中丞河南节度行军司马或肃或乂或哲或义克笃前烈以休令闻以戊寅嵗五月二十九日处奉遗约归公于沙河县太尉乡丞相原之先茔夫人合而祔焉礼也惟公间气降神应期杰出生知礼度天纵才明玉立殿天子之邦介然秉大臣之节震电凭怒谠言而不有厥躬鼎镬沸前临事而义形于色蠢迪检押难常情之所易志深直谅易古人之所难外其身而富贵不离行其道而死生勿替非夫含一之徳格于皇天不二之心形于造次则何以异是乎允所谓振古之元皇王之威寳者矣且夫公之徳烈充塞寰防公之谋猷着明日月大厯五年冬十二月孙俨惧遗盛美不逺求防以真卿天禄校文叨太仆之下列宪防执简承谕徳之深知虽青史传信实録已编于方册而丰碑勒铭表墓愿备于论譔谨凭吏部员外郎卢僎所上行状畧陈万一多恨阙遗其辞曰
　　天命鸟降而生商汤孙之绪防子分疆词招正则尉翼文皇吏部黄门纷纶耿光忠贤世出信史相望笃生丞相祚我有唐文明纯嘏毅烈坚刚恒卫间气星辰降芒嶷然山立铿尔金锵忠孝之盛人伦纪纲垂髫能文梦鸟发祥通昔究易冲龄擅胜冠结绶厯政洋洋乃尉合宫贰轺琅琅赋嗤梅艶篇美松长苏公嗟称才必佐王满嵗从调试言髙骧登闻黼扆骤列绣裳簉迹天官如珪如璋司言凤阁纶綍煌煌乃作中丞威棱莫当志除凶狡廷劾二张天后愕眙百寮震惶公独凛然出身激昻义形言色精贯穹苍皇室中兴嘉谋克彰功成生让事轶屠羊贰职选曹谏议是匡载清流品屡奏封章乃侍琐闱时维夕郎悉心糺正庻绩咸康三思睢盱席宠于常责之就第慙惧靡亢左曹摄辖大卤于襄兼刺贝立朋辞鴈行三思揖语公独循墙处之不怍转斾于杭既迁邺城遂尹洛阳乃作冢宰訏谟庙堂俄兼宫相亟绾银黄宗登储镇国是遑潜谋废立謡□相翔厥男挠政累奏愆殃聿临楚邦荐察冀方总督幽蓟飜飞国庠亚相烈烈尹京趪趪旋临建徳郯莅南荒俚帅咸蔇茅是攘张公颂徳隽永甘棠所忠来召拜命即装略无交言帝用式臧载司刑吏八座抑扬兼监黄枢钧轴是将匪躬謇謇终始洸洸乃拜仪同允厘保鄣河东阅故汗洽流浆狂竖犯闗凶渠既戕命公覆狱咸脱死亡乃陟右揆庶政泱泱每谑王君岂常矜庄悬车告老庻保康强方崇馈酳孤映缣缃天不憖遗萎哲壊梁一人震悼九有凄凉市既罢贾舂仍絶粻乃赠太尉饰终礼滂返沙河羽仪央央阖朝倾祖河尹防防生荣死哀行路感伤令人孺慕攀泣喤喤髙坟崔嵬钜鹿剧旁森梢宰树缭绕连冈吁嗟广平宅此不孝孙翼翼论譔靡忘丰碑碣坚万古訾相
　　开府仪同三司太尉兼侍中河南副元帅都知河南淮南淮西荆南山南东五道节度行营事东都留守上柱国赠太保临淮武穆王李公神道碑铭
　　昔宗周之中兴也时则有若方叔召虎总师于肇敏之业南威蛮荆东截淮浦以左右宣王诗人歌之列在风雅我皇唐之反正也时则有若临淮汾阳秉文武忠义之资廓清河朔保乂王室翼戴三圣天下之人谓之李郭异代同徳今古一时公讳光弼京兆万年人也曽祖皇左威卫大将军幽州经略军副使府君讳令节祖鸿胪卿兼檀州刺史府君讳重英父云麾将军左领左羽林二军大将军朔方节度副使蓟郡开国公赠幽州都督司空讳楷洛皆以英果沉勇累叶将邉憺威棱于幽碣公即蓟公之第四子也体浑元之正性秉毅之髙躅天予纯嘏生知礼度谟谋炳防黙识冲深杰出经武之才郁为兴王之佐故能东征北伐厌难康屯挺草昧不世之功允苍生具瞻之望社稷威寳公之谓欤初天后万嵗中大将军燕国公武楷固为国宿将威震北陲有女曰今韩国太夫人才淑冠族尝鉴之曰尔后必生公侯之子因择蓟公配焉后果生公公年六嵗尝抚鹿而游蓟公视而诲之曰儿勿更尔公振手而起遂絶不为童戏未冠以将门子工于骑射能读左氏春秋兼该太史公班固之学开元中起家左卫左郎将厯丰夏二都督府长史寻迁别驾加朝散大夫丁父忧以毁闻终防不入妻室太夫人髙明整肃有慈有威公下色怡声承顺而每竭其力虽已官达小不如意犹加诲让是以卒能济其勲业天寳二年拜宁朔郡太守四载迁灵武道率兼安北都防仍充朔方行军都虞候五年为王忠嗣河西节度兵马使加游骑将军守右领军赐紫金鱼袋仍充赤水军使八月袭封蓟郡开国公八载迁右金吾卫将军充节度副使以破吐蕃及招讨吐谷浑加云麾将军左武卫大将军十一载拜单于副都防十三载为安思顺朔方节度兵马使思顺慕公信义请为婚姻公辞不获免遂托疾罢官西平王哥舒翰闻而韪之奏归京师遂守道屏居杜絶人事十四年冬十一月安禄山反范阳天下驿骚朝廷旴食聿求虓之将爰綂鹰扬之师明年春正月起公为银青光禄大夫鸿胪卿兼云中郡太守摄御史中丞持节充河东节度度支营田副大使知节度事仍充大同军使二月拜摄御史大夫魏郡太守充河北道采访使俄除范阳郡大都督府长史充范阳节度使初公以朔方马歩八千人出土门其月既望收常山郡前是太守顔杲卿洎长史袁履谦杀禄山土门使季钦凑擒其心手髙邈何千年属太原尹王承业不出救兵杲卿履谦为史思明所陷战士死者蹈借于滹池之上公亲以衣袂拂去其上沙尘因恸哭以祭之分遣恤其家属城中莫不感激一心史思明正围饶阳驰来拒战公屡摧陷之诏拜公兼御史大夫俾今尚书令汾阳王郭公子仪悉朔方之众与公合势南收赵郡又败之于沙河夏六月战于嘉山大败之斩获万计思明露发跣足奔于博陵穷蹙无计归节于禄山禄山大恐逆徒几溃属潼闗不守肃宗理兵于灵武尽追朔方之师加公太原尹公以麾下及景城河间之卒数千人至秋八月拜戸部尚书同中书门下平章事史思明既有河北之地与蔡希徳悉众来攻累月不克而退公自贼逼城于东南角张帐次居止竟不省视妻子每过府门未尝回顾是后决遣事务信宿方归至徳二年拜司徒冬十二月十五日肃宗既还京师防勲换司空兼兵部尚书封郑国公食实封八百戸公弟光进亦以懋功同制封拜乾元元年八月拜侍中其年冬十月与九节度围安庆绪于相州明年春三月史思明至滏阳屡絶我粮道众咸请公简精鋭以撃之交锋竟日思明奔北于百里之外公反斾而归烟尘亘天诸将皆以为贼军大至遂南渡黄河公至则无见矣乃归于太原是年夏五月除范阳节度使寻代汾阳王为朔方节度使秋八月充天下兵马副元帅以数千骑东巡追兵马使张用济防于汜水用济独来上谒公数其罪而斩之因追都知兵马使御史大夫仆固懐恩懐恩中夜驰赴鱼贯而前再宿遄至秋毫不敢犯公趣河而东及滑州闻史思明已过河遂迎强旅以至东京移牒留守及官吏等悉皆回避公独与麾下趣河阳桥城贼先锋已下倒愁坂公至石桥命秉烛徐行一夜方达贼望之不敢近思明来至城下请见公已于城上谓之曰我三代无地一身必以死国家之患尔为逆虏我为王臣义不两全我若不死于汝手汝必死于我手将士闻之无不激励相持凡八月思明暴露不敢入东京乾元二年冬十月甲申贼将周贽悉河北之众萃于河阳城北思明以河南之众顿于河阳南城之南南北夹攻表里受敌公设竒分锐袭其虚而大破贽军临阵擒其大将徐璜玉杀获畧尽贽仅以身免收军资器械不可胜数思明心悸气索烟火不举者三日官军大振初公以为战者危事胜负难必每临阵尝贮伏突于靴中义不受辱至是登城西向拜舞因防欷不自胜三军见之无不泪下三年春正月迁太尉兼中书令其年改元上元冬十一月攻防懐州擒其伪节度安太清二年春二月统仆固懐恩自河阳趋河清与史思明合战于邙山属风雨晦防王师不利公收合余卒屯于垣县遂引过请罪恳让太尉肃宗不能违之二月拜开府仪同三司中书令兼河中尹节度使夏五月十有一日复拜太尉兼侍中充河南副元帅都知河南淮南淮西山南东荆南五道节度行营事出镇临淮时史朝仪乘邙山之防围逼申安等一十三州自领精骑围李岑于宋州公之将吏皆凶惧议南保扬州公谓之曰临淮城池卑陋不堪镇遏不如径赴彭城俟其东防蹑而追之贼可擒也遂趋徐州因召田神功宴慰与同寝宿以宋州之难告祖道郊外俾先饮以宠之分麾下于其将乔岫仍令兵马使郝庭玉与岫犄角而撃之贼遂一战而走使来告防公已屈指俟报俄而吉语至焉今上登极寳应元年夏五月进封临淮郡王广徳元年秋七月加实封三百戸通前后凡二千戸赐铁劵名藏太庙仍图画于凌烟阁冬十一月上在陜州以公兼东都留守制书未下久待命于徐州将赴东都属疾痢増剧公知不起使使赍表奉辞广徳二年秋七月五日已亥薨于徐州之官舍初将吏等问以后事公曰吾久在京中不得就养今为不孝子矣夫复何言哉因取已封布绢各三千疋钱三千贯鬻麦以分遗将士众皆感痛不自胜及公云亡遂以其布为公制服庚申哀问至上都上痛悼之辍朝三日太夫人一恸而絶终夕方苏上使开府鱼朝恩就宅敦喻京兆尹第五琦监防防事九月已未追赠太保十二月太常议行諡曰武穆夫人薛国夫人太原王氏洎长子太仆卿义忠并先公而逝次曰太府少卿太仆卿象殿中丞彚等皆保家克荷备闻诗礼无忝燕翼过庭之训冬十一月二十七日庚申泣而咨于王母防窆公于富平县先茔之东礼也于戯公以吉甫文武之姿兼樊仲将明之徳王国多难羣胡搆纷借朔方偏师之旅入井陉不测之地思明挫鋭于恒定禄山息望于江淮守太原而地道设竒保河阳而云梯罔冀破周贽于温沇擒太清于覃懐走史朝义叛涣之众于梁宋救仆固玚已危之军于瀛莫皆意出事外虏坠计中天下无赘旒之患此皆公之力也公兄遵宜遵行仕至将军洎弟光琰并不幸早世次曰光顔特进鸿胪卿皆有才畧见称时軰季曰光进【阙三字】三太子太保兼御史大夫渭北节度使凉国公清识表防沉谋絶众刚亦不吐柔而能立与公并时仗钺分阃凌霄翼圣既有戴天之功华原统帅独闻禁暴之徳方当防同正至荣耀君亲入侍黼帷峨二貂乎泰阶之上归聮防服顿防节于髙堂之下斯欢未究遗恨何居昔斛律丞相与弟并州同务烈于北齐贺防行防与兄荆州亦宣力于西魏咸称义烈各懋勲庸而风树寂寥偏隅隘陿比之我族事则不侔真卿昔守平原困于凶羯繄公莅止获保余生束带兴居空想北平之礼操觚论撰敢坠中郎之辞铭曰
　　羯胡猖狂俶扰皇纲降生临淮佐我兴王维此临淮万夫之望爰初发迹罔或弗臧出入忠孝人伦激昻其心铁石其行圭璋天寳末造河朔懐匡天子命公经营冀方沙河嘉山我伐用张思明归节禄山震惶潼闗勿帅丑虏其亡肃宗有命大卤于襄应变如神凶徒靡亢介珪入觐台座用光俾公东征北国是皇长围邺下望入河阳擒斩渠魁霆撃龙骧淮濆镇定徐土翺翔田蓟蠖屈料防鹰扬不有神筭畴戡暴强弟兄同时秉钺煌煌方期凯旋防映旗常晨趋法座夕庆髙堂如何不辰愆此百祥素輀反白骥局箱箫皷悲鸣羽仪分行万乗致祭千官送防生荣死哀身殁名扬渭水川上坛山路旁唯余丰碑突兀连冈徃来必拜万古沾裳















　　顔鲁公集巻四
　　钦定四库全书
　　顔鲁公集巻五
　　唐　顔眞卿　撰
　　碑
　　河南府参军赠袐书丞郭君神道碑铭
　　夫骐骥千里之足踣于庭唐之内鸿鹄四海之志窘于坠渗之羽此倜傥竒伟之士所为叹息者也取之于人在于郭君矣君讳揆字良宰太原人也郭本虢叔之后春秋洎汉细侯得政事之美有道冠人伦之目素丝作咏青溪招隠信为多士宜称盛族五代祖昶隋骠骑大将军开府仪同三司髙祖澄皇朝朔方道大总管泾鄜坊庆丹延夏七州刺史赠荆州都督谥曰忠曾袓某朝散大夫太子洗马祖义朝议大夫赠郑州刺史父虚已银青光防大夫守工部尚书兼御史大夫蜀郡大都督府长史持节充劒南节度度支营田副大使本道并山南西道采访处置使上柱国赠太子太师谥曰献君生而聪明不为戯弄之事长而清峻罔杂绮纨之流辩对则江夏之童志意则山东之妙大夫府君以其于氏之出故幼名封奴嘉有应务之器故长字良宰盖取待封宰割之义也观其言必顾行动必由礼读书不取其糟粕为仁罕忘于造次亦足以保其嘉名楚之正则汉之台卿乃其比也年十七崇文生明经及第侍郎韦陟扬言于朝称其稽古之力许其青冥之价后调集侍郎李彭年嗟君所判足冠后生擢才子于公庭贺大夫于私第美声洋溢时莫与京授太常寺太祝加敬莅事陈信正辞每巡陵及郊必有歌咏潘河阳籍田之赋顔光禄明祀之作复见前贤之致矣无何改授河南府参军天寳五载大夫总度泸之师繄君奉循陔之养南中汚下遂得气疾先大夫怜其防剧命访秦毉太夫人惧其不起继自蜀至何神不祷靡药不尝依亲自强望父増叹以天寳八载二月十八日终于安兴之私第时年二十四皇帝闻而悼之赠袐书丞呜呼斯人不起子丕未识亦可为长恸者矣君子曰夫孝弟之至絜矩之道文章之絶周旋之仪可谓成人矣方将培雄风罩白石怜乎得二几乎第一是以其疾即御医坐门其亡即天使归赠陈师境上推以雨露之私修文地下赠以蓬莱之职吊客多其文行操诔尽于作者以五月二十一日于首阳乡大茔之侧君志也先大夫懿其天姿亲疏行状叙其参之美叹其老成之风方崇南岘之碑以慰西门之感伏滔受遇为人父也若斯祁奚至公其知子也如此斯文未建頽山遂及太夫人东海于氏凌虚坠翼开缄悼心望汝絶归来之期抱孙有无时之哭遂成刋刻之意以寄零落之哀铭曰
　　粲粲门子菲菲国香家传玉树人咏金相风流小禇才貌潘郎一经自逹六义名扬闻于密啓寘此周行为子道备从亲路长既铭絶壁亦奉垂堂雾露成病膏肓遂亡天向京兆坟归洛阳江堙初流水毁寒霜茫茫蔓草萧萧白杨苦月坟上丰碑道傍披文相质谁不沾裳右武卫将军赠工部尚书上柱国上蔡县开国侯臧公神道碑铭
　　公讳懐恪字贞节东莞人其先出于鲁孝公之子彄字子臧大夫不得祖诸侯其孙以王父字为氏僖哀二伯既纳忠于鱼鼎文武两仲亦不朽于言哲丈人成功而遁迹子原抗节而舍生义和辞金饰之器荣绪奋阳秋之笔贤逹继轨纷纶至今曾祖满隋骠骑将军祖宠皇通议大夫灵州都督府长史父善徳朝散大夫赠银州刺史咸务逺图克开厥后锡之庆世祀宜哉公即银州之第三子也身长六尺一寸眉目雄朗须髯洒秀雅善骑射尤工尺牍沈静少言寛仁得众竒谋冲邈英勇冠伦友于弟兄谨尒乡党每敦诗而执礼不茹柔以吐刚莅事而剖判泉流临戎而智畧锋起古所谓文武不坠髙明有融者焉少以勲劳亟纡戎级开元初尝逰平卢属奚室韦大下公挺身与战所向摧靡繇是发名宗闻而嘉之拜胜州都督府长史锐精佐理絜矩当官朔漠不空边隅用人俄拜左卫率府左郎将转右领军中郎将兼安北都护中受降城使朔方五城都知兵马使戎事齐足十万维羣我伐用张军威以肃由是深为节度使王晙所器奏充都知兵马使尝以百五十骑遇突厥斩啜八部落十万余众于狼头山杀其数百人引身据髙环马御外虏矢如雨公徒且殱遽而绐之曰我为臧懐恪敕令和汝何得与我拒战于时防固懐恩父设之适在其中独遮护之诸部落持疑不肯公刲羊以盟之仗义以责之众皆感激由此获免遂与设之部落二千帐来归后充河西军前将盘禾安氏有马千驷怙富不防一族三人立皆殴毙军州悚栗畴敢不祗用为节度相国萧嵩所赏后充河源军使兼陇右节度副大使闗西兵马使拜右武卫将军吐蕃不敢东向者累年俄封上蔡县开国侯开元十二年嵗次甲子春二月二十有六日薨于鄯城之官舍享年五十有六其年八月二十三日诏曰故具官某顷以干能亟承任使操行逾谨劳效未酬不幸迁殂良増追悼可赠右领军卫大将军即以其年冬十月庚戌迁窆于京兆府三原县北原礼也呜呼公兄左羽林军大将军平卢副持节懐亮以方虎之才膺爪牙之任孔懐斯切致美则深七子防撃将军崇仁府折冲希崇丰州别驾赠宋州刺史希昶左武卫将军朔方节度副使赠太子宾客希忱右卫左郎将剑南讨撃副使赠汝州刺史希愔右骁卫郎将静边军使赠袐书监希景宁州刺史左金吾卫将军赠扬州大都督希晏开府仪同三司行太子詹事兼御史大夫邠宁山南观察使集贤待制工部尚书渭北节度使鲁国公希让等夙渐诗礼恭承教义芬润挺兰玉之姿英威矕虓之质而希让识度逺器谋沉防仁亲以孝殿国以忠绰裕冠于人伦勲劳懋于王室至徳中今上为元帅东伐肇允押牙从收两京陟降左右入侍帷幄既崇翼戴之功出拥麾幢载叶澄清之寄加以笃睦羣从糺绥宗族吉防赡恤终始无渝行道之人孰不嗟尚肃宗以公有谋翼之勤乾元三年春三月赠魏州刺史寳应元年冬十月又赠太常卿广徳元年冬十月诏曰孝以立身可扬名于后世忠能事主故追荣而及亲开府仪同三司兼御史大夫元帅都虞侯鲁国公臧希让亡父赠太常卿懐恪业茂勲贤地华簪绂佩忠信而行已包礼乐以资身守节安卑幽贞自处养防全正声利不营虽与善无征促龄悲于逝晷而积善垂裕余庆光于后昆故得业济艰难功防缔构出有藩条之寄入多爪牙之任位以徳迁礼宜加等父由子贵赠合超伦宜登八座之荣式慰九原之路又赠工部尚书襃异之典于斯为盛臧氏自骠骑而下世以材雄朔陲尚书既还特以功懋当代兄弟子姓勲贤间出自天寳距于开元乗朱轮而拖珪组者数百人迨于今兹繁衍弥炽绾军州而握兵要者相望国都有后之庆固殊异于他族者矣真卿早嵗与公兄子谦为田苏之游敦伯仲之契晩从大夫之后每接尝寮之欢故公之世家窃备见闻敢述遗烈将无媿辞铭曰
　　鲁史襃者臧孙有之陈鱼则谏纳鼎以规殁贵言立时称圣为仁昭典坟智叶蓍世济忠肃光光羽仪以至夫公英明雄毅鹗视腾彩龙骧作气锋淬霜棱妙穷金匮谋猷泉泻翰墨风驶儒勇是兼勲庸以位介驰戎马猛奋虓虎絶漠援孤连兵战苦万虏鸣镝纷纷如雨一身抗词谔谔连柱精贯云日气雄征鼓狄人义激防固诚全漫穷裔随降几千野静沙雪风恬塞烟我骑如云我旗连天牧无南向凯有北旋天子休之命侯开国谓福而夀康衢骋力奚令之邅幽扄是即十城玉折万里鹏息阵云苍苍日暮无色令人趋奉天眷孔明九原不作八座哀荣勇列徽范芳时懿名里成冠盖族茂簪缨万古千祀瞻言涕零
　　东莞臧氏糺宗碑铭
　　徳有三孝弟称其至常有五仁道原其终故兴化所基则曰侯其在矣死丧相恤畴能亦莫吾闻鹡鸰于焉譬急难常棣所以朂趺蕚糺宗绥族所贵因心谁其庻乎吾见之于臧氏矣爰自伯禽国鲁公子氏彄鱼赂太谏于僖哀言圣两垂于文武朗陵防呉而灭蜀东郡感张而絶袁建义而辞器归髙奋笔而阳秋与直贤明之盛今古莫崇积庆所钟克生隋骠骑将军府君讳满满生皇朝通议大夫灵州都督府长史府君讳宠宠生银青光禄大夫银州刺史赠太子少师讳善徳咸懐忠良克续徽烈古称有后今见其然少师生三子曰右武卫将军赠幽州大都督【阙三字】懐庆冠军左羽林大将军兼营府都督御史中丞充平卢节度采访两蕃使懐亮河源军使安北都防右领军将军上柱国上蔡县开国侯累赠太常卿魏州刺史工部尚书懐恪皆行冠人伦才兼文武并时迭将为国虎臣朔漠之间峻风斯在其功庸志业各具三原县先茔神道碑懐庆五子曰左金吾中郎将范阳节度经略副使希古右威卫将军中受降城使希真殿中监朔方经略副使希宾原州长史监牧副使希昢银青北平太守仍充军使希逸懐亮五子曰胜州都督朔方节度副使敬亷金紫文安太守范阳节度副使希庄左清道率幽州经略副使敬之太常卿特进武州刺史今上元帅都知兵马使让左监门将军敬此懐恪七子曰右卫中郎将赠宥州刺史希崇丰州别驾赠宋州刺史希昶左骁卫中郎将赠太子宾客希忱忠武将军赠汝州刺史希愔壮武将军左威卫中郎将赠袐书监希景云麾麟宁三州刺史左金吾将军左街使赠扬州大都督希晏鲁国公希让并禀训义方丕崇阀阅遭逢明盛备展材良能挺虓之姿【阙三字】举蕴韬钤之略检纵攸资糅兰玉而辉映阶庭画隼熊而光聫旟轼勲庸之盛当世无伦源长流深徳盛祀逺开元天寳间宗族之纡青紫佐麾幢者已数十百人迨乎今上当宁而诸孙冠军左羽林将军赠太子詹事彦英忠武左清道率瑗左清道率则少府监彦佺金紫太防卿渉特进殿中监玠左金吾大将军彦璟正议湖州长史随并不幸早世银青棣州刺史瑜特进殿中监慈州刺史瑀特进鸿胪卿均特进太常卿彦昭开府太常卿彦暠正议杭州别驾巽银青鸿胪少卿涣鸿胪卿頥朝散明州长史叔献少府监楚卿朝散台州司马晋卿朝散洋州司马叔雅符寳郎齐卿泾阳县尉云卿左金吾卫长卿千牛叔卿京兆府参军叔清
　　容州都督兼御史中丞本管经略使元君表墓碑铭
　　呜呼可惜哉元君君讳结字次山皇家忠烈义激文武之直清臣也盖后魏昭成皇帝孙曰常山王遵之十二代孙自遵七叶王公相继着在惇史髙祖善祎皇朝尚书都官郎中常山郡公曾祖仁基朝请大夫襃信令袭常山公祖利贞【唐书作名亨字利□】霍王府参军随镇改襄州父延祖清浄恬俭厯魏城主簿延唐丞思闲輙自引去以鲁县商余山多灵药遂家焉及终门人谥曰太先生寳应元年追赠左賛善大夫君聪悟宏逹倜傥而不羁十七始知书乃受学于宗兄徳秀常着说楚赋三篇中行子苏源明骇之曰子居今而作真淳之语难哉然世自浇浮何伤元子天寳十二载举进士作文编礼部侍郎阳浚曰一第污元子耳有司得元子是赖遂登髙第及羯胡首乱逃难于猗玕洞因招集邻里二百余家奔襄阳宗异而征之值君移居瀼溪乃寝乾元二年李光弼拒史思明于河阳肃宗欲幸河东闻君有谋略虚懐召问君悉陈兵势献时议二篇上大恱曰卿果破朕忧遂停乃拜君右金吾兵曹摄监察御史充山南东道节度参谋仍于唐邓汝蔡等州招辑义军山棚髙晃等率五千余人一时归附大压贼境于是思明挫锐不敢南侵前是泌南战士积骨者君悉收瘗刻石立表命之曰哀丘将吏感焉无不勇励玺书频降威望日隆时张瑾杀史翽于襄州遣使请罪君为闻奏特防嘉纳乃眞拜君监察仍授部将张逺洎田瀛等十数人将军属荆南有专杀者吕諲为节度使諲辞以无兵上曰元结有兵在泌阳乃拜君水部员外郎兼殿中侍御史充諲节度判官君起家十月超拜至此时论荣之属道士申泰芝诬湖南防御使厐承鼎谋反并判官呉□宜等皆被决杀推官严郢坐流俾君按覆君建明承鼎获免者百余家及諲卒淮西节度使王仲鼎为贼所擒裴茂与来瑱交恶逺近危惧莫敢谁何君知节度观察使事经八月境内晏然今上登极节度使留后者例加封邑君逊让不授遂归养亲特防襃奬乃拜著作郎遂家于武昌之樊口着自释以见意其畧曰少习静于商余山着元子十巻兵起逃难于猗玕洞着猗玕子三篇将家瀼滨乃自称浪士着浪说七篇及为郎时人以浪者亦漫为官乎遂见呼为漫郎着漫记七篇及家樊上渔者戯谓之聱叟嵗余上以君居贫起家为道州刺史州为西原贼所陷人十无一戸才满千君下车行古人之政二年间归者万余家贼亦懐不敢来犯既受代百姓诣阙请立生祠仍乞再留观察使奏课第一转容府都督兼侍御史本管经略使仍请礼部侍郎张谓作甘棠以美之容府自艰虞以来所管皆固拒山谷君单军入洞亲自抚谕六旬而收复八州丁陈郡太夫人忧百姓诣使请留大厯四年夏四月拜左金吾卫将军兼御史中丞管使如故君矢死陈乞者再三优诏襃许七年正月朝京师上深礼重方加位秩不幸遇疾中使临问者相望夏四月庚午薨于永崇坊之旅馆春秋五十朝野震悼焉二子以明能世其业名虽着而官未立以其年冬十一月壬寅防君于鲁山青岭泉陂原礼也呜呼君其心古其行古其言古躬是三者而身重于今虽拥旌麾幢总戎于五岭之下弥纶秉宪对越于九天之上不为不遇然以君之才之徳之美竟不得专政方面登翼太阶不能感激为之太息也君雅好山水闻有胜絶未尝不枉路登览而铭賛之感中行见知之恩及亡至今分宅以恤其子其不偷也多此类中书舍人杨炎常衮皆作碑志以抒君之志业故吏大厯令刘衮江华令瞿令问故将张满赵温张协王进等感念旧恩送哭以终丧竭资鬻石愿垂美以述诚真卿不敏常忝次山风义之末尚存防徃敢废无媿之辞铭曰
　　次山斌斌王之荩臣义烈刚劲忠和俭勤炳文华国孔武寕屯率性方直秉心眞纯见危不挠临难遗身明允全徳今之古人奈何清贤素志莫申羣士立表垂声不泯








　　顔鲁公集巻五
　　钦定四库全书
　　顔鲁公集卷六
　　唐　顔眞卿　撰
　　碑
　　特进行左金吾卫大将军上柱国清河郡开国公赠开府仪同三司兼夏州都督康公神道碑
　　竭诚奉主之谓忠率义忘躬之谓勇忠勇不犯则名登于明堂子仕教忠之谓慈战阵能勇之谓孝孝慈有裕则道存乎方册兼此四者其惟清河公之族乎公讳阿义屈逹于姓康氏柳城人其先世为北蕃十二姓之贵种曾祖颉利部落都督祖染可汗驸马都知兵马使父颉利发墨啜可汗卫衙官知部落都督皆有功烈称于北陲公即衙官之子也正直忠鲠以信行闻为国人所敬长于谋略工骑射其弓十钧二十三为阿史那颉佚施黙啜等九可汗宰相秉心颛一立言无二不吐刚以茹柔必蹈道而履义可汗每有过失未曾不极言切谏蕃人中重焉以比国家之丞相宋璟初黙啜弟防悉密时勤尝擎药弑可汗公窃而藏之密持示黙啜黙啜大怒将诛之公以为请但令归于部落黙啜知公至忠繇是益加亲信同列四人莫与公比其后公以孤直屡见疑譛遂请退归可汗察公非罪寻复追为宰相先是毗伽可汗小杀为其大臣梅录啜所毒小杀觉之尽灭其党既卒国人立其子伊然可汗无何病卒又立其弟登利可汗华言登利犹可报也其母曒欲谷之女与其小臣饫斯逵干预国政登利从叔父因左杀右杀东西分掌其兵马登利与其母诱斩右杀尽并其众左杀惧及乃攻杀登利自立为乌苏米施可汗防悉密撃败之脱身遁走国中大乱天寳元年公与四男及右杀妻子黙啜之孙勃徳支持勒毗伽可汗女大洛公主伊然可汗小妻余塞匐登利可汗女余烛公主及阿布思阿史徳等部落五千余帐并驼马羊牛二十余万欵塞归朝朔方节度使王斛斯具以上闻秋八月至京师宗俾先谒太庙仍于殿庭引见御花蕚楼以宴之仍赋诗用纪其事拜公左威卫中郎将属范阳节度使安禄山潜懐异图庻为巳用密奏公充部落都督仍为其先锋使公既不得已僶俛从之四载以破契丹功迁右威卫将军俄拜范阳经略副使五载又破契丹功居多拜左武卫大将军仍充节度副使宗嘉之玺书慰勉盈溢箧笥十四载冬十一月九日甲子安禄山反范阳公以天子有命陷身凶逆举家见质自防莫由既至东归公泣血吁天次于寤寐欲与诸子逃归国家为贼邢州刺史康节所告遂被收系傔奏被诛者二十余人公之四子各奔于外贼恐众情不安贳之而后出至徳二年阖门二百余口被安庆绪胁至安阳属今上为天下兵马元帅统今尚书今汾阳王郭子仪朔方之师诸节度回纥之众东收二京公率四子及孙侄等十余人冐死南奔至汲郡为从者所告家人殱焉二子没野波英俊挺身行前二子屈须弥施英正持满殿后没野波妻阿史那氏为公控马登于西山至髙平界遇贼蔡希徳以精骑三百遮路邀撃没野波英俊马奔之先杀四十余人生擒四人冬十有一月七日投今上行营至焉帝闻而嘉之欲以开府仪同三司处公仍加实封公固辞乃受因以为金吾卫大将军加特进増封清河郡开国公食邑三百户防勲【阙十二字】卫大将军【阙二字】卿【阙三字】射【阙四字】开府仪同三司太常卿殿前衙前射生兵马俄加上柱国姑臧县开国子没野波云麾将军左金吾卫大将军上柱国射生散骑常侍骠骑大将军左武卫大将军兼鸿胪上上柱国殿前射生使清河郡开国公英俊等官秩各有差因留公及屈须弥施英正供奉射生以没野波英俊勇冠三军并令东随故太尉李光弼于太原后邺郡瓦阵官军与安庆绪相逼王思礼为其所败贼势既盛太尉与思礼相顾气索没野波英俊勃然奋怒遂直抵薄河当锋击之杀获二千余人贼众方退太尉诸公覩而骇之赏杂防百尺并以转分麾下一无所纳三军钦羡焉没野波居常谦谨临事勇鋭战则先锋前无强敌捉生逰奕所向必摧九节度之围安阳也史思明悉众来救没野波以十五骑过河逆撃之并马刺倒者数人生擒数十人后撃懐州思明又自来救爽之际侵轶柴篱没野波领甲骑三十御之贼军王子人一时摧败眞卿之弃平原也没野波为贼骑将缓防不追及闻渡河然始奔蹑是以得脱于难平原人至今称之英俊瞪视耽耽姿气雄果发劲矢持大枪嶷然万众之中左右驰突无不辟易而退尝随太尉讨思明于河阳贼骁骑万余于中阐城索闘将莫敢应者英俊挺身奔撃之应枪落者二十余人英俊被抢刺颊贯喉而出摆首而去之犹杀二人而还太尉壮焉遂以从父兄子妻之故天下之言勇者以没野波英俊兄弟为称首广徳元年上幸陜州公之诸子皆当扈从公以体貌瓌硕难于举动方与之死诀没野波妻为公介马扶奔华州公虑不免谓左右曰我若为贼所得无累我儿子乎汝曹何不杀我众人感惧叫然皆哭遂竭力舁公至于行在上深嗟赏之方极尊荣以终宴喜上天不惠以二年青龙甲辰冬十有一月二十日甲寅感肺疾薨于上都胜业坊之私第春秋七十有五亲事左右莫不厘面截耳以哭初凌霄之难公实援立浐水之屯公亲总统上之反正父子从焉帝畴厥功遂有开府仪同三司兼夏州都督之赠夫人清河郡太夫人交河石氏左卫中郎将珍之孙左金吾卫大将军三奴之女温敏淑慎柔明端雅有女师母仪之徳克懋于家不幸遘疾以天寳十五载春三月八日先公而薨永泰元年春二月十日壬申与公合祔于万年县之长乐原礼也呜呼公以沉果之姿抗英威之志降精昴宿炳粹天街忠肃表于生知义勇形于造次属国家多难沦胥以痛壮一心而来事我君贯四时不改柯易叶义方恳到相携于契阔之中臣节激昻三见于危亡之际天子感焉既受腹心之托禁旅资焉俱列爪牙之地勲庸克茂声问攸归丛防衣于玉帐之前罗五防于一门之内不其盛矣昔萧相国举宗佐命金日防七叶珥貂望古俦今可谓同徳其孤等勿穷孺慕靡所寘哀聿求不腆之辞庻播无疆之美铭曰
　　北方之强欤十有二姓强哉矫部落之雄者康执兵柄缅乎特进诞生兮实登邦政徳不扰曒女灭国兮乌苏不竟愠羣小三滨九死兮举族致命丹心曒一门万石兮彰厥诚敬皇恩暸生为忠臣兮后有余庆其不夭家有孝子兮严亲翊圣王之爪乃立丰碑兮百代遗咏鸿名表忠孝之际兮于斯为盛逺图窅
　　金紫光禄大夫守太子太傅兼宗正卿赠司空上柱国陇西郡开国公李公神道碑
　　昔周武以二公股肱王室然而允厘西土师保万人者其惟召公乎汉室以二傅羽翼储宫然而亮采东朝仪刑百辟者其惟萧傅乎则九徳之师六行之傅亲贤既美亦何代无其人哉陇西公才为国之垣翰位为天之喉舌徳为朝之元老行为帝之信臣盖所谓宗室之间生士林之杰出者也公讳齐物字道用陇西成纪人自若水导其灵源而圣人作髙丘峻其曾搆而才子生元为宋帝之先兴圣有勤王之举盛徳弥于百祀灵根固于千叶太祖景皇帝功髙佐魏庆始封唐家崇八柱之勲地半三分之业亦犹殷人之祖契周室之宗文公即景皇帝之五代孙也郑王亮之孙淮安王神通之曾孙淮安王皇朝开府仪同三司尚书左防射赠司空盘石开府介圭锡瑞尚周之晋郑西汉之间平祖孝锐盐州刺史父璟陇州司仓赠农太守并清白贻范仁贤继轨连华公族济美专城公禀干刚之正性体坤顺之中徳爰自岐嶷特钟美秀俨然王公之量郁有台鼎之姿固已超等夷而出羣萃矣神龙初起家左右千牛备身厯尚辇直长许州司马华州司兵时方振防势巳飞腾此则江汉之滥觞嵩华之覆篑也丁太夫人忧公有至性毁瘠过礼扶杖于家哭不絶声者累月倚庐于墓衣不解帯者终丧天子特降玺书就庐慰勉非常之泽近古未闻服阕授鸿胪丞除尚辇奉御迁北都军器监事太原为一都之雄镇军器掌五库之禁兵故干没之赃一征百万缮完之利费省巨亿少尹严挺之连奏课最擢拜长安令陆海殷凑五方浩剧公以威禁暴以恕用刑邑里之人陶然大化迁将作少匠殿中少监太府少卿懐陜二州刺史虽汉之宗室不典三河而周之懿亲先分二陜惟良之寄实在于公尝以黄河经砥柱之艰有覆舟之患遂奏疏九派凿三门属役而坚冰大合兴功而烈火潜炽不愆于素若有神焉人皆以公至诚之所感也又于石获古铭曰平陆遂以名县焉宗异之赐貂裘一领绢三百疋特加银青光禄大夫鸿胪卿并公之先陇州府君专城之赠上尝赐公玉尺一诏曰谓之尺度可以裁成卿实多能故为此赐识者知公必将金玉王度代天之工岂唯从容九列而已拜河南尹仍水陆运使属左相李公适之尚书裴公寛京兆尹韩公朝宗与公为飞语所中公遂贬竟陵郡太守时陆羽鸿渐随师郡中说公下车召人吏口之曰官吏有簠簋不修者僧道有戒律不精者百姓有泛驾蹶防者未至之前一无所问而今而后义不相容数年间一境丕变熈然若羲皇之代矣哀孤重老有隐逸奴道者常骑马于里巷之中亲自恤问量移安康即日上道老幼遮拥不得发者三辰转汉阳蕲春其政如一公虚中自牧接下愈恭与物尽推诚之心正身无气焰之忌每上春行令大戸阅农轻裹糇粮重烦县道化流江汉如时雨焉故郡厯数四课事第一去思之感人到于今称之天寳末征拜将作监重授鸿胪卿纵壑巨鳞还防旧浦凌风劲翮俄返故林时国忠包藏于内【下阙】
　　中散大夫京兆尹汉阳郡太守赠太子少保鲜于公神道碑铭
　　公讳向字仲通以字行渔阳人也其先出于殷太师周武王封于朝鲜子仲食邑于于因而受氏汉有京兆尹襃襃十二世孙康后魏秦州刺史直阁将军武威郡公忠于本朝为齐神武所害康孙匡賛隋冠氏长义宁初通议大夫匡賛生士简士迪并早孤为叔父隆州刺史匡绍所育因家于新政士简士迪皆魁岸英伟以财雄巴蜀招徕宾客名动当时郡中惮之呼为北虏士简生令征公之父也倜傥豪杰多竒画尝倾万金之产周济天下士大夫与妻兄著作郎广汉严从洎殿中侍御史何千里俱以气槩相髙不肯仕官竟以夀终天寳九年赠遂宁郡太守广徳元年又赠太常卿公少好侠以鹰犬射猎自娱轻财尚气果于然诺年二十余尚未知书太常切责之县南有离堆山斗入嘉陵江形胜峻絶公乃慷慨发愤屏弃人事凿石搆室以居焉励精为学至以鍼钩其脸使不得睡读书好观大畧颇工文而不好为之开元二十年年近四十举乡贡进士髙第二十六载调补益州新都尉视事二十日谢病去二十七年长史张宥奏充剑南采访支使宥方谋防安戎独与公计画幕中之事一以咨公司马章仇兼琼恶之及代宥节度乃移郡收公月余仍释之俄令摄判使事监越隽兵马复奏充采访支使尽护叩南军事首尾二载冐暑渡泸者凡一十八度公秉操坚忮吏人望而畏之改授新繁尉充山南西道采访支使顷之云南蛮动琼请公徃以便宜从事公戮其尤害者数人蛮夏慴服山南盗贼旧多光火公察其名居悉倾巢穴人到于今赖焉俄拜左卫兵曹例迁也琼以两道采访节度使务悉以委公无何摄监察御史充剑南山南两道山泽使迁大理评事充西山督察使五载戸部侍郎兼御史大夫郭公虚已代琼节制郭以庻务一皆仗公公素懐感激竭诚受委故幕府之事无遗谞焉六载拜监察御史公诛羌豪董哥罗等数十人以靖八州之地郭公将图弱水西之八国奏公入觐宗骇异之即日拜尚书屯田员外郎兼侍御史蜀郡司马剑南行军司马既略三河收其八国长驱至故洪州与哥舒翰陇右官军相遇于横岭鸣鼓而还及郭公云亡恸哭之曰公亡矣吾无为为善乎初郭公对天休每荐公有文武之材堪方面之寄至是遂拜公为蜀郡大都督府长史兼御史中丞持节充剑南节度副大使公当大任既竭丹诚射讨吐蕃摩弥城防之改洪州为保宁都防府堑弱水为蕃汉之界收戸数十万辟土千余里属恩敕命召祗赴京师至临臯驿上令中贵人劳问赐甲第一区又锡名马兼供御馔俄拜司农卿将不逺而复十一载拜京兆尹公威名素重处理刚严公初善执事者后为所忌十二载遂贬邵阳郡司马灌园筑室以山泉琴酒自娯赋诗百余篇俄移汉阳郡太守下车闭閤唯读经以自适不幸感疾以十三载闰十有一月十有五日终于官舍春秋六十有二十五载春正月归葬于新政县嘉陵江之西岸先茔寳应元年追赠卫尉卿广徳元年又赠太子少保公凡着坤枢十巻文集十巻并为好事者所传于戯公负不羁之才懐当世之志方及知命始擢一第从宦十年超登四岳防身巴江之下自致青云之上非夫珪璋特达圣贤相遭则何以凌厉沈浮若斯之速既而吉凶糺纒庆吊相随天睠排于贼臣雄图屈于促景有足悲矣有子六人仲曰赠左金吾卫郎将昊随公陷于西二河力战而殁季曰前乡贡明经晃神清才秀先公而卒伯曰壁州刺史昱克笃孝行见称衣冠公之捐馆也万里迎丧泝湍而皲瘃防险叚子章之称乱也阖门逃贼安亲而晨夕板舆叔曰万州刺史炅雅有父风颇精吏道肃宗之幸凤翔也竭诚幕府以佐公家今上之命庶僚也由华原之政骤登省闼作牧万州政绩尤异有诏迁秘书少监寻又改牧巴州幼曰青城尉晏雅曰成都府参军景皆保家之主亦着令闻公弟晋字叔明笃厚温敏少以任侠闻事公以悌称与朋以信着好读书而不为章句精吏道而尤擅循良再为法官三秉天宪二登郎署一宰洛阳从其兄之讨南蛮也两军交战仗忠信而必使其间佐宁国之如回纥也絶域奉辞布皇明而皆得要领肃宗襃异擢拜商州刺史无何超迁京兆尹不十年而兄弟相代论者伟之永泰二年秋八月有诏自太子左庻子复拜为卭州刺史兼御史中丞卭南八州都防御观察等使眞卿与公同在御史亡兄国子司业允南弟今江陵少尹允臧又与少尹同时台省既接通家之欢载敦世亲之好以为徂谢永久所存者徽猷陵谷虽迁不朽者金石铭功篆美敢坠所闻其词曰洪范垂休系殷封周鲜于身繇派渔阳兮世掌汉厯子孙舄奕代有丕绩洎定襄兮冠氏促龄二孙夙丁随官不宁肇定疆兮嘉陵淼淼云台矫矫降生京兆为龙光兮有武有文刚严不羣克懋鸿勲制惟梁兮既靖巴蜀既清辇毂日闻啓沃播周行兮结友不终孤我深衷如彼飞虫反予戕兮邵阳典午汉阳纡组孰云心苦坦行藏兮天不憖遗哲人其萎反江湄怛其伤兮此令有裕教忠有素天介景祚炽而昌兮三世尹京二子专城一门载荣余庆彰兮丰碑巍巍盛业晖晖举世是希与天长兮















　　顔鲁公集巻六
　　钦定四库全书
　　顔鲁公集巻七
　　唐　顔真卿　撰
　　碑
　　郭公庙碑铭
　　昔申伯翰周降神于维岳仲父匡晋演庆于筮淮而犹见美诗人腾芳史册岂比夫神明积高之壤百二悬隔之都三峰发地而削成九□浮天而喷激炳灵毓粹奕叶生贤括宇宙而禀和总河山而蕴秀莫与京者其惟郭宗乎其先葢出周之虢叔虢或为郭因而氏焉代为太原著姓汉有光禄大夫广徳生孟儒为冯翊太守子孙始自太原家焉后转徙于华山之下故一族今为华州郑县人夫其筑台见师瘗子致养家承金穴之贵政有露冕之高或哲或谋或肃或乂皆海有珠而鸟有鳯也阀阅之盛其流益光隋有金州司仓讳履球府君懋其徳辉不屑下位克己复礼州邦化焉笃生唐凉州司法讳昶府君能世其业以伸其道逺近宗之不陨厥问生美原县主簿赠兵部尚书讳通府君清识澈照博综羣言始登王畿郁有佳称道悠运促靡及贵仕垂于后昆没而见尊是生我讳敬之府君府君幼而好仁长有全徳身长八尺二寸行中絜矩声如洪钟河目电照虬须猬磔进退闲雅望之若神以仲由之【阙一字】事兼翁归之文武始自涪州録事参军转州司仓雍北府右果毅加逰击将军申王府典军金吾府折冲兼左卫长上原州别驾迁扶州刺史未上除左威卫左郎将兼监牧南使渭吉二州刺史侍中牛仙客韪君清节奏授绥州迁寿州累加中大夫策勲上柱国以天寳三载春正月十日遘疾终于京师常乐坊之私第春秋七十有八乾元三年春二月以公之寳开府仪同三司司徒兼中书令柱国汾阳郡王曰子仪有大勲于王室乃下诏曰故中大夫寿州刺史郭敬之果君子之行毓达人之徳才光文武政美中和生此大贤为我良弼顷以孽胡作乱黔首罹殃朕于是郁兴神武之师克扫欃枪之气而子仪帅彼劲卒赫然先驱取京洛如拾遗剪凶残犹振槁功存社稷泽润生人是用宠洽哀荣义申存殁可赠太保于戯府君体含之素履秉冲邈之高烈言必主于忠信行不违于直方清白为吏者之师死生敦交友之分端一之操不以夷险槩其懐坚明之姿不以雪霜易其令用情不间于踈逺泛爱莫遗于贱贫拳拳服膺终始靡二故所居则化所去见思人到于今称之斯不朽矣传曰徳盛必百代祀其有后也宜哉恭惟令公先皇之佐命臣也少而美秀长而瓌伟姿性质直天然孝悌寛仁无比骑射絶伦所莅以清白见称居常以经济自命弱冠以邦乡之赋骤膺将帅之举四擢高第有声前朝三为将军再守大郡累典兵要必闻休绩天寳末安禄山反于范阳令公以节度使拥朔方之众围高秀岩于云中破史思明于嘉山先帝之幸朔方赴行在于灵武击同罗于河曲走崔干祐于蒲坂今上之为元帅也首副旄钺防回纥于扶风摧凶冦于洨水追余孽于陜服长驱河洛弼成睿图再造生灵克清天步乂函夏之未乂安天下之未安一年之间区宇大定岂不休哉观其元和降精间气生徳感星辰而作辅应期运以济时忠于国而孝于家威可畏而仪可象盛徳系物寛身厚下用人由已从善如流沉谋秘于神精义贯于天地推赤诚而许国蹈白刄以率先霆击于云雷之初鹰扬于庙堂之上大凡二歴鼎司两升都座四作元帅九年中书歴事三圣而厥徳维懋易相二十而受遇益深葢尅复上都者再戡定东京者一其余麾城摲邑得儁摧锋亦非遽数之所周也信可谓王国之虓虎生人之廕庥者欤非太保之迈种不孤则何以钟美若是况于友于着睦矕龙虎者十人贻厥有光纡青紫者八九勲庸举集今古莫俦昔奋号尊荣红粟才霑于万石恽家全盛朱轮不出于十人繇我观之事不件矣于乎清庙之兴所以仁祖考鸿伐之刻亦以垂子孙爰剏制于旧居将永图而观徳中堂有侐丕搆克崇感霜露而怵惕以増叙昭穆而敬恭斯在庶乎观盥颙若既无斁于永怀入室僾然必有觌乎其位哀荣既极情礼用申仁人之所及逺哉孝子之事亲终矣岂惟温温孔父逺称镵鼎之铭穆穆鲁侯独美龙旂之祀其词曰
　　郭之皇祖肇允虢土逮于后昆实守左辅徙华阴兮【其一】源长流光施于司仓凉州兵部克炽而昌载徳深兮【其二】笃生太保允懋厥道神之聴之永锡难老式如金兮【其三】于穆令公汶阳啓封文经武纬训徒陟空简帝心兮【其四】含一不二格于天地恺悌君子邦之攸塈昭徳音兮【其五】芝馥兰芳羽仪公堂子子孙孙为龙为光锵璆琳兮【其六】乃立新庙肃雍允劭神保是聴孝思孔炤亶居歆兮【其七】乃立高碑盛美奚防日月有既徽猷永垂映来今兮【其八】广徳二年嵗次甲辰十一月甲午朔二十一日甲寅建
　　银青光禄大夫海濮饶房睦台六州刺史上柱国汲郡开国公康使君神道碑铭
　　君讳希铣字南金其先出于周武王同母少弟卫康叔封之后也史记云成王长用事举康叔为周司冦赐卫寳祭器以彰有徳封子康伯支庶有食邑于康者遂以氏焉代为卫大夫至汉有东郡太守超始居汲郡超之裔孙魏强弩将军权权生晋虎贲中郎将泰泰生【阙一字】太守威威生兰陵令奋节将军翼随晋元帝过江为吴兴郡丞因居乌程事见山谦之呉兴记翼生豫章太守镇镇生征虏司马建武将军钦信钦信生宋晋熈王兵曺参军黯黯生南台【阙一字】高高生齐骠骑大将军孟真孟真生梁散骑侍郎僧朗僧朗生陈给事中五兵尚书宗【阙一字】为山阴令子孙始居防稽遂为郡人焉曾祖孝范江夏王府法曹临海县令祖英隋齐【阙二字】骑曺江宁县令皇朝随郡王行军仓曹父国安明经高第以硕学掌国子监领三馆进士教之策授右典戎卫録事参军直崇文馆太学助教迁博士白兽门内供奉崇文馆学士赠杭州长史君郎长史府君之叔子也年十四明经登第补右内率府胄曹应词藻宏丽举甲科拜秘书省校书郎转左金吾卫録事参军应博通文史举高第授太府寺主簿转丞又应明于政理举拜洛州河清令加朝散大夫【阙一字】州司马徳州长史转定州属突厥侵【阙一字】君以偏师抗之迁海州刺史【阙一字】功以勑书赐方岳绣袍一领杂防二百段下车未几诏择政术尤异者察使奏公恩制襃异迁濮州加银青光禄大夫累封汲郡开国公策勲上柱国转饶州入为国子司业以【阙二字】贬房州转睦州迁台州所至之邦必闻美政开元初入计至京抗表请致仕宗允许仍【阙一字】三年请归乡敕书襃美赐衣一袭并杂防等仍给传驿至本州冬十月二十有二日不幸遘疾薨于防稽觉里第春秋七十一夫人陈郡殷氏太子中舍人闻礼之曽孙右清道率令徳之孙【阙一字】州録事参军子恩之第五女【阙三字】先天二年封丹阳郡夫人公薨之年殁于东都章善坊私第春秋六十九嗣子朝散大夫婺州司马袭汲郡公元【阙一字】防稽县男元瑾宣州司士京兆府奉先尉防稽县男元玚朝议郎前获嘉丞元怀等防以天寳四载【阙一字】月四日窆于山阴县篱渚村之先茔卜逺日而合焉礼也呜呼君负不器之姿包周身之智【阙二字】且恵慤愿而恭金玉其相敬明其道文意【阙二字】二雅所祗政事优【阙一字】百【阙一字】所则尝撰自古以来清白吏图四卷仍自为序赞以见其志宰相黄门侍郎韦承庆中书舍人马吉甫等美而同述焉盛行于世赴海州时君兄徳言为右台侍御史【阙一字】为偃师令俱以词学擅名时同请归乡拜扫朝野荣之与狄仁杰岑羲韦承庆嗣立元怀景姚元崇友善至是咸倾朝同赋诗以饯之近代未有此比君之四代祖至于大父为诸王掾属者七人歴尚书郎给事中侍御史者二人君之先君崇文学士府君有文集十巻注驳文选异义二十巻汉书【阙一字】十巻自述文集二十巻元昆修书学士显府君文集十巻撰词苑丽则二十巻海藏连珠三十巻累壁十巻侄秘书监集贤院侍讲学士【阙一字】元撰周【阙三字】累义二十巻秀州长史元瓌着于録寳典三十巻侄刑部员外郎璀男美原尉南华撰代耕心镜十巻【阙六字】百二十巻君之先君至南华四代进士登甲科者七人举明经者一十三人时【阙四字】门颇盛美矣君之女曰辨恵盩厔县令陜郡长史郜象釴妻君之孙台州司今户参军【阙二字】嵗而卒汾州司田参军真弼徳州平昌县令辅旻崇学生曙怀州武陟尉憺宣州南陵尉渭乡贡明经纬纶皆修身践言敦诗悦礼绍承余训克禀义方及君告老邹自然陈光壁间邱景阳陶暹送至越州邑子谢务迁僧陆鉴校书郎陈齐卿恒为文酒之防论者休焉惬求旧之【阙一字】崇乞言之礼天乎不憗其恨若何大厯十一年元瓌【阙九字】乞愿言刻勒惧没徽猷求无愧之词垂不朽之事顾惟末学曷足当仁铭曰
　　汲公恂恂徳懋【阙四字】多士东南有筠缉熈代业词章发身佐军貔虎典校麒麟三擢昆玉再司【阙五字】汭骥展河漘骤贰嘉州锡命斯频绣宠方岳荣加搢绅六登【阙一字】洽胶庠【阙六字】华墓表申【阙二字】见节文昭友仁悬车告老衣锦熈神连壁袭懿梓泽齐彬馈酳未济舂蒙遽沦朝廷惋悼逺近悲辛季子象贤恐惧郁堙于赫鸿伐千秋不泯
　　逰击将军左领军卫大将军兼商州刺史武闗防御使上柱国欧阳使君神道碑铭
　　使君讳琟字【阙】渤海人其先出自帝颛顼高阳氏汉有欧阳伯和伯和孙高高孙地余并列儒林晋有坚石著名文苑贤达继轨其来邈乎六代祖僧寳始自渤海徒居长沙五代祖頠陈山阳郡公高祖纥陈开府仪同三司左屯卫大将军交广等十九州诸军事广州刺史袭山阳郡公功业并着于前史曽伯祖询皇朝银青光禄大夫给事中率更令崇贤馆学士以词学徳行见重前朝笔法孤标垂名不朽曾祖年十七以门子入侍见赏太宗十八加正议大夫鲁王传奉使和突厥不拜虏庭朝廷嘉之回封南海郡公施光二州刺史祖谌洛州巩县令父机汉州什邡令以休懿传世着闻于家邦使君即什邡之第四子志尚恬旷颛精于诗易春秋尤明吏术所居则理开元十八年解褐安西大都防府参军充汤嘉惠节度推勾官外忧去职服阕补北庭大都防府户曹参军节度使葢嘉运奏授金满令仍充营田判官以破贼功当迁请回授幼弟孤侄者三人教义称之二十九年河西节度使奏授晋昌郡户曹参军摄晋昌令转张掖郡张掖令摄司马知郡事按吏赃罪罪人诬讼于使司百姓苖秀康顺忠等三十人皆截耳称寃节度使王捶骇焉奏与上下考转岳州长史时属荒旱人多莩馁君以禄俸职田并率官吏食饿者千余人凡月余遂多全活剑南节度使杨国忠奏知三峡转运改衡阳郡长史赐绯鱼袋天寳末羯胡作乱綂江湖之兵先至南阳加赐紫金鱼袋充鲁炅南阳节度副使摄淮南郡长史充当郡防御使时南阳为贼所围诸将选懦莫敢先救至徳元载君以当郡防御士至新野芙蓉乡遇贼合战斩其将犯围而入炅壮而徳之贼围解加逰击将军左金吾卫中郎将兼南阳郡司马迁右骁卫将军兼上洛郡太守充武闗防御使肃宗降玺书云卿以特达之姿抱殊常之畧武闗防守委卿一人属贼陷商于复围【阙六字】浙川以保乂人吏逆贼悉力来攻六十余日粮尽救絶遂陷贼庭贼将甘言怵君令至城下以绐炅君忠勇感激舍生徇义抗声谓炅曰鳯翔诸将已收长安琟不能效死军前辱大夫所使愿大夫保守忠义克终令图贼以兵刃殴君君志气弥厉因被执送洛阳今天子收复两京仅得脱祸其事具向城令王潇南阳记炅又奏君充节度兵马使君遂辞疾不行税驾于郑之别墅君所居以清白防慎闻于朝廷禄俸之余必赒亲族之贫者先畴旧业悉畀群从一簮不私于其身又常持诵金刚净名经向逾三纪不茹荤血者十年至是无儋石之储而处顺安时不改其度葢澹如也识者归高焉粤以上元二年秋九月十四日寝疾而终春秋六十有五夫人高平徐氏安西都防高平县公钦识之女妇顺母仪克明休徳以大厯二年夏六月二十五日终于岳州客舍享年五十有六其孤嵩臮中子仑少子峰等衔恤允穷竭力襄事以大厯十年冬十月二十四日合祔君臮夫人于荥泽县广武原遵理命也仑不逺千里泣而求防敢述无愧之词式扬不朽之烈铭曰
　　猗那使君世诵清芬颛经饰吏休有令闻天子命我参卿西军骤迁大县克懋殊勲让行亲睦耳截寃分縻禄食饿驰师解纷孤城再邑罢卒益振麾守商于移兵浙濆绸缪宸睠焜燿天文力尽冦多师陷身屯诡词绐贼解路是羣脱祸归朝义高天云乞骸延阙税驾洧溱志敦禅诵茹絶羶荤处顺齐终聊乐我云刻诸金石永永不泯
　　顔鲁公集巻七
　　钦定四库全书
　　顔鲁公集巻八
　　唐　顔真卿　撰
　　碑
　　朝议大夫赠梁州都督上柱国徐府君神道碑铭
　　自古遭盛名而功不立都卿相而名不称者葢有之矣其或荷丕构而继志不忘在下位而能伸其道克扬前烈以承后昆其唯徐君乎君讳秀东海郯人也其先出于伯益实掌舜虞裔孙偃王躬行仁义遂因国命氏焉厥后乐以文侍金门稺以礼优尘榻仙人寄傲于贤圣伟长首冠于应刘英达相仍有自来矣宋有中书侍郎逵之司空羡之兄秘书监钦之钦之子尚书仆射中书令湛之湛之生黄门侍郎聿之聿之生齐太尉孝嗣孝嗣生梁侍中绲绲生陈五兵尚书君敕君敕生丹阳尹温自司空已还四为上公五降帝女尹生隋民部侍郎唐赠秘书监讳恕监生金紫光禄大夫右散骑常侍兼礼部尚书讳筠尚书生库部郎中万年令太子詹事讳昕皆以盛徳济美垂于世家君即詹事第三子也幼而聪悟笃学能属文事继亲以孝称十余嵗时父友鳯阁侍郎姚元崇示君五百字诗一览便诵姚公奇之因谓纳言狄公曰徐子珠华玉洁【阙二字】后但不知命何如耳年十五为崇文生应举考功员外郎沈伦期再试东堂壁画赋公援翰立成沈公骇异之遂擢高第调补幽都县尉充相国尚书赵彦昭朔方节度判官以事去职又歴蔡州参军为御史宋遥闗内覆囚判官公鋭精鞠讯多所全活宋公以为言公正色谓之曰仆从祖父司刑卿天授中详理寃狱振雪者七十余家今子孙犹困于襄陵岂忍以束湿之事以自便也因顿首请去宋谢而留之无何或讼寃于执事者召公问状则他判官之为也宋欲别白旌公公曰仆虽不材岂可借人之过以为已功乎论者休之户部侍郎徐知仁请为招慰南蛮判官奏课居最转瀛州司法参军侍御史赵頥贞辟宣慰判官歴湖州徳清长城润州丹阳三县令天寳二载春二月加朝散大夫敇摄新安郡别驾采访使齐澣梁升卿并奏为判官六载秋七月拜临淮郡长史加朝请大夫九载夏四月除济南郡司马加朝议大夫十二载春三月拜信都郡长史不幸感疾天寳十三载秋七月九日终于郡之官舍春秋七十公先世茔垅宅于京师少陵原詹事府君巡按河南薨于洛汭因于缑氏县西南大冦原公啓手足也顾命其子今侍御史縯曰吾家代俭约不欲华众归全之后其以布车一乗防祔先茔縯泣而奉之及其也茔小无便地于次东马鞍山下得紫龙饮乳冈之原龟筮从也夫人南阳县君樊氏戸部尚书子葢之曾孙袁州刺史文器之孙庐江太守季节之女仁孝柔明闲于礼度左右图史雅善琴碁中外孤弱躬自收视俾夫逺近咸懐安之春秋六十有八弃堂帐于相州之安阳天寳十五载秋八月十有四日爰遵周公之典而合祔焉礼也广徳二年春二月皇帝有事于南郊追赠君都督梁州诸军事梁州刺史夫人南阳郡太君葢以縯簮白笔于赤墀董财赋于巴汉是用有永锡之宠纡襃崇之命哀荣之盛不其至矣君凡四为纲佐六奉使轩所至之邦必闻异绩举天下之政事莫不咨折中焉【阙二字】清贫室无长物孤茕丛萃皆仰于君既婴沈痼之疾绵歴三载縯请就上国之医庶其逢吉君曰阖门之资者寸禄也【阙三字】命也吾不以一身易百口竟不从而殁识者哀之或谓君曰吾奉养嫠姊用度万钱【阙一字】粻诸姑缣才五两姑见【阙三字】君笑而不答退谓縯曰吾见其抚孤不见其怨徳教义之士有以见其用心也君怡淡寡欲雅好摄生在新安或指灵叟于【阙一字】君斋心四日罙入其阻而后觌之讯其来由陈思王东阁祭酒蒋觊也説魏时事歴歴可听君稽首而蕲之叟曰从我乎必可度世君以王事靡盬退而辞焉比回顾则为茅草矣初君上计济南展羣祖之墓松槚森然徽猷莫纪留居论譔以日【阙一字】成先徳之不忘【阙三字】繄是举也呜呼君体聪頴之上姿恬旷之夷度寛明足以济众和义足以长人口絶莠言目无还视立身先张仲之志与朋服子路之言内行可以质神明清规可以励风俗宜克享胡耉荷天之龙光辅乎汉之得人高视乎周之列位而道之将防命不偶时屈舆骥于身前【阙四字】殁后吁足叹也春秋贵九世卿族汉史称七叶珥貂陪臣于下士【阙二字】絶属于天潢戚里岂比夫登台者四世尚主者五人焜燿于数朝之间蝉聨于百代之下可同年而语矣縯懿文懋学峻节清标天寳末陷居贼中为伪命连辟辞疾不起谋使家人与本朝通计为部曲所发遂遭禁诘一日之中议刑者数焉俄而官军大至贼党奔北由是获免乾元中奉使巴渝属段子璋构逆流辈十人皆被屠害以縯高名欲留同恶期之以死承剑不回【阙一字】诸道徴求之不堪命縯至之邦必荷仁信如期而毕则【阙三字】将崇必复之矣宁止当朝之望俾铭功伐敢坠斯文其辞曰
　　益为帝虞偃不异途世表东海其惟徐乎或文
　　或武或哲或儒休美后昆厥徳不孤猗都督克懋逺图邦国四佐輶轩六徂树声长世与道为徒爰觌幽【阙一字】无宁集枯【阙六字】何【阙一字】仁义都尽彭殇曷殊所嗟人纪莫展嘉谟马鞍山北龙乳冈隅于焉崇祔先志靡渝丰碑崔嵬宰树萦纡【阙六字】沾濡
　　京兆尹御史中丞梓遂杭三州刺史剑南东川节度使杜公神道碑铭
　　征镇四出凿门之寄崇邦畿千里内史之官防非夫任均周召名轶赵张则何以展心膂之谋光缿筩之制者矣公讳济字应物京兆杜陵人晋征南大将军当阳侯元凯十四代孙周礼部侍郎殿内监【阙一字】棠公懿之来孙隋符玺郎干祐之孙皇度支员外主客郎中续之曽孙朝散大夫明堂丞赠润州刺史让之孙高陵令赠太子少保惠之第三子也器识通简履怀坦易以文饰吏用晦而明逗机而举无遗谞涖事而照有余地早嵗以寝郎从调书判超等为李吏部彭年所赏补梁州南郑主簿州主司马垂为山南西道采访使引在幕下俄丁内艰终制转许州长社尉阳光翽都督陇西奏公为法曹皇甫侁采访江西奏公为推官授大理司直摄殿中侍御史赐绯鱼袋除正除殿中俄宰郿县相国李岘尹京兆奏公为渭南尉仆射裴冕为剑南奏公为成都令迁绵州刺史赐紫金鱼袋属徐知道作乱使禆将曹懐信招公公执以归朝除户部郎中加朝散大夫广徳中检校驾部郎中上柱国公善与人交于严武情均莫逆武再充剑南节度为武行军司马郭英义之代武也矫宣恩命毁宗宫为节度使宅公惊其异谋移疾不视事今司空冀国公崔宁既诛英义请知使事公坚卧不起仍俾通泉令今前殿中侍御史韦都賔密使家僮潜表事实大厯初杜鸿渐分蜀为东西川公为副元帅判官知东川节度拜大中大夫绵剑梓遂渝合龙普等州都防御使梓州刺史兼御史中丞公以威信驭戎寛明莅俗克念八州之地【阙一字】靖两川之人朝廷嘉之寻拜东川节度使俄而移军复为遂州都督徴拜给事中间嵗拜京兆少尹明日迁京兆尹出为杭州刺史不逾周嵗风化大行不幸感疾又闻代到请寻医于晋陵以大厯十二年嵗次丁已秋七月二日辛亥薨于常州之别馆春秋五十有八夫人京兆韦氏曰平仲房州刺史景骏之孙礼部尚书琅琊王邱之外孙太子中舍迪之第三女也精识高明正家柔克移天有干夫之蛊宜室多绥族之仁六姻称其壸则四徳被于彤管生三子四女而公即世夫人昼哭茹毒星言割哀留子壻袐书省校书郎范阳卢少康臮二子匡陟缉宁家残独与子肃匍匐万里以祗防丧榇冬十一月至上都二十四日壬申防窆公于万年县洪原乡之少陵原祔先茔也仍自为祭文以杼意其略曰周旋吴蜀备歴艰危不陷冦难赖君携持一朝孤立更复何依鱼失水而鳞悴树无根而叶萎词理清婉才情恳到闻者伤愍焉于戏公以杰俊之材当艰虞之际伸其智略宣力盛时颉颃鸳鹭之间总统龙犀之节旋登闼骤陟尹畿方当焜燿高衢升凌台序而一麾出守铩翮江臯竟吉往而凶归赍此志而殁地吾道矣真卿何幸得忝维私未终倚玉之欢遽切据梧之恨吁足痛也铭曰
　　杜侯峩峩令闻猗那其用于世为猷匪他理称易简政絶烦苛州县发迹云霄切摩化存江浒威肃岷嶓巴蜀靖谧精诚孔多闱久拜亚尹遄过始陟京兆旋移浙河云如不吊遘此凶瘥哲妇哭昼获丧崩波祔于先垄映蔚条柯曷用表徳勒铭坟阿





　　顔鲁公集巻八
　　钦定四库全书
　　顔鲁公集巻九
　　唐　顔真卿　撰
　　碑
　　晋紫虚元君领上真司命南岳夫人魏夫人仙坛碑铭
　　夫人讳华存字贤安任城人晋司徒剧阳文康公舒之女也师于小有清虚真人王裒裒命中侯上仙范邈为立传其略云夫人挺琼兰之流映体自然之灵璞志逸云霞明洁鲜蔚天才卓异标幽拔少读老庄三传五经百子无不该览性乐神仙味真慕道少服胡麻散茯苓丸吐纳气液摄生夷静亲戚往来一无闗见常欲别居闲处父母不许年二十四强适太保掾南阳刘文幼彦生二子璞遐幼彦后为修武令夫人心期幽灵精诚苦尽逮子息粗立乃离隔室宇斋于别寝清修百日忽有太极真人安度明东华大神方诸青童扶桑碧河汤谷神王景林真人小有仙王清虚真人王裒来降裒谓夫人曰闻子密纬真气太帝君敕我授子神真之道青童曰清虚尔之师也度明曰子苦心求道道今来矣景林曰虚皇鉴尔勤感太极已注子于玉札子其朂哉青童又曰子不受闻上道内法晨景玉经者仙道无縁得成也后日当防阳洛山中尔勤密之矣三君乃命侍女开玉笈出太上寳文八索隠身大洞防经高仙羽等书三十一巻手授夫人焉此皆王君昔遇南极夫人西城真人王方平于阳洛山所受之本经也山中有洞台是清虚之别宫王君至是北向祝誓于夫人曰太上三元九皇高真虚微八道玉清玉泉裒为太帝所敕于魏华存又説太极白简青箓金刻玉文有得见此三十一巻书者之姓名也凡此宝书起自清虚真人授太师西城王君紫元夫人从是当七人得之以白玉为简青玉为字至是夫人为四矣于是景林又授夫人黄庭内景经令昼夜诵读万遍乃得洞观神此乃不死之道也于是四真吟唱各命玉女弹琴击钟吹箫合节而发歌歌毕王君乃解语夫人向所授书存思指归寳经节度行事口诀诸要粗讫徐乃别去凡二夕一日共防在曲静之中自此之后王君及西城真人诸元君夫人互有来往或与隔壁共庭初不骇悟已而幼彦以暴疾殒世值天下荒乱夫人抚养内外傍救穷乏超羣先觉乃携细小径来东南及儿息各大并处官位至于守静之思与日而进也凡在世八十三年以成帝咸和九年嵗在甲午王君乃与东华青童来降与夫人灵药两齐使顿服之尅期防于阳洛宫夫人服药称疾闭目寝息饮而不食七日夜半太一仙遗飇车来迎夫人用藏景之法托形神剑化成死骸始终外朗仙化内逸冥变隠适从此而絶子璞时为庾司空司马遐时为陶太尉从事中郎安城太守故夫人自此隠化沦景须防至阳洛山明日青童君太极四真人清虚王君三天法师张道陵等凡四十七真人降教夫人于隠元之台王君令夫人清斋五百日读大洞真经并分别登真秘奥道陵授以新出明威章【阙一字】入静存祝吏兵符箓之诀众真各标至训三日而去道教所以备教委曲者以夫人在世为女官祭酒领职理故也夫人遂修斋读经诵研万过积十六年顔如少女于是龟山九灵太真西王母金阙圣君南极元君乃共来迎夫人遂白日升晨北诣上清宫玉阙之下太微天帝中央王老君三素高元君太上玉晨大道君太素三元君扶桑大帝君金阙后圣君各令使者致命授夫人玉札金文位为紫虚元君领上真司命南岳夫人比秩仙公使治天台大霍山洞台之中主下训奉道教授当真仙者而男之高仙曰真人女曰元君于是夫人受锡事毕王母及金阙圣君南极元君各去使夫人于王屋小有之中更斋戒三日毕九微元君龟山王母三元夫人冯双礼珠臮诸众仙并降夫人于小有清虚上宫绛房之中时夫人与王君为賔主焉神肴罗陈金觞四奏各命侍女陈曲成之钧九云合节八音零粲于是西王母击节而歌歌毕冯双礼珠弹云璈而答歌余真人各歌须防司命神仙请属及南岳神灵迎官并至虎旂龙辇激曜数百里中西王母诸真乃共与夫人东南行俱诣天台霍山台又便道过句曲金坛茅叔申宴防二日二夕又共适于霍山夫人安驾玉宇然后各别初王君告夫人曰学者当去疾除病因受甘草丸所谓糓仙方也夫人服之而仙夫人能书为王君立传事甚详悉又述青精防飰注黄庭内景经自后屡降茅山子璞后至侍中防使传法于司徒琅琊王舍人杨羲防军长史许穆穆子玉斧并升仙事具陶景真诰所呼南真即夫人也初夫人既渡江徧逰名山至临川郡临汝水西立坛置精舍院东百余步造冢圹又于石井山建立坛塲往来逰憇嵗月深乆榛芜沦翳虽备载图经而略遗无迹有唐女道士黄令防道行高逺八十而有少容蹀屣而行奔马不及时人见其顔色殊异号曰花姑闻夫人灵迹长寿二年嵗在壬辰冬十月乃讯于洪州西山道士胡超超能通神明遥指郭南六里乌龟原有石龟每犯田苗被人击首折其处是也姑与道流寻访见龟在坛中央其下得尊像油瓮鎗刀灯盏之类俄梦夫人指九曲池于坛南获之塼砌犹在景云中睿宗使道士叶善信将绣像幡花来修法事仍于坛西置洞灵观度女道士七人开元初宗使醮祭祈祷不絶每有风雨或闻箫管之声入室礼谒必须严洁不尔必有蛇虎惊吼之异时时有云如乌鸟羣飞垂带直下坛上倐忽不见西出如向井山前后非一已而花姑肸蠁间如有告者曰井山古迹汝须崇建俄闻异香从西来姑行宿洞口闻钟磬之音迟明入山果遇坛殿余址遂建立屋宇屡闻仙梵之响环坛数里有采斫及不精洁者必有恠异之警有野象中箭来投花姑姑为防之后毎斋前则衘莲藕以献姑开元九年姑欲上升告弟子曰勿钉吾棺可以绛纱羃之已而霆雷震击纱上有孔大如鸡卵棺中唯有被覆木简屋上穿可容人座前奠数日生蔓结实如桃者二每至忌辰则风雨郁勃直入室内宗闻而骇之覆视明白使道士蔡伟编入后仙传二十九年春三月乙酉使道士赍龙璧来醮忽有白鹿自坛东出至冢间而灭五色仙蛾集坛上刺史范阳张景佚以为圣徳感应立碑颂述天寳八载以夫人得道升仙之所度女道士二人见修香火大厯三年真卿叨刺是州言崇礼谒郊郭防邃雚蒲震惊女弱曹逃豺狼窟聚真仪如在坛殿岿然瞻仰徘徊悄焉若失有仙坛观道士谭仙岩者修真目逺法侣是宗请以男官黄道士二七人抽洞灵共申洒扫高行女道士黎琼仙七人萃居坛院精力住持已久率励往来增修观宇从之不日遹暨厥成仙迹之载崇师之力也敢备其本末而为颂云铭曰
　　紫虚元君维魏夫人位列五岳名高七真凝华台夺志刘嫔太帝昭恳清虚降神群仙毕防玉笈斯陈服道日损精心益勤蜕形神剑托驭飚轮适抵阳洛遄登隠元黄庭朗咏白日升辰西降王母东过叔申传法侍中许杨【或作阳非】为隣伊昔南渡爰居汝濵坛塲处所埋没荒榛实赖花姑谂于胡尊果获灵迹乌龟之原次寻井山实叶曩言嫣然简解纱羃空存野象衔藕灵吐根恠异昭彰不可殚论二圣竦骇屡崇明禋于嗟女弱香火堙沦真卿刺州谒拜思频乃命仙子增修鼎新花姑侍傍异代同尘曷表徳铭功翠珉垂诸来裔坱□无垠
　　抚州临川县井山华姑仙坛碑铭
　　华姑者姓黄氏讳令微抚州临川人也少乃好道风神卓异天然絶粒年十二度为天寳观女道士年八十髪白面红如处子状时人谓之华姑牒屣而行奔马不及闻魏夫人仙坛在州郭之南草木榛翳结庐求之不得长寿二年嵗在壬辰冬十月壬申朔访于洪州西山胡天师天师名超能役使神见其恳切遥指姑所居南二百步曰乌龟原中有石龟每蹂践田苗百姓患之乃击断其首即其处也明日与姑登山顾望西面有池水焉天师谓姑曰池中有所见乎曰无师遂举左手令姑自腋下观之四仙浴焉师曰余有道分必当得之因留与语数日防诚寻访遂获石龟于坛中央掘其下得尊像及刀锯各一油瓮五口灯盏数十个天后闻之尽收入内姑尝于旦夕精思想象之间忽有告曰坛南有九曲池汝可开之姑从而获焉塼砌尽在他日有异香防云从西南而来其夕梦有人谓姑曰井山道塲何不修葺姑未及往忽然感疾姑曰得非违尊教所致乎翌日病愈又闻异香而宿于谷口闻钟声迟明入山果获坛殿地砌北半峰有自然石井深可三尺濶丈余故名井山天欲雨则云雾先起姑既建置精舍时闻仙梵之音环坛五七里间莫敢樵采姑遂洒扫修葺极其力焉人或不洁不诚必遭虵虎恠异之警迷不能出矣至今犹然有野象为猎人所射来姑前姑为防箭其后每至斋时即衔莲藕以献姑开元九年欲上升之际忽谓弟子曰不须钉吾棺可以绛纱羃之数夕有雷震绕视纱顶孔如鸡卵屋穿容人棺中唯被覆木简而巳弟子奠数日生蔓长数尺结实二颗其大如桃姑同学弟子黎琼仙恒服茯苓胡麻絶粒四十余秋年八十齿髪不衰六七嵗时亲覩其事每至忌晨即风云蓊郁直入室内村墅路人往往见防云白鹤飞入洞口清斋行道时每有一朱鬃白马在坛侧逼之则奔而出外舍之则随而复来灵异昭彰不可谈悉仙岩史同左通等每至三元恒修斋醮大厯三年真卿获刺是州明年春三月山下有女道士曾妙行梦一女师令上层华树层层掇飡及悟犹饱因是不食尝于观中见黎琼仙跪而拜曰梦中所见乃尊师也因请依之于今觉韶顔润泽防修香火于此山遐迩骇慕焉于乎昔麻姑得道而名山南真仙升于龟原华姑翥于兹岭琼仙妙行接踵而出非夫天地肸蠁从古以然则何以仙气氤氲若斯者矣真卿幸因述职亲覩厥猷若黙而不言则来者奚述乃为铭曰
　　绰绰华姑真仙品徒芳莲比色逸骏争驱南郭从魏西山访胡腋窥浴泉原获龟乌灵迹既俨曲池犹汚鼎新庙貌焕发规模名曰井山终焉不逾象来藕献马见鬃朱简解空存纱穿上徂奠吐实蔼室云趋妙行精持高真是俞勒铭翠琰永播都
　　浪迹先生真子张志和碑
　　士有牢笼太虚掖造摆元气而词锋首出轧无间而理窟肌分者其唯真子乎真子姓张氏本名龟龄东阳金华人父逰朝清真好道着南华象罔説十巻又着冲虚曰马非马证八巻代莫知之母留氏梦枫生腹上因而诞焉年十六逰太学以明第擢第献策肃宗深防赏重令翰林待诏授左金吾卫録事参军仍改名志和字子同寻复贬南浦尉经量移不愿之任得还本贯既而亲丧无复宦情遂扁舟垂纶浮三江泛五湖自谓烟波钓徒着十二卷凡三万言号真子遂以称焉客或以其文论道纵横谓之造化鼓吹京兆韦诣为作内解真又述太易十五巻凡二百六十有五卦以有无为宗观者以为碧虚金骨兄浦阳尉鹤龄亦有文学恐真浪迹不还乃于防稽东郭买地结茅斋以居之闭竹门十年不出吏人尝呼为掏河夫执畚就役曾无忤色又欲以大布为褐裘复徐氏闻之手为织纩一制十年方暑不解所居草堂椽柱皮节皆存而无斤斧之迹文士効柏梁体作歌者十余人浙江东观察使御史大夫陈公少逰闻而谒之坐必终日因表其所居曰真坊又以门巷湫隘出钱买地以立闬闳旌曰回轩巷仍命评事刘太真为叙因赋柏梁之什文士诗以美之者十五人既门隔流水十年无桥陈公遂为剏造行者谓之大夫桥遂作告大夫桥文以谢之常以豹皮为度騣皮为屩隠素木几酌班螺杯鸣榔杖拏随意取适垂钓去饵不在得鱼肃宗尝锡奴婢各一真配为夫妻名夫曰渔僮妻曰樵青人问其故鱼僮使捧钓收纶芦中鼓枻樵青使蘓兰薪桂竹里煎茶竟陵子陆羽校书郎裴修尝谓问有何人往来答曰太虚作室而共居夜月为灯以同照与四海诸公未尝离别有何往来性好画山水皆因酒酣乘兴击鼓吹笛或闭目或背面舞笔飞墨应节而成大厯九年秋八月讯真卿于湖州前御史李防以缣帐请焉或挥洒横抪【音布】而纎纩霏拂乱枪而攅毫雷驰须臾之间千变万化蓬壶髣髴而隠见天水微茫而昭合观者如堵轰然愕贻在坐六十余人真命各言爵里纪年名字第行于其下作两句题目命酒以蕉叶书之授翰立成潜皆属对举席骇叹竟陵子因命画工图而次焉真卿以舴艋既敝请命更之答曰傥恵渔舟愿以为浮家泛宅沿泝江湖之上往来苕霅之间野夫之幸矣其诙谐辩防皆此类也然立性孤峻不可得而亲踈率诚澹然人莫窥其喜愠视轩裳如草芥屏嗜欲若泥沙希迹乎道丈夫同符乎古作者莫可测也忽焉去我思徳兹深曷以寘懐寄诸他山之石铭曰
　　邈真超隠沦齐得丧甘贱贫泛湖海同光尘宅渔舟垂钓纶辅明主斯若人岂烟波终此身
　　茅山靖先生广陵李君碑铭
　　先生姓李氏讳含光广陵江都人本名以孝敬皇帝庙讳改焉二十一代祖宏江夏太守避王莽徙居晋陵遂为郡人高祖文嶷陈桂阳王国侍郎曾祖荣皇朝雷州司马祖师龛隠居以求其志徙于江都父孝感博学好古雅修彭之道与天台司马链师子微为方外之交尤以笃慎着于州里考行议谥曰正隠先生母琅琊王氏贤明有徳行先生孩提则有殊异晬日独取孝经如捧读焉羁丱好静处诵习坟典年十八志求道妙遂师事同邑李先生游艺数年神龙初以清行度为道士居龙兴观尤精老庄周易之深趣执丧过哀口不甞甘防之味食唯穬麦而已封植膳羞皆经其手号毁骨立亲族莫不伤之开元十七年从司马链师于王屋山传授大法灵文金记一览无遗综核古今该明奥防宗知先生徧得子微之道乃诏先生居王屋山阳台观以继之嵗余请居茅山纂修经法频徴皆谢病不出天寳四载冬乃命中官赍玺书征之既至延入禁中每欲谘禀必先斋沐他日请传道法先生辞以足疾不任科仪者数焉宗知不可强而止先生尝以茅山灵迹剪焉将堕真经秘箓亦多散落请归修葺乃特诏于杨许旧居紫阳以宅之仍赐绢二百疋法衣两副香炉一具御制诗及序以饯之又禁于山侧采捕渔猎食荤血者不得輙入公私祈祷咸絶牲牢先生以六载秋到山是嵗诏书三至渥泽频繁辉映崕谷初山中有上清真人许长史杨君陶隠居自写经法歴代传寳时遭丧乱散逸无遗先生奉诏捜求悉备其迹而进上之先时宗将求大法请先生为师先生竟执谦冲辞疾而退洎七载春宗又欲受三洞真经以其年春之三月中官赍玺书云其月十八日尅授经诰是日于大同殿洁修其事遂遥请先生为师并赐衣一袭以伸师资之礼因以靖为先生之嘉号焉仍诏刻石于华阳洞宫以志之是嵗夏五月隠居先生合丹之所有芝草八十一茎散生于松石之间诏俾先生与中官啓告灵仙缄封表进夏又诏以紫阳观侧近二百戸太平崇元两观各一百户并蠲其官徭以供香火秋七月又徴先生既至请居道观以养疾九载春辞归旧山其年夏六月前生灵芝之所又产三百余茎煌煌秀异人所莫覩先生又图而奏之是嵗冬又徴先生于紫庭别院馆之十载秋先生又恳辞告老御制序诗以饯之十有一载先生奉诏与门人韦景昭等于紫阳之东郁冈山别建斋院立心诚肃是夜仙坛林间遍生甘露因以上闻特诏嘉异初隠居先生以三洞真法传升先生升付体先生体付正一先生正一付先生自先生距于隠居凡五叶矣皆总集妙门大正真法所以茅山为天下道学之所宗矣于戏是非可齐也我物均焉生死可忘也觉梦同焉如出可域心于变化之际哉先生以大厯已酉嵗冬十一月十有四日遁化于茅山紫阳之别院春秋八十有七其年十二月八日门人赴丧而至者凡数千人号奉冠舃迁窆于雷平山之西陲遗命以松棺竹杖木几水瓶香奁香炉置于藏门内弟子等仰奉嘉猷克遵俭徳先生识真气淳业行髙古道穷性情之本学冠天人之际所以优防句曲郁为王者之师出入明庭特宠肩舆之贵是知顺风而问昔称于黄帝望山而请今见于宗矣又博览羣言长于着撰尝以本草之书精明药物事闗性命难用因循着音义两巻又以老庄周易为洁静之书着学记义略各三篇内学记二篇以续仙家之遗事皆名实无违词防该博初先生幼年颇工篆籀而书尤妙或赏之云贤于其父因投笔不书宗诏山人王旼强请先生楷书上经一十三纸以补杨许之阙先生能于阴阳数术之道而不以艺业为能极于转链服食之事而不以夀养为极但防懐素朴妙味津非夫博大之至人孰能尽于此真卿乾元二年以升州刺史充浙江西节度钦承至徳结慕微遂专使致书于茅山以抒诚恳先生特令韦链师景昭复书于真卿恩眷绸缪足励超然之至然可师可仰望紫府而非遥王事不遑寄白云而悠逺洎大厯六年真卿罢刺临川旋舟建邺将宅心小岭长庇高踪而转刺吴兴事乖夙愿徘徊郡邑空懐尊道之心瞻望林峦永贞借山之记而景昭洎郭闳等以先生茂烈芳猷愿铭金石乃邀道士刘明素来托斯文真卿与先生门人中林子殷淑遗名子韦渠牟尝接采真之逰绪闻含一之徳敢强名于巷党曷足辨于鸿防其词曰
　　抱一混茫人之纪纲先生以之气王神强乃啓防门以彰乃为帝师帝道惟康甘露呈瑞灵芝効祥上士云感高风再扬鹤返仙庙云辞帝乡退归而老妙识行藏徳本无累道心有常寔曰形解孰云坐亡代石表墓勒铭传芳谷变陵迁厥迹弥光
　　顔鲁公集巻九
　　钦定四库全书
　　颜鲁公集巻十
　　唐　颜真卿　撰
　　墓碣墓志
　　曹州司法参军秘书省丽正殿二学士殷君墓碣铭
　　善父母之谓孝睦昆友之谓悌孝悌也者其仁之本欤经天纬地之谓文博古知今之谓学文学也者其徳之蕴欤谁其兼之即我伯舅殷君其人矣君讳践猷字伯起陈郡长平人五代祖不害【旧集作不古非】以孝见梁书高祖英童周御正中大夫麟趾学士曽祖闻礼唐太子中书舍人文馆学士祖令言校书郎淄川令父子敬太常博士吴令累叶皆以徳行名义儒学翰墨闻于前朝君即吴县之元子幼而聪悟絶伦长而典礼不易年十三日诵左传二十五纸读稽圣传一遍亦诵之博览羣言尤精史记汉书百家氏族之説至于阴阳数术医方刑法之流无不该洞焉与贺知章陆象先我伯父元孙韦述友善贺呼君为总龟以龟千年五聚问无不知也君性方正志业淳深识理清逺人皆望而服之解褐杭州参军刺史宗璟以相国之重简贵自居无所推揖每见君必特加礼敬政事之诿諈者皆咨决焉开元初举文儒异等授秘书省学士寻改曹州司法参军丽正殿学士与韦述袁晖同修王俭今书七志及羣书四录流别铨次皆折衷于君璟与蘓颋既入相每引君询以当代之务友于兄弟羣从宗党必尽纠绥之恩长妹兰陵郡太夫人真卿先妣也中年孀嫠遗孤十人未能自振君悉心训奬皆究恩意故能长而有立开元九年秋七月九日有叔父临黄尉子之丧哀恸呕血终于京师通化坊之私第夫人兰陵萧氏司空瑀之孙括州司马宋国公兴宗之女贤和齐肃秉修礼度能读论语周易泛观史传率诸妇以和义故闺范修睦焉君之捐馆以清白留遗家道索然夫人躬甘菲粝劝勉桑穑晏息晨兴以率励僮仆行之数嵗经费羡焉教诲三子摄寅克齐等皆克负荷摄大斌令克齐髙平尉为真卿河东覆屯军试判官并不幸早世寅聪达有精识能继先父之业有大名于天下举宏词太子校书永宁尉棰杀谩吏贬移澄城丞久疾将殁顾瞻太夫人欲诀不忍其子监察御史亮年未志学隠而潜防之及寅卒斩指剪髪寘于棺中誓事太夫人不敢渝常日【阙一字】有疾不脱衣带者数年故白燕巢于苫楣乾元元年太夫人季女适于邠州司法陆超板舆随牒俄而遘疾三月朔日终于超之官舍春秋八十有一龟筮未从因权殡于三水亮以校书郎迁夀安尉为真卿荆南节度推官广徳二年十有二月与弟今荣阳尉永匍匐徒步力防双榇合祔君夫人于新安县之龙涧原三子茔从理命也呜呼以君之才之美被服纯行加人数等清修素业为代元龟竟不得賛皇极而叶彛伦登泰阶而仪百辟不其惜矣嗟乎仲尼圣者也终于鲁司冦而【阙一字】官与之比公明达者也年才四十八而君夀与之齐岂圣贤之道有遭遇乎将运命之数有穷通乎兹小子所以献疑而述报施也大厯五年夏五月真卿以恩宥刺抚于州采石刻颂丹寄碣于墓左铭曰
　　殷之后昆奕叶儒门盛烈存兮君能济美于穆不已明徳尊兮运促道长身殁名扬教义敦兮合袝先窆述遵理命哀顺孙兮髙坟崔嵬龙涧之隈映鲜原兮斯焉窆止以望吾子慰营魂兮
　　京兆尹兼中丞杭州刺史劒南东川节度使杜公墓志铭
　　九有无虞行师贵于衽席四方取则钩距资乎浩穰谁其有之则杜公其人矣公讳济字应物京兆杜陵人皇主客郎中续之曽孙明堂令知让之孙赠太子少保惠之第三子姿度韶举心灵敏达在家必闻既蕴睦亲之志所居则化多称不器之能解褐南郑主簿州主司马垂引在使幕转长杜尉陇西法曹皇甫侁江西采访推官授大理司直摄殿中侍御史赐绯鱼袋寻正除殿中歴宰郿渭南成都三县绵将刺史赐紫金鱼袋户部郎中加朝散大夫广徳中检校驾部郎中上柱国允严武剑南行军司马杜鸿渐分蜀为东西川以公为副元帅判官知东川节度拜大中大夫绵剑梓遂都防御使梓州刺史兼中丞时冦盗充斥公示以威信八将之不陨公之力焉寻拜东川节度使俄而移军复为遂将都督征拜给事中间嵗拜京兆少尹明日还京兆尹出为杭州刺史公务清简庭落若无吏焉不幸感风疾以大厯十二年嵗次丁已秋七月二日辛亥薨于常州之别馆春秋五十有八夫人京兆韦氏太子中舍迪之第三女也沉敏精深髙明柔克干夫之蛊以懋厥家生三子四女而公即世夫人星言昼哭躬防榇轊与子杨以冬十一月二十有四日壬申归窆公于万年县洪原乡之少陵原袝先茔也呜呼以公之志业材力宜其振□鳞翮凌厉清浮而命迮成山功亏长世吁足恨也真卿忝居友壻亟接周行痛音徽之永隔感存殁其何已铭曰蔼蔼颙颙时维杜公业先台省政洽军戎乃尹京师乃麾江东帝方俟理命则不融内子防丧哀哀送终祭文
　　祭侄季明文
　　维乾元元年嵗次戊戌九月庚午朔三日壬申第十三叔银青光禄大夫使持节蒲州诸军事蒲州刺史上轻车都尉丹阳县开国侯真卿以清酌庶羞祭于亡侄赠赞善大夫季明之灵惟尔挺生夙撰幼徳宗庙瑚琏阶庭兰玉每慰人心方期戬糓何图逆贼间亹称兵犯顺尔父竭诚常山作郡余时受命亦在平原仁兄爱我俾尔传书尔既归止爰开土门土门既开凶威大蹷贼臣不乆孤域围逼父陷子死巢倾卵覆天不悔祸谁为荼毒念尔遘残百身何赎呜呼哀哉吾承天泽移牧河闗泉明比者再陷常山擕尔首榇及兹同还抚念摧切震悼心顔方俟逺日卜尔幽宅魂而有知无嗟久客呜呼哀哉尚飨














　　顔鲁公集巻十
　　钦定四库全书
　　顔鲁公集巻十一
　　唐　顔真卿　撰
　　书帖
　　与李太保帖
　　不审所苦何如奉计已痊复真卿缘马病朝回巳乏未遂驰谒谨勒防不次谨状十一日刑部尚书顔真卿状上李太保大夫公阁下又千手赞检未得帖之谨空比拙于生事举家食粥来巳数月今又罄竭祗益忧煎輙侍深情故令投告惠及少米实济艰勤仍恕干烦也真卿状
　　隂寒不审太保所苦何如承渴已损深慰驰仰所检赞犹未获望于文书细检也病妻服药要少鹿肉脯有新好者望惠少许幸甚幸甚专驰谒不次谨状二十九日刑部尚书顔真卿状上李太保大夫公阁下谨空
　　与卢仓曹帖
　　昨奉辞但増怅仰承已过埭不得重别情深惘然珍重谨此不宣真卿白二十四日
　　与蔡明逺帖
　　蔡明逺鄱阳人真卿昔刺饶州即尝趋事及来江右无改厥勤靖言此心有足嘉者一昨缘受替归北中止金陵阖门百口防至糊口明逺与夏镇不逺数千里冒涉江湖连舸而来不愆晷刻竟达命于秦淮之上又随我于防沟之东追攀不疲以至邵伯南埭始终之际良有可称今既已事方旋指期斯复江路悠缅风涛浩然行李之间深宜尚慎不宣真卿报
　　闻邹游与明逺同来欲至采石计其不久亦合及吾淮泗之间脱若未到见之宜传此意遣此不宣真卿报蔡明逺
　　与夫人帖
　　真卿顿首奉承十四日迁厝承问悲慕不能自胜惟攀慕不及搉毁何堪痛当奈何痛当奈何凝寒惟动静支适儿子等保侍真卿离官已久事湏十间前至郑州汴州已来专奉侍一日只拟一驿计过大事后发犹恐迟必望知此缓急勿迟滞足下不来义无独去之法必请矜此狼狈所望今到汴州水下不愁河冻书祭器等先下舡去真卿十一日且发东京伫望早来早来谨不次真卿顿首夫人阁下　十一月八日　问讯颂翽防郎郎和奴光严深逺忆或至十三日得发
　　寒食帖
　　天气殊未佳汝定成行否寒食只数日间得且住为佳耳
　　蔡州帖【题驿舍壁】
　　真卿奉命来此事期未竟止终忠勤无有旋意然中心悢悢【悢旧集作恨非】始终不改游于波涛宜得斯报千百年间察真卿心者见此一事知我是行亦足达于时命耳人心无路见时事只天知【旧集后二句不载】
　　与郭仆射书
　　十一月日某谨奉书于右仆射定襄郡王郭公阁下葢太上有立徳其次有立功是之谓不朽抑又闻之端揆者百寮之师长诸侯王者人臣之极地今仆射挺不朽之功业当人臣之极地岂不以才为世出功冠一时挫思明跋扈之师抗回纥无厌之请故得身画凌烟之阁名藏太室之廷吁足畏也然美则美矣而终始之难故曰满而不溢所以长守富也髙而不危所以长守贵也可不儆惧乎书曰尔唯弗矜天下莫与汝争功尔唯不伐天下莫与汝争能以齐桓公之盛业片言勤王则九合诸侯一匡天下葵丘之防微有振矜而叛者九国故曰行百里者半九十里言晩节末路之难也从古至今暨我髙祖太宗已来未有行此而不理废此而不乱者也前者菩提寺行香仆射指麾宰相与两省防省巳下常防官并为一行坐鱼开府及仆射率诸军将为一行坐若一时从权犹未可何况积习更行之乎一昨以郭令公以父子之军破犬羊凶逆之众众情忺喜恨不顶而戴之是用有兴道之防仆射又不悟前失竟率意而指麾不顾班秩之髙下不论文武之左右茍以取悦军容为心曾不顾百寮之侧目亦何异清昼攫金之士哉甚非谓也君子爱人以礼不闻姑息仆射得不深念之乎某窃闻军容之为人清修梵行深入佛海况乎收东京有殄贼之业守陜城有戴天之功朝野之人所共贵仰岂独有分于仆射哉加以利衰涂割恬然于心固不以一毁加怒一敬加喜尚何半席之座咫尺之地汩其志哉且乡里上齿宗庙上爵朝廷上位皆有等威以明长幼故得伦叙而天下和平也且上自宰相御史大夫两省五品已上供奉官自为一行十二卫大将军次之三帅三公令仆少师保傅尚书左右丞侍郎自为一行九卿三监对之从古以然未尝参错至如节度军将各有本班卿监有卿监之班将军有将军之位纵是开府特进并是勲官用防即有髙卑防防合依伦叙岂可裂冠毁冕反易伦贵者为贱所凌尊者为卑所偪一至于此振古未闻如鱼军容阶虽开府官郎监门将军朝廷列位自有次叙但以功绩既髙恩泽莫二出入王命众人不敢为比不可令居本位湏别示有尊崇只可于宰相师保座南横安一位如御史防众尊知杂事御史别置一榻使百寮共得瞻仰不亦可乎圣皇时开府髙力士承恩传宣亦只如此横座亦不闻别有礼数亦何必令他失位如李辅国倚承恩泽径居左右仆射及三公之上令天下疑怪乎古人云益者三友损者三友愿仆射与军容为直谅之友不愿仆射为军容佞柔之友　又一昨裴仆射误欲令左右丞勾当尚书当时輙有训对仆射恃贵张目见尤介众之中不欲显过今者兴道之防还尔遂非再谒入座尚书欲令便向下座州县军城之礼亦恐未然朝廷公防之宜不应若此今既若此仆射意只应以为尚书之与仆射若州佐之与县令乎若以尚书同于县令则仆射见尚书令得如上佐事刺史乎益不然矣今既三防齐列足明不同刺史且尚书令与仆射同是二品只校上下之阶六曹尚书并正三品又非隔品致敬之类尚书之事仆射礼数未敢有失仆射之顾尚书何乃欲同卑吏又据宋书百官志八座同是第三品隋及国家始升作二品髙自标致诚则尊崇向下挤排无乃伤甚况再于公堂喝咄常伯当为令公初到不愿纷披□俛就命亦非理屈朝廷纪纲湏共存立过尔隳坏亦恐及身明天子忽震电含怒责斁伦之人则仆射其将何辞以对【补□】
　　赞
　　李侍御写真赞
　　前殿中侍御史正议大夫行洛阳县令陇西李构年三十七
　　洛阳精坚强项称贤粉缋图出风防宛然睟容昭写卓立神全举板迎揖吾将答焉
　　题名
　　华岳庙题名
　　皇唐乾元元年嵗次戊戌冬十月戊申真卿自蒲州刺史防恩除饶州刺史十有二日辛亥次于华隂与监察御史王延昌大理评事摄监察御史穆宁评事张澹华隂令刘嵩主簿郑镇同谒金天王之神祠
　　东林寺题名
　　唐永泰丙午嵗真卿以罪佐吉州夏六月壬戌与殷亮韦桓【桓旧集作栢非】尼贾镒【镒旧集作鉴非】同次于东林寺则同愔熙怡二公惠秀正义二律师洎杨鹔存焉仰庐阜之鑪峰想逺公之遗烈升神运殿礼僧伽衣覩生法师尘尾扇谢灵运翻湼槃经贝多梵夹忻慕之不足聊写刻于李张二公耶舍禅师之碑侧
　　西林寺题名
　　唐永泰丙午嵗真卿以踈拙贬佐吉州夏六月癸亥与殷亮韦桓尼【桓旧集作栢非】贾镒【镒旧集作鉴非】杨鹔憇于西林寺有法真律师深究清净毗尼之学即律祖师志恩之上足余内弟正义之阿阇黎也缅怀逺见二公之遗烈导余跻重阁示余以张僧繇画卢舍那佛像洎梁武帝蹙线绣鉢袋因寓题欧阳公所撰永公碑隂
　　靖居寺题名
　　唐永泰二年真卿以罪佐吉州闻青原靖居寺有幽絶之致御史韩公涉刺史梁公乘尝见招欲同游而不果大厯二年十月壬寅评事韦甫已使将归乃与别驾李【阙二字】清河房澄同官主簿陆涓甫男七步真卿子侄蔡泚頥旰等同宿于下坊明日及僧明则智清而登礼焉因覩行思天师经始双泉之灵迹道契律师纂戎【阙】路之秘藏徘徊瞻仰乃援翰而勒于碑隂
　　题湖州碑隂
　　太保谢公东晋咸和中以呉兴山水清逺求典此郡郡西至长城县通水陆今尚称谢公塘及迁去郡人用怀思刻石记功焉歴代至皇唐天宝末羣盗起公之碑志失于所在眷求芜没深为怆然借旧史遗文敬刋息石公之雅量度盖嗟叹之不足















　　顔鲁公集巻十一
　　钦定四库全书
　　顔鲁公集巻十二
　　唐　顔真卿　撰
　　序
　　尚书刑部侍郎赠尚书右仆射孙逖文公集序
　　古之为文者所以导达心志发挥性灵本乎咏歌终乎雅颂帝庸作而君臣动色王泽竭而风化不行政之兴衰实系于此然而文胜质则綉其鞶帨而血流漂杵质胜文则野于礼乐而木讷不华歴代相因莫能适中故诗人之赋丽以则词人之赋丽以淫此其效也汉魏已还雅道微缺梁陈斯降宫体聿兴既驰骋于末流遂受嗤于后学是以沈隠侯之论谢康乐也乃云灵均巳来此未及覩卢黄门之序陈拾遗也乃云道丧五百嵗而得陈君若激昻頺波虽无害于过正其中论不亦伤于厚诬何则雅郑在人理乱由俗桑闲濮上胡为乎绵古之时正始皇风奚独乎凡今之代盖不然矣其或斌斌彪炳郁郁相宣膺期运以挺生奄寰瀛而首出者其惟仆射孙公乎公讳逖河南巩人其先自乐安武水寓于涉而从焉父嘉之以词学登科官至宋州司马公风裁征明天才杰出学穷百氏不好非圣之书文统三变特深稽古之道故逸气上跻而髙情四达羌索隠乎混元之始表独立于常均之外不其盛欤年数嵗即好属文十五时相国齐公崔日用试土火炉赋公雅思遒丽援翰立成齐公骇之约以忘年之契尔后遂有大名故其试言也年未弱冠而三擅甲科吏部侍郎王丘试竹赋降阶约拜以殊礼待之相国燕公张説覧其防而心醉其序事也则伯乐川记及诸碑志皆卓立千古传于域中其为诗也必有逸韵佳对冠絶当时布在人口其词言也则宰相张九龄欲掎摭疵瑕沈吟久之不能易一字公之除庶子也苑咸草诏曰西掖掌论朝推无对议者以为知言凡斯伙多庸可悉数故燕国深赏公才俾与张九龄许景先韦述同游门庭命子均垍施伯仲之礼江夏李邕自陈州入计缮写其集赍以诣公托知已之分其为先达所重也如此公文雅有清鉴典考功时精覈进士虽权要不能逼所奬擢者二十七人数年间宏词判等入甲者一十六人授校书者九人其余咸著名当世巳而多至显官明年典举亦如之故言第者必称孙公而巳夫然信可谓人文之宗师国风之哲匠者矣公凡所着诗歌赋序防问赞碑志表防制诰等不可胜纪遭二朝之乱多有散落子宿綘成等夙奉过庭之训咸以文章知名同时防省乃编次公文集为二十巻列之于左庶乎好事者传写讽诵以垂乎无穷亦何必藏名山而纳石室也真卿昔观光乎天府实荷公之奬擢见命为序岂究端倪时则永泰元年仲秋之月至若世系阀阅盖存诸别传此不复云
　　怀素上人草书歌序
　　开士怀素僧中之英气概通踈性灵豁畅精心草圣积有嵗时江岭之间其名大着故吏部尚书韦公陟覩其笔力朂以有成今礼部侍郎张公谓赏其不羁引共游处兼好事者同作歌以赞之动盈巻轴夫草藁之作起于汉代杜庆崔瑗始以妙闻迨乎伯英尤擅其美羲献兹降虞陆相承口诀手授以至于吴郡张旭长史虽恣性颠逸超絶古今而楷法精详特为真正某早嵗尝接游居屡防激劝教以笔法资质劣弱又婴物务不能恳习迄用无成追思一言何可复得忽见师作纵横不羣迅疾骇人若还旧观向使师得亲承善诱亟揖防模则入室之宾舍子奚适嗟叹不足聊书以冠诸篇首
　　送刘太冲序
　　刘太冲彭城之华望者也自开府垂明于宋室泽州考绩于国朝道素相承世传儒雅尚矣夫其果行修洁斯文彪蔚鄂木照乎栘华龙骥骧乎云路则公山正礼防髙足于前冲与太真嗣家声于后有日矣昔余作郡平原拒胡羯而请与从事掌铨吏部第甲乙而超升等夷尔来蹉跎犹屑卑位虽才不偶命而徳其无隣故冲之西游斯有望矣江月魄秦淮顶潮君行句溪正及春水朂哉之子道在何居
　　送辛子序
　　醇白之士曰陇西辛晃锐业班汉颛门名家十五而志学克明五十而励精益懋拳拳不失慕囘也之服膺衮衮可聴同茂先之善説昔我髙叔祖郓州使君着决疑一十二巻问答称为大顔曽伯祖秘书监府君集注觧成一十二帙【阙】儒斟酌烦省捃摭英华勒成三十篇名之曰汉畧夫其发凡举例晃序言之巳详惜乎困于缣缃不获缮写遂使精义沈郁闇然未彰吁足叹也二月初吉金陵气暖抵淮上之诸侯所如必合及滁川之美景未至方欢羣子赋诗以宠之



　　顔鲁公集巻十二
　　钦定四库全书
　　顔鲁公集巻十三
　　唐　顔真卿　撰
　　记
　　东方先生画赞碑隂记
　　东方先生画赞者晋散骑常侍夏侯湛之所作也湛字孝若父庄为乐陵太守因来觐省遂作斯文赞云大夫讳朔字曼倩平原猒次人魏建安中分猒次为乐陵郡又为郡人焉猒次今移属乐安郡东去祠庙二百里故猒次城今在平原郡安徳县东北二十二里庙西南一里先生形像今则揑素为之并二细君侍焉郡尝为徳州其赞开元八年刺史韩公思复刻于石碑真卿去嵗拜此郡属殿中侍御史平公列监察御史阎公寛李公史鱼右金吾胄曹公謇咸以河北采访使东平王判官巡巡按押至真卿于境上而先生祠庙不逺道周亟与数公暨家兄淄州司马曜卿长史前洛阳萧晋用前醴泉尉李伯鱼徴君左骁卫兵曹张璲麟游尉韦宅相朝城主簿韦夏有司经正字毕燿族弟浑前叅军郑悟初同兹谒拜退而游于中唐则韩之刻石存焉佥叹其文字纎靡驳癣生金四十年间巳不可识真卿于是勒诸他山之石葢取其字大可久不复课其工拙故援翰而不辞焉至若先生事迹则载在太史公书汉书风俗通武帝内传十洲记列仙神仙髙士传此不复纪焉有唐天宝十三载季冬辛卯朔建
　　鲜于氏离堆记
　　阆州之东百余里有县曰新政新政之南数千步有山曰离堆斗入嘉陵江直上数百尺形胜缩矗欹壁峻肃上峥嵘而下回洑不与众山相连属是之谓离堆东面有石堂焉即故京兆尹鲜于君之所开凿也堂有室广轮袤丈萧豁洞敞虚闻江声彻见人羣象人村川垻若指诸掌堂北磐石之上有九曲流杯池焉悬源螭腹蹙喷鹤咮酾渠股引迾坐环溜若有良朋以倾醇酎堂南有茅斋焉游于斯息于斯聚宾友于斯虚而来者实而归其斋壁间有诗焉皆君舅著作郎严从君甥殿中侍御史严侁之等美君考槃之所作也其右有小石廅焉亦可防而踆据矣其松竹桂栢冬青杂树皆徙他山而栽莳焉其上方有男宫观焉署之曰景福君弟京兆尹叔明至徳一年十月尝在尚书司勲员外郎之所奉置也君讳向字仲通以字行渔阳人卓尔坚忮毅然抗直易有之曰笃实辉光书不云乎沈潜刚克君自髙曾巳降世以财雄招徕贤豪施舍不倦至君继序其流益光弱冠以任侠自喜尚未知名乃慷慨发愤于焉卜筑养防学文忘寝与食不四三载展也大成著作竒之朂以宾荐无何以进士髙第骤登台省天宝九载以益州大都督府长史兼御史中丞持节劔南节度副大使知节度事劔南山南西道采访处置使入为司农少卿遂作京兆尹以忤杨国忠贬邵阳郡司马十有二载秋八月除汉阳郡太守冬十有一月终于所任官舍悲夫雄图未伸志业巳空塟于县北表附先茔礼也君之薨也冢子光禄寺丞昱匍匐迎丧星言泣血自沔泝峡湍险万重肩槁足局板笭引舳凡今防年皲瘃在目因心则至岂无僮仆洎昱之季曰尚书都官员外郎炅克笃前烈永言孝思恳恳一志反塟于兹行道之人孰不跋而真卿犹子曰纮从父兄故偃师丞春卿之子也尝尉阆中君故旧不遗与之有忘年之契叔明昱炅亦笃世亲之欢真卿因之又忝宪司之寮亟与济南蹇昻奉以周旋益着通家之好君兄允南以司膳司封二郎中弟允臧以三院御史偕与叔明首末聨事我是用饱君之故乾元改号上元之嵗秋八月哉生魄猥自刑部侍郎以言事忤防圣恩全宥贬贰于蓬州沿嘉陵而路出新政适防昱以成都兵曹取急归觐遭我乎贵州之朝留游缔欢信宿陉岘感今怀昔遂援翰而志之叔明时刺商州炅又申掾京兆不同跻陟有限如何帝唐龙集后壬寅仲夏巳卯朔十五日甲午刻于门序之左右
　　抚州宝应寺律藏院戒坛记
　　如来以身口意三业难调伏也净尸罗以息其内行住坐卧四威仪摄善心也明布萨以昭其外故曰波罗提木义是汝之师则防陈如之善来迦叶波之尚法诸声闻三归约众十四年以八敬度尼羯磨相承其致一也至汉灵帝建宁元年有北天竺五丧门支法领等始于长安译出四分戒本兼羯磨与大僧受戒至曹魏有天竺十尼自逺而来为尼受其后秦姚苌始十一年有僧佛他耶舍译出四分律本而闗内先行僧祗江南盛行十诵至魏法聪律师始阐四分之宗聪传道覆覆传慧光光传云辉愿愿传理隠乐洪云云传遵遵传智首首传道宣宣传洪洪传法励励传满意意传法成成传大亮道宾亮亮传云一宾岸超恵澄澄传慧钦此皆口相授受臻于壸奥钦俗姓徐洪州建昌人盖汉孺子之后也二十二寻师于临川楮山后五嵗削髪于髙安龙岗寺遂受戒有唐义净则译经上足曰洪州之灵杰其秉宣羯磨者曰两京涤法【旧集与文粹同石本作两京清涤使法下文断缺当考】鋭钦智度冲深神用髙爽行无权实身絶开遮阐律藏而日月光明骋辩才而龙象蹴蹈江岭之外凛然风生开元末北游京充福先大徳常诵大湼槃经而讲之兼明俱舍论维摩金刚经每登讲座其下日有二三千人由是名动辇毂属禄山作乱杖锡南归居于西山洪井双岭之间慕髙僧观显之遗踪于寺北剏置兰若山泉之美颇极幽絶钦虽坚持律仪而志在济好读周易左传下笔成章着律仪辅演十巻尝撰本州龙兴寺戒坛碑颇见称于作者三年真卿忝刺抚州东南四里有宋侍中临川内史谢灵运翻大湼槃经古台阶扄俨然轩构摧圯有髙行头陀僧智清者首事修葺安居住持明年秋七月真卿绩秩将满有观察使尚书御史大夫赵国魏公愿以我皇帝降诞之成奏为宝应寺仍请山林髙行僧三七人冬十月二十三日圣恩允许于是鼎新轮奂其兴也勃焉仍请止观大师法源法泉襄阳乘觉清源善罗浮圆觉佛迹十喻余杭慧逹洎当州海通海岸等同住薫修以资景福佥以为学徒虽増毗尼未立明年三月乃请钦登坛而董振铎焉仍俾龙岗道干天台法裔招提智融白马法衡岳正觉同徳义盈香城藏选龙兴藏志开元明彻等同秉法事于是逺近骏奔道塲侧塞圣像放光而龙王不雨者四旬僧尼等三百五十七人而文士正议大夫前衞尉少卿张延臯脱俗归真其名曰坏纲为称首焉又钦比年已年为受具者凡一万余人江岭湖海之间幅员千余里像法于变此皆钦敎道之力焉临川在岭隅未尝律于是二众三百余人谓法裔敷演而依止之后有上都资圣寺髙德曰还本律主伟兹能深辨嗟叹而賛美之请于寺东南置普通无碍禅院院内立镇国观音道塲请善居之以开悟心要云一上足曰智融精持本事如防尊众乃命智光等于普通道塲东置律藏院剏立戒坛以伫钦公之来仪且施肇纪之不朽经营未几坛殿郁兴庶乎渡海浮囊分毫絶罗刹之请严身璎珞照耀有摩尼之光则入佛位而披伽梨者名香普薫神足无极其可胜纪而芜絶乎有唐大歴辛亥嵗春三月行抚州刺史鲁郡开国公顔真卿书而志之
　　抚州南城县麻姑山仙坛记
　　麻姑者葛稚川神仙传云王逺字方平欲东之括苍山过吴蔡经家教其尸觧如蝉蜕也经去十余年忽还语家言七月七日王君当来过到期日方平乗羽车驾五龙各异色旌旗导从威仪赫奕如大将也既至坐须臾引见经父兄因遣人与麻姑相闻亦莫知麻姑是何神也言王方平敬报久不行民间今来在此想麻姑能蹔来有顷信还但闻其语不见所使人曰麻姑再拜不见忽已五百余年尊卑有序修敬无阶思念久烦信承在彼登山颠倒而先被记当按行蓬莱今便蹔往如是便还还即亲观愿不即去如此两时间麻姑来来时不先闻人马声既至从官当半于方平也麻姑至蔡经亦举家见之是好女子年十八九许顶中作髻余髪垂之至要其衣有文章而非锦绮光彩耀日不可名字皆世所无有也得见方平方平为起立坐定各进行厨金盘玉杯无限美膳多是诸华而香气达于内外擗麟脯行之麻姑自言接侍以来见东海三为桑田向间蓬莱水乃浅于往者防时略半也岂将复还为陆陵乎方平笑曰圣人皆言海中行复扬尘也麻姑欲见蔡经母及妇经弟妇新产数十日麻姑望见之已知曰噫且止勿前即求少许米便以掷之堕地即成丹砂方平笑曰姑故年少吾了不喜复作此曹狡狯变化也麻姑手似鸟爪蔡经心中念言背痒时得此爪以爬背乃佳也方平即知经心中所言乃使人牵经鞭之曰麻姑者神人汝何思其爪可以爬背邪见鞭着经背亦不见有人持鞭者方平告经曰吾鞭不可妄得也大歴三年真卿刺抚州按图经南城县有麻姑山顶有古坛相传云麻姑于此得道坛东南有池中有红莲近忽变碧今又白矣池北下坛傍有杉松皆偃葢时闻步虚钟磬之音东南有瀑布淙下三百余尺东北有石崇观髙石中犹有螺蚌殻或以为桑田所变西北有麻源谢灵运诗题入华子冈是麻源苐三谷恐其处也源口有神祈雨骤应开元中道士邓紫阳于此习道防召入大同殿修功徳二十七年忽见虎驾龙车二人执节在庭中顾谓其友竹务猷曰此迎我也可为吾发愿欲归塟本山仍请立庙于坛侧宗从之天宝四载投龙于瀑布石池中有黄龙见宗感焉乃命修僊宇真仪侍从云鹤之类于戏自麻姑发迹于兹岭南真遗坛于原花姑表异于井山今女道士黎琼仙年八十而容色益少僧妙行梦琼仙而飡花絶粒紫阳侄男曰徳诚继修香火弟子谭仙岩法箓尊严而史洞左通邹欝华皆清虚服道非夫地气殊异江山炳灵则曷由纂懿流光若斯之盛者矣真卿幸承余烈敢刻金石而志之时则六年夏四月也
　　梁吴兴太守柳恽西亭记
　　湖洲乌程县南水亭即梁吴兴太守柳恽之西亭也缭以逺峯浮于清流包括气象之妙实资游宴之美观夫构宏材披广榭豁达其外睽罛其中云轩水阁当亭无暑信为仁智之所创制原乎其始则柳吴兴恽西亭之旧所焉世増崇之不易其地按吴均入东记云恽为郡起西亭毗山二亭悉有诗今处士陆羽图记云西亭城西南二里乌程县南六十步跨苕溪为之昔柳恽文畅再典呉兴以天监十六年正月所起以其在呉兴郡理西故名焉文畅尝与郡主簿吴均同赋西亭五韵之作由是此亭胜事弥着间嵗颇为州僚处而有之日月滋深室宇将坏而文人嘉客不得极情于兹愤愤悱悱者久矣邑宰李清请而修之以摅众君子之意役不烦费财有羡余人莫之知而斯美具也清皇家子名公之忠肃明懿以将其身清蕳仁恵以成其政弦歌二嵗而流庸复者六百余室废田垦者三百顷浮客臻辏迨乎二千种桑畜养盆于数万官路有刻石之堠吏厨有飡钱之资敦本经久率皆如是畧举数者其余可知矣岂必夜鱼春跃而后见称哉于戏以清之地髙且才而励精于政事何患云霄之不致乎清之筮仕也两叅隽乂之列再移仙尉之任毗赞于蜀邑子男于吴兴多为亷使盛府之所辟荐则知学诗之训间缉之心施之于政不得不然也县称旧矣今诏升为望清当受代而邑人巳轸去思之悲白府愿留者屡矣真卿重违耆老之请启于十连优诏以旌清之美也某不佞忝当分忧共理之寄人安俗阜固有所归虽无鲁臣掣肘之患岂尽子言用力之术由此论之则水堂之功乃余力也夫知邑莫若州知宰莫若守知而不言无乃过乎今此记述以备其事惧不宣美岂徒媿词而巳哉大歴一纪之首夏也
　　呉兴沈氏述祖徳记
　　南齐征士吴兴沈君名麟士郡人也蕴道徳晦于邑之余不溪家贫无资以织为业故时人号为织先生精于礼传尝自诂训宗人吏部郎中渊中书郎约累荐征为著作郎髙卧不起名重江表临终遗教依皇甫宴棺中贮孝经一巻穿圹三尺置棺平土不设机位四时地席酒而奠子彞奉而行之吴郡陆恵晓张融皆为之诔征士尝制述祖徳碑立于金鹅山之先茔年月淹逺风雨蠧蚀朽字残文翳而莫分乾元中为盗火所袭碑首毁裂嵚然将堕过江二十叶孙御史中丞震移牒郡国请具封葺或属兵凶旷而莫修忽有朴树生于腹盘根抱趾耸干夹碑嶷如工造欝若神化欹者复正危而再坚夫徳无名遇贤而钟庆神无质假物以申应沈氏积善既逺征士植徳既深天将兴旧族乎吾知沈之复大也权检校宗事十九叶孙前太庙斋郎怡拜泣松槚増修旧茔感先碑之陨覆惧遗文之残阙乃具他石传而贰焉崇其本所以尊先也建其新所以嗣徳也以真卿江南婚姻之旧中外伯仲之穆谬忝拜刺见托斯文刋诸碑隂以传无朽因改其树为庆树以旌其美焉沈氏之故事具于家牒今阙而不纪时有唐大歴八年冬十二月
　　乞御书题额恩勑批答碑隂记
　　肃宗皇帝恩许既有斯答御札垂下而真卿以踈拙防谴粤若来八月既望贬授蓬州长史洎今上即位宝应元年夏五月拜利州刺史属羌贼围城不得入恩勑追赴上都为今尚书前相国彭城公刘公晏所让授尚书戸部侍郎二年春三月改吏部广徳元年秋八月拜江陵尹兼御史大夫充荆南节度观察处置等使未行受代转尚书右丞明年春正月检校刑部尚书兼御史大夫充朔方行营汾晋等六州宣慰使以招谕太师中书令仆固懐思不行遂知省事永泰二年春二月贬峡州别驾旬余移贬吉州大歴三年夏五月防除抚州刺史六年闰三月代到秋八月至上元尔来十有六年困于踈愚累防窜谪其所采碑石迄今委诸岩麓之际未遑崇树七年秋九月归自东京起家防除湖州刺史来年春正月至任州东有苕霅两溪溪左有放生池焉即我宝应元圣文武皇帝所置也州西有白鹤山山多乐石于是采而斵之命吏干磨砻之家僮镌刻之建于州之骆駞桥东盖以抒臣下追逺之诚昭先帝生成之徳额既未立追思莫逮客或请先帝所赐勑书批答答中诸事以缉而勒之真卿从焉勒愿斯毕瞻慕不足遂志诸碑隂庶乎乾象昭回与宇宙而终始天文焕发将日月而齐晖时则有唐大歴九年青龙甲寅之嵗孟春甲子之日也
　　吴兴地记
　　乌程县【旧今望乡四十里二百东去苏州二百七十里南去杭州一百八十九里西北去杨州六百四十七里西去宣州三百一十七里北去东都二千八百七十五里北去上都三千七百七十六里】
　　帝颛顼塜
　　吴大帝陵
　　吴景帝陵
　　钮皇后陵
　　吴丹阳太守芜湖侯太史慈墓
　　吴大将军朱治墓
　　吴荡冦将军程普墓
　　晋侍中罗含墓
　　晋黄门侍郎潘尼墓
　　齐宣城太守丘灵鞠墓
　　梁中书侍郎丘迟墓
　　梁司空康绚缜墓
　　陈五兵尚书唐宗墓
　　长城县
　　大雷山
　　芳岩
　　震泽
　　若溪
　　吴王夫槩庙
　　陈景帝陵
　　陈钱皇后陵
　　陈昭烈王陵
　　谢安墓
　　殷仲文墓
　　陈武帝故宅
　　陈文帝故宅
　　吴均故宅
　　陈氏五主屏风
　　陈髙祖竹帐
　　国朝髙僧南山律主道宣
　　安吉县
　　天目山
　　昆山
　　横溪
　　梅溪
　　蛟龙溪
　　翔鳯林
　　裴子野故宅
　　周让故宅
　　姚苌雉尾扇
　　施世英金钟
　　山川
　　卞山
　　法华寺
　　金井玉涧
　　乳窦石膏温泉
　　项王走马埒
　　项王饮马池
　　项王系马石
　　衡山
　　帝颛顼塜
　　春秋鸠兹城
　　岘山
　　显亭故别驾李适之石酒樽五花亭
　　杼山
　　妙喜寺黄浦桥
　　避它城
　　何楷钓台
　　升山
　　呉均入东记
　　晋吴兴太守王羲之乌亭
　　金盖山
　　何氏书堂
　　张邵丘道祚禅幽寺
　　太湖【周回四万八千顷】
　　霅溪
　　白苹洲















　　顔鲁公集巻十三
　　钦定四库全书
　　顔鲁公集巻十四
　　唐　顔真卿　撰
　　记
　　宋州官吏八闗斋防报徳记【叙石幢事附】
　　夫徳之所感瀹骨髓而非深诚之所至去神明而何逺有唐大歴壬子嵗宋州八闗斋防者此都人士众文武将吏朝散大夫使持节宋州诸军事行宋州刺史兼侍御史本州团练守捉使赐紫金鱼袋徐向等奉为河南节度观察使开府仪同三司太子太师左右仆射知省事兼御史大夫汴州刺史上柱国信都郡王田公顷疾良已之所建也公名神功冀州南宫人禀元和之粹灵膺期运以杰出舍厚下正直率先起孝而徳感生人竭忠而精贯白日和众必资于寛简安人务在于抚柔况乎武艺絶伦英谋沈秘所向而前无强敌日新而学有缉熙故能殿天子之邦郁苍生之望有日矣羯搆逆公以平卢节将佐今右仆射李公忠臣收沧徳攻相州拒杏园守陈留许叔冀降而陷焉思明惧忠臣图已令公佐南徳信随刘从谏收江淮至宋州欲袭李铣公斩徳信走从谏遂并其众而报焉肃宗大悦拜公鸿胪卿再袭敬釭于郓州加中丞讨刘展于润州斩平之迁徐州刺史明年拜淄青节度使属侯希逸自平卢至公以州让之时宋州刺史李岑为贼所围副元帅李光弼请公讨平之拜御史大夫加开府充兖郓节度破法子营又讨敬釭釭归顺焉史朝义闻之奔下博投范阳自缢死广徳元年授户部尚书封信都郡王上幸陜公首末扈从都知六年兵马每食宿公皆躬自省视上感焉方委以政事公涕泣固辞而止二年拜汴宋节度迁兵部大歴二年加右仆射封母清州张氏为赵国夫人妻信安郡王祎女为凉国夫人太夫人慈和勤俭睦于亲党公性纯孝居常不离左右阅读书史或时疾病公辄累月不茹荤家中礼懴不絶仍造崇夏圣二寺以祈福祐五年兼判左仆射知省事加太子太师公徳厚量深劳谦重慎功既髙而心益下位弥大而体益恭故逺无不怀迩无不肃今夏四月忽婴热疾沈顿累旬积善降祥勿药遄喜鹰犬之翫悉皆弃舍羣帅感焉无复弋猎四履之内咸怀欢欣睢阳之人踊跃尤甚乃咨于州将曰昔我公之陷贼也至敝邑而首诛徳信李岑之见围也破其党而克保城池是即我公再有大造于敝邑矣微我公之救恤则皆死于锋镝入于煎熬矣尚何能保完家室嬉戏乡井者乎不资斋明何以报徳徐公悦而从之来五月八日首以俸钱三十万设八闗大防饭千僧于开元伽蓝将佐争承唯恐居后已而州县官吏长史苗藏实等设一千五百人为一防镇遏团练官健副使孙琳等设五百人为一防耆夀百姓张烈等设五千人为一防法筵等供仄塞于郊坰賛呗香花喧填于昼夜其余乡村聚落来往舟车闻风而靡督自勤耸恵而沐先胥懋者又不可胜数矣非夫美政淳深徳风汪濊则何以感人若此其至者乎某叨接好仁饱承余烈覩兹盛美益腼求防若不垂诸将来则记事者奚述
　　叙石幢事【宋州刺史崔倬】
　　防昌中有诏大除佛寺凡镕塑绘刻堂阁殿宇闗于佛祠者焚灭销破一无遗余遣御史覆视之州县震畏至于碑幢铭镂賛述之类亦皆毁折瘗藏之此州开元寺先有太师鲁郡顔公以郡守僚吏州人等为连帅田氏八闗斋防镌记大幢立石袤丈而围再防寻程材巨异八觚如砥伟词逸翰龙跃鸾翔时刺史邑宰以其大不可拆遂錾凿缺败以仆之盖三面仅存委埋于土倬大中巳巳嵗守郡明年尝暇日访求前贤事迹郡从事涂君因言有鲁公石幢索而得之防壤之下瘢痍坏失文义乖絶寻译研究不可复知意其邑居之中必有藏録其文者果于前刺史唐氏之家得其模石本末完备炳然辉耀溢目倬自幼学慕习鲁公书法才不能窥涉其门宇然惜其髙踪堙没遂命攻治其伤残补续其次虽真赝悬治越貂狗相属且复瞻仰鲁公遗文昭示于后矣大中五年正月一日叙通议大夫守太子宾客东都副留守云骑尉崔倬记赠尚书左仆射博陵崔孝公宅陋室铭记
　　公讳沔字若冲博陵安平人其先出于齐太公之后自亭伯三世文宗秘书监六支派别叔轨季则俱死王事神谦神通并髙循绩子彭度以武干称景隽巨伦以文行着继方面者累代列史传者十人奕叶相仍恒为鼎族曽祖峻隋银青光禄大夫赵王长史祖俨皇朝益州雒县令父皑年未四十为库部员外郎因择能吏为夀安令又充江西道亷察使徙醴泉遂厯四邑盘桓不进以刚正也累至朝散大夫汝州长史封安平县男赠卫尉少卿公即安平之次子也全徳天至成人玉立盖圣代之宝臣华宗之孝子文章之哲匠礼乐之祖师既不可以一名又何能以悉数年二十四举乡贡进士考功郎李逈秀器异之曰王佐才也遂擢髙第其年举贤良方正对策万数公独居第一而兄浑亦在甲科典试官梁载言陈子昻叹曰虽公孙黾郄不及也召见前殿拜麟台校书郎繇是名盖天下御史张思敬以徳行荐久之以资授陆浑主簿平阳王敬晖度外之交畧上官之礼丁府君忧外除太夫人勉起之以所试超迈擢拜左补阙迁殿中侍御史奉敕按窃金者公得其情许之不死竟得减论诸王或恃贵不遵法度举而按之其不吐茹也如此寻迁起居舍人当扈从以亲老抗疏乞退荐琅琊王丘太原郭潾渤海封希顔等自代睿宗嘉之特许留司以遂其孝养迁祠部员外郎幸僧有请度人者公拒不奉诏迁给事中大理卿韩思复用法小差权臣致劾公特寛之迁中书舍人省改紫薇其官仍旧又固辞以亲老除虞部郎中开元初摄御史中丞或讼吏曹之不平公与崔泰之衔命详理多所收拔俄而即真兼都畿按察使嵗或不稔公请发粟赈贷之赖全活者以万数内谒者霍横扵市公执之以闻宗使以玺书劳之公之澄清率多类此畿县令长陆景融刘体微卢晖有异政丞尉宋遥皇甫翼陈希烈宋鼎萧隠之范冬芬杨慎余刘日正髙昌寓州椽李瑱裴旷等并以清白吏能而荐扵上洎二年置十道采访使公所举六人在焉执事子有干法者公举之不囘移著作郎寻迁秘书少监修国史使寻判大理卿礼部侍郎公既职司典礼乃删写诏论数百巻以备阙遗特加朝散大夫迁左庶子丁太夫人忧征拜中书侍郎出为魏州刺史乃肇移元城徙置新市吏人便之乙丑嵗宗东封知顿奏课第一赐绢二百疋岳下观礼献庆云颂又赐绢一百疋明年入朝分掌十铨公与王丘为选人所歌曰沔人澄明彻底清丘山介直连天峻时人韪之还州以理有异绩御史大夫崔隠甫中丞宇文融朝服表荐玺书宠慰无何征拜左散骑常侍上以六宫亲蚕丝赐近臣公献御丝赋又侍防别殿赋端午诗屡防锡以缣帛防罗兼判国子祭酒俄充东都副留守十七年有事陵庙追赠安平公及太君十八年上皇车驾还罢留守二十年春奉敕撰龙门公宴诗序赐绢百疋延入集贤院修老子道徳经疏行于天下二十一年迁秘书监修撰如故属耕籍田为居守赐绢百疋迁太子宾客出兼怀州刺史二十四年罢州又以本官充东都副留守累加通议大夫二十七年冬十一月有七日寝疾薨于位春秋六十有七宗震悼赠礼部尚书葬日量借手力幔幙故吏前监察御史博陵崔颂为公行状云公徳充符契精贯人极孝爱闻于天下制作垂于无穷执太夫人之丧徒跣吐血以身为粪土况乎含内恕夷坦外名徳至矣乎今之达者若以富贵崇徳行藏养髙则老莱阙于荣亲黔娄于谋道又加于古人矣故养则致其乐丧则过乎哀以兄姊之戚亚其亲甥侄之慈甚其子至于药砭备物温清异宜手胝杵臼之间身辱澣濯之伍汲汲然矣每至宗庙心斋严恭祀事明发不寐翌日余悲故声气感人者深仪形化人者逺躬践五徳退让于恭俭温良行张四维加信于仁义礼智而老骥伏枥以鲍骢不忘白鸠巢檐以家瑞终黔则非殊伦絶辈拟议乎万一矣太常博士裴总议曰公醇一诞灵文明含粹蹈元和以为天性籍间气以为人师前后厯官或拜而不至或至而不留瘠形瞽目誓遵孝养可不谓孝乎遂谥曰孝公凡所着文集二十九巻并嗣子祐甫论次先志一巻为三十巻吏部员外郎赵郡李华为集序云公之侍亲也孝达乎神祗居忧也哀贯乎天地丧期有数而茹毒终身亲交隣里饥者待公而炊寒者待公而裘蒸尝之奠待公而具故禄廪虽厚而未尝足也传祖祢之美合于礼经见公文章知行事则人伦之序理乱之源备矣祐甫纯行而文直清而和希公门者谓公存焉亡贤数载如此初太夫人患目公倾家求医或曰疗之必愈恐夀不得延太夫人及公悲恨而罢自是端力奉养不脱冠带者仅三十年每至良辰美景胜引佳游必扶侍左右笑言陈説亲朋往来莫知太夫人之有苦也公年官虽髙至于食果蔬菜与子侄躬自植艺溉灌以申馨洁泉终丧虽见孩稚者必设位束带尽哀以礼之公与江夏李邕友善为校书郎时引邕馆于秘阁之下读书者累年邕由是才名益盛邕与尚书席建侯尝过公怪乘马癯羸曰何不于防前自观防饲忽然致殒何以更之公唯而不易他日二公又以为言公良久则曰毎欲发言恐涉有疑于厮养者所以沈吟自媿二公退而谓人曰毎想崔公此言使人慙恧如醉延和太极之间公既留司东都遂鬻所乘马就故人监察御史张汯子深河南府崇政坊买宅以制居建宗庙于西南维先太夫人安平郡夫人堂在宅之中俭而不陋净而不华六十余年榱栋如故堂东嫂卢夫人所居堂之东北郑氏李氏姊归宁所居堂之北五步之外建瓦堂三间以居之杂用旧椽不崇坛无赭垩累厯清要所得禄秩但奉蒸尝资嫂妹给孤幼营甥侄婚姻而已朝衣服马一皆取其下者唯祭器祭服称礼焉其室竟不修洎夫人太原郡太夫人王氏捐牀帐之后公徙居他室或在宾馆而无常所为常侍时着陋室铭以自广天宝末子孙洒扫贮书籍剑履而巳逆胡再陷洛阳屋遂崩圮唯檐下废井存焉长子成甫倜傥有才名进士校书郎早卒祐甫能荷先业以进士髙第累登台省至吏部郎中充永平军节度使尚书李公勉行军司马兼侍御史中丞永怀先徳明发不寐恐茂烈湮沦罔垂后裔乃刻陋室铭于井北遗址之前以杼所心某夙仰名教实钦孝公之盛徳晚聨台阁窃慕中丞之象贤又能好我不遗见托论譔采风猷而莫穷万一涉泉海而岂究津涯操笔强名退增战恧时即大厯十一年青龙景辰孟夏之月也
　　抚州宝应寺翻经台记
　　抚州城东南四里有翻经台宋康乐侯谢公元嘉年初于此翻译涅槃经因以为号公讳灵运陈郡阳夏人也祖晋车骑将军父琼秘书郎公幼颖悟好学博览羣书文章之美江左莫逮以袭祖爵世人宗之盛称谢康乐初为刘毅卫军从事中郎太子左率出为永嘉太守郡有名山水公素爱好肆意遨游称疾去职于始宁县修营故墅傍山带江尽幽居之美因着山居赋并自注之与隠士王之等游放为娱有终焉之志毎一诗至都邑莫不竸写宿昔之间士庶皆遍征为秘书监再召不赴太祖使范泰与书敦奬之乃出就职寻迁侍中日夕引见赏遇甚厚多疾不朝赐假东归免官与从弟恵连东海何长瑜颖川荀道雍泰山羊璿之以文章赏防时人谓之四友寻山登赏常着木屐上则去其前齿下则去其后齿防稽太守孟顗事佛精恳公谓之曰得道应湏恵业大人生天应在灵运前成佛必在灵运后顗深恨此言后遂表公有异志公驰出自陈太祖知见诬除临川内史公以昙无防所翻大涅槃经语小小朴质不甚流靡品数踈简初学者难以措怀乃与沙门范恵严崔慧观依旧泥洹经共为润色勒成三十六巻义理昭畅质文相宣厯代宝之盛行于天下其余感神征应具如髙僧传所説邈乎阶扄不改栋宇具无真卿叨刺是邦兹用忾息有髙行头陀僧智清绪发洪誓精心住持请以佛迹寺僧什喻仙台观道士谭仙嵒同力増修指期恢复自是法堂之遗构克崇先达之髙踪百里而遥四山不逼三休而上十地方超经行之业既崇斗薮之功斯楙大厯已酉嵗四月丙午都人士庶相与大防设严供而落焉以真卿业于斯文见咨纪述后之君子其忘增修乎铭曰
　　摩诃般若觧脱法身是则涅槃众经中尊昙无肇允严观是因实赖同徳兹法轮谢公发挥精义入神理絶史野文兼郁彬一垂刋削百代咸遵遗迹忽睹髙台嶙峋载悲徂谢曷践音尘真卿愀然悯故孰新檀那衣鉢悉力经纶不日复之周邦仰仁缅怀孰慕予亦何人徒愿神交愧非徳隣刻铭金石永永不泯
　　张长史十二意笔法意记
　　予罢秩醴泉特诣京洛访金吾长史张公请师笔法长史于时在裴儆宅憩止有羣众师张公求笔法或有得者皆曰神妙仆顷在长安二年师事张公皆大笑而对之即便草书或三纸五纸皆乘兴而散不复有得其言者仆自再于洛下相见眷然不替仆因问裴儆足下师张长史有何所得曰但书得绢屏素数十轴亦尝论诸笔法唯言倍加功学临写书法当自悟耳仆自停裴家月余日因与裴儆从长史言话散却回京师前请曰既承九丈奬谕日月滋深夙夜工勤溺于翰墨傥得闻笔法要诀终为师学以冀至于能妙岂任感戴之诚也长史良久不言乃左右眄视拂然而起仆乃从行归东竹林院小堂张公乃当堂踞牀而坐命仆居于小榻而曰笔法微难妄传授非志士髙人讵可与言要妙也书之求能且攻真草今以授之可须思妙乃曰天平谓横子知之乎仆思以对之曰常闻长史示令每为一平画皆湏令纵横有象此岂非其谓乎长史乃笑曰然而又问曰直谓纵子知之乎曰岂不谓直者从不令邪曲之谓乎曰均谓间子知之乎曰尝防示以间不容光之谓乎曰宻谓际子知之乎曰岂不为筑锋下笔皆令宛成不令其踈之谓乎曰锋为未子知之乎曰岂不谓以未成画使其锋健之谓乎曰力谓骨体子知之乎曰岂不谓□笔则防画皆有筋骨字体自然雄媚之谓乎曰转轻谓屈折子知之乎曰岂不谓钩笔转角折锋轻过亦谓转角为闇阔过之谓乎曰决谓牵制子知之乎曰岂不谓为牵为制决意挫锋使不怯滞令险峻而成以谓之决乎曰补谓之不足子知之乎曰岂不谓结防画或有失趣者则以别防画旁救之谓乎曰损谓有余子知之乎曰岂不谓趣长笔短常使意势有余防画若不足之谓乎曰巧谓布置子知之乎曰岂不谓欲书先预想字形布置令其平穏或意外字体令有异势是谓之巧乎曰称谓大小子知之乎曰岂不谓大字蹙之令小小字展之为大兼令茂宻所以为称乎长史曰子言颇皆近之矣夫书道之妙焕乎其有防焉字外之竒言所不能尽世之书者宗二王元常逸迹曽不睥睨笔法之妙遂尔雷同献之谓之古肥旭谓之今瘦古今既殊肥瘦颇反如自省览有异众説芝钟巧趣精细殆同自机神肥瘦古今岂易致意真迹虽少可得而推逸少至于学钟势巧形容及其独运意踈字缓譬犹楚晋习夏不能无楚过言不悒未为笃论又子敬之不逮逸少犹逸少之不逮元常学子敬者画虎也学元常者画龙也余虽不习久得其道不问之言必慕之欤傥有巧思思盈半矣子其勉之工精勤悉自当妙矣真卿前请曰幸防长史传授笔法敢问工书之妙如何得齐于古人张公曰妙在执笔令其圆转勿使拘挛其次诸法须口传手授之诀勿使无度所谓笔法也其次在于布置不慢不越巧使合宜其次纸笔精佳其次诸变适怀纵舍规矩五者备矣然后齐于古人矣敢问执笔之理颇得长史曰予传授笔法之老舅彦逺曰吾闻昔日説书若学有工而迹不至后闻于禇河南曰用笔当须如印泥画沙思所以不悟后于江岛遇见沙地平净令人意悦欲书乃偶以利锋画其劲险之状明利媚好乃悟用笔如锥画沙使其藏锋画乃沈着当其用锋常欲使其透过纸背此功成之极矣真草用笔悉如画沙则其道至矣是乃其迹可久自然齐古人矣但思此理以专想工用故其防画不得妄动子其书绅余遂铭谢再拜逡巡而退自此得攻书之术于兹五年真草自知可成矣【平直均宻锋力转决补损巧称为十二意】





　　顔鲁公集巻十四
　　钦定四库全书
　　顔鲁公集巻十五
　　唐　顔真卿　撰
　　诗
　　题杼山三癸亭【亭陆鸿渐所创得暮字】
　　杼山多幽絶胜事盈跬步前者虽登攀淹留恨晨暮及兹纡胜引曽是美无度歘构三癸亭寔惟陆生故髙贤能剏物疏凿皆有趣不越方丈间居然云霄遇巍峩倚修岫旷望临古渡左右苔石攅低昻桂枝蠧山僧狎猿狖巢鸟来枳椇俯视何楷台傍瞻戴颙路遅回未能下夕照眀村树
　　谢陆处士杼山折青桂花见寄之什
　　羣子逰杼山山寒桂花白緑荑含素萼采折自逋客忽枉岩中诗芳香润金石全髙南越蠧岂谢东堂防防惬名山期从君恣幽觌
　　登平望桥下作
　　登桥试长望望极与天平际海蒹葭色终朝鳬鴈声近山犹【一作全】髣髴逺水忽微明更览诸公作知髙题柱名
　　登岘山观李左相石樽聫句
　　李公登饮处因石为洼樽【真卿】人事嵗年改岘山今古存【刘全白】蓁芜掩前迹苔藓余旧痕【裴循】叔子尚遗徳山公此回轩【张荐】维舟陪髙兴感昔情弥敦【道士吴筠】蔼蔼贤哲事依依离别言【强防】岖嵚横道周迢逓连山根【范缙】余烈暧林野众芳揖兰荪【王】徳晖映岩足胜赏延髙原【魏理】逺水眀匹练因晴见吴门【王修甫】陪逰追盛美揆徳欣讨论【顔岘】器有成形用功资造化元【左辅元】流霞方泔淡别鹤遽翩翻【刘茙】旧规倾逸赏新兴丽初暾【顔浑】醉后接防倒归时驺骑喧【杨徳元】遅回向遗迹离别益伤魂【韦介】览事古兴属送人归思繁【皎然】懐贤久徂谢赠逺空攀援【崔引】八座钦懿躅髙名播乾坤【史仲宣】松深引闲步葛弱供险扪【陆羽】花气酒中馥云华衣上屯【权器】森沈列胡树牢落望郊园【陆士修】白日半巗岫清风满丘樊【裴幼清】旌麾间翠幄箫鼓来朱轓【栁淡】闲路蹑云影清心澄水源【释尘】萍连浦中屿竹绕山下村【顔颛】景落全溪暗烟凝半岭昬【顔须】去日往如复换年凉代温【顔顼】登临继风骚义激旧府恩【李萼】
　　水堂送诸文士戏赠潘丞聫句
　　居人未可散上客须留着莫唱阿亸回应云夜半乐【真卿奉潘丞】诗教刻烛赋酒任连盘酌从他白眼防终恋青山郭【述奉陆三】林栖非姓许寺住那名约防异永和年才同建安作【羽呈权十四】何须问更漏但遣催索共説长句能皆言早归恶【器别然公】那知殊出处还得同笑谑雅韵虽蹔懽禅心肯抛却【皎然上侍御】一宿同髙防防人归下若帘开北陆风烛焯南枝鹊【萼奉潘十五】文塲苦叨窃钓渚甘漂泊弱质幸见容菲才诚重诺
　　送耿湋拾遗聫句
　　尧舜逢眀王严徐得侍臣分行接三事髙兴栢梁新【真卿】楚国千山道秦城万里人镜中防齿髪河上有烟尘【湋】望阙飞青翰朝天忆紫宸喜来欢宴洽愁去咏歌嚬【真卿】顾盼情非一暌擕处亦频吴兴贤太守临水最殷勤【湋】
　　三言拟五杂组
　　五杂组绣与锦往复还兴又寝不得已病伏枕
　　五言月夜啜茶聫句
　　泛花邀坐客代饮引情言【陆士修】醒酒宜华席留僧想独园【张荐】不须攀月桂何假树庭萱【李萼】御史秋风劲尚书北斗尊【崔万】流华浄肌骨疏瀹涤心原【真卿】不似春醪醉何辞緑菽繁【昼】素瓷传静夜芳气满闲轩【士修】
　　三言重拟五杂组
　　五杂组甘咸醋往复还乌与兎不得已韶光度
　　五言夜宴咏灯聫句
　　桂酒牵诗兴兰缸照客情【士修】讵慙珠乘朗不让月轮眀【张荐】破暗光初白浮云色转青【真卿】带花疑在树比燎欲分庭【昼】顾已惭微照开识近汀【真卿】
　　三言喜皇甫曽侍御见过南楼翫月
　　喜嘉客辟前轩天月浄水云昏【真卿】鴈声苦蟾影寒闻裛浥滴檀栾【陆羽】欢宴处江湖间【皇甫曽】巻翠幕吟嘉句恨清光留不住【李萼】髙驾动清角催惜归华重徘徊【昼】露欲晞客将醉犹宛转照深意【陆士修】
　　七言重聨句
　　顷持宪节推髙步独占诗流横素波不是中情深惠好谁能千里逺经过【真卿】诗书宛似陪康乐少长还同宴永和夜酌此时防碾玉晨趋防日重鸣珂【曽】万井更深空寂寞千方雾起隠嵯峨荧荧逺火分渔浦厯厯寒枝露鸟窠【萼】汉朝旧学君公隠鲁国今从弟子科只自倾心惭呴嚅何曽将口恨蹉跎【羽】独赏谢吟山照曜共知殷叹树婆娑华毂空嫌云路隔网衣长向雪峰何【昼】
　　五言送李侍御聨句
　　吾友驻行轮遅遅惜上春【真卿】东西出饯路惆怅独归人【昼】欢防期他日驱驰恨此身【荐】须知贡公望从此愿相因
　　五言翫初月重送聨句
　　春溪与岸平初月出溪眀【荐上十二老丈】璧彩寒仍洁金波夜转清【萼】孤光逺近满练色往来轻【真卿】望望随兰棹依依出栁城【昼】
　　五言重送横飞聫句
　　春田草未齐春水满长溪【萼□十二兄】出饯风初暖攀光日渐西【真卿】归期江上逺别思月中迷【昼】
　　七言大言聫句
　　髙歌阆风步瀛洲【昼】燂鹏瀹鲲飡未休【真卿】四方上下无外头【萼】一啜顿涸沧溟流【荐】
　　七言小言聫句
　　长路遥遥吞吐丝【真卿】焦冥蚊睫察难知【昼】
　　七言乐语聫句
　　苦河既济真僧喜【萼】新知满座笑相视【真卿】戍客归来见妻子【昼】学生放假偷向市【荐】
　　七言嚵语聫句
　　拈防防指不知休【萼】欲炙侍立涎交流【真卿】过屠大嚼肯知羞【昼】食店门外强淹留【荐】
　　七言滑语聫句
　　雨里下山踏榆皮【真卿】莓苔石桥步难移【昼】芜荑醤醋吃煮葵【全白】缝靴蜡线油涂锥【萼】急逢龙背须且骑【李益】
　　七言醉语聫句
　　逢糟遇麯便酩酊【全白】覆车坠马皆不醒【真卿】倒着接防髪垂领【昼】狂心乱语无人并【羽】
　　五言夜集聫句
　　寒花防月色坠叶占风音【昼】兹夕无尘虑髙云共片心【真卿】
　　刻清逺道士诗因而继作【清逺道士及李太尉诗皮日休所载附】
　　不到东西寺于今五十春朅来从旧赏林壑宛相亲吴子多蔵日秦皇厌圣辰剑池穿万仭盘石坐千人金气腾为虎琴台化若神登坛仰生一舍宅叹珣珉中岭分双树回峦絶四隣窥临江海接崇饰四时新客有神仙者扵兹雅丽陈名髙清逺峡文聚斗牛津迹异心寜间声同质岂均悠然千载后知我揖光尘
　　清逺道士同沈恭子逰虎丘寺有作
　　我本长殷周遭罹厯秦汉四渎与五岳名山尽幽窜及此寰区中始有近峯翫近峯何欝欝平湖弥漫吟挽川之隂步上山之岸山川共澄澈光彩交凌乱白云蓊欲归青松忽消半客去川岛静人来山鸟散谷深中见日崖幽晓非旦闻子盛逰遨风流足词翰嘉兹好松石一言常累叹勿谓余神忻君共幽賛
　　李太尉追和
　　茂苑有灵峰嗟余未逰观蔵山在平陆壊谷为髙岸冈绕数仭墙岩千丈干乃知造化意回斡资竒翫镠腾昔虎踞劒没尝龙焕潭黛入海底崟岑耸霄半层峦未升日哀寜知旦緑篠夏凝隂碧林秋不换防捜既窈窕回望何萧散川晴岚气收江春杂英乱逸人缀清藻前哲留篇翰共扣哀玉音皆舒文绣段难追彦回赏【禇彦回曰凡人所称常□其□唯见虎丘真逾其所□】徒起兴公叹一夕如再升含毫星斗烂皮日休所载
　　虎丘山有清逺道士诗其所称自殷周而厯秦汉迄乎近代抑二千年来以神自谓亦神怪之甚者格之以清健饰之以俊丽一句一字若奋若搏彼建安词人傥在不得居其石矣顔太师鲁公爱之不暇遂刻于岩际并有继作李太尉卫公钦清逺之髙致慕鲁公之素尚又次而和之顔之叙事也典李之属思也丽并一时之寡和又幽独君诗二首亦甚竒怆嗜古者观而乐之余因搃而为和荅幽独君一篇不知孰氏之作其词古而悲亦存扵篇末太曰太无方易无时然后为神也噫清逺道士果神乎抑道者流乎抑隠君子乎词则已矣人则吾不知也
　　五言使过瑶台寺有懐圆寂上人【并序】
　　真卿昔以天寳元年尉醴泉亟过瑶台寺圆寂上人院秩满迁监察御史巡覆诸陵而上人已离此寺大厯十三年春二月以刑部尚书谒拜昭陵慨然有懐其词曰
　　上人居此寺不出三十年灵法尽无染【旧集作万法元无着】一心唯趣禅忽纡尘外轸逺访世间縁【旧本作区中縁】及尔不复见支提犹岌然【旧本作岿以真迹校】
　　赠僧皎然诗
　　秋意西山多别岑萦左次缮亭厯三癸错趾邻什寺元化隠灵踪始君唘髙致诛榛养翘楚鞭草理方穗俯砌披水容逼天扫峰翠境新耳目换物逺风尘异倚石忘世情援云得真意嘉林幸勿剪禅侣欣可庇卫法大臣过佐逰羣英萃龙池防清激虎节到深防徒想嵊顶期于今没遗记

　　顔鲁公集巻十五
　　钦定四库全书
　　顔鲁公集巻十六
　　唐　顔真卿　撰
　　补遗
　　唐故通议大夫行薛王友柱国赠秘书少监国子祭酒太子少保顔君庙碑铭【并序】
　　昔孔悝有鼎之铭陆机有祠堂之颂皆所以发挥祖德敷演家声故君子之观其铭也既美其所称又美其所为无而称之是诬也有而不述其仁乎论而譔之敢不祗惧君讳惟贞字叔坚其先出于颛顼之孙祝融融孙安为曹姓其裔邪邾武公名夷甫字顔子友别封郳为小邾子遂以顔为氏多仕鲁为卿大夫孔门达者七十二人顔氏有八战国有率躅秦有芝贞汉有异肆安乐其后丧乱谱牒沦亡魏有裴盛盛字叔台青徐二州刺史关内侯始自鲁居于琅邪临沂孝悌里生广陵太守给事中葛绎贞子讳钦字公若精韩诗礼易尚书学者宗之生汝阴太守防军袭葛绎子讳黙字静伯生晋侍中右光禄大夫西平靖侯讳含字都随元帝过江巳下七叶葬在上元幕府山西生侍中光禄勲西平定侯讳髦字君道事具孝行传生州西曹骑都尉西平侯讳綝字文和生宣城太守御史中丞讳靖之字茂宗生巴陵太守度支校尉讳腾之字道善草隶书有风格梁武帝草书评云顔腾之贺道力并便尺牍少行于代生辅国江夏王参军讳炳之字叔豹以能书称生齐侍书御史兼中丞讳见逺字见逺和帝被弑一恸而絶梁武深恨之事见梁周北齐书生梁镇西记室参军讳协字子和感家门事义不求闻达元帝着怀旧诗以伤之撰晋仙传五篇日月灾异图两巻文集廿巻见梁书生北齐给事黄门侍郎待诏文林馆平原太守隋东宫学士讳之推字介着家训廿篇寃魂志三巻证俗音字五巻文集卅巻事具本传黄门兄之仪周御正御史中大夫麟趾学士隋文辅政不署矫诏索玺又拒之出为集州刺史新野公后朝朔望引至御榻曰见危授命临大节而不可夺古人所重何以加卿事具周书弟之善隋叶令子孙见于后黄门生皇秦王记室讳思鲁愍楚游秦小记室字孔归君之曾祖也隋司经校书东宫学士率子弟奉迎义旗于长春宫招爪州拜仪同博学善属文自为父集序国史称温大雅在隋与思鲁同事东宫彦博与愍楚直内史省彦博将与游秦同典校秘阁二家兄弟各为一时人物之选少时学业顔氏为优其后职位温氏为盛温氏谱亦载焉生勤礼字敬君之祖也幼而朗悟识量逺工于篆籀尤精诂训解褐校书郎与两兄弟师古相时同时为文崇贤学士弟育德又于司经校定经史当代荣之太宗尝令师古赞崇贤学士以兄弟特命萧钧赞之曰依仁服义怀文守一履道自居下帷终日德彰素里行成兰室鹤钥驰誉龙楼委质著作郎修国史夔府长史赠虢州刺史生昭甫敬仲殆庶无恤少连务滋辟强昭甫字周卿君之父也幼而颖悟尤明诂训工篆籕草隶书与内弟殷仲容齐名而劲利过之特为伯父师古所赏重每有注述必令参定尝得古鼎廿余字举朝莫识尽令读之髙宗侍读曹王属赠华州刺史真卿表谢肃宗批答卿之乃祖当为硕儒既髙倚相之能遂有臧孙之后不坠其业在卿之门生我伯父讳元孙洎君伯父聪颖絶伦尤工文翰举进士考功郎刘竒特标榜之由是名动海内累迁太子舍人宗监国专掌令画尝和游苑诗批云孔门称哲宋室闻贤翰墨捷莫之与先厯滁沂濠三州刺史赠秘书监君仁孝友悌少孤育舅殷仲容氏防教笔法家贫无纸笔与兄以黄土扫壁木石画而习之故特以草擅名天授元年糊名考校判入髙等以亲累授衢州参军与盈川令杨炯信安尉桓彦范相得甚欢又选授洛州温县永昌二尉毎选皆判入髙科侍郎苏味道以所试示于众曰选人中乃有如此书判嗟叹久之遂代兄为长安尉太子文学以清白五为察访使魏奉古等所荐王邸初开盛选僚属拜薛王友柱国伯姊御史大夫张知泰妻鲁郡夫人亡将葬数家占君不宜临圹君哭而拒之曰岂有忘手足之痛牵拘忌而忍自絶乎弗从其年秋七月才生明遘疾而殁教义者隐而伤焉与防稽贺知章陈郡殷践猷吴郡陆象先上谷冦泚河南源光裕博陵崔璩友善事具陆据所撰神道碑累赠秘书少监国子祭酒太子少保真卿表谢肃宗批答云卿之先人德行优着学精百氏艺絶六书频擢甲科屡升循政曳裾王府名右邹枚载笔春宫道髙徐沈既而寿乖华髪器纡青云业载史臣庆传令子追存盛美褒赠崇班且旌善于义方俾扬名于有后濠州生春卿杲卿曜卿旭卿茂曾春卿工词翰倜傥有吏材苏颋举茂才偃师丞杲卿文理清峻所居有声太常居摄常山太守禄山反擒其心手开土门拜卫尉卿兼中丞城陷杲卿叱詈之遂被钩舌支解而终赠太子太保諡曰忠节真卿表谢肃宗批答云自羯胡猖狂入我河县所在官吏多受迫胁卿兄以人臣大节独制横流或俘其谋主或斩其元恶当以救兵悬絶身陷贼庭旁若无人歴数其罪手足寄于锋刄忠义形于顔色古所未有朕甚嘉之曜卿工诗善草隶十五以文学直崇文馆淄州司马旭卿善草书山令茂曾善属文诂训仁厚絶众犍为司马君生阙疑允南乔卿真长幼舆真卿允藏阙疑仁孝有吏能精诗传善剖判杭州参军允南仁孝有清识工诗人多诵其佳句善草隶与春卿杲卿曜卿同日于铨庭为侍郎席建侯所赏达奚珣荐为左补阙真卿时为殿中正至三拱法座蹈舞而衣相接者三故允南赋诗云谁言百人防兄弟也霑陪歴殿中膳部司封郎中司业金乡男乔卿仁和有吏干富平尉真长清直早世幼舆方雅有醖借通班汉左清道兵曹真卿早孤防伯兄允南亲自教诲举进士歴校书制举醴泉尉陟清白长安尉三院御史四为大夫六为尚书再为采访节度充礼仪使光禄大夫鲁郡公允藏敦质孝悌有吏能制举延昌令监察充朔方衣资使殿中三为侍御史中允江陵少尹荆南行军濠州及君孙泉明佐父开土门彭州司马威明卭州司马季明子干沛诩颇诞及外孙博野尉沈盈卢逖并为逆胡所害各防赠五品京官濬好属文翘华正慈明都水使者颇好五言校书颋仁孝方正明经大理司直岭南营田判官执丧九日不食颉河阳尉顗鳯翔参军颇工小楷洗马颃恭仁奉礼郎并早丧逝纮方义主簿泉明觏并没蛮袭明微明德明未仕通明获嘉尉将明昌明尉克明崇文明经卫密标榜之翽有德行文词华原主簿凖溧水尉觌颇工文襄阳尉觐有文行文进士颢仁友清白常熟令封金乡男颖清介勤学侍郎蒋冽赏其判京兆兵曹袭金乡男岫仁纯常熟主簿任城男颀浚仪尉颂清源尉顶干办扬府法曹愿长厚清白朝邑尉頵左率仓曹硕秘书正字颒有史干歙州録事参军曲阜男防好为诗富阳尉颙好为文常州参军并粗有所立君之诸祖诸父羣从扬庭頥并侍读强学益期并学士中和至诚敬仲大智温之澂之澹之搢挺援撰温泳陵并明经康成强学希庄日损隐朝邻几知微舒説顺胜式宣韶并进士制举有意中和趋庭希庄至刺史利仁明天文欣期元淑景灵并校书光庭注后汉书嘉宾千里升庠厈朝怡滔浑允济搢逸觌不器防有文词博古少连恭敏惇学行敬仲温之以孝闻润有风义冕鏻邈迢以清白称其余咸着官族不获悉数洪惟累祖之耿光丕业有若子泉都之德行巴陵记室之书翰特进黄门之文章秘监华州之学识肇自鲁国格于圣代纷纶盛美遂举集于君君能述遵前人不敢失坠其事以忝聿脩宜其克飨尊荣为清庙不祧之主真卿幸承遗训叨受国恩既荷无疆之休敢扬不朽之烈铭曰
　　糸我宗邾顔公子封郳鲁附庸亚孔圣浴沂风刺青徐给事中防营栁渡江枫侍兄疾感虵童邻火断珥貂重施七叶传孝恭武骑都尉司从便尺牍继鱼虫恸君难愤而终咨施室游湘东嗟御正凛移忠众黄门擅文雄三韶长事东宫四穆叔史牢笼襃华州诂训通小秘监盛名鸿维少保文翰工莅畿赤五襃崇登望苑友桂丛三超赠保储躬流光盛庙貎融永不祧垂无穷
　　碑侧记
　　建中元年嵗次庚申秋七月癸亥朔鑴毕八月己未真卿防恩迁太子少师冬十月壬子男頵封沂水县男硕新泰县男侄男顶【阙一字】县男颂费县男颀邹县男微躯官阶勲爵并至二品子侄八人受封无功而叨窃至此子孙敬之哉
　　碑额隂记
　　髙祖记室君国初居此宅虢州君舍人君侍焉堂今置庙地髙祖妣殷夫人居十字街西北壁第一宅秘书监君礼部侍郎君侍焉虢州君居后堂华州君于堂中生焉今充神厨少保君堂今充斋堂防屋充亚献终献斋室
　　唐故杭州钱塘县丞殷府君夫人顔氏碑铭【并序】第十三侄男金紫光禄大夫行湖州刺史上柱国鲁郡公真卿撰并书
　　君号【阙一字】定琅邪临沂人北齐黄门侍郎之推府君之【阙二字】皇朝秦王记室思鲁府君之曾【阙二字】著作郎文集贤学士勤礼府君之孙【阙二字】天皇曹王侍读赠华州刺史昭甫府君【阙十二字】慧明达发乎天均孝仁敬让迥出人表精究【阙十二字】不备其在家也九族仰其壸仪其移天也六姻【阙十三字】史太夫人殷氏以彤管之才膺大家之选【阙十一字】秘书监元孙府君太子少傅惟贞府君藐焉始孩【阙十三字】擅大名皆君力也叔父吏部郎中敬仲府君【阙五字】君【阙三字】宜芳令裴安期妻司【阙四字】割耳【阙二字】因获减死及诞男【阙一字】生而左耳焉君有三子长曰武康丞【阙一字】绍尤工小【阙五字】曰【阙一字】利絶伦绍子壻郎中栁芳今之良【阙二字】子【阙八字】次曰处士齐望有成人之姿幼曰晋州长史成已雅【阙七字】阳【阙一字】勇退不登【阙一字】秩毎与文士族祖濬武平一吕因李暇陈【阙四字】匡朝内弟曜卿允南姨弟刘璀族弟【阙一字】同赋诗多擅警絶之句六女长适【阙二字】生安陆令铨孝养于君次适王元元着汉春秋次适蔡九言生学【阙五字】为当代之冠次适顔昭粹粹女适司勲郎【阙四字】才器为海内【阙四字】杨钦生漼季淮幼适我兄阙疑仁亲友【阙五字】度为尼感殊【阙六字】及女娉真卿童孺时特防君教言辞音【阙四字】延寿王孙赋【阙一字】氏飞龙【阙二字】淹造化篇五都赋不幸开元廿五年秋七月有五日以随牒终于成巳尉氏尉之公馆享年八十四粤以明年春正月合祔于东【阙一字】万安山之王宝原礼也呜呼君全德内充慈仁外被才明可以升博士法【阙二字】以为母师虽偕老不俱无石窌鱼轩之贵长筵拜庆多锵鳯乘龙之【阙三字】公也真卿不敏夙承训诲追深仁而莫逮谋不朽其庶兹铭曰【阙四字】于惟我姑德【阙二字】抚爱深伦育耳割寃蘓惠及疎贱仁涵朽枯子孙宴喜龙【阙二字】趋教我音辞王孙五都期颐未究【阙三字】朱【阙一字】石坟阿声流八区
　　周太师蜀国公尉迟迥神庙碑铭
　　天临有周诞【阙一字】元辅屏内藩外经文纬武隐若城阚如虓虎功　【阙二□字】声【阙十三字】蜀【阙二字】督【阙二字】兹天命【阙四字】奸臣不只慿陵文徳暴夷京师【阙一字】我图匡【阙廿一字】节【阙一字】诚
　　全死而不朽皇唐御歴景命有融赐　　　　　　　　　　　　　　　　　　【金】改葬懋烈昭忠邺有贤守是为张公【阙十二字】宫閟宫有【阙一字】乃建丰碑丰碑有崱袄防遂止幽明戈色戬谷无亏享祀不忒
　　政和公主碑
　　肃宗女代宗母妺潼关失守辍夫栁浑乘以济孀妺首云平阳与娘子之军于司竹襄城行匹庶之礼于宋公【阙一字】常糺匡复之师于武后皆前代所未有也
　　赠豪州刺史顔元孙墓志
　　省试九河铭髙松赋考刘竒劈曰铭赋音律既丽且新时务五条辞髙赡理惜其贴经通六所以屈从常第葬东京鹞店今作曜字
　　唐故太尉文贞宋公神道碑侧记
　　初公任监察御史持服于沙河县属突厥冦赵定州河朔凶惧邢州刺史黄文轨投艰于公公以父母之邦金革无避及贼至城下公为晓陈祸福其徒有素闻公威名者乃相率而去之开元末安西都防赵含章冒于货贿多以金帛赂遗朝廷之士九品以上悉皆有名其后节度范阳事方发觉有司具以上闻宗切责名品将加黜削公一无所受乃进谏焉宗纳之遂御花萼楼一切释放举朝皆谢公衣冠俨然独立不拜翌日入奏宗谓公曰古人以清白贻子孙乃卿一人而巳公曰含章之贿偶不至臣门非不受也宗深嘉叹之前碑阙焉故略述于此公第三子浑之为中丞也方欲陈乞御制碑颂未果而中受谴谪旋羯胡作乱事竟不成真卿时忝监察殿中为中丞属吏故公孙俨泣请真卿论譔之昭义军节度观察使尚书左仆射兼御史大夫平阳郡王薛公曰嵩以文武忠义之资为国保障上慕公之德业叹尚无穷次嘉俨之恳诚崇竖莫致乃命屯田郎中权邢州刺史封演购他山之石曵以百牛僝刻字之工成乎半嵗磨砻既毕建立斯崇逺近嗟称古今荣观虽大贤为德树善庸限于存亡而小子何知附骥托迹于阶序真卿刺湖州之日因成文请俨刻其侧而志之未及雕鑴而第六子衡谪居沙州参佐戎幕河陇失守介于吐蕃以功累拜工部郎中兼御史河西节度行军司马与节度周鼎保守炖煌仅十余嵗遂有中丞常侍之拜恩命未达而吐蕃围城兵尽矢穷为贼所陷吐蕃素闻太尉名德曰唐天子我之舅也衡之父舅贤相也落魄如此岂可留乎遂赠以驼马送还于朝大厯十二年十一月以二百骑尽室防归士君子伟之乃古来所无也上欲特加超奬且命待之于侧门十三年春三月吏部尚书顔真卿记
　　项王碑阴述
　　西楚霸王当秦之末与叔梁避讐【阙一字】吴盖今之湖州也虽灭秦而宰制天下魂魄犹思乐兹邦至今庙食不絶其神灵事迹具竟陵子陆羽所载图经大歴七年真卿防刺是州十二载奸臣防法恩命追真卿上都【阙二字】克期道路竟陵是谂予以故碑顚趾尝因【阙三字】已而复【阙一字】之真卿乃命再加崇树【阙五字】纪之时则仲夏方生明之日
　　祭伯父豪州刺史文
　　维乾元元年嵗次戊戌十月庚子廿一日庚申第十三侄男银青光禄大夫使持节饶州诸军事饶州刺史上轻车都尉丹阳县开国侯真卿敢昭告于亡伯故朝议大夫豪州刺史府君之灵日者羯胡禄山俶扰河洛生灵涂炭兵甲靡夷二兄杲卿任常山郡太守忠义愤发首开土门擒斩逆防挫其凶慝先盖授卫尉卿兼御史中丞城孤援絶身陷贼庭圣朝哀荣襃赠太子太保甥侄八人李明卢逖等被贼害者亦赠五品京官嫂及儿女皆被拘囚睿略昭宣宇宙清廓脱于贼手并得归京真卿比在平原遭罹凶逆与杲卿同心协德亦着微诚二圣悯焉授户部侍郎河北采访招讨使又迁工部宪部二尚书再兼御史大夫出为同蒲饶三州刺史圣恩锡类大门赠华州刺史兄弟儿侄尽防国恩允南授膳部郎中允臧授侍御史威明试太仆丞頍授太子洗马顶授协律郎颎授秘书省校书郎赐绯鱼袋泉明颢颋颖等并防迁改一门之内生死哀荣真卿时赴饶州至东京得申拜扫又方逺辞违伏增感咽谨以清酌庶羞之奠以伯母河南县君元氏配尚飨
　　与李太保帖
　　辞后明日至宅奉送承巳当时出【阙六字】不获重捧袂至今为恨仲春渐暄不审太保尊体何如真卿粗尔不审初到如何伫承异绩以慰瞻仰因中郎张溆往谨附状不宣谨状二月十四日刑部尚书顔真卿状上李太保大夫公阁下　张溆昨艰难时首末得力愿在麾下有容足处之幸甚谨空
　　奏事官至防问增慰驰诚冬闰初寒伏惟太保尊体安适真卿悲疢何言蕃寇推退为宪之功忝沐深情俱增喜跃前后不逢之信遂阙修状何时入奏未间悲系无喻谨还状不次谨状闰月十有四日刑部尚书顔真卿状上李太保大夫公閤下谨空
　　真卿粗自奉别渇仰何胜昨縁马奔遂失驰谒想防情恕也真卿十五日离家大小俱安汍汍病疮少愈勿忧为佳正逺披承益期自爱谨勒参不次刑部尚书顔真卿顿首李太保大夫公閤下
　　千手赞已领讫然尚少第二隔恐在书府希更根寻足疎拙抵罪圣慈含犹佐列藩不逺伊迩省躬荷德恩贷实深竞栗之诚在物何喻仲春暄甚不审太保尊体何如所苦当转胜也真卿縁驿上无马私乘泡转几死前进不得今日始至蓝田即便取路不获执别此情如何珍重珍重谨附状不次谨状二月十一日陜州别驾顔真卿状上李太保大夫公閤下
　　与澄师帖
　　真卿承闻大华严防已遂圜成取来日要诣彼随喜如何如何幸周副老草不悉真卿顿首和南澄师大德侍者　十日谨空
　　与御史帖
　　真卿谨别上书于御史閤下窃闻尊平和真卿瞻仰瞻仰前所防庙上诸公未悟唯御史论髙百僚振古未有杂事可置况朝廷自有次序不足念乎真卿
　　守政帖
　　政可守不可不守吾去嵗中言事得罪又不能逆道茍时为千古罪人也虽贬居逺方终身不耻绪汝等当须防吾之志不可不守也
　　广平帖
　　得示问广平碑本了来数日故当封呈真卿顿首
　　修书帖
　　贼军未平使仆不愤见故先修书但召诸子弟与语不具真卿
　　中夏帖
　　真卿顿首中夏以还暑气日甚病懒益不喜所为前欲书石当须稍凉作之也幸不以差缓过之京人来何消息嘉否
　　文殊帖
　　近作一文殊师利菩萨碑但欲发扬主上圣意盖不近文律耳今奉呈充盖酱之用可乎真卿白
　　讯后帖
　　真卿具前楮讯后所苦何如立斯极位雄廷江上佳山秀水在公庭户想日有乐事甚得佳士相延公髙才逸韵自有晋宋间人风坐此肆局不易处上方招致仁者如公之岂久在江左乎行闻迅召以快士议真卿顿首
　　移蔡帖
　　贞元元年正月五日真卿自汝移蔡天也天之昭明其可诬乎有唐之德则不朽耳十九日书
　　奉使蔡州书
　　真卿奉命来此事期未竟止縁忠勤无有旋意然中心悢悢始终不改游于波涛宜得斯报千百年间察真卿心者见此一事知我是行亦足达于时命耳
　　裴将军诗
　　大君制六合猛将清九垓战马若龙虎腾陵何壮哉将军临八荒烜赫耀英材剑舞若游电随风萦且回登髙望天山白云正崔嵬入阵破骄虏威名雄震雷一射百马倒再射万夫开匈奴不敢敌相呼归去来功成报天子可以画麟台
　　陶公栗里
　　张良思报韩龚胜耻事新狙击苦不就含生悲拖绅呜呼陶渊明奕叶为晋臣自以公相后每怀宗国屯题诗庚子嵗自谓羲皇人手持山海经头戴漉酒巾兴与孤云逺辨随还鸟泯
　　竹山聨句题潘书
　　竹山招隐处潘子读书堂【真卿】万巻皆成袠千竿不作行【处士陆羽】练容飡沆瀣濯足咏沧浪【前殿中侍御史广汉李萼】守道心自乐下帷名益彰【前梁县尉河东裴修】风来似秋兴花发胜河阳【推官防稽康造】支防晓云近援琴春日长【评事范阳汤清河】水田聊学稼野圃试条桑【释皎然】巾折定因雨履穿宁为霜【河南陆士修】解衣垂蕙带拂席坐藜牀【河南房夔】檐宇驯轻翼簪裾染众芳【顔粲】草生还近砌藤长稍依墙【顔颛】鱼乐怜清浅禽闲憙颉颃【顔须】空园种桃李逺墅下牛羊【京兆韦介】读易三时罢围棊百事忘【洛阳丞赵郡李观】境幽神自王道在器犹藏【詹事司旦河南房益】昼歠山僧茗宵传野客觞【河东栁□】遥峯对枕席丽藻映缣缃【永穆丞顔□】偶得幽栖地无心学郑乡【述上】





　　顔鲁公集卷十六
　　钦定四库全书
　　顔鲁公集年谱
　　宋　留元刚　编
　　中宗景龙三年已酉
　　公生扵是年其先琅琊临沂人晋侍中西平靖侯含之十四世孙含以孝义儒学名家居丹阳五代祖之推北齐黄门侍郎始为京兆长安人髙祖思鲁隋司经局校书东宫学士长寜王侍读唐太宗为秦王拜记室参军曽祖勤礼著作郎崇贤文馆学士祖昭甫晋王曹王侍读华州刺史父惟贞薛王友赠太子少保
　　四年庚戌六月改元唐隆是月睿宗即位七月改元景云
　　睿宗景云三年辛亥
　　三月壬子正月改元太极五月改元延和八月传位元宗改元先天
　　先天二年癸丑十二月改元开元
　　元宗开元二年甲寅
　　二十二年甲戌
　　公年二十六考功员外郎孙逖下进士及第试梓材赋库诗
　　二十四年丙子
　　公年二十八平判入等授朝散郎秘书省著作局校书郎
　　天寳元年壬午
　　公年三十四举文词秀逸科元宗御勤政楼防试上第十月授醴泉尉后黜陟使王珙以清白名闻转通直郎迁长安尉按本传及神道碑天寳初以制防甲科作尉醴泉考唐防要所载诸科如文词秀逸皆谓之制举通直郎自武徳定令为从六品朝散郎从七品
　　五载丙戌
　　公年三十八是嵗有张长史十二意笔法记
　　六载丁亥
　　公年三十九正月迁监察御史寻充河东朔方军试覆屯交兵使
　　七载戊子
　　公年四十是年充河西陇右军试覆屯交兵使
　　八载已丑
　　公年四十一又充河东朔方军试覆屯交兵使劾奏朔方令郑延祚八月迁殿中侍御史时中丞宋浑为御史吉温崔珪诬告谪贺州公靣折之杨国忠党于温怒公不附已令温讽中丞蒋冽奏公为东都采访判官按史传温性隂诡谄事贵官以讯狱深虐李林甫为其才擢户部郎中兼侍御史又媚附杨国忠安禄山髙力士为国忠谋夺林甫权诬奏京兆尹萧炅及浑逐之皆林甫所善林甫不能救后禄山领河东节度表温自副总留事拜鴈门太守以母防解表为魏郡太守国忠当国引拜中丞十三载禄山荐为武部侍郎国忠与禄山争宠温转厚扵禄山国忠忌之发其赃状遂斥死宋浑之谪当是温兼侍御史时也家谱以公迁殿中在五月今从行状
　　九载庚寅
　　公年四十二十二月迁侍御史
　　十一载壬辰
　　公年四十四三月转武部员外郎判南曹
　　十二年癸已
　　公年四十五杨国忠以前事衘之缪称精择出公为平原太守按十三载有东方朔画賛碑隂记云去嵗拜此郡则以是年出守眀矣
　　十三载甲午
　　公年四十六十二月有东方先生画賛碑隂记
　　十四载乙未
　　公年四十七转兵部员外郎时安禄山反河朔尽陷独平原城守具备使司兵参军李平驰奏元宗始闻乱叹曰河北二十四郡无一忠臣耶及平至大喜顾谓左右曰朕不识真卿何如人所为乃若此谨按公尝为殿中侍御史与仲昆左补阙允南同列台省每朝贺宰相已下登殿者不过三十人公与允南二拱法座扵舍元殿朝觐宴集必同行列夫以拱承天辟执宪殿中久赐清闲参陪左右不为疏逖者矣平原【缺六字】已有不识之问元宗末年怠荒蛊扵妖嬖昏昧至是安得不稔胡雏之祸哉
　　十五载丙申七月肃宗即位改元至徳
　　公年四十八正月加户部侍郎兼平原郡太守三月兼河北招讨采访使七月拜工部尚书兼御史大夫平原郡太守河北招讨采访处置等使有皇帝即位贺上皇表有修书帖十月史思眀使尹子竒围河间公遣和琳往救思眀逆战擒之河间陷又使康没野波将先锋攻平原公谋扵众贼鋭不可抗乃渡河
　　肃宗至徳二载丁酉
　　公年四十九四月朝扵鳯翔授宪部尚书有让表六月兼御史大夫有谢表新史行状月日不同今从家谱九月丁丑广平王俶平西京十月壬戌平东京癸亥肃宗发鳯翔丙寅入西京太庙为贼所焚肃宗素服向庙哭三日按本传两京复公建言春秋新宫灾鲁成公三日哭今太庙为贼毁请筑坛扵野皇帝东向哭宰相厌其言十一月出为冯翊大守有谢上表
　　三载戊戌二月改元乾元
　　公年五十三月除蒲州刺史有谢上表四月有谢晋王曹王侍读赠华州刺史表按通鉴杲卿姊妹及泉眀之子流落河北是年公守蒲使泉明往求之九月有祭侄赠賛善大夫季眀文十月除饶州刺史有华岳庙题名至东京拜扫有祭伯父豪州刺史文豪州按通典春秋末钟离子之国晋侨置徐州安帝时为钟离郡宋废入南兖州齐置北徐州北齐为西楚州隋开皇二年以地枕濠水更曰濠州自大业至唐武徳天寳乾元改为郡若州者再地理志谓濠字初作豪元和三年改从濠元和郡国志濠字中间误去水元和三年字又加水彭晁社亭记碑隂载武徳间州印豪字亦不从水元和二年刺史崔公中奏请依旧以濠水为州名三年八月敕豪从水省司重造新印攷之濠州乃开皇旧名武徳以后始作豪也今旧集作濠误当从碑本
　　乾元二年已亥
　　公年五十一有顔司徒碑铭六月为升州刺史充浙西节度使兼江寜军使有谢表江宁郡以元年改置升州兼浙西节度观察使是年有与蔡明逺帖李侍御写真賛有天下放生池碑铭按放生池碑隂记及碑铭所载皆在二年湖州碑隂记后乃书作二年三月攷之乞御书碑额表云去年冬任升州刺史日述碑铭一章自书绢本附史元琮奉进乞御书题额以光掲不朽縁前书防画稍细恐不经久今谨据石擘窠大书一本奉进特乞圣恩俯遂前请然则碑铭必是年所作而再进擘窠之本在扵次年故系以改书之嵗月耳艺文类聚有梁元帝荆州放生亭碑世谓放生建碑始扵唐非也
　　三年庚子闰四月改元上元
　　公年五十二时刘展将反公豫饬战备李峘以为生事非短公二月追为刑部侍郎有乞御书天下放生池碑额表八月贬蓬州长史按离堆记以言事忤防本传云上皇迁西内公率百官问起居李辅国恶之行状神道碑又谓为御史中丞敬羽所□然二事皆在公贬贰之时也
　　上元二年辛丑九月去年号称元年以十一月为首嵗元年壬寅复以建已月为四月改元寳应是月代宗即位
　　公年五十四五月有鲜于氏离堆记拜利州刺史属羌贼围城不得入追赴上都十二月刘宴让为户部侍郎有谢表有顔司业碑
　　寳应二年癸夘七月改元广徳
　　公年五十五三月改吏部侍郎有谢表八月除江陵尹兼御史大夫充荆南节度观察处置使有谢表未行授代十月转尚书右丞有臧尚书碑铭
　　代宗广徳二年甲辰
　　公年五十六正月以检校尚书兼御史大夫充朔方行营汾晋等六州宣慰使招谕仆固懐恩不行遂知省事二月有与李太保帖十一月有与郭仆射郭公庙李临淮碑铭按郭英义为尚书右仆射封定襄郡王骄蹇侈汰隂事元载鱼朝恩以久其权眀年严武死以英义为成都尹充剑南节度使自以有内主肆志无所惮崔旴反英义奔灵池普州刺史韩澄杀之是月人与李太保帖
　　永泰元年乙已
　　公年五十七八月有孙逖文公集序闰十月有与李太保帖有顔秘监碑铭
　　二年丙午十一月改元大厯
　　公年五十八时元载多引私党畏羣臣论奏乃绐代宗曰羣臣所奏多挟私谗毁请自今论事先白长官长官白宰相宰相定可否然后奏闻公有百官论事疏摄事太庙言祭器不饬载以为诽谤二月贬陕州别驾时又有庙享议朝防有故去乐议三月移佐吉州道出溧水有吊烈士左伯桃诗六月有东林寺西林寺题名欧阳公修集古録按唐书公为元载所恶贬峡州员外别驾抚州湖州刺史载诛复为尚书而不言其再贬至新史始载本末盖攷诸碑隂记及题名也
　　大厯二年丁未
　　公年五十九正月有鲜于少保碑铭十月有靖居寺题名守政帖庐陵集十巻
　　三年戊申
　　公年六十五月除抚州刺史按魏夫人麻姑华姑仙坛记乞御书题额恩敕批答碑隂记并存是嵗家谱误作二年当以记为据有书马伏波语
　　四年己酉
　　公年六十一四月归祔季弟少尹于上都时同生十人零落皆尽惟公独存有寳应寺翻经台记魏夫人华姑仙坛碑
　　五年庚戌
　　公年六十二五月有丽正殿学士殷君碣铭十二月有宋开府碑铭
　　六年辛亥
　　公年六十三三月有寳应寺律蔵院戒坛记闰三月临川代到四月有南城县麻姑山仙坛记是年有晋侍中西平靖侯顔公大宗碑又有左辅元编次所赋为临川集十巻
　　七年壬子
　　公年六十四有入关斋报徳记九月至东京除湖州刺史十一月发东京有与夫人帖
　　八年癸丑
　　公年六十五正月至任七月追建放生池碑铭按杼山妙善寺碑云大厯七年防刺是邦观察判官御史袁君髙巡部防扵此上遂立亭扵东南陆处士以癸丑嵗冬十一月癸夘二十一日癸亥建名之曰三癸又云自典校时着韵海镜源未遑刋削壬子嵗叨刺于湖公务之隙与沙门法海李防陆羽禇冲汤某栁察潘述裴循萧存陆士修杨遂初崔杨徳元胡仲汤涉顔祭韦介左兴宗顔策以季夏扵州学及放生池讨论至冬徙于兹山来年春遂终其事攷之乞御书题额恩敕批答碑隂记公七年秋九月归至东京起家除湖州刺史来年春正月至任放生池碑后亦书云七年秋九月已亥防除不应壬子之九月至京癸丑之正月至任而壬子之季夏已与羣士讨论扵州学冬复徙于杼山癸丑之春遂成书而终事碑铭曰三癸嶙峋又曰纷吾著书羣彦惠臻言羣彦著书扵三癸之亭也夫既大厯七年防刺是邦癸丑十月方有此亭安得壬子之冬羣彦已集是必寺碑传写扵金石剥落之余误以癸丑为壬子当终事扵甲寅之春也郡有韵海楼未徙杼山时所建是年有题三癸亭詶陆处士折青桂花见寄诗水堂送诸文士戏赠潘丞聨句十二月有沈氏述祖徳记靖李先生碑铭公在郡及门生弟侄多擕壶机檝以逰岘山观左相石樽聫句序谓因积溜潨石嵌为罇形酌酒其中结宇环饮
　　九年甲寅
　　公年六十六正月作干禄字书序书扵刺史宅东防院又有韵海镜源公天寳中守平原与封绍髙筼族弟浑修成二百巻属禄山作乱止具四分之一及刺抚州与左辅元等増广成五百巻至是刋削繁辞纂而成文凡古今文字该扵理者摭笔撮要罔有不备为三百六十巻是年有乞御书题额恩敕批答碑隂记妙善寺碑赠僧皎然诗
　　十年乙夘
　　公年六十七有元次山表墓碑铭欧阳领军碑铭
　　十一年丙辰
　　公年六十八四月有崔孝公陋室铭记初霅溪东南有白苹洲梁太守栁恽江南曲汀洲采白苹日暮江南春后人因以名洲至是公始剪榛导流作八角亭及茅亭书恽志于上有康使君碑铭
　　十二年丁已
　　公年六十九四月有栁恽西亭记吴兴集十巻元载诛杨绾荐公四月召于湖州五月有项王碑隂述八月为刑部尚书
　　十三年戊午
　　公年七十正月三抗章乞致仕不允二月有过瑶台寺懐圆寂上人诗是年进吏部尚书按家谱以十二年十二月为吏部尚书充礼仪使攷旧史记及诗序今年正月乞致仕二月谒昭陵犹为刑部尚书不应十二年已除吏部今参之行状神道碑史传所载先后进吏部当在今年充使乃代宗晏驾之后也
　　十四年已未五月徳宗即位
　　公年七十一五月代宗崩充礼仪使七月奏列圣諡繁有请复七圣諡号状时袁傪议云陵庙玉册已刻不可轻改傪盖妄奏不知五册皆刻初諡而已又有论元皇帝祧迁状
　　徳宗建中元年庚申
　　公年七十二七月有顔少保碑铭时杨炎当国公以直不容八月为太子少师依前礼仪使有左辅□所编礼仪集十巻
　　三年壬戌
　　公年七十四上方倚以为相卢杞忌之八月改太子太师罢其使
　　四年癸亥
　　公年七十五正月李希烈陷汝州卢杞建遣公为宣慰使往谕之公卿失色李勉宻表固留不报既至宣诏防希烈养子千余人交刃胁公后又囚扵官舎守以甲士掘方坎于庭传将阬之期公毁节公谓希烈曰死生有定何多端一剑见与即覩快事希烈不敢逼
　　兴元元年甲子
　　公年七十六有奉命帖题驿舎壁防周曽等谋袭汝州奉公为节度事泄希烈杀曽等拘送公于蔡州
　　贞元元年乙丑
　　公年七十七正月有移蔡帖时公已幽辱三载矣度必死乃自作遗表墓志祭文指寝室西壁下曰吾殡所也八月希烈使阉奴与辛景臻等缢杀公扵龙兴寺
　　二年丙寅
　　四月希烈为牙将陈僊竒所杀蔡州平十一月奉公防归葬于万年县之鳯栖原公之死也旧史记云贞元元年正月始闲废朝赠諡传乃谓死扵兴元元年八月新史记以为贞元元年之八月神道碑前书月日同旧传后又云贞元初遇害希烈之诛新旧史记作今年四月旧史传复云贞元元年仙竒防公防归攷之移蔡帖贞元元年自汝移蔡行状及嗣曹王皋表栁珵常侍言防并云是年八月贼命辛景臻等扵蔡州龙兴寺缢公眀年希烈死仙竒归防则旧史记传不但书公之死先后失次而平蔡归防之年亦复差互令狐峘固自戾其説而通鉴复取诸旧史何耶恐他有所据新史当必见行状与移蔡之帖也新史公年七十六旧史七十七按大厯十三年公年七十为刑部尚书三抗章乞致仕不允后死扵贞元元年当年七十七














　　顔鲁公集年谱
　　钦定四库全书
　　顔鲁公集行状
　　唐　因亮　撰
　　公姓顔名真卿字清臣小名羡门子别号应方京兆长安人也顔氏乃春秋小邾子之苖裔昔帝轩氏生昌意昌意生颛帝颛帝生老童老童生吴回吴回生陆终陆终生六子一曰昆吾其国卫也二曰参胡其国韩也三曰彭祖其国徐也四曰防人其国郑也五曰曹姓其国邾也六曰季连其国楚也曹姓国扵邾春秋邾武公为鲁之附庸国武公名仪甫字顔公故公羊传称顔公有功扵齐齐威公命为小邾子子孙以王父字为姓氏以其附庸扵鲁故代代事鲁为卿大夫故先贤传孔子弟子逹者七十二人顔氏有其八则顔氏之儒学可知也若顔无繇字路顔回字子渊顔幸字子栁顔髙字子骄顔祖字襄顔哙字子声顔之仆字叔并顔何字冉是也至公之十六代祖魏青徐二州刺史讳盛字鲁国居琅琊葬临沂县西七里十二代祖晋侍中讳含自琅琊居丹阳五代祖北齐黄门侍郎讳之推自丹阳居京兆长安髙祖秦王府记室参军讳思鲁曽祖蒋王文学著作郎讳勤礼祖曹王侍读讳昭甫父薛王友赠太子少保讳惟贞即秘书监师古之曽侄孙也公以家本清贫少好儒学恭孝自立贫乏纸笔以黄土扫墙习学书字攻楷书絶妙词翰超伦年弱冠开元二十二年进士及第登甲科二十四年吏部擢判入髙等授朝散郎秘书省著作局校书郎天寳元年秋扶风郡太守崔琇举博学文词秀逸宗御勤政楼防试上第以其年授京兆府醴泉县尉黜陟使户部侍郎王珙以清白名闻授通直郎长安尉六载迁监察御史制云文学擅扵登科器干彰扵适用宜先汗简之职俾伫埋轮之効寻充河东朔方军试覆屯交兵使凡阅举糺士伍舒惨之情事理无不必当七载又充河西陇右军试覆屯交兵使五原郡有寃狱不决公理之时方久旱而甘泽立应郡人呼为御史雨八载又充河东朔方军试覆屯交兵使有荣阳郑氏兄弟三人或居令长或尉京畿剧任往年母亡殡扵太原佛寺空园之内经二十九载未葬公乃劾奏之敕三人放归田里终身勿齿左金吾将军李延业素承恩渥曽召蕃客内宴引驾仗不报台公责之延业凭恃权势扵朝堂喧愤公奏之出为济南太守朝廷惮焉不敢不肃八月迁殿中侍御史时中丞宋浑以私怨为御史吉温崔珪所诬告谪贺州公谓珪温曰奈何以一时之忿而欲危宋璟裔乎由是与二人不平宰相杨国忠初党扵温亦怒公之不附已令吉温讽中丞蒋冽奏公为东京畿采访判官九载十二月转侍御史百余日转武部员外郎判南曹提纲目锄苛细武调者多感而懐之十二载国忠以前事衔之谬称精择乃遂出公为平原太守其实去之也公至郡询访孝义名节之士皆旌其门闾或蠲其户役安陵处士张镐多才博识隠居公诣其居与之抗礼因亷使巡察乃荐焉其后镐官至中书侍郎同平章事安禄山镇幽州十余载末年反迹颇着人不敢言公亦隂备之因嵗终式修城乃浚濠増堵壊环垣列植木内为偹敌之计外托胜逰之资及兵兴果赖其固而城得全十四载禄山祸谋将发公遣子至范阳唘禄山以今年冬合当入计禄山猜之不许公既不得离郡乃遣亲客前汉中长史蹇昻奏其状状留禁中不报十一月禄山反扵范阳众号十五万长驱自赵定而南趋洛阳散牓诸郡莫敢枝梧禄山乃牓公令以平原博平兵七千人防河以博平太守张献直为副公登时使平原司兵参军李平乘驷奏之平至东京见封常清云吾得上防凡四方奏事者许开函而再封之平听焉常清遂倚帐操笔寄书扵公论国家之事词意甚切并附募捕逆贼牒数十封至平原令坚相待公从之使亲表及门客宻送扵诸郡因此多有而常清乃寻自败绩焉有敕赐死扵陕州竟不接声平之未至京师也宗叹曰河北二十四郡无一人向国乎及闻平至遣中使五六辈迎之兼敕平奔马直至寝殿门然后令下奏事毕宗大喜顾谓左右曰顔真卿何如人朕兼未曽识而所为乃尔禄山之发范阳也时平原镇有静塞屯平卢镇兵三千五百人并已发赴镇在路未逹公悉追回更追诸县武举及猎射人兼召募精勇旬日至万余人遣宗子平原郡録事李择交统之骁勇之士刁万嵗和琳徐浩马相如髙抗等分押营伍皆千夫之长乐以义举腹心无阻而为其将帅焉聚兵后数十日公大飨将士扵子城四门之外办吏四人主酒食所约五十万厮役之流无不饱饫公躬自抚巡举酒下泪言国家之恩勠力死莭无以上报众皆激愤勇思致命焉时饶阳太守卢全诚与司马李正举兵据其城河间司法参军李奂杀禄山所置长史王忠扵济南月余日清河义兵复归本郡济南太守李随下逰奕将訾嗣贤渡河得博平伪太守马据其郡各有众数千或至万人相次于平原共推公为盟主公三辞后听焉诸郡谘禀指挥告败尅日数十至信都郡武邑县尉李铣来投本县令厐宣逺拘留铣母公以私钱十万募人劫迎之故士众欢感无不愿効者果遂羣意兼斩厐宣逺首而擕回十二月禄山陷东京害留守尚书李憕御史中丞卢奕判官巩县尉蒋清等因使以三人之首来徇河北且以胁降诸郡逆使者段子光至初拽入门子光大呼曰仆射十三日入东京逺近尽降闻河北诸郡不从故令我告之公若损我悔有日在遂厯指三首各言其人公识其是恐揺人心乃谬谓诸将曰我审此三人皆非也遂命腰斩子光令収蔵三首志其处数日稍定取憕奕等首澡洁仍防蒲为身棺殓发哀致祭城外殡之哭三日举声下泪受文武吊慰左右无不出泣涕者自此义合归者益多矣斩段子光之日沧州清河县步五千攻常山太原节度使王承业拥兵最近不时出救常山遂陷诸郡颇有贰者宗乃以公为户部侍郎依前平原太守充本郡防御使仍与节度使李光弼计防招讨公以景城长史李晖为副李铣贾载前侍御史沈震为判官是月又诏公为河北采访处置使公又以前咸阳尉王延昌为判官张澹为友使时清河郡寄客李华【后因献封事睿宗有敕改名】为郡人来乞师扵公曰窃闻公髙义首唱河朔归顺之人皆依倚以为声气洪赡人心可用若不倦扵聴则仆请言之公曰何如华曰国家旧制江淮郡租布贮扵清河以备北军费用为日久矣相传谓天下北库今所贮者有江东布三百余万疋河北租调绢七十余万当郡防绫十余万累年税钱三十余万仓粮三十万时讨黙啜甲代蔵扵库内五十余万编户七十万见丁十余万计其实足以三平原之富料其卒足以二平原之彊若因抚而有之以两郡为腹心唇齿其余乃四支耳安敢有不从者哉彼要仆为行人以造公之垒仆眀见其可同心也取命扵屏防之外唯公图之公曰所合之众未曽知战自死且急安有恤隣之暇哉虽然诺足下之请则可为乎华对曰清河遣仆致命扵公者盖欲禀义大贤以济谋非力不足而借公之师以当强冦也仰瞻髙意未有决词定色与济清河也安敢言为哉时华才年二十余皆沮云必动众无成惟公竒之迫扵众情未时许耳华乃就馆操书以逹其意意者略言清河去就逆顺以全实之资上公之军而承公之命时不纳而疑之即仆回辕之后清河必有所托系扵他人与公为西面之难无什日之期耳公及噬脐乎公览而惊之遂排羣议独仗其决借兵六千人兵既出平原次扵境上华将把公手而归公曰兵既行矣可以言吾子之意否华曰近闻朝廷遣程千里统精兵十万自太行东下拟诸口助河北诸军讨灭叛逆而口为贼所守千里兵不得东出须先伐魏郡袁知泰【泰禄山所署为太守】纳旧太守司马垂使为西南主分开口出千里之军因令讨邺郡已北直至幽府已来未顺城邑平原清河率同盟诸将以十万人直指河阳分効兵巡河而悉制其奔冲之路计王师东讨洛邑必不减二十万河南诸郡义师西向临之亦不减十万公当表请坚壁勿战不旬月而贼有溃散相图之势矣公然之遂移牒清河等诸郡并遣大将宗子李择交副将平原县令范馥偏禆和琳徐浩等十余人促兵清河合势以便宜从事华复命扵清河因兵合之际修永济渠引水绕州城上大修守战之具旬日而毕又以清河四千兵与平原连踪而西时博平亦义兵千人来合扵是三郡之师屯于博平郡堂邑县西南十里袁知泰遣其麾下将白嗣深乙舒防等率二万余人来拒战三郡士兵尽日苦鬬遂大败之斩首万余级生擒一千余人马一千疋军资器械不可胜数其日魏郡城东南面女墙一百五十歩无故而崩【去郡邑百里战□而崩所以为异】知泰走投汲郡扵是自魏郡以东至堂邑百余里莫不擕壶浆扵道侧以候官军公声益震境内稍安初平原之师既西合清河时贼将史思眀围饶阳恐平原救之仍遣逰奕兵来拒前锋去旧县十里公惧不敌乃遣骁将刁万嵗以三千兵逆之坚壁不战又以书过河招北海太守贺兰进眀统马步五千来助公陈兵而迎之相揖哭扵马上凄恸三军宴犒甚厚进眀遂屯平原城南息养士马公每事咨谋之自是兵威之重稍移扵进眀矣而公不以为嫌进眀未有所之李择交兵入清河寻又破扵堂邑西因公以有功礼逊扵进眀加河北招讨使择交馥各徴进官级其清河博平有功不録一人时论进眀必有后败未期果失律扵信都城下有诏抵罪公纵之使赴行在进眀以全乃公防之也君子曰窃人之财犹为之贼况窃人之功乎进眀之不死幸也然公亦过扵寛厚矣三月河北莭度使李光弼以朔方军马三千步军五千初出土门将讨定河朔公乃抽兵归并放博平清河等军各归本郡敛戢以待光弼之命俄而光弼拔平山郡【敕改常山为平山】续有诏遣郭子仪以万军助之两进兵又拔赵郡史思眀方守博陵以自固仍将兵来拒扵是两军与思眀三万人对阵扵嘉山大战思眀败绩徒跣走入博陵城两军斩首万余虏获不可胜计时平山赵郡已拔刘正臣【本名客奴】归顺扵平原平卢等十七郡公先据之扵是横截贼路人往来幽府皆以精骑偷路又多被官军杀之其贼将士父母妻子及曵河落种族并质在范阳絶懐震恐时方盛暑公知光弼子仪禁防侵掠将士少衣服乃送十五万帛为三万人装以遣人至饶阳属潼关不守两军却入土门遂留不行然河北诸郡公始复指麾征讨之事肃宗之在灵武也公前后遣判官李铣及马步军张云子以蜡为弹丸以帛书表实扵弹丸之内至灵武奏事有诏以公为工部尚书兼御史大夫依前河北招讨采访处置使又扵蜡丸内奉敕书及即位改年赦书至平原散下诸郡宣奉焉又令前监察御史郑昱赍赦书宣布河南江淮所在郡邑风从不疑而王命遂通则公之力也而河北诸郡禀公之命粗为安肃公以兵兴半年军用已竭思所以赡济之未得其略先时清河行人李华自堂邑战胜后又覩公辞权而不有之遂蔵扵人间不及见公再三盟约号令诸郡及以文牒求之曰清河郡属崔审交应贼之后吏不安行人李华乃崇墉浚隍锻甲矫翦乞师破敌和众以安人静言其功须有甄赏仍牒之扵路以求焉华扵是复诣平原与公相见公因问以足用之计华遂与公数日参议以定钱收景城郡盐防河置塲令诸郡略定一价莭级相输而军用遂赡时北海郡録事参军第五琦随刺史贺兰进眀招讨扵河北覩其事遂窃其法乃奏肃宗扵凤翔至今用之不絶然犹未得公本策之妙防焉是年秋禄山遣其将史思眀尹子竒等并力攻河北诸郡前后百余日饶阳河间景城乐安相次而陷所存者平原博平清河三郡而已然人心溃叛不可复制公乃将麾下骑数百弃平原渡河由淮南山南取路朝肃宗扵凤翔行在初公之将过河也乃谓判官穆寜张澹曰贼势既尔若委命待擒必为其快心辱国之命也今将径赴行在公以为何如若朝廷必诛败军之罪以励天下则王纲可振死亦何恨如复从事以责后效则业不朽矣寜澹与诸将皆賛之防马发至朝廷除公为宪部尚书初刘客奴以渔阳归顺时史思眀与光弼子仪相持扵赵定之间客奴遣使越海与公计防公使判官贾载将男颇为质信泛海以军粮及战士衣服遗之时颇始年十嵗余公更无子息三军恳请留之不从及载等回公乃与渔阳声势相连寻又使人迎其军比至公已弃平原归于行在竟不及事然自肃宗以来河南及诸道立功大将如王元忠田神功董泰侯希逸李正已许杲卿等初皆是公自北海迎致之者终无私谒焉至二年正月又除御史大夫未防因忤圣防贬冯翊太守乾元元年三月又改蒲州刺史本郡防御使封丹阳县开国子食邑一千户是年为酷吏唐旻所诬贬饶州刺史二年六月拜升州刺史充浙江西道节度使兼宋亳都防御使刘展反状已露公虑其侵轶江南乃选将训卒缉器械为水陆战备都统使李峘以公为太早计因宻奏之肃宗诏追未至京拜刑部侍郎及刘展举兵渡淮峘败绩冬江西淮南遂陷扵展议者皆多公而怨峘焉上元元年秋时御史中丞敬羽狙诈险惨班列皆避之公曽与之语及政事遂遭诬贬蓬州长史公乐道自怡不以介懐寳应元年五月代宗有诏除利州刺史十二月拜户部侍郎加银青光禄大夫上柱国广徳元年又加金紫光禄大夫充荆南莭度使观察处置使遅留未行为宻近所诬遂罢前命代宗幸陕公扈从至行在除尚书右丞宰相元载与公不叶公亦面数之不为之屈及銮驾还宫公曽建议先谒庙然后即安宫阙事竟不行时载方在扵立班更顾公曰所见虽美其如不合事宜公怒而进曰用舍在相公耳言者何罪乎然朝廷纪纲岂堪相公再破除也载自此衔之而不忘二年正月除检校刑部尚书兼御史大夫朔方行营汾晋等六州宣慰使载又疑公因使奏对必言短寻罢前命唯知刑部尚书事三月进封鲁郡开国公食邑三千户载自与公有隙常俟公阙公亦献书直奏其奸状代宗俱容不罪之也永泰二年春差公摄职谒太庙公以祭器不修言之扵朝载谮公以为讪谤时政贬陕州别驾代宗为罚过其罪寻换吉州别驾公与往来词客诗酒讲论为乐甚有所着编为庐陵集十巻扵大厯三年迁抚州刺史在州四年以约身减事为政然而接遇才人耽嗜文巻未曽暂废焉因命在州秀才左辅元编次所赋为临川集十巻七年九月拜湖州刺史公以时相未忘旧怨乃加勤扵政而以杭州富阳丞李防为本州防御副使苏州寓客校书郎权器逰客前大理司直杨昱为判官委垦草辟田之务扵防委阅簿检吏接词政之务扵器昱等而境内宴然公初在平原未有兵革之日着韵海镜源成一家之作始创条目遂遇禄山之乱寝而不修者二十余年及至湖州以俸钱为纸笔之费延江东文士萧存陆士修裴澄陆渐顔祭朱弁李莆清河寺僧智海兼善小篆书吴士汤涉等十余人笔削旧章该捜羣籍撰定为三百六十巻大凡据法言切韵次其字按经史及诸子语据音韵次字成句者刋成文裁以类编又按仓雅及説文玉篇等其义各注其下谓之字脚韵海者以牢笼经史之语依韵次之其多如海镜源者八体之本究形声之义故曰镜源绵亘数载其功乃毕表奏上之有诏付所司蔵之扵书府大抵求经史撰集篇赋利于后学焉此外饯别之文及词客唱和之作又为吴兴集十巻今检校国子祭酒杨昱自御史中丞京畿采访使除为汉州刺史转湖州刺史以旧府之恩乘州人之请纪公遗事刋石立去思碑扵州门之外即令都官郎中陆长源之词也十二载元载伏诛召公为刑部尚书经年公以前后频典刑宪宻唘辞焉乃上选举利害事宜数十条代宗善之人莫知也遂改吏部尚书今上谅闇之际诏公为礼仪使先自宗以来此礼仪注废阙临事徐创实资博古练逹古今之防所以朝廷笃扵讪疾者不乏扵班列多是非公之为公不介情唯捜礼经执直道而行已今上察而委之山陵毕授光禄大夫迁太子少师依前为礼仪使前后所制仪注令门生左辅元编为礼仪十巻今存焉三年八月迁太子太师四年淮寜莭度使李希烈以十四州叛袭陷汝州执刺史李元平归蔡州朝廷诏公为淮寜军宣慰使公乘驿驷至东京河南尹郑叔则劝公曰反状已然去必陷祸且须后命不亦善乎公曰君命也焉避之至许州与希烈相见宣传诏意未毕逆贼使其大将军王玢周曽诟公以丑词刼公以白刃又令隣境同恶所遣使者四人扵希烈之前拜舞伏称诬诉国家之事勃慢凶豪词所不忍听也又令亲兵五千人号为希烈养子人各持一刀逼脇扵公如欲剸食之势公位不移定色不挠惧希烈覩公辞色不变谬为惊骇以身蔽公兵人既退方揖公就馆前后诈为公表奏自説其强盛以请汴州者数十今上知而寝之希烈虽穷凶极恶然亦感公文义大陈设燕防将欲送公扵朝廷先为贼所擒汝州刺史李元平时在座公指引叱责之元平羞惭而起书其奸意坐上通希烈意变罢宴后遂拘公扵官舎甲卒十人守之仍穿一阬于防之前以胁公公乃直言指希烈云死生有定何足多端相侮哉但以一劎见与公即必覩快事无多为也希烈惭谢焉自后不敢无礼扵公也居数月贼扵安州城下破官军得获将士以头连夸示扵公公声呌呼自牀投地愤絶良久乃苏从此更不复与人言语及哥舒曜收复汝州擒检校刺史周晃已下百人希烈乃遣周曽康秀林等领二万人来袭哥舒扵汝州曽秀林行至襄城乃谋翻兵杀希烈奉公为莭度使以归顺希烈押衙姚澹亦为内应先期一日事泄希烈乃遣骡子军三千奄至襄城杀周曽等收其领兵而回因送公扵蔡州龙兴寺居焉公度不得全自撰墓志以见其心又就希烈请数人之馔希烈不知而给之自陈设之因为文祭周曽已下为贼所害者无不歔欷其十二月希烈陷汴州僣逆称号为惨酷之具以逼公意欲其屈礼公愤然而无求生之意贼以止焉贞元元年河南王师复振贼虑蔡州有变乃使其将辛景臻扵龙兴寺积薪以油灌既纵火乃传希烈之命若不能屈莭自即裁之公应声投地臻等惊惭扶公而退希烈审不为已用其年八月二十四日又使景臻等害扵龙兴寺幽辱之所凡享年七十七眀年三月希烈为麾下将陈仙竒所杀淮西平仙竒遣军将营送公神榇扵京师嗣子栎阳县尉頵次子秘书省正字硕迎防至汝州襄城县乃焉攀号屡絶毁裂过不自胜以其年十一月三日袝万年县鳯栖原之先茔有诏赠司徒諡曰文忠赙钱五十万粟二百硕中使吊祭仪仗送扵墓所朝野莫不哀伤公蹈忠莭之苦古今无类焉公平居之日自卑有井介之操而能容众有洁已之方不以疵物与道合嵗寒者终始无渝变况君臣大义名教大莭而得造次焉可夺求生而害仁者呜呼淮寜之难岂止天不憖遗盖亦有无良之人以怨报徳投之扵无存之地也悲夫初遭难后江西莭度嗣曹王皋上表曰臣见蔡州归顺脚力张希璨王仕颙等説去年八月二十四日蔡州城中见封有隣儿不得名字云希烈令伪皇城使辛景臻右军安华扵龙兴寺杀顔真卿埋扵罗城西道南里并立碑臣听之未毕涕泗交流三军对臣亦苦呜咽且臣死王事子复父雠人伦常经不足襃异所悲去古□逺浇风荡浮多茍偷生曽不顾节使忠孝寂寞人伦憔悴昨段秀实奋身击泚首今顔真卿伏缢烈庭皆唘眀君臣发挥教训近冠清史逺绍昔贤夫日月丽天幽民向烛忠烈曜世回邪革心伏请陛下降议百寮遐布九有刻石颂徳告庙图形使元壤感恩皇风泽物公之宻亲懿友动相规用以成其务者即今给事中因公亮吏部员外郎栁公冕采其谋猷分以休戚者今吉州刺史李公防重其器悦其能者今检校国子祭酒杨公昱故户部员外郎权公器其余顾盼曽假吹嘘成名布扵词塲及内外之列者不可胜纪李公防吉州以小子久趋扵栏防定以使言将存刋刻用防逸坠尚实去饰庶无愧焉其故同事之人先后存亡録之于左谨状













　　顔鲁公集行状
　　钦定四库全书
　　顔鲁公集神道碑
　　唐　令狐峘　撰
　　惟深也故能通天下之志惟机也故能成天下之务君子极深而研机不出户而制动行诸已而驭化其惟盛徳乎有唐名臣赠司徒鲁郡文忠公顔公奉大顺为元功建大莭为至忠以安横流以纽頺纲秉是一心只事四朝今上兴元元年八月三日蹈危致命薨于蔡州之难贞元二年春蔡州平冬十一月二旬有三日嗣子栎阳尉頵秘书省正字硕衘恤奉防归于万年县之旧原皇帝彻悬震悼乃册赠上公诏有司具鼓吹羽仪送于墓所遣中谒者吊祭赙钱五十万粟三百硕命太常考行诔徳諡曰文忠凡厥士庶臬方侯伯识与不识晞声想形莫不惕焉荆焉感慕思齐为人子者益孝为人臣者益忠为人弟者益顺为人吏者益敬有以见盛徳之仪形也公讳真卿字清臣琅琊临沂人盖孔宣父之门人回曰好学知机道亚圣人公其后也五代祖之推北齐黄门侍郎为海内大儒着家训稽圣赋寃魂志及文集蔵在书府厯代传之髙祖思鲁亦儒行仕我太宗掌记秦府列于国史曽祖勤礼著作郎文馆学士祖昭甫晋曹二王侍读赠华州刺史考惟贞薛王友赠太子少保储和葆冲是感间气用集于我公公受天纯休克广前烈职度逺节行不羣早孤太夫人殷氏躬自训育公承奉慈顔幼有老成之量家贫屡空布衣粝食不改其乐余力务学甘味道艺五经微言及百氏精理无所不究既闻之必行之尤攻文词善书书格劲逸抗行钟张弱冠进士出身寻判入髙第授秘书省校书郎天寳初制防甲科作尉醴泉又以八使表能迁于长安未防拜监察御史荐承诏防巡抚河陇曾至五原有寃讼久而不决公理之得情郡人悦伏时方炎亢而甘泽澍焉巷俗謡言谓之御史雨又士族有斁扵名教者朝廷有侮于宪度者公悉弹奏正以礼法宪纲震肃朝防嘉焉迁武部员外郎属宰臣杨国忠以外戚登庸恶不附已者出为平原太守公性本裕及到官推是道也以临其人躬疾苦以劝义寛征徭以劝学令不肃而信行教不敷而化洽十四年贼臣安禄山豕突蚁动逆常干纪徴师矫命自蓟长驱公血愤中激乃宣言曰焉有人臣忍容巨逆必当竭莭龚行天讨防郡中方集静塞军屯丁三千余人公因之又召境内举武艺者仍发财募义勇之士未逾旬成万人军扵是戒严固守仍表其状是时海内承平禄山窃发两河之间未有奉章表者时禄山陷洛阳害留守李憕中丞卢奕御史蒋清以三人之首传胁河北列郡至平原公斩其使收三人之首哭而葬之遂有表上闻初宗每朝以薄俗罪巳及得公表大悦称叹者久之顾谓左右曰真卿何如人而所为乃得尔因就拜户部侍郎兼领平原又加河北采访招讨使仍赐以诏书云卿之一门义冠千古由是公之徳声震于天下时公从父兄常山太守杲卿同公建议愤激于衷生□贼将何千年髙邈献于阙下遂通太原之路忠烈之风出于一门诗云孝子不匮永锡尔类夫忠臣亦如之是时饶阳太守卢全诚济南太守李随清河长史王懐忠景城司马李暐各拥兵数千或至万人以附于公邺郡太守王焘被禄山移摄河间焘俾椽吏李奂斩伪署河间长史杜兼睦以河间众归于公北海太守贺兰进眀率精鋭五千济河有诏助公讨伐自是仁者赴仁义者赴义勇者不敢爱其力智者不敢秘其谋清河词客李防少年有才献竒扵公以通隣好増补军实前殿中侍御史沈震监山尉穆寜武邑尉李铣清河主簿张澹清池尉贾载各抒器能参賛成务公以长事进眀众同甘苦莫不毕力惟公之使贼帅袁知泰恃众犯我聊城之西公一鼓而破之夷斩万计其时河朔一十七郡同日向顺连兵二十万横絶燕赵旁贯井陉唘土门通太原河北节度使李光弼朔方节度使郭子仪得横行河朔复常山赵二郡大破贼帅史思眀于嘉山皆公之由也推诚无私信及旁郡平卢将刘正臣以渔阳来归公以渔阳贼之本根欲坚其意乃割爱子颇令越海与正臣通问兼遗之军资十有余万俄而冦陷京师驾在灵武往来传置梗扼不通公以帛书表章封扵蜡丸内俾健步宵行昼伏四逺以闻因奉诏肃宗即位之初遣使乘驿布扵江淮王命再通繄兹是赖又迁工部尚书兼御史大夫采访招讨等使如故其年冬十月贼将尹子竒史思眀等以劲兵十万发自燕南先陷沧瀛次陵徳棣猛若燎火冲如决防公内无兼月之蓄外絶同盟之援度势量力议无幸给不敢委身待擒贻国之耻遂于麾下归于凤翔有诏迁宪部尚书寻兼御史大夫西京平公思由旧章屡进谠议触鳞忤防竟不久留出为冯翊太守换蒲州刺史充本州防御使又为酷吏所搆贬饶州刺史迁升州刺史充浙西道莭度使时刘展在扵睢阳反状已萌公乃训偏师利五刃水陆战备以时増修都统使李峘奏以为过防骇众肃宗有诏追拜刑部侍郎进爵县公寻而刘展陵陷江淮李峘败绩奔走时之议者皆多公之先觉怨峘之阻计焉御史中丞敬羽诈佞取恩恶公刚直乃以谤语隂中之天威赫然责命斯极贬蓬州长史代宗即位移利州刺史未之任徴拜户部侍郎转吏部侍郎加银青光禄大夫进金紫光禄大夫除江陵尹兼御史大夫充荆南节度观察使未辞阙而銮舆幸陕州公扈跸行在拜尚书右丞及还京迁刑部尚书续兼御史大夫充朔方宣慰使进封鲁部食邑二千户宰臣元载怙权専政每有公议公正言引经不为之屈指擿如将规之载心衘色忿蓄而将发者数四矣防摄享太庙公以祭器不修唘于宰臣载因奏公谤讟时政贬峡州别驾未到任换吉州别驾移抚州刺史转湖州刺史政尚清静长孤养耆彻冗浚隍式亷眀进贤硕特责大指而已郡人悦之立碑颂徳而耽嗜文籍巻不释手初在徳州尝着韵海镜源遭难而止至是乃延集文士纂而成文古今文字该扵理者摭华撮要罔有不备为三百六十巻以其包荒万彚其广如海自末寻源照之如镜遂以名之又着吴兴集十巻庐陵集十巻临川集十巻并行扵代大厯末奸臣伏诛宰臣杨绾常衮举公旧徳宜在中朝徴拜刑部尚书公乃奏上所着韵海镜源帝嘉之蔵扵集贤书院及秘阁公前后三领大司冦以年老辞荣上爱其才迁吏部尚书清汰九流用正庶官代宗晏驾朝廷以鸿儒详练典故举充礼仪使祗防陵寝率礼无违加光禄大夫太子少师使如故着礼仪集十巻上方倚以为相为权臣所忌迁太子太师外示崇髙实以散地处之也建中四年贼臣李希烈阻兵淮右诏公奉使宣慰豺狼方炽或谕公逗遛以需公曰君命也焉避之既见希烈奉宣朝防词不屈志不挠贼党乃交刃胁之嫚骂不逊公视之凛如责以悖逆希烈不敢亢逼而退久之置酒大防将饯公复命行有时矣遇叛臣李元平陷我汝海委质贼庭公扵座上数其背恩厉气叱责叛者惭报宻以异语动扵希烈希烈意变遂执公囚扵官舎防以甲士或掘穽扵侧或积薪扵前或绐以瘗填或许以焚烁虐毒万计期公毁节公谓之曰愿假一剑岂劳多端服义而终乃其所也贼竟不敢逼贞元初希烈陷汴州是时公幽辱已三嵗矣度必不全乃自为墓志以见其志是年遇害扵汝州之龙兴寺春秋七十有六自登朝及作藩牧人常以安居厚俗为务奨善伐恶为志言非至公不发扵口事非直道不机扵心植操则夷齐之髙也理戎则羊陆之仁也当朝则汲黯之正也涖下则亷范之通也蕴是具美行乎至俭强暴莫敢冲干飚不能动大义久废公起之醇风久醨公还之茍非贤人之业何以臻此然虚已下士不以名位自髙茍有道者蓬门鹑衣必与抗礼在平原尝荐安陵处士张镐有公辅之量数年间镐位列鼎司论者称之善与人交执友之子义均甥侄介操所至不迁其守刚而中礼介而容众静而无懑动而有光便扵已希权幸不为也君有命蹈汤火不辞也心在弭乱不在功志图报国不图生故其杀身成仁视死如归虽汉之龚胜魏之王经无以加焉昔卫铭孔悝鲁颂僖公载在礼经形于雅什佥以为公之事君事亲爱敬直清跬步不忘徳充也服义戴仁颠沛以之行极也探赜儒府述古立言文经也勤劳王家靖难安仁武功也颂声不昭后嗣何观扵是故吏庐州刺史李防乃刋石建碑旌扵不朽以峘尝忝公防府公卿之未备位史臣俾讃丕烈永示将来敢竭不才恭述所闻铭曰天祚圣唐降贤救时烈烈鲁公毓徳应期岩峙玉真伊传之师文武忠信天子是毗亦既升朝偘然正色润我王度作藩扵徳贼为豺虺流虿下国公整王旅殄扫妖慝解纷以和柔逆以忠万里狂飚半为淳风君子知微遇变则通出全庶人入奉宸聪乃副丞相是司喉舌周旋七命内外胥悦营营青蝇不害其洁危行言逊保兹眀哲用唘土宇俾侯于鲁式是百辟彞伦攸叙乱靡有定盗扰淮浦帝曰汝贤代予宣抚孰不懐忠处死难之扵赫我公视险若夷猛兽龂龂履之不疑扇彼薄俗惟缉惟熈昔在申伯作藩周室诗人歌颂尚播声律矧我文忠人之纪纲功侔四时莭贯雪霜焕乎立言没而弥彰日居月诸垂范无疆











　　顔鲁公集神道碑
