
沈佺期
　　沈佺期（？～七一三？）字云卿，相州内黄（今属河南）人。高宗上元二年（六七五）登进士第。长安二年（七○二），累迁给事中。中宗神龙元年（七○五）。坐阿附张易之，流放州。次年北归。稍迁台州录事参军。后历中书舍人、太子詹事。玄宗开元初卒。原有文集十卷，今存《沈佺期集》四卷。《旧唐书》卷一九○中、《新唐书》卷二○二有传。另参傅璇琮《唐才子传校笺》卷一、谭优学《唐诗人行年考续编》。

　　沈佺期存词一首，据津逮本《本事诗》入录，用耘经楼本《苕溪渔隐丛话》、嘉靖本《万首唐人绝句》参校。

　　【回波乐】
　　回波尔时佺期，流向岭外生归。身名已蒙齿录，袍笏未复牙绯。（津逮本《本事诗·嘲戏第七》）


杨廷玉
　　杨廷玉（生卒年里不详），武则天表侄，曾任苏州嘉兴令。为人贪狠无厌，为御史康所推奏，断死，后获赦免。事迹据《朝野佥载》卷二。

　　杨廷玉存词一首，据宝颜本《朝野佥载》入录，用谈本《太平广记》参校。

　　【回波词】
　　回波尔时廷玉，打獠取钱未足。阿姑婆见作天子，傍人不得枨触。（宝颜本《朝野佥载》卷二）


李景伯
　　李景伯（生卒年不详），邢州柏仁（今河北隆尧）人。李怀远之子。中宗景龙中为给事中，后迁谏议大夫。睿宗景云中，进太子右庶子，累迁右散骑常侍，寻以老疾致仕。玄宗开元中卒。《旧唐书》卷九○、《新唐书》卷一一六有传。

　　李景伯存词一首，据潘本《大唐新语》入录，用顾本《隋唐嘉话》、谈本《太平广记》、宋本《太平御览》、洪本《唐诗纪事》、嘉靖本《万首唐人绝句》、宋本《乐府诗集》参校。

　　【回波词】
　　回波尔时酒卮，微臣职在箴规。侍宴既过三爵，喧哗窃恐非仪。（潘本《大唐新语》卷三）


中宗朝优人
　　优人，名里不详。词一首，据津逮本《本事诗》入录。

　　【回波词】
　　回波尔时栲栳，怕妇也是大好。外边只有裴谈，内里无过李老。（津逮本《本事诗·嘲戏第七》）


李隆基
　　李隆基（六八五～七六一），陇西成纪（今甘肃秦安）人。睿宗李旦第三子，故自称‘三郎’。武后垂拱元年（六八五）生于东都洛阳。睿宗景云元年（七一○）立为皇太子。先天元年（七一二）即位，先后改元开元、天宝，在位四十五年。天宝十五载（七五六）六月，因安史之乱，仓皇奔蜀。七月，太子李亨即位，尊为太上皇。肃宗至德二载（七五七）还京。上元二年（七六一）四月卒。庙号玄宗。有《唐玄宗皇帝集》二卷。《旧唐书》卷八、《新唐书》卷五有本纪。

　　【好时光】
　　宝髻偏宜宫样。莲脸嫩，体红香。眉黛不须张敞画，天教入鬓长。

　　莫倚倾国貌，嫁娶个，有情郎。彼此当年少，莫负好时光。（朱本《尊前集》）


李白
　　李白（七○一～七六二），字太白，自号青莲居士。祖籍陇西成纪（今甘肃秦安），生于中亚碎叶城（今托克马克城），少居绵州彰明县（今四川江油）。玄宗开元十二年（七二四），出蜀远游，居湖北安陆。二十四年（七三六），移居山东任城。天宝元年（七四二），应诏入京，供奉翰林。三载（七四四）春，被玄宗赐金放还。安史乱时，隐居庐山。永王举兵东巡，辟为僚佐。肃宗至德二载（七五七），永王兵败，白系浔阳狱，坐长流夜郎。后遇赦东还。宝应元年（七六二），病卒于当涂，年六十二。著有《李太白集》三十卷。《旧唐书》卷一九○中、《新唐书》卷二○二有传。另参《唐才子传校笺》卷二等。

　　李白词，向无专集，且真伪难辨。清末杨文斌辑《三李词》本收七调十四首，近人吴虞《蜀十五家词》本《李白词》收六调十五首，刘毓盘辑本《李翰林集》收八调十七首。今据《尊前集》等重辑。兹从《尊前集》辑十二首、津逮本《邵氏闻见后录》辑一首，凡十三首。其他可考定之伪词列入存目。《尊前集》以朱本为底本，校以吴本、毛本、明钞本，并参校萧本《分类补注李太白集》、王本《李太白文集》、丛刊本、毛本《唐宋诸贤绝妙词选》、宋本《乐府诗集》、月窗本《诗话总龟》、古松堂本《诗人玉屑》、顾本《松窗杂录》、津逮本《湘山野录》、聚珍本《能改斋漫录》、内府本《词谱》、康熙本《古今词话》。

　　【连理枝（黄锺宫）】
　　雪盖宫楼闭。罗幕昏金翠。斗鸭阑干。香心淡薄，梅梢轻倚。喷宝猊香烬麝烟浓，馥红绡翠被。

　　【又】浅画云垂帔。点滴昭阳泪。咫尺宸居，君恩断绝，似远千里。望水晶帘外竹枝寒，守羊车未至。

　　【清平乐】
　　禁庭春画。莺羽披新绣。百草巧求花下斗。祗赌珠玑满斗。

　　日晚却理残妆。御前闲舞霓裳。谁道腰肢窈窕，折旋笑得君王。

　　【又】
　　禁闱清夜。月探金窗罅。玉帐鸳鸯喷兰麝。时落银灯香ㄠ。

　　女伴莫话孤眠。六宫罗绮三千。一笑皆生百媚，宸衷教在谁边。

　　【又】
　　烟深水阔。音信无由达。惟有碧天云外月。偏照悬悬离别。

　　尽日感事伤怀。愁眉似锁难开。夜夜长留半被，待君魂梦归来。

　　【又】
　　鸾衾凤褥。夜夜常孤宿。更被银台红蜡烛。学妾泪珠相续。

　　花貌些子时光。抛人远泛潇湘。欹枕悔听寒漏，声声滴断愁肠。

　　【又】
　　画堂晨起。来报雪花坠。高卷帘栊看佳瑞。皓色远迷庭砌。

　　盛气光引炉烟，素草寒生玉佩。应是天仙狂醉。乱把白云揉碎。

　　【菩萨蛮（中吕宫）】
　　平林漠漠烟如织。寒山一带伤心碧。瞑色入高楼。有人楼上愁。

　　玉阶空伫立。宿鸟归飞急。何处是回程。长亭接短亭。

　　【又】
　　举头忽见衡阳雁。千声万字情何限。叵耐薄情夫。一行书也无。

　　泣归香阁恨。和泪淹红粉。待雁回时。也无书寄伊。

　　【清平调】
　　云想衣裳花想容。春风拂槛露华浓。若非群玉山头见，会向瑶台月下逢。

　　【又】
　　一枝红艳露凝香。云雨巫山枉断肠。借问汉宫谁得似，可怜飞燕倚新妆。

　　【又】
　　名花倾国两相欢。常得君王带笑看。解得春风无限恨。沈香亭北倚阑干。（以上十二首朱本《尊前集》）

　　【忆秦娥】
　　箫声咽。秦娥梦断秦楼月。秦楼月。年年柳色。灞桥伤别。

　　乐游原上清秋节。咸阳古道音尘绝。音尘绝。西风残照，汉家陵阙。（津逮本《邵氏闻见后录》卷一九）

　　【菩萨蛮】
　　游人尽道江南好。游人只合江南老。未老莫还乡。还乡空断肠。

　　绣屏金屈曲。醉入花丛宿。春水碧如天。画船听雨眠。

　　【竹枝词】
　　一声望帝花片飞。万里明妃雪打围。马上胡儿哪解听，琵琶应道不如归。

　　【又】
　　命轻人瓮头船。日瘦鬼门关外天。北人堕泪南人笑，青壁无梯闻杜鹃。


戴叔伦
　　戴叔伦（七三二～七八九），字幼公，一作次公。润州金坛（今属江苏）人。代宗大历初，为湖南转运留后。改河南转运留后。德宗建中初，以监察御史里行为东阳令，政绩颇著。建中四年（七八三），入湖南观察使李皋幕任职，旋随李皋任江西节度使从事。兴元元年（七八四），任抚州刺使。贞元四年（七八八），授容州刺史，兼御史中丞、本管经略使。贞元五年卒，年五十八。有《戴叔伦诗》。《新唐书》卷一四三有传。另参《权载之文集》卷二四《戴公墓志铭》、傅璇琮《唐代诗人丛考》。《唐才子传校笺》卷五。戴叔伦词一首，据宋本《乐府诗集》录入，用康熙本《全唐诗》参校。

　　【转应词】
　　边草。边草。边草尽来兵老。山南山北雪晴。千里万里月明。明月。明月。胡笳一声愁绝。（宋本《乐府诗集》卷八二）


刘长卿
　　刘长卿（？～七九○？），字文房。宣州（今安徽宣城）人，其家久居长安。少居嵩山读书。玄宗天宝间登进士第。天宝十四载（七五五）任长洲尉。肃宗至德三载（七五八）摄海盐令。因事陷狱，上元元年（七六○）贬潘州南巴尉。后入朝任监察御史。代宗大历五年（七七○），以检校祠部员外郎为转运判官、知淮西鄂岳转运留后。十一年（七七六）前后贬睦州司马。德宗即位初，迁随州刺史。约卒于贞元六年（七九○）前后。有《刘随州文集》十一卷。事迹具《新唐书》卷六○《艺文志》、《唐诗纪事》卷二六、《唐才子传校笺》卷二、傅璇琮《唐代诗人丛考》。刘长卿词一首，据津逮本《剧谈录》录入，参校四库本《剧谈录》、守山本《唐语林》、董本、清钞本《青琐高议》、明本《刘随州文集》、活字本《刘随州集》、宋本《文苑英华》。

　　【谪仙怨】
　　晴川落日初低。惆怅孤舟解携。鸟去平芜远近，人随流水东西。

　　白云千里万里，明月前溪后溪。独恨长沙谪去。江潭春草萋萋。（津逮本《剧谈录》卷下）


韦应物
　　韦应物（七三七？～七九一？），京兆万年（今陕西西安）人。玄宗天宝后期供职宫中侍卫。尚侠负气，后折节读书。代宗广德中，为洛阳丞。大历中任京兆府功曹，摄高陵令。大历十三年（七七八），任鄂县令，后改栎阳令。德宗建中二年（七八一），授比部员外郎。四年，出为滁州刺史。贞元元年（七八五），移江州刺史。三年，入为左司郎中。次年，出任苏州刺史。贞元六年（七九○），罢职，仍居苏州。未几卒。有《韦苏州集》。事迹据《宾退录》卷九、《唐才子传校笺》卷四。

　　韦应物词四首，据《尊前集》朱本录入，校以吴本、毛本、明钞本，并用明本《韦江州集》、活字本和四部备要本《韦苏州集》、嘉靖本《万首唐人绝句》、宋本《乐府诗集》参校。

　　【调笑】
　　胡马。胡马。远放燕支山下。跑沙跑雪独嘶。东望西望路迷。迷路。迷路。边草无穷日暮。

　　【又】
　　河汉。河汉。晓挂秋城漫漫。愁人起望相思。江南塞北别离。离别。离别。河汉虽同路绝。

　　【三台】
　　一年一年老去，来日后日花开。未报长安平定，万国岂得衔杯。

　　【又】
　　冰泮寒塘水渌。雨余百草皆生。朝来门巷无事，晚下高斋有情。（以上四首朱本《尊前集》）


张志和
　　张志和（生卒年不详）。本名龟龄，字子同，自号烟波钓徒，又号玄真子，婺州金华（今属浙江）人。年十六游太学，擢明经。献策肃宗，深蒙赏重，命待诏翰林，授左金吾卫录事参军，因赐名。后坐事贬南浦尉，会赦还。不复仕，隐居越州会稽。代宗大历九年（七七四）秋谒湖州刺史颜真卿，撰《渔歌》五首，后传入日本，嵯峨天皇于弘仁十四年（八二三）作《和张志和渔歌子五首》，为日本填词之开山。著有《玄真子》等。《新唐书》卷一九六有传。另参《颜鲁公文集》卷九《浪迹先生玄真子张志和碑》、《唐才子传校笺》卷二。

　　张志和词五首，据丛刊本《李文饶文集》录入，用吴本、毛本、明钞本、朱本《尊前集》、丛刊本《唐宋诸贤绝妙词选》、宋本《乐府诗集》、洪本《唐诗纪事》、月窗本《诗话总龟》、古松堂本《诗人玉屑》、岳本《类说》、丛刊本《云笈七签》、道藏本《三洞群仙录》参校。

　　【渔父】
　　西塞山边白鹭飞。桃花流水鳜鱼肥。青箬笠，绿蓑衣。斜风细雨不须归。

　　【又】
　　钓台渔父褐为裘。两两三三蚱蜢舟。能纵棹，惯乘流。长江白浪不曾忧。

　　【又】
　　雪溪湾里钓鱼翁。蚱蜢为家西复东。江上雪，浦边风。反著荷衣不叹穷。

　　【又】
　　松江蟹舍主人欢。┰饭蓉羹亦共餐。枫叶落，荻花乾。醉泊渔舟不觉寒。

　　【又】
　　青草湖中月正圆。巴陵渔父棹歌还。钓车子，掘头船。乐在风波不用仙。（以上五首丛刊本《李文饶文集》别集卷七《玄真子渔歌记》）


无名氏
　　无名氏词十五首，据《金奁集》朱本录入，用鲍本校。

　　【渔父】
　　远山重叠水萦纡。水碧山青画不如。山水里，有岩居。谁道侬家也钓鱼。

　　【又】
　　钓得红鲜劈水开。锦鳞如画逐钩来。从棹尾，且穿腮。不管前溪一夜雷。

　　【又】
　　桃花浪起五湖春。一叶随风万里身。车宛□，饵轮。水边时有羡鱼人。

　　【又】
　　五岭风烟绝四邻。满川凫雁是交亲。风触岸，浪摇身。青草灯深不见人。

　　【又】
　　雪色髭须一老翁。时开短棹拨长空。微有雨，正无风。宜在五湖烟水中。

　　【又】
　　残霞晚照四山明。云起云收阴又晴。风脚动，浪头生。定是虚篷夜雨声。

　　【又】
　　极浦遥看两岸花。碧波微影弄晴霞。孤艇小，信横斜。那个汀洲不是家。

　　【又】
　　洞庭湖上晚风生。风触湖心一叶横。兰棹快，草衣轻。只钓鲈鱼不钓名。

　　【又】
　　舴艋为舟力几多。江头雷雨半相和。珍重意，下长波。半夜潮生不柰何。

　　【又】
　　垂杨湾外远山微。万里晴波浸落晖。击楫去，本无机。惊起鸳鸯扑鹿飞。

　　【又】
　　艟波棹子橛头船。青草湖中欲暮天。看白鸟，下长川。点破潇湘万里烟。

　　【又】
　　料理丝纶欲放船。江头明月向人圆。尊有酒，坐无毡。抛下渔竿踏水眠。

　　【又】
　　风搅长空浪搅风。鱼龙混杂一川中。藏远溆，系长松。尽待云收月照空。

　　【又】
　　舴艋为家无姓名。胡芦中有瓮头清。香稻饭，紫莼羹。破浪穿云乐性灵。

　　【又】
　　偶然香饵得长覃。鱼大船轻力不任。随远近，共浮沈。事事从轻不要深。（以上朱本《金奁集》）


张松龄
　　张松龄（生卒年不详），一作鹤龄，婺州金华（今属浙江）人。志和兄。曾任浦阳尉。恐弟志和浪迹不还，于会稽东郭买地结茅以居之。事迹参《颜鲁公文集》卷九《浪迹先生玄真子张志和碑》。

　　张松龄词一首，据洪本《唐诗纪事》录入，用宋本《酒边集》、毛本《山谷词》、万历本《花草粹编》参校。

　　【渔父】
　　乐在风波钓是闲。草堂松迳已胜攀。太湖水，洞庭山。狂风浪起且须还。（洪本《唐诗纪事》卷四六）


王建
　　王建（七六六？～？），字仲初，关辅（今陕西）人，郡望颍川（今河南许昌）。德宗建中、兴元间，求学山东，舆张籍同窗。贞元中，历佐淄青、幽州、岭南军幕。宪宗元和初，复佐荆南、魏博幕府。后任昭应县丞，历官太府寺丞、太常丞。穆宗长庆二年（八二二），转秘书丞。文宗大和二年（八二八）。出为陕州司马，后罢职居咸阳。有《王建诗集》（一作《王司马集》）十卷。事迹据《唐诗纪事》卷四四、《唐才子传校笺》卷四。

　　王建词十首，据《尊前集》朱本录入，校以吴本、毛本、明钞本，并用宋本、席本《王建诗集》、明本《唐王建诗集》、毛本《王建诗》、丛刊本《才调集》、丛刊本《唐宋诸贤绝妙词选》、宋本《乐府诗集》、嘉靖本《万首唐人绝句》参校。

　　【宫中三台】
　　鱼藻池边射鸭。芙蓉苑里看花。日色赭袍相似。不著红鸾扇遮。

　　【又】
　　池北池南草绿，殿前殿后花红。天子千秋万岁，未央明月清风。

　　【江南三台】
　　扬州池边少妇，长干市里商人。三年不得消息，各自拜鬼求神。

　　【又】
　　青草台边草色，飞猿岭上猿声。万里三湘客到，有风有雨人行。

　　【又】
　　树头花落花开。道上人去人来。朝愁暮愁即老，百年几度三台。

　　【又】
　　斗身强健且为。头白齿落难追。准拟百年千岁，能得几许多时。

　　【宫中调笑】
　　团扇。团扇。美人病来遮面。玉颜憔悴三年。谁复商量管弦。弦管。弦管。春草昭阳路断。

　　【又】
　　胡蝶。胡蝶。飞上金枝玉叶。君前对舞春风，百叶桃花树红。红树。红树。燕语莺啼日暮。

　　【又】
　　罗袖。罗袖。暗舞春风已旧。遥看歌舞玉楼。好日新妆坐愁。愁坐。愁坐。一世虚生虚过。

　　【又】
　　杨柳。杨柳。日暮白沙渡口。船头江水茫茫。商人少妇断肠。肠断。肠断。鹧鸪夜飞失伴。（以上十首朱本《尊前集》）


释德诚
　　德诚（生卒年不详），号船子和尚，蜀东武信（今四川遂宁）人。在药山三十年，嗣惟俨禅师。后住秀州华亭，泛一小舟，随缘度日，以接四方往来之者。文宗大和、开成间（八二七～八四○），覆舟入水而逝。事迹据《五灯会元》卷五《船子德诚禅师传》、《机缘集》卷下《西亭兰若记》、《词学》第二辑施蛰存《船子和尚拨棹歌》。

　　德诚《拨棹歌》词今存三十九首，原为宋吕益柔所辑。元释坦据石刻辑入《机缘集》。兹以《机缘集》元刻本为底本，校以清刻本，并参校四库本《五灯会元》、四库本《至元嘉禾志》。

　　【拨棹歌】
　　有一鱼兮伟莫裁。混虚包纳信奇哉。能变化，吐风雷。下线何曾钓得来。

　　【又】
　　千尺丝纶直下垂。一波才动万波随。夜静水寒鱼不食，满船空载月明归。

　　【又】
　　莫学他家弄钓船。海风起也不知边。风拍岸，浪掀天。不易安排得帖然。

　　【又】
　　大钓何曾离钓求。抛竿卷线却成愁。法卓卓，乐悠悠。自是迟疑不下钩。

　　【又】
　　别人只看采芙蓉。香气长黏绕指风。两岸映，一船红。何曾解染得虚空。

　　【又】
　　静不须禅动即禅。断云孤鹤两萧然。烟浦畔，月川前。槁木形骸在一船。

　　【又】
　　莫道无修便不修。菩提痴坐若为求。勤作棹，慧为舟。这个男儿始彻头。

　　【又】
　　水色春光处处新。本来不俗不同尘。着气力，用精神。莫作虚生浪死人。

　　【又】
　　独倚兰桡入远滩。江花漠漠水漫漫。空钓线，没腥膻。那得凡鱼总上竿。

　　【又】
　　揭却云篷进却船。一竿云影一潭烟。既掷网，又抛筌。莫教倒被钓丝牵。

　　【又】
　　苍苔滑静坐忘机。截眼寒云叶叶飞。戴箬笠，挂蓑衣。别无归处是吾归。

　　【又】
　　外却形骸放却情。萧然孤坐一船轻。圆月上，四方明。不是奇人不易行。

　　【又】
　　世知我懒一何嗔。宇宙船中不管身。烈香饮，落花茵。祖师元是个闲人。

　　【又】
　　都大无心罔象间。此中那许是非关。山卓卓，水潺潺。忙者自忙闲者闲。

　　【又】
　　鼓棹高歌自适情。音稀和寡出嚣尘。清风起，浪元平。也且随流逐势行。

　　【又】
　　浪宕从来水国间。高歌龟枕看遥山。红蓼岸，白湾。肯被兰桡使不闲。

　　【又】
　　一叶虚舟一副竿。了然无事坐烟滩。忘得丧，任悲欢。却教人唤有多端。

　　【又】
　　一任孤舟正又斜。乾坤何路指津涯。抛岁月，卧烟霞。在处江山便是家。

　　【又】
　　愚迷未识主人翁。终日孜孜恨不同。到彼岸，出樊笼。元来只是旧时公。

　　【又】
　　古钓先生鹤发垂。穿波出浪不曾疑。心荡荡，笑怡怡。长道无人画得伊。

　　【又】
　　一片江云倏忽开。翳空朗日若为哉。适消散，又徘徊。试问本从何处来。

　　【又】
　　不妨轮线不妨钩。只要钩轮得自由。掷即掷，收即收。无踪无迹乐悠悠。

　　【又】
　　钓下俄逢赤水珠。光明圆澈等清虚。静即出，觅还无。不在骊龙不在鱼。

　　【又】
　　卧海孥势莫知。优游何处不相宜。香象子，大龙儿。甚麽波涛得伊。

　　【又】
　　虽慕求鱼不食鱼。网帘篷户本空无。在世界，作凡夫。知闻只是个毗卢。

　　【又】
　　香饵针头也不无。向来只是钓名鱼。波沃日，浪涵虚。万象箩笼号有余。

　　【又】
　　乾坤为舸月为篷。一屏云山一罨风。身放荡，性灵空。何妨南北与西东。

　　【又】
　　终日江头理棹间。忽然失济若为还。滩急急，水潺潺。争把浮生作等闲。

　　【又】
　　有鹤翱翔四海风。往来踪迹在虚空。图不得，算何穷。日月还教没此中。

　　【又】
　　钓头曾未曲些些。静向江滨度岁华。酌山茗，折芦花。谁言埋没在烟霞。

　　【又】
　　吾自无心无事间。此心只有水关。携钧竹，混尘寰。喧静都来离又闲。

　　【又】
　　晴川清濑水横流。潇洒元同不系舟。长自在，恣优游。将心随逐几时休。

　　【又】
　　欧冶锋价最高。海中收得用吹毛。龙凤绕，鬼神号。不见全牛可下刀。

　　【又】
　　动静由来两本空。谁教日夜强施功。波渺渺，雾蒙蒙。却成江上隐云中。

　　【又】
　　问我生涯只是船。子孙各自睹机缘。不由地，不由天。除却蓑衣无可传。

　　【又】
　　媚俗无机独任真。何须洗耳复澄神。云与月，友兼亲。敢向浮沤任此身。

　　【又】
　　逐愧追欢不识休。津梁浑不挂心头。霜叶落，岸花秋。却教渔父为人愁。

　　【又】
　　二十年来江上游。水清鱼见不吞钩。钓竿斫尽重栽竹，不计工程得便休。

　　【又】
　　三十余年坐钓台。钓头往往得黄能。锦鳞不遇虚劳力，收取丝纶归去来。（以上三十九首元刻本《机缘集》）


刘禹锡
　　刘禹锡（七七二～八四二），字梦得，洛阳（今属河南）人。旧称中山或彭城人，乃称其郡望。德宗贞元九年（七九三）进士，又中博学宏词科。十一年（七九五），授太子校书。十六年，为徐泗濠节度掌书记，旋改淮南节度掌书记。十八年，调补渭南县主簿。次年，入为监察御史。顺宗即位，擢屯田员外郎，判度支盐铁案，参与‘永贞革新’。宪宗即位，贬连州刺史，斥朗州司马。元和十年（八一五），召还。再出为播州刺史，以裴度力请，改连州刺史。穆宗长庆元年（八二一），移刺夔州。四年，徙和州刺史。文宗大和元年（八二七），授主客郎中分司东都。三年，为礼部郎中。五年，出为苏州刺史，转汝、同二州刺史。开成元年（八三六），迁太子宾客、分司东都。武宗会昌二年（八四二）卒，年七十一。有《刘梦得文集》。《旧唐书》卷一六○、《新唐书》卷一六八有传。另参卞孝萱《刘禹锡年谱》。

　　刘禹锡词三十九首。据《尊前集》录三十八首，以朱本为底本，校以吴本、毛本、明钞本，并用结一庐本《刘宾客文集》、影宋本《刘梦得文集》、丛刊本《才调集》、宋本《乐府诗集》、嘉靖本《万首唐人绝句》、宋本《全芳备祖》、洪本《唐诗纪事》、耘经楼本《苕溪渔隐丛话》参校。

　　【杨柳枝】
　　塞北梅花羌笛吹。淮南桂树小山词。请君莫奏前朝曲，听唱新翻杨柳枝。

　　【又】
　　南陌柬城春草时，相逢何处不依依。桃红李白皆夸好，须得垂杨相发挥。

　　【又】
　　凤阙轻遮翡翠帷。龙墀遥望曲尘丝。御沟春水相辉映，狂杀长安年少儿。

　　【又】
　　金谷园中莺乱飞。铜驼陌上好风吹。城东桃李须臾尽，争似垂杨无限时。

　　【又】
　　花萼楼前初种时。美人楼上斗腰肢。如今抛掷长街里，露叶如啼欲恨谁。

　　【又】
　　炀帝行宫汴水滨。数株残柳不胜春。晚来风起花如雪，飞入宫墙不见人。

　　【又】
　　御陌青门拂地垂。千条金缕万条丝。如今绾作同心结，将赠行人知不知。

　　【又】
　　城外春风吹酒旗。行人挥袂日西时。长安陌上无穷树，唯有垂杨管别离。

　　【又】
　　轻盈袅娜占年华。舞榭妆楼处处遮。春尽絮飞留不得，随风好去落人家。

　　【又】
　　扬子江头烟景迷。隋家宫树拂金堤。嵯峨犹有当时色，半蘸波中水鸟栖。

　　【竹枝】
　　四方之歌，异音而同乐。岁正月，余来建平，里中儿联歌《竹枝》，吹短笛击鼓以赴节。歌者扬袂睢舞，以曲多为贤。聆其音，中黄钟之羽。卒章激讦如吴声，虽伧亻宁不可分，而含思宛转，有淇澳之艳。昔屈原居沅、湘间，其民迎神，词多鄙陋，乃为作《九歌》，到于今荆楚鼓舞之。故余亦作《竹枝词》九篇，俾善歌者扬之，附于末。后之聆巴俞，知变风之自焉。

　　白帝城头春草生。白盐山下蜀江清。南人上来歌一曲，北人莫上动乡情

　　【又】
　　山桃红花满上头。蜀江春水拍山流。花红易衰似郎意，水流无限似侬愁。

　　【又】
　　江上春来新雨晴。西春水纹生。桥东桥西好杨柳，人来人去唱歌行。

　　【又】
　　日出三竿春雾消。江头蜀客驻兰桡。凭寄狂夫书一纸，住在成都万里桥。

　　【又】
　　两岸山花似雪开。家家春酒满银杯。昭君坊中多女伴，永安宫外踏青来。

　　【又】
　　瞿塘嘈嘈十二滩。此中道路古来难。长恨人心不如水，等闲平地起波澜。

　　【又】
　　巫峡苍苍烟雨时。清猿啼在最高枝。个里愁人肠自断，由来不是此声悲。

　　【又】
　　城西门前滟堆，年年波浪不能摧。懊恼人心不如石，少时东去复西来。

　　【又】
　　杨柳青青江水平。闻郎江上唱歌声。东边日出西边雨，道是无晴还有晴。

　　【又】
　　楚水巴山江雨多。巴人能唱本乡歌。今朝北客思归去，回入纥那披绿萝。

　　【纥那曲】
　　杨柳郁青青。竹枝无限情。同郎一回顾，听唱纥那声。

　　【又】
　　踏曲兴无穷。调同词不同。愿郎千万寿，长作主人翁。

　　【忆江南】
　　春去也，多谢洛城人。弱柳从风疑举袂，丛兰露似沾巾。独坐亦含。

　　【浪淘沙】
　　九曲黄河万里沙。浪淘风簸自天涯。如今直上银河去，同到牵牛织女家。

　　【又】
　　洛水桥边春日斜。碧流轻浅见琼沙。无端陌上狂风急，惊起鸳鸯出浪花。

　　【又】
　　汴水东流虎眼纹。清淮晓色鸭头春。君看渡口淘沙处，渡却人间多少人。

　　【又】
　　鹦鹉洲头浪沙。青楼春望日将斜。衔泥燕子争归舍，独自狂夫不忆家。

　　【又】
　　濯锦江边两岸花。春风吹浪正淘沙。女郎剪下鸳鸯锦，将向中流定晚霞。

　　【又】
　　日照澄洲江雾开。淘金女伴满江隈。美人首饰侯王印，尽是沙中浪底来。

　　【又】
　　八月涛声吼地来。头高数丈触山回。须臾入海门去，卷起沙堆似雪堆。

　　【又】
　　莫道谗言如浪深。莫言迁客似沙沈。千淘万漉虽辛苦，吹尽寒沙始到金。

　　【又】
　　流水淘沙不暂停。前波未灭后波生。令人忽忆潇湘渚，回唱迎神三两声。

　　【潇湘神】
　　湘水流。湘水流。九疑云物至今秋。若问二妃何处所，零陵芳草露中愁。

　　【又】
　　斑竹枝。斑竹枝。泪痕点点寄相思。楚客欲听瑶瑟怨，潇湘深夜月明时。

　　【抛球乐】
　　五色绣团圆。登君玳瑁筵。最宜红烛下，偏称落花前。上客如先起，应须赠一船。

　　【又】
　　春早见花枝。朝朝恨发迟。及看花落后，却忆未开时。幸有抛球乐，一杯君莫违。

　　【杨柳枝】
　　迎得春光先到来。轻黄浅绿映楼台。只缘袅娜多情思，便被东风长挫摧。

　　【又】
　　巫峡巫山杨柳多。朝云暮雨远相和。因想阳台无限事，为君回唱竹枝歌。（以上三十八首朱本《尊前集》）

　　【忆江南】
　　春过也，共惜艳阳年。犹有桃花流水上，无辞竹叶醉樽前。惟待见青天。（宋本《乐府诗集》卷八二）


白居易
　　白居易（七七二～八四六），字乐天，晚号香山居士、醉吟先生，祖籍太原，后徙居下わ（今陕西渭南），遂为下わ人。德宗贞元十六年（八○○）进士。十八年（八○二），登书判拔萃科。宪宗元和元年（八○六），中才识兼茂明于体用科，授尉。二年，入为翰林学士。三年，迁左拾遗。十年，贬江州司马。十三年（八一八）。转忠州刺史。穆宗即位，入为主客郎中、知制诰。长庆元年（八二一），转中书舍人。次年，除杭州刺史。敬宗宝历元年（八二五），除苏州刺史。次年，以病罢官归洛阳。文宗大和二年（八二八），由秘书监除刑部侍郎。次年，以太子宾客分司东都。历官河南尹、太子少傅。会昌二年（八四二），以刑部尚书致仕。六年，卒，年七十五。谥文。有《白氏长庆集》（又称《白香山集》）、《白氏六帖》等。《旧唐书》卷一○六、《新唐书》卷一一九有传。另参朱金城《白居易年谱》。

　　白居易词二十八首，据《尊前集》录二十六首，以朱本为底本，校以吴本、毛本、明钞本，并参校宋本《白氏长庆集》、宋本《乐府诗集》、嘉靖本《万首唐人绝句》、津逮本《本事诗》、月窗本《诗话总龟》。另据《唐宋诸贤绝妙词选》毛本录入二首，校以丛刊本，并参校明刻本、明钞本《吟窗杂录》、影宋本《醉翁琴趣外篇》。

　　【杨柳枝】
　　六么水调家家唱，白雪梅花处处吹。古歌旧曲君休听，听取新翻杨柳枝。

　　【又】
　　陶令门前四五树，亚夫营里百千条。何似东都正二月，黄金枝映洛阳桥。

　　【又】
　　依依袅袅复青青。勾引春风无限情。白雪花繁空扑地，绿丝条弱不胜莺。

　　【又】
　　红板江桥青酒旗。馆娃宫暖日斜时。可怜雨歇东风定，万树千条各自垂。

　　【又】
　　苏州杨柳任君夸。更有钱塘胜馆娃。若解多情寻小小，绿杨深处是苏家。

　　【又】
　　苏家小女旧知名。杨柳风前别有情。剥条盘作银环样，卷叶吹为玉笛声。

　　【又】
　　叶含浓露如啼眼，枝袅轻风似舞腰。小树不禁攀折苦，乞君留取两三条。

　　【又】
　　人言柳叶似愁眉。更有愁肠似柳丝。柳丝挽断肠牵断，彼此应无续得时。

　　【又】
　　一树春风万万枝。嫩于金色软于丝。永丰南角荒园里，尽日无人属阿谁。

　　【又】
　　一树衰残委泥土，双枝荣曜植天庭。定知此后天文里，柳宿光中添两星。

　　【竹枝】
　　瞿塘峡口水烟低。白帝城头月向西。唱到竹枝声咽处，寒猿闲鸟一时啼。

　　【又】
　　竹枝苦怨怨何人。夜尽山空歇又闻。蛮儿巴女齐声唱，怨杀江南病使君。

　　【又】
　　巴东船舫上巴西。波面风生雨脚齐。水蓼冷花红簌簌，江蓠湿叶碧凄凄。

　　【又】
　　江畔谁家唱竹枝。前声断咽后声迟。怪来调苦缘词苦，多是通州司马诗。

　　【浪淘沙】
　　一泊沙来一泊去，一重浪灭一重生。相搅相淘无歇日，会教山海一时平。

　　【又】
　　白浪茫茫与海连。平沙浩浩四无边。暮去朝来淘不住，遂令东海变桑田。

　　【又】
　　青草湖中万里程。黄梅雨里一人行。愁见滩头夜泊处，风翻暗浪打船声。

　　【又】
　　借问江潮与海水，何似君情与妾心。相恨不如潮有信，相思始觉海非深。

　　【又】
　　海底飞尘终有日，山头化石岂无时。谁道小郎抛小妇，船头一去没回期。

　　【又】
　　随波逐浪到天涯。迁客西还有几家。却到帝都重富贵，请君莫忘浪淘沙。

　　【忆江南】
　　江南好，风景旧曾谙。日出江花红胜火，春来江水绿如蓝。能不忆江南。

　　【又】
　　江南忆，最忆是杭州。山寺月中寻桂子，郡亭枕上看潮头。何日更重游。

　　【又】
　　江南忆，其次忆吴宫。吴酒一杯春竹叶，吴娃双舞醉芙蓉。早晚复相逢。

　　【宴桃源】
　　前度小花静院，不比寻常时见。见了又还休，愁却等闲分散。肠断。肠断。记取钗横鬓乱。

　　【又】
　　落月西窗惊起。好个忽忽些子。в鬓轻松，凝了一双秋水。告你。告你。休向人间整理。

　　【又】
　　频日雅欢幽会，打得来来越杀。说著暂分飞，蹙损一双眉黛。无奈。无奈。两个心儿总待。（以上二十六首朱本《尊前集》）

　　【长相思（闺怨）】
　　汴水流。泗水流。流到瓜洲古渡头。吴山点点愁。

　　思悠悠。恨悠悠。恨到归时方始休。月明人倚楼。

　　【又】
　　深画眉。浅画眉。蝉鬓{髟曾}云满衣。阳台行雨回。

　　巫山高，巫山低。暮雨潇潇郎不归。空房独守时。（以上二首毛本《唐宋诸贤绝妙词选》卷一）


吴二娘
　　吴二娘（生卒年里不详），与白居易同时之江南歌女。一说为杭州名妓。事迹具《白氏长庆集》卷二五《寄殷协律》、《吟窗杂录》卷五○、《升庵诗话》卷四、《本事词》卷上。

　　吴二娘词一首，据《吟窗杂录》明刻本录入，校以明钞本，并参校丁本《升庵诗话》等。

　　【长相思】
　　深黛眉。浅黛眉。十指茏葱云染衣。巫山行雨归。

　　巫山高，巫山低。暮雨潇潇郎不归。空房独守时。（明刻本《吟窗杂录》卷五○）


卢贞
　　卢贞（七七八？～八四八？），别号南郭子，居汝州梁县（今河南临汝）。敬宗宝历中，为度支员外郎。文宗大和初，转户部郎中。开成元年（八三六），以太常少卿任诸道黜陟使。次年，任汝州刺史。四年（八三九），自大理卿出为福建观察使。武宗会昌间，为河南尹。五年（八四五），任岭南节度使。宣宗大中初，入为太子宾客。卒。事迹参《因话录》卷六、《宣室志》卷八、《旧唐书》卷一七下《文宗纪》、《册府元龟》卷一六二、《太平寰宇记》卷八、《郎官石柱题名》、陶敏《全唐诗作者小传正补》（《湘潭师范学院学报》一九八六年一期）。

　　卢贞词一首，据《尊前集》朱本录入，校以吴本、毛本、明钞本，并参校宋本《白氏长庆集》、宋本《乐府诗集》、嘉靖本《万首唐人绝句》、洪本《唐诗纪事》。

　　【杨柳枝】
　　一树依依在永丰。两枝飞去杳无踪。玉皇曾采人间曲，应逐歌声入九重。（朱本《尊前集》）


滕迈
　　滕迈（生卒年不详），婺州东阳（今属浙江）人，郡望河东（今山西太原）。宪宗元和十年（八一五）进士。累官至吉州刺史。文宗开成四年（八三九），任台州刺史。后历刑部郎中，终睦州刺史。事迹据《嘉定赤城志》卷八、《咸淳毗陵志》卷二六。

　　滕迈词一首，据稗海本《云溪友议》录入，用洪本《唐诗纪事》、月窗本《诗话总龟》参校。

　　【杨柳枝】
　　三条陌上拂金羁。万里桥边映酒旗。此日令人肠欲断，不堪将入笛中吹。（稗海本《云溪友议》卷一○）


窦弘余
　　窦弘余（生卒年不详），扶风平陵（今陕西咸阳西）人，窦常之子。武宗会昌元年（八四一）为黄州刺史。宣宗大中五年（八五一）任台州刺史。事迹参《窦氏联珠集·窦常传》、《剧谈录》卷下、《嘉定赤城志》卷八。

　　窦弘余词一首，据《剧谈录》津逮本录入，校以四库本，并参校守山本《唐语林》、董本、清钞本《青琐高议》。

　　【广谪仙怨】
　　玄宗天宝十五载正月，安禄山反，陷没洛阳，王师败绩，关门不守。车驾幸蜀，途次马嵬驿，六军不发，赐贵妃自尽，然后驾发。行次骆谷，上登高下马，谓力士曰：‘吾苍惶出狩长安，不辞宗庙。此山绝高，望见秦川。吾今遥辞陵庙。’因下马，望东再拜，呜咽流涕，左右皆泣。谓力士曰：‘吾取九龄之言，不到如此。’乃命中使，往韶州以太牢祭之（中书令张九龄每因奏对，未尝不谏诛禄山。上怒曰：‘卿岂以王夷甫识石勒，便杀禄山。’于是不敢谏矣）。因上马，遂索长笛，吹于曲。曲成，潸然流涕，伫立久之。时有司旋录成谱。及銮驾至成都，乃进此谱，请曲名。上不记之，视左右曰：‘何曲？’有司具以骆谷望长安、下马后索长笛吹出对。上良久曰：‘吾省矣。吾因思九龄，亦别有意，可名此曲为谪仙怨。’其旨属马嵬之事，厥后以乱离隔绝，有人自西川传得者，无由知，但呼为剑南神曲。其音怨切，诸曲莫比。大历中，江南人盛为此曲，随州刺史刘长卿左迁睦州司马，祖筵之内，吹之为曲，长卿遂撰其词，意颇自得。盖亦不知本事。词云（略）。余在童幼，亦闻长老话谪仙之事颇熟。而长卿之词，甚是才丽，与本事意兴不同。余既备知，聊因暇日，辄撰其词，复命乐工唱之，用广不知者。其词曰

　　胡尘犯阙冲关，金辂提携玉颜。云雨此时消散，君王何日归还。

　　伤心朝恨暮恨，回首千山万山。独望天边初月，蛾眉犹在弯弯。（津逮本《剧谈录》卷下）


李德裕
　　李德裕（七八七～八五○），字文饶，赵郡赞皇（今属河北）人。宪宗元和元年（八一五）以荫补校书郎。十四年，拜监察御史。次年，擢翰林学士。穆宗长庆元年（八二一），迁考功郎中、知制诰。二年，转中书舍人。文宗太和三年（八二九），为兵部尚书，旋出为剑南西川节度使。七年，拜平章事。八年，出为浙西节度使。开成五年（八四○），复入相，进封卫国公。宣宗即位，罢相。大中元年（八四七），贬潮州司马。次年，再贬崖州司户。三年十二月，卒于贬所，年六十四。著有《李文饶文集》、《次柳氏旧闻》。《旧唐书》卷一七四、《新唐书》卷一八○有传。

　　李德裕作品一首，据百川本《许彦周诗话》录入，参校稗海本《许彦周诗话》、津逮本、何本《彦周诗话》、聚珍本《能改斋漫录》、津逮本《邵氏闻见后录》、耘经楼本《苕溪渔隐丛话》、万历本《花草粹编》、明刻本《唐词纪》、康熙本《词综》、康熙本《全唐诗》、内府本《历代诗余》。

　　【步虚词】
　　仙女侍，董双成。桂殿夜寒吹玉笙。曲终却从仙官去，万户千门空月明。

　　河汉女，玉炼颜。云往往到人间。九霄有路去无迹，袅袅天风吹佩环。（百川本《许彦周诗话》）


韩琮
　　韩琮（生卒年里不详），字成封，一作代封（疑误）。穆宗长庆四年（八二四）进士。武宗初，充陈许节度判官。入为司封员外郎。大中五年（八五一），为户部郎中。八年（八五四），迁中书舍人。十二年（八五九），任湖南观察使。同年五月，以军乱被逐。事迹据《新唐书·艺文志四》、《唐诗纪事》卷五八、《唐才子传校笺》卷六。

　　韩琮词一首，据稗海本《云溪友议》录入，参校嘉靖本《万首唐人绝句》、康熙本《唐音统签》、洪本《唐诗纪事》、月窗本《诗话总龟》、元本《新编古今事文类聚》、宋本《全芳备祖》。

　　【杨柳枝】
　　枝斗芳腰叶斗眉。春来无处不如丝。灞陵原上多离别，少有长条拂地垂。（稗海本《云溪友议》卷一○）


杜牧
　　杜牧（八○三～八五三），字牧之，京兆万年（今陕西西安）人。文宗大和二年（八二八）登进士第。又中贤良方正直言极谏科，任弘文馆校书郎，试左武卫兵曹参军。旋佐江西观察使沈传师幕，后随转宣歙观察使幕。大和七年（八三三），为牛僧孺淮南节度推官、监察御史里行，转掌书记。九年，入为监察御史。开成二年（八三七），复为宣州幕吏。次年，迁左补阙。五年，为膳部员外郎。武宗会昌二年（八四二），自比部员外郎出为黄州刺史。四年，转池州刺史。六年，徙睦州刺史。宣宗大中间，历司勋员外郎、吏部员外郎、湖州刺史。大中六年，迁中书舍人。卒。著有《樊川文集》。《旧唐书》卷一四七、《新唐书》卷一六六有传。另参《唐才子传校笺》卷六。

　　杜牧词一首，据《尊前集》朱本录入，参校吴本、毛本、明钞本。

　　【八六子】
　　洞房深。画屏灯照，山色凝翠沈沈。听夜雨冷滴芭蕉，惊断红窗好梦，龙烟细飘绣衾。辞恩久归长信，凤帐萧疏，椒殿闲扃。

　　辇路苔侵。绣帘垂、迟迟漏传丹禁。葬华偷悴，翠鬟羞整，愁坐、望处金与渐远，何时彩仗重临。正消魂，梧桐又移翠阴。（朱本《尊前集》）


无名氏
　　无名氏词一首，据涵芬楼《说郛》本《稿简赘笔》录入，参校宛委山堂《说郛》本《槁简赘笔》、嘉靖本《词品》、万历本《花草粹编》、鲍奉、朱本《张子野词》。

　　【菩萨蛮】
　　牡丹含露真珠颗。美人折向庭前过。含笑问檀郎。花强妾貌强。

　　檀郎故相恼。刚道花枝好。一饷发娇嗔。碎ソ花打人。（涵芬楼本《说郛》卷四四《稿简赘笔》）


李忱
　　李忱（八一○～八五九）。初名怡，郡望陇西成纪（今甘肃秦安），世居长安（今陕西西安）。宪宗第十三子。穆宗长庆元年（八二一），封光王。武宗会昌六年（八四六），即帝位。次年改元大中。大中十三年卒，年五十。庙号宣宗。《旧唐书》卷一八、《新唐书》卷八有本纪。另参《杜阳杂编》卷下、《唐语林》卷七。

　　李忱词残句，据学津本《杜阳杂编》录入。

　　【泰边陲】
　　海岳晏咸通。（学津本《杜阳杂编》卷下）


皇甫松
　　皇甫松（生卒年不详），松一作嵩，字子奇，自号檀乐子，睦州新安（今浙江淳安）人。父，唐著名古文家，官至工部郎中。松为牛僧孺表甥，工诗词，亦擅文，然久试进士不第，终生未仕。光化三年十二月（九○一年初），韦庄奏请追赐温庭筠、皇甫松等人进士及第，故《花间集》称为‘皇甫先辈’，盖唐人呼进士为先辈。事迹见《唐摭言》卷一○、《唐诗纪事》卷五三。

　　皇甫松词今存二十二首。兹以晁本《花间集》为底本录十二首、以朱本《尊前集》录十首，参校鄂本、吴本、陆本、茅本、玄本、汤本、雪本、毛本《花间集》、吴本、顾本、毛本《尊前集》、李一氓《花间集校》、王辑本《檀栾子词》及互见各词之别集、明以前所刊之总集等。

　　【天仙子】
　　晴野鹭鸶飞一只。水ヶ花发秋江碧。刘郎此日别天仙，登绮席。泪珠滴。十二晚峰高历历。

　　【又】
　　踯躅花开红照水。鹧鸪飞速青山觜。行人经岁始归来，千万里。错相倚。懊恼天仙应有以。

　　【浪涛沙】
　　滩头细草接疏林。浪恶罾舡半欲沉。宿鹭眠鸥飞旧浦。去年沙觜是江心。

　　【又】
　　蛮歌豆蔻北人愁。蒲雨杉风野艇秋。浪起眠不得，寒沙细细入江流。

　　【杨柳枝】
　　春入行宫映翠微。玄宗侍女舞烟丝。如今柳向空城绿，玉笛何人更把吹。

　　【又】
　　烂熳春归水国时。吴王宫殿柳丝垂。黄莺长叫空闺畔，西子无因更得知。

　　【摘得新】
　　酌一卮。须教玉笛吹。锦筵红葛烛，莫来迟。繁红一夜经风雨，是空枝。

　　【又】
　　摘得新。枝枝叶叶春。管弦兼美酒，最关人。平生都得几十度，展香茵。

　　【梦江南】
　　兰烬落，屏上暗红蕉。闲梦江南梅熟日，夜船吹笛雨萧萧。人语驿边桥。

　　【又】
　　楼上寝，残月下帘旌。梦见秣陵惆怅事，桃花柳絮满江城。双髻坐吹笙。

　　【采莲子】
　　菡萏香连十顷陂（举棹）。小姑贪戏采莲迟（年少）。晚来弄水船头湿（举棹），更脱红裙里鸭儿（年少）。

　　【又】
　　船动湖光滟滟秋（举棹）。贪看年少信船流（年少）。无端隔水抛莲子（举棹），遥被人知半日羞（年少）。（以上十二首晁本《花间集》。）

　　【竹枝】
　　槟榔花发（竹枝）鹧鸪啼（女儿）。雄飞烟瘴（竹枝）雌亦飞（女儿）。

　　【又】
　　木棉花尽（竹枝）荔枝垂（女儿）。千花万花（竹枝）待郎归（女儿）。

　　【又】
　　芙蓉并蒂（竹枝）一心连（女儿）。花侵隔子（竹枝）眼应穿（女儿）。

　　【又】
　　筵中蜡烛（竹枝）泪珠红（女儿）。合欢桃核（竹枝）两人同（女儿）。

　　【又】
　　斜江风起（竹枝）动横波（女儿）。劈开莲子（竹枝）苦心多（女儿）。

　　【又】
　　山头桃花（竹枝）谷底杏（女儿）。两花窈窕（竹枝）遥相映（女儿）。

　　【抛球乐】
　　红拨一声飘。轻裘坠越绡。坠越绡。带翻金孔雀，香满绣蜂腰。少少抛分数，花枝正索饶。

　　【又】
　　金蹙花球小，真珠绣带垂。绣带垂。几回冲凤蜡，千度入香怀。上客终须醉，觥盂且乱排。

　　【怨回纥】
　　白首南朝女，愁听异域歌。收兵颉利国，饮马胡卢河。

　　毳布腥膻久，穹庐岁月多。雕窠城上宿，吹笛泪滂沱。

　　【又】
　　祖席驻征棹，开帆候信潮。隔筵桃叶泣，吹管杏花飘。

　　船去鸥飞阁，人归尘上桥。别离惆怅泪，江路湿红蕉。（以上十首朱本《尊前集》）


温庭筠
　　温庭筠（八一二～八七○），本名歧，字飞卿，太原祁（今山西祁县）人。相貌奇丑，人称‘温锺馗’。初至京师，人士翕然推重，与当世诗人李商隐齐名，号‘温李’。然生性傲岸，恃才诡激，好讥诃权贵，取憎于时，尤为宰相令狐所不容，由是累年不第。宣宗大中十三年（八五九）始授随县尉，终仕国子助教。事迹见《旧唐书》卷一九○下、《新唐书》卷九一《温大雅传》附、《唐诗纪事》卷五四、《唐才子传校笺》卷八、夏承焘《唐宋词人年谱·温飞卿系年》。

　　温庭筠词，原有《金荃集》，欧阳炯《花间集序》即称‘近代温飞卿复有《金荃集》’，而未言卷数。《新唐书·艺文志》著录有《金荃集》十卷，然未知是否为词之专集。清顾嗣立跋《温飞卿诗集》谓见宋刻《全荃词》一卷，然此本既未见公私著录，又未闻流传，不无可疑。今存温词，始见于《花间集》所录六十六首；近人刘毓盘《唐五代宋辽金元名家词辑》有《金荃词》一卷（简称刘辑本），收词七十二首；王国维《唐五代二十一家词辑》有《金荃词》一卷，收词七十首；卢冀野《温飞卿及其词》辑有《词录》，得词六十七首，系据《花间集》、《尊前集》而录之。案《花间集》北宋刊本早已亡佚，今传最早之本为南宋绍兴十八年（一一四八）刊晁谦之跋本（简称晁本），一九五五年文学古籍刊行社有影印本。其次为淳熙十一、十二年（一一八四——一一八五）鄂州刊公文册子纸本（简称鄂本），《四印斋所刻词》本据以仿刻，《四部备要》本又据四印斋本排印。另明末毛氏汲古阁刊《词苑英华》本（简称毛本）谓出自南宋开禧元年（一二○五）陆游二跋本，然开禧本久佚。明刊《花间集》本颇丛杂，知见者有：一、正德辛巳（一五二二）陆元大覆刻晁谦之跋本（简称陆本），此本校印颇精，校正晁本错刻约三十处。《景刊宋金元明本词》本即据陆本景刊，清光绪十四年（一八八八）《邵武徐氏丛书》本亦据陆本翻刻。二、明万历八年（一五○八）茅氏凌霞山房刊本（简称茅本）。此本以陆本为底本，附温博《花间集补》一卷、茅一桢《音释》二卷。万历四十年（一六一二）有重修本。三、万历三十年壬寅（一六○二）玄览斋刊巾箱本（简称玄本）。此本以茅本为底本，然擅裂十卷为十二卷，错字百出，远逊祖本。《四部丛刊》本即据此影印。四、天启四年甲子（一六二四）读书堂刻锺人杰笺校本。此本据茅本重辑为二卷，依字数少多为序，《花间》原词五百首漏刻一百八首，温博所补十四家被剔出四家、李煜词十四首被删去四首，且误植词人姓氏颇多，殊乏参考价值。五、明清间雪艳亭活字排印本（简称雪本）。此本亦据茅本而重新编次为二卷，温博所补十四家而删去薛能一家。校勘粗疏，臆改误植处尤多，然亦有旧本讹脱而校正极惬之处。六、万历间吴勉学师古斋刊本。此本亦据茅本，编次卷数仍旧。七、万历四十八年庚申（一六二○）刊汤显祖评朱墨套印本（简称汤本），此本作四卷，然词人词调次序仍旧。此本不知所从出，其文字接近鄂本，然鄂本误而晁本正处又多与晁本同。明朱之蕃辑刻《词坛合璧》本，即出自汤本。八、明刻本三种，各本版式俱不同（分别藏于上海图书馆、南京图书馆、中国社会科学院文学研究所）。九、明正统间吴讷《唐宋名贤百家词》钞本（藏天津图书馆。简称吴本）。此本作二卷，不知所从出。十、明紫芝漫钞《宋元名家词》本（藏北京大学图书馆）。亦作二卷。清代尚有影宋钞本（藏上海图书馆）、四库全书本（出自毛本）等。民国间有宣古愚刻本、上海碧梧山庄石印本（用厉鹗断句本）等。近有李一氓《花间集校》等。温庭筠词，今以晁本《花间集》为底本录六十六首，参校鄂本、吴本、陵本、茅本、玄本、汤本、雪本、毛本《花间集》、《花间集校》、王辑本、刘辑本《金荃词》及互见各词之别集、明以前所刊之总集等。另据朱本《尊前集》录一首，校以吴本、毛本、明钞本《尊前集》。又从稗海本《云溪友议》辑录二首，计六十九首。

　　【菩萨蛮】
　　小山重叠金明灭。鬓云欲度香腮雪。懒起画蛾眉。弄妆梳洗迟。

　　照花前后镜。花面交相映。新帖绣罗襦。双双金鹧鸪。

　　【又】
　　水精帘里颇黎枕。暖香惹梦鸳鸯锦。江上柳如烟。雁飞残月天。

　　藕丝秋色浅。人胜参差剪。双鬓隔香红。玉钗头上风。

　　【又】
　　蕊黄无限当山额。宿妆隐笑纱窗隔。相见牡丹时。暂来还别离。

　　翠钗金作股。钗上蝶双舞。心事竟谁知。月明花满枝。

　　【又】
　　翠翘金缕双。水纹细起春池碧。池上海棠梨。雨晴红满枝。

　　绣衫遮笑靥。烟草粘飞蝶。青琐对芳菲。玉关音信稀。

　　【又】
　　杏花含露团香雪。绿杨陌上多离别。灯在月胧明。觉来闻晓莺。

　　玉钩褰翠幕。妆浅旧眉薄。春梦正关情。镜中蝉鬓轻。

　　【又】
　　玉楼明月长相忆。柳丝袅娜春无力。门外草萋萋。送君闻马嘶。

　　画罗金翡翠。香烛销成泪。花落子规啼。绿窗残梦迷。

　　【又】
　　凤皇相对盘金缕。牡丹一夜经微雨。明镜照新妆。鬓轻双脸长。

　　画楼相望久。栏外垂丝柳。音信不归来。社前双燕回。

　　【又】
　　牡丹花谢莺声歇。绿杨满院中庭月。相忆梦难成。背窗灯半明。

　　翠钿金压脸。寂寞香闺掩。人远泪阑干。燕飞春又残。

　　【又】
　　满宫明月梨花白。故人万里关山隔。金雁一双飞。泪痕沾绣衣。

　　小园芳草绿。家住越溪曲。杨柳色依依。燕归君不归。

　　【又】
　　宝函钿雀金。沉香阁上吴山碧。杨柳又如丝。驿桥春雨时。

　　画楼音信断。芳草江南岸。鸾镜与花枝。此情谁得知。

　　【又】
　　南园满地堆轻絮。愁闻一霎清明雨。雨后却斜阳。杏花零落香。

　　无言匀睡脸。枕上屏山掩。时节欲黄昏。无そ独倚门。

　　【又】
　　夜来皓月才当午。重帘悄悄无人语。深处麝烟长。卧时留薄妆。

　　当年还自惜。往事那堪忆。花露月明残。锦衾知晓寒。

　　【又】
　　雨晴夜合玲珑日。万枝香袅红丝拂。闲梦忆金堂。满庭萱草长。

　　绣帘垂{录}Λ。眉黛远山绿。春水渡溪桥。凭栏魂欲销。

　　【又】
　　竹风轻动庭除冷。珠帘月上玲珑影。山枕隐妆。绿檀金凤皇。

　　两蛾愁黛浅。故国吴宫远。春恨正关情。画楼残点声。

　　【更漏子】
　　柳丝长，春雨细。花外漏声迢递。惊塞雁，起城乌。画屏金鹧鸪。

　　香雾薄。透帘幕。惆怅谢家池阁。红烛背，绣帷垂。梦长君不知。

　　【又】
　　星斗稀，锺鼓歇。帘外晓莺残月。兰露重，柳风斜。满庭堆落花。

　　虚阁上。倚栏望。还似去年惆怅。春欲暮，思无穷。旧欢如梦中。

　　【又】
　　金雀钗，红粉面。花里暂时相见。知我意，感君怜。此情须问天。

　　香作穗。葛成泪。还似两人心意。山枕腻，锦衾寒。觉来更漏残。

　　【又】
　　相见稀，相忆久。眉浅澹烟如柳。垂翠幕，结同心。待郎熏绣衾。

　　城上月。白如雪。蝉鬓美人愁绝。宫树暗，鹊桥横。玉签初报明。

　　【又】
　　背江楼，临海月。城上角声呜咽。堤柳动，岛烟昏。两行征雁分。

　　京口路。归帆渡。正是芳菲欲度。银烛尽，玉绳低。一声村落鸡。

　　【又】
　　玉钅卢香。红葛泪。偏照画堂秋思。眉翠薄。鬓云残。夜长衾枕寒。

　　梧桐树。三更雨。不道离情正苦，一叶叶，一声声。空皆滴到明。

　　【归国遥】
　　香玉。翠凤宝钗垂{录}Λ。钿筐交胜金粟。越罗春水渌。

　　画堂照帘残烛。梦余更漏促。谢娘无限心曲。晓屏山断续。

　　【又】
　　双脸。小凤战篦金艳。舞衣无力风敛。藕丝秋色染。

　　锦帐绣帏斜掩。露珠清晓簟。粉心黄蕊花靥。黛眉山雨点。

　　【酒泉子】
　　花映柳条。闲向绿萍池上。凭栏干，窥细浪。雨萧萧。

　　近来音信两疏索。洞房空寂寞。掩银屏，垂翠箔。度春宵。

　　【又】
　　日映纱窗。金鸭小屏山碧。故乡春，烟霭隔。背兰。

　　宿妆惆怅倚高阁。千里云影薄。草初齐，花又落。燕双双。

　　【又】
　　楚女不归。楼枕小河春水。月孤明，风又起。杏花稀。

　　玉钗斜云鬟髻。裙上金缕凤。八行书。千里梦。雁南飞。

　　【又】
　　罗带惹香。犹系别时红豆。泪痕新，金缕旧。断离肠。

　　一双娇燕语梁。还是去年时节。绿阴浓。芳草歇。柳花狂。

　　【定西番】
　　汉使昔年离别。攀弱柳，折寒梅。上高台。

　　千里玉关春雪。雁来人不来。羌笛一声愁绝。月徘徊。

　　【又】
　　海燕欲飞调羽。萱草绿，杏花红。隔帘栊。

　　双鬓翠霞金缕。一枝春艳浓。楼上月明三五。琐窗中。

　　【又】
　　细雨晓莺春晚。人似玉，柳如眉。正相思。

　　罗幕翠帘初卷。镜中花一枝。肠断塞门消息。雁来稀。

　　【杨柳枝】
　　宜春苑外最长条。闲袅春风伴舞腰。正是玉人肠绝处，一渠春水赤栏桥。

　　【又】
　　南内墙东御路傍。须知春色柳丝黄。杏花未肯无情思，何事行人最断肠。

　　【又】
　　苏小门前柳万条。毵毵金线拂平桥。黄莺不语东风起，深闭朱门伴舞腰。

　　【又】
　　金缕毵毵碧瓦沟。六宫眉黛惹春愁。晚来更带龙池雨，半拂栏干半入楼。

　　【又】
　　馆娃宫外邺城西。远映征帆近拂堤。系得王孙归意切，不关芳草绿萋萋。

　　【又】
　　两两黄鹂色似金。袅枝啼露动芳音。春来幸自长如线。可惜牵缠荡子心。

　　【又】
　　御柳如丝映九重。凤皇窗映绣芙蓉。景阳楼畔千条路，一面新妆待晓风。

　　【又】
　　织锦机边莺语频。停梭垂泪忆征人。塞门三月犹萧索，纵有垂杨未觉春。

　　【南歌子】
　　手里金鹦鹉，胸前绣凤皇。偷眼暗形相。不如从嫁与，作鸳鸯。

　　【又】
　　似带如丝柳，团酥握雪花。帘卷玉钩斜。九衢尘欲暮，逐香车。

　　【又】
　　{髟呙}堕低梳髻，连娟细扫眉。终日两相思。为君憔悴尽，百花时。

　　【又】
　　脸上金霞细，眉间翠钿深。欹枕覆鸳衾。隔帘莺百啭，感君心。

　　【又】
　　扑蕊添黄子，呵花满翠鬟。鸳枕映屏山。月明三五夜，对芳颜。

　　【又】
　　转眄如波眼。娉婷似柳腰。花里暗相招。忆君肠欲断，恨春宵。

　　【又】
　　懒拂鸳鸯枕，休缝翡翠裙。罗帐罢炉熏。近来心更切，为思君。

　　【河渎神】
　　河上望丛祠。庙前春雨来时。楚山无限鸟飞迟。兰棹空伤别离。

　　何处杜鹃啼不歇。艳红开尽如血。蝉鬓美人愁绝。百花芳草佳节。

　　【又】
　　孤庙对寒潮。西陵风雨萧萧。谢娘惆怅倚栏桡。泪流玉箸千条。

　　暮天愁听思归乐。早梅香满山郭。回首两情萧索。离魂何处飘泊。

　　【又】
　　铜鼓赛神来。满庭幡盖徘徊。水村江浦过风雷。楚山如画烟开。

　　离别橹声空萧索。玉容惆怅妆薄。青麦燕飞落落。卷帘愁对珠阁。

　　【女冠子】
　　含娇含笑。宿翠残红窈窕。鬓如蝉。寒玉簪秋水，轻纱卷碧烟。

　　雪胸鸾镜里，琪树凤楼前。寄语青娥伴，早求仙。

　　【又】
　　霞帔云发。钿镜仙容似雪。画愁眉。遮语回轻扇，含羞下绣帏。

　　玉楼相望久，花洞恨来迟。早晚乘鸾去，莫相遗。

　　【玉胡蝶】
　　秋风凄切伤离。行客未归时。塞外草先衰。江南雁到迟。

　　芙蓉凋嫩脸。杨柳堕新眉。摇落使人悲。断肠谁得知。

　　【清平乐】
　　上阳春晚。宫女愁蛾浅。新岁清平思同辇。争柰长安路远。

　　凤帐鸳被徒熏。寂寞花锁千门。竞把黄金买赋，为妾将上明君。

　　【又】
　　洛阳愁绝。杨柳花飘雪。终日行人恣攀折。桥下水流呜咽。

　　上马争劝离觞。南浦莺声断肠。愁杀平原年少，回首挥泪千行。

　　【遐方怨】
　　凭绣槛，解罗帏。未得君书，断肠潇湘春雁飞。不知征马几时归。海棠花谢也，雨霏霏。

　　【又】
　　花半拆，雨初晴。未卷珠帘，梦残惆怅闻晓莺。宿妆眉浅粉山横。约鬟鸾镜里，绣罗轻。

　　【诉衷情】
　　莺语。花舞。春昼午。雨霏微。金带枕。宫锦。凤皇帷。柳弱燕交飞。依依。辽阳音信稀。梦中归。

　　【思帝乡】
　　花花。满枝红似霞。罗袖画帘肠断，卓香车。回面共人闲语。战篦金凤斜。唯有阮郎春尽，不归家。

　　【梦江南】
　　千万恨，恨极在天涯。山月不知心里事，水风空落眼前花。摇曳碧云斜。

　　【又】
　　梳洗罢，独倚望江楼。过尽千帆皆不是，斜晖脉脉水悠悠。肠断白洲。

　　【河传】
　　江畔。相唤。晓妆鲜。仙景个女采莲。请君莫向那岸边。少年。好花新满舡。

　　红袖摇曳逐风暖。垂玉腕。肠向柳丝断。浦南归。浦北归。莫知。晚来人已稀。

　　【又】
　　湖上。闲望。雨萧萧。烟浦花桥路遥。谢娘翠娥愁不销。终朝。梦魂迷晚潮。

　　荡子天涯归棹远。春已晚。莺语空肠断。若耶溪。溪水西。柳堤。不闻郎马嘶。

　　【又】
　　同伴。相唤。杏花稀。梦里每愁依违。仙客一去燕已飞。不归。泪痕空满衣。

　　天际云鸟引晴远。春已晚。烟霭渡南苑。雪梅香。柳带长。小娘。转令人意伤。

　　【蕃女怨】
　　万枝香雪开已遍。细雨双燕。钿蝉筝，金雀扇。画梁相见。雁门消息不归来。又飞回。

　　【又】
　　碛南沙上惊雁起。飞雪千里。玉连环，金镞箭。年年征战。画楼离恨锦屏空。杏花红。

　　【荷叶杯】
　　一点露珠凝冷。波影。满池塘。绿茎红艳两相乱。肠断。水风凉。

　　【又】
　　镜水夜来秋月。如雪。采莲时。小娘红粉对寒浪。惆怅。正相思。

　　【又】
　　楚女欲归南浦。朝雨。湿愁红。小舡摇漾入花里。波起。隔西风。（以上六十六首晁本《花间集》）

　　【菩萨蛮】
　　玉纤弹处真珠落。流多暗湿铅华薄。春露朝华。秋波浸晚霞。

　　风流心上物。本为风流出。看取薄情人。罗衣无此痕。（朱本《尊前集》）

　　【新添声杨柳枝】
　　一尺深红朦麴尘。天生旧物如此新。合欢桃核终堪恨，里许元来别有人。

　　【又】
　　井底点灯深烛伊。共郎长行莫围棋。玲珑骰子安红豆，入骨相思知不知。（以上二首稗海本《云溪友议》卷一）

　　【定西番】
　　捍拨紫檀金衬，双秀萼，两回鸾。齐学汉宫眉样，竞婵娟。三十六弦蝉闹，小弦蜂作团。听尽昭君幽怨，莫重弹。

　　【玉楼春】
　　绿杨芳草长亭路。年少抛人容易去。楼头残梦五更锺，花底离情三月雨。

　　无情不似多情苦。一寸还成千万缕。天涯地角有穷时，只有相思无尽处。

　　【生查子】
　　含羞整翠鬟，得意频相顾。雁柱十三弦，一一春莺语。

　　娇云容易飞，梦断知何处。深院锁黄昏，阵阵芭蕉雨。

　　【又】
　　裙拖簇石榴，髻绾偏荷叶。头上短金钗，轻重还相压。

　　轻颦月入眉，浅笑花生颊。夫婿不风流，取次看承别。


裴諴
　　裴諴（生卒年不详），河东闻喜（今属山西）人。宣宗大中间，任主客员外郎，后历职方郎中、太子中允。与温庭筠为友，好作歌曲。事迹见《云溪友议》卷一○、《新唐书》卷七一、岑仲勉《郎官石柱题名新著录》。裴諴词五首，据稗海本《云溪友议》录入，校以嘉靖本《万首唐人绝句》、万历本《花草粹编》。

　　【南歌子】
　　不是厨中串。争如炙里心。井边银钏落，展转恨还深。

　　【又】
　　不信长相忆，抬头问取天。风吹荷叶动，无夜不摇莲。

　　【又】
　　蜡为红烛，情知不自由。细丝斜结网，争奈眼相钩。

　　【新添声杨柳枝】
　　思量大是恶因缘，只得相看不得怜。愿作琵琶槽那畔，美人长抱在胸前。

　　【又】
　　独房莲子没人看。偷折莲时命也拚。若有所由来借问，但道偷莲是下官。（以上五首稗海本《云溪友议》卷一○）


薛逢
　　薛逢（生卒年不详），字陶臣，河东（今山西永济）人。武宗会昌元年（八四一）进士，释褐为秘书省校书郎。崔铉镇河中，辟为从事。宣宗大中三年（八四九），授万年尉，累迁侍御史、尚书郎。后出为巴州刺史。咸通三年（八六二），任嘉州刺史。咸通五年，为绵州刺史。咸通七年（八六六），入为太常少卿。官终秘书监。有集不传。《旧唐书》卷一九○下、《新唐书》卷二○三有传。另参《唐才子传校笺》卷七、陶敏《全唐诗作者小传正补》。

　　薛逢词一首，据鲍本《碧鸡漫志》录入，参校宋本《乐府诗集》。

　　【何满子】
　　系马宫槐老，持杯店菊黄。故交今不见，流恨满川光。（鲍本《碧鸡漫志》卷四）


袁郊
　　袁郊（生卒年不详），字之乾（一作之仪），蔡州朗山（今河南确山）人，宰相袁滋子。懿宗咸通中，为祠部郎中。曾任虢州刺史。著有传奇小说《甘泽谣》，原有咸通九年戊子（八六八）自序。事迹据《新唐书》卷七四《宰相世系表》、卷一五一《袁滋传》、《唐诗纪事》卷六五、《直斋书录解题》卷一一。

　　袁郊词二首，据学津本《甘泽谣》录入，参校谈本《太平广记》。

　　【竹枝词】
　　三生石上旧精魂。赏月吟风不要论。惭愧情人远相访，此身虽异性长存。

　　【又】
　　身前身后事茫茫。欲话因缘恐断肠。吴越山川游已遍，却回烟棹上瞿塘。（学津本《甘泽谣》）


薛能
　　薛能（？～八八○），字大拙，汾州（今山西汾阳）人。武宗会昌六年（八四六）进士。宣宗大中八年（八五四），书判入等，补尉。辟太原、陕虢、河阳从事。李福镇滑州，表为观察判官，历侍御史、都官、刑部员外郎。懿宗咸通五年（八六四），李福镇剑南，取为节度副使。后摄嘉州刺史。归朝迁主客、度支、刑部郎中。俄为同州刺史。十一年（八七○）。由给事中知京兆尹。出领感化节度。入授工部尚书，忠武军节度使。僖宗广明元年（八八○）遇害。有《薛许昌诗集》。事迹据《唐诗纪事》卷六○、《唐才子传校笺》卷七。

　　薛能词十八首，以《尊前集》朱本为底本，校以吴本、毛本、明钞本，并参校毛本《薛许昌诗集》、宋本《乐府诗集》、嘉靖本《万首唐人绝句》、洪本《唐诗纪事》、元本《新编古今事文类聚》、宋本《全芳备祖》。

　　【杨柳枝】
　　此曲盛传，为词者甚众。文人才子各炫其能，莫不‘条似舞腰’、‘叶如眉翠’，出口皆然，颇为陈熟。能专于诗律，不爱随人，搜难抉新，誓脱常态，虽欲弗伐，知音其舍诸。

　　华清高树出深宫。南陌柔条带晚风。谁见轻阴是良夜，瀑泉声伴月明中。

　　【又】
　　洛桥明景覆江船。羌笛秋声湿塞烟。闲想习池公宴罢，水蒲风絮夕阳天。

　　【又】
　　嫩绿轻悬似缀旒。路人遥见隔宫楼。谁能更近丹墀种，解播皇风入九州。

　　【又】
　　暖风晴日断浮埃。废路新条发钓台。处处轻阴可惆怅，后人攀折古人栽。

　　【又】
　　潭上江边袅袅垂。日高风静絮相随。青楼一树无人见，正是女郎眠觉时。

　　【又】
　　汴水高悬百万条。风清两岸一时摇。隋家力尽虚栽得，无限春风属圣明。

　　【又】
　　和花烟树九重城。夹路春阴十万营。唯向边头不堪望，一株憔少人行。

　　【又】
　　窗外齐垂晓日初。楼边轻好暖风徐。游人莫道栽无益，桃李清阴却不如。

　　【又】
　　众木犹寒独早青。御沟桥畔曲江亭。陶家旧日应如此，一院春条绿透厅。

　　【又】
　　帐偃缨垂细复繁。人心想在石家园。风条月影皆堪重，何事侯门爱树萱。

　　【又】
　　数首新词带恨成。柳丝牵我我伤情。柔娥幸有腰肢稳，试踏吹声作唱声。

　　【又】
　　高出军营远映桥。贼兵曾斫火曾烧。风流性在终难改，依旧春来万万条。

　　【又】
　　县依陶令想嫌迂。营伴将军却太粗。此日与君除万恨，数篇风调更应无。

　　【又】
　　乾符五年，许州刺史薛能于郡ト与幕中谈宾酣饮醅酎，因令部妓少女作《杨柳枝》健舞，复赋其词，无可听者，自以五绝为《杨柳》新声。

　　朝阳晴照绿杨烟。一别通波十七年。应有旧枝无觅处，万条风里卓旌旃。

　　【又】
　　晴垂芳态吐牙新。雨摆轻条湿面春。别有出墙高数尺，不知摇动是何人。

　　【又】
　　暖梳簪朵事登楼。困挂垂杨立地愁。牵断绿丝攀不及，半空悬着玉搔头。

　　【又】
　　西园高树后庭根。处处寻芳有断痕。终忆旧时桃叶舍，一株斜映竹篱门。

　　【又】
　　刘白苏台总近时。当时章句是谁推。纤腰舞尽春杨柳，未有侬家一首诗。（刘、白二尚书，继为苏州刺史，皆赋《杨柳枝》词，世多传唱，虽有才语，但文字太僻，宫商不高。如可者岂斯人徒欤！洋洋乎唐风，其令虚爱。以上十八首朱本《尊前集》）


刘瞻
　　刘瞻（生卒年不详），字几之，彭城（今江苏徐州）人。宣宗大中初进士。大中四年（八五○），又登博学宏词科，历佐使府。懿宗咸通初升朝，累迁翰林学士、中书舍人、户部侍郎承旨等。十年（八六九），同平章事，加中书侍郎。次年，贬康州刺史，量移虢州刺史。入朝为太子宾客分司。僖宗初，被宰相刘邺毒害致死。《旧唐书》卷一七七有传。另参《中朝故事》卷上。

　　刘瞻词残句，据《中朝故事》四库本录入，校以历代本。

　　【竹枝词】
　　蹑履过沟（竹枝）恨渠深（女儿。四库本《中朝故事》卷上）


路岩
　　路岩（八二七～？），字鲁瞻，阳平冠氏（今山东冠县）人。宣宗大中中登进士第。方镇交辟，数年间出入禁署，累迁中书舍人、户部侍郎。咸通三年（八六二）以本官同平章事，年始三十六。在相位八年，累迁左仆射。后出为剑南西川节度使，未几改荆南节度使。《旧唐书》卷一七七、《新唐书》一八四有传。

　　路岩词残句一则，据缪本《北梦琐言》录入。

　　【感恩多】
　　离魂何处断。烟雨江南岸。（缪本《北梦琐言》卷三）


锺辐
　　锺辐（生卒年不详），虔州南康（今属江西）人。进士及第。懿宗咸通末为苏州院巡。事迹据《唐摭言》卷八、《南部新书》卷己、《唐语林》卷四。又一锺辐（生卒年不详），金陵（今江苏南京）人。后周时至洛阳应诏试，中甲科第二。狂放不还，携女仆青箱延留于华州蒲城。一夕登楼痛饮而寝，梦妻有怨责之诗，因理装渐归。至家，其妻已卒数月。遂不仕，隐锺山。寿八十余。事迹据《分门古今类事》卷一○引《潘佑集》、《湘山野录》卷中、《诗话总龟》前集卷三三引《古今诗话》。

　　锺辐词一首，据康熙本《全唐诗》录入，参校道光本《本事词》。

　　【卜算子慢】
　　桃花院落，烟重露寒，寂寞禁烟晴昼。风拂珠帘。还记去年时候。惜春心、不喜闲窗牖。倚屏山、和衣睡觉，醺醺暗消残酒。

　　独倚危栏久。把玉┺偷弹，黛蛾轻斗。一点相思，万般自家甘受。抽金钗，欲买丹青手。写别来容颜寄与，使知人清瘦。（康熙本《全唐诗》卷八九一）


韦庄
　　韦庄（八三六～九一○），字端己，长安杜陵（今陕西西安市东南）人。韦应物四世孙。广明元年（八八○），应举长安，值黄巢入破京师，庄目睹战乱，遂于中和三年（八八三），在洛阳作《秦妇吟》诗，时人因号曰‘《秦妇吟》秀才’。后游江南诸地，昭宗景福二年（八九三），入京应试，次年登进士第，为校书郎。乾宁四年（八九七），李询辟为判官，奉使入蜀。光化三年（九○○），擢左补阙。十二月，奏请追赐李贺、皇甫松、陆龟蒙等进士及第。天复元年（九一○），入蜀依王建，为掌书记。及朱全忠篡唐自立，乃劝王建称帝，定开国制度，为吏部侍郎兼平章事。蜀高祖武成三年（九一○）八月，卒于成都，谥文靖。事迹见《蜀杌》卷上、《唐诗纪事》卷六八、《唐才子传校笺》卷一○、《十国春秋》卷四○本传，另参夏承焘《唐宋词人年谱·韦端己年谱》。

　　韦庄词集，未闻著录，《蜀杌》称庄有集二十卷，又有《浣花集》五卷，乃庄弟蔼所编。《崇文总目》称庄有《浣花集》二十卷，《郡斋读书志》著录《浣花集》五卷，云‘伪史称庄有集二十卷，今止存此’。可知二十卷集，南宋时已亡佚不传。韦词在二十卷集中与否，已不可考。韦蔼所编之《浣花集》，乃诗集。《宋史·艺文志》著录《浣花集》十卷，与今所存明汲古阁本卷数同，疑当时已析为十卷。今传韦庄词，有《花间集》所收四十八首（《金奁集》同），《尊前集》录存五首，《类编草堂诗余》录存一首，共五十四首。今以晁本《花间集》、朱本《尊前集》、顾本《类编草堂诗余》为底本录入，而用鄂本、吴本、陆本、茅本、玄本、汤本、雪本、毛本《花间集》、吴本、顾本、毛本《尊前集》、李一氓《花间集校》、刘毓盘辑《宋辽金元名家词集》本（简称‘刘辑本’），及王国维辑《唐五代二十一家词》本（简称‘王辑本’）《浣花词》、吴虞《蜀十五家词》、胡鸣盛《韦庄词注》、夏承焘、刘金城《韦庄词校注》及互见各词之别集、明以前所刊之总集等参校。

　　【浣溪沙】
　　清晓妆成寒食天。柳球斜袅间花钿。卷帘直出画堂前。

　　指点牡丹初绽朵，日高犹自凭朱栏，含不语恨春残。

　　【又】
　　欲上秋千四体慵。拟交人送又心忪。画堂帘幕月明风。

　　此夜有情谁不极，隔墙梨雪又玲珑。玉容憔悴惹微红。

　　【又】
　　惆怅梦余山月斜。孤灯照壁背窗纱。小楼高阁谢娘家。

　　暗想玉容何所似，一枝春雪冻梅花。满身香雾簇朝霞。

　　【又】
　　绿树藏莺莺正啼。柳丝斜拂白铜堤。弄珠江上草萋萋。

　　日暮饮归何处客，绣鞍骢马一声嘶。满身兰麝醉如泥。

　　【又】
　　夜夜相思更漏残。伤心明月凭栏干。想君思我锦衾寒。

　　咫尺画堂深似海，忆来唯把旧书看。几时携手入长安。

　　【菩萨蛮】
　　红楼别夜堪惆怅。香灯半卷流苏帐。残月出门时。美人和泪辞。

　　琵琶金翠羽。弦上黄莺语。劝我早归家。绿窗人似花。

　　【又】
　　人人尽说江南好。游人只合江南老。春水碧于天。画船听雨眠。

　　炉边人似月。皓腕凝双雪。未老莫还乡。还乡须断肠。

　　【又】
　　如今忆江南乐。当时年少春衫薄。骑马倚斜桥。满楼红袖招。

　　翠屏金屈曲。醉入花丛宿。此度见花枝。白头誓不归。

　　【又】
　　劝君今夜须沉醉。樽前莫话明朝事。珍重主人心。酒深情亦深。

　　须愁春漏短。莫诉金杯满。遇酒且呵呵。人生能几何。

　　【又】
　　洛阳城里春光好。洛阳才子他乡老。柳暗魏王堤。此时心转迷。

　　桃花春水渌。水上鸳鸯浴。凝恨对残晖。忆君君不知。

　　【归国遥】
　　春欲暮。满地落花红带雨。惆怅玉笼鹦鹉。单栖无伴侣。

　　南望去程何许。问花花不语。早晚得同归去。恨无双翠羽。

　　【又】
　　金翡翠。为我南飞传我意。罨画桥边春水。几年花下醉。

　　别后只知相愧。泪珠难远寄。罗幕绣帏鸳被。旧欢如梦里。

　　【又】
　　春欲晚。戏蝶游蜂花烂熳。日落谢家池馆。柳丝金缕断。

　　睡觉绿鬟风乱。画屏云雨散。闲倚博山长叹。泪流沾皓腕。

　　【应天长】
　　绿槐阴里黄莺语。深院无人春昼午。画帘垂，金凤舞。寂寞绣屏香一炷。

　　碧天云，无定处。空役梦魂来去。夜夜绿窗风雨。断肠君信否。

　　【又】
　　别来半岁音书绝。一寸离肠千万结。难相见，易相别。又是玉楼花似雪。

　　暗相思，无处说。惆怅夜来烟月。想得此时情切。泪沾红袖マ。

　　【荷叶杯】
　　绝代佳人难得。倾国。花下见无期。一双愁黛远山眉。不忍更思惟。

　　闲掩翠屏金凤。残梦。罗幕画堂空。碧天无路信难通。惆怅旧房栊。

　　【又】
　　记得那年花下。深夜。初识谢娘时。水堂西面画帘垂。携手暗相期。

　　惆怅晓莺残月。相别。从此隔音尘。如今俱是异乡人。相见更无因。

　　【清平乐】
　　春愁南陌。故国音书隔。细雨霏霏梨花白。燕拂画帘金额。

　　尽日相望王孙。尘满衣上泪痕。谁向桥边吹笛。驻马西望销魂。

　　【又】
　　野花芳草。寂寞关山道。柳吐金丝莺语早。惆怅香闺暗老。

　　罗带悔结同心。独凭朱栏思深。梦觉半床斜月。小窗风触鸣琴。

　　【又】
　　何处游女。蜀国多云雨。云解有情花解语。地绣罗金缕。

　　妆成不整金钿。含羞待月秋千。住在绿槐阴里。门临春水桥边。

　　【又】
　　莺啼残月。绣阁香灯灭。门外马嘶郎欲别。正是落花时节。

　　妆成不画蛾眉。含愁独倚金扉。去路香尘莫扫。扫即郎去归迟。

　　【望远行】
　　欲别无言倚画屏。含恨暗伤情。谢家庭树锦鸡鸣。残月落边城。

　　人欲别，马频嘶。绿槐千里长堤。出门芳草路萋萋。云雨别来易东西。不忍别君后，却入旧香闺。

　　【谒金门】
　　春漏促。金烬暗挑残烛。一夜帘前风撼竹。梦魂相断续。

　　有个娇饶如玉。夜夜绣屏孤宿。闲抱琵琶寻旧曲。远山眉黛绿。

　　【又】
　　空相忆。无计得传消息。天上常娥人不识。寄书何处觅。

　　新睡觉来无力。不忍把伊书迹。满院落花春寂寂。断肠芳草碧。

　　【江城子】
　　恩重娇多情易伤。漏更长。解鸳鸯。朱唇未动，先觉口脂香。缓揭绣衾抽皓腕，移凤枕，枕潘郎。

　　【又】
　　髻鬟狼籍黛眉长。出兰房。别檀郎。角声呜咽，星斗渐微茫。露冷月残人未起，留不住，泪千行。

　　【河传】
　　何处。烟雨。隋堤春暮。柳色葱茏。画挠金缕。翠旗高香风。水光融。

　　青娥殿脚春妆媚。轻云里。绰约司花妓。江都宫阙，清淮月映迷楼。古今愁。

　　【又】
　　春晚。风暖。锦城花满。狂杀游人。玉鞭金勒。寻胜驰骤轻尘。惜良晨。

　　翠娥争劝临邛酒。纤纤手。拂面垂丝柳。归时烟里，锺鼓正是黄昏。暗销魂。

　　【又】
　　锦浦。春女。绣衣金缕。雾薄云轻。花深柳暗，时节正是清明。雨初晴。

　　玉鞭魂断烟霞路。莺莺语。一望巫山雨。香尘隐映，遥见翠槛红楼。黛眉愁。

　　【天仙子】
　　怅望前回梦里期。看花不语苦寻思。露桃宫里小腰肢。眉眼细，鬓云垂。唯有多情宋玉知。

　　【又】
　　深夜归来长酩酊。扶入流苏犹未醒。醺醺酒气麝兰和。惊睡觉，笑呵呵。长道人生能几何。

　　【又】
　　蟾彩霜华夜不分。天外鸿声枕上闻。绣衾香冷懒重薰。人寂寂，叶纷纷。才睡依前梦见君。

　　【又】
　　梦觉云屏依旧空。杜鹃声咽隔帘栊。玉郎薄幸去无踪。一日日，恨重重。泪界莲腮两腺红。

　　【又】
　　金似衣裳玉似身。眼如秋水鬓如云。霞裙月帔一群群。来洞口，望烟分。刘阮不归春日曛。

　　【喜迁莺】
　　人汹汹，鼓冬冬。襟袖五更风。大罗天上月朦胧。骑马上虚空。

　　香满衣，云满路。鸾凤绕身飞舞。霓旌绛节一群群。引见玉华君。

　　【又】
　　街鼓动，禁城开。天上探人回。凤衔金榜出云来。平地一声雷。

　　莺已迁，龙已化。一夜满城车马。家家楼上簇神仙。争看鹤冲天。

　　【思帝乡】
　　云髻坠，凤钗垂。髻坠钗垂无力，枕函欹。翡翠屏深月落，漏依依。说尽人间天上，两心知。

　　【又】
　　春日游。杏花吹满头。陌上谁家年少，足风流。妾拟将身嫁与，一生休。纵被无情弃，不能羞。

　　【诉衷情】
　　烛烬香残帘未卷，梦初惊。花欲谢。深夜。月胧明。何处按歌声。轻轻。舞衣尘暗生。负春情。

　　【又】
　　碧沼红芳烟雨静，倚栏桡。垂玉佩。交带。袅纤腰。鸳梦隔星桥。迢迢。越罗香暗销。坠花翘。

　　【上行杯】
　　芳草灞陵春岸。柳烟深、满楼弦管。一曲离声肠寸断。

　　今日送君千万。红缕玉盘金镂盏。须劝。珍重意，莫辞满。

　　【又】
　　白马玉鞭金辔。少年郎、离别容易。迢递去程千万里。

　　惆怅异乡云水。满酌一杯劝和泪。须愧。珍重意，莫辞醉。

　　【女冠子】
　　四月十七。正是去年今日。别君时。忍泪佯低面，含羞半敛眉。

　　不知魂已断，空有梦相随。除却天边月，没人知。

　　【又】
　　昨夜夜半。枕上分明梦见。语多时。依旧桃花面，频低柳叶眉。

　　半羞还半喜，欲去又依依。觉来知是梦，不胜悲。

　　【更漏子】
　　锺鼓寒，楼阁暝。月照古桐金井。深院闭，小庭空。落花香露红。

　　烟柳重，春雾薄。灯背水窗高阁。闲倚户，暗沾衣。待郎郎不归。

　　【酒泉子】
　　月落星沉。楼上美人春睡。绿云倾，金枕腻。画屏深。

　　子规啼破相思梦。曙色东方才动。柳烟轻，花露重。思难任。

　　【木兰花】
　　独上小楼春欲暮。愁望玉关芳草路。消息断，不逢人，却敛细眉归绣户。

　　坐看落花空叹息。罗袂湿斑红泪滴。千山万水不曾行，魂梦欲教何处觅。

　　【小重山】
　　一闭昭阳春又春。夜寒宫漏永。梦君恩。卧思陈事暗消魂。罗衣湿，红袂有啼痕。

　　歌吹隔重阍。绕庭芳草绿，倚长门。万般惆怅向谁论。凝情立，宫殿欲黄昏。（以上四十八首晁本《花间集》）

　　【怨王孙】
　　锦里。蚕市。满街珠翠。千万红妆。玉蝉金雀，宝髻花簇鸣铛。绣衣长。

　　日斜归去人难见。青楼远。队队行云散。不知今夜，何处深锁兰房。隔仙乡。

　　【定西蕃】
　　挑尽金灯红烬，人灼灼，漏迟迟。未眠时。

　　斜倚银屏无语。闲愁上翠眉。闷煞梧桐残雨、滴相思。

　　【又】
　　芳草丛生缕结，花艳艳，雨。晓庭中。

　　塞远久无音问，愁销镜里红。紫燕黄鹂犹生。恨何穷。

　　【清平乐】
　　琐窗春暮。满地梨花雨。君不归来情又去。红泪散沾金缕。

　　梦魂飞断烟波。伤心不柰春何。空把金针独坐，鸳鸯愁绣双窠。

　　【又】
　　绿杨春雨。金线飘千缕。花拆香枝黄鹂语。玉勒雕鞍何处。

　　碧窗望断燕鸿。翠帘睡眼溟。宝瑟谁家弹罢，含悲斜倚屏风。（以上五首朱本《尊前集》）

　　【谒金门】
　　春雨足。染就一溪新绿。柳外飞来双羽玉。弄晴相对浴。

　　楼外翠帘高轴。倚遍栏干几曲。云淡水平烟树簇。寸心千里目。（顾本《类编草堂诗余》卷一）


司空图
　　司空图（八三七—九○八），字表圣，自号知非子、耐辱居士，河中虞乡（今山西永济）人。懿宗咸通十年（八六九）进士。相继为商州刺史、宣歙观察使幕客。召拜殿中侍御史，以赴阙迟留，责授光禄寺主簿，分司东都。后召拜礼部员外郎。僖宗光启元年（八八五），知制诰，迁中书舍人。僖宗出幸宝鸡，圃归隐中条山。后屡徵不起。后梁开平二年（九○八）卒，年七十二。有《司空表圣文集》、《司空表圣诗集》。《旧唐书》卷一九○下、《新唐书》卷一二四有传。另参《唐诗纪事》卷六三。

　　司空图词一首，以《尊前集》朱本为底本，校以吴本、毛本、明钞本。

　　【酒泉子】
　　买得杏花，十载归来花始坼。假山西畔药阑东。满枝红。

　　旋开旋落旋成空。白发多情人便惜，黄昏把酒祝东风。且从容。（朱本《尊前集》）


康骈
　　康骈（生卒年不详），一作康骈，字驾言，池州（今属安徽）人。僖宗乾符四年（八七七）登进士第。旋举博学宏词科，官崇文馆校书郎。广明乱后，退归乡里。著有《剧谈录》二卷。事迹参《新唐书》卷五九《艺文志》、《唐摭言》卷二、《四库提要辨证》卷一八。

　　康骈词一首，据《剧谈录》津逮本录入，校以四库本，并参校董本、清钞本《青琐高议》。

　　【广谪仙怨】
　　以为窦史君序《谪仙怨》，云刘随州之词未知本事，及详其意，但以贵妃为怀。盖明皇登骆谷之时，实有思贤之意。窦之所制，殊不述焉。骈因更广其词，盖欲两全其事。虽才情浅拙，不逮二公，而理或可观，贻诸识者。词云：

　　晴山碍日横天。绿叠君王马前。銮辂西巡蜀国，龙颜东望秦川。

　　曲江魂断芳草，妃子愁凝暮烟。长笛此时吹罢，何言独为婵娟。（津逮本《剧谈录》卷下）


韩偓
　　韩偓（八四二？～九一四？），字致尧，一作致光，自号玉山樵人，京乐兆万年（今陕西西安）人。昭宗龙纪元年（八八九），登进士第。佐河中幕府，召拜左拾遣。后以宰相王溥荐，为翰林学士，迁中书舍人。天复元年（九○一），从昭宗避乱凤翔，以功拜兵部侍郎、翰林学士承旨。以不附朱全忠，贬濮州司马，再贬荣懿尉，徙邓州司马。天二年（九○五），复召为翰林学士，惧不入朝。次年，入闽依王审知，后卒于南安。著有《玉山樵人集》、《香奁集》。《新唐书》卷一八三、《十国春秋》卷九五有传。另参《唐才子传校笺》卷九。

　　韩偓词，向无专集，近人王国维辑有《香奁词》，凡十三首，然未足信据，兹重为辑录。正编据《尊前集》朱本录入二首，校以吴本、毛本、明钞本，并参校丛刊本《唐宋诸贤绝妙词选》、毛本、吴本《香奁集》。其他作品见副编。

　　【浣溪沙】
　　拢鬓新收玉步摇。背灯初解绣裙腰。枕寒衾冷异香焦。

　　深院下关春寂寂。落花和雨夜迢迢。恨情残醉却无聊。

　　【又】
　　宿醉离愁慢髻鬟。六铢衣薄惹轻寒。慵红闷翠掩青鸾。

　　罗袜况兼金菡萏。雪肌仍是玉琅。骨香腰细更沈檀。（以上二首朱本《尊前集》）


张曙
　　张曙（生卒年不详），小字阿灰，南阳（今河南邓县）人。僖宗大顺二年（八九一）进士。后官右补阙。与同年杜荀鹤等时有唱和。事迹据《唐摭言》卷一一、卷一二、《北梦琐言》卷四、卷八、《唐诗纪事》卷六六。

　　【浣溪沙】
　　枕障薰炉隔绣帏。二年终日两相思。好风明月始应知。

　　天上人间何处去，旧欢新梦觉来时。黄昏微雨画帘垂。（缪本《北梦琐言》卷八）


李晔
　　李晔（八六七～九○四），初名杰，郡望陇西成纪（今甘肃秦安），世居长安（今陕西西安）。懿宗第七子。咸通十三年（八七二），封寿王。文德元年（八八八）即位，次年改元龙纪，年号历大顺、景福、乾宁、光化、天复、天。天元年（九○四），为朱全忠劫持至洛阳。同年八月，为朱全忠所杀。庙号昭宗。《旧唐书》卷二○上、《新唐书》卷一○有本纪。另参《中朝故事》。

　　李晔词五首，据四库本《中朝故事》录入二首，校以历代本《中朝故事》、敦煌写卷斯二六○七、百衲本《新五代史》、洪本《唐诗纪事》、鲍本《碧鸡漫志》、津逮本《邵氏闻见后录》、万历本《花草粹编》。另据《尊前集》朱本录二首，校以吴本、毛本、明钞本。又从缪本《北梦琐言》辑录一首。

　　【菩萨蛮】
　　登楼遥望秦宫殿。茫茫只见双飞燕。渭水一条流。千山与万丘。

　　远烟笼碧树。陌上行人去。何处是英雄，迎孥归故宫。

　　【又】
　　飘摇且在三峰下。秋风往往堪沾洒。肠断忆仙宫。朦胧烟雾中。

　　思梦时时睡。不语常如醉。早晚是归期。穹苍知不知。（以上二首四库本《中朝故事》卷上）

　　【巫山一段云（上幸蜀宫人留题宝鸡驿壁）】
　　缥缈云间质，盈盈波上身。袖罗斜举动埃尘。明艳不胜春。

　　翠鬓晚妆烟重。寂寂阳台一梦。冰眸莲脸见长新。巫峡更何人。

　　【又】
　　蝶舞梨园雪，莺啼柳带烟。小池残日艳阳天。苎萝山又山。青鸟不来愁绝。忍看鸳鸯双结。春风一等少年心。闲情恨不禁。（以上二首朱本《尊前集》）

　　【思帝乡】
　　纥干山头冻杀雀。何不飞去生处乐。况我此行悠悠，未知落在何所。（缪本《北梦琐言》卷一五）


封特卿
　　封特卿（生卒年不详），字亚公，先世渤海（今河北景县）人。登进士第，任湖州军ヘ。事迹见《旧唐书》卷一六八《封敖传》、《新唐书》卷七一《宰相世系表》、《诗话总龟》前集卷二三引《杂志》。

　　封特卿词一首，据月窗本《诗话总龟》录入。

　　【离别难】
　　佛许众生愿，心坚石也穿。今朝虽送别，会却有明年。（月窗本《诗话总龟》前集卷二三）


易静
　　易静（生卒年里不详），晚唐时曾任武安军（今湖南长沙）左押衙。著有《兵要望江南》。事迹据《崇文总目》卷三、《郡斋读书后志》卷二。

　　易静《兵要望江南》，历代传本，题名互异，约有四种。一曰《神机武略兵要望江南》一卷，始见于《崇文总目》卷三，《通志》卷六八同。《宋史》卷二○七《艺文志》所载《神机武略歌》一卷、《读书敏求记》所著录《神机武略望江南》一卷，虽题名略异，或同属一源。二曰《兵要望江南》一卷，始见于《郡斋读书后志》卷二，《文渊阁书目》卷一四、《国史·经籍志》卷四、《持静斋书目》卷三所载之本同。以上二种今未见传本。三曰《李卫公望江南》一卷，《文渊阁书目》卷一四始见著录，《べ竹堂书目》卷五、《绛云楼书目》卷三、《佳趣堂书目》亦录有藏本。此本今传最早之本为明万历十年（一五八二）保定府辛自修刊一卷本（今藏北京图书馆。简称辛本），分三十门，收六百八十九首，其中重出一首，实为六百八十八首。其次为清乾隆三十六年（一七七一）王垂纲手钞本（今藏首都图书馆。简称王本），亦分三十门，收七百十一首。另台湾中央图书馆藏有一旧钞本（台北新文丰出版公司一九九○年有影印本。简称中本），作二卷，分三十门，卷首目录作七百十七首，正文实收六百九十六首。四川图书馆亦藏有旧钞本（简称川本），分三十门，收六百五十三首。四曰《白猿奇书兵法杂占彖词》一卷，明以前未见公私藏书目著录。今传最早之本为明天启二年（一六二二）晋江苏茂相钞校本，分二十六门，收四百七十九首（东北师范大学图书馆藏有一部，简称东北本。台北中央研究院历史语言研究所亦藏有一部）。此本书名乃从目端，卷端仍题《李卫公望江南》。其次为前京师图书馆藏旧钞本（今藏北京图书馆。简称京本），亦分二十六门，收词五百首，其中重出一首，实收四百九十九首。此本系从苏茂相钞校本录出，题名则据《崇文总目》而改作《兵要望江南》。今以辛本为底本，录六百八十八首，另据他本补三十二首（其中‘占风角第二’据川本、东北本、京本补一首。‘占雷第九’据东北本、京本补七首。‘占鸟第二十二’据王本、川本补一首；据京本补二首。‘占六壬第二十八’据王本、东北本、京本补二十一首），计七百二十首，参校王本、川本、东北本、京本。底本有而他本未收之词，在有关词作后另行用小字注明，以便比较各本异同。

　　【兵要望江南】
　　○委任第一

　　兵之道，切忌起无名。不止少功虚效力，逡巡反祸复危倾。容易勿言兵。

　　○其二

　　统军帅。不可比盐梅。相政乖亏犹可救，朝纲虽失亦能回。兵败国危倾。

　　○其三

　　当权将，其责重如山。社稷存亡全在尔，安危君父一时间。爵禄帝王颁。

　　○其四

　　铨大将，须要素知兵。非是等闲虚誉职，莫将军印委狂生。轻拥甲兵行。

　　○其五

　　诸属幕，必是选堪良。勿取门高当势位，无私亲旧与乡邦。曲顺定为殃。

　　○其六

　　攻敌策，谋乃胜之原。勿只迎兵交血刃，休凭角力靠兵官。勇是祸之端。（经曰：‘善战者不怒，善胜者不争。非智者不能行，非贤者不能用也。’）

　　○其七

　　统军帅，智虑有明谋。善识天文能勇敢，更兼威德赏勤劳。士卒自英豪。

　　○其八

　　为将帅，筮卜识机缘。更用一人高术士，精通占候要知言。凶吉预闻先。

　　○其九

　　觇彼势，虚实要先评。兵有正奇将胜败，有无强弱在军情。料敌不须惊。

　　○其十

　　量彼敌，将勇戒骄盈。整暇正须期死战，凯旋犹惧有生兵。养气勿轻临。

　　○其十一

　　战危事，上将戒贪兵。阃计岂能求小利，师行自古有常经。纪律要精明。

　　○其十二

　　参彼将，德性好攻心。仔细究情随彼好，中行离反诡相亲。设利诱前擒。（覆兵败将，攻其便，究其情，伐其机。）

　　○其十三

　　统兵帅，刚暴自残兵。有勇有劳无赏罚，却将傲慢事行刑。彼将定欺凌。

　　○其十四

　　审向道，测候要分明。莫为恃多朦躁进，勿从刚暴速兼程。虑彼伏潜兵。

　　○其十五

　　途顿止，调节要均停。力若有余兵有锐，纵逢强贼亦堪征。不致有惶惊。

　　○其十六

　　量强弱，彼我孰优长。敌若势雄兵将广，吾军衰弱亦难当。主帅要参详。

　　○其十七

　　将权柄，识务辨春秋。须是先施仁与惠，后行刑戮择其尤。威爱自然收。

　　○其十八

　　赏与罚，须是要均平。不可循私行喜怒，稍偏亲旧失军情。否则祸灾生。

　　○其十九

　　水与陆，两势作艟朋。陆有势形水亦有，舟车捷力不相争。专在将能明。

　　○其二十

　　统军帅，不可妄行刑。莫以军威行杀戮，人生一失永无生。误损命天嗔。

　　○其二十一

　　统军帅，职爵受皇恩。莫以暂时轻赏罚，休生外意信奸人。叛背怎成名。

　　○其二十二

　　如信佞，叛背事皆讹。自古两邦难立庙，当朝忠孝赐恩多。世代尽包罗。

　　○其二十三

　　狂寇定，乘马复还京。结局奏功须均赏，莫将亲识冒功升。反掩勇无名。

　　○其二十四

　　封城垒，谨守保边隅。莫恃雄强侵彼境，复从奸佞起兵夫。虚国死无辜。

　　○其二十五

　　太平世，积食养雄兵。不可辄忘征战意，常时论武使令精。防寇犯逞庭。

　　○其二十六

　　吾势锐，人马总精雄。财宝满盈军足用，更详天象审苍穹。灾祸那军中。（经曰：‘善用兵者，非信义不立，非阴阳不顺，非奇正不列，非诡谲不战。谋藏于心，事见于迹，心与迹同者败，心与迹异者胜。’）

　　○占风角第二

　　兴兵道，风角最为先。若是迎风权且住，后来风助合苍天。大战我当先。

　　○其二

　　春属木，风自震方来。才起微微声不大，终无祸福不须猜。疑虑却成灾。

　　○其三

　　离与兑，壬癸自三方。飘作如春依逐分，不须多虑与张惶。有寇整兵当。

　　○其四

　　四季内，或有猛风声。倒瓦扬沙急似箭，随来方所摆精兵。急备彼军人。

　　○其五

　　猛风过，如箭便无踪。名曰<背风>风当速备，风声才断贼来攻。日后愈为凶。

　　○其六

　　兵行次，黯黯久阴沉。不雨又无光色现，下人谋上恨情深。仔细好搜寻。

　　○其七

　　军出国，风自背边兴。大则大赢为大胜，小风小胜总堪征。天意助我行。

　　○其八

　　军大举，方出帝王城。逆面风来军恐惧，合将人马结营停。守过待时更。

　　○其九

　　军行次，风猛逆狂吹。出阵若逢如此兆，不如抽退得全归。免损将军危。

　　○其十

　　吾击彼，参审主人方。莫问四时并气候，风来后助得无妨。迎面莫征狂。

　　○其十一

　　敌居所，风起自他方。便有精兵宜固守，若言举动祸之殃。实语莫猜量。

　　○其十二

　　假令法，且论在三冬。彼国守乾吾欲讨，风颠西北不堪攻。以此较余宫。

　　○其十三

　　虽是应，还即应他方。也是彼赢吾负象，候其风止或攻傍。不可不参详。

　　○其十四

　　假令法，彼国在离间。我拥前军时正夏，南侵北敌苦冬寒。随象击倾残。

　　○其十五

　　八方法，准此定成功。好事急乘他气逆，勿拘朝暮速吞攻。莫放彼从容。

　　○其十六

　　己亥角，辰戌便为商。丑未寅申皆属徵，宫音子午正相当。卯酉羽为方。

　　○其十七

　　占风法，甲子是贪狼。丑戌谓之公正位，奸邪辰未自然当。审细看来方。

　　○其十八

　　亥卯未，阴贼内中藏。己酉谓之宽大日，廉贞寅午未其方。知意细推详。

　　○其十九

　　占飘起，客认纳音风。徵羽宫商并角姓，尽为主位辨方踪。胜负在其中。

　　○其二十

　　纳音土，欲得角来风。土是客军水是主，风从己亥发来冲。客败主收功。

　　○其二十一

　　纳音土，风向羽来吹。水被土凌能克伏，定知主败客来追。莫要展旌旗。（卯酉日也）

　　○其二十二

　　军营内，忽有旋风来。吹折枪旗并倒屋，奸谋恶党欲来摧。暗有贼兵欺。（又防火。风从内起谋在里，风从外入贼在外。）

　　○其二十三

　　风来处，如遇作泥人。苇箭挑弓披发向，望空搭箭射来踪。禳厌祸消熔。

　　○其二十四

　　泥人子，手执木桃弓。披发仰头风上指，张弓搭箭射来踪。禳厌祸消熔。（禳恶风法）

　　○其二十五

　　风夜起，昼则不闻声。寇贼夜行明则伏，遣人探视莫教停。防备夜偷营。

　　○其二十六

　　邦与邑，风猛似雷声。折木飞沙并走石，摇门拔户祸应生。第一怕三刑。（寅申己亥辰戌丑未之类。）

　　○其二十七

　　军营内，风猛突然来。若在岁刑忧岁内，月刑之内必为灾。准备莫迟回。

　　○其二十八

　　乾与坎，艮震巽离宫。坤兑八方真正位，敌军居守起方风。枉战我无功。

　　○其二十九

　　吾攻彼，审令看风情。令不顺方吾莫击，风如顺我必攻城。降虏出前迎。

　　○其三十

　　营下毕，风卒似雷声。吹倒旗枪飘帐幕，须防敌骑欲奔营。大战血交并。（天风起，有雷声吼，三朝五日同。）

　　○其三十一

　　兵行次，风卒突军旗。人马惊奔皆恐惧，前程必有庙堂基。祭拜免灾危。

　　○其三十二

　　临阵次，风向后飘来。旗帜翩翩吹向敌，天威默助凯歌回。贼败息尘埃。

　　○其三十三

　　临阵次，风起四维间。兵近塞边先备敌，便从豹尾击黄幡。杀敌不为难。

　　○占云第三

　　兵若进，须要识浮云。云气顺时当急战，毋令云散后交兵。莫问昼阴晴。

　　○其二

　　商音姓，军阵见云从。白与黑时吾大吉，青云亦胜赤云凶。黄者两平踪。（主取天子姓，不主出帅姓。）

　　○其三

　　角音姓，青气寓晴空。黄赤二云军亦胜，黑云阴助喜先锋。白色定为凶。

　　○其四

　　宫音姓，黄色要先逢。青色气来军大败，更兼兵死将无功。黑气利先攻。

　　○其五

　　徵音姓，赤色火烧金。非火克金成大器，白云黑气现黄云。军将祸殃深。

　　○其六

　　羽音姓，惟事要青青。列阵贼来先自走，赤黄白黑总非赢。宜退不宜征。

　　○其七

　　云起处，行色重而乌。暗伏贼兵军不见，露其形体在高隅。一半是番胡。

　　○其八

　　云起处，低覆似人形。此是贼兵谋我象，须防入境起征凶。遣将用精兵。

　　○其九

　　云似虎，或若豹行形。及似穿连长匹绢，暴师入境却偷营。排阵整兵迎。

　　○其十

　　四方现，云色竞腾过。黯淡相亲来我寨，贼来请命未为和。贤将莫蹉跎。

　　○其十一

　　云起现，片片或舒长。有似舒绳排缘木，名为愁气不相当。现处将忧丧。

　　○其十二

　　云气赤，尤更接连绵。有似长藤无断续，外邦贼起入中原。主战在秋天。

　　○其十三

　　云气赤，那更满苍天。必定贼来侵我界，黑中云赤亦徒然。吾将必迁延。

　　○其十四

　　云来往，有似两争龙。只在外军盘顶上，贼邦兵将必逢凶。我帅显英雄。

　　○其十五

　　云似鸟，盘绕在其中。此是上方天助顺，不宜复见黑云峰。连赤亦为凶。

　　○其十六

　　甲乙日，将忌白云前。若奔吾军还势急，理当速退舍平川。守固在高原。

　　○其十七

　　丙丁日，若遇黑云拦。莫恃兵多兼将勇，也宜坚守引师还。征战必遭残。

　　○其十八

　　戊己日，前面有云青。急止勿行权住在，军人须语审详听。施惠得中旌。

　　○其十九

　　庚辛日，前忌赤云来。势紧迫吾须大战，彼军得胜我军摧。守险固颠危。（过旬中却行。）

　　○其二十

　　壬癸日，云忌暗而黄。此兆主灾迎老将，无缘兵广恣猖狂。谋者审而详。

　　○其二十一

　　观云气，择士细详看。昼夜用心精审究，莫将此事以为闲。风色辨相干。

　　○其二十二

　　军营上，云若似飞乌。有似盖来并伏虎，此为胜气不须疑。攻则定疏虞。

　　○其二十三

　　军营上，云若死灰扬。若盖卧鱼或乍见，此为衰气不虚张。不动将军亡。（移寨远处吉。）

　　○其二十四

　　城头上，突出赤色云。或是黄红云上现，城中不久喜来臻。以此得和平。

　　○云气门

　　占气法，鸡羽为轮车。二者勿离牙帐内，敌人千里外须图。知变在须臾。

　　○其二

　　军既举，惟以气为先。兵若精雄加气锐，超关投石可攻前。鼓作在英贤。

　　○其三

　　将军善，识得气妖祥。风角鸟云能总解，机筹谋略又相当。取胜应功良。（既有其象，当随其景，就谋术，以破其军。）

　　○占气第四

　　兵进击，睹气合参详。不必攻城并野战，度其形状自斟量。稍错便乖张。

　　○其二

　　城营内，气似凤如龙。更若大山并类盖，犹人火赤降城中。其下不堪攻。（下必有贵人。）

　　○其三

　　高空现，拂拂又微微。透阙轻箭烟，一般黄气色依依。庆贺两朝期。

　　○其四

　　猛将气，龙虎两相连。挂翳蔽天兼掠地，蔓瓜盖路覆平川。坚守莫争先。（不可交战。）

　　○其五

　　猛将气，楼阁及旌幢。或似长堤形淼淼，更如华盖与王良。其下莫能当。

　　○其六

　　猛将气，黑色似龙形。或类虎形至猛兽，当其敌上或城营。不可向前征。

　　○其七

　　猛将气，显赫又冲天。或似双蛇山岳样，又如仓廪及浓烟。休战最为先。

　　○其八

　　猛将气，持戟或持刀。林下森森弓弩样，色兼青白若脂膏。将士尽雄豪。

　　○其九

　　猛将气，如虎黑霞遮。或似门楼旗立内，又如气出若蛟蛇。其下将堪夸。

　　○其十

　　暴兵气，如火又如烟。或似旗幡并战马，低头仰尾向军前。触战血成川。

　　○其十一

　　伏兵气，浑浑又能圆。黑气中间环赤色，又如赤杵黑霞连。其下立戈。（状如赤杵，在黑气中也。）

　　○其十二

　　降兵气，叉手尽低头。形似成行相把手，三朝五日敌来求。指日倒戈矛。

　　○其十三

　　伏兵气，彷佛状如楼。兼有似人并黑赤，或如山岳覆岗丘。其下有戈矛。

　　○其十四

　　兵发日，天气久阴沉。不雨又无光彩色，奸人谋事恨怀心。仔细速推寻。

　　○其十五

　　观气色，日月气来冲。北面气来还北状，气南南状或西东。常以此为宗。

　　○其十六

　　城上气，结似犬羊形。象主血流围邑破，好持降类出门迎。方免血残兵。

　　○其十七

　　占蒙气，郁郁绕城营。其气周回如帛绕，分毫不入此城中。休击此般城。

　　○其十八

　　城营寨，有气入城中。必主奸谋事已定，安排大战夺吾城。谨守令严明。

　　○其十九

　　军上气，渐渐变成云。或作山形于直上，内中大有将机谋。要击且休休。

　　○其二十

　　临阵次，赤气后前生。必有伏兵埋气下，事须谨慎探其情。固守莫胡行。

　　○其二十一

　　占败气，如网又如蛇。赤气照天营上起，又如破屋坏毡车。其下死如麻。

　　○其二十二

　　占败气，扫帚似猪羊。藤蔓死蛇并死狗，尘埃走鹿又惊獐。不战自奔亡。

　　○其二十三

　　占败气，群鸟似低头。或类扬灰鱼卧死，悬钟映晕或牵牛。才战若星流。

　　○其二十四

　　占败气，扫帚又如虹。卷席悬衣灰色样，卧尸无首覆船同。战彼不须攻。

　　○其二十五

　　败军气，鸠尾及鹰飞。或似坏山并破屋，彼军形现败无疑。一战自奔驰。

　　○其二十六

　　败军气，乍有乍微纤。一去一来皆断续，又如霞气入青天。俱是败之先。

　　○其二十七

　　败军气，千万似人头。更有偃鱼零落树，如灰瓦砾覆城楼。其下血交流。

　　○其二十八

　　黑气现，其象若胡人。又似虏兵排列阵，八方夷夏起烟尘。民戮屋烧焚。

　　○占雾第五

　　天雾者，不止四时生。阳不顺时阴成雾，阴不和上雾昏昏。邪气事难精。

　　○其二

　　天之雾，五七日当占。有雨时时且平吉，若无雨时疫瘟缠。民病有灾愆。

　　○其三

　　相对敌，有雾敌边来。似雨纷纷来势急，如烟入眼目难开。马步一齐来。

　　○其四

　　兵发日，雾气昼昏昏。欲似露来兼洒雨，此为天泣泪纷纷。须驻赏三军。

　　○其五

　　久阴雾，颜色带红鲜。更被黑风吹上去，兵戈即日展平川。速备莫迁延。

　　○其六

　　城营上，有雾似悬尸。为将且须观此象，所居营寨即那移。不去将当之。

　　○其七

　　军营内，大雾数朝浓。昼夜不开相对敌，客军先败走奔冲。排队袭其踪。

　　○其八

　　城营内，大雾起城头。白色似烟兵战喜，三朝五日簇戈矛。准备好方游。

　　○其九

　　大黄雾，腾罩掩山川。乍合乍开防诈伪，须防内外有相连。不悟血侵田。

　　○其十

　　周回雾，城内没些儿。欲要攻城攻不得，其城天助有军威。谨守自安宜。

　　○占霞第六

　　占霞色，似气不相成。形若似云云不是，形如拖扫气纷纷。识者自详因。

　　○其二

　　兵发日，占顾面前霞。甲乙怕逢霞气白，丙丁黑气向前遮。大战不应差。

　　○其三

　　兵发日，霞气日辰并。纵有前程应大战，逢霞生日应须赢。拗日不宜征。（甲乙日黄，戊己日黑之类。）

　　○其四

　　观气色，霞气日辰裁。兵进前途交战胜，开疆玉帛积成堆。人马尽驱来。

　　○其五

　　兵发日，五气辨灾祥。角姓怕逢霞气白，羽音黄气莫禁当。宫姓怕青苍。

　　○其六

　　商音姓，前怕赤霞拦。徵姓黑霞并黑气，皆为鬼贼怕相残。不得视为闲。

　　○其七

　　城营上，五色气并霞。尽是贼军天预显，早须惊觉较量些。否则死如麻。

　　○其八

　　霞与气，二件或相兼。气若色黄赤白好，霞如黑色亦同占。彷佛在良贤。

　　○其九

　　霞似席，云即便为龙。龙虎相交军必胜，临时胜负更看风。遂我彼军凶。

　　○其十

　　出军日，霞气莫前拦。我后气来风更顺，从他前锐后宽严。军马获平安。

　　○其十一

　　攻城寨，先料水情源。上有大流堪决灌，不须交刃损兵员。勿纵暴刚权。

　　○占虹霓第七

　　虹霓现，因雨影东西。晨现必当雨未止，晚来东现日光辉。术者细观之。

　　○其二

　　兵行次，虹贯日边傍。御备伏兵前有阻，且须审细自商量。终不得开疆。

　　○其三

　　虹霓现，城寨可攻之。蛇直入来为病疫，浅红兵瘴要须知。移寨避灾宜。

　　○其四

　　虹赤白，尽是阻军行。若是横桥拦着路，且须盘泊犒军兵。不久却回程。

　　○其五

　　虹入井，尽是败军情。或有鼠形营上现，忽然交战血成坑。防击保城营。

　　○其六

　　虹如晕，更复似弓形。有若白虹形断续，兼之五六见城营。皆主血光成。（或见五六月。）

　　○其七

　　虹霓见，更或似弓形。有若晕来如断续，兵兴五日便回程。久住必灾成。

　　○其八

　　白赤虹，单见色无双。如气冲天或横过，蚩尤旗号动戈枪。起处必为殃。

　　○其九

　　虹起处，头尾地侵天。其虹见时非有雨，晴天见者血成川。民更有灾愆。

　　○其十

　　白虹见，昼见地侵天。其地一方皆主乱，众人喧闹有灾缠。年内应其占。

　　○其十一

　　白赤虹，昼见莫兴兵。更有虹霓垂军上，彼军杀将且须停。动必有灾。

　　○占雨第八

　　凡论雨，二气是阴阳。升则为云降则雨，若逢兵动合灾祥。良将要参详。

　　○其二

　　师在道，或始出郊城。雷雨如倾溪涧阻，沐尸凶象不堪行。勿足与天争。

　　○其三

　　军始进。雨急立成泥。名曰沐尸当速止，别诠吉日与良时。强进必凶危。（军谶曰：‘兵行日暴风猛雨，折旗帜不止，此天怒也，不可进兵，待天象和明，别择日行。’）

　　○其四

　　军发日，微雨洒军行。此是润军兵必利，旌旗前指最为精。所向定须赢。

　　○其五

　　兵始进，旗帜绕于枪。半雨半晴霞气过，且须盘泊好参详。去即阵难当。

　　○其六

　　天数日，半雨半兼晴。营内有奸谋结叛，先晴后雨叛难成。先雨后晴兴。

　　○其七

　　兵发日，风雨逆沾人。天意欲知教我记，不须前进恐危身。见阵溃亡军。（《军行志》：‘如行军见暴风猛雨，倒折旗枪，大雨不止者，天之怒也，军不可进。宜待天象和明，别择日时门户，军行方吉也。’）

　　○其八

　　天雨物，形体不能声。其分凶灾主兵寇，功臣遭戮国须倾。固守得平平。

　　○其九

　　天雨血，贤退进邪人。血染金革皆不喜，急移营寨赏三军。无罪受王刑。

　　○其十

　　天雨鸟，爪翅及诸般。若在彼军他主败，我军逢此不能安。必见损兵官。

　　○其十一

　　天雨蛩，在敌不宜攻。或鳖或鱼皆凶兆，我军见者便回程。不动便遭凶。

　　○其十二

　　天雨毛，主将信邪奸。急宜谨廉须固守，莫将轻慢事非凡。天意报君颜。

　　○其十三

　　无云雾，一色见天晴。此象无云而雨降，谓之天泣事难禁。主帅未安心。

　　○其十四

　　黑云现，横截在天河。见此天河新作换，来朝有雨应君家。此语不曾差。

　　○其十五

　　天河内，闪电见光明。随即来朝遭大雨，自然{滂}霈若盆倾。平地水汪盈。

　　○其十六

　　月生晕，月晕晕参星。或晕井宿遭雨降，五朝七日不差分。空里似盆倾。

　　○其十七

　　密见。雨阵黑浓浓。蓦地拦前轰霹雳，天雷惊震拥来攻。有雨不多分。

　　○占雷第九

　　老阳极，出地变成雷。出声之先收声后，此为灾怪号非时。兵起主荒饥。

　　○其二

　　占雷法，大怕出非时。皆是守官无政法，酷民枉役有天知。天怒震威摧。

　　○其三

　　兵发日，风吼忽雷鸣。战马尽惊旗倒折，前程必有贼来迎。大战血交并。

　　○其四

　　兵发日，气与雷声。云趁我军雷逐后，天威神助大军行。此去必须赢。

　　○其五

　　兵发日，雷动我军营。天助威灵军得胜，若居彼上我劳军。审细听其声。

　　○其六

　　冬三月，何事忽雷鸣。只利客军非利主，高旗先举定须赢。后战必无成。

　　○其七

　　雷霹雳，树木及诸般。若在彼军营寨上，天威杀气我难当。移寨始为安。

　　○其八

　　营寨上，雷止一声鸣。定是命来应迅速，不然急诏事叮咛。上将好详听。

　　○其九

　　营郡邑，天上忽雷声。欲似雷鸣还不似，多应土地注长倾。否则战将争。

　　○其十

　　兵发日，风送逆雷声。天意欲将兵仔细，不宜先举恐伤危。遇敌恐遭摧。（夫雷霆者天地之成，震则以惊万物，兵者尤宜祭之。凡雷霆于将军士卒，宜擐甲张弦，其得天助也。）

　　○其十一

　　无气，天色十分晴。蓦地一声如雷响，或如霹雳野鸡惊。龙出没灾刑。（经曰：‘谓之天鼓，亦主兵火。’又曰：‘龙出。’）

　　○其十二

　　将军众，蓦地一声雷。次后并无雷附矣，将军兵众必行之。举处可先为。

　　○其十三

　　春三月，甲子共庚寅。乙丑戊子并辛卯，雷鸣霹雳恐伤人。大战月旬惊。

　　○其十四

　　将战次，临阵有雷声。后我军中鸣至敌，敌军必败我军赢。反此一同情。

　　○其十五

　　天阴久，不雨数朝期。忽有雷鸣我军上，前程得捷占便宜。反此我军危。

　　○其十六

　　雷四起，南北与东西。其势往还鸣不定，合当回避不须迟。大战两伤之。

　　○其十七

　　声浑浑，其势又圆长。起处来方我军上，若还征战定无妨。又助我军强。

　　○其十八

　　霹雳震，牙帐震声雄。忽速搜寻休要住，须知营寨有奸凶。寻觅莫从容。

　　○其十九

　　密云见，踊跃若倾河。忽有雷声先大作，其时有雨也无多。说出遍遍无。

　　○其二十

　　雷忽震，震处众人惊。若雷又非声振怒，我军之上必摧倾。移寨免忧惊。

　　○其二十一

　　雷声震，连日不收声。此象正为多失信，为地官吏不能清。天令与人闻。

　　○其二十二

　　雷震雹，随即雪空飞。阴气胜阳因此得，贼臣将起事须疑。主吏损心知。

　　○其二十三

　　兵发日，雷发我军中。天助神威兵大胜，若居彼上我军凶。详细辨雷轰。

　　○其二十四

　　兵发日，霞气与雷声。霞随我军雷随彼，威感应之我军停。此去必功成。

　　○其二十五

　　兵发日，须要识鸣方。雷自我军营上起，主军大胜客军伤。天意助我祥。

　　○其二十六

　　兵发日，雷向敌军鸣。彼胜我输宜罢战，不然城寨定遭。预计不宜征。

　　○其二十七

　　军营内，无雨及无云。营上忽然雷霹雳，主军大败急移营。不尔祸来侵。

　　○其二十八

　　占雷兆，初发那方鸣。乾上主兴多士卒，坎方大水阻行兵。艮位病临营。

　　○其二十九

　　占雷兆，初若震方鸣。决主其年高贵，预收粮饷赈军民。巽上旱灾临。

　　○其三十

　　占雷兆，初动在离方。恐有火灾兼旱孽，坤宫损稼总宜禳。兑位起兵忙。

　　○其三十一

　　商音姓，鸣忌在离方。角姓兑乾宫震巽，羽防坤艮及中央。徵姓坎方殃。（天子出，取天子姓；不出，只以主将姓并日干为主，以八方生克断。诀云：‘甲乙兑乾方，丙丁坎上当。戊己防震巽，庚辛离有殃。壬癸艮坤位，中央总不祥。我克他军败，他克我军伤。生他虽用计，生我自投降。上天昭应验，良将细推详。’）

　　○占天第十

　　天之道，为父又为君。清静丽明为顺吉，昏暗阴散缺忠臣。谄佞近王庭。

　　○其二

　　天气赤，荫地一般红。人物尽来如屠血，来兵必战有灾凶。兵败莫西东。（宋咸淳甲戌七月初六日庚辰酉时，在天有一丈余高霞，映地如血，当年十二月过江，至丙子纳降，江淮军民遭涂灾。）

　　○其三

　　天之道，哀响又兼鸣。此处必主兴王道，异谋革位少良臣。年内见其因。

　　○其四

　　天之道，其象号乾方。或若分为于两半，分帝别土乱征伤。人主见忧惶。

　　○其五

　　天之道，忽裂见楼台。皆主兵荒人世乱，千般祥瑞忽为灾。其怪报人来。

　　○其六

　　天河分，忽若似戟尖。兵革当兴逢此兆，诸州郡府见忧煎。涂炭遍山川。

　　○其七

　　天色白，惨惨甚昏蒙。久阴不雨阴谋事，必为兵火事难通。年内始知踪。

　　○其八

　　天忽响，鸣闹在苍穹。多是子忧当父感，天鸣臣怒鉴君同。君主可宽刑。

　　○其九

　　天道惨，惨色变深黄。必主大风三二日，船行急止莫沧洋。预报与君忙。

　　○其十

　　天忽见，有虹赤红黄。贯北斗极星还绕，君生贤圣主非常。此事甚相当。

　　○其十一

　　天久旱，无雨水盆流。此是天时雨不润，不能下降奔高流。禾谷岂全收。

　　○占日第十一

　　太阳位，为主正为君。兆主国君家国事，通行循度总和平。昏蚀主忧惊。

　　○其二

　　日傍气，赤色若悬锺。游所见边须将死，不论春夏与秋冬。所举总成空。

　　○其三

　　日生晕，上下两重交。必有彼将亡将过，中谋独霸不成韬。终是举枪刀。

　　○其四

　　日在右，白气若虹交。兆主血流成大战，缘君失政作成妖。无法可禳消。

　　○其五

　　日光晕，晕耳有阴风。左右并同为吉兆，三般变易日时逢。日月在罗笼。（日边耳，《经》曰：‘日有抱晕于野，皆有降军降将至也。’）

　　○其六

　　日光晕，有晕要须知。阙处预先防备吉，忽然不阙亦须疑。三日雨淋漓。

　　○其七

　　日中晕，上盖下为缨。向晕即凶背晕吉，若无征战有风声。霞气雨还成。

　　○其八

　　晕不合，垂在两边生。城内有谋人不就，且饶缓慢看军情。一事也无成。

　　○其九

　　晕边气，入则外军赢。随气攻之应大胜，忽然内出我军倾。胜负预先明。

　　○其十

　　晕边耳，一耳喜来生。两耳欲来相解意，又言拜将摄公卿。此速甚分明。

　　○其十一

　　日月背，顺吉背须凶。若背东方西面胜，背西东面获其功。南北并皆同。

　　○其十二

　　占日月，主客要先知。昼把太阳将作主，夜凭星月验安危。客认气随时。（日月星连主，云霞气为客。）

　　○其十三

　　相斗敌，两日见分明。必有拔营离寨去，正当日下看抛城。大战血交并。

　　○其十四

　　相斗敌，日斗对城营。交战血流看主客，必应主败客军赢。日度算还生。（算太阳分野。）

　　○其十五

　　日中晕，日被白虹穿。天下大兵看即起，又兼烈士执仇冤。奋怒气冲天。（荆轲入秦时有此兆。）

　　○其十六

　　发兵日，日偶蚀并亏。莫往前程寻大战，天垂成象遣人知。去则将难归。

　　○其十七

　　冠缨日，日上即为冠。在下为缨檠捧日，冠为喜兆将须欢。缨则将心攒。

　　○其十八

　　两日斗，少时及明朝。倘或忽闻如此兆，外藩草莽竞兴妖。进步疾兵消。

　　○其十九

　　日边气，如杵赤而明。既显不当军将出，执坚迷往损其兵。一半不回程。

　　○其二十

　　日旁晕，状若死蛇围。其兆主灾先举将，帅徒半出不能回。宜改拥师归。

　　○其二十一

　　日边晕，抱日一边生。顺抱敌人须可击，还如逆抱战无赢。随象举其兵。

　　○其二十二

　　日下气，赤气列三层。天下流亡兵竞起，黎民失业祸灾生。鹿走霸图争。

　　○其二十三

　　日四耳，俱在四隅边。宫阙储君生太子，欢忻期降定三年。人马罢征权。

　　○其二十四

　　日中气，上下黑冲过。长子建谋兴大逆，速当根究莫蹉跎。迟便举兵戈。

　　○其二十五

　　两阵近，青气日边生。其状分明如半月，顺其形气速前征。交战必须赢。

　　○其二十六

　　太阳畔，八字气分明。下若鹿獐形势走，将亡兵溃祸灾成。固守保关营。

　　○其二十七

　　太阳畔，云气伞张形。又若飞烟星影里，火星傍出血成坑。坚守不宜行。

　　○其二十八

　　太阳畔，突出泰山端。紫气盘旋俱不散，城中军胜贼当残。临阵审详看。

　　○其二十九

　　太阳畔，气盖日当中。白色东西连卯酉，主忧社稷重灾凶。改号任神龙。（名曰丧门。）

　　○其三十

　　太阳畔，九曜簇于边。似火如灯光烂烂，九州大乱水滔天。王道苦忧煎。（又主兵干。）

　　○其三十一

　　太阳畔，牛斗竞争时。更有傍边持戟立，戟人无首影依稀。宗庙必倾危。

　　○其三十二

　　太阳畔，如幕又如花。相继相连不间断，嫔妃皇后乱其家。术士见生涯。

　　○其三十三

　　太阳畔，气如剪刀形。更有散花桃杏杂，君王失政后妃称。鲜洁愈为精。

　　○其三十四

　　太阳畔，气若壁形圆。其影团圆如晕色，群邦臣下反谋专。夺我境边田。（主小臣谋反分国。）

　　○其三十五

　　太阳畔，一树蒂根成。两气横生长拽出，弑君自缢叛臣情。随帝应其徵。

　　○其三十六

　　太阳畔，如鼠树枝间。又似鸡形双翅举，看看洪水作为难。移寨向高山。

　　○其三十七

　　太阳畔，帆幔气堪疑。又若破船来向岸，仍居乾位帝京隳。帆落势倾时。

　　○其三十八

　　太阳畔，五色气鲜明。下有奔獐形象具，忠臣遭戮又妖兴。不可不留情。

　　○其三十九

　　太阳畔，十字在中张。大祸欲来先露兆，奸凶怀恨作妖祥。斋醮早消禳。

　　○其四十

　　太阳畔，气色似人兵。若在离边移寨上，君王易代表临。贤者得其情。

　　○其四十一

　　太阳畔，两手在其傍。更有金星圆出现，后妃作孽乱生狂。乾地应其殃。（乾符六年二月十八日午时现。）

　　○其四十二

　　太阳畔，举手若两分。或作扫形居两手，君王帝位欲分更。不散决然成。（气现久不散，其殃必应。）

　　○其四十三

　　太阳畔，青气散如飞。变作雁行分势列，外邦小国贼臣欺。谋反祸相随。

　　○其四十四

　　太阳畔，若对斗牛间。更有一虹迎面见，三公流国战无还。迁改莫辞难。（国主政权应自失。）

　　○其四十五

　　日边气，皆应在蚩尤。申酉且须看獬豸，丧门申未午时求。见处便堪愁。

　　○其四十六

　　日之外，有耳两边生。必有和通同好善，两军不战结欢欣。四海得安宁。

　　○其四十七

　　青天象，日月气来冲。北面气冲北面旺，南冲南旺认西东。取此以为踪。

　　○其四十八

　　日色异，黄赤病之源。色若白时多死兆，更兼兵起祸凶年。疾疫凑来缠。

　　○其四十九

　　日五色，或有气棱层。其分国王权政失，耽迷酒色损生灵。修德灭奢矜。

　　○其五十

　　日紫色，名曰疾萎蕤。其分起兵多丧败，且宜修德厌天机。勿起祸当时。

　　○其五十一

　　日有耳，两耳战均平。厚处必赢君占取，一边有耳一边赢。无战喜交兵。

　　○其五十二

　　日色青，其分国堪伤。或似火光兼火影，皆为灾乱殄忠良。防备贼临疆。

　　○其五十三

　　日生晕，须有晕形圆。其形如晕圆圆背，那邦臣子叛谋专。夺取境边田。

　　○其五十四

　　日四耳，顶上即为冠。两下为缨须近日，下为履象不为权。回报日须端。（经曰：‘日上为冠，下为履，两下为耳，长而为缨，朝抱日吉。’）

　　○其五十五

　　太阳斗，竞与日争时。更有傍人持戟立，戟人无首影依稀。宗庙必倾危。

　　○其五十六

　　太阳位，下复见形圆。便若白来其色黑，王更国变别忧权。一日见忧煎。

　　○其五十七

　　日出现，便若似燕脂。映地满天如血染，此为天杀苦军权。七日雨平川。（无雨主火灾。）

　　○占月第十二

　　太阴位，为后又为臣。凡有象形凶吉定，行兵主帅要知明。一一细分清。

　　○其二

　　占圆月，下小彼军多。若总大时占我众，全无大小必相和。青白定回戈。

　　○其三

　　出军夜，看月好参详。有兔主人占大胜，兔无还是客军强。仔细审形相。

　　○其四

　　占夜月，五色气相当。此是交兵须谨慎，直须拚得赏儿郎。怪吝必相伤。

　　○其五

　　太阴内，有晕使人惊。其象分明如刀字，奸臣谋反事将成。密究速加刑。

　　○其六

　　守彼垒，吾督将须攻。月色无光灰粉样，拔城不过一旬中。守将亦须凶。

　　○其七

　　看夜月，五色气相冲。皆是将灾宜谨慎，直须重赏宴军中。坚执祸相逢。

　　○其八

　　月生晕，厚薄四方停。此是三军匀力象，一边有抱抱边赢。顺抱若神兵。

　　○其九

　　月生晕，晕有耳兼生。将有火灾难闪避，三朝有雨得安宁。无雨祸还成。

　　○其十

　　月生晕，晕内有流星。当有贵人奔出走，客星入则将当惊。国亦不安宁。

　　○其十一

　　月如赭，莫战最为良。若或不依须见败，客军得胜主军伤。宜且守封疆。（先出客，后出主。）

　　○其十二

　　相斗敌，月满色无光。客胜主衰须谨慎，忽然交战主难当。城内欲投降。

　　○其十三

　　双月现，现则有兵荒。两两三三俱乱出，当其现处竞猖狂。人马两逃亡。

　　○其十四

　　两月斗，侯景犯梁朝。倘或遭逢如此兆，外藩雄略有谋韬。俱废若冰消。

　　○其十五

　　兵在外，月蚀八分强。军欲还乡休罢战，忽然蚀尽倒城亡。将死向郊荒。

　　○其十六

　　太平夕，月破作三分。四海荒荒兴逆叛，都缘人主宠奢昏。草寇辄称尊。

　　○其十七

　　月黄色，分野现明光。此是将军迁职象，彼师我众两无伤。各自守封疆。

　　○其十八

　　月边气，其象若群猪。羽姓将军兵大吉，宫商角徵不占拘。把捉顾方隅。（方进兵大吉。）

　　○其十九

　　十五夜，月缺不团圆。一面凸凹三两处，近臣怀怨夺君权。急究反情原。

　　○其二十

　　金入月，星朗月无光。星蚀太阴臣造逆，月明生暗将星亡。星没客军伤。

　　○其二十一

　　金与月，俱出在西方。星北北方军必胜，星南南面将星强。月向将兵亡。

　　○其二十二

　　金月晕，星暗月昏昏。客必败亡须好认，木星三晕宰臣奔。天象显然分。

　　○其二十三

　　月有晕，白虹向中穿。天下大兵看即起，更兼壮士执仇冤。日怒气冲天。

　　○占星第十三

　　兵要法，为主认星辰。伏逆迟留须固守，更看金现便宜行。俱伏两均平。

　　○其二

　　兵要诀，为主认金星。若也伏藏休动作，逆行逆战亦均平。顺则最宜行。（星退宜退，星进宜进。）

　　○其三

　　金与火，统帅识星无。须等行藏知决胜，何须坚执讲星孤。诸军细参图。

　　○其四

　　二星合，相犯必为灾。分野若当须有事，本藩太守祸之胎。修德免灾来。

　　○其五

　　三星聚，晋宋为兼唐。此地将军须就狱，总兵主帅作猖狂。斩首献明王。

　　○其六

　　四星聚，平帝会张星。王莽赤眉兵造起，后来光武扫余兵。晋魏也曾更。

　　○其七

　　五星聚，汉祖得其时。秦灭漠兴东井舍，君王起事合天机。星会尾如箕。

　　○其八

　　星落寨，为将恐遭殃。宜速移营方见吉，强坚旧所必凶伤。天降祸难当。

　　○其九

　　星相打，攻守两茫茫。遇战血流交满野，攻城不下好堤防。宴犒赏儿郎。

　　○其十

　　金星畔，边有小星侵。相去不过咫尺远，客军当败将消沉。兵罢只如今。（凡金星为将星，专主兵权兆。）

　　○其十一

　　金星疾，急战定应赢。行若缓时须固守，星高攻战有功名。低害莫深征。

　　○其十二

　　金芒角，随角出军征。若有焰光如扫帚，亦名天狗食妖兵。其下血成坑。（如蝼赴水，其下必败。）

　　○其十三

　　占星宿，伏现在西东。星若近南南必胜，忽然近北北宜攻。专祖此为踪。

　　○其十四

　　金星出，出在卯中央。东面兵强莫与战，西出西方不可当。勿与斗锋枪。

　　○其十五

　　金西伏，木出现东方。军在西南休进战，二星同出现东方。西若战须亡。（或水或木星。）

　　○其十六

　　金东伏，木出现西方。东北二方须败走，忽然同现在西方。东面不能当。

　　○其十七

　　同伏现，相去尺余间。交战将兵须有应，水居月上战应先。月内必师还。（水在月上也。）

　　○其十八

　　搀星现，分野属何方。若是正临灾在即，忽然头尾也遭殃。仁德可修禳。

　　○其十九

　　星一个，无尾赤兼青。直下落来营寨上，急须迁去别为营。此地定无成。

　　○其二十

　　金昼见，名号是经天。其分用兵兵必败，未曾动处却兵连。人马满郊田。（已动败，未动易政。）

　　○其二十一

　　星昼殒，声震响如雷。赤白或长三五丈，忽然更有小星陪。军势若寒灰。

　　○其二十二

　　星昼陨，其地定为灾。必有火焚军寨栅，兼防将士涉沙泥。移寨莫徘徊。

　　○其二十三

　　车营内，斗大坠星来。或是作声长数丈，其间大战将星摧。急去免灾危。（孔明、祖逖，皆有此兆。）

　　○其二十四

　　军营内，星陨落其间。拽尾或长三五丈，皆为败证莫相残。急去免灾奸。

　　○其二十五

　　军营内，星殒作驴鸣。兆是败军并杀将，便须移寨不当停。天意甚分明。

　　○其二十六

　　营寨内，星大殒其中。芒角光明兼曳尾，急须移寨避灾凶。不去祸重重。

　　○其二十七

　　出军法，夜与日皆殊。彼上有星兼月朗，我军上面暗稀疏。进战决成输。

　　○其二十八

　　星昼殒，分作二三星。此是兵戈将欲动，须防敌国别来侵。阴贼逆谋生。

　　○其二十九

　　吾守壁，月内一星明。必是外奸来入垒，期于半月害吾城。搜捉审奸情。

　　○其三十

　　提大众，欲打彼城墙。月左有星占上角，城中贤将有谋方。速退莫施张。

　　○其三十一

　　敌守垒，我力有余攻。月下有星相近驻，彼城奸欲乱吾中。门户审其踪。

　　○其三十二

　　图彼久，月背一星随。壁内敌人谋走北，其城沉溃不须摧。捷报凯歌回。

　　○其三十三

　　观敌垒，月背见三星。状若连珠敌便遁，不须攻打自安平。抚众勿残生。

　　○其三十四

　　军马进，月畔见三星。形似三台将月捧，攻城不下战无成。择地设营停。（候过旬日，别看气候。）

　　○其三十五

　　攻彼垒，月下列三星。城内诈降设巧计，急当准备出师征。莫信诈为诚。

　　○其三十六

　　围敌垒，月角露三星。亦类三台侵抱月，其城难取枉亡兵。别处设谋赢。

　　○其三十七

　　彗星现，出在月傍边。必有弑君并杀父，国中纷扰祸相连。更主易桑田。

　　○其三十八

　　金临木，三五寸金分。少妇合忧生哭泣，又见斗将见灾凶。偏将丧郊中。

　　○其三十九

　　星坠地，鸣下似雷声，著地便如焚薪状，此为天狗食人民。百日见灾生。

　　○其四十

　　彗星现，但看出何方。定主国君丧性命，不过百日见惊亡。咸灭在君王。

　　○其四十一

　　太白犯，昴毕二星缠。定主逆臣谋国主，马奔人走丧中原。入昴赦人原。

　　○其四十二

　　金与水，二曜若侵凌。定主破军并杀将，水居金上客军赢。在下主和平。

　　○其四十三

　　彗星现，从斗向南行。经过垣墙天市界，外边兵寇界相临。损将血成坑。

　　○占北斗第十四

　　凡北斗，斗乃众星魁。天上众星难相犯，若来相犯有灾危，占候者须知。

　　○其二

　　斗口内，彗现出光芒。海内兵戈俱大起，江河流绝业城荒。民作甲兵粮。

　　○其三

　　北斗内，穿出彗星辉。国内主君边寨将，阴谋恶党起旌麾。著意谨防危。

　　○其四

　　北斗下，气若破车轮。白色渐生侵口内，饥荒不稔寇成群。余祸不堪论。

　　○其五

　　黑色气，守定斗口边。父子相吞天下歉，水氵城郭少乾田。灾害四方传。

　　○其六

　　占北斗，第一是妖星。却要分明君始吉，忽然不现众星明。主将落奸情。（妖星，乃贪狼星也。）

　　○其七

　　占北斗，夜夜白霞遮。不过七旬兵大起，横尸千里卧如麻。忌战日西斜。（斗为主，霞为客，有索战，不可出。）

　　○其八

　　占北斗，紫气在其中。有事欲来君且记，不过旬日喜重重。万姓贺尧风。

　　○其九

　　占北斗，赤气在其中。万万雄师徒费力，攻城尽死不成功。枉把库廒空。

　　○其十

　　占北斗，兼有小星多。天下不安人失业，荒凉米贵递相磨。处处动干戈。

　　○其十一

　　青苍气，渐入斗星中。定有贼来侵郡邑，不然裨将欲谋凶。大忌是三冬。

　　○其十二

　　占北斗，明闪电光辉。定主好人初出世，辅贤明德助人君。此兆即非轻。

　　○其十三

　　占北斗，太白入其中。定主将军逢战死，城营难守乱人民。大小走西东。（太白入斗，将星失度也。）

　　○其十四

　　黑云气，夜蔽星斗中。如此三朝当有雨，急须准备候天晴。此理甚分明。

　　○其十五

　　占北斗，忽直或伸之。冲入斗中奸事有，犯其星位各占之。术士亦须知。

　　○其十六

　　占北斗，通夜黑云遮。定主来朝须有雨，急披雨笠候天涯。应兆不能差。

　　○占地第十五

　　地之道，与月一般称。为母为臣生万物，发生含育尽乾坤。明辨岂无灵。

　　○其二

　　统军帅，下寨要安营。无是须知吉凶地，莫令误犯损军兵。此理要精明。

　　○其三

　　地名好，川破不堪安。大路叉中休下寨，伏尸古墓见多般。将帅要知言。（主虚惊，贼来破寨。）

　　○其四

　　山窄地，泣滴莫安营。两路中间休立寨，勿投天灶怎持兵。仔细与君寻。（天灶者，大谷之口；龙头者，大山之端。）

　　○其五

　　战场地，古庙与灵坛。攻破城营遗故地，尽言凶败与伤残。细说与兵官。

　　○其六

　　山谷口，下寨忌逢之。前高后下居之险，地无草木主忧疑。明将总须知。

　　○其七

　　大驿路，前后总须疑。或在高岗或近水，长深溪间最无疑。下寨得便宜。

　　○其八

　　营已下，须识有灾非。地上忽生诸怪类，往来天象看来情。主将要知因。

　　○其九

　　占其地，毛羽忽然生。必主人君遭厄难，大兵侵国乱朝廷。百事应忧惊。

　　○其十

　　田地上，忽然便生毛。处处尽生人总见，此为谋道血流郊。百日主凶妖。（《易》曰：‘忧丧之兆，如生毛在地，横乱无根铺在地。’）

　　○其十一

　　城营内，火焰忽然光。将士败亡看在速，急须移寨免灾殃。不去祸难当。

　　○其十二

　　城忽裂，必主起干戈。山中地或如雷吼，敌军来速探如何。急避莫蹉跎。

　　○其十三

　　营寨地，泉水及生尘。有战不离于月内，早排兵甲敌边。移寨避灾。（先移后战。）

　　○其十四

　　城营地，无故动还摇。大战必应于岁月，直须移寨祸应消。不去将身招。

　　○其十五

　　城营内，地动起兵戈。但且移营于福上，不然刑祸将身多。阵破自消磨。

　　○其十六

　　城营内，忽见地生毛。所统精兵当便起，须臾不去祸应遭。禳醮保功劳。

　　○其十七

　　城营内，地上起钱花。有似马蹄同此兆，移营拥士定归家。应验决无差。

　　○其十八

　　城营内，地忽陷崩<秀页>。祸起兵连缘此兆，移营义灭凶灾。不信将身摧。

　　○其十九

　　城营内，忽见地生丹。敌骑欲来冲突我，差人截路莫轻闲。移寨倚亭关。

　　○其二十

　　城营内，花草忽然生。急去莫令军疾病，经旬不动将身倾。智士切须明。

　　○其二十一

　　城营内，地上忽然黄。五谷或生并地长，将军禄位福无疆。士马乐安康。

　　○占树第十六

　　城中树，忽然总萎黄。威气助吾军必胜，阴神我必成强。主将喜非常。

　　○其二

　　营侧伴，树木自崩摧。若近军前师败辱，不然彼近贼冲来。移去免凶灾。

　　○其三

　　诸树木，花发不当时。营内见之须速备，定知贼众欲来围。移寨免灾危。

　　○其四

　　营寨内，树木被雷惊。或是震伤人与物，此为伤败被天嗔。移寨免忧心。

　　○其五

　　诸树木，忽地出奇枝。异花奇叶人罕见，必生异事报君知。将帅者修为。

　　○占蜂第十七

　　军营内，蜂众泊于营。兵欲动移应不久，修磨器甲莫教停。总令便须行。

　　○其二

　　军行次，蜂蝶接连来。定用伏兵居草泽，好防林木与山崖。先探保无灾。

　　○其三

　　军下寨，蜂蝶遍天飞。防有贼来攻我寨，急须固守莫迟回。主将要先知。

　　○其四

　　军营内，蜂恶乱呵人。或是反军与谋将，必然军将有灾危。谨守贼追欺。

　　○其五

　　军营内，蜂子遍飞游。必主将军多口舌，若还移寨没灾危。记此在心机。

　　○占鼠第十八

　　占见鼠，其物夙名虚。主盗主奸皆主贼，若来为怪将兵虞。不信祸难除。

　　○其二

　　逢见鼠，白色是金精。若顺军行军大胜，逆军来者祸相生。凶吉甚分明。

　　○其三

　　逢赤鼠，来往在军前。此是伏军藏诡计，搜寻斜谷道傍边。急备莫迟延。

　　○其四

　　军营内，鼠咬屋椽楹。忽向壁间搬出土，移营在近改迁宁。排备向前程。

　　○其五

　　军营内，行鼠尾舒前。将主有灾须醮谢，夜深谷谷罢戈铤。太白报人言。

　　○其六

　　营寨内，蓦地鼠成行。欲似吊人声不罢，此须为祸将身当。禳谢得平康。

　　○其七

　　营寨内，白日鼠搬儿。不是火灾应大水。三朝五日速迁移。不出祸相随。

　　○其八

　　寨中鼠，能舞向人前。必有内奸通外敌，且须搜捉莫迁延。速备实为无。

　　○其九

　　军营鼠，血染将衣冠。或咬鼓旗皆不利，信须修谢拜星官。移寨且求安。

　　○其十

　　将军服，上被鼠来伤。必有奸贼看在即，或伤腰下不相当。财散客军强。（经曰：‘鼠者，贼也。。如有变易，必主奸寇入也。’）

　　○占蛇第十九

　　兵发日，路上遇横蛇。或入水中应大胜，蛇还赤地战无涯。胜地住些些。（泊住过一日，外动则吉。）

　　○其二

　　兵行次，蛇赤忌逢之。慎备前程来勒战，训兵激赏布恩威。厚薄勿偏亏。

　　○其三

　　军发次，蓦地见交蛇。讲武扬兵须宴犒，不然上将中风邪。身丧掩黄沙。

　　○其四

　　蛇诸色，大小外边来。来入我军兵欲敌，更防引得外奸乖。德向好通开。

　　○其五

　　长蛇见，饮水近营傍。抽退还乡方始吉，不然移寨向高强。营垒布旌幢。（天岁九天上同。）

　　○其六

　　兵行次，蛇贯路边傍。备御伏兵前道阻，且须仔细更思量。终不使开疆。

　　○其七

　　蛇入井，俱是败军形。或似杵形营内现，若还交战血成坑。坚守我军营。

　　○其八

　　蛇贯道，白赤动军情。必有贼兵拦道路，只宜盘泊赏军兵。不久却回程。（但有异色之蛇拦路，回师罢战，大吉。）

　　○其九

　　蛇如鸟，更有似弓形。或似白蛇行断绩，兼之五六见城营。泣泪血交并。

　　○其十

　　蛟蛇见，营寨必宜攻。更有青蛇人病疾，黄蛇疫瘴总成凶。移寨免灾凶。

　　○其十一

　　兵行次，水里怕逢蛇。更有鱼龙蜃类见，悉皆进退事无涯。速退莫咨嗟。（如见龙蛇蜃，并同。）

　　○其十二

　　下营毕，绕寨大蛇楼。必有贼兵来打寨，高强营垒矗旌旗。谨慎好防之。

　　○占兽第二十

　　城营内，马夜转槽鸣。军欲离营将大战，早排骁勇令行明。法号整齐行。

　　○其二

　　军营内，马咬石兼沙。必有贼兵吾大获，将军克胜远方夸。大小总荣华。

　　○其三

　　军营内，牛舞向人前。欲罢战争休士卒，干戈不举却回旋。齐贺太平年。

　　○其四

　　马厩内，天火忽然烧。看即大兵将欲起，直须修福祸方消。勿使自身招。

　　○其五

　　城营内，驴马作人言。听取语言为定准，更看马骏杀军年。方始报仇冤。

　　○其六

　　军营内，牛马夜间鸣。必有暴兵来觅斗，更须防备夜偷营。速暗布精兵。

　　○其七

　　城营内，生产两头奇。或有足多生八只，四足两头祸不移。裂土应逾期。

　　○其八

　　占走兽，战字体相将。凡有怪形须要审，由分凶吉与君张。要兽虎豺狼。

　　○其九

　　发兵日，野兽截军行。直向队中冲透过，必然队伍两纵横。良将要须明。

　　○其十

　　兵行次，狼虎及熊罢。若在军前狂乱走，此行旬日战无移。先举得天机。

　　○其十一

　　诸禽兽，异色及无名。有爪有牙为我怕，无牙无爪亦应轻。此兆甚分明。

　　○其十二

　　营前后，野兽乱纵横。杀取太牢天地祭，三军方保得安宁。有战必须赢。

　　○其十三

　　城营内，白鹿入营来。将士病灾方欲起，若还无角主兵回。移寨免灾危。

　　○其十四

　　兵屯次，鹿走入军营。必有降人来见我，期于三日事分明。或喜长威声。（有战作，主大胜。）

　　○其十五

　　狼与虎，切忌入军中。队伍营同并截路，不过数日有危凶。警备勿交攻。

　　○其十六

　　虎相食，兆不出三年。必有大兵当至此，来其分野祸相煎。其兆理关天。

　　○其十七

　　兵屯次，野象入于营。急急杀来将祭献，三军从此得安宁。斋沐要严精。

　　○其十八

　　城营内，鹿子入其中。杀取三牲将祭祷，急当移寨免灾凶。否则祸重重。

　　○其十九

　　军营侧，蓦地有毫猪。须备伏兵来犯我，便宜先举莫踌蹰。移寨始无虞。

　　○其二十

　　军营内，或有野猪来。若战先赢多后败，速移营寨避其灾。修谢莫迟回。

　　○其二十一

　　军营内，兔走在其中八。虽有雄兵终不战，都缘前敌欲和同。不在苦邀功。

　　○其二十二

　　军营内，狸兽夜频鸣。恰似豺狼同此兆，必知将士欲离营。不久祸灾生。

　　○其二十三

　　兵屯次，豺狗入于营。内有奸人相结外，急须搜捉察原情。莫遣叛踪兴。

　　○其二十四

　　军营内，狗怪遣人猜。急杀血流于戍地，埋深三尺以禳灾。敌将必擒来。

　　○其二十五

　　城营内，獐入及登城。若遇此妖多是火，不然孝服与兵争。祈谢保安宁。

　　○其二十六

　　兵行次，路上遇猿猴。严令小心防恐怖，理当排搠整戈矛。预备尽良筹。

　　○其二十七

　　狼与虎，绕寨作悲鸣。似笑似号军大败，将军兵败事多惊。尸叠涧沟平。

　　○其二十八

　　狼奔走，直撞入吾军。不出三朝并五日，敌来降我引朝君。彼我受皇恩。

　　○其二十九

　　野猪鹿，从外入中营。定有降人来投我，只于三日见分明。引使履王庭。

　　○其三十

　　狼与虎，卒见使人惊。我在师徒前去后，须防大战血成坑。不遇圣贤明。

　　○其三十一

　　兵屯次，狸走入军中。不住夜鸣围绕寨，先因风火事重重。埋伏拟藏踪。

　　○其三十二

　　军营内，蓦地有来獐。三日七朝须大战，不然讲武教旗枪。速斩免灾殃。

　　○其三十三

　　牛与马，产出是人形。定主胡人侵大国，不分南北乱人民。且候圣明生。

　　○其三十四

　　狼与虎，号叫又伤人。五日七朝兵定至，临时胜负豫铺陈。方治败来军。

　　○占水族第二十一

　　兵行次，水族忌逢之。但是鱼龙蛟蜃类，悉皆不吉兆灾危。抽退却相宜。

　　○其二

　　龙现垒，室宅及池中。必有大臣谋逆叛，且须作急探奸凶。莫待有奔冲。（王莽、朱温时，龙现池沼。）

　　○其三

　　军行次，龙斗在军前。必是交锋亡命战，黄龙得胜黑龙偏。平地血成川。

　　○其四

　　城营内，鳖忽露其形。防有内奸谋叛逆，不然水涨浸军兵。速去得安宁。

　　○其五

　　城营内，龟蟹入其中。更有聚蝇亿万数，军兵溃散不从容。看即旋营空。

　　○其六

　　军行次，路上见鼋鼍。或有战争营寨内，不宜前进有兵戈。细审莫奔波。

　　○其七

　　城营内，龟鳖入其营。尽是顿迟亡败象，速当移寨免灾凶。不去祸将生。

　　○占鸟第二十二

　　占飞鸟，军旅要知因。或是纵横或逐我，或来逆我或成群。仔细说来情。

　　○其二

　　鹰搦鹞，势连入军营。必是义兄图义弟，不然义弟欲谋兄。奸祸两般情。

　　○其三

　　兵行次，鹰鹗向前飞。所向进兵应大胜，必能捉彼将帅归。天意助神威。

　　○其四

　　城营内，鹞子搦苍鹰。定有奸谋阴祸起，早须排备莫惶惊。有战损精兵。

　　○其五

　　兵行次，鹞鹗捉飞禽。此兆前程须有战，得其首领尽生擒。主将称其心。

　　○其六

　　兵行次，鹘雁尽同占。雁不避鹘鹘不搦，两车通好守盟言。各拥士回还。

　　○其七

　　城营内，忽见杜鹃来。应有负冤人未雪，佞臣谋间损贤才。天遣叫声哀。

　　○其八

　　群乌噪，队队远营飞。防有贼兵来劫寨，早须整备设关机。迟慢致灾危。

　　○其九

　　城营内，众鸟噪声鸣。必有暴兵来劫寨，不然有战损千兵。移转最为精。

　　○其十

　　群鸟队，飞去又飞来。不以下营并在路，此行千里足难回。仔细察天灾。

　　○其十一

　　群鸟聚，飞起忽然惊。尽向满天鸣噪闹，不过三日火烧营。或有劫残兵。（移营，吉）

　　○其十二

　　城营内，四面鸟声鸣。千万结成鸣噪去，急须固守本城营。坚执战伤兵。

　　○其十三

　　城营内，鸟夜结群鸣。必有暴兵来觅战，不然城寨有虚惊。探后用心听。

　　○其十四

　　城营内，鸟众泊营墙。头向此营皆尽叫，人惊不起是天殃。不免见伤亡。

　　○其十五

　　城营内，乌鸟蓦然惊。内有奸人连外贼，是防苦战血成坑。谋反害英明。

　　○其十六

　　城营内，鸟鹊忽围墙。当有敌兵来打寨，不然疾病火灾殃。营内欲来降。

　　○其十七

　　城营内，鸟噪两三声。必有命来应在即，早须奉候出门迎。此意且须听。

　　○其十八

　　鸟相打，防击有奸争。斩断罪愆惩戒众，若无停战祸应生。固守始为精。

　　○其十九

　　城营内，鸟集夺巢飞。必有斗争相竞事，不然下吏欲为非。防慎间分离。

　　○其二十

　　临阵次，鸟向四方鸣。选取鸟声鸣叫处，但从此地出军征。百战百回赢。

　　○其二十一

　　兵发日，前面有群鸟。乱叫众鸣防伏截，或然有战莫先图。详缓保无虞。

　　○其二十二

　　兵行次，鸟众集旌旗。若见军中加喜气，将军增爵位迁移。在即不为迟。

　　○其二十三

　　兵发日，鸟众逐军行。未见彼军防隐伏，若逢敌战利先征。攻战必先赢。

　　○其二十四

　　兵行次，横阵列乌来。防有伏兵冲队伍，搜罗前后用心猜。不信必为灾。

　　○其二十五

　　兵行次，鸟众后头来。若遇前随应大胜，逆来冲我且宜回。退却免灾危。

　　○其二十六

　　兵行次，鸟立在军旗。必有奸人言贼势，今旬来月好防之。偷号运谋机。

　　○其二十七

　　兵行次，军上鸟鸣飞。不以下营将布阵，若同此瑞合天机。必胜莫迟疑。

　　○其二十八

　　下营次，鸟众集牙旗。急宰三牲将祭祷，不然军败主分离。灵物报人知。

　　○其二十九

　　城营内，白鹊入营中。若作巢窝兵大起，急须移寨免灾凶。否则祸重重。

　　○其三十

　　下营次，鸟众集营中。防有外兵来击我，亦虞诸将起奸凶。急去莫从容。

　　○其三十一

　　寨始定，白鹊入营来。此是金星呈怪象，有人相害处谋乖。移寨免其灾。

　　○其三十二

　　城营内，灵鹊作巢窝。不去营空兼火起，速当移寨祸消磨。久住杀伤多。

　　○其三十三

　　群鹊噪，头向敌军营。随鹊战之军必胜，一般群鹊事无成。在外也须惊。（头指敌噪，我军胜；不指敌噪，则虚惊。）

　　○其三十四

　　城营内，野雉入军中。若在德乡来即吉，或临刑杀候为凶。仔细审西东。

　　○其三十五

　　城营内，蓦地降鸳鸯。必有奸人生户内，不然朋友害忠良。自卫己身强。

　　○其三十六

　　城营内，燕鸽忽离城。定有火灾兼祸起，军中行克事叮咛。禳厌始安平。

　　○其三十七

　　城营内，水鸟忽衔鱼。将至门桥并台屋，必应大水漫街衢。预辨早防虞。

　　○其三十八

　　鸭声异，一样似鹅声。必有官灾并口舌，速须斋醮慎交争。方使免灾刑。

　　○其三十九

　　鹅与鸭，或解作人声。家内必登三品禄，一门儿侄尽亨荣。吉兆自天生。

　　○其四十

　　城营内，鸡母作雄声。或在夜鸣家有祸，若门阴暗不惺惺。禳谢始安宁。

　　○其四十一

　　兵行次，军上伯劳鸣。兆是军分为两路，兼防祸起察奸情。主将要须明。（古诗云：‘莫作东伯劳，西飞雁。’故为分军之兆。）

　　○其四十二

　　伯劳鸟，闹噪在军前。大祸须知须早觉，不逾两月事应然。此象理关天。

　　○其四十三

　　伯劳鸟，啼叫在军营。南北敌人困我将，东西只是有虚声。此象甚分明。

　　○其四十四

　　城营内，枭鸟噪声鸣。如在德乡分队伍，如居刑杀及奔惊。预叫使人听。

　　○其四十五

　　下营次，众鸟集群鸣。如在德乡犹自可，若还刑上血成坑。此兆细详听。

　　○其四十六

　　兵发日，百鸟忽迎军。此是天威来助顺，贼人归向息边尘。端的立功勋。

　　○其四十七

　　兵行次，众鸟覆于营。必有大军来击我，皂旗黄杆引师行。禳厌毕登程。

　　○其四十八

　　兵行日，禽乃或朝军。将有福神天助，必然旬日立功勋。官爵显超群。

　　○其四十九

　　鸡声闹，半夜及黄昏。半夜精兵行在速，黄昏啼后有回军。太白报人闻。（众鸡主国事，一鸡主家咎。）

　　○其五十

　　燕雀闹，邻境动兵争。更有黑头黄鸟至，腹黄身黑不知名。彼已出精兵。

　　○其五十一

　　城营内，鸡鸟共喧争。鸟若赢时军外胜，鸡赢主胜甚分明。偷寨两般情。

　　○其五十二

　　鸦鸣噪，无故噪城营。此是用兵灾欲起，人家被噪有凶情。祸发不安宁。

　　○其五十三

　　城营内，骛鸟入其城。定有兵灾并疫瘴，人民饥饿失耕耘。修德免灾成。

　　○其五十四

　　城营内，黄鸟赤其头。必有官灾三日内，兼防奸叛有因由。荧惑祸堪忧。（荧惑祸者，火灾也。）

　　○其五十五

　　城营内，赤鸟入于营。更有野鸡并野雉，须防风火与虚惊。皂帜厌为精。（水克火，故用皂旗。如见赤色鸟入军营，覆将帐幕，以皂旗白竿立帐前三日，厌吉。）

　　○其五十六

　　城营内，大鸟绕其中。不是将军亡疫瘴，及防外寇损身躬。先兆已呈凶。

　　○其五十七

　　城营内，异鸟或然来。好慎外归刑祸事，不然军主将身灾。斋醮保无乖。

　　○其五十八

　　城营内，夜静有鸟鸣。此是暴兵来逼我，便须防备速移营。即得事安宁。

　　○其五十九

　　城营内，众鸟蓦翱翔。障日翳天成障起，必知内外将猖狂。仔细可消详。

　　○其六十

　　彼军上，众鸟泊其中。定见抛营军败走，不然潜伏刷营空。仔细审其踪。

　　○其六十一

　　彼军上，众鸟闹纷纷。聚散只看三五日，不然潜伏拟谋人。防御始参真。

　　○其六十二

　　诸鸣鸟，不利叫三声。一与五声将快和，若逢此数不堪听。一任彻天鸣。（《易》云：‘三多凶’。故不利。）

　　○其六十三

　　占飞鸟，何处入军营。若在德乡加喜气，只从刑地是凶声。百鸟一般听。

　　○其六十四

　　城营内，鸟散作巢窝。其地欲荒堪在即，速须移寨莫蹉跎。不去祸来磨。

　　○其六十五

　　攻城次，群鸟出墙头。内有敌围军欲出，外军急备整戈矛。用意设良筹。

　　○其六十六

　　军营内，白鸟立旗头。相聚数枚人总见，将军迁位作公侯。吉庆喜无休。

　　○其六十七

　　鹰与鹞，逐鸟奔吾军。前来暴兵来势猛，速当准备莫因循。常守险关津。

　　○其六十八

　　下营次，鸟立树枝间。或在牙旗毛羽掩，须防敌骑欲相残。三日内生奸。

　　○其六十九

　　城营内，异鸟入其中。宿处不知人不识，终须血染草头红。防备有奸通。

　　○其七十

　　占乌鸟，结伴后随军。路后敌人应过去，我军不久却回程。相贺喜安平。

　　○其七十一

　　城营内，巨鸟忽留停。防备贼人来索战，兆当催众早收兵。不去祸还成。（三日后始吉。）

　　○其七十二

　　城营内，巨鸟至纷纷。他分欲荒人在即，早须排备莫留停。号令速驱兵。

　　○其七十三

　　临阵次，聆取鸟声鸣。若在我军头上叫，切须避敌莫交兵。在彼我军赢。

　　○其七十四

　　临阵次，鸟向彼军飞。便整旗枪征敌吉，统军大帅不须疑。天助得其时。

　　○其七十五

　　临阵次，鸟向敌军来。一只一双犹可击，或然成阵叫声哀。勿战速当回。

　　○其七十六

　　彼军垒，群鸟出高飞，内有雄兵来突我，其城难下速当回。不悟将身危。

　　○其七十七

　　城营内，鸡雁入其中。必有外奸通敌事，忽然搦鸟更为凶。遇战岂成功。

　　○其七十八

　　兵发日，乌鸟后随声。此是顺天天助我，灵禽预报战须赢。将士有欢情。

　　○其七十九

　　临阵次，敌上鸟来冲。进战必当伤将士，如从我后却宜攻。贼败定生擒。

　　○其八十

　　城营内，夜静有鸠鸣。军欲还乡宜准备，此为天意事叮咛。为将莫忧惊。

　　○其八十一

　　群鸟至，五五及三三。营上往来声不绝，四边飞叫认收还。军溃散兵残。

　　○其八十二

　　兵发日，旗後有鸟鸣。此是天教吾得胜，令禽先报我公卿。将士尽欢欣。

　　○其八十三

　　他阵上，四面有鸟来。进战必因伤将士，若从我阵往前摧。生捉将休猜。

　　○占怪第二十三

　　戈矛上，忽有火光明。兆主三军轻命战，管须交战我军赢。青炽不宜兵。（火青焰小如鬼火者主兵忧。）

　　○其二

　　帅衣服，无故血痕班。防有奸谋来害己，急须焚毁祸回还。不尔将遭残。

　　○其三

　　抽刀剑，血点自然成。战有大功须在近，又兼铃铎不摇鸣。遇战必须赢。

　　○其四

　　出军日，龙现众人惊。急令师回休强进，若还坚执往前行。枉损马和兵。

　　○其五

　　将军帐，无故似人摇。兆主敌人兵溃散，稍驱兵马向前交。瓦解与冰消。

　　○其六

　　将军帐，床动众人惊。及有血生俱作怪，若还临阵祸无轻。身丧掩泉垌。

　　○其七

　　将军袂，蓦地起飞腾。此是将军倾折象，难禳兵众敌相凌。火急整回程。

　　○其八

　　军才止，陂泽与郊田。或有石盘从地涌，此为吉兆可攻前。君圣宰臣贤。

　　○其九

　　安营讫，分布已周围。碎石或生无数目，将军不久罢兵权。天地应昭然。

　　○其十

　　军营内，田地陡然高。必得敌人来土贡，开旗赢彼不疲劳。休士止枪刀。

　　○其十一

　　军营内，元处是平田。地比始临微似长，将军官职必升迁。禄位享遐年。

　　○其十二

　　军营内，地上或生黄。照得敌人兵与马，凯旋归国长威光。天下举宫商。

　　○其十三

　　军营内，气出地中央。满塞便教人勿讶，敌人怯战愈乖张。获将得封疆。

　　○其十四

　　军营内，地上水泉生。此是润军天助顺，须当先敌将和兵。捷报入朝京。

　　○其十五

　　军止歇，地上忽生尘。如有震声人总怪，三朝五日定还军。大战苦劳辛。

　　○其十六

　　营寨内，地上血纷纷。此象大凶人速避，麻衣布帽送将军。休望有功勋。

　　○其十七

　　军营内，地上艾方生。青嫩叶香人尽识，师徒将疾事非轻。恶病使人惊。（七年之病，求三年之艾，故为病兆。）

　　○其十八

　　安营内，街径已编成。地上忽然生拆裂，不如准备速移营。不信大亡倾。

　　○其十九

　　营寨内，地陷或成坑。大陷大亏微小负，俱为亏败丧军情。火速去移营。

　　○其二十

　　军营内，地陷几人惊。若更似催征战鼓，此般凶象速移营。稍缓祸灾成。

　　○其二十一

　　城营内，半夜忽锅鸣。定有暴兵来劫寨，并防谋反及奸生。列阵后相迎。

　　○其二十二

　　军营内，蝼蚁满营生。好备奸谋阴祸起，兼虞地道入奸兵。早备得平平。

　　○其二十三

　　军邑内，天上忽然声。欲似雷声还不是，多应土地见英灵。不久战兵行。

　　○其二十四

　　诸怪见，不可广传声。防有奸人知仔细，亦知彼内有贤英。知我兆元情。

　　○其二十五

　　城营内，昼夜起虚惊。营所旧为神庙地，速移营寨莫居停。不去贼偷营。

　　○其二十六

　　城营内，旗鼓自摇鸣。此是天威来助我，十番出战九须赢。上将称其情。

　　○其二十七

　　城营内，鼓角急声雄。此是乾坤兴废事，戈矛大举祸重重。万姓失耕农。

　　○其二十八

　　城营内，鼓角自然鸣。必有敌军来击我，急须整备待来兵。着意与交征。

　　○其二十九

　　城营内，鼓打不多鸣。一丈高悬并九尺，都虞副将验槌声。七拜解妖精。（各七拜后打。）

　　○其三十

　　城营内，鼓打不能鸣。主将战输遭寇掳，早须收拾便回程。不去损其兵。（移寨止得。）

　　○其三十一

　　或昼夜，大将剑刀鸣。刺客奸人在庭近，急须搜捉莫教停。便见血光成。

　　○其三十二

　　营与邑，井沸闻其声。或溢水泉皆是败，更还龙见也同情。睹此便移营。

　　○其三十三

　　城营内，独角自然鸣。此兆敌人来劫我，随鸣火急整精兵。远探向前征。

　　○其三十四

　　城营角，吹了远而微。韵断声长人怪讶，兆当我众有灾危。固守免倾颓。

　　○其三十五

　　金鼙鼓，自裂七分余。此是三军囚没兆，速当求解醮移居。不可恣行诛。

　　○其三十

　　枪旗戟，无故倒交加。象主病灾如卧草，四门宰犬沥田沙。子候设施佳。（子时以犬血沥四门地上。）

　　○其三十七

　　铃与铎，风息自然鸣。鼓角雄声音振地，必须胜敌悦军情。拥众返回程。

　　○其三十八

　　或昼夜，饮宴在其中。蓦地盏鸣人总讶，劫人已起意忙匆。急遣将邀冲。

　　○其三十九

　　杯器内，清水忽然红。有似血来人尽讶，此为祥瑞立奇功。战急总无凶。

　　○其四十

　　军营内，战马忽然嘶。跑拥摇身非时乱，贼兵降伏要相欺。祭享上天知。

　　○其四十一

　　军器甲，夜后更生光。折毁月形方上窖，离营百步正相当。远去更宜良。

　　○其四十二

　　风不起，旗号自飞扬。前指敌军并阵次，必当我胜用心肠。得胜早回乡。

　　○其四十三

　　临阵次，马匹忽然惊。欲悚欲谦多退缩，牵缠不动自迟情。回首免军惊。

　　○其四十四

　　占怪异，说与众贤知。正是一人行踏处，当逢奇异怪逢为。兵众岂无知。

　　○禳厌第二十四

　　禳厌法，其理事情深。首异诸般奇异怪，或逢要日要时辰。厌法要精明。

　　○其二

　　军行日，春正及春分。须用长枪前列胜，次排弓弩在中军。决胜定须闻。

　　○其三

　　军行日，立夏至皆同。令下三军诸将士，须排戈戟作先锋。将士定英雄。

　　○其四

　　军行日，秋始与秋分。金气旺时须要顺，无将弓矢向前存。得胜远方闻。

　　○其五

　　军行日，凛冽正当冬。得气一阳回一候，首令刀剑向前冲。逢战得全功。

　　○其六

　　东方阵，角姓七人从。纯着青衣青队伏，青旗青马作先锋。木阵号青龙。

　　○其七

　　南方阵，徵姓最为雄。七个赤衣乘赤马，赤旗招动号长空。朱雀阵先锋。

　　○其八

　　西方阵，商姓白衣兵。七个健儿乘白马，白旗独角引前程。为首向先行。

　　○其九

　　北方阵，羽姓显然明。追马乌衣如北斗，黑旗玄武队前行。贼将势摧倾。

　　○其十

　　中央阵，宫姓要黄衣。七个黄旗黄色马，勾陈大将助堪衣。敌国定横尸。

　　○其十一

　　凡行军，甲子甲辰申。三个甲头旬日内，前祛天马摆令真。整顿要辛勤。

　　○其十二

　　凡行陈，甲午甲寅旬。甲戌都来为一处，当时刀剑在前行。具陈勒来兵。

　　○其十三

　　扬兵吉，须向九天方。诸恶不成加喜气，更宜上将见恩光。安得有乖张。（《太乙式》云：‘九天之上，可以陈兵；九地之下，可以潜伏。’）

　　○占梦第二十五

　　凡占梦，本出自微茫。得一梦来三事应，方知凶吉为君张。神魄预知祥。

　　○其二

　　将军梦，云外见飞龙。急去战时须获捷，不过百日帝王封。位显立奇功。

　　○其三

　　将军梦，鱼变作蛟龙。百战自然看百胜，相敌来捉必无凶。大将职加封。

　　○其四

　　将军梦，大鼓大声鸣。小鼓小声军小胜，不鸣固守莫先征。胜负取其声。

　　○其五

　　将军梦，梦得大鱼形。若得小鱼军小胜，电光霹雳主军惊。此象最为灵。

　　○其六

　　将军梦，见水及波涛。或与敌人相角竞，须来挑战莫轻交。坚守我们桥。

　　○其七

　　将军梦，天上作雷鸣。破敌擒王有此兆，无拘月暗与阴晴。拥士向前程。

　　○其八

　　将军梦，身涉大高山。遇战必赢功显著，相逢敌战急攻残。莫放片时间。

　　○其九

　　将军梦，梦见大舟船。顺水顺风帆幔顺，战之捷获独为先。不尔似神仙。

　　○《周易》占候第二十六

　　圣人道，作易变爻辞。掷卦要知凶与吉，切须盥手动占仪。恳意合天机。

　　○其二

　　凡占易，动静卦爻装。先辨刚柔分彼我，更分主客要知当。决胜自昭彰。

　　○其三

　　谕主客，后举我为尊。旗低住坐并为主，先身行者号为宾。此理甚分明。

　　○其四

　　入他国，我即谕其宾。若是他来攻我寨，我为宾者汝为尊。此理合天文。

　　○其五

　　凡占易，先谕六亲方。大谨五乡比和克，应杀世主总漂扬。官鬼子孙量。

　　○其六

　　彼与我，子鬼取为先。子孙旺相吾军胜，鬼爻囚死复遭惩。反此亦如然。

　　○其七

　　世为我，应象便为他。世克应兮当我胜，应爻克世我无家。比者各安家。

　　○其八

　　内卦我，外卦属他邦。内克外时无攒捷，子孙发动急施张。大战我军强。

　　○其九

　　官爻动，却在内爻兴。若得子孙傍发动，虽来攻我不曾赢。彼败怎回程。（凡占克战，世为我，应为他；内为我，外为他；子为我，官为他，比者吉。）

　　○其十

　　子孙动，有气甚分明。我若击他全获捷，他来攻我败无门。我将立功勋。

　　○其十一

　　占贼信，官鬼上二爻。无气动居爻五六，虽然已动不相遭。贼众再回巢。

　　○其十二

　　占贼信，鬼发内三中。或是官爻生有气，贼军来速在逡巡。急备点三军。

　　○其十三

　　占贼信，卦裹子孙兴。六位官爻全不见，话中空自说来情。不见信和音。

　　○其十四

　　占贼信，应动世为他。其贼来时虽是到，到时攻我将须拿。来将丧黄沙。

　　○其十五

　　占贼信，兄弟动如何。三四爻中我克我，逡巡来到不蹉跎。到后却安和。

　　○其十六

　　占贼信，父母主文书。若遇吉神天喜位，朝廷加禄永安和。贼智设机多。

　　○其十七

　　占贼信，卦象动妻财。天喜来交爻已动，若来相战见兵乖。我将得和谐。

　　○其十八

　　凡占易，奇偶与刚柔。阳爻为九阴爻六，阳爻多众我须周。柔少彼军忧。

　　○其十九

　　入他境，我却用官爻。官旺子孙休我胜，若然反此少功劳。术士自详消。

　　○其二十

　　入他国，大要看财乡。子动才兴皆出见，处处获捷有衣粮。饱赏喜还乡。

　　○其二十一

　　爻上见，无鬼又无孙。但有应方并世上，以应为他我世军。此克定军情。

　　○其二十二

　　世爻旺，若克应爻宫。速便提兵前去吉，自知天助喜重重。主将得奇功。

　　○其二十三

　　兄独发，有寇伏埋藏。且莫提兵行远路，急行前必有惊惶。不信见遭殃。

　　○其二十四

　　贼爻动，便是我军粮。出国寻粮财旺发，无财虽旺恐饥荒。半敌遇空亡。

　　○其二十五

　　世若墓，我军且执屯。应爻被克休囚位，来军必败损人兵。我众喜忻忻。

　　○其二十六

　　官临火，克我虑偷营。水立官乡休立寨，土临官鬼四方兵。不一乱提兵。

　　○其二十七

　　木宫旺，必定有凶兵。金火不宜临世应，两家流血定交争。火鬼劫吾军。

　　○其二十八

　　兄爻克，防夺我军粮。木动舟车火营寨，文书父母合仓场。严令下儿郎。

　　○其二十九

　　爻辞位，九六号阴阳。中半自然皆相守，比和世应两无伤。各自主刀枪。

　　○其三十

　　外卦静，内动见兄爻。空亡临象虚惊事，更兼不定事无毫。固守且平交。

　　○其三十一

　　归魂卦，三四动爻凶。若制鬼爻凶转队，若逢天喜好回军。不久却抽兵。

　　○其三十二

　　易之位，六亲与五乡。外卦世爻子孙旺，三般有气我无伤。勿要落空亡。

　　○其三十三

　　占凡课，内动外平安。动爻无鬼虚惊恐，内爻兄动稔凶张。术者细参详。

　　○其三十四

　　外卦动，内卦动兴爻。内外动爻俱动发，若然我战动枪刀。大战杀声高。

　　○其三十五

　　鬼爻旺，三四动交爻。定主贼兵侵我阵，急须回首莫相交。动则我军兆。

　　○其三十六

　　四德用，其课我军强。春占雷巽寅卯木，夏火巳午得离乡。此理要知当。

　　○其三十七

　　秋乾位，申酉喜相逢。三冬亥子坎宫卦，士旺用事艮和坤。丑未戌辰中。

　　○太乙式第二十七

　　太乙式，逆顺论阴阳。五日六时成一局，八门九曜逐当时。凶吉利门方。（六时者，六十时也。）

　　○其二

　　为术者，太乙遁须知。起造凶丧须得此，出行理任动兵机。用者得便宜。

　　○其三

　　出军日，出门向何方。开休生门三路吉，一奇临自合然良。主将得安康。

　　○其四

　　乙丙丁，名曰是三奇。天上若临三吉路，自然神助合天机。恁往莫忧疑。

　　○其五

　　九星位，当住八官方。惟有中宫寄在二，术人运式细消详。依此我军强。

　　○其六

　　甲加丙，龙首反为先，丙甲相临鸟跌穴，时中得此自然全。得胜凯歌旋。

　　○其七

　　太乙遁，月奇合生门。下有六丁加临者，此时摄政显公卿。上策进书呈。

　　○其八

　　开门合，日奇六乙方。此为地遁安营吉，藏兵设伏免忧殃。所献日精良。

　　○其九

　　星奇合，休门有阴人。举善荐贤求猛将，和仇说敌哲明言。此法合先贤。

　　○其十

　　月奇合，生门见九天。祭祷神行圣术，布筹作法此间言。神遁不虚传。（生门月奇合，得九天所临之位，谓‘神遁’。宜作布筹，行圣术，祭神。）

　　○其十一

　　日奇合，九地见开门。探审贼机扬虚阵，遥虚说假利偷营。鬼遁隐神兵。

　　○其十二

　　日休并，九地上加临。龙遁祭龙宜水战，祈求雨水奏天庭。掩敌有才能。

　　○其十三

　　生门下，辛仪艮位安。此处一方为虎遁，招安反贼讨交关。将师总平安。

　　○其十四

　　论云遁，龙走有奇门。便把铁砾喷哄酒，令军仰望必升平。云遁自相陈。

　　○其十五

　　论风遁，白虎号张狂。运式天星加地乙，祭风起顺祝吾邦。此理合天苍。

　　○其十六

　　九天上，大利我兵陈。九地伏藏宜密事，逃潜六合避凶星。隐伏喜忻情。

　　○其十七

　　五不遇，甲午丙从辰。乙日巳时丁日卯，更兼戌日在于寅。都是忌行军。

　　○其十八

　　五不击，第一九天方。九地直符直使位，生门通共五般伤。此法遁中藏。

　　○其十九

　　六仪刑，谋事总难成。遇着此时遭失陷，奇门强有也难禁。大忌用兵行。

　　○其二十

　　子符使，都忌在三宫。戌怕坤宫申在艮，午离酉巽必为凶。寅与甲辰同。

　　○其二十一

　　三奇墓，课是设人多。好事中间须减力，奇门须遇也难过。固守免蹉跎。

　　○其二十二

　　乙奇墓，未上望坤方。丙其戌地酉中是，丁奇同位戌朝张。都是审明方。

　　○其二十三

　　三奇将，游在六仪中。子庚丑辛寅乾上，卯壬为例顺行踪。八方四维宫。

　　○其二十四

　　六癸丁，天网四张时。举用所谋皆不定，周天网者有高低。坎地一宫随。

　　○其二十五

　　如急难，事速为逃之。刀刃对肩居左右，行过六十步无疑。此事要君知。

　　○其二十六

　　开门照，六戊合奇门。前门贵客相扶助，阴人酒肉待相迎。拜返喜忻忻。

　　○其二十七

　　休门外，喜笑得钱财。出外三旬五十里，蛇鼠阴人及小孩。出外定无灾。

　　○其二十八

　　生门上，三奇合此门。公吏官人生紫皂，逢之车马六三程。特应与军门。

　　○其二十九

　　伤门内，捕盗可移趋。杜门有难前潜吉，景门凡事不安居。献策稍通疏。

　　○其三十

　　死门上，攻战要逢之。出猎更宜朝此向，若还征战贼亡威。决胜要逢之。

　　○其三十一

　　惊门路，捕盗捉逃亡。出行一二十里路，路道不通鹊噪狂。论讼喜公方。

　　○占六壬第二十八

　　看行动，只取日辰推。若在贵人前实是，三传同此去无疑。反此却难移。

　　○其二

　　看天马，辰戌亦同前。（魁罡也。）若在支干应定发，更还加季不留连。人马闹喧喧。

　　○其三

　　占虚实，后六作天空。若在支干虚事定，天空为杀最朦胧。虚妄更重重。

　　○其四

　　占主客，胜负蚤须知。甲乙丙丁戊己，阳时出战主凶危。此事决无疑。

　　○其五

　　占宿次，今夜定如何。太乙天罡太冲上，支干见者恐奔过。惊备御兵戈。

　　○其六

　　看岁月，冲破下推之。上将行年居此下，师侯身必有凶危。禳厌始无亏。（月将加所得之时，看支干上见魁罡者主惊溃。将师行年上见魁罡者宜禳之。）

　　○其七

　　看六害，用将及传中。若见定知他捷利，更兼恶将定重凶。不斗却无凶。

　　○其八

　　后三五，前四将年辰。若被日冲兼破害，破刑亡者负于人。好记认为真。

　　○其九

　　参详取，太岁头上神。若克贵人虚诈事，太阴六后伪为真。防备见伤人。

　　○其十

　　闻贼去，大吉是其元。若在前时应未去，若临贼后是虚传。勿听此狂言。

　　○其十一

　　他军走，虚的好参陈。神克日辰天马并，传扬定去必无人。此兆决然真。

　　○其十二

　　经险路，为则忌天罡。加孟前行应不喜，罡险四仲已中伤。加季后逃亡。

　　○其十三

　　兵行次，四季狱神凶。春卯（夏午）顺（四季）雷居震主，辰年艮上忌相逢。临着失动功。

　　○其十四

　　游都将，并杀又重伤。若遇德神并合将，加临不克又加祥。降虏我军强。

　　○其十五

　　游都将，克日至行年。约束我军牢固守，莫教见战必遭。不斗却为贤。

　　○其十六

　　主年上，须要克游都。克得此宫为大胜，多应擒捉贼酋徒。半虏半降诛。

　　○其十七

　　游都将，玄武与勾陈。白虎年将须稳害，休囚绝气不伤人。旺相却残身。

　　○其十八

　　玄武将，断例与前同。无克后三皆大胜，后三来客主皆凶。却是审其中。

　　○其十九

　　勾陈将，忌克主行年。若克行年多败死，行年无克见勋全。审细去参诠。（勾陈克玄武，主胜。）

　　○其二十

　　凶神将，又克主行年。若遇行年克前四，此时交战胜当先。喜跃信趋前。

　　○其二十一

　　军胜负，六害卦中凶。更作恶神占恶将，直须固守候晴风。俱胜莫前冲。（上将本命见天喜与白虎凶，无败。）

　　○其二十二

　　游都将，临日在如今。辰上见之明日是，支干不是用前神。三二是朝。

　　○其二十三

　　闻贼去，仔细验天罡。若此孟方犹未去，忽然加仲已商量。加季发他乡。

　　○其二十四

　　三传将，遥见觅支干。将克支干休进战，三神被克我军安。必获彼旗幡。

　　○其二十五

　　课中恶，忌见战雌神。传送是春登明夏，秋寅冬巳爱伤人。日与喜神亲。

　　○其二十六

　　行军课，惟有伏吟时。兵伏自然军勿进。预忧中道有险奇。审课要知机。

　　○其二十七

　　行兵课，切忌反吟凶。若遇喜神应解退，恶神立败祸来冲。反覆我军中。

　　○其二十八

　　荧惑煞，只是丙丁神。加在金方兵已退，亦无征战不伤人。发动愈重。

　　○其二十九

　　看课内，太白是庚辛。若在东方奸贼至，天罡加孟急如神。警备要专勤。

　　○其三十

　　课中圣，惟是战雄并。四季孟神雄将位，若居喜将得相生，旺相更为荣。

　　○其三十一

　　看课上，与下要相生。上克下兮须损失，逢占恶将必须惊。喜将喜无争。

　　○其三十二

　　何煞重，天狗是其殃。无杀福神相次恶，天雷并者是无妨。三杀可商量。

　　○其三十三

　　勾陈将，玄武共相亲。带煞并加为恶煞，若逢相克不宜军。有煞便相侵。

　　○其三十四

　　三刑内，最恶是天罡。或是季兮为日上，冲加四煞必相伤。夜即恐惊忙。（魁罡临日，主大将死，临辰，主小将死，日辰俱临，俱死。）

　　○其三十五

　　课惊怖，日上细寻推。辰巳太冲加日上，若逢蛇雀见凶危。复手也如之。（大吉加日，宜急去，不可住，辰上见太冲，夜必有风雨，若神后太乙加日辰，夜有盗贼。旺相必见，无气则不见。）

　　○其三十六

　　课惊怖，辰巳卯三辰。无杀相并天马并，用之发课不宜人。虚杀总相亲。

　　○其三十七

　　移伏起，阳日在中传。阴则未传君记取，觉知如此见由缘。照处是推源。

　　○其三十八

　　欲捕捉，玄武定三传。相克三传皆捉得，相生不克是无缘。好记不虚言。

　　○其三十九

　　三传克，克日易前擒。快出疾行方始得，奸人移伏恐军侵。离日却难寻。

　　○其四十

　　传课中，蛇雀与勾陈。蛇主虚惊雀主火，亦兼音信又公文。仔细好推论。

　　○其四十一

　　传白虎，相克战伤人。无气不伤途死损，天空依旧是空陈。旺处是穷贫。

　　○其四十二

　　占行路，逐日定占之。有气青龙并六合，钱财仓库定无疑。多获彩缣持。

　　○其四十三

　　将一二，兼持忌勾陈。若见后三并五六，因为发卦不宜军。进步必遭。

　　○其四十四

　　将军吏，支干审占之。大吉小吉支干上，天罡加孟以同推。不战两无疑。

　　○其四十五

　　后五六，即是我军伤。六师有人虚诈说，日辰不克也无妨。克日不宜良。

　　○人药方第二十九

　　众军聚，驻札已经时。多有相蒸多气郁，使军疫瘴见灾危。一一与君知。

　　○其二

　　如瘴气，鹘骨火烧将。便去上风焚此物，众人闻此灭灾殃。从此得安康。

　　○其三

　　转筋脚，急去使生姜。新水一锺煎五合，饮之即去总无妨。主将记心肠。

　　○其四

　　金刃重，速翦马牛毛。二件一同烧作末，敷之血止自然消。皮血便坚牢。

　　○其五

　　金伤者，香白芷为灵。细嚼巽敷疮口上，更将酒下七分功。细说与君听。

　　○其六

　　金伤者，甚渴即非常。切忌休将水与饮，饮之必定有乖张。肥腻即无妨。

　　○其七

　　金伤处，伤脑及天仓。臂中脉跳并心内，鸠尾五脏小腹胱。医者不能当。

　　○其八

　　金伤者，脑髓出非常。颈咽喉中声沸者，两目直视痛难当。血似水泉塘。（似此，皆不治而难医也。）

　　○其九

　　金疮法，闲时备急方。五月五日平明节，采其诸草捣成浆。石灰共作汤。

　　○其十

　　遭毒箭，更及马汗方。大头虻虫端午取，去翅阴乾为末霜。挑破药敷疮。（次用醋打面糊纸厌疮口上，即追出毒气也。）

　　○其十一

　　军或患，发背及痈疽。人屎粪盘下润土，碾细筛罗贴敷之。猪胆共调施。

　　○其十二

　　人霍乱，吐泻有方高。生姜三两须炮过，芭蕉一两去皮熬。五两大黄烧。（大黄炒过为末，蜜为丸，如梧桐子大，每服三丸，以利爵度；如不利，以粥投药。）

　　○其十三

　　急喉闭，青艾汁须灵。滴下自消血破出，逡巡不救损于人。切记在心勤。

　　○其十四

　　冬月内，无艾叶枝枯。草内急寻蛇床子，烧烟入口自消除。速救免灾虞。

　　○其十五

　　军人众，涉水冒霜多。手脚面皮皆裂拆，麦叶浓煮汁相遇。热洗即安和。

　　○其十六

　　山瘴气，岚谷用恒山。独头大蒜乌梅肉，速将酒煮便安痊。谨记此良言。（恒山三两，独头蒜一两，乌梅肉二十枚，为咬咀，用酒二盏，煎至一大盏，分为二服。初一分未发时吃，次一服已发时吃。）

　　○马药方第三十

　　常灌马，黄柏与黄连。升麻大黄山栀子，胡盐青黛郁金仙。等分勿令偏。

　　○其二

　　相马法，要试岁年何。鼻上金字十八岁，四字八岁不年多。八字四年过。

　　○其三

　　鼻上赤，二十岁无零。马鼻若青三十岁，公字须当念五乘。此象甚分明。

　　○其四

　　马瘟病，急取獭之肝。肚内将来去屎洗，煮汁啖便平安。牢记在心间。（以上辛本《李卫公望江南》录六百八十八首，另据王本、川本、东北本、京本补三十二首，共七百二十首。）


李梦符
　　李梦符（生卒年里不详），桂州刺史李琼之弟。后梁开平初在洪州，放荡酣饮，好事者与语，应口成诗。有词千余首传于江表，今存二首。事迹据《诗话总龟》前集卷三引《诗史》、卷四四引《郡阁雅谈》。

　　李梦符词二首，据《诗话总龟》月窗本录入，校以明钞本、清钞本、缪校本，并参校嘉靖本《万首唐人绝句》、道藏本《三洞群仙录》。

　　【渔父引】
　　村寺钟声渡远滩。半轮残月落前山。徐徐拨棹却归湾。浪叠朝霞锦绣翻。

　　【又】
　　渔弟渔兄喜到来。婆官赛了坐江隈。椰榆杓子木瘤杯。烂煮鲈鱼满案堆。（以上二首月窗本《诗话总龟》前集卷四四引《郡阁雅谈》。）


伊用昌
　　伊用昌（生卒年里不详），一作伊梦昌。唐末不仕，披羽褐，游山水。天佑十年癸酉（九二二），至抚州南城县，因食牛肉过量，夫妻俱死于乡校内。后夫妻又出现于北市，唱《望江南》词乞钱。又曾至长沙马殷幕中。为人狂逸，时人呼为伊风子。事迹据《太平广记》卷五五引《玉堂闲话》、《诗话总龟》前集卷四四引《雅言杂载》、卷四五引《青琐后集》、《十国春秋》卷七六。

　　伊用昌词一首，据谈本《太平广记》录入。

　　【望江南】
　　江南鼓，梭肚两头乐。钉着不知侵骨髓，打来只是没心肝。空腹被人漫。（谈本《太平广记》卷五五引《玉堂闲话》。）


李存勖
　　李存勖（八八五～九二六），小字亚子，沙陀部人。本姓朱耶氏，咸通中以其祖讨庞勋有功，赐姓李氏。晋王李克用之子。天佑五年（九○八），即王位于太原。后梁龙德三年即帝位，改元同光。同光四年（九二六），被乱兵所杀。庙号庄宗。《旧五代史》卷二七至卷三四、《新五代史》卷四、卷五有本纪。

　　李存勖词四首，据《尊前集》朱本入录，校以吴本、毛本、明钞本，并参校耘经楼本《苕溪渔隐丛话》。

　　【一叶落】
　　一叶落。褰朱箔。此时景物正萧索。画楼月影寒，西风吹罗幕。吹罗幕。往事思量著。

　　【阳台梦】
　　薄罗衫子金泥缝。困纤腰怯铢衣重。笑迎移步小兰丛，金翘玉凤。

　　娇多情脉脉，羞把同心捻弄。楚天云雨却相和，又入阳台梦。

　　【歌头（大石调）】
　　赏芳春、暖风飘箔。莺啼绿树，轻烟笼晚阁。杏桃红，开繁萼。灵和殿、禁柳千行，斜金丝络。夏云多、奇峰如削。纨扇动微凉，轻绡薄。梅雨霁，火云烁。临水槛、永日逃烦暑，泛觥酌。

　　露华浓，冷高梧，雕万叶。一霎晚风，蝉声新雨歇。惜惜此光阴，如流水，东篱菊残时，叹萧索。繁阴积，岁时暮，景难留，不觉朱颜失却。好容光，旦旦须呼宾友，西园长宵，宴云谣，歌皓齿，且行乐。

　　【忆仙姿】
　　曾宴桃园深洞。一曲清歌舞凤。长记欲别时，和泪出门相送。如梦。如梦。残月落花烟重。（以上四首朱本《尊前集》）


陈金凤
　　陈金凤（八九三～九三五），福唐（今福建福清）人。父侯伦，唐末与福建观察使妾陆氏私通所生。王审知入闽，流落民间，为族人陈匡胜收养。开平三年（九○九），年十七，为王审知选入后宫，召为才人。王延钧即位，封为淑妃，大见宠幸。龙启元年（九三三）立为皇后，筑长春宫居之。永和元年（九三五）李仿作乱被杀。《十国春秋》卷九四有传。

　　陈金凤词二首，据清刻本《十国春秋》录入。

　　【乐游曲】
　　龙舟摇曳东复东。采莲湖上红更红。波澹澹，水溶溶。奴隔荷花路不通。

　　【又】
　　西胡南湖斗彩舟。青蒲紫蓼满中洲。波渺渺，水悠悠。长奉君王万岁游。（以上二首清刻本《十国春秋》卷九四引《金凤外传》）


欧阳炯
　　欧阳炯（八九六～九七一），益州华阳（今四川双流）人。少事前蜀王衍为中书舍人。前蜀亡，随王衍至洛阳。补秦州从事。孟知祥镇蜀，炯复回成都。知祥称帝，任中书舍人。后主孟昶广政三年（九四○）四月，官武德军节度判官，为赵崇祚编《花间集》作叙。十二年（九四九）拜翰林学士。次年，知贡举，判太常寺。后迁礼部侍郎，领陵州刺史，转吏部侍郎，加承旨。二十四年（九六一）五月，拜门下侍郎兼户部尚书、平章事、监修国史。宋乾德三年（九六五）元月，后蜀亡，炯随昶至汴京。六月宋除炯为右散骑常侍，俄充翰林学士，转左散骑常侍。后分司西京。开宝四年（九七一）卒。年七十六。《宋史》卷四七九、《十国春秋》卷五六有传。

　　欧阳炯词，《花间集》存十七首，《尊前集》存三十一首（其中一首系和凝作），实存四十七首。今以晁本《花间集》为底本收十七首，以朱本《尊前集》为底本收三十首，用鄂本、吴本、陆本、茅本、玄本、汤本、雪本、毛本《花间集》、顾本、吴本、毛本《尊前集》、王辑本《欧阳平章词》、吴虞《蜀十五家词》、李一氓《花间集校》及互见各词之别集、明以前所刊之总集等参校。

　　【浣溪沙】
　　落絮残莺半日天。玉柔花醉只思眠。惹窗映竹满炉烟。

　　独掩画屏愁不语，斜欹瑶枕髻鬟偏。此时心在阿谁边。

　　【又】
　　天碧罗衣拂地垂。美人初着更相宜。宛风如舞透香肌。

　　独坐含吹凤竹。园中缓步折花枝。有情无力泥人时。

　　【又】
　　相见休言有泪珠。酒阑重得叙欢娱。凤屏鸳枕宿金铺。

　　兰麝细香闻喘息，绮罗纤缕见肌肤。此时还恨薄情无。

　　【三字令】
　　春欲尽，日迟迟。牡丹时。罗幌卷，翠帘垂。彩笺书，红粉泪，两心知。

　　人不在，燕空归。负佳期。香烬落，枕函欹。月分明，花澹薄，惹相思。

　　【南乡子】
　　嫩草如烟。石榴花发海南天。日暮江亭春影渌。鸳鸯浴。水远山长看不足。

　　【又】
　　画舸停桡。槿花篱外竹横桥。水上游人沙上女。回顾。笑指芭蕉林裹住。

　　【又】
　　岸远沙平。日斜归路晚霞明。孔雀自怜金翠尾。临水。认得行人惊不起。

　　【又】
　　洞口谁家。木兰船系木兰花。红袖女郎相引去。游南浦。笑倚春风相对语。

　　【又】
　　二八花钿。胸前如雪脸如莲。耳坠金穿瑟瑟。霞衣窄。笑倚江头招远客。

　　【又】
　　路入南中。桄榔叶暗蓼花红。两岸人家微雨后。收红豆。树底纤纤抬素手。

　　【又】
　　袖敛鲛绡。采香深洞笑相邀。藤杖枝头芦酒滴。铺葵席。豆蔻花间<走坐>晚日。

　　【又】
　　翡翠。白苹香里小沙汀。岛上阴阴秋雨色。芦花扑。数只鱼船何处宿。

　　【献衷心】
　　见好花颜色，争笑东风。双脸上，晚妆同。闭小楼深ト，春景重重。三五夜，偏有恨，月明中。

　　情未已，信曾通。满衣犹自染檀红。恨不如双燕，飞舞帘栊。春欲暮，残絮尽，柳条空。

　　【贺明朝】
　　忆昔花间初识面。红袖半遮，妆脸轻转。石榴裙带，故将纤纤，玉指偷捻。双凤金线。

　　碧梧桐琐深深院。谁料得两情，何日教缱绻。羡春来双燕。飞到玉楼，朝暮相见。

　　【又】
　　忆昔花间相见后。只凭纤手。暗抛红豆。人前不解，巧传心事，别来依旧。辜负春昼。

　　碧罗衣上蹙金绣。睹对对鸳鸯，空泪痕透。想韶颜非久。终是为伊，只恁偷瘦。

　　【江城子】
　　晚日金陵岸草平。落霞明。水无情。六代繁华，暗逐逝波声。空有姑苏台上月，如西子镜，照江城。

　　【凤楼春】
　　凤髻绿云丛。深掩房栊。锦书通。梦中相见觉来慵。匀面泪，脸珠融。因想玉郎何处去，对淑景谁同。

　　小楼中。春思无穷。倚栏望，暗牵愁绪，柳花飞起东风。斜日照帘，罗幌香冷粉屏空。海棠零落，莺语残红。（以上十七首晁本《花间集》）

　　【南歌子】
　　锦帐银灯影，纱窗玉漏声。迢迢永夜梦难成。愁对小庭秋色，月空明。

　　【渔父】
　　摆脱尘机上钓船。免教荣辱有流年。无系绊，没愁煎。须信船中有散仙。

　　【又】
　　风浩寒溪照胆明。小君山上玉蟾生。荷露坠，翠烟轻。拨剌游鱼几个惊。

　　【巫山一段云】
　　绛阙登真子，飘飘御彩鸾。碧虚风雨佩光寒。敛袂下云端。

　　月帐朝霞薄，星冠玉蕊攒。远游蓬岛降人间。特地拜龙颜。

　　【又】
　　春去秋来也，愁心似醉醺。去时邀约早回轮。及去又何曾。

　　歌扇花光マ，衣珠滴泪新。恨身翻不作车尘。万里得随君。

　　【春光好】
　　天初暖，日初长。好春光。万汇此时皆得意，竞芬芳。

　　┺迸苔钱嫩绿，花偎雪坞浓香。谁把金丝裁翦却，挂斜阳。

　　【又】
　　花滴露，柳摇烟。艳阳天。雨霁山樱红欲烂，谷莺迁。

　　饮处交飞玉，游时倒把金鞭。风九衢榆叶动，簇青钱。

　　【又】
　　胸铺雪，脸分莲。理繁弦。纤指飞翻金凤语，转婵娟。

　　嘈Γ如敲玉佩，清泠似滴香泉。曲罢问郎名个甚，想夫怜。

　　【又】
　　碛香散，渚水融。暖空。飞絮悠扬虚空。惹轻风。

　　柳眼烟来点绿，花心日与妆红。黄雀锦鸾相对舞，近帘栊。

　　【又】
　　鸡树绿，凤池清。满神京。玉兔宫前金榜出，列仙名。

　　叠雪罗袍接武，团花骏马娇行。开宴锦江游烂漫，柳烟轻。

　　【又】
　　芳丛肃，绿筵张。两心狂。空遣横波传意绪，对笙簧。

　　虽似安仁掷果，未闻韩寿分香。流水桃花情不已，待刘郎。

　　【又】
　　垂绣幔，掩云屏。思盈盈。双枕珊瑚无限情。翠钗横。

　　几见纤纤动处，时闻款款娇声。却出锦屏妆面了，理秦筝。

　　【又】
　　金辔响，玉鞭长。映垂杨。堤上采花筵上醉，满衣香。

　　无处不携弦管，直应占断春光。年少王孙何处好，竞寻芳。

　　【西江月】
　　月映长江秋水。分明冷浸星河。浅沙汀上白云多。雪散几丛芦苇。

　　扁舟倒影寒潭里。烟光远罩清波。笛声何处响渔歌。两岸苹香暗起。

　　【又】
　　水上鸳鸯比翼。巧将绣作罗衣。镜中重画远山眉。春睡起来无力。

　　钿雀稳簪云鬓绿。含羞时想佳期。脸边红艳对花枝。犹占凤楼春色。

　　【赤枣子】
　　夜悄悄，烛荧荧。金炉香尽酒初醒。春睡起来回雪面，含羞不语倚云屏。

　　【又】
　　莲脸薄，柳眉长。等闲无事莫思量。每一见时明月夜，损人情思断人肠。

　　【女冠子】
　　薄妆桃脸。满面纵横花靥。艳情多。绶带盘金缕，轻裙透碧罗。

　　含羞眉乍敛，微语笑相和。不会频偷眼，意如何。

　　【又】
　　秋宵风月。一朵荷花初发。照前池。摇曳熏香夜，婵娟对镜时。

　　蕊中千点泪，心里万条丝。恰似轻盈女，好风姿。

　　【玉楼春】
　　日照玉楼花似锦。楼上醉和春色寝。绿杨风送小莺声，残梦不成离玉枕。

　　堪爱晚来韶景甚。宝柱秦筝方再品。青娥红脸笑来迎，又向海棠花下饮。

　　【又】
　　春早玉楼烟雨夜。帘外樱桃花半谢。锦屏香冷绣衾寒，怊怅忆君无计舍。

　　侵晓鹊声来砌下。鸾镜残妆红粉罢。黛眉双点不能描，留待玉郎归日画。

　　【更漏子】
　　玉阑干，金井。月照碧梧桐影。独自个，立多时。露华浓湿衣。

　　一向。凝情望。待得不成模样。虽叵耐，又寻思。怎生得伊。

　　【又】
　　三十六宫秋夜永，露华点滴高梧。丁丁玉漏咽铜壶。明月上金铺。

　　红线毯，博山炉。香风暗触流苏。羊车一去长青芜。镜尘鸾影孤。

　　【定风波】
　　暖日闲窗映碧纱。胸清水浸晴霞。数树海棠红欲尽。争忍。玉闺深掩过年华。

　　独凭绣床方寸乱。肠断。泪珠穿破脸边花。邻舍女郎相借问。音信。教人羞道未还家。

　　【木兰花】
　　儿家夫婿心容易。身又不来书不寄。闲庭独立鸟关关，争忍抛奴深院里。

　　闷向绿纱窗下睡。睡又不成愁已至。今年却忆去年春，同在木兰花下醉。

　　【清平乐】
　　春来阶砌。春雨如丝细。春地满飘红杏蒂。春燕舞随风势。

　　春幡细镂春缯。春闺一点春灯。自是春心缭乱，非干春梦无凭。

　　【菩萨蛮】
　　晓来中酒和春睡。四肢无力云鬟坠。斜卧脸波春。玉郎休恼人。

　　日高犹未起。为恋鸳鸯被。鹦鹉语金笼。道儿还是慵。

　　【又】
　　红炉暖阁佳人睡。隔帘飞雪添寒气。小院奏笙歌。香风簇绮罗。

　　酒倾金盏满。兰烛重开宴。公子醉如泥。天街闻马嘶。

　　【又】
　　翠眉双脸新妆薄。幽闺斜卷青罗幕。寒食百花时。红繁香满枝。

　　双双梁燕语。蝶舞相随去。肠断正思君。闲眠冷绣茵。

　　【又】
　　画屏绣阁三秋雨。香唇腻脸偎人语。语罢欲天明。娇多梦不成。

　　晓街钟鼓绝。道如今别。特地气长吁。倚屏弹泪珠。（以上三十首朱本《尊前集》）

　　【瑞鹧鸪】
　　天将奇艳与寒梅。乍惊繁杏腊前开。暗想花神、巧作江南信，鲜染燕脂细翦裁。

　　寿阳妆罢无端饮，凌晨酒入香腮。恨听烟坞深中，谁恁吹羌笛、逐风来。绛雪纷纷落翠苔。


和凝
　　和凝（八九八～九五五），字成绩，郓州须昌（今山东东平）人。梁乾化四年（九一四），年十七，举明经。贞明二年（九一六）登进士第。后为宣义军节度使贺瑰从事，历郓、邓、洋三府从事。后唐明宗天成三年（九二八）拜殿中侍御史。历礼、刑二部员外郎，改主客员外郎、知制诰，寻充翰林学士，迁主客郎中。长兴四年（九三三），知贡举，所取多才名之士，时议以为得人。后历中书舍人、工部侍郎，皆充学士。后晋天福二年（九三七），改礼部侍郎，拜端明殿学士。三年，兼判度支，收户部侍郎。四年，为翰林学士承旨。五年八月，为中书侍郎平章事。七年，加右仆射。开运二年（九四五）为左仆射。后汉天福十二年（九四七）除太子太保，封鲁国公。后周广顺元年（九五一），为太子太傅。显德二年（九五五）七月卒；年五十八，诏赠侍中。事迹见《北梦琐言》卷六、《旧五代史》卷一二七、《新五代史》卷五五本传。

　　和凝词，《花间集》录存二十首、《尊前集》录存七首、《词谱》录一首。今以晁本《花间集》为底本录二十首，以朱本《尊前集》为底本录七首，参校鄂本、吴本、陆本、茅本、玄本、汤本、雪本、毛本《花间集》、顾本、吴本、毛本《尊前集》，并刘辑本《红叶稿》、王辑本《红叶稿词》、李一氓《花间集校》及互见各词之别集、明以前所刊之总集等。另从内府本《词谱》辑录一首。计二十八首。

　　【小重山】
　　春入神京万木芳。禁林莺语滑、蝶飞狂。晓花擎露妒啼妆。红日永、风和百花香。

　　烟琐柳丝长。御沟澄碧水、转池塘。时时微雨洗风光。天衢远、到处引笙簧。

　　【又】
　　正是神京烂熳时。群仙初折得、郄诜枝。乌犀白最相宜。精神出、御陌袖鞭垂。

　　柳色展愁眉。管弦分响亮、探花期。光阴占断曲江池。新榜上、名姓彻丹墀。

　　【临江仙】
　　海棠香老春江晚，小楼雾空。翠鬟初出绣帘中。麝烟鸾佩惹苹风。

　　碾玉钗摇战，雪肌云鬓将融。含情遥指碧波东。越王台殿蓼花红。

　　【又】
　　披袍地红宫锦，莺语时转轻音。碧罗冠子稳犀簪。凤皇双台步摇金。

　　肌骨细匀红玉软，脸波微送春心。娇羞不肯入鸳衾。兰膏光里两情深。

　　【菩萨蛮】
　　越梅半拆轻寒里。冰清澹薄笼蓝水。暖觉杏梢红。游丝狂惹风。

　　闲阶莎径碧。远梦犹堪惜。离恨又迎春。相思难重陈。

　　【山花子】
　　莺锦蝉馥麝脐。轻裾花草晓烟迷。颤金红掌坠，翠云低。

　　星靥笑隈霞脸畔，蹙金开衬银泥。春思半和芳草嫩，绿萋萋。

　　【又】
　　银字笙寒调正长。水纹簟冷画屏凉。玉腕重□金扼臂，澹梳妆。

　　几度试香纤手暖，一回尝酒绛唇光。佯弄红丝蝇拂子，打檀郎。

　　【何满子】
　　正是破瓜年几，含情惯得人饶。桃李精神鹦鹉舌，可堪虚度良宵。却爱蓝罗裙子，羡他长束纤腰。

　　【又】
　　写得鱼笺无限，其如花锁春辉。目断巫山云雨，空教残梦依依。却爱薰香小鸭，羡他长在屏帏。

　　【薄命女】
　　天欲晓。宫漏穿花声缭绕。窗里星光少。冷雾寒侵帐额，残月光沉树杪。梦断锦帏空悄悄。强起愁眉小。

　　【望梅花】
　　春草全无消息。腊雪犹余踪迹。越岭寒枝香自拆。冷艳奇芳堪惜。何事寿阳无处觅。吹入谁家横笛。

　　【天仙子】
　　柳色披衫金缕凤。纤手轻捻红豆弄。翠娥双脸正含情，桃花洞。瑶台梦。一片春愁谁与共。

　　【又】
　　洞口春红飞蔌蔌。仙子含愁眉黛绿。阮郎何事不归来，懒烧金，慵篆玉。流水桃花空断续。

　　【春光好】
　　纱窗暖，画屏闲。云鬟。睡起四肢无力，半春间。

　　玉指剪裁罗胜，金盘点缀酥山。窥宋深心无限事，小眉弯。

　　【又】
　　苹叶软，杏花明。画船轻。双浴鸳鸯出渌汀。棹歌声。

　　春水无风无浪，春天半雨半晴。红粉相随南浦晚，几含情。

　　【采桑子】
　　蝤蛴领上诃梨子，绣带双垂。椒户闲时。竞学樗蒲赌荔枝。

　　丛头鞋子红编细。裙金丝。无事眉。春思翻教阿母疑。

　　【柳枝】
　　软碧摇烟似送人。映花时把翠娥颦。青青自是风流主，慢金丝待洛神。

　　【又】
　　瑟瑟罗裙金缕腰。黛眉偎破未重描。醉来咬损新花子，拽住仙郎尽放娇。

　　【又】
　　鹊桥初就咽银河。今夜仙郎自姓和。不是昔年攀桂树。岂能月里索娥。

　　【渔父】
　　白芷汀寒立鹭鸶。苹风轻剪浪花时。烟幂幂，日迟迟。香引芙蓉惹钓丝。（以上二十首晁本《花间集》）

　　【江城子】
　　初夜含娇入洞房。理残妆。柳眉长。翡翠屏中、亲热玉炉香。整顿金钿呼小玉，排红烛，待潘郎。

　　【又】
　　竹里风生月上门。理秦筝。对云屏。轻拨朱弦、恐乱马嘶声。含恨含娇独自语，今夜月，太迟生。

　　【又】
　　斗转星移玉漏频。已三更。对栖莺。历历花间、似有马啼声。含笑整衣开绣户，斜敛手，下阶迎。

　　【又】
　　迎得郎来入绣闱。话相思。连理枝。鬓乱钗垂、梳堕印山眉。娅姹含情娇不语，纤玉手，抚郎衣。

　　【又】
　　帐里鸳鸯交颈情。恨鸡声。天已明。愁见街前、还是说归程。临上马时期后会，待梅绽，月初生。

　　【喜迁莺】
　　晓月坠，宿烟披。银烛锦屏欹。建章欲晓玉绳低。宫漏出花迟。

　　春态浅。来双燕。红日渐长一线。严妆钟罢啭黄鹂。飞上万年枝。

　　【麦秀两歧】
　　凉簟铺斑竹。鸳枕并红玉。脸莲红，眉柳绿。胸雪宜新浴。淡黄衫子裁春。异香芬馥。

　　羞道教回烛。未惯双双宿。树连枝，鱼比目。掌上腰如束。娇娆不柰人拳。黛眉微蹙。（以上七首朱本《尊前集》）

　　【解红】
　　百戏罢，五音清。解红一曲新教成。两个瑶池小仙子。此时夺却柘枝名。（内府本《词谱》卷一）

　　【调笑令】
　　柳岸。水清浅。笑折荷花呼女伴。盈盈日照新妆面。水调空传幽怨。扁舟日暮笑声远。对此令人肠断。


魏承班
　　魏承班（？～九二五）。许州（今河南许昌）人。其父魏弘夫，王建收为养子，改名王宗弼，承班亦从其父改名王承班。前蜀后主光天元年（九一八）六月，宗弼剪除唐文后，以兼中书令秉政。承班为驸马都尉、太尉。咸康元年（九二五）十一月，后唐军攻蜀，宗弼叛蜀归唐，据成都，自称留后。承班奉父命赂唐军。唐军入成都后，族诛王宗弼家，承班亦罹难。事迹据《九国志》卷九、《新五代史》卷六三、《十国春秋》卷三九《王宗弼传》，并《资治通鉴》、《锦里耆旧传》等。

　　魏承班词，《花间集》录存十五首，《尊前集》录存六首，共二十一首。今以晁本《花间集》为底本录十五首、以朱本《尊前集》为底本录六首，参校鄂本、吴本、陆本、茅本、玄本、汤本、雪本、毛本《花间集》、顾本、吴本、毛本《尊前集》、李一氓《花间集校》、王辑本《魏太尉词》、吴虞《蜀十五家词》及互见各词之别集、明以前所刊之总集等。

　　【菩萨蛮】
　　罗裾薄薄秋波染。眉间画时山两点。相见绮筵时。深情暗共知。

　　翠翘云鬓动。敛态弹金凤。宴罢入兰房。邀人解佩。

　　【又】
　　罗衣隐约金泥画。玳筵一曲当秋夜。声泛觑人娇。云鬟袅翠翘。

　　酒醺红玉软。眉翠秋山远。绣幌麝烟沉。谁人知两心。

　　【满宫花】
　　雪霏霏，风凛凛。玉郎何处狂饮。醉时想得纵风流，罗帐香帏鸳寝。

　　春朝秋夜思君甚。愁见绣屏孤枕。少年何事负初心，泪滴缕金双衽。

　　【木兰花】
　　小芙蓉，香旖旎。碧玉堂深清似水。闭宝匣，掩金铺，倚屏拖袖愁如醉。

　　迟迟好景烟花媚。曲渚鸳鸯眠锦翅。凝然愁望静相思，一双突靥香蕊。

　　【玉楼春】
　　寂寂画堂梁上燕。高卷翠帘横数扇。一庭春色恼人来，满地落花红几片。

　　愁倚锦屏低雪面。泪滴绣罗金缕线。好天凉月尽伤心，为是玉郎长不见。

　　【又】
　　轻敛翠蛾呈皓齿。莺啭一枝花影里。声声清迥遏行云，寂寂画梁尘暗起。

　　玉满斟情未已。促坐王孙公子醉。春风筵上贯珠匀，艳色韶颜娇旖旎。

　　【诉衷情】
　　高歌宴罢月初盈。诗情引恨情。烟露冷，水流轻。思想梦难成。

　　罗帐袅香平。恨频生。思君无计睡还醒。隔层城。

　　【又】
　　春深花簇小楼台。风飘锦绣开。新睡觉，步香阶。山枕印红腮。

　　鬓乱坠金钗。语檀偎。临行执手重重嘱，几千回。

　　【又】
　　银漠云晴玉漏长。蛩声悄画堂。筠簟冷，碧窗凉。红蜡泪飘香。

　　皓月泻寒光。割人肠。那堪独自步池塘。对鸳鸯。

　　【又】
　　金风轻透碧窗纱。银舀影斜。欹枕卧，恨何赊。山掩小屏霞。

　　云雨别吴娃。想容华。梦成几度绕天涯。到君家。

　　【又】
　　春情满眼脸红销。娇妒索人饶。星靥小，玉摇。几共醉春朝。

　　别后忆纤腰。梦魂劳。如今风叶又萧萧。恨迢迢。

　　【生查子】
　　烟雨晚晴天，零落花无语。难话此时心，梁燕双来去。

　　琴韵对薰风，有恨和情抚。肠断断弦频，泪滴黄金缕。

　　【又】
　　寂寞画堂空，深夜垂罗幕。灯暗锦屏欹，月冷珠帘薄。

　　愁恨梦难成，何处贪欢乐。看看又春来，还是长萧索。

　　【黄锺乐】
　　池塘烟暖草萋萋。惆怅闲霄含恨，愁坐思堪迷。遥想玉人情事远，音容浑似隔桃溪。

　　偏记同欢秋月低。帘外论心花畔，和醉暗相携。何事春来君不见，萝魂长在锦江西。

　　【渔歌子】
　　柳如眉，云似发。蛟绡雾笼香雪。梦魂惊，锺漏歇。窗外晓莺残月。

　　几多情，无处说。落花飞絮清明节。少年郎，容易别。一去音书断绝。（以上十五首晁本《花间集》）

　　【生查子】
　　离别又经年，独对芳菲景。嫁得薄情夫，长抱相思病。

　　花红柳绿闲晴空，蝶弄双双影。羞看绣罗衣，为有金鸾并。

　　【满宫花】
　　寒夜长，更漏永。愁见透帘月影。王孙何处不归来，应在倡楼酩酊。

　　金鸭无香罗帐冷。羞更双弯交颈。梦中几度见儿夫，不忍骂伊薄幸。

　　【菩萨蛮】
　　玉容光照菱花影。沈沈脸上秋波冷。白雪一声新。雕梁起暗尘。

　　宝钗摇翡翠。香惹芙蓉醉。携手入鸳衾。谁人知此心。

　　【谒金门】
　　烟水阔，人值清明时节。雨细花零莺语切，愁肠千万结。

　　雁去音徽断绝。有恨欲凭谁说。无事伤心犹不彻。春时容易别。

　　【又】
　　春欲半。堆砌落花千片。早是潘郎长不见。忍听双语燕。

　　飞絮晴空扬远。风送谁家弦管。愁倚画屏凡事懒。泪沾金缕线。

　　【又】
　　长思忆。思忆佳人轻掷。霜月透帘澄夜色。小屏山凝碧。

　　恨恨君何太极。记得娇娆无力。独坐思量愁似织。断肠烟水隔。（以上六首朱本《尊前集》）


王衍
　　王衍（八九九～九二六），字化源，原名宗衍，许州舞阳（今属河南）人。前蜀先主王建第十一子。初封郑王，为左奉驾军使。光天元年（九一八），嗣位，改名衍。先后改元乾德、咸康。在位八年，宴游无度，所用非人，成康元年（九二五），国破降后唐，次年被杀，年二十八。世称后主。酷好靡丽之辞，曾集艳体诗二百篇，号《烟花集》。《旧五代史》卷一三六、《新五代史》卷六三、《十国春秋》卷三七有传。

　　王衍词二首，一首辑自鲍本《五国故事》，校以陆本《新编分门古今类事》、万历本《花草粹编》。另一首录自万历本《花草粹编》引《北梦琐言》。

　　【甘州曲】
　　画罗裙。能结束，称腰身。柳眉桃脸不胜春。薄媚足精神。可惜许、沦落在风尘。（鲍本《五国故事》卷上）

　　【醉妆词】
　　者边走。那边走。只是寻花柳。那边走。者边走。莫厌金杯酒。（万历本《花草粹编》卷一引《北梦琐言》）


张格
　　张格（？～九二七），字承之，一字义师，河间（今属河北）人。天复三年（九○三），其父张浚为杨麟所杀，格逃入蜀依王建，为翰林学士。武成元年（九○八），拜中书侍郎、同平章事，累加右仆射、太傅。后主王衍即位，贬为茂州刺史，再贬维州司户。乾德六年（九二四），复入相。前蜀亡，入洛，授太子宾客、三司副使。天成二年卒。《旧五代史》卷七一、《十国春秋》卷四一有传。另参《资治通监》卷二六六。

　　张格词残句，据董本《宋朝事实类苑》录入。

　　【感皇恩】
　　最好是，长街里，听喝相公来。（董本《宋朝事实类苑》卷六六引《杨文公谈苑》）


庾传素
　　庾传素（生卒年里不详），仕前蜀王建，起家蜀州刺史，累官至左仆射，兼中书侍郎、同平章事。天汉元年（九一七），为宦官唐文康所谮，罢为工部尚书；未几，改兵部。后主王衍即位，加太子少保，复兼中书侍郎、同平章事。前蜀亡，降后唐，授刺史。《十国春秋》卷四一有传。

　　庾传素词一首，据《尊前集》朱本录入，校以吴本、顾本、毛本、明钞本。

　　【木兰花】
　　木兰红艳多情态。不似凡花人不爱。移来孔雀槛边栽，折向凤凰钗上戴。

　　是何芍药争风彩。自共牡丹长作对。若教为女嫁东风，除却黄鹂难匹配。（朱本《尊前集》）


薛昭蕴
　　薛昭蕴（生卒年不详），字里无考。《花间集》称为‘薛侍郎’。新旧《唐书》有《薛昭纬传》，称其乾宁中为礼部侍郎，《北梦琐言》卷四又谓昭纬爱唱《浣溪沙》词。王国维《庚辛之间读书记·跋覆宋本〈花间集〉》据之疑即薛昭纬。其说云：‘今此集载昭蕴词十九首，其八首为《浣溪沙》；又称为薛侍郎，恐与昭纬为一人。纬、蕴二字俱从系，必有一误也。’俞平伯疑其非是，谓‘史载昭纬卒于唐末，而《花间集》列昭蕴于韦庄、牛峤间，当为前蜀时人。’（《唐宋词选释》上卷）陈尚君《花间词人事辑》承王说以为‘当即薛昭纬’，并‘另举数据，以成其说’。然终无确乎不拔之证。

　　薛昭蕴词今存十九首，均见《花间集》。今以晁本《花间集》为底本，参校鄂本、吴本、陆本、茅本、玄本、汤本、雪本、毛本《花间集》、李一氓《花间集校》、王辑本《薛侍郎词》、吴虞《蜀十五家词》及互见各词之别集、明以前所刊之总集等。

　　【浣溪沙】
　　红蓼渡头秋正雨。印沙鸥迹自成行。整鬟飘袖野风香。

　　不语含颦深浦里，几回愁煞棹船郎。燕归帆尽水茫茫。

　　【又】
　　钿匣菱花锦带垂。静临兰槛卸头时。约鬟低珥算归期。

　　茂苑草青湘渚阔，梦余空有漏依依。二年终日损芳菲。

　　【又】
　　粉上依稀有泪痕。郡庭花落欲黄昏。远情深恨与谁论。

　　记得去年寒食日，延秋门外卓金轮。日斜人散暗销魂。

　　【又】
　　握手河桥柳似金。蜂须轻惹百花心。蕙风兰思寄清琴。

　　意满便同春水满，情深还似酒杯深。楚烟湘月两沉沉。

　　【又】
　　帘下三间出寺墙。满街垂柳绿阴长。嫩红轻翠间浓妆。

　　瞥地见时犹可可，却来闲处暗思量。如今情事隔仙乡。

　　【又】
　　江馆清秋揽客船。故人相送夜开筵。麝烟兰舀簇花钿。

　　正是断魂迷楚雨，不堪离恨咽湘弦。月高霜白水连天。

　　【又】
　　倾国倾城恨有余。几多红泪泣姑苏。倚风凝睇雪肌肤。

　　吴主山河空落日，越王宫殿半平芜。藕花菱蔓满重湖。

　　【又】
　　越女淘金春水上。步摇云鬓佩鸣。渚风江草又清香。

　　不为远山凝翠黛，只应含恨向斜阳。碧桃花谢忆刘郎。

　　【喜迁莺】
　　残蟾落，晓锺鸣。羽化觉身轻。乍无春睡有余酲。杏苑雪初晴。

　　紫陌长，襟袖冷。不是人间风景。回看尘土似前生。休羡谷中莺。

　　【又】
　　金门晓，玉京春。骏马骤轻尘。桦烟深处白衫新。认得化龙身。

　　九陌喧，千户启。满袖桂香风细。杏园欢宴曲江滨。自此占芳辰。

　　【又】
　　清明节，雨晴天。得意正当年。马骄泥软锦连乾。香袖半笼鞭。

　　花色融，人竞赏。尽是绣鞍朱鞅。日斜无计更留连。归路草和烟。

　　【小重山】
　　春到长门春草青。玉阶花露滴，月胧明。东风吹断紫箫声。宫漏促，帘外晓啼莺。

　　愁极梦难成。红妆流宿泪，不胜情。手ソ裙带绕阶行。思君切，罗幌暗尘生。

　　【又】
　　秋到长门秋草黄。画梁双燕去，出宫墙。玉箫无复理霓裳。金蝉坠，鸾镜掩休妆。

　　忆昔在昭阳。舞衣红绶带，绣鸳鸯。至今犹惹御炉香。魂梦断，愁听漏更长。

　　【离别难】
　　宝马晓鞴雕鞍。罗帏乍别情难。那堪春景媚。送君千万里。半妆珠翠落，露华寒。红蜡烛。青丝曲。偏能钩引泪阑干。

　　良夜促。香尘缘。魂欲迷。檀眉半敛愁低。未别心先咽。欲语情难说。出芳草、路东西。摇袖立。春风急。樱花杨柳雨凄凄。

　　【相见欢】
　　罗襦绣袂香红。画堂中。细草平沙蕃马，小屏风。

　　卷罗幕。凭妆阁。思无穷。暮雨轻烟魂断，隔帘栊。

　　【醉公子】
　　慢绾青丝发。光砑吴绫袜。床上小熏笼。韶州新退红。

　　叵耐无端处。捻得从头污。恼得眼慵开。问人闲事来。

　　【女冠子】
　　求仙去也。翠钿金篦尽舍。入岩峦。雾卷黄罗帔，云雕白玉冠。

　　野烟溪洞冷，林月石桥寒。静夜松风下，礼天坛。

　　【又】
　　云罗雾。新授明威法。降真函。髻绾青丝发，冠抽碧玉。

　　往来云过五，去住岛经三。正遇刘郎使，启瑶缄。

　　【谒金门】
　　春满院。叠损罗衣金线。睡觉水精帘未卷。檐前双语燕。

　　斜掩金铺一扇。满地落花千片。早是相思肠欲断。忍交频梦见。（以上十九首晁本《花间集》）


牛峤
　　牛峤（生卒年不详），峤，《旧唐书》作乔，恐误。字松卿，一字延峰。其先安定鹑觚（今甘肃灵台）人，后徙狄道（今甘肃临洮）。牛僧孺之孙，牛丛之子。乾符五年（八七八），登进士第。历官拾遗、补阙、尚书郎。大顺二年（八九一），王建镇蜀后，辟为判官。及前蜀开国，拜给事中，卒。事迹见《唐诗纪事》卷七一、《郡斋读书志》卷一八、《唐才子传校笺》卷九、《十国春秋》卷四四本传。

　　牛峤词今存三十二首，均见《花间集》。今以晁本《花间集》为底本，参校鄂本、吴本、陆本、茅本、玄本、汤本、雪本、毛本《花间集》，并王辑本《牛给事词》、吴虞《蜀十五家词》、李一氓《花间集校》及互见各词之别集、明以前所刊之总集等。

　　【柳枝】
　　解冻风来末上青。解垂罗袖拜卿卿。无端袅娜临官路。舞送行人过一生。

　　【又】
　　吴王宫里色偏深。一簇纤条万缕金。不愤钱塘苏小小。引郎松下结同心。

　　【又】
　　桥北桥南千万条。恨伊张绪不相饶。金羁白马临风望，认得羊家净婉腰。

　　【又】
　　狂雪随风扑马飞。惹烟无力被春欺。莫交移入灵和殿，宫女三千又妒伊。

　　【又】
　　袅翠笼烟拂暖波。舞裙新染麴尘罗。章华台畔隋堤上，傍得春风尔许多。

　　【女冠子】
　　绿云高髻。点翠匀红时世。月如眉。浅笑含双靥，低声唱小词。

　　眼看唯恐化，魂荡欲相随。玉趾回娇步，约佳期。

　　【又】
　　锦江烟水。卓女烧春浓美，小檀霞。绣带芙蓉帐，金钗芍药花。

　　额黄侵腻发，臂钏透红纱。柳暗莺啼处，认郎家。

　　【又】
　　星冠霞帔。住在蕊珠宫里。佩丁当。明翠摇蝉翼。纤理宿妆。

　　醮坛春草绿，药院杏花香。青鸟传心事，寄刘郎。

　　【又】
　　双飞双舞。春昼后园莺语。卷罗帏。锦字书封了，银河雁过迟。

　　鸳鸯排宝帐，豆蔻绣连枝。不语匀珠泪，落花时。

　　【梦江南】
　　衔泥燕，飞到画堂前。占得杏梁安稳处，体轻唯有主人怜。堪羡好因缘。

　　【又】
　　红绣被，两两间鸳鸯。不是鸟中偏爱尔，为缘交颈睡南塘。全胜薄情郎。

　　【感恩多】
　　两条红粉泪。多少香闺意。强攀桃李枝。敛愁眉。

　　陌上莺啼蝶舞，柳花飞。柳花飞。愿得郎心、忆家还早归。

　　【又】
　　自从南浦别。愁见丁香结。近来情转深。忆鸳衾。

　　几度将书烟雁，泪盈襟。泪盈襟。礼月求天、愿君知我心。

　　【应天长】
　　玉楼春望晴烟灭。舞衫斜卷金条脱。黄鹏娇啭声初歇。杏花飘尽龙山雪。

　　凤钗低赴节。筵上王孙愁绝。鸳鸯对衔罗结。两情深夜月。

　　【又】
　　双眉澹薄藏心事。清夜背灯娇又醉。玉钗横，山枕腻。宝帐鸳鸯春睡美。

　　别经时，无限意。虚道相思憔悴。莫信彩笺书里。赚人肠断字。

　　【更漏子】
　　星渐稀，漏频转。何处轮台声怨。香阁掩，杏花红。月明杨柳风。

　　挑锦字，记情事。唯愿两心相似。收泪语，背灯眠。玉钗横枕边。

　　【又】
　　春夜阑，更漏促。金烬暗挑残烛。惊梦断，锦屏深。两乡明月心。

　　闺草碧，望归客。还是不知消息。辜负我，悔怜君。告天天不闻。

　　【又】
　　南浦情，红粉泪。争奈两人深意。低翠黛，卷征衣。马嘶霜叶飞。

　　招手别，寸肠结。还是去年时节。书托雁，梦归家。觉来江月斜。

　　【望江怨】
　　东风急。惜别花时手频执。罗帏愁独入。马嘶残雨春芜湿。倚门立。寄语薄情郎，粉香和泪泣。

　　【菩萨蛮】
　　舞裙香暖金泥凤。画梁语燕惊残梦。门外柳花飞。玉郎犹未归。

　　愁匀红粉泪。眉剪春山翠。何处是辽阳。锦屏春昼长。

　　【又】
　　柳花飞处莺声急。晴街春色香车立。金凤小帘开。脸波和恨来。

　　今宵求梦想。难到青楼上。赢得一场愁。鸳衾谁并头。

　　【又】
　　玉钗风动春幡急。交枝红杏笼烟泣。楼上望卿卿。窗寒新雨晴。

　　薰炉蒙翠被。绣帐鸳鸯睡。何处最相知。羡他初画眉。

　　【又】
　　画屏重叠巫阳翠。楚神尚有行云意。朝暮几般心。向他情谩深。

　　风流今古隔。虚作瞿塘客。山月照山花。梦回灯影斜。

　　【又】
　　风帘燕舞莺啼柳。妆台约鬓低纤手。钗重髻盘珊。一枝红牡丹。

　　门前行乐客。白马嘶春色。故故坠金鞭。回头应眼穿。

　　【又】
　　绿云鬓上飞金雀。愁眉敛翠春烟薄。香阁掩芙蓉。画屏山几重。

　　窗寒天欲曙。犹结同心苣。啼粉污罗衣。问郎何日归。

　　【又】
　　玉楼冰簟鸳鸯锦。粉融香汗流山枕。帘外辘轳声。敛眉含笑惊。

　　柳阴烟漠漠。低鬓蝉钗落。须作一生拚。尽君今日欢。

　　【酒泉子】
　　记得去年，烟暖杏园花正发，雪飘香。江草绿，柳丝长。

　　钿车纤手卷帘望。眉学春山样。凤钗低袅翠鬟上。落梅妆。

　　【定西番】
　　紫塞月明千里，金甲冷，戍楼寒。梦长安。

　　乡思望中天阔。漏残星亦残。画角数声鸣咽。雪漫漫。

　　【玉楼春】
　　春入横塘摇浅浪。花落小园空惆怅。此情谁信为狂夫，恨翠愁红流枕上。

　　小玉窗前嗔燕语。红泪滴穿金线缕。雁归不见报郎归，织成锦字封过与。

　　【西溪子】
　　捍拨双盘金凤。蝉鬓玉钗摇动。画堂前，人不语。弦解语。弹到昭君怨处，翠娥愁。不抬头。

　　【江城子】
　　飞起郡城东。碧江空。半滩风。越王宫殿、苹叶藕花中。帘卷水楼渔浪起，千片雪，雨。

　　【又】
　　极浦烟消水鸟飞。离筵分首时。送金卮。渡口杨花、狂雪任风吹。日暮空江波浪急，芳草岸，雨如丝。


张泌
　　张泌（生卒年不详），字里无考。《花间集》列诸牛峤、毛文锡之间，称‘张舍人’。南唐时别有张泌（一作‘亻必’）者，初官句容尉，后主徵为监察御史，官内史舍人，后随后主归宋，及见后主之卒。前人多以为《花间》词作者。近人胡适疑之，谓‘此说殊多谬误。《花间集》结集于九四○年，其时南唐建国不及四年。后主嗣位在九六一年，相距二十余年，而《花间集》里已称张舍人泌了’。并谓‘《花间集》称人官爵皆是结集时的官爵，故和凝只称“学士”，而不称“相”。’（《胡适选注的〈词选〉》）俞平伯亦谓南唐时之张泌，‘及见李煜之死，则已在九七八年之后，距《花间集》成书迟约四十年。且《花间》不收南唐词，自非一人也。’（《唐宋词选释》）又《尊前集》选录唐五代人词，其原本编次不紊中特重南唐，南唐词人成文干、冯延巳皆先于温庭筠及《花间》词人，列诸五代词人之首。而置张泌于《花间》词人韦庄之后，毛文锡之前，不在南唐词人之列。则此张泌自非南唐张泌也。陈尚君撰《花间词人事辑》疑与唐末词人张曙为同一人，惜无高证，录以备考。

　　张泌词《花间集》录存二十七首，《尊前集》录存一首，共二十八首。今以晁本《花间集》为底本录二十七首，以朱本《尊前集》为底本录一首，参校鄂本、吴本、陆本、茅本、玄本、汤本、雪本、毛本《花间集》、顾本、吴本、毛本《尊前集》，并王辑本《张舍人词》、吴虞《蜀十五家词》、李一氓《花间集校》及互见各词之别集、明以前所刊之总集等。

　　【浣溪沙】
　　钿毂香车过柳堤。桦烟分处马频嘶。为他沉醉不成泥。

　　花满驿亭香露细，杜鹃声断玉蟾低。含情无语倚楼西。

　　【又】
　　马上凝情忆旧游。照花淹竹小溪流。钿筝罗幕玉搔头。

　　早是出门长带月，可堪分袂又经秋。晚风斜日不胜愁。

　　【又】
　　独立寒阶望月华。露浓香泛小庭花。乡屏愁背一灯斜。

　　云雨自从分散后，人间无路到仙家。但凭魂梦访天涯。

　　【又】
　　依约残眉理旧黄。翠鬟抛掷一簪长。暖风晴日罢朝妆。

　　闲折海棠看又捻，玉纤无力惹余香。此情谁会倚斜阳。

　　【又】
　　翡翠屏开绣幄红。谢娥无力晓妆慵。锦帷鸳被宿香浓。

　　微雨小庭春寂寞，燕飞莺语隔帘栊。杏花凝恨倚东风。

　　【又】
　　枕障熏炉隔绣帏。二年终日两相思。杏花明月始应知。

　　天上人间何处去，旧欢新梦觉来时。黄昏微雨画帘垂。

　　【又】
　　花月香寒悄夜尘。绮筵幽会暗伤神。婵娟依约画屏人。

　　人不见时还暂语，令才抛后爱微颦。越罗巴锦不胜春。

　　【又】
　　偏戴花冠白玉簪。睡容新起意沉吟。翠钿金缕镇眉心。

　　小槛日斜风悄悄，隔帘零落杏花阴。断香轻碧锁愁深。

　　【又】
　　晚逐香车入凤城。东风斜揭绣帘轻。慢回娇眼笑盈盈。

　　消息未通何计是，便须佯醉且随行。依稀闻道太狂生。

　　【又】
　　小市东门欲雪天。众中依约见神仙。蕊黄香画帖金蝉。

　　饮散黄昏人草草，醉容无语立门前。马嘶尘烘一街烟。

　　【临江仙】
　　烟收湘渚秋江静，蕉花露泣愁红。五云双鹤去无踪。几迥魂断，凝望向长空。

　　翠竹暗留珠泪怨，闲调宝瑟波中。花鬟月鬓绿云重。古祠深殿，香冷雨和风。

　　【女冠子】
　　露花烟草。寂寞五云三岛。正春深。貌减潜销玉，香残尚惹襟。

　　竹疏虚槛静，松密醮坛阴。何事刘郎去，信沉沉。

　　【河传】
　　渺莽，云水。惆怅暮帆，去程迢递。夕阳芳草，千里万里。雁声无限起。

　　梦魂悄断烟波里。心如醉。相见何处是。锦屏香冷无睡。被头多少泪。

　　【又】
　　红杏。交枝相映。密密。一庭浓艳倚东风。香融。透帘栊。

　　斜阳似共春光语。蝶争舞。更引流莺妒。魂销千片玉樽前。神仙。瑶池醉暮天。

　　【酒泉子】
　　春雨打窗。惊梦觉来天气晓。画堂深，红焰小。背兰。

　　酒香喷鼻懒开缸。惆怅更无人共醉。旧巢中，新燕子。语双双。

　　【又】
　　紫陌青门，三十六宫春色。御沟辇路暗相通。杏园风。

　　咸阳沽酒宝钗空。笑指未央归去，插花走马落残红。月明中。

　　【生查子】
　　相见稀，喜相见。相见还相远。檀画荔枝红，金蔓蜻蜓软。

　　鱼雁疏，芳信断。花落庭阴晚。可惜玉肌肤，销瘦成慵懒。

　　【思越人】
　　燕双飞，莺百啭，越波堤下长桥。斗钿花筐金匣恰，舞衣罗薄纤腰。

　　东风澹荡慵无力。黛眉愁聚春碧。满地落花无消息。月明肠断空忆。

　　【满宫花】
　　花正芳，楼似绮。寂寞上阳宫里。钿笼金琐睡鸳鸯，帘冷露华珠翠。

　　娇艳轻盈香雪腻。细雨黄莺双起。东风惆怅欲清明，公子桥边沉醉。

　　【柳枝】
　　腻粉琼妆透碧纱。雪休夸。金凤搔头坠鬓斜。发交加。

　　倚着云屏新睡觉。思梦笑。红腮隐出枕函花。有些些。

　　【南歌子】
　　柳色遮楼暗，桐花落砌香。画堂开处远风凉。高卷水精帘额，衬斜阳。

　　【又】
　　岸柳拖烟绿，庭花照日红。数声蜀魄入帘栊。惊断碧窗残梦，画屏空。

　　【又】
　　锦荐红，罗衣绣凤皇。绮疏飘雪北风狂。帘幕尽垂无事，郁金香。

　　【江城子】
　　碧栏干外小中庭。雨初晴。晓莺声。飞絮落花，时节近清明。睡起卷帘无一事，匀面了，没心情。

　　【又】
　　浣花溪上见卿卿。脸波明。黛眉轻。绿云高绾，金簇小蜻蜒。好是问他来得麽，和笑道，莫多情。

　　【河渎神】
　　古树噪寒鸦。满庭枫叶芦花。昼灯当午隔轻纱。画阁珠帘影斜。

　　门外往来祈赛客，翩翩帆落天涯。回首隔江烟火，渡头三两人家。

　　【胡蝶儿】
　　胡蝶儿。晚春时。阿娇初着淡黄衣。倚窗学画伊。

　　还似花间见，双双对对飞。无端和泪拭燕脂。惹教双翅垂。（以上二十七首晁本《花间集》）

　　【江城子】
　　窄罗衫子薄罗裙。小腰身。晚妆新。每到花时、长是不宜春。早是自家无气力，更被伊，恶怜人。（朱本《尊前集》）


毛文锡
　　毛文锡（生卒年不详），字平，高阳（今属河北）人，唐太仆卿毛龟范子。文锡通音律，能诗工词，时名颇重。年十四，登进士第。唐亡，仕前蜀，任中书舍人、翰林学士，与贯休时有唱和。旋迁翰林学士承旨。永平四年（九一四）八月，迁礼部尚书，判枢密院事。通正元年（九一六）八月，兼文思殿大学士。拜司徒。天汉元年（九一七）八月，贬茂州司马。或云前蜀亡后，随王衍入洛而卒，一说未几复事孟氏，与欧阳炯等五人以小词为后蜀主所赏。事迹据《十国春秋》本传，另参陈尚君《花间词人事辑》。

　　毛文锡词，《花间集》存三十一首。《尊前集》存一首，共三十二首。今以晁本《花间集》为底本录三十一首，以朱本《尊前集》为底本录一首，用鄂本、吴本、陆本、茅本、玄本、汤本、雪本、毛本《花间集》、顾本、吴本、毛本《尊前集》、王辑本《毛司徒词》、吴虞《蜀十五家词》，李一氓《花间集校》及互见各词之别集、明以前所刊之总集等参校。

　　【虞美人】
　　鸳鸯对浴银塘暖。水面蒲梢短。垂杨低拂麴尘波。蛟丝结网露珠多。滴圆荷。

　　遥思桃叶吴江碧。便是天河隔。锦鳞红鬣影沉沉。相思空有梦相寻。意难任。

　　【又】
　　宝檀金缕鸳鸯枕。绶带盘宫锦。夕阳低映小窗明。南园绿树语莺莺。梦难成。

　　玉炉香暖频添炷。满地飘轻絮。珠帘不卷度沉烟。庭前闲立画秋千。艳阳天。

　　【酒泉子】
　　绿树春深，燕语莺啼声断续。蕙风飘荡入芳丛。惹残红。

　　柳丝无力袅烟空。金盏不辞须满酌。海棠花下思朦胧。醉香风。

　　【喜迁莺】
　　芳春景，暧晴烟。乔木见莺迁。传枝隈叶语关关。飞过绮丛间。

　　锦翼鲜，金毳软。百啭千娇相唤。碧纱窗晓怕闻声，惊破鸳鸯暖。

　　【赞成功】
　　海棠未坼，万点深红。香包缄结一重重。似含羞态，邀勒春风。蜂来蝶去，任绕芳丛。

　　昨夜微雨，飘洒庭中。忽闻声滴井边桐。美人惊起，坐听晨锺。快教折取，戴玉珑璁。

　　【西溪子】
　　昨日西溪游赏。芳树奇花千样。琐春光，金抽樽满。听弦管。娇妓舞衫香暖。不觉到斜晖。马驮归。

　　【中兴乐】
　　豆蔻花繁烟艳深。丁香软结同心。翠鬟女。相与。共淘金。

　　红蕉叶裹猩猩语。鸳鸯浦。镜中鸾舞。丝雨。隔荔枝阴。

　　【更漏子】
　　春夜阑，春恨切。花外子规啼月。人不见，梦难凭。红纱一点灯。

　　偏怨别。是芳节。庭下丁香千结。宵雾散，晓霞辉。梁间双燕飞。

　　【接贤宾】
　　香鞯镂五花骢。值春景初融。流珠喷沫躞蹀，汗血流红。

　　少年公子能乘驭，金镳玉辔珑璁。为惜珊瑚鞭不下，骄生百步千踪。信穿花，从拂柳，向九陌追风。

　　【赞浦子】
　　锦帐添香睡，金炉换夕薰。懒结芙蓉带，慵拖翡翠裙。

　　正是桃夭柳媚，那堪暮雨朝云。宋玉高唐意，裁琼欲赠君。

　　【甘州遍】
　　春光好，公子爱闲游。足风流。金鞍白马，雕弓宝剑，红缨锦出长楸。

　　花蔽膝，玉街头。寻芳逐胜欢宴，丝竹不曾休。美人唱，揭调是甘州。醉红楼。尧年舜日，乐圣永无忧。

　　【又】
　　秋风紧，平碛雁行低。阵云齐。萧萧飒飒，边声四起，愁闻戍角与征鼙。

　　青冢北，黑山西。沙飞聚散无定，往往路人迷。铁衣冷，战马血沾蹄。破蕃奚。凤皇诏下，步步蹑丹梯。

　　【纱窗恨】
　　新春燕子还来至。一双飞。垒巢泥湿时时坠，ネ人衣。

　　后园里、看百花发，香风拂、绣户金扉。月照纱窗，恨依依。

　　【又】
　　双双蝶翅涂铅粉。咂花心。绮窗绣户飞来稳。画堂阴。

　　二三月、爱随飘絮，伴落花、来拂衣襟。更剪轻罗片，傅黄金。

　　【柳含烟】
　　隋堤柳，汴河旁。夹岸绿阴千里，龙舟凤舸木兰香。锦帆张。

　　因梦江南春景好。一路流苏羽葆。笙歌未尽起横流。锁春愁。

　　【又】
　　河桥柳，占芳春。映水含烟拂路，几回攀折赠行人。暗伤神。

　　乐府吹为横笛曲。能使离肠断续。不如移植在金门。近天恩。

　　【又】
　　章台柳，近垂旒。低拂往来冠盖，朦胧春色满皇州。瑞烟浮。

　　直与路边江畔别。免被离人攀折。最怜京兆画蛾眉。叶纤时。

　　【又】
　　御沟柳，占春多。半出宫墙婀娜，有时倒影蘸轻罗。麴尘波。

　　昨日金銮巡上苑。风亚舞腰纤软。栽培得地近皇宫。瑞烟浓。

　　【醉花间】
　　休相问。怕相问。相问还添恨。春水满塘生，还相趁。

　　昨夜雨霏霏，临明寒一阵。偏忆戍楼人，久绝边庭信。

　　【又】
　　深相忆。莫相忆。相忆情难极。银汉是红墙，一带遥相隔。

　　金盘珠露滴。两岸榆花白。风摇玉佩清，今夕为何夕。

　　【浣溪沙】
　　春水轻波浸绿苔。枇杷洲上紫檀开。晴日眠沙稳，暖相偎。

　　罗袜生尘游女过，有人逢着弄珠回。兰麝飘香初解佩，忘归来。

　　【又】
　　七夕年年信不违。银河清浅白云微。蟾光鹊影伯劳飞。

　　每恨蟪蛄怜婺女，几回娇妒下鸳机。今宵嘉会两依依。

　　【月宫春】
　　水精宫里桂花开。神仙探几回。红芳金蕊绣重台。低倾马脑杯。

　　玉兔银蟾争守护。娥姹女戏相偎。遥听钧天九奏，玉皇亲看来。

　　【恋情深】
　　滴滴铜壶寒漏咽。醉红楼月。宴余香殿会鸳衾。荡春心。

　　真珠帘下晓光侵。莺语隔琼林。宝帐欲开慵起，恋情深。

　　【又】
　　玉殿春浓花烂熳。簇神仙伴。罗裙地缕黄金。奏清音。

　　酒阑歌罢两沉沉。一笑动君心。永愿作鸳鸯伴，恋情深。

　　【诉衷情】
　　桃花流水漾纵横。春昼彩霞明。刘郎去，阮郎行。惆怅恨难平。

　　愁坐对云屏。算归程。何时携手洞边迎。诉衷情。

　　【又】
　　鸳鸯交颈绣衣轻。碧沼藕花馨。偎藻荇，映兰汀。和雨浴浮萍。

　　思妇对心惊。想边庭。何时解佩掩云屏。诉衷情。

　　【应天长】
　　平江波暖鸳鸯语。两两钓船归极浦。芦洲一夜风和雨。飞起浅沙翘雪鹭。

　　渔灯明远渚。兰棹今宵何处。罗袂从风轻举。愁杀采莲女。

　　【何满子】
　　红粉楼前月照，碧纱窗外莺啼。梦断辽阳音信，那堪独守空闺。恨对百花时节，王孙绿草萋萋。

　　【巫山一段云】
　　雨霁巫山上，云轻映碧天。远风吹散又相连。十二晚峰前。

　　暗湿啼猿树，高笼过客船。朝朝暮暮楚江边。几度降神仙。

　　【临江仙】
　　暮蝉声尽落斜阳。银蟾影挂潇湘。黄陵庙侧水茫茫。楚山红树，烟雨隔高唐。

　　岸泊渔灯风碎，白远散浓香。灵娥鼓瑟韵清商。朱弦凄切，云散碧天长。（以上三十一首晁本《花间集》）

　　【巫山一段云】
　　貌掩巫山色，才过濯锦波。阿谁提笔上银河。月里写嫦娥。

　　薄薄施铅粉，盈盈挂绮罗。菖蒲花役魂梦多。年代属元和。（朱本《尊前集》）

　　【呈红】
　　粉香尤嫩，衾寒可惯。怎奈向、春心已转。玉容别是，一般闲婉。悄不管、桃红香浅。

　　月影帘栊，金琼波面。渐细细、香风满院。一枝折寄，故人虽远。辄莫使、江南信断。

　　【荷花媚（荷花）】
　　霞苞电荷碧。天然地、别是风流标格。重重青盖下，千娇照水，好红红白白。

　　每怅望、明月清风夜，甚低眉不语，妖邪无力。终须放、船儿去，清香深处住，看伊颜色。


牛希济
　　牛希济（八七二？～？），狄道（今甘肃临洮）人，峤之兄子。遭遇世乱，流寓入蜀，依季父峤。仕前蜀为起居郎，累官翰林学士、御史中丞。前蜀亡，随后主入洛。天成初，后唐明宗命作《蜀主降臣唐诗》，但述数尽，不谤君亲，为明宗所称赏，拜雍州节度副使。其后事迹无考。事迹据《鉴戒录》卷七、《太平广记》卷一五八、《新编分门古今类事》卷七、《十国春秋》卷四四本传。

　　牛希济词，《花间集》存十一首。今以晁本《花间集》为底本，参校鄂本、吴本、陆本、茅本、玄本、汤本、雪本、毛本《花间集》、李一氓《花间集校》、王辑本《牛中丞词》、吴虞《蜀十五家词》及互见各词之别集、明以前所刊之总集等。另从明毛晋汲古阁《词苑英华》本《词林万选》辑出一首，共十二首。

　　【临江仙】
　　峭碧参差十二峰。冷烟寒树重重。瑶姬宫殿是仙踪。金炉珠帐，香霭昼偏浓。

　　一自楚王惊梦断，人间无路相逢。至今云雨带愁容。月斜江上，征棹动晨锺。

　　【又】
　　谢家仙观寄云岑。岩萝拂地成阴。洞房不闭白云深。当时丹灶，一粒化黄金。

　　石壁霞衣犹半挂，松风长似鸣琴。时闻唳鹤起前林。十洲高会，何处许相寻。

　　【又】
　　渭阙宫城秦树凋。玉楼独上无そ。含情不语自吹箫。调清和恨，天路逐风飘。

　　何事乘龙人忽降，似知深意相招。三清携手路非遥。世间屏障，彩笔画娇饶。

　　【又】
　　江绕黄陵春庙闲。娇莺独语关关。满庭重叠绿苔班。阴云无事，四散自归山。

　　箫鼓声稀香烬冷，月娥敛尽湾环。风流皆道胜人间。须知狂客，判死为红颜。

　　【又】
　　素洛春光潋艳平。千重媚脸初生。凌波罗袜势轻轻。烟笼日照，珠翠半分明。

　　风引宝衣疑欲舞，鸾回凤翥堪惊。也知心许恐无成。陈王辞赋，千载有声名。

　　【又】
　　柳带摇风汉水滨。平芜两岸争匀。鸳鸯对浴浪痕新。弄珠游女，微笑自含春。

　　轻步暗移蝉鬓动，罗裙风惹轻尘。水精宫殿岂无因。空劳纤手，解佩赠情人。

　　【又】
　　洞庭波浪晴天。君山一点凝烟。此中真境属神仙。玉楼珠殿，相映月轮边。

　　万里平湖秋色冷，星辰垂影参然。橘林霜重更红鲜。罗浮山下，有路暗相连。

　　【酒泉子】
　　枕转簟凉。清晓远锺残梦。月光斜，帘影动。旧炉香。

　　梦中说尽相思事。纤手匀双泪。去年书，今日意。断离肠。

　　【生查子】
　　春山烟欲收，天澹稀星小。残月脸边明，别泪临清晓。

　　语已多，情未了。回首犹重道。记得绿罗裙，处处怜芳草。

　　【中兴乐】
　　池塘暖碧浸晴晖。柳絮轻飞。红蕊凋来，醉梦还稀。

　　春云空有雁归。珠帘垂。东风寂寞，恨郎抛掷，泪湿罗衣。

　　【谒金门】
　　秋已暮。重叠关山歧路。嘶马摇鞭何处去。晓禽霜满树。

　　梦断禁城锺鼓。泪滴枕檀无数。一点凝红和薄雾。翠娥愁不语。（以上十一首晁本《花间集》）

　　【生查子】
　　新月曲如眉，未有团圆意。红豆不堪看，满眼相思泪。

　　终日劈桃穰。人在心儿里。两朵隔墙花，早晚成连理。（《词苑英华》本《词林万选》卷四。）

　　【生查子】
　　轻轻制舞衣，小小裁歌扇。三月柳浓时，又向津亭见。

　　垂泪送行人，湿破红妆面。玉指袖中弹，一曲清商怨。


顾夐
　　顾夐（生卒年不详）。字里无考。前蜀通正元年（九一六）以小臣给事内庭，会大秃鹙翔于摩诃池上，夐作诗刺之，祸几不测。久之，擢茂州刺史。已而复事后蜀孟知祥，累官至太尉。事迹见《鉴诫录》卷六、《十国春秋》卷五六本传。

　　顾夐词，《花间集》录存五十五首。今以晁本《花间集》为底本，参校鄂本、吴本、陆本、茅本、玄本、汤本、雪本、毛本《花间集》。王辑本《顾太尉词》、吴虞《蜀十五家词气》、李一氓《花间集校》及互见各词之别集、明以前所刊之总集等。

　　【虞美人】
　　晓莺啼破相思梦。帘卷金泥凤。宿妆犹在酒初醒。翠翘慵整倚云屏。转娉婷。

　　香檀细画侵桃脸。罗袂轻轻敛。佳期堪恨再难寻。绿芜满院柳成阴。负春心。

　　【又】
　　触帘风送景阳锺。鸳被绣花重。晓帏初卷冷烟浓。翠匀粉黛好仪容。思娇慵。

　　起来无语理朝妆。宝匣镜凝光。绿荷相倚满池塘。露清枕簟藕花香。恨悠扬。

　　【又】
　　翠屏闲掩垂珠箔。丝雨笼池阁。露粘红藕咽清香。谢娘娇极不成狂。罢朝妆。

　　小金鸂鶒沉烟细。腻枕堆髻。浅眉微敛注檀轻。旧欢时有梦魂惊。悔多情。

　　【又】
　　碧梧桐映纱窗晚。花谢莺声懒。小屏屈曲掩青山。翠帏香粉玉炉寒。两蛾攒。

　　颠狂年少轻离别。辜负春时节。画罗红袂有啼痕。魂销无语倚闺门。欲黄昏。

　　【又】
　　深闺春色劳思想。恨共春芜长。黄鹏娇啭呢芳妍。杏枝如画倚轻烟。琐窗前。

　　凭栏愁立双娥细。柳影斜摇砌。玉郎还是不还家。教人魂梦逐杨花。绕天涯。

　　【又】
　　少年艳质胜琼英。早晚别三清。莲冠稳钿篦横。飘飘罗袖碧云轻。画难成。

　　迟迟少转腰身袅。翠靥眉心小。醮坛风急杏枝香。此时恨不驾鸾凰。访刘郎。

　　【河传】
　　燕扬晴景。小窗屏暖，鸳鸯交颈。菱花掩却翠鬟欹，慵整。海棠帘外影。

　　绣帏香断金鸂鶒。无消息。心事空相忆。倚东风。春正浓。愁红。泪痕衣上重。

　　【又】
　　曲槛。春晚。碧流纹细，绿杨丝软。露花鲜，杏枝繁，莺啭。野芜平似剪。

　　直是人间到天上。堪游赏。醉眼疑屏障。对池塘。惜韶光。断肠。为花须尽狂。

　　【又】
　　棹举。舟去。波光渺渺，不知何处。岸花汀草共依依。雨微。鹧鸪相逐飞。

　　天涯离恨江声咽。啼猿切。此意向谁说。舣栏桡。独无憀。魂销。小炉香欲焦。

　　【甘州子】
　　一炉龙麝锦帷傍。屏掩映，烛荧煌。禁楼刁斗喜初长。罗荐绣鸳鸯。山枕上、私语口脂香。

　　【又】
　　每逢清夜与良晨。多怅望，足伤神。云迷水隔意中人。寂寞绣罗茵。山枕上、几点泪痕新。

　　【又】
　　曾如刘阮访仙踪。深洞客，此时逢。绮筵散后绣衾同。款曲见韶容。山枕上、长是怯晨锺。

　　【又】
　　露桃花里小楼深。持玉盏，听瑶琴。醉归青琐入鸳衾。月色照衣襟。山枕上、翠钿镇眉心。

　　【又】
　　红炉深夜醉调笙。敲拍处，玉纤轻。小屏古画岸低平。烟月满闲庭。山枕上、灯背脸波横。

　　【玉楼春】
　　月照玉楼春漏促。飒飒风摇庭砌竹。梦惊鸳被觉来时，何处管弦声断绩。

　　惆怅少年游冶去，枕上两蛾攒细绿。晓莺帘外语花枝，背帐犹残红蜡烛。

　　【又】
　　柳映玉楼春日晚。雨细风轻烟草软。画堂鹦鹉语雕笼，金粉小屏犹半掩。

　　香灭绣帏人寂寂，倚槛无言愁思远。恨郎何处纵疏狂，长使含啼眉不展。

　　【又】
　　月皎露华窗影细。风送菊香粘绣袂。博山炉冷水沉微，惆怅金闺终日闭。

　　懒展罗衾垂玉箸，羞对菱花篸宝髻。良宵好事枉教休，无计那他狂耍婿。

　　【又】
　　拂水双飞来去燕。曲槛小屏山六扇。春愁凝思结眉心，绿绮懒调红锦荐。

　　话别情多声欲颤。玉箸痕留红粉面。镇长独立到黄昏，却怕良宵频梦见。

　　【浣溪沙】
　　春色迷人恨正赊。可堪荡子不还家。细风轻露著梨花。

　　帘外有情双燕，槛前无力绿杨斜。小屏狂梦极天涯。

　　【又】
　　红藕香寒翠渚平。月宠虚阁夜蛩清。塞鸿惊梦两牵情。

　　宝帐玉炉残麝冷，罗衣金缕暗尘生。小窗孤烛泪纵横。

　　【又】
　　荷芰风轻帘幕香。绣衣鸂鶒泳回塘。小屏闲掩旧潇湘。

　　恨入空帏鸾影独，泪凝双脸渚莲光。薄情年少悔思量。

　　【又】
　　惆怅经年别谢娘。月窗花院好风光。此时相望最情伤。

　　青鸟不来传锦字，瑶姬何处琐兰房。忍教魂梦两茫茫。

　　【又】
　　庭菊飘黄玉露浓。冷莎偎砌隐鸣蛩。何期良夜得相逢。

　　背帐风摇红蜡滴，惹香暖梦绣衾重。觉来枕上怯晨锺。

　　【又】
　　云澹风高叶乱飞。小庭寒雨绿苔微。深闺人静掩屏帏。

　　粉黛暗愁金带枕，鸳鸯空绕画罗衣。那堪辜负不思归。

　　【又】
　　雁响遥天玉漏清。小纱窗外月胧明。翠帏金鸭炷香平。

　　何处不归音信断，良宵空使梦魂惊。簟凉枕冷不胜情。

　　【又】
　　露白蟾明又到秋。佳期幽会两悠悠。梦牵情役几时休。

　　记得呢人微敛黛，无言斜倚小书楼。暗思前事不胜愁。

　　【酒泉子】
　　杨柳舞风。轻惹春烟残雨。杏花愁，莺正语。画楼东。

　　锦屏寂寞思无穷。还是不知消息。镜尘生，珠泪滴。损仪容。

　　【又】
　　罗带缕金。兰麝烟凝魂断。画屏欹，云鬓乱。恨难任。

　　几回垂泪滴鸳衾。薄情何处去。月临窗。花满树。信沉沉。

　　【又】
　　小槛日斜，风度绿窗人悄悄。翠帏闲掩舞双鸾。旧香寒。

　　别来情绪转难扌弃。韶颜看却老。依亻希粉上有啼痕。暗销魂。

　　【又】
　　黛薄红深。约掠绿鬟云腻。小鸳鸯，金翡翠。称人心。

　　锦鳞无处传幽意。海燕兰堂春又去。隔年书，千点泪。恨难任。

　　【又】
　　掩却菱花，收拾翠钿休上面。金虫玉燕。琐香奁。恨厌厌。

　　云鬟半坠懒重。泪侵小枕湿，银灯背帐梦方酣。雁飞南。

　　【又】
　　水碧风清，入槛细香红藕腻。谢娘敛翠恨无涯。小屏斜。

　　堪憎荡子不还家。谩留罗带结，帐深枕腻炷沉烟。负当年。

　　【又】
　　黛怨红羞。掩映画堂春欲暮。残花微雨。隔青楼。思悠悠。

　　芳菲时节看将度。寂寞无人还独语。画罗襦，香粉污。不胜愁。

　　【杨柳枝】
　　秋夜香闺思寂寥。漏迢迢。鸳帏罗幌麝烟销。烛光摇。

　　正忆玉郎游荡去。无寻处。更闻帘外雨萧萧。滴芭蕉。

　　【遐方怨】
　　帘影细，簟纹平。象纱笼玉指，缕金罗扇轻。嫩红双脸似花明。两条眉黛远山横。

　　凤箫歇，镜尘生。辽塞音书绝，梦魂长暗惊。玉郎经岁负娉婷。教人争不恨无情。

　　【献衷心】
　　绣鸳鸯帐暖，画孔雀屏欹。人悄悄，月明时。想昔年欢笑，恨今日分离。银釭背，铜漏永，阻佳期。

　　小炉烟细，虚阁帘垂。几多心事，暗地思惟。被娇娥牵役，魂梦如痴。金闺里，山枕上，始应知。

　　【应天长】
　　瑟瑟罗裙金线缕。轻透鹅黄香画袴。垂交带。盘鹦鹉。袅袅翠翘移玉步。

　　背人匀檀注。慢转横波偷觑。敛黛春情暗许。倚屏慵不语。

　　【诉衷情】
　　香灭帘垂春漏永，整鸳衾。罗带重。双凤。缕黄金。窗外月光临。沉沉。断肠无处寻。负春心。

　　【又】
　　永夜抛人何处去，绝来音。香阁掩。眉敛。月将沉。争忍不相寻。怨孤衾。换我心、为你心。始知相忆深。

　　【荷叶杯】
　　春尽小庭花落。寂寞。凭槛敛双眉。忍教成病忆佳期。知麽知。知麽知。

　　【又】
　　歌发谁家筵上。寥亮。别恨正悠悠。兰釭背帐月当楼。愁麽愁。愁麽愁。

　　【又】
　　弱柳好花攫。晴陌。陌上少年郎。满身兰麝扑人香。狂麽狂。狂麽狂。

　　【又】
　　记得那时相见。胆颤。鬓乱四肢柔。泥人无语不抬头。羞麽羞。羞麽羞。

　　【又】
　　夜久歌声怨咽。残月。菊冷露微微。看看湿透缕金衣。归麽归。归麽归。

　　【又】
　　我忆君诗最苦。知否。字字尽关心。红笺写寄表情深。吟麽吟。吟麽吟。

　　【又】
　　金鸭香浓鸳被。枕腻。小髻簇花钿。腰如细柳脸如莲。怜麽怜。怜麽怜。

　　【又】
　　曲砌蝶飞烟暖。春半。花发柳垂条。花如双脸柳如腰。娇麽娇。娇麽娇。

　　【又】
　　一去又乖期信。春尽。满院长莓苔。手捻裙带独徘徊。来麽来。来麽来。

　　【渔歌子】
　　晓风清，幽沼绿。倚栏凝望珍禽浴。画帘垂，翠屏曲。满袖荷香馥郁。

　　好摅怀，堪寓目。身闲心静平生足。酒杯深，光影促。名利无心较逐。

　　【临江仙】
　　碧染长空池似镜。倚楼闲望凝情。满衣红藕细香清。象床珍簟。山障掩，玉琴横。

　　暗想昔时欢笑事。如今赢得愁生。博山炉暖澹烟轻。蝉吟人静，残日傍，小窗明。

　　【又】
　　幽闺小槛春光晚，柳浓花澹莺稀。旧欢思想尚依依。翠颦红敛。终日损芳菲。

　　何事狂夫音信断，不如梁燕犹归。画堂深处麝烟微。屏虚枕冷，风细雨霏霏。

　　【又】
　　月色穿帘风入竹，倚屏双黛愁时。砌花含露两三枝。如啼恨脸，魂断损容仪。

　　香烬暗销金鸭冷，可堪辜负前期。绣襦不整鬓鬟欹。几多惆怅，情绪在天涯。

　　【醉公子】
　　漠漠愁云澹。红藕香侵槛。枕倚小山屏。金铺向晚扃。

　　睡起横波慢。独望情何限。衰柳数声蝉。魂销似去年。

　　【又】
　　岸柳垂金线。雨晴莺百啭。家住绿杨边。往来多少年。

　　马嘶芳草远。高楼帘半卷。敛袖翠蛾攒。相逢尔许难。

　　【更漏子】
　　旧欢娱，新怅望。拥鼻含颦楼上。浓柳翠，晚霞微。江鸥接翼飞。

　　帘半卷。屏斜掩。远岫参差迷眼。歌满耳，酒盈樽。前非不要论。（以上五十五首晁本《花间集》）


鹿虔扆
　　鹿虔扆（生卒年不详），字里无考。事孟蜀为永泰军节度使，进检校太尉，加太保。事迹见《茅亭客话》卷三、《十国春秋》卷五六。

　　鹿虔扆词。《花间集》录存六首。今以晁本《花间集》为底本，参校鄂本、吴本、陆本、茅本、玄本、汤本、雪本、毛本《花间集》、李一氓《花间集校》、王辑本《鹿太保词》、吴虞《蜀十五家词》及互见各词之别集、明以前所刊之总集等。

　　【临江仙】
　　金锁重门荒苑静，绮窗愁对秋空。翠华一去寂无踪。玉楼歌吹，声断已随风。

　　烟月不知人事改，夜阑还照深宫。藕花相向野塘中。暗伤亡国，清露泣香红。

　　【又】
　　无赖晓莺惊梦断，起来残酒初醒。映窗丝柳袅烟青。翠帘慵卷，约砌杏花零。

　　一自玉郎游冶去，莲凋月惨仪形。暮天微雨洒闲庭。手挼裙带，无语倚云屏。

　　【女冠子】
　　凤楼琪树。惆怅刘郎一去。正春深。洞里愁空结，人间信莫寻。

　　竹疏斋殿回，松密醮坛阴。倚云低首望，可知心。

　　【又】
　　步虚坛上。绛节霓旌相向。引真仙。玉佩摇蟾影，金炉袅麝烟。

　　露浓霜简湿，风紧羽衣偏。欲留难得住，却归天。

　　【思越人】
　　翠屏欹，银烛背，漏残清夜迢迢。双带绣窠盘锦荐，泪侵花暗香销。

　　珊瑚枕腻鸦鬟乱。玉纤慵整云散。苦是适来新梦见。离肠争不千断。

　　【虞美人】
　　卷荷香澹浮烟渚。绿嫩擎新雨。锁窗疏透晓风清。象床珍簟冷光轻。水纹平。

　　九疑黛色屏斜掩。枕上眉心敛。不堪相望病将成。钿昏檀粉泪踪横。不胜情。（以上六首晁本《花间集》）


阎选
　　阎选（生卒年不详），字里无考，故布衣也。酷善小词，时人称为阎处士。事迹见《十国春秋》卷五六本传。

　　阎选词，《花间集》录存八首，《尊前集》录存二首，共十首。今以晁本《花间集》为底本录八首、以朱本《尊前集》为底本录二首，参校鄂本、吴本、陆本、茅本、玄本、汤本、雪本、毛本《花间集》、顾本、吴本、毛本《尊前集》、王辑本《阎处士词》、吴虞《蜀十五家词》、李一氓《花间集校》及互见各词之别集、明以前所刊之总集等。

　　【虞美人】
　　粉融红腻莲房绽。脸动双波慢。小鱼衔玉鬓钗横。石榴裙染象纱轻。转娉婷。

　　偷期锦浪荷深处。一梦云兼雨。臂留檀虞痕香。深秋不寐漏初长。尽思量。

　　【又】
　　楚腰蛴领团香玉。鬓叠深深绿。月娥星眼笑微频。柳夭桃艳不胜春。晚妆匀。

　　水纹簟映青纱帐。雾罩秋波上。一枝娇卧醉芙蓉。良宵不得与君同。恨仲仲。

　　【临江仙】
　　雨停荷芰逗浓香。岸边蝉噪垂杨。物华空有旧池塘。不逢仙子，何处梦襄王。

　　珍簟对欹鸳枕冷，此来尘暗凄凉。欲凭危槛恨偏长。藕花珠缀，犹似汗凝妆。

　　【又】
　　十二高峰天外寒。竹梢轻拂仙坛。宝衣行雨在云端。画帘深殿，香雾冷风残。

　　欲问楚王何处去，翠屏犹掩金鸾。猿啼明月照空滩。孤舟行客，惊梦亦艰难。

　　【浣溪沙】
　　寂寞流苏冷绣茵。倚屏山枕惹香尘。小庭花露泣浓春。

　　刘阮信非仙洞客，常娥终是月中人。此生无路访东邻。

　　【八拍蛮】
　　云琐嫩黄烟柳细，风吹红蒂雪梅残。光影不胜闺阁恨，行行坐坐黛眉攒。

　　【又】
　　愁琐黛眉烟易惨，泪飘红脸粉难匀。憔悴不知缘底事，遇人推道不宜春。

　　【河传】
　　秋雨。秋雨。无昼无夜，滴滴霏霏。暗灯凉簟怨分离。妖姬。不胜悲。

　　西风稍急喧窗竹。停又续。腻脸悬双玉。几回邀约雁来时。违期。雁归人不归。（以上八首晁本《花间集》）

　　【谒金门】
　　美人浴。碧沼莲开芬馥。双髻绾云颜似玉。素蛾辉淡绿。

　　雅态芳姿闲淑。雪映钿装金斛。水溅青丝珠断续。酥融香透肉。

　　【定风波】
　　江水沈沈帆影过。游鱼到晚透寒波。渡口双双飞白鸟。烟里。芦花深处隐渔歌。

　　扁舟短棹归兰浦。人去。萧萧竹径透青莎。深夜无风新雨歇。凉月。露迎珠颗入圆荷。（以上二首朱本《尊前集》）


尹鹗
　　尹鹗（生卒年不详），锦城（今四川成都）烟月之士。工诗词，与宾贡李友善。仕前蜀为校书郎。《花间集》卷九称‘尹参卿鹗’，参卿为参佐官之敬称，非具体官守。事迹见《鉴戒录》卷四、《十国春秋》卷四四本传。

　　尹鹗词。《花间集》录存六首，《尊前集》录存十一首，共十七首。今以晁本《花间集》为底本录六首、以朱本《尊前集》为底本录十一首，参校鄂本、吴本、陆本、茅本、玄本、汤本、雪本、毛本《花间集》、顾本、吴本、毛本《尊前集》、王辑本《尹参卿词》、吴虞《蜀十五家词》、李一氓《花间集校》及互见各词之别集、明以前所刊之总集等。

　　【临江仙】
　　一番荷芰生旧沼，槛前风送馨香。昔年于此伴萧娘。相偎伫立，牵惹叙衷肠。

　　时逞笑容无限态，还如菡萏争芳。别来虚遣思悠扬。慵窥往事，金锁小兰房。

　　【又】
　　深秋寒夜银河静。月明深院中庭。西窗乡梦等闲成。逡巡觉后，特地恨难平。

　　红烛半消残焰短，依亻希暗背银屏。枕前何事最伤情。梧桐叶上，点点露珠零。

　　【满宫花】
　　月沉沉，人悄悄。一炷后庭香袅。风流帝子不归来，满地禁花慵扫。

　　离恨多，相见少。何处醉迷三岛。漏清宫树子规啼，愁锁碧窗春晓。

　　【杏园芳】
　　严妆嫩脸花明。交人见了关情。含羞举步越罗轻。称娉婷。

　　终朝咫尺窥香阁，迢遥似隔层城。何时休遣梦相萦。入云屏。

　　【醉公子】
　　暮烟笼藓砌。戟门犹未闭。尽日醉寻春。归来月满身。

　　离鞍偎绣袂。坠巾花乱缀。何处恼佳人。檀痕衣上新。

　　【菩萨蛮】
　　陇云暗合秋天白。俯窗独坐窥烟陌。楼际角重吹。黄昏方醉归。

　　荒唐难共语。明日还应去。上马出门时。金鞭莫与伊。（以上六首晁本《花间集》）

　　【江城子】
　　裙拖碧，步飘香。纤腰束素长。鬓云光。拂面珑璁、腻玉碎凝妆。宝柱秦筝弹向晚，弦促雁，更思量。

　　【何满子】
　　云雨常陪胜会，笙歌惯逐闲游。锦里风光应占，玉鞭金勒骅骝。戴月潜穿深曲，和香醉脱轻裘。

　　方喜正同鸳帐，又言将往皇州。每忆良宵公子伴，梦魂长挂红楼。欲表伤离情味，丁香结在心头。

　　【女冠子】
　　双成伴侣。去去不知何处。有佳期。霞帔金丝薄，花冠玉叶危。

　　懒乘丹凤子，学跨小龙儿。叵耐天风紧，挫腰肢。

　　【菩萨蛮】
　　呜呜晓角调如语。画楼三会喧雷鼓。枕上梦方残。月光铺水寒。

　　蛾眉应敛翠。咫尺同千里。宿酒未全消。满怀离恨饶。

　　【又】
　　锦茵闲衬丁香枕。银烬落犹慵寝。坐遍红炉。谁知情绪孤。

　　少年狂荡惯。花曲长牵绊。去便不归来。空教骏马回。

　　【拨棹子】
　　风切切。深秋月。十朵芙蓉繁艳歇。小槛细腰无力。空赢得、目断魂飞何处说。

　　寸心恰似丁香结。看看瘦尽胸前雪。偏挂恨、少年抛掷。羞觑见、绣被堆红闲不彻。

　　【又】
　　丹脸腻。双靥媚。冠子缕金装翡翠。将一朵、琼花堪比。窠窠绣、鸾凤衣裳香宰地。

　　银台蜡烛滴红泪。渌酒劝人教半醉。帘幕外、月华如水。特地向、宝帐颠狂不肯睡。

　　【金浮图】
　　繁华地。王孙富贵。玳瑁筵开，下朝无事。压红茵、凤舞黄金翅。立玉纤腰，一片揭天歌吹。满目绮罗珠翠。和风淡荡，偷散沈檀气。

　　堪判醉。韶光正媚。坼尽牡丹，艳迷人意。金张许史应难比。贪恋欢娱，不觉金乌坠。还惜会难别易。金船更劝，勒住花骢辔。

　　【秋夜月】
　　三秋佳节。罩晴空，凝碎露，茱萸千结。菊蕊和烟轻捻，酒浮金层。徵云雨，调丝竹，此时难缀。欢极、一片艳歌声揭。

　　黄昏慵别。炷沈烟，熏绣被，翠帷同歇。醉并鸳鸯双枕，暖偎春雪。语丁宁，情委曲，论心正切。深夜、窗透数条斜月。

　　【清平乐】
　　低红敛翠。尽日思闲事。髻滑凤皇钗欲坠。雨打梨花满地。

　　绣衣独倚阑干。玉容似怯春寒。应待少年公子，鸳帏深处同欢。

　　【又】
　　芳年妙伎。淡拂铅华翠。轻笑自然生百媚。争那尊前人意。

　　酒倾琥珀杯时。更堪能唱新词。赚得王孙狂处，断肠一搦腰肢。（以上十一首朱本《尊前集》）


毛熙震
　　毛熙震（生卒年不详），字里无考。仕蜀，官秘书郎。好书能词。事迹见《花间集》卷九、《茅亭客话》卷三。

　　毛熙震词，《花间集》录存二十九首。今以晁本《花间集》为底本，参校鄂奉、吴本、陆本、茅本、玄本、汤本、雪本、毛本《花间集》、李一氓《花间集校》、王辑本《毛秘书词》、吴虞《蜀十五家词》及各词互见之别集、明以前所刊之总集等。

　　【浣溪沙】
　　春暮黄莺下砌前。水精帘影露珠悬。绮霞低映晚晴天。

　　弱柳万条垂翠带，残红满地碎香钿。蕙风飘荡散轻烟。

　　【又】
　　花榭香红烟景迷。满庭芳草绿萋萋。金铺闲掩绣帘低。

　　紫燕一双娇语碎，翠屏十二晚峰齐。梦魂销散醉空闺。

　　【又】
　　晚起红房醉欲销。绿鬟云散袅金翘。雪香花语不胜娇。

　　好是向人柔弱处，玉纤时急绣裙腰。春心牵惹转无そ。

　　【又】
　　一只横钗坠髻丛。静眠珍簟起来慵。绣罗红嫩抹酥胸。

　　羞敛细蛾魂暗断，困迷无语思犹浓。小屏香霭碧山重。

　　【又】
　　薄罗裙绶带长。满身新瑞龙香。翠钿斜映艳梅妆。

　　佯不觑人空婉约，笑和娇语太猖狂。忍教牵恨暗形相。

　　【又】
　　碧玉冠轻袅燕钗。捧心无语步香阶。缓移弓底绣罗鞋。

　　暗想欢娱何计好，岂堪期约有时乖。日高深院正忘怀。

　　【又】
　　半醉凝情卧绣茵。睡容无力卸罗裙。玉笼鹦鹉厌听闻。

　　慵整落钗金翡翠，象梳欹鬓月生云。锦屏绡幌麝烟薰。

　　【临江仙】
　　南齐天子宠婵娟。六宫罗绮三千。潘妃娇艳独芳妍。椒房兰洞，云雨降神仙。

　　纵态迷欢心不足，风流可惜当年。纤腰婉约步金莲。妖君倾国，犹自至今传。

　　【又】
　　幽闺欲曙闻莺啭，红窗月影微明。好风频谢落花声。隔帏残烛，犹照绮屏筝。

　　绣被锦茵眠玉暖，炷香斜袅烟轻。澹蛾羞敛不胜情。暗思闲梦，何处逐云行。

　　【更漏子】
　　秋色清，河影澹。深户烛寒光暗。绡幌碧，锦衾红。博山香炷融。

　　更漏咽。蛩鸣切。满院霜华如雪。新月上，薄云收。映帘悬玉钩。

　　【又】
　　烟月寒，秋夜静。漏转金壶初永。罗幕下，绣屏空。灯花结碎红。

　　人悄悄。愁无了。思梦不成难晓。长忆得，与郎期。窃香私语时。

　　【女冠子】
　　碧桃红杏。迟日媚笼光影。彩霞深。香暖薰莺语，风清引鹤音。

　　翠鬟冠玉叶，霓袖捧瑶琴。应共吹箫侣，暗相寻。

　　【又】
　　修蛾慢脸。不语檀心一点。小山妆。蝉鬓低含绿，罗衣澹拂黄。

　　闷来深院里，闲步落花傍。纤手轻轻整，玉炉香。

　　【清平乐】
　　春光欲暮。寂寞闲庭户。粉蝶双双穿槛舞。帘卷晚天疏雨。

　　含愁独倚闺帏。玉炉烟断香微。正是销魂时节，东风满树花飞。

　　【南歌子】
　　远山愁黛碧，横波慢脸明。腻香红玉茜罗轻。深院晚堂人静、理银筝。

　　鬓动行云影，裙遮点屐声。娇羞爱问曲中名。杨柳杏花时节、几多情。

　　【又】
　　惹恨还添恨，牵肠即断肠。凝情不语一枝芳。独映画帘闲立、绣衣香。

　　暗想为云女，应怜傅粉郎。晚来轻步出闺房。髻慢钗横无力、纵猖狂。

　　【何满子】
　　寂寞芳菲暗度，岁华如箭堪惊。缅想旧欢多少事，转添春思难平。曲槛丝垂金柳，小窗弦断银筝。

　　深院空闻燕语，满园闲落花轻。一片相思休不得，忍教长日愁生。谁见夕阳孤梦，觉来无限伤情。

　　【又】
　　无语残妆澹薄，含羞袂轻盈。几度香闺眠过晓，绮窗疏日微明。云母帐中偷惜，水精枕上初惊。

　　笑靥嫩疑花拆，愁眉翠敛山横。相望只教添怅恨，整鬟时见纤琼。独倚朱扉闲立，谁知别有深情。

　　【小重山】
　　梁燕双飞画阁前。寂寥多少恨，懒孤眠。晓来闲处想君怜。红罗帐，金鸭冷沉烟。

　　谁信损婵娟。倚屏啼玉箸，湿香钿。四支无力上秋千。群花谢。愁对艳阳天。

　　【定西番】
　　苍翠浓阴满院，莺对语，蝶交飞。戏蔷薇。

　　斜日倚栏风好，余香出绣衣。未得玉郎消息，几时归。

　　【木兰花】
　　掩朱扉，钩翠箔。满院莺声春寂寞。匀粉泪，恨檀郎，一去不归花又落。

　　对斜晖，临小阁。前事岂堪重想着。金带冷，画屏幽，宝帐慵薰兰麝薄。

　　【后庭花】
　　莺啼燕语芳菲节。瑞庭花发。昔时欢宴歌声揭。管弦清越。

　　自从陵谷追游歇。画梁尘マ。伤心一片如月。闲锁宫阙。

　　【又】
　　轻盈舞妓含芳艳。竞妆新脸。步摇珠翠修蛾敛。腻鬟云染。

　　歌声慢发开檀点。绣衫斜掩。时将纤手匀红脸。笑拈金靥。

　　【又】
　　越罗小袖新香。薄笼金钏。倚栏无语摇轻扇。半遮匀面。

　　春残日暖莺娇懒。满庭花片。争不教人长相见。画堂深院。

　　【酒泉子】
　　闲卧绣帏。慵想万般情宠。锦檀偏，翘股重。翠云欹。

　　暮天屏上春山碧。映香烟雾隔。蕙兰心，魂梦役。敛蛾眉。

　　【又】
　　钿匣舞鸾。隐映艳红修碧。月梳斜，云鬓腻。粉香寒。

　　晓花微敛轻呵展。袅钗金燕软。日初升，帘半卷。对妆残。

　　【菩萨蛮】
　　梨花满院飘香雪。高楼夜静风筝咽。斜月照帘帷。忆君和梦稀。

　　小窗灯影背。燕语惊愁态。屏掩断香飞。行云山外归。

　　【又】
　　绣帘高轴临塘看。雨翻荷芰真珠散。残暑晚初凉。轻风渡水香。

　　无そ悲往事。争那牵情思。光影暗相催。等闲秋又来。

　　【又】
　　天含残碧融春色。五陵薄幸无消息。尽日掩朱门。离愁暗断魂。

　　莺啼芳树暖。燕拂回塘满。寂寞对屏山。相思醉梦间。（以上二十九首晁本《花间集》）


李珣
　　李珣（生卒年不详），字德润，梓州（今四川三台）人。其先为波斯人，后入蜀中。其妹舜弦，为前蜀王衍昭仪。珣少不苦学，有诗名，以秀才豫宾贡，事蜀主王衍，与成都才士尹鹗相善。国亡，不仕。事迹见《鉴戒录》卷四、《茅亭客话》卷二、《十国春秋》卷四四本传。

　　李珣词有《琼瑶集》，今已佚。《花间集》存词三十七首，《尊前集》存词十七首，共五十四首。今以晁本《花间集》为底本录三十七首，以朱本《尊前集》为底本录十七首，参校鄂本、吴本、陆本、茅本、玄本、汤本、雪本、毛本《花间集》、顾本、吴本、毛本《尊前集》、王辑本《琼瑶集》、吴虞《蜀十五家词》、李一氓《花间集校》及互见各词之别集、明以前所刊之总集等。

　　【浣溪沙】
　　入夏偏宜澹薄妆。越罗衣褪郁金黄。翠钿檀注助容光。

　　相见无言还有恨，几回拚却又思量。月窗香迳梦悠扬。

　　【又】
　　晚出闲庭看海棠。风流学得内家妆。小钗横戴一枝芳。

　　镂玉梳斜云鬓腻，缕金衣透雪肌香。暗思何事立残阳。

　　【又】
　　访旧伤离欲断魂。无因重见玉楼人。六街微雨镂香尘。

　　早为不逢巫峡梦，那堪虚度锦江春。遇花倾酒莫辞频。

　　【又】
　　红藕花香到槛频。可堪闲忆似花人。旧欢如梦绝音尘。

　　翠叠画屏山隐隐，冷铺纹簟水。断魂何处一蝉新。

　　【渔歌子】
　　楚山青，湘水渌。春风澹荡看不足。草芊芊，花簇簇。渔艇棹歌相续。

　　信浮沉，无管束。钓回乘月归湾曲。酒盈樽，云满屋。不见人间荣辱。

　　【又】
　　荻花秋，潇湘夜。橘洲佳景如屏画。碧烟中，明月下。小艇垂纶初罢。

　　水为乡，蓬作舍。鱼羹稻饭常餐也。酒盈杯，书满架。名利不将心挂。

　　【又】
　　柳垂丝，花满树。莺啼楚岸春天暮。棹轻舟，出深浦。缓唱渔歌归去。

　　罢垂纶，还酌醑。孤村遥指云遮处。下长汀，临浅渡。惊起一行沙鹭。

　　【又】
　　九疑山，三湘水。芦花时节秋风起。水云间，山月里。棹月穿云游戏。

　　鼓清琴，倾渌蚁。扁舟自得逍遥志。任东西，无定止。不议人问醒醉。

　　【巫山一段云】
　　有客经巫峡，停桡向水湄。楚王曾此梦瑶姬。一梦杳无期。

　　尘暗珠帘卷，香销翠幄垂。西风回首不胜悲。暮雨洒空祠。

　　【又】
　　古庙依青嶂，行宫枕碧流。水声山色锁妆楼。往事思悠悠。

　　云雨朝还暮，烟花春复秋。啼猿何必近孤舟。行客自多愁。

　　【临江仙】
　　帘卷池心小阁虚。暂凉闲步徐徐。芰荷经雨半凋疏。拂堤垂柳，蝉噪夕阳余。

　　不语低鬟幽思远，玉钗斜坠双鱼。几回偷看寄来书。离情别恨，相隔欲何如。

　　【又】
　　莺报帘前暖日红。玉炉残麝犹浓。起来闺思尚疏慵。别愁春梦，谁解此情悰。

　　强整娇姿临宝镜，小池一朵芙蓉。旧欢无处再寻踪。更堪回顾，屏画九疑峰。

　　【南乡子】
　　烟漠漠，雨凄凄。岸花零落鹧鸪啼。远客扁舟临野渡。思乡处。潮退水平春色暮。

　　【又】
　　兰棹举，水纹开。竞携藤笼采莲来。回塘深处遥相见。邀同宴。渌酒一卮红上面。

　　【又】
　　归路近，扣舷歌。采真珠处水风多。曲岸小桥山月过。烟深锁。豆蔻花垂千万朵。

　　【又】
　　乘彩舫，过莲塘。棹歌惊起睡鸳鸯。游女带香偎伴笑。争窈窕。竞折团荷遮晚照。

　　【又】
　　倾渌蚁，泛红螺。闲邀女伴簇笙歌。避暑信船轻浪里。闲游戏。夹岸荔枝红蘸水。

　　【又】
　　云带雨，浪迎风。钓翁回棹碧湾中。春酒香熟鲈鱼美。谁同醉。缆却扁舟蓬底睡。

　　【又】
　　沙月静，水烟轻。芰荷香里夜船行。绿鬟红脸谁家女。遥相顾。缓唱棹歌极浦去。

　　【又】
　　渔市散，渡船稀。越南云树望中微。行客待潮天欲暮。送春浦。愁听猩猩啼瘴雨。

　　【又】
　　拢云髻，背犀梳。焦红衫映绿罗裾。越王台下春风暖。花盈岸。游赏每邀邻女伴。

　　【又】
　　相见处，晚晴天。刺桐花下越台前。暗里回眸深属意。遣双翠。骑象背人先过水。

　　【女冠子】
　　星高月午。丹桂青松深处。醮坛开。金磬敲清露，珠幢立翠苔。

　　步虚声缥缈，想像思徘徊。晓天归去路，指蓬莱。

　　【又】
　　春山夜静。愁闻洞天疏磬。玉堂虚。细雾垂珠佩，轻烟曳翠裾。

　　对花情脉脉，望月步徐徐。刘阮今何处，绝来书。

　　【酒泉子】
　　寂寞青楼。风触绣帘珠碎撼。月朦胧，花暗澹。锁春愁。

　　寻思往事依亻希梦。泪脸露桃红色重。鬓欹蝉，钗坠凤。思悠悠。

　　【又】
　　雨渍花零。红散香凋池两岸。别情遥，春歌断。掩银屏。

　　孤帆早晚离三楚。闲理钿筝愁几许。曲中情，弦上语。不堪听。

　　【又】
　　秋雨联绵，声散败荷丛里，那堪深夜枕前听。酒初醒。

　　牵愁惹思更无停。烛暗香凝天欲晓，细和烟，冷和雨，透帘旌。

　　【又】
　　秋月婵娟，皎洁碧纱窗外，照花穿竹冷沉沉。印池心。

　　凝露滴，砌蛩吟。惊觉谢娘残梦，夜深斜傍枕前来。影徘徊。

　　【望远行】
　　春日迟迟思寂寥。行客关山路遥。琼窗时听语莺娇。柳丝牵恨一条条。

　　休晕绣，罢吹箫。貌逐残花暗凋。同心犹结旧裙腰。忍辜风月度良宵。

　　【又】
　　露滴幽庭落叶时。愁聚萧娘柳眉。玉郎一去负佳期。水云迢递雁书迟。

　　屏半掩，枕斜欹。蜡泪无言对垂。吟蛩断续漏频移。入窗明月鉴空帷。

　　【菩萨蛮】
　　回塘风起波纹细。刺桐花里门斜闭。残日照平芜。双双飞鹧鸪。

　　征帆何处客。相见还相隔。不语欲魂销。望中烟水遥。

　　【又】
　　等闲将度三春景。帘垂碧砌参差影。曲槛日初斜。杜鹃啼落花。

　　恨君容易处。又话潇湘去。凝思倚屏山。泪流红脸班。

　　【又】
　　隔帘微雨双飞燕。砌花零落红深浅。捻得宝筝调。心随征棹遥。

　　楚天云外路。动便经年去。香断画屏深。旧欢何处寻。

　　【西溪子】
　　金缕翠钿浮动。妆罢小窗圆梦。日高时，春已老。人未到。满地落花慵扫。无语倚屏风。泣残红。

　　【虞美人】
　　金笼鹦报天将曙。惊起分飞处。夜来潜与玉郎期。多情不觉酒醒迟。失归期。

　　映花避月遥相送。腻髻偏垂凤。却回娇步入香闺。倚屏无语捻云篦。翠眉低。

　　【河传】
　　去去。何处。迢迢巴楚。山水相连。朝云暮雨。依旧十二峰前。猿声到客船。

　　愁肠岂异丁香结。因离别。故国音书绝。想佳人花下，对明月春风。恨应同。

　　【又】
　　春暮。微雨。送君南浦。愁敛双蛾。落花深处。啼鸟似逐离歌。粉檀珠泪和。

　　临流更把同心结。情哽咽。后会何时节。不堪回首，相望已隔汀洲。橹声幽。（以上三十七首晁本《花间集》）

　　【中兴乐】
　　后庭寂寂日初长。翩翩蝶舞红芳。绣帘垂地，金鸭无香。谁知春思如狂。忆萧郎。等闲一去，程遥信断，五岭三湘。

　　休开鸾镜学宫妆。可能更理笙簧。倚屏凝睇，泪落成行。手寻裙带鸳鸯。暗思量。忍孤前约，教人花貌，虚老风光。

　　【渔父】
　　水接衡门十里馀。信船归去卧看书。轻爵禄，慕玄虚。莫道渔人只为鱼。

　　【又】
　　避世垂纶不记年。官高争得似君闲。倾白酒，对青山。笑指柴门待月还。

　　【又】
　　棹警鸥飞水溅袍。影随潭面柳垂绦。终日醉，绝尘劳。曾见钱塘八月涛。

　　【南乡子】
　　携笼去，采菱归。碧波风起雨霏霏。趁岸小船齐棹急。罗衣湿。出向桄榔树下立。

　　【又】
　　云髻重，葛衣轻。见人微笑亦多情。拾翠采珠能几许。来还去。争及村居织机女。

　　【又】
　　登画舸，泛清波。采莲时唱采莲歌。拦棹声齐罗袖敛。池光颭。惊起沙鸥八九点。

　　【又】
　　双髻坠，小眉弯。笑随女伴下春山。玉纤遥指花深处。争回顾。孔雀双双迎日舞。

　　【又】
　　红豆蔻，紫玫瑰。谢娘家傍越王台。一曲乡歌齐抚掌。堪游赏。酒酌螺杯流水上。

　　【又】
　　山果熟，水花香。家家风景有池塘。木兰舟上珠帘卷。歌声远。椰子酒倾鹦鹉盏。

　　【又】
　　新月上，远烟开。惯随潮水采珠来。棹穿花过归溪口。沽春酒。小艇缆牵垂岸柳。

　　【定风波】
　　志在烟霞慕隐沦。功成归看五湖春。一叶舟中吟复醉。云水。此时方认自由身。

　　花岛为邻鸥作侣。深处。经年不见市朝人。已得希夷微妙旨。潜喜。荷衣蕙带绝纤尘。

　　【又】
　　十载逍遥物外居。白云流水似相于。乘兴有时携短棹。江岛。谁知求道不求鱼。

　　到处等闲邀鹤伴。春岸。野花香气扑琴书。更饮一杯红霞酒。回首。半钩新月贴清虚。

　　【又】
　　又见新巢燕子归。阮郎何事绝音徽。帘外西风黄叶落。池阁。隐莎蛩叫雨霏霏。

　　愁坐算程千万里。频跂。等闲经岁两心违。听鹊凭龟无定处。不知。泪痕留在画罗衣。

　　【又】
　　雁过秋空夜未央。隔窗烟月锁莲塘。往事岂堪容易想。惆怅。故人迢递在潇湘。

　　纵有回文重叠意。谁寄。解鬟临镜泣残妆。沉水香消金鸭冷。愁永。候虫声接杵声长。

　　【又】
　　帘外烟和月满庭。此时闲坐若为情。小阁拥炉残酒醒。愁听。寒风叶落一声声。

　　唯恨玉人芳信阻。云雨。屏帷寂寞梦难成。斗转更阑心杳杳。将晓。银釭斜照绮琴横。

　　【西溪子】
　　马上见时如梦。认得脸波相送。柳堤长，无限意。夕阳里。醉把金鞭欲坠。归去想娇娆。暗魂销。（以上十七首朱本《尊前集》）


刘侍读
　　刘侍读（？—九四七）。《词综补遗》卷一、《全五代诗》卷五九以为即刘保。保，一作保义，青州（今属山东）人。后蜀广政初，官户部郎中，充诸王宫侍读。广政十年（九四七）八月卒。《十国春秋》卷五三有传。

　　刘侍读词一首，据《尊前集》朱本入录，校以吴本、顾本、毛本、明钞本。

　　【生查子（双调）】
　　深秋更漏长，滴尽银台烛。独步出幽闺，月晃波澄绿。

　　菱荷风乍触。一对鸳鸯宿。虚棹玉钗惊，惊起还相续。（朱本《尊前集》）


欧阳彬
　　欧阳彬（？～九五○），字齐美，衡州衡山（今湖南衡阳）人。家世为县吏。初谒楚武穆王，掌客吏索贿，彬耻以私进不予，遂落魄湖南市中。后入成都，献《万里朝天赋》，前蜀后主大悦，擢为翰林学士。前蜀亡，归后蜀高祖孟知祥。后主广政初，为嘉州刺史。累官尚书左丞，出为宁江军节度使。广政十三年（九五○）卒。《十国春秋》卷五三有传。

　　欧阳彬词一首，据《尊前集》朱本录入，校以吴本、顾本、毛本、明钞本。

　　【生查子（双调）】
　　竟日画堂欢，入夜重开宴。剪烛蜡烟香，促席花光颤。

　　待得月华来，满院如铺练。门外簇华骝，直待更深散。（朱本《尊前集》）


孙光宪
　　孙光宪（？～九六八），字孟文，号葆光子，陵州贵平（今四川仁寿）人。家世业农，广交蜀中文士。曾为陵州判官。后唐天成元年（九二六），避地江陵，梁震荐于荆南高季兴，为掌书记。历仕从诲、保融、继冲三世。累官荆南节度副使、检校秘书监兼御史大夫。宋乾德元年（九六三）二月，宋军假道荆南，光宪劝高继冲尽献荆南三州之地。入宋后，授黄州刺史。在郡有治声。乾德六年（九六八），宰相荐光宪为学士，未召，会卒。事迹见《新五代史》卷六九《南平世家》、《宋史》卷四八三、《十国春秋》卷一○二本传。

　　孙光宪词，《花间集》存六十一首，《尊前集》存二十三首，共八十四首。今以晁本《花间集》为底本录六十一首，以朱本《尊前集》为底本录二十三首，参校鄂本、吴本、陆本、茅本、玄本、汤本、雪本、毛本《花间集》，顾本、吴本、毛本《尊前集》，并王辑本《孙中丞词》、刘辑本《荆台佣稿》、吴虞《蜀十五家词》，李一氓《花间集校》及互见各词之别集、明以前所刊之总集等。

　　【浣溪沙】
　　蓼岸风多橘柚香。江边一望楚天长。片帆烟际闪孤光。

　　目送征鸿飞杳杳，思随流水去茫茫。兰红波碧忆潇湘。

　　【又】
　　桃杏风香帘幕闲。谢家门户约花关。画梁幽语燕初还。

　　绣阁数行题了壁，晓屏一枕酒醒山。却疑身是梦魂间。

　　【又】
　　花渐凋疏不耐风。画帘垂地晚堂空。堕阶萦藓舞愁红。

　　腻粉半粘金靥子，残香犹暖绣薰笼。蕙心无处与人同。

　　【又】
　　揽镜无言泪欲流。凝情半日懒梳头。一庭疏雨湿春愁。

　　杨柳只知伤怨别，杏花应信损娇羞。泪沾魂断轸离忧。

　　【又】
　　半踏长裾宛约行。晚帘疏处见分明。此时堪恨昧平生。

　　早是销魂残烛影，更愁闻着品弦声。杳无消息若为情。

　　【又】
　　兰沐初休曲槛前。暖风迟日洗头天。湿云新敛未梳蝉。

　　翠袂半将遮粉臆，宝钗长欲坠香肩。此时模样不禁怜。

　　【又】
　　风递残香出绣帘。团窠金凤舞。落花微雨恨相兼。

　　何处去来狂太甚，空推宿酒睡无厌。争教人不别猜嫌。

　　【又】
　　轻打银筝坠燕泥。断丝高画楼西。花冠闲上午墙啼。

　　粉箨半开新竹迳，红苞尽落旧桃蹊。不堪终日闭深闺。

　　【又】
　　乌帽斜欹倒佩鱼。静街偷步访仙居。隔墙应认打门初。

　　将见客时微掩敛，得人怜处且生疏。低头羞问壁边书。

　　【河传】
　　太平天子。等闲游戏。疏河千里。柳如丝，偎倚渌波春水，长淮风不起。

　　如花殿脚三千女。争云雨。何处留人住。锦帆风。烟际红。烧空。魂迷大业中。

　　【又】
　　柳拖金缕。着烟笼雾。落絮。凤皇舟上楚女。妙舞。雷喧波上鼓。

　　龙争虎战分中上。人无主。桃叶江南渡。襞花笺。艳思牵。成篇。宫娥相与传。

　　【又】
　　花落。烟薄。谢家池阁。寂寞春深。翠娥轻敛意沉吟。沾襟。无人知此心。

　　玉炉香断霜灰冷。帘铺影。梁燕归红杏。晚来天。空悄然。孤眠。枕檀云髻偏。

　　【又】
　　风。波敛。团荷闪闪。珠倾露点。木兰舟上，何处吴娃越艳。藕花红照脸。

　　大堤狂杀襄阳客。烟波隔。渺渺湖光白。身已归。心不归。斜晖。远汀飞。

　　【菩萨蛮】
　　月华如水笼香砌。金碎撼门初闭。寒影堕高檐。钩垂一面帘。

　　碧烟轻袅袅。红颤灯花笑。即此是高唐。掩屏秋梦长。

　　【又】
　　花冠频鼓墙头翼。东方澹白连窗色。门外早莺声。背楼残月明。

　　薄寒笼醉态。依旧铅华在。握手送人归。半拖金缕衣。

　　【又】
　　小庭花落无人扫。疏香满地东风老。春晚信沉沉。天涯何处寻。

　　晓堂屏六扇。眉共湘山远。争柰别离心。近来尤不禁。

　　【又】
　　青岩碧洞经朝雨。隔花相唤南溪去。一只木兰船。波平远浸天。

　　扣舷惊翡翠。嫩玉台香臂。红日欲沉西。烟中遥解Δ。

　　【又】
　　木绵花映丛祠小。越禽声里春光晓。铜鼓与蛮歌。南人祈赛多。

　　客帆风正急。茜袖偎樯立。极浦几回头。烟波无限愁。

　　【河渎神】
　　汾水碧依依。黄云落叶初飞。翠华一去不言归。庙门空掩斜晖。

　　四壁阴森排古画。依旧琼轮羽驾。小殿沉沉清夜。银灯飘落香ㄠ。

　　【又】
　　江上草芊芊。春晚湘妃庙前。一方卵色楚南天。数行征雁联翩。

　　独倚朱栏情不极。魂断终朝相忆。两桨不知消息。远汀时起。

　　【虞美人】
　　红窗寂寂无人语。暗澹梨花雨。绣罗纹地粉新描。博山香炷旋抽条。暗魂销。

　　天涯一去无消息。终日长相忆。教人相忆几时休。不堪枨触别离愁。泪还流。

　　【又】
　　好风微揭帘旌起。金翼鸾相倚。翠檐愁听乳禽声。此时春态暗关情。独难平。

　　画堂流水空相翳。一穗香遥曳。交人无处寄相思。落花芳草过前期。没人知。

　　【后庭花】
　　景阳锺动宫莺啭。露凉金殿。轻飚吹起琼花旋。玉叶如剪。

　　晚来高阁上，珠帘卷。见坠香千片。修蛾慢脸陪雕辇。后庭新宴。

　　【又】
　　石城依旧空江国。故宫春色。七尺青丝芳草碧。绝世难得。

　　玉英凋落尽。更何人识。野棠如织。只是教人添怨忆。怅望无极。

　　【生查子】
　　寂寞掩朱门，正是天将暮。暗澹小庭中，滴滴梧桐雨。

　　绣工夫，牵心绪。配尽鸳鸯缕。待得没人时，偎倚论私语。

　　【又】
　　暖日策花骢，垂杨陌。芳草惹烟青，落絮随风白。

　　谁家绣毂动香尘，隐映神仙客。狂杀玉鞭郎，咫尺音容隔。

　　【又】
　　金井堕高梧，玉殿笼斜月。永巷寂无人，敛态愁堪绝。

　　玉炉寒，香烬灭。还似君恩歇。翠辇不归来，幽恨将谁说。

　　【临江仙】
　　霜拍井梧乾叶堕，翠帏雕槛初寒。薄铅残黛称花冠。含情无语，延伫倚栏干。

　　杳杳征轮何处去，离愁别恨千般。不堪心绪正多端。镜奁长掩，无意对孤鸾。

　　【又】
　　暮雨凄凄深院闭，灯前凝坐初更。玉钗低压鬓云横。半垂罗幕，相映烛光明。

　　终是有心投汉佩，低头但理秦筝。燕双鸾偶不胜情。只愁明发，将逐楚云行。

　　【酒泉子】
　　空碛无边，万里阳关道路。马萧萧，人去去。陇云愁。

　　香貂旧制戎衣窄。胡霜千里白。绮罗心，魂梦隔。上高楼。

　　【又】
　　曲槛小楼，正是莺花二月。思无そ，愁欲绝。郁离襟。

　　展屏空对潇湘水。眼前千万里。泪淹红，眉敛翠。恨沉沉。

　　【又】
　　敛态窗前，袅袅雀钗抛颈。燕成双，鸾对影。耦新知。

　　玉纤澹拂眉山小。镜中嗔共照。翠连娟，红缥缈。早妆时。

　　【清平乐】
　　愁肠欲断。正是青春半。连理分枝鸾失伴。又是一场离散。

　　掩镜无语眉低。思随芳草萋萋。凭仗东风吹梦。与郎终日东西。

　　【又】
　　等闲无语。春恨如何去。终是疏狂留不住。花暗柳浓何处。

　　尽日目断魂飞。晚窗斜界残晖。长恨朱门薄暮，绣鞍骢马空归。

　　【更漏子】
　　听寒更，闻远雁。半夜萧娘深院。扃绣户，下珠帘。满庭喷玉蟾。

　　人语静。香闺冷。红幕半垂清影。云雨态，蕙兰心。此情江海深。

　　【又】
　　今夜期，来日别。相对氏堪愁绝。偎粉面，捻摇簪。无言泪满襟。

　　银箭落。霜华薄。墙外晓鸡咿喔。听付嘱，恶情。断肠西复东。

　　【女冠子】
　　蕙风芝露。坛际残香轻度。蕊珠宫。苔点分圆碧，桃花践破红。

　　品流巫峡外，名籍紫微中。真侣墉城会，梦魂通。

　　【又】
　　澹花瘦玉。依约神仙妆束。佩琼文。瑞露通宵贮，幽香尽日焚。

　　碧烟笼绛节，黄藕冠浓云。勿以吹箫伴，不同群。

　　【风流子】
　　茅舍槿篱溪曲。鸡犬自南自北。菰叶长，水ヶ开，门外春波涨渌。听织。声促。轧轧鸣梭穿屋。

　　【又】
　　楼倚长衢欲暮。瞥见神仙伴侣。微傅粉，拢梳头，隐映画帘开处。无语。无绪。慢曳罗裙归去。

　　【又】
　　金络玉衔嘶马。系向绿杨阴下。朱户掩，绣帘垂，曲院水流花榭。欢罢。归也。犹在九衢深夜。

　　【定西番】
　　鸡禄山前游骑，边草白，朔天明。马蹄轻。

　　鹊面弓离短，弯来月欲成。一只鸣云外，晓鸿惊。

　　【又】
　　帝子枕前秋夜，霜幄冷，月华明。正三更。

　　何处戍楼寒笛，梦残闻一声。遥想漠关万里，泪纵横。

　　【何满子】
　　冠剑不随君去，江河还共恩深。歌袖半遮眉黛惨，泪珠旋滴衣襟。惆怅云愁雨怨，断魂何处相寻。

　　【玉胡蝶】
　　春欲尽，景仍长。满园花正黄。粉翅两悠扬。翩翩过短墙。

　　鲜飚暖，牵游伴。飞去立残芳。无语对萧娘。舞衫沉麝香。

　　【八拍蛮】
　　孔雀尾拖金线长。怕人飞起入丁香。越女沙头争拾翠，相呼归去背斜阳。

　　【竹枝】
　　门前春水（竹枝）白花（女儿）。岸上无人（竹枝）小艇斜（女儿）。商女经过（竹枝）江欲暮（女儿），散抛残食（竹枝）饲神鸦（女儿）。

　　【又】
　　乱绳千结（竹枝）绊人深（女儿）。越罗万丈（竹枝）表长寻（女儿）。杨柳在身（竹枝）垂意绪（女儿），藕花落尽（竹枝）见莲心（女儿）。

　　【思帝乡】
　　如何。遣情情更多。永日水堂帘下，敛羞蛾。六幅罗裙地，微行曳碧波。看尽满池疏雨，打团荷。

　　【上行杯】
　　草草离亭鞍马，从远道、此地分衿。燕宋秦吴千万里。

　　无辞一醉。野棠开，江草湿。伫立。沾泣。征骑。

　　【又】
　　离棹逡巡欲动，临极浦、故人相送。去住心情知不共。

　　金船满捧。绮罗愁，丝管咽。迥别。帆影灭。江浪如雪。

　　【谒金门】
　　留不得。留得也应无益。白春衫如雪色。扬州初去日。

　　轻别离，甘抛掷。江上满帆风疾。却羡彩鸳三十六，孤鸾还一只。

　　【思越人】
　　古台平，芳草远，馆娃宫外春深。翠黛空留千载恨，教人何处相寻。

　　绮罗无复当时事。露花点滴香泪。惆怅遥天横渌水。鸳鸯对对飞起。

　　【又】
　　渚莲枯，宫树老，长洲废苑萧条。想像玉人空处所，月明独上溪桥。

　　经春初败秋风起。红兰绿蕙愁死。一片风流伤心地。魂销目断西子。

　　【杨柳枝】
　　阊门风暖落花乾。飞遍江城雪不寒。独有晚来临水驿，闲人多凭赤栏干。

　　【又】
　　有池有榭即。浸润翻成长养功。恰似有人长点检，着行排立向春风。

　　【又】
　　根柢虽然傍浊河。无妨终日近笙歌。骖骖金带谁堪比，还共黄莺不校多。

　　【又】
　　万株枯槁怨亡隋。似吊吴台各自垂。好是淮阴明月里，酒楼横笛不胜吹。

　　【望梅花】
　　数枝开与短墙平。见雪萼、红跗相映。引起谁人边塞情。

　　帘外欲三更。吹断离愁月正明。空听隔江声。

　　【渔歌子】
　　草芊芊，波漾漾。湖边草色连波涨。沿蓼岸，泊枫汀，天际玉轮初上。

　　扣舷歌，联极望。桨声伊轧知何向。黄鹄叫，白鸥眠。谁似侬家疏旷。

　　【又】
　　泛流萤，明又灭。夜凉水冷东湾阔。风浩浩，笛寥寥，万倾金波澄澈。

　　杜若洲，香郁烈。一声宿雁霜时节。经水，过松江，尽属侬家日月。（以上六十一首晁本《花间集》）

　　【浣溪沙】
　　风撼芳菲满院香。四帘慵卷日初长。鬓云垂枕响微钟。

　　春梦未成愁寂寂，佳期难会信茫茫。万般心，千点泪，泣兰堂。

　　【又】
　　碧玉衣裳白玉人。翠眉红脸小腰身。瑞云飞雨逐行云。

　　除却弄珠兼解佩，便随西子与东邻。是谁容易比真真。

　　【又】
　　何事相逢不展眉。苦将情分恶猜疑。眼前行止想应知。

　　半恨半回面处，和娇和泪泥人时。万般饶得为怜伊。

　　【又】
　　落絮飞花满帝城。看看春尽又伤情。岁华频度想堪惊。

　　风月岂唯今日恨，烟霄终待此身荣。未甘虚老负平生。

　　【又】
　　静想离愁暗泪零。欲栖云雨计难成。少年多是薄情人。

　　万种保持图永远，一般模样负神明。到头何处问平生。

　　【又】
　　试问于谁分最多。便随人意转横波。缕金衣上小双鹅。

　　醉后爱称娇姐姐，夜来留得好哥哥。不知情事久长麽。

　　【又】
　　叶坠空阶折早秋。细烟轻雾锁妆楼。寸心双泪惨娇羞。

　　风月但牵魂梦苦，岁华偏感别离愁。恨和相忆两难酬。

　　【又】
　　月淡风和画阁深。露桃烟柳影相侵。敛眉凝绪夜沉沉。

　　长有梦魂迷别浦，且无春病入愁心。少年何处恋虚襟。

　　【又】
　　自入春来月夜稀。今宵蟾彩倍凝晖。强开襟抱出帘帷。

　　啮指暗思花下约，凭阑羞睹泪痕衣。薄情狂荡几时归。

　　【又】
　　十五年来锦岸游。未曾何处不风流。好花长与万金酬。

　　满眼利名浑信运，一生狂荡恐难休。且陪烟月醉红楼。

　　【定风波】
　　帘拂疏香断碧丝。泪衫还滴绣黄鹂。上国献书人不在。凝黛。晚庭又是落花时。

　　春日自长心自促。翻覆。年来年去负前期。应是秦云兼楚雨。留住。向花枝、夸说月中枝。

　　【南歌子】
　　艳冶青楼女，风流字楚真。骊珠美玉未为珍。窈窕一枝芳柳、入腰身。

　　舞袖频回雪，歌声几动尘。慢凝秋水顾情人。祗缘倾国、著处觉生春。

　　【又】
　　映月论心处，偎花见面时。倚郎和袖抚香肌。遥指画堂深院、许相期。

　　解佩君非晚，虚襟我未迟。愿如连理合欢枝。不似五陵、狂荡薄情儿。

　　【应天长】
　　翠凝仙艳非凡有。窈窕年华方十九。鬓如云，腰似柳。妙对绮筵歌酒。

　　醉瑶台，携玉手。共宴此宵相偶。魂断晚窗分首。泪沾金缕袖。

　　【生查子】
　　春病与春愁，何事年年有。半为枕前人，半为花间酒。

　　醉金尊，携玉手。共作鸳鸯偶。倒载卧云屏，雪面腰如柳。

　　【又】
　　为惜美人娇，长有如花笑。半醉倚红妆，转语传青鸟。

　　眷方深，怜恰好。唯恐相逢少。似这一般情，肯信春光老。

　　【又】
　　清晓牡丹芳，红艳凝金蕊。乍占锦江春，永认笙歌地。

　　感人心，为物瑞。烂漫烟光里。载上玉钗时，迥与凡花异。

　　【又】
　　密雨阻佳期，尽日然坐。帘外正淋漓，不觉愁如锁。

　　梦难裁，心欲破。泪逐檐声堕。想得玉人情，也合思量我。

　　【遐方怨】
　　红绶带，锦香囊。为表花前意，殷勤赠玉郎。此时更自役心肠。转添秋夜梦魂狂。

　　思艳质，想娇妆。愿早传金盏，同欢卧醉乡。任人情妒恶猜防。到头须使似鸳鸯。

　　【更漏子】
　　烛荧煌，香旖旎。闲放一堆鸳被。慵就寝，独无そ。相思魂欲消。

　　不会得。这心力。判了依前还忆。空自怨，奈伊何。别来情更多。

　　【又】
　　掌中珠，心上气。爱惜岂将容易。花下月，枕前人。此生谁更亲。

　　交颈语，合欢身。便同比目金鳞。连绣枕，卧红茵。霜天暖似春。

　　【又】
　　对秋深，离恨苦。数夜满庭风雨。凝想坐，敛愁眉。孤心似有违。

　　红窗静，画帘垂。魂销地角天涯。和泪听，断肠窥。漏移灯暗时。

　　【又】
　　求君心，风韵别。浑似一团烟月。歌皓齿，舞红筹。花时醉上楼。

　　能婉媚，解娇羞。王孙忍不攀留。唯我恨，未绸缪。相思魂梦愁。（以上二十三首朱本《尊前集》）


韩熙载
　　韩熙载（九○二～九七○），字叔言，潍州北海（今山东潍坊）人。后唐同光四年（九二六）进士。同年，其父为明宗所杀，南奔归吴，补和、常、滁三州从事。南唐烈祖时，召为秘书郎，元宗即位，拜虞部员外郎。后拜中书舍人，迁兵部尚书。累官至中书侍郎。宋开宝三年（九七○）卒，年六十九。谥文靖。有集不传。事迹据徐铉《徐骑省集》卷一六《韩公墓志铭》、马令《南唐书》卷一三、陆游《南唐书》卷一二、《宋史》卷四七八、《十国春秋》卷二八本传。

　　【失调名】
　　桃李不须夸烂漫。已输了春风一半。（宝颜本《江邻几杂志》）


冯延巳
　　冯延巳（九○三～九六○）。一名延嗣，字正中，广陵（今江苏扬州）人。以文雅称，白衣见南唐烈祖，起家授秘书郎。累迁驾部郎中、元帅府掌书记。元宗保大元年（九四三），拜谏议大夫、翰林学士，迁户部侍郎。次年进翰林学士承旨。四年（九四六），自中书侍郎拜平章事。明年，罢为太子少傅。九年（九五一），为冠军大将军，召为太弟太保，领潞州节度使。十年，拜左仆射，同平章事。十五年（九五七）。罢为太子少傅。建隆元年（九六○）卒，年五十八。谥忠肃。事迹见马令《南唐书》卷二一、陆游《南唐书》卷八、《十国春秋》卷二六本传，另参夏承焘《唐宋词人年谱·冯正中年谱》。

　　延巳词集宋初即已散佚。迨嘉戊戌（一○五八）陈世修始为搜集成书。宋张侃《张氏拙轩集》卷五云：‘《香奁集》，唐韩用此名所编诗；南唐冯延巳亦用此名所制词，又名《阳春》’。是冯延巳词原名《香奁集》，又名《阳春集》。陈世修所编名《阳春集》，殆即仍其旧称。宋尤袤《遂初堂书目》著录有冯延巳《阳春集》。宋人引用或所著录，多称《阳春录》。《宋史·艺文志》即称冯延巳《阳春录》一卷。陈振孙《直斋书录解题》卷二一亦作《阳春录》一卷，并云：‘世言“风乍起”为延巳所作，或云成幼文也。今此集（案指崔公度跋本）无有，当是幼文作。长沙本以置此集中，殆非也。’直斋所见《阳春录》，长沙本外，似另有一本无「风乍起」阕。今各本《阳春集》皆载有此词，或源出长沙本。罗泌跋欧阳修《近体乐府》，既引崔公度跋《阳春录》之语，其校语所据之《阳春录》，当与崔公度所跋者为同一本。此外未闻流传。今所见《阳春集》，最早者为明吴讷《唐宋名贤百家词》本（藏天津图书馆。简称‘吴本’），一九三○年商务印书馆曾据天津图书馆所藏旧钞本排印（排印本多擅改原文，有失原貌，未可据。），原钞及排印本近年皆有影印本问世，北京图书馆尚藏有传钞本。又有明末毛晋汲古阁藏未刻词旧钞本，即光绪己丑王鹏运《四印斋所刻词》本《阳春集》（简称‘四印斋本’）之所从出者；一九三三年南京书店印行陈秋帆《阳春集校笺》（简称‘校笺本’），于冯原词亦悉依之以为蓝本。又有清康熙己巳侯文灿刻《十名家词》本（简称‘侯本’），侯氏谓稿出顾梁汾之见饷。顾氏稿本从何来，则未可知。又有光绪丁亥江阴金武祥重刻侯氏十名家词之《粟香室丛书》本（简称‘金本’）。又有清康熙乙未常熟萧江声手钞本（藏北京图书馆。简称‘萧本’），萧氏手记云系假洞庭东山叶氏朴学斋藏本钞录。叶氏藏本乃明嘉靖甲辰冬十一月，少岳山人复初从罄室借录者。罄室手钞本，乃嘉靖甲辰秋假文氏钞本逼录者。又有光绪壬辰无锡刘继增校勘本，其所得旧钞本之来源则未详。刘氏所刻，仅有朱印数本，未及墨刷，而其版遽毁，极少流传。一九一八年无锡图书馆始据所藏朱印本铅排。又有中国大学铅印讲义本孙人和《阳春集校证》（藏湖北省图书馆。简称‘校证本’），此本以星凤阁钞本（藏台湾中央图书馆）及一旧钞本参校，惟不知所采底本及参校诸本来源。诸旧本中吴本文字较胜，而钞手拙劣，萧本亦多讹误。金氏重刻侯本，意在改补侯本讹字脱文，而校勘粗疏，讹脱仍旧。惟四印斋本勘校独精，搜集较全，收词一百十九首，王氏又辑得补遗七首，并于补遗末记有《后庭花破子》一首及一残句，皆见《古今词话》，王氏以为可疑者。今以四印斋本《阳春集》为底本，而以吴本、侯本、萧本、金本、星凤阁本（据校证本┢录）《阳春集》、陈秋帆校笺本、孙人和校证本及互见各词之别集、明以前所刊之总集等参校，逐首甄择，得词一百十一首，另从《尊前集》辑出一首，凡一百十二首。

　　【鹊踏枝】
　　梅落繁枝千万片。犹自多情，学雪随风转。昨夜笙歌容易散。酒醒添得愁无限。

　　楼上春寒山四面。过尽征鸿，暮景烟深浅。一晌凭阑人不见。红绡掩泪思量遍。

　　【又】
　　谁道闲情抛掷久。每到春来，惆怅还依旧。日日花前常病酒。敢辞镜里朱颜瘦。

　　河畔青芜堤上柳。为问新愁，何事年年有。独上小楼风满袖。平林新月人归后。

　　【又】
　　秋入蛮蕉风半裂。狼籍池塘，雨打疏荷折。绕砌蛩声芳草歇。愁肠学尽丁香结。

　　回首西南看晚月。孤雁来时，塞管声呜咽。历历前欢无处说。关山何日休离别。

　　【又】
　　花外寒鸡天欲曙。香印成灰，起坐浑无绪。檐际高桐凝宿雾。卷帘双鹊惊飞去。

　　屏上罗衣闲绣缕。一晌关情。忆遍江南路。夜夜梦魂休谩语。已知前事无寻处。

　　【又】
　　叵耐为人情太薄。几度思量，真拟浑抛却。新结同心香未落。怎生负得当初约。

　　休向尊前情索寞。手举金，凭仗深深酌。莫作等闲相门作。与君保取长欢乐。

　　【又】
　　萧索清秋珠泪坠。枕簟微凉，展转浑无寐。残酒欲醒中夜起。月明如练天如水。

　　阶下寒声啼络纬。庭树金风，悄悄重门闭。可惜旧欢携手地。思量一夕成憔悴。

　　【又】
　　烦恼韶光能几许。肠断魂销，看却春还去。只喜墙头灵鹊语。不知青鸟全相误。

　　心若垂杨千万缕。水阔花飞，梦断巫山路。开眼新愁无问处。珠帘锦帐相思否。

　　【又】
　　霜落小园瑶草短。瘦叶和风，惆怅芳时换。旧恨年年秋不管。朦胧如梦空肠断。

　　独立荒池斜日岸。墙外遥山，隐隐连天汉。忽忆当年歌舞伴。晚来双脸啼痕满。

　　【又】
　　芳草满园花满目。帘外微微，细雨笼庭竹。杨柳千条珠{录}Λ。碧池波皱鸳鸯浴。

　　窈窕人家颜似玉。弦管泠泠，齐奏云和曲。公子欢筵犹未足。斜阳不用相催促。

　　【又】
　　几度凤楼同饮宴。此夕相逢，却胜当时见。低语前欢频转面。双眉敛恨春山远。

　　蜡烛泪流羌笛怨。偷整罗衣，欲唱情犹懒。醉里不辞金盏满。阳关一曲肠千断。

　　【又】
　　几日行云何处去。忘却归来。不道春将暮。百草千花寒食路。香车系在谁家树。

　　泪眼倚楼频独语。双燕飞来，陌上相逢否。撩乱春愁如柳絮。悠悠梦里无寻处。

　　【又】
　　庭院深深深几许。杨柳堆烟，帘幕无重数。玉勒雕鞍游冶处。楼高不见章台路。

　　雨横风狂三月暮。门掩黄昏，无计留春住。泪眼问花花不语。乱红飞入秋千去。

　　【又】
　　粉映墙头寒欲尽。宫漏长时，酒醒人犹困。一点春心无限恨。罗衣印满啼妆粉。

　　柳岸花飞寒食近。陌上行人，杳不传芳信。楼上重檐山隐隐。东风尽日吹蝉鬓。

　　【又】
　　六曲阑干偎碧树。杨柳风轻，展尽黄金缕。谁把钿筝移玉柱。穿帘海燕惊飞去。

　　满眼游丝兼落絮。红杏开时，一霎清明雨。浓睡觉来慵不语。惊残好梦无寻处。

　　【采桑子】
　　中庭雨过春将尽，片片花飞。独折残枝。无语凭阑只自知。

　　玉堂香暖珠帘卷，双燕来归。后约难期。肯信韶华得几时。

　　【又】
　　马嘶人语春风岸，芳草绵绵。杨柳桥边。落日高楼酒旆悬。

　　旧愁新恨知多少，目断遥天。独立花前。更听笙歌满画船。

　　【又】
　　西风半夜帘栊冷，远梦初归。梦过金扉。花谢窗前夜合枝。

　　昭阳殿里新翻曲，未有人知。偷取笙吹。惊觉寒蛩到晓啼。

　　【又】
　　酒阑睡觉天香暖，绣户慵开。香由灰。独背寒屏理旧眉。

　　朦胧却向灯前卧，窗月徘徊。晓梦初回。一夜东风绽早梅。

　　【又】
　　小堂深静无人到，满院春风。惆怅墙东。一树樱桃带雨红。

　　愁心似醉兼如病，欲语还慵。日暮疏钟。双燕归栖画阁中。

　　【又】
　　画堂灯暖帘栊卷，禁漏丁丁。雨罢寒生。一夜西窗梦不成。

　　玉娥重起添香印，回倚孤屏。不语含情。水调何人吹笛声。

　　【又】
　　笙歌放散人归去，独宿江楼。月上云收。一半珠帘挂玉钩。

　　起来点检经游地，处处新愁。凭仗东流。将取离心过橘洲。

　　【又】
　　昭阳记得神仙侣，独自承恩。水殿灯昏。罗幕轻寒夜正春。

　　如今别馆添萧索，满面啼痕。旧约犹存。忍把金环别与人。

　　【又】
　　微风帘幕清明近，花落春残。尊酒留欢。添尽罗衣怯夜寒。愁颜恰似烧残烛，珠泪阑干。也欲高拌。争奈相逢情万般。

　　【又】
　　画堂昨夜愁无睡，风雨凄凄。林鹊争栖。落尽灯花鸡未啼。

　　年光往事如流水，休说情迷。玉箸双垂。只是金笼鹦鹉知。

　　【又】
　　寒蝉欲报三秋候，寂静幽斋。叶落闲阶。月透帘栊远梦回。

　　昭阳旧恨依前在，休说当时。玉笛才吹。满袖猩猩血又垂。

　　【又】
　　洞房深夜笙歌散，帘幕重重。斜月朦胧。雨过残花落地红。

　　昔年无限伤心事，依旧东风。独倚梧桐。闲想闲思到晓钟。

　　【又】
　　花前失却游春侣，独自寻芳。满目悲凉。纵有笙歌亦断肠。

　　林间戏蝶帘间燕，各自双双。忍更思量。绿树青苔半夕阳。

　　【酒泉子】
　　庭下花飞。月照妆楼春事晚。珠帘风，兰烛烬，怨空闺。

　　苕苕何处寄相思。玉箸零零肠断。屏帏深，更漏永，梦魂迷。

　　【又】
　　云散更深。堂上孤灯阶下月。早梅香。残雪白。夜沉沉。

　　阑边偷唱击瑶簪。前事总堪惆怅，寒风生，罗衣薄，万般心。

　　【又】
　　庭树霜凋。一夜愁人窗下睡，绣帏风，兰烛焰，梦遥遥。

　　金笼鹦鹉怨长宵。笼畔玉筝弦断，陇头云，桃源路，两魂销。

　　【又】
　　芳草长川。柳映危桥桥下路。归鸿飞，行人去。碧山边。

　　风微烟澹雨萧然。隔岸马嘶何处。九回肠，双脸泪，夕阳天。

　　【又】
　　春色融融。飞燕乍来莺未语。小桃寒，垂杨晚。玉楼空。

　　天长烟远恨重重。消息燕鸿归去。枕前灯，窗外月，闭朱栊。

　　【又】
　　深院空帏。廊下风帘惊宿燕，香印灰，兰烛小，觉来时。

　　月明人自捣寒衣。刚爱无端惆怅，阶前行，阑畔立，欲鸡啼。

　　【临江仙】
　　秣陵江上多离别，雨晴芳草烟深。路遥人去马嘶沉。青帘斜挂。新柳万枝金。

　　隔江何处吹横笛，沙头惊起双禽。徘徊一晌几般心。天长烟远，凝恨独沾襟。

　　【又】
　　冷红飘起桃花片，青春意绪阑珊。画楼帘幕卷轻寒。酒余人散后，独自凭阑干。

　　夕阳千里连芳草，萋萋愁煞王孙。徘徊飞尽碧天云。凤笙何处，明月照黄昏。

　　【又】
　　南园池馆花如雪，小塘春水涟漪。夕阳楼上绣帘垂。酒醒无寐，独自倚阑时。

　　绿杨风静凝闲恨，千言万语黄鹂。旧欢前事杳难追。高唐暮雨，空只觉相思。

　　【清平乐】
　　深冬寒月。庭户凝霜雪。风雁过时魂断绝。塞管数声呜咽。

　　披衣独立□香。流苏乱结愁肠。往事总堪惆怅，前欢休更思量。

　　【又】
　　雨晴烟晚。绿水新池满。双燕飞来垂柳院。小阁画帘高卷。

　　黄昏独倚朱阑。西南新月眉弯。砌下落花风起，罗衣特地春寒。

　　【又】
　　西园春早。夹径抽新草。冰散漪澜生碧沼。寒在梅花先老。

　　与君同饮金杯。饮余相取徘徊。次第小桃将发，轩车莫厌烦来。

　　【醉花间】
　　独立阶前星又月。帘拢偏皎洁。霜树尽空枝，肠断丁香结。

　　夜深寒不彻。凝恨何曾歇。凭阑干欲折。两条玉箸为君垂，此宵情，谁共说。

　　【又】
　　月落霜繁深院闭。洞房人正睡。桐树倚雕檐，金井临瑶砌。

　　晓风寒不啻。独立成憔悴。闲愁浑未已。人心情绪自无端，莫思量，休退悔。

　　【又】
　　晴雪小园春未到。池边梅自早。高树鹊衔巢，斜月明寒草。

　　山川风景好。自古金陵道。少年看却老。相逢莫厌醉金杯，别离多，欢会少。

　　【又】
　　林雀归栖撩乱语。阶前还日暮。屏掩画堂深，帘卷萧萧雨。

　　玉人何处去。鹊喜浑无据。双眉愁几许。漏声看却夜将阑，点寒灯，扃绣户。

　　【应天长】
　　石城山下桃花绽。宿雨初收云未散。南去棹，北归雁。水阔天遥肠欲断。

　　倚楼情绪懒。惆怅春心无限。忍泪蒹葭风晚。欲归愁满面。

　　【又】
　　朱颜日日惊憔悴。多少离愁谁得会。人事改，空追悔。枕上夜长只如岁。

　　红绡三尺泪。双结解时心醉。魂梦万重云水。觉来还不睡。

　　【又】
　　石城花落江楼雨。云隔长洲兰芷暮。芳草岸，和烟雾。谁在绿杨深处住。

　　旧游时事故。岁晚离人何处。杳杳兰舟西去。魂归巫峡路。

　　【又】
　　当时心事偷相许。宴罢兰堂肠断处。挑银灯，扃珠户。绣被微寒值秋雨。

　　枕前和泪语。惊觉玉笼鹦鹉。一夜万般情绪。朦胧天欲曙。

　　【又】
　　兰舟一宿还归去。底死谩生留不住。枕前语。记得否。说尽从来两心素。

　　同心牢结取。切莫等闲相许。后会不知何处。双栖人莫妒。

　　【谒金门】
　　圣明世。独折一枝丹桂。学著荷衣还可喜。春狂不啻□。

　　年少都来有几。自古闲愁无际。满盏劝君休惜醉。愿君千万岁。

　　【又】
　　杨柳陌。宝马嘶空无迹。新著荷衣人未识。年年江海客。

　　梦觉巫山春色。醉眼花飞狼籍。起舞不辞无气力。爱君吹玉笛。

　　【又】
　　风乍起。吹绉一池春水。闲引鸳鸯香径里。手ソ红杏蕊。

　　门鸭阑干独倚。碧玉搔头斜坠。终日望君君不至。举头闻鹊喜。

　　【虞美人】
　　画堂新霁情萧索。深夜垂珠箔。洞房人睡月婵娟。梧桐双影上朱轩。立阶前。

　　高楼何处连宵宴。塞管吹幽怨。一声已断别离心。旧欢抛弃杳难寻。恨沉沉。

　　【又】
　　碧波帘幕垂朱户。帘下莺莺语。薄罗衣旧泣青春。野花芳草逐年新。事难论。

　　凤笙何处高楼月。幽怨凭谁说。须臾残照上梧桐。一时弹泪与东风。恨重重。

　　【又】
　　玉钩鸾柱调鹦鹉。宛转留春语。云屏冷落画堂空。薄晚春寒无奈落花风。

　　搴帘燕子低飞去。拂镜尘鸾舞。不知今夜月眉弯。谁佩同心双结倚阑干。

　　【又】
　　春山澹澹横秋水。掩映遥相对。只知长作碧窗期。谁信东风吹散彩云飞。

　　银屏梦与飞鸾远。只有珠帘卷。杨花零落月溶溶。尘掩玉筝弦柱画堂空。

　　【喜迁莺】
　　雾。风淅淅，杨柳带疏烟。飘飘轻絮满南园。墙下草芊绵。

　　燕初飞，莺已老。拂面春风长好。相逢携酒且高歌。人生得几何。

　　【舞春风】
　　严妆才罢怨春风。粉墙画壁宋家东。蕙兰有恨枝犹绿，桃李无言花自红。

　　燕燕巢时帘幕卷，莺莺啼处凤楼空。少年薄幸知何处，每夜归来春梦中。

　　【归国遥】
　　何处笛。终夜梦魂情脉脉。竹风檐雨寒窗隔。

　　离人数岁无消息。今头白。不眠特地重相忆。

　　【又】
　　春艳艳。江上晚山三四点。柳丝如剪花如染。

　　香闺寂寂门半掩。愁眉敛。泪珠滴破胭脂脸。

　　【又】
　　江水碧。江上何人吹玉笛。扁舟远送潇湘客。

　　芦花千里霜月白。伤行色。来朝便是关山隔。

　　【南乡子】
　　细雨湿流光。芳草年年与恨长。烟锁凤楼无限事，茫茫。鸾镜鸳衾两断肠。

　　魂梦任悠扬。睡起杨花满绣床。薄幸不来门半掩，斜阳。负你残春泪几行。

　　【又】
　　细雨泣秋风。金凤花残满地红。闲蹙黛眉慵不语。情绪。寂寞相思知几许。

　　【又】
　　玉枕拥孤衾。挹恨还同岁月深。帘卷曲房谁共醉。憔悴。惆怅秦楼弹粉泪。

　　【薄命女】
　　春日宴。绿酒一杯歌一遍。再拜陈三愿。一愿郎君千岁，二愿妾身常健。三愿如同梁上燕。岁岁长相见。

　　【喜迁莺】
　　宿莺啼，乡梦断。春树晓朦胧。残灯和烬闭朱栊。人语隔屏风。

　　香已寒，灯已绝。忽忆去年离别。石城花雨倚江楼。波上木兰舟。

　　【芳草渡】
　　梧桐落，蓼花秋。烟初冷，雨才收。萧条风物正堪愁。人去后，多少恨，在心头。

　　燕鸿远。羌笛怨。渺渺澄江一片。山如黛，月如钩。笙歌散。魂梦断。倚高楼。

　　【更漏子】
　　金剪刀，青丝发。香墨蛮笺亲。和粉泪，一时封。此情千万重。

　　垂蓬鬓。尘青镜。已分今生薄命。将远恨，上高楼。寒江天外流。

　　【又】
　　秋水平，黄叶晚。落日渡头云散。卷朱箔，挂金钩。暮潮人倚楼。

　　欢娱地。思前事。歌罢不胜沉醉。消息远，梦魂狂。酒醒空断肠。

　　【又】
　　风带寒，秋正好。兰蕙无端先老。云杳杳，树依依。离人殊未归。

　　搴罗幕。凭朱阁。不独堪悲寥落。月东出，雁南飞。谁家夜捣衣。

　　【又】
　　雁孤飞，人独坐。看却一秋空过。瑶草短，菊花残。萧条渐向寒。

　　帘幕里。青苔地。谁信闲愁如醉。星移后，月圆时。风摇夜合枝。

　　【又】
　　夜初长，人近别。梦断一窗残月。鹦鹉睡，蟪蛄鸣。西风寒未成。

　　红蜡烛。半棋局。床上画屏山绿。搴绣幌，倚瑶琴。前欢泪满襟。

　　【抛球乐】
　　酒罢歌余兴未阑。小桥秋水共盘桓。波摇梅蕊当心白，风入罗衣贴体寒。且莫思归去，须尽笙歌此夕欢。

　　【又】
　　逐胜归来雨未晴。楼前风重草烟轻。谷莺语Й花边过，水调声长醉里听。款举金觥劝，谁是当年最有情。

　　【又】
　　梅落新春入后庭。眼前风物可无情。曲池波晚冰还合，芳草迎船绿未成。且上高楼望，相共凭阑看月生。

　　【又】
　　年少王孙有俊才。登高欢醉夜忘回。歌阑赏尽珊瑚树，情厚重斟琥珀杯。但愿千千岁，金菊年年秋解开。

　　【又】
　　霜积秋山万树红。倚岩楼上挂朱栊。白云天远重重恨，黄草烟深淅淅风。仿佛梁州曲，吹在谁家玉笛中。

　　【又】
　　莫厌登高白玉杯。茱萸微绽菊花开。池塘水冷鸳鸯起，帘幕烟寒翡翠来。重待烧红烛，留取笙歌莫放回。

　　【又】
　　尽日登高兴未残。红楼人散独盘桓。一钩冷雾悬珠箔，满面西风凭玉阑。归去须沉醉，小院新池月乍寒。

　　【又】
　　坐对高楼千万山。雁飞秋色满阑干。烧残红烛暮云合，飘尽碧梧金井寒。咫尺人千里，犹忆笙歌昨夜欢。

　　【鹤冲天】
　　晓月坠，宿云披。银烛锦屏帏。建章钟动玉绳低。宫漏出花迟。

　　春态浅。来双燕。红日初长一线。严妆欲罢啭黄鹂。飞上万年枝。

　　【醉桃源】
　　南园春半踏青时。风和闻马嘶。青梅如豆柳如眉。日长蝴蝶飞。

　　花露重，草烟低。人家帘幕垂。秋千慵困解罗衣。画梁双燕栖。

　　【又】
　　角声吹断陇梅枝。孤窗月影低。塞鸿无限欲惊飞。城乌休夜啼。

　　寻断梦，掩香闺。行人去路迷。门前杨柳绿阴齐。何时闻马嘶。

　　【又】
　　东风吹水日衔山。春来长是闲。林花狼籍酒阑珊。笙歌醉梦间。

　　春睡觉，晚妆残。凭谁整翠鬟。留连光景惜朱颜。黄昏独倚阑。

　　【菩萨蛮】
　　金波远逐行云去。疏星时作银河渡。花影卧秋千。更长人不眠。

　　玉筝弹未彻。凤髻鸾钗脱。忆梦翠娥低。微风凉绣衣。

　　【又】
　　画堂昨夜西风过。绣帘时拂朱门锁。惊梦不成云。双娥枕上颦。

　　金炉烟袅袅。烛暗纱窗晓。残月尚弯环。玉筝和泪弹。

　　【又】
　　梅花吹入谁家笛。行云半夜凝空碧。欹枕不成眠。关山人未还。

　　声随幽怨绝。云断澄霜月。月影下重檐。轻风花满帘。

　　【又】
　　回廊远砌生秋草。梦魂千里青门道。鹦鹉怨长更。碧笼金锁横。

　　罗帏中夜起。霜月清如水。玉露不成圆。宝筝悲断弦。

　　【又】
　　娇鬟堆枕钗横凤。溶溶春水杨花梦。红烛泪阑干。翠屏烟浪寒。

　　锦壶催画箭。玉佩天涯远。和泪试严妆。落梅飞晓霜。

　　【又】
　　西风袅袅凌歌扇。秋期正与行人远。花叶脱霜红。流萤残月中。

　　兰闺人在否。千里重楼暮。翠被已消香。梦随寒漏长。

　　【又】
　　沉沉朱户横金锁。纱窗月影随花过。烛泪欲阑干。落梅生晚寒。

　　宝钗横翠凤。千里香屏梦。云雨已荒凉。江南春草长。

　　【又】
　　欹鬟堕髻摇双桨。采莲晚出清江上。顾影约流萍。楚歌娇未成。

　　相逢颦翠黛。笑把珠解。家住柳阴中。画桥东复东。

　　【浣溪沙】
　　春到青门柳色黄。一梢红杏出低墙。莺窗人起未梳妆。

　　绣帐已阑离别梦，玉炉空袅寂寥香。闺中红日奈何长。

　　【又】
　　转烛飘蓬一梦归。欲寻陈迹怅人非。天教心愿与身违。

　　待月池台空逝水，荫花楼阁谩斜晖。登临不惜更沾衣。

　　【相见欢】
　　晓窗梦到昭华。阿琼家。欹枕残妆一朵，卧枝花。

　　情极处。却无语。玉钗斜。翠阁银屏回首，已天涯。

　　【三台令】
　　春色。春色。依旧青门紫陌。日斜柳暗花蔫。醉卧谁家少年。年少。年少。行乐直须及早。

　　【又】
　　明月。明月。照得离人愁绝。更深影入空床。不道帏屏夜长。长夜。长夜。梦到庭花阴下。

　　【又】
　　南浦。南浦。翠鬓离人何处。当时携手高楼。依旧楼前水流。流水。流水。中有伤心双泪。

　　【点绛唇】
　　荫绿围红，梦琼家在桃源住。画桥当路。临水双朱户。

　　柳径春深，行到关情处。颦不语。意凭风絮。吹向郎边去。

　　【上行杯】
　　落梅著雨消残粉。云重烟轻寒食近。罗幕遮香。柳外秋千出画墙。

　　春山颠倒钗横凤。飞絮入帘春睡重。梦里佳期。只许庭花与月知。

　　【贺圣朝】
　　金丝帐暖牙床稳。怀香方寸。轻颦轻笑，汗珠微透，柳沾花润。

　　云鬟斜坠，春应未已，不胜娇困。半欹犀枕，乱缠珠被，转羞人问。

　　【忆仙姿】
　　尘拂玉台鸾镜。凤髻不堪重整。绡帐泣流苏，愁掩玉屏人静。多病。多病。自是行云无定。

　　【忆秦娥】
　　风淅淅。夜雨连云黑。滴滴。窗外芭蕉灯下客。

　　除非魂梦到乡国。免被关山隔。忆忆。一句枕前争忘得。

　　【忆江南】
　　去岁迎春楼上月。正是西窗，夜凉时节。玉人贪睡坠钗云。粉消妆薄见天真。

　　人非风月长依旧。破镜尘筝，一梦经年瘦。今宵帘幕花阴。空余枕泪独伤心。

　　【又】
　　今日相逢花未发。正是去年，别离时节。东风次第有花开。恁时须约却重来。

　　重来不怕花堪折。只怕明年，花发人离别。别离若向百花时。东风弹泪有谁知。

　　【思越人】
　　酒醒情怀恶。金缕褪、玉肌如削。寒食过却。海棠零落。

　　乍倚遍、阑干烟澹薄。翠幕帘栊画阁。春睡著。觉来失、秋千期约。（以上一百五首四印斋本《阳春集》）

　　【长相思】
　　红满枝。绿满枝。宿雨厌厌睡起迟。闲庭花影移。

　　忆归期。数归期。梦见虽多相见稀。相逢知几时。

　　【莫思归】
　　花满名园酒满觞。且开笑口对芳。秋千风暖鸾钗舞，绮陌春深翠袖香。莫惜黄金贵，日日须教贳酒尝。

　　【金错刀】
　　日融融，草芊芊。黄莺求友啼林前。柳条袅袅扌它金线，花蕊茸茸簇锦毡。

　　鸠逐妇，燕穿帘。狂蜂浪蝶相翩翩。春光堪赏还堪玩，恼煞东风误少年。

　　【又】
　　双玉斗，百琼壶。佳人欢饮笑喧呼。麒麟欲画时难偶，鸥鹭何猜兴不孤。

　　歌宛转，醉模糊。高烧银烛卧流苏。只销几觉懵腾睡，身外功名任有无。

　　【玉楼春】
　　雪云乍变春云簇。渐觉年华堪纵目。北枝梅蕊犯寒开，南浦波纹如酒绿。

　　芳菲次第长相续。自是情多无处足。尊前百计得春归，莫为伤春眉黛蹙。

　　【寿山曲】
　　铜壶滴漏初尽，高阁鸡鸣半空。催启五门金锁，犹垂三殿帘栊。阶前御柳摇绿，仗下宫花散红。鸳瓦数行晓日，鸾旗百尺春风。侍臣舞蹈重拜，圣寿南山永同。（以上六首四印斋本《阳春集》补遗）

　　【捣练子】
　　深院静，小庭空。断续寒砧断续风。蚤是夜长人不寝，数声和月到帘栊。（朱本《尊前集》）

　　【采桑子】
　　樱桃谢了梨花发，红白相催。燕子归来。几处香风绿户开。

　　人生乐事知多少，且酌金杯。管咽弦哀。漫引萧娘舞袖回。

　　【后庭花破子】
　　玉树后庭前。瑶草妆镜边。去年花不老，今年月又圆。莫教偏。和月和花，天教长少年。


陶谷
　　陶谷（九○三～九七○），字秀实，州新平（今陕西彬县）人。本姓唐，唐末诗人唐彦谦之孙，后晋时避石敬瑭讳改。起家为校书郎，后晋天福九年（九四四），官至仓部郎中。后汉乾中，官给事中。周世宗即位，迁户部侍郎。显德三年（九五六），迁兵部侍郎，加承旨。六年，加吏部侍郎。宋初，转礼部尚书。乾德二年（九六四），判吏部铨兼知贡举。开宝三年（九七○）卒，年六十八。著有《清异录》。《宋史》卷二六九有传。

　　陶谷词一首，据宝颜本《南唐近事》录入，校以鲍本《玉壶清话》、覆宋本《云巢编》、《说郛》本《野雪锻排杂说》、岳本《类说》、耘经楼本《苕溪渔隐丛话》。

　　【风光好】
　　好因缘。恶因缘。只得邮亭一夜眠。别神仙。

　　琵琶拨尽相思调。知音少。待得鸾胶续断弦。是何年。（宝颜本《南唐近事》）


成彦雄
　　成彦雄（生卒年里不详），字文干，江南人，南唐时进士。有《梅岭集》，不传。事迹据《袁本郡斋读书志》卷四中。

　　成彦雄词十首，据《尊前集》朱本录入，校以吴本、毛本、明钞本，并参校嘉靖本《万首唐人绝句》。

　　【杨柳枝】
　　欲趁寒梅趁得麽。雪中偷眼望阳和。阳和若不先留意，这个柔条争奈何。

　　【又】
　　轻笼小径近谁家。玉马追风翠影斜。爱把长条恼公子，惹他头上海棠花。

　　【又】
　　鹅黄剪出小花钿。缀上芳枝色转鲜。饮散无人收拾得，月明阶下伴秋千。

　　【又】
　　东君爱惜与先春。草泽无人处也新。委嘱露华并细雨，莫教迟日苦风尘。

　　【又】
　　勾践初迎西子年。琉璃为帚扫溪烟。至今不改当时色，留与王孙系酒船。

　　【又】
　　绿杨移傍小亭栽。便拥浓烟拨不开。谁把金刀为删掠，放教明月入窗来。

　　【又】
　　远接关河高接云。雨余洗出半天春。牡丹不用相轻薄，自有清阴覆得人。

　　【又】
　　掩映莺花媚有余。风流才调比应无。朝朝奉御龙池上，不羡青松拜大夫。

　　【又】
　　王孙宴罢曲江池。折得春光伴醉归。怪得美人争斗乞，要他翠染罗衣。

　　【又】
　　残照林梢袅数枝。能招醉客上金堤。马娇如练缨如火，瑟瑟阴中步步嘶。（以上十首朱本《尊前集》）


杨花飞
　　杨花飞，南唐中主李时乐工。事见《南唐近事》。杨花飞词残句，据宝颜本《南唐近事》录入。

　　【水调】
　　南朝天子好风流。（宝颜本《南唐近事》）

　　【李】
　　李（九一六～九六一），字伯玉，初名景通，徐州（今属江苏）人。十岁，起官驾部郎中。十五岁，为兵部尚书参知政事。次年，为司徒同平章事。天祚二年（九三六），为太尉副元帅。升元元年（九三七），封吴王。次年，徙封齐王。保大元年（九四三），先主李卒，嗣位为南唐皇帝。交泰元年（九五八），兵败于后周，遂去帝号，称国主，奉后周正朔。建隆二年六月，卒于南都，年四十六。在位十九年，庙号元宗，又称中主。《旧五代史》卷一三四、《新五代史》卷六二、马令《南唐书》卷二、陆游《南唐书》卷二、《十国春秋》卷一六有传。另参《唐宋词人年谱·南唐二主年谱》。李词四首，以《南唐二主词》（版本源流详后李煜小传）吕远刻本为底本，校以吴本、南词本、侯本、萧本、王本，并参校吴本、明钞本、毛本、朱本《尊前集》、丛刊本《唐宋诸贤绝妙词选》、吴本、侯本、萧本、四印斋本、金本《阳春集》、影宋本《欧阳文忠公近体乐府》、影宋本《醉翁琴趣外篇》、墨海本马令《南唐书》、耘经楼本《苕溪渔隐丛话》。

　　【应天长】
　　一钩初月临妆镜，蝉鬓凤钗慵不整。重帘静。层楼迥。惆怅落花风不定。

　　柳堤芳草径。梦断辘轳金井。昨夜更阑酒醒。春愁过却病。

　　【望远行】
　　碧砌花光锦绣明。朱扉长日镇长扃。余寒不去梦难成。炉香烟冷自亭亭。

　　辽阳月，秣陵砧。不传消息但传情。黄金窗下忽然惊。征人归日二毛生。

　　【浣溪沙】
　　手卷真珠上玉钩。依前春恨锁重楼。风里落花谁是主，思悠悠。

　　青鸟不传云外信，丁香空结雨中愁。回首绿波三楚暮，接天流。

　　【又】
　　菡萏香销翠叶残。西风愁起绿波间。还与容光共憔悴，不堪看。

　　细雨梦回鸡塞远。小楼吹彻玉笙寒。多少泪珠何限恨，倚阑干。（以上四首吕远刻本《南唐二主词》）

　　【浣溪沙】
　　风压轻贴水飞。乍晴池馆燕争泥。沈郎多病不胜衣。

　　沙上未闻鸿雁信，竹间时有鹧鸪啼。此情惟有落花知。

　　【又】
　　一曲新词酒一杯。去年天气旧亭台。夕阳西下几时回。

　　无可奈何花落去，似曾相识燕归来。小园香径独徘徊。

　　【帝台春】
　　芳草碧色，萋萋遍南陌。飞絮乱红，也似知人，春愁无力。忆得盈盈拾翠侣，共携赏凤城寒食。到今来，海角逢春，天涯行客。

　　愁旋释。还似织。泪暗拭，又偷滴。谩倚遍危栏，尽黄昏，也只是暮云凝碧。拚则而今拚了，忘则怎生便忘得。又还问鳞鸿，试重寻消息。


徐昌图
　　徐昌图（生卒年不详），莆田（今属福建）人。兄弟五人皆以明经入仕。宋太祖时守国子博士，累迁殿中丞。事迹据《莆阳比事》卷二。

　　徐昌图词三首，据《尊前集》朱本录入，校以吴本、顾本、毛本、明钞本，并参校丛刊本、毛本《唐宋诸贤绝妙词选》。

　　【木兰花（双调）】
　　沈檀烟起盘红雾。一箭霜风吹绣户。汉宫花面学梅妆，谢女雪诗裁柳絮。

　　长垂夹幕孤鸾舞。旋炙银笙双凤语。红窗酒病嚼寒冰，冰损相思无梦处。

　　【临江仙】
　　饮散离亭西去，浮生长恨飘蓬。回头烟柳渐重重。淡云孤雁远，寒日暮天红。

　　今夜画船何处，潮平淮月朦胧。酒醒人静奈愁浓。残灯孤枕梦，轻浪五更风。

　　【河传】
　　秋光满目。风清露白。莲红水绿。何处梦回，弄珠拾翠盈盈，倚栏桡，眉黛蹙。

　　采莲调稳，吴侣声相续。倚棹吴江曲。鹭起暮天，几双交颈鸳鸯，入芦花，深处宿。（以上三首朱本《尊前集》）


孟昶
　　孟昶（九一九～九六五），字保元，初名仁赞，后蜀高祖孟知祥第三子，邢州龙冈（今河北邢台）人。起家西川节度行军司马。后蜀建国，进东川节度使、同中书门下平章事，充崇圣宫使。明德元年（九三四），即后蜀帝位。在位三十二年。广政二十八年（九六五），国亡降宋，封秦国公。同年卒，年四十七。世称后蜀后主。《旧五代史》卷一六三、《新五代史》卷六四、《十国春秋》卷四九有传。

　　孟昶词二首，分别据伍本《阳春白雪》、万历本《花草粹编》录存。

　　【洞仙歌】
　　（宜春潘明叔云：蜀王与花蕊夫人避暑摩诃池上，赋《洞仙歌》，其辞不见于世。东坡得老尼口诵两句，遂足之。蜀帅谢元明因开摩诃池，得古石刻，遂见全篇。）

　　冰肌玉骨，自清凉无汗。贝阙琳宫恨初远。玉阑干倚遍，怯尽朝寒，回首处、何必留连穆满。

　　芙蓉开过也，楼阁香融，千片红英泛波面。洞房深深锁，莫放轻舟、瑶台去，甘与尘寰路断。更莫遣、流红到人间，怕一似当时、误他刘阮。（《阳春白雪》卷二）

　　【相见欢】
　　无言独上西楼。月如钩。寂寞梧桐深院锁清秋。

　　剪不断。理还乱。是离愁。别有一番滋味在心头。（万历本《花草粹编》卷一）


花蕊夫人
　　花蕊夫人（生卒年不详），姓费，一说姓徐，青城（今四川灌县）人。以才色入蜀，事后蜀后主，拜贵妃，号花蕊夫人，又升号慧妃。后蜀亡，入宋，备后宫。宋太祖召使陈诗，有‘十四万人齐解甲，宁无一个是男儿’之句，太祖悦。事迹据《苕溪渔隐丛话》前集卷六○引《后山诗话》、《能改斋漫录》卷一六、《十国春秋》卷五○本传、俞正燮《癸巳类稿》卷一二《书旧五代史僭伪列传三后》。

　　花蕊夫人词一首，据聚珍本《能改斋漫录》录入，校以万历本《花草粹编》。

　　【采桑子】
　　初离蜀道心将碎，离恨绵绵。春日如年，马上时时闻杜鹃。

　　三千宫女皆花貌，妾最婵娟。此去朝天。只恐君王宠爱偏。（聚珍本《能改斋漫录》卷一六）


卢绛
　　卢绛（？～九七五），字晋卿，南昌（今属江西）人，一作宜春（今属江西）人。举进士不中，为吉州回运务计吏，以盗库金事觉，亡去。后诣（南唐）枢密使陈乔，用为本院承旨，授沿江巡检，习水战，以善战闻，拜上柱国。及宋师伐南唐，以绛为凌波都虞候、沿江都郡署，守秦淮水栅，战屡胜。出援润州，授昭武军节度留后。旋为宣州节度使。金陵城陷，诸郡皆下，绛独不降。宋太祖遣人招之，遂降。授冀州团练副使。开宝八年被斩。马令《南唐书》卷二二、陆游《南唐书》卷一四有传。卢绛词一首，据墨海本马令《南唐书》录入，参校四库本《绀珠集》、万历本《花草粹编》。

　　【菩萨蛮】
　　玉京人去秋萧索。画檐鹊起梧桐落。欹枕悄无言。月和残泪圆。

　　背灯惟暗泣。甚处パ声急。眉黛小山攒。芭蕉生暮寒。（墨海本马令《南唐书》卷二二《卢绛传》）


钱俶
　　钱俶（九二九～九八八），字文德，初名弘俶，杭州临安（今属浙江）人。吴越文穆王钱元之第九子。后汉乾元年（九四八），即吴越国王位。宋太宗太平兴国三年（九七八），纳土归宋，封淮海国王。雍熙元年（九八四），改封汉南国王。端拱元年（九八八）春，徙封邓王。同年八月暴卒。有《正本集》，不传。《旧五代史》卷一二三。《新五代史》卷六七、《宋史》卷四八○有传。《十国春秋》卷八一至卷八二有世家。

　　钱俶词二首残篇，分别据津逮本《湘山野录》、百川本《后山居士诗话》录入，校以学津本、学海本《湘山野录》、津逮本、何本《后山诗话》、适园本《后山先生集》。

　　【木兰花】
　　帝乡烟雨锁春愁，故国山川空泪眼。（津逮本《湘山野录》卷上）

　　【失调名】
　　金凤欲飞遭掣搦，情脉脉。看即玉楼云雨隔。（百川本《后山居士诗话》）


李煜
　　李煜（九三七～九七八）。字重光，初名从嘉，自号锺隐、锺峰白莲居士，徐州（今属江苏）人。李第六子。初封安定郡公，进郑王，徙吴王。建隆二年（九六一）初，立为太子，留金陵监国。同年中主卒，遂嗣位于金陵。在位十五年，称臣于宋。开宝八年（九七五），宋师攻入金陵，被迫降宋，幽囚于汴京。太平兴国三年（九七八）。被宋太宗用牵机药毒死，年四十二。世称李后主。《旧五代史》卷一三四、《新五代史》卷六二、《宋史》卷四七八、马令《南唐书》卷五、陆游《南唐书》卷三、《十国春秋》卷一七有传。另参《唐宋词人年谱·南唐二主年谱》。

　　李煜词集，原为南宋初人所辑，与李词合编为《南唐二主词》。宋本久佚，现存最早之本为明吴讷《唐宋名贤百家词》钞本（天津图书馆藏本。简称吴本），其次为明万历庚申吕远刻谭尔进校本（一九三四年北平莱薰阁有影印本。简称吕本）、清董氏诵芬室钞《南词十三种》本（简称南词本）、清康熙二十八年侯文灿刻《十名家词》本（简称侯本），康熙五十四年萧江声传钞明嘉靖二十三年甲辰少岳山人复初钞本（简称萧本）。以上五本来源各异，然所收词作及编次悉同（唯吕本多补遗一首），犹存宋本原貌。晚清以来之辑校本有：光绪十五年朱景行据《历代诗余》重辑本《南唐二主词集》（简称朱本）、光绪十六年杨文斌辑《三李词》本、同年刘继增据吕本笺释并补遗《南唐二主词笺》本（简称刘笺本）、宣统元年王国维校录南词本并补遗本（有钞本《唐五代二十一家词辑》本、《晨风阁丛书》校刊本）、刘毓盘《唐五代宋辽金元名家词集六十种辑》本（简称刘本）、一九三六年唐圭璋《南唐二主词汇笺》本、一九五七年王仲闻《南唐二主词校订》本、一九五八年詹安泰《李李煜词》本等。诸家校补本收词多寡不一，兹重行辑录，据《南唐二主词》吕远刻本为底本入录三十四首，校以吴本、南词本、侯本、萧本、王国维《唐五代二十一家词辑》本（简称王本），有关词作并参校吴本、明钞本、毛本、朱本《尊前集》、丛刊本《乐府雅词》、丛刊本《唐宋诸贤绝妙词选》、伍本《阳春白雪》、吴本、侯本、萧本、金本、星凤合本《阳春集》、影宋本《欧阳文忠公近体乐府》、影宋本《醉翁琴趣外篇》、吴本、毛本《杜寿域词》、朱本《龙洲词》、明钞本《墨庄漫录》、鲍本《耆旧续闻》、涵芬楼校刊本《扪虱新话》、岳本《类说》、耘经楼本《苕溪渔隐丛话》、月窗本《诗话总龟》、嘉庆本《景定建康志》。另从明刊本《五代名画补遗》辑录二首，丛刊本《唐宋诸贤绝妙词选》、毛本《词林万选》各录存一首。又从宝颜本《江邻几杂志》、聚珍本《能改斋漫录》各辑录一残句，计四十首。

　　【虞美人】
　　春花秋月何时了。往事知多少。小楼昨夜又东风。故国不堪回首月明中。

　　雕阑玉砌依然在。只是朱颜改。问君都有几多愁。恰似一江春水向东流。

　　【乌夜啼】
　　昨夜风兼雨，帘帏飒飒秋声。烛残漏断频依枕，起坐不能平。

　　世事漫随流水，算来梦里浮生。醉乡路稳宜频到，此外不堪行。

　　【一斛珠】
　　晓妆初过。沈檀轻注些儿个。向人微露丁香颗。一曲清歌，暂引樱桃破。

　　罗袖残殷色可。杯深旋被香醪ネ。绣床斜凭娇无那。烂嚼红茸，笑向檀郎唾。

　　【菩萨蛮】
　　人生愁恨何能免。销魂独我情何限。故国梦重归。觉来双泪垂。

　　高楼谁与上。长记秋晴望。往事已成空。还如一梦中。

　　【临江仙】
　　樱桃落尽春归去，蝶翻金粉双飞。子规啼月小楼西。画帘珠箔，惆怅卷金泥。

　　门巷寂寥人去后，望残烟草低迷。炉香闲袅凤凰儿。空持罗带，回首恨依依。

　　【望江南】
　　多少恨，昨夜梦魂中。还似旧时游上苑，车如流水马如龙。花月正春风。

　　【又】
　　多少泪，断脸复横颐。心事莫将和泪说，凤笙休向泪时吹。肠断更无疑。

　　【清平乐】
　　别来春半。触目愁肠断。砌下落梅如雪乱。拂了一身还满。

　　雁来音信无凭。路遥归梦难成。离恨恰如春草，更行更远还生。

　　【采桑子】
　　亭前春逐红英尽，舞态徘徊。细雨霏微。不放双眉时暂开。

　　绿窗冷静芳音断，香由灰。可奈情怀。欲睡朦胧入梦来。

　　【喜迁莺】
　　晓月坠。宿云微。无语枕频欹。梦回芳草思依依。天远雁声稀。

　　啼莺散，余花乱。寂寞画堂深院。片红休扫尽从伊。留待舞人归。

　　【蝶恋花】
　　遥夜亭皋闲信步。乍过清明，早觉伤春暮。数点雨声风约住。朦胧淡月来去。

　　桃李依依春暗度。谁在秋千，笑里低低语。一片芳心千万绪。人间没个安排处。

　　【乌夜啼】
　　林花谢了春红。太匆匆。常恨朝来寒重晚来风。

　　胭脂泪，留人醉，几时重。自是人生长恨水长东。

　　【长相思】
　　一纟呙。玉一梭。淡淡衫儿薄薄罗。轻颦双黛螺。

　　秋风多。雨相和。帘外芭蕉三两窠。夜长人奈何。

　　【捣练子令】
　　深院静，小庭空。断续寒砧断绩风。无奈夜长人不寐，数声和月到帘栊。

　　【浣溪沙】
　　红日已高三丈透。金炉次第添香兽。红锦地衣随步皱。

　　佳人舞点金钗溜。酒恶时拈花蕊嗅。别殿遥闻箫鼓奏。

　　【菩萨蛮】
　　花明月暗笼轻雾。今朝好向郎边去。划袜步香阶。手提金缕鞋。

　　画堂南畔见。一向偎人颤。奴为出来难。教君恣意怜。

　　【望江梅】
　　闲梦远，南国正芳春。船上管弦江面绿，满城飞絮滚轻尘。忙杀看花人。

　　【又】
　　闲梦远，南国正清秋。千里江山寒色远，芦花深处泊孤舟。笛在月明楼。

　　【菩萨蛮】
　　蓬莱院闭天台女。画堂昼寝人无语。抛枕翠云光。绣衣闻异香。

　　潜来珠锁动。惊觉银屏梦。脸慢笑盈盈。相看无限情。

　　【又】
　　铜簧韵脆锵寒竹。新声慢奏移纤玉。眼色暗相钩。秋波横欲流。

　　雨云深绣户。未便谐衷素。宴罢又成空。梦迷春雨中。

　　【阮郎归（呈郑王十二弟）】
　　东风吹水日衔山。春来长是闲。落花狼藉酒阑珊。笙歌醉梦间。

　　声悄，晚妆残。凭谁整翠鬟。留连光景惜朱颜。黄昏独倚阑。

　　【浪淘沙】
　　往事只堪哀。对景难排。秋风庭院藓侵阶。一行珠帘闲不卷，终日谁来。

　　金锁已沈埋。壮气蒿莱。晚凉天静月华开。想得玉楼瑶殿影，空照秦淮。

　　【采桑子】
　　辘轳金井梧桐晚，几树惊秋。昼雨新愁。百尺虾须在玉钩。

　　琼窗春断双蛾皱，回首边头。欲寄鳞游。九曲寒波不氵斥流。

　　【虞美人】
　　风回小院庭芜绿。柳眼春相续。凭栏半日独无言。依旧竹声新月似当年。

　　笙歌未散尊前在。池面冰初解。烛明香暗画堂深。满鬓清霜残雪思难任。

　　【玉楼春】
　　晚妆初了明肌雪。春殿嫔娥鱼贯列。笙箫吹断水云间，重按霓裳歌遍彻。

　　临春谁更飘香屑。醉拍阑干情味切。归时休照烛花红，待放马蹄清夜月。

　　【子夜歌】
　　寻春须是先春早。看花莫待花枝老。缥色玉柔擎。醅浮盏面清。

　　□□频笑粲。禁苑春归晚。同醉与闲平。诗随羯鼓成。

　　【谢新恩】
　　金窗力困起还慵。

　　【又】
　　秦楼不见吹箫女，空余上苑风光。粉英金蕊自低昂。东风恼我，才发一矜香。

　　琼窗梦笛残日，当年得恨何长。碧阑干外映垂杨。暂时相见，如梦懒思量。

　　【又】
　　樱花落尽阶前月，象床愁倚薰笼。远是去年今日恨还同。

　　双鬟不整云憔悴，泪沾红抹胸。何处相思苦，纱窗醉梦中。

　　【又】
　　庭空客散人归后，画堂半掩珠帘。林风淅淅夜厌厌。小楼新月，回首自纤纤。（下阙）

　　春光镇在人空老，新愁往恨何穷。□□□□□□□。一声羌笛，惊起醉怡容。（下阙）

　　【又】
　　樱桃落尽春将困，秋千架下归时。漏暗斜月迟迟花在枝（阙十二字）。彻晓纱窗下，待来君不知。

　　【又】
　　冉冉秋光留不住。满阶红叶暮。又是过重阳，台榭登临处。茱萸香坠紫，菊气飘庭户。

　　晚烟笼细雨。新雁咽寒声，愁恨年年长相似。

　　【破阵子】
　　四十年来家国，三千里地山河。凤阁龙楼连霄汉，琼枝玉树作烟萝。几曾识干戈。

　　一旦归为臣虏，沈腰潘鬓消磨。最是仓皇辞庙日，教坊犹奏别离歌。垂泪对宫娥。

　　【浪淘沙】
　　帘外雨潺潺。春意将阑。罗衾不暖五更寒。梦里不知身是客，一晌贪欢。

　　独自莫凭栏，无限关山。别时容易见时难。流水落花归去也，天上人间。（以上三十四首吕远刻本《南唐二主词》）

　　【渔父】
　　阆苑有情千里雪，桃李无言一队春。一壶酒，一竿身。快活如侬有几人。

　　【又】
　　一棹春风一叶舟。一轮茧缕一轻钩。花满渚，酒盈瓯。万顷波中得自由。（以上二首明刊本《五代名画补遗·屋木门第五》）

　　【乌夜啼】
　　无言独上西楼。月如钩。寂寞梧桐深院锁清秋。

　　剪不断。理还乱。是离愁。别是一番滋味在心头。（丛刊本《唐宋诸贤绝妙词选》卷一）

　　【捣练子】
　　云鬓乱。晚妆残。带恨眉儿远岫攒。斜托香腮春笋嫩，为谁和泪倚阑干。（毛本《词林万选》卷二）

　　【失调名】
　　楼上春寒水四面。（宝颜本《江邻几杂志》（参韩熙载词本事））

　　【又】
　　别易会难无可奈。（聚珍本《能改斋漫录》卷一六）

　　【长相思】
　　一重山。两重山。山远天高烟水寒。相思枫叶丹。

　　菊花开。菊花残。塞雁高飞人未还。一帘风月闲。

　　【秋霁】
　　虹影侵阶，乍雨歇长空，万里凝碧。孤骛高飞，落霞相映，远状水乡秋色。黯然望极，动人无限愁如织。又听得，云外数声，新雁正嘹呖。

　　当此暗想，画阁轻抛，杳然殊无，些个消息，漏声稀，银屏冷落，那堪残月照窗白。衣带顿宽犹阻隔。算此情苦，除非宋玉风流，共怀伤感，有谁知得。

　　【青玉案】
　　梵宫百尺同云护。渐白满苍苔路。破腊梅花李蚤露。银涛无际，玉山万里，寒罩江南树。

　　鸦啼影乱天将暮。海月纤痕映烟雾。修竹低垂孤鹤舞。杨花飞弄，鹅毛天剪，总是诗人误。

　　【鹧鸪天】
　　节候虽佳景渐阑。吴绫已暖越罗寒。朱扉日暮随风掩，一树藤花独自看。

　　云鬓乱，晚妆残。带恨眉儿远岫攒。斜托香腮春笋嫩，为谁和泪倚阑干。

　　【又】
　　塘水初澄似玉容。所思还在别离中。谁知九月初三夜，露似珍珠月似弓。

　　深院静，小庭空。断续寒砧断续风。无奈夜长人不寐，数声和月到帘栊。

　　【忆王孙】
　　萋萋芳草忆王孙。柳外楼高空断魂。杜宇声声不忍闻。欲黄昏，雨打梨花深闭门。

　　【又】
　　风蒲猎猎小池塘。过雨荷花满院香。沈李浮瓜冰雪凉。竹方床，针线慵拈午梦长。

　　【又】
　　飕飕风冷荻花秋。明月斜侵独倚楼。十二珠帘不上钩。黯凝眸，一点渔灯古渡头。

　　【又】
　　同风扫雪初晴。天外孤鸿三两声。独拥寒衾不忍听。月笼明，窗外梅花瘦影横。

　　【南歌子】
　　鬓裁新绿，霞衣曳晓红。待歌凝立翠筵中。一朵彩云何事下巫峰。

　　趁拍鸾飞镜，回身燕空。莫翻红袖过帘栊。怕被杨花勾引嫁东风。

　　【开元乐】
　　心事数茎白发，生涯一片青山。空林有雪相待，野路无人自还。


林楚翘
　　林楚翘（生卒年里不详），《全唐诗》卷八九九录作唐五代人，刘毓盘《词史》疑为五代诗人林楚才之兄弟行辈，然无确据。

　　林楚翘词一首，据《尊前集》朱本录入，校以吴本、顾本、毛本、明钞本。

　　【菩萨蛮（中吕宫）】
　　画堂春昼垂珠箔。卧来揉惹金钗落。簟滑枕头移。鬓蝉狂欲飞。

　　笑拖娇眼慢。罗袖笼花面。重道好郎君。人前莫恼人。（朱本《尊前集》）


许岷
　　许岷（生卒年里不详），《全唐诗》卷八九九录作唐五代人，《全五代诗》卷五九谓是‘蜀人’，而列于后蜀，未详所据。

　　许岷词二首，据《尊前集》朱本录入，校以吴本、顾本、毛本、明钞本。

　　【木兰花（大石调）】
　　小庭日晚花零落。倚户无聊妆脸薄。宝筝金鸭任生尘，绣画工夫全放却。

　　有时觑着同心结。万恨千愁无处说。当初不合尽饶伊，赢得如今长恨别。

　　【又】
　　江南日暖芭蕉展。美人折得亲裁翦。书成小柬寄情人，临行更把轻轻捻。

　　其中捻破相思字。却恐郎疑踪不似。若还猜妾倩人书，误了平生多少事。（朱本《尊前集》）


文珏
　　文珏，生平无考。宋本《全芳备祖》录存其词一首，署‘西蜀文珏’（徐钞本、四库本无此题名），《花草粹编》卷六因之，《唐词纪》卷二亦收作唐五代人。《全宋词》则收作宋人。兹从宋本《全芳备祖》作五代西蜀人。

　　文珏词一首，据《全芳备祖》宋本录入，校以徐钞本、四库本。

　　【虞美人】
　　歌唇乍启尘飞处。翠叶轻轻举。似通舞态逞妖容。嫩条纤丽玉玲珑。怯秋风。

　　虞姬珠碎兵戈里。莫认埋魂地。只因遗恨寄芳丛。露和清泪湿轻红。古今同。（宋本《全芳备祖》后集卷一一）


顾卞
　　顾卞，生平无考。存词一首，据鲍本《碧鸡漫志》录入，校以宋本、徐钞本、四库本《全芳备祖》。

　　【虞美人】
　　帐前草草军情变。月下旌旗乱。褫衣推枕怆离情。远风吹下楚歌声。正三更。

　　抚骓欲上重相顾。艳态花无主。手中莲锷凛秋霜。九泉归去是仙乡。恨茫茫。（鲍本《碧鸡漫志》卷四）

　　【无名氏】
　　无名氏词一首，据鲍本《玉壶清话》录存，参校明钞本《诗话总龟》、康熙本《全唐诗》、内府本《历代诗馀》。

　　【渔家傲】
　　二月江南山水路。李花零落春无主。一个鱼儿无觅处。风兼雨。土龙生甲归天去。


无名氏
　　无名氏词八首，据董本《青琐高议》录存（原题隋炀帝杨广撰），参校宛委山堂本、涵芬楼《说郛》本《海山记》、明刻本《唐词纪》、明刻本《古今词统》。

　　【望江南】
　　湖上月，偏照列仙家。水浸寒光铺象簟，浪摇晴影走金蛇。偏称泛灵槎。

　　光景好，轻彩望中斜。清露冷侵银兔影，西风吹落桂枝花。开宴思无涯。

　　【又】
　　湖上柳，烟柳不胜垂。宿露洗开明媚眼，东风摇弄好腰肢。烟雨更相宜。

　　环曲岸，阴覆画桥低。线拂行人春晚后，絮飞晴雪暖风时。幽意更依依。

　　【又】
　　湖上雪，风急堕还多。轻片有时敲竹户，素华无韵入澄波。烟外玉相磨。

　　湖水远，天地色相和。仰面莫思梁苑赋，朝尊且听玉人歌。不醉拟如何。

　　【又】
　　湖上草，碧翠浪通津。修带不为歌舞绶，浓铺堪作醉人茵。无意衬香衾。

　　晴霁后，颜色一般新。游子不归生满地，佳人远意寄青春。留咏卒难伸。

　　【又】
　　湖上花，天水浸灵葩。浸蓓水边匀玉粉，浓苞天外剪明霞。只在列仙家。

　　开烂熳，插鬓若相遮。水殿春寒澄冷艳，玉轩清照暖添华。清赏思何赊。

　　【又】
　　湖上女，精选正宜身。轻恨昨离金殿侣，相将今是采莲人。清唱满频频。

　　轩内好，嬉戏下龙津。玉朱弦闻昼夜，踏青斗草事青春。玉辇从群真。

　　【又】
　　湖上酒，终日助清欢。檀板轻声银线缓，醅浮香米玉蛆寒。醉眼暗相看。

　　春殿晚，仙艳奉杯盘。湖上风烟光可爱，醉乡天地就中宽。帝主正清安。

　　【又】
　　湖上水，流绕禁园中。斜日暖摇清翠动，落花香缓众纹红。末起清风。

　　闲纵目，鱼跃小莲东。泛泛轻摇兰棹稳，沈沈寒影上仙宫。远意更重重。（《青琐高议》后集卷五引《隋炀帝海山记》）


无名氏
　　无名氏词一首，据丛刊本《乐府雅词》录入，参校洪武本《草堂诗余》、聚珍本《能改斋漫录》、耘经楼本《苕溪渔隐丛话》、鲍本《耆旧续闻》。

　　【鱼游春水】
　　秦楼东风里。燕子还来寻旧垒。余寒微透，红日薄侵罗绮。嫩┺才抽碧玉簪，细柳轻黄金蕊。莺啭上林，鱼游春水。

　　屈曲栏干遍倚。又是一番新桃李。佳人应念归期。梅妆淡洗。凤箫声杳沈孤雁，目断澄波无双鲤。云山万重，寸心千里。（丛刊本《乐府雅词》拾遗上）


无名氏
　　无名氏词一首，据百川本《庚溪诗话》录入，参校张本《全蜀艺文志》、明刻本《词品》。

　　【后庭宴】
　　千里故乡，十年华屋。乱魂飞过屏山簇。眼看眉褪不胜春，菱花知我销香玉。

　　双双燕子归来，应解笑人幽独。断歌零舞，遗恨清江曲。万树绿低迷，一庭红扑簌。（百川本《庚溪诗话》卷下）


无名氏
　　无名氏词一首，据耘经楼本《苕溪渔隐丛话》录入，参校伍本《阳春白雪》、宽永本《诗人玉屑》。

　　【扑蝴蝶】
　　烟条雨叶，绿遍江南岸。思归倦客，寻芳来较晚。岫边红日初斜。陌上飞花正满。凄凉数声羌管。

　　怨春短。玉人应在，明月楼中画眉懒。蛮笺锦字，多时鱼雁断。恨随去水东流，事与行云共远。罗衾旧香犹暖。（耘经楼本《苕溪渔隐丛话》后集卷三九）


无名氏
　　无名氏词一首，据清钞本《怀古录》录入，参校明钞本《怀古录》、明刻本《词品》、丁本《升庵诗话》、万历本《花草粹编》。

　　【醉公子】
　　门外︵儿吠，知是萧郎至。划袜下芳阶，冤家今夜醉。

　　扶得入罗帏，不肯脱罗衣。醉则从他醉，犹胜独眠时。（清钞本《怀古录》卷中）


无名氏
　　无名氏词一首，据明刻本《唐词纪》录入，参校杨金本《草堂诗余》。

　　【菩萨蛮】
　　晓来误入桃源洞。恰见佳人春睡重。玉腕枕香腮。荷花藕上开。

　　一扇俄惊起。敛黛凝秋水。笑倩整金衣。问郎何日归。（明刻本《唐词纪》卷五）


无名氏
　　无名氏词一首，据康熙本《词鹄初编》录存。

　　【竹枝】
　　盘塘江口是奴家。郎若闲时来吃茶。黄上筑墙茆盖物，门前一树紫荆花。（康熙本《词鹄初编》卷一）


无名氏
　　【伤春曲】
　　芳菲时节。花压枝折。蜂蝶撩乱，阑槛光发。一旦碎花魄。葬花骨，蜂兮蝶兮何不知，空使雕阑对明月。（康熙本《词鹄初编》卷一）


无名氏
　　【捣练子】
　　云染幕，绿堆烟。霏霏细雨湿花钿。一片芳菲吹不起，闲愁损，更啼鹃。

　　人去后，景依然。画堂谁复听哀弦。鹦鹉不知情意懒，频催我，下犀帘。（康熙本《词鹄初编》卷三）


卷四·敦煌词（１９９首）
　　敦煌曲子词，原为唐五代宋初写本，大约在北宋前期，与其他写卷、文书等一起被封藏于敦煌莫高窟石室内。二十世纪初敦煌藏经洞被偶然打开后，洞中所藏写本曲子词连同其它写本书籍等先后流散于世界各地，又陆续被抄写、摄影、影印回国，公诸于世。其中斯坦因所得者，今藏于伦敦英国图书馆；伯希和所得者，今藏于巴黎法国国家图书馆；俄国人奥里敦保等所得者，今藏于俄罗斯圣彼得堡；此外还有少量敦煌写卷流散于日本等国，所余部分写卷收藏于我国北京图书馆。在这些敦煌写卷中，有现存最早之曲子词集《云谣集杂曲子》，还有一些抄写相对集中的曲子词作品，多数作品则杂抄散见于各种写卷之中。

　　本编敦煌曲子词，以已经发现、公布和著录之敦煌写本原卷为底本；见诸多种写卷者，则选取一种原卷为底本；原卷失传或未予公布者，则选取今人较早之著录本为底本。首先校录《云谣集杂曲子》，共三十首，前十八首以斯一四四一卷（斯坦因编号之写卷，简称斯卷）为底本，后十二首以伯二八三八卷（伯希和编号之写卷，简称伯卷）为底本；然后校录其它写卷作品，以斯卷为先，伯卷其次，皆依斯、伯二氏原编号为序；最后校录圣彼得堡等所藏其它写卷。包括《云谣集杂曲子》三十首在内，凡据斯卷校录九十一首，据伯卷校录八十四首，据列一四六五号（孟列夫等《苏联科学院亚洲民族研究所藏敦煌汉文写本注记目录》编号）校录一首；另外，据王国维《敦煌发见唐朝之通俗诗及通俗小说》（简称王校）校录三首，据罗振玉《贞松堂藏西陲秘籍丛残》影印图片（贞松堂藏本）校录一首，据罗振玉《敦煌零拾》（罗书）校录四首，据赵尊岳《唐人写本曲子》（赵本）校录二首，据周绍良《补敦煌曲子词》（周校）校录十三首，总计一百九十九首。

　　除用各原卷作校勘外，参校今人主要校录本及校勘成果有：刘复《敦煌掇琐》（刘书），朱祖谋《强村丛书》本《云谣集杂曲子》（丛书本）及其所引董康校（董校）、况周颐校（况校），《强村遗书》本《云谣集杂曲子》（遗书本）及其所引杨铁夫校（杨校）、龙沐勋校（龙校），况周颐《蕙风词话》（况本），周泳先《敦煌词掇》（周本），冒广生《新斟云谣集杂曲子》（冒斟），唐圭璋《云谣集杂曲子校释》（唐校），王重民《敦煌曲子词集》（王集）及其所引刘盼遂校（刘校）、孙贯文校（孙校），任二北《敦煌曲校录》（校录），蒋礼鸿《敦煌曲子词集校议》（蒋议），饶宗颐《敦煌曲》（饶编），《敦煌曲订补》（饶补），潘重规《敦煌云谣集新书》（新书），沈英名《敦煌云谣集新校订》（新校订），林玫仪《敦煌曲子词斟证初编》（林编），任半塘《敦煌歌辞总编》（总编），黄征《〈郭煌歌辞总编〉校释商榷》（商榷），项楚《〈郭煌歌辞总编〉匡补》（匡补）。

　　【云谣集杂曲子】
　　○凤归云（闺怨）

　　征夫数载，萍寄他邦。去便无消息，累换星霜。月下愁听砧杵，拟塞雁行。孤眠莺帐里，枉劳魂梦，夜夜飞颺。

　　想君薄行，更不思量。谁为传书与，表妾衷肠。倚牖无言垂血泪，闍祝三光。万般无那处，一炉香尽，又更添香。

　　○又（闺怨）

　　渌窗独坐，修得为君书。征衣裁缝了，远寄边隅。想得为君贪苦战，不惮崎岖。终朝沙碛里，止凭三尺，勇战奸愚。

　　岂知红脸，泪滴如珠。枉把金钗卜，卦卦皆虚。魂梦天涯无暂歇，枕上长嘘。待公卿回故日，容颜憔悴，彼此何如。

　　○又

　　幸因今日，得睹娇娥。眉如初月，目引横波。素胸未消残雪，透轻罗。□□□□□，朱含碎玉，云髻婆娑。

　　东邻有女，相料实难过。罗衣掩袂，行步逶迤。逢人问语羞无力，态娇多。锦衣公子见，垂鞭立马，肠断知麽。

　　○又

　　儿家本是，累代簪缨。父兄皆是，佐国良臣。幼年生于闺阁，洞房深。训习礼仪足，三从四德，针指分明。

　　娉得良人，为国远长征。争名定难，未有归程。徒劳公子肝肠断，谩生心。妾身如松柏，守志强过，鲁女坚贞。

　　○天仙子

　　燕语啼时三月半。烟蘸柳条金线乱。五陵原上有仙娥，携謌扇。香烂漫。留祝華华云一片。

　　犀玉满头花满面。负妾一双偷泪眼。泪珠若得似珍珠，拈不散。知何限。串向红丝应百万。

　　○又

　　燕语莺啼惊教梦。羞见鸾台双舞凤。天仙别后信难通，无人问，桃花洞。休把同心千遍弄。

　　叵耐不知何处去。正时花开谁是主。满楼明月夜三更，无人语。泪如雨。便是思君肠断处。

　　○竹枝子

　　罗幌尘生，帡帏悄悄，笙簧无绪理，恨小郎游荡经年。不施红粉镜台前。只是焚香祷祝天。

　　垂珠泪滴，点点滴成班。待伊来敬共伊言。须改往来段却颠。

　　○又

　　高卷朱帘垂玉牖。公子王孙女。颜容二八小娘。满头珠翠影争光。百步惟闻兰麝香。

　　口含红豆相思语。几度遥相许。修书传与萧娘。倘若有意嫁潘郎。休遣潘郎争断肠。

　　○洞仙歌

　　华烛光辉。深下帡帏。恨征人久镇边夷。酒醒后多风醋。少年夫婿。向渌窗下左偎右倚。拟铺鸳被。把人尤泥。

　　须索琵琶重理。曲中弹到，想夫怜处。转相爱几多恩意。却再叙衷鸳衾枕，愿长与今宵相似。

　　○又

　　悲雁随阳。解引秋光。寒蛩响夜夜堪伤。泪珠串滴，旋流枕上。无计恨征人，争向金风漂荡。捣衣嘹亮。

　　懒寄回文先往。战袍待战，絮重更薰香。殷憋凭驿使追访。愿四塞来朝明帝，令戎客休施流浪。

　　○破阵子

　　莲脸柳眉休韵，青丝罢拢云。暖日和风花戴媚，画ト凋梁燕语新。卷帘恨去人。

　　寂寞长垂珠泪，焚香祷尽灵神。应是潇湘红粉继，不念当初罗帐恩。抛儿虚度春。

　　○又

　　日暖风轻佳景，流莺似问人。正时越溪花捧艳，独隔千山与万津。单于迷虏尘。

　　雪落亭梅愁地，香檀枉注讠哥唇。兰径萋萋芳草绿，红脸可知珠泪频。鱼笺岂易呈。

　　○又

　　风送征轩迢递，参差千里馀。目断妆楼相忆苦，鱼雁百水鳞迹疏。和愁封去书。

　　春色可堪孤枕，心焦梦断□初。早晚三边无事了，香被重眠比目鱼。双眉应自舒。

　　○又

　　年少征夫堪恨，从军千里馀。为爱功名千里去，携剑弯弓沙碛边。抛人如断弦。

　　迢递可知闺阁，吞声忍泪孤眠。春去春来庭树老，早晚王师归却还。免交心怨天。

　　○浣溪沙

　　孋丽景红颜越众希。素胸莲脸柳眉低。拟笑千花羞不坼，懒芳菲。□□□□□□□，□□□□□□□。偏引五陵思恳切，要君知。

　　○又

　　髻绾湘云淡淡妆。早春花向脸边芳。玉腕慢从罗袖出，捧杯觞。

　　纤手令行匀翠柳，素咽謌发绕雕梁。但是五陵争忍得，不疏狂。

　　○柳青娘

　　青丝髻绾脸边芳。淡红衫子掩素胸。出门斜捻同心弄，意恛惶。故使横波认玉郎。

　　叵耐不知何处去，交人几度挂罗裳。待得归来须共语，情转伤。断却妆楼伴小娘。

　　○又

　　碧罗冠子结初成。肉红衫子石榴裙。故着胭脂轻轻染，淡施檀色注謌唇。含情唤小莺。

　　只问玉郎何处去，才言不觉到朱门。扶入锦□□□□，□殷慰。因何辜负少年人。（以上十八首斯一四四一卷）

　　○倾杯乐

　　忆昔笄年。未省离ト，生长深闺苑。闲凭着绣床，时拈金针，拟貌舞凤飞鸾。对妆台重整娇姿面。知身貌算料，岂交人见。又被良媒，苦出言词相诱詃。

　　每道说水际鸯鸾，惟指梁间双燕。被父母将儿疋配，便认多生宿姻眷。一旦娉得狂夫，攻书业抛妾求名宦。纵然选得，一时朝要，荣华争稳便。

　　○又

　　窈窕逶迤，貌超倾国应难比。浑身挂绮罗装束，未省从天得知。脸如花自然多娇媚。翠柳画娥眉，横波如同秋水。裙生石榴，血染罗衫子。

　　观艳{女质}语软言轻，玉钗坠素绾乌云髻。年二八久镇香闺，爱引猧儿鹦鹉戏。十指如玉如葱，银苏体雪透罗裳里。堪娉与公子王孙，五陵年少风流婿。

　　○内家娇

　　丝碧罗冠，搔头坠髻鬓，宝装玉凤金蝉。轻轻傅粉，深深长画眉渌，雪散胸前。嫩脸红唇，眼如刀割，口似朱丹。浑身挂异种罗裳，更薰龙脑香烟。

　　屐子齿高，慵移步两足恐行难。天然有灵性，不娉凡间。交招事无不会，解烹水银，炼玉烧金，别尽歌篇。除非却应奉君王，时人未可趋颜。

　　○又（御制林钟商内家娇）

　　两眼如刀，浑身似玉，风流第一佳人。及时衣着，梳头京样。素{女质}艳孋情春。善别宫商，能调丝竹，歌令尖新。任从说洛浦阳台，谩将比并无因。

　　半含娇态，逶迤缓步出闰门。搔头重慵憽不插，只把同心，千遍撚弄，来往中庭。应是降王母仙宫，凡间略现容真。

　　○拜新月

　　荡子他州去，已经新岁未还归。堪恨情如水，到处辄狂迷。不思家国，花下遥指祝神明。直至于今，抛妾独守空闺。

　　上有穹苍在，三光也合遥知。倚帡帏坐，泪流点滴，金粟罗衣。自嗟薄命，缘业至于斯。乞求待见面，誓不辜伊。

　　○又

　　国泰时清晏，咸贺朝列多贤士。播得群臣美。卿感同如鱼水。况当秋景，蓂叶初敷卉。向登新楼上，仰望蟾色光翅。

　　回顾遇玉兔影媚。明镜匣参差斜坠。澄波美。犹怯怕衔半钩耳。万家向月下，祝告深深跪。愿皇寿千千，岁登宝位。

　　○抛球乐

　　珠泪纷纷湿绮罗。少年公子负恩多。当初姊姊分明道，莫把真心过与他。子细思量着，淡薄知闻解好麽。

　　○又

　　宝髻钗横坠鬓斜。殊容绝胜上阳家。蛾眉不扫天生渌，蝉脸能匀似朝霞。无端略入后园看，羞煞庭中数树花。

　　○鱼歌子

　　睹颜多，思梦俣。花枝一见恨无门路。心哽噎，泪如雨。见便不能移步。

　　五陵儿，恋娇态女。莫阻来情从过与。畅平生，两风醋。若得丘山不负。

　　○又

　　洞房深，空悄悄。虚把身心生寂寞，待来时，须祈祷。休恋狂花年少。

　　淡匀妆，固施妙。只为五陵正渺渺。胸上雪，从君咬。恐犯千金买笑。

　　○喜秋天

　　潘郎妄语多，夜夜道来过。赚妾更深独弄琴，弹尽相思破。

　　寂寂更深坐，泪滴浓烟翠。何处贪欢醉不归，羞向鸳衾睡。

　　○又

　　芳林玉露催，花药金风触。永夜严霜万草衰，捣练千声促。

　　谁家台榭菊，嘹亮宫商足。暮恨朝愁不忍闻，早晚离尘土。（以上十二首伯二八三八卷）

　　【散见各卷曲子词】
　　○失调名

　　十年五岁相看过。为道木兰花一朵。九天远地觅将来，移将后院深处坐。

　　又见胡蝶千千个。由住尖良不敢坐。傍人不乃苦项须，恐怕春风斩断我。

　　○失调名

　　□我一身却，自家一身当。千万努力归明王。忆着吐蕃通信上。（以上二首斯三二九卷）

　　○苏莫遮（五台山曲子六首）

　　大圣堂，非凡地。左右龙盘，为有台相倚。岭岫嵯峨朝圣地。花木芬芳，菩萨多灵异。

　　面慈悲，心欢喜。西国真僧，远远来瞻礼。瑞彩时时帘下起。福祚当今，万古千秋岁。

　　○第一

　　上中台，盘道远。万仞迢迢，仿佛过天半。宝石岩光灿烂。瑞草名花，似锦堪游玩。

　　玉华池，金沙畔。冰窟千年，到者身心战。合掌望空重发愿。五色祥云，一日三回现。

　　○第二

　　上东台，过北斗。望见扶桑，海畔龙神斗。雨雹相和惊林薮。雾卷云收，现化千般有。

　　吉祥鸣，师子吼，闻者狐疑，便往那边走。才念文殊三五口。大圣慈悲，方便来相救。

　　○第三

　　上北台，登险道。石迳がテ，缓步行多少。遍地名花微Й草。定水潜流，一日三回到。

　　骆驰崖，风袅袅。往来巡游，须是身心好。罗汉岩前观滦河，不敢久停，为有神龙忄。

　　○第四

　　上西台，真圣境。阿耨池边，好似金桥影。两道圆光明似镜。一朵香山，兀堪吟咏。

　　师子踪，深印定。功德泉中，甘露常清净。菩萨行时龙众请。居士谈扬，为有天人听。

　　○第五

　　上南台，林岭别。净境孤高，岩下观星月。远眺遐方情思悦。或听神钟，感愧捻香。

　　蜀锦花，银丝结。供养诸天，菡萏无人折。惭愧尘劳罪消灭。福寿延年，为见真菩萨。（以上六首斯四六七卷）

　　○喜秋天

　　一更每年七月七。此时寿夫日。在处敷陈结交伴。献供数千般。

　　今晨连天暮。一心待织女。忽若今夜降凡间。乞取一教言。

　　○其二

　　二更仰面碧霄天。参次众星前。月明遍周旋。□□□□□。

　　{卞}会甚北斗。渐觉更星流。月落西山<炎见>星流。将谓是牵牛。

　　○其三

　　三更女伴近彩楼。顶礼不曾休。佛前灯暗更添油。礼拜再三候。

　　诸女彩楼畔，烧取玉炉烟。不知牵牛在那边。望作眼睛穿。

　　○其四

　　四更缓步出门厅。直是到街庭。今夜斗末见流星。奔逐向前迎。

　　此时难将见。发却千般愿。无福之人莫怨天。皆是少因缘。

　　○其五

　　五更敷设了，取分总交收。五个娥结高楼。那边见牵牛。

　　看看东方动。来把秦筝弄。黄针拨镜再梳头。看看到来秋。（以上五首斯一四九七卷）

　　○失调名

　　□台□化绝胜□（下缺）

　　往复任君多征使（下缺）

　　愿年年生居定昭（下缺）

　　□千如日月诏无已（下缺）

　　○失调名

　　四海征弊惜天雨降（下缺）

　　唐尧鸿恩四补海内乐（下缺）

　　阵云收（下缺）

　　○失调名（般涉）

　　国泰人安静风沙。向秀（下缺）地种（下缺）闹任舡车。听海燕，坐金牙。提胡芦帝萨金沙。长垂罗袖拂烟霞。齐拍手，贺我当今家。

　　○赞普子

　　本是蕃家将，年年在草头。夏月披毡帐，冬天挂皮裘。

　　语即令人难会，朝朝牧马在荒丘。若不为抛沙塞，无因拜玉楼。

　　○失调名

　　与君别后，何日再相逢。关山阻隔信难通。情恨切，气填胸。连襟泪落重重。

　　世通荣贵寿如松。寒雁来过附书踪。谓君憔悴损形容。交儿泪落千重。

　　○西江月

　　女伴同寻烟水。今宵江月分明。舵头无力别一舡横。波面微风ウ起。

　　拨棹乘舡无定止。拜词处处闻声。连天红浪浸秋星。误入蓼花丛里。

　　○又

　　浩渺天涯无际。旅人舡薄孤洲。团团明月照江楼。远望荻花风起。

　　东去不回千万里。乘舡正值高秋。此时变作望乡愁。一夜苦吟云水。

　　○又

　　云散金波初吐。烟迷沙渚沈沈。棹歌惊起乱栖禽。女伴各归南浦。

　　舡押波光摇橹。野欢不觉更深。楚词哀怨出江心。正值明月当南午。

　　○浣溪沙

　　五两竿头风欲平。张帆举棹觉舡行。柔橹不施停却棹，是舡行。

　　满眼风波多陕氵勺，看山恰似走来迎。子细看山山不动，是舡行。

　　○又

　　八十颓年志不迷。一竿长地坐奚。钓□□□□□，□时清。

　　直道守池频负命，子鳞何必用东西。我不□□□□□，□□□。

　　○又

　　浪打轻舡雨打篷。遥看篷下有鱼翁。莎笠不收舡不系，任西东。

　　即问鱼翁何所有，一壶清酒一竿风。山月与鸥长作伴，在五湖中。

　　○又

　　倦却诗书上钓舡。身披莎笠执鱼竿。棹向碧波深处去，复几重滩。

　　不是从前为钓者，盖缘时世厌良贤。所以将身岩薮下，不朝天。

　　○又

　　一队风去吹黑云。舡车撩乱满江津。浩氵旰洪波长水面，浪如银。

　　即问长江来往客，东西南北几时分。一过交人肠欲断，谓行人。

　　○菩萨蛮

　　千年凤阙争雄弃。何时献得安邦计。鸾驾在三峰。天同地不同。

　　宇宙憎嫌侧。今作蒙尘客。阃外有忠常。思佐圣人王。

　　○又

　　自从銮驾三峰住。倾心日夜思明主。惯在紫微间。笙歌不闲。

　　受禄分南北。谁是忧邦国。此度却回銮。须交社稷安。

　　○又

　　常惭血怨居臣下。明君巡幸恩沾洒。差匠见修宫。竭诚无有终。

　　奉国何曾睡。葺治无人醉。克日却回归。愿天涯总□。

　　○又

　　御园照照红丝罢。金风坠落沾枝架。柳色政依依。玄宫照渌池。

　　每思龙凤阙。惟恨累年劫。计日却回归。象似南山不动微。

　　○失调名

　　良人去住边庭。三载长征。万家砧杵捣衣声。坐寒更。添□玉泪，嫩频听。

　　向深闺，远闻雁悲鸣。遥望行。三春月影照阶庭。帘前跪拜，人长命，月长生。

　　○献忠心

　　自从黄巢作乱，直到今年。倾动迁移每惊天。京华飘因此荒。空有心长思恋明皇。

　　愿圣明主。久居宫宇。臣等默始有望常殊。弓剑更抛涯计会。将銮驾步步却西回。

　　○宫怨春

　　柳条垂处也，喜鹊语零零。焚香启告诉君情。慕得萧郎好武，累岁长征。向沙场里，抡宝剑，定扌枪。

　　去时花欲谢，几度叶还青。遥思想夜夜到边庭。愿天下销戈铸戟，舜日清平。待功成日，麟阁上画图形。

　　○失调名（御制）

　　时清海晏，定风波。恩光六塞，瑞气遍山坡。风调雨顺，野老行歌。四塞休征罢战，放将士尽回戈。

　　君臣道泰，礼乐讠燕中和。此时快活。感恩多。愿圣寿万岁，同海岳山河。似生佛向宫殿里，绝胜兜率大罗。

　　○失调名（御制曲子）

　　百花竞发，焕新杨柳垂院光。向珠帘□□，万喜含芳。观园里青青，山川草木异祯祥。一万人乐，行歌国泰时康。我□明主，□中看景色在边疆。更将新翻御制□□□，□步元戎，千秋万岁，圣祚得遥长。知存而治化，□□尧舜禹汤。

　　○临江仙

　　岸阔临江帝宅赊。东风吹柳向西斜。春光催绽后园花。莺啼燕语，辽乱争忍不思家。

　　每恨经年离别苦，纵然抛弃生涯．如今时世已恭差。不如归去，归去也，沈醉卧烟霞。

　　○又

　　不处嚣尘千万年。我于此峒求仙。坐□□□□□□。行游策杖，策杖也，寻溪听流泉。

　　夜深长□□□□，□□□舞于前。神方求尽愿为丹。□氵贝登云，登云也，□□□□□。

　　○失调名

　　仕女鸾凤，齐登金。坐迳闲阶□□□□□□□□专心。恳望转加新。金丝线，织成鸾□□□□□□□□□得，金枝合蝉野马，竞逐纷纭。□□□□□□□□□直千金。足蜂蕊蕊攒花蒲□□□□□□□□□□，直为无人往，达进入西秦。共练□□□□□□□□□□然织成端疋，遣家僮市卖，不□□□□□□□□□□窗每恨织锦纹。报仕女，两两三三，□□□□□归邻。从此后，更也无人，日夜无效功。

　　○失调名（伤蛇曲子）

　　听说昔时隋侯，奉命出使行□□□□□□□□伤。临欲丧。眼中光泪流，血染路傍。□□□□□□□□开展芝囊。取药对裹，□□□□□□□□□□□□□□□□归日，见一二八童子□□□□□□□□□□□□蛇改易，蒙君□□□□□□□□□□□□□□□，其蛇昼夜□□□□□□□□□□□□□堂。

　　○失调名（曲子□□□）

　　（上阙）吐萌（下阙）

　　（上阙）日西山（下阙）（以上二十七首斯二六○七卷）

　　○别仙子

　　此时模样，算来是，秋天月。无一事，堪惆怅，须圆阙。穿窗牖，人寂静，满面蟾光如雪。照泪痕何似，两眉双结。

　　晓楼钟动，执纤手，看看别。移银烛，偎身泣，声哽噎。家私事，频付嘱，上马临行说。长思忆，莫负少年时节。

　　○菩萨蛮

　　枕前发尽千般愿。要休且待青山烂。水面上秤锤浮。直待黄河彻底枯。

　　白日参辰现。北斗回南面。休即未能休。且待三更见日头。

　　○酒泉子

　　砂多泉头，伴贼寇枪张怒起，语报恩住裴氏晖威（下缺）（以上二首斯四三三二卷）

　　○谒金门

　　开于阗。绵绫家家总满。奉献生龙及玉宛。将来百姓看。

　　尚书坐宫殿。四塞休征罢战。但阿郎千秋岁，甘州他自离乱。（斯四三五九卷）

　　○失调名

　　莨菪不归乡。经今半夏姜。去他乌头了，血滂滂。他家附子豪强。父母依意美，长短桂心，日夜思量。（斯四五○八卷）

　　○婆罗门（咏月曲子）

　　望月婆罗门。青霄现金身。面带黑色齿如银。处处分身千万亿，锡杖拨天门。双林礼世尊。

　　○其二

　　望月陇西生。光明天下行。水精宫里乐轰轰，两边仙人常瞻仰，鸾罗鹤弹筝。凤凰说法听。

　　○其三

　　望月曲弯弯。初生似玉环。渐渐团圆在东边。银城周回星流遍。锡杖夺天门，明珠四畔悬。

　　○其四

　　望月在边州。江东海北头。自从亲向月中游。随佛逍遥登上界，端坐宝花楼。千秋以万秋。（以上四首斯四五七八卷）

　　○山花子

　　去年春日长相对。今年春日千山外。落花流水东西路，难期会。

　　西江水竭南山碎。亿得终日心无退。当时只合同携手，悔悔悔。（斯五五四○卷）

　　○望江南

　　边塞苦，圣上合闻声。背番归汉经数岁，常闻大国作长城。金榜有嘉名。

　　太保化，永保更延龄。每抱沈机扶社稷，壹人有庆万家荣。早愿拜龙旌。

　　○又

　　龙沙塞，远路隔烽波。每恨诸蕃生流滞，只缘当路寇雠多。抱屈争那何。

　　新恩照，圣泽遍天涯。大朝选差中外使，今因绝塞渐经过。路次合通和。

　　○又

　　曹公德，为国拓西边。六戎尽来作百姓，压弹河陇定羌浑。雄名远近闻。

　　尽忠孝，向主立殊勋。静难论兵扶社稷，恒将筹略定妖氛。愿万载作人君。（以上三首斯五五五六卷）

　　○失调名

　　塞北征战几时休。罢风流。汝家夫□□□□，荏苒已经秋。

　　寒衣造了无人送，凭□□□书将。沙窗孤雁叫，泣泪数千行。

　　○失调名

　　报闻寰海圣明君。感皇恩。八方无事妖氛净。定乾坤。

　　君臣道泰如鱼水，衣永挂长新。道属轻山岳，千秋与万春。

　　○送征衣

　　今世共你如鱼水，是前世因缘。两情准拟过千年。转转计较难。交汝独自孤眠。

　　每见庭前双飞燕，他家如自然。□□□□到君边。心穿石也穿。愁甚不团圆。

　　○失调名

　　（上缺）宜美人秋水似天仙。红娘子本住□□□□□儿终日绕花间。举头聚落秋□□□□梅上采莲船。杨柳枝朵堕落西（下缺）（以上四首斯五六四卷）

　　○失调名

　　六问枕不平，看似□□□。事从后园去，后园□□□。金钗薄落地，口作台枚舌。罗带自嫌长，自作同心结。东□枕不平，盖郎园转歇。君作□□心，莫听闲人说。（斯五八五二卷）

　　○郑郎子词

　　青丝弦，挥白玉。宫商角徵羽，五音足。何时得对明主弹，一弦弹却天下曲。

　　【斗百草词】
　　○第一

　　建士祈长生，花林摘浮郎。有情离合花，无风独摇草。喜去喜去觅草。色数莫令少。

　　○第二

　　佳丽重明臣，争花竞斗新。不怕西山白，惟须东海平。喜去喜去觅草，觉走斗花先。

　　○第三

　　望春希长乐，南楼对北华。但看结李草，何时怜缬花。喜去喜去觅草，斗罢且归家。

　　○第四

　　庭前一株花，芬芳独自好。欲摘问傍人，两两相捻取。喜去喜去觅草，灼灼其花报。

　　【阿曹婆词】
　　○第一

　　昨夜春风来入户，动如开。只见庭前花欲发，半含ㄉ。直为辞君容貌改，征夫镇在陇西杯。正见前庭双鹊喜，君在塞外远征回。梦先来。

　　○第二

　　独坐幽闺思转多。意如何。秋夜更长难可度，慢怜他。每恨狂夫薄行迹，一从征出镇蹉。直与辞君容貌改，疆场还道□□□，□□□。

　　○第三

　　当本祗言三载归。灼灼期。朝暮啼多淹损眼，信音稀。妾守空闺恒独寝，君在塞北亦应知。懊恼无知呈肝胆，留心会合待明时。□□□。

　　【何满子词】
　　○第一

　　平夜秋风凛凛高。长城侠客逞雄豪。手执刚刀利如雪，腰间恒垂可吹毛。

　　○第二

　　秋水澄澄深复深。喻如贱妾岁寒心。江头寂寞无音信，薄暮惟闻黄鸟吟。

　　○第三

　　城傍猎骑各翩翩。侧坐金鞍调马鞭。胡言汉语真难会，听取胡歌甚可怜。

　　○第四

　　金河一去路千千，欲到天边更有天。马上不知何处变，回来未半早经年。

　　【剑器词】
　　○第一

　　皇帝持刀强，一一上秦王。闻贼勇勇勇，拟欲向前汤。应手五三个，万人谁敢当。从家缘业重，终日事三郎。

　　○第二

　　丈夫气力全，一个拟当千。猛气冲心出，视死亦如眠。弯弓不离手，恒日在阵前。譬如鹊打雁，左右悉皆穿。

　　○第三

　　排备白旗舞，先自有由来。合如花焰秀，散若电光开。喊声天地裂，腾踏山岳摧。剑器呈多少，浑脱向前来。（以上十五首斯六五三七卷）

　　【失调名】
　　（上缺）褰旧戎装。却着汉衣裳。家住大杨海，蛮骞不会宫商。今日得逢明圣主，感恩光。

　　【献忠心】
　　臣远涉山水，来慕当今。到丹阙，御龙楼。弃毡帐与弓剑，不归边地。学唐化，礼仪同，沐恩深。

　　见中华好，与舜日同。垂衣理，教花隆。臣遐方无珍宝，愿公千秋住。感皇泽，垂珠泪，献忠心。

　　【又】
　　蓦却多少云水，直至如今。陟历山阻，意难任。早晚得到唐国里，朝圣明主。望丹阙，步步泪，满衣襟。

　　生死大唐好，喜难任。齐拍手，奏乡音。各将向本国里，呈歌舞。愿皇寿，千万岁，献忠心。

　　【酒泉子】
　　每见惶惶，队队雄军惊御辇。蓦街穿巷犯皇宫。只拟夺九重。

　　长枪短剑如麻乱。争那失计无投窜。金箱玉印自携将。任他乱芬芳。（以上四首伯二五○六卷）

　　【定西蕃】
　　事从星车入塞，冲砂碛，冒风寒。度千山。

　　三载方达王命，岂辞辛苦艰。为布我皇纶纬，定西蕃。（伯二六四一卷）

　　【思越人】
　　一枝花，一盏酒，小□争不□□。□□□□终不醉，无花对酒难□。

　　一枝遗□□□□，□枝慕我心迷。几度拟判判不得，思量□□□垂。

　　【又】
　　美东邻，多窈窕，绣裙步步轻抬。独向西园寻女伴，笑时双脸莲开。

　　少年分手低声问，匆匆恨阙良媒。怕被颠狂花下恼，牡丹不折先回。

　　【怨春闰】
　　好天良夜月，碧霄高挂。羞对文鸾，泪湿红罗巴。时敛愁眉，恨君颠罔，夜夜归来，红烛长流云榭。

　　夜久更深，罗帐虚薰兰麝。频频出户，迎取嘶嘶马。含笑阖，轻轻骂。把衣ㄎ扌奢。叵耐金枝，扶入水精帘下。（以上三首伯二七四八卷）

　　【捣练子】
　　孟姜女，杞梁妻。一去燕山更不归。造得寒衣无人送，不免自家送征衣。

　　长城路，实难行。乳酪山下雪。吃酒则为隔饣卞病，愿身强健早还归。

　　【又】
　　堂前立，拜辞娘。不觉眼中泪千行。劝你耶娘少怅望，为吃他官家重衣粮。辞父娘了，入妻房。莫将生分向耶娘。君去前程但努力，不敢放慢向公婆。

　　【望江南】
　　娘子面，磴了再重磨。昨来忙莫行里少，盖缘傍伴迸夫多。所以不来过。

　　莫攀我，攀我太心偏。我是曲江临池柳，者人折了那人攀。恩爱一时间。

　　【又】
　　敦煌郡，四面六蕃围。生灵苦屈青天见，数年路隔失朝仪。目断望龙墀。

　　新恩降，草木总光晖。若不远仗天威力，河湟必恐陷戎夷。早晚圣人知。

　　【酒泉子】
　　红耳薄寒。摇头弄耳摆金辔。曾经数阵战场宽。用势却还边。

　　入阵之时，汗流似血。齐喊一声而呼歇。但则收阵卷旗幡。汗散卸金鞍。

　　【又】
　　三尺青蛇，斩新铸就锋刃快。沙鱼裹霸用银装。实见七星光。

　　曾经长蛇偃月阵。一遍离匣神鬼遁。鸿门会上佑明王。胜用一条枪。

　　【杨柳枝】
　　春来春去春复春。寒暑来频。月生月尽月还新。又被老催人。只见庭前千岁月，长在常存。不见堂上百年人。尽总化为尘。（以上七首伯二八○九卷）

　　【定风波】
　　阴毒伤寒脉又微。四支厥冷厌难医。更遇盲医与宣泻。休也。头面大汗永分离。

　　时当五六日，头如针夹刂汗微微。吐逆黏滑全沉细。胃脉坟。斯须儿女独孤凄。

　　【又】
　　夹食伤寒脉沉迟。时时寒热汗微微。只为脏中有结物，虚汗出，心脾连胃睡不得。

　　时当八九日，上气喘粗人不识。鼻颤舌焦容□黑。明医识。堕积千金医不得。

　　【又】
　　风湿伤寒脉紧沉。遍身虚汗似汤淋。此是三伤谁识别。情切。有风有К有食结。

　　时当五六日，言语惺惺精神出。勾当如同强健日。名医识。喘粗如睡遭沉溺。（以上三首伯三○九三卷）

　　【失调名】
　　一只银瓶子，两手拴。携送远行人，福禄安。承闻黄河长，不信宽。身上渡明官，恐怕人。

　　大海芦花白，秋夜长。庭前树叶黄，旋草霜。门前寒来了，绣衤盖裆。夫妻在他乡，泪千行。（伯三一二三卷）

　　【菩萨蛮】
　　敦煌古往出神将。感得诸蕃遥钦仰。效节望龙庭。麟台早有名。

　　只恨隔蕃部。情恳难申吐。早晚灭狼蕃。一齐拜圣颜。

　　【又】
　　再安社稷垂衣理。寿同山岳长江水。频见老人星。万方休战征。

　　良臣安国部。今喜回鸾凤。从此后太阶清。齐钦呼圣明。

　　【浣溪沙】
　　喜睹华筵戏大贤。歌欢共过百千年。长命杯中倾渌醑，满金舡。

　　把酒愿同山岳固，昔日彭祖等齐年。深谢慈怜兼奖饰，献羌言。

　　【又】
　　好是身沾圣主恩。紫宁初降耀朱门。合郡人心衔喜贺，拜圣君。

　　竭节尽忠扶社稷，指山为誓保乾坤。看着风苗双旌拥，贺明君。

　　【又】
　　却挂绿栏用笔章。不藉你马上弄银枪。罢却龙泉身擐甲，学文章。

　　捻取砚筒浓捻笔，叠纸将来书两行。将向殿前报消息，也是为君王。

　　【又】
　　结草城楼不忘恩。些些言语莫生嗔。比死共君缘外客，悉安存。

　　百鸟相依投林宿，道逢枯草再迎春。路上共君先下拜，如若伤蛇口含真。

　　【感皇恩】
　　四海天下及诸州。皆言今岁永无忧。长图欢宴在高楼。寰海内，束手愿归投。朱紫尽风流。殿前卿相对，列诸侯。叫呼万岁愿千秋。皆乐业，鼓腹满田畴。

　　【又】
　　当今圣寿比南山。金枝玉叶竟尽相连。百僚卿相列排班。呼万岁，尽在玉阶前。

　　金殿悦龙颜。祥云驾喜悦，两盘旋。休将舜日比尧年。人安泰，争似圣明天。（以上八首伯三二一八卷）

　　【失调名】
　　少年夫婿负恩多。霜脸上泪痕多。千回去，自消磨。罗带上鸾凤，拟拆意如何。锦帐屏帏冷落多。何复恋娇娥。回来直拟苦过磨。思量得还是谚哥哥。

　　【南歌子】
　　悔嫁风流婿，风流无准凭。攀花折柳得人憎。夜夜归来沉醉，千声唤不应。

　　回觑帘前月，鸳鸯帐裹灯。分明照见负心人。问道些须心事，摇头道不曾。

　　【又（奖美人）】
　　翠柳眉间绿，桃花脸上红。薄罗衫子掩苏胸。一段风流难比，像白莲出水中。（下缺。以上三首伯三一三七卷）

　　【浣溪沙】
　　一队风来一队尘。万里迢迢不见人。陆上无水受却□，使风行。

　　斑山不迭贴乌远，早晚到我本乡园。思忆耶娘长服药，应昏晨（伯三一五五卷）

　　【喜秋天】
　　厅前夭桃柳线。频为送征衣，每年差良人见（下缺）（伯三一五六卷）

　　【菩萨蛮】
　　□□□□□□□。□□□□□□□。□□□□□。□□□□□。

　　□□□□□。□□相思意。羞着旧罗裳。双双金凤凰。

　　【又】
　　清明节近千山绿。轻盈士女腰如束。九陌正花芳。少年骑马郎。

　　罗衫香袖薄。佯醉抛鞭落。何用更回头。谩添春夜愁。

　　【又】
　　朱明时节樱桃熟。卷帘嫩笋初成竹。小玉莫添香。正嫌红日长。

　　四支无气力。鹊语虚消息。愁对牡丹花。不曾君在家。

　　【又】
　　香销罗幌堪魂断。唯闻蟋蟀吟相伴。每岁送寒衣。到头归不归。

　　千行欹枕泪。恨别添憔悴。罗带旧同心。不曾看至今。

　　【又】
　　昨朝为送行人早。五更未罢金鸡叫。相送过鸿梁。水声堪断肠。

　　唯愁离别苦。努力登长路。住马处再摇鞭。为传千万言。（以上五首伯三二五一卷）

　　【菩萨蛮】
　　自从涉远为游客。乡关迢递千山隔。求官宦一无成。操劳不暂停。

　　路逢寒食节。处处樱花发。携酒步金堤。望乡关双泪垂。

　　【又】
　　数年学剑攻书苦。也曾凿壁偷光路。堑雪聚飞萤。多年事不成。

　　每恨无谋识。路远关山隔。权隐在江河。龙门终一过。

　　【谒金门】
　　常伏气。住在蓬莱宫里。绿竹桃花碧溪水。清斋长晚起。

　　闻道诸仙来至。服裹琴书欢喜。远谒金门朝帝美。不辞千万里。（以上三首伯三三三三卷）

　　【失调名】
　　十四十五上战场。手执长枪。低头泪落悔吃粮。步步近刀枪。昨夜马惊辔断，惆怅无人遮拦。险径（下缺）（伯三三六○卷）

　　【捣练子】
　　云疑盖。月疑生。蒙蒙大绵疑三更。面上褐绫红分散，号兆大哭呼三星。

　　【又】
　　对白绵，贰丈长。裁衣长来尺上量。夜来梦见秋郊水，自怕宾身上裁□。

　　【又】
　　孟姜女，陈杞梁。生生激恼小秦王。秦王喊俺三边滞，千乡万里筑长城。

　　【又】
　　长城下，哭声哀。喊俺长城一堕摧。里半髑髅千万个，十方收骨不空回。

　　【又】
　　刃掩亮，雨蒙蒙。十个指头血沾根。青竹干投上玄被子，从今以后信和藩。

　　【又】
　　娘子好，体一言。离别耶娘数拾年。早晚到家乡，勒饣勃馓。月尽日交管黄纸钱。少长无月尽日交管黄纸钱。（以上六首伯三七一八卷）

　　【感皇恩】
　　四海清平遇有年。黔黎歌圣德，乐相传。修文偃革习农田。钦皇化，雨露盖无边。

　　瑞气集诸贤。群僚趋玉砌，贺龙颜。磐石永固寿如山。梯航路，相问共朝天。

　　【又】
　　万邦无事灭戈。四夷来稽首，玉阶前。龙楼凤阙著喜云连。人争唱，福祚比金。

　　八水对三川。升平人道泰，帝泽鲜。修文罢武竞题篇。从此后，愿皇帝寿如山。

　　【苏莫遮】
　　聪明儿，禀天性。莫把潘安，才貌相比并。弓马学来阵上骋。似虎入丘山，勇猛应难比。

　　善能歌，打难令。正是聪明，处处皆通闭。久后策官应决定。马上盘枪，□佐当今帝。

　　【又】
　　聪明儿，无不会。只为红鳞，未变归沧海。几度龙门点额退。所有红波，渌水归潭在。

　　摆金铃，摇玉佩。常有坚心，洒雨乾坤内。稍有行云□顶载。猛透强波，直向青云外。

　　【浣溪沙】
　　玉露初垂草木雕。雁飞南去燕离巢。寸步如同云水隔，月轮高。

　　远客思归砧杵夜，庭前□叶堕银筱。蟋蟀夜鸣阶砌下，恨长宵。

　　【又】
　　云掩茅庭书满床。冰川松竹自清凉。幽境不曾凡客到，岂寻常。

　　出入每交猿闭户，回来还伴鹤归装。夜至碧溪垂钓处，月如霜。

　　【又】
　　山后开园种药葵。洞前穿作养生池。一架嫩藤花蔟蔟，雨微微。

　　坐听猿啼吟旧赋，行看燕语念新诗。无事却归书阁内，掩柴扉。

　　【又】
　　海燕喧呼别渌波。双飞迢历山河。坚志一心思旧主，垒新窠。

　　出入岂曾忘故室，往来未有不经过。辞主南归声尚切，感恩多。

　　【谒金门】
　　云水客。书见十年功积。聚尽萤光凿尽壁。不逢青眼识。

　　终日尘驱役饮食。泪珠常滴。欲上龙门希借力。莫交重点额。

　　【又】
　　仙境美。满洞桃花渌水。宝殿秦楼霞合翠。六铢常挂体。

　　闷即天宫游戏。满酌琼浆任醉。谁羡浮生荣与贵。临回看即是。

　　【生查子】
　　一树涧生松，回长谁林起。劲枝接青霄，逸气遮天地。

　　郁郁覆云霞，且拥高峰顶。金殿选忠良，合赴君王意。

　　【又】
　　三尺龙泉剑。匣裹无人见。落雁一张弓，百只金花箭。

　　为国竭忠贞，苦处曾征战。未忘立功勋，后见君王面。

　　【定风波】
　　攻书学剑能几何。争如沙塞骋偻罗。手执六寻枪似铁。明月。龙泉三尺斩新磨。

　　堪羡昔时军伍，漫夸儒士德能康。四塞忽闻狼烟起，问儒士，谁人敢去定风波。

　　【又】
　　征后偻罗未是功，儒士偻罗转更加。三尺张良非Й弱。谋略。汉兴楚灭本由他。

　　项羽翘楚无路，酒后难消一曲歌。霸王虞姬皆自刎。当本。便知儒士定风波。（以上十四首伯三八二一卷）

　　【南歌子】
　　夜夜长相忆，知君思我无。识时红褥玉人铺。深夜不来归舍，薄情是我夫。漫画眉如柳，虚匀脸上莲。知他心在阿谁边。天天天。因何用以偏。

　　【又】
　　杨柳连堤绿，樱桃向日红。舜吟迎气陌秋风。满院残花挟竹，暖暖晚帘拢。

　　荷叶排青沼，云峰簇碧空。举杯摇扇书堂中。时听笙歌消暑，思无穷。

　　【又】
　　雪消冰解冻，烟凝地发萌。绿杨红叶两分明。万户千门，春色渐舒荣。

　　忽睹双飞燕，时闻百啭莺。日惠处处管丝声。公子王孙赏玩，诸芳情。

　　【又】
　　斜影朱帘立，情事共谁亲。分明面上指痕新。罗带同心谁绾，甚人踏破裙。

　　蝉鬓因何乱，金钗为甚分。红妆垂泪忆何君。分明殿前实说，莫沉吟。

　　【又】
　　自从君去后，无心恋别人。梦中面上指痕新。罗带同心自绾，被狲儿踏破裙。

　　蝉鬓朱帘乱，金钗旧股分。红妆垂泪哭郎君。妾是南山松柏，无心恋别人。

　　【又】
　　争不交人忆，怕郎心自偏。近来闻道不多安。夜夜梦寤倒错，往往到君边。

　　白日长相见，夜头各自眠。终朝竟日意暄暄。愿作合绾裙带，长绕在你胸前。（以上六首伯三八三六卷）

　　【失调名】
　　（上缺）羊子遍野巫山。醉胡子楼头饮宴。醉思乡千日醺醺。下水舡盏酌十分。令筹更打江神。（伯三九一一卷）

　　【菩萨蛮】
　　霏霏点点回塘雨。双双只只鸳鸯语。灼灼野花香。依依金柳黄。

　　盈盈江上女。两两溪边舞。皎皎绮罗光。轻轻云粉妆。

　　【虞美人】
　　东风吹绽海棠开。香榭满楼台。香和红艳一堆堆。又被美人和枝折，坠金钗。

　　金钗钗上缀芳菲。海棠花一枝。刚被蝴蝶远人飞。拂下深深红蕊落，污奴衣。（以上二首伯三九九四卷）

　　【鹊踏枝】
　　独坐更深人寂寂。忆恋家乡，路远关山隔。寒雁飞来无消息。交儿牵断心肠忆。

　　仰告三光珠泪滴。交他耶娘，甚处传书觅。自叹宿缘作他邦客。辜负尊亲虚劳力。（伯四○一七卷）

　　【望远行】
　　年少将军佐圣朝。为国扫荡狂妖。弯弓如月射双雕。马蹄到处尽云消。

　　休寰海，罢枪刀。银鸾驾走上超霄。行人南北尽歌谣。莫把尧舜比今朝。（伯四六九二卷）

　　【还京乐】
　　知道钟馗猛勇，世间专。能翻海，解移山。捉鬼不曾闲。见我手中宝剑，利新磨。斫妖魅，去邪魔。见鬼了，血波。者鬼意如何。争敢接来过。小鬼咨言大哥。审须听（下缺）（列一四六五卷）

　　【菩萨蛮】
　　自从宇内充戈戟。狼烟处处熏天黑。早晚竖金鸡。休磨战马蹄。

　　淼淼三江水。半是儒生泪。老尚逐经才。问龙门何日开。

　　【望江南】
　　天上月，遥望似一团银。夜久更阑风渐紧，为奴吹散月边云。照见负心人。

　　【又】
　　五梁台上月，一片玉无瑕。迤逦看归西海去，横云出来不敢遮。绕天涯。（以上三首王国维校本）

　　【鹊踏枝】
　　叵耐灵鹊多瞒语。送喜何曾有凭据。几度飞来活捉取。锁上金笼休共语。

　　比拟好心来送喜。谁知锁我在金笼里。欲他征夫早归来，腾身却放我向青云里。

　　【长相思】
　　旅客在江西。富贵世间稀。终日红楼上，□□舞著棋。

　　频频满酌醉如泥。轻轻更换金卮。尽日贪欢逐乐，此是富不归。

　　【又】
　　哀客在江西。寂寞自家知。尘土满面上，终日被人欺。

　　朝朝立在市门西。风吹泪□双垂。遥望家乡长短。此是贫不归。

　　【又】
　　作客在江西。得病卧毫厘。还往观消息。看看似别离。

　　村人曳在道傍西。耶娘父母不知。身上刂牌书字，此是死不归。（以上四首《敦煌零拾》本）

　　【鱼歌子（上王次郎）】
　　春雨微，香风少。帘外莺啼声声好。伴孤摒，微语笑。寂对前庭悄悄。

　　当初去，向郎道。莫保青娥花容貌。恨狂夫，不归早。交妾实在懊恼。（贞松堂藏本）

　　【鱼歌子】
　　绣帘前，美人睡。厅前︵子频频吠。雅奴卜，玉郎至。扶下驿骝沉醉。

　　出屏帏，正起。莺啼湿尽相思被。共别人，好说我不是。得莫辜天负地。

　　【南歌子】
　　获幸相邀命，攀连坐未闲。卑微得接对尊颜。今日同（下缺）。（以上二首赵尊岳校本）

　　【失调名】
　　（上缺）射立甚分明，王把金弓接画干。四围百姓看。脚踏□白□坛。发箭到长安。

　　适□面，从来合有洞庭君。恰似前过□，侧耳听。只似觉凄声。

　　【失调名】
　　一家归，□年尽，日渐高。□□上诣开云道。专诚请事大王王。生死说一场。自身受甚苦，观音也合知。

　　自身坐处无罪过，三边使来不发遣，一封书，青天也合知。

　　【失调名】
　　男儿出外迳前行。路上慎莫逢劫贼兵。两家排阵便该门，三棱凿子乱纵横。夺目云中落羽条，相谓莫交亚鹊争。

　　【浣溪沙】
　　一只黄鹰薄天飞，空中罗网嗟长悬。唤取家中好恩眷。贪人言。

　　高意郎君劳敬缚，忽然得夺旋高天。悔不当初人心负，奉你两个没因缘。

　　【失调名】
　　问安分明不以潘。绕欢。贱妾□□□□之五更，外看。远闻孤山风动晓，心酸。弼手两夸酒家钱。黄天。愿作江河变成川。将身航海没波澜。

　　【失调名】
　　草头霜冷误中年。误中年。先须学取礼仪全。誓愿莫归还。

　　脱却皮裘返汉国，返汉国。多应养马上胭脂山。泪眼仰青天。

　　【临江仙】
　　大王处分警烽烟。山路阻隔多般。寒风切切贱于丹。行路远，正见一条天。

　　愿我早晚脱山川。大王尧舜团圆。自今已后把枪攒，舍金甲，齐唱快活年。

　　【失调名】
　　大丈夫汉，为国莫思身。单枪匹马抢排阵，尘飞草动便须去，已后敬家斤。

　　两阵壁，隐微处莫潜身。腰间四围十三尺，龙泉宝剑靖妖雾。举将来，献明君。

　　【失调名】
　　离却沙场别却妻。交我儿婿远征行。乃可[A19A]鞍梯汉齐。大王不容许女人齐。

　　女人束妆有何妨。妆束出来似神王。乃可刀头剑下死，夜夜不愿守空房。

　　【浣溪沙】
　　忽见山头水道烟。鸳鸯擐甲被金鞍。马上弯弓搭箭射，塞门看。

　　为报乞寒王子大，胭脂山下战场宽。丈夫儿出来须努力，觅取策三边。

　　【失调名】
　　抛我一身却，自家一身当。归汉路，千万忆，君若在，生之时，不为人，死卿卿，忆着眼中泪落千行。

　　道路遥远。早晚得见回过，黄河水满，过三边。上过，不觉水深浅。早去过，日落西下得相见。

　　【浣溪沙】
　　万里迢停不见家。一条黄路绝鸣沙。自忆家乡心意乱，日长斜。

　　海水亲来望□，远闻孤雁转思多。惆怅年年归北路，曲子催送浪淘沙。

　　【失调名】
　　一不愿耶娘老，二不愿梵公王。三不愿无弟兄，四不愿自身当。

　　燕子云中鸟，下来绕北堂。同席温美酒，且以唱歌人。（以上十三首周绍良校本）


乔知之
　　乔知之（？--六九○），同州冯翊（今陕西大荔）人。武后时，累除右补阙，迁左司郎中。武承嗣夺其侍婢窈娘，知之作《绿珠篇》以寄情，密送与婢，婢感愤自杀。承嗣大怒，因讽酷吏罗织诛之，时在武后载初元年（六九○）八月。有《乔知之集》，不传。《旧唐书》卷一九○中有传。另参《本事诗·情感第一》、《唐诗纪事》卷六。

　　乔知之作品一首，依明刻本《唐词纪》录存，参校宋本《文苑英华》、宋本《乐府诗集》、嘉靖本《万首唐人绝句》。

　　【杨柳枝】
　　可怜濯濯春杨柳，攀折将来就纤手。妾容与此同盛衰，何必君恩能独久。（明刻本《词纪》卷一二）


贺知章
　　贺知章（六五九--七四四），字季真，自号四明狂客，越州永兴（今浙江萧山）人。证圣元年（六九五）及第。授国子四门博士，迁太常博士。玄宗开元十年（七二二）与张说等同修《六典》，后转太常少卿。十三年，迁礼部侍郎，后改工部侍郎。二十六年，迁太子宾客，兼正授秘书监。天宝三年（七四四）卒，年八十六。《旧唐书》卷一九○中、《新唐书》卷一九六有传。另参《唐才子传校笺》卷三。

　　贺知章作品一首，据明刻本《古今词统》录存，参校丛刊本《才调集》、稗海本《云溪友议》、鲍本《鉴诫录》、洪本《唐诗纪事》、月窗本《诗活总龟》。

　　【柳枝】
　　碧玉装成一树高。万条垂下绿丝绦。不知细叶谁裁出，二月春风是剪刀。（明刻本《古今词统》卷二）


崔液
　　崔液（？--七一三？），字润甫，定州安喜（今河北定县）人。崔之弟。举进士第一。累官至殿中侍御史、吏部员外郎。玄宗先天二年（七一三），坐兄配流，亡命郢州，作《幽征赋》以见意，辞甚典丽。遇赦还，道病卒。有文名，尤工五言诗。有《崔液集》，已佚。《旧唐书》卷七四、《新唐书》卷九九有传。

　　崔液作品二首，据明刻本《词品》录存，参校宋本《乐府诗集》、明刻本《古今词统》、康熙本《全唐诗》、内府本《历代诗馀》、道光本《词综补遗》、光绪本《词律》、内府本《词谱》、伍本《焦氏笔乘》等。

　　【踏歌词】
　　彩女迎金屋，仙姬出画堂。鸳鸯裁锦袖，翡翠帖花黄。歌响舞行分，艳色动流光。

　　【又】
　　庭际花微落，楼前汉已横。金壶催夜尽，罗袖舞寒轻。调笑畅欢情未半，著天明。（以上二首明刻本《词品》卷）


张说
　　张说（六六七--七三一），字道济，一字说之，祖籍河东（今山西永济），徙居洛阳。武后载初元年（六八九），应诏举，对策第一，授太子校书，累转右补阙。中宗即位，召拜兵部员外郎，累转工部侍郎。睿宗即位，迁中书侍郎，兼雍州长史。景云二年（七一○），同中书门下平章事。玄宗开元元年（七一三），拜中书令，封燕国公。以与姚崇不合，出为相州刺史，转岳州刺史。累官至尚书左丞相。开元十八年十二月卒，年六十四。著有《张说之集》（一作《张燕公集》）。《旧唐书》卷九七、《新唐书》卷一二五有传。

　　张说作品六首，据康熙本《全唐诗》录存，参校嘉靖本《张说之文集》、活字本《张说之集》。

　　【舞马词】
　　万玉朝宗凤。千金率领龙媒。眄鼓凝骄蹀躞，听歌弄影徘徊。

　　【又】
　　天鹿遥徵卫叔，日龙上借羲和。将共两骖争舞，来随八骏齐歌。

　　【又】
　　彩旄八佾成行。时龙五色因方。屈膝街杯赴节，倾心献寿无疆。

　　【又】
　　帝皂龙驹沛艾，星阑骥子权奇。腾倚骧洋应节，繁骄接迹不移。

　　【又】
　　二圣先天合德，群灵率土可封。击石骖驿紫燕，金顾步苍龙。

　　【又】
　　圣君出震应。神马浮河献图。足蹋天庭鼓舞，心将帝乐踟蹰。（以上八首康熙本《全唐诗》卷八）


王之涣
　　王之涣（六八八--七四二），字季凌，郡望晋阳（今山西太原），五世祖王隆之为绛州刺史，遂占籍绛州（今山西新绛）。以荫调补冀州衡水主簿，因受诬构，拂衣去官。居家十五年，复补文安县尉。玄宗天宝元年卒于官，享年五十五。事迹据靳能《唐故文安郡文安县太原王府君墓志铭并序》，《唐才子传校笺》卷三。

　　王之涣作品一首，据康熙本《古今词话》录存，参校沈本《国秀集》、宋本《文苑英华》、嘉靖本《万首唐人绝句》。

　　【梁州歌】
　　黄河远上白云间，一片孤城万仞山。羌笛何须怨杨柳，春风不渡玉门关。（康熙本《古今词话·词话》上卷引《乐府衍义》）


崔国辅
　　崔国辅（生卒年不详），吴郡（《今江苏苏州）人，一作山阴（今浙江绍兴）人。玄宗开元十四年（七二六）登进士第，任山阴尉，后为许昌令。入为左补阙、起居舍人。天宝中，任礼部员外郎、集贤院直学士。坐与王钅共近亲，贬竟陵郡司马。事迹参《唐诗纪事》卷一五、《唐才子传校笺》卷二。

　　崔国辅作品一首，据明刻本《唐词纪》录存，参校宋本《乐府诗集》、嘉靖本《万首唐人绝句》。

　　【采莲子】
　　玉溆花争发，金塘水乱流。相逢畏相失，并着采莲舟。（明刻本《唐词纪》卷五）


王昌龄
　　王昌龄（六九○？--七五六？），字少伯，京兆万年（今陕西西安）人。玄宗开元十五年（七二七），登进士第，补秘书省校书郎。二十二年（七三四），登博学宏词科，授汜水尉。二十七年（七三九），贬岭南。明年，北归，任江宁丞。天宝中，贬龙标尉。安史乱时，还乡里，为亳州刺史闾丘晓所杀。《旧唐书》卷一九○下、《新唐书》卷二○三有传。另参《唐才子传校笺》卷二。

　　王昌龄作品二首，据明刻本《唐词纪》录存，校以朱本、黄本《王昌龄诗》、活字本《王昌龄集》、宋本《乐府诗集》、嘉靖本《万首唐人绝句》。

　　【采莲子】
　　吴姬越艳楚王妃，争弄莲舟水湿衣。来时浦口花迎入，采罢江头月送归。

　　【又】
　　荷叶罗裙一色裁。芙蓉向脸两边开。乱入池中看不见，闻歌始觉有人来。（以上二首明刻本《唐词记》卷五）


李白
　　李白作品一首，据康熙本《记红集》录存，参校宋刊本、缪本、王本《李太白文集》、萧本《分类补注李太白集》、丛刊本《才调集》、影宋本《无名氏诗集》。

　　【秋风清】
　　秋风清。秋月明。落叶聚还散，寒鸦栖复惊。相思相见知何日，此时此夜难为情。（康熙本《纪红集》卷一）


王维
　　王维（七○一--七六一），字摩诘，祖籍太原祁县，父处廉徙家于蒲，遂为蒲州（今山西永济）人。玄宗开元九年（七二一）登进士第。调太乐丞，坐累为济州司仓参军。二十三年，张九龄执政，擢右拾遗。二十五年，迁监察御史。二十八年，以殿中侍御史知南选。天宝元年（七四二）官左补阙。十一载，拜吏部郎中。十四载，迁给事中。次年，安禄山陷长安，维扈从不及，为乱军所得，被迫受伪职。肃宗乾元中，责授太子中允，寻迁中书舍人。上元元年（七六○）转尚书右丞。次年卒，年六十一。有《王右丞集》十卷。《旧唐书》卷一九○下、《新唐书》卷二○二有传。另参《唐才子传校笺》卷二。

　　王维作品二首，分别据万历本《花草粹编》、明刻本《唐词纪》录存，参校元刊本《王右丞集》、丛刊本《才调集》、宋本《文苑英华》、宋本《乐府诗集》、嘉靖本《万首唐人绝句》、成化本《瀛奎律髓》、内府本《历代诗余》、内府本《词谱》。

　　【一片子】
　　柳色青山映，梨花雪鸟藏。绿窗桃李下，闲坐叹春芳。（万历本《花草粹编》卷一）

　　【渭城曲】
　　渭城朝雨轻尘。客舍青青柳色春。劝君更尽一杯酒，西出阳关无故人。（明刻本《唐词纪》卷六）


岑参
　　岑参（七一五？--七七○），荆州江陵（今属湖北）人，郡望南阳。玄宗天宝三载（七四四），登进士第，授右内率府兵曹参军。八载，赴安西入节度使高仙芝幕掌书记。十载，回长安。十三载，迁大理评事兼监察御史，充安西北庭节度判官。肃宗至德元载（七五六），领伊西北庭支度副使。次年，以杜甫等举荐入朝为右补阙。乾元二年（七五九），转起居舍人，寻出为虢州长史。代宗实应元年（七六二），改太子中允，兼殿中侍御史，充关西节度判官。次年入朝供职。永泰元年（七六五），出为嘉州刺史。世称岑嘉州。大历四年末或五年初，卒于成都旅舍。著有《岑嘉州集》。事迹据杜确《岑嘉州诗集序》、《岑参集校注》附《岑参年谱》、《唐才子传校笺》卷三。

　　岑参作品二首，分别据明刻本《唐词纪》、康熙本《古今词话》录存，参校宋刊本《岑嘉州诗》、活字本《岑嘉州集》、宋本《文苑英华》、宋本《乐府诗集》、嘉靖本《万首唐人绝句》。

　　【长命女】
　　雪送关西雨，风传渭北秋。孤灯然客梦，寒杵捣乡愁。（明刻本《唐词纪》卷七）

　　【六州歌头】
　　西去轮台万里余。也知音信日应疏。陇山鹦鹉能言语，为报家人数寄书。（康熙本《古今词话·词话》上卷引《乐府衍义》）


李康成
　　李康成（生卒年里不详），天宝间曾编选《玉台后集》十卷，录沈、宋、王、杨、卢、骆而下二百九人、诗六百七十首（今佚）。大历中，刘长卿有《严陵钓台送李康成赴江东使》诗。事迹据袁本《郡斋读书志》卷四下、《文献通考》卷二四八《经籍考》、《刘随州集》卷三。

　　李康成作品一首，据乾隆本《唐诗笺要》录存，参校宋本《文苑英华》。

　　【采莲曲】
　　采莲去。月没春江曙。翠钿红袖水中央。青荷莲子杂衣香。云起风生归路长。归路长。

　　那得久。急回船，两摇手。（乾隆本《唐诗笺要》后集卷八附词）


元结
　　元结（七一九--七七二）。字次山，自号元子、漫叟，河南鲁山（今属河南）人。玄宗天宝十三年（七五四）登进士第。肃宗乾元二年（七五九），擢右金吾兵曹。旋以监察御史充山南东道节度使参谋。代宗广德元年（七六三）任道州刺史。大历三年（七六八），迁容管经略使。四年，拜左金吾卫将军，并御史中丞，管使如故。七年，应诏回长安，病卒于旅舍，年五十四。有《元次山集》十卷。《新唐书》卷一四三有传。另参《颜鲁公文集》卷五《元君表墓碑铭》、孙望《元次山年谱》。

　　元结作品五首，据明刻本《唐词纪》录存，参校明刊本《元次山文集》、宋本《乐府诗集》、嘉靖本《万首唐人绝句》。

　　【Ы乃曲】
　　大历丁未中，漫叟以军事诣都，使还州，逢春水，舟行不进，作《Ы乃》五曲，舟子唱之，盖欲取适于道路耳。词曰

　　独存名迹在人间。顺俗与时未安闲。来谒大官兼问政，扁舟却入九疑山。

　　【又】
　　湘江二月春水平。满月和风宜夜行。唱桡欲过平阳戍，守吏相呼问姓名。

　　【又】
　　千里枫林烟雨深。无朝无暮有猿吟。停桡静听曲中意，好是云山韶音。

　　【又】
　　零陵郡北湘水东。浯溪形胜满湘中。溪口石颠堪自逸，谁人能伴作渔翁。

　　【又】
　　下泷船似入深渊。上泷船似欲升天。泷南始到九疑郡，应绝高人乘兴船。（以上五首明刻本《唐词纪》卷七）


张继
　　张继（？--七七九？），字懿孙，襄州（今湖北襄樊）人，郡望南阳（今属河南）。玄宗天宝十二载（七五三）登进士第。代宗大历初，以检校祠部员外郎出任转运使判官，分掌财赋于洪州。约卒于大历末年。事迹据《唐代诗人丛考·张继考》、《唐才子传校笺》卷三。

　　张继作品一首，据明刻本《唐词纪》录存，参校宋本《乐府诗集》、康熙本《全唐诗》。

　　【长相思】
　　辽阳望河县，白首无由见。海上珊瑚枝，年年寄春燕。（《唐词纪》卷八）


张潮
　　张潮（生卒年不详），一作张朝。润州丹阳（今属江苏）人。大历时处士。事迹据《新唐书》卷六○《艺文志》之《包融诗》注、《唐诗纪事》卷二七。

　　张潮作品一首，据明刻本《唐词纪》录存，参校宋本《文苑英华》、钞本《诗渊》、康熙本《全唐诗》。

　　【采莲子】
　　朝出沙头日正红，晚来云起半江中。赖逢邻女曾相识，并着莲舟不畏风。（明刻本《唐词纪》卷五）


韩翃
　　韩翃（生卒年不详），字君平，南阳（今属河南）人。玄宗天宝十三载（七五四）进士及第。肃宗宝应元年（七六二）为淄青节度使侯希逸从事、检校金部员外郎。代宗永泰元年（七六五）侯希逸为部将所逐，翃随之返长安，闲居十年。代宗大历九年（七七四）为汴州节度使田神玉从事。十四年（七七九）李希烈以汴将逐其主帅，翃遂佐希烈。后李勉入汴，翃复入其幕。德宗建中元年（七八○），除驾部郎中知制诰。官至中书舍人。约卒于德宗贞元初。原有《韩翃诗集》五卷，今传《韩君平集》三卷。《新唐书》卷二○三有传。另参《唐诗纪事》卷三○、《唐才子传校笺》卷四。

　　韩翃作品一首，据万历本《花草粹编》录存，参校津逮本《本事诗》、谈本《太平广记》、洪本《唐诗纪事》、宋本《全芳备祖》。

　　【章台柳】
　　○寄柳氏

　　章台柳。章台柳。往日依依今在否。纵使长条似旧垂，亦应攀折他人手。（万历本《花草粹编》卷一）


柳氏
　　柳氏（生卒年里不详），原为李某宠姬，后归韩。安史乱起，落发为尼，寄居法灵寺。不久为沙吒利所劫，宠之专房。后复归韩。事迹据《太平广记》卷四八五引许尧佐《柳氏传》、《本事诗·情感第一》、《唐诗纪事》卷三○。

　　柳氏作品一首，据万历本《花草粹编》录存，参校津逮本《本事诗》、谈本《太平广记》、洪本《唐诗纪事》、宋本《全芳备祖》。

　　【章台柳】
　　○答韩员外

　　杨柳枝，芳菲节。可恨年年赠离别。一叶随风忽报秋，纵使君来岂堪折。（万历本《花草粹编》卷一）


顾况
　　顾况（七二七？--八二○？），字逋翁，号华阳山人，苏州（今属江苏）人。肃宗至德二载（七五七）登进士第。代宗大历间，任温州永嘉监盐官。德宗建中元年（七八○）任浙江东西观察使韩判官。贞元初，任校书郎，旋迁著作郎。五年（七八九）贬饶州司户。九年去官隐居茅山，受道。宪宗元和末卒。原有《顾况集》二十卷，今存四卷。《旧唐书》卷一三○有传。另参《唐诗纪事》卷二八、《历代名画记》卷一○、《唐才子传校笺》卷三。

　　顾况作品二首，据丛刊本《乐府雅词》录存一首，参校聚珍本《能改斋漫录》、丁本《艇斋诗话》、稗海本《野客丛书》。另据宋本《乐府诗集》录一首，参校影宋本《华阳真逸诗》、活字本《顾况集》、席本《顾逋翁诗集》、嘉靖本《万首唐人绝句》。

　　【渔父词】
　　新妇矶边月明。女儿浦口潮平。沙头鹭宿鱼惊。（丛刊本《乐府雅词》卷中徐俯《鹧鸪天》原注）

　　【竹枝】
　　帝子苍梧不复归。洞庭叶下荆云飞。巴人夜唱竹枝后，肠断晓猿声渐稀。（宋本《乐府诗集》卷八一）


陈羽
　　陈羽（七三三？--？）江东人。德宗贞元八年（七九二）登进士第。后曾任东宫卫佐。有《陈羽集》一卷。事迹据《直斋书录解题》卷一九、《唐才子传校笺》卷五。

　　陈羽作品二首，据明刻本《唐词纪》录存，参校宋本《文苑英华》、宋本《乐府诗集》、嘉靖本《万首唐人绝句》。

　　【步虚词】
　　汉武清斋读鼎书。内官扶上紫云车。坛上月明宫殿闭，仰看星斗礼空虚。

　　【又】
　　楼殿层层阿母家。昆仑山顶住红霞。笙歌出见穆天子，相引笑看琪树花。（以上二首明刻本《唐词纪》卷一五）


刘长卿
　　刘长卿作品一首，据内府本《词谱》录存，参校明本《刘随州文集》、活字本《刘随州集》。

　　【秋风清】
　　新安路。人来去。早潮复晚潮，明日知何处。潮水无情亦解归，自怜长在新安住。（《词谱》卷二）


韦应物
　　韦应物作品一首，据康熙本《古今词话》录存，参校活字本《韦苏州集》、宋本《乐府诗集》、嘉靖本《万首唐人绝句》。

　　【三台令】
　　不寐倦长更，披衣出户行。月寒秋竹冷，风切夜窗声。（康熙本《古今词话·词话》上卷）


张荐
　　张荐（七四四--八○四），字孝举，深州陆泽（今河北深县）人，家于邗沟（今江苏扬州），后寓居江左。代宗大历中，朝廷徵为左右御率府兵曹参军，以母疾未就。服除，召充史馆修撰，以劳授阳翟尉。德宗兴元元年（七八四），拜左拾遗。次年，为太常博士。兴元四年（七八八），转殿中侍御史。后迁工部员外郎，转本司郎中。十一年，拜谏议大夫，改秘书少监，同年转秘书监。二十年六月，迁工部侍郎，兼御史大夫，充入吐蕃吊祭使。七月，病卒于道中。著有《灵怪集》等。《旧唐书》卷一四九、《新唐书》卷一六一有传。另参《权载之文集》卷二二《张公墓志铭并序》、《唐诗纪事》卷三一。

　　张荐作品一首，从明刻本《词品》录存（原属王丽真），参校谈本《太平广记》。

　　【字字双】
　　床头锦衾斑复斑。架上朱衣殷复殷。空庭明月闲复闲，夜长路远山复山。（明刻本《词品》卷二）


于鹄
　　于鹄（生卒年里不详），大历、贞元间诗人。曾佐荆南节度幕，隐居汉阳。与张籍友善。张籍有《哭于鹄》诗。事迹据《唐诗纪事》卷二九、《唐才子传校笺》卷四。

　　于鹄作品一首，据内府本《词谱》录存，参校席本《于鹄诗集》、毛本《御览诗》、江户本《又玄集》、稗海本《云溪友议》、洪本《唐诗纪事》、宋本《乐府诗集》、嘉靖本《万首唐人绝句》。

　　【曲】
　　闲向江头采白。常随女伴赛江神。众中不敢分明语，暗掷金钱卜远人。（内府本《词谱》卷一）


戎昱
　　戎昱（生卒年不详），荆南（今湖北江陵）人。肃宗上元中在长安，宝应中遇滑州、洛阳。代宗大历初为荆南节度从事。后入湖南观察使幕，转桂州观察使幕。德宗建中末，为辰州刺史。贞元中，为虔州刺史。事迹据《唐诗纪事》卷二八、《唐代诗人丛考·戎昱考》、《唐才子传校笺》卷三。

　　戎昱作品一首，据明刻本《唐词纪》录存，参校宋本《乐府诗集》、洪本《唐诗纪事》、嘉靖本《万首唐人绝句》、钞本《诗渊》。

　　【采莲子】
　　涔阳女儿花满头。毵毵同泛木兰舟。秋风日暮南湖里，争唱菱歌不肯休。（明刻本《唐词纪》卷五）


李端
　　李端（生卒年不详），字正己，赵郡（今河北赵县）人。代宗大历五年（七七○）登进士第，授秘书省校书郎。德宗初，移疾江南，授杭州司马。约卒于贞元三年（七八七）前。有《李端集》四卷。事迹据姚合《又玄集》卷上、《旧唐书》卷一六三《李虞仲传》、《唐才子传校笺》卷四。

　　李端作品一首，据内府本《词谱》录存，参校宋刊本《李端诗集》、活字本《李端集》、宋本《乐府诗集》、嘉靖本《万首唐人绝句》、康熙本《全唐诗》。

　　【拜新月】
　　开帘见新月，便即下阶拜。细语人不闻，北风吹裙带。（内府本《词谱》卷一）


苏郁
　　苏郁（生卒年里不详），贞元、元和间诗人。《诗人主客图》列为清奇雅正主李益之‘上入室’。事迹据《诗人主客图》、《唐诗纪事》卷四五。

　　苏郁作品一首，据明刻本《唐词纪》录存，参校丁本《诗人主客图》、洪本《唐诗纪事》。

　　【步虚词】
　　十二楼藏玉堞中。凤凰双宿碧梧桐。流霞浅酌留君醉，今夜吹箫第几重。（明刻本《唐词纪》卷一五）


杨巨源
　　杨巨源（七五五--八三三？），字景山，河中（今山西永济县西）人。德宗贞元五年（七八九）进士。宪宗元和六年（八一一），以监察御史为河中节度使张弘靖从事。九年（八一四），入朝任秘书郎。后迁太常博士、虞部员外郎，出为凤翔少尹。穆宗长庆初，任国子司业。长庆四年（八二四），为河中少尹。约卒于大和七年（八三三）。有《杨少尹诗集》。事迹据《唐才子传校笺》卷五。

　　杨巨源作品一首，据明刻本《唐词纪》录存，参校席本《杨少尹诗集》、毛本《御览诗》、稗海本《云溪友议》、洪本《唐诗纪事》、月窗本《诗话总龟》、嘉靖本《万首唐人绝句》、宋本《全芳备祖》、元本《新编古今事文类聚》。

　　【杨柳枝】
　　水边杨柳麴尘丝。立马凭君剪一枝。惟有春风最相惜，殷勤更向手中吹。（明刻本《唐词纪》卷一）


符载
　　符载（七六○--？），字厚之，自称庐山山人。郡望武都（今属甘肃），家于蜀郡（今四川成都）。

　　德宗建中初，隐居庐山。贞元中，李巽为江西观察使，荐其材，授奉礼郎为南昌军副使。继辟西川节度使韦皋掌书记，泽潞郄士美参谋。历协律郎、监察御史。元和中卒，段文昌志其墓。有集不传。事迹据《唐诗纪事》卷五一、《郡斋读书志》卷一八。（符载一作苻载，岑仲勉《跋唐摭言》以为应作‘苻载’）

　　符载作品一首，据康熙本《古今词话》录存，参校丁本《升庵诗话》、康熙本《全唐诗》。

　　【甘州歌】
　　月里嫦娥不画眉。只将云雾作罗衣。不知梦逐青鸾去，犹把花枝盖面归。（康熙本《古今词话·词话》上卷引《乐府衍义》）


王建
　　王建作品二首，据康熙本《古今词话》录存，参校宋本、席本《王建诗集》、明本《唐王建诗集》、毛本《王建诗》、嘉靖本《万首唐人绝句》。

　　【江南春】
　　良人早朝夜半起，樱桃如珠露如水。下堂把火送郎归，移枕重眠晓窗里。（康熙本《古今词话·词话》上卷）

　　【字字双】
　　宛宛转转胜上纱。红红绿绿苑中花。纷纷泊泊夜飞鸦。寂寂寞寞离人家。（康熙本《古今词话·词辨》上卷）


令狐楚
　　令狐楚（七六六--八三七），字壳士，敦煌（今属甘肃）人。德宗贞元七年（七九一）登进士第，桂管观察使王拱爱其才，聘为从事。宪宗元和初，拜右拾遗，改太常博士、礼部员外郎，历官中书舍人、华州刺史。穆宗长庆间，迁太子宾客、分司东都。敬宗即位，为河南尹、兼御史大夫。文宗大和二年（八二八），徵为户部尚书，历官东都留守、河东节度使。七年（八三三），入为吏部尚书。九年，守尚书左仆射，封彭阳郡开国公。开成二年卒，年七十二。谥文。《旧唐书》卷一七二、《新唐书》卷一六六有传。另参《唐才子传校笺》卷五。

　　令狐楚作品二首，据明刻本《唐词纪》录存，参校宋本《乐府诗集》。

　　【长相思】
　　君行登陇上，妾梦在闰中。玉箸千行落，银床一夕空。

　　【又】
　　绮席春眠觉，纱窗晓望迷。朦胧残梦里，独自在辽西。（以上百明刻本《唐词纪》卷一二）


李涉
　　李涉（七六九？--？），自号清溪子，洛阳（今属河南）人。早岁客居梁园，因避兵乱，与兄李渤卜居庐山白鹿洞。后徙居终南山。宪宗元和初，辟为陈许节度使从事，入为太子通事舍人。元和六年（八一一），贬为峡州司仓参军。穆宗长庆元年（八二一）遇赦还京任职。敬宗宝历元年（八二五），由太学博士流康州。后归洛阳，隐居以终。有《李涉诗集》，不传。存诗一卷。事迹据《唐诗纪事》卷四六、《唐才子传校笺》卷五。

　　李涉作品六首，据丛刊本《才调集》录入四首，校以嘉靖本《万首唐人绝句》、宋本《乐府诗集》。另据万历本《花草粹编》录一首，校以鲍本《鉴诫录》、明刻本《唐词纪》、康熙本《全唐诗》。又据《全唐诗》录一首。

　　【竹枝词】
　　荆门滩急水潺潺。两岸猿啼烟满山。渡头年少应官去，月落西陵望不还。

　　【又】
　　巫峡云开神女祠。绿潭红树影参差。不劳戍口初相问，无义滩头剩别离。

　　【又】
　　石壁千重树万重。白云斜掩碧芙蓉。昭君溪上年年月，独自婵娟色最浓。

　　【又】
　　十二峰头月欲低。空氵零滩上子规啼。孤舟一夜东归客，泣向春风忆建溪。（以上四首丛刊本《才调集》卷六）

　　【杨柳枝】
　　锦池江上柳垂桥。风引蝉声送寂寥。不必如丝千万缕，只禁离恨两三条。（万历本《花草粹编》卷一）

　　【竹枝词】
　　十二山晴花尽开。楚宫双阙对银台。细腰争舞君沈醉，白日秦兵天下来。（康熙本《全唐诗》卷四七八）


张仲素
　　张仲素（七六九？--八一九），字绘之，符离（今安徽宿县）人，郡望河间（今河北任丘）。德宗贞元十四年（七九八）进士，复中博学宏词科。入佐徐州节度使幕。宪宗元和七年（八一二），由屯田员外郎迁考判官，旋转礼部员外郎。十一年，改礼部郎中，充翰林学士。十三年（八一八），以司封郎中知制诰。十四年（八一九），迁中书舍人。其年冬卒。事迹据《唐诗纪事》卷四二、《唐才子传校笺》卷五。

　　张仲素作品一首，据康熙本《古今词话》录存，参校宋本《乐府诗集》、嘉靖本《万首唐人绝句》、内府本《历代诗余》、嘉庆本《词苑萃编》。伪作一首入存目。

　　【胡渭州】
　　亭亭孤月照行舟。寂寂长江万里流。乡国不知何处是，云山漫漫使人愁。（康熙本《古今词话·词话》上卷引《乐府衍义》）

　　【忆秦娥】
　　参差竹。吹断相思曲。情不足。西北有楼穷远目。

　　忆苕溪，寒影透清玉。秋雁南飞速。菰草绿。应下溪头沙上宿。


刘禹锡
　　刘禹锡作品四首，据结一庐本《刘宾客文集》、稗海本《云溪友议》各录存一首，又据明刻本《唐词纪》录二首，参校宋本《乐府诗集》、洪本《唐诗纪事》、月窗本《诗话总龟》。

　　【竹枝词】
　　山上层层桃李花。云间烟火是人家。银钏金钗来负水，长刀短笠去烧畲。（结一庐本《刘宾客文集》卷二七）

　　【杨柳枝】
　　春江一曲柳千条。二十年前旧板桥。曾与美人桥上别，恨无消息至今朝。（稗海本《云溪友议》卷一○）

　　【步虚词】
　　阿母种桃云海际。花落子成二千岁。海风吹折最繁枝，跪捧琼盘献天帝。

　　【又】
　　华表千年鹤一归。凝丹为顶雪为衣。星星仙语人听尽，却向五云翻翅飞。（以上二首明刻本《唐词纪》卷一五）


白居易
　　白居易作品六首，据明刻本《词品》录存一首、明刻本《唐词纪》录存四首、康熙本《古今词话》录存一首，参校宋本《白氏长庆集》、宋本《乐府诗集》、嘉靖本《万首唐人绝句》。另附录一首于末首之（考辨）中。

　　【花非花】
　　花非花，雾非雾。夜半来，天明去。来如春梦不多时，去似朝云无觅处。（明刻本《词品》卷一）

　　【杨柳枝】
　　两枝杨柳小楼中。袅娜多年伴醉翁。明日放归归去后，世间应不要春风。

　　【又（前有别杨柳枝，梦得继和有‘春尽絮飞’之句，又复戏答）】
　　柳老春深日又斜。任他飞向别人家。谁能更学孩童戏，寻逐春风捉柳花。（以上二首明刻本《唐词纪》卷一）

　　【采莲子】
　　菱叶萦波荷风。荷花深处小船通。逢郎欲语低头笑，碧玉搔头落水中。（明刻本《唐词纪》卷五）

　　【离别难】
　　绿杨陌上送行人。马去车回一望尘。不觉别时红泪尽，归来无可更沾巾。（明刻本《唐词纪》卷六）

　　【江南春】
　　青门柳枝软无力。东风吹作黄金色。街前酒薄醉易醒，满眼春愁消不得。（康熙本《古今词话·词话》上卷）


柳宗元
　　柳宗元（七七三--八一九），字子厚，祖籍河东（今山西永济），长于京师长安（今陕西西安）。德宗贞元九年（七九三），登进士第。十二年，登博学宏词科，为集贤殿正字。十九年（八○三），自蓝田尉拜监察御史里行。顺宗即位，协助王叔文等进行‘永贞革新’。宪宗即位，贬永州司马。元和十年（八一五），为柳州刺史。十四年，卒于任所，年四十七。有《柳河东集》。《旧唐书》卷一六○、《新唐书》卷一六八有传。另参《唐才子传校笺》卷五。

　　柳宗元作品一首，据明刻本《古今词统》录存，参校元刻本《唐柳先生集》、内府本《历代诗余》、嘉庆本《词苑萃编》。

　　【阿那曲】
　　渔翁夜傍西岩宿。晓汲清湘燃楚竹。日高烟暖不见人，Ы乃一声山水绿。（明刻本《古今词统》卷一）


元稹
　　元稹（七七九--八三一），字微之，先世属鲜卑族，世居京兆万年（今陕西西安）。贞元九年（七九三），以明两经擢第。元和元年（八○六），登才识兼茂、明于体用科，除左拾遗。为执政所忌，出为河南县尉，迁监察御史。后贬江陵府士曹参军。十年，移通州司马。十四年，自虢州长史入为膳部员外郎。穆宗长庆元年（八二一），任中书舍人、翰林承旨学士。次年，拜平章事。旋出为同州刺史，后改越州刺史、浙东观察使。大和三年（八二九），入为尚书左丞。次年出为武昌军节度使。五年，卒于任所，年五十三。著有《元氏长庆集》。《旧唐书》卷一六六、《新唐书》卷一七四有传。另参《唐才子传校笺》卷六。

　　元稹作品一首，据康熙本《古今词话》录存，参校丛刊本《才调集》、康熙本《全唐诗》。

　　【樱桃歌】
　　樱桃花，一枝两枝千万朵。花专曾立采花人，破罗裙红似火。（康熙本《古今词话·词话》上卷）


无名氏
　　无名氏作品六首，据万历本《花草粹编》卷一录存，参校稗海本《云溪友议》、嘉靖本《万首唐人绝句》、明刻本《唐词纪》。

　　【望夫歌】（即《曲》）

　　不喜秦淮水，生憎江上船。载儿夫婿去，经岁又经年。

　　【又】
　　借问东园柳，枯来得几年。自无枝叶分，莫怨太阳偏。

　　【又】
　　莫作商人妇，金钗当卜钱。朝朝江口望，错认几人船。

　　【又】
　　那年离别日，只道往桐庐。桐庐人不见，今得广州书。

　　【又】
　　昨日胜今日，今年老去年。黄河清有日，白发黑无缘。

　　【又】
　　昨夜北风寒。牵船浦里安。潮来打缆断，摇橹始知难。（以上六首万历本《花草粹编》卷一）


裴夷直
　　裴夷直（生卒年不详），字礼卿，吴（今江苏苏州）人。郡望河东（今山西永济）。宪宗元和十年（八一五）进士。穆宗长庆中，为吏部员外郎。文宗大和八年（八三四），为宣歙观察使王质从事。累迁中书舍人。武宗立，出为杭州刺史。后贬州司户参军。宣宗初内徙，拜江州刺史。入为兵部侍郎。大中十年（八五六），任苏州刺史。次年，移华州刺史、潼关防御、镇国军等使。官终散骑常侍。存诗一卷。事迹据《旧唐书》卷一六三《王质传》、《新唐书》卷一四八《张孝忠传》附传、《唐诗纪事》卷五一、《唐才子传校笺》卷六。

　　裴夷直作品一首，据嘉靖本《万首唐人绝句》录入。

　　【杨柳枝】
　　已作绿丝笼晓日，又成飞絮扑晴波。隋家不合栽杨柳，长遣行人春恨多。（嘉靖本《万首唐人绝句》卷三八）


姚合
　　姚合（七八一？--八四六），吴兴（今浙江湖州）人。宪宗元和十一年（八一六）登进士第。历武功主簿、万年尉。敬宗宝历二年（八二六），以监察御史分司东都。文宗大和二年（八二八），入京为殿中侍御史，充右巡使。历户部员外郎，金州刺史。入为刑、户二部郎中。大和八年（八三四），出为杭州刺史。开成元年（八三六），入朝为谏议大夫。四年，由给事中出为陕虢观察使。会昌末，终秘书监。谥懿。事迹参《旧唐书》卷九六、《新唐书》卷一二四、《郡斋读书志》卷一八、《唐诗纪事》卷四九、《唐才子传校笺》卷六、陶敏《全唐诗作者小传正补》。

　　姚合作品五首，据明钞本《姚少监诗集》录入，校以毛本《姚少监诗》、嘉靖本《万首唐人绝句》。

　　【杨柳枝词（五首）】
　　黄金丝挂粉墙头。动似狂颠静似愁。游客见时心自醉，无因得见谢家楼。

　　【又】
　　叶叶如眉翠色浓。黄莺偏恋语从容。桥边陌上无人识，雨湿烟和思万重。

　　【又】
　　江上东西离别饶。旧条折尽折新条。亦知春色人将去，犹胜狂风取次飘。

　　【又】
　　二月杨花触处飞。悠悠漠漠自东西。谢家咏雪徒相比，吹落庭前便作泥。

　　【又】
　　江亭杨柳折还垂。月照深黄几树丝。见说隋堤枯已尽，年年行客怪春迟。（明钞本《姚少监诗集》卷一○）


施肩吾
　　施肩吾（生卒年不详），字希圣，号华阳真人，睦州（今浙江建德）人。曾居吴兴（今浙江湖州）、武进（今属江苏），故又称吴兴人或常州武进人。宪宗元和十五年（八二○）进士。好神仙术，以洪州西山为十二真君羽化之地，及第后即隐居于此。有集不传。事迹参《唐摭言》卷八、《唐才子傅笺证》卷六。

　　施肩吾作品二首，据明刻本《唐词纪》录存，参校宋本《乐府诗集》、嘉靖本《万首唐人绝句》。

　　【杨柳枝】
　　伤见路边杨柳春。一重折尽一重新。今年还折去年处，不送去年离别人。（明刻本《唐词纪》卷三）

　　【步虚词】
　　何人步虚南峰顶。鹤唳九天霜月冷。仙词偶逐东风来，误飘数声落尘境。（明刻本《唐词纪》卷一五）


韩琮
　　韩琮作品一首，据明刻本《唐词纪》录存，参校稗海本《云溪友议》、鲍本《鉴诚录》、艺海本《蜀杌》、宋本《乐府诗集》、洪本《唐诗纪事》、月窗本《诗话总龟》。

　　【杨柳枝】
　　梁苑隋堤事已空。万条犹舞旧春风。那堪更想千年后，惟见杨花入汉宫。（明刻本《唐词纪》卷三）


何希尧
　　何希尧（生卒年不详），字唐臣，号常欢喜居士，睦州分水（今浙江桐庐）人。施肩吾之婿。隐居未仕。事迹见《万历严州府志》卷一五。

　　何希尧作品一首，据康熙本《唐音统签》录入。

　　【柳枝词】
　　大堤杨柳雨沉沉。万缕千条惹恨深。飞絮满天人去远，东风无力系春心。（康熙本《唐音统签》卷八四六）


朱庆余
　　朱庆余（生卒年不详），名可久，以字行，越州（今浙江绍兴）人。敬宗宝历二年（八二六）登进士第，授秘书省校书郎。事迹据《云溪友议》卷一二、《直斋书录解题》卷一九、《唐才子传校笺》卷六。

　　朱庆余作品一首，据明刻本《唐词纪》录存，参校嘉靖本《万首唐人绝句》。

　　【采莲子】
　　隔烟花草远。恨个来时路不同。正是停桡相遇处，鸳鸯飞去急流中。（明刻本《唐词纪》卷五）


张祜
　　张祜（七九二？--八五三？），一作张，误。字承吉，郡望清河（今属河北），一作南阳（今属河南邓县），寓居姑苏（今江苏苏州）。屡举不第。令狐楚赏其诗，曾表荐于朝，为元稹等抑退。与杜牧等友善。著有《张承吉文集》。事迹据《唐才子传校笺》卷六。

　　张祜作品四首，据明刻本《唐词纪》录存三首、明刻本《古今词统》录存一首，参校宋蜀刻本《张承吉文集》、明刻本《张处士诗集》、席本《张祜诗集》、宋本《乐府诗集》、嘉靖本《万首唐人绝句》、丁本《升庵诗话》、康熙本《古今词话》、内府本《历代诗余》、嘉庆本《词苑萃编》。

　　【杨柳枝】
　　莫折宫前杨柳枝。玄宗曾向笛中吹。伤心日暮烟霞起，无限春愁生翠眉。（明刻本《唐词纪》卷二）

　　【又】
　　凝碧池边敛翠眉。景阳楼下绾清丝。那胜妃子朝元阁，玉手和烟弄一枝。（明刻本《唐词纪》卷四）

　　【梦江南】
　　行吟洞庭句，不见洞庭人。尽日碧江梦，江南红树春。（明刻本《唐词纪》卷三）

　　【小秦王】
　　十指纤纤玉┺红。雁行轻度翠弦中。分明自说长城苦，水阔云寒一夜风。（明刻本《古今词统》卷一）


无名氏
　　无名氏作品一首，据嘉庆本《词林纪事》录存，参校丛刊本《樊川文集》、丛刊本《才调集》、嘉靖本《万首唐人绝句》、宋本《乐府诗集》、洪本《唐诗纪事》。

　　【金缕曲】
　　劝君莫惜金缕衣。劝君惜取少年时。有花堪折君须折，莫待无花空折枝。（嘉庆本《词林纪事》卷一）


温庭筠
　　温庭筠作品一首，据洪武本《草堂诗余》录存，参校顾本《温飞卿诗集》、康熙本《全唐诗》。

　　【玉楼春】
　　家临长信往来道。乳燕双双拂烟草。油壁车轻金犊肥，流苏帐晓春鸡报。笼中娇鸟暖犹睡，帘外落花闲不扫。衰桃一树近前池，似惜容颜镜中老。（洪武本《草堂诗余》前集卷上）


李商隐
　　李商隐（八一三？--八五八）。字义山，号玉溪生，又号樊南生，怀州河内（今河南沁阳）人。弱冠，以文谒令狐楚，楚奇其文，使与诸子游。文宗大和三年（八二九），太平军节度使令狐楚辟为巡官。六年，从令狐楚徙为河东节度使巡官。开成二年（八三七），登进士第。次年，入泾原节度使王茂元幕掌书记。四年（八三九），授秘书省校书郎，调弘农尉。武宗会昌二年（八四二），入为秘书省正字。宣宗大中元年（八四七）。为桂管观察使郑亚辟为掌书记。次年，官尉、京兆尹掾曹。旋为武宁军节度使卢弘止辟为判官。五年（八五一），任太学博士、东川节度使判官。十年（八五六），任盐铁推官。大中十二年，罢官还郑州，旋卒。有《李义山诗集》、《樊南文集》。《旧唐书》卷一九○下、《新唐书》卷二○三有传。另参《玉溪生年谱会笺》、《唐才子传校笺》卷七。

　　李商隐作品二首，据明刻本《唐词纪》录存，参校蒋本《李义山诗集》、乾隆本《玉溪生诗集笺注》、丛刊本《才调集》、宋本《乐府诗集》、嘉靖本《万首唐人绝句》。

　　【杨柳枝】
　　含烟惹雾悔依依。万绪千条拂落晖。为报行人休尽折，半留相送半迎归。（明刻本《唐词纪》卷一）

　　【又】
　　暂凭樽酒送无そ。莫损愁眉与细腰。人世死前唯有别，春风争拟惜长条。（明刻本《唐词纪》卷六）


李玫
　　李玫（生卒年里不详），文宗大和元年（八二七）习业于龙门天竺寺。屡举不第，大中、咸通之后，与皇甫松等以文章称。著有传奇小说《纂异记》。事迹据《新唐书》卷五九《艺文志》、《剧谈录》卷下、《太平广记》卷三八八引《纂异记》、《唐语林》卷二。案，《太平广记》卷三一三《李玫》引《稽神录》谓李玫天初（九○四）为舒州仓官。因事涉神怪，未知是否属实。若属实，则李玫享年当在八十以上。

　　李玫作品一首，从明刻本《古今词统》录存（原题玉川叟），参校谈本《太平广记》、耘经楼本《苕溪渔隐丛话》、月窗本《诗话总龟》、嘉靖本《万首唐人绝句》、汪校本《唐诗品汇》、康熙本《全唐诗》。

　　【阿那曲】
　　春草萋萋春水绿。野棠开尽飘香玉。绣岭宫前白发翁，犹唱开元太平曲。（明刻本《古今词统》卷一）


卢肇
　　卢肇（生卒年不详），字子发，袁州宜春（今属江西）人。武宗会昌三年（八四三）进士第一，筮仕为鄂岳节度使卢商从事。后江陵节度裴休、太原节度卢简奏为门吏。又尝为华州纥于公泉防御判官。后入为著作郎，迁仓部员外郎，充集贤院直学士。懿宗咸通初，除知歙州，移知宣州、池州、吉州。有集不传。事迹据《云溪友议》卷三、《太平广记》卷一八二、《唐诗纪事》卷五五、《正德袁州府志》卷八。

　　卢肇作品一首，据嘉靖本《万首唐人绝句》入录。

　　【杨柳枝】
　　青鸟泉边草木春。黄云塞上是征人。归来若得长条赠，不惮风霜与苦辛。（《万首唐人绝句》卷七三）


郑符
　　郑符（生卒年里不详），字梦复。武宗会昌三年（八四三），官秘书省校书郎，与段成式、张希复联句唱和。事迹据《酉阳杂俎》续集卷五。

　　郑符作品一首，据万历本《花草粹编》录存，参校津逮本《酉阳杂俎》、岳本《类说》、洪本《唐诗纪事》、明刻本《唐词纪》、康熙本《古今词话》。

　　【闲中好】
　　闲中好，尽日松为侣。此趣人不知，轻风度僧扉。（万历本《花草粹编》卷一）


段成式
　　段成式（？--八六三），字柯古，其先临淄邹平（今属山东）人，后客居荆州（今湖北江陵）。以父荫入仕集贤院。武宗会昌三年（八四三），任秘书郎，改集贤学士，迁尚书郎。宣宗大中初，出为吉州刺史。大中九年（八五五），任处州刺史。后罢居襄阳。懿宗咸通初，为江州刺史，入为太常少卿。咸通四年（八六三）卒。有《酉阳杂俎》等。事迹参《旧唐书》卷一六七《段文昌传》、《新唐书》卷八九《段志玄传》、《酉阳杂俎》附方南生《段成式年谱》。

　　段成式作品五首，据万历本《花草粹编》录一首，参校津逮本《酉阳杂俎》、洪本《唐诗纪事》、岳本《类说》、明刻本《唐词纪》、康熙本《古今词话》。另据明刻本《唐词纪》录四首，参校席本《段成式诗》、嘉靖本《万首唐人绝句》。

　　【闲中好】
　　闲中好，尘务不萦心。坐对前窗木，看移三面阴。（万历本《花草粹编》卷一）

　　【杨柳枝】
　　陌上河边千万枝。怕寒愁雨尽低垂。黄金オ短人多折，已恨东风不展眉。

　　【又】
　　玉楼烟薄不胜芳。金屋寒轻翠带长。公子骅骝往何处，绿阴堪系紫游缰。

　　【又】
　　微黄才绽未成阴。绣户珠帘相映深。长恨早梅无赖极，先将春色出前林。

　　【又】
　　隋家堤上已成尘。汉将营边不复春。只向江南并塞北，酒旗相伴惹行人。（以上明刻本四首《唐词纪》卷一）


张希复
　　张希复（生卒年不详），字善继，深州陆泽（今河北深县）人。一作镇州常山（今河北正定）人。登进士第。武宗会昌三年（八四三），与段成式同官于秘书省。后官河南府士曹、集贤校理学士、员外郎。事迹据《樊川文集》卷七《牛公墓志铭并序》、《酉阳杂俎》续集卷五、《旧唐书》卷一四九《张荐传》、《太平广记》卷一八二《许道敏》。

　　张希复作品一首，据万历本《花草粹编》录存，参校津逮本《酉阳杂俎》、洪本《唐诗纪事》、明刻本《唐词纪》、康熙本《古今词话》。

　　【闲中好】
　　闲中好，幽磬度钟迟。卷上论题肇，画中僧姓支。（万历本《花草粹编》卷一）


鱼玄机
　　鱼玄机（？--八六八），字幼微，一字蕙兰，长安（今陕西西安）人。初为补阙李亿妾。咸通中出家为长安咸宜观女道士。与温庭筠交游，时有酬和。咸通九年（八六八），以私刑笞死侍婢绿翘而为京兆尹温璋所杀。有《鱼玄机诗》。事迹据《北梦琐言》卷九、《太平广记》卷一三○《绿翘》、《唐诗纪事》卷七八、《唐才子传校笺》卷八。

　　鱼玄机作品一首，据明刻本《唐词纪》录存，参校宋本《文苑英华》。

　　【杨柳枝】
　　朝朝送别泣花钿，折尽春风杨柳烟。愿得西山无树木，免教人作泪悬悬。（明刻本《唐词纪》卷六）


薛能
　　薛能作品一首，据宋本《乐府诗集》录存，参校毛本《薛许昌诗集》、嘉靖本《万首唐人绝句》。

　　【杨柳枝】
　　狂似纤腰嫩胜绵，自多情态更谁怜。游人不折还堪恨，抛向桥边与路边。（宋本《乐府诗集》卷八一）


高骈
　　高骈（八二一--八八七），字千里，幽州（今北京）人。家世禁卫，少习武，好文学，与诸儒交。尝一矢射落二雕，人称“落雕御史”。后历右神策军都虞侯。懿宗咸通中，累官安南都护使兼诸道行营招讨使。僖宗立，加中书门下平章事。拜剑南西川节度使。封燕国公，徙荆南节度使。光启三年（八八七），为部将所杀。有集不传。《旧唐书》卷一八二、《新唐书》卷二二四有传。另参《唐诗纪事》卷六三。

　　高骈作品一首，据明刻本《唐词纪》录存，参校丛刊本《才调集》。

　　【步虚词】
　　青溪道士人不识，上天下地鹤一只。洞门深锁碧窗寒，滴露研朱点周易。（明刻本《唐词纪》卷一五）


胡曾
　　胡曾（生卒年不详），号秋田，长沙（今属湖南）人，一作邵阳（今属湖南）人。咸通中进士。后入蜀为剑南西川节度使从事。僖宗乾符五年（八七八），随高骈为荆南节度使从事。有《咏史诗》集传世。事迹据《唐才子传校笺》卷八、赵清永《胡曾考辨》（《文学遗产》一九八八年第五期）。

　　胡曾作品一首，据万历本《花草粹编》录存，参校丛刊本《新雕注胡曾咏史》、嘉靖本《万首唐人绝句》、鲍本《鉴诫录》、丁本《升庵诗话》。

　　【杨柳枝】
　　万里长江一带开，岸边杨柳几千栽。锦帆未落西风起，惆怅龙舟去不回。（万历本《花草粹编》卷一）


裴鉶
　　裴鉶（生卒年里不详），号谷神子，懿宗咸通中，为静海军节度使高骈掌书记，加侍御史内供奉。僖宗乾符五年（八七八），以御史大夫为成都节度副使。著有小说集《传奇》。事迹据《新唐书》卷五九《艺文志》、《唐诗纪事》卷六七，另参程毅中《唐代小说史话》第八章。

　　裴鉶作品二首，据明刻本《词品》、《古今词统》（原属杨贵妃）各录存一首，参校谈本《太平广记》、嘉靖本《万首唐人绝句》。

　　【失调名】
　　五原分袂真胡越。燕拆莺离芳草歇。年少烟花处处春，北邙空恨清秋月。（《词品》卷一）

　　【阿那曲】
　　罗袖动香香不已。红蕖袅袅秋烟里。轻云岭上乍摇风，嫩柳池边初拂水。（明刻本《古今词统》卷一）


武昌妓
　　武昌妓（生卒年不详），姓名不详。僖宗乾符间武昌歌妓。事迹见《太平广记》卷二七三引《抒情诗》、《唐诗纪事》卷五八。

　　武昌妓作品一首，据明刻本《唐词纪》录存，参校谈本《太平广记》、洪本《唐诗纪事》。

　　【杨柳枝】
　　悲莫悲兮生别离，登山临水送将归。武昌无限新栽柳，不见杨花扑面飞。（明刻本《唐词纪》卷六）


崔道融
　　崔道融（生卒年不详），荆州（今湖北江陵）人。唐末避乱居永嘉，自号东瓯散人，于乾宁二年乙卯（八九五）自编所著《东浮集》十卷。以徵辟为永嘉令。后避地入闽依王审知，以右补阙召，未赴任而卒。事迹据黄滔《唐黄先生文集》卷六《祭崔补阙道融》、《直斋书录解题》卷一七、《十国春秋》卷九五、《唐才子传校笺》卷九。

　　崔道融作品一首，据嘉靖本《万首唐人绝句》录入，校以明刻本《唐词纪》。

　　【杨柳枝词】
　　雾烟搓一索春。年年长似染来新。应须唤作风流线，系得东西南北人。（嘉靖本《万首唐人绝句》卷四七）


吴融
　　吴融（？--九○三），字子华，越州山阴（今浙江绍兴）人。昭宗龙纪元年（八八九）登进士第。为韦昭度辟掌书记，随军讨蜀。累迁侍御史。乾宁二年（八九五）贬官。次年，召为左补阙，以礼部郎中为翰林学士，迁中书舍人。天复元年（九○一），再迁户部侍郎。三年，迁翰林学士承旨，卒。有《唐英歌诗》传世。事迹见《新唐书》卷二○三本传、《唐诗纪事》卷六八、《唐才子传校笺》卷九。

　　吴融作品一首，据宋本《乐府诗集》录入，参校嘉靖本《万首唐人绝句》。

　　【水调】
　　凿河千里走黄沙。浮殿西来动日华。可道新声是亡国，且贪惆怅後庭花。（宋本《乐府诗集》卷七九）


罗隐
　　罗隐（八三三--九一○），本名横，字昭谏，新城（今浙江富阳）人。屡举进士不第。懿宗咸通十一年（八七○），为衡阳主簿。僖宗光启三年（八八七），依杭州刺史钱Α，为钱塘县令。历秘书省著作郎、镇海军节度掌书记。天三年（九○六），转司勋郎中、充镇海节度判官。後梁开平二年，授给事中。明年，迁盐铁发运使，同年十二月卒，年七十七。著有《甲乙集》、《谗书》等，今人合辑为《罗隐集》。事迹据沈崧《罗给事墓志》、《吴越备史》卷一、《唐才子传校笺》卷九。

　　罗隐作品二首，据丁本《升庵诗话》录入，参校丛刊本《甲乙集》、丛刊本《才调集》、宋本《文苑英华》、嘉靖本《万首唐人绝句》、万历本《花草粹编》、鲍本、学津本《鉴诫录》、月窗本《诗话总龟》、元本《新编古今事文类聚》。

　　【柳枝词】
　　灞岸晴来送别频。相偎相倚不胜春。自家飞絮犹无定，争解垂丝绊路人。

　　【又】
　　一簇青烟锁玉楼。半垂栏畔半垂钩。明年更有新条在，恼乱春风卒未休。（以上二首丁本《升庵诗话》卷一○）


崔公达
　　崔公达，《才调集》作崔公逵，《万首唐人绝句》及《全唐诗》作崔公远，唐女郎，《又玄集》等录存其诗一首，馀无考。

　　崔公达作品一首，据明刻本《古今词统》录存，参校江户本《又玄集》、丛刊本《才调集》，嘉靖本《万首唐人绝句》、洪本《唐诗纪事》。

　　【阿那曲】
　　晴天霜落寒风急。锦帐罗帏羞更入。秦筝不复续断弦，回身掩泪挑灯立。（明刻本《古今词统》卷一）


姚月华
　　姚月华（生卒年里不详），唐女郎。随父寓扬子江，与邻舟书生杨达相遇，见其诗而爱之，遂相往来。事迹据《古今词统》卷一。

　　姚月华作品二首，据明刻本《词品》录存，参校丛刊本《才调集》、嘉靖本《万首唐人绝句》、汪校本《唐诗品汇》。

　　【阿那曲】
　　春草萋萋春水绿。对此思君泪相续。羞将离恨付东风，理尽秦筝不成曲。

　　【又】
　　与君形影分胡越。玉枕经年对离别。登台北望烟雨深，回身泣向寥天月。（以上一首明刻本《词品》卷一）

　　【阿那曲】
　　梧桐叶下黄金井。横架辘鲈牵素绠。美人初起天未明，手拂银瓶秋水冷。

　　【又】
　　银烛清尊久延伫。出门入门天欲曙。月落星稀竟不来，烟柳鹊飞去。


司空图
　　司空图作品二十二首，据嘉靖本《万首唐人绝句》录二十一首，参校康熙本《唐音统签》、丁本《升庵诗话》。另从明刻本《唐词纪》录一首。

　　【浪淘沙】
　　不必长漂玉洞花。曲中偏爱浪淘沙。黄河却胜天河水，万里萦纡入汉家。（嘉靖本《万首唐人绝句》卷五六）

　　【杨柳枝·寿杯词（十八首）】
　　乐府翻来占太平。风光无处不含情。千门万户喧歌吹，富贵人间只此声。

　　【又】
　　撼晚梳空不自持。与君同折上楼时。春风还有常情处，系得人心免别离。

　　【又】
　　灞亭东去彻隋堤。赠别何须醉似泥。万里往来无一事，便帆轻拂乱莺啼。

　　【又】
　　台城细仗晓初移。诏赐千官禊饮时。绿帐远笼清佩响，更曛晴日上龙旗。

　　【又】
　　桃源仙子不须夸。闻道惟栽一片花。何似浣纱溪畔住，绿阴相间两三家。

　　【又】
　　偶然楼上卷珠帘。往往长条拂枕函。恰值小娥初学舞，拟偷金缕押春衫。

　　【又】
　　池边影动散鸳鸯。更引微风乱绣床。直待玉窗尘不起，始应金雁得成行。

　　【又】
　　稻畦分影向江村。憔悴经霜只半存。昨日流莺今不见，乱萤飞出照黄昏。

　　【又】
　　客泪休沾汉水滨，舞腰羞杀汉宫人。狂风更与回烟帚，扫尽繁花独占春。

　　【又】
　　游人莫叹易凋衰，长乐荣枯自有期。看取明年春意动，更于何处最先知。

　　【又】
　　昔年行乐及芳时。一上丹梯桂一枝。笑问江头醉公子，饶君满把麴尘丝。

　　【又】
　　渡头残照一行新。独自依依向北人。莫恨程乡千里远，眼中从此故乡春。

　　【又】
　　絮染轻枝雪未飘。小溪轻束带危桥。邻家女伴频攀折，不觉回身翠翘。

　　【又】
　　处处萦空百万枝。一枝枝好更题诗。隔城远岫招行客，便与朱楼当酒旗。

　　【又】
　　锦城分得映金沟，两岸年年引胜游。若似松篁须带雪，人间何处认风流。

　　【又】
　　日暖津头絮已飞。看看还是送春归。莫言万绪牵愁思，缉取长绳系落晖。

　　【又】
　　大堤时节近清明。霞衬烟笼绕郡城。好是梨花相映处，更胜松雪日初晴。

　　【又】
　　圣主千年乐未央。御沟金翠满垂杨。年年织作升平字，高映南山献寿觞。（以上十八首嘉靖本《万首唐人绝句》卷五七）

　　【杨柳枝】
　　陶家五柳簇衡门，还有高情爱此君。何处更添诗境好，新蝉欹枕每先闻。

　　【又】
　　数枝珍重醮沧浪。无限尘心暂免忙。烦暑若和烟露，便同佛手洒清凉。（以上二首嘉靖本《万首唐人绝句》卷七一）

　　【步虚词】
　　阿母亲教学步虚。三元长遣下蓬壶。云韶韵俗停瑶瑟，鸾鹤飞低拂宝鲈。（明刻本《唐词纪》卷一五）


聂夷中
　　聂夷中（生卒年不详），字坦之，河南中都（今河南沁阳）人。懿宗咸通十二年（八七一）登进士第。授华阴尉。有集不传。事迹据《唐诗纪事》卷六一、《唐才子传校笺》卷九。

　　聂夷中作品一首，据明刻本《唐词纪》录存，参校宋本《乐府诗集》、嘉靖本《万首唐人绝句》。

　　【乌夜啼】
　　众乌各归枝，乌乌尔不栖。还应知妾恨，故向绿窗啼。（明刻本《唐词纪》卷一○）


王贞白
　　王贞白（生卒年不详），字有道。信州永丰（今江西广丰）人。昭宗乾宁二年（八九五）登进士第。后调校书郎。以世乱，退居著书，不复仕进。事迹参《唐诗纪事》卷六七、《直斋书录解题》卷一九、《唐才子传校笺》卷一○。

　　王贞白作品三首，据明刻本《唐词纪》录存，参校宋本《文苑英华》、嘉靖本《万首唐人绝句》、席本《段成式诗》。

　　【杨柳枝】
　　枝枝交影锁长门。嫩色曾沾雨露恩。凤辇不来春欲暮，空留莺语到黄昏。

　　【又】
　　水殿年年占早芳。柔条偏惹御炉香。而今万乘多巡狩，辇路无阴绿草长。

　　【又】
　　嫩叶初齐不耐寒。和风时拂玉阑干。君王去后曾攀折，泣雨伤春翠黛残。（以上三首明刻本《唐词纪》卷四）


韩偓
　　韩偓作品十一首，据王国维辑本《香奁词》录存，参校毛本、钞本、吴本《香奁集》、康熙本《唐音统签》、万历本《花草粹编》、合璧本《词的》。

　　【忆眠时】
　　忆眠时，春梦困腾腾。展转不能起，玉钗垂枕棱。

　　【其二】
　　忆行时，背手挼金雀。敛笑慢回头，步转栏杆角。

　　【其三】
　　忆去时，向月迟迟行。强语戏同伴，图郎闻笑声。

　　【生查子】
　　侍女动妆奁，故故惊人睡。那知本未眠，背面偷垂泪。

　　懒卸凤凰钗，羞入鸳鸯被。时复见残灯，和烟坠金穗。

　　【又】
　　秋雨五更头，桐竹鸣骚屑。却似残春间，断送花时节。

　　空楼雁一声，远屏灯半灭。绣被拥娇寒，眉山正愁绝。（以下原有《浣溪沙》二首，已入正编。）

　　【谪仙怨】
　　春楼处子倾城，金陵狎客多情。朝云暮雨会合，罗袜绣被逢迎。

　　华山梧桐相覆，蛮江豆蔻连生。幽欢不尽告别，秋河怅望平明。

　　【又】
　　一灯前雨落夜，三月尽草青时。半寒半暖正好，花开花谢相思。

　　惆怅空教梦见，懊恼多成酒悲。细袖不乾谁会，揉损联娟淡眉。

　　【又】
　　此间青草更远，不唯空绕汀洲。那里朝日才出，还应先照西楼。

　　忆泪因成恨泪，梦游常续心游。桃源洞口来否，绛节霓旌久留。

　　【玉合】
　　罗囊绣，两凤凰。玉合雕，双鸂鶒。中有兰膏渍红豆，每回拈著长相忆。长相忆，经几春。人怅望，香氤氲。开缄不见新书迹，带粉犹残旧泪痕。

　　【金陵】
　　风雨潇潇。石头城下木兰桡。烟月迢迢。金陵渡口去来潮。自古风流皆暗销。才魄妖魂谁与招。彩笺丽句今已矣，罗袜金莲何寂寥。

　　【木兰花】
　　绝代佳人何寂寞。梨花未发梅花落。东风吹雨入西园，银线千条度虚阁。

　　脸粉难匀蜀酒浓，口脂易印吴绫薄。娇娆意态不胜春，愿倚郎肩永相著。（以上十一首王国维辑本《香奁词》）


孙鲂
　　孙鲂（生卒年不详），字伯鱼，南昌（今属江西）人，一作乐安（今属江西）人。唐末，诗人郑谷避乱归宜春，鲂从之游。后吴王杨行密据有江淮，鲂往依之，与沈彬、李建勋结诗社唱和。南唐烈祖时，授宗正郎，卒。有集不传。事迹据《江南野史》卷七、马令《南唐书》卷一三、《十国春秋》卷三一本传及《唐诗纪事》卷七一等。

　　孙鲂作品十首，据宋本《乐府诗集》录五首，校以康熙本《唐音统签》。另从函海本《全五代诗》录存五首。

　　【杨柳枝】
　　灵和风暖太昌春。舞线摇丝向昔人。何似晓来江雨后，一行如画隔遥津。

　　【又】
　　彭泽初栽五树时。只应闲看一枝枝。不知天意风流处，要与佳人学画眉。

　　【又】
　　暖傍离亭静拂桥。入流穿槛绿摇摇。不知落日谁相送，魂断千条与万条。

　　【又】
　　春来绿树遍天涯。未见垂杨未可夸。晴日万株烟一阵，闲坊兼是莫愁家。

　　【又】
　　十首当年有旧词。唱青歌翠几无遗。未曾得向行人道，不为离情莫折伊。（以上五首宋本《乐府诗集》卷八一）

　　【又】
　　小眉初展绿条稠。露压烟蒙不自由。莫是折来偏属意，依稀相似是风流。

　　【又】
　　九衢春霁湿云凝，着地毵毵碍马行。拟折无端抛又恋，乱穿来去羡黄莺。

　　【又】
　　千树阴阴盖御沟。雪花金穗思悠悠。先朝事后应无也，惟是荒根逐碧流。

　　【又】
　　摇荡和风恃赖春。蘸楼遮路逐年新。颠狂絮落还堪恨，分外欺凌寂寞人。

　　【又】
　　暖催春促吐芳芽，伴雨从风处处斜。莫道元功无定配，不然争得见桃花。（以上五首函海本《全五代诗》卷一八）


释齐己
　　释齐己（八六四--九四三？），本姓胡，名得生，自号衡岳沙门，益阳（今属湖南）人，一作长沙人（按唐益阳县属潭州长沙郡。称齐己长沙人，当指其郡望）。七岁，居大沩山寺，诗句多出人意表，众僧奇之，劝令落发为僧。久之，居长沙道林寺。后梁龙德元年（九二三），为江陵龙兴寺僧正。有《白莲集》。《十国春秋》卷一○三有传。另参孙光宪《白莲集序》、《宋高僧传》卷三○、《唐才子传校笺》卷九、《中华文史论丛》一九八三年三期曹讯《齐己生卒年考证》。

　　齐己作品四首，据明刻本《唐词纪》录存，参校丛刊本《白莲集》、宋本《乐府诗集》、嘉靖本《万首唐人绝句》。

　　【杨柳枝】
　　凤楼高映绿阴阴。凝重多含雨露深。莫谓一枝柔软力，几曾牵破别离心。

　　【又】
　　低似中陶潜酒，软极如伤宋玉风。多谢将军绕营种，翠中闲卓战旗红。

　　【又】
　　高僧爱此遮江寺，游子伤残露野桥。争似著行垂上苑，碧桃红树对摇摇。（以上三首明刻本《唐词纪》卷一）

　　【又】
　　馆娃宫畔响廊前。依托吴王养翠烟。剑去国亡台榭毁，却随红树噪秋蝉。（明刻本《唐词纪》卷二）


陈陶
　　陈陶（生卒年不详），剑浦（今福建南平）人，南唐升元中，至南昌，将诣建康，闻宋齐邱秉政，自料不合，遂隐于南昌西山，白以诗酒为事。事迹据《钓矶立谈》、《江南野史》卷八、马令《南唐书》卷一五、陆游《南唐书》卷七本传。

　　陈陶作品十首，据嘉靖本《万首唐人绝句》录入，校以康熙本《唐音统签》。

　　【水调词（十首）】
　　黠虏迢迢未肯和。五陵年少重横戈。谁家不结空闺恨，玉筋阑干妾最多。

　　【又】
　　羽管慵调怨别离。西园新月伴愁眉。容华不分随君去，独有妆楼明镜知。

　　【又】
　　忆饯良人玉塞行。梨花三见换啼莺。边埸岂得胜闺阁，莫逞周弓过一生。

　　【又】
　　惆怅江南早雁飞。年年辛苦寄寒衣。征人岂不思乡国，只是皇恩未放归。

　　【又】
　　水阁莲开燕引雏。朝朝攀折望金吾。闻道碛西春不到，花时还忆故园无。

　　【又】
　　自从清野戍辽东。舞袖香销罗幌空。几度长安发梅柳，节旄零落不成功。

　　【又】
　　长夜孤眠倦锦衾。秦楼霜月苦边心。征衣一倍装绵厚，犹虑交河雪冻深。

　　【又】
　　瀚海长征古别离。华山归马是何时。仍闻万乘尊犹屈，装束千娇嫁郅支。

　　【又】
　　沙塞依稀落日边，寒宵魂梦怯山川。离居渐觉笙歌懒，君逐嫖姚已十年。

　　【又】
　　万里轮台音信稀。传闻移帐护金微。会须麟阁留踪迹，不斩天骄莫议归。（以上十首《万首唐人绝句》卷三五）


孟昶
　　孟昶作品一首，据万历本《花草粹编》录存，参校何本《竹坡诗话》、明钞本《墨庄漫录》、学津本《西溪丛话》、耘经楼本《苕溪渔隐丛话》。

　　【玉楼春】
　　○与花蕊夫人夜起（避暑摩诃池上）

　　冰肌玉骨清无汗。水殿风来暗香满。帘开明月独窥人，欹枕钗横云鬓乱。

　　起来琼户启无声，时见疏星渡河汉。屈指西风几时来，只恐流年暗中换。（万历本《花草粹编》卷六）


徐铉
　　徐铉（九一六～九九一），字鼎臣，原籍会稽（今浙江绍兴），其父移家广陵（今江苏扬州），遂为广陵人。初仕吴为校书郎。南唐元宗时，试知制诰，迁祠部郎中。又迁中书舍人。后主时，除礼部侍郎，历尚书右丞、兵部侍郎、翰林学士、御史大夫、吏部尚书。入宋后，为太子率更令，历左散骑常侍。淳化二年（九九二）卒，年七十六。有《徐骑省集》（一称《徐文公集》）等。马令《南唐书》卷二三、《宋史》卷四四一、《十国春秋》卷二八有传。

　　徐铉作品二十四首，据宋本《徐骑省集》及康熙本《全唐诗》录入。

　　【柳枝词（十二首）】
　　把酒凭君唱柳枝。也从丝管递相随。逢春只合朝朝醉，记取秋风落叶时。

　　【又】
　　南园日暮起春风。吹散杨花雪满空。不惜杨花飞也得，愁君老尽脸边红。

　　【又】
　　陌上朱门柳映花。帘钩半卷绿阴斜。凭郎暂驻青骢马，此是钱塘小小家。

　　【又】
　　夹岸朱阑柳映楼。绿波平幔带花流。歌声不出长条密，忽地风回见彩舟。

　　【又】
　　老大逢春总恨春。绿杨阴里最愁人。旧游一别无因见，嫩叶如眉处处新。

　　【又】
　　堤畔柳含烟。疑是阳和二月天。醉里不知时节改，漫随儿女打秋千。

　　【又】
　　水阁春来乍减寒。晓妆初罢倚栏干。长条乱拂春波动，不许佳人照影看。

　　【又】
　　柳岸烟昏醉里归。不知深处有芳菲。重来已见花飘尽，唯有黄莺啭树飞。

　　【又】
　　此处仙源不是遥。垂杨深处有朱桥。共君同过朱桥去，密映垂杨听洞箫。

　　【又】
　　暂别扬州十度春。不知光景属何人。一帆归客千条柳，肠断东风扬子津。

　　【又】
　　仙乐春来案舞腰。清声偏似傍娇娆。应缘莺舌多情赖，长向双成说翠条。

　　【又】
　　凤笙临槛不能吹。舞袖当筵亦自疑。唯有美人多意绪，解依芳态画双眉。（以上十二首宋本《徐骑省集》卷二）

　　【柳枝词（十首）】
　　○座中应制

　　金马词臣赋小诗。梨园弟子唱新词。君恩还似东风意，先入灵和蜀柳枝。

　　【又】
　　百草千花共待春。绿杨颜色最惊人。天边雨露年年在，上苑芳华岁岁新。

　　【又】
　　长爱龙池二月时。毵毵金线弄春姿。假饶叶落枝空后，更有梨园笛里吹。

　　【又】
　　绿水成文柳带摇。东风初到不鸣条。龙舟欲过偏留恋，万缕轻丝拂御桥。

　　【又】
　　百尺长条婉麴尘。诗题不尽画难真。凭君折向人间种，还似君恩处处春。

　　【又】
　　风暖云开晚照明。翠条深映凤皇城。人间欲识灵和态，听取新词玉管声。

　　【又】
　　醉折垂杨唱柳枝。金城三月走金羁。年年为爱新条好，不觉苍华也似丝。

　　【又】
　　新春花柳竞芳姿。偏爱垂杨拂地枝。天子偏教词客赋，宫中要唱洞箫词。

　　【又】
　　凝碧池头蘸翠涟。凤皇楼畔簇晴烟。新词欲咏知难咏，说与双成入管弦。

　　【又】
　　侍从甘泉与未央。移舟偏要近垂杨。樱桃未绽梅先老，折得柔条百尺长。（以上十首宋本《徐骑省集》卷五）

　　【抛球乐】
　　歌舞送飞球，金觥碧玉筹。管弦桃李月，帘幕凤凰楼。一笑千场醉，浮生任白头。

　　【又】
　　灼灼桃花枝，纷纷度画。不知红烛下，照见彩球飞。借势因期克，巫山暮雨归。（以上二首康熙本《全唐诗》卷八九九）


李煜
　　李煜作品一首，据康熙本《古今词话》录存，参校朱本《南唐二主词集》、刘本《南唐二主词》、学津本《西溪丛话》、津逮本《邵氏闻见后录》、明钞本《墨庄漫录》、金陵本《客座赘语》。

　　【柳枝】
　　风情渐老见春羞。到处芳魂感旧游。多见长条似相识，强垂烟穗拂人头。（康熙本《古今词话·词话》上卷引《客座赘语》）


无名氏
　　无名氏作品二首，据明刻本《词品》录存，参校宋本《乐府诗集》、康熙本《全唐诗》、内府本《词谱》。

　　【回纥】
　　阴山瀚海信难通。幽闰少妇罢裁缝。缅想边庭征战苦，谁能对镜冶愁容。久戍人将老，须臾变作白头翁。

　　【石州】
　　自从君去远巡边。终日罗帏独自眠。看花情转切，揽涕泪如泉。一自离君后，啼多双眼穿。何时狂虏灭，免得更留连。（以上二首明刻本《词品》卷一）


无名氏
　　无名氏作品一首，据明刻本《词品》录存，参校明刻本《古今词统》。

　　【小秦王】
　　柳条金嫩不胜鸦。青粉墙头道韫家。燕子不来春寂寞，小窗和雨梦梨花。（明刻本《词品》卷一）


无名氏
　　无名氏作品一首，据万历本《花草粹编》录存，参校宋本《乐府诗集》、明刻本《唐词纪》、康熙本《全唐诗》。

　　【醉公子】
　　昨日春园饮，今朝倒接{难}。谁人扶上马，不省下楼时。（万历本《花草粹编》卷一）


无名氏
　　无名氏作品一首，据明刻本《唐词纪》录存，参校嘉靖本《万首唐人绝句》、康熙本《全唐诗》。

　　【杨柳枝】
　　朝朝车马如蓬转，处处江山待客归。若使人间少离别，杨花应合过春飞。（明刻本《唐词纪》卷六）


无名氏
　　无名氏作品一首，据明刻本《唐词纪》录存，参校宋本《乐府诗集》、嘉靖本《万首唐人绝句》、丁本《升庵诗话》、明刻本《词品》。

　　【三台词】
　　雁门关上雁初飞。马邑栏中马正肥。日旰山西逢驿使，殷勤南北送征衣。（明刻本《唐词纪》卷八）


无名氏
　　无名氏作品一首，据明刻本《古今词统》录存（原属薛涛），参校谈本《太平广记》、洪本《唐诗纪事》。

　　【阿那曲】
　　玉漏声长灯耿耿。东墙西墙时见影。月明窗外子规啼，忍使孤魂愁夜永。（明刻本《古今词统》卷一）


无名氏
　　无名氏作品一首，据康熙本《词鹄初编》录存，参校宋本《乐府诗集》、嘉靖本《万首唐人绝句》、康熙本《全唐诗》、内府本《历代诗余》。

　　【塞姑】
　　昨日卢梅塞口。整见诸人镇守。都护三年不归，折尽江边杨柳。（康熙本《词鹄初编》卷一）


无名氏
　　无名氏作品一首，据康熙本《古今词话》录存，参校丛刊本《才调集》、嘉靖本《万首唐人绝句》。

　　【凉州歌】
　　一去辽阳系梦魂。忽传征骑到中门。纱窗不肯施红粉，图遣萧郎问泪痕。（康熙本《古今词话·词话》上卷引《乐府衍义》）


无名氏
　　无名氏作品一首，据内府本《历代诗余》录存，参校涵芬楼《说郛》本《洞微志》、陆本《岁时广记》、康熙本《全唐诗》。

　　【踏阳春】
　　踏阳春。人间二月雨和尘。阳春踏尽秋风起，肠断人间鹤发人。（内府本《历代诗余》卷一）


无名氏
　　无名氏作品一首，据内府本《词谱》录存，参校宋本《乐府诗集》、康熙本《全唐诗》。

　　【柘枝引】
　　将军奉命即须行。塞外领强兵。闻道烽烟动，腰间宝剑匣中鸣。（内府本《词谱》卷一）


无名氏
　　无名氏四调三十三首大曲词，据内府本《词谱》录存，参校宋本《乐府诗集》、嘉靖本《万首唐人绝句》，相关作品则分别取校活字本《沈期集》、元刊本《王右丞集》、凌刻本《王摩诘诗集》、赵本《王右丞集笺注》、丛刊本《高常侍集》、丛刊本《分门集注杜工部诗》、明刻本、活字本《韩君平集》、席本《韩君平诗集》、蒋本《李义山诗集》、乾隆本《玉溪生诗集笺注》、宋本《文苑英华》、康熙本《唐音统签》、稗海本《云溪友议》。

　　【水调歌（十一首）】
　　○第一

　　平沙落日大荒西。陇上明星高复低。孤山几处看烽火，壮士连营候鼓鼙。

　　○第二

　　猛将关西意气多。能骑骏马弄周戈。金鞍宝铰精神出，笛倚新翻水调歌。

　　○第三

　　王孙别上绿珠轮，不羡名公乐此身。户外碧潭春洗马，楼前红烛夜迎人。

　　○第四

　　陇头一段气长秋。举目萧条总是愁。只为征人多下泪，年年添作断肠流。

　　○第五

　　交带仍分影，同心巧结香。不应须换彩，意欲媚浓妆。

　　【入破第一】
　　白草河边一雁飞。黄龙关里挂戎衣。为受明王恩宠渥。从事经年不复归。

　　○第二

　　满城丝管日纷纷。半入江枫半入云。此曲只应天上有，人间能得几回闻。

　　○第三

　　昨夜遥欢出建章，今朝缀赏度昭阳。传声莫闭黄金屋，为报先开白玉堂。

　　○第四

　　日晚笳声咽戍楼。陇云漫漫水东流。行人万里向西去，满目关山空恨愁。

　　○第五

　　十年一遇圣明朝。愿对君王舞细腰。乍可当熊任生死，谁能伴凤上云霄。

　　○第六

　　闰烛无人影，罗屏有梦魂。近来音耗绝，终日望君门。

　　【凉州歌（五首）】
　　○第一

　　汉家宫里柳如丝。上苑桃花连碧池。圣寿已传千岁酒，天文更赏百僚诗。

　　○第二

　　朔风吹叶雁门秋，万里烟尘昏戍楼。征马长思青海北，胡笳夜听陇山头。

　　○第三

　　开箧泪沾濡。见君前日书。夜台空寂寞，犹是子云居。

　　○排遍第一

　　三秋陌上早霜飞。羽猎平田浅草齐。锦背苍鹰初出按，五花骢马喂来肥。

　　○第二

　　鸳鸯殿里笙歌起，翡翠楼前出舞人。唤上紫微三五夕，圣明方寿一千春。

　　【伊州歌（十首）】
　　○第一

　　秋风明月独离居。荡子从戎十载余。征人去日殷勤嘱，归雁来时数寄书。

　　○第二

　　彤闱晓辟万鞍回。玉辂春游薄晚开。渭北清光摇草树，州南嘉景入楼台。

　　○第三

　　闻道黄花戍，频年不解兵。可怜闰里月，偏照汉家营。

　　○第四

　　千里东归客，无心忆旧游。挂帆游白水，高枕到青州。

　　○第五

　　桂殿江乌对，雕屏海燕重。只应多酿酒，醉罢乐高钟。

　　○入破第一

　　千门今夜晓初晴。万里天河彻帝京。璨璨繁星驾秋色，棱棱霜气韵钟声。

　　○第二

　　长安二月柳依依。西出流沙路渐微。阏氏山上春光少，相府庭边驿使稀。

　　○第三

　　三秋大漠冷溪山。八月严霜变草颜。卷旆风行宵渡碛，衔枚电扫晓应还。

　　○第四

　　行乐三阳早，芳菲二月春。闰中红粉态，陌上看花人。

　　○第五

　　君住孤山下，烟深夜径长。辕门渡绿水，游苑绕垂杨。

　　【陆州歌（七首）】
　　○第一

　　分野中峰变，阴晴众壑殊。欲投人处宿，隔浦问樵夫。

　　○第二

　　共得烟霞迳，东归山水游。萧萧望林夜，寂寂坐中秋。

　　○第三

　　香气传空满，妆花映薄红。歌声天仗外，舞态御楼中。

　　○排遍第一

　　树发花如锦，莺啼柳若丝。更逢欢宴地，愁见别离时。

　　○第二

　　明月照秋叶，西风响夜砧。强言徒自乱，往事不堪寻。

　　○第三

　　坐对银晓，停留玉箸痕。君门常不见，无处谢前恩。

　　○第四

　　曙月当窗满，征人出塞游。画楼终日闭，清管为谁调。（以上三十二首内府本《词谱卷四○）


卷六·敦煌作品（４３４首）
　　敦煌写本歌辞作品，其性质难以确定或存在争议者，以原写卷为底本，原卷失传或未予公布者，则据今人著录本校录。凡据斯卷收录一百零五首，据伯卷收录三百零九首，据列一四五六号收录一首，据吐鲁番出土文书收录二首，据罗振玉《敦煌零拾》收录十七首，总计四百三十四首。除用斯卷、伯卷、及北京图书馆藏‘鸟’字号、‘周’字号等各种写本影件校勘外，另参校今人主要校录本及校勘成果有：郭沫若《卜天寿论语抄本后的诗词杂录》（简称郭录），饶宗颐《敦煌曲》（饶编）、《敦煌曲订补》（饶补），任二北《唐声诗》、《敦煌曲校录》（校录），林玫仪《敦煌曲子词证初编》（林编），任半塘《敦煌歌辞总编》（总编），陈庆浩《法忍抄本残卷王梵志诗初校》（陈校），黄征《〈敦煌歌辞总编〉校释商榷》（商榷），项楚《〈敦煌歌辞总编〉匡补》（匡补）、《王梵志诗校注》（项注）。

　　【十二时（禅门十二时）】
　　夜半子。夜半子。众生重重萦俗事。不能惮定自观心，何日得悟真如理。

　　豪强富贵暂时间，究竟终归不免死。非论我辈是凡夫，自古君王亦如此。

　　【其二】
　　鸡鸣丑。鸡鸣丑。不分年纪侵蒲柳。忽然明镜照用看，顿觉红颜不如旧。

　　头鬓苍茫面复皱，眼暗匡量渐加愁。不觉无常日夜催，即看强梁那可久。

　　【其三】
　　平旦寅。平旦寅。智惠莫与色为亲。断除三障及三业，远离六贼及六尘。

　　金玉满室非是宝，忍辱最是无价珍。男子女人行此事，不染生死免沉沦。

　　【其四】
　　日出卯。日出卯。浊恶世界多烦恼。欲得当来证果因，弃舍荣华急修道。

　　随时麻褐且充体，锦铺罗衣莫将好。如来尚自入涅，凡夫宿业谁能保。

　　【其五】
　　食时辰。食时辰。六贼轮回不识珍。自恨长生阎浮提，恒为怨魔会须勤。

　　众生在俗须眼利，莫著沉沦守迷津。跋提河边洗罪垢，菩提树下证成真。

　　【其六】
　　隅中巳。隅中巳。所恨流浪俱生死。法船虽达涅城，二鼠四蛇从后至。

　　人身犹如水上泡，无常煞鬼忽然至。三日病卧死临头，善恶二业终难避。

　　【其七】
　　正南午。正南午。人命犹如草头露。火急努力勤修补，第一莫贪自迷误。

　　阎罗伺命难求嘱，积宝凌天无用处。若其放慢似寻常，历劫哀哉自身苦。

　　【其八】
　　日失未。日失未。众生禀性惟求利。孰知猛火逼燃来，不解将身远相避。

　　无心读诵大乘经，执著悭贪怀思意。一朝无常死王催，腾身直入镬汤里。

　　【其九】
　　晡时申。晡时申。慈悲喜舍最为真。被他打骂恒忍辱，当来获得菩提因。

　　皮骨肉体终莫惜，法水时时得润身。一切烦恼渐轻微，解脱逍遥出六尘。

　　【其十】
　　日入酉。日入酉。观看荣华实不久。劫石尚自化为尘。富贵那能得长寿。

　　愚人不悟守迷津，专爱杀生并好酒。无常不肯与人期，地狱刀山长劫受。

　　【其十一】
　　黄昏戌。黄昏戌。冥路幽深暗如漆。牛头狱卒把铁杈。罪人一入无时出。

　　智者闻声心胆惊，行人思量莫论失。欲得当来避险路，勤修般若波罗蜜。

　　【其十二】
　　人定亥。人定亥。罪福总是天曹配。善因恶业自相随，临渴掘井终难悔。

　　荣华恰似风中烛，眼里贪色大痴昧。一朝冷落卧黄沙，百年富贵知何在。（以上十二首斯四二七卷）

　　【五更转（维摩五更转）】
　　一更初。一更初。医王设教有多途。维摩权疾徙方丈，莲花宝相坐街衢。

　　【其二】
　　二更浅。二更浅。金粟如来巧方便。室包乾像掌擎山，示有妻儿常厌患。

　　【其三】
　　三更深。三更深。释迦演法语同音。听闻随类皆得解，观根为说称人心。

　　【其四】
　　四更至。四更至。月面毫光千道起。有学无学万余人，助佛弘宣一大事。

　　【其五】
　　五更晓。五更晓。将明佛国先有兆。一盖之中千土呈，十方世界俱能照。（以上五首斯二四五四卷）

　　【十二时】
　　平旦寅。了了轮回受苦辛。含全□□□□□。意识参杂有数人。

　　【其二】
　　日出卯。令□□□□□□。门外三车不用论，□□□□□□□。

　　【其三】
　　食时辰。无明花发几时新。□声□□□□□，随运贪生恣苦因。

　　【其四】隅中巳。□□□□□□□。故知击浪风势惊，□□□□□□□。

　　【其五】
　　正南午。般若之船能救苦。□□□□□□□，得达彼岸舍舟船。

　　【其六】
　　日失未。将知二境如□□。□□□□□□□，毁誉不动如须弥。

　　【其七】
　　晡时申。终取如来□□□。□□□□□□□，火威停炉□□□。

　　【其八】
　　日入酉。世谛荣华应不久。但拯无明不染心，则与诸佛为心首。

　　【其九】
　　黄昏戌。自有心中如惠日。但知识得涅城，则是般若波罗蜜。

　　【其十】
　　人定亥。众生久被无明盖。一往沉沦苦海中，此度出离生死海。

　　【其十一】
　　夜半子。发愿无明心不起。若知烦恼是菩提。则是火宅离生死。

　　【其十二】
　　鸡鸣丑。故知佛性人人有。若知万象悉皆空，则知佛性得成就。（以上十二首斯二六七九卷）

　　【五更转（无相）】
　　一更浅。众要诸缘何所遣。但依政观且□□，念念真如方可显。

　　【其二】
　　二更深。菩提妙理誓探寻。旷彻清虚无去住，证得如如平等心。

　　【其三】
　　三更半。宿昔尘劳从此断。先除过现未来因，伐喻成规超彼岸。

　　【其四】
　　四更迁。定惠双行出盖缠。了见色空圆净体，润如戒月莹晴天。

　　【其五】
　　五更催。佛日凝然妙境开。超透四禅空寂处。相应一念见如来。（以上五首斯六○七七卷）

　　【五更转（荷泽和尚五更转）】
　　一更初。涅城里见真如。妄想是空非有实，不言为有不言无。

　　非垢净，离空虚。莫作意，入无余。了性即知当解脱，何劳端坐作功夫。

　　【其二】
　　二更催。知心无念是如来。妄想是空非有实，□□山上不劳梯。

　　顿见境，佛门开。寂灭乐，是菩提。□□□灯恒普照，了见馨香无去来。

　　【其三】
　　三更深。无生□□坐禅林。内外中间无处所，魔军自灭不来侵。

　　莫作意，勿凝心。任自在，离思寻。般若本来无处所，作意何时悟法音。（以上三首斯六一○三卷）

　　【其四】
　　四更阑。□□□□□□□。□□共传无作法，愚人造化数数般。

　　易不易，难不难。□礻殳似，本来禅。若悟刹那应即见，迷时累劫暗中观。

　　【其五】
　　五更分。净体由来无我人。黑白见知而不染，遮莫青黄寂不论。

　　了了见，的知真。随无相，离缘因。一切时中常解脱，共俗和光不染尘。（以上二首斯二六七九卷）

　　水鼓子□□□□□□□，□□□□看新图。教坊因进翻来曲，□□□□□□□无。

　　【其二】
　　降诞宫中呼万岁，此时长庆退云飞。银台门外多车马，尽是公卿进御衣。

　　【其三】
　　朝廷赏罚不逡巡，宣事书家出阁频。当日进黄闻数纸，即凭酬答有功人。

　　【其四】
　　中书奉敕当时行。尽集朝官入大明。远国戎夷修下礼，圣朝天子得蕃情。

　　【其五】
　　内宴功臣有旧仪。会宁陈设是恩私。伶人奏语龙墀上，如说三皇五帝时。

　　【其六】
　　君王闲静欲听歌。西面银台课事多。恩泽不曾遣草木，朝来三度进熹和。

　　【其七】
　　孔雀知恩无意飞。开笼任性在宫闱。裁人亦见轻罗锦，欲取金毛绣舞衣。

　　【其八】
　　寒更丝竹转泠泠。月过犹残色在庭。坐上司天封状入，西方初见老人星。

　　【其九】
　　掖庭能织御衣人。福尺襟衤阑尽可身。斗染□□颜色好，水波纹里隐龙鳞。

　　【其十】
　　秋月君王多猎去，飞龙□□□□归。承恩好马香汤洗，犹恐轻尘污御衣。

　　【其十一】
　　中使先□□□□，春明楼上马蹄声。宫人各各悬弓箭，欲向君前斗□□。

　　【其十二】
　　春天日色正光辉。欲得新鹰近眼飞。珠殿少风尘□□，□□□上绣帘衣。

　　【其十三】
　　新候恩光日日临。宫中咒愿意皆深。嫔妃□□□□□，缀著春人当背心。

　　【其十四】
　　上方外案收狐兔，教猎宫中贵在□。□□□君王□院，近闻中尉进花鹰。

　　【其十五】
　　春时□□宴文王，弄戏千般赏□□。移却御楼东畔屋，少阳宫里斗鸡场。

　　【其十六】
　　花开欲幸教坊时，桃□□令隔宿知。闻出内家新舞女，翰林别进柘枝词。

　　【其十七】
　　新殿中庭索柱□，府家躬进少书怀。[B112]开花展回头望，金作阑干玉砌阶。

　　【其十八】
　　美人背看内园中，犹自风流着褪红。为睹金针争百草。急行遣□玉珑璁。

　　【其十九】
　　生衣勿进紧纹纱。当背□连一朵花。宣下当时休遣织，近来宫里断奢华。

　　【其二十】
　　日晚中人走马来。宫门处处遣交开。传声亦过排军使，祗候君王打猎回。

　　【其二十一】
　　新进桥瓦是黄檀。闻道朝来退玉鞍。不信匠人能巧取，天生曲处是龙盘。

　　【其二十二】
　　春天暖日会妃嫔。各各梳头出样新。鹊语下阶争跪拜，愿令恩泽胜傍人。

　　【其二十三】
　　中国常依礼乐经。远番无不进王庭。昆仑信物犀腰带。尽是通天鸟兽形。

　　【其二十四】
　　美女承恩赐好梅，银丝笼子不教开。宫棋赢得人将去，却进君王道赌来。

　　【其二十五】
　　牡丹昨日吐深红。移向新城殿院中。欲得且留颜色好，每窠皆着碧纱笼。

　　【其二十六】
　　欲得藏钩语少多，嫔妃宫女任相和。每朋一百人为定，遣赌三千疋彩罗。

　　【其二十七】
　　两朋高语任争筹。夜半君王与打钩。恐欲天明催促漏，赢朋先起舞缠头。

　　【其二十八】
　　批答封章不再寻，少年宣史称君心。近来暗读羲之帖，学得行书似翰林。

　　【其二十九】
　　内家供应万般齐。无欲宫门使检题。尚食为盘三百面，引行先托一株犀。

　　【其三十】
　　随他女伴赏春时。走下阶来独自迟。行把短红毛拂子，弄莺抛在百花枝。

　　【其三十一】
　　夜饮宫人总醉醒，起来逢下在中庭。金炉排火珠帘外，每处真兽形。

　　【其三十二】
　　尽喜秋时净洁天。爱行寻遍绕宫泉。才人愿得荷花弄，鱼藻池头争上船。

　　【其三十三】
　　百司供拟甚纷纭。丹凤重修了奏闻。明日禁兵阶立仗，金鹅袄子赐将军。

　　【其三十四】
　　寒光憔悴暖光繁。推历今朝是岁元。宫里玉钗长一尺，人人头上戴春幡。

　　【其三十五】
　　先换音声看打球。独教菊部在春楼。不排次第排恩泽，把板宫人立上头。

　　【其三十六】
　　寒食两朋坊内宴，朝来排□为清明。飞龙更取□州马，催促球场下踏城。

　　【其三十七】
　　不出闺闱三四年。卷帘唯见四时天。如今歌舞浑新去，争得君王唤眼前。

　　【其三十八】
　　君王欲幸九成宫。便着罗衣换大红。闻道教坊新逐鹘，莫交鹦鹉出金笼。

　　【其三十九】
　　琵琶轮拨紫檀槽。弦管初张调鼓高。理曲遍来双腋弱，教人把筋喂樱桃。（以上三十九首斯六一七一卷）

　　【失调名（十二月歌）】
　　正月孟春春渐暄。狂夫壹别经数年。无端嫁得长征婿，教妾寻常独自眠。

　　【其二】
　　二月仲春春已热。自别征夫实难掣。征人一去到三秋，黄鸟窗边唤新月。也也也也。

　　【其三】
　　三月季春春遽暄。忽念辽阳愁转难。贱妾思君肠欲断。君何无行不归还。

　　【其四】
　　四月孟夏夏渐熟。忽忆征君无时节。妾今犹在旧日静，君何不忆妾心竭。也也也也。

　　【其五】
　　五月仲夏夏盛热，忽忆征人愁更发。一步一望陇山东。忽见君□愁似结。

　　【其六】
　　六月季夏夏共同。妾亦情如对秋风。□容日日宾胡月，后园春树□□□。

　　【其七】
　　七月孟秋秋已凉。寒雁南飞数万行。贱妾思君肠欲断，□□□□□不□。

　　【其八】
　　八月仲秋秋已阑。日日愁君行路难。妾愿秋胡速相见，□□□□□□□。

　　【其九】
　　九月季秋秋欲末，忽忆征君无时节。鸳鸯锦被冷如冰，与向将□□□□。

　　【其十】
　　十月孟冬冬渐寒。今尚纷纷雪敷山。琴瑟别君尽进罢，愁君作客在□□。

　　【其十一】
　　十一月仲冬冬严寒。幽闰独坐绿窗前。战袍缘何不开领，愁君肥瘦恐嫌宽。

　　【其十二】
　　十二月季冬冬极寒。昼夜愁君卧不安。枕函子无人见，忽忆征君愁□□。（以上十二首斯六○八卷）

　　【泛龙舟词】
　　春风细雨沾衣湿，何时恍忽忆扬州。南至柳城新造口，北对兰陵孤驿楼。回望东西二湖水，复见长江万里流。白鹤双飞出溪壑，无数江鸥水上游。（泛龙舟，游江乐）。

　　【水调词】
　　李江摇曳大川冥。天阙声名发梦思。孤帷北望呈心远，不及南山献树时。为言无谷还逢谷，将作无山更有山。马困时时索鞍揭，人乏往往投树攀。

　　【乐世词】
　　失群孤雁独连翩。半夜高飞在月边。霜多雨湿飞难进，借荒田一宿眠。（以上三首斯六五三七卷）

　　【十二时】夜半子。夜半子（下阙）

　　【其二】
　　鸡鸣丑。鸡鸣丑。宝积发心中夜后。启问如来不独行，五百之中为上首。

　　天将曙，命无垢。与君今为不请友。言谈恐未成宝经，所以相印传金口。

　　【其三】
　　平旦寅。平旦寅。毗耶长者半千人。俱持宝盖来相诣，维摩托疾有其因。

　　从托疾，何所因。将明佛土有灵真。料取世尊必问疾，从兹折伏大声闻。

　　【其四】
　　日出卯。日出卯。声闻弟子如来告。汝往维摩问因缘。出来皆说无词报。

　　有何遇，无词报。舍利林间岂为道。含嗔元是大菩提，何时宴坐除烦恼。

　　【其五】
　　食时辰。食时辰。迦叶头陀偏乞贫。须菩提持钵见居士，舍贫从富被呵嗔。

　　一从富，一从贫。两皆住著心不匀。但知取食无高下，自然即是法真身。

　　【其六】
　　隅中巳。隅中巳。文殊忽然承圣旨。往问维摩疾病因，相逢皆不谈真理。

　　谈真理，闻法喜。不来而来何届此。二士法性元本同，无所从来复无至。

　　【其七】
　　正南午。正南午。文殊问疾维摩与。维摩问疾贪爱生，众生疾损我还愈。

　　妄有疾，真无愈。不要寻思始觉悟。本性元来无损增，祗为迷途有言语。

　　【其八】
　　日失未。日失未。居士室中天女侍。声闻神变不知他，舍利怀惭花不坠。

　　花不落，心有畏。无明相中妄生二。将知未晓法性空，滞此空花便为耻。

　　【其九】
　　晡时申。晡时申。光明童子到城门。借问道场何所是，维摩报到直心人。

　　佛观侍，阿难云。如来有疾要医身。持钵乞乳呵令去，慎莫教他外道闻。

　　【其十】
　　日入酉。日入酉。须菩提解空不著有。尼乾是汝本来师，尘劳与魔共一手。

　　不著空，不住有。不断贪嗔不离垢。不见佛僧可取食，若能如此无静咎。

　　【其十一】
　　黄昏戌。黄昏戌。问疾还到阿那律。稽首推辞我不任，天眼不真被呵叱。

　　维摩诘，问弥勒。一生受记何时得。未来未至不住今，正位之中无歇息。

　　【其十二】
　　人定亥。人定亥。湍波澄澄清净海。更不回流生死河，永别泥犁辞渴爱。

　　辞渴爱，归妙海。取舍之心俱窒碍。不空不有不处中，若能如此真三昧。（以上十二首斯六六三一卷）

　　【十二时（普劝四众依教修行）】　释智严

　　鸡鸣丑。鸡鸣丑。曙色才能分户牖。富者高眠醉梦中，贫人已向尘埃走。

　　【其二】
　　或城隍，或村薮。波波各营构。下床开眼是欺谩，举意用心皆过咎。

　　【其三】
　　或刀尺，或秤斗。增减那容夸眼手。只知劳役有为身，不曾戒约无厌口。

　　【其四】
　　吃腥膻，饮Ο酒。业障痴心难化诱。也知寺里讲筵开，却趁寻春玩花柳。

　　【其五】
　　命亲邻，屈朋友。抚掌高歌饮Ο酎。为言恩爱永团圆，将谓荣华不衰朽。

　　【其六】
　　妻子情，终不久。只是生存乍亲厚。未容三日病缠绵，隈地憎嫌百般有。

　　【其七】
　　嘱亲情，托姑舅。房卧资财暗中袖。更若夫妻气不和，乞求得病谁相救。

　　【其八】
　　兄弟亡，男女幼。财物是他为主首。每逢斋七尚推忙，更肯追修添福。

　　【其九】
　　平旦寅，天渐晓。钟鼓满城惊宿鸟。万户千门悉喧喧，九陌六街人浩浩。

　　【其十】
　　或公私，或营讨。不拣高低皆扰扰。一生多是聚眉愁，百年少见开颜笑。

　　【其十一】
　　只知生，不知老。忧活忧家常苦恼。不信头中白发生，凭君自把青铜照。

　　【其十二】
　　火宅忙，何日了。朽树临崖看即倒。只忧闲事不忧身，蹉跎不觉无常到。

　　【其十三】
　　葬荒郊，安宅兆。古柏寒松荫荒草。津梁险路一无凭，合眼沉沦三恶道。

　　【其十四】
　　大丈夫，自支料。不用交人再三道。七十岁人犹自稀，何须更作千年调。

　　【其十五】
　　莫任运，要思忖。也须自觅些些稳。如今一向为生涯，前程将甚为支准。

　　【其十六】
　　要慈悲，莫悭吝。小小违情但含忍。听法闻经勉力为，持斋念佛加精进。

　　【其十七】
　　今日言，是衷恳。万计头头相接引。就中孤露要安存，切是临危莫相损。

　　【其十八】
　　自知非，须识分。步步无常渐相近。自家身事自家修，别人谁肯相哀悯。

　　【其十九】
　　抱忠贞，行孝顺。无利之谈休话论。但将好事让他人，早晚偻亻罗胜百钝。

　　【其二十】
　　见师僧，要参问。莫慢身心须戒慎。信喻之人若到来，为君雪出轮回本。

　　【其二十一】
　　日出卯。人浩浩。丹焰金烟生浩渺。才将曙色衬三山，渐晓微明光八表。

　　【其二十二】
　　动行人，飞宿鸟。初烁峰峦渐溪沼。生成万物力能深，开坼千花功不小。

　　【其二十三】
　　利虽多，害不少。说著门徒须痛恼。能令渌发作苍Υ，巧使红颜成暮草。

　　【其二十四】
　　孕者生，寿者夭。壮气英雄被侵老。古来美貌是潘安，谁免无常暗侵耗。

　　【其二十五】
　　上三皇，下四皓。潘岳美容彭寿老。八元八俊葬丘陵。三杰三良掩荒草。

　　【其二十六】
　　斗文才，逞词藻。三箧五车何足讨。尽推松柏有坚贞，也被消磨见枯槁。

　　【其二十七】
　　实愁人，麽生好。只有回心归圣道。慈悲喜舍离悭贪，忍辱柔和除倨傲。

　　【其二十八】
　　少诛求，莫奸巧。业报总由心所造。但断贪嗔及痴慢，便是如来无漏教。

　　【其二十九】
　　见善人，相仿效。利益之门须爱乐。贪财嗜色险人，也莫嫌他莫嘲笑。

　　【其三十】
　　自恬和，舍喧闹。息意忘缘真要妙。依前不改旧时心，万劫轮回何日了。

　　【其三十一】
　　食时辰，若时节。善女善男听我说。不论店肆与人家，多是烹炮啖腥血。

　　【其三十二】
　　或猪羊，或鱼鳖。尽向此时遭割。鳍鳞М落口犹开，肝肚携来气全热。

　　【其三十三】
　　或浑炮，或细切。尽逞无明恣餐啜。教他忍苦受刀砧，犹嫌不美情无悦。

　　【其三十四】
　　痛一般，命无别。争不教他抱冤结。业镜无情下待君，此时巧妙难分雪。

　　【其三十五】
　　阎魔王，亲断决。一一招当敢抵揭。不论铢两总还他，如此相雠几时歇。

　　【其三十六】
　　纵为人，神气劣。知命多灾形困忄。争如蔬素遣饥肠，免被冤家随后撮。

　　【其三十七】
　　况此身，如聚沫。终是无常归坏灭。暂时光腻与肥充，两日不安瘦如刮。

　　【其三十八】
　　中和年，闰三月。饥饿人民递相杀。或是父子相窥图。到此恩亲皆断绝。

　　【其三十九】
　　饥火侵，难制遏。道俗僧尼无拣别。若非尖刃陌心穿，即是长枪胸上刂。

　　【其四十】
　　热油浇，沸汤泼。号诉求其谁睬聒。贪饕之意若豺狼，恶毒之心似罗刹。

　　【其四十一】
　　我此言，真实劝。只要人闻心改彻。自兹直到佛涅，洗涤身心交净洁。

　　【其四十二】
　　罪谁无，要猛烈。一忏直教如沃雪。求生浮土礼弥陀，九品花中常快活。

　　【其四十三】
　　隅中巳，时最善。胜事皆从此时办。一是如来持钵时。二当大众经行散。

　　【其四十四】
　　纯陀供，香积饮。法会斋筵陈供献。州州梵刹扣金钟，处处道场排玉馔。

　　【其四十五】
　　或平安，或追荐。肃肃高僧离竹院。起草蔟成鸾凤台，霜笺镂作莲花碗。

　　【其四十六】
　　备果花，悬盖伞。玉像金容光焕烂。神只之类沐珍羞，鸦鸟已来皆饱满。

　　【其四十七】
　　利存亡，益家眷。凡是有求皆满愿。不唯禳却万般灾，兼乃蠲除千户难。

　　【其四十八】
　　宾头卢，大罗汉。应供此时天下遍。如斯施设益群生，总是如来巧方便。

　　【其四十九】
　　弥陀国，兜率院。要去何人为障难。十斋八戒有功劳，六道三途无系绊。

　　【其五十】
　　佛法中，须用意。得此人身岂容易。若落边方下贱中，佛道师僧永难值。

　　【其五十一】
　　难后人，须庆喜。百分之人无一二。幸于乱世遇弥陀，又喜残年逢法会。

　　【其五十二】
　　学持斋，究经义。亲近大乘生惠智。夜夜长燃照佛灯，朝朝勤换淹花水。

　　【其五十三】
　　念观音，持势至。一串数珠安袖里。目前灾难不能侵，临终又如眠相睡。

　　【其五十四】
　　利益言，须切记。功果教君不虚弃。若非净上礼弥陀，定向天宫礼慈氏。

　　【其五十五】
　　日南午。日南午。赫赫红轮当万户。晦明缘隔浅深云，延促游行南北路。

　　【其五十六】
　　奋金乌，迅玉兔。旋绕不离南赡部。潜移红脸作桑榆，暗换青丝为柳絮。

　　【其五十七】
　　立三才，经万古。多少英雄似狼虎。咸随落日影魂销，尽溺逝波无觅处。

　　【其五十八】
　　潘岳容，石崇富。美媛四施并洛浦。死王谁怕镜前花，煞鬼徒劳掌中舞。

　　【其五十九】
　　春复秋，旦复暮。改变桑田易朝祚。三皇五帝总成空，四皓七贤皆作土。

　　【其六十】
　　虚幻身，无正主。假托众缘成荫聚。一朝缘散气归空，又把形骸葬堆阜。

　　【其六十一】
　　母哭儿，儿哭母。相送松间几千度。升沉瞥瞥似浮沤，来往憧憧如镇戍。

　　【其六十二】
　　少颜回，老彭祖。前后虽殊尽须去。无常一件大家知，争那人心不惊悟。

　　【其六十三】
　　减功夫，抛世务。勤听弥陀亲法宇。看看四大逼来时，何事安然不忧惧。

　　【其六十四】
　　泡幻形，岂坚固。一失人身难再遇。劝君取语早修行，刚程免受波吒苦。

　　【其六十五】
　　日失未。日失未。幻世浮生如梦寐。红颜潜去没人知，白发暗来何处避。

　　【其六十六】
　　贫穷人，若布施。实是教他力难置。若是生涯幸且充，不解用心修善事。

　　【其六十七】
　　设深机，窥小利。恨不剜挑人脑髓。饱餐腥血饮杯觞，恣长无明生意气。

　　【其六十八】
　　少谦和，没仁义。兄弟何曾如手臂。亲生父母似闲人，未省晨昏略看侍。

　　【其六十九】
　　恣荒唐，逞奢侈。一日光阴半朝醉。思量能得几多时，眼前便见成枯悴。

　　【其七十】
　　或腰疼，或冷痹。只道偶然乖摄理。寻求处士访灵丹，嘱他往还回药饵。

　　【其七十一】
　　年命衰，灾祸至。积渐缠绵难起止。蹉跎不遇善亲情，劝杀猪羊祭神鬼。

　　【其七十二】
　　长冤家，招祸祟。转转前程不如意。门庭寥落管弦休，车马稀疏往还弃。

　　【其七十三】
　　死魔来，相貌异。男女妻儿皆怖畏。七魄俄成北斗云，一身遽掩东流水。

　　【其七十四】
　　漫捶胸，徒下泪。前路茫茫没依倚。争如预自作津梁，免向三途永沉坠。

　　【其七十五】
　　晡时申，日将晏。残景难留如击箭。不论贫富与公私，尽为生涯走疲倦。

　　【其七十六】
　　役心神，失茶饮。溪壑之心何日满。逢人只道没功夫，何处更曾修福善。

　　【其七十七】
　　劝诸人，莫放慢。火宅驱忙无际限。别人吃物自家饥，功德直须自家办。

　　【其七十八】
　　莫多罗，觅闲散。广置妻房多系绊。虚忙恰似采花蜂，自缚何殊蚕作茧。

　　【其七十九】
　　女若多，费绫绢。好物不可教觑见。红罗帐上间银泥，绯绣床帏蹙金雁。

　　【其八十】
　　凤凰篦，鹦鹉盏。枕妆函金花钿。搬将送向别人家，任你耶娘卖家产。

　　【其八十一】
　　拜别时，日将晚。欲去佯寻诈悲恋。父边螫咬觅零银，母处含啼乞钗钏。

　　【其八十二】
　　得即欣，阻即怨。欢喜冤家相恼乱。去后搜寻房卧中，点检生涯无一半。

　　【其八十三】
　　杀猪羊。修品馔。聚集亲情作光显。为他男女受波吒，争似随时谋嫁遣。

　　【其八十四】
　　死到来，不相管。父母与他当苦难。思量眷属暂同居，毕竟于身成大患。

　　【其八十五】
　　释迦尊，巧方便。说出莲花经八卷。火宅门外设三车，欲使门徒登彼岸。

　　【其八十六】
　　强闻经，勤发愿。煞鬼任君钱巨万。直饶宅舍遍寰中，身谢得木头三四片。

　　【其八十七】
　　着绮罗，挂绫绢。殓入棺中虚坏烂。分毫善事不曾修，实即令人哀悯见。

　　【其八十八】
　　日入酉。日入酉。落照残霞不长久。林间宿鸟乱分飞，路上归人争步走。

　　【其八十九】
　　罢治生，休运构。凡是工人悉停手。随时饭了略ㄣ头，晓鼓才明又依旧。

　　【其九十】
　　使府居，食香糗。须念樵农住山薮。旱涝忍苦自耕耘，美饭不曾沾一口。

　　【其九十一】
　　体单寒，面尘垢。火焙烟熏形黑瘦。你辈城隍聚落居，人间苦事须知有。

　　【其九十二】
　　遇清平，永福。要者运来皆得就。不能知分感天恩，厌贱粮储轻粟豆。

　　【其九十三】
　　养鸡鹅，喂猪狗。雀鼠穿窬囤漏。撮来抛向粪堆头，日蒸雨烂成蛆臭。

　　【其九十四】
　　抛掷多，损君寿。现世令人福不厚。或时种作遇风霜，纵得成苗多稗莠。

　　【其九十五】
　　嫌善人，亲恶友。习狎薰莸行乖丑。交关多使七成钱，籴粜无非两般斗。

　　【其九十六】
　　年既秋，渐蒲柳。起坐呻吟力衰朽。闻经业重睡昏昏，买肉脚轻行起走。

　　【其九十七】
　　齿渐疏，皮渐皱。行动元来一依旧。不须目前骋偻亻罗，波吒总在无常后。

　　【其九十八】
　　黄昏戌，有可说。鼓罢长街人不出，莫言遇夜得身闲，算钱彻曙犹啾唧。

　　【其九十九】
　　往还来，露妻室。半夜烹炮餐未毕。台盘脚下酒滂沲，经像面前多碎骨。

　　【其一百】
　　醉昏昏，迷兀兀。将为长年保安吉。忽然福尽欲乖张，寒暑交成卧有疾。

　　【其一百一】
　　死王来，去仓卒。前路茫茫黑如漆。业绳牵人铁城中，万柜千箱阿谁物。

　　【其一百二】
　　舍华堂，埋土窟。一善不修身已卒。有亲男女为追斋，七分之中唯得一。

　　【其一百三】
　　若姑姨，或弟侄。一分之中也兼失。争如少健自家修，闲来更念弥陀佛。

　　【其一百四】
　　清信男，清信女。听我今朝相劝语。曩生曾早结缘来，此时方得相逢遇。

　　【其一百五】
　　戒身心，少嗔妒。遮莫身为家长主。百般谗佞耳边来，冤恨且为含容取。

　　【其一百六】
　　行无伤，言有据。凡事酌量须得所。姿妆粉黛莫奢华，衣服绫罗须俭素。

　　【其一百七】
　　或子孙，或儿妇。衣食恩怜须遍布。丈夫慈善性恬和，儿女娇痴轻诫谕。

　　【其一百八】
　　蕴贤和，作规矩。小大安存如子母。欲无口业免人嫌，儿大钥匙分付与。

　　【其一百九】
　　自修行，辨前路。吃着残年能几许。更饶富似石崇家，谁免身为坟下土。

　　【其一百十】
　　人定亥。人定亥。尽日驱驰夜方外。聚头灯下饮杯觞，促膝盘中啜纤。

　　【其一百十一】
　　或公私，或买卖。陶染结交多聚会。终年迷醉长无明，肯信佛门堪倚赖。

　　【其一百十二】
　　纵发心，无忍耐。拣点师僧论过非。虽逢善境暂回心，忽遇违缘还却退。

　　【其一百十三】
　　少蹉跎，老追悔。纵强闻经筋力败。将钱布施男女嗔，用物设斋妻子怪。

　　【其一百十四】
　　劝莫忙，教且待。方便意图为窒碍。何如少健自支分，莫交直到年衰迈。

　　【其一百十五】
　　眼目昏，耳沉聩。渐觉心神转蒙昧。寝寐长逢过往人，神魂已入幽冥界。

　　【其一百十六】
　　后生时，恣痴爱。终日留情声色内。三科法上没坚牢，五荫形躯终破坏。

　　【其一百十七】
　　不聪明，少知解。啖食众生结冤害。涅正路此时迷，生死病源何日瘥。

　　【其一百十八】
　　弥陀佛，功力大。能为劳生除障盖。猛抛家务且勤求，看看被送荒郊外。

　　【其一百十九】
　　夜半子。夜半子。时刻循环有终始。始终终始始还终，有世界来只如此。

　　【其一百二十】
　　死又生，生又死。出没憧憧何日已。或前或后即差殊，一例无常归大地。

　　【其一百二十一】
　　夜既阑，天似水。斗转河回人整睡。有时却坐草堂中，悲见人间无限事。

　　【其一百二十二】
　　悲囚徒，牢狱里。夜静领来方拷捶。杖鞭绳缚苦难任，皮肉<疒>疼连骨髓。

　　【其一百二十三】
　　悲病人，久悴。四体沉沉难起止。床头一盏寂寥灯，枕畔两行酸楚泪。

　　【其一百二十四】
　　悲孕妇，日将至。停烛焚香告天地。性命惟忧顷刻间，浑家大小专看侍。

　　【其一百二十五】
　　悲孤孀，没依倚。发鬓茸茸雪相似。霜天寒夜自嗟吁，骨冷衣单多怨怼。

　　【其一百二十六】
　　悲行人，抛幼累。恨别愁明啼不寐。少妻灯下坐支颐，老母堂前愁啮指。

　　【其一百二十七】
　　或富豪，或贫匮。各自前生缘果异。或藏草舍避惊忧，或卧红楼整沉醉。

　　【其一百二十八】
　　或佳期，或失意。聚散悲欢事难纪。思量一夜百千家，几户忧愁几家喜。

　　【其一百二十九】
　　昼属人，夜属鬼。睡是人间之小死。身即冥冥枕上眠，魂魄悠悠何处去。

　　【其一百三十】
　　夜复晓，晓复夜。昼夕递迁何日罢。镜中霜发逐时添，颊上桃花随日谢。

　　【其一百三十一】
　　足轩车，多宅舍。兰室屏帏纯绣画。一朝福尽死王来，生事落然难顾藉。

　　【其一百三十二】
　　善修心，恶要怕。真不是虚言相诳讠。阎王未肯受分疏，煞鬼岂能容谄诈。

　　【其一百三十三】
　　火宅忙，须割舍。自古无常谁免者。暂寄浮生白日中，终归永卧黄泉下。

　　【其一百三十四】
　　更拟讲，日将西。计想门徒总待归。念佛一时归舍去，明日依时莫教迟。（以上一百三十四首伯二五○四卷）

　　【五更转（太子五更转）】
　　一更初。太子欲发坐寻思。奈知耶娘防守到，何时度得雪山川。

　　【其二】
　　二更深。五百个力士睡昏沉。遮取黄羊及车匿，朱鬃白马同一心。

　　【其三】
　　三更满。太子腾空无人见。宫里传声悉达无，耶娘肠肝寸寸断。

　　【其四】
　　四更长。太子苦行万里香。一乐菩提修佛道，不藉你世上作公王。

　　【其五】
　　五更晓。大地上众行道了。忽见城头白马踪，则知太子成佛了。（以上五首伯二四八三卷）

　　【五更转（南宗定邪正五更转）】
　　一更初。妄想真如不异居。迷则真如是妄想，悟即妄想是真如。

　　念不起，更无余。见本性，等空虚。有作有求非解脱，无作无求是功夫。

　　【其二】
　　二更催。大圆宝镜镇安台。众生不了攀缘病，由斯障闭心不开。

　　本自净，没尘埃。无染著，绝轮回。诸行无常是生灭，但观宝相见如来。

　　【其三】
　　三更侵。如来智惠本幽深。唯佛与佛乃能见，声闻缘觉不知音。

　　处山谷，住禅林。入空定，便凝心。一生还同八万劫，只为担麻不重金。

　　【其四】
　　四更阑。法身体性不劳看。看则住心便作意，作意还同妄想抟。

　　放四体，莫攒顽。任本性，自观看。善恶不思即无念，无念无思是涅。

　　【其五】
　　五更分。菩提无住复无根。过去舍身求不得，吾师普示不忘恩。

　　施法药，大张门。去障膜，豁浮云。顿与众生开佛眼，皆令见性免沉沦。（以上五首伯二五○四卷）

　　【五更转】
　　一更初夜坐调琴。欲奏相思伤妾心。每恨狂夫薄行迹，一过抛人年月深。

　　【其二】
　　君自去来经几春。不传书信绝知闻。愿妾变作天边雁，万里悲鸣寻访君。

　　【其三】
　　二更孤帐理秦筝。若个弦中无怨声。忽忆征夫镇沙漠，遣妾烦怨双泪盈。

　　【其四】
　　当本只言今载归。谁知一别音信稀。贱妾犹自娥月，一片贞心独守空闺。

　　【其五】
　　三更寂寞取箜篌，叹征□□□□□。□□□□□□□，□□□□□□□。

　　【其六】
　　尔为君王效忠节，都缘名利觅封侯。愿君早登丞相位，妾亦能孤守百秋。

　　【其七】
　　四更丛竹弄宫商。每恨贤夫在渔阳。池中比目鱼游戏，海鸥双□□□□。（以上七首伯二六四七卷）

　　【皇帝感（新集孝经十八章）】
　　新歌旧曲遍州乡。未闻典籍入歌场。新合孝经皇帝感，聊谈圣德奉贤良。

　　【其二】
　　开元天宝亲自注，词中句句有龙光。白鹤青鸾相间错，连珠贯玉合成章。

　　【其三】
　　历代已来无此帝，三教内外总宣扬。先注孝经教天下，又注老子及金刚。

　　【其四】
　　始皇无道焚烧尽，赖得仙人壁里藏。拾得故文多损坏，孔生赓续巧相当。

　　【其五】
　　立身行道德扬名。君臣父子礼非轻。事君尽忠事父孝，感得万国总欢情。

　　【其六】
　　爱亲行道普温恭。他亲亦与己亲同。德孝流行遍天下，刑于四海悉皆通。

　　【其七】
　　在上不骄何所危。制节谨度莫行非。一国之财不奢泰，费用约俭有何亏。

　　【其八】
　　上下无怨国中安。保其社稷鬼神欢。为作宫室四时祭，容止可法得人观。

　　【其九】
　　日月星辰天子服，藻火粉米度人衣。言满天下无怨恶，先王礼服总须知。

　　【其十】
　　资父事母而爱同。夙兴夜寐问温恭。但能三者具备矣，圣人之教必流通。

　　【其十一】
　　□□□□□□□，□□□□□□通。皇帝亲耕万物熟，嘉禾合穗至今丰。

　　【其十二】
　　□□□□□□□，□□□□□□□。故能安亲行孝道，扬名后世普天和。（以上十二首伯二七二一卷）

　　【其十三】
　　上说明王行孝道，下论庶俗事先亲。儒教之中是第一，孝感天地动鬼神。

　　【其十四】
　　乾坤两卦顺阴阳。星辰日月耀三光。万圣之中有一主，臣忠子孝在天王。

　　【其十五】
　　九经皓汗论今古，书契文字发殷汤。孔子曾参说五孝，讲出开宗第一章。

　　【其十六】
　　孝经宗祖仲尼居，孔子讲说及诸徒。子弟总有三千数，达者唯有七十余。

　　【其十七】
　　资于事父而爱君。先须孝养有一星。□□□□□□□。夜五起莫生嗔。

　　【其十八】
　　故以孝顺而别□，□□□□□□□。保其禄位仓廪实，居官起职□□□。（以上六首据斯二八九卷补）

　　【十二时（圣教十二时）】
　　夜半子。摩耶夫人诞太子。步步足下生莲花，九龙齐吐温和水。

　　【其二】
　　鸡鸣丑。昔日诸亲本自有。黄羊车匿圈东西，不那千人自心有。

　　【其三】
　　平旦寅。太子因中是佛身。本有三十二相好，神通智惠异诸人。

　　【其四】
　　日出卯。出门忽逢病死老。即知此戒正堪修，便是回心求佛道。

　　【其五】
　　食时辰。本性持戒断贪嗔。不羡世间为国主，为求涅成佛因。

　　【其六】
　　隅中巳。库藏金银尽布施。怜贫恤老及慈悲，每有苦哉今日是。

　　【其七】
　　正南午。太子修行实辛苦。每日持斋一麻麦，舍却悭贪及父母。

　　【其八】
　　日失未。太子神通实智惠。眉间放光照十方，救拔众生出五趣。

　　【其九】
　　晡时申。太子广开妙法门。降得魔王及外道，莎罗林里见世尊。

　　【其十】
　　日入酉。阎浮提众生难化诱。愿求世尊陀罗尼，若有人闻诵持受。

　　【其十一】
　　黄昏戌。佛闻双林无有失。阿难合掌白佛言，文殊来问维摩诘。

　　【其十二】
　　人定亥。十大弟子来忏悔。佛说西方净土国，见闻自消一切罪。（以上十二首伯二七三四卷）

　　【十二时（学道十二时）】
　　夜半子。阴中真如止。观心超有无，寂然俱空理。

　　【其二】
　　鸡鸣丑。实相离空有。但作不住观，薰成无量寿。

　　【其三】
　　平旦寅。学道事须贫。了无卓锥地，会合涅因。

　　【其四】
　　日出卯。佛性处烦恼。正念知色空，可得菩提道。

　　【其五】
　　食时辰。勤息除我人。善了平等性，当证法王身。

　　【其六】
　　隅中巳。伏折内魔使。外境自然除，圆成调御士。

　　【其七】
　　正南午。身中有净土。澄心离断常，佛性自然睹。

　　【其八】
　　日失未。识性如鼎沸。定惠圆三空，当成四无畏。

　　【其九】
　　晡时申。法性契于尘。善作无住相，生灭体为真。

　　【其十】
　　日入酉。色心应非久。内外若不安，觉道中为首。

　　【其十一】
　　黄昏戌。须诠能所律。与般若相应，湛然离入出。

　　【其十二】
　　人定亥。蕴中真如在。但悟八识源，自成七觉海。（以上十二首伯二九四三卷）

　　【十二时】
　　平旦寅。□□□□未安身。奉劝有男须入学，莫言推道我家贫。

　　从小父娘□□□，到大偻亻罗必越人。纵然未得一官职，笔下方圆养二亲。

　　【其二】
　　日出卯。□□□□□衣巧。不言官职作曹司，天下相钦酒饮饱。

　　村坊每每人□□，□□□□□□□。人夫里得轻行，纸笔在身当役了。

　　【其三】
　　食时辰。□□□□□□□。□□□宁心莫慢，逢人礼则切须存。

　　□□□□□□□，□□□□用胜人。会得先贤经典义，何愁到处不安身。

　　【其四】
　　隅中巳。有子须交识文字。共人两递定英雄，把笔思惟获道理。

　　远近称传到姓名，遥闻谈说人皆美。世人不敢苦欺陵，都为文章有纲纪。

　　【其五】
　　正南午。读书便是在身宝。高官卿相在朝廷，幼时入学曾辛苦。

　　□□□□□□□，□□□□□□□。假如未遇在中间，时人岂敢来轻侮。

　　【其六】
　　日失未。□□□□莫辞废。然知日下涉劬劳，成名还有凌云智。

　　□□□□□□□，□□□□□□□。他身若得高官职，百里之成作伟器。

　　【其七】
　　晡时申。劝君交子胜留银。不见昔时勤学仕，衣锦还乡朱买臣。

　　名播其传天下说，扬名父母不及亲。但交十年冬夏读。不搂变作一贫人。

　　【其八】
　　日入酉。常行好事劝朋友。东舍遥呼去吃茶，西舍周流去饮酒。

　　□□□□□□□，□□□□□□□。羡他德义美三端，遐方四海相知友。

　　【又】
　　黄昏戌。官职比来从此出。文章争不多心学，有智勿令生愧悔。

　　【其二】
　　人定亥。先王典籍合敬爱。若能读得百家书，万劫千生名价在。

　　【其三】
　　夜半子。春榜即写才文字。朝廷以下骋词章，万个之中无有二。

　　【其四】
　　鸡鸣丑。权隐在尘非长久。一朝肥马衣轻裘，富贵荣华万物有。（以上十二首伯二九五二卷）

　　【五更转（南宗赞）】
　　一更长。一更长。如来智惠化中藏。不知自身本是佛，无明障蔽自慌忙。

　　了五蕴，体皆亡。灭六识，不相当。行住坐卧常注意，则知四大是佛堂。

　　【其二】
　　一更长。二更长。有为功德尽无常。世间造作应不及，无为法会体皆亡。

　　入圣位，坐金刚。诣佛国，遍十方。但诣世界原贯一，决定得入于佛行。

　　【其三】
　　二更长，三更严。坐禅执定苦能甜。不信诸天甘露蜜，魔军眷属出来看。

　　诸佛教，实福田。持斋戒，得生天。生天终归还堕落，努力回心趣涅。

　　【其四】
　　三更严。四更阑。法身体性本来禅。凡夫不念生分别，轮回六趣心不安。

　　求佛性，向里看。了佛意，不觉寒。广大劫来常不悟，今生作意断悭贪。

　　【其五】
　　四更阑。五更延。菩提种子坐红莲。烦恼泥中常不染，恒将净土共金颜。

　　佛在世，八十年。般若意，不在言。夜夜朝朝恒念经，当初求觅一言诠。（以上五首伯二九六三卷）

　　【五更转】
　　一更初。少年光景暂时无。一世之间何足度，谁知四大是空虚。人皆恒作千年调，谓将不死镇安居。有钱不解修功德，沽酒买肉事凶粗。终日贪生不觉老，鬓边白发实难除。面上红颜千道皱，腰疼脊曲项筋□。眼暗耳聋见不辨，头风脑转手专遇。口中牙齿并落尽，皮肉瘦损□身枯。出门入户着弱杖，坐卧欲起觅人扶。村舍追随不能去，亲情故旧往还疏。丈夫一朝身如此，与死无别有何殊。

　　【其二】
　　二更分。阎浮众生不可论。终日匆匆望富贵，谁先□业受饥贫。当时梳头镜里照，如今一拢永无因。被他将衣面上盖，合眼瞑瞑不解嗔。从你男女头前哭，千呼万唤耳不闻。脚着纸靴常不脱，眼索衣裳遮莫嗔。终归不免深埋却。（下缺）（以上二首伯二九七六卷）

　　【五更转（太子入山修道赞）】
　　一更夜月凉。东宫见道场。幡花伞盖日争光。烧宝香。

　　【其二】
　　共奏天仙乐，龟兹弄宫商。美人无那手头忙。声绕梁。

　　【其三】
　　太子无心恋，闭目不形相。将身不作转轮王。只是怕无常。

　　【其四】
　　二更夜月明。音乐堪人听。美人纤手弄秦筝。貌轻盈。

　　【其五】
　　姨母专承事，耶输相逐行。太子无心恋色声。岂能听。

　　【其六】
　　轮回三恶道，六趣在死生。从来改却这般名。只是换身形。

　　【其七】
　　三更夜已停。嫔妃睡不醒。美人梦里作音声。往往迎。

　　【其八】
　　出家时欲至，天王号作瓶。宫中闻唤太子声。甚叮咛。

　　【其九】
　　我是四天王，故来远自迎。朱鬃便蹑紫云腾。夜逾城。

　　【其十】
　　四更夜已偏。乘云到雪山。端身正坐向欲前。坐禅延。

　　【其十一】
　　寻思父王忆，每常姨母怜。耶输忆我向门看。眼应穿。

　　【其十二】
　　便即唤车匿，分付与衣冠。将吾白马却归还。传我言。

　　【其十三】
　　五更夜已交。帝释度金刀。毁形落发绀青毫。鹊缔巢。

　　【其十四】
　　牧牛女献乳。长者奉香茅。誓当作佛苦海峤。眉间放白毫。

　　【其十五】
　　日食一麻麦，六载受勤劳。因充果满自逍遥。三界超。（以上十五首伯三○六五卷）

　　【十二时（法体十二时）】
　　平旦寅。洗足烧香礼世尊。胡跪虔诚齐发愿，努力修取未来因。

　　【其二】
　　日出卯。凭案寻经传圣教。过去之佛舍轮王，妻儿眷属何须乐。

　　【其三】
　　食时辰。纵然被骂莫生嗔。遍体脓血流不尽，总是皮囊虚坏身。

　　【其四】
　　隅中巳。析时持斋莫贪利。暂时清净能护持。即获弥陀珍宝器。

　　【其五】
　　正南午。努力勤修存防护。六根之际用功夫，莫交外境来相误。

　　【其六】
　　日失未。众生须作出罪意。莫言出家空剃头，不得随风波浪去。

　　【其七】
　　晡时申。若能观行最为珍。一切善法从心起，十方诸佛不离身。

　　【其八】
　　日入酉。莫学渴鹿驱焰走。空走功夫满波波，法水何时得入口。

　　【其九】
　　黄昏戌。智惠明灯暗中出。宫罗归舍藏德建，文殊方丈失铜钟。

　　【其十】
　　人定亥。普劝众生莫造罪。释迦犹自入涅，岂有凡夫得长在。

　　【其十一】
　　夜半子。镇向凡夫即须去。不如闻早学禅师，一保之身莫空去。

　　【其十二】
　　鸡鸣丑。四大之身应不久。刹那造罪即无常，三逢地狱没人救。（以上十二首伯三一一三卷）

　　【五更转（禅师各作一更）】
　　一更净坐观刹那。生灭妄想遍娑婆。客尘烦恼积成劫，以劫除劫转更多。

　　【其二】
　　二更净坐息心神。喻若日月去浮云。未识心时除妄想，只此妄想本来真。

　　【其三】
　　真妄元来同一体。一物两名难合会。合会不二大丈夫，历劫相随今始解。

　　【其四】
　　三更净坐入禅林。息妄归真达本心。本心清净五个物，只为无物悉包融。

　　【其五】
　　包融一切含万境，色空不异何相得。故知万法一心生，却将法财施一切。

　　【其六】
　　四更念定悟总持。无明海底取莲藕丝。取丝出水花即死，不取丝时花即萎。

　　【其七】
　　二疑中间难启会。劝君学道莫懈怠。念念精进须向前，菩提烦恼难了解。

　　【其八】
　　了解烦恼是痴人。心心数法不识真。一物不念始合道，说即得道是愚人。

　　【其九】
　　五更隐在五阴山。丛林斗暗侵半天。无明道师结跏坐，入定虚凝证涅。涅生死皆是幻，无有此岸非彼岸。

　　【其十】
　　三世共作一刹那，影现世间出三界。若人达此理真如，行住坐卧皆三昧。（以上十首伯三四○九卷）

　　【破阵乐】　哥舒翰

　　西戎最沐恩深。犬羊违背生心。神将驱兵出塞，横行海畔生擒。石堡岩高万丈，雕窠霞外千寻。一喝尽属唐国，将知应合天心。（伯三六一九卷）

　　【十二时】
　　夜半子。干将造剑国无二。臣剑安在木松间。为父报雠不惜死。

　　【其二】
　　鸡鸣丑。子胥乃别梁王走。会稽山中逢赤眉，龙泉宝剑刀下吼。

　　【其三】
　　平旦寅。昔日巢父尧时人。许由不羡九州长，临河洗耳不许臣。

　　【其四】
　　日出卯。五帝三皇元自巧。神农为人辨五谷，涉历山川尝百草。

　　【其五】
　　食时辰。夫子东行厄在陈。九曲明珠难可任，悔不桑间问女人。

　　【其六】
　　隅中巳。昔日秦王造地市。一心拟捉张子房，人死为名复为利。

　　【其七】
　　正南午。王莽殿前悬布鼓。路上行人皆来打，一心拟捉汉光武。

　　【其八】
　　日失未。荆轲报雠燕太子。不杀秦王为仁义，如今反作秦地鬼。

　　【其九】
　　晡时申。齐晏虽小大国臣。二桃何为杀三人，田疆接冶丧其身。

　　【其十】
　　日入酉。昔日秦坑能消酒。项王不取范增言，韩信投降汉王走。

　　【其十一】
　　黄昏戌。萧何相国能造律。张良谋计无人过，韩信管兵不输失。

　　【其十二】
　　人定亥。项伯投门都敬爱。项庄亻舞剑杀汉王，乃得张良救樊哙。

　　【十二时】
　　自从塞北起烟尘，礼乐诗书总不存。不见父兮子不子，不见君兮臣不臣。暮闻战鼓雷天动，晓看带甲似鱼鳞。只是偷生时暂过，谁知久后不成身。愿得再逢尧舜日，圣朝偃武却修文。勤学不辞贫与贱，发愤长歌十二时辰。

　　平旦寅。少年勤学莫辞贫。君不见朱买臣未得贵，犹自行歌背负薪。

　　【其二】
　　日出卯。人生在世须臾老。男儿不学读诗书，恰似园中肥地草。

　　【其三】
　　食时辰。偷光凿壁事殷勤。丈夫学问随身实，白玉黄金未是珍。

　　【其四】
　　隅中巳。专心发愤寻诗史。每忆贤人羊角哀，求学山中并粮死。

　　【其五】
　　正南午。读书不得辞辛苦。如今圣主召贤才，用尔中华长去武。

　　【其六】
　　日失未。暂时贫贱何羞耻。昔日相如未遇时，ゐ惶卖卜于廛市。

　　【其七】
　　晡时申。悬头刺股是苏秦。贫病即令妻嫂行，衣锦还乡争拜秦。

　　【其八】
　　日入酉。金樽多泻蒲桃酒。劝君莫弃失途人，结交承仕须朋友。

　　【其九】
　　黄昏戌。吟诗独坐茅庵室。天子不将印信迎，誓隐山林终不出。

　　【其十】
　　人定亥。君子虽贫礼常在。松柏纵然经岁寒，一片贞心常不改。

　　【其十一】
　　夜半子。莫言屈滞长如此。鸿鸟只思羽翼齐，点翅飞腾千万里。

　　【其十二】
　　鸡鸣丑。莫惜黄金结朋友。蓬蒿岂得久荣华，飘万里随风走。

　　【十二时（十二时行孝文）】
　　平旦寅。早起堂前参二亲。处分家中送菽水，莫交父母唤声频。

　　【其二】
　　日出卯。立身之本须行孝。甘脆盘中莫使空，时时奉上知饥饱。

　　【其三】
　　食时辰。居家治务最须勤。无事等闲莫外宿，归来劳费父娘嗔。

　　【其四】
　　隅中巳。忠孝之心不合二。竭力勤酬乳哺恩，自得名高上史记。

　　【其五】
　　正南午。侍奉曾亲莫辞诉。回乾就湿长成人，如今岂合论辛苦。

　　【其六】
　　日失未。在家行孝兼行义。莫取妻言兄弟疏，却交父母流双泪。

　　【其七】
　　晡时申。父母堂前莫动尘。纵有些些不称意，向前小语善谘闻。

　　【其八】
　　日入酉。但愿父母得长寿。身如松柏色坚贞，莫学愚人多饮酒。

　　【其九】
　　黄昏戌。下帘拂床早交毕。安置父母卧高堂，睡定然后抽身出。

　　【其十】
　　人定亥。父母年高须报爱。但能行孝向尊亲，亦得扬名于后代。

　　【其十一】
　　夜半子。孝养父母存终始。百年恩爱暂时间，莫学愚人不欢喜。

　　【其十二】
　　鸡鸣丑。高楼大宅安得久。常劝父母发慈心，孝传题名终不朽。

　　【十二时】
　　夜半子。减睡还须起。端坐正观心，掣却无明被。

　　【其二】
　　鸡鸣丑。侧目看窗牖。明来暗自除，佛性心中有。

　　【其三】
　　平旦寅。发意断贪嗔。莫令心散乱，虚度壹生身。

　　【其四】
　　日出卯。取镜当心照。情知内外空，更莫生烦恼。

　　【其五】
　　食时辰。努力早出尘。莫念时时苦，会取涅因。

　　【其六】
　　隅中巳。火宅难居止。恒将败坏身，漂流生死海。

　　【其七】
　　正南午。四大无梁柱。谁知假合身，万物皆无主。

　　【其八】
　　日失未。造罪相连累。无常念念至，徒劳满破费。

　　【其九】
　　晡时申。须见未来因。念身不久住，终归一微尘。

　　【其十】
　　日入酉。观身知不久。念念不离心，须臾恒在手。

　　【其十一】
　　黄昏戌。须臾归暗室。每常在江中。不收亦不失。

　　【其十二】
　　人定亥。金乌早已改。驱驱不暂停，万物徒丧会。（以上四十八首伯三八二一卷）

　　【失调名】
　　当今皇帝圣明天。先伦面对玉阶前。百僚群臣呼万岁，拜贺圣明天。旗幡队伍，共日争先。

　　【失调名】
　　乾符盖帝光明年。从此我□出圣贤。福日百凭南山。满口歌扬，情唱快活年。不管老少尽感欢。得见君王遑礼拜，恰似卉绕含延。（以上二首伯三九○六卷）

　　【皇帝感（新合千文皇帝感辞）】
　　帝诏四海赞诸宾。黄金满屋未为珍。难煞某乙无才学，且听歌舞说千文。

　　【其二】
　　天实圣主明三教，追寻隐士访才人。金声玉管恒常妙，近来歌舞转加新。

　　【其三】
　　御注孝经先□唱，又谈千文献明君。一一总依书上说，不是歌里满座听。

　　【其四】
　　天地玄黄辨清浊，笼罗万岁合乾坤。日月本来有盈昃，二十八宿共参辰。

　　【其五】
　　宇宙洪流不可测，节气相推秋复春。四时回转如流电，燕去鸿来愁煞人。

　　【其六】
　　三年一闰是寻常。云腾致雨有风凉。暑往律移秋气至，寒来露结变成霜。

　　【其七】
　　形端表正自相身。四海知识总相亲。祸因恶积行千里，福缘善庆满乡邻。

　　【其八】
　　海水由来有咸味，河水分流入建章。龙鱼带鳞潜戏水，鸳鸯刷羽远遨翔。

　　【其九】
　　剑号巨阙七星文。珠称夜光蛇报恩。菜重芥姜续所贵，李柰甚珍献圣君。（以上九首伯三九一○卷）

　　【回波乐】
　　回波尔时大贼，不如持心断惑。纵使诵经千卷，眼里见经不识。不解佛法大意，徒劳排文数黑。头陀兰若精进，希望后世功德。持心即是大患，圣道何由可克。若悟生死之梦，一切求心皆息。（列一四五六号）

　　【三台（十二月新词）】
　　正月年首初春。□□改故迎新。李玄附灵求学，树下乃逢子珍。项托柒岁知事，甘罗十二相秦。若无良妻解梦，冯唐宁得忠臣。

　　【其二】
　　二月遥望梅林，青条吐叶（下缺）（以上二首卜天寿写卷，据《吐鲁番出土文书》）

　　【五更转】
　　一更初。自恨长养枉生躯。耶娘小来不教授，如今争识文与书。

　　【其二】
　　二更深。孝经一卷不曾寻。之乎者也都不识，如今嗟叹始悲吟。

　　【其三】
　　三更半。到处被他笔头算。纵然身达得官职，公事文书争处断。

　　【其四】
　　四更长。昼夜常如面向墙。男儿到此屈折地，悔不孝经读一行。

　　【其五】
　　五更晓。作人已来教未了。东西南北被驱使，恰如盲人不见道。

　　【十二时】平旦寅。叉手堂前谘二亲。耶娘约束须领受，检校好恶莫生嗔。

　　【其二】
　　日出卯。情知耶娘渐觉老。子父恩深没多时，递户相劝须行孝。

　　【其三】
　　食时辰。尊重耶娘生尔身。未曾孝养归泉路，来报生中不可论。

　　【其四】
　　隅中巳。耶娘渐觉无牙齿。起坐力弱须人扶，饮食吃得些些子。

　　【其五】
　　正南午。董永卖身葬父母。天下流传孝顺名，感得织女来相助。

　　【其六】
　　日昃未。入门莫取外婿意。六亲破却不须论，兄弟惜他断却义。

　　【其七】
　　晡时申。孝养父母莫生嗔。第一温言不可得，处分小语过于珍。

　　【其八】
　　日入酉。父母在堂少饮酒。阿世王不是人，杀父害母生禽兽。

　　【其九】
　　黄昏戌。五之人何处出。空里唤向百街头，恶业牵将不拣足。

　　【其十】
　　人定亥。世间父子相怜爱。怜爱亦得没多时，不保明朝阿谁在。

　　【其十一】
　　夜半子。独坐思维一段事。纵然妻子三五房，无常到来不免死。

　　【其十二】
　　鸡鸣丑。败坏之身应不久。纵然子孙满山河，但是恩爱非前后。（以上十七首《敦煌零拾》本）


江采苹
　　江采苹，唐开元中被选入宫，大见宠幸。性喜梅，玄宗名之曰“梅妃”。会杨玉环入宫，宠爱日夺。安史乱起，不知所终。见无名氏《梅妃传》。

　　江采苹词一首，据明刻本《唐词纪》附录入。

　　【一斛珠】
　　柳叶双眉久不描。残妆和泪污红绡。长门尽日无梳洗，何必珍珠慰寂寥。（明刻本《唐词纪》卷四）


崔怀宝
　　崔怀宝，玄宗天宝十三载（七五四）路遇教坊第一筝手薛琼琼，一见倾心。因乐供奉杨羔引见，琼琼随其私奔。后怀宝调补荆南司录。事发，被收赴阙。因杨贵妃求情获赦，制赐琼琼与怀宝为妻。见《岁时广记》卷一七引《丽情集》。

　　崔怀宝词一首，据陆本《岁时广记》附录入。

　　【忆江南】
　　平生无所愿，愿作乐中筝。得近玉人纤手子，砑罗君上放娇声。便死也为荣。（陆本《岁时广记》卷一七引《丽情集》）


张果老
　　张果老，原名张果。武则天时隐于中条山，往来汾、晋间。时人传其有长年秘术，自云年已数百岁。玄宗开元二十一年（七三三），应召入东都。玄宗欲以玉真公主降之，为其所拒。赐号通玄先生。后归恒山。后世列为八仙之一，称张果老。《旧唐书》卷一九一、《新唐书》卷二○四有传。另参《浦江清文录·八仙考》。

　　张果老词一首，乃元人依托。兹据道藏本《鸣鹤馀音》附录入。

　　【水仙子】
　　驼腰曲脊六旬高。皓首苍髯年纪老。云游走遍红尘道。驾白云驴驮高。

　　向越州城，压倒石桥柱一条。斑竹杖，穿一领粗布袍。也曾醉赴蟠桃。（道藏本《鸣鹤余音》卷八）


韩湘子
　　韩湘子，传说中八仙之一。传说即韩愈侄孙韩湘（七九五--？）。湘字北渚，一字清夫，河南河阳（今河南孟县）人。穆宗长庆三年（八二三）登进士第。授校书郎。为江西从事。官至大理丞。后得道成仙，称韩湘子。见韩若云《韩仙传》。另参《唐才子传校笺》卷六、《浦江清文录·八仙考》。

　　韩湘子词一首，乃元人依托。兹据道藏本《鸣鹤余音》附录入。

　　【水仙子】
　　药炉经卷作生涯。不恋王侯宰相家。乱纷纷瑞雪蓝关下。冻伤韩相马。

　　半空中乱糁长沙。黑腾腾，彤云布，冷飕飕。风又括，山顶上开花。（道藏本《鸣鹤余音》卷八）


蓝采和
　　蓝采和，传说中八仙之一。常衣破蓝衫，一脚着靴，一脚跣行，手持大拍板行歌于城市乞索。周游天下，数十年颜状如故。后踏歌于濠梁间酒楼，乘醉升空而去。见沈汾《续仙传》卷上。

　　蓝采和词一首，乃元人依托，兹据道藏本《鸣鹤余音》附录入。

　　【水仙子】
　　西风宽舞绿罗袍。每日阶前沈醉倒。头边歪裹乌纱帽。金钱手内抛。

　　斗争夺忙杀儿曹。狂歌唱、檀板敲。子是待、要乐乐淘淘。（道藏本《鸣鹤余音》卷八）


锺离权
　　锺离权，号云房先生。传说中八仙之一。传说其初仕五代石晋朝中郎将，统兵出战西北吐蕃，因兵溃逃入山谷，遇异人得道成仙。后度吕洞宾于终南山。见明黄鲁曾《锺吕二仙传》。另参《唐诗纪事》卷七○、《唐才子传》卷一○、《浦江清文录·八仙考》

　　锺离权词一首，乃元人依托。兹据道藏本《鸣鹤余音》附录入。

　　【水仙子】
　　超凡入圣汉锺离。沈醉谁扶下玉梯。扇圈一部胡须力。绛云般红肉皮。

　　做伴的是茶药琴棋。头绾著双{髟查}髻。身穿著百衲衣。曾赴阆苑瑶池。（道藏本《鸣鹤余音》卷八）


吕岩
　　吕岩，字洞宾，号纯阳子，世称回仙，传说中八仙之一。京兆（今陕西西安）人，一说为河中（今山西永济）人。唐德宗时湖南观察使吕渭孙、海州刺史吕让子。唐末累举进士不第，因游华山（一说隐于终南山），得道成仙。其人其事乃宋人依托。见《苕溪渔隐丛话》后集卷三八、《诗话总龟》前集卷四六。另参《浦江清文录·八仙考》。

　　吕岩词，皆为宋以后人依托。本编主要附录宋元人依托之吕岩词。其中有作者姓氏可考而被误收误题作吕岩之词，则只列考辨说明，而不沿正编之例先列存目再附录原作。兹从道书本《纯阳吕真人文集》录四十九首、宝颜本《金丹诗诀》录三首、道藏本《鸣鹤余音》录九十七首、道藏本《三极至命筌蹄》录一首、道藏本《纯阳帝君神化妙通纪》录三首、涵芬楼本《夷坚丁志》录一首、适园本《湖海新闻夷坚续志》录一首、成化本《扬州琼华集》录一首、万历本《花草粹编》录一首、明刻本《唐词纪》录一首、康熙本《全唐诗》录三首，计一六一首。

　　【渔父词十八首】
　　○入定

　　闭目藏真神思凝，杳冥中里见吾宗。无边畔，迥朦胧。玄景观来觉静空。

　　○初九

　　大道从来属自然。空堂寂坐守机关。三田宝，镇长存。赤帝分明坐广寒。

　　○玄用

　　日月交加晓夜奔。昆仑顶上定乾坤。真镜里，实堪论。红霞晓寂门。

　　○神效

　　恍惚擒来得自然。偷他造化在其间。神鼎内，火烹煎。尽历阴阳结作丹。

　　○沐浴

　　卯酉门中作用时。赤龙时蘸玉清池。云薄薄，雨微微。看取娇容露雪肌。

　　○延寿

　　子午常餐日月精，玄关门户启还扃。长如此，过平生。且把阴阳仔细烹。

　　○瑞鼎

　　会合都从戊己家。金铅水汞莫须夸。只此物，结丹砂。反覆阴阳色转华。

　　○活得

　　位立三才属五行。阴阳合处便相生。龙飞踊，虎狂狞。吐个神珠各战争。

　　○灿烂

　　四象分明八卦周。乾坤男女论绸缪。交会处，更娇羞。转觉情深玉体柔。

　　○链质

　　运本还元于此寻。周流金鼎虎龙吟。身不老，俗难侵。貌返童颜骨变金。

　　○神异

　　还返初成立变童。瑞莲开处色辉红。金鼎内，迥朦胧。换骨添筋处处同。

　　○知路

　　那个仙经述此方。参同大易显阴阳。须穷取，莫颠狂。会者名高道自昌。

　　○朝帝

　　九转功成数尽乾，丹炉拨鼎见金丹。餐饵了，别尘寰。足蹑青云突上天。

　　○方契理

　　举世人生何所依，不求自己更求谁。绝嗜欲，断贪痴。莫把神明暗里欺。

　　○自无忧

　　学道初从此处修，断除贪爱别娇柔。长守静，处深幽。服气餐霞饱即休。

　　○作甚物

　　贪贵贪荣逐利名。追游醉后恋欢情。年不永，代君惊。一报身终那里生。

　　○疾瞥地

　　万劫千生得个人。须知先世种来因。速觉悟，出迷津。莫使轮回受苦辛。

　　○常自在

　　闭目寻真真自归。玄珠一颗出辉辉。终日玩，莫抛离。莫使阎王遣使追。

　　【梦江南（词十一首）】
　　淮南法。淮南法。秋石最堪夸。位应乾坤白露节，象移寅卯紫河车。子午结朝霞。

　　【又】
　　王阳术，王阳术，得秘是黄芽。万蕊初生将此类，黄钟应律始归家。十月定君夸。

　　【又】
　　黄帝术，黄帝术，玄妙美金华。玉液初凝红粉见，乾坤覆载暗交加。龙虎变成砂。

　　【又】
　　长生术，长生术，玄要补泥丸。彭祖得之年八百，世人因此转伤残。谁是识阴丹。

　　【又】
　　阴丹诀，阴丹诀，三五合玄图。三八应机堪采运，玉琼回首免荣枯。颜貌胜凡姝。

　　【又】
　　长生术，长生术，初九秘潜龙。慎勿从高宜作客，丹田流注气交通。耆老反婴童。

　　【又】
　　修身客，修身客，莫误入迷津。气术金丹传在世，象天象地象人身。不用问东邻。

　　【又】
　　还丹诀，还丹诀，九九最幽玄。三性本同一体内，要烧灵药切灵铅。寻得是神仙。

　　【又】
　　长生药，长生药，不用问他人。八卦九宫看掌上，五行四象在人身。明了自通神。

　　【又】
　　学道客，学道客，修养莫迟迟。光景斯须如梦里，还丹粟粒变金姿。死去莫回归。

　　【又】
　　治生客，治生客，审细察微言。百岁梦中看即过，劝君修炼保尊年。不久是神仙。（以上二十九首道书本《纯阳吕真人文集》卷七）

　　【西江月】
　　著意黄庭岁久，留心金碧年深。为尤白鬓相侵。仙诀朝朝讨寻。

　　秘要俱皆览过，神仙奥旨重吟。至人亲指水中金。不负平生至性。

　　【又】
　　任是聪明志士，常迷东灶黄庭。参同大易事分明。不晓如醉难醒。

　　若遇高人指引，都来不费功程。北方坎子是金精。认得黄芽方盛。

　　【又】
　　世有学人无数，愚痴妄意如麻。铅汞错认结为砂。运火如觅黄芽。

　　千日虚劳心力，人人尽破其家。真铅似火本无瑕。将凤欲比狂鸦。

　　【又】
　　至道不烦不远，至人只在目前。淮王炼石得冲天。汉世已经千年。

　　全在低心下人，事该缘分偶然。安炉致数尽周圆。须得汞去投铅。

　　【又】
　　听说金公两字，何物唤作金孙。寻枝寻叶必知根。无智便乃心昏。

　　若用凡铅为体，都来少魄无魂。水银渐结必难存。秘诀要处谁论。

　　【又】
　　真假两般玄字，金公所料重遗。凡铅纵与岳山齐。不肯假与金妻。

　　听说真铅住处，他家跳在深溪。两情恩爱事因媒。义重争敢东西。

　　【又】
　　水火运来周岁，四六勿错如初。水多火少失功夫。胜地方始安炉。

　　直须认鼎与药，却如鸡子无殊。内黄外白结凝酥。一颗圆明汞珠。

　　【又】
　　彼此离于生处，火遭水破惊忙。分身各自拟深藏。半路再遣萧郎。

　　夫为无衣裹体，妻因水浸衣黄。丙丁甲乙有形相。刚遣令合阴阳。

　　【沁园春】
　　七返还丹，在我先须，炼己待时。正一阳初动，中宵漏永，温温铅鼎，光透帘帏。造化争驰，虎龙交媾，进火工夫犹斗危。曲江上，看月华莹静，有个乌飞。

　　当时。自饮刀圭。又谁信无中养就儿。辨水源清浊，木金间隔，不因师指，此事难知。道要玄微，天机深远，下手忙修犹太迟。蓬莱路，待三千行满，动步云归。

　　【卜算子】
　　心空道亦空，风静林还静。卷尽浮云月自明。中有山河影。

　　供养及修行。旧话成重省。豆爆生莲火里时，痛拨寒灰冷。

　　【步蟾宫】
　　坎离乾兑逢子午。须认取自家根祖。地雷震动山头雨，要洗濯黄牙土。

　　捉得金精牢闭锢。炼甲庚要生龙虎。待他问汝甚人传，但说道、先生姓吕。

　　【满庭芳】
　　大道渊源，高真隐秘，风流岂可知闻。先天一气，清浊自然分。不识坎离颠倒，谁能辨金木浮沈。幽微处，无中产有，涧畔虎龙吟。

　　壶中真造化，天精地髓，阴魂阳魄，运周天水火，燮理寒温。十月脱胎丹就，除此外皆是傍门。君知否，尘寰走遍，端的少知音。

　　【酹江月】
　　仙风道骨，颠倒乾坤，平分时节。金木相交坎离位，一粒刀圭凝结。水虎潜形，火龙伏体，万丈毫光烈。仙花朵秀，圣男灵女扳折。

　　霄汉此夜中秋，银蟾离海，浪卷千层雪。此是天关地轴，谁解推穷圆缺。片晌功夫，霎时丹聚，到此凭何诀。倚天长啸，洞中无限风月。

　　【水龙吟】
　　目前咫尺长生路。多少愚人不悟。爱河浪阔，洪波风紧，舟船难渡。略听仙师语。到彼岸只消一句。炼金丹、换了凡胎浊骨，免轮回，三途苦。

　　万事澄心定意，聚真阳都归一处。分明认得，灵光真趣。本来面目，此个微道理，莫容易等闲分付。知蓬莱自有神仙侣。同携手，朝天去。

　　【沁园春】
　　火宅牵缠，夜去明来，早晚无忧。奈今日不知明事，波波劫劫，有甚来由。人世风灯，草头珠露，我见伤心眼泪流。不坚久，似石中迸火，水上浮沤。

　　休休。闻早回头。把往日风流一笔钩。但粗衣淡饭，随缘度日，任人笑我，我又何求。限到头来，不论贫富，著甚干忙日夜忧。劝年少，把家缘弃了，海上来游。

　　【浪淘沙】
　　我有屋三椽。住在灵源。无遮四壁任萧然。万象森罗为斗拱，瓦盖青天。

　　无漏得多年。结就因缘。修成功行满三千。降得火龙伏得虎，陆路神仙。

　　【沁园春】
　　诗曲文章，任汝空留，数千万篇。奈日推一日，月推一月，今年不了，又待来年。有限光阴，无涯火院，只恐磋跎老却贤。贪痴汉，望成家学道，两事双全。

　　凡夫只恋尘缘。又谁信壶中别有天。这道本无情，不亲富贵，不疏贫贱，只要心坚。不在劳神，不须苦行，息虑忘机合自然。长生事，待明公放下，方可相传。

　　【苏幕遮】
　　天不高，地不大，惟有真心，物物俱含载。不用之时全体在。用即拈来，万象周沙界。

　　虚无中，尘色内，尽是还丹，历历堪收采。这个鼎炉解不解。养就灵乌，飞出光明海。

　　【雨中花（题岳阳楼）】
　　三百年间，功标青史，几多俱委埃尘。悟黄粱、弃儒事，厌世藏身。将我一枝丹桂，换他千载青春。岳阳楼上，纶巾羽扇，谁识天人。

　　蓬莱愿应仙举，谁知会合仙宾。遥想望吹笙玉殿，奏舞鸾ブ。风驭云不散，碧桃紫李长新。愿逢一粒，九霞光里，相继朝真。

　　【促拍满路花（题长安酒楼柱）】
　　西风吹渭水，落叶满长安。茫茫尘世里，独清闲。自然炉鼎，虎绕与龙盘。九转丹砂就，一粒刀圭，便成陆地神仙。

　　从他富贵拥华轩，到了亦徒然。黄粱犹未熟，梦惊残。是非海里，终久立身难。袖手江南去，白苹红蓼，再游湓浦庐山。（以上二十首道学本《纯阳吕真人文集》卷八）

　　【虞美人】
　　金丹百数人难晓。今日都明了。只将日月定浮沉。一往一来，消息水中金。

　　盖鼎三家照，温养玄珠小。一声虎啸与龙吟。最好是满园白雪晃琼林。

　　【西江月】
　　道在虚无一К，生天生地生人。都来些子气精神。总是玄门捷径。

　　龙舀南山汞髓，虎吞北海铅精。依时交媾大丹成，火候全凭药镜。

　　【六幺令】
　　东与西。眼与眉。偃月炉中运坎离。灵砂且上飞。最幽微。是天机。你休痴，休不知。（以上三首宝颜本《金丹诗诀》卷下）

　　【解红】
　　洞天深处。道非远，咫尺人难悟。浮沉内景。须凭匠手工夫。专候晓来，一点阳生通玄路。尽在碧波深深处，恁时主。地雷震动山头雨。渐浇灌黄芽，乍离土。婴儿采得携篮去。向真霞六阳，鼎内烹煮。

　　搬运转，东西舆南北，铺八卦九宫，要知宗祖。十干数内分左右，要显龙虎。玄武后随，朱雀当先，祥云布。曲江上，万神都来聚，夫与妇。癸母跨赤龙，归洞府。要寻觅金翁，问凭据。阴阳会合三千数。指天地海山，同寿坚固。

　　【吴音子】
　　欲要神仙做，抱元К，胎息绵绵。一回К满一回煎。阴阳媾，赤龙蟠。地户牢封玄门启，滚丹砂、透入泥丸。昆仑上，明珠晃朗，玛瑙珊珊。

　　一炉火灭一炉丹。灰心显、五色光鲜。双关路上气连连。拥真花，上丹田。姹女婴儿交欢笑，驾河车、地火雷迁。醴泉酒，时时饮罢，醉卧桃源。

　　【无愁可解】
　　返照人间，忙忙劫劫。昼夜苦辛无歇。大都能几许，这百年、又如春雪。可惜天真逐爱欲，似傀儡、被他牵拽。暗悲嗟，苦海浮生，改头换壳，看何时彻。

　　听说古往今来名利客。今只有兔踪狐穴。六朝并五霸，尽输他云水英杰。一味真慵为伴侣，养浩然、岁寒清节。这些儿冷淡生涯，与谁共赏，有松窗月。

　　【无俗念】
　　全真大道理无穷，妙得至人端的。说破先天玄妙处，默悟其中消息。体物全彰，应机独露，悟了生前毕。虽明此理，工夫最要绵密。

　　低头泄漏天机，不因师指，此事如何识。万类三才谁主运，建立乾坤无一。变化无穷，包含不尽，运用无踪迹。虚空打破，光明遍周无极。（以上四首道藏本《鸣鹤余音》卷一）

　　【沁园舂】
　　世事纷纷，似水东倾，甚时了期。叹利名千古，争驰虎豹，丘原一旦，总伴狐狸。荆棘丛中，桑榆影里，乱冢堆堆谁是谁。君知否，谩徒劳百载，空皱双眉。

　　争如归去来兮。放四大、优游无所为。归碧岩洞，完性命，临风对月，笑傲希夷。一曲弦歌，千锺美酒，日月循环不老伊。童颜在，镇龟龄鹤寿，罢唱黄鸡。

　　【又】
　　不喜轻裘，布衣芒履，任春与秋。傍人笑我生涯拙，尘寰碌碌，毕竟何求。物外蓬瀛，壶中方寸，论此宗风没价酬。谁知道，无为快乐，不羡王侯。

　　多谋转使多愁。恰似吞他名利钩。看日前些子升沉事，把天机丧尽，不肯抽头。蜂为花忙，蛾因灯逝，只恁迷前忘后忧。嗟身事，庄周蝶梦，蝶梦庄周。

　　【又】
　　大道无名，大音希声，大器晚成。笑迷人管见，不言便了，似钻冰取火，纽石为绳。使尽精神，虚劳神用，缘木求鱼甚日烹。愚痴辈，磨砖作镜，怎睹光明。

　　何须百计经营。守朴朴淳淳绝爱憎。澄虚心实腹，谷神不死，深根固蒂，久视长生。湛湛澄澄，先天先地，一К寥寥混杳冥。希夷理，这一轮皎月，无缺无盈。

　　【又】
　　瑞雪翻云，长风舞浪，仙家画图。问城南老树，如今在否，洛中强客，还再来无。独上君山，渺观磊石，八百里清波漾巨区。何曾错，有茶中上灶，酒里仙姑。

　　终须度了肩吾。却稽首终南众老夫。自太平寺里，题诗去后，东林沈宅，大醉归欤。天上巡多，人间到少，更不向庐山索鱼。相怜否，好借君黄鹤，上我清都。

　　【又】
　　黄鹤楼前，吹笛之时，先生朗吟。想剑光飞过，朝游北海，墨篮放下，夜醉东林。铛煮山川，粟藏世界，有明月清风知此心。呵呵笑，酿成白酒，散尽黄金。

　　知音。自有相寻。休踏破葫芦斫断琴。唱白苹红蓼，庐山日暮，西风落叶，渭水秋深。三入岳阳，再游湓浦，一自优游直至今。桃源路，不妨来往，同与登临。

　　【又】
　　切劝学人，悟取灵台，休得外求。这天机玄妙，非容易，与君今日，细说根由。没口婆婆，偏能言语，没脚童儿，擅蹴戏球。真消息，见云埋玉洞，月照金楼。

　　有谁似我能修。把狮子擒来变作牛。向黄河浪里翻筋斗。太阳宫里，捉住猕猴。白雪花开，青云子结，占得玄关第一筹。仙宫舍，跨骊龙归去，永玩瀛洲。

　　【又】
　　昨夜南京，今朝北岳，倏焉忽然。遇洞中有酒，渴来好饮，君山作枕，醉后高眠。出入无迹，往来不定，半似痴呆半似颠。随身处，有一襟风月，两袖云烟。

　　人间漂荡多年。又排办东华第二筵。把玉楼推倒，种吾琪树，黄河放浅，栽我金莲。击碎珊瑚，翻身蓬岛，稽首虚皇御座前。无难事，功成八百，行满三千。

　　【又】
　　打破疑团，谢了空花，饮啄随缘。有蒲团禅版，消磨白日，临风对月，可度流年。携个山童，拖条藜杖，闲趁松风影里眠。从今后，袖金针玉线，顿锁为烟。

　　何须祖祖相传。被渭水松风泄尽禅。昔年会向，水中摸月，如今却解，火里生莲。向上宗乘，别无玄妙，十百元来是一千。翻身处，见沤停巨海，云散长天。

　　【又】
　　瑞雪长空，布满周天，色似银。况此物不论贫富，应无深远，触处皆均。片片不教尘污，落处冥冥不听声。江天静，见天华宇宙，景物皆新。

　　教人蓦地欢欣。似一派银河彻底清。聚时节如铺玉，散来后，无迹无影无形。此是天机真造化，不比寻常假造成。阴消尽，待三阳数足，别换新春。

　　【又】
　　自古贤愚，日月轮催，尽沉下泉。汉张陈义，断因名利，恣奢华后，破坏家园。坟庙江边，汉陵原畔，势尽还空皆亦然。英雄辈，尽道傍坏冢，衰草绵绵。

　　呜呼往事堪怜。染虚幻浮花逐逝川。又争如省悟尘劳，爱趣贫闲。居素保炼丹田。越过轮回，超升苦海，直上清凉般若船。逍遥岸，会玄妙云路，同访桃源。

　　【又】
　　好无来由，名利区区，几时尽头。算荣华富贵，名高位显，妻儿艳女，肯做持修。冷淡玄门，清虚妙道，苦涩难行孰意留。修行路，悟轮回生死，有分仙流。

　　除身外尽是闲愁。猛割断冤情去便休。顶帜巾布素，随缘度日，逍遥云水，物外遨游。闲里寻闲，损之又损，火灭烟消绝外求。将归去，这酆都路变，蓬岛瀛洲。

　　【又】
　　绝品龙团，制造幽微，建溪路赊。向南山采的，蟾酥乌血，和合北海，七宝灵芽。时遇阳春，收归室，碾磨捣、香尘腻水加。玉瓯内，仗仙童手巧，烹出金花。

　　奇茶堪献仙家。但啜罢香生两腋，侥幸赵州难遇，卢仝不见，苦中甘味，意与谁夸。涤尽凡心，洗开道眼，返老还童鬓似鸦。真奇瑞，愿人人解饮，同赴烟霞。

　　【又】
　　自古神仙，隐迹终南，万代流传。说经台上，针活枯柏，链丹炉下，化女石泉。四皓商山，十老古洞，尹喜亲闻道德篇。结庵处，有青牛系柏，白鹿升天。

　　翊圣古迹依然。雪样三朝画得全。有元真文涧，松阴一梦，锺离悟道，跨鹤金仙。二祖披毯，甘河引度，传受重阳七朵莲。全真教，洞天福地，象帝之先。

　　【又】
　　真一长存，太虚同体，妙门自开。既混元初判，两仪布景，归根复命，全藉灵台。浩气冲开，谷神混化，一点灵光空际来。凝神处，听龙吟虎啸，杀地风雷。

　　奇哉妙道难猜。解点化愚迷成大材。与君说破，分明状似，蚌含渊月，秋兔怀胎。壮志男儿，当年高士，莫把身心惹世埃。功成后，便登紫府，位列仙阶。

　　【又】
　　要做神仙，炼丹功夫，亦有何难。向雷声震处，玉炉火炽，土釜烟寒。姹女乘龙，金翁跨虎，片饷之间结大还。丹田裏，有白鹅一个，飞入泥丸。

　　河车运上昆山，全不动纤毫过此关。把龟蛇乌兔，生擒活捉，霎时云雨，一点成丹。白雪漫天，黄芽满地，服此刀圭永驻颜。常温养，使脱胎换骨，身在云端。

　　【又】
　　大智闲闲，放旷无拘，任其自然。寄雅怀幽兴，松间石上，高歌沉醉，月下风前。玉女吹笙，金童舞袖，送我КК入太玄。玄中理，尽浮沉浩浩，来去绵绵。

　　奇哉异景难言。算别是、人间一洞天。立身敦厚，销磨岁月，从他轻薄，海变桑田。神К冲和，阴阳升降，已占逍遥陆地仙。无烦恼，任开怀纵笔，注写书篇。

　　【莺啼序】
　　三峰路险，雪满空崖，瑞祥烟雾起。涧畔听、龙吟虎啸，电闪星辉，进出红光，鬼神惊避。

　　铅凝汞结，炉中养就丹点，瓦砾成至宝，愚人餐一粒，延年纪。那堪更有，神珠万颗，流霞晃耀，遍穿宫里。（以上十七首道藏本《鸣鹤余音》卷三）

　　【江神子】
　　人生七十古来稀。叹愚迷。不修持。光阴有限，成败是和非。盖世功名都占取，空赢得，业相随。

　　暂时花酒气财迷。得便宜。落便宜。暗里朱颜，渐改气神亏。阳少阴多染患，命尽也，更推谁。

　　【曲江秋】
　　如何是道。这一点、古今寻求颠倒。人人有分，个个不亏少。皆因动念错，染着处、便生烦恼。若也般般放下，有何微奥。

　　随分随缘且过，究本来面目，直须分晓。寒炉冷灶。对虎龙吟啸。目前便是了。更不向、外边寻讨。不问神仙与佛，共同觉照。（以上二首道藏本《鸣鹤余音》卷五）

　　【梧桐树】
　　一更里，调神气。意马心猿尽拘系。莫放闲游戏。昏昏默默炼胎息。开却天门地户闭。果然通玄理。

　　【其二】
　　二更里，传宇宙。一点灵光渐通透。虎龙初交严抵备。三尸莫教走。慧剑空中报冤雠。斩却群魔首。

　　【其三】
　　三更里，一阳动。金鼎熬煎玉炉烹。炼就真铅汞。匠手凿开玉莲蓬。两道霞光照昆顶。万颗珍珠进。

　　【其四】
　　四更里，云收彻。海底星龟弄明月。处处琼花结。火候抽添按时节。子午氤氲降红屑。猛把天机泄。

　　【其五】
　　五更里，朦胧定。心养浩月一轮镜。照破贪嗔病。这回须要鬼神惊。只要真清为真静。功满朝上圣。

　　【步步高】
　　一更里，澄心披襟坐。猿马牢擒锁。慧剑磨。六贼三尸尽奔波。退群魔。困也和衣卧。

　　醒觉朦胧清风送。悟入桃源洞。阆苑中。闲访三茅兴无穷。透窗风。惊觉游仙梦。

　　【其二】
　　二更里，白牛溪边睡。牧童醺醺醉。蓑笠堆。月下方堪把笛吹。乐然后，归去华胥国。

　　得到华胥宽怀抱。闲把瑶琴操。声韵高。火里乌龟产，白鹤弄云箫。紫雾红光照。

　　【其三】
　　三更里，银汉星移淡。出户将身探。月正南。二八娇娥配童男。炼三三。手把天关撼。

　　五明宫里元辰聚。七宝山头去。祷玉虚。元始高悬黍米珠。演金书。国泰民安富。

　　【其四】
　　四更里，玄圃清风细。来往无凝滞。解垢衣。心月高悬照云溪。上天梯。独折蟾宫桂。

　　三界十方惟独步。认得曹溪路。一物无。真欢真乐饮醍醐。不须沽。高唱无声曲。

　　【其五】
　　五更里，架上金鸡叫。路上行人俏。方欲晓。没底篮儿杖头挑。跨风飚。同赴蓬莱岛。

　　此个家风谁知道。得也无衰老。琅板敲。碧波深处钓鲸鳌。出波涛。采就长生药。

　　【南乡子】
　　真汞与真铅，产在先天与后天。大要知时勤采取，玄玄。得穴何愁不作仙。

　　进火要精专。审究前弦与后弦。屯卦抽添蒙卦止，难传。毫发差殊不结丹。

　　【又】
　　两手擘鸿蒙。慧剑飞来第一峰。外道修罗惊缩项，神通。造化元来在掌中。

　　煅炼玉炉红。橐吹嘘藉巽风。十月脱胎吞入腹，坤宫。立见三清太上翁。

　　【又】
　　温养象周天。须要微微火力全。爱护婴儿惟藉母，三年。运用抽添象缺圆。

　　牛斗会河边。舍取玄珠种玉田。定意如如行火候，精专。剖腹分明说与贤。

　　【又】
　　生甲更生庚。此是丹头切要明。药嫩采来归土釜，煎烹。文武刚柔次第行。

　　片饷结丹成。沐浴防危更守城。到此不须行火候，持盈。火若加临必定倾。

　　【又】
　　木兔与金鸡。刑德临门有偶奇。炉内丹砂宜沐浴，防危。神水溶溶满玉池。

　　年月日并时。刻里工夫一例推。着意研穷丹造次，毫厘。十月殷勤自保持。

　　【又】
　　鼎器法乾坤。上是天元下地元。若也更能颠倒运，交番。阖辟循环在八门。

　　搬运上昆仑。龟与蛇儿自吐吞。百尺竿头牢把线，掀腾。从此元神命永存。

　　【又】
　　关锁自周天。升降循环三寸田。不在嘘呵并数息，天然。九转无亏火力全。

　　胎息谩流传。要在阴阳不可偏。呼吸吹嘘皆赖巽，风绵。妙在前弦与后弦。

　　【又】
　　复卦起潜龙。戊己微调未可攻。九二见龙临卦主，神通。从此炉中次第红。

　　泰卦却相逢。猛火烧乾藉巽风。炼就黄芽并白雪，奇功。还返归坤道始穷。

　　【又】
　　识得水中金。煅炼烹煎理更深。进退抽添须九转，浮沈。温养潜龙复与临。

　　妙运自天心。托杖黄婆是丙壬。酝就醍醐山顶降，频斟。慢拨无弦一曲琴。

　　【又】
　　长子到西方，少女归乾变六阳。便好下功修二八，堤防。至九方知道自昌。

　　牛斗共商量。巧夺天工妙莫扬。离坎夫妻交媾后，难忘。始觉壶中日月长。

　　【又】
　　白雪与黄芽。两味晶华共一家。摘采辩时衰与旺，堪夸。火候毫厘不可差。

　　顶上结三花。驾动羊车与鹿车。乌兔往来南北面，交加。从此天河稳泛槎。

　　【又】
　　净尽露天机。只恐时人自执迷。颔下藏珠当猛取，休迟。道在身中更问谁。

　　尘网急抛离。百岁年华七十稀。莫待老来铅汞少，堪悲。业报前途难自欺。

　　【一寸金】
　　堪叹群迷，梦空花几人悟。更假饶锦帐铜山，朱履玉簪，毕竟于身何故。未若红尘外，幽隐竹篱蓬户。青松下，一曲高歌，笑傲年华换古今。

　　紫府。春光清都雅会时，妙有真趣。看自然天乐，星楼月殿，鸾飞凤舞。白云深处。壶内神仙景，谁肯少年回顾。逍遥界，独我归来，复入寥阳去。

　　【又】
　　暮鸿嘹唳。更晚来地籁，阴风齐起。造作严凝，同云黯黯，四海玉龙呈瑞。妆点万家清景，普绽琼花鲜丽。最好是，命诗朋，纸帐围炉沈醉。

　　吟缀。搜佳制，竹外清香，金蕾喷新蕊。似糁银沙，或为粉蝶，高下乱飞空里。庆知太平，先兆阴阳和矣。这玄理，遇子猷，同赏江天真味。（以上二十四首《鸣鹤馀音》卷七）

　　【西江月】
　　内药还同外药，内通外亦须通。丹头和合类相同。温养两般作用。

　　内有天然真火，炉中赫赫长红。外炉增减要勤功。妙绝无过真种。

　　【又】
　　此道至神至圣，忧君分薄难消。调和铅汞不终朝。早睹玄珠形兆。

　　志士若能修炼，何妨在市居朝。工夫容易药非遥。说破人须失笑。

　　【又】
　　白虎首经至宝，华池神水真金。故知上善利源深。不比寻常药品。

　　若要修成九转，先须炼己持心。依时采取定浮沈。进火须防危甚。

　　【又】
　　七返朱砂返本，九还金液还真。休将寅子数坤申。但看五行成准。

　　本是水银一味，周流经历诸辰。阴阳气足自然灵。出入岂离玄牝。

　　【又】
　　若要真铅留汞，亲中不离家臣。木金间隔会无因。须假黄婆媒娉。

　　木性爱金顺义，金情恋木慈仁。相吞相啖却相亲。始觉男儿有孕。

　　【又】
　　二八谁家姹女，九三何处郎君。自称木液与金精。遇土方成三姓。

　　更假丁公煅炼，夫妻始结欢情。河车不敢暂留停。运入昆仑峰顶。

　　【又】
　　牛女情缘道合，龟蛇类秉天然。蟾乌遇朔合婵娟。二气相资运转。

　　总是乾坤妙用，谁能达此深渊。阳阴否隔却成愆。怎得天长地远。

　　【又】
　　雄里内含雌质，负阴抱却阳精。两般和合药方成。点化魄纤魂胜。

　　信道金丹一粒，蛇吞立化龙形。鸡餐亦乃变鸾鹏。飞入青阳真境。

　　【又】
　　天地才经否泰，朝昏好识屯蒙。辐来凑毂水朝宗。妙在抽添运用。

　　得一万般皆毕，休分南北西东。损之又损慎前功。命宝不宜轻弄。

　　【又】
　　冬至一阳来复，三旬增一阳爻。月中复卦朔晨超。望罢乾终后兆。

　　日又别为寒暑，阳生复起中宵。午时后象一阴朝。炼药须知昏晓。

　　【又】
　　德行修逾八百，阴功积满三千。均齐物我与亲冤。始合神仙志愿。

　　虎兕刀兵不害，无常火宅难牵。宝符降后去朝天。稳驾鸾车凤辇。

　　【又】
　　不辨五行四象，那分朱汞铅银。修丹火候未曾闻。早便称呼居隐。

　　不背自思已错，更将错路教人。误他永劫在迷津。似恁欺心安忍。

　　【又】
　　丹是色身至宝，炼成变化无穷。更能性上究真宗。决了死生妙用。

　　不待他身后世，见前立获神通。自从龙女著斯功。尔后谁能继踵。

　　【又】
　　两手擘开混沌，坦然真露丹宗。日魂月魄自西东，牢捉莫轻放纵。

　　外道邪魔缩项，相将结宝中宫。九还七返片时功。皆赖黄婆相送。

　　【又】
　　默运乾坤否泰，抽添妙在屯蒙。起于复卦剥于终。温养两般作用。

　　沐浴要防危险，吹嘘全藉离风。工夫还返入坤宫。火足不宜轻弄。

　　【又】
　　要识真铅真汞，都来只一根源。烹煎火候妙中玄。不是知音难辩。

　　采取莫差时日，仍分弦后弦前。玉炉一霎火烧天。无位真人出现。

　　【又】
　　莫问九三二八，无过阴偶阳奇。大都离坎结夫妻。要识屯蒙既未。

　　若过一阳起后，便堪进火无迟。只因差失在毫厘。野战更宜仔细。

　　【又】
　　鼎器法天象地，坎离运用无差。夫妻相会入黄家。共说无生妙话。

　　雨意云情了当，岭头驾动河车。搬归顶上结三花。牢闭玉关金锁。

　　【又】
　　拨动顶门关捩，自然虎啸龙吟。九还七返义幽深。出入不离玄牝。

　　运用玉炉火候，鼎中炼就真金。强兵战胜便收心。妙在无伤无损。

　　【又】
　　一二复临养火，兔鸡沐浴潜藏。分明变化在中央。结就玄珠片饷。

　　还返归根脱体，守城抱一堤防。黄庭来往是寻常。恍惚之中纵放。

　　【又】
　　夹脊双关透顶，此为大道玄门。金丹只是此宗根。大要知时搬运。

　　温养守城野战，华池玉液频吞。玉炉常使火温温。采药审他老嫩。

　　【又】
　　调燮火工非小，差殊只在毫厘。鼎炉汞走黑铅飞。从此恐君丧志。

　　须共真师细论，无令妄动轻为。幽微玄妙最深机。言语仍须避忌。

　　【又】
　　九曲江头逆浪，霎时冲过天心。昆仑顶上水澄澄。酝就琼浆自饮。

　　便向此时采取，河车搬运无停。阴阳一К自浮沈。锁闭玉关牢稳。

　　【又】
　　药产西南坤地，金丹只此根宗。学人著意细推穷。妙绝无过真种。

　　了一万般皆毕，休分南北西东。执文泥象岂能通。恰似哑人谈梦。

　　【又】
　　金液还丹大道，古人万劫一传。倾心剖腹露诸篇。接引直超道岸。

　　莫怪天机泄尽，此玄玄外无玄。留传后代与名贤。有目分明觑见。

　　【又】
　　食饱伤心损气，睡多梦里迷真。眼观心动丧元神。耳听灵台昧尽。

　　要见元初面目，慧刀割断红尘。无情应物本来真。此是修行捷径。

　　【又】
　　顿悟修行道理，除情战睡敌魔。不贪名利少风波。懒散随缘且过。

　　饥后寻街乞饭，饱时信步蹉跎。闲来古庙唱哩。逍遥谁人似我。

　　【又】
　　富贵又争入我，贫穷更待如何。有缘有分是非多。无福无灾无祸。

　　教他一任奢侈，箪瓢也是存活。劝君休要苦张罗。大限临头怎躲。

　　【又】
　　一不轻师慢法，二诵清净仙经。三存真气养神灵。四把尘劳拂尽。

　　五断无明业火，六除俗里人情。七擒猿马永安宁。八味浆得饮。

　　【永遇乐】
　　个个修行，人人咽纳，谁悟真道。曲径多歧，旁门小法，误了人多少。容成岂是神仙，究竟采药，谩多炉灶。忽一朝、脱却桶底，性根坏倒。

　　争如内观，无为清静，学取本来庄老。匹配阴阳，抽添铅汞，八卦为端表。人生如梦，流年似箭，回首也须闻早。贪迷恋，春花秋月甚时了。

　　【又】
　　万法由心，应观法界，一切心造。瞿昙同归，去揆不离，即心是道。自从识得坎离，交际炼药，粗知昏晓。看鸡飞蟾宫，兔走丹阙，更无烦恼。

　　气中真液，液中真气，和合不多不少。种得黄芽，炼成赤水，龙虎交围绕。九还七返，工夫到后，还我旧时年少。待三千，功圆行满，恁时是了。

　　【又】
　　学道修心，存神炼性，直要轻举。补脑还精，流水不腐，户枢终不蠹。日魂月魄，抟归炉鼎，真气自然留聚。把心猿缚系，意马追回，回无尘虑。

　　定中明有，阳龙阴虎。水火透时为度。八段奇文，千口活法，向上有一路。吕公高尚，不离人世，有分也须相遇。约十洲三岛，骖鸾跨鹤，大家同去。

　　【又】
　　养水养精，养神养血，先须养气。日月阴阳。六爻八卦，细看参同契。虚躯虚宝，千言万语，不过坎离两字。向昆仑顶上，返本还元，要明终始。

　　一身虽小，如同天地。八万四千余里。玄牝之门，千生万化，都在冲和内。此真真外，别无真谛。方信道一而已。异时见锺吕，如有未明，请师指示。

　　【渔家傲】
　　至道不遥只在迩。毫厘差失如千里。道是难求元却易。如相契。一超直入如来地。

　　水火交时为既济。三尸六贼都回避。只此长生仍久视。身口意。化成一点冲和气。

　　【又】
　　神是气兮气是命。神不外驰心自定。幸有崔公入药镜。如究竟。全真固蒂归根静。

　　主客内明方外应。灵台粲发天光莹。两个壶中一片景。急修省。莫待临渴去掘井。

　　【又】
　　精养灵根神守气。天然子母何曾离。昼夜六时长在意。三田内。温温天地中和水。

　　十二楼前白雪腻。九宫台畔黄芽遂。日月山头朝上帝。神光起。腾身直上烟霄外。

　　【又】
　　我有光珠无买价。光明常照芝田下。更无之乎并者也。知音寡。世间谁是能行者。

　　一万精光神守舍。四百四病都齐罢。透出火龙归造化。回仙驾。更无一点尘随马。

　　【促拍满路花】
　　抱元能守一，四大自轻安。心中须返照，几曾闲。金乌冲耀，飞入烂银盘。心心心是道，只在心心，更于何处求丹。

　　【又】
　　又何须衣冕，燕处欲超然。荣华能有几日，便凋残。修真甚易，积行累功难。劝君强为善，五浊三途，变为云岛神山。

　　【又】
　　人能常清静，天地悉皆归。一真含众妙，入希夷。昭文不会，气候有成亏。妄心寂灭尽，困睡饥餐，更无作用施为。

　　【又】
　　自然炉鼎就，光彩透帘帏。玉池神水涌，上生肥。如鱼饮水，冷暖自家知。自家性命事，自家了得，自家性命便宜。

　　【又】
　　若论修养事，知有几多门。谛当归宿处，是虚源。至真至道，简易合乾坤。坎离并水火，止是筌蹄，萃然一点长存。

　　【又】
　　个中如荐得，悟了五千言。金晶飞肘后，透昆仑。清江九曲，一棹破烟昏。水击三千里，九万鹏程，化成元是冥鲲。

　　【江神子】
　　林泉养素拙。放落魄、慵居世缘绝。志如铁。修然处、一味真欢杂说。日逍遥，野鹤岩畔为道侣，松轩下、沉烟犹未歇。夜深独听狐猿，高峰上叫明月。

　　他年功成行满，驾祥云、直至瑶池仙阙。个时节。神游自有鸾鹤迎接。舞空碧。仙仗飘飘来迎谒。桃源会、琼林方信别。到此无限逍遥，作蓬莱客。

　　【春从天上来】
　　乐道安贫。叹自古英雄，林下无人。满堂金玉，谓授儿孙。毕竟与属亲。问当初无物，被贪爱、引入迷津。早抽身。向槐安宫内，刚恁劳神。

　　朝菌蟪蛄短景，又岂信壶中，别有长春。暂游万里，少别千年，归去跨凤骖麟。念浮生一瞬，几度见、沧浪扬尘。莫因循。彼空华扬艳，轻丧天真。

　　【玉抱肚】
　　若论玄妙，听周风一诀。把婴儿姹女，木金间隔。从头分别。先擒六贼三尸灭。后捉玉兔饮乌血。仗剑锋，麾魔障，荡袄邪。全凭志猛烈。那些个手段最奇绝。

　　龙奔虎走，来往放乖劣。两兽擒来吾怎舍。炉烹鼎炼无暂歇。乾坤至宝，阴阳造化，斡运龟蛇。东鸡叫出西江月。会入黄庭赏白雪。上丹温，中丹暖，下丹热。三田宝结。众仙举我赴金阙。寥阳胜境，教我怎生说。

　　【水调歌头】
　　五行不到处，一气未生前。清光赫赫，无何乡里独超然。日月岂能照鉴，天地不能包里，晃朗妙无边。赖有竹涧水，却向世人传。

　　杳兮冥，恍兮惚，湛兮然。这些消息，浑身是口也难诠。截断千差歧路，屏除万般机巧，缆住钓鱼船。往事都休问，静坐一炉烟。

　　【苏幕遮】
　　水中金，冲牛斗。玉锁金关，护法灵童守。赤水丹基龙虎走。万象森罗，勃勃投珠口。

　　饮灵液，明火候。太乙炉开，丹熟神光透。浮名浮利终不久。下手速将，穷取无中有。

　　【解佩令】
　　修行之士，功勤不小。识五行、逆顺颠倒。妙理玄玄，玉炉中、龙蟠虎绕。金鼎内、炼成至宝。

　　阳神离体，杳杳冥冥，刹那间、游遍三岛。出入纯熟按捺住，别寻玄妙。合真空、太虚是了。

　　【水仙子】
　　醉魂别后广寒宫。飞下瑶台十二峰。只因一枕黄粱梦，得神仙造化功。

　　左右列，玉女金童。采仙药，千年寿，炼丹砂，九转功。每日价，伏虎降龙。（以上五十首道藏本《鸣鹤余音》卷八）

　　【霜天晓角】
　　乾坤未裂。有物如何别。解把鸿蒙擘破，说不知、知不说。

　　妙诀。真难彻。知音世所绝。要识阴阳颠倒，月中日、日中月。（道藏本《三极至命筌蹄》）

　　【失调名】
　　鼎里坎离，壶中天地，满怀风月，一吸虚空。尘寰里，何人识我，开口问鸿蒙。

　　中。三弄笛，岳阳楼外，天远霞红。笑骑黄鹤，暂过海陵东。拂袖呵呵归去，銮和玉佩，风响乔松。君若要，知吾踪迹，试与问仙翁。

　　【西江月】
　　葆炼中分相火，行持外借方鞋。清虚爽彻御□□。□□□□□□。

　　□□□□□□，□□灵宝为胎。十方无极至真来。恍惚芝羽盖。

　　【又】
　　一日清欢何往，十年旧事重拈。细风斜日到江南。春满平湖潋滟。

　　黄简手题龙篆，绿舆前控鸾骖。玉清真署仙衔。列职灵台书监。（以上三首道藏本《纯阳帝君神化妙通纪》卷四）

　　【失调名】
　　别无巧妙，与你方儿一个。子后午前定息坐。夹脊双门昆仑过。恁时得气力思量我。（涵芬楼本《夷坚丁志》卷一八）

　　【西江月】
　　落日数声啼鸟，香风满路吹花。道人邀我煮新茶。荡涤胸中潇洒。

　　世事不堪回首，梦魂犹绕天涯。凤停桥畔即吾家，管甚月明今夜。（适园本《湖海新闻夷坚续志》后集卷一）

　　【沁园春】
　　琳馆清标，琼台丽质，何年天上飞来。扬州暂倚，后土为深栽。独立乾坤一树，春风占、万朵齐开。天然巧，蕊珠圆簇，玉瓣轻裁。

　　见一花九朵，类玲珑玉，错落琼杯。得满盛香露；洗荡尘埃。是真元孕育，有仙风道骨，岂是凡胎。问真宰，难留下土，携尔上蓬莱。（成化本《扬州琼华集》）

　　【明月斜】
　　明月斜，秋风冷。今夜故人来不来，教人立尽梧桐影。（万历本《花草粹编》卷一）

　　【洞仙歌】
　　飞梁欹水，虹影澄清晓。橘里渔乡半烟草。叹来今往古，物是人非，天地里，惟有江山不老。雨巾风帽，四海谁知道。

　　一剑横空几番到。按玉龙嘶未断，月冷波寒光去也，琳宇洞关无锁。认屏，烟障是吾庐，任满地苍苔，年年不扫。（明刻本《唐词纪》卷一五）

　　【望江南】
　　瑶池上，瑞雾霭群仙。素练金童锵凤板，青衣玉女啸鸾弦。身在大罗天。

　　沈醉处，缥缈玉京山。唱彻步虚清燕罢，不知今夕是何年。海水又桑田。

　　【汉宫春】
　　横笛声沈，倚危楼红日，江转天斜。黄尘边火Е洞，何处吾家。胎禽怨，夜来乘风、玄露丹霞。先生笑，飞空一剑，东风犹自天涯。

　　情知道山中好，早翠嚣含隐，瑶草新芽。青溪故人信断，梦逐飙车。乾坤星火，归来兮、煮石煎砂。回首处、幅巾蒲帐，云边是笑桃花。

　　【减兰】
　　暂游大庾。白鹤飞来谁共语。岭畔人家。曾见寒梅几度花。

　　春来春去。人在落花流水处。花满前溪。藏尽神仙人不知。（以上三首康熙本《全唐诗》卷九○○）


琴精
　　琴精，吴越王时嘉兴守曹家女，后得仙术。宋理宗嘉熙丁酉（一二三七）赠金鹤云以百金。见《花草粹编》卷七引《江湖纪闻》。

　　琴精词一首，据明刻本《唐词纪》附录入。

　　【千金意】
　　音音音。音音你负心。你真负心。孤负我到如今。记得年时，低低唱，浅浅斟。一曲值千金。

　　如今寂寞古墙阴。秋风荒草白云深。断桥流水何处寻。凄凄切切，冷冷清清，教奴怎禁。（明刻本《唐词纪》卷三）


妙香
　　妙香，狐所化女子。见《诗话总龟》前集卷四六引《洞微志》。

　　妙香作品一首，据明刻本《唐词纪》附录入。

　　【北邙月】
　　劝君酒莫辞。花落抛旧枝。只有北邙山下月，清光到死也相随。（明刻本《唐词纪》卷五）



鬼仙
　　鬼仙词一首，据明刻本《古今词统》录入。

　　【柳梢青】
　　晓星明灭。白露点、秋风落叶。故址颓垣，冷烟衰草，前朝宫阙。

　　长安道上行客。依旧名深利切。改变容颜，消磨今古，陇头残月。（明刻本《古今词统》卷六）

　　【惜花容】
　　少年看花双鬓绿。走马章台管弦逐。而今老更惜花深，终日看花看不足。

　　座中美女颜如玉。为我一曲金缕曲。归时压得帽檐欹，头上春风红簌簌。

　　【桃源忆故人】
　　玉楼深锁薄情种。清夜悠悠谁共。羞见枕衾鸳凤。闷即和衣拥。

　　无端画角严城动。惊破一番新梦。窗外月华霜重。听彻梅花弄。

　　【南乡子】
　　泊雁小汀洲。冷淡湘裙水漫秋。裙上唾花无觅处，重游。隔柳惟存半月钩。

　　准拟架层楼。望得伊家见始休。还怕粉云天冻起，悠悠。化作相思一片愁。

　　【浪淘沙】
　　还下酒家钱。便好安眠。大槐宫里著貂蝉。行到江南知是梦，雪压渔船。

　　磐薄古梅边。也是前缘。鹅黄雪白又醒然。一事最奇君记取，明日新年。

　　【撷芳词】
　　风摇荡，雨蒙茸，翠条桑弱花头重。春衫窄，香肌湿。记得年时，共伊曾摘。

　　都如梦。何曾共。可怜孤似钗头凤。关山隔。晚云碧。燕儿来也，又无消息。

　　【浣溪沙】
　　满目江山忆旧游。汀洲花草为春柔。长亭舣住木兰舟。

　　好梦忆、随流水去，芳心犹逐晓云愁。行人莫上望京楼。

　　【太常引】
　　故人送我出阳关。无计锁雕鞍。今古别离难。兀谁画、峨眉远山。

　　一尊别酒、一声杜宇，寂寞又春残。明月小楼间。第一夜、相思泪弹。

