古谣谚


卷一
帝舜歌
尚书益稷
敕天之命。惟时惟几。
股肱喜哉。元首起哉。百工熙哉。

嗥陶赓歌
尚书益稷
元首明哉。股肱良哉。庶事康哉。
元首业脞哉。股肱惰哉。万事堕哉。

卿云歌
尚书大传
卿云烂兮。纠缦缦兮。日月光华。旦复旦兮。

八伯歌
尚书大传
明明上天。烂然星辰。日月光华。宏于一人。

帝载歌
尚书大传
日月有常。星辰有行。四时顺经。万姓允诚。于予论乐。
配天之灵。迁于贤善。莫不咸听。鼚乎鼓之。轩乎舞之。
菁华已竭。褰裳去之。

夏人歌
尚书大传
盍归乎薄。盍归乎薄。薄亦大矣。

伊尹歌
尚书大传
觉兮较兮。吾大命假兮。去不善而就善﹑何乐兮。

麦秀歌
尚书大传
麦秀蔪兮。黍禾蝇蝇。彼狡童兮。不我好仇。

陆玑引俚语释荷
毛诗草木虫鱼疏
苦如薏。

陆玑引里语释檀
毛诗草木虫鱼疏
斫檀不谛。得系迷。系迷尚可。得驳马。

陆玑引齐人谚释系迷
毛诗草木虫鱼疏
上山斫檀。挈榼先殚。

陆玑引上党妇人语释楛
毛诗草木虫鱼疏
灶下自有黄土。山中自有楛。

陆玑引俗语释棠
毛诗草木虫鱼疏
涩如杜。

陆玑引林虑山下人语释麃鷮
毛诗草木虫鱼疏
四足之美有麃。两足之美有鷮。

陆玑引里语释黄鸟
毛诗草木虫鱼疏
黄栗留。看我麦黄葚熟。

陆玑引俗语释桃虫
毛诗草木虫鱼疏
鹪鹩生雕。

陆玑引辽东乡语释鲂
毛诗草木虫鱼疏
居就粮。梁水鲂。

陆玑引里语释鱮
毛诗草木虫鱼疏
网鱼得鱮。不如啖茹。

陆玑引里语释蟋蟀
毛诗草木虫鱼疏
趋织鸣。懒妇惊。

孔子述河上人歌
韩诗内传
鸧兮鸹兮。逆毛衰兮。一身九尾长兮。

夏桀群臣歌二则
韩诗外传
江水沛兮。舟楫败兮。我王废兮。趣归于毫。毫亦大矣。
乐兮乐兮。四牡骄兮。六辔沃兮。去不善而从善。何不乐兮。

韩婴引鄙语二则释诗
韩诗外传
不知为吏。视已成事。
前车覆而后车不诫。

孔子歌
诗纬
远山十里。蟪蛄之声。犹尚在耳。

擿雒谣
诗纬
剡者配姬以放贤。山崩水溃纳小人。家伯罔主异哉震。

曳杖歌
礼记檀弓
泰山其颓乎梁木其坏乎哲人其萎乎

登木歌
礼记檀弓
狸首之斑然。执女手之卷然。

成人歌
礼记檀弓
蚕则绩而蟹有匡。范则冠而蝉有緌。兄则死而子皋为之衰。

子思引南人言
礼记缁衣
人而无恒。不可以为卜筮。
;
记者引谚
礼记大学
人莫知其子之恶。莫知其苗之硕。

郑康成引俗语
礼记曲礼上
隐疾﹑难为医。


卷二
郑庄公赋
春秋左氏隐元年传
大隧之中。其乐也融融。

郑武姜赋
春秋左氏隐元年传
大隧之外。其乐也泄泄。

羽父引周谚
春秋左氏隐十一年传
山有木﹑工则度之。宾有礼﹑主则择之。

虞叔引周谚
春秋左氏桓七年传
匹夫无罪。怀璧其罪。

士蒍引谚
春秋左氏闵元年传
心苟无瑕。何恤乎无家。

士蒍赋
春秋左氏僖五年传
狐裘尨茸。一国三公。吾谁适从。

宫之奇引谚
春秋左氏僖五年传
辅车相依。唇亡齿寒。

卜偃引童谣
春秋左氏僖五年传
丙之辰。龙尾伏辰。均服振振。
取虢之旗。鹑之贲贲。天策焞焞。火中成车。虢公其奔。

孔叔引谚
春秋左氏僖五年传
心则不竞。何惮于病。

晋与人诵
春秋左氏僖二十八年传
原田每每。

乐豫引谚
春秋左氏文七年传
庇焉而纵寻斧焉。

宋城者讴
春秋左氏宣二年传
睅其目。皤其腹。弃甲而复。于思于思。弃甲复来。

华元骖乘答讴
春秋左氏宣二年传
牛则有皮。犀兕尚多。弃甲则那。

役人又讴
春秋左氏宣二年传
从其有皮。丹漆若何。

子文引谚
春秋左氏宣四年传
狼子野心。

伯宗引谚
春秋左氏宣十五年传
高下在心。川泽纳污。山薮藏疾。瑾瑜匿瑕。国君含垢。

羊舌职引谚
春秋左氏宣十六年传
民之多幸。国之不幸也。

声伯梦歌
春秋左氏成十七年传
济洹之水。赠我以琼瑰。归乎归乎。琼瑰盈吾怀乎。

鲁国人诵
春秋左氏襄四年传
臧之狐裘。败我于狐骀。我君小子。朱儒是使。朱儒朱儒。
使我败于邾。

宋筑者讴
春秋左氏襄十七年传
泽门之皙。实兴我役。邑中之黔。实慰我心。

郑与人诵
春秋左氏襄三十年传
取我衣冠而褚之。取我田畴而伍之。孰杀子产。吾其与之。

郑舆人又诵
春秋左氏襄三十年传
我有子弟。子产诲之。我有田畴。子产殖之。子产而死。
谁其嗣之。

刘定公引谚
春秋左氏昭元年传
老将至而耄及之。

晏子引谚
春秋左氏昭三年传
非宅是卜。唯邻是卜。

子产引谚
春秋左氏昭七年传
蕞尔国。而三世执其政柄。

晋侯投壶词
春秋左氏昭十二年传
有酒如淮。有肉如坻。寡君中此。为诸侯师。

齐侯投壶词
春秋左氏昭十二年传
有酒如渑。有肉如陵。寡人中此。与君代兴。

南蒯乡人言
春秋左氏昭十二年传
恤恤乎。湫乎攸乎。深思而浅谋。迩身而远志。家臣而君图。
有人矣哉。

南蒯乡人歌
春秋左氏昭十二年传
我有圃﹑生之杞乎。从我者子乎。去我者鄙乎。
倍其邻者耻乎。已乎已乎。非吾党之士乎。

子服惠伯引谚
春秋左氏昭十三年传
臣一主二。

子产引谚
春秋左氏昭十九年传
无过乱门。

子瑕引谚
春秋左氏昭十九年传
室于怒﹑市于色。

鸲鹆谣
春秋左氏昭二十五年传
鸲之鹆之。公出辱之。鸲鹆之羽。公在外野。往馈之马。
鸲鹆跦跦。公在干侯。征褰与襦。鸲鹆之巢。远哉遥遥。
稠父丧劳。宋父以骄。鸲鹆鸲鹆。往歌来哭。

公子光引上国言
春秋左氏昭二十七年传
不索﹑何获。

魏子引谚
春秋左氏昭二十八年传
唯食忘忧。

宋野人歌
春秋左氏定公十四年传
既定尔娄猪。盍归吾艾豭。

戏阳速引谚
春秋左氏定公十四年传
民保于信。

莱人歌
春秋左氏哀五年传
景公死乎不与埋。三军之师乎不与谋。师乎师乎。何党之乎。

申叔仪歌
春秋左氏哀十三年传
佩玉繠兮。余无所系之。旨酒一盛兮。余与褐之父睨之。

卫侯梦浑良夫噪
春秋左氏哀十七年传
登此昆吾之虚。绵绵生之瓜。余为浑良夫。叫天无辜。
:
齐人歌
春秋左氏哀二十一年传
鲁人之皋。数年不觉。使我高蹈。唯其儒书。以为二国忧。

时人为龙门之战谣
春秋纬
五侯之斗血成江。

孔子引南人言
论语子路篇
人而无恒。不可以作巫医。

楚狂接舆歌
论语微子篇
凤兮凤兮。何德之衰。往者不可谏。来者犹可追。
已而已而。今之从政者殆而。

五老游河歌
论语纬
河图将来告帝期。河图将来告帝谋。河图将来告帝书。
河图将来告帝图。河图将来告帝符。

殷末玉马谣
论语纬
殷惑妲己玉马走。

时人为孔氏兄弟语
论语纬
鲁国孔氏好读经。兄弟讲诵皆可听。
学士来者有声名。不过孔氏那得成。

泣麟歌
论语纬
唐虞之世麟凤游。今非其时来何由。麟兮麟兮我心忧。

晏子引夏谚
孟子梁惠王篇下
吾王不游。吾何以休。吾王不豫。吾何以助。
一游一豫。为诸侯度。

孟子引齐人言
孟子公孙丑篇
虽有智能。不如乘势。虽有镃基。不如待时。

孔子听孺子歌
孟子离娄篇上
沧浪之水清兮。可以濯我缨。沧浪之水浊兮。可以濯我足。

赵岐引谚
孟子章指
白沙在涅。不染自黑。蓬生痲中。不扶自直。

蜀人汶山谣
河图纬
汶阜之山。江出其腹。帝以会昌。神以建福。

孔子述洞庭童谣
河图纬
吴王出游观震湖。龙威丈人名隐居。
北上包山入灵墟。乃造洞庭窃禹书。
天帝大文不可舒。此文长传六百初。
今强取出丧国庐。

卷三
杨慎引俗谚释三拖鞶带
升庵经说
宠婢作管家。钥匙不响手拨刺。

杨慎引俗谚释密云不雨
升庵经说
云往东。一场空。云往西。马溅泥。
云往南。水潭潭。云往北。好晒麦。

杨慎引童子歌谣释绿竹
升庵经说
鸡冠花。菉蓐草。

杨慎引谚释硕人之薖
升庵经说
心安茅屋隐。

杨慎引俗谚释禨羞
升庵经说
饥梳头。饱洗澡。

杨慎引谚释化土
升庵经说
晴则如刀。雨则如膏。

蘻草谚
尔雅旧注
苦如蘻

刘熙引里语释瑱
释名
不瘖不聋。不成姑公。

颜师古引谚
匡谬正俗
贼无历底中道回。

陆佃引俗语释龙
埤雅
龙精于目。

陆佃又引俗语释鲨
埤雅
鲨性沙抱。

陆佃又引俗语释虎
埤雅
鸠食桑葚则醉。猫食荷则醉。虎食狗则醉。

陆佃又引俗语二则释豺
埤雅
豺群噬虎。
瘦如豺。

陆佃又引里语释狼
埤雅
狼卜食。

陆佃又引世语释猫
埤雅
薄荷醉猫。死猫引竹。

陆佃又引俗语释熊罴
埤雅
熊罴眼直。恶人横目。

陆佃又引世语二则释乌
埤雅
鸳交颈而感。乌传涎而孕。
鹊传枝。鸦茹沫。

陆佃又引人语释鸠
埤雅
天将雨。鸠逐妇。

陆佃又引谚释鹭
埤雅
鹭鸶相逐成胎。

陆佃又引闽谚释鸨
埤雅
鸨无舌。兔无脾。

陆佃又引俗语释蚊
埤雅
蚊有昏市。

陆佃又引谚二则释桃
埤雅
白头种桃。
桃三李四。梅子十二。

陆佃又引俗语释梅
埤雅
梅华优于香。桃华优于色。

陆佃又引谚释木瓜
埤雅
梨百损一益。楙百益一损。

陆佃又引俗语释芡
埤雅
荷华日舒夜敛。芡华昼合宵炕。

陆佃又引俗语释藕
埤雅
藕生应月。月生一节。闰辄益一。

嵇含引谚论虿
尔雅翼
过满百。为虿所螫。

罗愿引谚论河豚
尔雅翼
得一部。典一裤。

罗愿又引谚论鲶
尔雅翼
鲶鱼上竹。

罗愿又引谚论蟹
尔雅翼
网中得蟹。无鱼可卖。

罗愿又引谚论蛇
尔雅翼
一亩之地。三蛇九鼠。

越人土风歌
说文长笺
其山崔巍以嵯峨。其水溢沓而扬波。其人砢而英多。

池鱼谚
广韵
城门失火。殃及池鱼。

时人为应曜语
广韵
商山四皓。不如淮阳一老。

杨慎引蜀童谣释鴃
转注古音略
阳雀叫。鹈鴃央。


卷四
贾生引野谚
史记秦始皇本纪赞
前事之不忘。后事之师也。

垓下歌
史记项羽本纪
力拔山兮气盖世。时不利兮骓不逝。骓不逝兮可奈何。
虞兮虞兮奈若何。

大风歌
史记高祖本纪
大风起兮云飞扬。威加海内兮归故乡。安得猛士兮守四方。

赵王友歌
史记吕后本纪
诸吕用事兮刘氏危。迫胁王侯兮疆授我妃。我妃既妒兮诬我
以恶。谗女乱国兮上曾不寤。我无忠臣兮何故弃国。自决中
野兮苍天举直。于嗟不可悔兮宁早自贼。为王而饿死兮谁者
怜之。吕氏绝理兮托天报雠。

瓠子歌
史记河渠书
瓠子决兮将奈何。皓皓旴旴兮闾殚为河。殚为河兮地不得宁。
功无义时兮吾山平。吾山平兮钜野溢。鱼沸郁兮柏冬日。
延道弛兮离常流。蛟龙骋兮方远游。归旧川兮神哉沛。
不封禅兮安知外。为我谓河伯兮何不仁。泛滥不止兮愁吾人。
啮桑浮兮淮泗满。久不反兮水维缓。河汤汤兮激潺湲。
北迂渡兮浚流难。搴长茭兮沉美玉。河伯许兮薪不属。
薪不属兮卫人罪。烧萧条兮噫乎何以御水。颓林竹兮揵石菑。
宣防塞兮万福来。

申叔时引鄙语
史记陈世家
牵牛径人田。田主夺之牛。

晋国儿谣
史记晋世家
恭太子更葬矣。后十四年。晋亦不昌。昌乃在兄。

赵武灵王梦处女鼓琴歌
史记赵世家
美人荧荧兮。颜若苕之荣。命乎命乎。
逢天时而生。曾无我嬴。

肥义引谚
史记赵世家
死者复生。生者不愧。

去鲁歌
史记孔子世家
彼妇之口。可以出走。彼妇之谒。可以死败。
盖优哉游哉。维以卒岁。

天下为卫子夫歌
史记外戚世家
生男无喜。生女无怒。独不见卫子夫霸天下。

褚先生引谚论外戚
史记外戚世家
美女入室。恶女之仇。

朱虚侯耕田歌
史记齐悼惠王世家
深耕穊种。立苗欲流。非其种者。锄而去之。

画一歌
史记曹参世家
萧何为法。顜若画一。曹参代之。守而勿失。
载其清静。民以宁壹。

鸿鹄歌
史记留侯世家
鸿鹄高飞。一举千里。羽翮已就。横绝四海。
横绝四海。当可奈何。虽有矰缴。尚安所施。

吕太后引鄙语
史记陈丞相世家
儿妇人口不可用。

褚先生引鄙语论梁孝王
史记梁孝王世家
骄子不孝。

伯夷叔齐采薇歌
史记伯夷列传
登彼西山兮。采其薇矣。以暴易暴兮。不知其非矣。
神农虞夏。忽焉没兮。
我安适归矣。于嗟徂兮。命之衰矣。

秦人谚
史记樗里子传
力则任鄙。智则樗里。

太史公引鄙语论起翦
史记白起王翦传赞
尺有所短。寸有所长。

太史公又引鄙语论平原君
史记平原君传赞
利令智昏。

邹阳引谚
史记邹阳传
有白头如新。倾盖如故。

曹邱生引楚人谚
史记季布传
得黄金百斤。不如得季布一诺。

颍川儿歌
史记灌天传
颍水清。灌氏宁。颍水浊。灌氏族。

太史公引谚论李广
史记李将军传赞
桃李不言。下自成蹊。

司马相如引鄙谚
史记司马相如传
家累千金者。坐不垂堂。

民为淮南厉王歌
史记淮南厉王传
一尺布。尚可缝。一斗粟。尚可舂。兄弟二人。不能兼容。

关东吏为宁成号
史记酷吏传
宁见乳虎。无直宁成之怒。

太史公引鄙语论游侠
史记游侠列传
何知仁义。已向其利者为有德。

太史公又引谚论游侠
史记游侠列传
人貌荣名。岂有既乎。

太史公引谚论佞幸
史记佞幸列传
力田﹑不如逢年。善仕﹑不如遇合。

优孟歌
史记滑稽优孟传
山居耕田苦。难以得食。起而为吏。身贪鄙者余财。
不顾耻辱。身死家室富。又恐受赇枉法。为奸触大罪。
身死而家灭。贪吏安可为也。念为廉吏。奉法守职。
竟死不敢为非。廉吏安可为也。楚相孙叔敖。持廉至死。
方今妻子穷困。负薪而食。不足为也。

东方朔歌
史记滑稽传
陆沉于俗。避世金马门。宫殿中。可以避世全身。
何必深山之中。蒿芦之下。

褚先生引谚论东郭先生
史记滑稽传
相马失之瘦。相士失之贫。

太史公又引谚论货殖
史记货殖列传
千金之子。不死于市。

太史公又引谚论人物
史记货殖列传
百里不贩樵。千里不贩籴。居之一岁。种之以谷。
十岁﹑树之以木。百岁﹑来之以德。

时人为宁成语
史记宁成传异文
谨上操下。如束湿薪。

嘉平歌
史记秦始皇本纪集解
神仙得者茅初成。驾龙上升入太清。时下玄洲戏赤城。
继世而往在我盈。帝若学之腊嘉平。

徐广引谚
史记货殖列传
研桑心算。

卷五
商邱成醉歌
汉书景武昭宣成元功臣表
出居安能郁郁。

班固引谚论刑法
汉书邢法志
鬻棺者欲岁之疫。

元帝诗童谣
汉书五行志二
井水溢。灭灶烟。灌玉堂。流金门。

成帝时燕燕童谣
汉书五行志二
燕燕﹑尾涎涎。
张公子时相见。木门仓琅根。燕飞来。啄皇孙。
皇孙死。燕啄矢。

成帝时黄爵谣
汉书五行志二
邪径败良田。谗口乱善人。桂树华不实。黄爵巢其颠。
故未人所羡。今为人所怜。

魏河内民为史起歌
汉书沟洫志
邺有贤令兮为史公。决漳水兮灌邺旁。终古舄卤兮生稻梁。

郑白渠歌
汉书沟洫志
田于何所。池阳谷口。郑国在前。白渠起后。
举臿为云。决渠为雨。水流灶下。鱼跃入釜。
泾水一石。其泥数斗。且溉且粪。长我禾黍。
衣食京师。亿万之口。

班固引谚论经方
汉书艺文志
有病不治。常得中医。

贾谊引里谚论廉耻
汉书贾谊传
欲投鼠而忌器。

路温书引俗语
汉书路温书传
画地为狱议不入。刻木为吏期不对。

广川王去为陶望卿歌
汉书广川惠王越传
背尊章。嫖以忽。谋屈奇。起自绝。行周流。自生患。
谅非望。今谁怨。

广川王去为诸姬歌
汉书广川惠王越传
愁莫愁。居无聊。心重结。意不舒。内茀郁。忧哀积。
上不见天生何益。日崔陨。时不再。愿弃躯。死无悔。

李陵海上歌
汉书苏武传
径万里兮度沙幕。为君将兮奋匈奴。路穷绝兮矢刃摧。
士众灭兮名已隤。老母已死。虽欲报恩将安归。

司马迁引谚
汉书司马迁传
谁为为之。孰令听之。
0171
燕王旦歌
汉书燕刺王旦传
归空城兮。狗不吠。鸡不鸣。横术何广广兮。
固知国中之无人。

华容夫人歌
汉书燕刺王旦传
发纷纷兮寘渠。骨藉藉兮亡居。母求死子兮妻求死夫。
裴回两渠间兮君子独安居。

广陵王胥歌
汉书广陵厉王胥传
欲久生兮无终。长不乐兮安穷。奉天期兮不得须臾。
千里马兮驻待路。黄泉下兮幽深。人生要死﹑何为苦心。
何用为乐心所喜。出入无悰为乐亟。
蒿里召兮郭门阅。死不得取代庸。身自逝。

杨恽拊缶歌
汉书杨恽传
田彼南山。芜秽不治。种一顷豆。落而为萁。
人生行乐耳。须富贵何时。

诸儒为朱云语
汉书朱云传
五鹿岳岳。朱云折其角。

琅邪里中为王吉语
汉书王吉传
东家有树。王阳妇去。东家枣完。去妇复还。

汉书称王贡语
汉书王贡传
王阳在位。贡公弹冠。

京师为王骏语
汉书王吉传
前有赵张。后有三王。

贡禹引俗语
汉书贡禹传
何以孝弟为。财多而光荣。何以礼仪为。史书而仕宦。
何以谨慎为。勇猛而临官。

邹鲁谚
汉书韦贤传
遗子黄金满籯。不如一经。

京师为诸葛丰语
汉书诸葛丰传
闲何阔。逢诸葛。

刘辅引里语
汉书陆辅传
腐木不可以为柱。卑人不可以为主。

长安为萧朱王贡语
汉书萧育传
萧朱结绶。王贡弹冠。

上郡为冯氏兄弟歌
汉书冯野王传
大冯君。小冯君。兄弟继踵相因循。聪明贤知惠吏民。
政如鲁卫德化钧。周公﹑康叔犹二君。

诸儒为匡衡语
汉书匡衡传
无说诗。匡鼎来。匡说诗。解人颐。

诸儒为张禹语
汉书张禹传
欲为论。念张文。

薛宣引鄙语
汉书薛宣传
苛政不亲。烦苦伤恩。

汝南鸿陂童谣
汉书翟方进传
坏陂谁。翟子威。饭我豆食羹芋魁。反乎覆。陂当复。
谁云者﹑两黄鹄

王嘉引里语
汉书王嘉传
千人所指。无病而死。

京师为杨雄语
汉书杨雄传赞
惟寂寞。自投阁。爱清静。作符命。

长安中为尹赏歌
汉书尹赏传
安所求子死。桓东少年场。生时谅不谨。枯骨后何葬。

班固引谚论货殖
汉书货殖传序
以贫求富。农不如工。工不如商。刺绣文。不如倚市门。

长安为谷永楼护号
汉书楼护传
谷子云笔札。楼君卿唇舌。

闾里为楼护歌
汉书楼护传
五侯治丧楼君卿。

牢石歌
汉书石显传
牢邪石邪。五鹿客邪。印何累累。绶若若邪。

长安谣
汉书石显传
伊徙鴈。鹿徙菟。去牢与陈实无贾。
0197
平城歌
汉书匈奴传
平城之下亦诚苦。七日不食﹑不能彀弩。

乌孙公主悲愁歌
汉书乌孙传
吾家嫁我兮天一方。远托异国兮乌孙王。穹庐为室兮旃为墙。
以肉为食兮酪为浆。居常土思兮心内伤。愿为黄鹄兮归故乡。

戚夫人歌
汉书吕后传
子为王。母为虏。终日舂薄暮。常与死为伍。相离三千里。
当谁使告女。

李延年歌
汉书李夫人传
北方有佳人。绝世而独立。一顾倾人城。再顾倾人国。
宁不知倾城与倾国。佳人难再得。

长安民为王氏五侯歌
汉书元后传
五侯初起。曲阳最怒。坏决高都。连竟外杜。
土山渐台西白虎。

长安为张竦语
汉书王莽传
欲求封。过张伯松。力战斗。不如巧为奏。

东方为王匡廉丹语
汉书王莽传
宁逢赤眉。不逢太师。太师尚可。更始杀我。

华人为高昌人歌
汉书逸文
驴非驴。马非马。

孟康引民语
汉书景帝纪
金可作。世可度。

卷六
弘农王悲歌
后汉书何后纪附王美人传
天道易兮我何艰。弃万乘兮退守藩。
逆臣见迫兮命不延。逝将去汝兮适幽玄。

唐姬悲歌
后汉书何后纪附王美人传
皇天崩兮后土颓。身为帝兮命夭摧。死生路异兮从此乖。
奈我茕独兮心中哀。
0208
更始时长安中语
后汉书刘玄传
灶下养。中郎将。烂羊胃。骑都尉。烂羊头。关内侯。

时人为甄丰语
后汉书彭宠传
夜半客。甄长伯。

公孙述闻梦中人语
后汉书公孙述传
八私子系。十二为期。

蜀中童谣
后汉书公孙述传
黄牛白腹。五铢当复。

魏郡舆人为岑熙歌
后汉书岑彭传
我有枳棘。岑君伐之。我有蟊贼。岑君遏之。
狗吠不惊。足下生牦。
含哺鼓腹﹑焉知凶灾。我喜我生﹑独丁斯时。
美矣岑君﹑于戏休茈。

马廖引长安语
后汉书马廖传
城中好高髻。四方高一尺。城中好广眉。四方且半额。
城中好大袖。四方全匹帛。

关东为鲁丕语
后汉书鲁丕传
五经复兴﹑鲁叔陵。

光武引谚
后汉书宋弘传
贵易交。富易妻。

荆州民为郭贺歌
后汉书郭贺传
厥德仁明﹑郭乔卿。忠正朝廷上下平。

京兆乡里为冯豹语
后汉书冯衍传
道德彬彬﹑冯仲文。

南阳为杜诗语
后汉书杜诗传
前有召父。后有杜母。

渔阳民为张堪歌
后汉书张堪传
桑无附枝。麦穗两岐。张君为政。乐不可支。

蜀郡民为廉范歌
后汉书廉范传
廉叔度。来何暮。不禁火。民安作。平生无襦今五裤。

时人为廉范语
后汉书廉范传
前有管鲍。后有庆廉。

交址民为贾琮歌
后汉书贾琮传
贾父来晚。使我先反。今见清平。吏不敢饭。

肃宗引谚
后汉书曹褒传
作舍道傍。三年不成。

诸儒为贾逵语
后汉书贾逵传
问事不休﹑贾长头。

会稽童谣
后汉书张霸传
弃我戟。捐我矛。盗贼尽。吏皆休。

京师为桓典语
后汉书桓典传
行行且止。避骢马御史。

时人为丁鸿语
后汉书丁鸿传
殿中无双﹑丁孝公。

临淮吏人为朱晖歌
后汉书诸晖传
疆直自遂。南阳朱季。吏畏其威。人怀其惠。

京师为胡广谚
后汉书胡广传
万事不理﹑问伯始。天下中庸﹑有胡公。

时人为王符语
后汉书王符传
徒见二千石。不如一缝掖

关西为杨震语
后汉书杨震传
关西孔子﹑杨伯起。

顺阳吏民为刘陶歌
后汉书刘陶传
邑然不乐。思我刘君。何时复来。安此下民。

虞诩引谚
后汉书虞诩传
关西出将。关东出相。

京师为周举语
后汉书周举传
五经纵横﹑周宣光。

京师为光禄茅才谣
后汉书黄琬传
欲得不能。光禄茂才。

颍川为荀爽语
后汉书荀淑传
荀氏八龙。慈明无双。

时人为陈氏语
后汉书陈寔传
公惭卿﹑卿惭长。

京师为李氏语
后汉书李固传
父不肯立帝。子不肯立王。

京兆民语
后汉书延笃传
前有赵张三王。后有边延二君。

陈蕃引鄙谚
后汉书陈蕃传
盗不过五女门。

三府为朱震谚
后汉书陈蕃传
车如鸡栖马如狗。疾恶如风朱伯厚。

甘陵民谣
后汉书党锢传序
天下规矩﹑房伯武。因师获印﹑周仲进。

汝南南阳二郡民谣
后汉书党锢传序
汝南太守范孟博。南阳宗资主画诺。南阳太守岑公孝。
弘农成琎但坐啸。

太学诸生语
后汉书党锢传序
天下模楷﹑李元礼。不畏强御﹑陈仲举。天下俊秀﹑王叔茂。

天下为贾彪语
后汉书贾彪传
贾氏三虎。伟节最怒。

陈琳引谣
后汉书何进传
掩目捕雀。
:
冀州民为皇甫蒿歌
后汉书皇甫蒿传
天下大乱兮市为墟。母不保子兮妻失夫。赖得皇甫兮复安居。

道士负布歌
后汉书董卓传
布乎。

献帝初幽州童谣
后汉书公孙瓒传
燕南垂。赵北际。中央不合大如砺。唯有此中可避世。

蒲亭乡为仇览谚
后汉书仇览传
父母何在在我庭。化我鸤枭哺所生。

京师为董宣歌
后汉书董宣传
枹鼓不鸣﹑董少平。

凉州民为樊晔歌
后汉书樊晔传
游子常苦贫。力子天所当。宁见乳虎穴。不入冀府寺。
大笑期必死。忿怒或见置。嗟我樊府君。安可再遭值。

天下为四侯语
后汉书宦者单超传
左回天。具独坐。徐卧虎。唐两墯。

时人为任安语
后汉书任安传
欲知仲桓﹑问任安。
居今行古﹑任定祖。

京师为杨政语
后汉书杨政传
说经铿铿﹑杨子行。

京师为戴冯语
后汉书戴冯传
解经不穷﹑戴侍中。

寿春乡里为召驯语
后汉书召驯传
德行恂恂﹑召伯春。

时人为周泽语
后汉书周泽传
生世不谐。作太常妻。一岁三百六十日。三百五十九日齐。
一日不齐醉如泥。既作事。复低迷。

时人为许慎语
后汉书许慎传
五经无双﹑许叔重。

京师为黄香号
后汉书黄香传
天下无双。江夏黄童。

豫章乡里为雷义陈重语
后汉书陈重传
胶漆自谓坚。不如雷与陈。

梁沛间为范冉歌
后汉书范冉传
甑中生尘﹑范史云。釜中生鱼﹑范莱芜。

益都为任文公语
后汉书任文公传
任文公﹑智无双。

光武述时人语
后汉书郭宪传
关东觥觥﹑郭子横。

平原人为王君公语
后汉书逢萌传
避世墙东﹑王君公。

京师为井丹语
后汉书井丹传
五经纷纶﹑井大春。

梁鸿五噫歌
后汉书梁鸿传
陟彼北芒兮﹑噫。顾览帝京兮﹑噫。宫室崔嵬兮﹑噫。
人之劬劳兮﹑噫。辽辽未央兮﹑噫。

时人为戴遵语
后汉书戴良传
关东大豪﹑戴子高。

班昭女诫引鄙谚
后汉书曹世叔妻班昭传
生男如狼。犹恐其尪。生女如鼠。犹恐其虎。

益州民为尹就谚
后汉书南蛮传
虏来尚可。尹来杀我。

哀牢行者歌
后汉书哀牢夷传
汉德广。开不宾。度博南。越兰津。度兰仓。为它人。

京师为鲍永鲍恢语
后汉书异文
贵威敛手避二鲍。

京师为鲍宣鲍永鲍昱歌
后汉书逸文
鲍氏骢。三人司隶再入公。马虽疲。行步工。

汲县长老为崔瑗歌
后汉书逸文
上天降神明。锡我仁慈父。临民布德泽。恩惠施以序。
穿沟广灌溉。决渠作甘雨。

弘农人为吴佑谣
后汉书逸文
君不我忧。人何以休。不行界署。焉知人处。

桓灵时人为选举语二则
后汉书逸文
举秀才。不知书。察孝廉。父别居。寒素清白浊如泥。
高第良将怯如鸡。古人欲达勤诵经。今世图官免治生。

长安中为郎舍谣
后汉书献帝纪
头白皓然。食不充粮。裹衣褰裳。当还故乡。
圣主愍念。悉用补郎。舍是布衣。被服玄黄。

京师为袁成谚
后汉书袁绍传
事不谐。问文开。

时人为吕布语
后汉书吕布传
人中有吕布。马中有赤菟。

羊陈元引谚
后汉书仇览传注引谢承书曰
孤犊触乳。骄子骂母。

时人为葛龚语
后汉书葛龚传
作奏虽工。宜去葛龚。

更始时南阳童谣
续汉书五行志一
谐不谐。在赤眉。得不得。在河北。

王莽末天水童谣
续汉书五行志一
出吴门。望缇群。见一蹇人。言欲上天。令天可上。
地上安得民。
:
顺帝末京都童谣
续汉书五行志一
直如弦。死道边。曲如钩。反封侯。

桓帝初天下童谣
续汉书五行志一
小麦青青大麦枯。谁当获者妇与姑。丈人何在西击胡。
吏买马。君具车。请为诸君鼓咙胡。

桓帝初京都童谣
续汉书五行志一
城上乌。尾毕逋。一年生九雏。公为吏。子为徒。一徒死。
百乘车。车班班。入河间。河间奼女工数钱。
以钱为室金作堂。石上慊慊舂黄梁。
梁下有悬鼓。我欲击之丞卿怒。

又桓帝初京都童谣
续汉书五行志一
游平卖印自有平。不辟贤豪及大姓。

桓帝末京都童谣
续汉书五行志一
矛田一顷中有井。四方纤纤不可整。嚼复嚼。
今年尚可后年铙。

又桓帝末京都童谣
续汉书五行志一
白盖小车何延延。河间来合谐。河间来合谐。

灵帝末京都童谣
续汉书五行志一
侯非侯。王非王。千乘万骑上北芒。

灵帝中平中京都歌
续汉书五行志一
承乐世﹑董逃。游四郭﹑董逃。蒙天恩﹑董逃。
带金紫﹑董逃。行谢恩﹑董逃。整车骑﹑董逃。
垂欲发﹑董逃。与中辞﹑董逃。出西门﹑董逃。
瞻宫殿﹑董逃。望京城﹑董逃。日夜绝﹑董逃。
心摧伤﹑董逃。

献帝初京师都童谣
续汉书五行志一
千里草。何青青。十日卜。不得生。
0293
建安初荆州童谣
续汉书五行志一
八九年间始欲衰。至十三年无孑遗。

刘圣公宾客醉歌
续汉书逸文
朝烹两都尉。游徼后来。用调羹味。

京兆为李变谣
续汉书逸文
我府君。道教举。恩如春。威如虎。刚不吐。弱不茹。
爱如母。训如父。

陇水歌
续汉书郡国志
陇头流水。分离四下。念我行役。飘然旷野。
登高远望。涕零变堕。

卷七
曹操引谚
三国志魏书崔琰传
生女耳。

冀州人称邢颙语
三国志魏书邢颙传
德行堂堂﹑邢子昂。

军中为典韦语
三国志魏书典韦传
帐下壮士有典君。提一双戟八十斤。

陈思王植引谚
三国志魏书陈思王植传
相门有相。将门有将。

王昶引谚
三国志魏书王昶传
救寒莫如重裘。止谤莫如自修。

襄阳乡里为马良谚
三国志蜀书马良传
马氏五常。白眉最良。

谯周引谚
三国志蜀书谯周传
射幸数跌。不如审发。

吴中童谣
三国志吴书吴主权传
三国志吴书吴主权传
黄金车。班兰耳。闿昌门。出天子。

时人为周瑜谣
三国志吴书周瑜传
曲有误。周郎顾。

诸葛恪引里语
三国志吴书孙权传
明镜所以照形。古事所以知今。

陆凯引童谣
三国志吴书陆凯传
宁饮建业水。不食武昌鱼。宁还建业死。不止武昌居。

吴人为诸葛恪谣
三国志吴书诸葛恪传
诸葛恪。何若若。芦苇单衣篾钩落。于何相求成子阁。

优人青头鸡唱
三国志魏书齐王芳纪
青头鸡。青头鸡。

京师为邓扬语
三国志魏书曹爽传注云
以官易富﹑邓元茂。

魏时为蒋济谣言
三国志魏书夏侯玄传注云
欲求牙门﹑当得千匹。百人督﹑五百匹。

焦先羖【历】歌
三国志魏书管宁传注云
祝衄祝衄。非鱼非肉。更相追逐。本心为当杀牂羊。
更杀其羖【历】邪。

时人为杨阿若号
三国志魏书阎温传注云
东市相斫﹑杨阿若。西市相斫﹑杨阿若。

鱼豢引谚
三国志魏书任城陈萧王传评注云
贫不学俭。卑不学恭。

鸿胪中为韩暨韩宣语
三国志魏书裴潜传注云
大鸿胪。小鸿胪。前后治行曷相如。

博昌乡人为蒋任二姓语
三国志魏书王昶传
蒋氏翁。任氏童。

东郡谣谚
三国志魏书王凌传
马素羁。西南驰。其谁乘者朱虎骑。

渭滨民谚
三国志蜀书诸葛亮传
死诸葛走生仲达。

襄阳择妇谚
三国志蜀书诸葛亮传注云
莫作孔明择妇。止得阿承丑女。

寿春童谣
三国志吴书孙皓传
吴天子当上。

公安童谣
三国志吴书诸葛瑾传
白鼍鸣。龟背平。南郡城中可长生。守死不去义无成。

卷八
宣帝燕歌
晋书宣帝纪
天地开辟。日月重光。遭遇际会。毕力遐方。将扫群秽。
还过故乡。肃清万里。总齐八荒。告成归老。待罪舞阳。

魏正始中民谣
晋书宣帝纪
何邓丁。乱京城。

愍帝末童谣
晋书愍帝纪
天子何在豆田中。

太安之际童谣
晋书元帝纪
五马浮渡江。一马化为龙。

太康中晋世宁舞歌
晋书五行志上
晋世宁。舞杯盘。

魏太和中儿铃曹子歌
晋书五行志中
其奈汝曹何。

景初初童谣。
晋书五行志中
阿公阿公驾马车。不意阿公东渡河。阿公来还当奈何。

吴永安中南郡儿语
晋书五行志中
三公锄﹑司马如。

吴天纪中童谣
晋书五行志中
阿童复阿童。衔刀游渡江。不畏岸上兽。但畏水中龙。

平吴后江南童谣三则
晋书五行志中
局缩肉。数横目。中国当败吴当复。
宫门柱。且当朽。吴当复在三十年后。
鸡鸣不拊翼。吴复不用力。

永熙中童谣
晋书五行志中
二月末。三月初。桑生裴雷柳叶舒。荆笔杨板行诏书。
宫中大马几作驴。

元康中京洛童谣二则
晋书五行志中
南风起。吹白沙。遥望鲁国何嵯峨。千岁髑髅生齿牙。
城东马子莫咙哅。比至来年缠女发。

又元康中童谣
晋书五行志中
屠苏鄣日覆两耳。当见瞎儿作天子。

赵王伦篡时洛中童谣
晋书五行志中
兽从北来鼻头汗。龙从南来登城看。水从西来河灌灌。

司马越还络时童谣
晋书五行志中
络中大鼠长尺二。若不早去大狗至。

苟晞将破汲桑上谣
晋书五行志中
元超兄弟大落度。上桑打葚为苟作。

建兴中江南谣歌
晋书五行志中
訇如白坑破。合集持作甒。杨州破换败。吴兴覆瓿罂。

太宁初童谣
晋书五行志中
恻恻力力。放马山侧。大马死。小马饿。高山崩。石自破。

成帝末童谣
晋书五行志中
磕磕何隆隆。驾车入梓宫。
;
咸康初河北谣
晋书五行志中
麦入土。杀石武。

石头民为庾亮歌二则
晋书五行志中
庾公上武昌。翩翩如飞鸟。庾公还扬州。白马牵旒旐。
庾公初上时。翩翩如飞鸟。庾公还扬州。白马牵流苏。

阿子歌
晋书五行志中
阿子闻。阿子汝闻不。
:
升平末廉歌
晋书五行志中
白门廉。宫庭廉。

隆和初童谣二则
晋书五行志中
升平不满斗。隆和那得久。桓公入石头。陛下徒跣走。
岁复改兴宁。亦复无聊生。

太和末童谣
晋书五行志中
犁牛耕御路。白门种小麦。

荆州百姓歌二则
晋书五行志中
黄昙子曲中。
黄昙英扬州。大佛来上明。

太元末京口谣
晋书五行志中
黄雌鸡。莫作雄父啼。一旦去毛衣。衣被拉飒栖。

历阳百姓歌
晋书五行志中
重罗黎。重罗黎。使君南上无还时。

荆州童谣
晋书五行志中
芒笼日。绳缚腹。殷当败。桓当复。

京口民谣
晋书五行志中
昔年食白饭。今年食麦麸。天公诛谴汝。教汝捻咙喉。
咙喉喝复喝。京口败复败。

又京口民谣
晋书五行志中
黄头小儿欲作贼。阿公在城下指缚得。
黄头小儿欲作乱。赖得金刀作藩扞。

懊恼歌
晋书五行志中
草生可搅结。女儿可搅撷。

桓玄时童谣
晋书五行志中
草生及马腹。鸟啄桓玄目。

义熙初童谣
晋书五行志中
官家养芦化成荻。芦生不止自成积。

广州人谣
晋书五行志中
芦生漫漫竟天半。
0358
义熙初小儿语
晋书五行志中
卢健健。斗叹。斗叹。翁年老。翁年老。

又义熙初谣
晋书五行志中
卢橙橙。逐水流。东风忽如起。那得入石头。

苻坚初童谣
晋书五行志中
阿坚连牵三十年。后若欲败时。当在江湖边。

苻坚时新城谣
晋书五行志中
河水清复清。苻坚死新城。

苻坚时鱼羊谣
晋书五行志中
鱼羊田千当灭秦。

时人为王祥歌
晋书王祥传
海沂之康。实赖王祥。邦国不空。别驾之功。

时人为石苞语
晋书石苞传
石仲荣。姣无双。

时人为欧阳建语
晋书欧阳建传
渤海赫赫。欧阳坚石。

时人为羊祜语
晋书羊祜传
二王当国。羊公无德。

杜预军中谣
晋书杜预传
以计代战﹑一当万。

南土为杜预歌
晋书杜预传
后世无叛由杜翁。孰识智名与勇功。

时人为裴秀语
晋书裴秀传
后进领秀﹑有裴秀。

时人为卫玠语
晋书卫玠传
卫玠谈道。平子绝倒。

幽州民为枣嵩谣
晋书王浚传
十囊五囊﹑入枣郎。
;
幽州民为王浚谣
晋书王浚传
幽州城门似藏户。中有伏尸王彭祖。

京都为荀闿语
晋书荀闿传
洛中英英﹑荀道明。

魏泰始中谣
晋书贾充传
贾裴王。乱纪纲。王裴贾。济天下。

襄阳童儿为山简歌
晋书山简传
山公出何许。往至高阳池。日夕倒载归﹑酩酊无所知。
时时能骑马。倒着白接樆。举鞭向葛疆﹑何如并州见。

三魏为刘毅语
晋书刘毅传
但闻刘功曹。不闻杜府君。

孙尹引谚
晋书刘毅传
受尧之诛。不能称尧。

时人为崔洪语
晋书崔洪传
丛生荆刺。来自博陵。在南为鹞。在北为鹰。

广陵人为刘氏语
晋书刘颂传
雷蒋谷鲁。刘最为祖。
;
时人为谢鲲语
晋书谢鲲传
任达不已。幼舆折齿。

阳平人为束皙歌
晋书束皙传
束先生。通神明。请天三日甘雨零。
我黍以育。我稷以生。何以畴之。报束长生。
:
或人引谚问华谭
晋书华谭传
人之相去。如九牛毛。

陈留人为江统语
晋书江统传
嶷然稀言﹑江应先。

蜀人为罗尚言
晋书罗尚传
尚之所爱。非邪则佞。尚之所憎。非忠则正。
富拟鲁卫。家成市里。贪如豺狼。无复极已。
蜀贼尚可。罗尚杀我。平西将军。反更为祸。

赵王伦僭位时民谚
晋书赵王伦传
貂不足。狗尾续。

齐王冏盛时民谚
晋书齐王冏传
着布袙腹。为齐持服。
:
长沙王乂执权时洛下谣
晋书长沙王乂传
草木萌芽﹑杀长沙。
:
京都为二刘语
晋书刘琨传
洛中弈弈。庆孙越石。

豫州耆老为祖逖歌
晋书祖逖传
幸哉遗黎免俘虏。三辰既朗遇慈父。
玄酒忘劳甘瓠脯。何以咏恩歌且舞。

时人为王玟王珣语
晋书王珣传
法护非不佳。僧弥难为兄。

桓温府中为郄超王珣语
晋书郄超传
髯参军。短主簿。能令公喜。能令公怒。

荆州三郡民为应詹歌
晋书应詹传
乱离既普。殆为灰朽。侥幸之运。赖兹应后。
岁寒不凋。孤境独守。拯我涂炭。惠隆邱阜。
润同江海。恩犹父母。

济阴人为卞氏语
晋书卞壶传
卞氏六龙﹑元仁无双。

苻坚国中民谣
晋书桓豁传
谁谓尔坚石打碎。
:
时人为谢安郄超王坦之语
晋书王坦之传
大才盘盘﹑谢家安。盛德绝伦郄嘉宾。江东独步王文度。
:
时人为刘氏昆弟语
晋书刘惔传
洛中雅雅﹑有三碬。

时人为蔡谟语
晋书蔡谟传
蔡公过浮航。脱带腰舟。

时人为蔡荀诸葛三姓语
晋书诸葛恢传
京都三明各有名。蔡氏儒雅荀﹑葛清。

何穆引鄙语
晋书刘牢之传
高鸟尽。良弓藏。狡兔殚。猎犬烹。

京师为张轨歌
晋书张轨传
凉州大马。横行天下。凉州鸱苕寇贼消。鸱苕翩翩怖杀人。

永嘉中长安谣
晋书张寔传
秦川中﹑血没腕。唯有凉州倚柱观。

凉州民谣
晋书张寔传
手莫头。图凉州。

姑臧谣
晋书张茂传
鸿从南来雀不惊。谁谓孤鶵尾翅生。高举六翮凤皇鸣。

泛称引谚
晋书凉后主李歆传
野兽入家。主人将去。

令狐炽梦白头公言
晋书凉后主李歆传
南风动。吹长木。胡桐椎。不中毂。

西州为曲游二姓语
晋书曲允传
曲与游。牛羊不数头。南开朱门。北望青楼。

吴郡民为邓攸歌
晋书邓攸传
紞如打五更。鸡鸣天欲曙。邓侯拖不留。谢令推不去。

时人为邓攸语
晋书邓攸传
天道无知。使邓伯道无儿。

时人为泛氏号
晋书泛毓传
儿无常父。衣无常主。

鲁褒引谚
晋书鲁褒传
钱无耳。可使鬼。

祈嘉夜闻人呼语
晋书祈嘉传
祈孔宾。祈孔宾。隐去来。隐去来。修饰人世。
甚苦不可谐。所得未毛铢。所丧如山崖。

佛图澄吟
晋书佛图澄传
殿乎殿乎。棘子成林。将坏人衣。

杜有道妻引谚
晋书杜有道妻严氏传
忍辱至三公。

苻坚妾引谚
晋书苻坚妾张氏传
鸡夜鸣者﹑不利行师。犬群嗥者﹑宫室必空。
兵动马惊﹑兵败不归。

西州谚
晋书凉武昭王李玄盛后尹氏传
李尹王敦煌。

时人为王氏语
晋书王敦传
王与马。共天下。

熊甫为王敦歌
晋书沉充传
徂风飙起盖山陵。氛雾蔽日玉石焚。
往事既去可长叹。念别惆怅复会难。

桓玄时童谣
晋书桓玄传
长干巷。巷长干。今年杀郎君。后年斩诸桓。

陇上为陈安歌
晋书南阳王保传
陇上壮士有陈安。躯干虽小腹中宽。
爱养将士同心肝。騄骢父马铁瑕鞍。
七尺大刀奋如湍。丈八蛇矛左右盘。
十荡十决无当前。百骑俱出如云浮。
追者千万骑悠悠。战始三交失蛇矛。
十骑俱荡九骑留。弃我騄骢窜岩幽。
天大降雨追者休。为我外援而悬头。
西流之水东流河。一去不还奈子何。
阿呼呜呼奈子何。呜呼阿呼奈子何。

孙机为刘曜歌
晋书刘曜载记
仆谷王。关右称帝皇。当持重。保土疆。
轻用兵。败洛阳。祚运穷。天所亡。
开大分。持一觞。

陇右民谣
晋书苻洪载记
雨若不止。洪水必起。

长安民谣
晋书苻生载记
东海大鱼化为龙。男便为王女为公。问在何所洛门东。

又长安民谣
晋书苻生载记
百里望空城。
郁郁何青青。瞎儿不知法。仰不见天星。
;:
苻坚引谚
晋书苻坚载记
欲人勿知。莫若勿为。欲人不闻。莫若不言。

苻坚引谚论桓温
晋书苻坚载记
怒其室而作色于父。

长安民为苻坚歌
晋书苻坚载记
长安大街。夹树杨槐。下走朱轮。上有鸾栖。
英彦云集。诲我萌黎。

慕容垂引谚
晋书苻坚载记
凭天俟时。

苻坚时民谣
晋书苻坚载记
坚不出项。

长安为慕容冲歌
晋书苻坚载记
一雌复一雄。双飞入紫宫。

长安为凤凰谣
晋书苻坚载记
凤凰凤凰﹑止阿房。

关东谣
晋书苻坚载记
幽州缺。生当灭。若不灭。百姓绝。

长安民谣
晋书苻坚载记
坚入五将山长得。

长安民语
晋书苻坚载记
欲得必存﹑当举烟。

又长安民谣
晋书苻坚载记
长鞘马鞭击左股。太岁南行当复虏。

赵整援琴歌
晋书苻坚载记
阿得脂。阿得脂。博劳旧父是仇绥。尾长翼短不能飞。
远徒种人留鲜卑。一旦缓急语阿谁。

西海民谣
晋书吕光载记
朔马心何悲。念旧中心劳。燕雀何徘徊。意欲还故巢。

后燕民谣
晋书慕容熙载记
一束稿。两头然。秃头小儿来灭燕。

慕容德时民谣
晋书慕容德载记
大风蓬勃扬尘埃。八井三刀卒起来。
四海鼎沸中山颓。惟有德人据三台。

姚兴引谚
晋书慕容超载记
妍皮不裹痴骨。

南燕人为公孙五楼语
晋书慕容超载记
欲得侯。事五楼。

晋惠帝时洛阳童谣
晋书逸文
邺中女子莫千妖。前至三月抱胡腰。

王敦将灭时童谣
晋书逸文
翦韭翦韭﹑断杨柳。河东小子﹑令我与子。

襄国童谣
晋书逸文
古在左。月在右。让去言。或入口。

赵整琴歌
晋书逸文
昔闻明津河。千里作一曲。此水本自清。是谁乱使浊。
此园有枣树。布叶垂重阴。外虽多棘刺。内实有赤心。
卷九
时人为丁午语
宋书武帝纪
勿跋扈。付丁【午】。

读曲歌
宋书乐志
死罪刘领军。误杀刘第四。

元嘉中谣言
宋书符瑞志
钱唐当出天子。

永光初谣言
宋书符瑞志
湘州出天子。

民间为谢灵运谣
宋书五行志一
四人挈衣裙。三人捉作席。

晋时吴中为庾义王洽谣
宋书五行志二
宁食下湖荇。不食上湖莼。庾吴没命丧。复杀王领军。

晋桓玄篡时民谣语
宋书五行志二
征钟落地桓迸走。

京邑为何勖孟灵休语
宋书徐湛之传
安成食。临汝师。

颜延之引谚
宋书颜延之传
富则盛。贫则病。

臧质引童谣
宋书臧质传
虏马饮江水。佛狸死卯年。

魏童谣
宋书臧质传
轺车北来如穿雉。不意虏马引江水。
虏主北归石济死。虏欲渡江天不徙。

时人为颜竣谢庄语
宋书颜竣传
颜郡嗔而与人官。谢庄笑而不与人官。

南豫州军士为王玄谟宗越语
宋书王玄谟传
宁作五年徒。莫逢王玄谟。玄谟犹自可。宗越更杀我。

民间为奚显度谣
宋书戴明宝传
宁得建康压额。不能受奚度拍。
勿反顾。付奚度。

虏中谣言
宋书索虏传
灭虏者吴也。

京师为东安斗场二寺僧语
宋书天竺国传
斗场禅师窟。东安谈义林。

晋世杯盘歌
南齐书乐志
舞杯盘。何翩翩。举坐翻复寿万年。
齐世昌。四海安乐齐太平。
人命长。当结久。千秋万岁皆老寿。

吴黄龙中童谣
南齐书乐志
行白者。君追汝。句骊马。

宋泰使中童谣
南齐书符祥瑞志
东城出天子。

宋元徽中童谣
南齐书五行志
襄阳白铜蹄。郎杀荆州儿。

永明初百姓歌
南齐书五行志
白马向城啼。欲得城边草。【】陶郎来。

永明中虏中童谣
南齐书五行志
黑水流北。赤火入齐。

永元元年童谣
南齐书五行志
洋洋千里流。流翣东城头。乌马乌皮裤。三更相告诉。
脚跛不得起。误杀老姥子。

永元中童谣
南齐书五行志
野猪虽嗃嗃。马子空闾渠。不知龙与虎。饮食江南墟。
七九六十三。广莫人无余。乌集传舍头。今汝得宽休。
但看三八后。摧折景阳楼。

时人为桓康语
南齐书桓康传
欲侜张。问桓康。

荀伯玉闻青衣小儿语
南齐书荀伯玉传
草中肃。九五相追逐。

时人为荀伯玉语
南齐书荀伯玉传
十敕五令。不如荀伯玉命。

时人为王延之王僧虔语
南齐书王延之传
二王持平。不送不迎。

时人为萧晃语
南齐书长沙威王晃传
焕焕﹑萧四伞。

顾宪之引俗谚
南齐书顾宪之传
会稽打鼓送恤。吴与步担林令史。

时人为刘绘语
南齐书刘绘传
刘绘贴宅。别开一门。

卞彬应引谚
南齐书卞彬传
朝生暮孙。

时人为张氏语
梁书张氏传
充融卷稷。是为四张。

王足引北方童谣
梁书康绚传
荆山为上格。浮山为下格。潼沱为激沟。并灌钜野泽。

荆州民为始兴王憺歌
梁书始兴忠武王憺传
始兴王。民之爹。赴人急。如水火。何时复来哺乳我。

时人为张融陆杲语
梁书陆杲传
无对日下。惟舅与甥。

鄱阳民为陆襄歌
梁书陆襄传
鲜于平后善恶分。民无枉死。赖有陆君。

鄱阳民又为陆襄歌
梁书陆襄传
陆君箴政。无怨家。斗即罢。雠共车。

豫州民为夏侯兄弟歌
梁书夏侯亶传
我之有州。频仍夏侯。前兄后弟。布政优优。

洛阳童谣
梁书陈庆之传
名师大将莫自牢。千兵万马避白袍。

时人为王谢二姓语
梁书王筠传
谢有览举。王有养炬。
:
省中为贺琛语
梁书贺琛传
上殿不下﹑有贺雅。

时人为何子朗语
梁书何思澄传
东海三何。子朗最多。

时人又为何子朗语
梁书何思澄传
人中爽爽﹑何子朗。

山阴民为丘仲孚谣
梁书丘仲孚传
二傅沉刘。不如一丘。

普通中童谣
梁书侯景传
青丝白马寿阳来。

杨白花歌
梁书逸文
阳春二三月。杨柳齐怍花。春风一夜入闺闼。
杨花飘荡落南家。含情出户脚无力。拾得杨花泪沾臆。
秋去春来双燕子。愿衔杨花入窠裹。

时人为张氏语
陈书张种传
宋称敷演。梁则卷充。虚学尚。种有其风。
卷十
时人为诘汾力微二帝谚
魏书序纪
诘汾皇帝无妇家。力微皇帝无舅家。

时人为李崇元融语
魏书宣武灵皇后胡氏传
陈留章武。伤迁折股。贪人败类。檅我明主。

时人为安丰中山济南三王语
魏书临话淮王谭传
三王楚琳琅。未若济南备圆方。

时人为元颐元钦语
魏书阳平王新成传
皇宗略略。寿安思若。

咸阳宫人为咸阳王禧歌
魏书咸阳王禧传
可怜咸阳王。奈何作事误。金床玉几不能眠。
夜蹋霜与露。洛水湛湛弥岸长。行人那得渡。

时人为王嶷语
魏书王嶷传
实痴实昏。终得保存。

雍州民为公孙轨语
魏书公孙轨传
驴无疆弱。辅脊自壮。

时人为王遵业王延明语
魏书王遵业传
英英济济。王家兄弟。

桑干乡里为房景伯语
魏书房景伯传
有义有礼。房家兄弟。

高允引谚
魏书高允传
其益如毫。其损如刀。

赵郡邻郡为李曾谣
魏书李孝伯传
诈作赵郡鹿。犹胜常山粟。

广平百姓为李波小妹语
魏书李安世传。
李波小妹字雍容。褰裙逐马如卷蓬。左射右射必叠双。
妇女尚如此。男子那可逢。

高祖与侍臣续歌
魏书郑道昭传
白日光天无不曜。江左一隅独未照。愿从圣明兮登衡会。
万国驰诚混内外。云雷大振兮天门辟。率土来宾一正历。
舜舞干戚兮天下归。文德远被莫不思。皇风一鼓兮九地匝。
戴日依天清六合。遵彼汝坟兮昔化贞。未若今日道风明。
文王政教兮晖江沼。宁如大化光四表。

时人为崔楷语
魏书崔楷传
莫廌獬。付崔楷。

李彪引谚
魏书李彪传
一日不书。百日荒芜。

邢恋引俗谚
魏书邢恋传
耕则问田奴。绢则问织婢。

洛中童谣二则
魏书尔朱彦伯传
三月末。四月初。扬灰簸土觅真珠。
头去项。脚根齐。驱上树。不须梯。

高谦之引谚
魏书高谦之传
迷而知反。得道未远。

张普惠引谚
魏书张普惠传
唯乱门之无过。

时人为祖莹袁翻语
魏书祖莹传
京师楚楚﹑袁与祖。洛中翩翩﹑祖与袁。

同门生为李谧语
魏书李谧语
青成蓝。蓝谢青。师何常。在明经。

蜀中民为李势谣二则
魏书賨李势传
江桥头。阙下市。成都北门十八子。
有客有客。来侵门陌。其气欲索。

时人为刘卲刘骏语
魏书岛夷刘义隆传
遥望建康城。江水逆流萦。前见子杀父。后见弟杀兄。

凉州民谣
魏书私署凉州牧张寔传
蛇利炮。蛇利炮。公头坠地而不觉。

凉州民为宋氏谣
魏书私署凉州牧张玄靖传
灭宋者田土子。

凉州民为张氏谣
魏书私署凉州牧张天锡传
刘新妇簸米。石新妇炊羖羝。荡涤簸张儿。
张儿食之口真正披。

北方女为倍侯利谣
魏书高车国传
求良夫当如倍侯。

魏孝明帝时洛下谣言
北齐书神武纪上
铜拔打铁拔。元家世将末。

魏静帝时童谣
北齐书神武纪下
可怜青雀子。飞来邺城里。羽翮垂欲成。化作鹦鹉子。

魏武定末童谣
北齐书文襄纪
百尺高张竿摧折。水底燃灯灯灭。

文襄时谣言
北齐书文襄纪
软脱帽。床底喘。

北齐末童戏唱
北齐书后主纪
高末。

武成时童谣
北齐书神武娄后传
九龙母死不作孝。

后主时童谣
北齐书后主穆后传
黄花势欲落。清觞满杯酌。

斛律光引鄙谚
北齐书琅邪王俨传
奴见大家心死。

孝昭时童谣
北齐书上洛王思宗子元海传
中兴寺内白凫翁。四方侧听声雍雍。道人闻之夜打钟。

惠化尼为窦泰谣
北齐书窦泰传
窦行台。去不回。

贝州民为刺史司马长史清河令语
北齐书库狄士文传
刺史罗杀政。司马蝮蛇瞋。长史含笑判。清河生吃人。

时人为陈元康语
北齐书陈元康传
三崔二张。不如一康。

兖州民为郑父子歌
北齐书郑述祖传
大郑公。小郑公。相去五十载。风教犹尚同。

邺下为睦仲让语
北齐书崔暹传
讲义两行﹑得中郎。

徐之范引童谣
北齐书徐之才传
周里跂求伽。豹祠嫁石婆。斩冢作媒人。唯得一量紫綎靴。

时人为唐邕白建言
北齐书徐之才传
并州赫赫﹑唐与白。

齐废帝时童谣三则
北齐书杨愔传
白羊头尾秃。羖【历】头生角。
羊羊吃野草。不吃野草远我道。不远打尔脑。
阿么姑﹑祸也。道人姑﹑夫死也。

省中为裴让之语
北齐书裴让之传
能赋诗。裴让之。

时人为裴皇甫二姓兄弟语
北齐书裴让之次弟诹之传
诹胜于让。和不如亮。

时人为冯祖赵三氏子语
北齐书赵彦深传
冯祖及赵。秽我凤池。

清河民为曲堤成姓语
北齐书宋世良传
宁度东吴会稽。不历成公曲堤。

清河民为宋世良谣
北齐书宋世良传
曲堤虽险贼何益。但有宋公自屏迹。

时人为苏珍之宋世轨语
北齐书宋世轨传
决定嫌疑﹑苏珍之。视表见里﹑宋世轨。

济北民为崔伯谦歌
北齐书崔伯谦传
崔府君。能治政。易鞭鞭。布威德。民无争。

京师为苏琼语
北齐书苏琼传
断决无疑﹑苏珍之。

御史台中为宋游道语
北齐书宋游道传
见贼能讨﹑宋游道。

时人为宋游道陆操语
北齐书宋游道传
游道猕猴面。陆操科斗形。意识不关貌。何谓丑者必无情。

阳子术引谣言
北齐书魏宁传
卢十六。稚十四。犍子拍头三十二。

省中为祖珽裴让之语
北齐书逸文
多才多能﹑祖孝征。能赋能诗﹑裴让之。

相府为裴汉语
周书裴宽传
日下粲烂﹑有裴汉。

河北民为裴侠歌
周书裴侠歌
肥鲜不食。丁庸不取。裴公贞惠。为世规矩。

时人为裴诹柳虬语
周书柳虬传
北府裴诹。南省柳虬。

诸生为吕思礼语
周书吕思礼传
讲书论易。其锋难敌。

梁武帝在雍镇童谣
隋书音乐志上
襄阳白铜蹄。反缚扬州儿。

陈初童谣
隋书五行志上
黄班青骢马。发自寿阳涘。来时冬气末。去日春风始。

齐神武时邺中童谣
隋书五行志上
可怜青雀子。飞入邺城里。作窠犹未成。举头失乡里。
寄书与妇母。好看新妇子。

齐武平元年童谣
隋书五行志上
狐截尾。你欲除我我除你。

齐武平二年童谣
隋书五行志上
和士开。七月三十日。将你向南台。

又齐武平二年童谣
隋书五行志上
七月刈禾伤早。九月吃糕正好。
十月洗荡饭瓮。十一月出却赵老。

齐武平末邺中童谣
隋书五行志上
金作扫帚玉作把。净扫殿屋迎西家。

周初童谣
隋书五行志上
白杨树头金鸡鸣。祇有阿舅无外甥。

周宣帝语宫人蹋歌
隋书五行志上
自知身命促。把烛夜行游。

隋炀帝梦二竖子歌
隋书五行志上
住亦死。去亦死。未若乘船度江水。
:
大业中童谣
隋书五行志上
桃李子。鸿鹄遶阳山。宛转花林里。莫浪语。谁道许。

长孙览求为周宣帝歌
隋书刑法志
朝亦醉。暮亦醉。日日恒常醉。政事日无次。
:
唐史官引谚语论冀州
隋书地理志中
仕官不偶遇冀部。
魏郡清河。天公无奈何。

汩罗土人为屈原歌
隋书地理志下
何由得渡湖。

唐史官引梁世谚论史职
隋书经籍志
上车不落﹑则著作。体中何如﹑则秘书。

时人为刘昉郑译语
隋书刘昉传
刘昉牵前。郑译推后。

渭州民为豆卢绩谣
隋书豆卢绩传
我有丹阳。山出玉浆。济我民夷。神乌来翔。

长孙平引鄙谚
隋书长孙平传
不痴不聋。未堪作大家翁。

幽州为卢昌衡卢思道语
隋书卢昌衡传
卢家千里。释奴龙子。

蜀中为于仲文语
隋书于仲文传
明断无双﹑有于公。不避强御﹑有次武。

赵州民为和平子谣
隋书柳彧传
老禾不早杀。余种秽良田。

陈留老子祠柏树下三童子歌
隋书王劭传
老子庙前古枯树。东南状如伞。圣主从此去。

相州百姓为樊叔略语
隋书樊叔略传
智无穷。清乡公。上下正。樊安定。

长安为崔弘度屈突盖语
隋书崔弘度传
宁饮三升酢。不见崔弘度。宁茹三升艾。不逢屈突盖。

时人为何妥萧慎语
隋书何妥传
世有两隽。白杨何妥。青杨萧慎。

刘炫引谚
隋书刘炫传
老吏抱案死。

时人为崔儦李若语
隋书崔儦传
京师灼灼。崔儦李若。

隋炀帝时童谣
隋书萧岿传
萧萧亦复起。

卷十一
时人为胡母颢语
南史宋明帝纪
禾绢开眼诺。胡母大张橐。

永明中魏地童谣
南史齐武帝纪
赤火南流丧南国。

百姓为东昏侯歌
南史齐废帝东昏侯纪
阅武堂。种杨柳。至尊屠肉。潘妃酤酒。

柳达摩引北方童谣
南史陈武帝纪
石头捣两裆。捣青复捣黄。

梁时童谣
南史陈武帝纪
虏万夫。入五湖。城南酒家使虏奴。

陈人为齐云观歌
南史陈后主纪
齐云观。寇来无际畔。

妇人入东宫唱
南史陈后主纪
毕国主。

李延寿引梁末童谣
南史陈本纪赞
可怜巴马子。一日行千里。不见马上郎。
但见黄尘起。黄尘污人衣。皂荚相料理。

湘东王府中为鱼弘徐绲谣
南史徐君蒨传。
北路鱼。南路徐。

时人为檀道济歌
南史檀道济传
可怜白浮鸠。枉杀檀江州。

时人为王志王彬语
南史王志传
三真六草。为天下宝。

时人为王莹语
南史王莹传
欲向南。钱可贪。遂向东。为黄铜。

百姓为袁粲褚彦回语
南史袁粲传
可怜石头城。宁为袁粲死。不作彦回生。

时人为张周刘三姓语
南时刘绘传
三人共宅夹清漳。张南周北刘中央。
:
北军中为韦叡语
南史临川静惠王宏传
不畏萧娘语吕姥。但畏合肥有韦武。

百姓为萧正德父子谣
南史临川王宏子正德传
宁逢五虎入市。不欲见临贺父子。

梁武帝接民间为萧恪歌
南史南平王恪传
江千万。蔡五百。王新车。庚大宅。主人愦愦不如客。

梁武帝时童谣
南史鄱阳王范传
莫匆匆。且宽公。谁当作天子。草覆车边己。

昭明为太子时谣
南史昭明太子统传
鹿子开城门。城门鹿子开。当开复未开。使我心徘徊。
城中诸少年。逐欢归去来。

巴东行人为庚子舆歌
南史庚城传
淫预如幞本不通。瞿塘水退为庚公。

南州士庶为江革萧昙聪语
南史江革传
故人不道智。新人佞散骑。莫如度不度。新人不如故。

时人为鲍正语
南史鲍客卿传
无处不逢鸟噪。无处不逢鲍佐。

寻阳渔父答孙缅歌
南史隐逸渔父传
竹竿籊籊。河水浟浟。相忘为乐。贪饵吞钩。非夷非惠。
聊以忘忧。
:
时人为沉麟士语
南史隐逸沉麟士传
差山中。有贤士。开门教授局城市。

陶弘景歌
南史隐逸陶弘景传
水王木为梁字。

都下民语
南史恩幸茹法珍传
欲求贵职﹑依刀敕。须得富豪﹑事捉御刀。

东昏侯时宫中谣言
南史恩幸茹法珍传
赵鬼食鸭削。诸鬼尽着调。

侯景时的脰鸟童谣
南史侯景传
的脰鸟。拂朱雀。还与吴。

荆州天子谣
南史侯景传
脱青袍。着芒屩。荆州天子挺应着。

江陵童谣
南史侯景传
苦竹町。市南有好井。荆危州军。杀侯景。

时人为殷礼语
南史逸文
奇才强记﹑殷往嗣。

魏宣武孝明间谣
北史魏孝武帝纪
狐非狐。貉非貉。焦梨狗子啮断索。

齐文宣将受襌时童谣
北史齐文宣帝纪
一束槁。两头然。河边羖【羝】飞上天。

齐天保间童谣
北史齐文宣帝纪
马子入石室。三千六百日。

河东民为元淑谣
北史常山王遵传附其孙淑传
泰州河东。杼柚代舂。元公至止。田畴始理。

文林馆中为陆乂
北史陆俟传附晜孙乂传
五经无对﹑有陆乂。

邺下为李氏兄弟语
北史李浑传
学则浑绘纬。口则绘纬浑。
::
时人为李普济语
北史李子雄传附族弟普济传
入麤入细﹑李普济。

时人为李义深语
北史李义深传
剑戟森森﹑李义深。

时人为阳休之语
北史阳休之传
能赋能诗﹑阳休之。

时人为阴凤语
北时贾思伯传
阴生读书不免痴。不识双凤脱人衣。

李延寿引鄙语论娄定远
北史娄昭传
利以昏智。

时人为唐永语
北史唐永传
莫陆梁。恐尔逢唐将。

隋炀帝时并州谣言
北史隋庶人谅传
一张纸。两张纸。客量小儿作天子。

冀州人语
北史熊安生传
显公钟。宋公鼓。宗道晖屐。李洛姬肚。

卷十二
中宗引俗谚
旧唐书礼仪志一
冬至长于岁。

杨伴儿谣
旧唐书音乐志二
杨婆儿。共戏来。

宁王引谚
旧唐书五行志
树稼﹑达官怕。

调露中嵩山谣
旧唐书五行志
嵩山凡几层。不畏登不得。但恐不得登。
三度征兵马。旁道打腾腾。

如意初里歌
旧唐书五行志
黄獐黄獐﹑草里藏。弯弓射尔伤。

元和小儿谣
旧唐书五行志
打麦打麦。三三三。舞了也。

鬼门关谚
旧唐书地理之岭南道容州下
鬼门关。十人九不还。

沧州百姓为薛大鼎歌
旧唐书食货志下
新河得通舟戢利。直达沧海鱼盐至。
昔日徒行今骋驷。美哉薛公德滂被。

窦建德军中谣
旧唐书窦建德传
豆入牛口。势不得久。

时人为屈突氏兄弟语
旧唐书屈突通传
宁食三斗艾。不见屈突盖。
宁服三斗葱。不见屈突通。

高宗时王府官语
旧唐书江元祥传
宁向儋崖振白。不事江滕蒋虢。
:
女武王谣
旧唐书李君羡传
当有女武王者。

廉州邑里为颜游秦歌
旧唐书颜籀传
廉州颜有道。性行同庄老。爱人如赤子。不杀非时草。

马周引俚语
旧唐书马周传
贫不学俭。富不学奢。

景云中海内语
旧唐书柳亨传
姚宋为相。邪不如正。太平用事。正不如邪。

时人为李义府及其子婿语
旧唐书李义府传
今日巨唐年。还诛四凶族。

薛仁贵军中歌
旧唐书薛仁贵传
将军三箭定天山。战士长歌入汉关。

江淮间为许郝田彭四氏语
旧唐书郝处俊传
贵如许郝。富若田彭。

时人为阎麟之裴光庭语
旧唐书裴光庭传
麟之口。光庭手。

益州人吏为杜景俭语
旧唐书杜景俭传
录事意与天通。益州司马折威风。

时人称徐有功杜景俭来俊臣侯思止语
旧唐书杜景俭传
遇徐杜者必生。遇来侯者必死。

时人为贾敦颐张任愿语
旧唐书张任愿传
洛州有前贾后张。可敌京兆三王。

时人为张嘉贞语
旧唐书张嘉贞传
令公四俊。苗吕员训。
:
司府吏人为尹思贞语
旧唐书尹思贞传
不畏侯卿杖。惟畏尹卿笔。

时人为卢从愿语
旧唐书卢从愿传
吏部前有马裴。后有卢李。

玄宗时人间唱得体歌
旧唐书韦坚传
得体纥那也。纥囊得体耶。潭里船车闹。
扬州铜器多。三郎当殿坐。看唱得体歌。

崔成甫使妇人唱得宝歌
旧唐书韦坚传
得宝弘农野。弘农得宝那。潭里船车闹。
扬州铜器多。三郎当殿坐。看唱得宝歌。

京师为李岘谣
旧唐书李岘传
欲得米粟贱。无过追李岘。

卢群醉歌
旧唐书卢群传
祥瑞不在凤凰麒麟。太平须得边将忠臣。卫霍真诚奉主。
貔虎十万一身。江河潜注息浪。蛮貊款塞无尘。
但得百寮师长肝胆。不用三军罗绮金银。

时人为窦怀贞语
旧唐书窦怀贞传
窦仆射前为韦氏国遮。后作公主邑丞。

时人为武懿宗何阿小语
旧唐书武懿宗传
唯此两何。杀人最多。

郢州百姓为田仁会歌
旧唐书田仁会传
父母育我田使君。精诚为人上天闻。田中致雨山出云。
仓廪既实礼义申。但愿常在不患贫。

时人为傅孝忠姜师度语
旧唐书姜师度传
傅孝忠两眼看天。姜师度一心穿地。

中宗时人语
旧唐书崔无诐传
皇后嫁女。天子娶妇。

天宝中时人语
旧唐书赵晔传
殷颜柳陆。萧李邵赵。

赵州乡族为李太冲李孝端语
旧唐书李知木传
太冲无兄。孝端无弟。

时人为贺氏兄弟语
旧唐书贺德仁传
学行可师﹑贺德基。文质彬彬﹑贺德仁。

四郡人为杨德干语
旧唐书杨浻传
宁食三斗蒜。不逢杨德干。

张果引谚
旧唐书张果传
娶妇得公主。平地生公府。

高昌童谣
旧唐书高昌国传
高昌兵马如霜雪。汉家兵马如日月。
日月照霜雪。回手自消灭。
:
干符中谣言
旧唐书黄巢传
金色虾蟆争努眼。翻却曹州天下反。

大理囚为袁仁敬歌
旧唐书逸文
天不恤冤人兮。何夺我慈亲兮。
有理无申兮。痛哉安诉陈兮。
:
时人为杨贵妃语
旧唐书五行志一
义髻拋河里。黄裙逐水流。

调露初京城民谣
新唐书五行志二
侧堂堂。桡堂堂。

永淳中童谣
新唐书五行志二
新禾不入箱。新麦不入场。迨及八九月。狗吠空垣墙。

永淳后民歌
新唐书五行志二
杨柳杨柳漫头驼。

神龙后民谣
新唐书五行志二
山南鸟鹊窠。山北金骆驼。镰柯不凿孔。斧子不施柯。

神龙后童谣
新唐书五行志二
可怜安乐寺。了了树头悬。

景龙中民谣
新唐书五行志二
黄牸犊子挽纼断。两足踏地鞋【麻】断。城南黄牸犊子韦。

又景龙中谣
新唐书五行志二
可怜圣善寺。身着绿毛衣。牵来河里饮。踏杀鲤鱼儿。

潞州童谣
新唐书五行志二
羊头山北作朝堂。

安禄山未反时童谣
新唐书五行志二
燕燕飞上天。天上女儿铺白毡。毡上有千钱。

幽州谣
新唐书五行志二
旧来夸戴竿。今日不堪看。但看五月里。清水河边见契丹。

朱泚未败前童谣
新唐书五行志二
一只箸。两头朱。五六月。化为蛆。

咸通七年童谣
新唐书五行志二
草青青。被严霜。鹊始复。看颠狂。

咸通十四年成都童谣
新唐书五行志二
咸通癸巳。出无所之。蛇去马来。
道路稍开。头无片瓦。地有残灰。

干符六年童谣
新唐书五行志二
八月无霜塞草青。将军骑马出空城。
汉家天下西巡狩。犹向江东更索兵。

中和初童谣
新唐书五行志二
黄巢走。泰山东。死在翁家翁。

门匠谣
新唐书食货志三
古无门匠墓。
;
荆南民为段文昌语
新唐书段文昌传
旱不苦。祷而雨。雨不愁。公出游。

崔仁师引谚
新唐书崔仁师传
杀人刖足。亦皆有礼。

时人为权怀恩语
新唐书权怀恩传
宁饮三斗尘。无逢权怀恩。

时人为李乂语
新唐书李乂传
李下无蹊径。

哥舒翰引谚
新唐书哥舒翰传
狐向窟嗥不祥。

长安民为鲜于氏兄弟歌
新唐书李叔明传
前尹赫赫。具瞻允若。后尹熙熙。具瞻允斯。

时人为崔铉语
新唐书崔铉传
郑杨段薛。炙手可热。欲得命通。鲁绍瑰蒙。

时人为苏张三杨语
新唐书杨虞卿传
欲趋举场﹑问苏张。苏张犹可。三杨杀我。

真源邑中为华南金语
新唐书张巡传
南金口。明府手。

学者为苏李沈宋语
新唐书宋之问传
苏李居前。沈宋比肩。

李邕妻引谚
新唐书李邕传
士无贤不肖。入朝见疾。

唐时为八诗人语
新唐书卢纶传
前有沈宋王杜。后有钱郎刘李。

武三思干政时天下语
新唐书武三思传
崔冉郑。乱时政。

京师里闾诅
新唐书王旭传
若违教。值三豹。

时人为魏牙军语
新唐书罗绍威传
长安天子。魏府牙军。

蜀人为吐蕃南诏语
新唐书四夷列传序
西戊尚可。南蛮残我。

贾言忠引谚
新唐书高丽传
军无媒。中道回。

黄巢军中谣
新唐书黄巢传
逢儒则肉﹑师必覆。

张蒙传太白山神语
旧五代史唐书末帝纪上
三珠并一珠。驴马没人驱。岁月甲庚午。中兴戊己土。

诸军为唐末帝谣
旧五代史唐书末帝纪上
去欲生菩萨。扶起一条铁。

唐昭宗引俚语
新五代史寇彦卿传
纥干山头冻死雀。何不飞去生处乐。

郭崇韬故人子弟引俚语
新五代史郭崇韬传
骑虎者势不得下。

王彦章引俚语
新五代史王彦章传
豹死留皮。人死留名。

杜重威引俚语
新五代史杜重威传
逢贼得命。更望复子乎。

吴越王还乡歌
新五代史吴越世家
三节还乡兮挂锦衣。碧天朗朗兮爱日晖。
功成道上兮列旌旗。父老远来相追随。
家山乡眷兮会时稀。今朝设宴兮觥散飞。
牛斗无孛人无欺。吴越一王驷马归。

闽人为归守明歌
新五代史闽世家。
谁谓九龙帐。惟贮一归郎。

卷十三
建隆中京师歌
宋史五行志四
五来子。

刘鋹末年广南童谣
宋史五行志四
羊头二四。白天雨至。

皇佑中谣
宋史五行志四
农家种。籴家收。

淳熙中淮西汪秀才歌
宋史五行志四
骑驴渡江。过江不得。

淳熙十四年歌
宋史五行志四
汝亦不来我家。我亦不来汝家。

绍定三年歌
宋史五行志四
东君去后花无主。

纸钱谣
宋史五行志四
使到十八九。纸钱飞上天。

五更头谣
宋史五行志四
寒在五更头。

卢宗原引谚
宋史河渠志六
拆船湾。

元史官引时人语论职官
宋史职官志序
宁豋瀛。不为卿。宁抱椠。不为监。

王岩叟引父老谚
宋史兵志六
儿曹空手。不可以入教场。

宋琪引谚
宋史宋琪传
磨镰杀马。
[]
京师为陈象舆董俨语
宋史赵昌言传
陈三更。董半夜。

张问引谚
宋史毕仲衍传
锄一恶。长十善。

时人为苏绅梁适语
宋史苏绅传
草头木脚。陷入倒卓。

闽人宰相谣
宋史章得象传
南台江合出宰相。

京师为包拯语
宋史包拯传
关节不到。有阎罗包老。

时人为李稷李察语
宋史李稷传
宁逢黑杀。莫逢稷察。

苏州民为王觌歌
宋史王觌传
吏行冰上。人在镜心。

江公望引俚语
宋史江公望传
私事官雠。

曹辅引俚语
宋史曹辅传
盗憎主人。

崔鶠引京师语
宋史崔鶠传
大惇小惇。秧及子孙。

敌为岳家军语
宋史岳飞传
撼山易。撼岳家军难。

镇江民为蔡洸歌
宋史蔡洸歌
我潴我水。以灌以溉。俾我不夺。蔡公是赖。

赵范引谚
宋史赵范传
护家之狗。盗贼所恶。

光化谷城人为叶康直丰稷歌
宋史叶康直传
叶光化。丰谷城。清如水。平如衡。

道州人为蔡元定弟子语
宋史蔡元定传
初不敬。今纳命。

果州民为张义实杨泰之歌
宋史杨泰之传
前张后杨。惠我无疆。

时人为胡伸汪藻语
宋史汪藻传
江左二宝。胡伸汪藻。

李若水死义时歌
宋史李若水传
矫首问天兮天卒无言。忠臣效死兮死亦何愆。
:
龙南安远谚
宋史秦桧传
龙南安远。一去不转。

马氏将乱时湘中童谣
宋史湖南周氏世家
马去不用鞭。咬牙过今年。

太祖淳钦皇后引颜
辽史皇子表
偏怜之子不保业。难得之妇不主家。

辽土河童谣
辽史太祖淳钦皇后述律氏传
青牛妪。曾避路。

武定军百姓为杨佶歌
辽史杨佶传
何以苏我。上天降雨。谁其抚我。杨公为主。

时人为萧岩寿语
辽史萧岩寿传
以狼牧羊。何能久长。

熙宗引谚
金史熙宗纪
疑人勿使。使人勿疑。

泰和八年童谣
金史五行志
易水流。汴水流。百年易过又休休。
两家都好住。前后总成留。

贞佑元年卫州童谣
金史五行志
团恋冬。劈半年。寒食节。没人烟。

兴定中童谣
金史五行志
青山转﹐转山青。耽误尽。少年人。

世祖时童谣
金史世纪
欲生则附于跋黑。欲死则附于刻里钵颇刺淑。

时人为谷神娄室语
金史纥石烈良弼传
前有谷神。后有娄室。

平旸百姓为张浩杨伯雄语
金史阳伯平传
前有张。后有杨。

时人为赵秉文语
金史赵秉文传
古有朱云。金有秉文。朱云攀槛。秉文攀人。

哀宗引谚
金史撤合辇传
水深见长人。

河内正平县民为王竞韩希甫张元谚
金史王竞传
西山至海岸。县官两人半。

四方为李妃胥持国语
金史佞幸胥持国传
经童作相。监婢为妃。

卷十四
至元十六年彰德路民谣
元史五行志二
苇生成旗。民皆流离。苇生成枪。杀伐遭殃。

至正二十八年彰德路童谣
元史五行志二
塔儿黑。北人作主南人客。
塔儿红。朱衣人作主人公。
;
至元十六年彰德民谣
元史五行志二
李生黄瓜。民皆无家。

至元五年八月京师童谣
元史五行志二
白雁望南飞。马札望北跳。

至正五年淮楚间童谣
元史五行志二
富汉莫起楼。穷汉莫起屋。但看羊儿头。便是吴家国。

至正十五年京师童谣
元史五行志二
一阵黄风一阵沙。千里万里无人家。
回头雪消不堪看。三眼和尚弄瞎马。

元统二年彰德民谣
元史五行志二
天雨【牦】。事不齐。

至元三年彰德民谣
元史五行志二
天雨线。民起怨。中原地。事必变。

金末庚午岁童谣
元史郭宝玉传
摇摇罟罟至。河南拜阏氏。

夏贵引谚
元史洪君祥传
杀人一万。自损三千。

雷州民为乌古孙泽歌
元时乌古孙泽传
舄卤为田兮。孙父之教。渠之泱泱兮。
长我稻。自今有生兮。无旱无涝。

时人为归旸吴柄语
元史归旸传
归旸出角。吴柄无光。

绍兴乡里为俞母语
元史列女闻氏传
欲学孝妇。当问俞母。

苏州民为张士信等谣
明史五行志三
丞相做事业。专靠黄蔡叶。一朝西风起。干。

建文初年道士歌
明史五行志三
莫逐燕。逐燕日高飞。高飞上帝畿。

正统二年京师小儿歌
明史五行志三
雨帝雨帝。城隍土地。雨若再来。还我土地。

万历末年道士歌
明史五行志三
委鬼当头坐。茄花遍地生。

万历末年谣
明史五行志三
邺台复邺台。曹操再出来。

官人为马后歌
明史太祖孝慈高皇后马氏传
我后圣慈。化行家邦。抚我育我。
怀德难忘。怀德难忘。于万斯年。
毖彼下泉。悠悠苍天。

方孝孺绝命词
明史方孝孺传
天降乱离兮。孰知其由。奸臣得计兮。谋国用犹。
忠臣发愤兮。血泪交流。以此殉君兮。抑又何求。
呜呼哀哉兮。庶不我尤。

韩郁引谚
明史高巍传
亲者割之不断。疏者续之不坚。

时人为韩雍陈选语
明史陈选传
前有韩雍。后有陈选。

江阴民为周斌歌
明史杨瑄传附周斌传
旱为灾。周公祷之甘露来。水为患。周公祷之阴雨散。

京师为左鼎练纲语
明史左鼎传
左鼎手。练纲口。

成化时谣
明史万安传
纸糊三阁老。泥塑六尚书。

时人为朱铨龙文语
明史石亨传
朱三千。龙八百。

彭时引谚
明史彭时传
子出多母。

时人为李东阳刘健谢迁语
明史刘健传
李公谋。刘公断。谢公尤侃侃。

时人为王恕谣
明史王恕传
两京十二部。独有一王恕。

川东人为梳贼官军土兵谣
明史洪钟传
贼如梳。军如篦。土兵如剃。

浔州人为陈金语
明史陈金传
永通不通。来葬江中。谁其作者。噫。陈公。

江西民为土贼土兵谣
明史陈金传
土贼犹可。土兵杀我。

都下为林俊张黻语
明史林俊传
御史刑曹。黄门出后府。

京师为严嵩严世蕃谣
明史杨继盛传
大丞相。小丞相。

都门为万采方祥谚
明史董传策传
文武管家。

吕坤引蜀民语
明史吕坤传
入山一千。出山五百。

都人为陈与郊语
明史王汝训传
欲京堂。须弹章。

南康士民为林学曾李应升谣
明史李应升传
前林后李。清和无比。

秦中士民为曹文诏谣
明史曹文诏传
军中有一曹。西贼闻之心胆摇。

诸军为左良玉猛如虎谣
明史猛如虎传
想杀我左镇。跑杀我猛镇。

济宁人为方克勤歌
明史方克勤传
孰罢我役。使君之力。孰活我黍。
使君之雨。使君勿去。我民父母。
:
松江民为赵豫谣
明史赵豫传
松江太守明日来。
:
时人为何廷仁黄宏纲钱德洪王畿语
明史钱德洪传
江有何黄。浙有钱王。

吴人为皇甫氏张氏兄弟语
明史皇甫涍传
前有四皇。后有三张。
:
馆中为许国李维桢语
明史李维桢传
记不得。问老许。做不得。问小李。

焦芳引谚
明史阉党焦芳传
无钱拣故纸。

时人为李恒茂李鲁生李蕃语
明史阉党霍维华传
官要起。问三李。

时人为田尔耕谣
明史阉党田尔耕传
大儿田尔耕。

福王时南都人语
明史奸臣马士英传
职方贱如狗。都督满街走。

华人为猫里务语
明史合猫里国传
若要富。须往猫里务。

舟人往西洋谚
明史宾童龙国传
上怕七州。下怕昆仑。针迷舵失。人船无存。

真腊谚
明史真腊国传
富贵真腊。

三佛齐国旧港语
明史三佛齐国传
一年种谷。三年生金。

卷十五
西王母为穆王谣
穆天子传
白云在天。山陵自出。道里悠远。
山川间之。将子为死。尚能复来。

穆王答西王母谣
穆天子传
予归东土。和治诸夏。万民平均。
吾顾见汝。比及三年。将复而野。

穆王西巡时忧吟
穆天子传
彼徂西土。爰居其野。虎豹为群。于鹊与处。嘉命不迁。
我为帝天子。大命而不可称。顾世民之恩。流涕卉陨。
吹笙鼓簧。中心翱翔。世民之子。唯天子望。

穆王使宫乐谣
穆天子传
黄之地。其马歕沙。皇人威仪。黄之泽。其马歕玉。
皇人受谷。

击壤歌
帝王世纪
吾日出而作。日入而息。凿井而饮。耕田而食。
帝何力于我哉。

开皇初太原童谣
大唐创业起居注
法律存。道德在。白旗天子出东海。
:
桃李子歌
大唐创业起居注
桃李子。莫浪语。黄鹄绕山飞。宛转花园里。
桃花园。宛转属旌旛。

慧化尼歌
大唐创业起居注
东海十八子。八井唤三军。手持双白雀。头上戴紫云。
丁丑语甲子。深藏入堂里。何意坐堂里。中央有天子。
西北天光照。龙山昭童子。赤光连北斗。童子木上悬白旛。
胡兵纷纷满前后。拍手唱堂堂。驱羊向南走。
胡兵未济汉不整。治中都护有八井。
兴伍伍。仁义行。武得九九得声名。童子木底百丈水。
东家井里五色星。我语不可信。问取卫先生。

杨济引谚
通鉴
生子痴。了官事。

魏孝武帝迁长安时谚
通鉴
荧惑入南斗。天子下殿走。

唐太宗引谚
通鉴
生狼犹恐如羊。

薛克构引谚
通鉴
娶妇得公主。无事取官府。

上元元年淮西谣言
通鉴
手执金刀起东方。

时人称扬益二州语
通鉴
扬一。益二。

胡三省引鄙语论司马懿
通鉴
棋逢敌手难藏行。

胡三省引鄙语论后唐后汉二后
通鉴
福至心灵。祸来神昧。

理宗绍定时人语
宋季三朝政要
阴阳眠变理。天地醉经纶。

里巷为马光祖许堪史嵩之谣
宋季三朝政要
光祖做总领。许堪为节制。丞相要起复。援例。

池州二士哭赵昴发言
宋季三朝政要
生为大宋人。死为大宋鬼。何以洗此污。清溪一泓水。

京师为伯颜语
庚申外史
上把君欺。下把民虐。倚恃着太皇太后。
:
京师人为脱脱丞相语
庚申外史
脱脱丞相开干河。

江西民为华林贼土官兵谣
炎徼纪闻
华林贼。来亦得。土兵来。死不测。
黄狐跳梁白狐立。十家九家逻柴棘。
:
广西人为猺蛮谣
炎徼纪闻
盎有一斗米。莫泝藤峡水。囊有一陌钱。莫上府江船。

韩雍引谚论灭猺
炎徼纪闻
救火焉。而嘘之。

粤西宣慰氏族谚
炎徼纪闻
思播田杨。两广岑黄。

播凯二州人为杨氏兄弟谚
炎徼纪闻
骨肉臡醢。参商播凯。

苗人复雠谚
炎徼纪闻
苗家仇。九世休。

罗罗国谚
炎徼纪闻
水西罗鬼。断头掉尾。

两广征猺谚
炎徼纪闻
比年小征。三年大征。

京师为温体仁谣二则
明季北略
崇皇帝。温阁老。
崇祯皇帝遭温了。

卢州民为许宦妾谣
明季北略
一炮打死二大王。

四川人为陈士奇谣
明季北略
学宪广文。

京师为刘懋谣
绥寇纪略
刘给事裁省驿递。驱民为盗。

熹宗时童谣
绥寇纪略
天下兵起。遍地皆烟。

庆阳军中为张良臣语
明史纪事本末
不怕金牌张。惟怕七条鎗。
;
李登负罂木歌
明史纪事本末
痈之不决而狃于痏。危巢不覆而令枭止。

卷十六
师旷为周太子晋歌
汲冢周书
国诚宁矣。远人来观。修义经矣。好乐无荒。
:
时人为于公严延年语
前汉纪
于公高门以待对。严母除地以望丧。
:
朝廷称张释之于定国语
前汉纪
张释之为廷尉。天下无冤民。于定国为廷尉。天下自不冤。

宛郡乡里为茨充号
东观汉记
一马两车﹑茨子河。

逢萌哭言
东观汉记
新乎。新乎。

汉明德皇后引俗语
东观汉记
时无赭。浇黄土。

京师为杨政祁圣元号
东观汉记
说经铿铿﹑杨子行。论难僠僠﹑祁圣元。

人为陈嚚语
东观汉记
关东说诗﹑陈君期。

更始时长安里闾语
东观汉记
使儿居市决。作者不能得。

京师称宋度语
谢承后汉书
宋叔平。一史奏。罢九卿。

蜀郡童为黄昌谣
谢承后汉书
两日出。天兵戢。

吴人为彭修歌
谢承后汉书
时岁仓卒。盗贼从横。大戟强弩不可当。赖遇贤令子阳。

京师为唐约谣
谢承后汉书
治身无嫌﹑唐仲谦。

京师为张盘谚
谢承后汉书
闻清白。张子石。

苍梧人为陈临歌
谢承后汉书
苍梧陈君恩广大。令死罪囚有后代。德参古贤天报施。

乡人为秦护歌
谢承后汉书
冬无裤。有秦护。

诸儒为刘恺语
华峤后汉书
难经伉伉﹑刘太常。

桓帝时人为党人谣
袁崧后汉书
九卿直言﹑有陈蕃。
天下好交﹑荀伯修。
天下冰楞﹑王秀陵。
天下忠平﹑魏少英。
天下稽古﹑刘伯祖。
天下良辅﹑杜周甫。
天下英才﹑赵仲经。

京师称李膺陈蕃语
袁松后汉书
李元礼岩岩如玉山。陈仲举轩轩如千里骥。

南阳为朱公叔语
袁松后汉书
朱公叔肃肃如松柏下风。

时人为公沙氏兄弟号
袁松后汉书
公沙六龙。天下无双。

太原介休乡里谚
后汉纪
欲作郭林宗耶。

王昶引谚
梁祚魏国统
知足不辱。如不知足。则失所欲。

魏孝文帝菖蒲歌
后魏典略
两菖蒲。新野药。

齐武成殂后谣
三国典略
千钱置果园。中有芙蓉树。破券不分明。莲子随他去。

京师为丁谓寇准语
东都事略寇准传
欲得天下宁。当拔眼中钉。欲得天下好。莫如召寇老。

益州人为王曙谣
东都事略王曙传
蜀守之良。前张后王。惠我赤子。
而无流亡。何以报之。俾寿而昌。

京师为范仲淹谣
东都事略范仲淹传
朝廷无忧有范君。京师无事有希文。

军中为韩琦范仲淹语
东都事略范仲淹传
军中有一韩。西贼闻之心骨寒。军中有一范。
西贼闻之惊破胆。

广州为邵晔陈世卿歌
东都事略邵晔传
邵父陈母。除我二苦。

天祚时国人谚
契丹国志天祚皇帝纪上
五个翁翁四百岁。南面北面顿瞌睡。
自己精神管不得。有甚心情杀女直。

天祚时狂人歌
契丹国志天祚皇帝纪上
辽国且亡。

明昌四年京师谣言
大金国志章宗皇帝纪上
东欲行。西欲飞。中间一路赤垂垂。我醉不醉知不知。

时人为来虞二氏子语
弘简录
护儿儿作相。世南男作匠。

缑氏民为王旭谣
弘简录
永宁三镢。缑氏一缣。

秃刺引俗言
续弘简录
一箭中麋。毋曰自能。百兔未得。未可遽止。

时人为吴烈妇谣
续弘简录
红羊年。黑鼠月。张妇吴。俨遗烈。九山风酸泖波血。
二气舛错愁云结。一树梅花惊飘雪。

方国珍未乱时台州童谣
续弘简录
杨屿青。出海精。

卷十七
单襄公引谚
国语
兽恶其网。民恶其上。

伶州鸠引谚
国语
众心成城。众口铄金。

卫彪傒引谚
国语
从善如登。从恶如崩。

暇豫歌
国语
暇豫之吾吾。不如鸟乌。人皆集于苑。己独集于枯。

舆人诵惠公
国语
佞之见佞。果丧其田。诈之见诈。果丧其赂。
得国而狃。终逢其咎。丧田不惩。祸乱其兴。

国人诵共世子
国语
贞之无报也。孰是人斯而有是臭也。贞为不听。信为不诚。
国斯无刑。偷居幸生。不更厥贞。大命其倾。威兮怀兮。
各聚尔有以待所归兮。猗兮违兮。心之哀兮。岁之二七。
其靡有微兮。若翟公子。吾是之依兮。镇抚国家。为王妃兮。

叔詹引谚
国语
黍稷无成。不能为荣。黍不为黍。不能蕃庑。
稷不为稷。不能蕃殖。所生不疑。唯德之基。

周宣王时童谣
国语
餍弧箕服。实亡周国。

诸稽郢引谚
国语
狐埋之而狐搰之。是以无成功。

范蠡引谚
国语
觥饭不及壶飧。

冯谖弹铗歌
国策
长铗归来乎。食无鱼。
长铗归来乎。出无车。
长铗归来乎。无以为家。

齐婴儿谣
国策
大冠若箕。修剑拄颐。攻狄不能下。垒枯丘。

田单守即墨歌
国策
何往矣。宗庙亡矣。亡日尚矣。归于何党矣。

齐人为王建歌
国策
松邪柏邪。往建共者客邪。

庄辛引鄙语
国策
见兔而顾犬。未为晚也。亡羊而补牢。未为迟也。

或为黄齐引谚
国策
见君之乘下之。见杖起之。

孟尝君引鄙语
国策
借车者驰之。借衣者被之。

赵武灵王引谚
国策
以书为御者。不尽于马之情。以古制今者。不达于事之变。

苏秦引鄙语
国策
宁为鸡口。无为牛后。

韩公仲引谚
国策
贵其所以贵者贵。

燕王引谚二则
国策
厚者不毁人以自益也。仁者不危人以要名。
论不修心。议不累物。仁不轻绝。智不简功。

荆轲易水歌
国策
风萧萧兮易水寒。壮士一去兮不复还。

虞美人和项羽歌
楚汉春秋
汉兵已略地。四方楚歌声。大王意气尽。贱妾何聊生。

乐师扈子琴歌
渚宫旧事
王兮王兮听谗邪。枉杀左右冤伍奢。奢允怀恨东奔吴。
创雠构祸普破国都。鞭尸戮骸丘墓屠。赖申包胥人获苏。
王虽返国忧未徂。

后汉末京师谣歌
英雄记逸文
河腊丛进。

徐温李升相江南时童谣
五代史补
东海鲤鱼飞上天。

马希广时长沙童谣
五代史补
湖南城郭好长街。竟栽柳树不栽槐。
百姓奔窜无一事。只是搥芒织草鞋。

马希崇时长沙童谣
五代史补
鞭打马。走不暇。

时人为贾似道语
钱塘遗事
朝中无宰相。湖上有平章。

时人为咸淳省试试题语
钱塘遗事
正院无天子。别院除圣人。广运与天眷。却把比咸淳。

幼主即位时京师为三元语
钱塘遗事
龙在泽。飞不得。万里路。行不得。幼而黄。医不得。

时人为赵昴发夫妇语
钱塘遗事
臣为君死。妻为夫亡。

卷十八
周怡引谚
讷溪奏议
近朱者赤。近墨者黑。

军民为张栻谣
历代名臣奏议
百万生灵由五十学士。

郭祚引古谚
历代名臣奏议
敌不可纵。

开窦初定州军中谣
历代名臣奏议
三千打六万。

晏子作歌练起大台
晏子春秋
庶民之言曰。冻水洗﹑我若之何。太上靡散﹑我若之何。

晏子作歌谏为长庲
晏子春秋
穗乎不得获。秋风至兮殚零落。
风雨之弗杀也。太上之靡弊也。

晏子引谚论谗佞
晏子春秋
社鼠不可熏去。

西王母侍女歌
汉武内传
仰上升绛庭。下游日窟阿。顾盼八落外。远指九空遐。

辽东里老诵邴原
邴原别传
邴君行仁。居邑无虎。邴君行廉。路树成社。

荣阳民为殷褒歌
殷氏世传
荥阳令。有异政。修立学校人易性。令我兄弟耻讼争。

时人为殷亮谣
殷氏世传
石里之勇殷子华。暴虎见之合爪牙。

宣城民为陶汪歌
陶氏家传
人当勤学得主簿。谁使为之陶明府。

时人为陶覆之语
陶氏家传
定礼决疑。问陶覆之。

时人为沉警语
润玉传
玄机布席。颠倒宾客。

时人为贾昌语
东城老父传
生儿不用识文字。斗鸡走马胜读书。贾家小儿年十三。
富贵荣华代不如。能令金距期胜负。白罗绣衫随软舆。
父死长安千里外。差夫持道挽丧车。

唐玄宗居南内时歌
太真外传
庭前琪树己堪攀。塞外征人殊未还。

时人为杨氏谣
长恨歌传
生女勿悲酸。生男勿喜欢。
男不封侯女作妃。君看女却为门楣。

京师为牛僧孺杨虞卿语
牛羊日历
太牢笔﹑少牢口﹑东西南北何处走。

辽宫中为懿德皇后语
焚椒录
孤稳压帕女古靴。菩萨唤作耨斡么。

卷十九
赵岐引南阳旧语
三辅决录注
前队大夫范仲公。盐豉蒜果共一筩。

关中为游殷谚
三辅决录注
生有知人之明。死有贵神之灵。

民为马氏兄弟语
三辅决录注
苑中三公。钜下二卿。五门嚾嚾。但闻豚声。

三辅为张氏何氏语
三辅决录注
张氏钩。何氏算。何氏肥。张氏瘦。

鰶鱼谚
三辅决录注
宁去累世宅。不去鰶鱼额。

会稽童为徐弘歌
会稽典录
徐圣通。政无双。平刑罚。奸宄空。

人为黄尚左雄谚
楚国先贤传逸文
黄尚为司隶。奸慝自弭。左雄为尚书令。天下慎选举。

吴郡济阴民为东门奂歌
鲁国先贤志
东门奂。取吴半。吴不足。济阴续。

京师为陈蕃周璆号
青州先贤传
陈仲举昂昂如千里骥。周孟玉浏浏如松下风。

襄阳乡里为诸葛庞统司马徽语
襄阳耆旧记
诸葛孔明为卧龙。庞士元为凤雏。司马德操为水镜。
;
襄阳里人为庞焕语
襄阳耆旧记
我家池里。龙种来归。

惠帝即位时儿童谣
襄阳耆旧记
丙火没地。哀哉秋兰。归刑街邮。终为人叹。

荆州民为胡烈歌
襄阳耆旧记
美哉明后。俊哲惟嶷。陶广乾坤。
周孔是则。我武播畅。威振遐域。

武陵人为黄氏兄弟谚
襄阳耆旧记逸文
天有冬夏。人有二黄。

洛阳人为祝良歌
长沙耆旧传
天久不雨。蒸人失所。天王自出。
祝令特苦。精符感应。滂沱下雨。

时人为虞授谚
长沙耆旧记逸文
不读经。视虞生。

会稽民为张霸语
益都耆旧传
城上乌。哺父母。府中诸吏皆孝友。

益都乡里为柳宗语
益都耆旧传
得黄金一笥。不如柳伯骞所识。

益都民为王忳谣
益都耆旧传逸文
信哉少林世无偶。飞被走马与鬼语。

人为高慎语
陈留耆旧传逸文
嶷然不语。名高孝甫。

六县吏人为爰珍歌
陈留耆旧传逸文
我有田畴。爰父殖置。我有子弟。爰父教诲。

筠州人为李公衢语
宜春传信录
输租不使钱。赖有李屯田。

卷二十
四皓隐歌
高士传
莫莫高山。深谷逶迤。晔晔紫芝。可以疗饥。
唐虞世远。吾将何归。驷马高盖。其忧甚大。
富贵之畏人兮。不如贫贱之肆志。

时人为张氏谚
文士传逸文
相里张。多贤良。积善应。子孙昌。

时人为窦武语
群辅录
天下忠诚﹑窦游平。

时人为陈蕃语
群辅录
天下义府﹑陈仲举。

时人为刘淑语
群辅录
天下德弘﹑刘仲承。

时人为郭泰语
群辅录
天下和雍﹑郭林宗。

时人为夏馥语
群辅录
天下慕恃﹑夏子治。

时人为尹勋语
群辅录
天下英藩﹑尹伯元。

时人为羊陟语
群辅录
天下清苦﹑羊嗣祖。

时人为刘儒语
群辅录
天下宝金﹑刘叔林。

时人为蔡衍语
群辅录
天下雅志﹑蔡孟喜。

时人为巴肃语
群辅录
天下卧虎﹑巴恭祖。

时人为宗慈语
群辅录
天下通儒﹑宗孝初。

时人为陈翔语
群辅录
海内贵珍﹑陈子鳞。

时人为张俭语
群辅录
海内忠烈﹑张元节。

时人为范滂语
群辅录
海内謇谔﹑范孟博。

时人为檀敷语
群辅录
海内通士﹑檀文有。

时人为孔昱语
群辅录
海内才珍﹑孔世元。

时人为苑康语
群辅录
海内彬彬﹑苑真。

时人为岑晊语
群辅录
海内珍好﹑岑公孝。

时人为刘表语
群辅录
海内所称﹑刘景升。

时人为王商语
群辅录
海内贤智﹑王伯义。

时人为蕃向语
群辅录
海内修整﹑蕃嘉景。

时人为秦周语
群辅录
海内贞良﹑秦平王。

时人为胡母班语
群辅录
海内珍奇﹑胡母季皮。

时人为刘翔语
群辅录
海内光光﹑刘子相。

时人为王考语
群辅录
海内依怙﹑王文祖。

时人为张邈语
群辅录
海内严恪﹑张孟卓。

时人为度尚语
群辅录
海内清明﹑度博平。

荆楚为文殊金像谣
莲社高贤传
陶惟剑椎。像以神标。云翔泥宿。
邈可遥遥。可以诚至。难以力招。

时人为寇准语
宋名臣言行录
寇准上殿。百僚股栗。

京师为台官语
宋名臣言行录
绝市无台官。

人为岭南八州言
宋名臣言行录
春循奉新。与死为邻。高窦雷化。说着也怕。

辛文房引谚论富家积书
唐才子传
金玉有余。买镇宅书。

饶州民为陶安歌
明良录略
千里榛芜。侯来之初。万姓耕辟。侯去之日。
湖水悠悠。侯泽之流。湖水有塞。我思侯德。

顾璘引谚
国宝新编
琼玫蚤折。白石巀嶪。

陶婴歌
古列女传
黄鹄之早寡兮。七年不双。鹓颈独宿兮。不与众同。
夜半悲鸣兮。想其故雄。天命早寡兮。独宿何伤。
寡妇念此兮。泣下数行。呜呼哉兮。死者不可忘。
飞鸟尚然兮。况于贞良。虽有贤雄兮。终不重行。

秋胡子引谚
古列女传
力田﹑不如逢丰年。力桑﹑不如见国卿。
刺绣文﹑不如倚市门。

赵津女娟歌
古列女传
升彼阿兮。面观清水。扬波兮杳冥冥。祷求福兮醉不醒。
诛将加兮妾心惊。罚既释兮渎乃清。妾持戢兮操其维。
蛟龙助兮主将归。呼来棹兮行忽疑。

时人为湛贲彭伉语
广列女传
湛郎及第。彭伉落驴。

卷二十一
梁武帝时雉山童谣
梁陈故事
鸟山出天子。

梁武帝时童谣
梁陈故事
天子之居﹑在三余。

开元末天下唱得宝歌
开天传信记
得宝耶。弘农耶。弘农耶。得宝耶。

陕州士民为卢奂语
开元天宝遗事
不须赛神明。不必求巫祝。尔莫犯卢公。立便有祸福。

宣和初金民唱臻蓬蓬歌
宣政杂录
臻蓬蓬。外头花花里头空。但看明年正二月。
满城不见主人翁。

民间为张惇蔡京蔡卞谣
宣和遗事
二蔡一惇。必定沙门。藉没家财。禁锢子孙。
大惇小惇。入地无门。大蔡小蔡。还他命债。

靖康初民间为言路谣
宣和遗事
城门闭。言路开。城门开。言路闭。

小民为蔡京谣
太清楼侍宴记附录
蔡京居中人不羡。万乘官家渠底串。

金人既退后时人语
避戎夜话
不管肃王。却管舒王。不管燕山。却管聂山。不管山东。
却管陈东。不管东京。却管蔡京。不管河北界。却管秀才解。

时人为许及之语
庆元党禁
由窦尚书。屈膝执政。

淳熙诗太学诸生为陈贾语
道命录
周公大圣犹遭谤。伊洛名贤亦被讥。堪叹古今两陈贾。
如何专把圣贤非。

秦顺临刑唱歌
辛巳泣蔪录
生为潞州人。死为蕲春鬼。

谢翱西台恸哭歌
西台恸哭记
魂朝往兮何极。暮归来兮关水黑。化为朱鸟兮有噣焉食。

朱揆引谚
钗小志谚曰
白头花细满面。不若徐妃半妆。

骆妃为元武宗歌
元氏掖庭记
五华兮如织。照临兮一色。丽正兮中域。同乐兮万国。

卷二十二
张献忠陷蜀时街巷俚语
蜀碧
张家长。李家短。

沈荀蔚引童谣
蜀难叙略
生于燕子岭。死在凤凰山。

崇祯癸未童谣
痛余杂录
劝你休时不肯休。死在两县夹一州。若还要取沅辰靖。
铁树开花水倒流。

洪武癸丑童谣
二申野录
胡胖长。官人不商量。
做官﹑没盘缠。

燕王未起兵时童谣
二申野录
烟烟。北风吹上天。
团团旋。窠里乱。北风来。吹便散。

建文帝种菜歌
二申野录
菜根青兮。菜色辛兮。菜兮菜兮。似余情兮。

正统己巳童谣
二申野录
牛儿呵莽着。黄花地里倘着。你也忙。我也忙。
伸出角来七尺长。
清俊小后生。青布衫。白直身。好个人。屈死在鹞儿岭。

正德丙寅北京童谣
二申野录
马倒不用喂。鼓破不用张。

正德己巳川蜀童谣
二申野录
强贼放火。官军抢火。贼来梳我。军来篦我。

海鱼谚
二申野录
海熟田荒。

嘉靖初童谣
二申野录
前头好个镜。后头好个秤。镜也不曾磨。秤也不曾定。
嘉靖二年半。秫黍磨成面。东街咽瞪眼。西街吃磨扇。
姐夫若要吃白面。只待明年七月半。
太庙香炉跳。午门石狮叫。
好黑头虫。一半变蛤蚧。一半变人龙。

时人为胡明善张孚敬谣
二申野录
石产房州。胡明善祸从地出。星临井宿。张孚敬灾自天来。

隆庆辛未天鼓谚
二申野录
天爆雉鸡叫。有米没人要。

时人为张懋修张敬修语
二申野录
首甲幸有三人。云胡仅此二子。

万历己亥上海民间谣
二申野录
天上鬼车叫。城中放纸炮。不知因甚来。朝廷要纳钞。

万历丙辰会试谚
二申野录
火龙无首。

崇祯辛巳杭城谚
二申野录
湖船底漏。司厨刀绣。梨园饿瘦。上瓦下瓦。抱裯远走。

卷二十三
渔父歌
吴越春秋
日月昭昭乎侵已驰。与子期乎芦之漪。
日已夕兮予心忧悲。月已驰兮何不渡为。事寖急兮当奈何。
芦中人。芦中人。岂非穷士乎。

伍子胥引河上歌
吴越春秋
同病相怜。同忧相救。惊翔之鸟。相随而集。濑下之水。
因复俱流。胡马望北风而立。越燕向日而熙。谁不爱其所近。
悲其所思者乎。

申包胥歌
吴越春秋
吴为无道。封豕长蛇。以食上国。欲有天下。政从楚起。
寡君出在草泽。使来告急。

乐师扈子琴曲
吴越春秋
王耶王耶何乖烈。不顾宗庙听谗孽。任用无忌多所杀。
诛夷白氏族几灭。二子东奔适吴越。吴王哀痛助忉怛。
垂涕举兵将西伐。伍胥白喜孙武决。三战破郢王奔发。
留兵纵骑虏荆阙。楚荆骸骨遭发掘。鞭辱腐尸耻难雪。
几危宗庙社稷灭。严王何罪国几绝。卿士凄怆民恻悷。
吴军虽去怖不歇。愿王更隐抚忠节。勿为谗口能谤亵。

越王夫人歌
吴越春秋
仰飞鸟兮乌鸢。凌玄虚号翩翩。
集洲渚兮优恣。啄虾矫翮兮云间。
任厥兮往还。妾无罪兮负地。
有何辜兮谴天。颿颿独兮西往。
孰知返兮何年。心惙惙兮若割。
泪泫泫兮双悬。彼飞鸟兮鸢乌。
已回翔兮翕苏。心在专兮素虾。
何居食兮江湖。徊复翔兮游扬。
去复返兮于乎。始事君兮去家。
终我命兮君都。终来遇兮何幸。
离我国兮去吴。妻衣褐兮为婢。
夫去冕兮为奴。岁遥遥兮难极。
冤悲痛兮心恻。肠千结兮服膺。
于乎哀兮忘食。愿我身兮如乌。
身翱翔兮矫翼。去我国兮心摇。
情愤惋兮谁识。

采葛妇歌
吴越春秋
葛不连蔓【叶】台台。我君心苦命更之。尝胆不苦甘如饴。
令我采葛以作丝。饥不遑食四体疲。女工织兮不敢迟。
弱于罗兮轻霏霏。号絺素兮将献之。越王悦兮忘罪除。
吴王欢兮飞尺书。增封益地赐羽奇。几杖茵褥诸侯仪。
群臣拜舞天颜舒。我王何忧能不移。

作弹歌
吴越春秋
断竹续竹。飞土逐【肉】。

军士离别词
吴越春秋
砾躁摧长恧兮。擢戟驭殳。所离不降兮。以泄我王气苏。
三军一飞降兮。所向皆殂。一士判死兮。而当百夫。
道佑有德兮。吴卒自屠。雪我王宿耻兮。威振八都。
军伍难更兮。势如貔貙。行行各努力兮。于乎于乎。

乐师畅辞
吴越春秋逸文
屯乎。今欲伐吴。可未耶。

渔父歌
越绝书
日昭昭侵已施。与子期甫芦之碕。
心中目施。子可渡河。何为不出。

巴人为陈纪山歌
华阳国志
筑室载直梁。国人以贞真。邪娱不扬目。枉行不动身。
奸轨辟乎远。理义协乎民。

巴郡民为吴约歌二则
华阳国志
习习晨风动。澍雨润乎苗。我后恤时务。我民以优饶。
望远忽不见。惆怅尝徘徊。恩泽实难忘。悠悠心永怀。

汉世为唐蒙谚
华阳国志
思都邮。斩令头。

蜀人为先尼和女张贞妻语
华阳国志
符有先络。僰道张帛。

南广郡行人语
华阳国志
犹溪赤水。盘蛇七曲。盘羊乌栊。气与天通。看都护泚。
住拄呼尹。庲降贾子。左儋七里。

时人为何平句扶张翼廖化语
华阳国志
前有何句。后有张廖。

巴蜀为谯登文石张罗语
华阳国志
谯登治涪城。文石在巴西。张罗守合水。巴氐那得前。

温县民为王涣歌
华阳国志
王稚子。世未有。平徭役。百姓喜。

时人为折像宾客谚
华阳国志
折氏客谁。朱云卿。殷节英。中有佃子赵仲平。
但说天文论五经。

蜀中为费贻歌
华阳国志
节义至仁﹑费奉君。不仕乱世避恶君。修身于蜀。记名亦足。
后世为大族。

元康三年蜀中童谣二则
华阳国志
郫城坚。盎底穿。郫城细。子李特细。
巴郡葛。当下美。

绵竹民为阎宪谣
华阳国志
阎尹赋政。既明且昶。去苛去辟。动以礼让。

时人为杨氏四子语
华阳国志
三苗不止。四珍复起。

蜀民为何随语
华阳国志
安汉吏取粮。令为之偿。

时人为赵孟语
华阳国志逸文
事有变。问疵面。

北州童为朱项枣嵩谣
十六国春秋
府中赫赫﹑朱邱伯。十囊五囊﹑八枣郎。

军中为汲桑谣
十六国春秋
士为将军何可羞。六月重茵被衲裘。不识寒暑断他头。
中夜斩首谢并州。

临水人为张楼谣
十六国春秋
阳平张楼头如箱。见人切齿剧虎狼。

陈武引里语
十六国春秋
都亭鼠数闻长者。

陇上童为王擢谣
十六国春秋
十斗二升沙。谁为王擢家。

苻坚时凤皇歌
十六国春秋
凤皇于飞。其羽翼翼。翊我圣后。飨龄万亿。

时人为释道安谚
十六国春秋
学不师安。义不中难。

时人为梁氏兄弟语
十六国春秋
关东堂堂。二申两房。未若二梁。瑰文绮章。

赵整讽苻坚歌
十六国春秋
地列酒泉。天垂酒池。杜康妙识。仪狄先知。纣丧殷邦。
桀倾夏国。由此言之。前危后则。
获黍西秦。采麦东齐。春封夏发。鼻纳心迷。

平原民为索棱歌
十六国春秋
懿矣明守。庶绩允厘。剖符作宰。实获我思。

时人为庞世谣
十六国春秋
庞家之巷。车马辚辚。泥丸之日无吊宾。吊宾不至何所因。
由性苛克寡所亲。

张休祖述时人语
十六国春秋
宁逢三千头虎。不逢张休祖。

秦雍为辛民兄弟谚
十六国春秋
五龙一门。金友玉昆。

时人为张冲谣
十六国春秋
推财不疑﹑张长思。

时人为李始语
十六国春秋
欲养老。属太保。

吏人为刘聪歌
吏人为刘聪歌
我有贤后。能任元明。政理人殷。

时人为权翼符雅语
十六国春秋逸文
不为权翼富。宁作符雅贫。

卷二十四
开宝中南昌市老翁老媪歌
马氏南唐书陈陶传
蓝采禾。蓝采禾。尘世纷纷事更多。争如卖药沽酒饮。
归去深崖拍手歌。

高酒秃醉歌
马氏南唐书浮屠元寂传
酒秃酒秃。何荣何辱。但见衣冠成古邱。不见江河变陵谷。
:
李后主时童谣
南唐近事逸文
索得娘来忘却家。后园桃李不生花。猪儿狗儿都死尽。
养得猫儿患赤瘕。

吴王称号时广陵黄冠道人歌
钓矶立谈
盟津鲤鱼肉为角。濠梁鲤鱼金刻鳞。盟津鲤鱼死欲尽。
濠梁鲤鱼始惊人。
横排三十六条鳞。个个圆如紫磨真。为甚竿头挑着走。
世间难得识鱼人。

武义中童谣
钓矶立谈
江北杨花作雪飞。江南李树玉团枝。李花结子可怜在。
不似杨花没了期。

蜀中丐者醋头呼语
蜀梼杌
不得灯。灯便倒。

桂管儿童呼语
三楚新录
大虫来。

杨渥时谣言
五国故事
杨老抽嫩鬓。堪作打钟槌。

淮南市井小儿唱
五国故事
檀来也。

吴越文穆王治世子府时谣言
吴越备史
何处有鹿脯。

闽人杨叶谣
吴越备史
风吹杨叶鼓山下。不得钱郎戈不罢。

商贾为永昌腾越界谣
滇载记
冬时欲归来。高黎共上雪。夏秋欲归来。无奈穹甸热。
春时欲归来。囊中资粮绝。

段宝据滇时妖巫女歌
滇再记
莫道君为山海主。山海笑谐谐。园中花谢千万朵。
别有明主来。

金大定间谣言
蒙鞑备录
鞑靼去。赶得官家没去处。

宣州人为弘农王言
十国春秋吴沉颜传
何独后予。徯其来苏。

华姥山童子歌
十国春秋吴刘得常传
灵菌长。金刀响。

眉州民为张琳歌
十国春秋
前有章仇后张公。疏决水利粳稻丰。南阳杜诗不可同。
何不用之代天工。

扬州人为彭玕语
十国春秋楚彭玕传
十金易一笔。百金易一篇。

拓拔恒引谚
十国春秋楚拓拔恒传
足寒伤心。民怨伤国。
:
虞皋歌
十国春秋闽虞皋传
朝为雄兮暮为雌。天地终尽兮。人生几时。

卷二十五
韦杜二曲谚
岁华纪丽
城南韦杜。去天尺五。

腊日谚语
荆楚岁时记
腊鼓鸣。春草生。

秦中谚
秦中岁时记
槐花黄。举子忙。

二月二日小儿戏具谣
帝城景物略
杨柳儿活﹑抽陀螺。杨柳儿青﹑放空钟。杨柳儿死﹑踢毽子。
杨柳发芽﹑打拔儿。

都城小儿祈雨歌二则
帝城景物略
青龙头。白龙尾。小儿求雨天欢喜。麦子麦子焦黄。起动起
动龙王。大下小下。初一下到十八。摩诃萨。
风来了。雨来了。禾场背了谷来了。

拜月叩星歌
帝城景物略
月月月。拜三拜。休教儿生疥。
参儿辰儿。可怜溺床人儿。

武陵俗语
武陵竞渡略
打得船来。过了端午。

竞渡散船歌
武陵竞渡略
有也回。无也回。莫待江边冷风吹。
:
划船俗歌
武降竞渡略
花船赢了得时年。

蓬叶谚
熙朝乐事
蓬开先百草。戴了春不老。

荠花谚
熙朝乐事
三春戴荠花。桃李羞繁华。

戴柳谚
熙朝乐事
清明不戴柳。红颜成皓首。

上巳听蛙声占年谚
月令通考
上昼叫。上乡熟。下昼叫。下乡熟。终日叫。上下齐熟。

清明晴雨谚二则
月令通考
檐前插柳青。农人休望晴。檐前插柳焦。农人好作骄。
午前晴。早蚕收。午后晴。晚蚕收。

卯庚占麦谚
月令通考
三卯三庚。麦出低坑。三庚三卯。麦出坳巧。

秋分社日谚
月令通考
分社同一日。低田尽叫屈。
秋分在社前。斗米换斗钱。
秋分在社后。斗米换斗豆。

骤雨谚
月令广义
骤雨不终朝。迅雷不终日。

四月占年谚
月令广义
有利无利。只看四月十四。有谷无谷。只看四月十六。

立夏小满谚
月令广义
立夏不下。田家莫耙。小满不满。芒种莫管。
2122610
黄梅谚
月令广义
黄梅寒。井底干。

秋分占年谚
月令广义
社了分。米谷如锦墩。分了社。米谷如苔鲊。
社了分。米谷不出村。分了社。米谷遍天下。

中秋上元谚
月令广义
云罩中秋月。雨打上元灯。

庚甲占阴晴谚
月令广义
逢庚则变。遇甲双晴。

猫狗谚
月令广义
朝餧猫。夜餧狗。

三月占桑谚
纪历撮要
三月三日晴。桑上挂银瓶。三月三日雨。桑叶无人取。

正月占雨谚
农叉
难拜年。易种田。
一日值雨。人食百草。
一日晴。一年丰。一日雨。一年歉。

芒种占雨谚
农叉
雨芒种头。河鱼泪流。雨芒种脚。鱼捉不着。
芒种端午前。处处有荒田。
雨打梅头。无水饮牛。雨打梅额。河底开拆。
迎梅一寸。送梅一尺。

夏至占雨谚
农叉
夏至无雨。碓里无米。
夏至日个雨。一点值千金。

寒食占雨谚
四时占侯
雨打墓头钱。今岁好丰年。

夏甲寅占年谚
四时占侯
拗得过。

四月占雨谚
四时占侯
四月初一见青天。高山平地任开田。四月初。满地涂。
丢了高田去种湖。

四月占麦谚
四时占侯
小麦不怕神共鬼。只怕四月八日雨。

四月八日占雨谚
四时占侯
四月八。晴料焯。高田好张钓。
四月八。鸟漉渎。上下一齐熟。
四月八日雨。鱼儿岸下死。四月八日晴。鱼而上蒿林。

时雨谚
四时占侯
夏至未过。水袋未破。

重午占年谚
四时杂占
端午晴干。农人喜欢。

卷二十六
繁钦引凤阙古歌
三辅黄图
长安城西有双阙。上有双铜雀。一鸣五谷成。再鸣五谷熟。

朝邑俗谚
元和郡县图志
苦泉羊。洛水浆。

丹州俗语
元和郡县图志
丹州白室。胡头汉舌。

襄阳古谚
元和郡县图志
襄阳无西。

邔县古谚
元和郡县图志
邔无东。

徐闻谚
元和郡县志逸文
欲拔贫。诣徐闻。

匈奴为祁连焉支二山歌
十道志逸文
失我焉支山。令我妇女无颜色。失我祁连山。
使我六畜不蕃息。
:
人为纥真山神泉歌
太平寰宇记
纥真山头有神井。入地千尺绝骨冷。

邺人金凤旧歌
太平寰宇记
凤阳门内天一半。上有金凤飞相唤。欲去不去着锁绊。

磁州鼓山俗语
太平寰宇记
南鼓北鼓。相去十五。

清丰故老传语
太平寰宇记
金堤头。上有秦女楼。

时人为二陆三张语
太平寰宇记
二陆人洛。三张减价。

渔阳耆旧言
太平寰宇记
燕山石鼓。鸣则有兵。

南溪县故老传语
太平寰宇记
东石从西。乞子将归。

长兴石鼓谚
太平寰宇记
石鼓鸣。则三吴有兵。

长水县土人谣
太平寰宇记
水市出天子。

永嘉饮食谚
太平寰宇记
腹如三京湾。

南郑旱山谚
太平寰宇记
牛头戴。旱山晦。家中干谷莫相贷。

襄阳民为胡烈歌
太平寰宇记
譬春之阳。如冬之日。耕者让畔。百姓丰溢。惟我胡父。
恩惠难置。

渭州土产谚
太平寰宇记
郎枢女枢。十马九驹。安阳大角。十牛九犊。

石门俗语
太平寰宇记
经大庾。则清秽之气分。饮石门。则缁素之质变。

时人为张飞玉追马歌
太平寰宇记逸文
人中有张飞。马中有玉追。

乌鹊歌
新定九域志逸文
南山有鸟。北山张罗。鸟自高飞。罗当奈何。
乌鹊双飞。不乐凤凰。妾是庶人。不乐宋王。

德清邑人为沉氏语
舆地纪胜
金鹅鸣。沉氏兴。

七里滩谚
舆地纪胜
有风七里。无风七十里。

绍兴邦人旧语
舆地纪胜
晴禹祠。雨龙瑞。

天姥峰俗谚
舆地纪胜
夏禹所践刻此壁。

魁峰谚
舆地纪胜
魁峰顶秀。石女峰高。

铁牛门谚
舆地纪胜
丑上无山置铁牛。

云居山归宗寺俗语
舆地纪胜
天上云居。地下归宗。

进贤县古谣
舆地纪胜
日月湖明良将出。石人滩合状元生。

澎浪矶语
舆地纪胜
小姑嫁彭郎。
:
淮甸人为李大有歌
舆地纪胜
天下奸臣皆守室。虔州太守独勤王。

天堆童谣
舆地纪胜
天雷飞石头。一夜成汀州。五十年内兴公侯。

海陵为许氏周氏查氏谚
舆地纪胜
一学许周查。

汪陵邦人为李尧言李立言李竦语
舆地纪胜
元丰济济称多士。南郡堂堂有三李。万钟于我何加焉。
一瓢乐在其中矣。

复州人诵王琪万俟湜语
舆地纪胜
前有王琪。后有万俟。

世人谓二宋二连语
舆地纪胜
人才二宋。盛德二连。

牯牛石滩里谚
舆地纪胜
过得牯牛抄石滩。寄书归去报平安。

南恩民为陈丰歌
舆地纪胜
君不见恩平陈守贤。优游治郡如烹鲜。

广东民为李纶歌
舆地纪胜
石门之水清且清。晋吏一歃千古荣。争如李公投杯盟。
江流汹汹杯停停。

惠州土人语
舆地纪胜
红螺。白饼。

广西俗语
舆地纪胜
梧州乐。昭州角。

时人为日山月山语
舆地纪胜
东有日山西有月。年年征战无休歇。赖得西水向东流。
世代永无忧。

天圣中人为谢泌王臻章频郑载歌
舆地纪胜
前有谢王。后有郑章。

建州民为陆长源歌
舆地纪胜
令我州郡泰。令我户口裕。令我活计大。陆员外。
令我家不分。令我马成群。令我稻满囷。陆使君。

鸡鸣山俗语
舆地纪胜
金鸡鸣而天下太平。

三嵎古民谣
舆地纪胜
三嵎青。陵阳荣。三嵎翠。陵阳贵。

怀安军方谚
舆地纪胜
军不如县。县不如镇。

世谓广安语
舆地纪胜
纸似池。席似苏。梨似耿。鱼似嘉。

龙床滩古谚
舆地纪胜
龙床如拭。济舟必吉。龙床髣佛。济舟必没。

大悲口谚
舆地纪胜
船过大悲口。盐方是你有。

元佑中阆州里人歌
舆地纪胜
锦屏名山。三人状元。

巴州人为薛逢歌
舆地纪胜
日出而耕。日入而归。吏不到门。夜不掩扉。有孩有童。
愿以名垂。何以字之。薛孙薛儿。
:
蓬州人为吕锡山王大辩歌
舆地纪胜
我有父母。前吕后王。抚爱我民。千里安康。

章阿父吟
舆地纪胜
通身一点黑。四海永绝伦。开得天关路。闭得地户门。
若要求长生。到断五行因。

宝婺观古桐谚
方舆胜览
桐齐檐。出状元。

时人为徐履语
方舆胜览
殿榜若还颠倒挂。徐履依前作状元。

石印山谚
方舆胜览
石印启封。天下太平。

江西四郡谚
方舆胜览
筠原赣吉。脑后插笔。

浏口骆驼觜谚
方舆胜览
骆驼觜圆。出状元。

郁林土歌
方舆胜览
云南头。楚分尾。

卷二十七
时人为杨雄桓谭语
广舆记
玩杨子云之篇。乐于居千乘之官。挟桓君山之书。
富于积猗顿之财。

鉴湖谚
广舆记
水绕鉴湖弦。吉水出状元。

庐陵民为刘竺歌
广舆记
公家无负租。私室有余粟。

丁溪谚
广舆记
水画丁﹑罗簪缨。

湖广谚
地图综要
湖广熟。天下足。

飓风谚
地图综要
朝三暮七。昼不过一。

诸生称陈选萧鸣凤语
一统志
陈泰山。萧北斗。

上元民为霍韬程【节】歌
一统志
礼部霍韬天有日。上元程【节】月无云。

时人为吴羽文谣
一统志
木化为人。人化为木。

绩溪南关桥水谚
一统志
九步流东水。

铜陵管山谚
一统志
青狮白象。为铜保障。

绩溪邑人为苏辙叶楠歌
一统志
前有苏黄门。后有叶令君。

滁州丰山谚
一统志
丰山着帽。丰年之兆。

广灵雅儿汇谚
一统志
寿民丹水。
:
青州民为陈勋谣
一统志
去陈府。百姓苦。

商河聂家洼谚
一统志
十年九不收。一收胜十秋。

温县百姓为沃墅歌
一统志
田野辟。沃公力。衣食足。沃公育。

巩昌民为戴浩歌
一统志
君侯守边。惠政无前。我行我道。荡荡便便。

时为赵登岳璇谣
一统志
贤守赵岳。治行卓荦。

江西民为王哲谣
一统志
江西有一哲。六月飞霜雪。天下有十哲。太平无休歇。

安远县三百坑水谚
一统志
赣州九十九条河。中有一条通博罗。

兴国长信泷谚
一统志
龙下三泷。舟楫莫当。

僧伽行歌
一统志
赵家天子赵家王。

时人目戴金石金语
一统志
楚有二金。台中铮铮。

高州民为严琥歌
一统志
生我慈母。活我严父。

蒲江民为安郁谣
一统志
安从周。积柴楼。感天雨。民有秋。昔无衣。今有裘。

福州九仙山谚
一统志
三山藏。三山现。三山不可见。

永福雁湖雪峰山古谚
一统志
雁湖深。雪峰沉。雁湖浅。雪峰见。

方山水谚
一统志
水浸方山鼻。不浸狮子耳。

清源郡人为薛昱歌
一统志
郡号清源。官有清德。

渔梁山谚
一统志
无衣无裳。莫过渔梁。

连城民为李弇谣
一统志
讼者息争。居者安仁。李公为政。百姓如春。

归善平湖谚
一统志
鳄湖平。出公卿。

射木山谚
一统志
雨未晴。看云灵。

北障山谚
一统志
鸟不过灵川。

时人为邓盛语
一统志
一问得竟。皋陶邓盛。

曲靖民为焦韶歌
一统志
一本两穗。嘉禾满田。太守焦公。其德格天。

湖州民为侯必登歌
一统志
不可一日无侯公。
:
大理民为蒋云汉语
一统志
不畏公棰。但畏公唾。

太和民为杨南金谣
一统志
上官不动。权豪不动。财货不动。

瓜哇国谚
一统志
太平阇婆。

清河水利语
天下郡国利病书
开了口。渰无走。
倒坡水。渰无底。

嘉定讼狱言
天下郡国利病书
人命无真假。只在原告不肯罢。

田土谚
天下郡国利病书
千年田﹑八百主。

溧阳马政谣
天下郡国利病书
粮逐水。田逐马。

徐州楚王山里谚
天下郡国利病书
山前九十九口井。山后九十九口冢。

曹县赋役谣
天下郡国利病书
家有二顷田。头枕衙门眠。

临淄谚
天下郡国利病书
临淄出古物。

边人为敌情谈二则
天下郡国利病书
百骑不避城。千骑不避路。万骑不避镇。
镇守战。原野撼。分守战。山谷断。守备战。溪岸判。

预备谚
天下郡国利病书
冬不可以废葛。夏不可以废裘。

北人水旱谚
天下郡国利病书
北人水旱。听命于天。

郧阳谚
天下郡国利病书
何知盗穴。山岩苇茁。

江陵李家堤谚
天下郡国利病书
水来打破李家堤。荆州便是养鱼池。

蜜溪神潭谚
天下郡国利病书
蜜溪水﹑神潭茶。

浙江田土俚谚
天下郡国利病书
将钱买田。不如穷汉日安眠。
有田应门户。因田成祸门。

漳州民为佃户谣
天下郡国利病书
久佃成业。

时人为葛皓李璋简沛章极谚
天下郡国利病书
遇葛李则生。逢章简必死。

垠水鱼蟹谚
天下郡国利病书
西水漫漫。鱼蟹满盘。

行人为摩泥七亭谣
天下郡国利病书
摩泥普市天。三日无雨似神仙。

正山谚
方舆纪要
正山巍峨接星斗。分别冈峦九十九。

渑水古谚
方舆纪要
渑水不冰。瘦马不渡。

华林山谚
方舆纪要
若要华林败。三宝去立寨。

慵岭谚
方舆纪要
高霄慵隔。去天三尺。

葫芦山语
方舆纪要
潮生潮落。葫芦自若。

延平邵武谚
方舆纪要
铜延平。铁邵武。

钓鱼台谚
方舆纪要
水浸钓鱼台。上下不通来。

卷二十八
太白山俗语
三秦记
武功太白。去天三百尺。孤云两角。去天一握。山水险阻。
黄金子午。蛇盘乌栊。气与天通。

陇头俗歌
三秦记
陇头流水。鸣声幽咽。遥望秦川。心肝断绝。
震关遥望。秦川如带。

渡海往大秦国者谚
三秦记
心无忧患。不经二句。心若忧患。远离三春。

宁戚饭牛歌
三齐记
南山粲。白石烂。生不遭尧与舜禅。短布单衣适至骭。
从昏饭牛薄夜半。长夜曼曼何时旦。

成武父老为王谭歌
吴录
王世容。治无双。省徭役。盗贼空。

广陵为陆稠谚
吴录
解结理烦。我国陆君。

泡鱼蒿猪谚
粤志
朝为泡鱼。暮为蒿猪。朝为懒妇。暮为奔【豚】。

南土人为牡蛎语
南越志
得合涧一蚝。虽不足豪。亦可以高。

黄牛滩行者语
荆州记
朝发黄牛。暮宿黄牛。三朝三暮。黄牛如故。

盛弘之引楚谚
荆州记
洲不满百。故不出王者。

麦城谚
荆州记
东驴西磨﹑麦自破。

人为太白山横云语
长安志
南山瀑布。非朝则暮。

人为洪堰量水语
长安志
水到龟儿嘴。百二十徼水。

陆机引洛阳俗语
洛阳记
金马门外聚群贤。铜驼街上集少年。

射的山谚
会稽记
射的白。斛一百。射的玄。斛一千。

五盖山乡人占年谚
湘中记
五盖雪普。米贱如土。雪若不均。米贵如银。

占雾谚
湘中记
腊月有雾露。无水做酒醋。

尧峰院俗语
吴郡图经
尧所基。洪川不能没。上有万众栖。

锡山古谣
常州图经
有锡兵。无锡宁。
;
京口士大夫语
嘉定镇江志
生居洛阳。死葬朱方。

鞭春看灯里谚
至顺镇江志
好男勿鞭春。好女勿看灯。
:
卷二十九
郦道元引俗谚释清泉河
水经注
高梁无上源。清泉无下尾。

郦道元引古谚释南北岈
水经注
南岈北岈。万有余家。

泗上求鼎谣
水经注
称乐太早绝鼎丝。

涝滩净滩谚
水经注
冬涝夏净。断官使命。

樊陂喭
水经注
陂汪汪。下田良。樊子失业庾公昌。

头滩行者歌
水经注
滩头白勃坚相持。倏忽沦没别无期。

湘川【渔】者歌
水经注
帆随湘转。望衡九面。

橘洲谚
水经注
昭潭无底橘洲浮。

汉末童谣
水经注
天子当兴东南三余之间。

武陵绿萝山土人歌
水经注
仰兹山兮迢迢。层石构兮嵯峨。朝日丽兮阳岩。
落景梁兮阴阿。鄣壑兮生音。吟籁兮相和。敷芳兮绿林。
恬淡兮润波。乐兹潭兮安流。缓尔棹兮咏歌。

杨慎引谚验反照
山海经
日没胭脂红。无雨必有风。

巴东三峡渔者歌
宜都山川记
巴东三峡巫峡长。猿鸣三声泪沾裳。
巴东三峡猿鸣悲。猿鸣三声泪沾衣。

周必大引俗谚
吴郡诸山录
太平州不如芜湖。不如黄池。

时人为岳麓书院谚
岳麓旧志
道林三百众。书院一千徒。

万历癸未镇江铁踏谣
北固山志
风吹铁宝塔。水淹京口闸。

陈洄泛月扣舷歌
山栖志
吹玉箫兮弄明月。明月照兮头成雪。头成雪兮将奈何。
白鹭起兮冲素波。

阌乡秦山谚
名胜志
秦为头。虢为尾。
:
京师为瑶光寺尼语
洛阳伽蓝记
洛阳女儿急作髻。瑶光寺尼夺女婿。

京师为青州刺史谣语
洛阳伽蓝记
狱中无系囚。舍内无青州。假令家道恶。腹中不怀愁。

京师为伊洛鱼语
洛阳伽蓝记
伊洛鲤鲂。贵于牛羊。

京师为白马寺甜榴语
洛阳伽蓝记
白马甜榴。一实直牛。

游侠为白堕酒语
洛阳伽蓝记
不畏张弓拔刀。唯畏白堕春醪。

秦民为河间王婢朝云语
洛阳伽蓝记
快马健儿。不如老妪吹篪。

魏时人为上高里歌
洛阳伽蓝记
洛阳东北上高里。殷之顽民昔所止。今日百姓造瓮子。
人皆弃去住者耻。

范式墓谚
城冢记
大鼎山前十八冢。末末东头范巨卿。

卷三十
人为许晏谚
陈留风俗传逸文
殿上成群﹑许伟君。

猴头羹谚
临海异物志逸文
人宁负人千石之羹。不愿负人猴头羹臛。

槟榔俗语
临海异物志逸文
槟榔扶留。可以忘忧。

杨桃谚
临海异物志逸文
杨桃无蹙。一岁三熟。

木奴谚
北户录逸文
木奴千。无凶年。

琼振二州人喭
岭表录异记逸文
跳石牛骨碌。好笑又好哭。

张翰秋风歌
中吴纪闻
秋风起兮佳景时。吴江水兮鲈正肥。三千里兮家为归。
恨难得兮仰天悲。

大观中姑苏小儿唱
中吴纪闻
沉逍遥。

桂林古谚
桂海虞衡志
癸水绕东城。永不见刀兵。

周去非引南人言论余甘獐肉
岭外代答
余甘一时熟。獐一日肥。

杭人为西湖谚
武林旧事
销金锅儿。

馄饨馎饦谚
武林旧事
冬馄饨。年【馎】饦。

擂搥谚
武林旧事
杭州人一日吃三十丈木头。

吴自牧引杭人谚论日用
梦梁录
东菜西水。南柴北米。

吴自牧引俗谚论善恶
梦梁录
作善者降百祥。天神佑之。作恶者降千灾。鬼神祸之。

吴自牧引俗谚论宴会
梦梁录
烧香点茶。挂画插花。四般闲事。不宜累家。

陆友仁引吴农谚论占年
吴中旧事
甲甲犹自可。乙酉怕杀人。

叶少蕴引吴人俚语
吴中旧事
等人易得久。瞋人易得丑。

苏州除夕群儿呼语
平江记事
卖痴呆。千贯卖汝痴。万贯卖汝呆。见卖尽多送。
要赊随我来。

元延佑中太仓民谣二则
平江记事
打碗花子开。今搬州县来。
黄郎屋上走。州来住不久。

吴人为太守谣
吴风录
曹平分。傅白夺。

无代时湖州谚
西吴枝乘
放尔生。放尔命。放尔湖州作百姓。

吴兴土人语
西吴枝乘
大头菜。小头鱼。

闽人食品语
闽部疏
山食鹧鸪獐。海食马鲛鲳。

李实引谚释入沾出沾
蜀语
入沾有雨出沾晴。

李实引谚占雾
蜀语
雾沟晴。雾山雨。

罗旁猺谣二则
南越笔记
撞石鼓。万家为我虏。吹士角。我兵齐宰剥。
官有万兵。我有万山。兵来我去。兵去我还。

行旅为仓振高芝歌
南越笔记
仓榕高松。手泽重重。高松仓榕。夹道阴浓。

卷三十一
俗传滟滪堆语
峡程记
滟滪大如象。瞿塘不敢上。
滟滪大如马。瞿塘不可下。
滟滪大如牛。瞿塘不可流。
滟滪大如鳖。瞿塘行舟绝。
滟滪大如龟。瞿塘不可窥。
滟滪大如服。瞿塘不可触。

衡山县谣言
郴行录
当陷万家。

江水俗谚
入越记
第一杨子江。第二钱塘江。第三枫江。

金焦两山谚
入越记
金山屋裹山。焦山山裹屋。
;
范成大引蜀语
吴船录
益梓利。夔最下。忠涪恭。万尤卑。

范成大引验庐山晴雨俗语
吴船录
庐山戴帽。平地安灶。庐山系腰。平地安桥。
;
人为蜀僧语
入蜀记
下江者疾走如烟。上江者鼻孔撩天。徒劳他二佛打供。
了不见一僧坐禅。

舞十般癞语
西湖志余
一般癞来一般癞。浑身烂了肚皮在。也不碍。

渣城白水谚
滇程记
渣城白水。半人半鬼。

安南哈马庄谚
滇行记
马怕哈马庄。

诸葛洞谚
滇黔纪游
若要此洞开。除非诸葛来。

黔中风雨语
滇黔纪游
雨师好黔。风伯好滇。

贵州里数谚
滇黔纪游
贵州没天理。十里当五里。

瘴气谚
粤述
青草黄茅瘴。不死成和尚。

猺人为猺女亸云娘谚
赤雅
凤裘无冬。蝶绡无夏。骠雪无前。亸云无价。

白夷饮食谚
土夷考
青青白夷菜。动动白夷肉。

三佛齐国旧港谚
瀛涯胜览
一季种田。三季收稻。

阿枝国节气谚
瀛涯胜览
半年有雨半年晴。

海南风土谚
海槎余录
四时皆是夏。一雨便成秋。
急脱急着。胜如服药。

日本五岛谚
海录图东洋记
日本好货。五岛难过。

卷三十二
岱县人为功曹小吏语
何氏姓苑
九百小吏万功曹。

蓬州父老为吴几复歌
万姓统谱
使君来兮﹑父母鞠我。礼化行兮﹑民无寒饿。
使君去兮﹑不可复留。人意怅怅兮﹑泪双堕。

应劭引里语
汉官仪
任智不正车生咀。

应劭引里谚
汉官仪逸文
仕宦不止﹑车生耳。

时人为石抱忠刘奇张询古许子儒语
御史台记逸文
有钱石下好。无钱刘下好。士大夫张下好。
硕学师刘子。儒生用与言。
今年柿子屏遭霜。为语石榴须早摘。

湖苏二郡人为牧掾语
衣冠盛事
湖接两头。苏连三尾。

河清县军民为王元规歌
州县提纲
第一奇。民吏不识县儿。

吕居仁引谚论勤
官箴
劳心不如劳力。

吕居仁引谚论忍
官箴
忍事敌灾星。

胡大初引谚
昼帘绪论
捉贼须捉赃。捉奸须捉双。
;
贺峤妻于氏引鄙谚
通典
黄鸡生卵。乌鸡伏之。但知为乌鸡之子。不知为黄鸡之儿。
:
鹦鹉谷水世语
唐会要
此水清。天下平。

左史谚
唐会要
螭头有水。

淮人为徐协功许子中胡与可语
建炎以来朝野杂记
徐协恭。许子中。胡元功。三人鼎足说脱空。

渑水谚
通志
瘦马不渡渑水。

时人为张敞语
通志
殴君马者路旁儿。

淳熙中梁宋间语
文献通考
黄河灾。天水来。

淳熙末莎衣道人歌
文献通考
胡孙死。闹啾啾。也须还我一百州。

广明初都人语
文献通考
黄贼打黑贼。

北人为巍王谚
文献通考
宁违敕旨。无违魏王白帖子。

两淮民为范【璁】歌
两淮盐法志
盐政奚废公未逢。盐政奚兴逢我公。
范来早。我人饱。范来迟。我人饥。

戚继光引谚论人心
练兵实记
皇天不负好心人。皇天不负苦心人。

戚继光引谚论死生
练兵实记
人是苦虫。
;
戚继光引谚三则论货利
练兵实记
朱门生饿殍。白屋出公卿。
儿孙自有儿孙福。
天不生无禄之人。
;;
戚继光引东南谣语论兵患
练兵实记
贼是木梳。兵是竹篦。
;
戚继光引俗语论奉承
练兵实记
马上房子。

汤若望引谚
则克录
宝剑必付烈士。奇方必须良医。
;
卷三十三
齐人为驺衍邹奭淳于髡谚
别录
谈天驺。雕龙奭。炙毂过髡。
;;
齐人为田骈语
七略
天口骈。

齐人为邹赫子语
七略
雕龙赫赫。

钱起闻鬼谣
郡斋读书志
曲终人不见。江上数峰青。

场中为沉颜语
郡斋读书志
下水船。

人目郑獬滕达道语
郡斋读书志
滕屠郑沽。

钟繇引里语论与夺
淳化阁帖
何以罚。与以夺。何以怒。许不与。

休官俚谚
集古录
相逢尽道休官好。林下何曾见一人。

优孟歌
金石古文
贪吏而不可为而可为。廉吏而可为而不可为。
贪吏而不可为者。当时有污名。而可为者。子孙以家成。
廉吏而可为者。当时有清名。而不可为者。
子孙困穷﹑被褐而卖薪。贪吏常苦富。廉吏常苦贫。
独不见楚相孙叔敖。廉洁不受钱。

炖煌乡人为曹全谚
金石文字记
重亲致欢﹑曹景完。

西魏时童谣
史通
獾獾头团圞。河中狗子破尔苑。

刘子玄引谚
史通
季与厥昆。争知嫂讳。

卖丝粜谷谣
读史管见
二月卖新丝。五月粜新谷。
;
中州谚
通鉴纲目
中洲过学前。浏阳出状元。
;
时人为蔡京蔡卞章惇语
续通鉴纲目
大蔡小蔡。破坏天下。大惇小惇。殃及子孙。

卷三十四
萍实童谣
家语
楚王渡江得萍实。大如斗。赤如日。剖而食之甜如蜜。

商羊童谣
家语
天将大雨。商羊鼓舞。

孔子引里语
家语
相马以舆。相士以居。
;
南风歌
家语
南风之熏兮。可以解吾民之愠兮。
南风之时兮。可以阜吾民之财兮。

鄹操
孔丛子
周道衰微。礼乐陵迟。文武既坠。吾将焉归。周游天下。
靡邦可依。凤鸟不识。珍宝枭鸱。眷然顾之。惨然心悲。
巾车命驾。将适唐都。黄河洋洋。攸攸之鱼。临津不济。
还辕息鄹。伤予道穷。哀彼无辜。翱翔于卫。复我旧庐。
从吾所好。其乐只且。
;;
邱陵歌
孔丛子
登彼邱陵。峛崺其阪。仁道在迩。求之若远。逐迷不复。
自婴屯蹇。喟然回虑。题彼泰山。郁确其高。梁甫回连。
枳棘充路。陟之无缘。将伐无柯。患兹蔓延。惟以永叹。
涕霣潺湲。

楚聘歌
孔丛子
大道隐兮礼为基。贤人窜兮将待时。天下如一欲何之。

鲁人诵孔子
孔丛子
麛裘而芾。投之无戾。芾之麛裘。投之无邮。
衮衣章甫。实获我所。章甫衮衣。惠我无私。

荀子引民语
荀子
欲富乎。忍耻矣。倾绝矣。绝故旧矣。与义分背矣。

贾谊引周谚
新书
君子重袭。小人无由入。正人十倍。邪辟无由来。

邹穆公引周谚
新书
囊漏贮中。

桑弘羊引鄙语
盐铁论
贤者容不辱。

楚人为诸御已歌
说苑
薪乎莱乎。无诸御已﹑讫无子乎。莱乎薪乎。
无诸御已﹑讫无人乎。

刘向引谚
说苑
诚无垢。思无辱。
;
越人拥楫歌
说苑
滥兮抃草滥予昌【玄】泽予昌昌州州【堪】州焉乎秦胥胥缦予乎昭澶
秦踰渗堤随河湖今夕何夕兮搴中洲流。
今日何日兮得与王子同舟。蒙羞被好兮不訾垢耻。
心几顽而不绝兮知得王子。山有木兮木有枝。
心说君兮君不知。

楚人为令尹子文歌
说苑
子文之族。犯国法程。廷理释之。子文不听。恤顾怨萌。
方正公平。

魏人诵文侯
新序
吾君好正。段干木之敬。吾君好忠。段干木之隆。

徐人歌
新序
延陵季子兮不忘故。脱千金之剑兮带丘墓。

关东里语
桓子新论
人闻长安乐。则出门西向而笑。肉味美。对屠门而嚼。
;
桓谭引谚论巧习
桓子新论
伏习象神。巧者不过习者之门。

桓谭引谚论长短
桓子新论
侏儒见一节而长短可知。

桓谭引谚论择师
桓子新论
三岁学。不如一岁择师。
31
王符引谚论得贤
潜夫论
一犬吠形。百犬吠声。

王符引谚论考功
潜夫论
曲木恶直绳。重罚恶明证。
;
王符引谚论赦
潜夫论
一岁载赦。奴儿噫嗟。

王符引谚论寇
潜夫论
痛不着身言忍之。钱不出家言与之。
;
徐干引古人〔歌〕
中论
相彼玄鸟。止于陵阪。仁道在近。求之无远。

傅玄引谚
傅子
巧诈不如拙诚。

傅玄又引谚
傅子逸文
己是而彼非。不当与非争。己非而彼是。不当与非平。

杨泉引里语
物理论
能理乱丝。乃可读诗。

长城民歌
物理论
生男慎勿举。生女哺用餔。不见长城下。尸骸相支柱。

文中子游孔子庙歌
中说
大哉乎。君君臣臣。父父子子。兄兄弟弟。夫夫妇妇。
夫子之力也。其与太极合德。神道并行乎。
;;;;
卷三十五
袁采引谚论家业
袁氏世范
莫言家未成。成家子未生。莫言家未烘。破家子未大。
袁采引俗语论言语
袁氏世范
打人莫打膝。道人莫道实。
袁采引谚论修治
袁氏世范
三月思种桑。六月思筑塘。
袁采引谚论兼并
袁氏世范
富儿更替做。
陆九渊引俗谚
陆象山语录
痴人面前说不得梦。
明文皇后引谚论修身
内训
治秽养苗。无使莠骄。铲荆翦棘。无使涂塞。
明文皇后引谚二则论修身
内训
誾誾謇謇。匪石可转。訿訿【喧】【喧】。烈火燎原。
口如局。言有恒。口如注。言无据。
明文皇后引谚论迁善
内训
屋漏迁居。路纡改途。
明文皇后引谚论妒
内训
汨水淖泥。破家妒妻。
邱浚引谚论国用
大学衍义
苏松熟。天下足。
邱浚引谚论武备
大学衍义
一夫舍死。万夫莫当。
张居正引谚
帝鉴图说
前人踬。后人戒。
吕坤引谚
新吾粹语
瞒心昧己。
刘宗周引谚
人谱类记
一世破婚三世穷。
卷三十六
尉缭子引谚
尉缭子
千金不死。百金不刑。
戚继光引谚论军器
纪效新书
到厮打时。忘了拿法。
戚继光引谚论胆量
纪效新书
艺高人胆大。
戚继光引俗谚论君礼
纪效新书
军中立草为标。
戚继光引谚论射法
纪效新书
射人先社马。擒贼必擒头。
吕坤引谚论城池
救命书
池深一丈。城高一丈。池深及泉。城高触天。
棍法谚
阵纪
紫微棍为第一。张家棍为第二。青田棍又次之。
赵太祖腾蛇棍为第一。贺屠钩杆西牛家棒为次之。
赵士桢引谚论边情
车铳议
以势交者。势尽则疏以利合者。利尽则散。
龙蛇俗语
洴澼百金方
强龙难敌地头蛇。
制箭俗语
洴澼百金方
箭头重过三钱。箭去不过百步。
箭身重过十钱。弓力当用一硕。
民为盗贼卫军谣
防海辑要
盗来讨火。军来饭我。
漳人为俞大猷戚继光语
防海辑要
俞龙戚虎。杀贼如土。
文臣武臣谚
防海辑要
文官宜不爱钱。武官宜不惜死。
保甲谚
防海辑要
省钱易饱。吃了还饥。
商鞅引谚
商子
蠹众而木折。隙大而墙坏。
慎子引谚
慎子
不聪不明。不能为王。不瞽不聋。不能为公。
隰子引古谚
韩非子
知渊中之鱼者不祥。
韩非引谚二则论管鲍
韩非子
巫咸虽善祝。不能自拔也。秦医虽善除。不能自弹也。
虏自卖裘而不售。士自誉辩而不信。
鲁哀公引鄙谚
韩非子
莫众而迷。
晏子述周秦民歌
韩非子
讴乎其已乎。苞乎其往归田成子乎。
齐民歌桓公
韩非子
公胡不复遗冠乎。
韩非引谚二则论六反
韩非子
为政犹沐也。虽有弃发必为之。
不踬于山而踬于垤。
韩非引鄙谚论五蠹
韩非子
长袖善舞。多钱善贾。
孔子临河援琴歌
子华子
河之水洋洋兮。丘之不济此命也夫。
鲁连子引谚
鲁连子
百足之虫。断而不蹶。持之有众也。
牟融引谚
牟子曰
少所见。多所怪。睹馲驼言马肿背。
王逸引谚
正部
政如冰霜。奸宄消亡。威如雷霆。寇贼不生。
任弈引谚
任子
富不学奢而奢。贫不学俭而俭。
唐湾引谚
唐子
脂粉虽多。丑面不加。膏泽虽光。不可润草。
赵蕤引谚
长短经
浴不必江海。要之去垢。马不必骐骥。要之善走。
士不必贤也。要之知道。女不必贵种。要之贞好。
隋末江东童谣
长短经
江水何冷冷。杨柳何青青。人今正好乐。已复戍彭城。
蒯通引谚说韩信
长短经
野兽尽而猎狗烹。敌国破而谋臣亡。
赵蕤引谚
长短经
太白入南斗。天子下殿走。
济水汉水语
空同子
劲莫如济。曲莫如汉。
李梦阳引谚论学
空同子
因噎废食。
卷三十七
区田谚
泛胜之书
顷不比亩善。
壅麦根谚
泛胜之书
子欲富。黄金覆。
小麦歌
泛胜歌
高田种小麦。终久不成穗。
崔寔引谚
四民月令
二月昏。参星夕。杏花盛。桑叶赤。
崔寔引农语
四民月令
蜻蛉鸣。衣裘成。蟋蟀鸣。懒妇惊。河射角。堪夜作。
犁星没。水生骨。
力耕谚
齐民要术
智如禹汤。不如常耕。
种谷树木谚
齐民要术
一年之计莫如种谷。十年之计莫如树木。
锄地谚
齐民要术
锄头三寸泽。
牛马谚
齐民要术
羸牛劣马寒食下。
河西东墙语
齐民要术
贷我东墙。偿我田粱。
耕锄谚
齐民要术
湿耕泽锄。不如归去。
耕摩鄙语
齐民要术
耕曰摩劳。
耕田谚
齐民要术
耕而不劳。不如作暴。
谷苗谚
齐民要术
欲得谷。马耳镞。
种谷谚
齐民要术
回车倒马。掷衣不下。
种谷及时谚
齐民要术
以时及泽﹑为上策。
秋月筑墙谚
齐民要术
家贫无所有。收墙三五堵。
种黍谚
齐民要术
椹厘厘。种黍时。
刈穄黍谚
齐民要术
穄青喉。黍折头。
立秋豆谚
齐民要术
立秋叶如荷钱犹得豆。
豆田谚
齐民要术
与他作豆田。
种麻谚
齐民要术
夏至后。不没狗。
但雨多。没橐驼。
五月及泽。父子不相借。
郑县语
齐民要术
湖猪肉。郑稀熟。
种瓜谚
齐民要术
种瓜黄台头。
掐葵剪韭谚
齐民要术
触露不掐葵。日中不剪韭。
种蒜谚
齐民要术
左右通锄。一万余株。
种薤谚
齐民要术
葱三薤四。
种韭谚
齐民要术
韭者懒人菜。
栽树谚
齐民要术
正月可栽树。
鲁桑谚
齐民要术
鲁桑百。丰锦帛。
种榆谚
齐民要术
不剥不沐。十年成毂。
养马谚
齐民要术
旦起骑谷。日中骑水。
耕下田谚
齐民要术
富何卒。耕水窟。贫何卒。亦耕水窟。
制酱谚
齐民要术
萎蕤葵。日干酱。
齑脍谚
齐民要术
金齑。玉脍。
陆泳引吴下方言
吴下田家志
甲子日雨乙酉晴。乙日雨直到庚申。
甲雨。乙拗。
甲子旬中无燥土。
风吹鹤神口。米长千钱斗。
立春一日。百草会芽。
春暖花香。獠子还乡。
但得五湖明月在。春来依旧百花香。
大寒无过丑寅。大热无过未甲。
春寒多雨水。
五日寒食便下田。
寒食过了无十节。娘养花蚕郎种田。
清明断雪。
谷雨断霜。
四月麦秀寒。五月温和暖。
田家忙并。无过蚕麦。
黄梅三时纔出门。蓑衣蒻帽必随身。
蜘蛛蝉叫稻生芒。
朝立秋。暮飕飕。暮立秋。热到头。
处暑后十八盆汤。立秋后四十日浴汤干。
八月初一雁门开。懒妇催将刀尺裁。
九月重阳。菱母消洋。
九月九。生衣出抖擞。
霜降休节。百工奔金取宝月。
十月无工。只有梳头吃饭工。
冬至前后。泻水不走。
一日脱膊。三日龌龊。
陈敷引谚论财力
农书
多虚不如少实。广种不如狭收。
陈敷引俚语论耕耨
农书
春浊不如冬清。
陈敷引俚谚论居处
农书
近家无瘦地。遥田不富人。
焙茶谚
农桑衣食撮要
茶是草。箬是宝。
锄地谚
农桑衣食撮要逸文
谷锄八遍饿杀狗。
种麦谚六则
农政全书
无雨莫种麦。
麦怕胎里旱。
要吃面。泥里缠。
麦收三月雨。
麦秀风摇。稻秀雨浇。
无灰不种麦。
白露雨谚
农政全书
白露前是雨。白露后是鬼。
种麦农语三则
士农必用
彭祖寿年八百。不可忘了植蚕植麦。
社后种麦争会耧。
社前种麦争回牛。
二月占霜谚
便民纂要
一夜春霜三日雨。三夜春霜九日晴。
黄梅气候谚
便民纂要
昼暖夜寒。东海也干。
腊月栽桑谚
便民纂要
腊月栽桑桑不知。
卷三十八
陶弘景引谚
名医别录
去家千里。勿食萝藦枸杞。
陈藏器引俗语
本草拾遗
韭是草钟乳。芡是水硫黄。
苏颂引俗语
图经本草
【栒】樗栲漆。相似如一。
李杲引俗言
用药法象
上床萝卜下床姜。
朱震亨引谚
本草衍义补遗
猪不姜。食之发大风。
西蜀道人醉歌
澹寮方
尾闾不禁沧海竭。九转灵丹都慢说。惟有斑龙顶上珠。
能补玉堂关下穴。
陈嘉谟引谚
本草蒙筌
卖药者两眼。用药者一眼。服药者无眼。
穿山甲王不留行俗语
本草纲目
穿山甲。王不留。妇人服了乳长流。
蚤休花俗谚
本草纲目
七叶一枝花。深山是我家。痈疽如遇者。一似手拈拏。
榛仁谚
本草纲目
十榛九空。
槟榔扶留俗语
本草纲目
槟榔为命赖扶留。
黄芩阿魏谚
本草纲目
黄芩无假。阿魏无真。
白杨叶俚语
本草纲目
白杨叶。有风掣。无风掣。
鲟鳇鱼俗语
本草纲目
鲟鳇鱼吃自来食。
河豚俚语
本草纲目
油麻子胀眼睛花。
舍命吃河豚。
吴人为鹈鹕谚
本草纲目
夏至前来。谓之犁鹕。夏至后来。谓之犁涂。
竹鸡谚
本草纲目
家有竹鸡啼。白蚁化为泥。
山鹊谚
本草纲目
朝鷽叫晴。暮鷽叫雨。
独兽谚
本草纲目
独一鸣而猿散。
岭外谚
景岳全书
莫饮卯时酒。莫食申时饭。
张介宾引俗语论虚损
景岳全书
小孔不补。大孔叫冤苦。
张介宾引谚论治妇人小儿疾
景岳全书
宁治十男子。莫治一妇人。宁治十妇人。莫治一小儿。
妇人相谚
张憬藏相书谚曰
目有四白。五夫守宅。
义熙中童谣
开元占经
长有扫帚枢作杷。扫除洛中迎琅琊。
卷三十九
占日谚
田家五行志
月晕主风。日晕主雨。
朝叉天。暮叉地。
南耳晴。北耳雨。日生双耳。断风截雨。
日头踫云障。晒杀老和尚。
乌云接日。明朝不如今日。
日落云没。不雨定寒。
日落云里走。雨在半夜后。
日落乌云半夜枵。明朝晒得背皮焦。
今夜日没乌云洞。明朝晒得背皮焦。
占月谚
田家五行志
月偃偃。水漾漾。月子侧。水无滴。
月照后壁。人食狗食。
大二。小三。
占星谚
田家五行志
一个星。保夜晴。
占风谚
田家五行志
西南转西北。搓绳来绊屋。
半夜五更西。天明拔树枝。
日晚风和。明朝再多。
恶风尽日没。
日出三竿。不急便宽。
风急雨落。人急客作。
东风急。备蓑笠。
东北风。雨太公。
行得春风有夏雨。
春风踏脚报。
既吹一日南风。必还一日北风。
西南早到。晏弗动草。
南风尾。北风头。
占雨谚
田家五行志
雨打五更。日晒水坑。
一点雨似一个钉。落到明朝也不晴。
一点雨似一个泡。落到明朝未得【】。
天下太平。夜雨日晴。
上牵昼。暮牵斋。下昼雨哜哜。
病人怕肚胀。雨落怕天亮。
快雨快晴。
千日晴不厌。一日雨落便厌。
占云谚
田家五行志
云行东。雨无踪。车马通。云行西。马溅泥。水没犁。
云行南。雨潺潺。水涨潭。云行北。雨便足。好晒蔽5。
上风皇。下风隘。无蓑衣。莫出外。
西南阵。单过也落三寸。
太婆年八十八。弗曾见东南阵头发。
千岁老人不曾见。东南阵头雨没子田。
旱年只怕沿江挑。水年只怕北江红。
西北赤。好晒麦。
朝要顶穿。暮要四脚悬。
朝看东南。暮看西北。
鱼鳞天。不雨也风颠。
老鲤斑云障。晒杀老和尚。
识每护霜天。不识每着子一夜眠。
占霞谚
田家五行志
朝霞暮霞。无水煎茶。
占虹谚
田家五行志
对日鲎。不到昼。
占雷谚
田家五行志
未雨先雷。船去步来。
当头雷无雨。卯前雷有雨。
一夜起雷三日雨。
占电谚
田家五行志
北闪三夜。无雨大怪异。
占气候谚
田家五行志
河东西。好使犁。河射角。好夜作。
水成田。衣成人。无衣不成人。无水不成田。
黄梅天。日多几番颠。
黄梅天气。踫向老婆头边。也要担了蓑衣箬帽去。
夏至日。莫与人种秧。冬至日。莫与人打更。
霜降了。布衲着得。
暴寒难忍热难当。
大寒须守火。无事不出门。
腊月廿四五。锥刀不出土。
占旬中克应谚
田家五行志
初三月下有横云。初四日里雨倾盆。
廿五廿六若无雨。初三初四莫行船。
交月无过廿七晴。
占壬子谚
田家五行志
春雨人无食。夏雨牛无食。秋雨鱼无食。冬雨鸟无食。
春雨壬子。秧烂蚕死。
雨打六壬头。低田便罢休。
壬子是哥哥。争奈甲寅何。
占甲戌庚必变谚
田家五行志
久雨九久晴。多看换甲。
久晴逢戌雨。久雨望庚晴。
逢庚须变。逢戌须晴。
久雨不晴。且看丙丁。
上火不落。下火滴沰。
占鹤神谚
田家五行志
荒年无六亲。旱年无鹤神。
占水谚
田家五行志
水底起青苔。卒逢大水来。
水面生青靛。天公又作变。
大水无过一周时。
大旱不过周时雨。大水无非百日晴。
占潮谚
田家五行志
初一月半五时潮。
初五二十夜岸潮。天亮白遥遥。
下岸三潮登大汛。
干晴无大汛。雨落无小汛。
占草谚
田家五行志
朝出晒杀。暮出濯杀。
头苎生子。没杀二苎。二苎生子。旱杀三苎。
占飞禽谚
田家五行志
鸦浴风。鹊浴雨。八八儿洗浴断风雨。
【乌】肚雨。白肚风。
一声风。一声雨。三声四声断风雨。
朝【乌】晴。暮乌雨。
占龙谚
田家五行志
黑龙护世界。白龙坏世界。
龙行熟路。
占鱼谚
田家五行志
鲶干鲤湿。
占祥瑞谚
田家五行志
猪来贫。狗来富。猫儿来。开质库。
犬生独。家富足。
灯花今夜开。明朝喜事来。
火流星。必定晴。
返照谚
田家五行志
日没返照。晒得猫儿叫。
六月占年谚
田家五行志
六月初三晴。山筱尽枯零。六月初三一阵雨。
夜夜风潮到立秋。
占风谚五则
田家五行志
西风头。南风脚。
朝西暮东。正旱天公。
暴风不终日。
一场春风对一场秋雨。
冬南夏北。有风便雨。
正旦占风谚
田家五行志
岁朝东北。五禾大熟。
岁旦西北风。大水妨农功。
夏至占风谚
田家五行志
急风急没。慢风慢没。
三时占风谚
田家五行志
时里一日风。准黄梅三日雨。
梅里西南。时里雨潭潭。
占雨谚
田家五行志
亮一亮。下一丈。
开门风。闭门雨。
雨住午。下无数。
云似炮车形。没语定有风。
两浙五月占雨谚
田家五行志
此日阴沉沉。谷子压田塍。
六月占雨谚
田家五行志
白棹风云起。旱魃精﹑空欢喜。仰面看青天。
头巾落在麻圻里。
夏末秋初占雨谚
田家五行志
春末秋初一剂雨。赛过唐朝一斛珠。
七夕占雨谚
田家五行志
七月无洗车。八月无蓼花。
九日占雨谚
田家五行志
九日雨。禾成脯。
重九湿漉漉。穰草千钱束。
占雾谚
田家五行志
十月沫露塘瀊。十一月沫露塘干。
夏至占年谚
田家五行志
夏至端午前。坐了种田年。夏至在月中。耽阁粜米翁。
梅实占年谚
田家五行志
树无梅。手无杯。
卷四十
徐浩引俗语
法书要录
书无百日工。
王献之羊欣书法谚
法书要录
买王得羊。不失所望。
张怀瓘引谚
法书要录
韩诗郑易﹑挂着壁。
时人为王廙语
法书要录
王廙飞白。右军之亚。
时人为羊欣孔琳之语
法书要录
羊真孔草。
时人为丁现僧永楷语
法书要录
丁真楷草。
时称王维王缙语
唐画断
朝廷左相笔。天下右丞诗。
世人为吴道子王陀子言
历代名名画记
陀子头。道子脚。
米芾引谚
画史
牛即戴嵩。马即韩干。鹤即杜荀。象即章得。
画家称笔法语
图画见闻志
开口猫儿合口龙。
后辈称吴道子曹仲达语
图画见闻志
吴带当风。曹衣出水。
时为高道兴谚
图画见闻志
高君坠笔亦成画。
时为黄筌薛稷谚
图画见闻志
黄筌画鹤。薛稷减价。
时人为吴道子刘彦齐语
图画见闻志
唐朝吴道子手。梁朝刘彦齐眼。
黄筌徐熙画笔谚
画论
黄筌富贵。徐熙野逸。
画松谚语
宣和画谱
画松当如夜叉臂。鹳鹊啄。
时人为画工张图跋异李罗汉谣二则
五代名画记
赫赫洛下。惟说异画。张氏出头。跋异无价。
李生来。跋君怕。不意今日却增价。不画罗汉画驼马。
草书素食谚
皇宋书录
信速不及草书。家贫难办素食。
时人为夏昶谣
丹青志
夏卿一个竹。西凉十锭金。
弘治末年天下语
书画跋跋
杜诗颜字金华酒。海味围棋左传文。
孙矿引谚
书画跋跋
物离乡贵。
卷四十一
用印法谚
古今印史
用一不用二。用三不用四。
帝相源水歌
古琴疏
涓涓源水。不壅不塞。毂既破碎。庸大其辐。事已败矣。
乃重太息。
楚王子无亏琴歌
古琴疏
洞庭兮木秋。涔阳兮草衰。去千里之家国。作咸阳之布依。
缪袭引民歌
尤射
瞻彼世兮靡有双。曩谓蛇兮今则龙。何必占毕。盘游是从。
剡注射法谚
射经
水平箭。
辨的射法谚
射经
箭无落头。
武艺长短谚
射经
武艺长一寸。强一寸。
元人引俚语论弄丸输赢
丸经
废球棒。磨靴底。眼睛饱。肚里饥。靴皮脸。拖狗皮。
输便怒。赢便喜。吃别人。不回礼。
元人引俚语论矜能
丸经
高者不说。说者不高。
元人引俚语论智术
丸经
有智赢。无智输。
吊牌谚
马吊牌经
牌无大小。只要凑巧。
低牌谚
马吊牌经
牌低照底发。
让牌谚
马吊牌经
看赏面。
底牌谚
马吊牌经
末家牌。落得来。
桩牌谚
马吊牌经
三落桩。输得慌。落桩七。输得急。
恶牌谚
马吊牌经
好牌不落第三家。
陈宣帝时谣言
泉志
大货六铢钱。仪腰哭天子。
时人为兔毫笔言
笔经
兔毫无优劣。管手有巧拙。
时人为壶工时大彬李仲芳语
阳羡茗壶系
李大缾。时大名。
鼋山下舟人语
太湖石志
东抵鼋壳。西抵鼋山。两舟连网。悭过中间。
龙床石谚
太湖石志
石蛇一半露。鼋头微微出。行舟见两山。下有龙床没。
朱翼中引古谚论酒
北山酒经
看米不如看曲。看曲不如看酒。看酒不如看浆。
宋时为小龙团语
茶谱
金易得而饼不易得。
苏廙引谚
十六汤品
茶瓶用瓦。如乘折脚骏登高。
雚巢谚
雚经
雚巢莫睹。神维白虎。
伊洛鱼谚
异鱼图赞
伊洛鲂鲤。天下最美。
洛口黄鱼。天下不如。
流鱼谚
异鱼赞闰集
正乌。二鲈。
海鹞白袋二鱼谣
异鱼图赞补
海鹞风伯使。白袋雨师奴。
锯鱼谚
异鱼图赞补
千金之锯。命悬一丝。
吴人俗语
蟹谱
虾荒蟹乱。
四明鳕鱼谚
闽中海错疏
宁可弃我三亩稻。不可弃我鳕鱼脑。
卷四十二
陈翥引鄙谚论桐质
桐谱
轻是桐。重是桐。难砟亦是桐。
陈翥引鄙语论桐性
桐谱
相讼好栽桐。桐树好做甑。讼方兴。
李衎引新安紫竹谚
竹谱详录
一年青。二年紫。三年不斫四年死。
人为孝妇谚二则
笋谱
腊月煮笋羹。大人道便是。恭敬不如从命。受训莫如从顺。
天彭民为牡丹花语
天彭牡丹谱
弄花一年。看花十日。
牡丹移根谚
牡丹八书
牡丹洗脚。
移树谚
种树书
移树无时。莫教树知。
三月占桑谚二则
种树书
雨打石头偏。桑叶三钱片。
三日尚可。四日杀我。
种竹引鞭谚
种树书
东家种竹。西家种地。
种竹方法谚
种树书
栽竹无时。雨过便移。多留宿土。切记南枝。
麻豆谚
种树书
麻耘地。豆耘花。
冬雪占麦谚
种树书
冬无雪。麦不结。
生菜谚
种树书
生菜不离园。
四月占月谚
群芳谱
月上早。低田好收稻。月上迟。高田剩者稀。
六月占月谚
群芳谱
月上早。好收稻。月上迟。秋雨徐。
芒种占雷谚
群芳谱
梅里一声雷。时中三日雨。
迎梅雨。送时雷。送了去。并弗回。
夏至占雷谚
群芳谱
梅里一声雷。低田拆舍归。
八月占雷谚
群芳谱
八月一声雷。遍地都是贼。
占雪谚
群芳谱
腊雪是被。春雪是鬼。
六月占蝇谚
群芳谱
六月无蝇。新旧相登。
三伏占年谚
群芳谱
三伏不热。五谷不结。
荞麦菉豆谚
群芳谱
懒汉种荞麦。懒妇种菉豆。
种菉豆。地宜瘦。不宜肥。
收麦谚
群芳谱
收麦如救火。
粟穗谚
群芳谱
谷三千。
粱米占麦谚
群芳谱
稀谷大穗。来年好麦。
栽枣谚
群芳谱
枣树三年不算死。
伐竹谚
群芳谱
公孙不相见。母子不相离。
斧桑谚
群芳谱
斧头自有一倍叶。
苎麻谚
群芳谱
头苎见秧。二苎见糠。三苎见霜。
锄木棉谚
群芳谱
锄花要趁黄梅信。锄头落地长三寸。
插柳谚
群芳谱
插柳莫教春知。
芍药栽植谚
群芳谱
春分分芍药。到老不开花。
卷四十三
涂山女歌
吕氏春秋
候人兮猗。
管仲引齐鄙人谚
吕氏春秋
居者无载。行者无埋。
高诱引里谚
吕氏春秋
牛头而卖马脯。
刘安引谚论刑法
淮南子
鸟穷则噣。兽穷则觕。人穷则诈。
宁戚饭牛歌
淮南子
出东门兮厉石班。上有松柏清且兰。麤布衣兮缊缕。
时不遇兮尧舜主。牛兮努力食细草。大臣在尔侧。
吾当与尔适楚国。
刘安引世俗言
淮南子
飨大高者。而彘为上牲。葬死人者。裘不可以藏。
相戏以刃者。太祖軵其肘。枕户橉而卧者。
鬼神跖其首。
刘安引古谚论本末
淮南子
一渊不两蛟。
刘安引里人谚论馈遗
淮南子
烹牛而不盐。
刘安引谚论物类
淮南子
鸢堕腐鼠而虞氏以亡。
高诱引谚论毁誉
淮南子
问谁毁之。小人誉之。
曹丕引里语论文
典论
家有弊帚。享之千金。
曹丕引里语论家书
典论
汝无自誉。观汝作家书。
时人为帝纣语
金楼子
车行酒。骑行炙。百二十日为一夜。
古人为五加皮地榆语
金楼子
宁得一把五加。不用金玉满车。宁得一斤地榆。
不用明月宝珠。
京师为湘东王王克语
金楼子
议论当如湘东王。仕宦当如王克。
梁元帝引谚论占雨
金楼子
雨月额。千里赤。
刘昼引喭
刘子新论
力贵突。智贵卒。
刘昼引古谚
刘子新论逸文
深不绝涓泉。稚子浴其渊。高不绝丘陵。跛羊游其巅。
颜之推引俗谚论教子
颜氏家训
教妇初来。教儿婴孩。
颜之推引谚论治家
颜氏家训
落索阿姑餐。
时人为丁觇语
颜氏家训
丁君十纸。不敌王褒数字。
颜之推引谚论读书
颜氏家训
积财千万。不如薄伎在身。
颜推之引邺下谚论文字
颜氏家训
博士买驴。书券三纸。未有驴字。
颜推之引江南谚论书法
颜氏家训
尺牍书疏。千里面目也。
卷四十四
李昌龄引楚谚
乐善录
此辈只堪林下见。不宜引入画堂前。
倪思引谚二则论俭
经鉏堂杂志
做个求人面不成。
求人不如求己。
倪思引谚论筵宴
经鉏堂杂志
未有不散之筵。
李之彦引谚
东谷所见
杀人偿命。欠债还钱。
郁离子从者歌
郁离子
彼冈有桐兮。此泽有荷。叶不庇其根兮。嗟嗟奈何。
徐祯稷引谚论患难
耻言
安卧扬帆。不见石滩。靠天多幸。白日入阱。
徐祯稷引谚二则论几事
耻言
夜不号。捕鼠猫。
未雨轰轰。戽车莫停。
徐祯稷引谚论敬事
耻言
若欲不忙。浅水深防。若欲无伤。小怪大禳。
徐祯稷引里语论贫富
耻言
畏已贫。忧人富。
陈荩引谚论言语
修慝余编
其人无一善言。终非良士。
韩雍夏埙引谚语
畜德录
有福之人人服事。无福之人服事人。
人前莫说人长短。始信人中更有人。
淮扬间为王竑语
先进遗风
王都堂不较单指挥。不念旧恶。
陈龙正引乡谚
学言详记
若要长。观后养。
卷四十五
蔡邕引里语
独断
王莽秃。帻施屋。
别鹤操
古今注
将乘比翼隔天端。山川悠远路漫漫。揽衣不寝食忘餐。
武溪深曲
古今注
滔滔武溪一何深。鸟飞不度。兽不能临。嗟哉武溪多毒淫。
薤露蒿里歌
古今注
薤上朝露﹑何易晞。露晞明朝还复滋。人死一去何时归。
蒿里谁家地。聚敛魂魄无贤愚。
鬼伯一何相催促。人命不得少踟蹰。
李济翁引稷下谚论读书
资暇集
学识何如观点书。
苏鹗引谚
苏氏演义
千里井。不反唾。
吴曾引谚
能改斋漫录
掩耳偷铃。
吴曾引俗语
能改斋漫录
闲人有忙事。
庐山中人为物产语
能改斋漫录
简寂观前甜苦笋。归宗寺里淡盐齑。
洪迈引俚语论萧何
容斋续笔
成也萧何。败也萧何。
洪迈引俗谚论对偶
容斋续笔
外甥多似舅。便重不便轻。
时人为韩维王珪王安石语
容斋续笔
一时同榜用三人。
文官武官谚
容斋续笔
文官学士。武官大夫。
洪迈引谚
容斋续笔
狐假虎威。
嘉佑中士大夫语
容斋续笔
富公真宰相。欧阳永叔真翰林学士。
包老真中丞。胡公真先生。
宋太祖闻道士醉歌
云谷杂记
金猴虎头四。真龙得其位。
时人为桓氏女语
西溪丛话
桓叔元女俱乘龙。
姚宽引谚释王建诗
西溪丛话
干星照湿土。来日依旧雨。
姚宽引俗谚释戎盐
西溪丛话
如盐药。
晋楚为夏姬谚
西溪丛话
夏姬得道。鸡皮三少。
袁文引世语释陟屺
瓮牖闲评
娘惜细儿。
袁文引谚论寿
瓮牖闲评
眉毫不如耳毫。耳毫不如老饕。
时人为蔡京三子语
瓮牖闲评
蔡京之后尤萧条。
龚颐正引俚语
续释常谈
弹琴种花。陪酒陪歌。
苏州长老言
野客丛书
潮至夷亭出状元。
王楙引谚释犬
野客丛书
唤狗作乌龙。
王楙引世言二则
野客丛书
心坚石也穿。
覆水难收。
王楙引鄙俗语
野客丛书
不在被中眠。安知被无边。
一日不作。一日不食。
赵升引俗谚论中书
朝野类要
不到中书不是官。
杨伯岩引俗语
臆乘
丈二。尺一。
卷四十六
杨慎引谚论虹霓
丹铅总录
日出雨落。公姥相扑。
东鲎日头西鲎雨。
杨慎引谚论雪
丹铅总录
夹雨夹雪。无休无歇。
杨慎引谚论负苞
丹铅总录
深山出俊鹞。十字街头出饿莩。
杨慎引俗谚论奏刀
丹铅总录
打出个令儿来。
杨慎引俗谚论改元
丹铅总录
乱王年年改号。穷士日日更名。
杨慎引谚论慈义
丹铅总录
慈不掌兵。义不掌财。
杨慎引俗语论五代史
丹铅总录
埘高一丈。墙打八尺。
杨慎引谚论兵
丹铅总录
杀人一千。自损八百。
杨慎引谚论轻
丹铅总录
轻身单马。
杨慎引谚论彉骑
丹铅总录
将军大彉骑。卫佐小郎官。
杨慎引谚论作伪
丹铅总录
若无此辈。饿杀此辈。
杨慎引谚论封建
丹铅总录
房上好走马。只怕屣破瓦。东瓜做碓嘴。只怕捣出水。
杨慎引俗语论音
丹铅总录
金石丝竹。匏土革木。
杨慎引俗谚论比兴
丹铅总录
马蚁戴笼头。
杨慎引俗谚论小序
丹铅总录
玉波去四点。依旧是王皮。
杨慎引今语论周谚
丹铅总录
船里不漏针。
杨慎引谚语论秋成诗
丹铅总录
日晕长江水。月晕草头空。
杨慎引儿童谣论杜诗
丹铅总录
白白一群鹅。被人赶下河。
杨慎引谚论雨
丹铅总录
涂月汃月。
杨慎引俗语论引
丹铅总录
穿针引线。
杨慎引谚论医
丹铅总录
枇杷黄。医者忙。橘子黄。医者藏。萝葡上场。医者还乡。
杨慎引谚释泽农
谭苑醍醐
戽水插秧。乘船割稻。
杨慎引俗谚释夜气旦昼
俗言
惺惺枕头。鹘突面盆。
钱希言引谚二则释唐谣
戏瑕
张公帽儿李公戴。
张三有钱不会使。李四会使却无钱。
卷四十七
楚国百姓为王负刍语
风俗通
楚虽三户。亡秦必楚。
赵王迁时童谣
风俗通
赵为号。秦为笑。以为不信。视地上生毛。
应劭引俚语
风俗通
狐欲渡河。无奈尾何。
应劭又引俚语
风俗通
妇死腹悲。唯身知之。
妻非礼所与。
南阳为卫修陈茂语
风俗通
卫修有事。陈茂活之。卫修无事。陈茂杀之。
民为二殽语
风俗通
东殽西殽。渑池所高。
应劭引里语论日蚀
风俗通逸文
不救蚀者。出行遇雨。
应劭引俗语论月忌
风俗通逸文
五月到官。至免不迁。
应劭引俗语论虾蟆夏马
风俗通逸文
虾蟆一跳八尺。再跳丈六。从春至冬。袒裸相逐。无它所作。
掉尾肃肃。
应劭引里语论赤春
风俗通逸文
相斥角牛。
应劭引俗语论饮食
风俗通逸文
大饿不在车饭。
宁相六。不守熟。
应劭引古谚论马
风俗通逸文
杀君马者。路旁儿也。
应劭引里语论客主
风俗通逸文
越陌度阡。更为客主。
王吉射乌辞
风俗通逸文
乌乌哑哑。引弓射。洞左腋。陛下寿万岁。臣为二千石。
应劭引俗言论除草
风俗通逸文
乱如蕴。
应劭引里语论友
风俗通逸文
厚哉鲍管。探肠案腹。不清然尚不盥。
应劭引里语论谳狱
风俗通逸文
悬官漫漫。冤死者半。
百里奚妻琴歌
风俗通逸文
百里奚。五羊皮。忆别时。烹伏雌。炊剡移。
今日富贵忘我为。
百里奚。初娶我时五羊皮。临当别时烹乳鸡。
今适富贵忘我为。
百里奚。百里奚。母已死。葬南溪。坟以瓦。覆以柴。
舂黄藜。搤伏鸡。西入秦。五羖皮。今日富贵捐我为。
时人为庞氏语
风俗通逸文
庐里诸庞。凿井得铜。买奴得公。
汉献帝时京师谣歌
风俗通逸文
乌腊乌腊。
秦喭
虞喜志林逸文
天帝醉秦暴。金误陨石坠。
唐时人为进士登科语
封氏闻见记
及第进士。俯视中黄郎。落第进士。揖蒲华长马。
进士初擢第。头上七尺焰光。
杜牧闻梦中人语
尚书故实
辞春不及秋。昆脚与皆头。
刘师颜引谚论占候
江邻几杂志
月如悬弓。少雨多风。月如仰瓦。不求自下。
关中为张诗谚
江邻几杂志
既服黄龙丹。便乘白虎车。
欧阳修引俗谚释论语
笔说
一言既出。驷马难追。
海州胊山俗言
东原录
朐山戴帽即雨盖。
宋御史台中语
尘史
聚厅向火。分厅吃食。
安陆老农语
尘史
夏至逢端午。家家卖男女。
王得臣引人言
尘史
良田畏七月。
时人为柳开张景语
梦溪笔谈
柳开千轴。不如张景一书。
时人为军中诈谋语
梦溪笔谈
用得着。敌人休。用不得。自家羞。
时人为中允修撰语
梦溪笔谈
热中允不博冷修撰。
时人为士人应敌文章语
梦溪笔谈
问即不会。用则不错。
王告引俗谚判牒
梦溪笔谈
客僧做寺主。
沈括引方谚论风土
梦溪笔谈
汝州风。许州葱。
苏轼引俚语论蔽惑
东坡志林
证龟成虌。
秦人为韩缜语
东坡志林
宁逢暴虎﹑不逢韩玉汝。
苏轼引俗谚为何氏子命名
东坡志林
下有茯苓。上生兔丝。
时人为打碑书生语
冷斋志林
有客打碑来荐福。无人骑鹤上扬州。
悭啬谚
文酒清话
悭值风。啬值雨。
卷四十八
苏轼引俚语
春渚纪闻
处贫贱易。耐富贵难。安劳苦易。安闲散难。
忍痛易。忍痒难。
罗大经引谚论宰相台谏
鹤林玉露
吃拳何似打拳时。
太学古谚
鹤林玉露
有发头陀寺。无官御史台。
罗大经引谚占晴雨
鹤林玉露
日出早。雨淋脑。日出晏。晒杀鴈。
时人为洪迈语
鹤林玉露
一日之饥忍不得。苏武当时十九秋。寄语天朝洪奉使。
好掉头时不掉头。
罗大经引俗语论心
鹤林玉露
但存方寸地。留与子孙耕。
朱子引谚训人
鹤林玉露
成人不自在。自在不成人。
时人为陈修语
鹤林玉露
新人若问郎年几。五十年前二十三。
唐天宝宋嘉定两朝谣
贵耳集
杨安史。
曲江俗语
贵耳集
铁胎相公。铜身六祖。
李季可引谚论众情
松窗百说
龙多乃旱。
咸淳末民谣
佩韦斋辑闻
满头多假。无处不琉璃。
周密引俗谚证解颐
齐东野语
兜不上下颏。
时人为易祓语
齐东野语
阳城毁裴延龄之麻。由谏官而下迁于司业。
易祓草苏师旦之制。由司业而上擢于谏官。
周密引谚释甄云卿词
齐东野语
海坛沙涨。温州出相。
姚镕引俗语
齐东野语
对马牛而诵经。
好事者为李珏杨安宇语
齐东野语
左史直前论大尹。草茅上疏诋都司。
吴人正月占年谚
浩然斋视听抄
正月逢三亥。湖田变成海。
夏至冬至谚
豹隐纪谈
夏至未来莫道热。冬至未来莫道寒。
夏至后﹑
一九至二九。扇子不离手。三九二十七。吃茶如蜜汁。
四九三十六。争向路头宿。五九四十五。树头秋叶舞。
六九五十四。乘凉不入寺。七九六十三。夜眠寻被单。
八九七十二。被单添夹被。九九八十一。家家打炭墼。
冬至后。
一九二九。相唤不出手。三九二十七。篱头吹筚篥。
四九三十六。夜眠如路宿。五九四十五。太阳开门户。
六九五十四。贫儿争意气。七九六十三。布衲两尴尬。
八九七十二。猫狗寻阴地。九九八十一。犁爬一齐出。
周遵道引古俚语
豹隐纪谈逸文
死人身边有活鬼。
周遵道引俚语
豹隐纪谈逸文
麻油拌生菜。呷醋咬陈姜。
秦晋间农语
退斋雅闻录
小麦钻火秀。旱杀豌豆花。稙谷拖泥秀。烂起田中瓜。
蛇瘳草谚
船窗夜话
要死食蛇毒。
卷四十九
刘埙引谚论世情
隐居通议
世情看冷暖。人面逐高低。
李翀引俗言论仕宦
日闻录
三世仕宦。方会着衣吃饭。
林自然歌
闲居录
访果老洞天。撞见神仙。饮三杯。复三杯。又三杯。
不觉醺醺醉。回头看人间。身在青烟外。
撺掇谚
至正直记
与人不足。撺掇人起屋。与人无义。撺掇人置玩器。
草木谚
蠡海集
牛食如浇。羊食如烧。
正统戊辰会榜后童谣
彭文宪公笔记
众人知不知。今年状元是彭时。
何孟春引俚语
余冬序录
前人失脚。后人把滑。
杨慎引谚
病榻手欥
败棋有胜者。
闽人治水谚
燕闲录
水无一点不为利。
峡民为石钟鼓谣
知命录
石钟对石鼓。金银有万五。若人识得破。买了兴元府。
大同蔚州宣府朔州语
逌旃璅言
大同婆娘。蔚州城墙。宣府教场。朔州营房。
苏佑引谚论闲忙
逌旃璅言
忙家不会。会家不忙。
苏佑引谚论法律
逌旃璅言
律设大法。礼顺人情。
江盈科引喭
雪涛谈丛
猪来穷家。狗来富家。猫来孝家。
笑狗落雨。
胡宗洵引谚论田地
呵冻漫笔
田是主人人是客。
湛氏引谚论僮仆
呵冻漫笔
养痴奴。乘羸马。
卷五十
徐州邳州俗谚
七修类槁
徐州不打春。邳州无东门。若使打春与开门。蝎子咬死人。
郎瑛引俗语占月
七修类槁
月儿仰。水渐长。月儿昃。水无滴。
黄杨谚
七修类槁
三年长一寸。雷惊缩一寸。
苏杭谚
七修类槁
上有天堂。下说苏杭。
郎瑛引小儿语释怡
七修类槁
阿怡﹑雨落走进屋里来。
杭州生员引俗语
七修类槁
水上打一棒。
郎瑛引谚论江心镜
七修类槁
唐大鼻。
时人为吴施毛伍四公谣
七修类槁
昔日吴与施。官送犹逊辞。今日毛与伍。讦告到官府。
好事者为沉循刘泰语
七修类槁
沈循只说钱员外。刘泰常称夏少卿。
芝麻谚
七修类槁
长老种芝麻。未见得。
郎瑛引谚语
七修类槁
惊天动地。昏天黑地。寂天寞地。
风花雪月。流星赶月。水底摸月。
越河跳井。担雪填井。投河奔井。
宋熙宁及明初谣
七修类槁
壁虎壁虎。你好吃苦。
癞鼋癞鼋。何不称冤。
晴雨谚
七修续槁
火日多雨
海寇谣
七修续槁
东海小明王。温台作战场。虎头人受苦。结末在钱塘。
郎瑛引谚论风水
七修续槁
未看山头土。先观屋下人。
主者福寿。良师辐辏。主者当衰。盲师投怀。
郎瑛引谚论定数
七修续槁
饮啄有一定之数。
顾起元引南都闾巷常谚
客座赘语
热灶一把。冷灶一把。
办酒容易请客难。请客容易款客难。
饶人不是痴。过后讨便宜。
人算不如天算。
捉贼不如放贼
好男不吃分时饭。好女不穿嫁时衣。
有麝自然香。何必当风立。
日食三餐。夜眠一觉。无量寿佛。
不看僧面看佛面。
柴米夫妻。酒肉朋友。盒儿亲戚。
灯台照人不照己。
酒在口头。事在心头。
与人方便。自己方便。
若要好。大作小。
吃得亏。做一堆。
恼一恼。老一老。笑一笑。少一少。
牡丹虽好。绿叶扶持。
锅头饭好吃。过头话难说。
家鸡打的团团转。野鸡打的贴天飞。
烂泥摇桩。越摇越深。
卷五十一
稻花占年俗语
戒庵漫笔
银花贱。金花贵
江西童谣
戒庵漫笔
若要江西反。除非蚌生眼。
李诩引人语
戒庵漫笔
篱【辅】楗。楗【辅】篱。
酒面谚
暖姝由笔
千粒米。不成滴。千粒麦。不成白。
朱逸行吟
名山藏
离山十里。薪在家里。离山一里。薪在山里。
京师为马文升熊翀熊绣谣
献征录
两熊夹一马。太平天下。
时人为钱昕鱼侃语
献征录
富不爱钱钱昕。贫不爱钱鱼侃。
东昌民为戴浩歌
献征录
戴别驾公。实为我侬。廉慎忘躬。能使年丰。
都人为王守及某御史语
林居漫录
黄历给事。青由御史。
京师风俗谚
五杂俎
天无时不风。地无时不尘。物无所不有。人无所不为。
黄子野叩舷歌
榕阴新检
早潮初上海门开。漠漠彤云雪作堆。一百六峰都掩尽。
不知何处有僧来。
几日江头醉不醒。满天风雪卧沧溟。定知酒伴无寻处。
门外松涛坐独听。
田艺蘅引俗谚
留青日札
张公帽。掇在李公头上。
田艺蘅引谚论酒
留青日札
一尺布。不遮风。一碗酒。暖烘烘。半夜里做号寒虫。
田艺蘅引谚论筋力
留青日札
盐筋醋力。
田艺蘅引时谚论文
留青日札
之乎者也矣焉哉。用得成章好秀才。
慈溪县令引谚
西墅杂记
灭门刺史。破家县令。
王文禄引谚
机警
三岁至老。
方巾谚
语窥今古
满城文运转。遍地是方巾。
姑苏伍子胥祠童谣
尘余
若要伍公坐。须待二兄来。
姑苏城市古语
三余帖
苏城街。雨后着绣鞋。
王济引吴湘间俗谚
日询手镜
须铁树开花。
儿童牵衣唱
石痴别录
牵郎郎。拽弟弟。踏碎瓦儿不着地。
东昌谚
文海披沙
夏津不撞钟。高唐无北门。撞钟人头痛。北门生蝗虫。
京师十可笑谚
戴斗夜谈
光禄寺茶汤。太医院药方。神乐观祈禳。武库司刀鎗。
营缮司作场。养济院衣粮。教坊司婆娘。都察院宪网。
国子监学堂。翰林院文章。
都下六科谚语
宙载
吏科官。户科饭。刑科纸。工科炭。兵科皂隶﹑礼科看。
都下为太监谚
宙载
韦英房。梁芳马。尚铭银子似砖瓦。
滕太监房。麦太监马。高太监金银似砖瓦。
梅雨中谚
常氏日抄
黄梅雨未过。冬青花未破。冬青花若开。黄梅便不来。
常州人为莫愚叶蓁语
马氏日抄
太守摸鱼。六房晒网。
外郎作鲊。太守拽罾。
人为工部司官语
说听
马前双﹑马后方﹑督工郎。
江西金鹅谣
白醉璅言
金鹅头向天。代代出神仙。金鹅头向水。代代出神鬼。
成都民为鲁永清谣
耳谈
鲁不解担。
出外谚
拙庵杂俎
出外十里。为风雨计。出外百里。为寒暑计。
出外千里。为生死计。
京师谚
拙庵杂俎
五十里外不带伞。好大胆。五十岁后不买板。好大胆。
时人为官吏语
濯缨亭笔记
知县是扫帚。太守是畚斗。布政是叉袋口。都将去京里抖。
夏至立春谚
藜床渖余
夏至难逢端午日。百年难遇岁朝春。
卷五十二
悯忠寺高阁谚
春明梦余录
悯忠高阁。去天一握。
燕人为潭柘寺谚
春明梦余录
先有潭柘。后有幽州。
崇祯时京师谚
冬夜笺记
改个号。娶个小。
成化时人为王恕尹旻语
池北偶谈
公道不如王恕。选法不如尹旻。
周行逢据湖南时谣
池北偶谈
满天太保。满地司空。
万历壬子济南乡试童谣
池北偶谈
三人两小。太阳离岛。
又某科童谣
池北偶谈
崔木一旦挑上。天差我送羊角。
天启辛酉科谣
池北偶谈
一牛两尾。
时人为彭会毛炳语
天禄识余
彭生作赋茶三片。毛氏传诗酒半升。
柳林生歌
旷园杂志
柳林生。柳林生。
崇祯末年京师及吴下口语
谈往
宋阿罩。
许宣平吟
云谷卧余
一池荷叶衣无尽。半亩黄精食有余。又被人来寻讨着。
移庵不免更深居。
人事俗语
啸虹笔记
不如意事常八九。可与人言无二三。
南宫县民为高安歌
茶余客话
候宰南宫。民和政通。蝗不入境。今之鲁恭。
种韭古谚
尾蔗丛谈
栎阳家家种韭。
时人为汪乔年谚
蕉窗日记
汪不解担。
卷五十三
赵希鹄引俚谚论琴
洞天清禄集
新为桐。旧为铜。
林洪引谚
山家清事
近水惜水。
曲江贵家游赏戏唱
云仙杂记
春光且莫去。留与醉人看。
长安为郇公厨语
云仙杂记
人欲不饭筋骨舒。夤缘顺入郇公厨。
人为分香莲语
云仙杂记
分香莲。不论钱。
时人为苏颂司马光语
澄怀录
古事莫语子容。今事莫告君实。
韩侂冑闻牧童歌
昨非庵日攥
朝出耕田暮饭牛。林泉风月共悠悠。九重虽窃阿衡贵。
争得功名到白头。
社日俗语
海录碎事
社日吃酒治耳聋。
果州百姓为史谦恕歌
海录碎事
使君来何晚。昔日无储今有饭。
人为娄逞语
诚斋杂记
有如此技。还作老妪。
二月八日雨俗号
玉芝堂谈荟
请客风。送客雨。
岁时杂占谚
玉芝堂谈荟
两春夹一冬。无被暖烘烘。
田鸡叫得哑。低田好稻把。田鸡叫得响。田内好荡桨。
雨打石头班。桑叶钱价难。雨在石上流。桑叶好喂牛。
四月初八日晴。寡寡鲶鱼倒灶下。
初一雨落井泉浮。初二雨落井泉枯。初三雨落连大湖。
时里西南。老龙奔潭。
六月盖夹被。田里无张屁。
十月初一阴。柴炭贵如金。九月十三晴。钉靴挂断绳。
除夜犬不吠。新年无疫疠。
卖絮婆子看冬朝。无风无雨哭号咷。
冬至前。米价长。贫儿受长养。冬至后。米价落。
贫儿转萧索。
木再花。夏有雹。李□花。秋大霜。
布谷鸣。小蒜成。秋霜熟。芸薹足。
杏子开花。可耕白沙。商陆子熟。杜鹃不哭。
蜻蜓高。谷子焦。蜻蜓低。一坝泥。
夏至前。吃井叫。有车吃。无车啸。
山招风雨来。海啸风雨多。
鱼儿称水面。水来没高岸。
芒后逢壬立梅。至后逢壬梅断。
天河东西。浆洗寒衣。
谷日谚
玉芝堂谈荟
上八夜勿见参星。月半夜弗见红灯。
宫中为都肤接骨语
玉芝堂谈荟
枯容碎躯有都肤。折爪落发有接骨。
人为空青语
玉芝堂谈荟
医家有空青。天下无盲人。
卷五十四
杜恕引谚
艺文类聚
使口如鼻。至老不失。
司马休之从者歌
艺文类聚
可怜司马公。作性甚温良。忆昔水边戏。使我不能忘。
宁戚扣角歌
艺文类聚
康浪之水白石粲。中有鲤鱼长尺半。敝布单衣裁至骭。
清朝饭牛至夜半。黄犊上阪且休息。吾将舍汝相齐国。
鲁褒引谚
艺文类聚
官无中人。不如归田。
时人为乐广卫玠语
白帖
妇翁冰清。女婿玉润。
崔寔引里语
太平御览
州县符。如霹雳。得诏书。但挂壁。
东吴丹徒谚
太平御览
生东吴。死丹徒。
魏文明太后青台歌
太平御览
青台雀。青台雀。缘山采花额颈着。
京洛为许郝两家子弟亲族语
太平御览
衣裳好。仪观恶。不姓许。即姓郝。
军中为卢洪赵达语
太平御览
不畏曹公。但畏卢洪。卢洪尚可。赵达杀我。
众为贾洪严苞语
太平御览
危中华华﹑贾叔业。辩论胸胸﹑严文通。
人为夏候渊歌
太平御览
夏候渊。三日六百。五日一千。
时为郭典语
太平御览
郭君为堑。董将不许。几令狐狸。化为豺虎。赖我郭君。
不畏疆御。转机之间。敌为穷虏。猗猗惠君。实克疆土。
张显哲引古谚
太平御览
尧舜至圣。身如脯腊。桀纣无道。肥肤三尺。
时人为刘师贞语
太平御览
孝于何。通神明。汉有丁兰。唐有师贞。
晋成都王颖盛时里语
太平御览
三部司马阶下兵。四部司马尚长明。欲知太平须石鳖鸣。
乡里为李严谚
太平御览
难可狎。李鳞甲。
时人为缪裴语
太平御览
素车白马﹑缪文雅。
王朗引谚论贫
太平御览
鲁班虽巧。不能为乞丐者颜。
时人为蒋诩语
太平御览
楚国二龚。不如杜陵蒋翁。
谢尚筝歌
太平御览
秋风意殊迫。
蒋子引谚论学
太平御览
学如牛毛。成如麟角。
石勒时谣
太平御览
一杯食。有两匙。石勒死。人不知。
王恭既诛时童谣
太平御览
昔年食麦屑。今年食鹿豆。鹿豆不可食。使我枯咙喉。
卷五十五
时人为进士明经语
山堂考索
焚香取进士。瞋目待明经。
吴彩鸾歌
事文类聚
若能相伴陟仙坛。应得文箫驾彩鸾。自有绣襦并甲帐。
琼台不怕雪霜寒。
曾崇范妻闻梦中人语
合璧事类
田头有鹿迹。田尾有日炙。
时人为眉山苏氏谣
合璧事类
眉山生三苏。草木尽皆枯。
唐太宗引谚论词臣
合璧事类
一佛出世。
郑耕老引里谚
小学绀珠
积丝成寸。积寸成尺。寸尺不已。逐成丈匹。
杨慎引俗谚释淮南
哲匠金桴
一林不两虎。
杨慎引闽谚
哲匠金桴
液雨不流萚。高田不要作。
杨慎引谚释风花
谢华启秀
饰罗天。海湖云。
时人为王随陈尧佐语
荆川左编
中书番为养病坊。
廖应淮歌
荆川左编
禽声兮啾啾。草色兮幽幽。风燇兮火怒。泉殷兮血流。
屋时焚兮燕呢喃以未已。鼎沸婆娑其未休。
归去来兮。不归兮焉求。
鞠君子歌
荆川左编
橘橘橘﹐无人识。惟有姓朱人。方知是端的。
王吉歌
荆川左编
数载殷勤居刘蒋。庵中日日尘劳长。豁然真火瞥然开。
便教烧了归无上。奉劝诸公莫悒怏。我咱别有深深况。
惟留灰烬不重游。蓬莱路上知来往。
马钰梦中歌
荆川左编
烧得白。炼得金。便是长生不死方。
马钰归山操
荆川左编
能无为兮无不为。能无知兮无不知。知此道兮谁不知。
知此道兮谁不为。为此道兮谁复知。风萧萧兮木叶飞。
声嗷嗷兮雁南飞。嗟人世兮日月催。老欲死兮犹贪痴。
伤人世兮魂欲飞。嗟人世兮心欲摧。难可了兮人间非。
指青山兮当早归。青山夜兮明月辉。青山晓兮明月归。
饥餐霞兮渴饮溪。与世隔兮人不知。无乎知兮无乎为。
此心灭兮那复为。天庭复有双华飞。登三宫兮游紫微。
蜀民为许逊谣
荆川左编
人无盗窃。吏无奸欺。我君活人。病无能为。
王质引世俗言
荆川右编
猫鼠之相乳。蜈蚣蛙蛇之同穴。
郑介夫引古谚
荆川右编
福从赞叹生。
开荒谚
荆川椑编
坐贾行商。不如开荒。
粪田谚
荆川椑编
粪田胜如买田。
卷五十六
正德榆林谣
三才图会
米珠草桂。
闽中南畿为海瑞谣
三才图会
海笔架。
耕肥田。不如告瘦状。
时人为郁使君语
潜确类书
朝为雍州官。暮归栖九里。
佛子滩谚
潜确类书
水没佛肩。不敢行船。水浸佛脚。舟行宜速。
时人为忠义潭语
潜确类书
苍苍义山。汤汤义潭。是生烈士。义胆忠肝。
宋绍兴中潮州乡谚
骈字类编
地出宝。民获福。
丰城三洲谚
骈字类编
三洲相连﹑出状元。
漳州虎渡桥古谚
骈字类编
虎渡通人行。渐渐出公卿。
时人为袁术谣
渊鉴类函
路中捍鬼﹑袁长水。
时人为李何语
渊鉴类函
唐有李杜。明有李何。
张墂歌
渊鉴类函
屈伸荣辱自去来。外乐于我何有哉。争如一笑解其缚。
脱屣人间有真乐。
孙一元扣石歌
渊鉴类函
餐兰桂兮薜荔衣。卧虎豹兮从蜺螭。笑苍云兮胡不归。
悲万役兮焉终。乘元气兮游无穷。聊归来兮山中。
卷五十七
文馨琴曲
燕丹子
罗縠单衣。可掣而绝。八尺屏风。可超而越。
鹿卢之剑。可负而拔。
汉昭帝黄鹄歌
西京杂记
黄鹄飞兮下建章。羽衣肃兮行跄跄。金为衣兮菊为裳。
唼喋荷荇。出入蒹葭。自顾菲薄。愧尔嘉祥。
长安为韩嫣语
西京杂记
苦饥寒。逐金丸。
时人为张氏兄弟语
语林逸文
张氏十龙。儒雅温恭。
时人为冯荪语
世说新语
洛中铮铮﹑冯惠卿。
时人称冯荪李顺邢乔语
世说新语
冯才清。李才明。纯粹邢。
荥阳厄井俗语
殷芸小说逸文
汉祖避时难。隐身厄此间。双鸠集其上。谁知下有人。
咸亨以后谣
朝野佥载
莫浪语。阿婆阗。三叔闻时笑杀人。
天后时谣言
朝野佥载
张公吃酒李公醉。
泽州百姓为尹正义王熊歌
朝野佥载
前得尹佛子。后得王癞獭。判事驴咬瓜。唤人牛嚼沫。
见钱满面喜。无镪从头喝。尝逢饿夜叉。百姓不可活。
选人为姜晦歌
朝野佥载
今年选数恰相当。都由座主无文章。案后一腔冻猪肉。
所以名为姜侍郎。
时人为苏颋李某语
朝野佥载逸文
苏瑰有子。李峤无儿。
张鷟引俗谚三则
朝野佥载逸文
枣子塞鼻孔。悬楼阁却种。
蝉鸣蛁蟟唤。黍稷糕糜断。
春雨甲子。赤地千里。夏雨甲子。乘船入市。
秋雨甲子。禾头生耳。冬雨甲子。牛羊冻死。
鹊巢下地。其年大水。
唐景云中天枢谣
朝野佥载逸文
一条麻线挽天枢。绝去也。
广州人为朱随侯李逖尔朱九歌
朝野佥载逸文
奉敕追三樵。随侯傍道走。回头语李郎。唤取尔朱九。
则天时张鷟沈全交为滥官谣
朝野佥载逸文
补阙连车载。拾遗平斗量。把椎侍御吏。腕脱校书郎。
评事不读律。博士不寻章。面糊存抚使。眯目圣神皇。
军中为李敬元王杲曹怀舜谣
朝野佥载逸文
洮河李阿婆。鄯州王伯母。见贼不敢斗。总由曹新妇。
郝南容引谚
朝野佥载逸文
三公后。出死狗。
台中为侯知一张悰高筠张栖贞语
朝野佥载逸文
侯知一不伏致仕。张悰自请起复。高筠不肯作孝。
张栖贞情愿遭忧。
京中为岑羲崔湜郑愔语
朝野佥载逸文
岑羲獠子后。崔湜令公孙。三人相比较。莫贺咄最浑。
鲁城民为姜师度歌
朝野佥载逸文
鲁城一种稻。一概被水沫。年年索蟹夫。百姓不可活。
时人为萧佺邹昉语
朝野佥载逸文
萧佺驸马子。邹昉骆驼儿。非关道德合。只为钱相知。
狐神谚
朝野佥载逸文
无狐魅。不成村。
西北人谚
朝野佥载逸文
正月三白。田公笑吓吓。
要宜麦。见三白。
张鷟引谚
朝野佥载逸文
官仓喝雀。犹是向公。
卷五十八
时人为阳城郑钢周南语
唐国史补
转远转高。转近转卑。
长安为宋清言
唐国史补
人有义声。卖药宋清。
户牖俗语
唐国史补
二十三。日正南。二十五。日当户。
省下语
唐国史补
后行祠屯。不博中行都门。下行刑户。不博前行驾库。
御史台为院长语
唐国史补
事长如事端。
谏院台省语
唐国史补
遗补相惜。御史相憎。郎官相轻。
峡路谣
唐国史补
朝发白帝。暮彻江陵。
江湖行船语
唐国史补
水不载万。
峡程旧语
唐国史补
五月下峡。死而不吊。
时人为兔褐语
唐国史补
兔褐真不如假。
时人为姜恪阎立本及学生令史语
大唐新语
左相宣威沙漠。右相驰誉丹青。三馆学生放散。
五台令史明经。
宋守敬引谚论仕宦
大唐新语
双陆无休势。
时人为李义府张怀庆谚
大唐新语
活剥王昌龄。生吞郭正一。
洛人为袁家楼谚
刘宾客嘉话录逸文
昔日娄师德园。今乃袁德师楼。
御史台中为巡推谚
因话录
免巡未推。只得自如。
西鄙人为哥舒翰歌
干【巽】子逸文
北斗七星高。哥舒夜带刀。吐蕃总杀尽。更筑两重濠。
范摅引谚论著书
云溪友议
街谈巷议。倏有裨于王化。
濠梁里为薜媛语
云溪友议
当时妇弃夫。今日夫离妇。若不逞丹青。空房应独守。
镇海军道为壮儿语
云溪友议
壮儿过大梁。如上龙门。
举场中为乡贡进士语
卢氏杂说逸文
乡贡进士。不博上州刺史。
员庄里谚
树萱录
上有天堂。下有员庄。
安定郡里谚
三水小牍
岘山张盖雨滂沱。
洛中阍者闻五凤楼中人歌
剧谈录
天津桥畔火光起。魏王堤上看洪水。
长安酒肆布衣吟
潇湘录逸文
阳和时节天地和。万物芳盛人如何。素秋时节天地肃。
荣秀丛林立衰促。有同人世当少年。壮心仪貌皆俨然。
一旦形羸又发白。旧游空使泪连连。
有形皆朽孰不知。休吟春景与秋时。争如且醉长安酒。
荣华零悴总奚为。
时人为进士语
唐摭言
三十老明经。五十少进士。
太宗皇帝真长策。赚得英雄尽白头。
元和时人为进士榜语
唐摭言
元和天子丙申年。三十三人同得仙。袍似烂银文似锦。
相将白日上青天。
选举人为崔慎由语
唐摭言
王凝裴瓒。舍弟安潜。朝中无呼字知闻。厅里绝脱靴宾客。
科目举人为王崇窦贤语
唐摭言
未见王窦。徒劳漫走。
天下为潘纬何涓语
唐摭言
潘纬十年吟古镜。何涓一夜赋潇湘。
秦中芭蕉谣
玉堂闲话逸文
花开来里。花谢来里。
王仁裕引谚
玉堂闲话逸文
一饮一啄。系之于分。
河北为葛从周谚
玉堂闲话逸文
山东一条葛。无事莫撩拨。
孙光宪引谚论和凝
北梦琐言
好事不出门。恶事行千里。
孙光宪引谚论谑戏
北梦琐言
小舅小叔。相追相逐。
孙光宪引谚论乘船走马
北梦琐言
乘船走马。去死一分。
人为李都崔雍孙堭郑嵎语
北梦琐言
欲得命通。问堭嵎都雍。
江陵人言
北梦琐言逸文
琵琶多于饭甑。措大多于鲫鱼。
卷五十九
洛阳为张全义谚
洛阳搢绅旧闻记
王祷雨。买雨具。无畏之神耶。齐王之洁诚耶。
好事者为丁谓语
归田录
若见雷州寇司户。人生何处不相逢。
欧阳修引俚谚纪赵世长事
归田录
赵老送灯台。一去更不来。
京师为三班群牧语
归田录
三班吃香。群牧吃粪。
朝中为枢密使副语
归田录
厨中赐食。阶下谢衣。
时人为盛度丁谓梅询窦元宾语
归田录
盛肥丁瘦。梅香窦臭。
咸平五年京师为贡举语
归田录
南省解一百衣除。殿前放五十省陌。
长安人为杨谭林特歌
涑水记闻
杨谭见手先教锁。林特逢头便索枷。
京师为程师孟张安国语
涑水记闻
程师孟生求速死。张安国死愿托生。
张安道引谚论人材
龙川别志
水到鱼行。
京师为宣医敕葬家语
孔氏谈苑
宣医丧命。敕葬破家。
京城为王雱侯叔献语
孔氏谈苑
王太祝生前嫁妇。侯兵部死后休妻。
孔平仲引江南京东九江民言五则论占候
孔氏谈苑
正旦晴。万物皆不成。
芒种雨。百姓苦。
一日雨。百泉枯。二日雨。傍山居。三日雨。骑木驴。
四日雨。余有余。
云向南。雨覃覃。云向北。老鹳寻河哭。
云向西。雨没犁。云向东。尘埃没老翁。
朝霞不出门。暮霞行千里。
京师为辛雍顾子郭语
孔氏谈苑
治礼已差辛博士。修河仍用顾将军。
洛中地势语
画墁录
长夏门外有庄。福善坡头有宅。
张方平引古谚
闻见近录
迟是疾。疾是迟。
皇佑中汾河谣
东斋纪事
汉似胡儿胡似汉。改头换面总一般。只在汾州洲子畔。
浙西占年谚
后山谈丛
夏旱修仓。秋旱离乡。
颍人黄鹌谚
后山谈丛
黄鹌口噤。荞麦斗金。
杏枣占年谚
后山谈丛逸文
杏熟当年麦。枣熟当年禾。
春风夏雨谚
后山谈丛逸文
行得春风有夏雨。
陈师道引谚
后山谈丛逸文
田怕秋旱。人怕老贫。
熙宁中京师小儿易祈雨语
墨客挥犀
冤苦冤苦。我是蝎虎。似恁昏昏。怎得甘雨。
伊洛坊里谚
墨客挥犀
吾乡有宰相坊﹑侍郎里。
吏部旧语
南部新书
长名以前﹑选人属侍郎。长名以后﹑侍郎属选人。
时人为省中谚
南部旧书
司门都官。屯田水部。入省不数。
时人为韦承庆语
南部新书
大郎罢相。小郎拜相。
谭者称崔沆崔瀣语
南部新书
座主门生。沆瀣一气。
南中谚
南部新书
秋收稻。夏收头。
哀家梨谚
南部新书
愚者得哀家梨必蒸食。
徐知谔引谚
玉壶清话
人生百岁。七十者稀。
金陵渔者唱
玉壶清话
二月江南山水路。李花零落春无主。一个鱼儿无觅处。
风兼雨。土龙生甲归天去。
吴处厚引谚论相术
青箱杂记
有心无相。相逐心生。有相无心。相随心灭。
赵尚书夫人引谚议婚
青箱杂记
薄饼从上揭。
王衍在蜀时童谣
青箱杂记
我有一帖药。其名曰阿魏。卖与十八子。
光启中福建童谣
青箱杂记
潮水来。山岩没。潮水去。矢口出。
福建骑马谣
青箱杂记
骑马来。骑马去。
长沙羊马童谣
青箱杂记
三羊五马。马子离群。羊子无舍。
唐末丹阳民戏语
青箱杂记
待钱来。待钱来。
时人为安肃广信二军语
东轩笔录
铜梁门。铁遂城。
太祖引俗语
东轩笔录
依样画葫芦。
京师为汴渠碓凌谚
东轩笔录
昔有磨磨浆水。今见碓捣冬凌。
京师为包拯宋祁谚
东轩笔录
拨队为参政。成群作副枢。亏他包省主。闷杀宋尚书。
石中立引世语戏三礼生
东轩笔录
欲得安。三礼莫教干。
卷六十
唐时为翰林谏议语
石林燕语
饶道斗上坡去。亦须却下坡来。
时人为御史台开封府语
石林燕语
孝顺御史台。忤逆开封府。
叶梦得引俚语
避暑录话
和尚置梳篦。
叶梦得引世言
避暑录话
不服药。胜中医。
宋初州郡官吏语
曲洧旧闻
灭烛看家书。
种桃种橘谚
曲洧旧闻
头有二毛﹑好种桃。立不谕膝﹑好种橘。
元符未都城童谣
曲洧旧闻
家中两个萝卜精。担着潭州海藏神。
王黼当国时人语
曲洧旧闻
三千索。直秘阁。五百贯。擢通判。
马永卿引俗谚释絇
懒真子
一絇丝能得几时络。
元丰末天下为宣仁皇后语
闻见后录
复见女中尧舜。
元佑初朝中语
闻见后录
闽蜀同风。腹中有虫。
襄阳人为田衍魏泰李豸谣
墨庄漫录
襄阳二害。田衍魏泰。近日多磨。又添一豸。
欧阳修引俗谚论致仕
墨庄漫录
也卖弄得过里。
齐鲁人雾淞谚
墨庄漫录
雾淞重雾淞。穷汉置饭瓮。
李如篪引俗谚释水火
东园丛说
人能变火。龙能变水。
浙东土人为舟师语
云麓漫钞。
纸船铁梢工。
费衮引俚语
梁溪漫志
盗虽小人。智过君子。
时人为朱勉家奴谚
老学庵笔记
金腰带。银腰带。赵家世界朱家坏。
时人为饶州朝士语
老学庵笔记
诸公皆不是痴汉。
准南鸡鸭谚
老学庵笔记
鸡寒上树。鸭寒下水。
崇宁间谚
老学庵笔记
不养健儿。却养乞儿。不管活人。只管死尸。
陆游引谚
老学庵笔记
濮州钟。
陕西人为曲端吴玠语
老学庵笔记
有文有武是曲大。有谋有勇是吴大。
元丰时六曹语
老学庵笔记
吏勋封考。笔头不倒。户度金仓。日夜穷忙。礼祠主膳。
不识判砚。兵职驾库。典了袯裤。刑都比门。总是冤魂。
工屯虞水。白日见鬼。
南渡时六曹语
老学庵笔记
吏勋封考。三婆两嫂。户度金仓。细酒肥羊。礼祠主膳。
淡吃虀面。兵职驾库。咬姜呷醋。刑都比门。人肉馄饨。
工屯虞水。生身饿鬼。
宋初士子语
老学庵笔记
文选烂。秀才半。
建炎后士子语
老学庵笔记
苏文熟。吃羊肉。苏文生。吃菜羹。
故都头钱俗语
老学庵笔记
千钱精神头钱卖。
卷六十一
时人为石藏用陈承谚
泊宅编
藏用担头三斗火。陈承箧里一盘冰。
方勺引谚论发背
泊宅编
背无好疮。
越州风土谚二则
鸡肋编
有山无木。有水无鱼。有人无义。
地无三尺土。人无十日欢。
浙江风土谚二则
鸡肋编
苏杭两浙。春寒秋热。对面厮啜。背地厮说。
雨夜便寒晴便热。不论春夏与秋冬。
占麦谚
鸡肋编
麦过口。不入口。
口戒谚
鸡肋编
病从口入。祸从口出。
绍兴三年平江童谣
鸡肋编
地上白毛生。老少一齐行。
建炎后俚语二则
鸡肋编
仕途快捷方式无过贼。上将奇谋是受招。
欲得官﹑杀人放火受招安。欲得富﹑赶着行在发酒醋。
庄季裕引俚语释陈无己诗
鸡肋编
巧息妇做不得无面馎饦。
远水不救近渴。
瓦罐终须井上破。
急行赶过慢行迟。
人作千年调。鬼见拍手笑。
将勤补拙。
大斧斫了手摩挲。
鸡飞狗上屋。
鹭鸶腿上割股。
行在军中谣
鸡肋编
张家寨里没来由。使它花腿抬石头。二圣犹自救不得。
行在盖太平楼。
世俗戏小儿语
鸡肋编
将将朵朵。
五代时人为及第作官人语
侯鲭录
及第不必读书。作官何须事业。
元丰省试时都人唱言
铁围山丛谈
烧得状元焦。
王安石当轴时谚语
铁围山丛谈
台官不如伶官。
时人为李沆张齐贤语
枫窗小牍
李相太醒。张相太醉。
太学中为郭盛邢昺语
枫窗小牍
景纯有孙。子才无后。
宣和中反语
枫窗小牍
寇莱公之知人则哲。王子明之将顺其美。
包孝肃之饮人以和。王介甫之不言所利。
临安呼人谚语
枫窗小牍
强团练。
时人为范纯仁语
过庭录
孟尝有三千珠履客。范公有三千布被客。
嘉佑中士大夫为王谢二家语
默记
王介甫家。小底不如大底。南阳谢师宰家。大底不如小底。
时人为梁师成李邦彦语
张氏可书
太傅扁舟东下。丞相只履西归。
时人为范致虚谣
张氏可书
草青青。水渌渌。屈曲蛇儿破敌国。
时为李宗伯歌
张氏可书
大卿做事轻。文字送司呈。每日出巡仓。丰济与广盈。
吴中下里谚
槁简赘笔
消梨应郎心上冷。甘庶应郎心上甜。
罗裙十二折。小妻也是妾。
卷六十二
南渡后汴都谣语
清波杂志
天水归汴。复见太平。
时人为童贯蔡京谣
清波别志
打破筒。泼了菜。便是人间好世界。
宋人为使金者谚
清波别志
归为官人。病为死人。留为番人。
许叔微未第时梦人语
北窗炙輠录
呼卢殿上。请何是主。王陈间隔。呼六为五。
汪革未败时天下谣
桯史
有个秀才姓汪。骑个驴儿过江。江又过不得。做尽万千趋锵。
住在祁门下乡。行第排来四八。
都下酒家为孔端中语
独醒杂志
酒似淳安知县彻底清。
京师为童贯蔡京高俅何执中谣
独醒杂志
杀了穜蒿割了菜。吃了羔儿荷叶在。
曾敏行引里谚
独醒杂志
若要事成全。张果老撑铁船。
开禧中民谣
四朝闻见录
天上台星少。人间宣干多。
城南宣干多。
宣威群下问。恢复竟如何。
塞上将军少。城南节干多。
民间为薜极胡矩谣
四朝闻见录
草头古。天下苦。
虐我生民。莫匪尔极。
韩侂冑将败时民语
四朝闻见录
满潮都是贼。满潮都是贼。
冷的吃一盏。冷的吃一盏。
绍兴初行都童谣
白獭髓
洞洞张河爷娘。一似六军之教场。
嘉泰初童谣
白獭髓
掀也。火里。
绍定初时人语
白獭髓
锦城佳丽地。红尘瓦砾场。
民间为真德秀语
癸辛杂识
若欲百物贱。直待真直院。吃了西湖水。打作一锅面。
周密引谚论笔墨
癸辛杂识
不善操舟而恶河之曲。
济王未废时市井俚歌
癸辛杂识
花儿王开。
时人为伪道学言
癸辛杂识
道学先牌人欲行。
蜀人澡浴谚
癸辛杂识
蜀人生时一浴。死时一浴。
时人为陈谊中曾唯黄镛刘黻陈宗林则祖语
癸辛杂识
开庆六君子。至元三搭头。
周密引谚释彪
癸辛杂识
虎生三子。必有一彪。
越人为尹焕语
癸辛杂识
梅津一生辛勤。只办得食箩一担。
卷六十三
时人为长景仁郑子时赵枢孟宗献语
归潜志
主司非张郑。秀才非赵孟。
宋末江南谣
玉堂嘉话逸文
江南若破。百雁来过。
至正癸巳上海县民谣
山居新话
鸡啼不拍翅。鸦鸟不转更。
嘉兴民为张士诚杨完者谣
乐郊私语
死不怨泰州张。生不谢宝庆杨。
许衡引谚
辍耕录
马骑上等马。牛用中等牛。人使下等人。
陶宗仪引谚
辍耕录
打关节。有梯媒。
至正丙申松江民间谣
辍耕录
满城都是火。府官四散躲。城里无一人。红军府上坐。
至正辛巳杭州衣红儿童谣
辍耕录
火殃来矣。
江西福建民为散散王士宏歌三则
辍耕录
九重丹诏颁恩至。万两黄金奉使回。
奉使来时。惊天动地。奉使去时。乌天黑地。
官吏都欢天喜地。百姓却啼天哭地。
官吏黑漆皮灯笼。奉使来时添一重。
元初蓨县皇舅墓谣
辍耕录
皇舅墓门闭。运粮向北去。水渰墓门开。运粮却回来。
卷六十四
宰相谚
水东日己
宰相肚里好撑船。
翰林侍从谚
震泽长语
经筵头。修书尾。
李东阳续翰林旧语
客座新闻
一生事业惟公会。半世功名失早朝。更有运灰并运炭。
贵人身上不曾饶。
外方人为杭州人谚二则
委巷丛谈
杭州风。会撮空。好和歹。立一宗。
杭州风。一把葱。花簇簇。里头空。
时人为村学师语
委巷丛谈
都都平丈我。学生满堂坐。郁郁乎文哉。学生都不来。
贾似道当国时临安谣
委巷丛谈
满头清。都是假。这回来。不作要。
金陵人为猪婆龙癞头鼋语
雪涛小说
猪婆龙为殃。癞头鼋顶缸。
兵部四司俚语
春风堂随笔
武选武选。多恩多怨。职方职方。最穷最忙。车驾车驾。
不上不下。武库武库。又闲又富。
国子监谚
春风堂随笔
金祭酒。银典簿。
景泰初及弘治末时人语
金台纪闻
满朝皆少保。一部两尚书。
翰林十学士。礼部四尚书。
京师为平江伯陈睿谣
金台纪闻逸文
平江不饮热酒。怕火筛。
吴郡谚
豫章漫抄
斤九厘。
陆深引谚
溪山余话
幸门如鼠穴。
成化间为朝绅谚
嵩阳杂记
都宪叩头如捣蒜。侍郎扯腿似抽葱。
量田俗语
碧里杂存
横十五。竖十六。一亩田。稳稳足。
台州人为土地神及庙神语
驹阴冗记
土地夫人嫁庙神。庙神欢喜土地阗。
中牟父老为潘勖语
何氏语林
且贵且富。有南山之寿。吾乃得与潘元茂。
恩不可忘。无如我潘郎。
世人为王卫二氏子语
何氏语林
诸王三子。不如卫家一儿。
时为魏收语
何氏语林
魏收惊蛱蝶。
时人为某虞侯及巩申语
何氏语林
虞侯为县君割股。大卿与丞相放生。
卷六十五
闽中百姓为陶垕仲薜大昉谣
抱璞简记
陶使再来天有眼。薜公不出地无皮。
青州谚
涌幢小品
井深槐树麤。街阔人义疏。
京师人为潘渊王渊语
涌幢小品
两渊有两口。口阔大如斗。笑杀张罗峰。引出一群狗。
桑价谚
涌幢小品
仙人难断叶价。
苏州人为丙辰会录语
涌幢小品
丙辰会录。断幺绝六。
京师人为夏言严嵩语
涌幢小品
可怜夏桂州。晴干不肯走。直待雨淋头。
可笑严介溪。金银如山积。刀锯信手施。尝将冷眼观螃蟹。
看你横行得几时。
时人为屠羲英周子义谣
涌幢小品
秦晋。屠出。
屠毒。周旋。
西安民为才宽谣
涌幢小品
才宽断朱英。
朱国祯引谚
涌幢小品
雪白百姓。
夏至重阳俗语
涌幢小品
夏至有风三伏热。重阳无雨一冬晴。
黔中谚
涌幢小品
天无三日晴。地无三里平。
荏平县酒谚
涌幢小品
荏平丁块酒。
芒种俗语
涌幢小品
芒种逢壬便立霉。
朱国祯引俗语
涌幢小品
五荤三厌。
苏州人为范允临语
涌幢小品
范长白夫妻。上天平乏子。
台州塘下童谣
涌幢小品
塘下戴。好种菜。菜开花。好种茶。茶结子。
好种柿。柿蔕乌。摘个大姑。摘个小姑。
吴淞江童谣
涌幢小品
要开吴淞江。除是海龙王。
八角莲谚
涌幢小品
识得八角莲。可与蛇共眠。
佛面金谚
涌幢小品
佛面上括金。
仙桐道人歌
涌幢小品
木有根兮根无枝。人有眼兮眼无珠。我来梧树活。
我去人不识。人不识。真可惜。上天下地游八极。
翻身跨起云间鹤。朗吟飞过蓬莱侧。
潮州人为王源谣
涌幢小品
挽回淳风。
时人为万安刘吉刘珝谣
野获编
万岁相公。
王世贞引谚
野获编
恶人自有恶人磨。
京师为广西巡抚谣
野获编
广西抚院。京香京绢。
时人为应选给事中语
野获编
选科不用选文章。只要生来胡胖长。
天顺甲申廷试时语
野获编
科场烧。状元焦。
京师时人为范广于谦语二则
野获编
京城米贵。那得饭广。
鹭鸶冰上走。何处寻鱼嗛。
福建人为许孚远李材谣
野获编
一城两巡抚。
沈德符引北方谚语
野获编
沧州狮子景州塔。真定府里大菩萨。
苏州为蟋蟀语
野获编
促织瞿瞿叫。宣德皇帝要。
京师人为严嵩语
野获编
可恨严介溪。作事忒心欺。
常将冷眼观螃蟹。看你横行得几时。
京师为徐如圭白若圭语
野获编
道未道弃。渺渺小学。一样两圭。徐如白若。
洪武五年建昌黄衣人歌
野获编补遗
龙蟠虎踞势岧峣。赤帝重兴胜六朝。
八百年终王气复。重华从此继唐尧。
松江旧谣
三冈识略
秀野原来不入城。凤凰飞不到华亭。
明星出在东关外。月到云间便不明。
卷六十六
汉元鼎初公卿语
别国洞冥记
不用作方伯。惟须马肝石。
东方朔引里语
别国洞冥记
年未半。枝不汗。
人为黄蛇珠语
别国洞冥记
宁失千里驹。不失黄蛇珠。
人为龙爪薤语
别国洞冥记
薤如膏。身生毛。
人为影娥池中龟语
别国洞冥记
夜未央。待龟黄。
八公琴歌
搜神记
明明上天照四海兮。知我好道公来下兮。公将与余生羽毛兮。
升腾青云蹈梁甫兮。观见三光遇北斗兮。驱乘风云使玉女兮。
含精吐气嚼芝草兮。悠悠将将天将保兮。
华容女子歌
搜神记
不意李立为贵人。
秦始皇时长水县童谣
搜神记
城门有血。城当陷没为湖。
时人为宗定伯语
搜神记
定伯卖鬼。得钱千五。
吴王女玉歌
搜神记
南山有鸟。北山张罗。鸟既高飞。罗将奈何。意欲从君。
谗言孔多。悲结生疾。没命黄垆。命之不造。冤如之何。
羽族之长。名为凤皇。一日失雄。三年感伤。虽有众鸟。
不为匹双。故见鄙姿。逢君辉光。身远心近。何当暂忘。
尧世民语
拾遗记
青鸐鸣时太平。
汉武帝时谣言
拾遗记
三七末世。鸡不鸣。犬不吠。宫中荆棘乱相系。
当有九虎争为帝。
淋池歌
拾遗记
秋素景兮乏洪波。挥纤手兮折芰荷。凉风凄凄扬棹歌。
云光开曙月低河。万岁为乐岂云多。
时人为郭况语
拾遗记
洛阳多钱郭氏室。夜月昼星富无匹。
洛阳行者为薜灵芸歌
拾遗记
青槐夹道多尘埃。龙楼凤阙望崔巍。清风细雨杂香来。
土上出金火照台。
时人为曹洪骏马谚
拾遗记
凭空虚跃。曹家白鹄。
闾里为消肠酒歌
拾遗记
宁得醇酒消肠。不与日月齐光。
丁令威歌
搜神后记
有鸟有鸟丁令威。去家千年今始归。城郭如故人民非。
何不学仙冢累累。
鼠王国俗谚
异苑
鼠得死人目精则为王。
齐人为女水谚
异苑
世治则女水流。世乱则女水竭。
秦世谣
异苑
秦始皇。何僵梁。开吾户。剧吾床。饮吾酒。唾吾浆。
飧吾饭。以为粮。张吾弓。射东墙。前至沙邱当灭亡。
晋世京师谣
异苑
十丈瓦屋八九间。芦作柱。薤作栏。
时人为檀道济歌
异苑
生人作死别。荼毒当奈何。
清溪谚
异苑
扬州青。是鬼营。
桓玄篡位时小儿歌
齐谐记
芒笼茵。绳缚腹。车无轴。倚孤木。
徐铁臼怨歌
还冤记
桃李花。严霜落柰何。桃李子。严霜早已落。
卷六十七
代宗梦黄衣童子歌
杜阳杂编
中五之德方峨峨。胡呼胡呼可奈何。
京师为常衮元载语
杜阳杂编
常无分别元好钱。贤者愚而愚者贤。
宝历宫人为飞鸾轻凤二女语
杜阳杂编
宝帐香重重。一双红芙蓉。
沧浪洲妇人为金茎花语
杜阳杂编
不戴金茎花。不得在仙家。
时人为孟召语
独异志
孟召文。差颠狂。
李冘引谚论骄奢
独异志
骄奢之灾﹑祸非一致。
柳毅与二龙君赠答歌
异闻录逸文
大天苍苍兮大地茫茫。人各有志兮何可思量。
狐神鼠圣兮薄社依墙。雷霆一发兮其孰敢当。
荷真人兮信义长。令骨肉兮还故乡。齐言惭愧兮何时忘。
上天配合兮生死有途。此不当妇兮彼不当夫。
腹心辛苦兮泾水之隅。风霜满鬓兮雨雪罗襦。
赖明公兮引素书。令骨肉兮家如初。永言珍重兮无时无。
碧云悠悠兮泾水东流。伤美人兮雨泣花愁。
尺书远达兮以解君忧。哀冤果雪兮还处其休。
荷和雅兮感甘羞。山家寂寞兮难久留。欲将辞去兮悲绸缪。
马自然歌
闻奇录
昔日曾随魏伯阳。无端醉卧紫金床。东君谓我多情懒。
罚向人间作酒狂。
京兆府语
闻奇录逸文
不立两县令。不坐两少尹。
天宝中两京童谣
广神异录
不怕上兰单。唯愁答辨难。无钱求案典。生死任都官。
唐时人为秘书省太常寺官语
雍洛灵异录
正字校书。咏诗骑驴。奉礼大祝。轻裘食肉。
卷六十八
古丈夫与毛女吟
太平广记
饵柏身轻叠嶂间。是非无意到尘寰。冠裳暂备论浮世。
一饷云游碧落间。
谁知古是与今非。闲蹑青霞远翠微。箫管秦楼应寂寂。
彩云空惹薜萝衣。
秦人竹【留】谣
太平广记
【留】【留】引黑牛。天差不自由。但看戊寅岁。
扬在蜀江头。
李绩引谣
太平广记
千里相送。归于一别。
时谓常衮鲍防语
太平广记
常杂鲍帖。
蜀人谓长须僧语
太平广记
一事南无。折却长须。
五原沙碛女子吟
太平广记
云鬟消尽转蓬稀。埋骨穷荒无所依。牧马不嘶沙月冷。
孤魂空逐雁南飞。
虎醉俗语
茅亭客语
狗乃虎之酒。
唐齐州病狂人闻梦中少女歌
洞微志
五云华盖晚玲珑。天府由来汝腑中。惆怅此情言不尽。
一丸萝卜火吾宫。
郭彖引谚
睽车志
见怪不怪。其怪自败。
乔蓝飞升吟
夷坚志
下窥夫子不可及。矫首相思空断肠。
长沙状元谣
夷坚志
骆驼嘴断状元出。
林刘举梦中闻人唱
夷坚志
五飞云翔。坐吸湖光。子今变化。引溯吾乡。
时人为柳氏兄弟语
清夜录
柳氏门庭。五马逶迤。
王梅引吴语
佑山杂说
天冉自有长茶子。
成化初京师为姚夒语
西樵野记
和尚普度。秀才拘数。礼部姚夒。颠覆国祚。
傅凯梦孺子歌
西樵野记
青草流沙六六湾。
卷六十九
秦始皇造陵时民歌
博物志
运石甘泉口。渭水为不流。千人唱。万人钩。
俗为刘玄石语
博物志
玄石饮酒。一醉千日。
任昉引南海俗谚
述异记
蛇珠千枚。不及玫瑰。
任昉引越人谚
述异记
种千亩木奴。不如一龙珠。
宣城郡民为封使君语
述异记
无作封使君。生不治民死食民。
始皇时童谣
述异记
阿房阿房亡始皇。
袁绍在翼州时人语
述异记
虎豹之口。不如饥人。
汉末江淮间童谣
述异记
太岳如市。人死如林。持金易粟。贵如黄金。
汉末洛中童谣
述异记
虽有千黄金。无如我斗粟。斗粟自可饱。千金何所直。
任昉引汉世古谚
述异记
虽有神药。不如少年。虽有珠玉。不如金钱。
梧宫谣
述异记逸文
梧宫秋。吴王愁。
历城土人为光政寺磬语
酉阳杂俎
磬神圣。恋光政。
齐人为妒妇津语
酉阳杂俎
欲求好妇。立在津口。妇立水傍。好丑自彰。
魏明帝时宫人谣
酉阳杂俎
不服辟寒金。那得君王心。不服辟寒细。那得君王怜。
秦中儿童戏为颠当语
酉阳杂俎
颠当颠当牢守门。蠮螉寇汝无处奔。
杜预引古谚
酉阳杂俎
有书借人为嗤。借人书送还为嗤也。
斛律丰乐为齐高祖歌
酉阳杂俎
朝亦饮酒醉。暮亦饮酒醉。日日饮酒醉。国计无取次。
金榆山土人言
酉阳杂俎
金驴一鸣。天下太平。
段成式引俗语
酉阳杂俎
王母甘桃。食之解劳。
路励行亲识引谚
启颜录逸文
一人在朝。百人缓带。
岭南冬令俗语
群居解颐
踏梯摘茄子。把扇吃馄饨。
东汉国民唱
清异录
生怕赤真人。都来一夜春。
汾晋村野间语
清异录
欲作千箱主。问取黄金母。
宋城民为祝天贶和甄语
清异录
去了里头冰。却得一段着脚琉璃。
长沙卖药道人吟
清异录
无字歌。呵呵亦呵呵。哀哀亦呵呵。不似荷叶参军子。
人人与个拜口木。大作厅上假阎罗。
衫带谚
清异录
阑单带。叠垛衫。肥人也觉瘦岩岩。
宝历中宫人语
清异录
风流箭﹑中的人人愿。
厨官为魏王卢相两家饮馔语
清异录
王羹亥未。相粥白玄黄。
卷七十
时人为三耳秀才语
张君房脞说
天上有九头鸟。地上有三耳秀才。
谷城民为王丰歌
贾氏说林
天厚谷城生王公。为宰三月恩泽通。室如悬磬今击钟。
时人为立夏日食李谚
元池说林
立夏得食李。能令颜色美。
鹅毛鄙语
复斋漫录
千里寄鹅毛。礼轻人意重。
西施鄙语
复斋漫录
情人眼里有西施。
都下为韩侂冑语
曾氏因话录
释迦佛中间坐。胡汉神立两旁。文殊普贤自斗。
象祖打杀师王。
海上人为女香草谚
奚囊橘柚
欲知女子强。转臭得成香。
汉人为黄公语二则
奚囊橘柚
虎莫凶。有黄公。
猛兽回。黄公来。
凭犹龙引俗语
谭概
只许州官放火。不许百姓点灯。
袁节推引俗语
谭概
官无悔笔。罪不重科。
钱兼山引谚语
谭概
人无千日好。花无百日红。
凤宣二州谚
太平老人袖中锦谚云
凤州三出。手﹑柳﹑酒。宣州四出。漆﹑栗﹑笔﹑蜜。
李东阳引谚戏焦芳
坚瓠集
秋风灌驴耳。
吴人为陆完号
坚瓠集
五钱九分六钱轻。做到天官弗肯行。父子宸濠三千两。
合家老少上京城。
吴人为张小舍谚
坚瓠集
天弗怕。地弗怕。只怕维亭张小舍。
嘉靖时民间谣
坚瓠集
曾见不曾见。校尉坐察院。吓杀朱苦瓜。拿了朱鸿渐。
常同知蹲做一堆。冷同知吓出热汗。
时人为倪进贤及某中书语
坚瓠集
洗鸟御史。挑土中书。
景龙中人为宰相歌
坚瓠集
礼贤不解开东阁。燮理惟能闭北门。
开沙湖民谣
坚瓠集
远挑新土纔希罕。露尽黄泥始罢休。两岸马槽斜见底。
中见水线直通头。
京师为黄志端语
坚瓠集
礼部六尚书。一员黄老。
宋时为秀才语
坚瓠集
文选熟。秀才绿。
万历间殿试语
坚瓠集
丁丑无眼。庚辰无头。
戴表元引谚
坚瓠集
宁可死。莫与秀才担担子。肚里饥。打火又无米。
何仲默引乡谚
坚瓠集
张豆腐。李豆腐。一夜思量千百计。明朝依旧卖豆腐。
时人为章氏牌坊谣
坚瓠集
大中丞完子就问军。大光禄烧得光秃秃。
苏郡童为姚堂谣
坚瓠集
双木撑篙。不如一姚。
吴中为周如斗谣
坚瓠集
苏州一只斗。救了万民口。
要离墓童谣
坚瓠集
要离高出城。天下动刀兵。
吴县民间谣
坚瓠集
吴县知县到。霹雳震得暴。分付开阊门。家家有响报。
时人为景泰五年殿试语
坚瓠集
铁状元。银榜眼。金探花。
甘学润督学昆山时谣
坚瓠集
秀才街上踱。撞着甘提学。老个告衣巾。小个重上学。
时人为土地夫人语
坚瓠集
期年入配今生子。明岁更教令爱生。
黄州人为卢浚曹濂谣
坚瓠集
卢浚不来天没眼。曹濂重到地无皮。
明季复社口号
坚瓠集
头顶一个书橱。手带一串念珠。抬摆一部四书。
口内只说天如。
松江阁老谣
坚瓠集
潮通泖。出阁老。
吴人为王稚登赵宦光语
坚瓠集
天下歇家王百谷。山中驿吏赵凡夫。
翟灏引汉谚
通俗编
廷尉狱。平如砥。有钱生。无钱死。
卷七十一
楚狂接舆歌
庄子
凤兮凤兮。何如德之衰也。来世不可待。往世不可追也。
天下有道。圣人成焉。天下无道。圣人生焉。方今之时。
仅免刑焉。福轻乎羽。莫之知载。祸重乎地。莫之知避。
已乎已乎。临人以德。殆乎殆乎。画地而趋。迷阳迷阳。
无伤吾行。吾行却曲。无伤吾足。山木自寇也。膏火自煎也。
桂可食。故伐之。漆可用。故割之。人皆知有用之用。
而莫知无用之用也。
孟子反子琴张歌
庄子
嗟来桑户乎。嗟来桑户乎。而已反其真。而我犹为人猗。
子桑歌
庄子
父邪﹑母邪。天乎﹑人乎。
庄周引野语
庄子
众人重利。廉士重名。贤士尚志。圣人贵精。
河伯引野语
庄子
闻道百。以为莫己若。
被衣为啮缺歌
庄子
形若槁骸。心若死灰。真其实知。不以故自持。媒媒晦晦。
无心而不可与谋。彼何人哉。
祝牧歌
庄子逸文
天下有道。我韨子佩。天下无道。我负子戴。悠哉游哉。
聊以出卒岁。
康衢童谣
列子
立我蒸民。莫匪尔极。不识不知。顺帝之则。
杨朱为季梁歌
列子
天其弗识。人胡弗觉。匪佑自天。弗孽由人。我乎汝乎。
其弗知乎。医乎巫乎。其知之乎。
杨子引周谚
列子
田父可坐杀。
赵文子引周谚
列子
察见渊鱼者不祥。智料隐匿者有殃。
孺子歌
文子
混混之水浊。可以濯吾足乎。泠泠之水清。可以濯吾缨乎。
亢仓子歌
亢仓子
时之阳兮信义昌。时之默兮信义伏。阳与默。昌与伏。
汨吾无私兮。羌忽不知其读。
郑君引谚论黄白
抱朴子
无有肥仙人。富道士。
葛洪引谚论登涉
抱朴子
太华之下。白骨狼藉。
葛洪引谚论书字
抱朴子
书三写。鱼成鲁。虚成虎。
龙逢行歌
符子
造化劳我以生。休我以炮烙。
卷七十二
周颠歌
周颠仙人传
山东只好立一个省。
时人为三茅君谣
良常仙系记
茅山连金陵。江湖据下流。三神乘白鹄。各治一山头。
佳雨灌旱稻。陆田亦复周。妻子保堂室。使我无百忧。
白鹤翔金穴。何时复来游。
时人为方回语
列仙传
得方回一丸泥。闭户不可开。
绥山仙桃谚
列仙传
能得绥山一桃。虽不得仙。亦足以豪。
桃安公谚
列仙传
安公安公。冶与天通。七月七日。迎女以赤龙。
长桑公子行歌
列仙传
巾金巾。入天门。呼长精。吸元泉。鸣天鼓。养泥丸。
长安中为乞儿谣
列仙传
见乞儿。与美酒。以免破家之咎。
葛洪引谚
神仙传
子不夜行。则安知道上有夜行人。
蓝采和踏歌
续神仙传
踏歌踏歌蓝采和。世界能几何。红颜三春树。流年一掷梭。
古人混混去不返。今人纷纷来更多。朝骑鸾凤到碧落。
暮见苍田生白波。长景明晖在空际。金银宫阙高嵯峨。
戚逍遥歌
续神仙传
笑看沧海欲成尘。王母花前别众真。千岁却归天上去。
一心珍重世间人。
许碏醉吟
续神仙传
阆苑花前是醉乡。踏翻王母九霞觞。群仙拍手嫌轻薄。
谪向人间作酒狂。
广陵街道士戏吟
续神仙传
无事到扬州。相携上酒楼。药囊为赠别。千载更何求。
许宣平负薪吟
续神仙传
负薪朝出卖。沽酒日西归。路人莫问归何处。
穿入白云行翠微。
殷七七醉歌
续神仙传
弹琴碧玉调。药炼白朱砂。解酝顷刻酒。能开非时花。
敬元子歌
洞仙传
顾见双使者。博着太行山。长谷何峥嵘。齐城相接邻。
纵我双龙辔。忽临无极渊。
王母为卫夫人歌
墉城集仙录
驾我八景舆。欻然入玉清。龙群拂宵上。虎旆摄朱兵。
逍遥元精际。万流无暂停。哀此去留会。劫尽天地倾。
当寻无中景。不死亦不生。体被自然道。寂观合太冥。
南岳挺真干。玉映耀颖精。有任靡其事。虚心自受灵。
嘉会绛河曲。相与乐未央。
黄野人歌
绣像列仙传
云来万岭动。云去天一色。长笑两三声。空山秋月白。
云房先生吟
绣像列仙传
黄粱犹未熟。一梦到华胥。
谭峭行吟
绣像列仙传
线作长江扇作天。靸鞋拋在海东边。蓬莱信道无多路。
只在谭生拄杖前。
陈希夷吟
绣像列仙传
莫道当今无天子。都将天子上担挑。
华山高处是吾宫。出即凌空跨晓风。台榭不将金琐闭。
来时自有白云封。
古渔父【歌】
云笈七签
鸿鹭千年鸟。为肴致天真。五帝衔月华。列坐空中宾。
卷七十三
三官申为杨君及安妃谚谣
真诰
杨安大君。董真命神。
七月十五日右英夫人吟
真诰
寓言必可用。不用是无情。焉得驾欻迹。寻此空中灵。
微音良有旨。当用慎勿轻。事事应神机。保尔见太平。
灵照夫人吟
真诰
心勿欲乱。神勿淫役。道易不顺。灾重不逆。永丧其真。
遂弃我适。
众真人与诸夫人赠答歌
真诰
驾欻敖八虚。徊宴东华房。阿母延轩观。朗啸蹑灵风。
我为有待来。故乃越沧浪。乘飙溯九天。息驾三秀岭。
有待徘徊【眄】。无待故当净。沧浪奚足劳。孰若越元井。
写我金庭馆。解驾三秀畿。夜芝披华锋。咀嚼充长饥。
高唱无逍遥。冬兴有待歌。空同酬灵音。无待将如何。
朝游郁绝山。夕偃高晖堂。振辔步灵锋。无近于沧浪。
元井三仞际。我马无津梁。儵欻九万间。八维已相望。
有待非至无。灵音有所丧。
龙旗舞太虚。飞轮五岳阿。所在皆逍遥。有感兴冥歌。
无待愈有待。相遇故得和。沧浪奚足辽。元井不为多。
郁绝寻步间。俱会四海罗。岂若绝明外。三劫方一过。
纵酒观群惠。儵忽四落周。不觉所以然。实非有待游。
相遇皆欢乐。不遇亦不忧。纵影元空中。两会自然畴。
驾欻发西华。无待有待间。或眄五岳峰。或濯天河津。
释轮寻虚舟。所在皆缠绵。芥子忽万顷。中有须弥山。
小大固无殊。远近同一缘。彼作有待来。我作无待亲。
无待太无中。有待太有际。大小同一波。远近齐一会。
鸣弦元宵颠。吟啸运八气。奚不酣灵液。眄目娱九裔。
有无得元运。二待亦相盖。
偃息东华静。扬軿运八方。俯眄邱垤间。莫觉五岳崇。
灵阜齐渊泉。大小互相从。长短无少多。大椿须臾终。
奚不委天顺。从神任空同。
控飙扇太虚。八景飞高清。仰浮紫晨外。俯看绝落冥。
元心空同间。上下费流停。无待两际中。有待无所营。
礼无则能死。礼有则摄生。东宾会高唱。二待奚足争。
命驾玉锦轮。舞辔仰徘徊。朝游朱火宫。夕宴夜光池。
浮景清震杪。八龙正参差。我作无待游。有待辄见随。
高会佳人寝。二待互是非。有无非有定。待待各自归。
右英夫人沧浪吟
真诰
停驾望舒移。回轮反沧浪。未观若人游。偶相安得康。
良因俟青春。以叙中怀忘。
紫微夫人歌
真诰
龟阙郁巍巍。墉台给月珠。列坐九灵房。叩璈吟太无。
玉箫和我神。金醴释我忧。
宴酣东华内。陈钧千百声。青君呼我起。折腰希林庭。
羽帔扇翠晖。玉佩何铿零。俱指高晨寝。相期象中冥。
右英夫人紫轩吟
真诰
三辔抗紫轩。倾云东林阿。
瑶台群仙大会吟
真诰
欲殖灭度根。当拔生死栽。沉吟堕九泉。但坐惜形骸。
观神载形时。亦如车从马。车败马奔亡。牵连一时假。
哀世莫识此。但是惜风火。种罪天网上。受毒地狱下。
神马度形舟。薄岸当别去。形非神常宅。神非形常载。
徘徊生死轮。但苦心犹豫。
失道从死津。三魂迷生道。生生日已远。死死日已早。
悲哉苦痛容。根华已颠倒。起就零落生。焉知反枯老。
右英夫人东圃吟
真诰
驾景游贤良。促辔东圃下。
二月十六日右英夫人吟
真诰
元清眇眇观。落景出东渟。愿得绝尘友。萧萧罕世营。
紫微右英两夫人歌吟
真诰
褰裳济绿河。遂见扶桑公。高会太林墟。寝宴元华宫。
信道茍淳笃。何不栖东峰。
陵波越沧浪。忽然造金山。四顾终日游。罕我云中人。
四月十四日右英夫人吟
真诰
玄波振沧涛。洪津鼓万流。驾景眄六虚。思与佳人游。
妙唱不我对。清音与谁投。云中骋琼轮。何为尘中趋。
右英夫人空同吟
真诰
纵心空同津。总辔策朱軿。佳人来何迟。道德何时成。
有心许斧子。言当采五芝。芝草不必得。汝亦不能来。
汝来当可得。芝草与汝食。
汉初小儿歌
真诰
着青裙。入天门。揖金母。拜木公。
内经真谚
真诰
子欲夜书。当修常居。
楚庄公时乞食公歌
真诰
天庭发双华。山源彰阴邪。清晨按天马。来诣太真家。
真人无那隐。又以灭百魔。
太上宫中歌
真诰
手把入云气。英明守二童。太真握明镜。鉴合日月锋。
云仪拂高阙。开括泥丸宫。万想入百关。骄女入元房。
愈行愈鲜盛。英灵自尔通。
郭四朝扣船歌
真诰
清地带灵岫。长林郁青葱。玄鸟藏幽野。悟言出从容。
鼓楫乘神波。稽首希晨风。未获解脱期。逍遥邱林中。
浪神九垓外。研道遂全真。戢此灵凤羽。藏我华龙鳞。
高举方寸物。万吹皆垢尘。顾哀朝生惠。孰尽汝车轮。
游空落飞飙。灵步无形方。圆景焕明霞。九凤唱朝阳。
晖翮扇天津。庵蔼庆云翔。遂造大微宇。揖此金梨浆。
逍遥玄垓表。不存亦不忘。驾飙舞神霄。披霞带九月。
高皇齐龙轮。遂造北华室。神虎洞琼林。风云合一成。
开阖幽冥户。灵变元迹灭。
太极真人谚
真诰
服九灵。日月华。得降我太极之家。
太平酒谚
真诰
欲得长生﹑饮太平。
卷七十四
时人为释支谦语
高僧传
支郎眼中黄。形躯虽细是智囊。
时人为释道安语
高僧传
漆道人。惊四邻。
时人为释法上谚语二则
高僧传
黑沙弥若来。高座逢灾。
京师极望。道场法上。
时人评八僧语
高僧传
生叡发天真。严观洼流得。慧义彭亨进。寇渊千默塞。
藏薇山两童子歌
高僧传
藏薇有道德。欢乐方未央。
东阳为释慧约谣
高僧传
少达妙理﹑娄居士。
时人为释神照语
高僧传
河南一遍照。英声不徒召。
邺下为释灵裕语
高僧传
衍法师伏道不伏俗。裕法师道俗俱伏。
时人为释道经慧静语
高僧传
洛下长大耳。东阿黑如墨。有问无不酬。有酬无不塞。
时人为释贞观语
高僧传
钱塘有贞观。当天下一半。
并州人为释道杰语
高僧传
大头杰。难杀人。
时人为释皎然灵彻道标语
高僧传
霅之昼。能清秀。越之彻。洞冰雪。杭之标。摩云霄。
释道世引俗言
法苑珠林
养老乞言。
卢至长者醉歌
法苑珠林
我今节庆会。纵酒大欢乐。逾过毗沙门。亦胜天帝释。
阿育王引昔贤谚
法苑珠林
夫人有福。四海归伏。尽其德薄。肘腋叛离。
净端禅师吟
五灯会元
本是潇湘一钓客。自西自东自南北。
卫州王大夫歌
五灯会元
坛山里。日何长。青松岭。白云乡。吟鸟啼猿作道场。
散发采薇歌又笑。从教人道野夫狂。
性空海滨唱
五灯会元
船子当年返故乡。没踪迹处妙难量。真风遍寄知音者。
铁笛横吹作散场。
五祖唱绵州巴歌
五灯会元
豆子山。打瓦鼓杨平山。撒白雨。白雨下。取龙女。织得绢。
二丈五。一半属罗江。一半属玄武。
普融僧引俚语
五灯会元
书头教娘勤作息。书尾教娘莫瞌睡。
释道安引谚
二教论
紫实昧朱。狂斯滥哲。


卷七十五
司马相如琴歌
司马文圆集琴歌二首
凤兮凤兮归故乡。遨游四海求其凰。时未遇兮无所将。
何悟今夕升斯堂。有艳淑女在闺房。室迩人遐毒我肠。
何缘交颈为鸳鸯。胡颉颃兮共翱翔。
凤兮凤兮从我栖。得托孳尾永为妃。交情通体心和谐。
中夜相从知者谁。双翼俱起翻高飞。无感我思使余悲。
冯衍引鄙语
冯曲阳集
水不激﹑不能破舟。矢不激﹑不能饮羽。
曹操引谚论选举
魏武帝集
失晨之鸡。思补更鸣。
曹操引里谚论礼
魏武帝集
让礼一寸。得礼一尺。
陈思王植引谚三则论知人
陈思王集
人心不同。若其面焉。
谷千驽。不如养一驴。
谷驽养虎。大无益也。
嵇康引俗语论学
嵇中散集
乞儿不辱马医。
魏无名氏引谚论阴阳家
稽中散集
知星宿。衣不覆。
孙绰引谚论忠孝
孙廷尉集
求忠臣必于孝子之门。
陶潜引俗谚论亲旧
陶彭泽集
数面成亲旧。
徐陵引世谚论职官
徐仆射集
图官在乱世。觅富在荒年。
王勃引谚论慎满
王子安集
祸不入慎家之门。
陈子昂引谚论出使
陈拾遗集
欲知其人。观其所使。
舆人诵张知古
陈拾遗集
我有圣帝抚令君。遭暴昏椓【恂】寡纷。民户流散日月曛。
君去来兮惠我仁。百姓苏矣见阳春。
郭公姬人学仙谣
陈拾遗集
化云心兮思淑真。洞寂灭兮不见人。瑶草芳兮思葐氲。
将奈何兮青春。
潞州金桥童谣
张燕公集
圣人执节度金桥。
张说引谚论农功
张燕公集
岁在申酉。乞浆得酒。
时人为玄奘法师兄弟语
张燕公集
昔闻荀氏八龙。今见陈门双骥。
天下谈士为韩朝宗言
李太白集
生不愿封万户侯。但愿一识韩荆州。
宾朋为裴长史歌
李太白集
宾客何喧喧。日夜裴公门。愿得裴公之一言。
不须驱马埒华轩。
黄州为左振歌
元次山集
我欲逃乡里。我欲去坟墓。左公今既来。谁忍弃之去。
吾乡有鬼巫。惑人人不知。天子正尊信。左公能杀之。
选人为崔沔王邱歌
颜鲁公集
沔水澄明彻底清。邱山介直连天峻。
扬州民为杜公诵
梁补阙集
膴膴原田。自今以始。岁其丰年。
沔彼流水。我邦是纪。钟美不知。
卷七十六
汴州人为董晋歌
韩昌黎集
浊流洋洋。有辟其郛。阗道讙呼。公来之初。今公之归。
公在丧车。公既来止。东人以完。今公没矣。人谁与安。
道州民为薜刺史歌
柳柳州集
我有耇老。公燠其肌。我有病癃。公起其羸。髫童之嚚。
公实智之。鳏孤孔艰。公实遂之。孰尊恶德。远矣自古。
孰羡淫昏。俾我斯瞽。千岁之冥。公辟其户。我子洎孙。
延世有慕。
连山郡乳穴谣
柳柳州集
甿之熙熙。崔公之来。公化所彻。土石蒙烈。以为不信。
起视乳穴。
国学生徒为齐皞韦公肃歌
刘宾客集
我有学宇。既倾而成之。我有壁经。既昧而明之。孰规模之。
孰发挥之。祭酒惟齐。博士惟韦。俾我学徒。弦歌以时。
切切祁祁。不敖不嬉。庶乎遒人。来采我诗。
成都人为段公谣
刘宾客集
昔公去此。福成以毁。今公重还。福成以完。民安军治。
亦如此寺。
荆门县民为裴公谣
刘宾客集
起我堙废而完之。徕我荡析而安之。昔室于墟。风摇雨濡。
自公优柔。郛开盈兮。昔饮于洿。夏溷冬枯。自公感通。
觱沸生兮。淑旗之华兮。四牡之騑。俟公之还兮。觞以祝之。
李翱拜禹歌
李文公集
惟天地之无穷兮。哀生人之常勤。往者吾弗及兮。
来者吾弗闻。已而已而。
吉州民为刺史张公歌
皇甫持正集
昔吏訑訑。今史詹詹。公能驭之。鈆亦为铦。跖亦为廉。
始泄而苦。终优以恬。昔民嗷嗷。今民咍咍。公能植之。
鳏寡有怡。流亡既来。徭税先具。污茨尽开。向覆官仓。
仓无斗粮。公来几时。积粟埋梁。向阅官库。库无尺缯。
公来几时。山积层层。瑞露溶溶。降味公松。瑞莲漪漪。
合蔕公池。公有异政。神之祚之。民歌路谣。冀闻京师。
天子明圣。恩光远而。
杭州民诵房使君
李元宾集
虽有饥馑。必遇丰年。大盗既去。我公来臻。
李观引谚论修学
李元宾集
溜之细穿石。绠之细断干。
元稹引谚二则谕淮西
元微之集
天不可违。
时不可失。
白居易引谚
白香山集
郑玄家牛。触墙成八字。
苏轼游赤壁歌
东坡集
桂棹兮兰浆。击空明兮泝流光。渺渺兮余怀。
望美人兮天一方。
苏轼引谚论勇敢
东坡集
一人善射。百夫决拾。
苏轼引蜀谚论政
东坡集
学书者纸费。学医者人费。
苏轼游桓魋墓歌
东坡集
桓山之上。维石嵯峨兮。司马之恶。与石不磨兮。
桓山之下。维水弥弥兮。司马之藏。与水皆逝兮。
苏轼引里谚论江瑶柱
东坡集
国蓏失地则不荣。鱼龙失水则不神。
宋时四方为折纳藉纳产业语
东坡集
黄纸放﹑而白纸收。
苏轼引里谚论上下乡
东坡集
上乡熟。不抵下乡一锅粥。
苏轼引乡谚诮吝啬
东坡集
缺口镊子。
盘游饭里谚
东坡集
撅得窖子。
苏轼引俗语
东坡集
强将下。无弱兵。
程演引黄河谚语
苏诗合注
侧手障黄河。
赵次公引谚
苏诗合注
龟背上刮毡毛。
施元之引俗谚释百巧
苏诗合注
百无一有。百巧百穷。
施元之引俗谚释面赤
苏诗合注
无钱吃酒。妒人面赤。
灯火谚
苏诗合注
早知灯是火。饭熟已多时。
苏辙梦闻仙人歌
颍滨集
红尘纷处兮人间世。白云深处兮神仙地。仙家春色兮亿万年。
蟠桃香暖兮双鸾睡。北看瀛洲兮咫尺门。西顾方壶兮三百里。
逍遥无为兮古洞天。洞天不老兮无人至。
金渊谚
净德集
锦担垂两头。
韭菜俗言
宛邱集
八月韭。佛开口。
时人为苏过语
斜川集题辞
苏氏三虎。季虎大怒。
卷七十七
汪藻引谚
浮溪集
淮水竭。王氏灭。
孛辘谚
范成大诗集
秋孛辘。损万斛。
吴中为苏常二州语
渭南文集
苏常熟。天下足。
舒州石塘民为周必正歌
渭南文集
乌石陂。石塘陂。流水溅溅有尽时。思公无尽时。
蜀人为唐安郡语
剑南诗稿
唐安有三千官柳。四十琵琶。
陆游引俗语论忧患
剑南诗稿
菱角磨作鸡头。
吴中布袄谚
剑南诗稿
未吃端午粽。布袄未可送。
朱子引谚
朱子文集
今年自家雪里冻杀。不知明年甚人吃大碗不托。
陈亮引俗谚
陈龙川集
千钱药却在笆篱边。
四明宗党为袁蔡二夫人语
絜斋集
百世之纪。蔡袁夫人。
郑清之引谚
安晚堂集
捉酒虎。
刘一止引里语
苕溪集
春雨树头生。
叶茵引谚
顺适堂吟稿
大姑拙。三姑巧。
临安为韩左厢谣
东维子集
韩厢明。无白擎。韩厢死。白擎起。
俞塘谚
华亭百咏
虽有珠千斛。不卖俞塘北。
王寂引谚论卜筮
拙轩集
老医少卜。
人为李好文谚
梧溪集
目耕夜分﹑李好文。
王泳消摇歌
梧溪集
蚕何无兮。茧是室兮。吾其愿毕兮。抑亦二三子之力兮。
陈履信讽邻歌
梧溪集
食且无鱼。奈何盘蔬无余。
时人为赵贞妇歌
梧溪集
四月三日兵挠湖。妇女多被辱与躯。殉节伊谁天水姝。
文翚洲谚
梧溪集
辅夹辅洲。如冈如丘。实安衮衮流。
苏州民为况钟歌
况太守集
况太守。民父母。众怀思。因去后。愿复来。养田叟。
郡中齐说使君贤。只剪轻蒲为作鞭。兵仗不烦森画戟。
歌谣曾唱是青天。
苏州民又为况钟歌
况太守集
太守朝京。我民不宁。太守归来。我民忻哉。
苏州民再为况钟歌二则
况太守集
公政惠我。公恩息我。父母畜我。长我育我。我饥谷我。
我困苏我。公去惙我。谁与活我。
况青天。朝命宣。愿早归。在新年。
我曷能政。政由上命。我曷能恩。恩由至尊。圣人更化。
我叩我首。我陈尔情。俾尔无尔病。俾尔饫宁。以乐太平。
卷七十八
北郡长老为李忠贞语
空同集
讼事无天。
李正字击缶歌
空同集
人欲为贪吏。贪吏殃及子孙。人欲为廉吏。廉吏穷饿不能行。
我今既不为贪吏。又何可称廉吏。王门之下。可以全身避世。
李梦章引长老言
空同集
上床脱屣。不知生死。
李梦阳引谚论先兆
空同集
入田观稼。从小看大。
李梦阳引鄙人言论族谱
空同集
何论根株。干大则枝斜。
李梦阳引谚三则论国事
空同集
萌芽不伐。将折斧柯。爝爝不扑。燎原奈何。
十入一出。
勿谓尺五。后且不补。
吕太监引谚
空同集
些小不补。直至尺五。
闽中父老为杨重李锦康镛语
空同集
古人有言。勿为峣峣。人将缺焉。勿为皑皑。人将污焉。
康镛引谚
空同集
断酒白首。餔糟而朽。
人为左氏语
空同集
逢桥八百左。
李梦阳引谚论医
空同集
卢医不自医。
通许邑人为娄良贾恪语
空同集
娄良贾恪。气如山岳。
李梦阳引谚论报施
空同集
不竟其禄。子孙之谷。
蜀人为崔升曲锐语
空同集
崔参曲佥。屹如雪山。
李梦阳引谚论培养
空同集
谷要自长。
豪贵人为辅国将军语
空同集
匪火自焚。匪斤自椔。
李梦阳引谚论积累
空同集
胡荽不结瓜。菽根不产麻。
李梦阳游苏门歌
空同集
泉水活活。北之流矣。有女怀春。采彼薇矣。山雪修阻。
暮予何之矣。
徐珙引谚
空同集
循智保身。审时致位。
李梦阳引谚论学
空同集
一年二年。与佛齐肩。三年四年。佛在一边。
占阴晴谚
升庵集补
南闪千年。北闪眼前。
杨慎引谚
升庵外集
无奈东瓜何。捉着瓠子磨。
京师为严嵩严世蕃谣
杨忠愍公集
此时父子两阁老。他日一家尽狱囚。
杨继盛引俗语论睦族
杨忠愍公集
好时是他人。恶时是家人。
时人为杨继盛谣
杨忠愍公集
疫无鬼。以为不信。视杨氏子。
内江儿童祈雨歌
归震川集
旱既太甚。治邑非人。宁祸其身。勿病其民。
扶沟人为杜孟干语
归震川集
洧水淤。老幼啼。洧水通。赖杜公。
时人为归氏语
归震川集
县官印。不如归家信。
济宁谚
归震川别集
上巴济宁。下巴济宁。
张居正引谚论官守
张太岳文集
美服人指。美珠人估。
张居正引谚论边情
张太岳文集
若将容易得。便作等闲看。
张居正引谚论考成
张太岳文集
姑口烦而妇耳顽。
张居正引鄙谚论国用
张太岳文集
常将有日思无日。莫待无时想有时。
吴麟征引谚论忧乐
吴忠节公遗集
人愁不要喜悦。
吴麟征引谚论田产
吴忠节公遗集
大德不酬。
永乐时人为松江徐氏谣
交行摘稿
一堂六进士。四世继三公。
宋时为江南诗歌语
曝书亭集
江南音。一唱直千金。
闽人为谭昌言语
曝书亭集
来一封。去两封。以为不信视邮筒。
楚雄郡人为朱大竞谣
曝书亭集
清贫太守一世难。百鸟有凤凤有鸾。
正德间京师为张茂兰语
蚕尾诗集
天下清官﹑张茂兰。
长安为康乃心语
蚕尾文续集
关中二李﹑不如一康。
卷七十九
神人畅歌
古今乐录
清庙穆兮承予宗。百寮肃兮于寝堂。醊祷进福求年丰。
有响在坐。敕予为害在元中。钦哉。昊天德不隆。
承命任禹写中宫。
团扇郎歌
古今乐录
白团扇。辛苦五流连。是郎眼所见。
白团扇。憔悴非昔容。羞与郎相见。愿得随郎手。
因风从方便。
华山畿歌
古今乐录
华山畿。君既为侬死。独活为谁施。欢若见怜时。
棺木为侬开。
读曲歌
古今乐录
一忆所欢时。缘山被【艿】荏。山神感侬意。盘石锐锋动。
暖暖日欲突。观骑立踟躇。太阳犹尚可。且愿停须臾。
陇头流水歌辞
乐府诗集
西上陇阪。羊肠九回。山高谷深。不觉脚酸。
手攀弱枝。足踰弱泥。
陇头歌辞
乐府诗集
朝发欣城。暮宿陇头。寒不能语。舌卷入喉。
翟义门人平陵东歌
乐府诗集
平陵东。松柏桐。不知何人劫义公。
劫义公。在高堂下。交钱百万两走马。
两走马。亦诚难。顾见追吏心中恻。
心中恻。血出漉。归来告我家卖黄犊。
上留田歌
乐府诗集
里中有啼儿。似类亲父子。回车问蹄儿。慷慨不可止。
南风歌
乐府诗集
反彼三山兮商岳嵯峨。天降五老兮迎我来歌。
有黄龙兮自出于河。负图书兮委蛇罗沙。
案图观谶兮闵天嗟嗟。击石拊韶兮沦幽洞微。
鸟兽跄跄兮凤凰来仪。凯风自南兮增有喟叹。
囊陵操
乐府诗集
呜呼。洪水滔天。下民愁悲。上帝愈咨。三过吾门不入。
父子道衰。嗟嗟。不欲烦下民。非欲伐功也。
伤君莫知烦下民。嗟乎。天非欲数烦下民。
箕子操
乐府诗集
嗟嗟。纣为无道杀比干。嗟复重嗟独奈何。漆身为厉。
被发以佯狂。今奈宗庙何。天乎天哉。欲负石自投河。
嗟复嗟。奈社稷何。
克商操
乐府诗集
上告皇天兮﹑何以行乎。
大道曲
乐府诗集
青阳二三月。柳青桃复红。车马不相识。音落黄埃中。
敕勒歌
乐府诗集
敕勒川。阴山下。天似穹庐﹑笼盖四野。天苍苍。野茫茫。
风吹草低见牛羊。
北齐后主时邯郸郭公歌
乐府诗集
邯郸郭公九十九。技两渐尽入膝口。大儿缘高冈。
雉子东南走。不信吾言时。当看岁在酉。
越谣歌
乐府诗集
君乘车。我戴笠。他日相逢下车揖。君担簦。我跨马。
他日相逢为君下。
陈初童谣
乐府诗集
御路种竹筱。萧萧已复起。合盘贮蓬块。无复扬尘已。
陈初时谣
乐府诗集
日西夜乌飞。拔剑倚梁柱。归去来。归山下。
唐武后时童谣
乐府诗集
红绿复裙长。千里万里闻香。
卷八十
猗兰操
琴操
习习谷风。以阴以雨。之子于归。远送于野。
何彼苍天。不得其所。逍遥九州。无所定处。
世人闇蔽。不知贤者。年纪逝迈。一身将老。
龟山操
琴操
予欲望鲁兮。龟山蔽之。手无斧柯。奈龟山何。
越裳操
琴操
于戏嗟嗟。非旦之力。乃文王之德。
岐山操
琴操
狄戎侵兮土地移。迁邦邑兮适于岐。
烝民不忧兮谁者之。嗟嗟奈何予命遭斯。
履霜操
琴操
履朝霜兮采晨寒。考不明其心兮听谗言。孤恩别离兮摧肺肝。
何辜皇天兮遭斯愆。痛殁不同兮恩有偏。谁说顾兮知我冤。
雉朝飞操
琴操
雉朝飞鸣相和。雌雄群游于山阿。我独何命兮未有家。
时将暮兮可奈何。嗟嗟暮兮可奈何。
别鹤操
琴操
痛恩爱之永离。叹别鹤以舒情。
列女引
琴操
忠谏行兮正不邪。众妾夸兮继嗣多。
贞女引
琴操
菁菁茂木隐独荣兮。变化垂枝合秀英兮。修身养行建令名兮。
厥道不移善恶并兮。屈穷就浊世彻清兮。怀忠见疑何贪生兮。
系骸骨于林兮。托神灵于女贞。
思归引
琴操
涓涓泉水。流反于淇兮。有怀于卫。靡日不思。执节不移兮。
行不诡随。坎坷何辜兮离厥菑。
辟历引
琴操
疾雨盈河。辟历下臻。洪水浩浩。滔厥天鉴。
【退】隆愧﹑隐隐阗阗。国将亡兮丧厥年。
箜篌引
琴操
公无渡河。公竟渡河。公堕河死。当奈公何。
箕山操
琴操
登彼箕山兮。瞻望天下。山川丽崎。万物还普。日月运照。
靡不记睹。游放其间。何所却虑。叹彼唐尧。独自愁苦。
劳心九州。忧勤厚土。谓余钦明。传禅易祖。我乐如何。
盖不盼顾。河水流兮缘高山。甘瓜施兮叶绵蛮。
高林肃兮相错连。居此之处傲尧君。
哀慕歌
琴操
先王既徂。长霣异都。哀丧伤心。未写中怀。追念伯仲。
我季如何。梧桐萋萋。生于道周。宫馆徘徊。台阁既除。
何为远去。使此空虚。支骨离别。垂思南隅。瞻望荆越。
涕泪双流。伯兮仲兮。逝肯来游。自非二人。谁诉此忧。
思亲操
琴操
陟彼历山兮崔嵬。有鸟翔兮高飞。瞻彼鸠兮徘徊。
河水洋洋兮清泠。深谷鸟鸣兮嘤嘤。设罝张【罥】兮。
思我父母力耕。日与月兮往如驰。父母远兮。吾将安归。
仪凤歌
琴操
凤皇翔兮于紫庭。余何德兮以感灵。赖先人兮恩泽臻。
于胥乐兮民以宁。凤皇来兮百兽晨。
龙蛇歌
琴操
有龙矫矫。来失其所。五蛇从之。周偏天下。龙饥无食。
一蛇割股。龙反其渊。安其壤土。四蛇入穴。皆有处所。
一蛇无穴。号于中野。
有龙矫矫。遭天谴怒。卷排角甲。来遁于下。志愿不与。
蛇得同伍。龙蛇俱行。身辨山墅。龙得升天。安厥房户。
蛇独抑摧。沉滞泥土。仰天怨望。绸缪悲苦。非乐龙伍。
惔不眄顾。
有龙矫矫。将大其所。有蛇从之。周流天下。龙既入深渊。
安得其所。蛇脂既干。独不得甘雨。
龙欲上天。五蛇为辅。龙已升云。四蛇各入其宇。一蛇独怨。
终不见处所。
芑梁妻歌
琴操
乐莫乐兮新相知。悲莫悲兮生别离。
信林退怨歌
琴操
悠悠沂水经荆山兮。精气郁浃谷岩中兮。中有神宝灼明明兮。
穴山采玉难为功兮。于何献之楚先王兮。遇王暗昧信谗言兮。
断截两足离余身兮。俛仰嗟叹心摧伤兮。紫之乱朱粉墨同兮。
空山歔欷涕龙钟兮。天鉴孔明竟以彰兮。沂水滂沛流于汶兮。
进宝得刑足离分兮。去封立信守休芸兮。断者不续岂不冤兮。
曾子归耕歌
琴操
往而不反者年也。不可以再事者亲也。歔欷归耕。
来日安所耕。历山盘兮钦崟。
庄周独处吟
琴操
天地之道。近在胸臆。呼吸精神。以养九德。渴不求饮。
饥不索食。避世守道。志洁如玉。卿相之位。难可直当。
岩岩之石。幽而清凉。枕块寝处。乐在其央。寒凉固回。
可以久长。
霍将军歌
琴操
四夷既获。诸夏康兮。国家安宁。乐无央兮。载戢干戈。
弓矢藏兮。麒麟来臻。凤凰翔兮。与天相保。永无疆兮。
亲亲百年。各延长兮。
怨旷思惟歌
琴操
秋木萋萋。其叶萎黄。有鸟爰止。集于苞桑。养育毛羽。
形容生光。既得升云。获侍帷房。离宫绝旷。身体摧藏。
志念幽沉。不得颉颃。虽得餧食。心有徊徨。我独伊何。
改往变常。翩翩之燕。远集西羌。高山峨峨。河水泱泱。
父兮母兮。道里悠长。鸣呼哀哉。忧心恻伤。
伍子胥歌
琴操
俟罪斯国。志愿得兮。庶此太康。皆吾力兮。
水仙操
琴操
繄洞渭兮流澌濩。舟楫逝兮仙不还。移形素兮蓬莱山。
呜钦伤宫仙不还。
狄水歌
琴操逸文
狄水衍兮风扬沙。船楫颠倒更相加。归来兮胡为斯。
盘操
琴操逸文
干泽而渔。蛟龙不游。覆巢毁卵。凤不翔留。惨予心悲。
还辕息陬。
卷八十一
晋太康时谚
文选
天下无穷民。
晋赵王伦为乱时谣
文选李注补正
金章满箱。尚不可长。
时人为乔行简史嵩之语
古杭杂记
桥老无人渡。松枝作栋梁。
杨慎引俗语释国语
风雅逸篇
助祭得食。助斗得伤。
文中子东征歌
全唐文
我思国家兮远游京畿。忽逢帝王兮降礼布衣。
遂怀古人之心兮将兴太平之基。时异事变兮志乖愿违。
吁嗟道之不行兮垂翅东归。皇之不断兮劳身西飞。
文中子梦颜子援琴歌
全唐文
礼乐既正。诗书既成。赞明易道。聿修玄经。归休乎。
何必永厥龄。
谭公府中为裴镜民语
全唐文
令德日新﹑裴镜民。
蒋横遘祸时童谣
全唐文
君用谗慝。忠烈是殛。鬼怨神怒。妖气充塞。
邺下百姓为张嘉佑歌
全唐文
张公张公清且明。蝗虫避境成。正晴雨晴。
河东妒神俗谚
全唐文
百日斫柴一日烧。
长道隶人为王田二公歌
全唐文
二公更事。阖境之庇。二公其休。谁其为嗣。
崔淙引俚语论善败
全唐文
川壅则溃。月盈则匡。善败由己。吉凶何尝。
河南民为河南尹某公歌
全唐文
天灾流行兮代有。下民昏垫兮时数。命无以逃兮谅自嗟。
岂将天怒。我尹之慰恤兮。实解予之愁苦。夫得耕兮妇得织。
日出得作兮日入得息。此固我君之忧民兮。俾我尹之来即。
明明在上兮天子圣。四方取则兮我公令。疲民苏息兮公之政。
一日将去兮谁活我之性命。
澧州人为刺史歌
全唐文
可怜地上楼。百姓不知修。上有清使君。下有清江流。
钟陵民为李公谣
全唐文
李公不愉。吾何以居。李公不室。吾何以逸。
高平民为文斤歌
全唐文
我圣君兮德巍巍。择良牧兮治边陲。感神功兮云雨施。
稼穑如梁兮又如茨。无阶达天真兮。咸愿立乎丰碑。
钟陵郡民为雁门公歌
全唐文
自公之来。阖境讙咍。饮公之化。若乳婴孩。
抚州民为千金陂谣
全唐文
公倅景城。民苏南皮。南皮斗门。厥绩今存。在昔汝流。
西走燕魏。民困堤防。日忧理水。舟楫壅遏。为弊仍岁。
公作斗门。分水之势。亦不役民。荷公之制。
公作千金。拯民惠深。陂水沉沉。乐乎人心。我田不荒。
我苗如林。忧公之去。谁其嗣音。
卷八十二
婺州山中人歌
全唐诗
静居青嶂里。高啸紫烟中。尘世连仙界。琼田前路通。
景龙中人为宰相歌
全唐诗
礼贤不解开东阁。燮理惟能闭北门。
舒州人为郑谷歌
全唐诗
邻邑谷不登。我土丰粢盛。禾稼美如云。实系我使君。
吴县人为滕遂歌
全唐诗
朝判长洲暮判吴。道不拾遗人不孤。
益昌民为何易于歌
全唐诗
我有父。何易于。昔无储。今有余。
邹淄高苑三县民为刘敬和歌
全唐诗
高苑之树枯已荣。淄川之水浑已澄。邹邑之民仆已行。
伪蜀鸳鸯树歌
全唐诗
愿作坟上鸳鸯。来作双飞。去作双飞。
时人为李知远号
全唐诗
李下无蹊。
京师为牛僧孺李宗闵语
全唐诗
门生故吏。不牛则李。
闽人为欧阳詹林藻林蕴语
全唐诗
欧阳独步。藻蕴横行。
世称虞世南褚遂良魏叔瑜薜稷语
全唐诗
前有虞褚。后有薜魏。
时人为薜稷语
全唐诗
买褚得薜﹑不落节。
时人为刘商毕某语
全唐诗
刘郎中松树孤标。毕庶子松根绝妙。
时人为吴道子杨惠之语
全唐诗
道子画。惠之塑。夺得僧繇神笔路。
建安语
全唐诗
龙门一半在闽川。
娄师德引谚
全唐诗
卒客﹑无卒主人。
雒谷谚
全唐诗
謥洞入黄泉。
李振引谚
全唐诗
百岁奴事三岁主。
鸬鹚谚
全唐诗
鸬鹚不打脚下塘。
益阳谚
全唐诗
长沙益阳。一时相卬。
荆棺峡谚
全唐诗
九子不葬父。一女打荆棺。
幽州谣
全唐诗
山上一群鹿。大鹿来相逐。啼杀涧下羊。却被猪儿触。
时人为胡楚宾李白谣
全唐诗
胡楚宾。李翰林。词同三峡水。字值双南金。
周显德中齐州谣
全唐诗
蹋阳春。人间三月雨和尘。阳春蹋尽西风起。
肠断人间白发人。
真人谣
全唐诗
有一真人在冀州。开口持弓向外边。
卷八十三
胡温喜鹊歌
明诗综
闽山喜鹊少。越山喜鹊多。如何不归去。其奈罗网何。
清真观童子歌
明诗综
驾而风兮策而霆。乘白鹤兮入苍冥。山青青兮海澄澄。
璧为月兮珠为星。驾赤虬兮上玄冥。水【晶】【晶】兮岳亭亭。
京师为何滪语
明诗综
毋纵诞﹑避何铁面。
时人为罗崇岳陈瑛王伦语
明诗综
榜有姓名。还是学生。榜无名氏。京闱贡士。
时人为李东阳王九恩等语
明诗综
上有三老。下有三讨。
京师为沈文华语
明诗综
有事勿忙。须问沈郎。
时人为张寅孔天允语
明诗综
有所疑。问安祁。莫忧竦。有张孔。
束鹿邑人为苏佑语
明诗综
三日官府。百年父母。
时人为黄道月语
明诗综
得山禽。从舍人。
燕人八达岭谚
明诗综
过了八达岭。征衣添一领。
北地柳酒谚
明诗综
骆驼见柳。渴羌见酒。
时人为曹时中曹泰语
明诗综
富林二曹。一时人豪。
兴化民为孙玺歌
明诗综
彼恶人兮虎翼而飞。恶人既杀兮公瘠我肥。
嘉靖中童谣二则
明诗综
卖枪缨。人上城。
茄头下。人走马。
留都为刘自强语
明诗综
尚书赃。舆台僵。矫矫刘公洵自强。
吴人为文震孟语
明诗综
求忠臣。须孝子。系为谁。文文起。
兴化民为陆某歌
明诗综
昔来何迟。今去何速。惠我弗终。昭阳之陆。
泾县民为高承埏歌
明诗综
眄公车。来何暮。计公程。去何马。公内召。我何之。
急攀辕。告上司。上司扬言不可止。入都门。见天子。
如皋邑民为王【斗】生语
明诗综
隋堤萤火辍。县官放蝴蝶。
南京童子为马阮谣
明诗综
一匹马。走天下。骑马谁。大耳儿。
吴谚二则
明诗综
官粻办。便无饭。
南道如虎。升官半府。
吴中谚四则
明诗综
有利无利。但看二月十二。
三月沟底白。莎草变成麦。
六月不热。五谷不结。
除夜犬不吠。新年无疫疠。
常州人为江阴无锡语
明诗综
江阴莫动手。无锡莫开口。
惠山街谣
明诗综
惠山街。五里长。踏花归。鞋底香。
解州民为吴惠歌
明诗综
吴父母。恩何溥。昔憔悴。今鼓舞。
山西民为徐暹语
明诗综
不发一矢。贼乃尽死。不荷厥戈。贼死实多。
山东福建民为吴山谣二则
明诗综
彼泥者泉。弗浚而复。锡我则福。
凤之栖。其雏来仪。民具是依。
诸城巷帘庄谚
明诗综
卷帘庄。秋冬不下霜。
德州苦水铺谚
明诗综
苦水铺。神仙过。留筒布。
太康民为韩珝谣
明诗综
欲蝗不复堕。须是韩公过。欲蝗不为灾。须是韩公来。
禹州人为潘恩歌
明诗综
莫相仇。避潘侯。
临洮民为刘昭歌
明诗综
野有流民。惟侯集之。邑有田畴。惟侯辟之。古人谨狱。
惟侯哀之。有此三惠。孰不怀之。
绍兴民为罗以礼歌
明诗综
太守罗以礼。祈晴得晴。祈雨得雨。
绍兴民为洪楷洪珠歌
明诗综
大洪小洪。先后同风。
绍兴民为汤绍恩歌
明诗综
泰山巅。高于天。长江水。清见底。功名如山水。
万古留青史。
绍兴人为李侨李某语
明诗综
府香炉。县铁索。一为善。一为恶。
平湖民为俞瓛谚
明诗综
郭东俞生。当春握冰。
嘉兴士民为洪范杨继宗语
明诗综
洪令杨守。承前启后。
狸斑童谣
明诗综
狸狸斑斑。跳过南山。南山北斗。猎回界口。界口北面。
二十弓箭。
建昌民为贾访谣
明诗综
知府一堆泥。同知一块土。若非贾推官。坏了建昌府。
南丰民为冯坚歌
明诗综
山市晴。山鸟鸣。商旅行。农夫耕。老瓦盆中冽。
呼嚣隳突不闻声。
南丰民为陈勉歌
明诗综
大尹陈。政事新。男耕女织歌阳春。
安仁百姓为洗光语
明诗综
民无冤讼。有洗灯笼。讼无滞屈。有洗三日。
九江里人为万衣语
明诗综
万孝子。生知死。
时人为吴梦相语
明诗综
吴公吴公。行李皆空。公道服人。私情不通。
时人为磁工吴十九语
明诗综
成窑太薄永窑厚。天下驰名吴十九。
万安上滩谚
明诗综
一滩高一丈。南安在天上。
万载里人为翟昌甫谚
明诗综
春夏塔。秋冬楼。风吹四面摇。昌甫独不忧。
洪武间蒲圻童谣
明诗综
斗谷三升米。说与陈文礼。
湖广民为王哲歌
明诗综
王捕虎。最执古。囊无钱。衣有补。
汉阳民为何澹歌
明诗综
何太守。筑汉陂。饥得食。寒得衣。
武昌郡人为陆垹谣
明诗综
陆清天﹑【】明月。青天无不青。明月有时缺。
辰州苗民语
明诗综
不畏官军。但畏粻屯。
辰州田家谚
明诗综
十日雨连连。高山也是田。
崇庆乡人为万辅谚
明诗综
万辅一呼。丧礼皆儒。
蜀人为支罗砦牛栏坪谣
明诗综
打得支罗砦。金珠满船载。打得牛栏坪。换个成都城。
蜀中滟滪谚
明诗综
滟滪冒顶。黑石下井。
兴化民为冯驯语
明诗综
冯太守。来何迟。胥吏瘠。百姓肥。
闽人为高濲傅汝舟语
明诗综
高垂股。傅脱粟。言龂龂。中歌曲。
惠安民为叶春及歌
明诗综
叶君为政。惟饮吾水。设施不烦。五风十雨。
福建民为商为正庞尚鹏语
明诗综
恤我甘苦。庞父商母。
莆田民为吴彦芳歌
明诗综
阳春何去。霰雪何来。父邪母邪。繄惟我怀。
武夷谚
明诗综
一曲一湾。一湾一滩。
泉州人为洛阳桥语
明诗综
洛阳桥一望。四里皆琨瑶。
顺德民为金蕃谣二则
明诗综
朝鳃鳃毛厥施乎。夕棫棫石厥画乎。劳乎劳乎。盍燕以敖乎。
华盖之屹屹。不如尹之无泐。碧鉴之粼粼。不如尹之无津。
长我禾黍。谷我士女。吁嗟乎膏雨。
顺德民为胡友信谣
明诗综
山有虎。邑有胡。无捋其须。
惠州民为郑天佐歌
明诗综
县迟延。府一年。但愬郑青天。讼无滞。民不冤。
雷州民为黄敬歌
明诗综
黄公来迟。使我无依。今公莅政。惠我无私。
琼州民为蛮黎岐歌
明诗综
弛神弓。来归降。
儋州事神谚
明诗综
柳英有银。儿子跳神。洪全有金。阿母卖针。
广东物产谚四则
明诗综
饥食荔枝。饱食黄皮。
涠蚌之胎有玫瑰。文鮆之腹有美玉。
文鮆鸣美玉生。
多食马兰。少食芥蓝。
广州物产谚五则
明诗综
尔有桓墙。我有火秧。
婴儿瘦。探石鷇。
秋冬食獐。春夏食羊。
霜蟹雪螺。味不在多。
石湾瓦。胜天下。
韶州牯牛滩谚
明诗综
过得牯牛。舟子白头。
大庙峡歌
明诗综
清溪蒙里。早眠晏起。
琼州海水香木谚二则
明诗综
海水热。谷不结。海水凉。禾登场。
海南多阳。一木五香。
琼州槟榔米粻谚
明诗综
东路槟榔。西路米粻。
时人为花瓦氏征倭语
明诗综
花瓦家。能杀倭。腊而啖之有如蛇。
永宁人为土知府语
明诗综
土官数奇。逢两刺非。
曲靖民为焦韶歌
明诗综
禾本二穗。嘉谷满田。太守焦公。仁德及天。
贵州民为杨纯谣
明诗综
邻水杨。但愿年年巡贵阳。
贵州风土谚
明诗综
黄平铁。兴隆雪。
黔中风土谚二则
明诗综
四月八。冻杀鸭。
九月重阳。移火进房。
广元民为陈表歌
明诗综
古来力役。军三民七。陈父定之。彼此画一。家用平康。
劳者获息。
明代翰林谚
明诗综
翰林九年。就热去寒。
兰江酒谚
明诗综
金家梁。旧酒香。
滴水湾父老为泰公歌
明诗综
黄山环。滴水湾。泰公讨贼在此间。东接洪洋西草菅。
贼旗摇曳愁人颜。泰公讨贼何时还。
时人为马士英谣
清芬集
监纪多如羊。职方贱似狗。扫尽江南钱。填塞马家口。
卷八十四
王丞相客引俗谚
中山诗话
闲时不烧香。急则抱佛脚。
陈师道引俗语
后山诗话
有甚意头。没些巴鼻。
某守与客引俗谚联句
后山诗话
柏花十字裂。菱角两头尖。
葛立方引俗言
韵语阳秋
腰缠十万贯。骑鹤上扬州。
楚人为粳米【扁】鱼语
韵语阳秋
长腰粳米。缩头【扁】鱼。
胡仔引俚语论世事
苕溪渔隐丛话
闻事莫说。问事不知。闲事莫管。无事早归。
少吃不济事。多吃济甚事。有事坏了事。无事生出事。
石塔寺谚
苕溪渔隐丛话
三不点。
韦居安引俗语
梅涧诗话
瓜皮搭李树。
老手穷嘴俚语
栗斋诗话
老手旧肐膊。穷嘴饿舌头。
仕宦俗谚
瀛奎律髓
贺上（下）不贺下（上）。
秋景俗语
瀛奎律髓
香橙螃蟹月。新酒菊花天。
范石湖引吴谚
瀛奎律髓
一口不能插两匙。
杨慎引谚二则释谢朓诗
升庵诗话
树蛮不落叶。地蛮汤自热。雁飞不到处。
杨慎引俗语释乡里
升庵诗话
乡里夫妻。步步相随。
杨慎引俗语驳黄山谷解杜诗
升庵诗话
厚皮馒头。夹纸灯笼。
杨慎引南宋人谚释弓鞋
升庵诗话补遗
苏州头。杭州脚。
元时人为四诗人语
诗教
前有虞范。后有李杨。
赵明诚闻梦中人语
词统
言与司合。安上冠脱。芝芙草拔。
时为何栗郭孝友潘昉谚
词品
状元真何郎。榜眼真郭郎。探花真潘郎。
南京为花纶练子宁黄观谚
词品拾遗
花练黄。黄练花。
卷八十五
冬青谚
农家谚
冬青花。不落湿沙。
茂陵中书歌
古今风谣
都荔遂芳。美硙鼓行。
后汉黎阳张公谣
古今风谣
公与守相驾蜚鱼。往来倏忽远熹娱。佑此兆民宁厥居。
太康末京洛杨柳歌
古今风谣
春风尚萧条。去故来入新。苦辛非一朝。折杨柳。
愁思满腹中。历乱不可数。
隋大业长白山谣
古今风谣
长白山前知世郎。纯着红罗绵背裆。长槊侵天半。
轮刀耀日光。上山吃獐鹿。下山吃牛羊。
忽闻官军至。提刀向前荡。譬如辽东死。斩头何所伤。
宋元康末市井谣
古今风谣
喝道一声下阶。齐脱了红绣鞋。
元至正中燕京童谣
古今风谣
阴凉阴凉过河去。日头日头过山来。
脚驴斑斑。脚踏南山。南山北斗。养活家狗。家狗磨面。
三十弓箭。上马琵琶。下马琵琶。驴蹄马蹄。缩了一只。
元明宗时童谣
古今风谣
牡丹红。禾苗空。牡丹紫。禾苗死。
元末湖湘中童谣
古今风谣
不怕水中鱼。之怕岸上猪。猪过水。见糠止。
谚语
古今谚
春寒四十五。贫儿市上舞。贫儿且莫夸。且过桐子花。
商陆子熟。杜鹃不哭。
吴谚楚谚蜀谚滇谚
古今风谣
早霞红丢丢。晌牛雨浏浏。晚了红丢丢。早晨大日头。
官粮办。便无饭。
楼梯天。晒破砖。
反贼刘千斤。赃官姚万两。
褒弹是买主。喝采是闲人。
服药千裹。不如一宵独卧。服药千朝。不如独卧一宵。
戊午已未甲子齐。便将七日定天机。七日有雨两月泥。
七日无雨两月灰。
甲寅乙卯晴。四十五日放光明。甲寅乙卯雨。
四十五日看泥水。
壬辰装担子。癸巳上天堂。甲午乙未雨茫茫。
执破无雨。危成当灾。
二月杏华。胜可菑沙。
虾蟆鸣。燕来睇。信道路。修沟堤。
家欲熟。收欲速。
螃蟹怕见漆。豆花怕见日。
五月锋。八月耩。
槐兔目。枣鸡口。桑虾蟆眼﹑榆负瘤。
榆荚脱。桑椹落。
花三泡四。
秧苗针水。庄家早起。
木再花。夏有雹。李再花。秋大霜。
草木晖晖。苍黄乱飞。
俗谚
谚谟
苍蝇不叮没缝鸭子。
日间不作亏心事。夜半敲门不吃惊。
得意失意语
古谚闲谭
久旱逢甘雨。他乡遇故知。洞房花烛夜。今榜挂名时。
寡妇携儿泣。将军被敌擒。失恩宫女面。下第举人心。
卷八十六附录一
五子之歌
尚书五子之歌
皇祖有训。民可近。不可下。民惟邦本。本固邦宁。
予视天下。愚夫愚妇。一能胜予。一人三失。怨岂在明。
不见是图。予临兆民。懔乎若朽索之驭六马。为人上者。
奈何不敬。
训有之。内作色荒。外作禽荒。甘酒尝音。峻宇雕墙。
有一于此。未或不亡。
惟彼陶唐。有此冀方。今失厥道。乱其纪纲。乃底灭亡。
明明我祖。万邦之君。有典有则。贻厥子孙。关石和钧。
王府则有。荒坠厥绪。覆宗绝祀。
呜呼曷归。予怀之悲。万姓仇予。予将畴依。郁陶乎予心。
颜厚有忸怩。弗慎厥德。虽悔可追。
孙子引鄙语
韩诗外传
疠怜王。
太和中百姓歌
晋书五行志下
青青御路杨。白马紫游缰。汝非皇太子。那得甘露浆。
海西公时百姓歌
晋书五行志
凤凰生一雏。天下莫不喜。本言是马驹。今定成龙子。
王琛引童谣
晋书石苞传
宫中大马几作驴。大石压之不得舒。
王敬伯与女子赠答歌
晋书逸文
低头下深幕。垂月照孤琴。空弦益霄泪。谁怜此夜心。
歌宛转。情复哀。愿为烟与雾。氤氲同共怀。
宋明帝自为谣言
宋书王景文传
一士不可亲。弓长射杀人。
卷八十七附录二
宋元徽末卞彬述童谣
南齐书高帝纪
可怜可念尸着服。孝子不在日代哭。列管蹔鸣死灭族。
张敬儿自为谣言
南史张敬儿传
天子在何处。宅在赤谷口。天子是阿谁。非猪如是狗。
定州贼为杨津语
魏书杨津传
不畏利槊坚城。唯畏杨公铁星。
祖珽引魏世谣言
北齐书河间王孝琬传
河南种谷河北生。白杨树头金鸡鸣。
曲岩祖珽为斛律光构造谣言
北齐书斛律光传
百升飞上天。明月照长安。
高山不推自崩。槲树不扶自竖。
盲眼老公背上下大斧。饶舍老母不得语。
群盗为来整歌
隋书来护儿传
长白山头百战场。十十五五把长枪。不畏官军十万众。
只畏荣公第六郎。
柳楷引谣言
北史萧宝夤传
鸾生十子九子毈。一子不毈关中乱。
张权舆为裴度造谣词
旧唐书裴度传
非衣小儿坦其腹。天上有口被驱逐。
董昌将僭号时山阴老人伪献谣
新唐书董昌传
欲识圣人姓。千里草青青。欲知天子名。日从日上生。
蜀人为刘知俊作谣言
旧五代史梁书刘知俊传
黑牛出圈棕绳断。
至正十年河南北童谣
元史五行志二
石人有双眼。挑动黄河天下反。
李岩造谣词
明史流贼李自成传
迎闯王。不纳粮。
卷八十八附录三
鲁生歌
华峤后汉书
势家多所宜。咳唾自成珠。被褐怀金玉。兰蕙化为刍。
贤者虽独悟。所困在群愚。且各守尔分。勿复空驰驱。
哀哉复哀哉。此是命矣夫。
谗人为吴潜兄弟造童谣
宋季三朝政要
大蜈蚣。小蜈蚣。尽是人间业毒虫。夤缘攀附有百尺。
若使飞天能食龙。
流贼为王焘号
明季北略
随州纸城。变作铁城。
李自成僭号时民间口谣
明季北略
自成割据非天子。马上登台未许年。
李岩使小儿歌
明季北略
朝求升。暮求合。近来贫汉难存活。早早开门拜闯王。
管教大小都欢悦。
贼营中为刘洪起谣
缓寇纪略补遗
高点灯。多熬油。防备西平刘扁头。
涂山歌
吴越春秋
绥绥白狐。九尾痝痝。我家嘉夷。来宾为王。成家成室。
我造彼昌。天人之际。于兹则行。
时人为翟銮彭凤谣
弇州别集
一銮当道。双凤齐鸣。
卷八十九附录四
樵者临溪歌
天禄阁外史
衡门之雪霏霏兮。有客缊袍。寒溪澹而无声兮。木落远皋。
韩王二姬别鸾歌
天禄阁外史
双鸾游兮紫庭。辉噰噰兮春阳。凤举兮云梦。怅寂寞兮哀鸣。
崆峒老人谣
天禄阁外史
炎炎之室。其栋将颓。田为战场奸雄啼。
韩韬引谚
天禄阁外史
荷锄候雨。不如决渚。
征君引谚
天禄阁外史
农勤于朝。女勤于宵。宵必顾杼。朝必望雨。
征君引楚人言
天禄阁外史
大臣无貂裘。则有司寒。大臣无甘馔。则有司脊。
大臣无私门。则有司廉。
京师为太乙真人语
天禄阁外史
元宫火。不得出。太乙真人。焦头烂额。
蜀人为徐嵩文龟龄语
天禄阁外史
益州太守徐仲高。坐赃论死充嫖姚。武阳令尹文寿伯。
坐赃谭笑挟相国。
征君引郢人歌
天禄阁外史
故厦将颠兮。奈良工何。榱题媛兮。斲而为窝。
湘江渔父歌
天禄阁外史
潇湘秋兮水沄沄。芙蓉落兮雁南宾。斯美人兮江渚。
岁暮兮苍梧云。
赵飞燕歌
飞燕外传
仙乎仙乎。去故而就新。宁忘怀乎。
沈警与二女郎赠答歌
润玉传
命啸无人啸。含娇何处娇。徘徊花月上。空度可怜宵。
靡靡春风至。微微春露轻。可惜关山月。还城无月明。
闲宵岂虚掷。山月岂无明。
人神相舍兮后会难。邂逅相近兮暂为欢。星汉移兮夜将阑。
心未极兮且盘桓。
洞箫响兮风生流。清夜阑兮管弦遒。长相思兮衡山曲。
水断绝兮秦陇头。
陇上云车不复居。湘川斑竹类沾余。谁念衡山烟雾里。
空看雁足不传书。
义起曾历许多年。张硕凡得几时怜。何意今人不及昔。
暂来相见更无缘。
正值行人心不平。那宜百里阻关情。只今陇上分流水。
更泛从来鸣咽声。
心缠千万结。缕结几千回。结怨无穷极。结心终不开。
忆昔窥宝镜。相望看明月。彼此俱照人。莫令光影灭。
杨国忠闻屏风女歌
太真外传
三朵芙蓉是我流。大杨造得小杨收。
独孤穆与隋县主及来氏歌人赠答歌
独孤穆传
平阳县中树。久作广陵尘。不意何郎至。黄泉重见春。
今闻久无主。罗袂坐生尘。愿作吹箫伴。同为骑凤人。
朱轩下长路。青草启孤坟。犹胜阳台上。空看朝暮云。
露草芊芊。颓茔未迁。自我居此。于今几年。与君先祖。
畴昔恩波。死生契阔。忽此相过。谁谓佳期。寻当别离。
俟君之北。携手同归。
伊彼维扬。在天一方。驱马悠悠。忽来异乡。情通幽显。
获此相见。义感畴昔。言存缱绻。清江桂舟。可以遨游。
惟子之故。不遑淹留。
鲍生家妓歌
韦鲍二生传
白露湿庭砌。皓月临前轩。此时去留恨。含思独无言。
风飐荷珠难暂圆。多生信有短因缘。西楼今夜三更月。
还照离人泣断弦。
阮瑀歌曲
文士传逸文
奕奕天门开。大魏应期运。青盖巡九州。在东西人怨。
士为知己死。女为悦者玩。恩义苟敷畅。他人焉能乱。
卷九十附录五
夫子杏坛琴歌
东家杂记
暑往寒来春复秋。夕阳西下水东流。将军战马今何在。
野草闲花满地愁。
陈采桑二女赠答歌
冲波传
南枝窈窕北枝长。夫子游陈必绝粮。九曲明珠穿不得。
着来问我采桑娘。
杨幺叛时贼中语
宋名臣言行录
有能害我。除是飞来。
庐山夫人女婉为曹着歌
补侍儿小名录
登庐山兮郁嵯峨。晞阳风兮排紫霞。招若人兮濯灵波。
欣良运兮畅云柯。弹鸣琴兮乐莫过。云龙合兮乐太和。
南曲中小儿唱
北里志
张公吃酒李公颠。盛六生儿郑九怜。舍下雄鸡伤一德。
南头小凤纳三千。
舍下雄鸡失一足。街头小福拉三拳。
莫将庞大作荍翘。庞大皮中的不干。不怕凤凰当额打。
更将鸡脚用筋缠。
京师为孙秀秀谚
青楼集
人间孙秀秀。天上鬼婆婆。
章仇大翼引开皇初童谣
大业杂记
修治洛阳还晋家。
隋炀帝幸江南时闻民歌
炀帝海山记
我兄征辽东。饿死青山下。今我挽龙舟。又困隋堤道。
方今天下饥。路粮无些小。前去三千程。此身安可保。
寒骨枕荒沙。幽魂泣烟草。悲损门内妻。望断吾家老。
安得义男儿。焚此无主尸。引其孤魂回。负其白骨归。
迷楼宫人歌
迷楼记
河南杨柳谢。河北李花荣。杨花飞去落何处。
李花结果自然成。
炀帝自歌
迷楼记
宫木阴浓燕子飞。兴衰自古漫成悲。他日迷楼更好景。
宫中吐艳恋红辉。
炀帝开汴河时百姓谣言
开河记
天子先栽。然后百姓栽。
钦宗朱后歌
宣和遗事
幼富贵兮。厌绮罗裳。长入宫兮奉尊觞。今委顿兮。
流落异乡。嗟造物兮。速死为强。
昔居天上兮。珠宫天阙。今日草莽兮。事何可说。
曲身辱志兮。恨何可雪。誓速归泉下兮。此愁可绝。
辽王故宫美人吟
辽邸纪闻
明月满空阶。梧桐落如雨。凉飔袭人衣。不之秋几许。
卷九十一附录六
长安中鬼求夜吟
辈下岁时记
六街鼓绝行人歇。九衢茫茫空有月。
九衢生人何劳劳。长安土尽槐根高。
时人为刘巴墓语
舆地纪胜
生居三湘头。死葬三湘尾。
贾知微遇曾城夫人及二妃歌
方舆胜览
黄陵庙前春草生。黄陵女儿茜罗裙。轻舟短棹唱歌去。
永远天长愁杀人。
夏诚刘衡二贼口占
文献通考
除是飞过洞庭湖。
平原君引遗谚
孔丛子
尧舜千钟。孔子百觚。子路嗑嗑。尚饮十榼。
栾雩踏歌
燕书
北邙之阴。白杨悲止。今我不乐。日月驰止。卷发衰止。
饮酒沱止。我心和止。
邢凤子梦妇人歌
梦占逸旨
阳春二月雨和尘。阳春踏尽春风起。愁尽人间白发人。
虎神吟
虎苑
昔为仙子今为虎。流落阴崖足风雨。更将斑毳被余身。
千载青山万般苦。
介之推客歌
群芳谱
茅之拔兮。茹亦及之。吐其茹兮。忘往之饥。
时人为藕谣
群芳谱
平生水云姿。七星罗心胸。岂无丝毫益。土裨天子聪。
而不自荐达。胡为乎泥中。
时人为兰馨金利语
群芳谱
胶漆虽谓坚。不如金与兰。
时人为此君语
群芳谱
此君经年常清斋。一日不斋醉如泥。有时倒载过习池。
茫然乘坠俱不知。
田璆引谚
郁离子
攒矢而折之。不若分而折之易易也。
卷九十二附录七
张曙游巴州东楼歌
学斋占毕
江风七兮江楼春。千里万里兮愁杀人。楼前芳草兮关山道。
江上孤帆兮杨柳津。是何贶我兮击拊。眷我兮殷懃。
董鸿与戆史歌
佩韦斋辑闻逸文
昔啬兮今丰。昔窘涉兮今从容。月之羡以百计。
岁之羡以千计。吾其免乎屡空。信乎狡人之为吾谋也忠。
露零零兮沾衣。鹤翩翩兮夕饥。鹤饥兮何憾。伤子产之智兮。
而受校人之欺。
张汉儒陈履谦为曹化淳温体仁造谣
谈往
款曹。和温。
李斯歌
艺文类聚
形生有极。嗜欲莫限。达鼻耳。开口眼。纳众恶。距群善。
方寸地。九折阪。为人作崄易。俄顷成此蹇。多谢悠悠子。
悟之不亦晚。
女子为慕势大夫歌
艺文类聚
井上李兮随风摽。垂翠帷兮夜难晓。独处廓兮心悄悄。
怀素缕之双针。愿因之于三鸟。
周邦彦述汴都童子歌
事文类聚
孰为我已。孰厘我载。茫茫九有。莫知其界。
独冷先生吟
渊鉴类函
众皆谊﹑我独静。众皆热﹑我独冷。朝作暮息兮。我日独永。
卷九十三附录八
潘岳为山涛作谣
世说新语
阁东有大牛。王济鞅。裴楷秋。和峤刺促不得休。
骆宾王为裴炎造谣
朝野佥载逸文
一片火。两片火。绯衣小儿当殿坐。
时人为王博文萧定基语
碧云騢
殿上一声河满子。龙图双泪落君前。
雠家为许某谣
四朝闻见录
笙歌拥出画堂来。国恤亲丧总不知。府第更侵夫子庙。
无君无父亦无师。
欈李诸生为学使乔某谣
蚓庵琐语
秀才摆摇摇。难过独木桥。过了独木桥。依旧摆摇摇。
卷九十四附录九
人为杜伯段孝直语
搜神记
莫言鬼无身。杜伯射宣王。莫言鬼无形。孝直讼生人。
后魏人引谚
搜神记
巧言以免责。
皇娥倚瑟歌
拾遗记
天清地旷浩茫茫。万象回薄化无方。涵天荡荡望沧沧。
乘桴轻漾着日傍。当其何所至穷桑。心知和乐悦未央。
白帝子答皇娥歌
拾遗记
西维八埏眇难极。驱光逐影穷水域。璇宫夜静当轩织。
桐峰文梓千寻直。伐梓作器成琴瑟。清歌流畅乐难极。
沧湄海浦来栖息。
句章人闻女子陈阿登歌
幽明录逸文
连绵葛上藤。一援复一【亘】。欲知我姓名。姓陈名阿登。
巢氏婢文郭长生歌
幽明录逸文
闲夜寂已清。长笛亮且鸣。若欲知我者。姓郭名长生。
汉武帝幸瓠子见老翁歌
幽明录逸文
天地德兮垂至仁。愍幽魄兮停斧斤。保窟室兮庇微身。
愿天子兮寿万春。
聂包为沉道袭歌
异苑
花上盈盈正闻行。当归不闻死复生。
梁清婢松罗闻戴帻人歌
异苑
生侬孔雀楼。遥闻凤凰鼓。下我邹山头。彷佛见梁鲁。
句章树中鬼谣歌
异苑
死桐今更青。吴平寻当归。适闻杀此树。已复有光辉。
凌欣歌
异苑逸文
生时世上人。死作狱中鬼。不得还坟墓。灰没有余罪。
青溪小姑歌
齐谐记
日暮风吹。叶落依枝。丹心寸意。愁君未知。歌繁霜。
侵晓幕。何意空相守。坐待繁霜落。
宛转歌
续齐谐记逸文
月既明。西轩琴复清。寸心斗酒争芳夜。千秋万岁同一情。
歌宛转。宛转凄以哀。愿为星与汉。光影共徘徊。
悲且伤。参差泪成行。低红掩翠方无色。金徽玉轸为谁锵。
歌宛转。宛转情复悲。愿为烟与雾。氛氤共容姿。
卷九十五附录十
柳宗元引俗谚论谈鬼
龙城录
白日无谈人。谈人则害生。昏夜无说鬼。说鬼则怪至。
霅溪水神夜宴歌
集异记逸文
浊波扬扬兮凝晓雾。公无渡河兮公竟渡。风号水激兮呼不闻。
提衣看入兮中流去。浪排衣兮随步没。沉尸深入兮蛟螭窟。
蛟螭尽醉兮君血干。推出黄沙兮泛君骨。当时君死兮妾何适。
遂就波澜兮合魂魄。愿持精卫衔石心。穷断河源塞泉脉。
悲风浙浙兮波绵绵。芦花万里兮凝苍烟。虬螭窟宅兮渊且玄。
排波叠浪兮沉我天。所覆不全兮身宁全。溢眸恨血兮徒涟涟。
誓将柔荑抉锯牙之啄。空水府而藏其腥涎。
青娥翠黛兮沈江壖。碧云斜月兮空婵娟。吞声饮恨兮语无力。
徒扬哀怨兮登歌筵。
白露薄兮西风高。碧波万里兮翻洪涛。莫言天下至柔者。
载舟覆舟皆我曹。
君不见夜来渡口拥千艘。中载万姓之脂膏。
当楼船泛泛于叠浪。恨珠贝又轻于鸿毛。
又不见朝来津亭维一舠。中有一士青其袍。赴宰邑之良日。
任波吼而风号。是知溺名溺利者。不免为水府之腥臊。
山势萦回水脉分。水光山色翠连云。四时尽入诗人咏。
役杀吴兴柳使君。
渺渺烟波接九嶷。几人经此泣江蓠。年年绿水青山色。
不改重华南狩时。
凤骞骞以降瑞兮。患山鸡之杂飞。玉温温以呈器兮。
因碔砆以争辉。当侯门之四辟兮。墐嘉谟之重扉。
既瑞器而无庸兮。宜昏暗之相微。徒刳石以为舟兮。
顾沿流而志违。将刻木而作羽兮。与超腾之理非。
矜孑孑于空举兮。靡群援之可依。血淋淋而滂流兮。
顾江鱼之腹而将归。西风萧萧兮。湘水悠悠。
白芷芳歇兮江蓠秋。日晼晼兮川云收。棹四起兮悲风幽。
羁魂汩没兮。我名永浮。碧波虽涸兮。厥誉长流。
向使甘言顺行于曩昔。岂今日居君王之座头。
是知贪名徇禄而随世磨灭者。虽正寝之死乎无得与吾俦。
当鼎足之嘉会兮。获周旋于君侯。雕盘玉豆兮罗珍羞。
金卮琼斝兮方献酬。敢写心兮歌一曲。无诮余持杯以淹留。
云集大野兮血波汹汹。玄黄交战兮吴无全垄。既霸业之将坠。
宜嘉谟之不从。国步颠蹶兮吾道遘凶。处鸱夷之大困。
入渊泉之九重。上帝愍余之非辜兮。俾大江鼓怒其冤踪。
所以鞭浪山而疾驱波岳。亦粗足展余拂郁之心胸。
当灵境之良宴兮。谬尊俎之兼容。击箫鼓兮撞歌钟。
吴讴越舞兮欢未极。遽军城晓鼓之冬冬。愿保上善之柔德。
何行乐之地兮难相逢。
独孤遐叔梦其妻歌
梦游录
今夕何夕。存耶没耶。良人去兮天之涯。园树伤心兮三见花。
张生梦其妻及长须人歌
梦游录
叹衰艹。络纬声切切。良人一去不复还。今夕坐愁鬓如雪。
劝君酒。君莫辞。落花徒绕枝。流水无返期。莫恃少年时。
少年能几时。
怨空闺。秋日亦难暮。夫婿断音书。遥天雁空度。
切切夕风急。露滋庭草湿。良人去不回。焉知掩闺泣。
萤火穿白杨。悲风入荒草。疑是梦中游。愁迷故园道。
花前始相见。花下又相送。何必言梦中。人生尽如梦。
时人为顾总语
玄怪录逸文
死刘桢。犹庇得生顾总。
夷陵空馆女郎歌
玄怪录逸文
明月秋风。良宵会同。星河易翻。欢娱不终。绿樽翠杓。
为君斟酌。今夕不饮。何时欢乐。杨柳杨柳。袅袅随风急。
西楼美人春梦长。绣帘斜卷千条入。
玉户金缸。愿陪君王。邯郸宫中。金石丝簧。卫女秦娥。
左右成行。纨缟缤纷。翠眉红妆。王欢顾眄。为王歌舞。
愿得君欢。常无灾苦。
富春沙际鬼吟
志怪录
陊江三十年。潮打形骸朽。家人都不知。何处奠杯酒。
莫问我姓名。向君言亦空。潮生沙骨冷。魂魄悲秋风。
长孙绍祖闻少女歌
志怪录逸文
宿昔相思苦。今宵良会稀。欲持留客被。一愿拂君衣。
星汉纵复斜。风霜凄已切。薄陈君不御。谁知思欲绝。
九华山白衣丈夫吟
宣室志
涧水潺潺声不绝。溪陇茫茫野花发。自去自来人不归。
长时惟对空山月。
洋州馆亭白衣丈夫吟
宣室志
家依楚水岸。身寄洋州馆。望月独相思。尘襟泪痕满。
赵生闻绿袍人吟
宣室志逸文
夜月明皎皎。绿波空悠悠。
河中鬼踏歌
河东记逸文
河水流溷溷。山头种荞麦。两个胡孙门底来。
东家阿嫂决一百。
嵩岳诸仙歌
纂异记逸文
劝君酒。为君悲且吟。自从频见市朝改。无复瑶池宴乐心。
奉君酒。休叹市朝非。早知无复瑶池兴。悔驾骅骝草草归。
八马回乘汗漫风。犹思往事憩昭宫。宴移南圃情方洽。
乐奏钧天曲未终。斜汉露凝残月冷。流霞杯泛曙光红。
昆仑回首不知处。疑是酒酣魂梦中。
一曲笙歌瑶水滨。曾留逸足驻征轮。人间甲子周千岁。
灵境杯觞初一巡。玉兔银河终不夜。奇花好树镇长春。
悄知碧海饶词句。歌向俗流疑误人。
珠露金风下界秋。汉家陵树冷翛翛。当时不得仙桃力。
寻作浮尘飘陇头。五十余年四海清。自亲丹灶得长生。
若言尽是仙桃力。看取神仙簿上名。
月照骊山露泣花。似悲先帝早升遐。至今犹有长生鹿。
时遶温泉望翠华。
幽蓟烟尘别九重。贵妃汤殿罢歌钟。中宵扈从无全仗。
大驾苍黄发六龙。妆匣尚留金翡翠。暖池犹浸玉芙蓉。
荆榛一闭朝元路。唯有悲风吹晚松。
张生梦舜鼓琴歌
纂异记逸文
南风之熏熏兮﹑草芊芊。妙有之音兮﹑归清弦。
荡荡之教兮﹑由自然。熙熙之化兮﹑吾道全。
熏熏兮﹑思何传。
卷九十六附录十一
三生石歌
甘泽谣
三生石上旧精魂。赏月吟风不要论。惭愧情人远相访。
此身虽异性长存。
身前身后事茫茫。欲话因缘恐断肠。吴越溪山寻已遍。
却回烟棹上瞿塘。
郑生与湘中蛟女赠答吟
异闻录逸文
情无垠兮荡洋洋。怀佳期兮属三湘。
泝青春兮江之隅。拖湖波兮袅绿裾。荷拳拳兮来舒。
非同归兮何如。
裴姓闻冢中群婢踏歌
广异记逸文
相常新成乐未央。回来回去绕裴郎。
君山老父吟
博异志逸文
湘中老人读黄老。手援紫藟坐翠草。春至不知湘水深。
日暮忘却巴陵道。
赵旭听神女叩柱歌
太平广记
月露飘飖星汉斜。独行窈窕浮云车。仙郎独邀青童君。
结情罗帐同心花。
薛昭与凤台兰翘云容诸女歌
太平广记
脸花不绽几含幽。今夕阳春独换秋。我守孤灯无白日。
寒云岭上更添愁。
幽谷啼莺整羽翰。犀沉玉冷自长叹。月华不忍扃泉户。
露滴松枝一夜寒。
韶光不见分成尘。曾饵金舟忽有神。不意薛生携旧律。
独开幽谷一枝春。
误入宫垣漏网人。月华静洗玉阶尘。自疑飞到蓬莱顶。
琼艳三枝半夜春。
李哲家怪引谚
太平广记
一鸡死。一鸡鸣。
斑寅引鄙谚
太平广记
鹁鸠树上鸣。意在麻子地。
卷九十七附录十二
晁紫芝闻女子吟
异闻记
水天日暮风无力。断云影里芦花色。折得荷花水上游。
两鬓萧萧玉钗直。
罗岩二女神吟
涉异志
世乱年荒起盗兵。纷纷蝼蚁尚逃生。妾身不幸遭俘虏。
雨涕何时积恨平。百尺潺湲探禹穴。寸心皎洁付陶泓。
皇天不泯坚贞女。召拜云阶浪得名。
昔日繁华若转蓬。千玑万琲总成空。肉芝胜比莲花鲊。
甘露何如竹叶醲。物外烟霞随处得。世间风雨任牢笼。
知君已有曾参行。暂与寻常一径通。
张士杰遇龙女吟
已疟篇
落帆且泊小沙滩。霜月无波淮上寒。若向江潮得消息。
为传风水到长安。
陈尧咨梦独脚鬼歌
夷坚志
有官便有妻。有妻便有妾。有钱便有田。
鄱阳土人为毛女语
夷坚志
毛家巷里毛手鬼。
陈彦修侍姬梦少年歌
陶朱新录
人生开口笑难逢。富贵荣华总是空。惟有隋堤千树柳。
滔滔依旧水流东。
时人为马燧造谣
酉阳杂俎
斋钟动也。和尚不上堂。
士人梦屏风妇人歌
酉阳杂俎
长安女儿踏春阳。无处春阳不断肠。舞袖弓腰浑忘却。
蛾眉空带九秋霜。
张立本女吟
会昌解颐录逸文
危冠广袖楚宫妆。独步闲庭逐夜凉。自把玉簪敲砌竹。
清歌一曲月如霜。
张君寿遇老翁歌
坚瓠集
郎提密网截江围。妾把长竿守钓矶。满载鲂鱼都换酒。
轻烟细雨又空归。
蓼香月白醒时稀。潮去潮来自不知。除却醉眠无一事。
东西南北任风吹。
翟永龄造谣
坚瓠集
不要轻。不要轻。今年解元翟永龄。
甘露寺僧闻异人夜饮歌
桂苑丛谈
赵壹能为赋。邹阳解献书。何惜西江水。不救辙中鱼。
伟哉横海鳞。壮矣垂天翼。一旦失风水。翻为蝼蚁食。
功遂侔昔人。保退无智力。既涉太行险。兹路竟难陟。
握里龙蛇纸上鸾。逡巡千幅不将难。顾云已往罗隐耄。
更有何人运笔端。
南曲中谚
板桥杂记
娘儿爱俏。鸨儿爱钞。
卫罗国王女歌
云笈七签
杳杳灵凤。绵绵长归。悠悠我思。永与愿违。万劫无期。
何时来飞。
卷九十八附录十三
上宫女歌
司马文园集美人赋
独处室兮廓无依。思佳人兮情伤悲。有美人兮来何迟。
日既暮兮华容衰。敢托身兮长自私。
恶圆之士歌
元次山集
宁方为皁。不圆为卿。宁方为污辱。不圆为显荣。
东城泉野老歌
淮海集
毕沸滂沱。奋此泉兮被山阿。吾惟灌淋兮不知其它。
眇倡引谚
淮海集
心相怜。马首圆。
画上丽人答翟望歌
松隐文集
苕之荣兮。春日陂迟。湿汀苹以建址兮。冒卿云以为帷。
吹浩香以渡汉兮。示秀色与华姿。居谁与复兮。
挽明月以扬辉。怅溪风兮。聊咏言于兹。
四友歌
空同集
若有人兮佩鸣环。修苍髯兮抗冰颜。抗冰颜兮吾之友。
心莫逆兮万斯寿。
有美一人。其修如玉。翩翩翠袖。日暮空谷。
暮空谷兮憺忘归。居有朋兮我心怡。
子丑妍兮华我恶。于子游兮元之素。元素本无垢。
岁寒愿相守。
冠峨峨。剑陆离。绿发毵毵褐葳蕤。葳蕤靡时改。
中路莫疑悔。
吴江落枫。洞庭下橘。朔风有严。玄冥变律。露露溟溟。
憀兮而栗。龙蛇以蛰。百卉萧瑟。坚者陨荣。脆者销质。
拘幽操
琴操
殷道溷溷。浸浊烦兮。朱紫相合。不别分兮。迷乱声色。
信谗言兮。炎炎之虐。使我愆兮。无辜桎梏。谁所宣兮。
幽闭牢阱。由其言兮。遘我四人。忧勤勤兮。得此珍玩。
且解大患兮。仓皇迄命。遗后昆兮。作此象变。兆在昌兮。
钦承祖命。天下不丧兮。
遂临下土。在圣明兮。讨暴除乱。
诛逆王兮。
凤凰歌
琴操
翼翼翔翔。彼鸾凤兮。衔书来游。以命昌兮。瞻天案图。
殷将亡兮。苍苍昊天。始有萌兮。五神运精。合谋房兮。
兴我之业。望来羊兮。
宋玉述主人女歌
古文苑
岁将暮兮日已寒。中心乱兮勿多言。
内怵惕兮徂玉床。横自陈兮君之傍。君不御兮妾谁怨。
日将至兮下黄泉。
秦始皇与群臣歌
乐府诗集
洛阳之水。其色苍苍。祠祭大泽。倏忽南临。洛滨醊祷。
色连三光。
淮夷为霍丘县造谣
全唐文
狐死首丘。
洛川仙女与张郁赠答歌
全唐诗
彩云入帝乡。白鹤又回翔。久留深不可。蓬岛路遐长。
空爱长生术。不是长生人。今日洛川别。可惜洞中春。
浮生如梦能几何。浮生复更忧患多。无人与我长生术。
洛川春日且长歌。
京师为李芳语
明诗综
永乐纪纲。宣德李芳。
屏风画妇人歌阳春曲
诗史
愁见唱阳春。令人离肠结。郎去未归家。柳自飘香雪。
马植闻堤上白衣吟
本事诗
截竹为筒作笛吹。凤凰池上凤凰飞。劳君更向黔南去。
即是陶钧万类时。
卷九十九附录十四
中侯稷起谣
古今风谣杨慎
苍耀稷。生感迹。
昌握契谣
古今风谣杨慎
玄鸟翔水。遗卵流娀。简狄吞之生契封。
殷末谣
古今风谣杨慎
代殷者姬昌。日衣青光。
上天弗恤。夏命其卒。
擿雒二谣
古今风谣杨慎
昌受符。厉倡嬖。斯十之世权在室。
论语比考谶
古今风谣杨慎
子欲居九夷。从凤嬉。
春秋时长春谣
古今风谣杨慎
丰其屋。下独苦。长狄生。世主虏。
齐人谣
古今风谣杨慎
移河为界在齐吕。填阏八流以自广。
齐人东郭谣
古今风谣杨慎
东郭有犬。啀啀日夕。欲噬我猳。西郭有犬。啀啀日夕。
欲噬我猳。北郭有犬。啀啀日夕。欲噬我猳。
咄唶歌
古今风谣杨慎
枣下何纂纂。荣华各有时。枣初欲赤时。人从四面来。
枣适今日罄。谁当仰视之。
邺城童子谣
古今风谣杨慎
邺城中。暮尘起。探黑丸。斫文吏。棘为鞭。虎为马。
团团走。邺城下。切玉剑。射日弓。献何人。奉相公。
扶毂来。关右儿。香扫涂。相公归。
魏曹爽执政时童谣
古今风谣杨慎
曹爽之势热如汤。太傅父子冷如浆。李丰兄弟如游光。
吴孙皓时石印山诗
古今风谣杨慎
楚﹑九州渚。吴﹑九州都。扬子士。
作天子。四世治。太平矣。
惠帝永熙中温县谣
古今风谣杨慎
光光丈长。大戟为墙。毒药虽行。戟还自伤。
刘曜时玉方尺诗谣
古今风谣杨慎
皇王皇王败赵昌。井水竭。构五梁。咢酉小衰因嚣丧。
呜呼呜呼。赤牛奋靷其尽乎。
王子年歌
古今风谣杨慎
欲知其姓草肃肃。谷中最细低头熟。鳞身甲体永兴福。
三禾穇穇林茂滋。金刀利刃齐刈之。
梁武帝天监三年宝志公诗
古今风谣杨慎
乐哉三十余。悲哉五十里。但看八十三。子地妖灾起。
佞臣作欺妄。贼臣灭君子。若不信吾语。龙时侯贼起。
且至马中间。衔悲不见喜。
梁武帝天监十年志公诗
古今风谣杨慎
兀尾狗子始着狂。欲死不死啮人伤。须臾之间自灭亡。
患在汝阴死三湘。横尸一旦无人藏。
梁武帝父子诗谶
古今风谣杨慎
梁武帝冬日诗。雪花无有蒂。冰镜不安台。
梁简文帝咏月诗。飞轮了无彻。明镜不安台。竟成台城之谶。
陈后主时妇人突唱
古今风谣杨慎
独足上高台。盛草变为灰。欲知我家处。朱门当水开。
北齐天保中陆法和书谶
古今风谣杨慎
十年天子为尚可。百日天子急如火。周年天子迭代坐。
玉浪歌
古今风谣杨慎
江槎分玉浪。管炬开今锁。五口相共行。九十无彼我。
唐永徽末里谣
古今风谣杨慎
桑条韦也。女时韦也。
龙朔中时人饮酒令
古今风谣杨慎
子母相去离。连台拗倒。
龙朔中里歌有突厥盐
古今风谣杨慎
其辞亡传。
垂拱后东都契苾歌
古今风谣杨慎
其辞亡传。
唐天宝中玄都观诗妖
古今风谣杨慎
燕市人间去。函关马不归。若逢山下鬼。环上系罗衣。
梁志公谣谶
古今风谣杨慎
两角女子绿衣裳。却背太行邀君王。一止之月必消亡。
吴元济将败之兆
古今风谣杨慎
裴度征淮西。掘得一碑。上有谣云。井底一竿竹。
竹色深深绿。鸡未肥。酒未熟。障车儿郎且须缩。
有识之者曰。鸡未肥﹑肥乃己字。酒未熟﹑去水乃酉字。
后果以己酉日擒吴元济。宋人四六有学惭鼠狱﹑智乏鸡碑。
下句正用此事。鼠狱﹑张汤传。
唐德宗时诗妖
古今风谣杨慎
此水连泾水。双眸雪满川。青牛逐朱虎。方见太平年。
周广顺初江南伏龟山圯石函铁铭
古今风谣杨慎
莫问江南事。江南自有凭。乘鸡登宝位。跨犬出金陵。
子建司南位。安仁秉夜灯。东邻家道阙。随虎遇明兴。
蜀中扫地和尚谣
古今风谣杨慎
水行仙。怕秦川。
秦桧诈作瑞应
古今风谣杨慎
宋史长编云。绍兴中。秦桧擅朝。喜饰太平。
郡国多上草木禽鸟之瑞。岁无虚月。
胡致堂所谓花卉可以染植增其态。毛羽可一喂饲变其色。
上之人苟欲之。则四面而至矣。盖指此也。然观小说所载。
绍兴七年。建康府寓旅家。盆水有文如画。嘉卉茂木。
华叶敷芬。数日。易以他水。愈出愈奇。尽春暄乃止。
又秀州吕氏家。水瓦有文。楼观车马人物。并蒂芙蓉。
重夹牡丹。长春萱草藤萝。经日不释。悉以瑞闻。
岂人有妖心。而造物者亦为是以戏之乎。
瑞应
古今风谣杨慎
序例曰。凡瑞应。自和帝以上。政事多美。近于有实。
故书祥瑞见于某处。自安帝以下。五道衰缺。容或虚饰。
故书某处上言也。
周颠仙乡谭常谣
古今风谣杨慎
世间甚磨。动得人心。只有臙脂胚粉。动得婆娘嫂里人。
谚语有文理
古今谚杨慎
炮车云。东坡诗用之。今日江头风势恶。炮车云起雨欲作。
风花云起。下散四野。如烟雾也。晁无咎诗用之。
明日扬帆应复驶。蒸云散乱作风花。天河中有黑云。
谓之黑猪渡河。主雨。则萧冰崖所谓黑猪渡河天不风。
苍龙衔烛不敢红也。国语注引古语。土长冒橛。陈根可拔。
耕者急发。四民月令引童谣云。杏子开花。可耕白沙。
贾子引黄帝语
古今谚杨慎
日中不彗。是谓失时。操刀不割。失利之期。执斧不伐。
贼人将来。涓涓不塞。将为江河。荧荧不救。炎炎奈何。
两叶不去。将用斧柯。为虺弗摧。行将为蛇。
太公兵法引黄帝语
古今谚杨慎
黄帝曰。余居民上。摇摇﹑恐夕不至朝。栗栗﹑恐朝不及夕。
兢兢业业。日慎一日。人莫踬于山。而踬于垤。
韩非子引先圣谚
古今谚杨慎
规有摩﹑而水有波。我欲更之。无奈之何。
郑子产引古言
古今谚杨慎
畏首畏尾。身其余几。
鹿死不择音。
晋伯宗引古言
古今谚杨慎
虽鞭之长。不及马腹。
韩厥引古言
古今谚杨慎
杀老牛莫之敢尸。
谢息引人有言曰
古今谚杨慎
挈瓶之智。守不假器。
子产引古言
古今谚杨慎
其父析薪。其子弗克负荷。
宋对楚薳越
古今谚杨慎
唯乱门之无过。
子太叔引人亦有言
古今谚杨慎
嫠不恤其纬。而忧宗周之陨。为将及焉。
周太子晋引人有言
古今谚杨慎
无过乱人之门。
佐雝者尝焉。佐斗者伤焉。
祸不好。不能为祸。
列子杨朱篇引古语
古今谚杨慎
生相怜。死相捐。
杨朱篇引古语
古今谚杨慎
人不婚宦。情欲失半。人不衣食。君臣道息。
荀子引古言
古今谚杨慎
衣与缪与﹑不女聊。
战国策引语曰
古今谚杨慎
骐骥之衰也。驽马先之。孟贲之倦也。女子胜之。
鬼谷子引古语
古今谚杨慎
女爱不敝席。男欢不尽轮。
苏秦说楚
古今谚杨慎
削珠掘根。无与祸邻。祸乃不存。
韩策周最引语曰
古今谚杨慎
怒于室者色于市。
管子讽桓公
古今谚杨慎
不行其野。不违其马。墙有耳。伏寇在侧。
鹖冠子
古今谚杨慎
中流失船。一壶千金。
师春引古语
古今谚杨慎
斧小不胜柯。
祁奚引
古今谚杨慎
择君莫若臣。择子莫若父。
列子
古今谚杨慎
争鱼者濡。逐兽者趋。
申叔时引
古今谚杨慎
牵牛以蹊人之田。而夺之牛。牵牛以蹊者。信有罪矣。
而夺之牛。罚已重矣。
赵文子引古谚
古今谚杨慎
善人在患。弗救不祥。恶人在位。弗去亦不祥。
易纬引古语
古今谚杨慎
一夫两心。拔刺不深。
踬马破车。恶妇破家。
富辰引谚
古今谚杨慎
兄弟谗阋。侮人百里。
春秋纬引古语
古今谚杨慎
吐珠于泽。谁能不含。
月丽于毕。雨滂沱。月丽于箕。风扬沙。
列女传古谣
古今谚杨慎
食石食金盐。可以支长久。食石食玉豉。可以得长寿。
皋鱼引古语
古今谚杨慎
枯鱼衔索。几何不蠹。
刘向别录引古语
古今谚杨慎
唇亡而齿寒。河水崩。其坏在山。
趋子引古语
古今谚杨慎
截趾适履。孰云其愚。何与斯人。追欲丧躯。
苏秦谓秦王
古今谚杨慎
战胜而国危者。物不断也。身大而权轻者。地不入也。
韩非引谚
古今谚杨慎
奔车之上无仲尼。覆车之下无伯夷。
庄子引古语
古今谚杨慎
美成在久。恶成不及改。
武帝策问引古语
古今谚杨慎
良玉不瑑。
中山王引
古今谚杨慎
社鼷不灌。屋鼠不熏。
公孙弘引古语
古今谚杨慎
揉曲木者不累日。销金石者不累月。
袁盎传引
古今谚杨慎
千金之子不垂堂。百金之子不骑衡。
东方朔引古语
古今谚杨慎
水至清则无鱼。人至察则无徒。
以管窥天。以蠡测海。以莛撞钟。
韩安国传引古语
古今谚杨慎
冲风之衰。不能起毛羽。强弩之末。不能穿鲁缟。
强弩之末。不能穿鲁缟。冲风之末。不能起鸿毛。
冯衍说廉丹
古今谚杨慎
人所歌舞。天必从之。
李固引语曰
古今谚杨慎
峣峣者易缺。皦皦者易污。阳春之曲。和者必寡。盛名之下。
其实难副。
李业传
古今谚杨慎
彀弩射市。薄命先死。
鲍永传
古今谚杨慎
机事不密。祸倚人壁。
桓谭引谚
古今谚杨慎
二人同术。谁昭谁冥。二虎同穴。谁死谁生。
韩婴诗传引古语
古今谚杨慎
昨日何生。今日何成。必念归厚。必念治生。日慎一日。
完如金城。
黄歇传引语
古今谚杨慎
当断不断。反受其乱。
蔡泽传
古今谚杨慎
长袖善舞。多钱善贾。
韩信传
古今谚杨慎
狡兔死。走狗烹。飞鸟尽。良弓藏。敌国破。谋臣亡。
野禽殚。走狗烹。敌国破。谋臣亡。
晁错传语曰
古今谚杨慎
变古易常。不死则亡。
韩安国传引语曰
古今谚杨慎
虽有亲父。安知其不为虎。虽有亲兄。安知其不为狼。
王夫人传
古今谚杨慎
蓬生麻中。不扶自直。白沙在泥。与之皆黑。
卫鞅传
古今谚杨慎
千羊之皮。不如一狐之腋。千人之诺诺。不如一士之谔谔。
张仪传
古今谚杨慎
积羽沉舟。群轻折轴。众口铄金。积毁销骨。
甘茂传
古今谚杨慎
禽困覆车。
古谚古语
古今谚杨慎
终身让车。不枉一舍。
惑者知反。迷道不远。
心诚怜。白发玄。情不怡。艳色媸。
不斑白。语道失。
白刃交前。不顾流矢。
堂上不粪除。郊草不瞻耘。
井水无大鱼。新林无长木。
林中不卖薪。湖上不鬻鱼。
乳犬攫虎。伏鸡搏狸。
白壁不可为容。容多厚福。
龙不隐鳞。凤不藏羽。网罗高悬。去将安所。将飞者羽伏。
将奋者足局。将噬者爪蹜。将文者且朴。
猛虎不处卑势。劲鹰不立垂枝。
中规不密。用坠祸辟。
铎以声自穴。膏以明自铄。虎豹之文来射。猿狖之捷来擉。
上求材﹑臣残木。上求鱼﹑臣干谷。
遁关不可复。亡犴不可再。
无乡之社。易为黍肉。无国之稷。易为求福。
生男如狼。犹恐如羊。生女如鼠。犹恐如虎。
商师若乌。周师若荼。
飞矢在上。走驿在下。
学而不已。阖棺乃止。
山川而能语。葬师食无所。肺肝而能语。医师色如土。
屋漏在上。知之在下。
室无滞货。不为润屋。
括糠及米。
力贵实。智贵卒。
作者不居。居者不作。
毋曰不幸甑。终不坠井。
缕因针而入。不因针而急。
其母好者其子抱。其母恶者其子释。
锦绣襄邑。罗绮朝歌。
春雨变夏雨。
其渊深者其鱼美。其主贤者其臣惠。
两国交争。使在其间。水火相争。彗鼎在其间。
屠者食藿羹。造车者多步行。鬻扇之翁手障暑。
畜妓之夫恒独处。
甘瓜苦蒂。物不全美。
首牛入西谷。逆犊上齐邱。
屠者饭藿羹。造车者步行。梓匠处狭庐。陶者用缺罂。
鬻扇翁手障暑。畜妓之夫翁恒独处。为者不得用。
用者不肯为。为者不肯用以利动。用者不肯为以富宠。
六韬
古谚闲谭曾廷枚
天下攘攘。皆为利往。天下熙熙。皆为利来。
商书盘庚
古谚闲谭曾廷枚
迟任有言曰。人惟求旧。器非求旧﹑惟新。按迟任古之贤人。
以为人旧则习。器旧则敝。当常使旧人﹑用新器也。
周书牧誓
古谚闲谭曾廷枚
王曰。古人有言曰。牝鸡无晨。牝鸡之晨。惟家之索。注。
索﹑萧索也。牝鸡而晨。则阴阳反常。是为妖孽。
而家道索矣。将言纣惟妇言是用。故先发此。
秦誓
古谚闲谭曾廷枚
秦穆公悔前日安于自徇。而不听蹇叔之言。
深有味乎古人之语。公曰。嗟我士。听无哗。予誓告汝。
群言之首。古人有言曰。民讫自若。是多盘责。人斯无难。
商君书引谚
古谚闲谭曾廷枚
公孙鞅谓秦孝公曰。臣闻之。疑行无名。疑事无功。
君亟定变法之虑。殆犹天下之议。语曰。愚者暗于未成。
智者见于未萌。
韩非之引古谚
古谚闲谭曾廷枚
远水难救近火。此谚所本。下句远亲不如近邻。亦谚也。
尧无胶漆之约于当世﹑而道行。
舜无置锥之地于后世﹑而德结。
苏秦引语
古谚闲谭曾廷枚
秦攻赵。苏秦谓秦王曰。今虽得邯郸。非国之长利也。语曰。
战胜而国危者。物不断也。公大而权轻者。地不入也。
蔡泽引语
古谚闲谭曾廷枚
蔡泽入秦﹑说应侯范睢曰。语曰。日中则移。月满则亏。
物盛则衰。天地之常数也。君之功极矣。如是而不退。
则商君﹑白公﹑吴起﹑大夫种是也。吾闻之。
鉴于水者﹑见面之容。鉴于人者﹑知吉与凶。应侯因谢病。
请归相印。
张良语
古谚闲谭曾廷枚
沛公见秦宫室财物妇女。欲留居之。樊哙谏曰。
沛公欲有天下耶。将为富家翁耶。凡此奢丽之物。
皆秦所以亡也。公何用焉。不听。张良曰。忠言逆耳利于行。
毒药苦口利于病。愿听哙言。
商君引语
古谚闲谭曾廷枚
商君曰。子观我治秦也。孰与五羖大夫贤。赵良曰。
千羊之皮。不如一狐之腋。千人之诺诺。不如一士之谔谔。
请终日正言。而无诛可乎。商君曰。语有之矣。貌言﹑华也。
至言﹑实也。苦言﹑药也。甘言﹑疾也。夫子果肯终日正言。
鞅之药也。按风雅逸篇。但载千羊之皮四句为古语。
而此语反不载。然彼特有似古语耳。不云语也。今正之。
俗语
古谚闲谭曾廷枚
陈忠上疏。称语曰。迎新千里。送故不出门。
古谚
古谚闲谭曾廷枚
孟敏字叔达。钜鹿人。客居太原。荷甑堕地。不顾而去。
郭林宗见而问其意。对曰。甑已破矣。视之何益。林宗异之。
因劝令游学。十年知名。
襄阳记。刘备访世事于司马德操。德操曰。儒生俗士。
岂识时务。识时务者在乎俊杰。此间自有伏龙﹑凤雏。
备问为谁。曰。诸葛孔明﹑庞士元也。
谚
古谚闲谭曾廷枚
事有非素所习而谩为之。谚云。不是脚。此方言也。
蜀语
古谚闲谭曾廷枚
华阳国志。先主薨后。雍闿杀益州太守正昂。
更以蜀郡张裔为太守。闿假鬼教曰。张裔府君如瓠壶。
杀之不可送与吴。按蜀书云。张府君如瓠壶。外虽泽。
而内实粗。不足杀。令送与吴。
古谚古语
古谚闲谭曾廷枚
驽马恋栈。
未能免俗。聊府尔尔。
闻所闻而来。见所见而去。
时人语
古谚闲谭曾廷枚
入关之功。镇恶为首。沈田子与镇恶争功。武帝将归。
留田子与镇恶。私谓田子语曰。猛兽不如群狐。卿等十余人。
何惧王镇恶。故二人常有猜心。
王敬则传引语
古谚闲谭曾廷枚
三十六策。走为上计。
裴度语
古谚闲谭曾廷枚
度不信术数。不好服食。每语人云。鸡猪鱼蒜。逢着则吃。
生病老死。时至则行。
段成式酉阳杂俎引古语
古谚闲谭曾廷枚
三守庚申三尸伏。七守庚申七尺灭。
佛书引语
古谚闲谭曾廷枚
停囚长智。
赤脚人趁兔。着韡人吃肉。
题书卷后语
古谚闲谭曾廷枚
杜兼字处弘。洹水人。贞元元和间。历濠苏二州刺史。
终河南尹。性豪侈。家聚书万卷。每卷后。必自题云。
清俸写来手自校。汝曹读之知圣道。坠之鬻之为不孝。
题玉箸篆
古谚闲谭曾廷枚
舒元舆题李阳冰玉箸篆词云。斯去千年。冰生唐时。
冰复去矣。后来者谁。后千年有人。谁能待之。后千年无人。
篆止于斯。呜呼主人。为吾宝之。附柳诚悬笔偈云。圆如锥。
錼如凿。不得出。只得却。
莆田石记
古谚闲谭曾廷枚
庆历中。张纬宰莆田。得一石。其文云。石敢当。镇百鬼。
压灾殃。官吏福。百姓康。风教盛。礼乐昌。
后有大历五年县令郑押字记。今人家用碑石。
书曰石敢当三字。镇于门。亦此风也。
罗池石刻
古谚闲谭曾廷枚
柳子厚龙城录云。罗池北龙城胜地也。役者得白石。
上微辩刻书云。龙城柳。神所守。驱厉鬼。山左首。福土氓。
制九丑。
本草采萍时日
古谚闲谭曾廷枚
不在山。不在岸。采我之时七月半。选甚瘫风与缓风。
些小微风都不算。豆淋酒内下三丸。铁【幞】头上也出汗。
阴阳书
古谚闲谭曾廷枚
乔木先枯。众子必孤。按唐张鷟故宅。有桑高四五丈。
无故枯悴。寻而祖亡。阴阳书所云。此其验也。
李廷珪藏墨诀
古谚闲谭曾廷枚
赠尔乌玉玦。泉清研须洁。避暑悬葛囊。临风度梅月。
按墨谱云。廷珪精于制墨。此藏墨诀也。本姓奚。从易水。
徙居南唐。赐国姓。
戏掷笼筹
古谚闲谭曾廷枚
谚云。一朝权在手。便把令来行。亦有所本。朱湾奉使设宴。
戏掷笼筹诗云。一朝权在手。看取令行时。
葬书语
古谚闲谭曾廷枚
葬压龙角。其棺必斲。此书生相郝出俊葬地。
朱雀和鸣。子孙盛荣。
朱雀悲哀。棺中见灰。此英公徐绩卜葬得前繇。张憬藏曰。
非也。乃所谓朱雀悲哀者。后果斲棺焚尸。安龙头。枕龙角。
不三年。自消铄。此张约相崔巽墓。安龙头。枕龙耳。
不三年。万乘至。此崔巽遗言也。后唐明皇微行至墓所。
荀言验。而约不验。
占年
古谚闲谭曾廷枚
三月三。脱了寒衣穿汗衫。
芒种火烧天。夏至雨连绵。
夏至五月头。一边吃。一边愁。夏至五月中。白饭满童童。
夏至五月尾。禾黄米价起。
六月六。晒得鸡蛋熟。
六月秋。要到秋。七月秋。不到秋。谓早稻收获时也。
南风吹过北。有钱籴不得。北风吹过南。仓下无然担。
过了七月半。人似铁罗汉。
占雨
古谚闲谭曾廷枚
未雨先雷。到夜不来。未雨先风。来也不凶。
酒肆歌
古谚闲谭曾廷枚
范弇学究有酒肆歌云。吃酒二升。籴麦一斗。磨面五斗。
可饱十口。见过庭录。
打头风
古谚闲谭曾廷枚
风之逆舟。人谓之打头风。古有江喧过云雨。船泊打头风。
坡公诗。卧听三老白事。半夜南风打头。按过云雨亦俗谚。
又屋漏更遭连夜雨。船行又被打头风。皆谚语。
乖剌
古谚闲谭曾廷枚
势有不便顺。谓之乖剌。剌音赖。读作刺。非也。
东方朔谓﹑吾强乖剌而无当。杜钦谓﹑陛下无乖剌之心。
今俗骂人曰歪剌。见言鲭。
阗拳谚
古谚闲谭曾廷枚
江淮俗。每作诸戏。必先设阗拳笑面。村野之人。
以腊未作之。不知其所谓也。岁时记云。村人逐除。
今南方为此戏者。必戴假面。作勇力之势。谓之阗拳。
今谚云。阗拳不打笑面。似本此。戏逐除者﹑即今之傩也。
结党连群。通夜达晓。家至门到。责其送迎。
孙兴公常戏为傩。至桓宣武家。
跨灶
古谚闲谭曾廷枚
子胜于父。谓之跨灶。出书言故事。盖灶上有釜故也。
东坡与人书云。令嗣傀玮奇特。着鞭一跃。当撞破烟楼。
种树谚
古谚闲谭曾廷枚
谚云。五十不造屋。六十不种树。七十不制衣。
宋章申公父银青公俞年七十。集亲宾为庆会。有饷柑者。
食之而甘。嘉其种。即令收核。种之后圃。坐人窃笑。
意谓不十年不着子。恐不能待也。后公食柑。十年而终。
不睬
古谚闲谭曾廷枚
不偢睬。俚谚也。不睬亦有出处。北齐后主穆后名舍利。
母名轻霄。后入宫。幸于后主。女侍中陆大姬养以为女。
后遂以陆为母。提婆为家。更不睬轻霄。盖南北朝已有此谚。
南京石上语
古谚闲谭曾廷枚
南京人家。掘得一石。上有可考云。猪拾柴。狗烧火。
野狐扫地请客坐。此不知是何等语也。见侯鲭录。
桃橘谚
古谚闲谭曾廷枚
谚云。头有二毛﹑好种桃。立不踰膝﹑好种橘。见曲洧旧闻。
言桃易实可待。橘实迟不可待。敝乡谚云。杖策插桃桃得食。
扶行栽枣枣难尝。亦此意也。
客作儿
古谚闲谭曾廷枚
江西俚谚。骂人曰客作儿。按陈从易寄荔枝与盛参政诗云。
樱桃有小子。龙眼是凡姿。橄榄为下辈。枇杷客作儿。
盛问其说。云。樱桃味酸。小子也。龙眼无文采。凡姿也。
橄榄初涩后甘。下辈也。枇杷肉少核大。客作儿也。
凡言客作儿者。佣夫也。仆谓斥受雇者为客作。
已见于南北朝。观袁翻谓人曰。邢家小儿。为人客作。
章表此语。自古而然。因知俗谚。皆有所自。
佛顶珠
古谚闲谭曾廷枚
凡纳婢仆。初来时曰擂盘珠。言不拨自动。稍久曰算盘珠。
言拨之则动。既久曰佛顶珠。言终日凝然。虽拨亦不动。
此虽俗谚。实切事情。见陶宗仪辍耕录。
都人语
古谚闲谭曾廷枚
左与言﹑天台名士也。钱唐幕府乐籍。有名姝张秾者。
色艺妙天下。左颇顾之。如盈盈秋水。淡淡春山。帷云翦水。
滴粉搓酥。皆为秾作。当时都人有对云。晓风残月柳三变。
滴粉搓酥左与言。见玉照新志。
永福古谶
古谚闲谭曾廷枚
永福古谶语曰。天保石移。瑞云来奇。龙爪花红。状元西东。
干道间。福清天保瑞云寺后。石崖横行。啮地成蹊。
永邑东乡石壁松上产龙爪花。其年萧公国果魁天下。
次举黄公定胪唱第一。盖瑞花生处。萧西黄东。各三十五里。
此状元东西之应也。见游宦纪闻。
农谚
古谚闲谭曾廷枚
最喜立春晴一日。农夫不用力耕田。
卷一百集说
书某氏传
俚语曰谚。
东莱书传
乃逸﹑纵逸自恣也。乃谚也。纵逸则所习者下。
委巷谣谚﹑常诵于口也。
尚书大传
元祀代泰山。贡两伯之乐焉。阳伯之乐。舞株离。其歌声。
比余谣。名曰皙阳。仪伯之乐。舞鼚哉。其歌声比大谣。
名曰南阳。中祀大交霍山。贡两伯之乐焉。夏伯之乐。
舞谩彧。其歌声比中谣。名曰初虑。羲伯之乐。舞将阳。
其歌声比大谣。名曰朱于。秋祀柳谷华山。贡两伯之乐焉。
秋伯之乐。舞蔡俶。其歌声比小谣。名曰苓落。和伯之乐。
舞玄鹤。其歌声比中谣。名曰归来。幽都弘山祀。
贡两伯之乐焉。冬伯之乐。舞齐落。曰缦缦。并论八音四会。
诗毛氏传
心之忧矣。我歌且谣。
诗毛氏传
曲合乐曰歌。徒歌曰谣。
诗郑氏笺
我心忧君之行如此。故歌谣以写我忧矣。
诗毛氏传
歌者﹑比于琴瑟也。徒歌曰谣。徒击鼓曰咢。
韩诗章句
有章句曰歌。无章曲曰谣。
朱子诗集传
凡诗之所谓风者。多出于里巷歌谣之作。所谓男女相与咏歌。
各言其情者也。
礼记
谚﹑俗语也。
左传
童龀之子。未有念虑之感。而会成嬉戏之言。似若有冯者。
其言或中或否。博览之士。能惧思人之人。兼而志之。
以为鉴戒。以为将来之验。有益于世教。
左传
谚﹑俗言也。
左传
童龀之子。未有念虑之感。不解自为文辞。而群聚集会。
成此嬉游遨戏之言。其言韵而有理。似若有神冯之者。
其言或中或否。不可常用。博览之士。及能惧思之人。
兼而志之。以为鉴戒。以为将来之验。有益于世教。
故书传时有采用之者。
左传
徒歌谓之谣。言无乐而空歌。其声逍遥然也。
尔雅
徒歌谓之谣。
尔雅
谣﹑谓无丝之类﹑独歌之。
尔雅
谣﹑声消遥也。
广雅
谚﹑传也。
说文解字
谣﹑徒歌。从言﹑肉声。
说文解字
缶部。谣﹑从缶﹑肉声。然则此亦当曰肉声无疑。
肉声则在第三部。故繇即由字。音转入第二部。
故谣﹑谣﹑繇﹑傜皆读如遥。谣谣﹑古今字也。
谣行而谣废矣。凡经传多经改窜。仅有存者。
如汉五行志女童谣曰。【楌】弧萁服。篇韵皆曰。谣﹑与周切。
从也。此古音古义。
说文义证
徒歌也者。艺文类聚引作独歌谓之谣。一切经音义二十。
尔雅﹑徒歌为谣。说文﹑独歌也。又十五。说文﹑独歌也。
尔雅﹑徒歌为谣。徒﹑空也。馥谓独歌﹑谓一人空歌。
犹徒歌也。穆天子传。西王母为天子谣。注云。徒歌曰谣。
尚书大传。其歌声比余谣。注云。徒歌谓之谣。释乐。
徒歌谓之谣。孙炎曰。声消摇也。诗。园有桃。我歌且谣。
传云。曲合乐曰歌。徒歌曰谣。馥案。
传意合乐者﹑谓有五声八音也。徒歌者﹑空歌也。
徒﹑如尔雅暴虎徒搏﹑冯河徒涉之徒。大射仪。
仆人正徒相太师。注云。徒﹑空手也。襄二十五年左传。
齐师徒归。注云。徒﹑空也。正义引论语。不可徒行。
徒﹑犹空也。谓无车空行也。又案﹑晋语辨妖祥于谣。韦注。
行歌曰谣。丙之辰。【楌】弧箕服之类是也。汉书叙传。
考遘愍以行谣。宋书乐志。周衰。有秦青者善讴。
而薛谈学讴于秦青。未穷青之技而辞归。青饯之于郊。
乃抚节悲歌。声振林木。响遏行云。薜谈遂留不去。
以卒其业。又有韩娥者。东之齐。至雝门。匮粮。
乃鬻歌假食。既而去。余响绕梁。三日不绝。
故雝门之人善歌哭。效韩娥之遗声。卫人王豹。处淇川。
善讴。河西之民皆化之。齐人绵驹。居高唐。善歌。
齐之右地。亦传其业。前汉有虞公者善歌。能令梁上尘起。
若斯之类。并徒歌也。尔雅曰。徒歌曰谣。
馥案﹑此则以道路行歌为徒歌矣。徐锴曰。
案今说文本皆言徒也。当言徒歌。必脱误也。
馥案徐所谓徒也者。本是从也。戴侗曰。
徐本说文无谣字。谣﹑徒歌也。从言肉。唐本曰。谣﹑从也。
从言从肉。肉﹑亦声。谣﹑徒歌也。
馥据此知本书别有谣为徒歌。谣训从玉篇广韵并同本书。
繇﹑随从也。从言肉者﹑当为肉声。徐锴以声字为误。
非也。谣﹑古读若由。与肉声近。当有声字。唐本云。
肉亦声。不应有亦字。
说文解字
谚﹑传谚也。从言﹑彦声。
说文解字
谚传叠韵。传言者﹑古语也。古字从十口。识前言。
凡经传所称之谚。无非前代故训。而宋人作注。
乃以俗语俗论当之。误矣。玄应引此下。有谓传世常言也。
盖庾俨默住。按此与尚书乃逸乃喭。论语由也喭。
皆训拑菈者各字。卫包改尚书之喭为谚。大误。
说文义证
一切经音义二十引尔雅。徒歌为谣。说文﹑独歌也。
又十五云。说文。谣﹑独歌也。尔雅。徒歌为谣是也。
徒﹑空也。戴侗云。徐本说文无谣字。谣﹑徒歌也。
唐本。谣﹑从也。谣﹑徒歌也。
说文长笺
传言者﹑一时民风土著论议也。故从彦言。若鄙俚淫僻之词。
何谚之有。观彦言而可以知寓教语文矣。或作喭。
盖唁吊之喭改作也。与谚远矣。
古音附录
李寻传。繇﹑俗。则繇与谣通。
古音考附录
夫歌本韵语也。但古今音不同。不知古引以今音读。
则龃龉弗谐﹑非韵矣。
毛诗古音考自序
左国易象。离骚除词。秦碑汉赋。以至上古歌谣箴铭赞诵。
往往韵与诗合。实古音之证也。或谓三百篇﹑诗辞之祖。
后有作者。规而韵之耳。不知魏晋之世。古音颇存。
至隋唐澌尽矣。唐宋名儒。博学好古。间用古韵。
以炫异耀奇。则诚有之。若读垤为侄。以与日韵。尧诫也。
读明为芒。以与良韵。皋陶歌也。是皆前于诗者。夫又何放。
且读皮为婆。宋役人讴也。读丘为欺。齐婴儿语也。
读户为甫。楚民间谣也。读裘为基。鲁朱儒谑也。读作为诅。
蜀百姓辞也。读口为苦。汉白渠诵也。又家姑读也。
秦夫人之占。怀回读也。鲁声伯之梦。祈斤读也。
晋灭虢之征。瓜孤读也。卫良夫之噪。彼其闾巷赞毁之间。
梦寐卜筮之顷。何暇屑屑仿真。若后世吟诗者之限韵耶。
汉书五行志
传曰。言之不从。是谓不艾。时则有诗妖。言之不从。
从﹑顺也。是谓不乂。乂﹑治也。言上号令。不顺民心。
则怨谤之气。发于歌谣。故有诗妖。
汉书艺文志
小说者流。其源盖出于稗官。街谈巷语。
道德涂说者之所造也。孔子有曰。虽小道。必有可观者焉。
致远恐泥。是以君子弗为也。然亦弗之灭也。
闾里小知者之所及。亦使缀而不忘。如或一言可采。
此亦刍荛狂夫之议也。
汉书五行志
谚﹑俗所传言也。
后汉书郅寿传
圣王辟四门。开四聪。立敢谏之旗。听歌谣于路。
后汉书羊续传
羊续为南阳太守。当入郡界。乃羸服间行。侍童子一人。
观历县邑。采问风谣。然后乃进。
后汉书刘陶传
司徒东海陈耽以忠正称。历位三司。光和五年。
诏公卿以谣言举刺史二千石为民蠹害者。
时太尉许戫﹑司空张济﹑承望内官。受取货贿。
其宦者子弟宾客。虽贪污秽浊。皆不敢问。
而虚纠边远小郡清修有惠化者二十六人。吏人诣阙陈诉。
纠与议郎曹操上言。公卿所举。率党其私。
所谓放鸱枭而囚鸾凤。其言忠切。帝以让戫济。
由是诸坐谣言征者悉拜议郎。宦官怨之。遂诬陷耽。死狱中。
后汉书蔡邕传
蔡邕上封事曰。
夫司隶校尉﹑诸州刺史﹑所以督察奸枉﹑分别白黑者也。
五年制书议遣八使。又令三公谣言奏事。
是时奉公者﹑欣然得志。邪枉者﹑忧悸失色。未详斯议。
所因寝息。昔刘向奏曰。夫执狐疑之计者。开群枉之门。
养不断之虑者。来谗邪之口。今始闻善政。旋复变易。
足令海内。测度朝政。宜追定八使。纠举非法。更选忠清。
平章赏罚。三公岁尽。差其殿最。
使吏知奉公之福﹑营私之祸。则众灾之原。庶可塞矣。
后汉书范滂传
范滂复为太尉黄琼所辟。后诏三府掾属举谣言。
滂奉刺史二千石权豪之党二十余人。尚书责滂所劾猥多。
疑有私。故滂对曰。臣之所举。自非叨秽奸暴。深为民害。
岂以污简札哉。间以会日迫促。故先举所急。其未审者。
方更参实。臣闻农夫出草。嘉谷必茂。忠臣除奸。王道以清。
若臣言有贰。甘受显戳。吏不能诘。
后汉书李合传
和帝分遣使者﹑各至州县观采风谣。
三国志魏武帝纪注
灵帝诏书﹑敕三府举奏州县政理无效﹑民为作谣言者﹑
免罢之。三公倾邪。皆希世见用。货赂并行。强者为怨。
不见举奏。弱者守道。多被陷毁。太祖知不可匡正。
遂不复献言。
晋书天文志
凡五星盈缩失位。其精降于地为人。荧惑降为童儿。
歌谣嬉戏。吉凶之应。随其众告。
晋书乐志
凡乐章古辞。今之存者。
并汉世街陌谣讴﹑江南可采莲﹑乌生子﹑白头吟之属也。
吴歌杂曲。并出江南。东晋以来。稍有增广。
宋书乐志
夫喜怒哀乐之情。好得恶失之性。不学而能。
不知所以然而然者也。怒则争斗。喜则咏歌。
夫哥者﹑固乐之始也。尔雅曰。徒歌曰谣。
宋书戴法兴传
废帝即位。未亲万机。凡诏敕施为。悉决法兴之手。
尚书中事无大小专断之。帝所爱幸阉人华愿儿。有盛宠。
赐与金帛无【笄】。法兴常加裁减。愿儿甚恨之。
帝常使愿儿出入市里。察听风谣。而道路之言。
谓法兴为真天子。帝为【赝】天子。愿儿因此告帝曰。外间云。
宫中有两天子。官是一人。戴法兴是一人。
魏书崔浩传
初﹑姚兴死之前岁也。太史奏。荧惑在匏瓜星中。
一夜忽然亡失。不知所在。或谓下入危亡之国。
将为童谣妖言。太宗闻之大惊。乃召诸硕儒十余人。
令与史官求其所诣。浩对曰。案春秋左氏传说。神降于莘。
其至之日。各以其物祭也。请以日辰推之。庚午之夕。
辛未之朝。天有阴云。荧惑之亡。当在此二日之内。
庚之与未。皆主于秦。辛为西夷。今姚兴据咸阳。
是荧惑入秦矣。诸人皆作色曰。天上失星。安能知其所诣。
而妄说无征之言。浩笑而不应。后八十余日。
荧惑果出于东井。留守盘旋。童谣讹言。国内諠扰。
于是诸人皆服。曰﹑非所及也。
魏书礼志
晋博士许猛解三验曰。案黍离麦秀之歌。小雅曰。君子作歌。
惟以告哀。魏诗曰。心之忧矣。我歌且谣。若斯之类。
岂可谓之金石之乐哉。是以徒歌谓之谣。徒吹谓之和。记曰。
比音而乐之。及干戚羽毛谓之乐。
北史崔挺传
崔挺拜光州刺史。风化大行。及车驾幸兖州。召挺赴行在所。
复还州。及散骑常侍张彝巡行风俗。谓曰。彝受使巡方。
采察谣讼。入境观政。实愧清使之名。
隋书经籍
小说者﹑街说巷语之说也。传载舆人之诵。诗美询于刍荛。
古者圣人在上。史为书。瞽为诗。工诵箴谏。大夫规诲。
士传言。而庶人谤。孟春徇木铎。以求歌谣。巡省观人诗。
以知风俗。过则正之。失则改之。道德涂说。靡不毕纪。
周官诵训掌道方志。以诏观事。掌道方慝。以诏辟忌。
以知地俗。而职方氏掌道四方之政事。与其上下之志诵。
四方之传道。而观衣物是也。孔子曰。虽小道。
必有可观者焉。致远恐泥。
通鉴
汉孝平皇帝纪下。元始四年二月。遣太仆王恽等八人。
各置副假节。分行天下。览观风俗。五年夏四月。
王恽等八人使行风俗还。言天下风俗齐同。
作为郡国造歌谣颂功德。凡三万言。
国语
风听胪言于市。辨妖祥于谣。
国语
行歌曰谣。
国语
谚﹑俗之善谣也。
东朝录
皇太孙洪武三十一年。上亲择二十四人为采访使。以观风谣。
给事华亭徐思勉亦与焉。
汉官仪
三公听采长史臧否。人所疾苦。还条奏之。是为举谣言者也。
顷者举谣言。掾属令史都会殿上。主者大言州郡行状。
云何善者﹑同声称之。不善者﹑默尔衔枚。
汉碑录文
君讳熊。字猛阳。广陵海西人也。吏民爱若慈父。畏若神明。
相与采摭谣言。刊石旌【】。
史通
盖语曰。不作无益害有益。至如史氏所书。固当以正为主。
是以虞帝思理。夏后失御。尚书载其元首禽荒之歌。
郑庄至孝。晋献不明。春秋录其大隧狐裘之什。其理谠而切。
其文简而要。足以惩恶劝善。观风察俗者矣。
史通
寻夫战国已前。其言皆可讽咏。非但笔削所致。
良用体质素美。何以核诸。至如鹑贲鸲鹆。童竖之谣也。
山木辅车。时俗之谚也。皤腹弃甲。城者之讴也。原田是谋。
舆人之诵也。斯皆刍词鄙句。犹能温润若此。
况乎束带立朝之士。加以多闻博古之说者哉。则知时人出言。
史官入记。虽有讨论润色。终不失其梗概者也。
史通
夫论成败者。固当以人事为主。必推命而言。则其理悖矣。
盖周之季也。由幽王之惑褒姒。鲁之逐也。由稠父之违子家。
然则【楌】弧箕服。章于宣厉之年。征褰与襦。显自文成之世。
恶名早着。天孽难逃。
史通
古往今来。名目各异。区分壤隔。称谓不同。所以晋楚方言。
齐鲁俗语。六经诸子。载之多矣。
空同子
知声而不知音者。禽兽是也。知音而不知乐者。众庶是也。
惟君子而后知乐。空同子曰。声言直。音言曲。乐言律。
直者﹑单而粗者也。曲者﹑方而文者也。律者﹑比而谐者也。
人人能谣。如今里巷之词曲。不学而能之。疾徐高下。
皆板眼。所谓知音也。及问其出某吕某律。孰宫孰商。
则不知也。故曰。惟君子而后知乐。
农田余话
世俗占候雨晴。惟甲子﹑壬子﹑甲申﹑甲寅四日颇可凭。
此外俗说占测水旱丰歉。未甚可稽。伯翔陆先生。
尝着田家五行志若千卷。专述田家俗谈。
为农家占候一家之书。率多可验。
长者言
捏造歌谣。不惟不当作。亦不当听。徒损心术。长浮风耳。
若一听之。则清净心田中。亦下一不净种子矣。
困学纪闻
曹氏论诗云。诗之作本于人情。自生民以来则然。
太始天皇之策。包羲罔罟之章。葛天之八阕。康衢之民谣。
困学鸡闻
崔骃西巡颂曰。唐虞之世。樵夫牧竖。击辕中韶。感于和也。
班固集﹑击辕相杵。亦是乐也。曹子建书﹑击辕之歌。
有应风雅。柳子厚云﹑击辕拊缶。宋景文云﹑壤翁辕童。
皆本于崔班。
古今事物考
孟子曰。天下不讴歌益而讴歌启。是讴在禹已有之也。
列子曰。尧微服游康衢。闻童谣。谣之起。自尧时然也。
丹铅总录
尔雅曰。徒歌曰谣。说文。谣作谣。注云。谣从肉言。
今案徒歌者。谓不用丝竹相和也。肉言歌者。人声也。
出自胸臆。故曰肉言。童子歌曰童谣。以其言出自胸臆。
不由人教也。晋孟嘉曰。丝不如竹。竹不如肉。
唐人谓徒歌曰肉声。即说文肉言之义也。
丹铅杂录
古文自变隶。其法已错乱。后转为楷字愈讹。殆不可考。
如云有口为吴。无口为天。吴字本从口从矢。非从天也。
后世谬从楷法言之。予尝戏谓吴元济之乱。
童谣有小儿天上口之谶。又如董卓为千里艹﹑十日卜。
王恭为黄头小人。皆今世俗字。非古文也。
史为童谣乃荧惑星为小儿造谣。审如此。荧惑亦不识古文乎。
苏易简云。神不能神随时之态。
书传正误
古年有谚语。有谣语。有谶语。有谐语。有讥语。有讔语。
语意不同。其迹易混。谚语如大学故谚﹑孟子夏谚是也。
谣语如【楌】弧箕服﹑实亡周国之类是也。
谶语如亡秦者胡﹑刘氏复起﹑李氏当王之类是也。
谐语如优孟讽漆城﹑优旃谏葬马之类是也。
讥语如既定尔娄猪﹑盍归吾艾豭之类是也。
讔语日麦曲庚癸之类是也。杨升庵作古今谚古今谣似矣。
然谚中杂谣杂于谚也。谣中杂谶。
如论语比考谶﹑天监志公诗谶﹑陆法和书谶﹑谶而杂语谣也。
似当厘正。各从其类为六语。
日知录
疆御多怼。即上章所云疆御之臣也。其心多所怼疾。
而独窥人主之情。深居禁中。而好闻外事。
则假流言以中伤之。若二叔之流言以间周公是也。
夫不根之言。何地蔑有。以斛律光之旧将。
而有百升明月之谣。以裴度之元勋。而有坦腹小儿之诵。
所谓流言以对者也。如此则寇贼生乎内。而怨诅兴乎下矣。
却宛之难进胙。莫不谤令尹。所谓侯作侯祝者也。
孔氏疏采苓曰。谗言之起。由君数问小事于小人也。
可不慎哉。
陔余丛考
汉人谚语。多七字成句。大率以第四字与第七字协韵。
此亦一礼也。俱就其人姓氏之韵。而以品题语协之。
亦一时风气然也。
论衡
性自然。气自成。与夫童谣口自言无以异也。当童之谣也。
不知所授。口自言之。口自言。文自成。或为之也。
青箱杂记
谣谶之语。在洪范五行。谓之诗妖。言不从之罚。
前世多有之。而近世亦有焉。
杨氏万里独醒杂志序
古者有亡书。无亡言。南人之言。孔子取之。夏谚之言。
晏子诵焉。南北异地。夏周殊时。而其言犹传。
未必垂之策书也。口传焉而已。虽然书又可废乎。
书存则人诵。人诵则言存。言存则书可亡而不亡矣。
书与言其交相存者欤。
逌旃琐言
古有采风之使。正观其所尚。将以反正。端士细。振民风。
今闻小有才者。口肆雌黄。形变白黑。其可怪也。
至如近郡有云。某人伞。某人铲。某人辇。某人扁。
妄肆讥评。殊无忌惮。风靡俗偷。
御史提学﹑有观风督教之责。其尚重惩之哉。
公余日钞
村社占年之说。自古有之。如雨旱验生草。如麻麦验雪。
往往无爽。有不待求之天文书者。盖耆旧之在乡井。阅世久。
历时多。观化广。见事熟。必有所试而云。言非孟浪也。
钝吟杂录
春秋左氏传﹑国语所载歌谣。皆诗也。但不协于弦奏。
不施于礼。诗人所不收。后人撰诗集。乃并取之。
然未为失也。
钝吟杂录
严沧浪云。有一句之歌。注云。汉书枹鼓不鸣﹑董少年。
又汉童谣。千乘万骑上北邙。案汉书。董少平不作董少年。
鸣平是韵。二句之歌也。又云。侯非侯。王非王。
千乘万骑上北邙。是三句。不是一句。
潜确类书
张衡云。荧惑为执法之星。其精为风伯之师。
或儿童歌谣嬉戏。
拾遗记
何休木讷多智。三坟五典。阴阳算术。河洛谶纬。
及远年古谚。历代图籍。莫不咸诵也。
语言谈
言有下流之言。如暴弃谤伤之类是已。有市井之言。
如炎凉货利之类是已。有荒唐之言。如浮游不根之类是已。
然刍荛之言。狂夫之言。又君子所德而察者。刍荛与狂夫。
非下流市井之谓也。有理寓焉。如孺子之歌。夏谚之类是已。
阮氏常生恒言录序
嘉定钱竹汀先生恒言录。首尾完善。家君因以授常生。
且诲曰。学者实事求是。一物不知。当引为己耻。
常生谨受卒业。因思北海郑君。网罗众家。括囊大典。
至其笺诗愿言则嚏。则曰。俗人嚏云人道我。
注礼夏后氏以楬豆。则曰。齐人谓无发为秃楬。盖楬即【疬】。
而嚏则今人犹然。自服子慎通俗之文不传。此道几于绝响。
非先生孰克成之。
抱朴子内篇
狂夫童谣。圣人所择。刍荛之言。或不可遗。采崶采菲。
无以下体。
抱朴子外篇
古人询于刍荛。博采童谣。狂夫之言。犹在择焉。
文心雕龙
又蚕蟹鄙谚。狸首淫哇。苟可箴戒。载于礼典。
故知谐辞讔言。亦无弃矣。
文心雕龙
谚者﹑直语也。丧言亦不及文。故吊亦称谚。廛路浅言。
有实无华。邹穆公云。囊漏储中。皆其类也。太誓曰。
古人有言。牝鸡无晨。大雅云。人亦有言。惟忧用老。
并上古遗谚。诗书所引者也。至于陈琳谏辞称掩目捕雀。
潘岳哀辞称掌珠伉俪。并引俗说而为文辞者也。夫文辞鄙俚。
莫过于谚。而圣贤诗书。采以为谈。况踰于此。岂可忽哉。
离骚
谣诼﹑犹毁谮也。
刘歆与杨雄索方言书
诏问三代周秦轩车使者遒人使者以岁八月巡路。
求代语童谣歌戏。
阮籍乐论
歌谣者﹑咏先王之德。俯仰者﹑习先王之容。
元氏稹乐府古题序
操﹑引﹑谣﹑讴﹑歌﹑曲﹑词﹑调﹑八名而又别。
其在琴瑟者为操﹑引。采民甿者为讴﹑谣。
备曲度者总谓之歌﹑曲﹑词﹑调。斯皆由乐以定词。
非选词以配乐也。
诗﹑行﹑咏﹑吟﹑题﹑怨﹑叹﹑章﹑篇﹑九名。
盖选词以定乐。非由乐以定词也。
刘敞论灾变疏
臣伏以圣王。所甚畏事者莫如天。所甚听用者莫如民。
是故观天意于灾祥。察民情于谣俗。因灾祥以求治之得失。
原谣俗以知政之善否。诚少留意。则皆灿然矣。
前古贤圣之君。莫不循此以导其下。忠信之臣。
莫不缘此以讽此上。上下相饬。而自天佑之。
东坡集
孙卿子有韵语者。其言鄙近。多云成相。莫晓其义。
前汉艺文志诗赋类中。有成相杂词十一篇。
则成相者﹑盖言讴谣之名乎。疑所谓邻有丧舂不相者。
又乐记云。治乱以相辅也。亦恐由此得名。当更细考之。
朱子文集
凡言风者﹑皆民间歌谣。采诗者得之。而圣人因以为乐。
以见风化流行。沦肌浃髓。而发于声气者如此。其谓之风。
正以其自然而然。如风之动物而成声耳。
抱经堂文集
礼乐本诸天地。与生俱生者也。上古之世。
礼质则乐亦质。蒉桴土鼓。安必无诗。文字未兴。
流传不广。其万一传者。如古孝子断竹之歌。
不得等诸皇娥帝子﹑亦谓出自后人之伪撰也。陈诗观风。
当与纳贾观好恶一例。百货在市。而贵贱殊焉。风诗流传。
而取舍别无目之人。而令其行闾里以采听歌谣。
其事之不便至易明矣。且闾里之谣。徒歌而已。
不能皆以入乐。假如凡值所采。悉播于乐。
旧者肄在乐官而不去。新者被之管弦而日增。
力疲而亦有所不给矣。
乐府诗集
言者﹑心之声也。歌者﹑声之文也。情动于中。而形于言。
言之不足。故嗟叹之。嗟叹之不足。故永歌之。歌之为言也。
长言之也。夫欲上如抗。下如坠。曲如折。止如槁木。
倨中矩。句中钩。累累乎端如贯珠。此歌之善也。
梁元章纂要曰。齐歌曰讴。吴歌曰歈。楚歌曰艳。浮歌曰哇。
振旅而歌曰凯歌。堂上奏乐而歌曰登歌。亦曰升歌。
故歌曲有阳陵﹑白露﹑朝日﹑鱼丽﹑白水﹑白雪﹑江南﹑
阳春﹑淮南﹑驾辩﹑渌水﹑阳阿﹑采菱﹑下里巴人。
又有长歌﹑短歌﹑雅歌﹑缓歌﹑浩歌﹑放歌﹑怨歌﹑
劳歌等行。汉世有相和歌。本出街陌讴谣。而吴歌杂曲。
始亦徒歌。复有但歌四曲。亦出自汉世。无弦节作伎。
最先一人作。三人和。魏武帝尤好之。时有宋容华者。
清彻好声。善唱此曲。当时特妙。自晋已后。不复传。遂绝。
凡歌有因地而作者。京兆﹑邯郸歌之类是也。有因人而作者。
孺子﹑才人歌之类是也。有伤时而作者。
微子麦秀歌之类是也。有寓意而作者。张衡同声歌之类是也。
宁戚以困而歌。项籍以穷而歌。屈原以愁而歌。
卞和以怨而歌。虽所遇不同。至于发乎其情则一也。
历世以来。歌讴杂出。今并采录。且以谣谶系其末云。
全唐文
近日奸险之徒。多造无名文状。或张悬文榜。或譔造童谣。
此为弊源。合处极法。
珊瑚钩诗话
猗欤抑扬。永言谓之歌。非鼓非钟。徒歌谓之谣。品秩先后。
序而推之。谓之引。声音杂比。高下短长。谓之曲。
吁嗟慨歌。悲忧深思。谓之吟。
白石道人诗说
守法度曰诗。载始末曰引。体如行书曰行。放情曰歌。
兼之曰歌行。悲如蛩螀曰吟。通乎俚俗曰谣。委曲尽情曰曲。
沉氏洵韵语阳秋序
言与事乖。事与理违。则虽记言之史。如书之武成。
或谓不可尽信。质于事而合。揆之理而然。则虽闾巷之谈。
童稚之谣。或足传信于后世。而况文士之词章哉。
怀麓堂诗话
古歌辞贵简短远。大风歌止三句。易水歌止二句。
其感激悲壮。语短而意益长。弹铗歌止一句。
亦自有含悲饮恨之意。后世穷技。极力愈多。而愈不及。
诗薮内篇
汉乐府杂诗。自郊祀铙歌﹑李陵﹑苏武外。大率里巷风谣。
如上古击壤﹑南山。矢口成言。绝无文饰。故浑朴真至。
独擅古今。晋五言短什。杂出闾巷阎闺阁之口。句格音响。
尚有汉风。若子夜﹑前溪﹑欢闻﹑团扇等作。虽语极淫靡。
而调存古质。至其用意之工。传情之婉。有唐人竭精殚力。
不能追步者。余尝谓相和诸歌。后惟清商等绝。差可继之。
若曰流曼不节。风雅罪人。则刍荛之谈。非所施于文事也。
诗籔外篇
汉艺文志有周歌诗二篇。又周歌诗七十五篇。
周歌声曲折七十五篇。又河南周歌诗七篇。
河南周歌声曲折七篇。以上五家。与燕代诸歌诗并列。
以为汉时周地风谣耳。及观颜师古黄公书注。以秦例之。
乃知周歌谣汉尚数家。不止三百也。然只语不可得见。惜哉。
注云。班志有秦歌诗二家。颜注。黄公作秦时歌诗。
则周为周时审矣。第非必风雅。盖民谣之类。否则注之误也。
静志居诗话
昔汉孝武立乐府。采歌谣。班孟坚谓代赵之讴。秦楚之风。
皆感于哀乐。缘事而发。可以观风俗。知薄厚。
故郭茂倩编乐府诗集。杂谣歌辞。包括无遗。余特仿其例。
摭采附于卷末。惟夫童谣舆诵。及田家杂占。未尝师法古人。
出于天地自然之音。世治之污隆。人村之邪正。
莫不一本好恶之公。所谓诗可以观者是已。绎逐燕之旨。
知革除本自皇衷。讽雨帝之言。信夺门元非人事。苟察于耳。
介葛卢之于牛。丌师翁伟之于马。公冶长之于鸟。
犹将欣然遇之。载诸篇籍。
矧无戾于春女之思﹑秋士之悲者乎。年来史局虽开。
汗青无日。留此以俟僎五行志循吏者采择焉。
爰园词论
词于不朽之业为小乘。然溯其源流。咸自鸿蒙上古而来。
如亿兆黔首。皆神圣裔矣。惟闾巷歌谣。即古歌谣。
古可入乐府。而今不可入诗余者。古拙而今佻。古朴而今俚。
古浑涵而今率露也。
古今谚
论语云。由也谚。谚俗论也。或作喭。又作唁。刘勰曰。
谚﹑喭﹑唁同一字。谚者﹑直语也。廛路浅言。有质无华。
丧言不文。古吊亦称唁。刘子新论。子游裼裘而谚。
曾子指挥而哂。是谚与唁同也。
古今谚
谚语云。三九二十七。篱头吹觱栗。
言冬至后寒风吹篱有声如觱栗也。合于庄子万窍怒号之说。
而可以为豳风一之日觱发之解矣。贾人之铎﹑可以谐黄钟。
田夫之谚﹑而契周公之诗。信乎六律之音。出于天籁。
五性之文。发于天章。有不待思索勉强者。此非自然之诗乎。
古今谚古今风谣
古今谚及古今风谣。乃升庵在滇采集诸书谚语。以嬉目遣怀。
非著书也。其孙刻之。焦氏因之。遂有单行本。
其书始于黄帝。其首三条。则焦氏所附录。先生论谚语。
而后人添入压卷者也。今仍之。按贾氏引黄地语。
乃巾几铭﹑孔甲盘盂书也。不可谓之谚。
意者先生谓谚语所由起。故以之弁首乎。
古谚闲谭
余自幼时。即尝闻里巷之辞。心切韪之。而苦不甚记忆。
及阅刘舍人文心雕龙云。谚者﹑直语也。廛路浅言。
文辞鄙俚。有实无华。莫过于谚。殆与刍荛无以异也。
然考上古之世。如邹穆公云﹑囊漏储中。
陈琳谏词﹑掩目捕雀。并属遗谚。先民多以为文者直。
可与经史相证明。采为谭说。作为箴戒。奚可忽乎。丁巳。
余自邗上舍侄宾谷都转署中言归。于今十载。
耽索居味道之乐。时取古人经籍文辞研覃。无间昕夕。
繇夏商周以及左国两汉三唐宋代诸书。反复详玩。略领其致。
其间有摄于谚语者。即拾侧理录之。以免遗忘。
因思蚕蟹狸首。为吊丧之一体。鳞身狗尾。亦歌咏以成文。
乃缀其类编【集】。都为四卷。曰古谚闲谈。
通俗编
语有见于经传。学士大夫所不习。而荛童灶妾口常及之。
若中古以还。载籍极博。抑又繁不胜举矣。盖方言流注。
或每变而移其初。而人情尤忽于所近也。
余友晴江翟氏﹑山舟梁氏。咸博学而精心。山舟在南中。
常出所着直语类录示余。余叹以为善。比来都门。
复见晴江手辑通俗编。则勾稽证释。视山舟详数倍焉。
二君种业树文。兼综细大。故未易伯仲。然山舟键户端居。
读书之外。罕与人事接。其所录在约举义例。而不求其多。
晴江则往来南北十许年。五方风土。靡所不涉。
车尘间未尝一日废书。坠文轶事。殚见洽闻。溢其余能。
以及乎此。宜其积累宏富。考据精详。而条贯罔不备也。
世人务为夸毗。遇所不知。辄曰吾何为而屑此。
以视二君之稽古多获。而犹不怠弃庸近。
用知善学者诚有耻于一物。必无使于余。而近与山舟为密。
余故序其书。并为两家置骑者如此。
通俗编
古谚之通行今俗者。前卷各收录。或不习于俗人之口。
而雅人犹以为常谈。则更汇识于此。
其见经﹑及虽雅人不复称者。不尽识也。
通俗编
古籍之语。今多有祖其意而变其文者。虽极雅俗之殊。
而渊源犹可溯也。
直斋书录
续释常谈二十卷。秘书丞龚颐正养撰。昔有释常谈一书。
不著名氏。家藏亦阙此书。今故以续称。凡常言俗语。
皆注其所出。
浙江采集遣书
俗语一册。右书乃考订俗语之原本经传者。
又记各书所载方言。注其出处。
浙江采集遣书
檇李诗系四十一卷。沈素友辑。附谣谚一卷。
四库全书提要
古今谚一卷。宋周守忠撰。是编前有自序。称略以所披之编。
采摘古今俗语。又得近时常语。虽鄙俚之词。亦有激谕之理。
漫录成集。名古今谚。古谚多本史传。今谚则鄙俚者多矣。
四库全书提要
古今谚二卷。古今风谣二卷。明杨慎编。是书采录古今谣谚。
各为一编。然贾子及太公兵法引黄帝语。自属巾机铭之遗文。
或列子所谓黄帝书者。不得谓之为谚。且是书成于嘉靖癸卯。
即载正德嘉靖时谚。然则慎自造数语。亦可入之矣。
此盖久居戍所。借编录以遣岁月。不足以言著书。
其孙宗吾误刻之耳。
四库全书提要
六语三十卷。明郭子章编。是编凡谣语七卷。谚语七卷。
讔语二卷。谶语六卷。讥语一卷。谐语七卷。
皆杂采诸书为之。颇足以资谈柄。而所录明代近事。
往往猥杂。盖嗜博之过。失于翦裁也。
四库全书提要
乐府诗集一百卷。宋郭茂倩撰。是集总括历代乐府。
上起陶唐。下迄五代。凡郊庙歌词十二卷。燕射歌词三卷。
鼓吹曲词五卷。横吹曲词五卷。相和歌词十八卷。
清商曲词八卷。舞曲歌词五卷。琴曲歌词四卷。
杂曲歌词十八卷。近代曲词四卷。杂谣歌词七卷。
新乐府词十一卷。
四库全书提要
古乐府十卷。元左克明编。是书录古乐府词。分为八类。
曰古歌谣。曰鼓吹曲。曰横吹曲。曰相和曲。曰清商曲。
曰舞曲。曰琴曲。曰杂曲。自序谓﹑冠以古歌谣词者。
贵其发乎自然。终以杂曲者。着其渐流于新声。
又谓风化日移。繁音日滋。惧乎此声之不作也。故不自量度。
推本三代而上。下止陈隋。截然独以为宗。虽获罪世之君子。
无所逃焉云云。当元之季。杨维桢以工为乐府。倾动一时。
其体务造恢奇。无复旧格。克明此论。其为维桢而发乎。
四库全书提要
风雅翼十四卷。元刘履编。是编首为选诗补注八卷。
取文选各诗。删补训释。大抵本之五臣旧注﹑曾原演义。
而各断以己意。次为选诗补遗二卷。
取古歌谣词之散见于传记诸子及乐府诗集者。选录四十二首。
以补文选之阙。次为选诗续编四卷。
取唐宋以来诸家诗词之近古者一百五十九首。以为文选嗣音。
四库全书提要
诗所五十六卷。明臧懋循编。
初﹑临朐冯惟讷辑上古至三代诸诗为风雅广逸。
后又益以汉魏迄于陈隋诸诗。总名曰古诗纪。懋循是编。
实据惟讷之书为稿本。惟讷书以诗隶人。以人隶代。
源流本末。开卷灿然。懋循无所见长。遂取其书而割裂之。
分二十有三门。曰郊祀歌辞。曰庙祝歌辞。曰燕射歌辞。
曰鼓吹曲辞。曰横吹曲辞。曰相和歌辞。曰清商曲辞。
曰舞曲歌辞。曰琴曲歌辞。曰古歌辞。曰杂曲歌辞。
曰杂歌谣辞。曰古语古谚。曰古杂诗。曰四言古诗。
曰五言古诗。曰六言古诗。曰七言古诗。曰杂言古诗。
曰骚体古诗。曰阙文。曰璇玑图诗。曰杂歌诗。曰补遗。
四库全书提要
古诗解二十四卷。明唐汝谔撰。其兄汝询有唐诗解。
故此以古诗配之。其注释体例略同。
惟唐诗解以五七言分古今体。此则分为五类。曰古歌谣辞。
曰古逸杂编。曰汉歌谣辞。曰乐府。曰诗。

