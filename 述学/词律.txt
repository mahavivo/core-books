　　钦定四库全书
　　词律巻一
　　宜兴万树撰
　　竹枝【十四字　又名巴渝辞】　　　皇甫松
　　芙蓉并蒂【竹枝】一心连【女儿】花侵隔子【竹枝】眼应穿【女儿】
　　【竹枝之音起于巴蜀唐人所作皆言蜀中风景后人因效其体于各地为之非古也如白乐天刘梦得等作本七言絶句皇甫子竒亦有四句体所用竹枝女儿乃歌时羣相随和之声犹采莲曲之有举棹年少等字他人集中作诗故未注此四字此作词体故加入也其词六首皆每首二句相叶其句中平仄不拘但每句第二字皆平末一首乃用仄韵者另録于后】
　　又一体【十四字】　　　　　　　　皇甫松
　　山头桃花【竹枝】谷底香【女儿】两花窕【竹枝】遥相映【女儿】
　　又一体【二十八字】　　　　　　　皇甫松
　　门前春水【竹枝】白苹花【女儿】岸上无人【竹枝】小艇斜【女儿】商女经过【竹枝】江欲暮【女儿】散抛残食【竹枝】饲神鸦【女儿】
　　【此调竟是七言诗句中平仄亦可不拘若唐人抝体絶句者】
　　十六字令【十六字　又名苍梧谣】　蔡　伸
　　天休使圆蟾照客眠人何在桂影自婵娟
　　【此调旧刻收周美成作明月影穿窻白玉钱一首词综校正之谓此系周晴川词明字乃眠字之误本一字句月影以下为七字句蔡词亦天字起韵今作三字起句者非也按张于湖送刘郎词三首皆以归字起韵一云归十万人家儿样啼二云归猎猎薰风卷绣旗三云归数得宣麻拜相时是此调之为一字起句无疑矣盖蔡词尚可读天休使为句张词岂可读归十万等为句乎时流作词名解谓三字起者为十六字令一字起者为苍梧谣谬矣至于填词图谱注云首句本作五字今作三字防古无此体不知所谓古者何人之词五字防句有何考据且引蔡词云于五字用韵起则尤可笑蟾字是闭口音岂如此小调而必借他韵为叶友古不若是之陋也不亦妄哉又按汲古刻张词题名归梧谣本是苍梧因词首字而误耳】
　　闲中好【十八字】　　　　　　　　段成式
　　闲中好尘务不萦心坐对当窓木看移三面阴
　　【即以首句三字为题看字作去声读观张善继作亦然】
　　又一体【十八字】　　　　　　　　郑　符
　　闲中好尽日松为侣此趣人不知轻风度僧语
　　【用仄韵与前异】
　　纥那曲【二十字】　　　　　　　　刘禹锡
　　踏曲兴无穷调同辞不同愿郎千万寿长作主人翁【此本五言絶句尊前收之盖与小秦王等本七言絶句而实为词调也观梦得别作聴唱纥那声可知】
　　罗唝曲【二十字】　　　　　　　　刘采春
　　借问东园栁枯来得几年自无枝叶分莫怨太阳偏【亦五言絶首句可起韵】
　　梧桐影【二十字】　　　　　　　　吕　嵓
　　落日斜秋风冷今夜故人来不来教人立尽梧桐影【此本诗耳今人以其长短句故用入词而取其末字为名】
　　醉妆词【二十二字】　　　　　　蜀主王衍
　　者边走那边走只是寻花栁那边走者边走莫厌金杯酒
　　【者边即俗语这边也这禅书多作者字】
　　南歌子【二十三字　歌又作柯】　　温庭筠
　　手里金鹦鹉胸前绣凤凰偷眼暗形相不如从嫁与作鸳鸯
　　又一体【二十六字】　　　　　　　张　泌
　　栁色遮楼暗桐花落砌香画堂开处晚风凉髙卷水晶帘额衬斜阳
　　【第三句作七字第四句作六字与前异】
　　又一体【双调　五十二字　又名望秦川　风蝶令】欧阳修
　　凤防金泥带龙纹玉掌梳去来牕下笑相扶爱道画眉深浅入时无　弄笔偎人久描花试手初等闲妨了绣工夫笑问鸳鸯两字怎生书
　　【此比唐词加后一叠宋人皆用此体图谱于此调不收何也　又有入韵者乃以入作平附见于后同下】
　　又一体【五十二字】　　　　　　　石孝友
　　春浅梅红小山寒岚气薄斜风吹雨入帘幙梦觉西楼呜咽数声角　歌酒工夫嬾别离情绪恶舞衫寛尽不堪着若比那囘相见更消削
　　【此与前词字句俱同而用入声为叶者　愚谓入声可作平人多不信曰入声派入三声始于元人论曲君何乃移其说于词余曰声音之道古今逓传诗变词词变曲同是一理自曲盛兴故词不入歌然北曲忆王孙青杏儿等即与词同南曲之引子与词同者将六十调是词曲同源也况词之变曲正宋元相接处岂曲入歌当以入派三声而词则不然乎故知入之作平当先词而后曲矣盖当时周栁诸公制调皆用中州正韵今观词中如不音逋一音伊之类多至万千正与北曲同而又何疑于入作平之说耶且用韵句亦可以入为叶如惜香醉蓬莱以吉字叶髻戏坦庵以极字叶气瑞等甚多若云入不可叶则此等词落一韵矣至通篇入叶之词有可兼用上去如贺新郎念奴娇之类有本是平韵而以入代叶者如金谷此篇之类虽全用入声而实以入作平必不可谓是仄声而用上去为韵脚也若夫以上作平如永叔少年游千里万里里字东坡醉蓬莱好饮无事为我西饮饮我二字芦川贺新郎肻儿曹恩怨相尔汝尔字诚斋好事近看十五十六五字皆以上作平亦不可胜举姑识于此髙明自能类推而知鄙说非诬耳】
　　荷叶杯【二十三字】　　　　　　　温庭筠
　　镜水夜来秋月如雪采莲时小娘红粉对寒浪惆怅正思惟
　　【凡三易韵浪怅二仄间用于时惟二平内对字必用仄声】
　　又一体【二十六字】　　　　　　　顾　夐
　　春尽小庭花落寂寞凭槛敛双眉忍教成病忆佳期知摩知知摩知
　　【末叠三字摩字应系麽字设为问答之辞当于知麽二字畧豆】
　　又一体【双调　五十字】　　　　　皇甫松
　　记得那年花下深夜初识谢娘时水堂西面画帘垂携手暗相期　惆怅晓莺残月相别从此隔音尘如今俱是异乡人相见更无因
　　【结用五字而比前加一叠凡四易韵】
　　塞姑【二十四字】　　　　　　　　无名氏
　　昨日卢梅塞口整见诸人镇守都防三年不归折尽江边杨栁
　　【仄韵六言絶句同　此系万首絶句所收唐人乐府也塞姑二字不可解然观其词意塞者谓边塞姑者乃戍边者之闺人耳按栁耆卿集有塞孤一词题亦难解余谓必即是此调之遗名而讹以姑字为孤字也故取此篇列前而附栁词于后但不敢擅改而仍其塞孤之名云】
　　塞孤【九十五字】　　　　　　　　栁　永
　　一声鸡又报残更歇秣马巾车催发草草主人灯下别山路险新霜滑瑶珂响起栖乌金镫冷敲残月渐西风襟袖凄裂遥指白玉京望防黄金阙逺道何时行彻筭得佳人凝恨切应念念归时节相见了执柔荑幽防处偎香雪免鸳衾两恁虚设
　　【乐章旧刻如此余细绎之知其为两段而刻本误连也盖前半于凄裂处分段遥指句比前首句多二字正是过变之体其下句句比对相符此栁词中最森整妥协者向来人皆草草读过不知其段落耳　前结渐西风四字后结免鸳衾三字虽词于结处多不同但此词风度如此不应前多一字愚谓前句字为羡盖襟音相近写者因误多一字也袖恁二字去声妙两字不可用去】
　　囘波词【二十四字】　　　　　　　沈佺期
　　囘波尔时佺期流向岭外生归身名巳防齿録袍笏未复牙绯
　　【此词平仄不拘即六言絶句体当时入于歌曲囘波其调名也皆用囘波尔时四字起】
　　又一体【二十四字】　　　　　　　裴　谈
　　囘波尔时栲栳怕妇也是大好外边祗有裴谈内里无过李老
　　【用仄韵】
　　舞马词【二十四字】　　　　　　　张　说
　　防旄八佾成行时龙五色因方屈膝衔杯赴节倾心献寿无疆
　　【平仄不拘首句可不用韵　按此并前后二调唐时本为诗类而用以入歌则另有腔板如七言之清平调小秦王等亦同虽字数相合而其腔则异耳清平乐后半亦即此四句也】
　　三台【二十四字】　　　　　　　　韦应物
　　冰泮寒塘水緑雨余百草皆生朝来衡门无事晩下髙斋有情
　　【平仄不拘所赋不论何事咏宫闱者即曰宫中三台亦名翠华引亦名开元乐咏江南者即曰江南三台又有突厥三台其长调则为宋人所撰而袭取其名因以类从载于左幅图作开元乐收明夏言词无谓】又一体【三叠　一百七十一字】　万俟雅言
　　见梨花初带夜月海棠半含朝雨内苑春不禁过青门御沟涨潜通南浦东风静细栁垂金缕望凤阙非烟非雾好时代朝野多欢徧九陌太平箫鼓　乍莺儿百啭防续燕子飞来飞去近緑水台榭映秋千鬬草聚双双游女饧香更酒冷踏青路防暗识夭桃朱戸向晩骤宝马雕鞍醉襟惹乱花飞絮　正轻寒轻暖漏永半阴半晴云暮禁火天巳是试新妆嵗华到三分佳处清明看汉蜡传宫炬散翠烟飞入槐府敛兵卫阊阖门开住传宣又还休务
　　【从来旧刻此篇俱作双调于双双游女分段余独防之改为三叠人莫不疑且怪者余为解之曰首段见字以下梨花海棠两句各六字相对次段乍字以下莺儿燕子两句各六字相对三段正字以下轻寒半阴两句各六字相对字句明整对仗工严而见乍正三字皆以一去声虚字领起句末三字皆仄而夜防漏俱用去声岂非三段脗合乎内苑春八字句御沟涨七字句与中段近緑水八字鬭草聚七字后段禁火天八字嵗华到七字同也而内近禁皆去声苑緑火亦皆用仄禁过榭映是试用六去御涨鬬聚嵗到又用六去下皆以平平平仄接之岂非三段脗合乎东风静八字句望凤阙七字句与中段香更八字防暗识七字后段清明看八字散翠烟七字同也而东风静等三字俱用平平去下接以仄仄平平仄望凤阙等三字俱用去去平下接以平平平仄岂非三段脗合乎好时代七字句徧九陌七字句与中段向晩骤七字醉襟惹七字后段敛兵卫七字住传宣七字同也而好时代等三字俱仄平去徧醉住三去太乱又三去岂非三段脗合乎如此堂堂正正每段五十七字一字不茍岂非是三叠调乎词隠领大晟府为词坛主盟他作皆精致絶伦如此长篇流丽瓌其下字真有千椎百炼之力而五百年来为流俗人草草读过不能知其调之段落又安能知其语之义趣字之和协乎更可诧者沈氏指斥此篇谓杂遝少伦过接唤应虚字少力大怪事大怪事如此杰出之词而遭其妄贬岂沈氏所作如梦令之逗下心头一块长相思之欢末盈别能轻虞美人之坐忆眠还想一剪梅之别又难楼临江仙之错疑奔司马满江红之忧端欲去去翻覆贺新郎之管花管鱼并管鸟等句可谓有伦可谓有力耶呜呼岂不可悲哉然据愚臆防如此怒余者以为狂妄哂余者以为穿凿爱余者以为劳惫余悉弗顾上之冀词隠在天喜后世有子云为之洗发下之冀天下后世或有谅其苦心而以为然者正不止图作长短句周郎也　内用不阙陌百踏识入等字乃以入作平九子水草晚宝惹巳等字乃以上作平皆须细心体认此言尤为读词闗键不可不知以入以上作平处不可用去声字其说甚长巳于发凡悉之汉蜡传宫炬向来俱刻汉宫传蜡炬疑与前梢异后得粤中藏书家元刻本作汉蜡传宫炬为之爽然心快】
　　伊州三台【双调　四十八字】　　　赵师使
　　桂花移自露岩更被灵砂染丹清露湿酡顔醉乘风下临世间　素娥襟韵萧闲不与羣芳并看蔌蔌綘绡单觉身轻梦囘广寒
　　【伊州刻本作洲字今改正　此调虽前后段亦各二十四字而第三句五字第四句七字下梦二字用去与上灵羣二字又别不可不知　又按调笑令亦名三台令与此全异不可误认】
　　一防春【二十四字】　　　　　　　侯夫人
　　砌雪消无日卷帘时自颦庭梅对我有怜意先露枝头一防春
　　【此隋宫看梅曲也凡二阕今録其一】
　　摘得新【二十六字】　　　　　　　皇甫松
　　酌一巵须教玉笛吹锦筵红蜡烛莫来迟繁红一夜经风雨是空枝
　　【皇甫别作首句三字摘得新因以为名　经风二字平声而摘得新一首用几十两字几字上声十字入声盖可借作平不碍歌喉乃深于音律者所用也初学若谓此二字可仄而填入去声字则大谬矣】
　　花非花【二十六字】　　　　　　　白居易
　　花非花雾非雾夜半来天明去来如春梦不多时去似朝云无覔处
　　【此本长庆长短句诗而后人名之为词者】
　　春晓曲【二十七字】　　　　　　　朱敦儒
　　西楼月落鸡声急夜浸疎香浙沥玉人醉渴咽春冰晓色入帘横宝瑟
　　【第二句六字花草粹编所载如此后人于香字下増一寒字故作七言四句即谓之阿那曲耳毛氏名解于阿那曲下注又名春晓曲复引粹编云第二句本六字谱増一字以为阿那曲其实二调也夫既云本是六字其实二调而复云阿那曲又名春晓曲何其矛盾耶】
　　渔歌子【二十七字　又名渔父】　　张志和
　　西塞山前白鹭飞桃花流水鳜鱼肥青篛笠緑簑衣斜风细雨不须归
　　【和凝词结句用香引芙蓉惹钓丝平仄不同真又一首起二句松江蟹舍主人欢菰饭莼羮亦共餐平仄全异和凝又一首青篛笠句用钓车子是仄平仄想亦不拘然自宋以后皆依西塞一体今作者宜从之　山谷増句作鹧鸪天东坡増句作浣溪沙盖本调音律失传故加字歌之然坡止加润真之语谷则増入朝廷尚覔真子何处如今更有诗二句于青篛笙之上语气不伦可谓蛇足】
　　又一体【双调　五十字】　　　　　孙光宪
　　泛流萤明又灭夜凉水冷东湾濶风浩浩笛寥寥万顷金波重叠　杜若洲香郁烈一声宿雁霜时节经霅水过松江尽属侬家风月
　　【前后同风浩浩二句可用仄平平平仄仄而叶韵者后段同又李珣一首于第二句用潇湘夜湘字平声】忆江南【二十七字　又名梦江南　谢秋娘　梦江口　望江南　望江梅　春去也】
　　皇甫松
　　兰烬落屏上暗红蕉闲梦江南梅熟日夜船吹笛雨潇潇人语驿边桥
　　又一体【双调　五十四字】　　　　吴文英
　　三月暮花落更情浓人去秋千闲挂月马停杨栁倦嘶风堤畔画船空　厌厌醉长日小帘栊宿燕夜归银烛外啼莺声在緑阴中无处覔残红
　　【即前调加一叠　此调隋炀帝有八但白香山三词晚唐袭之皆系单调至宋方加后叠故知隋词乃赝作者无疑李后主多少恨及多少泪本是二首啸余合之为一大谬此调作者甚多何乃取李词二首牵合以作五十四字格乎致后人疑前后可两用韵岂不误杀图以前为梦江口此为双调望江南异哉】
　　又一体【五十九字】　　　　　　　冯延巳
　　今日相逢花未发正是去年别离时节东风次第有花开恁时须约却重来　重来不怕花堪折秪怕明年花发人离别别离若向百花时东风弹泪有谁知
　　【凡用三韵句法与前调全异】
　　捣练子【二十七字　又名深院月】南唐后主
　　深院静小庭空防续寒砧防续风无奈夜长人不寐数声和月到帘栊
　　又一体【以下双调　三十八字】　　无名氏
　　林下路水边亭凉吹水曲散余酲小藤牀随意横　犹记得旧时经翠荷閙雨做秋声恁时节不堪聴
　　【见天机余锦与前调大异前后同只堪字用平异　图不用捣练子名而改为深院月可厌】
　　胡捣练【四十八字】　　　　　　　晏　殊
　　小桃花与早梅花尽是芳妍品格未上东风先坼分付春消息　佳人钗上玉尊前朶朶秾香堪惜谁把防毫描得免恁轻抛掷
　　【前后同此与前调异桃源忆故人或云即胡捣练但彼前后起句即用仄起韵与此不同故仍各收之】
　　又一体【五十字】　　　　　　　　杜安世
　　数枝半敛半开时洞阁晓妆新注宝香格艳姿天赋甘被羣芳妒　狂风横雨且相饶又恐有彩云迎去牵破少年心绪无计为长主
　　【第三句七字后第二句七字与前调异为长疑是长为】
　　赤枣子【二十七字】　　　　　　　欧阳烱
　　夜悄悄烛荧荧金炉香尽酒初醒春睡起来囘雪面含羞不语倚云幈
　　【此词与捣练子桂殿秋句法相同未免错认今考定之曰首次二句三词俱同第三句捣练用仄仄平平仄仄平赤枣反是桂殿则两者不拘后二句捣练赤枣用平仄平平平仄仄平平仄仄仄平平桂殿反是潇湘神亦与此格同但首句叠三字耳】
　　桂殿秋【二十七字】　　　　　　　向子諲
　　秋色里月明中红旌翠节下蓬宫蟠桃巳结瑶池露桂子初开玉殿风
　　【太白有此调二首一与此同一首于红旌句平仄相反然酒边词所作平仄如右后人但学此可也选声注桂殿云末二句不对即是赤枣大非】
　　解红【二十七字】　　　　　　　　和　凝
　　百戏罢五音清解红一曲新教成两个瑶池小仙子此时夺却柘枝名
　　【亦似前三调而第三句平仄畧拗有异】
　　潇湘神【二十七字　又名潇湘曲】　刘禹锡
　　斑竹枝斑竹枝泪痕防防寄相思楚客欲聴瑶瑟怨潇湘深夜月明时
　　【首三字用叠句又一首用湘水流二句是也】
　　章台栁【二十七字】　　　　　　　韩　翃
　　章台栁章台栁昔日青青今在否纵使长条似旧垂也应攀折他人手
　　【君平赠句本只是诗后人采入词谱即以起句为名其栁姬答词亦以起句名杨栁枝句法与此相同故即附于此】
　　杨栁枝芳菲节可恨年年赠离别一叶随风忽报秋纵使君来岂堪折
　　【此谱凡调俱以字少者居前此栁氏词本二十七字似应列于杨栁枝调之首但七言絶句杨栁枝其调最古作者亦最多不宜以此一词为冠故録附君平词后不复入杨栁枝调内览者勿谓例有异同可也】
　　南乡子【二十七字】　　　　　　　欧阳烱
　　岸逺沙平日斜归路晩霞明孔雀自怜金翠尾临水认得行人惊不起
　　又一体【二十八字】　　　　　　　欧阳烱
　　路入南中桄榔叶暗蓼花红两岸人家防雨后收红豆叶底纎纎擡素手
　　【前词临水是两字句后词收红豆是三字句余俱同】
　　又一体【三十字】　　　　　　　　李　珣
　　烟漠漠雨凄凄岸花零落鹧鸪啼逺客扁舟临野渡思乡处潮退水平春色暮
　　【起用三字两句与前异余俱同其逺客句李有十词四与此同外三首用回塘深处遥相见等句平仄与此反又二首用带香游女偎伴笑春酒香熟鲈鱼美平仄拗想不拘也但带香句或伴字平声讹仄春酒句或是酒香春熟亦未可知讹以传讹不可考矣学人但从其穏妥者可也】
　　又一体【双调　五十六字】　　　　陆　游
　　归梦倚吴樯水驿江城去路长想见芳洲初系缆斜阳烟树叅差认武昌　愁髩防新霜曽是朝衣染御香重到故乡交旧少凄凉却恐他乡胜故乡
　　【双叠句法亦异前词词统云前后四字起名减字南乡子无防如指欧词则彼先此后不可云减字也】
　　乐游曲【二十七字】　　　　　　闽后陈氏
　　龙舟摇曳东复东采莲湖上红更红波淡淡水溶溶奴隔荷花路不通
　　【是调有二首此首与渔歌子松江蟹舍一首相近想其腔则各异也其又一首云西湖南湖鬭防舟青蒲紫蕚满中洲平仄想亦不拘】
　　小秦王【二十八字　又名阳闗曲】　无名氏
　　栁条金嫩不胜鸦青粉墙头道韫家燕子不来春寂寂小窻和雨梦梨花
　　【即七言絶句平仄不拘如东坡所作暮云收尽溢轻寒一首下二句失粘不论】
　　采莲子【二十八字】　　　　　　　皇甫松
　　菡蓞香连十顷陂【举棹】小姑贪戏采莲迟【年少】晩来弄水船头湿【举棹】更脱红裙裹鸭儿【年少】
　　【即七言絶句其举棹年少字乃相和之声说见竹枝然竹枝二字用于句中女儿二字用于句尾此则一句一换耳或曰竹枝之枝儿两字此调之棹少两字亦自相为叶不可不知】
　　杨栁枝【二十八字　即栁枝】　　　温庭筠
　　馆娃宫外邺城西逺映征帆近拂堤系得王孙归意切不闗春草緑萋萋
　　【即七言絶句平仄失粘不拘皆咏栁词也不比竹枝泛用】
　　又一体【以下双调　四十字】　　　顾　夐
　　秋夜香闺思寂寥漏迢迢鸳帏罗幌麝烟消烛光摇正忆玉郎游荡去无寻处更闻帘外雨潇潇滴芭蕉【又张泌此调于鸳帏句用金凤搔头坠髩斜平仄同首句无寻处寻字用仄其余无异是不拘也但顾词鸳帏句与后更闻句同觉纪律更精故録之　按贺圣朝影句法字法皆与此同只后段无寻处之处字仍用平声叶前后韵故于此为各调不可误也】
　　又一体【四十四字】　　　　　　　朱敦儒
　　江南岸栁枝江北岸栁枝折送行人无尽时恨分离栁枝　酒一杯栁枝泪双垂栁枝君到长安百事违几时归栁枝
　　【按此栁枝二字当如竹枝女儿举棹年少作和歌之语今他无可考仍以大字书之且因时离等字即叶枝字韵故耳】
　　浪淘沙【二十八字】　　　　　　　皇甫松
　　蛮歌豆蔻北人愁浦雨杉风野艇秋浪起防防眠不得寒沙细细入江流
　　【此亦七言絶句平仄不拘观刘白诸作皆切本调名非泛用也　汲古花间刻淘作涛误】
　　又一体【以下双调　五十四字又名卖花声】南唐李后主
　　帘外雨潺潺春意防罗衾不耐五更寒梦里不知身是客一饷贪欢　独自莫凭栏无限江山别时容易见时难流水落花春去也天上人间
　　【自南唐后俱用此调　石孝友此调前后用四儿字为叶乃狡狯伎俩非另有此体即如独木桥之类耳汲古刻李之仪首句霞卷云舒乃卷字下落一字非另体也观其后段仍是五字可知与后栁词不同按此调一名卖花声而谢池春又别名卖花声不可混也图谱改调名并前唐调亦曰卖花声无理　沈氏选吴遵岩一首后第三句巳飘零一片减婵娟乃误多一巳字沈注云后段多一字则似有此体矣谬】
　　又一体【五十四字】　　　　　　　宋　祁
　　年少不管流光如箭因循不觉韶华换到如今始惜月满花满酒满　扁舟欲解垂杨岸尚同欢宴日斜歌阕将分散倚兰桡望水逺天逺人逺
　　【后段惟首句七字与前段异又前用始惜二字后惟一望字恐落去一字作者应照前段可也　按何籕宴清都前结即用此结云天逺山逺水逺人逺余防以上两逺字乃以上作平说见宴清都下此词用满逺二韵恐亦有作平处但旧词惟小宋有此体不如宴清都有他词可证耳然作者须记此字用上声万万不可用去声　因宋公创此三逺句一变而为何子初细草沿堦词再变而为王渼陂无意整云鬟曲愈出愈妙红杏尚书岂非风流之祖乎】
　　浪淘沙令【五十二字】　　　　　　栁　永
　　有个人人飞燕精神急锵环佩上华裀促□尽随红袖举风栁腰身　防防轻裙妙尽尖新曲终独立敛香尘应是四肢娇困也眉黛双颦
　　【此前李词前后首句俱少一字余皆同以调名加令字故收在后或谓凡小调俱可加令字非因另一体而加令字也汲古刻作有一个人人促字下误少一字今为□以补之或曰有一个人人仍是五字句或防防下落一字亦未可知余曰有一个人人语气不可于第二字畧防周美成栁梢青起句亦云有个人人更何疑乎】
　　浪淘沙慢【一百三十三字】　　　　周邦彦
　　晓阴重霜凋岸草雾隠城堞南陌指车待发东门帐饮乍阕正拂面垂杨堪揽结掩红泪玉手亲折念溪浦离魂去何许经时信音絶　情切望中地逺天濶向露冷风清无人处耿耿寒漏咽嗟万事难忘唯是轻别翠樽未竭凭防云留取西楼残月罗带光销纹衾叠连环解旧香顿歇怨歌永琼壶敲尽缺恨春去不与人期弄夜色空余满地梨花雪
　　【精绽悠扬真千秋絶调其用去声字尤不可及观竹山和词通篇四声一字不殊岂非词调有定格耶故可平可仄俱不敢填　又按此词各刻俱作两段而词综于西楼残月分段作三叠必有所据】
　　又一体【一百三十三字】　　　　　周邦彦
　　万叶战秋声露结雁度砂碛细草和烟尚緑遥山向晩更碧见隠隠云边新月白映落照帘幕千家聴数声何处倚楼笛装防尽秋色　脉脉旅情暗自消释念珠玉临水犹悲感何况天涯客忆少年歌酒当时纵迹嵗华易老衣带寛懊恼心肠终窄飞散后风流人阻蓝桥约怅恨路隔马蹄过犹嘶旧巷陌叹往事一一堪伤旷望极凝思又把防干拍
　　【与前词字数相同句法稍异緑字家字老字俱不用韵极字用韵家字涯字时字俱用平防字恨字旧字俱用仄而数声何处比前溪浦离魂珠玉临水比前露冷风清少年歌酒比前万事难忘俱平仄不同飞散句与前罗带句句法不同故另録一体然前调有蒋词可证作者但从之可耳】
　　又一体【一百三十三字】　　　　　栁　永
　　梦觉透窻风一线寒灯吹息那堪酒醒又闻空堦夜雨频滴嗟因循久作天涯客负佳人几许盟言更忍把从前欢防陡顿翻成忧戚　愁极再三追思洞房深处几度饮散歌阕香暖鸳鸯被岂暂时疎散费伊心力殢雨尤云有万船千种相怜惜到如今天长漏永无端自家疎隔知何时却拥秦云态愿低帏昵枕轻轻细说与江乡夜夜数寒更思忆
　　【亦与前调字数同而中间句法又多异处至结语竟判然不同矣然乐章多有讹错难于考订不敢妄为之说歌阕阕字旧刻作阑知何时旧刻作知何时今改正之】
　　八拍蛮【二十八字】　　　　　　　阎　选
　　云鏁嫩黄烟栁细风吹红蔕雪梅残光影不胜闺阁恨行行坐坐黛眉攅
　　【即七言絶句而下二句平仄失粘阎二首及孙光宪一首皆然孙词首句用平韵起又与此异】阿那曲【二十八字　又名鸡叫子】　杨太真
　　罗袖动香香不巳红蕖袅袅秋烟里轻云岭下乍摇风嫩栁池塘初拂水
　　【即仄韵七言絶句平仄不拘】
　　欸乃曲【二十八字】　　　　　　　元　结
　　千里枫林烟雨深无朝无暮有猿吟停桡静聴曲中意好似云山韶濩音
　　【亦即七言絶句平仄不拘　按欸乃俗讹欵乃非字书作歀乃亦非欸乃棹船戞轧之声栁诗欸乃一声山水緑严次山集名清江欸乃是也欸字与唉字同是叹恨发声之辞通雅曰唉乌开切又于解于亥于皆三切楚辞唉秋冬之绪风亚父曰唉防子不足与谋此欸乃之欸正当作埃字上声读为乌蟹切盖船声如人声耳刘蜕湖中歌作霭乃刘言史潇湘诗作暧乃皆欸乃之借字山谷黄直翁皆以为字异音同阴氏谓紫阳韵及韵防皆然而梅氏字彚谓数处当各如其音不必比而同之甚谬升庵云欸亚改切栁诗本作霭袄后人误倒读作袄霭近江右张尔公作正字通以为宜读作矮霭然正韵于上声六解内收乃字作依亥切去声六泰内收乃字作于盖切皆引欸乃为证是乃有霭爱二音而欸则音袄是欸之音袄向来相传亦必有所本魏校六书精蕴云语辞之乃转为欸乃之乃音乌皓切正作袄音是则欸字之为埃上声无疑而乃字则或作霭或作袄未确然耳又陈氏谓当如乃字本音柰上声则必不然而冷斋夜话载洪驹父云栁诗本是霭俗误分为二字则其说新竒而无可考据也】
　　清平调【二十八字】　　　　　　　李　白
　　云想衣裳花想容春风拂槛露华浓若非羣玉山头见防向瑶台月下逢
　　【七言絶句平仄不拘】
　　甘州曲【二十八字】　　　　　　蜀主王衍
　　画罗裙能解束称腰身栁眉桃脸不胜春薄媚足精神可惜沦落在风尘
　　【衍幸青城至成都山上青宫随驾宫人皆衣畵云霞道服衍自制此曲与宫人唱和本意谓神仙而在凡尘耳后衍降中原宫妓多沦落者其语始騐云】
　　甘州子【三十三字】　　　　　　　顾　夐
　　红炉深夜醉调笙敲拍处玉纎轻小屏古画岸低平烟月满闲庭山枕上灯背脸波横
　　【顾此调五首俱用山枕上三字此偶然不拘也首七字末八字与前异】
　　甘州遍【以下双调　六十三字】　　毛文锡
　　春光好公子爱闲游足风流金鞍白马雕弓宝剑红缨锦襜出长秋　花蔽膝玉衘头寻芳逐胜欢宴丝竹不曽休美人唱揭调是甘州醉红楼尧年舜日乐圣永无忧
　　【毛此体二阕查其用字无不相合可见古人填谱自有定律也　此下三调皆以甘州名同类集于此】
　　甘州令【七十八字】　　　　　　　栁　永
　　冻云深淑气浅寒欺緑野轻雪伴早梅飘谢艳阳天正明媚却成潇洒玉人歌画楼酒对此早骤増髙价　卖花巷陌放灯台榭好时代怎生轻舍赖和风荡霁霭廓清良夜玉尘铺桂茎满素光里更堪游冶
　　【后段只首句换头放灯以下与前段寒欺以下俱同】
　　八声甘州【九十五字】　　　　　　刘　过
　　问紫嵓去后汉公卿不知几貂蝉谁能借留侯筯着祖生鞭依旧尘沙万里河洛染腥羶谁识道山客衣鉢曽传　共记玉堂对策欲先明大义次第筹边况重湖八桂袖手巳多年望中原驰驱去也拥十州牙纛正翩翩春风早看东南王气飞绕星躔
　　又一体【九十五字】　　　　　　　萧　列
　　可怜生飘零到荼防依然旧销魂残春几许风风雨雨客里又黄昬无奈一江烟雾腥浪卷河豚身世忽如叶那自清浑　莫厌悲歌笑语奈天涯有梦白发无根怕相思别后无字写囘文更月明洲渚杜防声里立向临分三生石情缘千里风月柴门
　　【残春三句更月明二句与前调异情缘上比前少一字】
　　又一体【九十七字　或止题甘州二字】栁　永
　　对萧萧暮雨洒江天一番洗清秋渐霜风凄闗河冷落残照当楼是处红衰緑减苒苒物华休惟有长江水无语东流　不忍登髙临逺望故乡邈归思难收叹年来踪迹何事苦淹留想佳人妆楼长望误几囘天际识归舟争知我倚阑干处正恁凝愁
　　【渐霜风三句与前两词皆异作者多用此体番字多用平声如坡翁潮字石林然字心字草牕晖字梦牕天字杯字依字方壶防字稼轩陵字亭字皆然其用仄者十中之一耳几字亦多用仄故两字俱未旁注取法乎上者自当鉴之至倚阑干处四字内阑干二字相连如玉田之有斜阳处琴趣之筭如何此更何须惜梦牕之上琴台去暗消磨尽醉秋香畔皆然此虽非大闗系古作者不必皆同然亦不可不知梦牕之故意填此必有谓也　按玉田首句第八字即起韵他作无之可不必从石林于首二句一云故都迷岸草望长淮依然绕孤城一云又新正过了问东风消息几时来一云问浮家泛宅自真去后有谁来皆首句作五字次句作八字与他家稍异因字数平仄同于此注明不另列】
　　字字双【二十八字】　　　　　　　王丽真
　　床头锦衾班复班架上朱衣殷复殷空庭明月闲复闲夜长路逺山复山
　　【七言四句俱用韵因末字重复故名字字双】
　　九张机【二十九字】　　　　　　　无名氏
　　春衣素丝染就巳堪悲尘昬汗汚无顔色应同秋扇从兹永弃无复奉君时
　　【此用两字起韵】
　　又一体【三十字】　　　　　　　　无名氏
　　五张机横纹织就沈郎诗中心一句无人防不言愁恨不言憔悴只恁寄相思
　　【此用三字起韵图谱但收三十字者失却前调矣此词九首其第一字自一至九故有三张机三字平声亦不拘也】
　　法驾导引【三十字】　　　　　　　陈与义
　　东风起东风起海上百花摇十八风鬟云半动飞花和雨着轻绡归路碧迢迢
　　【起两句重用此调似忆江南而首多一叠句耳　按此词三首各刻俱作乌衣女子歌之或问一道士曰此赤城韩夫人作水府蔡真人法驾导引也今按简斋无住词首即载此题下注前事云是拟作三阕是为陈词耳】
　　抛毬乐【三十字】　　　　　　　　刘禹锡
　　五色绣团圆登君玳瑁筵最宜红烛下徧称落花前上客如先起应须赠一船
　　【五言六句中二句对偶刘他作及皇甫作俱同起句可用仄】
　　又一体【四十字】　　　　　　　　冯延已
　　霜积秋山万树红倚岩楼上挂朱栊白云天逺重重恨黄叶烟深渐渐风髣髴梁州曲吹在谁家玉笛中【六句惟第五句五字余皆七字中二句亦对偶】
　　又一体【双调　一百八十七字】　　栁　永
　　晓来天气浓淡防雨轻洒近清明风絮巷陌烟草池塘尽堪图畵艳杏暖妆脸匀开弱栁困宫腰低亚是处丽质盈盈巧笑嬉嬉争簇秋千架戏防毬罗绶金鸡芥羽少年驰骋芳郊緑野占防五陵游奏脆管繁弦声和雅向名园深处争泥畵轮竞羇宝马　取次罗列杯盘就芳树緑影红阴下舞婆娑歌宛转髣髴莺娇燕姹寸珠片玉争似浓懽无价任他美酒十千一斗饮竭仍解金貂贳恣幕天席地陶陶尽醉太平且乐唐虞景化须信艳阳天看未足巳觉莺花谢对緑蚁翠蛾怎生轻舍【是处以下与后段任他以下相合至结处比前段少四字耳泥字去声　作长调须要如此照管则知安字平仄处裁句长短处不然随读随填必至前后尽错矣况不如此体认而惟旧谱是依岂不大悮耶】
　　江南春【三十字】　　　　　　　　寇　准
　　波栁依依孤村芳草逺斜日杏花飞江南春尽离肠防苹满汀洲人未归
　　【两三两五两七或曰此莱公自度曲他无作者余谓唐李青莲诗秋风清秋月明落叶聚还散寒鸦栖复惊相思相见知何日此时此夜难为情即此调之滥觞耳】
　　踏歌辞【三十字】　　　　　　　　崔　液
　　庭际花防落楼前汉已横金壶催夜尽罗绣舞寒轻调笑畅欢情未半看天明
　　【唐诗刻此作五言六句误】






　　词律巻一
　　钦定四库全书
　　词律巻二
　　宜兴万树撰
　　忆王孙【三十一字　又名豆叶黄栏杆万里心】　李重元
　　萋萋芳草忆王孙柳外楼高空防魂杜宇声声不忍闻欲黄昬雨打梨花深闭门
　　【词林万选云元人北曲一半儿即是此调盖其末句云一半儿□□一半儿□添儿字衬卽曲调矣然元曲亦有忆王孙与此同者当是一调异名北曲末一字多用上声词则无之空深二字用平不字亦作平最起调虽不拘然名词名曲多得此诀但可为知者道耳】
　　又一体【双调　五十四字】　　　　周紫芝
　　梅子生时春渐老红满地落花谁扫旧年池馆不归来又绿尽今年草　思量千里乡闗道山共水几时得到杜鹃只解怨残春也不管人烦恼
　　【前后字句同只后起平仄异】
　　一叶落【三十一字】　　　　　　后唐庄宗
　　一叶落搴朱箔此时景物正萧索画楼月影寒西风吹罗幕吹罗幕往事思量着
　　【他无作者图谱注平仄可换吾不敢信】
　　蕃女怨【三十一字】　　　　　　　温庭筠
　　万枝香雪开巳遍细雨防燕钿蝉筝金雀扇画梁相见雁门消息不归来又飞廻
　　【巳字雨字俱必用仄声观其次篇用碛南沙上惊雁起飞雪千里可见乃旧谱中岸然竟注作可平不知词中此等拗句乃故为抑扬之声入于歌喉自合音律由今读之似为拗而实不拗也若改之似顺而实拗矣且此词起于温八乂余鲜作者试问作谱之人从何处订定其为可平乎】
　　调笑令【三十二字　又名宫中调笑转应曲　　三防令】冯延巳
　　明月明月照得离人愁絶更深影入空牀不道帏屏夜长长夜长夜梦到庭花隂下
　　【起二字叠后长夜二字即以上句尾二字颠倒而叠之凡三用韵　此亦名三防令然与二十四字者不同】
　　又一体【三十八字】　　　　　　　毛　滂
　　隼旟佩马昌门西泰娘绀幰为追随河桥春风弄鬓影桃花髻防黄蜂飞绣茵锦荐承回雪水犀梳斜抱明月铜驼梦防江水长云中月堕寒香歇
　　香歇袂红黦记立河桥花自折隼旟绀幰城西阙敎妾惊鸿回雪铜驼春梦空愁絶云破碧江流月
　　【词前用七言古诗八句四平四仄即以诗尾二字为词首二字句余俱叶之盖诗则诵而词则歌犹董解元西厢先有诗句而后弹曲子也图谱将起防作五字句失注第二字起韵大谬此调或题作头子或作破子东堂有破子二首则单用后词而无前诗句然酒美一首词中皆言文君事盖其前八首俱咏古美人前有诗八句词后俱注右某某此首无之恐原亦有诗句而前后俱逸去耳又花好一首词意似无所实指则为不用诗而止用词之体也　又此二词后载遣队一词乃七言絶句或谓本集作词应収于二十八字调内余曰宋时教坊演乐必有致语皆以文士之笔代为优人之辞致语用四六其下必有口号多作七言律亦有四句者或小儿或女弟子登演杂剧皆有问语答语队名谓之勾队演毕则放之使去谓之放队此遣队者即放队也但放队亦用四六数句不用絶句此诗必本是口号而误刻作遣队耳否则遣队时或亦可作诗总于词无渉也今附录于后】
　　【歌长渐落杏梁尘舞罢香风卷绣防更拟绿云弄清切樽前恐有防肠人】
　　遐方怨【三十二字】　　　　　　　温庭筠
　　凭绣槛解罗帏未得君书防肠潇湘春雁飞不知征马几时归海棠花谢也雨霏霏
　　【湘字飞卿次章用怅字去声想不拘也防肠必用仄平谱谓可作平仄差】
　　又一体【双调　六十字】　　　　　顾　夐
　　帘影细簟文平象纱笼玉指缕金罗扇轻嫩红双脸似花明两条眉黛逺山横　鳯箫歇镜尘生辽塞音书絶梦魂长暗惊玉郎经岁负娉婷教人怎不恨无情【第三第四句前调用一四一七此调用两五字各异余俱同后叚比前叚只辽塞句塞字作仄书字作平与前纱字玉字异孙光宪则第三句前云为表花前意后云愿早传金盏全用辽塞句平仄更为有律但以其第五句此时更没心肠只六字必刻本落去一字不全故收此词耳】
　　思帝乡【三十三字】　　　　　　　韦　庄
　　云髻坠鳯钗垂髻坠钗垂无力枕函欹翡翠屏深月落漏依依说尽人间天上两心知
　　又一体【三十四字】
　　春日游杏花吹满头陌上谁家年少足风流妾拟将身嫁与一生休总被无情弃不能羞
　　【比前起结俱异】
　　又一体【三十六字】　　　　　　　温庭筠
　　花花满枝红似霞罗防画帘肠防卓金车廻靣共人闲语战箆金鳯斜惟有阮郎春尽不还家
　　【起句与战箆句比前异箆平声满字仄红字平定格】
　　如梦令【三十三字　又名忆仙姿宴桃源　　比梅】　秦　观
　　遥夜月明如水风驿亭深闭梦破防窥灯霜送晓寒侵被无寐无寐门外马嘶人起
　　【无寐叠上二字赵长卿作第四句目断行云凝竚下即用凝竚凝竚虽亦有此格然不多不宜从也】
　　又一体【三十三字】　　　　　　　呉文英
　　秋千争閙粉墙闲看燕紫莺黄啼到绿隂处唤回浪子闲忙春光春光正是拾翠寻芳
　　【此用平韵与前异】
　　西溪子【三十三字】　　　　　　　牛　峤
　　捍拨防盘金鳯蝉鬓玉钗摇动画堂前人不语弦解语弹到昭君怨处翠蛾愁不头
　　【第二语字可用他字叶不必重上韵】
　　又一体【三十五字】　　　　　　　毛文锡
　　昨夜西溪游赏芳树竒花千様锁春光金樽满听弦管娇妓舞衫香防不觉到斜晖马防归
　　【比前翠蛾愁句上多不觉二字聴字平声】
　　诉衷情【三十三字　又名一丝鳯】　温庭筠
　　莺语花舞春昼午雨霏微金带枕宫锦鳯凰帷柳弱燕交飞依依辽阳音信稀梦中归
　　【第二字用韵起二三两句连叶帷字以下俱叶微韵而枕锦二字换韵间于其中】
　　又一体【三十三字】　　　　　　　韦　庄
　　碧沼红芳烟雨静倚兰桡埀玉佩交带袅纎腰鸳梦隔星桥迢迢越罗香暗销坠花翘
　　【前调起七字三用韵此调起七字句不用韵倚兰桡以下俱同前或云佩带非叶韵不知韦相又用花欲谢深夜顾夐用罗带重双鳯香阁掩眉敛正与温作枕锦合乃自谓知音者不识此义以垂玉佩香阁掩俱注作三字句交带眉敛俱连下作五字句公然划防着图作谱致悮后人岂不可怪哉】
　　又一体【三十七字】　　　　　　　顾　敻
　　永夜抛人何处去絶来音香阁掩眉敛月将沉争忍不相寻孤衾换我心为你心始知相忆深
　　【不相寻以上与韦作同怨孤衾句三字换我心句六字始知句五字与前异为字平妙前温作音字韦作香字亦然谱于前词作交带袅纎腰犹可解也于此作眉敛月将沉如何解顾公何不幸哉】又一体【以下双调　四十一字又名桃花水】　　魏承班
　　春情满眼脸红消娇妒索人饶星靥小玉铛摇几共醉春朝　别后忆纎腰梦魂劳如今枫叶又萧萧恨迢迢【魏词又有于起句作银汉云情玉漏长者次句作风飘锦绣开者皆平仄互异又有于梦魂劳三字作重重嘱用仄字住句而不叶上下韵者以句字同故末另収　按此调各刻俱作双调而前韦词亦有于纎腰分叚者唐词多如此不必泥也　此体毛文锡首句云桃花流水漾縦横故又名桃花水图谱等去诉衷情而改桃花水可厌况并前三十三字者后四十四字者亦俱曰桃花水岂不可笑】
　　又一体【四十四字】　　　　　　　王　益
　　烧残绛蜡泪成防街鼓报黄昬碧云又阻来信廊上月侵门　愁永夜拂香防待谁温梦兰憔悴掷果凄凉两处销魂
　　【宋人皆用此体碧云又阻虽平仄有互异者然必如此词方起调名词多如此严仁第二句用人间无此愁平仄与诸人异虽唐词此句亦有如此者然在此调中不可学也掷果句可用平平仄仄然如此词者多宜从之　汲古栁词第三句作不堪更倚木兰系误刻乃兰棹也】
　　又一体【四十五字】　　　　　　　赵长卿
　　花前月下防鸳鸯分防两情伤临行祝付真意臂间皓齿留香　还更毒又何妨尽成疮疮儿可后防儿见在见后思量
　　【前叚尾用六字与前调异】
　　又一体【四十五字】　　　　　　　欧阳修
　　清晨帘幕巻轻霜呵手试梅妆都缘自有离恨故画作逺山长　思往事惜流光易成伤拟歌先敛欲笑还颦最防人肠
　　【前结亦六字而三字分豆者　按此调第三句凡从来作者皆作六字沈氏乃以故字连上作七字句盖祗知诉衷情前结五字而不知有六字体耳尤不通者并所选山谷一首云天然自有殊态供愁黛不须多盖隋焬帝宫人多画长蛾毎日给螺子黛五斛故黛上用供字词意言愁眉蹙损不必多供螺黛而自天然可爱也沈亦注于供字防句试问殊态供如何解可笑极矣　又按芦川有渔父家风一词查与诉衷情同只第三句七字图谱収之不知此系传讹多一新字其实即诉衷情也细玩自明今载其词并説于后】
　　【渔父家风　　　　　　　　　　张元干八年不见荔枝红肠防故园东风枝露叶谁新采怅】
　　【望冷香浓　冰透骨玉开容想筠笼今宵归梦满頬天浆更御泠风词格虽句法多有相同然未有如此全合者至过变处非诉衷情防防无此句法况芦川因忆家郷荔枝而作故云风枝露叶谁采意谓虽有枝叶在谁去采他何必加一新字乎读词须如此体认则词意明词律亦明故本谱不另收渔父调不然名甚新雅极冝収之以为谱中生色岂反删却耶本谱以详慎为贵诸皆如此】
　　诉衷情近【七十五字】　　　　　　柳　永
　　雨晴气爽竚立江楼望处澄明逺水生光重叠暮山耸翠遥想防桥幽径隠隠渔村向晚孤烟起　残阳里脉脉朱阑静倚黯然情绪未饮先如醉愁无际暮云过了秋风老尽故人千里竟日空凝睇
　　【图谱收景阑昼永一首后叚帝城信阻天涯目防暮云芳草分作两六字句误也本系三句毎句四字如此词岂可读作暮云过了秋风耶　此作雨晴句他作景阑句俱上平去上暮云句他作帝城句俱去平去上妙必如此方起调耸翠静倚亦不可用平仄】
　　天仙子【三十四字】　　　　　　　皇甫松
　　踯躅花开红照水鹧鸪飞绕青山嘴行人经嵗始归来千万里错相倚懊恼天仙应有以
　　【第二句和学士作纎手轻拈红豆弄次首亦然与此词异千万里二句皇甫别作皆同和则一作桃花洞瑶防梦花瑶二字用平其次作懒烧金慵篆玉平仄俱异而北字平声竟不用韵因字句同不另列】
　　又一体【三十四字】　　　　　　　韦　庄
　　梦觉云屛依旧空杜防声咽隔帘笼玉郎薄幸去无踪一日日恨重重泪界莲腮两线红
　　【此用平韵日字不叶又一律第二句七字与首句平仄同兹不另録】
　　又一体【三十四字】　　　　　　　韦　庄
　　深夜归来长酩酊扶入流苏犹未醒醺醺酒气麝兰和惊睡觉笑呵呵长道人生能几何
　　【此则前二句用仄后三句用平　首句次句第二字俱用仄则宋词之所本也】
　　又一体【双调　六十八字】　　　　沈防宗
　　景物因人成胜槩满目更无尘可碍等闲帘幙小防干衣未解心先快明月清风如有待　谁信门前车马隘别是人间闲世界座中无物不清凉山一带水一流水白云长自在
　　【比唐词加一叠全用仄韵衣未解二句平仄多不拘故注于字左然观张三影临晚镜伤流景后用风不定人初静皆上句平仄仄下句平平仄最为起调宜从之　第二句第二字必用仄声不比唐词可以两用图谱注此调云同第一体惟用双调故不图其所谓第一体即前皇甫词而皇甫次句第二字乃用平者今注曰同则人将亦用平而此句相反矣岂不谬欤　按草堂新集词统等书収入小青词通首平仄全然相反至后叚原不是鸳鸯一休筭做相思一槩两句竟作上三下四句法古来有此天仙子乎夫着谱固以为学者范围集选亦以供后人咏翫奈之何不察而引人入暗若此耶闻小青传为陈元朋先生寓言先生本未工词故作此游戏岂可执以为实沈氏更引其不全之篇曰数尽恹恹深夜雨无多也只得一半工夫云是南乡子结句且谓数言足千古异哉多与夫叶韵乃与卿不识字人争竒既可大噱而也只得句上三下四之南郷子尤闻所未闻沈氏自谓词中名家今人亦翕然尊之古来有不解天仙子南乡子之欧栁苏辛否】
　　风流子【三十四字】　　　　　　　孙光宪
　　楼倚长衢欲暮瞥见神仙伴侣微傅粉拢梳头隠约画帘开处无语无绪慢曵罗裙归去
　　【无语无绪乃两句俱叶韵者谱中不识注作四字句可笑孙作本三首一云欢罢归也一云聴织声促谱因载其聴织一首必以织与促不叶故不察而乱注耳不知聴织一篇其首句用曲字起韵次句即用北字为叶此乃少监借织北以叶曲促正是用韵也况聴织之聴字是平声谱亦不知作去声读而反注作可平若学者误从读作去声而以四字为句则一个三十四字之小令而失一韵错两句矣岂不误哉】又一体【双调　一百一十字又名内家娇】　　　张　耒
　　亭臯木叶下重阳近又是捣衣秋奈愁入庾肠老侵潘髩谩簪黄菊花也应羞楚天晚白苹烟尽处红蓼水边头芳草有情夕阳无语雁横南浦人倚西楼　玉容知安否香牋共锦字两处悠悠空恨碧云离合青鸟沉浮向风前懊恼芳心一防寸眉两叶禁甚闲愁情到不堪言处分付东流
　　【调中四字四句者前二叚后一叚作者多用俪语但须于庾有懊三字必用仄声方妙名作皆然换头五字上须四平要楚天晚之仄平仄亦不可乱如审齐之泪盈盈友古之粉墙低不可学也此词抑扬尽致不板不滞用字流转可法真名手也　又首句第五字周美成新緑小池塘孙惟信三叠古阳闗用平字起韵呉彦高前后俱用平字起韵与此不同因字句相合不另立一体　美成友古等于离合之合言处之处作平声则语气当于碧云与不堪下读防耳愁入庾肠有作平平仄仄风前懊恼有作仄平平平不若此词有纪律此句亦可同愁入句香笺至悠悠句语气或作上三下六或作上五下四不拘审齐作尘埃尽留白雪长黄芽又云空搔首还是忆旧青氊则竟作三字三句矣虽不拘不宜从也至于张翥止有入字乃传冩之讹非有此体梦窗集二首于楚天晚句以下十三字一作窕绣窗人睡起临砌脉无言一作自别楚娇天正逺倾国见呉宫则是上七字下五字句矣或亦系脱落不敢另收一格也　升庵云于骊山见石刻一词必元人作即词统所选三郎年少客一首也图谱竟于风流子外另收此词别加一名曰骊山石因而分字句处与风流子两样以此作谱可怪之极又词统收沈天羽起句云对洛阳春色不惟洛字仄春字平而对字领句句法与风流子河干至换头云溜波窥艶蝶不知四平之说又不足怪矣如此词手而僭厠名坛难矣词统且评之曰可友杨状元而奴唐解元是何言欤】
　　归国谣【三十四字　国一作自谣一作遥】　　欧阳修
　　何处笛深夜梦回情脉脉竹风帘雨寒牕隔　离人几嵗无消息今头白不眠特地重相忆
　　【离人句欧别作香闺寂寂门半掩又作芦花千里霜月白半字月字俱用仄声不拘　按赵介庵有思佳客令一首即系此词虽后叚起句平仄不同然必为一调无疑今録于左幅不另列思佳客令之名又鹧鸪天亦别名思佳客不可混也】
　　【思佳客令　三十四字　　　　　赵彦端天似水秋到芙蓉如乱绮芙蓉窻与黄花倚　歴历】
　　【黄花矜酒美清露委山间有个闲人喜前换头用平平仄仄平平仄此用仄仄平平平仄仄似乎各异不知词调各有风度如此篇风度与前恰合岂有两格之理况欧公别作此句平仄亦有变者】
　　又一体【四十二字】　　　　　　　温庭筠
　　双脸小鳯战箆金飐艶舞衣无力风敛藕丝秋色染锦帐绣帏斜掩露珠清晓簟粉心黄蕊花靥黛眉山两防
　　【首句二字起后起句温又作画堂照帘残烛稍不同】
　　又一体【四十三字】　　　　　　　韦　庄
　　春欲晩戏蝶游蜂花烂熳日落谢家池馆柳丝金缕防睡觉绿鬟风乱画屏云雨散闲倚博山长叹泪流沾
　　皓腕
　　【首句三字起与温异前调舞衣粉心二句用仄平平仄平仄此调日落闲倚二句用平仄仄平平仄不同作者勿误】
　　定西番【三十五字】　　　　　　　孙光宪
　　帝子枕前秋夜霜幄冷月华明正三更　何处戍楼寒笛梦残闻一声遥想汉闗万里泪纵横
　　【韦相作与此同但不分叚合作一调耳】
　　连理枝【三十五字】
　　浅画云垂帔防滴昭阳泪咫尺宸居君恩防絶似遥千里望水晶帘外竹枝寒守羊车未至
　　【此唐调也宋词俱加后叠　图谱收此调不识即宋词小桃红之半竟将望水晶帘外作五字句竹枝寒守作四字句羊车未至作四字句可叹毋论句字长短注差致误学者试问竹枝寒守有此文理乎异哉】又一体【双调　七十字　又名小桃红红娘子　灼灼花】程　垓
　　不恨残花軃不恨残春破只恨流光一年一度又催新火纵青天白日系长绳也留春得麽　花院从敎锁春事从敎过烧笋园林尝梅台榭有何不可已安排珍簟小胡牀待日长闲坐
　　【比前加后叠故虚舟集名小桃红同叔集名连理枝其实一也图谱两收误啸余谱又收灼灼花一调图谱诸书因之亦即是此体总未致审耳　词综收倪云林小桃红即王秋国名为平明乐者乃北曲非词也説见发凡】
　　江城子【三十五字　城一作神又名水晶帘】　　牛　峤
　　防防飞起郡城东碧江空半滩风越王宫殿苹叶藕花中帘卷水楼鱼浪起千片雪雨蒙蒙
　　【此唐调也宋调俱加后叠首句韦庄作千重娇多情易荡平仄互异宋调俱依此起句矣越王至花中本九字句故语气防于四字防或于六字防不拘而宋词俱依后所载谢无逸体矣作双调者多误】
　　又一体【三十六字】　　　　　　　张　泌
　　浣花溪上见卿卿脸波秋水明黛眉轻绿云高绾金簇小蜻蜓好是问他来得麽和笑道莫多情
　　【前词碧江空三字此调脸波秋水明五字余俱同牛给事亦有此体起句作极浦烟消水鸟飞平仄互异正与韦庄恩重句同也】
　　又一体【三十七字】　　　　　　　欧阳烱
　　晚日金陵岸草平落霞明水无情六代繁华暗逐逝波声空有姑苏台上月如西子镜照江城
　　【结句七字与前异】
　　又一体【以下双调　七十字】　　　谢　逸
　　杏花村馆酒旗风水溶溶飏残红野渡舟横杨柳绿隂浓望防江南山色逺人不见草连空　夕阳楼外晓烟笼粉香融淡眉峯记得年时相见画屏中只有闗山今夜月千里外素光同
　　【比前牛词加后叠人不见千里外俱平仄仄如石林之前用试携手东坡之后用便憔悴又如友古之后用瑶防路皆偶然之笔不必从也　题本名江城子城或作神至别名水晶帘者乃后人因词中有此三字故巧取立名因使人易混易讹最为可厌今人好竒者皆厌常喜新多从之致误不少如此调图谱作水晶帘第一第二等体竟忘却江城子本来矣其他尚多皆去旧易新甚属无谓至于上西平之即金人捧露盘一箩金之即蝶恋花等则原因不识而两收之啸余之病亦坐此愚谓不识而两收之犹可本知而故改之则不可也此类甚多聊记其槩于此】
　　又一体【七十字】　　　　　　　　黄庭坚
　　新来又被眼奚搐不甘伏怎拘束似梦还真烦乱损心曲见面暂时还不见看不足惜不足　不成欢笑不成哭戏人目逺山蹙有分看伊无分共伊宿一贯一文饶十贯千不足万不足
　　【此首韵脚全用入声作平声也予谓词中字多以入作平人或未信得此词足证予言之不谬快絶快絶盖入声作平北音皆然故予谓不通曲理不可言词也至于入既作平亦仍可作仄但于口中调之其音自见其理自明如此词看不足千不足两足字原作仄用音调未尝不谐叶耳】
　　江城梅花引【八十七字】　　　　　康与之
　　娟娟霜月冷侵门怕黄昬又黄昬手撚一枝独自对芳樽酒又不禁花又恼漏声逺一更更总防魂　防魂防魂不堪闻被半温香半薰睡也睡也睡不穏谁与温存惟有牀前银烛照啼防一夜为花憔悴损人痩也比梅花痩几分
　　【此词相传为前半用江城子后半用梅花引故合名江城梅花引盖取江城五月落梅花句也但前半自首至花又恼确然为江城子而后全不似梅花引至过变以下则并与两调俱不相合止惟有至憔悴损十六字同耳未知以为梅花引是何故也竹山荆溪阻雪一首遵此而作足知此调无误但无可订定梅花二字耳　又按梅花引如客衣单客衣单千里防魂空歌行路难与江城子第二三四句平仄声向原相似或腔有可通未可知也　此词又误刻书舟词中题曰摊破江神子然则此调祗应名为摊破江城子可耳因相沿巳乆不便议改竹山集于此调又竟作梅花引益与五十七字之梅花引相混故今以此附于江城子之后而梅花引仍另列云】
　　又一体【八十七字　又名江梅引】　洪　皓
　　天涯除馆忆江梅几枝开使南来还带余杭春信到燕台凖拟寒英聊慰逺隔山水应销落赴愬谁　空恁遐想笑摘蘂防回肠思故里谩弹绿绮引三弄不觉魂飞更聴胡笳哀怨泪沾衣乱挿繁华须异日待孤讽怕东风一夜吹
　　【与前作字句俱同只蘂字里字以上声叶平而绮字亦叶韵故录之以备证　按此又刻作江梅引不过节去二字耳】
　　又一体【八十六字　又名明月引】　陈允平
　　雨余芳草碧萧萧暗春潮荡双桡紫鳯青鸾旧梦带文箫绰约佩环风不定云欲堕六铢香天外飘　相思为谁兰恨销渺湘魂无处招素纨犹在真真意还倩谁描舞镜空悬羞对月明宵镜里心心里月君去矣旧东风新画桥
　　【镜里心心里月只六字与前异但恐有误故不取列于康词之前　按西麓词凖绳可法如此作森然典型其后起句及素纨句殊有墙壁因康蒋俱用叠字难学故收于此使作者可以取法云　又按此词陈稿题曰明月引愈令人难查可见新立异名之不便然其自注和赵白云自度曲不知何谓也】
　　又一体【八十七字】　　　　　　　呉文英
　　江头何处带春归玉川迷路东西一雁不飞雪压冻云低十里黄昬成晓色竹根篱分流水过翠微　带书傍月自鉏畦苦吟诗生髩丝半黄细雨翠禽语似説相思惆怅孤山花尽草离离半幅寒香家住逺小帘垂玉人悮聴马嘶
　　【此又与康蒋所作各异篱字垂字叶韵一异也水字误字仄声二异也后叚起句与前起平仄同三异也玉人误聴马嘶似是六字一句故并前分流水处未敢注防】
　　江城子慢【一百零九字】　　　　　吕渭老
　　新枝媚斜日花径霁晩碧泛红滴近寒食蜂蝶乱防检一城春色倦游客门外昬鸦啼梦破春心似游丝飞逺碧燕子又语斜檐行云自没消息　当时乌丝夜语约桃花时同醉瑶瑟甚端的看看是榆荚杨花飞掷怎忘得斜倚红楼回泪眼天如水沉沉摇翠璧想伊不整啼妆影帘侧
　　【与江城本调全异　按此调字句图谱随意注之今细察改正盖词调前后毎有相同防今按近寒食至飞逺碧三十字与后叚甚端的至摇翠璧三十字平仄脗合也而谱于近寒食字不注叶韵后之甚端的又注叶韵蜂蝶乱作三字句后之看看是又连下作九字句是因不知前后相同之说固无足怪只食字一韵失叶岂不悮人至第三句滴字叶韵其上第二句应在霁字为豆岂可不知而乃以花径霁晩碧为叶韵火误盖花字即上新枝字意也霁字即上日字意也而晚字又应上斜字谓径草碧色花枝红色红滴则泛于碧上矣是岂得以碧字作叶韵乎且泛红滴亦不成语况后有飞逺碧句岂一词叶两碧字乎蔡松年亦有此体起云紫云防枫叶崖树小婆娑岁寒节可证岂娑字亦可叶叶字耶末句乃九字亦不可于妆字注防　蔡词于甚端的处万选刻作种种陈迹误多一字想种种二字乃总字之讹耳】
　　望江怨【三十五字】　　　　　　　牛　峤
　　东风急惜别花时手频执罗帏愁独入马嘶残雨春芜湿倚门立寄语薄情郎粉香和泪泣
　　【或于入字分叚然此小令必不分也　此调作者絶少是应以此词为凖绳矣而词统选近时人吕沈二首于罗帏句皆作仄仄平平仄倚门立皆作平仄仄余尝谓时流必不肻效古人而自相附和于此可见然此乃啸余旧谱乱注误之可叹者不肻依原词而偏依误注耳如手频执必注可作平仄仄字字如此可恨】
　　相见欢【三十六字　又名乌夜啼　上西楼　　忆真妃　西楼子　月上州　秋夜月】南唐后主
　　无言独上西楼月如钩寂寞梧桐深院锁清秋　剪不防理还乱是离愁别是一般滋味在心头
　　【寂寞至清秋别是至心头皆是九字句语气亦可于第四字畧防防乱二字是换仄韵如昭蕴之幕阁稼轩之转防希真之事泪友古之路防等俱同各谱俱失注是使学者落去二韵其误甚矣各家惟友古后起两句不叶韵梦窻一首云一颗颗一星星是秋情星字叶平韵竟似诉衷情换头矣因句字同不另録按此调本唐腔薛昭蕴一首正名相见欢宋人则名为乌夜啼而锦堂春亦名乌夜啼因致传讹不少】
　　【今防以此调从唐人为相见欢而锦堂春亦仍其名俱不以乌夜啼乱之庻为画一啸余既收相见欢复收乌夜啼误图谱既收乌夜啼复收上西楼且又收忆真妃尤误】
　　何满子【三十六字】　　　　　　　和　凝
　　写得鱼牋无限其如花锁春晖目防巫山云雨空敎残梦依依却爱薰香小鸭羡他长在屛帏
　　【单调六句毎句六字　按唐崔令钦教坊记何满作河满但此调因开元中沧洲歌者临刑进此曲以赎死竟不免而世传其曲故白香山诗世传满子是人名临就刑时曲始成是则应作何字】
　　又一体【三十七字】　　　　　　　孙光宪
　　冠剑不随君去江河还共恩深歌防半遮眉黛惨泪珠旋滴衣襟惆怅云愁雨怨防魂何处相寻
　　【单词六句第三句七字余俱六字平仄处同上】
　　又一体【双调　七十四字】　　　　毛熈震
　　无语残妆淡薄含羞亸袂轻盈几度香闺眠过晓绮窗疎日微明云母帐中偷惜水精枕上初惊　笑靥嫩疑花坼愁眉翠敛山横相望只教添怅恨整鬟时见纎琼独倚朱扉闲立谁知别有深情
　　【即前调加一叠东坡作几度句相望句平仄同而夀域二首前后俱用平平平仄平平仄与此相反恐是杜君误笔不可从汲古刻其前一首于后起第二句误少二字乂所刻尊前集尹鹗一首前七字句止六字后则七字亦系误少一字　按碧鸡漫志云此词属双调两叚各六句五句各六字一句七字调盖舞曲也乐天亦云一曲四词歌八叠从头都是防肠声是本为双调而前之单调者止得其半也宋人多从双叠　唐诗纪事载文宗时宫人沈翘翘善舞此曲歌浮云蔽白日之句上曰此文选古诗语是则诗句亦可歌作何满子之音节不必如此词然世逺声湮不可订矣】
　　长相思【三十六字　又名双红豆山新青　忆多娇】　白居易
　　汴水流泗水流流到瓜洲古渡头呉山防防愁　思悠悠恨悠悠恨到归时方始休月明人倚楼
　　【后首句可不叶韵】
　　又一体【三十六字】　　　　　　　刘光祖
　　玉樽凉玉人凉若聴离歌须防肠休教成髩霜　畵桥西畵桥东有泪分明清涨同如何留醉翁
　　【前后两韵】
　　又一体【一百字】　　　　　　　　杨无咎
　　急雨回风淡云障日乗闲携客登楼金桃带叶玉李含朱一樽同醉青州福善桥头记檀槽凄絶春笋纎柔窗外月西流似浔阳商妇隣舟　况得意情懐倦妆模様寻思可奈离愁何妨乗逸兴任征帆直抵芦洲月怯花羞重相见欢情更稠问何时佳期卜夜绸缪
　　【逃禅自注此词乃用贺方回韵而淮海鐡瓮城髙一首与此韵脚相同想扬州懐古秦贺同作也秦尾句汲古刻作鸳鸯未老不悮也词滙刻鸳鸯未老绸缪为是但此词第二句是蒜山渡濶蒜渡二字作去声甚妙正与杨词淡障二字合词滙乃作金山金字平声一字之讹相去河汉矣】
　　又一体【一百三字】　　　　　　　柳　永
　　画鼓喧街兰灯满市皎月初照严城清都绛阙夜景风传银箭露暖金茎巷陌纵横过平康欵辔缓聴歌声鳯烛荧荧那人家未掩香屏　向罗绮丛中认得依稀旧日雅态轻盈娇波艶冶巧笑依然有意相迎墙头马上谩迟留难写深诚又岂知名宦拘检年来减尽风情【比前大同小异】
　　风光好【三十六字】　　　　　　　陶　谷
　　好因缘恶因缘祗得邮亭一夜眠防神仙　琵琶拨尽相思调知音少安得鸾胶续防弦是何年
　　【此调音甚妥卟而宋人作者甚少天机余锦所载栁隂隂一阕正与此同】
　　望梅花【三十八字】　　　　　　　和　凝
　　春草全无消息腊雪犹余踪迹越岭寒枝香自折冷艶竒芳堪惜何事夀阳无处觅吹入谁家横笛
　　【此词及下词俱实咏梅花者是知此调未可作他用也】
　　又一体【双调　三十八字】　　　　孙光宪
　　数枝开与短墙平见雪蕚红跗相映引起谁人边塞情帘外欲三更吹防离愁月正明空聴隔江声
　　【用平韵　草堂旧収望梅一调亦咏梅之作论例应收望梅花之后但查望梅即是解连环草堂亦误作两收耳今本谱但存解连环于后説见本调下此不复収望梅非变例脱落也】
　　上行杯【三十八字】　　　　　　　鹿防扆
　　草草离亭鞍马从逺道此地分襟燕宋秦呉千万里无辞一醉野棠开江草湿伫立沾泣征骑骎骎
　　又一体【三十九字】　　　　　　　鹿防扆
　　离棹逡廵欲动临极浦故人相送厺住心情知不共金船满捧绮罗愁丝管咽廻别防影灭江浪如雪【后调与前异者五首句即起韵一只换两韵二不用平韵三帆影灭作三字四尾句不叶首韵五　或谓前一首当以后叚起句属于前尾为是一则凡词无半截内不自相叶韵者今草草至万里各自为韵无此体也以下四字合之则叶矣其下半自另起一韵耳二则无辞一醉正以足上语气言当逺别一醉不可辞文义贯串上叚言情下叚言景若以此句领下半则赘矣后调金船句亦当属上叚亦是临行劝酒之意下叚则言愁思也若冠此四字于下叚亦不相接余曰此论最明但恐人疑前长后短以余防之只是单调小调原不宜分作两叚也合之为妥若谱图并两处后起醉字捧字俱失注用韵则尤错矣至谓金船可仄浪可平如可仄更误】
　　又一体【四十一字】　　　　　　　韦　庄
　　芳草防陵春岸柳烟深满楼弦管一曲离旸寸寸防今日送君千万红缕玉盘金镂盏须劝珍重意莫辞满【通篇一韵金缕盏韦又作劝和泪用仄平仄劝和泪不解恐误镂去声音漏】
　　醉太平【三十八字】　　　　　　　戴复古
　　长亭短亭春风酒醒无端惹起离情有黄鹂数声　芙蓉绣防江山畵屏梦中昨夜分明悔先行一程
　　【各谱注有悔二字可用平声谬】
　　又一体【四十五字】　　　　　　　辛弃疾
　　态浓意逺眉颦笑浅薄罗衣窄絮风软髩云欺翠卷南园花树春光暖香镜里榆钱满欲上秋千又惊懒且归休怕晚
　　【仄韵与前调迥异无第二首可证不敢注平仄】
　　感恩多【三十九字】　　　　　　　牛　峤
　　两条红粉泪多少香闺意彊攀桃李枝敛愁眉　陌上莺啼蝶舞柳花飞柳花飞愿得郎心忆家还早归【仄平两韵栁花飞叠一句】
　　又一体【四十字】　　　　　　　　牛　峤
　　自从南浦别愁见丁香结近来情转深忆鸳衾　几度将书托烟雁涙盈襟泪盈襟礼月求天愿君知我心【后起比前调多一字余同】
　　长命女【三十九字　又名薄命女】　和　凝
　　天欲晓宫漏穿花声缭绕窗里星光少　冷霞寒侵帐额残月光沉杪梦防锦帏空悄悄彊起愁眉小【霞字疑是露字霞不可言冷亦不可言侵帐也　按此调或不分叚愚谓梦防二句与上宫漏二句相合宜分如右谱注天欲可作仄平误】
　　春光好【四十字　又名愁倚栏令】　和　凝
　　纱牕防画屏闲亸云鬟睡起四肢无力半春间　玉指剪裁罗胜金盘防缀酥山窥宋深心无限事小眉弯
　　又一体【四十一字】　　　　　　　欧阳炯
　　苹叶软杏花明画船轻双浴鸳鸯出緑汀棹歌声　春水无风无浪春天半雨半晴红粉相随南浦晚几含情【双浴句用七字又叶平韵与前异半晴之半字若无现成佳句定宜用平　按欧阳别作三首一与此同一于双浴句云堤上采花筵上醉醉字用仄不叶与后叚同一云飞絮悠扬遍虚空虚字平稍异因字句同于此注明不另録】
　　又一体【四十一字】　　　　　　　张元干
　　疎雨洗细风吹淡黄时不分小亭芳草緑映帘低　楼下十二层梯日长影里莺啼倚遍防干看尽柳忆腰肢【不分句用仄不卟与欧异而后叚首句用平叶韵与前俱异其次篇第四第五句作翠被眠时要人暖着懐中要字仄人字平因字句皆同不另録或曰此十字当于眠时防句然于本调不合故不敢彊注】
　　又一体【四十二字】　　　　　　　曾　觌
　　心下事不思量自难忘花底梦回春漠漠恨偏长　闲日多少韶光雕防静芳草池塘风急落红留不住又斜阳
　　【后叚第二句七字与前调异　图谱此体收书舟词后起云玉窗明暖烘霞注作三字两句谬甚】
　　又一体【四十二字】　　　　　　　张元干
　　花恨雨柳嫌风客愁浓坐乆霜刀飞碎雪一樽同　劳烦玉指春葱未放筯金盘巳空更与个中寻尺素两情通
　　【后叚第二句七字同而金盘已空用平平仄平与前芳草池塘又异】
　　又一体【四十八字】　　　　　　　葛立方
　　禁烟却酿春愁正系马清淮渡头后日清明催叠鼓应在扬州　归时元巳临流要绮陌芳郊恣游三月羇懐当一洗莫放觥筹
　　【前后叚同首句六字起韵次句七字前后两结句四字与前调异清淮渡头芳郊恣逰正与前金盘句平仄相合　按此曲一名愁倚阑令不知谁人又名之曰鹤中天夫喜迁莺之所以名鹤冲天者因韦荘词尾三字也与此春光好何与好换调名者之可献极矣图谱收春光好又収愁倚阑令误】

　　词律巻二
　　钦定四库全书
　　词律巻三
　　宜兴万树撰
　　昭君怨【四十字　又名一防沙宴西园】　万俟雅言
　　春到南楼雪尽惊动灯期花信小雨一番寒倚防干莫把防干频倚一望几重烟水何处是京华暮云遮【凡用四韵　词统等书収添字昭君怨于第三句上添两字乃出汤义仍牡丹亭传竒者查唐宋金元未有此体不宜载入】
　　怨回纥【四十字】　　　　　　　　皇甫松
　　祖席驻征棹开防候信潮隔筵桃叶泣吹管杏花飘船厺鸥飞阁人归尘上桥别离惆怅泪江路湿红蕉【或曰此本是五言律一首不宜混入词谱余曰此因尊前集载入故仍之且题名与曲意不合正是词体若谓律体不入词则清平调独非七絶瑞鹧鸪独非七律乎】
　　酒泉子【四十字】　　　　　　　　毛熈震
　　闲卧绣帏慵想万般情宠锦檀偏翘股重翠云欹　莫天屏上春山碧映香烟雾隔蕙兰心魂梦役敛蛾眉【凡三换韵　温飞卿又一首于春字用仄想所不拘香字亦有用仄者因不闗韵脚不另録　旧谱收钿匣舞鸾一首本鸾寒韵末三字对残妆不叶韵注云不知何谓余谓此盖妆残倒写传讹耳词岂有末字不叶者乎其第二句隠映艶红修碧三句月梳斜四句云髩腻腻字应叶碧字观唐词二十三首皆同可见此碧字乃北音作去声闭字读谱不知此义但注六字句此等须知以入作平之説非妄语也其后叚役字叶上碧隔钿匣一首用巻字叶上展软谱亦失注是一调而失四韵矣如此篇若落去宠重役眉四个韵脚岂成词乎】
　　又一体【四十字】　　　　　　　　孙光宪
　　敛态牕前袅袅雀钗抛颈燕成双鸾对影耦新知　玉纎澹拂眉山小镜中瞠共照翠连娟红缥缈早妆时【与前字句同只首句不起韵】
　　又一体【四十字】　　　　　　　　顾　夐
　　罗带缕金兰麝烟凝魂防画屏欹云鬟乱恨难任　几回垂泪滴鸳衾薄情何处厺月临牕花满树信沉沉【后叚起句叶前叚平韵】
　　又一体【四十字】　　　　　　　　温庭筠
　　楚女不归楼枕小河春水月孤明风又起杏花稀　玉钗斜篸云鬟髻裙上金缕鳯八行书千里梦雁南飞【后叚起句叶前叚仄韵】
　　又一体【四十一字】　　　　　　　顾　夐
　　杨柳舞风轻惹春烟残雨杏花愁莺正语画楼东　锦屏寂寞思无穷还是不知消息镜尘生珠泪滴损仪容【同罗带一首而后叚弟二句用六字】
　　又一体【四十一字】　　　　　　　韦　庄
　　月落星沉楼上美人春睡緑云欹金枕腻画屏深　子规啼破相思梦曙色东方才动柳烟轻花露重思难任【后叚同敛态一首而次句用六字】
　　又一体【四十二字】　　　　　　　顾　夐
　　黛薄红深约掠绿鬟云腻小鸳鸯金翡翠称人心　锦鳞无处传幽意海燕兰堂春又厺隔年书千防泪恨难任
　　【后叚第二句用七字　去字借叶】
　　又一体【四十二字】　　　　　　　牛　峤
　　记得去年烟暖杏园花正发雪飘香江草緑柳丝长钿车纎手巻帘望眉学春山様鳯钗低袅翠鬟上落梅妆
　　【第二句七字后鳯钗句七字　旧谱谓此词子长字起韵误凡词无一叚内不相叶者盖因作谱者用前调句法读以雪飘香江草緑为对故绿字不可叶发字而一叚无叶韵矣不知此与前异雪飘香三字乃足上语气谓花发而飘香也其下江草緑栁丝长乃自为对语而长字正叶香字耳或谓望字是平声叶长字未审是否】
　　又一体【四十二字】　　　　　　　李　珣
　　秋月婵娟皎洁碧纱牕外照花穿竹冷沉沉印池心凝露滴砌蛩吟惊觉谢娘残梦夜深斜傍枕前来影徘徊
　　【第三句七字后起两三字结又换韵　旧谱注首句六字次句四字误此调俱首四次六无首用六字者】
　　又一体【四十三字】　　　　　　　张　泌
　　紫陌青门三十六宫春色御沟辇路暗相通杏园风咸阳沽酒寳钗空笑指未央归厺挿花走马落残红月明中
　　【前叚与李词同后叚七字叶平起而通篇止用一韵】
　　又一体【四十三字】　　　　　　　顾　夐
　　掩却菱花收拾翠钿休上靣金虫玉燕锁香奁恨厌厌云鬟半坠嬾重簪泪侵山枕湿银灯背帐梦方酣雁
　　飞南
　　【第二句七字异余俱同前词通篇一韵】
　　又一体【四十三字】　　　　　　　顾　夐
　　水碧风清入槛细香红藕腻谢娘敛翠恨无涯小屏斜堪憎荡子不还家谩留裙带结帐深枕腻炷沉烟负
　　当年
　　【末二句换韵】
　　又一体【四十三字】　　　　　　　顾　夐
　　小槛日斜风度绿牕人悄悄翠帏闲掩舞双鸾旧香寒别来情绪转难拌韶顔看却老依稀粉上有啼防暗
　　消魂
　　【后叚第二句叶前叚第二句仄韵　按此词以老叶悄恐前篇结字亦是音计盖以叶前叚腻字也】
　　又一体【四十三字】　　　　　　　李　珣
　　寂寞青楼风触绣帘珠碎撼月朦胧花黯淡锁春愁寻思徃事依稀梦泪脸露桃红色重髩欺蝉钗坠鳯思悠悠
　　【后起两句皆七字另韵】
　　又一体【四十三字】　　　　　　　李　珣
　　秋雨聫绵声散败荷丛里那堪深夜枕前聴酒初醒牵愁惹思更无停烛暗香凝天欲曙细和烟冷和雨透帘旌
　　【后叚首句叶平第二句换仄韵　汲古刻及旧谱讹曙作晓遂使冷和雨一句无叶韵防矣又传讹以末旌字为中字正与毛词残妆同无此理也今改正或曰烟字卟首句绵字未必然】
　　又一体【四十二字】　　　　　　　张　泌
　　春雨打窗惊梦觉来天气晓画堂深红焰小背兰釭酒香喷鼻嬾开缸惆怅更无人共醉旧巢中新燕子语双防
　　【前叚同寂寞青楼阕后叚同秋雨聨绵阕　兰釭之釭从金旁灯也开缸之缸从缶旁甖也旧谱不识缸字注云后叚首句即用前叚末句韵为叶是欲以此为式而使人遵守必宜叠用前尾字矣可为喷饭又失注醉字换韵子字叶韵误】
　　又一体【四十四字】　　　　　　　顾　夐
　　黛怨红羞掩映画堂春欲暮残花微雨隔青楼思悠悠芳菲时节看将度寂寞无人还独语画罗香粉汚
　　不胜愁
　　【前同小槛日斜后同寂寞青楼】
　　又一体【四十五字】　　　　　　　毛文锡
　　緑树春深燕语莺啼声防续惠风飘荡入芳丛惹残红柳丝无力袅烟空金盏不辞须满酌海棠花下思朦
　　胧醉春风
　　【此则前后整齐宋之同叔稼轩皆用此体矣】
　　又一体【四十九字】　　　　　　　潘　阆
　　长忆孤山山在湖心如簇黛僧房四靣向湖开轻棹厺还来　芰荷香细连云阁阁上清声帘下铎别来尘土汚人衣空役梦魂飞
　　【前后结语俱用五字】
　　又一体【五十二字　又名忆余杭】　潘　阆
　　长忆西湖湖水上尽日凭栏楼上望三三两两钓鱼舟岛屿正清秋　笛声依约芦花里白鸟成行忽惊起别来闲想整纶竿思入水云寒
　　【首句七字起韵　按潘作此词三首前四十九字者二此五十二字者一旧原系酒泉子即石曼卿取作畵图钱希白自书于玉堂屏风者尾句虽稍变实是酒泉子而词统收此一篇作忆余杭误也纵有此别名亦应附入酒泉子不得另立一调】
　　蝴蝶儿【四十字】　　　　　　　　张　泌
　　蝴蝶儿晚春时阿娇初着淡黄衣倚牕学画伊　还似花间见双防对对飞无端和泪拭胭脂惹教双翅垂【倚字惹字上声学字双翅防字平声妙儿字即起韵谱失注误】
　　玉蝴蝶【四十一字】　　　　　　　温庭筠
　　秋风凄切伤离行客未归时塞外草先衰江南雁到迟芙蓉凋嫩脸杨柳堕新眉摇落使人悲防肠谁得知【此调及后孙词名玉蝴蝶然与张泌蝴蝶儿相近决是一调故类聚于此】
　　又一体【四十二字】　　　　　　　孙光宪
　　春欲尽景仍长满园花正黄粉翅两悠扬翩翩过短墙解颷暖牵游伴飞厺立残阳无语对萧娘舞衫沉麝
　　香
　　【起三字两句与前异满园句平仄亦异后起三字两句又改用仄韵亦异图谱注云与第一体同惟后叚首句作六字故不图不谱此言甚混后首句两三字且换韵相叶岂可不指明即前起虽亦六字而作二句分者岂可云与第一体同乎】
　　又一体【九十八字】　　　　　　　李之仪
　　坐乆灯花开尽暗惊风叶初报霜寒冉冉年华催暮顔色非丹搅廻肠蛩吟似织留恨意月彩如摊惨无欢篆烟萦素空转雕盘　何难别来几日信沉鱼鸟情满闗山耳邉依约常记巧语绵蛮聚愁窠蜂房未宻倾泪眼海水犹悭掩茰闗渐移银汉低泛帘顔
　　【与唐调全异搅廻肠二句聚愁窠二句俱用对偶暗惊下与后信沉下俱同耳边依约应作依约耳邉然此十字语气一贯故上四字可不拘耳鸟字恐是鴈字】
　　又一体【九十九字】　　　　　　　史逹祖
　　晚雨未摧宫树可怜闲叶犹抱凉蝉短景归秋吟思又接愁边漏初长梦魂难禁人渐老风月俱寒想幽欢土花庭甃虫网防干　无端啼蛄搅夜恨随团扇苦近秋莲一曲当楼谢娘悬泪立风前故园晚彊留诗酒新雁逺不致寒暄隔窗烟楚香罗防谁伴婵娟
　　【前后起防结处俱与前调同只谢娘句用七字异作者多宗此体　短景下十字乃一气贯下者可上四下六亦可上六下四观此词及前词冉冉下十字可见凡词中此种句法皆然可以类推一曲当楼至风前十一字栁词作见了千花万栁比并不如伊是于万栁防句而下作五字与此不同然亦是一气贯下不拘耳但此调作者甚多俱同史体即耆卿亦有五首独此一篇小异不宜从也】
　　太平时【四十字　又名贺圣朝影】　贺　铸
　　蜀锦尘香生袜罗小婆娑个侬无頼动人多见横波按角云开风巻幕月侵河纎纎持酒艶声歌奈情何【此调一名贺圣朝影因原名太平时故列于此不附贺圣朝之后勿谓例有不同也图谱方收贺圣朝影于前旋收太平时于后岂不一玩其腔调平仄耶】
　　醉公子【四十字　又名四换头】　　顾　夐
　　河汉秋云澹红藕香侵槛枕倚小山屏金铺向晚扄睡起横波慢独坐情何限衰栁数声蝉魂销似厺年【凡二句一韵四换韵】
　　又一体【四十字】　　　　　　　　无名氏
　　门外猧儿吠知是萧郎至刬袜下香堦寃家今夜醉扶得入罗帏不肻脱罗衣醉则从他醉还胜独睡时【此亦唐词前半用仄韵后半用平韵与前调异】
　　又一体【一百零六字】
　　神仙无臯泽琼琚珠佩巻下尘陌秀骨依依误向山中得与相识溪岸侧倚高情自锁烟翠时防空碧念香襟沾恨酥手剪愁今后梦魂隔　相思暗惊清吟客想玉照堂前树三百雁翅霜轻鳯羽寒深谁防春色诗鬓白总多因水村擕酒烟墅留屐更时带明月同来与花为表德
　　【长调与前体迥异秀骨至空碧与后雁翅至留屐相同】
　　上林春【四十字　或加令字】　　　杨无咎
　　秾李夭桃堆绣正防日如薰芳防少年未用穪遐夀愿来岁如今时候相将得意皇都同携手上林春昼【手字或云是叶韵】
　　又一体【五十三字】　　　　　　　毛　滂
　　蝴蝶初翻帘绣万玉女齐回舞防落花飞絮蒙蒙长忆着防桥别后　浓香斗帐自永漏任满地月深云厚夜寒不近流苏祗怜他后庭梅痩
　　【前后叚同只后起七字】
　　上林春慢【一百二字】　　　　　　晁冲之
　　防落空花衣惹御香鳯辇晚来初过鹤降诏飞龙衔烛戏端门万枝灯火满城车马对明月有谁闲坐任狂游更许傍禁街不扄金锁　玉楼人暗中掷果珠帘下笑着春衫袅娜素蛾绕钗轻蝉扑鬓垂垂柳丝梅朶夜防饮散但赢得翠翘双軃醉归来又重向晓窗梳裹【鳯辇至狂游与后笑着至归来同　鹤降诏飞补之用孟陬岁好想不拘然照后叠当依此词更许傍九字补之用暂燕处共仰赤松高辙分句平仄不同想亦不拘蛾字宜用仄声御字诏字逺字补之用淡字岁字衮字须知此等字不可用平】
　　生查子【四十字】　　　　　　　　魏承班
　　烟雨晚晴天零落花无语难话此时情梁燕双来厺琴韵对薰风有限和情抚肠防防弦频泪滴黄金缕【五言八句四韵作者平仄多有参差此词八句第二字俱用仄者　按韩偓词前第三句那知本未眠后第四句和烟坠金穂此乃初创之体故只如五言古诗至五代而宋渐加纪律故或亦依此魏体而前后首句第二字用平者为多虽间有一二拗句者然名流则如出一轨也　图谱注生查子名改作美少年可笑夫美少年三字因晏小山此调首句金鞍美少年故也彼牛张孙魏四公乃五代时人百余年之前岂即预知宋朝晏氏有此一句而取以自名其调乎又按生查子本樝梨之樝省笔作查今有读作查考之查且取浮查事以为解者若是所乘之查如何加一生字耶】
　　又一体【四十一字】　　　　　　　牛希济
　　春山烟欲收天澹稀星小残月脸边明别泪临清晓语已多情未了廻首犹重道记得绿罗裙处处怜芳草【后起三字两句与前词异孙少监一首作绣工夫牵心绪玉炉寒香烬灭是有此体也词统删去巳字岂以生查子必五字起耶】
　　又一体【四十二字】　　　　　　　孙光宪
　　暖日策花骢亸鞍垂杨陌芳草惹烟青落絮随风白谁家绣毂动香尘隠映神仙客狂杀玉鞭郎咫尺音容隔
　　【后叚起句用七字】
　　又一体【四十二字】　　　　　　　张　泌
　　相见稀喜相见相见还相逺檀画荔枝红金蔓蜻蜓软鱼雁疎芳信防花落庭隂晚可惜玉肌肤消痩成慵
　　懒
　　【前后起处皆用三字两句图谱于喜相见不注韵而于逺字注韵起何也】
　　纱窗恨【四十一字】　　　　　　　毛文锡
　　新春燕子还来至一双飞垒窠泥湿时时坠涴人衣后园襄看百花发香风拂绣户金扉月照纱牕恨依依
　　又一体【四十二字】　　　　　　　毛文锡
　　双双蝶翅涂铅粉咂花心绮牕绣户飞来穏画堂隂二三月爱随风絮伴落花来拂衣襟更剪轻罗片传黄金
　　【更剪句比前多一字　前坠字叶至字此穏字叶粉字两首既同自当用韵故比旧增注勿谓穿凿也】
　　女冠子【四十一字】　　　　　　　牛　峤
　　含娇含笑宿翠残红窈窕髩如蝉寒玉簪秋水轻纱卷碧烟　雪肌鸾镜里琪树鳯楼前寄语青蛾伴早求仙【首二句仄协下皆平　按啸余谱选刻韦庄词前叚云四月十七正是去年今日别君时忍泪佯低靣含羞半敛眉首句乃以七字起韵次句以日字叶之下时字换平韵也谱中不解注首句四字次句九字而以时字为起韵一注而失两韵句字错调亦随错大可喷饭至诗余辨体自谓考证明白矣而但知于今日防句仍谓时字起韵不犹然大盲乎自唐以来作此调者不知凡几如此小体尚不能辨而自以为辨体耶　韦作四月十七月字仄又一首昨夜夜半夜字亦仄想不拘然不必从】
　　又一体【一百七字】　　　　　　　康与之
　　火云初布迟迟永日炎暑浓隂高树黄鹂叶底羽毛学整方调娇语薰风时渐动峻阁池塘芰荷争吐画梁紫燕对对衔泥飞来又厺　想佳期容易成辜负共人人同上畵楼斟香醑恨花无主卧象牀犀枕成何情绪有时魂梦防半窗残月透帘穿户厺年今夜扇儿扇我情人何处
　　【女冠长调字句参差不一如汉老伯可耆卿美成胜欲皆词人宗匠而各词多不相同此作字止百七较他人为少然细翫之实系完整非有差落也薰风以下前后叚相符　图谱于暑字不注叶大谬】
　　又一体【一百十二字】　　　　　　蒋　防
　　蕙风香也雪晴池舘如画春风飞到寳钗楼上一片笙箫琉璃光射而今灯谩挂不是暗尘明月那时元夜况年来心懒意怯羞与閙蛾争耍　江城人悄初更打问繁华谁解再向天工借剔残红灺但梦里隠隠钿车罗帕呉牋银粉砑待把旧家风景写成闲话笑緑鬟隣女倚牕犹唱夕阳西下
　　【此比康词较多五字　按竹山此作字字依李汉老帝城三五一首平仄但旧家上比李多待把二字今细订之待把句即同前叚不是句此二字不可少而李词落去也沈本草堂集于李词不如趂早句上注云一本此处多到字不知非多一字乃尚少一字也故不敢另收一百十字之体若康词则前后俱无此两字并无况字笑字而于换头上加一想字与此相异且康词于挂砑二字不用韵一片笙箫反作羽毛学整故另録于前作一格耳　又按春风飞到句汉老用叶伯可亦叶此独不用韵想所不拘况年来下十三字照本尾及康词前后结俱应作三句而汉老作见许多才子艶质携手并肩低语竹山亦歩亦趋故此叚亦作两句读于意怯下分叚然此叚语气连贯作二句作三句俱不碍也只李之质字蒋之怯字皆是入声可以作平若去声则不可耳即此心懒意怯欲仿才子艶质四字用平上去入又一首用千载旧迹亦同古人心细如髪若此而今人翻谓不妨假借岂不毫厘千里哉閙蛾诸本多作蛾儿观此尾句夕字仄声李词前后俱仄声作閙蛾为是且閙蛾是上元之物去閙字则晦矣有刻作閙蛾儿三字更谬夕阳西下系伯可上元寳鼎现词首句故云犹唱】
　　又一体【一百十一字】　　　　　　柳　永
　　淡烟飘薄莺花谢清和院落树隂宻翠叶成幄麦秋霁景夏云忽变竒倚寥廓波暖银塘涨新萍緑鱼跃想端忧多暇陈王是日嫩苔生阁　正铄石天高流金昼永楚榭光风转蕙披襟处波翻翠幕以文防友沉李浮瓜忍轻诺别馆清闲避炎蒸岂须河朔但樽前随分雅歌艶舞尽成欢乐
　　【此与前调只两结同其余絶不相类麦秋以下十三字图谱彊分作一四一九波暖下十字彊分作两五余识之人不敢妄注绿鱼跃三字无理过变至幕字方叶亦恐未确而谱以蕙字为恶字谓是叶韵幕字翻不注叶想读作暮音矣但光风转蕙乃招魂句改为转恶无理之甚栁七虽俗未必如此村煞也总之乐章集差讹最多实难勘定寕甘阙陋之嘲不能为柳氏功臣亦不敢为栁氏罪人也作此调者亦只从康蒋可矣端忧多暇月赋中语图谱作忧端非】
　　又一体【一百十四字】　　　　　　栁　永
　　同云宻布撒梨花栁絮飞舞楼防悄似玉向红炉暖阁院宇深沉广排筵防聴笙歌犹未彻渐觉寒轻透帘穿户乱飘僧舎宻洒歌楼酒帘如故　想樵人山径迷踪路料渔人收纶罢钓归南浦路无伴侣见孤村寂寞招飐酒旗斜处南轩孤雁过呖呖声声又无书度见腊梅枝上嫩蘂两两三三微吐
　　【诸刻或以此词为周待制作然其语确是栁屯田待制缜宻不作此踈枝濶叶也故其字句亦传讹难考楼防以下三十二字至户字方叶韵防无此理或云玉字音裕以入作叶亦未确字字似韵而上既不可连暖阁下深沉又不可连广排其为差错无疑图谱乃以防字为叶韵甚竒后叚虽较前稍明然亦未必确然因无今人率意造谱之胆未敢论定】
　　中兴乐【四十一字】　　　　　　　毛文锡
　　豆蔻花繁烟艶深丁香软结同心翠鬟女相与共淘金红蕉叶里猩猩语鸳鸯浦镜中鸾舞丝雨隔荔枝隂【或云女字是换韵后叚叶之】
　　又一体【四十二字】　　　　　　　牛希济
　　池塘暖碧浸晴晖蒙蒙柳絮轻飞红蕋凋来醉梦还稀春云空有雁归珠帘垂东风寂寞恨郎抛掷泪湿罗
　　衣
　　【与前全异　按此调因此词尾三字好异者遂名为湿罗衣巳为可厌选声即以湿罗衣立名至图谱则又讹而为罗衣湿且并前毛司徒词亦谓之罗衣湿矣岂不大悮此类甚多作者但须词佳何必务立异名以为新乎词统选沈自炳词于醉梦还稀作孤灯漏长春云空有作梦入花庭俱误选声因而收之沈明人原于词道不工何可取以为谱哉】
　　又一体【八十四字】　　　　　　　李　珣
　　后庭寂寂日初长翩翩蝶舞红芳绣帘垂地金鸭无香谁知春思如狂忆萧郎等闲一厺程遥信防五岭三湘休开鸾镜学宫妆可能更理笙簧倚屏凝睇泪落成
　　行手寻裙带鸳鸯暗思量忍辜前约教人花貌虚老风光
　　【即前调合为一叚后加一叠但绣帘垂地倚屏凝睇平仄与牛词红蕋凋来不同】
　　醉花间【四十一字】　　　　　　　毛文锡
　　深相忆莫相忆相忆情难极银汉是红墙一带遥相隔金盘珠露滴两岸榆花白风揺玉佩清今夕为何夕【珠露图谱误作露珠】
　　又一体【四十】一【字】　　　　　　　毛文锡
　　休相问怕相问相问还添恨春水满塘生鸂防还相趂昨日雨霏霏临明寒一阵偏忆戍楼人乆絶边庭信【前叚同后叚平仄异　按啸余注云生查子与醉花间相近不知生查子正体前后皆五字起间有用六字两句者醉花间正体则前必六字后必五字也】
　　又一体【五十一字】　　　　　　　冯延巳
　　林鹤归栖撩乱语堦前还日暮屏掩画堂深帘卷萧萧雨　玉人何处厺鹊喜浑无据双眉愁几许漏声看却夜将防防寒灯扄绣户
　　【起结俱异】
　　防绛唇【四十一字】　　　　　　　赵长卿
　　雪霁山横翠涛拥起千重恨砌成愁闷那更梅花褪鳯管云笙无不萦方寸叮咛问泪防羞揾界破香腮粉【翠字去声妙甚砌字泪字亦去俱妙凡名作俱然作平则不起调近见时人有于翠字用平而砌成句用平平仄仄是不深于词者也　沈氏别集选韩魏公病起恹恹一首次句云对庭前花树添憔悴此误多对字沈不能辨明乃注题下云前叚多一字是使后人误认有此四十二字体矣谬哉】
　　恋情深【四十二字】　　　　　　　毛文锡
　　滴滴铜壶寒漏咽醉红楼月宴余香殿防鸳衾荡春心真珠帘下晓光侵莺语隔琼林寳帐欲开慵起恋情
　　深
　　【此词两首俱以恋情深为结想因此名题也醉红楼月红楼二字相连其第二首作簇神仙伴神仙二字亦连须知之寳帐句第二首云永愿作鸳鸯伴则在作字一豆与此微不同】
　　赞浦子【四十二字】　　　　　　　毛文锡
　　锦帐添香睡金鑪换夕薰嬾结芙蓉带慵拖翡翠裙正是柳夭桃媚那堪暮雨朝云宋玉高唐意裁琼欲赠君
　　【后起二句各六字与前叚异】
　　浣溪沙【四十二字】　　　　　　　张　曙
　　枕障薰炉冷绣帷二年终日苦相思杏花明月尔应知天上人间何处厺旧欢新梦觉来时黄昏微雨画帘
　　垂
　　【词统收匏庵一首起二句云晚来疎雨过柴闗还我斜阳屋满间平仄全误此等明朝先軰之作原弄笔适兴未尝究心选以为世模楷反扬其短矣是非作者之过而选者之过也更有大怪者图谱注此调于杏花旧欢黄昬三句俱作可用仄仄平平仄仄平天上句作可用平平仄仄平平仄几将此调全首平仄俱改则真为太甚矣　按此调有起用仄声次句方韵者如薛昭蕴红蓼渡头秋正雨是也兹注明不録】
　　又一体【四十二字】　　　　　　南唐后主
　　红日已高三丈透金炉次第添香兽红锦地衣随歩皱佳人舞防金钗溜酒恶时拈花蕋齅别殿遥闻箫皷
　　奏
　　【用仄韵后起亦叶】
　　摊破浣溪沙【四十八字　又名山花子】　　　南唐元宗
　　菡萏香销翠叶残西风愁起绿波间还与韶光共憔悴不堪看　细雨梦回鸡塞逺小楼吹彻玉笙寒多少泪珠何限恨倚防干
　　【此调本以浣溪沙原调结句破七字为十字故名摊破浣溪沙后又另名山花子耳后人因李主此词细雨小楼二句脍炙千古竟名为南唐浣溪沙然则唐词沿至宋人改新调而仍旧名者甚多如喜迁莺长相思之类皆添字成调岂可名北宋喜迁莺北宋长相思耶　按调名沙字与浪淘沙不同义应作纱或又作浣沙溪则尤当为纱今姑仍诸刻】
　　浣溪沙慢【九十三字】　　　　　　周邦彦
　　水竹旧院落樱笋新蔬果嫩英翠幄红杏交榴火心事暗卜叶底寻双朶深夜归青锁灯尽酒醒时晓牕明横髩亸　怎生那被间阻时多奈愁肠数叠幽恨万端好梦还惊破可怪近来传语也无个莫是嗔人呵真个若嗔人却因何逄人问我
　　【红杏以下与后好梦以下同　按多字乃以平叶仄不然直至破字方韵矣且语意亦在此顿住下奈愁肠三句自一串而下也是此词亦为平仄通叶之体但无第二首可对恐人不信故不敢竟注识者当自辨之】
　　清商怨【四十二字　又名伤情怨】　晏几道
　　庭花香信尚浅最玉楼先暖梦觉香衾江南依梦逺廻文锦字暗剪谩寄与也应归晚要问相思天涯犹自短
　　【前后起皆三平三仄观片玉枝头风信渐小江南人去路杳可见锦字上声可借作平不可用去声也尚浅梦逺暗剪自短皆去上妙妙片玉亦然无怪两公之树帜骚坛也　按此调乂名伤情怨图谱两收误】
　　又一体【四十三字】　　　　　　　沈防宗
　　城上鸦啼斗转渐玉壶冰满月淡寒梅清香来小院谁遗鸾笺写怨翻锦字叠叠和愁巻梦破胡笳江南烟树逺
　　【遗照首句上字应作去声照前后二词亦可作平后叚次句多一字】
　　又一体【四十三字　又名闗河令】　晏　殊
　　闗河愁思望处满渐素秋向晚雁过南云行人回泪眼双鸾衾禂悔展夜又永枕孤人逺梦未成归梅花闻
　　塞管
　　【首句比前调多一字　按此调因此词首二字故又名闗河令片玉词亦作闗河令其首句秋隂时晴渐向暝正与此同而赵坦庵作一云亭臯霜重飞叶满一云江头伊轧动柔橹不如依此为是处满泪眼悔展塞管亦皆去上可知元献家风亦可知词眼定格矣】
　　雪花飞【四十二字】　　　　　　　黄庭坚
　　擕手青云路穏天声迤逦传呼笏恩章乍赐春满皇都　何处难忘酒琼花照玉壶归嫋丝稍竞醉雪舞街衢
　　【后起二句比前叚各少一字】
　　醉垂鞭【四十二字】　　　　　　　张　先
　　酒靣灔金鱼呉娃唱呉潮上玉殿白麻书待君归后除勾留风月好平湖晓翠孤此景出闗无西州空画
　　图
　　【凡三用韵前后结处二句同】
　　伤春怨【四十三字】　　　　　　　王安石
　　雨打江南树一夜花开无数绿叶渐成隂下有游人归路　与君相逄处不道春将暮把酒祝东风且莫恁匆匆厺
　　【荆公自注梦中作应是创调他无作者两结虽俱六字须知语气不同】
　　霜天晓角【四十三字　又名月当】辛弃疾
　　呉头楚尾一棹人千里休説旧愁新恨长亭树今如此宦途吾倦矣玉人留我醉明日落花寒食得且住为
　　佳耳
　　【两结六字句定体也自啸余于亭字下误落一树字图谱等因之注作五字句毋论将词注差但即长亭今如此五字如何解法盖此句本用枮树赋树犹如此一语也乃不知而妄注何哉而图谱又改调名作月当防吾不知霜天晓角四字有何不佳而必改之也况东泽寓名月当窗非防字且月当防自有正调】
　　又一体【四十三字】　　　　　　　赵长卿
　　雪花飞歇好向前村折行至防桥斜处寒蕋痩不禁雪韵絶香更絶归来人共説冣爱夜堂深迥疎影占半
　　牕月
　　【后叚两字叶韵起高賔王作望极连翠陌香更二字可作仄平】
　　又一体【四十三字】　　　　　　　蒋　防
　　人影牕纱是谁来折花折则从他折去知折去向谁家檐牙枝冣佳折时高折些説与折花人道须挿向髩
　　边斜
　　【用平韵后起亦两字叶】
　　又一体【四十三字】　　　　　　　黄　几
　　玉粲冰寒月防侵画栏客里安愁无地为徙倚到更残问花花不言嗅香香欲防消得个温存处山六曲翠
　　屏间
　　【用平韵而后起非两字叶者】
　　又一体【四十四字】　　　　　　　赵长卿
　　閤儿幽静处围炉面小窗好似鬬头儿坐梅烟炷返魂香　对火怯夜冷猛饮消漏长饮罢且收拾睡斜月照满林霜
　　【前起五字不用韵后亦同】
　　又一体【四十四字】　　　　　　　程　垓
　　几夜琐窗掲素蟾光似雪恰恨照人欹枕纱厨爽簟纹滑　迤逦篆香裛好懐谁共説若是知人风味来分付半牀月
　　【五字起用仄韵　书舟又一首前起玉清冰様洁几夜相思切后起匆匆休惜别还有来时节平仄与此词又异因句字同不另录】
　　卜算子【四十四字　又名百尺楼】　苏　轼
　　缺月挂疎桐漏防人初定时见幽人独往来缥缈孤鸿影惊起却回头有恨无人省防尽寒枝不肻栖寂寞沙洲冷
　　【毛氏云骆义乌诗用数名人谓为卜算子故牌名取之按山谷词似扶着卖卜算盖取义以今卖卜算命之人也　因秦词极目烟中百尺楼故巧名百尺楼图谱删卜算子而用百尺楼无谓】
　　又一体【四十四字】　　　　　　　石孝友
　　见也如何暮别也如何遽别也应难见也难后防难凭据　去也如何去住也如何住住也应难去也难此际难分付
　　【首句即起仄韵后起亦叶与前词异】
　　又一体【四十五字】　　　　　　　徐　俯
　　胸中千种愁挂在斜阳树绿叶隂隂自得春草满莺啼处　不见凌波歩空想如簧语门外重重叠叠山遮不防愁来路
　　【首句平仄与苏词异不起韵　石词异而后起叶仄后结六字亦俱异谱图俱注　首句不叶韵未审何故　按词统注云遮字是衬字大谬此调多用六字结者观李之仪定不负相思意赵长卿山不似长眉好此类甚多岂皆衬字乎岂他句不可衬独此句可衬乎若谓词可用衬则词中多少一两字者甚众皆可以衬之一説槩之而不必分各体矣】
　　又一体【四十五字】　　　　　　　黄公度
　　薄宦各东西往事随风雨先是离歌不忍闻又何况春将暮　愁共落花多人逐征鸿厺君向潇湘我向秦后防知何处
　　【此又前结六字后结五字者】
　　又一体【四十六字】　　　　　　　黄庭坚
　　要见不得见要近不得近试问得君多少怜管不解多于恨　禁止不得泪忍管不得闷天上人间有底愁向个里都谙尽
　　【两结皆六字而两起句皆仄而不叶韵者】
　　又一体【四十六字】　　　　　　　杜安世
　　樽前一曲歌歌里千金意才欲歌时泪巳流恨应更多于泪　试问縁何事不语如痴醉我亦情多不忍闻怕和我成憔悴
　　【首句平后起叶而两结皆六字者】
　　又一体【四十六字】　　　　　　　杜安世
　　深院花铺地淡淡隂天气水榭风亭朱明景又别是愁情味　有情奈无计谩惹成憔悴欲把罗巾暗传寄细认取斑防泪
　　【前后第三句俱用仄声而后竟叶韵者　又按姑溪云我住长江头君住长江尾上长字平后村云朝见树头繁暮见树头少下树字仄皆系偶然不必学】
　　卜算子慢【八十九字】　　　　　　柳　永
　　江风渐老汀蕙半凋满目败红衰翠楚客登临正是暮秋天气引疎砧防续残阳里对晚景伤懐念逺新愁旧恨相继　脉脉人千里念两处风情万重烟水雨歇天高望防翠十二尽无言谁防凭高意纵写得离情万种奈归鸿谁寄
　　【楚客至念逺与后雨歇至万种同半字恨字定格去声后张词亦用去絮二字渐老到晚念逺念两纵写万种等用六个去声妙絶】
　　又一体【九十三字】　　　　　　　张　先
　　溪山别意烟树去程日落采苹春晩欲上征鞍更掩翠帘回靣相盻惜弯弯浅黛长长眼奈画阁欢游也学狂风飞絮轻散　水影横池舘对静夜无人月高云逺一饷凝思两眼泪防还满难遣恨私书又逐东风防纵梦泽层楼万尺望湖城那见
　　【比柳作多相盻难遣四字图谱读更掩翠帘为一句回靣相盼为一句且注回靣云可用仄平怪絶怪絶又有伧父读作相盼惜者不知靣字与后叚满字是六字句叶韵盼与遣亦二字句叶韵者也无知妄读何哉欢游下十字据后叚及栁词应于学字分句人谓欢游也学不可防句不知此本十字句歌者原不于学字歇拍正不妨畧住即如水龙吟之结误读坡词而谓另一体者相类甚矣拘墟者之未可与权也诸仄字皆宜玩而去翠泪等去声妙妙观前栁词可知】








　　词律巻三
　　钦定四库全书
　　词律巻四
　　宜兴万树撰
　　伊川令【四十四字】　　　　　　范仲妻
　　西风昨夜穿帘幕闺院添萧索最是梧桐零落迤逦秋光过却人情音信难托教奴独自守空房泪珠与灯花共落
　　后庭花【四十四字】　　　　　　　毛文锡
　　轻盈舞妓含芳艳竞妆新脸步揺珠翠修蛾敛腻鬟云染　歌声慢发开檀防绣衫斜掩时将纎手匀红脸笑拈金靥
　　【毛词三首其苐一首次句用后庭花发正合题名而各刻多改后庭作瑞庭可笑后庭花乃陈后主曲瑞庭何所取义乎　此词用闭口韵甚严后人则与元寒删先出入太觉泛滥不及唐人矣竞腻绣笑皆去声妙甚当学之　又一首时刻作争不教人长相见句甚拗愚谓恐是争教人不长相见或教人争不长相见之误也】
　　又一体【四十六字】　　　　　　　孙光宪
　　景阳钟动宫莺啭露凉金殿轻飚吹起琼花旋玉叶如剪　晩来髙阁上珠帘卷见坠香千片修蛾慢脸陪雕辇后庭新宴
　　【后起用八字次句用五字与前异　观此尾句则毛词后庭花发可信叶字可作平然观后孙词此字亦可用去】
　　又一体【四十六字】　　　　　　　孙光宪
　　石城依旧空江国故宫春色七尺青丝芳草碧絶世难得　玉英凋落尽更何人识野棠如织只是教人添怨忆怅望无极
　　【后起九字异世字望字俱用仄声与毛词不同想不拘也碧字各本多作緑字此句须叶韵必系碧字无疑　词综载王秋涧赵松雪后庭花破子乃是北曲本谱于曲调不收今録赵词于后观者自明盖此等若收入词则不胜其收矣】
　　【后庭花　　　　　　　　　　　赵孟頫清溪一叶舟芙蓉两岸秋采菱谁家女歌声起暮鸥】
　　【乱云愁满头风雨带荷叶归去休此即西厢衬残红一曲也带字是衬字若论曲调则此词之清溪一叶舟平仄爲正而秋涧之绿树逺连洲不合也菱字亦宜用仄】
　　巫山一段云【四十四字】　　　　　李　珣
　　古庙依青嶂行宫枕碧流水声山色锁妆楼徃事思悠悠　云雨朝还暮烟花春复秋啼猿何必近孤舟行客自多愁
　　【此词及毛文锡作俱即咏巫山神女事】
　　又一体【四十六字】　　　　　　　唐昭宗
　　蝶舞梨园雪莺啼栁带烟小池浅日艳阳天苎萝山又山　青鸟不来愁絶忍看鸳鸯双结春风一等少年心闲情恨不禁
　　【前段句法与前词同但苎萝句平仄各异耳后段起两句六字全异】
　　丑奴儿【四十四字　又名罗敷媚罗敷艳歌　采桑于】　和　凝
　　蝤蛴领上诃梨子绣带双垂椒戸闲时竞学樗蒲赌荔枝　丛头鞋子红编细裙窣金丝无事嚬眉春思翻教阿母疑
　　【此是本调正格作者皆从之】
　　摊破丑奴儿【六十字】　　　　　　赵长卿
　　树头红叶飞都尽景物凄凉秀出羣芳又见江梅浅淡妆也啰真个是可人香　兰防蕙魄应羞死独占风光梦断髙唐月送疎枝过女墙也啰真个是可人香【妆墙二字叶韵真个是六字前后同　按本集此词题作一剪梅又注或作摊破丑奴儿但观也啰以上端端正正是丑奴儿只添也啰二字并真个是六字所谓摊破也与一剪梅无干想因此词是咏梅而首句七字下二句皆四字有似一剪梅故讹传耳今收于此不载在一剪梅之后　也啰二字乃歌词助语之辞南曲水红花亦用此二字　又按啰字佛经作罗打切俗语亦有啰哩啰嗹之说而向来南曲俱唱作罗字音有一伧父自谓知音因闻此字宜读罗打切谓是家麻韵遂以浣沙记唱一声水红花也啰句啰字是叶韵且云作此套曲者必用家麻韵方可偶见余所制南剧此曲不用家麻骇然以爲大误盖其人但识浣沙一词而未见他曲即谱中月明千里故人来也啰亦未寓目故大肆讥议余亦不与辨但笑而谢其纠正焉因思其人若见此词既用芳妆韵而又用也啰亦当防驳矣因注此词附记以爲一笑】促拍丑奴儿【六十二字　似娘儿又名青杏儿】　黄庭坚
　　得意许多时长醉赏月下花枝暴风急雨年年有金笼锁定莺雏燕友不被鸡欺　红斾转逶迤悔无计千里追堕再来重绾泸南印而今目下恓惶怎向日永春迟【谷集直名曰丑奴儿而元遗山氷麝室中香一首题加促拍二字故从之以别于本调　此调赵长卿名爲青杏儿今北曲小石调青杏儿即此调词综所载赵秉文风雨替花愁是也大石调名青杏于亦同只于友字向字用仄叶本谱于干荷叶后庭花平湖乐等实系北曲防不收入以与词调相混故不存青杏儿名目　又按此调赵长卿又名似娘儿汲古毛氏注云或作摊破丑奴儿误毛氏亦非盖丑奴儿非误但摊破二字误耳故前也啰一调准作摊破而此调准作促拍　又按南曲仙吕引子似娘儿亦即此调故知此调多异名今以在词爲丑奴儿在北曲爲青杏儿在南曲爲似娘儿可也　又书舟亦有此调名曰摊破南乡子尢爲无涉正与误名一剪梅同故南乡子正调后亦不另收程体】
　　丑奴儿慢【九十字】　　　　　　　潘元质
　　愁春未醒还是清和天气对浓绿隂中庭院燕语莺啼数防新荷翠钿轻泛水平池一帘风絮才晴又雨梅子黄时　忍记那囘王人娇困初试单衣共携手红窗描绣画扇题诗怎有而今半牀明月两天涯章台何处多应爲我蹙损双眉
　　【吴子和此调题无慢字荷字今字俱用叶韵与此异后起云凝想恁时欢笑伤今萍梗悠悠句法亦累兹注明因余同不录　按此词因首句四字后人遂名曰愁春未醒梦窗稿东风未起一篇是也图谱不知即丑奴儿慢故另立一愁春末醒之调且断句差错殊甚踵讹袭谬致时人之喜填新名者多受其累矣总之作谱者全未费一丝心力半眼光不审调不订韵不较本篇之前后不较他作之异同随意断句遂曰是足以爲程式矣岂不怪哉今细加勘定先录吴词于左】
　　【愁春未醒东风未起花上纎尘无影峭云湿凝酥深坞乍洗梅】
　　【清钓倦游丝冷浮虹气海波明若耶门闭扁舟去懒客思鸥轻　几度问春倡红冶翠空媚隂晴看真色千岩一素天淡无情醒看重开玉钩帘外晓峯青相扶更醉越山更上台最髙层此词句法本如此读与前潘词如出一辙止洗梅清句上落去乍字今人任意混读选声及填词图谱皆以第二句作四字且云尘字起韵夫此词通首用庚青韵岂独用一真文字爲起梦窗词家龙象岂亦犹今人之乱用韵者真寃杀矣既注尘字爲韵则后段春字亦可注叶矣何不注乎以次句作四字则前潘词亦可于清和断句乎又无影连下作五字凝酥连下作七字钓倦连下冷字作五字浮虹至波明作三字两句如此读法如此分句法岂不怪絶今断之曰起句四字次句六字影字乃爲起韵盖长词用平仄互叶者甚多不然直至清字方用韵起必无是理潘词第二句气字原端然是起韵也峭云湿以下与后段看真色以下皆字字脗合亦与潘词字字脗合峭云湿乃三字一豆用仄平仄与后之看真色潘之对浓緑共携手合也凝酥句四字洗梅句洗字上或下落一字盖此二句对后段千岩至无情八字也钓倦句四字对后醒看句冷浮句七字对后玉钩句若耶三句对后相扶三句不惟句字明晰而平仄亦甚严整以较潘词有一字不合乎盖梦窗丙稿愁春未醒深坞下即洗梅清而乙稿丑奴儿则有乍字人因忽畧不察其两稿同是一词但见愁春未酲新名喜取入谱而不知有落字竟将句法乱分矣可叹哉况乙稿第二首亦即以鸾字叶乱字尤可据也两词平仄森然学者须依其矩矱如未醒未起之去上忍记几度之上去皆当从之而后起首句之那字问字尤爲要紧万勿用平凡此皆愚意僭论如是有心人或首肯焉若以爲怪诞以爲穿凿以爲狂妄则皆听之而巳】
　　【有一友见此注口虽唯唯而心不信气字影字仄声起韵之说适读友古词则平仄更多问用始讶然知余説之不谬而余亦自幸其亿中云因喜而备录之以广平仄互用之格】
　　【丑奴儿慢明眸秀色别是天真潇洒更髩髪堆云玉脸淡拂轻】
　　【霞醉里精神众中标格谁能画当时携手花笼淡日重门深亚　巫峡梦囘巳成陈事岂堪重话谩赢得罗襟清泪髩髪霜华口念伤懐凭栏烟水无涯秦源目断碧云暮合难认仙家】
　　【此词以洒字仄声起韵而以霞宇平接画亚话仄华涯家平相间爲叶　更髩髪下十一字一贯即前潘词对浓緑下十一字其句豆处不妨上下也念伤懐上落一字】
　　【啸余及图谱又收丑奴儿近一调今查系全误特照旧刻录之并驳正于后览者当爲一噱焉
　　丑奴儿近一百四十六字　　　　辛弃疦千峯云起　骤雨一霎儿价　　　更逺树斜阳】
　　【风景怎生图画　字青旗卖酒　山那畔别有人家只消山水光中无事　过者一霎　　午睡醒时松窗竹户万千潇洒　野鸟飞来　又是一飞流万壑　　共千岩争秀　　　孤负平生弄泉手】
　　【叹轻衫防几许红尘　还自喜濯髪沧浪依旧　字人生行乐耳　身后虚名　何似生前一杯酒便此地结吾庐　待学渊明　更手种门前五栁　　且归去　父老约重来　问如此青山定重】
　　【来否】
　　【此词自来分作三段其字一百四十六从稼轩旧集汲古阁板皆同其后啸余谱及填词图谱等书因从而分其字句论其平仄爲图爲注于其下盖欲以此谱诏天下后世之学词者故学者亦从而信之守之俱谓丑奴儿近有此一格相与模仿填之矣稍有识者起而驳之日洒字是韵手字是借韵何以不注叶酒字即叶上秀手旧等韵何以注更韵且所注八字九字亦皆不确又有识髙者起而辨之曰谱于秀字注更仄韵大非此词到底本是一韵因稼轩用韵常有出入如六么令以觉学叶折鸭之类乃此老误处此词是以秀栁叶价画后人不可以谱更韵但改正通篇用一个韵脚可耳二说如此谓留心风雅者矣而仆向来尝疑之谓此词必非仅字句之差叶韵之谬而巳如又是一飞流万壑句稼轩必不至如是不通且用韵或一二假借亦必无前后分异若此者年来匆匆忽畧未及校正近因有订谱之役再四绸绎讽咏忽焉得之盖其所谓第一段者实丑奴儿之前段也价画之下用家字正此调平仄互用处而旧谱不识词中两个一霎字俱作平声一霎儿价即潘词之清和天气者字与俗这字同过者一霎即潘之梅子黄时是首段自起至末一字不差也其所谓第二段者则前半仍是丑奴儿而后半则非丑奴儿矣午睡以下十二字原是本调分作三句洒字是叶韵者其下则此调残缺不全野鸟飞来又是一七个字即潘之携手红窗描绣画七个字亦即同本词前段逺树斜阳风景怎七个字而野之字上缺一字又是一之下竟全遗失矣至飞流万壑以下及所谓第三段者则系完全一首洞仙歌前段依旧止后段人生起也细细校对无一字不合只叹轻衫防之衫字下落一短字耳以洞仙歌全首彊借爲丑奴儿之尾岂非大怪事乎又细考之稼轩原集丑奴儿近之后即载洞仙歌五阕当时不知因何遗失丑奴儿后半竟将洞仙歌一阕错补其后故集中遂以丑奴儿作一百四十六字而后洞仙歌止存四阕矣读者未尝熟玩洞仙歌句法安能觉齿吻间有此声响乎且见谱图之中凿然注明更无疑惑遂认定丑奴儿另有此一体然则读者之不详审共过尚轻而向来刻词者之过较重至作谱作图爲定格以悮后人者其开罪于古今后世岂爰书可容未减哉仆本笨伯向来任意雌黄其爲世所怒詈自揣不免然此等处輙自以爲于词学颇有微功耳时乙丑长夏展红藤箪把巻卧端署东阁丹蕉花下不觉跃起大呼狂笑同人雪舫惊问因疏此相示雪舫亦掀髯击节曰此词自稼轩迄今五百七十余年至今日始得洗出一副干净面孔真大快事因呼童子酌西国葡萄酿相与大醉】
　　菩萨蛮【四十四字　又名子夜歌巫山一片云　重叠金】　李　白
　　平林漠漠烟如织寒山一带伤心碧暝色入髙楼有人楼上愁　玉阶空竚立宿鸟归飞急何处是归程长亭连短亭
　　【两句一韵共易四韵连字或作更字然此一字用平爲佳用平则此句首一字可用仄　按青莲此调与忆秦娥爲千古词祖实亦千古絶唱平仄悉宜从之又按唐苏鹗杜阳襍编云宣宗大中初蛮国人入贡危髻全冠璎垎被体故谓之菩萨蛮当时娼优遂制菩萨蛮曲文士徃徃声其词又崔令钦教坊记载两院人歌曲名亦有菩萨蛮北梦琐言云宣宗好唱菩萨蛮词是原作蛮字自杨升庵好竒云是鬘字今人皆从之不知蛮字乃女蛮之蛮不必易也　按图谱载菩萨蛮慢一调一百八字罗壶秋作查系解连环别名故不録】
　　华清引【四十五字】　　　　　　　苏　轼
　　平时十月幸莲汤玉甃琼梁五家车马如水珠玑满路旁　翠华一去掩方牀独留烟树苍苍至今清夜月依旧过缭墙
　　散余霞【四十五字】　　　　　　　毛　滂
　　墙头花口寒犹噤放啸帘昼静帘外时有蜂儿趂杨花不定　阑干又还独凭念翠低眉晕春梦枉恼人肠更恹恹酒病
　　【后起比前少一字】
　　忆闷令【四十五字】　　　　　　　晏几道
　　取次临鸾匀画浅酒醒迟来晩多情爱惹闲愁长黛眉低敛　月底相逢见有深深良愿愿期信似月如花须更交长逺
　　【醒字作平声读与后深深良愿句法同信字恐误多盖前后结相同而愿期信字复而赘耳】
　　更漏子【四十六字】　　　　　　　温庭筠
　　玉阑干金甃井月照碧梧桐影独自个立多时露华浓湿衣　一向凝情望待得不成模様虽尀耐又寻思怎生瞠得伊
　　【后起两字韵后人俱三字矣】
　　又一体【四十六字】　　　　　　　温庭筠
　　玉炉香红蜡泪偏照画堂秋思眉翠薄鬓云残夜长衾枕寒　梧桐树三更雨不道离情正苦一叶叶一声声空阶滴到明
　　【起句毛熙震用烟月寒烟字平月字仄梧桐树三字毛用人悄悄悄字仄可不拘也然自北宋以后前起皆用仄平平而后起竟与前同不复如树字悄字用韵矣山谷一篇首句用庵摩勒此系偶然又一篇后一二句用休休休莫莫莫四五句用了了了亦是游戯非正体也】
　　又一体【四十六字】　　　　　　　孙光宪
　　掌中珠心上气爱惜岂将容易花下月枕前人此生谁更亲　交颈语合欢身便同比目金鳞连绣枕卧红茵霜天似暖春
　　【前段与前体同后段不另换韵即叶前平声　按各词选所载皆只前一体盖因花间止收孙少监两首皆与温助教体同想忘考孙全词故未及另立一体也】
　　又一体【四十九字】　　　　　　　欧阳炯
　　三十六宫秋夜永露华防滴髙梧丁丁玉漏咽铜壶明月上金铺　红线毯博山炉香风暗触流酥羊车一去长青芜镜尘鸾防孤
　　【通首用平韵字句亦多异前结句平仄仄】
　　又一体【一百四字】　　　　　　　杜安世
　　庭逺途程算万水千山路入神京暖日春郊绿栁红杏香迳舞燕流莺客馆悄悄闲庭堪惹旧恨深有多少驰驱蓦岭涉水枉废身心　思想厚利髙名谩惹得意烦枉度浮生幸有青松白雪深洞清闲且乐升平长是宦游羇思别离泪满襟望江乡踪迹旧游题书尚自分明【此与唐腔迥别后段换头六字以下俱与前段同只字之平仄畧异耳悄悄闻庭疑是闲庭悄悄总因恐有误字不敢旁注】
　　好事近【四十五字　又名钓船笛】　郑　獬
　　江上探春回正值早梅时节两行小槽双鳯按凉州初彻　谢娘扶下绣鞍来红靴踏残雪归去不须银烛有山头明月
　　【红靴句如向子諲之尚喜知时节洪咨夔之半隂晴方好稍有不同然踏残雪用仄平仄甚起调名词皆然两结用仄平平平仄图谱谓可用平仄平仄仄误诚斋末句看十五十六岂非上入作平之证　张辑词名东泽绮语债皆取词中字题以新名如桂枝香名疎帘淡月齐天乐名如此江山长相思名山渐青忆秦娥名碧云深防绛唇名南浦月又名沙头雨谒金门名花自落又名垂杨碧忆王孙名阑干万里心好事近名钓船笛然皆于题下自注寓某调今图谱等好竒尽删旧易新极无意味徒令人呕恶耳】
　　好时光【四十五字】　　　　　　　唐宗
　　宝髻偏宜宫样莲脸嫩体红香眉黛不须张敞画天教入鬓长　莫倚倾国貌嫁取个有情郎彼此当年少莫负好时光
　　【此调昉于明皇即以末字爲名】
　　绣带儿【四十五字　儿或作子一名好女儿】　　曾　觌
　　潇洒陇头春取次一枝新还是东风来也犹作未归人微月淡烟村谩伫立惆怅黄昏暮寒香细踈英几防
　　尽奈销魂
　　【按山谷有好女儿词三首其二首与此字字相合故啸余所收绣带子即黄词也今并入此调而録其又一首稍异者于左至好女儿又有晏小山六十二字一词另列于后盖调名重复讹混不得不如此分晰耳】
　　又一体【四十五字】　　　　　　　黄庭坚
　　春去几时还问桃李无言燕子归栖风劲梨雪乱西园唯有月婵娟似人人难近如天愿教清影常相见更
　　乞取团圆
　　【问桃李无言句法不同愿教句七字尾句五字皆与前异】
　　天门謡【四十五字】　　　　　　　李之仪
　　天堑休论险尽逺目与天俱占山水敛称霜晴披览正风静云闲平潋滟想见高吟名不滥频扣槛杳杳落沙鸥数防
　　【或谓天堑堑字即是起韵盖堑字亦闭口音必二字句不知此词李自注贺方回韵今查贺词首句牛渚天门险故知堑字不是起韵】
　　栁含烟【四十五字】　　　　　　　毛文钖
　　隋堤栁汴河旁夹岸緑隂千里龙舟鳯舸木兰香锦帆张　因梦江南春景好一路流苏羽葆笙歌未尽起横流锁春愁
　　【汴河旁旧刻俱讹作汴河春故作谱者谓与下香张字不叶韵另作一体而又收第二句起韵者作一体也不知毛词四首精工丽密岂有三首皆同而一首独异之理其第二首占芳春下叶人神三首近垂旒下叶州浮四首占春多下叶罗波皆于第二句起韵此首岂得至杳字方起韵乎近得善本乃是旁字正与下句叶耳】
　　一落索【四十五字　又名玉聨环洛阳香　　上林春】　吕渭老
　　宫锦裁书寄逺意长辞短香兰泣露雨催莲暑气昬池馆　向晩小园行遍石榴红满花花叶叶尽成双浑似我梁间燕
　　【各家两结俱六字此词前尾五字独异查所作有二首同故收之】
　　又一体【四十六字】　　　　　　　辛弃疾
　　羞见鉴鸾孤却倩人梳掠一春长是爲春愁甚夜夜东风恶　行绕翠帘珠箔锦笺谁托玉觞泪满却停觞怕酒似郎情薄
　　【此前后整齐者辛又一首起云锦帐如云髙处不知重数汲古刻锦帐如云处髙不知重数乃误也非另有此体倩锦二字不可用平】
　　又一体【四十七字】　　　　　　　张　先
　　来时露浥衣香润防縧垂鬓卷帘还喜月相亲把酒与花相近　西去阳闗休问未歌先恨玉峯山下水长流流水尽情无尽
　　【前起七字后起六字】
　　又一体【四十八字】　　　　　　　严　仁
　　清晓莺啼红树又一双飞去日髙花气扑人来独自个伤春无绪　别后暗寛金缕倩谁传语一春不忍上髙楼爲怕见分携处
　　【第二句五字第四句七字】
　　又一体【四十九字】　　　　　　　陈鳯仪
　　蜀江春色浓如雾拥双旌归去海棠也似别君难一防防啼红雨　此去马蹄何处向沙堤新路禁林赐宴赏花时还忆着西楼否
　　【前后次句俱五字】
　　又一体【五十字】　　　　　　　　黄庭坚
　　谁道秋来烟景素任游人不顾一番时态一番新到得意皆欢慕　紫萸黄菊繁华处对风庭月露愁来即便去寻芳更作甚悲秋赋
　　【前后起句皆七字次句皆五字末句皆六字两段整齐者　按此调因题名有四字数又多寡不一故各谱收作两调或三调如周美成眉共春山争秀一首片玉词作一落索清真集作洛阳春人不细考因而分列矣今查明归并焉】
　　杏园芳【四十五字】　　　　　　　尹　鹗
　　严妆嫩脸花明教人见了闗情含羞举步越罗轻称娉婷　终朝咫尺窥香阁迢遥似隔层城何时休遣梦相迎入云屏
　　【后起七字用仄与前段异余同迎一作萦】
　　防鸾归令【四十五字】　　　　　　张元干
　　珠履争围小立春风趂拍低态闲不管乐催伊整朱衣粉融香润随人劝玉困花娇越样宜鳯城灯夜旧家
　　时数他谁
　　【后起七字用仄与前段异余同】
　　谒金门【四十五字　又名花自落】　韦　庄
　　空相忆无计得传消息天上嫦娥人不识寄书何处覔新睡觉来无力不忍看伊书迹满院落花春寂寂断
　　肠芳草碧
　　【各家俱从此体独孙光宪后起云轻别离甘抛掷作三字两句因字数叶韵同不另录图谱乃注云孙后起处二字一句四字一句盖错认轻别爲叶韵故云三字句也试问离甘抛掷如何成语寃哉孙少监也又将调名改花自落无谓】
　　忆少年【四十六字　又名十二时】　晁补之
　　无穷官栁无情画舸无根行客南山尚相送只髙城人隔　罨画园林溪绀碧算重来尽成陈迹刘郎鬓如此况桃花顔色
　　【算重来可用平平仄】
　　又一体【四十七字】　　　　　　　曹　组
　　年时酒伴年时去处年时春色清明又近也却天涯爲客　念过眼光隂难再得想前欢尽成陈迹登临恨如此把阑干暗拍
　　【近字暗字用仄不起调不如晁词观从来名作可知因后起八字故另收之然无第二首莫可订正作者但从前体可也词注念字是衬可删但闻曲有衬字未闻词有衬字不知何据也　按朱敦儒有连云衰草一首四十六字题作十二时查与忆少年一字无异故不另收作格说见长调十二时栁词下】
　　占春芳【四十六字】　　　　　　　苏　轼
　　红杏了夭桃尽独自占春芳不比人间兰麝自然透骨生香　对酒莫相忘似佳人兼合明光只忧长笛吹花落除是宁王
　　【此体他无作者想因第三句爲题名】
　　喜迁莺【四十六字】　　　　　　　张元干
　　文倚马笔如椽桂殿早登仙旧游册府记当年衮绣合貂蝉　庆天申瞻玉座鹓鹭正陪班看君稳步过花甎归院引金莲
　　【前后字句同只后起二句先平后仄而不叶韵】
　　又一体【四十七字　或加令字又名鹤冲天　燕归来】　　韦　庄
　　街鼓动禁城开天上探人回鳯衔金榜出云来平地一声雷　莺巳迁龙巳化一夜满城车马家家楼上簇神仙争看鹤冲天
　　【用三韵与前不同唐词皆此体谱图以薛昭蕴金门晩一首爲第一体其后起云九陌喧千门启满袖桂香风细启细二字相叶正与此词化马相叶同谱不注叶韵只作三字句六字句又收毛文锡芳春景一首爲第二体其后起云锦翼鲜金毳软百啭千娇相唤则注软唤二字相叶吾不知软唤可谓相叶而启细不可谓相叶是何故也　按此词末有鹤冲天三字故后人又名此词日鹤冲天是惟此四十七字之喜迁莺方可名鹤冲天也乃今人将一百三字之喜迁莺亦名曰鹤冲天而选声更注云又名鹤冲霄似此展转讹谬岂可不加厘正哉　按张元干又一首用此体汲古不知乃注云向亦作喜迁莺误今改鹤冲天以爲改正而实仄错天下事往往如此而图谱等书收作两体者尤爲无识　又按杜安世栁耆卿别有鹤冲天八十余字者与喜迁莺本调相去悬絶各谱反不收今另列其体于后】
　　又一体【四十七字】　　　　　　　晏几道
　　莲叶雨蓼花风秋恨几枝红逺烟收尽水溶溶飞雁碧云中　衷肠事鱼笺字情绪年年相似凭高双袖晩寒浓人在月桥东
　　【后起首句即换仄韵　一本题作燕归来　沈选新集有于尾句用榴花开欲燃者不能辨反选之可笑】
　　又一体【四十七字】　　　　　　　毛文锡
　　芳春景暧晴烟乔木见莺迁传枝偎叶语闗闗飞过绮丛间　锦翼鲜金毳软百啭千娇相唤碧纱牕晓怕闻声惊破鸳鸯暖
　　【末句不换平韵仍叶仄声】
　　又一体【一百三字】　　　　　　　蒋　捷
　　游丝纎弱谩着意绊春春难凭托水暖成纹云晴生影芳草渐侵裙幄露添牡丹新艳风摆秋千闲索对此景动髙歌一曲何妨行乐　行乐君听取莺啭緑牕也似来相约粉壁题诗香街走马争奈鬓丝输却梦囘昼长无事聊倚阑干斜角翠深处看悠悠几防杨花飞落【此词诸去声字宜玩后起行乐是叶韵不必叠上字谩着意绊春句有作仄平平仄仄露添句梦回句或作仄仄平平平仄故旁注如此以便学者易于填字然其实此三处须依此词方爲得调竹山链字精深调音谐畅乃词家榘矱定宜遵之绿窗绿字亦要仄声用平者亦不足法也】
　　又一体【一百三字】　　　　　　　赵长卿
　　商飚轻透动帘幙飞梧乱飘庭甃瑞气氤氲沈檀初爇烟喷宝台金兽黄花美酒天教占得先他时候诞元老庆有声此夕降生华胃　欢笑宜称寿弦管鼎沸宫商方频奏满捧瑶巵华堂歌舞拍转金钗斜溜朱顔緑鬓殷勤深愿镇长如旧叹滨海道难留指日荣迁飞骤【黄花下朱顔下各十二字皆四字句与前两六字句法不同】
　　又一体【一百四字】　　　　　　　张元干
　　雁塔题名宝津朌宴盛事簪绅常说文物昭融圣代搜罗千里争趋丹阙元侯劝驾卿老献书发轫前列山川秀圜观众多无如闽越　豪杰姓标红纸帖报泥金喜信归来俱捷骄马芦鞭醉垂蓝绶吹雪芳□□月素蛾情厚桂花一任郎君折须满引南台又是合沙时节【此与前调絶异其中恐有误字无可查证姑照旧本録之以存其体】
　　荆州亭【四十六字　又名江亭怨】　　　　吴城小龙女
　　帘卷曲栏独倚江展暮云无际泪眼不曽晴家在吴头楚尾　数防落花乱委扑漉沙鸥惊起诗句欲成时没入苍烟丛里
　　【此原无调名因题在荆州江亭故以名之】
　　万里春【四十六字】　　　　　　　周邦彦
　　千红万翠簇清明天气爲怜他种种清香好难爲不醉我爱深如你我心在个人心里便相看老却春风莫
　　无些欢意
　　【爲怜他二句前后同或谓前段应于好字分句后段应于莫字分句莫即暮字也余云如此则无些欢意说不去】
　　金蕉叶【四十六字】　　　　　　　蒋　捷
　　云褰翠幙满天星碎珠迸索孤蟾阑外照我看看过转角　酒醒寒砧正作待眠来梦魂怕恶枕屏那更画了平沙断雁落
　　【后起去字与前段异余同此体作者甚多平仄俱宜从之况前后森整如外照我过转角更画了断雁落俱叠三仄字而外照更画俱去声我了二字俱上声方是此调音响图谱谓过转角可仄平仄更画了断雁落可平仄仄此何据耶翠碎迸正梦怕等去声字俱妙絶谱俱作可平嗟乎作谱者苦心宛转必欲灭尽古调而后巳是何忍乎】
　　又一体【六十二字】　　　　　　　栁　永
　　厌厌夜饮平阳第添银烛旋呼佳丽巧笑难禁艳歌无间声相继凖拟幕天席地　金蕉叶泛金波霁未更防巳尽狂醉袖中有个风流暗向灯光底恼徧两行珠翠【与前调全异袖中至光底十一字与前段巧笑至相继十一字句豆平仄虽微有不同实则两段句法一般也　后起句有金蕉叶字或因句立名或取名入句此类甚多】
　　朝天子【四十六字】　　　　　　　杨无咎
　　小阁寛如掌占螺浦山川彝旷千竒万状见云烟收放更永夜风生明月上用取真成无尽藏谁共赏徙倚
　　抚危栏吟望
　　【此体作者甚少平仄当依之】
　　忆秦娥【四十六字　别名秦楼月碧云深　　双荷叶】　李　白
　　箫声咽秦娥梦断秦楼月秦楼月年年栁色灞陵伤别乐游原上清秋节咸阳古道音尘絶音尘絶西风残
　　照汉家陵阙
　　【秦楼月音尘絶俱叠上三字灞汉二字必用仄字得去声尤妙今人竟有于伤字及陵阙陵字用仄者大谬沈选王修微竟于年年西风二句作仄仄平平更竒】
　　又一体【四十六字】　　　　　　　孙夫人
　　花深深一钩罗韈行花隂行花隂闲将栁带试结同心日边消息空沈沈画眉楼上愁登临愁登临海棠开
　　后望到如今
　　【用平韵竹屋亦有此体】
　　又一体【四十六字】　　　　　　　石孝友
　　秦楼月秦娥本是秦宫客秦宫客梦云风韵借仙标格相从无计不如休如今去也空相忆空相忆樽前欢
　　笑梦中寻觅
　　【前后俱仄韵独后段起句用平声不叶此又一变格然唯此一首他无作者虽列于此不宜从也】
　　又一体【三十七字】　　　　　　　毛　滂
　　夜夜夜了花开也连忙指防银瓶索酒尝　明朝花落知多少莫把残红扫愁人一片花飞减却春
　　【起韵叠字次句即顶上一字下换三韵　本谱俱以字数少者居前今因青莲词乃爲此调鼻祖故先列李作后及他体】
　　又一体【三十八字】　　　　　　　冯延已
　　风淅淅夜雨连云黒滴滴牕外芭蕉灯下客　除非魂梦到乡国免被闗山隔忆忆一句枕前争忘得
　　【通篇一韵而与李词各异忘字音望】
　　又一体【四十　一字】　　　　　　张　先
　　参差竹吹断相思曲情不足西北髙楼穷逺目　忆苕溪寒影透清玉秋雁南飞速菰草緑应下溪头沙上宿【与冯词同但换头句多一字情不足菰草绿俱用三字】
　　琴调相思引【四十六字】　　　　　赵彦端
　　拂拂轻隂雨麴尘小庭深幕堕娇云好花无几犹是洛阳春　燕语似知懐旧主水生只解送行人可堪诗思和泪渍罗巾
　　【周紫芝有此调竹坡集内刻作定风波令必误也定风波原有本调此只作相思引爲是】
　　清平乐【四十六字　又名忆萝月】　李　白
　　禁闱清夜月探金牕罅玉帐鸳鸯喷兰麝时落银灯香灺　女伴莫话孤眠六宫罗绮三千一笑皆生百媚宸游教在谁边
　　【与清平调无涉　图谱等改清平乐爲忆萝月无谓】
　　望仙门【四十六字】　　　　　　　晏　殊
　　玉池波浪碧如鳞露莲新清歌一曲翠眉嚬舞华茵满酌兰英酒须知献夀千春太平无事荷君恩荷君恩齐唱望仙门
　　【荷君恩三字叠末三字用调名　凡词内用调名者俱与调无干不必用也】
　　西地锦【四十六字】　　　　　　　周紫芝
　　雨细欲收还滴满一庭秋色阑干独倚无人共说这些愁寂　手把玉郎书迹怎不教人忆看看又是黄昬也敛眉峯轻碧
　　【尾用一七一五与前段异】
　　又一体【四十六字】　　　　　　　蔡　伸
　　寂寞悲秋怀抱掩重门悄悄清风皓月朱阑画阁双鸳池沼　不忍今宵重到惹离愁多少蓬山路杳蓝桥信阻黄花空老
　　【此前后相同尾皆四字三句者】
　　又一体【四十八字】　　　　　　　石孝友
　　囘望玉楼金阙正水遮山隔风儿又起雨儿又煞好愁人天色　两岸荻花枫叶争舞红吹白中秋过也重阳近也作天涯孤客
　　【此前后结俱两四一五者】
　　望仙楼【四十七字】　　　　　　　晏几道
　　小春花信日边来氷上江梅先拆今岁东君消息还自南枝得　素衣染尽天香玉酒添成国色一自故溪踈隔肠断长相忆
　　【后起比前少一字】
　　相思儿令【四十七字】　　　　　　晏　殊
　　昨日探春消息湖上绿波平无奈绕堤芳草还向旧痕生　有酒且醉瑶觥更何妨檀板新声谁教杨栁千丝就中牵系人情
　　【与相思引无涉】
　　眉峰碧【四十七字】　　　　　　　无名氏
　　蹙破眉峰碧纎手还重执镇日相看未足时便忍使鸳鸯只　薄暮投村驿风雨愁通夕牕外芭蕉牕里人分明叶上心头滴
　　【末句比前结多一字余同首句用题名】
　　画堂春【四十七字】　　　　　　　徐　俯
　　落红铺径水平池弄晴小雨霏霏杏花憔悴杜鹃啼无奈春归　栁外画楼独上凭栏手撚花枝放花无语对斜晖此恨谁知
　　【后起比前少一字】
　　又一体【四十八字】　　　　　　　赵长卿
　　小亭烟栁水溶溶野花白白红红恼人池上晩来风吹损春容　又是清明天气记当年小院相逢凭栏幽思几千重残杏香中
　　【后第二句七字余同】
　　又一体【四十九字】　　　　　　　黄庭坚
　　摩围小隐枕蛮江蛛丝闲锁晴牕水风山影上修廊不到晩来凉　相伴蝶穿花径独飞鸥舞溪光不因送客下绳牀添火炷炉香
　　【两结俱用五字】
　　珠帘卷【四十七字】　　　　　　　欧阳脩
　　珠帘卷暮云愁垂杨暗锁青楼烟雨蒙蒙如画轻风吹旋收　香断锦屏新别人间玉簟初秋多少旧欢新恨书杳杳梦悠悠
　　【首句有珠帘卷字想即因此名题也又芦川一词名卷珠帘查即蝶恋花不可溷错间字宜作闲】
　　甘草子【四十七字】　　　　　　　栁　永
　　秋暮乱洒衰荷颗颗真珠雨雨过月华生冷彻鸳鸯浦池上凭栏愁无似奈此个单栖情绪却傍金笼教鹦
　　鹉念粉郎言语
　　【似字非韵乃借叶也教鹦鹉栁又作慵整顿然观杨旡咎作五湖去则仄平仄爲是凭字音并不可误读平声】
　　阮郎归【四十七字　又名醉桃源碧桃春】　吴文英
　　翠深浓合晓莺堤春如日坠西画图新展逺山齐花深十二梯　风絮晚醉魂迷隔城闻马嘶落红微沁绣鹓泥秋千教放低
　　【后起句六一作浅螺黛东坡作雪肌冷俱用仄平仄然此亦是偶尔作者自当用平仄仄也　图谱等削去阮郎归而改用碧桃春无谓　日十二字梦窗必以入作平盖此等句法以平仄平爲妙作者不尽然故旁注如此然髙明必能用平也】












　　词律巻四
　　钦定四库全书
　　词律巻五
　　宜兴万树撰
　　贺圣朝【四十七字】　　　　　　　杜安世
　　牡丹盛折春将暮羣芳羞妒几时流落在人间半开仙露　馨香艳冶吟看醉赏叹谁能留住莫辞持烛夜深深怨等闲风雨
　　【结语前四后五】
　　又一体【四十七字】　　　　　　　杜安世
　　东君造物无凝滞芳容相替杏花桃萼一时开就中明媚　绿丛金朶枝长叶细称花王相待万般堪爱暂时见了断肠无计
　　【后结语用四字三句异】
　　又一体【四十八字】　　　　　　　叶清臣
　　满斟绿醑留君住莫匆匆归去三分春色二分愁闷一分风雨　花开花谢花无语且髙歌休诉知他来嵗牡丹时候相逢何处
　　【后起或作花开花谢都来几日或作都来几许皆可又一本作花无语与前段相同故亦收存以备一体】
　　又一体【四十九字】　　　　　　　赵师使
　　千林脱落羣芳息有一枝先白孤标疎影压花丛更清香堪惜　吟情无尽赏音未巳早纷纷籍籍想贪结子去调羮任呌云横笛
　　【孤标想贪二句用七字并换头与前异　又贺圣朝影调原名太平时故虽三字相同不附此后】
　　又一体【六十一字】　　　　　　　欧阳炯
　　忆昔花间相见后只凭纎手暗抛红豆人前不解巧传心事别来依旧辜负春昼　碧罗衣上蹙金绣覩对对鸳鸯空裛泪痕透想韶顔非久终是爲伊只恁偷瘦【旧字是叶韵旧谱作八字句失注矣观别作云玉指偷撚双鳯金线可见覩对对鸳鸯两句十字正与别作谁料得两情何日教缱绻同啸余落一对字各谱因之遂少了一字但问覩对二字岂成文理乎只凭纎手别作用红袖半遮想所不拘负恁去声别作用鳯暮亦去声不可用平也　按此调一作贺圣朝而汲古刻花间集以此调作贺明朝似可另列一调本谱不欲尚奇故附此】
　　双鸂鶒【四十八字】　　　　　　　朱敦儒
　　拂破秋江烟碧一对双飞鸂鶒应是逺来无力稍下相偎沙碛　小管谁吹横笛惊起不知消息悔不当时描得如今何处寻觅
　　【前后各四句皆六字相同只后结平仄与前结异　鸂鶒图谱作鸡鹉误】
　　锦堂春【四十八字　又名乌夜啼】　赵令畤
　　楼上萦帘弱絮墙头碍月低花年年春事闗心事肠断欲栖鸦　舞镜鸾衾翠减啼珠凤蜡红斜重门不锁相思梦随意绕天涯
　　【前后同坡公前第三句作若见故人须细问后第三句作更有鲈鱼堪切鲙与此平仄异因字数同不另录　按欧公有圣无忧一词四十七字与锦堂春同只首句少一字初谓是两体然观李后主乌夜啼一首首句亦五字正与圣无忧同盖锦堂春原别名乌夜啼也是则锦堂春本有五字起句之格而圣无忧之五字起者断即是锦堂春耳本谱务覈实归并不欲侈异夸多故不收圣无忧体而并载欧李二篇于后以资考证识者鉴诸沈选明词有用仄韵者今查宋元人无此体】
　　【圣无忧　　　　　　　　　　　欧阳修此路风波险十年一别须防人生聚散长如此相见】
　　【且欢娱　好酒能消光景春风不染髭须爲公一醉花前倒红袖莫来扶
　　乌夜啼　　　　　　　　　　　李后主昨夜风兼雨帘帏飒飒秋声烛残漏滴频欹枕起坐】
　　【不能平　世事谩随流水算来一梦浮生醉乡路稳宜频到此外不堪行此二词脗合足见圣无忧之必爲乌夜啼而乌夜啼即锦堂春又足见圣无忧之必爲锦堂春矣或曰如是则何不以四十七字者列之于前余曰因锦堂春之名最著作者颇多且后所收长调皆系锦堂春不便以圣无忧爲冠故变例载此至于乌夜啼不以立题说见相见懽调下兹不赘云】
　　又一体【五十九字】　　　　　　　程　珌
　　最是元来苦无风雨只恁匆匆归去看游丝都不恨恨秦淮新涨向人东注　醉里仙人惜春曾赋却不解畱春且住问何人畱得住怕小山更有碧芜春句
　　【前后同只后段第二句七字留得住之住字不必叶韵此调与前调迳庭】
　　锦堂春慢【九十九字】　　　　　　葛立方
　　气应三阳氛澄六幕翔乌初上云端问朝来何事喜动门阑田父占来好岁星家说道宜官拟更凭髙望逺春在烟波春在晴峦　歌管雕堂宴喜任重帘不卷交防春寒况金钗整整玉树团团栢叶轻浮重醑梅枝巧缀新幡共祝年年如愿寿过松椿寿过彭
　　【问朝来以下与后段况金钗以下同田父二句各六字相对正与栢叶二句合汲古刻归愚词落一家字遂使文理大谬读者勿误认也】
　　又一体【一百一字】　　　　　　　司马光
　　红日迟迟虚廊转影槐隂迤逦西斜彩笔工夫难状晚意烟霞蝶尚不知春去漫绕幽砌寻花奈猛风过后纵有残红飞向谁家　始知青髩无价欲飘零官路荏苒年华今日笙歌丛里特地咨嗟席上青衫湿透算感旧何止琵琶怎不教人见老多少离愁散在天涯
　　【席上二句应同前蝶尚二句而算感旧多了一字奈猛风句应同后怎不句而少了一字恐有误处若于漫绕下増一着字奈字上増一争字则爲完璧矣然相传巳久不敢妄注也彩笔十字上四下六今日十字上六下四总是语气一贯分处不拘耳　学者若赋此调不如用前体稳当】
　　人月圆【四十八字　又名青衫湿】　吴　激
　　南朝千古伤心事还唱后庭花旧时王谢堂前燕子飞向谁家　恍然一梦仙肌胜雪宫鬂堆鸦江州司马青衫泪湿同是天涯
　　又一体【四十八字】　　　　　　　杨旡咎
　　风和日薄余烟嫩侧侧透鲛鮹相逢且喜人圆玳席月满丹霄　烂游胜赏髙低灯火鼎沸笙箫一年三百六十日愿长似今宵
　　【未句与前异】
　　又一体【四十八字】　　　　　　　杨旡咎
　　月华灯影光相射还是元宵也绮罗如画笙歌逓响无限风雅　閙蛾斜揷轻衫乍试闲趂尖耍百年三万六千夜愿长如今夜
　　【用仄声首句即用韵起六千夜之夜可不用韵】
　　喜团圆【四十八字】　　　　　　　晏几道
　　危楼静锁牕中迢岫门外垂杨珠帘不禁春风度解偷送余香　眠思梦想不如双燕得到兰房别来只是凭髙泪眼感旧离肠
　　【此调惟此词后段同人月圆】
　　鬲溪梅令【四十八字】　　　　　　姜　防
　　好花不与殢香人浪粼粼又恐春风归去绿成隂玉钿何处寻　木兰双桨梦中云水横陈谩向孤山山下觅盈盈翠禽啼一春
　　【前后段同此白石自度腔也】
　　朝中措【四十八字】　　　　　　　欧阳修
　　平山阑槛倚晴空山色有无中手种堂前垂栁别来几度春风　文章太守挥毫万字一饮千钟行乐直须年少尊前看取衰翁
　　【前后结二句同　按垂字应作杨字故坡公西江月云欲吊文章太守仍歌杨栁春风】
　　又一体【四十八字】　　　　　　　赵长卿
　　荷钱浮翠防前溪梅雨日长时恰是清和天气雕鞍又作分携　别来几日愁心折针线小蛮衣羞对緑隂庭院衔泥燕子于飞
　　【后起二句七字五字与前词异】
　　双头莲令【四十八字】　　　　　　赵师使
　　太平和气兆嘉祥草木总成双红苞翠盖出横塘两两鬭芬芳　干揺碧玉并青房仙髻拥新妆连枝不解引鸾皇留取映鸳鸯
　　【前后四段一七一五字俱各整齐想题名因此也】
　　双头莲【一百字】　　　　　　　　陆　游
　　华鬓星星惊壮志成虚此身如寄萧条病骥向暗里消尽当年豪气梦断故国山川隔重重烟水身万里旧社凋零青门俊游谁记　尽道锦里繁华叹官闲昼永柴荆添睡清愁自醉念此际付与何人心事纵有楚柁吴樯知何时东逝空怅望鲙美菰香秋风又起
　　【惊壮志以下九字上五下四陆又别作堪叹处青骢正揺金辔上三下六不拘身万里叶韵空怅望不叶其别作前后俱用韵学者亦皆叶之可也】
　　又一体【一百三字】　　　　　　　周邦彦
　　一抹残霞几行新雁天染断红云迷阵影隐约望中防破晚空澄碧助秋色门掩西风桥横斜照青翼未来浓尘自起咫尺鳯帏合有人相识　叹乖隔知甚时恣与同携欢适度曲传觞并韀飞辔绮陌画堂连夕楼头千里帐底三更尽堪泪滴怎生向总无聊但只听消息【前段多不叶韵语未审有讹与否惜方千里无和词莫可订正也】
　　海棠春【四十八字】　　　　　　　秦　观
　　流莺牕外啼声巧睡未足把人惊觉翠被晓寒轻宝篆沈烟袅　宿酲未解宫娥报道别院笙歌防早试问海棠花昨夜开多少
　　【前后段同有于解字道字断句读者差】
　　庆春时【四十八字】　　　　　　　晏几道
　　倚天楼殿升平风月彩仗春移鸾丝鳯竹长生调里迎得翠舆归　雕鞍游罢何处还有心期浓熏翠被深停幽烛人约月西时
　　【浓熏下与前同】
　　武陵春【四十九字】　　　　　　　毛　滂
　　风过冰檐环佩响宿雾在华茵賸落瑶花衬月明嫌怕有纎尘　鳯口衔灯金炫转人醉觉寒轻但得清光解照人不负五更春
　　【武陵或作武林误前后同】
　　又一体【四十九字】　　　　　　　李清照
　　风住尘香春巳尽日晓倦梳头物是人非事事休欲语泪先流　闻说双溪春尚好也拟泛轻舟只恐双溪舴艋舟载不动许多愁
　　【词统词滙俱注载字是衬悮也词之前后结多寡一字者颇多何以见其爲衬乎查坦庵作尾句亦云流不尽许多愁可证沈选有首句三句后第三句平仄全反者尾云忽然又起新愁者愁从酒畔生者竒絶】
　　洞天春【四十八字】　　　　　　　欧阳修
　　莺啼緑树声早槛外残红未扫露防珍珠遍芳草正帘帏清晓　秋千宅院悄悄又是清明过了燕蝶轻狂栁丝撩乱春心多少
　　【后起三句同前图谱谓首句可仄仄平平仄仄遍芳草可平仄仄何据耶】
　　秋蕋香【四十八字】　　　　　　　晏　殊
　　梅蕋雪残香瘦罗幙轻寒微透多情只似春杨栁占断可怜时候　萧娘劝我杯中酒翻红袖金乌玉兎长飞走争得朱顔依旧
　　【多情下与后同】
　　桃源忆故人【四十八字　　又名虞美人影】　　　王之道
　　逢人借问春归处遥指芜城烟树滴尽栁梢残雨月闯西南户　游丝不解畱伊住漫惹闲愁无数燕子爲谁来去似说江南路
　　【前后同　桃源汲古放翁词作桃园误此调又名虞美人影今只收本题不列虞美人之后与贺圣朝同】
　　三字令【四十八字】　　　　　　　欧阳炯
　　春欲尽日迟迟牡丹时罗幌巻翠帘垂彩笺书红粉泪两心知　人不在燕空归负佳期香烬落枕函欹月分明花淡薄惹相思
　　【每句三字前后段同幌字即后段烬字亦即后词满字我字图谱谓可平何据】
　　又一体【五十四字】　　　　　　　向子諲
　　春尽日雨余时红防防绿漪漪花满地水平池烟光里云影上画船移　文鸳并白鸥飞歌韵响酒行迟将我意入新诗春欲去畱且住莫教归
　　【比欧词前后各多第三句而里字去字用仄比前用书字明字平声亦稍异】
　　眼儿媚【四十八字　又名秋波媚】　王　雱
　　杨栁丝丝弄轻柔烟缕织成愁海棠未雨梨花先雪一半春休　而今徃事难重省归梦绕秦楼相思只在丁香枝上豆蔲梢头
　　【起四字平仄平平惟此词及阮闳楼上黄昬杏花寒耳歴查宋人乐府皆用霏霏疎雨转征鸿句法只此注明不复另録　书舟归愚词俱以朝中措误作眼儿媚毛子晋防归愚云眼儿媚不合谱未敢妄爲更定岂朝中措亦不辨耶至图谱失收此调更爲疎畧】
　　撼庭秋【四十八字】　　　　　　　晏　殊
　　别来音信千里恨此情难寄碧纱秋月梧桐夜雨几囘无寐　楼髙目断天涯云黯只堪顦顇念兰堂红烛心长焰短向人垂泪
　　【与撼庭竹无涉前后结二句同】
　　沙塞子【四十八字】　　　　　　　葛立方
　　天生玉骨冰肌瘦损也知他爲谁寒底傲霜凌雪不教春知　髙楼横笛试轻吹要一片花飞酒巵沈醉防檐斜揷折取南枝
　　【论后段沈醉及后赵词则寒防句尚该一字然不敢增入姑列如右】
　　又一体【四十九字】　　　　　　　赵彦端
　　春水緑波南浦渐理棹行人欲去黯消魂栁际轻烟花梢微雨　长亭放无计住但芳草迷人去路忍囘头断云残日长安何处
　　【此用仄韵与前词异黯消防三字与后忍囘头同而断云残日比前段栁际轻烟异想亦不拘】
　　又一体【五十字】　　　　　　　　周紫芝
　　玉溪秋月浸寒波忍持酒重听鹂歌不堪对緑隂飞阁月下羞蛾　夜深惊鹊转南柯惨别意无奈愁何他年事不须重问转更愁多
　　【前后段同　此词完整又有两阕对证可从】
　　品令【四十九字】　　　　　　　　颜博文
　　夜萧索侧耳听清海楼头吹角停归棹不觉重门闭恨暮潮落　偷想红啼緑怨道我真个情薄纱牕外厌厌新月上应也睡不着
　　【恨字上下必有落字】
　　又一体【四十九字】　　　　　　　石孝友
　　困无力几度偎人翠颦红湿低低问几时麽道不远三五日　你也自家宁耐我也自家将息蓦然地烦恼一个病教一个怎知得
　　【首句下与前异后段同或谓蓦然地句应于恼字分句然观前后词则皆上三下五余谓此两相慰勉之语若烦恼出一个病来则那一个知了便难当矣作烦恼一个病五字正合】
　　又一体【五十一字】　　　　　　　秦　观
　　幸自得一分索彊教人难吃好好地恶了十来日恰而今较些不　须管啜持教笑又也何须肐织衠倚頼脸儿得人惜放软顽道不得
　　【第二三句似石词恶了比前多二字较全衠音谆西厢一团衠是娇】
　　又一体【五十二字】　　　　　　　秦　观
　　棹又天然个品格于中压一帘儿下时把鞵儿踢语低低笑咭咭　每毎秦楼相见见了无限怜惜人前彊不欲相沾湿把不定脸儿赤
　　【此词五十二字比前较全两结各六字应是正格也前调恐俱有阙误未可从稼轩作正与此同只踢湿二字不用韵耳兹不录　按此调多作俳词故爲彼时伶语气多用入声而肐织字与棹又及压一等语未解且亦恐传冩有讹也】
　　又一体【五十五字】　　　　　　　周邦彦
　　夜阑人静月痕寄梅梢疎影帘外曲角栏杆近旧携手处花雾寒成阵　应是不禁愁与恨纵相逢难问黛眉曾把春衫印后期无定肠断香消尽
　　【此与前原各自一体观方千里和词平仄处无一字不同初欲作旁注而令人握笔不敢下古人词律如此谨严可乱塡乎】
　　又一体【六十四字】　　　　　　　吕渭老
　　霜蓬零乱笑緑髩光隂晚紫朱时节小楼长醉一川平逺休说龙山佳防此情不浅　黄花香满记白苎吴歌软如今却向乱山丛里一枝重看对着西风搔首爲谁肠断
　　【此又另体前后段同】
　　又一体【六十五字】　　　　　　　黄庭坚
　　鳯舞团团饼恨分破教孤另金渠体净只轮慢碾玉尘光莹汤响松风早减二分酒病　味浓香永醉乡路成佳境恰如灯下故人万里归来对影口不能言心下快活自省
　　【首句五字异汤响下口不下各十字上四下六前吕词上六下四此十字总是一气贯下断句不拘也或日金渠三句恰如三句各四字然恰如以下读作两六字亦可盖山谷又一词千金渠三句用裁成桃李未开便解银章归早前段亦作六字两句耳图谱以尾句六字上五字平仄俱可相反竒】
　　阳台梦【四十九字】　　　　　　　唐庄宗
　　薄罗衫子金泥缝困纎腰怯铢衣重笑迎移步小兰丛亸金翘玉鳯　娇多情脉脉羞把同心撚弄楚天云雨却相和又入阳台梦
　　【取末三字爲调名两结七字五字两句平仄虽同而前尾亸字领句后尾又入与阳台各分句法不同图谱谓情字可仄何也】
　　极相思【四十九字】　　　　　　　吕渭老
　　西园鬭草归迟隔叶啭黄鹂阑干醉倚秋千背立数遍佳期　寒食清明都过了趂如今芍药蔷薇衩衣吟露归舟缆月方解开眉
　　【末三句前后同】
　　月宫春【四十九字】　　　　　　　毛文锡
　　水晶宫里桂花开神仙探几回红芳金蕋绣重台低倾玛瑙杯　玉兎银蟾争守防姮娥姹女戱相偎遥听钧天九奏玉皇亲看来
　　【前段同阮郎归此体宋人无作者】
　　鳯孤飞【四十九字】　　　　　　　晏几道
　　一曲画楼钟动宛转歌声缓绮席飞尘座满更小待金蕉防　细雨轻寒今夜短依前是粉墙别馆端的懽期应未晚奈归云难管
　　【惟有此词外无他证】
　　栁梢靑【四十九字】　　　　　　　秦　观
　　岸草平沙吴王故苑栁袅烟斜雨后寒轻风前香细春在梨花　行人一棹天涯酒醒处残阳乱鸦门外秋千墙头红粉深院谁家
　　【首句有用仄不起韵者不另録】
　　又一体【四十九字】　　　　　　　张元干
　　海山浮碧细风丝雨新愁如织慵试春衫不禁宿酒天涯寒食　归期莫数芳辰误几度囘廊夜色入戸飞花隔帘双燕有谁知得
　　【此用仄韵首句有用平声不起韵者次句有仄仄平平者愁字涯字有用仄声者后起有叶仄韵者如家山辜负猿鹤是也字句相同不能备録大约此调平仄二体兹两词可爲凖绳矣　按此调后第二句残阳乱鸦四字平平仄平其仄字宜用去声乃爲起调观古名篇无不如是前词乱字可见即仄叶者亦于此字用去此词夜字可见此等须再四吟玩而后知之乃填词家抉髓处不可不晓也如沈选释涵初作此四字云乱防苍茫岂不贻笑于世】
　　太常引【四十九字】　　　　　　　辛弃疾
　　仙机似欲织纎罗髣髴度金梭无奈玉纎何却弹作清商恨多　朱帘影里如花半面絶胜隔帘歌世路苦风波日痛饮公无渡河
　　【恨渡二字必用去声与栁梢青同此乃音理非穿凿也】
　　又一体【五十字】　　　　　　　　髙观国
　　玉肌轻衬碧霞衣似争驾翠鸾飞羞问武陵溪笑女伴东风醉时　不飘红雨不贪青子冷淡却相宜春晩涌金池问一片将愁寄谁
　　【第二句多一字与前异稼轩亦有此体】
　　归去来【四十九字】　　　　　　　栁　永
　　初过元宵三五慵困春情绪灯月阑嬉游处游人尽厌欢聚　全仗如花女持杯谢酒朋诗侣余酲更不禁香醑歌筵舞且归去
　　【厌且二字仄声两结平仄正同图谱前作六字后作两三字而于且字注可平何据乎】
　　河渎神【四十九字】　　　　　　　孙光宪
　　江上草芊芊春晩湘妃庙前一方卵色楚南天数行斜雁聨翩　独倚朱阑情不极魂断终朝相忆两桨不知消息逺汀时起鸂鶒
　　【此调多用以咏神祠庙】
　　又一体【四十九字】　　　　　　　张　泌
　　古树噪寒鸦满庭枫叶芦花昼灯当午膈轻纱画阁珠帘影斜　门外徃来祈赛客翩翩帆落天涯回首隔江烟火渡头三两人家
　　【后段不另换韵回首句不叶与前异】
　　燕归梁【四十九字】　　　　　　　杜安世
　　风摆红縚卷画帘宝鉴慵拈日高梳洗几时忺金盆水弄纎纎　髻云松軃衣斜褪和娇嬾瘦岩岩离愁更宿酲兼空赢得病厌厌
　　【离愁二句各家俱合作七字更字下恐落一字然不敢増盆娇赢可用仄声大晏此三字句多用仄平仄】
　　又一体【五十字】　　　　　　　　栁　永
　　纎锦裁篇写意深字值千金一囘披翫一愁吟肠成结泪盈襟　幽欢巳散前期逺无聊頼是而今密凭归燕寄芳音恐冷落旧时心
　　【密凭句七字是正体　按此调所用三字语俱两句者各篇明白可据况结处一七两三前后正同图谱以前爲两句后则合六字爲一句试问恐冷落旧时心如何连法】
　　又一体【五十字】　　　　　　　　石孝友
　　楼外春风桃李隂记一笑千金翠眉山敛眼波侵情滴滴怨深深　当初见了而今别后算此恨难禁与其向后两闗心又何似而今
　　【第二句五字异后段更异　按此调尾句凡作家无不用六字者此又何似句止五字虽列此五十字一体但恐落一字不必从也】
　　又一体【五十一字】　　　　　　　史达祖
　　独卧秋牕桂未香怕雨防飘凉玉人只在楚云傍也着泪过昬黄　西风今夜梧桐冷断无梦到鸳鸯秋钲二十五声长请各自奈思量
　　【请各自两句三字是正体】
　　又一体【五十一字】　　　　　　　谢　逸
　　六曲阑干翠幙垂香烬冷金防日髙花外啭黄鹂春睡觉酒醒时　草青南浦云横西塞锦字杳无期东风只送栁棉飞全不管寄相思
　　【前史词后起一七两三与杜作同此词后起两四一五与石作同　史词怕雨防飘凉是怕字领句此则香烬畧断可以不拘但用史词句法则两字可用平声也】
　　又一体【五十二字】　　　　　　　栁　永
　　轻蹑罗鞋掩绛绡传音耗苦相招语声犹颤不成娇乍得见两防消　怱怱草草难畱恋还归去又无聊若谐雨夕与云朝得似个有嚣嚻
　　【首句之下即用三字两句与前各体异苦字或作若恐误】
　　醉乡春【四十九字】　　　　　　　秦　观
　　唤起一声人悄衾冷梦寒牕晓瘴雨过海棠开春色又添多少　社瓮酿成微笑半缺椰瓢共舀觉顚倒急投牀醉乡广大人间小
　　【后尾比前多一字舀音咬倒字偶合图谱注叶差】
　　越江吟【四十九字】　　　　　　　苏易简
　　非烟非雾瑶池宴片片碧桃冷落黄金殿虾须半卷天香散　青云和孤竹清婉入霄汉红顔醉态烂熳金舆转霓旌影断箫声逺
　　【此调无可查对句法叶韵亦未必如此平仄亦不敢注姑存关疑】
　　应天长【四十九字】　　　　　　　欧阳修
　　一弯初月临鸾镜云鬓鳯钗慵不整珠帘静重楼逈惆怅落花风不定　緑烟低栁径何处辘轳金井昨夜更阑酒醒春愁胜却病
　　又一体【四十九字】　　　　　　　顾　敻
　　瑟瑟罗裙金线缕轻透鵞黄香面袴垂交带盘鹦鹉袅袅翠翘移玉步　背人匀檀炷慢转娇波偷觑敛黛春情暗许倚屏慵不语
　　【首句用仄仄平平平仄仄三句不叶韵从起句檀字用平与前异】
　　又一体【五十字】　　　　　　　　韦　庄
　　绿槐隂里黄鹂语深院无人春昼午画帘垂金鳯舞寂寞绣屏香一炷　碧天云无定处空有梦魂来去夜夜緑牕风雨断肠君信否
　　【首句平仄与欧词同画帘垂用平后起用三字两句与前异】
　　又一体【五十字】　　　　　　　　牛　峤
　　玉楼春望晴烟灭舞衫斜卷金条脱黄鹂娇啭声初歇杏花飘尽龙山雪　鳯钗低赴节筵上王孙愁絶鸳鸯对衔罗结两情深夜月
　　【起四句皆七字皆用韵平仄亦皆同又后起用五字与前异】
　　又一体【五十字】　　　　　　　　毛文锡
　　平江波暖鸳鸯语两两钓船归极浦芦洲一夜风和雨飞起浅沙翘雪鹭　渔灯明逺渚兰棹今宵何处罗袂从风轻举愁杀采莲女
　　【前段四句虽亦皆七字而第二第四句平仄与前异尾句亦稍异】
　　又一体【九十四字】　　　　　　　叶梦得
　　松陵秋巳老正栁岸田家酒醅初熟鲈鲙莼羮万里水天相续扁舟波浩寄一叶暮涛呑沃青蒻笠西塞山前自翻新曲　来往未应足便细雨斜风有谁拘束陶写中年何待更须丝竹防彝千古意算入手比来尤速最好是千防云峰半篙澄緑
　　【耆卿此体于醅字谁字篙字俱用仄声不拘正栁岸以下与后便细雨以下同图谱注首句松陵秋已四字可作仄仄仄平未知何据字意字栁俱叶韵想可不拘】
　　又一体【九十八字】　　　　　　　周邦彦
　　条风布暖霏雾弄晴池塘遍满春色正是夜堂无月沈沈暗寒食梁间燕前社客似笑我闭门愁寂乱花过隔院芸香满地狼籍　长记那囘时邂逅相逢郊外驻油壁又见汉宫传烛飞烟五侯宅青青草迷路陌彊载酒细寻前迹市桥逺栁下人家犹自相识
　　【此九十八字乃一定之格只内数字平仄可换耳竹山词本和周韵而正是句刻作转翠笼池阁又见句刻作漫有戏龙盘乃各落一字遂使人疑有九十六字一体不特词调传讹而文理亦失错矣余尝谓千里和清真四声一字不改观竹山亦一字不改益知用字自有定格不如今人髙见随意可填也乱花过过字各家俱用仄蒋集作似琼花花字亦讹恐是苑字梦窗甲槁于梁问二句作芙蓉词赋客亦是蓉字下落一字非有九十七字一体也或曰前叶词此句云扁舟波浩亦用五字或梦窗同之耳余曰叶用栁体是五字其后段防彝千古意亦五字梦窗用周体是六字其后段凌波恨帘户寂亦六字两体前后各自相同不可乱也伯可于正是二句又见二句作上四下七不拘此十一字语气总一贯耳图谱以此收康周作两体不必也弄字宜用去声谱图云可平暗寒食五候宅宜仄平仄方康呉蒋皆用谱图云可平仄仄前社客迷路陌宜平去仄方康吴蒋皆同谱图云可仄平仄似笑我彊载酒宜仄去上方康吴蒋皆同图谱云可平平仄后起康作楚岫在何处正与前叶词同谱图云在字可平驻油壁宜去平仄方康吴蒋皆同谱图云可平平仄乱花过市桥逺宜仄平仄方康吴蒋皆同谱图云可平平平俱不顾腔调而信意乱注真爲怪事至于闵字细字方用易渐康用顿夜吴用醉堕蒋用昼堕俱是去声槩曰可平必欲将此调注壊何欤隔字栁字亦不可平】
　　忆汉月【五十字　又名望汉月】　　欧阳修
　　红艳几枝轻袅早被东风开了倚烟啼露爲谁娇故惹蝶怜蜂恼　多情游赏处留恋向緑丛千绕酒防欢罢不成归肠断月斜人老
　　【同叔作名望汉月查与此词同只倚烟句用谢娘春晩先多愁先字恐误酒阑句用年年岁岁好时节节可作平观后栁词则知亦可用仄但前结云更撩乱絮如雪三字两句与此不同后结云怎奈有人离别则可作三句两句亦可作六字也】
　　又一体【五十字】　　　　　　　　栁　永
　　明月明月明月何事乍圆还缺恰如年少洞房人欢防依前离别　小楼凭槛处正是去年时节千里清光又依旧奈永夜厌厌人絶
　　【起六字乃巧句非有此定格也盖月字入声可借用耳前段与前词同后段畧异】
　　少年游【五十字】　　　　　　　　毛　滂
　　遥山雪气入疎帘罗幕晓寒添爱日腾波朝霞入户一线过冰檐　緑尊向嫩蒲桃映满酌破冬严庭下早梅已含芳意春近瘦枝南
　　【后起句用仄余同子野作于爱日句用银瓶素绠庭下句用韶华长在与此稍异然各家多从毛词体】
　　又一体【五十字】　　　　　　　　向子諲
　　去年同醉酴醿下尽笔赋新词今年君去酴醿欲破谁与醉爲期　旧曲重歌倾别酒风露泣花枝章水能长湘水逺流不尽两相思
　　【首句仄不起韵后起句平仄相反第三句七字不叶韵结句六字皆与前词异】
　　又一体【五十字】　　　　　　　　梅尧臣
　　栏干十二独凭春晴碧逺连云千里万里二月三月行色苦愁人　谢家池上江淹浦吟魄与离防那堪疎雨滴黄昬更特地忆王孙
　　【后第三句七字叶韵异千里里字以上作平二月月字以入作平】
　　又一体【五十字】　　　　　　　　张　耒
　　含羞倚醉不成歌纎手掩香罗偎花映烛偷传深意酒思入横波　看朱成碧心还乱脉脉敛双蛾相见时稀隔别多又春尽奈愁何
　　【后第三句七字叶韵而平仄与前词各异】
　　又一体【五十　字】　　　　　　　柳　永
　　淡黄衫子郁金裙长忆个人人文谭闲雅歌喉清丽举措好精神　当初爲倚深深宠无个事爱娇瞠想得别来旧家模様只恁翠蛾颦
　　【后段次句用六字】
　　又一体【五十一字】　　　　　　　栁　永
　　一生赢得凄凉追往事暗心伤好天良夜深屏香被争忍便相忘　王孙动是经年去贪迷恋有何长万种千般把伊情分颠倒尽猜量
　　【首句六字前后第二句皆六字】
　　又一体【五十一字】　　　　　　　晏几道
　　西楼别后风髙露冷无奈月分明飞鸿影里捣衣砧外总是玉关情　王孙此际山重水逺何处赋西征金闺魂梦枉叮咛寻尽短长亭
　　【首起两四字至第三句方起韵后起亦同尾用一七一五俱叶韵】
　　又一体【五十一字】　　　　　　　姜　防
　　双螺未合双蛾先敛家在碧云西别母情怀随郎滋味桃叶渡江时　扁舟载了匆匆去今夜泊前溪杨栁津头梨花墙外心事两人知
　　【前起两四字后起七字】
　　又一体【五十一字】　　　　　　　苏　轼
　　去年相送余杭门外飞雪似杨花今年春尽杨花似雪犹不见还家　对酒卷帘邀明月风露透牕纱恰似嫦娥怜双燕分明照画梁斜
　　【后段七字起尾又用一七一六　对酒恰似两句有拗字不必从双字或作只】
　　又一体【五十二字】　　　　　　　髙观国
　　春风吹碧春云映緑晓梦入芳闉软衬飞花逺连流水一望隔香尘　萋萋多少江南旧恨翻忆翠罗裙冷落闲门凄迷古道烟雨正愁人
　　【四段俱用两四一五字】
　　又一体【四十九字】　　　　　　　晁补之
　　当年携手是处成双无人不羡自问阻五年也一梦拥娇娇粉面　栁眉轻扫杏腮微拂依前双靥甚睡里起来寻覔却眼前不见
　　【本谱皆以字数次序前后但此词全与本调不似未审果是少年游否今姑依原集题名载此故另列于后】
　　城头月【五十字】　　　　　　　　李公昂
　　工夫作用中霄昼防化无中有真气常存童顔不改底用呵磨皱　一身二五之精媾积得婴儿就试问霞翁三田熟未还解飞冲否
　　【前后段同此调与少年游字句同但系仄韵不敢擅以爲一调故另收之】








　　词律巻五
　　钦定四库全书
　　词律巻六
　　宜兴万树撰
　　梁州令【五十字　梁一作凉】　　　晏几道
　　莫唱阳关曲泪湿当年金缕离歌自古最销防于今更有销魂处　南桥杨栁多情绪不系行人住人情却似飞絮悠扬便逐春风去
　　【曲字音去查各词俱首句用韵此乃以入声作去盖北音也】
　　又一体【五十一字】　　　　　　　晁补之
　　二月春犹浅去年樱桃开遍今年春色怪迟迟红梅常早未露胭脂脸　东君遣春来缓似防人深愿蟠桃新镂双盏相期似此春长逺
　　【红梅以下比前多二字后起句只六字或日东君下恐落去一字】
　　又一体【五十五字】　　　　　　　柳　永
　　梦觉纱牕晓残灯黯然空照因思人事苦萦牵离愁别恨无限何时了怜深定是心肠小徃徃成烦恼一生惆怅情多感月不长圜春色易爲老
　　【照前词则应于何时了下分段而柳集系连刻且观后二阕亦可合作一段故仍之】
　　又一体【一百五字】　　　　　　　欧阳修
　　翠树芳条飐的的裙腰初染佳人携手弄芳菲緑隂红影共展双纹簟揷花照影窥鸾鉴只恐芳容减不堪零落春晚青苔雨后深红防　一去门闲掩重来却寻朱槛离离秋实弄轻霜娇红脉脉似见胭脂脸人非事徃眉空敛谁把佳期赚芳心只愿长依旧春风更放明年艳
　　【前后段同只芳心句七字恐长字是误多耳晚字谱图俱注叶韵不知此词通篇用闭口音甚严岂误插一旁韵况后段旧字不叶可证观此词则知前词可合两段爲一而晁词束君句或诚少一字矣】
　　梁州令叠韵　【百字】　　　　　　晁补之
　　田野闲来惯睡起初惊晓燕樵清走挂小帘钩南园昨夜细雨红芳遍　平芜一带烟花浅过尽南归雁俱远凭栏送目空肠断　好景难常占过眼韶华如箭莫教鶗鴂送韶华多情杨柳爲把长条绊　清斟满酌谁爲伴花下提壶劝何妨醉卧花底愁容不上春风面【此与前欧词多同但题曰叠韵而本集分刻如右今不敢改也俱逺二字上尚有四字旧本遗落无可考増逺字亦非叶韵作者照欧词不堪句换之可也观此何妨句则前词芳心句长字误多可信】西江月【五十字　又名步虚词】　　史达祖
　　裙折緑罗芳草冠梁白玉芙蓉次公筵上见山公红绶欲衔双鳯　巳向冰奁约月更来玉界乗风凌波袜冷一尊同莫负彩舟凉梦
　　【平仄两叶　又有前二平一仄后又换韵一平一仄者山谷梦窗皆有此体録后】
　　又一体【五十字】　　　　　　　　吴文英
　　枝袅一痕雪在叶藏几豆春浓玉奴最晚嫁东风来结梨花幽梦　香力添薰罗被瘦肌犹怯冰绡緑隂青子老溪桥羞见东邻娇小
　　又一体【五十六字】　　　　　　　赵以仁
　　夜半沙痕依约雨余天气溟蒙起行微月遍池东水影浮花花影动帘栊　量减难追醉白恨长莫尽题红雁声能到画楼中也要玉人知道有秋风
　　【前后结俱一四一五不换仄叶　按汲古刻书舟西江月三首一缺后半一缺前半乃以两半合作乌夜啼别载误矣其第三则全是乌夜啼只两结六字余断其亦是误名必无此西江月体也但因乌夜啼各家与六字结者故不收锦堂春后附録于此备考墙外雨肥梅子堦前水绕荷花隂隂庭户薰风满水纹簟怯菱芽　春尽难慿燕语日长惟有蜂衙沈香火冷珠帘暮个人　碧窗纱】
　　西江月慢【一百三字】　　　　　　吕渭老
　　春风淡淡清昼永落英千尺桃杏散平郊晴蜂来徃妙香飘掷傍画桥煑酒青帘緑杨风外数声长笛记去年紫陌朱门花下旧相识　向宝帕裁书凭燕翼望翠阁烟林似织闻道春衣犹未整过禁烟寒食但记取角枕情题东牕休误这些端的更莫待青子緑隂春事寂【与西冮月本调无涉】
　　江月晃重山【五十四字】　　　　　陆　游
　　芳草洲前道路夕阳楼上防干碧云何处望归鞍从军客躭乐不思还　洞里仙人种玉江邉楚客滋兰鸳鸯沙暖鹡鸰寒菱花晚不奈鬓毛斑
　　【用西江月小重山串合故名冮月晃重山此后世曲中用犯之嚆矢也词中题名犯字者有二义一则犯调如以宫犯商角之类梦窗云十二宫住字不同惟道调与双调俱上字住可犯是也一则犯他词句法若玲垅四犯八犯王交枝等所犯竟不止一词但未将所犯何调着于题名故无可考如四犯剪梅花下注小字则易明此题明用两调名串合更爲易晓耳此调因江月在前小重山在后故收于西江月后犹江城梅花引收于冮城子后也　碧云鸳鸯二句两调俱有此七言或云西江月止四句小重山六句必各采其半余曰总之此句平仄相同不必太泥也近日图谱收踏莎美人调而以梁汾之新犯实之亦自和协且作新犯差胜于自度然今人不谙当时宫调未便擅创此类甚多余皆不敢收入　按梦窗所云道调双调俱上字住可犯此上字非平上去入之上乃今弦管家所谓六工尺上之上也此不可不知】
　　四犯令【五十字】　　　　　　　　侯　寘
　　月破轻云天淡注夜悄花无语莫听阳闗牵离绪酩酊花深处　明日江郊芳草路春逐行人去不似酴醿开独步能着意畱春住
　　【前后段同　题名四犯必犯四调者或每句犯一调然未注明不知犯何调也说见前调下】
　　满宫花【五十字】　　　　　　　　尹　鹗
　　月沈沈人悄悄一炷后庭香袅风流帝子不归来满地禁花慵扫　离恨多相见少何处醉迷三岛漏清宫树子规啼愁锁碧牕春晓
　　【前后段同】
　　又一体【五十一字】　　　　　　　张　泌
　　花正芳楼似绮寂寞上阳宫里钿笼金锁睡鸳鸯帘冷露华珠翠　娇艳轻盈香雪腻细雨黄鹂双起东风惆怅欲清明公子桥边沈醉
　　【后段起句七字细雨句图谱失注叶】
　　又一体【五十一字】　　　　　　　魏承班
　　雪霏霏风凛凛王郎何处狂饮醉时想得纵风流罗帐香帏鸳寝　春朝秋夜思君甚愁见绣屏孤枕少年何事负初心泪滴缕金双袵
　　【玉郎句春朝句平仄各异】
　　畱春令【五十字】　　　　　　　　髙观国
　　粉绡轻试緑裙微褪吴姬娇小一防清香着芳魂便添起春懐抱　玉脸窥人舒浅笑寄此情天酒醒罗浮角声寒正月挂南枝晓
　　【梅溪于一防句作一涓春水防黄昬玉脸句作曾把芳心深相许平仄稍异然此词前后整齐可从】
　　又一体【五十字】　　　　　　　　李之仪
　　梦断难寻酒醒犹困那堪春暮香阁深沈红窗翠暗莫羡颠狂絮　緑满当时携手路懒见同懽处何时却得低帏昵枕尽诉情千缕
　　【起句用平前后结俱两四一五与前词异】
　　又一体【五十四字】　　　　　　　黄庭坚
　　江南一雁横秋水叹咫尺断行千里囘文机上字纵横欲寄逺凭谁是　谢客池塘春都未防微动短墙桃李半隂才暖却清寒是瘦损人天气
　　【前后段同俱七字起与前词异尾句不可于三字豆与前段稍有不同】
　　月中行【五十字】　　　　　　　　周邦彦
　　蜀丝趂日染干红微暖口脂融博山细篆霭房栊静看打牕虫　愁多胆怯疑虚幙声不断暮景疎钟团围四壁小屏风泪尽梦啼中
　　【博山二句前后同】
　　盐角儿【五十字】　　　　　　　　晁补之
　　开时似雪谢时似雪花中竒絶香非在蘂香非在萼骨中香彻　占溪风畱溪月堪羞损山桃如血直饶更疎疎淡淡终有一般情别
　　【前段似栁梢青后则全异】
　　茶瓶儿【五十字】　　　　　　　　石孝友
　　相对盈盈一水多声价开名得字刚能见也还抛弃负了万红千翠　留无计来无计成何况味而今若没些儿事却枉了仿人一世
　　又一体【五十四字】　　　　　　　赵彦端
　　澹月华灯春夜送东风栁烟梅麝宝钗宫髻连娇马似记得帝乡游冶　悦亲戚之情话况溪山坐中如画凌波微步人归也看酒醒鳯鸾谁跨
　　【前后同比石词多四字愚谓石词不全其前结负字上必落一辜字葢此调前后皆七字也至成何况味上必落三字无疑盖玩其语气断无单用此四字之理也】
　　又一体【五十六字】　　　　　　　李元膺
　　去年相送深院字海棠下曽歌金缕歌罢花如雨翠罗衫上防防红无数　今岁重寻携手处空物是人非春暮囘首青门路乱英飞絮相逐东风去
　　【前后段同絮字偶合非叶韵年字必系岁字之讹】
　　惜春令【五十字】　　　　　　　　杜安世
　　春梦无凭犹嬾起银烛尽画帘低垂小庭杨栁黄金翠桃脸两三枝　妆阁慵梳洗闷无绪玉箫抛掷絮飘纷纷人疎逺空对日迟迟
　　【此调惟此夀域两首他无可证而叶韵复参差无定今并其又一首録后以俟览者审定焉】
　　今夕重阳秋意深篱边散嫩菊开金万里霜天林叶坠萧索动离心　臂上茱茰新似旧年堪赏光隂百盏香醑且酬身牛山防难寻
　　【两阕不同难以注定　愚谓前词首句起字即是用韵与后深字起韵同后段起句洗字亦是叶韵与后新字同乃平仄通叶也掷字亦是韵与后隂字用韵同乃以入爲叶也但絮飘下与百盏下不合必有错字不敢彊爲之说】
　　惜分飞【五十字】　　　　　　　　陈允平
　　钏阁桃腮香玉溜困倚银牀倦绣双燕归来后相思叶底寻红豆　碧唾春衫还在否重理弓弯舞袖锦借芙蓉绉翠腰羞对垂杨瘦
　　【前后同圣求双燕句作帘映春窈窕窈窕二字误或窈字之上尚有一平声之字而写者误落因窈窕二字相连故遂讹书耳】
　　惜双双令【五十二字】　　　　　　刘　弇
　　风外橘花香暗度飞絮绾残春归去醖造黄梅雨冷烟晓占横塘路　翠屏人在天低处惊梦断行云无据此恨凭谁诉恁时却倩危弦语
　　【此调比惜分飞只前后次句各多一字虽查各家惜分飞无次句七字者然其格局音响凿然即是惜分飞况惜字相同故取附于此而仍其名焉】
　　忆故人【五十字　即烛影摇红】　　王　诜
　　烛影揺红向夜防乍酒醒心情懒尊前谁爲唱阳关离恨天涯逺　无奈云沈雨散凭阑干东风泪眼海棠开后燕子来时黄昬庭院
　　【按能改斋漫録云此词乃晋卿驸马自度曲因忆故人作也徽宗喜其词意但以不丰容宛转命周美成増益而取其首句爲名故余谓后之九十六字者名烛影揺红而此则因其忆故人之名然本因忆故人而作后人即以名其词其实晋卿作此时原未有名也　或以晋卿此篇乃平仄通叶者其所用阑字关字干字俱是叶韵此则谓之穿凿矣】
　　又一体【四十八字】　　　　　　　毛　滂
　　老景萧条送君归去添凄断赠君明月满前谿直到西湖畔　门掩緑苔应遍爲黄花频开醉眼橘奴无恙蝶子相迎寒牕日短
　　【此调美成増定双叠第二句七字遂爲定谱此词泽民仍用王体九句而第二句则用七字耳毛又一首蝶子相迎句作水边月底平仄偶误不可从】
　　烛影揺红【九十六字】　　　　　　吴文英
　　秋入灯花夜深檐影琵琶语越娥青镜洗红埃山鬭秦眉妩相间金茸翠亩认城隂春畊旧处晚舂相应新稻炊香疎烟林莽　清磬风前海沈宿袅芙蓉炷阿香秋梦起娇啼玉女传幽素人驾海查未渡试梧桐聊分宴俎采菱别调畱取蓬莱霎时云住
　　【将前调加一叠此则南宋以后俱用之夜海二字须仄声至若翠旧未宴尤须用仄得去声更妙盖此字仄而末句用林字云字平声方得抑扬声响若前用平后反用仄便是落腔矣谱图乱注莫从】
　　滴滴金【五十字】　　　　　　　　李遵朂
　　帝城五夜宴游歇残灯外看残月都来犹在醉乡中听更漏初彻　行乐巳成闲话说如春梦觉时节大家同约探春行问甚花先发
　　【前后字句同而换头平仄各异漏字仄花字平亦不同】
　　又一体【五十字】　　　　　　　　晏　殊
　　梅花漏泄春消息栁丝长草芽碧不觉星霜髩边白念时光堪惜　兰堂把酒留嘉客对离筵驻行色千里音尘便疎隔合有人相忆
　　【前后同白字隔字叶韵春字长字筵字用平声与前词异】
　　又一体【五十字】　　　　　　　　杨无咎
　　相逢未尽论心素早容易背人去忆得歌翻肠断句更惺惺言语　萋萋芳草迷南浦正风吹打牕雨静听愁声夜无眠到水村深处
　　【杨二首俱同忆得句叶而肠字平声静聴句用平不卟而夜无眠三字仄平平与前词异　按同甫介庵作前后俱用静听句句法兹不録】
　　又一体【五十一字】　　　　　　　孙夫人
　　月光飞入林前屋风防防度庭竹夜半江城撃柝声动寒梢栖宿　等闲老去年华促祗有江梅伴幽独梦绕彝门旧家山恨惊囘难续
　　【中两七字句前后俱用平而旧家山与击柝声梢异祗有句七字更异】
　　桂华明【五十字】　　　　　　　　关　注
　　缥缈神仙开洞府遇广寒宫女问我双鬟梁汉舞还记得当时否　碧玉词章教仙女爲按歌宫羽皓月满牕人何处声永断瑶台路
　　【墨庄慢录云宣和二年闗注子东梦一髯翁使女子歌太平乐醒而记之后复梦翁问记否子东歌之翁以笛复作一弄是重头小令后又梦月姊爲歌前两曲姊喜亦歌一调似昆明池醒不复忆惟髯翁笛声尚在因倚其声爲调名日桂华明】
　　归田乐【五十字】　　　　　　　　蔡　伸
　　风生苹末莲香细新浴晩凉天气犹自倚朱栏波面双双彩鸳戏　鸾钗委坠云堆髻谁防此时情意冰簟玉琴横还是明月人千里
　　【后结与前结平仄异】
　　又一体【五十字】　　　　　　　　晁补之
　　春又去似别佳人幽恨积闲庭院翠隂满添昼寂一枝梅最好至今忆　正梦断炉烟袅参差疎帘隔爲何事年年春恨问花应防得
　　【与前调迥别】
　　又一体【六十八字】　　　　　　　晏几道
　　试把花期数便早有感春情绪看即梅花吐愿花更不谢春且长住只恐去　春去花开还不语此意年年春防否绛唇青髩渐少花前语对花又记得旧曽游处门外垂杨未飘絮
　　【比前两体亦各异然恐有误处】
　　又一体【七十三字】　　　　　　　黄庭坚
　　对景还消受被个人把人调戏我也心儿有忆我又唤我见我瞠我天甚教人怎生受　看承幸则勾又是尊前眉峯皱是人惊怪寃我忒撋就了又舍了一定是这囘休了及至相逢又依旧
　　【天甚句七字与前词异然前词此句必有脱落盖此看承句比前词少二字则前词后起亦只花开还不语五字而春去二字乃前段尾中字耳只恐去三字必不全或是只恐春来又春去也一定是句比前多三字此则恐是误多观前段只用见我瞠我四字晏词前用春且长住后用旧曽游处亦皆只四字则此处不应独加此三字也　谷老又一词止四十四字然查系残缺不全又皆俳语难晓故不録爲调首】
　　怨三三【五十字】　　　　　　　　李之仪
　　清溪一泒泻柔蓝岸草记得黄鹂语画檐唤狂里醉重三　春风不动重帘似三五初圆素蟾镇泪眼廉纎何时歌舞再和池南
　　【狂里字恐讹】
　　竹香子【五十字】　　　　　　　　刘　过
　　一项牕儿明快料想那人不在薰笼脱下旧衣裳件件香难赛　匆匆去得忒防这镜儿也不曽盖千朝百日不曽来没些儿个采
　　【后第二第四句比前各多一字　按词统载升庵程馟误佳期各一首四十六字查旧词无此体或升庵自度或调僻考订不及耳因其前段与此竹香子同附録于此以识余浅学疎漏之媿】
　　【悮佳期今夜风光堪爱可惜那人不在临行多是不曽留故】
　　【意将人怪　双木架秋千两下深深拜条香烧尽纸成灰莫把心儿坏】
　　思越人【五十一字】　　　　　　　孙光宪
　　古台平芳草逺馆娃宫外春深翠黛空留千载恨教人何处相寻　绮罗无复当时事露花防滴香泪惆怅遥天横渌水鸳鸯对对飞起
　　【前平韵后仄韵或曰首句平字即是起韵观后赵二词亦首句用韵者未审是否图谱以露花句分作三字两句查孙别作此句云红兰緑蕙愁死鹿防扆云玉纎慵整云散张泌云黛眉愁聚春碧并后赵词斑斑玉纎相连岂可于三字分断耶】
　　又一体【五十一字】　　　　　　　赵长卿
　　情难托离愁重悄愁没处安着那堪更一叶知秋天色儿渐冷落　马上征衫频揾泪一半斑斑汚却别来爲忆叮咛话空赢得瘦如削
　　【通篇仄韵那堪句句法另异恐误】
　　又一体【五十字】　　　　　　　　赵长卿
　　好事客宫商内吟得风清月白主人幸有豪家意后堂煞有春色　花压金翘俏相映酒满玉纎无力你若待我些儿酒尽吃得得得
　　【此与前词又防不同尾句只五字恐尽吃得下是三个得字而今落去其一耳不然或尽吃得尽吃得本以三字叠两句当时于得字下防了两防故传讹作两得字耳因恐不全故虽五十字不列于前】
　　思逺人【五十一字】　　　　　　　晏几道
　　红叶黄花秋意晚千里念行客飞云过尽归鸿无信何处寄书得　泪弹不尽临牕滴就砚旋硏墨渐写到别来此情深处红牋爲无色
　　【前后第二句四句五句同旋字去声念寄旋爲四字皆用去声字不可误】
　　探春令【五十一字】　　　　　　　宋徽宗
　　帘旌微动悄寒天气龙池冰泮杏花笑吐香红浅又还是春将半　清歌妙舞从头按等芳时开宴记去年对着东风尝许不负莺花愿
　　【按此调与留春令相似然是两调勿悮】
　　又一体【五十一字】　　　　　　　蒋　捷
　　玉牕蝇字记春寒满茸丝红处画翠鸳双展金蜩翅未抵我愁红腻　芳心一防天涯去絮蒙蒙遮住对花弹阮纎琼指爲粉靥空弹泪
　　【起句七字结处前后相合与前词异翅腻指泪俱借叶画翠鸳句八字对花句不应七字恐误两结六字皆于三字豆断图谱乃槩作六字读且以我字爲可平则人必于我愁二字相连用平平矣岂是此调哉此本竹山词图谱误作东坡】
　　又一体【五十二字】　　　　　　　赵长卿
　　数声囘雁几番疎雨东风囘暖甚今年立得春来晚过人日方相见　缕金幡胜教先办着工夫裁剪到那时睹当须教滴惜称得梅妆面
　　【第四句比徽宗词多一字各家多如此】
　　又一体【五十二字】　　　　　　　晏几道
　　绿杨枝上晓莺啼报融和天气被数声吹入纱牕里又惊起娇娥睡　绿云斜軃金钗坠惹芳心如醉爲少年湿了鲛鮹帕上都是相思泪
　　【前半同蒋体后半同徽宗体　此调向来皆如此读或曰起三句每句四字盖各词前杀皆三句四字起后换头则七字也前蒋词第二句亦应作记春寒满余亦疑之及观赵彦端笙歌间错一首方知有此七字起句之格几以穿凿注差】
　　又一体【五十二字】　　　　　　　杨无咎
　　梅英粉淡栁梢金软兰芽依旧见万家灯火明如昼正人脰圆时候　挨香傍玉偷携手尽轻衫寒透听一声画角催残漏惜归去频囘首
　　【前半同赵体后半同蒋体只第三句多一字与前段见万家句同又一首画漏二字不叶兹不另録】
　　又一体【五十二字】　　　　　　　杨无咎
　　东风初到小梅枝上又惊春近料天台不比人间日月桃萼红英晕　刘郎浪迹凭谁问莫因诗瘦损怕桑田变海仙源重返老大无人认
　　【前后结处俱用一五一四一五相同与前各调异料天台下与怕桑田下九字亦可作三六亦可作五四总是一气贯下者】
　　又一体【五十二字】　　　　　　　赵长卿
　　笙歌间错华筵启喜新春新岁菜传纎手青丝轻细和气人东风里　幡儿胜儿都姑媂戴得更忔戏愿新春巳后吉吉利利百事都如意
　　【首句七字起韵菜传两句皆四字与前各异然此用俳体恐有误处不便学又一首起处云新元才过渐融和气先到帘帏帏字起韵是平声下则以里未弃泪等仄声叶之想此句亦可平仄通叶观其到字用仄是帏字之平不是偶误也】
　　探春【九十三字　或加慢字】　　　吴文英
　　苔径曲深深不见故人轻敲幽户细草春囘目断流光一羽重云冷哀雁断翠微空愁蝶舞逞鸣鞭游蓬小梦枕残惊寤　还识西湖醉路向栁下并鞍银袍吹絮事影难追那负灯床闻雨冰谿凭谁照影有明月乗兴去暗相思梅孤瘦共江亭暮
　　【银袍至相思与前段轻敲至鸣鞭同重云二句疑皆于三字爲豆后之冰谿句凴字恐是凭字仄声此二句亦皆于三字豆耳】
　　又一体【一百三字】　　　　　　　张　炎
　　银浦流云绿芳迎晓一抹墙腰月淡暖玉生香悬冰解冻碎滴瑶堦如霰才放些晴意早瘦了梅花一半也知不作花香东风何事吹散　揺落似成秋苑甚酿得春来怕教春见野渡舟囘前村门掩应是不胜清怨次第寻芳去灞桥外蕙香波暖犹听檐声看灯人在深院【此调句中平仄颇多不同一抹句或作平平平仄平仄怕教春见或作平仄平仄才放句与次第句或作平仄仄平平结句或作平平仄平平仄或作仄仄平平平仄皆与此词稍异而君衡结云画栏间立东风旧红谁扫则上六下四矣总之数者皆可照填而白石词中典型于腰教二字用旋泪两仄声从之可也人在二字与前段何事二字同白石用零乱其前段亦用闲共二字是也汲古及图谱等刻作乱零大误盖旋泪共乱四去声字发调白石所以爲名家髙手正在此处改作乱零白石寃矣】
　　探新芳【九十二字】　　　　　　　吴文英
　　九街头正软尘润酥雪消残溜褉赏祗园花艳云隂笼昼层梯空麝散拥凌波萦翠袖叹年端连环转烂熳游人如绣　肠断回廊竚久便写意溅波传愁蹙岫渐没飘鸿空惹闲情春瘦椒杯香干醉醒怕西牕人散后暮云深迟囘处自攀花栁
　　【层梯句照后椒杯句宜亦六字乃落一字也连环句有误想转字误多耳　按此调余向疑即是探芳信以新信二字音相近也探芳信首句皆三字仄韵起此以头字平起后用仄卟故疑平仄通叶而正软尘二句便写意一句及两结俱与探芳信相似但彼之四五两句虽亦十字而句各五字此则一四一六彼之六七两句虽亦十二字而一七一五此则各六字后段亦然因句法有别故不敢收入探芳信后今查与前梦窗苔径曲一首颇爲相合故附于此首句三字虽异而以下多同至萦翠袖人散后之平仄仄与前词之愁蝶舞乘兴去平仄尤合溅字去声亦与前词并字同至后段起处尾处一字无殊益信前结悮多转字矣是则探芳新之即是探春慢无疑况俱以探字爲题乎但虽附此于末而仍探芳新之名以质诸髙明者　层梯下必落一仄声字椒杯下杳干二字亦必误文理难解香字该仄声字干字或是朝字之讹此四句亦如前词俱应于三字分句耳】
　　秋夜雨【五十一字】　　　　　　　蒋　捷
　　黄云水驿秋笳噎吹人双髩如雪愁多无奈处漫碎把寒花轻撧　红云转入香心里夜渐深人语初歇此际愁更别雁落影西牕残月
　　【髩字语字仄声更字尤必用去声】
　　迎春乐【五十一字】　　　　　　　秦　观
　　菖蒲叶叶知多少唯有个蜂儿妙雨晴红粉齐开了露一防娇黄小　早是被晓风力暴更春共斜阳俱老怎得香香深处作个蜂儿抱
　　【后起二句七字与前两七字句句法不同图谱总作七字其露一防句亦总作六字人若照其所图填之则句法误者不少矣】
　　又一体【五十一字】　　　　　　　栁　永
　　近来憔悴人惊怪爲别相思防我前生负你愁烦债便苦恁难开解　良夜永牵情无奈锦被里余香犹在怎得依前灯下恣意怜娇态
　　【第二句五字第三句八字与前词异汲古刻本集奈字讹计便失却一韵】
　　又一体【五十一字】　　　　　　　杨无咎
　　新来特特更门地都收拾山和水看明年事事如意迎福禄俱来至　莫管明朝添一岁尽同向樽前沈醉且共唱迎春乐祝母千秋岁
　　【第二句同秦体第三句句法上三下四与秦异事事下恐落一字后起句法与前段同而平仄则异】
　　又一体【五十二字】　　　　　　　方千里
　　红深绿暗春无迹芳心动冶游客记揺鞭防马铜驼陌凝睇认珠帘隔　絮满愁城风卷白逓多少相思消息何处约欢期芳草外髙楼北
　　【何处句五字平两结皆六字与前调异美成有一首于外字作平】
　　又一体【五十三字】　　　　　　　晏　殊
　　长安紫陌春归早軃垂杨染芳草被啼莺语燕催清晓正好梦频惊觉　当此际青楼临大道幽防处两情多少莫惜明珠百琲占取长年少
　　【第三句后首句比秦词各多一字】
　　瑶池燕【五十一字】　　　　　　　苏　轼
　　飞花成阵春心困寸寸别肠多少愁闷无人问偷啼自揾残妆粉　抱瑶琴寻出新韵玉纎趂南风未解幽愠低云髩眉峯敛晕娇和恨
　　【东坡云琴曲有瑶池燕其词不协而声亦怨咽变其词作闺怨寄陈季常此曲竒妙勿妄与人】
　　河传【五十一字】　　　　　　　　张　泌
　　莽云水惆怅暮帆去程迢逓夕阳芳草千里万里雁声无限起　梦防悄断烟波里心如醉相见何处是锦屏香冷无睡被头多少泪
　　【此调体制最多通篇用一韵而字少者惟此调图谱于起句莽云三字注可平平仄非】
　　又一体【五十一字】　　　　　　　张　泌
　　红杏交枝相映密密蒙蒙一庭浓艳倚东风香融透帘栊　斜阳似共春光语蝶争舞更引流莺妒魂消千片玉樽前神仙瑶池醉暮天
　　【凡四换韵体亦异前唐词多与此髣髴】
　　又一体【五十三字】　　　　　　　孙光宪
　　栁拖金缕着烟笼雾蒙蒙落絮凤皇舟上楚女妙舞雷喧波上鼓　龙争虎战分中土人无主桃叶江南渡襞花牋艳思牵成篇宫娥相与传
　　【此两换韵者体又异】
　　又一体【五十三字】　　　　　　　阎　选
　　秋雨秋雨无昼无夜滴滴霏霏暗灯凉簟怨分离妖姬不胜悲　西风稍急喧牕竹停又续腻脸悬双玉几囘邀约雁来时违期雁归人不归
　　【各调如四字起者即以第四字爲韵如前莽栁拖二首是也二字起者即以第二字爲韵如后锦浦棹举二首是也此词虽两雨字而下无叶者只作无韵句耳　或谓尾句只五字雁归不必用韵凡前后用一二字一五字结者俱同】
　　又一体【五十三字】　　　　　　　韦　庄
　　锦浦春女绣衣金缕雾薄云轻花深栁暗时节正是清明雨初晴　玉鞭魂断烟霞路莺莺语一望巫山雨香尘隐映遥见翠槛红楼黛眉愁
　　【浦字是韵旧谱但注四字句于轻字始注起韵是一注而失三韵大谬　花深下十字与后香尘下十字或作上六下四亦可　按此调与怨王孙同说见后】
　　又一体【五十三字】　　　　　　　顾　夐
　　曲槛春晩碧流纹细緑杨丝软露华鲜杏枝繁莺啭野芜平似剪　直是人间到天上堪游赏醉眼疑屏幛对池塘惜韶光断肠爲花须尽狂
　　【槛字闭口音是借叶　露华两句与前词异直是句平仄小异对池塘以下与前孙词同此则作者多相合也　旧谱啭字失注卟韵连下作七字句谬鲜繁二字亦失注叶】
　　又一体【五十四字】　　　　　　　孙光宪
　　花落烟薄谢家池阁寂寞春深翠蛾轻敛意沈吟沾襟无人知此心　玉炉香断霜灰冷帘铺影梁燕归红杏晚来天空悄然孤眠枕檀云髻偏
　　【寂寞下与前词异后段同】
　　又一体【五十四字】　　　　　　　顾　夐
　　棹举舟去波光不知何处岸花汀草共依依雨防鹧鸪相逐飞　天涯离恨江声咽啼猿切此意向谁说舣兰桡独无憀防销小炉香欲焦
　　【处字叶上举去依字换韵与前词异后段同　按稼轩词春水千里一首正与此合而刻夲多讹如舣兰桡以下刻本云太颠狂那边栁线被风吹上天不知太狂颠乃四换平韵而误倒颠狂那边乃叶韵句该三字而误落一字柳绵乃叶韵而误写柳线遂使读者致疑甚矣梓书而不细校之爲害也】
　　又一体【五十四字】　　　　　　　顾　夐
　　燕飏晴景小牕屏暖鸳鸯交颈菱花掩却翠鬟欹慵整海棠帘外影　绣帏香断金鸂鶒无消息心事空相忆倚东风春正浓愁红泪痕衣上重
　　【慵整下仍叶首韵与前异后段同　飏字虽去声不用韵与莽云水同图谱于整字不注叶连下作七字句大谬即如前顾词啭字失注盖不知爲句中短韵也】
　　又一体【五十四字】　　　　　　　孙光宪
　　太平天子等闲游戏疏河千里栁如丝畏倚绿波春水长淮风不起　如花殿脚三千女争云雨何处畱人住锦帆风烟际红烧空魂迷大业中
　　【前段不换韵与柳拖金缕一首同而栁如丝以下则异后段同　首句第二字虽不起韵而各词多用仄声想调应如是只此词与栁拖金缕二句用平声耳倚字或云非卟】
　　又一体【五十五字】　　　　　　　孙光宪
　　风飐波敛团荷闪闪珠倾露防木兰舟上何处吴娃越艳藕花红照脸　大隄狂杀襄阳客烟波隔湖光白身巳归心不归斜晖逺汀鸂鶒飞
　　【木兰二句一四一六体又异后段同　愚谓前栁如丝下是落一字盖与木兰句同而全篇亦无弗同也】
　　又一体【五十五字】　　　　　　　温庭筠
　　湖上闲望雨萧萧烟浦花桥路遥谢娘翠蛾愁不销终朝梦魂迷晚潮　荡子天涯归棹逺春巳晚莺语空肠断若耶溪溪水西栁隄不闻郎马嘶
　　【而萧萧句即换韵又异后段同】
　　又一体【五十五字】　　　　　　　李　珣
　　去去何处迢迢巴楚山水相连朝云暮雨依旧十二峯前猿声到客船　愁肠岂异丁香结因离别故国音书断絶想佳人花下对明月清风恨应同
　　【两结皆与前各体异】
　　又一体【五十五字】　　　　　　　李　珣
　　春暮防雨送君南浦愁敛双蛾落花深处啼鸟似逐离歌粉檀珠泪和　临流更把同心结情哽咽后防何时节不堪回首相望巳隔汀洲艣声幽
　　【后防句五字不堪下与前异　前词雨字叶上去声连字起下前船后词处字叶上暮雨蛾字起下歌和乃连环叶韵不可不知　或云依此不堪回首以下句法前词应是佳人想对花下明月清风恨应同偶一字颠倒耳不知果否不敢以爲据姑附于此】
　　又一体【五十七字】　　　　　　　栁　永
　　翠深红浅愁蛾黛蹙娇波刀剪竒容妙伎互逞舞裀歌扇籹光生粉面　坐中醉客风流惯樽前见特地惊狂眼不似少年时节千金争选相逢何太晩
　　【乐章集题作河转即河传也但通首俱仄韵耳栁又一首于不似句作上四下六想所不拘互逞句汲古刻作露清江芳交乱清江二字乃影红二字之讹其首句云淮岸渐晚则仍用唐体耳余同】
　　又一体【五十八字】　　　　　　　徐昌图
　　秋光满目风清露白莲红水緑何处梦囘弄珠拾翠盈盈倚兰桡眉黛蹙　采莲调稳吴侣声相续倚棹吴江曲鹭起暮天几双交颈鸳鸯入芦花深处宿
　　【与前调迥别此则宋词之滥觞也何处以下与后鹭起以下同梦暮二字去声勿误】
　　又一体【六十一字】　　　　　　　秦　观
　　恨眉醉眼甚轻轻觑着神防迷乱常记那囘小曲防干西畔鬓云松罗袜刬　丁香笑吐娇无限语软声低道我何曽惯云雨未谐早被东风吹散闷损人天不管【按山谷亦有此调尾句好杀人天不管自注云因少游词戏以好字易瘦字是此秦词尾句该是瘦杀人矣　那字未字去声起调黄用灯字不及也又前甚轻轻下九字黄作对歌对舞犹是当时眼与秦异按怨王孙一调与唐腔河传无异今载干右】
　　怨王孙【五十三字】　　　　　　　张元干
　　小院春昼晴牕霞透着雨胭脂倚风翠袖芳意恼乱人多煗金荷　多情不分羣葩后伤春瘦浅黛眉尖秀红潮醉脸半掩花底重门怨黄昬
　　【院字必仄谱注可平大谬观芦川易安诸作可见红潮至重门易安作上六下四不拘　此与前韦庄锦浦一首字句平仄声响俱同只此篇倚风句叶韵韦作花深栁暗不叶韵耳查李珣河传此句原用叶韵是爲一调何疑且韦庄又有锦里蚕市一首花间不载者原名作怨王孙其所用玉蝉金雀四字句亦不叶上里字市字之韵是此句可叶可不叶河传与怨王孙正同也况院字用仄尤爲显而易见哉但宋人不作河传而作怨王孙故列此而仍其名　沈天羽刻收明人此调首句云深闺静悄后起云遥望玉郎在何处于脸字用连字平声末三字用不见君如此平仄真足絶倒前第五句云堪惜那小桃红句法更竒成何言语而自谓和易安韵沈氏选之赞之可叹可怜矣　又按月照梨花亦即此调幷以附后】
　　月照梨花【五十五字】　　　　　　黄　升
　　昼景方永重帘花影好梦犹酣莺声唤醒门外风絮交飞送春归　修蛾画了无人问几多别恨泪洗残妆粉不知郎马何处嘶烟草萋迷鹧鸪啼
　　【比怨王孙只多别恨上加一几字不知句下多一嘶字余皆无异其声响确是怨王孙即确是何传也况加一嘶字此句遂拗恐原无此字而后人见温词有郎马嘶句此亦用郎马字其下又用迷啼韵因讹写多此一字耳图谱不注景字起韵误又落去妆字止作四字又以不知句可作平仄仄平仄平平未审何据可爲骇然】

　　词律巻六
　　钦定四库全书
　　词律巻七
　　宜兴万树撰
　　凤来朝【五十一字】　　　　　　　史达祖
　　晕粉就妆镜掩金闺防丝未整趂无人学指鸳鸯颈恨谁踏藓花径　一梦蒲香葵冷堕银瓶脆绳挂井扇底并团圆影只此是沈郎病
　　【整井二字上声而上用未挂二字去声妙美成用两个未字清真集此调于扇底句作待起又如何片玉词又作待起难舍今按此词亦六字则载于清真者为准故不另收五十字一体然玩扇底句上七字句下六字句俱与前段同则此句该如前段趂无人八字岂并字上下有落字乎盖扇底井三字义理欠明也】
　　雨中花【五十一字】　　　　　　　晏　殊
　　剪翠妆红欲就折得清香满袖一对鸳鸯眠未足叶下长相守　莫傍细条寻嫰藕怕緑刺罥衣伤手可惜许月明风露好恰在人归后
　　【后起三句比前段各多一字】
　　又一体【五十二字】　　　　　　　欧阳修
　　千古都门行路能使离歌声苦送尽行人花残春晩又到东君去　醉借落花吹暖絮多少曲堤芳树且携手留连良辰美景留作相思处
　　【前后第三句以下与前词异　按送尽句查各家俱前后段相同此前四后五或误多误少耳】
　　又一体【五十四字】　　　　　　　杨无咎
　　早已是花魁柳冠更絶唱不容同伴画鼓低敲红牙随应着个人勾唤　漫引莺喉千样啭听过处几多娇怨换羽移宫偷声减字不怕人肠断
　　【起句七字乃上三下四语气与他家不同杨共三首知此有刻首句缺早字者非第二句七字画鼓句换羽句皆四字】
　　又一体【五十四字】　　　　　　　程　垓
　　闻说海棠开尽了怎生得夜来一笑颦緑枝头落红防里问有愁多少　小院闲门春悄悄禁不得瘦腰如嫋豆蔲浓时酴醿香处试把菱花照
　　【起句七字如七言诗句而前后整齐者】
　　又一体【五十六字】　　　　　　　王　观
　　百尺清泉声陆续映潇洒碧梧翠竹面千步回廊重重帘幙小枕欹寒玉　试展鲛鮹看画轴是一片潇湘凝緑待玉漏穿花银河垂地月上栏杆曲
　　【前后第三句俱五字整齐　图谱注此为第二体云后段同第一体盖以前欧词为第一也然欧次句六字此七字岂得为同乎】
　　又一体【五十六字　或加令字　　　又名明月掉孤舟　即夜行船】　赵长卿
　　緑锁窗纱梧叶底麦秋时晓寒慵起宿酒恹恹残香冉冉浑似那时天气　别日不堪频屈指回头早一年不啻搔首无言栏杆十二倚了又还重倚
　　【前后结句俱六字　按黄在轩有明月棹孤舟词逃禅亦有四首俱与此赵词一字无异汲古注云向误作夜行船今按谱正之改为明月棹孤舟盖逃禅四词载于雨中花之后夜行船之前故毛氏以为订正如此也不知此调即是夜行船试将四词与他处夜行船对校无不相同必因夜行船三字而以明月代夜字棹代行字孤舟代船字也是则夜行船与明月棹孤舟为一调无疑矣而观此赵词则夜行船亦即雨中花令今恐人致疑将夜行船长短数调俱列于后】
　　【夜行船　　　　　　　　　　　赵长卿龟甲炉烟轻袅　帘栊静乳鸦啼晓　拂掠新妆】
　　【时宜头面　绣草冠儿小　　衫子揉蓝初着了身材称就中恰好　手撚双丸　菱花重照　带朶宜男草此五十三字与前杨词同】
　　【又一体　　　　　　　　　　　赵长卿短棹轻舟排办了　歌声断晩霞残照　红蓼坡头緑杨堤外　离恨知多少　　别后莫教音信杳叹光隂自来堪笑　画角谯门　槐溪归路　正】
　　【是楚天晓此五十四字与前程词同】
　　【又一体　　　　　　　　　　　吴文英鸦带斜阳归逺树　无人听数声钟暮　日与愁长心灰香断　月冷竹房扄戸　　画扇青山吴苑路　傍懐袖梦飞不去　忆别西池　红绡盛泪】
　　【肠断粉莲啼露此五十六字与前赵词同　其外夜行船尚有
　　字句异者亦并载入以凴考证又一体　　　　　　　　　　　赵长卿】
　　【泪眼江头看锦树　别离又还秋暮　细水浮浮轻风冉冉　穏送扁舟去　　归去江山应得助新诗定须多赋　有雁南来　槐溪千万　寄我惊人句
　　此五十二字前后整齐次句六字前晏欧有之又一体　　　　　　　　　　　石孝友】
　　【漏永迢迢清夜　露华浓洞房寒乍　愁人早是不成眠　奈无端月窥窗罅　　心心念念都縁那被相思闷损人也　寃家你若不知人　这欢娱自今权罢此五十五字　露华浓等四句上三字可作平平仄寃家句可作仄仄平平平平仄此句七字
　　前宴体有之又一体　　　　　　　　　　　欧阳修】
　　【忆昔西都懽縦　自别后有谁能共　伊川山水洛川花　细寻思旧游如梦　　记今日相逢情愈重愁闻唱画楼钟动　白发天涯逢此景　倒金尊殢谁相送
　　此亦五十六字而后起八字者又一体　　　　　　　　　　　赵长卿】
　　【緑葢红幢笼碧水　渔跳处浪痕匀碎　惜别殷勤留连无计　歌声与泪和柔脆　　一叶扁舟烟浪里　曲滩头此情无际　窈窕眉山　暮霞红处雨云想翠峯十二
　　此五十八字】
　　雨中花慢【九十六字】　　　　　　京　镗
　　玉局祠前铜壶阁畔锦城药市争奇正紫茰缀席黄菊浮巵巷陌连镳共辔楼台吹竹弹丝登髙望逺一年好景九日佳期　自怜行客犹对嘉賔留连岂是贪痴谁防得心驰北阙兴寄东篱惜别未催鹢首追欢且醉蛾眉明年此防他乡今日总是相思
　　【缀共北鹢字不可用平未字用平方佳　图谱既收稼轩马上三年一首作雨中花慢矣又于续谱收此调作雨中花淆讹重复真不可解而后起次句作六字又因嘉賔留连四字皆平遂注嘉字连字可仄真无可奈何矣】
　　又一体【九十七字】　　　　　　　辛弃疾
　　旧雨常来新雨不来佳人偃蹇谁留幸山中芋栗今嵗全收贫贱交情落落古今吾道悠悠怪新来却见文友离骚诗发秦州　功名只道无之不乐那知有更堪忧怎奈向儿曹抵死唤不回头石卧山前认虎蚁喧床下闻牛为谁西望凴栏一饷却下层楼
　　【前段新雨句后段无之句俱与京词平仄异怪新来句比前多一怪字　按稼轩又于无之句作有酒盈樽与京词同惜香于幸山中二句作倚栏无语羞辜负年华想皆不拘以其句字同不另録竹屋于幸山中句作六字其余皆同兹亦不録】
　　又一体【九十八字】　　　　　　　苏　轼
　　今嵗花时深院尽日东风荡飏茶烟但有緑苔芳草栁絮榆钱闻道城西长廊古寺甲第名园有国艳带酒天香染袂为我留连　清明过了残红无处对此泪洒樽前秋向晚一枝何事向我依然髙防聊追短景清商不暇余妍不如留取十分春态付与明年
　　【起处与前词不同或云可以读作两四一六若闻道至名园十二字前词作两句相对此则作三句单行全不侔矣后段髙防二句又仍作偶语未审何也】
　　又一体【九十八字】　　　　　　　秦　观
　　指防虚无征路醉乗斑虬逺访西极见天风吹落满空寒　皇女明星迎笑何苦自淹尘域正火轮飞上雾卷烟开洞观金碧　重重观阁横枕鼇峯水面倒衔苍石随处有奇香幽火杳然难测好是蟠桃熟后阿环偷报消息在　天碧海一枝难遇占取春色
　　【此用仄声韵虬字即虬字　旧刻见天风八字句余细玩之寒字下应有一叶韵字而落去耳此二句正同前辛词幸山中九字也后段旧刻在天碧海无理余谓亦有一青字此句五字与前正火轮句同也因一时无秦集可查姑记于此】
　　又一体【一百字】　　　　　　　　柳　永
　　坠髻慵梳愁蛾懒画心绪是事防觉新来憔悴金缕衣寛认得这疎狂意下向人诮譬如闲把芳容陡顿恁地轻孤争忍心安　依前过了旧约甚当初赚我偷剪香鬟几时得归来香阁深关待伊要尤云殢雨纒鸳衾不与同欢尽更深款款问伊今后更散无端
　　【认得这两句即后待伊要两句该十四字今少一字且难解恐冇误耳尽更深下照前该在款款断句而语气则该更深处畧豆总之一气贯下不拘也】
　　望江东【五十二字】　　　　　　　黄庭坚
　　江水西头隔烟树望不见江东路思量只有梦来去更不怕江栏住　灯前写了书无数算没个人传与直饶寻得雁分付又还是秋将暮
　　【前后字句同只后起平仄与前起异　沈氏云此调用平韵即醉红妆可笑两者相去河汉寜得牵合梦来去雁分付皆去平去乃此调定格图谱以雁字可平既差而末句落去还字竟注作五字句则更甚矣】
　　醉花阴【五十二字】　　　　　　　李清照
　　薄雾浓雰愁永昼瑞脑喷金兽佳节又重阳寳枕纱厨半夜秋初透　东篱把酒黄昏后有暗香盈袖莫道不消魂帘卷西风人比黄花瘦
　　【有暗香句以有字领句与瑞脑句语气异然查各家如稼轩东堂逃禅等前后皆用瑞脑句法　后段起句与前段起句平仄相反东堂亦然余家前后俱用东篱句法因字同韵同不另立体图谱谓两结皆九字而纱字西字可仄何也　沈氏选词首句云似忘似变似无已宝枕二句云竟不念人约梅花香里后起云相望相思窗遍倚莫道句云愿风将此意末二句云背人吹入他合欢杯底如此平仄句法谓是醉花阴沈氏亟赏之密圈到底且加双层圈呜呼此岂有目者耶】
　　入塞【五十二字】　　　　　　　　程　垓
　　好思量正秋风半夜长奈银釭一防耿耿背西窗衾又凉枕又凉　露华凄凄月半牀照得人真个断肠窗前谁浸木犀黄花也香梦也香
　　【或云釭字亦是叶韵而一防下为七字句与后结同未知果否然如此则未免穿凿也】
　　青门引【五十二字】　　　　　　　张　先
　　乍暖还轻冷风雨晚来方定庭轩寂寞近清明残花中酒又是去年病　楼头画角风吹醒入夜重门静那堪更被明月隔墙送过秋千影
　　【轻字谱作乍字注可平不知何据图谱合前结为九字无谓中字本平声徐邈中圣人对魏武曰臣今时复一中之是也图谱读作去声反云可平误矣　沈氏选明词于那堪下二句云口脂红逗鹦鹉窗前难数春归恨作两四一五如此选词尚可谓知词者乎】
　　锯解令【五十二字】　　　　　　　杨无咎
　　送人归后酒醒时睡不穏衾翻翠缕应将别泪洒西风尽化作断肠夜雨　卸帆浦溆一种凄惶两处寻思却是我无情便不解寄将梦去
　　【结二句前后同】
　　木兰花【五十二字】　　　　　　　毛熈震
　　掩朱扉钩翠箔满院莺声春寂寞匀粉泪恨檀郎一去不归花又落　对斜晖临小阁前事岂堪重想着金带冷画屏幽寳帐慵薫兰麝薄
　　【前后同】
　　又一体【五十四字】　　　　　　　魏承班
　　小芙蓉香旖旎碧玉堂深情似水闭寳匣掩金铺倚屏拖袖愁如醉　迟迟好景烟花媚曲渚鸳鸯眠锦翅凝然愁望静相思一双笑靥嚬香蕋
　　【前段与前词同只倚屏句平仄异耳图谱竟注同前体误后段四句七字乃大异】
　　又一体【五十五字】　　　　　　　韦　庄
　　独上小楼春欲暮愁望玉闗芳草路消息断不逢人却敛细眉归绣戸　坐看落花空叹息罗袂湿斑红泪滴千山万水不曽行魂梦欲教何处觅
　　【前后两韵只第三四句用三字余俱七字图谱云后段同魏词误魏后起句尾句平仄与此皆反安得云同】
　　又一体【五十六字　又名玉楼春】　　牛　峤
　　春入横塘揺浅浪花落小园空惆怅此情谁信为狂夫恨翠愁红流枕上　小玉牕前瞠燕语红泪滴穿金线缕雁归不见报郎归织成锦字封过与
　　【前后两韵而第三句仍用七字者过字恐误作者于惆字用仄过字用平可也】
　　又一体【五十六字　又名春晓曲惜春容】　叶梦得
　　花残却似春留恋防日余香吹酒面湿烟不隔栁条青小雨池塘初有燕　波光縦使明如练可奈落红纷似霰解将心事诉东风只有啼莺千种啭
　　【前后俱七字四句此宋体也　按唐词木兰花如前所列四体是矣其七字八句者名玉楼春至宋则皆用七言而或名之曰玉楼春或名之曰木兰花又或加令字两体遂合为一想必有所据故今不立玉楼春之名而载注前三体之后盖恐另立玉楼春则如此叶词无所附而体同名异不成画一耳　按唐玉楼春如家临长信往来道等句中平仄不拘顾夐魏承斑为有纪律然不如宋人平仄整齐盖首句第二字用平次句第二字用仄三平四仄五平六仄七平八仄是有定格可从也其顾魏词惟于前后第三句第二字用平余六句第二字皆仄而魏词后起叶韵顾词后起用仄声而不叶韵又自不同今不备録者因此调虽宋人合之曰木兰花而本谱不敢以唐之玉楼春改名木兰花也若欲作顾魏唐腔仍名曰玉楼春可耳　按步蟾宫亦五十六字八句每句七字然第二四六八句皆上三下四不可为图谱等书混列所误】
　　减字木兰花【四十四字】　　　　　吕渭老
　　雨帘髙卷芳树阴阴连别馆凉气侵楼蕉叶荷枝各自秋　前溪夜舞化作惊鸿留不住愁损腰肢一桁香销旧舞衣
　　【四段四换韵】
　　偷声木兰花【五十字】　　　　　　张　先
　　云笼琼苑梅花痩外院重扉聨寳兽海月新生上得髙楼没奈情　帘波不动银釭小今夜夜长争得晓欲梦荒唐只恐觉来添断肠
　　【前后起句七字与前异】
　　木兰花慢【一百一字】　　　　　　蒋　捷
　　傍池防倚徧问山影是谁偷但鹭敛琼丝鸳蔵绣羽碍浴妨浮寒流暗冲片响似犀椎带月静敲秋因念凉荷院宇粉丸曽泛金瓯　妆楼晓翠罍油倦髩理还休更有何意绪怜他半夜缾破梅愁红稠泪干万防待穿来寄与薄情收只恐东风未转误人日望归舟
　　【此调作者如林至竹山此词防矩森然可谓毫髪无憾矣首句傍字领句下用两平两仄此正格也他如稼轩老来情味减亦平仄不碍若花庵莺啼啼不尽之莺字竹斋问功名何处之何字毕竟不如仄声故不旁注可平而莺啼不以一字领句他家无之不可従也寒流暗冲片响必用平平仄平仄仄红稠句亦同而暗片泪万去声尤妙但细观古人名作莫不皆然院宇之院未转之未亦妙此字间有用平者然不如用仄片响万防用去上甚为发调观其又一首作自老片脑可见流字稠字乃蔵短韵于句中亦他人所不能及惟梦窗有之图谱乃于流字注可仄真可叹也妆楼亦必须叶韵方是犹之满庭芳后起二字虽有不叶者然不如依此盖作词本求推敲精当若可援以自恕执以自辨则但须阁笔谁来相彊既欲求厕于作者之林而不肻稍费心力竟率焉脱稿不思取法乎上耶　又按海野于似犀椎八字作繁华清胜两两无穷此误也不可従】
　　又一体【一百一字】　　　　　　　黄　机
　　政征尘满野问谁与作坚城有老子行年平头六十无限声名向来试陈大略便羣儿啁唽耳边鸣争识规模先定破终属营平　吾心惟有忠诚羞媚妩做逢迎谓干戈锋镝动闗民命此不宜轻听渠自分勇怯奈何他天地若持衡只把从前不杀也应换得长生
　　【后起六字一句三字两句与前调异竹斋又一首云神仙之说朦胧铅与汞亦何功同此而梦窗蒲江亦有此体】
　　寻芳草【五十二字　又名王孙信】　辛弃疾
　　有得许多泪更闲却许多鸳被枕头儿放处都不是旧家时怎生睡　更也没书来那堪被雁儿调戏道无书却有书中意排防个人人字
　　【此调只后起用平声不叶与前稍异余句皆同沈氏及图谱误以枕头儿放处作五字都不是旧家时作六字怎生睡作三字怪极岂意必欲使学者失填一韵耶夫前后段字句一样明若列眉且是字端端正正叶韵有何难辨而偏如此注也】
　　醉红妆【五十二字】　　　　　　　张　先
　　琼林玉树不相饶薄云衣细栁腰一般妆様百般娇眉儿秀总如描　东风揺草杂花飘恨无计上青条更起双歌郎且饮郎未醉有金貂
　　【前后字句同只更起句用仄不叶】
　　双雁儿【五十二字】　　　　　　　杨无咎
　　穷阴急景暗推迁减緑髩损朱顔利名牵役几时闲又还惊一嵗圆　劝君今夕不须眠且满满泛觥船大家沈醉对芳筵愿新年胜旧年
　　【按此调或云即醉红籹考其后段大家沈醉句乃叶韵者醉红籹此句用仄声不叶未必是一调也今两列之】
　　玉团儿【五十二字】　　　　　　　周邦彦
　　铅华澹泞新妆束好风韵天然异俗彼此知名虽然初见情分先熟　炉烟淡淡云屏曲睡半醒生香透肉赖得相逢若还虚度生世不足
　　【前后段同分字世字不可平声卢炳词亦然　按此词又载惜香乐府内然据卢炳注云是和美成韵则知此是周作矣】
　　倾杯令【五十二字】　　　　　　　吕渭老
　　枫叶飘红莲房肥露枕席嫩凉先到帘外蟾华如扫枝上啼鸦催晓　秋风又送潘郎老小窗明疎萤浅照登髙送逺惆怅白发至今未了
　　【或谓怅字恐误应同前扫字叶韵不知吕别作亦前叶后否也】
　　倾杯乐【九十四字】　　　　　　　栁　永
　　楼锁轻烟水横斜照遥山半隠愁碧片帆岸逺行客路杳簇一天寒色楚梅映雪数枝艳报青春消息年华梦促音信断声逺飞鸿南北　算伊别来无绪翠销红减双带长抛掷但泪眼沈迷看朱成碧惹闲愁堆积雨意云心酒情花态辜负髙阳客
　　又一体【九十五字】　　　　　　　栁　永
　　离防慇懃兰舟凝滞看看送行南浦情知道世人难使皓月长昼彩云镇聚人生悲莫悲于轻别最苦正欢娱便分鸳侣泪滴琼脸梨花一枝春带雨惨黛别临行犹自再三问道君须厺频耳畔低语知多少他日深盟平生丹素従此尽把凭鳞羽
　　【以上二调字句参差栁集最讹莫可订正次首尤多错乱分句未确且长调应分两段原刻如右姑仍之】
　　又一体【一百四字】　　　　　　　栁　永
　　木落霜洲雁横烟渚分明画出秋色暮雨乍歇小檝夜泊宿苇村山驿何人月下临风处起一声羌笛离愁万绪闻岸草切切蛩吟如织为忆芳容别后水遥山逺何计凭鳞翼想绣阁深沈争知憔悴损天涯行客楚峡云归髙阳人散寂寞狂踪迹望京国空目断逺峯凝碧【此首较明据此则前楼锁轻烟一首是于末处遗缺望京国以下十字而此阕照前则当在如织下分段耳争知二句人皆读上五下四不知此与前看朱二句相同乃上四下五损天涯行客正如惹闲愁堆积是以惹字损字领句也前词簇一枝寒色报青春消息此篇前段宿苇村山驿起一声羌笛皆上一下四句法其何计寂寞二语与前词双带辜负二语乃如五言诗句耳词中五字句最易淆讹而此争知憔悴损像五字一句尤易误读故详注于此他词皆可类推】
　　又一体【一百六字】　　　　　　　杨无咎
　　瑞日凝晖东风解冻峭寒犹浅正池馆梅英粉淡栁枝金软兰芽香暖滕城谁种芙蕖满浸银蟾影一夜万花开遍翠楼朱戸是处重帘竞卷　罗绮簇欢声一片看五马行春旌旆逺拥襦袴千里歌谣都入太平弦管且莫厌瑶觞屡劝闻凤诏催归非晚愿嵗嵗今夜里端门侍宴
　　【此词整齐查栁词亦有此百六字调字句正与此同学者可従也程珌曽觌俱同此格只曽词于翠楼句上多一仄字因其余皆同不另録旁可平可仄俱取栁程曽三词对注但程尾句云来嵗却笑羣仙月寒空冷上六字平仄不同或亦不拘但查杨词本步趋栁作如前结栁云是处层城阆苑后结栁云愿嵗嵗天仗里常瞻凤辇杨俱依様画之而曽云但殢饮香雾卷壶天不夜亦轨辙相符固知渊源矩矱如此学者但遵此三公可耳　又按浸银蟾影程作迤笙歌与栁杨曽异亦不必従此四字乃银蟾二字相连者栁云耸皇居丽曽云杳旗亭路三匂一般所宜遵效可异者栁云耸皇居丽佳气瑞烟葱蒨啸余不识竟注耸皇居三字句丽佳气三字句瑞烟葱蒨四字句可笑图谱沈氏因之然则杨词可以浸银蟾为一句影一夜为一句乎且将佳气瑞烟四字拆开分属上下试问丽佳气三字有此文理否而愿嵗嵗全注可平尤奇】
　　又一体【一百七字　原题作古倾杯】栁　永
　　冻水消痕晓风生暖春满东郊道迟迟淑景烟和露偏润长堤芳草断鸿隠隠归飞江天杳杳遥山变色妆眉淡扫目极千里闲倚危樯迥眺　动防许伤春懐抱念何处韶阳偏早想帝里看看名园芳榭烂熳莺花好追思往昔年少继日恁把酒听歌量金买笑别后顿负光阴多少
　　【字句又异前数篇注亦未确】
　　又一体【一百八字　　　　原题止作倾杯二字】　　　栁　永
　　水乡天气洒蒹葭露结寒生早客馆更堪秋杪空堦下木叶飘零飒飒声干狂风乱扫当无绪人静酒初酲天上征鸿知送谁家归信穿云悲叫蛩响幽牕风窥寒砚一防银釭闲照梦枕频惊愁衾半拥万里归心悄悄往事追思多少赢得空使方寸挠断不成眠此夜厌厌就中难晓
　　【姑注未确】
　　又一体【一百八字】　　　　　　　栁　永
　　金风淡荡渐秋光老清宵永小院新晴天气轻烟乍敛皓月当轩练浄对千里寒光念幽期阻当残景早是多愁多病那堪细把旧约前欢重省最苦碧云信断仙乡路杳归鸿难倩每髙歌彊遣离懐奈惨咽翻成心耿耿漏残露冷空赢得悄悄无言愁绪终难整又是立尽梧桐清影【又与前异　按金风起至练浄似是一段对千里起至重省似是一段盖两段相比而对字为换头领句且渐秋光老句法正与念幽期阻同是则此调应分三段然天气不叶韵亦不敢确以为然也】
　　又一体【一百十六字】　　　　　栁　永
　　皓月初圆暮云飘散分明夜色如晴昼渐消尽醺醺残酒危楼迥凉生襟袖追旧事一饷凭栏久如何媚容艳态底死孤欢偶朝思暮想自家空恁添清瘦算到头谁与伸剖向道我别来为伊牵系度嵗经年偷眼觑也不忍觑花栁可惜恁好景良宵未曽略展双眉暂开口问甚时与你深怜痛惜还依旧
　　【调更长句亦更乱愈难分晰矣　以上惟一百六字可学余但胪列以备体格不能彊为论定也　或云栁集一百六字禁漏花深一首属仙吕宫皓月金风二首属大石调木落一首属双调楼锁冻水离防三首属林钟商水乡一首属黄钟调因调异故曲异也然又有同调而长短大殊者总之世逺音亡字讹书错只可阙疑而巳】
　　引驾行【五十二字】　　　　　　　晁补之
　　梅梢琼绽东君次第开桃李痛年年好风景无事对花垂泪　园里旧赏处幽葩柔条一一动芳意恨心事春来间阻忆年时把罗袂雅戏
　　【此调有不可解处人皆读旧赏处为句幽葩柔条为句一一动芳意为句然照后词则当于幽葩断为五字柔条连下为七字或曰雅戱二字为结则园里二字亦应属之前段盖以柔条七字对前东君七字也而恨心事句比痛年年句多一字忆年时六字句法与无事句稍异且查后栁词则此说非是明矣愚谓此五十二字与栁之前半适同恐此只引驾行之半曲耳或曰此如王晋卿之烛影揺红本是小令分二段而后人又加一叠者愚谓晁栁同时又非此例可比总之此词或逸去后段决非全璧世逺调湮又作者甚少无可考矣】
　　又一体【一百字】　　　　　　　　栁　永
　　虹收残雨蝉嘶败栁长堤暮背都门动销黯西风片帆轻举愁覩泛画鹢翩翩灵鼍隠隠下前浦忍回首佳人渐逺想髙城隔烟树防许　秦楼永昼谢阁连宵竒遇算赠笑千金酬歌百琲尽成轻负南顾念吴邦越国风烟萧索在何处独自个千山万水指天涯厺
　　【前段与晁全篇同是则防许二字即前雅戏二字宜属于前尾者盖前词既然后所载一首亦用销凝二字于末虽用平韵而体格则相似耳呉邦越国疑是越国呉邦此四字即前画鹢翩翩也】
　　又一体【一百二十五字】　　　　　栁　永
　　红尘紫陌斜阳暮草长安道是谁人断魂处迢迢匹马西征新晴韶光明媚轻烟淡薄和气暖望花村路隠映揺鞭时过长亭愁生伤凤城仙子别来千里重行行又记得临岐泪眼湿莲脸盈盈销凝　花朝月夕最苦冷落银屏想媚容耿耿无限屈指已算回程相萦空万般思忆争如归去覩倾城向绣帏深处并枕说如此牵情【用平韵此调更难覈订自首起至西征方起韵无此词格或云人字是韵无理不确也和气下更有讹字村字作叶亦未必确然且前段比前词多二十余字其讹无疑只自揺鞭至盈盈与后屈指至末确是相合耳噫引驾行有此三词长短平仄俱备而不能订正殊怏怏也】
　　天下乐【五十三字】　　　　　　　杨无咎
　　雪后雨儿雨后雪镇日价长不歇今番为寒忒太切和天地也来厮鼈　睡不着身心自暗攧况味频谁说枕衾冷得浑似铁只心头些个热
　　【他无作者莫可订正】
　　望逺行【五十三字】　　　　　　　李　珣
　　露滴幽庭落叶时愁聚萧娘栁眉玉郎一去负佳期水云迢递雁书迟　屏半掩枕斜欹蜡泪无言对垂吟蛩断续漏频移入牕明月鉴空帷
　　【后起换头两句余同】
　　又一体【五十五字】　　　　　　南唐后主
　　碧砌花光照眼明朱扉长日镇长扄余香欲去梦难成炉香烟冷自亭亭　辽阳月秣陵砧不传消息但传情黄金台下忽然惊征人归日二毛生
　　【前第二句后第三句俱七字与前异除两起韵余六句平仄皆同】
　　又一体【六十字】　　　　　　　　韦　庄
　　欲别无言倚画屏含恨暗伤情谢家庭树锦鸡鸣残月落边城　人欲别马频嘶緑槐千里长堤出门芳草路萋萋云雨别来易东西不忍别君后却入旧香闺【前后两用平韵云雨句拗然此调惟有此词无可校勘想应如是耳图谱以别来别字为可平无妨乃以东为可平则自我作古矣】
　　又一体【七十六字】　　　　　　　黄庭坚
　　自见来虚过却好时好日这訑尿粘腻得处煞是律据眼前言定也有十分七八寃我无心除告佛　管人闲底且放我快活冔便索别茶只待又怎不遇偎花映月且与一斑半防只怕你没丁香核
　　【后山谓今词家惟黄九秦七此语大不可解乐府或用谚语诗余亦多俳体然未有如此可笑者即云是当时坊曲优伶之言而至此俗防如何可入风雅乎且经传讹巳久字画亦差愈为无理姑存其字数于此然亦未审其字数确否也涪翁诗故为聱牙当时宗尚西江故俎豆之为鼻祖实则原非大雅正传更以此手为词尤觉了无佳处词综云于黄作去取特严未肻深论愚则有所不耐矣】
　　又一体一【百四字】　　　　　　　栁　永
　　绣帏睡起残妆浅无绪匀红铺翠藻井凝尘金堦铺藓寂寞凤楼十二风絮纷纷烟芜苒苒永日画栏沈吟独倚望逺行南陌春残悄归骑　凝睇消遣离愁无计但暗掷金钗买醉好景空饮香醪争奈转添珠泪待伊游冶归来故故解放翠羽轻裙重系见纎腰图信人憔悴【此词前后参差恐有错讹不如后一百六字者整齐可従】
　　又一体【一百六字】　　　　　　　栁　永
　　长空降瑞寒风剪淅淅瑶华初下乱飘僧舍密洒歌楼迤逦渐迷鸳瓦好是渔人披得一簔归厺江上晚来堪画满长安髙却旗亭酒价　幽雅乗兴防宜访戴泛小棹越溪潇洒皓鹤夺鲜白鹇失素千里广铺寒野须信幽兰歌断同云收尽别有瑶台琼榭放一轮明月交光清夜
　　【按乱飘密洒二句用郑谷诗皓鹤白鹇二句用谢灵运赋此正前后相对处其平仄自宜合辙今前则先舎字仄后则先鲜字平未知应何所従余曰此调通用仄音玩其声响不应以平字居下此必宻洒句在上或因美成女冠子亦用此二语遂相袭而讹刻耳上字各谱讹山字榭字汲古啸余沈际飞草堂词及填词图谱等俱讹树字因使句拗韵失而图谱踵啸余之谬前结则注九字后结则注一五一四皆未经讐勘并不知较对前后相同处也】
　　红牕睡【五十三字　又名红窗听】　栁　永
　　如削肌肤红玉莹举动有许多端正二年三嵗同鸳寝表温柔心性　别后无非良夜永如何向名牵利役归期未定算伊心里却寃人薄幸
　　【汲古刻乐章莹字下多一峰字误　珠玉词名红窗听然睡字有理必误作听也】
　　东坡引【五十三字】　　　　　　　赵师使
　　相看情未足离觞已催促停歌欲语眉先蹙何期归太速　如今去也无计追逐怎忍听阳闗曲扁舟后夜滩头宿愁随烟树簇愁随烟树簇
　　【巳催促用仄平仄坦庵三首稼轩二首惜香一首皆同计字仄坦庵三首皆同余家用平此调前结不用叠句】
　　又一体【五十八字】　　　　　　　赵长卿
　　茅斋无客至冰砚冻寒泚南枝喜入新诗里恼人频嚼蕋恼人频嚼蕋　因思去腊江头醉倚动客兴伤春意经年自叹人如寄光阴如撚指光阴如撚指
　　【前后结俱叠句砚字仄声江头醉倚句与前稍异】
　　又一体【五十九字】　　　　　　　辛弃疾
　　玉纎弹旧怨还敲绣屏面清歌自送西风雁雁行吹字断雁行吹字断　夜深拜半月琐牕西畔但桂影空堦满翠帷自掩无人见罗衣寛一半罗衣寛一半
　　【后起用五字谱圆谓后第二句五字而于夜深拜半读断无论后有半字此不宜重叶不知拜何以半真笑府也】
　　又一体【五十九字】　　　　　　　辛弃疾
　　花梢红未足条破惊新緑重帘下徧栏干曲有人春睡熟有人春睡熟　鸣禽破梦云偏目蹙起来香腮褪红玉花时爱与愁相续罗裙过半幅罗裙过半幅
　　【起来句用七字惊字用平惟此一首为然过平声】
　　于中好【五十四字】　　　　　　　杨无咎
　　溅溅不住溪流素忆曽记碧桃红露别来寂寞朝朝暮恨遮断当时路　仙家岂解空相误嗟尘世自难知处而今重与春为主尽浪蕋浮花妒
　　【前后同杨又一首自难知处作两叶飞坠叶字乃作平用勿误可仄也　按夀域有端正好词四首与此句法俱同虽其用字四首中亦自平仄各异而其为一调则无疑盖题名俱有一好字必同调也今録一阕于后以为览者折衷焉】
　　【端正好　　　　　　　　　　　杜安世槛菊愁烟霑秋露韵天微冷　双燕辞去　月明空】
　　【照别离苦　透素光　穿朱户　　夜来西风雕寒树　凭栏望　迢遥长路　花牋写就此情绪　特传寄　知何处此据其四首中平仄注之可见即为于中好矣　本谱于调同名异者俱归并一名此体恐人因杜词多拗句疑别是一调故载此备证若月照梨花惜双双令等比原调多一二字者则仍大字书之不在此例又按周竹坡有忆王孙一词字句与此合只前后第三句用平字不叶韵不可误认为一调】
　　红罗袄【五十四字】　　　　　　　周邦彦
　　画烛寻懽去羸马载愁归念取酒东垆罇罍虽近采花南圃蜂蝶须知　自分袂天濶鸿稀空懐乖梦约心期楚客忆江蓠算宋玉未必为秋悲
　　【懐乖二字恐有误或只一懐字或只一乖字或更有脱字耳】
　　恋绣衾【五十四字】　　　　　　　呉文英
　　频摩书眼怯细文小牕阴天气似昬兽炉防慵添困带茶烟微润寳薰　少年娇马西风冷旧春衫犹涴酒痕梦不到梨花路断长桥无限暮云
　　【首句拗体乃此调定格梦窗稼轩竹山皆同陈允平缃桃红浅栁褪黄银鸳金凤画暗消亦然惟放翁作不惜貂裘换钓篷裘字用平耳至词统所选李太古橘花风信满园香园字作平大谬盖此调声响每句俱于叶韵上一字用仄声岂可作园字乎前后第二第四句末四字用平仄仄平乃是定格如此方为恋绣衾也如此词无限暮云暮字不可不仄暮字用仄则无字不可不平此歌声顿挫处至理存焉谱图不识槩注可作仄仄平平试于四处俱作仄仄平平尚可谓之恋绣衾乎又兽炉暖梦不到二句皆三字豆者谱总作六字句误人不少　按竹山旧金小袖花下行一首于梦不到句止五字稼轩长夜偏冷添被儿一首于兽炉暖句作七字此皆误也故不另列】














　　词律巻七
　　钦定四库全书
　　词律巻八
　　宜兴万树撰
　　临江仙【五十四字】　　　　　　　和　凝
　　海棠香老春江晚小楼雾縠空蒙翠鬟初出绣帘中麝烟鸾佩惹苹风　碾玉钗揺鸂鶒战雪肌云髩将融含情遥指碧波东越王台殿蓼花红
　　【前后同只两起句平仄异】
　　又一体　　　　　　　　　　　赵长卿
　　夜久笙箫吹彻更深星斗还稀醉拈裙带写新诗锁牕风露烛灺月明时　水调悠扬声美幽情彼此心知古香烟断防云归满倾蕉叶齐唱转花枝
　　【前后起处六字两句相对两结俱一四字一五字】
　　又一体【五十八字】　　　　　　　尹　鹗
　　深秋寒夜银河静月明深夜中庭西窗幽梦等闲成逡巡觉后特地恨难平　红烛半条残焰短依稀暗背银屏枕前何事最伤情梧桐叶上防防露珠零
　　【前后起皆一七一六结皆一四一五　此前首句平平平仄平平仄后首句平仄仄平平仄仄与和词同者】
　　又一体【五十八字】　　　　　　　鹿防扆
　　金鏁重门荒苑静绮牕愁对秋空翠华一去寂无踪玉楼歌吹声断巳随风　烟月不知人事改夜阑还照深宫藕花相向野塘中暗伤亡国清露泣香红
　　【此前后起句俱用平仄平平平仄仄者　此篇词统选之注题下云一名庭院深深夫庭院深深深防许者乃欧阳公蝶恋花语也李易安爱之因作临江仙数首用此为起句后人遂以其词名之曰庭院深深巳为不通何也如易安之临江仙可名庭院深深则欧阳之蝶恋花反不可名庭院深深乎即以为名亦止可以易安此词加以新名而巳即谓此名可爱亦止可于易安以复人之词而名之若曰此人所作乃用易安此体云尔词统注之词滙因之无妨也至图谱则竟立一庭院深深之名既立此一名又不载易安之词乃收此鹿词为式上书庭院深深下书鹿防扆名夫鹿乃唐末人仕蜀为太保岂预知数百年后有欧阳作此句可爱而先取以名其词且适与更数十年后之李易安同志俱取而为临江仙调乎其背谬可笑甚矣且不知为临江仙而立一新名犹可乃既知即是临江仙前巳列临江仙第一二体矣后又列临江仙第四五等体矣于此独标一庭院深深之名却又仍注题下曰即临江仙第三体岂不大怪而选声载临江仙止有二体亦首曰临江仙注第四体次曰庭院深深注即临江仙第三体则真不可解矣】
　　又一体【五十八字】　　　　　　　栁　永
　　鸣珂碎撼都门晓旌旗拥下天人马揺金辔破香尘壶浆盈路欢动帝城春　扬州曽是追游地酒台花径仍存凤箫依旧月中闻荆王云散应认岭头云
　　【此前后起句用平平仄仄平平仄者】
　　又一体【五十八字】　　　　　　　牛希济
　　栁带揺风汉水濵平芜两岸争匀鸳鸯对浴浪痕新弄珠游女微笑自含春　轻步暗移蝉髩动罗裙风惹轻尘水精宫殿岂无因空劳纎手解佩赠情人
　　【首句起韵用仄仄平平仄仄平】
　　又一体【五十八字】　　　　　　　阎　选
　　雨停荷芰逗浓香岸边蝉噪垂杨物华空有旧池塘不逢仙子何处梦襄王　珍簟对欹鸳枕冷此来尘暗凄凉欲凭危槛恨偏长藕花珠缀犹似汗凝妆
　　【首句起韵用仄平平仄仄平平按此调后段无平平起者】
　　又一体【五十八字】　　　　　　　冯延已
　　冷红飘起桃花片青春意绪阑髙楼帘幙巻轻寒酒余人散独自倚防干　夕阳千里连芳草风光愁杀王孙徘徊飞尽碧天云凤城何处明月照黄昏
　　【后段换韵】
　　又一体【五十八字】　　　　　　　徐昌图
　　饮散离亭西去浮生常恨飘蓬回头烟栁渐重重淡云孤雁逺寒日暮天红　今夜画船何处潮平淮月胧酒醒人静奈愁浓残灯孤枕梦轻浪五更风
　　【前后起俱六字两句前后结俱五字两句】
　　又一体【六十字】　　　　　　　　秦　观
　　千里潇湘接蓝浦兰桡昔日曾经月髙风定露华清微波澄不动冷浸一天星　独倚危楼情消悄遥闻妃瑟冷冷新声含尽古今情曲终人不见江上数峰青【两起七字两结五字二句　按淮海又一词与此同但前结五字二句后结一四一五恐无此体必系落一字者故不録　起句接蓝浦用仄平仄虽或不妨然亦不必学惜香有云仙源正闲散龙洲有云谁知清凉意思皆或系败笔或系讹刻无此例也】
　　又一体【六十字】　　　　　　　　顾　夐
　　碧染长空池似镜倚楼闲望凝情满衣红藕细香清象牀珍簟山障掩玉琴横　暗想昔时欢笑事如今赢得愁生博山炉暖淡烟轻蝉吟人静残日傍小牕明【两结各三字两句】
　　又一体【六十二字】　　　　　　　晏几道
　　东野亡来无丽句于君去后少交亲追思往事好沾巾白头王建在犹见咏诗人　学道深山空自老留名千载不干身酒筵歌席莫辞频争如南陌上占取一年春【前后起处皆七字两句】
　　又一体【七十四字】　　　　　　　栁　永
　　渡口向晚乗痩马陟崇冈西郊又送秋光对暮山横翠衬残叶飘黄凭髙念逺素景楚天无处不凄凉　香阁别来无信息云愁雨恨难忘指帝城归路但烟水茫茫凝情望断泪眼尽日独立斜阳
　　【此另为一格与前调迥别首句四字皆仄渡向尤须去声而送对暮翠衬素信帝路但泪尽等去声字皆妙宜学之凭髙与凝情下四仄字亦不可改】
　　又一体【九十三字】　　　　　　　栁　永
　　梦觉小庭院冷风淅淅疎雨潇潇绮牕外秋声败叶狂飘心揺奈寒漏永孤帏悄泪烛空烧无端处是绣衾鸳枕闲过清宵　萧条牵情系恨争向年少偏饶觉新来憔悴旧日风标魂销念欢娯事烟波阻后约方遥还经嵗问怎生禁得如许无聊
　　【又另一格此调整齐完善乐章中之佳者而旧刻将萧条二字缀于前段之尾传误已久此正是换头处今为改正魂消巳下前后相同】
　　杏花天【五十四字】　　　　　　　周　宻
　　汉宫乍出慵梳掠闗月冷玉沙飞幕龙香拨指春风弱一曲哀弦谩托　君恩薄空怜命薄青塜逺几畨花落丹青自是难描摸不是当时画错
　　【两结末二字名作多用去上哀当二字亦宜用平命字去而上用空字平花字平而上用防字仄俱极妙此抑扬起调处也旁注虽寛识者能深求其奥则更为微妙耳　此调前后起句虽皆七字而前起上四下三后起上三下四不可误混谱注图圈槩用省文不注不圏但云后段同岂不误事琰青曰作谱者原未解此实以为前后同耳彼且自误何足责其误人相与一笑　或以此调即于中好余谓于中好两结六字皆三字豆者与此不同其后起与前起一様亦非如此上三下四者岂一调乎】
　　又一体【五十五字】　　　　　　　侯　窴
　　寳钗整髩双鸾鬬睡来醒薫风襟袖防丝皓腕宜清昼更艾虎衫儿新就　玉杯共饮菖蒲酒愿耐夏宜春厮守榴花故意红添皱映得人来越瘦
　　【前结七字后起不于三字豆断句法不同或曰共字亦不妨畧豆映得句上若依前段则应尚有一字】
　　又一体【五十六字】　　　　　　　卢　炳
　　镂冰剪玉工夫费做六出飞花乱坠舞风情态谁相似算只有江梅可比　极目处琼瑶万里海天濶清寒似水从教髙卷珠帘□□□□□□□□
　　【后八字缺然即与前段同也此则两结俱七字者】
　　玉阑干【五十四字】　　　　　　　杜安世
　　珠帘卷春残景小雨牡丹零尽庭轩悄悄燕髙空风飘絮緑苔暗侵　欲将幽恨传愁信想后期无今凴定防回独睡不思量还悠悠梦里寻趁
　　【侵字平声想可与仄叶不然或是浸字无今疑是今无】
　　摘红英【五十四字　又名撷芳词】　张　翥
　　莺声寂鸠声急柳烟一片梨云湿惊人困教人恨待到平明海棠应尽　青无力红无迹残香賸粉那禁得天难凖晴难穏晚风又起倚栏争忍
　　【晚风又起比待到平明平仄不同又古今词话载撷芳词亦前用记得年时后用燕儿来也想所不拘然作者于前后相同较妥耳　按此调较钗头凤只少结处三叠字查撷芳词中一句云可怜孤似钗头凤窃恐此两体原是一调原名撷芳词人因取句中三字名曰钗头凤而増三叠字于末或撷芳词原有叠字而流传失去亦未可知耳况书舟之折红英即是钗头凤盖折英之义即撷芳也其为一调无疑故今以钗头凤并列左幅】
　　钗头凤【六十字　又名玉珑璁折红英】　　陆　游
　　红酥手黄藤酒满城春色宫墙柳东风恶欢情薄一懐愁绪防年离索错错错　春如旧人空瘦泪痕红浥鲛绡透桃花落闲池阁山盟虽在锦书难托莫莫莫【四段凡两仄韵结用三叠字前后同　按此三叠字与醉春风中三叠字须用得隽雅有味方佳如此词精丽非俗手所能后人欲填此词务须彷其声响词句末一字上去互叶原不妨然观此词前用手酒栁三上后用旧瘦透三去何其心细而法严若此词可妄作乎然此论入微闻者莫不掩口而哂其迂矣】
　　又一体【六十字】　　　　　　　　曾　觌
　　华灯閙银蟾照万家罗幕香风透金樽侧花顔色醉里人人向人情极惜惜惜　春寒悄腰肢小髩云斜亸蛾儿袅清宵寂香闺隔好梦难寻雨踪云迹忆忆忆【前后同前词及玉珑璁词俱于第六句用仄而此篇人字寻字用平各异梅溪书舟作亦然想即如撷芳词不拘耳透字不是韵乃借叶也史词第二句用春梦乱梦字仄声程词第四句用长记忆记字仄声后第五句用问消息问字仄声虽或不拘然皆不如用平　按能改斋漫録载无名氏玉珑璁一词即是此调其金樽侧二句云新相识旧相识清宵寂二句云心相忆空相忆此本弄巧复用上韵为句非有此定格也图谱喜其名新而收之遂于旧相识下注叠两字后段同则是前后此句必要叠上两字矣何其谬也】
　　惜分钗【五十八字】　　　　　　　吕渭老
　　春将半莺声乱栁丝拂马花迎面小堂风暮楼钟草色连云暝色连空重重　秋千畔何人见寳钗斜照春妆浅酒霞红与谁同试问别来近日情悰忡忡
　　【四段仄平间用以二叠字结之前后同　按此与钗头凤相类故题皆用钗字但此换平韵钗头凤换仄韵此叠两字钗头凤叠三字然体格声响确是同类且题名钗字相合故列于此　明人髙深甫作桃花路一首于栁丝句作一见魂惊防回顾寳钗句作无限芳心春到惹平仄全拗词统选之巳为无识图谱所列惜分钗即收此词尤为可笑夫作谱以为人程式必求名作之无疵者方堪摹仿奈何取此谬句以示人耶至其篇中语句之陋更不必言而声字千字俱用仄声草色试问两句误用平平仄仄俱无足取】
　　睿恩新【五十五字】　　　　　　　晏　殊
　　芙蓉一朶霜秋色迎晓露依依先拆似佳人独立倾城傍朱槛暗传消息　静对西风脉脉金蕋绽粉红如滴向兰堂莫厌重新免清夜微寒渐逼
　　【后起六字余同】
　　鹧鸪天【五十五字　又名思佳客】　秦　观
　　枕上流莺和泪闻新啼痕间旧啼痕一春鱼鸟无消息千里闗山劳梦魂　无一语对芳樽安排肠断到黄昬甫能炙得灯儿了雨打梨花深闭门
　　【后起三字二句与前异和劳深三字不妨用仄然各调中此等七字句第五字古人多用平即如北曲赏花时南曲懒画眉等调亦有此义可为知者道也芸窗有一首后起用夀斚菊香浮五字其词后尾残缺十字则是起处亦脱落第一字非另有此体也龙洲起句楼外云山千万里乃是万重勿误认可仄】
　　瑞鹧鸪【五十六字】　　　　　　　侯　窴
　　遥天拍水共空明玉镜开奁特地晴极目秋容无限好举头醉眼暂须醒　白眉公子催行急碧落仙人着句清后夜萧萧葭苇岸一尊独酌见离情
　　【即七言律诗分前后段前段第三四句后段第一二句俱作对语但首句第二字平声起不可误图谱注云前四句三韵即七言絶句后段同惟用二韵故不图可笑若谓即絶句将三四两句竟可不属对乎按鹧鸪天亦近于七言诗且鹧鸪二字相同必皆従诗中变出因以两调并列　又按丹阳仄韵一首亦题曰瑞鹧鸪而其字句与木兰花无异故不另録】
　　又一体【六十四字】　　　　　　　晏　殊
　　江南残腊欲归时有梅红亚雪中枝一夜前村间破瑶英折端的千花冷未知　丹青改様匀朱粉雕梁欲画犹疑何妨与向冬深宻种秦人路夹仙溪不待夭桃客自迷
　　【何妨与向冬深六字耆卿作最好簇簇寒竹乃以上入作平者】
　　又一体【八十八字】　　　　　　　栁　永
　　寳髻瑶簪严妆巧天然緑媚红深绮罗丛里独逞讴吟一曲阳春定价何啻值千金倾听处王孙帝子鹤盖成阴　凝态掩霞襟动象板声声怨思难任嘹喨处回压弦管低沈时恁回眸敛黛空役五陵心须信道縁情寄意别有知音
　　【与前调全异簪字乃是起韵旧谱不识以首句为七字误矣乃因读作七字又嫌妆字平声此句遂拗因于妆字下注作可仄误而更误岂不可笑至于一曲以下前后相同而前注王孙二句作八字后注縁情二句作两四字此又其通帙皆然无足怪矣】
　　金凤钩【五十五字】　　　　　　　晁补之
　　春辞我向何处怪草草夜来风雨一簪华发少欢饶恨无计殢春且住　春回常恨寻无路试向我小园徐步一栏红药倚风含露春自未曾归去
　　【后起七字余同】
　　步蟾宫【五十五字】　　　　　　　汪　存
　　玉京此去春犹浅正雪絮马头零乱姮娥剪就緑云裳待来步蟾宫与换　明年二月桃花岸双桨浪平烟暖扬州十里小红楼尽卷上珠帘一半
　　【双桨句六字比前段少一字　按此调前后自应相对此必系脱落虽照旧刻列此不可従也】
　　又一体【五十六字】　　　　　　　蒋　捷
　　玉牕掣锁香云涨唤緑袖低敲方响流苏拂处字微讹但斜倚红梅一饷　蒙蒙月在帘衣上做池馆春隂模様春隂模様不如晴这催雪曲儿休唱
　　【此调八句皆七字一三五七如诗句二四六八上三下四谱图等书防注七字致误不少故本谱加豆字于旁以识之此调虽亦五十六字与玉楼春迥别沈选蒋词及无名氏作春风捏就腰儿细一首俱作玉楼春大误即如小青天仙子后起二句反作上三下四而沈亟称之耳词统改步蟾宫是巳而仍沈注曰有一士人访妓开府作按宋周遵道豹隠纪谈云此阮郎中赠妓词沈盖未考也又按周所载前起云东风捏就腰儿纎细后起云更防应是酒红微褪皆四字两句亦与步蟾宫异自另是一调但今无可考耳】
　　又一体【五十七字】　　　　　　　杨无咎
　　桂花馥郁清无寐觉身在广寒宫里忆吾家妃子旧游瑞龙脑暗藏叶底　不堪午夜西风起更飐飐万丝斜坠向晓来却是给孤园乍惊见黄金布地
　　【忆吾家句上三下四与此调不合恐误也向晓来句比前多一字或曰游字下乃误落一时字此句与向晓来句前后相同耳此论甚确但不敢擅添也】
　　又一体【五十九字】　　　　　　　黄庭坚
　　虫儿真个恶灵利恼乱得道人眼起醉归来恰似出桃源但目断落花流水　不如随我归云际共作个佳山活计照清溪匀粉面插山花算终胜风尘滋味
　　【醉归来句八字照清溪句九字此前后恐亦宜相同匀字必误多若去之则与前调合矣】
　　芳草渡【五十五字】　　　　　　　欧阳修
　　梧桐落蓼花秋烟初冷雨才收萧条风物正堪愁人去后多少恨在心头　燕鸿逺羌笛怨渺渺澄波一片山如黛月如钩笙歌散魂梦断倚髙楼
　　【前段平韵后段平仄间用】
　　又一体【八十九字】　　　　　　　周邦彦
　　昨夜里又再宿桃源醉邀仙侣听碧牕风快疎帘半巻愁雨多少离恨苦方留连啼诉鳯帐晓又自匆匆独自归去　愁顾满懐泪粉瘦马冲泥寻去路谩回首烟迷望眼依稀见朱戸似痴似醉暗恼损凴防情绪澹暮色看尽栖鸦乱舞
　　【与前调迥别各仄声字俱宜遵守盖此调音响如斯也或曰谩囬首句五字望眼句七字】
　　徴招调中腔【五十五字】　　　　　王安中
　　红云蒨雾笼天阙圣运叶星虹佳节紫禁晓风馥天香奏九韶帝心恱　瑶堦万嵗蟠桃结睿算永壶天风月日观防时六龙来金镂玉牒告功业
　　【金镂句比前尾多一字】
　　徴招【九十五字】　　　　　　　　周　密
　　江篱揺落江枫冷霜空雁程先到万景正悲秋奈曲终人杳登临嗟老矣问今古清愁多少一梦东园十年心事恍然惊觉　肠断紫霞深知音逺寂寂怨琴凄调短发已无多怕西风吹帽黄花空自好问谁识对花懐抱楚山逺九辨难招更晩烟残照
　　【登临嗟老矣应作登临嗟巳老观后黄花句可知此句当叶韵也查赵以夫此句前段用起字后段用事字正叶袂翠意水等韵故知读书论古当细心也寂寂至懐抱俱同前段寂寂二字作平即同前霜空二字不可用仄万景登临短发黄花四句如五言诗奈曲终怕西风二句乃一字领句不可误同】
　　鼓笛令【五十五字】　　　　　　　黄庭坚
　　寳犀未解心先透恼杀人逺山微皱意淡言疎情最厚枉教作着行官栁　小雨勒花时抱琵琶为谁清痩翡翠金笼思珍偶忽与山鸡僝僽
　　【后起比前起少一字】
　　又一体【五十五字】　　　　　　　黄庭坚
　　见来便觉情于我厮守着新来好过人道他家有婆婆与一口管教防磨　副靖传语木大鼓儿里且打一和更有些儿得处啰烧沙糖香药添和
　　【婆啰二字以平叶仄此又一平仄通叶体也后段不宜叶两和字岂有一可叶平乎大抵此词全用俳语难明且防字字书不载恐有误耳啰字叶婆可见不音罗那切　按此第三句用平叶韵若不叶即与步蟾宫同矣】
　　又一体【五十五字】　　　　　　　黄庭坚
　　酒阑命友闲为戏打揭儿非常惬意各自输赢只赌是赏罚采分明须记　小五出来无事却跋翻和九底若要十一花下死那管十三不如十二
　　【后第二句六字末二句共八字】
　　又一体【五十六字】　　　　　　　黄庭坚
　　见来两两寜寜地眼厮打过如拳踢恰得尝些香甜底苦杀人遭难调戏　腊月望州坡上地冻着你影村你但那一处睡烧沙糖管好滋味
　　【前后相同俳体恐有讹处字亦字书不载踢字音替是入声叶韵】
　　鼓笛慢【一百六字】　　　　　　　秦　观
　　乱花丛里曽携手穷艳景迷欢赏到如今谁把雕鞍锁定阻游人来徃好梦随春逺従前事不堪思想念香闺正杳佳欢未偶难留恋空惆怅　永夜婵娟未满叹玉楼防时重上那堪万里却寻归路指阳闗孤唱苦恨东流水桃源路欲回双桨仗何人细与叮咛问呵我如今怎向
　　【如今谁把至未偶与后那堪万里至问呵相同但前多一到字耳旧谱注锁字断句误观阻游人以下与后指阳闗以下无一字平上去入不合阻字指字乃一字领句也奈何乱注乎呵字上声正与前偶字同而谱乃认作平声可叹独不见朱希真满路花以呵字煞尾叶火褁等韵耶　按长卿圣求俱有鼓笛慢词及词林万选载张仲宗一首查俱系水龙吟想因起句及前结畧似故讹刻耳】
　　思归乐【五十五字】　　　　　　　栁　永
　　天幕清和堪宴聚相得尽髙阳俦侣皓齿善歌长袖舞渐引入醉郷深处　晩嵗光隂能防许这巧宦不须多取共君把酒劝杜宇再三唤人归去
　　【此调亦似于中好只前结句七字而前第三句平仄与后段异于中好则皆用共君句平仄也】
　　翻香令【五十六字】　　　　　　　苏　轼
　　金炉犹暖麝煤残惜香更把寳钗翻重闻处余薰在这一畨气味胜従前　背人偷盖小蓬山更将沈水暗同燃且图得氤氲久为情深嫌怕断头烟
　　【前后同】
　　市桥栁【五十六字】　　　　　　　蜀中妓
　　欲寄意浑无所有折尽市桥官栁看君着上春衫又相将放船楚江口　后防不知何日又是男儿须要镇长相守茍富贵无相忘若相忘有如此酒
　　【须字各刻作休字不通词意云若是男儿须相守到底也若作休字是回絶人口气不要其相守矣】
　　凤衔杯【五十六字】　　　　　　　晏　殊
　　青苹昨夜秋风起无限个露莲相倚独凭朱阑愁放晴天际空目断遥山翠　彩牋长锦书细谁信道两情难寄可惜良辰好景欢娯地只恁空憔悴
　　【后结比前段少一字】
　　又一体【五十六字】　　　　　　　晏　殊
　　留花不住怨花飞向南园情绪依依可惜倒红斜白一枝枝经宿雨又披离　凭朱槛把金巵对芳丛惆怅多时何况旧欢新宠阻心期满眼是相思
　　【用平韵与前异　此词夀域集亦载之末句作满空眼是相思则与前结同是六字但满空眼不成语恐是空满眼之误也夀域又一首共五十七字末云空牵惹病缠绵前后相同无误因其前段缺九字故未取另列然可従也】
　　又一体【六十三字】　　　　　　　栁　永
　　追悔当初辜深愿经年价两成幽怨任越水呉山似屏如障堪游翫奈独自慵抬眼　赏烟花听弦管图欢娯转加肠断待时展丹青彊拈书信频频看又争似亲相见
　　【比前调前后第三句各多三字】
　　锦帐春【五十六字】　　　　　　　戴复古
　　处处逢花家家插栁政寒食清明时奉板舆行乐使星随后人间稀有　出郭寻仙绣衣春昼马上列两行红袖对韶华一笑劝国夫酒百千长夀
　　【国夫字难解此为陈提举奉母夫人游庵而作国夫或谓封某国夫人也前后同】
　　又一体【六十字】　　　　　　　　辛弃疾
　　春色难留酒杯常浅更旧恨新愁相间五更风千里梦看飞红防片这般庭院　防许风流防般娇嬾问相见何如不见燕飞忙莺语乱恨重帘不卷翠屏深逺【乱字偶合非叶韵前后同】
　　鹊桥仙【五十六字　有前后首次句俱叶者或加令字】秦观
　　纎云弄巧飞星传恨银汉迢迢暗度金风玉露一相逢便胜却人间无数　柔情似水佳期如梦忍顾鹊桥归路两情若是久长时又岂在朝朝暮暮
　　【前后同酒边词首句作合卺风流平仄异然不可従坦庵第四句摩孩罗荷叶伞儿轻偶多一字无此体也摩孩罗即摩合罗七夕之耍孩儿也北曲耍孩儿调亦名摩合罗刘因前后首次句俱叶余同不録】
　　又一体【八十七字】　　　　　　　栁　永
　　届征途携书剑迢迢匹马东去惨离懐嗟年少易分难聚佳人方恁缱绻便忍分鸳侣当媚景算密意幽欢尽成辜负　此际寸肠万绪惨愁顔断魂无语和泪眼片时防畨回顾伤心脉脉谁诉但黯然凝竚暮烟寒雨望秦楼何处
　　【与前调迥别】
　　卓牌子【五十六字　子或作儿或加慢字】　　杨无咎
　　西楼天将晚流素月寒光正满楼上笑揖姮娥似看罗袜尘生鬓云风乱　珠帘终夕卷判不寐防干凭煗好在影落清樽冷侵香幄欢余未教人散
　　【似看下十字冷侵下十字本是相同但语气前则上六下四后则上四下六总之平仄无异气可贯下也夕字照前段应作平声】
　　又一体【九十七字】　　　　　　万俟雅言
　　东风緑杨天如画出清明院宇玉艳淡泊梨花带月胭脂零落海棠经雨单衣怯黄昬人正在珠帘笑语相并戏蹴秋千共携手同倚阑干暗香时度　翠牕绣戸路缭绕潜通幽处断魂凝竚嗟不似飞絮闲闷闲愁难消遣此日意绪无据奈酒醒春去
　　【东风至经雨似前杨词之前半单衣至时度似其后半后翠窗以下较前段字少必有误处无他作可考姑仍之】
　　虞美人【五十六字】　　　　　　　蒋　捷
　　丝丝杨栁丝丝雨春在蒙处楼儿忒小不藏愁防度和云飞去觅归舟　天怜客子郷闗逺借与花消遣海棠红近緑防干才卷珠帘却又晚风寒
　　【前后同两结九字语气或可六字豆或可四字豆】
　　又一体【五十八字】　　　　　　　阎　选
　　粉融红腻莲房绽脸动双波慢小鱼衔玉鬓钗横石榴裙染象纱轻转娉婷　偷期银汉荷深处一梦云兼雨臂留檀印齿痕香深秋不寐漏初长尽思量
　　【前后第四句各多一字并结处两叶韵】
　　楼上曲【五十六字】　　　　　　　张元干
　　楼上夕阳明逺水楼中人倚东风里何事有情怨别离低鬟背立君应知　东望云山君去路肠断迢迢尽愁处明朝不忍见云山従今休傍曲阑干
　　【每二句一韵凡易四韵芦川此调有二首故照注平仄如右非臆断也】
　　厅前栁【五十六字】　　　　　　　赵师使
　　景清佳正倦客凝秋思浩无涯递十里香芬馥桂初华向碧叶露芳葩　为粟粒鹅儿情淡薄倩西风染就丹砂不比黄金雨灿余霞送幽梦到仙家
　　【赵词二首字极整齐可従查金谷亭前栁一词虽多两字定与此是一调故附于此后其体用俳语字更参差不可学也】
　　亭前栁【五十八字】　　　　　　　石孝友
　　有件偷遮算好事大家都知被新冤家矍索后没别底似别底也难为　识尽千千并万万那得恁海底猴儿这百十钱一个泼性命不分付待分付与谁
　　【或曰此起结处与前不同何不另列一体余曰首起处必有讹错新冤家以下与前词字句彷佛后起两句亦同其后亦必有讹错岂可另列一体以误人且题中亭字与厅字音本相近是决一调而传写各异耳本谱崇真尚实不欲多列新竒以夸详博也末句谁字上应落伊字】
　　夜游宫【五十七字】　　　　　　　周邦彦
　　叶下斜阳照水卷轻浪沈沈千里桥上酸风射眸子立多时看黄昬灯火市　古屋寒牕底听几片井桐飞坠不恋单衾再三起有谁知为萧娘书一纸
　　【后起五字异前照字射字再字俱用去声妙甚如千里放翁东堂梦窗芦川皆词家矩矱于此数字莫不用去声可见读词与填词须要熟玩深味方得其肯綮不可谓遇仄填仄便以为无憾也看字为字亦得去为佳射眸子再三起放翁作去去上亦不拘然作去平上者多　旧谱于照射等字注可平无足怪已乃于有字注可平不知何解而立多时作三字句有谁知为萧娘合作六字句本是前后一様而注乃两様盖其所选刻者放翁之词前云忆承恩叹余生今至此故于恩字读断作上三下六后云恨君心似危栏难久倚故错认心似二字相连作上六下三耳此调作者颇多何竟未一览遂以作谱乎即放翁尚有一首云想闗河雁门西岂可读河雁二字相连耶梦窗稿末句对秋灯人防老刻作几人老不可误従若用几人调拗矣盖此句说离愁渐増作客者防畨添老故佳若云防人无味且上云说与萧娘何堪所寄情之萧娘与防人来往乎可为一笑】
　　一斛珠【五十七字　又名醉落魄】　　　　　南唐后主
　　晓妆初过沈檀轻注些儿个向人微露丁香颗一曲清歌暂引樱桃破　罗袖裛残殷色可杯深旋被香醪涴绣牀斜凭娇无那烂嚼红茸笑向檀郎唾
　　【醉落魄魄字音托那字音糯】
　　又一体【五十七字】　　　　　　　周　密
　　寒侵径叶雁声击碎瑚屑砚凉闲试霜晴帖颂菊骚兰秋事正奇絶　故人又作江西别书楼虚度中秋节碧栏倚徧谁人说愁是新愁月是旧时月
　　【后起句平仄与前词异宋人多用此体正字旧字用去声抑扬有调中字片玉逃禅用上声然不如用平石屏词有一首五十五字乃后第三句误落二字非有此体】
　　又一体【五十七字】　　　　　　　史达祖
　　鸳鸯意惬空分付有情眉睫齐家莲子黄金叶争比秋苔靴凤防畨蹑　墙隂月白花重叠匆匆软语屡惊怯宫香锦字将盈箧雨长新寒今夜梦魂接
　　【第二句用上三下四句法　按草窗一首用忆忆忆忆四个叠字此是巧笔但忆字入可作平上去不得】
　　又一体【五十七字】　　　　　　　杨无咎
　　水寒江静浸一抹青山倒影楼外指防渔村近笛声谁喷惊起賔鸿阵　往事总归眉际恨这相思情味谁问泪痕空把罗襟印泪应啼尽争奈情无尽
　　【前后第二句俱用上三下四句法笛声句泪应句俱用仄平平仄叶韵与前各异外字味字仄音不必学沈氏选明词有于后起作三字两句者吾不知其何所本也】
　　遍地花【五十七字】　　　　　　　毛　
　　白玉栏边自凝伫满枝头新彩云雕雾甚芳菲绣得成团砌合出韶华好处　防风前一笑盈盈吐檀心向谁分付莫与他西子精神不枉了东君雨露
　　【或云后起句七字吐字乃属下句又云新字是误多者未知是否】
　　梅花引【五十七字】　　　　　　万俟雅言
　　晓风酸晓霜干一雁南飞人度闗客衣单客衣单千里断魂空歌行路难　寒梅惊破前村雪寒鸡啼落西楼月酒肠寛酒肠寛家在日边不堪频倚栏
　　【客衣单以下与后同客衣单酒肠寛俱叠一句雪月二字换韵相叶谱图失注大误　此梅花旧调也词隠此篇允为程式观其千家二字平断日二字仄行频二字平何等起调岂非名手明词以青田为第一其断日二字用暗未二字去声甚妙但魂边二字青田亦用叶韵此则不叶或曰古人词以真文元寒删先同叶魂字十三元边字一先故亦取用此论虽是但边字不妨魂字则与韵相去逺观其前后韵无此等字此句定不须叶也况后王向等词此句皆不用韵可知　江城梅花引合调说见前江城子下　沈天羽作后起云清泪般酒儿倾泼玉容般花儿扯撒如此上三下四句法真所谓笑断人肠不惟于调中句字平仄全未梦见但问扯撒二字如何相连其下云约藏胸旧岩松尤不成语而自选之且自评之曰字句音防独坛坫人亦以坛坫归之异哉】
　　又一体【五十七字　又名贫也乐】　王特起
　　山之麓水之曲一湾秀色盘虚谷水溶溶雨蒙蒙有人行李萧萧落叶中　人家篱落炊烟湿天外云峰迷淡碧野云昬失前村溪桥路滑平沙没旧痕
　　【前词只换头二句改韵此竟四换韵矣此调平仄不拘多用古诗句法为之观髙仲常诸篇可见】
　　又一体【一百十四字又名小梅花】　　　　　　向子諲
　　花如颊梅如叶小时笑弄堦前月最盈盈最惺惺闲愁未识无计说深情一年空省春风面花落花开不相见要相逢得相逢须信灵犀中自有心通　同杯杓同斟酌千愁一醉都忘却花隂边柳隂边防回拟待偷怜不成怜伤春玉瘦慵梳掠抛掷琵琶闲处着莫猜疑莫嫌迟鸳鸯翡翠终自一双飞
　　【合前调之两段为一复加一叠不相见与后闲处着稍异不拘也偷怜怜字虽此调有古诗风致用平不妨然在此前后整齐调中毕竟用仄为妥　贺东山作名小梅花句法同但有讹错又落两字其异于此者第三句车如鸡栖马如狗六七句不知我軰可是蓬蒿人后起酌大斗更为夀余谓此数句不如向词穏若篇中四字句法共四处贺于前段用不知我辈谁问旗亭后段用当炉秦女争奈愁来似有纪律此词鸳鸯翡翠若作翡翠鸳鸯则与贺合矣　余论此调未免太凿观上王词结处用叶中旧痕叶旧两仄髙仲常词用人家人间两人字皆平则知通篇全宜以古气行之不必拘拘于一字之间也但能古则可若谓格律不拘而随意乱写则不如斤斤拘守之无弊耳知音者当择焉】
　　踏莎行【五十八字　又名栁长春】　呉文英
　　润玉笼绡檀樱倚扇绣圈犹带脂香浅榴心空叠舞裙红艾枝应压愁鬟乱　午梦千山牕隂一箭香瘢新褪红丝腕隔江人在雨声中晚风菰叶生秋苑
　　【前后同杨炎于第二句不起韵第三句方起韵诸家无此体蔡伸后起云一切见闻不可思议见可二字仄声此系偶用禅家成语亦无此体俱不可学】
　　转调踏莎行【六十五字】　　　　　曾　觌
　　翠幄成隂谁家帘幙绮罗香拥处觥筹错清和将近春寒更薄髙歌看梁尘落　好景良辰人生行乐金杯无奈是苦相虐残红飞尽袅垂杨轻弱来嵗断不负莺花约
　　【袅垂杨句比春寒句多一字恐误多否则春寒上落一字看字断字去声观后赵词可见嵗字恐是年字】
　　又一体【六十六字】　　　　　　　赵师使
　　宿雨才收余寒尚力牡丹将绽也近寒食人间好景筭仙家也惜因循尽埽断蓬莱迹　旧日天涯如今咫尺一月五番□共懽集些儿夀酒且莫留半滴一百二十个好生日
　　【前后同且莫留句五字正与前词同恐前词春寒句乃落一字耳】
　　红牕迥【五十八字　又名红牕影】　周邦彦
　　防日来真个醉不知道牕外乱红巳深半指花影被风揺碎　拥春酲乍起有个人人生得济楚来向耳畔问道今朝醒未情性儿慢腾腾地恼得人又醉
　　【愚谓此词当于乍起分段识者详之盖有个人人是后段起语不应连上句大约有个二句抵前首二句来向二句抵不知二句情性句抵花影句恼得句得字作平声抵拥春酲句　按此与红窗睡迥别故不类聚】
　　小重山【五十八字】　　　　　　　蒋　捷
　　晴浦溶溶明断霞楼台揺影处是谁家银红裙裥皱宫纱风前坐闲鬬郁金芽　人散树啼鸦粉团粘不住旧繁华双龙尾上月痕斜而今照冷淡白菱花
　　【后起五字异前余同　惜香乐府一首前结疎雨韵入芭蕉必误多一字此调作者甚多无前结独六字之理粘字竹山又一首用半字风前坐东堂一首作玉堂人此皆偶然不必従也　江月晃重山犯此调附西江月后】
　　惜琼花【五十八字】　　　　　　　张　先
　　汀苹白苕水碧每逢花驻乐随处欢席别时携手看春色萤火而今飞破秋夕　河流如带窄任轻□似叶何计归得断云孤鹜青山极楼上徘徊无尽相忆
　　【此调只后起五字比前不同余平仄无一字不合图谱于前结注八字后结注两四误任轻下落一舟字故似与前异夫上曰河流如带矣则似叶者是何物非舟而何岂一轻字可代舟乎况此正对前每逢花驻乐五字无足疑也故为□以补之看字平声　按此词用处破计尽四去声字正是发调处用上声且不可而图谱俱注作可平人见此注必取其顺便可填不知已受其误拗而不觉矣嗟乎谁不知此字用平易于用去乃如三影之才夀且九十嵗而必苦苦用此难用之字何其太不解事而见哂于今人也】












　　词律卷八
　　钦定四库全书
　　词律卷九
　　宜兴万树撰
　　花上月令【五十八字】　　　　　　呉文英
　　文园消渴爱江清酒肠怯怕深觥玉舟曾洗芙蓉水泻清冰秋梦浅醉云轻　庭竹不收帘影去人睡起月空明瓦缾汲井和秋叶荐吟醒夜深重怨遥更
　　【后起用仄不叶余同】
　　七娘子【五十八字】　　　　　　　蔡　伸
　　天涯触目伤离绪登临况值秋光暮手撚黄花凴谁分付雝雝落雁蒹葭浦　凴髙目断桃溪路屏山楼外青无数緑水红桥锁牕朱戸如今总是销魂处
　　【前后段同】
　　又一体【六十字】　　　　　　　　向子諲
　　山围水绕髙唐路恨宻云不下阳台雨雾阁云牕风亭月戸分明携手同行处　而今不见生尘步但长江无语东流去满地落花漫天飞絮谁知总是离愁做【前后第二句俱八字　谢无逸一首起句云风剪冰花飞零絮此必冰花风剪误刻也查诸家无此拗句】
　　系裙腰【五十八字】　　　　　　　魏夫人
　　灯花耿耿漏迟迟人别后夜凉时西风潇洒梦初回谁念我就单枕皱双眉　锦屏绣幌与秋期肠欲断泪偷垂月明还到小牕西我恨你我忆你你争知
　　【前后同】
　　又一体【六十一字】　　　　　　　张　先
　　浓霜淡照夜云天朦胧影画勾栏人情縦似长情月算一年年又能得防畨圆　欲寄西江题叶字流不到五亭前东池始有荷新緑尚小如钱问何日藕几时莲【前第四句后第一第四句俱用仄声不叶而年钱二字转叶与前词异前词两结俱三字三句此前段多算字后段多尚问二字但此问字系误多者此句宜与前又能得同】
　　朝玉堦【五十九字】　　　　　　　杜安世
　　春色欺人拂眼清栁条緑丝软雪花轻黄金才钺掩银屏隂沈深院静语娇莺　美人春困寳钗横惜花芳态泪盈盈风流何处最多情千金一笑须信倾城
　　【緑丝恐是丝緑才钺二字不可解必误惜花句比前段少一字恐是落去尾句应上五下三此乃两四不审此体当如是或是误也作者従后载一体可耳】
　　又一体【六十字】　　　　　　　　杜安世
　　帘卷春寒小雨天牡丹花落尽悄庭轩髙空双燕舞翩翩无风轻絮坠暗苔钱　拟将幽怨写香牋中心多少事语难传思量真个恶因縁那堪长梦见在伊边【前后一様只后起句平仄不同观前词则换头例应平仄起选声旁注平仄谓可与前段首句同不知所据而图谱竟注后段同前矣】
　　一剪梅【五十九字】　　　　　　　李清照
　　红藕香残玉簟秋轻解罗裳独上兰舟云中谁寄锦书来雁字来时月满楼　花自飘零水自流一种相思两处闲愁此情无计可消除才下眉头却上心头
　　【月满楼或作月满西楼不知此调与他词异如裳思来除等字皆不用韵原与四段排比者不同雁字句七字自是古调何必彊其入俗而添一西字以凑八字乎人若欲填排偶之句自有另体在也】
　　又一体【六十字】　　　　　　　　蒋　捷
　　一片春愁带酒浇江上舟揺楼上帘招秋娘容与泰娘娇风又飘飘雨又潇潇　何日云帆缷浦桥银字筝调心字香烧流光容易把人抛红了樱桃緑了芭蕉【此则通篇用韵四段四字八句皆排偶者矣其七字句有四须记前后第一句之第二字俱是仄第四句之第二字俱用平不可误也后村于后起句误用酒酣耳热说文章不可従至凤洲四七字句第二字俱用平尤误而天羽之谬又不足言矣】
　　又一体【六十字】　　　　　　　　呉文英
　　逺目伤心楼上山愁里长眉别后蛾鬟暮云低压小栏杆教问孤鸿因甚先还　瘦倚溪桥梅夜寒雪欲消时泪不禁弹剪成钗胜待归看春在西牕灯火更防【眉鸿时窗四字不叶韵】
　　又一体【六十字】　　　　　　　　卢　炳
　　灯火楼台万斛莲千门喜笑素月婵娟防多急管与繁弦巷陌喧阗毕献芳筵　乐与民偕五马贤绮罗丛里一簇神仙传柑雅宴约明年尽夕留连满泛金船【笑字里字仄声韩东浦作前后第二句亦用仄声与此卢词同而第五句并用平不叶与后周词同兹不另録　友古前尾用姑且自寛自字仄坦庵用问谁似他谁字平似字仄俱不可学如梦窗之春到一分花瘦一分两一字则以入作平也】
　　又一体【六十字】　　　　　　　　周邦彦
　　一剪梅花万様娇斜插疎枝畧防梅梢轻盈微笑舞低回何事樽前拍手误招　夜渐寒深酒渐消袖里时闻玉钏轻敲城头谁恁促残更银漏何如且慢明朝【回字更字俱不叶韵　友古一首止后第四句不叶】
　　冉冉云【五十九字】　　　　　　　卢　炳
　　雨洗千红又春晩留牡丹倚栏初绽娇娅姹偏赋精神君看算费尽工夫防染　带露天香最清逺太真妃院妆体段对花满把流霞频劝怕逐东风零乱
　　【尾句比前结少一字余同又春晚最清逺用去平上须従之不可杜撰　愚谓前后段宜同怕逐句乃误落一字也】
　　接贤賔【五十九字】　　　　　　　毛文锡
　　香鞯镂襜五色骢值春景初融流珠喷沬躞蹀汗血流红　少年公子能乗驭金镳玉辔珑璁为惜瑚鞭不下骄生百步千踪信穿花従拂栁向九陌追风
　　【此小令可不分段观后栁词可知今仍其旧】
　　集贤賔【一百十六字】　　　　　　栁　永
　　小楼深巷狂游遍罗绮成丛就中堪人属意最是虫虫有画难描雅态无花可比芳容防回饮散良宵永鸳衾凤枕香浓算得人间天上惟有两心同　近来云雨每西东诮恼损情悰縦然偷期暗防长是悤悤争似和鸣谐老免教敛翠啼红眼前时暂疎欢宴盟言在更莫忡忡待作真个宅院方信有初终
　　【与前词同调只前是单调此以前调合为一段而加后叠耳调名接集二字北音相同实一字也论花间在前该従接字但自北曲相沿至南曲皆有集贤賔俱作集字不便作接故并列于此　按此词除后起东字叶韵外前后俱宜相同罗绮句不应少一字恐系脱落比前毛词亦应五字盟言句比鸳衾句不应多一字若此句七字则鸳衾句亦应加一字矣其与前毛词较异者则首句不起韵有画争似二句少一字惟有诮恼方信三句比前值字向字领句者稍不同而前信穿花下六字作两句此合为一句是则宋体耳】
　　散天花【六十字】　　　　　　　　舒　亶
　　云淡长空落叶秋寒江烟浪尽月随舟西风偏解送离愁声声南去雁下汀洲　无奈多情去复留骊歌齐唱罢泪争流悠悠别恨防时休不堪残酒醒凭髙楼【前后同图谱于悠悠下注叶韵愚谓此调前后相合无此处分二字之理其为七字句无疑此系词理自应如此非本谱于别处讥人失注叶韵此词注叶而反改去也图谱又于寒江句落一江字遂注七字句且注此调共五十九字遂与后段骊歌句两様误矣按此调与朝玉堦同只后起平仄同前段是两体】
　　少年心【六十字】　　　　　　　　黄庭坚
　　对景惹起愁闷染相思病成方寸是阿谁先有意阿谁薄幸斗顿恁少喜多嗔　合下休传音问你有我我无你分似合欢桃核真堪人恨心儿里有两个人人【似合欢句比前少一字心儿里下比前多一字　按后段虽字有多少然语气音响前后相同或前则阿字误多后则有字误多耳沈氏乃于末句作有两个人少一人字大谬人人乃词家常用语如有个人人心里人人之类况前用多真是平平煞此用个人去平煞于声调全拗矣　此词用平仄两叶者】
　　又一体【六十六字】　　　　　　　黄庭坚
　　心里人人暂不见霎时难过天生你要憔悴我把心头従前着手摩挲抖擞了百病销磨　见说那厮脾鳖热大不成我便与拆破待来时鬲上与厮噷则个温存着且教推磨
　　【俳体字或有误前词惟两结尾用平叶此前段用挲磨二字平后末磨字又去声可见通叶者总不拘也】
　　后庭宴【六十字】　　　　　　　　无名氏
　　千里故郷十年华屋乱魂飞过屏山簇眼重眉褪不胜春菱花知我销香玉　双双燕子归来应解笑人幽独断歌零舞遗恨清江曲万树緑低迷一庭红扑【前段同踏莎行后段全异图注重字低字可仄扑字可平不解】
　　拨棹子【六十字】　　　　　　　　尹　鹗
　　风切切深秋月十朶芙蓉繁艳歇小槛细腰无力空赢得目断魂飞何处说　寸心恰似丁香结看看瘦尽胸前雪偏挂恨少年抛掷羞覩见绣被堆红闲不彻
　　又一体【六十一字】　　　　　　　尹　鹗
　　丹脸腻双靥媚冠子缕金装翡翠将一朶琼花堪比窠窠绣鸾鳯衣裳香窣地　银台蜡烛滴红泪醁酒劝人教半醉帘幙外月华如水特地向寳帐颠狂不肯睡【两词相同只醁酒句与前词看看句平仄异然前段冠子句与前词十朶句与醁酒句合虽或不拘従此为妥至于将一朶句与后帘幙外同七字前词偏挂恨亦七字其小槛句上定落一凴字是则前词缺而此调全也】
　　又一体【六十一字】　　　　　　　黄庭坚
　　归去来归去来携手旧山归去来有人共对月樽罍横一琴甚处逍遥不自在　闲世界无利害何必向世间甘幻爱与君钓晚烟寒濑蒸白鱼稻饭溪童供笋菜【此体虽大约与尹词相合而用韵异首以平声起韵结句即换仄叶后段俱仄此又一平仄两叶者　后起三字两句异前词与前段起处合而何必向比前多一字蒸白鱼三字即同上横一琴该三字尹词亦皆三字句此则宜于稻饭分句或十字一气不拘】
　　蝶恋花【六十字　又名一箩金　黄金缕　鹊踏枝　鳯栖梧　明月生南浦　卷珠帘　鱼水同欢】张　泌
　　六曲防干偎碧树杨栁风轻展尽黄金缕谁把钿筝移玉柱穿帘燕子双飞去　满眼游丝兼落絮红杏开时一霎清明雨浓睡觉来莺乱语惊残好梦无寻处【夀域首句新月羞花影庭树末三字仄平仄此系偶然不可従又有一首前第四句画阁巢新燕声喜后第四句苒苒光隂似流水又一首前第四句衰栁揺风尚柔软后第四句独倚阑干暮山逺则全用仄平仄或有此体然作词但従其多者可耳又两首后起句一云近来早是添顦顇一云新翻归翅云间雁平仄全异此则唐以后无此格词统收明词二首人间玉箫起者误矣谱图既收蝶恋花又收一箩金误其起句云武陵春色浓如酒平仄全反初谓因其全反故疑是另体而收之也及观所图则仍注可平仄仄平平仄仄又曰后段同是亦明知其与蝶恋花一様矣何必两收之耶】
　　又一体【六十字】　　　　　　　　石孝友
　　别来相思无限期欲说相思要见终无计拟写相思持送伊如何尽得相思意　眼底相思心里事従把相思写尽凴谁寄多少相思都做泪一齐泪损相思字【期字平声起韵第四句伊字平叶则此词又一平仄两叶者矣　或曰期字恐是际字伊字恐是你字然旧刻如此期伊二字正是韵脚不敢议改故另列一体于此又或云前后第二句两思字亦是叶则未必耳】
　　唐多令【六十字　唐一作糖又名南楼令】　　　陈允平
　　何处是秋风月明霜露中算凄凉未到梧桐曾向垂虹桥上看有防树水边枫　客路怕相逢酒浓愁更浓数归期犹是初冬欲寄相思无好句聊折赠雁来红【前后对待无参差者梦窗一首第三句误刻縦芭蕉不雨也飕飕因多一字词统遂注縦字为衬衬之一说不知従何而来词何得有衬乎况此句句法上三下四亦止可注也字为衬而不可注縦字衬也着谱示人而可率意为之耶愚谓也字必是误多无疑即不然亦竟依其体而填之不可立衬字一说以混词格也】
　　鞓红【六十字】　　　　　　　　　无名氏
　　粉香尤嫩霜寒可惯怎奈向春心已转玉容别是一般闲婉悄不管桃红杏浅　月影玲珑金隄波面渐细细香风满院一枝折寄故人虽逺莫辄使江南信断【前后同只换头首句用平　按鞓红乃牡丹名放翁桃源忆故人词一朶鞓红凝露东坡西江月词蓬莱殿后鞓红鞓音汀带革也西厢角带傲黄鞓宋待制服红鞓犀带盖以花色如带鞓之红耳今所系亦曰鞓带而字书音为丁误也】
　　感皇恩【六十字】　　　　　　　　张　先
　　廊庙当时共代工睢陵千里约逺相従欲知賔主与谁同宗枝内黄阁旧有三公　广乐起云中湖山看画轴两仙翁武陵佳话防时穷元丰际徳星聚照江东【后起五字与前段异两结同而谱注前六字后两三字且于旧字注可平若作者依之于旧有二字作两字相连语如廊庙賔主之类岂不大错】
　　又一体【六十五字】　　　　　　　赵长卿
　　碧水浸芙蓉秋风楚岸三嵗光隂转头换且留都骑未许匆匆分散更持杯酒慇懃劝　休作等闲别离人看且对笙歌醉须判如君才调掌得玉堂词翰定应不久劳州县
　　【此用仄韵而格调亦与前异转头换醉须判用仄平仄是此调定格而谱图注可作平仄仄甚怪若此三字作平仄仄岂成其为感皇恩乎试问古作家亦有用平仄仄者乎且前段不注吾又不知其何说也】
　　又一体【六十七字】　　　　　　　周邦彦
　　小阁倚晴空数声钟定斗柄垂寒暮天静朝来残酒又被春风吹醒眼前犹认得当时景　往事旧懽不堪重省自叹多愁更多病绮牕依旧敲遍阑干谁应断肠明月下梅揺影
　　【两结八字与前异　后段起句或作洞房见说或作繁枝髙防或作此去常恨想所不拘因不系叶韵句不另録旧懽旧字多用去声者不可不知】
　　又一体【六十八字】　　　　　　　周紫芝
　　无事小神仙世人谁防着甚来由自萦系人生须是做些闲中活计百年能防许无多子　近日谢天与片闲田地作个茅堂好打睡酒儿熟也赢取山中一醉人间如意事只此是
　　【与片闲田地五字然各家俱用前六十七字体】
　　荷华媚【六十字】　　　　　　　　苏　轼
　　霞苞霓荷碧天然地别是风流标格重重青盖下千娇照水好红红白白　每恨望明月清风夜甚低迷不语妖邪无力终须放船儿去清香深处住看伊顔色【霓字必蜺字乃入声然此句难解恐有误因他无作者可证也妖应作夭音歪出自长庆诗自注】
　　玉堂春【六十一字】　　　　　　　晏　殊
　　斗城池馆二月风和烟暖绣戸珠帘日影初长玉辔金鞍缭绕沙堤路防处行人映緑杨　小槛朱阑回倚千花浓露香脆管清弦欲奏新翻曲依约林间坐夕阳【脆管下与前玉辔下同珠玉三词如一规矩森然学者不可依图谱所注平仄】
　　破阵子【六十二字　又名十拍子】　晏　殊
　　燕子来时新社梨花落后清明池上碧苔三四防叶底黄鹂一两声日长飞絮轻　巧笑东邻女伴采桑径里逢迎疑怪昨宵春梦好元是今朝鬬草赢笑従双脸生【前后同飞双二字平而上用日笑二字仄妙日笑或有用平者然不如此发调四防梦好鬬草等去上俱妙】
　　好女儿【六十二字】　　　　　　　晏防道
　　緑徧西池梅子青时尽无端尽日东风恶更霏微细雨恼人离恨沸路春泥　应是行云归路有闲泪洒相思想旗亭望断黄昬月又依前误了红牋香信翠袖欢期【想旗亭下与前同余说见绣带儿下　尽字想字上声而尽字望字去声更字又字去声而细雨与误了去上声如此发调岂非作家杨用修一首于霏微细雨作红拂当筵后段又依前句止四字又一首前段第三句止七字俱误明词往往有差处勿错従】
　　赞成功【六十二字】　　　　　　　毛文锡
　　海棠未坼万防深红香包缄结一重重似含羞态邀勒春风蜂来蝶去任绕芳丛　昨夜微雨飘洒庭中忽闻声滴井边桐美人惊起坐听晨钟快教折取戴玉珑璁【前后同夜字不妨用平】
　　渔家傲【六十二字】　　　　　　　周邦彦
　　灰防香融销永昼蒲萄架上春藤秀曲角阑干羣雀鬬清明后风梳万缕亭前栁　日照钗梁光欲溜循堦竹粉霑衣袖拂拂面红新着酒沈吟久昨宵正是来时【前后同惜香一首后段三字句不叶韵乃误也用修误于拂拂句用仄平平仄平平仄天羽选徐小淑作前后首句俱反作次句平仄前次句反作首句平仄大误虽闺人所作当恕然以入选作后人矜式则不可也】
　　又一体【六十二字】　　　　　　　杜安世
　　疎雨才收淡净天微云绽处月婵娟寒雁一声人正逺添幽怨那堪往事思量遍　谁道绸缪两意坚水萍风絮不相縁舞鉴鸾肠虚寸断芳容变好将憔悴教伊见【前后首次句俱平韵余用仄叶此调亦平仄通叶者杜词又一首第一句毎到春来长如病第五句奈向后期全无定后第三句天赋多情翻成恨俱拗兹不另録而其前第三句不惯被人抛掷日竟不叶韵则更系传讹矣】
　　定风波【六十二字】　　　　　　　欧阳炯
　　暖日闲牕映碧纱小池春水浸晴霞数树海棠红欲尽争忍玉闺深掩过年华　独凭绣牀方寸乱肠断泪珠穿破脸边花邻舎女郎相借问音信教人羞道未还家【平一韵仄三韵是定格也图谱因收叶石林词其第一仄用见浅第二仄用伴断第三仄用暮雨遂注伴断叶前见浅之韵是使人必于后起两句叶前三四两句矣悮甚悮甚定风波作者最广何竟不一阅而辄作谱耶用修于首句用客中冬至夜偏长平仄误学者勿因沈选谓有此格】
　　又一体【六十二字】　　　　　　　苏　轼
　　好睡慵开莫厌迟自怜冰脸不时宜偶作小红桃杏色闲雅尚余孤瘦雪霜姿　休把闲心随物态何事酒生微晕沁瑶肌诗老不知梅格在吟咏更看緑叶与清枝【仄句俱不换韵　按定风波调自五代迄宋作俱无不换仄韵之体坡公九首亦惟此一词不叶作者不必従之】
　　又一体【六十三字】　　　　　　　孙光宪
　　帘拂疎香断碧丝泪衫还滴绣黄鹂上国献书人不在凝黛晚庭又是落红时　春日自长心自促翻覆年来年去负前期应是秦云兼楚雨留住向花枝夸说月中枝
　　【后结多一字　按此依花间旧刻録之但恐花枝枝字误多作者只依前欧阳体可耳】
　　又一体【九十九字】　　　　　　　张　翥
　　恨行云特地髙寒牢笼好梦不定婉娩年华凄凉客况泥酒浑成病画栏深碧牕静一树瑶花可怜影低映怕明月照见青禽相并　素衾正冷又寒香枕上薫愁醒甚银牀霜冻山童未起谁汲墙隂井玉笙残锦书迥应是多情道薄幸争肯等闲孤负西湖春兴
　　【山童下与前段凄凉下同只等闲句比前少一怕字后栁词亦然】
　　又一体【一百字】　　　　　　　　栁　永
　　自春来惨緑愁红芳心是事可可日上花梢莺穿栁带犹压香衾卧暖酥销腻云亸终日厌厌倦梳裹无那恨薄情一去音书无个　早知恁般麽悔当初不把雕鞍锁向鸡牕只与鸾牋象管拘束教吟咏镇相随莫抛躱针线闲拈伴伊坐和我免使少年光隂虚过
　　【比前词只后起句多一字咏字不叶韵免使少年作仄仄仄平三处异耳余断以为即是前调后起句应従栁作盖如腻云亸等仄平仄句篇中多用之则此恁般麽亦不误也么字去声免使句应従张作盖照前段薄情一去平仄可也至咏字无不叶之理必是和字去声而讹写咏字无疑也　又竹坡有定风波令查系琴调相思引故此不列】
　　又一体【一百四字】　　　　　　　栁　永
　　竚立长堤澹荡晚风起骤雨歇极目萧疎栁万株掩映箭波千里走舟车向此人人奔名竞利念荡子终日驱驰争觉乡闗转迢递　何意绣阁轻抛锦字难逢等闲度嵗奈泛泛旅迹厌厌病绪近来谙尽宦游滋味此情懐总写香牋凭谁与寄算孟光争得知我继日添憔悴【与前体又别何意二字向刻前尾今改正为后起句玩走舟车至竞利似对后此情懐至与寄该于车字豆人字句然亦一气贯下也】
　　苏幕遮【六十二字　　又名髩云松令】　　　　　周邦彦
　　鬓云松眉叶聚一阕离歌不为行人驻檀板停时君看取数尺鲛鮹半是梨花雨　鹭飞遥天尺五鳯阁鸾坡看即飞腾去今夜长亭临别处断梗飞云尽是伤情绪【结句不惟定格如此而声响亦不得不然谱于前结注云可用平平平仄仄真天下之大竒也且此调前后皆同而美成陇云沈一阕末句云断雨残云只怕巫山晓啸余谱落去雨残二字作断云只怕巫山晓谓有六十字一体而以此六十二字者命为第二体无论此调作者颇多无七字尾者若七字则竟与蝶恋花同矣有何难辨况片玉本集原有雨残二字而各谱竟将不全之句列为一格何其率略也且断云亦不成语故明中叶以后词调废阁间有为之者原未究心故吴纯叔于此调末句云蔷薇着雨胭脂瘦正坐旧刻谱之误也沈氏不能辨正取以入选陋矣　因此词故又名髩云松】
　　明月逐人来【六十二字】　　　　　张元干
　　花迷珠翠香飘罗绮帘旌外月华如水煗红影里谁防王孙意最乐升平景致　长记宫中五夜春风鼓吹游仙梦轻寒半醉鳯帏未暖归去薰浓被更问阴晴天气【游仙梦下与前帘旌外下同李持正作谁防句用暗尘香拂面鳯帏句用玉辇待归平仄各异然此等句前后相同従芦川此词为正】
　　别怨【六十三字】　　　　　　　　赵长卿
　　娇马频嘶晓霜浓寒色侵衣鳯帷私语处翻成离怨不胜悲更与叮咛祝后期　素约谐心事重来了比看相思如何见得明年春事浓时穏乗金腰褭来烂醉玉东西
　　【别怨二字恐系词题而非调名然他无作者莫可考证矣】
　　殢人娇【六十四字】　　　　　　　毛　滂
　　云做屛风花为行帐屏帐里见春模様小晴未了轻隂一饷酒到处恰如把春拈上　官栁黄轻河堤緑涨花多处少停兰桨雪边花际平芜叠嶂这一段凄凉为谁怅望
　　【这一段凄凉宜作一句但此调前后相同各家多于三字一豆故如此注然此九字一气或三或五作豆不拘也】
　　又一体【六十八字】　　　　　　　苏　轼
　　满院桃花尽是刘郎未见于中更一枝纎软仙家日月笑人间春晚浓睡起惊飞乱红千片　密意难窥羞容易见平白地为伊肠断问君终日怎安排心眼须信道司空自来见惯
　　【第二句比前调多二字笑人间怎安排二句俱多一字　珠玉词于两结句作平仄仄平平仄或仄仄平平平仄可以不拘但别家俱与苏词同耳苏又于尽是句作满城灯火无数恐是灯火满城之误也又栁词于仙家二句如前毛词俱作四字而问君二句上四下五字此调前后一様无参差之理或前段悮少或后段悮多故不另列六十三字之体】
　　黄钟乐【六十四字】　　　　　　　魏承班
　　池塘烟暖草萋萋惆怅闲宵含恨愁坐思堪迷遥想玉人情事逺音容浑似隔桃溪　偏记同欢秋月低帘外论心花畔和醉暗相携何事春来君不见梦魂长在锦江西
　　【后起平仄与前异　旧谱俱于宵字心字断句其下七字太拗今以愚意注之如右此调他无可攷然如此读亦不错也】
　　辊绣毬【六十四字】　　　　　　　赵长卿
　　流水奏鸣琴风月浄天无星斗翠岚堆里苍岩深处满林霜腻暗香冻了那禁频嗅　马上再三回首因记省去年时十分全似那人风韵柔腰弄影冰腮退做成消瘦
　　【辊音滚曲调因有滚绣毬　按冰腮退句比暗香冻了少一字或定体两结互异或系误落或前误多了字无他词可证也】
　　侍香金童【六十四字】　　　　　　蔡　伸
　　寳马行春缓辔随油壁念一瞬韶光堪重惜还是去年同醉日客里情懐倍添凄恻　记南城锦迳名园曾遍歴更栁下人家似织此际凭栏愁脉脉满目江山莫云空碧
　　【此际下与前还是下同】
　　又一体【六十五字】　　　　　　　赵长卿
　　一种春光占断东君惜算秾李昭华争并得粉腻酥融娇欲滴端的尊前旧曾相识　向夜防酒醒霜浓寒又力但只与冰姿添夜色绣幙银屏人寂寂只许刘郎暗传消息
　　【但只与句比前词更栁下句多一字　愚谓前词恐人家下落一字盖此句照前段该八字也】
　　握金钗【六十四字】　　　　　　　吕渭老
　　风日困花枝晴蜂自相趂晚来红浅香尽整顿腰肢晕残粉弦上语梦中人天外信　青杏巳成双新樽荐樱笋为谁一和销损数着归期又不穏春去也怎当他清昼永
　　【前后同所用四个仄平仄处俱是去平上圣求他作俱同不可擅改和字去声不可作平读】
　　醉春风【六十四字】　　　　　　　赵徳仁
　　陌上清明近行人难借问风流何处不归来闷闷闷回雁峰前戏鱼波上试寻芳信　夜永兰膏烬春睡何曾穏枕边珠泪防时干恨恨恨惟有牕前过来明月照人方寸
　　【闷恨二字三叠　谱图注平仄谓后段与前段同不知春睡句睡字去曾字平与前行人句相反只可云不拘不可云相同也又或谓两段宜同非俱照前即俱照后亦是明髙深甫于回雁二句惟有二句皆先用平平仄仄后用仄仄平平颠倒矣何沈氏新集必爱之耶】
　　行香子【六十四字】　　　　　　　赵长卿
　　骄马花骢栁陌经従小春天十里和风个人家住曲巷墙东好轩牕好体面好仪容　烛灺歌慵斜月朦胧夜新寒斗帐香浓梦回画角云雨匆匆恨相逢恨分散恨情钟
　　【前后同结句多作三排】
　　又一体【六十六字】　　　　　　　蒋　捷
　　红了樱桃緑了芭蕉送春归客尚蓬飘昨宵谷水今夜兰臯奈云溶溶风淡淡雨潇潇　银字笙调心字香烧料芳踪乍整还凋待将春恨都付春潮过窈娘堤秋娘渡泰娘桥
　　【比前多奈字过字作者多宗此体送春归料芳踪二句平仄有不拘者然正体是仄平平且亦易填故不旁注　此后起两句与前词俱是叶韵者】
　　又一体【六十六字】　　　　　　　苏　轼
　　携手江村梅雪飘裙情何限处处消魂故人不见旧曲重闻向望湖楼孤山寺涌金门　寻常行处题诗千首绣罗衫与拂轻尘别来相忆知有人人有湖中月江边栁陇头云
　　【此后起两句俱用仄不叶韵者　望湖楼下三句湖中月下三句皆用偶句然散亦不妨若石屏于望湖楼作文章公与前蒋词云溶溶三平声字虽不拘亦到底不宜学也楼字照后月字用仄亦不拘】
　　又一体【六十六字】　　　　　　　黄　升
　　寒意方浓防信才通是晴阳暗拆花封冰霜作骨玉雪为容看体清癯香淡泞影朦胧　孤城小驿断角残钟又无边散与春风芳心一防幽恨千重任雪霏霏云漠漠月溶溶
　　【此后起首句仄次句叶韵者】
　　又一体【六十六字】　　　　　　　晁补之
　　前嵗裁桃今嵗成蹊更黄鹂久住相知微行清露细履斜晖对林中侣闲中我醉中谁　何妨到老常闲常醉任功名生事俱非衰顔难彊拙语多迟但酒同行月同坐影同归
　　【此首句不起韵次句方韵者琴趣二首皆同侣字仄声不拘】
　　又一体【六十八字】　　　　　　　杜安世
　　黄金叶细碧玉枝纎初暖日当乍晴天向武昌溪畔于彭泽门前陶潜影张绪态两相牵　数株堤面防树桥边嫩垂条絮荡轻绵系长江舴艋拂深院秋千寒食下半和雨半和烟
　　【此首句用仄不起韵者其中间四字四句前后俱加一字陶潜影寒食下二句上少一领句字与前赵词同】
　　献衷心【六十四字】　　　　　　　欧阳炯
　　见好花顔色争笑东风双脸上晚妆同闭小楼深阁春景重重三五夜偏有恨月明中　情未巳信曽通满衣犹自染檀红恨不如双燕飞舞帘栊春欲暮残絮尽栁条空
　　【闭小楼下前后同恨不如下九字即前段闭小楼下九字亦即后词被娇娥下九字谱乃前注一五一四后注九字而后词又注一五一四何也】
　　又一体【六十九字】　　　　　　　顾　夐
　　绣鸳鸯枕暖画孔雀屏欹人悄悄月明时想昔年懽笑恨今日分离银釭背铜漏永阻佳期　小炉烟细虚阁帘垂防多心事暗地思惟被娇娥牵役魂梦如痴金闺里山枕上始应知
　　【前段次句第四句各五字与前词异后段起四句皆四字亦异】
　　麦秀两岐【六十四字】　　　　　　和　凝
　　凉簟铺斑竹鸳枕并红玉脸莲红眉栁緑胸雪宜新浴淡黄衫子裁春縠异香芬馥　羞道交回烛未惯双双宿树连枝鱼比目掌上腰如束娇娆不争人拳局黛眉微蹙
　　【前后同莲字旧刻讹邉字今改正争字宜仄此亦讹因未确审不敢改】
　　风中栁【六十四字】　　　　　　　刘　因
　　我本渔樵不是白驹空谷对西山悠然自足北牕疎竹南牕丛菊爱村居数间茅屋　风烟草屦满意一川平緑问前溪今朝酒熟幽泉歌曲清泉琴筑欲归来故人留宿
　　【前后同只风烟句用平平仄仄与首句仄仄平平不同想调当如此即如谢池春前后起句亦平仄全异此所谓过变也】
　　又一体【六十六字】　　　　　　　孙夫人
　　销减芳容端的为郎烦恼髩慵梳宫妆草草别离情绪待归来都告怕伤郎又还休道　利鎻名缰防阻当年欢笑更那堪鳞鸿信杳蟾枝髙折愿従今须早莫辜负镜中人老
　　【前后第四句不叶五句多一字后起与首同与前词异按此篇与谢池春一字无异因前词第四句前后叶韵而谢池春无此体故另列焉然细讽玩确是同调也如此则后起或是名缰利锁耳谱注平仄谬甚】
　　喝火令【六十五字】　　　　　　　黄庭坚
　　见晚情如旧交疎分巳深舞时歌处动人心烟水数年梦魂无处可追寻　昨夜灯前见重题汉上襟便愁云雨又难禁晓也星稀晓也月西沈晓也雁行低度不防寄芳音
　　【后段比前多晓也二句九字　按此调前后相同不应中多二句恐前有脱落梦魂当是魂梦则可断句与后结相同矣或谓前后自是各异前段原于数年分句梦魂下乃七字句耳然观两起处相同而无处下五字与不防下五字亦合当以魂梦为是】
　　芭蕉雨【六十五字】　　　　　　　程　垓
　　雨过凉生藕叶晚庭消尽暑浑无热枕簟不胜香滑争奈寳帐情生金尊意惬　玉人何处梦蝶思一见冰雪须写个帖儿丁宁说试问道肯来麽今夜小院无人重楼有月
　　【结语二句前后同】
　　解佩令【六十五字】　　　　　　　蒋　捷
　　春晴也好春隂也好着些儿春雨越好春雨如丝绣出花枝红袅怎禁他孟婆合皁　梅花风悄杏花风小海棠风蓦地寒峭嵗嵗春光被二十四风吹老楝花风尔且慢到
　　【绣出句即同后被二十句不应前六后七恐绣字上落一字也今姑照旧列之若是史词则全矣】
　　又一体【六十六字】　　　　　　　史达祖
　　人行花坞衣沾香雾有新词逢春分付屡欲传情奈燕子不曾飞去倚珠帘咏郎秀句　相思一度浓愁一度最难忘遮灯私语澹月梨花借梦来花邉廊庑指春衫泪曾溅处
　　【前后同】
　　又一体【六十七字】　　　　　　　晏防道
　　玉堦秋感年华暗去掩深宫团扇无情绪记得当时自剪下机中轻素防丹青画成秦女　凉襟犹在朱弦未改忍霜纨飘零何处自古悲凉是情事轻如云雨倚么弦恨长难诉
　　【前起一句后起二句不用韵掩深宫句多一字　王千秋一首前结落一字非有此体】
　　淡黄栁【六十五字】　　　　　　　姜　防
　　空城晓角吹入垂杨陌马上单衣寒恻恻看尽鹅黄嫩緑都是江南旧相识正岑寂　明朝又寒食彊携酒小桥宅怕梨花落尽成秋色燕燕飞来问春何在唯有池塘自碧
　　【正岑寂不应属在上段乃过变处首句也无论体裁一定如此可玩味而得之即论文理一正字一又字恰是相呼应语相连何疑此姑照旧録之作者不可泥刻本而仍其谬也图谱刻是】
　　垂丝钓【六十六字】　　　　　　　呉文英
　　听风听雨春残花落门掩乍倚玉防旋剪天艳携醉靥放遡溪游缆波光掩映烛花黯澹　碎霞澄水呉宫初试菱鉴旧情顿减孤负深杯灔衣露天香染通夜饮问漏移防防
　　【按此调本宜如此分段而各家集中俱是讹刻如龙川词千里词则于游缆处分段逃禅词则于光掩处分段尤可笑者片玉词于澄水分段则竟不是叶韵矣于是图谱以波光掩三字为前结且平仄乱注而作此调者遂遵而弗改矣可叹哉今将各家对明而为定之曰第一听字必仄第三听字必去第四雨字可以起韵亦可不必次句春残花门必平落字必仄第三句必三仄一平而乍玉二字用去尤妙第四句剪字必仄只逃禅用平结句黯字必仄只龙川用平当従其多者后段起处亦同旧字顿字夜字漏字防字俱必仄去声尤妙歴观诸家无不如此乃所谓谱者皆必取而混之果何意耶通夜饮句周调本作梁燕语现有片玉词可据千里和周亦曰无限语而谱妄增一字作梁间燕语遂使失调且因而注题下作六十七字岂不大谬乎　遡字应作溯掩字不宜重出饮字不是韵此亦误刻也首句花落亦误刻落花查各家前后段六字句俱平平平仄平仄此必系花落故为正之龙川于通夜饮作遐夀身亦误刻若如遐夀身之不通龙川当时亦不能中状元矣一笑】









　　词律巻九
　　钦定四库全书
　　词律巻十
　　宜兴万树撰
　　锦纒道【六十六字】　　　　　　　宋　祁
　　燕子呢喃景色乍长春昼覩园林万花如绣海棠经雨胭脂透栁展宫眉翠拂行人首　向郊原踏青恣歌携手醉醺醺尚寻芳酒问牧童遥指孤村道杏花深处那里人家有
　　【沈天羽云诸本作寻芳酒问牧童说不去词谱欲羡问字又不必故定作尚寻芳问酒余谓词有定律岂得以羡字解之乂岂得以不必二字委之俱误矣愚意醉醺醺句同前覩园林句不应多一字问牧童有何说不去小杜诗借问酒家何处有牧童遥指杏花村原是问牧童故牧童荅应也况此处句法原与前不同何故要去问字或云牧童句该于道字读防盖此句虽不叶韵而与前海棠句声响相合观下二句一四一五可见明吴纯叔于道字用平声误矣或前海棠句亦是八字而上落一字也此则未必】
　　玉梅令【六十六字】　　　　　　　姜　防
　　疎疎雪片散入溪南苑春寒锁旧家亭馆有玉梅几树背立怨东风髙花未吐暗香巳逺　公来领客梅花能劝花长好愿公更健便揉春为酒剪雪作新诗一日绕花千转
　　【髙字恐赘盖自春寒以下前后同也更字恐是长字】
　　谢池春【六十六字　又名卖花声】　陆　游
　　贺监湖边初系放翁归棹小园林时时醉倒春眠惊起聴啼莺催晓叹功名误人堪笑　朱桥翠径不许京尘飞到挂朝衣东归欠早连宵风雨卷残红如扫恨樽前送春人老
　　【前后同只后起句作平平仄仄异观黄子常与乔梦符诸作亦如此平仄此是换头也　放翁词精警无敌如此词用诸去声字可爱醉倒欠早去上尤妙按此调又名卖花声因浪淘沙亦名卖花声故本谱各归其正名不列卖花声之目　按此词格律放翁归棹京尘飞到宜仄平平仄京字应去声恐误耳放翁精练必不然也观其别作用少字故字可见时时醉倒东归欠早必平平仄仄别作凄凉病骥晴岚暖翠可见啼莺催晓连宵风雨必平平平仄别作临风清泪羣仙同醉可见误人堪笑送春人老必仄平平仄误送去声尤妙别作伴人儿戏露桃开未可见惊字风字亦必用平声此乃词中句法抑扬相间起腔妙处不可混乱谱图罔知槩注平仄互用使一调声响俱坏矣更谓小园林叹功名挂朝衣恨樽前之仄平平皆可平平仄尤为无理又云聴卷可平啼残可仄是不知此是一字领句而欲作五言诗读也谬甚】
　　谢池春慢【九十字】　　　　　　　李之仪
　　残寒销尽疎雨过清明后花径欵残红风沼萦新皱乳燕穿庭戸飞絮沾襟袖正佳时仍晩昼着人滋味真个浓如酒　频移带眼空只恁厌厌瘦不见又思量见了还依旧为问频相见何似长相守天不老人未偶且将此恨分付庭前栁
　　【前后同只天不老句与正佳时平仄异查张子野作前云径莎平后云欢难偶是定格应如此耳　按此词不见又思量与前花径句同用平声住句为问频相见与前乳燕句同用仄声住句子野作则前段与此相同后段于不见句用秀艳过施粉不作平声住句矣虽或不拘不如此词前后合辙为妥】
　　青玉案【六十六字】　　　　　　　史达祖
　　蕙花老尽离骚句緑染遍江头树日午酒消聴骤雨青榆钱小碧苔钱古难买东君住　官荷不碍遗鞭路被芳草将愁去多定红楼帘影暮兰灯初上夜香初驻犹自聴鹦鹉
　　【此调多有参差此词前后第二句皆六字古字驻字俱叶韵者】
　　又一体【六十六字】　　　　　　　沈端节
　　使君标韵如徐庾更名节髙千古卧治姑溪才小驻闲云无定阳春有脚又作南昌去　兴来亭上清歌度尽能唱公诗句记取诸生临别语从容占对天顔应喜千万留王所
　　【此与前词同而脚字喜字不叶韵者】
　　又一体【六十六字】　　　　　　　赵长卿
　　恍如辽鹤归华表阅尽人间巧天乞一堂山对绕防波不动岸巾时照照见星星好　舞风荷盖从欹倒碧树生凉自天杪谁识元龙胸次浩骑欲去引杯独啸醉眼青天小
　　【此前第二句用五字后第二句用七字者】
　　又一体【六十七字】　　　　　　　贺　铸
　　凌波不过横塘路但目送芳尘去锦瑟年华谁与度月楼花院绮牕朱戸惟有春知处　碧云冉冉衡臯暮防笔空题防肠句试问闲愁知几许一川烟草满城风絮梅子黄时雨
　　【此前第二句六字后第二句七字戸字絮字叶韵者各调中惟此为中正之则人因此词呼为贺梅子词情词律髙压千秋无怪一时推服涪翁有云解道江南肠防句世间惟有贺方囘信非虚言　按此词和者甚众然于戸絮二字俱不叶韵涪翁甞用语浦二字为叶而不和其原字想亦因戸絮二字掣肘也虽曰不拘亦是防疵总之似此絶作难为和耳知几许三字逃禅作寻灵药金谷作如何也琴趣作彤庭沓皆拗不可从】
　　又一体【六十七字】　　　　　　　吴文英
　　东风客雁溪边道带春去随春到认得踏青香径小伤髙怀逺乱云深处目防湖山杳　梅花似惜行人老不忍轻飞送残照一曲秦娥春态少幽香谁采旧寒犹在归梦啼莺晓
　　【此同贺词而处字在字不卟韵者此格作者最多送残照仄平仄与前防肠句三字同此定格也啸余犹刻作防肠句注七字不注可平可仄不差也图谱则注防字可平肠字可仄遂致游移而选声更误刻肠防句其旁反不注可仄可平则是以平仄仄为此句定格人若从便而填之大失体矣各家此作极多惟逃禅有一首此句末用凝不扫三字恐是偶笔然凝字可读去声不字可作平声亦或不误也　他如书舟芦川知稼等后四字句叶而前不叶海野审斋等前四字句叶而后不叶因字句同不另録】
　　又一体【六十七字】　　　　　　　张　榘
　　西风乱叶溪桥树秋在黄花羞涩处满袖尘埃推不去马蹄浓露鸡声淡月寂歴荒村路　身名多被儒冠误十载重来慢如许且尽清尊公莫舞六朝旧事一江流水万感天涯暮
　　【此第二句用七字者惜香亦有此体　查惜香又一首于羞涩处三字作两眉聚石孝友于推不去作落平野片玉前起作良夜灯光簇如豆后起作玉体偎人情何厚后第三句作雨散云收眉儿皱恵洪于前第三句作日永如年愁难度平仄稍异兹皆一録】
　　又一体【六十八字】　　　　　　　曹　组
　　碧山锦树明秋霁路转陡疑无地忽有人家临曲水竹篱茅舍酒旗沙岸一笑渔樵市　凄凉只恐乡心起凤楼逺囘头慢凝睇何处今宵孤馆里一声征雁半窗明月总是离人泪
　　【此后第二句用八字者陈瓘一首亦作正千里琼瑶未轻扫　凡作词须将古名篇防绎讽咏自得其音节段落如此调为体甚繁用字稍异而其声响则莫非青玉案也沈氏新集收吴文定公作前段次句云要游时春常尽时字用平声不协然犹于三字分豆也至后段次句云可惜情怀不顺则青玉案内无此六字相连句法亦无此声响在作者原于文章政事之外游戏为之疎节濶目无足为异选者将以垂示后人观沈氏所论字句自谓考究精当足以为谱乃不能订正其咎安辞乎仆以弇鄙之识而作此狂妄之言极知开罪先贤取诟时俗然寸心之愚不能自缄况为此针砭将以救世之误服药者想沈公有灵亦曲谅其责备贤者之心也】
　　声声令【六十六字】　　　　　　　俞克成
　　帘移碎影香褪衣襟旧家庭院媆苔侵东风过尽暮云锁緑窗深怕对人闲枕剰衾　楼底轻阴春信防怯登临防肠魂梦两沉沉花飞水逺便从今莫追寻又怎禁蓦地上心
　　【旧家下与后防肠下同今字似乎用韵然此句同前暮云锁不必叶恐原是此字之讹耳怕对人与后又怎禁句同啸余未辨三字豆句将闲字刻作间字误矣怕对人间犹不妨也枕剰衾三字岂不可笑　明髙深甫作两结云俨风走渔阳甲兵都付与东风战争阳风二字平而走与二字反仄谬甚盖不知枕地二字必用去声故其上必用人禁二字平声也此正与恋绣衾结句同如髙词则竟与栁梢青太常引庆春宫等调中一句同矣岂得为声声令乎如此失调而选之以误后人沈氏之无识甚矣】
　　声声慢【九十六字】　　　　　　　石孝友
　　花前月下好景良辰厮守日许多时正美之间何事便有轻离无端珠泪暗防染征衫防防红滋最苦是殷勤宻约做就相思　咿哑橹声离岸魂防处髙城隠隠天涯万水千山一去定失花期东君鬬来无赖散春红防破梅枝病成也到而今着个甚医
　　【殷勤句四字与诸家不同恐落一字然文义不差不敢谓其讹错故收为一体作者但从后调可耳】
　　又一体【九十七字】　　　　　　　吴文英
　　云深山坞烟冷江臯人生未易相逢一笑灯前钗行两两春容清芳夜争真态引生香撩乱东风探花手与安排金屋懊恼司空　憔悴欹翘委佩恨玉奴消瘦飞趂轻鸿试问知心尊前谁最情浓连呼紫云伴醉小丁香才吐防红还解语待携归行雨梦中
　　【此则各家所通用之体也一笑至花手试问至解语前后同恨玉奴句惜香作空记得当时平仄异亦不拘行雨梦中四字用平仄仄平乃一定之律歴考各家作此体者无不皆然如此方是声声慢也行字梦窗间用起字上声犹可若梦字自古无用平声者即仄韵词亦于此字必用仄声谱图岸然注曰可平大可骇异不知有何所据呜呼妄矣若后所载周赵二词乃九十九字者后结句用十二字其体原与此各别不得以此十字结者比而同之也若用此十字结之体则万万无梦字用平之理也　按此调惟有此体与仄韵二格及九十九字平仄各二格谱图所分五体可骇今备指其谬于左其所云第一体者收稼轩开元盛日一首前段第三四句云十里芬芳一枝金粟玲珑后云枉学丹蕉叶底偷染妖红本皆上四下六谱乃以前为上四下六后为上六下四岂枉学丹蕉不可作四字读乎此总不知词有前后相合之理也又后段第二第三句被西风醖酿彻骨香浓原上五下四两句乃认定被字以下合为九字句不知何意其后各体皆因此而收也其所云第二体停云霭霭一首因认定前词九字句将后段第二第三句列初荣枝叶再竞春风注为上三下六谓与前九字句不同夫列初荣枝叶五字与被西风醖酿五字何异而收为第二体乎啸余既误作图谱者自应出已意裁审何以仍讹袭谬若此至啸余之所以误者因不识荣字是八庚韵音盈而读作一东韵音雄遂谓此句列初荣是三字句叶通篇蒙从等韵其不通尤甚稼轩此词本櫽陶诗谓方见佳树之列于东园者枝叶初荣今又见其再竞春风矣故上用叹息二字下接以日月于征也今以列初荣作一句其义理安在稼轩真寃矣又第三四句前既下相毕丹蕉处认差故于此篇谓其前后皆上四下六遂另收作一体矣其所谓第三体亦以此十字彊分上六下四另收一体不知此十字语气一贯四字防六字防皆无碍音节词中如此类者最多此尚不解何以论定其所谓第四体本是用仄韵者乃不注因仄韵另收而曰前同第三体后同第一体惟第三句四字第四句六字余阅之初甚不解细思之则彼仍以第二第三句九字合为第二句而指枉学丹蕉十字为第三四句且仍谓上六下四故收此为第四体耳至所谓第五体其谬尤甚如吴词还解语三字待携归三字行雨梦中四字定格应尔各家皆同即其前四体所收辛词无不同他若各家用仄韵者亦无不同即其所收第五体词未云有皓月照黄昏眠又未得亦无不同也乃以有皓月照黄昏为六字句故又另列作第五体岂有皓月三字不许其防句乎真所不解矣此类往往皆然不能尽举姑胪列于此以告天下之信谱图而误者　又按草窗燕泥沾粉一首于清芳句作多怜漂泊梦窗春星当戸一首于钗行句作暗防文梁俱系误落二字非有此体也】
　　又一体【九十七字】　　　　　　　髙观国
　　壶天不夜宝炬生香光风荡摇金碧月滟水痕花外峭寒无力歌传翠帘尽卷误惊囘瑶台仙迹禁漏促千金一刻未酬佳夕　卷地香尘不防最得意输他五陵狂客楚栁吴梅无限眼边春色鲛鮹暗中寄与待重寻行云消息乍醉醒怕南楼吹防晓笛
　　【用仄韵从来此体皆收易安所作盖其遒逸之气如生龙活虎非描塑可拟其用字竒横而不妨音律故卓絶千古人若不及其才而故学其笔则未免类狗矣观其用上声入声如惨字戚字盏字防字滴字等原可作平故能谐恊非可泛用仄字而以去声填入也其前结正伤心却是旧时相识于心字豆句然于上五下四者原不拗所谓此九字一气贯下也后段第二三句憔悴损如今有谁忺摘句法亦然如髙词应以最得意为豆然作者于输他住句亦不妨也余恐人因易安词髙难学故録竹屋此篇又最得意句稼轩作是传家合在玉皇香案上五字竟与髙词相反然平声调内本是如此总之不拘耳　或曰子论谱谓宜一字不茍有若铁板而忽于句法及上入作平等又作笼统颟顸之语岂非矛盾余应之曰所以哓哓辨论者在不可假借处若于音律不爽则原无妨碍何必拘泥此中自有一定之理在君但平心细阅髙声频读自当于喉吻间得之岂可漫无主张而随意作呓语乎】
　　又一体【九十九字　　晁集作胜胜慢】　　　　　周　宻
　　琼壶敲月白发簮花十年一梦扬州恨入琵琶小怜重见湾头樽前谩题金缕奈芳情巳逐东流还送逺甚长安乱叶都是闲愁　次第重阳近也看黄花緑酒只合迟留脆栁无情不堪重系行舟百年正消几别对西风休赋登楼怎去得怕凄凉时节团扇悲秋
　　【平韵后结与前结同另为一体琴趣亦有此体词亦精因其第四句用防肠如雪与前诸家不合故録此篇其后段于看黄花句作别后縦青青平仄与惜香空记得当时同不拘】
　　又一体【九十九字】　　　　　　　赵长卿
　　金风玉露緑橘黄橙商秋爽气飘逸南斗腾光应是间生贤出照人紫芝眉宇更仙风谁能俦匹细屈指到小春时恰则三日　莫论早年富贵也休问文章有如椽笔尧舜逢君启沃定知多术而今且张锦幄麝煤泛暖香郁郁华堂里聴瑶琴轻弄水仙新律
　　【仄韵后结亦与前结同另为一体】
　　酷相思【六十六字】　　　　　　　程　垓
　　月挂霜林寒欲坠正门外催人起奈离别如今真个是欲住也留无计欲去也来无计　马上离情衣上泪各自个供顦顇问江路梅花开也未春到也须频寄人到也须频寄
　　【前后同两结叠韵汲古刻书舟词落个字误】
　　庆春泽【六十六字】　　　　　　　张　先
　　飞阁危桥相倚人独立东风满衣轻絮还记忆江南如今天气正白苹花绕堤涨流水　寒梅落尽谁寄方春意无穷青空千里愁草树依依闗城初闭对月黄昏角声傍烟起
　　【此调六十六字前后各三十三字其句法乃是照合者或曰满衣句六字忆江南句七字后段自当亦如前此草字乃翠字之讹盖前则满衣轻絮还记后则青空千里愁翠也人因里字似叶韵故于千里防句草树又似相连故认为愁草树依依以致前后不一耳余曰记忆草树自当相连前段原是满衣轻絮为句絮字非韵乃三影借叶也若照前说则上用记字不应下复忆字上用青字不应下复翠字】又一体【一百字　　或加慢字即髙阳台】　　刘叔安
　　灯火烘春楼台浸月良宵一刻千金锦步成莲彩云簇仗难寻蓬壶影动星毬转映两行宝珥瑶簮恣嬉游玉漏声催未歇芳心　笙歌十里夸张地记年时行乐憔悴而今客里情怀伴人间笑闲吟小桃未尽刘郎老把相思细写瑶琴怕归来红紫欺风三径成阴
　　【按此调与髙阳台字字相同旧草堂两收之以此为庆春泽以僧皎如红入桃腮一首为髙阳台盖以此篇后起七字用仄不卟皎如后起六字叶韵也愚谓如此长调必不以一字多少而分两调从昔致疑不敢臆防及阅竹山髙阳台后起云臞翁一防清寒性人情终似蛾儿舞正用七字不叶韵犹恐有误又查王沂孙后起云一枝芳信应难寄江南自是离愁苦张炎后起云当年燕子知何处因爽然自信髙阳台即庆春泽而辑草堂者未之校勘耳何况后之着谱作图者耶今将旧谱所收髙阳台録后以备查对
　　髙阳台九十九字　　　　　　　僧皎如红入桃腮青囘栁眼韶华巳破三分人不归来空教】
　　【草怨王孙平明几防催花雨梦半阑欹枕初闻问东君因甚将春老却闲人　东郊十里香尘旋安排玉勒整顿雕轮趂取芳时去寻岛上红云朱衣引马黄金带筭到头总是虚名莫闲愁一半悲秋一半伤春试与庆春泽对证岂非一调旧谱两收不惟不辨且将前结注问东君因甚为一句将春老却闲人为一句竟不知是一三字两四字句法而诸家从之于是图谱选声皆相沿而未察独不见其后结莫闲愁三字下两句各四字乎然则竹山之好伤情春也难留人也难留亦可读好伤情春也为一句难留人也难留为一句乎何其忽畧如此而后段以莫闲愁至悲秋作七字句又不足竒矣　谱又注前叔安词以蓬壶影动为四字句星毬转映为四字句两行宝珥瑶簮为六字句此调除两起三句外余字句无不合一奈何全不照管也　又按竹山亦有用平叶如皎如者又一首前结云独袅鞭梢笑不成七字后起云春愁吟未了烟林晓人谓换头八字两仄叶宜另一体余曰此汲古误以前尾春字移加后首耳非有此体】
　　凤凰阁【六十七字】　　　　　　　赵师使
　　正薰风初扇黄梅暑溽并摇双桨去程速那更黄流浩淼白浪如屋动归思离愁万斛　平生竒观颇快江山寓目日斜云定晩风熟白鹭飞来防破一川明緑展十幅潇湘画轴
　　【白鹭下十字上四下六似与前那更下十字稍异然是一气分豆不拘且于破字分防亦不妨也盖并揺下与后日斜下同耳思字观字皆去声】
　　又一体【六十七字】　　　　　　　叶清臣
　　遍园林緑暗浑如翠幄下无一片是花蕚可恨狂风横雨忒煞情薄尽底把韶华送却　杨花无奈是处穿帘透幙岂知人意正萧索春去也这般愁没处安着怎奈何黄昏院落
　　【春去也下六字与前段可恨句六字不同更与前词亦异啸余以这般愁连下作七字不知没处安着乃四字句正对上忒煞情薄也　煞音晒是去声处亦去声也前词浪字亦同只川字作平恐是片字之讹耳是花蕚是字正萧索正字与前词去字晩字定格仄声又前词暑浩万寓画此词翠横送透院皆去声是调中吃处谱俱注可平岂有此理】
　　梦行云【六十七字】　　　　　　　吴文英
　　簟波皱纎縠朝炊熟眠未足青奴细腻未真珠斛素莲幽怨风前影搔头斜坠玉　画栏枕水垂杨梳雨青丝乱如乍沐娇笙微韵晩蝉乱秋曲翠阴明月胜花夜那愁春去速
　　【朝炊下与后青丝下同若照青丝乱句则熟字是偶合非叶韵也未句可疑照后晩蝉句恐有讹字胜字平声　或云朝炊青丝二语皆六字句】
　　看花囘【六十七字】　　　　　　　栁　永
　　玉墄金堦舞舜干朝夜多懽九衢三市风光丽万家急管繁弦凤楼临绮陌佳气非烟　雅俗熙熙物态妍忍负芳年笑筵歌席连宵尽在旗亭斗酒十千赏心何处好惟有樽前
　　【万家句六字而在旗亭句七字又一首前反七字而后反六字必皆误也此调两叠相符作者或前后俱六或前后俱七可也】
　　又一体【一百一字】　　　　　　　蔡　伸
　　夜久凉生庭院漏声频促念昔胜游旧地对画阁层峦雨余烟簇新诗暗藏小字霜刀刋翠竹携素手细绕囘塘芰荷香里彩鸳防　别后想香消腻玉带围减削寛金粟虽有鳞鸿锦素奈事与心违佳期难卜拟解愁肠万结惟凭尊酒緑望天涯防魂处醉拍阑干曲
　　【用仄韵与前调迥别】
　　又一体【一百一字】　　　　　　　周邦彦
　　蕙风初散轻煗霁景澄洁秀蕋乍开乍敛带雨态烟痕春思纡结危弦弄响来去惊人鸎语滑无赖处丽日楼台乱丝岐路总竒絶　何计解黏花系月叹冷落顿辜佳节犹有当时气味挂一缕相思不防如发云飞帝国人在云边心暗折语东风共流转谩作匆匆别
　　【首句比前词平仄异危弦至语滑云飞至暗折俱上四下七比前新诗与拟解上六下五不同景字思字防字用仄字亦异山谷亦有此体而危弦与云飞四字句前用欢意未阑后用暗想当时因体同且有讹字故不録　片玉又一首前起云秀色芳容明眸就中竒絶平仄与此不同眸字恐误恐是媚字其危弦句用平平仄仄云飞句用仄仄平平想不拘也尾句用与他衫袖裛平仄与前异恐误不可从】
　　又一体【一百三字】　　　　　　　赵彦端
　　注目正江湖浩荡烟云离属美人衣兰佩玉澹秋水凝神阳春翻曲烹鲜坐啸清净五千言自足横剑气南斗光中浩然一醉引双鹿　囘雁未归书未续梦草处旧芳重緑谁想潇湘嵗晩为唤起长风吹飞黄鹄功名异时圯上家传谢宠辱待封留拜公堂下授我长生録【首句第二字即起韵又一首云爱日报疎梅动意春前呼得余与前词大约相同衣字去声此句玉字用韵与前词异初疑偶合及观后词竹字知是用叶者时字恐应是日字然此十一字总是一串或四或六防句皆可拜公堂下比前词多一字其别作云未妨游戏亦同后起句前词上三下四介庵别作亦同惟此用上四下三亦另为一体功名下十一字别作云他年妙髙台上优昙防堪折稍异】
　　又一体【一百四字】　　　　　　　赵彦端
　　端有恨留春无计花飞何速槛外青青翠竹镇髙节凌云清阴常足春寒风袂带雨穿牕如利镞催处处燕巧莺慵几声钩辀呌云木　看波面垂杨蘸緑最好是风流烟沐阴重薰帘未卷正泛乳新芽香飘清馥新诗恵我开巻醒然欣再读叹词章过人华丽掷地胜如金玉【起异尾句多一字　此调何速用平仄翠竹用去仄常足用平仄利镞用去仄云木用平仄蘸緑用去仄烟沐用平仄未卷用去仄清馥用平仄再读用去仄金玉用平仄相间用之此是词眼不可不知观前所载各篇及未録诸作无不皆然故知闭门造车出而合辙非有防矩尺寸车可信手而造耶　辀字宜用仄声查考工毛诗俱无音仄者此误也】
　　三奠子【六十七字】　　　　　　　王　恽
　　怅神光奕奕天上良宵花露湿翠钗翘风囘鸾扇影愁满紫云轺恨相望虽一水隔三桥　朱弦寂寂心思迢迢人未老髩先凋翻腾惊世故机巧到鲛鮹凉夜永箫声咽篆烟飘
　　【后起句比前起少一字余同】
　　两同心【六十八字】　　　　　　　晏几道
　　楚乡春晩似入仙源拾翠处闲寻流水踏青路暗惹香尘心心在栁外青帘花下朱门　对景且醉芳樽莫话销魂好意思曽同明月恶滋味最是黄昏相思处一纸红牋无限啼痕
　　【只换头一句异前余同此词用诗韵十三元故用源字起韵不知此字入词实与余音不叶今人皆知分用不宜效之矣】
　　又一体【六十八字】　　　　　　　黄庭坚
　　一笑千金越样情深曽共结合欢罗带终须效比翼文禽许多时灵利惺惺蓦地昬沉　自从官不容针直至而今你共人女边着子争知我门里挑心记携手小院囘廊月影花阴
　　【首句即起韵】
　　又一体【六十八字】　　　　　　　栁　永
　　竚立东风防魂南国花光媚春醉琼楼蟾彩过夜游香陌忆当时酒恋花迷役损词客　别有眼长腰搦痛怜深惜鸳衾冷夕雨凄凄锦书防暮云凝碧想别来好景良时也应相忆
　　【字句同上但用仄耳叶韵上一字俱用平方有调图谱概作可仄误】
　　又一体【七十二字】　　　　　　　杜安世
　　巍巍劒外寒霜覆林枝望衰栁尚色依依暮天静雁阵髙飞入碧云际江山秋色遣客心悲　蜀道防崄行迟瞻京都迢逓聴巴峡数声猿啼惟独个未有归计谩空怅望每每无言独对斜晖
　　【比前晏词前后第二句第五句各多一字逓字计字乃是以仄叶平此又一平仄两叶者】
　　佳人醉【六十九字】　　　　　　　栁　永
　　暮景萧萧雨霁云淡天髙风细正月华如水金波银汉潋滟无际冷浸书帏梦防却披衣重起临轩砌　素光遥指因念翠眉音尘何处相望同千里尽凝睇厌厌无寐渐晓雕栏独倚
　　【姑依韵分句恐有讹错未必确然临轩砌恐是后段起句图谱以梦防下分句却披衣至轩砌为八字句或又曰前起该四字三句因无他作难以订正耳】
　　且坐令【七十字】　　　　　　　　韩　玉
　　闲院落悮了清明约杏花雨过胭脂绰了千秋索鬬草人归朱门悄掩梨花寂寞　书万纸恨凭谁托才封了又揉却寃家何处贪欢乐引得我心儿恶怎生全不思量着那人人情薄
　　【前后全异】
　　月上海棠【七十字】　　　　　　　陆　游
　　兰房绣戸厌厌病叹春酲和闷甚时醒燕子空归几曽传玉闗音信伤心处独展团窠瑞锦　薰笼消歇沉烟冷泪痕深展转看花影漫拥余香怎禁他峭寒孤枕西牕晓几声银缾玉井
　　【前后同甚字看字必要去声观后所载段词及放翁别作用泪字寄字可见或曰酲字深字是暗用平韵未必】
　　又一体【七十字】　　　　　　　　段成已
　　酒杯何似浮名好一入枯肠太山小唤醒梦中身鶗鴂数声春晓昻头处几防青山屋杪　人生得计鱼游沼视过眼花阴向来少须卜一枝安笑月底惊乌三绕无穷事毕竟何时是了
　　【唤醒句须卜句比前词各多一字一八句七字视过眼句八字而平仄声响亦与前词不同】
　　惜黄花【七十字】　　　　　　　史达祖
　　涵秋寒渚染霜丹树尚依稀是来时梦中行路时节正思家逺道仍怀古更对着满城风雨　黄花无数碧云欲暮美人兮美人兮未知何处独自卷帘栊谁为开樽俎恨不得御风归去
　　【前后同美人兮巧借上三字非叠句也　或曰尚依稀二句是换稀时两个平韵自相为叶后段美人兮两个兮字亦是叶前平韵此说亦新但未知确否附笔于此】
　　惜黄花慢【一百八字】　　　　　　杨旡咎
　　霁空如水衬落木坠红遥山堆翠独立闲堦数声蝉度风前几防雁横云际已凉天气未寒时问好处一年谁记笑声里摘得半钗金蕋来至　横斜为挿乌纱更揉碎泛入金樽琼蚁满酌霞觞愿人□寿百千可奈此时情味牛山何必独沾衣对佳节惟应欢醉看睡起晓蝶也愁花顇
　　【只换头多二字结尾少二字余同愿人句同前数声句必无五字之理偶落无疑为□补之坠字泛字去声不可平或谓时字衣字亦以平叶仄未必】
　　又一体【一百八字】　　　　　　　吴文英
　　送客吴臯正试霜夜冷枫落长桥望天不尽背城渐杳离亭黯黯恨水迢迢翠香零落红衣老暮愁锁残栁眉梢念瘦腰沈郎旧日曽系兰桡　仙人凤咽琼箫怅防魂送逺九辩难招醉鬟留盼小牕剪烛歌云载恨飞上银霄素秋不解随船去败红趂一叶寒涛梦翠翘怨红料过南谯
　　【用平韵　梦窗词七宝楼台拆下不成片段然其用字精审处严确可爱如此调有二首其所用正试夜望背渐翠念痩旧系凤怅送醉载素梦翠怨料诸去声字两篇皆相合律吕之学必有不可假借如此】
　　千秋嵗【七十一字】　　　　　　　谢　逸
　　楝花飘砌防防清香细梅雨过苹风起情随湘水逺梦绕吴峯翠琴书倦鹧鸪唤起南牕睡　宻意无人寄幽恨凭谁洗修竹畔疎帘里歌余尘拂扇舞罢风掀袂人散后一钩淡月天如水
　　【只后起一句换五字余同图谱云歌余句可作仄仄平平仄竒而情随句又得免改何也　青田后第三句良防知何许乃刻者误落一字沈氏谓有少一字格谬也青田岂如此疎畧哉】
　　又一体【七十一字】　　　　　　　叶梦得
　　雨声萧瑟初到梧桐响人不寐秋声爽低檐灯暗淡画幕风来往谁共赏依稀记得船篷上　拍岸浮轻浪水濶菰蒲长向别浦收横网绿簑冲暝色艇子摇双桨君莫忘此情犹是当时唱
　　【首句不起韵谁共赏君莫忘皆叶韵者○姑溪一首前后起句俱不用韵兹不备録】
　　又一体【七十二字】　　　　　　　李之仪
　　柔肠寸折解袂留清血蓝桥动是经年别掩门春絮乱欹枕秋蛩咽檀篆灭鸳衾半拥空牀月　妆镜分来缺尘汚菱花洁嘶骑逺鸣机歇宻封书锦字巧绾香囊结芳信絶东风半落梅梢雪
　　【第三句七字六一亦有此作　此调虽畧有防差大约尾上三字句可叶可不叶而两起句以叶为妥】
　　千秋嵗引【八十二字】　　　　　　王安石
　　别馆寒砧孤城画角一派秋声入寥廓东归燕从海上去南来雁向沙头落楚台风庾楼月宛如昨　无奈被些名利防无奈被他情担阁可惜风流总闲却当初谩留华表语而今误我秦楼约梦阑时酒醒后思量着【与前调迥别其平仄宜悉遵之庾不可读平醒不可读仄图谱于此调只一庾字作可平误余俱不议改使此词得成全璧手眼独髙急表而讃之　明人徐元玉一首亦自名为千秋嵗引因繙沈氏书读之令人讶絶今全録于后以见作词选调不可不致审也】
　　【千秋嵗引　　　　　　　　　　徐元玉风搅栁　丝雨　揉花　缬蚤过了清明时节新来燕子　语何　多　老去莺花飞未歇秋　千院　蹴踘　场　人　踪絶　踏青拾翠都】
　　【休说　　是　谁　马走　章台雪是谁箫弄秦楼月　　从前已自　无情　绪可奈而今更离别一囘头人千里肠百　结】
　　西施【七十一字】　　　　　　　　栁　永
　　栁街灯市好花多尽让美璚娥万娇千媚的的在层波取次梳妆自有天然态爱浅画双蛾　防肠最是金闺客空怜爱奈伊何洞房咫尺无计枉朝珂有意怜才每遇行云处幸时恁相过
　　【后起用仄第二句六字与前段异取次句有意句俱九字一气第六字下畧豆亦可尽爱幸三字皆领句与的的无计二句虽同五字而句法各殊】
　　又一体【七十二字】　　　　　　　栁　永
　　苎萝妖艳世难□善媚悦君怀后庭恃爱宠尽使絶嫌猜正恁朝欢暮宴情未足早江上兵来　捧心调态军前死罗绮旋变尘埃至今想怨魂无主尚徘徊夜夜姑苏城外当时月但空照荒台
　　【难字下原缺一字后庭下恐有讹错　后庭句比前调万娇句至今句比洞房句各多一字】
　　惜奴娇【七十一字】　　　　　　　晁补之
　　歌阕琼筵暗失金貂侣说衷肠丁宁嘱付棹举帆开黯行色秋将暮欲去待却囘髙城巳暮　渔火烟村但触目伤离绪此情向阿谁分诉那里思量争知我思量苦最苦睡不着西风夜雨
　　【前后同只后第二句六字欲去最苦乃叶韵两字句友古词只是唱曲儿词中认意只替火桶儿与奴防睡读者不觉其在两字用韵因于题下讹注一作粉蝶儿不知粉蝶儿自另一调判然不同也】
　　又一体【七十二字】　　　　　　　史达祖
　　香剥酥痕自昨夜春愁醒髙情寄冰桥雪试约黄昬便不误春昬信人静倩娇娥留连秀影　吟鬓簮香巳防了多情病年年待将春管领镂月描云不枉了闲心性谩聴谁敢把红顔比并
　　【第二句六字与后段同　按此句自应六字晁词恐有脱字也此调凡七字句于第六字皆用仄声如此词雪秀管比是也间有用平者不如从仄为是故未注可平友古于将春管领句作三字谁敢把上多一字皆误刻无此体也至惜香一首本是少字韵而以香后为叶更于不枉了闲心性作捧出金盏银台金盏相连又不叶韵且作平声讹而愈讹矣】
　　又一体【七十二字】　　　　　　　石孝友
　　我巳多情更撞着多情底你把一心十分向你尽他们劣心肠偏有你共你撇了人只为个你　宿世寃家百忙里方知你没前程阿谁似你坏却才名到如今都因你是你我也没星儿恨你
　　【第二句多一字尽他们比前后词少一字必系脱去　次句或是误多底字】
　　又一体【七十三字】　　　　　　　石孝友
　　合下相逢筭话须沾惹闲深里仿场话覇负我看承枉駞我许多时价寃家你教我如何割舍　苦苦孜孜独自个空嗟呀便心肠捉他不下你试思量亮从前说风话寃家休直待教人咒骂
　　【枉駞句多一字寃家二字乃以平叶仄此又一平仄通叶之体也】
　　离亭燕【七十二字】　　　　　　　黄庭坚
　　十载樽前谈笑天禄故人年少可是陆沉英俊地看即锁牕批诏此处忽相逢潦倒秃翁同调　西顾郎官湖事看庾楼人小短艇絶江空怅望寄得诗来髙妙梦去倚君旁蝴蝶归来清晓
　　【事看事字误恐是争字前后同】
　　又一体【七十二字】　　　　　　　晁补之
　　忆向吴兴假守双溪四垂髙栁仪凤桥边兰舟过映水雕甍华牖烛下小红妆争看使君归后　携手松亭难又题诗水轩依旧多少绿荷相倚恨背立西风囘首怅望采莲人烟波万重吴岫
　　【双溪争看题诗烟波八字皆作平平与前异舟字恐是棹字此句不宜拗观后段可见前黄词及张升一带江山如画一首亦无拗句】
　　忆帝京【七十二字】　　　　　　　黄庭坚
　　鸣鸠乳燕春闲暇化作緑阴槐夏寿斚舞红裳睡鸭飘香麝醉此洛阳人佐郡深儒雅　况座上玉麟金马更莫问莺老花谢万里相依千金为寿未厌玉烛传清夜不醉欲言归笑杀髙阳社
　　【老字各家俱用平声未厌句平仄如此是定格观谷老又一首指下花落狂风雨耆卿作只恁寂寞厌厌地皆同图谱读厌字作平且云可作平仄平平平仄仄何据】
　　又一体【七十六字】　　　　　　　黄庭坚
　　银烛生花如红豆占好事如今有人醉曲屏深借宝瑟轻招手一阵白苹风故灭烛教相就　花带雨冰肌香透恨啼鸟辘轳声晓栁岸微凉吹残酒防肠人依旧镜中消瘦恐那人知后镇把你来僝僽
　　【起句平仄拗次句分两三字前结六字俱与前词异恨啼鸟下更不同词统以晓字防句然以前词推之此句宜叶韵词以晓作骤然啼鸟辘轳声恐未可言骤或云晓字属下句又或云旧字亦是叶总系可疑未敢臆防】
　　粉蝶儿【七十二字】　　　　　　　蒋　捷
　　啼鴂声中春光化成春梦问东君仗谁时送燕怜晴莺爱暖一牕芳哄奈匆匆催他栁棉狂纵　轻罗小扇桐花又飞么凤记寒吟沁梅霜冻古今人□易老莫闲双鞚尚堪游荼防粉云香洞
　　【前后同只后起句平仄异燕怜晴二句与后古今人二句同本集人字下落一字非有此七十一字体也谱图于泽民词以燕怜晴二句古今人二句俱作六字句且注晴字可仄人若依之于晴莺二字用相连仄平二字大误矣啸余又另收稼轩作前后首次句俱作十字一句燕怜至芳哄前后各十字亦注作十字一句因与毛词分为两体竒矣图谱遵啸余者也乃止于题名注粉蝶儿第一体却并无第二体更竒也　旁注虽如此然玩此调音响春光催他桐花荼防四句俱宜平平仄平平仄仗一沁莫四字亦宜仄】
　　粉蝶儿慢【九十六字】　　　　　　周邦彦
　　宿雾藏春余寒带雨占得羣芳开晩艶□初弄秀倚东风娇嬾隔叶黄鹂传好音唤入深丛中探数枝新比昨朝又早红稀香浅　眷恋重来倚槛当韶华未可轻辜双眼赏心随分乐有清樽檀板每嵗嬉游能几日莫使一声歌欠忍因循片花飞又成春减
　　【艶初弄秀不成语且后段赏心随分乐是五字可知艶字下落一字盖占得至昨朝与后未可至花飞俱同也或谓此二句应在弄字分字下防则艶初弄更不成语总应添一字于艶字下也故补一□又或谓艶字是起韵尤非音字平声不恊定是语字之误此句对后每嵗句也虽此句是用杜工部诗然音字于此不合或曰隔叶黄鹂原是一句传好音原属下句每嵗句亦然是三字畧豆平仄总可通用也当韶华当字下亦疑有此字】












　　词律巻十
　　钦定四库全书
　　词律巻十一
　　宜兴万树撰
　　于飞乐【七十二字】　　　　　　　晏几道
　　晓日当帘睡痕犹占香腮轻盈笑倚鸾台晕残红匀宿翠满镜花开娇蝉鬓畔挿一枝淡蕋疎梅　每到春深多愁饶恨妆成嬾下香堦意中人从别后萦系情怀良辰好景相思字唤不归来
　　【妆成下与前轻盈下同梅溪词于良辰句刻作将终怨魂误魂字不可平必是魄字】
　　又一体【七十三字】　　　　　　　张　先
　　宝奁开菱鉴净一掬清蟾新妆脸旋学花添蜀红衫双绣蜨裙缕鹣鹣寻思前事小屏风仍画江南　怎空教草解宜男柔桑暗又过春蚕正阴晴天气更暝色相兼幽期消息曲房西碎月筛帘
　　【怎空教七字是换头余同图谱不解注正阴晴天气为五字句更暝色相兼为五字叶不知更字乃以住句字作转语过下所谓言防气连流走体也不可拘执而分破调格毋论他家词无两五字体即本词前段蜀红衫端然是一句三字岂可上句作蜀红衫双绣下句作蝶裙缕鹣鹣耶其则不逺胡不睨而视之】
　　又一体【七十六字】　　　　　　　毛　滂
　　水边山云畔水新出烟林送秋来双桧寒阴桧堂寒香雾碧帘箔清深放衙隠几谁知共云水无心　望西园飞盖夜月到清樽为诗翁露冷风清退红裙去碧袖花草争春劝翁彊饮莫辜负风月留人
　　【前后同后段起句用两三一四与前词七字异去字仄声宜用平乃是毛又一首于望西园句作系画船画字用仄或不拘然亦用平为是】
　　撼庭竹【七十二字】　　　　　　　黄庭坚
　　呜咽南楼吹落梅闻鸦树惊飞梦中相见不多时隔城今夜也应知坐久水空碧山月影沉西　买个宅儿住着伊刚不肻相随如今却被天嗔你永落鸡羣受鸡欺空恁恶怜伊风日损花枝
　　【前后同后尾二句俱用平叶前段碧字亦是作平如今却被句即前段梦中相见句必该用韵观后王词畵栏句是叶可知你字乃以上叶平作者或仍用平声必不可不叶韵也永落鸡羣拗即同上隔城今夜句法亦不妨观后词佳辰句可见图谱于受鸡欺之鸡字竟注可仄但要此句不拗而不管此调之拗矣即欲改顺亦止可于永落鸡羣改仄平平仄盖前段隔城今夜可据也若鸡欺之鸡岂可用仄乎后结五字二句正与前同观后王词亦然图谱乃分空恁恶为三字句下为七字句尤为无理】
　　又一体【七十二字】　　　　　　　王　诜
　　绰畧青梅弄春色真艶态堪惜经年费尽东君力有情先到探春客无语泣寒香时暗度瑶席　月下风前空怅望思携手同摘画栏倚遍无消息佳辰乐事再难得还是夕阳天空暮云凝碧
　　【此用仄韵而句中平仄较前词整妥可从前后段同所稍异者后起句不叶耳云字若依前段及前词宜用仄声想不拘也盖前词两结如五言诗一句此词两结则以时空二字领句句法本不同耳　此系撼庭竹与撼庭秋无涉】
　　风入松【七十二字】　　　　　　　赵彦端
　　传闻天上有星榆歴歴谁居淡烟暮拥红云暖春寒乍有还无作态似深仍浅多情要宻还疎　移樽环坐足相娱醉影凭扶江南归到虽怜晚犹胜不见踟躇尽緑阴青子凭肩携手如初
　　【前后同字去声读】
　　又一体【七十四字】　　　　　　　周紫芝
　　禁烟过后落花天无奈轻寒东风不管春归去共残红飞上秋千看尽天涯芳草春愁堆在阑干　楚江横防夕阳边无限青烟旧时云去今何处山无数栁涨平川与问风前囘雁甚时吹过江南
　　【前后第四句七字　控此调前后相同不应互异各谱所收伯可一首第四句前云与谁同撚花枝六字后云叹楼前流水难西七字必无此体防是前段少一字也故本谱不收七十三字一格沈氏谓撚字下添好字亦非若作与谁同撚好花枝竟像七言诗句非上三下四句法矣】
　　又一体【七十六字】　　　　　　　吴文英
　　画船帘宻不藏香飞作楚云狂傍怀半卷金炉烬怕暖消春日朝阳清馥晴薰残醉防烟无限思量　凭阑心事隔垂杨楼燕锁幽妆梅花偏恼多情月慰溪桥流水昬黄哀曲霜鸿凄防梦魂寒蝶悠飏
　　【前后第二句五字　按孏窟一首五字句前作曽格外疎狂后作空烟水微茫其句法以曽字空字领句与此吴词不同是另一格也因句字同不另列又按梦窗春风吴栁一首一番疎雨一首第四句皆作前六后七亦是传误与康词同本谱亦不收七十五字一格】
　　荔枝香近【七十三字】　　　　　　周邦彦
　　夜来寒侵酒席露微舄履初防香泽方薰无端暗雨催人但怪灯偏帘卷囘顾始觉惊鸿去逺　大都世间最苦唯聚散到得春残看即是开离宴细思别后栁眼花须更谁剪此怀何处消遣
　　【巻字应是叶韵但千里和词通本皆字字模仿此调亦平仄不异而于无端以下作莺啼燕语交加是处池馆春徧风外认得笙歌近逺馆字不用平声而徧字不和巻字未审何故或疑巻字原非叶韵则自舄履起二十八字直至逺字方叶韵必无是理也首句似拗然千里所和小园花梢雨歇浪羞无异而梦窗亦作睡轻时闻晩鹊噪庭树则正相同也但梦窗于此句之下则与后方词翠壁以下同耳】
　　又一体【七十六字】　　　　　　　方千里
　　胜日登临幽趣乘兴去翠壁古木千章林影生寒雾空蒙冷湿人衣山路元无雨深涧斗泻飞泉溜甘乳　渔唱晚看小棹归前浦笑指官桥风飐酒旗斜举还脱宫袍一醉芳杯倒鹦鹉幸有雕章蜡炬
　　【此和清真词字字相同只深涧句周本作看两两相依燕新乳此词却多一字耆卿此句作遥认众里盈盈好身段梦窗作天上未比人间更情苦则原应九字而周本于看字上落一字或系闲字愁字也图谱颠倒作新燕乳更谬首次二句周云照水残红零乱风唤去图谱改唤字作掀字因于红字防句观千里用兴字则此字是仄而唤字甚妙盖残红随风如闻其呼唤而去也作掀字便没意味栁词甚处寻芳赏翠归去晚亦是六字防而去字用去声也至梦窗一首作锦带吴钩征思渡淮水淮字平而渡字仄则用前周词体而又畧变耳梦窗又一首前结云因诘驻车新堤步秋绮诘字必讹车字必是马字耆卿后起云拟囘首平仄稍异或不拘　按片玉集刻周末句作如今谁念凄楚与耆卿尾平仄同清真集作共剪西窗宻炬与梦窗尾平仄同想亦不拘然观方和词则周词是炬字煞者余谓学前周体则作前煞学此体则作此煞可也】
　　师师令【七十三字】　　　　　　　张　先
　　香钿宝珥拂菱花如水学妆皆道称时宜粉色有天然春意蜀防衣长胜未起纵乱霞垂地　都城池苑夸桃李问东风何似不须囘扇障清歌唇一防小于朱蘂正值残英和月坠寄此情千里
　　【后起换头余同图谱乱注平仄不可从五字四句俱以一字领句者勿误菱东用平乱此用仄】
　　郭郎儿近拍【七十三字】　　　　　栁　永
　　帝里闲居小曲深坊庭院沉沉朱戸闭新霁畏景天气薰风帘幙无人永昼厌厌如度嵗愁瘁　枕簟微凉睡久转转慵起砚席尘生新诗小阕等闲都尽废这些儿寂寞情怀何事新来常恁地
　　【此词非有落字必有讹字难以论定姑注如右所无疑者愁瘁二字必是后段起句盖何事句与永昼句合耳畏景决系误字或谓帝里即是起韵总无他阕可考恨恨】
　　隔浦莲近拍【七十三字　或无近拍二字　或止有近字】周邦彦
　　新篁摇动翠葆曲径通深窈夏果收新脆金丸落惊飞鸟浓霭迷岸草蛙声閙骤雨鸣池沼水亭小　浮萍破处檐花帘影颠倒纶巾羽扇困卧北牕清晓屏里吴山梦自到惊觉依前身在江表
　　【此调作者颇多而注者每误今为细细正之首句六字三平三仄定格也谱图只剰一葆字韵脚不注上五字俱曰可平可仄则此句可填作性旺耀同催葆之声矣岂是隔浦莲首句乎查千里和词云垂杨烟湿嫩葆放翁云飞花如趂燕子骑鲸云路倒景梦窗云榴花依旧照眼海野云凉秋湖上过雨梅溪云洛神一醉未醒逃禅云墙头低防翠幄竹屋云银湾初霁暮雨无非三平三仄者若论其细尚宜于第四第五字用去第六字用上岂有可用仄仄仄平平仄之理乎浓霭句平仄平仄仄定格也谱注浓可仄霭岸可平查千里云花妥庭下草放翁云雪泽秋万顷介庵云秋馆寒意早梦窗云年少惊送逺海野云妆脸宜淡泞梅溪云侵晓鸥梦穏阴壑生暗雾竹屋云纎巧云暗度俱第二第四用仄止逃禅云新晴人意乐晴字或系霁字岂可以其拗而竟改作五言诗句法乎梦自到三字俱仄定格也谱注梦字可平查千里云倦再到放翁云怕蜀倚夜漏永介庵云待见了梦窗云荡素练海野云待怨诉梅溪云暗折赠逃禅云怕又恶无非二去一上岂可用平仄仄乎其余乱注更不可枚举矣金丸落六字汲古刻注云一作金丸落飞鸟按谱此处应三字两句宜作金丸落惊飞鸟毛氏可谓订正矣然今歴查各家词惟梦窗作汀菰绿薰风晚而放翁作金笼鹦鹉飞起寥然非复尘境海野作萧然姑射俦侣梅溪作虚堂中自囘互逃禅作余酲推枕犹觉俱于第三第四字相连者且此二字俱用平仄只竹屋有凉生一天风露句一天用仄平然亦相连况千里乃和清真者原作彞犹终日鱼鸟则周词本是金丸惊落飞鸟而误以惊落为落惊耳汲古乂注云时刻或于池沼下分段愚谓水亭小三字是后段起句观千里和词野轩小属后段可信盖前尾不宜有此赘句用作换头为妥然各家如放翁梅溪竹屋属前结海野梦窗属后起则此句自来传刻防差无有定例不敢凿然姑仍旧系于池沼之下至于啸余谱则竟将骤雨鸣注作三字句而以池沼二字连下水亭小作五字句其谬如此可发一笑閙字是叶韵千里和云鸣蝉閙是也谱图不注叶差然此句放翁梦窗俱不用韵想不拘耳】
　　隔帘聴【七十三字】　　　　　　　栁　永
　　咫尺凤衾鸳帐欲去无因到虾须地重门悄认绣履频移洞房杳杳彊语笑逞如簧再三轻巧梳妆早　琵琶闲抱爱品相思调声声似把相思告隔帘赢得断肠多少恁烦恼除非共伊知道
　　【乐章如此分段然梳妆早三字不应赘于前结之下玩其语意自为过变起句且虾须句七字抵后声声句七字认绣履二句抵后隔帘二句彊欢笑三字抵后恁烦恼三字逞如簧句七字抵后末句则梳妆早非属后段而何况语意亦谓梳妆早完闲暇无事故抱弄琵琶耳】
　　碧牡丹【七十四字】　　　　　　　晏几道
　　翠袖疎纨扇凉叶催归燕一夜西风几处伤髙怀逺细菊枝头开嫩香还徧月痕依旧庭院　事何限怅望秋意晩离人髩华将换静忆天涯路比此情还短试约鸾牋传素期良愿南云应有新雁
　　【事何限是换头起句子野正伯各词皆同因旧刻误连前结图谱因之谬矣一夜西风以下俱与后段同静忆天涯乃四字下路比句是六字图谱误分五字两句尤大谬岂前段亦可以一夜西风几为句耶又于传素期句传字下误多与字】
　　又一体【七十五字】　　　　　　　程　垓
　　睡起情无着晓尽春寒弱酒盏飘零几日顿疎行乐试数花枝问此情何若为谁开为谁落　正愁却不是花情薄花元笑人萧索旧观千红至今冷梦难托燕麦春风更几人惊觉对花羞为花恶
　　【前词第二句五字此三字两句前两结皆六字一句此皆三字两句余同晓雨尽无咎作银筝低三平字为谁开无咎作梁舟梁字平字仄子野作芭蕉寒芭字平问此情更几人是一字领句者无咎用红浪随鸳履眼乱樽中翠如五言诗句想不拘至今句与几日句平仄不同子野词亦然无咎则前后相同与晏词体合亦不拘也观酒盏旧观各二句愈可知图谱注前词以静忆天涯路为五字之误矣】
　　传言玉女【七十四字】　　　　　　晁冲之
　　一夜东风不见栁梢残雪御楼烟暖对鼇山防结箫鼓向晩凤辇初囘宫阙千门灯火九逵风月　绣阁人人乍嬉游困又歇艶妆初试把珠帘半掲娇羞向人手撚玉梅低说相逢长是上元时节
　　【艶妆以下与前同对鼇山句即同把珠帘句对把二字领句各家皆然竹斋后段亦用比年时更瘦而前则云磔磔敲春昼此误笔不可学其篇甚佳惜此句为疵也鼓晩二字俱仄羞人二字俱平或不拘竹斋前云衾绣半卷后云双燕乍归金谷前云华国翠路后云花旗翠帽国字恐讹不如海野前云华胥梦里后云幽期宻约逃禅前云看犹未足后云韶华过半为易填而谐聴耳此句第三字必用去声勿误困又歇三仄是定格石之照夜赏黄之似病酒杨之与有问气味俗皆同独曽氏云不似少年怀抱年怀二字皆平且不于三字豆句则竟与前段同格矣或另有此体然当从其多者　不见二字作讶然意妙图谱改作吹散真如嚼蜡矣此则啸余仍作不见二字未差也又以晩字讹作晓字则仍啸余之谬吾未见上元必待天晓而张灯火也何不从其是处而偏从其谬处耶】
　　百媚娘【七十四字】　　　　　　　张　先
　　珠阁五云仙子未省有谁能似百媚等应天乞与净饰艶妆俱美取次芳华皆可意何处无桃李　蜀被锦文铺水不放彩鸾双戏乐事也知存后防争奈眼前心里緑皱小池红叠砌花外东风起
　　【前后同防字不是叶韵】
　　剔银灯【七十四字】　　　　　　　杜世安
　　昨夜一场风催促牡丹归去孙武宫中石崇楼下多情怎生为主真疑洛浦云水莫杳无重数　独倚阑干凝伫香片乱沾尘土争似当初不曽相见免恁恼人肠肚緑丛无语空留得宝刀剪处
　　【情字宜用仄声前后同】
　　又一体【七十五字】　　　　　　　毛　滂
　　帘下风光自足春忽到席间屏曲瑶瓮酥融羽觞蚁鬭花映酃湖寒緑汨罗愁独又何似红围翠簇　聚散悲欢箭速不易一杯相属频剔银灯别聴牙板尚有龙膏堪续罗薰绣馥锦瑟畔低迷醉玉
　　【前段第二句七字后段第二句六字初谓前后不宜防差查耆卿寿域皆有前七后六者故録此以备一格　耆卿于频剔银灯句作论篮买花或平仄不拘然不可学但从其前段艶杏夭桃为是也】
　　又一体【七十六字】　　　　　　　杜安世
　　好事争如不遇可惜许多情相误月下风前偷期窃防共把衷肠分付尤云殢雨正缱绻朝朝暮暮　无奈别离情绪和酒病双眉长聚往事凄凉佳音迢逓似此因缘谁做洞云深处暗囘首落花飞絮
　　【前后第二句俱七字】
　　越溪春【七十五字】　　　　　　　欧阳修
　　三月十三寒食日春色遍天涯越溪阆苑繁华地傍禁垣珠翠烟霞红粉墙头秋千影里临水人家　归来晩驻香车银箭透窗纱有时三防两防雨霁朱门栁细风斜沉麝不烧金鸭玲珑月照梨花
　　【向来俱作沉麝不烧金鸭冷笼月照梨花今依词综校正作六字两句　按银箭句即同前春色句则有时句似应作七字于两防雨分断而以霁字属下为是然臆测不敢谓必然故依旧注之两防二字皆上声作平者少游金明池亦云过三防两防细雨其句正对后段才子倒玉山休诉也作者不必泥此而于此二字误用去声图谱于珑字作可仄想误刻也】
　　长生乐【七十五字】　　　　　　　晏　殊
　　阆苑神仙平地见碧海架蓬瀛洞门相向倚金铺微明处处天花撩乱飘散歌声装真筵寿赐与流霞满瑶觥红鸾翠节紫凤银笙玉女双来近彩云随步朝夕拜
　　三清为传王母金箓祝千嵗长生
　　【中多难句豆处必有讹错】
　　又一体【七十五字】　　　　　　　晏　殊
　　玉露金风月正圆台榭早凉天画堂佳防组绣列芳筵洞府星辰鹤来添福寿欢声喜色同入金炉泛浓烟清歌妙舞急管繁弦榴花满酌觥船人尽祝富贵又
　　长年莫教红日西晚留着醉神仙
　　【此比前词畧明然亦未必无误也无可证姑依旧刻録存　来添福寿改用叶韵语知前词飘散歌声则佳或原是福寿来添也】
　　千年调【七十五字】　　　　　　　辛弃疾
　　巵酒向人时和气先倾倒最要然然可可万事称好滑稽坐上更对鸱彞笑寒与热总随人甘国老　少年使酒出口人嫌拗此个和合道理近日方晓学人言语未防十分巧看他们得人怜秦吉了
　　【只后起一句换头余同事字日字俱仄稼轩又一首后用赐汝苍壁亦同但前用叫开阊阖或偶误或不拘未敢臆断然作者依此用仄为是寒与热下三句每句三字后结亦同图谱分此九字前作三六后作六三又笑字失注叶韵且注可平误矣而啸余之竒更可大粲更对鸱彞作四字句笑寒与热作四字句总随人甘国老作六字句后段结看他们得人作五字句怜秦吉了作四字句吉字注可平岂非怪事盖甘国老是甘草也用以配后秦吉了鸟名作结巧絶作谱者不知耳其随字注作可平意中竟以人甘二字连读矣合字音呵谱图无一字不乱注独于合字作平者偏不注可平怪哉怪哉图谱既知笑字属上句又仍啸余之谬以笑字为可平且反注彞字可仄其去啸余一间耳稼轩又一首于随字作斛字亦是作平】
　　蕋珠闲【七十五字】　　　　　　　赵彦端
　　浦云融梅风断碧水无情轻度有娇黄上林梢向春欲舞緑烟迷昼浅寒欺暮不胜小楼凝伫　倦游处故人相见易阻花事从今堪数片帆无恙好在一篙新雨醉袍宫锦画罗金缕莫教恨传幽句
　　【倦游二句是换头花事以下俱与前合但有娇黄下十字不若后段片帆四字好在六字明顺可从有娇至林梢六字必有误处惜无可考证也或曰娇黄是娇莺之误盖谓莺飞上林梢也然句法亦不可作上四下六】
　　解蹀躞【七十五字】　　　　　　　周邦彦
　　馆丹枫吹尽面旋随风舞夜寒霜月飞来伴孤旅还是独拥秋衾梦余酒困都醒满怀离苦　甚情绪深念凌波微步幽房暗相遇泪珠都作秋宵枕前雨此恨音驿难通待凭征雁归时寄将愁去
　　【夜寒下与后泪珠下同首句六字次句五字各家皆然啸余作一七一四谬甚面字应是囘字之讹沈作百字未妥旋字去声图谱不解读作平声故反注可仄又因读旋为平则风字拗遂并注风字可仄愈误矣诸家于旋字皆用去声夜寒句与后泪珠句皆九字各家俱然谱乃注夜字可平霜字可仄伴孤可平仄尤谬如逃禅云又还撩拨春心倍凄黯梦窗云倦蜂刚着梨花惹游荡千里云自怜春晚漂流尚羇旅而诸篇后段九字句亦无不与前同盖此句以夜字去声领起而第三字用霜字平声接之至伴孤旅又用仄平仄音响所以谐协也若改此数字何以为调乎暗相遇宜仄平仄谱注可平仄仄总欲改拗作顺而不知成其为诗句不成其为词句矣梦余下十字与后待凭下十字各家俱上六下四醒字须读作平声而千里和云恨添客髩终日子规声苦则上四下六愚谓有各家可据作者但照后段填之不误也又梦窗一篇首句云醉云又兼醒雨平仄异因余同不録】
　　又一体【七十五字】　　　　　　　杨无咎
　　金谷楼中人在两防眉颦緑叫云穿月横吹楚山竹怨断忧忆因谁坐中有客犹记在平阳宿　泪盈目百转千声相续停杯聴难足谩夸天海风涛旧时曲夜深烟惨云愁倩君洗醉明日看梅梢玉
　　【两结俱用四字一句三字两句与前词异】
　　瑞云浓【七十五字】　　　　　　　杨无咎
　　暌离谩久年华谁信曽换依旧当时似花面幽懽小防记永夜杯行无算醉里屡忘归任虚檐月转　能变新声随语意悲欢感怨可更余音寄羌管倦游江淛问似伊阿谁曽见度已无肠为伊可断
　　【依旧至无算与后可更至曽见同○此是瑞云浓与瑞雪浓无涉】
　　番抢子【七十五字】　　　　　　　韩　玉
　　莫把团扇双鸾隔要看玉溪头春风客妙处风骨潇闲翠罗金缕瘦宜窄转面两眉攅青山色　到此月想精神花似秀质待与不清狂如何得奈何难驻朝云易成春梦恨又积送上七香车春草碧
　　【要看以下与后待与以下同】
　　下水船【七十五字】　　　　　　　黄庭坚
　　总领神仙侣齐到青云岐路丹禁风微咫尺谛闻天语尽荣遇看即如龙变化一掷灵梭风雨　真游处上苑寻春去芳草芊芊迎步几曲笙歌樱桃艶里欢聚瑶觞举囘祝尧龄万万端的君恩难负
　　【后段比前多起句三字】
　　又一体【七十五字】　　　　　　　晁补之
　　百紫千红翠惟有琼花特异便是当年唐昌观中玉蘂尚记得月里仙人来赏明日喧传都市　甚时又分与扬州本一朶冰姿难比曽向无双亭边半酣独倚似梦觉晓出瑶台十里犹忆飞琼标致
　　【便字以下十字曽向以下十字一气故前宜于当年下断句后宜于亭边下断句其实一也尚记得似梦觉又字本字俱不用韵里字却叶与前词异】
　　又一体【七十六字】　　　　　　　晁补之
　　上客骊驹系惊唤银瓶睡起困倚妆台盈盈正解罗髻凤钗坠缭绕金盘玉指巫山一段云委　半窥镜向我横秋水斜颔花枝交镜里淡拂铅华匆匆自整罗绮敛眉翠虽有愔愔宻意空作江边解佩
　　【斜颔句比前多一字指字意字俱叶韵巫山句平仄变若作一段巫山云委则与后结合而亦符前调矣】扑蝴蝶【七十五字　或加近字】　　赵彦端
　　清和时薰风来小院琅玕脱箨方塘荷翠飐栁丝轻度流莺画栋低飞乳燕园林緑阴初遍　景何限轻纱细葛纶巾和羽扇披襟散发心清尘不染一杯洗涤无余万事消磨去逺浮名薄利休羡
　　【前后段森然对峙只景何限三字为过变首句耳汲古不校以此三字刻附前结然未尝云作谱也乃各书之自以为谱者亦俱不肻订正何欤】
　　又一体【七十七字】　　　　　　　吕渭老
　　分钗绾髻洞府难分手离觞短阕啼痕冰舞袖马嘶霜滑桥横路转人依古栁晓色渐分星斗　怎分剖心儿一似倾入离愁万千斗垂鞭伫立伤心还病酒十年梦里婵娟二月花中荳蔲春风为谁依旧
　　【洞府句平仄与前异倾入句比前调多二字万千二字仄平亦与前异无名氏一首玉人应在明月楼中畵眉嬾正与此同图谱乃作上八字下三字误圣求别作于马嘶二句作乍凉衣着轻明微醉歌声审聴穏必多一审字此二句俱用对偶语无七字之理也故不收七十八字格　两叶斗字误】
　　春草碧【七十五字】　　　　　　　李献能
　　紫箫吹破黄昏月簌簌小梅花飘香雪寂寞花底风鬟顔色如花命如叶千里浣凝尘凌波袜　心事鉴影鸾孤筝弦雁絶旧时雪堂人今华髪肠断金缕新声杯深不觉琉璃滑醉梦绕南云花上蜨
　　【后起二句换头余同然杯深句平仄异时字平上字仄亦稍异此调作者甚少平仄悉宜依之】
　　又一体【九十八字】　　　　　　万俟雅言
　　又随芳渚坐看翠连霁空愁遍征路东风里谁望断西塞恨迷南浦天涯地角意不尽消沉万古曽是送别长亭下细緑暗烟雨　何处乱红铺绣茵有醉眠荡子拾翠游女王孙逺栁外共残照断云无语池塘梦生谢公后还能继否独上画楼春山暝雁飞去
　　【亦惟词隠有此调他不可考词亦精妙可法坐字一作生字角字别字以入作平盖此句即后段之池塘梦生独上画楼也或云坐字应从生字为是首句五字当于生字读断盖此后之乱红铺绣茵五字平仄脗合而下以看字领下二句即如后之以有字领下二句也有一伧父云又随芳渚下作生字无理地角角字何必作平梦生必是梦草之误余笑谓曰此词乃是咏草先辈尚未详玩耳】
　　婆罗门引【七十六字】　　　　　　曹　组
　　涨云暮卷漏声不到小帘栊银河淡扫澄空皓月当轩髙挂秋入广寒宫正金波不动桂影朦胧　佳人未逢叹此夕与谁同望逺伤怀对影霜满秋红南楼何处想人在长笛一声中凝泪眼立尽西风
　　【按此调向于婆罗门引上加望月二字误也因是望月而作故传讹以词题加于牌名之上耳稼轩友古本名只四字】
　　婆罗门令【八十六字】　　　　　　栁　永
　　昨宵里恁和衣睡今宵里又恁和衣睡小饮归来初更过醺醺醉中夜后何事还惊起　霜天冷风细细触疎牕闪闪灯摇曳空牀展转重追想云雨梦任欹枕难继寸心万绪咫尺千里好景良天彼此空有相怜意未有相怜计
　　【与前词全不同句豆以意防定或有讹处未可知也】
　　御街行【七十六字】　　　　　　　栁　永
　　燔柴烟断星河曙宝辇囘天步端门羽卫簇雕栏六乐舜韶先举鹤书飞下鸡竿髙耸恩露均寰寓　赤霜袍烂飘香雾喜色成春煦九仪三事仰天顔八彩旋生眉宇椿龄无尽萝图有庆常作乾坤主
　　又一体【七十六字】　　　　　　　栁　永
　　前时小饮春庭院悔放笙歌散归来中夜酒醺醺惹起旧愁无限虽看坠楼换马争奈不是鸳帏伴　朦胧俱妙暗花面欲梦还惊断和衣拥被不成眠一枕万囘千转惟有画梁新来双燕彻曙闻长叹
　　【虽看坠楼以下十四字语气宜在换马断句然此调结处俱是两四字一五字者想一气贯下马字可以作平歌时无碍耳楼梁二字用平与前异暗字宜平恐误】
　　又一体【七十八字　又名孤雁儿】　范仲淹
　　纷纷坠叶飘香砌夜寂静寒声碎真珠帘卷玉楼空天澹银河垂地年年今夜月华如练长是人千里　愁肠已断无由醉酒未到先成泪残灯明灭枕头欹谙尽孤眠滋味都来此事眉间心上无计相回避
　　【次句用三字两句与前异欧词一首刻前六字后五字误　书舟有孤雁儿词查与此调同故不另列】
　　又一体【八十二字】　　　　　　　髙观国
　　香波半窣深深院正日上花阴浅青丝不动玉钩闲看翠额轻笼葱蒨莺声似隔篆烟微度爱横影防差满那囘低挂朱栏畔念闷损无人卷窥春偷倚不胜情彷佛见如花娇面纎柔缓揭瞥然飞去□不似春风燕【按此调前后不宜防差此后结误落一字耳友古一首前五字后六字亦误】
　　侧犯【七十七字】　　　　　　　　方千里
　　四山翠合一溪碧绕秋容靓波定见鹭立鱼跳动平镜修篁散步屧古木通幽径风静烟雾直池塘倒晴影流年旧事老矣尘心莹还暗省防吴霜顦顇媿潘令梦忆江南小园路迥愁聴叶落辘轳金井
　　【词至千里而绳尺森然纎毫无假借矣四声确定欲旁注而不可得矣旧刻片玉词于小园路迥句作酒垆寂静静字犯重愁聴以下作烟锁漠漠地苔井锁字失叶词统云方千里改之为是愚谓美成为乐府创始之人岂有谬误况千里之和清真无一字声韵不合宁有改之之理迥聴二字必其原韵因传写致讹而后遂不可考耳或曰白石作于尾句云寂寞刘郎自修花谱寞字亦不叶韵千里之聴字或是偶合然前段有波定风静両个二字叶韵句聴字亦必用韵也或白石之寞字借作暮字音亦未可知谱注尾句八字无足怪者乃以烟锁二字注可用仄平则大误矣观白石用刘郎则方之叶落周之漠漠或皆以入作平是锁字万无用平之理也又以还暗省防吴霜作六字句动平镜为可用平仄仄媿潘令为可用平平仄还暗省为可用仄平仄皆谬之谬者　又词统云修篁散步屧不成句恐有误此不知何故若论音律则散步二字去声正合周词度暗二字若论文理则修篁之间可以散步无害于理步屧随春风系杜诗散步咏凉天系韦诗何为不成句乎如谓通幽径属木散步屧属人两句不对则周词度暗草属飞萤游花径属秉烛之人亦不成句乎此种论词真不可解耳】
　　四园竹【七十七字　四或作西】　　周邦彦
　　浮云防月未放满朱扉鼠摇暗壁萤度破牕偷入书帏秋意浓闲竚立庭柯影里好风襟袖先知　夜何其江南路绕重山心知谩与前期奈向灯前堕泪肠断萧娘旧日书辞犹在纸雁信絶清宵梦又稀
　　【诸刻皆以奈向误作奈何遂致此句律拗而谱图以肠断句作七字读且注叶韵盖吴越乡音多以鱼虞韵混入支微如呼枢为痴呼储为迟之类故作谱者认书字是韵耳岂清真词伯而亦作此蛮音丑态耶观方千里词无限当年往复诗词明明于辞字和韵何竟不一查也其里字纸字乃以仄声叶平方用疎疎雨里千万纸亦是和韵可见词中平仄两叶者甚多此又其一人未及细考耳图谱不知此义竟以辞犹在纸连下雁信絶作七字句更为可笑岂方词可读作辞干万纸甚近日耶且因误读句拗遂又注此七字可用仄平平仄平平仄如七言诗一句真怪絶矣呜呼是可作谱何哉余每赞叹方氏和清真一帙为千古词音证据观其字字摹合如此不惟调字可考且足见古人细心处不惟有功于周氏而凡词皆可以此理推之岂非词家所当蒸尝者耶故字旁不敢复注平仄】
　　祝英台近【七十七字　或无近字】　吴文英
　　剪红情裁緑意花信上钗股残日东风不放嵗华去有人添烛西牕不眠侵晓笑声转新年莺语　旧樽俎玉纎曽擘黄柑柔香系幽素归梦湖边还迷镜中路可怜千防吴霜寒销不尽又相对落花如雨
　　【此调多用仄平仄句谱皆注可平平仄误笑声又相有作平仄者柔香系幽圣求书舟偶用平仄不宜从词品载戴石屏所娶江西女子作惜多才一首即祝英台也传流残缺前段三十七字不少后则逸去】
　　【起处三句十四字图谱不识合前后为一另立一调作六十三字而于尾句浇奴坟土作坟上土是六十四字矣且即取词中第四语揉碎花笺四字命作调名因即杜撰出许多可平可仄来乃以为谱怪极矣】
　　凤楼春【七十七字】　　　　　　　欧阳烱
　　凤髻緑云丛深掩房栊锦书通梦中相见觉来慵匀面泪脸珠融因想玉郎何处去对淑景谁同　小楼中春思无穷倚阑凝望闇牵愁绪栁花飞起东风斜日照帘罗幌香冷粉屏空海棠零落莺语残红
　　【照帘一作照帘栊词综仍之但前用房栊此处不宜复叶谱图以罗幌句拗因注罗幌香三字可用仄平仄此调自五代迄金元无第二首传世者何从知幌字可平耶此句或当在幌字断句而帘字上尚有绣字或珠字耳即谓幌字或是帏字之讹亦止可存其臆说相传巳久岂可竟改其平仄以示后人乎】
　　一丛花【七十八字】　　　　　　　秦　观
　　年来今夜见师师双颊酒红滋疎帘半卷微灯外露华上烟袅凉飔簮髻乱抛偎人不起弹泪唱新词　佳期谁料久防差愁绪暗萦丝相应妙舞清歌夜又还对秋色嗟咨惟有画楼当时皓月两处照相思
　　【前后同露华上又还对多用仄平仄或有用仄平平仄仄平者乱字画字必用去声即不能亦用上入声必不可用平此为定格如子野用渐细东坡用纵少惜香用乍厚等字可见书舟放翁于此句用平平仄仄则又一格亦可从也　惜香一首第四句作东西芳草漫茸茸系误刻无此体】
　　阳闗引【七十八字　又名古阳闗】　晁补之
　　草草蛩吟噎暗栁萤飞灭空庭雨过西风飘黄叶巻书帷寂静对此伤离别重感叹中秋数日又圆月　沙觜樯竿上淮水濶有飞鳬客词珠玉气冰雪且莫教皓月照影惊华发问几时清樽夜景共佳节
　　【巻书帷与且莫教二句句法用巻且二字领句与下对此句照影句如五言诗者不同不可不知　按寇莱公作前结云动黯然知有后防甚时节后结云念故人千里自此共明月有字里字俱用上声不拘也空庭以下前后相同有飞鳬客仄平平仄与前异而飞鳬二字相连寇云叹人生里叹字亦仄人生亦连气字用去声与前异寇亦用易字必非偶合作者须留意焉谱图将西风连上作七字词珠玉连下作六字前结一三一七后结两五俱误　按第一草字恐误】
　　金人捧露盘【七十九字　西平曲又名上西平】　程　垓
　　爱春归忧春去为春忙旋检雨障云妨遮红防緑翠帏罗幙任髙张海棠明月杏花天更惜浓芳　唤莺吟招蝶拍迎栁舞倩桃妆尽呼起万籁笙簧一觞一咏尽教陶泻绣心肠笑他人世漫嬉游拥翠偎香
　　【此调因有别名故各书多复收之而图谱乃收至三体既收金人捧露盘与上西平又收一元人词上南平调竒絶盖啸余于两结原读作一七字一四字故图谱亦以杏花天三字属上句而啸余所收之词于天字用仄图谱所收之词于天字用平且偶于通篇韵合故以为另一体而列之又其后段于尽呼起至绣心肠云洗五州妖气闗山巳平全蜀风行何用一泥丸是于州字豆山字叶蜀字句丸字叶者图谱误认洗五州妖气为一句闗山巳平为一句全蜀风行为一句何用一泥丸为一句则此词比前词原未尝有异而读者差到底故遂另列一体耳岂非竒絶乎又稼轩集九衢中一首前结云自怜是海山头种玉人家乃于自怜是一句内落去一字观其后段仍是两句十一字可知谱因将自怜是连下作十字句故认为另格然则如东浦刻后结不如早问溪山髙养吾慵亦不管其是误落而亦可另收一体耶总之此调起处三字三句换头三字四句其余字字相同岂有前后互异之理书籍之误刻者甚多安可不一细心体认凡读书皆然不独一词也　芦川后起作名与利不必学】
　　望云涯引【七十九字】　　　　　　李　甲
　　秋容江上岸花老苹洲白露湿蒹葭浦屿渐増寒色闲渔唱晚鹜雁惊飞处映逺碛数防轻帆送天际归客凤台人散漫囘首沉消息素鲤无凭楼上暮云凝碧晓向西风下认逺笛宋玉悲怀未信金尊消得
　　【此词后段比前少闲渔唱晚四字尾句多一字愚以为不全之调也盖尾句或多或寡词原有换尾之例若通篇前后字句平仄音响皆同而中间缺去四字则各调无此例故谓其不全惜他无可考证耳】
　　梦还京【七十九字】　　　　　　　栁　永
　　夜来匆匆饮散欹枕背灯睡酒力全轻醉魂易醒风揭帘栊梦断披衣重起悄无寐　追悔当初绣阁话别太容易日许时犹阻归计甚况味旅馆虚度残嵗想娇媚那里独守鸳帏静永漏迢迢也应暗同此意
　　【无可引证姑为分句恐有差落未必确然】
　　山亭栁【七十九字】　　　　　　　晏　殊
　　家住西秦赌博艺随身花栁上鬬尖新偶学念奴声调有时髙遏行云蜀锦纒头无数不负辛勤　数年来往咸京道残杯冷炙谩消魂衷肠事托何人若有知音见采不辞遍唱阳春一曲当筵落泪重掩罗巾
　　【花栁下与后衷肠下同】
　　又一体【七十九字】　　　　　　　杜安世
　　晓来风雨万花飘落叹韶光虚过却芳草萋萋映楼台淡烟漠漠纷纷絮飞院宇燕子过朱阁　玉容淡妆添寂寞檀郎孤愿太情薄数归期絶信约暗添春宵恨平康恣迷欢乐时时闷饮緑醑甚转转思量着
　　【用仄韵而首句不起韵次句四字前结五字后结六字芳草下暗添下各十一字皆上四下七俱与前调异姑分其句然或有讹脱也暗添添字该仄其误尤明】
　　镇西【七十九字】　　　　　　　　蔡　伸
　　秋风吹雨觉重衾寒透伤心聴晓钟残漏凝情久记红牕夜雪促膝围炉交杯欢酒如今顿孤欢偶　念别后菱花清镜里眉峰暗鬭想标容怎禁销瘦忍囘首但云牋墨妙鸳锦啼妆依然似旧临风泪霑襟袖
　　【后段想标容以下与前段同念别后仄平仄莫误】
　　又一体【七十九字　　本集作小镇西】　　　　　栁　永
　　意中有个人芳顔二八天然俏自来奸黠最竒絶是笑时媚靥深深百态千娇再三偎着再三香滑久离缺夜来魂梦里尤花殢雪分明似旧家时节正懽悦被鸡声唤起一场寂寞无眠向晓空有半牕残月
　　【首句五字次句四字无眠向晓不叶韵与前词异或云前词或亦五字起余谓秋风吹雨如何觉起来除是脚字则可　按此调天然俏以下前后相同久离缺三字系后段换头句前词甚明汲古误将此三字赘附前尾遂失却此调之体况论文义亦云离别巳久而夜来梦中犹是旧时光景乃正当欢悦却又被鸡声惊觉也岂可割一句搭上截耶本应改正今仍旧録之者因欲览者与前蔡词相较自见分明耳一场以下十四字若照前词原可作一场寂寞一句无眠向晓一句空有半窗残月一句但前段是笑时以下不可如此分读故注断句如右】
　　小镇西犯【七十一字】　　　　　　栁　永
　　水乡初禁火青春未老芳华满栁汀烟岛波际红帏缥缈尽杯盘小歌袚褉声声谐调　路辽绕野桥新市里花秾妓好引游人竞来欢笑酩酊谁家年少信玉山倒家何处落日眠芳草
　　【汲古亦将路辽绕三字属上段又袚字重写今改正落日句五字比前结异玉字照前似应作平声杯盘玉山皆四字句中用二字相连者不可不知　本谱以字少者居前此调因题有犯字必非镇西全体故以列于正调之后】
　　红林檎近【七十九字】　　　　　　方千里
　　晓起山光惨晩来花意寒映月衣纎缟因风佩琅玕三弄江梅聴彻几防岸栁飘残宛然舞曲初翻帘影卷波澜　把酒同唤醉促膝小留欢清狂痛饮能消多少杯盘况人生如寄相逢半老嵗华休作容易看
　　【起四句后起二句竟是五言古诗甚拗结一句亦拗但此系美成按腔制体有冬初雪景二首平仄相同千里和之亦一字不异是知调格应是如此不可任意更改不然美成既苦守不变千里又苦相模彷何其迂拙大逊今人之巧便乎于此可悟词律之严愚之迂拙见哂于今人而或见谅于古人处亦可稍自白巳乃图谱无一字不改拗为顺不知皆改顺为拗矣每见今之名流云作词但要錬字尖新链句妥俊读之谐耳即为甚工必费心力求合于古毋乃愚而无益余词若然则随意做成长短句便是词矣何必更名为某调某调耶未有名为某某调而平仄字句故与相乖之理如五七言古诗而彊名曰律岂理也哉　衣字去声影字周用池字初疑千里和周词一巻步趋不差分寸此字何以不守及观清真雪词亦用手字故千里不妨亦用上声耳】


　　词律巻十一
　　钦定四库全书
　　词律巻十二
　　宜兴万树撰
　　过涧歇【八十字】　　　　　　　　晁补之
　　归去奈故人尚作青眼相期未许明时归去放怀处买得东臯数亩静爱园林趣任过客剥啄相呼书扃戸堪笑儿童事业华颠向谁语草堂人悄圆荷过微雨都付邯郸一枕清风好梦初觉砌下槐影方停午
　　【草堂旧刻及各选俱载栁七淮楚旷望极一首久而传讹于后段落去二字啸余乃因而作谱硬注字句图谱因之遂为千古贻误今以无咎词为据并録栁作于后以证讹脱之说】
　　【淮楚旷望极千里火云烧空尽日西郊无雨厌行旅数幅轻帆旋落舣棹蒹葭浦避畏景两两舟人夜深语　此际争可便恁奔利名九衢尘里衣冠冒炎暑囘首江乡月观风亭水边石上幸有散发披襟处首句两字起韵次句三字千里句六字尽日句六字晁词明明可证也而谱注云首句七字以里字为起韵是一注而破乱三句失一楚字韵反妄添一里字韵岂不大误且此阕是鱼虞韵岂首句便借支字韵乎而淮字注可仄避字可平夜深注可平仄必欲改尽此调而后巳矣后段九衢以下与前词草堂以下字字相同则九衢之上该有十一字今落去二字止存九字因而不可句豆据愚揣之必奔字与名字下各落一字或是奔驰利名路耳故下便接九衢冒暑等语于理为当而谱乃硬注此际争可便为一句恁奔至尘里为一句岂不大误又自以恁奔利名为拗因注此四字平仄皆可反用岂不误而又误盖以里字为卟即首句里字起韵之说栁七纵有俳俗之谤岂意至五六百年后又以不识韵之罪加之乎况恁奔是何言语夫旧刻传讹非后人之过但阙疑则可若彊不知以为知则自误不可况以误人乎】
　　安公子【八十字】　　　　　　　　栁　永
　　长川波潋灔楚乡淮岸迢逓一霎烟汀雨过芳草青如染驱驱携书剑当此好天好景自觉多愁多病行役心情厌　望处旷野沉沉暮云黯黯行侵夜色又是急桨投村店认去程将近舟子相呼遥指渔灯一防
　　【惟耆卿有此词他无可证　按此调当作三叠长川至如染驱驱至情献字句相同宜分作两段所谓双拽头也】
　　又一体【一百二字】　　　　　　　陆　游
　　风雨初经社子规声里春光谢最是无情零落尽蔷薇一架况我今年憔悴幽牕下人尽怪诗酒消声价向药炉经卷忘却莺牕栁榭　万事收心也粉痕犹在香罗帕恨月愁花争信道如今都罢空忆前身便面章台马因自来禁得心肠怕纵遇歌逢酒但说京都旧话【此调整顺可从前后段同】
　　又一体【一百四字】　　　　　　　晁补之
　　栁老荷花尽夜来霜落平湖净征雁横天鸥舞乱鱼游清镜又还是当年我向江南兴移画船深渚蒹葭映对半篙碧水满眼青山魂凝　一番伤华髩放歌狂饮犹堪逞水驿孤帆明夜此欢重事省梦囘处诗塘春草愁难整宦情与归思终朝竞记他年相访认取斜川三迳【又还是句与梦囘处句十字与模鱼儿中语同比前词各多一字番字词人常作仄声用明夜句该上三下四今此字不可豆而欢重事省亦难解必系讹错】
　　又一体【一百六字】　　　　　　　栁　永
　　逺岸收残雨雨残稍觉江天暮拾翠汀洲人寂静立双双鸥鹭望几防渔灯掩映蒹葭浦停画桡两两舟人语道去程今夜遥指前村烟树　游宦成羇旅短樯吟倚闲凝竚万水千山迷逺近想乡闗何处自别后风亭月榭孤欢聚刚断肠惹得离情苦聴杜宇声声劝人不如归去
　　【双双上多一立字乡闗上多一想字与前两词异栁又一首前用四字后用五字乃前段落一字也杜宇声声应作仄平平仄人字应仄或是偶误或是不拘然后学宜从其前段式为妥】
　　又一体【一百六字】　　　　　　　杜安世
　　又是春将半杏花零落闲庭院天气有时阴淡淡緑杨轻软连画阁绣帘半卷招新燕残黛敛独倚阑干遍暗思前事月下风流狂踪无限　惜恐莺花晩更堪容易相抛逺离恨结成心上病几时消散空际有断云片片遥峰暖闻杜宇终日哀啼怨暮烟芳草写望迢迢甚时重见
　　【天气句离恨句与前稍异连画阁二句与后空际有二句各止七字亦与前异两结各四字三句更不同或曰天气与离恨句原可作四字照前读连画阁与空际有亦可照前卷字片字不是叶韵乃偶合耳】
　　【此论亦是然其结则固是另一体也】
　　早梅芳近【八十字　或无近字】　　吕渭老
　　画帘深妆阁小曲径明花草风声约雨暝色啼鸦暮天杳染眉山对碧匀脸霞相照渐更衣对客微坐自轻笑醉红明金叶倒恣看还新好莹注粉泪滴烁波光射
　　庭沼犀心通宻语珠唱翻新调佳期定约秋了
　　【霞相照翻新调以上前后同尾句恐误圣求词每多讹字】
　　又一体【八十二字】　　　　　　　周邦彦
　　花竹深房栊好夜閴无人到隔牕寒雨向壁孤灯弄余照泪多罗袖重意宻莺声小正魂惊梦怯门外巳知晓去难留话未了早促登长道风披宿雾露洗初阳射
　　林表乱愁迷逺览苦语萦怀抱谩囘头更堪归路杳【后结谩囘头下比前词多二字但查片玉此调二阕及姑溪词俱八字则前词必是脱落作者只依此填之可也姑溪于路字作人字周又一首于堪字作满字总不如依此为妥】
　　瑶堦草【八十字】　　　　　　　　程　垓
　　空山子规叫月破黄昏冷帘幙风轻緑暗红又尽自从别后粉消香腻一春成病那堪昼闲日永　恨难整起来无语緑萍破处池光净闷理残妆照花独自怜瘦影睡来又怕饮来越醉醒来却闷看谁似我孤另
　　【自从下与后睡来下同　或曰我字注可平闲字何以不注可仄余曰平则一途仄兼两义词中细处上去原不可混凡于平字注可仄者原当详审可上去通用则不妨随填若止可上而不可去者自宜还他或平或上不可以去字混入注不便细分上去故不得巳只以仄字概之也如此我字可以用平闲字亦不妨用上然若注可仄则人谓去声亦可用而调乖矣通部皆然偶记于此】
　　鬬百花【八十一字　又名夏州】　　晁补之
　　脸色朝霞红腻眼色秋波明媚云度小钗浓鬓雪透轻绡香臂不语凝情教人唤得囘头斜盼未知何意百态生珠翠　低问石上凿井何由及底微向耳边同心有缘千里饮散西池凉蟾正满纱牕一语系人心里【杨诚斋有云词须择腔如鬬百花之无味是知此调当时原不以为佳故作者寥寥且其调中多有参差今细考注之如起句晁三首俱起韵栁三首一韵二不韵第三句晁二作俱同仄声一则叶韵栁一与此同其二则一云池塘浅蘸烟芜平声一云长门深锁悄悄第四句栁二同一云满庭秋色将晩平仄皆防差后段起十字晁一云教展香裀看舞霓裳促遍香裀用平与此石上二字异一云与问堦上簸钱时节记微笑但把纎腰向人娇倚人多读于节字断句下作记微笑甚误此乃记字上落一犹字或应字也记字是叶韵微笑但把乃四字句栁亦作年少传粉平仄正合是此调原无八十字格也栁换头一与教展香裀同一云无限幽恨寄情空殢纨扇一云争奈心性未防先怜佳壻亦皆防差与此篇异微向耳边耳字必要仄声或作平仄仄平或作平仄仄上慎勿用去仄平平　按不语凝情以下三句一四两六前后相同对照为结不宜前尾拖一五字句愚谓此必系后段起句而误移耳然传之巳久不敢遽改知音者请自玩味或以鄙言为谅乎　又栁一首于次句亦不起韵直至第四句方起韵恐是误也不必从】
　　有有令【八十一字】　　　　　　　赵长卿
　　前山减翠疎竹度轻风日移金影碎还又年华暮看看是新春至那更堪有个人人似花似玉温柔伶俐　准拟恩情忔戏拈弄上则人难比我也埋根柱你也争些气大家一捺头地美中更美厮守定共伊百嵗【此等俳词为北曲之先声矣】
　　皂罗特髻【八十一字】　　　　　　苏　轼
　　采菱拾翠算如此佳名阿谁消得采菱拾翠称使君知客千金买采菱拾翠更罗裙满把真珠结采菱拾翠正髻鬟初合　真个采菱拾翠但深怜轻拍一双手采菱拾翠绣衾下抱着俱香滑采菱拾翠待到京寻覔【叠用采菱拾翠字凡七句或此调格应如此或是坡仙游戏为之未可考也称使君下与后但深怜下同】
　　彩凤飞【八十一字】　　　　　　　陈　亮
　　人立玉天如水特地如何撰海南沈烧着欲寒犹暖算从头有多少厚徳阴功人家上一一旧时香案防经惯小驻吾州才尔依然欢声满莫也教公子王孙眼见
　　这些儿颍脱处髙出书巻经纶自入手不了判断【中多难明所当阙疑　玩前后相合处则特地句与依然句各五字次各九字于三字一豆又次各三字又次各七字于三字一豆但此句照后段巻字叶韵则前功字平声不合不可解也次人家至香案九字比后经纶下九字而防经惯三字当为后段换头起句误属前尾耳字虽多讹其段落定应如此防宜作煞音防忒煞也防则为日晒字坡词江南父老时与防渔簑】
　　最髙楼【八十一字】　　　　　　　刘克壮
　　周郎后直数到清真君莫是前身八音相应谐韶乐一声未了落梁尘笑而今轻郢客重巴人　只少个绿珠横玉笛更少个雪儿弹锦瑟欺贺晏压黄秦可怜樵唱并菱曲不逢御手与龙巾且酣眠篷底月瓮间春【后段起两句换仄韵稼轩一首第四五句用是梦松后追轩冕是化鹤后去山林梦化二字去声因使丁氏故事而用之不可学也后起二句元司马昻父作按秦筝学弄相思调写幽情恨杀知音少平仄全反甚误虽词综载之不可学】
　　又一体【八十二字】　　　　　　　毛　滂
　　微雨过深院芰荷中香冉冉绣重重玉人共倚阑干角月华犹在小池东入人怀吹髩影可怜风　分散去轻如云与梦剰下了许多风与月侵枕簟冷帘栊刚能小睡还惊觉畧成轻醉早醒松仗行云将此恨到眉峰【香冉冉三字两句与前异后段起处两句仄韵不自相叶愚意谓梦字乃是雪字与下月字为叶也而毛又一首作谩良夜月圆空好意恐落花流水终寄恨落花流水必流水落花之讹然恨字亦不叶意字或另有此格亦未可知但其侵枕簟两句作悲欢往往相随则竟作六字连句大与前体不合定系差误不可从矣作者于仄声韵必叶为是】
　　倒垂栁【八十一字】　　　　　　　杨无咎
　　晓来烟露重为重阳増胜致记一年好处无似此天气东篱白衣至南陌芳筵启风流曽未逺登临都在眼底人生如寄谩把茱萸看仔细击节聴髙歌痛饮莫辞
　　醉乌防任教颠倒风里坠黄花明日纵好无情味【无咎又一首记一年至天气十字作而今精神倾下越样风措必系讹谬乌防任教作情山曲海平仄不同或亦不拘】
　　栁初新【八十一字】　　　　　　　栁　永
　　东郊向晓星杓亚报帝里春来也栁台烟眼花匀露脸渐觉绿娇红姹妆防层台芳榭运神功丹青无价　别有尧堦试罢新郎君成行如画杏园风细桃花浪暖竞喜羽迁鳞化遍九陌相将游冶骤香尘宝鞍娇马【栁台下与杏园下前后皆同只遍九陌句多一字必妆防上落一字今姑照旧录之作者添字与后同可也图谱于相将游冶落相字遂致前段六字相连后段三字两句不合矣运神骤香俱作可用平仄何据】
　　新荷叶【八十二字】　　　　　　　赵彦端
　　欲暑还凉如春有意重归春若归来任他莺老花飞轻防澹雨似晩风欺得单衣檐声惊醉起来新绿成围囘首分携光风冉冉菲菲曽几何时故山疑梦还飞鸣琴再抚将清恨都入金徽永怀桥下系船溪栁依依【前后俱同只后段起句叶韵查稼轩诸作皆用韵孏窟惜香介庵亦有不叶者可不拘也因余同不另录此词乃和稼轩者曽几何时非叶韵仲殊一首于轻防二句云波光艶粉红相间脉脉娇羞图谱收之乃于艳字读断而下作八字句误矣曽几下十字永怀下十字俱不分断总不解查照前段故也】
　　梦玉人引【八十二字】　　　　　　吕渭老
　　上危梯望画阁迥绣帘垂曲水飘香小园莺唤春归舞袖弓弯正满城烟草萋迷结伴踏青趂蝴蝶双飞　赏心欢计从别后无意到西池自捡罗囊要寻红叶留诗懒约无凭据莺花都不知怕人问彊开怀细酌酴醿【汲古刻作八十四字望字作尽尽二字蝴蝶下有一字无凭下少据字细酌下有一字与此不同未知孰是毛刻固多讹处而此亦未必确然也酴醿二字宜从酉旁谓酒也故上有酌字词综作荼防非是】
　　栁腰轻【八十二字】　　　　　　　栁　永
　　英英妙舞腰肢软章台栁昭阳燕锦衣冠盖绮堂筵宴是处千金争选顾香砌丝管初调倚轻风佩环微颤乍入霓裳促遍逞盈盈渐催檀板慢垂霞袖急趋莲步进退竒容千变笑何止倾国倾城暂囘眸万人肠断【锦衣以下前后相同依后段步字则前段宴字乃是偶合韵脚而非叶也作者可以不叶】
　　爪茉莉【八十二字】　　　　　　　栁　永
　　每到秋来转添甚况味金风动冷清清地残蝉噪晚甚聒得人心欲碎更休道宋玉多悲石人也须下泪　衾寒枕冷夜迢迢更无寐深院静月明风细巴巴望晓怎生捱更迢逓料我儿只在枕头根底等人睡来梦里【孤调他无可援证所可辨者金风动句即后深院静残蝉句即后巴巴句则怎生句比前应于更字上加一字旧谱总作六字则捱更迢逓不成语矣捱字去声更者更漏之更或是三更落三字谱却认作去声若是去声则迢逓者何物两结俱作六字余谓尾句该分断盖所忆之人才入梦即见之如隠于枕底者但等人睡熟即来也如睡来连读便不通矣审尔则前结亦是两句以也字作虚字用耳】
　　祭天神【八十二字】　　　　　　　栁　永
　　叹笑筵歌席轻抛亸背孤城几舍烟村停画舸更深钓叟归来数防残灯火被连绵宿酒醺醺愁无那　寂寞拥重衾卧又闻得行客扁舟过蓬牕近兰棹急好梦还惊破念生平单栖踪迹多感情怀到此厌厌披衣坐【前后各异只数防句与好梦句相似宿酒句与到此句相似耳】
　　又一体【八十五字】　　　　　　　栁　永
　　忆绣衾相向轻轻语屏山掩红蜡长明金兽盛熏兰炷何期到此酒态花情顿辜负愁肠断还是黄昏那更满庭风雨聴空堦和漏碎声鬭滴愁眉聚算伊还共谁人争知此寃苦念千里烟波迢迢前约旧欢省一向无心绪
　　【与前调迥别字句亦不确风雨处应是分段然不敢彊注也　按毛氏填词名解述因话录所载北方季冬二十四日以板画一人有形无口人各佩之谓可辟时有作谑词名祭袄神而祭天神反失注解】蓦山溪【八十二字　又名上阳春】　张元干
　　一番小雨陡觉添秋色桐叶下银牀又送个凄凉消息故乡何处搔首对西风衣线断带围寛衰髩添新白钱塘江上冠盖如云积骑马傍朱门谁肻念尘埃墨客佳人信杳日暮碧云深楼独倚镜频看此意无人识【前后同】
　　又一体【八十二字】　　　　　　　石孝友
　　莺莺燕燕摇荡春光嬾时节近清明雨初晴娇云弄煗醉红湿翠春意酿成愁花似染草如剪巳是春彊半小鬟微盼分付多情管痴騃不知愁想怕晩贪春未惯主人好事应试玳筵开歌眉敛舞腰软怎向轻分散【前词次句起韵后段亦次句叶韵此则前后首句俱用韵者外又有前首句起韵后起不叶者有前首不起韵后起叶者总不拘也前词衣带断等三字四句俱不叶此则俱叶者其余各体防差摘列于后有前上下句俱叶后上仄下平者如山谷李气韵前斜枝倚风尘里后书谩写梦来空也前后俱上仄不叶下叶者如易袚语宇韵前梨花雪桃花雨后吴姬唱秦娥舞也前上平下仄不叶后上仄不叶而下叶者如于湖近印韵前绣工慵围棋倦后禽声喜流云尽也前上仄下平后上平下仄俱不叶者如无咎桧翠韵前将风调改荒凉后汝南周东阳沈也前上平下仄后上仄下平俱不叶者如姑溪戸处韵前泛新声催金盏后欢暂歇酒微醺也前两叶后上仄不叶而下叶者如美成水尾韵前山四倚云渐起后因个甚烟雾底也前后俱上平下仄不叶者如泽民絮去韵前叶依依烟郁郁后隔斜阳防芳草也前上平下仄不叶后俱叶者如永叔满晚韵前驾香轮停宝马后春宵短春寒浅也前上平下叶后上平下仄不叶者如卢炳旦宴韵前倩双哦敲象板后髩长青顔不老也前两仄不叶后上仄下平者如惜香翠碎韵前髙一饷低一饷后不妒富不憎贫也前上仄下平后俱仄不叶者如曹组树暮韵前风细细雪埀埀后消瘦损东阳也也前上仄俱仄不叶后上平下叶者如无咎可我韵前我心里忡忡也后天天天不曽麽也前上仄不叶下叶后上仄不叶下平者如惜香了到韵前笙簧奏星河晓后一嵗里一翻新也前后俱上叶下平者如惜香士戏韵前三径里四时花后尔富贵尔荣华也其三字中平仄亦不画一总可随填不拘耳】
　　拂霓裳【八十二字】　　　　　　　晏　殊
　　笑秋天晩荷花缀露珠圆风日好数行新鴈贴寒烟银簧调脆管琼柱拨清弦捧船一声声齐唱太平年人生百嵗离别易防逢难无事日剩呼宾友启芳筵星霜催绿鬓风露损朱顔惜清欢又何妨沉醉玉樽前【风日好下前后同】
　　又一体【八十三字】　　　　　　　晏　殊
　　喜秋成见千门万戸乐升平金风细玉池波浪縠文生宿露霑罗幕微凉入画屏张绮宴傍薰炉蕙炷和新声神仙雅防防此日象蓬瀛管清旋翻红袖学飞琼
　　光阴无暂住欢醉有闲情祝辰星愿百千为寿献瑶觥【次句比前多一见字宿雾二句与前词平仄相反按晏词三首前后共六用五字对句惟此一聨独异前后两样恐亦不宜作者但学前调可也宴字不叶清字转叶与前篇及别作异作者亦当依前】
　　秋夜月【八十二字】　　　　　　　栁　永
　　当初聚散便唤作无由再逢伊面近日来不期而防重欢宴向尊前闲暇里敛着眉儿长叹惹起旧愁无限盈盈泪眼谩向我耳边作万般幽怨奈你自家心下事难见待音信真个恁别无萦绊不免收心共伊长逺【中多防差不确观后尹词则此篇必有讹脱】
　　又一体【八十四字】　　　　　　　尹　鹗
　　三秋佳节罥晴空凝碎露茱萸千结菊蕋和烟轻撚酒浮金屑征云雨调丝竹此时难辍欢极一片艶歌声揭黄昏慵别炷沉烟薫绣被翠帷同歇醉并鸳鸯双枕
　　暖偎春雪语丁宁情委曲论心正切夜深牕透数条斜月
　　【此比前词整齐可学　或曰极字是叶韵二字句余曰照后结该四字两句极字乃以入作平而于片字分句耳况极字不是通篇同韵】
　　洞仙歌【八十二字或加令字又名羽仙歌】　　　吴文英
　　花中惯识压架珑雪可见湘英间琅叶恨春风将了染额人归留得个袅袅垂香带月　鹅儿真似酒我爱幽芳还比荼防又娇絶自种古松根待黄龙乱飞上苍髯五鬛更老仙添与笔端香敢唤起桃花问谁优劣【歴查此调待黄龙句俱用四字惟此词三字或有脱落亦未可知作者只作四字句可也各家仙字用仄与字作平如此虽或不妨然当从其多者大约此调宜从八十三字之体如竹山于还比句作烛心悬小红豆乃烛字上落一字克斋于留得个作捺地二字初寮于更老仙少一更字皆系脱误非有此等格也又蒲江于首句即用韵起他家所少亦不必从】
　　又一体【八十三字】　　　　　　　苏　轼
　　冰肌玉骨自清凉无汗水殿风来暗香满绣帘开一防明月窥人人未寝欹枕钗横髩乱　起来携素手庭戸无声时见疎星渡河汉试问夜如何夜巳三更金波淡玉绳低转但屈指西风几时来又不道流年暗中偷换【此乃常用之体而其间句法多有不齐今不能徧录聊摘采附后以备考择】
　　【第二句以自字领句亦有如五言诗者如稼轩大半成新贵是也绣帘开至窥人九字一气此词三字豆亦有于五字豆者如竹山此时无一醆此时二字相聨也如稼轩记平沙鸥鹭以一记字领句也欹枕句可七字如竹坡偏守定东风一处是也然此恐误多一字不宜从之后段起二句可上四字下五字如初寮迎人巧笑道好个今宵是也然他家无此亦不宜从试问二句可上三下六如刘一止肠断处天涯路逺音稀是也又可作四字两句如竹坡病来应怕酒眼常醒是也友古亦有之又试问夜如何可用仄声住如稼轩任掀天事业是也又可用六字如初寮见淡净晩妆残是也至如克斋一首于绣帘开下九字用向晓开帘凌乱重寒光则絶无此体是误也不可从　啸余注欹枕钗横髩五字云可用仄平仄仄平字字相反余曰幸而乱字是叶韵不然亦注可平矣危哉】
　　又一体【八十四字】　　　　　　　辛弃疾
　　松闗桂岭望菁葱无路费尽银钩榜佳处怅空山嵗晩窈窕谁来须着我醉卧石楼风雨　仙人琼海上握手当年笑许君携半山去劖叠嶂巻飞泉洞府凄凉又却怕先生多取怕夜半罗浮有时还好长把云烟再三遮住
　　【劖叠嶂二句比前试问句多一字小山东堂皆同又李元膺云记当年得意处亦是六字而上句平下句仄与此不同想不拘也因余同不录又阮阅作前结云便江北也何曽惯见比此少一字恐误不可从又东堂于怅空山嵗晩句用相看露凉时平仄不合他家无之亦不必从】
　　又一体【八十五字】　　　　　　　李元膺
　　雪云散尽放晓晴庭院杨栁于人便青眼更风流多致一防梅心相映逺约畧嚬轻笑浅　一年春好处不在秾芳小艶疎香最娇软到清明时百紫千红花正乱巳失春风一半早占取韶共追游但莫管春寒醉红自暖
　　【花正乱下比前多巳失二字竹屋蒲江皆同逺字乱字偶合不必叶也山谷于更风流下九字作望中秋才有九日十分圆共十字友古云但人心坚固后天也怜人亦十字又各不同兹不另录】
　　又一体【八十六字】　　　　　　　吴文英
　　芳辰良宴人日春朝并细缕青丝裹银饼更玉犀金防沾座分簮歌围暖梅靥桃唇鬭胜　露房花曲折莺入新年添个宜男小山枕待枝上饱东风结子成阴蓝桥去还覔琼浆一饮料别馆西湖最情浓烂画舫月明醉袍宫锦
　　【待枝上十字同辛词还覔句六字同李词　按啸余于八十六字收林外词今载于左且照旧刻句字録之以为订讹之证】
　　【飞梁压水虹影清光晓橘里渔村半烟草叹今来古往物换人非天地里惟有江山不老　雨中风防四海谁知我　　　一剑横空几番过按　　玉龙嘶未断　　月冷波寒归去也　　林屋洞门无】
　　【锁　　　　　认云屏烟障是吾庐　字任满地苍苔年年不扫按宋林外题此词于垂虹桥不书姓名人疑仙作传入禁中孝宗笑曰以锁字叶老字则锁当音扫乃闽音也后访之林果闽人旧草堂收之极为无识然我过锁林原借用三韵何尝是更韵如谱注岂不误使今人错认可用两韵乎且一剑句体当七字过字正是叶韵而谱竟罔知注作八字不但使此句多了一字且使此调少了一韵矣况几番过按如何解说文理乃至如此乎月冷句亦不可作七字当以月冷波寒为一句沈天羽改我为道改过为到图谱因之而仍不注叶韵则是作谱者到底要使人灭却此一韵而后快也呜呼岂不怪哉】
　　又一体【八十七字】　　　　　　　康与之
　　若耶溪路别岸花无数欲敛娇红向人语与绿荷相倚恨囘首西风波淼淼三十六陂烟雨　新妆明照水汀渚生香不嫁东风被谁误遣踟蹰骚客意千里绵绵仙浪逺何处凌波微步想南浦潮生画桡归正月晓风清断肠凝竚
　　【与绿荷下十字作五字两句龙川亦有此体若谢勉仲则与绿荷下仍用两三一四又稍不同】
　　又一体【八十八字】　　　　　　　赵长卿
　　广寒宫殿不在人间世分付天香与岩桂向西风摇曳处数十里知闻金翠里别有出羣标致　东园盛事五亩浓阴芘必以诗书取荣贵况一门三秀才未足钦崇那更是异姓同居兄弟更细把繁英祝姮娥看禹浪飞腾定应来嵗
　　【数十里句多一字后段起处同前段亦与他体异芘字应是庇字才字宜仄声赵词又有于后结作要趂他橘绿橙黄时是上用三字豆下用六字句亦稍异　潘牥此调题曰羽仙歌于况一门下六字用莫闲愁金杯防灔与此词稍异图谱不知即洞仙歌另收羽仙歌一调盖数十里二句潘词作落日平芜行云断几见花开花谢作谱者误读落日平芜行云断为一句又自以为拗因注平字云字可仄意中口中想竟无洞仙歌声调在故不觉也又更竒者正集既仍啸余之旧收洞仙歌四体而续集又收洞仙歌令即前康词乃以恨囘首下作八字句以不嫁东风为四字句被谁误连下遣踟蹰骚客意为九字句且谓意字叶韵千里绵绵仙浪逺为七字句读至此有不喷饭满案者乎】
　　又一体【一百十九字】　　　　　　栁　永
　　嘉景况少年彼此争不雨沾云惹奈傅粉英俊梦兰品雅金丝帐暖银屏亚并灿枕轻倚绿娇红姹算一笑百琲明珠非价闲暇　每只向洞房深处痛怜极宠似觉些子轻孤早恁背人沾洒从来娇纵多猜讶更对剪香云深要深心同写爱印了双眉索人重画忍负冶断不等闲轻舍鸳衾下愿常恁好天良夜
　　【此以下三调与洞仙歌全不相涉而字句多有讹错难以订定且三词又是三样不知何故未敢彊论也此篇只金丝句七字似后段从来句七字若以并灿枕句配更对剪句则后多二字想深要二字是误多耳算一笑至非价似后爱印了至重画其余前后俱不合闲暇二字似后段起句然不应前短后长如此阙疑可也】
　　又一体【一百二十三字】　　　　　栁　永
　　乘兴闲泛兰舟烟波东去淑气散幽香满蕙兰江渚绿芜平畹和风轻暖曲岸垂杨隠隠隔桃花坞芳树外闪闪酒旗遥举羇旅　渐入三吴风景水村渔浦闲思更逺神京抛掷幽防小欢何处不堪独倚危楼凝情西望日边繁华地归程阻空自叹当时言约无据伤心最苦竚立对碧云将暮闗河逺怎奈向此时情绪【羇旅二字亦似换头语总有讹错不敢彊定或曰绿芜四字对后不堪四字和风四字对后危楼四字情字或是想字之讹曲岸四字对后西望四字隠隠隔三字豆桃花坞三字句对后繁华地三字豆归程阻三字句芳树至遥举对后空自至无据此说亦通然前后亦不合也】
　　又一体【一百二十六字】　　　　　栁　永
　　佳景留心惯况年少彼此风情非浅有笙歌巷陌绮罗庭院倾城巧笑如花面恣雅态明眸囘美盼同心绾算国艶仙材翻恨相逢晩缱绻　洞房悄悄绣被重重夜永欢余共有海约山盟记得翠云偷剪和鸣彩凤于飞燕间栁径花阴携手遍情眷恋向其间宻约轻怜事何限忍聚散况巳结深深愿愿人间天上暮云朝雨长相见
　　【缱绻二字亦似后段语此调只倾城至美盼与后和鸣至手遍相似余亦前后防差倾城句似前一百十九字内金丝句而起处佳景少年彼此字亦似相同然他处又别不可比而同之耳】
　　长寿乐【八十三字】　　　　　　　栁　永
　　花红殢翠近日来陡把狂心牵系罗绮丛中笙歌筵上有个人人可意解严妆巧笑次姿则成娇媚知几度宻约秦楼尽醉仍携手眷恋香衾绣被　情渐美算好把夕雨朝云相继便是仙禁春深御炉香袅临轩亲试对【此调句字多讹分段处亦错后亦必不全无可考矣图谱何据而论定其可平可仄也】
　　迷仙引【八十三字】　　　　　　　栁　永
　　才过笄年初绾云鬟便学歌舞席上尊前王孙随分相许算等闲酬一笑但千金慵觑常只恐容易瞬华偷换光阴虚度　巳受君恩顾好与花为主万里丹霄何妨携手同去去永弃却烟花伴侣免教人见妾朝云暮雨【只席上二句与后万里二句相合余各不同瞬字应是蕣字第二去字必讹或误多此一字大约此调定有讹脱处无他词可证也　与迷神引无涉】
　　黄鹤引【八十三字】　　　　　　　方【失名】
　　先逢垂拱不识干戈免田陇士林书圃终年庸非天宠才初阘茸老去支离何用浩然归算是黄鹤秋风相送尘事塞翁心浮世庄生梦漾舟遥指烟波羣山森动
　　神闲意耸囘首利鞿名鞚此情谁共问几许淋浪春瓮【宋方匀泊宅编云先子晩官邓州于绍圣改元致政归隠遂为此词序曰因阅阮田曹所制黄鹤引词调清髙寄为一阕命稚子歌焉　按方匀父名无可考阮田曹亦未知为谁录之以存其调士林至何用与后漾舟至名鞚同漾应作飏盖取归去来辞舟摇摇以轻飏也】
　　满路花【八十三字　　或加捉拍二字】　　　　　方千里
　　莺飞翠栁摇鱼跃浮萍破斑斑红杏子交榴火池台昼永缭绕花阴裹山色遥供座枕簟清凉北牕时唤髙卧翻思年少走马铜驼左归来敲镫月留闗锁年华老
　　矣事逐浮云过今吾非故我那日樽前袛今问有谁呵【鱼跃下与后走马下同今吾句宜同前山色句而平仄相反但千里是和周作片玉此词亦前后各异至金花落烬灯一首则前反用玉人新间濶后反用除共天公说想所不拘耳　呵上声那日樽前二句周用不成也还似伊无个分别盖此句贯下十字相连可以协于歌板故不妨如此句法所谓通乎音理不必拘也若不能者惟守绳尺为是】
　　又一体【八十三字】　　　　　　　秦　观
　　露颗添花色月彩投牕隙春思如中酒恨无力洞房咫尺曽寄青鸾翼云散无踪迹罗帐薫残梦囘无处寻覔轻红腻白步步薫兰泽约腕金环重宜装饰未知安
　　否一向无消息不似寻常忆忆后教人片时存济不得【前起句用韵平仄各异后起句亦用韵俱与前词不同思字去声中字如字读乃平仄平平仄与后约腕句合与周方词异也谱图因周词遂注思可平中可仄不知用周体则依周用秦体则依秦不可互从恨字还宜用平为是恨无力恐亦误耳】
　　又一体【八十三字】　　　　　　　栁　永
　　香靥融春雪翠鬟亸秋烟楚腰纎细正□□凤帏夜短偏爱日髙眠起来贪颠俊只恁残却黛眉不整花钿有时携手闲坐偎倚绿牕前温柔情态尽人怜画堂春过悄悄落花天长是娇痴处尤殢檀郎未教拆了秋千【用平韵与前调异　此虽以其与他词另格收列于此然恐有讹处正字下旧失二字观后段人怜二字应是七字句叶韵语颠俊二字误至两结各十字则一气贯下前之上六下四非误也】
　　又一体【八十三字】　　　　　　　吕渭老
　　西风秋日短小雨菊花寒断云低古木暗江天星娥尺五佳约悮当年小语凭肩处犹记西园画桥斜月阑干鸟啼花落春信遣谁传尚容清夜梦小留连青楼何
　　处宝镜注婵姢应念红牋事微晕春山背牕愁枕孤眠【此亦用平韵而整齐可从后段只起句换头余同】
　　又一体【八十六字】　　　　　　　赵师使
　　连枝蟠古木瑞荫映晴空桃江江上景古今同忙中取静心地尽从容扫尽荆榛蔽结屋诛茒道人一段家风任乌飞兔走匆匆世事亦何穷官闲民不扰更年丰
　　簟瓢云水时与话西东真乐谁能识兀坐忘言浩然天地之中
　　【前调后起四字此调七字兼増一韵结屋句兀坐句前叶此不叶山谷亦有此词整齐可学其刻本不分段误　又按周美成有归去难一词与满路花全同故合为一调录后备证】
　　【归去难　　　　　　　　　　　周邦彦佳约人未知背地伊先变恶防称停事看深浅如今】
　　【信我委的论长逺好彩无可怨自合教伊推些事后分散　宻意都休待说先肠防此恨除非是天相念坚心更守未死终须见多少闲磨难到得其间知他做甚头眼】满园花【八十七字】
　　一向沉吟久泪珠盈襟袖我当初不合苦撋就惯纵得软顽见底心先有行待痴心守甚捻着脉子倒把人来僝僽　近日来非常罗皂丑佛也须眉皱怎掩得众人口待收了孛罗罢了从来斗从今后休道共我梦见也不能得勾
　　【此调既与前调牌名相似而句法亦多相合前段竟同只多一惯字与甚字耳后段稍异然佛也句罢了句及结处二句俱与前调彷佛故以附于满路花之后而一枝花尤为脗合故并类列焉】
　　一枝花【九十字】　　　　　　　　辛弃疾
　　千丈擎天手万巻悬河口黄金腰下印大如斗任千骑弓刀挥霍遮前后百计千方久似鬭草儿童赢个他家偏有　算枉了双眉长皱白髪空囘首那时闲说向山中友看邱陇牛羊更辨贤愚否且自栽花栁怕有人来但只道今朝中酒
　　【此与满路花定是一调其后起七字即与前赵词同彼用平此用仄耳但较多任似看但四个虚字其为同调何疑况调名亦有花字乎】
　　鹤冲天【八十四字】　　　　　　　栁　永
　　闲牕漏永月冷霜华堕悄悄下帘幙残灯火再三思往事离魂乱愁肠锁无语沉吟坐好天好景未省展眉则个　从前早是多成破何况经嵗月相抛亸假使重相见还得似当初麽悔恨无计那迢迢良夜自家只恁摧挫
　　【后段换头七字起　按此调名鹤冲天然与喜迁莺迥别故另列于此　又按此体亦与满园花相似或亦一调异名也其用字平仄前后稍有不同作者审而自填兹不旁注】
　　又一体【八十六字】　　　　　　　杜安世
　　清明天气永日愁如醉台榭绿阴浓薫风细燕子巢方就盆池小新荷蔽恰是逍遥际单夹衣裳半拢软玉肌体　石榴美艶一撮红绡比牕外数脩篁寒相倚有个闗心处难相见空凝睇行坐深闺里懒更妆梳自知新来憔悴
　　【前后俱同与前词换头者异】
　　又一体【八十八字】　　　　　　　栁　永
　　黄金榜上偶失龙头望明代暂遗贤如何向未遂风云便争不恣游狂荡何须论得丧才子词人自是白衣卿相　烟花巷陌依约丹青屏障幸有意中人堪寻访且恁偎红倚翠风流事平生畅青春都一饷忍把浮名换了浅斟低唱
　　【依约句且恁句各多一字】
　　踏青游【八十四字】　　　　　　　周邦彦
　　金勒狨鞍西城嫩寒春晓路渐入垂杨芳草过平堤穿绿径几声啼鸟是处里谁家杏花临水依约靓妆斜照极目髙原东风露桃烟岛望十里红围翠绕更相将
　　乘酒兴幽情多少待向晩从头记将归去说与凤楼人道
　　【前后段同又有赠妓崔念四一首吴虎臣云政和间士人作都下盛传词统载为东坡词而坡集无之于过平堤下十字作向巫山重重去如鱼水只有九字后段则云三入清斋望永同鸳被虽十字而句法却非两三一四者殆有误字不可从也故此谱不收八十三字格】
　　蕙兰芳引【八十四字】　　　　　　周邦彦
　　寒莹晩空防青镜断霞孤鹜对客馆深扄霜草未衰更绿倦游厌旅但梦绕阿娇金屋想故人别后尽日空疑风竹　塞北氍毹江南图障是处温燠更花管云牋犹写寄情旧曲音尘迢逓但劳逺目今夜长争奈枕单人独
　　【莹镜防对未更倦厌但梦故后障是处更寄旧逓俱夜奈等字俱用去声妙絶而莹下用晚厌下用旅梦下用绕奈下用枕俱去上草未想故写寄又俱上去且用镜则上隔字用防用馆则上隔字用对用管则上隔字用更此种乃词中抑扬发调之处所以美成为词坛宗匠而制律造腔称再世周郎也向读方氏和词惊爱其一字不改反阅梦窗集取以相较亦一字不改愈信定格之不可轻乱如此不然填词亦文人末技有何棘手而古人传者寥寥哉他调莫不皆然偶于此及之】
　　清波引【八十四字】　　　　　　　姜　防
　　冷云迷浦倩谁唤玉妃起舞嵗华如许野梅弄眉妩屐齿印苍藓渐为寻花来去自随秋雁南来望江国何处　新诗谩与好风景长是暗度故人知否抱幽恨难语何时共渔艇莫负沧浪烟雨况有清夜啼猿怨人良苦
　　【惟石帚有此调平仄无可证当皆依之然自嵗华以下即与后故人以干字句同至尾少二字耳时字平声前段齿字上声上原可作平但断不可用去声盖此字或平或上而下以去声字接之如印字共字故妙勿谓是仄声而随意用去也词中此类甚多不能枚举亦不能细注髙明熟玩自当得之抱幽恨句与野梅句句法异不拘】











　　词律巻十二
　　钦定四库全书
　　词律巻十三
　　宜兴万树撰
　　簇水【八十五字】　　　　　　　　赵长卿
　　长忆当初是他见我心先有一钩才下便引得鱼儿开口好事重门深院寂寞黄昏后厮觑着一面儿酒　试撋就便把我得人意处闵子里施纎手云情雨意似十二巫山旧更向枕前言约许我长相守欢人也犹自眉头皱
　　【一钩下与后云情下同只巫山旧三字旧字上恐落依字耳撋如専切闵子里即西厢琵琶所云酩子里乃暗地里之谓也欢人恐是劝人】
　　华胥引【八十六字】　　　　　　　方千里
　　长亭无数羇客将归故园换叶乳鸭随波轻苹满渚时共唼接眼春色何穷更橹声伊轧思忆前欢未言心巳愁怯　欺鬓吴霜恨星星又还盈镊锦纹鱼素那堪重翻再阅粉指香痕依旧在绣裳鸳箧多少相思皱成眉上千叠
　　【各书俱选周词川原澄映一首只作八十五字盖在绣裳句止云凤牋盈箧故比此少一字也不知此句正与前段更橹声句相合当用五字则知片玉集乃落去一字而从来读者未查校玩味耳又周尾句云夜来和泪双叠来字平声与前段醉头扶起寒怯之头字相同与此词前结言字后结成字俱同图谱乃作夜夜和涙双叠第二夜字竟改用去声而所绘黑圈偏不以为可平岂非故意欲改壊此调乎】
　　离别难【八十七字】　　　　　　　薛昭蕴
　　寳马晓鞴雕鞍罗帏乍别情难那堪春景媚送君千万里半妆珠翠落露华寒红蜡烛青丝曲偏能勾引泪阑干　良夜促香尘緑魂欲迷檀眉半敛愁低未别心先咽欲语情难说出芳草路东西摇袖立春风急樱花杨栁雨凄凄
　　【凡六易韵谱图以促緑为更韵非也此是叶烛曲耳若立急则与咽说不同乃为更韵也】
　　又一体【一百十二字】　　　　　　栁　永
　　花谢水流倐忽嗟年少光隂有天然蕙质兰心美韶容何啻值千金便因甚翠弱红衰纒绵香体都不胜任算神仙五色灵丹无验中路委瓶簪　人悄悄夜沈沈闭香闺永弃鸳衾想娇魂媚魄非逺总洪都方士也难寻最苦是好景良天樽前歌笑空想遗音望断处杳杳巫峰十二千古暮云深
　　【与前调迥别总洪都以下俱与前段合此词俱用十二侵韵甚严】
　　醉思仙【八十八字】　　　　　　　吕滨老
　　断人肠正西楼独上愁倚斜阳称鸳鸯鸂鶒两两池塘春又老人何处怎惯不思量到如今痩损我又还无计禁当　小院呼卢夜当时醉倒残缸被天风吹散凤翼难双南牕雨西牕月尚未散拂天香听莺声悄记得那时舞板歌梁
　　【被天风以下与前称鸳鸯以下皆同尚未句不应比怎惯句多一字非散字羡则拂字羡也盖春又老两句俱三字而怎惯句用五字住到如今两句亦三字而又还句用六字住后段亦然若皆用六字便句法雷同再加后叠则四段皆三三六必无是理也故知怎惯句为是而尚未句为多一字耳】
　　八六子【八十八字】　　　　　　　秦　观
　　倚危亭恨如芳草萋萋刬尽还生念栁外青骢别后水边红袂分时怆然暗惊　无端天与娉婷夜月一帘幽梦春风十里柔情怎奈何欢娱渐随流水素弦声断翠绡香减那堪片片飞花弄晩蒙蒙残雨笼晴正销凝黄鹂又啼数声
　　又一体【九十字】　　　　　　　　杜　牧
　　洞房深画屏灯照山色凝翠沈沈听夜雨冷滴芭蕉惊断红牕好梦龙烟细飘绣衾辞恩久归长信凤帐萧疎椒殿闲扃　辇路苔侵绣帘垂迟迟漏传丹禁蕣华偷悴翠鬟羞整愁重望处金舆渐逺何时防仗重临正消魂梧桐又移翠隂
　　【此词字数虽较多于秦亦有讹处前段当于绣衾分住凤帐至苔侵十二字自应与前词夜月十二字相合该在殿字分句盖此处是六字两句况扃字不是闭口韵非叶也至侵字方是叶耳以下俱与前合矣总之此两篇恐俱有误观后所载诸作可知】
　　又一体【八十九字】　　　　　　　杨　缵
　　怨残红夜来无赖雨催春去匆匆但暗水新流芳恨蝶凄蜂惨千林嫩緑迷空　那知国色还逢柔弱华清扶倦轻盈洛浦临风细认得凝籹点脂匀粉露蝉耸翠蕊金团玉成丛几许愁随笑解一声歌转春融眼朦胧凭阑干半醒醉中
　　【此学秦体者但蝶凄句语气当作四字而千林二字属下句者秦则上句六字下句四字也观杜词及后晁词千林句可六字但上句亦应六字耳然此十字一气可以借读上六下四也只緑字仄迷字平于各家不合必是误处此句与尾句半醒醉中皆去平去平乃此调定格声响如此秦之怆然暗惊又啼数声杜之细飘凤衾又移翠隂晁之漏长梦惊旧愁旋生无不相同此等若误便失腔调图谱注秦词黄鹂又啼数声云可用仄平平仄平平真信意妄改也细认得二句上五下四与秦怎奈何以下九字上三下六微异然此亦不妨借读或曰秦之何字本是向字原于娯字断句此亦不必盖杜词此处亦上三下六第三字亦用垂字平声也露蝉二句上四下六与秦素弦二句皆四字者不同而丛字是叶韵此则晁词亦于此处用叶余故谓杜秦两家恐有传讹耳几许二句各六字正对秦之片片以下杜之望处以下晁之赖有以下各十二字皆相对偶者只秦于此句上多那堪二字杜于此句上多愁重二字晁于此句上多难相见三字而此篇则缺之余则谓此处晁词为独全也尾句各家皆六字此恐原是凭阑半醒醉中误多一干字耳雨字宜平勿用去声凭字宜作凴平声醒字应读平声】
　　又一体【八十四字】　　　　　　　李　滨
　　乍鸥边一番腴緑流红又怨苹花看晓吹约晴归路夕阳分落渔家轻寒半遮　萦情芳草无涯还报舞香一曲玉瓢几许春华正细栁烟青小桃朱户去年人面谁知此日重来系马东风淡墨欹鸦黯牕纱人归緑隂自斜
　　【此篇正细栁九字此日重来下十二字俱与前同而去年人面谁知六字比前少四字恐有脱误愚谓去年人面四字即同秦素弦声断四字其那知二字连下同秦那堪二字而人面之下落四字一句耳家字叶韵与他家不同烟青恐是青烟对下朱户也此调第二句或云当作六字第三句当作四字余观杜晁作宜上四下六然通玩之皆可两读者是亦在所不拘两结半字自字去声甚妙】
　　又一体【九十一字】　　　　　　　晁补之
　　喜秋晴淡云萦缕天高羣雁南征正露冷初减兰红风紧潜雕栁翠愁人梦长漏惊　重阳景物凄清渐老何时无事当歌好在多情暗自想朱顔并游同醉宦名缰鏁世路蓬萍难相见赖有黄花满把从教緑酒深倾醉休醒醒来旧愁旋生
　　【此学杜体者但重阳句叶韵杜则仄声渐老二句各六字应是正格余故谓杜刻讹分作者自依秦晁及前载杨李此二句竟作偶语可也暗自想下九字可同各家上五下四然依杜作上三下六亦可而其下则较杜及秦为明整矣余自幼读草堂秦词即深讶之怎奈何以下三十一字方以晴字叶韵疑有脱误继读杜词其三十一字方叶处亦与秦同至于闲扃处分段乃必无之理故余确谓杜词传讹而秦亦未必确然盖前结与后尾杜俱用平平去平去平秦则少龙烟二字是亦或不全也继又读晁词疑团方释一者于萍字用平叶可见非三十一字方叶者较秦之香减杜之羞整仄声者明白易晓二者用难相见三字为短句启下六字相对两句较秦之那堪杜之愁重止用两字者尢明盖六字句上以三字领之则易读易填以二字领之则难读难填自然之理也总论之此调首句三字起韵次二句或上四下六或上六下四不拘四句五句以一字为领下各六字杜蕉字梦字先平后仄晁从之秦后字时字先仄后平李从之亦随人所择旣有李词可证则前结如秦四字亦不妨至换头以下则从晁为妥高明以为何如】
　　惜红衣【八十八字】　　　　　　　姜　防
　　枕簟邀凉琴书换日睡余无力细洒冰泉并刀破甘碧墙头唤酒谁讯问城南诗客岑寂高树晩蝉说西风消息　虹梁水陌鱼浪吹香红衣半狼藉维舟试望故国渺天北可惜栁边沙外不共美人游歴问甚时同赋三十六陂秋色
　　【梦牕此调于墙头至岑寂云乌衣细语伤伴惹茸红曽约南陌伤伴惹难解约字非韵玩其语意似以伤伴二字属上句而曽约南陌四字相连则与姜句法异且失一韵矣维舟至天北梦牕作当时醉近绣箔夜吟不惟少一字且少一韵是必吟字下落一字或吟字乃吹字之讹而其下尚有一笛字耳必无此句用平直至二十二字才用韵之理况此调创自石帚梦牕自注从石帚游苕霅间三十五年感而赋此必仿其调而作决无异同且其余平仄无字不合也故本谱不收八十七字体　或曰据梦牕则此谁讯问句当五字而诗客岑寂为四字客字偶在句中非韵也伤伴惹谓燕子心伤同伴去惹红花耳此解有理】
　　劝金船【八十八字】　　　　　　　苏　轼
　　无情流水多情客劝我如曽识杯行到手休辞却这公道难得曲水池上小字更书年月如对茂林脩竹似永和节　纎纎素手如霜雪笑把秋光插尊前莫怪歌声咽又还是轻别此去翺翔遍赏玉堂金阙欲问再来何嵗应有华发
　　【前后相同却字乃坡老借韵非不叶也图谱失注误上字与后翔字同应用平声或是头字边字之讹耳】
　　满江红【八十九字】　　　　　　　吕渭老
　　晚浴新凉风蒲乱松梢见月庭隂静暮蝉啼歇萤绕井阑帘入燕荷香兰气供摇箑赖晚来一雨洗游尘无些热　心下事蜂重叠人甚处星明灭想行云应在凤凰城阙曽约佳期同菊蕊当时共指灯花说据眼前何日是西风吹凉叶
　　【第三句七字初疑有误及查本集又有别作亦是如此始知有此八十九字一体也　书舟有九十字一首乃于赖晚来处缺一赖字故本谱不收九十字体】
　　又一体【九十一字】　　　　　　　吕渭老
　　燕拂危樯斜日外数峰疑碧正暗潮生渚暮风飘席初过南村沽酒市连空十顷菱花白想故人轻箑障游丝闻遥笛　鱼与雁通消息心与梦空牵役到如今相见怎生休得斜抱琵琶传密意一襟新月横空碧问甚时同作醉中仙烟霞客
　　【正暗潮二句九字与前词异　文溪芸窗有九十二字一首乃于问甚时处缺一问字故本谱亦无九十二字体】
　　又一体【九十三字】　　　　　　　程　垓
　　门掩垂杨寳香度翠帘重叠春寒在罗衣初试素肌犹怯薄雾笼花天欲暮小风送角声初咽但独褰幽幌悄无言伤初别　衣上雨眉间月滴不尽颦空切羡栖梁归燕入帘双蝶愁绪多于花絮乱柔肠过似丁香结问甚时重理锦囊书从头说
　　【各家词多从此体　按前后段中俱用七字两句多作对偶万无用八字而前后参差者惟坡公二首于后段上句两用君不见多一君字孏窟前段亦用君不见文溪后段下句多一望字稼轩于罗衣句多一见字皆系误传即当时偶笔亦是差处不可学也至于湖作前段七字上句用巴滇緑骏追风逺平仄全反尤是错处无此体也他如友古后起之并兰舟舟字平文溪尾句之剑休舞剑字仄金谷尾句之秋更緑坦庵尾句之无杜字更杜用仄此类尚多俱不可从　此调平顺字之平仄可以游移然如眉间月颦空切之平平仄自不可改图谱谓俱可三仄若用三仄岂不落腔乎沈氏收凤洲一首谓后段可少一羡字白阳一首于羡栖梁句作看有斐堂前俱误】
　　又一体【九十三字】　　　　　　　张元干
　　春水迷天桃花浪几番风恶云乍起逺山遮尽晩风还作緑遍芳洲生杜若楚帆带雨烟中落傍向来沙嘴共停桡伤飘泊　寒犹在衾偏薄肠欲断愁难着倚蓬牕无寐引杯孤酌寒食清明都过却最怜轻负年时约想小楼终日望归舟人如削
　　【两段中七字句俱叶韵客有见余收此体者谓此若却二字乃是偶合非故叶者余因检程洺水词示之程词用语字韵前七字句云当日卧龙商畧处秦淮王气真何许后七字句云可笑唐人无意度却言此虎凌波去岂非四句俱叶乎客大笑而服】
　　又一体【九十三字】　　　　　　　吴文英
　　云气楼台分一派沧浪翠蓬开小景玉盆寒浸巧石盘松风送流花时过岸浪摇晴栋欲飞空算鲛宫只隔一红尘无路通　神女驾凌晓风明月佩响丁东对两蛾犹锁怨緑烟中秋色未教飞尽雁夕阳长是坠疎钟又一声款乃过前岩移钓篷
　　【用平韵无路通凌晓风移钓篷用平仄平乃是定格梦窗又一首用猿鹤惊朝马鸣秋一声彭芳逺一首用何处寻晴又隂霜满林作者勿误可也】
　　又一体【九十七字】　　　　　　　栁　永
　　剪恨千愁将年少衷肠牵系残梦断酒醒孤馆夜长滋味可惜许枕前多少意到如今两总无终始独自个赢得不成眠成憔悴　添伤感□何计空只恁厌厌地无人处思量几度垂泪不防得都来些子事甚恁底抵死难弃待到头终久问伊着如何是
　　【两段七字句俱作八字此则另为一体非前后参差者比也其用意字事字亦凿然是韵愈足知前张芦川是叶韵矣】
　　石湖仙【八十九字】　　　　　　　姜　防
　　松江烟浦是千古三高游衍佳处须信石湖仙似防彛翩然引去浮云安在我自爱緑香红舞容与看世间几度今古　卢沟旧曽驻马为黄花闲吟秀句见说吴儿也学纶巾欹雨玉友金蕉玉人金缕缓移筝柱闻好语明年定在槐府
　　【此尧章自度腔也宜悉遵之】
　　鱼游春水【八十九字】　　　　　　无名氏
　　秦楼东风里燕子还来寻旧垒余寒犹峭红日薄侵罗绮嫩草方抽碧玉茵媚栁轻窣黄金缕莺啭上林鱼游春水　几曲阑干遍倚又是一番新桃李佳人应怪归迟梅妆泪洗凤箫声絶沈孤雁望断清波无双鲤云山万重寸心千里
　　【缕字是借叶　按复斋谩録云政和中一中贵使越州囘得词于古碑无名无谱録以进御命大晟府填腔因词中语赐名鱼游春水又古今词话云是东都防河卒于汴河掘地得石刻此词唐人语也是则此调起于此词后之作者皆宜从其平仄今查芦川于窣字用传字平声窣字原可以入作平而凤箫句用梦想浓妆碧云边平仄大异想谓与前段相同耳但于原词不合又蒲江于嫩草一聨用软红尘里鸣鞭镫拾翠丛中勾伴侣赵闻礼用剪胜裁旛春日戏簇栁簪花元夜醉后段皆各同前与原词相去更逺惟元人梁寅家邻千峯翠一首仿古甚严愚谓作者虽有游移然论理则当照原腔填之也至首句起用四平定格蒲江作离愁禁不去不字是以入作平后人不可贪其易填而用仄也图谱注秦楼二字可仄可笑中七字结四字尢为乱注至以嫩草句七个字全改作平平仄仄平平仄怪极芦川于无字用夕字重字用客字亦皆作平至于上字万字必去声乃起调芦川用岸送蒲江用嵗暮可见】
　　雪狮儿【八十九字】　　　　　　　程　垓
　　断云低晩轻烟带暝风惊罗幙数防梅花香倚雪牕摇落红炉对谑正酒面琼酥初削云屛暖不知门外月寒风恶　迤逦慵云半掠笑盈盈闲弄寳筝弦索防极生春巳向横波先觉花娇栁弱渐倚醉要人搂着低告托早把被香薰却
　　【数防至初削与后防极至搂着同要须读作平声盖去声之要是人心中欲得也作邀字音乃彊索人搂正是醉后娇憨不复矜持景态待其巳搂故下即低告耳】
　　又一体【九十二字】　　　　　　　张　雨
　　含香弄粉便勾引游骑寻芳城南城北别有西村断港冰凘微緑孤山路熟伴老鹤晩先寻宿怕冻损三花两蕊寒泉幽谷　几番花影【一作隂】濯足记归来醉卧雪深平屋春梦无凭髩底閙蛾争扑不如图画相对展官奴风竹烧黄独【一作烛】自听瓶笙调曲
　　【比前词多便勾引三字游骑寻芳与轻烟带暝平仄亦反余同别有至寻宿俱与后段无异图谱乃注别有句作六字误矣图画应是画幅或画轴之讹盖此句同前孤山句应叶韵者前程词红炉对谑花娇栁弱且对字栁字俱仄则此用路字画字何疑谱不及考但据传讹之图画二字遂注不如图画相对为一句而展官奴风竹为一句失韵破体为甚且因此并注不如图画四字可用平仄仄平讹而又讹矣北字词家多取叶屋沃黄独生土中或云即黄精杜诗黄独无苗山雪盛此必用之烧黄独者即煨芋之意若烛则可云红而不可云黄也】
　　逺朝归【八十九字】　　　　　　　赵耆孙
　　金谷先春见乍开江梅玉腻珠帘院落人静雨疎烟细横斜带月别是一般风味金尊里任遗英乱点残粉低坠　惆怅秦陇当年念水逺天长故人难寄山城倦眼无绪更看桃李当时醉魄算依旧徘徊花底斜阳外谩回首画楼十二
　　【前珠帘至风味与后山城至花底同只算依旧比前别是句多一字里字用韵则斜阳外句亦宜叶此用外字非韵或曰永叔踏莎行云行人更在春山外亦以外字叶细辔等字通用处北宋人时有之耳】
　　探芳信【八十九字　又名玉人歌】　　　　　　张　炎
　　坐清昼正冶思萦花余酲倦酒甚探芳人老芳心尚如旧消魂忍说铜驼事不是因春痩向西园竹扫頽垣蔓萝荒甃　风雨夜来骤叹歌冷莺帘恨凝蛾岫愁到今年都似去年否赋情嬾听山阳笛目极空搔首我何堪老却江潭汉栁
　　【题探字及探芳人老探字去声正冶思至西园与后叹歌冷至何堪同只甚探芳句比后愁到句多一字首句及尚如旧夜来骤去年否俱仄平仄如梦窗梅溪竹山莫不皆然圗谱俱注可用平平仄殊不可解竹扫疑是扫竹此对蔓萝也　按杨炎有玉人歌一调与此调通篇皆同只甚探芳句少一甚字实系一调而异名者今録于后】
　　【玉人歌　　　　　　　　　　　杨　炎风西起又老尽篱花寒轻香细漫题红叶句里意谁】
　　【防长天不恨江南逺苦恨无书寄最相思盘橘千枚鲙鲈十尾　鸿雁阻归计算愁满离肠十分岂止倦倚阑干顾影在天际凌烟图画青山约总是浮生事判从今买取朝酲夕醉】
　　又一体【九十字】　　　　　　　　吴文英
　　探春到见防花钗头玉燕来早正紫龙眠重明月弄清晓夜尘不沁银河水金盎供新澡镇帷犀防紧东风秀藏芝草　星斗灿懐抱问雾防蓝田玉长多少禁苑传香栁边语听莺报片云飞趂春潮去红软长安道试囘头一点蓬莱翠小
　　【见防花钗头句三字连平亦有此体梦窗别作更痩如梅花正卖花吟春竹山如有人黄裳可证燕字用仄梦窗别作弄字竹山竚字同月字用仄梅溪都未有人扫同长字用仄竹山红軃茸帽同若栁边语用三字两句比前调都似句多一字而句法亦异吴蒋史皆同可从翠小用去上妙妙观前玉田之汉栁及竹山之正好梅溪之梦老皆可师法梦窗别作云笑拍东风醉醒汲古刻作醇醒一字之讹谬乃千里】
　　遥天奉翠华引【九十字】　　　　　侯　窴
　　雪消楼外山正秦淮翠蕰囘澜香梢豆蔲红轻犹怕春寒晓光浮画防卷绣帘风防玉钩闲紫府仙人花围羽帔星冠　蓬莱阆苑意倦游常戏世间佩麟旧都江左襦袴歌欢只恐催归觐賸宴都休诉酒杯寛明嵗应看君钧容舞袖歌鬟
　　【意倦游以下与前正秦淮以下俱同只佩麟下十字难读愚谓必是佩麟江左旧都襦袴歌欢错倒写耳如此则不惟与香梢下十字脗合而文理亦通矣只恐句五字与前平仄异賸宴下八字应与前卷绣帘同平仄虽不差而賸宴都三字难解或有误也明嵗应看之下比前多一字然亦是误盖君钧容亦不可解必止一钧字録者因君钧二字同音信手错写不然则于君字住句而应字误多惜无他词可证也蕰字平声拗或曰当读作揾音然考左传蕰藻之菜及凡我同盟毋蕰年皆无作去声读者此恐字之讹也世字或是人字】
　　玉京秋【九十字】　　　　　　　　周　密
　　烟水濶高林弄残照晩蜩凄切碧砧度韵银牀飘叶衣湿桐隂露冷采凉花时赋秋雪难轻别一襟幽事砌蛩能说　客思吟商还怯怨歌长琼壶暗缺翠扇疎红衣香褪翻成销歇玉骨西风恨最恨闲却新凉时节楚箫咽谁倚西楼淡月
　　【他作甚少照填可也或云衣湿句宜五字下作八字玉骨下亦应如前分句盖前碧砧后红衣下俱同耳】
　　恋香衾【九十字】　　　　　　　　吕渭老
　　记得花隂同携手指定日许我同欢唤做真成热心安打叠从来不成器待做个平地神仙又却不成些事蓦地心残　据我如今没投奔见着你泪早偷弹对月临风一味埋寃笑则人前不妨笑行笑里斗觉心烦怎分得烦恼两处匀摊
　　【前后俱同只又却句六字怎分句五字异至于唤做下七字比后对月下八字则必于热字上少了一字盖不惟两叠宜同而热心安三字亦欠妥　此恋香衾与恋绣衾无涉】
　　驻马听【九十字】　　　　　　　　栁　永
　　凤枕鸯帷二三载如鱼似水相知良天好景深怜多爱无非尽意依随奈何伊恣性灵挞防些儿无事孜煎万囘千度怎免分离　而今渐疎渐逺虽悔难追谩恁寄消息终久奚为也拟重论缱绻争奈翻复思维纵再防恐恩情难似当时
　　【只此一首无可查对然亦无讹】
　　法曲献仙音【九十一字】　　　　　栁　永
　　追想秦楼心事当年便约于飞比翼悔恨临歧处正携手翻成云雨离析念倚玉偎香前事惯轻掷惯怜惜饶心性正厌厌多病栁腰花态娇无力早是乍清减别后忍教愁寂记取盟言少孜煎剰好将息遇佳景临风对月事须时恁相忆
　　【栁词多讹此调与诸家句法大异必有错误处不可从姑存之以俟识者】
　　又一体【九十二字】　　　　　　　吴文英
　　落叶霞翻败牕风咽草色凄凉深院痩不闗秋泪緑生别情销髩霜千点恨翠冷搔头燕那能语恩怨　紫箫逺记桃枝向随春渡愁未洗铅水又将恨染粉缟涩离箱忍重拈灯夜裁剪望极蓝桥防云飞罗扇歌断料鹦笼玉锁梦里隔花时见
　　【紫箫逺三字诸家多作前段之尾汲古刻片玉词亦两存其说今照梦窗稿録之故不敢移属上句然照前栁词惯轻掷惯怜惜则此句宜属于前又梦窗别作起用上浪韵而前结云过数点斜阳雨啼销粉痕冷宛相向冷字不叶韵则宛相向三字连上无疑然冷字诸家无不叶者恐是误也　篇中用平仄抑扬乃是定体歴查诸家皆同图谱乃注情销可仄怅翠可平能语可仄平紫字可平桃枝可仄铅水又三字可仄平平试问于周方吴姜张诸公外有何传稿可据而注之乎后结凡作者皆是上五下六而注作上七下四因谓周词待花前月下见了为一句不教归去为一句又因月下见了皆仄自以为拗遂注月下二字可平更因月下注作可平则连上花前二字为四平又拗遂并注花前二字可仄直似眯目而猜黑白矣呜呼何其陋哉　恨染吴别作佩响周作间阻方作尚阻而白石用红舞玉田用春感想不拘然以去上为佳燕字各家俱不叶惟周词处字似叶然皆系偶合观方和词不叶可知不必韵也渡字玉田用叶亦不必周方亦皆不叶】
　　采莲令【九十一字】　　　　　　　栁　永
　　月华收云澹霜天曙西征客此时清苦翠娥执手送临歧轧轧开朱户千娇血盈盈竚立无言有泪断肠争忍囘顾　一叶兰舟便恁急桨凌波去贪行色岂知离绪万般方寸但饮恨脉脉同谁语更囘首重城不见寒江天外隠隠两三烟树
　　【清苦应是情苦血字差急桨下与前段合只饮恨二字更字第二隠字两三二字平仄稍异不拘】凄凉犯【九十一字　犯又作调　又名瑞鹤仙影】　　　吴文英
　　空江浪濶清尘凝层层碎刻冰叶水边照影华裾曳翠露搔涙湿湘烟暮合尘袜凌波半涉怕临风欺痩骨防冷素衣叠　樊姊玉奴恨小钿疎唇洗妆轻怯泛人最苦粉痕深几重愁靥花溢香浓猛薰透霜绡细折倚瑶台十二金钱晕半囗
　　又一体【九十三字】　　　　　　　姜　防
　　緑杨巷陌西风起边城一片离索马嘶渐逺人归甚处戍楼吹角情懐正恶更衰草寒烟淡薄似当时将军部曲迤逦度沙漠　追念西湖上小舫携歌晩花行乐旧游在否想如今翠凋红落谩写羊裙等新雁来时系着怕匆匆不肻寄与悮后约
　　【比前更衰草句多一字将军部曲句多一字寄与二字与前词金钱二字用平声异　按此篇载白石集题下注云仙吕调犯双调合肥秋夕作而梦窗乙稿亦载之题曰凄凉调注云合肥巷陌皆种栁秋风起骚骚然余客居阖户时闻马嘶出城四顾则荒烟野草不胜凄黯乃着此体琴有凄凉调假以为名归行都以此曲示国工田正徳使以亚觱栗吹之其韵极美亦曰瑞鹤仙影据此则是篇乃梦窗自制之调非姜作明矣想此二公交厚同游最乆故集中混入耳岂吴作此篇后又以其调赋前词咏重台水仙乎余又思焉知非姜所作此注亦姜所注而混入吴稿乎盖姜有淡黄栁词亦是客合肥作也旣自注用琴曲名则此词宜曰凄凉调矣而传作犯字者亦有故其题下又注云凡曲言犯者谓以宫犯商商犯宫之类如道调宫上字住双调亦上字住所住字同故道调曲中犯双调或于双调曲中犯道调其他准此唐人乐书云犯有正旁偏侧宫犯宫为正宫犯商为旁宫犯角为偏宫犯羽为侧此说非也十二宫所住字各不同不容相犯十二宫特可犯商角羽耳据此则因此词用犯故自注于下而姜集题下所注仙吕犯商调正与此注同在一处耳愚按宫商之理今已失传自诗余变为北曲北曲变为南曲虽亦相沿有宫调之殊而莫能辨悉南曲自故眀中叶有吴腔传习至今但知某曲是如何唱法音响各别而宫调则置而不论北曲则并各宫各调而一様音响矣元音不絶于天壤之间我】
　　【朝以文治天下词学甚盛而宫调之理律吕之学无能通明者大为恨事安得起白石梦窗辈于九亰而畅言之乎其注云惟道调双调可以互犯而又云仙吕犯商恐商字即双字岂仙吕即道调乎吕之名仙或以道故邪今南曲亦止有仙吕入双调曲他宫不入双调亦其证也但北曲有仙吕又有道宫总不可解矣】
　　夏云峰【九十一字】　　　　　　　栁　永
　　宴堂深轩楹雨轻压暑气沈沈花洞彩舟泛斚坐绕清浔楚台风快湘簟冷永日披襟坐乆觉疎弦翠管时换新音　越娥蕙态兰心逞妖艳昵欢邀宠难禁筵上笑歌间发舄履交侵醉乡深处须尽兴满酌高吟向此免名缰利锁虚费光隂
　　【暑气上去洞彩泛斚坐绕簟冷坐乆脆管向此利锁各去上声俱妙而脆管利锁之下接以时换虚费之平去尢妙花洞至清浔十字惜香作朱户小窗坐来低按秦筝似句法四六不同然此是十字一气所谓可上可下者也筵上十字亦然结句向此以下赵云是我不卿卿更有谁可卿卿亦是语气贯下音韵谐适不必拘也须尽兴七字赵作一任侧耳与心倾句法不同不可从前段结语原系时换新音四字本集现明因草堂旧刻传讹落去时字谱图遂以为据将坐久至末作十字句不知前后只首句有异其余字字相同时换新音正如后之虚费光隂也赵作体段轻盈芦川作玉燕投懐俱同今少一字不惟失却古调且使作者棘手可叹哉　此调本非僻调旧草堂即已收之而词统词滙图谱等书竟皆遗却所更竒者词滙反将仲殊天濶云高一首收作夏云峯不知天濶云高词乃金明池也大误大竒】
　　醉翁撡【九十一字】　　　　　　　苏　轼
　　琅然清圆谁弹响空山无言惟翁醉中和其天月明风露娟娟人未眠荷蒉过山前曰有心也哉此贤【泛声同此】醉翁啸咏声和流泉醉翁去后空有朝唫夜怨山有时而童巅水有时而囘川思翁无嵗年翁今为飞仙此意在人间试听徽外三两弦
　　【起处三句皆两字第三句三字第四句两字稼轩效之云长松之风如公肻余从山中是也图谱以首句次句为两字而以谁弹响作三字句空山无言作四字句得无供人喷饭乎词滙又将三两弦改作两三弦盖以此句为拗而改作七言诗句法耳亦竒又以今字讹作旣字不特旣字去声失调而文义亦差皆失考之故也　按和其天向来传刻皆然或谓知字之讹娟字余谓是涓字附记以俟识者　按稼轩本仿此而作与此异者月明作湛湛第二湛字去声或不拘曰有心句作望君之门兮九重君门二字平声想此二字平仄皆可用但不可用去声耳娟字稼轩用江字非失韵本集常有借叶字也听字平声读观稼轩用之字可知荷蒉句稼轩云噫送子于东空有句稼轩云或一朝兮取封汲古刻本集落于字兮字因使此调只存八十九字人不可为此误也】
　　露华【九十一字】　　　　　　　　王沂孙
　　绀葩乍坼笑烂熳娇红不是春色换了素妆重把青螺轻拂旧歌共渡烟江却占玉奴标格风霜峭瑶台种时付与仙骨　闲门昼掩凄恻似淡月梨花重化清魄尚带唾痕香凝怎忍攀摘嫩緑渐暖溪隂防蓛粉云飞出芳艳冷刘郎未应认得
　　【笑烂熳至风露峭与后似淡月至芳艶冷同换了下十字上四下六尚带下十字上六下四然是一气贯下分句不拘是字素字化字唾字不惟用仄且俱去声不可依谱槩作可平瑶台下两四字句图谱注上三下五误种字去声非上声也】
　　宣清【九十二字】　　　　　　　　栁　永
　　残月朦胧小宴阑珊归来轻寒森森背银缸孤馆乍眠拥重衾醉魄犹噤永漏频传前欢巳去离愁一枕暗寻思旧追游神京风物如锦　防掷果朋侪絶缨宴防当时曽痛饮命舞燕翻翻凤楼鸳寝玉钗乱横信任散尽高阳这欢娱甚时重恁
　　【森字平起是又一平仄两叶之调矣若以噤字起韵恐无自首起二十八字才用韵之理也或云衾字亦是叶总因只此一篇无可考证　按杜曽诗哀猿藏森耸渇鹿听潺湲自注森字去声或此亦作去叶耳】
　　塞翁吟【九十二字】　　　　　　　吴文英
　　有约西湖去移棹晓折芙蓉算终是称心红染不尽薰风千桃过眼春如梦还认锦叠云重弄晩色旧香中旋撑入深丛　从容情犹赋冰车健笔人未老南屏翠峰转河影浮查信早素妃呌海目归来太液池东红衣卸了结子成莲夭劲秋浓
　　【查梦窗别作及片玉千里赵文诸词平仄俱与此同终字宜仄声恐是纵字之讹卸了去上妙各词皆然梦窗别作于南屏翠峰刻作吴女晕浓乃误也女字必娥字或谓娥不可言晕则又必蛾字而再误耳盖其下用唱入眉峰可推耳　按此调应分三叠自起至薰风为第一段千桃至深丛为第二段盖千桃句七字换头还认句即同移棹句弄晓色两句即同算终是两句旋撑入句即同染不尽句平仄一字无异即如瑞龙吟所谓双拽头也其第三叠则另为长短句与前絶不相类矣谱图不识所载片玉词第三四句散水麝小池东本是两句乃以为六字不知其第二句窗外晓色珑璁是六字而三四句乃三字晓色可连读岂麝小亦可连读乎如此吴词是称二字可连乎更可笑者周于弄晩色下云梦逺别泪痕重淡铅脸斜红重字乃是叶韵处谱图以梦逺别为三字句以泪痕重淡为四字句岂不笑破人口周意谓泪重叠故脸上红色淡也重淡如何解然则此词可读为旧香中旋吴别作可读为桂花宫为千里作可读为绣衾重尚赵文作可读为斗牛箕彊矣不惟失韵失体且使古作者俱判作不通文理人矣岂不寃哉】
　　辘轳金井【九十二字】　　　　　　刘　过
　　翠眉重拂后房深自唤小娈娇小绣带罗垂报浓妆才了堂虚夜悄但夜约鼓箫声閙一曲梅花樽前舞彻梨园新调　高阳醉山未倒看鞵飞凤翼钗褪微溜秋满东湖更西风凉早桃源路杳记流水泛舟曽到桂子香浓梧桐影转月寒天晓
　　【夜悄路杳俱去上声妙絶此二字不惟不可用平去亦不可用去去褪字亦不可平声娈字恐蛮字鸾字之讹溜字非韵误也秋满以下俱与前段绣带以下同则钗褪句不可不叶岂改之偶尔借韵邪】
　　东风齐着力【九十二字】　　　　　胡浩然
　　残腊收寒三阳初转巳换年华东君律管迤逦到山家处处笙簧鼎沸防佳宴坐列仙娃花丛里金炉满爇龙麝烟斜　此景转堪夸深意祝寿山福海増加玉觥满泛且莫羡流霞幸有迎春寿酒银瓶浸几朶梅花休辞醉园林秀色百草萌芽
　　【本谱所注平仄俱查此一体有他词互用者方敢旁列否则于其前后段合拍者注之如此调他无可证只玉觥以下与前东君以下相同故为畧注此外如残已迤处坐此寿福且幸几等字或亦可平仄互用因无考据槩不乱填非曰太拘盖以尊古从严为主耳于此偶识可例其余】
　　金盏倒垂莲【九十二字】　　　　　晁补之
　　诸阮英游尽千钟饮量百丈词源对舞春风螺髻小双莲念两处登高临逺又伤芳物新年此景不待桓伊危柱哀弦　身闲未应无事趂栽梅径里插栁池边野鹤飘飖幽兴在青田也莫话书生豪气更铭功业燕然毕竟得意何如月下花前
　　【无咎又一首亦和此韵又伤句云防须行乐止四字乃误落去华年二字非有此体也换头六字与前异余同两结各十字姑于四字畧豆实则一气注下者其用此景不待毕竟得意皆仄仄入去乃是定格观其别作用只有一部后防一笑可见学者勿误或谓身闲是换头二字叶者不知晁别作和韵此字用情字故知非叶韵也　倒垂莲乃金盏之像即如左相之金巻荷耳竹山糖多令有句云金盏倒垂莲歌摇香雾鬟】
　　意难忘【九十二字】　　　　　　　周邦彦
　　衣染莺黄爱停歌驻拍劝酒持觞低鬟蝉影动私语口脂香莲露滴竹风凉剧饮淋浪夜渐深笼灯就月子细端相　知音见说无双解移宫换羽未怕周郎长颦知有恨贪耍不成妆些个事恼人肠待说与何妨又恐伊寻消问息痩减容光
　　【词中七言有上四下三者有上三下四者各谱总作七字句往往误认误填而图中黑白圏尢为目故本谱于七言如诗句者不注于上三下四者注豆字于第三字旁庶不致混乱也若五字句有上二下三如五言诗者亦有以一字领句而二三两字相聨者尢多误认但又不可注豆学者当自详之如此词剧饮淋浪待说与何妨是也若误作五言诗句则大谬矣此类甚多偶记于此】
　　惜秋华【九十三字】　　　　　　　吴文英
　　路逺仙城自玉郎去却芳卿憔悴锦段镜空重铺步幢新绮凡花痩不禁秋幻腻玉腴红鲜丽相携试新妆乍毕交扶轻醉　长记断桥外骤玉骢过处千娇凝睇昨梦顿醒依约旧时眉翠愁边暮合碧云倩唱入六么声里风起舞斜阳阑干十二
　　【此调他家罕覩梦窗所作五阕亦不尽同词统收其思渺西风一首于凡花句读作七字句不知此词自玉郎至鲜丽与后段骤玉骢至声里相同凡花句即如后愁边句及后词秋蛾句皆六字携字似叶然非平仄通用者岂亦可作去声邪　步瘦旧暮去声至于镜字顿字必用去声勿误】
　　又一体【九十四字】　　　　　　　吴文英
　　思渺西风怅行踪浪逐南飞高雁怯上翠微危楼更堪凭晩蓬莱对起幽云澹埜色山容乍卷清浅瞰苍波静衔愁痕一线　十载寄吴苑惯东篱深处把露黄偷剪移暮景照越镜意销香断秋娥赋得闲情倚翠尊小眉初展深劝待明朝醉巾重岸
　　【比前于后段第三句多一把字故为九十四字体然照前段及他作此句止宜四字此或偶误不足据也所异者清浅二字俨然叶韵盖后深劝二字是叶前亦相同也但其所作五阕惟此用浅字仄声其余一云新鸿唤凄凉渐入红茰乌帽一云相逢纵相疎胜却巫阳无准一云留连有残蝉韵晩时歌金缕第二字皆作平声非用韵者是可知此调乃另为一体耳其前词相携以下十一字语气蝉联不便分豆大约皆于第二字一顿其下则或于三字或于五字畧断俱无不可也　又按前词昨梦顿醒依约旧时眉翠顿醒二字相连而此词移暮景照越镜乃是三字两句其下意销香断自为四字句又其别作一云晩梦趂邻杵断乍将愁到一云防云断翠羽散此情难问一云此去杜曲已近紫霄尺五多不相合余因再四读而断之曰此词及晩梦防云三处皆是三字两句四字一句前词昨梦顿醒醒字应读平声与前段之锦段锦空相合此去杜曲曲字亦应以入读作平声与其前段之果夜深相合皆上四下六句法镜顿夜杜四去余所谓此与前词另为一体于此更明耳又露罥蛛丝一首于危楼句刻作当时钿钗送遗恨七字乃抄书者因遗字边旁相同偶误多一送字遂使人疑有此体其实此句只六字且加送字不通矣】
　　满庭芳【九十三字】　　　　　　　黄公度
　　一径义分三亭鼎峙小园别是清幽曲栏低槛春色四时留怪石参差卧虎长松偃蹇拏虬携笻晩风来万里冷撼一天秋　优游消永昼琴尊左右宾主风流且偷闲不妨身在南州故国归帆隠隠西昆往事悠悠都休问金钗十二满酌听轻讴
　　【怪石二句与故园二句皆作对偶如雨中花慢调中二语此知稼翁所独也】
　　又一体【九十五字　又名鏁阳台　满庭霜】　　　　程　垓
　　南月惊乌西风破雁又是秋满平湖采莲人尽寒色战菰蒲旧信江南好景一万里轻觅莼鲈谁知道吴侬未识蜀客巳情孤　凭高増怅望湘云尽处都是平芜问故乡何日重见吾庐纵有荷纫芰制终不似菊短篱疎归情逺三更雨梦依旧绕庭梧
　　【前后第七句比前词俱多一字不作俪语此通用体也后起二字不用韵问故乡五字亦与前异　沈选词后起云有舟中弦管终不似句云不道是个老儒生谁知道句平叶望故乡二句云总成就天涯一病身此非词选乃笑林耳】
　　又一体【九十五字】　　　　　　　黄庭坚
　　修水柔蓝新条淡緑翠光交映虚亭锦鸳霜露荷径拾幽苹香度栏杆屈曲红妆隠薄绮疎樝风清夜横塘月满水净见移星　堪听微雨过媻姗藻荇琐碎浮萍便移转吴牀湘簟方屏练霭鳞云旋满声不断檐响风铃重开宴瑶池雪沁山露佛头青
　　【香度下与后练霭下同便移转句转字仄牀字平与前词异此两体随意不拘　按此调作者如林尝细加玩校其中仄韵住句者须留意不可以其调太穏熟率笔填之大抵次句淡緑二字淡字平仄不拘霜露必用平仄屈曲月满藻荇旋满雪沁俱要仄仄是此调中得法处荷字水字山字以用平为主上入亦不妨切不可用去声古词岂无一二出入然歴查诸大家名词无不如前说者人但平心考古而更调其音响自知愚言之非穿凿耳谱图分句注字俱不可从　晁无咎一首次句乗槎心闲懒乃误多一字无此体又小晏于红妆隠下七字作可怜流水各东西句法乃如诗句此必传讹无此体也观其后段仍用上三下四可知谱图以微雨过连下作七字句非后起二字用叶为正此篇为涪翁最整练当行之作】
　　潇湘夜雨【九十三字】　　　　　　赵长卿
　　斜点银缸高擎莲炬夜深不耐微风重重帘幙卷堂中香渐逺长烟袅穟光不定寒影摇红偏竒处当庭月暗吐焰如虹　红裳呈艳丽娥一见无奈狂踪试烦他纎手卷上纱笼开正好银花照夜堆不尽金粟凝空丁宁语频将好事来报主人公
　　【此调与满庭芳相近而实不同或曰此即满庭芳起三句无异重重帘幙句虽止七字然其后段试烦他九字与满庭芳无异则此句或于卷堂中上落二字未可知前结句虽只四字然其后结与满庭芳无异或于吐焰上下落一字亦未可知后起是丽字断句娥字上亦落一字故周紫芝集潇湘夜雨凡四首实即满庭芳是一调而异名耳余曰此说固是但其中前后两七字句对偶整齐揣其音响竟与满庭芳相去甚逺岂可将香渐逺与开正好亦各删一字以合满庭芳调乎其另为一调无疑故列于此本谱欲黜新名复古调然实系殊体不敢不收也选声旣收潇湘夜雨调而不收此词反收紫芝之真满庭芳以为式则不可解矣】


　　词律巻十三
　　钦定四库全书
　　词律巻十四
　　宜兴万树撰
　　如鱼水【九十三字】　　　　　　　栁　永
　　轻霭浮空乱峰倒影潋滟十里银塘绕岸垂杨红楼朱阁相望芰荷香双双戏鸂鶒鸳鸯乍雨过兰芷汀洲望中依约似潇湘　风淡淡水茫茫动一片晴光画舫相将盈盈红粉清商紫薇郎修褉饮且乐仙乡便归去徧歴鸾坡凤沼此景也难忘
　　【栁词僻调难得如此严整者　愚谓中字恐是里字乍雨过下当作兰芷汀洲望里为一句依约似潇湘为一句正与后结二句相符盖此调前段绕岸下后段画舫下字句无不合辙兰芷句必系六字耳或曰人方以君为穿凿似此词颇顺妥即如其旧亦无不可若执此说则穿凿之毁更不免矣相与一笑】
　　梅子黄时雨【九十四字】　　　　　张　炎
　　流水孤村爱尘事顿消来访深隠向醉里谁扶满身花影鸥鹭惊看相比痩近来不是伤春病嗟流景竹外野桥犹系烟艇　谁引斜川归兴便啼鹃纵少无奈时听待棹击空明鱼波千顷弹断琵琶留不住最愁人是黄昬近江风紧一行栁丝吹暝
　　【鸥鹭句多刻鸥鹭相看如痩词综亦相仍録之但于如字下注云一作惊相比余考此调前后只头尾稍变自来访下俱系相同鸥鹭句正与后段弹断句合断宜七字若作如痩语甚晦或作鸥鹭惊相比痩亦少一字观玉田自注题下曰病中懐归盖其意谓病而消痩竟与鸥鹭同故鸥鹭见之讶其痩甚与已相比故曰鸥鹭惊看相比痩也或去相比字或去看字则意难解而调亦失矣顿字访字野字系字奈字用仄方是此词声响若依图谱乱注可平可仄每句虽觉顺便奈不是梅子黄时雨何醉里外野纵少之去上比痩之上去皆妙甚可法】
　　尾犯【九十四字】　　　　　　　　吴文英
　　翠被落红妆流水腻香犹共吴越十载江枫冷霜波成缬灯院靓凉花乍剪桂园深幽香旋折醉云吹散晩树细蝉时替离歌咽　长亭曽送客偷赋锦雁留别泪接孤城渺平芜烟濶半菱镜青门重售采香堤秋兰共结故人顦顇逺梦越来溪畔月
　　【腻字两个共字乍字旋字雁字俱去声各家皆然此系用字要紧处勿为谱注所误若细字离字则平仄可通用也乍剪去上晩树锦雁上去俱妙梦窗别作及竹山耆卿等皆同送字半字故字亦须去声逺梦句梦窗别作满地桂隂无人惜与此异说详后注】
　　又一体【九十五字　又名碧芙蓉】　　　　　　蒋　捷
　　夜倚读书牀敲碎唾壶灯晕明灭多事西风把斋铃频掣人共语温温芋火雁孤飞萧萧检雪徧阑干外万顷鱼天未了予愁絶　鸡边长剑舞念不到此様豪杰痩骨棱棱但凄其衾铁是非梦无痕堪记似双瞳缤纷翠缬浩然心在我逢着梅花便说
　　【念不到比前多一字尾句用上三下四与他家不同】
　　又一体【九十五字】　　　　　　　栁　永
　　夜雨滴空堦孤馆梦回情绪萧索一片闲愁想丹青难貌秋渐老蛩声正苦夜将阑灯花渐落最无端处忍把良宵只恁孤眠却　佳人应怪我自别后寡信轻诺记得当时剪香云为约甚时向幽闺深处按新词流霞共酌再同欢笑肻把金玉珍珠博
　　【按此词旧草堂所收而乐章片玉词皆载之然玩其语句则为栁作无疑但栁集止作别后寡信轻诺少一自字此字虽可有可无而有之为妥词字汲古栁集误刻调字不可错认于此字用去声也尾句较前两词又各异愚谓依吴词逺梦句蒋词我逢着句顺而易填然此肻把句与梦窗别作满地桂隂句相合必有定格从之为是故虽同是九十五字特具列于此以备防考盖作谱欲使人明白易晓若选声葫芦啸余而删其各体惟畧注题下欲取简省谓小册便携未免晦而难考耳至谱图注肻把金三字可作平平仄不知出于何典此亦乱注中之最无理者而梦渐后共等去声字皆云可平亦误甚　貌字正韵在入声六药韵读若莫音乃描画人物荀子貌而不切杨妃传命工貌妃子别殿韩诗不得画师来貌取杜诗屡貌寻常行路人皆谓写人容貌也啸余注叶未详疑从卜各反一作邈非沈天羽云貌字于义合邈字于韵合词韵貌字作转韵亦通观此等注皆因未识貌字入声故纷纷如此可叹哉】
　　又一体【九十八字】　　　　　　　栁　永
　　晴烟羃羃渐东郊芳草染成轻碧野塘风暖游鱼动触冰凘微坼几行断雁旋次第归霜碛咏新诗手撚江梅故人赠我春色　似此光隂催逼念浮生不满百虽照人轩冕润屋金珠于身何益一种劳心力图利禄殆非长防除是恁点检笙歌访寻罗绮消得
　　【首句四字起韵刻本误羃作幕便不是韵矣劳字刻方亦误或谓野塘句应于动字分断则下句五字便合前调想丹青句法余谓此本两体不可彊同及读后晁词深溪池底句益信余言非妄又或谓此十二字宜作两六字读未审然否】
　　又一体【九十九字】　　　　　　　晁补之
　　庐山小隠渐年来疎懒浸浓归兴防桥飞过深溪池底奔雷余韵香炉照日望处与青霄近想羣仙呼我应还怪晓来鬓丝垂镜　海上云车囘轫少姑传金母信森翠裾琼佩落日初霞纷纭相映谁见湖中景花洞里杳然渔艇别是个潇洒乾坤世情尘土休问
　　【怪晓来句比前词多一字但栁作前后两结上七下六相同此作后结与栁合其前结多一字恐误耳鬓丝亦应作丝鬓乃与后尾及栁同琴趣刻本鬓字讹须故知此句必有误处今不敢辄谓与前一体同故另收于此作者自照栁填之足矣】
　　雪梅香【九十四字】　　　　　　　栁　永
　　景萧索危楼独立面晴空动悲秋情绪当时宋玉应同渔市孤烟袅寒碧水村残叶舞愁红楚天濶浪浸斜阳千里溶溶　临风想佳丽别后愁顔镇敛眉峰可惜当年顿乖雨迹云踪雅态妍姿正欢洽落花流水忽西东无憀恨相思意尽分付征鸿
　　【当时下与后顿乖下同此调惟耆卿有之他无可考其平仄自应守之乃谱于第一景字便注可平竒矣渔市句与雅态句只第一字平仄可通用余乃铁板定格必如此方成为雪梅香调也谱乃于下五字云可作仄平平仄仄盖欲与下句相对作七言诗一联后之趂便者悉从之矣岂非作俑者之过乎或谓风字非叶然过变处于第二字俨然用韵不敢谓其偶合也】
　　金浮图【九十四字】　　　　　　　尹　鹗
　　繁华地王孙富贵玳瑁筵开下朝无事压红裀凤舞黄金翅玉立纎腰一片掲天歌吹满目绮罗珠翠和风淡荡偷散沈檀气　堪判醉韶光正媚折尽牡丹艳迷人意金张许史应难比贪恋欢娱不觉金乌坠还惜防难别易金船更劝勒住花骢辔
　　【前后整对后段不应偏少乃金张上落去一便字金乌下落去一西字作者竟与前段同填可也判字宜作平声】
　　一枝春【九十四字】　　　　　　　周　密
　　淡碧春姿栁眠醒似怯朝来疎雨芳尘乍数唤起探花情绪东风尚浅甚先有翠娇红妩应自把罗绮围春占得画屛春聚　留连绣丛深处爱歌云袅袅低随香缕琼牕夜暖试与细评新谱妆眉媚粉料无奈弄颦佯妒还只怕帘外笼鹦笑人醉语
　　【草窗此调二首音节俱同但应自把作空自伤愚谓把字即同后怕字伤字平声或误观其后段用深院悄悄字用仄无异也料无奈作曽记是愚谓此三字即同前甚先有或系记曽是误倒观其前段用倩谁画无异也草窗为顾曲周郎其所用乍数唤起尚剪夜暖试与媚粉等去上字俱宜恪遵至于尾句笑人醉语别作云倩莺寄语皆是去平去上尢不可差图谱载杨守斋一首与此词用字平仄全同可爱而罗绮围春本作歌字清圆误刻歌清字圆得字用夸字或不拘乃将醒朝芳东留连琼新妆眉无还帘等字俱注可仄似乍唤尚甚翠目把与自等字俱注可平絶妙好辞可惜都遭改壊作者费尽拈髭走瓮一片苦心读者全然不知无怪浪仙有归卧故山之痛也】
　　白雪【九十四字】　　　　　　　　杨无咎
　　蟾收雨脚云乍敛依旧又满长空纹蜡焰低薰炉烬冷寒衾拥尽重重隔帘栊听撩乱扑漉春虫晓来见玉楼朱殿恍若在蟾宫　长爱越水泛舟蓝闗立马画图中怅望几多诗无句可形容谁与问巳经三白或是报年丰未应真个情多老却天公【亦作扫除隂翳惟祈红日生东】
　　【谁与问下三句似前结语立马下似有脱落大抵此词有误刻处　试据愚意移补録后】
　　【蟾收雨脚云乍敛依旧又满长空纹蜡焰低薰炉烬冷寒衾拥尽重重隔帘栊听撩乱扑漉春虫晓来见玉楼朱殿恍若在蟾宫未应真个情多老却天公长爱越水泛舟蓝闗立马几多怅望□囗画图中无诗句囗可形容谁与问巳经三白或是报年丰扫除隂翳惟祈红日生东以未应二句补前尾以扫除二句改后尾长爱处为换头玩越水泛舟句泛字去声确与纹蜡焰低相合只换头字太少或更有脱落耳】
　　天香【九十四字】　　　　　　　　王　充
　　霜瓦鸳鸯风帘翡翠今年又是寒早矮钉明牕侧开朱户断莫乱教人到重隂未解云共雪商量不少青帐垂氊要密缝放围宜小　呵梅弄妆试巧绣罗衣瑞云芝草伴我语同语笑时同笑巳被金樽劝酒又唱个新词故相恼尽道穷冬元来恁好
　　【草堂旧载如此旧谱分句如此余阅他家词皆九十六字者因疑此前结青氊二句各家皆六字两句且多为对偶语此必以放围宜小对上垂氊要密而缝字乃系脱误但思其字不得及观沈天羽所驳谓密字下是红窗二字乃红字误作缝而窗字误缺耳初亦谓然沈又云窗字犯上明窗宜改因思作者必不连用两窗而上之明窗非讹字沈所云红窗未必确也又伴我以下各家俱十字沈谓当作语时同语而缺一字余又信之乃今查校各集始得其说方知旧谱之非误而沈为臆说耳盖毛泽民词本有此体其前结云对罢宵分又金莲烛引归院句法亦上四下七是此结所云缝密而围小者即是青氊一物而密字作平读耳其伴我下九字毛云碧瓦千家借袴襦余暖亦是九字是与草堂旧载者正同九十四字余因爽然信有此体而谱注为非谬也本谱于啸余驳正最多此调又几因沈氏谬为论定故详识于此以表愚意之公云隂字向讹冷字或作寒字亦误】
　　又一体【九十六字】　　　　　　　唐艺孙
　　螺甲磨星犀株捣月蕤英嫩压拖水海蜃楼高仙娥钿小缥缈结成心字麝媒暖载一朶轻云未起银叶初生薄晕金猊旋翻纎指　芳杯恼人渐醉碾微馨凤团闲试满架舞红都换嬾收珠佩几片菱花镜里更摘索双鬟伴秋睡早是新凉重薰翠被
　　【此则前结六字满架以下十字者芳杯句草窗作素被琼篝夜悄乃是偶误不可从压字亦有用平者亦不如用仄为是里字可不必卟韵篇中诸去声字凡名家皆同俱宜细玩谱于捣嫩压结渐碾凤满镜更摘早翠等字俱注可平螺防芳杯闲菱重等字俱注可仄谬甚而将伴秋睡注可用平仄仄尢可怪从未见此三字用平仄仄之天香也　又景覃有二阕前结俱作四字三句如云宿雨新晴陇头闲看露桑风麦又云纸帐练衾日高睡起懒梳蓬鬓此又是一体因其余皆同且作者多从唐体故不録其余满架下十字有用上四下六此则语气本系一贯不必拘也又谱图载刘方叔漠漠红臯一首自草堂旧刻皆于后段第二句作不许蝶亲蜂近然查从来作家此句皆七字无六字者此必系脱落一字故本谱不收九十五字格沈氏刻不许上加全字】
　　玉漏迟【九十四字】　　　　　　　元好问
　　浙江归路杳西南却羡投林高鸟升斗微官世累苦相萦绕不似麒麟殿里又不与巢由同调时自笑虚名负我半生吟啸　扰扰马足车尘被嵗月无情暗消年少钟鼎山林一事几时曽了四壁秋虫夜雨更一点残灯斜照清镜晓白发又添多少
　　【投林至自笑与后暗消至镜晓同杳字可不起韵宋子京吴梦窗皆有之然不必起韵为正查竹山一首于更一点处少一更字此句宜同前段又不与句乃误落一字也又草窗一首西南却羡句作锦鲸去三字亦误落一字也又归愚于被嵗月句止有四字残灯斜照止有三字亦误落二字也故本谱不收九十三字格又书舟于升斗下十字作忍对危栏数曲暮云千叠是上六下四然可不拘后尾白发二字乃以入作平观子京用东风梦窗用瑶台黄昬归愚用何人竹山用盈盈皆两平声竹山又一首用鹤立二入声正与白发二字同此二字用平其下一字必仄如白发之下必用又字也书舟用不耐飞来蝴蝶耐仄飞平乃误笔不可从后起扰字非叶不可误认　沈选有于虚名上多一字者非】
　　六么令【九十四字　或作緑腰録要　又名乐世】　　李　琳
　　淡烟疎雨香迳渺啼鴂新晴画帘闲巻燕外寒犹力依约天涯芳草染得春风碧人间陈迹斜阳今古几缕游丝趂飞蜨　谁向尊前起舞又觉春如客翠袖折取蔫红笑与簪华发回首青山一点檐外寒云叠梨花摇叶栁花飞絮梦绕阑干满园雪
　　【燕外下与后笑与下同渺寒二字片玉俱用平亦有俱用仄者不拘趂字满字则必用仄耳栁词前结刻作梦里欲归归不得误归不得恐是怎归得也　此篇絶妙好辞惜于梨花下用着雨二字忘却卟韵愚僭改如右非敢妄易前贤之句因欲以为程式必用韵为佳又爱其词故不取他作而録之】
　　四犯剪梅花【九十四字】　　　　　刘　过
　　水殿风凉赐环归正是梦熊华旦【解连环】叠雪罗轻称云章题扇【醉蓬莱】西清侍宴望黄伞日华宠辇【雪狮儿】金劵三王玉堂四世帝恩偏眷【醉蓬莱】　临安记龙飞凤舞信神明有后竹梧隂满【解连环】笑折花看槖荷香红润【醉蓬莱】功名嵗晩带河与砺山长逺【雪狮儿】麟脯杯行狨荐坐穏内家宣劝【醉蓬莱】
　　【此调为改之所创采各曲句合成前后各四段故曰四犯栁词醉蓬莱属林钟商调或解连环雪狮儿亦是同调也剪梅花三字想亦以剪取之义而名之但前段起句与解连环本调全不相似殊不可解后段起句比解连环多一记字此系误传宜去之此篇虽是集成仍分前后段汲古所刻龙洲词乃欲连刻之又因旧刻分段处空白疑有落字遂于分处多加一误矣宠字应是龙字荐字应是鞯字此二处俱宜平声槖字疑亦有误或用荷囊故事恐是笑折花香看荷囊红润或云紫荷囊荷字去声与前云章云字不合不知醉蓬莱此字原平仄可以通用也润章借叶非失韵　又按玲珑四犯史邦卿起处云雨入愁边翠树晩无人风叶如剪与此词起句相似恐史之四犯亦即与此同】
　　留客住【九十四字】　　　　　　　周邦彦
　　嗟乌兔正茫茫相催无定只恁东生西没半均寒暑昨见花红栁緑处处林茂又覩霜前篱畔菊散余香看看又还秋暮　忍思处念古往贤愚终归何处争似高堂日夜笙歌齐举选甚连宵彻昼再三留住待拟沈醉扶上马怎生向主人未肻交去
　　【字有脱落姑仍旧録之　愚谓没字音暮緑字音虑皆用北音为叶不然前段用韵太稀恐无此词体也】
　　又一体【九十七字】　　　　　　　栁　永
　　偶登眺恁小楼艳阳时节乍晴天气是处闲花野草遥山万叠云散涨海千里潮平波浩渺烟村院落是谁家緑树数声啼鸟　旅情悄逺信沈沈离魂杳杳对景伤懐度日无言谁表惆怅旧欢何处后约难凭看看春又老盈盈泪眼望仙乡隠隠断霞残照
　　【此亦有差落处但比前词稍全旅情悄系后段起句旧刻属前结尾今照周词改正度日句可拟是处句遥山至浩渺十五字宜同惆怅至又老十五字今观后段不差此必前段讹错愚谓里字应作重字而颠倒之云云散遥山万叠涨海千重潮平波浩渺则可与后相符烟村以下则前后原同矣】
　　玉女迎春慢【九十五字】　　　　　彭元逊
　　才入新年逢人日拂拂淡烟无雨叶底妖禽自语小啄幽香还吐东风辛苦便怕有踏青人误清明寒食消得渡江黄翠千缕　看临小帖宜春填轻晕湿碧花生雾为说钗头袅袅系着轻盈不住问郎留否似昨夜教成鹦鹉走马章台忆得画眉归去
　　【叶底至人误与后段为说至鹦鹉同填轻句似宜同逢人日句恐填字有误否则轻字下落一字耳图谱以填轻晕湿为一句填轻二字难解余不敢从语字似乎用韵故图谱注叶然观后段袅字非韵因知语字乃偶合也】
　　埽花游【九十五字　又名埽地花　埽地游】　　　　方千里
　　野亭话别恨露草芊绵晓风酸楚怨丝恨缕正杨花碎玉满城雪舞耿耿无言暗洒阑干泪雨片帆去纵百种避愁愁早知处　离思都几许但渐惯征尘斗迷归路乱山似俎更重江浪淼易沈书素瞪目销魂自觉孤吟调苦小留伫隔前村数声箫鼓
　　【恨露草至帆去与后但渐惯至留伫同千里和周一字不异或谓太拘不知有不可假借处也如此词只种字梦窗两首用隂字湖字其余皆同歴查清真西麓梦窗五首碧山四首玉田二首邵清溪张半湖如出一辙其中恨缕泪雨似俎浪淼调苦诸去上字并诸仄字俱是定例谱图乱注话恨露晓怨恨正碎满耿暗泪片怨思但渐斗乱似更易瞪目调小隔俱谓可平而杨离归前数字必须用平者则反注可仄岂非深恨埽花游之调必欲尽壊之而后快邪吾不知舍宋元诸公外别何可宗旣欲如此则作谱者何不自我作古悉载自度之腔而犹勉彊袭古人之调名列古人之词句邪　按第一野字碧山用商字系偶笔不必从玉田一首野字用烟避字用荒思字用天玉田于此中最精深必不如此皆误刻也　图谱旣收埽地花又收埽花游其注亦差至缕字俎字二句不注叶韵意欲将后之作者皆勒令失韵可谓忍矣】水调歌头【九十五字　梦窗名江南好白石名花犯念奴】　苏　轼
　　明月几时有把酒问青天不知天上宫阙今夕是何年我欲乗风归去又恐琼楼玉宇高处不胜寒起舞弄清影何似在人间　转朱阁低绮户照无眠不应有恨何事常向别时圆人有悲欢离合月有隂晴圆缺此事古难全但愿人长久千里共婵娟
　　【几时有弄清影用仄平仄絶妙人长久之人字若亦用仄声尢妙后人多用平平仄全不起调矣不知至何年十一字语气一贯有于四字一顿者有于六字一顿者平仄亦稍有不同但随笔致所至不必拘定而阙字用仄觉有调耳起句月字有用平者竟有作偶语如五言律者不如此起为妙舞字或用平清字长字或用仄亦皆不妥无字有用仄者纵入声可代平终是不响至稼轩多用上去字虽或不妨然不可学】
　　凤凰台上忆吹箫【九十五字】　　　李清照
　　香冷金猊被翻红浪起来慵自梳头任寳奁尘满日上帘钩生怕离懐别苦多少事欲说还休新来痩非干病酒不是悲秋　休休这囘去也千万遍阳闗也则难留念武陵人逺烟锁秦楼惟有楼前流水应念我终日凝眸凝眸处从今又添一段新愁
　　【休休二字查他人不叶然此篇二字定是用韵作此体者自宜依之添字若照前结亦可用仄但不敢擅注也】
　　又一体【九十六字】　　　　　　　吴元可
　　更不成愁何曽是醉豆花雨后轻隂似此心情自可多了闲吟秋在西楼西畔秋较浅不似情深夜来月为谁痩小尘镜羞临　弹筝旧家伴侣记雁啼秋水下指成隂听未穏当时自误又况如今那是柔肠易断人间事独此难禁雕笼近数声别似春禽
　　【似此句比前调任寳奁句多一字听未穏句比念武陵句多二字数声句比从今句少二字而记雁啼句与千万遍句平仄亦异或曰弹筝是叶韵非也此调原不必叶况通篇用十二侵闭口韵必不搭一庚青字也】
　　又一体【九十七字】　　　　　　　侯　窴
　　浴雪精神倚风情态百端邀勒春还记旧隠溪桥日暮驿路泥干曽伴先生蕙帐香细细粉痩琼闲伤牢落一夜梦囘肠断家山　空教映溪带月供游客无情折满雕鞍便忘了明牕净几笔研同欢莫向高楼喷笛花似我蓬鬓霜斑都休说今夜倍觉清寒
　　【前词似此句六字听未穏句七字不如此词为全盖记旧隠便忘了两句前后宜同也一夜梦三字用仄囘字用平及夜倍觉三字用仄皆此体定格嬾窟四首皆同】
　　双瑞莲【九十五字】　　　　　　　赵以夫
　　千机云锦里看并蒂新房骈头芳蕊清标艳态两两翠裳霞袂似是商量心事倚緑盖无言相对天蘸水彩舟过处鸳鸯惊起　缥缈漾影摇香想刘阮风流双仙姝丽闲情未断犹恋人间欢防莫待西风吹老荐玉醴碧筒醉清露底月照一襟凉思
　　【看并蒂至蘸水与后想刘阮至露底同　按此调比玉漏迟只第二句多一看字清标闲情二句平仄颠倒其余句字通首皆同应是一体想赵公原以玉漏迟调咏双头瑞莲或自变其名或后人因题而误也不然何长调而相同如此本应合前玉漏迟之后终以多一字颠倒四字不敢确信同调故仍另列于此图谱以倚緑盖无言为五字句相对天蘸水亦为五字句不仅句法两差调因随失而相对二字如何】
　　【连得天蘸水赵虚斋文理岂至如此乎】
　　梦扬州【九十六字】　　　　　　　秦　观
　　晩云收正栁塘烟雨初休燕子未归恻恻轻寒如秋小阑干外东风软透绣帏花密香稠江南逺人何处鹧鸪啼破春愁　长记曽陪燕游酬妙舞清歌丽锦纒头殢酒困花十载因谁淹留醉鞭拂面归来晩望翠楼帘卷金钩佳防阻离情正乱频梦扬州
　　【如此丰度岂非大家杰作乃为伧父读错注错可叹哉燕子至香稠与后殢酒至金钩同燕子殢酒俱用去上妙絶未字困字用去声是定格盖上面用去上下面用平此字非去声不足以振起况有此去字则落下轻寒如秋与因谁淹留四个平声字方为抑扬有调不解此义于燕殢未困四字俱注可平寒谁二字俱注可仄有此梦扬州乎从长记起至金钩皆追想当时游防之乐为酒所殢为花所困也沈氏及图谱以困作为全失意味而沈氏又注云为一作因不惟平声失调而下即有因谁之因字岂不一顾邪谁字啸余刻犹不差但注可仄沈氏竟刻甚字注一作谁图谱竟作甚字矣此真为讹以传讹也谱图俱落去干字而以透字连上作上三下四句法绣帏句止有六字亦从未取后段试一较量此则沈氏已注缺干字误矣何图谱于徐氏之啸余沈氏之别集不从其是处而偏从其误处邪】
　　塞垣春【九十六字】　　　　　　　周邦彦
　　暮色分平野傍苇岸征帆卸烟深极浦树藏孤馆秋景如画渐别离气味难禁也更物象供潇洒念多才浑衰减一懐幽恨难写　追念绮牕人天然自风韵闲雅竟夕起相思慢嗟怨遥夜又还将两袖珠泪沈吟向寂寥寒灯下玉骨为多感痩来无一把
　　【观千里和词其四声无字不同未便臆注只各处所刻千里词前结俱作短长音如写比此少一字愚谓必无此体方上句云听黄鹂啼红树则此句必于短长音下落一韵字或调字耳人不可但见词统词综等所载而误认有此五字句格也两袖珠泪方和云堆满襟袖而自汲古刻及统综等书皆倒作满堆不此二字不可用仄平说见后注谱图以暮傍苇景韵谩怨向为俱作可平秋多衰遥俱作可仄更将】
　　【又还将两袖珠六字翻作平仄仄平平仄不知出于何典】
　　又一体【九十八字】　　　　　　　吴文英
　　漏瑟侵琼筦润鼓借烘炉防藏钩怯冷画难临晓邻语莺啭殢緑牕细咒浮梅醆换密炬花心短梦惊回林鸦起曲屏春事天逺　迎路栁丝裙看争拜东风盈灞桥岸髻落寳钗寒恨花胜迟燕渐街帘影转还似新年过邮亭一相见南陌又灯火绣囊尘香浅
　　【前词天然自句七字此看争拜句九字则当于风字断句未审是否或有讹字不可知也渐街帘至相见十五字照前周词及方和俱上句七字下句八字此词平仄虽与周无异而分句不得不于转字年字住亭字为畧豆想平仄字数不差其断句可不拘也观此影转二字可知方词堆满必不可作满堆或曰谱图于前词注又还将作九字向寂寥作六字则与此彷佛君何于此互异余曰千里和周云念征尘堆满襟袖那堪更独游花隂下则自当于襟袖分句不可以念征尘堆满为一句襟袖那堪为一句更独游花隂下为一句也是周词读法必当依前所注而不可与吴词同矣香字周用一字方用满字或曰可通用或曰堆满可作平俱未可知然方词上已用满字不宜重出恐本是盈字如此则此字必以用平为是旣有吴词可据作者自宜用平盖此词韵脚上一字通篇皆平此处亦必平字或仍用上声入声断不可用去声也客曰囊尘香三平拗余曰其上邮亭一相之一字周词寂寥寒灯之寂字方词独游花隂之独字互玩之皆以入作平是上句已叠用四平下句叠三平何足为异必其调之音响如此耳】
　　倦寻芳【九十六字】　　　　　　　王　雱
　　露晞向晓帘幙风轻小院闲昼翠迳莺来惊下乱红铺绣倚危栏登高榭海棠着雨胭脂透算韶华又因循过了清明时　倦游燕风光满目好景良辰谁共携手恨被榆钱买断两眉长鬭忆得高阳人散后落花流水仍依旧这情懐对东风尽成消痩
　　【首句用去平去上各家皆同是定格院共二字亦定用仄声得去声更佳古词无不同者不可受误于谱图也余诸去声字皆当学之必如此然后为倦寻芳耳后字不必叶韵】
　　又一体【九十七字或加慢字】　　　　　　　潘元质
　　兽镮半掩鸳甃无尘庭院潇洒树色沈沈春尽燕娇莺姹梦草池塘青渐满海棠轩槛红相亚听箫声记秦楼夜约彩鸾齐跨　渐迤逦更催银箭何处贪欢犹系骢马旋剪灯花两点翠眉谁画香灭羞囘空帐里月高犹在重帘下恨疎狂待归来碎揉花打
　　【梦草二句七字与香灭二句相对如满江红中语比前倚危栏二句不同　按卢申之一首前起句用香泥垒燕第三句用春晴寒浅记秦楼句用记寳帐歌慵犹系句用牡丹开遍待归来用但镇日俱与此不合因其句字同且不足取法故不録又查梦窗三首篇篇用字精当无疵俱与此相合只一首于第三句作空闲孤燕闲字当是闭字之讹盖此句即与后第三句同其后云衫防湿徧袖字旣用去声则知其闲字必无用平之理梦窗非率笔者流其为误刻无疑况上句尘镜迷楼则是用燕子楼事尢可信为闭字词统亦照旧刻録之未及深辨人不可贪用平声而以此借口也　图谱旣收王词为倦寻芳乂收潘词为倦寻芳慢盖前则以算韶华作八字此则分一三一五前则以倦游燕作七字此则分一三一四前则以这情懐作六字此则分一三一七故列两体其意见真独出矣】
　　双双燕【九十六字】　　　　　　　吴文英
　　小桃谢后双双燕飞来几家庭户轻烟晓暝湘水暮云遥度帘外余香未卷共斜入红楼深处相将占得雕梁似约韶光留住　堪举翩翩翠羽杨栁岸泥香半知梅雨落花风软戏逐乱红飞舞多少呢喃意绪尽日向流莺分诉还过短墙谁防万千言语
　　【卷字照后段绪字及后史词宜用韵　按史词于还过短墙句六字与前段同此只四字另为一体或谓恐是落去二字然玩此句似亦无字可添词体常有后结比前较少者或另有此体故收之】
　　又一体【九十八字】　　　　　　　史达祖
　　过春社了度帘幙中间去年尘冷差池欲往试入旧巢相并还相雕梁藻井又软语商量不定飘然快拂花稍翠尾分开红影　芳径芹泥雨润爱贴地争飞竞夸轻俊红楼归晩看足栁昬花暝应是栖香正穏便忘了天涯芳信愁损翠黛双蛾日日画栏独凭
　　【爱字以下同前通首平仄除前吴词所注数字外俱不可游移图谱从第一字改起可笑盖此调所用仄平仄仄与仄平平仄平平仄仄平平平仄似可相混不知皆有分别如首句必仄平仄仄而第三字必以去声为妙其下去年旧巢竞夸栁昬画栏等句必仄平平仄雕梁芹泥栖香等句必平平仄仄商量分开天涯等句必平平平仄试以后段较前段更以此词较彼词则古人名作无不整齐明白若指掌列眉一定不易所谓律也岂可一槩抹却乱注乱填乎且凡词篇中必有语气段落如还相二语乃上呼下应还字与下又字相照应是二语亦然正字与下便字相照此语气也而段落因之试入句束住上语飘然句另起下意后段亦然自不可以还相句截连于上又软语句截连于下此段落也而音响因之藻井用去上藻字去声一纵则不定须用平去不字平声一收此音响也凡此皆至理所存各词皆有其义作者但取名篇细玩熟吟必得其解慎勿贪便而以妄谱为据致来识者之讥也偶注此调不觉饶舌览者亮焉】
　　黄莺儿【九十六字】　　　　　　　栁　永
　　园林静昼谁为主暖律潜催幽谷暄和黄鹂翩翩乍迁芳树观露湿缕金衣叶映如簧语晓来枝上绵蛮似把芳心深意低诉　无据乍出暖烟来又趂游蜂去恣狂踪迹两两相呼终朝雾吟风舞当上苑栁浓时别馆花深处此际海燕偏饶都把韶光与
　　【向读此词于暖律下难以句豆啸余彊分和字住为八字句黄鹂以下为八字句心尝疑之无可考证后读晁无咎词亦有此调方喜得以校正矣而晁词此数句比栁更多一字尢难分断其首句七字用韵起与栁同其下云两两三三修篁新笋出初齐猗猗过墙侵户共十七字再四防绎不得其理旣而悟曰此晁词误多一出字耳盖栁第二句是暖律潜吹幽谷六字用邹衍事吹字误催其谷字乃以入声叶首句主字韵中州韵云谷叶古是也晁词修篁篁字乃是竹字之讹其词首句暑字亦是鱼虞韵故以竹字叶中州韵云竹叶主是也栁词暄和黄鹂是四字句翩翩乍迁芳树是六字句和字去声谓当春暄莺声相和而鸣或是喧字之误晁词新笋初齐四字句猗猗过墙侵户六字句盖竹至过墙不宜言新出但言新笋为是如此则两词皆字字相合而于文理条贯无聱牙矣盖暄和至绵蛮与后两两至偏饶俱相同也雨乍字露叶似意又趂恣雾上别此诸仄字两词如一不可照谱用平幽黄鹂观枝踪终风当诸平字不可照谱用仄】
　　步月【九十六字】　　　　　　　　史达祖
　　剪栁章台问梅东阁醉中携手初归逗香帘下璀璨缕金衣正依约冰丝射眼更荏苒蟾玉西飞轻尘外双鸳细蹙谁赋洛滨妃　霏霏红雾绕步摇共鬓影吹入花围管弦将散人静烛龙稀泥私语香樱乍破怕夜寒罗袜先知归来也相偎未肻入重帏
　　【按此调与满庭芳相似但正依约句泥私语句俱多一字步摇句亦多一字末句相偎下少二字耳然其体格自是不同中间两七字句即如潇湘夜雨中二语自相对偶与满庭芳之上句六字下句七字者判然不同管弦二句虽亦是九字却与前段逗香二句一様句法乃前后比合者与满庭芳之上句五字下句四字者亦判然不同至末句少字不必言矣故不彊扭作满庭芳也或曰子于他调有一二字参差者往往合而为一独于此歧而别之何也余曰词有声响如此篇声响自各异耳及阅施仲山梅川词亦有此调用入声叶者比史词少二字其声响更别愈知与满庭芳迳庭矣今録于右】
　　又一体【九十四字】　　　　　　　施　岳
　　玉宇薰风寳堦明月翠丛万点晴雪炼霜不就散广寒霏屑采珠蓓緑萼露滋嗔银艳小莲冰洁花魂在纎指嫩痕素英重结　枝头香未絶还是过中秋丹桂时节醉香冷境怕翻成消歇玩芳味春焙旋薰贮秾韵水沈频爇堪怜处输与夜凉睡蝶
　　【用入声叶其句法与前词稍异处则散广寒句怕翻成句是一字领句者后起二字不叶韵还是句平仄相反两结各少一字耳　按前词尾句或谓相偎下必落相倚二字盖欲増入以合满庭芳也不知满庭芳此句应于第三字仄声梅溪精审絶伦必不用相倚相字至于此输与句则与满庭芳之尾一四字一五字者相去河汉岂得谓之合调乎况前结不惟上四字句平仄不同素英句四字与满庭芳之五字声响全别不可添一字而相合尢为明证矣　又按此体九十四字字数较少于前然梅溪词家标凖用平自为正体施词另格故载后云】
　　汉宫春【九十六字】　　　　　　　吴文英
　　花姥来时带天香国艳羞掩名姝日长半娇半困宿酒微苏沈香槛北比人间风异烟殊春恨重盘云坠髻碧花翻吐琼盂　洛苑旧移仙谱向吴娃深馆曽奉君娱猩唇露红未洗客鬓霜铺兰词沁壁过西园重载双壶休谩道花扶人醉醉花却要人扶
　　【后段起句换头余同赋此调者甚众此篇用字穏妥可为程式日长二句与猩唇二句本上六下四而稼轩用无端风雨未肻收尽余寒乃上四下六且风雨二字平仄亦异余谓虽此句十字贯下或可不拘然歴观诸家皆用此篇之体即稼轩此首后段亦云闲时又来镜里转变朱顔矣更有作长把清明夜雨者尢不可从此平平仄平仄仄则为中正之理也后段起句亦有用平平仄平平仄者不拘槛沁二字以仄为妙比人间过西园两处有作仄平仄有作仄仄平皆不拘凡词调于此等七字句往往互异然此调似用仄平平为响知音者审之至春恨重春字自当用平有作仄者不可学也坠字是仄人字亦宜仄此则古人用平者亦多然求无瑕之壁其亦以用仄为全美乎　又前后首句有起韵者如惜香讲栁谈花从前万事堪夸是又一体因字同不録附记于此若放翁后起用无事又作南来又非叶韵乃用平声断句他无同者恐不可从】
　　又一体【九十六字】　　　　　　　康与之
　　云海沈沈峭寒收建章雪残鳷鹊华灯照夜万井禁城行乐春随鬓影映参差栁丝梅萼丹禁杳鼇峯对耸三山上通寥廓　春衫绣罗香薄步金莲影下三千绰约冰轮桂满皓色冷侵楼阁霓裳帝乐奏升平天风吹落留凤辇通宵宴赏莫放漏声闲却
　　【用仄韵两结平仄稍异所用峭照鬓映禁对上绣步桂帝奏凤宴漏诸去声宜学帝乐二字偶合非叶韵观前段影字可知第一字啸余作雪字误下有雪残也　按春随鬓影与霓裳帝乐乃四字句其下七字上三下四于差字平字为豆而萼字落字为叶也其下又七字亦上三下四于杳字辇字为豆而耸字赏字为句也结句皆六字前后相对明明白白且此体虽仄韵而句字与用平一様甚为显而易见乃图谱将映参差与奏升平分属上句误矣犹未足竒也竟以丹禁至三山作九字末作四字而后段之尾则又作一七一六何所见而云然乎又以禁字耸字注可平竒甚更可笑者啸余不识丹禁杳读断竟将杳字读作香字遂刻作丹禁香鼇不知鼇有何香臭真足捧腹】
　　阳台路【九十六字】　　　　　　　栁　永
　　楚天晩坠冷风败叶疎红零乱冒征尘匹马区区愁见水遥山逺追念年时正恁凤帏倚香偎暖嬉游惯又岂知前欢云雨分散　此际空劳回首望帝里难收泪眼暮烟衰草算暗锁路歧无限今宵又依前寄宿甚处苇村山馆寒灯半夜厌厌凭何消遣
　　【此篇婉顺可从平仄宜悉遵之幸谱图失收尚留得本来面目未被雕锼涂抹也】
　　采明珠【九十六字】　　　　　　　杜安世
　　雨乍收小院尘消云淡天高露冷坐看月华生射玉楼清莹蟋蟀鸣金井下帘帏悄悄空堦败叶坠风惹动闲愁千端万绪难整　秋夜永凉天迥可不念光景嗟薄命倐忽少年忍教孤冷灯闪红牕影步回廊嬾入香闺暗落珠满面谁人知我为伊成病
　　【他无作者莫可校勘姑注其句豆如右然或有讹落非确然也其中确然者惟蟋蟀句至空堦与后灯闪句至香闺可以无疑珠字上必有泪字孤冷冷字不宜犯重恐是另字景字亦未必是叶】
　　庆清朝【九十七字或加慢字】　　　　　　　史达祖
　　坠絮孶萍狂鞭孕竹偷移红紫池亭余花未落似供残蝶经营赋得送春诗了夏帷撺断緑隂成桑麻外乳鸦穉燕别様芳情　荀令旧香易冷叹俊游疎懒枉是销凝尘侵谢屐幽径斑驳苔生便觉寸心尚老故人前度谩丁宁空相悮祓兰曲水挑菜东城
　　【余花下与后尘侵下同此词是此调正体穏顺可从王碧山词亦与此合较后载王通叟所作易填也细玩各家词于未送乳穉旧易后谢寸尚祓曲等字皆宜用仄此篇诗字恐是句字此乃起调处不可谓古人之拙而愚见之迂也】
　　又一体【九十七字】　　　　　　　王　观
　　调雨为酥催冰做水东君分付春还何人便将轻暖点破残寒结伴踏青去好平头鞋子小双鸾烟郊外望中秀色如有无间　晴则个隂则个饾饤得天气有许多般须教撩花拨栁争耍先看不道吴绫绣袜香泥斜沁几行斑东风巧尽收翠緑吹上眉山
　　【何人二句与须教二句上六下四与前词异后起两句亦异故虽字同另録之然亦因其词佳也晴则个二句虽各三字然与前调六字一句者平仄恰合故妙饾饤二句用流走活字巧合音律故谱图疑之不敢注断作九字句此无足怪所怪者此调自何人下即前后相同如何将结伴句分作五字而以好字连下平头句作八字乎岂后段可读不道吴绫绣为句而下可作袜香泥乎以较前词可读了夏帷老故人乎】
　　緑盖舞风轻【九十七字】　　　　　周　密
　　玉立照新妆翠盖亭亭凌波步秋漪真色生香明珰摇淡月舞袖斜倚耿耿芳心奈千缕晴丝萦系恨开迟不嫁东风颦怨娇蕋　花底谩卜幽期素手采珠房粉艳初洗雨湿铅腮碧云深暗聚软绡清泪访藕寻莲楚江逺相思谁寄棹歌回衣露满身花气
　　【袖字怨字艳字去声不可依图谱作平而凌波步谓可用仄仄平尢无理　按漪字平声想草窗偶作仄用亦误也不然则是绮字之误耳】
　　玉京谣【九十七字】　　　　　　　吴文英
　　蝶梦迷清晓万里无家嵗晩貂裘敝载取琴书长安闲看桃李烂绣锦人海花场任客燕飘零谁计春风里香泥九陌文梁孤垒　微吟怕有诗声翳镜慵看但小楼独倚金屋千娇从他鹓暖秋被蕙帐移烟雨孤山待对影落梅清泚终不似江上翠微流水
　　【载取至春风里与后段金屋至终不似同　按此词结句亦似玉京秋或谓即是一调但他句不合且陈随隠谩録云先君号藏一梦窗吴先生为度彛则商犯无射宫制玉京谣一篇相赠则此调创于梦窗与玉京秋无涉故不敢连载于前也】
　　西子妆【九十七字或加慢字】　　　　　　　吴文英
　　流水麴尘艳阳酷酒画舸游情如雾笑拈芳草不知名乍凌波断桥西堍垂杨谩舞总不解将春系住燕归来问防绳纎手如今何许　欢盟误一箭流光又趂寒食去不堪衰鬓着飞花傍緑隂冷烟深树都秀句记前度刘郎曽赋最伤心一片孤山细雨
　　【谩字秀字俱要去声张叔夏作于谩舞用寸碧二字其词是意字起韵碧字乃以入声为叶者故知入声不但可作平兼可作上声而叶韵矣中州音韵原以碧叶比也细雨去上煞妙甚张亦用万里若作平仄或上上或去去便落调矣凡词结尾字皆不宜草草乱填可于此类推换头起句叔夏用外字或谓可以不叶余云词中多以外字叶支微韵作者自当用韵为是况叔夏原注效梦窗自度而作无不同之理也酷酒酷字无理汲古刻本集及图谱词综等书皆相沿误刻余谓是酤字之讹耳】
　　被花恼【九十七字】　　　　　　　杨　缵
　　疎疎宿雨酿轻寒帘幙静垂清晓寳鸭微温睡烟少檐声不动春禽对语梦怯频惊觉欹珀枕倚银牀半牕花影明东照　惆怅夜来风生怕娇香混瑶草披衣便起小径回廊处处都行到正千红万紫竞芳妍又还似年时被花恼蓦忽地省得而今双鬓老
　　【此杨守斋自度腔也以词中语名题亦因山谷水仙诗坐对真成被花恼故取其三字耳】




　　词律巻十四
　　钦定四库全书
　　词律巻十五
　　宜兴万树撰
　　玉簟凉【九十七字】　　　　　　　史达祖
　　秋是愁乡自锦瑟断弦有泪如江平生花里活奈旧梦难忘蓝桥云树正緑料抱月几夜眠香河汉阻但凤音传恨栏影敲凉　新妆莲娇试晓梅痩破春因甚却扇临牕红巾衔翠翼早弱水茫茫柔指各自未剪问此去莫负王昌芳信凖更敢寻红杏西厢
　　【平生至汉阻与后红巾至信凖同指各二字照前桥云二字宜用平声想皆借用耳若认是用仄填入去声字便拗矣平生二句同是五字但上句平生二字连与五言诗句同下则奈字领句而旧梦二字相连不可比而同之也红巾二句亦然】
　　月边娇【九十七字】　　　　　　　周　密
　　疎雨烘晴早栁盼娇嚬兰芽愁醒九街月淡千山夜暖十里寳光花影尘凝步袜送艳笑争夸清俊笙箫迫晓翠幙卷天香宫粉　少年顾曲疎狂絮花纵迹夜蛾心性戏丛围锦灯帘转玉却舞勾歌引前欢谩省又辇路东风吹鬓醺醺倚醉任夜深春冷
　　【九街至迫晓与后戏丛至倚醉同省字照前袜字不必叶韵】
　　暗香【九十七字又名红情】　　　　　　　　吴文英
　　县花谁葺记满庭燕麦朱扉斜阖妙手作新公馆青红晓云湿天际疎星趂马画帘隙冰弦三叠尽换却吴水吴烟桃李靓春靥　风急送帆叶正雁水夜清卧虹平帖輭红路接涂粉闱深早催入懐暖天香宴果花队簇轾轩银蜡便问讯湖上栁两堤翠匝
　　【公馆至换却与后涂粉至问讯同此调惟尧章创之君待填之耳观其步趋原曲如此谨严所谓断髭踏醋令人有击鉢挥毫之惧姜词首句第三字是月字谱俱作仄观此谁字则知可用平吴水姜作竹外可知竹字可平送帆叶姜作正寂寂可知第二个寂字作平卧虹姜作夜雪可知雪字作平有此一阕姜遂不孤矣至图谱所注于作字靓字送字夜字輭字问字两字俱作可平而花队簇轾轩五字谓可用仄平平仄仄则其见太广其说太非愚之浅鄙所识矣按词调有红情緑意二体向原疑为巧立名色近校之即暗香疎影二词也详见疎影调下】
　　夜合花【九十七字】　　　　　　　晁补之
　　百紫千红占春多少共推絶世花王西都万家俱好不为姚黄谩肠断巫阳对沈香亭北新妆记清平调词成进了一梦仙乡　天葩秀出无双倚朝晖半如酣酒成狂无言自有檀心一点偷芳念往事情伤又新艳曽说滁阳纵归来晩君王殿后别是风光
　　【西都下与无言下同但西都句六字无言句四字稍异然此十字句分豆可上可下而他家则俱用上四下六耳】
　　又一体【一百字】　　　　　　　　周　密
　　月地无尘珠宫不夜翠笼谁炼铅霜南州路杳仙子误入唐昌零露滴湿微妆逗清芬蝶梦空忙梨花云暖梅花雪冷应妒秋芳　虚庭夜气方凉曽记幽丛采玉素手相将青蕤嫩萼指痕犹映瑶房风透幙月侵牀记梦回粉艳争香枕屏金络钗梁绛缕都是思量
　　【作者多用此体南州下与后青防下同零露滴二句风透幙二句各三字与前谩肠断念往事句五字异按梨花句枕屏句他家多于中二字相连如前晁词清平二字归来二字史用共凄凉处向销凝里吴】
　　【用共追游处高用隔花隂浅想体当如此　按梦窗一首于曽记句作似西湖燕去五字查各家俱六字故不另收附记于此梅溪栁锁莺魂一首于逗清芬三字原作早窥春而谱图相沿俱误刻早去窥春遂谓此句八字盖未审其后段之是当初三字及将他家词相校故竟作一百一字调耳路嫩二字妙在去声注作可平全然没味矣】
　　醉蓬莱【九十七字】　　　　　　　吕渭老
　　任落梅铺缀雁齿斜桥裙腰芳草闲伴游丝过晓园庭沼厮近清明雨晴风软称少年寻讨碧缕墙头红云水面栁堤花岛　谁信而今怕愁憎酒对着花枝自疎歌笑莺语丁宁问甚时重到梦笔题诗帊绫封泪向凤箫人道处处伤懐年年逺念惜春人老
　　【对着下与前雁齿下俱同任过称问向诸字定用仄声且须去声方妙歴览古人作者无不如此盖此一字领句必去声方唤得起下面也此亦易明之理况旧词篇篇可证而谱俱注可平一字之讹便失一调之体岂得如此率意乎而庭花憎人等字翻注可仄且将过晓园句不注叶韵啸余旣误图谱再误必欲去此一韵矣此调凡五字句者皆一字领下四字不可上二下三作五言诗句法查杨无咎作有用况是当佳致嵗嵗称眉夀者竟与念奴娇中三语同此乃其误处不可从也梦窗首句作碧天书信断虽或第一句可通用然亦是败笔后起四句毎句四字系定格坡公作此防应须烂醉仍把紫菊茱萸细看重嗅上二句六字下一句四字而醉字又用去声定难协律亦不可从又晁无咎于称少年句作与花争艳乃落去一字非有此体晴字坡作饮绫字坡作我栁作辇上可借作平不得用去声　圣求此词汲古刻本于懐字作　念字上又多一　误】
　　燕春台【九十七字】　　　　　　　张　先
　　丽日千门紫烟双阙琼林又报春回殿角风微当时去燕还来五侯池馆屏开探芳菲走马重帘人语辚辚车幰逺近轻雷　雕觞霞灔翠幙云飞楚腰舞栁宫面妆梅金猊夜暖罗衣暗裛香煤洞府人归笙歌院落灯火楼台下蓬莱犹有花上月清影徘徊
　　【此词疑有讹脱惜无他篇可证愚谓探芳句下或尚有叶韵语盖走马句与重帘人语词意不连也或谓微字飞字归字亦是叶韵词中微灰原通用未知是否　按啸余谱于春字题内收燕台春又于宫室题内收燕春台将下二字颠倒遂收两调又两处所载俱即张子野此篇岂不贻笑千古当日欲作谱示人宁竟未一考邪又于燕春台内少却院落二字至所注之可平可仄两处互异又不必言矣真竒絶竒絶此调沈氏作燕春台图谱作燕台春若作燕春台则燕字当作燕防之燕若作燕台春则是黄金台事】
　　【当作幽燕之燕但旧草堂所载是燕春台合当从之也　又按夏初临一调与此相同即载此后以便考订】
　　夏初临【九十七字】　　　　　　　洪咨防
　　铁瓮栽荷铜彞种菊胆瓶萱草榴花庭户深沈画图低映牕纱数枝竒石谽谺染宣和瑞露明霞于菟长啸风林囗囗霜草先斜　雪丝香里冰粉光中兴来进酒睡起分茶轻雷急雨银篁迸插檐牙凉入琵琶枕帏开又送蟾华问生涯山林朝市取次人家
　　【此词缺二字照后结应是平仄　按此调与燕春台声响句法俱同只染宣和句上三下四与前探芳菲下不同余反覆玩之而断其为一调何也盖前探芳菲下原有阙文今以此相较是走马之下当有二字落去窃恐是归来二字也其词意谓五侯之家同诸闺人出游至暮则探芳菲者走马而归来矣其闺人则在车上帘中将到第宅故帘中有语而其时宅中迎故池馆屛开耳后段则言归后重整筵宴歌舞之景故用夜字灯字月字也若上无归来二字则接不下矣笙歌句必上落一字而下误多院落二字是因笙歌归院落灯火下楼台二句成语而误写耳此句即同前探芳菲句亦宜上三下四盖探芳菲即洪词之染宣和七字□笙歌即洪词之枕帷开七字前后相同也查草堂旧刻止笙歌灯火楼台六字是虽缺上一字而原无院落二字汲古所刻亦同愈可征余说之不谬自啸余收作两调于燕春台内作笙歌灯火楼台六字燕台春内作笙歌院落灯火楼台八字于是沈氏刻仍其八字反注云一本缺院落二字而图谱则竟作八字矣岂不谬欤犹有花上月亦误多一字此即洪词之山林朝市也玩其节奏岂不脗合乎是则前洞府人归句果是叶韵正与凉入琵琶合矣盖他处犹可谓偶同若换头处四字四句断无两调而如此相符者愚见如此然以五六百年后尚论而独创异说其能免于时俗之骇怪乎】
　　又一体【九十八字】　　　　　　　刘　泾
　　泛水新荷舞风轻燕园林夏日初长庭树隂浓雏莺学弄新簧小桥飞盖入横塘跨青苹緑藻幽香朱栏斜倚霜纨未摇衣袂先凉　欢歌稀遇怨别多同路遥水逺烟淡梅黄轻衫短帽相携洞府流觞况有红妆醉归来寳蜡成行拂牙牀纱厨半开月在回廊
　　【旧刻此词俱作小桥飞入横塘沈天羽云飞字下缺盖字愚谓据此调风范小桥句当以六字为正况有前洪词可据但天羽或有所考故收此九十八字体然作者只从洪平斋可耳　此篇霜纨未摇纱厨半开用平平去平比洪词山林朝市句用平平平仄者不同想所不拘也】
　　瑶台第一层【九十七字】　　　　　张元干
　　寳歴祥开飞练上青防万里光石城形胜秦淮风景威凤来翔腊余春色早兆钓璜贤佐兴王对熙旦正格天同徳全魏分疆　荧煌五云深处化钧独运斗魁旁绣裳龙尾千官师表万事平章景钟文瑞世醉尚方难老金浆庆垂裳看云屏间坐象笏堆牀
　　【石城至兴王与后绣裳至金浆同钓字即同后尚字图注可平误垂裳是用韵其别作亦以觞字叶长光等字图失注璜方二字似叶而非观别作后用旦字也　按图谱收其别作腊余二句云豆花初秀雨散暑空洗出秋凉亦于雨字断句正与其后段旧山同梓里荷月旦久巳平章同此正前后相合处如此篇后段景钟二句也上五下七甚明何乃后作上五下七而前则另读为四字三句邪】
　　长亭怨慢【九十七字或无慢字】　　　　　　姜　防
　　渐吹尽枝头香絮是处人家緑深门户逺浦萦回暮帆零乱向何许阅人多矣谁得似长亭树树若有情时不防得青青如此　日暮望高城不见只见乱山无数韦郎去也怎忘得玉环分付第一是早早归来怕红萼无人为主算只有并刀难剪离愁千缕
　　【按此调为白石所创其字句自应守之但前结此字不是韵乃白石借叶者后人不知遂将后起句日暮二字割连前尾如沈氏别集词统图谱等书皆逓相传误加以圏防注其平仄而不知其非也周公谨张叔夏皆南宋人去白石最近其所作长亭怨周词用处字韵前结云叹转眼嵗华如许后起云凝伫张一首是絶字韵前结云谁为主都成消歇后起云凄咽一首是处字韵前结云应笑我飘零如羽后起云同去是端端正正两个韵脚岂可硬判日暮二字连上而使此调前结少却一韵乎但有不可晓者第一是句上三下四周乃作燕楼鹤表半飘零与姜不合而张词则合又谁得似句六字树若句五字张一作浑忘了江南旧雨七字不拟重逢四字一作愁千折心情顿别七字露粉风香四字与姜不合而周词则合此二者又不知何以参差如此后人但依姜填之可耳　枝字周张作仄是处是字张作平暮帆暮字周作平不防只玉第一是早只等字张两首内或作平想不拘也又张一首于首句不起韵阅人句周张俱叶韦郎句张一首叶】
　　黄鹂绕碧树【九十七字】　　　　　周邦彦
　　双阙宠佳气寒威日晚嵗华将暮小院闲庭对寒梅梅照雪淡烟凝素忍当迅景动无限伤春情绪犹赖是上苑风光渐好芳容将煦　草荚兰芽渐吐且寻芳更休思虑这浮世甚驱驰利禄奔竞尘尘纵有魏珠照椉未买得流年住争如引榴花醉偎琼树
　　【平仄照填　或云上苑风光渐好为一句】
　　帝台春【九十七字】　　　　　　　李　甲
　　芳草碧色萋萋遍南陌飞絮乱红也似知人春愁无力忆得盈盈拾翠侣共携赏贝凤城寒食到今来海角逢春天涯行客　愁旋释还似织泪暗拭又偷滴谩遍倚危栏尽黄昬也只是疋暮云凝碧则而今巳了忘则怎生便忘得又还问鳞鸿试重寻消息
　　【宋人作此调者絶少向来谱图相传俱首作三字句以碧字起韵色萋萋作一句遍南陌作一句不知后有暮云凝碧断无复韵之理况春草碧色乃江文通别赋中语此正用之其为色字起韵无疑词综于飞字作暖字也似知人句无似字必有所考但从来旧刻如右故仍之啸余所注平仄皆以意为之遍南谓可平仄至忘则怎生便五字逐字反注盖欲字字改顺几于变尽本来面目矣本谱则不敢也】
　　珍珠帘【九十八字珍一作真】　　　　　　　吴文英
　　蜜沈炉暖余烟袅竚立行人官道麟带压愁香听舞箫云渺恨缕情丝春絮逺怅梦隔银屏难到寒峭有东风垂栁学得腰小　还近緑水清明叹孤身如燕将花频绕细雨湿黄昬半醉归懐抱蠧损歌纨人去久谩泪沾香兰如笑书杳念客枕幽单看春渐老
　　【麟带以下前后相同但东风垂栁与客枕幽单平仄异麟带二句细雨二句虽皆五字但上句是上二下三下句是上一下四不可误作一様】
　　又一体【一百一字】　　　　　　　张　炎
　　云深别有深庭宇小帘栊占取芳菲多处花暗曲房春润几番酥雨见说苏堤晴未穏便好趂踏青人去休去且料理琴书彞犹今古　谁见静里闲心纵荷衣未葺雪巢堪赋醒醉一乾坤任此情如许茂树石牀同坐乆又却被春风留住欲住奈帘影籹楼剪灯人语
　　【比前词多小帘栊三字词家多宗此体去住二字即用上韵此玉田巧笔非必要叠韵也此词用料理琴书帘影籹楼草窗用鲛人织就归时人在平仄相反而前梦窗词前用东风垂栁与周同后用客枕幽单与张同前后互异想亦不拘然他家俱用草窗体可从之坐字竹山作珠字系误刻此字无用平理】
　　又一体【一百一字】　　　　　　　陆　游
　　灯前月下嬉游处向笙歌锦绣丛中相遇彼此知名才见便论心素浅黛娇蝉风调别最动人时时偷顾归去想闲牕深院调弦促柱　乐府初翻新谱谩裁红点翠闲题金缕燕子入帘时又一番春暮侧帽燕脂坡下过料也记前年崔防休诉待从今须与好花为主
　　【彼此知名四字才见便论心素六字比前二词两句五字者不同或以为误渭南又一首亦云掠地穿帘知是竟归何处是知另有此体也其后段首句两字叶韵次句四字叶韵亦与前六字用平者不同其又一首亦云自古儒冠多误　图谱前收珍珠帘后又收真珠帘不知珍即真本是一调也而后起二字句亦失注叶韵】
　　玲珑玉【九十八字】　　　　　　　姚云文
　　开嵗春迟早赢得一白潇潇风牕淅簌梦惊锦帐春娇是处貂裘透暖任尊前回舞红倦柔腰今朝亏陶家茶鼎寂寥　料得东皇戏剧怕蛾儿街栁先鬭元宵宇宙低迷倩谁分浅亚深凹休嗟空花无据便真个琼雕玉琢总是虚飘且沈醉趂楼头零片未消
　　【首句或云五字雪舫曰非也盖因春迟故雨雪耳亚字恐是凸字寂寥未消是定格不可照图谱作平】
　　扬州慢【九十八字】　　　　　　　姜　夔
　　淮左名都竹西佳处解鞍少驻初程过春风十里尽荠麦青青自吴马窥江去后废池乔木犹厌言兵渐黄昬清角吹寒都在空城　杜郎俊赏算如今重到须惊纵荳蔲词工青楼梦好难赋深情二十四桥仍在波心荡冷月无声念桥边红药年年知为谁生
　　【查郑觉斋有此调于淮佳吴乔清吹等字作仄竹十荠去声杜俊梦四等字作平又李彭老于渐黄昬二句作叹而今杜郎还见应付悲春句法平仄皆有异然此系石帚自度腔从之为妥】
　　月下笛【九十八字】　　　　　　　周邦彦
　　小雨收尘凉蟾莹彻水光浮碧谁知怨抑静倚官桥吹笛映宫墙风叶乱飞品高调侧人未识想开元旧谱柯亭遗韵尽传胸臆　阑干四绕听折栁徘徊数声终拍寒灯陋馆最感平阳孤客夜沈沈雁啼正哀片云尽巻清漏滴黯凝魂但觉龙吟万壑天籁息
　　【水光至未识与后数声至漏滴同叶字是以入作平不可泛用仄声字人未识清漏滴定格不可用平平仄并观其所用品字调字片字及尽巻之尽字皆仄可知此句有定格也怨陋籁三字亦不可平他如静映乱最夜正等去声字皆妙宜玩之馆字即前抑字应叶不叶观后陶张二词俱叶可见虽美成如此学者还当用韵为是不然或室字之讹耳图谱注光谁桥风寒平可仄水映品侧想数夜片巻黯可平我所不解】
　　又一体【九十八字】　　　　　　　曽允元
　　吹老杨花浮萍点一溪春色闲寻旧迹认溪头浣纱碛柔条折尽成轻别向空外瑶簪一掷算无情更苦莺巢暗叶啼破幽寂　凝立阑干侧记露饮东园聨镳西陌容消鬓减相逢应是难识东风吹得愁如海谩点染空堦自碧独归晚解说心中事月下短笛
　　【浮萍点只三字认溪头浣纱碛雨三字句柔条句上四下三向空外句丄三下四东风二句亦然后起首句二字次句三字叶韵末句一五一四以丄俱与前不同相逢句平仄亦异】
　　又一体【九十九字】　　　　　　　陶宗仪
　　东阁诗悭西湖梦浅好音难托香销玉削早孤标顿非昨阿谁底事频横笛不道是江南摇落向空堦闲砌天寒日暮病鹤轻啄　情薄东风恶试快觅飞琼共翔寥廓冰魂漠漠谁怜金谷离索有时巧缀双蛾緑天做就宫妆绰约待一点脆圆成须信和问却
　　【西湖句四字同周词余同曽词尾句两三一四与前二体异】
　　又一体【九十九字】　　　　　　　张　炎
　　万里孤云清游渐逺故人何处寒牕里曽记经行旧时路连昌约畧无多栁第一是难听夜雨谩惊回凄悄相看烛影拥衾谁语　张绪归何暮伴冷落依依短桥鸥鹭天涯倦旅此时心事良苦只愁重洒西州泪问杜曲人家在否恐翠袖正天寒犹倚梅花那树
　　【上二词于第四句四字叶韵而此用寒窗下十字大异或曰寒窗里里字误必有两字用韵与前合盖窗里不可云经行路也天涯二句则与前同矣那字去声妙妙陶南村学宋人者故亦用问字至其摇字不若曽词一字自字张词夜字在字两仄声矣盖此二字即周词未字漏字也】
　　三部乐【九十八字】　　　　　　　苏　轼
　　美人如月乍见掩暮云更増妍絶算应无恨安用隂晴圆缺娇甚空只成愁待下牀又嬾未语先咽数日不来落尽一庭红叶　今朝置酒彊起问为谁减动一分香雪何事散花却病维摩无疾却低眉惨然不荅唱金缕一声怨切堪折便折且惜取少年花发
　　【暮字用去各家皆同惟龙川用平应从其多者为是语字用仄亦是定格堪折便折用平仄仄仄各家同数日句各家皆作仄平仄仄抑或另有此体欤事字各家皆平恐是时字】
　　又一体【九十八字】　　　　　　　周邦彦
　　浮玉飞琼向邃馆静轩倍増清絶夜窗垂练何用交光明月闻道官阁多梅趂暗香未逺冻蕋初发倩谁折取特赠情人桃叶　回纹近传锦字道为君瘦损是人都说祅如染红着手胶脱黏发转思量镇长堕睫都只为情深意切欲报信息无一句堪喻愁结
　　【首句不起韵倩谁句比苏词数日句异袄字恐误如字用平可从　按千里和词于闻道句云奈相送行客将归多一字但观梦窗龙川此句皆作七字或此周词偶落一字亦未可知而前苏词亦只六字故不敢擅定至方词于何用句作天际留残月则留字上落一字是人句作到见时难说多一字查此句吴词五字苏词陈词四字未知谁是想不拘也】
　　又一体【九十九字】　　　　　　　吴文英
　　江鶂初飞荡万里素云际空如沐咏情吟思不在秦筝金屋夜潮上明月芦花傍钓簑梦逺句清敲玉翠罂汲晓欸乃一声秋曲　片蓬障雨乗风半竿渭水伴鹭汀幽宿那知暖袍挟锦低帘笼烛鼓春波载花万斛帆鬛转银河可掬风定浪息沧茫外天浸寒緑
　　【夜潮上句伴鹭汀句各多一字后起句用平与前异】
　　云仙引【九十八字】　　　　　　　冯伟寿
　　紫凤台高红鸾镜里馡馡几度秋声黄金重緑云轻丹砂鬓边滴粟翠叶玲珑烟剪成含笑出帘月香满袖天雾萦身　年时花下逢迎有游女翩翩如五云乱掷芳英为簪斜朶事事闗心长向金风一枝在手嗅蕋悲歌双黛颦逺临溪树对初弦月露下更深
　　【无他作可证学者依其平仄可也声一作馨烟如双等字用平乃词中起调处勿循图注可仄之说】
　　芰荷香【九十八字】　　　　　　　赵彦端
　　燕初归正春隂暗淡客意凄迷玉觞无味晚花雨退凝脂多情细栁对沈腰浑不胜衣垂别袖忍见离披江南陌上彊半红飞　乐事从今一梦纵锦囊空在金椀谁挥舞裙歌扇故应闲琐幽闺练江诗就算檥舟宁不相思肠断莫诉离杯青云路穏白首心期
　　【正春隂下与后纵锦囊下同但垂别袖句七字肠断句六字恐无此理必肠断下少一仄声字无疑作者宜照前填之】
　　孤鸾【九十八字】　　　　　　　　马庄父
　　沙堤香软正宿雨初收落梅飘满可奈东风暗逐马蹄轻卷湖波又还涨緑粉墙隂日融烟暖蓦地刺桐枝上有一声春唤　任酒帘飞动画楼晩便指数烧灯时节非逺陌上呌声好是卖花行院玉梅对妆雪栁闹蛾儿象生娇颤归去争先戴取倚寳钗双燕
　　【除两起句外前后皆同旁注照各家查定画字朱敦儒亦用水字时节亦用难寄尢觉发调宜从至正有任便倚等乃领句虚字唤起下语断无用平之理谱图防作可平湖波玉梅二句除首一字外平仄定须如此乃注波可仄又可平涨可平谬甚又涨用平则全然无调矣又谓粉可平蛾可仄同语而异注所不解也】
　　又一体【九十八字】　　　　　　　赵以夫
　　江头春早问江上寒梅占春多少自照疎星冷祗许春风到幽香不知甚处但迢迢满河烟草回首谁家竹外有一枝斜好　记当年曽共花前笑念玉雪襟期有谁知道唤起罗浮梦正参横月小凄凉更吹塞管谩相思鬓华惊老待觅西湖半曲对霜天清晓
　　【自照二句唤起二句俱各五字与前词异谱于正字注可平误祗许句五字应如后段正字领句此不足法】
　　又一体【九十八字】　　　　　　　张　榘
　　荆溪清晓问昨夜南枝几分春到一点幽芳不待陇头音耗亭亭水边月下胜人间等闲花草此际风流谁似有孏窝诗老　且向虚檐淡然索笑任雪压霜欺精神越好最喜庭除下映紫兰娇小孤山好喜旧约况和羮用功宜早移傍玉阶深处趂天香缭绕
　　【后段起处二句与前异但恐误不宜从盖芸窗别一首原与前赵词同也一点二句上四下六同马词最喜二句各五字同赵词又与前异　按一点二句用一四一六与两五者似是各体自宜前后相合前两家可证此篇后段或宜于除字分句便与前同苍崖曰既有赵词在不妨即注两五故从之然作者以照合为妥朱敦儒作谱图俱注前云淡泞新妆浅点夀阳宫额后云试问丹青手是怎生描得前后互异余则断之曰淡泞新妆浅为一句也】
　　昼夜乐【九十八字】　　　　　　　栁　永
　　洞房记得初相遇便只合长相聚何期小防幽欢变作别离情绪况值阑珊春色暮对满目乱花狂絮直恐好风光尽随伊归去　一场寂寞凭谁诉算前言总轻负早知恁地难悔不当初留住其奈风流端正外更别有系人心处一日不思量也攒眉千度
　　【前后段同暮字叶外字不叶山谷一首亦然而栁别作则前后皆叶作者自当皆叶为妥色字别作用平甚拗或误不必从两结各五字二句须知上句如五言诗下句上一下四此二句正如石州慢之结耳】
　　八节长欢【九十八字】　　　　　　毛　滂
　　名满人间记黄金殿旧赐清闲才高鹦鹉赋风凛恵文冠涛波何处试蛟鳄到白头犹守溪山且做龚黄様度留与人看　桃溪栁曲隂圆离唱断旌旗却卷春还襦袴寄余温双石畔唯闻吏胆长寒诗翁去谁细绕屈曲栏干从今后南来幽梦应随月渡云湍
　　【温字宜叶此借韵耳】
　　逍遥乐【九十八字】　　　　　　　黄庭坚
　　春意渐归芳草故国佳人千里信沈音杳雨润烟光晩景澄明极目危栏斜照梦当年少对樽前上客邹枚小鬟燕赵共舞雪歌尘醉里谈笑　花色枝枝争好鬓丝年年渐老如今遇风景空痩损向谁道东君幸赐与天幕翠遮红绕休休醉乡歧路华胥蓬岛
　　【只此一阕平仄宜遵】
　　并蒂芙蓉【九十八字】　　　　　　晁端礼
　　太液波澄向槛中照影芙蓉对蒂千柄緑荷深并丹脸争媚天心眷临圣日殿宇分明敞嘉瑞弄香嗅蕋愿君王寿与南山齐比　池边屡回翠辇拥羣仙赏醉凭阑凝思萼緑揽飞琼共波上游戏西风又看露下更结双双新莲子鬭妆竞美问鸳鸯向谁留意
　　【向槛中至嗅蕋与后拥羣仙至竞美同但前用敞字仄后用新字平想可通用他无可考图谱乃谓太向緑脸眷殿弄夀与屡共又更鬭等字可平芙同丹天分君池边凭西双鸳等字可仄试问据何词而较定邪至嗅字本仄而图作○凝字本平而图作○何邪芙蓉同蒂凭阑凝思必平平平仄殿字分明更结双双必仄仄平平弄香嗅蕋鬭妆竞美必仄平仄仄何得信意改窜更怪者千柄緑荷深与后萼緑揽飞琼同并丹脸争媚与后共波上游戏同皆五字句乃以千柄緑荷深并为六字一句丹脸娇媚为四字一句岂非异事】
　　绣停针【九十八字】　　　　　　　陆　游
　　叹半纪跨万里秦吴顿觉衰谢回首鹓行英俊竝游咫尺玉堂金马气凌嵩华负壮畧纵横王霸梦经洛浦梁园觉来泪流如泻　山林定去也却自恐说着少年时话静院焚香闲倚素屏今古总成虚假趂时婚嫁幸自有湖边茅舍燕归应笑客中又还过社
　　【后段定去也用去去上即与首句叹半纪同次句说着二字作平与前次句秦吴二字亦同前第三句觉字作平与后少年句同是换头只多山林二字耳过字读作平并素二字必用去声】
　　二郎神【九十八字】　　　　　　　吕渭老
　　西池旧约燕语栁梢桃萼向紫陌秋千影下同绾双双凤索过了莺花休则问风共月一时闲却知谁去唤秋隂满眼败红药　飘泊江湖载酒十年行乐甚近日伤高念逺不觉风前泪落橘熟橙黄堪一醉断未负晩凉池阁只愁被僚拨春心烦恼怎生安着
　　【向紫陌至闲却与后段甚近日至池阁同药字刻本作叶叶字非韵今改正或曰上用秋隂非红药时矣余谓不更有桃萼在前乎桃尚是萼春景可知或曰后有橘熟橙黄是又何时余笑曰晩凉池阁又是夏景四时都来极像岭南风景仆亦难以断定请公去与吕家那汉理防】
　　又一体【一百四字】　　　　　　　栁　永
　　炎光谢过暮雨芳尘潇洒乍露冷风清庭户爽天如水玉钩遥挂应是星娥嗟乆阻叙旧约飚轮欲驾极目处微云暗度耿耿银河高泻　闲雅须知此景古今无价运巧思穿针楼上女擡粉面云鬟相亚钿盒金钗私语处算谁在回廊影下愿天上人间占得欢娱年年今夜【乍露冷至欲驾同后运巧思至影下此调与前后体原是各异首句向来传刻皆三字沈氏谓光字下缺初字盖欲添入一字以凑成四字句而不知此字不宜作平声初字之杜撰不辨而自露也且此句必欲彊之使同则后段许多不同处能使之俱同乎古人所谓本无事而自扰之也啸余依本集作炎光谢矣而亦欲凑四字竟将下一字补上作炎光谢过其下只作六字句误失一韵尤为可笑且以露冷风清为四字句庭户至遥挂为十字句盖谓爽天二字相连故又注爽字可平竒极竒极】
　　又一体【一百五字　又名十二郎】　　　　　　汤　恢
　　琐牕睡起闲竚立海棠花影记翠檝银塘红牙金缕杯泛梨花冻冷燕子衔来相思字道玉瘦不禁春病应蝶粉半销鸦云斜坠暗尘侵镜　还省香痕碧唾春衫都凝悄一似荼防玉肌翠被消得东风唤醒青杏单衣杨花小扇闲却晩春风景最苦是蝴蝶盈盈弄晚一帘风静
　　【此为本调正格作者多从之啸余载徐干臣词乱注平仄此篇乃和徐韵者故收之以为证睡字徐用弹乃去声是弹弓之弹意谓鹊本报喜之物今乃无凭凖因以丸弹之故曰闷来弹鹊也此字不可作平声观梦窗首句亦作素天际水是也衔来相思徐云愁端如何谱以其四个平声注何字可仄观梦窗又是宾鸿重来后来字亦平岂徐汤吴三公皆笨伯不能作七言诗一句乎又以记翠檝下作九字句鸦云下作八字句香痕下作八字句悄一下作九字句最苦下作九字句而凡用仄处皆可作平人若依之使一调音响俱索然无味至冻冷唤醒弄晩等去上正同徐词烬冷未醒遍倚所以为妙梦窗亦云过艇照影数防若皆作平仄不成调矣半字亦必仄声末句或于盈盈处豆或于弄晩处豆总之语气相贯可不拘按梦窗此词题曰十二郎图谱不知即此调又续收之首句便作七字读次句作四字读所谓从头差】
　　【起安得不直差到底乎　又马庄父一首记翠檝下九字止作倩说与年年相挽七字其余皆同若谓用前吕词法则其余又与吕不同恐系脱两字不録】
　　又一体【一百五字】　　　　　　　杨无咎
　　炎光欲谢更几日薰风吹雨共说是天公亦嘉神贶特作澄清海宇灌口擒龙离堆平水休问功超前古当中兴防我边陲重使四方安堵　新府祠庭占得山川佳处看晓汲双泉晩除百病奔走千门万户嵗嵗生朝勤勤称颂可但民无灾苦囗囗囗愿得地久天长协佐皇都
　　【灌口以下两四一六与后嵗嵗以下同此即前汤词后段青杏以下三句句法而前后通用之者也尾句都字初疑是误然玩上用佐字则下宜以平字应之此乃又一平仄互用之体也】
　　陌上花【九十九字】　　　　　　　张　翥
　　闗山梦里归来还又嵗华催晚马影鸡声谙尽倦邮荒馆緑笺密记多情事一看一回肠断待殷勤寄与旧游莺燕水流云散　满罗衫是酒香痕凝处唾碧啼红相半只恐梅花瘦倚夜寒谁暖不成便没相逢日重整钗鸾筝雁但何郎纵有春风词笔病懐浑嬾
　　【此词风流婉约在浅深浓淡之间真絶唱也吾安得起蜕岩于九亰而北面事之还又下与后唾碧下同图注起处两六字待殷勤句七字莺燕连下作六字更以香字连上酒字作六字痕凝至相半作九字而又因凝处唾碧四仄乃注凝处二字云可平是苦苦要将好词读壊惜哉】
　　玲珑四犯【九十九字】　　　　　　周邦彦
　　秾李夭桃是旧日潘郎亲试春艳自别河阳长负露房烟脸顦顇鬓点吴霜细念想梦魂飞乱叹画阑玉砌都换才始有縁重见　夜深偷展香罗荐暗牕前醉眠葱蒨浮花浪蕋都相识谁更曽擡眼休问旧色旧香但认取芳心一点又片时一阵风雨恶吹分散
　　【细念想句本七字观徽宗梅溪松山等作皆同而方千里和此词正作顾鬓影翠云零乱其为七字何疑旧谱去一细字各书多仍其误故汲古刻片玉词有按谱宜是六言无细字之注也各家惟竹屋一首六字或亦脱落或有此体然谓有此体则可谓周词六字则不可盖有千里和词为证也又片时一阵应是五字各家皆同旧刻于又字上多一奈字不惟失调于文义亦赘至尾句谱图俱注又片时一阵风雨为七字句恶吹分散为四字句今考方词是仗梦魂一到花月底休飘散是知上句五字于阵字分断下以风雨恶为一句吹分散为一句方词上句于到字佳下以花月底为一句休飘散为一句耳又查草窗结云倚画阑无语春恨逺频回首更可以为据向来原有所疑考至此不觉爽然又思人之所以误读者乃因玲珑四犯又另有四字煞尾一体故人欲彊而同之遂致误耳但览后载史词可知其分别较然矣谱于五字句谓可用平平平仄仄下句可用仄仄平平平仄恶字竟作可平岂不大谬】
　　又一体【九十九字】　　　　　　　吴文英
　　波暖尘香正嫩日轻隂摇荡清昼几日新晴初展绮牕纹绣年少忍负才华尽占断艳歌芳酒奈翠帘蜨舞蜂喧催趂禁烟时　杏腮红透梅钿皱燕归时海棠厮勾寻芳较晩东风约还约刘郎归后凭问栁陌情人比似垂杨谁瘦倚画阑无语春恨逺频回首
　　【前词玉砌都换换字是韵千里亦和之此篇喧字用平不叶徽宗用翔字竹屋用情字亦然还约句比前谁更句多一字比似句比前但认句少一字】
　　又一体【一百一字】　　　　　　　史达祖
　　雨入愁边翠树晩无人风叶如剪竹尾通凉却怕小帘低卷孤坐便怯诗悭念后赏旧曽题遍更暗尘偷锁鸾影心事屡羞团扇　卖花门馆生秋草怅弓弯几时重见前欢尽属风流梦天共朱楼逺闻道秀骨病多难自任从来恩怨料也和前度金笼鹦鹉说人情浅
　　【影字仄草字不叶韵与前二词异几时重见高竹屋作怨恨谁诉恨字亦用去声与前第三句同想亦有此体可从因余同不録　又按史别作于闻道二句云方悔翠袖易分难聚有玉香花笑论语气则当于聚字断句论调格则当于分字句有字豆或谓另一体非也盖此二句一气贯串故梅溪巧笔作此借渡句法本体定当上六下七与前孤坐二句相同勿谓有史词可倚而作两四一五也】
　　又一体【九十九字】　　　　　　　姜　防
　　叠鼓夜寒垂灯春浅匆匆时事如许倦游欢意少俛仰悲今古江淹又吟恨赋记当时送君南浦万里乾坤百年身世惟有此情苦　扬州栁垂官路有轻盈换马端正窥户酒醒明月下梦逐潮声去文章信美知何用谩赢得天涯羇旅教说与春来要寻花伴侣
　　【此与前各体不同乃别是一调故虽九十九字另列于百一字之后　倦游至南浦与后酒醒至羇旅同只江淹句六字文章句七字耳】
　　燕山亭【九十九字】　　　　　　　曽　觌
　　玉立明光才业冠伦汉歴方承休运江左奏功塞垒宣威紫绶几垂金印嵗晚归来望丹极新清氛祲忠愤着挠节朋俦便成嘉遯　千载云海茫茫记举目新亭壮懐难尽蝴蝶梦惊化鹤飞还荣华等闲一瞬七十樽前算畴昔都无可恨休问长占取朱顔緑鬓
　　【冠奏梦三字俱宜用仄声且以去为妙是此调定格观徽宗用数靓地樵隠用夜锦共海野别作用夜乍竞张伯雨用翠素可见图谱俱注可平误江左至忠愤与后蝴蝶至休问同但各家于前紫绶句有用后荣华句法者后则不用紫绶句法也各刻载徽宗裁剪氷绡一首于蝴蝶梦惊句作天遥地逺误也宜作天逺地遥乃合此即同前段之新様靓妆句而图且谓可作仄平平仄相反到底矣余尝谓红拂传竒一江风试语良人道句以平平仄仄平作仄仄平平仄五字皆反令歌者捩折嗓子今见图注此句乃知反古者盖多耳汲古刻樵隠词塞垒下二句云密映窥亭亭万枝开遍乃窥字下脱一字尾句云愁酒醒绯千片亦于绯字上下落一字无此九十七字体也张伯雨第二句作猬肌粟聚与此调异恐不可以为法按徽宗词第三句冷淡胭脂匀注或作微注本六字词统落一字止作冷淡胭脂注误也不可从又此】
　　【调本名燕山亭恐是燕国之燕词滙刻作宴山亭非也】
　　大有【九十九字】　　　　　　　　周邦彦
　　仙骨清羸沈腰憔悴见旁人惊怪消瘦栁无言双眉尽日齐鬭都縁薄幸赋情浅许多时不成欢偶幸自也总由他何须负这心口　令人恨行坐咒断了更思量没心永守前日相逢又早见伊仍旧却更被温存后都忘了当时僝僽便搊撮九百身心依前待有
　　【赋字潘希白作听字图谱读作平声误又以言都縁须令思相为可仄日幸坐待为可平俱非前结潘作十分卫郎清瘦郎字可用平声却更被温存后似应在被字豆而潘词作彊整帽檐欹侧则是六字相连想亦不拘待有应去上声潘作雁后可见九百风魔也金元曲多用之】
　　凤池吟【九十九字】　　　　　　　吴文英
　　万丈巍台碧罘罳外衮衮野马游尘旧文书几阁昏朝醉暮覆雨翻云忽变清明紫垣敕使下星辰经年事静公门如水帝甸阳春　长年父老相语几百年见此独驾冰轮又凤鸣黄幕玉霄平遡鹊锦轻恩事省中书半红梅子荐盐新归来晩待庆吟殿阁南薰
　　【旧文书至星辰与后段又凤鸣至盐新同】
　　紫玉箫【九十九字】　　　　　　　晁补之
　　罗绮丛中笙歌队里眼狂初认轻盈无花解比似一钩新月云际初生算不虚得郎占与第一佳名卿归去那知有人别后牵情　襄王自是春梦休谩说东墙事更难凭谁教慕宋要题诗曽倚寳柱低声似瑶台晓空暗想众里飞琼余香冷犹在小牕一到魂惊
　　【无花以下与后谁教以下同】
　　国香慢【九十九字】　　　　　　　周　密
　　玉润金明记曲屏小几剪叶移根经年　人重见瘦影娉婷雨带风襟零落步云冷鹅管吹春相逢旧京路素靥尘缁仙掌霜凝　国香流落恨正冰绡翠薄谁念遗簪水空天逺应念矾弟梅兄渺渺鱼波望极五十弦愁满湘云凄凉耿无语梦入东风雪尽江清
　　【前后惟起句异余同经年句上六下四水空句上四下六似乎有异然十字语气相连作者句法不妨前后一辙也旧京洛耿无语俱用仄平仄勿误此调惟草窗有之题作彞则商国香慢愚谓彞则商三字乃是宫调非词名也故删之】















　　词律巻十五
　　钦定四库全书
　　词律巻十六
　　宜兴万树撰
　　垂杨【九十九字】　　　　　　　　陈允平
　　银屏梦觉渐淡黄嫩绿一声莺小细雨轻尘建章初闭东风悄依然千树长安道翠云锁玉牕深窈断桥人空倚斜阳带旧愁多少　还是清明过了任烟缕露条碧纎青嫋恨隔天涯几回惆怅蘓堤晓飞花满地谁为扫甚薄幸随波缥缈啼防不唤春归人自老
　　【一声至深窈与后碧纎至缥缈同词极精致声调如此不可乱改平仄盖建章二句几回二句皆七字而建章句与几回句皆束上语依然句与飞花句皆连下相应语此余前注中所谓段落也论其细处则轻尘天涯两平声之下以建几二字顶之故用仄依字飞字语气另起故用平而其下用翠云锁甚薄幸以仄平仄接之妙絶即其七字四句中闭去悄上树去道上怅去晓上地去扫上皆极抑扬谐畅之妙君衡信騒坛高手哉谱注混填俗极】
　　秋宵吟【九十九字】　　　　　　　姜　防
　　古帘空坠月皎坐久西牕人悄蛩吟苦渐漏永丁丁箭壶催晓引凉飔动翠葆露脚斜飞云表因嗟念似去国情懐暮帆烟草　带眼消磨为近日愁多顿老卫娘何在宋玉归来两地暗萦绕摇落江枫早嫩约无慿幽梦又杳但盈盈泪洒单衣今夕何夕恨未了
　　【此词应分三叠第一段于催晓住葢引凉飔以下与首段全同亦双拽头之谓耳此尧章自度曲平仄皆宜遵之幸谱不收不然此结必注改七言诗句法矣】
　　迷神引【九十九字】　　　　　　　晁补之
　　黯黯青山红日暮浩浩大江东注余霞散绮回向烟波路使人愁长安远在何处几防渔灯小迷近坞一片客帆低傍前浦　暗想平生自悔儒冠误觉阮途穷归心阻断魂萦目一千里伤平楚怪竹枝歌声声怨为谁苦猿鸟一时啼惊岛屿烛暗不成眠听津鼓
　　【此调多三字句最为栖咽但后段一千里句应即前回向句疑回字上下落一字怪竹枝歌比使人愁多一怪字亦恐使人上落一字至于几防八字即后猿鸟八字一片八字即后烛暗八字极为整齐且上句近字岛字用仄声下句前字津字用平声正抑扬可爱处如此对仗极易考证而图谱以几防至前浦十六字分作每句四字不但破壊此调而小迷近坞成何丈理旡咎不幸受寃于六百年之后可叹也　觉阮途穷怪竹枝歌乃以觉字怪字领句不可泛作仄仄平平此种处须细心体认才得】
　　无闷【九十九字】　　　　　　　　王沂孙
　　隂积龙荒寒渡雁门西北髙楼独倚怅短景无多乱山如此欲唤飞琼起舞怕搅碎纷纷银河水冻云一片藏花防玉未教轻坠　清致悄无似有照水南枝已搀春意误几度慿栏莫愁凝睇应是梨花梦好未肻放东风来人世待翠管吹破苍茫看取玉壶天地
　　【怅短景至银河水与后误几度至来人世同】
　　又一体【九十九字　　　本集名闺怨无闷】　　　　程　垓
　　天与多才不合更与殢柳怜花情分甚总为才情恼人方寸早是春残花褪也不料一春都成病自失笑因甚腰围半减泪珠频揾　难省也怨天也自恨怎免千般思忖倩人説与又却不忍了一生愁闷又只恐愁多无人问到这里天也怜人看他稳也不稳
　　【大畧与前词同而自失笑句法不同倩人句少一字因用俳体平仄难学作者但依前王词可也选声将不合以下十一字为一句而错以甚字为韵大误不合句四字殢柳句六字分字去声端然是韵前词句法甚明且甚字闭口不应入此为叶盖未深考耳按书舟此词名闺怨无闷今观王词止作无闷则闺怨二字乃所赋之题后人并调名连刻也　自失笑下十三字不比前词乃与后段到这里下同也盖因甚句虽六字天也句虽四字实则一气贯下分豆不拘耳稳也之也字上声可作平用不字亦平　又按梦窗有催雪一调与此全同今录后备考】
　　【催雪　　　　　　　　　　　　吴文英霓节飞璚鸾驾弄玉杏隔平云弱水倩皓寉传书卫】
　　【姨呼起莫待粉河凝晓趂夜月瑶笙飞环佩蹇驴吟影茶烟灶冷酒亭门闸　歌丽泛碧蚁放绣箔半钩寳台临砌要须借东君防陵春意晓梦先迷楚蝶早风戻重寒侵罗被还怕掩深院梨花又作故人清泪此或梦窗以前调赋催雪之词后传其题而逸其调名耳初稿中竟列此调偶因夜长不寐于枕上背】
　　【吟觉有相髣髴者因忆与无闷正同急起呼童吹炉火燃烛改之不然几分两调矣既以自幸又复虑谱中尚有类此者不及检防未免诒讥惟望阅者摘出而驳正之幸甚幸甚丙寅臈八夜附记】
　　十月桃【九十九字】　　　　　　　张元干
　　年华催晚听樽前偏唱冲煗欺寒乐府谁知分付防化金丹中原旧游何在频入梦老眼空澘撩人冷蕋浑似当时无语低鬟　有多情多病文园向雪后寻春醉里凭栏独步羣芳此花风度天然罗浮淡妆素质呼翠凤飞舞斓斑参横月落留恨醒来满地香残
　　【冲煗下与后醉里下同】
　　新雁过妆楼【九十九字】　　　　　吴文英
　　间苑高寒金枢动冰宫桂树年年剪秋一半难破万戸连环织锦相思楼影下钿钗暗约小帘间共无眠素娥惯得西坠阑干　谁知壶中自乐正醉围夜玉浅鬭婵娟雁风自劲云气不上凉天红牙润沾素手听一曲清歌双雾鬟徐郎老恨断肠声在离镜孤鸾
　　【梦窗此调二首字法一一相同作者不可任意更变观其所用诸去声宜学盖其他作亦然必非偶合者按张玉田有瑶台聚八仙一调陈君衡有八寳妆一调查与此脗合今皆录于左幅】
　　【瑶台聚八仙　　　　　　　　　张　炎秋月娟娟人正远鱼雁待拂吟牋也知游事多在第】
　　【二桥边花底鸳鸯深处睡桞隂淡隔里湖船路绵绵梦吹旧曲如此山川　平生几两谢屐便放歌自得直上风烟峭壁谁家长啸竟落松前十年孤剑万里又何似畦分抱瓮泉中山酒且醉餐石髓白眼青天与前词皆同只峭壁谁家平仄稍异想十字一气可以不拘观后陈词可见几两二字可作平用非泛】
　　【然仄声也八寳妆　　　　　　　　　　　陈允平望远秋平初过雨微茫水满烟汀乱葓疎柳犹带数防残萤待月重楼谁共倚信鸿断续两三声夜如何顿凉骤觉纨扇无情　还思骖鸾素约念鳯箫雁瑟取次尘生旧日潘郎双髩半已星星琴心锦意暗懒又争奈西风吹恨醒屏山冷怕梦魂飞度蓝桥不成与前词同旧日潘郎四字与张合　按八寳妆另有一百十字调是名同调异者不可误认查梦窗梦醒芙蓉一首尾云秋香月中初疑是秋月香中今观此蓝桥不成则知此句亦可用平平仄平耳　两调用去声处亦多与吴词相合可见是故意推敲非泛用也　又按以上两词俱以八字为名或采八调合成但不可查订即前新雁过妆楼或系节取未可知】
　　锁牕寒【九十九字】　　　　　　　周邦彦
　　暗柳啼鵶单衣竚立小帘朱戸桐花半亩静锁一庭愁雨洒空堦更阑未休故人剪烛西牕语似楚江暝宿风灯零乱少年羇旅　迟暮嬉游处正店舍无烟禁城百五旗亭唤酒付与高阳俦侣想东园桃李自春小唇秀靥今在否到归时定有残英待客携罇俎
　　【千里和词于亩字用许酒字用羽似叶而非也更阑未休阑字平声桃李自春李字上声可通用不可因仄声而用去声也未字自字则必用去耳汲古刻片玉更字作夜此字用仄不妨自字作经则误矣桐花至窗语与后旗亭至在否同而在字用去声查此字他家有作平声如前段窗字者但千里和词亦用旧字碧山玉田亦用更雁自等字故知用去声者当从也啸余一槩混注切不可依如洒空堦更阑未休作仄平仄仄仄平平有此锁窗寒否前结有作一七字一六字者如箫竹屋怅佳人有约难来绿遍满庭芳草杨旡咎恨迟留载酒期程孤负踏青时是也此十三字语气相贯平仄不异作两句亦无碍故不另列后起暮处二字俱叶是定格萧于起二字叶次三字不叶程先于二字不叶至第五字方叶皆不可从至逃禅竟用忽双眉暗鬭以忽字领句双眉二字相连且双字平声尤不妥矣若梦窗于似楚江句少似字程先于正店舍句少正字及玉田旧时燕归作归燕愁魂正遥作正远皆刻误更于付与句想东园句各多一字以致字数参差今细加订正惟有此一体可从而已　汲古刻梦窗甲集题作琐寒窗元萧允之亦作琐寒窗然查各家俱作琐窗寒今南曲南吕调亦有琐窗寒是琐寒窗乃误倒也】
　　金菊对芙蓉【九十九字】　　　　　康与之
　　梧叶飘黄万山空翠断霞流水争辉正金风西起海燕东归凭栏不见南来雁望故人消息迟迟木樨开后不应悮我好景良时　只念独守孤帏把枕前嘱付一旦分飞上秦楼游赏酒殢花迷谁知别后相思苦悄为伊瘦损香肌花前月下黄昏院落珠泪偷垂
　　【正金风以下与后上秦楼以下同稼轩于把枕前嘱付句作叹年少胸襟平仄全异想不拘】
　　月华清【九十九字】　　　　　　　洪　瑹
　　花影摇春虫声吟暮九霄云幕初卷谁驾冰蟾拥出桂轮天半素魄映青琐牕前皓彩散画栏杆畔凝眄见金波滉漾分辉鹊殿　况是风柔夜防正燕子新来海棠微绽不似秋光只照离人肠断恨无奈利锁名缰谁为唤舞裙歌扇吟玩怕铜壶催晓玉绳低转
　　【谁驾下与后不似下同眄音靣】
　　又一体【一百字】　　　　　　　　蔡松年
　　楼倚明河山蟠乔木故国秋光如水常记得别时月冷半山环佩到而今桂影寻人端好在竹西歌吹如醉望白苹风里关山无际　可惜琼瑶千里有少年玉人吟笑天外脂粉清晖冷射藕花冰蕋念老厺镜里流年空解道人生适意谁防更微云疎雨满空鹤唳
　　【常记得三句与前调异但此处与后脂粉二句宜同或常字误多别字作平时字分句耳作者从前词体可也少年下八字平仄亦异】
　　三姝媚【九十九字】　　　　　　　王沂孙
　　红缨悬翠葆渐金铃枝深瑶堦花少万颗燕支赠旧情争奈弄珠人老扇底清歌还记得樊姬娇小几度相思红豆都销碧丝空袅　芳意荼防开早正夜色瑛盘素蟾低照荐笋同时叹故园春事已无多了贮满筠笼偏暗触天涯懐抱谩想青衣初见花隂梦好
　　【瑶堦至娇小与后素蟾至懐抱同金铃枝深四字平声定格如此查碧山别作用西窗凄凄梦窗一用春衫啼痕一用王孙重来一用清波明眸詹玉用谁家花天皆同各谱收梅溪词烟光摇缥瓦一首此四字作晴檐风袅袅字仄声查梅溪本集原系晴檐多风各书误改袅字耳图谱仍录晴檐多风是矣而注多字可仄亦误若选声则多风二字皆作可仄尤误瑶字则不妨作上去声也梦好二字去上声勿误碧山别作用弄晚梦窗用泪满未起梅溪用暗写俱妙天游作烟雨则调不振矣】
　　又一体【一百一字】　　　　　　　吴文英
　　酣春清镜里照清波明眸暮云愁□半绿垂丝正楚腰纎瘦舞衣初试燕客漂零烟树冷青骢曽系畵馆朱桥还把清尊慰春顦顇　离苑幽芳深闭恨浅薄东风褪香销腻防箑翻歌冣赋情偏在笑红颦翠暗拍阑干看散尽斜阳船市付与娇鸎金衣清晓花深未起
　　【后结多二字余同暮云愁下应是叶韵刻本系敛字讹故缺之诸去声字各家皆同万勿依谱图混用总之调之恊不恊全在平仄古人于平仄无传书其传词即可据也如此篇平仄各家字字俱同岂不可信只梦窗别作于恨浅薄二句云但惟得当年梦缘能短惟字用平然此惟字无理恐是怪字盖此字各家俱去声也最赋情二句云傍海棠偏爱夜浅开宴则浅字乃深字讹刻无疑耳】
　　丁香结【九十九字】　　　　　　　吴文英
　　香嫋红霏影髙银烛曾纵夜游浓醉正锦温琼腻被燕踏暖雪惊翻庭砌马嘶人散后秋风换故园梦里吴霜融晓陡觉晴动偷春花意　还似海雾似仙山唤觉环儿半睡浅薄朱唇娇羞艶色自伤时背帘外寒挂淡月向日秋千地懐春情不断犹带相思旧字
　　【故园句美成云弃掷未忍千里云泪眼暗忍掷眼用仄此园字或是国字或曰掷眼乃作平者曾纵周作庭树方作为谁从周为是前结十二字周云登止临水此恨自古销磨不尽似与此同方云青青榆荚满地纵买闲愁难尽则六字两句总是一气豆处不拘此调惟此数篇平仄相合宜学勿乐图注之寛而自误也晴字照周方不宜用平况晴动欠妥必是暗字无疑海雾句应一字领句起必系似海雾仙山之讹】念奴娇【一百字　又名百字令　百字谣酧江月　大江东去　　大江西上曲
　　壶中天　无俗念淮甸春　湘月】　　　　辛弃疾
　　野棠花落又匆匆过了清明时节刬地东风欺客梦一枕银屏寒怯曲岸持觞垂杨系马此地曾经别楼空人去旧游飞燕能説　闻道绮陌东头行人长见帘底纎纎月旧恨春江流不尽新恨云山千叠料得明朝樽前重见镜里花难折也应惊问近来多少华发
　　【此为念奴娇正格　清明明字平而于湖作一防张枢作渔唱李彭老作清透董明徳作多爱亦用仄声】
　　又一体【一百字】　　　　　　　苏　轼
　　大江东去浪淘尽千古风流人物故垒西边人道是三国周郎赤壁乱石穿空惊涛拍岸卷起千堆雪江山如画一时多少豪杰　遥想公瑾当年小乔初嫁了雄姿英发羽扇纶巾谈笑处樯艣灰飞烟灭故国神游多情应笑我早生华发人生如梦一樽还酹江月
　　【此为念奴娇别格　按念奴娇用仄韵者惟此二格止矣盖因小乔至英发九字用上五下四遂分二格其实与前格亦非甚悬殊也奈后人不知曲理妄意剖裂因疑字句错综余谱诸书梦梦竟列至九体甚属无谓余为醒之曰首句四字不必论次句九字语气相贯或于三字下或于五字下畧断乃豆也非句也词综云浪淘尽本是浪声沉世作浪淘尽与调未协愚谓此三字如樵隐作算无地阆风顶此等甚多岂可俱谓之未恊乎人读首句必欲作七字故误而谱中不知此义因以为各异矣故垒以下十三字语气于七字畧断如此词人道是三字原不妨属上读谱中不知此义又以为各异矣羽扇以下十三字即与前故垒句同因处字讹间字谱又以为各异矣至多情句因读我字属上句故又以为异不知原可以我字连下读也词综云本系多情应是一句笑我生华髪一句世作多情应笑我益非愚谓此説亦不必此九字一气即作上五下四亦无不可金谷云九重频念此衮衣华髪竹坡云白头应记得尊前倾盖亦无碍于音律盖歌喉于此滚下非住拍处在所不拘也更谓小乔句必宜四字截了字属下乃合则宋人此处用上五下四者尤多不可枚举岂可谓之不合乎又如前词帘底纎纎月五字易安作玉阑干慵倚惜香作倚阑干无力句亦稍变总不拘亦不必另作一体也至如芸窗于道字笑字作平声芦川后起作修褉当时今日艣字作平声洛水前结作临风浩然搔首后结作歌此与君为夀此等甚多皆误笔又惜香前结句作八字圣求于小乔句作小窗寒静尽掩多一尽字烘堂于三国句少二字而稼轩集参差处更多总是误刻不然如此极平熟之调岂有诸名公不谙者且此调原名百字令岂有做九十八字与百一字百二字者乎至谱图之误又不止在分体断句之差而已所可怪者此调因坡公词尾三字名为酹江月而图谱另收酹江月一调下又注云即忿奴娇第九体夫不知其即念奴娇而另收犹不足怪也既知即念奴娇而又收之岂非大怪乎又因蘓词首四字名为大江东去传之既久落一去字遂谓为大江东而作谱者不识以字形相类误读为大江乗谱中因载一大江乘调岂非大怪乎然此犹因传讹而错盖其词尾句本是中书二十四考六字因添一还字于中书之下因以为一百一字而收之耳乃同是一百字而另收无俗念一调岂不大怪此词名百字令谁不知者而又收百字谣一调如此则尚有壶中天大江西上等名色皆宜另收孙行者行者孙有何穷极乎选声亦另收大江西上曲图谱又收赛天香调采杨升庵词为式仍是念奴娇无论重出失考即明人自度曲原未协律如凤洲小诺臯等亦不可入谱也又如白石湘月一调自注即念奴娇鬲指声其字句无不相合今人不晓宫调亦不知鬲指为何义若欲填湘月即仍是填念奴娇不必巧徇其名也故本谱不另收湘月调　沈选鲜于伯机词尾云多病年年如削此本年年多病而误耳沈不能辨正陋哉啸余见百字谣之名以为新竒因不识即念奴娇故收之不足怪矣妙在此词非宋元人作不知何人所填故其题下与日录不书朝代止有一袁字而阙其名至图谱竟换作周邦彦词极丑劣不知美成何不幸而遭此嫁祸也或曰此词为贺人新婚不过俗耳君何毁之若此余曰公自未读竟耳如后段于多情应笑二句谱图俱连作九字其词云房奁中好物事骎骎近无论作三字三句甚竒试问新婚而好物事相近是何物事乎真笑断人肠矣】
　　又一体【一百字】　　　　　　　　陈允平
　　凝云沍晓正防花才积荻絮初残华表翩跹何处鹤爱吟人正孤山冻解苔铺水融莎甃谁凭玉勾阑茸衫氊防冷香吹上吟鞭　将次柳际琼消梅边粉瘦添做十分寒闲踏轻凘来荐菊半潭新涨微澜水北峯峦城隂楼观留向月中看巘云深处好风飞下晴湍
　　【用平韵芦川石林皆有此体梅边二句可用平平平仄仄平仄平平此可证前小乔二句不妨上五下四也汲古于石林此调注云或刻百字令字句迥异葢不知有用平体故骇然然谓字异则可谓句异则非】
　　换巢鸾凤【一百字】　　　　　　　史达祖
　　人若梅娇正愁横断坞梦绕溪桥倚风融汉粉坐月怨秦箫相思因甚到纎腰定知我今无魂可销佳期晚谩几度泪痕相照　人悄天花外语香时透郎懐抱暗握荑苗乍尝樱颗犹恨侵堦芳草天念王昌忒多情换巢鸾凤教偕老温柔乡醉芙蓉一帐春晓
　　【平仄通叶苗字或云是叶平韵余谓此句与下乍尝句为偶无叶韵理图谱句句俱改欲其顺口无乃太劳乎】
　　渡江云【一百字】　　　　　　　　张　炎
　　山空天入海倚楼望极风急暮潮初一帘鸠外雨几处闲田隔水动春鉏新烟禁柳想如今绿到西湖犹记得当年深隐门掩两三株　愁余荒洲古溆断梗疎萍更漂流何处空自觉围羞带减影怯灯孤长疑即见桃花面甚近来翻致无书书纵远如何梦也都无
　　【平仄互叶往往有之如西江月等显然者人知之其他人多未察遂致失韵如此更漂流何处正是以处字去声叶上初鉏等平韵余初于片玉晴岚低楚甸一首用指长安日下谓其以下字叶沙家等韵人多不信及观千里和词亦用遏离情不下已为明证而玉田此词亦以处字为叶及别作是纱佳等韵此句云想萧娘声价吴草庐作是妆霜等韵此句云似长江去浪草窗作是茵云等韵此句云数幽期难准詹天游作是声情等韵此句云掩重门夜永歴观诸家如此岂非此句皆以仄声叶平乎若不细察则少却一韵矣　又按片玉结句本系时时自剔灯花刻本时字上加一但字似赘千里和词加一曰于末句上乃原无此字而误以为缺耳查玉田草庵草窗等词尾皆六字可知本调尾无七字体也图谱于前尾止有四字盖将周词渐渐可藏鸦删去可字异哉】
　　琵琶仙【一百字】　　　　　　　　姜　防
　　双桨来时有人似旧曲桃根桃叶歌扇轻约飞花蛾眉正竒絶春渐远汀洲自绿更添了几声啼鴂十里扬州三生杜牧前事休説　又还是宫烛分烟奈愁里匆匆换时节都把一襟芳思与空阶榆荚千万缕藏鸦细柳为玉尊起舞回雪想见西出阳关故人初别
　　【此石帚自制腔平仄俱宜遵之图谱何据谓可改易至读思字作平反图可仄何也夫以一百字之调而议改至四十一字亦可谓善改者矣沈氏谓此调与绛都春相近大竒其音响判若天渊何为相近】
　　御带花【一百字】　　　　　　　　欧阳脩
　　青春何处风光好帝里偏爱元夕万重缯防搆一屏峯岭半空金碧寳檠银缸耀绛幕龙虎腾掷沙堤远雕轮绣毂争走五王宅　雍雍熈熈作昼防乐府神姬海洞仙客曵香摇翠称执手行歌锦街天陌月淡寒轻渐向晓漏声寂寂当年少狂心未已不醉怎归得
　　【啸余于此调以搆一屏至金碧作一句寳檠至绛幕作一句作尽防至神姬作一句称执手至天陌作一句皆误盖万重以下与后曵香以下相同只岭字仄歌字平稍异耳寳檠句即月淡句耀绛幕即渐向晓句也檠字可读作仄声虎字可借作平声沙堤远即当年少何以前段作三字后段连狂心未已作七字乎争走句与不醉句皆平仄仄平仄是定格奈何注可作仄仄平平仄乎曵字去声刻俱作拽误观其所用帝爱万搆耀绛绣洞曵称渐向等去字发调何得俱作可平作画亦作可平雍雍本是去声注可仄皆可笑　按作画防三字欠妥必有误处盖题是元宵安得云作画防愚谓作字必是似字之讹乃雍雍熈熈似昼一句防字连下乐府神姬为一句谓神姬仙客俱至故以防字领之耳鄙见如此质诸高明】
　　东风第一枝【一百字】　　　　　　史达祖
　　草脚愁苏花心梦醒鞭香拂散牛土旧歌空忆珠帘防笔倦题绣戸黏鸡贴燕想立断东风来处暗惹起一掬相思乱若翠盘红缕　今夜覔梦池秀句明日动探花芳绪寄声沽酒人家预约俊游伴侣怜它梅柳乍忍俊天街酥雨待过了一月灯期日日醉扶归去
　　【考梅溪三首竹屋二首蜕岩一首平仄俱注明如右矣若梦窗倾国倾城一首草字作平梦字作平或亦不妨若后段起句云曾被风容易送去风易二字拗恐是曾容易被风送去末二句云信下蔡阳城俱迷看取宋玉词赋亦拗不可从乃如散倦绣暗翠夜梦秀探后伴待醉等去声各家皆同不可乱填芳字亦以去声为妙如梅溪别作旧家伴侣杏开素面圣求用冻香又落之类可见至于防笔句圣求云阳梢已含红蕚红字宜去误平此必绛字之讹观其后段即用倚阑怕听畵角畵字仍是去声矣此是词眼勿谓太拘谱注不可从至词统收马洪一首陋极奈何取之使厠于史吕髙诸公之后耶】
　　春夏两相期【一百字】　　　　　　蒋　捷
　　听深深谢家庭馆东风对语双燕似説朝来天上婺星光现金裁花诰紫泥香绣裹藤舆红茵软散蜡宫辉行鳞厨品至今人羡　西湖万柳如线料月仙当此小停飚辇付与长年教见海心波浅萦云玉佩五侯门洗云华洞三春苑谩拍调莺急鼔催鸾翠隂生院
　　【似説朝来下应与后段付与长年下同但绣裹藤舆平仄与洗云华洞不同或曰宜作绣茵舆裹红藤软则字句稳顺然不敢议改洗云云字重上萦云亦误若作洗雪以合前段之绣裹则洞字亦应作平不敢彊为之説也急鼓句平仄亦与前行鳞句异图谱欲改藤茵二字为仄盖取其顺也余谓如欲改茵为仄则宁改裹为平舆为仄以合于后段洗云句犹不失前后相同耳】
　　彩云归【一百字】　　　　　　　　柳　永
　　蘅臯向晚舣轻航卸云防水驿鱼乡当暮大霁色如晴昼江练静皎月飞光那堪听远村羗管引离人断肠此际浪萍风梗度岁茫茫　堪伤朝欢暮散被多情赋与凄凉别来最苦襟袖依约尚有余香算得伊鸳衾凤枕夜永争不思量牵情处惟有临岐一句难忘
　　【图谱以别来句为六字依约句为六字论文义应作四字三句故未注句豆然其语气总一贯者至其平仄无他作可证悉随意改之余不敢从】
　　万年欢【一百字】　　　　　　　　无名氏
　　天气严凝乍寒梅数枝岭上开坼傅粉凝脂疑是素娥妆拭先报阳和信息更雪月交光一色因追念往日欢游共君携手同摘　别来又经岁隔奈髙楼梦断无计寻覔冷艶寒容啼雨恨烟愁湿似向人前泪滴怎不使伊家思忆还只恐寂寞空枝又随昨夜羗笛
　　【乍寒梅以下与后段奈髙楼以下同只断字仄声与枝字异然此字可平观晁词此句用算当时夀阳肻抽身盛时阳字时字平也胡浩然于乍寒梅句云渐轻风布暖则枝字亦可作仄二者不拘可知梅溪于烟字作里字里可作平切不可用去声字若乍数上信共又岁梦计汨又诸去声是此调定格不可假借理应如此非拘泥也内上字计字尤不可平两结如念奴娇用仄平平仄平仄是铁板一定者图谱槩欲改之至于妆拭愁湿用平仄矣下二句自相呼应则用信息泪滴去仄为呼而以一色思忆平仄为应自然谐恊可听史晁诸家亦同即图所收浩然作亦于前用醉目如玉后用对蹙重续何皆乱注耶虽然倘非深心细玩岂便解此彼着谱者照旧本誊录急于问世讵肻费此心血乎傅粉下十字与冷艶下十字一气故梅溪前段云过了匆匆灯市草根青发旡咎后段云此事谈何容易冀才方骋无碍也息字滴字俱用韵史则用醒事二字不叶晁亦有不叶者想不拘晁刻本于还只恐止有那堪二字乃堪字下落一字非有九十九字体史词第二三句谢桥边岸痕犹带隂雪或曰应读上三下六此篇亦可于寒字豆句但晁词似佳人未来香径无迹是其句法应在五字分断云】
　　又一体【一百一字】　　　　　　　赵师使
　　电绕神枢虹流华渚诞弥良用佳辰万防讴歌归舞寳歴增新四七年间盛事皇威畅边鄙无尘仁恩被华夏咸安太平极治欢声　重华道隆德茂亘古今希有揖逊重闻圣子三宫欢聚两世慈亲幸际千秋圣旦霑镐宴普率惟均封人祝亿万斯年寿皇尊并髙真
　　【此用平韵与前词不同句法亦絶异虹流华渚向悮华渚流虹此句乃对首句万防以下与后圣子以下同　按此与庆春泽相近】
　　绛都春【一百字】　　　　　　　吴文英
　　情粘舞线怅驻马防桥天寒人远旋剪露痕移得春娇栽琼苑流莺长语烟中怨恨三月飞花零乱艶阳归后红藏翠掩小坊幽院　谁见新腔按彻背灯暗共倚寳屏葱蒨绣被梦轻金屋装深沉香换梅花重洗春风面正溪上参横月转竝禽飞上金沙瑞香雾暖
　　【旋剪至零乱与后绣被至月转同栽琼苑沉香换用平平仄是定格谱图于金屋装深沉香换作七字读以四平为拗竟注装字香字可仄大误凡作此调者有于此二字用仄者否此一调之大闗键处而可以巳意取其顺口改作七言诗句乎此调除所旁注外一字不可改易而防露共梦四字人尤易于用平此则必须去声万万不可作他音余如旋恨艶翠按背暗绣正上瑞雾等字亦俱用去声各家俱同即或十中有一用上声者万无误用平声之理舞月小亦不可平慎之慎之流字似乎可仄然段落于此另起必得平声字为唤而下以恨字去声接之飞花四字则用平平平仄顿住其下艶阳句又另起上用飞字既平故此用仄平平仄艶既仄归既平下则接以平平仄仄红既平翠既仄下则束以仄平平仄各家皆同如竹山秋千红架下云縦然归近风光又是翠隂初夏丁仙现双龙衔照下云绛绡楼上彤芝盖底仰瞻天表泽民秾华多少下云召还和气拂开霁色未妨谈笑张榘文章身后下云唤回竒事青油上客放懐尊酒梦窗初匀妆面下云紫烟笼处双鸾共跨洞箫低按又临风重岸下云可怜垂桞清霜万缕送将人远又蓬莱云气下云实街斜转冰蛾素影夜清如水无不相同者而蒋之又字丁之盖字毛之霁字张之上字吴之共万素字俱必去声岂非一定之律乎尾用雾暖去上煞尤妙必如此而后音节和协可入律吕也若照谱注则词调千余不管何体遇五字七字则照诗句遇四字非平平仄仄即仄仄平平遇六字非平平仄仄平平即仄仄平平仄仄一槩施行于仄字又不辨上去入而乱填之则作词有何难事而古人依律制腔俱所不必镂肝刿肺亦为太愚所称髙手名篇亦不足贵矣　背灯暗共倚句不妨于暗字分豆其下六字易填或曰如此则此词何不于三字为豆乃注连下余曰以备此上五下四体也若丁词庆三殿共赏羣仙同到则不可于三字豆而必用此体分法矣　查赵介庵旋剪下作旧日文章如今风味浑如许后段亦然红藏翠掩作种种风流乃不成音律之丑笔后人不可贪其顺便易填而以此陋词为墙壁也　又东堂一首于恨三月句只有六字后段竟落去此句七字乃误刻非有此体】
　　又一体【九十八字】　　　　　　　陈允平
　　秋千倦倚正海棠半坼不耐春寒殢雨弄晴飞梭庭院绣帘闲梅妆欲试芳情嬾翠颦愁入眉弯雾蝉香冷霞绡泪揾恨袭湘兰　悄悄池台步晚任红曛香靥碧沁苔痕燕子未来东风无语又黄昏琴心不度春云远断肠难托啼鹃夜深犹倚垂杨二十四栏
　　【用平韵与前异而嬾字远字仍以仄叶盖此二句格宜叶韵但一槩用平则与上句相同故不得不仄人不可忽畧谓其用平而于此二句失却一韵也若换头晚字则可不必叶矣翠颦句断肠句此前词各少一字故止有九十八字本谱以字少者居前因此调以用仄为正格此平韵乃君衡所制故附于后即如束堂集之忆秦娥不得居青莲之前也此词虽用平叶观弄字未字四字亦用去声不可误】
　　绕佛阁【一百字】　　　　　　　　周邦彦
　　暗尘四敛楼观迥出髙映孤馆清漏将短厌闻夜久籖声动书幔桂花又满闲步露草偏爱幽远花气清婉望中迤逦城隂度河岸　倦客最萧索醉倚斜阳穿柳线还似汴隄虹梁横水面看绿飏春灯舟下如箭此行重见叹故友难逢羇思空乱两眉愁向谁舒展
　　【此调作者甚少惟梦窗有三首其一即此词重出者余二首不惟平仄相同而四声无字不合是知体格定当如此只气字吴两首俱作情字下字吴一首作髩一首作生或此两字可移动耳图谱憎其语拗句句欲改而顺之所谓富翁漆却断纹琴老僧削圆方竹节也满字失注叶韵亦误望中下九字吴作怕教彻胆寒光见懐抱还似以下九字吴作还记暗萤穿帘街语悄又作长闭翠隂幽芳杨柳戸细玩彻胆寒光暗萤穿帘翠隂幽芳等四字似不可分断可知此九字乃一句因悟厌闻以下九字吴作遂幽梦与人间秀芳句亦一气读也汲古刻吴词蒨霞艶锦一首前结九字云东风揺飏花絮□□□盖相传缺此三字然其通首用杼缕等韵花絮二字正其煞尾二字应作东风摇飏□□□花絮方是阅者勿谓第六字可用絮字仄声图注茫茫切不可效】
　　霓裳中序第一【一百字】　　　　　姜个翁
　　园林罢组织树树东风翠云滴草满地间行迹听得声声晓莺如覔愁红半湿煞憔悴墙根堪惜可念我飘零如此一地送岑寂　石当年第一也似老人间风日余葩选甚顔色羞撚江南断肠词笔留春浑未得翻些入啼鹃夜泣清江晚绿杨归思隔岸数峯出
　　【听得以下与役羞撚以下同但留春句五字与前愁红句四字异】
　　又一体【一百二字】　　　　　　　周　宻
　　湘屏展翠叠恨入宫沟流怨叶釭冷金花暗结又雁影带霜蛩音凄月珠寛腕雪叹锦牋芳字盈箧人何在玉箫旧约忍对素娥説　愁絶衣砧幽咽任帐底沉烟渐灭红兰谁采赠别怅洛浦分绡汉臯遗玦舞鸾光半缺最怕听离弦乍阕慿栏久一庭香露桂影弄凄蜨【又雁影句与怅洛浦句比前词听得羞撚二句各多一领句字故另收之尹焕一首前段与周词又雁影句同五字后段与姜词羞撚句同四字参差不齐必无此理故不收一百一字体】
　　又一体【一百三字】　　　　　　　罗志仁
　　来鸿又去燕看罢江潮收画扇谩湖曲雕栏倦倚正船过西陵快篙如箭凌波不见但陌花遗曲凄怨孤山路晚蒲病柳淡绿锁深院　离恨五云宫殿记旧日曽游翠辇青红如写便面怅下鹄池荒放鹤人远粉墙随岸转漏壁瓦残阳一线蓬莱梦人间那信坐看海涛浅【谩湖曲比前二词多一字　按此调首句宜两平三仄此三词不必言矣如尹焕作青颦粲素靥应法孙作愁云翠万叠皆用三仄各谱俱收詹天游一防古蟾魄一首蟾字独平粉墙句诸家俱同詹独作佳人已倾国佳平已仄倾平俱误不宜从大抵詹词多不足法也此词前第三句倚字失叶后起句恨字失叶亦误收畵扇三字或如此平仄仄或作仄平仄各家不同青红句或如此上三平下三仄或如前姜词想皆不拘然此二处总宜依周词盖草窗用字精确必不误尹亦宋人可从余皆元人耳】
　　解语花【一百字】　　　　　　　　吴文英
　　门横皱碧路入苍烟春近江南岸暮寒如剪临溪影一一半斜清浅飞霙弄晚荡千里暗香平远端正看琼树三枝总似兰昌见　酥莹云容夜暖伴兰翘清瘦箫凤柔婉冷云荒翠幽栖久无语暗申春怨东风半靣料准拟何郎词巻欢未防烟雨青黄宜昼隂庭馆
　　【暮寒以下与后冷云以下同但剪字是韵翠字非韵查美成千里用瓦帕叶射下此字宜叶梦窗匠心最细必不失韵翠字或苑字院字之讹耳观其别作俱叶可知其皱路暮半弄夜鳯暗半末等去声各家皆同须谨守之图注非是至所用上去去上尤妙宜熟玩焉前结五字上二下三后结五字上一下四句法不同不可相混】
　　又一体【一百一字】　　　　　　　周　宻
　　晴丝罥蝶暖蜜酣蜂重帘巻春寂寂雨蕚烟梢压防干花雨染衣红湿金鞍误约空极目天涯草色阆苑玉箫人去后惟有莺知得　余寒犹掩翠戸梁燕乍归芳信未端的浅薄东风莫因循轻把杏钿狼籍尘侵锦瑟残日红牕春梦窄睡起折枝无意绪斜倚秋千立
　　【第三句六字前后第四句俱用平不叶干字循字平阆苑句睡起句如七言诗梁燕二句上四下五残日句上四下三两结句同是上二下三如五言诗以上俱与前吴词不同　按约字宜叶恐误】
　　桂枝香【一百一字　　又名疎帘淡月】　　　　　王安石
　　登临送目正故国晚秋天气初肃千里澄江似练翠蜂如簇征帆去棹残阳里背西风酒旗斜矗防舟云淡星河鹭起画图难足　念自昔豪华竞逐叹门外楼头悲恨相续千古慿高对此谩嗟荣辱六朝旧事随流水但寒烟衰草凝绿至今商女时时犹唱后庭遗曲
　　【千里下十字与千古下十字一气贯下可作上四下六如张宗瑞梧桐雨细一首是也张千晚气恨三字用平门外楼头用草堂春绿里水二字叶韵其余皆同故不另列至其取名疎帘淡月乃因词中语名之张词首首如此取名非调有异也如此旁注可平仄者各家皆通用之亦非独张另为一体也图谱必取新名题作疎帘淡月且以为第二体误矣盖干张词后段第二句负草堂春绿落去负字遂以为一百字人以王词结句时时犹唱作时时犹歌且连末句作八字故以为又一体岂不可大噱乎】
　　满朝欢【一百一字】　　　　　　　柳　永
　　花隔铜壶露晞金掌都门十二清晓帝里风光烂熳偏爱春杪烟轻昼永引莺啭上林鱼游灵沼巷陌乍晴香尘染惹垂杨芳草　因念秦楼彩凤楚馆朝云往昔曾迷歌笑别来岁久偶忆欢盟重到人靣桃花未知何处但掩朱门悄悄尽日竚立无言赢得凄凉懐抱
　　【此调无他词可证然平仄稳顺可从】
　　剪牡丹【一百一字】　　　　　　　张　先
　　野绿连空天青垂水素色溶漾都净柔柳摇摇坠轻絮无影江洲日落人归修巾薄袂撷香拾翠相竞如解凌波泊渚烟春暝　防縚朱索新整宿绣屏画船风定金凤响双槽弹出今古幽思谁省玉盘大小乱珠迸酒上妆面花艶媚相并重听尽汉妃一曲江空月静
　　【此调惟子野此篇无可考证姑依时人句豆然愚尝细玩此词通篇俱冇讹错如此分句不足慿也如宿绣屏花艶媚等及弹出句必非全语古今诗话云有客谓子野曰人皆谓公张三中公曰何不云三影荩生平警句云破月来花弄影娇柔嬾起帘压卷花影柳径无人堕飞絮无影也飞絮无影句正是此篇则上句宜作柳径无人今作柔柳摇摇定系讹错矣推此则通篇讹错何疑可惜如此好词而千古传讹也】
　　水龙吟【一百一字】　　　　　　　赵长卿
　　淡烟轻雾蒙蒙望中乍歇凝晴昼才惊一霎催花还又随风过了清带梨梢晕含桃脸添春多少向海棠防防香红染遍分明是胭脂透　无奈芳心滴碎阻游人踏青携手檐头线断空中丝乱才晴却又帘幕闲垂处轻风送一番寒峭正留君不住潇潇更下黄昏后
　　【初阅此词疑结有误及查其别作亦云念啼声欲碎何人解作留春计则另有此体也然各家俱不明此体姑存此备考耳梦窗亦有一首于帘幕下十二字云携手同游处玉奴唤绿窗春近与此同然与前段不合总不宜从也　赵系宋南丰宗室江右人乡音最别故此词以了少峭叶昼透等韵亦不免林外闽音之讥矣　才惊下十二字正格该四字三句此则两六虽亦可借作四字读然通篇既别不必彊同也】又一体【一百二字　又名龙吟曲　小楼连苑海天濶处庄椿岁】辛弃疾
　　楚天千里清秋水随天去秋无际遥岑远目献愁供恨玉簪螺髻落日楼头断鸿声里江南游子把吴钩看了防干拍遍无人防登临意　休説鲈鱼堪脍尽西风季鹰归未求田问舍怕应羞见刘郎才气可惜流年忧愁风雨树犹如此倩何人唤取红巾翠袖揾英雄泪【遥岑至拍遍与后求田至翠袖同篇中四字句前后各六但上三句俱仄下三句一平二仄勿误把吴钩五字句阑干四字句无人防三字句登临意三字句此一定铁板也少游卖花声过尽垂杨院落红成阵飞鸳甃句法本同啸余误以落字属下句读作落红成阵遂谓上八下七另是一格载之于谱曰第三体巳可怪矣至图谱因沈氏之辩将落字改宇字然旧刻之误在读差句法非因宇字讹写落字也但须注明字句何必改落为宇岂院宇是成语院落非成语乎乃既改宇字仍于题下照旧注云第九句九字第十句七字是昔日之误作落红成阵者句法虽乱文理不差而今所改曰宇红成阵如何解法岂非天下大怪事哉更怪者因秦首句故别名曰小楼连苑图谱于水龙吟外复收小楼连苑一体而其所取之词则仍是水龙吟正格且不收秦词而反收杨樵云词怪而又怪矣后结倩何人五字句红巾四字句揾英雄泪四字句此一定铁板也东坡云细看来不是杨花防防是离人泪句法本同啸余误读不是杨花作分句下六字作两句故卓氏晤歌从之而沈氏亦谓此调句豆原不同究之何尝不同乎章质夫于献愁供恨句作防畵青林平仄相反此句与后香毬无数同不宜两様诸家无之不可从防画句下原是全无才思四字时刻添谁道二字于其上可恨可恨此调每段内各有四字六句前后相同全无才思正对后段才圆却碎何得多此二字杜撰害古极矣何异于弋阳腔将旧曲添字乎沈氏犹谓一本有谁道二字词统乃云俗本失去二衬字不成语吾不知有何不成语此原用杨花榆荚无才思旧诗句也何反谓之不成语且妄加二字又如何成语乎况因此二字忽添出一个衬字来则自十数字之调起至二百几十字皆可曰衬矣且反谓前后相同者曰俗本是凡作此句用四字者俱可谓之俗耶真可骇异也　第一字有用平声者不如仄声起调后起句可不叶韵尾句英雄二字须用相连语名作多如此间有不连者十中之一耳词综载赵汝钠李居仁词后结作七字一句三字二句与本调不合乃是误笔此正误读坡词之类此调作者最多俱无此格姑溪于第二句云卷霁色寒相射此句虽有六字体但作三字两句语气虽或偶然用之不可学也稼轩于遥岑三句作来论一顾倾城再顾又倾人国似六字两句此亦以平仄不差故弄巧为破二作三之句虽与前赵词相似然前后各别亦不可学　啸余又另收庄椿岁　调解方叔词不知即水龙吟也盖解词尾句云伴庄椿岁遂巧立此名谱不识也以其名新故收之又将前结落去一字遂注为九字句如此迷谬而自号曰谱异哉】
　　又一体【一百二字】　　　　　　　陆　游
　　摩诃池上追游路红绿参差春晚韶光妍媚海棠如醉桃花欲暖挑菜初闲禁烟将近一城丝管看金鞍争道香车飞盖争先占新亭馆　惆怅年华暗换黯消魂雨收云散镜奁掩月钗梁折凤秦筝斜雁身在天涯乱山孤垒危楼飞观叹春来只有杨花和恨向东风满【前词首句六字次句七字此词首句七字次句六字余同稼轩竹山友古叔安皆有此体】








　　词律巻十六
　　钦定四库全书
　　词律巻十七
　　宜兴万树撰
　　玉烛新【一百一字】　　　　　　　史达祖
　　疎云萦碧岫带晚日摇光半江寒皱越溪近远空频向过雁风边回首酸心一缕念水北寻芳归后轻醉醒隄月笼纱鞍松寳轮飞骤　秦楼屡约芳春记扇背题诗帕罗沾酒瘦愁易就因惊断梦里桃源难又临风诉旧想日暮梅花孤瘦还静倚修竹相思盈盈翠袖
　　【瘦愁瘦字误后有瘦字叶韵必不复用且瘦愁易就文义欠妥也此调自带晚日至笼纱与后段记扇背至相思俱同只就旧二字叶韵与前远缕二字不同美成此二字亦后叶而前不叶想体可如此但梦窗千缕字叶逃禅则远缕二处皆叶毕竟前后相符为正体也汲古刻方和周词于想日暮句少想字还静倚句少倚字人因疑有九十九字体而图谱载周词好乱揷繁花盈首句亦落好字故收作一百字皆误盖不知好乱揷即前念水北耳越近一瘦易话翠俱仄且以去声为妙勿误可也图谱议改四十五字甚竒而将越溪至频向为七字句且谓可作平仄仄平平仄仄则竒之太甚后段则又分瘦愁句四字下作九字何也就旧二句竟不注叶愚所云造谱之意专在破壊词调岂不信哉】
　　月当防【一百一字】　　　　　　　史达祖
　　白璧旧带秦城梦因谁拜下杨柳楼心正是夜分鱼钥不动香深时有露萤自照占风裳可喜影麸金坐来久都将凉意尽付沉吟　残云事绪无人舍恨匆匆药娥归厺难寻缀取雾牕曾唱几拍清音犹有老来印愁处冷光应念雪翻簪空独对西风弄一井桐隂
　　【惟梅溪有此一调他无可考虽为句豆恐有未当因载三臆説于左一日第二字壁字作平与后起七字句同则因谁句该与恨匆匆句合今必因谁上少一问字盖当于问因谁读断则拜下杨柳楼心六字与药娥六字合矣一曰时有句六字占风裳句八字后段犹有老来印愁处不宜两句七字况犹有句文义欠妥有字恐误也盖前段此句已用时有此必不重出有字必系怕字之讹而愁处二字乃系倒刻今改正之曰犹怕老来印处愁冷光应念雪翻簪盖此词咏月后段起处谓恨嫦娥归去故唱清音以留之而犹怕其印我老人头上愁冷光之在白髪也上用恨字下应怕字故用犹字于中转下且印处二字去声恰与前段自照二字去声合矣或曰此前后二句俱应作七字读后段不差乃前段时有句本该七字但因照占二字传讹故不得不于照字下分断耳实则照占二字必是招飐二字之讹言萤火于风中招飐故下云风裳可喜也如此则自招飐三字去平去正与后印愁处合矣嗟乎世远调湮安得起邦卿而叩之】
　　瑞云浓慢【一百一字】　　　　　　陈　亮
　　蔗浆酪粉玉壶冰醑朝罢更闻宣赐去天咫尺下拜再三幸今有母可遗年年此日共道月入懐中冣贵向暑天正风云防遇有恁嘉瑞　鹤冲霄鱼得水一超便直入神仙地植根江表开拓两河做得黑头公未骑鲸赤手问如何长鞭尺棰向来王谢风流只今管是
　　【此与七十五字之瑞云浓各异但恐有讹处】
　　翠楼吟【一百一字】　　　　　　　姜　防
　　月冷龙沙尘清虎落今年汉酺初赐新翻胡部曲听氊幕元戎歌吹层楼高峙看槛曲萦红檐牙飞翠人姝丽粉香吹下夜寒风细　此地宜有词仙拥素云黄鹤与君游戱玉梯凝望久叹芳草萋萋千里天涯情味仗酒袚清愁花消英气西山外晚来还卷一帘秋霁
　　【新翻以下与后玉梯以下同石帚自制曲平仄宜守】
　　凤箫吟【一百一字　又名芳草鳯楼吟】　　晁补之
　　晓曈昽风和雨细南园次第春融岭梅犹妬雪露桃云杏已绽碧呈红一年春正好助人狂飞燕游蜂更吉梦良辰对花忍负金钟　香浓博山沉水小楼清旦佳气葱葱旧游应未改武陵花似锦笑语相逄蘂宫传妙诀小金丹同换冰容况共有芝田旧约归去双峯
　　【岭梅至游蜂与后段旧游至冰容同已字似应属下但后段武陵花似锦五字故知九字一气已字可畧带上读也　按韩玉汝有芳草一调与此全同只少二字然必是一调今录附备证】
　　【芳草　　　　　　　　　　　　韩　缜锁离愁连绵无际来时陌上初薰绣帏人念远暗垂】
　　【珠露泣送征轮长行长在眼更重重远水孤村但望极楼高尽日目断王孙　消魂池塘别后曾行处绿妒轻裙恁时携素手乱花飞絮里缓步香茵朱顔空自改向年年芳意长新遍绿野嬉游醉眼莫负青春垂暗句比晁词少一字曾行处上必落一旧字其余皆同查宋人奚灭亦有此调曽行处作一眉新月】
　　【无误暗垂句亦落一字总之与凤箫吟一调无疑】
　　凤归云【一百一字】　　　　　　　柳　永
　　向深秋雨余爽气肃西郊陌上夜防襟袖起凉飚天□残星流电未灭闪闪隔林梢又是晓鸡声断阳乌光动渐分山路迢迢　驱驱行役苒苒光隂蝇头利禄蜗角功名毕竟成何事谩相高抛掷云泉狎翫尘土壮节等闲销幸有五湖烟浪一船风月防须归老渔樵
　　【天□以下与后抛掷以下同电字翫字去声】
　　又一体【一百十八字】　　　　　　柳　永
　　恋帝里金谷园林平康巷陌触处繁华连日疎狂未尝轻负寸心双眼况佳人尽天外行云堂上飞燕向玳筵一一皆妙选长是因酒沉迷被花萦绊　更可惜淑景亭台暑天枕簟霜月夜□雪霰朝飞一岁风光尽堪随分俊游清宴算浮生事瞬息光隂锱铢名宦正欢笑试恁暂分散即是恨雨愁云地遥天远
　　【用仄韵与前调迥别此调因前起于二十七字方用韵后起于三十字方叶韵故尔难读疑有误处不惟选词不载谱亦不收不知当时自有此体非误也据愚论之前后段本是相同只后起多一四字句耳故敢竟为分句如右前自三字起至巷陌语气一止触处二句是相对语一止未尝二句一止乃用韵也后段亦三字起簟字闭口韵不可误认是叶此即前陌字也霜月句对前触处句该四字盖因夜字下缺一明字故难分句若作霜月夜明则四字四句恰与前合然不敢竟添入故加一□以补之盖淑景句是春暑天句是夏霜月句是秋雪霰句是冬故下云一岁风光也是则淑景以下四句相排岂可缺一字乎一岁风光句乃总上四句故下云尽堪游宴是则此处比前段多一岁风光一句尽堪二句乃叶韵也其下则前后俱相同只前则筵字平妙字仄后则笑字仄分字平稍异不拘】
　　山亭宴【一百一字】　　　　　　　张　先
　　宴堂永昼喧箫鼓倚青空画栏红柱玉莹紫微人蔼和气春融日煦故宫池馆更楼台约风月今宵何处湖水动鲜衣竞拾翠湖边路　落花荡漾怨空树晓山静数声杜宇天意送芳菲正黯淡疎烟短雨新欢宁似旧欢长此防散几时还聚试为挹飞云问解相思否
　　【前后俱同只前结六字后结五字怨平声佛家寃亲寃字皆作怨坡公醉翁撡亦作平用图谱以玉莹紫微人蔼为六字句且不必言与后段天意句乖谬只人蔼二字索解人不得】
　　曲江秋【一百一字】　　　　　　　杨旡咎
　　香消烬歇唤沉水重燃薰炉犹银汉坠懐冰轮转影冷光侵毛髪随分且宴设小槽酒真珠滑渐觉夜防乌纱露濡画檐风掲　清絶轻纨弄月缓歌处眉山怨叠持杯须我醉香红映脸双腕凝霜雪饮散晚归来花梢指防流萤灭睡未稳东牕渐明远树又闻鶗鴂
　　【此照杨集三首平仄为注其词是和韵必不参差但夜阑二字一作欹枕一作龙津稍异濡字两首俱作去声想不拘耳后睡未稳以下此作三字四字六字读其一云竚望久空叹无才可赋厌听鶗鴂是作三字六字四字读者其一云正携手无端惊回槛外数声鶗鴂则又似作五字两四字读者此则与后载韩词相合然此十三字总是一气贯下可两借耳】
　　又一体【一百三字】　　　　　　　韩　玉
　　明轩快目正雨过湘溪秋来泽国波面鉴开山光淀拂竹声摇寒玉鸥鹭戯晚日芰荷动香红防千古兴亡意凄凉飏舟望迷南北　髣髴烟笼雾簇认何处当年绣毂沉香花蕚事萧然伤□宫殿三十六忍听向晚菱歌依稀犹是当时曲试与问如今新蒲细柳为谁摇绿【千古句五字忍听句六字与前词异后结正与杨别作正携手以下同　按刻本于飏字下作一□伤字下反不加□误也萧然句即前词香红映脸必落一感字若作三字文理便不通矣或曰可惜如此佳词只用韵欠当余曰日字髴字前词用叶此不叶想有此体若国字北字则白石清真诸名家亦皆借叶或无碍也若谓日髴二字亦是借叶则不可】
　　寿楼春【一百一字】　　　　　　　史达祖
　　裁春衫寻芳记金刀素手同在晴牕几度因风残絮照花斜阳谁念我今无肠自少年消磨疎狂但听雨挑灯欹床病酒多梦睡时妆　飞花去良宵长有丝防旧曲金谱新腔冣恨湘云人散楚兰魂伤身是客愁为乡算玉箫犹逄韦郎近寒食人家相思未忘苹藻香
　　【记金刀至挑灯与后冇丝兰至人家同或谓结句中忘字亦是叶韵未必也此调多平声叠用似拗他无可证然通篇音响如此乃是定格并非有讹字也图谱句句欲改之以前段裁衫同因花谁今磨欹多后段花良丝金湘兰身愁逄寒忘苹俱作可仄素几照自听有最玉食未藻俱作可平自宋迄今未见有第二首寿楼春不知何从考其可换也其平之改仄者谓恶其拗耳若谁念我身是客谁身二字极顺反改作三仄之拗何欤至诸仄字并不曽拗而亦遭一例更变何欤想改到兴头上亦顾不得也若依所改填一词以示人即最深最热之词家亦断断不识其为寿楼春矣余读至此不觉浩叹盖叹梅溪大不幸不得生于今世一读此谱而当日填此腔时费尽心力也】
　　忆旧游【一百二字】　　　　　　　张　炎
　　记开帘送酒隔水悬灯欵语梅边未了清游兴又飘然独去何处山川淡风暗收榆荚吹下沈郎钱叹客里光隂消磨艶冶都在尊前　留连往人处是鉴曲窥莺兰沼围泉醉拂瑚树写百年幽恨分付吟牋故旧几回飞梦江雨夜凉船纵忘却归期千山未必无杜鹃【欵语至光隂与后兰沼至归期同未了句与醉拂句句法上二下三相合而美成后段用也拟临朱戸千里和词用奈可怜庭院是作上一下四句法总之是仄仄平平仄不拘也词综载刘应几此句作奈菰蒲旧地菰字平旧字仄想亦不妨然观梦窗与张同恐刘词未可为据也梦窗起处云送人犹未苦苦送春随人去天涯首句用上二下三或不拘然他无同者苦送句例用四字当在随字住梦窗八字蝉联乃是巧句不可认苦送春为三字句也收字回字考他家或上或入俱不用平似应从多者为是若回字平而旧字反仄尤为不可此旧字恐是人园山乡等字之讹观前用风字知玉田必不用去声字耳词综载刘将孙予未了句作七字乃误刻而其余诸字亦无调不可从梦窗于又飘然句无又字乃刻本误遗沈氏谓前段少一字似有此体矣留连二字用韵周方等俱同将孙失韵更误此则梦窗亦不叶也周词迢迢问音信谱图不知迢迢二字是叶注此五字可用仄仄平平仄竒乎不竒结句凡作者平仄皆同乃一定之格谱图谓可作仄平平仄仄平平可笑之极岂不见周作东风竟日吹露桃吴作残阳草色归思赊方作重寻当日千树桃应几作潇湘近日风卷湖将孙作黄昏细雨人闭门乎】
　　花犯【一百二字】　　　　　　　　王沂孙
　　古婵娟苍鬟素靥盈盈瞰流水断魂十里叹绀缕飘零难系离思故山岁晚谁堪寄琅玕聊自倚谩记我绿簑冲雪孤舟寒浪里　三花两蕋破防茸依依似有恨明珠轻委云卧稳蓝衣正防春憔悴罗浮梦半蟾挂晓么凤冷山中人乍起又唤取玉奴归去余香空翠被【周方二作律度森然而歴览各家无不字字摹拟其所用诸去声若出一手后人何弃此程式而自以为是乎此篇仿美成丰度至所用上去字十余皆妙絶真名词也蕋字周方皆作花字平声谭在轩亦用边字至碧山用蕋草窗用怨皆仄声想可通用仄声虽易填然周倡方和皆平能守之为髙手虽梦窗亦一首用中字一首用作字矣然作字或是为字依依下九字一气可于五字豆亦可于三字豆也　按谱图分句注字无不混乱至此调尤为欠理断魂十里是韵各家无不叶者谱收周词露痕轻缀缀字正叶上味字方亦云雾绡红缀而乃失注遂落一韵一误也故山句七字琅玕句五字皆叶韵周云去年胜赏曾孤倚冰盘同燕喜倚喜是韵方和词现明而注去年胜赏为四字句曾孤倚至燕喜为八字句遂又落一韵二误也三花句七字依依句九字周云今年对花最匆匆相逄似有恨依依愁顇乃注今年对花最匆匆相逄为九字句真无理之甚又因匆匆相逢四个平声相叠遂于匆字下注可仄误到极处矣人奈何惟谱是守哉　汲古刻梦窗集小娉婷一首注云重押髩字盖前用翠翘欹髩后用又还见玉人垂绀鬒而传讹作髩字也梦窗岂有复韵之事乎况此句必以平去上为煞如美成之烟浪里千里之香步里草窗之薰翠被梦窗别作之惊换了无非平去上者岂独此误作平去去耶尾二字去上尤为吃翠被被字上声勿误读去声】
　　瑞鹤仙【一百二字】　　　　　　　毛　幵
　　柳风清昼溽山樱晚一树高红争熟轻沙睡初足悄无人欹枕虚檐鸣玉南园秉烛叹流光容易过目送春归去有无数弄禽满径新竹　闲记追欢寻胜杏栋西厢粉墙南曲别长防促成何计奈幽独纵缃弦难寄韩香终在屏山蝶梦断续对沿堦细草萋萋为谁自绿【汲古刻樵隐词题作瑞仙鹤误】
　　又一体【一百二字】　　　　　　　周邦彦
　　悄郊原带郭行路永客去车尘漠漠斜阳映山落敛余红犹恋孤城栏角凌波步弱过短亭何用素约有流莺劝我重解绣鞍缓引春酌　不记归时早暮上马谁扶醒眠朱阁惊飚动幙扶残醉绕红药叹西园已是花深无地东风何事又恶任流光过却犹喜洞天自乐【介庵亦有此体行路水下九字上三下六与前词同而方和词云更暮草萋萋疎烟漠漠乃上五下四平仄亦稍异可不拘后起第二字不叶韵与前词同而千里和词用叶想亦不拘惜香梦窗亦有不叶者然以叶者为是后结任流光句五字犹善句六字与前词不同而方词则与毛合亦应从方为妥盖第二字不叶犹有毛词可证若后结句法则他家俱无余谓此二处必系传讹盖方氏遵周甚严即体可两用亦必不作另调而与周异也用素二字事又二字用去声与前词易过梦断四字同方用负厚是易赵文用鬭妙到梦惜香用绪正待问介庵用散畵事醉皆同是知原有此体其俱平者又一格也但不宜前后互异斜阳映山落平平仄平仄是一定之格作者如林无不同者谱图注可作仄仄平平仄此有心拗到底也惜香一首此五字句失叶误幕字与前弱字同必叶惜香子逸介庵有失叶者虽或有此体不宜从绕红药定用仄平仄不可如谱图改平平仄如空同之巫阳馆惜香之垂天翼是败笔上句扶残醉可用平仄仄有一二用仄平仄者若惜香二句用金井梧东篱菊尤是败笔不可学也此调步动又洞等字必要仄声且以去为妙古词无一首异同者而尾句之仄平去上或仄平去入尤为吃不可作平平平仄如陆子逸之怎生意稳梦窗之采花弄水镜中未晚玉蟾之等闲过了审斋之恨长怨永介庵之浅如故否西樵之醉扶玉腕皆絶妙盖第三字去声一纵而未字上声一收方谐音律若用去去上上且不可何况平仄乎或谓此言太凿余曰若于宋元词内检出一用平平平仄者则余甘受妄言之罚可也毛词首柳风句上二下三此篇以悄字领句上一下四不拘但平仄皆同若审斋用彞吾在江左在江用仄平他家无之不可从毛词前结送春句四字有无数句五字此篇有流莺句五字重解句四字此系各体故不同又重解绣鞍句海野用黄昏院宇惜香用年华荏苒平仄不同梦窗亦有此体若惜香一首前结云渐危楼向晚魂消处倚遍阑于曲尾作一三一五则更为跃冶自不宜从】
　　又一体【一百二字】　　　　　　　史达祖
　　杏烟娇湿髩过杜若汀洲楚衣香润回头翠楼近指鸳鸯沙上暗藏春恨归鞭隐隐便不念芳痕未稳自箫声吹落云东再数故园花信　谁问听歌牕罅倚月钩栏旧家轻俊芳心一寸相思后总灰尽奈春风多事吹花摇柳也把幽情唤醒对南溪桃蕚翻红又成瘦损【第二三句用上五下四痕字情字用平自箫声七字再数句六字后起第二字叶韵此四者俱与前词异此体各家多从之指鸳鸯九字可上三下六过杜若句梅溪别作云为发妆酒暖平仄互异玉蟾介庵俱有指鸳鸯沙上稼轩作似三峡波涛审斋作更堆积愁肠即有此体而各家不用不宜从又梦窗于末句用周公拜前鲁公拜后则因使成语取巧耳上句公拜二字拗矣介庵前结亦用耕相借牛社相留客亦然吴礼之心字作步惜香寸字失叶俱勿从余如吹落云东句竹山作三字空同作夜来枕上过杜若句空同作四字梦窗作看畵堂凝香堂字平又于吹花句作玉墀班平墀字平惜香于桃蕚句作为谁萦牵谁字平审斋于旧家句多一字皆系刻本之讹非有此体梦窗彩云栖翡翠一首更多讹脱　又按竹山通首用也字住句然也字之上俱是用韵即如和稼轩水龙吟用些字上一字亦叶韵耳但瑞鹤仙共十三韵而也字之上七平叶六仄叶可知古人用韵平仄可相通也至如惜香效之亦作也字住句而其上字不叶则颇无义趣矣审斋于楼字用酒上可作平勿认作仄声而用去字陆子逸第二三句用睡觉来冠儿还是不整上三下六平仄虽稍异此句或可如此但无此高手秀句恐亦难学不然或本系还是冠儿不整　又按张枢词于相思后六字作西湖上多少歌吹多填一字他家俱无此体必系传讹】
　　又一体【一百三字】　　　　　　　周邦彦
　　暖烟笼细柳弄万缕千丝年年春色晴风荡无际浓于酒偏醉情人调客阑干倚处度花香微散酒力对重门半掩黄昏淡月院宇深寂　愁极因思前事洞房佳宴正值寒食寻芳遍赏金谷里铜驼陌到而今鱼雁沉沉无信息天涯常是泪滴早归来云馆深处那人正忆【首句不起韵浓于酒下与到而今下俱与前词异倚处处字赏字俱不叶此体虽录于此然必有讹错不必从】
　　曲游春【一百二字】　　　　　　　周　宻
　　禁苑东风外飏暖丝晴絮春思如织燕约莺期恼芳情偏在翠深红隙漠漠香尘隔沸十里乱丝丛笛看画船尽入西泠闲却半湖春色　柳陌新烟凝碧映帘底宫眉堤上游勒轻暝笼烟怕梨云梦冷杏香愁羃歌管酬寒食奈蜨怨良宵岑寂正恁醉月摇花怎生去得【春思至丛笛与后堤上至岑寂同思字上字俱仄声不可作平元人赵功可一首用雨字处字图注可平误漠漠句五字沸十里句七字俱是叶韵正对后段食字寂字二韵也图以漠漠香尘隔沸为句竒甚不惟失一韵不知隔沸二字作何解法后段何不亦作歌管酬寒食奈耶尾句选声谓去字可平亦误其所载王竹涧词于看畵船句云起来踏碎松隂止有六字此仍词统之误也后起陌字赵功可不叶】
　　倒犯【一百二字】　　　　　　　　方千里
　　尽日任梧桐自飞翠堦慵埽闲云散缟秋容莹暮天清窈斜阳到地楼阁参差帘栊悄嫩袖舞凉飔拂拂生林表荡尘襟写名醥　携手故园胜事寻踪松篁幽径窎曲沼瞰静绿防檐影鱼小信倦迹归来好倩丁宁长安游子道道髩髪云侵莫待菱花照醉乡深处老【旧刻于游子道下落一道字今补之盖方本和周词此句五字而梦窗亦作五字也查此调作者不过数篇其平仄一字不易故不能加旁注恐意欲假借者见责幸察而谅之　按斜阳至参差八字吴作清溪上惯来往扁舟似宜于上字分句周作何人正弄孤影蹁跹则可两借而此方词不可于到字住句因思其上句或是斜阳地而到字原是倒字之讹其下句乃是倒楼阁参差耳姑将臆説附此或曰吴词清溪上惯乃四字句上字读作上声上惯犹行惯也凉飔二字或云当属上句未知是否后段起处或云当于胜事断句观周云淮左旧游记送行人归来山路窎自当于游字断吴云回首词场动地声名春雷初启戸尤当于场字断也　或问防影六字信倦迹亦六字君何上则旁注句字下则旁注豆字余曰上则语断下则意连也如梦窗上云数间屋梅一坞两句语意自分下云待共结良朋侣气自贯下美成云印遥碧金枢小爱秀色初娟好亦同句豆之辨以此他可类推问者叹以为然】
　　鬬百草【一百二字】　　　　　　　晁补之
　　别日常多防时常少天难晓正喜花开又愁花谢春也似人易老惨无言念旧日朱顔清欢莫笑便冉冉如云霏霏似雨去无音耗　追想墙头梅下门里桃边名利为伊都忘了血写香牋泪封罗帕记三日离肠恨搅如今事十二楼空慿谁到此情悄拟回船武陵路杳【旡咎此调二首刻本此首一百一字别作一百二字细考之则此篇落一霏字其实相同只慿谁到作转愁寂转字用仄声耳忘字去声观其别作用恨字去声可见此篇笑字是叶韵别作不叶乃误刻也第二句少字非叶别作至晓字方起韵】
　　瑶花【一百二字　或加慢字】　　　周　宻
　　朱钿寳玦天上飞琼比人间春别江南江北曾未见谩拟梨云梅雪淮山春晚问谁识芳心高洁消几番花落花开老了玉关豪杰　金壶剪送琼枝看一骑红尘香度瑶阙韶华正好应自喜初识长安蜂蜨杜郎老矣想旧事花须能説记少年一梦扬州二十四桥明月【江南以下与后段韶华以下同　按梦窗此调于曾未见下九字云应笑春空锁凌烟髙阁人多读空字为句误照周词应于春字豆张天雨此句云怎一夜换作连城之璧可见但应笑春三字欠妥春字恐误此字观后段及各家俱不用平声作者但用仄为是图注平仄悉改若明字改仄恐有不便至度字改平尤不便耳】
　　齐天乐【一百二字　又名台城路五福降中天　如此江山】　王沂孙
　　一襟余恨宫魂断年年翠隂庭树乍咽凉柯还移暗叶重把离愁深诉西牕过雨怪瑶佩流空玉筝调柱镜暗妆残为谁娇髩尚如许　铜仙铅泪似洗叹移盘去远难贮零露病翼惊秋枯形阅世消得斜阳几度余音更苦甚独抱清商顿成凄楚谩想薰风柳丝千万缕【乍咽以下至妆残与后病翼以下至薰风同过雨更苦去上声妙万万不可用平仄而万缕尤为要前后结平仄一字不可更改后结须如五言诗一句白石用一声声最苦一声二字原是相连且上面一个声字原可读断故妙沈氏收王月小一首末云一夜声声是怨乃多夜字沈不能去之但注前段多一字谬甚近见今人词有竟用上一下四句法且因如此竟于丝字用仄万字用平若甘草子结句惹两眉离恨矣岂是齐天乐乎各谱俱属乱注切不可从铜仙句三平三仄是定律间有用平平仄平仄仄者然依此为是梦窗用四平二仄竹屋第二字用仄若秋崖归去来兮怎得则尤不可从贮字宜仄声间有用平者亦当依此为是总之凡调中字句如古人俱同从之不必言即十中拗七顺三亦当从其多者盖其中必有当然去处不然古人何其愚而舍易就难也况往往拗者是大家名词顺者不及此理极易晓也叹移盘句可用上二下三五言诗句法玉田一首于消得句少二字千里一首于难贮句多二字梦窗一首于后起作五字俱系误刻非有此体君衡黄昏尽矣刻误尽也非不叶　图谱失收之调甚多若齐天乐极在眼前而不收反收五福降中天盖见一新名不觉惊喜亦不知其即齐天乐也前结上四下七乃读作上六下五妙絶又于苦字失注卟难贮零露句少一贮字甚独抱句少一甚字此则汲古刻沈端节词原少此二字图谱既为人误又即以误人耳然刻词集者未尝以为人作式既曰谱矣宁得草草从事乎至其图字平仄之误不必言矣更异者续集又收台城路一调仍是齐天乐而怪瑶佩句又落一字一首作一百字一首作一百一字究竟遗却一百二字之齐天乐矣】
　　又一体【一百三字】　　　　　　　陆　游
　　角残钟晚关山路行人乍依孤店塞月征尘鞭丝防影常把流年虚占藏鸦柳暗叹轻负莺花谩劳书剑事往情关悄然频动壮游念　孤懐谁与彊遣市垆沽酒酒薄怎当愁酽倚瑟妍词调鉊妙笔那写柔情芳艶征途自厌况烟敛芜痕雨稀萍防最是眠时枕寒门半掩【用韵甚精佳词也市垆句四字酒薄句六字与前词上五下四者不同陆词二首如一自另是一体前后起句有用韵者乃偶合不必卟也】
　　庆春宫【一百二字】　　　　　　　陈允平
　　斜日明霞残虹分雨软风浅掠苹波声冷瑶笙情疎寳扇酒醒无奈秋何彩云轻散漫敲缺铜壶浩歌眉痕留怨依约遥峯学敛双蛾　银牀露洗凉柯屏掩香销忍埽裀罗楚驿梅边吴江枫畔庾郎从此愁多草蛩喧砌料催织回文凤梭相思辽远帘卷翠楼月冷星河【声冷下与后楚驿下同铜壶浩歌回文凤梭用平平去平方是庆春宫调谱图载清真词于微茫见星匆匆未成俱注可作仄仄平平与满庭芳高阳台金菊对芙蓉等调中七字语同安得谓之庆春宫乎　词综载王碧山浅蕚梅酸一首乃系庆春泽误刻庆春宫不可错认又或讹题名作庆宫春尤误】
　　又一体【一百二字】　　　　　　　王沂孙
　　明玉擎金纎罗飘带为君起舞回雪柔影参差幽香零乱翠阑腰瘦一捻岁华相误记前度江臯怨别哀弦重诉却是凄凉未须弹彻　国香到此谁怜烟冷沙昏顿成愁絶花恼难禁酒销欲尽门外冰凘初结试招仙魄怕今夜瑶簪冻拆携盘独出空想咸阳故宫落叶【用入韵柔影下同前刘澜前结须作下后结宫作醒想可用仄但花恼句作平生高兴前后各异误也】
　　湘春夜月【一百二字】　　　　　　黄孝迈
　　近清明翠禽枝上消魂可惜一片清歌都付与黄昏欲共柳花低诉怕柳花轻薄不解伤春念楚乡旅宿柔情别绪谁与温存　空樽夜泣青山不语残月当门翠玉楼前惟是有一波湘水摇荡湘云天长梦短问甚时重见桃根这次第筭人间没个并刀剪断心上愁痕【此调池无作者想雪舟自度风度婉秀真佳词也或谓首句明字起韵非也如此佳词岂有借韵之理】石州慢【一百二字　慢或作引又名柳色黄】　　贺　铸
　　薄雨催寒斜照弄晴春意空濶长亭柳色才黄远客一枝先折烟横水际映带几防归鸦东风消尽龙沙雪还记出门时恰而今时节　将发画楼芳酒红泪清歌顿成轻别已是经年杳杳音尘都絶欲知方寸共有几许清愁芭蕉不展丁香结枉望断天涯两厌厌风月【烟横以下与后欲知以下同长亭二句因向传芦川词溪梅晴照生香嫩蘂数枝争发人多读作四字三句故高季廸亦云春来长恁乐章懒按酒筹慵把今据贺词则人六字两句谢勉仲亦同想此十二字一气句豆不拘谱作一八一四则无谓矣后段已是二句芦川云辜负枕前云雨樽前花月作上六下四此十字于四字分句六字分句亦不拘也图谱更收一石州引又因旧刻之讹于共有六字句止存下四字遂另列一体引字慢字或不知其原是相同乃不于石州二字一留心察之何也且轻颦浅笑刻浅颦轻笑而后尾两句云回首一销凝望归鸿容与误读凝望相连遂分上句为六字真可笑矣弄字意字必用去声观芦川用意际勉仲用半意元遗山用赋少高季廸用顿院可见若芦川别作用惊天二字不足法且只此一首不可托以自便也至若谱中字字乱注乃其长技矣两结各五字二句须知上句是上二下三下句是上一下四勿误同此篇后结上句该于望字畧豆不可因望断相连谓可作上一下四然此句到底有疵或误不可学耳后起遗山作羇旅山中父老相逢应念此行良苦山中下似六字二句且相逢应念四字平仄与本调异不可学】
　　昼锦堂【一百二字】　　　　　　　蒋　捷
　　染柳烟消敲菰雨断歴歴犹寄斜阳掩冉玉妃芳袂拥出灵场倩他鸳鸯来寄语驻君舴艋亦何妨渔榔静独奏櫂歌邀妃试酌清觞　湖上云渐瞑秋浩荡鲜风支尽蝉粮赠我非环非佩万斛生香半蜗茆屋归吹影数螺苔石压波光鸳鸯笑何似且留双檝翠隐红藏【歴歴下至渔榔静与后鲜风至鸳鸯笑同只歴歴二字入声不知可与后段相同借作平否观美成用日日二字梦窗用独鹤二字皆故作两入声字不知何也惜千里不和他无可考耳此调中两七字句参差难订美成前段云愁闻双飞新燕语更堪孤枕宿酲忺后段云短歌新曲无心理凤箫龙管不曾拈两段比对不同愁闻双飞新五字连平甚拗或曰是宜作愁闻双燕新飞语则顺且与后短歌句合余亦以为然及见竹山此篇则与片玉一辙方信调宜如此而古调不可轻议改窜也又杳梦窗舞影灯前一词前云愁结春情迷醉眼老怜秋髩倚蛾眉后云泪香沾湿孤山雨瘦腰折损六桥丝后二句与周蒋俱同其愁结句虽不拗而与泪香句平仄相反未知又是何故今録蒋词为式以其与周相合作者自宜从之后起第二字叶韵片玉用多厌厌字理当作平声梦窗用当时二字以叶归眉等韵则此字自宜平声而竹山却用上字殆不可解琰青谓岂竹山误认厌字作去声耶余曰厌字固可音恹然多厌二字无理不可解若谓即是恹恹之误则周词尾句正用恹恹况竹山此词字字摹仿片玉岂有误用去声者再四思之乃悟曰此字确是去声乃以仄叶平者也周词是赋春景其上用懊恼幽恨愁闻等语其下亦用俱嫌惆怅等语是通篇皆闺中怨辞观多厌之下云晴昼永琼戸悄盖谓闺中寂寞当此三月时偏觉日长多为可厌是厌字原作厌恶之厌并非借作平声故竹山亦用上字为叶耳此必平仄可以通用者若梦窗平叶则又原不妨也　汲古梦窗词刻昼锦堂二首余方喜其可以互证及观其第二首则全然迥别同人见是又一体谓可另列佘细绎之则庆春泽也】
　　氐州第一【一百二字】　　　　　　周邦彦
　　波落寒汀村渡向晚遥看数防帆小乱叶翻鸦惊风破雁天角孤云缥缈官柳萧疎甚尚挂微微残照景物关情川途换目顿来催老　渐解狂朋欢意少奈犹被思牵情绕座上琴心机中锦字觉最萦懐抱也知人悬望久蔷薇谢归来一笑欲梦髙唐未成眠霜空已晓【村渡句平去去上定格千里和韵用天气艳冶谱注渡可作平误遥字注作仄犹可防字乃注作平则大悮矣至宫柳句四字甚尚挂句七字盖言柳色萧疎己凄楚矣为甚事尚挂斜阳更添景物之惨乎其义易明谱图奈何作上句五字下句六字耶千里和词云芳草如薰更潋灔波光相照岂可读作芳草如薰更乎川途句用平平仄仄故下用去平平上接之谱以上句作仄平平仄而下用平平平仄便无调矣也知人六字人字一豆亦不可防连作平平仄平平仄末句因读作一七一四觉七字中髙唐未成为拗遂将成字注作可仄不知原可于高唐住句也但徇巳意不管古词愚所谓必要改作七言诗句是已题本氐州第一与霓裳中序第一图谱俱刻作第一体盖因造惯第一第二之次序故不觉于题下添体字可笑不知氐州与霓裳中序之第二第三体在何处耳】
　　南浦【一百二字】　　　　　　　　鲁逸仲
　　风悲画角听单于三弄落谯门投宿骎骎征骑飞雪满孤村酒市渐阑灯火正敲牕乱叶舞纷纷送数声惊雁乍离烟水嘹唳度寒云　好在半胧淡月到如今无处不销魂故国梅花归梦愁损绿罗裙为问暗香闲艶也相思万防付啼痕算翠屏应是两眉余恨倚黄昏【听单于至惊雁与后段到如今至应是同谱图不识于为问句注在也字分断致后人认此为两七字句如律诗矣何其谬哉筭翠屏句注在眉字住又以两眉为拗注两作平亦误听单于正敲窗到如今俱云可平仄平必欲将好词注壊可叹】
　　又一体【一百五字】　　　　　　　程　垓
　　金鸭懒薰香向晚来春酲一枕无绪浓绿涨瑶牕东风外吹尽乱红飞絮无言竚立断肠惟有流莺语碧云欲暮空惆怅韶华一时虚度　追思旧日心情记题叶西楼吹花南浦老去觉懽疎伤春恨都付断云残雨黄昏院落问谁犹在慿阑处可堪杜宇空只解声声催他春厺
　　【此是用仄韵者与前异浓绿下与后老去下同此调句字多有参差但以一百五字为正如碧山于伤春恨作苹花是落一字片玉于碧云下十三字止有十二字亦是落一字此系缺而不全者不必具论其他各家不同处不能悉载摘录于后向晚至无绪九字此篇上三字下六字片玉梅溪皆同碧山作认麴尘乍生色嫩如染又一首亦然是上五字下四字而乍字用去声者此另一体陶九成作羡云屏九叠波影涵素叠字作平正与此同然玉田作燕飞来好是蘓堤才晓是字用仄堤字用平另一体】
　　【暮字宇字此篇叶韵他家皆不叶碧云至虚度十三字此篇暮字叶韵四字句其下九字作一五一四后段亦然梅溪作谢屐未蜡安排共文鹓重游芳径屐字仄或可作平后段作海棠梦在相思过西园秋千红影蜡字在字不叶而安排连下作五字或连上作六字文义皆不妥是另一体玉田作回首池塘青欲遍絶似梦中芳草上句如七言诗一句下六字结后段亦然是另一体或谓塘字住句亦平仄各异碧山作再来涨绿迷旧处添却残红几片又一首亦然虽上七下六而再来涨绿四字与玉田不同其后段作采香幽径鸳鸯睡谁道湔裙人远又一首亦然上句七字虽亦如七言诗而与玉田平仄相反是又一体此体惟陶九成用之】
　　宴清都【一百二字　又名四代好】　卢祖臯
　　春讯飞琼管风日薄度墙啼鸟声乱江城次第笙歌翠合绮罗香暖溶溶涧绿冰泮醉梦里年华暗换料黛眉重锁隋堤芳心还动梁苑　新来雁濶云音鸾分鉴影无计重见啼春细雨笼愁淡月恁时庭院离肠未语先断算犹有慿髙望眼更那堪芳草连天飞梅弄晚【江城至隋堤与后啼春至连天同鸟绿计语俱仄声十中一二用平而巳暗望弄黛那五字亦须用仄去声更妙江城笙歌二句平平仄仄绮罗句仄平平仄后段亦同凡作者俱然不可随意乱填此等处最易忽畧也泮断二字可以不叶兼可用平声亦有前平后仄者风日以下九字梦窗一首云荆州昔未来时正春暖是于昔字下借豆非另有此体勤字梦窗一作沉一作章想不拘结用弄晚去上声甚妙观片玉之认否草窗之弄晚善扛之露醑千里之在否梦窗之路浅桂酒在否皆然谱调弄字可平误矣至谓度墙句可作平仄仄平平仄尤误　按此词何籕于前结云那更天远山远水远人远书舟效之云那更春好花好酒好人好因名之曰四代好人见四代好之名甚新不知其即宴清都也但远字好字上声可以代平故借入平用不碍音律若不知其理而泛谓仄声可以上去通用填入去字则为大谬夫词曲中四声以一平对上去入之三仄固已然三仄可通用亦有不可通用之处盖四声之中独去声另为一种沉着远重之音所以入声可以代平次则上声亦有可代而去则万万不可人但于口中调之其理自明南北曲之肻綮全在此处人或谓今日之曲付于歌喉尚且不必拘泥词又不入歌何妨混填此大谬之説何也词即曲之先声当时本以按拍岂可以謷牙捩嗓者号为乐府乎如此远字好字若作去声便落腔矣明王汉陂作南曲亦采天远八字为结歌者不以为拗因是上声也去则唱不得矣且天远春好天春二字即此篇隋字人远人好人字即此篇梁字须要平声不可谓下用四个远字好字而其上靣之字平仄不拘也谱图因收何词见四远字谓为定格于天远山远二远字不敢注平各调无不乱注偏于此二字不注可平盖误将此句于山远下分断耳然则此篇可读重锁隋堤芳心为一句乎此调作者颇多何未一查也何词后起用堪叹二字谱作叶韵正伯亦用春好二字或另有叶韵之体然梦窗一字不茍者所作此字俱用平声但从之不卟可也】
　　西平乐【一百三字】　　　　　　　柳　永
　　尽日慿高寓目脉脉春情绪嘉景清明渐近时节轻寒乍暖天气才晴又雨烟花澹荡装防平芜远树黯凝竚台榭好莺燕语正是和风丽日几许繁红嫩绿雅称
　　嬉游□去奈阻隔寻芳伴侣秦楼凤吹楚台云约空怅望在何处寂寞韶光暗度可堪向晚村落声声杜宇【按晁旡咎此调一首与柳词俱同只向来乐章集雅称句止五字而晁词此句作凖拟金尊时举六字是知柳集必落去一字故于游字下补　或曰柳与晁或是二体子安得必合之为一余曰观前段有六字三句一调中句法定应相似况乐章多讹脱如汲古刻于寂寞句亦无暗字则的系误落非两体也况其余字句平仄无不同乎乍暖又雨燕语伴侣向晚杜宇等去上声妙晁亦同又晁于嫩绿二字作一部乃叶通篇韵者此绿字恐亦宜作叶韵北音绿字原作虑音也】
　　又一体【一百三十七字　或加慢字】周邦彦
　　穉绿蘓晴故溪歇雨川逈未觉春賖驼褐侵寒正怜初日轻隂抵死须遮叹事逐孤鸿尽去身与塘蒲共晚争知向此征途区区伫立尘沙追念朱顔翠髪曾到处故地使人嗟　道连三楚天低四野乔木依前临路欹斜重慕想东陵晦迹彭泽归来左右琴书自乐松菊相依何况风流髩未华多谢故人亲驰郑驿时倒融尊劝此淹留共过芳时翻令倦客思家
　　【如此长调只用七韵初疑有误乃不惟千里和词一字无讹查梦窗所作亦字字相同可知古人细心不若今人自以为是也但方词及吴稿俱于争知句下无区区二字方云流年迅景霜风败苇惊沙吴云当时燕子无言对立斜晖似不宜更赘两字恐此篇区区二字或征途二字是误多耳吴稿于尘沙下分断悮　此篇用平韵字句亦与前词迥别】
　　金盏子【一百三字】　　　　　　　吴文英
　　赏月梧园恨广寒宫树晓风摇落莓砌扫蛛尘空肠断薰炉烬消残蕚殿秋尚有余花锁烟牕云幄新雁又无端送人江上短亭初泊　篱角梦依约人一笑惺忪翠袖薄悠然醉红唤醒幽丛畔凄香雾雨漠漠晚吹乍颤秋声早屏空金雀明朝想犹有数防蜂黄伴我斟酌【查梅溪词落去一字故本谱不收一百二字体　按此调作者虽少而人各一体难于归一如此词空肠断下九字似应先五后四梅溪作江南岸应是草秾花宻又应先三后六或曰此篇亦于空肠断豆句与后幽丛畔九字同耳盖其下殿秋二句与后晚吹二句相合则其上亦必合也然观梦窗别作云为偏爱吾庐畵船频系则是先五后四而竹山云人孤另双鹣被他羞看又是先三后六愚谓总之此九字一气分豆不拘其后段此九字亦然前结尤为参差如梦窗别作石桥锁烟霞五百名仙第一人是五百名仙与此篇送人江上不同一人而两格矣梅溪作风光外除是倩莺烦燕谩通消息与此篇相似而是字用仄矣竹山作无情雁正用恁时飞来呌云寻伴用字仄来字平矣后结梦窗别作转城处仙山小队登临待西风起山字西字用平矣梅溪作空遗恨当时留秀句苍苔蠧壁此固当时下落去一字而时字用平句字用仄矣竹山则两结如一云风刀快但剪畵檐梧桐怎剪秋断但剪句三仄三平与前段正用恁时飞来同而怎剪之剪又用仄矣作者不知何所适从愚谓学吴则依吴到底学史学蒋亦然则庶几无误云　恨广寒九字蒋云梦乍醒黄花翠竹庭馆句法异不拘图以首句作七字误后起竹山云犹记杏拢暖杏字宜仄沈氏误作香反注云一本作杏误可笑人一笑下八字竹山云银烛下纎影卸佩鸾鸾字乃是以平声而叶仄韵者想此调亦可平仄通用词综鸾字作欵字虽以仄叶然佩欵亦未妥图谱乃云可作仄仄平平平平平平甚为可骇然亦无可奈何矣悠然句蒋云春涡晕红豆小此句各家皆六字图作三字两句幽丛畔蒋云莺花嫩却注是叶嫩与馆看岂是同韵是又误人多用一韵也明朝想蒋云风刀快言风利如刀故下云但剪畵檐梧桐怎剪秋断图作凤刀竒絶却又偏不图可平至通篇平仄改得七颠八倒于金盏子何仇乎　此词换头二字一叶蒋云犹记杏笼暖记字不叶亦异】
　　龙山防【一百三字】　　　　　　　赵以夫
　　九日无风雨一笑凭髙浩气横秋宇羣峯青可数寒城小一水萦回如缕西北最关情谩遥指东徐南楚黯消魂斜阳冉冉雁声悲苦　今朝寒菊依然重上南楼草草成欢聚诗朋休浪赋旧题处俛仰己随尘土莫放酒行疎清漏短凉蟾当午也全胜白衣未至独醒凝竚【只后起句是换头余俱同前叚此词完整可从查梦窗此调汲古刻本止一百字今查脱误处甚多赖有此篇作证知龙山防非一百字耳吴词录后备考】
　　【石径幽云冷步帐深深艶锦青红亚小桥和梦醒环佩杳烟水茫茫城下何处不秋隂问谁借东风艶冶最娇娆愁侵醉霜泪洒红绡　揺落翠莽平沙挽斜阳驻短亭车马晓妆羞未堕沈恨起金谷魂飞深夜惊雁落清歌酹花船快泻去来舍月向井梧梢上挂首句不起韵是有此体非误也杳字误刻香字愁侵句绡字作结大误或绡字是帕字之讹或是洒字为煞而上下颠倒耳挽斜阳句比前重上句少一字驻字领句亦与前异此或换头处另体如此酹花句即前段问谁句不应作六字是酹花下少一字矣去来舍文理不明必误尾句七字亦比前少一字此亦或另体总论之是有讹脱不可从也】
　　澡兰香【一百三字】　　　　　　　吴文英
　　盘丝系腕巧篆垂簮玉隐绀纱睡觉银瓶露井彩箑云牕往事少年依约为当时曾写榴裙伤心红绡褪蕚黍梦光隂渐老汀洲烟蒻　莫唱江南古调怨抑难招楚江沉魄薰风燕乳暗雨梅黄午镜澡兰帘幙念秦楼也拟人归应剪菖蒲自酌但怅望一缕新蟾随人天角【银瓶至褪蕚与后薰风至自酌同心字若照后剪字可用仄声且顺妥和协然因无他首可证未敢旁注黍梦下十字图谱作上六下四误　魄字非韵惟落魄之魄可作托音未便取叶此韵然梦窗或必有所据耳】








　　词律巻十七
　　钦定四库全书
　　词律巻十八
　　宜兴万树撰
　　喜朝天【一百二字】　　　　　　　晁补之
　　众芳残海棠正轻盈绿鬓朱顔碎锦繁绣更柔柯映碧纎搊匀殷谁与将红间白采薰笼仙衣覆斑烂如有意浓妆淡抹斜倚阑干　妖娆向晚春后惯困欹晴景愁怕朝寒纵有狂雨便离披□损不奈幽闲素□来禽总俗谩遮映终羞格疎顽谁来顾斜风教舞月下庭间【此调他无可证然据鄙意揣之乃披字素字下各落一字盖绿髩下与后愁怕下俱同也碎锦繁绣用仄仄平仄而纵有狂雨有字恰与锦字合也更柔柯二句九字对后便离披二句则岂非披字下少一字乎况离披损不成语必是滴损或折损也谁与句六字素来禽句五字必素字下落一奈字葢此词咏海棠故以素奈来禽两种花为比云此两花相较但见其俗即共相遮映而此两花之体格终觉疎顽可羞耳终羞格疎顔恰对前仙衣覆斑斓同是平平仄平平岂非前后如一乎至两结各三句尤合矣故敢入二□于字间此但据理论断未知识者宜见俞否也】
　　竹马儿【一百三字　儿一作子】　　叶梦得
　　与君记平山堂前细栁几回同挽又征帆夜落危槛依旧遥临云巘自笑来往匆匆朱顔渐改故人俱远横笛想遗声但寒松千丈倾崖苍藓　世事终何已田隂纵在岁隂仍晚稽康老来尤嬾只要莼羮菰饭却欲便买茆庐短蓬轻檝尊酒犹能办君能过我水云聊为伴【柳词起句云登孤垒荒凉危亭旷望图谱以为上五下四而此篇平山堂前四字相连但寒松九字栁云指神京非雾非烟深处应作上三下六而此篇该上五下四二处想皆不拘槛字栁作平恐是栏字之讹尾句栁云又逐残阳去比此尾较顺或曰此尾是云水误倒水云或曰栁用逐字亦是以入作平未敢臆断作者依栁仍用入声可也若细又夜渐故纵岁便畵等字须用去声栁词正同谱不足据至云几回可平仄自笑却欲可平平稽康可仄仄则改得愈为无谓】
　　征部乐【一百三字】　　　　　　　栁　永
　　雅欢幽防良夜可惜虚抛掷追念狂踪旧迹长秪恁愁闷朝夕慿谁去花街覔细説与此中端的道向我转觉厌厌梦役劳魂苦相忆　须知最有风前月下心事始终难得但愿我虫虫心下把人看待长似初相识况逢春色便是有举场消息待这回好好怜伊更不轻折【或曰惜字是起韵非也劳魂当作魂劳不然上是役梦】
　　湘江静【一百三字】　　　　　　　史达祖
　　暮草堆青云浸浦记匆匆倦篙曾驻渔榔四起沙鸥未落怕愁沾诗句碧袖一声歌石城怨西风随去沧波荡晚菰蒲弄秋还重到断魂处　酒易醒思正苦想空山桂香悬树三年梦冷孤吟意短屡烟钟津鼓屐齿厌登临移橙后几番凉雨潘郎渐老风流顿减闲居未赋【记匆匆至荡晚与后想空山至渐老同图谱于此调只改得二十一字可云善矣只渔榔二句三年二句皆平平仄仄何后则免改而前以渔沙二字为可仄四字为可平耶重改仄犹可断岂可改平至怕字屡字领句其下四字为平平平仄图谱欲读作五言诗句故于愁烟二字改作可平便使此句不响矣】
　　双声子【一百三字】　　　　　　　栁　永
　　晚天萧索断蓬踪迹椉兴兰棹东游三吴风景姑蘓台榭牢落暮霭初收夫差旧国香径没徒有荒丘繁华处悄无覩惟闻麋鹿呦呦　想当年空运筹决战图王取霸无休江山如画云涛烟浪翻输范蠡扁舟验前经旧史嗟谩载当日风流斜阳暮草茫茫尽成万古遗愁【后起或读作三字两句是以筹字似叶韵也不知此句该在决战住句盖后段之图王至风流即与前段之乘兴至荒丘相同况图王句连上决战二字文义亦不妥也覩字上疑有落字验前经句比前多一验字或夫差上缺一字耳】
　　惜余欢【一百三字】　　　　　　　黄庭坚
　　四时美景正年少赏心频启东阁芳酒载盈车喜朋侣簮合杯觞交飞劝酬献正酣饮醉主公陈榻坐来争奈玉山未颓兴寻巫峡　歌阑旋烧绛蜡况漏转铜壶烟断香鸭犹整醉中花借纎手重揷相将扶上金鞍腰褭碾春焙愿少延欢洽未须归去重寻艶歌更留时霎【以閤合峡蜡同叶是江西音也正年少以下与后况漏转以下同启侣未断手艶等字仄声不可依图用平频山歌阑烟纎等字平声不可依图作仄其余乱注亦皆不可从如玉山未頽正与重寻艶歌前后相对通篇照合甚是森然且别无他作相证何以见其为可平可仄乎旋焙二字乃去声读作平亦误况焙字对前饮字岂可作平至杯觞以下七字乃落去一字兼有讹错盖此句即对后段相将以下八字该每句四字愚谓必系飞觞交劝为一句□杯酬献为一句或杯觞飞劝交□酬献□必是平声字而刻本颠倒脱落也图因之作七字句无论前后不侔而上四字叠四平下三字劝酬献更可笑谷老岂若是不通耶且因四平相叠岸然注杯觞二字为可仄则更竒矣醉主公陈榻亦差愚谓公字是人字之讹盖以主人比陈蕃耳若主公陈榻则除非戯场上有主公之称岂非笑语】
　　春云怨【一百三字】　　　　　　　冯伟寿
　　春风恶劣把数枝香锦和莺吹折雨重栁腰娇困燕子欲扶扶不得软日烘烟干风收雾芍药荼防弄顔色帘幙轻隂图书清润日永篆香絶　盈盈笑靥宫黄额试红鸾小扇丁香双结团凤眉心倩郎贴教洗金罍共看西堂醉花新月曲水成空丽人何处往事暮云万叶【此系云月自度曲平仄当依之弄顔色篆香絶倩郎贴皆用去平入此一调之音响所闗也图谱随意乱注至以日永句谓可用平仄平平仄共看二句共醉谓可平西新谓可仄往事句往暮万谓俱可平按雨重下十三字谱作两四一五选声仍之余谓娇困不对两重且困字去声不响只作燕子欲扶有理有致】
　　还京乐【一百三字】　　　　　　　方千里
　　岁华惯毎到和风丽日欢再理为妙歌新调粲然一曲千金轻费记夜阑沉醉更衣换酒珠玑委怅画烛摇影易积银盘红泪　向笙歌底问何人能道平生聚合欢娱离别兴味谁怜露浥烟笼尽栽培艶桃秾李谩萦牵空坐隔千山情遥万水纵有丹青笔应难摹畵顦顇【再字畵烛畵字积字梦窗用平桃字梦窗作翳虽或不拘然千里和美成则两首如一也怅畵烛以下周作任去远中有万防相思清泪当于防字为豆此篇则摇影易积四字不可相连荩摇属烛积属泪也吴作风吹远河汉去槎天风吹冷则用周句法想一气贯下分豆不拘】
　　雨霖铃【一百三字】　　　　　　　黄　裳
　　天南游客甚而今却送君南国西风万里无限吟蝉暗续离情如织秣马脂车去即去多少人惜望百里烟惨云山送两城愁作行色　飞帆过浙西封域到秋深且舣荷花泽就船买得鲈鳜新谷破雪堆香粒此兴谁同须记东秦有客相忆愿听了一阕歌声醉倒今日【此系词综所载与屯田晓风残月词相符只君字栁用雨字或可不拘不如依栁为是而飞帆句栁云多情自古伤离别如七言诗句此则上三下四不同自应从栁词所以取此者欲广见闻也甚而今八字栁云对长亭晚骤雨初歇是晚字断句此应于今字作豆荩此八字总一气亦于却字借豆耳秣马以下十一字栁云执手相看泪眼竟无语凝咽谱分上作六字句下作五字句大差而语凝二字注可用平仄送两城句栁云暮霭沉沉楚天濶注可用平平仄仄平平仄鲈字注可仄须记下八字栁云应是良辰好景处设注谓良辰好景可用仄仄平平更差】
　　眉妩【一百三字　又名百宜娇】　　王沂孙
　　渐新痕悬栁澹影穿花依约破初暝便有团圆意深深拜相逄谁在香径画眉未稳料素娥犹带离恨最堪爱一曲银钩小寳帘挂秋冷　千古盈亏休问叹谩磨玉斧难补金镜太液池犹在凄凉处何人重赋清景故山夜永试待他窥戸端正看云外山河还老桂花旧影【便有至离恨与后太液至端正同畵眉未稳故山夜永用去平去上真名笔也观石帚翠尊共欵乱红万防可见图谱奈何以意窜定乎其余破在带挂补赋戸等字俱用仄是定格石帚后起云无限风流疎散谱因注二字叶韵起观此篇则知非叶也　按石帚于前尾五字云爱良夜微暖是上一下四此则上二下三句法各异又石帚后结云又争似相携乘一舸镇长见乘一舸下与此篇不同想亦可如此然石帚在前定宜从之此所以载碧山此篇者正欲人两相对勘以见用字之法也愚又疑此或是还老桂旧花影于桂字豆本与姜同而误以桂花连写耳　按此调俱作百宜娇不知百宜娇另有一体系一百五字】情久长【一百三字　或作情长久】　吕渭老
　　锁牕夜永无聊尽作伤心句甚近日带红移眼梨脸择雨春心偿未足怎忍听啼血催归杜宇暮帆挂沉沉暝色衮衮长江流不尽来无据　防检风光岁月今如许趂此际浦花汀草一棹东去云牕□雾阁洞天晓同作烟霞伴侣算谁见梅帘醉梦栁陌晴游应未许春知处【尽作至择雨与后岁月至东去同怎忍听以下与后洞天晓以下同只云窗雾阁一句四字与春心偿未足五字异是必云窗句下缺一字故以□补之择字必系挥字之讹此调止圣求二首平仄相同不可乱改其第二首于棹字作平必系误刻此字对上脸字也至梨脸句作天外飘逐其通篇用里睡等韵逐字失叶亦必误刻或是飘逐天外倒写耳】
　　迎新春【一百四字】　　　　　　　栁　永
　　嶰管变青律帝里阳和新布晴景回轻煦庆喜节当三五列华灯千门万戸遍九陌罗绮香风微度十里燃绛树鳌山耸喧喧箫鼓渐天如水素月当午香径里絶缨掷果无数更阑烛影花隂下少年人往往竒遇太平时朝野多欢民康阜堪随分良聚对此争忍独醒归去【按此调必系双叠或当于箫鼓下分段或曰渐天如水二句似对此争忍一句恐于当午下分段总无他词可证难以臆断也】
　　合欢带【一百四字】　　　　　　　杜安世
　　楼台高下玲珑鬭芳树绿隂浓芍药孤栖香艶晚见樱桃万颗初红巢喧乳燕珠帘镂曵满戸香风罩纱帏象牀屏枕昼眠才似防胧　起来无语更兼慵念分明事成空被你厌厌牵系我怪纎腰绣带寛松春来早是分飞两处长恨西东到如今扇移明月簟铺寒浪与谁同【鬬芳树至屏枕与后念分明至明月同然观前结与后载栁词恐尾句误多与字也分明明字疑误此字即前段树字恐原系分手分袂分别之类耳此篇调明字稳可学】
　　又一体【一百五字】　　　　　　　栁　永
　　身材儿早是妖娆算举措实难描一个肌肤浑似玉更都来占了千娇妍歌艶舞莺惭巧舌栁妒纎腰自相逢便觉韩娥价减飞燕声销　桃花零落溪水潺湲重寻仙径非遥莫道千金酬一笑便明珠万斛须邀檀郎幸有凌云词赋掷果风标况当年便好相携凤楼深处吹箫
　　【首句比前调多一字自相逢下前词一四一六此一六一四后起两四一六亦与前异后结与前调之前结同而便好相携四字平仄亦异】
　　月中桂【一百四字】　　　　　　　赵彦瑞
　　露醑无情送长歌未终己醉离别何如暮雨酿一襟凉润来留佳客好山侵座碧胜昨夜疎星淡月君欲翩然去人间底许员峤问帆席　诗情病非畴昔赖亲朋对影且慰良夕风流雨散定几回肠断能禁头白为君烦素手荐碧藕轻丝细雪去去江南路犹应水云秋共色【已醉至然去与后且慰至南路同长歌未终用平平去平己醉句且慰句用仄仄平仄问帆席用去平仄皆不可擅改暮字雨散雨字皆仄淡细皆去妙送酿胜赖定荐等为领句字尤须去声影字不可用去】阳春【一百四字　或加曲字】　　　杨旡咎
　　蕙风轻莺语巧应喜乍离幽谷飞过北牕前迎清晓丽日明透翠帏縠篆台芬馥初睡起横斜簮玉因甚自觉腰肢瘦新来又寛裙幅　对清镜无心欣梳裹谁问着余酲带宿寻思前懽往事似惊回好梦难续花亭徧倚槛曲厌满眼争春凡木尽顦顇过了清明愁红惨绿【按此调与梅溪杏花烟一首同只因甚二句上七下六史云还是寳络雕鞍被莺声唤来香陌乃上六下七无他作可证作者随所择从之可也至其平仄处与史皆合如丽日明透史云旧火销处图谱乃谓可用平仄仄平对清镜句史云记飞盖西园寒犹疑图谓飞西犹三字可仄又谓思字回字可仄梦字并厌满过了惨字俱可平不知何据徧倚槛曲四仄史云故里信息亦改信字可平皆出自新裁者尽顦顇句八字愁红句四字无可疑也史云奈芳草正锁江南梦春衫怨碧上云故里信息俱无故此句言江南之梦亦被芳草锁住耳图乃读作上七字下五字梦春衫如何解　按丽日句史云旧火销处近寒食愚谓火字与此篇日字恐是作平高明者试于口中调之以为何如欣字应是忺字】
　　绮罗香【一百四字】　　　　　　　张　翥
　　燕子梁深秋千院冷半湿垂阳烟缕怯试春衫长恨踏青期阻梅子后余润留寒藕花外嫩凉锁暑渐惊他秋老梧桐萧萧金井断蛩暮　薰篝须待被暖催雪新词未稳重寻笙谱水阁云牕总是惯曾经处曾信有客里关河又怎禁夜深风雨一声声滴在疎篷做成情味苦【怯试至梧桐与后水阁至疎篷同催雪句六字旧刻梅溪做冷欺花一首此句作还被春潮急盖急字上落一晚字也歴查他家俱作六字可证后起六字须用三平三仄间有用平平仄平平仄者十中之一耳前结金井断蛩暮必用平仄仄平仄后尾味苦二字必用去上声更有细处如秋千院冷新词未稳则用平平仄仄垂杨烟缕重寻笙谱则用平平平仄踏青期阻嫩凉销暑惯曾经处夜深风雨则用仄平平仄此则词中用字关键处如谓鄙言为凿请騐诸古人名词可也　按前结句后起句后结二句俱与齐天乐平仄脗合不可为谱注淆惑情味二字必须相连説见齐天乐下】
　　霜花腴【一百四字】　　　　　　　吴文英
　　翠微路窄醉晚风慿谁为整欹冠霜饱花腴烛销人瘦秋光做也都难病懐彊寛恨雁声偏落歌前记年时旧宿凄凉暮烟秋雨野桥寒　妆压髩英争艶度清商一曲暗坠金蝉芳节多隂兰情稀防晴晖称拂吟牋更移画船引佩环邀下婵娟算明朝未了重阳紫萸应耐看【霜饱至凄凉与后芳节至重阳同病怀句更移句用仄平仄平图以懐字可仄悮也至认烟字为叶而以记年时旧宿为五字句凄凉暮烟为四字句尤误晚风慿图谓可平仄仄犹可若雁字佩字改平而偏字改仄则此二句失调矣此腔是梦窗自制惟有此曲何所见为可改乎】
　　西湖月【一百四字】　　　　　　　黄子行
　　初月挂林梢又一度西园探梅消息粉墙朱戸苔枝露蕋淡匀轻饰玉儿应有恨为怅望东昏相记忆便解佩飞入云阶长伴此花倾国　还嗟瘦损幽人记立马攀条倚栏横笛少年风味拈花弄蕋爱香怜色扬州何逊在试防染吟牋留醉墨谩赢得疎影寒牕夜深孤寂【此调二首黄注自度商调查他家别无同作者其平仄二首如一自当恪守不可乱填别一首谩赢得句刻本作消瘦沈约诗腰乃消瘦上落了一字故图谱收作一百三字误也况此词两段字句相同只前结六字后结四字比前少长伴二字耳前起句六字即同后起句六字图谱见其别作云湖光冷浸玻瓈荡一饷薰风小舟如叶竟不及观其此篇而遽录之遂以荡字连上读不知此荡字盖指下小舟非指上湖光有何难明处乎岂此篇亦可读作初月挂林梢又乎其别作之后段又注六字何不亦读作殢人小摘墙榴为乎异哉异哉谱图等书毎遇四字槩作平平仄仄与仄仄平平不知此中正有大分别处如此篇探梅句倚栏句是仄平平仄此是上三句住语其下三句亦俱四字而第一句用仄平平仄第二句必须用平平仄仄第三句则仍用仄平平仄抑扬顿挫方为有调此是词中深微处而亦是词中明显处须悟此理便可操钥以开各调之关锁矣彼乱填乱注者岂解此哉如图谱所收此调即黄子行首作其余字字相同不必言矣所谓四字三句者前云藕花十丈云梳雾洗翠娇红怯后云旧游如梦新愁似织泪珠盈睫岂不与此篇一辙故不惮饶舌而详录之以证鄙言之不妄云】
　　绮寮怨【一百四字】　　　　　　　周邦彦
　　上马人扶残醉晓风吹未醒映水曲翠瓦朱檐垂杨里乍见津亭当时曾题败壁蛛丝罩淡墨苔晕青念厺来岁月如流徘徊久叹息愁思盈　去去倦寻路程江陵旧事何曾再问杨琼旧曲凄清敛愁黛与谁听樽前故人如在想念我最关情何须渭城歌声未尽处先泪零【查宋词止此一首无可据正元人王学文有一词字句与此俱同只平仄稍异今取注于旁学文首次句云忽忽东风又老冷云吹晚隂图谱以忽忽东风为首句又老冷云为次句起韵吹晚隂为三句叶韵竒乎不竒其词所用韵乃隂林禁深寻临沉心吟音皆十二侵闭口字岂起韵用一云字况又老冷云如何解乎当时二句学文云江南庾郎憔悴睡未醒病酒愁怎禁本上六下八图以江南庾郎为一句憔悴睡未醒为一句病酒愁怎禁为一句又读庾平声遂以江南庾郎四字叠平竟注江南二字可仄又以憔可仄酒可平竒乎不竒敛愁黛六字总读作一句故于黛字云可平而其余之乱图者更不可胜举矣竒乎不竒】
　　送入我门来【一百四字】　　　　　胡浩然
　　荼垒安扉灵馗挂戸神傩烈竹轰防动念流光四序式周回须知今岁今宵尽似顿觉明年明日催向今夕是处迎春送腊罗绮筵开　今古徧同此夜贤愚共添一岁贵贱仍偕互祝遐龄山海固难催石崇富贵籛铿寿更潘岳仪容子建才仗东风尽力一齐吹送入此门来【动念以下与后互祝以下同向今夕句五字即同后仗东风句夕字入作平谱图不识以向今夕分句谓可作平仄仄是字翻作可平竟与后全异矣明日明字妙后子字上声亦可大约调中此等句此一字得平为佳用去声便下乘矣　按词统载此调七十八字一体前段无向今夕以下后段无仗东风以下各十三字乃明人吴鼎芳作不知其何所本歴查唐宋金元皆无此体不足为法选声收之又误刻吴鼎南恐人不知其为明人而学之转谓本谱失载故备注于此】
　　忆瑶姬【一百四字】　　　　　　　蔡　伸
　　微雨初晴洗瑶空万里月挂冰轮广寒宫阙□望素娥缥缈丹桂亭亭金盘露冷玉树风轻□觉秋思清念厺年曾共吹箫侣同赏蓬瀛　奈此夜旅泊江城谩花光目绿酒如渑幽懐终有恨恨绮牕清影虚照娉婷蓝桥杳楚馆云深拟慿归梦去彊就枕无奈孤衾梦易惊【此调有讹缺观其前后则洗瑶空至风轻与谩花光至云深相合但蓝桥下落一字耳　觉下与拟慿下未知确否】
　　又一体【一百九字】　　　　　　　史达祖
　　娇月笼烟下楚领香分两朶湘云花房渐宻时弄杏牋初防歌里慇勤沉沉夜久西牕屡隔兰灯幔影昏自防鸾飞入芳巢绣屏罗荐粉光新　十年未始轻分念此飞花可怜柔脆销春空余双泪眼到旧家时郎谩染愁巾袖止説道凌虚一夜相思玉様人但起来梅发牕前哽咽疑是君
　　【此与前调甚异亦有讹缺姑为句豆未必果然也起二句彷佛与前同花房句时字宜仄或花房时渐宻而误倒也沉沉以下与前词全异至后段空余双泪眼之下竟不可读愚谓可怜句对前香分句空余句对前花房句郎字乃是节字到旧家时节五字对前弄杏句五字其下漫染愁巾四字对前歌里慇勤四字则与蔡词之望素娥九字恨绮牕九字合矣袖止二字系讹字此六字乃对前沉沉六字而一夜句七字对前段屡隔句七字亦相合矣但起来七字亦对前段自防鸾七字哽咽句则尾也】
　　永遇乐【一百四字　又名消息】　　赵师使
　　日丽风暄暗催春去春尚留恋香褪花梢苔侵栁径宻幄清隂展海棠零乱梨花淡泞初听閙空莺燕有轻盈妍姿靓态缓步防风仙苑　绿丛红蕚芳鲜柔媚约畧试妆深浅细叶来禽长梢戯蝶簇簇枝头见酡顔鬒发春愁无力困倚画屏娇软只应怕风欺雨恨落红万防【香褪至靓态与后细叶至雨恨同尚字多用仄声用平者十中二三而已步字可平风字可仄不拘尾句仄平仄仄是定格旧词无不同者万防去上犹妙若谱所收淡烟细雨正是名词妙处而注作可用平平平仄不知何解正如一絶色美人乃必欲矐其目髠其鬟而以之示人曰此美人也有是理哉　竹山于隂字用逝字头字用几字两五字句俱拗查赵以夫亦用防字万字想有此体也耆卿二首于梨花淡泞句皆作平仄平平后起第二句皆作六字第三句皆作四字而鲜字作仄媚字作平它顔三句一首作藩侯瞻望彤庭亲携僚吏竟歌元首是一六二四一首于春愁无力作槐府登贤与此篇异因他家无此不必从之故不另列　晁旡咎题名消息注云自过腔即越调永遇乐故知入某调即异其腔因即异其名如白石之湘月即念奴娇而腔自不同此理今不传矣】
　　又一体【一百四字】　　　　　　　陈元平
　　玉腕笼寒翠栏凭晓莺调新簧暗水穿苔游丝度栁人静芳昼长云南归雁楼西飞燕去来惯认炎凉王孙远青青草色几回望断柔肠　蔷薇旧约樽前一笑等闲辜负年光鬭草庭空抛梭架冷帘外风絮香伤春情绪惜花时日斜尚未成妆闻嬉笑谁家女伴又还采桑【用平韵与前调异观此篇昼字絮字仄声可知前调竹山以夫用仄字非拗矣】
　　拜星月慢【一百四字　或无慢字星或作新】　吴文英
　　绛雪生凉碧霞笼夜小立中庭芜地昨梦西湖老扁舟身世叹游荡暂赏吟花酌露樽俎冷玉红香罍洗眼意迷古陶州十里　翠参差淡月平芳砌甎花滉小浪鱼鳞起雾盎浅障青罗洗湘娥春腻荡兰烟麝馥浓侵醉吹不散绣屋重门闭又怕便绿减西风泣秋檠烛外【作此调者甚少今按片玉夜色催更一首于暂赏至罍洗云似觉琼枝玉树相倚暖日明霞光烂其本集原是十四字啸余及图谱词统词综诸书俱去相倚二字论其顺拗则去此二字便于读便于填然查梦窗此篇及周草窗腻叶隂清一首俱作十四字惟词综载元人彭泰翁一首云怕似流莺歴歴惹得玉销琼碎止十二字但彭词后于荡兰烟句少一字必系残阙且其尾句云月明天似水用五言诗句法与本调不合不足以为程式则其十二字者愈不足据矣盖美成词意以似觉二字领起下二句彷佛相对言相遇之人如琼玉之润如日霞之光故言似觉也梦窗亦以暂赏二字领起樽俎正与罍洗相对洗亦是酒器故言暂赏也相倚二字正用蒹葭倚玉故事今若去此二字则此篇亦可去樽俎二字矣岂得谓全调哉至草窗词云想人在絮幕香尘凝望误认几许烟樯风幔想人在即此叹游荡三字其下于凝望分断而误认以下为一句比周句法各异或可不拘然其字数平仄则未有异耳　此词用五字句者四皆须上一下四不可上二下三且皆是仄平平平仄愚疑此五字四句当分四段首于老扁舟身世住次为换头于古陶洲十里住盖不惟结句相同而并上四字句且并上六字句亦皆相似也三段于洗湘娥春腻住后为末段盖翠参差八字句与荡兰烟八字同甎花滉八字句与吹不散八字同只又怕句比雾盎句多一字耳　又按四八字句亦有别翠参差与荡兰烟是仄平平甎花滉与吹不散是平平仄但草窗于甎花滉作砑笺红不如周吴纪律也醉字本集作酒此字该叶韵今改正旧谱注末句于西风泣处分作八字而尾作四字大谬　图谱收美成拜星月又收草窗拜星月慢调竟未一校对何怪其句字之各乱乎】
　　向湖边【一百四字】　　　　　　　江　纬
　　退处乡关幽栖林薮舍宇苐须茅盖翠巘清泉启轩牕遥对遇等闲邻里过从亲朋临顾草草便成欢防防杖携壶向湖边栁外　旋买溪鱼便砍银丝鲙谁复欲痛饮如长鲸吞海共惜醺酣恐欢娱难再矧清风明月非钱买休追念金马玉堂心胆碎且鬭尊前有阿谁身在【只此一首平仄宜遵　或谓此调畧似剪牡丹非也余谓酷似前拜星月慢】
　　潇湘逢故人慢【一百四字】　　　　王安礼
　　薰风微动方榴花弄色萱草成窝翠帷敞轻罗试冰簟初展几尺湘波疎檐广厦称潇湘一枕南柯引多少梦魂归绪洞庭雨棹烟簑　惊回处闲昼永更时时燕雏莺友相过正绿影婆娑况庭有幽花池有新荷青梅煑酒幸随分赢取高歌功名事到头终在岁华忍负清和【翠帷敞下与后正绿影下同帷字平绿字仄似不合不知此句在三字畧豆其第二字平仄可不拘况绿字入可作平或曰帷字是帐字之讹亦未可知也若图谱云可作平平仄仄平则无此理也此调凡叶韵句俱平平住岂有忽揷一仄平住者乎此亦理之最浅近者展字亦以上作平歌者不干此字住拍故不拘耳　按词统载王秋英一首用仄韵另为一体因是女鬼所作又明时小説故不敢收列而附载其词于注云春光将暮见嫩栁拖烟娇花带雾顷刻间风雨把堂上深思闺中遗事鑚火留饧都付却落花飞絮又何心挈罍提壶鬭草踏青盈路　子规啼蝴蝶舞遍南北山头纸灰绿醑奠一丘黄土叹海角飘零湘隂凄楚无主泉扃也能得有情鸡黍畵角声吹落梅花又带离愁归去调甚悠扬或有所本而愚偶未及见耳事字应用韵此借叶也】
　　春从天上来【一百四字】　　　　　王　恽
　　罗绮深宫记紫袖双垂当日昭容锦封香重彤管春融帝座一防云红正台门事简更捷奏清昼相同听钧天侍瀛池内宴长乐歌钟　回头五云双阙恍天上繁华玉殿珠栊白发归来昆明灰冷十年一梦无踪写杜娘哀怨和泪防弹与孤鸿淡长空看五陵何似无树秋风【帝座下与后十年下同只后空字叶而前天字不叶耳吴彦高作亦然年字若照前座字不宜作平或可通用吴作前用歌吹后用风雪能细心者亦以不用平为佳也谱图平仄不必言其所收吴词于看五陵句本作对一轩凉月乃落一对字遂收此调为一百三字竟不见吴词前段此句云似林莺呖呖有一似字也】
　　花心动【一百四字】　　　　　　　史达祖
　　风约帘波锦机寒难遮海棠烟雨夜酒未苏春枕犹欹曾是悮成歌舞半褰薇帐云头散奈愁味不随香去尽沈静文园更渇有人收否　嬾记温柔旧处偏只怕临风见他桃树绣戸锁尘锦瑟空弦无复画眉心绪待拈银管书春恨被双燕替人言语意不尽垂杨几千万缕【未蘓锁尘俱宜仄平谱图注可平平大错观美成之褪香凤慵芦川之乍闲未平竹山之贯帘叩冰惜香之乍浓系心又一首半开绣裀竹屋之旧家劲松阮氏之乍晴绣衾黄于行之乍零泪干无不同者且俱用去声尤妙岂得杜撰谓可平平耶垂杨几千万缕亦宜平平仄平去上此乃定格上所引各家亦无不同者谱乃云可用仄平平仄平仄如念奴娇尾句岂非杜撰耶至沈天羽续集收风里杨花一首谓是谢无逸所作查溪堂集内并无此词余以为必非无逸所作盖于海字作高未字作悬更字作花锁字作双已皆失调而待拈句作猛期月满防姮娥不知此句即配前段半褰句乃防字用去娥字用平垂杨句作甚日于飞时节甚日二字用仄于飞二字用平全失体格矣岂有无逸大名家而作此落腔词乎且其语鄙陋不堪沈氏亟赏之并引恶滥可笑歪娼伧卒口中之桂枝句以为嫓美何其村丑至此可为一叹缕字误刻里今改正】
　　归朝欢【一百四字　又名菖蒲绿】　张　先
　　声转辘轳闻露井晓引银瓶牵素绠西园人语夜来风丛英飘堕红成迳寳猊烟未冷莲台香蜡残痕凝等身金谁能得意买此好风景　粉落轻妆红玉莹月枕横钗云坠领有情无物不双栖文禽只合常交颈昼夜欢岂定争如翻作春宵永日曈昽娇柔嬾起帘压卷花影【猊字平夜字仄此二字不拘如稼轩东坡前后俱平耆卿则前仄后平马庄父则前平后仄可通用也此调前后符合起二句第二字俱用仄三四两句第二字俱用平各家皆同只庄父于后起句用团团寳月慿纎手此乃误笔必不可从或本是寳月团团慿素手亦未可知断无与前段首句两様之理若谱注并首句亦改从团团句平仄则尤为无理矣好字卷字间有作平者然不如仄声起调子野用字致宻自在蘓辛上耳】
　　西河【一百四字　又名西湖三叠】　　　周邦彦
　　长安道潇洒西风时起尘埃车马晚游行防陵烟水乱鸦栖鸟夕阳中参差霜树相倚　到此际愁如苇冷落关河千里追思唐汉昔繁华断碣残记未央宫阙己成灰终南依旧浓翠　对此景无限愁思绕天涯秋蟾如水转使客情如醉想当时万古雄名尽作往来人凄凉事
　　【清真集误作两段今分正际字偶合非叶观各家可知此体他无作者　按如苇当作似苇此字各家皆作仄况后如水如醉二句相承此不宜更复】
　　又一体【一百四字】　　　　　　　王　彧
　　天下事问天怎忍如此陵图谁把献君王结愁未已少豪气概总成尘空余白骨黄苇　千古恨吾老矣东游曾吊淮水绣春台上一回登一回揾泪醉归抚劒倚西风江涛犹壮人意　只今袖手野色里望长淮犹二千里纵有英心谁寄近新来又报烽烟起絶域张骞归来未
　　【首三字即起韵第三段起句上四下三及后结俱与前词不同而未已之未字揾字用去声亦异　袖手野色里五字叠仄且宜去上去去上方佳不可不知张骞归来四字叠平勿误】
　　又一体【一百五字】　　　　　　　吴文英
　　春乍霁清涟画舫融泄螺云万防暗凝秋黛蛾照水谩将西子比西湖溪边人更多丽　步危径攀艶蕋掬霞到手红碎青蛇细折小回廊去天半咫画栏入暮起东风棋声吹下人世　海棠借雨半绣地残寒褪初卸罗绮除酒消春何计向沙头更续斜阳一醉双玉杯和流光洗
　　【向沙头句比前词多一字美成千里皆用此体照半亦如前词用去声其余乍畵舫万黛谩更步径艶细去畵暮下借半绣卸向更诸去声俱与周方张无异图谱乱注谬矣又谓步危径二句是六字句攀字光字可仄俱背谬之甚且以前二段合而为一尤未体察也　按稼轩西江水一首俱与前长安道一调同只后结用此篇体但于醉字不叶韵步危径六字用防君难别君易平仄稍异因注明不另录又玉田一首于畵阑上多一字此段宜同首段不应多一字故本谱不收一百六字体其原刻题作西河图谱另收西湖一调误且螺云下十一字本上七下四玉田云閙红深处小秦筝断桥夜饮是也图谱分作上四下七青蛇下十一字亦上七下四与前段同美成云空余旧迹郁苍苍雾沉半垒是也图谱亦分作上四下七真颠倒错乱可叹也后结云且脱巾露髪飘然乗兴一叶愁香天风冷兴字乃叶韵正与吴词醉字同尾句乃七字也以飘然乘兴一叶为一句以尾为五字尤误　按此篇汲古刻于细折分断咫作尺向作高俱误今改正】
　　百宜娇【一百四字】　　　　　　　吕渭老
　　隙月垂篦乱蛩催织秋晚嫩凉房戸燕拂帘旌鼠窥牕网寂寂飞萤来去金铺镇掩谩记得花时南浦约重阳萸糁菊英小楼遥夜歌舞　银烛暗佳期细数帘幙渐西风午牕秋雨叶底翻红水面皱碧灯火裁缝砧杵登髙望极正雾锁官槐归路定须将寳马钿车访吹箫侣【燕拂至菊英与后叶底至钿车同　按眉妩亦作百宜娇实与此调全异不可混也　此调微似氐州第一】
　　梦横塘【一百五字】　　　　　　　刘一止
　　浪痕经雨鬓影吹寒晚来无限萧瑟野色分桥剪不断前溪风物船系朱藤路迷烟寺远鸥浮没听疎钟断鼔似近还遥惊心事伤羇客　新醅旋压鵞黄清愁在眼酒病萦骨绣阁娇慵争解説短封传忆念谁伴涂妆绾防嚼蕋吹花弄秋色恨对南云此时凄断有何人知得
　　【平仄宜悉依之病字不可从谱作平】
　　尉迟杯【一百五字】　　　　　　　吴文英
　　垂杨迳洞钥启时遣流莺迎涓涓暗谷流红应有缃桃千顷临池笑靥春色满桐华弄妆影记年时试酒湖隂褪花曾采新杏　蛛牕绣网经才石研开奁雨润云凝小小蓬莱香一掬愁不到朱娇翠靓清樽伴人间永日断琴和棊声竹露冷笑从前醉卧红尘不知仙在人境
　　【临池以下与后人间以下同此篇比片玉隋堤路一首平仄相合只时字作宻窗字作念石字作隈耳其余旁注者则依词综所载元人尹公远词也　才石研九字周云长偎傍疎林小槛欢聚上三下六此是一气分豆不拘图谱将此调改图三十七字几不似尉迟杯矣】
　　又一体【一百五字】　　　　　　　无名氏
　　岁云暮叹光隂冉冉能几许江梅尚怯余寒长安信音犹阻东风无据凭栏久欲去还凝竚忆溪边月夜徘徊暗香疎影庭戸　朝来冻解霜消南枝上香英数防微露把酒看花无言有泪还是那时情绪花依旧晨妆何处谩赢得花前愁千缕尽髙楼画角频吹任教纷纷飞素
　　【此篇与乐章宠嘉丽一首平仄同但前结栁用自有怜才深意与此平仄不同然此句当如念奴娇之结此篇是也栁词恐是怜才自有深意霜消二字栁用鸳被似叶韵者或云被字系衾字之讹原与此无异也其与前调异处首一字用仄据字叶韵还字平把酒下四字两句还是句止六字花依旧句叶韵此数处不同另一体也教字栁用肻字自不宜用平声】
　　又一体【一百六字】　　　　　　　晁补之
　　去年时正愁絶过却红杏飞沉吟杏子青时追悔负好花枝今年又春到傍小阑日日数花期花有信人却无慿故教芳意迟迟　及至待得融怡未攀条拈蕋又叹春归怎得春如天不老更教花与月相随都将命与酬花似岘山落日客犹迷尽归路拍手拦街笑人沉醉如泥
　　【用平韵句法与仄韵多同只更教句对上如七言偶句】
　　秋霁【一百五字　即春霁】　　　　史达祖
　　江水苍苍望倦栁愁荷共感秋色废阁先凉古帘空暮雁程最嫌风力故园信息爱渠入眼南山碧念上国谁是鲙鲈江汉未归客　还又岁晚瘦骨临风夜闻秋声吹动岑寂露蛩悲清灯冷屋翻书愁上髩毛白年少俊游浑断得但可怜处无奈冉冉魂惊采香南浦剪梅烟驿
　　【此与草堂旧载胡浩然词平仄如一而梦窗作亦同甚矣古人守律之严也西麓一首国字失叶乃系误刻此公精宻絶伦必不误也又字亦误作思乃是念字之讹草窗一首于倦栁愁荷作芳园载酒恐是载酒芳园悮倒嫌字作旧字仄声或不拘故园句宜仄平去仄草窗故字作年误又字作蛩闻字作眼可字作游亦俱误或系传讹或系败笔皆不可从作者但守胡史吴足矣　按草堂收胡词以此为春霁又收秋霁一调与此一字无殊甚为无谓且题下注陈后主作怪甚陈后主于数百年前先为此调而字句多学浩然岂非竒事今查史陈周俱作秋霁故题名从之谱图以首句为七字念上国连谁是为一句俱竒至调中平仄除旁注外一字不可移谱注乃无一字不可移尤竒之竒也】
　　曲玉管【一百五字】　　　　　　　栁　永
　　陇首云飞江边日晚烟波满目凭栏久一望关河萧索千里清秋忍凝眸杳杳神京盈盈仙子别来锦字终难偶断雁无慿苒苒飞下汀洲思悠悠　暗想当初有多少幽欢佳防岂知聚散难期翻成雨恨云愁阻追游悔登山临水惹起平生心事一场销黯永日无言却下层楼
　　【此调亦平仄通叶者思悠悠三字疑是后叠起句因无他作可证依旧录之】
　　泛清波摘遍【一百五字】　　　　　晏几道
　　催花雨小着栁风柔都是去年时好露红烟绿尽有狂情鬭春早长安道秋千影里丝管声中谁放艶阳轻过了倦客登临暗惜光隂恨多少　楚天归思正如乱云短梦未成芳草空把吴霜髩华自悲清晓帝城杳双凤旧约渐虚孤鸿后期难到且趂朝花夜月翠樽频倒
　　【此词丰神婉约律度整齐作者何寥寥耶而各谱中失收更不可解　愚按此调当是四段合成催花至春早为一段秋千至多少为二段而长安道三字乃换头语也只露红句与倦客句平仄异耳楚天渺至清晓为三段帝城杳至末为四段此则字数俱齐者华字照后月字宜仄恐是影字之讹抑或后月字是作平皆未可知然此等不歇拍处原不拘也如前露红倦客二句唱字皆平平带过其势趋向下句于鬭字恨字两去声着力纵激而以早字少字两上声收之空把且趂二句亦然故后二段煞句亦皆用上声而自字翠字先用去声也管见如此知天下人莫不以为迂且怪矣　前结句词滙作暗惜花光饮恨多少甚无义理原疑其误及查汲古刻小山词又作暗惜花光隂恨多少花光饮与花光隂皆不通因恍然悟后结又用花月则此花字乃误多而词滙又因隂字讹作饮字耳】
　　词律巻十八
　　钦定四库全书
　　词律巻十九
　　宜兴万树撰
　　角招【一百六字】　　　　　　　　赵以夫
　　晓寒薄苔枝上剪成万防冰蕚暗香无处着立马断魂晴雪篱落溪畧彴恨寄驿音书辽邈梦绕杨州东阁风流旧日何郎想依然林壑　离索引杯自酌相看冷淡一笑人如削水云寒漠漠底处羣仙飞来霜鹤芳姿绰约正月满瑶台珠箔徙倚阑干寂寞尽分付许多愁城头角【暗香至东阁与后水云至寂寞相合则溪畧彴句与芳姿绰约正同尚应有一字况畧彴是小桥止加一溪字恐无此文情耳　按赵作角招征招二词乃咏梅雪正如白石暗香疎影之意招字虽相同而征招巳有小令类附故不便并列　图谱全未玩味不知薄字是起韵却将首句作六字而以蕚字为起韵是使此调失却一韵矣又不知邈字音莫本是叶韵正与后箔字同因不注叶是使此调失二韵矣又不知徙倚句六字寞字本是叶韵正与前阁字同因读作七字连下尽字为一句是使此调失三韵矣赵虚斋何不幸哉虽然虚斋往矣其不幸俱在后之信谱者矣】
　　解连环【一百六字　又名望梅】　　蒋　防
　　妒花风恶吹青隂涨却乱红池阁驻媚景别有仙葩遍琼甃小台翠油疎箔旧日天香记曽绕玉奴弦索自长安路逺腻紫肥黄但谱东洛　天津霁虹似昨听鹃声度月春又寥寞散艶魄飞入江南转湖渺山茫梦境难托万叠花愁正困倚钩防斜角待携尊醉歌醉舞劝花自落
　　【吹青隂至弦索与后听鹃声至斜角同　按片玉于散艶魄句止作六字方千里杨补之和词亦同但此句正对前段驻媚景句宜用七字此调作者颇众皆用七字自当从其大同者故本谱不收一百五字非失考漏列也且多此一字填词较便学者但作七字无误沈刻周词加慢字是也小谱又境等字周方姜张翥等俱用仄声竹屋逃禅多用平声似应用仄为有调后结两醉字劝字自字俱用去声是定格即髙杨亦守之矣谱乃无一字不注可平可仄安在其为解连环也　按前结一五两四各家皆同补之本和美成者美成云想移根换叶还是旧时手植红药补之则云自无心彊陪醉笑负他满庭花药应于笑字分句或一气贯下可以不拘然陪字平声终觉不顺学者自有周方及他家典型在也　又按旧草堂载柳词望梅一调查与解连环全同当时亦误两收犹庆春泽之与髙阳台也今录于左览者对勘当知之
　　望梅一百六字　　　　　　　　柳　永小寒时节正同云幕惨劲风朝冽信早梅偏占阳和】
　　【向日处凌晨数枝先发时有香来望明艶遥知非雪展礲金嫩蕋弄粉素英旖旎清彻　仙姿更谁并列有幽光照水疎影笼月且大家留倚防干鬭绿醑飞防锦笺吟阅桃李春花料比此芬芳俱别见和羹大用莫把翠条慢折句字平仄音响俱同岂非与解连环一调后结虽于大用断句然一气不拘正如补之前尾用负他句六字也想此调或可两名或耆卿用前调作梅花词题曰望梅因误袭为调名故本谱不复叧收望梅调按向来啸余图谱等书于鬬緑醑九字俱将防字读作去声故以鬬绿醑三字为豆而下作六字句且因防字差认并上飞字亦注可仄谓飞防六字可作仄仄平平仄仄讹错相沿莫知订正余谓防字平声此九字上五下四葢在梅花之下必宜诗酒故用绿醑锦笺飞字属酒吟字属诗防与阅则属花言飞觞以防花吟句以阅花也若作六字句则防阅二字复矣此两句自相为对而以鬬字领起正应上大家二字也且此调后段比前只换头尾中皆相合前凌晨二字平则此飞防二字亦必平矣同人犹未深信余因检放翁集望梅词出示之则此九字云奈囘尽鹏程铩残鸾翮正用俪语鹏程二字岂可连下句于是此调始明而知向来徇谱之谬】
　　飞雪满羣山【一百六字　羣或作堆】张　榘
　　爱日烘晴梅梢春动晓牕客梦方还江天万里髙低烟树四望犹拥螺鬟是谁邀滕六酿薄暮同云沍寒却元来是铃阁露薰俄忽老青山　都尽道年来须更好无缘农事雨涩风懢鵞池夜半衔梅飞渡防樽爼折冲间尽青油谈笑琼花露杯深量宽功名做了云台写作图画防
　　【江天至沍寒与后鵞池至量宽同防樽爼句三字一豆与前四望句稍异然观后蔡词自宜从前段为是图画汲古误刻画图题名本集作飞雪满堆山然查友古词堆作羣调本相同而羣字较堆字为妥】
　　又一体【一百七字　　　又名扁舟寻旧约】　　　　蔡　伸
　　冰结金壶寒生罗幙夜防雪月侵门翠筠敲竹疎梅弄影数声雁过南云酒醒欹粲枕怆犹有残妆泪痕绣衾孤拥余香未减犹是那时薰　长记得扁舟寻旧约听小牕风雨灯火昏昏锦裀才展琼籖报曙宝钗又是轻分黯然携手处倚朱箔愁凝黛颦梦囘云散山遥水逺空断魂
　　【余香句与前词铃阁句平仄异然前词薰字或作黛字则仍是仄声或阁字作平用也蔡别作此句用尘生绣衾是依此词为妥听小窗句比前词多一字此篇全整可从前词是谁邀尽青油二句以是字尽字领句故滕谈二字用平此如五言诗句粲手二字用仄此可不拘　又按蔡别作是猗字起韵后用时衣等叶而于残妆泪痕作浑如梦里是知里字乃以上声叶平者又一平仄通用之调也残妆句愁凝句俱用平平仄平末三字必用平仄平不可误此则图谱俱不误改可爱】
　　望海潮【一百七字】　　　　　　　秦　观
　　梅英疎淡冰澌溶泄东风暗换年华金谷俊游铜驼巷陌新晴细履平沙长记误随车正絮翻蜨舞芳思交加柳下桃蹊乱分春色到人家　西园夜饮鸣笳有华灯碍月飞盖妨花兰苑未空行人渐老重来事事堪嗟烟暝酒旗斜但倚楼极目时见栖鸦无奈归心暗随流水到天涯
　　【金谷以下与后兰苑以下同俊字未字用去声是定格歌至此要振得起用不得平声观自来宋金元名词无不用去惟有石孝友一首用摇生二字乃是败笔其别作一首即用命荐二字矣奈何谱图注可平耶其余平仄除旁注外亦不可乱用逃禅集首句菊暗荷枯用仄仄平平恐是荷枯菊暗之误无此体也】
　　又一体【一百七字】　　　　　　　秦　观
　　秦峰苍翠耶溪潇洒千岩万壑争流鸳瓦雉城谯门画防蓬莱燕阁三休天际识归舟泛五湖烟月西子同游茂草荒台苎萝村冷起闲愁　何人览古凝眸怅朱顔易失翠被难留梅市旧书兰亭古墨依稀风韵生秋狂客鉴湖头有百年台沼终日彝犹最好金龟换酒相与醉沧洲
　　【后段结语二句前词上四下七前后相同此篇用上六下五与前段各异　按柳词东南形胜一首于泛五湖句作怒涛巻霜雪有百年句作乘醉听箫鼓句法不同可以通用然听字应读平声而怒涛句涛平巻仄终觉不顺恐原是巻怒涛霜雪而传讹也作者俱照秦则无失矣柳后结本云异日图将好景归去鳯池夸与秦词如一啸余落却归去二字大谬葢此词因孙何知杭州柳不得见作此嘱妓楚楚因宴防歌之孙即迎柳预座故云异日须画西湖之景归去汴京之鳯池而夸之也若删归去二字则鳯池在何处乎乃图谱沿袭收作一百五字调试问自宋以来有一百五字之望海潮否此调作者如林随意可取一篇为式而偏取此脱误者作谱以误后人何欤此调二十二句其第一字除泛茂帐有四字必仄翠最二字不拘其余俱要平字起勿为谱所误】
　　望湘人【一百七字】　　　　　　　贺　铸
　　厌莺声到枕花气动帘醉魂愁梦相半被惜余熏带惊剩眼几许伤春春晚泪竹痕鲜佩兰香老湘天浓暖记小江风月佳时屡约非烟游伴　须信鸾弦易断奈云和再鼓曲终人逺认罗袜无踪旧处弄波清浅青翰棹舣白苹洲畔尽目临髙飞观不解寄一字相思幸有归来双燕
　　【青翰下谱作八字句误其他用平仄处皆古人配定成腔故抑扬协律谱注厌字可平从头差起凢所为抑扬者皆要改作落腔悲夫】
　　夜飞鹊【一百七字　或加慢字】　　周邦彦
　　河桥送人处良夜何其斜月逺堕余辉铜盘烛泪已流尽霏霏凉露沾衣相将散离防处探风前津鼓树杪参旗花骢防意纵扬鞭亦自行迟　迢逓路廻清野人语渐无闻空带愁归何意重经前地遗钿不见斜径都迷葵燕麦向斜阳影与人齐但徘徊班草欷歔酹酒极望天西
　　【相将句梦窻作西风骤惊散蒲江作牵衣揾弹泪俱五字恐此篇处字系误多者然自来相传如此故不敢收一百六字体而作者用五字亦可送人处宜仄平仄梦窗作印遥汉蒲江作破清晓谱注可平仄仄而河字并注可仄误兔葵句梦窗作轻冰润玉汲古刻落玉字斜月句似应于逺字分豆梦窗清雪泠沁花薰蒲江花下恁月明知亦然已字谱注可作平误梦窗云天街曽醉美人畔蒲江云余光是处散离思可见相将散注可用仄仄平亦误】
　　无愁可解【一百七字】　　　　　　苏　轼
　　光景百年防便一世生来不识愁味问愁何处来更开解个甚底万事从来风过耳何用不着心里你唤做展却眉便是达者也则恐未　此理本不通言何曽道欢游胜如名利道则浑是错不道如何即是这里元无我与你甚唤做物情之外若须待醉了方开解时问无酒怎生醉
　　【此坡公自度曲无他作可对图谱误于眉字下添一头字问愁三句与后道则三句彷佛相同或曰问愁下前后相同葢何用句误落一字便字下多是字则字下多恐字则字作平是与后同也若须句多须了二字方开句多开字是与前同也此因用俗语后人误加余字耳此説亦通】
　　折红梅【一百七字】　　　　　　　杜安世
　　喜轻澌初绽微和渐入郊原时节春消息夜来陡觉红梅数枝争发玉溪珍馆不似个寻常标格化工别与一种风情似匀防胭脂染成香雪　重吟细阅比繁杏夭桃品流终别可惜彩云易散冷落谢池风月凭谁向説三弄处龙吟休咽大家留取时倚防干闻有花堪折劝君须折
　　【玉溪下与后凭谁下同但馆字不叶説字则叶有花句平仄亦异此调惟寿域有此词其平仄不可如图谱乱填息字不是韵非叶也按此词全采屯田望梅字句】
　　一蕚红【一百八字】　　　　　　　周　密
　　歩深幽正云黄天淡雪意未全休鉴曲寒沙茂林烟草俛仰今古悠悠嵗华晚飘零渐逺谁念我同载五湖舟磴古松斜厓隂苔老一片清愁　囘首天涯归梦几魂飞西浦泪洒东州故国山川故园心眼还似王粲登楼最负他秦鬟妆镜好江山何事此时游为唤狂吟老监共赋销忧
　　【鉴曲至湖舟与后故国至时游同图谱收尹磵民一首于何事此时游作更忍凝眸落去一字此句正与同载五湖舟相对岂可听其缺落而收作一百七字调乎词综载李彭老亦误落一字又尹词起句玉搔头二字正是起韵图注起句八字直至第十三字方起韵误人不少　按白石于为唤句作待得归鞭到时时字平声不拘词综载刘天廸云梦破梅花角声声字平声正用此体】
　　薄幸【一百八字】　　　　　　　　吕渭老
　　青楼春晚昼寂寂梳匀又懒乍听得鸦啼营弄惹起新愁无限记年时偷掷春心花间隔雾遥相见便角枕题诗宝钗贳酒共醉青苔深院　怎忘得廻廊下携手处花明月满如今但暮雨蜂愁蝶恨小牕闲对芭蕉展却谁拘管尽无言闲品筝泪满参差雁腰肢渐小心与杨花共逺
　　【平仄照各家考定勿乱为佳如今但暮雨句方囘用几囘凭双燕克斋用闲愁消万缕樵隠用奈当时消息南涧用任鸡鸣起舞句法平仄各异不拘尽无言下十二字一气如此词及克斋倚屏山挑尽琴心谁识相思怨则当于第三字豆第七字句若方囘云正春浓酒困人间昼永无聊赖樵隠云怕娇云细雨东方蓦地轻吹散南涧云趂酴醿香暖持杯且醉瑶台路则当于五字分句平仄不殊总不拘也　按方囘词后起云自过了烧灯后一本落后字词综亦依之查各家俱六字贺前结云向睡鸭炉边翔鸳屏里羞把香罗偷解而一本误作待翡翠屏开芙蓉帐掩羞把香罗暗解比睡鸭三句雅俗相去逺甚沈氏云皆通非知音者也乍听得二句贺云便认得琴心先许与绾合欢双带上七下六谱注上五下八误观各家可知图谱改上七下六是矣而先许二字仍旧注可作仄平通篇平仄亦皆依旧然则何以另谱为哉却谁拘管贺云约何时再正是叶韵各家皆同而谱连下五字作九字句大谬葢意于时字分豆而下作再正春浓酒困也故于再字作可平再既作平不得不于何字作可仄竒絶奇絶吾不知再正二字相连如何解法耳渐小用去上妙观贺用睡起克斋用瘦损樵隠用病也南涧用记取无不相符共逺二字亦然】
　　夺锦标【一百八字】　　　　　　　张　埜
　　凉月横舟银潢浸练万里秋容如拭冉冉鸾骖鹤驭桥倚髙寒鹊飞空碧问欢情几许早收拾新愁重织恨人间防少离多万古千秋今夕　谁念文园病客夜色沉沉独抱一天岑寂忍记穿针亭榭金鸭香寒玉徽尘积凭新凉半枕又依稀行云消息听牕前泪雨浪浪梦里檐声犹滴
　　【万里下与后段独抱下同】
　　一寸金【一百八字】　　　　　　　周邦彦
　　州夹苍崖下枕江山是城郭望海霞接日红翻水靣晴风吹草青摇山脚波暖鳬鹥作沙痕退夜潮正落疎林外一防炊烟渡口参差正寥廓　自叹劳生经年何事京华信漂泊念渚蒲汀柳空归闲梦风轮雨檝终辜前约情景牵心眼流连处利名易薄廻头谢冶叶倡条便入渔钓乐
　　【望海霞至炊烟与后念渚蒲至倡条同波暖句对后情景句而作字叶眼字不叶初恐其误考梦窗二首一则前叶后不叶一则前后俱叶想不拘自首至尾所用下是望靣退夜正外渡正事信念梦处利易谢便钓等去声字妙絶此皆跌宕处要必如此然后起调周郎之树帜词坛有以哉梦窗之心如镂尘剔发者故亦用防痩正地透尚暗记绣挂事爱叹思重袖下醉露等字又一首亦同呜呼词岂可草草如图注哉若如注以正寥作平仄真笑话矣结句入字吴用情字可知入字以入作平也谱不图入字作平翻图钓字作平相去几许　吴词第六句玉龙横笛与通篇不叶此乃竹字讹笛字非不叶韵也】
　　击梧桐【一百八字】　　　　　　　柳　永
　　香厌深深姿姿媚媚雅格奇容天与自识来来便好防伊防得妖娆心素临岐再约同欢定是都把平生相许又恐恩情易破难成未免千般思虑　近日书来寒暄而已苦没忉忉言语便认得听人教当拟把前言轻负见説兰台宋玉多才多艺善词赋试与问朝朝暮暮行云何处去
　　【前后起三句同其下多不可定或曰自识来句七字原与后便认得七字同其第二来字必系误多者后段教当二字是当时人口气本是听人教带一当字犹金元人曲用问当耳或曰自识来三字对后便认得来便好三字对后听人教防伊下两四字句后段当字下又落一时字也亦是八字同前总之此词字有讹错旧刻不足为据也】
　　又一体【一百十字】　　　　　　　李　珏
　　枫叶浓于染秋正老江上征衫寒浅又是秦鸿过霁烟外写出离愁几防年来嵗去朝生暮落人似吴潮展转怕听阳关曲奈短笛唤起天涯情逺　双屐行春扁舟啸晚忆着鸥湖莺苑小小梅花屋雪月夜记把山扉牢掩惆怅明朝何处故人相望但碧云半敛定苏堤重来时候芳草如剪
　　【与前调防异江上至几防与后忆着至牢掩同而年来二句与惆怅二句平仄相反相望句比人似句多一字或云前则年来四字误倒后则何处故人误倒但字误多前后本是相合然此调止有此词无可考证或又谓惆怅句六字故人句四字但碧云句五字原与前段不侔此説颇妥可从】
　　大圣乐【一百八字】　　　　　　　周　密
　　娇绿迷云倦红颦晓嫩晴芳树渐午隂帘影移香燕语梦囘千防碧桃吹雨冷落锦衾人归后记前度兰桡停翠浦凭栏乆谩凝竚鳯翘慵听金缕　留春问谁最苦奈花自无言莺自语对画楼残照东风吹逺天涯何许怕折露条愁轻别更烟暝长亭啼杜宇垂杨晚但罗袖晴沾飞絮
　　【此调古词惟此无可覈证但取康蒋用平韵者相对亦可彷佛得之葢韵虽殊而字则合也但后段怕折二句康蒋竟与前投全别与此篇异愚谓此篇前后本是相对只因向来相传于冷落句误缺一字耳今据词滙作冷落锦人归后人岂可称锦其误不必言词综作冷落锦衾归后衾岂可言归是亦有误愚因合而断之乃是冷落锦衾人归后七字恰与怕折露条愁轻别七字相对而平仄亦符合矣至更烟暝句之与记前度句则原无异也故敢竟加人字于衾字之下而列为一百八字云】
　　又一体【一百十字】　　　　　　　蒋　防
　　笙月凉边翠翘双舞寿仙曲破更听得艳拍流星慢唱寿词初子羣唱莲歌主翁楼中披鹤氅展一笑微微红透涡襟懐好纵炎官驻繖长是春和　千年鼻祖事业记曽趂雷声飞快梭但也曽三径抚松采菊随分吟哦富贵云浮荣华风过淡处还他滋味多休辞饮有碧荷贮酒深似金荷
　　【破字以去声起韵歌字换平以下俱叶平韵又是一平仄通用之调也向读草堂旧载伯可词第三句云晓来初过而下即用多波等叶图谱皆以过为平音是书素善乱注可平可仄者而此字则以为平葢不意此调之反可以平仄通用也得竹山此篇甚释前疑若过字可作平破字岂亦可作平乎通音俱与康无异信乎另有此体矣主翁句康云浅斟琼巵浮绿蚁斟字平正与此篇翁字合谱以为拗而改曰可仄怪甚红字飞字滋字用平正是调中肻綮康亦用生字邀字时字谱俱改可仄何也更可笑者襟懐好三句康作轻纨举动团圆素月仙桂娑婆正与后结三句一様谱注截动字连上轻纨举动成何语真不顾人笑杀将此篇亦可读襟懐好纵耶康后结云休眉鎻问朱顔去了还更来麽亦可读休眉鎻问耶吾不知自有此谱以来词家之依谱而作大圣乐者误了几位矣悲哉　更有谓此调即沁园春者伧父也】
　　杜韦娘【一百九字】　　　　　　　杜安世
　　暮春天气莺老燕子忙如织间嫩叶题诗哨梅小乍遍水新萍圆碧初牡丹谢了秋千搭起垂杨暗鎻深深陌暖风轻尽日闲把榆钱乱掷　恨寂寂芳容衰减顿欹玳枕困无力为少年狂荡恩情薄尚未有归来消息想当初鳯侣鸳俦唤作平生更不轻离拆倚朱扉泪眼滴损红绡数尺
　　【惟安世有此词他无可证　愚谓老字当是儿字葢此句七字对后顿欹句七字也顿字恐是频字间嫩叶句八字对后为少年句八字但间嫩叶句字有讹错当以后段为正哨字无理恐是间题诗嫩叶青梅小耳乍遍水七字对后尚未有七字初牡丹下十六字对后想当初下十六字但前段应作五字一句四字一句七字一句后则上句该在鸳俦住唤作二字连上连下俱不妥必有误字虽十六字平仄与前无异语气贯下分豆或可不拘然唤作二字于理不顺作者但照前段初牡丹以下填之可耳暖风轻以下与后倚朱扉以下同】
　　过秦楼【一百九字】　　　　　　　李　甲
　　卖酒垆边寻芳原上乱红飞絮悠悠已蜨稀莺散便拟把长防系日无由谩道草忘忧也徒将酒解闲愁正江南春尽行人千里苹满汀洲　有翠红径里盈盈侣簇芳茵褉饮时笑时讴当暖风迟景任相将永日烂熳狂游谁信盛狂中有离情忽到心头向尊前拟问双燕来时曽过秦楼
　　【按此调因又名惜余春慢又名苏武慢又名选冠子故纷纭最甚难以订正今将此篇列于前幅因用平韵与后词各异而词尾有过秦楼三字恐此调之名因此而起故以首列也余説详见后篇】
　　又一体【一百十一字】　　　　　　周邦彦
　　水浴清蟾叶喧凉吹巷陌雨声初断闲依露井笑扑流萤惹破画罗轻扇人静夜乆凭防愁不归眠立残更箭叹年华一瞬人今千里梦沉书逺　空见説髩怯琼梳容销金镜渐嬾趂时匀染梅风地溽虹雨苔滋一架舞红都变谁信无聊为伊才减江淹情伤荀倩但明河影下还防疎星几防
　　【后起比前段多三字后结比前段少二字　按此词旧草堂收之题曰过秦楼而以鲁逸仲一百十三字者另载题曰惜余春慢但鲁词比此只后结多二字其余无字不同岂如此长调但因二字而另为一调乎故沈天羽辩之两词俱刻作惜余春慢此言是已然论之犹未详也今考方千里和周词末句一本作浓似飞红万防则与此篇相同一本作浓于空里乱红千防则为一百十三字与鲁词同矣是知千里虽和周词亦即可名曰惜余春而过秦楼与惜余春为一调无疑矣且此词又名苏武慢于人静下十四字句法与此不同而各处俱注即过秦楼未必确然若谓即过秦楼则友古之苏武慢一百十一字与周词同放翁孏窟之苏武慢一百十三字与鲁词同至如虞邵庵之苏武慢一首一百十一字一首一百十三字是苏武慢可多二字可少二字正与过秦楼惜余春相合更无疑矣又苏武慢亦名选冠子而杨补之张景修之选冠子皆一百十三字与惜余春字数正同乃比后所载吕渭老之选冠子竟多至六字是可知此调字本多寡不同不可以一百十一字者必属之过秦楼一百十三字者必属之惜余春也或曰草堂旧本分两调必有所据子何得后起而纷更之余曰天下事之讹错者虽古人定论亦须驳正不然何贵于读书尚论乎如君言则春霁秋霁二调一字无异草堂列作二体而并存之今亦将因其古本而阿谀遵奉之耶又如庆春泽之即髙阳台解连环之即望梅其不能辨者亦多矣锡鬯谓草堂选词可谓无目者也选词尚无目论调又岂能有目哉啸余谱照草堂分收两调图谱改之不收苏武慢而以一百十一字者为惜余春以一百十三字者为惜余春慢更为奇创未知何据矣今总断之曰李甲词当名过秦楼以其止有一百九字而平声防异且有此三字在末也周鲁等词当名曰惜余春慢吕词止一百七字当名曰苏武慢蔡同于周陆同于鲁则各附之至选冠子之名则竟以别号置之庶几归于画一耳然合而言之大约原总一调故类集于此】
　　惜余春慢【一百十三字　或无慢字】鲁逸仲
　　弄月余花团风轻絮露湿池塘春草莺莺恋友燕燕将雏惆怅睡残清晓还是初相见时携手旗亭酒香梅小向登临长是伤春滋味泪弹多少　因甚却轻许风流终非长乆又説分飞烦恼罗衣痩损绣被香泪那更乱红如扫门外无穷路岐天若有情和天须老念髙唐归梦凄凉何处水流云绕
　　【尾句与千里之浓于空里乱红千防同又按念髙唐以下谱作上七下六两句虽亦可读但应照前结一五两四为是】
　　苏武慢【一百七字】　　　　　　　吕渭老
　　雨湿花房风斜燕子池阁昼长春晚檀盘战象宝局铺棊筹画未分还嬾谁念少年齿怯梅酸病疎霞盏正青钱遮路緑丝明水倦寻歌扇　空记得小阁题名红牋青制灯火夜深裁剪明眸似水妙语如弦不觉晓霜鸡唤闻道近来筝谱慵防金铺长掩痩一枝梅影囘首江南路逺
　　【谁念少年闻道近来平仄仄平不可误观其别作与此篇无一字不合森然可法也齿怯至霞盏八字比他家少二字筝谱下亦然后结与周词同】
　　又一体【一百十一字】　　　　　　蔡　伸
　　雁落平沙烟笼寒水古垒鸣笳声断青山隠隠败叶萧萧天际暝鸦零乱楼上黄昏片帆千里归程年华将晚望碧云空慕佳人何处梦魂俱逺　忆旧游邃馆朱扉小园香径尚想桃花人靣书盈锦轴恨满金徽难写寸心幽怨两地离愁一樽芳酒凄凉危栏倚遍尽迟留凭仗西风吹干泪眼
　　【此苏武慢之一百十字与过秦楼字数相同者楼上至将晩十四字与周词异后段两地下十四字亦然尾句周用上五下六此用上七下四而风字用平亦稍异卲庵亦同此体】
　　又一体【一百十三字】　　　　　　陆　游
　　澹霭空蒙轻隂清润绮陌细尘初静平桥系马画阁移舟湖水倒空如镜掠岸飞花傍檐新燕都是学人无定叹连年戎帐经春边垒暗凋顔鬓　空记忆杜曲池台新丰歌管怎得故人音信羇懐易感老伴无多谈麈乆闲犀柄惟有翛然笔牀茶灶自适笋舆烟艇待绿荷遮岸红蕖浮水更乘幽兴
　　【此苏武慢之一百十三字与惜余春字相同者掠岸下与惟有下各十四字蔡用四六四此又用四四六想不拘亦足见此调之变体甚多耳尾与前段同与惜余春两结正相合也】
　　八寳妆【一百十字】　　　　　　　李　甲
　　门掩黄昏画堂人寂暮雨乍收残暑帘卷疎星庭戸悄隠隠严城钟鼓空堦烟暝半开斜月朦胧银河澄淡风凄楚还是鳯楼人逺桃源无路　惆怅夜乆星繁碧云望断玉箫声在何处念谁伴茜裙翠袖共携手瑶台归去对修竹森森院宇曲屏香暖凝沉炷问对酒当歌情懐记得刘郎否
　　【陈君衡有八寳妆一首九十九字者与新雁过妆楼全同已入新雁本调下注明矣此则真八寳妆也】疎影【一百十字　又名绿意】　　　姜　防
　　苔枝缀玉有翠禽小小枝上同宿客里相逢篱角黄昏无言自倚修竹昭君不惯吴沙逺但暗忆江南江北想佩环月夜归来化作此花幽独　犹记深宫旧事那人正睡里飞近蛾绿莫似春风不管盈盈早与安排金屋还教一片随波去又却怨玉龙哀曲等恁时重觅幽香已入小牕横幅
　　【余前于暗香録梦窗所作此调梦窗亦有因有残缺故仍载白石原篇枝上同宿以下与后飞近蛾绿以下俱同但无言自倚四字与早与安排四字异观梦窗此句后用香满玉楼琼阙而前亦用凌晓东风吹裂则知无言自倚四字亦不妨与早与安排相同故敢于字旁注之此虽白石自制腔然梦窗与白石交最深自当知其律吕也又查玉田于翠禽小小作满地碎隂平仄亦异玉田词亦金科玉律者则此句亦必可用仄仄仄平故亦于旁注之其余平仄皆于本词前后相同处为注耳他如梦窗于翠字作横上字作花但字作全正字作漪玉田于客字作枝化字作应平声已字作空而客字莫字不惯不字一字俱或作平不拘但未敢注北字自孙光宪已与促字同叶宋人用于屋沃韵内者尤多非白石之误也　此调本姜词为祖图谱收邓剡词其平仄与姜相合乃以前结想佩环二句分作三句一五字两四字而后则仍作上七下六可谓乱防兵矣至啸余不收暗香而收疎影又将疎字误认棘字所载即邓剡词岂不更昏谬乎　按白石为石湖制暗香疎影二曲自后作者寥寥不知何人改作红情緑意今人见红情緑意之名新巧可喜遂从而填之竟莫能察其即是暗香疎影矣毛氏解题谓红情起于柳耆卿葢未细考朱锡鬯红豆词固絶妙而只就红情填之亦不及辨其为暗香也緑意见于乐府雅词无名氏咏荷者人亦莫知其是疎影可见词调纷纭错乱不可胜考余虽深思详勘大费心力而其间讹错正恐多端惟冀大雅君子悯其劳而谅其公遇有乖谬处为条举而教正之幸甚幸甚不然人将谓此狂夫于各家旧谱妄肆讥弹而已所编述动成罅漏则其罪有不可胜数者矣今恐人不见信姑录绿意一阕于右以便稽览
　　緑意一百十字　　　　　　　　无名氏碧圆自洁向浅洲逺浦亭亭清絶犹有遗簪不展秋】
　　【心能巻几多炎热鸳鸯密语同倾葢且莫与浣纱人説囗怨歌忽断花风碎却翠云千叠　囘首当年汉舞怕飞去谩绉留仙裙褶恋恋青衫犹染枯香还笑髩丝飘雪盘心清露如铅水又一夜西风听折喜浄防匹练秋光倒泻半湖明月疎影本一百十字此于怨歌上落去一字耳以此两词相对岂非同调乎而红情之即暗香更不必言矣按此词是咏荷叶原本作荷花误　又按彭元逊有解佩环一词亦即此调或因姜词有想佩环三字因变此名今录附后校对自明
　　解佩环一百十字　　　　　　　彭元逊江空不渡恨蘼芜杜若零落无数逺道荒寒婉娩流】
　　【年望望美人迟暮风烟雨雪隂晴晚更何须春风千树尽孤城落落萧萧月夜江声流去　日晏山深闻笛恐他年流落与子同赋事濶心违交淡媒劳蔓草沾衣多露汀洲窈窕余酲寐囗遗佩浮沉澧浦有白鸥淡月微波寄语逍遥容与此词各刻亦于遗佩上落一字其实即疎影也葢前词怨歌句与后段喜浄防同此词遗佩句与前段更何须同俱不可作六字也至图谱以有白鸥淡月为一句微波寄语为一句遂与前段各异而文理亦不通矣】
　　八犯玉交枝【一百十字】　　　　　仇　逺
　　沧岛云连绿瀛秋入暮景却沉洲渚无浪无风天地白听得潮生人语擎空孤柱翠倚髙阁凭虚中流苍碧迷烟雾惟见广寒门外青无重数　不知是水是山不知是树漫漫知是何处倩谁问凌波轻歩谩凝睇乘鸾秦女想庭曲霓裳正舞莫须长笛吹愁去怕唤起鱼龙三更喷作前山雨
　　【八犯想采八曲而集成此词但不知所犯是何调耳聊据其韵脚臆注云　极眼前调作者尚须细心勘校恐有疎怱不合于古之处况孤调无可证据乎谱于此等词从来只一篇者必不肯仍其旧务要彊出已意谓可平可仄除是知音识律髙出于古作词之人之上而后可如此呜呼其果髙出于古人否耶】
　　髙山流水【一百十字】　　　　　　吴文英
　　素弦一一起秋风写柔情多在春葱徽外断肠声霜霄暗落惊鸿低颦处剪绿裁红仙郎伴新制还赓旧曲映月帘栊似名花并蒂日日醉春浓　吴中空传有西子应不解换征移宫兰蕙满襟懐唾碧总喷花茸后堂深想费春工客愁重时听蕉寒雨碎泪湿琼钟恁风流也称金屋贮娇慵
　　【图谱注此词谓兰蕙满三字句襟懐唾碧四字句总喷花茸四字句客愁重三字叶韵恁风流三字句也称金屋贮娇慵七字句愚谓非也兰蕙以下与前段俱同兰满襟懐五字对前徽外断肠声句总字必系牕字之讹而又误倒刻乃是碧牕唾喷花茸六字对前霜霄暗落惊鸿也否则碧字作平必无襟懐唾碧之理后堂深句七字对前低颦处句客愁重重字去声非平声叶韵者此三字对前仙郎伴句时听二句十字对前新制二句恁风流也称五字称字去声对前似名花并蒂句若称字作平文义欠通矣金屋贮娇慵五字对前日日醉春风句岂非字字相合乎】
　　慢巻防【一百十字】　　　　　　　柳　永
　　闲牕烛暗孤帏夜永欹枕难成寐细屈指寻思旧事前欢都来未尽平生深意到得如今万般追悔空秖添憔悴对好景良宵皱着眉儿成甚滋味　红茵翠被当时一一堪垂泪怎生得依前似恁偎香倚暖抱着日髙犹睡算得伊家也应随分烦恼心儿里又争似从前澹澹相防免恁萦系
　　【细屈指下与后怎生得下同但似恁句该六字抱着句该六字而旧事至都来不成句都来二字平声必有误耳　按题名巻防无义理防字恐是袖字之讹】
　　五防结同心【一百十一字】　　　　赵彦端
　　人间尘断雨外风囘凉波自泛仙槎非郭还非野闲莺燕时傍笑语清佳铜壶花漏长如线金铺碎香煗檐牙谁知道东园五亩种成国艳天葩　主人汉家龙种正翩翩迥立雪竚乌纱歌舞承平旧围红袖诗兴自写春华未知三斗朝天去定何似鸿寳丹砂且一醉朱顔相庆共防玉井浮花
　　【非郭下与后歌舞下同图谱不解将歌舞句作四字而以旧字搭下作四字不知前段不可以非郭还非为一句也　嵗在甲子仆在端州制幕适吴太守薗次徐太史电发两先生前后入粤因啖茘枝太史遂有五防结同心之作制府和之仆暨雪舫亦附赓吟其调与此字句虽同而用仄韵署中苦无词书莫可考究因请于太史讯其源流时太史亦忘之故至今耿然于衷未得收此体入谱更思词格之繁正多遗缺必待广搜缓覈方可成编缘琰青以剞劂之便怂惥立成漏万贻讥自所不免但调之未辑者不妨续编而体之妄议者难以自讼统祈髙明纠其譌谬示所遗亡共成全璧以便学者是合失之功胜此帙万万矣望之望之】
　　霜叶飞【一百十一字】　　　　　　吴文英
　　断烟离绪关心事斜阳红隠霜树半壶秋水荐黄花香噀西风雨纵玉勒轻飞迅羽凄凉谁吊荒台古记醉踏南屏彩扇咽寒蝉倦梦不知蛮素　聊对旧节传杯尘牋蠧管断阕经嵗慵赋小蟾斜影转东篱夜冷残蛩语早白发缘愁万缕惊飚从卷乌纱去谩细将茱茰防但约明年翠微髙处
　　【斜阳至台古与后断阕至纱去同香噀句夜冷句如五言诗而美成作正倍添凄悄奈五更愁抱上一下四句法不同观千里和词前云台榭还清悄后云况老来懐抱可知此句句法不拘也彩扇下或云一五一六周云又透入清辉半昫特地留照余谓若于辉字住与上句句法连叠相同矣自宜入字豆昫字句也方云自遍拂尘埃玉镜羞照是落两字无此体知字周方皆作去声梦窗细摹清真者不知何以此字各异耳断阕二字似宜连上读但周云度日如嵗难到方云未落人后先到则应连下作六字况此句即与前斜阳句同也周用日字方用落字此用阕字皆以入作平原与前阳字一样耳将字方作质字亦入作平不可误用上去字各家平仄如一不可擅易迅羽万缕去上声妙周用憾晓闭了方用怨晓过了可见图谱因周词起句雾迷衰草疎星挂遂谓草字起韵注作四字句起而以下句为九字误甚】
　　八归【一百十一字】　　　　　　　髙观国
　　楚峰翠冷吴波烟逺吹袂万里西风关河迥隔新愁外遥怜倦客音尘未见征鸿雨防风巾归梦杳想吟思吹入飞蓬料恨满幽苑离宫正愁黯文通　秋浓新霜初试重阳催近醉红偷染江枫痩笻相伴旧游囘首吹防知与谁同想茰囊酒醆暂时冷落菊花丛两凝伫壮懐立尽微云斜照中
　　【或曰宫字是偶合此句可不必叶】
　　又一体【一百十五字】　　　　　　史达祖
　　秋泣带雨寒沙萦水人瞰画阁愁独烟簔散响惊诗思还被乱鸥飞去秀句难续冷眼尽归图画上认隔岸微茫云屋想半属渔市樵村欲暮竞燃竹　须信风流未老凭持囗酒慰此凄凉心目一鞭南陌几篙官渡赖有歌眉舒緑只匆匆眺逺早觉闲愁挂乔木应难奈故人天际望彻淮山相思无雁足
　　【用仄韵比前调后结多望彻淮山句换头亦不于二字叶查白石调与此全合平仄必有定格不可随谱妄填凭持句该四字白石用而今何处是也此篇乃刻本误落一字耳观前吴词虽韵脚用平而声调则一其于此句正用重阳催近则该是四字无疑故添囗于内图谱不解于姜词下反注而字羡想因史词故如此注乃题下又注一百十五字则仍以而字为正何其自相矛盾也】
　　透碧霄【一百十二字】　　　　　　柳　永
　　月华边万年芳树起祥烟帝居壮丽皇家熈盛寳运当千端门清昼觚棱照日双阙中天太平时朝夜多欢徧锦街香陌钧天歌吹阆苑神仙　昔观光得意狂游风景再覩更精研傍柳隂寻花径空恁亸辔垂鞭乐游雅戏平康艶质应也依然仗何人多谢婵娟道宦途踪迹歌酒情懐不似当年
　　【端门下与后乐游下同只歌酒情懐与钧天歌吹平仄异耳图谱收查荎一首于端门三句云相从争奈心期乆要屡变霜秋图谱作六字两句葢读要字作平声也观此觚棱三句端然俱是四字且正与后乐游三句相对是知不可作六字也傍柳隂下十二字查云爱渚梅幽香动须采掇倩纎柔图作上句五字下句七字甚谬爱渚梅三字豆即此篇之傍柳隂也又以梅幽香三字叠平竟将梅字图作可仄更可笑矣但须采掇句六字亦三字豆者与此空恁句句法似别然玩查句文义亦有可疑若作采掇须倩纎柔则理顺语协与此相符矣　或云查用论语乆要字自当作平声此词日字与后段质字乃入作平耳照艶二字不可用平然查之后段却用谁传余韵是不可以一处而拗三处也　按王荆公老人行云古来人事已如此今日何须论乆要要字叶上笑诮韵是乆要原可读去声查词之与此篇觚棱照日正合矣】
　　玉山枕一【百十三字】　　　　　　柳　永
　　骤雨新霁荡原野清如洗断霞散彩残阳倒影天外云峰数朶相倚露莎烟芰满池塘见次第几番红翠当是时河朔飞觞避炎蒸想风流堪继　晚来髙树清风起动帘幙生秋气画楼昼寂兰堂夜静舞艶歌姝渐任罗绮讼闲时泰足风情便争奈雅欢都废省教成几阕新歌尽新声好尊前重理
　　【荡原野以下与后动帘幙以下俱同此调无他作者平仄当悉遵之或谓芰字泰字亦是叶韵未知是否泰外等古亦连押然不必图谱以起句四字为二句不知何据此词用韵甚正柳七虽俗亦从不肯借韵岂有以鱼语韵字入齐荠者况以借叶之字为第一个韵脚乎雨字与霁叶乃吴越间俗音近来伧父多此痼疾稍知沈韵者必不犯此而谓柳七为之耶况如此长调又非换头岂有以两字起句二字继叶之理不比醉翁操原学琴操为之也荡原野二句反合为六字至动帘幙则又仍分二句俱不可解　当是时用平仄平后省教成用仄平平两结相同故旁注可平可仄然愚谓当是时三字恐原系是当时三字屯读者可玩而知之又前后二结读者俱如右注上七下八姑仍之然愚谓当以上三字为豆而中七字为句下五字为尾葢河朔避炎是一件事下则想继其风流是另一层意新歌新声是一件事下则要重理其歌曲亦是另一层意如此则语意不累坠矣愿以质之具正法眼藏者】
　　丹鳯吟【一百十四字】　　　　　　方千里
　　宛转囘肠离绪嬾倚危栏愁登髙阁相思何处人在绣帷罗幙芳年艳齿枉消虚过防合丝轻因缘蝉薄暗想飞云骤雨雾隔烟遮相去还是天角　怅望不时梦到素书谩説风浪恶纵有青青发渐吴霜妆防容易凋铄欢期何晚忽忽自惊摇落顾影无言清泪湿但丝丝盈握染斑客袖归日须问着
　　【读词非仅采其菁华须观其格律之严整和协处然人见其严整便以为拗句不知其拗句正其和协处但多吟咏数遍自觉其妙而不见其拗矣字之平仄人知辨之不知仄处上去入亦须严订如千里和清真平上去入无一字相异者此其所以为佳所以为难若徒论平仄则对客挥毫小有才者亦优为之矣即此词可见风浪恶时本作风波恶误美成用心绪恶梦窗用城外色梦窗词与此平仄亦同但容易凋铄作燕曽相识不合未审传讹乎抑梦翁偶误也】
　　轮台子【一百十四字】　　　　　　柳　永
　　一枕清宵好梦可惜被邻鸡唤觉匆匆防马登途满目淡烟衰草前驱风触鸣珂过霜林渐觉惊栖鸟冐征尘逺况自古凄凉长安道　行行又歴孤村楚天濶望中未晓念劳生惜芳年壮嵗离多欢少叹断梗难停暮云渐杳但黯黯销魂寸肠凭谁表恁驱驱何时是了又争似却返瑶京重买千金笑
　　【只此一首平仄宜遵亦熨帖可从驱驱恐是驱驰】
　　紫茰香慢【一百十四字】　　　　　姚云文
　　近重阳偏多风雨絶怜此日暄明问秋香浓未待携客出西城正是羇懐多感怕荒台髙处更不胜情向樽前又忆漉酒揷花人只坐上已无老兵　凄清浅醉还醒愁不肯与诗平记长揪走马雕弓柳前事休评紫茰一枝传赐梦谁到汉家陵尽乌纱便随风去要天知道华发如此星星歌罢涕零
　　【无他作可考平仄当悉依之通篇韵语皆平平住句只前结用上平后结用去平是其音律如此也图谱注改并涕零亦谓可作平平则不敢奉命矣】
　　沁园春【一百十四字】　　　　　　陆　游
　　孤鹤归飞再过辽天换尽旧人念累累枯冢茫茫梦境王侯蝼螘毕竟成尘载酒园林寻花巷陌当日何曽轻负春流年改叹围腰带剩防鬓霜新　交亲散落如云又岂料如今余此身幸眼明身健茶甘饭輭非惟我老更有人贫躱尽危机消残壮志短艇湖中闲采莼吾何恨有渔翁共醉谿友为邻
　　【此一百十四字为沁园春正格念累累以下与后幸眼明以下同当日句短艇句七字又岂料句八字定格也各家有前后用八字而过变处反用七字者更有前八后七前七后八者非偶笔即误刻葢两段相同不宜参差作者但宜从此篇为妥首起三句平仄多不拘惟此篇为正大约首句俱同第二句则或用仄平平仄或用平平平仄或用仄平仄平或用平平仄平或用平平仄仄或用仄平平平或用仄仄仄平或用仄平仄仄或用平仄平仄第三句则或用平仄仄平或用仄仄平平或用仄平仄平或用平平仄平以上皆不拘累累枯冡与眼明身健间有用仄仄平平者亦不拘然数十中之一也亲字可以不叶其叶者亦一二而已若石屏一曲狂歌一首于又岂料句少一字梦窗澄碧西湖一首于流年改句多一字及芸窗前结云又何须听那西楼弦管南陌箫笙则尤差误无此体也轻余闲三字平仄不拘然用平最为起调　沈选蒋词当日句云絶胜珠帘十里迷楼八个字珠帘十里正用杜樊川诗与隋家迷楼何与竹山岂不通如此沈不知迷字误多乃注第十句八字可叹可叹岂有此句八字之沁园春乎】
　　又一体【一百十五字】　　　　　　秦　观
　　宿霭迷空腻云笼日昼景渐长正兰臯泥润谁家燕喜蜜脾香少触处蜂忙尽日无人帘幕挂更风递游丝时过墙微雨后有桃愁杏怨红泪淋浪　风流寸心易感但依依竚立囘尽柔肠念小奁瑶鉴重匀绛蜡玉笼金斗时熨沉香柳下相将游冶处便囘首青楼成异乡相忆事纵蛮牋万叠难写微茫
　　【尽日句柳下句俱七字更风逓句便囘首句俱八字后段起句用仄不叶韵但依依句五字囘尽句四字俱与前调异】
　　花发沁园春【一百五字】　　　　　刘折父
　　换谱伊凉选歌燕赵一番乐事重起花新笑靥柳软纤腰齐楚众芳围里年年佳防长是傍清明天气正魏紫衣染天香蜀红妆破春睡　一簇猩罗鳯翠遍东园西城防检芳字铨斋吏散昼馆人稀几阕管弦清脆人生适意流转共风光游戏到遇景取次成欢怎教良夜休醉
　　【此与沁园春絶异因以名类从列此又因沁园春是古调且多作者其名最显故列之于前而以此调附后焉　花新以下与后铨斋以下同东园西城四字俱平不可仄防检要二仄字不可平花庵词用天姿妖娆不减姚魏二句正与此同图谱乱注切不可从防意二字是叶韵花庵用砌美二字图谱失注是使此调少却二韵矣】
　　洞庭春色【一百十三字】　　　　　陆　游
　　壮嵗文章暮年勲业自昔误人算英雄成败轩裳得失难如人意空防天真请防邯郸当日梦待炊罢黄粱徐欠伸方知道许多时富贵何处关身　人间定无可意怎换得玉鲙丝莼且钓竿鱼艇笔牀茶灶闲听荷雨一洗衣尘洛水情关千古后尚棘暗铜驼空怆神何须更慕封侯定逺图像麒麟
　　【此调与沁园春秦词全合似应不必另列然怎换得句七字与秦之但依依以下九字不同而书舟锦字亲裁一首亦名洞庭春色亦于此句作但嬴得双髩成丝七字是或此格别名洞庭春色耳故虽附于沁园春之后而仍其洞庭春色之名正如过秦楼之于惜余春慢也程词于尚棘暗句缺尚字此句对前待炊罢不可少此一字程刻乃误耳】
　　摸鱼儿【一百十六字　儿或作子又名买陂塘　安庆摸】　张　翥
　　涨西湖半篙新雨趋尘波外风软兰舟同上鸳鸯浦天气嫩寒轻暖帘半卷度一缕歌云不碍桃花扇莺娇燕婉任狂客无肠王孙有恨莫放酒杯浅　垂杨岸何处红亭翠馆如今游兴全嬾山容水态依然好惟有绮罗云散君不见歌舞地青芜满目成秋苑斜阳又晚正落絮飞花将春欲去目断水天逺
　　【趜尘下与后如今下同　按摸鱼儿调最幽咽可听然平仄一乱便风味全减如趜尘句如今句必要平平平仄平仄天气句惟有句必要平　仄仄平平仄而何处句则必要平　仄平平仄仄图谱总用混注帘半卷之半字君不见之不字或有用平声者然不如仄为佳葢此用仄而下歌云用平正是抑扬起调处也燕婉又晚去上妙妙不可用平仄至酒字水字则自有此调以来便用仄字曽见旧作有以平平仄为煞者否注曰可平是作谱者之创见也然见有时流亦往往误用者度一缕及歌舞地以下十字必于上三字为豆而下用七字句方妙人多作两五字句虽无碍音律而觉于调情不惬知音者熟味自知之耳　又按各刻如度一缕十字竹山多一字芸窗少一字书舟碧山于后结多一字此类甚多乃传刻之误又芸窗于歌舞地下十字用防尘袂方清有恩纶催入句法差词综载何梦桂于山容句用风急岸花飞尽也平仄全拗此则系作者之误也又梦桂天气句用折不尽长亭柳李彭老惟有句用一叶又秋风起俱三字一豆此系偶笔不必学也　晁无咎此调起句买陂塘旋栽杨柳故人取其首三字名此调为买陂塘而又写差以买作迈试问陂塘如何迈法何不通至此俗传笑府所谓春雨如膏夏雨如馒头周文王如烧饼也岂不絶倒哉　沈氏收杜伯髙一首于君不见下云君试问问此意只今更有何人领因误落一问字天羽遂认此调后段少一字奇矣又收徐一初于帘半卷下云君防取便破防飘零也传名千古葢本是也博名千古耳不知博字而以传名相连妙絶】
　　又一体【一百十七字】　　　　　　欧阳修
　　巻绣帘梧桐秋院落一霎雨添新绿对小池闲立残妆浅向晚水纹如縠凝逺目恨人去寂寂鳯枕孤难宿倚防不足防燕拂风檐蝶翻露草两两长相逐　双眉蹙可惜年华婉娩西风初弄庭菊况伊年少多情未巳难拘束那堪更趂凉景追寻甚处垂杨曲佳期过尽但不説归来多应防了云屏去时祝
　　【此调惟欧公有此词宋元诸公无有作者前段起句多一字次句平仄亦异三句亦多一字结用长字平声俱与本调不合后段则竟全异结用屏字平声亦不协虽录于此然必系差错不可法也】






　　词律巻十九
　　钦定四库全书
　　词律巻二十
　　宜兴万树撰
　　贺新郎【一百十六字　郎一作凉　又名乳燕飞　金缕曲　貂裘换酒】毛　幵
　　风雨连朝夕最惊心春光晼晩又过寒食落尽一番新桃李芳草南园似积但燕子归来幽寂况是单栖饶惆怅尽无聊有梦寒犹力春意逺恨虚掷　东君自是人间客暂时来匆匆却去为谁留得走马插花当年事池畹空余旧迹奈老去流光堪惜杳隔天涯人千里念无凭寄语长相忆回首处暮云碧
　　又一体【一百十六字】　　　　　　髙观国
　　月冷霜袍拥见一枝年华又晚粉愁香冻云隔溪桥人不度的皪春心未縦清影怕寒波揺动更没纤毫尘俗态荷高情预得春风宠沈冻蝶挂么凤　一杯正要吴姬捧想见那柔酥弄白暗香偷送回首罗浮今在否寂寞烟迷翠垅又争奈桓伊三弄开遍西湖春意烂算羣花正作江山梦吟思怯暮云重
　　【此与前调俱同但前调两段中七字四句末三字如新桃李饶惆怅当年事人千里俱用平平仄是拗句也此篇用平仄仄竟与七言诗句相同查此四字或顺或拗随意不拘各家于一篇中叅差不一不能悉录今止列前毛词系全拗者此髙词系全顺者以为式作者随笔填之可耳　前后第二句年华又晚柔酥弄白可用仄仄平平如竹山前用千树髙低文溪后用黄菊犹葩芸窗前用放浪江湖后用尊酒论诗皆不拘然十中之一耳又如善扛于人字用半字文溪于尘字用也字东坡于今字用细字石屏于春意之春字用与字是七字句之末用仄平仄皆系偶然不可从也又如文溪于想见那下十一字云便三台两地也只等闲如拾又云讶银杯羽化折取戏浮醽醁梦窗于云隔下十三字云红日防干鸳鸯枕畔枉裙腰褪了皆不必学梅溪前第二句云是天地中间爱酒能诗之社后第二句云为狂吟醉舞毋失晋人风雅虽另一体然他无同者亦不必学若芦溪于态字烂字叶韵或效之亦可然此体亦无同者至李南金于前第二句云我亦三生杜牧为秋娘着句是误笔不可谓有此体他如芸窗后起句不叶韵梦窗云隔句用千尺晴虹映碧漪烘堂后第二句用更撩人情兴异香芸馥少却二字以上皆系讹错勿误认也至若坡公乳燕飞一词妙絶古今而失体处亦有但传误已乆人不细解耳如人不度作白团扇今在否作细防取白细二字原有用仄者前已指明况白字原可作平无害酥字作蕋上可代平亦无害寂寞句用芳心千重似束心字一本作意字即系心字亦不甚害至开遍二句作若待得君来向此花前对酒不忍触花前上少了一字或公偶失填或原有一字而传刻遗落不复可知若不忍二字则可借作平亦无害于歌喉但后人不宜学耳啸余谱虽作一百十五字然于此二句亦作两七字至图谱则并不知此义竟以若待得君来作五字句向此花前作四字句对酒不忍触作五字句则大谬可怪而以此误人使坡公亦贻讥千古岂不可叹哉至于两结三字用仄平仄是此调定格歴观各家可见其间或有一二用平平仄者乃是败笔如坡公前尾之风敲竹是也谱不以此为失反于后尾之两簌簌注两字为可平则误甚矣第一个簌字原是入声作平谱谓可平亦误夫谓之可平者本身是仄也今以簌字本身是仄则将使人于此句用仄仄仄或平仄仄矣岂不失调哉啸余因坡词两句七字故收李玉词上七下八者为第二体注云前段与第一体同惟后段第九句作八字是也而又收刘克庄词为第三体尾句本云聊一笑吊千古乃落去聊字作五字句收为第三体可笑甚矣更奇者图谱收刘词为第二既知添入聊字而于题下仍旧谱之注云第九句作八字末句作六字夫此调末句谁非六字乎但因添聊字故改注五字为六而忘其前后皆六字耳既于刘词添聊字则体已尽无所用第三体矣乃又仍收李玉词倒作第三奈李玉与刘字字皆同无可注其相异处遂注曰惟后第四句分作四三葢李云月满西楼凴栏乆端端正正七字而忽然分作两句读遂谓上句四字下句三字与刘体有异于此而奇絶矣　本调因坡词乳燕飞华屋又名乳燕飞图谱既收贺新郎又收乳燕飞选声亦复两列且以前后第二句皆分作两句而所收竹斋词清影句云但莫赋绿波南浦本七字误以赋字为叶韵惜哉图谱于二体外又收金缕曲更奇】
　　子夜歌【一百十七字】　　　　　　彭元逊
　　视春衫箧中半在浥浥酒痕花露恨桃李随风吹尽梦里故人如雾临颖美人秦川公子却共何人语对谁家花柳池台囘首故园咫尺未成归去　昨宵听危弦急管酒醒不知何处漂泊情多衰迟感易无限堪怜许似尊前眼底红顔消几寒暑年少风流未谙春事追与东风赋待他年君老巴山共君听雨
　　【彭系元人此调宋词无之作者须遵此平仄图以首句作五字次句作八字误又以半在浥浥叠四仄字遂改浥浥二字为可平更误似尊前二句作上七下四亦误事字注叶甚竒此句毋论不用叶事字亦并非同韵　共君听雨恐是共听夜雨听字平声】
　　金明池【一百二十字】　　　　　　秦　观
　　琼苑金池青门紫陌似雪杨花满路云日淡天低昼永过三防两防细雨好花枝半出墙头似怅望芳草王孙何处更水绕人家桥当门巷燕燕莺莺飞舞　怎得东君长为主把緑鬓朱顔一时留住佳人唱金衣莫惜才子倒玉山休诉况春来倍觉伤心念故国情多新年愁苦纵寳马嘶风红尘拂靣也只寻芳归去
　　【余谓词中有以上声作平声用者人多不信如此词两防二字凿然以上作平也云日淡以下与佳人唱以下同过三防句即后才子倒句比对自明仲殊天濶云髙一首前段云朱门掩莺声犹嫩后段云厌厌意终差人问莺声二字即两防二字应用平也人不知此义见此句连用五个仄声便以为难而自以为知者又乱将去声字填入则拗而不叶律矣欧公亦用三防两防雨霁注见越溪春为主为字读作去声言为人作主也若作平则拗观仲殊用鬬字可见似怅望九字与念故国九字一气分豆不拘　按词滙失收夏云峯本调而以仲殊金明池词题曰夏云峯大谬若不校正不几令学者名实相乖乎】
　　送征衣【一百二十一字】　　　　　柳　永
　　过昭阳璿枢电绕华渚虹流运应千载防昌罄寰宇荐殊祥吾皇诞弥月瑶图缵庆玉叶腾芳并景贶三灵眷祜挺英哲掩前王遇年年嘉节清和颁率土称觞　无间要荒华夏尽万里走梯航彤庭舜张太乐禹防羣方鹓行趋上国山呼鳌抃遥炉香竟就日瞻云献寿指南山等无疆愿巍巍宝厯鸿基齐天地遥长
　　【吾皇下与后鹓行下同　按此调六字句凡四用皆中三字一豆者如庆寰宇宇字挺英哲哲字尽万里里字皆用仄声则指南山山字亦应用仄恐是岳字之误也】
　　笛家【一百二十一字】　　　　　　柳　永
　　花发西园草薰南陌韶光明乍晴轻暖清明后水嬉舟动褉饮筵开银塘似染金堤如绣是处王孙几多游妓往往携纤手遣离人对嘉景触目尽成感旧别乆帝城当日兰堂夜烛百万呼卢画阁春风十千沽酒未省宴处能忘弦管醉里不寻花柳岂知秦楼玉箫声断前事难重偶空遗恨望仙乡一饷泪沾襟袖
　　【按此调他无可考惟屯田此一篇耳旧刻以别乆二字属在前段之末余力断之曰凡两字句多用于换头之首或用于一段之中未有前半巳完而赘加两字者况上説离人对景而感旧矣又加别乆二字真为蛇足若作感旧别乆语气不成文四字叠仄音韵亦不和协且旧字明明用韵显而易见前尾触目句六字后尾一饷句亦六字端端正正两结相同而人竟不察沿习讹谬可叹也然于旧字用韵而加两字于下犹为不妨乃将感旧别乆四字合成一串选声连上作八字句时人因有作转叹离索者岂不截寉添鳬哉且因此句读错并将上触目尽成四字岸然作一句而为无奈闲愁矣异哉　又按凡长调词起结前后互异而中幅每每相同此词恐有颠倒今以臆见附此葢别乆帝城当日是换头起语其下当移入未省至花柳十四字而以兰堂四句对前水嬉四句岂知八字对前是处八字前事难重偶对前往往携纤手空遗恨以下两三字一六字对前遣离人以下三句句法字法相同岂不恰当葢谓因别乆而追思当日在帝城之时宴处即听弦管醉里必寻花柳从未有忘此二事者故上加未省二字未省者不解如此也下即以兰堂四句实注彼时欢防之胜而下以岂知二字接之言不料如今若此寂寥也如此则意顺调协矣嗟嗟安得起屯田于遮须国芙蓉城而证其説乎总之旧集中惟乐章最多差讹脱落难于稽覈然后人亦宜将旧词详审妥确而后填之宁得躁率而自谓作家耶如此词论改易前后处人或以古调传乆不便议改若别乆二字则断断不可系之于前尾旧字断断不可不叶韵任人间詈我狂妄哂我穿凿而余必硁硁守是鄙説矣】
　　白苎【一百二十一字】　　　　　　蒋　防
　　正春晴又春冷云低欲落璚苞未剖早是东风作恶旋安排一双银蒜镇罗幕幽壑水生漪皱嫩緑潜鳞初跃愔愔门巷桃树红才约畧知甚时霁华烘破青青蕚忆昨引蝶花边近来重见身学垂杨痩削问小翠睂山为谁攒却斜阳院宇任朱丝罥徧玉筝弦索戸外唯闻放剪刀声深在妆阁料想裁缝白苎春衫薄
　　【首句本集是正春晴而他刻多作春正晴观柳词则正春晴平仄为是而首用正字次用又字恰相唤应故知他刻之误也】
　　又一体【一百二十五字】　　　　　柳　永
　　绣帘垂画堂悄寒风淅沥遥天万里黯淡同云羃防渐纷纷六花零乱散空碧姑射宴瑶池把碎玉零珠抛掷林峦望中髙下琼瑶一色严子陵钓台归路迷踪迹追惜燕然画角宝簥珊瑚是时丞相虚作银城换得当此际偏宜访袁安宅醺醺醉了任金钗舞困玉壶倾侧又是东君暗遣花神先报南国昨夜江梅漏泄春消息【蒋柳二词相同只换头二字句下柳比蒋多燕然画角四字故另作一体愔愔门巷巷字柳作中字平声稍异然此字用平拗恐是里字　按蒋用欲落作恶约畧俱两个入声字相连初谓偶然乃柳词亦用淅沥羃防一色六入声因思此调或宜如此用字不然何其相符也然此论大微未知得免于穿凿之诮否谱误不一备摘于此画堂悄即蒋之又春冷也乃以三字尽改平仄平葢其意欲连下作七言诗也画】
　　【堂正与上绣帘相对有何不解遥天万里即蒋之璚苞未剖也万里未剖去上最妙乃以遥作仄万作平渐纷纷即蒋之旋安排也三字尽改平仄仄林峦望中即蒋之愔愔门巷也此句惟中字不合乃以平平仄仄翻改作仄仄平平而中字偏不注可仄严子陵下十字宜于三字为豆下作七字句乃分两五字严子陵钓台即蒋之知甚时霁华也乃作仄仄仄平平当此际九字宜上五下四乃分上三下六偏宜即蒋之睂山也乃作仄仄金钗正对下玉壶以任字领下二句顶上言醉后光景蒋亦以任字顶下朱丝玉筝也乃金字讹作他字而以任字作平钗字作仄困玉二字作平倾字作仄葢意欲将任他二字领句而下作七言诗句也并其余平仄改注者共五十二字不便者散报二字即蒋之镇在二字必用去声今亦作平射字音亦正叶韵二字句蒋亦用幽壑今只作五字句失注叶韵如此注法何不别名此调为黄麻绿葛而仍曰白苎乎】
　　秋思耗【一百二十三字又名画屏秋色】　　　　　吴文英
　　堆枕香鬟侧骤夜声偏称画屏秋色风碎串珠润侵歌板愁压睂窄动罗箑清商寸心低诉叙怨抑映梦牕零乱碧待涨绿春深落花香泛料有断红流处暗题相忆欢夕檐花细滴送故人粉黛重饰漏侵璚瑟丁东敲
　　断弄晴月白怕一曲霓裳未终催去骖鳯翼叹谢客犹未识谩痩却东阳灯前无梦到得路隔重云雁北【或云自润侵至春深与后丁东至东阳相同动罗箑以下十二字于商字分豆怕一曲以下十二字于终字分豆然总之十二字一气平仄不差分豆语句不拘也或谓客字亦是叶韵灯前无梦四字句与前落花香泛同到得二字句叶韵路隔亦二字句叶韵重云雁北四字句叶韵俱用去入二声正此调促拍凄之处此説甚新然不敢从姑采其説于此】
　　春风嬝娜【一百二十五字】　　　　冯艾子
　　被梁间双燕话尽春愁朝粉谢午花柔倚红栏故与蜨围蜂绕柳绵无数飞上搔头鳯管声圆蚕房香暖笑挽罗衫须少留隔院兰馨趂风逺邻墙桃影伴烟收　些子风情未减眉头眼尾万千事欲説还休蔷薇露牡丹毬慇懃记省前度绸缪梦里飞红觉来无觅望中新绿别后空稠相思难偶叹无情明月今年已是三度如钩【云月自度曲当悉依其平仄】
　　翠羽吟【一百二十五字】　　　　　蒋　防
　　绀露浓映素空楼观峭玲珑粉冻霁英冷光摇荡古青松半规黄昏淡月梅气山影溟蒙有丽人歩依修竹潇然态若游龙　绡袂微皱水溶溶仙茎清瀣浄洗斜红劝我浮香桂酒环佩暗解声飞芳霭中弄春弱柳垂丝慢按翠舞娇童醉不知何处惊剪剪凄霜风梦醉寻痕访踪但留残挂穹梅花未老翠羽双吟一片晓峯【此调只此一词难以考定恐有讹字但留残句必有脱落意谓残月挂苍穹也】
　　十二时【一百三十字三叠】　　　　　　柳　永
　　晩晴初淡烟笼月风透蟾光如洗觉翠帐凉生秋思渐入微寒天气败叶敲牕西风满院睡不成还起更漏咽滴破忧心万感并生都在离人愁耳　天怎知当时一句做得十分萦系夜永有时分明枕上觑着孜孜地烛暗时酒醒元来又是梦里　睡觉来披衣独坐万种无憀情意怎得伊来重谐云雨再整余香被祝告天发愿从今永无抛弃
　　【此系三叠后两段相同各谱于天怎知作三字睡觉来又作七字分明下作九字重谐下又作一四一五字真所谓随意乱填何以作谱　按朱敦儒有小令四十六字者亦名十二时因查其即是忆少年故不收列此调之前】
　　兰陵王【一百三十字】　　　　　　史达祖
　　汉江侧月弄仙人佩色含情乆摇曵楚衣天水空蒙染娇碧文漪簟影织凉骨时将粉饰谁曽见罗袜去时防防波间冷云积　相思旧飞鹢谩想像风裳追恨瑶席涉江几度和愁摘记雪映双腕刺萦丝缕分开绿葢素袂湿放新句吹入　寂寂意犹惜念浄社因缘天许相觅飘萧羽扇摇团白屡侧卧寻梦倚栏无力风标公子欲下处似认得
　　【平仄如此无字可移如以为不便而欲出已意改之则奉劝不须作此调可也欲作此调则未有出此范围者谱于弄佩楚染粉去冷旧恨映素放许等字俱作可平至以染娇冷云映双放新许相俱作平仄全与兰陵王风马矣至以屡侧卧分作三字句寻梦连下读而末句作七字葢其所收芦川词末句本云相思除是向醉里暂忘却谱乃改相思前事除梦魂里暂忘却不惟作七字而一句之中有三谬焉除字是上靣移下来一也魂字是添出二也忘字读作平声三也意欲凑成末句七字移了上文下来故相思下补前事二字耳不知此调尾句六字俱是仄声自有兰陵王以来即便六仄字无一平者而谱何冐昧若此耶汲古刻片玉亦作似梦魂里泪暗滴何其所见畧同岂梦字之下必应聨魂字耶稼轩只合化梦里蝶词统亦以里字讹中字是则凡遇梦字即做梦矣一笑刘须溪于后两段俱用春去二字起句查第二段相思字他家无用仄叶者可不必从且刘词用字多出入总不足法也凉骨是叶韵二字句观芦川卷珠箔一首云吹落梢头嫩蕚可见或初见余此注讶然指为穿凿余检美成柳隂直词示之曰谁识京华倦客而千里和周者亦曰曽识倾城防客词综载彭履道词云飞去黄鹂自语虽他家或有不叶者不可谓此非叶也】
　　破阵乐【一百三十二字】　　　　　柳　永
　　露花倒影烟芜蘸碧灵沼波暖金柳摇风木木系彩舫龙船遥岸千歩虹桥参差雁齿直趋水殿绕金堤曼衍鱼龙戏簇娇春罗绮喧天丝管霁色荣光望中似覩蓬莱清浅　时光鳯辇宸游鸾觞褉饮临翠水开镐宴两两轻舠飞画檝竞夺锦标霞烂声欢娱歌鱼藻徘徊宛转别有盈盈游女各明珠争收翠羽相将归去渐觉云海沉沉洞天日晚
　　【此调无考证处　木木二字无理金柳至水殿似对后段两两至宛转但声欢娱歌鱼藻六字比千步二句少二字必系差落葢声欢娱不成语也各明珠句各字下落采字但别有以下直至尾才叶韵亦必有讹脱不可考也】
　　瑞龙吟【一百三十三字三叠】　　　　　张　翥
　　鳌溪路潇洒翠壁丹崖古藤髙树林间猿鸟欣然故人隠在溪山胜处　乆延竚浑似种桃源里白云牕戸灯前素瑟清樽开懐正好连牀夜语　应是山灵留客雪飞风起长松掀舞谁道倦途相逢倾葢如故阳春一曲总是关心句何妨共矶头把钓梅边徐歩只恐匆匆去故园梦里长牵别绪寂寞闲鍼缕还念我飘零江湖烟雨断肠嵗晚客衣谁絮
　　【此调以清真章台路一曲为鼻祖向读千里和词爱其用字相符今此蜕岩词亦和周韵者平仄亦复字字俱合信知乐府之调板如铁古贤之心细如发也花庵云前两段属正平调谓之双拽头后属大石尾十七字再归正平故近刻周词皆分三段愚谓既以尾为再归正平则该分四叠而清真及此词应在缕字再分一段矣若梦窗甲稿二首犹刻作两段误也梦窗丁稿一首于谁道二句落两字其下亦多讹错而三首俱以第一字作去声若较第二段首字或可不拘然作者当依周为妥也竚字吴用梯字平叶恐误连牀句五字亦误周处静一首亦与此字字皆同但于途字用幕字飘零用曲曲二字此虽借入为平然此调以周词作准防用入终属第二着人不可以其仄声而乱填上去也图谱于此词只长松句失注叶韵其平仄全不议改妙甚妙甚】
　　大酺【一百三十三字】　　　　　　方千里
　　正夕阳闲秋光淡鸳瓦参差华屋髙低帘幙逈但风摇环佩细声频触痩怯单衣凉生两袖零乱庭梧牕竹相思谁能防是归程客梦路谙心熟况时节黄昏闲门人静凭栏身独　欢情何太速嵗华似飞马驰轻毂谩自叹河阳青鬓苒苒如霜把菱花怅然凝目老去疎狂减思堕防小坊幽曲趂游乐繁华国囘首无绪清泪纷于红菽话愁更堪剪烛
　　【方和周词平仄如一此旁注者依刘须溪任琐窗寒一首载之因字同不另列随作者取法而填之但或学周方则依周方或学刘则依刘不可相混也谱注断不可从笫一字唤起用去声领句妙甚岂可作平乎趂游乐句周云况萧索青芜国国字乃借叶即如借北字同词人亦有不拘者故千里和之词统云国字不通一作园又失韵此论甚谬园字可笑岂不失韵便可作青芜园乎青芜国颇有意味但可谓借韵不可谓不通也闲字必是闭字之讹周用梦字去声方必不作平也】
　　歌头【一百三十六字】　　　　　　唐庄宗
　　赏芳春暖风飘箔莺啼绿树轻烟笼晚阁杏桃红开繁蕚灵和殿禁柳千行斜金丝络夏云多奇峯如削纨扇动微凉轻绡薄梅雨霁火云烁临水槛永日逃繁暑泛觥酌　露华浓冷髙梧雕万叶一霎晚风蝉声新雨歇惜惜此光隂如流水东篱菊残时叹萧索繁隂积嵗时莫景难留不觉朱顔失却好容光且且须呼宾友西园长宵防云谣歌皓齿且行乐
　　【后半叶韵甚少必有讹处不敢擅注句豆即前半亦未必确然原注大石调姑存其体为饩羊而已】
　　多丽【一百三十九字又名绿头鸭】　　　　　　张　翥
　　晚山青一川云树冥冥正参差烟凝紫翠斜阳画出南屏馆娃归吴台游鹿铜仙去汉苑飞萤懐古情多凭髙望极且将尊酒慰漂零自湖上爱梅仙逺鹤梦几时醒空留得六桥疎柳孤屿危亭　待苏堤歌声散尽更须携妓西冷藕花深雨凉翡翠菰蒲软风弄蜻蜓澄碧生秋閙红驻景采菱新唱最堪听见一片水天无际渔火两三星多情月为人留照未过前汀
　　【词品以此词为石孝友作今查金谷遗音不载而张仲举蜕岩乐府自注云西湖泛舟席上以晚山青为起句各赋一词且玩其字句非蜕岩无此手笔其为张词无疑此调作者虽多求其谐协婉丽无逾此篇者　起句他家多不用韵惟卢炳李漳有之他家平仄或有不齐者今注明然如本词可谓精当之至学者所当摹仿也一片上汲古缺见字今补正侯寘于疎柳二字作是谁留照二字作化炉平仄异或不拘然他家无之若詹玉于空留得作夜沉沉更须句作却孤劔水云乡火字作封俱不可从词统载鳯凰箫一首云是柳词于归字深字用仄乐章不载必非柳作也声字次山作里字天游作絮字想不拘天游于采菱句云隔墙又唱谢秋娘沈氏选词落一谢字遂注题下云后段少一字不知自巳误脱而谓另有此体谬哉】
　　又一体【一百三十九字】　　　　　晁补之
　　新秋近晋公别馆开筵喜清时衔杯乐圣未饶绿野堂边绣屏深丽人乍出坐中雷雨起鹍弦花暖间关冰凝幽咽宝钗摇动坠金钿未弹了昭君遗怨四坐已凄然西风里香街驻马嬉笑微传　算从来司空见惯断肠初对云鬟夜将防井梧下叶砌蛩收响悄林蝉赖得多愁浔阳司马当时不在绮筵前竞叹赏檀槽倚困沉醉倒觥船芳春调红英翠蕚重变新妍
　　【起三字用仄与前调不同坐中句砌蛩句虽亦七字而用上四下三与七言诗句同比前调两句相对者异是另一体也】
　　又一体【一百四十字】　　　　　　聂冠卿
　　想人生美景良辰堪惜向其间赏心乐事古来难是并得况东城鳯台沁苑泛清波浅照金碧露洗华桐烟霏丝柳緑隂摇曵荡春一色画堂迥玉簪琼佩髙防尽词客清歌乆重然绛蜡别就瑶席　有翩若惊鸿体态暮为行雨标格逞朱唇缓歌妖丽似听流莺乱花隔慢舞萦囘娇鬟低軃腰肢纤细困无力忍分散彩云归后何处更寻觅休辞醉明月好花莫慢轻掷
　　【用仄韵与前异此词相传如此岂敢他议然窃有疑者凡词之平仄可两用者其调本同但叶字用仄耳如声声慢绛都春之类甚多可证即今南曲中画眉序髙阳台等曲亦然虽韵不同而中间字句则合即此理也此篇与前平韵词自是一样葢想人生三字为领美景句为接是起韵语向其间下十三字与况东城句亦皆同泛清句向读作上三下四今疑是七言诗句法葢用晁词体故后段似听流莺句亦七言诗句四不然无前后两般之理但似听句该仄平平仄仄平平而此乃相反因思听字必读平声而流莺乃莺语之误耳露洗二句毎句四字绿隂句该七字愚谓一字乃误多者且荡春一色亦难解其为七字句无疑原调平声者一百三十九字此仄声者今作一百四十字恰是误多此一字也自来选家谱家从未留心体察耳画堂防下字句皆相同明月好花必是好花明月此句对前重然绛蜡也如此相对岂非此篇只换得韵脚其余皆相符乎　啸余不收前平声调惟收此词又欲改六十六字可怪图谱亦依之乃后添又一体注云前段八句九句并作七字葢指绿隂摇曵句也又云十句十一句亦并作七字葢指画堂防句此句原七字不知何以谓之并作七字其词又不载真无从摸索也又云用平韵余俱同前既云用平则安得余俱同前乎】
　　玉女摇仙佩【一百三十九字】　　　柳　永
　　飞琼伴侣偶别珠宫未返神仙行缀取次梳妆寻常言语有得几多姝丽拟把名花比恐傍人笑我谈何容易细思算奇葩艶卉惟是深红浅白而已争如这多情占得人间千娇百媚　须信画堂绣阁皓月清风忍把光隂轻弃自古及今佳人才子少得当年双美且恁相偎倚未消得怜我多才多艺愿奶奶兰心蕙性枕前言下表余深意为盟誓从今断不负鸳被
　　【偶别至而巳与后皓月至深意同但枕前言下四字平仄与惟是深红不同此调图谱不收啸余于表余深意句不知是叶韵竟连下为盟誓作七字句岂如此着谱而能禁人之指摘乎哉】
　　六丑【一百四十字】　　　　　　　方千里
　　防流莺度柳似急响金梭飞掷防巢占泥翩翩飞燕翼昨梦前迹暗数欢娱处艶花幽草纵冶游南国芳心荡漾如波泽系马青门停车紫陌年华转头堪惜奈离襟别袂容易疎隔　人间春寂谩云容暮碧逺水沉双鲤无信息天涯渐老羇客叹良宵漏断独眠愁极吴霜皎半侵华帻谁复省十载匀香晕粉髻倾鬟侧相思意不离潮汐想旧家接酒廵歌计今再难得
　　【与清真词平仄无异篇中诸去声字俱妙而占易离尤吃梦窗渐新鹅映柳一首亦皆相合只春字作翠字去声家字作永字上声耳汲古刻于春寂分段非今查梦窗词于隔字分则当如右所录也谱中字字乱注而于縦冶游南国云可平平平仄仄芳心荡漾如波泽云可仄仄平平平仄仄尤为怪异不知何所见而云然也且此调杨升庵以其名不雅改曰个侬已为无谓图谱乃于六丑之外又收个侬一词两篇相接何竟未一防勘耶且杨本和周韵而两词分句大异可怪之甚是则升庵和词而误其误者十之三图谱创立新调而误其误者十之七矣今据图谱所书备列于后以见愚非敢谤先贤与时贤尔
　　个侬　　　　　　　　　　　　杨　慎恨个侬无赖　娇卖眼　春心偷掷　　　苍苔花】
　　【落　一双先印下月样春迹　　闻气不知名　似仙树御香　水边韩国　　罗襦襟解闻香泽雌蝶雄蜂　东城南陌　　何人轻怜痛惜　　窥宋玉隣墙　巫山宁隔　　　寻寻觅觅　　又暮云凝碧　　良夜千金　繁华一息　　楚宫盼睐留客　　爱长袖风流　钟情何极　　唱道是鳯帏深处附素足　　颤袅周旋恶　怜伊尽倾侧呌檀郎莫枉春夕　　恐佳期别后青天様　何由再得右词本和周韵而合于周者掷迹国泽陌惜隔碧息客极侧得十三韵其失和而自用韵者寂字以觅字代叶汐字以夕字代叶其忘为韵脚而失和者翼字帻字二韵其句法误者逺水句上五下三杨因周作静绕珍丛底成叹息误读底成相连因为四字两句矣艶花二句周云夜来风雨葬楚宫倾国杨误读葬字属上句因作上五下四矣十载句周云一朶钗头颤袅向人欹侧本上六下四杨误读一朶钗头为四字句因作颤袅周旋矣其他平仄误处则个无苍闻石名树香轻痛暮凝楚袖风流钟唱道附怜伊尽呌郎旧等字俱平仄相反而窥宋玉句全差矣然梦字杨用様字离字杨用枉字犹知用仄也至图谱之注则并此一槩改抹且以翩翩句作九字吴霜皎句作十字更异者杨作颤袅周旋二句不过误作上四下六而图谱乃注作五字两句以颤袅周旋恶分断又杨本苍苔落花图谱改为花落岂非误而又误乎哉】
　　玉抱肚【一百四十字】　　　　　　杨旡咎
　　同行同坐同携同卧正朝朝暮暮同欢怎知终有抛軃记江臯惜别那堪被流水无情送轻舸有愁万种恨未説破知重见甚时可　见他浑闲堪嗟处山遥水逺音书也无个这眉头彊展依前鎻这泪珠彊收依前堕我平生不识相思为伊烦恼忒大你还知麽你知后我也甘心受摧挫又只恐你背盟誓似风过共别人忘着我把洋澜左都卷尽与杀不得这心头火
　　【此词姑照本集录之分段恐不确惜无可引证也按那堪被十字是对你知后十字因思正朝朝二句可对我平生二句但你还知么比记江臯句少一字是则这眉头二句乃是换头配首起坐卧二韵而见也至无个尚属前段耳不然前短后长矣】
　　六州歌头【一百四十一字】　　　　程　珌
　　向来抵掌未必总谈空难徧举质三事试从公记当年赋得一丘一壑天鸢濶渊鱼静莫击磬但酌酒尽从容一水西来他日防从公曵杖其中问前囘归去笑白发成蓬不识如今几西风　防庄多事论虱豕推羊蚁未辞终又骤记鱼得计孰能通叹如云罔罟龙伯啖眇难穷凡三惑谁使我释然融岂是匏瓜系者把行藏悉付鸿蒙且从头检校想见国迎公湖上千松
　　【防从公公字或谓亦是叶玩此调及语气应是偶合者况前后有公字叶岂复三韵乎此体惟程此篇恐有误姑列于此作者自从辛张等调可耳】
　　又一体【一百四十二字】　　　　　韩元吉
　　东风着意先上小桃枝红粉腻娇如醉倚朱扉记年时隠映新妆面临水岸春将半云日暖斜阳转夹城西草软沙平骤马垂杨渡玉勒争嘶认蛾眉凝笑脸薄拂胭脂绣戸曽窥恨依依　昔携手处香如雾红随歩怨春迟消痩损凭谁问只花知泪空垂旧日堂前燕和烟雨又双飞人自老春长好梦佳期前度刘郎几许风流地也应悲但茫茫暮霭目断武陵溪往事难追
　　【按此调较辛张等词惟也应悲句少一字认蛾眉下十字他家作两五字句余同但其所用三字句皆逐段自相为叶凡换五韵此则他家俱无此体独此首为然然余亦细玩而得之人多未察也前度句他家俱作六字风流以下作七字与此亦异】
　　又一体【一百四十三字】　　　　　张孝祥
　　长淮望断关塞莽然平征尘暗霜风劲悄边声黯销凝追想当年事殆天数非人力洙泗上弦歌地亦羶腥隔水氊乡落日牛羊下区脱纵横防名王宵猎骑火一川明笳鼓悲鸣遣人惊　念腰间箭匣中劒空埃蠧竟何成时易失心徒壮嵗将零渺神京干羽方懐逺静烽燧且休兵冠葢使纷驰骛若为情闻道中原遗老常南望翠葆霓旌使行人到此忠愤气填膺有泪如倾
　　【此则稼轩后村龙洲诸家俱用此体旁注照各家作龙洲又一篇首段起句云镇长淮一都防古杨州升平日朱帘十里春风小红楼后段云怅望金陵宅丹阳郡山不断绸缪与此篇又异兹注明不另录　又按此调或于亦羶腥处分为首段且休兵处分为次段共成三叠未知孰是谱不知何故将征尘暗六字殆天数六字洙泗上六字看名王十字匣中劔六字时易失九字冠葢使九字皆各合为一句然此犹不大害也复将悄边声二句合而为一则失去声字一韵笳鼓二句合而为一则失去鸣字一韵神京至懐逺合而为一则失去京字一韵一调而使人失叶三韵尚得为谱乎作图者尚从之而弗敢变填词者亦从之而弗敢易真所不解矣然图谱不议改字甚善　念字领句腰间相连勿误】
　　夜半乐【一百四十四字三叠】　　　　　柳　永
　　冻云黯淡天气扁舟一叶乘兴离江渚渡万壑千岩越溪深处怒涛渐息樵风乍起更闻商旅相呼片防髙举泛画鹢翩翩过南浦　望中酒斾闪闪一簇烟村数行霜树残日下渔人鸣榔归去败荷零落衰杨掩映岸边两两三三浣纱游女避行客含羞笑相语　到此因念绣阁轻抛浪萍难驻叹后约丁宁竟何据惨离懐空恨嵗晩归期阻凝泪眼杳杳神京路断鸿声逺长天暮【此调三叠首段渡万壑以下与中段残日以下同虽渡万壑二句上五下四残日句应三字豆然语气一贯不拘也中段起亦六字图于斾字分句误闪闪而动正言酒斾不可指烟村中段尾笑相语正对首段尾过南浦同仄平仄而各刻俱作相笑语误甚不特失调而笑相语比相笑语用字遒俊岂浅人所知后段杳杳神京路是叶韵后词亦用暮字图以断字连上而下鸿声逺长天暮作三字两句误】
　　又一体【一百四十六字】　　　　　柳　永
　　艶阳天气烟细风暖芳草郊灯明闲凝竚渐籹防亭台参差佳树舞腰困力垂杨绿映浅桃秾李夭夭嫩红光数度绮燕流莺鬬双语翠蛾南陌簇簇蹑影红隂缓移娇歩粉面韶容花光相妒绛绡袖举云鬟风颤半遮檀口含羞背人偷顾竞鬭草金敛笑争睹对此嘉景顿觉销凝惹成愁绪念解佩轻盈在何处忍良时辜负少年等闲度空望极囘首斜阳暮叹浪萍风梗如何去【比前多二字其大畧相同然恐有讹字而芳草下数字尤差敛字亦差应是钗字之讹光数应是无数之讹首节应在鬬双语分段次节应于笑争睹分段兹姑照原本录之】
　　宝鼎现【一百五十五字三叠】　　　　　康与之
　　夕阳西下暮霭红隘香风罗绮乘丽景华灯争放浓熖烧空连锦砌覩皓月浸严城如画花影寒笼绛蕋渐掩映芙蕖万顷迤逦齐开秋水　太守无限行歌意拥麾幢光动珠翠倾万井歌台舞榭瞻望朱轮軿鼓吹控宝马耀貔貅千骑银烛交光数里似乱簇寒星万防拥入蓬壶影里　宴阁多才环艶粉瑶簪珠履恐防防丹诏催奉宸游燕侍便趂早占通宵醉缓引笙歌妓任画角吹老寒梅月满西楼十二
　　【首段乘丽景下与次段倾万井下同此调作者各有参差向疑此篇有误葢宴阁多才比他家少二字恐看看句亦有误但思伯可名擅一时此篇尤为脍炙当时元夕必歌此曲故竹山女冠子云绿鬟隣女绮窗犹唱夕阳西下则此篇传世最盛不应有讹落也及查惜香乐府则字数适与此同宴阁句亦四字恐看看二句亦一五一六始信此词自有此体只惜香于芙蕖万顷作巷陌连甍吹老寒梅作恁时恁节平仄稍异耳因考此调结处如渐掩映下十三字三段皆同有作上七下六者有作一五两四者可以不拘也霭隘二字俱仄各家多同惜香于隘字作平恐误谱并红字俱作可仄则万无此理太守二字注作可平以及通篇俱乱注无谓之甚必不可从也骑字偶合不必叶　按石孝友雪梅清痩一首汲古刻以次段尾句为三段首句误而第三段多错字竟不可读且止存一百五十一字故不敢录】
　　又一体【一百五十八字】　　　　　刘辰翁
　　红妆春骑踏月呼影千旗穿市望不见璚楼歌舞习习香尘莲步底箫声断约防鸾归去未怕金吾呵醉甚辇路喧阗且止听得念奴歌起　父老犹记宣和事抱铜仙清泪如水还转盼沙河多丽滉漾明光连邸第帘影动散红光成绮月浸蒲桃十里防往来神仙才子肻把菱花扑碎　肠断竹马儿童空见説三千乐指等多时春不归来到春时欲睡又説向灯前拥髻暗滴鲛珠坠便当日亲见霓裳天上人间梦里
　　【与前词大槩相同只笫三段六字起等多时二句上七下五与前词恐防看二句上五下六者异三结与前同骑字止字丽字绮字子字偶合可不叶　按程珌录杨欲舞一首亦一百五十八字虽多阙文而字皆相合只未怕句作问元功谁爕理月浸句作恬然如谈笑耳等多时二句则依康词为稍异也】
　　又一体【一百五十八字】　　　　　张元干
　　山庄图画锦囊吟咏胸中丘壑年少日如虹豪气吐鳯词华浑忘却便袖手向岩前溪畔种满烟梢雾箨想别墅平泉当时草木风流如昨　痩藤闲倚看鉏药双芒鞵雨后常着目送处飞鸿灭没谁问蓬蒿争燕雀乍霁月望松云南渡短艇欹沙夜泊正万里青冥千林虚籁从渠矰缴　携防尚有筠丁谁防得人生行乐岸帻纶巾归去深戸香迷翠幙恐未免上凌烟阁好在秋天鹗念小山丛桂今宵狂客不胜杯勺
　　【三结俱用一五两四者岸帻二句俱六字又与前二体不同藤各家俱仄此恐误】
　　穆防砂【一百六十九字】　　　　　宋　
　　底事兰心苦便凄然泣下如雨倚金台独立揾香无主断肠封家如妒乱扑簌骊珠愁有许向午夜铜盘倾注便不是红冰缀颊也湿透仙人烟树罗绮筵中海棠花下淫淫常怕鳯脂枯比雒阳年少江州司马多少定谁似　照破别离心绪学人生有情酸楚想洞房佳防而今寥落谁能暗收玉筯算只有金钗曽巧补轻拭了粉痕如故愁思减舞腰纤细清血尽媚脸肤腴又恐娇羞绛纱笼却绿牕伴我捡诗书更休教隣壁偷窥幽兰啼晓露
　　【倚金台至脂枯与后想洞房至诗书同此调以枯腴书为叶是平仄通用者似字系借韵】
　　稍遍【二百三字　稍一作哨】　　　苏　轼
　　为米折腰因酒弃家口体交相累【折弃二字须仄声累字起韵各家俱同以后韵脚平仄通叶不拘】归去来【亦有叶者然可以不必】谁不遣君归【坡公春词云洗出碧萝天不叶韵细考坡春词一篇与本调多不合处不必从也稼轩此句云翠藻青萍里用上声叶但不可去】觉从前皆非今是【各家同】露未晞【稼轩方秋崖用上声叶王初寮不叶】征夫指予归路【有叶者然不必稼轩庄周谈两事句乃谈字上落一尝字或曽字耳】门前笑语喧童穉【各家同坡春词以上三句云一霎晴风逈芳草荣光浮动巻皱银塘水与本调不合不必从】嗟旧菊都荒新松暗老【各家同】吾年今已如此【初寮后村同稼轩云之二虫又何知用平叶秋崖同稼又云又説于羊弃意坡又云园林翠红排比与此稍异】但小牕容膝闭柴扉【各家同秋崖云凡三千五百廿年余廿字本音湿词滙刻作二十年余多一字便虽读而失调矣窗字坡又作燕不如用平】防杖防孤云暮鸿飞【各家同稼轩末三字云为得计用仄叶为得二字不合此虽不拘依坡为妥】云出无心鸟倦知还【各家同稼于鸟倦句又云冰蚕语热平仄异方亦然或可不拘也】本非有意【各家同稼轩非作我上声】　噫【一字句谱俱连下读误各家如稼轩三首两用噫字一用嘻字后村秋崖亦用噫字初寮用嗟字是知此一字为起语而坡春词便乘兴携将佳丽深入芳菲里不但无此一字其下句亦非一四一七者故云与本调不合也至稼轩池上主人一首本用噫字下云子固非鱼而图谱偏改作子固非鱼噫注为五字句毋论失韵失调试问子固非鱼噫文理如何解得去稼轩于千载下冐此不通之名亦寃矣或曰凡词调从无一字句者子安得创为此説余曰十六字令已用一字为首句况词为曲祖北曲之上马娇九条龙货郎儿山坡羊阅金经等一字句甚多噫字正用论语噫斗筲之人句而梁伯鸾五噫歌亦用于诗中诗曲可用一字岂词独不可用乎苏辛刘方等皆用支微齐韵故皆以噫字领句若用他韵即以此本韵一字叶之但须通得去耳】归去来兮【或有不叶者不拘】我今忘我兼忘世【初寮同辛刘方俱用平叶】亲戚无浪语【辛刘同初寮秋崖浪作平】琴书中有真味【初寮同方辛用平叶中有二字可分豆亦可相连坡春词此二句作上四下六与本调不合】歩翠麓﨑岖泛溪窈窕【泛字恐是清字各家同】涓涓暗谷如流水【各家同稼轩云过而留泣计应非用平叶】观草木欣荣幽人自感【各家同坡春词及后村于上句少观字乃误落也方于上句荣字亦叶韵可以不必】吾生行且休矣【各家同后村云采于山钓于水上三字分豆】念寓形宇内复几时不自觉皇皇欲何之【此二句即同前但小窗二句葢自涓涓至此六句与前段门前至鸿飞同也初寮后村及坡春词俱与此合辛云防一时鱼鸟忘情喜防我已忘机更忘已用仄叶方亦然坡春词任满头红雨落花飞各刻俱于飞字下増一坠字人遂谓九字句误也刘云大丈夫不遇之所为刻亦于遇字下误多一时字】委吾心去留难计【各家同辛云似鹍鹏变化囗几几是叶韵各刻俱于几字上落一字谱因注似鹍鹏变化为五字句而以几字连下作几东游入海亦注为五字句而下更注为七字句矣可叹可叹】神仙知在何处【各家同坡春词云君看今古悠悠与本调不合】富贵非吾愿【此句各家俱叶旧刻作非吾愿愿字乃误也葢此词乃櫽括归去来辞故因成语差刻愚谓必志字或事字之讹人未细考故相传城诵耳各家俱仄叶独辛一首于此二句云东游入海此计直以命为嬉嬉字平叶但此计二字恐有误处图谱因东游四字连上几字故以此计字连下作七字句尤无此体例也嬉字恐是戏字之误】但知临水登山啸咏自引壶觞自醉【此十四字一气读如此词应作上八下六而临水登山又应相连方云几时明洁几时昏暗毕竟少晴多雨则明是两四一六坡春词亦然辛一首亦同而又一首云大方达观之家未免长见悠然笑耳观音贯此则句法不同若王刘则一六两四故知平仄不异分豆可不拘耳辛又一首云古来谬算狂图五鼎烹死囗为平地各刻为字上一字或作柏或作恒此必有误谱不置辨而又不注断止于第二体题下注云十五句作七字十六句六字十七八句四字竟如梦呓虽智者亦不能明其故也】此生天命更何疑且乘流遇坎还止【各家同】
　　【此调长而多讹故逐句注释以便省览】
　　戚氏【二百十二字三叠】　　　　　　　柳　永
　　晚秋天一霎微雨洒庭轩槛菊潇疎井梧零乱惹残烟凄然望江关飞云黯淡夕阳间当时宋玉悲感向此临水与登山逺道迢逓行人凄楚倦听陇水潺湲正蝉鸣败叶蛩响衰草相应声喧　孤馆度日如年风露渐变悄悄至更防长天静绛河清浅皓月婵娟思绵绵夜永对景那堪屈指暗想从前未名未禄绮陌红楼往往经嵗迁延　帝里风光好当年少日暮宴朝懽况有狂朋恠侣遇当歌对酒竞留连别来迅景如梭旧游似梦烟水程何限念利名憔悴长萦绊追往事空惨愁顔漏箭移稍觉轻寒听呜咽画角数声残对闲牕畔停灯向晓抱影无眠
　　【图谱于然字不注叶失一韵矣逺道迢逓谱云可平平平平蛩响衰草谱云可仄平仄仄风露渐变谱云可仄平平仄误观后坡词可知】
　　又一体【二百十三字】　　　　　　苏　轼
　　玉龟山东皇灵嫓统羣仙绛阙岧嶤翠房深迥倚霏烟幽闲志萧然金城千里鎻婵娟当时穆满廵狩翠华曽到海西边风露明霁鲸波极目势浮舆葢方圆正迢迢丽日圃清寂琼草芊绵　争解绣勒香鞯鸾辂驻跸八马戏芝田瑶池近画楼隠隠翠鸟翩翩肆华筵囗间作管鸣弦宛若帝所钓天稚头皓齿绿发方瞳圆极恬淡髙妍　尽倒琼壶酒献金鼎药固大椿年缥缈飞琼妙舞命双成奏曲醉留连云璈韵响泻寒泉浩歌畅饮斜月低河汉渐绮霞天际红深浅动归思廻盼尘寰烂熳游玉辇东还杏花风数里响鸣鞭望长安路依稀柳色翠防春妍
　　【刻本渐字下误重一字盼字误兮字今改正　云璈句七字叶韵与前调别来句六字不叶异其余俱同人每谓坡公词不协律试观如此长篇字字不苟何常不协乎故备录之且李方叔云此是因妓歌此调词不佳公适读山海经乃令妓复歌随字填去歌完词就然则坡仙岂非天人而奈何轻以失律讥之欤囗间作管鸣弦作管二字必误此句对前词夜永句应改间　作囗管鸣弦为是】
　　莺啼序【二百四十字四叠】　　　　　　吴文英
　　残寒正欺病酒掩沉香绣戸燕来晚飞入西城似説春事迟暮画船载清明过却晴烟冉冉吴宫树念羇情游荡随风化为轻絮　十载西湖傍柳系马趂娇尘輭雾遡红渐招入仙溪锦儿偷寄幽素倚银屏春宽梦窄断红湿歌纨金缕暝堤空轻把斜阳总还鸥鹭　幽兰旋老杜若还生水乡尚寄旅别后访六桥无信事往花萎瘗玉埋香几番风雨长波妒盼遥山羞黛渔灯分影春江宿记当时短檝桃根渡青楼彷佛临分败璧题诗泪墨惨淡尘土　危亭望极草色天涯叹髩侵半苎暗防检离痕欢唾尚染鲛绡亸鳯迷归破鸾慵舞殷勤待写书中长恨蓝霞辽海沈过雁谩相思弹入哀筝柱伤心千里江南怨曲重招断魂在否
　　【词调最长者惟此序而最难订者亦惟此序葢因作者甚少惟梦窗数阕与词林万选所收黄在轩一首耳其中句法字法多有不一今细细校定大约从其合者可也起句六字合矣次句五字句法上一下四吴之引鸳鸯戏水凝春空灿绮凝去声黄之卧长龙一带合也次七次六亦合但説字吴他作用纱字碧字説碧入作平而黄用市字仄然照后段儿字应作平声耳次七字人多因横塘棹穿艶锦一曲云润玉瘦冰轻倦浴疑是七言诗一句于冰字读断作上四下三句法而黄作芳草岸湾环半玉似亦可两借不知此作画船载又别作防翼曵扶摇宛转则显然上三下四是本无不合而人误读也次七字俱合次念羇情至轻絮十一字可作上五下六读亦可作一三两四读观吴他作听银水声细梧桐渐搅凉思吴作防碧天连水翻成箭様风快则当为上五下六而观第二段之结及吴他作怕因循罗扇恩疎又生秋意黄作黛眉修依约雾鬟在秋波外则是一三两四者梦窗天吴驾云阆海一篇首段云近玉虚髙处天风笑语飞坠次段云歩新梯藐视年华顿非尘世或者因谓前必上五下六次必一三两四乃是定格余曰非也总之此十一字意义相贯但平仄声响不误便是难订难从处不在此也第二段起句四字次句四字次句五字乃一定之体葢起二句为换头而五字句仍与前段合也人因横塘曲内次句用冉冉迅羽乃上上去上四仄字故读作窗隙流光冉冉一句迅羽愬空梁燕子一句不知四仄乃此调定格此词傍柳系马四字亦然不可截傍柳连上作西湖傍柳亦不可截系马连下作系马趂娇尘也况吴他作清浊缁尘快展旷眼傍危栏醉倚黄作白露横江一苇万顷问灵槎何在快展句一苇句皆四仄尤为明证考此则不惟句法该两四一五而四仄字万无夹一平声如时人所作薄铅不御之理矣所用趂字傍字问字领起五字句正与首段掩沉香句法同次七次六与前合但遡红渐黄作平仄仄幽字吴他作金字平声不字亦作平声黄作沆字去声然照前段迟字应作平耳遡红渐七字本上三下四黄作空翠湿衣不胜寒人多读空翠湿衣此误认也但观前段燕来晚句上三下四原无不合次七字上三下四四词皆合但梦字黄作衬吴他作雨俱仄声且前段此句吴用过倦宛三字黄用半字则此字宜仄乃词统词滙于吴横塘曲刻云记琅玕新诗陈迹搯香痕纤葱玉指陈字乃是平声可疑及查吴本稿则记琅玕新诗细搯早陈迹香痕纤指是细字本是仄声而各书误刻耳因一字之差遂致参差不合甚矣书之不可不细校也次又七字句此句最为可疑论前段晴烟冉冉句则上四下三该如七言诗一句四词皆合而此句独黄作琼田涌出神仙界与前段合若此首断红湿歌纨金缕与他作早陈迹香痕纤指又燕泥动红香流水则用上三下四矣此则依吴依黄可以不拘也次十一字与前合不必再论只斜字吴他作恩字年字平声与前段合而黄作雾字去声此则当依吴为是还字与前为字皆平声而吴他作二首与黄作皆前结用仄次结用平想皆可不拘其难订难从处犹不在此也第三段起处两四一五四词皆同只水郷句句法稍异若作尚水乡寄旅则与前段合观他作叹几萦梦寐可见黄作飞葢蹴鳌背亦不合不必从也乃词统词滙于横塘曲第三段误刻云西湖旧日画舸频移不定叹几萦梦寐霞佩冷飞雨乍湿鲛绡暗盛红泪比前段于频移下多不定二字于霞佩冷下少五字读之再三不解及查本稿则频移下原无不定二字而霞佩冷下乃叠澜不定麝霭飞雨乍湿鲛绡暗盛红泪与前段原合其他作翁笑起离席而语敢诧京兆以后为功落成奇事字字相同奈为后人讹乱耳黄作万选刻云灯火暮相轮倒景隃睇别浦片片归帆共十五字以灯火暮三字抵别后访则其下少四字且失一叶韵句其误不必言矣事往花萎萎字平声亦可作仄读麝霭飞雨敢托京兆等皆仄仄平仄至后之尚染鲛绡则各篇俱用仄仄平平想不拘然用平为有调也次两四字相对下以七字句承之四词皆合只黄作于渔灯句汲古刻云有人剪取江水此乃江字上落一字或吴字或淞字耳次八字上三下五四词皆合次四字次六字又次六字皆合只临分之分字吴他作用头字街字而黄用见字去声不必从也第四段两四一五与前合四词皆同只叹髩侵句横塘曲云也感红怨翠翠字仄声与此相合而黄作寄语休见猜吴他作正午长漏迟猜迟二字想可以平叶仄但寄语二字亦如飞葢二字句法不如上一下四也暗防检以下至慵舞与前段合黄作于首三字句止有洗却二字乃脱去一字吴他作词滙于省惯二字上乃脱一念字也次殷勤至过雁十五字与前段俱合四词亦皆同过字宜仄声读吴他作浪字褉字黄作我字俱仄声不可平也次谩相思下二十二字四词俱合但汲古刻吴他作御炉香分染朝衣袂脱染字耳据此结该六字与两四字或因谓前结亦应以六字领句青楼彷佛临分可以读断不知黄与吴他作不可读断词于结处另异乃是常格第四段尾只还他一六两四可耳总之作词须从其多者须从其全者尤须从其前后相同者便无差谬故以愚见论次如右不知时流肯谓余之狂言为然否也又汲古载梦窗稿附絶笔一首即天吴一曲而残阙几半毛氏未订并载于帙耳　按杨升庵先生于词道原不甚精究但喜用新颖之字故人多爱而仿之不知天下未有眉目不全之女人而以脂粉为絶色者如此调六字起句用平平去平去上是定格也升庵作碧鸡唱晓四字次句五字用去平　平去上定格也升庵作霞散绮重关憕画全不相涉时流不以古人为法而偏学升庵未审何意且于碧鸡唱晓之仄平仄仄又变而为仄仄平平则尤不解矣至画船载二句升庵亦未错也学之者乃误作两句七言相对如满江红中语岂不大误随风二字升庵作聨翩亦未错也学之者乃误作两去声岂不大误傍柳系马升庵作雨信顷刻亦未错也学之者乃误于柳字用平岂不大误春宽梦窄升庵作洛神衬袜亦未错也学之者乃误作平仄平平杜若还生升庵作文石锦沙只锦字用上声犹可借也学之者用仄仄仄平平仄六字岂不大误事往花萎下该有瘗玉二句升庵只有五字叶韵一句桃根渡下反多一七字叶韵句青楼下只有一五一六两句共少五字误矣学之者于别后访作五字其下四句四字不叶韵即用七字叶韵句接之而七字又作仄仄平平仄平仄岂不大误暗防检句升庵只作六字写字误平蓝海句误上三下四学之者于叹髩侵半苎用仄仄平平仄其第二段亦然俱作五言诗句法岂不大误春秋责备贤者故余后学鄙人不禁娓娓髙明定能谅之然则既欲作词何不一斟酌于古人而必择一失调者为式且更于其失调之外更多失调耶至图谱之乱分字句乱注平仄不可枚举又不足论乃收升庵明人之词二百三十五字者为式已为可怪又续收一梦窗词杜撰一名命之曰添字莺啼序则又安得怪人之吹毛索瘢也哉】
　　【琰青曰余初读此调即疑有误然数词并列未能确辨其是非及阅红友稿见其逐句逐字论定胷次疑团不觉冰释因叹不具此眼光心血岂能使五百余载之传讹一日剖去蔓藤莹为明镜乎前此哨遍一篇订释已叹希有至此尤不能不为心悦诚服矣天下有不心悦诚服者非庸妄之夫即伪为支饰者矣将付梓时红友必欲于此注另加删定葢谓谈及时流恐以贾怨也余曰风雅一道于今沦亡有志于此者正愿有同志之人疑义相晰有疵谬处正望有人为我纠正若防短饰非反咎人之针砭岂名流贤者之心哉况欲订正此调不得不援古证今胪列而加考论讵可虑及贾怨而不详明剖白犹仍作葫芦提语耶故亟索原稿授梓而苍崖雪舫守斋药庵韩若诸同人亦以余言为韪云】















　　词律巻二十
