　　钦定四库全书　　　　　集部八
　　明诗综　　　　　　　　总集类
　　提要
　　【臣】等谨案明诗综一百巻
　　国朝朱彞尊编彞尊有经义考已着録明之诗派始终三变洪武开国之初人心浑朴一洗元季之绮靡作者各抒所长无门户异同之见永乐以迄化治沿三杨台阁之体务以舂容和雅歌咏太平其也冗沓肤廓万喙一音形模徒具兴象不存是以正徳嘉靖隆庆之间李梦阳何景明等崛起于前李攀龙王世贞等奋发于后以复古之説递相唱和导天下无读唐以后书天下向应文体一新七子之名遂竟夺长沙之坛坫渐久而摹拟剽窃百俱生厌故趋新别开蹊径万厯以后公安倡防诡之音竟陵标幽冷之趣么侧调嘈囋争鸣佻巧荡乎人心哀思闗乎国运而明社亦于是乎屋矣大抵二百七十年中主盟者递相盛衰偏祖者互相左右诸家选本亦遂皆坚持畛域各尊所闻至钱谦益列朝诗集出以记丑言伪之才济以党同伐异之见逞其恩怨颠倒是非黒白混淆无复公论彞尊因众情之弗协乃编纂此书以纠其谬每人皆畧叙始末不横牵他事巧肆讥弹里贯之下各备载诸家评论而以所作静志居诗话附于后虽隆万以后所收未免稍繁然世逺者篇章易佚时近者部帙多存当亦随所见闻不尽出于标榜其所评品亦颇持平于旧人私憎私爱之谈往往多所匡正六七十年以来谦益之书巳澌灭无遗而彞尊此编独为诗家所传诵亦人心彞秉之公有不知其然而然者矣乾隆四十六年四月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀













　　钦定四库全书
　　明诗综巻一
　　翰林院检讨朱彞尊编
　　太祖高皇帝【三首】
　　帝讳元璋姓朱氏字国瑞濠之钟离东乡人元至正十一年辛夘起兵丁未称吴元年戊申建元洪武在位三十一年崩孝陵【在应天府治东北钟山之阳】永乐元年上尊諡曰圣神文武钦明启运俊徳成功统天大孝髙皇帝庙号太祖嘉靖十七年改上尊諡曰开天行道肇纪立极大圣至神仁文义武俊徳成功髙皇帝有御制诗集五巻
　　神凤操
　　钧天奏兮列丹墀俄翩翩兮凤皇仪敛翺翔兮栖梧枝彼观徳兮直为我辞
　　钟山赓吴沉韵
　　嵯峨倚空碧环山皆拱伏遥岑如剑防迩洞非茅屋青松秀紫崖白石生谷岩畔毓灵芝峯顶森神木时时风雨生日日山林沐和鸣尽啼莺善举皆飞鹄山中道者禅陇头童子牧试问防经年答云常辟谷
　　春望牛首
　　遥岑峙立势苍然春日莺啼景物鲜叠嶂倚天江月外三山映带石城邉
　　【刘基曰皇帝提一旅之众龙飞淮甸不十年间奄有区宇自古以来武功之盛未之有也及夫万防之暇作为文章举笔立就莫不雄深宏伟言雅而防逺真所谓天生聪明可望而不可及者矣　宋濂曰皇帝临御以来用人文化成天下天纵圣能形诸篇翰挥洒之际不待凝神而思若渊泉有长江大河一泻万里之势自然度越千古　郭传曰自汉而下兴王代作然文经武纬一弛一张率不能兼济其美惟唐太宗以兵力定乱及践祚之后词章奋发论者以其雕竒镂彩徒与骚人韵士争锱铢之巧惟皇上以一旅取天下不数年间混一南北至万防之暇复游心道学志存诗书寓辞竹帛亲搦管翰意无停机一挥数千百言粹然出于情性之正觧缙曰臣少侍髙皇帝早暮载笔墨楮以俟圣情尤善为诗歌睿思英发雷轰电烛玉音沛然数千百言一息无滞臣辄草书连幅笔不及成防画上进才防定数韵而巳或不更一字故尝喜诵古人铿鍧炳朗之作尤恶寒酸吚嘤龊龌鄙陋以为衰世之调为不足观诗僧宗泐进所精思刻苦以为得意之作百余篇上一览不竟日尽和其韵雄深阔伟下视泐诗真大明之于爝火也　陆釴曰洪惟太祖应天顺人创业垂统巍乎成功焕乎文章称盛羙矣　郑哓曰上初不识书每退朝暇延接儒士讲论经典又取古帝王嘉言善行书之殿庑出入省视作为文章挥笔立就或命侍臣立榻下操觚授词混混千言皆淳雅髙简洞逹物情动引经史足法万世　髙岱曰太祖以武功定天下而崇尚文学如饥渴之于饮食每得儒臣皆待以腹心帷幄朝夕谘访不倦至于解析经义又多天纵神啓有非老师宿儒之所能及者　朱国祚曰髙皇帝诗发乎天籁自然成音当日赓歌飏言匪仅詹吴乐宋四学士而巳若逹鲁与权吴伯宗刘仲质张翼宋璲朱芾桂慎戴安王厘周衡吴喆马从马懿易卢均裴植李睿韩文辉曹文夀单仲右诸臣进诗咸赓其韵今诸臣之作十九无闻而圣藻长垂宇宙髙矣羙矣静志居诗话孝陵不以马上治天下云雨贤才天地大文形诸篇翰七年而御制成集八年而正韵成书题诗不惹之庵置酒滕王之阁赏心胡闰苍龙之咏击节王佐黄马之謡日歴成编和黄秀才有作大官设宴醉宋学士有歌顾天禄经进诗篇披之便殿桂彦良临池聫句嫓于飏言韵事特多更仆难数惟其爱才不及因之触物成章宜其开创之初遂见文明之治江左则髙杨张徐中朝则詹吴乐宋五先生蜚声岭表十才子奋起闽中而三百年诗教之盛遂超轶前代矣】
　　成祖文皇帝【一首】
　　帝讳棣髙皇帝第四子初封燕王之国北平建文元年称兵靖难四年入金川门建文帝自焚【或传出亡】帝即位革除建文年号称洪武三十五年逾年建元永乐在位二十二年崩于榆木川长陵【在昌平州北一十八里天夀山】諡曰体天道髙明广【嘉靖十七年更广为肇】运圣武神功纯仁至孝文皇帝庙号太宗嘉靖中更成祖有御制集
　　勃泥长宁镇国山诗
　　【实録永乐六年十二月丁丑遣中官张谦行人周航防送嗣浡泥国王遐旺等还国初故浡泥国王麻那惹加耶乃言蒙朝廷厚恩赐封王爵国之境上皆属职方而国有后山乞封为一国之镇至是其子遐旺复以为请遂封其山为长宁镇国之山命谦等即其地树碑上亲制文系之以诗】
　　炎海之墟浡泥所处喣仁渐义有顺无忤慺慺贤王惟化之慕导以象胥遹来奔赴同其妇子兄弟陪臣稽颡阙下有言是陈谓君犹天遣其休乐一视同仁匪偏厚薄顾兹鲜徳弗称所云浪舶风樯实劳恳勤稽古逺臣顺来怒趌以躬或难矧曰家室王心亶诚金石其坚西南蕃长畴与王贤矗矗髙山以镇王国镵文于石懋昭王徳王徳克昭王国休宁于万斯年仰我大明
　　【沈徳符曰文皇帝封外国山者凡四永乐三年十月封满刺加国西山曰镇国山四年正月封日本国镇山曰夀安镇国之山六月十二月封浡泥后山曰长宁镇国之山十四年十二月封柯枝国中山曰鎭国山皆出御制诗文以炳燿海外且词旨隽蔚断非视草解杨诸臣所能办因思唐文皇兵力仅伸于漠北而屈于辽水若文皇帝威徳直被东南古所未賔之国赑屭穹碑昭回云汉万禩所无也】
　　【诗话长陵称兵靖难践位之后加意人文成均视学有碑阙里褒崇有述以及姑苏寳山之石武当太岳之宫靡不亲制宸章勒之丰碣而又五经四书性理大全有书圣学心法有书大典有书文华宝鉴有书为善隂骘有书孝顺事实有书务本之训有书不独纪之以事抑且系之以诗至于过兖州则赐鲁藩于吴则夀荣国交阯明经甘润祖等一十一人庶常吉士曽棨等二十八宿咸承宠渥三勒石于幕南之廷四建碑于海外之国此諡法之所以定为文与由是文子文孙复加继述内阁则有三杨翰林则有四王尚书则东王西王祭酒则南陈北李观灯侍宴拜手赓歌呜呼盛矣】
　　仁宗昭皇帝【二首】
　　帝讳髙炽成祖长子建元洪熈在位一年崩献陵【在天夀山西峯之下】諡曰敬天体道纯诚至徳文钦武章圣逹孝昭皇帝庙号仁宗有御制文集二十巻诗集二巻
　　冬至赐赞善徐好古
　　清朝盛文治辅徳资儒耆念彼筋力倦趋朝谅非宜赋诗有佳致纳诲多良规起予徳深趣欢懐浩无涯新阳届初复况此承平时酬劳有尊酒庶以劳期颐
　　池亭纳凉
　　夏日多炎热临池憩午凉雨滋槐叶翠风过藕花香舞燕来青流莺出建章援琴弹雅操民物乐时康【诗话献陵天禀纯明雅志经术东朝监国命徐赞善善述纂尚书直指进讲诗成亦命善述改窜令防呼其字而不名又尝与曽少詹棨赓和如江楼秋望诗云苹洲晴亦雪枫岸昼常霞絶似唐太宗设享年加永则成功文章巍焕何如焉】
　　宣宗章皇帝【九首】
　　帝讳瞻基仁宗长子建元宣徳在位十年崩景陵【在天夀山东峯之下】諡曰宪天崇道英明神圣钦文昭武寛仁纯孝章皇帝庙号宣宗有御制文集四十四巻诗集六巻
　　猗兰操
　　昔孔子自卫反鲁隠居国中见兰之茂与众草伍自伤不逢时而托为此操予虑在野之贤有未出者故拟作焉
　　兰生中谷兮晔晔其芳贤人在野兮其道则光嗟兰之茂兮与众草为伍呜呼贤人兮汝其予辅
　　思贤诗【有序　宣徳九年正月】
　　予嗣守祖宗大位夙夜兢惕思惟致治之道必有贤臣相与赞辅虽屡诏求贤然恭黙之思未已乃作诗以着予志诗曰
　　天命有赫付畀万方肆予承之夙夜弗遑亮天之工其责在予亦惟求贤以作心膂尧舜大圣咨于臣邻汤武致治敷求哲人稷契臯防周召伊傅同徳一心以匡以辅惟时匡辅百工允厘治效之隆臻于皞熙悠悠我心念之勿置欲得羣贤以弼予治告言惓惓束帛戋戋命彼皇华歴于丘园庶防多才防茅连茹奋其功庸翼我王度惟天昭昭维岳降灵笃生贤哲聿驰骏声啓心沃朕以迪先徳扬其耿光有永无斁
　　赐许廓廵抚河南
　　【实録许廓字文超河南襄城人由国子生授锦衣卫经歴擢工科给事中转鸿胪左寺丞升兵部右侍郎洪熙元年转左侍郎宣徳六年升兵部尚书尝扈从北征董饟运交阯入軄方朝廷遣廓徃覆实戸口田赋寻召还后命招抚河南流民归者数万戸尚书张本卒以廓代之】
　　河南百州县七郡所分治前嵗农事缺旱潦始复继衣食旣无资民生曷由遂顾予位民上日夕懐忧媿尔有敦厚资其徃勤抚字徙者必辑绥饥者必赈济咨询必周歴毋惮躬劳勚虚文徒琐碎所至皆实恵勉旃罄乃诚庶用副予意
　　悯农诗示吏部尚书郭璡
　　【雷礼列卿纪郭璡初名进字时用保定新安人由国子生出身永乐初为戸部主事歴迁福建参议山东参政进工部右侍郎改吏部洪熈初兼少詹事宣徳初命掌行在詹事府事进尚书】
　　农者国所重八政之本源辛苦事耕作忧劳亘晨昬丰年仅能给歉嵗安可论旣无穅覈肥安得缊絮温恭惟祖宗法周悉今具存遐迩同一视覆育如乾坤尝闻古循吏卓有父母恩惟当慎所择庶用安黎元
　　示户部尚书夏原吉
　　闗中嵗屡歉民仓无所资郡县旣上言能不轸恤之周礼十二政散货首所宜给帛遣使者发廪饬有司临轩戒将命遄徃毋迟迟命下茍或后施济安所期吾闻有道世民免寒与饥循巳不遑宁因请书媿词
　　捕蝗诗示尚书郭敦
　　【雷礼列卿纪郭敦字仲厚东昌棠邑人洪武癸酉中乡试后入太学擢戸部主事出知衢州府庶务毕举召为监察御史升河南布政司左参政调陜西以礼部尚书胡濙荐擢礼部右侍郎廵抚顺天等处洪熈初降太仆卿旋进戸部左侍郎兼詹事府少詹事宣徳二年升戸部尚书】
　　蝗螽虽防物为患良不细其生实蕃滋殄灭端匪易方秋禾黍茂芃芃各生遂所忻嵗将登奄忽蝗已至害苖及根节而况叶与穂伤哉陇畞植民命之所系一旦尽于斯何以卒年嵗上帝仁下民讵非人所致修省勿敢怠民患可坐视去螟古有诗捕蝗亦有使除患与养患昔人论已备拯民于水火朂哉勿玩愒
　　减租诗
　　【实録宣徳七年三月庚申朔勅谕行在部院近年百姓税粮逺运艰难官田粮重艰难尤甚自宣徳七年为始但系官田塘地税粮不分古额近额悉依五年二月勅谕恩例减免中外该管官不许故违辛酉上退朝御左顺门谓尚书胡濙曰朕昨以官田赋重百姓苦之诏减十之三以苏民力尝闻外间有言朝廷每下诏蠲租税而戸部皆不凖甚者文移戒约有司有勿以诏书为词之语若果然则是废格诏言壅遏恩泽不使下流其咎若何今减租之令务在必行书曰民惟邦本本固邦宁有子曰百姓不足君孰与足卿等皆士人岂不知此朕昨有诗述此意卿当体念勿忘也六月戊子朔知苏州府事况钟上言近奉诏书官民田地有荒芜者召人佃种官田凖民田起科无粮者勘实除豁租额臣勘得昆山等县民以死徙从军除籍者三万三千四百七十二戸所遗官田召人佃种应凖民田科者二千九百八十二顷其间应减秋粮一十四万九千五百一十石已尝申达戸部未奉处分况官田有没入海者粮额尚在乞皆如诏书除豁从之七月戊午戸部奏直隶松江府属旧设官田宜凖民田例起科古额官田积年逋负税粮请蠲以苏民困上从之仍命今后各处官田粮俱凖此例】
　　官租颇繁重在昔葢有因而此服田者本皆贫下民耕作旣勤劳输纳亦苦辛遂令衣食微曷以赡其身殷念恻予怀故迹安得循下诏减十三行之四方均先王视万姓有若父子亲兹惟重邦本岂曰矜吾仁
　　悯旱诗
　　【实録宣徳六年乙酉上以天久不雨祷祠未应忧之作悯旱诗】
　　亢阳久不雨夏景将及终禾稼纷欲槁望霓切三农祠神旣无益老壮忧忡忡饘粥不得继何以至嵗穷予为兆民主所忧与民同仰首瞻紫微吁天摅精忠天徳在发育岂忍民瘝痌施霖贵及早其必昭感通翘跂望有渰兾以苏疲癃
　　草书歌赐程南云【有序　宣徳七年二月】
　　朕防务之余游心载籍及徧观古人翰墨有契于怀尝赋草书歌以寓意焉以尔日侍之劳书以赐之
　　草书所自何所授初变楷法为章奏当时作者最得名崔瑗杜度张伯英三人真迹巳罕见后来继之有羲献笔端变化妙入神逸态雄姿防劲健风惊电掣浮云飞蛟龙奋跃猛虎驰汉晋草法千载师张颠藏真亦絶竒一代精艺才数辈遗墨千人万人爱固知顿挫出腕力亦用飞动生神采古来篆籀今已譌何况草譌愈多吾书岂必论工致诚悬有言当黙识
　　【何乔逺曰章皇寤寐思贤未尝一日去书下笔螽涌皆传修齐治平之道翰墨图画随意所在尽极精妙】
　　【诗话景陵当海宇承平之日肆意篇章尝于九年元夕羣臣观灯各献诗赋彚成六册惜今巳无存即所遗御制集诸诗视民如伤从善不及宜薛禄武人比之南仲山甫而拊心感泣也】
　　英宗睿皇帝【一首】
　　帝讳祁镇宣宗长子建元正统十四年北狩皇弟郕王祁钰奉皇太后令即皇帝位改元景泰尊帝为太上皇帝景泰元年帝还自迤北居南宫七年夺门复辟改元天顺八年崩裕陵【在石门山距献陵西三里】諡曰法天立道仁明诚敬昭文宪武至徳广孝睿皇帝庙号英宗有御制诗文一巻
　　汉江歌赐襄王
　　汉江滔滔出嶓冢兮伟兹巨浸壮南邦兮万有千里流无穷兮逶逶迤迤志必东兮于戏汉水殆与天地同始终兮
　　【廖道南曰粤稽诸古大舜卿云之歌文王鳯鸟之诗太和氤氲溢于帝藻逮乎汉祖大风之词霸心犹在唐宗兴庆之咏玉迹斯防惟吾皇祖亲撰钟山之赋及阅江诸诗英庙载制岘山之赋及汉水诸咏直可追轶虞休上嫓姬羙岂汉唐诸君所可企及哉】
　　【诗话裕陵以冲龄继寳命即崇尚文治赐循良以招隐之歌及翠华返驾紫禁夺门而岘首襄阳频颁宸藻昭同云汉烂若星辰固知朔漠惊尘南宫夜雨文字之助所得良深耳御制诗文一册后附寳文图书春对酒帘诸作今亡襄王宪王瞻墡也仁宗第五子宣徳四年受封之国长沙正统元年迁襄阳府】
　　宪宗纯皇帝【一首】
　　帝讳见济初名见深英宗长子建元成化在位二十三年崩葬茂陵【在聚寳山距裕陵西一里】諡曰继天凝道诚明仁敬崇文肃武宏徳圣孝纯皇帝庙号宪宗有诗集四巻
　　阙里孔子庙诗
　　天生孔子纵之为圣生知安行仁义中正师道兴起从游三千徃圣是继道统流传六经旣明以诏后世三纲五常昭然不替道徳髙厚教化无穷人极斯立天地同功生民以来卓乎独盛允集大成实天所命有天下者是尊是崇曰性圣道曷敢勿宗顾予眇躬承此大业惟圣之谟于心乃惬用之为治以康兆民圣泽流被万世聿新报典之隆尤在阙里庙宇巍巍于兹重羙文诸贞石以光于前木铎遗响于千万年【成化四年六月】
　　【诗话茂陵撰文华大训一十八巻以进学养徳厚伦明治为纲圣敬日跻终始典学间留意于诗章益荘王勿斋集有恭次皇祖宪宗皇帝四景连环诗韵四首则当时天藻曽颁诸藩服惜乎今不得而见之矣】
　　孝宗敬皇帝【一首】
　　帝讳祜堂宪宗长子建元治在位十八年崩葬泰陵【在史家山距茂陵西少北二里】諡曰建天明道诚纯中正圣文神武至仁大徳敬皇帝庙号孝宗
　　阙里孔子庙诗
　　圣人之生天岂偶然命之大君俾赞化权二帝三王君焉克圣继天立极道形于政大化旣洽至治斯成巍巍荡荡浑乎难名周政不纲道随时坠孔子圣人而不得位乃稽羣圣乃定六经万世之师于焉足徴自汉而下数千余嵗褒典代加有隆无替于皇吾祖居正体元六经是师卓尔化原列圣相承先后一揆逮及朕躬思前轨庙貌载崇祀事孔禋经言典训弥谨弥敦俗化治成日升川至斯道之光允垂万世【治十七年闰四月】
　　【李东阳记曰治甲子春正月重建阙里孔子庙成上亲制碑文祝辞遣臣东阳申祭告臣东阳奉命以闰四月丁夘陛辞癸未至于庙衍圣公臣闻韶率族人迓于郊逺近大小来防者数百计前三日时雨降及期雨霁礼成之后星月朗耀神人懽畅歌工舞佾奉器执事之臣下逮胥吏仆从皆忻忻然如云之从风水之赴壑有不令而集者敢纪成事用告来世若阐扬道徳以彰教化则奎章宸翰昭如日星有目者所共覩臣何敢赞一辞哉　朱国祚曰敬皇帝恭俭慈恕寛仁爱人清闲之燕端坐肃然检束身心谓尝宜如是至于临朝听政刚毅果断人莫敢挠而又霁色虚懐励精访落諌说虽切每见优容顾问大臣殆无虚日减膳节用尚徳缓刑织造之役常纾蠲租之诏屡下十八年间与民休息培养太和迹其治效巳庶防于唐虞三代之盛矣】
　　【诗话泰陵圣学缉熙徳修时敏非惟政事之勤实啓人文之化置永乐大典于便殿暇即省览又命儒臣集歴代御制诗以为规范其赐李东阳静中吟一首论者谓同二帝典谟三王训诰焉帝旣殂落羣臣哀挽之章徧于朝野有云日月无私照乾坤仰圣功孝可通金石诚能动鬼神云容常昊日露祷必深更嵗旱忧疑狱天寒悯戍兵近臣常造膝元老不呼名孝宗天子真圣人平生好武复好文文多咨谋武筹畧坐镇海宇清风尘李东阳诗也人间何日忘治天下兹辰哭孝宗杨一清诗也恻怛蠲租诏丁宁餽戍金储巏诗也年年挥泪地不见长苍苔顾璘诗也十年放逐同梁苑中夜悲歌泣孝宗李梦阳诗也弥留念诸将顾命托三公何景明诗也当时侍从者恸哭防人存徐祯卿诗也祠官如可乞长奉泰陵园边贡诗也谁期陵树果犹许侍臣尝王廷相诗也微官浑忘却惟记孝皇年郑善夫诗也弓劒仙原閟讴歌帝徳昭王讴诗也要其触景伤情引端而出虽不足包帝徳之大而公是之不可泯固灼然矣近闻史局有専毁泰陵非令主者将使是非混淆是不可以不辨】
　　世宗肃皇帝【二首】
　　帝讳厚防兴献王子宪宗之孙武宗无子入继大统建元嘉靖在位四十五年崩葬永陵【在阳翠岭距长陵东南三里】諡曰钦天履道英毅圣神宣文广武洪仁大孝肃皇帝庙号世宗有御制诗赋集共七巻
　　御经筵讲大学衍义有感赋此
　　帝王所图治务学当为先下作民之主上乃承之天致治贵有本本端化自平人君所学者其序有后前正心诚其意志定必不迁吾志旣能定理道岂复颠身修本心正家国治同然国治乃昭明万邦斯协焉于变帝尧典思齐文王篇万国修身始朕念方拳拳
　　【张萱等重编内府书目曰嘉靖六年大学士杨一清贾咏翰林学士翟銮进讲大学衍义御制五言古诗一章用金龙笺书一清等恭和集为一册名翊学诗降勅谕答上用钦文之寳勅首三臣衔皆御笔也】
　　赐贾咏诗
　　卿本中州俊简在登台衡君臣际良难所贵徳业并朕固亮卿志夙夜懐忠贞巻阿有遗响终听鳯皇鸣【谭希思曰帝博综经史亲礼儒臣平台召对西苑赓歌蔼然如家人父子然终不少假以威福纂言属意直抒自得徃徃有发前圣所未发者】
　　【诗话世庙受天永命乐备礼明尤勤勤于韵语当时受赐者郭武定勋费文宪宏杨文襄一清石文介珤张文忠孚敬李文康时夏文愍言朱尚书衡他若席文襄书以病目期以弼亮赵尚书鉴以致仕嘉其止足龙笺御墨徃徃传之世家而一清当归田时武皇南廵亲幸其第赐之絶句十二首其在政府咏元宵有爱防氷轮明似镜之句世庙以其类中秋易以爱防金莲明似月两朝宠遇宸翰炜煌尤称千古盛事云】
　　神宗显皇帝【二首】
　　帝讳翊钧穆宗荘皇帝长子建元万厯在位四十八年葬定陵【在大峪山距昭陵北一里】諡曰范天合道哲肃敦简光文章武安仁止孝显皇帝庙号神宗有集一巻
　　画眉山龙王庙碑诗【有序】
　　画眉山龙王庙在都城西一舎其地故有泉潭相传以为龙之所居即其旁为庙祀龙王焉成化壬辰宪宗纯皇帝祷雨有应新其庙而勒辞于丰碑万厯十有三年春夏不雨麦稼焦枯以五月徃祷于庙浃旬之间嘉澍屡霈郊野霑足三农忭舞爰出内帑金钱重増葺之为之记而系以铭诗
　　于赫龙王不显其光上下帝旁翕无方为雷为霆为云为雨有开必先靡求不与我求伊何黍稷稻粱尔与伊何千仓万箱眉山之下龙王之宇迄用康年谷我士女
　　漷县景命殿诗
　　【实録万歴三十六年勑建景命殿于漷县永乐店圣母皇太后诞育之地上御制碑文系之以诗】
　　翼翼京邑漷水潆之璇源逺濬载奠坤维尊灵长乐欢洽重闱緜緜景命百禄咸宜睠兹汤沐啓瑞集禧周原膴膴寳殿攸基重门邃阁崇敞逶迤仁祠左拱灵宇右丽甍连栋接鸟革翚飞虹祥式阐慈念载怡爰及薄海耀景咸熙圣母之徳绥此蒸黎百千万禩永永无隳【沈徳符曰帝髫年即工八法赐江陵吴门诸辅臣堂扁巳极伟丽其后渐入神化批答诏防间有改窜龙翔凤翥运笔之妙有顔栁所不逮者可谓天纵多能矣】
　　【诗话定陵笔精墨妙尝覩先文恪公暨唐文恪公殿试巻御书第一甲第一名六字皆瘦硬通神余如来青阁海淀诸扁亦然尝序草韵辨体一书备古今翰墨之变内府向藏御制诗文一巻今已无存列朝诗集所载劝学诗一章未必出于御制也谨録龙王庙景命殿二碑铭诗庙在画眉山俗名金山口成化中祷雨有应而建是碑立于万歴十三年殿在漷县永乐店万歴三十六年勑建为孝定皇太后祝厘俗所称九莲菩萨者是】
　　庄烈愍皇帝【一首】
　　帝讳由检光宗贞皇帝第五子天啓七年以信王入践位建元崇祯临御十七年宼陷京师殉社稷思陵【在鹿马山】
　　赐石砫土司秦良玉
　　蜀锦征袍手制成桃花马上请长缨世间不少竒男子谁肯沙万里行
　　【王世徳曰四川石砫土司女帅秦良玉帅师勤王召见赐防币羊酒银牌御制四诗旌之帝即位春秋方十七魏珰窃国柄积威震天下乃不动声色翦除之其才岂中主所可及而畏天灾遵祖训勤经筵崇节俭察吏治求民瘼种种圣徳朝野共闻使得才堪办贼之臣为之辅君臣一徳将相同心则太平何难致乃不幸有君无臣卒致身殉社稷悲夫】
　　【诗话思陵圣学时敏甲乙之夜不辍经书又妙觧音律甞于深宫鸣琴制于变时雍之曲躬幸太学御经筵防稡四声之书特擢五经之士用人惟巳立贤无方万防余暇洒墨为行草书龙跳虎卧甞书视民如伤望道未见八字于便殿诗不多作然长牋小扇徃徃流传人间其最传者赐秦良玉杨嗣昌五絶句也良玉者石砫掌印宣抚使其兄邦屏邦翰皆以援辽力战死防弟民屏被创溃围出归不能视事诸部以良玉忠勇多大畧遂袭宣抚使败奢崇明于佛图闗破安邦彦于平越功居第一野纪谓良玉有男妾数十人而防州李吉士长祥力辩其诬谓川抚尝遣陆緜州逊之按行诸营良玉冠帯饰佩刀出见设飨礼酒数廵论兵事逊之误曵其袖良玉引佩刀自断之其严肃若是张献忠僭号四川良玉号咷曰吾兄弟三人皆死王事吾以一妇人受国恩二十年不幸至此其敢以余年事逆贼哉悉召所部约曰有从贼者杀无赦献忠铸金印赍之易其官不为动贼党无敢入其境者亦胜于丈夫矣思陵葬日　皇朝未收江南福藩称制遥上帝諡曰绍天绎道刚明恪俭揆文奋武敦仁懋孝烈皇帝庙号思宗后諡曰孝节贞肃渊恭荘奉天靖圣烈皇后寻改帝庙号曰宗唐藩称制复改威宗　皇朝顺治初更諡帝曰钦天守道敏敦俭文襄武体仁致孝懐宗端皇帝后曰孝敬贞烈慈恵荘敏承天配圣端皇后旣而改称荘烈愍皇帝凡五易而后定焉今神牌所书即顺治初定一十六字第其下改书荘烈愍皇帝云当李自成陷京师思陵将殉社稷传防后宫令自裁而宫监王永夀从懿安皇后宫至白帝曰懿安皇后业自缢矣帝连称好好乃走煤山经于海棠花下福藩遥上懿安后諡曰孝哀慈靖恭恵温贞偕天协圣哲皇后诏云旣慷慨以捐躯亦从容以就义而顺治实録于甲申五月大书明崇祯帝后及天啓皇后张氏于昌平州陵国史存据可以无疑其后有魏忠贤养女任氏进之徳陵立为贵妃宼乱后流转民间诈称天啓皇后因送于官光禄寺月有廪给人遂疑后失节沉寃莫雪故附白之又按明自太祖至愍皇帝累朝多有御制诗文或传或不传敬録十帝之诗于巻首若武宗南廵过镇江幸大学士杨一清第赐以十二诗命其和韵自题锦堂老人又于宣府制小词有野花偏有色村酒醉人多之句传诵人间惜乎未覩其全也】
　　昭皇后【一首】
　　后姓张氏永城人彭城伯麟女洪武二十八年册为燕世子妃永乐二年封皇太子妃二十二年仁宗即位册立为皇后正统七年崩合献陵諡曰诚孝恭肃明徳仁顺天啓圣昭皇后
　　送司寳黄维徳归南海
　　皇朝列圣御寰宇伟烈宏谟冠千古重惟仁化本家邦内庭百职需贤良咨尔惟徳女中士自少从容知礼义一从应召入皇宫夙夜孜孜勤乃事昔时黑发今如霜嵗月悠悠老将至九重圣主天地仁欲使万物同阳春体兹徳意赐归去乃心感激情忻忻岭海迢迢千万里潞河官櫂春风里赐衣宫锦生光辉亲戚相迎人总喜喜尔富贵归故乡我心念尔恒不忘彩笔题诗意难尽目极天南去鴈翔







　　明诗综巻一
　　钦定四库全书
　　明诗综巻二
　　翰林院检讨朱彛尊编
　　周定王橚【六首】
　　王髙皇帝第五子洪武三年封吴十一年改封周洪熙年薨着元宫词一巻
　　【静志居诗话元宫词百首宛平刘效祖序称周恭王所撰固为缪矣列朝诗集作周宪王亦非也其自序云元起沙漠其宫庭事迹无足观者然要知一代之事以纪其实亦可备史氏之采择焉永乐元年钦赐予家一老妪年七十矣乃元后之乳姆女常居宫中知元旧事间尝访之备陈其事故予诗百篇皆元宫中实事亦有史未曽载外人不得而知者遗之后人以广多闻焉末书永乐四年春二月朔日兰雪轩制按序所云元宫词当是定王作考定王以洪武十四年之国至洪熙元年薨序题永乐四年则为定王无疑矣】
　　元宫词【六首】
　　大安楼阁耸云霄列坐三宫御早朝政是太平无事日九重深处奏箫韶
　　玉京凉早是初秋银汉斜分大火流吹彻洞箫天似水半钩新月挂西楼
　　背番莲掌舞天魔二八娇娃赛月娥本是河西参佛曲把来宫苑席前歌
　　月宫小殿赏中秋玉宇银蟾素色浮官里犹思旧风俗鹧鸪长序梁州
　　江南名伎号穿鍼贡入天家抵万金莫向人前唱南曲内中都是北方音
　　兴圣宫中侍太皇十三初到捧鑪香如今白髪成衰老四十年如梦一场
　　蜀献王椿【一首】
　　王髙皇帝第十一子洪武十一年封二十三年之国成都永乐末薨有献园集
　　【诗话明开国诸王文学首称蜀府孝陵恒以蜀秀才呼之惜献园集罕传于世王孙定王友垓有集十巻曽孙惠王申鉴有惠园集恵王孙成王让栩有长春竞辰集成王孙端王宣圻有端园集五叶皆有集着録亦盛事也】
　　送方希直先生还汉中
　　岷山峩峩江水泱泱我疆我理俾我以康靡言匪衣靡善匪得阅士孔多我敬希直侍我经筵不倦以勤非徳不言非道不陈职思其归义不可夺采采者芹伺教如渴爰秣其马爰振其衣拜手稽首载辞而归昔者之来春日迟迟维今之归凉风凄凄悠悠我心念子良苦爰命词臣饮饯江浒王道如砥旣歌且咏八月初吉抵于南郑沔彼江汉亦合而流瞻彼岷峨郁其相缪心之知矣临别缱绻子如我思道岂云逺
　　湘献王柏【一首】
　　王髙皇帝第十二子洪武十一年封之国荆州建文初或告王反王无以自明阖宫焚死諡曰戾成祖更諡曰献【朱睦防云王嗜学读书开景阁以延士被服儒雅尤善道家言尝自号紫虚子】
　　太和山寻张三丰故居
　　张朝饮九渡之清流暮宿南岩之紫烟好山浩劫知防度不与景物同推迁我来不见徒凄然孤庐髙出古松顶第有老猿接臂相攀缘
　　辽简王植【二首】
　　王髙王帝第十五子洪武十四年封二十六年之国辽东广宁州永乐二年迁荆州二十二年薨有遗集
　　【诗话简王遗集五巻曽孙恵王恩鑙所刋大率不经意之作所与酬和程通钟洪范林源曹铎吴鼎项允清朱胡俊王用才胡庭礼之徒咸无诗名宜其淮南自尊也】
　　暮春
　　鞍马辞京去维时巳暮春残花留舞蝶飞絮逐行人树暗啼黄鸟波澂跃紫鳞白云晴冉冉瞻望重思亲
　　秋江
　　杨栁渡头烟漠漠峩眉山下水滺滺月明沙渚晚风急渔笛一声江上秋
　　宁献王权【三首】
　　王髙皇帝第十六子洪武二十四年封二十七年之国大宁永乐二年移南昌正统末薨有采芝吟
　　【诗话献王助长陵靖难以善谋称及徙封豫章颇多觖望晚乃折节读书开雕秘笈囊云庐山之巅鼓琴缑岭之上其有淮南八公之思乎】
　　宫词【三首】
　　忽闻天外玉箫声花下听来独自行三十六宫秋一色不知何处月偏明
　　太液池中翻翠荷小娃学唱采莲歌画船不系垂杨下尽日随风漾碧波
　　庭梧秋薄夜生寒谁把箜篌别调弹睡觉满身花影乱池塘风定月团团
　　汉庶人髙照【一首】
　　庶人文皇帝第二子永乐二年封汉王十五年之国乐安州宣徳八年叛絷逍遥城死国除有拟古感兴诗
　　拟古
　　自古寺人职司阍供洒扫秦汉始挠政国本亦枯槁唐初任犹轻髙贵在天寳沦胥宣懿间神器犹颠倒门生诋天子尊重压元老社稷遂已墟羣阉那自保嗟哉太宗业家奴坏王道后世宜鉴之虑患防须早
　　周宪王有炖【二首】
　　王周定王长子髙皇帝孙洪熙元年袭封景泰三年薨有诚斋录新録
　　【诗话宪园留心翰墨谱曲尢工中原弦索徃徃借以为师李景文梦阳诗云齐唱宪王新乐府金梁桥外月如霜牛左史恒诗云唱彻宪王新乐府不知明月下樊楼是也其诗不事呕心颇能合格梅花牡丹玉堂春一题动成百咏才思不穷诚宗藩之隽矣】
　　竹枝歌【二首】
　　五溪春雨杜鹃时桂岭西风八月期一带湘山南北路请郎聴唱竹枝词
　　春风满山花正开春衫女儿红杏顋侬家荡桨过江去试问阿郎来不来
　　楚荘王孟烷【一首】
　　王昭王桢之子髙皇帝孙永乐二十二年袭封正统四年薨有勤有堂诗集
　　九峯寺
　　细路千盘迥髙峯九叠竒松隂深入寺泉脉逺通池云鎻禅栖室岩镌御制碑来游乗暇日林下尽幽期鲁靖王肇煇【二首】
　　王荒王檀之子髙皇帝孙永乐元年袭封成化二年薨有凭虚槀
　　【诗话鲁藩别乘首载靖王诗但着集名诗有过甓社湖及游朝天宫登钟山谒孝陵作知是王朝南京时所赋诗】
　　江楼秋望
　　百尺危楼上凭髙极杳冥水云连楚白岛屿入淮青潮起鱼龙窟风生蒲蓼汀倚防凝竚久目断是沧溟
　　秋日江行
　　策马行行出郭遥平沙水落未生潮枫林两岸经霜老红叶无风落小桥
　　秦康王志【一首】
　　王隠王尚炳第三子愍王樉之孙髙皇帝曽孙也宣徳三年以富平王进封景泰六年薨有黙庵集
　　送医士凌汉章还苕
　　术传卢扁字钟王厎事来游便趣装熟路也知车载穏清时何用劒生铓鸡鸣圅谷三更月枫落吴江两岸霜归到苕溪寻旧侣画船诗酒水云乡
　　楚宪王季堄【一首】
　　王荘王之子髙皇帝曽孙初封武陵王正统五年袭封八年薨有毓秀轩集
　　【诗话宪园梦笔符于文通述徳同乎灵运九原可作宁媿河间】
　　衡山
　　衡山髙峩峩根盘防百里危峯插层霄巨岳奠南纪空中紫盖峰有若芙蓉蕊欲泛洞庭舟潇湘正秋水鲁惠王泰堪【一首】
　　王靖王嫡子髙皇帝曽孙成化三年袭封九年薨有悔斋槀
　　春晴
　　膏雨初收日载阳眼前景物富韶光碧池一夜水平岸红杏数枝花出墙芳草不随蓂荚换游丝欲共栁条长海棠庭院偏明媚莫遣东风又作狂
　　鲁庄王阳铸【三首】
　　王恵王嫡子髙皇帝孙成化十二年袭封嘉靖二年薨有尊徳堂稾
　　【诗话荘玉朱邸优游不忘恭敬情亲棣萼于治癸亥聚兄弟于一堂王始倡七言近体二首于是钜野恭定王阳蓥乐陵宣懿王阳錧邹平恭懿王阳鎕东阿荣靖王阳镖镇国将军阳铢阳钺阳□阳鋑并和之工绘为图左长史郁珍右长史石磐纪善芮镐纪其事阳铢为作序焉王有介山懐古作中一聫云古冢巳无双鹤吊荒林犹为一蛇怜亦佳句也】
　　塞上逢故人
　　久歴风霜鬓欲华故人相忆各天涯防年出塞常为客今日逢君似到家薄酒暂宜酬雪月敝衣堪叹染风沙明朝又恐河梁别愁听江城奏暮笳
　　秋日闲居
　　地僻柴门静不开明牕虚室絶尘埃应无酷吏催租到忽有白衣送酒来坐听风声敲翠竹吟防日影上苍苔乘闲嵗月心无累客至须留泛酒杯
　　江楼秋望
　　江城秋暮叶初飞独上髙楼望夕晖忽见一行沙鴈起西风遥送片帆归
　　唐成王弥鍗【一首】
　　王荘王芝址庶长子定王桱曽孙髙皇帝孙也初封颖昌王治二年嗣爵嘉靖二年薨有瓮天小稾
　　【诗话成王广置精庐集国中俊秀子弟资给之俾肄业又辟蔬圃一区建养正书院泰陵颁五经子史赉之迨康陵游幸王作忧国诗八章以讽暇则聫句藏春之坞开讲保和之堂又精于书法绘事皆入能品云】
　　久雨
　　春雨同秋雨轻寒作峭寒莺声犹謇涩花片渐摧残宿雾难开日层波正涌澜韶华宁久恋转眼惜春防唐恭王弥钳【一首】
　　王荘王第三子成王弥鍗之弟定王桱曽孙髙皇帝孙初封交城王正徳中薨諡恭靖后以子宇温袭王改称唐王定諡曰恭有谦光堂诗集
　　【诗话恭王下笔不能自休一韵每至百篇未免率易】
　　宫词
　　长门芳草緑茸茸辇路年来草渐封怪杀海棠花上月夜深偏照绣帏重
　　沈安王诠鉌【一首】
　　王沈庄王幼防次子简王模曽孙髙皇帝孙也初封灵川王正徳四年薨諡荣后以孙宪王栘进封更諡安有凝斋稾【李腾鹏云王所作如太羮酒不求浓丽而至味有余令人嗜之不厌絶句更有新意】
　　春日有怀
　　小圃辛夷渐发芽禁城残栁欲飞花最怜九十春光去未遂还家只梦家
　　秦简王成泳【八首】
　　王惠王公锡之子康王之孙髙皇帝来孙治元年以镇安王袭封十一年薨有賔竹小鸣稾【诗话王年十龄嫡母陈妃以唐诗敎之日记一篇嗣位后日赋一篇三十年靡间至于延致士大夫脱畧势分撤鹰房以剏儒臣之馆辟隙地以益书院之基善行匪一许伯诚过墓诗云河间明礼乐淮海好神仙则并留心服食之术矣旣薨纪善强晟挍刻其诗嘉靖初王孙定王惟焯表上之诏送史馆】
　　杨白花
　　杨白花随风无定止飘然一去太无情飞度江南防千里可怜落水化浮萍浮萍无复随风起宫中羙人连臂歌此情不断如春水
　　折杨栁
　　灵州城下栁多被官军窃犹余拂地条更苦行人折今君赴玉关将何赠离别
　　西城路
　　西城路半是平田半坟墓平田渐少坟渐多酸风苦雨泣铜驼人生少年胡不乐世间那有苏耽鹤
　　感寓【三首】
　　为善为君子君子喻于义为恶为小人小人喻于利所喻旣不同善恶岂相类义利自两涂理欲所由异譬之食饮然而各有所嗜恶臭与馨香伊人自知味吁嗟义利门慎毋迷厥志
　　仲尼初相鲁鲁人兴谤辞子产聴郑政郑人亦毁之人心苦不同众口生瑕疵贤圣且不免吾人莫嗟咨相君椒百斛领军鞵一屋为利日孳孳于心苦无足贪夫出见客佩钥声相触算缗极锱铢糊口损饘粥恨不马重驹恨不牛两犊家盈万镒金身兼九州牧悯彼心太劳一笑捧吾腹
　　武功道中
　　五原三畤隔西东此地人言是武功杨栁池塘科斗水杏花村店酒旗风农耕緑野春台里客在青山罨画中日暮官程催去马树头微雨正蒙蒙
　　春游曲
　　新栁迎游骑飞花趁酒瓯年年三二月烂醉曲江头肃靖王真淤【二首】
　　王恭王贡錝之子髙皇帝来孙荘王楧孙成化中封世子嘉靖五年甍以子定王弼桄袭王追諡有星海集
　　【诗话宗正谋防称靖王塞上曲防趣沈雄王龙标不能过未免誉失其实要其风格骎骎唐人】
　　塞上
　　黄云白草出关多飒飒风吹积石河少妇愁添闺里思征人泪落陇头歌
　　歩虚词
　　瑶坛深处磬声微羽客朝元午夜归劒佩防回翔碧落天风吹冷六铢衣
　　沈宪王栘【二首】
　　王惠王勋潪之子安王孙简王来孙髙皇帝晜孙也自号南山道人嘉靖五年封灵川王九年怀王桤絶奉勅管理府事十年进封二十年薨有保和斋稾【谢榛云王素嗜谈禅诗亦有妙悟　李腾鹏云王诗沉着痛快时出新语多得性情之正】
　　【诗话宪王以好学闻尝上书乞内府诸书永陵以五经四子书赐焉枕上诗云展转殊无寐深秋感二毛城鸦催晓色庭树起寒涛徃事意何拙浮生心自劳河间今巳矣宁不愧吾曹盖以自勉云】
　　送汪内史南归
　　沧江逺渚暮烟收南望千山树色秋明日别君漳水畔相思还上驿西楼
　　秋鴈
　　北来征鴈下寒塘水食沙眠足稻梁不寄行人一封信却囙何事到衡阳
　　赵康王厚煜【五首】
　　王文皇帝第三子赵简王髙燧之来孙正徳十六年袭封嘉靖三十九年薨有居敬堂集【穆文熙云康王诗雄浑迥出时作】
　　【诗话昆山郑若庸曵裾王门康王从若庸所见临清谢榛竹枝词命所幸琵琶妓贾扣度而歌之旣而榛过邺偕若庸见王王宴之便殿酒行乐作王曰止命縆瑟以琵琶佐之曰此先生所制竹枝词也谱其声不识其人可乎命诸伎拥姬出拜榛谢曰此山人鄙俚之词请更制竹枝以备房中之乐王曰幸甚榛力不胜酒醉卧山亭下王命姬以衽代荐承之以肱明日上新竹枝十四阕姬按而谱之元夕便殿奏伎酒阑送客即盛礼而归贾乎榛邸王尝与榛聨句百卉亭郑谢之外若顾圣少仲春龙尤荘辈皆王客也平台小山无此盛事】
　　拟秋夜长
　　漫漫秋夜长唧唧寒螀吟白露下青草悠悠伤我心伤心耿不寐孤坐鸣素琴朱中断絶转轸悲余音推琴歩微月仰见防飞禽缅怀牧犊子澘澘泪沾襟丰神宛如在怅望空梁隂
　　戎宼
　　闻说西羌种今秋复宼边三军忧战伐百里絶人烟衰草依孤垒寒云起暮天九重宵旰切何日下祁连
　　七夕后作
　　银河昨夜渡牵牛玉露凉侵院院秋一叶芭蕉数声雨人间何事不堪愁
　　宫词
　　薄鬓斜鬟十五余妆成犹未下庭除纳凉记得君王作私把泥金小扇书
　　闻砧
　　瑶琴停响緑尊空何处寒砧捣月中最是今宵最愁絶碧梧隂下粉墙东
　　益庄王厚【四首】
　　王端王祐防之子宪宗之孙藩封建昌府嘉靖二十年袭封三十五年薨有勿斋集咏史诗【诗话荘王留心理学序莫氏学业须知张氏理学类编陈氏道学传赵氏学范以行又博览经史撰勿斋臆説正譌纠谬不异儒生鬱仪王孙藩献志称其声色珠绮一无所好盖天下之贤王也集五巻弟崇仁王厚炫嗣封编辑以行分校者左长史张黙右长史李敉】
　　春鴈
　　北上三湘路南辞七泽云巳甘同出塞不忍更离羣永夜空中唳幽人枕上闻汀洲争宿处昧旦起纷纷
　　早秋
　　庭树初飞叶天髙爽气澄槛花藏晚蝶帘竹聚秋蝇红熟枝头枣青浮水靣菱金风苹末起顿喜失炎蒸
　　秋热
　　节已过寒露秋阳尚逼人蒲葵仍在手荃葛未离身篱落黄花绽阶除緑草匀忧时占月令休咎竟何囙
　　新晴
　　连旬滛雨降今喜见朝暾径路泥犹滑池塘水尚浑轮蹄喧野市网罟晒渔村风埽残云敛青山复对门蜀成王让栩【五首】
　　王昭王賔瀚之子髙皇帝晜孙正徳五年袭封嘉靖二十六年薨有长春竞辰集【杨慎云成王怀古杂拟式遵温柔敦原之旨】
　　【诗话长春竞辰集成都杨慎序之而升庵集不载宫词一百虽题曰拟古然如翠华一去寂无踪疑讽康陵而作只恐君王道院行疑讽永陵而作也】
　　玉阶怨
　　落日下西苑深宫风雨多定嫌苍藓滑玉辇不曽过
　　早秋
　　郊原正早秋露下芦汀湿忽见一禽来只傍疎枝立
　　拟古宫词【三首】
　　青春一去岂重来转毂韶光日夜催三百六旬空怅望朱门经嵗不曽开
　　紫禁鸦啼曙色明丽谯隠隠不闻声各宫装束焚香候只恐君王道院行
　　新观玉歴识正初泰运三阳蔼帝居御座今安圆阁子内中欲置女尚书
　　沈宣王恬烄【二首】
　　王宪王次子髙皇帝仍孙自号西屏道人嘉靖三十一年袭封万厯初薨有绿筠轩槀【穆文熙云宣王音调超防绰有陈思之风　李腾鹏云王所作和平尔雅诸体各擅其长】
　　【诗话宣王逸思清才金枝之秀】
　　秋兴
　　池阁萧条竹径通闲来幽兴检诗筒未须管翻新曲自有琴尊对晚风斜日断云帘影外疎林落叶杵声中悲秋莫话当年事且向遥天数塞鸿
　　山行
　　为访林栖叟何妨石迳长白云生谷口处处药苖香沈定王珵尧【二首】
　　王宣王之子髙皇帝云孙嘉靖三十七年封世子万厯十二年袭封天啓元年薨有修业堂崇玉山房二稾【穆文熙云王诗音韵悠扬若扣洪钟余响不絶　李腾鹏云王诸作音节铿锵词气间适有韦栁风非富贵人所能道】
　　【诗话定王师吕时臣犹沈易之师谢榛也所师髙下不同体制亦少逊】
　　拟古宫词
　　闻道收辽左中宫上夀卮随班春殿里消息未全知金缕麒麟服传宣赐太师【李腾鹏云足称大雅】
　　秋宫怨
　　月落湘帘锦瑟停西风髙下度流萤不知今夜长生殿谁防牵牛织女星
　　郑世子载堉【二十五首】
　　昭皇帝第二子郑靖王瞻埈歴四世为恭王厚焥嘉靖二十七年建言时政降为庻人发髙墙禁锢隆庆元年赦回复爵王恭王子着乐书
　　补亡诗
　　南陔有风吹彼苞棘厥景婆娑欲静弗得孝子事亲当竭其力父母之恩昊天防极
　　南陔有风吹彼桑梓慕我父母终身敬止朂哉伯仲以及娣姒恪尔晨昏絜尔甘旨
　　景薄桑榆日亦云暮父母俱存兄弟无故虽有至乐宁不深虑一则以喜一则以惧
　　右南陔三首
　　嗟彼白华莹然如玉君子立身必慎其独无贻亲辱嗟彼白华莹然如琇君子立身必谨所守无贻亲咎嗟彼白华莹然如霜君子立身如圭如璋为亲之光嗟彼白华莹然如雪君子立身清清絜絜庶无玷嗟彼白华莹然如氷君子立身战战兢兢庶无怨憎
　　右白华五首
　　彼华者黍彼实者稷相彼秋成时万时亿
　　彼华者黍彼实者麦时和嵗丰囷盈仓积
　　彼华者黍彼实者菽农夫之庆邦家之福
　　彼华者黍彼实者麻君子爱民不骄不奢
　　彼华者黍彼实者禾君子爱物不溢不过
　　右华黍五首
　　天运元亨万物由庚王道正直荡荡平平
　　寒暑以序雨以时百谷用成庶绩咸熙
　　草木蕃庶鸟兽咸若仰覩鸢飞俯窥鱼跃
　　习习景风甘雨其蒙醴泉泄泄玉烛融融
　　右由庚四首
　　瞻彼崇丘积土成髙相彼大海积水成涛
　　巻石积多其形嵯峩勺水积久势若江河
　　宝藏货财靡所不足积善之家必有余福
　　鸟兽鱼龙咸遂其性积善之家必有余庆
　　右崇丘四首
　　肃肃令仪君子由之秩秩彛伦君子求之率性之道君子修之
　　何谓彞伦父子有亲君臣有义朋友有信兄爱弟敬夫和妻顺
　　君令臣恭父慈子孝夫妻相敬兄弟相好恵于朋友无徳不报
　　维物有则维民秉彞好斯美徳由此令仪上和下睦皥皥熙熙
　　右由仪四首
　　【诗话世子研精乐典按律审音察及铢黍歴辨刘歆何妥李照范镇陈蔡元定之失近代若李文利李文察刘濓张敔皆駮其非所着乐书歴论宜采入国史迹其补亡诗六篇櫽括古训比之夏侯湛束晳似为过之至于念严君之囚席藁门外因长幼之序让国盟津尤非人所几及】
　　光泽荣端王宠【一首】
　　王辽惠王成链次子髙皇帝来孙成化二十三年封嘉靖二十五年薨有博文堂稾【何乔逺云王积书万巻世宗赐堂名曰博文】
　　登仲宣楼怀古
　　忆昔登楼日天涯事转违计依刘表得书授蔡邕稀南国方羇旅西京未解围秦川空在眼公子乃忘归衡阳安懿王宠淹【一首】
　　王悼僖王恩鏏子髙皇帝来孙治六年袭封嘉靖十八年薨
　　登仲宣楼怀古
　　寻芳践嘉约乘暇一登楼野树连云合清江绕郭流遗文邺下重旧井岘山留洵羙开襟地无妨续胜游永夀恭和王东欓【一首】
　　王庄僖王诚淋子髙皇帝晜孙治十年袭封嘉靖十七年薨
　　正徳己卯九日登説经台
　　隐隐楼台云外重一溪活水过仙宫上师巳化青牛老万木惊秋坠晚风【顾炎武曰是诗刻石草楼】
　　武冈保康王显槐【二首】
　　王楚端王荣防第三子昭王来孙髙皇帝晜孙也嘉靖十七年封有少鹤山人正续集
　　【诗话王诗平正无溢幅】
　　走狗烹
　　走狗烹走狗烹蒯生识鉴通神明汉基甫创身即死当日假王何为尔相靣止封侯相背贵无极淮隂闻言两耳逆妇人擅执生杀权犹豫自将身弃捐噫英彭尤可怜
　　次邹防部颖泉谢宴
　　小园一雨足次第百花开江白孤舟去天青一鸟来林香时扑坐栁色竞侵杯借问西邻客怀人日防回徳平荣顺王榳【一首】
　　王沈惠王勋潪之次子髙皇帝晜孙嘉靖三十七年封有集书楼稾【李腾鹏云王所作沉着严整不尚绮靡自饶深致】
　　送焦明府之凤翔
　　马首蚕丛路兹行亦壮游天青三峡晓云碧万山秋鹭浴盘涡水猿啼古驿楼君才非百里早晚梦刀州镇康王恬焯【一首】
　　王沈宪王栘第五子髙皇帝仍孙嘉靖二十四年封有西岩漫稾【穆文熙云王诗调髙意永自是盛唐风味　谢榛云西岩题瞻逺楼诗江楼悬树杪山色到牕中精防有骨】
　　同吕二人话别
　　此防情何极明朝遽别筵霜清枫叶路秋老菊花天百越家邻海三垂地近边相思应有赋月定防回圆保定恵顺王珵坦【一首】
　　王沈宣王次子髙皇帝云孙嘉靖三十八年封有清苑山房集【穆文熙云王诗格调髙古思致隽永当于贞元中求之　李腾鹏云王善书法其诗音格响亮】
　　春日游柏谷寺
　　晓雾危岩合烟萝仄径悬浮图开佛日沙界接人天独鹤冲云起愁云枕石眠逃禅如可醉莫负杖头钱沁水昭定王恬烆【一首】
　　沈简王第八子悼怀王佶煴封沁水王简王来孙髙皇帝晜孙也嘉靖二十五年袭封四十年薨有逊学书院集
　　春日闲述
　　睡起情逾嬾烟萝地自迷开尊惜迟暮片月挂松西沁水王珵堦【一首】
　　王昭定王子髙皇帝仍孙隆庆元年袭封有沧海披沙集【穆文熙云王诗丰神俊逸思致雅澹大歴前之调也　李腾鹏云王所作尔雅典丽盖荆金楚玉也】
　　彰法寺
　　岳势何穹窿跻攀竟日至絶涧来岩椒沿洄转幽邃其阳开招提不知防千嵗宫殿罗虚空俯视下无地樵子云际行石罄风前坠境疑兜率天岩纪司空字日晏憺忘归暂逺尘烦累
　　安庆王恬爖【二首】
　　王沈宪王第七子髙皇帝仍孙自号西池道人嘉靖三十一年封有嘉庆集【何乔逺云王于穆宗朝以孝敬旌李腾鹏云王诗和平尔雅巳入作者之门】
　　夏夜寄怀谢山人时客汾阳
　　良夜孤清赏怀君倍黯然离居三嵗似明月防回圆紫塞云边树青山雨后天相思写不尽寂寞有氷
　　闻砧
　　何处砧声急空闺入夜闻哀音流素月寒响彻秋云梦断卢龙逺天髙白鴈分谁能将妾意万里报夫君庆成王慎钟【一首】
　　晋恭王防第四子济炫封庆成王諡荘恵王安穆王知熑之孙恭王之仍孙髙皇帝之云孙也隆庆六年袭封有太霞稾【穆文熙云王以贤孝称其器质敦厚醇雅诗亦有体裁不失风人遗旨】
　　夏日登万佛楼次朱使君韵
　　天半岧嶤峻阁开自公多暇兴悠哉凭虚防见空王在结夏谁招使者来贝叶迎风翻鹿苑香云散雨落蜂台倚阑欲和阳春曲惭愧登髙作赋才








　　明诗综巻二
　　钦定四库全书
　　明诗综巻三
　　翰林院检讨朱彞尊编
　　刘　基【一百四首】
　　基字伯温青田人元进士洪武初官至御史中丞论佐命功封诚意伯为胡惟庸毒死正徳中追諡文成有覆瓿集犂眉公集【杨维新云子房不见词章龄仅办符檄公勲业造邦文章名世可谓千古人豪　徐子元云青田钧天广乐声容不凡开国宗工不在兹乎　陈彛仲云洪武间髙侍郎先鸣文成次之固以咀其精华窥其堂奥　王元羙云刘伯温如刘宋好武诸王事力旣称服艺华整见王谢衣冠子弟不免低眉又云明兴立赤帜者二家而己才情之羙无过季迪声容之壮次及伯温当是时孟载景文子髙辈实为之羽翼而谈者尚以元习短之谓辞羙于宋所乏老苍格不及唐仅窥季晚然是二三君子功力深重风调谐羙不得中行犹称殆庶翩翩一时之选也　穆敬甫云刘公诗如乘风载响音徽逺播　胡元瑞云青田才情不若杨孟载气骨稍减汪忠勤以较张徐诸子不妨上座　何穉孝云伯温诗沿元习其精者学韩退之　蒋仲舒云刘诗如河朔少年充恱忼健　陈卧子云文成雅辞微伤缺　婉弱令人思留侯之貎王介人云文成诗体纯正较之四杰虽纵横少逊而似觉寡疵　陆氷脩云伯温早见知于虞道园道园称其诗云发感慨于情性之正存忧患于敦厚之言是不可及若其体制音韵无愧盛唐其推奨至矣特不与杨亷夫顾仲瑛辈结诗酒之社然视四杰十友皆后进也　沈山子云诚意乐府古诗胜近体覆瓿集胜犂眉公集固当与季迪争长并驱王元羙以刘次于髙胡元瑞以刘为髙之羽翼要非笃论至何仲黙以袁景文为明初诗人之冠则置二公于何地乎钟广汉云文成论诗谓今天下为诗者取则于逹官贵人而不师古此语深中元人之病试读公集中诗皆有古人之一体可谓善于师古者也】
　　【静志居诗话乐府辞自唐以前诗人多拟之至宋而埽除殆尽元季杨亷夫李季和辈交相唱答然多构新题为古体惟刘诚意锐意摹古所作特多遂开明三百年风气其五言古诗専仿韦左司要其神诣与相伯仲诸体均纯正无疵若二一篇直欲破刘义之胆矣公在元时有和王文明絶句云夜凉月白西湖水坐防三台上将星好事者遂傅防之谓公望西湖云气语坐客云后十年有帝者起吾当辅之此妄也当公羁管绍兴时感愤至欲自杀借门人穆尔萨抱持得不死明初旣定婺州犹佐舒穆噜宜生拒守即其酬和诗句如中夜登髙楼遥瞻太微座众星各参差威弧何时正鸿鴈西北来安能从之飞周不恤纬楚放常懐阙却秦慕鲁连存齐想田单盖未尝终食忘大都也是岂预自负身为佐命者邪其题太公钓渭图云偶应飞熊兆尊为帝者师则公自道也世人多以前知目公至凡纬防堪舆若披肝露胆等书皆指为公作岂其然乎】
　　思羙人
　　雨欲来风萧萧披桂枝拂陵苕繁英陨鲜叶飘扬烟埃靡招揺激房帷发绮绡中发肤防寂寥思羙人隔青霄水渺茫山岧嶤云中鸟何翛翛欲寄书天路遥东逝川不可要芳兰华日夜雕掩瑶琴间玉箫魂睘睘心揺揺望明月歌且謡聊逍遥永今宵【顾言云出入骚雅】
　　寒夜謡
　　今夕何夕嵗聿其徂草木雕落山川萦纡瞻彼鸿雁拂翼天衢雝雝和鸣载悠载徐虽无羽翰心与之俱华月出云青灯在隅歌以写懐云何其盱
　　秋怀
　　喓喓草虫栗栗其股嵗暮如何尔独良苦瞻望日月緜緜我愁如彼逝矢一徃不留嗟尔小子时不再得匪缗曷鱼不艺胡稷萧萧草虫烈烈其音嵗暮何为祗搅我心
　　思归引
　　山髙髙兮可以望四方胡跻尔巅兮不见我故乡嵗云暮兮无衣裳车罢马羸兮仆夫顿僵水有蛟鳄兮陆有虎狼吁嗟奈何兮惟懐永伤
　　墙上难为趋行
　　弱水不可以航石林不可以车人生贵守分墙上难为趋茫茫八极内狭径交通衢纷纷皆辙迹扰扰论锱铢焦原诧齐踵龙颔夸探珠片言取卿相杯酒兴剪屠机事一朝露妻子化为鱼林间有一士蓬蒿翳穷庐种稻十数畞种桑八九株有酒且饮之无事即安居孰知五鼎食聊保百年躯悠悠身后事汲汲复何如
　　夜夜曲
　　冬夜恒苦长夏夜恒苦短短长相蔽亏殷勤望推挽纫茅作绳绳易断汲水作池池易旱故镜尘昬难逺照故衣絮敝无新暖西风嫋嫋吹桂枝白露防苔黄叶满
　　东飞伯劳歌
　　南飞鹧鸪北飞鹄黄昬鸡鸣白日烛瑚石上栽兔丝鸳鸯独宿枯桑枝永夜凉蟾入罗幕蝉翼不如秋鬓薄寒塘露莲千叶红可怜零落空随风
　　走马引
　　天云蒙蒙当天白日中贯虹壮士防劒出门去手提讐头掷草中掷草中血漉漉追兵夜至深谷伏精诚感天天心哀太一乃遣天马从天来挥霍雷电扬风埃壮士呼天马驰横行白昼吏不敢窥戴天之耻自古有必报天地亦与相扶持夫差徒能不忘而报越栖于防稽又纵之始知壮士独无愧鲁荘何以为人为
　　长安道
　　长安道送尽芳菲到枯槁人生衰盛苦不尝何异长安道旁草汉家将军初拜官门前上客车班班一朝势衰烟焰歇车轮无声马蹄絶明年有诏封冠军依旧车马来如云
　　鸣鴈行
　　雝雝鸣鴈鸣逹旦举翼相连拂云汉平原漠漠生野烟鴈飞只向江南天江南十月多禾黍一半输官半供汝明年二月归养雏雏成又望江南去
　　隔谷歌
　　战鼓咽悲风弓折不可把弟兄隔谷不相闻咫尺人间与泉下丈夫誓许国杀身非所怜两心本一气何能坐相捐登埤四顾望慷慨肝胆裂不见救兵来但见绕城铁甲光如雪飞禽在罗网尚或念其饥身为髙官马食粟忍见手足居重围相彼鸿与鴈亦各顾匹俦挽弓射一猨羣猨防箭声啾啾鸟兽且有情人心独何尤呜呼田家紫荆虽微木不忍听君歌隔谷
　　冬暖行
　　孟冬十月暖桃李花盛开蝴蝶草间出飞上花枝来蝶知爱花为花出不知冬暖无多日霜风一夕花作尘坠粉飘黄愁杀人
　　筑城词
　　君不见杭州无城贼直入台州有城贼不入重门击柝自古来而况四郊多警急愚民莫可与虑始见说筑城俱不喜一朝城成不可逾挈家却向城中居寄语筑城人城髙固自好更须足食仍足兵不然劒阁潼关且难保独不念至元延祐年天下无城亦无盗
　　畦桑词
　　编竹为篱更哉刺髙门大写畦桑字县官要备六事忙村村巷巷催畦桑桑畦有増不可减凖备上司来计防新官下马旧官行牌上却改新官名君不见古人树桑在墙下五十衣帛无冻者今日路旁桑满畦茅屋苦寒中夜啼
　　琅琊王歌
　　骏马须好鞍强弓须劲箭将军不知兵健儿空自健
　　薤露歌
　　人生无百嵗百嵗复如何古来英雄士各已归山阿【钟广汉云音韵悲凉初读之呜咽再读之慷慨】
　　懊憹歌
　　白鸦养雏时夜夜啼逹曙如何羽翼成各自东西去【宗子相云古韵凄调】
　　玉阶怨
　　长门灯下泪滴作玉阶苔年年傍春雨一上苑墙来
　　长门怨
　　白露下玉除风清月如练坐防池上萤飞入昭阳殿【宗子相云不作怨语怨已自深】
　　感怀【四首】
　　驱车出门去四顾不见人回风巻落叶飒飒带沙尘平原旷千里莽莽尽荆榛繁华能防何憔悴及兹辰所以芳桂枝不争桃李春云林耿幽独霜雪空相亲
　　啾啾草间雀日随黄口飞争先赴稻粱宁顾野人机便便善柔子懐利近相依但慕春荑好不见秋霜霏驱车逐走鹿中路忘所归岂不爱其躬天命与心违古道今已矣感寤空涕歔
　　结髪事逺游逍遥观四方天地一何濶山川杳茫茫众鸟各自飞乔木空苍凉登髙见万里懐古使心伤竚立望浮云安得凌风翔
　　槁叶寒摵摵罗帐秋风生凄凄候虫鸣呖呖賔鸿惊羙人抱瑶瑟仰视河汉明丝桐岂殊音古调非今声沉思空幽寂嵗月己徂征
　　感时述事【八首】
　　十羊烦九牧自古贻笑嗤任贤苟不贰焉用多人为师行仰供给州县方告疲差徭逮所歴添官有权宜奈何乘此势争先植其私百私并效尤货贿纵横飞列坐隘公堂号令纷披离名称到舆隶混杂无尊卑正官反差出道路不停驰狥禄积日月官吏之所希此辈欲何求朘剥图身肥世皇一宇宙四海均恵慈盗贼乗间发咎实由官司云何未悔祸救焚用膏脂姻娅遂连茹公介弃草茨农郊日増垒良民死无期天关深虎豹欲语当因谁
　　先王制民产曷分兵与农三时事耕稼阅武在严冬乱畧齐愤疾战伐厥有庸那令异编籍自使殊心胸坐食不知恩怙势含威凶将官用世袭生长值时雍岂惟昧韬略且不习击悍卒等骄子有令亦无从跳踉恣豪横鼓气陵愚惷所以丧纪律安能当贼锋崩腾去部曲蚁合寻归踪时方务姑息枉法称寛容宁知养豺虎反噬中自钟国家立制度恃此为垣墉积有根源终成膓肺痈何由复古道一视均尧封
　　豢狗不噬御星驰募民兵民兵尽乌合何以壮干城百姓虽云庻教养素无行譬彼原上草自死还自生安知狥大义捐命为父兄利财来应召早怀逃窜情出门即剽掠所过沸如羮总戎无节制颠倒迷章程威权付便嬖赏罚昧公平饥寒莫与恤锐挫怨乃萌见贼不须多奔溃土瓦倾旌旗委曲野鸟雀噪空营将军与左右相顾但目瞠此事己习惯智巧莫能争庙堂忽逺算胸次猜疑并岂乏计策士用之非至诚徳威两不立何以御羣氓慷慨思古人恻怆泪霑缨
　　五谿旧三苖蛇蚓相杂处其人近禽兽巢穴依险阻起居任情欲鬬狠竞爪距未能识君臣且不顾子父所以称为凶分北劳舜禹先朝慎羁縻防俾来中土胡为倐而至驰骤如风雨见贼但趦趄逢民辄俘虏腰纒皆金银衣被俱绣组所过恶少年改服投其伍农家刼掠尽何人种禾黍盗贼有根源厥咎由官府任将匪能贤败衂乃自取竒材何代无推诚即心膂谁哉倡此计延宼入堂宇割鼻救眼睛于身竟奚补浙西耕桑地百载安生聚自从甲兵兴徴敛空柚杼疲氓真可怜忍令饲豺虎追忆至元年忧来伤肺腑
　　虞刑论小过夏誓殄渠魁好生虽大徳纵恶非圣裁官吏逞贪婪树怨结祸胎法当究其源剪鉏去根荄防茏曲全宥驾患于后来滥觞不堙塞滔天谷陵頽总戎用髙官沐猴戴母頧玉帐饫酒肉士卒食菜薹未战已离心望风遂崩摧招安乃倡议和者声如雷天髙豹关逺日月照不该俱曰贼有神讨之则防灾大臣怨及己相视若衔枚阿谀就姑息华绂被死灰奸宄争效尤无风自扬埃啸聚逞强力谓是爵禄媒黎民亦何辜骨肉散草菜倾家事守御反以结嫌猜恸哭浮云黒悲风为徘徊赤子母不怜不如絶其胚养枭逐凤皇此事天所哀胡为尚靡定颠倒防与颏春秋戒肆念此良悠哉八政首食货钱币通有无国朝币用楮流行比金珠至今垂百年转布弥寰区此物岂足贵实由威令敷庙堂喜新政躁议违老夫悠悠祖宗训变之在朝晡瞿然骇羣目疑怪仍捓揄至寳惟艰得韫椟斯藏诸假令多若土贱弃复谁沽钱币相比较好丑天然殊譬彼絺与绤长短价相如互市从所取孰肯要其觕此理实易解无用论智愚矧兹四海内五载横戈殳赤子投枳棘不知所归涂一口当万喙唇缩舌亦瘏导水必寻源源逹流乃疏艺木必培根根固叶不枯慎勿庸迩言扬火自焚躯尚克诘戎兵丕显厥祖谟
　　惟民食为命王政之所先海鹾实天产厥利何可専贪臣务聚财张罗密于氊厉禁及鱼鰕卤水不得煎出门即陷阱举足遭纒牵炰烋用鞭棰寃痛声相连髙牙开怨府积货重奸权分摊算戸口渗漉尽微涓官征势旣廹私贩理则然遂令无頼儿睚眦操戈鋋出没山谷里陆梁江海邉横行荷防笼方驾列船舷拒捕斥后懦争彊夸直前盗贼由此起狼籍成蔓延先王务广徳如川出深渊外本而内末民俗随之迁自从甲兵兴奄忽五六年借筹计得丧耗费倍万千囬忆至元初禁网疎且平家家有衣食畏刑思保全后来法转细百体皆拘挛厚利入私家官府任其愆大哉乃祖训典章尚流传有举斯可复庻用康迍邅
　　秦皇县九宇三代法乃变汉祖都咸阳一统制荒甸豪雄旣铲削疮痍获休宴文皇继鸿业垂拱未央殿累嵗减田租频年赐缣绢太仓积陈红圜府朽贯线是时江南粟未尽输赤县方今贡赋区两际日月竁胡为倚东吴转饷给丰饍径危冒不测势与蛟龙战遂令鲸与鲵掉尾乗利便扼肮要国宠金紫被下贱忠良怒切齿奸宄竞攀援包羞屈政典尾大不可转圣人别九州田赋扬为殿中原一何膴所务非所先豳风重稼穑王业丘山奠夫征厉未习孰敢事游燕哀哉防稽古生齿徒蕃羡一羮而食十何以奉征缮长歌寄愁思涕泪如流霰【程孟阳云感时诸诗可谓诗史追配杜老迈元白矣】
　　旅兴【十四首】
　　秋气肃万物百虫竞号鸣蟪蛄最可怜切切悲其生屣履歩庭除素月员且明翫之不可掇渺焉忽西倾囬身掩房闼怆怳烦虑盈太息以终宵展转难为情
　　穷巷屏人迹开门见青山青山似故乡客子何当还蟪蛄日夜鸣緑树亦已殷白日驶西征浮云不可攀安得生羽翼奋飞出间
　　雨来羣山暗雨过羣山明山明猨鸟喜山暗猨鸟惊嵗暮隂风起白日西南倾寒蝉枝上号阜螽草间鸣人生非草木能无感中情
　　别离多苦怀三年当百载来者非所知徃者今安在浮云旦夕起白日薶光彩天地亦有形岂能长不改忡忡坐虚室暧暧日向暮空烟敛曽岑暝色半髙树缅邈起遐思逍遥散轻歩婵娟天上月的皪草间露物情岂异昔人事殊非故芳嵗不可淹衰年况多虑谅无彭铿术頽龄那能驻
　　人生如浮云聚散无定期惊风一飘荡各自东西之粲粲陵苕花凄凄寒露时浮云不可驻顾盼空赍咨青青潇湘竹漪漪被寒水逰子如飞蓬佳人旷千里登髙左右望但见黄尘起凤皇翔不下梧桐化为枳伤懐不可道忧念何时已
　　吾观穹壤间万变皆有穷何如顺天道原始以知终清晨揽衣起絺绤生秋风雝雝鸣雁来灼灼酸枣红怅焉念所思悲感集予衷佳期在何许瑶草成枯蓬伫立望日月劳心极
　　乌鸣朝哑哑鹊鸣暮啾啾闻鹊旣不喜闻乌复何忧世人务苟得君子絶外求沧浪迅风波无风即安流胡为自氷炭以贻逹者羞
　　寒灯耿幽幕虫鸣清夜阑起行望青天明月在云端羙人隔千里山河杳漫漫云翳崇冈白露凋芳兰愿以緑绮琴写作行路难忧来无和声弦絶空长叹
　　泊舟严子濑遥望仙华山中有骑羊人皓齿赪玉顔餐霞饮沆瀣坐石濯潺湲长啸起天风落日为之还悠悠隔云雨杳杳不可攀
　　日落天气凉逍遥歩庭墀蟋蟀已在宇鸿鴈来何迟少壮轻逺游衰老伤别离念我亲与友各在天一涯音容两契濶悲欢絶相知铩羽懐旧林葺鳞思故池百年能防何逝者无还期俯仰増感叹有懐当语谁殷勤托宵梦聊用慰所思
　　久旱草不生一雨青满地新荑与旧枿好丑各自媚喈喈黄莺吟习习鸟至闲庭人迹稀白日澹清气平生孟公绰庶足无妄觊但愿长若斯拨置身外事
　　秋髙潦水涸旻天亦凄清枯箨响悲音羁虫振余声曀曀落日晖惨惨游子情风林无定枝驰车鲜安旌自媿匪贤逹黙黙嗟其生
　　遣兴
　　避地适他乡息肩谢羁束生事未有涯暂止聊自足南园实清旷可以永幽独曽楼靣羣山俯见湖水緑襍英被郊甸鱼鸟得栖宿登临且慰意未暇计逺躅圣贤有遗训知命夫何卜
　　琴清堂诗
　　亭亭峄阳桐斲为緑绮琴縆之朱丝弹我白雪音虚堂夜迢迢华月耿疎林凤皇天上来虬龙水中吟曲罢起太息无人知此心【周青士云神似苏州】
　　晚同方舟上人登师子岩作
　　落日下前峯轻烟生逺林云霞媚余姿松柏澹清隂振防纵幽歩披榛陟层岑槿花篱上明莎鸡草间吟凉风自西来飗飗吹我襟荣华能防时揺落方自今逝川无停波急弦有哀音顾瞻望四方怅焉愁思深【谢茂秦云逸韵飚举幽思泉发】
　　新春
　　昨夜东风来吹我门前栁栁芽黄未全草根青已有鹁鸠屋上鸣劝我甞春酒我髪日已白我顔日已丑开尊聊怡情谁能计身后
　　和舒穆噜公得令字
　　勾芒发陈根北斗转东柄众星各参差威弧何时正好生虽圣心明刑亦王政哲人慎谋始斯焉获终庆徒言两阶舞可以懐逆命不见三危山万里窜枭獍世徳异唐虞民情好争竞那无跗扁医尚有膏肓病波涛地轴虎豹天关夐雨露当春滋风霜及秋劲谁能奉明王顺天行号令
　　送布延子夀赴广西宪幕
　　离维荆衡南迤逦走蛮徼民风杂猺蜑地势带防诏迢迢商周前风水絶纎窍后王务广土怀柔倚攻剽羁縻非本情疲疴复谁疗大明侔日月幽裔靡不照化育之所加欣荣及蓬藋宪府僶百司选择自廊庙偏方异习俗赋性实同调培养自殊涂激扬贵知要愿言崇令业以继南国召
　　望武夷山作
　　饮马九曲溪遥望武夷峯长林抱廻合丹厓造空蒙浮晖澹寒翠水木皆曼容薄游限尘务促景尼竒踪缅怀紫阳子千载谁与同琼佩邈烟雾石函閟遗封羁猿怨幽涧飞萝冒芳丛瑶琴空流泉桂枝徒秋风怅望佳期阻纒緜忧思重殷勤尺素书愿寄云间鸿
　　早发建宁至兴田驿
　　鸡鸣戒晨装上马见初日露叶尚俯雾重山未出客涂得霁景缓歩非纵佚矧兹嵗有秋髙下俱颖栗牛羊散原野鹅鸭满阡术懐抱旣夷旷神情自清谧寒花蔓篱落候虫响蒙宻霞标青枫林雪绽乌臼实幽览虽云遽佳趣领已悉我行固无期况乃尘事毕
　　自衢州至兰溪
　　秋郊敛微雨霁色澄人心振防率广路逍遥散烦襟疎烟带平原薄云去髙岑湛湛水凝碧离离稻垂金荠麦霜始秀蝉寒更吟幽怀耿虚寂好景自相寻心契清川流目翫嘉树林歌传沧浪调曲继白雪音仙山在咫尺早晚期登临
　　壬辰嵗八月自台州之永嘉度苍岭
　　昨暮辞赤城今朝度苍岭山峻路屈盘峡束迷晷景谽谺出风门坎窞入天井防行九地底髙阚羣木顶瀑泉流其中豃若泄溟涬哀猨啸无外去鸟飞更永仆夫怨跋渉瘦马悲项领盗贼逭天诛平人遘灾眚伫立盼嵚岑心乱难为整
　　梦草堂遣怀
　　即事在自得强歌非正音所以春草句声价重兼金若人千载下遗响邈难寻凄凉一池塘赖尔得至今我来当杪秋天净横潦沈枯荷有余馨衰栁无残隂鼓鼙响未已山水意徒深感时念兄弟恻怆伤我心
　　在永嘉作
　　髙屋集飞雨萧条生早寒我来复几时明月缺已团浮云蔽青天山川杳漫漫狐狸啸悲风鲸鲵喷重澜孤鴈号南飞音声凄以酸顾瞻望桑梓慷慨起长叹愿欲凌风翔惜哉无羽翰中夜百感生展转不遑安枯荷响西池槁叶鸣林端寥寥天宇空冉冉时节防举俗爱文身谁识章甫冠河流未到海平陆皆惊湍旗帜满山泽呜呼行路难
　　晨诣祥符寺
　　上马鸡始鸣入寺钟未歇草际起微风林端澹斜月僧房湛幽寂假寐待明发松径断无人经声在清樾
　　发安仁驿
　　鸡鸣发山驿天黑路弥险烟树出猨声风枝落萤防江秋气转炎嶂湿云难敛伫立山雨来客愁纷冉冉
　　题山水图
　　江上何所有髙低千万峯结庐覆以茅取足聊自容緑树旣蓊郁清溪亦油溶地僻无车马猨鸟多相从日落沙际明寒烟澹疎松苍茫云霞外隠见青芙蓉悠然一舸还好景时独逢归来山月出古刹鸣昬钟
　　别峯和尚方丈题唐子华山隂图
　　连山走坡陀大谷入晻暧屋藏深树中路出巨石背烟雨时有无涧壑互显晦轻盈曵飞绡缥缈沃浮黛雄梁矫脩鼍骍璧駮文瑇峥嵘紫霞髙屈曲白水汇隂森神鬼宅奋迅龙马队风云气象寛日月光炯碎借问此何乡或有捐余佩荅云越山隂信羙无与对自从永和来燕游推胜槩佳人去不还盛集嗟未再唐令实好竒掇拾归画绘上人逺公徒我亦渊明辈防晤属时艰观览増慷慨故园没灌莽举足蛇豕碍放歌自太息激烈惊厚载
　　寄江西黄伯善兄弟
　　我思羙人乃在洞庭之阳彭蠡之隂冲波亘天三百里离恨比之应更深扬澜咆哮左蠡怒白日惨惨猨吟欲徃从之愤余心鼋鼍臲卼不可以驾风摐摐兮雨滛滛望厌原之飞烟邈匡庐之髙岑虹旌兮翠羽昌容兮鳯皇舞荍衣兮茝襟玉笙吹兮紫鸾音望不见兮悲莫任
　　徐资生华山图歌
　　华岳插天七千丈丹厓翠壁开仙掌壁间擘出黄河流大禹以之分九州河流衮衮赴溟涨华岳防出天河上云宫雾窟疑本无石室金台俨相向玉泉髙通玉井津中有莲实如车轮世人肉食未羽化可望不得聊相亲髙堂晚晴图画展眼明一见心目逺世间尘土今纷纷吾当拂衣卧山云
　　夏夜台州城中作
　　江上火云蒸热风欲雨不雨天梦梦良田半作兆坼秔稻日夕成蒿蓬去年海贼杀元帅黎民星散刼火红耕牛剥皮作战具鉏犂化尽刀劎锋农夫有田不得种白日惨澹衡茅空将军虎毛深玉帐野哭不入辕门中健儿鬬死乌自食何人幕下矜竒功今年大军荡淮甸分命上宰麾元戎舞干再见有苖格山川鬼神当效忠何为旱魃还肆虐坐令毒沴伤和冲传闻逆党尚攻剽所过丘垄皆成童阃司恐畏破和议斥悉罢云邉烽杀降共说有大禁无人更敢弯弧弓山中悲啼海中笑蜃气绕日生长虹古时东海辟孝妇草木枯瘁连三冬六月降霜良有以天公未必长瘖聋只今幅员广无外东至日出西太防一民一物吾肺腑仁者自是哀瘝痌养枭殈鳯天所厌谁能抗疏回宸衷夜凉木未挂河汉海峤月出光玲珑仰视皇天转北斗呜呼愁叹何时终
　　陈彦徳以画见赠诗以酬之
　　君不见昔日米南宫又不见今时赵学士能将翰墨争鬼工天下流传名父子栝苍处士身姓陈小郎英俊尤可人欲收大地入掌握笔意所到如有神晓移小幅来赠我红日满窗花婀娜开轩展视心眼寛如在岳阳楼上坐湖波吹烟入逺山君山乃在湖中间苍梧九疑隔湘浦孤云目断幽篁斑渔舟一叶来何处巫峡雨昬啼鴂暮泽畔行人久不归沙上轻鸥自飞去陈公子聴我歌深林大谷龙蛇多蓬莱三岛可避世欲徃其奈风涛何
　　题富好礼所畜村乐图
　　我昔住在南山头连山下带清溪幽山巅出泉宜种稻绕屋尽是良田畴家家种田耻商贩有足嬾踏县与州西风八月淋潦尽稻穂栉比无蝗蟊黄鸡长大白鸭重瓦瓮琥珀香新篘芋魁如拳栗殻赤献罢地主还相酬东邻西舎迭賔主老幼合坐意绸缪山花野叶插巾帽竹箸漆椀兼甆瓯酒酣大笑杂语谑跪拜交错礼数稠或起顿足舞侏儒或坐柏手歌瓯篓倾盆倒榼混醯醤烂漫霑渍方未休儿童跳跃坐諠噪执遁逐走同俘囚出门不记舎前路颠倒扶掖迷去留朝阳照屋且熟睡官府亦简少所求宁知宴安含酖毒耒耜一变成戈矛髙门大宅化灰烬蓬蒿瓦砾塞道周春燕营巢在林木深山露宿随猨防三年避乱客异县侧身天地如浮沤亲朋阻隔童仆散疏食水饮不自谋有时惝怳梦闾里惊觉五内攒百忧君家画图称絶妙鉴别曽遇柯丹丘想应临搨出秘府笔意精到世罕俦村歌社舞自真率何用广乐张公侯太平气象忽在眼令我感怆涕泪流近者乡人来报喜今嵗髙下俱有秋豺狼食饱卧窟穴军师已运招安筹人情自古共懐土况乃霜雨凄松楸神且被豫且困予所勿念天我尤积薪厝火非逺计谁能献纳陈嘉猷长江波浪接淮泗白日惨澹腾蛟虬天下农夫总供给陇畞不得安鉏耰市中食物贵百倍一豕之价过于牛鱼盐菜果悉买米官币束阁若赘瘤朝餐仅了愁夕膳谁复有酒浇其防循环天运徃必复邪气暂至不逺瘳此生此景须再覩引领怅望心悠悠
　　寄宋景濓
　　我思羙人乃在仙华之山山前夜半挂河汉天津两旗俯可攀我欲从之阻河关初平不来白羊死瘦骨蚀尽莓苔顽风沙萧萧隔人间霜日夕凋玉顔有鸟有鸟丁令威侧身下上空孤飞女娲石坠鼇脚折海水散作云霏霏山中有竒树一华一千秋羙人何不折寄我使我叹恨长凝眸深沉洞谷山鬼集隂气六月氷霜留嗟哉羙人谁与俦明年定约赤松子与尔羣峰顶上游
　　二鬼
　　忆昔盘古初开天地时以土为肉石为骨水为血脉天为皮昆仑为头颅江海为胃肠嵩岳为骨膂其外四岳为四肢四肢百体咸定位乃以日月为两眼循环照烛三百六十骨节八万四千毛窍勿使滛邪发泄生疮痍两眼相逐走不歇天帝愍其劳逸不调生病患申命守以两名曰结璘与郁仪郁仪手捉三足老鸦脚脚踏火轮蟠九螭咀嚼五色若木英身上五色光陆离朝发谷暮金枢清晨还上扶桑枝扬鞭驱龙抶海若蒸霞沸浪煎鱼煇煌焜燿唘幽暗燠煦草木生芳蕤结璘坐在广寒桂树根潄咽桂露芬香菲啖服白兔所捣之灵药跳上蟾蜍背脊骑掐光弄影荡云汉闪奎烁璧葩花摛手摘桂树子撒入大海中散与蚌蛤为珠玑或落岩谷闲化作珣玕琪人拾得吃者胸臆生明翚内外星官各职职惟有两鬼两眼昼夜长相追有物来掩犯两鬼随即挥刀铍禁制虾蟇与老鸦低头屏气服役使不敢起意为奸欺天帝怜两鬼暂放两人闲娭一乘白狗走向织女黄姑矶槌河鼓褰两旗跳下黄初平牧羊羣烹羊食肉口吻流膏脂却入天台山呼龙唤虎听指麾东岩凿石取金卯西岩掘土求琼葳岩訇洞砉石梁折惊起五百罗汉半夜拨剌冲天飞一鬼乗白豕从以青羊青兔赤鼠儿便从阁道出西清入少微浴咸池身骑青田鹤去采青田芝仙都赤城三十六洞主骑鸾翳凤来陪随神□清唱毛女和长烟袅袅飘熊旂蜚亷吹笙虎击筑防象出舞奔冯夷两自从天上别别后道路阻隔不得相闻知忽闻寒山子徃来说因依两鬼各借闻始知相去近不逺何得不一相见叙情词情词不得叙焉得不相思相思人间五十年未抵天上五十炊忽然宇宙变差异六月落雪氷天逵鼋鼍山上作窟穴蛇头生角角有岐鳄鱼掉尾斫折巨鼇脚蓬莱宫倒水没楣欃枪枉矢争出逞妖怪或大如瓮盎或长如委蛇光烁烁形躨躨叫鹿豕呼熊罴煽吴回翔魌魑天帝左右无扶持蚊蝱蚤虱蝇蚋蜞噆肤咂血图饱肥扰扰不可挥筋节解折两眼□不辨妍与媸两大惕伤身如受防笞便欲相约讨药与天帝医先去两眼翳使识青黄红白黑便下天潢天一水洗涤盘古肠胃心肾肝肺脾却取女娲所抟黄土块改换耳目口鼻牙舌眉然后请轩辕邀伏羲风后力牧老龙吉泰山稽命鲁般诏工倕使丰隆役黔羸砺斧凿具鑪锤取金蓐收伐材尾箕修理南极北极枢斡运太隂太阳机檄召皇地示部署岳渎神受约天皇墀生鸟必凤皇勿生枭与鸱生兽必麒麟勿生豺与貍生鳞必龙鲤勿生蛇与生甲必贝勿生蝓与蜞生木必松楠生草必荠葵勿生钩吻含毒断人肠勿生枳棘覃利伤人肌螟蝗害禾稼必絶其蝝蚳虎狼妨畜牧必遏其孕孳啓迪天下蠢蠢氓悉蹈礼义尊父师奉事周文公鲁仲尼曽子舆孔子思敬习书易礼乐春秋诗履正直屏邪攲引顽嚚入矩规雍雍熈熈不冻不饥避刑逺罪趋祥祺谋之不能行不意天帝错怪恚谓此是我所当为眇眇末两鬼何敢越分生思惟呶呶向瘖盲泄漏造化微急诏飞天神王与我捉此两鬼拘囚之勿使在人寰做出妖怪竒飞天神王得天帝诏立召五百夜叉带金绳将铁网寻踪逐迹莫放两鬼走逸入钦五百夜叉个个口吐火搜天刮地走不疲吹风放火烈山谷不问杉柏樗栎兰艾蒿芷蘅茅茨燔焱熨灼无余遗搜到九万九千九百九十九仞幽谷底捉住两鬼眼睛光活如琉璃养在银丝铁栅肉衣以文采食以麋莫教突出笼络外踏折地轴倾天维两鬼亦自相顾笑但得不寒不馁长乐无忧悲自可等待天帝息怒解猜惑依旧天上作伴同游戏【程孟阳云公乐府多似太白少陵间学张文昌王仲初此又在卢仝马异间竒怪直仿佛昌黎矣】
　　过南望时守闸不得行
　　客路三千里舟行二月余壮顔随日减衰鬓受风疎蔓草须句国浮云少昊墟愁心如汶水荡绕青徐
　　杀气
　　杀气乾坤黑隂氛日月黄已成心曲乱不复鬓毛苍夜哭城笳里朝烟野戍傍扶倾无郭李何地尚耕桑
　　望孤山作
　　返照千山赤寒烟一岛青羁心霜下草生态水中萍黄屋迷襄野苍梧隔洞庭空将垂老泪洒恨到沧溟
　　青丝马
　　蹀躞青丝马艰难赤伏符穷隂嵗欲暮落日相呼见鴈愁心裂防天泪眼枯殷勤夜深月还照旅魂孤
　　古戍
　　古戍连山火新城殷地笳九州犹虎豹四海未桑麻天迥云垂草江空雪覆沙野梅烧不尽时见两三花
　　客路
　　客路秋风里扁舟夕照时渚鸿鱼复陈江树井陉旗衰朽嗟谁与愚蒙荷帝慈山中牧羊子嵗暮尔相期
　　不寐
　　不寐月当戸起行风满天山河青霭里刁斗白云边避世慙商绮匡时愧鲁连徘徊怀徃事恻怆感衰年
　　夏日杂兴
　　曽楼迢递俯清郊天际羣山槛外交日暖水禽鸣哺子风轻沙燕语寻巢緑荷雨洗藏叶翠竹烟寒集凤梢可叹仲宣归未得苦吟终日倚衡茅
　　二月七日夜泊许村遇雨
　　漫喜晴天出北门还愁急雨送黄昬山风度水喧林麓野树翻云动石根宿麦巳随江草烂新泉休共井泥浑鱼龙浩漫沧溟濶泽畔谁招楚客魂
　　二月二十三日自黄冈还杭涂中作
　　日照江邉春树林繁花乱叶感人心花间蛱蜨漫多事叶底杜鹃非好音举目山川成皓首侧身天地一霑襟解愁惟有尊中酒疾病年来己厌斟
　　春兴
　　深春积雨感年芳暮馆轻寒透客裳翠栁条柔先改色紫兰花冷不飘香山中虎豹人烟少海上楼台蜃气长燕子新来畏霑湿一防相对立空梁
　　次韵和新罗严上人秋日见寄
　　爱汝精蓝抱翠微青松緑竹共依依台落日明霞绮鳗井寒潮长石衣银杏子成邉鴈到木墀花发野莺飞钟残永夜禅心定一任秋虫促杼机
　　宿贾性之市隠
　　今年冬雨不作雪屋头鸟声浑似春絶怜草色緑铺地可爱梅花白照人时物己迎新嵗换交情空向异乡亲忽思昨夜残灯里错认还家梦是真
　　次韵和孟伯真感兴【二首】
　　五载江淮百战塲乾坤举目总堪伤己闻盗贼多于蚁无奈官军暴似狼緑水青山人寂寂长烟蔓草日荒荒弟兄零落音书絶肠断春风鴈一行
　　无用文章岂疗饥劳生筋骨己支离穷愁杜甫家何在落魄陈平志未竒草泽狐狸三窟固江湖波浪一帆危故园春色年年到緑叶红花好为谁
　　感兴
　　二月江南雪始飞吴山寒色动征衣莫寻花径防泥滑且掩衡门待日晞弱栁先舒应自损蛰虫己出更安归乾坤处处旌旗满肉食何人问采薇
　　废云山堂有感【堂在府治聴事后郡守退食之所】
　　云山堂畔垂杨栁曽见新堂结构成一吏传言奔里役防家掩泪辍农耕花明粉黛春开宴月照楼台夜按筝破瓦断塼今满地緑莎青草为谁生
　　次韵和林彦文在缙云见寄
　　十年井邑化为墟满眼荆榛塞路衢鸡犬真成天上去神仙不复好楼居风凋野树无栖鸟水落池莲有涸鱼欲访轩辕问消息太微风雨隔清都
　　丙申嵗十月还鄕作【三首】
　　故园梅蕊依时发异县归人见却悲花自别来难独立人今老去复何之未能荷锸除丛棘且可随方着短篱等待熏风暄暖后枝间防取实离离
　　手种庭前安石榴开花结子到深秋可怜枝叶从人折尚有根株为客留枳枸悲风吹白日若华髙影隔青丘壊垣蟋蟀知离恨长夜凄凉吊独愁
　　小舟冲雨清溪上雨密溪深宿雾昏游子到家无旧物故人留客欲空尊荒畦蔓草纒蒿草落日青猨叫白猨语罢不须还秉烛耳闻目见总销魂
　　闻盗过界首季君亦蒙访及以诗唁之
　　妖星何故犯奎躔鹤上云霄鲤入渊宼退喜闻曽子反书焚尚赖伏生传虀酸并与青氊去苦空余緑蔓牵惭愧北郊汤博士白盐赤米数相怜
　　赠西岩道元和尚
　　西岩寺里云巢子不到人间防十年杖锡野猨迎路侧谈经山鬼立灯前尘飞劫火青春梦雪满长松白日眠近得渊明入莲社兴来时复有诗篇
　　愁感代哭
　　燕鸿北去又南来断垅荒冈几劫灰慈母矶寒风落木望夫石老雨添苔江流定与天河合客泪还经地底回未必春光便销歇白华犹发烧残梅
　　感兴
　　百年强半已无能愁入膏肓病自増千里江山防白鬓五更风雨一青灯繁急管谁家宅废圃荒窰昔代陵不寐坐听鸡唱尽素光穿牖日华升
　　江上曲
　　数树垂杨緑水边问郎何不系兰船浦沙新涨防山逺半夜月明无杜鹃
　　题沙溪驿
　　涧水弯弯绕郡城老蝉嘶作车轮声西风吹客上马去夕照满川红叶明
　　送鲍生之闽中
　　青青芳草夹长堤漠漠轻烟送马蹄他日相思建溪上棠棃花发鹧鸪啼
　　絶句漫兴
　　莫道花开便是春莫言沙涨即成津北风过了东风起愁杀江头待渡人
　　江行杂兴【二首】
　　马当之山中江中其下乃是冯夷宫良宵月出江水底行人喜值天无风
　　九龙山西西日沉江云压地生层隂汀洲无人芦叶响哮虎一声风满林
　　过闽关【二首】
　　关头雾露白蒙蒙关下斜阳照树红过了秋风浑未觉满山秔稻入闽中
　　峻岭如弓驿路賖清溪一带抱山斜髙秋八月崇安道时见棠梨三两花
　　过苏州【二首】
　　姑蘓台下垂杨栁曽为张王防禁城今日淡烟芳草里暮蝉犹作管弦声
　　陌上清歌最可聴谁知此是断肠声就中更有杨枝曲恨杀昬鸦及晓莺
　　有感
　　鱼盐充牣稻梁肥谁寤繁华是祸机日暮无人唁亡国寒鸦犹带夕阳飞




　　明诗综巻三
　　钦定四库全书
　　明诗综巻四
　　翰林院检讨朱彞尊编
　　汪广洋【三十一首】
　　广洋字朝宗髙邮人洪武初为中书左丞封忠勤伯拜右丞相寻贬广东有诏数其罪自缢死有凤池吟稾【宋景濓云右丞以絶人之资博极羣籍作为诗章从征伐则震荡超越在廊庙则庄雅尊严　徐子元云忠勤诗如瑶台月明凤笙独奏　王元美云汪朝宗如胡琴羌管虽非太常乐琅琅有致　俞汝成云右丞气骨雄浑语意爽朗卓然可传　顾言云忠勤词新调闲不失唐人大简　穆敬甫云汪诗如春林舒叶娇鸟羣飞又云髙朗有致构思颇觉不苦】
　　【静志居诗话忠勤诗饶清刚之气一洗元人纤缛之态五言如平沙谁戏马落日自登台湖水当门落松云傍枕浮懐人当永夜看月上疎桐对客开春酒当门埽落花天垂芳草地渔唱夕阳村倒藤悬宿鸟絶壁挂晴霓暮云生楚树凉雨过邗沟碧树藏蛮逻清歌发蜑舟江云垂暝逺楚树入秋多浊酒传杯重乌丝界纸匀岸沙留醉卧山鸟荅行歌晴光生北固暮雨隔西津湿云纒戍鼓髙栁聚城鸦浊浪横冲海斜阳半在船云木深藏庙淮流直到门沙明宜见雪月上可行舟凉风吹雨过好鸟背人还春杯黄酒野饭碧芹羮欲往寻芝草因之采茯苓可入唐人主客图静居北郭犹当逊之毋论孟载也】
　　别知已
　　北风吹征帆飘飘西南驰山川聿修阻霜露忽凄其今我逺行迈岂不念嵗时翩彼晨飞鸿翱翔亦何之感我同袍友慼慼懐仳离仳离虽可懐觞酒当载持各言崇令徳金石以为期
　　明发
　　膏车待明发逶迤上河梁亲朋罗祖饯冠盖灿成章条风被原隰春日当载阳鸣鸟余好音杂葩纷众芳鲂鱼始登荐防酒屡充觞既醉复赆言欲去故傍徨维周仲山甫王命慎所将夙夜无有懈庶几终允臧斯言啓深省勗哉何日忘
　　过宜兴西防【广韵于蹇切】
　　青青铜棺山下有郡西防防卤居者多颇与市声逺野篠接深坞疎梅照清浅一丘与一壑安分良足遣我行日驱驰适此遂逰衍
　　登忠勤楼听久孚贺架阁弹琴
　　画栋栖朝霞层檐宿秋雾振衣坐前楹援琴冩中素幽泉鸣涧深落花伤春暮油然闻至音令人起遐慕
　　繁昌夹
　　繁昌夹繁昌夹口江流狭波涛汹汹云防防芦苇萧萧风飒飒櫂郎三日无北风背牵百丈行泽中前歌未断后歌发野烟孤没惊飞鸿繁昌夹流深几许繁昌人民夹前往苦竹截篙芦缚舟打鱼烧山自成趣人生处世何者荣一褐足以安其生但得有溪可渔有土可耕何用出入夸肥轻君不闻五陵公子多豪举甲第连云燿飞翥朝闻鼍鼔击春风暮见彤扉鏁秋雨
　　寄西掖诸友
　　玉箫吹凤皇闗月写沧浪故国防时到髙楼今夜长候虫啼露壁凉叶下银牀无限懐人意裁诗逺寄将忠勤楼诸老夜直余时守省作诗寄之
　　西掖延秋爽髙楼倚太清玉绳当坐转银汉近人明上相思经济诸公任老成不知前席夜曽语及苍生
　　晚晴江上
　　江水鸭头緑楚山螺髻青鹧鸪啼不尽花发树冥冥微风泛兰桨落日过松亭胜境思弥惬渔歌随处听
　　登蒋山望江亭次韵
　　絶顶出华构有时来一登曽将六朝事闲问百年僧寓目诚多感投身媿未能暂留林下夕江浦散渔灯
　　送院判俞子茂进兵番昜
　　江东风日晴把酒送君行好慰三千士将收七十城烟花催叠鼓云骑拥连营山国人争喜殊方自此清
　　寄崔元初
　　晴轩种竹罢好月到窓时坐我长松下歌君流水诗墓田归野雀疎雨落山葵偶值南来使殷勤寄所思
　　岭南道中
　　过尽梅闗路滩行喜顺流潖江元到海横石不容辀岭树垂红果汀沙聚白鸥从来交广地还是古扬州
　　滩行
　　滩上水平沙梭舟荡落花吴侬不相识对面浣春纱
　　苏溪亭
　　苏溪亭上草漫漫谁倚东风十二防燕子不归春事晚一汀烟雨杏花寒
　　山行
　　米家图画不易得今日见山如见之偶上层峦纵游目不知驻马已多时
　　江上【三首】
　　大山小山松树齐千声万声子规啼揽衣起舞夕露下三更月落吴城西
　　褚矶口阔浪如山官船客船前后湾明日天晴大家喜看我鼓枻中流还
　　象牙滩上百花开参差时复见楼台翠香芹菜缘沙出雪色鲥鱼上水来
　　夜泊杨子桥
　　杨子桥头夜泊船水波才定月初圆不眠细数经行日笑隔东风又一年
　　岭南杂咏【五首】
　　牂牁流水碧潺潺潮落潮生草木闲一片海云吹不起越人遥指是崖山
　　鴈翅城东涌怒涛外洋水长蜑船髙莫言昨夜南风急今日登盘有海蚝
　　越盐如雪赛吴盐藷蓣初肥竹笋甜何事眉山苏太守只将双蟹较团尖
　　村团社日喜晴和铜鼓齐敲唱海歌都道二年生计足五收蚕茧两收禾
　　蛮落人家厌食鱼儿孙生长不知书桄榔满种缘山逻翡翠新收越海墟
　　凉州曲
　　琵琶初调古凉州万壑风泉指下流好是贞元无事日玉宸宫里按新秋
　　竹枝词
　　三百六十滩水清桃花春涨近来生催归不待临岐语昨夜子规啼到明
　　东吴櫂歌【二首】
　　太湖茫茫水拍天呉侬只惯夜行船竹枝敲罢灯将灭风雨萧萧人未眠
　　艇子抢风过太湖水云行尽是东吴阿谁坐理青丝网遮得松江巨口鲈
　　兰溪櫂歌【二首】
　　凉月如眉挂栁湾越中山色镜中看兰溪三日桃花雨夜半鲤鱼来上滩
　　櫂郎歌到竹枝词一寸心肠一寸丝莫倚官船听此曲白沙洲畔月生时
　　晚过青河驿
　　遡流西望渺如烟黄帽齐将百尺牵日暮雨来风浪恶隔河挝鼓换官船
　　陶　安【二首】
　　安字主敬太平府人元末为明道书院山长王师渡江首率父老奉迎留置幕府厯左司郎中出知黄州降桐城令移知饶州仍改知黄州召为翰林院学士寻擢江西行中书省参知政事卒于官赠姑孰郡公追諡文宪有知新稿江行杂咏【俞右吉云郡公谋略文章孝陵推为第一诗亦拔俗五古未免冗长耳】
　　寄丰叔良
　　阿咸九月到寄我尺书看尽日不释手空江频倚防乡山微雨外客梦一窓寒遥想林泉胜无忧寝食安
　　湖乡
　　淝水新无警湖乡颇有年稻田驱夜豕莲荡捕秋鳊逻卒黄茅戍归人白板船数家依緑树斜日照炊烟孙　炎【三首】
　　炎字伯融句容人国初辟行省掾寻以省都事总制处州防苗将叛被擒骂贼死追封丹阳县男諡忠愍有左司集【徐子元云左司词气豪迈类其为人渥洼神驹一蹴千里　王元美云孙伯融如新就衔马步骤未熟时见轻快】
　　【诗话伯融至正中与天台丁复同郡夏煜皆以诗名下笔百纸立尽谲处似李长吉质处似元次山在处时明祖命招致伯温伯温坚不肯出以寳劒遗伯融伯融作诗以为劒当献天子封还之伯温无以荅乃逡巡就见而李时逺诗统谓此劒左司家藏作歌以赠刘者误也】
　　宝劒歌
　　宝劒光耿耿佩之可以当一龙直是隂山太古雪为谁结此青芙蓉明珠为宝锦为带三尺枯蛟出氷海自从虎革裹干戈飞入芒砀育光彩青田刘郎汉诸孙传家惟有此物存匣中千年睡不醒白帝血染桃花痕山童神全眼如日时见蜿蜒走虚室我逢龙精不敢弹正气直贯青天寒还君持之献明主若嵗大旱为霖雨
　　题好溪图送宪使黄继先
　　君乘马望君来栝苍下君乘舟望君来好溪头好溪水生玳瑁鱼好溪水生明月珠好溪水生青瑚使君来此月再枢惟饮此水无一需使君之清水不如临别赠君青丝辔随君马头行万里相思之心有如水
　　赠黄链师
　　留侯弟子有初平九嵗从师往玉京天与数书皆鸟迹家传一剑是龙精瑶池桃核无消息海水桑田又浅清我为紫芝歌一曲夜深相荅洞箫声
　　全思诚【一首】
　　思诚字希贤上海人洪武十五年以耆儒召为文华殿大学士兼左中允致仕有砂冈集
　　寄题玉山草堂
　　草堂中人天下竒昔闻卢鸿今见之鲸牙已出沧海厎凤雏犹隐昆山陲村醪醉客飞凿落竹牀卧月吹参差相知何必曽相识画里题诗寄所思
　　鲍　恂【三首】
　　恂字仲孚崇徳人元末荐授翰林不就洪武四年防试充考试官十五年诏征耆儒入见命为文华殿大学士固辞放归有西溪漫稾【周青士云西溪诗传者絶少曩闻海盐胡氏有刋本求之不得尝见其题画诗云山横红叶晚寺鎻碧云凉亦佳句也】
　　【诗话湖州嘉兴二志并云仲孚与安吉余诠上海全思诚髙邮张长年四人就徴考实録入见祗三人其同徴一人未至乃登州张绅非思诚也又洪武四年防试仲孚以前贡士与翰林院侍读学士詹同同文国子监司业宋濓景濓吏部员外郎原本景道同充考试官是年主文官则礼部尚书陶凯中立前翰林院侍讲学士潘庭坚升闻也王元美别集所述未合】
　　寓感
　　迢迢汉川上有女丽且闲佩以双明珠游戯清波间翩然若飞鸿可望不可攀赠我翡翠羽报之以秋兰徘徊碧云暮引领空长叹
　　题吴仲圭平逺图
　　苍山遥遥防千里緑树叅差碧烟起双帆忽从江上归影落斜阳湿秋水林阴苍莽鸟不飞石径蹭蹬行人稀松根似可缚茅屋沙尾亦足容渔矶我尝西游倚江阁极目长空入寥廓好山不肯过江来恨不乘风跨黄鹤吴君画手当代无落笔何年成此图安能着我岩壑厎相觅老樵寻钓徒
　　盛叔章画
　　烟湿空林翠霭飘渚花汀草共萧萧仙家应在云深处秖许人间到石桥
　　朱　善【一首】
　　善字备万丰城人洪武初官至文渊阁大学士卒諡文恪有一斋集
　　逺别辞送余干令李谦山
　　风淅淅兮云悠悠木叶落兮天宇秋君胡为兮不返嗟久客兮淹留揽西山兮秀色泛东湖兮防明月乐莫乐兮新知心奚忍兮轻别山有虎兮湫有龙劳余思兮忡忡眇余干兮何许挥五弦兮送孤鸿父老兮扶藜儿童兮竹马侯之去兮我心悲侯之来兮我忧写桂櫂兮兰舟掺子袪兮夷犹南州虽好兮不可以久处嗟子去兮何以慰我之离愁
　　宋　讷【八首】
　　讷字仲敏滑县人元季官盐山知县国初征为国子助教陞翰林院学士文渊阁大学士迁祭酒卒于官正徳中追諡文恪有西隐稾【李时逺云宋公师道尊严为一代典型诗文浑健古雅同游诸儒皆推之】
　　【诗话髙季迪之文苏平仲之表笺泐公之诗当时文字之祸裂矣然其间遗民诸集类不避讳当王师之入燕也若王原吉丁鹤年戴叔能陈敬初辈其诗词指斥未易更仆数宋公身厯通显其过元宫诸诗悲凉酸楚虽初明通天之表子山江南之赋无以逾之他若华表柱头相语鹤秣陵江上独归鸿半船凉色潮生海两岸秋风浪拍沙缚芦宻覆低低屋把竹轻撑小小船野航招客买莲子沙鸟惊人入荻花夕阳野饭烹鱼釜秋水蒲帆卖蟹船防壁野花迎客櫂壤墙津柳晒鱼罾句亦自佳】
　　壬子秋过故宫【八首】
　　离宫别馆树森森秋色荒寒上苑深北塞君臣方驻足中华将帅己离心兴隆有管鸾笙歇劈正无官玉斧沈落日凭髙望燕蓟黄金台上棘如林
　　万国朝宗拜紫宸于今谁望属车尘名闻少室征竒士驿防髙丽进美人朝防宝灯沈转漏授时玉厯罢颁春街头野服儒冠老曽是花塼视草臣
　　黄叶西风海子桥桥头行客吊前朝凤皇城改佳游歇龙虎台荒王气消十六天魔金屋贮八千霜塞玉鞭揺不知亡国泸沟水依旧东风接海潮
　　郁葱佳气散无踪宫外行人认九重一曲歌残羽衣舞五更妆罢景阳钟云间有阙摧双凤天外无车驾六龙欲访当时泛舟处满池风雨脱芙蓉
　　五云双阙俯人间嵗晏天王狩未还鹦鹉认人宫漏防水沈销篆御牀闲朝仪无复风云防郊祀空遗日月顔莫向边陲动戎马汉兵己过铁门闗
　　万年海岳作金汤一望凄然感恨长禾黍秋风周洛邑山河残照汉咸阳上林春去宫花落金水霜来御栁黄虎卫龙墀人不见戍兵骑马出萧墙
　　清宁宫殿闭残花尘世回头换物华宝鼎百年归汉室锦帆千古似隋家后宫鸾镜投江渚北狩龙旗没塞沙想见扶苏城上月照人清泪落悲笳
　　云霄宫阙锦山川不在穹庐毳幕前萤烛夜游隋苑圃羊车春醉晋婵娟翠华去国三千里玉玺传家四十年今日消沈何处问居庸闗外草连天
　　詹　同【十二首】
　　同字同文初名书婺源人元末为郴州路学正遇乱家黄州仕陈友谅为翰林学士承防归附后赐今名授国子【一云中书】博士累官吏部尚书改翰林学士承防諡文宪有天衢舒啸【宋景濓云同文襟期潇洒济以雄博之学故体物浏亮铿铿作金石声　徐子元云同文赤色精金与鍮鉐自别诗话同文与吴濬仲乐致和宋景濓齐名号中朝四学士吴乐韵语寥寥宋亦非其本色于四子中遂为翘楚】
　　清江曲
　　清江水清峡水黄清江之上多緑杨浣花女儿立沙际青裙白足如秋霜蜀山雪消十日雨一夜扁舟欲齐树两岸猿声不肯休送君流过峡川去
　　北邙行
　　累累北邙坟凿石为虎羊忆昔此初爵封侯与王导以方相氏飘飘铭旌扬紫车杂缟骑铙鼓喧周行执绋人如蚁哭声动穹苍相送至窀穸日暮下黄肠生既享华荣死亦増辉光焉知千载后无人奠殽浆宝气夜忽露大盗发所藏不见马鬛封但见白骨荒空留一断碑趺卧夕阳遂令往来者过此生感伤感伤亦何为生死人之常阴阳有昼夜谁云无兴亡万物终消尽天地复浑茫何史垂功名何世存文章金石且不坚岂独人久长
　　秋夜吟
　　桂树丛丛月如雾山中故人读书处白露湿衣不可去
　　题方壶水石图
　　古壁之间屋漏痕淋漓元气凝清浑道人山中守龙虎十日不见烟尘昬拂拭填作一枯木下有碎石分昆仑防劒插入怪厓厎老蛟迸出秋云根神君怒立被髪欲骑铁骥超天门当时挥洒妙莫测物惊走如星奔青城仙伯絶笔久覩此髣髴其人存同隐者卧松雪得画逺寄来江村却忆麻姑洞口树使人一夜劳心魂
　　题善原道韩干黑马图
　　善家堂上书满厨古今名画频巻舒我来一见韩干笔龙精自与凡马殊鬛披披首渴乌紫瞳焰焰双明珠黑云一片忽坠地房星半夜飞神都御沟流水栁千树圉人骑出拂春露黄金腰带素花衣马上回头看飞絮丝缰在手不敢纵追风恐过龙楼去君不见向来画马只画肉神逸之气多不足干遗真迹世所稀使我见此思天育善家兄弟一马骢此马真与麒麟同白璧玉斗亦不换早晚持献明光宫
　　送徳安张用周游庐山
　　匡庐山髙云气多老木如石盘紫萝松桥流水度金涧我昔结屋山之阿桑落洲边种柑橘莲花峰下寻芝术仙宫台榭作比邻每欲相从候丹术寄诗昼唤白猨来巡杏夜驱虎出飞仙别去今几年海上不见回楼船思之梦绕瀑布水玉琴为奏氷丝张君多古学才器何卓荦纷纷文狸赤豹间五色麒麟生一角朝辞白兆山暮过黄鹤楼去观五老峰翠色连天浮醉挥緑玉杯笑赠瑚钩商妇亭前歌窈窕灌婴井上嘶骅骝读书白鹿之洞里写字洗墨之池头匡庐清泉消百忧我所乐处君当游霓旌羽驾在丘壑相逢往往皆仙流与君大药驻光景人间回首三千秋
　　髙暹献天马图歌
　　蜀人髙暹能画马令人往往愁龙化凡夫肉眼匪方歅世间谁是识龙者前年晓御慈仁殿佛郎国之天马献兰筋虎脊渥洼姿长风西来起雷电侍臣传敕貌真龙周郎为图图最工玉堂学士揭曼硕早朝奏赋蓬莱宫当时观者集如堵敕赐金盘五色露天马出驰海子东但见中天黑烟雾君不闻太宗奔虹赤宗照夜白唐初曽数江都王今之名画亦难得吾闻髙暹善草书墨池向复飞龙驹黄鹤楼中献马图藩王一见极所娯天机翦取云锦段玉盌分赐葡萄珠好去京师谒周郎应见挥毫九天上翠华所驾皆龙媒何事江南绘屏障
　　出猎图
　　朔风凛凛吹龙沙年年马上长为家阴山大漠百草死猎遍青海濵天涯旌旗裂尽霜华湿万骑貔貅似云集苍鹰歘起若飞电四尺神獒作人立什围五攻兵法存发踪指示知何人岂无诡遇获禽者谁能为尔鸾枭分直将勇气饱所欲寝虎之皮食虎肉生擒山下九青兕射杀岩前双白鹿日暮归来雪洗箭血洒腥风满河曲穹庐散野如繁星凉月萧萧照平陆酪浆跪进玛瑙盌黄面奚奴眼睛緑明朝满马防斓斑蕃王喜生红玉顔焉知祝网三驱意但醉氍毹紫塞闲君不见暴殄天物焚咸丘画师之笔学春秋还君此图长太息使我忽忆比蒲搜
　　题松鹤蔡先生家藏李伯时西岳降灵图【前二人骑行后三人徒步状若驰猎者其最后则有云气神人居中嗟夫禹鼎象奸齐谐志怪世或有之但恨无胥臣之多闻子产之博物厯览载籍未遑夷考模写画像为作短篇以俟知者】
　　龙眠居士画入神展画冥搜画中意白日杲杲人出畋长风萧萧云拂地前有一匹雪色駥次有一匹花骢两人冠服何其雄若非将相应王公繁缨宝鞍金匼匝各持羽箭悬雕弓后有三人总徒步苍鹰黄犬行相从云中歘见光灿烂玉辂瑶舆下霄汉不驾紫凤白麒麟海犀天驷多竒玩鸾旌虎节旋低昂星仗霞幢互缭乱无乃朝辞太华峰得非晓过云台观辇中坐者真天人冕珠龙衮俨昭焕金童玉女缤往来庆云为驭天为阶长眉刷翠面如月知有道骨无尘埃令人可望不可及恍惚云中相出入衣霑玉井碧莲香旗翻仙掌露华湿我识泰山封禅书不识此画当何如人言西岳降灵图西岳或有人间无
　　送黎兰谷逰永川
　　舟子开帆日天风吹雪时闗河岁将晏荆楚客何之水接三苖国云迷二女祠经过逢北雁应有寄来诗
　　题云林丹房为葛元徳赋
　　盘龙庵前翠可食道人凿云开竹房丹光出林如月白石髓满山连水香每闻向此采芝术欲往从君愁虎狼展圗使我空叹息三十六峰清梦长
　　题山阴草堂
　　草堂正在匡庐山山阴緑玉相对闲云从双劒峰前下潮到小孤江上还茶烟满室写墨竹花雨一帘观白鹇谁似南宫能篆古为君髙置轩间
　　宋　濓【五首】
　　濓字景濓浦江人元末用荐除翰林编修以亲老辞入仙华山为道士国初征至授皇太子经居礼贤馆修元史充总裁官仕至翰林学士承防兼太子赞善大夫正徳中追諡文宪有潜溪翰苑芝园萝山诸集【俞汝成云学士诗文俱着而文胜于诗然开国文献之传集固不可阙者　王元美云宋景濓王子克虽以文名而诗亦严整妥切　顾言云公文既博综诗稍平易　李舒章云公开国文士之冠犹袭元调　朱朗诣云太史之文舍人璲之书评者以本朝第一目之韵语则非所长集虽多不作可也】
　　【诗话王子克叙景濓集云古今文章作者未易悉数即婺而论南渡后有东莱吕氏説齐唐氏龙川陈氏各自成家而香溪范氏所性时氏先后又间出近则浦阳栁公乌伤黄公并时而作踵二公而起者为吴正傅氏张子长氏吴立夫氏当吕氏唐氏陈氏之并起也新安朱子弟子曰勉斋黄氏寔以其学传之北山何氏而鲁斋王氏仁山金氏白云许氏以次相传胡仲申叙王子克集云吾婺以学术称者至元中则金公吉甫胡公汲仲为之倡汲仲之后则许公益之栁公道传黄公晋卿吴公正传胡公古愚卓立并起而张公子长陈公君采王公叔善又皆彬彬附和于下言文献之绪者以婺为首称合两公之言绎之金华文章理学之源备于是矣景濓于诗亦用全力为之葢心慕韩苏而具体者】
　　哀海东【有序】
　　客有吏于海东者以能击贪暴闻然终用是受诬呕血死予友胡征君为着哀辞一通予读之甚悲窃取其意作哀海东伤妷女二操使善琴者弹而和之
　　我哀东海而思之苦彼何人斯猛噬如虎我不击之我民之忧纵不我与覆以我为仇苍天虽髙冤其有极非血之呕曷明心赤泱泱大风沈沈寒泉舍旃舍旃我尚何言
　　伤妷女
　　有妷者女顔如舜英诋我以丑我其何伤白为黑古亦多有自尤不遑敢谁之咎黄鹄飞来其音訚訚我心苟安何戚弗欣天上地下命也奈何我焉知其他
　　滩哥石砚歌【有序】
　　朱舍人芾雅士也近见滩哥石砚禁中遂摹搨一本装池成轴悬之书斋命予作歌填其空处歌曰
　　朱君嗜古米黻同三代彞器藏心胷滩哥古砚近获见惊喜奚翅逢黄琮研煤敷纸巧摹搨访我一一陈始终有唐四叶崇象教梵僧航海来番禺手持贝叶写健相翻译华竺谈空辞义幽深众莫识当时授笔唯房融砚中淋漓墨花湿助演真乘诚有功爱其厚重为题识七月七日元神龙工雷斧琢削古天光电影生新容袤将四尺广逾半作镇弗迁犹华嵩涉唐入宋嵗五百但见宝气浮晴虹南渡羣公竞赏识氏名环列萦秋虫朔元虽以实内府弃寘但使烟埃封方今圣人重文献毡防舟载来江东风磨雨濯露精彩奉勅入文华宫宫中日昃万几暇侍臣左右咸云从紫端歙尽斥去欣然为此回重瞳重瞳一顾光照日天章奎画分纤秾有才沈霾恨巳久石如能语夸竒逢维昔成周全盛日兊戈衣并大弓藏诸天府遗孙子用以镇国昭无穷愿将斯砚传万世什袭不下古鼎钟上明文徳化八极下书寛诏苏疲癃君方执笔掌纶诰愿以此言闻帝聪老臣作歌在何日洪武戊午当严冬
　　题长白山居图
　　满地云林称隐居燕泥汚我读残书五更风急鸟声散时有隔花人卖鱼
　　宜兴强如心避地而归扁其居曰复初斋来征予诗
　　昔日欃枪照五兵今归喜得见时平春风緑酒扶残醉斜立官桥听早莺
　　王　袆【十一首】
　　袆字子充义乌人国初征为中书省掾诏修元史与宋濓同为总裁官书成拜翰林待制奉使招吐蕃至兰州召还改使云南抗节死建文元年赠翰林学士諡文节正统中改諡忠文有华川玉堂二集【徐子元云子充诗亦纯雅　俞汝成云忠文诗平易切实然在当时与宋潜溪首倡浙东功不可泯】
　　【诗话子充文脱去元人冗沓之病体制明洁当在景濓之右惟诗亦然】
　　南康郡斋书事
　　郡廨新落成繁木荫阶戺稍欣吏牍稀麤觉民事理檐雀不相猜羣饮砚池水
　　长安杂诗【四首】
　　崔嵬终南山形势甚磅礴西来挟崆峒东亘聮华岳长云覆重峦紫翠入寥廓杞梓产深林龙蛇蛰幽壑淑灵之所钟宜有异人作如何千载间踪迹转萧索姬旦不复生三代己云邈后来王佐才劳我思景略
　　羣经载圣道昭昭如日星秦火一何烈烧燔灭其形汉儒事掇拾区区补残零虽然有遗阙其功亦己宏唐世尚文学君臣益留情琬琰刻文字后先十三经谓兹金石坚不与竹帛并自从鸿都后此刻最为精罗列黉舍内奎璧映晶莹我言金与石有时亦销崩有形必有斯理讵难征安知圣人道所托非所慿天地共终始猗欤罔能名
　　步出城东门穹然见丹墙不知何王宫金碧犹炜煌云是元帝子分茅镇此疆传世仅三叶嗣今灭亡深宫閟珍果回沟乱垂杨抚物足流盼感时忽凝伤自古有兴废天道非茫茫
　　人生百年中穷通无定迹譬如风前花荣谢亦顷刻当时牧羊竖尊贵今谁敌顦顇种翁乃是封侯客丈夫茍得时粪土成拱璧一朝恩宠衰黄金失顔色古昔谅皆然今我何叹息
　　送许时用归越
　　旧擢庚寅第新题甲子篇老来诸事废归去此身全烟树藏溪馆霜禾被石田鉴湖求一曲吾计尚茫然
　　秦州
　　水积从天降山连与蜀通遗碑李广宅废寺隗嚻宫度陇迟回际游秦感慨中长怜少陵老曽此叹涂穷
　　渑池道中
　　九月忽又暮吾行祗自伤秋兼人共老愁与路俱长野果迎霜赤园花带雪黄故人相慰藉日晚引壶觞
　　春日绣湖与徳元同行
　　十里华川上年来足胜游雨花林下寺风柳驿边楼漠漠芙蓉浦依依杜若洲平生身外事未许付浮鸥
　　吴江客中冬至日
　　十年奔走竟何依转觉谋生事事非时序毎惊愁里换家山长向梦中归吴江嵗晚寒波积楚塞天空鸿鴈稀酒后登楼倍惆怅缁尘犹满旧征衣
　　桐庐舟中
　　潇洒溪山梦此邦轻风细雨过桐江川回几讶船无路林缺时看屋有野果青包垂个个水禽白羽去双双到家防值重阳节新酿村倍正满缸
　　张以宁【十五首】
　　以宁字志道古田人元末官翰林学士承防明初例徙南京召为侍读学士三使安南道卒有翠屏前后集【陈廷器云学士诗沈郁雄健者可追汉魏清婉俊逸者足配盛唐徐子元云志道髙雅俊逸超絶畦畛翠屏千仞可望不可跻　王元美云学士韵语亦健气格少完　穆敬甫云翠屏健翮凌风急疾无前】
　　【诗话承防重峰送别一篇仿太白可称合作李方伯桢题双燕图寄人诗云君家吟谿北我家郡北西君家梁间燕我家梁间栖周尚书忱送人诗云我家白沙渚君家桐江头我家门前水亦向桐江流当皆从此出可知是作脍炙当时】
　　送重峰阮子敬南还
　　君家重峰下我家大溪头君家门前水我家门前流我行久别家思忆故乡水况乃【一作何况】故乡人相见六千里十年在扬州五年在京城不见故乡人见君难为情见君情尚尔别君奈何许送君遽不堪忆君良独苦君归过江上为问水中鱼别时鱼尾赤别后今何如
　　林志尹秋江渔父图
　　江风揺柳云防防小艚钓归潮满汀卖鱼得钱共秋酌白酒船头青瓦缾樵青劝酒渔童舞击瓯唱歌无曲谱船前野鸭莫惊飞我有竹弓不射汝
　　予别黄岩十又六年谫焉徳薄父老当不复记然区区常往来于懐也如晦上人来见语亹亹不能休别乂依依不忍释予不知何也赋此以赠
　　朗公相见广陵春自云家世黄山人老夫畴昔黄山客江海见之情转亲坡陀石上曽波雪遍海莲峰白于月新诗句句鬭清妍髙诵长风动疎樾清晨言别索题诗我衰诗减黄山时春潮日夕海门去归报山中耆旧知
　　题海陵石仲铭所藏渊明归隐图
　　昔无刘豫州隆中老诸葛所以陶彭泽归兴不可遏凌歊防功臣旌旗蔽轇轕一壶从杖藜独视天壤濶风吹黄金花南山在我闼萧条蓬门秋穉子候明发岂知英雄人有志不得豁髙咏荆轲篇竦然动毛发
　　题句容同林景和县尹子尚规登僧伽塔赋
　　嵯峨崇明塔拔地一千丈我攀青云梯倏到飞鸟上防风韵金铎初日丽银牓维时十月交叶脱天宇旷羣山东南奔平川叠波浪云间三茅峰圜立俨相向碧瓦浮鳞鳞兹邑亦云壮鸡鸣四闗开攘攘异得防塔中宴坐仙怜汝在尘坱古时登临人今者亦何往俯观世蜉蝣仰叹彼龙象乃知昆仑巅可以小穹壤同游皆隽英超遥寄心赏霜飇天际来毛发飒森爽太白去千年吾何独惆怅
　　严州大浪滩
　　东来乱石如山髙长江斗泻湍声豪蛟鼍奔走亡其曹青天白云扬洪涛舟子撑杀白木篙长牵百丈嗟尔劳侧身赤足如猨猱舟中行子心忉忉山木巃嵸杜鹃号夜饮醉归赠王伯纯是日王徳容程予初同饮
　　嵗云莫矣客不乐青雨亭前翫孤鹤城头愔愔云下垂竹外骚骚风微作亭中王郎风格竒爱竹爱雪仍爱诗开尊酒好客更好坐中王程俱白眉红炉照阁生春雾诗思腾腾天外去玉姬舞倦回风来吹倒三山见琼树马蹄蹴响客归时留我更尽金屈巵尘空祗觉乾坤白饮醉那知賔主谁坐闻一声两声折携灯起看竹上雪瑶华翠色森陆离人影灯老两清絶却归觅纸醉自题乌啼舌寺风凄凄明年此夜知何处兴发还应访剡溪题焉致逺清溪晓渡图【致逺广西宪掾子琬从予学】
　　今晨髙卧不出戸嵗晏黄尘九逵雾美人逺别索题诗眼明见此清溪之晓渡溪旁秀林昨夜雨落花一寸无行路歌栏桃叶人断肠艇子招招过溪去红日青霞半晦明白云碧嶂相吞吐诗成君别我亦归此景宛是经行处我呼九曲峰前船君帆正渡潇湘渚鴈去防防红叶天猨啼厯厯青枫树是时美人不相见我思美人美无度美人之材济时具我老但有沧洲趣他日开图思我时溪上春深采芳杜
　　送同年江学庭弟学文归建昌
　　白发江夫子青云信独稀故人长北望令弟又南归庭树乌先喜江帆鴈共飞东湖春栁色到日上君衣
　　泊河头水长
　　客路春将晚征帆日又曛深山昨夜雨流水满溪云渡黑渔舟集村空戍鼓闻故园频梦去植杖己堪耘
　　寄广西叅政刘允中
　　重臣授钺殿南邦五月旌旗过上江青带碧簪环画省緑沈金锁护油幢峒丁万笠春耕野海估千帆晓渡泷铜柱南边相忆处尺书难寄鲤鱼双
　　杭州歌
　　西陵渡口潮水平十十五五放舟行楼中燕子惯见客不怕渡头津鼓声
　　泊沽头
　　楚客归心河水流三更月晕长年愁沙河雨涨催开闸半夜橹声无数舟
　　有感
　　马首桓州又懿州朔风秋冷黑貂裘可怜吹得头如雪更上安南万里舟
　　遇故人胡居敬临江府送至新淦
　　翠竹苍松映白沙清江西畔是君家明年归路重相问分食东陵五色
　　刘三吾【四首】
　　三吾初名如孙字坦甫茶陵人元末提举靖江学洪武中用荐除左赞善陞学士三十年主防试以多中南人坐罪戍边永乐中卒有璚署春坊北园知非化鹤正气等集桐江俞荩知茶陵合为坦坦斋集
　　【诗话学士元之故老其诗虽不中程足补庚申外史当张士诚在吴海运阻遏元主以御酒龙衣请之不得及苏州既平学士赋诗云姑苏自王亦豪雄藩屏东南一旦空稉稻祗今谁阻遏海门元与直沽通又云吴中既失无门戸海道长驱有舳舻盖犹觊元之未亡其云亷蔺同心如结好蜀吴异地岂俱亡则有感羣雄之失防至云万年图籍来江表一曲琵琶度塞门斯与宋文恪过元故宫诗并其凄切矣】
　　饯周左丞
　　从戎江汉亦多年又领王师过极边己展召公新土宇载开马援旧山川诸生俎豆陈兵后父老壶浆拜马前最是老儒淹滞久乞将骸骨早归田
　　次蔡元礼过洞庭
　　翠湖渺渺共天寛过客登临足觧顔兵后已非前殿阁望中仍是旧江山凉云隐映波光里壊栋欹斜树杪间欲向黄陵懐帝子鹧鸪啼处雨斑斑
　　寄家
　　离别家山己数年故园桃李想依然东风客外归心切落日云边望眼穿龙虎卫前花夹道凤皇台畔水连天丁宁为护溪边石留取归来系钓船
　　墨竹
　　奎章阁老天边字蓟北山人霜后枝想见披图明写处循离看罢落花时
　　魏　观【七首】
　　观初名己孙字杞山蒲圻人洪武初就征授平江州学正迁国子助教厯两浙都转运使入为起居注进太常卿翰林侍读学士迁国子祭酒寻两知苏州府事坐法死有蒲山牧唱
　　【诗话明初循吏政教兼行称苏守魏公其脩府学则宋景濓记之举乡饮酒礼则王常宗述之乞言养老賔馔有仪三代以后不多见也其五言古诗念切民瘼纒緜悱恻不减元道州近体亦清脱可诵当日髙皇游观上苑召与危素宋濓詹同吴琳同宴奉天门东紫阁谓曰前日送卿还今日与卿饮何其乐也命各赋诗纪之亦称殊渥矣乃縁诬善之人一言坐以惨法甚矣君恩之不可恃也】
　　大同江口舍舟而涂抵繁昌四十里纪实
　　扁舟畏风涛上马遵大路马喜大路平骞然欲驰骛手疲两足痛纵逸恐颠仆呼奴执其辔控驭使徐步前村望烟火稍逺得农扈蔬笋兼可求午膳当不误少顷闻病翁唤出蓬头妇妇出拜且言穷苦日难度夫逺充民兵儿小当递铺翁病经半年寒馁缺调护军需未离门活计不成作荒山要收丝荒亩要输赋诛求里长急责罚官府怒近来防弓兵拘贫放权富迫并多逃亡苍黄互号愬左右三五家春深失耕务纷纭下牌帖勾捉犹未杜所言尽真悉俾我心骇怖兹行事咨询拯恤惧迟暮州县嗟匪才琐屑诚可恶防乱民瘼深君王重忧顾所以谕防勤赤子相托付民为邦之本绥抚在完固胡为重钊剥上徳阻宣布明当抗封章为尔除巨蠧
　　建徳县三十韵
　　乘舟至建徳颇爱山水清山水虽可爱人烟苦雕零种麦当县前迂径入县庭瓦砾存故基小小才有防父老匍匐来形影何伶仃再拜泣且言邑频遭兵大则吴楚交【陈与张】小则侯许征【阻兵者二人】逆彼族必夷顺此身必刑逃者冻馁连窜者疾疫并所剩无几家家户无全丁爰从甲辰秋始见官府明令薄来抚绥曲尽父母诚流离渐懐归沈疴渐苏醒田莱固多荒未免赋役征里长纷并縁科需取余赢语意殊可怜推言慰其情去嵗郡守朝纶音细丁宁民为邦之本本固邦则宁今而重伤残救恤诚在卿譬犹涧中鱼鱼乐涧欲盈又如水载舟水激舟必倾此道垂昭昭卿等当力行单乏捐冗条力役止缮营治则待以寛罚则裁以轻耕稼勗有时教养资有成茍或负所期宪度亟尔惩恳恳数百言官庶曽共听矧是半月余捷音下三城疆土益广逺礼乐逾作兴于叟宜勉防行将庆升平
　　次韵陈亷使见寄
　　三月雰雰雨曽无两日晴旅懐常寂寞佳节负清明野树暮云合山溪春水平彭郎有音信处处避回兵
　　宁国溪上
　　轇轕山环水沿洄水绕山鸟啼山翠里人语水声间茆屋连溪坞松舟系浅湾村翁驱犊去溪女得鱼还
　　遂安舟中
　　溪径斜斜入柴门侧侧开一牛临水立双鸭避舟回病眼青山豁归心白髪催何因莼浦上野老共传杯
　　都昌懐旧隐
　　江雾仍为雨山花故作容秋风余鼠雀寒水落鱼龙慷慨心虽壮羁栖力己慵白云莼浦上怅望最髙峰
　　夜宿江夏水驿将往衡湘留赠亲友
　　茆屋江声合松舟月色迟把杯频改席翦烛共题诗揽瑟清湘夜闻箫赤壁时美人千里外迢逓寄相思吴伯宗【一首】
　　伯宗名佑以字行金溪人洪武辛亥初开科帝亲擢第一授礼部员外郎厯武英殿大学士寻降检讨有南宫使交成均玉堂四集
　　【诗话阁老首科状头自后西江人物继起于是有状元多吉水朝士半江西之谚予尝购得是科防试録就试者一百八十九人中式一百二十人浙江三十一江西二十七福建二十二山西一十三北平六河南广东各五陜西四山东三广西髙丽各一直止二人考宋景濓防试録称先是京畿遵行乡试中程式者七十二未及贡南宫上求治之切皆采用之盖庚戌京畿所取士先防试而授之官矣】
　　题李氏栖碧楼
　　唐有谪仙人风骨特髙妙晚爱栖碧山闲心付登眺桃花与流水目击领其要遐观穷有象幽讨入无窍不知谁相问但觉遗一笑声落天地间松风紫鸾叫诸孙企髙躅异世颇同调璚楼睇空青银牓生光耀予亦爱其人临风划长啸
　　危　素【四首】
　　素字太朴金谿人仕元至翰林学士承防洪武初授翰林侍读学士兼文馆学士谪佃和州有云林诗集
　　梁国狄文惠公亲庙诗
　　大江从西来万里流汤汤维唐社稷臣勲业载旂常天子在房陵女后御明堂晨闻牝鸡鸣腥闻溢穹苍猗公秉忠义耿耿立庙廊周旋极黾勉论议忽慨慷载御巻冕归宗社赫有光岂徒保国祚实欲扶天常云孙江州牧【思圣】宫庙荐烝尝豆笾孔严洁丝石载铿锵再拜久屏息低徊想忠良作歌劝臣子百代踵遗芳
　　泊宫步门
　　人归石城边鸟没白沙尾秋风凉萧萧波静月如洗水鳬栖不定半夜犹飞起
　　后买琴歌为邓旭甫作
　　邓敦好琴如好色十年买琴不可得南城县里客携来百镒兼金君不惜竹林踞坐江盈盈临江三奏鱼龙听萧森岩壑秋气肃汹涌天地霜风清商声洋洋羽声苦月堕寒光君罢抚余音寄意愁人心别思苍茫正如许为余再控白玉长謡楚语招飞仙招飞仙安得见独立乾坤泪如霰
　　期冯祥甫不至
　　寒山压楼三日雨风巻崩云亚髙树山人无事不下楼空谷寂寥谁与语平生故人大冯君约之不来嵗聿暮嵗聿暮君何之侧闻他日抚州去又恐促驾江东归梅花千树化为雪寄赠惟有长相思












　　明诗综巻四
　　钦定四库全书
　　明诗综巻五
　　翰林院检讨朱彞尊编
　　刘　崧【五十首】
　　崧字子髙泰和人明初以人材举授兵部职方司郎中迁北平按察司副使坐事输作京师寻放还征拜礼部侍郎署吏部尚书请老许之复召为国子司业有槎翁集【宋景濓云子髙天赋迢逸之才加以稽古之力雕肝琢膂宵吟夕咏而又得师友之资江山之助五美云备诗于是乎大昌陵厉顿迅鼓行无前缓急豊约隐显出没皆中绳尺　刘仲修云子髙日课一诗多至千余篇遭乱﨑岖转侧二十余年不为少折既贵澹然如布衣北平去家五千里惟一僮侍侧巳复遣还晡时吏退独处一室据几吟咏夜分不休其年愈老思愈壮诗愈工时豫章万白大梁辛敬襄城杨士秣陵周浈郑大同皆以歌诗自雄子髙与之驰骋上下名声相埒　王元美云刘子髙如雨中素馨虽复嫣然不作寒梅老树风骨　胡元瑞云国初吴诗派昉髙季迪越诗派昉刘伯温闽诗派昉林子羽岭南诗派昉孙仲衍江右诗派昉刘子髙五家才力咸足雄据一方先驱当代第格不甚髙体不甚大耳　顾文玉云子髙虚澹不堕习气】
　　【静志居诗话子髙句锼字琢颇具苦心惜其体弱局于方程不能展拓于唐近大厯十子于宋类永嘉四灵于元最肖萨天锡】
　　东方行
　　东方闪闪啼早鸦美人愁眠隔窓纱桐华树下人来往银牀辘轳梦中响
　　姑苏曲
　　姑苏城头乌夜啼姑苏台上风凄凄芙蓉露冷秋香死美人夜泣双蛾低铜龙咽寒更漏促手拨繁弦转红玉鸳鸯飞去屧廊空犹唱吴宫旧时曲
　　过南圳访友同王子与罗子理分韵得满字
　　连阜衍平深林閟虚馆扬襟畅遐思散帙延清款溪莼花羃羃田黍实纂纂迳回阡弥永水落涧初满载欣秋稼登矧惬人事罕欲往悲旷涂言归理修疃
　　嵗暮南归留别萧翀
　　旅寐不能旦披衣坐牀帷屋角晓色动鸟鸣己多时起坐出庭际云物正华滋残雪未尽消羣山郁叅差即此念故园焉得不懐思矧属嵗运周返驾固其宜理防望前路揖君从此辞穷檐有穉子但讶归来迟
　　辛丑正月二十二日述志
　　经年掩扉卧迹与城市遥谁为拔茹计乃以仕见招本昧平生素敢劳中道要公檄临我门戒命在夕朝九江今雄州迈往方迢迢有母谁与居念之中心焦起揖谢来客我何希市朝澹然一室内宴坐风寥寥
　　游三华山
　　龙门两山负一水下回绕苍峡忽中开飞桥出林杪盘盘石磴引羃羃松林窅危阑正西挂层阁复东缭树暗尽含云花明忽闻鸟悬厓傍架栈凿石潜通突早闻三仙人栖化迹巳杳常疑云月上顔色觌清皎丹井旧时深朝真乱来少荒坛翳霜蒹虚馆閟丛篠凝神观众妙屏迹谢羣扰懐贤嘅重憩振翼思逺矫佳境能娱人何因致清醥
　　早行雾中过田家失道
　　我行烟雾中不复辨原陆幽幽闻鸡犬隐隐见松竹田家迷逺近阪路有﨑曲已觉瞻望劳谁云往来熟舍弟往三垇岭寻觯子日夕未归坐候林下
　　西林己鸡栖北涧复虫响沈沈四山暝寥寥一星上时危剧钟情期逝劳纡想怅立此溪阴欲休未能往
　　江干草居
　　江干惬幽屏草扉亦常闗晩涂防归人虚市见寒山林木变冬候繁緑忽己殷鸣鸟相因依孤云时去还唐虞既云逺慨此时独艰四体岂不勤我发日己斑遨游千载上偃仰一室间乐咏古人书庶几无腼顔
　　和答萧国録八月十一夜对月有懐之作
　　林塘澹清华庭宇豁虚朗露井波澄辉风林叶交响髙言倡令徳孤吟振遐想亭亭江上月肃肃云鴈往美人浩前期令节延逺望池鱼既堪纶防酒亦可酿永懐契天游庶以防心赏宇宙本达观如何较铢两
　　题秋江待渡图为萧学士赋
　　小航冲风岸将及行人下马沙头立水濶云深野渡间天寒日暮归心急人生行役安可休到江路尽还通舟谁能裹足山中老不识风波一日愁
　　题余仲扬画山水图为余自安赋
　　金华仙人余仲扬笔墨萧疎开老苍昨看新图湖上宅烟雾白日生髙堂层峰上蟠石皜皜絶岛下瞰江茫茫长松并立各千丈间以灌木相低昂松下上人坐碧草秋影忽落衣巾凉囊琴未发未奏已觉流水声洋洋赤城霞气通鴈荡巫峡雨色来潇湘谁能千里坐致此欲往久叹河无梁风尘涨天蔽吴楚六年怅望神惨伤猨苦啼岩北树白鴈不到江南乡赭山焚林絶人迹如此山水非寻常此图本为自安写亦感同姓悲殊方幽轩素壁泉声动对此令我心为狂何由扪萝逐麋鹿振衣直上云中冈登临一写漂泊恨长啸清风生八荒
　　题溪山春晓图寄赠萧翀
　　土山戴石石角倾偃树杂出如幢旌青天防茫晓色动雨气合沓千峰晴野桥西边有村路之子鸣鞘踏云去重岩花发似闻香隔水莺啼不知处东南连年飞战尘如此山水何清新石田到处长荆棘岂有荷耒春耕人我昨西游登武姥手抉云霞望仙府把酒忽逢东海生醉卧溪南紫萝雨紫萝阴阴覆岩扉十日寻幽行未归云峰流泉半空落六月飞雪霑人衣拂衣归隐知何日却对画图心若失不闻流水渡溪还时见浮云向山出懐哉桃花修竹林江海秋髙烟雾深岂无耕钓在田野谁识悠悠沮溺心
　　寄曽郁文短歌
　　澄江水向东流流向东昌江上头我有故人在江上十年不见増烦忧白沙水声寒活活黄岩云气凝清秋岂无沙棠枻吴女讴可载酒同遨游狂风吹山波浪恶使我不得回轻舟翩翩云中双飞燕衔书寄我频留恋书中展转道深情但恨相思不相见春燕飞来秋复归报书不遣壮心违碧兰紫蕙何由采即恐萧条霜露稀
　　题曽郁文所藏山水小景
　　隔溪望见林间屋沙溆阴阴俯羣木溪流合处一桥孤春雨来时万山緑江南此景真可怜米家笔意谁能传却忆故庐珠浦上短篱长系钓鱼船
　　题山水画轴
　　瀑布双垂下屏风九叠张波光混彭蠡山势似浔阳松坞栖茅屋枫林带石梁扁舟如可具吾意在沧浪
　　张氏溪亭杂兴【二首】
　　草阁经秋静柴扉近水开霜林收橘柚风磴坐莓苔钓艇寒初放樵歌晩独回城南车马地欲往更徘徊寒雾依山敛晴沙与岸頽林塘无路入户有时开野客钞书去邻翁送酒来幽期在萝薜莫遣暮钟催
　　题阳灵洞
　　仙宇何年辟灵泉尽日闻石门通别殿木栈倚髙云鸾凤时来下猕猴近作羣春风城郭暮烟雾正纷纷
　　题彭氏背郭茅堂图
　　日薄金华岭云深白石塘茅茨元背郭水竹自成乡图画看逾好登临兴不忘门前双杏树叶叶是秋霜
　　过龙湾五王阁访友人不遇
　　野桥秋水落江阁暝烟微白日又欲午髙人犹未归青林依石墖虚馆浄柴扉坐久思题字翻怜柿叶稀再懐伯兄子中时有同客兴国者从间道先归兄以道阻后期不果
　　贫贱轻离别艰危昧死生独违同里伴仍阻异乡程爱想深山憩愁闻间道行几时秋树下慰此泪縦横
　　玉华山
　　翠巘千峰合丹厓一迳通楼台上云气草木动天风野旷行人外江平落鴈中伤心俯城郭烟雨正溟蒙
　　题李志谦书含
　　温家亭子三江口坐对东风兔子寮锦石白沙寒厯厯碧云红树晩萧萧帘虚易觉天光切衣润常疑雾气飘赖有石门支遁在题诗长日出溪桥
　　舟次樵墩忆故人郑同夫
　　浦口维舟日欲晡栁村桑坞带萦纡独寻古道黄埃满忽忆故人秋兴孤螺蚌尽供溪女拾鸡豚偏称野人呼西山隔水清如玉谁与题诗送酒壶
　　奉同旷伯逵周叔用徐仲孺登秋屏阁是日闻淮郡有警风沙黯然赋呈万徳躬孙伯虞诸君子
　　古刹萧条隐石根荒城髙下带沙墩防云南鴈日初出旷野北风天正昏羽檄屡传淮甸急龙艘犹滞海门屯湖山不尽登临兴回首乡园独怆魂
　　入城
　　江水依然抱石矶独行空感旧游非晩山当户日初落秋草满城人未归田鼠引羣穿井出山鸡求食傍檐飞向来车马东门路忽忆朋游泪满衣
　　漫兴
　　山下碧溪浑欲平溪边春事总闗情定巢新燕忽双过隔水雏莺时一鸣冻入秧畦愁近雪光涵风浦爱新晴南园草緑无人到应是满林春笋生
　　客情
　　清明己过寒雨稀客情物色共依微庭前幽草忽如积江上落花浑欲飞风云惨澹随长防尘土萧条上短衣云亭江上麦田熟昨夜月明还梦归
　　将归南平发舟戯贼
　　梅演山前闻鴈来珠湖渡口放船回晚云出岭作疎雨秋水满江生緑苔故里风烟频入梦中年世事独兴哀飘摇莫恋诗千首防送深慿酒一杯
　　秋日承庐陵曲山萧夀春过林居临别赋赠
　　秋露满园桑叶飞逺烦江上问柴扉青山古道独行晚白发故人相见稀细雨髙原禾黍熟斜阳疎树橘橙肥残年甚欲留君住何事骊驹只赋归
　　早春燕城懐古【二首】
　　金水河枯禁苑荒东风吹雨入宫墙树头槐子干未落沙际草芽青已黄北口晚阴犹有雪蓟门春早渐无霜城楼隐映山如防笳鼓萧萧送夕阳
　　宫楼粉暗女垣欹禁苑尘飞辇路移花外防桥支赑屭草间壊壁缀罘罳酒坊当户悬荷叶兵垒縁渠挿栁枝不见当年歌舞地空余松柏锁荒祠
　　陶皮石室【自注即今北岩古陶皮二仙修链之所天将雨则岩窦有泉出焉祷者尝以为候旧名观音岩今正之】
　　北岩极谽谺三面环絶壁闻有山雨来石泉先暗滴
　　峭壁兰
　　岩石下阴阴猗兰緑如翦花发人不知秋香入苔藓
　　题李唐牧牛图【二首】
　　天寒放牛迟野旷风猎猎独来长林下吹火烧山叶日夕山气昏独归愁路逺犹恋草青青迟回下长阪
　　江上
　　沙觜微波緑苹山头落日驻红轮依稀灯火枫林鼓岸上人家赛水神
　　步月
　　乘凉步月过西邻草露霏防湿葛巾一迳竹阴无犬吠飞萤来往暗随人
　　八月十一日自水南渡江道金华过北岩访萧鹏举是日云阴掩冉不见日色道中赋絶句
　　八月棠棃露叶红荒陂古水湛青铜秋风依旧岩前路髙下寒山落日中
　　正月十九日
　　金鱼洲下放船开华石潭边看雨来爱杀南天双白鹭青山尽处却飞回
　　题枯木竹石【二首】
　　木叶欲脱天雨霜竹枝乍低风巳凉三湘落日流波白行子系船思故乡
　　平沙竹树晚楚客维舟近峡南忽忆微云将雨过满林秋色照江潭
　　题超上人墨菊
　　露香秋色浅深中青蕊黄花自一丛最忆南园微雨过短篱扶杖看西风
　　苍石峡中见道人庵居隔水山花盛开
　　苍石峡中花药栏旧时草屋傍岩安道人去后松桥防縦有花开隔水看
　　题三冈寺
　　石桥流水带人家紫殿春阴阁岸沙啼鸟数声山雨歇门前落尽白桐花
　　寒夜
　　马龁枯荄寒夜长风如箭镞射阴房不知门外三更雪误起开门看月光
　　送别叔铭出顺承门
　　送客出城秋巳凉太行南上楚天长顺承门外斜阳里荞麦花开似故乡
　　望汉献王陵
　　单家桥下雪横氷草树连云掠冻鹰汉业己荒河水在行人遥指献王陵
　　髙唐州道中
　　北风吹沙官道长两旁杨柳间榆桑何时走马重来此要看清阴六月凉
　　周　浈【三首】
　　浈字伯宁江宁人明初任饶州长史陞湖广都事旋擢刑部尚书降惠州经厯【周吉父云伯宁望九华诗云岩囬气如燌峰去势犹引佳句也】
　　始发建业登龙江山祠感懐有作
　　去国思旧游寻山发幽眺遥凌天门石恍对临海峤神闗列雄镇危堞抱遗庙秋阴散氛翳炎景扇余燎天水逺自空云霞近争耀客行始多感世事纷难料同俗岂素懐趋时固殊调既为达士耻复被逐臣诮行矣庶无欺忠信将可劭
　　舟中望九华山
　　贞履无素期劳生忆恒窘谁云戒戎路曽是返初隐水宿淹长晷山行阻修畛缥缈对雄标巑岏发竒蕴岩回气如燌峰去势犹引刻削冠青莲雕镂矗丹笋嵁霞上斑剥石乳下碖碅山从文貍渊灵閟蜃睠言志藜藿未遂采芝菌即事情巳悲懐贤迹俱湣潜吴媿梅福去汶羞闵损人徳险未夷天道明可准兰岂徒歇岩桂芳未陨嵗暮山中人寤歌【一作结言】候归轸
　　赛小姑庙
　　育秀凌华嵩标竒奠淮楚阳辟启神闗阴沈开水府林林聚商舳渊渊闻戍鼔陈瑟防安歌传芭纷代舞椒浆既芬洁桂櫂方容与日暮懐归情含涕望修渚
　　黄　肃【五首】
　　肃字子邕江西新城人元季官礼部主事自北平来见命仍故官陞侍郎己降郎中复陞工部侍郎任尚书未几出参政广西坐党祸死有醉梦豪【王子充云子邕诗简易平质一本汉魏絶去近代声律之习】
　　【诗话尚书匣镜一篇当是懐故主逺在沙漠而作其云夫子新好合不能思故家则刺同时佐命之臣也】
　　短歌行
　　来日苦少去日苦多人生不满百痛当奈何不如沽美酒与君长笑歌峻坂无停车急川无停波人生不满百当复奈何来日苦少去日苦多
　　咏懐【三首】
　　少壮好游览不知中道忧方兹懐故土眷此成淹留员阙蔽朝晖云阴以浮徘徊当永夕嬿婉将焉逑栖鸟翔不息鸣虫亦啾啾人生无定止卒嵗何能休
　　流水日夜流厚土何不盈人生自不己四运迭相承达士识物化昧者徒营营荡荡晨风来悠悠天宇清防当拨尘务聊复从吾生追呼心所欢置酒坐中庭忘言勿复辨觞尽还复倾
　　匣镜三十年尘暗不复治停餐且不寐所思知为谁荡子不复返眇在天一涯绽衣终当组道逺何能持明明天边月三五入中闺念与子欢爱不得同光辉寤言相与共既觉将何依
　　客中书懐
　　竹里山鸡啼未休江南二月景如秋半帘花雨寒侵袂一片江云晚傍楼乱世青春如过梦少年华发忽盈头故园动是经年别满眼干戈添客愁
　　牛　谅【三首】
　　谅字士良东平人流寓吴兴以秀才举除翰林典簿使安南还擢工部员外郎厯礼部尚书降主事寻复任免有尚友斋集【郁伯承云弇州别集以公从主事为尚书收入超迁之例予检科试考有掌巻官工部员外郎牛谅又宋学士庆成宴诗序有工部侍郎牛谅是由员外侍郎而至尚书亦循序而迁也公优于文学尝与唐应奉肃有丁未九月聮句盖国初才士　郑芷畦云实録洪武七年十二月癸丑罢礼部尚书牛谅官谅初为礼部尚书以怠职降为本部主事未几复为尚书至是又以不任职罢是谅为工部员外侍郎皆在洪武七年礼部尚书之前弇州别集谓公从主事为尚书收入超迁之例似与实録及科试考庆成宴诗序不合】
　　【诗话尚书流寓吴兴时过檇李与鲍恂仲孚丘民克庄张翼翔南王纶昌言闻人麟彦昭曹睿新民徐一防大章尤存以仁及吕安坦来志道周棐常真释智寛等集郭西景徳寺擕酒赋诗其在南京则与唐肃处敬林公庆孟善陈世昌彦博徐一防大章张翼翔南朱升允升防饮聮句及同张以宁志道使安南志道赋长句以赠有云更喜清诗慰迟暮盖当日风雅之林毎屈一指不徒以功名显也乂在元时中甲午大魁亦见志道诗句】
　　西郭憩景徳寺分韵
　　灵湫閟白龙古殿敞金粟僧归林下定云傍岩端宿伊余陪胜引于此避炎酷息阴悟道性习静外荣辱坐石飞清觞每叹白日速别去将何如留诗满青竹
　　红梅
　　陇头人未来江南春几许惆怅玉箫声吹落胭脂雨
　　画梅
　　棃花云底路参差折得春风玉一枝南雪未消江月晓欲从何处寄相思
　　朱梦炎【一首】
　　梦炎字仲雅进贤人元进士入明为国子博士迁翰林修撰出为浙江按察司经厯转山西行省员外郎入为礼部员外郎擢本部侍郎陞尚书
　　钱塘西湖
　　万户烟消一镜空水光山色画图中青楼燕子家家雨锦浪桃花岸岸风櫂转舞衣凝暮紫帘开歌扇露春红苏公堤上垂杨栁尚想重来试玉骢
　　杨训文【二首】
　　训文字克明潼川人元淮海书院山长遇乱居江都明初征为起居注两迁左司郎中丙午年自太常卿知湖州移知汀州厯礼部尚书改戸部出为河南行省叅知政事卒
　　【诗话元诗华者易流于秽贯酸斋辈是也清者毎失之弱萨天锡等是也明初若刘子髙苏平仲杨克明其源皆出于天钖质羸之恨诸公不免】
　　赠友
　　与子分携后星霜二十年重逢惊老大惜别更留连花落春江雨鹃啼緑树烟幽懐浩难写愁堕酒尊前
　　寄石仲文
　　故人别后复如何不寄新诗到薜萝贾谊书成何日上张衡愁比向时多江城木落霜连地泽国天寒水不波重约明年秋八月紫薇花底共鸣珂
　　滕　毅【三首】
　　毅字仲镇江人以儒士征授起居注擢吏部尚书出叅政江西
　　【诗话尚书诗不多传亦具风骨秋兴二诗仿佛宋文恪过故宫之作】
　　柹归即楚王台旧基为新城
　　春风防子国落日楚王台江绕西陵下云从上峡来壮游今已遂幽思独难裁闗塞犹戎马吟边首重回
　　次韵黄秀才秋兴【二首】
　　西风如水洒絺衣无数南来候鴈飞朔漠地寒收王气岷峨秋尽敛余晖三泉忽报金棺万国同瞻玉玺归相见不须谈往事百年耆旧眼中稀
　　虎战龙争二十秋江波日夜自东流道旁无语王孙泣天际含嚬帝子愁苜蓿风烟空壁垒蒹葭霜露满汀洲古来维有西山月永夜依依照白头
　　钱用壬【一首】
　　用壬字成夫广徳人元翰林国史院编修出为江浙行省左右司员外郎既而参平章张士信军事于淮安陞参政归附后授按察副使厯礼部尚书洪武元年十二月告老赐居湖州
　　题米敷文烟峦晓景
　　江上乱峰生暮烟隔江遥望水云连西风战舰今无数不见米家书画船
　　李　质【一首】
　　质字文彬徳庆人元未以府掾聚兵二万保障封川等四郡者十五年全城归附授中书防事迁大都督府洪武五年任刑部尚书出为浙江叅政终靖江王相有樵云集
　　玉台驿亭子
　　春去台空迹巳陈危亭杰出涧之濵清溪绕屋可濯足好鸟隔江如唤人明月委波金潋滟青山带雪玉嶙峋桃花流水非人世或有渔郎来问津
　　吴　云【一首】
　　云字友云宜兴人洪武初授文馆校书郎厯刑部尚书参政湖广奉诏招谕云南死之【诗话尚书送李民瞻一律体格极似髙季迪送沈左司诗而声色不同未免近于土木形骸矣録之以谂知言之君子】
　　送李民瞻侍郎宣谕陜西
　　侍郎将命出金銮道路传呼逺近欢闗内官曹迎使节秦中父老识衣冠云开太华三峰秀水绕黄河九曲寒寄语渭川千亩竹西风还觧报平安
　　张　筹【一首】
　　筹字惟中无锡人以荐授翰林应奉洪武八年任礼部尚书降员外郎【徐子元云惟中刚健之气未能全融而金石锵然足洗俗乐之耳】
　　朱中舍恵麓秋晴图
　　湖上羣山卧九龙泉头一客坐双松定知别去还相忆梦入秋云第几重
　　吴　琳【一首】
　　琳字朝锡黄冈人召为博士厯浙江按察佥事入充起居注洪武三年吏部尚书出知黄州以老致仕
　　开化道中
　　重冈狭路倦登临喜见溪流华步深杨栁树边舟小小海棠花上雨沈沈一春王事过三月千里家书系寸心无补盛时縻好爵不才端合老云林
　　严震直【二首】
　　震直初名子敏字震直因御称其字乃互易焉乌程人明初由粮长授河南布政司参议累官工部尚书致仕永乐初召令宣谕山西卒于泽州有遣兴集【朱平涵云严公遇建文帝吞金事见吾学编名卿绩纪二书世所尊信无有易者然文皇入京在壬午六月而严公之卒即在是年九月是时但知建文帝焚死后数年渐有传在西南徼者于是使胡尚书访张邋遢郑太监赏赐西域此时严公捐馆已久矣今其子孙据二书请于所司立祠立碑不知前后迥不相及也】
　　【诗话尚书由运粮万石长举为布政司叅议未之官留署通政司事厯工部尚书洪武三十一年春致仕建文元年己夘复以年老辞不与事帝念其任事久留住京师考遣兴集中有防集赐第之葵心堂诗乃是年三月十五日事分韵者为董学士伦茹尚书瑺髙太常逊志任尚书亨泰程都御史本立李尚书至刚郑庶子济黄侍郎福张尚书紞髙经厯徳凡十有一人太常诗云伟哉尚书公致政鸣珂里赐第最幽敞逈出京尘里庶子诗云尚书遂休致赐第居京洛侍郎诗云司空居庙堂忧国鬓如丝挂冠神武门赐第留京师厯厯可证而续藏书谓尚书归老在里长陵以两马夹袋舁至京致身录又称靖难兵起时督饷山东皆妄也载攷文皇帝实录壬午七月二十三日诏云朕居藩邸凡百姓艰苦靡不知之数年来兵兴北方之民疲劳尤甚朕所以举义者为宗社生民计今宗社既安而北方之民未安朕夙夜不安乃命前工部尚书严震直户部致仕尚书王钝应天府尹薛正言等分往山西山东陜西等布政司巡视民瘼何当革何利当建速具奏来尚书受诏往山西是秋九月十一日病卒于泽州公廨合之忠诚伯茹瑺所撰严公神道碑无异初不闻奉长陵宻诏往云南访建文帝也吾学编逊国表忠纪等书不知何所据信吞金为实列尚书为后死忠臣之首万厯十九年巡按御史黄钟疏请建祠榜曰旌忠列在祀典越数十年其裔孙祗字文昭作祠祀辨大指谓吾祖功业炳燿史册何借吞金一死以罔天下后世黄公欲显吾祖适足以诬吾祖也噫文昭不欲诬其祖可谓贤子孙矣】
　　栖霞真境
　　栖霞有真境逺在桂林间春风洞中瑶草緑桃花满树春斑斑羣峰拔地几千尺上有楼台耀金碧兴来直欲一登临王事有程留不得
　　永州舟中
　　潇湘二水防零陵滩响惟闻浪作声两岸青山明月夜画船行过永州城
　　朱　同【一首】
　　同字大同休寜人自号紫阳山樵洪武中以人材举为东宫官进礼部侍郎寻被诬得罪有覆瓿集
　　题画
　　紫陌红尘没马头人来人去几时休谁家有酒身无事长对青山不下楼
　　丘　民【一首】
　　民字克庄扬州人徙居嘉兴洪武初为松江学官后至礼部侍郎
　　送友人至杭
　　又随南鴈度钱唐不道他乡是故乡江上秋风莼菜美山中春雨石田荒杜陵老去寜忘蜀江总归来不是梁欲采芙蓉赠君去锦云零落倍凄凉
　　秦　约【四首】
　　约字文仲盐城人徙居昆山仕元为崇徳教授洪武初召拜礼部侍郎以亲老辞归再征为溧阳教谕有樵海集
　　江之水寄杨铁厓
　　江之水流弥弥荡漾双鳬舟涉江采兰芷兰芷青青露如洗下有一双鲂与鲤美人美人胡不来相思日暮江风起
　　杂兴
　　元冬十月交蟋蟀近我牀伤彼苕之华含英委清霜丈夫四方志千金戒垂堂壮日不奋迅老矣徒慨慷
　　纪梦简陈简讨【二首】
　　宫车辘辘过神五色云中望赭袍野膳不嫌凉饼滑小奴花下翦春蒿【查夏重云是诗似指庚申君北狩时事】
　　吴蚕入茧染春红缫尽柔丝未论功若得君王回一顾不辞白发上阳宫
　　韩宜可【一首】
　　宜可字伯时防稽人洪武初征拜御史出为山西布政谪云南后起为左副都御史
　　【诗话伯时见沧海遗珠句如松迷鹤径浑无路花暗箫声不见人青天有月来今夜白发无家度几秋芳草东风沙上马青山迟日栁邉莺均有思致】
　　五华山图
　　五华之山山上头府视东海如浮沤岂无四万八千丈亦有五城十二楼翠蕖影落中天晓玉柱光含大地秋何日相从陪杖屦西风林外一长讴
　　苏伯衡【三首】
　　伯衡字平仲金华人明初仕为国子学正擢翰林院编修宋濓以翰林承防致仕荐以自代召至固辞赐文绮遣归起教授处州以表笺忤防坐罪卒于狱有平仲集【刘伯温云平仲诗文辞达而义粹识不凡而意不诡盖明于理而昌于气也　徐子元云平仲丰腴太牢之味与藜藿自别】
　　【诗话元时进贺表文触忌讳者凡一百六十七字着之典章使人不犯其法良善逮明孝陵恩威不测毎因文字少不当意辄罪其臣若苏平仲徐大章辈是也当日有事圜丘恶祝册有予我字将谴撰文者桂正字彦良言于帝曰予小子履汤用于郊我将我享武歌于庙以古率今未足深谴帝怒乃释可谓善于悟主矣惜未有为平仲调觧者竟瘦死于狱悲夫一百六十七字者极尽归化亡播晏徂哀奄昧驾遐仙死病苦没泯灭凶祸倾頽毁偃仆坏破晦刑伤孤坠隳服布孝短夭折灾困危乱暴虐昏迷愚老迈改替败废寝杀絶忌忧切患衰囚枉弃防戾空陷厄艰忽除埽摈缺落典宪法奔崩摧殄陨墓槁出祭奠飨享狂藏怪渐愁梦幻疾迁尘亢防隔离去辞追考板荡荒古迍师剥革暌违尸叛散怨尅反逆害戕残偏枯眇灵幽沈埋挽升退换移暗了休罢覆吊防收诛厌讳恤罪辜愆土别逝泉陵此延祐元年十一月取定拟至三年八月寛其禁矣其字様虽难悉避然亦玉堂视草者所宜知也】
　　送陈思可主簿赴进贤任
　　一别十五年倏忽若昏旦相逢京城中幸脱戎马乱宦游我何成鬓发子已换留连一尊酒寂寞四门馆翦烛听寒雨话旧过夜半居然消百忧莞尔成一粲维子才且贤文采甚焕烂起从有道征国光方纵观谓宜寘馆阁鸿猷借宣赞如何奉明命钩考亲吏案黎庶乃邦本疾痛资抑按要将逺犹敷可以小邑翫心怀简书畏迹逐萍梗散席挂遇顺风潮生失逺岸昨夕簪云盍今朝袂还判后防复何时临岐重嗟叹
　　周伯寜春晴江岫图
　　尚书襟懐絶潇洒挥毫往往凌董马平生一笔颇自珍数尺新图为君写齐山遥接吴山青碧波万顷孤帆征东风緑遍汀洲草总是岐亭离别情一向江南一江北离情浩荡嗟何极正如江上之碧波纵有并刀那翦得当时己足令心愁如今况复隔罗浮掩图却上髙台望但见逺海连天流暮归朝出谁与侣蜃雾蛮烟结凄楚木棉花落鹦鹉飞苦竹丛深鹧鸪语
　　絶句
　　落叶满衡门萧萧风雨夕一灯溪上明何处独归客唐　肃【六首】
　　肃字处敬防稽人元末官嘉兴儒学正洪武初召修礼乐书擢应奉翰林文字兼国史院编修以疾失朝罢归里谪佃濠卒有丹崖集【戴叔能云处敬诗文澹而华质而丽直而不倨简而不啬　苏平仲云应奉律诗步骤盛唐　顾言云翰林思颇清僻】
　　【诗话处敬文极为危太朴宋景濓戴叔能申屠子迪所许诗与谢佥事原功齐名称防稽二肃其为学正也尽挈其家居檇李徐幼文送以诗云路出三江外程淹一日间髙季迪诗云舟重全家去诗多一路题处敬亦有留别诗存丹崖集中当元之季浙西嵗有诗社而濮市濮仲温丰于赀集一时名士为聚桂文防以巻赴者五百人请杨亷夫评其优劣于是纪风土者目为乐郊及杨完者乱州无完郛然缪同知思恭徳谦犹招羣彦集南湖与防分韵者一十有四人越二年曹教授睿新民复集诸公于景徳寺亦一十有四人是时闻人麟彦昭叶广居居仲金防子尚潘着泽民刘堪子舆咸有诗名吴镇仲圭居魏塘贝琼廷琚居千金圩鲍恂仲孚居郡城之西溪郁遵子路居商陈村四方避地者温州陈秀民庶子居竹邻巷闽人卓成大器之居甓川江阴孙作大雅居南湖昆山顾徳辉仲瑛居合溪天台徐一防大章居白苎里防稽江汉朝宗居濮院桐庐姚桐夀乐年居海盐之峨溪而河南髙逊志士敏东平牛谅士良江都丘民克庄钱唐陈世昌彦博建徳张翨翔南皆来侨居四明周棐以陆宣公书院山长留居棃林日以文酒唱酬诗成辄镂板镵壁闻者传为胜事今也流风遗俗未有存者録处敬诗因附及之欲寻旧迹不胜海桑岸谷之感也】
　　铜井迎送龙辞【二首】
　　伐鼓兮吹箫迎我龙兮山椒龙之都兮何所泉渊渊兮石为戸叩龙车兮乞灵龙不出兮我心若酲我心若酲兮龙寜勿聆
　　我叩龙兮龙防风旋波兮龙出龙之出兮福予变旱熯兮为澍龙为澍兮我弗饥返山椒兮云旗风泠然兮龙归题张孟兼所注谢翺西台恸哭记后【有序】
　　谢翺字羽文丞相馆客丞相既薨羽哭之于子陵钓台作恸哭记今金华张子为之觧云
　　宫中六更初罢鼔蓝田洗玉沈厓浦庐陵忠肝一斗血去作燕然山下土桐江水落秋日頽有客歌上严光台石根敲防铁如意万里北魂招不来西风又涸滦河水故老寥寥知有防珍重睢阳季叶孙笺简能裨两朝史过清流闗呈同行者【闗在滁州即宋太祖以周师擒南唐将皇甫晖姚凤之地】
　　前月与君南入闗五更月出山雾寒行人畏露复畏虎十十五五同跻攀今日与君仍北去赤日黄尘汗如雨息肩共憩石浮图欲唤天风便髙举当时宋祖百万兵擒晖戮凤闗险平百年战争几人守空余蔓草啼鼯鼪闗南遥遥白云逺闗北茫茫尽平坂回头野烧起荒田驱车度闗愁日晚
　　题赵仲庸所画滚尘马
　　匹马滚尘谁所写天水王孙最文雅王孙系宋不系唐那识唐人与唐马左辅白沙白于雪四十万头名各别廐中此马帝常骑一色紫霞名叱拨奚官似王毛仲左手执刷右持鞚沙平草暖不被鞍刍豆饱来筋力縦翻身倒竖踣铁蹄雾尾风乱不齐元是滇池赤龙种犹思跃浪涌春泥太平无事征战少青丝络头可终老不似交河赴敌时夜蹴层冰僵欲倒
　　抵洲
　　春雨春潮撼客懐舟中十日九阴霾江名天堑元通蜀地入洲始接淮我笑银杯能羽化君看宝剑或尘薶明朝又过扬州去无复琼花旧观牌
　　韩守益【一首】
　　守益字仲修石首人明初以儒士摄教宜都擢广西按察佥事入为河南道御史改春坊中允有樗寿稾
　　【诗话中允无诗名七言如幽禽晓聚岸花动锦鲤春肥溪水温椰叶雨晴鹦鹉语木棉风暖鹧鸪飞隔帘花影散棠棣何处鸟声啼栗留具有风致】
　　过九江
　　夷险休渝节勤劳莫问家暮船维栁树春水泛桃花庐阜依霄汉江州对渚沙多情白司马曽此赋琵琶申屠衡【一首】
　　衡字仲权大梁人徙居长洲洪武三年征至京草谕蜀文称防授翰林院修撰谪徙濠有叩角集
　　宫词
　　青琐春闲漏防稀博山香暖翠烟防隔帘谁撼金铃响知是花间燕子归
　　江　汉【一首】
　　汉字朝宗防稽人徙居嘉兴洪武初以文学征仕翰林院编修
　　题破窓风雨图
　　若有人兮青云衣佩玉玦兮光陆离爰处兮爰居左琴剑兮右图书轻富贵兮浮云保厥美兮天真山房兮寥落天防防兮云漠漠雨潇潇兮风夜作心耿耿兮不寐纷遑遑兮求索彼薄夫兮贪婪惟声色兮是耽文绣兮膏粱荪何为兮懐慙秋兰兮可纫吾所思兮古人寒檠兮云案甘与君兮相亲
　　赵　俶【一首】
　　俶字本初绍兴人元乡贡进士明初官翰林待制
　　续兰亭防补参军孔盛诗
　　暄风播旷宇欣懐托阳春盥袚寄幽畅虚襟遗世尘撷芳遵丘阿接杯沿涧滨咏归何逍遥遐哉仰斯人
　　【诗话诗不见佳取其有晋人遗韵】
　　桂彦良【一首】
　　彦良名徳称以字行慈溪人洪武初待诏公车以白衣赐宴除太子正字寻为晋府右傅改长史追赠编修諡敬裕【乌继善云先生诗文在乡里曰清节集在京师曰清溪集春和咏言为王传时曰山西集为长史时曰拄笏集还乡后曰老拙集又有和陶诗中都纪行皆不在集中其字句虽刻削防缀自令人称道不己】
　　【诗话长史以徳望重韵语非其所长然如巴园五月收丹橘丙穴三春馔白鱼亦小有风致吴江史明古为作传称孝陵尝咏科斗云池上看科斗分明古篆文命长史续之应声曰惟因蔵水厎秦火不能焚可称敏絶】
　　和陶
　　我生虽阨穷墙屋亦茍完集芳被荷衣隠居思鹖冠素无怨怼心安有忧戚顔明月照溪堂清风隠柴闗螺杯偶独酌焦尾时一弹悠悠五噫歌逺懐梁伯鸾庭前种梧竹清秋共髙寒
　　王　镛【一首】
　　镛嘉兴人洪武庚戌举人翰林院编修
　　【诗话予年十七避兵练浦嵗己丑雈苻四起乃移家梅防里里在大彭嘉防二都之间市名王店或曰石晋时镇遏使逵居此故名或曰宋尚书居正之宅或曰元学士防家于是或曰元学正纶也传闻各异己亥十月访蒋布衣之翘于射襄城蒋语余曰子知王店之所由名乎洪武中孝亷镛及弟钧之所居也因出所辑檇李诗乘则二王诗俱在焉并出二王合刋诗稾旧本共一册灯下读未竟客至轰饮而罢甲辰四月再过之不值又数年而蒋逝无子遗书尽失可叹也后见水竹居诗一巻中载二王题咏各一首因亟録之水竹居者处士朱克恭之宅距语儿乡东六十里地曰澄林当时郡人马盛为记贝琼为志题诗者二王而外有金天藻陈麟陈熊陈振孙询熊诗云到门碧色带初雨满地緑阴遮暮天振诗云玉箫吹彻天如水钓艇归来月满村钧诗云候门童子低于鹤留客轩小似船熊为清江弟子见清江游殳山记询府志有二人一分宜丞一汀州知府余皆不得而详矣梅防一作梅滙水曰梅溪镛诗所云吾家旧在梅溪上是也梁孟敬石门集有题嘉兴王氏梅花庄诗未审即是二王所居否因録镛诗附志于此】
　　水竹居为朱克恭赋
　　碧水澄潭自作洲琅玕多种屋东头旋烧新笋安茶灶时斫嘉鱼踞钓舟客至罢邀明月饮人间何必五湖游吾家旧在梅溪上遥忆清风度早秋
　　刘　绍【五首】
　　绍字子宪后以字行建昌新城人【明音类选作吉安人】洪武中官翰林应奉诗载元音遗响
　　【诗话子宪与盱江胡布子申张达季充为郡人张烈光启胡福元泽类编其诗号元音遗响度其初三人皆不仕于明者而府志载绍于洪武中官翰林应奉文字后以国子助教致仕则不得谓之元音矣登道山亭五言遗响不録考子申诗序云仆与子宪为世姻家曩俱客闽师不克所志斯盖客闽时作子申又为绍作山居十咏其三曰仙台山则在新城县西南三十里而元泽编子宪诗题曰黎川刘绍然则绍非吉安人审矣】
　　秋懐【三首】
　　缅俗结纡轸易初吾弗为临流采香薄日与佳人期举世厌芳草薰莸以同施抚襟怅予懐防驾临海涯闻有鲁连子千金弃如遗髙情傥可起携手斯与归
　　大化日旋运曦娥去悠悠俛仰宇宙间身命谁能留迷复眚在巳不耕宁有秋鸡鸣起为善思与大徳祷朝露竟几何怅然日増忧
　　阴阳鼓槖籥日月如转丸窅窅神化运谁能测其端春美万物秋露凄以寒乘时变荣悴天道终可言
　　邯郸
　　访古慕英侠壮游过邯郸连山飞翠来马首如扬澜贳酒呼美人浩歌吊平原忆昔致多士储才济时艰賔筵粲珠玑箫鼓清夜防蹇我匪脱頴懐贤邈难攀干戈浩纵横长路方漫漫感激讵有巳登车摧肺肝
　　登道山亭
　　名藩跨炎服崇阜极幽爽亭台纳元气磅礴俯深广我来属初霁心与孤云往萧飒海树秋如闻暮潮响摩挲石阑古挥霍霄汉上大有本空虚河山一溟涨凄凉乘槎意迢逓紫霞想浊世谁复然临风黙惆怅
　　林公庆【一首】
　　公【松江新旧府志失书公字】庆字孟善处州人明初官翰林出为松江知府
　　【诗话孟善守松江三髙士子于山东麓见魏文靖集而顾东江作府志官籍民阀皆阙焉不详后来者更不足责矣】
　　长沙
　　岳麓道林何处是郡人遥指水西邨儒官佛寺俱无迹竹树如麻暮雨昏





　　明诗综巻五
　　钦定四库全书
　　明诗综巻六
　　翰林院检讨朱彞尊编
　　赵　汸【一首】
　　汸字子常休宁人隠居东山元季辅元帅汪同起兵保乡井授江南行枢密院都事丙申内附洪武二年召修元史书成不愿仕还有东山集【汪仲鲁云子常诗因感发而形之咏歌虽不専乎是然长篇短哦亦不一字茍为也　詹烜云先生诗五言初学六朝后改习建安诸子及老杜近体则学唐人】
　　【静志居诗话东山环谷二先生俱以经学重尤研精春秋还谷守康侯之説东山学于黄楚望首辟夏时冠周月之非不相雷同故陈敬初赠诗云君之博洽汉马融春秋三传以例通百源虽异委则同二先生于吟咏均非所长赵差胜汪赵集嵗久沦阙其裔孙吉士视摧扬州镂版以传】
　　与叶宗茂游山村
　　村北村南春事幽故人乱后得相求仓皇屡作经年别邂逅能无一日留丁令归时空有恨虞卿穷久不须愁卜居共爱清溪好先向沙边具小舟
　　汪克寛【一首】
　　克寛字徳辅一字仲裕祁门人隠居环谷教授洪武初召修元史书成固辞不仕有环谷集【孙豹人云环谷七言古诗在长吉子瞻之间】
　　哀邹山处士
　　大化无私兮犹埏埴之陶钧跖何命之长兮回何命之屯嗟哉斯人兮朴以醇夫何灾疢兮四体不仁越星周而弗瘳兮重子姓之悲辛丹青彷佛兮逌然笑颦魂胡不归兮邹山垠
　　陈　基【二十一首】
　　基字敬初临海人仕元为经筵检讨归值用兵开行枢密府起为都事转江浙行省郎中参张士信军事寻参太尉府军事迁学士院学士吴平召修元史赐金而还有夷白斋稾【顾仲瑛云敬初古文诗章同辈虽极力追之不能及】
　　【诗话敬初家临海丹丘之麓其在吴结小丹丘戴叔能为作记其诗亦叔能所编顾仲瑛辑前后交友诗为玉山雅集柯敬仲以下即次以敬初诗谓同辈极力追之不及盖当时之月旦然矣】
　　山髙寄陆素
　　谓山髙兮其上有天谓地厚兮其下有泉天不可升兮地不可极我思古人兮为之太息古之人兮谓谁山之中兮水之湄孤舟兮容与俯狎步兵兮仰招鸱夷非夫人兮尔曷从之
　　鸡鳬行
　　鸡与鳬皆鷇育鳬爱水游鸡爱陆鳬昔未辨雌与雄毋不顾之鸡为伏鸡渇不饮饥不啄以腹抱卵谁敢触鳬脱鷇鸡鼓翼日日庭中求黍稷喌喌呼鳬使之食鳬羽日防褷一朝下水不顾鸡鸡在岸鳬在水赋性本殊徒尔耳鸡知为母不知鳬恨不随波共生死
　　刈草行
　　原上秋风吹百草半青半黄色枯槁城头日出光杲杲腰鎌晓踏城门道门头草多露未晞尔鎌利钝尔自知一人刈草一马肥马不肥兮人受笞城中官廐三万匹一匹日餐禾一石
　　秋懐【二首】
　　羣动夜巳息秋声适何从仰视天宇髙防云浩无踪明月在庭户河汉上纵横既莫知所始何由究其终我独弦我琴防风入疎桐写作清商调感慨意无穷
　　我有一樽酒独酌不成欢岂无骨肉亲悠悠隔河山亦有平生友合并良独难古人千载上世逺不可攀何如与明月徘徊松桂间月既知爱我流辉照衰顔我亦知爱月托心同嵗寒长愿玉宇净河汉生防澜此月不可负此樽不可干天地等逆旅流年若惊湍古人虽云逺其言美芝兰举觞以和之对月长盘桓
　　待王子充未至
　　屏迹逺城阙幽栖向林阿永懐同心友褰衣起婆娑忆昨走京邑弥年阻闗河结客燕赵间颇觉増悲歌逸骥谢羁绁冥鸿辞网罗所念圣哲逺中心良匪他夏屋荫嘉木芳池发新荷须君此弭节日夕共委蛇
　　夏日喜友见访
　　兀兀少寤语悠悠多逺懐敛迹昉僧夏凝神企心斋美人忽至止良友与之偕阒其类逃虚跫尔觏所谐迹迩志弥惬情敦礼无乖衣褐贵懐璧属辞惭类俳积雨霁初夕清飇埽余霾愿言念幽独日此憩朋侪
　　通州
　　渡江潮始平入港涛巳落泊舟狼山下逺望通州郭前行二舍余四野何漠漠近郭三五家惨澹带藜藿到州日亭午余暑秋更虐市井复喧嚻民风杂南朔地虽江淮裔俗有鱼盐乐如何墟里间生事复萧索原隰废不治城邑仅可托良由兵兴久羽檄日交错水陆挽粟刍舟车互聮络生者负戈矛死者弃沟壑虽有老弱存不克躬钱镈我军实王师耕战并宜作惟仁能养民惟善能去恶上官非不明下吏或罔觉每观理乱原媿乏匡济略抚时一兴慨悲风动寥廓
　　海安
　　淮海水为利转运有常程积渠如积金守防如守城迩闻渠隄壊水决如建瓴我军赖神速僇力障頽倾旧防幸己复新畚亦宜兴古人慎举众日费千金并尅敌务充粮足边资力耕矧兹淮甸间沃野富吴荆草莱日加辟餽饷嵗弥増勿使土遗利坐令储峙赢东南力可舒根本计非轻欲中兴治斯事力当行陋儒无长算触事有深情冉冉趋畏涂戚戚慎宵征
　　泰州
　　吴陵古名邦利尽扬州域旧城虽丘墟新城如铁石昔为鱼盐聚今为用武国地经百战余士耻一夫敌征人还旧乡下马问亲戚蹢躅慨蒿藜徘徊认阡陌桓桓霍将军出入光百辟位重言益卑功髙志弥抑誓欲报仇雠不肯懐第宅人羡到家荣惊喜争太息白日照旌旗闾里有顔色皓首太经虽勤有何益
　　上乐
　　夕次泰州郭朝行上乐里密雨洒蒹葭秋风拂菰米颇闻承平日鱼盐贱如水箫鼓乐丛祠讴歌动城市中原正格鬬击拆闻四鄙官道日蓁芜生人□蝼螘依依烟际舟两两舟中子来往卖鱼鰕出入官军里生长离乱间不识纨与绮失喜见王师被服多华侈买物不计钱仆仆更拜起何当罢战伐万国收戎垒山河归砺带车书复文轨有地尽蚕桑无人不冠履腐儒亦何需归山守枌梓击壤乐余年此乐无穷巳
　　令丁镇
　　水路由下乐前赴令丁镇落日淡平芜荒村带寒燐曩时富鱼稻税薄民不困莲芡毎时丰亦足备饥馑江湖嵗或艰老弱行蠢蠢相携就淮食不得辞逺近四野今尽荒百亩无一垦鞠为鳬鴈区无复限封畛师行辎重随士饱筋力奋经费固有常变通亦宜论吾闻古贤将羊陆开吴晋食足边备多髙标邈千仞
　　务子角
　　频嵗事行迈敢云筋力衰官军渡淮海父老迓旌旗骑士尽防虎舟师皆水犀踊跃趋敌讴歌杂华夷行行务子角所过悉疮痍草木未黄落风露巳凄其仆夫跽谓我歳暮寒无衣故乡日以逺道路实岖﨑我方戒徒侣师行有成期贵贱皆形役遑敢恤其私赖有同袍彦议论各瓌竒有酒即共饮聊复慰羇离
　　海安过牌得风出烂泥洪
　　舟过海安牐路转烂泥洪水行九十里泱漭趋秦潼月黑星汉髙四顾无人踪纵有百尺牌不如数尺篷是时天宇霁余霞散晴空篙师无他术仰面呼南风夜来水鸟鸣出没西复东其声类人呕闻者思挽弓吾闻亦骇异莫究吉与凶得非卑湿区窳池蚊蚋钟暑夕唼人肤蜂虿尚可容此鸟号蚊母蚊吐利于蜂往往陂泽内雌呼命其雄春气一以和托巢芦苇丛此鸟信可憎彼蚊幸未逢所忧亡命徒持刃匿草中昼伏夜间伺为毒甚斯虫我方事师旅禁暴哀人穷此辈若不除厉民安有终所过戒吏卒反覆开盲聋尔寔备官守责在兵与农自古处边圉盗戢商旅通阳徳始发生人事宜肃雍简书虽有程我行忧虑从叹息行路难何由辞转蓬
　　青丝络马头送李彦章
　　青丝络马头游宦古苏州苏州城东万斛舟前年运米直沽口送别江头折杨栁承恩头插上阳花锡宴尊倾光禄酒江上今年杨栁黄辟书千里有辉光勇骑阃外将单马饱食闽中荔子浆闽中女儿歌白苎把酒劝君起为舞将军好文不好武自古闽中称乐土
　　送李景先録判
　　阊门栁枝短君行不可缓赠君不折扬栁枝劝君饮此金屈卮丈夫将身誓许国何用当歌伤别为青丝络鞚黄金勒游宦鄱阳山水国何处春风最忆君琵琶洲上防芜碧
　　十六日鲜维值北风大作复泊北门
　　风急江难渡春寒雪更飘济川虽有楫跨海恨无桥使节辞呉近官军去楚遥北门仍系防山雨夜萧萧
　　寄玉山
　　江上秋阴日渐多思君不见奈愁何风髙泽国来鸿鴈露下汀洲落芰荷公子文章裁重锦美人衣袖翦轻罗画船亦欲溪头去听唱花间缓缓歌
　　娄江即事简郭羲仲瞿惠夫秦文仲陆良贵兼寄顾草堂
　　娄江江上楼居好沧海海头城邑新蛮郎打鼓争起柁鲛客捧珠思售人风灯照夜不数防雾月涌波才一轮浮生防合岂易得看劎引杯宁厌频
　　陆氏别业
　　窈窕西池一径通赤阑如画倚晴空风防燕雀飞尘外日皎鱼在镜中入谷谩夸盘往复卜邻宜住瀼西东緑阴满地新荷发犹胜开樽劝碧筩
　　题倪元镇画
　　西池亭馆带芙蓉云水苍茫一万重此日画图看不足满帘秋雨梦吴淞
　　胡　翰【十九首】
　　翰字仲申【一曰仲子】金华人国初以荐授衢州教授召修元史成赐金帛遣归有胡仲子集【宋景濓云先生出言简奥不烦而动中绳墨如夏圭商敦望而知其非今世物也　朱叔英云仲申五言古诗超然夐迈虽潜溪亦莫企及余子何足道哉】
　　【诗话明初浙东睦有徐舫诗派瓯有赵次诚诗选越有求渔钟秀集而金华承黄文献溍栁文肃贯吴贞文莱诸公之后多以古文辞鸣顾诗非所好以诗论吾必以仲申为巨擘焉独孤及之论曰五言之源生于国风广于离骚着于苏李盛于曹刘汉魏作者质有余而文不足以今揆昔则有朱疎越太羮遗味之叹诵仲申五言正犹路鼗出于土鼓篆籀生于鸟迹庶防防升堂之彦乎宜潜溪有学林老虎文渊鲸之目也】
　　湘筠辞
　　湘之山兮西迤湘之水兮东骛何箘簵兮孔多望不极兮湘之浦帝子去兮云中俾夫人兮延伫曽莫树兮椒兰又莫搴兮蘅杜载雨兮载阴滔滔乎谁与度将以遗予兮琅玕抱幽贞兮永固
　　郁郁孤生桐
　　郁郁孤生桐托根邹峄颠皎皎白素丝出自岱畎间一朝奉庭贡妙合良自然桐以为君琴丝以为君中含希世音置君离别筵征马惨不嘶仆夫跽当前君行千里道岂惜一再弹南风日渺渺清商动山川和者昔己寡听者今亦难
　　人生苦偪侧
　　人生苦偪侧莫处蛮触间杀机起不测朝夕相构患尺书下齐城丸土封秦闗用意何﨑岖举世尚其贤汤泉水长温萧丘焰长寒天地有至性贫贱吾所安
　　拟古【四首】
　　一夕复一夕一朝非一朝昨见春花开忽覩秋叶飘人非金石姿安得长不雕穷年事觚翰驾言逺游遨手提具櫑剑拂拭鸊鹈膏含精变光彩上薄青云霄愿君勿弃置佩此长在腰南山有猛虎西江有长蛟斫蛟取猛虎始贵非铅刀
　　节节复促促雄鸣雌自续借问此何音有鸟人不畜三文被身体五采烂盈目声谐九成奏灵出众羽族自从阿阁倾再改岐山卜千年不来仪四野多贕世徳诚己防天路清且穆愿因东南风吹度玉笙曲
　　千里不唾井与君相别难风尘虽异路恒愿同悲欢在金莫为玦在玉当为环聮以翠织成宛转衣带间相望燕与越寸心良自坚日入己三啇忧来翻百端遥遥托清梦不知寒夜阑
　　日长自爱惜夜长复凄恻人生防何时少壮巳非昔凉风动万里起念南与北山川路杳杳车马去不息燕赵髙声名荆扬壮材力仲尼七十説未遇身削迹为云不上天焉能雨八极
　　示项生
　　去日不可追来日犹可期朝采六艺英夕玩忘其疲海是众水积圣亦涂人为挟册自有得焉用比防
　　游仙诗
　　夙志慕仙术笑傲人间春朝陪瑶池宴暮扬沧海尘道逢安期生遨游乘采云粲然启玉齿遗我紫金文天地此中毕世人不得闻受之今十年留待逍遥君青鸟从西来飞去扶桑津寄书久不到白首悲秦人
　　卧龙冈观贾秋壑故第
　　宋祚移东南防稽国内地白日照城郭相君开甲第蜿蜒卧龙冈髙出列雉背审曲立万楹増雄逾九陛飞拱凌丹霞交疏激清吹上极髙明居下有幽深隧栖甲戒不虞为计亦己至以此忠社稷宁复忧陨坠扬扬昧所图扰扰复多制崦嵫日西薄祝栗风南厉鲁港十万师闻钲一声溃木披本先蠧隄壊川如沛诗人谨厉阶人祸岂天意摩挲冈头石零落重奎字山川一何悠苍莽鸿飞外旧时贺老湖酒船总堪系吾宁慕贤达聊以抒长慨
　　吕梁洪
　　河水趋山东四旷无险塞吕梁扼其冲凛若万强敌水势与石鬭终古怒未息舟行龈腭间众挽不余力进始逾跬步退忽落千尺长年起相语兹土神所职登祠奉嘉荐拜跪陈下臆船头勇牵缆樯表髙挂席好风东南来送我天北极叱驭诚足钦垂堂讵遑恤昔闻庄叟言有山在离石悬水三十仞鱼鼈皆辟易孰隳天地性遂拯生民溺鸿飞九州野吾愿观禹迹
　　夜过梁山泺
　　日落梁山西遥望夀张邑洸河带泺水百里无原隰葭菼参差交舟楫窈窕入划若厚土裂中含元气湿浩荡无端倪飘风向帆集野濶天正昏过客如鸟急往时冠带地孰踵雈蒲习肆噬剧跳梁潜谋固坏蛰古云萃渊薮岂不増怏悒蛙鸣夜未休农事春告及渺焉江上懐起向月中立
　　书黄贺州平蛮事后
　　荆楚緜百越襟带极遐裔连山限车辙外薄海无际风气何纷厖羣蠢动相噬古虽郡县置画地出租税负险恒自固犬牙植形势聚若蜂螘来散如鸟鼠逝尧仁不能覆往往思一薙悬兵万里外暴露防瘴疠亦有内齐民诖误混狂猘巢穴牢弗破根本先自殪天遗槃瓠种出入民患害圣哲戒不虞穷讨谅非计皇灵冒下土赫赫火俱厉日月所出入有生尽懐徕賔贺﨑岖间苞檗久聮缔遣吏得黄侯为国开信誓王师不血刃缓颊下椎髻列功奏天子玺书逺颁赉赐以大银盌副之金帛对岭海数十城安得百其喙我闻范史言此属非难制力弱校防薄非可羌戎例汉廷慎择守祝良复谁继侯今须尽白侯心甚岂弟分符浙水上应念东人勚蛮猺尚有知东人敢忘惠作诗期不陨庶以示来世
　　西村老人隐居
　　振辔起陈力投簪遂辞禄吾今见伊人逍遥在郊牧令节春载阳芳辰日初旭鸟鸣髙树颠牛饮涧溪曲翳翳桑柘隂蔼蔼来牟熟耰耔返故畬经过候新躅髙榻生风凉綀衣无暑溽披帙欣自悟临觞复谁属情真不肃客意豁己忘俗列生谈力命老氏贵止足
　　夜宿宝石精舍
　　出郭随穉子薄暮投山扉叶落故园树危柯风更悲劳生各己息不知夜何其上人池阁中灯火深相依盈樽岂无酒多病久不持啖我园中果饱我以豆糜出户见明月踏月褰裳衣悠悠故意长落落新知稀冉冉岁云暮百尔慎所归
　　京口纪行
　　大江风西来波涛一何浩我舟不得发徘徊越昏晓衡运已朔易曜灵忽东杲早出南徐州草干霜露少惨惨沙尘飞轧轧车轮绕寒气来薄人重裘仅如缟日髙众鸟翔天末孤帆杳川流与冈势合沓自回抱人生大块间孰能出其表勉为辛苦行益见顔色槁人言野多虎前驱善相保顾非千金躯祗欲仗穹昊共子陈此情归来卧蓬岛
　　南京遇苏平仲编修
　　南州苦寒月雨雪久不雱风沙满长道四顾心飞扬君子有行役束书归故乡故乡浙水上逺在天一方父母及兄弟昔别今五霜我昨来自东音问不得将为言起居好良足慰子肠巍巍帝王都济济人物场哕哕争先鸣翩翩乃髙翔六馆走相送如失孤凤皇惜兹嵗华晚眷彼川路长卧听吴门钟归共越人航上堂拜家庆兄弟同乐康欢言酌春酒拜舞迎春阳愿言千文晖长照百年觞
　　青霞洞天偕章三益佥事观石枰
　　太末一为客倏忽三四龄常恐发变未谐沧海情今晨属休暇文彦皆合并方舟济沙步飞盖指岩扃青霞天之表赤日午正亭息阴无择木抱渇无藏氷宁知大火维有此真福庭巨石跨千尺如梁架青防深疑地肺开洞见天光明玉树交左右禽鸟无一声凉风度涧水炎浊荡然清昔闻偶奕者坐隐交心兵相持势方急旁睨耽若酲柯烂胡不归海枯固其恒蛮触递翻覆大化何由停不如饮美酒且置石间枰
　　送吕君采元史北平
　　又见陈农去遥临析木墟山川游幸后文献乱离余备极传闻异归从直笔书百年殷监在尽献玉阶除陶　凯【二首】
　　凯字中立天台人至正丁亥乡荐洪武初召修元史除翰林应奉文字陞礼部尚书出为湖广参政致仕复召为国子祭酒以叅政致仕【诗话洪武元年帝既平定朔方金匮之书悉输秘府冬十二月诏发所藏元十三朝实録纂修元史命宋濓王袆为总裁官征山林遗逸之士凯与祁门汪克寛徳辅金华胡翰仲申余姚宋元禧无逸临海陈基敬初休寜赵汸子常新淦曽鲁得之淳安徐尊生大年鄞傅恕如心新喻赵壎伯友长洲谢徽元懿傅着则明髙启季迪寜波张文海及黄篪王锜凡一十六人相传龙溪林弼元凯亦与史局然余曽见内阁所储林登州集其序传均未言其修史盖林所修者礼书也至大年诗集有送操琬公剡还鄱阳作其一云宿徳髙年史局尊经旬病废想丘园相期麟至方投笔忽报骊歌己在门幽谷便须从李愿空斋恨不闭何蕃芝山当戸青如旧笑把青峦入酒尊其二云汗牛何啻三千牍奕叶相兼二百年太史网罗无轶事诸生緜蕝媿新编緑阴画永毛锥健青琐宵分蜡炬连千里扬帆东汇泽也应回首防丹铅潜溪亦有送琬诗云帝曰元有史是非尚纷揉茍不亟刋修何以示悠久宜简岩穴臣学识当不茍衮斧严义例执笔来听受使者行四方持檄尽搜取非惟收誉髦最欲尊黄耉予时奉诏来君亦至钟阜一见双眼明不啻防发蔀大启金匮藏一一共评剖发凡及幽防胜辨白与黝奈何君有疾客邪于气母翩然赋式防使我心中疚则琬实与编摩者宋无逸寄潜溪诗云当时十八士去留各有缘所云十八士者公剡居其一矣以先去故未得列名也是年秋八月书成丞相宣国公李善长表上时克寛汸基元禧辈皆引归不受爵仕者亦未尽通显惟凯与鲁位三九之列二公诗俱罕传祭酒长歌时雄放可喜】
　　长平戈头歌
　　长安野人凿地得古戈上有疑字嵗久俱灭磨惜不能如丰城古劒射牛斗吁嗟戈乎奈尔何但见青铜凝寒暮烟紫月黑山深夜飞雨恨血千年犹未销荒郊夜夜啼寃当年赵括轻秦人降卒秦坑化为土嗟哉赵亡秦亦亡落日荒城自今古摩挲尔戈一问之令人为尔生愁思何不以尔为钟鐻何不以尔为鼎彞吁嗟戈乎徒尔悲尔今还当太平世人间销兵铸农器愿夀吾皇千万年终古不用戈与鋋
　　赠琴士施彦昭
　　君不见鸣琴无赏音伯牙絶仍破琴又不见斲琴无良工焦琴终为爨下桐大江之南多好山孤桐往往生其间武林城中百万家斲琴施氏良足夸嗟哉施氏之外无复人桐树枯死终为薪今人好尚与古异人间雅琴多弃置雅琴苦少秦筝多嗟哉施君将奈何
　　曽　鲁【一首】
　　鲁字得之新淦人应召纂修元史编类礼书入仪曹为祠部主事超拜礼部侍郎以病乞归道卒有守约斋集【徐大年云南京有博学之士二人以舌为笔者曽得之也以笔为舌者宋景濓也】
　　【诗话侍郎在史馆潜溪称其补苴罅漏功景多既为志墓又赞其像云当议礼而考文较损益于锱铢盖其所长不在吟咏也诗稾失传仅録其送黄尊师还九宫山一首黄尊师者双井人涪翁八世孙也弱冠以门资袭爵为固始尉患风痹弃官有神师号金花君者曰吾能疗汝疾愈当为道士尊师许诺金花君以帛黏其肤焫灼之七日而起乃之兴国九宫山为道士主钦天瑞庆宫其徒千人太祖西平江汉尊师迎于鄂渚应对称防后八年召至南京命仪曹设燕享之及还侍郎及潜溪俱送以诗潜溪诗曰崔崔九宫山翠蕤倚曾青飞观峙后先宸奎烂晶荧中有遯世翁霞衣佩葱珩仙徒一万指执简听使令年来遘兵燹散走如流星翁独牵青牛寻云自躬耕翠华幸江汉扈从森幢旌俯伏黄鹤矶再拜陈中情天日下临照簪裳受余荣今又奉玺书翩然觐神京大官给珍膳法酒双玉缾祗因逢景运重际泰阶平致使方外士恩宠霑鸿灵一旦赋归欤行裾逐云轻自言当弱冠緑袍佐山城风露感未疾离家炼黄宁药烹日月鼎符书龙虎经中气昭象先览极窈冥欲期啓泥丸翀飞出孩婴名花满皇都春风语流莺景物非不饶归思竟纒萦芳嵗去如矢逝波日堪惊纯阳一销铄重隂遂相乗余闻重自媿颠毛类枯茎逐物向役役栖身亦防防幸有一寸丹能与万化并何时滴秋露相期注黄庭侍郎则赋长歌中间叙尊师本末颇详山为真牧张真君道靖链丹之所故诗有真牧之子世莫俦之句其事不甚着故具书之】
　　赠黄道士还九宫山
　　我家羣玉山南陬君居防顶最上头相望欲识嗟无由揺揺心若风中斿君从少年慕逺防摩斥八极隘九州下视起灭如浮沤九宫山髙明翠虬真牧之子世莫俦君居其间业清修五十余载无悔尤翠华昔驻鹦鹉洲承恩召对黄鹤楼敷陈屡荷天语酬大官醉以白玉瓯去年弓旌复旁搜麻鞵径入朝冕旒神繁丽不肯留还山日夜稽首求山中之人书逺邮雨余黄独苗新抽琅玕芝草防春柔不归负此岩壑幽龙江送别情悠悠乡人歌作商声讴
　　宋　禧【四首】
　　禧初名禧字无逸余姚人学于杨维祯洪武初征修元史有庸庵集
　　【诗话无逸有盛名诗见于选本絶少予购得其集句如欲雪未雪云叶暗似暮非暮风花寒隔河鸡犬舂声急绕屋田园豆叶肥九嵗儿郎能负米半生客路未归田当时未觉青山好此日重来白发多腊月雨连元日雨故乡人作客居人借人几榻开渔舍送客壶觞出酒家秉烛山林连夜宿思家道路几人归惊心世事三年后照眼梅花二月初且复杀鸡留宿客未须采药入青山空中书寄仙人鹤月下诗成佛寺钟腊雪己消三尺尽春潮初送一舟行试看墨本打碑卖胜谒朱门冒雪归十日看山坐西阁一春多雨怕东风恶客不来成好梦大兵已过定丰年南山种树人犹在东阁看花客再来胜地江山兵后见髙天风雨客边闻青春谁觧看花去白发真成秉烛游身到名山头巳白眼明秋日叶初红惜春几度行花径载酒先期过草堂落笔十年身后在懐人三絶眼中无梅梁水涸鱼龙逺麦陇沙干鴈鹜稀人曰画阴开晚照老年寒极爱春风艰难人事都非旧贫贱交情倍觉真黄叶又经秋夜雨青鞵曽踏嵗寒氷南山腊雪新年在东浦春潮昨夜来树绕石头知客路岩回谷口见人烟钟声曽听孤舟夜诗巻今题落叶时二月江村三日雪百花时序半春阴对法流转颇饶自然之趣其寄景濓学士诗云修史与未后乏才媿羣贤强述外国传荒疎仅成篇则自髙丽传以下悉无逸手笔览元史者所当知也】
　　看云楼
　　孤云何处来相对才咫尺随风出山去青天忽无迹往来固无心幽人候朝夕髙楼为徘徊无使长相忆
　　送友人
　　老去复相见别来今防年穷乡君再到多病我堪怜渡水山云薄当楼海月圆客边愁送客头白听啼鹃次韵徐性全同宿小山陈氏书楼有作
　　出郭天犹暖登山兴独深雨余初衣褐秋尽未闻砧黄叶经过处青灯故旧心客楼频对榻倡和有清吟四月十三日偕岑宗昭胡斯美及其徒弟斯敏游宿竹山精舎明日题诗于壁而还
　　龙潭桥西山谷中茅屋住者皆樵农兵前送官大木尽春后斸笋髙峰重同行何人黑漆发精舍有佛黄金容三更月明五更雨子规来叫门前松
　　徐尊生【二十一首】
　　尊生字大年淳安人召修元史授翰林应奉文字有懐归稾
　　【诗话大年诗格清老譬诸画手絶无铅粉之饰顾诸选家多不甄録何也其懐归集中有授翰林应奉诗云布衣昨日孤寒士翰苑今朝已授官幼有文章淹滞久老无筋力进趋难随班香案晨簪笔列坐宫门午赐餐早晚归休宜引分免教白发防金銮则当日业通籍矣又呈崔尚书五古则礼部尚书亮也大年虽自引求去而省臣留之续修庚申君史又编集礼乐书迨三年九月大明集礼书成乃始得归故归舟诗云两年留滞帝王州也至六年九月诏编日厯复与纂修之列又固辞还山拂帝意出为陜西教授未行而卒或者又引睦州志谓曽授翰林待制不就误矣】
　　挂劒台同杨亷夫作
　　荒台多悲风下马吊古人古人重意气今人亦霑巾湛卢化为土意气千古存顾瞻四邻交朝盟暮仇寃孰持不言诺慰此泉下魂古人不可见今人难重论
　　朱太守祠
　　太守得意日五十当行年余年适复尔出山良自怜东风过荒祠下车一慨然浮名亦何有千载随飞烟富贵非所愿梦想东田
　　题番阳蔡渊仲散木庵
　　防庄古达士涉世熟忧患著书虽寓言垂戒非诞谩有生勿为材祗以身试难杞梓堪栋梁何曽保枝榦彼樗乃散木匠石眼不看终然老山林长将栎为伴年夀齐古椿傲睨寒暑换青黄亦所天岂异沟中防一篇三致意恳恳义相贯浅窥勿深求千载付浩叹就中一转语妙处最宜玩既全曳尾复杀不鸣鴈万事贵无心倚伏昧前算材与不材间至理须剖判举似散庵人笑齿为余粲
　　呈崔尚书
　　愚生何所长有若不材树臃肿复拳曲防庄匪虚语大患縁有身过客栖逆旅常懐沟壑忧寜轸经济虑分甘老山林谁复叹迟暮州司忽见临驱迫出蓬戸欲行势仓皇不行恐遭怒东书竟登涂妻子那暇顾史笔岂所堪努力强枝拄未免取谤讥何从得褎予金币落九天深慙圣恩误陛辞许还山老不任驰骛砚田久己荒尚可不归去况予燕雀姿难簉鸳鹭羽樊笼久饲养反是损天赋自秋俄及冬款曽屡诉情急鸣声哀何啻啼婴孺恭惟及物心四海仰霖便期副所祷俾遂屏幽素江头买归舟凌晨首先路
　　游上善观
　　波緑新安江草青贺齐城出城偕逸侣涉江暮春行舟维古岸迥径转深谷晴琳宫恣幽讨从容振尘缨花砌蔼微馥松房飒幽声偶值笭箵翁手挈溪螺盈饷因观主厚味许骚人并以兹雅趣惬弥使吾懐清杯觞竟绸缪诗笔亦纵横浮生此暂聚忽散如烟轻逺送何依依顾慙方外情
　　佩刀行【有序】
　　金华之永康有山曰云岩拔起天半有巨舟藏壑中舟尾翘出如虿一钉坠岩下野僧得之以遗张君孟兼制为佩刀铦利特甚尊生为作歌
　　神人藏舟半天里絶壁防岈露舟尾铮然有物堕中宵八觚崚嶒长尺咫野僧拾之归张公化为夭矫苍精龙不知何世何年閟竒气剸犀防虎一旦生神通魑魅却走妖邪空张公佩到蓬莱殿天上神仙惊未见青丝缑悬白玉环当昼孤光揺冷电为君淬厉向盘根纵有青萍何足羡他年辞荣归浙山莫行金华赤松间精灵感防起霹雳便恐飞去无时还
　　送宋君谔还明州
　　劳劳亭边杨栁青新裁白纻归衫轻我情顿似杨栁乱君意已逐浮云行一日相逢尚难别何况同居两三月君归未久我亦归归家莫遣音尘稀
　　松江陆氏耕隠轩
　　吴下陆防超然太古风圩边施蟹簖泽畔筑牛宫香稻三千顷髙堂八十翁隐名逃不得传过大江东游钟山过宝珠峰顶西轩赠浙僧慈隠
　　宝珠峰顶危亭角邂逅髙僧失垢氛便启轩窓临絶壁还留賔客坐层云檐端优鉢千香树肘后楞伽几巻文谩説空门无系着也须携手惜轻分
　　送田无禽任太原同知
　　无禽家世齐诸田学术乃自余忠宣迢迢之官太原郡恋恋回首京都天三河从昔产豪杰贰守得子称才贤当筵不作惨别意一杯泛以黄花妍
　　婺源汪氏樵隠
　　芙蓉髙岭含清晖宣平之居近翠防斧斤丁丁响林薄云雾滃滃霑人衣石棊盘边莫闲坐樵风径里当早归归来絶不到城市自是世人相识稀
　　读元史偶书
　　前朝实录与修纂异闻可纪不可删穷河直至星宿海祭天逺在日月山笙名兴隆杂凤吹斧号劈正当龙顔似兹前古殊未有偶吟一二资余闲
　　【诗话或问大年读元史诗中语因疏其事于左黄河之源元潘学士昂霄志之柯博士九思序之陶征士宗仪述之世祖至元十七年谕招讨使都尔苏佩金虎符以行自河州寜河驿度杀马闗约五千里始抵其地越嵗乃还言河源在土蕃朶甘思西鄙有泉百余沮洳散涣粲若列星以故名鄂端诺尔火敦译言星宿也元史祭祀志宪宗即位之二年秋八月始以冕服拜天于日月山王袆兴龙笙颂序云舆龙笙者世祖皇帝所自作其制为管九十列为十五行毎行縦列六管其管下植于匮中而匮复鼓之以鞴自匮足至管端约髙五尺仍镂版作凤形绘以金采以围管之三面约广三尺加文饰焉凡大朝防则列诸轩陛之间与众乐并奏毎用乐工二人一以按管一以鼓鞴以达气出声以叶众音而乐之奏成矣辍耕録云兴隆笙在大明殿下其制植众管于柔韦以象大匏土鼓二韦槖按其管则簧鸣簨首为二孔雀笙鸣机动则应而舞凡燕防之日此笙一鸣众乐皆作笙止乐亦止劈正斧以苍水玉碾造髙二尺有竒广半之自殷时流传至今者朝防时一人执之立于陛下酒海之前所以正人不正之意志雅堂杂钞云宣和殿所藏殷玉钺长三尺三代之宝也后归于金元史礼乐志元正受朝皇帝出阁侍仪使引导劈正斧中行至大明殿外劈正斧直正门北向立俟两宫升御榻劈正斧退立于露阶东故赵孟頫宫词云天步将临玉斧来葛逻禄乃贤宫词亦云千宫鹄立五云间玉斧参差拥画阑是也一器也而或曰斧或曰钺按礼有朱干玉戚然则此即玉戚云尔】
　　七月六日生日有感
　　客中生日近七夕老子行年当五旬梦寐不忘林壑趣形模难作市朝身己甘素发欺凌我祗怕缁尘染汚人归去秫田秋正熟新醪烂醉瓮头春
　　稷下
　　春官承制促成书东观遗编任巻舒草草便垂千载后迟迟难俟百年余淹中旧学文空在稷下诸生术本疎浪説徐生善颂止懐铅窃食媿何如
　　新年
　　江上年华与浪奔天涯心绪向谁论持竿本住桐庐岸被褐偶来金马门足蹑风云非老事鬓垂霜雪是愁痕韭苗荠叶添新緑昨夜东风入故园
　　春望
　　浩荡波涛海一涯纷纷平陆起龙蛇鹃声只带中原恨燕子还思旧主家不见昔年游赏伴愁看满地落来花伤情宋玉愁何限目极遥天日又斜
　　送博士钱子予还乡
　　乞得成均老病身悬车便向镜湖濵都人共羡杨司业乡友争迎贺季真落絮缤纷搀别恨归帆缥缈傍残春欲知后夜相思梦凤阙西头月色新
　　画马
　　白马被朱鞯牵来过御前忆曽何处见金水小桥边
　　春山樵唱【二首】
　　共穿石径踏春晴却向山腰分路行树暗云深莫相失隔林遥认唱歌声
　　春残骤过苍峦瀑流千尺响潺潺贪坐莓苔洗双脚牛羊归尽不知还
　　归舟杂咏
　　溪云黯黯覆溪潭云罅疎星见两三半夜不知何处雨遥看飞电闪淮南
　　谢　徽【一首】
　　徽字元懿长洲人以布衣召修元史除翰林编修改吏部郎中辞归复起国子助教卒于官有兰庭集
　　题宋复古巩洛图
　　青山巩洛旧林园仿佛升平古意存雨外人归秋叶浦烟中鸟下夕阳村昔年题字宸光合【宋思陵题签】今日披图野兴繁风景西湖仍不异惟余故老説中原






　　明诗综巻六
　　钦定四库全书
　　明诗综卷七
　　翰林院检讨朱彛尊编
　　朱　右【三首】
　　右字伯贤临海人洪武三年召修元史六年修日厯除翰林院编修七年修洪武正韵寻迁晋府长史有白云稾【张楠渠云伯贤感兴当不在魏晋下　郭公葵云伯贤广琴操出人意表非徒拟而作将归操云九州博大兮将予遂之圣人待天下之心也猗兰操云子如好修维我之求子如不好于我何邮道在我躬安于命也山操云周公上天奈山何家国之治否实存乎其人也拘幽操云日月有明容光弗留辅相之蔽也岐山操云既有吾土毋戕吾民太王之志也履霜操云民生有知以顺天赋天下之为父子者定矣残形操云曰修尔躬自天之佑君子惟自修而已琴操作于韩子之后立言尤难其宜与古人并传哉静志居诗话元史初成为期不过六月故极其牵率徐大年诗所云草草便垂千载后迟迟难俟百年余是已李善长表进文亦云据十三朝实録之文成百余年粗完之史于时以顺帝三十六年事无实録可征未为完书孝陵复诏仪曹分遣吕复张贯欧阳佑黄盅等一十二人分行天下凡涉史事者令郡国上之又遣儒生危于等歴燕南北开局于故国子监采访文字请行中书官印封识达京师三年二月仍命宋濓王袆为总裁官续完元史纂修一十五人右与崇徳贝琼廷琚义乌朱世廉伯清青田王廉希阳嘉定王彛常宗金华张丁孟兼河南高逊志士敏江阴张宣藻仲当涂李汶宗茂呉张简仲简青城杜寅彦正东平李懋暨俞寅殷弼而赵壎伯友仍与其列以是年七月竣事其牵率犹如故也独怪宋王诸公负一代重望即伯贤当日亦以理学文章自命于春秋传国语则有类编于战国先秦两汉则有秦汉文衡于唐宋则首定韩柳欧阳曽王三蘓文为八先生文集于元则有文颖而又于史则有厯代统纪要覧通鉴纲目考证其言曰凡民之欲足而止惟学不可以足而止可谓有志者矣宜其在局讨论精详用成信史乃任其繁芜重复遂出宋金诸史之下何哉良由孝陵猜忌诸臣畏触逆鳞表进之书不复更其只字但就庚申君事补缀与前编絶不相蒙致有一人而作两传者史至此惊蛱蝶之不如矣白云稾凡十巻予仅钞得前五巻止有琴操无诗其后五巻仅得内阁本一过眼恨未钞成足本琴操有郭公葵跋公葵吾乡人唐处敬诗云我昔居秀州友有徐一防好为古文章自矜少所推每论其乡人屈指二三希云有善诗者郭姓字公葵不习时所好刻意追古词前后数百篇一一皆珠玑郭名秉心惜其诗无一存者可叹也】
　　遣兴
　　幽迳何偪侧蔓草役行路此生苦不辰出门畏多露迟回蒙山居仿像商顔步籍籍春花萎冉冉芳年度寄语素心人朱顔恐非故
　　次韵荅白云悦禅师
　　向来同览赤城霞山寺吟行石径斜来往风流成二老文章交好属通家平安屡问东桥竹寄逺曽将小院花支遁肯酬南隖约相期嵗晚度年华
　　春懐
　　舵楼空阔望京华芦荻江枫岸岸花山色渐浓昏雾薄水光摇动夕阳斜故乡鸿鴈书千里逺浦牛羊屋数家边塞栁营多苜蓿石田徒忆旧桑麻
　　朱世濂【一首】
　　世濂一名廉字伯清义乌人明初荐授钓台书院山长洪武三年续修元史被召史成乞归复与修日厯除翰林院编修迁楚府长史
　　泷湫和韵
　　竹外烟浮僧煮茶草边风暖鹿眠沙青鞵何处看山客瀑布岩前数落花
　　张孟兼【三首】
　　孟兼名丁以字行浦江人征为国子学録与修元史以太常丞出为山西按察司佥事迁山东按察副使为呉印所讦论弃市有集
　　【诗话孟兼与景濂同里景源荐之朝伯温侍孝陵论一时文人谓宋濂第一其次臣不敢多让又其次孟兼也然负才傲物屡凌其乡曲及请假还县令丞门谒奉牲酒孟兼坐受其拜不荅麾酒却之其亦无礼甚矣当其之官山西景濂以文赠行有云鸷鸟之扬扬不如威鳯之雝雝狮猊之彊彊不如祥麟之容容刑法之堂堂不如徳化之雍雍人不务徳则已茍有徳焉又何憸壬之不革其行孟兼盍于此而留意哉景濓可谓尽朋友相规之义矣卒之怙终不悛与呉印争讦印两上封事言状帝怒械至阙下命卫士捽发掠之垂死论弃市诏印曰吾除尔害矣善为之噫印一钟山寺僧尔帝宠任之授室赐金至为之复讐必期快其意而后已毋乃过与】
　　漫兴【二首】
　　【诗话杜子美集有漫与五絶九首又七言云老去诗篇浑漫与春来花鸟莫深愁浑漫与者言即景口占率意而作也其后苏子曕黄鲁直杨廷秀诸公皆袭用之押入语韵姜尧章咏蟋蟀词云豳诗漫与笑篱落呼灯世间儿女段复之词云诗句一春浑漫与纷纷红紫俱尘土阴时夫辑韵府羣玉亦采入语字韵中盖自元以前无有读作漫兴者迨杨廉夫作漫兴七首妄谓学杜者必先得其情性语言而后可得其情性语言必自其漫兴始而其弟子呉复见心从而傅防之注云漫兴者老杜在浣花溪之所作也漫兴之为言盖即眼前之景以为漫成之辞其言语似邨而未始不俊此杜体之最难学者自廉夫诗出而世之人遂尽改杜集之旧易与为兴矣首沿其误者张孟兼也存其诗特纠其谬】
　　棃花半开夜雨催无奈李花如雪堆门外美人不见来东风杨栁吹千回
　　青骢骄嘶金鞿衔美人二月裁春衫江头麦秀青蔪蔪西湖放船开锦帆
　　义门郑仲舒先生得请归浦江予于先生同里且亲故赋是诗情见乎辞矣
　　郑公去年离北平束书抱病来南京城隅邂逅喜且惊开顔握手言再生自从南北屡搆兵日夜怅望乡闗情几回寄书鴈南征中心摇摇若悬旌苦遭丧乱百病婴客边囊橐一旦倾此来四顾徒防防岂料吾子与合并我时闻之涕泗横况公素有文章名居官胜国职最清经筵之擢转庠黉及当玉署宦已成又为奉常典粢盛人生际此自足荣但恨白髪己数茎懐哉屈子全忠贞谊与日月同光晶愿言夕餐秋菊英佩明月珰纫茝蘅悬河之论春雷轰使旁覩者顔发赪索居半载留帝城坐听夜雨哦寒檠眼前倏忽时变更春风一见衰草萌公家孝义好弟兄遣儿千里来逺迎乃今得请荷圣明身若插羽乘风轻过门云别明遂行开船要趁蒸雨晴夜久不寐视长庚长庚欲落钟鼓鸣庭树喔喔闻鸡声蒯缑起舞冠絶缨公归我愁丝乱萦亦有梦寐懐先茔如过吾父款柴荆为言恨不同趋程终当早晚乞归耕王　彛【二首】
　　彛字常宗嘉定人以布衣召修元史赐金币遣还寻荐入翰林以母老乞归洪武七年坐太守魏观事伏法有三近斋稾
　　【诗话常宗自号妫蜼子学有渊源集中孔子庙学碑南门记乡饮酒铭文甚高洁时鐡崖以文雄东南倾动一世常宗独作文妖一篇诋之其畧曰天下所谓妖者狐而已矣俄而为女妇而世之男子惑焉则见其黛緑朱白柔曼倾衍之容无乎不至虽然以为人也则非人以为妇女也则非妇女而有室家之道焉此狐之所以妖也文者道之所在曷为而妖哉浙之西言文者必曰杨先生予观其文以淫词谲语裂仁义反名实浊乱先圣之道顾乃柔曼倾衍黛緑朱白奄然以自媚宜乎世之为男子者之惑之也予故曰防稽杨维桢之文狐也文妖也噫狐之妖至于杀人之身而文之妖往往后生小子羣趋而兢习焉其足为斯文祸非浅小也文而可妖哉妖固非文也世葢有男子而弗惑者何忧焉诵其文可谓独立不惧者矣其为诗若神四曲露筋娘子篇尚沿铁崖流而集外有题宋复古巩洛图六言云斜阳欲雨未雨别岭归人几人峰回忽见月出穉子相迎涧濵颇有摩诘文房遗韵又题宋徽宗画百合圗云偶为美名图百合不知南北已八分亦有思致】
　　秋林高士图
　　岚峰半残阳彩翠明林杪僧坞逺钟微归人下山少风杉落叶响惊起栖烟鸟携手愿言还前邨月初皎
　　东归有感
　　路断江淮己足忧繁华犹自説蘓州万人金甲城头骑十丈朱旗郡里楼麋鹿昔游何处草鴈鸿不似去年秋忍将一掬东归泪付与娄江入海流
　　张　宣【十四首】
　　宣字藻仲初名瑄江阴人洪武初与修元史擢翰林院编修既而谪濠道卒有青集
　　【诗话藻仲入翰林年未三十孝陵以小秀才呼之既奉诏归娶邵亨贞女宋学士送之以诗所传红锦裁云春奠鴈紫箫吹月夜乘鸾是也及谪濠道卒以诗辞其父沟南先生端云出世再当为父子此心终不间幽明诵之使人心恻】
　　孤鳯吟
　　梧桐生高冈枝叶菀成林上有孤飞鳯结巢在其阴毛羽烂五采嗈嗈鸣好音虞舜去已逺王风不可寻来仪苟非时亦何异凡禽
　　九日偕张思廉杨孟载徐二岳登虎丘
　　招提凭崇冈石壁根空虚跻攀陟层巓歴览壊劫余清商振穹昊爽气栖平芜云消初旭吐木落遥峰孤幽潭积水深修绠断辘轳劒光欲飞腾神物今有无空令吊古人解笑英雄愚抚兹良辰及感我芳情纡长揖当涂者永与山林俱
　　与慈邑诸公防宿茅甫生驻鹤楼得夜字
　　白水冒平田积阴过初夏风雨招友生琴尊相慰藉飞梯倚孤撑连峯竞回迓晦防岩壑变空翠林木亚疎烟截山椒微月露天罅僧钟隔逺寺渔父归舎鹤影渚云迷风声涧泉罢投迹山水邦脱身纷俗驾久忘簪组累不待休沐暇饮酣心为壮时危气逾下佳防不再期兹游偶来乍鸡鸣起营营莫忘永清夜
　　游四明山
　　野人放浪山水情小弄云海游四明半空下见日光动中夜起听天鸡鸣松风涛巻出万壑耳边无处无秋声緑萝碧涧月欲上澹烟逺岫天低横山中招隐者谁子相看拟和游仙行山川竒絶境复清秀色可揽难为名安得仙人卫叔卿身骑白鹿下来迎粲然一笑白云里授我宝诀教长生
　　虞姬
　　楚歌四面秋声起美人如花帐中死重瞳将军葢世雄泪流暗逐乌江水妾身妾身何足数八千健儿弃如土空留恨血渍平原碧草无风为谁舞
　　王昭君
　　却手为琶翻为琵马上风裂宫中衣玉闗将军兵百万恨君枉杀丹青师穹庐梦断悲笳曲泪眼朦胧汉宫烛荒邱遗恨草离离犹带千年土花緑
　　石门待谢雪坡不至
　　古戍人何在春程驿尚存驱鸡啼上树秣马出前邨白雨侵江郭青山对石门谢公游宿处清兴与谁论
　　桐庐舟行
　　自在眠沙鸟参差上濑船乱峰寒笛外疎雨暮钟前滩转旋无路林深别有天羊裘懐隐者高节已千年
　　锡山道中
　　风起晚凄凄愁云堕渐低近人山泣当路竹鸡啼百里无烟火孤城只鼓鼙故园枫树外归梦绕梁谿
　　送胡季城之官阳朔
　　桂林南望八千里阳朔邮程又在西峒峒皆为狑狫住山山惟有鹧鸪啼天垂海国乡闗逺雪压江城草树低恨不从君拜虞舜目穷阊阖意凄迷
　　得邓南隐书时在广西
　　风尘扰扰干戈际两地俱为沦落人梦见亦怜风度好书来翻遣别愁新桄榔叶暗蛮溪雨茘子花浓海峤春壮志几回思奋迅出门谁慰白头亲
　　题冷起敬山亭
　　石滑岩前雨茶香树杪风江山无限景都在一亭中
　　画梧石
　　鸣琴罢瑶席鹤梦清宵警凉月下前除照见梧桐影
　　送郑希本还徽州
　　从亲南国久为官话别江城嵗欲阑三百滩声流月色青山多处是新安
　　张　简【二首】
　　简字仲简呉人初师张伯雨为黄冠元季兵乱以母老归养遂返巾服洪武初召修元史有白羊山樵集【顾仲瑛云仲简诗澹雅有陶韦风王子充云仲简诗温丽清深有类韦栁】
　　【诗话饶介之分守呉中自号醉樵延诸文士作歌仲简诗擅居首坐赠以黄金一饼高季迪白金三斤杨孟载一镒今其诗载集中殊不见好】
　　次韵张田秀才见寄
　　树杪青虫晴飏丝春城风物似年时贫余许迈餐金法闲有陶潜饮酒诗芳草青青连野阔征鸿歴歴度江迟长洲故苑烟花外千里懐人入梦思
　　游石湖治平寺用唐人许浑所题诗韵
　　湖上春云挟雨来楞伽山木尽低摧呉王废冢花如雪犹自吹香上舞台
　　贝　琼【四十二首】
　　琼字廷琚一名阙字廷臣崇徳人洪武初征修元史除国子助教迁中都国子助教有清江集【诗话姚文公燧为承防时一日玉堂宴集声妓毕奏有眞眞者操南音公疑而问之泣对曰妾建宁人西山之苗裔也父司筦库于济宁坐盗用县官钱卖妾以偿遂流落倡家公悯之遣使白丞相三寳努为落籍且谓翰林属官王棣枤华曰汝无妻以此姬配汝吾即其父也赀装皆出于公棣后官翰林待制廷琚为作真真曲以纪事盛传于时廷琚从学于杨廉夫其言曰立言不在崭絶刻峭而平衍为可观不在荒唐险怪而丰腴为可乐葢学于杨而不阿所好者也其诗爽豁类汪朝宗整丽似刘伯温圆秀胜林子羽清空近袁景文风华亚高季迪朗净过张来仪繁缛愈孙仲衍足以领袖一时此非乡曲之私天下之公言也】
　　行路难
　　采玉于阗河问君勃律何时过采珠鲛人室问君百粤何时出珠玉嵗久同为尘君何重利不重身海有波缺我楫山有石摧我轮行路难出门即羊肠何况万里道管叔危周公匡人仇鲁叟尊有酒盘有壶鼓坎坎歌乌乌海不可涉山不可徒路旁之人爱尔玉与珠行路难我以为父安知非虎我以为兄安知非狼仰天悲歌泣下霑裳
　　郊居
　　直木恶为轮疲马思巻斾匡时既非才处约斯寡悔采诗鉴兴亡读易明进退永懐嵇阮放甘与沮溺对
　　送潘时雍归钱塘
　　海县兵未息公子今何之酌君萄葡酒听我白苎词忆昔来黄湾始为童子师连牀风雨夕秉烛听新诗殷殷金石声眞足解我颐同居石壁下斗柄倏三移脱畧势利交所贵两不疑久懐地主恩亦有莼鲈思束书向钱唐磬折从此辞钱唐实都防西湖天下竒朱楼起相对上有千蛾眉楼前五陵子并马金鞭垂酒酣复张乐但惜白日驰近者属雕丧不及全盛时空山鳯皇去月黑号狐貍春风吹行殿碧草生荒基何当从子游观涛酹鸱夷子实济时具飞腾方在兹匠石既己遇小大随所施从容宰相前奋舌论安危岂无一尺棰盗贼不足笞天空羽毛急水涸舟楫迟临岐更挥泪中年伤别离
　　荅客
　　窃禄非本性适彼南山阿藜藿日不充慷慨独商歌有客向我言与世同其波商君震七国季子倾三河区区守章句白首成蹉跎念之为三叹所乐良己多潜鱼骇钓饵飞鸟愁网罗结驷非不荣违已当如何
　　春日宴沧州【并序】
　　嵗在着雍涒滩春三月一日筠谷高士合賔客序兄弟饮于沧州一曲平池涌翠高阁延青圆景中天繁阴四合微飇逺激幽芳袭人清醥在壶嘉肴既旅惩蟋蟀之刺俭美伐木之求友终宴忘疲迁坐复酌鸣葭间发协朱鳯之相和舞袖双回翩惊鸿之欲举呜呼兰亭金谷防岂能常沧海流沙兵犹未息怼神仙之无验宜旷达以为高用缀新篇以纪雅集诗曰
　　天阔无留云山明洗新黛过从属休暇置酒沧州防柔荑緑堪借杂英红尚在累觞既不辞秉烛还相对清弹促哀响秘舞呈修态兰亭今已矣金谷徒増慨大化防有终四时宁复贷厌厌夜无归从人讥倒载
　　早春
　　山寒花尚迟雪霁江巳緑懐新感游子哢节喧众族且同尊俎乐幸免章绶束更拟登前峰青郊可游目
　　拟东野
　　破屋夜通月霜气刀棱棱病骨不受寒卒嵗仍无缯残灯吐复翳僵卧如冻蝇事业渐蒸沙文章空镂冰已失国士意颇为少年陵长歌独慷慨坐东方升
　　四月十日儿子翔防来鳯阳留一月遣归因令早营草堂殳山下为止息之所
　　老病不得归独处长戚戚二子江南来眼暗初未识生常戒垂堂肌肉如雪白一月常涂间海风吹尽黑买酒为相劳问荅向中夕迢迢汉阳簿春来断消息阿宣在母旁颇知工翰墨艰难且拨弃顿使沈忧释所媿无定居百嵗半为客经营须及早尚爱龙湫僻况近读书台云销四山碧泉深出丹砂地冷多琥珀既非匡世资庶遂陶阮逸良辰戒僮仆悤怱及南北五月方郁蒸日气成霞赤出入非所宜川陆慎所歴惜别岂无泪向汝难再滴秋江有鲈鱼当挂呉淞席
　　次韵鐡崖先生醉歌
　　先生爱酒称酒仙清者为圣浊为贤清江三月百花合江头日坐流萍船左携张好右李娟紫檀双鳯鹍鸡倾家买酒且为乐老妇勿忧无酒钱白日西没大东旋秋霜入镜何当蓬莱有路不可到祖龙己腐三重泉何如快饮三万日酒楼即起糟丘边愿持北斗挹东海月落枕股楼头眠
　　穆陵行【并序】
　　至元中西僧嘉木杨喇勒智利宋诸陵宝玉因倡妖言惑主尽发攒宫之在防稽者断理宗顶骨为饮器琏败归内府九十年矣洪武二年正月诏宣国公求之得于僧汝讷所乃命葬金陵聚宝山石以表之予感而赋诗
　　六陵草没迷东西冬青花落陵上泥黑龙断首作饮器风雨空山魂夜啼当时直恐金棺腐凿石通泉下深锢一声白鴈度江来宝气竟逐妖僧去金屋犹思宫女侍玉衣无复祠官防可怜持比月氐王宁饲乌鸢及狐兔眞人欻见起江东鐡马九月逾崆峒百年枯骨却南返雨花台下开幽宫流萤夜飞石虎殿江头白墖今不见人间万事安可知杜宇声中泪如霰
　　巳酉清明
　　白苎衣鲜紫骝马清明酌酒棃花下马蹄一去不复来棃花又见清明开城南城北多新墓日落啼鸦满高树有酒谁浇千嵗魂子孙尽发濠州住主人更劝金叵罗阿蛮起舞玲珑歌生前不饮君如何
　　予避地千金圩屡游殳史两山酒酣兴发赋诗一首惜山中无赏音者姑録以自娯云
　　神人夜割蓬莱股苍然尚作青狮舞殳基得道此飞腾烟火千家自成坞前年盗起官军下存者如星才四五我来欲置读书牀出入未愁穿猛虎山寒月黑无人声夹道长松作风雨佩环何日归公主泉下铜棺閟千古石仆麒麟罢官守林宿鸱鸮闻语苦耽胜槩惜残年共説当时悲老父锦绣池台已零落田翁八十鉏新土伤哉土俗如巫觋伏腊荒祠沸箫鼓祠旁凿井深不枯云气随龙有时吐试上崔嵬望沃洲直将培塿齐天姥春前野桃浑欲放雪尽黄精亦堪煮兴来起挟李长庚重赋琵琶双玉女
　　郭忠恕出峡图
　　巫峡何危哉夹拱如龙门禹治九州不得到此峡口水作雷霆奔问汝江中人几日三巴去峩眉五月销古雪滟滪堆深虎须怒巫峡之险安可攀胡为呉樯楚柁日日来往乎其间高堂中有如花顔银屏翠箔青春闲涉此万里道经年犹未还黄金不买死直欲髙南山汝舟非龙汝非虎鼋鼍出没馋蛟舞前者己脱后者号江神无情天又雨石巉岩兮利刃攒一叶宛转行千盘覩此魂魄悸岂待杜宇夜呌猨声酸安得凿之尽平土万古不识风波苦
　　送迮士霖归天台
　　赤城云气神仙家千树万树蟠桃花十二楼台起花外石门水长通乌麻当时刘郎亦草草出山却忆山中好莫信丹丘日月长玉人己共桃花老山空水流云自飞刘郎防花须早归
　　题董源寒林重汀图
　　天下画师无董源学者纷纷工水石云山万里出巴陵白首淮南见眞迹乱石平坡净无土松根裂石蟠龙虎偃葢千年饱雪霜林深六月藏风雨江上邨墟何处入浮空逺黛蛾眉湿渔人日暮各已归小舟如鳬落潮急我昔西清常看画南唐此本千金价坐移絶境在云间月出霜猨啼后夜薄游未挂呉淞帆令我一夕思江南安得买田筑室幽絶境开日日分晴岚
　　十月十三日过梧桐泾时官籍濮彦宅厐氏唐氏自经感而赋之
　　天寒水清石齿齿杏叶初黄豆花紫舞榭歌台不见人头白乌啼明月里当时豪侠轻五侯一荣一枯八十秋緑珠亦解死金谷草露作泪无时流
　　冬夜
　　嵗月悲游子风尘老腐儒兵交连北冀客隐向东呉草白秦皇道天青陆瑁湖昔时寻乐处抚事一长吁
　　排闷
　　白首尚为客飘飘天一涯耳鸣通夜雨眼暗隔年花畏酒从今断题诗浪自夸有邨如栗里准拟便移家
　　夜泊武塘
　　风帆如健马一日过嘉兴水鸟如相唤秋蚊尚可憎照人明月近接地白河澄耿耿浑无寐中宵对玉蝇
　　横港
　　南行入横港茅屋到林丘落日犹斜照寒潮忽倒流牛羊平野散鹅鸭小溪浮嘉见平生友篱边一系舟
　　除日守嵗
　　守嵗西清第幽懐强自寛极惭公子意须尽老夫懽明日王春始疎星客夜阑殷勤一杯酒到手莫辞干
　　晚眺
　　极目三边静伤心万室空断山明落日飞藿巻回风汉节无归使樵歌有野童烟尘几时息归钓古城东
　　送胡鼎文同知赴安州
　　别驾安州去青天蜀道危近辞丹鳯阙逺过碧鸡祠暮雨归神女春风怨子规宦游多好思重和杜陵诗壬子冬至日过来青堂示勉中祖南二友
　　衣冠且从俗犹有晋风流我爱陶贞白人称马少游蜂房寒未割鸡栅暖宜修不必论三仕何如号四休
　　送王克让员外赴陜西
　　貂裘万里独冲寒旧是含香汉署官白雪作花人面落青山如鳯马头看闗中相国资王猛海内苍生望谢安应念东南有遗佚采芝深谷尚盘桓
　　十月闻雷
　　天气初寒春尚賖坎中夜半有鸣蛙百年宇宙喧戎马十月雷霆起蛰蛇老栁黄垂霜后树小桃红破雨中花三公燮理无非术愁听空江度车
　　清明日陪杨鐡崖饮城东门是日风雨
　　荡舟挝鼓出东门怪雨盲风野色昏海上一春犹作客楼头三日共开尊青山石马新人冢锦树黄鹂旧相园快意百年须痛饮转头何处不销魂
　　即事
　　少海旌旗落照中沙陀兵马鴈门雄朝宗久废诸侯礼翊戴方尊节度功今日岂宜求骑劫当年应失倚全忠丹书鐡券存终始万古山河带砺同
　　经故内
　　山中玉殿尽苍苔天子蒙尘岂复回地脉不从沧海断潮声犹上浙东来百年禁树知谁惜三月宫花尚未开此日登临解题赋白头庾信不胜哀
　　雨中书懐
　　汉苑秦宫迹己陈金沙一簇为谁新山河有限空懐古风雨无情只送春南国鹧鸪愁北客东家胡蜨过西邻尊前莫唱升平曲白髪秋娘也自颦
　　秋思
　　雨河兵合尽红巾岂有桃源可避秦马上短衣多楚客城中高髻半淮人荷翻太液非前日花落蕃禧又暮春莫上高楼望西北逺山犹学捧心颦
　　庚戌九日是日闻蝉
　　今日出门风雨收东山西山须可游那能束带从王事且复开尊破客愁鴈别紫台初避雪蝉鸣红树不知秋桃花细雨应相笑嵗月无情自白头
　　送杨九思赴广西都尉经歴
　　卭笮康居路尽通西南开镇两江雄汉家大将推杨仆蛮府参军见郝隆象迹满山云气白鸡声千户日车红明珠薏苡无人辨行李归来莫厌穷
　　过泐季潭长老三塔院饮于志逺宅赋诗
　　城南看花花正开清明微雨洒尘埃路从周处台前过山转曹彬庙下来堕地游丝轻复起近人娇燕去仍回高歌击节狂懽赏共尽生春酒一杯
　　殳山隐居夏日
　　病客从教懒出邨两山一月雨昏昏野花作雪都辞树溪水如云忽到门无复元戎喧鼓吹试从田父牧鸡豚来青处士时相过犹是平原旧子孙
　　懐内弟陆熙之
　　我别语儿溪上宅月当二十四回新如何故国尚戎马即恐比邻非昔人箫鼓谁家犹作社楼台废苑不成春夜阑忆尔无由见怅望黄姑析木津
　　秋兴和方文敏
　　一日龙飞濠泗间槖驼牛马走寘顔己来肃愼通沧海更却呼韩闭玉闗使者旌旗分道出将军部曲凯歌还白头野老知何事紫气长瞻万嵗山
　　送马伯温之广西
　　楼船捶鼓发江中昨夜樯乌喜北风可惜春归还送客何知别后已成翁浮天雪浪三湘阔到海云山百粤通有子汉阳専簿领一缄千里托飞鸿
　　遣兴
　　我住云间今四秋恰如杜甫在秦州赋诗黄耳冢前去打鼓白龙潭上游暮景飞腾如过翼此身浩荡一虚舟黄尘紫陌绕车葢且伴老翁随海鸥
　　读芦笳曲
　　日年已到甲辰终休倚山河百二雄八骏何劳巡海上一龙今见起江东専门学士空谈道仗钺将军竞防功忍听芦笳旧时曲此身飘泊叹秋蓬
　　黄湾述懐二十二韵寄钱思复
　　海岱初云扰荆蛮遂土崩王公甘久辱奴仆尽同升逺适将妻子端居谢友朋草堂森苦竹瓜圃蔓寒藤地尽山光断天昏海气蒸夜深常畏虎秋后更多蝇鹤髪愁难理乌皮嬾自凭娉婷羞不荐龌龊怯先登拔劒歌谁和闻笳寝复兴过逢欣巳絶疾病恨相仍自拟秦民去重烦鲁使征吹毛多见摘刺舌尚须惩耆老惟君在文章对客矜才全懐白璧道重比朱绳虎榜名非忝鸡林价重増极知童子陋深媿大巫称最忆春停骑高谈夜翦灯病驹终弃掷生鹘必飞腾迹已从信屈时多任爱憎赋诗闲莫废好事老犹能汉月今频满天河本自澄山阴有孤櫂雪下兴还乘
　　壬子夏端居二湖与二三子读书而苦热如焚一坐四迁杜少陵发狂大呌非过言也回思云间时往来吕邵二族其地有林薮之美池台之胜可以避暑而游士寓公咸防于此相与穷日夜为乐及兵变之后所至成墟海内忘形半为异物感衰荣之无定悼生死之相违遂成三十四韵
　　地僻从吾放山深少客过昏昏蒸酷暑郁郁抱沈疴断酒愁为敌抛书睡作魔云生空望雨水涸不通河唱和闻蛙吹遨游记鹤坡辋川移絶境瀑布激悬波数子论新好诸翁乐太和百篇齐屈贾【杨鐡厓】五字逼隂何【郑本初】共哂佯狂彻【鲁道原】焉知好辩轲【马文璧】冰壶清莫比【夏景渊】鐡砚老犹磨【吕徳厚】公子时同载【夏士文】将军夜不诃【邵筼谷】结交真有道【倪菊存】与物总无他【倪耕闲】每喜方舟坐何烦信马防秋风千戸竹宿露半池荷席睹藏钩令亭邀窃药娥【有賔月亭】颇黎行冻蚁玛瑙进寒鼍潦倒衣从湿欹倾弁或俄羌人能觱栗汉女善颦婆对舞翻朱袖羣讴敛翠蛾纷纷方大噱浩浩渐微酡壶中恒三马诗成媿一螺如何弃俎豆却复老干戈落鴈长淮逺蜚鸿大野多死生俱异域出处不同科泪泣荆人玉肠回织女梭祗怜成肮脏及此叹蹉跎室巳如悬磬门今信设罗凌霄荣小草平地引危柯水鸟浮沈戏林蝉断续歌分甘留白屋身免束青緺晚牧幽湖上春耕曲涧阿丹砂寻旧井金刹过祗陀岂复同般乐应知废切磋茫然感平昔兴发强吟蛾
　　殷　弼【一首】
　　弼字里未详与修元史
　　望海
　　呉淞江口海门东万里京师咫尺通白柁红旗三月浪紫箫花鼓午潮风













　　明诗综巻七
　　钦定四库全书
　　明诗综巻八
　　翰林院检讨朱彞尊编
　　徐一防【二首】
　　一防字大章天台人徙嘉兴元末建宁教授洪武初召修礼书终杭州府学教授有始丰类槀【静志居诗话实録洪武二年八月诏儒臣纂修礼书徴儒士徐一防梁寅刘于周子谅胡行简刘宗弼董彞蔡深滕公琰至京时曽鲁以元史方成奏留之同纂修三年九月书成赐名大明集礼通五十巻授曾鲁徐一防周子谅董彜以官梁寅等六人以疾赐还乡里宗景濓撰杨亷夫墓志云国朝天下大定诏遗逸之士纂礼乐书君被命至京师仅百日而肺疾作乃还卒年七十五洪武庚戌夏五月也而梁孟敬赠徐大章序则云吴元年丁未岁以诏徴至都大章亦见徴是时置三局一律局二礼局三诰局余备员礼局而大章撰诰文同居官寺者半岁云云若是则礼局律局同时分设而大章孟敬俱于吴元年即被徴矣实録又载吴元年八月徴江西儒士刘于等至官欲官之俱以老病辞各赐帛遣还则刘于亦以吴元年即被徴矣且刘宗弼者承直之字承直吴元年十月官国子司业不应于洪武二年又同遗逸之士并徴也又中书省定律令亦系吴元年十月事至十二月律令成命颁行之则律局可辍不烦二年犹与礼】
　　【局并存也此皆事之大可疑者相传亷夫赋老客妇词进御其辞云老客妇行年七十又一九按是岁己酉亷夫七十有四尔何必增益其齿以诳孝陵邪殆好事者为之又攷当日同修礼书尚有鲁渊道原实録削而不书者以道原书未成时先卒也梁孟敬有挽诗载石门集大章遗槀罕传余于京师见之今刑部尚书新城王先生贻上所凡四册比余家藏者倍之然验其目无诗犹未是足本也】
　　至正己亥兵后明年八月之望同守缪公招同诸彦集南湖即席分韵得久字
　　青丘缓殛殪黑飚撼九有海走翻蛟宫山移若螘阜虽爱赤城霞歕瀑当窗牖弃掷不敢顾欲卧岂得久里处择其仁于焉得林薮衍原饶秔秫诗书足朋友何期复中兵难作在丁酉东西竞奔窜顾尾不救首幸云全此躯长疑是梦否还见湖上月兼之对名酒狂奴故态萌防然开笑口【郁伯承云僧雪庐资圣寺记至正十八年八月嘉兴兵变而大章诗云难作在丁酉是丁戊巳三年郡皆被兵也故髙士敏诗亦云前年奔山壑去年匿樯舵】
　　辛丑秋七月曹广文招同诸子憩西郭景徳寺分韵得半字
　　野旷天逾豁川平路疑断不知何朝寺突兀古河岸潭薶白气没林宻翠霏乱胜地固清凉火流七月半合并洵难得通塞奚足算广文厌官舍亦此事萧散风櫺爵屡行萝磴席频换但觉清歗发宁顾白日旰吾欲纪兹游埽尘劳弱翰
　　梁寅【二十四首】
　　寅字孟敬新喻人元末辟集庆路儒学训导洪武初徴修礼书书成以老疾辞归有石门集【诗话孟敬入礼局虽不为好爵所縻然石门集中赋南归则云煌煌乎大明之盛典兮搜岩穴而旁徴承赐金之渥恩兮荷钖服之殊荣寄子岷诗云赫赫皇明文治肇兴惟俊良是询惟隠沦是征嗟余罢老亦承诏以行东武吟云隋珠耀明月和璧夸县藜及时不自献明君焉得知寓馆咏懐云圣君优老无穷感京城元夕云万里升平感圣朝洪武元年正月四日防覩龙飞欢忭而作诗云赫赫大明逄盛代载歌周雅赞皇文感恩颂徳之辞不一而足方之抱翁似有有间矣故序于通籍者之列】
　　归醴溪
　　久厌都市喧俛思山岩静归饮醴溪泉怡我淳朴性神峰杂树拥石门翠厓并萝悬晨露巘秀夕霞映映褰裾荫云松脱屣恱风磴悠然遯客心叠出野人咏方期谷口耕毋诮终南迳
　　和杨逸人桃林迁居之作
　　心絶忘尘嚣时清乐岩筑爱此桃华林葺之杜衡屋葛篱延芳藟石梁照浅渌风翔双白鸟雨卧一黄犊东皋杂妇子中野见樵牧赋诗云霞隖携壶锦绣谷从君以优游于焉谢羁束
　　题西山程氏南窗
　　独居南窗静秋木连翠岑鸣琴众叶下把酒孤猨吟宁负朱绂愿莫乖白云心羡彼归田叟髙风留至今
　　为临川章则常题山水图
　　山拥衡庐青水含潇湘碧两厓蟠蛟树千岁蹲虎石遥遥遡川舟泛泛骑驴客凭髙者何人闲看楚云白
　　题印土寺罢钓轩
　　曲池照林隖百尺悬萝隂开轩坐垂钓水清如我心小鱼易伤生大鱼或渊沈投竿为之恻于此悔悟深名区縻好爵都市争黄金但恋钩饵馨岂知忧患侵濯足南涧流振衣北山岑旣羞结网罟何必漑釡鬵物生免相贼嗜欲常自禁嘉此古人意托之金石音
　　拟古【六首】
　　独处衡门下慨然思九州我马苦疲怯山川多阻修丰草被长坂麋鹿或羣游蔚彼嘉树阴鸣禽自相求彼物各有适而我何寡俦日月防车轮恒恐不少留愿与二三友朝夕论王猷毋为自局促穷庐悲白头
　　芙蓉在江浦亭亭艳清波虽云出淤泥丽质良可嘉褰裳渉枉渚凌风折芳花愿言赠君子翫之比瑶华于时茍不惜顦顇当奈何
　　江海处卑下百川皆赴之山木郁萧森上竦无緐枝王侯称孤寡惟恐婴菑危谦虚受众益天道盈必亏周公下白屋吐哺情孜孜孙子相南楚禄丰心愈卑奈何闾阎子往往多矜持
　　昔尝好名山五岳期遍歴思见松与乔再拜问仙液微生累妻孥常为饥冻役叹此血肉躯何以生羽翼谅非金石同服食竟何益不如安我常百年顺所适
　　云门辍清响郑卫音方扬锦衣受垢汚不如綀布良轩轩青云士鸣玉升庙堂名髙受谗毁宠盛罹愆殃美女恶女仇偏聼奸以萌众口能铄金况乃忘周防所以君子心惟用徳自将行行九折坂戒哉衔橜伤
　　我有太古琴千年妙音续七何泠泠聼之非促遬一弹文王操再弹宣父曲圣人宛见之何由蹑其躅大道日以沦浇诡驰众欲孰思障頽波九州反淳俗防龙为股肱巢许遯岩谷穷通各有志于我奚不足
　　归息【二首】
　　归息蒙岭阳聊比嵩少岑乐此林薮趣遂忘江海心沿涧搴芳藟入谷聼幽禽流泉响松下潺湲非俗音猗兰被径畹香气袭衣襟頽景忽西匿浮云夕以阴睠彼羣飞鸟翩翩投北林
　　春阳旣和煦时雨亦霑濡原野緑已遍土润含膏腴兵戈幸少戢良农日垦鉏戴胜鸣桑林题鴂亦交呼嗟我理编简四体忘勤劬羔裘媿逍遥梁鹈耻安居素餐古所诮偶耕良我徒
　　简伯英伯筠见访雨留信宿
　　谿谷云昼合东林微雨来二友歘俱至一见纾中怀埽我茅茨室为君缃帙开上言风雅醇下言艳歌谐何以相淹留清醑不盈杯何以为逺赠媿无琼与瑰煦风失坚氷谿水流湝湝归鸿正翱翔浮鹥散参差告我遽言旋定省恒惧乖懿此孝友心令徳善自培愿为王国士无媿北山莱
　　题番昜蔡渊仲黙斋
　　独坐众嚣寂灵渊虚以澄朴拙固吾性佻巧非吾能言辞戒放逸唇颊思缄縢吉与躁殊趣仁以讷见称呐呐誉何损呶呶时所憎恐玷怀白圭来谗忌青蝇无妄天之佑主静道斯凝曾闵庶可慕予赐在所惩万言不如黙诚哉宜服膺
　　林下
　　客寻林下居迳幽不待埽疎篁延柔蔓残果落深草禽言人莫知虎迹僮惊报何事婴余怀瓮牖悟天道
　　篢谷作
　　老树山桥画潇洒兴来濯足苍藤下云邉厓石危欲落雨后泉流急如泻客过松林贪翠阴农分稻苖散青把桃源风土良可乐何恨龙钟在田野
　　对雨
　　飞雨山棚爽緐云竹巷迷翠藤低拂石黄叶澹霑泥树杪盘饥鹘墙根泣露鸡园夫桔橰废流水满青畦
　　赠西山僧
　　髙僧自喜岩下住长见白云飞复廻半山风吹松子落千岁石作莲花开鸟下林堂待分食龙游溪水遇浮杯吴山楚山聊暂行还把楞伽归去来
　　天宁寺和曽得之兼呈彭声之及雪印
　　经年不到天宁寺却喜春浓叩竹扃二水共明洲外碧千峰如削雨余青谩劳山茗时时煮自笑斋中日日聼垂白饱闻髙世论岩栖空媿老穷经
　　初夏
　　树暗云更深鸟啼春巳去多谢桃源人能留渔父住
　　为王仲义题雪梅
　　小桥东郭先生履曲迳西湖处士家向暖早看花似雪冐寒更爱雪如花
　　和何彦正春耕【二首】
　　见説春耕溪水头赋诗犹忆玉京游莫夸塞北千蹄马宁买江南十角牛
　　竹间樵迳行应熟花外渔舟望欲迷处处稻畦分落照荷鍫人去水禽啼
　　刘承直【一首】
　　承直字宗弼以字行赣州人元进士明初与修礼书官国子博士升司业出为浙江按察司佥事【王子充云刘君工选体出入鲍谢之间】
　　秋日东林宴坐
　　髙秋坐虚馆飒然神虑清廻飚飏疎雨潇洒集前楹始欣尘远稍觉微凉生檐铎递相答林蝉时一鸣物情各有适吾生岂无营
　　周子谅【二首】
　　子谅名恺以字行庐陵人与修礼书授工部虞衡司主事【刘仲修云子谅之文丰而不泛乎辞约而能达其意其诗清新婉丽舂容幽逺】
　　读子书作
　　学馆坐无事故书聊复翫披文旣荟蕞寻义亦泮涣趋前后己逸顾旧新辄窜万言虽毕陈一理竟未贯往往巻未终心目已溃乱易书诗春秋辞简义亦焕奈何百家书累累叠几案緜延比葛藟根逺益纒绊雕刳出葩卉缀缉呈组纂推以合身心宜若霄壤判吾欲尽其文掇取归炉炭往者予弗及来者予何惮作诗示朋曹无乃骇童丱
　　赠别郭元达
　　黄鹄乗天风飘飘忽髙翔飞飞巢林鸟刷羽情内伤岂无凌霄志六翮不得长念子平生意相送以傍徨勿言易为别明发各一方悲来解佩劔为子复进觞且为游子歌歌词何慨慷疾风吹征颿旭日在衣裳自古有离别各言慎行藏
　　林　弼【三首】
　　弼字元凯初名唐臣龙谿人仕元为漳州路知事戊申内附以儒士登春官修礼乐书除礼部主事歴登州知府有梅雪斋稾
　　龙州【三首】
　　峒丁峒妇皆髙髻白纻裁衫青布裙客至柴门共深揖一时男女竟谁分
　　近水刺桐知驿舍倚山毛竹即人家趁墟野妇沽甜酒候客溪童进辣茶
　　白沙青石小溪清鱼入疎罾艇子轻漫説南荒风景异此时真似剡中行
　　张　翨【二首】
　　翨【或作翼】字翔南建徳人徙居嘉兴元至正乙己举于乡荐主角东书院山长不就吴元年徴入礼局告归有梓宇集【沈客子云翔南归自礼局郡庠延训诸生家近宣公祠庭有巨梓集以是名】
　　【诗话洪武修礼书吾乡与者三人徐一防大章陈世昌彦博及翨也翨所居有巨梓一防为作记杨廉夫亦有题咏故翨作杨哀辞有云志梓寓荣衮襃兮又靳昌乎声诗梓宇集不传朱翰辑檇李英华取其诗压巻】
　　赋得韭溪春水送张别驾
　　春风吹花澄海门韭溪雨足浮春云碧漪分流入流去石阑倒压玻瓈纹使君青骢驻溪侧檛鼓官船送行色片帆直泝五湖风水晶宫中夜吹笛
　　西湖竹枝词
　　南髙北髙峰顶齐钱唐江水隔湖西不得潮头到湖口郎船今夜泊西溪
　　【诗话辛丑夏留湖上昭庆僧舍时钱陆灿曹洁躬周元亮施尚白诸先生先后来游杭人有持元西湖竹枝请钱先生甲乙者先生谓曰和者虽多要不若老铁次日羣公泛舟于湖曹先生引杯曰铁厓原倡之外谁为擅各举一诗不当者罚周先生举陆仁良贵作云山下有湖湖有湾山上有山郎未还记得解侬金络索系郎腰下玉连环施先生举张简仲简作云鸳鸯胡蝶尽双飞杨栁青青郎未归第六桥邉寒食雨催郎白苎作春衣南昌王猷定于一举严恭景安作云湖中女儿不解愁三五荡桨百花洲贪看花间双蛱蝶不知飞上玉搔头吴袁于今令昭举强珇彦栗作云湖上女儿学琵琶满头都插閙妆花自从弹得阳关曲只在湖船不在家武进邹秪谟訏士举申屠衡仲权作云白苎衫儿双髻丫望湖楼子是侬家红船撑入栁阴去买得双头茉莉花钱唐胡介彦逺举徐梦吉徳符作云雷峰巷口晚凉天相唤相呼出采莲莫为采莲忘却藕月明风定好廻船萧山张杉南士举缪侃叔正作云初三月子似弯弓照见花开月月红月里蟾蜍花上蝶怜渠不到断桥东山阴祁班孙奕喜举释文信道元作云湖西日脚欲没山湖东月出牙梳弯南北两峰船上看恰似阿侬双髻鬟钱唐诸九鼎骏男举马琬文璧作云湖头女儿二十多春山两防明秋波自从湖上送郎去至今不唱江南歌予曰诸公所举皆当然未若吴兴沈性自诚之作也其词云侬住西湖日日愁郎船只在东江头凭谁移得湖山去湖水江波一处流不独寄托悠逺且合竹枝缥缈之音曹先生曰然于是诸公皆饮予亦浮一大白囬思旧事四十年矣録翔南诗其旨与沈作略同又吴世显彦章词云湖中日日坐船窗水面鲤鱼长一双好寄尺书问郎信恼人湖水不通江意亦相合然俱未及沈之俊逸也】
　　刘　俨【一首】
　　俨字敬思钱唐人元末隐居西湖明初徴入修礼乐书授广东市舶司令有樗隠集
　　【诗话敬思为管长史讷之师其卒也管哭以诗云痛哭刘夫子如今隔九泉家声俱溢耳才望孰齐肩百氏遭渔猎羣经费讨研荐章何恳恳束帛竟戋戋东壁星辰表西清雨露邉班陪黄阁老名厠玉堂仙礼乐皆新制方舆有续编宣麻应内命行李忽南迁汉节冲蛮雨黎歌入瘴烟客庖鱼米贱商舶象犀聫省檄官将调邮书讣遽传哲人其逝矣小子独凄然踵接才虽劣心丧礼自专不知双眼泪何日罢潺湲丁鹤年极称之】
　　舟中漫兴
　　青天缥缈吹云衣碧水顚倒插翠微三家五家村舍出一防雨防沙鸥飞栁丝袅袅拂过艇苔花斑斑生钓矶
　　风尘不到是乐土莫怪往来城府稀
　　鲁　渊【四首】
　　渊字道原淳安人至正辛卯进士江浙儒学提举洪武初徴修礼乐书诏授江西按察司佥事以病辞有鲁道原诗集
　　【诗话道原为沈原昭之师尝与杨亷夫张光弼挍文贡院其题入贡图诗云九州文轨车书混万里梯航玉帛齐感怀诗云越裳翡翠供输少辽海云航漕运通盖犹及见元盛时者其后几死于宼极其顚沛晚宿新岑诗云杜鹘山外家千里姑恶声中泪两行诵之亦可悲矣】
　　题马文璧秋山图为卢仲章赋
　　野馆空山里林泉象外幽淡云初霁雨红叶早惊秋路转山藏屋桥危岸倚舟直疑人境异便欲问丹丘
　　越中避难适周桥
　　丧乱今如此漂零岂偶然有身长作客无地可归田兵火凄凉夜风尘黯澹天故人知爱客同櫂鉴湖船
　　长安市
　　夜泊长安市乡邻崇徳州驿亭无驻马堰水有行舟坏道薶荆棘阴房聚髑髅凄凉兵火地人物总荒丘
　　重九
　　白鴈南飞天欲霜萧萧风雨又重阳己知建徳非吾土还忆幷州是故乡蓬鬓转添今日白菊花犹似去年黄登髙莫上龙山路极目中原草木荒
　　刘永之【二十一首】
　　永之字仲修清江人明初徴士有山阴集【梁孟敬云仲修遣词发咏追金琢璧钜篇短章榘度悉合敖子发云山阴翁诗诸体皆工而七言絶句尤佳不徒深入简斋门戸亦可与晚唐诸贤白战于变风境上而莫之雌防者　简一溪云先生诗词格调精工诸体备至沨沨乎风雅之遗】
　　【诗话仲修应聘入都以耳疾辞其秣陵述懐诗云话防曲台名秉笔从诸公则亦徴入礼局之一人矣宋景濂以辞章翰墨双絶称之赠诗云多少荐绅求识面江南文价为君低观集中与梁孟敬论春秋书谓胡氏之春秋非经之本防自为一书可尔使圣人者若后世之法吏深文而巧诋蔑乎寛厚之意此其失非细故也其识出环谷东山诸君之上其诗务去陈言取材新颖五言如青年杜书曰白髪汉郎官涧水穿林去山云带雨回雨微檐溜缓风急鴈声稀野烧兼风起邉烽共月升春明三寿草雪映九英梅蟹舍能留客渔舟不畏风鹿卢花下转莴苣雨中鉏白鹤窥残奕青童埽落花路危枫叶断石险桂根悬鹿栅成山垒渔梁阻涧泉七言如过桥栁暗乌争树当户花开燕入檐近瀑飞云经树湿穿花流水过桥香朱镂管书苔纸银簟秋衾梦橘湖古砚自磨铜雀瓦坐氊还叠罽宾揄石泉落处寒兼雨枫叶□来冷帯霜杜若烟生螺子港桃花水暖象牙津千峰静对芙蓉幕三峡遥连防蝀桥竹屿暝烟浮翠黛石田秋雨润银沙沙田紫蔗家家熟野径丹枫处处飞井厎龙飞山客见峰头鹿过野人知白云当户心同静乱竹侵阶手自删何其似姚少监郑都官也】
　　秋怀
　　凉飚振庭树浮云结重阴中情忽不乐拂几弹鸣琴泠泠多苦调零泪霑衣衿逺怀东都士登彼北邙岑怅然望京洛五噫发哀吟悠悠千载下谁识古人心
　　登烟云台同西峰诸友分韵得跨字
　　振防履崔嵬飞歩凌云榭俛观飞鸟翔逺见平江泻弹棊古桂阴酌酒长松下谷响啸哀猨林香过山麝祈灵醉巫觋寻真望仙驾翠蚪金节导青鸾羽衣跨
　　访驿马精舍能上人不遇识其从孙萧生进修夜坐诵诗次日书此识别留柬能公
　　晨起忽不乐驱骑髙原行四山多岚气日照孤峰明亭午际江渡烟艇浮沙汀登岸迷所适岐路方纵横忽忆驿马寺久慕能公名询涂向烟雾阡陌互纾萦渐入石路窄松萝蔼冥冥龙象虽寂莫廊庑犹峥嵘道人赴斋出钟梵杳无声欵戸识之子开室出相迎宴坐毕余景空花闻夕馨山尊泻芳醑秋蔬摘霜茎性昧空寂防心乐儒雅清夜止西窗宿风条中夕鸣病客旣多感闻此心骨惊明当舍之去沿流到江城方从湖海游暂逺林壑情山门荫寒沼中涵苔藓青法源庶无竭归日濯尘缨
　　过安庆精舍
　　淮壖古重镇龙舒实雄冠显显青阳公衔命兹屏翰文能宣皇风武能折凶悍仁能抚士卒知能辑流散孤城抗千里一身当敌万运否绌壮图时屯负英算城亾遂捐躯仗节死国难忠义凛霜日声名炳星汉我来当夏杪延览遂兴叹俯仰成古今兴亡犹在眼疲人稍归郭买舍临江岸午风舟舫集夜霁灯火乱精灵或来往庙食俨容观生为烈士尊死为奸臣惮□□吟诗台千载汚靑简
　　同傅商翁何彦正舟中有怀辛好礼韵
　　沙际水痕交细草蒙茸长春江下连鴈夜雨同孤舫佳期违宿诺欢笑怀前赏余烬落寒灯卧闻渔板响刘宗海为余作清江春雨碧嶂秋岚二图赋此赠之
　　刘君早年善山水得意往往图樵渔西昌城西一相见忽然赠我双画图图中似是清江曲春雨苍茫汀树緑烟中髣髴辨飞防水际依微见茅屋渔郎系船江石上一夜矶头水新长孤村日暮烟火微渡口归人暝犹往碧嶂层峦翠转竒岚光秀色含朝晖风林落叶洒青壁云壑流泉生翠微我昔结庐此山里每爱秋岚净如洗经年奔走厌风尘偶看新图心独喜凭君添我小纶巾明当归埽山中云他日君来一相访松根为子开柴门
　　题金华余仲扬山水
　　人言吴中山水好坐思絶境那能到金华山人怀故山时拂氷纨写幽岛赠君此图更絶竒妙墨精思夺天造陂陀重阜隐乔木掩仰遥汀带文藻石峤云生暮色微海门潮落秋风早贺监居临鉴湖曲子猷宅近山阴道清清落日櫂船回照水新袍影顚倒髙情千古慕前哲世俗纷华岂堪保经年烽火遍江南万壑千峰迹如埽畸人奔走厌尘浊试观图画开怀抱思傍幽林结茅屋柴门低映寒藤老放鹤前山戴笠归独抱长镵拾瑶草
　　题古木幽篁圗
　　近者天下写竹枝息斋子昂最竒特金钗折股锥畵沙直以髙情寄豪墨后来小李用家法更觉纵横脱羁勒御榻屏风或诏写流落人间岂多得我家真迹兼数公锦囊玉轴复壁中旧宅荒凉经战伐故物都随烟烬空此图寻丈小李作位置颇殊标格同半身古树色苍润筼筜因依相澹浓长林无人秋气入蜿蜿蛇蛟起幽蛰蟏蛸垂丝昼阴静老鹤刷翎昬雨集黄陵庙前湘水深捐玦江臯思俯拾浮槎寻源遡空阔析旌低度云湿何郎兄弟最好竒爱此不减瑚枝幽居正在兰峰下亦有乔木当窗扉共展长图幽兴发六月凉飔生葛衣还君珍袭增叹息他日重看觅旧题
　　陈君心吾以黄鼠笔见贻此笔唯京师多用之江南罕得也
　　氷鼠金毫鋭霜筠翠管长携来南郡逺制出北州良内史来禽帖黄门急就章秋林多柿叶挥洒兴难忘
　　送吴徳基赴兴化令
　　春江望不极芳草緑江浔千里长沙道孤防去客心县城依水国吏语帯蛮音到日应无事华亭自鼓琴
　　经湖口县
　　古县开湖口髙樯集岸隈山从庐阜起江向武昌来近水皆杨栁荒城半草莱客心元自速更遣晓风催
　　为髙安何思恭题方壶所山水
　　古象山中白昼闲紫烟楼观鳯笙寒试分玊井三秋露戏写方壶九叠山老树糢糊常带雨茅茨潇洒镇临湍知君隐处浑如此持向荷峰锦水看
　　题畵鹰
　　犹记鸣鞘出霸陵新丰市北醉呼鹰于今豪气都消尽闲看新圗剔鴈灯
　　题扇
　　乌丝细写蚕头篆白纻新裁燕尾衫雨过西轩苔色净涧中云影似江帆
　　题竹
　　洞里仙人白兔公手持玉笛向秋风彩云低度天如水吹作龙吟三月中
　　题扇
　　金鳯洲头倒玉壶铜塘浦口送飞舻他时若记分携处花满春城闻鹧鸪
　　寄西峰道士【二首】
　　百尺飞楼接太清万年枝上月华明鹿车入谷无人见应是仙人卫叔卿
　　石室虚明隔紫烟灵文中閟白瑶镌丹书隐字谁能识岁月应题建武年
　　北涧夏日
　　酒倾兰勺石泉香衣剪荷盘露气凉谁料十年江海兴闭门疎雨对横塘
　　夜宴定矦宅醉中口号
　　刻羽堂中画独明将军夜醉水西营青楼小妇新承宠弹得凉州第一声
　　为彭子渔钓圗
　　彭郎矶畔小茅堂露满秋林木叶黄石渚水生鱼欲上一江风雨夜鸣榔
　　孙　作【四首】
　　作字大雅以字行一字次知江阴人洪武癸丑召修日厯书成除翰林编修以老病乞外授太平府儒学教授入为国子助教迁司业有沧螺集【李武曽云胥元季之人咸袭抱遗老人诗派东家子独以苏黄为师洵特立之士也诗话编纂日厯洪武六年九月事也先是徐大章报王子充书曰近世论史者莫切于日厯日厯者史之根柢也其法以事系日以日系月以月系时以时系年犹有春秋之遗记事之法无】
　　【逾此也宋重史事日厯之修必诸司关白如诏诰政令则三省必録兵机邉事则枢庭必报百官之拜罢刑赏之与夺台谏之论列给舍之缴駮经筵之论答臣僚之转对侍从之直前故事中外之囊封匦奏下至钱谷甲兵狱讼造作凡有关政体者必随日以録岁终监修宰相防检修撰官日所録事有失职者罚之其慎重若此日厯不失则后日会要之修取于此他年实録之修取于此百年之后纪志列传取于此此宋氏之史所以可据也元则制度文为务从简便不置日厯不置起居注独中书置时政科以一文学掾掌之以事赴史馆及一帝崩则国史院据所付以修实録若顺帝三十六年事旣无实録又无参稽之书惟凭采访以足成之窃恐其事未必覈其言未必驯其首尾未必贯也其论实自大章发之修日厯老七人孙大雅与焉大雅自号东家子以文见知于牛士良宋景濓为作东家子传谓他人之文束于理则辞不畅肆于辞则理不直惟公洞瞩千古之上折之则理胜辟之则辞严动有据依皆非臆説其推许至矣诗絶去元季之习好盘硬语有云苏子落笔崩海江豫州吐句敌山岳汤汤涛澜絶厓岸防防木石森劔槊二子低昂久不下薮泽遂包防与鳄至今杂还呼从宾谁敢崛强二子角吾尤爱豫章抚巻气先愕磨牙咋舌熊豹面以手扪膺就束缚士如此老固可佳不信后来无继作盖欲力追涪翁宜诗之不肯犹人也】
　　大堤曲
　　君骑白马来我骑青骢去背面不相识两马骄嘶住
　　客中秋夜
　　故园应露白凉夜又秋分月皎空山静天清一鴈闻感时愁独在排闷酒初醺豆子南山熟何年得自耘
　　石菖蒲
　　晓露飞初湿春苖剪又生静怜千叶瘦幽喜一峰横郁郁明人眼青青异物情安期如可待吾亦埽黄精
　　送杜孝廉往句容
　　江东胜地压西浙句曲山传天下稀林间风生一虎过石上月明双鹤归我拟华阳裁白帢君如莱子奉斑衣日长县幕娱亲地小轿疎櫺入翠微
　　钱　宰【二十四首】
　　宰字子予一字伯均防稽人元进士明初以明经徴修礼乐书授国子助教乞归召较书翰林加博士致仕有临安集【徐子元云博士诗如霜晓鲸音自然洪亮　黄才伯云博士病近代新声太繁刻意古调拟汉魏而下诸作补其未驯者词林称之诗话博士吴越武肃王十四世孙孝陵命撰帝王庙乐章称防每进见辄赐坐侍食尝赋早朝】
　　【絶句云四鼓咚咚起着衣午门朝见尚嫌迟何时得遂田园乐睡到人间饭熟时明日文华防毕帝谕曰昨日好诗朕曷尝嫌汝何不改作忧字又曰朕今放汝去好放心熟睡矣乃遣还二十七年诏徴同揭等二十六人定正尚书蔡氏传命开局翰林院赐绮缯衣被入朝班侍卫之首赐饮酒楼还里年九十六乃卒二十四人者黄观景清在其中实録特删去盖永乐中以名在奸党故也博士诗波澜老成诸体悉称韩宜可唐愚士皆师之】
　　拟古【七首】
　　出门万里别行行逺防邉相望各天末北斗日夜躔四运秋复春不见君子还燕车北其辙越马南其辕目逺心愈近怅然徒悬悬黄云暗关塞路险不见天式微夫如何日月忽已迁愿言崇明徳无为终弃捐
　　髙台何巍巍参差与云平玉绳临双阙长河流无声上有羽衣人逍遥吹玉笙清响涵明月飞佩何泠泠借问弄者谁疑是董双成曲终再三叹感慨有余情所悲同门友局促趋世荣愿将秋水劒为之解尘缨笑呼双黄鹄与子俱逺征
　　涉海采琅玕红者瑚枝明珠盈怀袖将以遗所思海濶不得返所宝莫致之烂其纳我室抱璞将何为靑靑梧桐树托根在髙冈与子新合欢翕如鳯与皇鳯皇鸣锵锵合欢期世昌欢情一何短离思一何长嗟彼篱下菊含英扬其芳晨霜秉贞节宁随秋草黄终当采而佩岁晏夫何伤
　　河东有织女皎皎云为章手弄机上丝日夕更七襄织成五色文欲制君子裳莫言隔秋水可以驾飞梁睆彼牵牛星终日不服箱
　　故人万里别海水日夜深南风海上来遗我双南金不见故人面乃见故人心铸作黄金徽置之白玉琴弹为别鹤操间以怀湘吟曲终聼者稀矫首望知音
　　庭树日已黄白髪日已短候虫鸣前除秋霜蕙花晚岁月如奔驹六辔不可挽泛舟渉方瀛方瀛水清浅安期邈难求吾櫂亦已返花开醉复斟黍熟饥自饭逌然乐悟生瑶岛谅不逺
　　分题赋载酒亭送友人之四川
　　大江发巴蜀岷峨蔚嶕嶤子云性佚荡逸气相扶揺洒翰骋雄辞凌云何飘飘终焉敛其华组丽不足骄覃思着文斟酌仿繇爻闳言极幽微緜络天地交岂无好事者载酒与游遨胡为事黄门投阁竟萧条龙蛇不知藏蝘蜓亦见嘲天独昌其文炳如日星昭子行登斯亭英爽或可招谓我欲问竒峡水阻且遥
　　题雪猎图
　　健儿善骑射出猎古战白雪日夜飞萧萧朔风凉黄草蔽沙碛马肥弓力强小队出汉南十骑如龙骧前驱逐猛虎后骑接飞獐翻身激羽箭叠中两羚羊熊何前却猛气亦跳梁南行顾长防北走脱飞鎗聫镳愈奋捷性命不得将自谓足驰骋意气何扬扬宁思汉廷将英勇际武皇去年出云中置郡定朔方今年战髙阙夜围右贤王小勇何足矜万里开邉疆
　　兵退后作
　　朔风号枯枝长夜何漫漫微月出复没零露凄以露漙不足悲严霜为之寒饥乌下丛薄猛虎鸣其间灯照虚舘落叶何珊萧萧逺征人载歌行路难我心增惨戚岂不思东还欲济川无梁中道多阻艰弱子病且死老妻方忧患明将登前涂念我衣裳单斧氷汲涧水采薪事朝餐慨彼下泉诗悠然起长叹
　　泛舟新湖塘次王敬初韵【二首】
　　清赏各有适何异同登攀君舟泊西隩我车上东山林光变宿雨溪响洄晴澜春深飞花歇日入好鸟还佳景欣所得毋令清兴残俯看纵壑鱼仰见培风翰物理固有待努力当希顔胡为念穷达戚戚天壤间
　　湖水日已緑理櫂不可缓杂花当昼翻逺树出云短沙明宿雨霁风急游丝断悠悠欢赏深歴歴佳趣满酒尽客愁生歌残离思远世路方险巇穷居正萧散出处谅何心夕阳起樵管
　　早春寄乡中友人
　　故园花发春又来碧桃半拆棠棃开流莺踏花酒落杯花飞落酒相萦廻酒酣起舞落日晚应念长安人未回江上舟几时发拍手醉唱归去来笑摘花枝簪白髪
　　云中两烈妇
　　珠展镇云中纵游兵掠乡鄙张思孝妻华氏偕子妇刘骂贼死之作云中两烈妇
　　云中两烈妇风节何雄哉妇姑誓同死军马倐已来姑言我死命所遭尔方年少不得逃欲自经不得索欲自刎不得刀少妇潜致词不用刀与索儿当激贼怒妇姑头共斫姑如湛卢劒骂贼猎猎生刚风妇如黄间弩蹶张放气愈雄厉声奋激膺贼锋万古双烈夸云中
　　题赵仲庸镜湖圗为洽上人作
　　赵侯胷中有泉石白髪垂颠人不识丹靑不写四十年一见洽师双眼碧当年王宰浪得名十日五日劳经营天机到时一挥洒白云颠倒秋波明秋波在屋下白云在屋上香鑪秦望天东南苍峦翠巘森相向三山落日烟水賖秋风旧宅今荷花断垣苍石无路入至今人説放翁家放翁家何处阿师出家不归去不惜千金买画图笑倚清江看云树
　　长江霁雪圗
　　昔年壮游下江汉霁雪千峰排两岸今年看畵忆旧游万里江山入清翫岷峨冈脊来蜿蜒青城一峰髙插天东驰衡山走千里匡卢五老下与石城北固遥相连氷峦雪壑互起伏照见日华破初旭神光混茫元气浮奋如巨鼇簸坤轴烂如秋空云浩如沧海涛又如瑶台银阙天上头皎皎白月空秋毫囬光下照中流水风吹河汉银云起中流空阔不胜寒一洗丹碧秋漫漫山川歴歴真伟观来往十年游未半不如云瀛楼上来倚防一日看遍江南山
　　题俞景山画山水帐
　　老大索居江上楼廿年不出怀旧游叩门下楼出迎客但见絶壑风飕飕岱宗日观山上头日出未出苍烟浮嵩髙插天太华碧蛾睂靑城翠欲流匡庐老泉挂白石苍梧水落湘江秋悬厓倚天万山立翔鸾舞鳯蟠苍虬幽岑逺树互出没白云不散松风收松根老樵列四五招我共入靑林幽平生游歴走不遍千里万里穷遐搜如何一日堕我前空翠杂沓来双眸举头问客何因入此境廼是手持畵圗来沧州俞君作画时雅有山林癖朝登秦望山万壑千岩净横臆暮上香炉峰海色秋清上遥碧归来放笔仿董源笔底丹青浩无迹海桑一别三千年山月江风耿相忆仰观岩上泉俯看松下石故人不见空画圗十幅云烟巻还客
　　梧桐树
　　梧桐树一叶堕秋风一叶委秋露明年二月新叶生还在今年叶飞处汉宫飞燕近承恩零落班姬不如故君不见梧桐树
　　分题赋镜湖送张用中
　　镜湖白波木叶稀凉风萧萧入客衣季真赐宅已无主太白酒船空櫂归野色惊秋鸿鴈下水声吹雨鲤鱼飞此时张翰吴中去云鎻稽山失翠微
　　题赵仲穆秋山图
　　人家水槛接山窗好在江南山水邦两岸云林皆落日一天岛鴈共秋江屋头数遍青峦九松下吟成白石双野服何人正萧散泊船归醉酒盈缸
　　题畵菜
　　今日荷鉏倦嘉蔬没四坦客来春酒緑风雨夜开园
　　春深即景
　　露梢黄鸟啄来禽蛀叶青虫络树阴又是緑阶春雨歇满庭芳草落花深
　　题秦淮送别图
　　緑酒斟来且莫斟酒阑歌罢去骎骎别懐恰似秦淮水流到长江緑更深
　　题林处士观梅圗
　　放鹤仙人不可招断河残月夜闻箫别来欲问春消息花落西泠第二桥
　　揭　轨【五首】
　　轨字孟同临川人洪武初以明经举除清河主簿升知县谢归教授生徒召定书传防选【沈山子云孟同诗以唐人为圭臬斤斤不爽方之髙漫士差优】
　　河北氷泮放舟归江南奉寄杨南宫
　　晓来铜雀东风起春氷凌乱漳河水郎官惊起解归舟一日风防可千里侵晨鼓柁发临清薄暮乗流下济宁南宫先生先我去花时想达洲步寻君何处抽风帆杏花烟雨春江南
　　春阴
　　棃花门巷泥活活杨栁窗戸緑阴阴轩车不来又几日风雨相思劳寸心舒州红稻宜晚饭采石碧酒供满斟故人何可久不见我有新诗思共吟
　　过燕都故宫
　　八月金舆度玉关芙蓉零落后庭闲西宫无复羊车过南苑犹疑鳯吹还承露金盘留海上广寒琼戸鎻人间翠华此日知何在黄叶萧萧万歳山
　　晚归
　　苑外金波映水天归骢蹀躞暮江邉鳯皇台阁初含雨燕子人家又禁烟诗写桃花歌扇厎酒携杨柳舞楼前请看秋雨胭脂井好酒春风玳瑁筵
　　宴南市楼
　　诏出金钱送酒垆绮楼胜防集文儒江头鱼藻新开宴苑外莺花又赐酺赵女酒翻歌扇湿燕姬香袭舞裙纡绣筵莫道知音少司马能琴絶代无【姜明叔云国初于金陵聚寳门外建轻烟澹粉梅妍栁翠十四楼以聚四方宾客观揭孟同诗可知国初搢绅宴集皆用官妓与唐宋不异后始有禁耳】
　　【诗话永乐中蜀人晏振之金陵春夕诗云花月春江十四楼十四楼者来宾重译清江石城鹤鸣醉仙乐民集贤讴歌鼓腹轻烟淡粉梅妍栁翠也姜明叔蓉塘诗话谓皆在聚宝门外然中旣以清江石城为名必不皆在聚宝门矣周吉父撰金陵事谓有十六楼在城内者曰南市曰北市在聚宝门外之西者曰来宾在聚宝门之东者曰重译在瓦屑坝者曰集贤曰乐民在西关中街北者曰鸣鹤在西关中街南者曰醉仙在西关南街者曰轻烟曰淡粉在西关北】
　　【街者曰栁翠曰梅研在石城门外者曰石城曰讴歌在清凉门外者曰清江曰鼓腹所载特详杨用修艺林伐山遗南市北市陈鲁南金陵世纪遗清江石城因曲就十四楼之目而误也相传定正蔡传书成宴编纂诸臣于醉仙楼上然揭孟同诗云诏出金钱送酒垆绮楼髙防集文儒题曰宴南市楼则非醉仙明矣实録洪武二十七年八月庚寅新建京都酒楼成先是上以海内太平思欲与民偕乐乃命工部作十楼于江东诸门之外令民设酒肆以接四方宾旅旣又増作五楼至是皆成赐百官钞宴于醉仙楼九月癸丑定正蔡传书成赐诸儒宴及钞俾驰驿还是则编纂诸儒先与百官并赐宴者醉仙楼也继以书成赐宴者南市楼也盖酒楼本十六其一北市楼建后被焚此实録止言增建五楼也当日诸楼皆有官妓不独轻淡粉梅梅妍栁翠为然故李公泰叔通集句诗于北市则云极目乱红妆于集贤则云妙舞向春风于清江则云时啭遏云声于鼓腹则云舞破日初斜于石城则云翠袖拂尘埃于来宾则云烟花象外幽于鹤鸣则云白日移歌袖而孟同诗写桃花歌扇底扇底酒携杨栁舞楼前又云龙虎关河环锦绣鳯皇楼阁丽烟花又云赵女酒翻歌扇湿燕姫香袭舞裙纡追忆氶平都防之盛君臣相遇之隆亦一叚佳话也】
　　童　冀【四首】
　　冀字中州金华人洪武丙辰被徴修书后为湖州府学教授调北平坐罪卒有和陶集【姚广孝云中州才力老成问学淹贯二十年来奔走南北虽涉厯世故乐天知命有合于靖节之志趣其和诗如茧抽泉决略不见其艰窘矧有牵强者邪】
　　庚子岁五月中从都还阻风于规林
　　我昔少年日无事幸休居佩戒性缓每师董安于迨兹桑榆景始悟失东隅屡将孱弱躯触目风波涂严令朔风急夜截髙邮湖岂不幸利涉为计良已疎古人诫垂堂况我疾病余前涂谅多险欲悔将焉如
　　水车行
　　零陵水车风作轮縁江夜响盘空云轮盘团团径三丈水声却在风轮上大江日夜东北流髙岸低坼开深沟轮盘引水入沟去分送髙田种禾黍盘盘自转不用人年年祗用修车轮往年比屋搜军伍全家载下西凉府十家无有三家存水车卧地多作薪荒田无人复愁旱极目黄茅接长坂年来儿长成丁夫旋开荒田纳官租官租不阙足家食家家复借水田力一车之力食十家十家不惮勤修车但愿人长在家车在轴不忧禾黍秋不熟
　　罱泥行
　　朝罱泥暮罱泥河水浇田河岸低吴中有田多卤斥河水髙于田数尺雨淋浪拍岸善崩嵗嵗罱泥增岸塍载泥船小水易入船头踏人船尾立吴儿使竹胜使篙竹筐漉泥如浊醪此身便作淘河鸟河水终多泥渐少君不闻越上之田髙于城连车引水千尺坑车声轧轧夜达明田间浊水无时盈吴田苦涝越苦旱越水常枯吴水满嗟乎世间至平惟水犹不平请君不用观世情
　　赠丹崖隐者
　　吾闻零陵东有丹崖山青天削出青孱顽丹梯百丈不可得仙人炼药巢其间丹成仙去已千载至今草木余清寒我今吊古访陈迹石磴侧足难跻攀上有撑云拄日之乔松下有悬厓喷壑之惊湍幽林野鸟作人语阴涧或有蛟龙蟠何人结屋倚苍翠抱琴林下聼潺湲乃是丹厓仙人老孙子少年早脱名利关祗今五十如处子双鬓鸦墨顔渥丹门前种秫酿春酒屋后艺菽供朝餐留我石上煮清茗松花落地云斑斑我家金华五十里失身作客天南端徴书昨夜趣归兴叶舟径下湘江滩文馆深难置足神武门髙宜挂冠山中草屋幸无恙拂衣归共浮云间明年花开傥相忆把酒相望兴长叹
　　赵防谦【一首】
　　防谦名谦一名古则余姚人洪武初徴修正韵出为中都国子监典簿罢归寻以荐召为琼山教谕卒于官有考古余事【黄太冲云先生诗有考古余事千篇未曽传世诗话明祖正韵一书出自独断天子考文诸臣敢不敬应防谦于六书四声最精焉肯尽弃其学而顺帝之则其见黜也必因不苟附和而然不在年少也旣归筑考古台述声音文字通书成赋诗云文字声音叹久讹十年辛苦事研磨谁云沈约知音甚未许扬雄识字多鱼鲁从今堪辨析鼎由昔费摩挲总怜朋旧微钟子归卧云山看薛萝当知台名考古心非正韵为今矣】
　　古风次倪安道韵
　　荒哉周穆王八骏穷万里朝发昆仑巅夕饮瑶池水空歌白云谣千载污人耳三复祈招诗感叹不能已














　　明诗综巻八
　　钦定四库全书
　　明诗综巻九
　　翰林院检讨朱彞尊编
　　髙啓【一百三十八首】
　　啓字季迪长洲人洪武初召修元史授翰林院国史编修官擢戸部侍郎放还寻坐法死有凤台吹台江馆青丘南楼槎轩姑苏杂咏等集自选为缶鸣集景泰中呉人徐庸彚为大全集【王子充云季迪诗隽逸清丽如秋空飞隼盘旋百折招之不下又如碧水芙蕖不假雕饰翛然尘外谢懿云季迪之诗縁情随事因物赋形纵横百出开阖变化其体制雅醇则冠裳委蛇佩】
　　【玉而长裾也其思致清逺则秋空素鹤回翔欲下而轻云霁月之连娟也其文采缛丽如春花翘英蜀锦新濯其才气俊逸如泰华秋隼之孤鶱昆仑八骏追风蹑电而驰也　呉原博云季迪雄不敢当子美髙不敢望晋魏然能变其格调足以髣髴韩柳王岑　刘钦谟云季迪诗多激烈慷慨雄伟竒古浩乎如大川之决防也锵乎如洞庭之张乐也儵乎如幽壑之舞蛟也李宾之云国初称髙阳张徐季迪才力声调过三人逺甚百余年来亦未见卓然有以过之者陈约之云洪武初沿袭元体颇存纤词时则季迪为之冠　徐子元云季迪岱峰雄秀瀚海】
　　【浑涵海内诗宗岂惟呉下　杨用修云季迪一变元风首开大雅　王元美云季迪如射雕儿伉健急利往往命中又如燕姬靓妆巧笑便辟王敬美云季迪才情有余使生正李何之间絶尘破的未知鹿死谁手杨张徐故是草昧之雄胜国余业不中与髙作仆　穆敬甫云髙诗竒拔爽朗可并唐之燕许　胡元瑞云国初称髙杨张徐季迪风华颖迈特过诸人同时若刘诚意之清新汪忠勤之开爽袁海叟之峭拔皆自成一家足相羽翼刘崧贝琼林鸿孙蕡抑其次也又云髙太史格调体裁不甚逾胜国而才具澜翻风骨颖利则逺过元人昭代初雅堪禘祢　顾言云髙侍郎始变元季之体首倡明初之音发端沈郁入趣幽逺得风人激刺微旨足以嗣响盛唐　李时逺云季迪诗秾丽而无粉泽清新而复髙古优入盛唐　何无咎云季迪矩矱全唐独运胸臆近体不无中晚纤弱之调尚沿元季余风　陈卧子云季迪诗如渥洼生驹神骏可爱特未合和鸾之度耳　李舒章云季迪如春池黄鸟游目可念　宋辕文云季迪妙有才情翩翩矫逸明初诗人允宜首推缪天自云季迪诗自古乐府文选玉防金楼诸体下至李杜王孟髙岑钱郎刘白韦柳韩张以及苏黄范陆虞揭靡所不合此之谓大家诵青丘子歌其自负亦不浅矣】
　　【静志居诗话侍郎跌宕风华鳯观虎视造邦巨擘所不待言而何仲黙别推袁景文第一试合诸体观之袁自非髙敌也世传侍郎贾祸因题宫女图其诗云女奴扶醉踏苍苔明月西园侍宴回小犬隔花空吠影夜深宫禁有谁来孝陵猜忌情或有之然集中又有题画犬诗云独儿初长尾茸茸行响金铃细草中莫向瑶阶吠人影羊车半夜出深宫此则不类明初掖庭事二诗或是刺庚申君而作好事者因之傅防也】
　　行路难
　　君不见盘中鲤暂失风涛登俎几君不见枝上蜩才出粪壤凌云霄推移变化讵可测勿谓明日同今朝出乗髙车入大马半是当年徒步者悠悠行路莫相欺为雌为雄未可知
　　少年行
　　下直平明出禁门笑提博局伴王孙宝刀不敢将输却明日沙欲报恩
　　悲歌
　　征涂崄巇人乏马饥富老不如贫少美游不如恶归浮云随风零落四野仰天悲歌泣数行下【李时逺云不数汉魏】
　　阿那瓌
　　牛羊草漫野大帐天山下十万控儿闻箛齐上马【呉明卿云伉健】
　　野田行
　　白杨树下谁家坟火烧野草碑无文路傍尚卧双石马行人指是故将军当时发卒开隂宅千里送城东陌子孙今去野人来髙处牧羊低种麦平生意气安在哉棘丛暮雨棠棃开百年富贵何足恃雍门之琴良可哀
　　秋风引
　　嗟尔秋风胡为来哉奏商律兮瑟飒而悲哀叩乔柯而陨叶埽广路以清埃入班姬之永巷过襄王之髙台瑶琴自鸣罗帏齐开马萧萧而嘶起鸿噭噭以翔回使崩云骇浪震荡于白日兮忽欲去而徘徊客有怀乡失职而对此者恨盈襟而难裁但欲变天地之揺落不知感节序之摧頽秋风生归去来【钟广汉云善学太白】
　　秋江曲送顾使君
　　秋江月满秋潮大江上行人待潮过别离休说渡江难半日顺风船稳坐楚江茫茫葭菼平使君来时雄雉鸣子弟从军隔江去几家犹住夕阳城水田虽荒饭常足芡米夜舂二十斛谁道繁华不及前戸无征税官无狱渡江渡江君莫留江北乐似江南秋
　　凿渠謡
　　凿渠深一十寻凿渠广八十丈凿渠未苦莫嗟吁黄河曾开千丈余君不见贾尚书
　　城虎词
　　潮门开啼早鸦有虎忽入居人家母儿畏窜鸡犬伏排篱突戸谁能遮狞风动树初哮吼惊起东营捉生手怒拔长戈试一舂目光落地伥魂走南山藜藿深冥冥白日横行谁敢撄何为离窟来城市牙爪虽全不能恃君不见壮士遭急缚失路穷时亦如此
　　春江行
　　春江南北疑无岸緑草緑波连不断一女红妆出浣纱恰如镜里见桃花裌衣犹冷过寒食云度春隂半江黑浦口风多潮正深轻舟摇荡愁人心鹧鸪暮啼归路逺飞絮茫茫楚王苑
　　废宅行
　　鸣珂坊里将军第列防齐收朱戸闭里媪逢人说旧时有庐被夺广园池今年没入官为主散尽堂中义宅儿厨烟久断无粱肉羣鼠饥来入邻屋官封未与别人居日日闲苔雨添緑曲阁深沈接后房画屛生色暗无光寻常不敢偷窥处守卒时来拾坠珰春风多少奇花树又有豪家移得去
　　牧牛词
　　尔牛角弯环我牛尾秃速共拈短笛与长鞭南陇东冈去相逐日斜草逺牛行迟牛劳牛饥惟我知牛上唱歌牛下坐夜归还向牛边卧长年牧牛百不忧但恐输租卖我牛
　　养蚕词
　　东家西家罢来往晴日深风雨响二眠蚕起食叶多陌头桑树空枝柯新妇守箔女执筐头发不梳一月忙三姑祭后今年好满簇如云茧成早檐前缫车急作丝又是夏税相催时
　　忆逺曲
　　扬子津头风色起郎帆一开三百里江桥水栅多酒垆女儿解歌山鹧鸪武昌西上巴陵道闻郎处处经过好樱桃熟时郎不归客中谁为缝春衣陌头空问琵琶卜欲归不归在郎足郎心重利轻风波在家日少行路多妾今能使乌头白不能使郎休作客
　　里巫行
　　里人有病不饮药神君一来疫却走迎老巫夜降神白羊赤鲤纵横陈男女殷勤案前拜家贫无殽神勿怪老巫击鼓舞且歌纸钱索索隂风多巫言汝寿当止此神念汝防賖汝死送神上马巫出门家人登屋啼招魂【陆冰修云如此章法入之张王乐府几不能辨】
　　主客行
　　主人楚歌客楚舞落日黄云鴈声苦笑拂腰间宝劒光美人满堂色如土大儿北海人中竒小儿能读曹娥碑相逢且莫叹贫贱但愿有酒无别离君不见平原墓上生秋草国士无穷道防老
　　新曲
　　旧解新张冰丝牵愁六尺长寛急频从指边听金鴈参差移不定新响髙调易促不如旧弹已熟怜新厌旧妾恨深为君试奏白头吟他日愁如旧弃泣向罗裙带头系
　　竹枝歌
　　枫林树树有猨啼若个听来不惨凄今夜郎舟宿何处巴东不在定巴西
　　照田蚕词
　　东村西村作除夕髙炬千竿照田赤老人笑祝小儿歌愿得宜蚕又宜麦明星影乱栖乌惊火光辟寒春己生夜深然罢归白屋共说丰年真可卜
　　拟古【二首】
　　美人一相见遗我白玉环上有双雕龙游戏在云间持此感深意佩结无时闲玉以比贞洁环以明不絶云龙永相从谁能使离别
　　黄鸟鸣春阳流芳满西园攀条日已暮怅惋不能言御寒必重裘涉道须双辕离居非君子何以解忧烦烦忧日己积佳期日已失思君如蓬莱可望不可即区区傥见察憔悴甘自毕
　　寓感【六首】
　　美女生贫家光艳人未识远聘入楚宫扬蛾欲倾国朝游琼台上夕侍金舆侧奉欢拟千龄秋风失顔色衔恩归永巷贞意徒寂黙髙髙天上星堕作水底石人事尽如斯推移叹何极
　　志士徇功业贪夫诧轻肥亦有逃羣子矫矫与时违彼此更共笑不知谁是非达人体自然出处两忘机浮云游天表舒巻有余辉
　　揽辔登太行遥望洛北州崤函正西峙黄河复东流百城无遗堵云烟莽相缪朝作冠盖暮为狐兔丘昔人争此地干戈迭相雠当其得意时连陌拥鸣驺百年奄忽尽魂魄空来游曷见采芝叟冥栖无所求
　　裋褐乗荜辂狐裘驾文车西门与北宫穷达一何殊彼达矜己智此穷愧身愚东郭发至言两惑各以袪厚薄有定命巧拙果谁欤归卧掩蓬室道存何所吁
　　頽阳在川上蝉夕鸣悲嫋嫋风起波翻翻叶辞枝旷望天宇内泬寥此何时朱火已盈谢清商届其期览镜忽自嗟緑鬓生素丝万物有荣悴造化岂吾私
　　南山多浮云北山有髙树因风暂来依风回复飞去兄弟满四海几人此相遇握手交百懽分襟滋千虑踪迹不可常无为嗟去住
　　始发南门晚行道中
　　嵗暮寒亦行征人有常期辞我家乡乐适彼道路危酒阑别宾亲驱车出郊歧我马力未痡已越山与陂回头望髙城落日云树滋遭乱既少安谋生复多饥涂逢往来人孰不为此驰逺游亦吾志去矣何劳悲
　　早过萧山歴白鹤柯亭诸邮
　　客起何太早村荒絶鸡鸣况时江雨晦不得见啓明凌兢度髙关山空县无城隔林闻人呼已有先我行侧身避径滑聚足防厓倾衣寒复多风聒聒逺水声千峰雾中过不识状与名岚开见前邮始觉歴数程越禽啼枫篁冷日傍午晴烟生沙墟寂叶落涧寺清登临亦可恱但恨时未平
　　闻长枪兵至出越城夜投龛山
　　列藩遏戎乱驻钺实此州如何杀大将王师自相雠我来乱始定城郭气尚愁又闻有邻兵仓卒岂敢留促还出西门天寒絶行辀古戍暗雨雪旌旗暮悠悠野屋闭不守泽田弃谁收居人且奔逃游子安得休逶迤苍山去泱漭云浮人虎争夜行风榛啸岩幽我徒戒相亲一失未易求饥食谷口栗寒烧涧中槱神迷路多迂再宿达海陬虽尝登顿劳幸免迫辱忧圣尼畏于匡嗟我敢有尤但慙去越早不遂名山游
　　夜抵江上候船至晓始行
　　夜辞西陵馆霜谷叫猨歇津卒未具舟天险不可越渔商杂渡寒立沙上月苍烟隐遥汀益觉潮涨濶开桡散惊鳬海色曙初发昽昽前山来稍稍后岭没中流闻鼓角隔岸见城阙客路得奇观临风闷俱豁
　　登凤凰山寻故宫遗迹
　　兹山势将飞宫殿压其上江潮正东来朝夕似奔向当时结构意欲敌汴都壮我来百年后紫气愁不王乌啼壁门空落叶满阴障风悲度遗乐树古罗严仗行人悼降王故老怨奸相苍天何悠悠未得问兴丧世运今复衰凄凉一回望
　　宿汤氏江楼夜起观潮
　　舟师夜惊呼隔浦乱灯集潮声若万骑怒夺海门入初来听犹逺忽过睇无及震揺髙山动喷洒明月湿霜风助翻江蛟龙苦难蛰应知阴阳气来往此呼吸登楼觉神壮凭险方迥立何处望灵旗烟中去波急
　　过奉口战场
　　路回荒山开如出古塞门惊沙四边起寒日惨欲昏上有饥鸢声下有枯蓬根白骨横马前贵贱宁复论不知将军谁此地昔战奔我欲问路人前行尽空村登髙望废垒结愁云屯当时十万师覆没能几存应有独老翁来此哭子孙年来未休兵彊弱事幷吞功名竟谁成杀人遍乾坤愧无拯乱术伫立空伤魂
　　舟次敢山阻风累日登近岸荒冈僧舍
　　髙岸鸣枯桑湖阴北风厉寒涛汹我前几日不得济孤舟恐漂荡石根暮牢系忧来厌闲卧近寺聊独诣雀饥残林空人倦危磴细年荒无居僧树死石门闭神伤却欲返微霰洒征袂穷冬已峥嵘故国尚迢递仰看浮云驰东路阻归计长叹复何言吾生信多滞
　　过峡石
　　硖石颇奇壮长河出连山絶壁两岸开行舟过其间髙处谁解登隂藤袅难攀防垂雨痕古仰露天光悭不知真宰意随地设险艰一夫据蜀阁二世凭秦闗赖此非要区争夺得少闲徘徊伫望久日暮飞云还
　　登海昌城楼望海
　　百川浩皆东元气流不息混茫自太古于此见容德积隂涨涛万里失空色鸿鹄去不穷鱼龙变莫测朝登兹楼望动荡豁胸臆始知沧溟大外络九州域日出水底宫烟生岛中国寛疑浸天烂怒欲吹地窄常时烈风兴海若不受职长堤此宵溃频劳负薪塞况今艰危际民苦在垫溺有地不可居澒洞风尘黑安得击水游图南附鹏翼
　　秋怀【四首】
　　明月出逺林流辉鉴牀帏促促草下虫催我索故衣起叹秋夜长欲取鸣琴挥掩抑不成弄中心复乖违有怀难自宣勿谓知音稀
　　凉风动幽幔髙堂夜空虚明灯无与语聊读古人书古人亦何人使我不得如弃巻辄还卧终宵自欷歔朝游荒冈陲暮行空潭侧我非楚大夫何有憔悴色良辰思逺驰周道广且直我马力不前回驾仰偃息踟蹰阻脩竹日夕睇西北苟安非予志所惧时未识
　　弭櫂望江涘日落青枫林惊波驶且广荡漾浮云隂靡靡皋兰衰嗈嗈渚鸿吟顾此凛节谢忧来忽伤心宋子悲已多潘生叹弥深自古有此愁谁云独吾今
　　出郊抵东屯【三首】
　　故乡一区田自我先人遗赖此养吾懒不耕坐待炊霜露被寒野属当敛获时年来征薄入税驾宿东陂今年虽未丰亦足疗我饥万钟知难称保此复何辞
　　喌喌鸡登场秋稼恨狼籍疎榆防门巷景暗灯火夕田家虽作苦于世寡忧戚况当收获景斗酒复可适所以沮溺徒躬耕不辞剧
　　坐久体不适卷书出柴闗临流偶西望正见秦余山野净寒木疎川长暝禽还此中忽有得怡然散襟顔遂同樵牧归歌笑落日间
　　顾荣庙【有序】
　　晋侍中顾彦先有墓幷祠在长洲之东久而废为淫祀县令周君复之为赋是诗
　　军司吴国秀神机夙超朗弱冠游洛师已防南金赏崎岖诸王幕沈湎务遵养中罹广陵艰计服匪诚枉风云一挥扇义旅臻同响事成耻言勲飘然理归鞅晋社始东迁羣贤悉收奬道谒真感防矫翼丹霄上德闻一代称迹泯千龄往时屯乏良佐英谟益堪想坟祠托荒郊萧条竝榛莽荛童侵雨隧淫巫闯尘幌大夫过停辕式瞻为含怆衣冠复故貌筵几陈新享寡劣忝乡人因歌表遐仰【李舒章云似谢康乐】
　　答张山人宪
　　听君辛苦词感我艰难情百年自有为安用文章名鸡鸣海光动车马尘满城相逢无新旧言合意自倾奉觞置君前长歌发哀声时平苟未得饮此全其生
　　澄景阁夜宴
　　王孙喜留宴开阁望明河是夕月微晕凉风池上多栖禽翻暗丛骇鱼动圆波清景厌丝竹雅咏答髙歌尊酌愿勿间良宵易蹉跎预忧别在旦车马层城阿
　　九日无酒步至西汀闲晀
　　髙天无游氛秋气自激肃离居时节变霜降未授服萧条野田间晨步聊逺瞩悠悠寒川驶靡靡晴峦矗菊丛有清香木叶无故緑亲朋去我逺登髙且连躅孤怀谁知音惆怅临水曲名酒不可寻归来掩茅屋
　　赠谈谷数瞽师金松隐
　　我闻谷子乃是古仙真避世青谿中不污战国尘著书十三章当年授仪秦二子不善用竟皆杀其身瞽师得异传相去逾千春不为纵横说谈数妙入神往年客南都蓬门集朱轮下帘论理惊动金陵人归来隐虞山绕庐树松筠谁言目无覩内照灵光新缅思大化根生此下土民起灭千万涂孰能究其因或愚骋结驷或贤被悬鹑命也可奈何天道谁疎亲世事昧守常毋使徒纷纶
　　始迁西斋
　　乍悬南楼榻始布西斋筵西斋非吾庐幽净亦可怜风牖竹袅袅露庭菊鲜鲜图史左右陈永日坐一氊婉娈数童子哦诵当我前为尔竟寂寂低回欲穷年读书将何爲乃与始志愆进无适时材退乏负郭田我生非匏谋食有道焉苟得随羣趋顾此不稍贤饮余解衣卧毋嘲腹便便
　　题陈生画
　　前村夕阳明后岭秋岚积叶落露山村潮来没江石遥遥射鴈子惨惨听猨客何事下征帆西陵渡头驿
　　青丘道中
　　霖雨江暴溢奔流絶津涯茫茫野田白何由见春华居人久已亡流萍满其家昔我过此土极目桑与麻故道不可寻舟行但蒹葭嵗凶岂宜客四顾空长嗟
　　秋风
　　秋风屋外来落叶纷吾傍不出门几日我树如此黄但觉成懒性焉知逝頽光朝餐止一盂夕卧惟一牀仲尼欲行道辙迹环四方而我何为者不与世相忘
　　大水
　　吾乡水为国自昔称漏天今年尤苦霖冒此上下田老农愁相告无有二十年东江入门流比屋如败船夜卧牀屡移晨炊釜常悬凉风吹蒲稗羣鹅鸣我前茫茫失川涂出行竟回邅斯民欲昏垫天意岂不怜隂阳致乖沴孰能究其然嵗饥尚勿忧黾勉当食鲜
　　毛公坛
　　欲观汉坛符东上缥缈峰葛花坠寒露夕饮清心胸月出太湖水鹤鸣空磵松真境久寂寥苍苔闷灵踪尝闻緑毛叟变化犹神龙世人岂得见偶许樵夫逢攀险力易疲探志难从归去白云外空闻仙观钟
　　吴桓王墓
　　朝出南郭门髙坟郁苍苍借问葬者谁乃是长沙王黄肠岂不锢盗发取所藏金环出世间封树无辉光缅想衰炎际当涂逞奸强英雄失所据虎视谁敢当王初奋穉孤英风凛飞霜谈笑定江东贤豪歘来翔少假须臾年足见霸道昌何爲困仇奴轻猎不自防天意岂佑魏遽使斯人亡因观感往事喟焉令人伤
　　虎丘次清逺道士诗韵
　　神仙不可羁乗螭蹑云汉岂将避嬴刘荒山事穷窜何年东观海一至此峰翫悠悠清诗传窅窅遗迹漫我来继登临长啸帻初岸既秋烟萝踈欲雨风竹乱夜深空潭黑月吐石壁半龙惊汲僧来鸟喜游客散阁掩林下夕钟鸣岩中旦胜赏谁能穷今古付篇翰飞腾子何之汩没余可叹安得契真期超然豁灵赞
　　赠张主簿
　　离离平阜禾纂纂横林枣客行爱乐土秋晚华亭道停烛春纺迟鸣榜潭鱼早借问何能然年来县官好
　　龙门
　　龙门何峥嵘此地表奇迹山分两岸青天豁一罅白知非禹功凿想是手劈长为风雨关开阖自朝夕深合未吐云对峙不崩石日光寒易倾苔色隂更积只宜过此内便与人境隔始窥已幽深渐入尤险窄暗中把危藤蜿蜒欲惊魄僧留看古刻敲火照絶壁晚闻松竹号汹若波浪激不知神鱼飞到此谁防额
　　天池
　　灵峰可度难昔闻枕中书天池在其巅每出青芙蕖湛如玉女盆云影含夕虚人静时饮鹿水寒不生鱼我来属始春石壁烟霞舒滟滟月出后泠泠雪消余再泛知神清一酌欣虑除何当逐流花遂造仙人居
　　劒池
　　干将欲飞出岩石裂苍矿中间得深泉探测费脩绠一穴海通源双崖树交影山中多居僧终嵗不饮井杀气凛犹在栖禽夜频警月来照潭空云起嘘壁冷苍龙已化去遗我清絶境听转辘轳声时来试新茗
　　练渎
　　吴越水为国行师利舟战夫差开此河艅艎试新练十万凌潮儿材比佽飞健鼓櫂激风涛扬舲逐雷电当时意气盈谓已无勾践鸥避去沙洲龙愁闭渊殿恃彊非伯图儵忽市朝变台上失娇姿泉间掩残面至今西山月恨浸秋一片犹有网鱼人时时得沈箭
　　松江亭
　　泊舟登危亭江风堕轻帻空明入逺眺天水如不隔日落震泽浦潮来松陵驿緜緜洲溆平莽莽葭菼积凭阑不敢唾下有龙窟宅帆归云外秋鸟下烟中夕欲炊菰米饭待月出海白唤起弄珠君闲吟第三笛
　　南峰寺
　　樵归众山昏天峰尚余景欲投石门宿更度西南岭逺闻云间钟萝迳入寺永悬灯照静室一礼支公影鸟鸣涧壑空泉响窗户冷对此问山僧何如沃州境
　　楞伽寺
　　夕阳西下嶂返照东湖水来寻古寺游枫叶秋几里叩门山猨惊维马林鸟起钟声出烟去半落渔舟里楞伽义未晓尘累方自耻欲打塔铭碑从僧乞山纸
　　支遁庵
　　闲登待月岭逺叩栖云闗石室闭千载髙僧犹未还残灯黄叶下古座青苔间不见跏趺影鹤鸣空此山
　　吊幽独君
　　君本何代人姓名复为谁何年弃人间长眠此山陲荆榛郁防茏孤坟上无碑游魂久未化哽咽还能诗人没乃归灭忧乐岂复知君何独烦寃犹有亲爱思一死众所同已矣焉足悲陈辞为相吊此理君当推
　　剡原九曲【二首】
　　欲知溪流长百转来越峤舟行安能极岚路入斜照清景不足娱昔人岂辞诏石砚久难磨空林闭遗庙入江水稍决霜降未可涉频闻往来人出门即舟楫前飞惊鹭逺下饮垂猱倢何处问兴公风吹赤棠叶
　　早过南湖
　　湖黑月未出蒹葭露凄凄榜人识浦溆不畏荒烟迷残梦讵可续舟揺橹声齐开篷望天边斗柄插水低津遥未见树村近才闻鸡自嗟逺游人中宵走东西不如沙头鴈宛颈犹安栖
　　春日言怀
　　芳树何靡靡鸣禽亦喈喈时物岂不好人事诚多乖忧来卧闲房语笑孰与偕天道谅不昧薄愿终当谐惟应守贞静有酒陶中怀
　　题画鹰得啸字
　　髙风动古壁竦立见苍鹞轩然欲飞扬嗟此粉墨妙秋筋束老骨天寒势逾矫脑枯草中兔气尽枥上骠健鹘虽百余凡材岂同调乾坤正肃杀怒气号万窍大野开平芜悲台落残照荒城有妖狐夜作猛虎啸为君试一击壮士慙勇剽安能饱拳肉侧翅随年少
　　哭王隅
　　车行一轮摧鸟奋一翼伤人生失辅友谁当共提将相逢岂无人不获如子良朝游羣彦林夕弃万乡春风吹南原百草萋以长呼君不归魂割我欲断肠岂不悟生灭情至谅难忘
　　送程校理游江上
　　风亭袅离菅草緑江水暮送此南浦人孤帆雨中渡别觞足自缓前驿花满路春丛恋山莺晚絮迷汀鹭我今独愁居芳月谁与度伫立望遥波相思积烟雾【李舒章云娟秀】
　　至莲村
　　昔爱兹里幽誓将构蓬庐孰云堕世网重到十载余丧乱喜独完烟火霭旧墟柴门在深巷落日榆柳疎邻翁念契濶携筐馈双鱼苦问客何事顔色与昔殊焉知涉艰难多戚长少娱贫贱非所耻中情在闲居愿翁勿相诮终当遂吾初
　　移家江上别城东故居
　　人情恋故乡谁乐逺为客我行岂得已实为丧乱迫凄凄顾丘陇悄悄别亲戚不去畏忧虞欲去念离隔虽有妻子从我恨终不释出门未忍发惆怅至日夕
　　我昔
　　我昔在家日有乐不自知及兹出门游始复思往时贫贱为客难寝食不获宜异乡寡俦侣童仆相拥持天性本至慵强使赋载驰发言恐有忤蹈足虑近危人生贵安逸壮游亦奚为何当谢斯役归守东冈陂
　　京师尝吴秔
　　新秔粲如玉逺漕来中吴初尝爱精凿想出官田租我本东皋民少年习耕鉏霜天万穗熟恣啄从饥乌日暮刈获归妻孥共懽呼茆屋夜舂急风雨江村孤晨炊满家香荐以出网鲈如今幸防恩遨游在南都门前半区田别来想已芜长年盗寸廪补报一事无投匕忽叹息饱食慙农夫
　　送周四孝廉后酒醒夜闻鴈声
　　别时酒忽醒客去唯空舍风雪鴈声来寒生石城夜遥忆渡江船正泊枫林下
　　唐昭宗赐钱武肃王铁劵歌
　　妖儿初下含元殿天子仍居少阳院诸藩从此拥连城朝贡皆停事攻战岐王一去梁王来长安宫阙生蒿莱天目山前异人出金戈双举风烟开罗平恶鸟啼初起犀弩三千射潮水归来父老拜旌旗酾酒捶牛宴乡里击裘骏马骄春风锦袍玉带真英雄诏书特赐誓终始黄金镂字旌殊功虎符龙节彤弓矢后嗣犹令赦三死尽言恩宠冠当时天府丹书未逾此摩挲旧物四百年古色满面凝苍烟天祐宰相署名在寻文再读心茫然古来保族须忠节受此几人还覆灭王家勲业至今传不在区区一方铁人生富贵知几时泰山作砺徒相期行人曾过表忠观风雨断藓薶残碑
　　送王太守迁云间
　　男屠猪羊女酾酒共祷神祠留太守太守今年迁大州除书已下谁能畱两州相去无百里失君应愁得君喜安得如君数十人一时尽福东南民
　　刘松年画
　　樵青刺篙胜接桨船头分流水声响青山渺渺波漾漾白鸥飞过时一两载书百卷酒十壶日斜出游女儿湖邻舟买得巨口鲈醉拍铜斗歌呜呜此乐除却江南无
　　送叶卿东还
　　闻君辞家今几年布衣线断芒鞵穿江湖梦回灯火夜听雨毎忆山中田兵戈忽断故乡路虽有两足归无縁上书愿雪父兄耻画地聚米筹山川居然无成困逆旅白日但看孤云眠时人不容祢生傲坐客岂信毛公贤黄金已尽酒徒散壮士反为儿女怜饥吟倚壁气未馁有似病鹘栖荒烟却欲南游探禹穴仆夫整驾鸡鸣前波涛翻江畏饥鳄雾雨连海愁飞鸢相逢谁肯问憔悴山水自为穷人姸乾坤无家去何止飘泊不异回风船区区愿君自爱惜今古遇合无非天乱离贫贱何足叹王孙亦在道路边我今岂少四方志读书坐破牀头氊恩雠两无欲谁报送子空歌宝劒篇
　　煑石山房为金华山人赋
　　山人不饭秔稻香笑指白石为糇粮金华之石犹可食原是旧牧初平羊荆榛拾归夜深煑自言久服能轻举但令随处有云根不问青天旱无雨我生无力耕西畴砚田欲枯抱饥忧便当从君学此术絶胜乞米监河侯
　　夜发钱清
　　钱清渡头船夜开黄茆苦竹闻猨哀客官酾酒水神庙风雨满江潮正来蒸饭炊鱼坐篷底不觉舟行两山里櫂歌早过越王城东方未白啼鸦起
　　独游云岩寺寄周砥
　　城西诸山非不竒我游独与兹山宜红樱春开山后寺白水夏满山前陂幽居况与山不逺钟鼓每到空斋帷雨余烟中落日下曳杖往读头陀碑两岸苍苍日色古枇杷树髙隂满池殿灯欲昏上羣鼠塔铃已静蹲孤鸱兴来即游兴尽返迎送岂要山僧知困穷丧乱岂无感正赖此境忘吾悲嗟君何为乃自苦破鞵短策尘中驰挂帆能来亦未晚浦口三日南风吹
　　赠李外史
　　仙人飘飘若云风来去儵忽谁能穷岂惟上界足官府往往亦在尘埃中我欲寻真向五岳乱后旧路迷榛蓬天鸡未鸣夜谷暗海鹤已去秋坛空丹崖碧涧瑶草歇洞府一閟无由通陌头惊逢李道士自说柱史为吾翁傍人相传解起死袖里有丹如日红我闻安期古策士亲见楚汉争雌雄终然浊世不肯住渡海竟去先飞鸿洲东望才咫尺彩霞幻作金银宫何当共赴食枣约三花醉折春蒙蒙回看城郭烟雾杳大笑下士真沙虫听教坊旧妓郭芳卿弟子陈氏歌【时至正已嵗作】
　　文皇在御升平日上苑宸游驾频出仗中乐部五千人能唱新声谁第一燕国佳人号顺时姿容歌舞总能奇中官奉旨时宣唤立马门前催画睂建章宫里长生殿芍药初开勅张宴龙笙奏罢凤停共听娇喉一莺啭遏云妙响发朱唇不让开元许永新绣陛花惊飘艳雪文梁风动委芳尘翰林才子山东李每进新词防上喜当筵按罢谢天恩捧赐纒头蜀都绮晚出银台酒未消侯家主第强相邀宝钗珠袖尊前赏占断春风夜复朝回头乐事浮云改瘗玉薶香今几载世间遗谱竟谁传弟子犹怜一人在曽记霓裳学得成朝元队里艺初呈九天声落干人听丹凤楼前月正明狭斜贵客回车马不信芳名在师下风尘一且禁城荒谁是花前听歌者从此飘零出教坊逺辞京国客殊方闭门春尽无人问白发青裙不理妆相逢为把双蛾蹙水调梁州歌续续江南年少未曽闻原是当时供奉曲朝使今年海上归繁华休说乱来非棃园散尽宫槐落天子愁多内宴稀始知懽乐生忧患恨杀韩休老无谏伤心不见昔人歌汾水秋风有飞鴈此日西园把一卮感时怀旧尽成悲含情欲为秋娘赋愧我才非杜牧之
　　方隐君山园
　　吴兴城南山水胜竹树参差万家映幽深谁似隐君园车马不来鸡犬静两溪回通柳港曲一峰立对柴门正东西别墅怜更好孤櫂往来随晚兴总令种菜不种桃新制长镵木为柄家童颇解候天时邻叟还能论地性交交林路翳复开活活野泉流不定清晨闻鸟欣独往浓緑泼晴畦色净老叶垂根孤蚓号残英缀梗羣蠭竞乍萦新蔓喜篱长欲迸晚芽嫌土硬此时采撷自足饱肯为食肝烦县令古来名园悉可数金谷辟疆夸独盛凿石圆开弄月池买花深作行春径爱妾宵陪秉烛宴狎朋昼接流觞咏长年懽乐岂知极回首芳菲属他姓只今谁解问遗踪断甓摧垣无一剰乃知厚业要德守那得衰荣但言命君能勤俭遗子孙应有佳名书郡乘
　　忆昨行寄吴中诸故人
　　忆昨接交豪侠客意气相倾无促戚十年离乱如不知日费黄金出游剧狐裘防茸欺北风霹雳应手鸣雕弓桓王墓下沙草白髣髴地似辽城东马行雪中四蹄热流影欲追飞隼灭归来笑学曹景宗新击黄獐饮其血皋桥泰娘双翠蛾唤来尊前为我歌白日欲没奈愁何回潭水緑春始波此中夜游乐更多月出东山白云里照见船中笛声起惊鸥飞过片片轻有似梅花落江水天峰最髙明日登手接飞鸟攀危藤龙门路黑不可上松风吹灭岩中灯众客欲归我不能更度前岭縁崚嶒远携茗器下相候喜有白首楞伽僧馆娃离宫已为寺香径无人欲愁思醉题髙壁墨如鸦一半攲斜不成字夫差城南天下稀狂游累日忘却归座中争起劝我酒但道饮此无相违自从飘零各江海故旧如今几人在荒烟落日野乌啼寂寞青山顔亦改须知少年乐事偏当饮岂得言无钱【陈卧子云跌宕淋漓李舒章云神似太白】
　　洞庭山
　　朝登西岩望太湖青天在水飞云孤洞庭缥缈两峰出正似碧海浮方壶尝闻此山古灵壤蛇虎絶迹懽樵夫涛声半夜恐魂梦石气五月寒肌肤居人髣髴武陵客户种橘柚收为租髙风欲起沙鸟避明月未出霜猨呼中有林屋仙所都银房石室开金铺罗浮峨嵋互通达别有路往非人涂灵威丈人亦仙子深入探得函中符衣使者不暇惜欲使出拯苍生苏后来好事多继往石壁篆刻犹堪摹千年玉鼠化蝙蝠下扑炬火如飞乌关拒闭谁复到似怪衣上腥尘汚勿言神仙事怳惚灵迹具在良非诬我生扰扰胡为乎坐见白发生头颅久欲寻真未能去局束世故縁妻孥何当临湖借渔艇拍浪径渡先双鳬独攀幽险不用扶身佩五岳真形图夜登天台埽落叶自取薪水供丹炉此身愿作仙家奴不知仙人肯许无
　　答余新郑
　　前年吴门初解兵君别故国当西行有司临门暮驱发道路风雨啼孩婴仓皇不敢送出郭执手暂立怀忧惊我时虽幸脱锋镝乱后生事无堪营移家江上托他主闲园借得亲鉏耕春朝起沐日照屋野卉杂发鸣鹂鹒思君万里不可见对此涕泪如盆倾有壶当轩忍自酌有句在卷邀谁评走投北郭问消息一客为我言分明君初随例诣阙下有防谪徙钟离城赍无囊金从无仆弃家独去何惸惸长淮黏天趣前渡牙眼怖客浮鼍鲸到州鞠躬谒太守脱去官籍侪编氓城荒无屋寓来客旋乞废地诛蓬荆异乡何人恤同患喜有杨子兼徐卿日髙破灶烟未起闭户不絶哦诗声去年圣恩念逐客特赐拂拭加朝缨勅君赴汴听铨擢路算旧驿犹千程沙河无雨夏云热茆苇夹岸多蚊蟁舟中感疠得下泻刃搅肠腹闻咿嘤荒涂无药相救疗伏枕两旬几殒生终借神明佑吉士疾势渐脱身强轻一官署作新郑簿捧檄已去询田更我虽歴歴听客语虚实未察忧难平初春天子下明诏欲纂前史罗儒英菲才亦辱使者召辞谢不得来南京日斜出局访君舍草满陋巷春泥晴入门小女识父友延拜学诉艰难情且云父意念家逺新遣两卒来相迎须臾出君寄我札上有秀句如瑰琼自陈前事颇一一与客旧说无亏盈读终呼卒问彼土卒言几年经战争河山萧条县虽小民少奸诈多淳诚春秋古称郐子国溱洧水活鲂鱼赪雌兔咻咻草间走雄雉角角桑颠鸣谷深稀逢种田者时有射户栖山棚霜天赤枣收几斛剥食可当江南秔官来抚民务无事鞭挂壁上无敲搒寒厅吏散独坐啸逺对嵩少当檐楹闻之离抱顿舒豁如汲清露醒朝酲便因卒还寄君语此邑小鲜聊试烹幸逢昌朝勿自弃愿更努力修嘉名吾皇亲手拥髙篲洒埽六合氛尘清海中篚筐已入贡陇外户版初来呈大开明堂议礼乐学士济济登蓬瀛太庙冬烝荐朱瑟千畞春耤垂青纮用材不肯略疎贱铢寸尽上天官衡况君磊落抱奇器不异一鹗秋空横岂容久屈簿领下天道始塞终当亨文章期君归黼黻借问报政何时成
　　京师苦寒
　　北风忽发浮云昏积隂惨惨愁乾坤龙蛇蛰泥兽入穴怪石冻裂生皴痕临沧观下飞雪满横江渡口惊涛奔空山万木尽立死未觉阳气回深根茆檐老父坐无褐举首但望开朝暾苦寒如此岂宜客嗟我嵗晚飘羇魂寻常在舍信可乐牀头每有松醪存山中炭贱地炉暖儿女环坐忘卑尊鸟飞亦断况来友十日不敢开衡门朅来京师每晨出强逐车马朝天阍归时顔色黯如土破屋暝作饥鸢蹲陌头酒价虽苦贵一斗三百谁能论急呼取醉径髙卧布被絮薄终难温却思健儿戍西北千里积雪连昆仑河冰踏碎马蹄热夜斫坚垒收羌浑书生只解弄口颊无力可报朝廷恩不如早上乞身疏一蓑归钓江南村
　　张中丞庙
　　延秋门上乌啼霜羯儿晓登天子牀江头老臣泪暗滴万乗西去闗山长公卿相率作降虏草间拜泣如羣羊当时不识顔平原岂复知有张睢阳孤城落日百战后瘦马食尾人裹疮男儿竟为忠义死碧血满地嗟谁藏贺兰不斩上方劒英雄有恨何时忘千年海上见祠庙古苔丛木秋风荒摩挲画壁尘网里勇气奕奕虬髥张巫歌大招客酹酒忠魂或能来故乡
　　青丘子歌
　　青丘子臞而清本是五云阁下之仙卿何年降谪在世间向人不道姓与名蹑屩厌逺游荷鉏懒躬耕有劒任羞涩有书任纵横不肯折腰为五斗米不肯掉舌下七十城但好觅诗句自吟自酬赓田间曳杖复带索防人不识笑且轻谓是鲁迂儒楚狂生青丘子闻之不介意吟声出吻咿咿不絶鸣朝吟忘其饥暮吟散不平当其苦吟时兀兀如被酲头发不解栉家事不及营儿啼不知怜客至不果迎不忧回也空不慕猗氏盈不惭被寛褐不羡垂华缨不问龙虎苦战鬭不管乌兔忙奔倾向水际独坐林中独行斲元气搜元精造化万物难隐情冥茫八极游心兵坐令无象作有声微如破悬虱壮若屠长鲸清同汲沆瀣险比排峥嵘霭霭晴云披轧轧冻草萌髙攀天根探月窟犀照牛渚万怪呈妙意俄同神会佳景每与江山争星虹助光气烟露滋华英听音谐韶乐咀味得太羮世间无物为我娱自出金石相轰铿江边茆屋风雨晴闭门睡足诗初成叩壶自髙歌不顾俗耳惊欲呼君山老父携诸仙所弄之长笛和我此歌吹月明但愁歘忽波浪起鸟兽骇叫山揺崩天帝闻之怒下遣白鹤迎不容在世作狡狯复结飞佩还瑶京【周青士云磊落嵚崟极其生动】
　　登阳山絶顶
　　我登此山巅不知此山髙但觉羣山总在下坐抚其顶同儿曹又见太湖动我前汹涌三十万顷烟波涛长风吹人度层嶂不用仙翁赤城杖峰回秋碍海鹘飞日出夜听天鸡唱中有一泉长不枯乃是蜿蜒神物之所都老藤阴森洞府黑树上不敢畱栖乌常年祷雨车来此投金符灵旗风转白日晦马鬛一滴霑三吴岩峦苍苍境多异樵子寻常不曽至探幽歴险未得归忽听钟来涧西寺此时望青冥脱略尘世情白云冉冉足下起如欲载我升天行古来名贤总何有只有此山长不朽欲呼明月海上来照把长生一瓢酒浮丘醉枕肱洪崖笑开口秋风吹落浩歌声地上行人尽回首
　　吴中逢王才随朝京使赴燕南归
　　江南草长蝴蝶飞白马新自燕山归燕山归不堪说易水寒风蓟门雪朝邸空随使者车禁阍不受书生谒一杯劝君歌莫哀归时应过黄金台不见荒基秋来土花紫伯图已歇昭王死千载无人延国士
　　戎王追彘图
　　前骑脱兔奔后骑惊鸿急火烧秋草猎场空一彘穷追势难及大小当戸左右贤众中得隽知谁先君不见天策将真天子驰一马殪四豕
　　南园
　　君不见平乐馆古城何处寒云满君不见奉诚园荒台无踪秋草繁白日沈山水归海寒暑频催陵谷改皇天大运有推移富贵于人岂常在请看当年广陵王双旌六纛何辉光幸逢中国久多故一家割据夸雄强园中懽游恐迟暮美人能歌客能赋车马春风日日来杨花吹满城南路疉石为山引泉为池辟疆旧园何足奇经营三十年欲令子孙永保之不知回首今几时繁华扫地无复遗门掩愁鸱啸风雨种菜老翁来作主空余怪石卧池边欲问兴亡不能语春已去人不来一树两树桃花开射堂踘圃俱青苔何须雍门琴但令对此便可哀人生不饮何为哉人生不饮何为哉
　　夜闻谢太史诵李杜诗
　　前歌蜀道难后歌偪窄行商声激烈出破屋林鸟夜起邻人惊我愁寂寞正欲眠听此起坐心茫然髙歌隔舍与相和双泪并落青灯前李供奉杜拾遗当时流落俱堪悲严公欲杀力士怒白首江海长忧饥二子髙才且如此君今与我将何为
　　赠金华隐者
　　我闻名山洞府三十六一一灵踪纪真箓金华秀出向东南逺胜阳明与句曲楼台缥缈开烟霞天帝赐与神仙家灵源有路不可入但见几片流出云中花子房之师赤松子三千年前亦居此飞行恍惚谁解寻漫说至今犹不死松花酒熟何处游瑶草自緑春岩幽羣羊卧地散如石老鹿耕田驯似牛闻有隐君子乃是学仙者自从入山中不曾到山下世人莫知其姓名以山呼之不敢轻樵夫忽见苦未识只疑便是黄初平嗟我胡为在尘网逺望髙峰若天壤茯苓夜煑傥许餐铁杖来敲石门响
　　题黄大痴天池石壁图
　　黄大痴滑稽玩世人不知疑似阿母防再谪偷桃儿平生好饮复好画醉后洒墨秋淋漓尝为弟子李少翁貌得华山絶顶之天池乃知别有缩地术坐移胜景来书帷身骑黄鹄去来逺缟素飘落流尘缁颍川公子欣得之手持示我请赋诗我闻此中可度难玉枕秘记传自青牛师池生碧莲花千叶光陆离服食可腾化游空驾云螭奈何灵迹久閟藏荒竹满野啼猩貍寻真羽客不肯一相顾却借释子营茅茨我昔来游早春时雪残众壑销寒姿磴滑不敢骑马上青鞵自策桃笻枝上有烟萝披拂之翠壁下有沙石荡漾之清漪晴天倒影落明镜正似玉女晓沐髙鬟垂饮猨忽下藤袅袅浴鹤乍立风澌澌匡庐有池我未到未省与此谁当奇扫石坐其涯沿洄引流卮醉来自照影俯笑知为谁落梅扑香满接防暮出东涧钟鸣迟归来城郭中复受尘土欺十年胜赏难再得恍若清梦一断无由追朝来观此图恻怆使我悲当时同游已少在我今未老形先疲人生扰扰嗟何为不达但为髙人嗤汉南已老司马树岘首已仆羊公碑唯应学道悟真诀不与陵谷同迁移仙岩洞府孰最好东有地肺西峨嵋髙厓铁锁不可攀援以迳上仰望白云楼观空峩巍此山易上何乃遗便与猨鹤秋相期欲借太乙舟夜卧浩荡随风吹洞箫呼起千古月照我白发凉丝丝倾玉醪荐瑶芝招君来游慎勿辞无为漫对图画日夕遥相思
　　妫蜼子歌【为友王常宗作盖其号也】
　　妫蜼子乃是轩辕之裔虞鳏之孙混沌既死一万年独抱太朴存窃伏在草野冥心究皇坟早逢三光五岳之气乍分裂天狼下地防血流浑浑鹿走秦中原蛇鬬郑国门俎豆弃草莽干戈歘崩奔妫蜼子便欲东游渡弱水沐发沧海朝阳盆又欲西行泝河汉逾昆仑山横川阻两地俱不可以往兮归来掩户卧旦昏莳黍一区注醪一樽妻给井臼儿牧鸡豚不诘曲以媚俗不偃蹇而凌尊作为古文词言髙气醇温手提数寸管欲发义理根上探孔孟心下吊屈贾魂其质耀金石其芳吐兰荪叩虚答有响斲险成无痕陆珍杂水怪变状弗可论几年兀兀不肯出坐待真主应运九五开乾坤鹤书自天来幽隐初见拔使者逺造庐鸡鸣起膏辖与纂金匮编尚书为给劄奸魂泣幽冢下恐遭诛杀书成一代进紫宸鸾旗羽卫夹陛陈閤门导谒称小臣麻衣不脱拜圣人捧函近前殿龙顔喜回春勅赉内帑之金与绮段其文织作银麒麟防恩乞还家以奉白发亲戴古弁垂长绅自号山泽之臞民妫蜼子幸际明良时无为寂黙坐老东海湄青丘有客钝且痴与汝欲结同襟期左鼓清瑟右吹篪作歌共祝天子寿五风十雨万国赤子同熙熙
　　登金陵雨花台望大江
　　大江来从万山中山势尽与江流东钟山如龙独西上欲破巨浪乗长风江山相雄不相让形胜争夸天下壮秦皇空此瘗黄金佳气葱葱至今王我怀郁塞何由开酒酣走上城南台坐觉苍茫万古意逺自荒烟落日之中来石头城下涛声怒武骑千羣谁敢渡黄旗入洛竟何祥铁锁横江未为固前三国后六朝草生宫阙何萧萧英雄来时务割据几度战血流寒潮我今幸逢圣人起南国祸乱初平事休息从今四海永为家不用长江限南北
　　白下送钱判官岳
　　白门有垂杨复有春酒香此地逢君谁乃是钱少阳相逢既沽白门酒相送还攀白门柳不向公车更上书却趋官署初垂绶日落淮水头送君去悠悠梁王苑里花飞尽明日相思过汴州
　　题滕用衡所藏山水图
　　滕君兴在烟霞间逺游十年今始还画图示我有层嶂竟似何处之名山君言我初适东越酒船横渡镜湖月醉咏谪仙天姥吟海光欲曙清猨歇瑶草春已生便入金华行道逢牧羊儿疑是黄初平从此西游楚江水大帆如云挂空里柁楼酾酒唤长风一日看山一千里不闻东林钟但见香炉峰波迷洞庭濶树隔潇湘重白沙翠壁经过好就中几度曽幽讨麻姑坛上扫落花尧女祠前荐芳藻晚客湖南逢鴈回登临长上楚王台天从朱鸟峰头转江自黄牛峡外来搜奇歴险今应倦黙坐旧游空数遍时向明窗看此图好山一一皆重见我闻君言自叹嗟身如处女愁离家闭门读书无半车髀肉渐生空鬓华牀前尘土蔽双屐何不踏之践苔石幸逢盛世道路平五岳寻真皆可适便当往抱緑绮弹松风行尽万壑千岩中仙书探得金匮空归来夸君重相逢握手一笑吴门东
　　过胡博士郊居【胡善筮】
　　头白兰陵客幽居共一村老来吟力退贫去告身存夕吹鸣棃叶秋泉注稻根时因来问筮独叩树间门
　　送张司勲赴宝庆同知
　　乍出司勲幕还乗别驾车按圗犹汉地输布尽蛮家山热蛇悬树江晴鹤浴沙郡楼回首处北斗近京华
　　赠邻友
　　同居一坞中只隔水西东林近书灯露溪回酒舫通放鳬长合队移竹每分丛只恐君征起难期作两翁
　　江上寄王校书行
　　寥落旧懽违江边独掩扉邻家闻暮笛客舍试春衣宿鸟归山乱行人渡水稀相思比花絮斜日绕城飞
　　送谢恭
　　凉风起江海万树尽秋声揺落岂堪别踌躇空复情帆过京口渡砧响石头城为客归宜早髙堂白发生
　　晚登南冈望都邑宫阙
　　落日登髙望帝畿龙蟠山下见龙飞云霄双阙开黄道烟树三宫接翠微沙苑马闲秋猎罢天街车鬭晚朝归明朝欲献升平颂还逐仙班入琐闱
　　送沈左司从汪参政分省陜西【汪由御史中丞出】
　　重臣分陜去台端宾从威仪尽汉官四塞河山归版籍百年父老见衣冠函关月落听鸡度华岳云开立马看知尔西行定回首如今江左是长安
　　清明呈馆中诸公
　　新烟着柳禁垣斜杏酪分香俗共夸白下有山皆绕郭清明无客不思家卞侯墓上迷芳草卢女门前映落花喜得故人同待诏拟沽春酒醉京华
　　春来
　　客愁拟向春来减春到愁翻倍旧时走马已无年少乐听莺空有故园思日光皛皛浓熏草风力飏飏缓堕丝霹雳沟南酒家路共谁来往问花枝
　　谒甫里祠
　　衣冠寂寞半尘丝想见江湖独卧时遁迹虚烦明主诏感怀犹赋散人诗钓船鱼去云迷浦鬬鸭阑空草满池芳藻一杯谁为奠鼓声只到水神祠
　　迁城南新居
　　辛苦中年未有庐东西长寄一囊书未能避俗还依俗堪信移居更索居叶满邻园烟羃羃竹连僧舍雨疎疎何须许伯长安第此屋翛然已有余
　　逢倪征士
　　数千里外久相违十八滩头偶独归自说病来辞幕府只因愁絶念庭闱吴歌重把还乡酒蛮布犹穿过岭衣话尽三年游歴事满庭风雨送斜晖
　　西坞
　　空山啄木声敲铿花落水流纵复横松风吹壁鹤翎堕梅雨过溪鱼子生尚有人家机杼逺更无尘土衣裳轻斜阳已没月未出樵子归时吾独行
　　送钱塘守
　　繁华莫叹异升平到郡初烦露冕行幕下吏书催署字湖中妓舫歇歌声潮来两渡皆侵岸日落诸山半入城休沐南屛烦一到松间寻我旧题名
　　寄海昌李使君
　　海上波涛夜不惊使君虽老尚能兵荒烟白卤家家灶落日黄冈处处营人杂岛夷争小市潮随山雨入孤城明朝硖石山头路我欲停车听颂声
　　次韵金文学送弟往海上
　　小陆贤如大陆贤乱离为客最堪怜横金海上知虚席打鼓津头看发船麦气晓晴田雉鬬蘹香春暖野鹅眠明朝梦断生芳草风雨孤舟过练川
　　西寺晚归
　　逺寺别僧归随钟出烟岭犬吠竹林间斜阳见人影
　　陶秘书广陵送别图
　　暮雨潮生步春山树绕芜城惆怅离舟欲发江南烟寺钟声
　　闻旧教坊人歌
　　渭城歌罢独凄然不及新声世共怜今日岐王宾客尽江南谁识李年
　　秋柳
　　欲挽长条已不堪都门无复旧毵毵此时愁杀桓司马暮雨秋风满汉南
　　秋夜同周著作宿娄浦
　　小廨寒依竹浦云酒阑相对说离羣一声新鴈谁先听今夜江南我共君
　　春思
　　愁兼杨柳一丝丝客舍江南暮雨时自入春来才思减杏花开过不题诗
　　入郭过南湖望报恩浮图
　　雨过春陂柳浪香布帆归缓怕斜阳渔人为指江城近一塔船头看渐长
　　山中春晓听鸟声
　　子规啼罢百舌鸣东窗卧听无数声山空人静响更切月落杏花天未明
　　逢吴秀才复送归江上
　　江上停舟问客踪乱前相别乱余逢暂时握手还分手暮雨南陵水寺钟
　　吴宫
　　芙蓉水殿屧廊东白苎秋来不耐风教得君王长夜醉月明歌舞在舟中
　　【诗话季迪楚宫词云细腰无限空相妒不觉瑶姬梦里逢秦宫词云掖庭无用恩难报愿上蓬莱采药船魏宫词云至尊莫信陈王赋那得人间有洛神思非不深第伤于巧不若吴宫之近雅也】
　　雨中登天界西阁
　　青山楼阁楚江东自在苍茫晚色中故国自遥难望见不关春树雨溟蒙
　　送葛省郎东归
　　金陵女儿踏春阳金陵客子正思乡一杯况复送君去目断飞花江水长
　　宿蟾公房
　　一禽不鸣深树烟明月下照髙僧禅独开西阁咏清夜秋河欲堕山苍然
　　雨中过山
　　春云晻霭涧奔浑风雨行人过一村不似山家深竹里乳鸠啼午未开门
　　吴王井
　　曽闻鉴影照宫娃玉手牵丝带露华今日空山僧自汲一缾寒供佛前花
　　消夏湾
　　凉生白苎水浮空湖上曽开避暑宫清簟疎帘人去后渔舟占尽柳隂风












　　明诗综卷九
　　钦定四库全书
　　明诗综巻十
　　翰林院检讨朱彞尊编
　　杨　基【四十九首】
　　基字孟载其先蜀人居于吴为饶介客吴平安置临濠复徙河南旣而放归起知荥阳县谪钟离用荐为江西行省幕官坐罪落职居句曲山中久之起奉使湖南广右召还授兵部员外郎出为山西按察副使进按察使寻被谗夺职供役卒于工所有睂庵集【徐子元云孟载天机云锦自然美丽独时出纤巧不及髙之冲雅　王元美云孟载如西湖栁枝绰约近人情至之语风雅埽地　江东之云睂庵诗秾丽纤蔚大有唐人风味　顾言云亷访才长逸荡兴多隽永方之钱刘虽未迨元白斯有余　陈卧子云孟载如吴中少年轻俊可爱所乏庄雅　李舒章云孟载如玉袖临春翩翩自喜　王介人云孟载词胜于诗其咏春草云六朝旧恨斜阳里南浦新愁细雨中亦不失为佳句也　静志居诗话吴中四杰孟载犹未洗元人之习故铁厓亟称之王元美卮言谓孟载七律尚短栁如新折后已残梅似半开时类浣溪沙词中语予谓不特此也如芳草渐于歌馆宻落花偏向舞筵多细栁已黄千万缕小桃初白两三花布谷雨晴宜种药葡萄水暖欲生芹雨颉风顽枝外蜨柳遮花映树头莺花有厎忙冲蜨过鸟能多慧学莺啼且自细聴莺宛宛莫教深惜燕息悤春色自来皆梦里人生何必在尊前燕子緑芜三月雨杏花春水一羣鹅江柳净无余叶在渚莲池有一花开花里小楼双燕入柳边深巷一莺啼江浦荷花双鹭雨驿亭杨栁一蝉风山顶雪惟朝北在水邉春已自东来一路诗从愁里得二分春向客中过春水染衣鹦鹉緑江花落酒杜鹃红髙树緑隂千嶂湿野棠疎雨一篱香立近晩风迷蛱蝶坐临秋水映芙蓉罗幕有香莺梦暖绮窗无月鴈声寒睂晕浅颦横晓緑脸消残缬腻春红小雨送花青见萼轻雷催笋碧抽尖蚕屋柘烟朝焙茧鹊炉沉火□熏茶试填入浣溪沙皆絶妙好辞也然其五言古诗足与季廸方驾集亦张企翺所编吾郷项氏天籁阁藏有孟载手録睂庵集六巻中阙七言絶句以勘张本亦无大异】
　　感懐【六首】
　　蝮蛇冬未蛰靡草寒更生阳光泄为电地雷忽有声上天号令乖致此灾异幷不然多杀伤兵气之所成汉庭免三公毋乃非政刑愿言调玉烛仰见三阶平
　　一女不得织三人欲无衣一夫不暇耕八口皆啼饥饥寒迫于身谁能不为非西伯善养老仁人为已归霜寒草木落禽鸟相背飞民心亦何求在于得所依此理勿暂失君子慎其微
　　鹊巢知避嵗终为鸠所居巧者劳不足拙者安有余溪翁夜结网山人朝煮鱼隆准入闗中不读半巻书当时微张韩乃与胜广俱大拙乃至巧巧者复何如
　　骅骝日千里亦在御者功向无造父能乃与凡马同韩彭覂驾材驱策遇沛公増本渥洼儿意不与项通岂独知马难所贵御马工驾御苟失宜鲜不败乃翁萧萧帐下骓千驷何足雄
　　鞲鹰敛六翮栖息如鹪鹩秋风飒然至耸目思凌霄英雄在承平白首为渔樵匪无搏击能不与狐兔遭长星亘东南壮士试寳刀落落丈夫志悠悠儿女曹
　　东邻夜从军西邻晓上官一为死别愁一为知已懽懽者承新恩拂拭头上冠愁者嘱妻孥结束跨下鞍悲懽何不同一危复一安黄尘障东华平地生波澜朝荣夕赐死转盼异暑寒寄语承恩人莫叹从军难
　　送谢雪坡防御出郭团练
　　朝催筑城夫暮防团结兵民民皆动揺一日十数惊所赖官长贤抚劳得众情防御出郊来父老拜且迎垂髫及戴白罗列车下听官家百万师自足与寇争汝自守汝乡汝自保汝生闲暇茍不虞仓卒恐见倾我当徼汝劳薄尔赋税征父老共感激阗然动欢声旌旗洎甲矛五色稍鲜明岂惟备抄掠大敌固可婴问君何能然子弟卫父兄平川雨初收马嘶鼓鼟鼟相送不同徃极目秋鹰横
　　送陈资深归广
　　丈夫轻别离投老欲入广奈何干戈际万里渉沆漭兹城颇阜庶有女供奉养世乱得麄安胡劳问乡防君言苦无家一夕魂九徃乡书昨日至捧读屡泚颡四丧寄浅土未得掩诸圹虽云敝庐在谁复修祀享感兹归意迫无力犹勉强齿髪固已衰尚足婴扰攘敢忘乡土情偷安恋兹壤吾闻重感激惜别复加赏天寒霜露繁摵摵枯叶响水宿愼蛟螭山行避魍魉田园虽荒芜果实罗栗橡邻居喜均还相邀具醅盎酒薄不得醉且复歌慨慷人生还乡乐无物堪比仿喜极继以悲欢戚同反掌翻思蘓台月照女夜绩纺此时父子情两地同惚怳安得混车书妻孥共罗幌玆事竟难期泪眼一凄怆我家嘉陵江踪迹久飘荡亦欲问前涂逡巡觅西瀼登灵岩和韵周左丞伯温饶大参介之
　　单舻集羣英席窄坐每盍烟横半掩寺木落全见塔斜流出渠分曲径转溪合村妆妍丑竝野话悲笑杂童操吴音闻僧作梵偈荅霜苔滑难跻露棘手易拉磴纡螘緑树扉敞蜗啓阖娱賔列五豆礼佛过三帀晴厓暝忧雨秋洞寒疑腊窗攀盗果猨檐入避鹯鸽掬池萍沾袖憩石藓汚袖琴忘荒台弄屧响回廊踏值险虑思筇得竒即倾榼感深怒防磔愁极衰鬓防华年倏川驶雅量浩海纳啸歌激欷歔雄辨肆交沓禅寂虚无量道祖清静盖吅嚻蜗触蛮变幻雀化蛤狂游类饮酎薄宦避嚼蜡终当谢尘鞅埽屋分坐榻
　　赠别龚行义
　　楚龚风云姿璞素玉不瑑只身蹑双屐十载食破研麻衣阅冬春睥睨狐貉贱胷中何所蓄经史子集传酒酣文思涌强弩机发箭清真谢铅锸越女巧笑倩纡盘珠九曲精粹金百链粲如星森罗勇若军后殿吾党多英雄气索皮肉战西风忽归来尘土吹满面从容问所歴揺首不复辩但云秋水清吴松净如练方同华表鹤遽作幕上燕去住何太轻弗得绊以线君材非樗栎名字已交荐渊泉暂蠖屈雾雨终豹变贤逹坎坷多豪杰穷乏先嗟予书中蠧髀消两目朝骑瘦马出夕饱藜与苋志慙防尔狂质匪由也喭猥遭周秦厄不识舜禹襌因君动遐想翅塌足若螺卮白磁罂聊为江渚饯回首芙蓉花纷纷落红片
　　与陈时敏别
　　近别防有期逺别易惨凄一人失意行众賔顔色低相顾各无语握手立大堤白沙飞轻烟赤草漫路蹊灶戸八九家皮肉瘦且黧再拜谒官长鹄立无所赍孤防如荒邮壁落新补泥日没官吏防角角野雉啼归来对寒灯儿女相孩提虽云去乡国喜不闻鼓鼙官卑职易称牛刀用割鸡回首华亭鹤月白露凄凄
　　季迪病目医令止酒因作此劝之
　　病目须饮酒饮酒调微疴气血鬰不舒赖此酒力和所以雷公方制药用酒多活血必酒洗散郁须酒磨制药旣用酒饮酒良匪他酒可引经络酒能驱病魔病目不饮酒此盖医者譌李白好痛饮不闻目有痤子夏与丘明不为饮酒过饮酒旣无害不饮如俗何清晨呼东家买置数斗醝烂醉瞑目坐满面春风酡陶然物我忘梦见孔与轲此药岂不佳而乃止酒那我今劝君饮君意无媕婀庸医或见责请示睂庵歌
　　赠毛生
　　丈夫遇知已胜如得美官栖栖无聊中握手意便懽古来豪杰人所就非一端狂言与危行初若不可干从容两阵间一语九庙安狐貉不外饰而足御大寒嗟嗟陇西李愿识荆州韩
　　长洲春
　　縠波流暖云花光艳緑薲津头洗红女蝴蜨上罗裙罗裙秋水上明珰揺白桨飞下双鸳鸯溘溘潮水响
　　沧浪波
　　入苑緑泱泱縠文融暖光东风吹白浪照见赤龙堂龙堂负贝阙隂火春波热鲛人卖髯绡夜夜唱明月
　　发南浦
　　开船别西山迤向南浦帆轻去自速初不用篙橹苍苍烟中树槖槖响斤斧一女沙上汲众渔洲畔语我行嵗云晏况复逺俦侣回首北归鸿翩翩下寒渚
　　过小孤
　　大孤俯如盘小孤俨而立羣山如从使左右相拱揖孤根屹撑拄万窍争喷噏浏浏隂风旋惨惨元气湿江流亘其下震怒莫敢汲洑为盘涡深驰作奔马急跻攀或失手一驶不可及我来值秋晩木落众鸟集勿爨夜船犀鲛人抱珠泣
　　望南岳
　　我从匡庐来但觉诸山低嵯峩望衡岳云霄与之齐下有赤蛇蛰上有朱雀栖仰瞻祝融防俯揖紫盖迷五岭皆培塿三江为涔蹄巍然南服尊嵩霍相提携封秩崇君称诸神咸朝隮丹书篆寳册万古封金泥百王重祀典赤缫借玉圭自非精灵通牲帛劳焚赍予方向逺道无由陟层梯苍苍烟霞中喔喔闻天鸡缅思昌黎伯恭黙开云霓灵贶自昭格诚敬良可稽斯人久云没感念徒含凄
　　发衡州
　　五日白一髪十日皱一肤人生氷雪容终作鞾纹麤今朝清镜中已与昨日殊不忧须睂苍但恐皮肉枯肉枯亦常理所念非壮图有亲恩最深抚养劳勤劬怜我幼失怙爱我如掌珠斯恩未及报不敢忘须防书来得凶问哀顿空号呼衣衾与棺敛弗得亲走趋家山在万里那能返故都树头哑哑啼媿杀反哺乌有子初学言行歩要母扶已解索棃栗未知识之无重在托宗祀岂暇问贤愚弟妹皆飘零逺在天一隅仲氏久无信梦中时友于艰难斥卤濵何以保微躯计工当已还毋乃东归吴童仆各分飞仅有赤脚奴竛竮苦肺疾终夜声呜呜怜渠亦觧事翦伐供樵蘓异乡骨肉逺赖此相支吾嗟我客梁楚只身亦﨑岖白昼畏豺虎夜防貍与狐所赖筋力强窜伏幸无虞今年觉衰倦自怯行逺涂东风洞庭波落日青草湖鱼龙来欺人烟涛惨糢糊玆晨过衡阳霁景差可娱桃花白练带春水緑菰蒲感此顔色妍暂使忧心苏万事信有命抚膺长叹吁
　　湘江道中思常宗
　　暮江防微雨风定波自碧一鹭立不飞双鸿递相直余烟菱女唱新月渔郎笛此处忽懐人相思杳何极
　　逺浦归帆
　　轻帆挂春风倒影湘江緑天低浦溆逺归向谁家宿遥指落花西黄陵庙前屋
　　洞庭秋月
　　湘水秋更清湘月秋更白光辉一相荡水月不辨色何处洞箫声巴陵夜归客
　　湘女
　　湘水旣弥弥湘山亦峩峩空明影上下但觉鱼鸟多我方驻轻桡听彼湘女歌湘女佩幽兰徐行拂青莎春风吹衣裾芳香动微波淑质自妍丽不待绮与罗真修慎所适窈窕山之阿盈盈青楼妇日暮将如何
　　清溪渔隐
　　清溪秋来水如练厯厯鱼鰕皆可见緑蓑酒醒鴈初飞风急芦花吹满面溪南一带是青山逢着垂杨便可湾谩道白鸥闲似我渔舟更比白鸥闲
　　闻蝉
　　睂庵四十未闻道偶于世事无所好寻常惟看东家竹屈指十年今不到微躯之外无长物寒暑一裘兼一帽妻孥屡欲升斗絶不独无烟亦无灶身轻自笑可驾鹤眼明岂止堪窥豹人情世故防烂熟皎不如汚恭胜傲有瑕可指未为辱无善足称方入妙此意于今觉更深静倚南风听蝉噪
　　废宅行
　　弓刀挂墙旗拂瓦行人过门须下马日暮将军纵酒归白棒横街人乱打朱门一闭春草积官印斜封泥涴壁守卒收鰕屋后池邻翁晒麦阶前石帘幕当年尽绮罗网丝顚倒腐萤多杏梁风雨丹青湿时有野鸠来做窠楼台易成还易废前年犹是桑麻地
　　闻邻船吹笛
　　江空月寒露华白何人船头夜吹笛参差楚调转吴音定是江南逺行客江南万里不归家笛里分明説鬓华已分折残堤上柳莫教吹落陇头花
　　长江万里图
　　我家岷山更西住正见岷江发源处三巴春霁雪初消百折千回向东去江水东流万里长人今漂泊尚他鄕烟波草色时牵恨风雨猨声欲断肠
　　秋霁杂赋【三首】
　　刘表知先主怀王识沛公未闻收夏口先已入闗中今古车书异兴衰厯数同方惊鸡作鳯当信骛非鸿今日长洲苑秋风列羽旗不图新约法复见旧威仪鼔舞儿童乐歌謡父老悲烟埃方衮衮禾黍正离离晩树霜犹碧秋花雨未黄戎衣轻绣锦旅食尚糟糠驿路千山隔河流一苇航毋忧兵不战已定法三章
　　雨
　　雨急愁云黒窗虚爱竹青石泉流细细山鸟去冥冥醉里倾荷叶饥来煮茯苓不知刘道士何用换鹅经
　　偶题
　　身嬾交游絶时危感慨新清江催短鬓芳草怨归人花落纵横雨莺啼淡荡春欲摇舟楫去波浪没平津
　　送王仲容之上海
　　薄宦依东海孤城隔戍烟花疎寒食后人逺暮帆前深巷编蒲履斜冈种木棉毋烦厌荒寂微禄有畬田
　　寄海盐杨砦官
　　海屿通村险邉城出敌遥旗灯秋塞雨铃柝夜沟潮士饱争投石农闲数舞箾毋令废收获髙陇有枯苖
　　夏夜有怀
　　重露澄秋色轻风生夜凉碧防湖草乱红爱渚莲香有弟徒相忆何人不异鄕悲笳在城上双泪落衣裳
　　赠翟好问
　　笑尔山城隐柴门对县衙酒资千畞苎生计一园瓜雨歩荷巾湿风吟蓆帽斜时时扶短杖防竹到东家
　　长沙杂咏
　　湘人爱楼居斜枕湘江起楼下倚阑人簪花照春水
　　梦緑轩
　　梦里緑隂幽草畵中春水人家何处江南风景莺啼小雨飞花
　　吴中行乐词
　　单罗小扇夹纱衣冠子梳头插翠薇知是范家园里醉无人不戴杏花归
　　红緑蕉二仕女图
　　两树红蕉隔禁扉晓凉携伴试罗衣金铃小犬迎人吠应怪秋来出院稀
　　故山春日
　　千花万萼委尘埃只有荼防独自开应是邻家更零落过墙蝴蜨又飞来
　　遇史克敬询故园【克敬自长洲来因询吴中风景大异徃昔赋此以寓鄕里之思】
　　三年身不到姑蘓见说城边栁半枯纵有萧萧防株在也应啼杀树头乌
　　赠京妓宜时秀
　　欲唱清歌却掩襟晩风亭子落花深坐中年少休轻听此曲先皇有赐金
　　到江西省看花次韵
　　生色屛风一面开轻罗团扇合懽裁深深院落青青柳纵是无花也看来
　　鲤鱼山阻风天甚寒雨皆成霰
　　江南天气大无凭草色烟光暖欲蒸向晚鲤鱼风乍急尽吹小雨作春氷
　　望武昌【二首】
　　吹面风来杜若香离离烟柳拂鸥长人家鹦鹉洲边住一向开门对汉阳
　　春风吹雨湿衣裾緑水红妆畵不如却是汉阳川上女过江来买武昌鱼
　　祁阳道中
　　疎烟小雨湿流光愁得杨花不暇狂半晌春晴便飘荡缀人帘幕上人牀
　　张　羽　【二十三首】
　　羽字来仪以字行更字附凤浔阳人从父宦游江浙兵阻不得归遂居吴兴元末授安定书院山长明初征起廷对称旨擢太常司丞兼翰林院同掌文渊阁事以事窜岭外未半道召还抵京知不免自投龙江死有静居集【张企翺云国初以髙杨张徐比唐之四杰故老言不惟文才之似而其攸终亦不相逺睂庵盈川令终如一太史之毙同乎賔王北郭虽不溺海仅全首领而非首丘先生投龙江又与照邻无异噫亦异矣　王元美云张来仪徐防文如鄕士女有质有情而乏体度　程孟阳云静居五言古诗学杜学韦各有神理非苟然者歌行材力驰骋音节谐畅不袭宋元格调律诗清员浑脱不事雕缋全是唐音颉颃髙杨未知前后或谓张徐不及髙杨此耳食之论也诗话来仪五古微嫌郁轖近体亦非所长至于歌行雄放骎骎欲度季迪前固当含超幼文跨蹑孟载】
　　春初游载山
　　云罗横四海田野无遗英尚赖二三子共怡山水情煦煦新阳动寥寥天宇清昔人称四美玆晨遂成幷前登髙丘阻遥睇澄湖明凭林招逺风松桧自成声俛仰天地闲微躯良不轻安能自羁束坐使众累萦防贱足为贵抱素讵非荣逍遥解神虑庶以适吾生
　　春山瑞霭图
　　莺啼山雨歇前川緑正緐人家在深树鸡犬昼无喧澹澹流水意依依田父言谩鼔木兰楫徃溯桃花源即此堪结庐可以傲华轩
　　立秋日早泛舟入郭
　　连霖啓秋期金气晨已兆溪云合余隂水霞相照耀登舻泛凉飚乗流驾奔峭廻波荡尘襟青山列逺眺蒲菼迷森沉菱荷争窅窕沙明众女浣潭净孤禽啸端居积百忧暂出窥众妙好爵岂不怀衞生乃其要寄谢沧海人如予可同调
　　拟过园隐阻雨
　　在逺毎伤离在近还成隔飞雨渺无涯佳期怅难得人寒市井空天晚江潮白知君掩阁卧终朝迟来客
　　金川门
　　两山夹沧江拍浮若无根利石侔劒防风涛相吐吞维天设巨险为今国东门试将一卒守坚若万马屯吾来犯清晓天空霜露緐列宿森在列北斗峭可援江光合海气溟涬神攸存俯视不敢唾中有蛟龙蟠浮屠者谁子髙居凌风幡下见渡口人扰扰蠭螘諠媿彼超世士去去将何言【李辰山云是诗作于洪武甲寅未三十载而燕师从此入矣读之可胜浩叹】
　　清口
　　豁达两河口前与黄河通髙岸忽斗折清淮汇其中甘罗城在南韩信城在东一为秦人英一为汉家雄人生有不死所贵在立功方其未遇时鹿鹿何异同时命苟未防丈夫有固穷舍舟登髙防嵗暮百草空坡陀陇闲一二老弱翁遗迹不可问但见荒榛丛行行重回首目断双飞鸿
　　余将军篆书榻本歌【即忠襄公阙也】
　　余将军守舒州舒州之城大如砺长江西来绕城流贼船如云压城破将军提劒城头坐劒未动虏已奔鲸鲵蔽江江为浑孤军六年二百战王师不来城自存无兵犹足战无食安可支岂无爱妾与爱马杀之不解壮士饥力尽矢竭将奚为仓皇齚舌骂不已义士千人同日死祗今还有尽忠池碧血清泠化为水将军持节东州时作此篆书形崛竒妙墨已随神物化好事当时临得之虽非其眞意独在垂金屈玉蟠蛟螭我拜重是忠臣迹秦相虽古其人非鸣呼将军此书配者谁请君摹取浯溪石上中兴碑
　　畵云山歌
　　我昔曾游庐岳顶欲上青天凌倒景山中白云如白衣片片飞落春风影云晶晶兮花冥冥万壑尽送洪涛声恍然坐我沧海上金银楼观空中明上清真人笑迎客夜然桂枝煮白石手持凤管叫云开虎咆龙吟山月白明发邀我升东峰导以绛节双青童天鸡先鸣海出日赤气照耀金芙蓉屛风九叠花茸茸雾阁云窗千万重胡不置我丘壑中一朝垂翅投樊笼空留万片云挂在清溪千丈之寒松愁来弄翰北窗里貌得云山偶相似遂令残梦逐秋风一夜孤飞渡江水梦亦不可到图亦不可传不如早赋归来篇山之人兮待我还安能龌龊尘土闲坐令白云摧絶无所归青山笑我凋朱顔
　　米南宫云山歌
　　古之画法不复见六朝人物留遗谱后来山水出新意二李三王差可覩洪谷之后有闗荆营丘浑雄独造古华原处士志竒崛余子纷纷何足数郭熙平逺疑有神北苑烂漫皆天眞画院宣和众史集俗笔姿媚非吾伦岂知南宫迥不羣一埽千古丹青尘神闲笔简意自足窈窕青山行白云黄侯黄侯安得此元气淋漓犹满纸晴窗拂拭对髙秋怳忽神游华山里生兮画癖奈此何为子试作云山歌珍藏什袭子须记世闲名畵今无多
　　李遵道墨竹歌
　　墨竹昉自何人始辋川石刻今余防后来萧恱稍出羣香山侍郎独称美洋州太守善写真长帽先生差可拟江南谩作金错刀枝叶离蓰何足齿北方作者夸澹游房山继之妙莫比吴兴公子最擅名同时亦数蓟丘李蓟丘有嗣能传家笔势翩翩此其是一笔玉立无因依风露淋漓犹满纸想当涂洒发幽兴静对山僧北窗里江湖无人老成尽百艺荒凉今已矣展图三叹墨君堂秋声满座悲风起
　　唐子华云山歌
　　前朝画品谁第一房山尚书赵公子二公何以能絶伦丘壑乃自胷中起由来书畵总心画政自不在丹青里当时岂无刘与商屛障纷纭何足齿唐侯本是霅川秀爱畵仿佛董与李长松平逺早已工更上歙州看山水归来却师郭咸寜参以房山势莫比始知絶艺老更成庸夫俗辈那知此此图三尺谁为赠云气苍茫石块磊牛羊未归樵子出戸牖寥落苍厓底写成不题嵗月字要是头白居鄕里乾坤浩荡江海空后人未续前人死为君题诗三叹息世上好手今余几乌乎尚书公子不复见得见唐侯斯可矣
　　畵山水行【题赵待制仲穆所画江浦归帆秋林潇洒二图沈才干所藏也】
　　古来名畵传父子唐有二李蜀两黄吴兴公子冠当代雍也继之早擅塲宋祖子孙尽龙种毛骨固是非寻常珊瑚寳玦久零落空有妙艺传文章至元天子亲召见徒歩便赐中书郎奏图毎得天顔喜盛以金匮白玉堂遂令世人争贵重门戸杂遝如堵墙雍初腾踔晚一蹶五陵豪气无时忘吴姬越娥坐相拥始肯落笔挥缣缃五日十日一水石屛障仿佛生辉光君家双图何所得私印乃出牟陵阳一图汗漫秋水阔鴈鸿排序投潇湘山僧悄寻孤寺逺客子喜甚髙帆张一图嵂兀众峰出疎林叶赤天雨霜消揺巾舄者谁氏可是商顔之绮黄风尘澒洞二十载玉轴锦题多防亡图书祗应天上有人闲那得千金藏从来好事多成癖云烟过眼如毫芒君不见王家桓家势尽时复墙走辌不得将何如城南佳山水千岩万壑摩青苍与君对此饮美酒虽无南宫北苑庸何伤
　　米元晖云山图
　　前代几人画山水逸品只数南宫米海岳楼前北固山顷刻云烟生满纸古云丘壑起心胷怳忽似与神灵通素壁髙悬卧清昼耳边怳若闻松风怪厎青山起毫末森沉緑树临溪活仙人道士疑可招芝草琅玕俯堪掇千里能移方寸间天机挥洒过荆闗如今画史空无数对此髙踪讵敢攀
　　倪元鎭畵竹沈御史所藏
　　云林之子有仙骨平生好洁如好色纷纷浊士等沙虫呜呼瓒也何由得忆昔常登清閟堂鹊尾炉爇龙涎香绍京妙墨僧繇画示我不啻千明珰人间万事如飞电洗玉池空人不见季子城东土一抔何人为着黔娄传绣衣使者骑青骢曽听竹枝湘水东归来见此若梦寐巴陵洞庭生眼中江湖豪翰今零落君得此图良勿薄媿我题诗忆故人黄鹤题诗下寥廓
　　钱舜举溪岸图
　　忆昔至元全盛日天子诏下征遗逸吴兴八俊皆竒才秀邸王孙称第一一朝玉马去朝周诸子声名总辉赫岂知钱郎节独苦老作画师头雪白江南没骨传者希钱也得法夸精竒晴窗防染弄顔色得钱沽酒不复疑今人祗知重花鸟岂识此图夺天巧云抱石雷雨垂苍山夹水龙蛇绕岸侧溪回共杳冥蒲稗深沉映鱼鸟渔舟乍随逺烟防客子竞渡澄江晓自云布置师北苑只恐庸工未深了巻余更有魏公题字拟钟王差未老郑侯得之恐神授使我一见喜絶倒双溪流水清何极城外南山空黛色文章翰墨何代无二子俦能蹑其迹为君题诗三叹息于乎古人难再得
　　胡廷晖畵
　　畵师我识吴兴胡身长八尺苍髯须目光至老炯不枯藻绘万象穷锱铢大儿十嵗能操觚小儿五嵗能含朱得钱但供酒家需时复纵博为欢娱魏公家藏摘爪图妙笔奚翅千明珠胡一见之神顿蘓以指画肚潜临摹落笔便与前人俱祝融撑空阁道孤朝云暮雨相萦纡中天碧瓦仙人庐下有桃源风景殊鸡犬似是先秦余浔阳野客山泽臞自从防乱遭穷涂幸逢治世容微躯尧舜亦有巢由徒已办小艇长防奴便欲徃从渔父渔江湖此境何地无【赵文敏公家藏小李将军摘图歴代寳之常倩廷晖全补晖私记其笔意归冩一幅质公公大惊赏谓其乱眞由比名实俱进故诗及之】
　　青弁云林图
　　前代何人画山水长安闗仝营丘李华原特起范中立三子相望古莫比亦有北苑与河阳后来作者谁能当米家小虎出逸品力挽元气归苍茫房山尚书初事米晚自名家称絶美艺髙一代谁颉颃只数吴兴赵公子当时弭节匡庐峰曽写太平兴国之神宫五峰却立疑争雄台殿突兀纷青红中有云气随游龙我对此图卧三日遂令竒气生心胷乱来学士遭漂荡文艺草草谁能工笔精墨妙心更苦那得再有前贤风于乎乾坤浩荡江海阔使我执笔将安从
　　莘叔耕画梅雪轩【自注叔耕名野世居湖州莲花庄】
　　好画谁如莘枣强堕马折肱犹未忘何年写此寒林趣精絶未数左手王屋里何人坐吹笛似是南昌郡中客曲终朔雪忽飞来开门满树梅花白
　　赠琴士
　　有客夜半来山中横琴坐石弹松风松风曲罢抱琴去落月一声天外鸿
　　听老者理琵琶
　　老来索久相违心事虽存指力微莫更重弹白翎雀如今座上北人稀
　　取胜亭感旧
　　细雨微消紫陌尘湖光冷落似无春朱门记得曽游处杨柳青青不见人
　　竒天目山雍长老
　　天目之山青岧嶤道人缚屋青山椒白云出山不归去春风吹老黄精苖
　　燕山春暮
　　金水桥边蜀鸟啼玉泉山下柳花飞江南江北三千里愁絶春归客未归
　　徐　贲【二十七首】
　　贲字幼文其先蜀人徙居吴淮张开阃辟为属避去之吴兴隐蜀山中洪武初用荐授给事中改监察御史出按广东改刑部主事陞广西参政迁河南左布政使寻下狱死有北郭集【王元美云方伯体裁精宻情喻幽深颇似钱郎　顾言云方伯词采道丽风韵凄朗殆如楚客丛兰湘君芳杜毎多惆怅】
　　【诗话吕志学题幼文所画山水图谓肆笔道丽清润而带书法于诗亦然才气方之髙杨张三君稍为未逮然诗法然森有纪律长篇险韵极其熨帖颇有类皮陆者张来仪先从吴移居戴山以诗招幼文云吴兴好山水子我盍迁居绕郭羣峰列波一镜如蚕余即宜稼樵罢亦堪渔结屋云林下残年共读书幼文乃移居蜀山两山盖相望也】
　　猛虎行
　　尔虎从何来据住三叉口昨日啖东家猪今日噬西家狗山中百兽不敢鸣白杨黄竹隂风生邻家少年凭意气弯弓挂箭廵山行夜深月黒候虎出明朝荒草余白骨
　　农父謡送顾明府由吴邑陞常熟
　　我家茅屋临官道前种桑麻后棃枣年年力作不违时人有余粮牛有草官长下车今五年老身不到州县前鄕无吏胥门户静家家尽称官长贤大男入郭买田具始知官长移官去来时忆向官道迎今日去时须送行攀辕欲留留不止我民仓皇彼民喜殷勤再拜官道旁愿饮三江一杯水
　　柳短短送陈舜道
　　柳短短春江满兰渚雪融香东风酿春暖山长水更遥浩荡木兰桡兰桡向何处送君南昌去离愁落日烟中树
　　白苹花送王汝器
　　白苹花緑蘼草南风吹碧波五月湘江道行人劝酒离绪多櫂女櫂郎歌櫂歌黄鹂啼时风景好大堤日落奈君何君今去不可留山叠叠水悠悠
　　八月十五夜饮王扩相川别业得动字
　　风髙海云收月出天宇空今日寒暑均适与诸君共懽深坐忘永契合饮易痛露萤寒不飞水鸟夜停哢山精各潜匿银蟾忽飞动亭亭广寒桂不知何年种我欲问嫦娥素鸾无由控佳节屡变更壮心久悾恫人生非仙骨有乐当自纵惜无桓伊笛为尔作三弄
　　过荷叶浦
　　粼粼水溶春澹澹烟销午不见唱歌人空来荷叶浦无处寄相思停舟采芳杜
　　尹明府吴越两山亭
　　长江接海门一水限吴越两山郁相对峰峦各罗列劲势争吐吞蒸岚互出没尹君好游观结亭山水窟防干出层巅细路萦百折崩石络垂萝老树着栖鹘平生登临兴尽为山水发不知尝胆人此地几征伐至今两山云来徃似奔突嗟余客江海所厯多竒絶何当上斯亭长歌吊遗烈
　　苍筤轩
　　小轩閟幽寂廻防碧筠护寒色晴枭池垂梢晚萦露隂凝讶烟积籁起知飇度瑟瑟含夕清萧萧澹秋素不有虚心人何由同嵗暮
　　菜薖为永嘉余唐卿右司赋
　　逺辞华盖居来卜山隂宅乍到俗未谙久住地旋辟屋庐尚朴纯楹桷谢雕饰髙营踞山跗深甃逗泉脉檐将狼尾苫门用鼠筦织缺垣唯补萝圮砌总蒙虉编篱限迩邻封枿表殊埸本来是野性岂是耽地僻学圃欲拟樊为功敢侔稷寜惜劳外形自甘食余力耕鉏限儿课灌漑当仆役破块何畇畇陈噐亦畟畟驾许俗士回屐向邻翁借筐筥织湘材锹锸铸棠液卓镢鹰觜利负蓑猬毛磔俯仰疲桔槔沾洒渍袯襫循畦行策镵偃林卧攲石防披欲芟丘刈削竟驱砾值阜即为坡遇凹就成洫堤崩防宻葭窦隙拒乱棘地同农畞计区学井田画长畛纵复横曲渠广还窄接流引余清疏沼汇深碧架桁秋实垂篱落夏蔓羃雨露加膏腴粪土发硗瘠识种题裹藏辨类分行植莳法常按谱候时即看厯蕨芽拳握紫姜檗拇骈赤两合怜蘮蒘丛生爱铫芅初□逬蛰雷新薹长春防雀弁萒叶峨马帚茾茎直蔩繁微瓞緜瓠老枯瓣拆芍苖巻龙防药干拥牛膝黄独雪晴收紫藄露晞摘隂阶茂菧苨下田丰菲蒠巻轮木耳垂攒刺菱角射秋茄采更稀夜韭剪仍殖芝芳凝海琼茭郁防池墨枸杞香可醪竹□熟堪腊石皮被柔藫土酥脍肥菂细莼入馔鲈鲜蒌杂羮鲫荼苦檗与俦菘脆氷为敌菌栌西蜀致苜蓿大宛得长萦荇带流乱簇蔯丝绎芹效野人献为天子副决明才一方莴苣连数席璚縻慰渴心玉延起羸疾蕈毒笑非喜芥辛泣讵戚盘根芽薶壤脱颖笋穿壁撷香怜鸡苏折甘嗜燕麦粟腐切方圭乳饼斲员璧孕子椶受刳赘耼石被馘兔目淘夏槐鹿角芼腊炙菁托诸葛呼巢以元修斥【诸葛元修二菜名】苋襃蔡守清薇怨周节逆邪蒿义所攘秽荽理堪哑薄利嘉拔葵省谤恶遗薏穷餐虀酸黄俭啖薤留白闲情付田园生意仰膏泽荚齐翠疑剪甲坼緑讶擘掩冉烟际姿葱蒨雨余色始掇惜滓染载涤畏虫螫新荐或在笾薄湘亦须鬲求久渐投醝致爽遽沃醷不烦僚友送敬向先圣释对屠夸大嚼燕客忻小摘柈羞不过三瓮菹当饫百未能着蔬经安敢逾食籍防蓄足山厨素供过香积用兹卒嵗年庶得勤朝夕賔魏徐见厌厄陈顔自怿洁畚上耻汚造桥盗怀恤抱瓮忿设机授书诮求益【用侯君房征严光事】纵马因致忧呑蛭遂亡谪万钱栁复乞片金华还掷仕知吕侄妄居味郑人识枕肱仲尼乐伤指范宣扼鼎臑固云嘉食单亦足适敷淡分所安堪味欲易极毋因口体累遂使愆民徳
　　登戴山【在湖州临湖门外二十里】
　　平田渺空旷孤冈忽高峙新松防其巅白石缭其趾初登若崭絶稍上乃如砥亭亭日晷侧肃肃征鸿驶南招天目云北览具区水比来局羁绊游遨喜玆始同心良可重懽言得佳士非惟外累遗沉忧亦成委薄暮聊旋归余兴防留此
　　种菊
　　萧条斋舍前隙地颇髙爽玆焉倦耘鉏而乃成废壤迩来学种竹始为驱草莽掩苒篱落间枝叶纷以长虽烦灌漑勤亦借雨露养秋香固所恱晚节益可仰匪曰表隐名聊以备幽赏
　　荆山
　　荆山掲髙厓涂山耸横防长淮出两闲中断见斧凿于焉束洪流浪起石鬬角谁能为此功在昔大禹作至今遗庙存香火乃寂寞我来问邑人往事竟缅邈于时春正深草木尚荒落登临欲开襟覩玆反不乐
　　夀州
　　舟行夜达曙路入硖石口平山带孤城一塔起髙阜问知古夀春地经百战后羣孼当倡乱受祸此为首彼时土产民十无一二有田野满蒿莱无复识畎畞去程不可稽欲望敢迟久
　　颍川
　　客程不论逺所求在隂晦恶风满川来雨势晚逾倍船争急流上寸进还尺退枯葭夹崩沙路转数百汇飒飒孤篷飞琅琅万珠碎篙师左右呼坐客黙与对去心虽云迫前涂苦茫昧徳星无后覩洗耳亦何在有懐仰髙风令人发深慨
　　盘子城
　　前登盘子城山隘势欲迫路廻土峭絶傍夹千仞壁石状如矩斲巨细总方直无泉土脉死草木尽改色髙巅有堡障重门闭重棘隂惨行人险恶意叵易测信知狐鼠辈得在此中匿我生好壮观努力更攀陟立久日将晡浮云渺鄕国
　　天井关
　　峯回抱深壑下视天凿井昔人建重闗扼险备边警键钥久已絶垣石尚森整峨峨尼父祠门掩众山静曽闻此回辙无复过斯境询知鄕老言此事古未省余氓数家在破屋暮烟冷我行力稍疲景物不暇领且为投宿来惊风夜愁永
　　渡沁
　　陆行长苦渇今渡沁河水奔腾走百滩声逺闻数里我来坐其涯肩担欣蹔弛不意山坞间偶得见清泚连朝尘沙目豁尔净如洗虽云倦行力对此亦足喜南风吹青蒲白鸥忽飞起
　　沁水县
　　一水随山根宛转流出迥滩声绕县门孤城数家静风土殊可怪十人五生瘿土屋响牛铎壁满残日景行迟欲问宿连戸皆莫肯亭长独见留半榻亦多幸呼童此晩炊粝饭谷带颖野蔌不可得敢望肉与饼涂行乃至此俭素当自省
　　太隂山
　　巍巍太隂山厓壁拔崭峭积水嵌层墟凛若太古造冻深草木坚僵立势难挠髙寒横障空阳景未尝到邻有羲和墓欲问莫可吊如何于此地独不被临照至今山中乌性莫识晴昊聊为志其事因之发长笑
　　女娲墓
　　空山两髙冢娲皇此中葬焦土积层巘势助殿阁壮大哉补天手功出千古上至今链余石火气夜犹放轰雷常祓护烈风日掀荡隂林惨可畏怪木髙数丈百鸟飞绕枝欲止不敢向地灵气所钟祭祷土人仰经过谒祠下幸获拜神像
　　霍山
　　霍山古北镇势尊出羣麓山深异风景春尽树未緑居人苦多寒凿土为住屋屋顶土元厚亦种麻与菽乃知此方民犹有上古俗我欲拜其庙日斜去程促窑烟敛暝色牛羊半归牧征涂多崄巘村馆早寻宿
　　兵后过睾亭山
　　睾亭西去逺一过一凄然鴈宿芦中月人归草际烟渔家多近水戎垒半侵田尚喜余民在停舟问昔年
　　送曽伯滋赴西河将幕
　　上将初分阃儒官解习兵风旗春猎野雪帐夜归营洮水从岷下祈山入陇平知公能载笔草檄报边声
　　送朱知事
　　惆怅官亭酒如何送客频尊前莫催别明日异鄕人
　　送吕庸南
　　雪色上征衣云沙鴈自飞去家千万里只解送人归
　　送别沈徳防
　　江声千里万里客路长亭短亭后夜相思何处芦花明月沙汀
　　送张景则归天台
　　浙江东去有明山路逺天台鴈宕闲我未得游空怅望送君鄕里喜君还















　　明诗综巻十
　　钦定四库全书
　　明诗综巻十一
　　翰林院检讨朱彞尊编
　　余尧臣【一首】
　　尧臣字唐卿永嘉人元末自防稽入吴明初谪濠放还授新郑丞有菜薖集
　　【静志居诗话髙季迪春日怀十友诗于余司马尧臣云列戟卫严闗应无休沐暇夜饮余左司宅云灯鎻月窥阑角警霜委砌荅余左司沈别驾元夕防饮城南诗云故人念我有二子省内郎官府中佐徐幼文菜薖诗题为永嘉余唐卿左司赋然则左司之称本于越镇将版授而司马之衔疑唐卿曾仕于淮张也】
　　秀野轩
　　湿翠浮草芽空青防木杪轻舟理横塘归人渡清晓栖鸦返故巢潜鳞濯新藻倒景澹斜晖廻飇荡晴昊衡门夜不扃燕坐事幽讨落叶秋自飘残花春嬾埽我欲往从之税驾苦未早挥手谢孤云去去没苍徼
　　王　行【三首】
　　行字止仲长洲人洪武初为郡庠经师蓝玉延教其子连坐诛有半轩楮园二集【徐子元云行诗清雅苐不及髙杨】
　　【诗话止仲好谈兵游都门人或尼之笑曰虎穴中好休息也旣就凉国西塾数以兵法说凉国凉国卒用是败平居于十友中最契道衍赠之序曰上人非若他人事佛奉师碌碌作沙门者今天下乱已极且必治治然后出于时以发其所蕴其上人之志与当世之人安知终无与上人同其志者盍姑有所待也诵其言亦倾危之士乎至墓铭举例一书足为学文者津筏诗非所长也】
　　题赵元临髙房山钟观图
　　北苑貌山水见墨不见笔继者惟巨然笔从墨间出南宫实游戏父子并超轶髙侯生古燕下笔蜕凡骨沄沄水墨中探破造化窟尝图得钟观景象照云日长松映飞泉霞采互飘歘今朝见玆画临写意无失惨憺入窈冥棱嶒隔岑蔚髙堂时一舒六月气萧瑟平生丘壑性尘坌欣已拂因之兴我懐山中斸苓亦
　　赵吴兴渊明像幷书归去来辞【后更畵竹石】
　　虚馆坐清晓髙秋零露时佳菊秀可餐墨葩含晩滋芳馨发孤思写此归来辞余兴犹未已寒玉生疎枝孰谓公子懐不与幽人期抚巻三叹息系年非义熙
　　房山寒江孤岛图
　　千山万山重复重画力笔力鬬竒雄青红苍翠满缣素缺处浅碧分遥峰歴观画史毎如是意谓此法由来同昨尝凌秋溯扬子一舸缥缈乗长风洪波吞天杳无际出没但有孤轮红乃知山水有佳处到此始觉尘埃空当时海岳应饱见落墨便自超凡庸不将层叠竞工巧遂使气象齐鸿蒙平生爱画惟爱此苦恨妙法无能攻九州之表有人物意象独数房山翁玆图咫尺便千里小米大米追髙踪爱之歌咏乃常理濡翰自媿言非工诗成忽复三叹息矫首长望青冥鸿
　　宋　克【一首】
　　克字仲温吴人明初征为侍书出为凤翔府同知
　　【诗话仲温任侠自喜挟弹走马学握竒阵法张氏据呉欲致不得阖门却埽工草书祝京兆评其书法天授而髙侍郎为作南宫生传盛誉其诗侍郎又有酬宋军谘见寄诗云少为鬬鸡儿鲜裘奋春明走马出飞弹撇捩夸身轻气服诸侠徒不倚父与兄落花锦坊南美人理妆迎酒酣迸五木脱帽呼输赢及壮家已破狂防耻无成遂寻谷师从之学言兵业成事燕将逺戍三辟营竒勋竟难图回临石头城览时识祸机不因忆莼羮飘然别戎府震泽还东征耻求荐辟书傲然揖公卿知音竟为谁四海嗟惸惸又荅仲温见寄诗云念昔文翰弱踪继清尘鸣东阁夜飞盖西园晨诵之可得其行防矣惜其诗集罕传也】
　　秋日懐兄弟
　　相别防多时相思泪满衣家贫经难久世乱得书稀作史余诚拙从军事亦非乡心秋塞鴈尽日向南飞吕　敏【一首】
　　敏字志学无锡人元末为道士洪武初官无锡县学教谕有无碍居士集
　　书云林画林亭逺岫
　　忆过梁谿宅于今二十年赋诗清閟阁试茗惠山泉夜雨牵离梦春云黯逺天乡情与离思看画共茫然陈　则【一首】
　　则字文度昆山人洪武六年以秀才举任应天府治中俄进戸部侍郎谪大同府同知迁知府
　　题云林画
　　落花愁杀未归人乱后思家梦更频纵有溪头茆屋在也应芳草闭深春
　　孙　蕡【二十首】
　　蕡字仲衍南海人洪武中授工部织染局使出为虹县主簿选入为翰林典籍复外补平原主簿罢归寻除苏州府经歴谪辽东坐党祸死有西庵集【黄才伯云仲衍诗初若不经意而气象雄浑兴喻深致骎骎乎魏晋之风　徐子元云岭南五先生惟仲衍清圆流丽如明珠走盘不能自定彦举雄俊丰丽殆敌手也　王元美云孙仲衍如豪冨儿郎入少年轻脱自好　欧桢伯云明兴五岭以南五先生起轶视吴中四杰　李时逺云仲衍豪迈玮丽足追作者其七言古体不让唐人　叶处元云先生五七言古风虽唐人不能逺过　曹洁躬云仲衍善言风景于广州则云丹荔枇杷火齐山素馨茉莉天香国于罗浮则云紫极房栊倚日开蕊珠楼阁中天起于云南则云蛮官见客花布袄邨妇背盐青竹篮于武昌则云武昌城头黄鹤楼飞檐逺映鹦鹉洲汉阳树白烟景湿行人如鸥沙际立使未至其地者诵之亦当神往若酒徒防落黄金空独卧茆檐夜深雨松花酒熟人不归瑶草东风几回碧风韵不减唐人他如荒萝绕屋秋夜凉山吹灯冷光湿兴阑移席傍寒梅双眼如猫对花碧亦不失为韩冬郎语也】
　　【诗话自蕡以下世所称南园五先生也仲衍才调杰出四人五古逺师汉魏近体亦不失唐音歌行尤琳琅可诵微嫌緐缛耳集句亦工若秋水为神玉为骨芙蓉如面柳如睂绕篱野菜飞黄蝶糁径杨花铺白氊去日渐多来日少别时容易见时难三湘愁鬓逢秋色牛壁残灯照病容野草怕霜霜怕日月光如水水如天鹤羣长绕三珠树花气浑如百和香可称巧合继之者如桂岭瘴来云似墨蜀江风澹水如罗风尘荏苒音书絶人物萧条市井空归目倂随回鴈尽离魂潜逐杜防飞长疑好事皆虚事道是无情却有情緑水青山虽似旧红顔白髪递相催此庐陵李桢昌祺所集也如眼前好恶那能定梦里输赢总不真东涧水流西涧水锦江春似曲江春云收雨防知何防燕语莺啼亦可伤千里关山千里梦一畨风雨一畨啼惨惨凄凄仍滴滴霏霏拂拂又迢迢此琼州丘濬仲深所集也如文章宇宙千年事江汉风流万古情老去诗篇浑漫兴晩来幽独转伤神欲知世掌丝纶美肯信吾兼吏隠名纵饮欲谋良夜醉殊方又喜故人来乗舟取醉非难事送客逢春可自由登第往年同座主抱琴何处觅知音疎檐看织蟏蛸网逺信闲封豆蔲花四海交游更聚防十年京洛共风尘漫説简书催物役犹将谈笑出风尘未央树色春中见茂苑莺声雨后新自叹马卿常带病也知光禄最能诗春浮玉藻寒波落水滴铜龙昼漏长佳节毎从愁里过逺书忽向病中开江淹采笔空题恨荀令香炉可待熏小院回廊春寂寂北湖南埭水漫漫敢于世上明开眼莫怪先生嬾折腰苦节难违天子命梦归偏动故乡情举世尽从愁里老暮年初信梦中忙酒酣嬾舞谁相拽客至从嗔不出迎缓带轻裘成昨梦浊醪麄饭任吾年古来贤逹知多少旧日人民果是非新结草庐招隐逸便应黄髪老渔樵合欢却笑千年事奉使虚随八月查复有楼台衘暮景但将懐抱醉春风故国山川皆梦寐昔年亲友半雕零此长沙李东阳賔之所集也如病身最觉风露早离梦杳如闗塞长此休寕程敏政克勤所集也如一卧沧江惊嵗晚千家山郭静朝晖嗜酒何妨陶靖节能诗重见谢晖此吴江周用行之所集也如坐看蕉叶题诗句醉折花枝当酒筹阊阖廻临黄道正楼台直与紫微连东风已緑瀛洲草阁道廻看上苑花五夜漏声催晓箭千门曙色鎻寒梅云生紫殿幡花湿月射珠先贝阙寒深院沉沉人悄悄春风澹澹影悠悠笙歌缥缈虚空里台榭参差烟雾中小院廻廊春寂寂前后岭碧蒙蒙离岸游鱼逢浪返出林幽鸟向人飞云开日月临青琐花拥歌咽画楼晴云满户团倾葢瀑水侵阶溅舞衣此钱塘沈行道道所集也如念我能书数字至似君须向古人求此上海陆深子渊所集也如卿月夜临仙掌动御烟曾见衮龙浮风烟迸起思乡梦霄汉长悬捧日心病眼较来犹断酒新诗改罢自长吟江清露白芙蓉死云防天髙秋月明蕲竹水翻台榭湿桐花风软管清胡蝶梦中家万里凤皇声里住三年愁将玉笛传遗恨暗掷金钱卜逺人路绕寒山人独去江涵秋影鴈初飞陶令久辞彭泽县山翁长醉习家池虚心愿比郎官笔感兴平吟才子诗漠漠稻花资旅食轻轻栁絮防人衣老妻画纸为棊局童子开轩埽落花细水浮花归别涧西风落叶掩重门鸟啼深树斸灵药马饮春泉蹋浅沙日落逺波惊宿鴈月明芳戍起啼鸦共欢天意同人意多説明年是稔年倦客闭门三日两野桥流水一犂烟侯门不把冯驩劒客路空携范蠡图暮雨自归山悄悄髙楼独上思依依闲寻古寺消晴日却听疎钟忆翠微日暮酒醒人已逺鸟啼花落水空流清风未许重携手好月那堪独上楼鱼跃镜中将緑破鸟还天外带青来过桥树叶邨边合隔岸柴门竹里开碎心雨夜重檐溜滑足春融一径泥此广州张绩所集也如故里春光荣画锦上林晴日绚朝衣莫言海上浑无地应是壶中别有家红树枝头闻犬吠寒山影里见人家溪邉瑶草含朝露天上珠帘巻曙霞鸟啼云窦仙巗静树入天台石路新台上凤箫秦弄玉镜中珠翠李夫人闲愁却恐惊巢燕往事应须问塞鸿杨柳亭台凝晚翠芙蓉帘幕扇秋红醉依华屋春多丽贵想豪家月最明天上吹笙王子晋云边度曲许飞琼泪残秋雨遗尘韤肠防春风为玉箫蝶粉乱翻迎笑脸柳丝轻舞学纤腰恍疑琼岛翻成梦只是长安不见人别酒不须花厎劝泪痕时傍枕函流看花谁与同携手好月那堪独上楼望防鸳鸿犹未见可怜蜂蝶却先知石窗花落春归防山店灯残梦到时好梦肯随胡蝶去离魂暗逐杜防飞三春景色佳期误半夜雨声前计非绕砌寒风号络纬闭门疎雨落梧桐狂客漫歌金缕曲佳人犹舞越罗衣红树暗蔵殷浩宅青山空绕仲宣楼那堪往事空牢落谁共芳樽话唱酬此姑孰夏宏仲寛所集也如山横故国三年别江至浔阳九派分两岸芦花飞晓雪几家松火隔秋云迢迢霁野云隂合淅淅疎帘雨气通风月无情人暗换江山有待我重来九重霄汉天将近万转云山路更賖武帝祠前云欲防胡公陂上日初低此安成王佩所集也如碧落有情空怅望春山无伴独相求山中习静观朝槿洞口经春长薜萝啼鸟歇时山寂寂寒鸦飞尽水悠悠人生有酒须当醉世上浮名好是闲岭树重遮千里目故人那惜一行书此海盐朱朴元素所集也如柴扉茆屋无人问防岸寒流到厎清归鸟各寻芳树去寒潮唯带夕阳还花开花谢常如此船去船来自不停流水白云常自在晚山秋树独徘徊茶烟渔火遥如画江水云山杳莫穷此金华童琥廷瑞所集也如万里悲秋长作客一官羁绊实藏身此昆山才鹏时举所集也如鲈鱼正美不归去瘦马独吟眞可哀梁间燕子闻长叹楼上花枝笑独眠劝君更尽一杯酒与尔同消万古愁此蜀中安磐公石所集也如霜雕碧树作锦树色过防亭又草亭诸葛大名垂宇宙元戎小队出郊坰残花烂漫开何益妙舞逶迤夜未休钟鼎山林各天性风流儒雅亦吾师已闻童子骑青竹唤取佳人舞绣筵休怪儿童延俗客不劳钟鼓报新晴病躯动觅藜牀坐嬾性从来水竹居庾信罗含皆有宅李陵苏武是吾师烟緜碧草萋萋长雨裛红蕖冉冉香万里相逢贪握手百年多病独登台此香山黄佐才伯所集也如归信几畨劳逺梦愁心一倍长离忧自愿勤劳甘百战莫将成败论三分此戴天锡维夀所集也如长疑好事皆虚事莫遣佳期竟后期素奈忽开西子面芙蓉不及羙人妆徒劳掩泪伤红粉但惜流尘暗洞房此刘芳节圣逹所集也如世态炎凉随节序人情翻覆似波澜笛怨栁营烟漠漠马嘶山店雨蒙蒙緑树碧檐相掩映游丝舞蝶共徘徊人世防回伤往事愁心一倍长离忧浮生已悟庄生梦末路虚弹贡禹冠败叶残蝉连汉苑古烟髙木隔棉州五千里外三年客一寸心中万斛愁返照入江翻石壁疎松隔水奏笙簧鸟下緑芜秦苑夕云凝碧树渚宫秋此莆田陈言于庭所集也如念我能书数字至悲君已是十年流新添水槛供垂钓许坐层轩数防愁此广州黎民表惟敬所集也如衰草夕阳江上路渔歌樵唱水边邨一樽春酿蒲萄緑满瓮秋香竹叶青僧归黄叶林邉寺人夕阳江上舟某所集也如顾我老非题柱客凡今谁是出羣雄因知贫病人须弃不露文章世已惊逐客虽皆万里去雄豪复遣五陵知独当省署开文苑未有涓埃荅圣朝天子亦应厌奔走诸公何以荅升平深山大泽龙蛇逺古木苍藤日月昏此闗中南师仲子兴所集也如天下何曽有山水老夫不出长蓬蒿此南海陈子壮秋涛所集也如朝云暮雨连天暗野草闲花满地愁兰亭旧路虽曽识子夜新歌遂不传自叹马卿长带病何曾宋玉解招魂追思往事咨嗟久始觉空门气味长瑶台绛节游俱遍粉壁红妆画不成碧落有情应怅望白云何防更相期莺怜胜事啼空巷蝉曵残声过别枝大抵好花终易落争教红粉不成灰天长地久有时尽物在人亡无见期疎檐看织蟏蛸网古木惟多鸟雀声去日已多来日少他生未卜此生休瑚枕上千行泪白玉壶中一片氷不堪红叶青苔地早是伤春梦雨天更恨香魂不相遇眞成薄命久寻思碧莎裳下携诗草杨栁洲邉载酒船春蚕到死丝方尽古柏重生枝亦干此秀水沈徳符景倩所集也如孤櫂夷犹期独往崇山瘴疠不堪闻漫说简书催物役可堪风景促流年津楼故市生荒草落日深山哭杜鹃幸与野人俱散诞不嫌门径是渔樵此莱阳姜采如农所集也如早春重引江湖兴嬾性从来水竹居千树桃花万年药半池秋水一房山侧身天地更懐古独立苍茫自咏诗天下何曽有山水人间岂不是神仙王侯第宅皆新主冨贵荣华能防时闭户著书多嵗月挥毫落纸如云烟莫愁前路无知己几处蛮家是主人汉家城阙如天上武帝旌旗在眼中此嘉兴周筼青士所集也如芳草有情能下泪野花无语自生愁关门令尹谁相识江上渔翁未易名一曲正愁江上笛十年如见梦中花世人不识东方朔谷口空称郑子眞独在异乡为异客自怜长病与长贫那知白髪偏能长莫遣黄金漫作堆为客马卿真寂寞依刘王粲本凄凉坐中醉客延醒客镜里今年老去年树影悠悠花悄悄江蓠漠漠荇田田中郎有女谁堪托伯道无儿最可怜仙人有待乗黄鹤壮士徒令感白虹啼鸟歇时山寂寂寒鸦飞尽水悠悠羞将短髪还吹帽共踏清歌又举尊江上暮鸿遥送影湖南春草但相思苍山迢递成千里明月何曽是两乡千里云山何防好十年书劒总堪怜波生野水鴈初落风静寒塘花正开独坐黄昏谁是伴毎逢佳节倍思亲共说陈琳工奏记焉知李广不封侯水浮花片知仙路草带泥痕过鹿羣晚景莫追窗外骥销忧已辨酒中蛇此兰谿胡山天岫所集也予叔父芾园先生亦雅好集句客至觞行恒举数聨坐客服其工致予所记忆者如细推物理须行乐髙视乾坤又可愁庾信罗含皆有宅伏波横海旧登坛萧何只解追韩信贾谊何须吊屈平料得也应怜宋玉不知何处吊湘君能将忙事成闲事不薄今人爱古人岂有白衣来剥啄便应黄髪老渔樵阁中帝子今何在河上仙翁去不回谢朓诗篇韩信钺老莱衣服戴颙家笑拈霜管题诗句闲句春风倒酒缾野庙向江春寂寂残灯无焰影幢幢滕王髙阁临江渚汉主离宫接露台壶觞须就陶彭泽勲业终归马伏波皆极自然陆务观所云火龙黼黻手非补缀百家衣者比也】
　　拟古【三首】
　　岐路一尊酒送君今逺行交持未及竟丝管激哀声冉冉嵗华暮悠悠云气征驰车戒往路恻恻伤我情我情黙已伤欢爱不可忘昔为春花妍今为秋草芳秋草芳有时夫君见无期独宿坐长夜泪落如绠縻白日傥回照孤懐君所知
　　华月防髙树列曜何参差流光射结绮思妇惨中闱良人渉逺道感叹夜何其清声发妙曲宛转有余哀妙曲固可听余哀知为谁春至桃李妍嵗暮华色衰居然独处廊顾影久徘徊
　　离离谷中树灿灿春华芳枝叶何盛茂忽然随风扬流光有雕换物理安可常扰扰路傍子哀歌使我伤杪秋天气肃白露结严霜揽衣不能寐起视夜何长明月出东壁众星罗纵横嵗暮鶗鴂鸣百草青自黄逺道者谁子驱车登太行太行郁嵯峩天路无津梁兴言念同志涕下霑我裳
　　寄琪林黄道士
　　雨絶天景佳前荣树光緑遥怜采芝侣逺在春山曲琴歌久己防酒赋何由续有约今夕同开樽埽茆屋
　　湖州乐
　　湖州溪水穿城郭傍水人家起楼阁春风垂柳緑轩窗细雨飞花湿帘幕四月五月南风来当门处处芰荷开吴姬画舫小于斛荡桨出城沿月回菰蒲浪深迷白纻有时隔花闻笑语鲤鱼风起燕飞斜菱歌声入鸳鸯渚
　　白云山
　　白云山下春光早少年冶游风景好载酒秦陀避暑宫蹋青刘鋹呼銮道木棉花落鹧鸪啼朝汉台前日未西歌罢美人簪茉莉饮防穉子唱铜鞮緐华往似东流水昔时少年今老矣荔子杨梅防度红柴门寂寂秋风里
　　送何都阃济南省亲至京还广
　　伊昔闗河事征战君家严君拥方面君拜元戎领大藩虎旗耀日光于电北山之北南河南鲸波虎垒相巉巗辕门上日开将阃白马朱缨银作衔军中呼卢日向午锦筵置酒夜击鼔龙潭降卒解西歌翁源女儿学东语有时俘贼珠海头海门六月如九秋牙旗挥天虎豹怒霹雳迸火鱼龙愁银汉淋漓洗穹昊严亲入觐承恩早角巾还第谁最髙君与君家兄弟好朅来寜亲东入齐归舟一系蒋林西莺花烂漫春如海歌舞流连醉似泥蟾溪髙彬故部曲开宴斗门桥下屋宣州棃子鹅儿黄吴姬指纤白如玉酒酣耳热悲故乡孙蕡在座情更伤关河北去五千里目断南天如许长秦淮水生风似雨十幅蒲帆醉中举龙湾江口辞故人小孤洲北失前侣知君第宅绕西湖门对罗浮列画图梅花白白想犹昨卢橘青青今有无三郎今年三十防平生与蕡最知已明嵗春还若寄书玉堂华馆西清里
　　往平原别髙彬
　　银壶緑酒霑春宴环佩朝回奉天殿平生不作儿女悲独向髙彬泪如霰髙彬昔年桑梓雄好贤乃有古人风东林诗社静来结北海酒樽长不空朅来弓劒已萧索短髪如丝犹好客塞上葡萄火齐红宣州棃子鹅儿白沈緜不独重相知文采今还胜昔时小楼焚香毎读易净几把笔常题诗今晨我作平原别髙彬不意情欲絶芙蓉香冷不堪赠杨柳枝黄未宜折龙湾江口石城头一幅蒲帆万里秋暮云红树傥相忆应有音书慰别愁
　　次归州
　　归州城门半天里白云晩向城下起市防架屋依巗峦妇女提罂汲江水巴山雪消江水长城中夜闻滩濑响客船树杪钩石棱渔父云端晒罾网家家芜田山下犂倒枯大树烧作坭居人养犬获山鹿穉子缚柴圈野鸡楚王台髙对赤甲四时猛气长防防柁工鸣板避漩涡橹声揺上黄牛峡
　　发忠州
　　顚风翻山云黑黑星河无光江翕翕揺船夜半发忠州漩深浪紧船欲立宣公祠下滩嘈嘈船头着水低复髙石棱割裂箕斗影山出杂鱼龙号亦知风水莽回互王事有程那得顾谁歌太白蜀道难和我灵均逺游赋
　　下瞿塘
　　我从前月来西州锦官城下十日留回船正值九九节巫山巫峡风飕飕人言灎滪大于马瞿塘此时不可下公家王事有程期敢惮微躯作人鲊人鲊瓮头翻白波怒流触石为漩涡柁工敲板助船客破浪一撇如飞梭滩声橹声歴乱聒紧揺手滑橹易脱沿洄划转如漩风半侧船头水花没船头半没船尾髙水花作雨飞鬓毛争牵百丈上崖谷舟子快捷如猨猱拢船把酒聊自劳因笑轻生博奇好吟诗未解追谪仙天遣经行蜀中道巴东东下想安流便指归州向峡州船到岳阳应渐穏洞庭霜降水如油
　　题苏名逺画竹图
　　苏郎写竹如写帖珊瑚为枝篆籀叶寒梢不及三尺长逺势直与青冥接青冥不辨西与东云光竹色俱空蒙飞亷排山振鸑鷟霹雳迸火惊蛟龙竒搜不独竹色老竹傍有石仍更好想其落笔当酒酣人间屏幛愁絶倒近时吴兴赵子昂最能写竹穷青苍苏郎晩出继芳躅湖海二妙相辉光十年不到潇湘浦环佩空懐玉箫女相期共泛书画船浓墨凄迷埽烟雨
　　送翰林典籍张敏行之官西上
　　炖煌城下沙如雪炖煌城头无六月关西劲卒筑防秋捷书夜半飞龙楼九重下诏征貔虎推毂上将开都府黄旗巻日大军行旄头化石夜有声炖煌迢迢五千里十月即渡黄河水上将翩翩才且雄平戎不数贰师功叱咤犹在轮台北匹马已入渠黎国左较偏禆晚射雕倚鞍醉索单于朝西山黒风吹堕瓦霜角吹秋【一作呜呜】塞垣下太平今见逺宣威君往从戎防日归幕下文儒兼解武词林从此有光辉【周青士云嘉州遗韵】
　　武昌别鲁侍仪舍人文濬
　　啧啧复啧啧人生交契眞罕得我居翰苑君仪曹防载相闻不相识君名早已播南衢出入金门早奏书不谓同乗建业水还来共食武昌鱼武昌鱼肥春酒好竟日流连得倾倒黄鹤楼头叶乱飞金沙洲上秋将老狂歌谑浪清致同看君更有古人风才如关西杨伯起气【一作性】似城东陈孟公相亲未防还分手可怜新知乐未久君随征鴈入巴陵我挂云帆泝州口归期去去各凄然今夕星河共【一作各】一天秋晩还期来促膝与君同赋逺游篇
　　冬至
　　冬至至日日初长久客客懐懐故乡梅蕊惟愁雪烂漫柳条又是春相将嬾朝违世真自笑忆逺寄书人未央海门关外暮云合应有南还征鴈翔
　　秋风
　　秋风淅淅吹江亭汴河之柳犹青青黄姑东渡防七夕白帝西来朝百灵初开琪树已云落逺别客愁今未醒欲写乡书寄南鴈故园万里天冥冥
　　懐四川
　　草堂烟树入青霄汉殿荒台秀黍苗宇宙大【一作诗】名今尚在风云霸气未全销寒星夜落支机石锦水春明驷马桥花柳旧游今防载西风蓬鬓影萧萧
　　龙江夜泊
　　蒋山山头秋月明龙江江上暮潮生行人乂是金陵客卧听西风鼔角声
　　寄王彦举
　　緑杨隂下玉骢嘶丝络银缾带酒携梦入南园听夜雨不知身在蒋陵西
　　出蜀
　　白帝秋髙木叶黄蜀中长是雨浪浪瞿塘水落漩涡小一路看山到岳阳
　　王　佐【五首】
　　佐字彦举家本河东元末侍父官南雄遂占籍南海洪武初征至京师授给事中有听雨轩瀛洲二集【黄才伯云彦举才思雄浑体裁甚工赵怀璨云彦举古风歌行伯仲髙岑律诗絶句方驾虞揭】
　　【诗话彦举与孙仲衍结社南园开抗风轩以延岭表名士及为给事孝陵赐宋学士黄马帝为作歌命词臣和彦举有臣骑黄马当赤心之句赐钞一锭然其诗逺不及仲衍而当时之论云构辞敏捷王不如孙句意沈着孙不如王不可谓定评也】
　　唐仙方伎图
　　开元天子承平日锦绣山河壮京室金殿璇题表集贤玉屏粉绘图无逸防龙接武居阿衡万方旭日当文明衡山仙人【一作老仙】何所有亦复通籍承恩荣缟衣黄【一作白】髪酡顔老自说时来致身早防箧初开玉仗分白骡突出银鞍小榻前制号赐通始信人间别有天楼船未遣蕊珠赐嵗籥俄更天寳年九龄归卧曲江上牛郎又入中书相花雨香飘兰若钟柳云春拂【一作朴】金鸡帐万防日少乐事多棃园法谱声相和鬬鸡舞马看不足不独仙人呈白骡仙人岂是呈仙伎画者传之有深意延秋门外羽书飞却驾青骡向西避青骡劒阁雨淋铃长路【一作一段】闲愁尚不胜不道画图今若此碧云芳树满昭陵
　　醉梦轩为钱公铉赋
　　东吴髙士索赋醉梦诗我亦醉梦无醒时问君醉梦縁何事君言不解其中意但知痛饮复髙眠即此悠悠是生计乾坤偃仰如蘧庐心寓鸿荒太古初人皆掉舌谭臧否君方黙坐糟丘底人皆明目辨妍媸君独黑甜浑不知君不见汨罗江邉人独醒捐躯徒博千载名人生适意此为乐何须苦觅扬州鹤竹叶杯中阅四时芦花被厎舒双脚钱公钱公真吾师平生此意君得之我生落魄惟贪饮百事无闻只酣寝生死真同力士铛荣枯付与邯郸枕行行无何有之乡麒麟作脯琼为浆借得仙人笙与鹤三清八极同翺翔
　　忆舍弟彦常
　　庭草秋仍緑江风晩渐稀年光随水去功业与心违逺海犹传箭殊方未授衣翩翩南去鴈故作一行飞
　　书所见感旧
　　小小银筝压坐偏曽将古调寄新芙蓉緑水秋将老鹦鹉金笼语可怜两鬓秋霜明镜里十年春梦夜灯前湖山隐约人何在空负当年罨画船
　　美人红叶图
　　谢家夫人咏柳絮黄陵女儿歌竹枝谁信长门秋色澹西风黄叶断肠词
　　黄　哲【十首】
　　哲字庸之番禺人明初用荐拜翰林待制侍太子读书寻兼翰林典籖出知东阿县升东平府通判寻坐法死有雪蓬集
　　【诗话岭南无雪惟杨孚宅仅一见之杜子美诗所云南雪不到地也庸之度岭而北倚篷听雪诧曰天下奇音莫是过矣归构一轩名听雪篷乡里遂称为雪篷先生其五言诗源本六代七言亦具体品当在仲衍之下彦举之上】
　　自君之出矣
　　自君之出矣无处托鳞音思君如昼烛泪尽不明心
　　过梁昭明太子墓
　　帝子降南浦飘飖苍桂隂神飇廻震阙迹閟坤岑凤陵辉璞蕴龙沼媚珠沈文藻绚华黻芳芬扬素襟遗编轶正雅旷代驰徽音玉马风云变金鳬歳月深霜兰秋被坂烟萝夕翳林采苹思永荐捐玦遂幽寻灵脩忽尔逝嵗晏劳予心辽东鹤驭逺缑岭鸾笙吟眇因懐昔营营徒慨今瑶华竟衰歇惆怅雍门琴【黄才伯云混选诗中不可甲乙】
　　东平谒尧祠
　　初政礼羣秩晨趋郓隂郭稽古询道源放勲久徂落斋宫委华棁黼扆销丹垩庭榛雊雉升裳藓宗彛剥惟馨思可荐废坠予犹怍缅言垂衣时东狩玆方岳仪像俨钦明声容被緜邈茆茨遵曩俭阶蓂传旧遗泽纷在斯今皇仰先觉亦播康衢謡绍尔雍熙乐
　　秋夜杂兴呈涂典籖颖
　　璿杓运西宇华月丽中楹坐知流序易遥夜秋风生银汉呈霄景金堂含夕清柔条栖湛露嘉蕙茁幽茎抚迹遂成感如何君逺征相思云阳浦岧嶤限玉京寸心渺何极揺荡如悬旌
　　舟次灵洲广雄飞使回不至
　　湛露晨未晞秋华被原隰征涂夙已戒承命履遐邑桂水寒悠悠扬帆望不及川鳞想同泳羁羽尚云戢维楫乖素期临流重于邑睠然桀溺耦讵洒杨朱泣惆怅芳菲情日暮空伫立
　　与伯贞彧华二友防
　　二妙聮英标睠言顾榛莽良晤谐宿心谈慰幽怆江蘼澹新緑谷莺闻逺响感此离索情浩荡烟霞想夷白抗浮云临清延素赏何因继芳躅一丘同偃仰
　　饯区伯寛领归善邑教
　　横塘秋色芳蕖防已变渺渺波上舟忽如翔风燕琴觞激幽思笾豆徒有践所念同襟者飘飖各乡县章缝协冲素况复斯文彦此邦多奇胜名山蔚葱倩暄壑栖云霞寒松阅霜霰尔行问津处沮溺因可见
　　赠刘仁仲昆季还浙东
　　沈忧自多绪复此送归人昨夜淮南雨不知芳树春朅来持别酒相与慰兹晨日暮行舻渺东南弥越津
　　扶溪春望
　　溪头望春春色深美人不见劳予心緑波渺渺向南浦罨画楼台芳树隂天涯满目丹青障春日春花两揺翡翠兰苕不可思鸳鸯桂树长相望相望相思云路遥金塘流水乱春潮采菱风急桂舟晩疑是当年扬子桥桥边杨柳青青好惆怅春心被花恼浦口廻船欲访君相思一夜蘼芜老
　　防洪范池与刘文正
　　洞门斜日照金潭千尺藤萝挂石龛骑马独来髙处望满山松柏似江南
　　李　徳【五首】
　　徳字仲修畨禺人洪武中用荐授雒阳长史迁济南府经歴调西安改汉阳教谕陞义寜知县有易庵集
　　【诗话长史好效长吉孙仲衍戏之曰子诚混元皇帝孙也然其诗实与长吉相逺】
　　送友囬真定
　　君自邯郸来复向邯郸去邯郸月色好夜照江南树太行多峻坂中有羊肠路往来不惮烦知君为亲故
　　栖云庵
　　石室凝紫烟空洞悬石乳隂崖含风泉终日洒飞雨临流结精舍六月不知暑道人养清虚适与髙僧防垢净俱已忘孰为舍与取诸幻旣逺离白云日相与何当谢时人来作尘外侣
　　种麻
　　种麻满东园种花亦盈畞麻生但芃芃花发映戸牖容华能防时零落他人手岂如为絺绤与君同永久向来灼灼姿于今复何有
　　立秋日登汉阳朝宗楼懐乡中诸友
　　湖山兴不浅而我亦淹留得罪縁微禄懐君属早秋澹云乡树逺孤月旅情幽借问衡阳鴈何时到广州
　　金陵逢赵汪中
　　十年长契阔万里各分飞岐路风烟杳江湖消息稀加餐俱努力访旧各霑衣春草无劳緑王孙自不归赵　介【二首】
　　介字伯贞番禺人屡荐乱免坐累逮至京道南昌卒于舟中后以子纯贵赠监察御史有临清集【陈廷器云临清出入汉魏盛唐诸大家阃奥而尤究心三百篇之旨以故所作出乎情性止乎礼义读之有闗世教非若世之绚采色调声响者所能及也】
　　【诗话伯贞絶意仕进植双松于庭榜曰临清盖以渊明自拟也屡往还西樵山中有索题诗者去不顾其集虽不传然名在五先生之列乃刋诗者去伯贞而冠汪忠勤于巻首可为失笑也】
　　听雨
　　池草不成梦春眠听雨声吴蚕朝食叶汉马夕归营花径红应满溪桥緑渐平南园多酒伴有约候新晴
　　瑶池
　　宴罢瑶池暮雨红碧桃花落防番风重来八骏无消息拟逐青鸾入汉宫
　　林　鸿【十六首】
　　鸿字子羽福清人洪武初以荐授将乐训导久之拜礼部员外与髙棅陈亮等同时称闽中十子有膳部稾【刘子髙云子羽诗已窥陈拾遗之奥大有唐开元之风　李賔之云子羽诗专学唐人极力摹拟不但字面句法幷其题亦效之开巻骤视宛如旧本然细味之求其流出肺腑卓然有力者指不能一再屈也徐子元云子羽师法盛唐唐临晋帖殆逼真矣惜惟得其貌耳　穆敬甫云员外自负良髙晩与浦舍人结社愈诣妙境两人皆诗家俊豪也胡元瑞云林员外诸体皆工五言律尤胜置唐钱刘间不复辨别七言如珠林霁雪明山殿】
　　【玉涧飞流带苑墙气色髙华风骨遒爽　顾言云林员外才情藻丽如游鱼潜水翔鸢薄天髙下各适情性　蒋仲舒云子羽命才充裕标格华秀虽以隄栁宫花之句得名他作实多胜者　李舒章云子羽如出林新鹘羽翮初成宋辕文云明初闽中诗人子羽为冠王弇州呵为小乗要亦是作家】
　　【诗话闽中十子子羽称巨擘焉而循行矩歩无鹰扬虎视之姿此犹翡翠兰苕方塘曲渚非不美观未足与量江海之大】
　　感秋
　　抚劒中夜起气候何凄清天髙白露下北斗当前楹嗷嗷双飞鸿随阳亦宵征微禽尔何知寒暑婴其情始知玩物化中复念吾生三十志有立一经尚无成缅懐古哲人信与大运幷道在无终始时来暂衰荣感叹不能寐延首东方明
　　饮酒
　　儒生好竒古出口谈唐虞傥生羲皇前所谈乃何如古人旣已死古道存遗书一语不能践万巻徒空虚我愿但饮酒不复知有余君看醉乡人乃在天地初
　　金鸡巗僧室
　　逺公青莲宇百尺构云阙一径入松萝山泉濯苔髪石房弹玉琴清响在林樾夜来沧海寒梦绕波上月微吟白云篇髙兴了未辍未能悟声闻安得离言説【沈山子云颇似王龙标】
　　游芙蓉峯
　　宻竹不知路渡溪微有踪悬知石上约定向松间逢物变黄鸟菖蒲花蒙茸相望不可即袅袅霜天钟
　　经东山别墅
　　别墅在东山经过感畴昔纵横醉时墨犹在池上石林气飒以凉山容澹将夕缅懐携手人念念不能释
　　精岩寺
　　香刹象天界名僧辞世氛一峯独凌削众壑相氤氲作礼向金仙宴林投鹤羣山犬衔人衣却走避腥荤于时春向暮林亭蔼余曛苍然草木气尽湿西江云登阁见千里眇懐沧海濆山钟忽播荡应此悟音闻
　　送吴士显
　　吴生跌宕人脱略当世事欲识平生心悠悠江海是布衣何飘飘孤劒千里至斗酒未及欢防云起归思长风吹古城寒日下秋水分手从此辞车尘望中起
　　斋中晓起
　　飏飏城鸦防咚咚戍鼓絶空庭寂无人衣上有残月爽气山前来吾襟抱氷雪
　　秋夜忆周模
　　倾盖一分手沈思长在襟况兹离居夕复此秋城砧露下叶初落草根虫又吟虽云感物候终念旷幽寻劒水东南流故人千里心无因达尺素梦绕青枫林
　　江阁秋云图
　　山容初敛夕云气已归壑何以防冲襟孤琴坐江阁美人期不来天寒枫叶落
　　赋得独树边淮送人之京
　　君不见秦淮水流东到海淮邉独树如车盖九月微霜赤叶干枯枝飒飒鸣天籁枝上啼鸦防曙烟枝头残照咽寒蝉离人留饮停车骑侠客相逢挂马鞭南国髙僧从此去驻雨花台下路一饭淮边洗盋时六时晏坐祗园树野鹤孤云任往还禅心不道别离难山中亦有长松树待尔青青共嵗寒
　　经绮岫故宫
　　行人晓饭青山里驱马苍茫经洛水昔闻绮岫盛繁华不谓荒凉今若此忆昔行宫初构时梯岩架壑相逶迤美人桂殿夜防月公子柘弓朝射麋翠华一去金门鎻露电飞萤山叶堕往事吹残牧笛风危基半入樵人火今古消沈能防回春风依旧野花开君王巡狩不复见禾黍空山鸟雀哀
　　巫峡啼猨歌送丘少府归四明
　　巫山巫峡连三巴猨啼三声客思家停舟听之声未了却过青枝犹袅袅野人乍来锦官城清秋满峡啼猨声黄牛滩下怨枫落白帝祠前哀月明商声清冽羽声乱倏忽东崖复西涧久客闻之泪欲干壮夫听此魂亦断故人归卧越山云忆得啼猨歌送君扁舟独宿剡溪夜叫月三声谁共闻
　　送髙郎中使北
　　汉使临边日天骄已请和看花辞紫陌犯雪渡交河水草留行帐云沙想玉珂谁知清漠北娄敬防居多【钟广汉元絶似郎士元】
　　留别蔡秀才原
　　别离无逺近暂去亦伤神正是千山雪谁悲独往人江空螺女夜花暗冶城春不见同游侣酣歌泪满巾
　　忆龙门髙逸人
　　浮亭露饮玉樽空千里心期此夕同海路想经春草緑越吟愁对夜灯红他山花发莺啼后别墅春归积雨中圣代祗今无隠逸不应多病卧孤蓬
　　陈　亮【二首】
　　亮字景明福州长乐人明初累诏不出有储玉斋集【李时逺云亮诗冲澹有陶韦风】
　　夜泊古崎
　　寒山夜苍苍清猨数声响风生芦苇鸣水落洲渚广月落知潮来时闻人荡桨
　　秋暮懐刘宗鲁
　　海国别来久长懐琼树枝闲斋坐幽独怅望秋风时自非物外人邈焉难与期空伤緑华歇坐惜白日驰对酒更愁予劳歌空尔思
　　唐　泰【一首】
　　泰字亨仲福州闽县人洪武甲戌进士授行人终陜西副使有善鸣集
　　江上书懐寄周大林大
　　昔年曽共醉兰舟明月闲情忆旧游独客荒邨空向暮异鄕多病畏逢秋残烟野戌闻寒笛落日枫林见驿楼为报别来憔悴甚漫因尊酒一消忧
　　郑　定【一首】
　　定字孟宣福州闽县人陈友定辟为记室友定败浮海亡交广间久之还居长乐洪武中征授延平训导歴齐府纪善终国子助教有澹斋集
　　伏波祠懐古
　　荒祠衰草已凄然犹有居人话昔年铜鼓苔生秋雨后石墙花落夕阳边竹书早着平蛮策沙井空余饮马泉词客经过休感慨云台麟阁总寒烟
　　王　襃【一首】
　　襃字中美闽县人洪武癸酉举人官至王府纪善有养静集
　　题秋林泉石图
　　髙林颇深邃逺洲亦萦纡风景亦何异中有隐者庐阳崖落日明隂磵浮云虚耕野见秋火扣舷闻夜渔朅来尘网中机务日相拘念兹膏肓疾媿彼泉石图抱拙谢簪黻养素宜琴书俯仰天宇寛所乐恒有余
　　髙　棅【八首】
　　棅字彦恢仕籍名廷礼长乐人永乐初以布衣召入翰林为待诏久之陞典籍卒于官有木天清气啸台二集【林尚黙云诗始汉魏至唐极盛宋失之理趣元滞于学识而不知由悟以入自襄城杨士始编唐音然知者尚鲜先生选唐诗品彚议者服其精博平生赋咏流传海内又能书工画时称三絶　俞汝成云漫士意兴俱佳而歌行尤胜　顾言云翰籍才识博达惜文多意少且乏新兴至拟古诸作颇擅雕虫往往有青于蓝者　李时逺云廷礼深得唐人风致　李舒章云廷礼如制锦善手颇有尺度】
　　【诗话廷礼拟唐如薛稷钟绍京之双钩终下真迹一等五古若长空一飞鴈落日千里至夜色不映水微风忽吹裳衔杯双树间百里见海色飞雨一峰来微云度疎竹不失唐人遗韵】
　　九月八日郭南山亭宴集分得下字
　　海国霜气凉秋声落遥野乾坤肃以清收纳属多暇出郭寻幽期同人命轩驾载酒入翠微凭髙憩层榭苍山横黄云大江天同泻飞雨霞际晴夕阳鴈边下江山满陈迹今古成代谢髙兴殊未平临风独悲咤
　　同羣公饯郑五秀才至鼔山寺分题赠别赋得临沧亭
　　屴崱海上秀中峰开禅宫飞亭挂空翠直上临方蓬溟涨在几席天光映帘栊目极万里外但见青蒙蒙曙色从东来晃然霛境空登临岂不伟别意叹无穷
　　赋得罗浮霜月懐二逸人
　　海国梅始白飞霜动鸣钟寒空一片月挂在罗浮峰夜色不映水清光与之同百里皆瑶华千林閟幽风萧条岩际叶嘹唳云边鸿逺客起遥念沧波思千重梦廻明镜没寂歴闻幽蛩
　　题邑生陈溢钟山草堂
　　钟山抱蓝田水木含清气爱尔静者居草堂在山翠帘栊映竹开几席侵花置野客载酒过山僧抱琴至陶然接欢赏邈尔成幽契月出天海空云生石门闭岱溪樵唱来沙头松声细佳趣足淹留逺心更迢逓维时属休明岩穴无遗弃终南登絶境北山裂荷衣予亦问山灵斯人果忘世
　　赋得灯前细雨赠别郑浮丘
　　野馆昏色来明灯静深坞故人惜暌违共此尊前雨寒影明逺心夜深带离苦飘萧初拂席飒沓仍近户重霭湿余芳宿云暗平楚明发送君行凄凄满南浦
　　水竹居
　　清溪入云木隐处林塘深微月到流水泠泠竹间琴虚声起遥听天影澂逺心余亦鸾鹤侣将期此投簪
　　酬林一和闲斋见懐之作
　　东山遥夜鴈归声两地相思旧感生芳草白云无那别春风黄鸟若为情双溪日下鸥波静独树原头猎火明谁道离居成寂寞好文地主久知名
　　拟苏许公颋侍宴安乐公主新宅应制
　　飞构云边帝子家宸游天上驻仙车玉杯春醉平阳馆银汉秋行博望查万树芳花迎日吐千条弱柳向风斜皇情爱物懽无极能使羣心恋翠华【蒋仲舒云运斤成风信堪脍炙　胡元瑞云诸诗殊有唐风国初袭元此调罕覩】
　　王　偁【七首】
　　偁字孟扬其先东阿人从父翰宦流寓闽中洪武庚午举人永乐初用荐授国史院检讨命参英国公张辅军事坐党下狱死有虚舟集【解大绅云孟扬诗欲凌驾盛唐　徐子元云孟扬凌驾汉唐见推解子东南天柱焉用洪达　顾言云孟扬典雅清拔绰有天宝俊声　蒋仲舒云虚舟诗句从新铸材自故来　穆敬甫云王诗从容典丽得风人体裁者　曹能始云孟扬诗本李白矫矫不罢】
　　【诗话孟扬才名与解大绅相伍其获罪亦同然诗格华整逺胜学士闻当日有明诗选本惜无从见之】
　　车遥遥
　　车轮何遥遥西上长安道不见车上人空悲道傍草君行日已逺恩爱难自保忧来当何如一夕梦顚倒岂无中山酒一浣我懐抱但恐三春华顔色不再好车声何邻邻风吹马蹄尘愿随马蹄尘飞逐君车轮
　　短歌行
　　东风吹花堕锦筵緑杨揺荡青楼烟主人自为鸜鹆舞小伎更奏鸳鸯当杯入手君未醉落日已在西山巅短歌一曲心茫然请看明镜髙堂上何须白髪悲芳年
　　入西山访张隐士
　　两崖喷飞瀑结屋烟萝里山人不冠屦客至同隠几独鹤海上归孤云涧中起净埽白石牀风来堕松子
　　防州
　　五管推名郡双江接上游人家蛮雾晓山雨瘴烟秋逺客谁青眼殊方易白头今宵南极外分野望牵牛
　　杨秀才幽居
　　杨子幽居处闲窗面逺空水喧明镜里云落画屏中巻幔留山月挥送晩鸿何人问竒字载酒野桥东
　　宿巴陵闻笛
　　玉笛飘残月下声空江秋入思冥冥怪来杨柳移关塞可是梅花落洞庭半夜旅魂随调切谁家少妇倚楼听晓来更觅龙吟处一防君山水面清
　　左江录似友人
　　左江江水日潺潺鸟语莎裳住百蛮莫道天涯应在此交州更隔万重山
　　王　恭【十九首】
　　恭字安中自称皆山樵者闽县人永乐初以儒士荐起待诏翰林与脩大典授翰林典籍投牒归有白云樵唱凤台清啸草泽狂歌【顾言云安中思多凄怨托喻颇深　穆敬甫云王诗工而有调乃潜心风雅者　林衡者云皆山善得中唐之韵如渭水寒流秦塞晩灞陵残雨汉原秋他乡见月长为客别路逢霜半在船鸟外明河秋一叶天涯凉月夜千峯云归独树天边小雪罢孤峰乌外青驿馆夜残明火市楼霜晓度寒砧防榈叶上惊新雨砧杵声中忆故园防处移家惊落叶十年归梦在孤舟家临故苑长洲树钟度寒山半夜船帆飞楚水舟中饭梦绕淮山树里行均有大歴十子遗音】
　　【诗话袁景文以白燕诗得名然如月明湘水初无影雪满梁园尚未归翻不若琴川时大本之珠帘十二中间卷玉剪一双髙下飞也顾光逺以白鴈诗得名然如锦瑟夜调氷作柱玉闗晓度雪侵衣亦不若王安中之夜雨芦花防不定夕阳枫树见初飞也安中整练不及子羽而风华跌宕多缥缈之音固似胜之】
　　去妇词
　　刺促何刺促东家迎昬西家哭哭声休使东家闻东家车马方如云满堂笑语看珠翠夹道风传兰麝熏浮云上天花落树君心一失无回悟明知遣妾何所归饮泪行寻出门路青铜镜面无光采妾心尚在容华改东家新妇倾城姿似妾从前初嫁时
　　舟次镡津
　　木落川气凉鸿飞水容夕微灯射逺沙夜榜邻幽石月色栖处寒霜花坐来白遥见九华峰苍苍但萝薜
　　初秋同叔彦时游崇山兰若
　　习静厌纷扰幽寻给孤园翛然香林下似得桃花源一鸟落天镜千花秀禅门纷吾道机浅谬接甘露言月色隐秋思荷香清夜魂终希偶缁锡永矣超尘喧
　　鸡公垄
　　荒冈古墓鸡垄邉蔓草离离生野烟狐貍养子隠荆棘乌鸢作巢衔纸钱石麟薶沈土花湿月下精灵语还泣此坟未必无子孙浮荣一去不复存谁家新冢髙数尺又买西家坟上石
　　感懐
　　不弹贡禹冠不结萧朱绶防处移家任转蓬半生失路惟耽酒兔园挟策竟徒然欲逐长沮学种田秋风仅有相如壁旧物空余子敬氊异乡沦落无朋友论交昨日今何有误将偃蹇对时人岂谓新知不忠厚万事萧然一布衣白头梦想故山薇抱琴欲奏猗兰曲目送云天断鴈飞
　　闻笛歌送人之塞上
　　横笛对离亭扁舟越江口月下何人最断肠天涯怨别惊杨柳此夜愁心独对君明朝怅别又离羣单于城上吹羌管知尔相思不忍闻
　　题扇
　　山苍苍兮白云谷窅窅兮夕氛鸿髙飞兮逺逝蝉薄暮兮空闻泛木兰兮容与隐薜茘兮氤氲纷吾老兮旣拙誓相从兮夫君
　　书江山别意图送羽人还神乐观
　　羽人何处去归事玉宸君飞佩花间别横箫鹤上闻过关闽树防挂席楚江分想到斋宫夕圆丘五云
　　江楼闻笛
　　纤月挂风林晴楼覆夕隂谁家吹凤管永夜作龙吟杨柳边头恨梅花笛里心天明汉江上惟见水云深
　　寄沧洲狂客
　　三年憔悴得君怜君上青云益惘然客里思乡何日到天涯见月防回圆未期嵗晩同携手预恐新正对别筵贫贱独慙无可赠临岐空忆绕朝鞭
　　鹧鸪
　　緑树残春暗双飞锦翼齐长沙有迁客莫向雨中啼
　　题水墨小景
　　白鸥门外孤艇黄叶山中一瓢惆怅青云旧侣相思不到渔樵
　　咏秋风
　　青苹江上响萧萧吹得林间万叶飘何处凄凉最关别数株残柳灞陵桥
　　邨居
　　草径茆扉带软沙隔林鸡犬几人家青山尽日垂帘坐落尽椶榈一树花
　　春鴈
　　春风一夜到衡阳楚水燕山万里长莫怪春来便归去江南虽好是他乡
　　去马
　　百战沙场老此身长楸宫草防回春只今弃掷寒郊路犹自悲鸣恋主人
　　山楼对酒
　　楼前积水映苍苔巻幔孤云落酒杯更尽一樽秋雨外故山曽有几人回
　　月下闻筝
　　愁心不见薛琼琼何处银筝半夜声肠断十三弦上月一一柱总关情
　　二马图
　　紫骝嘶逐玉花骢曽是沙场百战功今日奚官重剪拂落花芳草灞陵东
　　黄　【一首】
　　字之官人官泉州训导
　　【诗话林子羽倡风雅于八闽从之游者颇众而独矜许二为入室弟子其赠之诗云予也夙颖悟十五始知文冥心三十年防源颇知津探奇始有得服膺如获珍逝将觉后生庶以酬先民青衿二十徒逹者惟黄持此欲有授二乃其人然二子诗太荏弱句续字凑不能成家似非孟扬漫士皆山之伍南皮李氏称二子诗托兴悠逺殊不尔也】
　　河上立春
　　故国防时别殊乡今早春青阳开霁雪残日送归人渐与云霄隔空惊歳月新不堪零落处愁泪满衣巾周　【一首】
　　字微之闽县人以文学征为礼部郎中有宜秋集
　　题青城图
　　青城辞家仙路遥秋后白云还见招商山老人不归去巗径松扉长寂寥
　　明诗综巻十一
　　钦定四库全书
　　明诗综巻十二
　　翰林院检讨朱彞尊编
　　陶宗仪【四首】
　　宗仪字九成黄岩人少举进士不中即弃去僦居松江至正间累辞辟举张氏开阃辟军谘亦不就洪武六年举人才至京以病固辞得放归有沧浪櫂歌南村集【唐士防云公以黍离麦秀之余而有骏发蹈厉之气抚羇穷沦落之景而无危苦愤激之辞足以见其所存矣　髙二鲍云九成画天台山图自题云予挈家避地云间杜树之北背负九峰皆平衍无竒每忆故山为作此图所谓杜树之北在松江府治东北十余里即今泗泾南村草堂之址在焉又名小栗里倪元镇王叔明俱为之写图予皆见之】
　　【静志居诗话南村练习掌故元朝野旧事借辍耕録以存其余若草莽私乗游志续编书史防要皆有禆史学入明自称其居为小栗里虽好爵未縻然其集中诗如乙夘人日云天子居大室念民日孜孜上帝昭圣心报锡以雍熙纪行诗云弭櫂中和桥僦舎千歩廊报名谒鸿胪防朝簉鹓行国安四方静君明六卿良圣徳湛汪濊庆祚衍灵长入都门诗云虎踞龙蟠真圣主天开地设古神州早朝诗云黼坐正中天咫尺叩头丹陛益凌兢闻皇太孙即位诗云先帝逍遥游碧落神孙端拱坐明堂九重綂握乾坤大万国恩霑雨露香动植飞潜滋徳色都俞吁咈庆明良老臣舞忭南村底笑对儿孙两鬓苍窃谓此等诗可以不作可以不作而作之宜録入明诗矣】
　　折杨栁送夏西畴谪居大梁
　　折杨栁赠君别杨栁未折心已折丈夫落落志四方到此谁能不鸣咽江南九月天雨霜鴈声堕地秋风长出门行行防千里寒烟落日増离伤令严独许擕家室藤笈编花载书帙可怜身上千金裘阿防手缝鍼线密吾闻中原百战余民物鲜少城邑虚君去结庐得幽胜便可小拟西畴居荆榛塞路猛虎伏髑髅如山寃哭愿言缓辔毋疾驱疾驱恐妨伤马足折杨栁歌苦词呼酒酌君君莫辞黄河之水东南驰人生防合还有时
　　五里塘
　　破屋三家市扁舟五里塘冷波浮落照饥雀聚枯桑氛祲乾坤戚兵戈道路长漂流无倚着何日定归乡
　　题王筠庵水村
　　垂杨旧种成篱落小径初开近石矼夜雨渔舟添个个晴沙鸥鸟下双双梦魂不到鸣珂里卜筑何须濯锦江沽酒鲙鱼从野老髙歌招隐压新腔
　　次韵荅杨廉夫
　　移家正在小斜川新买黄牛学种田奏赋不骑沙苑马怀归长梦浙江船牕浮爽气清山近书染凉隂緑树员乐嵗未教缾有粟全资芋栗应賔筵
　　舒　頔【二首】
　　頔字道原绩溪人元末台州学正明初礼聘以疾辞不出学者称为贞素先生有华阳贞素斋集【唐仲实云公之为诗盘桓苍古不贵纎巧织纴之习】
　　【诗话道原以贞素名斋虽絶意仕进然观其集如祀事诗三贤堂登源庙碑既孙其言未免降其志矣其自传云先生喜歌咏或古风长律取意而足不蹈袭不求竒务在理胜又自叙云当饥寒欝悒不堪于怀发而为哀怨愤切之语关乎风教系乎世事槩见乎辞可谓得失寸心知矣为苖民所苦一歌直写胸臆絶少支辞第用韵太襍故置不録】
　　缫丝叹
　　东家缫丝如蜡黄西家缫丝白如霜黄白丝出蚕口长短缫出妇手大姑停车愁解官小姑剥茧愁冬寒向来苦留二月卖去年索逋今未完手足皲瘃事亦小官府鞭笞何日了吏胥夜打门穉耋生烦恼君不见江南人家种麻如种田腊月忍冻衣无缏却过庐州换木棉
　　雨
　　黑云压天殷其雷白雨如注西南来于时我方髙枕卧池上菡萏花初开从渠雷昬与雾暗推起篷牕时一防顷刻隂霾尽埽除幸免冲隄及破岸天风不来如镜平一轮明月海底生
　　谢应芳【九首】
　　应芳字子兰武进人自号巢老人有巢集【张志道云子兰诗雅正纯洁可与傅与砺相伯仲】
　　【诗话巢集未镂板予得其手抄本一十八册大半酬应之作所居巢一在滆上一在横山先后有记其略云千嵗之巢于莲叶以叶为巢初不费经营之力也暇与田夫野老渉桑苎之园过桃李之蹊瓦盆浊醪歌舞酬酢若曵尾泥涂者然虽巢外之乐其乐亦因巢而得也又云予所至以巢名室葢不以栋宇为巢而以天地为巢也峻宇雕墙莫知其光荜门圭窦莫知其陋诵其文可谓逹观之士矣其上饶参政啓云辞亲日下奉檄浙东纷纷服州县之劳区区益升斗之禄望蓬莱于沧海栖枳棘于慈溪谢张云门啓云鮎上竹竿徃嵗之功名可笑巢莲叶近年之身世如浮则甞仕于元者也】
　　归故里
　　忆昔走避兵弃别乡井去意将朝暮归行行罢回顾安知逾一纪方踏去时路四郊皆蔓草白日暝如雾披榛访闾里隔水拜丘墓伤哉鹡鸰原黄蒿走狐兔别墅破垣在邮亭乃新作邻儿二三辈衡茅昼扃戸初若不相识熟视肖厥父坐久泣且言为我话亲故什九死兵戈余亡不知处其词吐未终我泪已如注对食不能餐相期归螘聚吾将语吾儿卖书买农具归耕滆上田此心庶无负
　　逸庵诗为吴子明赋
　　日髙三丈余先生睡初起淀山小湖邉草亭脩竹里消揺漉酒巾傲兀烧香几放鹤上晴霄观鱼戱春水世事了不闻无劳洗吾耳
　　河鲀
　　世言河鲀鱼大羙有大毒彼羙我不知彼毒闻已熟其子小若芥俄可大如菽虽有膳夫经务使血出漉烹熝一失饪祸至不转瞩西家昨留賔登盘偶欲速先闻笑哑哑后乃号咷哭良由流涎馋岂是伯促或言直一死轻命重口腹溺爱多不明奚止此水族吾作河鲀诗逢人敢忠告
　　踏车妇
　　吴田水深三尺许犹是去年秋暮雨劝农使者催春耕田甲频挝水车鼓江村破屋能几家家家妇姑俱踏车蓬飞两鬓赤霜脚亦有儿女双髻丫淞江太湖愁满眼白汗霑衣足生茧车轮鹿鹿羊角转水波翻翻龙舌巻春来十日九日晴不闻鹁鸠呼雨声牛毛微飔土未湿辛苦又加三日程当家岂无夫与子打鱼籴米去城市城中禁米难出关田上忍饥还戽水四郊未种围田谷三邉催运官仓粟
　　吴下咏怀
　　近闻哀痛诏使者又江东兵革何时已车书四海同落梅春雨后芳草夕阳中欲作菟裘计桃源路不通
　　赠庆别驾
　　台州别驾不之官水孤邨共嵗寒偶有浊醪留晚酌旋挑生菜簇春盘三年邻里通家好四海兵戈行路难且喜门前金色栁东风堪作画圗防
　　伏日寄怀江浙髙掾史
　　伏日常年苦炎热今年伏日风雨凉官曹早出丞相府賔客髙防清暑堂垂杨系马緑隂浄画舸采莲红粉香西子湖头歌一曲前身合是水仙王
　　雨中怀秦主簿
　　东门之东西市西人家屋头啼竹鸡新年十日九风雨老子几时能杖藜
　　寄径山恱堂长老
　　每忆城南隐者家昆山石火径山茶年年春晚重门闭卧聴阶前落地花
　　沈　贞【十首】
　　贞字元吉长兴人元末隐居横玉山之士林自号茶山老人明初不仕有茶山集
　　【诗话茶山老人敦蛊上履二之节从白云游始终不出方之杨廉夫辈呼来即来遣去便去者如论奕然更髙一品矣集五十巻惜不传从陈编中搜得乐神曲一十三首不无冗长且多阙文因汰其六稍为删易补缀颇觉竒古】
　　乐神曲
　　乐神曲者拟楚辞九歌而作也吴人尚祀必以巫觋迎送舞歌登献其辞防嫚禳灾徼福不知其分滋黩甚矣故为此辞以明鬼神之理祷祀之意祛其荒滛之志焉
　　保我之民兮邑此方崇其墉兮浚其隍民不惊兮志定眷灵修兮作民命隄杨兮结隂青青兮蔽林女墙坚兮有郛有郭绕洄湾兮濠归于壑灵之来兮都飏旂旌兮若荼陈一豕兮两羭载斟之兮百壶城兮隍兮吾永无虞
　　右城隍
　　嗟灵伯兮御清泠洗袢歊兮涤炎蒸骀荡兮春初舶趠兮夏徂飕飗下兮木叶枯号空桑兮吹雪载涂灵之来兮凭女巫女巫兮屡舞□箫兮伐鼓灵醉饱兮无怒萧萧来兮防防去
　　右风伯
　　佩芳兰兮擥芬椒洁新服兮缀珠玿驾灵螭兮翔重霄要灵辂兮下迢迢我禾兮成役我田兮坼烈日兮骄阳利行水兮热汤灵之徕兮天外下土干兮霑一漑维灵布泽兮恵我无私嗟我民兮其敢斁思灵皇皇兮萃只舞僛僛以醉止福禳禳兮嵗复嵗只
　　右雨师
　　月维仲兮日维刚肃斋宫兮神所藏灵辉辉兮垂佩俨飞驭兮髙盖降灵雨兮来斯左有翁兮右有妃怅嘉期兮难又羗永叹兮陈辞灵修修兮不语逝翩翩兮归去
　　右社公
　　波震荡兮具区既厎定兮奠神之居芙葢兮蔆车导翠鼋兮文鱼神之来兮孰俱后子皮兮前灵胥与神游兮湖之浒冲风息兮极浦有倡兮妙舞有冽兮清酤神饱聿归兮或返而顾灌吾田兮受神之祜
　　右太湖神
　　雄何为兮厉于乡祀有时兮享有尝赭白马兮青葢明而无兮晦而在屏方相兮去傩神巫进兮舞且歌雄欣欣兮逺逝不水旱兮不疵厉乐吾民兮世世
　　右乡厉
　　两旗兮分张舞轻风兮悠扬神之司兮我疆原田每每兮立我青秧不稂不莠兮无虸无蚄时雨兮时旸俾百谷兮登维神兮降康报之兮肴蒸腯羊
　　右青苖神
　　桃花坞山行
　　青丝玉壶当马提山花笑压银鞍低冷雾衮衮袭瑶草暖风拂拂吹棠棃诗笔落纸兴不浅醉眼傲人春自迷幽禽应笑客狂甚飞入落红深处啼
　　湖上
　　逺水晴山湖上村栁花飞雪拥柴门鱼吹浪沫翻萍叶鸟浴隄沙糁草根独老一区扬子宅谁争三里谢公墩清吟冷馆无寥赖皓首空招楚客魂
　　陈墓岭
　　陈墓凭髙兴倍増酒防扶力强来登山禽下啄蔷薇子野鼠髙悬薜荔藤夜雨长廊萧帝寺夕阳衰草汉家陵西风并入干戈眼犹忆髙台旧晾鹰
　　华幼武【二首】
　　幼武字彦清无锡人有黄杨集【俞有立云栖碧翁处患难流离未尝废吟咏老而愈工要其胸中不以穷通得丧易其志槩可见矣其诗一以工部为法句不苟造章不漫成务去其觕鄙而求其雅丽长篇舂容短吟洁净有人所不及者】
　　【诗话彦清以赀雄于乡陈子贞谓其爱诗甚笃而夺于多事题其集曰黄杨且云黄杨遇闰则厄彦清能不为闰所厄则干霄耸壑予将承其余隂之下矣其后宅燬于火始移呉郡继迁海虞又居吴江尾播迁吟咏不废当明之初富家类多徙濠彦清独以上中山王诗得免于祸幸矣诗颇浅易曲林睡起二絶特工选家多不録特表出之】
　　寄曲林
　　湖上春风也太颠灯前愁杀泛湖船故人何处聴春雨应在江楼未得眠
　　睡起
　　梅子将黄杏子肥緑隂门巷客来稀南牕一枕睡初觉胡蝶满园如雪飞
　　贡恱【五首】
　　恱初名性之字友初世家宣城之南湖人号南湖先生仕元为闽省理官明初隐居越之山隂卒门人私諡曰贞晦有南湖集【李賔之云南湖诗清新可传诗话贞晦诗滑而不涩纵而不控固是云林玩斋家法若越王台作风作鸣潮吹雨散山如走马渡江来则警策也】
　　接曹孟圭
　　曲江新涨黄梅雨雨里客船江上来对酒肯辞今夕醉有怀能向防人开歌传皓齿香生席舞按纎腰月满台纵是金吾严禁夜也须容我更迟廻
　　画马
　　天闲牵出许奚官饮罢春流未觧鞍记得曽陪仙仗立五云深处隔花防
　　画莲
　　吴王宫殿水流香歩屧廊深暑气凉长日香风吹不断藕花多处浴鸳鸯
　　题画
　　桃花红绽断桥邉杨栁垂隂散緑烟记得少年曽取醉玉人扶上总宜船
　　题菜
　　西风吹动锦斓斑晓起窥园露未干三日宿酲醒不得正思风味到辛盘
　　张　昱【九首】
　　昱字光弼庐陵人迁杭元未行枢密院判官有张光弼集【杨东里云先生诗气宇闳壮节制老成而从容雅则称其所传诗话光弼策张士诚之必败作诗刺之云一阵东风一阵寒芭蕉长过石防干只消防个瞢腾醉防得春光到牡丹士诚招之不赴投以诗云山中棊局迷樵客溪上桃花误钓船又云残梦已随舟楫逺五湖春水一鸥飞其居在西湖夀安坊今之花市也贫无以葺庐凌彦翀草募疏云昌黎寄玉川子首称洛城破屋数间东坡题緑筠轩终比扬州纒腰十万必能修我墙屋方可有此室庐一笑居士在江西生为斗南望诗名优于张籍生计劣于陶潜囊无一钱之留家徒四壁之立若非慷慨多助安得轮奂一新必欲取杜工部草堂赀何时可办傥葺得杨太尉槐市塾今嵗无忧诸贤图之名教事也后孝陵徴之京深见温接悯其老曰可闲矣遣还因自号可闲老人尝于酒邉为瞿宗吉诵已作歌风台诗云世间快意宁有此亭长还乡作天子以界尺击案渊渊作金石声其诗派出西昆未免过于浓缛如万斛春光金盏酒百年心事玉人筝烧残蜡烛浑成泪折断莲茎却是丝暮雨欲来银烛上春寒犹在酒尊空星河织女从离别海水蓬莱见浅清蛱蝶画罗宫様烛瑚小柱教坊筝自从玉树成歌后曽见铜仙下泪来牡丹开后春无力燕子归来事可怜分司御史心先醉多病相如渴又生月色夜留江叟笛花枝春覆市楼筝扬州城郭髙低树歩防樯上下风令杨大年见之定把臂恨晚也】
　　少年行
　　防取木槿花朝荣夕已萎芳容有雕谢腻泽何所施夀命如可长仙人今何之髙堂有歌舞及此少年时
　　上已日偕徐大章游智果寺
　　佳辰际上已属此清明前春景已云晏风光犹未暄徃寻智果寺竟得参寥泉云物岂殊昔人世自更迁邈哉长公咏髙吟忆当年吾辈复登临花界何因縁古佛俨香阁真诠积华轩境超万念空道胜诸妄捐缅彼此防难徘徊未言旋申章续芳藻冀或来者传
　　白翎雀歌
　　乌桓城下白翎雀雄鸣防随求饮啄有时决起天上飞告诉生来毛羽弱西河伶人和尼齐能以丝声代禽臆象牙指拨十三宛转繁音哀且急女真处子舞进觞团衫鞶带分两防玉纎罗袖柘枝体要与雀声相颉颃朝弹暮弹白翎雀贵人聴之以为乐变化春光指顾间万蕊千花动弦索只今萧条河水邉宫庭毁尽沙依然伤哉不闻白翎雀但见落日生寒烟
　　【诗话陈云乔云白翎雀生于乌桓朔漠之地雌雄和鸣自得其乐世皇因命伶人舒都隆制曲以名之曲成上曰何其未有哀怨衰婺之音乎时谱已传矣故至今莫之改陶九成云白翎雀者教坊大曲也始甚雍容和缓终则急躁繁促殊无有余不尽之意杨廉夫云白翎雀能制猛兽尤善擒鴐鹅廉夫有二诗咏之张思廉王子充张光弼皆有作第云峤言制曲者舒都隆而光弼独云西河伶人和尼齐能以丝声代禽臆微有不同】
　　惆怅
　　三山梦断防云空防把长笺赋恼公画阁小杯鹦鹉緑玉盘纎手荔支红春衫汗裛蔷薇露夜帐香回茉莉风惆怅近来江海上却将鞍马学从戎
　　绣毬花次兀顔廉使韵
　　绣毬春晚欲生寒满树玲珑雪未干落遍杨花浑不觉飞来胡蝶忽成团钗头嬾戴应嫌重手里闲抛却好防天女夜凉乘月到羽车偷驻碧阑干
　　感事
　　雨过湖楼作晚寒此心时暂酒邉寛杞人惟恐青天坠精卫难期碧海干鸿鴈信从天上过山河影在月中防洛阳桥上闻鹃处谁识当时独倚阑
　　如此江山清集同王仲玉陆进之吕世臣作
　　吴越江山防此亭暮春风景昼冥冥长空孤鸟望中没落日数峯烟外青不用登临生感慨且凭谈笑慰飘零古今何限英雄恨付与江湖醉客聴
　　题扬州左史臣画扇
　　后土祠前路金鞍忆旧游春风双燕子浑似在扬州
　　临平湖
　　船过临平欲住难藕花红白水云间只应一霎溟蒙雨不得分明防好山
　　周　砥【二首】
　　砥字履道吴人寓居无锡与宜兴马治游荆谿山水有荆南倡和集【顾仲瑛云履道与倪云林最相友善故其诗画亦似之】
　　登西冈望龙池诸峰赠马二山人
　　登临不陟险缓歩情始畅振衣西冈头矫首一长望朝阳匿光彩宿雾隠岩嶂廻风过林莽草木皆震荡山人地志熟指顾名所向穷歴吾岂能髙情倚疎放平生烟霞志配此丘壑尚思欲逃喧卑结茅计非旷縁知兵革后已恐淳朴丧萧条采芝意临流重惆怅
　　春日
　　空山寂寂行人稀冈头落花如雨飞罢琴惆怅不能已故乡寥落何当归南去百粤羽书急北来三吴戎马肥安得龙骧拥战舰埽除俘宼扬军威
　　吴志淳【一首】
　　志淳字主一以字行无为州人仕元为翰林待制濠泗兵起徙家豫章复徙鄞有环碧轩栁南渔隠二集
　　【诗话待制草隶著名诗亦雅正虞道园赠诗云挥毫妙得中郎法倚席长吟老杜诗为名流倾倒若此晚赋遣怀诗云为儒已入他州籍垂老频收故国书诵之凄然増沦落之感】
　　小姑山
　　长江数千里屹立一峯尊开辟由神禹朝宗自海门鱼龙藏白昼星斗动黄昬祗有孤舟客归心逐浪翻顾　观【一首】
　　观字利賔丹阳人仕元为星子县尉遇乱流寓绍兴【刘彦昺云利賔诗可方秋露芙蓉　王元羙云观送人诗重经白下桥头路颇忆都观里花吴江诗鸿鴈一声天接水蒹葭八月露为霜此等语参之贞元长庆亦无愧色诗话吴主一顾利賔入明未闻通籍然其诗编入刘仔肩明雅颂正音】
　　过吴淞江
　　吴淞三万六千顷震泽与之俱渺茫鸿雁一声天接水蒹葭八月露为霜轻风漫飐渔郎笛落日偏惊估客航我亦年来倦游歴解缨随处濯沧浪
　　髙　明【一首】
　　明字则诚瑞安人元至正进士为处州録事太祖闻其名召之以老疾辞还有柔克斋集【诗话顾仲瑛辑元耆旧诗为玉山雅集中録髙则诚作称其长才硕学为时名流可知则诚不専以词曲擅羙也世传琵琶记为薄幸王四而作此殆不然陆务观诗云斜阳古栁赵家荘负鼓盲翁正作塲死后是非谁管得满村听説蔡中郎是南渡日已演作小説矣闻则诚填词夜案烧双烛填至吃穅一出句云穅和米本一处飞双烛花交为一洵异事也蒋仲舒尧山堂外纪谓撰琵琶记者乃髙拭其字则成别是一人按涵虚子曲谱有髙拭而无髙明蒋氏或有所据俟再考】
　　宿诜公房晓起偶成
　　晓雨池上来微风动寒緑幽人睡初起开窗见修竹西山带层云隐隠出林木境寂尘自空虑澹趣常足独坐无与言流泉下深谷
　　徐　【二首】
　　字仲由淳安人洪武初徴秀才至藩省辞归有巢松集
　　【诗话识曲者目荆刘拜杀为元四大家杀狗记则仲由所撰也其言曰吾诗文未足品藻惟传竒词曲不多让古人葢自知之审矣叶儿乐府满庭芳云乌纱裹头清霜篱落红叶林丘渊明彭泽辞官后不事王侯爱的是青山旧友喜的是緑酒新篘相拖逗金尊在手烂醉菊花秋比于张小山马东篱亦未多逊诗虽非所长然亦不俗】
　　除夕
　　我家四兄弟雕零半不完存者惟二人况复髪尽斑乱离因析居破屋各数间薄田不周饥何以能当官我比兄更劣运蹇家多艰中年再鼓盆岂特贫且鳏落落羁芹宫空戴儒者冠池鱼与樊鸟鳞鬛欲纵难迩来遂吾志腰脚俱两闲归田理松竹手植青琅玕俯视庭下孙皎皎双玉环坐膝挽我须眉目如春兰焉知匪丘冢天道终好还晚年得细君所执供厨餐固无桃李姿端厚胜小蛮客来供酒脯聊足尽主欢雪消杨栁陂春动梅花山緑牕闲香阁兽炭烧春盘何如饮长夜烛短夜未防酒尽埙篪鸣慷慨出肺肝愿言叙天伦相期永团栾
　　四月十七日喜王徳刚过访
　　故人去此久逺若天一涯虽曽入我梦未获亲见之胡为忽叩门使我倒接防初逢固知喜动问还可悲杳絶二十年人事想参差吾翁与若翁世世心相知今虽尽物化眼见孙与儿其如年运囏我辈逢乱离昔为少壮交今我穷谁依闾巷日萧条十家九无炊向来车马地零落如残棊我守先人庐强以一木支门闾设雀罗亲友过者稀焉知寂寞后君独重来兹请君为我留为君具酒卮醖发春泥封盏洗青花甆杀鸡具肴脯作馔充晨饥剧谈善戏谑亹亹俱忘疲酒尽更起谋情到不复疑君犹执谦退一饮三致辞人生无百嵗焉能长娱嬉浮云无定踪爝火无流辉黄河不西返白日长东驰与君两萍水蹔合仍相违但守金石心后防终可期姚　琏【二首】
　　琏字廷用又字叔器歙人元季为理问所知事明初与唐仲实同迎跸于街口被顾问事见五伦书
　　渔梁结屋
　　石梁之上姚家荘隔溪指防山苍苍飞楼杰阁非我事翠竹老梅开此堂新丰鸡犬归未得韦曲桑麻如许长三间茅屋吾老矣擕儿拟拜厐公牀
　　冬日
　　野人曝背向墙隈时饮茅柴酒两杯满阶落叶浑不埽拄杖去寻江上梅
　　唐仲实【一首】
　　仲实名桂芳以字行歙人元季南雄路学正明初摄紫阳书院山长有武夷小稾
　　送汤生执中
　　薄暮云已收微寒雨还作居人念睽离戚戚意不乐何时竹屋眠共防灯花落
　　涂　几【一首】
　　几字守约又字孟规宜黄人有涂子类稾【诗话涂君于文髙自矜许集有吊余文赋云负予才之宏异兮早卓倜而莫羣较锱铢于古人兮又何数乎今之人而又云芰荷不可以为衣兮女萝不可以为带则匪安于遯世者也尝撰时事策十九篇上书孝陵自称臣平生苦学见于文章时辈妄推谓当与汉唐诸文人略相先后使居馆阁纪述圣君贤臣之事业足以载当世而垂无穷亦大言不怍矣然其文颇牵率乡人邹矩元方序之谓沉雄悲壮佚宕奔逸此欺罔之言也诗亦平平乏警策俗传酒诗一巻或云是防所作】
　　兵后述怀
　　世乱遭漂泊涂穷转寂寥每怀经济业无补圣明朝嵗月戎机失风霜客恨销故园春草緑随意狎渔樵李胜原【一首】
　　胜原字源泽当涂人明初保障乡里立功有盘谷遗稾
　　泾县
　　古木荒碑对县门数家烟火自黄昬河流故绕山邉市驿路斜通郭外村烟雨园林梅结子春风篱落竹生孙愁防市井萧条甚丧乱曽经几戍屯
　　黄　枢【二首】
　　枢字子运休宁人洪武初被徴以躄免乡人称为后圃先生有后圃存稾【游汝潜云先生诗温厚平淡所以可传】
　　吴子芳枫林牧隠
　　露晞春草细林逺青枫长中有沮溺徒结庐先陇旁于焉可耕稼自牧牛与羊搢腰笛竹短插笠山花香犊饱夕言归濯足涧月凉喟彼尘世人马蹄终日忙横眠緑草嫩肯羡金鞍光老农愿卜邻持鞭白云乡招手金华仙与尔相翺翔
　　婺州竹枝词
　　桃花雨晴春水生东风去船如箭行鲤鱼活煮兰溪酒篷底醉睡江月明
　　吕不用【三首】
　　不用字则耕新昌人洪武初举本学教谕以聋辞自号石鼓山聋有得月稾【曽伯曼云则耕诗老迈放旷有傲世不羁之怀葢山林草木之秀杰者　王叔雨云则耕长篇短歌无一语尘腐】
　　题顾云屋云山图
　　我识东吴顾文学早嵗丹青动黄阁挥毫得意傲王侯霜刮虬髯靣如削一自涂穷悲濩落旅食南州梦非昨蛟龙为鱼气郁勃散作春云满丘壑乾坤无地着茅茨写向云根亦竒作荒林日色晓苍凉古木风声晚萧索首阳蕨根秋土深商岭芝苖今寂寞看图为问人何在晚交驻意归猨鹤
　　东山寺题楼壁
　　白云几曽散却作一楼贮明月夜夜来无人敢擕去
　　题送别图
　　何处瞻衡宇西江烟水村彭郎矶上月送汝到柴门沈梦麟【五首】
　　梦麟字原昭归安人元末武康尹入明以贤良徴不仕有花谿集
　　【诗话原昭元季隠于花谿刘伯温曽相依谿上赠以诗云杜陵老去诗千首陶令归来酒一樽及入明虽不受爵而校文闽浙者三同考防试者再故孝陵以老试官目之其分校闽闱在洪武丙子嵗当时同考官有刘子彦蒋文质刘季冶苏凤仪均有诗酬和今不能悉举其名矣花谿在归安县治东南七十里土人名曰花城原昭田产颇饶其子孙坐事谪戍田亦没官归于诚意伯刘廌廌集中有花谿田舎诗云田间处处三楹屋门外家家半曲湖妇踏水车欹抱子儿撑渔艇笑惊鳬想见风景之足以移情矣原昭诗格清穏特少警防句】
　　余中
　　余中濒海门望望斥卤地居民多四散共享牢盆利昔人生厉阶于此置官吏搉盐限程期立防事鞭棰烟飞朱火腾海立银涛沸漉沙铅泪凝椎甓琼英碎天髙嵗峥嵘草白北风厉云闲万灶积雪照千里陆输车轧轧水运舟尾尾虽云国课集民力已雕瘁蹇驴歴亭揽辔察地里大江绕长淮杀气寒赑屭増科苟不息祸乱恐未巳吾将叩阊阖悃悃诉微意狂言傥欺君薄命有如水
　　野航
　　一室净无尘门通画舫邻若分鸥鹭席能受两三人江水家家緑溪花岸岸春杜陵贪佛日随意赋诗频
　　中秋夜泊黄河
　　黄河滚滚浪翻盆百尺颿樯上下奔月色偏于今夜白河源不改旧时浑雷行西北通天极风送蛟龙入海门欲酹一觞歌九叙千秋万嵗禹功存
　　赵待制席上
　　春城飞絮日颠狂帘幕风微燕子忙醉后不知罗袖薄牡丹花上月如霜
　　发华家歩
　　华家歩头山作城溪中小船如奕行五更风雨到篷底八十二滩春水生
　　滕克恭【一首】
　　克恭字安卿祥符人仕元为集贤院直学士遇乱避地钱塘洪武初两聘充本省考试官有谦斋稾【李川父云先生诗律清婉颇有足观】
　　【诗话昆山周夀谊一百一十四嵗魏观守苏州举为乡饮賔新昌吕不用有叔祖百嵗作百嵗老人歌其辞曰吾家老人一百嵗盎盎晴檐曝鲐背自言生见宋余黎元氏兴亡身尚在大明洪武圣人作坐沐雨露又七载葢两人皆生于宋歴元及明尚存信人瑞矣然两人初无文采表见斯犹草木之年尔若吾乡鲍仲孚八十余被徴以白衣防试考官归田久而后没吴兴沈原昭钱塘寓公滕安卿皆以元废官屡典文衡原昭年九十安卿至百有余嵗斯则儒林之盛事也】
　　寄李提举
　　钱塘经乱后应是减繁华逺信秋凭鴈乡魂夜到家两江罹战伐四海废桑麻何日重携手春风汴水涯叶　颙【四首】
　　颙字景南金华人有樵云独唱【顾侠君云景南自序所作诗以为薪桂老而云山髙寒音调古而岩谷絶响故名其集曰樵云独唱长孙雍编次成帙曽孙戸部尚书淇重刻之广东布政使安丘袁凯为之序】
　　渔父曲
　　雨过暮云收江空凉月出轻蓑独钓翁一曲秋风笛宿鹭忽惊飞防破烟波碧
　　秋怀次童中州韵
　　长空好明月灿烂今夕晴万里皆月色四顾无人声徘徊下青松照我茅屋明我望长叹息悠然万感生取杯挹清光和此松露倾咽之清肺腑快我平生情
　　九日寄兴
　　黄菊香残夜雨乌纱醉落秋风回首十年旧事乱云流水西东
　　月夜梅邉即事
　　香里寒云满溪月明津渡人迷梦入江南旧路夕阳流水桥西
　　张　庸【九首】
　　庸字惟中慈谿人元季兵乱窃据者署为上虞山长不就明初聘不仕有全归集【乌继善云处士律诗浑沦雄伟铿锵典丽不待论矣其歌行性所喜而尤用意者如长江万里其静也湛然一碧云汉万里参错其内及其怒也波涛奋迅蛟龙鱼鼈出入其中而莫之测　冯损之云先生与寓公都事龙子髙编修马易之少监揭汯正字桂彦良为倡和交风晨月夕意有所到一于诗发之诗话惟中髙遯世之节然与龙提学子髙桂正字彦良乌永新继善诸君子先后徃还酬和其送胡维舟金陵歌云金陵帝都天下壮万国防同天浩荡昔年聘我我曽游曽上凤皇台上头则明初亦尝受聘币而未通籍者殆昔人所云隠不违亲贞不絶俗者邪】
　　桃花牛歌为桃源山人王敏功赋
　　五陵年少五花马两耳生风汗流赭金络丝缰白玉鞭鬬鸡每过长杨下桃源山人桃花牛青蒲为鞯绳作秋不与年少争风流来徃桃源溪水头桃源由来风景羙桃花无数乱红绮花飞片片防牛身几度春风吹不起春风浩荡日色和款款骑牛行且歌唐虞世逺知奈何笑指落日如流梭君不见中原战争时已久白骨相撑豺虎走五陵年少家何有流落江南衣露肘江南又复兵甲兴天下纷纷何日宁我欲骑牛亦向桃源去只恐渔郎知住处
　　杀犬謡
　　君不见天媚蟇被蟇瞎人养虎被虎齧玉川作诗何激烈主人养犬忘施恩一朝难作身取灭当时得犬一尺髙身上褵褷覆金毛朝夕呼之餧饲劳一月不见大如獒金铃悬项食人食家人睥睨那敢叱风吹帘影闻吠声日转花隂见行迹毛色才深亲为剪舞裀容卧不教巻犬心有恃挟其曹防铛翻瓮日骄蹇主家绮席罗髙堂豹胎熊掌杂羔羊厌犬之横蹴犬去利主之食齧主吭壮士闻之气愤结手挥金锤犬脑裂磔犬之肉祭犬血主人之雠始一雪呜呼世降忠义销不独人间犬作妖项家有奴类如此试作王公杀犬謡
　　卖驴买牛歌为胡维舟赋
　　驴可以跨不可耕牛可以耕还可跨山人卖驴归买牛买得牛来颇同价溪雨初收水绕门山人晓耕溪上云土膏不觉秋成早香秫酿成新酒浑翻思养驴竟何益空将刍豆饱其食躯小蹄薄终无力有时跳梁蹶侧石草深牛背稳于舟浩歌白石南山秋却笑哦诗防桥上满身风雪归来休
　　腰带铃
　　腰带铃邮夫传命风火生夜逢猛虎当前行衔入南山铃有声铃有声被虎食夜夜山邉候人隙十里严程时四刻后知来者还络绎君不见官拾断铃重铸锣虎怕锣声将渡河
　　行路难书所见
　　昨朝杀虎潘家园今朝杀虎芦浦团猎人羽箭铜牙弩连朝杀虎来送官送官归去日将夕沙路纷纷皆虎迹四山哮吼刮腥风手惊弩堕那能射君不见一虎死百虎生行路难路难行
　　癸丑嵗梅溪闻鹃
　　杜鹃生子百鸟巢百鸟哺之成羽翼饥鹰反目不敢亲百鸟亦自逃荆棘千年遗恨只自怜四野无营何处食空将愤气结春愁劝人归去成何益我家只在鄞江头欲归未归汝知不有人正逐中原鹿无心更理梅溪舟汝身胡不自归去锦官城里多髙树尾长翼短路复迷雨横风狂春已暮且向庭前树上栖莫向天津桥畔啼
　　丙午嵗感懐
　　中原无限好山河都付尊前感慨歌斗酒十千愁里醉三春一半雨中过落花寂寞浑无数短髪飘萧白更多苦欲山深延暮景凭谁一举鲁阳戈
　　扬子江晚泊与同舟刘伯瑾诸公
　　东鄞倦客家何许北固钟声暝却闻小汛候潮船已泊上看月镜初分凭谁贳酒酬三益且自题诗咏五君谩忆南湖垂钓处矶头新水緑生纹
　　梅
　　拄杖寻春路不賖小桥流水野人家千年老榦屈如铁一夜东风都作花
　　蓝　仁【二十四首】
　　仁字静之崇安人明初内附随例徙濠寻放还有蓝山集【蒋师文云静之昆仲切磨埙篪迭奏和平雅澹辞意融怡语不雕锼气无脂粉出乎性情之正而有太平之风惜其不列承明著作浮湛闾里傲睨林泉有逹士之襟怀无骚人之哀怨即屡更患难而心恒裕如要其所作皆治世之音也　张云松云静之诗平居时优柔冲澹处患难则愤激而忧思交朋友则眷恋而情深箴规而意笃不怒骂不谀谄不蹈袭以掠羙不险怪以求竒丽则而不苟隽永而有余深得诗史之遗意　陈廷器云蓝山诗力追盛唐规员矩方靡不合度　蒋仲舒云二蓝势力相敌已入作者之室】
　　【诗话二蓝学文于武夷杜清碧学诗于四明任松卿其体格専法唐人间入中晚葢十子之先闽中诗实其昆友倡之蓝涧仕而蓝山隠其戏题絶句云朝野文章自不同壤歌何敢敌黄钟山林别有钧天奏长在松风涧水中然其述懐诗云无才甘下位有识笑庸人又云何事渔矶弃空烦鹊印随又有甲寅仲冬摄官诗题则静之亦不终于山林者也集有蒋易张榘二序易字师文自号橘山真逸尝选皇元风雅予有其书榘字孟方自号云松樵者静之赠诗云文宗曽子固篆逼李阳冰惜其著作罕传矣】
　　秋山怀友
　　天寒草木疎落日照平野孤云西北驰独鸟东南下仰聆寒蝉悲俯见惊湍泻物情自索寞秋色正潇洒良朋久相违离思何由写
　　拟贫士【二首】
　　蟏蛸网我戸蟋蟀号我壁被褐不掩胫采薇岂充食嵗有饥寒忧巷无车马迹岂知旷逹观不以贫病迫昔闻孔顔圣亦有陈蔡厄澹然忘世虑歌自朝夕
　　蓬门有一士被褐恒苦饥朝饮南涧流暮食西山芝虽有二顷园芜秽亦不治妻子共寂寞弹琴咏书诗荒林积雪深古屋炊烟迟髙卧自有适何必他人知
　　宿田家望武夷山
　　仙厓蓄灵异怪石盘空曲一水隔花村千峰入茅屋金芝暖逾秀瑶草寒更緑云中武夷仙一一顔如玉白马去不归猨叫相逐昔陪丹丘侣酣歌紫霞谷鸡鸣洞天晓落月在林木空瞻仙子髙旧梦那可续荒林激悲风日入对樵牧伫立望归云觧衣田舎宿
　　暮宿田家作
　　木落天正寒山空日将暮荒林倦鸟归乱水行人渡穷年滞草莽短褐被霜露晚宿依田家主人情亦故汲水泉满涧烧竹烟在戸钟残溪上村月照阶前树浊酒初泼醅嘉蔬亦时具且慰饥渴怀况谙村野趣老翁八十余有子没征戍秔稻嵗莫收官司日加赋我愿息兵戈海宇重农务媿乏经济才徒然守章句
　　正月十四日西山感兴
　　久旷山水游今晨愿无违松林收残雨郊园澹朝晖憩涧弄清泚縁冈陟翠微池鱼暖始游岩花寒尚稀髙人坐空堂深竹对岩扉山中闻犬吠谷口见樵归心赏适有契仙游讵能希赖此一樽酒暂然息尘机古来朝市间荣华多是非所以首阳士白首尚采薇
　　风雨不已川流渺漫感事叙怀简我同志
　　云雷中夜兴风雨逹清旦开门山木昬隠几波澜乱鹳鹊下空庭蛟螭上髙岸舟航逺树杪石壁中流半黍豆或漂流蓬蒿乃滋蔓北风不埽除南海尽弥漫乃知兵戈气郁结久不散坤轴恐欹倾阳乌失光灿伤哉转凄凉渉世正忧患微躬媿鸟雀何由塞天汉
　　暮秋怀郑居贞
　　季秋霜露降草木日已衰暮登城门丘遥望沧海涯鸟鸤求其羣况在逺别离羙人顔如玉梦寐恒见之飘萧紫鳯毛照耀瑚枝海水不可越丹砂讵能期灎灎杯中酒泠泠桐上丝岂无一日欢念子来何时少壮难合并流光倐如驰悠悠逝川叹渺渺停云思
　　宿橘山田家怀蒋先生
　　苍峰落日微白鹤秋风逺客路入疎钟田家背山阪孤烟桑柘寒归鸟茅茨晚欲覔紫芝翁山深白云满
　　西山暮归
　　凉叶坠微风秋山正萧爽天寒独鸟归日夕百虫响偶从桂树招遂有桃源想石磴阒无人山猨自来徃
　　暮归山中
　　暮归山已昬濯足月在涧衡门栖鹊定暗树流萤乱妻孥候我至明灯共蔬饭伫立松桂凉疎星隔河汉题郑徳彰员外所藏髙彦敬画楚江春晓图
　　旭日未出羣山昬苍茫楚江多白云芳洲无人采蘅杜落花飞絮春纷纷晴岚满戸渔家晓花枝髣髴闻啼鸟巫阳梦断三峡空湘渚愁深九疑小风流文采髙尚书如此江山归画图平湖烟霭水空阔隂壑松桧天糢糊左司郎官何处得髙堂紫翠生春色是中疑有五湖人一叶扁舟荡空碧
　　云峰秋霁图为方焕赋
　　茅屋溪头红树村石梁秋水清无痕枌榆过雨鸟鸣涧秔稻如云山对门老翁日髙睡未起穉子读书牕戸里干戈如此赋敛烦鸡犬晏然乡曲喜山中酒熟黄花开仙人候我芙蓉台云林今夜好明月拟跨幔亭黄鹤来
　　赠武夷魏士逹
　　武夷山水天下无层峦叠嶂皆画图山川直疑浑沌凿秦汉而下灵仙都中天积翠开宫殿石壁虹光夜如电鸾凤常骖神姥游猨猱共醉曽孙宴洞中别有升真天琼林遗蜕如枯蝉露盘仙掌千年药春水桃花九曲船万松冈头羽衣客更入三山采真诀神游不计海天遥梦觉长怀海天白归来髙隠万年宫天香时降双青童道参元始鸿蒙外身寄虚空象纬中嗟予久慕烟霞侣天遣空山作诗苦清歌曽绕幔亭云冻笔空题草堂雨金丹儗就玉蟾分木叶西风铁笛闻野老只知尧舜世樵夫或遇武夷君
　　寄余复婴
　　道士清溪住扁舟久未回井垂霜后橘门掩雨前苔鳬舄长相候鱼书杳不来虹桥他日宴又负紫霞杯
　　石村除夕
　　衰病身为累穷愁嵗又除枕戈邻境静卜宅逺村居海舶追编戸山田责簿书应门儿不暇休问过庭踈
　　寄张兼善
　　故人卜隐依山寺野老迁居到石村浊酒近篘谋共醉新诗未穏许同论南风吹笋初成竹宿雨移松已引根肯向草堂寻杜甫百年地僻有柴门
　　病起偶成
　　春来春去总悤悤九十光隂卧病中缓歩也愁平地险加餐不与去年同生憎野草侵阶緑可惜残花过眼空昨日邻童偶相值不知何处一衰翁
　　寄云松
　　云松隠者巢居处上有屏山下借溪花径夕阳眠鹿豕钓矶春雨集鳬鹥十年种术春林逺万巻藏书草屋低久欲相从叩羲画负苓长徃碧岩西
　　梅村与云壑防宿
　　清泉白石趣难忘又得春前防草堂对酒先今夕醉题诗还倚少年狂山林寂寞形容老氷雪间关道路长共爱鸡鸣聴山雨后期何处更连牀
　　小楼对雪有怀西山道人
　　西山白雪一丈深北风吹倒长松林千厓无人虎豹死中夜有客乌鸢吟髙楼此时最相忆弱水隔海知难寻凡身毛骨更萧爽愿借黄鹤栖云岑
　　云壑寄恵黄杨木簪并诗
　　黄杨为木至精坚寸榦三春长未全偶乞余材簪短髪兼烦佳句寄衰年箨冠不用傍人正槲笠还宜覆顶圆惭媿病躯梳沐少髼防双鬓日髙眠
　　赋网巾
　　白头难掩雪霜踪纎手穿成络索同映带暮年微矍铄遮藏秋色久髼防牵丝祗讶蛛临戸览镜翻愁鹤在笼便与黄花相见好不愁破帽落西风
　　【诗话网巾之制相传明孝陵微行见之于神乐观遂取其式颁行天下冠礼加此以为成人三百年未之改然题咏者寡独蓝静之有三诗予録其一焉其二诗谢刘兰室见恵而作一云故人于我最相亲分恵青丝作网巾镜里形容如束缚眼中纲目细条陈少遮白髪安垂老转衬鸟纱障俗尘更与箨冠藜杖称世间还有葛天民一云故人念我鬓毛疎结网裁巾寄敝庐白雪盈簪收已尽乌纱着纸画难如门临寒水频看镜篱掩秋蓬不用梳昨日客来应怪问衰容欲变少年余】
　　题青山白云图
　　茅屋何人共住石林似我曽游白云只在半岭青山谁到上头
　　王　沂【八首】
　　沂字子与泰和人洪武初征为诸王说书授福建盐运司副使以老辞归学者称为竹亭先生后以孙直贵赠光禄大夫少傅兼太子太师吏部尚书与弟佑俱以诗名有竹亭遗稾【乌继善云子与四言诗春容娴雅如陶渊明五言冲澹莹洁如魏晋齐梁七言宫词情景悠逺如王建七律歌行典丽铿锵莫非方轨盛唐诸君子　胡行简云子与诗根于学问之功发乎性情之正冲澹髙雅音韵铿锵卓然成家非世之琢句链字极意模仿者比　彭声之云先生五言迥出流辈莹如冬氷清如秋露馥如春兰润如夏箨歌行有天骥之驰骤无寒蜩之悲鸣而律絶之佳者若秋水芙蓉映照初日清丽无尘　胡光大云子与诗舂容典则优入盛唐　杨东里云竹亭先生于诗古体用意魏晋以上近体不肯出中唐下　梁用之云先生昆弟肆力于诗与大梁辛好礼杨伯谦上元周伯宁清江彭声之豫章万徳躬倡诗学于东南触景遇事凡可喜可愕可怒骂可太息者一寓于诗音调格律之严必合于典则所传二妙集者门人萧翚所收辑直十百中一二耳　邹仲熙云先生之诗平澹简逺如酒在尊而自有至味非世俗夸靡相尚者可企及也】
　　【诗话子与诗格清婉如水墨云山絶胜调铅杀粉】
　　题观泉图
　　毖彼泉水其清浏浏既出于山亦经于丘原则有坎陆则有岐汪汪洋洋莫知所之奔壑西驰经天东注夫岂性然势激而寓敛此涓滴至于寻丈随波同流惟海是向彼观泉者朋簪童琴洗耳其操濯缨其心鸣雨林臻霏雪厓至时不待人图不尽意漆园防庄妙契渊黙君子人与果行育徳养正之功有渐无已朂尔后来是之取尔
　　由竹垻望锦川桃李春色如画有懐陈邑令
　　渉浅上舆梁凭髙眺乡县灼灼桃李花层层逺皆见兵余草根尽此地芳菲徧气暄雉双雊景淑莺百啭邑里齿故繁弦歌俗丕变懐贤思如渴敷政速于传孰是潘安仁而犹宓子贱
　　九月十一日邻宼逼境仓皇南渡感赋
　　邻邑举烽燧长驱宼南平中宵始闻警挈家遂逺行仓皇具舟楫所志惟弟兄初营暂渉水将谓复还城归涂逼烟焰戎马乱纵横父子两隔絶惨哉生别情慈亲力疾起负掖同遐征饥分路人食渴饮田妇羮儿童不遑息踽踽昧前程为谋苦不早临难乃无营前事杳难测逢人空涕零存亡有至理瞬息且偷生
　　望南屏山同吕仲仲实作
　　游目南屏山逍遥税尘鞅清溪乱流渉叠巘缘云上辉辉瀑泉落隠隠天籁响荒涂理通塞虚室静敞中有餐霞人长聆御风想不乘缑岭鹤还顾渔郎舫芝草甘若饴雕胡大盈掌虽为頽龄驻亦忌流光徃永懐山中游观化歴清赏
　　壬寅纪异同刘以和赋
　　壬寅仲春天雨雹南屏城中尽惊愕初从屋瓦乱崩腾散入阶除更跳跃儿童不识挽衣盛两两相看恣相谑老年阅歴忧患余却顾儿童泪双落春秋咎征不一书兹事班班宛如昨自从兵变十年来澒洞风尘亘沙漠奋当车辙小物为天理何甞宥元恶窃闻李郭收两京元气依然萃光岳旄头夜夜灿中天风虎云龙圣人作呜呼风虎云龙圣人作吾徒勿忧在沟壑
　　过临江访彭声之
　　金凤州邉路维舟重忆君江虚秋气入沙净曙光分断鴈前汀起鸣钟隔岸闻因过鉴池上诗思乱愁云
　　小荘道中
　　客路千厓里春风二月中虎蹄荒迳少莺语故乡同涧水萦廻緑山花自在红物华空满眼去意只悤悤
　　秋江送别圗题赠黄通守允中
　　秋江木落楚天低目送归船渡聂溪莫道浮云千里隔君山只在洞庭西
　　陈　周【一首】
　　周字仲昌闽县人布衣隠居石潭以子叔刚贵封监察御史
　　倚竹歌
　　脩竹兮青青中虚兮外直素节兮贞姿寒暑兮一色泠泠兮朝夕予舎之兮焉适
　　易　恒【二首】
　　恒字久成庐陵人徙家昆山洪武中应荐至京以老罢归有陶情集【莫士安云久成年逾八十有四而能吟咏太平娱乐晚节短句崭絶长什冲融近体齐整不难歩追先古周叔训云久成五古优柔详雅七古敦厚舂容近体清新羙丽诚为治世之音】
　　【诗话陶情一集邉幅太拘其示诸生诗云情婉味终涵隽永调髙语不在矜持其所尚然也】
　　晚泊扬子江口述怀
　　落日云山外孤舟野寺隂招魂悲楚些歌榜起吴音风色洲前定江痕雪后深频呼秣陵酒聊慰白头吟
　　风雨忆瀼西
　　故园十畞瞰林塘花竹隂隂覆小堂好友肯来惟一二老夫不出是寻常白鱼寒鲙槎头雪朱橘秋甞屋角霜雨雨风风归未得空劳飞梦绕沧浪
　　逯　昶【一首】
　　昶字光古修武人有逯光古集
　　【诗话光古诗学晚唐句如潭浄开天境山昬着雾巾树枝猨挂折花片鸟衔来僧舎竹松院人家菜园云来羣壑暗日下半川明秋色老栖树夕阳明在山令贾岛佛见之当亦防头也】
　　舟下淮水
　　伐鼓下淮津川光廻暮色数峯云外青一鸟沙上白悠悠水驿浮飐飐风帆侧舟人有严程知我归朝客韩　奕【八首】
　　奕字公望吴人有蒙斋集
　　【诗话明初吴中髙士三人一为长洲王賔仲光一为昆山王履安道其一则公望也三人皆隠于医仲光诗多俚率安道游华山作诗一百五十首然无足録者必以公望为巨擘焉】
　　秋斋
　　林居近冬候雨晴天已冷露蛩啼夕隂风竹乱牕影衰来身自觉欲寡事斯屏偶此山中人清谈坐宵永
　　夜访隠者家
　　舎舟陟伊岸逺思一翛然幽人田中庐髙栁当门前防月照疎雨夜花静凉天相见惬始愿懽言殊未眠
　　湖州道中
　　百里溪流见底清苔花苹叶雨新晴南浔贾客舟中市西塞人家水上耕岸转青山红树近湖揺碧浪白鸥明櫂歌谁唱弯弯月仿佛吴侬子夜声
　　春望次韵
　　春城栁色几家连厨舎多时似禁烟处处緑芜生夜雨村村白水落平田花稀野圃东风外人逺江天去鴈邉尽日百花洲上路徃来惟有一渔船
　　寄江隂夏翁
　　残山剰水旧呉宫几度相期杖屦同夜雨新晴桃叶渡春寒已过杏花风人生暮景方多暇春事浓时一半空邂逅逢人因问信酒船何日过湖东
　　春思
　　积雨柴门草色新一经白首又青春也知性癖难趋俗却喜身闲不属人冷食邻家将禁火软泥门巷不生尘髙怀谁肯同萧散放櫂烟江采白苹
　　杂兴
　　一巷西风落叶半牕斜日残书年老怕逢人事天寒不出吾庐
　　惜春
　　漠漠晴光淡淡天山青水白景依然杜鹃啼处花如雨白髪伤春又一年
　　王　賔【一首】
　　宾字仲光长洲人有姑苏杂咏
　　越来溪
　　吴人旧地越人开岸上谁将栁树栽春水緑波三二月画船全是赛神回
　　明诗综巻十二
　　钦定四库全书
　　明诗综巻十三
　　翰林院检讨朱彛尊编
　　镏　炳【四首】
　　炳字彦昺以字行鄱阳人朙初献书任中书典籖岀为大都督府掌记有春雨轩集【杨防夫云彦昺诗音节甚古琅然汉魏之音　危太朴云彦昺驰骋戎马决胜筹帷有古烈士风故其诗悲壮沉郁宋景濓云彦昺工力既深摹拟辄似诗如璞玉辉春蠙珠浴月　蒋仲舒云彦昺诗篇峻洁】
　　【尤多乐府清絶之气可观凄楚之调为甚旣累简质然亦非本语】
　　【静志居诗话彦昺诗纯效铁厓宜铁厓之倾倒也至其病过于繁艶特择其淡雅者着于编】
　　崩城操
　　朝从城上哭长城与云齐暮从城下哭长城化为泥呜呼城崩兮犹可筑夫君死兮百身莫赎
　　春夕直左掖怀周侍御【一作郎】
　　晚雨池上晴逶迤澹将夕金茎华月生绮树流云湿牕虚漏声永幔巻炉烟袭忆我同袍人何繇共瑶席【杨防夫云仿韦也】
　　左掖门朝退呈吴待制
　　缪忝金闺籍聨班趋晚朝逶迤西上门窈窕长安桥残雪带逺树夕阳明山椒不有同袍者畴能慰寂寥
　　别京邑之东阿
　　前年别乡闾今年出京邑悠悠去江汉杳杳事形役所惧心志违况此风波急乌啼枫树烟鴈下芦洲夕回首望长安苍茫寸心失
　　郭　奎【三十首】
　　奎字子章以字行巢县人明初朱文正开大都督府节镇洪都太祖命奎辅佐参谋及文正得罪坐不諌诛有望云集【王元羙云参军帅幕风流词藻清丽究其品格在张徐之次　曹洁躬云参军诗以骨胜一洗元人秾丽之习】
　　【诗话参谋诗格清刚句无浮响颇近汪忠勤】
　　长相思
　　长相思小山下蘼芜秋深没行路王孙年年归不去江南水落天色寒鸿鴈沧波连日暮我思昔兮金佩环羙人座上如花顔紫芝丛桂纷两间下有流水清潺潺吹笙鼓瑟心常闲别来嵗久鬓发斑青云猨鹤不可以企及魂飞梦徃愁乡闗长相思何时还
　　乌夜啼
　　石头城上乌遥夜鸣相呼紫清道士有两树乌啼不离树髙处千声哑哑复万声中堂酒阑梦未成呼童把烛起开戸照树惟恐邻人惊庭前再拜向尔白我家旧住长淮北慈亲已老返哺违零落犹为异乡客严霜满地江月辉东方未白羣星稀明朝日出当早飞莫使涕泪霑裳衣
　　夜坐吟
　　江风萧萧吹古树关山苍茫海生雾北斗渐落明河微城头乌啼天欲曙客子不寐忧无衣东征三年犹未归蟋蟀在戸嵗将暮洞庭霜白芙蓉稀男儿生当百战死不执金吾即挟匕闭门勿用长夜歌骐骥终能致千里
　　拟古赠别
　　孟冬霜露降悴彼荷与蒲青青兰蕙芳采之将焉如赠君夙昔意聊以慰斯须弦歌厉清响置酒岐路隅亲戚念逺行各言勉良图常恐不为乐日月方其除晨风奋髙翼北林多古榆临岐执子手安得同车驱
　　拟古思友
　　鹖鸣嵗将宴蒹葭凄以霜思君隔山海道路悠且长睇彼参与辰清夜悲未央狂飇西北至一鴈方南翔言念畴昔欢与子同衣裳安知异寒暑日月不我将天髙则有斗川渉愁无梁忧心隠如惄出戸徒傍徨
　　送江彦英还钱塘
　　东南有髙楼华日照绮楹琼筵列海错杂以弦歌声疏帘巻晨夕廻看苍江清君今利攸徃我独怀鹿鸣执事望长路驾言出东城嘉防常不足何况临当行晴郊芳树碧緑渚春兰生持觞意难尽相思空复情
　　纪梦
　　忽忽頽芳年揺揺寄行役寝兴劳形神鬓髪已白惊风响庭树忧思日恒积梦魂清夜归仿佛旧乡邑青松在园田桑柘防庐室飞鸟云际还牛羊下来夕澄湖澹微波秋山有佳色鸡犬杂比邻墟烟霭阡陌怡怡兄弟情凄凄丘陇侧临流濯长缨挂冠坐磐石似慰平生欢觉来异畴昔百年如转蓬万物乃遗舄天命良在兹勿用云得失
　　寄陈教授敏
　　兰叶欲覆阶馨香袭芳室雨露之所滋恵风偃华质采采不盈筐薄言赠离析忧伤嵗月愆同声而异迹人生寄百年寒暑防有役欢乐难俱并浮名亦何益髙谊谅匪他可以比金石
　　送王彬叔徃同安【二首】
　　驾言出城门遥望西南路别离良在兹嘉防不常遇置酒张琼筵绸缪复凝伫饮饯未崇朝聊以慰情素翩翩白罗裳皎皎琼瑶树髙歩凌青云岂为红尘汚春江及信潮芳舟袭兰杜小人众所疑君子谁不慕久欲同车行攀辕莫能去惜哉苦淹留年芳易迟暮顾盼懐殷勤増我越乡虑
　　南州乱无家宼盗纵横驰白骨蔽原野火炎城与池千里何萧条四顾令人悲倬哉皖公城当此江之湄崇墉上峩峩阵列纷鱼丽明公秉髙节徳泽被华滋而蒙天子恩慰尔长渴饥大田既多稼王师良有仪君子利攸徃乐土实在兹嘉賔复来集兼遂平生知春兰丽芳渚鸣凤翔髙枝徘徊岐路侧未忍言别离别离何以赠再咏东山诗
　　从军诗
　　朝济彭蠡湖暮止匡庐山军行饥且疲露宿聊解鞍方秋黍稷华徂征西南端奄忽嵗云晏雨雪凄以漫撃柝岂能寐哀哀想苦寒战场久劳役裘褐俱不完鹳鸣在丘垤思妇应常叹谁无内顾懐受命诚独难三苖阻声教师出犹未还愿公析天威戢舞羽与干上瞻太阶平下覩斯民安劳旋咏枤杜贻尔室家欢
　　滕王阁
　　西南有髙阁下瞰沧江清飞闼百余尺复道周四楹白日一何丽照耀丹青明借问谁所为云是滕王婴壮哉大唐业封子临斯城佩玉杂鸣銮物换星亦更胜地罕常见贤者垂令名相公布文徳复此嘉防并羣才若云集颂以讴歌声阳春不为乐万物争光荣登髙瞩旷世临流忘濯缨再拜述短辞柱石齐天倾
　　送孙良玉还同安
　　送君江上去山路雨初晴落日平淮树春潮带皖城酒因今日醉人是故乡情莫説王孙怨芳洲緑树生
　　嵗暮
　　寒月出在戸江城鴈独飞愁人不能寐乡泪忽沾衣丘陇十年别星霜两鬓稀为言丛桂老嵗暮憺忘归
　　琴溪
　　吾慕琴髙子于焉隠遁栖松云生峭壁山霜涨廻溪古迹行人识新春好鸟啼学仙诚有道安得谢轮蹄
　　五岭
　　侵晨登五岭石磴畏跻攀急雪沾衣白因风防鬓斑云连秦劒阁天塞汉萧关想见当时路班超奉使还
　　出暖水向新营
　　山阳暖水地旧是北军屯一涧云连栈千峰雪照门奉书观壁垒驰驿到邉藩为卜归人信今朝喜鹊喧
　　寄陈检校
　　遥想紫薇省郎官直禁楼琼花天上去清夜忆扬州二十四桥月玉箫吹两头秋风挂帆席防度大梁游
　　中酒
　　春来中酒朝朝病拥被髙眠嬾出门草没渐迷湖上路花开未到郭西村湘娥有瑟催归雁楚客无书托故园惆怅东风醒亦醉梦中常是赋招魂
　　游三门山
　　黄茅葢屋石为门路转溪廻更有村果树连园收芋栗豆花满地散鸡豚云深易就渔樵隠山逺全忘市井喧何独武陵堪避世此中佳处亦难言
　　宿雨
　　宿雨潇潇悴客心髙牕连日滞秋隂一枝未遂鹪鹩托四壁应愁蟋蟀吟家在淮南青桂老门临湖水白苹深鲤鱼风熟香秔早钓艇谁撑近竹林
　　重忆西岩访旧
　　鶗鴂声中宿雨晴白云闲傍马头生东邻茅屋新烟起南涧石桥春水平野老见多还问姓山花开尽不知名故人宅近青松下未到柴门已出迎
　　寄刘彦基【二首】
　　洪州别驾久相违骥足迟迟三月归应被长干儿女笑春风不识绣罗衣
　　九月征人未授衣年年书到故园稀无情恨杀湘天鴈不带平安一字飞
　　开嵗卧病
　　多病文园渴未消自从人日遇花朝不知杨栁将春色緑到淮南第几桥
　　赠陈教授敏
　　松树连檐翠色多湖南春水澹生波贡家旧宅云林在明月满船听櫂歌
　　赠白纻山庵道人杨中
　　四望亭前姑熟溪道人种玉住山西古松数株秋满屋青鸟月明时一啼
　　徳兴山中
　　树头飞翠湿空蒙茅屋鸡鸣霜涧东好借吴兴唐棣笔画图传我是仙翁
　　铜陵寄刘知府
　　双尊特为故人将江路风涛忽渺茫坐对铜官不同饮马蹄明日又泾阳
　　早发分宜县
　　夜半荒鸡鸣逺村板桥斜出县西门征人衣上霜如雪犹未曽承国士恩
　　夏　煜【一首】
　　煜字允中金陵人太祖下金陵辟为行省博士调浙东分省
　　哀孙炎
　　垂老戎马间相知复何有幼与孙炎交于今俱白首炎也雅好诗落魄惟耽酒醉中有神助不放持杯手才豪不受羁焉肯事田畞精勤脱颖出盘错迎刃剖浪迹帝王州结交英侠薮喈喈朝阳桐濯濯新春栁南北暗兵尘妖星下天狗我皇入金陵一见顔色厚髙谈天下计响若洪钟叩即拜丞相掾奉身事明后再分太守符兼绾都官绶括苍实重地豺虎白日吼皇曰汝孙炎其徃总制某再拜谢不敏宠命敢虚受一年风俗淳二年民物阜三年逺人归上表请官守文章曹刘亚政事龚黄右旧嵗过金华与炎适相偶寒灯夜半花春盘雪中韭终宴竟忘疲落月斜半卣临分各上马揽辔复立久为言有小女离家方襁负今来已五周见父能认否未必到家期封书附姑舅置书箧笥间才隔两月后墨色尚未干语音犹在口胡为内变生哭我平生友复恐是梦中仰天当戸牖斗柄昬建辰月魄夕在酉乃知真死矣恸哭吞声防复闻遇害时扞刀落双肘奋怒髪冲冠大骂血漂臼维时东南天彗出芒如帚滛滛苦雨愁晔晔惊电走魂兮早归来空山不可狃我过孰与规我病谁云灸春酒酿蔷薇奠子坟山防西京七叶貂零落成草莽既有千载名焉用百年夀峩峩冯公岩与子同不朽熊　鼎【一首】
　　鼎字伯颖临川人吴元年徴授中书博士迁起居注出为浙江按察司佥事改山东副使拜晋王右傅除参军授岐宁卫经歴召还至西凉为朶儿只把所害敇之黄羊川
　　上已日浴温泉
　　骊山宫殿鎻温泉天宝遗踪故宛然绣谷春融丹井火金波月满鉴池莲玉顔承宠専恩泽翠辇来游惜暮年我亦逢时修禊事白头空负丽人天
　　李应荣【一首】
　　应荣字显道东阳人元末平江路教授同章溢谒太祖于军门留参戎务以说降方国珍累官尚寳少卿
　　【诗话实録说降方国珍为主簿蔡元刚处士陈显再使为夏煜陈显而尚寳此作见东阳歴朝诗】
　　奉使涂中作
　　驱车出东郭逺上天台城峰髙插霄起屹立如廻屏前涂在云杪仿佛秋蛇行俯视万壑底涧水嘈嘈鸣恍然心目几欲堕危峥况兼风雨至泥滑如饴饧一歩三退缩战栗若履氷仆夫屡颠踬行者难为情神武恢疆宇垂念及生灵俾将诚信辞以息东南兵藐焉一小子敢不来趋承
　　刘　驷【一首】
　　驷字宗道龙谿人洪武初仓攒以秀才徴试第一拜左都御史后坐事徙滇有爱礼先生集【诗话宗道讲学逺师北溪其辟释老甚严目佛为泥厮集中有同安叹云噫嘻吁紫阳之化衰家家阿弥儒也墨衣墨也墨衣满城游遨谁我知不如归也不如归又游天盖寺诗云若无僧寺塔直是一唐虞斯亦能言距杨墨者矣】
　　感兴
　　浮屠日以兴平地生棘刺大道为之荒圣门为之蔽嗟哉末俗流每每谓之是观古圣贤人颦蹙多因尔蹇予鲁且蒙奚为生此世发愤逐前修质弱安能至圣道虽云逺戮力应可致
　　丁　麟【一首】
　　麟字彦祥海盐人洪武乙丑进士除给事中改御史坐法死
　　【诗话武原双丁兄麒弟麟嘉禾二王兄镛弟钧诗虽格调卑卑然先民有作乡曲后学不可不为表章也麒字彦祯官至济南知府诗如烟寺行吟云得句便题林外竹脱巾长挂塔前松送人云西山日薄乌啼急南国风髙鴈影稀天星湖云隄畔马嘶芳草碧沙头人上画船轻闻琴村云别鹤不闻云外语野乌时向屋头鸣亦能防俗】
　　西湖竹枝词
　　涌金门外春水多卖鱼船子小于梭三三两两唱歌去惊起鸳鸯飞奈何
　　曹　介【一首】
　　介字子直永嘉人洪武中监察御史
　　金碧山水图
　　唐朝以来画金碧小李将军称絶竒流传所见恨不广真迹徃徃人间稀此景何人之所作老眼挼挲防宛若羣峰削翠撑晴霄一水流银出丹壑初疑武陵溪桑麻夹岸花枝低渔郎昔日访竒处回首但见苍烟迷又疑天台山桃花流水非尘寰仙人刘阮采药去虹桥一断难跻攀我生胡为在尘市一见青山心独喜拂衣便欲归故乡髙卧溪堂防云起觞我酒我琴髙山流水谁知音
　　许伯旅【一首】
　　伯旅字廷慎黄岩人洪武中官刑科给事中有介石稾【徐子元云廷慎若天台鴈宕雄踞东南小杜之名岂容多让】
　　【诗话天台林公辅尝述廷慎论作诗之法矣其辞曰法可言也法之意不可言也上士用法得法之意中士用法得法之似吾诗防用法矣如是而起如是而终如是而为开阖如是而为抑扬顿挫如是而为轻重髙下意之所至辞必与俱固未尝囿乎法亦未甞废乎法也古之艺人若庖丁辈随其心手所出无他焉亦用其法尔由是而观天下之术未有不用法而能神者也又论宋元二代之诗云人皆谓宋之文髙于元元之诗髙于宋殊不知宋之诗亦髙于元也论词语工丽立节浏亮宋或不及于元至于説古今道事理轻重明白岂元诸公所能及宋哉其言具有深防宜当时有小杜之目惜其集不传惟余赤城续志所载寥寥数篇而已】
　　画马
　　曹韩画马久絶笔近代状者多驽骀毫端不得千古意孰识世有真龙媒图中此马何所似人言昔产余吾水一闻髙价倾千金更觉雄心少千里双瞳烁电筋权竒索不可繋何言笞变化应随霹雳去死生或与英雄期涓人买骨吁可怪汉武劳师动横溃岂知神物在人间骊黄迥出天机外我生爱马癖莫医眼见画图神欲飞荥河真种当可致西扳弱水扶桑归
　　吴去疾【一首】
　　去疾字去疾安庆人给事中
　　【诗话去疾列朝诗集不载其官阀考实録吴元年十月帝御防门与给事中吴去疾等论政务又甞为议律官】
　　春日雨中示友人
　　二月已过三月临茅堂寂寥长书隂梅花白白落已尽杨栁青青浑未深何日新晴出山郭及时行乐称春心应须载酒穷幽赏烂醉扶肩过竹林
　　陶　谊【一首】
　　谊字汉生天台人官员外郎
　　山居
　　烟萝寂寂防柴扉路入苍苔一径微江燕定巢来自熟岩花结子落还稀修琴有制先钞谱沽酒无钱更典衣采药山童终日去夜深常与鹤同归
　　张　适【十首】
　　适字子宜长洲人洪武初以秀才举擢工部都水郎中以病免后复举明经授广西理问歴滇池鱼课宣课二司大使卒于官有甘白先生集【陈嗣初云甘白先生诗发纎秾于简古寄至味于澹泊】
　　【诗话子宜免都水郎归即朱长文乐圃故地居之诗所云坊存前哲号屋贮古人书也一时名流都为题咏见铁网瑚诗有乐圃江馆南湖江行滇池等集燬于火其孙柷得十之二三于煨烬之余及士林传诵之作合为甘白先生集今雕本已罕传予从其后人星借观録之】
　　雨中对斋前杨栁赋杨之枝二章
　　杨之枝我不如子无知我心之忧曷其已而
　　杨之花我不如子无家我心之忧曷其有涯
　　拟古
　　我马既已秣我车亦已膏游子志逺行岂惮终夜劳海水自言深泰山自言髙去去渉长道歳月疾如埽譬彼风中花衰谢不复好惟有惓惓懐日夕不离抱
　　别张训导
　　近识张夫子情深似故知何须鸡黍约已有鹿门期此别五千里且论三百诗舟行在明发云树渺相思
　　对雨
　　住近南塘栁葢扉凉风送雨薄絺衣檐花暗应邻舂下沙鸟明随估舶飞蜗篆登牀延笔格燕泥上壁汚琴徽苍苔駮石林间路一月春隂客到稀
　　山中春尽
　　萝磴松岩百折斜清溪窈窕有人家树深风送还山鹤石上泉流出洞花就竹编篱防早笋当牕出火焙新茶门前过涧﨑岖路安得能来长者车
　　题山水小帧
　　秋林雨过云犹湿緑莎亭子小于笠渔榔欲来犹未来隔隄惊起双谿
　　翠岫楼台圗
　　岩下楼台拥翠霞千章嘉树防牕纱曲防干外东风急人隔珠帘防落花
　　题画巻
　　青山歴歴树重重寺在云深第几峰比屋人家西崦下夕阳长听讲时钟
　　过朱卿宅
　　鎻却城东燕子楼荒村漂泊几春秋如今占断沙河曲更嬾全家上小舟
　　杨　彛【二首】
　　彛字宗彛余姚人洪武中以人才举为沔阳仓副使迁都察院司狱调长泰主簿以献诗擢吏部考功主事谪居滇南有凤台贵竹东屯南游诸稾
　　【诗话杨君传诗不多颇饶跌宕之趣】
　　霅溪翁山居图
　　门前野水可通渔云里草楼方著书好山谁临北苑画断桥我忆西湖居尘埃自着鸥鹭外霜露正当鸿鴈初为报秋风揺落早梅花消息近何如
　　南城偶题
　　城南好山何太幽人家对门溪水流春禽啼树野花落雪瀑挂厓岚翠浮长镵自可斸灵药短笻何必寻丹丘一声清啸暮天碧松顶月明人倚楼
　　戈　镐【一首】
　　镐字仲京镇江人洪武初征士官礼部主事有凤台集
　　【诗话仲京诗原出于温岐】
　　题野塘秋景
　　芙蓉秋色满银塘白鹭双飞下晚凉记得采莲防越女醉骑骄马触垂杨
　　范　准【一首】
　　准字平仲休宁人洪武中举明经官至工部主事有韲瓮西游何陋轩诸稾
　　松萝谷
　　寻幽兴未涯窈窕入深谷长松生昼寒香萝蔓春緑緜緜石上葛冉冉篱下菊樵子时相逢和歌自成曲吾将从杖屦题诗满青竹
　　朱逢吉【一首】
　　逢吉字以贞崇徳人洪武中官大理寺丞
　　寄张世衡
　　文穆公家四世孙清朝今见几人存衣冠入市争投刺风雨读书深闭门坐咏逺山枫叶寺归从新酒杏花村玉湾桥下莓苔路应有征车故辙痕
　　冷　谦【一首】
　　谦字啓敬嘉兴人洪武初太常司协律郎【诗话世传协律仙去嘉兴府治东北碧漪坊建祠祀之里人祷梦多騐祠三面距水今为土填淤矣协律著作罕传仅从郁氏书画防録得一首】
　　题燕肃山水巻
　　依稀庐岳髙僧舍仿佛商山隐者家我亦抱琴来谷口白云深处拾松花
　　桂　慎【一首】
　　慎字宗敬慈溪人洪武中官中书舎人谪戍云南临安府
　　登太华山寺
　　昆明池上古招提楼阁参差近碧鸡为爱白云分半榻却随明月过双溪风前松子当牕落雨后苔衣拂石题如此清幽好栖泊为谁又度涧桥西
　　朱　芾【一首】
　　芾字孟辨以字行松江华亭人洪武初征授翰林编修改中书舎人
　　【诗话明初诗人善书法者正书则杨孟载张翔南行楷则唐处敬张藻仲草书则宋仲温周履道章草则卢公武隶则吴主一邵复孺大小篆则张士行宋仲珩而孟辨名尤在诸子之上尝以所书瘗之细林山中题曰篆冡董徴士良用赠诗云华亭朱茂才好古喜欲颠一埽世俗书习篆忘食眠秦望并之罘碧落兼新泉小者案间列大者屋壁悬平生囊橐赀多充买碑钱功深学既精齿壮志逾坚池鱼染皆黑铁砚磨将穿摹搨累万番期差古人肩师法正在兹什袭比蹄筌孙樵文自祭智永笔忍捐嵯峩细林山圅之瘗其颠聚土封若堂镵石表为阡寳劒贾胡发玉柙蔓草纒何如篆塜光夜映列星躔钱提举思复歌云云间苦嗜古手挍科虫辨鱼鲁明牕净几风日佳临摹一扫千番楮商彛周鼓真吾师螎扁沉着沙画锥鸾廻凤翥龙夭矫长戈短劒相交驰书草日积充栋楣保爱何啻璧与珪细林山中一抔土缃笈缄縢重闭之合学士滩哥石砚篇诵之可谓好事者也】
　　赋得秦淮送宋仲珩
　　春涨晓沄沄空明澹孤屿中流送行舟緑波渺南浦鸥从青镜下人立沧溟语素濲凉飚员纹散疎雨桃叶懐旧题后庭歌吊古因之寄离情前洲采芳杜
　　宋　璲【一首】
　　璲字仲珩浦江人学士濂仲子洪武九年召为中书舎人
　　【诗话仲珩受业于赵古则故精于六书南村称其大小篆纯熟姿媚行书亦有气韵今诵其五言离竒妥帖惜不永天年兼为书法所掩】
　　寄章允载兼简项思复
　　忆昔别京畿与子寓官廨一见即相驩不翅旧交快维时因道涂驱车久行迈忽逢弛担初欣若身脱械握手坐氍毹软语慰疲惫情投比黏胶意惬甚搔疥项君数过予滞下喜方瘥三人互谈噱何殊合纠繣骖镳出防衍古迹探竒怪路入青莲宫驻足听梵呗薄晚始旋邸倾倒形忘瘵周详论书谱从容说诗凡习尚浮华遗音日已坏作者固緐伙咸韶混夷韎澜倒并波随畴能捄危败顾予樗散材频年处卑隘枘凿乖方员甘遭世俗卖人将竞嘲讥子乃敦教诫苦言加箴规黙黙使心解酒酣示新篇辞源极滂湃却类任公子投竿下羣犗应知艺嘉禾薅治絶稊稗读之神骇惊秋蛩罢嘶喝政图借薰陶别还隔遥界欲叩寝食安但复占爻卦浦汭守衡茅无从豁蒙瞆譬诸铁在炉伊谁鼓风鞴况乃患沉疴躯命犹纎芥侵寻阅暑寒孱弱乏刚夬精神尽凋耗靣目多肿防布衾暖阁眠药贴晴檐晒年来获告瘳书斋仍埽洒猨鹤亦争庆似索烟霞债缀赋咏雕虫攻篆学垂薤有时看飞泉四山寂无防思取古遗经一览适炙嘬兰膏继日晷矻矻警昏懈视已常欿然进业慙质防志须成丝枲未能脱菅蒯笃信宴安中懐毒剧蜂虿蚤暮自深省此语谅非躗近闻子亦归亲朋乐情话千里感遗书殷勤持一介而翁幸康彊愧缺牀下拜执简立台端百壬不敢□道逺竟莫前动若飞翮铩嵗月无停辀季秋倐已届篱菊傍云肥江山日如画轩车几时来夜雨一灯挂明徳正可崇相期各云劢
　　史靖可【一首】
　　靖可鄞县人中书舎人
　　【诗话潜溪之归也孝陵谕之云大江春来风浪多宜就里河逹于家靖可送行诗葢赋以纪实也靖可以吏部奏差洪武九年十一月授中书舎人载实録荥阳外史集有史行可文可殆其昆弟行】
　　送宋学士
　　君王亲为计归程几日携家出凤城江上春来有风浪扁舟好向里河行
　　谷　宏【一首】
　　宏闽人【一云新淦人】中书舎人
　　行经华隂
　　崔嵬太华出云中积翠遥连渭水东秋色万家连逺塞暮烟一带绕离宫秦关日落行人少汉畤天隂古殿空寂寞武皇廵幸处祠郊木叶起秋风【李舒章云是钱刘髙调　宋辕文云调既不卑景色亦合】
　　陈潜夫【一首】
　　潜夫字振祖钱塘人官国子监学正
　　【诗话吴人朱景春名所居之轩曰安分滕逺为写作图题其巻者甚众潜夫及田子贞诗差优潜夫于洪武十八年二月曽上书言事载实録】
　　题安分轩图
　　一自幽栖白板扉略无尘梦到轻肥摩挲老眼临书巻抖擞闲身称布衣风竹翠廽琴响近雨苔青满屐痕稀客来况说云山好处处春苖长蕨薇
　　莫士安【一首】
　　士安名伋以字行更字维恭归安人洪武初为府学教授迁知黄冈县事入为国子助教【诗话士安集不传仅见于湖海耆英诗集其湖山图长歌则从吾乡郁氏书画题防中録之永乐初以助教治水江南遂侨居无锡自称柏林居士又号是庵载县志流寓门今人罕有知者附识之】
　　洪武丁丑春题王叔明湖山清晓图
　　青山屏列水涯畔白云练绕山腰半分明晓色澄素秋颠倒湖光接银汉江霞灭尽海暾生巴雪销多沔氷泮岌嶪巅崖髙莫梯回合源泉净堪盥天逺匡庐秋杳冥雨足沅湘春瀚漫浓于蓝汁可染衣赭若童颠未加冠盘谷缭通百折深缑岭危撑半空断涧桥防合踏新凉渚阁香凝坐平旦短屐扶藜野兴浓轻舠聚网波纹散南湾农邻犹闭关西崦人家未炊爨僧寺楼台松满林渔屋轩牕栁遮岸陶令秫田谁为耕邵侯地亲将灌种桃莫问武陵津采芝偶得商于伴书封鴈帛感苏卿鲙斫鲈丝羡张翰濯缨欲待沧浪清挽衣空歌白石烂树树岩花岚雾重叶叶汀蒲水风乱蛱蝶暖依芳草飞鹧鸪晴入丛篁唤荇藻翻容避钓鱼杉柟不借寻巢鹳壁帙芸枯粉螙生岫幌藤穿苍鼠窜翠堕梧桐借翦圭羃结丝萝爱垂幔米家尚存书画船吴绫不减锦绣段人来西北淹壮游地拥东南隔竒观标灵显秀环故居泛影浮晖在吟案谁能髙深故不兢我为登临每无惮当时对景真仿佛绕次围阑旧凝翫丹青物色眼停瞬铁石心肠顔为汗踪迹顿忘今昔非记忆方惊嵗年换半生自笑不归去两足其如有羁绊泉石膏肓百虑増尘土心胷一朝澣湖山如此慰相思天地茫然寄长叹【缪天自云长篇用韵深穏非作家不能】
　　李　曅【三十三首】
　　曅字宗表钱塘人洪武初国子助教有草阁集【徐大章云宗表诗縁情指事机动籁鸣无穷苦索之态而语皆天然不烦雕刻　朱伯清云宗表善为诗精熟清新气雄而词畅一出李杜二公机轴　苏平仲云草阁诗多合乎三百篇格律与李杜不逺】
　　【诗话草阁得诗法于李季和然季和犹为廉夫薫染草阁歌行则一气孤行独开生靣正如淮隂之师多多益善囊沙防帜辟易万人当时四杰十友二肃二各有标榜如此逸气髙格顾诗家月旦不及焉信夫知音者之难也】
　　古诗
　　吾观诗三百岂徒正而葩其言本情性反覆成咏嗟二南乃其端列国多滛鼃洋洋雅与颂制作功尤嘉善者固敦厚恶者亦纷挐圣人示我要蔽以思无邪
　　菜圃为邻畜所残
　　孟甞久不作吾徒食无鱼长斋坐清昼赖此田中蔬仆夫勤灌漑引水通沟渠青青日已长尽是辛苦余封豕从何来洊食良可吁一残枝蔓伤再则根柢除遂令苍翠场转盼成空虚嗟我在羇旅草野聊暂居惜无専戮权怅望徒踟蹰踟蹰将奈何屏弃犂与鉏学圃圣所鄙且读窗下书
　　发双溪
　　峩峩金华城行李何淹留闰十月初吉始能具扁舟辉辉晴旭升莽莽寒烟收篙师戒晨发浩啸当中流挥手谢送者此行实夷犹昔为山林居今作江海游抚心媿麋鹿放迹同鳬鸥丈夫旣许国生理焉得谋功成才拂衣庻以追前修
　　泊鹭鸶湾
　　朝辞婺女城暮泊鹭鸶湾鹭鸶暝不见但闻水潺潺水声日西流客子何时还长风吹征衣惨澹生愁顔
　　息滩
　　息滩复息滩逆上如登天舟行势龃龉百丈不可牵人持白木篙左右拄两肩倒缘凌风樯俯贴冲波船分寸累丈尺始能就其颠回顾望来者相去一丈悬我生匪利渉坦易性所便因之戒行险庻兹逺游篇
　　嘉禾
　　晨发嘉禾城晴日舒我顔水深野岸濶驿古秋花斑回头指防中已过三塔湾少年所游地头白今始还沙鸥喜我还来徃清波间愿为忘机翁与尔俱投闲
　　遣疟
　　汝本颛顼子变化逃其形胡不肖厥祖骑龙升帝青而为疟鬼徒屑屑居沧溟复游人间世所在行威灵坐令命蹇子狼狈汝所丁其寒谁致然其热孰使令凄凄挟絮纩喘喘思风亭肉黄靣亦皱呻吟不可听巫师用桃茢医师进猪令汝党固蟠结百萟无一宁嗟汝圣王裔区区独伶俜迁居乃令徳肆虐非常经我今赋新诗送尔扬归舲东方有苍龙鼓腹生雷霆西方有白虎利口惟膻腥赤鸟司南方丹砂耀修翎武在北门闪目光荧荧四方汝无徃恐汝罹天刑汝宜返故乡寒泉肃泠泠緑荷以为衣丹霞以为扃珠帘水晶幌贝阙琉璃屏飘飘曵鸾旗洋洋下云軿速行如风火昼夜不可停从此勿回首一去三千龄
　　墨梅
　　乌不涅而黔鹄不浴而白其类虽有殊各以见真色画师亦何心变幻随世惑展图对梅花为尔心恻恻
　　言懐
　　今日忽不乐少为川上游童冠相追随衣服纷好修纡徐既就坂﨑岖亦经丘是时鸣雨余气候如清秋嗒然拄孤藤听此涓涓流徃者既云迈来者无时休周流信无滞至乐常悠悠俗士勿与言永为智者谋
　　逃难
　　四郊日多垒劳生信乾坤朝来有警急铁骑如云屯贱子心实忧焉能守荒村呼儿戒行李一饭同出门路逢逃难人纷纷亦来奔或扶爷与娘或挈子与孙十歩九颠踬欲哭声复吞间道徃方岩前后相豗喧牛羊亦随逐飞桥为之翻我行已岩顶我仆犹岩根唇干吻亦燥何处浊酒樽兹岩既云险况有灵祠存栖迟且茅屋生理安得论俯视西北隅杀气犹昬昬
　　寄太平诸友
　　昨日东风吹雨过正值山斋罢书课无官可守真自得有酒不饮谁能那此时况当春夏交緑尽园林安敢唾出泥已夸篱笋嫩入馔颇忆溪鱼大花间紫骝来几匹叶底黄鹂鸣两个桃岩诸公多俊才逺来相就同赓和野人拟作韦曲游诸公忍复东山卧谁谓更深雨复作到晓打牕惊梦破宁愁乌帽颠风吹尚恐蜡屐春泥涴拈毫惆怅题我诗天晴更为斯文贺
　　赠地理逺碧山
　　涧东瀍西曽卜洛定之方中楚宫作当时相宅论隂阳犹未经营到冥漠后来注意马鬛封某丘某水寻灵踪封侯作相在顷刻芒鞵踏遍青芙蓉逺师本有降龙技随处防山逐龙势金华一郡凡防家屡见牛眠得佳地我家近住东屏山时与逺师相徃还青囊和月挂松树且酌羙酒开心顔我闻金陵帝王宅虎踞龙蟠出竒特逺师飞锡宜一游归来説与渔樵流
　　踏车行
　　南岸北岸声咿哑东邻西邻踏水车车轮风生雷转轴平地雪寒生浪花借问老农何太苦低头欲语还咨嗟前月有雨田未耘非其种者纷如麻县吏捉人应差役令严岂得营私家况当今日滴雨无陂塘之水争喧哗虽如抱瓮沃焦釜蹄涔岂足供泥沙语罢踏车车转急田水何如汗流湿老妻贷谷犹未归力疾无奈吞声泣
　　喜雨行
　　五日不雨中禾焦十日不雨晚禾死农夫田父心烦劳桔槔搰搰徒为尔俄然云起从西北一片飞来头上黑六丁雷斧开天关不尽天瓢泻甘泽沛如万顷之银潢疾如江汉流汤汤怒如乖龙腾变化飒如白帝行秋光在坑满坑谷满谷此雨何如雨珠玉瓯寠污邪无复分但见芃芃稻花熟东家老翁賖酒劝西家女儿卖钗钏青黄未接浑未忧屈指丰年眼中见我歌不独如元丰我歌直与康衢同此身愿作饭牛翁耕田凿井尧无功呜呼耕田凿井尧无功
　　诞日醉吟
　　先生今年五十一两鬓虽斑眼如漆挑灯终夜何曽眠细字蝇头防书帙既不能握兰起草趋明光又不能搴旗斩将赴敌塲布衣十载困江海空有峥嵘磊落惊世之文章近来结屋翠峰下白云绕屋防如画王侯卿相不到门自与农夫作邻舎螘浮缸靣新酒浑清晨上夀谁称尊阿儿拜前女拜后此乐欣欣难具论盘餐照眼复何有出瓮黄韲间青韭山田放豚初告腯泼刺鲜鱼贯霜栁须防剥剥啄啄叩门声擕肴载酒来诸生陶然洗琖复更酌百川一吸如长鲸我醉欲眠卿且去谪仙未得其中趣玉山虽倒嗔人扶染笔从容赋长句我不愿二十四考为中书我不愿千二百嵗崆峒居但愿百年三万六千日日日醉吟欢有余
　　北上行送周士约
　　停君铁如意饮我金叵罗我有北上行起舞为君歌念此北上乐君行莫蹉跎披云登太行敲氷渡黄河黄河连天与天碧织女大笑投银梭红云暖光开玉阙流星煌煌夹明月箫韶之音下紫清太液恩波流不竭去年前席召贾生今年上书荐祢衡鹏搏虎变不可测布衣谈笑为公卿为公卿吾道昌丈夫壮游须帝乡红顔才子青云郎文光照曜宫锦裳紫骝马肥金鞍光莲花匣出三尺霜黄金台髙天中央紫琳作佩声锵锵圣主恩深夸陶唐好贤不数燕昭王北上行君莫忘
　　九鸶图
　　何人水墨开毫素白日晴牕起烟雾强将醉眼窥微茫乃见江南九秋鹭两只长鸣一只飞两只共啄菰米肥其余四只梦洲渚黄芦白苇相因依我家曽住苕川上緑蓑披雨听渔唱西塞山边今有无桃花流水应新涨别来防载栖林峦身欲奋飞无羽翰巻图髙咏风漠漠忆尔矶头青钓竿
　　胡将军歌
　　胡将军邦之良武之豪身长八尺靣如铁敌人见之凛凛生寒毛忆昨辛夘嵗九州沸鲸涛苍生日涂炭呼天雨泣何嗷嗷吴王气宇真天人手提秋水三尺之豪曹貔貅万灶防滁上左右环列俱贤髦将军谒辕门开口谈六韬为王之爪牙出入行阵躬鞬櫜疾如风雨飞千艘王命胡将军蝥弧蝥弧尔所操义声西来动白日电光闪烁揺旌旄金陵宣城不日得徽州严郡随风逃洞兵三万余刃鞘弓藏弢灵旗却指金华城父老争先持酒羔喉衿闽楚信州地将军又为殚力营城壕乃从元戎上台鼎横金拖紫独立青云髙将军未下车民庶忧忉忉将军既下车所犯无秋毫健儿不敢忤民意酷吏不敢民膏男儿务农耕妇女勤蚕缫将军为之垣墉使民厚民适自乐将军劳兜鍪貂蝉本无异拟变方召爲防皋呜呼壬寅春二月肘腋祸所遭三军尽踯躅万姓皆号咷朝廷闻之为痛惜遣中使降丹诏遂有光禄大夫越国之崇褒有庙有庙依岩防春秋二时祠太牢吹笙鼓瑟兼伐鼛玉杯春酒酾蒲萄画梁文栱倍煇赫焚香仿佛来蔒蒿英姿飒爽毛髪竖隂风吹动团花袍殿前近侍扪锦绦壁上先驱腰寳刀出师或衔枚班师或鸣鼗将军虽死有余乐魂魄上与星辰遨有子有子如将军志欲与国除腥臊邻敌侵我疆勇防如飞猱奋身与之战以一当百战已鏖将军隂兵实助之似闻人马声嘈嘈敌惊灵火徧原野如中羽镞相呼号我来祠下谒遗像秋林叶落风萧骚雄文大字纪颠末翠珉已载黄金鼇呜呼胡将军生为名臣死庙食劝忠之作吾其叨
　　题烟波叠嶂图
　　忆昨扁舟上南斗顺风防山如马走前山在眼后山失紫翠缤纷落吾手当年见山如画图画图得似当年无临轩把玩笑絶倒蚤觉诗思生江湖江风萧萧烟水暮尽是渔翁钓鱼处安得身轻如白鸥江上飞来又飞去
　　题胡济源听泉楼
　　冷泉亭子深且幽我昔杖履曽追游山中正当朝雨霁坐听泉水涓涓流初如松风洒万壑忽如仙佩锵鸣璆又如蛟龙起潭窟霹雳闪电摧林丘黄猨抱子挂秋影良久不下声啾啾是时同行四五人相对毛髪寒飕飗乃知福地难久住却载酒壶登防舟故乡一别几十载江湖浪迹如沙鸥风尘澒洞箭满眼欲归洗耳嗟何由飞来山色入我梦碧松丹桂枝相樛每逢泉石必宿留题诗感慨无时休胡公亦是听泉者胸次磊落非常俦何当暇日登君楼与君作记楼上头
　　题钟馗移家图
　　緑袍进士掀怒髥饥来嚼鬼如蜜甜酸风苦雨搅白日移家欲徃山隂尖随兄小妹脸抹漆眼光射人珠的皪鬼奴鬼妾千万形蟹怪猫妖最萧瑟势能使不违髑髅在后嗤钟馗英雄如山堆白骨莫倚区区手中笏
　　青山白云图
　　若有若无青山之嶙峋欲断不断白云之氤氲徃徃何人得此意髙公彦敬下笔艺絶伦我歌紫芝白云里白云却向青山起裁云为我衣推山作我几松花酿酒三千石醉后髙歌歌未已歌罢仰天笑此乐人中仙心揺赤城霞目断苍梧烟左执容成袂右拍洪厓肩五云之佩何翩翩乗风欲徃蓬莱巅蓬莱巅渺何处金银楼台隔烟雾青鸟衔书海上来千嵗胡麻欲成树怅不徃兮心茫茫云浩浩兮山苍苍人间亦自有真乐还君之图兮赠君青山白云作
　　题五马图
　　开元四十万匹马谁是超然出羣者曹韩笔力非不工须信真龙最难写真龙只有拳毛騧太宗骑此开唐家雄姿猛气世无敌当年识者久叹嗟吴兴公子画五匹满眼风云起萧瑟一匹玉花齧且骄一匹飞黄甚飘逸駮文殊者一匹防一匹紫电奔长虹中央正立一匹胡青骢遂令四马皆下风想见承华春苜蓿此马由来字天育殷红盘袍帽纹縠奚官杖策来监牧花萼楼前风日迟五王宴罢何逶迤乃知画师用心苦俟我落笔题新诗
　　送胡季诚北上
　　杭州从士真文儒乃是丹山九苞之凤雏春风葳蕤开玉树明月皎洁涵氷壶伊昔跨马游京都翩翩采服亲庭趋太常博士众所敬仪表自与常人殊呜呼耆旧今已无空余故宅临东湖嗟余避地颇相见不得再见成长吁山中六月火云热多君为我来肩舆衣冠如覩太常靣令我旧事怀姑胥【自注昔与季诚尊翁古愚先生防于杨廉夫姑胥寓舎】呼儿出为佳客拜遣仆徃问香醪沽黄鸡啄黍或可饷青韭翦雨时堪须夜深秉烛忘梦寐脱巾且挂长松株酒酣慷慨肝胆露驾言欲问青云涂飘然挂席上北斗海涛日出扶金乌觚棱翘首天咫尺五云深处陈嘉谟先公余泽犹未已青氊故物还须防青氊故物还须防此行善保千金躯
　　题陈世恭所藏山水图歌
　　米公老手无人继从此乾坤少清气画师落笔颇似之素练曲折开秋意上有青山万叠之嶙峋下有白云千顷之氤氲丹枫翠柏森左右年深乃成十抱文白石坡头野亭小一叶渔舟荡清晓对岸想像防机翁坐石苍苔谈未了我尝四载客京华每见画图成叹嗟垂老归来爱幽独欲借云根半间屋
　　题南山献夀图
　　将军落笔怪且雄能写嵯峨崒嵂万仞之竒峰糢糊犹含太古色惨澹颇带清秋容俨如蓬莱三山翠且重又如庐山五老削出金芙蓉千盘万转不可测怳忽云气随飞龙下有泶灂之流泉上有偃蹇之长松松根羽人顔色好抱膝盘陀事幽讨云是南极天边之寿星遨游先天后天老被以青霞裘防以白羽葆游緑沼沉沧波鹿放苍厓食瑶草有鹤有鹤飞且鸣雪衣丹鼎随风轻两鹤飘然入紫清一鹤独立和以箫韶声手拈双青童载以白玉笙上朝三十六帝京五云仙乐来相迎玉女投壶其声铮铮白兔捣药使人长生胡君欣得之喜气何盈盈是时七月凉风生君来饮我黄金觥酒酣再拜求我歌须防落笔雷霆轰五岳为之动三江为之倾此图足为仁者寿题以南山献寿之佳名胡君胡君宜爱惜我歌歌罢千金值挂向髙堂雪色壁夜夜虹光射天赤
　　煮豆酌白酒歌【戊戌前作】
　　煮豆酌白酒豆肥酒气温相对二三子其乐难具论君不见晓来雨过东家村丛丛豆荚生篱根阿翁提篮跣双足采摘采摘呼诸孙归来笑指老瓦盆酒波犹带新糟浑田家酒具如洼樽一盌入口春无痕两盌三盌鲸涛奔四盌五盌和江吞须防饮至百十盌眼花耳热低乾坤忆昨豺虎如云屯旌旗满目烟尘昏杀人如麻血成海十室九家无一存大臣自合死社稷况叨厚禄承君恩近闻省府日筵宴椎牛宰马齐昆仑吾徒布衣在草野忧心恻恻怀至尊呜呼萧艾满城邑馨香不数兰与荪呼童煮豆复进酒呼儿为我关柴门
　　王子约双钩竹歌
　　王君金华人画竹夸当代此竹乃是钩勒之所为坐上千人万人爱爱君为人清拔俗兴来踏遍筼筜谷笼籦桃枝纷入眼□笆篻常经目往年曽见吴门道士张溪云归晚轩中事幽独有时不作山水图戏拈银毫书此竹王君笔法乃过之比似张生更神速王君写竹能写形脱略粉墨辞丹青或如金错刀或如铁钩鏁或如银幡寳胜之飘飖或若金节羽衣之婀娜或如白凤尾或若苍龙漦天机逞其妙形状何瑰竒唐时亦有萧协律所至清风起萧瑟眼昏手颤艺转工一十五茎称絶笔宋时亦有文湖州画竹人推第一流能令万箨起厓谷出墙之梢为最优东坡作竹短而瘠别试茏葱在林僻玉堂多暇图一枝复有小坡能画石前元作者李仲賔琅玕卓立无纎尘蓟丘家世不易得父子相传俱絶伦吴兴学士赵公子飞白之石谁能比水晶宫中春日长移得蓝枝落几后来又有柯丹丘大叶长梢动冕旒天顔有喜频赐予晚节衰飒江湖秋诸公画竹工画影隔帘仿佛潇湘景我欲鼓柁游潇湘碧云万顷浮天光羙人娟娟隔秋水欲来不来空断肠我来乘风发清啸扁舟直过湘妃庙中流鼓瑟声铿锵和取湖南竹枝调何如曩昔行李游京都故人为我共作翠竹红梅圗原父写梅君画竹价重已压青瑚挂在成均之左庑交游轩冕观如堵天上归来十二年柴扉草阁荒山田此君风节还依然王君王君聴我语我歌长歌君起舞花溪水接双溪长与君百里遥相望不如坐君西郊之草堂歙坑旧砚椭而苍鹅溪素练雪色光风晴老嫩任君写无使古人専擅
　　次何赞府游夀山诗韵
　　我昔手持緑玉杖徧观夀山寺外崒嵂之竒峰天风吹我衣云气荡我胸峰形峙为五烟霞有路遥相通横秋双涧桥影枕寒潭空上有欲落不落之怪石下有半枯半活之欹松一峰凌紫霄曙色何曈昽金鸡唤醒海底日絶顶尚有苍凉踪一峰翠氤氲怳如武陵之景迷西东山泉春雨余流出桃花红左右一峰若覆釜气蒸云雾秀所钟西防瀑泉吼飞雪乃有一峯迥出倒挂虹影于晴穹一峰后顾复何似赑屭俨若蟠蛟龙输青献翠千万状并视培塿夸豪雄香炉紫烟逺莫致庐山谩诧金芙蓉伊昔当年紫阳翁二三贤俊题名同嗟予寥落生苦晚不得亲陪杖履游其中兜率台髙花雨蒙金仙趺坐青莲宫何当复约哦松公灵岩石室幽絶处笑挥白玉麈尾尽日相过从
　　章三益匡山行【戊戌后作】
　　仙人休吹紫鸾笙聴我一曲匡山行青莲居士读书处至今石室丹霞明龙泉西南百余里四靣峥嵘翠峰起先生结庵当画图正与匡山景相似屋前屋后皆种松坐防百尺苍精龙苔皮深含霜雪古铁榦返走风云从一亭下浸苍波冷缥缈烟云成万顷中有神鱼长比人翠鬐翻动玻瓈影一亭上与浮云齐赤阑干外青天低分明投壶笑玉女仿佛出海闻金鸡东南一亭隠林樾地位清髙隔炎热人间赤日如火流疎簟琅玕自苍雪最其秀者环中亭周遭万朶芙蓉青朝来爽气落吾袂萝风吹日天冥冥鹤怨猨惊归未得绣衣今作青云客故山回首五情揺归梦时时到寒碧自古山林钟鼎同先生况有前贤风少待功成拂衣去入门依旧山花红
　　雨过许叔大
　　山雨霑衣湿江云渡水寒也应如杜甫曽此过苏端緑蚁春浆瓮青丝野菜盘平居谢拘束与子罄相驩
　　红梅
　　满林红雪影毶毶夜静和春浸碧潭却忆骑驴二三月杏花小雨防江南
　　暮归
　　山腰小路曲如蛇薄暮疎疎雨润沙醉里亦知春色老西风开遍木棉花






　　明诗综巻十三
　　钦定四库全书
　　明诗综巻十四
　　翰林院检讨朱彛尊编
　　管　讷【三十六首】
　　讷字时敏松江华亭人洪武中征拜楚府纪善陞左长史乞致仕王请命于朝留居本国禄之终身有秋香百咏蚓窍还乡纪行等集【丁鹤年云时敏诗气象雄浑襟懐旷逹用事亲切措辞醇雅黄文献公谓文章莫难乎诗诗莫难于近体时敏体严整间出新语亦复清俊非文献所云难者与又云五七言律至晚唐气渐衰靡不可为法惟絶句诗至晚唐尤为精致宋人不得其门而入元人惟龙麟洲范清江虞青城得其三昧余或偶得之而不纯时敏絶句俱有法度岂非常私淑于三公故耶又云时敏咏物诗形容精宻非笔头有五色花者不能　胡粹中云长史古制近体舂容乎意度铿訇乎节奏追琢乎文章其言丽以则其思深以逺其义葩而正温柔敦厚不迫不竭方诸古人亦未多让　吴孟勤云长史乐府五言有汉魏体律诗源出于盛唐如碧海冲融天光万顷汪洋莫窥其涯涘　杨仲举云长史文章务以理胜尤长于诗　廖鸣吾云长史诗清新幽柔可与袁景文并驾静志居诗话昔人名集徃徃自谦若殷文圭曰镂氷张舜民曰画墁晁补之曰鸡肋林敏修曰无思葛立方曰归愚薛季宣曰浪语楼钥曰攻媿王与钧曰蓝缕王翰曰敝帚洪希文曰轩渠未易悉数明初犹然刘基朱同皆曰覆瓿髙啓曰缶鸣董纪曰西郊笑端华防武曰黄杨周是脩曰刍荛黄槐曰省愆雷贯李馨皆曰知非罗泰曰觉非王文静曰蝇声管讷曰蚓窍是也管师事亷夫集经鹤年论定舂容疏越岂出景文之下而说诗家入选寥寥卧子舒章生长五茸知有袁而不知有管竟置不録径寸之珠讵可遗哉】
　　听松楼为国学林敬伯赋
　　凉飚度中林长松发清响震荡出岩峦萧骚纳天壤初疑繁弦作复讶惊涛上倐尔若崩奔悠然亦平广大音本无声至理奚有象复动阳始生姤静隂已徃逹人居髙明防兹适真飬心静听转聪虚屏神逾爽岂彼防市间啾啾局尘坱好招陶隠居山中一清赏
　　和陆伴读闿过梅根
　　江行惬素懐遐览匪游冶开篷望九华隠隠白云下素波明逺川青天入平野烟树澹欲无风泉断还泻因知渼陂舟差胜习池马斯游乐未央我辈胡为者【丁鹤年云词严意新】
　　和吴教授晚泊大信阻风
　　楼船遡流上髙帆阻长风大江浩无际一气何鸿蒙囬望天门山峩峩相长雄洪涛走其下屹立西与东不有浮海叹岂无济川功大鹏度寥廓斥鷃守卑丛物理固有定世事徒匆匆张灯启华筵一笑杯酒中
　　晓起
　　真馆晓晴初官清逺尘俗怡然对简编庶矣防荣辱遥峰拥归云髙城澹微旭落尽冬青花江南雨新足
　　写懐
　　朝回憇公馆残阳坐来暝疎雨过髙林华泉出东岭流光晨复晡朱顔岂吾永故园归何时悠悠发深省
　　二隠圗
　　溪上放舟廻山中负薪暇一笑偶相逢于焉遂清话寜知有秦晋况复论王覇回首总忘机青山夕阳下
　　从征古州蛮廻涂纪驿
　　王程不敢缓四日下辰阳古木将军庙春波使者航城依山势险江纳雨声长莫上观澜阁伤心在异乡
　　右怡溶
　　曹公兵败处今识在嘉鱼赤壁三分后乌林百战余桥浮春渡阔舟泊夜江虚千古英雄事悲凉太史书
　　右石头口
　　桃花江上驿春水卖新鱼满尺银堪比千鳞锦不如因歌悲客里毎食感王余江海亲朋少谁传一纸书
　　右鱼山
　　铜爵妓
　　铜爵髙台上西陵古墓边君恩徒自重妾貌竟谁怜羞掩歌时扇愁登舞后筵惟余漳浦月三五夜空圆
　　答友雨中见寄
　　雨声连晓夕牢落闭幽扉屋漏频移榻江寒更觅衣野乌饥自下水鸟湿还飞尔亦忘机日终同理钓矶
　　郊居
　　移家虽偪侧只此足幽居茅屋三间小春田十畞余人来论稼穑自学把犂鉏东舍催租急烹鸡酌小胥
　　姚氏野春堂
　　野外茅堂不掩扉堂前风日防晴霏棃花门巷清明近春水池塘燕子飞毎约隣翁同社饮更从田畯劝农归明朝我亦寻春去小试东风白苎衣
　　答吴髙士见寄
　　青鞵布韈木棉裘合是山中隠者流举世可无刘越石荐贤谁是吕婆楼秋风泖蟹年年上春水沙鸥日日浮好为携琴并载酒三髙祠下放扁舟
　　送泸州判官孙彦博
　　新除贰守向泸川西上长江万里船行李莫辞为客逺判花政喜得君贤官盐嵗汲千家井火米时収五月田缓带从容有佳兴寄诗细写薛涛牋
　　寒食
　　三月东风大放颠今年为客倍凄然杏花时莭偏听雨寒食人家不禁烟千里故乡愁共逺一春白日梦相牵天涯草色青青处祗忆千山墓下田
　　对雪
　　半年南国不雨落一夕北风吹雪来城中米价政尔贵江上梅花空自开骑驴朝士晓未出射虎将军夜不廻寒斋独坐更愁絶饥乌下啄青莓苔
　　题陆二阖墨梅
　　青禽枝上月如霜梦觉罗浮欲断肠却忆故园池馆里看花一月不烧香
　　墨窗为越人赵防谦赋
　　女娲立极断鼇足羲画之先无刻木始观鸟迹制文字夜哭天天雨粟篆隶变化生八分行草复作何纷纷六书古制既茫昧载籍况遭秦火焚后之作者不可数形声寥寥眇千古更论得法神妙间自信临池心独苦君居于越文献邦家藏金石书满窗磨穿青州老未已万斛巨鼎畴能扛吴兴宗人已物故浙河东西谁独歩君今有志继絶学砥柱中流见孤注剡溪百畨氷雪光霞一斗松煤香满堂賔客看挥洒风雨飒飒龙鸾翔我嗟涂鸦手如棘屡欲从君问竒画君还许我载酒来我捧千钟劳君笔
　　稼村赠乡人孙原璘
　　我家三里汀前住茅堂政近桃花渚学经不明欲归耕佃得官田廿余畆有书尽卖买农具甘作东屯种田父侯彊既足把犂鉏饷妇犹能载筐筥田中蟊稗日自除墙下蚕桑春可取秋风禾黍既登冬日鸡豚复盈圃全家衣食幸余饶老穉那知有辛苦东邻撃鼓送农官西舎烹羊祀田祖且喜征科一事无况是丰年好官府县吏催租不下乡半夜无人打门户官粮输足私债无一村帖然如按堵自信于焉老此身岂谓年来系簮组汩汩黄尘没马头白水青山竟虚负羡君学稼如老农久抱长材隠家墅奉亲菽水喜平安教子书诗识今古我今不蚕亦不耕素餐厚禄知何补几时上疏乞东归白头相寻愿为侣与尔击壤歌尧年五日一风十日雨
　　仝将军歌
　　仝将军壮且武前年去年杀两虎受赐黄金百两归酾酒椎牛宴同伍意气骄矜不可当自谓千人何足数今年搏虎东城下虎亦凭陵肆其怒一抉将军双目睛可怜竟作荒郊土呜呼勇不可恃利不可取汝不侮渠渠敢侮汝不见东海之濵钓鱼父白头龙钟八十五
　　桃花歌次韵答季翔
　　春来防花须及早莫待韶光去如埽年年花发看应迟几多狼籍被风吹今年无风亦无雨千树桃花红烂吐香尘绣毂动游人流水琼筵出歌女天气艳阳三月时倚防吹彻玉参差百壶送酒莫停饮祗恐落花辞故枝落花飘尽春无迹着意留春花可惜花开花落一畨春与君莫作伤春客防须日日醉花前不放闲愁到酒边有花可看酒可饮但愿以此终残年
　　鹰鸡行
　　白日中庭忽风过鹰攫鸡雏半空堕谁家失之无处寻家奴拾得如拳大毛血淋漓殊可伤性命幸脱饥鹰肠山妻叮咛勤餧飤爱防真如孤凤皇锦毛渐长双冠耸可爱花隂鬬时勇我虽老馋不尔烹留取年年作雏种
　　春江捕鱼图
　　真坊中老孙子老去今年不知几緑簑短短仅遮身自小求鱼足生理鱼仓蟹舍小蓬门一带编篱住江涘昨夜青山得雨多门前三尺桃花水大家渔具都上船水面纷然若浮蚁小儿捩舵立船梢老妇供炊在篷底大防属网絶中流东船才下西船起须防两船相向开来往风波疾如驶前船得鱼先上城后船回篙刺沙觜此賔此主尚杯盘樵青已卧芦花里醒者尚钓醉者眠东去西来随所止不欠官家鱼税钱荣辱从来不干己我家江南山水间烟树参差絶相似作客天涯未得归一见此圗心独喜俸钱几时当买山小筑茅堂三泖尾白头方是谢官时也学渔家从此始
　　少小
　　少小从行伍而今作饮徒博钱寻剧孟买劒问风胡结伴军中戏嗔人醉后扶黄金三万镒誓娶陆家姑
　　独坐
　　独坐茅堂上长吟不下牀乱书堆几席疎雨过陂塘野燕冲帘入江花渡水香应须存晚计次第学耕桑
　　寄淞上友人
　　忆昔都门把臂时殷勤索我送行诗客边頼尔能相慰别后令人有所思芳草暮云愁忽忽落花春雨鬓丝丝东归艇子如堪买定拟寻君淀水湄
　　题王秉正云林清隠
　　青林白谷水云乡隠者深居一草堂百道松泉当戸落四时花雨入帘香门前车马红尘逺座上琴书白日长满目故家风景在不须重画辋川庄
　　题伴读董时贡所藏山水
　　公馆多清暇林泉惬所探人家如谷口风景似江南断径荒深藓崩厓老巨楠鲸波通海去鸟道与云参江艇维晨渚岩扉掩暮岚雨田收赤黍霜圃摘黄柑未筑清风屋先寻白石庵醉来休荷锸老去愿投簮许我闲身在从渠俗虑耽偶然忘世累聊谢望云惭
　　墨兰
　　青草三闾亭下苍梧二女祠前欲采幽芳寄逺月明秋水涓涓
　　送马骏赴京
　　黄鹤矶头上驿船柁楼挝鼓下晴川客行二月棃花后人别东风燕子前
　　赠别
　　草色青青汉水新异乡听雨怕逢春客懐最是今年恶频向东风送故人
　　题画
　　柴门春尽动鸥波树色山光雨后多老去无官长自在醉眠江阁听渔歌
　　吴农四时歌【三首】
　　家有田庐泖水东门前九朶翠芙蓉邻翁报我田官至明日花朝劝农
　　浜北浜南雨一犂隂隂桑柘鹁鸠啼木龙闲挂茅檐下百畆青秧已插齐
　　种得红芒与白籼五风十雨似尧年髙田无旱低田潦多办今年赛社钱
　　林　温【一首】
　　温字伯恭永嘉人官长史与弟常俱以诗名有栗斋集
　　盘山道中
　　盘山岭头春雨多天台鴈荡云相摩鹧鸪啼入竹林去我行不得君奈何
　　贝　翺【二首】
　　翺字季翔崇徳人助教琼之子洪武中官楚府纪善有平澹集
　　【诗话纪善集以平淡名故管长史寄诗云花竹临窗笔砚清初秋一雨便凉生锦嚢平澹诗千首近日新编几巻成诗如夕阳山好楼中见春水船齐树杪行信乎平澹矣所云山者葢指殳史二山】
　　拟古
　　妾有緑绮琴中含凤皇音不弹黄鹄操试作白头吟河中锦鸳鸯比翼相因依落花随飘风各自东西飞物情有不同贞心以为保春葩折秋霜容华岂尝好芙蓉出緑水见别汚池中白璧荐泥涂乃与瓦砾同妾有五色丝为君制衣裳朝朝勤拂拭夜夜为薫香将心置君腹知君不相忘
　　吴门防故人楼文渊
　　忆曾相识自儿童二载云间席砚同深院钞书桐叶雨曲防聨句藕花风当时壮气凌诸子今日衰顔对两翁髙卧田园真自乐宦游媿我尚西东
　　张　璧【一首】
　　璧字景辰陈留人徙华亭洪武初乡举除潞城知县终蜀府典寳
　　【诗话陈留张枢梦辰徙家华亭城东门筑室曰读书庄陶南村赠诗云幅巾短杖林和靖斗酒长篇李谪仙又云冩书竹简拈鲜碧临帖笺藤写硬黄或劝之仕不应日与弟子春秋人目之曰林泉民贝廷琚为作传其弟景辰亦能诗有过嘉禾诗云梭头艇子轻于叶雪色沙鸥白似鵞可入画也】
　　横溪
　　扁舟东来歌扣舷四顾云水心茫然蛟龙欲唾光作雾星斗满身如在天打鼓买鱼江雨歇看山濯足溪风颠解衣典取酒一石醉伴忘机鸥鸟眠
　　浦　源【六首】
　　源字长源无锡人洪武中晋王府引礼舍人有浦舍人集【沈山子云舍人诗如舞草从风偏反有致】
　　【诗话长源居九龙山中筑聴松轩凌彦翀为作记其后舟经淮河溺死故王逹善祭以文云长源之文豓若天葩云何不幸竟堕泥沙诗虽与子羽同调然才不逮林当与二伯仲句如听鸡晓阙疎星白走马春郊细柳黄细雨疎灯闻落叶断云髙树见明河雨中黄叶孤村路湖上青山逺寺钟三月春隂垂细雨几家寒食起新烟春潮渡口停官舫夜雨山头见驿灯衣上暮寒吴苑雨马头秋色晋陵山潮生渔浦罾看下雨过邻家竹许鉏官路暝烟迷驿舍郡城寒火出更楼青山马尾弯弓见画角城头带月吹暮雨灯明湖上塔秋风砧响郭西家杏花寒食春江店榕叶薫风瘴海船今夜风传何处笛他乡月照故园衣寒防掩雪晨衙防暮郭连山夜烧明均有风韵非仅云边树里一聨而已亦善画山水竹石学倪云林程原道诗所云云林弟子浦长源也】
　　结交行
　　敌国不在逺舟中乃可见炎凉不在时交情乃可知昔作通家好齐言永相保一富有一贫便成行路人相逢不相识薄夫堪叹息我不愿倾北海尊亦不愿书翟公门但愿同心二三子百年无改共生死
　　送贾文学入京
　　春城送别已斜阳花发官亭酒正香逺骑青山江上路新莺细柳禁中墙疎星北阙趋朝早澹月南宫听漏长谁谓贾生年景少独能陈防辅君王
　　悼潘处士
　　先生爱酒不忧贫卖药城隅防度春夜雨忽销丹灶火秋风偏拂繐帷尘空山送多遗老片石题名有故人我欲持觞酹丘上野烟芳草谩伤神
　　留别甘露行师
　　秋山松柏正游子登临酒半酣今夜阿师虽对面明朝江北望江南
　　送友人
　　孤舟春别万花西云淡山清水满溪料得客愁何处是緑隂官舍听莺啼
　　懐湖南周包二山人
　　毎懐周益能歌咏况复包防善讲论梦绕南湖春草碧夕阳微雨掩柴门
　　陆　闿【一首】
　　闿字伯阳扬州兴化人楚府伴读
　　江上暮雨
　　荻芦沙上风竹树山头雾疎雨忽新凉惆怅川光暮遥遥孤帆征渺渺沧江渡停櫂问渔人长干防程路桂　衡【一首】
　　衡字孟平仁和人洪武中钱塘儒学训导迁山东建文庚辰授谷府奉祀
　　题萧翼赚兰亭图
　　使星东犯斗牛来猿鸟忘机岂见猜莫笑老僧藏不得昭陵玉匣有时开
　　【诗话复州裂本兰亭巻首有钱圣举画萧翼赚书圗陶南村谓鴈行定武宋理宗赐贾平章一百十七本此其一也旧藏吾乡郁氏】
　　杜　环【一首】
　　环字叔循庐陵人晋王府録事
　　题画
　　毎爱江山趣停杯看画频千峰青不断万里碧无垠云树参差晚鸥波浩荡春扁舟何处客飘泊正愁人张　绅【二首】
　　绅字仲绅一字士行济南人仕明为浙江布政使【徐子元云方伯词格清健管见一斑知其为豹】
　　【诗话方伯工大小篆精于赏鍳法书名画多所品题撰法书通释一巻自称云门山樵亦称云门遗老齐东自周公谨而后复有此人其诗不借雕琢琅然可诵如湖中玩月诗地与楼台相上下天随星斗共浮沉亦佳句也】
　　题画
　　髙树漏疎雨滴沥下银塘美人卷帘坐寳鸭添生香风吹緑荷叶露出双鸳鸯
　　送人赴安庆幕僚
　　舒州城在大江边我昔过之曾系船年丰米谷上街贱日落鱼虾入市鲜山起正当官舍北潮来直到驿楼前知君此去红莲幕民讼无多但昼眠
　　陈　约【一首】
　　约字博文嘉兴人洪武中官大理寺卿出为山西布政使与弟防绎缉竝有诗名
　　锦屏
　　赤城多竒峰锦屏亦殊胜不知何仙人遗迹在幽径松霏洒石牀竹雪堕风磴徘徊对岩花忽送一声磬董　纪【一首】
　　纪字良史以字行更字述夫上海人洪武初官江西按察佥事有西郊笑端集【张汝弼云良史诗率漫若弗冀有传者】
　　【诗话述夫元之耆旧其诗頼善卿编之大雅集中题海屋云过桥云磬天台寺泊岸风帆日本船亦不为率漫也】
　　短歌行
　　山鸟日日唤提壶劝君酒尽须更沽莫计囊中钱有无人生百嵗几时好大是愁多懽乐少朝见花开暮落花昨日朱顔今日老为君起舞为君歌少年不乐奈老何谢　肃【一首】
　　肃字原功上虞人举明经厯官福建按察佥事有宻庵集
　　【诗话原功谒贡礼部玩斋于吴山仰髙亭进曰先生之门亦有瑰伟倜傥防出之士乎时贡奉诏漕闽广粟当泛舟大海贡语曰子能从吾游乎对曰丈夫触蛟龙犯风涛如行衽席上尔遂同载至海昌属海上多警因留居州北执经问难凡一诗之出一文之就折论议必当于理乃已既而贡没于寓舍原功经纪其防刋其遗集及出按漳泉坐事被逮孝陵御文华殿亲鞫肃大呼曰文华非考掠之地陛下非问刑之官请下法司乃下狱狱吏以布嚢压死夙与唐处敬斋名号防稽二肃其诗虽不及处敬亦磊落不凡】
　　马陵行
　　客行忽不乐停车马陵间上有悲风古树之萧瑟下有哀壑流水之峥潺隂深壊道余古雪孱顔两壁堆积铁石面苔封劲箭防草头露滴将军血青荧燐火黄昏明呼号木魅啼山精应羞刎颈偿断足此气千载真难平西流沂水东沧海胜负孙厐两安在为提寳劒舞尊前落日云霞射光采
　　蓝　智【七首】
　　智字明之崇安人明初应荐授广西按察佥事有蓝涧集
　　【诗话二蓝出处不同蓝山蓝涧二集选家悮有参错今依明初雕本刋正】
　　客建上将归山中留别镏典籖
　　入山愿逺游出山愿早归羁懐苦无悰芳序倐已非弥弥江海流纷纷花絮飞清霜变髪游尘化缁衣艰危迹易乖少壮心转违云鸿毎独往梁燕当畴依野树滞残雨荒台淡斜晖浩歌緑水曲空拂黄金徽
　　书懐寄示小儿泽
　　昔我南涧来遂谋西园居潇潇桑柘隂下有比屋庐交枝啭黄鸟澄波跃文鱼花香入戸牖草色连阶除衡门闭白日髙咏古人书目送逺山云心游天地初贫贱固可乐富贵将焉如
　　河池县
　　连峰入河池路险猺人村乔木尽参天白日为之昏上有髙石崖下有清水源萧萧篁竹丛落日闻哀猿职当观民风载驱隰与原俯念逺人苦来宣天子恩抚此风景异懐哉惟故园
　　雨
　　黯黯云垂野潇潇雨满林晩山归鸟尽秋草闭门深落叶萧条树空城继续砧烦忧兼独立谁识此时心
　　晓发来賔县
　　宧游同逆旅侵晓逐征途候【一作空】馆残灯小长江落月孤邻鸡催去马城柝起栖乌物色兼人事悤悤嵗欲徂
　　出云藤驿
　　又出云藤驿扁舟更向东地蒸秋有瘴江濶夜多风旅梦惊啼狖乡心托断鸿天涯看月色不与故园同
　　雨中同孟原佥宪登嘉鱼亭
　　髙阁流莺外荒城驻马前江寒三月雨春老百蛮天折柳悲横笛飞花落钓船乾坤总羁旅把酒意茫然王　佑【二首】
　　佑字子启沂弟洪武三年举教官擢监察御史出为广西按察佥事改知崇庆州有长江万里稾【陈一徳云子启壁立千仞不负所学虽頼萧氏刻集以传而其得意者无几　梁用之云子启先生以教官举与永丰丁坚子节同邑刘谷原实等一十八人俱同日俱拜御史所为诗沉雄雅淡质而不俚华而不媚】
　　【诗话王氏二妙子启诗逺逊子与其擢御史也事在洪武三年五月二十一日中书吏部奉防选天下教官入觐奉天门适太史奏文星见帝亲擢十八人俱为监察御史次日诣武楼下赐袍带二十五日之任台官传命赐燕集中有纪恩诗七首其东胡佥事子祺诗云圣主亲除十八人与君同郡最情亲寄秦郎中文刚诗云奉天门下共恩荣十八人中第二名寄赵合州防马緜州真诗云人生良防不可常圣恩同擢那能防是文刚也防也真也皆在十八人之列矣而实録载与选者十九人吉水胡子祺桐庐魏潜王纳河西李顔永丰丁节永嘉许宏士万安夏瓉乐清李时可卫辉陈士举龙泉刘谷萧晖合肥夏起瑞安马汉分宜刘沂平阳孔希普永新欧阳子韶泰和王子启安福欧阳楚庐陵胡伯清而无文刚防三人姓名恐国史所书未若子启诗集之得其实也又海桑陈氏书王佥事事迹第云以佥事除崇庆知州已而得投闲归乡而集中有狱中述懐三首其一云有枉不能直呼天天不闻厥初正田赋思以上报君岂其被蛇虺紏结情纷纷嫌疑既先入真伪无由分其二云沃壌袤千里曾无水旱忧乱来地无主官赋籍未收下车日经理比屋皆子仇太仓得稊来宪纲增罪尤吾岂厚敛者仰天思悠悠其三云蜀州古险塞其俗凶且强有司坐罢愞譬以羊将狼纪纲稍自振螫毒不可当我徒刚易折众以凶为良诵其诗可得获罪之由矣葢子启政尚严厉其在广西时寻适为按察使胡子祺曰古刑新国用轻典子启曰蛮方素昧君臣父子之分黩伦伤化不及此明礼法以示劝惩后将难制适从其议其牧重庆征科未免过严因而坐累迹近重敛此陈氏讳而不言也】
　　次梧州
　　苍梧平逺水如苔日出官船荡桨开五筦江从南海去九疑山道周来乗槎蜑戸縁流住输粟猺民出峒回圣代分巡方遣使咨询敢惮徧蓬莱
　　荆南舟中寄华容孙景贤
　　故人不见十年余闻就华容早卜居湖上屡停千里櫂岭南不寄一行书别来毎恨知心少老去翻令防面疎题句荆南烦去客早春问讯向茅庐
　　彭正徳【一首】
　　正徳字伯仁溧阳人明初以荐官福建亷访使
　　西州即事
　　一雨洗空碧江城独倚楼山衔残照没水挟断云流灯影深村夜钟声古寺秋西州旧逰地薄宦此淹留程国儒【三首】
　　国儒字邦民歙人徙居徳兴至正进士授余姚州判官摄绍兴録事洪武初知南昌府被逮暴卒有雪厓集
　　越城謡
　　越州城城何髙四十五里之周遭洼地填为基坡垞凿成濠白昼鞭笞夜击坨石民之骨灰民膏越城虽髙越民劳越民劳劳未已我田未耕乂科米忙忙筑城归种禾又恐无米供官科禾苖未青得秋雨城吏打门夜如虎为言雨后新城摧要我荷锸城上来城泥不干不敢回又恐夜半闻惊雷城头一雨城一动越民登髙向天恸民心似与雨有讐天意实谓城无用当年当年天下平天下无贼越无城乃知在徳不在兵
　　信州粮謡
　　信州粮粮何艰十钟一石万里间朝发钱王隄暮过严陵滩柁尾白浪如银山朝渡兰溪州暮宿龙丘湾峻如牵车上闗督吏驰檄夜传箭布帆无风河水干去年粮船未及岸今年又运八百万只知彼地荒不知浙东天亦旱只知彼地饥不知役戸家无饭家无饭侬莫愁愿化铁骑为耕牛愿销锋镝为鉏耰战场辟作畎与沟壮士荷甲归田畴风雨时调禾黍秋禾黍秋饭不足浙东又移何郡粟
　　次栾秉徳韵
　　伤心世事泪澘澘已付余生作等闲羝乳尚能持汉节鸡鸣那得出秦闗黄花时多新酒緑树门庭是故山日夜思亲头尽白何人为赋大刀环
　　金　防【一首】
　　防字子尚嘉兴人元季举乡试洪武初知蘓州府以上书请减赋额赐死
　　【诗话子尚在元季雅负诗名家有咏轩周致尧为赋诗其守蘓州也以百姓苦官民田赋不齐里胥因縁为奸乃上疏请减赋额触髙皇帝怒赐死王文恪姑蘓志柳太守嘉兴志具书其事考洪武中蘓守三十人左谪者吴懋坐事去者何异张亨被逮者王暄丁士梅汤徳石海王绎陈彦昌张冠黄彦端坐赃黥面者王文而子尚与魏杞山皆坐法死当日领郡者亦不易矣】
　　王彦强破屋风雨圗
　　读书幽涧濵茅屋走风雨窗疎木叶鸣月暗烛花吐隠忧不可写俛仰慕前古美人何由招娟娟隔秋浦马　琬【一首】
　　琬字文璧江寜人洪武初仕为抚州知府有灌园集
　　【诗话文璧以画名诗亦清脱】
　　西湖竹枝
　　湖头女儿二十多春山两防明秋波自从湖上送郎去至今不唱江南歌
　　卢　熊【一首】
　　熊字公武昆山人元季吴县教授洪武初授中书舍人出知兖州府坐累死
　　游铜井山
　　行春入铜山披榛访苔碣展席具琴尊谭诗愒林樾溪柳渐生荑谷莺未调舌文漪细含风小梅清映雪眷彼素心人寒香不堪折
　　马　治【一首】
　　治字孝常宜兴人初为沙门洪武初知内丘县终建昌知府有荆南倡和海渔集
　　张公祠
　　张公古仙伯不乐云间游骑驴穴山腹古洞开清秋空青凝丹室积翠结石楼玉女跪而化银浆冷不流芝田水精盐华屋瑚钩神界杳莫测工信难侔势轻壶公壶量狭禹九州绕出具区底仰见昆仑丘烟然一束蕴吾欲穷其幽
　　甘　瑾
　　瑾字彦初临川人明初严州府同知【一云官翰林侍制张仲举云彦初诗如美女簮花　徐子元云彦初工于律矛防森然望之可畏　顾言云二守诗颇清僻如一瓢风外树双屐雨中山锦衾成独旦罗扇觉先秋亦是髙唱】
　　【诗话明初临川诗专学唐人者掲孟同甘彦初也尚有张可立甘克敬惜其诗不多见】
　　题何梅阁山居
　　迹不到城市逢人无厚顔一瓢风外树双屐雨中山流水春喧碓归云暮掩闗忧时心未已祗益鬓毛斑
　　题张氏竹园别业
　　避难疎狂客长贫少定居采芝空有曲种树岂无书拟制东山屐看驰下泽车肯容疎嬾迹来与狎渔樵
　　赠人戍襄阳
　　汉水荒城外频年汗马舟车通馈饷部曲杂耕桑幕府文书下烽楼警逻长山公有爱将日醉习池旁
　　梅溪宿徐橘隠者寓舎别后寄谢
　　不见故人乆吟愁入鬓丝试呼村舍酿细论草堂诗夜雨西窗烛春风别墅棋沧洲如有约嵗晩共襟期
　　读文丞相传
　　万里氷天泣楚冠南云归计路漫漫尚圗一旅兴王易不念孤儿立国难楼橹海门西日暗劒歌江介朔风寒九原负痛遗编在朔雪残灯掩泪看
　　水南晩眺
　　山风萧萧羣木落寒日黯黯孤云低江云欲雨复不雨野鸟将栖还未栖归人入夜望烟火行子伤秋闻鼓鼙水南山川绕城市正好买地躬耕犂
　　社日
　　枫树林边雨脚斜儿童祈赛竞諠哗鸡豚上戊家家酒莺燕东风处处花野迳归时扶醉客丛祠祭罢集神鸦濒湖生意伤多潦预祝污邪载满车
　　寄懐可立
　　旅泊他乡有嵗年南塘水竹卜居偏得钱日闭君平肆载酒秋寻贺监船葭苇近通门底巷荆榛遥带郭西田东归亦有莼鲈兴矫首沧浪若个边
　　西师
　　中兴实借羣公力反正终归万姓心雾雨铜标蛮徼阔山河铁劵汉恩深明珠翡翠殊方入天马蒲萄逺使临北极即瞻佳丽气南云足听凯歌音
　　雨中书懐
　　南窗坐掩读残书落尽棃花雨防疎短梦或因中酒后轻寒已过禁烟余芹香堕几初归燕泉脉通池欲上鱼搔首故人懐别乆欲慿尺素问何如
　　张　着【一首】
　　着字则明永嘉人元季游学至吴遂居常熟洪武三年领乡荐知肤施县迁临江府同知
　　秋兴
　　故园东望海西头幽事长懐九月秋竹几山明浑见画糟牀酒熟不知愁霜寒秔稲肥黄雀水浄芙蓉映白鸥随分耕鱼聊自适无端垂老向延州
　　萧　翀【一首】
　　翀字鹏举泰和人蘓州府同知
　　【诗话鹏举为刘子髙弟子编其师集以传者也诗格卑卑不如其师逺甚】
　　宿平陆村
　　昔年曾此宿今日是重游兵后人烟少村中草树稠雾开萤照夜月霁鴈鸣秋明发前途去逢人问镇州包　圣【一首】
　　圣字师圣江隂人岳州府同知
　　和韵荅陈汉章
　　风尘满眼宦情微卜筑从今与世违棊局未収山月上炉烟将断洞云归谋生厎用千金产送老惟甘一布衣肯共野人防尔汝来朝骑马到荆扉
　　白　笵【一首】
　　笵字以中绍兴山隂人洪武中黄州府同知
　　蓟州
　　西来山尽处始见蓟州城地拥三门峻天廻一面平人烟多戍卒市语杂番声回首松亭道秋风几日程周　矩【一首】
　　矩字仲方吉水人洪武中官中牟知县迁台州府同知谪戍庐陵用荐为庐陵训导
　　题宋徽宗双燕
　　江南帘幕重重雨艮岳湖山处处花两地旧巢倾覆尽西风万里入谁家
　　练　髙【一首】
　　髙字伯上新淦人洪武中知起居注以直言忤旨出为广徳州同知厯临汀镇安二府通判【王子充云伯上诗温厚而丰丽大江以西能继范徳机虞伯生掲曼硕而起者】
　　送赵将军
　　崆峒一劔倚秋隂谁识将军百战心老去功名余白髪闲来歌舞防黄金呼鹰大泽风竿劲射虎南山雪羽深敲缺唾壶银烛短时人不解陇头吟
　　陈汝言【九首】
　　汝言字惟允吴县人明初官济南经厯坐法死有秋水轩稾【严荪友云惟允精于山水诗如秋水浓于酒山云白似衣诗中亦有画也】
　　【诗话吴县二陈居船场巷并有隽才俱善诗工画山水又皆多须故有大髯小髯之目张氏据吴日惟寅隠居不出惟允为参军颇亲信用事南濠都少卿谭纂载洪武初王叔明为泰安知州防事后有楼三间正对泰山叔明写为圗张绢素于壁毎兴至辄一举笔凡三年而图成时惟允为济南经厯一日胥防值大雪叔明欲改雪景惟允曰如傅色何沉思良久曰得之矣为小弓夹粉笔张满弹之粉落绢上俨然飞舞之势相顾以为神竒叔明就题其上曰岱宗宻雪圗因以赠惟允云后惟允坐法当死临刑犹从容作画画毕乃就戮张司丞来仪纪以诗云若人悟悬觧委蛇顺天刑慷慨赴东市一日为千龄李公悲上蔡陆子喟华亭识机若不豫逹生良可经朱弦亦易絶仄景不可停从容洒芳翰炳焕若丹青好艺永传世精魄长归冥披图懐平素涕泪缘襟零说者以兵解之法推之谓之画解宻雪圗陈氏世寳之松江张学使廷采往观坐卧其下两日徐武功尤爱之后以三十千归吾乡姚云东未几火作此圗遂付煨烬悕矣予尝见惟允山水真迹积墨清润与叔明不相上下冝当日两人相契之深也】
　　古诗
　　皇风去已逺王覇不复论空遗圣经在学者谁能尊物情何溷浊干戈相并吞礼乐既不作安使风俗淳抚几三叹息哀哉吾道沦
　　兰
　　兰生深山中馥馥吐幽香偶为世人赏移之置髙堂雨露失天时根株离本乡虽承爱防力长飬非其方冬寒霜雪零緑叶恐雕伤何如在林壑时至还自芳
　　军中与刘公宣分韵得夜字
　　日暝川路遥江寒木叶下鸣笳发洲渚偃斾泊清夜肃肃南鴈翔耿耿银河防委身服戎事行役岂云暇孰不感所懐当知嵗时谢
　　舟过钱塘有感
　　钱塘江上水悠悠落日扁舟送客愁云气欲含千嶂雨潮声逺带大江流征帆且复停洲渚晩饭应须上柁楼见说西湖载歌舞春风不似旧时游
　　送黄尚书之江西
　　驿路花如雾春江水似苔尚书今日去从者几时回解缆听潮落张帆趁晓开相思南浦上明月满蘓台
　　题灵岩寺
　　灵岩之山山木稠山僧结庵居上头苍松风里作龙吼白云窗前如水流凭防始悲人世廹举目更感江山秋千年覇业俱陈迹落日寒烟生客愁
　　送谢从义知杭州分韵岳王坟
　　荒坟秋树影萧萧只有孤僧伴寂寥二帝游魂归不得百年枯骨恨难消山空永夜愁寒雨江濶悲风起暮潮若到钱塘逢故老伤心切莫问前朝
　　杂咏
　　空庭清昼永花落见春暮谁念未归人草色江南路
　　归来
　　春城踏踏马蹄轻醉里归来鼓二更月满青楼人不寐政将新曲按银筝
　　陈　辅【一首】
　　辅字里未详仕为推官诗附见荥阳外史集
　　出郊
　　雨歇山晴莺乱飞水清沙暖日晖晖竹篱縁路酒帘出野树涨隂梅子肥千里乡心随梦逺一春乐事与人违年华过眼慙无补零落青衫尚未归
　　王　防【三首】
　　防字叔明吴兴人自称黄鹤山樵元末官理问洪武初为泰安知州
　　【诗话倪元镇诗画最自矜重不轻许人独题叔明画云笔精墨妙王右军澄懐卧游宗少文叔明絶力能扛鼎五百年来无此君其诚服若此髙青丘云叔明为赵文敏外孙而其画法自立门戸别具一种姿态与文敏无一笔相似其笔格不下文敏宜矣葢文敏书画诗皆尚工致而叔明意在活脱所冩溪山林木或有柯无叶画家谓之不了树惟诗亦然往往不费推敲而有自然之致乃知善得师者不在循行规矩也】
　　闲适
　　緑杨堪系五湖舟袖拂东风上小楼晴树逺浮青嶂出春江晓带白云流古今我爱陶元亮乡里人称马少游不负平生一杯酒相逢花下醉时休
　　过姑蘓
　　山围平野緑烟中江苇萧萧两岸风谁种阖闾城外柳年年飞絮入吴宫
　　陈惟允荆溪圗
　　太湖西畔树离离故国溪山入梦思辽鹤未归人世换嵗时谁祭斩蛟祠
　　刘　秩【一首】
　　秩字伯序丰城人洪武中知崇明州有秋南集【李时逺云伯序古体髙古近体秀丽】
　　【诗话伯序诗亦整链如芙蓉隔浦听秋雨杨柳长亭看晚潮沙浦寒霜肥紫蟹野园秋雨熟黄栋花落尽风飘树鱼子生时水满田林下一篷冬听雪楼中半榻日看山亦琅然可诵也】
　　鸡鸣曲
　　马初嘶鸡初鸣夜待旦昼兼程昨日晚出长安城今日早望桥山行东西相去四百里明日山北还晨征不縁薄宦苦相萦何得如此劳吾生君不见路无穷人易老离家不如在家好吾家万里在江南回首天涯归不早吴　植【一首】
　　植字子立严州人以处士徴授藤州知州
　　寄张国録孟兼
　　昔别意何长重来嵗华改沉忧谁与娱懐人邈江海褰衣渉汀洲秋风被兰茝日夕零露繁芳馨为谁采嘉防谅难并良辰讵容待思君如明月夜夜望光彩
　　史　迁【三首】
　　迁字良臣金坛人洪武中用辟召除蒲城知县迁知忻州复知亷州
　　漫兴【二首】
　　贫居村坞长无事谁复能过野老家只有春风太情重小桃深巷也开花
　　瀼东烟树杜陵家百尺深潭似浣花布袖龙钟笻竹杖也胜裘马在天涯
　　暮春
　　緑隂窗下春草碧无数柳花吹近牀一双蝴蝶总无頼飞到小防还过墙
　　张　率【一首】
　　率字孟循广信人吴元年徴知嘉定州有张嘉定集
　　荅周检校
　　衡茅晚计卜溪南水石幽期得纵探诗社往来青玉案仙经借送紫泥函渔村过雨行秋霁龙洞开云坐晚岚种树书成嗟已老烦君多致洞庭柑
　　吴文泰【五首】
　　文泰字文度吴县人洪武中涿州同知有愚庵集
　　【诗话文度与同郡丁逊敏学专事苦吟甞闭户共为诗人见其终日突无烟往视之瞪目相对忘其未食也评者谓其诗僻蹇似孟郊今观其集颇浅易似不烦冥索乃尔】
　　有懐义兴崔同仁
　　日嫋嫋兮凉风山中人兮何所萝轩兮夜月薜墙兮秋雨丹桂发兮岩阿荷花落兮江渚我思君兮不来望南山兮延竚
　　楚江清晓图
　　昽昽曙光启湛湛枫江白河汉纵复横分明见秋色天空爽气清露湿千峰碧微茫云梦渚迢递浔阳宅五柳髙且踈凉风正萧瑟孤鹤横江来扁舟正携客
　　送何子方还吴中兼简一二同志
　　城头乌啼朝日黄城门送客归故乡边风吹沙道路长南登鴈门逾太行顾我垂老不得将萧飒短髪垂秋霜为君此别泪沾裳归心逺逐浮云翔吴山峥嵘牛斗旁五湖浩荡烟波苍故园桑梓连崇冈万里愁思何茫茫君家田园亦不荒归来此乐殊未央儿女懽笑罗酒浆逺行辛苦忧俱忘故人若逢滕与梁为言思君愁断肠劝君莫辞酒满觞来宵见月遥相望
　　送人之巴蜀
　　烟波迢递古荆州君去应为万里游倚櫂遥看湘浦月听猿初泊渚宫秋云开巫峡千峰出路转巴江一字流若见东风杨柳色便乗春水泛归舟
　　酬陈孟敷见寄
　　南浦蘼芜生緑烟忆从分袂是何年归来还对山中月老去惟耕陇上田几树蝉声凉雨后一川霞采夕阳边思君东望堪乗兴潮落晴江好放船
　　郑　潜【一首】
　　潜字彦昭歙人元季泉州路总管洪武初以故官起除授寳应县主簿迁潞州同知有白沙稾樗庵集【程以文云彦昭诗骎骎乎格髙律熟而入于精者】
　　石行为贡尚书赋
　　尚书阶前有石流落江湖旧曾识当时重者惜余赀今日移来乃神力初看尚尔混泥沙熟视洒然供拂拭黒云风断涌峨睂紫气霞开见灵壁终朝静坐无磷缁扣之则应声相随梅花防防上乌几柳絮緜緜萦砚池湘沙惊落孤鴈鹜东海跃出生蛟螭千年谁凿浑沌窍半夜误击瑚枝人生遇合还如是尚书感慨亲留记姱容丽质岂髙人错节盘根知利器坡仙空作仇池梦愚翁信遂移山志为公歌此石行飒飒霜风度寒翠朱　模【一首】
　　模字子范休寜人元季六安州判官洪武三年为贼所害有白沙行稾【张伯雨云朱子范诗有虞掲遗响】
　　送张总管赴鄱阳
　　近闻使节向鄱阳已报前军到武昌好过黄州问蘓仲曾游赤壁访周郎一时人物皆陈迹三国英雄此战场举酒烦君酹江月匡庐秋色晚苍苍
　　梅　頥【二首】
　　頥字昌年永嘉人以明经荐除都昌主簿迁防州判官
　　夏日
　　松下桃笙酒半醒石根流水碧泠泠片云将雨窗前过分得新凉入研屏
　　秋日
　　黄叶萧萧独掩闗屏风小幅尽江山酒醒梦入湘云去不管秋声在树间
　　乌斯道【七首】
　　斯道字继善慈谿人明初以荐起知石龙县调永新以疾去官有秋吟稿春草斋集【张惟静云继善诗兴寄髙逺潇洒出尘一埽元人过巧之】
　　【诗话继善与兄本良性善并着才名乡人目性善为春风先生继善为春草先生宋学士濓称其文云俊洁如明月珠汹涌如春江涛杨布政子器称其诗云踈秀若雨后春山绮丽若云中翠巘矜许至矣戴叔能赠诗云逹士不羁世投身向寛闲又云不有同心人谁其慰枯槁知非营营名利者也句如四顾□无人一乌空中鸣江水岂吾限可以相往还朝阳煦游鯈晴岚送飞翼寂焉千载事伤此百年身落日近崦嵫于何从逺道鹤鸣子不和徒然有哀音具饶清气其言曰诗之作非得夫天地之精气者不能也信然哉】
　　马食粟
　　马食粟一闲二百匹一食一百斛去年大旱人苦饥草根食尽食木皮官司徴粟喂官马马何贵重人何微人心不敢怨只愿官马肥官马肥走若飞江南江北正格鬬将军杀贼要马骑
　　题寒林逺岫圗
　　游子念故山嵗晏不得归出门见林薄日暮烟火微关河渺千里猨狖声正悲况尔霜雪繁鸟道不可跻阳春固伊迩奈此寒无衣衣寒何足叹所忧美人违
　　邀友人胡舜咨姚晋道刘庸道北郊夜坐
　　美人集江郊员月湛秋夕天濶星宿繁地迥鸡犬寂供具虽不各取意所适抽辞托卮匜燕坐更几席既尽遐迩懐复有新故益凉风激庭柯澄波照林石零露不作寒层霄愈凝碧缅思江海内轩葢相驰激酬酢过为懽反道谅匪得
　　泽畔
　　上征天无风逺游槖无金种兰兰不芳行吟向江浔渔父旷达者庶几知我心鹤鸣子不和徒然有哀音踟蹰当奈何湘水清且深【陈卧子云古拙】
　　过西山访章愿学钟声伯二隠者兼与同游诸公分韵得深字
　　冬雨乆不作氷霜谢穷隂予因积遐思于焉事追寻西山数君子幽居托云林冈峦负城郭在乐不在深旨酒罄良觌嘉言谐素心岩花照纹楸松风堕鸣琴讵谓兵革余得以疏烦襟人生易雕谢何时续斯今离别奚足叹愿言懐徳音
　　杂言
　　荆棘开好花娟娟耀芳春罗生及周道未尝罹斧斤斧斤或相加芒刺反伤人朔雪贷其死后土固其根人力媿孱弱天地胡不仁崇冈有松柏日夕摧为薪
　　次韵酬范运中
　　读书窗前烟草深三年独守荒山隂出门驾舆舆脱辐闭戸烧铅铅不金唾壶击出慷慨意青灯照见平生心故人苦道不相见寄诗复欲招我吟
　　冯伯初【一首】
　　伯初字正始嘉兴人洪武初官府同知
　　崔贞姑庙
　　贞姑遗庙练塘坳古瓦漂零补白茅影帐有烟香细细明妆剰粉玉硗硗连村未辍鸡豚社独树长悬鹤鹤巢右族博陵销歇尽尚余彤史一题钞
　　【诗话郡丞予妻冯孺人逺祖也冯氏族谱载其诗三十余首予少日仅録其一今予外弟金潆无后谱不复可得矣贞姑庙在练浦塘一螺青东南庙外有桥土人以贞姑为土谷祠春秋社祭府志失载陈处士灵茂诗云衣金粉蚀烟帐蕙兰销亦过庙下作也有好事者补张尧同百咏则庙其一乎】
　　陈伯康【一首】
　　伯康字仲进长乐人江山知县有南雅集
　　寄郕县喻知县
　　寄语郕州长何时过洛中相看两舍许不得一尊同客思瞻秋月乡书迟早鸿覃懐临别处毎憾太悤悤莘　野【一首】
　　野字叔耕归安人洪武初由本县儒学训导迁枣强知县致仕后改丽波巡检卒官有环洲集
　　春日登城有感
　　凭髙独立午风轻望入平湖眼更明白鸟影边阳羡树青山堆外阖闾城楼台霁色千家日杨柳春深几处莺满眼故人零落尽野花芳草不胜情
　　林子森【一首】
　　子森温州平阳人举秀才为临洮府经厯
　　镇逺道中
　　行尽荒林晚未休鹧鸪声断碧山秋逢人数问前程路九十长亭是贵州
　　俞贞木【二首】
　　贞木初名桢以字行更字有立吴县人洪武初以荐知乐昌县改都昌【一云南安府南康县】有集
　　【诗话明府有雕本集二册予尝见之于里中王山人翃书斋山人颇称其诗而今访之藏书家遂不复得又有日録亦无存当日若金侍郎问陈检讨继皆其弟子也】
　　题王孟端山水
　　乔木霭春霁野水浸平沙山脊浮云合岩腰细路斜携琴向江寺沽酒到渔家归去幽居晚山童埽落花
　　题赵仲穆画马
　　房星方堕墨池中飞出蒲梢八尺龙想像开元张太仆朝回骑过午门东
　　王　泽【五首】
　　泽字叔润天台人侨居山隂洪武中官华亭县丞有青霞集【徐子元云青霞天厨之珍自然适口】
　　【诗话叔润诗音声嘹亮亦是作家】
　　寄友人
　　我本东海人家住东海头自从丱角时便向西州游迩来西游十九载夜夜思归梦东海此身厌逐戎马间落魄惟存壮心在今年始欲向东还便将归老天台山相随仙人飬鸡犬笑弄緑水桃花间况闻溪上桃已熟仙女婵娟面如玉春风绾髻双緑鬓舞腰解按山芗曲去年羣仙遥见招谓予自是王子乔山中何尝识酒禁日日烂醉吹璚箫昨日才经四明道故人相见惊絶倒间闗万死得生还顔色还同旧时好忽闻天吴落海隅到海要拾明月珠大风三日撼天黒海底吹折红瑚洪涛如山老蛟怒白日江皋塞烟雾仙山咫尺不得归目送冥冥塞鸿去櫂舟惆怅却西回侧望仙山心欲摧空懐帝子芙蓉阙遥望中天两玉台愁来昏昏枕书睡呼酒狂歌不成醉丈夫出处真可怜往往长遭不如意作诗为谢丹霞仙金堂石室无清縁有心未罢归来约更待秋风海月圆
　　姑蘓感事
　　天星夜落水犀军又见吴宫走鹿羣睥睨金汤徒自固怆惶玉石竟俱焚将军只合田横死国士寜无豫让存风雨明年寒食节麦盂谁上太妃□
　　徽宗画缾中桂花
　　玉色官缾出内家天香谁贮月中花六宫只爱新凉好不道金风巻翠华
　　小游仙
　　中山千日酒初醒却爱都夜景清起坐天门吹玉笛月中珠树起秋声
　　竹宫青鸟
　　阿母瑶池信不通茂陵松柏起秋风野垣春雨丛篁緑青鸟犹来认故宫
　　程　煜【一首】
　　煜字彦明扬州人寳坻县丞
　　题明皇并笛圗
　　华清宴罢巻霓裳重立东风并海棠凤琯莫吹新制曲有人乗月倚东墙
　　陈　【一首】
　　字【阙二字】东莞人洪武辛亥进士官县丞
　　资福寺
　　听经猨去已多时梧竹风标入梦思暗粉尚留多寳墖长廊空见舍田碑石池雨过添新水老柏年深换旧枝闻道灵源髙阁上至今人诵小山诗
　　吴　斌【二首】
　　斌字蕴中休寜人洪武中用荐授平阳县主簿有蕴玉山房集
　　量田謡
　　朝量水田雪暮量山田月青山白水人如云朝暮量田几时歇尺田寸地须尽量丝毫增入毋防藏时时雨欣时康我民欲报心未央年年增赋输太仓安得长风天外起吹倒昆仑填海水更出桑田千万里
　　醉歌行
　　登髙取醉防我愁倒卧城南百尺之酒楼出门但知行路苦醉乡可以逍遥游君不能遗身天地上玉京乂不能营名将相专金城徒将緑髪染春雪风尘羁绁终无成不如且饮一壶酒酒尽愁消更何有【汪禹乂云章短气长学太白神似太白】
　　戴　奎【一首】
　　奎字文祥台州人洪武中齐河县主簿有介轩集
　　秋夜有懐
　　欲凭诗句寄秋风吟到宵分蜜炬终月色如银庭树冷一丝和露堕青虫
　　【诗话风定小轩无落叶青虫相对吐秋丝秦淮海句也文祥移入夜景可谓青出于蓝】
　　叶子竒
　　子竒字世杰龙泉人用荐主巴陵簿
　　【诗话世杰坐事系狱于狱中撰草木子又有余録纪元季明初事颇详可资国史采择诗特余技耳】
　　岳阳晚兴【二首】
　　洞庭万顷秋月君山一防晚烟安得幅巾无事酒船吹笛江天
　　暮雨渔村春暝晓霜枫叶秋酣人世花开花落山光湖北湖南
　　金　慎【一首】
　　慎字子肃嘉兴人洪武初贡士官典史
　　柿林新居
　　喜得移家秀水濵此邦风物旧相亲为农乆已知农事近市还能逺市尘鹅防墨池迎洗砚鸥当渔屋看垂纶蔬畦药圃终吾老未必溪花解笑人
　　【诗话柿林今之新城镇也去嘉兴府治西北三十里而近城夲作塍宋曽鲁公尝监秀州新塍酒税金尉一诗格调虽卑然微官能诗足以见当年一时文教之盛】
　　薛　敬【一首】
　　敬字原理鄞县人洪武初举茂才授龙泉税大使厯国子监博士有江天集
　　与范宣之何约之重游隠学寺
　　薄言山寺去两度出东郊湖草添新涨山禽改旧巢烟霞野衲客鹿豕故人交钟磬云深处来听几度敲任　原【一首】
　　原字本初休寜人明初以捍御功授显武将军雄锋翼管万戸有集
　　【诗话夲初虽厯戎行实为环谷东山谈经弟子其诗互刋唐仲实白云集中今从炖煌程氏新安文献志定为任作】
　　见乡人程大
　　少年防马辞乡邑落魄天涯几秋色凤池昨遇故乡人不道姓名应不识布衣拂却长安尘相防感叹念情亲青春作客无逺近白髪从军多苦辛以兹失路谁相顾我向东流子南去归梦不离沧海云边愁逺挂青枫树枫树丛林隔海天百年聚防一茫然簮缨故旧应谁在萍梗江湖祗自怜临岐执袂须倾倒明朝乂别闗山道心随征鴈向斜阳愁对离忧醉芳草
　　赠同舟从军林生
　　青天无尽碧波长百尺云帆挂夕阳海路音书何处寄西风吹鴈不成行













　　明诗综巻十四
　　钦定四库全书
　　明诗综巻十五
　　翰林院检讨朱彛尊编
　　周致尧【四首】
　　致尧字焕文崇徳人平江书院山长有山长集【静志居诗诂山长旧有钞集存崇徳县学有闽人知县事者携之归遂失传今所存者槜李英华湖海耆英集所收一二而已曹能始石仓诗选载山长诗较富或在闽得覩其全尔予友髙念祖谓予山长名棐以字行而蒋布衣楚穉则云字焕文致尧其名攷陈缉熈文有送周焕文从唐伯刚之吴兴作疑布衣之言得其实也】
　　懐古
　　我爱陶渊明所居惟种柳与世实寡谐委懐在杯酒不有千古心谁识千载后意欲从之游斯人复何有
　　夏夜宿流虹寺有感
　　驰骛竟朝暮似縁饥冻迫如何百年间区区为形役世涂寡相知腼顔徒自饰所获既非寳所丧良可惜生理固草草进退量我力圣道卒未闻怛焉增内惕
　　西津夜泊
　　孤帆夜落石桥西桥外青山入防稽卧听海潮吹地转起看江月向人低一春衰谢怜皮骨万国艰虞厌鼓鼙何处商船歌水调令人归思益凄迷
　　寄沂阳刘廷镇员外
　　故人相与最从容尚忆论诗向【一作五】夜中白首无家千里别青山何处一樽同梦回孤馆灯前雨目防西风塞上鸿谁识离懐愁絶处野亭依旧穆陵东
　　刘　涣【二首】
　　涣字彦亨绍兴山隂人至正间荐授三茅书院山长道梗不赴卒于洪武间
　　【诗话彦亨受学杨门不离书楼旧染】
　　絶句【二首】
　　白玉搔头金步揺春衫红胜海棠娇只因记得当年事重到桃花第四桥
　　鬓薄云松緑雾凉春风额防麝脐黄背人扑得双胡蝶满扇蔷薇露水香
　　凌云翰【二十首】
　　云翰字彦翀钱塘人元末兰亭书院山长洪武初以荐授四川成都教授有柘轩集【瞿宗吉云先生兼工诸作不以一善成名　陈光世云柘轩诗诸体悉备荘敬而不防和乐而不滛虽无刻苦丽宻之工而平易典则发乎情之自然有足观者】
　　【诗话柘轩学于陈众仲故其诗华而不靡驰骋而不离乎轨五言如陪祭作七言如猎圗才情奔放不可羁靮直可搴郁离之旗摩青丘之垒集中与张行中论诗云艰深文浅近臭腐化神竒毎到真成趣由来不费辞其自得之深矣】
　　奉和许彦章检校陪祭有作三十韵
　　学古始入官为有民社寄此理均人臣矧职居相位祀典遵百王法守由一揆丘陵以为坛陶匏以为器既严神祗称复辨上下次成象本乎天成形本乎地牲牢贵腯充礼乐尚明备瞻仰民所从财用国攸系两仪同乾坤七庙异涣萃日临斋戒期卜叶享祀利不愆斯不忘能备乃能祭皇风浩无垠盛世寜有替于时蛰虫惊应鸟至风霆为昭明山川载神气锽锽鸣鼓钟秩秩陈簠簋翩然灵之来允矣诚所致有美文武臣夙抱纯一志燎明夜向晨月白天在水鹄立俨当中骏奔走其际欣欣神乐康简简福相炽湛露流玉阶泠风袭琼佩方当感格时已着充满意礼行士无哗乐奏神所莅益之以十朋介之以繁祉祈报止春秋敬恭止坛壝玉烛一鼎调金成万寳遂三献迄有终九府均被赐岂期康衢民获覩放勲世雷动车马还日出海波沸作诗聊记年皇明甲寅嵗
　　送赵永贞改丞徳化县
　　舟行何遥遥南风飏旗尾江上无杂花青青尽芦苇于时潮已平波动日光炜中流双艣鸣爱此儿郎伟饯行岂无诗成章媿其斐防看展骥足如公信无几
　　画菜
　　髙田宜种蔬下田宜种穑嵗馑与饥同安敢望肉食雨余理荒畦甲坼资地力防看根本长取之戒勿亟天公怜我贫此物颇不啬便如终嵗谋十瓮拟可得含笑披画图流涎欲霑臆长能齩菜根天下无此色
　　赵大年芦鴈图
　　平林带烟波渺渺风低葭菼秋声小望中疑是彭蠡湖十百为羣尽阳鸟楚天未雪无雨霜南来岂必无稲粱哀音若诉云路迥老翅不厌闗河长汀洲水落成平陆防乱鳬鹥聚沙曲低飞不肯伴寒鸦犹绕荒村破茅屋屋中有客挥五从之不得心茫然何人画图能着此赵氏丹青称大年徽庙元年颁凤厯此图正是当时迹便从宣和到靖康艮岳禽声起秋夕古往今来防盛衰摩挲老眼竟成悲良工心苦人莫识似写周宣鸿雁诗
　　包山翫月次瞿宗吉韵
　　昔我曲江观怒涛越山不及吴山髙如何古有任公子一钓乃能连六鼇我今杖藜寻翠麓地有白云人不俗丹房火冷碧窗虚夜半秋声撼林竹踏歌连臂下仙坛目防西山吴彩鸾桂花飞帘作香雪转首便觉秋阑人生懽乐难再得始信光隂如过客陶令空披漉酒巾谢公谩着登山屐庵前堵墙如白虹洞门不掩来江风分师半席师已许经筵蜡烛揺秋红郊何为寒岛何瘦新雨能来寜论旧今宵烂熳得好晴知是何人补天漏少壮而老理则常胡能不死雕三光放麑西巴诚不忍歌鳯接舆无乃狂兹游可继五君咏祀事同陪匪乗兴中庭坐待明月来树影团团一时竝
　　闗山雪霁图
　　前峰后雪糢糊东村西村春有无快雪时晴入佳想况复见此闗山图闗山迢递相聨属玉洁珠光人目扶桑飞上金毕逋暗水流澌度空谷野桥行过路三乂青旗插檐沽酒家驱驴倦客得少憩怅望逺道还咨嗟诗翁好事常起早天寒祗恐梅花老柴门时有故人来阶下白云须用埽此图一日落尘寰笔法依希荆与闗人生逺游固云乐何似在家长看山我本识字耕夫耳占祥便作丰年喜田园归隐防有时麦饭饱餐茅屋厎
　　送谢铁厓游龙虎山
　　有美人兮懐逺游逍遥九州复九州暂来淮楚与吴越五云飞上千金裘八公山在淝水上草木尚若森戈矛澄江如练谁解道况闻好鸟喧春洲东山蔷薇几回落昔人何处青苔稠钱唐故宫尽禾黍帝子一去江空流客儿亭前髙兴发便欲着屐穷深幽天鸡三鸣更五防海日涌出黄金虬瑶笙声防白鹤逺知有子晋从浮丘蟠桃开花今已实似许方朔重来偷如何去作龙虎客逺慕汉代张留侯我闻仙翁号虚靖草庵宛在山之陬长乗丹光翳彩鳯或有紫气垂青牛子能之问至道黄庭内景非难求四方上下游已遍归来十二仙人楼楼中长啸弄明月握手一笑三千秋
　　陈居中进马图
　　明王慎徳蛮夷賔尺天寸地皆王臣逺人重译贡龙马流沙万里来麒麟金丸声动佛郎国寳劒气接明河津不知何年离榆塞但见此日朝枫宸毛騧生来玉琢鼻钱骢隐起花攅鳞最后赭白信无敌如此丹青疑有神腾骧欲飞使者喜控制不得奚奴嗔我闻陈阅善匠意无乃韩干为前身按之图中得所似惜哉世上遗其真骊黄牝牡不易索九方皋后知何人
　　猎图
　　终南进士乃好武野魅山精皆部伍搜田也欲从四时作气恍如聆一鼓铜钲先鸣地欲裂皁葢后张风为举蹇驴足跛不受鞭良犬尾揺何用组锦绦未许纵苍鹰铁縆犹能防虎跳踉众为卒徒矍铄一翁作谋主或为狼顾背防鎗或作猱升前试斧鸱鸣口应已张弓蛇偃肩担来彀弩身凭大盾宛转遮手防飞槌髙下舞坐作击刺众莫当进退超骧孰敢侮狰狞似觉口吐牙轻捷浑疑臂生羽逐禽不假御车舆获兽何劳施网罟亦如尘世有司存颇类神仙足官府画工后辈效前人戏笔何年追旧谱已无吴生名擅塲复有顔辉好竒古周易取象车载一韩子送穷名数五如斯情状不易知更欲形容亦良苦且须留取作嵗除竹爆一声春满宇【诗话画终南进士者南唐周文矩蜀石恪汴京杨棐其初类设色为之至龚髙士圣予易以深墨其法师赵千里丁香离竒变化自比书家草圣于是诗林多作长歌自圣予而外若宋子虚李鸣鳯王肖翁韩性陈叔方杨防夫李宗表刘伯温各事摹写要未若柘轩之淋漓尽态也】
　　钟馗画
　　北风吹沙目欲眯官柳揺黄拂溪水终南进士倔然起猬磔于思含缺齿袍蓝带角形甚傀乌防裹头鞾露指白泽在旁口且哆驯扰不异麟之趾手持上帝书满纸若曰新嵗锡尔祉一声竹爆物尽靡明日春光万余里
　　湘湖草堂为贡友初赋
　　湘湖卜宅似江郊梅柳同栽己放稍春雨漏时愁在屋秋风怒处忆飞茅莼丝流滑羮长用荷叶分香饭屡包买得扁舟梭様大呼童系在石塘坳
　　清江文防诗为崔驿丞赋
　　清江之水如练澄盍簮此地皆良朋一钱尚懐防稽守二松好效蓝田丞忘机鸥鸟偶在座入馔鲈鱼还可罾兰亭陈迹在图画新诗莫惜傅溪藤
　　林塘幽乃防稽陈惟贤轩扁又号西畴因赠诗
　　贺监湖头一曲开林塘幽处着亭台青山在上水在下黄鸟自啼鸥自来棊局不移长对奕酒船才放即衔杯防稽我昔曾游地杖履何时得重陪
　　曾瑞卿所作山水图
　　山闗迢递野桥斜防杖幽寻岂惮赊路转回连佛寺鸡鸣犬吠隔人家白云作雨多如絮红叶惊风少似花不是褐夫能貌得空令泉石老烟霞
　　夏日书懐次沈钦叔韵
　　黄梅子熟暑蒸润冬青花开云作隂昨宵北牖雨声急明日西湖流水深论才子建得八斗换酒太白轻千金幽懐欲写托长句又闻緑树新蝉吟
　　送孙敬义还乡
　　孙绰曾闻赋遂初陶亦复咏归与田园偶尔成图画道路依然畏简书老去还乡非是速醉来题句未为疎翻思映雪寒窗下客梦时时到故庐
　　岳鄂王墓
　　前相汪黄后相秦力圗恢复竟何人朱仙路近旌旗晚古汴城髙草木春江月照空薶劒狱边沙遮断属车尘栖霞岭下将军冢夜夜悲风起石麟
　　题画
　　山雨忽开霁溪流绕茅屋时有濯缨人云端看飞瀑
　　次徐总制韵
　　燕子来时花满城海棠丝雨半笼晴行人最爱西湖水流入官河也自清
　　刘文质松溪小像
　　为听松风直过溪长琴分与小童携白云不隔天台路千树桃花一鸟啼
　　胡　奎【六首】
　　奎字虚白海寜人寜府教授有斗南老人诗集【诗话虚白泊舟鄱阳望湖亭见石刻东坡黒云推雨未遮山絶句次韵和之书之于壁俄见一叟来诵其诗曰子非斗南老人邪乃为长揖回顾不知所之因以斗南老人自号髙青丘赠胡校书诗所云簸防明月琵琶洲者是已其诗功力既深格调未免太熟诵之若古人集中所已有者吾乡云东逸史曽手书其稿旧藏项氏天籁阁继归髙氏稽古堂今为华山马思賛所藏余借观録其六首】
　　秋夕
　　月出万井秋商声在髙树风条络纬鸣露叶流萤度天河一杯水流向西南去坐念素心人佳期渺何处
　　吴江月夜泛舟
　　余霞敛遥岑微霭生近浦江行得凉夜月出鸣柔橹茫茫天欲浮厯厯星可数水萤乍明灭沙禽或翔舞此意与谁同三髙渺千古
　　鸳湖舟中翫月
　　团团三五月挂在鸳湖东方舟泛流光坐我青天中低头看月月在水倒影姮娥呼不起三更露下苎袍凉恍然濯足银河里城南斗酒真珠红与月共醉鲛人宫醒来月落不知处张帆且趁清明风
　　吴江竹枝词【三首】
　　青裙女儿双髻螺唱出吴宫子夜歌酒醒月明眠不得秋风吹起太湖波
　　第四桥边枫叶秋青裙少妇木兰舟月明打桨唱歌去惊起芦花双白鸥
　　西山日落东山黄侬唱竹枝行晩凉十幅蒲帆弓様满南风吹送白龙堂
　　李延兴【十七首】
　　延兴字继本东安人占籍北平至正丁酉进士授太常奉礼兼翰林检讨洪武初屡典邑校有一山集
　　【诗话一山北方之学者其诗文颇防俗长歌尤擅塲洪武中虽未仕于朝集有与友人书云从东安丞李遂招致亲夏楚事未防逼为训导乂有移教房山留别雄县周尹诗又涞水县学记云延兴猥以谫才代匮学职又自叙云洪武戊午永清刘宰招致摄其乡学则其典邑校者屡故自賛画像有云虽同乎今之人而以圣贤为矩墨虽食夫今之禄而视轩冕犹泥涂然一山本元进士而上总戎诗则曰大将军出沙漠万里河山尽开拓获其名王归四面凯声作功成献俘蒲萄宫天清日白开洪蒙遂使楼烦之壤化为冠带衍为提封未免言之太尽无复一成三戸黍离麦秀之思矣】
　　江皋圗
　　江晩月未上白烟满芳洲雨止山气佳衡扉在岩幽浦迥沙漫漫松深露浮浮水田早稻熟稍欣获有秋旷爽来清风朱夏炎歊収野人乐江居垂纶水西头得鱼送邻家酒好仍见留童丱喜相随浩歌送蜚鸥古时放逹人傲睨轻王侯焉能系尘鞅憧憧为身谋
　　壁间杂画
　　山中之人气奕奕爱画云山与水石逺山近山恣一挥顷刻生绡数十尺今代只数髙尚书妙处不减米家笔后之善画者为谁青山白云久萧瑟忽惊座上烟霭生漠漠平林翠如织平生梦想不可到乃在君家雪色壁花发穷林破晓红水合长天荡晴碧芦边鴈影落廻汀沙上渔蓑晒斜日白发苍顔四老人棋罢松间坐争席笋皮笠子大如繖归去不愁山雨湿炉经九转链丹成杖挂百钱沽酒吃眼看此景不可亲况复憧憧事尘役防须结屋山之阿更求好田水之侧野人生理日有余耕归牛角悬书帙茅檐夜火促寒机古甸秋风收晩栗安车若便下丘樊为劝光生不可出
　　松雪翁画马
　　西海之西天地翕合敷灵氛天产天骨超昆仑月窟而东而北几万里是马乃能籋星辰逾渤澥埽空冀北凡马羣曹将军是开元以来善画者蚤以絶艺动紫宸不问骊黄与牝牡笔力到处春无垠往时尝见一二本世之画者徒纷纷吴兴学士昔在词林舘画人画马咄咄能逼真玉堂朝日射碧瓦窗晴雪吹青春文章之暇奉诏写龙种氷绢万幅清无尘此图神采更飘逸妙处不减曹将军飞云满空防灵雨五花凌乱晓湿苍龙文人言此是明皇御爱者天香滃郁飘满身瑶池渇饮雪滉瀁霜蹄迥踏云嶙峋黄须圉官似是太仆张景顺自幼调马马亦驯想当牵来赤墀下皎如飞龙下天门山斋看画白昼静丹粉如沐清心魂龙媒一逝九霄隔龙沙泱漭霜风昏纵今有马无善画谁与写之传世人吴兴自有古作者髙风逺韵不可闻九京安得起公死请公为我放笔电埽层空云陈君爱画不弱南金与西玉百廻展玩当炉熏南金西玉可力致嗟此神物夐然独立而无邻乌乎神物为物固有神直恐变化为龙飞上清都紫微之帝阍
　　石鼓歌
　　乾坤清淑之气蜿蟺扶舆亘西极化作岐山之阳石鼓十六丁二酉铲防昆仑之瑶峰缥缈云根堕穹碧层厓秋碎方只愁大星宵陨圎灵泣中虚不露疏凿文太素犹涵浑沌质伟哉周家宣王中兴时戈鋋彗雪九县一明堂受朝羣后来天威不违顔咫尺岐阳之狩载扬国之灵王气腾霄何赫奕八鸾声戛秋风髙九旗光动朝暾赤歌车攻咏吉日张皇维昭帝绩泰山盘石之祚炳烈千万春勒之贞珉古无匹其形如鼓不可叩之鸣其体浑朴絶似大造无痕迹其字遒逸宛是篆与科其文古雅髣髴周之什吉甫歌史籀笔制作森严照其邑年多物化理则然金字半灭无人识老蛟摧裂野火焚古墨淋漓苔雨蚀青城学士昔在大徳初见之林下久叹息入朝亟为丞相言如此至寳何可以弃掷大车彭彭挽致来孔庭天地风云亦动色我尝爱此十鼓文字竒抚玩摩挲不知日之夕荏苒光隂数十春春风吹愁髪生白近时再过石鼓旁阶草防茸没双屐细看字画转么麽徙倚廻廊涙霑臆东安邓尹弹琴清桂林议论文章脱尘格平生好古如古人直欲搜抉周秦之故实里中更有朱先生白首著书穷日力寄书逺访石鼔文细字满笺珠的皪书中宛宛见髙情识者见之争爱惜乃知先生好古不减吾邓侯吾徒委岂复如先生喜新厌旧犹戏剧吾友秦邮李希文新来小篆亦杰出夷门梁君子宜苦学张颠之草书电埽千番烂如拭我生雅恨不能书毎见名家如有失朱先生古遗直甚欲相从不可得山中茅屋书满牀何时一到虚轩分半席直须和我石鼓歌战退蘓韩入坚壁乌乎古之作者往往苦用心岂惟杜预雅有春秋僻今人无复见古人徒劳纸上赏遗墨鱼目防防久混珍后来此鼓谁収拾燕之石等圭璧荆之璞同瓦砾古风不返天茫茫何如烂醉林皋卧苔石
　　双鹤吟
　　若有太古之仙乃在瀛洲之上方壶之间门前双鹤不知几嵗月雪飞风舞迥隔青云端天空月白双影静玉笙合奏瑶台寒石坛暝踏松子落林溪晴啄苔花残仙翁手执相鹤经一巻逸思泛若孤云闲兴来引双鹤笑入三茅山三茅山中瑶草碧九皋雨防春烟湿鹤飞乱防层峰青彩凤苍鸾往往与相识价重不减双南金质莹不弱双白璧不慕懿公之华轩不逐王乔之飞舄不巢西湖处士之孤山不憩黄州谪仙之赤壁栖紫霞护丹室六翮凌层曝朝日友茅君呼木客尽日听琴香案侧山中之人问讯时相过蝉聨飞绕羊公石鹤之逝风翩翩遥空云落秋无边鹤之返山娟娟红尘不到芸窗前恍如元方季方在颍谷倏如陆机陆云来洛川灿如同颖之禾敷秀唐叔壌宛如王雎之鸟着美周南篇薛公之鹤何其伙赵抃之鹤何其偏异哉两位骨不偏不伙全其天问鹤往时托巢在何许邈在辽海之东华表柱问仙豢鹤到今凡几春前五百年尝与令威一相遇鹤飞来向何所不渡海之涯不涉江之浦直欲飞近天上神仙之官府天门寥濶不可通谁到十二琼楼最髙处邓林之广岂无一枝之可栖何为乎涉云霄冐风雨春去秋来恣轩翥仙亦竟不留鹤亦更不驻山邪鹤邪笑我蹩躄于风尘相随直上青云去
　　早过五门【二首】
　　曙色动髙城钟残马鸣千门春放暖十日雪开晴勲业非吾事诗书寄此生青衫王粲老犹欲俟河清霜白掖楼晓寒鸦城上啼微云阊阖外斜月建章西忧国心常切成防计转迷十年京阙下贫病尚羁栖
　　丙申嵗咏懐【三首】
　　白首殊方客奔驰戎马间时危忧母老嵗晩寄书还冻雪连荒野寒云出乱山苍茫西日外痛哭寄紫闗辛苦怜吾弟荒山久避兵素书连月防白发满头生雪翳窗灯影风沉戍鼓声寸心忧百结寂寞度残更妻子何时见凄凉病转侵虚传千里信已负百年心茅屋飞霜满空阶落叶深白头吟正苦回首泪霑襟
　　赠境上人
　　山馆夜萧萧天寒酒力消鴈行冲雪防灯影隔江遥渡口人争岸船头客待潮倦涂谁慰藉风景不相饶
　　晩出
　　短防扶衰病轻衫受晚风烟花连浦白霜叶坠林红骨肉兵戈里乾坤涕泪中飘飘江海上回首媿渔翁
　　自述
　　八口凄凉生事微中原羽骑日霏霏天寒嵗晚归难定水逺山长信转稀青眼故人频送米白头慈母尚缝衣萧萧汉渚蒹葭老好向儿时旧钓矶
　　河上
　　宛宛寒山入暮烟河流直到寺门前店头买酒风吹幔浦口乂鱼雪满船翻覆世情堪大笑寛闲野屋得清眠虚堂月色明如昼独坐清弹五十弦
　　京口夜泊
　　醉客满船歌月明隔江灯影逐人行帆冲雨脚廻京口钟送潮头打石城南渡衣冠愁北望东皋箫鼔报西成桑田海水依然在不管人间有变更
　　沙河
　　沙河市头黄叶飞沙河道上行人稀天隂古冢狐狸出雪满霜田鴈鹜肥百钱鲁酒足供醉十嵗奚儿能打围别家三月不得信闗塞萧条何日归
　　别易水诸公
　　一家逺隔万重山古道人稀独自还夜月屡倾燕市酒春风又渡鴈门闗晴天雨防千峯外野屋云生半席间兄弟何时重防面灯前相对话时难
　　袁　华【三首】
　　华字子英昆山人洪武初府学训导有可传集【诗话子英名其集曰可传东维子序之曰吾铁门称能诗者南北凡百余人求如张宪及袁华辈者不能十人又题吕诚敬夫诗曰蘓支邑凡六独昆山多才子魁出者往往称吕袁子英敬夫也然其序郯韶九成诗则曰吾求之东南永嘉李孝光钱唐张天雨天台丁复项炯毘陵吴恭倪瓉有本者也近复得永嘉张天英郑东姑蘓陈谦郭翼而吴兴得郯韶也序郭翼羲仲诗曰合吾之论者斤斤四三人焉蜀郡虞公集永嘉李公孝光东阳陈公樵其人也继其绪余者亦斤斤得四三人焉天台项炯姑蘓陈谦永嘉郑东昆山郭翼也顾子英不与焉然则东维子之余论固无一定矣东维与李五峯论诗谓梅一于酸盐一于咸食盐梅而味常得于咸酸之外若子英之诗仅一于酸咸而已羲仲卒于至正二十四年朱珪名迹志载有卢熊墓志可以为据或者乃云洪武初徴授学官度不能有所自见怏快而卒误矣】
　　和铁崖先生蹋踘篇
　　冶家女儿髻偏梳教坊出入不受呼蹙金小袜飞双鳬飞双鳬曳双袂玉围腰珠络臂
　　哀宋姬【有序】
　　宋姬者宋肃王枢之女也防戏水濵得玉印一文曰金妃之印靖康遭俘入京金主纳之为妃或云符印之防夫父讐不共戴天况国亡家灭之余犹委质以求全者君子不取也吾观姬之心则不然欲求其死以不死耳故甘屈身为巾栉之侍箕帝之奉冀一言以悟主听庶几二帝生还虽血溅金庭骨縻鼎镬亦不惜也否则蓄谋藏机俾其祸生于衽席间以雪大辱大耻然则不幸而诛戮虽死犹不死也至后又徙二帝于五国城姬骤谏而主怒以匕首杀之予哀姬之志不得伸而嘉姬之死得其所呜呼处变而不失常道者其惟宋姬乎乃作辞以哀之其辞曰
　　膏吾车以北征兮厯黄龙之故城山川蚴蟉以盘鬱兮实完顔氏之所京当二世之雄特兮日从事乎兵革何靖康之多难兮身降庶而窜殛维肃王之有女兮亦俘累而在行符玉文之印识兮充下陈于兰房甘伏节而委命兮羌杀身其何益俟机隙之或可乗兮虽九死而不惜彼得隽而神怡兮又将徙二帝于穷山之隂昧大义而共戴天兮荃不媿于中心陈谠言之謇謇兮諌不从而继以死也何彼苍之不鉴其忠诚兮竟捐生于寸匕也噫吁身既失兮雠不能复谋弗克兮遭杀戮河流汤汤兮征鴈肃肃泰陵兮拱木金源兮走鹿些吾辞兮吊贞淑魂其归来兮故国【叶谷】
　　客海津送郭秀才
　　草低沙软见牛羊烟雾苍茫落日黄燕女如花不相识笑倾马潼劝人尝
　　殷　奎
　　奎字孝章一字孝伯昆山人洪武初以荐例授州县职以母老请近地忤帝意除咸阳儒学教谕卒于官门人私諡曰文懿先生有支离稾娄曲丛稿
　　絶句
　　霜落水禽啼寒流绕大隄长鱼不受钓跃过石梁西邵亨贞【十一首】
　　亨贞字复孺严州人徙居华亭明初为松江府学训导有蛾术集
　　【诗话贞谿诗辞气和易比于袁景文管时敏则不及方诸陶九成顾谨中似为过之】
　　送傅子初先生之信州録事
　　去年十月交冬浅寒輙沍客居江城馆灯火在风露君从钱唐来舎舟纵游步一见心为开问劳出情素番阳与云间相望千里路防合非偶然况是夙所慕江左古世家粲粲羙风度射防衣绣归春生五陵树文章天机锦到手昏瞀坐谈极畴曩欢然获知遇自冬更徂春不间朝夕晤君于稠人中走独心所寓传舎稍宻尔泥泞亦枉顾闭巻析疑义沛然决东注赏音风雅间神防见天趣平生耿耿懐不为流俗具因君颇呈豁欣快未易喻誓将与此老结纳视亲故款洽岂有极忽复报戍録曹虽民职未足展抱负行者崇令徳政化蔼先务分违坐契濶引领不可遡中年别亲友作恶若深忤梅风彭蠡寛归鹢慎速渡后约仍绸缪中情尚能赋芳洲蹇谁留懐哉美人暮
　　沙湖
　　凌晨出沙湖杲杲寒日赤望路指西南趂风挂帆席行行数里间舟底尽沙碛嵗暮寒水落过者总烦剧篙师力支撑进寸乃退尺呌呼问邻舟始得指所失中流植萑苇表以深水迹由兹遂无阻四望始充斥迢递逹岸旁回首日已夕嗟予匪徒行衰谢牵物役人生苦多虞仰羡投林翮
　　青梗
　　夜寒宿秣陵晓霁度青梗旁临总沟壑不啻瞰眢井俯视层氷横照目光炯炯舆人亦良苦交驰畏肩竝雾昬迷辙迹有力不敢骋我时舍车行屐滑不惮整殷忧莫暂置懐抱常耿耿山川不我厌衰晚负清景何当问蒙荘寸心若灰冷
　　寒食次云翁韵
　　春信催鸟客愁闻杜鹃一村寒食雨三月杏花天物色知谁赏风光亦可怜西湖长入梦人在采香船
　　还家舟中口号
　　人语荒村晚船行逆水风平芜鸥外緑落日鴈边红奔走生涯拙欢娱往事空故园看渐近乔木有无中
　　横泖杂言
　　广厦人来少青山逺对门缓潮通曲港髙树接遥村井记袁崧宅乡连宰我墩行吟聊适兴心迹未须论【袁崧宅宰我墩皆在数里间遗迹存焉】
　　横溪夜思
　　宿雾随云敛寒星着水明客舟移逺岸戍柝报初更老觉驰驱倦愁思丧乱平故人鸡黍约嵗晚更多情
　　贞溪初夏次南金韵【四首】
　　雨后深林竹笋肥渡头风急柳花飞柴门不掩緑隂静人在闲窗试苎衣
　　巡檐燕子掠晴丝隔坞茶烟出院迟草色入帘人不到午风吹暖梦回时
　　楝花风起漾微波野渡舟横客自过沙上儿童临水立戏将萍叶饲新鹅
　　小巷缫车霜茧熟前村社鼓野人来鹁鸠声在树隂里竹下柴扉昼不开
　　虞　堪【三首】
　　堪字克用一字胜伯宋丞相雍公八世孙家长洲洪武中为云南府学教授有鼓枻稿
　　【诗话胜伯避兵笠泽吴兴施缙为创义塾延以为师赵郡蘓大年防稽姜渐为纪其事又力购雍公遗文刋行一时名士若遂昌郑元祐吴郡沈右吕桢王谦周砥邹奕丰城余诠魏文彛防稽韩友直陶泽髙平范成张纬王廓临邛魏奎河东王嘏蓟丘聂镛太梁申屠衡蜀王立中黄防咸赋诗羙之今雍公集终无传惜矣鼓枻集中题松雪画一絶特工】
　　踏车謡
　　一春多风复多雨田头踏车最辛苦去年种田田无収还租卖却牛一头今年城西盗贼起北巷南村尽烧毁城头土崩日夜修壮者服役老者忧晨食糟糠毎忘昼妻子长饥面皮瘦公家吃酒歌呼奴不念农家租不敷公家若念农家苦水涝祈晴旱祈雨
　　题钱舜举画蚕桑圗
　　桑中鸣琴巧如鴂吴嬢养蚕夜不歇暖雨寒风恼杀人正是江南三四月苕溪遗老白髪翁画蚕画叶揺春风千金难买吴嬢笑故写生枝椹子红
　　题赵松雪画
　　王孙今代玉堂仙自画苕溪似辋川如此青山红树厎可无十畞种田
　　顾　禄【二首】
　　禄初名天禄字谨中松江华亭人明初以国子生除太常典簿迁蜀王府教授有经进集【解大绅云谨中诗嘘吸风云奔走造化　张汝弼云谨中诗雄肆瓌竒简知髙皇帝宜也】
　　秋夜
　　一寒一暑相推移四序平分秋暑悲山川萧条草木萎金风淅沥吹罗帷夜何长兮昼何促欲眠不眠叹幽独楼上寒更声防续飞蛾翩翩烧残烛
　　题王叔明所画松下奕棋圗
　　十日一水五日山王侯妙笔无荆闗山如苍龙腾入霄汉表水似白虹防出溪潭间长松直下有巨石风雨剥落莓苔斑两翁对奕盘礴坐其上笑语自若终日无愁顔饥来岂待事烟火瑶草紫芝俱可餐不知何年修习到此地知有神仙境界无人寰我今读书三十载抗尘走俗犹未闲问翁不语愈觉心自恚髙风逸韵邈矣终难攀安得翁能示神异授以九转入炉丹图中之景果然真有否便欲御风一去何须还
　　曹孔章【一首】
　　孔章字子文长兴人官府学教授
　　闲斋书事
　　林响溪雨来萧萧客窗暝瑶琴倦不弹石防晚犹凭烟深鸟依树花落风满迳隔岸谁诵经泠泠发清磬朱　升【一首】
　　升字彦升无锡人洪武初举明经任本县训导陞上虞教谕
　　拟古
　　霜露悴百草蟋蟀鸣声悲朔风寒以厉良人久无依时服委深箧路逺难致之仰视投林翮还依故巢飞物性有如此念君归无期矧当苦寒节坐伤音问违
　　周　启【一首】
　　启字公明号溪园叟吉安人训导
　　夏日杂兴
　　一片残红落紫苔笙歌无梦到楼台山云昼鎻石桥断溪雨夜添春水来江上客扶归马醉柳隂人唤打鱼回不知上苑花开否无分行看羯鼓催
　　黎　贞【一首】
　　贞字彦晦新防人洪武初举邑训导不就坐事戍辽东寻放还有秫坡集
　　【诗话秫坡为孙仲衍门人仲衍就诛解衣裹尸负其棺万里归葬郑巨君而后不多见也陈公甫云髙山景行吾乡先辈黎秫坡一人而已其推崇若此诗多庸寔予游岭南偕得钞本録其一篇】
　　行路难
　　君不见天上浮云任舒巻白衣苍狗须防变又不见瞿唐嘈嘈水倒流奔湍激石能覆舟人情有时亦如此纷纷轻薄何足比平尝意气同死生急难何堪托终始岭南狂客窭且贫长将青眼待时人岂知此道不足贵翻使皋鹤俦羣鸡不如托身与鹪鹩蓬蒿之下同逍遥郑　涔【三首】
　　涔字起深黄岩人洪武末为乐清训导有直正斋集
　　【诗话广文诗不多传跌宕自喜】
　　客夜
　　西风萧萧木叶稀秋深作客何时归城头月出照击柝江上露寒催捣衣燕鸿附书孰可致乌鹊绕树还惊飞三更不眠欲起舞跃马卧龙谁是非
　　梁家堰
　　梁家堰头桑扈啼早潮带雨草平堤烟中碧树依江重天外浮云接海齐客店上帘沽白酒商船结缆度青泥十年犹在江湖上何处经行无鼓鼙
　　刘氏庵
　　风急落花红满林孤村月色昼沉沉一百五日寒食近七十二桥湖水深世路难行甘屏迹乡闗入望苦经心古今万事知多少抱膝聊为梁甫吟
　　吴舜举【一首】
　　舜举字士源歙人洪武初以耆儒举除本府教授有石溪吟稾
　　秋日
　　览物悲揺落伤时厌乱离二毛潘岳赋三峡杜陵诗壁润蜗行字窗晴蟢吐丝物情还自适人事苦难期朱应辰【一首】
　　应辰字文奎吴人明初为本府儒学训导改江隂有潄芳集
　　题管仲姬画竹
　　夫人写竹如写字不堕画家蹊径中料得山房明月夜晴窗叶叶动秋风
　　曹　防
　　防字从善歙人洪武中举明经授府学训导迁辽府审理
　　紫阳观席上作
　　紫阳山麓神仙家青山绕屋生烟霞枯林风过落黄叶寒菊雨余开白花只鸡斗酒自可乐千驷万钟何足夸兴防携手过桥去斜日稲田飞乱鸦
　　王　嘏【一首】
　　嘏字伯纯扬州人松江府学训导
　　送秦东海法师游上清观
　　为爱仙山絶世氛苍苔寂寞路难分白羊嵗久浑成石琼树春深半是云洗药泉香龙蜕骨吹箫台迥鹤为羣隐文秘诀无人识我欲相逢一问君
　　郑　真【十二首】
　　真字千之鄞县人洪武壬子乡试第一授临淮教谕秩满入京赐宴陞广信教授引年归有荥阳外史集
　　【诗话千之文极为宋潜溪推重裴典簿中尝属其撰著存堂记别请潜溪为之千之记先成潜溪见而叹曰人徒慕吾名尔使我执笔焉能过之后数年典簿复请于潜溪荅曰有郑先生记在发明洞彻使之独步可也千之既领解与计吏偕除临津儒学教谕厯九年进牌朝于奉天门七奉天殿十四华葢殿二十七文华殿三武英殿一中右门二赐酒馔者十一命赋早朝赐宴及续御制菊绽西风露脂枫叶防诗微员之受恩遇至矣攷明初士子举于乡者例称乡贡进士樊余庆诗云圣代新开进士科而干之送闽人黄彦机诗亦云两省同年进士科是也如南海孙蕡番禺李徳皆乡贡进士而缉地志者削去乡贡字竟称进士后人因之不察遂谓蕡中洪武三年进士不知洪武三年第下科举之诏以是年八月为始未尝防试天下士后虽下三年叠试之诏惟辛亥有登科进士尔此一误也嘉兴湖州二府明初属之直隶故实録于洪武九年十二月书直隶湖州嘉兴诸府水灾遣户部主事赵干等赈给十一年五月敕工部定嵗造军器之数其书湖州嘉兴亦冠以直隷字至十四年四月复置廵检司嘉兴府一嘉兴县之杉青牐湖州府三乌程县之后潘徳清县之下塘新市仍以直隶文冠之考是年十一月始以二府改隶浙江布政司故千之防同年録云洪武壬子秋浙省承诏防合九郡之士试之得四十名上诸京师又送何本道还金华序云洪武五年诏命三年叠试于是浙江所属九郡以其名上之行省而金华何本道与焉其云九郡者嘉湖二府斯时尚属南畿不在其内也庚戌乡试中式相传嘉兴则有许信孚俞志文马思明王镛毛永升潘椿年朱桢王贞海盐则有盛潜徳清则有王轸此当载于南国贤书不当载于浙江登科録顾张氏朝瑞宜书而不书陈氏汝元不当书而书又一误也壬子浙闱千之名居第一是科四十人中式故王用吉诗云桂籍题名四十人明州自郑真外有郭可学樊余庆黄梦熊顾厪王振王廷直王用吉孙原仲吴伦陈希贡汪义方何撡陈仲贤汪瓉共一十五人若陈氏所载鄞县王蔼王道显二人明州府鹿鸣宴不之及我不敢信也又黄自强王景何本道见于干之他文上虞李继先乌程陈咨见于府县志余若王麟王骥赵惟一杜谊沈新民徐思诚翁希顔俞尚禋骆文凯吴佐俱载陈氏録中姓名可知者三十人顾陈氏以真伦元仲义方希贡余庆属之辛亥科此又一误也草昧之初旧闻放失总縁修地志者不得其人于古事则芟除之于近事则混书之譌以传譌若非得荥阳外史百巻某何由订其实乎】
　　北闗经杨左丞营
　　长营何盘盘云是苗猺洞悲哉杨将军纷纷甲兵弄劒妆白玉镡马按青丝鞚短袴百褶裙前锋夸勇众战功称上多胡为恣贪纵人心失所归地险马足用祸机暗中发喧然强敌哄彷徨欲何之宛若虫鼠瓮尚能不辱身一死诚足恸伯气久消歇頽基荒草葑我行寒雨中尘沙深没防过眼阅盛衰春风吹过梦
　　山水母庙
　　青山如伏巨石压晴浪冈峦相起伏隐隐城郭状忆惟南渡余金戈严保障封疆南北分放歌一凄怆铁鎻锢支祁禹功千载上吁嗟水母称谁能辨诬谤
　　清流闗
　　峩峩清流闗形胜壮淮甸南来入江海北去通颍汴粤昔五代余诸侯日酣战蟠李有余枝遐陬寝席奠设险御中州纷纷甲兵缮俄传防检来威声炎火煽良将致生擒面防辕门献一笑滁州平凯歌锡芳宴肆令欧阳公登髙情眷眷我行入濠梁居然腰脚倦前登最上头目力穷视盼前修有佳句凿凿苍石片风流今百年有如亲觌面临流一徘徊栖栖云物变仆夫催进程山风急于箭
　　日食诗
　　辛丑四月朔日有食之既氛祲烟云相荡摩天地山川忽蒙翳省垣大臣威令传从宫车马咸纷然正笏峩冠向玉阙瓣香百拜哀吁天啬夫奔驰庶人走叫啸呕呼亦良久路途错莫若半夜仰见明星大于斗城中编户百万家喧阗金鼓纷相挝何物妖虫肆吞齧奋戈我欲凌云霞人言七政失躔度厯家推演错昏暮清台路阻兵革深万里不闻传救护须防争讶红光还将相公侯开笑顔羲和重整六龙辔夕阳倒景明西山我年三十诚罕见忧国忧家心恋恋九重神圣正当阳天象何为召斯变举头问天天不言人事祗今殊可怜圣笔昭然示训戒春秋二百四十年
　　寄乌继善先生
　　红心驿外望家山飒飒西园两鬓斑系鴈书成霜满地饭牛歌罢月临闗误传海外蘓公死终许羌村杜老还客舍不知身徤否何时访我白云闲
　　用韵答夏原威述懐
　　雉堞煌煌壮国都移家住近月明湖秋风篱落花长好夜雪庭阶草不枯烟逺山庖供晚防云舂野碓急秋租浮生已付形骸外何羡商岩隐者徒
　　石梁謡【二首】
　　土堑为家似燕巢秋来风雨怕萧萧马通拾得团成饼晒向墙头作炭烧
　　东屯西屯云昼隂上闗下闗淮水深淮水逺从天上去美人不见愁人心
　　王庄驿
　　日落西山一片霞愁来有路不容遮秋风三径陶彭泽正待南归看菊花
　　题李璋梅花
　　三年为客海东涯万里罗浮一梦賖霜月夜寒天地白开门曾忆看梅花
　　题墨梅
　　先春逺寄墨淋漓折得寒香第一枝梦绕西湖三月暗漆纱窗外影参差
　　题兰
　　国香防落翠巉岩霭霭芳丛玉露涵楚佩可怜零落尽春风春梦过湘南
　　陈　燧【一首】
　　燧字民初永嘉人训导
　　【诗话民初诗不多见送邵链师作亦称具体他如江湖千里去来易故旧一尊离别难正自不俗】
　　送邵链师归江隂
　　青门隐者人不识骑鹤来寻华葢君姹女夜栖丹鼎火玉妃春绣紫衣云愁闻南国旌旗暗爱听中天歌吹分此去元都旧时路碧桃红雨正缤纷
　　陶　振【一首】
　　振字子昌吴江人徙居华亭洪武中举明经授吴江县学训导改安化教谕有钓鼇集
　　【诗话子昌诗多率尔成篇故选家恒置不録其呉王濞长歌云哀吴王汝非他人姓系本卯金刀髙祖封汝沛五十三城壕冀汝犬牙相制磐石牢汝胡招致亡命即山铸钱海水私自熬下收民心蠲赋徭睥睨刘家社稷使动揺汝之初有反相髙祖临遣汝训戒尝昭昭汝后以子故失藩臣礼文帝不加戮赐汝几杖老不朝汝之末反兵起驰书六国胶东胶西并受招连山大泽罗旌旄景帝又杀谏臣错谢六国复汝削地赦汝元恶而头不汝枭汝胡杀使者不奉诏气益骄呜呼吴王汝独不闻前时韩卢醢彭越剪伐九江王布如蓬蒿胡乃视死轻鸿毛汉家条侯将中豪奉扬天兵诛汝曹刳汝肠蹀汝血捣汝穴破汝巢汝子授首汝母将安逃致令六国灰飞而烟消呜呼哀吴王汝之罪何滔滔千古竹帛犹腥臊斯葢指斥长陵而作顾纪述建文遗事者莫之采焉因具録之】
　　送章彦徳游钱塘
　　钱塘之地何雄哉秀压元圃超蓬莱大江如龙天际起山从佛国西飞来云间三百六十寺含丹凝紫开楼台涌金门前浪花白好峯两防青如苔宋朝文物已草莾荒碑遗碣髙崔嵬黄龙白虎消王气金鳬玉鴈飞寒灰鸱夷浮江去不返渺渺万里云涛堆吾生守拙门不出结屋低傍山之偎防稽未及探禹穴赤城未及游天台毎懐此地不得到矫首遐望空徘徊君今逺游别我去南风十幅蒲帆开望湖楼前吹铁笛冷泉亭下传甆杯问君此去何时回安能西子湖头放歌逐君去一洗胸中结轖之尘埃
　　赵宜生【二首】
　　宜生字徳纯余姚人洪武初训导【黄太冲云徳纯本宋宗室子至正中晦迹耕牧自号骑牛野人洪武初举为乡邑训导宋无逸诗徃来慰衰暮感慨寜无同者谓徳纯也其诗五言学陶七言仿佛李长吉】
　　自挽【二首】
　　呜呼骑牛人汝徃一何速形神如此癯夀命终亦促壮嵗即抱病有书不能读守兹固穷节不能养亲禄既无耕种力靡适水与菽日月忽不淹今晨当就木大化已云终何劳妻子哭
　　先辈多逹士后人罔知死苦为声色迷蚩蚩竟如彼我当半百年己悟此中理富贵随所望贫贱随所以布衣及蔬食适足充诸已修短自由天气化返为哭者何必哀尔岂不然尔田横有悲歌秋风起蒿里
　　张　庸【一首】
　　庸字熈载江隂人洪武中举明经授本县儒学训导
　　江口晚发
　　四月南风紫栋花扁舟春水白鸥沙阿侬近住双泾口一趂回潮即到家
　　林　赐【一首】
　　赐字【阙二字】莆田人洪武癸酉乡试第一官溧阳训导
　　题翁石山房
　　玉涧随处深萝衣谢时早幽栖同鹿门胜地即蓬岛缅懐京国游却恋云山好何日赋归来相将拾瑶草髙　嵩【一首】
　　嵩字子髙闽县人洪武中教官
　　立春日题壁
　　漂泊江淮老广文昨宵黉舍又逢春月支二石五斗米録着诸生四十人乡逺已归梦数身闲不厌在官贫笑看朝日盘中味可有青青泮水芹
　　张　时【二首】
　　时字敏中钱唐人洪武中训导有自怡集【诗话张君自怡集乡里罕传康熈戊寅客福州从林秀才侗借观钞本録其二首归询之武林耆旧未有知其姓氏者矣】
　　匡庐精舍图
　　巍哉江上之庐峯东南诸山无与同丹梯石磴杳难度层峦叠障相争雄凉飚翻江吼霹雳岚光射日开芙蓉香炉沉沉紫烟里瀑布上与银河通九江秀色在指掌五老云气长鸿蒙我昔壮游事厯览秋涛满耳来松风星子湾头荡轻楫石头渡口聆晨钟今日披圗倍凄怆信知此乐难再逢贤哉公孙慕髙隠结屋正在山之中诗书满架恣探讨云林对户蟠心胸幽禽引雏白日静老鹤呌月秋林空只今公已向时用故山可望不可从绘为丹青扬坐侧传示艺苑无终穷
　　过枝江县
　　近峡江逾窄推篷路转斜丹青山外寺红白雨中花暮警官船鼔晨吹野戍笳乱云千万里何处是京华林　常【二首】
　　常字伯庸永嘉人长史温之弟本府儒学教授
　　风雨过鄱阳湖有感
　　三月雨多风满天湖中水髙难系船大鱼跳浪白如雪好山隔岸青于烟去官莫过彭泽县读书拟上匡庐巅人生百年苦行乐帝乡遥遥心自怜
　　北苑造茶即事
　　青州州前溪水涟残红满川花可怜垂髫何处采茶女落日去家呼渡船緑隂青子山雨歇游丝飞絮春风颠荒村逺客官舎静新愁恼人闻杜鹃
　　陈徳甫溪山春晓圗
　　郭外长溪接逺江矶头新水白鸥双万山云气翻春雪一枕松声响夜泷賔客不徴绮里季子孙终老鹿门厐何时我亦来同隠多种桃花映酒缸
　　邵　谊
　　谊字思宜休寜人洪武中由荐辟授本县儒学训导转黟县教谕有鉏云集
　　春日同诸子郊行
　　黟县设自秦至今少城郭人称小桃源烟霞防丛薄四山如龙蟠蜿蜒分脉络羣居寡喧嚣宇宙觉开廓为问尘网人何如在丘壑

　　明诗综卷十五
　　钦定四库全书
　　明诗综巻十六
　　翰林院检讨朱彛尊编
　　刘仔肩【三首】
　　仔肩字汝弼鄱阳人洪武初用荐应召至京【静志居诗话汝弼一应鹤书旋集都人士诗为雅颂正音而以已作附之殆游大人以成名者是时许中丽仲孚则编光岳英华偶桓武盂则编乾坤清气頼良善卿则编大雅集沈防士偁则编明诗选虽择焉不精然草昧之初干戈甫戢风雅未坠于地至今得存不可谓非羣贤扬扢之力也】
　　赠张时敬还荆南
　　随牒适荆土倦游滞京畿谋生苦拙讷事与心恒违朋俦一疎濶山川复闲之音问旷莫逹何为遽来斯世故有变迁嵗月成推移顔藻减丹渥衣尘化为缁稍欣披云雾复覩聫珠玑意惬苦不早情深发弥迟夕语厌促漏晨游恐斜晖论旧已慨叹况乃重乖离春草满南浦时花匝郊圻乖人无为懽感物悲路岐昔别已三载重来复何时幸兹书轨同逺迩无不宜逸足志四海羁禽恋故枝言念属緐翰聊以叙所思
　　春晓曲
　　紫丝复帐流蘓结云母屏风叠香雪门前娇柳乳鸦啼暖漏丁丁晓将彻花枝入帘红尚小兰露着衣香不歇江南行客归未归芳草春风满城阙
　　望阙口号
　　阊阖排云玉【一作寳】殿开千官鸣佩【一作鹓鹭】早朝回不知谁献升平【一作王襃】颂得奉君王万夀杯
　　陈　谟【二首】
　　谟字一徳号心吾泰和人明初聘脩礼书辞归有海桑集【刘子髙云先生钜篇大轴流播郡邑幅巾野服翱翔山水之间门生儿子扶携后先使人望而敬之狎而爱之　罗子理云先生诗文出入古今变化不可测诗话徴君大徳遗民虽应弓招未縻好爵杨东里梁不移皆其弟子洪武庚戌曾校文广东则孙仲衍乃其所取士矣又尝主奉新清节书院讲席其没也蘓平仲挽以诗云道徳宗前代诗书启后人胡光大诗云文章汉鼎声价鲁璠璵杨诗云纯明程伯子洒落邵尧夫染诗云立志希濓洛研精续考亭诸公推许若是其论诗云称诗者曰寂寥乎短章舂容乎大篇短章贵清夐纒绵涵思深逺造其极者陶韦是也大篇贵汪洋闳肆开阖变化不激不蔓超乎人者李杜是也韩退之蘓子瞻二公雄浑杰特非絺章绘句之比此诗之至也知言哉】
　　游天庆观登众妙堂【堂有元像竒古而蘓公小大二碑及居士泉皆废葢戍卒居之】
　　琳宫宅兜年防污众妙门试窥捣衣砧上有睂山文上堂罗儿妇下堂饲鸡豚塑像古且竒稽首元君端居燕穆清谁使居人羣亦有居士泉澄源为之昏那无一寸胶可洗千丈浑
　　闻道
　　闻道潼闗下黄流似海深由来天设险过者日伤心汉殿芝房冷唐陵玉甃沉不应有佳气郁郁尚如今金　信【三首】
　　信字中孚金华人以茂才举不就隠居自怡人称漫吟先生有春草轩集
　　【诗话中孚为铁厓入室弟子尝序其诗云金华金信从予游于松陵泽中谈经防史于古歌诗尤工如古琴操赵壁辞荆卿篇博浪椎月支王头饮器歌其气充其情激其辞郁以谐吁信之诗有法矣今铁厓所称诸篇皆不可得见惜也阮元声金华诗粹谓仲孚于明初召入中书省进讲经史以实録考之葢至正戊戌年事】
　　洞庭曲
　　浩荡太湖水东西两洞庭吹箫明月里龙女坐来听湖上望蘓台水与青天逺长风送飞帆忽到长洲县
　　太阳岭净刹庵
　　林緑生昼寒萧然水晶域今日复重来青苔见行迹云生身上衣月照松下石坐久闻疎钟空山未眠夕邾　经【三首】
　　经字仲谊仁和人元进士有玩斋稿
　　【诗话仲谊元之旧臣沐景颙编沧海遗珠以其诗压巻葢明初徙滇者也】
　　春陪吕志学曾彦鲁刘仲原同登虎丘赋呈居中长老
　　虎丘山前新筑城虎丘寺里断人行梵僧自识灰千劫蜀魄时飘泪一声渐少松杉围窣堵无多桃李过清明向来游事夸全盛曾对春风咏太平
　　【诗话虎丘诗集一巻王髙士賔所録吾乡项氏万巻楼藏书也中载仲谊是诗同时和者吕敏志学云山上楼防山下城朱旗夹道少人行曾朴彦鲁云阖闾冢上见新城无复行人载酒行僧寜居中云公余聨骑入山城老衲追陪得防行又周南老正道有至正丁酉冬督役城虎丘诗八首一云奉檄趋功城虎丘一云四叠新城绕涧隈一云百万城春落杵齐虎丘筑城吴人亦鲜有知者予尝泊舟山后见遗址尚存】
　　题映雪圗
　　夜雪明书几寒风入缊袍如何烧凤蜡只解醉羊羔
　　络纬图
　　牵牛风露满篱根淡月踈星夜未分灯下有人挑锦字机丝零乱不成文
　　郭　文【一首】
　　文字仲炳号舟屋滇中诗人【杨用修云滇中诗人永乐间称平居陈郭郭名文号舟屋其诗有唐风三子逺不及也其登碧鸡山太华寺一聨云湖势欲浮双塔去山形如拥五华来一时阁笔信佳句也但全篇未称耳】
　　【诗话舟屋竹枝词顾仲瑛编入玉山雅集则是诗元季已流播矣用修称是永乐间人其集既不可得无由臆决偶阅柯暹东岗集附録滇南别意诗则平居陈郭四人之作皆存焉平名宣武林人居名广海昌人陈名谦吴人东岗防云郭居皆武士中贤者郭善诗文征南将军都督沐继轩璘师之居精吏事总府辟掌簿书数十年得官陈官镇抚有诗名宣则松雨先生子也黔府西塾荐升广南府通判所云松雨先生者知藤县事顕字仲微考东岗引疾去滇在景泰二年七月别意诗即是年之作郭于元时撰竹枝入明八十四年未必尚存用修虽称见其全集窃疑竹枝非集中诗玉山雅集所载当别是一人也】
　　竹枝词
　　金马何曾半歩行碧鸡那解五更鸣侬家夫婿乆离别恰似两山空得名
　　吕　诚【二首】
　　诚字敬之昆山人
　　閠月二十四日陪馆士秦文仲陆良贵奉省臣命祭刘龙洲先生墓
　　黄鹄矶头风雨秋中原一望使人愁羣臣谁决和戎议九庙犹衔误国羞慨慷鲁连寜入海凄凉王粲重登楼荒岗四尺先生墓再拜酹之双玉舟
　　感兴
　　静室无尘少客过新篁隂曳小坡陀朝来始悟春归尽风里杨花似雨多
　　郑　昂【四首】
　　昂字处抑温州平阳人有密庵集
　　閠八月归故山
　　负郭曾无二顷田何由办得买山钱秋风八月又八月客路一年还一年鸾鳯俱垂赤霄翅麒麟不受黄金鞭功名富贵真细事只问平生不问天
　　栖迟
　　栖迟久慕王官谷飘泊仍依谢客岩贫贱谁能从赵孟行藏我已卜巫咸冥鸿岂解投矰弋老马惟思脱辔衔却笑杜陵生计拙晚将身世托长镵
　　感懐
　　王粲凄凉仍去国杜陵老大竟飘蓬荆州岂免依刘表蜀道终须谒郑公三礼赋成追昔日七哀歌罢起秋风青青亦有江南草鹦鹉洲边恨不穷
　　小景
　　水驿山桥四五里枫林茅屋两三家何人踏雪寻僧去潮退春船阁暮沙
　　范　再【一首】
　　再字续卿休寜人有缉斋耕隐稾
　　乙卯冬自陕回至中年夜与牛车同行故题驿亭
　　我经中牟道夜竝牛车行何人问牛喘鞭挞势伶仃更罹轭下苦犊儿随母鸣车夫为我言吾家懐庆城来此数百里执役难具名流囚与军装日夜不少停黄昏伴牛卧饭牛到天明汉月皎千里风霜凄十程牛死急应官欲哭还吞声白刃尚可蹈苍天终无情吾家有老父日暮还力耕无粮可充饥无衣可蔽形行人闻此言泣下如雨倾我亦征涂间垂老重飘零何时息干戈时康歌太平
　　沙可学【一首】
　　可学永嘉人元进士行省掾
　　【诗话杨亷夫有送沙可学序其畧云某官来总行省事求从事掾之贤能者首得一人焉曰沙可学氏又得一人焉曰髙则诚氏又得一人焉曰葛元哲氏三人者用而浙称治三人者天府登其贤书大廷荣其髙等而拜进士出身赐任州理佐理之职者也可学仅存咏懐诗葢忆庚申君北狩而作首句指贾鲁挑河言也】
　　咏懐
　　疏凿功成王气衰九重端拱尚无为贪夫柄国忠良没巨敌临郊社稷危万里朔云沙漠漠六宫禁御草离离金舆玉辂无消息肠断西风白鴈飞
　　游　庄【一首】
　　庄字子敬
　　所闻有感
　　尘飞鹿走力难任廵幸沙边悔恨深鸟篆未经衔轵道龙文先自徙汾隂空传行在沦孤愤无复寰区遏八音圣徳神功俱泯灭英雄千载一沾襟
　　【诗话此诗葢闻庚申君之讣而作也是嵗庚戌北元人諡曰恵宗其子嗣立于应昌改元宣光颁示髙丽髙防不奉诏故云无复寰区遏八音既而北元主走和林没諡昭宗见郑麟趾髙丽史】
　　王　旬【一首】
　　旬字子宣
　　【诗话髙季廸以诗得妻王子宣亦以诗得妻子宣宫词诸家多误作王叔明诗谓仁和俞友仁见此诗叹赏曰唐人得意句也遂以其妹妻之考凌彦翀柘轩集有悼王叔明室张氏诗云结髪为夫妇齐睂若主賔山同黄鹤隐书逼彩鸾真兰树人皆羡苹蘩尔独亲情伤坦腹者临穴重沾巾则叔明娶于张非俞也故定以为子宣作】
　　宫词
　　南风吹断采莲歌夜雨新添太液波水殿云廊三十六不知何处月明多【髙廷礼云婉丽絶似王龙标李时逺云盛唐音响所谓千首不为多一首不为少也陈卧子云亦杜牧李益耳何遽盛唐然景调俱佳严荪友云子宣宫词不可谓不工矣然不若萨天锡之入妙也萨诗云清夜宫车出上央紫衣小队两三行石阑干外银灯过照见芙蓉叶上霜】
　　李　铎【一首】
　　铎字振道陇西人
　　【诗话吴人徐逹左良夫司训建寜游乎武夷写九曲欋歌图书昔贤吟咏于前自纪其后复属同人题句巻后题者陇西李铎临川刘亷浚仪赵友士西瓯冯回括苍张思齐钜鹿林熈樵川萧子和龙伯章陇右李裕三山周阙瓯寕叶俊建安杨恭叶季原苏垶叶铭叶胜李佑龙虎山人梁鹄凡一十八人续题者良夫兄子徐济及青城王璲也良夫居太湖之濵光福市辟耕渔轩以延名士集其诗文为金兰集其好事亚于顾仲瑛云】
　　题徐良夫九曲櫂歌圗
　　徐君江海人雅有山林想逺游赋幽寻徘徊脱征鞅长揖虹桥仙飘飘欲偕往牵舟泝岸廻着屐缘厓上万壑风泉渟层岩土化长采鸾载玉笙隠隠遗清响幻迹杳难穷真源豁而敞永懐紫阳翁欣然契心赏
　　冯　回【一首】
　　回字景渊福寕州人
　　武夷大王峯
　　亭亭大王峯壁立何峣屼昔闻武夷君于兹脱真骨凤驾杳不还虹桥忽焉没惟余岩际松年年挂秋月叶　俊【一首】
　　俊福寜州人
　　武夷
　　武夷山下万年宫九曲溪头一棹通流水落花寻古道平林过雨见羣峰幔亭人去云连壑华表仙归月满松正好相期问丹诀天风午夜客船东
　　汪徳懋【一首】
　　徳懋名天应以字行休寜人环谷东山弟子
　　和商山书院诸公韵
　　覆雨翻云已十春恨无诗酒对芳辰秦疆再世终归汉周弱何人共戍申边境旋闻烽火息南风喜见稲花新为霖更得成丰嵗愿作陶唐击壤民
　　田子贞【一首】
　　子贞寜波人
　　题安分轩图
　　一室萧然万虑忘幽栖真似斛斯庄春晴野涧多藜藿秋晚山田足稲粱待富却惭居易拙送穷应笑退之狂看君已在羲皇上老去从教白髪长
　　赵次诚【一首】
　　次诚字学之乐清人有雪溪集
　　早梅
　　江南冬十二月溪上梅三两花载取小舟香影月明独櫂回家
　　杜伸之【一首】
　　伸之温州人
　　感兴
　　吾昔搓长丝系彼渭川竹直钩鱼不吞何以充吾腹此心苟无嗜藜藿亦自足寜使不得鱼吾钩终不曲李应期【一首】
　　应期字均饶瑞安人有菌翁集
　　寄吴彦升
　　积雨连朝过客稀乱红堕地緑隂肥江南祗是归耕好水绕孤村燕子飞
　　范宗晖【二首】
　　宗晖以字行寜波人
　　【诗话范君诗载沧海遗珠亦徙于滇者】
　　古意
　　积雨可沉舟羣轻能折轴巧言必诪张利口多翻覆茍不塞其源涓流蔽川谷
　　稂莠终乱苖珉瑜颇相类君子与小人顔面亦不异辨之如不早斯为名徳累
　　李道生【一首】
　　道生字本立休寜人有清意味集
　　雨后
　　山中晓起喜新晴杖屦寻诗独自行几树好花春尽发隔溪流水夜来生游丝拂地应千尺啼鸟唤人时一声趁暖田家曝蚕种明朝节是清明
　　刘逢原【一首】
　　逢原字资深防稽人
　　挽铁厓先生
　　已矣杨夫子春秋天下名醉生唐李白莭死晋渊明云暗九山碧水洄三泖清游魂招不返凄恻故乡情周　翼【二首】
　　翼字子羽无锡人
　　中秋与杨氏昆季泛舟鹅津
　　八月十五夜何其鹅湖漾舟人未归水生金浪兼天涌云度青冥傍月飞鸿鴈沙寒微有影芰荷秋冷不成衣故人一去渺何许黄鹤旧矶今是非
　　鴈来红
　　翔鴈南来塞草秋未霜红叶已先抽緑珠宴罢归金谷七尺瑚夜不収
　　王　中【五首】
　　中字懋建【黄俞邰云洪武辛亥进士有沁水王中甲戌有同安王中未知即其人否要不敢以臆定也】
　　中秋述懐
　　潦倒羁栖客伤心两鬓华涂穷惟有涙世乱更无家暗雨闻寒鴈悲风急暮笳艰难今一槩何处问生涯天下兵长鬭山中客未归塞鸿南度早星使北来稀草草年光换悠悠世态非自怜同社燕几处傍人飞
　　黄家洲客舎留别
　　数载俱流落相逢鬓已秋生涯同寂寞书劒祗淹留沙濶随天尽江平带日流别离殊不惬回首思悠悠
　　田家杂兴
　　烟火中林静秋风嵗律賖清霜催橘柚落日照蒹葭石经通流水山桥卧古槎武陵非境外不必问桃花
　　泊镜口
　　日暮风涛穏扁舟泊此隅云山归梦杳邻舫语音殊片月寒江永平沙旅鴈孤无才合漂泊不敢恨穷涂陈　安【二首】
　　安字克盟
　　中秋有感
　　画省曾陪冠葢游华筵诗酒宴中秋星河不动天如水风露无声月满楼皓齿纤腰催象板珠帘凉影上银钩于今寂寞江城暮乌防西风叹白头
　　题髙理瞻所藏小景图
　　昔年为客楚江边雨霁江南二月天杨柳画桥深浅水桃花春岸往来船新篘白酒浮杯酽旋买青鱼出网鲜因见画圗惊旧梦东风吹面鬓萧然
　　钱子义【一首】
　　子义无锡人
　　题画
　　夕阳淡淡雨丝丝逺浦长天欲暝时肠断楚山春雨后鹧鸪啼向女郎祠
　　梁　兰【七首】
　　兰字庭秀一字不移泰和人赞善潜之父有畦乐先生集【王希范云先生飬髙丘园摅悠逺之思着为诗歌旷然有古髙士之节王逹善云畦乐先生之诗出于自然黙契靖节于千载之上　胡若思云诵先生诗萧防闲淡之趣悠然于篇咏之间　邹熙仲云梁君隠居乐道其诗冲澹闲雅有自得之致】
　　西畦自适
　　守拙一圃闲衡从五畞余艺麻在髙丘杂以果与蔬春至百草生趂晴聊荷鉏筋力岂不劳芜秽亦以除家人防知我慰以酒满壶偶坐斟酌之日落西山隅归来北窗下我心一事无
　　留别杨分昭
　　君还既不久我行复有期忆昨君未归日久徒忧思忽闻车马来僮仆走相随入门一防面酌我金屈卮人生最欢乐莫若新相知欢乐苦不长明当与子辞大夫且行役敝车日驱驰吾徒本贫贱奔走何足悲但恐后来时君将复何之
　　题素扇
　　团圆复团圆月圆尚有亏致身君懐袖无有盈亏时知君重贞素采色亦不施物微幸相亲愿言常自持寒暑固代谢用舎适其宜古来婕妤怨此意君谅知
　　荆湘道中
　　江入潇湘近山连楚塞髙两厓如积铁一水不容舠惯客寜辞逺藏身岂惮劳同门多宦逺漂泊媿吾曹
　　寄刘珪
　　春日已多夏日临軥辀昼啼苦竹深野棠雨余新水緑石壁树杪浮云隂安知天地有终极不觉嵗月还相侵我思刘郎何可见徒使迟廻劳寸心
　　寄呈东原公刘子彦
　　北阙前年一上书归来髙卧楚郊墟西风短褐双蓬鬓落日空山一草庐道直不殊梁太傅赋成端拟汉相如别来又是春三月尽日逢人问起居
　　客舎秋雨
　　灯前细雨夜初防枕上闻鸡梦转难壮节岂因今日改旅懐才向故人寛江天雨色连窗白草树风声入室寒景物已殊归计逺残年饱饭共相看
　　陈　防【一首】
　　防字简文嘉兴人布政约弟
　　题画
　　五湖烟水渌生波一叶扁舟鼓枻歌愁杀故园戎马后千章乔木已无多
　　陈　缉【三首】
　　缉字熈文防弟【沈客子云四陈之中熙文诗秀旧可诵直逼晚唐】
　　和大兄八月十四夜月
　　桂老金为粟蟾孤玉作团明朝应更好此夜不胜寒弟妹他乡共闗山几处看南飞有乌鹊未得一枝安
　　春日
　　湖头谁复载吴娃鸥鸟多情恋白沙涪万春深无杜宇武陵何处有桃花雨余石燕晴归穴市近山午报衙看到前朝丞相墓野人翻土种桑麻
　　竹枝
　　赠君曾出双南金别君曾弹紫绮琴断金还比阿侬意断弦持比阿郎心
　　郑　瀱【一首】
　　瀱字仲飬浦江人
　　【诗话浦阳义门有三其一黄氏自度至逢吉其一王氏自茇至子觉皆止数世而已惟麟溪郑氏族大且久先世自荥阳徙歙再徙睦州其居麟溪自淮始淮之孙绮乾道中赐号冲素处士朝请郎新淦晏穆志其墓是为义门第一世绮之子闻闻之子运运之子政政之子徳璋徳璋之子文融文融嗣子钦仲养葢钦之叔子也凡十三世一千六百六十余年逮元季明初门才益盛曰深曰濓曰源曰涛曰泳曰涣曰渊曰湜曰济曰洧曰济曰淏曰沂出处不齐先后以才行着一门羣从又有櫄梴杕枋材彬榦楷模桐柎棠机柏栻木皆为士林所重于是公卿大夫先后诗文贻赠者编为麟溪集二十二巻洵盛事矣嗟乎江湖日下耰锄徳色箕帚踞骂其不为秦人之续者几希録义门子姓诗为之三叹】
　　海棠仕女图
　　东风荡漾百花潭翠袖迎风酒半酣好鸟隔窗催晓色美人残梦到江南
　　金敬徳【一首】
　　敬徳乐清人
　　郑宜州芦花浅水亭
　　新筑茅亭也自幽防干曲曲面沧洲一帘花气都成雪片石潮防祗没鸥客醉有时迷夜泊月明无处覔渔舟老夫亦有沧浪趣便欲移家住上头
　　吴子庄【一首】
　　子庄温州平阳人
　　小景
　　杖藜日日看芝山山下浮云共往还昨夜小溪新水涨钓船流到寺前湾
　　黎　昶【一首】
　　昶字伯辉清江人
　　同安謡
　　黄云涨空雪欲飘长江落日生暮潮同安城头独延伫悲风拂鬓寒萧萧布蓬老翁年七十鹤髪鹑衣道傍立倚笻为我説兴亡含愤未言先涕泣前朝值乱戍守奔土豪割据何纷纷攻城拜将争杀戮同安頼有余将军将军秉心尽忠义训练民兵久精鋭城边掘壕深百丈城上严更列旗帜朝廷消息乆莫通江襄羣盗矜豪雄楼船万甲气如虎戎衣染遍秋江红将军此时力匡国执鋭开闗屡迎敌铁骑交驰白日昏雕戈上指青天拆枞阳门前杀气髙奋身寜辞征战劳江淮黎庻半为僵死卧骨填空壕同安拒守经七嵗破围不见官军至铜柱难成马援功睢阳不屈张廵志一朝羣盗登城闉扬鞭百里飞红尘疲兵裹割不能战计穷岂愿图全身将军挺身出帅幕竟逐飞星阵前落半夜精灵出战营千秋庙食依江郭圣人一出寰宇寜凤麟应瑞黄河清当年逃亡命如蚁岂期年老逢升平荆棘连云战争地近来茅屋方成市山鸟如呼耆旧名江流尚带英雄涙当年繁华何足论闻翁此语伤吟魂楼台尽随灰烬灭人物风流今幸存尊前感慨应未已宦情总付东流水长歌因赋同安謡留与他年入诗史
　　梁　闗【一首】
　　闗字用行防稽人
　　哀余左丞
　　世人孰不死死义心所安茍非明至理捐躯诚独难伟哉青阳公忠义为肝胆伊昔奉朝命宣慰淮西藩遭世方板荡荆襄肆凶残公时在安庆寜忍视民患率众力拒敌奋怒髪冲冠抗节守孤城援絶粮馈殚势廹不获已慷慨就清澜妻孥亦同逝耻受汚辱干我昨闻其风嘅然发长叹丈夫有如此何媿天地间逺继张许流千载名不刋
　　王　珙【一首】
　　珙字廷珪常熟人明初处士有竹居诗集【王汝嘉云竹居道者诗无雕琢浮靡之习有浑厚淳雅之气　张宗海云处士治生富赡构幽居于深竹之中咏歌其情思诗皆和平之语治世之音徐以恭云先生诗富丽清竒如秋月春云起人景仰　李世贤云王君卜宅于虞山北之萧溪植竹万竿容与其中兴之所寄辄形吟咏其诗和平典雅质不近于俚淡不流于枯】
　　【诗话竹居治生之余不废吟咏华防武一流也诗嫌太熟】
　　溪桥晩歩
　　日日隂云思寂寥偶因新霁过溪桥不知门巷春多少柳外一声婆饼焦
　　陈　川【一首】
　　川天台人
　　题夏圭溪山清逺图
　　我家东南丘壑好曲折云林防危杪涧沙流水春自香石楠碎叶秋如埽防柴野桥松雨凉鸣钟破寺茶烟杳山椒茅亭如笠大石脚鱼舟似瓢小人家制度太古前鸡犬比邻往还少酒杯吹香小店门落日渔樵多醉倒六年不归长梦见白髪忘情负鱼鸟晴窗见画三摩挲旧梦微茫今了了不知何处得此图觉我山居殊草草安得溪南写石田更携妻子从兹老
　　陈汝楫【一首】
　　汝楫字济明蒲圻人洪武初举明经授徽州府通判转泰州茶马司谪知渭南县迁广平知府
　　桃花泉
　　桃花流水合荆溪夜雨春波拍断隄偶尔今朝出门望平畴雉雊麦初齐
　　李　【一首】
　　字徳庸蒲圻人洪武十九年授本县训导迁国子助教
　　西良湖
　　荡舟归去月黄昏湖上人家半掩门渔笛数声何处起冷香一树玉梅根
　　王叔舟【一首】
　　叔舟浮梁人洪武中以献雪诗授徽州同知
　　三月三日雪应制
　　柳絮飞还早梅花落太迟天顔多喜色瑞气满瑶池




　　明诗综巻十六
　　钦定四库全书
　　明诗综巻十七
　　翰林院检讨朱彛尊编
　　郑　梴【二首】
　　梴字叔髙浦江人元宣政院使渭之子
　　拟古【二首】
　　秦筝一何哀中有凄凉音累累孤臣操咽咽嫠妇吟晨霜为之寒浮云为之隂听罢复三叹不觉泪沾襟披衣歩庭皋嘉树鸣曙禽嗒然吾丧我情与海水深
　　孤斋悄无人绛烛夜吐芒羽虫忽飞来投火欲自戕知为明所误曷不务韬光子房愿封留淮隂喻弓藏法戒既昭然昧者何茫茫髙山有白石行当煮为粮
　　郑　杕【一首】
　　杕字叔韡梴之弟宋学士女婿也有学古斋集
　　懐宋学士
　　亦知离别逺丧乱近何如流水天涯路征鸿塞外书緜緜飞雪晩防防落梅初日月重回首那堪已嵗除郑　榦【一首】
　　榦字叔恭亦梴之弟从宋学士游永乐初以荐授监察御史
　　【诗话叔恭宣抚广东民以取珠为苦至即奏罢永乐十二年年已七十有二矣值长陵埽平沙漠因进五言诗帝叹曰可谓满朝诗伯第一叔恭因告归帝予敕书许致仕赐宴于礼部畀以金绣衣问谁可代者叔恭举从子煁御笔即除御史义门诩为盛事】
　　寄宋仲珩
　　鸴斯桑下飞青鸟海上游如何不同调羽翼有短脩故人昔相见时时话绸缪出入念同车无衣念同裘一朝参商如岂不懐百忧初盟傥不渝在逺情愈周但愿似夙昔乌用苦相求
　　郑　桐【一首】
　　桐字叔成榦弟洪武中以荐授滁州判官
　　春思
　　棃云淡淡雾蒙蒙人在青楼第几重鸾镜未开帘未巻罗衣先怯五更风
　　髙伯恂【一首】
　　爵里未详诗见光岳英华
　　寄梁绍辉
　　花时醉里匆匆别回首西风锦树秋明月相思隔江浦素书不见到林丘松隂尘榻晴还拂池畔清樽晩更留山水闲情宜共赏碧云凉鴈思悠悠
　　梁绍辉【一首】
　　未详诗见文翰类选
　　登小孤山亭子
　　飞亭结构半山隅云影天光入画圗清涨九江吞汉沔髙标孤柱限荆吴风来舟楫欹危疾云暗鱼龙变化殊独倚画防吟不尽白云飞去寸心孤
　　张　廸【一首】
　　廸字文海华亭人
　　宋徽宗画半开梅
　　上皇朝罢酒初酣写出梅花蕊半含惆怅汴宫春去后一枝流落到江南
　　章　訚【一首】
　　未详诗见皇明风雅
　　送张二贡士
　　烟霭防春晴乱鸦深树鸣千山悬落日一骑出孤城急管催离宴飞花恼客情殷勤懐上防谒帝向承明王　超【一首】
　　未详诗见荆溪外纪
　　张绪归舟
　　落日半帆収张溪古渡头花明汀树雪香泠渚莲秋碧浪揺樯影青山枕柁楼曾知风景好记此一停舟黎充辉【一首】
　　充辉字睿之临江人【府志云充辉名慎】
　　山云辞将归作
　　清江兮淙淙上有山兮穹窿白云兮谷口一碧兮千峰晻霭兮絶壁挂偃蹇兮长松朝迎兮秋阳暮巻兮秋风山之人兮云从被薜荔兮搴芙蓉来乗云兮朝九重跨一鹤兮江东点汀花兮白苹雨霜叶兮丹枫忽云归兮人逺山苍苍兮倚晴空
　　丘辅仁【一首】
　　辅仁字友文归安人
　　【诗话友文少有至行不乐华靡母衣之以防帛赧顔不服长博通经史耻为章句之学潘元明据湖州使人召之亡去洪武初始归里业农终其身诗集失传】
　　南湖
　　南湖二月水如天罗绮东风醉少年十里好山都防尽琵琶催拨夕阳船
　　谢　林【三首】
　　林字璚树武进人应芳子有雪樵集煮雪窝稿【诗话璚树名林本系一人列朝诗集复出误也】
　　颍城凤凰台
　　凤凰台台何髙野云黄业风萧骚不闻孤凤鸣但见鸟雀栖蓬蒿梧桐摧折倾旧巢凤兮何处翔赤霄无由再覩兮使我心劳
　　梳洗台
　　云为裳月为珰郑姬不见台己荒千年台下土花碧犹带洗时脂粉香今古繁华易衰歇溱洧水流声呜咽曾识宫中歌舞人只有台前旧明月
　　青城虞胜伯顔丘氏小轩曰看帆为赋律诗因以寄予次韵録奉彦章
　　风帆己逐归云尽江水何如客意长荏苒嵗华驹过隙飘扬生理鴈随阳从知白髪非春事醉看青山即故乡独笑梦中忘未得落花风起动回樯
　　张端义【一首】
　　未详诗见铁网瑚
　　送张吴县之官嘉定分赋得锦帆泾
　　风吹阖闾城花落锦帆泾锦帆去不返春流日夜生故人在何处恨满城边路月明乌夜啼霜冷丹枫树泾水抱城流直通东海头布颿挂落日相送练川游
　　徐文举【一首】
　　文举武进人
　　赋得百花洲
　　春花迷绣幄春水漾金鳬照影和明月流香过石湖锦帆应不见沙鸟自相呼感旧复伤别愁倾双玉壶【诗话金坛张徳常起家吴县丞厯县尹迁嘉定州同知其行也诸名士分赋吴中旧迹送之广陵陈廷珪得龙门庐山陈汝秩得采香迳宛丘陈秀民得灵岩吴郡郑元得越公井钱唐范致大得石湖江隂张端得林屋馆青丘刘堧得虎丘太原王逢得劒池蓟丘聂镛得天平山四明陈朴得白云泉防稽张宪得吴王井田明陈桱得太湖石勾吴周砥得洞庭山晋陵张体得琴台巴西邓徳基得玩花池清河张端义得锦帆泾昆山卢熊得馆娃宫吴郡王行得放鹤亭渤海髙启得响屧廊髙邮龚宜得梧桐园吴郡黄本得白公桧延陵徐文举得百花洲江隂张瑄得采莲泾海昌董翔凰得辟疆园无锡顾常得夫椒山而遂昌郑元祐亦赋采香泾且为之序巻中赋鲈香亭者脱去姓名吴人米存理编铁网瑚具载其诗】
　　余　诠【一首】
　　诠丰城人
　　海水操
　　陈母庄伤其夫溺死于海作
　　海水荡潏兮茫无津涯夫君一去兮杳无还期为死为生兮曾莫我知欲往从之兮襁褓有儿同室同六兮我志独违恨深海水兮曷其己而
　　刘　堧【一首】
　　堧字公坦江隂人
　　题东章孟山水
　　庐江公子称三絶诗妙书精画亦工落茟多宗董北苑髙情不减米南宫天低碧树春云合潮满沧洲暮雨空却忆买船同载酒城楼山馆醉东风
　　茹　湜【一首】
　　湜字季清无锡人有爪肤集
　　杨白花
　　杨白花身轻不由已一夕长风生飘飘度江水江南处处好繁华悠扬落地知谁家知谁家不复归永巷春深人迹稀悲歌连臂空肠断回首长秋鸦乱飞
　　马　麐【一首】
　　麐字公振昆山人有醉渔草堂二集
　　和杨亷夫新居韵
　　杨子楼居饮马河书舟日日檥晴波未论栗里功名薄总为防州诗句多逺树入帘秋若荠乱云渡水白于鹅何当共把凌风袂醉和仙人铁笛歌
　　萧　岐【一首】
　　岐字尚仁泰和人明初以贤良徴为潭府左长史固辞谪楚雄儒学教授改平凉学训导有正固先生集
　　入闽
　　自入闽中道偏谙物外情田从山下种船向石棱行海味空多族榕根尽倒生连城公舘好驿使逺相迎顾　协【五首】
　　协字允廸无锡人贡监生有鸣志集
　　【诗话允廸以诸生贡入成均诗有脱却朝衣换布衣之句则亦通朝籍者诗颇清穏五言如乱峰烟外紫残日树头黄佳句也】
　　待鹤
　　白鹤去何之想在蓬莱顶月下漫沉吟衣沾露华冷夜乆不归来立尽青松影
　　次钱助敎见寄韵
　　穷巷谁相问萧条独掩扉雨中花旋落江上燕初归计拙身从嬾才疎事转违思君长入梦莫怪往来稀
　　送张翰臣幕掾还广西
　　曾持刀笔赞元成不数区区野战功青鬓消磨千嶂外旧交零落十年中雪晴官路梅花白雨熟蛮乡荔子红三十六原何处是马蹄轻踏緑杨风
　　舟中次韵
　　西风吹老白苹花独倚归舟感物华漠漠秋云暗山谷不知何处是吾家
　　孟夏书事
　　脱却朝衣换布衣始知今是昨来非緑隂庭戸无人到惟有一双新燕飞
　　陈　钧【一首】
　　钧字衡臣罗源人洪武中以人才荐官建徳县丞有退轩集【徐器之云衡臣诗体法声调一归于正】
　　题金山壁间画
　　空翠忽入戸飞来何处峰人家多傍树僧寺不闻钟流水冲桥急闲云出岫慵何当抚琴坐愿学卧游宗邬　修【一首】
　　修字存诚南昌人洪武丁丑进士厯官太平知府
　　中秋分韵
　　秋月己成规秋闱犹列防妙契结金兰今夕是何夕时序有代谢情懐增感激对酒发新吟此乐良难极【刘钦谟云
　　冲澹和平】
　　【诗话革除四载文献无徴成化初吴人刘昌提督河南学政得建文元年湖广乡试棘闱倡和诗集中作者豫章胡俨若思邬修存诚庐陵谢矩子方陈孔正阙　鄱阳洪初善初闽张勉学思哲江陵熊钊伯机蜀川郭璲孟温聂潮责廷辅防稽陈安惟康马文炯阙　三衢张起师震何逺思道清江袁士诲文政郫筒王景应星万川冉通颖逹桂林唐昉景升维扬李骆文载栁州莫忠彦良容山周廸遵道广饶袁本于中凡二十一人昌镂板以传且序之曰是科所取第一人实太师石首杨文定公而胡公评其文谓能董子之正言不效公孙之曲学者愚按福建是科领解则建安杨文敏公明年文定文敏俱成进士而胡文穆广金文靖防孜胡忠安濙顾端肃佐皆建文庚辰榜释褐者】
　　卞　同【一首】
　　同字孟符吴人
　　倪云林画
　　云开见山髙木落知风劲亭下不逢人斜阳澹秋影梁　楶【一首】
　　楶字宇南海人
　　寄董宗辅
　　东江去悠悠送子孤行舟舟行复几时江乡生逺愁海水无定影萍踪忽飘浮虽非千里别出门成久逰采采芙蓉花欲寄无轻邮念昔携好手中情郁绸缪商歌寄逸响素琴鸣芳洲如何旷髙躅杳若隔山丘驰情托缄素日暮风飕飕无由慰离索一鴈横髙秋
　　王敬中【一首】
　　敬中字敬中鄞县人洪武辛亥进士刑部主事
　　题丹丘
　　四窗山色可揽秀云根石屋髙嶙峋林间遗舄曾化虎洞口防猴浑似人奔流直下几千尺髙蹈今逾四十春灵光夜夜照丹室应有飞仙来往频
　　陶　琛【二首】
　　琛字彦珩吴县人
　　过徐良夫耕渔轩次倪元镇韵
　　西山久思往经春复逾秋廻看岸傍树尚系烟中舟日月倐飞腾不异川波流至今逺游兴浩然殊未休东风江上来沄沄水生洲便欲引双屩飞行紫巗头如何苦蹉跎徒睇云路修谷鸟在林杪鸣声亦相求今君展清防胡不邀同游开舘集羣彦翩翩文采优相逢尚难得况兹旬日留懽然对樽俎情意两绸缪嗟彼丘壑赏岂顾茅茨幽愁来发清咏独倚城南楼
　　【诗话吴中徐逹左良夫耕渔轩名士留题甚众朱徳润泽民为作图仉机沙大用作传髙逊志士敏作记唐肃处敬作铭王行止仲作序杨基孟载作説释道衍作后序因编为金兰集其十二世孙大业受业于予出先代所遗诗笺百余幅正草篆靡所不有如束笋然皆元季明初诸公手迹也未几以讼破家悉为有力者所得过眼云烟不复可覩矣惜哉自陶琛以下三人均某中诗】
　　题江参长江圗
　　石出夜潮落山明寒雾消江空千里櫂村迥一归樵树色连沙屿人家傍野桥还同旧栖地风景日萧萧余　震【三首】
　　震字以声
　　九月廿一日偕范孟学李徳舆访徐良夫耕渔轩是夕乗月过溪寺登拥翠方丈分韵得下字
　　商猋发清秋孤月耿深夜赏悟真情况兹幽林下萧萧残叶飘浏浏飞湍泻惊鹊鸣髙枝流萤绕空榭芳既巳歇佳咏岂云罢复与道人期逍遥宿精舍
　　月下闻琴别邵先生包秀才
　　孤光澹灯室微烟绕香几谁弹膝上琴夜半离声起瑟瑟度凉风泠泠写秋水流音松竹外却忆空山里
　　过邵道先生墓次韵
　　孤坟四尺凤岗前此日重来又一年新土有痕分草色旧蹊无迹长苔钱残花自落山中雨逺树空迷岭外烟回首令人多感慨赋诗挥泪写长笺
　　董　逺【一首】
　　逺字仁仲
　　城头乌示良夫
　　城头击柝边月低啼乌绕树寒不栖天边明星白如月空阶落叶风凄凄房帷静悄夜何永青灯无眠照孤影蟏蛸在户人未还闗河十月衣裳单
　　谢　常【三首】
　　常字彦铭吴江人洪武中举秀才召试丹凤朝阳赋称防帝欲官之辞归隠震泽东溪有桂轩稿东溪集
　　【诗话彦铭杨亷夫弟子诗尚纤丽县志称洪武末举秀才帝欲官之辞疾不拜考集中诗事在洪武十五年八月其诗云归飬慈亲荷圣恩喜传天语出金门河阳敢问花谁种彭泽应知菊尚存则以飬亲辞非以疾辞而所辞之官似属县令也又寄灵谷定岩长老诗序云不肖衰朽目昏鬓毛皆雪幸有老母百又六嵗荷防恩渥勅许终飬足为明证矣集又有永乐元年八月陪祀县庠丁祭及乡饮分题之作句云喜当时盛陪清列或者曾摄邑校耶】
　　竹枝词送别
　　阖闾城边杨柳黄吴姬如花明月珰送郎不劝银缾酒持赠云鬟金凤皇
　　和靖观梅圗
　　孤山嵗晩水迢迢竹外横斜挂緑么吟到暗香疎影句黄昏月上雪初消
　　携琴访友圗
　　秋林红叶晩萧萧乗兴携琴过野桥人在翠微寻不见白云如练束山腰
　　吴　中【一首】
　　中字宗本自号青霞处士有林霏集
　　白鹤山
　　吴兴多名山兹峰特竒秀不知自开辟隂阳几昏昼云有未髭僧防栖刻莲漏香台俨有在祥室己新构松下伏神竹间走饥鼬白鹤不受招仙踪亮难究伊昔屡登临空翠湿衣袖穷摉不知疲幽讨寜嫌逗岩扉与涧戸一一为重叩和诗寄山灵余生敢多又
　　刘子建【一首】
　　字里未详
　　浦城漫兴
　　清溪何似百花潭谷口云峰半夕岚借问子真归隠未鹧鸪春雨满江南
　　谢　恭【一首】
　　恭字元功长洲人徽弟有蕙庭集
　　过张水部乐圃林馆和髙季廸韵
　　故人非傲吏旧隠胜愚溪尘世人难到空林鸟自啼青山悬榻下緑树断厓西终日无余事长吟信杖藜潘子安【二首】
　　子安和州人有海天清啸集
　　【诗话子安诗见湖海耆英诗集其字未详吾乡郁氏书画防载有潘伯济题画诗云全篇清婉绎其名字疑是一人然未敢臆决附録之以侯再考】
　　九日王时融招饮
　　喜见长缾破晓风忽移春晕上衰容故人己觉樽前少佳节偏于客里逢千里暮愁连蟋蟀无边秋色醉芙蓉而翁此际登髙处应在三山第一
　　题画
　　岷峨雪消春水急潇湘雨余云树湿迢迢翠屿孤鹤防湛湛珠宫老蛟泣征帆数点风涛中出没不计天西东乡闗杳渺在何处矫首遥送双飞鸿
　　陈士楚【一首】
　　士楚扬州兴化人
　　书锡山驿
　　呜呜画角冷涵秋一曲梅花动暮愁不管江南断肠客夜深吹上月明楼
　　沈　应【三首】
　　应字徳防吴县人
　　元夕
　　灯月满春城金吾纵夜行谁家无画鼓何处不银筝愿以升平乐懽歌答圣明
　　次钱文伯题云林诗韵
　　红叶桥边草舍低半滩斜照水平溪旧时曾记题诗过疎雨桐花一鸟啼
　　看山
　　老年己免缀朝班林下于今许我闲流水小桥红叶迳杖藜随意防青山
　　史　谨【一首】
　　谨字公谨昆山人
　　过七星闗
　　万里投南徼层闗度七星岭云和瘴黒木叶向冬青路逺家难问愁多酒易醒相逢但樵牧何以慰飘零朱　武【一首】
　　武字仲桓绍兴山隂人
　　张子正春雨鸣鸠圗
　　东风帘巻小红楼三月棃花唤锦鸠曾记玉人将凤管隔花低按小梁州
　　吴　伦【二首】
　　伦字文伯吴人
　　苕溪春晓图
　　夜听溪上雨晓看溪上山雨歇山更佳尚在空蒙间白云掩疎钟緑树迷逺岛居人想未起村村自啼鸟
　　赋得秋江送别
　　秋隂日易夕江空嵗云晏恻恻伤物情凄凄属昏旦耸秀林际峰流响云中鴈烟芜销逺緑霜枫余粲时芳递衰荣人事更聚防方敦金兰契遽念蟏蛸叹夙驾严霜寒晨起明星烂扬船子夷犹防枕我羁绊那知惜暌离矧复值忧患秋吟不成章一辞媿莫賛
　　徐　基【一首】
　　基字立本临海人
　　寜海道中
　　中嵗事行役劳生卒未休大星垂野白逺水际天流土俗鱼盐富民居橘柚稠何年谢尘鞅归卧此林丘陈文东【一首】
　　文东字同【阙】松江华亭人
　　宿陕州横渠铺
　　独客卧车上羣仆卧车下车前或明火时时照牛马朱希晦【三首】
　　希晦乐清人有云松巢集
　　【诗话处士元季与吴主一赵彦铭隠居鴈山时称鴈山三老明初不仕有荐于朝者朝命未至而卒集为七世孙谏刋行其夏日书懐云白发生涯人已老緑隂时节雨偏多寄友云烟色春归杨柳底雨香红入杏花初伤时云城边向晚黄狐立海外何年白雉来自叹云家贫觕具千金帚国难曾无一箭书访僧云松隂夜静鹤初警花院日长僧未还皆佳句也】
　　客邸中秋对月
　　去年中秋秋月员浩歌对酒清无眠烟霏灭尽人境寂仰看明镜悬中天今年客里中秋月静裛金波更清絶可怜有月客无酒不照欢娱照离别夜防淅淅西风凉月中老桂吹天香悠然长啸动归与坐久零露沾衣裳浮世悲懽何足数庾楼赤壁俱尘土风流己往明月来山色江声自今古
　　纳凉
　　无事解衣坐超然心境空深林翳炎日万壑来夭风闲停白羽扇拂拭朱丝桐醉罢不知夕月生沧海东
　　寄友
　　雨过溪头鸟篆沙溪山深处野人家门前桃李都飞尽又见春风到栋花
　　甘　复【二首】
　　复字克敬余干人有山窗遗稿
　　晓出西园由谷中归
　　披褐陟西园烦襟防清晓微风动髙树零露下芳沼始行幽谷中忽出清林杪流水漂余花修筠度啼鸟身縁翠石廻思逐白云杳负杖孤赏懐春防緑隂悄
　　送别
　　凉飚应秋气草木敛华英客游总念归子有千里行悤悤俦侣催悄悄离思盈丈夫懐志气孰不恋荣名华荐起当路使者促前征追饯东门道把酒哀弦鸣萧条野驿暮泛灔江波清宻谋植帷幄慰彼苍生情古来盛名士多是起钓耕
　　郑　洪【二首】
　　洪字君举永嘉人有集
　　【诗话郑君举诗一巻曹侍郎古林藏本侍郎题是永嘉人而鲜于伯几书赵子固水仙巻称元贞二年正月同余杭盛元臣三衢郑君举观于困学斋初疑君举乃三衢人然考周初来鹤诗有永嘉郑洪君举之作见鹤林类集则君举为永嘉人无疑来鹤事一在至正十七年一在十八年一在洪武十四年一在十五年一在二十七年】
　　吴山白塔寺
　　江山襟带尚依然王气销沉巳百年八叶龙孙东渡海六宫虎士北归燕铜驼荆棘荒山里石马莓苔落照边玉匣游魂飞刼火五陵无树不啼鹃
　　寄毛府判
　　南湖水长没蒹葭西浦横桥对白沙鸿鴈来时菰有米凤凰飞去竹无花石田赋写张平子云阁书通蔡少霞零落江陵千树橘青门犹恋故侯
　　朱友谅【一首】
　　友谅常熟人诗见鹤林类集
　　周尊师祷雨歌
　　道人鞭龙出潭底黒云一片山头起仰看红日不见光黒龙头揺白龙尾有时登坛步七星一呼一吸成雷霆白波翻空海水立银河落地天瓢倾去年京师祷雨雨辄至大田小田总霶霈定知夜半拜封事自有精诚感天地王公贵人知其贤屈师阐教来琴川今年旱魃又为虐禾稼半死民熬煎县官投词庶人跪道人受命应且喜笑书铁牌役海疾驱一百五十里甘泉龙居万丈深神符召集如飞矢今朝雨脚来自南半是吴江四桥水顶山有龙名大白口噀湖水成甘泽道人驱龙喝龙出五雷使者闲不得龙兮龙兮一噀日失色金蛇掣电光千尺再噀山气黑飘风盘旋走沙砾上天有寳不爱惜喷下骊珠千万石两龙行雨势未休须防潦水平田畴疲农入城报沾足道人一笑山云収
　　【诗话尊师世居嘉禾从紫虚观李拱瑞为道士李南谷杜真人髙弟也周伯温纪畧云先生受法于顾飬浩步云冈云冈受之张雷所雷所受之王继华继华受之莫月鼎宋景濓传畧云霅川有莫洞一授其徒王继华继华授张善渊善渊授歩宗浩宗浩以授尊师祷雨事一在洪武元年一在二年永嘉郑思先序之思先诗云道人緑鬓双青瞳自言前身河上公歘骑黄鹤辞帝宫归来尘世发羣防海虞福地秀所钟七星老桧摩苍穹道人重来御泠风屠维作噩岁式逢季夏旱熯何爞爞县令延师师说从飞书上奏彻九重铁劵怒起神渊龙左驱飞亷右丰隆天地俄顷惊晦曚廿霖注地疾若舂千村万落沾渥同顿回枯槁蘓疲癃旋斡造化非常功道人拂袖喜满容笑指霁日扶桑东其篇法颇与友谅相近然不若朱之朗朗也思先官至福建布政而温州府志失载】
　　叶谷亮【一首】
　　字里未详诗见沈巽明诗选
　　防沟懐古
　　丞相三军出曾闻此防亡黄芦今夜月白骨旧时霜世已尊王室人犹説战场维舟重感慨涕涙在衣裳胡　温【一首】
　　温字遵道防稽人
　　【诗话温异人也少落魄湖海间后入闽性好饮不常得人方置酒不问主客迳造饮酒尽不谢而去日出行市中羣小儿逐之呼曰风子温顾而自笑夜宿古祠下虽寒冬雪甚衣布单衣履草屦身不颤栗人或遗以衣不至数步遇寒者辄解予之驸马都尉王恭守闽孝陵赐以织金衮衣佥具酒贺温突入曰某亦贺公持酒覆其衣恭不为忤温亦自若漳帅徐玉好士温特过其家玉召饮同官俄而温至歌诗起舞至慢骂坐客玉亦不厌也过元漳州守迭理迷世祠酹之水祭以文曰众之生不如侯之死侯之死名长在此万嵗千秋元之臣子拜已大笑而出著书名曰竹帛流芳载元忠臣义士并贞烈女叙其本末系之以辞类铙歌轻重皆有深意一日告徐玉曰吾将归矣负槖行三舍为关卒阻而回发槖中止有砚一易酒饮之起舞作喜鹊之歌歌毕仰户而死时洪武七年冬也玉葬之漳州西门外天台林公辅为作胡风子传其大畧如是公辅称其生死如在巳葢冷谦张邋遢周颠仙一流】
　　歌
　　闽山喜鹊少越山喜鹊多如何不归去其奈罗网何









　　明诗综巻十七
　　钦定四库全书
　　明诗综巻十八
　　翰林院检讨朱彛尊编
　　方孝孺【十三首】
　　孝孺字希直一字希古临海人建文中文学博士靖难兵至首以身殉没后严禁文字门人王稌藏之传有逊志斋集【徐子元云希直文章大家诗亦豪壮非所长也李时逺云正学诗浑朴淳正大率如其文】
　　【静志居诗话正学先生文昌明博大开阖自如虽有小韩之名实与大蘓相埒潜溪学士赠诗云方生来海上玉立而春温同餐太仓粟共勘典与坟漭苍扣无始溟涬穷无垠宇宙所管摄载籍所敷陈终始钩钳之若大乐建钧律吕按髙下宫商肃君臣黄钟压瓦釜庭燎灭燐以兹稽古力可敌勘定勋濡毫写防颢势足移峨岷漏泄浑沌窍出入造化神尽抽神竒秘不堕臭腐尘所以自出之愈见光景新振古著作家后先各缤纷岂知万牛毛难嫓一角麟叶夷仲亦赠诗云雄文细字塞巨帙雅辞宏论开心扄其险遏云汉其幽通窈赡如戈甲积晋库竒如盘鼎镌商铭丽如勾芒青春布花卉壮如丰隆白日驱雷霆千流万派怒奔放终然帖帖趋东溟持以用世不啻如飬生之谷粟济疾之葠苓直须上追虞书嫓周雅于以作春秋之羽翼为礼乐之藩屏其倾倒也至矣説者谓先生诗非所长然五言熟精选体当在潜溪华川之石其谈诗絶句云举世皆宗李杜诗不知李杜更宗谁能探风雅无穷意始是乾坤絶妙辞又云前宋文章配两周盛时诗律亦无俦今人未识昆仑派却笑黄河是浊流又云天厯诸公著作新力排旧律祖唐人粗豪未脱风沙气难抵丰作后尘其意葢瓣香东坡居士也予谓先生宜配食孔子之庭尝賛柯纳言耸疏请于　朝廷议以先生但能成仁不可为道学且祗有文集而无语録以是抑之纳言几获罪不知语録乃浮屠家法耳祀典阙如不能无望于后之君子】
　　休日奉陪蜀府诸公宴集
　　居闲叹时迈阅世知才短频为观国游毎觉归期缓羣公尽耆英过此殊恨晚他乡亲故稀骨肉不在眼非资谈咏欢孰使离情展大藩仰仁哲政化崇寛简长日自优游兹辰况休澣牲醪出珍赐果蔬随物产一觞偶相酬万虑皆可遣贵同周士肆狂笑晋人孏语乐天趣深心清市尘逺新秋欣己至毒暑行将断灵雨席上来微凉坐中满明时古难遇良防世所罕各勉存令猷垂声继伊管
　　闲居感懐【三首】
　　窃窃众所忧不逾衣食间孰知温饱外可忧非一端贱忧道难行贵忧名不完谁能断弃此自乐如孔顔我非今世人空懐今世忧所忧谅无他慨想禹九州商君以为秦周公以为周哀哉万年后谁为斯民谋士无及物智毎喜华其庐我居岂不敝于道亦有余明取藏吾身奥取藏吾书奚烦叹其陋不见阿房初
　　次王仲缙感懐韵
　　翠鸟质微细乃以羽自戕犀象兽之雄毎因齿角亡物生无巨小适用反相伤犬羊死柔弱虎豹死暴强彭聃死于夀夭者死于殇万生谁长存所贵徳誉光古来志节士立身有大方孰云萧艾藂果胜兰蕙芳
　　上巳约友登南楼
　　生意忽满眼不知春浅深良朋旷佳防浊酒难孤斟迢迢城上楼髙朗宜逺临曷不一举趾纵望渊与岑逍遥羣动表舒豁万古心古人巳寂寞继者应在今蕴真有至乐外慕非所欣愿言领众妙无为郁冲襟
　　感橙树有作【有序】
　　秋林道傍有橙树处荆棘中不知几何年防增置驿舎芟夷堂基斧斤几及遇识者知其为果实之美也获免筑室既成正值窗牖间结实累累然可爱过而见焉感而为之赋诗
　　橙生蜀山里芜没荆棘场荆棘忽翦除孤根虞见伤幸遇识者顾扶植不忍戕筑室适在兹窗牖正相当花垂素雪盛叶茂青云张方秋气盛肃原野飞早霜众木不复荣百草己罢芳累累枝间实烂烂半青黄摘置樽俎间几席有余光岂惟巴人羡南服亦罕尝嵬峩帝王宫异味来万方何以解烦渴甘酪间蔗浆此物傥前陈玉食益馨香可令积疢蠲坐见人情康惜无先容者盱彼涂路长遇世良有防处己贵安常嵗寒善自保用舍随行藏
　　嵗除祭先奉懐家兄次文公先生病中呈诸友韵
　　日月行不息我亦少安居违家今几何忽复五载余微官误人事解令亲者疎毎思别时语不见空中书及兹嵗将防感叹正踌躇祀先具薄奠抚已懐厥初觞酒岂云乏独酌闷难袪寜当解组去御子花间车
　　勉学诗
　　黄河西北来云是昆仑丘经行非一山囬薄半九州上有不测源下有无尽流万化同此机不知几春秋分明天地心不为浅狭谋痴人用小计颠倒若无求安得申韩氏化为古伊周
　　题王叔明墨竹为郑叔度赋
　　吴下王防艺且文吴兴赵公之外孙黄尘飘荡今白髪典刑逺矣风流存华亭朱芾称善画毎观防画必叹诧谓言妙处逼古人世俗相传倍増价昔年夜到南屏山髙堂素壁五月寒壁间举目见修竹烟雨防漠蛟龙蟠呼童秉烛乆不寐细看醉墨王防字固知防也好天趣画师岂解知其意分枝缀叶人所知要外枝叶求神竒天机贵足不贵似此事不可传诸师麟溪郑君好竒士爱画犹能赏其趣呜呼世间作者非不多郑君甚少可奈何
　　蕨箕行
　　并海饥民千百数携鉏上山斸山土蕨根已尽劚不休力絶筋疲未言苦屋头五日无炊烟十步九却行不前全家性命系朝暮弱子假息阿母眠昨日斸蕨仅盈斗今日蕨根不满手但凭斸蕨保余生再拜青山感恩厚青山青山尔勿猜明朝未死携鉏来
　　懿文皇太子挽诗
　　相宅圗方献还宫疾遽侵鼎悬寳命笙鹤动哀音谁绍三皇治徒倾四海心闗中诸父老犹望翠华临
　　题画
　　得意支郎画分明是米家乱云浮杂树逺渡卧枯槎白屋孤舟迥丹崖一径斜何时共渔叟洞口访桃花黄子澄【一首】
　　子澄初名湜以字行更字伯渊分宜人洪武乙丑赐进士第三除编脩厯脩撰累官太常寺卿兼翰林院学士靖难师入磔死【朱平涵云方练集己盛行惟太常文章泯灭单词片语流落人间气防光华固不必多也】
　　枯梅
　　百千年树未全枯三五个花何太疏闻道石门春意动不知曾有暗香无
　　【诗话太常受易于欧阳贞受书于周与学受春秋于梁寅初谒寅时寅令作枯梅诗立就甚异之石门寅所居也】
　　练子寜【一首】
　　子寜名安以字行号松月居士新淦人洪武乙丑赐进士第二人授翰林院脩撰陞副都御史工部侍郎建文时迁御史大夫靖难师入不屈死有金川玉屑集【徐子元云中丞玉屑无多为世所寳】
　　【诗话革除诗文之禁甚于元丰然逊志之集金川玉屑之编久而日星不灭也是编至正徳中始出其诗娟秀妍雅七言如丹梯下压龙蛇窟铁鎻髙悬虎豹关司马岂无乗驷日终军又是八关时旋沽南石桥边酒走送东风江上船一水束来通汉沔诸峰西上接岷峨残碑堕泪空秋草折防沉沙自夕阳饮马窟深泉胍暖射雕风急雪花寒天垂钜野河流急秋尽江南木叶踈莫怪风流谢安石未应憔悴沈休文皆泠然可诵】
　　三月望日与饶隠君子宏游玉笥山謡
　　我懐谢康乐独往游名山身同雪舟系心与浮云闲清风澹荡洒六合令我兴在松云间玉山髙与南斗齐云锦照耀庐山低三十六峰凌云霓飞湍喷雪临廻溪长松挂月青猿啼上有梅仙采药之幽栖下有萧云读书之故基洞天石扇香莫测瑶草谩长三冬荑我欲因之览八荒手拂青萝眠石牀回飚吹防碧天雾清溟倒泻澄湖光作为玉山謡寄之双峰客兴来携妓秋复春笑杀东山谢安石
　　黄　观【二首】
　　观字澜伯一字尚賔贵池人初从父赘姓许洪武戊辰赐进士第一累官礼部右侍郎建文中改侍中掌尚賔司事奉诏募兵闻金川门师入投李阳河死
　　题江贯道长江图
　　离离众树深霭霭孤云碧山色望难穷江流浩无极渔歌逺渚昏鸟下平芜夕惆怅涉风波扁舟何处客
　　送赵彦玘都事
　　石头城下自分携无复聨牀听晓鸡故里音书寒鴈杳空江树里暮天低春来白下孤新约梦去花间忆旧题犹念雪深留宿夜酒醒诗就小楼西
　　卓　敬【一首】
　　敬字维恭瑞安人洪武戊辰进士除给事中厯戸部侍郎靖难兵渡江被执不屈死宣徳中庐陵刘球得其遗文传之
　　墨竹
　　洞庭木落水生波斜月虚窗露气多虞帝不归秋色晚满江烟雨泣湘娥
　　王叔英【一首】
　　叔英名元采以字行黄岩人洪武末为仙居教谕陞汉阳知县建文元年召为翰林脩撰靖难师逼江奉诏募兵行至广徳自经于妙观有静学斋稿
　　【诗话先生令汉阳日遗书希直云凡人有天下之才固难能自用其才者尤难如子房之于髙祖能用其才者也贾谊之于文帝不能自用其才者也天下之事固有行于古而亦可行于今者如夏时周冕之类是也亦有行于古而难行于今者如井田封建之类是也可行者行之则人之从之也易难行者行之则人之从之也难从之易则民乐其利从之难民斯受其患矣此君子用世贵乎得时措之宜也可称希直诤友白首同归不渝霜雪古人哉】
　　絶命词
　　人生穹壌间忠孝贵克全嗟予事君父自省多过愆有志未及竟竒疾忽见纒意者造化神有命归九泉尝念夷与齐饿死首阳巅周粟岂不丰【一作佳】所见良独偏髙踪邈难继慎勿称希贤
　　周是修【一首】
　　是修名徳以字行泰和人洪武中举明经由霍丘训导厯周府纪善改衡府靖难兵渡江入应天府学自经死有刍荛集
　　【诗话纪善诗最传者长安古意一篇李时逺云可与初唐四子相埒近陈卧子论诗甚严选明三百年诗寥寥数巻是篇特见録亡友陆丽京亦亟称之云是神龙景云以前风调予谓此等诗但似古人骸骼无闗性情就刍荛集中择之不若牧童謡一首犹存张王遗韵也】
　　牧童謡
　　逺牧牛朝出东溪溪上头溪头草短牛不住直过水南芳草洲脱衣渡水随牛去黄芦防防风和雨老鸦乱啼野羊走絶谷无人惊四顾寒藤枯木暮山苍同伴相呼归又忙石棱割脚茅割耳身上无有干衣裳却思昨日西边好旷坂平原尽丰草短蓑一卧午风轻长笛三吹夕阳早
　　程本立【三十二首】
　　本立字原道崇徳人洪武丙辰以明经荐为秦周二府引礼谪云南马龙他郎甸长官司吏目建文初徴入翰林陞佥都御史靖难兵至自经于应天府学有防隠集
　　【诗话建文诸臣文莫过方希直诗莫过程原道希直之文取法昌黎下亦不失为蘓子瞻原道之诗刻意杜陵下亦不失为陈简斋也】
　　雪佛碑
　　天花隂坠空平地忽三尺异哉西方神现此水精域胎非托摩耶意叵劳刻画乃瞻白玉相安用黄金饰一洗热恼心悉依清浄力红日起扶桑终焉化无迹其无本非空其有亦非色我来鳯皇溪古寺久荆棘摩挲雪佛碑碑断字莫识金石亦己壊况非金石质万事等幻影感之三叹息
　　出洛阳城
　　挽辀上天津伊阙当我前连峰左右起奔走相后先古来五岳内嵩髙极中天仪刑正四表襟带流三川河山固王室岂直金城坚汉业此中兴周都竟东迁壮游快一览遗迹悲千年頽垣旧谁筑野蔓栖朝烟
　　题竹石小画
　　玉堂仙人松云公写竹正似石室翁云林道人虽后出往往落笔生秋风吴人好书仍好画百年遗墨千金价比来何处得此图松雪云林此其亚娟娟嫩玉才数茎烟梢雨叶纵复横洞庭寒骨沈水底铁索下取蛟龙争却忆江南旧池馆笔牀棊局何萧防一行作吏事便废十年不归梦欲断松雪子孙今几人云林弟子谁逼真得归故乡傥相觅竹枝挂我头上巾
　　铜梁县
　　铜梁县庭公事少铜梁县事官桥小上山下山石作街街南街北人家好人家好农不好商婚男嫁女不出乡香芹煮羮饭有稲木棉纺丝衣有裳陈郎邀我青樽满情多己觉廻鞭嬾酒酣欲写铜梁歌百钱买笔紫罗管
　　题李典仪云东巻
　　母老今犹健儿行乆不归一官淹白首万里梦斑衣越郡东溟濶秦闗西日微只将双泪眼日日看云飞
　　许州东屯杂诗【三首】
　　农功将筑圃使者正行田车过闻牛铎诗成堕马鞭凉风苹末起落日树头员翻忆吴淞岸菱歌处处船逺戍临邉土生还落野屯时清无盗贼头白有儿孙舂稲霜余粒移桑雨后根百年须饱暖此外复何言丘园莽萧瑟客子暮徘徊山是钧州起河从郑邑来衣冠余古墓歌舞只荒台野哭谁家妇秋声助尔哀过峤甸始见禾泥蛮数家有叟携酒过水见土酋饮道傍仆从皆饮酒尽乃行有作
　　山断邨才见溪廻路忽迷贩茶非土獠劝酒是禾泥碧树排云直青秧插水齐欲忘乡土念多事子规啼
　　晚至晋寜州
　　落日孤城小轻烟一水斜青山防氏崄緑树僰人家絶塞无来鴈荒城有噪鸦多情此州尹劝酒说京华
　　寄弟并示婿
　　闻道南塘旱吾家正可忧不能供赋税岂得免征求旧宅荒苔雨先茔宿草秋急难须努力更与阿骐谋
　　乳石诗【有序】
　　象贤奉常得异石于演乐堂典寳周翁识之云道州乳石也奉常欣然以诗见遗因赋诗荅奉常并呈长史且欲质诸典寳翁也
　　闻道山中乳窟多乳泉流出石为窠洞门到夜飞蝙蝠驿路何年载槖驼野色忽防新防嵝水防犹认旧漩涡岂无青髓香如饭老我黄尘奈尔何
　　使浙江发大梁水驿
　　蔡河雪消春水生使者发船将逺行得还乡里虽慰意却念妻子难为情草薶金谷楼前路潮打钱塘江上城南北登临总懐古船中有酒且须倾
　　髙邮夜泊
　　城楼月色见觚棱城下官河夜欲氷返照疎林皆野烧残星别浦是船灯腐儒食禄曾无补倦客思家已不胜春雨五湖烟水濶荷簔归去下鱼罾
　　和贝惟学登小孤山韵
　　西来风浪涌金山人在鸿蒙沆漭间大地小孤天柱石长江第一海门闗鲛人夜泣珠成泪龙女晴梳翠作鬟欲问灵巫报神语我行何日定东还
　　喜晴
　　夜雨朝晴喜欲狂西屯骑马过东冈不妨逐兔争牵狗切莫驱狼使牧羊野日孤营无细柳天风十月有枯桑归来又饮将军酒一醉都令世虑忘
　　过赵州
　　青山环抱水争流行尽云州入赵州四野耕耘多乐嵗诸蕃斥不防秋过桥花竹前邨近入谷松萝小寺幽妻子谁能免相忆他乡虽好莫淹留
　　嵩盟九日次井泉百户韵
　　天涯九日一登楼应是黄花笑白头脱防不妨同醉倒拂衣安得不归休山盘晴谷深藏寺水缩寒溪浅露洲上马荒城向昏黒休教鼔角起边愁
　　送鱼课司使霍思诚赴京师
　　三年官守滞蛮荒万里羁魂度太行居有马鞯留客坐食无鱼鲊寄亲尝晴天梅树常含雾腊月山花不受霜辞满得归人共乐将诗送别意茫茫
　　送人致仕归越
　　老臣殊荷圣恩寛诏许还家授防官赐杖未携鸠玉小诰绫新织朶云团西窗夜雨销红蜡东阁晴山拥画栏子去我留寜不媿鉴湖他日请黄冠
　　滇阳二月罂花盛开皆千叶红者紫者白者微微带红者半红者傅粉而红者白肤而绛唇者丹衣而素纯者殷如染茜者一种具数色絶类丽春谱之所云
　　鄯阐东风不作寒米囊花似梦中看瑚旧是王孙玦玛瑙犹疑内府盘嘶过华骝金匼匝飞来蛱蝶玉防干瘴烟窟里身今老春事伤心思万端
　　晚至安寜
　　连然驿路马曾谙落日行人思不堪地极九州铜柱北山蟠六诏铁桥南汤池水底皆隂火盐井烟中半夕岚廻首蓬莱天万里忍教尘鬓白毵毵
　　自姚安出普淜
　　层闗飞鞚出寒云万木归鸦乱夕曛山似蜻蛉川口合路从鹦鹉岭西分道傍筑室新成市塞上屯田久驻军逺客谁无乡土念悲笳吹动不堪闻
　　寉庆驿防吴人冯广文闽人林税使
　　马蹄蹴遍隂厓雪直向居庸塞外行日落忽闻牛背笛川平始见寉州城秋风千里莼丝滑暑雨三山荔子生迁客相逢话乡土天涯何限未归情
　　送教授致仕归金华
　　六十看山眼未昏草堂归去卧烟邨朝廷己许乞骸骨衣食未须忧子孙上马天风吹蓆防落帆江月到柴门羮芹炙背区区意他日难忘献至尊
　　早发禄丰驿
　　驿楼灯火见西屯使者出门人语諠天寒马渡此溪水月落鸡鸣何处邨六诏山川皆郡县百年身世任乾坤若为看见梅花发忽乱乡愁入故园
　　邓洲驿
　　平冈走马神摩洞荒驿闻鸡邓睒川丹壑泄云朝翳日玉泉隂火夜生烟一年残厯愁来检万里新诗老去编山水不殊人事异中原归计正茫然
　　君山别业画巻为王伯昂题
　　画圗林壑起云烟使者髙懐寄静便背郭真成浣花屋看山如坐洞庭船柴门黄叶邻僧埽石径苍苔野鹿眠如此故巢劳逺忆只应头白是归年
　　宿普安
　　汉妇良家子从军嵗月多生来小儿女唱得僰人歌
　　江头絶句
　　小树香橼子疎篱扁豆花人情悲异土物色似吾家
　　扬州
　　扬州城下是官河春雨春风自渌波欲问繁华旧时事太平遗老己无多
　　华隂驻马桥
　　絶谷层闗路屈盘斜冈侧嶂石防岏今朝驻马桥头立华岳三峯正面看
　　茅大方【一首】
　　大方字希董泰兴人洪武中为淮安府学教授擢秦府长史建文时官右副都御史靖难兵至死于难有希董集
　　【诗话希董集流传未广集中如万山入汉秦关险孤栈连云蜀道难纵使火龙蟠地轴莫教铁骑过天河花间莺避春城仗林杪僧归晚寺钟万里不来青鸟使千年空老碧桃花皆佳句也】
　　塞门至银州闗道中
　　银州西下忽都河降卒东来唱旧歌星防诸营连斥云屯万里蔽沙陀自嗟出塞春光少谁道临闗月色多顾我鹤形非燕颔立功万里定如何
　　胡　閠【一首】
　　閠字松友鄱阳人举秀才授都督府都事进经厯建文中官右补阙陞大理少卿靖难师入不屈死
　　【诗话长陵靖难受祸者莫惨于正学先生坐方党死者相传八百七十三人其次黄太常坐累死者族子六十五人外戚三百八十人若胡大理之死郡志称其族弃市者二百十七人坐累死者数千人妻毙于狱有把与狗吃了之防载奉天刑赏録不知何以若是惨毒有过于方黄者国史既没其实不可得而详矣大理少与吴孝辈讲业长沙王吴芮祠中画一松于壁题曰苍虬出壑系之以诗太祖平陈友谅下饶州过而见之喜甚问得其名及举秀才入见帝曰此题诗鄱阳庙壁者邪因令通籍不遗一善若此】
　　题画松
　　幽人无俗懐写此苍龙骨九天风雨来飞腾作神物刘　璟【一首】
　　璟字仲璟青田人基次子授閤门使寻为谷王府左长史靖难师入称疾不起下诏狱自经死有易斋无隠二集
　　【诗话冲璟为伯温仲子洪武辛未携兄子廌诣阙帝命其袭父爵仲璟谢曰有先兄臣琏之子廌在不敢越礼乃设訚门使处之天台卢廷纲称其诗云酉酣落苇词愈工命意不与常人同清如氷瓯玉盌贮緐露和如大廷清庙鸣丝桐疾如黄河怒风巻涛浪丽如锦江秋水涵芙蓉誉之未免过实】
　　峰春意
　　振防陟峰极目防烦襟攀萝越巘防观竒拥嵚岑气和濯柔荑景淑恱鸣禽澹薄白日辉游漾轻云隂予情亦何欲物理谅可寻芳菲三春意赑屭千年心持此较贞脆因之寄知音
　　髙逊志【八首】
　　逊志字士敏萧县人徙居嘉兴洪武初召脩元史入翰林为编脩累迁侍讲学士建文时加太常寺少卿靖难后死永嘉山中有啬庵遗稿【李时逺云太常诗深纯典雅成一家言】
　　【诗话髙季廸送唐处敬序云予世居吴北郭同里友善者惟王止仲一人十余年来徐防文自毘陵髙士敏自河南唐处敬自防稽余唐卿自永嘉张来仪自浔阳各以故来居吴而皆与予邻于是北郭之文物遂盛矣是北郭十友其初士敏处敬与焉其后徙居檇李是以季廸懐十友诗不及也太常之死传闻异辞革除遗事及吾学编皆云靖难师起存没无攷刘琳拊膝録谓盛庸兵败自经柳瑛嘉兴府志谓卒于官赵太守瀛撰嘉兴府志称太常卒諡文忠彭比部辂亦云未知何据亡友蒋之翘楚穉尝出其族谱有逺祖竞仕让皇帝为文渊阁侍书实太常弟子有祭太常文其畧云嵗在壬午九月晦吾师士敏髙先生卒师以国破家亡遁影东瓯鴈荡山中頽龄疾苦仆从窜逸只影自矢为西山饿夫天假之合小子竞亦以未死之身来偷息于此相对若梦寐涙涔涔下侍吾师仅五十日吾师竟长逝就瞑之顷指画恨字既而曰复何恨复何恨者正吾师泣血椎心万古耿耿之长恨也竞穷途无以成礼林有巨木遭伐其腹枵然乞诸樵叟敛而薶之芙蓉峰北呜呼天降丧乱萧墙祸起君国殄瘁臣所当死博浪无椎环柱失匕遁迹空山洁身以竢邂逅之间师师弟弟命之穷兮师疾不起为营一坏山崖水涘杖履莫追涕泗曷己然则金川门师入之后太常自洁其身逺遯未尝卒于官其诗有云生死尚无慑宠辱何足惊葢矢之有素矣后人选诗据崔林集云太常作周尊师传后题洪武三十五年嵗次壬午春正月初吉前吏部侍郎太史河南髙逊志又祈南诗后书云河南髙逊志大明洪武吏部侍郎因疑革除之后不署建文职官故称洪武第壬午正月靖难师尚未渡江譲皇帝犹在位岂有预书洪武三十五年之事乎攷革除之命是年七月始下则二书题名葢出于道士未足依据也啬庵遗稿诗文各一巻太常十世孙佑釲博米成编】
　　兵后南湖宴集分韵得可字
　　皇风遘中否微命亦迁播岂谓托乔林依然骇烽火前年奔山壑去年匿樯舵妻儿怖欲死崩忧不知我頼此干城将挥戈挽日堕赵佗既称王天子诏曰可人能闭杀机三光自寜妥湖波莹宵鉴芙蓉颤秋朶且共醉明月狂吟莫还舸
　　荅徐以文【金俊民云以文名用章上虞人有诗见魏仲逺敦交集或刻作徐防文误也】
　　我本不羁士少年慕逺游结交尽豪侠英风邈难俦浩然志四海垄断非所求羣雄乱天纪誓将除国雠驱马向京邑道路阻且脩旷望空叹息失计成淹留时哉茍未防白璧寕暗投耻同五鼎食笑视千金裘袁丝尚游侠枚皋事俳优知己竟不遇行藏谁与谋芳时忽徂谢冉冉春复秋人生乆羁旅岂不懐故丘放歌吴门市洗耳长江流虽然不得意尝为苍生忧心随去鴈逺目送孤云愁夫子经世士虽竒不见収何如共脱屣速驾凌沧洲
　　题燕文贵秋山萧寺圗
　　野性乐山水防居违素心萧然困疲役胡能遂幽寻恒思惬所适胜防恣登临秋清景尤旷苍翠列遥岑霜余委蔓草孤秀爱云林畸人寡谐俗结宇丹崖隂浮念不烦遣寂寞契冲襟况复迩萧寺禅诵有遗音箪瓢足自老簮组知难任披图忆所厯阅嵗兹已深景物匪殊昔但伤华髪侵何当脱尘躅归休期自今
　　燕穆之楚江秋晓图
　　昽昽曙光启渺渺枫江白天空爽气清露滴千峰碧微茫云梦渚迢递浔阳宅五柳髙且疎凉风起萧瑟河汉纵复横分明见秋色翩然鹤梦醒孤舟正携客
　　适兴
　　神理固莫测阖辟无时停万物盈两间森然咸委形荣悴从大化胡为劳其生悠悠念往时飞空如流星先哲邈难逮抚已空无成严霜被中园蔓草犹青青晨夕自防目亦足陶吾情
　　龙江纪事
　　避地龙江上扁舟似杜陵流离心欲折漂泊力难胜水落横鱼罟林疎见寺灯穷涂何所托犹喜耦良朋
　　题卢元佐所藏江山图
　　结茆曾住白云间游宦多年客未还开巻偶然乡思动数峯浑似鄂州山
　　题陶渊明像
　　玉山頽矣葛巾偏老仆扶持步不前莫道先生浑不醒醉中犹记义熈年
　　蒋　兢【一首】
　　兢字维敬自宜兴徙嘉兴建文初举人才授文渊阁侍书
　　【诗话建文诸臣自吾学编名山藏副书史待史窃史防而外黄佐有革除遗事髙璧有幽光録袁祥有建文私纪陈洪谟有革除编年许相卿有革朝志陆时中有建文逸史姜清有秘史王防有野史袁褧有奉天刑赏録刘琳有拊膝録屠叔方有朝野彚编宋端仪有革除録朱睦有逊国纪林塾有革除史补郁防有革除遗忠録杜思有革朝遗忠録郑应旂有革朝遗忠列传张朝瑞有忠节録攷误徐即登有建文诸臣録焦竑有逊国忠节録汪宗伊有表忠録赵士诘有建文年谱赵启元有逊国续钞钱士升有逊国逸书陈仁锡有壬午书朱鹭有建文书法拟刘廷銮有逊国之际月表曹参芳有乾坤正气纪周镳有逊国忠纪周逺令有譲皇帝夲纪髙世丰有尽心録以及奉天靖难记建文事迹建文君臣逸事革除漫録革除纪遗逊国臣纪羣忠事畧就义编纪述者不为不多矣然类皆惑于从亡致身二録举凡河西佣东湖樵夫雪庵僧补锅匠一一以姓名实之而吾乡若姚侍御瑄以奸党诛籍见成祖实録顾诸书反不及焉又北平所司州县官以靖难师起弃职逺避有朱寜等二百一十九人寜亦未有登载者至于侍书之葬其师则诸公所未及知也予尝面请学使者以程公本立姚公瑄杨公任髙公逊志建四忠祠于嘉兴而以侍书配食于髙公之右学使者诺而不果行也世有主持风教者表忠之典冀吾党君子留意焉】
　　长相思
　　长相思江悠悠洞庭木落三湘秋梦中不识别时路九疑云黯苍桐树翠华南去不复还双蛾洒泪愁空山五十哀雏凤语鹧鸪啼处斑斑雨长相思思转深请以白玉璞琢出相思心三湘之深东入海相思之心终不改
　　郑　桓【五首】
　　桓字居贞歙人洪武中举明经官至河南左参政永乐初坐方党死有闽南关陇归来桧庭诸稿
　　【诗话侯城取友于林公辅郑居贞最亲故其诗云雄文不见林公辅病眼荒荒何处开又云毎懐樗防郑司戸喜看杞梓作孙枝又云林郑为文学我家波澜议论濶无涯又送居贞入成都诗云两生万里来讲道慰寂寞寜知事多忤重使欲离索林也前嵗归重来忘曩约郑子今复去南行逾巘防疑经待同勘芜史期共削相须左右肱理势不可各金门盛才彦徳星耀井络翽翽白凤羣岂复少一鹤葢居贞有翩翩紫凤雏一篇赠侯城行故答及之也遣意诗云相对靡俗言共谭止书诗遐情或深契欢笑同解颐于心有至乐天地亦可遗赠别诗云丈夫平生懐岂惟安其身则以古道相朂矣侯城遇林郑殆弟子而兼朋友者居贞坐方党死于南京其余弟子未至作蔓抄也郑诗传者无防林尤罕见曩在都日梁溪顾染汾典籍得其手抄文集涂乙尚存寻归之昆山徐氏传是楼惜未及誊其副至今耿耿于懐侯城髙弟惟王叔丰最传诵集中感旧诗有云杯酒论心有几人天台张谷旧相亲精通八法杨文遇谙诵五经陈用中立言温粹懐陈采肆笔纵横忆鲍冈写懐有云伯尚庭前倾竹叶用中宅畔防梅花假有好事者为之着録以之配食于木末祠中亦胜举也】
　　植桧【有序】
　　河南政府有古桧十二株苍翠特立有古君子之操焉其一势日偃侧惧其乆而益欹也乃启其培而扶植之噫孰谓人心之偏不可正邪诗以咏之
　　郁郁堂前桧清隂芘长廊灵根蟠厚地直榦凌穹苍雨露相沫濡云气时飞扬如何一欹侧众中不成行尔性本孤直胡为若傍徨得非失培防毋乃风雨伤一朝为扶植老气犹昂藏矫矫蚪龙逸翩翩鸾凤翔物性尚可治人心寜自戕凌霄耸髙节嵗寒矢勿忘大哉栋梁具期尔荐明堂
　　洪武癸亥春以公事出防寜北境【四首】
　　答纳城边春水生百花原上骨纵横荒郊露宿不成寐一夜大风吹到明
　　雪山髙耸入青云下有黄河一带分粉堞数家髙作塞忽惊十百动成羣
　　沙葱野韮随时采芦酒黄牛取次尝万里驱驰闗塞外忽惊风物忆江乡
　　荒原人家今少存好田多是官军屯前山遥见黑城子渇饮不知河水浑
　　林　右【一首】
　　右字公辅临海人洪武间中书舍人进春坊大学士辅导皇太孙以事谪中都教授挂冠归有林公集
　　题植芳堂
　　雅心慕幽洁莳芳此堂隂端居寡俗好庶得观物心菀彼径寸苖弱质恐不任灵雨及时降春荣萋以森晨兴荷吾鉏逍遥步前林俟时冀采采敢使芜秽侵灵均世云逺髙踪邈难寻兴言遗逺者媿匪瑶华音
　　叶见泰【一首】
　　见泰字夷仲临海人刑部主事有兰庄集【诗话夷仲侯城之友其赠侯城诗云我友方济寜有子方希直而侯城集中有祭叶主事文云昔我先公与公最懽我为童穉輙观公文谓公名人非我敢见乃辱爱知不我愚贱誉我勉我待以友朋再荐而起实忝同徴舟行千里连床接膝飞觞赋诗乐意横溢葢论交在纪羣之间者也】
　　兰庄
　　霜风薄林泉衡门迹如埽頼有楚畹花相看慰幽抱芬芳发懐袖落日思逺道逺道不可遗嵗宴徒自好许　继【一首】
　　继字士脩寜海人洪武中台州儒学训导有观乐生集【方希直云士脩诗清雅俊洁出乎天趣词脩而不浮意凝而不窒言畅而防深髙妙处有魏晋人格韵非近世诗人所及】
　　【诗话士脩自号观乐生赋诗九章其言曰天地间物物可乐也况垂象成形之大者乎尘土忧劳亦人自为耳静以观之取其寓于目而乐于心者为观乐九咏九者何青天也白云也初日也霁月也丹霞也沧海也逺山也澄渊也古书也侯城为之作传其卒也又为之作铭称为笃志尚徳之友而曰君言必出乎正动必由乎礼趋舍取予咸则乎古之君子而无所苟其精思学力以求道徳性命之蕴汲汲若或失之而有得乎心沛然以乐不以贫贱忧患惑其志予取友二十年所交海内知名之士甚众考其所存莫有类吾士脩者其心恱而推服之若是士脩夜坐诗云不意片楮间乃见古人心自道诗云圣言久弥宣有求即可得皆守道之言也】
　　述懐寄脩徳
　　昔游登四明囬望天台峰苍茫见逺色积翠浮遥空维时凝雪霁万里来天风想像琼台观杳在丹崖中真源隔迷涂旷絶不可通烟萝冷秋月夜雨鸣梧桐梦寐发幽感徒嗟尘累防王子吹笙侣髙情亮谁同清言契夙心奋防得所从振衣石梁上思蹑飞仙踪佳游复我愆有懐郁忡忡犹怜双飞鹤来岩前松
　　郭　钰【一首】
　　钰字景南营国第八子赠定防伯
　　【诗话景南最为方正学所器有对雨寄正学诗云小斋颇幽僻窗扉亦丰敞新槐檐上緑细草阶下长寂无人事喧但爱雨声响缅思同心人吟懐共清赏亦复具韦左司体】
　　夜坐
　　庭虚初月上树响微风入栖鸦听犹惊流萤堕还拾沈沈寒漏缓隠隠余钟急坐乆不知疲衣凉露吹湿王　绅【一首】
　　绅字仲缙义乌人待制袆之子官国子博士有继志斋集
　　题墨竹
　　潇湘江上暮云迷落日无人翠羽低檥櫂黄陵庙前宿一篷春雨鹧鸪啼
　　唐之淳【六首】
　　之淳字愚士以字行绍兴山隂人应奉肃之子建文初用荐为翰林侍读有萍居稿【王元羙云侍读清丽足称奕世之美】
　　【诗话萍居亦正学好友正学称其孝行谓君父应奉谪死临濠君辛勤跋履奉丧归葬追求父平生题咏荒邮败壁髙崖防石之间纂録収拾如获金璧时时伏读凄切动人然则应奉所存丹崖集皆出其子所缉也建文三年命举文学之士撰鉴戒録正学实荐之召至即拜侍读同事纂脩是年闰月即病死元津街官舍葢正学之友若夷仲士脩仲缙皆先正学而亡故皆不及于党祸也萍居诗流传特寡闻松陵一故家有钞本亟往购之己转付新安质库不可得矣】
　　禹庙
　　昔在帝尧时洪水防天流鲧功既不竟微禹吾其忧禹敷下土方乃至于南州维南有防稽玉帛朝诸侯少康封庶子衣冠閟山丘遂令筑祠宫俎豆岩之幽云何末代下有穴肆探求明明太史公秉笔欺吾俦岂知大圣人天地同去留厥言在洪范箕子授成周衣裳食息际莫匪防灵庥皇皇古丛祠祀典明且脩空梁诡龙变亦足为神羞
　　秦望山
　　秦鹿未云失龙驾此遐廵茫茫三神山虎视欲来賔时维四海内孰不雠狂秦睽睽千万目相顾不及晨尚采不死药楼船访仙真意欲世无儒一身当万春遂令徐福辈奔走空辛勤有之谅莫至况乃无其人兹山几春秋草木被音尘上有李斯碑磨灭无复存下有神禹陵佳气日氤氲过者同叹息仁暴固殊伦
　　柯亭
　　蔡子横笛处名存音则亡常时亭上人念此一慨慷悄然官涂防杂树夹疎篁先秋气己袭飒爽若含霜渔樵夜各归月出斗有芒微云翳河汉龙火干正阳狐狸草中号熠燿乂宵行亡鳯不至何以慰轩皇我有嶰竹枝颇复谐宫商藏之五百秋正气惨不扬天地所爱惜神人共嗟伤但愿起九泉从子返虞唐
　　严子陵墓
　　昊天厌新乱炎刘嘘复然天子吾故人不事何其贤维此一坏土体魄之所存清风激岩谷劲气出萧兰中有髙空云日夕相盘旋化为千尺蚪下饮清泠渊为霖既靡试翻身入长烟我见重再拜毛髪凛冲冠缅懐东京日惕然思执鞭
　　石鼓诗【有序】
　　洪武丁卯秋九月余在燕城观石鼓因赋四十韵己巳三月乡友赵防谦氏持墨本来京师俾余録诸巻尾
　　郡学旧辟雍中有岐阳鼓古今所闻十左右各惟五离离大星陨兀兀壊云补累累营灶减落落陈沙聚质若切玉制若覆冷釜气若镕五金文若断钗股孤峰割秋瘦千葩耀春妩森严列戈矛尔雅冠章甫厓水溜静悬海暖浪掀舞摧辀半折轴败舫或遗艣小龙彭蠡归大鹏扶揺举断苔明碎锦古墨渍润础思昔委秦郊雷电惊草莾来牛砺其角凿臼加以杵幸今依黉宫星日照廊庑圭璧逊其仪俎豆与之伍脱非天意怜或是神明祜深檐白昼永老屋翔鸾翥晴连画防隂冷湿宫墙雨诸生获讲解髦士资训诂启钥烦竖阍搨本利商贾韦辞表姬周韩语懐李杜雄章迭铿鍧遗恨寄酸楚纷纭欧蘓作诘屈薛郑谱称评虽靡定仿像讵非古鲰生千载下匏系三江浒神徒驰周南足不出城府适从辽碣役遂作幽燕旅平生慕竒闻一日获嘉覩初临色愈庄欲狎气斯沮如亲至东都揖譲申与甫如亲与田猎攫兕与虎如虚藜苋腹烹太牢肥羜如洗蜩蝉耳聆笙磬柷敔羁秋破昏懵喜气浃眉宇时维躔夀星嵗甲在彊围天寒号鸱枭城荒茂禾黍宗周本余懐覧古亦天与摩挲重圗训防蹜媿庠序聊陈曹郐风式继韩韦武
　　和答孟熙见寄之作
　　少小承家学荏苒阅三纪譬之田舎儿所习惟耒耜力耕不逢年馁也亦足耻朝英既己萎夕秀曷可恃忽枉同志人妍辞寄深防展诵累宿昔反覆悲复喜逹生固通人俟命则君子为山由篑升斲车自轮始勉矣期共臻报徳媿无侣
　　袁　凯【十九首】
　　凯字景文松江华亭人洪武中徴拜御史以病免归有在野集【张汝弼云景文浑厚含蓄逺逼盛唐　陆子渊云凯诗专学杜陆子渊云海叟诗国初未见其比　李献吉云海叟诗法子美集中诗白燕最下最传诸髙】
　　【者顾不传　何仲黙云我朝诸名家集多不称鄙意独海叟较长叟歌行法杜古作不尽是要其取法必自汉魏以来者葢具体而未大耳徐子元云景文师法少陵格调髙雅奚止白燕莫子良云景文志穷骚雅力挽頽靡诗非少陵不道是乃得其髓不独咀其华领其神不独】
　　【标其格读在野集寥寥数简令人有一唱三叹之思焉　王元美云袁景文如师手鸣琴流丽有情髙山尚逺　胡元瑞云仲黙于国初诗特推海叟其诗气骨出髙杨上才情弗如也　何元朗云袁景文古诗学选近体宗杜格调最正顾言云景文才情道防往往有竒语　俞汝成云诵海叟诗知为恬澹先机之士　蒋仲舒云景文如儿鹰试风虽未长成己自纵快又云虽未登大雅之堂实已超宋人之乗　程孟阳云海叟诗气骨髙妙絶去雕餙天然道貌即之泠然自宋元来学杜未有如叟之自然者陈卧子云海叟亦能作俊语　李舒章云海叟如三吴解事子弟颇有游涉未登堂奥　宋辕文云景文秀不及季廸健不及伯温而体格荘雅时见逸思故独为仲黙所推许】
　　【诗话妫蜼子斥杨铁崖为文妖惟诗亦然虽才情横逸而习气太深沿其者髙则温岐李贺下或杂以宋词元曲孟载子髙皆所不免独海叟纯以清空之调行之洵不易得然合诸体观之则不及季廸伯温尚逺何仲黙推为国初之冠似非笃论也世传海叟赋杨白花有防之者曰欲种杨树于深宫捋莳花萼于何地海叟闻之逐佯狂骑乌犍杖木笛行九峰山泖间徴典郡校不起对使者歌月儿髙一曲是又河西佣补锅匠之亚矣海叟居松江府治东门外崇祯末单麻城恂即其址构白燕庵李舍人待问书聫于柱云春风燕子依然入大海鳗鱼不可寻相传孝陵有言东海走却大鳗鱼何处寻得为海叟而发也恂字狷庵庚辰进士以诗文名待问字存我癸未进士精书法死于难】
　　杨白花
　　杨白花飞入深宫里宛转房栊间谁能复禁尔胡为髙飞渡江水江水在天涯杨花去不归安得杨花作杨树种向深宫飞不去【陈卧子云感慨深长】
　　书北山精舍壁
　　夙昔慕幽旷中年值奔走及兹始知返顾己成皓首兹为山水选风气固深厚崒嵂皆巘防緜邈尽林薮清泉泻幽磴白雪被层阜既多缁锡流况有耕钓叟初心己云恊雅言得兼受始来疎梅堕复此山樱剖庶几去日迟谁谓行当乆挥手谢朋侣吾将寄衰朽【陈卧子云清慗之作其源出于王粲】
　　马氏西园宴别吴进士善卿
　　竹隂连水屋荷气集池台南国佳人在西园髙宴开好风因树起新月渡河来别后江潭上离肠日九廻
　　送李髙士归荆州
　　南京髙宴罢西土遂言归江路犹残雨荆门正落晖蓬生仲蔚宅秋入老莱衣明发思君处萧条鸿鴈飞
　　送任李二髙士归越
　　老去任公子重来李少君仙凡初不逺江海自离羣水绕吴宫树山连禹穴云汀洲有长笛日暮不堪闻
　　邨居懐京下一二友生
　　罢职非能吏归田即老农有诗聊度日无字可书空白髪将谁念黄粱且自舂故交能问讯家在五湖东
　　思归简严八
　　天髙风正急鸿鴈傍人飞江外无来使淮南尽捣衣悲歌聊当泣逺望亦同归为报严夫子沧洲与愿违
　　春园
　　春园江水上江雾日昏昏沙暖长垂钓花深不闭门家童鉏陇麦野客共盘飱衰老仍耽酒经年嬾出邨
　　懐王道士
　　宣城王道士爱着芰荷衣一自清江别三年白鴈飞酒徒随处有冗客向来稀最忆青城夜狂歌不肯归
　　登浦上阁
　　髙阁春波上登临独怆然故乡从此去久客未言旋花好谁家屋帆轻何郡船朝来有微雨应洒郭西田
　　泗上书懐
　　为客山川逺封侯嵗月迟后生方尔汝吾辈复驰驱岂是逢迎倦深知气力衰还将归老意先报海鸥知
　　客中除夜
　　今夕为何夕他乡说故乡看人儿女大为客嵗年长戎马无休歇闗山正渺茫一杯柏叶酒未敌涙千行
　　京师得家书
　　江水三千里家书十五行行行无别语只道早还乡
　　无题
　　门外青青草今年更觉深前时玉钗堕侍婢不能寻
　　淮西夜生
　　萧萧风雨满闗河酒尽西楼听鴈过莫怪行人头白尽异乡秋色不胜多【吴明卿云悲惋欲涕】
　　客中夜坐
　　落叶萧萧江水长故园归路更茫茫一声新鴈三更雨何处行人不断肠
　　淮东逢张十二信
　　少年追逐共西东吴迈文章马亮弓一自干戈零落后白头淮海独相逢【李时逺云唐调　程孟阳云似乎率易然是老杜法脉　李舒章云似子美存没口号　米子蓉云学杜不当如是邪】
　　寄三江王六秀才
　　沧洲荷屋晚秋时橘柚青黄满戸垂安得扁舟趁潮去醉防江雨防轻丝
　　题蘓李泣别圗
　　上林木落鴈南飞万里萧条使节归犹有交情两行涙西风吹上汉臣衣【王元羙云颇见风雅　李时逺云镕词铸意妙絶无比　陈卧子云不减李益】
　　漏　瑜【一首】
　　瑜字叔瑜一字大美别号越南防稽人革除间河南道监察御史有石轩集【张园贞云大美寓居乌墩乌青九老其一也】
　　【诗话侍御潜迹江湖缔交耆旧宣徳中在乌墩为九老之防时赵嶬伯髙年九十一吴焕汝文年九十赵岐伯通年八十九孙孟吉兆祯唐其谅年八十五水宗逹朝宗年八十二叔瑜与壶敏中行钱郁耀宇皆八十余时人有诗纪其事云景廹桑榆尽日闲更邀同志效香山寻常樽酒频酬劝适意林泉任往还心逺自忘尘世事年来不鎻利名关莫言九老非前比养得天和总一般流传以为佳话嶬宋安定郡王后洪武中官銮仪司序班岐安康郡王后孟吉革除间太常博士其谅革除间以文史院出署天长丞郁湖广石门知县嶬焕孟吉敏皆乌墩人岐青镇人宗逹吴江人其谅凤阳人郁临安人敏好乗舟玩水时号浮澜先生着有竹松集焕有怡安集乌墩一曰乌戍亦曰乌镇又曰乌陀青镇即青墩也万厯中扶沟何出光撰兰台法鉴録凡任御史者书其名系独不载叔瑜殆以革除间任旧籍去之故尔】
　　明妃怨
　　万里黄云塞草枯琵琶无语月明孤玉闗回望将军寨锦帐氍毹夜博卢
　　龚　诩【二首】
　　诩字大章昆山人父詧洪武给事中戍五开死勾诩补伍守金川门靖难师入变姓名王大章遁归更二十余年禁稍解卖药授徒周忱抚江南荐为学官不赴既卒门人私諡曰安节先生有野古集
　　为彦中题画
　　青山之青如佛头白云化作寒泉流世间尘土飞不到眼中景物俱清幽若人自是好静者岂非五柳先生俦毎托琴尊写髙兴脱屣乐从鱼鸟游却笑时人苦不达漏尽钟鸣犹未休君不见小虞塘西玉峰下一庵已遂吾菟裘共论心事肯相过斗酒当为山妻谋
　　竹枝歌
　　朝见浮云飞出山暮见浮云飞入山浮云自是无心物郎既有心何不还
　　魏　泽【一首】
　　泽字彦恩溧水人刑部尚书靖难后谪寜海典史
　　过侯城里
　　笋舆冲雨过侯城抚景凄然感慨生黄鸟向人空百啭清猿堕泪只三声山中自可全髙节天下难居是盛名却忆令威千载后重归华表不胜情
　　袁敬所【一首】
　　敬所不知其名靖难后流寓常山之松岭酒酣书五柳图诗掷笔悲吟继以溅涙有江右布商见之曰此吾乡某编脩何为在此敬所趋掩其口不顾而去
　　题渊明五柳圗
　　藜杖芒鞵白布裘山中甲子自春秋呼儿检防门前柳莫遣飞花过石头






　　明诗综巻十八
　　钦定四库全书
　　明诗综卷十九
　　翰林院检讨朱彝尊编
　　姚广孝【四首】
　　广孝长洲人幼名天僖既为僧名道衍字斯道洪武中以高僧应选侍燕邸永乐初论靖难功为僧录左善世加太子少师复姓赐今名卒赠荣国公諡恭靖有逃虚子集【高季廸云衍公诗险易竝陈浓淡迭显能兼采众家不事拘狭　俞汝成云少师诗纵浅近宜传　顾言云恭靖性空思心寂语新恵休法振不得专誉禅藻　蒋仲舒云少师栖遁禅宗中婴世网既参佐命卒叛初服互逃儒释之间未获进退之所其诗如忉利天虽自快乐未就解脱魔障既深终当堕落静志居诗话少师与十高僧同征当时孝陵知人则哲何不移来复之诛诛之考前代桑门得预军谋者若佛图澄道安鸠摩罗什支昙猛竺朗皆非盛丗之事少师独早着才称晚参帷幄文与北郭十友之林武居靖难诸臣之首咄咄怪事观其入燕两谒刘太保墓赋诗云良骥色同羣至人迹混俗知已苟不遇终世不怨讟伟哉藏春公箪瓢乐岩谷一朝风云防君臣自心腹大业计巳成勋名照简牍身退即长往川流去无复佳城百年后何人敢樵牧斯人不可作再拜还一哭盖早以藏春子自况矣】
　　荅扬孟载
　　栖栖泊城南春深抱幽独余花犹缀红众树巳滋绿兹因尘内居始忆山中屋何时陪骑游吟看旧题竹
　　送友人之松江
　　潮来沙碛平月落海门曙汀蒲转风叶堤栁摇烟絮江头春可怜天涯人独去有歌送君行无酒留君住雪浪没沙鸥云帆出江树回首读书堆青山不知处
　　题秋寺晚晴图
　　猨将朔吹哀云带溪流驶相送独归僧萧萧夕阳寺
　　秋蝶
　　粉态凋残抱恨长此心应是怯凄凉如何不管身憔悴犹恋黄花雨后香
　　解　缙【三首】
　　缙字大绅吉水人洪武戊辰进士试中书庶吉士寻除御史谪河州衞吏旋待诏翰林永乐初进侍读学士直文渊阁预机务逾年进翰林学士出为广西参议改交趾入奏事防太宗北征见东宫辞去为高煦所谮征下狱命狱吏沃以烧酒薶雪中死有春雨斋集【杨东里云大绅诗豪宕丰赡颇似李杜　黄廷臣云学士古体诗入太白集中孰别其为近时之作　蔡朔云先生诗豪纵放逸一自胸中流出譬之长江大河一防千里览者为之心惊目骇　李宾之云学士才名絶丗诗无全稾传者真伪相半防令观者有枫落吴江之叹　廖素云学士兴会所到肆意成章水搏蛟蚪陆剸犀象渊乎其不穷浩乎其有余高皇智屈羣防亲如善长贵如广洋惟庸近侍如安如濓如观如素雷霆所击罔不震慑学士以一少年万言批鳞靡所忌讳而圣度优容令其进学才难之叹犹可想见也　徐子元云大绅独驾青鸾翺翔八极使谪仙遇之当悬榻以待王元美云解大绅如河朔大侠须髯防张与之周旋酒食伧父　俞汝成云解学士才冠一时积学尤冨发为诗文宜无与敌乃多率意遣辞不事磨錬若信笔斿戏者然盖在国初风防习尚使然也　穆敬甫云解诗如尘起朱轮风生绿幰乃诗中贵游也　李时逺云学士天质甚美词锋甚鋭但少温厚和平之气】
　　【诗话明初诗传者多失真如杨亷夫题钟山作此吾乡朱山人纯诗也解学士题虎顾众彪图则又亷夫之诗也乃説诗者谓太宗几欲废嫡见诗而止傅防之言殊堪发笑学士诗敏捷不大推敲其言曰宁为有瑕玉莫作无瑕石其立意固如是矣然就近体而论如细雨乍过西掖树熏风遥听上林莺青山拍拍风沙满红叶萧萧浦树稀三千岁后桃花老二十四桥秋水通天连铜柱蛮烟黒地接珠厓海气黄粤女艳妆争丱髪徭人村鼓共鸣铜青山逺道遥相送畵舫中流独自归千家竹屋临沙觜万斛江船下石头未尝不符作者亦何至叫嚻隳突若丗所传咏物诸诗众恶皆归皆由敏捷召之乃知騕褭以迅骤为主鹰隼以轻疾为妙张纯之言大非笃论】
　　彭泽
　　青山围一县隐隐见人家乱石边江出孤帆带日斜翠添官舍栁香泛驿楼花不见陶彭泽湓城起暮鸦
　　寄黄斋
　　来时萧峡驻轻舟惆怅初年作逺游梦里相思不相见武功山下月轮秋
　　龙州
　　波罗蜜树满城闉铜鼓声喧昼赛神黄帽葛衣墟市客青裙锦带冶游人
　　杨士竒【十七首】
　　士竒名寓以字行泰和人建文时以辟召入翰林永乐初改编修入直文渊阁累官少师华盖殿大学士赠太师諡文贞有沙羡石台东里诸集【杨济云东里歌颂太平未尝不致儆戒之意至于触物起兴亦莫不各极其趣体制音响皆发乎性情非求之工巧者比　李宾之云文页学杜间得魏晋遗意　徐子元云东里格调清纯实开西涯之派　王元美云杨东里如流水平桥粗成小致　胡元瑞云杨文贞文敏胡文穆金文靖皆大臣有篇什者颇以位遇掩之诗体实平正可观　蒋仲舒云少师韵语妥协声度和平如潦倒书生虽酬酢雅驯无复生气】
　　【诗话东里优游按衍诸体皆蕴借可观其自序云古之善诗者粹然一出于正用之乡闾邦国皆有禆于丗道夫诗志之所发也三代公卿大夫下至闺门女子皆有作以言其志而其言可传余早未闻道既溺于俗好又往往不得已而应人之求即其志之所存者无几也亦可谓能自讼矣】
　　送尤文度归吴中
　　我友整遐装誓将起旋归平明发城邑率彼东路驰爰与二三子祖饯临郊岐中觞趣分袂恨恨使我悲嘤鸣求其友窃慕伐木诗平生擕手好何为中仳离行当阻川岫安得睹光仪情敦思苦深久要谅不遗各言崇令徳庶保黄髪期
　　汉江夜泛
　　泛舟入夜奄忽越江干员景頽西林列宿粲以緐凝霜飞水裔回飇荡防澜孤鸿从北来哀鸣出云间时迁物屡变游子殊未还短褐不掩胫岁暮多苦寒悠悠念行迈慊慊懐所欢岂不固时命苦辛诚独难感彼式防诗喟然兴长叹【李舒章云楚楚自好不失选体】
　　同蔡尚逺尤文度朱仲礼杨仲举蔡用严游东山
　　步出城东门逍遥望云巘累月懐佳游兹晨遂登践梵宇绕层阿飞楼凌絶岘方塘涵湛碧乔林茂敷衍緐翳幽莫通丰茸纷不剪攀磴穷高跻缘迳屡回转是时防雨收轻霞澹舒卷睇遥素横川俯夷绿盈畎陟降体自便顾睇心巳况接旷士言复偶释子辩析空理弗昧违喧抱逾展何因此闲栖永令浮虑遣
　　永丰曽氏龙潭
　　开轩面澄潭潭水绿于染其下蟠蛟虬四时兴有渰嘉树罗葱蒨烟霞互舒敛晴漪漾春牖凉飔舍暑簟俗辙谢经过书卷恒不掩探防心有得行素道无歉逍遥视天宇油云驰冉冉庶跂沂上乐谁当叹与防
　　题刘逸人乐耕卷
　　理生虽异业居丗皆有务治本既在兹食力余所慕九扈春始鸣兴言向田墅初来正沟塍爰方艺禾黍虽有耘耨劳三时足甘雨岁功聿巳成屡丰报田祖储峙何必多取具充寒暑有酒可同欢时时会邻父既醉去悠然登高睇平楚一为击壤謡防心缅千古
　　雨中寄邹仲熙
　　炎月苦淫雨抱疾坐幽居淖泥横隘巷流潦溢深渠已絶还往迹遂将人事疎时闻黄鸟鸣交交屋东隅岂无斗酒酌间玩古人书兴懐在君子夙昔同欢娱契谊托金兰清徳重璠璵跬步不可即而况千里余仰瞻白日晖屏翳何由舒念离余未弭单居子何如
　　题费同知松树障子
　　当代画松谁最精王绂卓廸俱驰声两生以来鲜继者鳯池周璿新得名此图笔有千钧力全幅剡藤开泼墨双株奋起如双虬直气森森势千尺樛枝屈铁蟠穹苍劲节磊砢鳞甲张长风飒飒动满座六月清昼高堂凉吉安别驾好奇古对此宛然岩壑趣茯苓琥珀焉足期坚操终懐共迟暮别驾别驾临安彦浙东山东宦游徧四明徂徕千岁植所歴山林屡尝见大材之成由化工自古匠轮希得逢明堂清庙选梁柱何限空老深山中
　　赋得沧浪送陈景祺守襄阳
　　汉水带襄城沧浪旧有名分符来五马如练照双旌济涉思为楫听歌想濯缨须令郡人説堪比使君清
　　荅黄宗载
　　乂是三年别新来百感増薫莸安可问枘凿苦难胜白髪落垂尽青山归未能故人赠佳句拟报玉壶氷
　　夜发清江口
　　日落烟水寒解缆清江渚中夜北风来相送潭州去
　　过谷亭
　　明月转樯竿露下孤篷湿欲系谷亭舟沙头风正急
　　夹沟遇邑人
　　闻道故乡来辞家今逺近恐有南京书停舟试相问
　　题鄂渚赠别
　　鹦鹉江中红树鳯皇城里青山借问来游几日秋水兰舟独还
　　三十六湾
　　湘隂县南江水斜春来两岸无人家深林日午鸟啼歇开遍满山红白花
　　宣徳丙午谒二陵【二首】
　　去年侍从谒长陵此日重来恸倍増春栁春花浑似昔献陵陵树复层层
　　君恩追忆不胜哀老泪干枯病骨摧陵下一来肠一断余生知复几回来
　　过城陵矶
　　城头水落石层层石上鱼樯半搭罾忽望高楼出城郭舟人指防説巴陵
　　杨　荣【三首】
　　荣初名子荣字勉仁建安人建文庚辰进士除翰林编修靖难后入直内阁更今名累官工部尚书谨身殿大学士加少师卒赠太师諡文敏有云山小稾静轩退思等集
　　【诗话东杨诗颇温丽上拟西阳不及下视南阳有余】
　　题冯敏山水图
　　鳯池仙客天机精笔端防染真天成想当适意自盘礴呼吸造化含元英欣然写此得佳趣云水防茫带烟树左拏右攫森相樛恍若蛟龙飞不去悬厓峭壁不可攀岧嶤直入霄汉间幽亭卜筑在深处尘氛不到清昼闲是谁萧防事游赏短櫂轻舟自来往晚风不动碧波平潋滟寒光映兰桨斯人伟矣真罕俦飘飘俨若神仙流披图一览发清兴仿佛万里江南秋
　　元夕赐观灯
　　象纬临天阙瑶台集万灵云霞纷掩映星斗叠晶荧宝地春应满金门夜不扃千官陪宴乐拜舞在明庭
　　鉴湖一曲为史院判题
　　见説山隂道湖光一镜秋逺含晴日动迥带晚烟浮花发连堤树帆飞隔浦舟横塘空有梦未许赋归休杨　溥【一首】
　　溥字济石首人建文庚辰进士除翰林编修靖难后转太子洗马宣徳初以太常卿兼学士直内阁歴官少保武英殿大学士諡文定有集【诗话三杨位业竝称南杨诗名独不振】
　　杨思敬东郭草亭燕集
　　芝兰本同气桃李自成蹊感彼岁易迈肯与心赏违迢迢禁城东桑麦连重畦聨辔纵遐览我懐浩无涯惠风煦澄景防雨浥芳姿人生有至乐举觞歌于斯
　　胡　广【二首】
　　广字光大庐陵人建文庚辰赐进士第一更名靖除翰林修撰靖难后直内阁复名广累官文渊阁大学士卒赠少师礼部尚书諡文穆有晃庵扈从集【杨东里云胡公赋诗取适性情近体颇得盛唐之趣】
　　【诗话杨东里杨白花云杨白花逐风起含霜弄雪太轻盈荡日揺春无定止楼中佳人双翠颦坐见纷纷渡江水天长水閵花渺茫一曲悲歌思千里胡光大杨白花云杨白花渡江竟不还非汝故来急恐落泥涂间春光憔悴如花顔相思不见空长叹浮云流水何漫漫安得随风返高树仍结柔条莫飞去世传袁景文赋此题盖縁让皇逊国而作然则两公诗亦不无故主之思矣然邪否邪诋光大者谓金川门之变约周纪善同死既而人侦之尚在喂豕果尔则可鄙已甚观集中过顔平原文信国余青阳祠辄有吊古之作其题宋思陵所书洛神赋云静夜焚香阅旧书洛神下笔意何如可怜不冩平戎防千古中兴恨有余汴水园林迹己荒南来宫馆燕钱塘卧薪有志图恢复好冩招魂酹岳王其辞凄惋不类牧猪奴东里尤与相契胡语杨曰吾两人实兄弟后死则铭及胡没后杨夜梦偕胡泛舟自快阁至郡城下聨句胡云金螺潇洒对芙蓉杨云鹭渚渔舟窈窕通逺树白云秋色浄胡云故人清兴酒船同河山梦冷讴吟后杨觉而续之云生死交深感慨中犹想胜縁如夙昔竝骑黄鹤过江东永嘉谢庭循为作图相传东里亦与纪善誓同死后语其子曰吾若偕亡谁与尊公作传岂两人品行相近故友谊谆谆若是耶】
　　滕县随猎
　　随猎入深山山深多乳虎虎见人来却负嵎人一向之触而怒羣犬闻虎声竞趋至虎傍下口乱咋虎莫当犬视齧虎如齧羊昔闻泰山麓有虎相驰逐尼父驻游车下问妇人哭呜呼安得此犬在当时尽驱猛虎食其肉
　　重陪驾至太液池
　　玉砌临无地飞甍上倚天防风斜舞燕高栁沸鸣蝉芳草茸茸细池荷个个员孰知丹禁里别有好林泉金幼孜【一首】
　　幼孜初名善以字行新淦人建文己卯举人授戸科给事中靖难后改翰林检讨歴右谕徳掌翰林学士陞文渊阁大学士歴官太子少保礼部尚书兼武英殿大学士卒赠少保諡文靖有北征集
　　【诗话文靖扈驾北征大漠穷沙靡不身歴故其诗时露悲壮之音】
　　元夕观灯应制
　　阊阖重重夜不扃琼楼十二敞银屏东风一曲升平乐此夜都人尽许听
　　夏原吉【一首】
　　原吉字维喆湘隂人以乡荐防太学选授戸部主事建文初擢戸部右侍郎靖难后进尚书遣视江南水利归掌行在吏礼兵部都察院事仁宗即位复戸部尚书加少保兼太子少傅宣徳五年卒赠太师諡忠靖有集
　　【诗话长陵靖难而后瑞应独多黄河清甘露降嘉禾生醴泉出卿云见野蚕成茧麒麟驺虞青鸾青狮白雉白燕白鹿白象兔犀史不一书甚矣天之难谌也当时词臣争献赋颂夏公长律防粹而详书之具见闳丽读之如览西周王防之图披北魏南齐符瑞之志亦可云诗史矣特鱼虞模并用殆犹遵洪武正韵乎】
　　圣徳瑞应诗
　　圣主膺干运垂衣驭八区道隆尧舜比功茂禹汤俱荡荡三边肃熙熙兆姓娱普天歌至治率土发灵储爰有诸蕃国能忘万里涂随槎超瀚漫献瑞効勤渠渺渺来中夏惓惓觐帝居麒麟呈玉陛狮子贡金铺紫象灵山种骅骝渥水驹驼鸡同鸑鷟文豹拟驺虞福禄身纡锦灵羊尾载车霜姿猨更异长角兽尤殊防槛竒音鸟雕笼雪色乌三尾曳山鳯五花敷日上龙墀丽风回贝阙迂礼官躬典设蕃使肃奔趋仙掌开丹扆祥烟散紫衢重瞳欣一顾百辟震三呼兹岂寻常致端由治化孚既将昭帝徳尤足壮神都炎汉何能拟姬周莫竝驱拜瞻嗟庆幸称赞媿荒疎惟愿皇风洽仍祈化日舒鸿图千载固圣夀万年余
　　黄　淮【一首】
　　淮字宗豫永嘉人洪武丁丑进士除中书舍人陞翰林编修歴侍读左庶子进右春坊大学士辅东宫系诏狱十年洪熙初入内阁兼武英殿大学士累官少保户部尚书卒諡文简有介庵省愆归田等集
　　【诗话长陵北征留文简辅皇太孙汉庶人中以蜚语系诏狱十年遂以省愆名集集中诗所云宝剑薶丰城斓斑土花碧又云十年顿足园屝间时向墙头看栁色是也因是受知宣庙特深当其入朝赐游西苑肩舆登万岁山宴太液池亲洒宸翰赠行有云朝旭光升紫殿清相对清言良慰情留之累月不尽意归心乂欲东南征雁宕峯高高不极中有谢公旧游迹采芝劚苓可长年应在天南忆天北君臣相悦可谓千载一时】
　　励志
　　猗猗者兰于彼空谷悠悠我思曷云其谷猗猗者兰维芳维馨我有好爵君子攸宁兰之荣矣繁霜瘁之静言孔念中心怅而兰之瘁矣益厚其根我之懐矣匪善奚敦兰之瘁矣芳华载阳淑慎其身终焉允臧
　　李至刚【三首】
　　至刚名铜以字行松江华亭人洪武中举明经试礼部郎中出为河南布政司参议永乐初以荐擢右通政拜礼部尚书兼左春坊大学士【诗话尚书无诗名其仅存者颇娟秀】
　　题王孟端送行图
　　汀州杜蘅歇南浦西风生美人鼓兰楫路指江南行南行向何许东望吴松去吴松秋水多绿遍芙蓉渚渚外九龙山山边三泖湾人家临水住日暮采菱还采菱歌易断送子愁零乱愁来可奈何思满江南岸江南不可思动子情依依皇都春色早迟子速来归
　　朱泽民秀野轩
　　幽居逺城郭寂寞自成村野色还通市春潮直到门竹窗晴晒药花坞晚开尊想象其中趣何由得具论
　　赵子固水仙
　　水精宫阙夜不闭仙子出游凌素波为爱低头弄明月不知零露湿衣多
　　赵　羾【一首】
　　羾字云翰祥符人洪武丁卯举人授兵部主事迁员外陞浙江右参政命使交趾还擢刑部右侍郎改工部复改礼部尚书寻改兵部再改刑部有伧父集
　　【诗话尚书识于忠肃于弱龄可谓具知人之鍳忠肃序其诗云尚书雍容庙堂之暇发为辞章长篇短什操楮立就有沈雄而典重者有舒徐而优柔者有平衍而冲淡者有光采焕发而豪宕放逸者有清新流丽而忼慨凄惋者变态不一岂区区拘泥声律摹仿前人于万一者之可拟哉其称许未免过情盖知巳之感深矣】
　　城南书事
　　三年为客寄龙沙望断南云不见家惟有受降城外月照人清涙落悲笳【陈卧子云颇有嘉州之风蒋仲舒云一字一泪】
　　黄　福【二首】
　　福字如锡昌邑人由乡贡仕为主簿累官戸部尚书卒赠太保諡忠宣有后乐堂稾
　　过武昌
　　城头黄鹤楼城外鹦鹉洲觚棱出汉表葭菼分江流栖栋白云暮接天芳草秋我来吟不尽沽酒载行舟
　　长沙懐古
　　汉庭求士急洛下贾生贤损益乃长防纷更真少年楚江魂不返宣室席空前一櫂西风过令人倍惘然陈　琏【九首】
　　琏字廷器东莞人洪武中以明经荐为桂林教授迁国子助教永乐初知许州改滁州寻以扬州知府摄州事擢四川按察使入为南京通政使掌国子监事终南礼部侍郎有琴轩集【诗话琴轩诗较仲衍不及视雪篷听雨诸君似胜之】
　　游新安烂柯山王乔洞
　　峨峨烂柯山日夕生紫烟仙人啓洞府涧水导其前白石寒齿齿幽篁静娟娟绀露瑶席庆云集蕙櫋泠风从东来可以散烦悁万变纷在目泛览何茫然王事有严戒胡能久周旋振衣下山去满耳凄鸣蝉
　　苏小小墓
　　苏小家钱塘檇李有遗墓芳姿竟何在碑石宛如故光隂百岁短声色几人悟可怜墓前花涓涓泣秋露
　　晓发麻沙夹
　　昨暮维轻舠萧条近沙渚篷窗倚蒹葭淅沥鸣秋雨晨兴喜光霁万象争快覩双帆驾顺风如鸟插新羽潮来海气腥浪起雪花舞行望铁瓮城云边见楼橹
　　罗稚川山水歌为孙伯贞赋
　　郭熙后有罗稚川妙画往往人争传醉来乘兴埽轻素下笔萧飒生云烟天台鴈宕宛相似仙楼佛阁纷满前春风瑶草发幽涧暮雨藤萝垂古阡危桥半空度羸马断厓千尺飞寒泉扁舟一叶欲何往人家多住沙岸边牛羊鸡犬各成队武陵何必求神仙我亦平生好清致出山自笑归无缘还君此画三叹息罗浮东望心悠然
　　哀洸口【有序】
　　南汉禹余宫东西招讨使内侍监上柱国邵廷琄刘鋹爱将也宋太祖受禅廷琄言于鋹曰汉承唐乱居此五十年幸中国有故干戈不及而汉益骄于无事然兵不识旗鼓而人主不知存亡夫天下乱久矣乱久而治自然之势也今真人巳出必将尽有海内其势非一天下不巳宜修兵为备不然率珍宝奉中国遣使以通好鋹懵然不以为虑及宋师南伐鋹所遣将战死始思廷琄言命廷琄以舟师出洸口有谮之者鋹遣使赐死士卒排军门诉无反状不能救为立祠洸口廷埍东莞人邵村居者即其遗族
　　哀洸口天为愁海风吹鬓寒飕飕五羊城头天狗堕南汉霸气应全收天吴海鲸恣吞噬漠漠妖氛徧南裔皇风闻已畅中原岭海疮痍待湔洗禹余宫使输忠言主聪不悟诚堪怜舟师甫自屯洸口此身已殒谗人手至今山下有遗祠日色惨澹行人悲
　　得家书闻舍弟琦来京喜而有赋
　　偶得乡人至今秋道尔来家书千里发懐抱一时开准拟同聮句安排共举杯从今思更切频上鳯皇台
　　晓过黄州
　　黄州竹楼雪未晞猎猎寒风吹客衣征帆此时向东去行李何日从南归青山几防烟际出白鸟一双江上飞欲访苏公旧游处倚篷回首思依依
　　七星岩
　　六丁何年开翠岑穹窿石室高千寻烟生丹灶火常在花落碧桃春又深倚岩懐古有谁会埽壁题诗还自吟日华月华去巳逺玉笛谁能传妙音
　　宿龙泉寺
　　归鹤翩翩带夕曛上方钟磬隔林闻不眠一夜听春雨起视四山生白云自是逺公偏好客独怜支遁最能文闲身安得频来此细草长坡数鹿羣
　　胡　俨【四首】
　　俨字若思南昌人洪武末会试乙科授华亭教谕永乐初擢翰林检讨同解缙等直内阁寻迁国子监祭酒洪熙元年加太子宾客致仕有颐庵集【熊伯几云若思笃学好古辞气英迈足以追踪作者　胡光大云若思温厚雅赡而有疎宕之气　邹孟熙云宾客铺张至治冨瞻不穷　杨东里云若思体物缘情端厚防婉李时逺云宾客诗丰蔚为时所重】
　　【诗话长陵靖难之后简词臣入赞机务者七人逾年而解大绅胡若思出续入者王行俭杨济久而王亦出以是相业盛称三杨论丗者谓解王胡三公才品学术在三杨之右使其不出发于事业必更有可观者然揆之以时度之以势有所不能也宾客学文于乡先生熊钊伯几伯几学于虞集伯生故其文有源本诗亦近西江派】
　　逺将归
　　去年与即别杨花飞白雪今年郎归杨栁绿依依闻郎买船下湘渚日日门前望行旅行人过尽乳鸦啼徘徊日暮空延伫揽衣回洞房对镜卸新妆那知清漏短但爱明月光月光照席凉于水帐里灯花撒红蕊好事从来不浪传明日升堂拜姑喜
　　村居秋兴
　　草虫阶下鸣夜久犹未歇掩卷坐阒寥秋声振林樾人生知几何忧来不可辍风吹浮云开送我半窗月逍遥步前庭孤萤自明灭
　　姑苏
　　姑苏城郭水茫茫往事流传过客伤夜月人歌黄菜叶秋风梦绕白驹场火中乌合归真主井底蛙犹笑子阳天下车书今混一繁华终古胜维扬
　　直阁即事
　　清晓朝回秘阁重坐看宫树露华浓绿窗朱戸图书满人在蓬莱第一峰
　　尹昌隆【一首】
　　昌隆字彦谦泰和人洪武丁丑赐进士第二授监察御史永乐间改左春坊中允再改礼部主事为尚书吕震所诬族诛有集
　　送孟潜阳先生教授邵武府学
　　理櫂辞京都之官越闽岭樵峰渺何许川涂邈脩迥霜雪岁暮緐朔风吹云冷严程既难滞别思当自领清波漾寒色孤帆明夕景巳过落星弯逺望杉闗境横经守清秩郡教知独秉遐想诸生徒三席待开省
　　吴　溥【三首】
　　溥字徳润崇仁人建文庚辰进士授翰林编修永乐初陞修撰迁国子司业有古崖集【胡若思云先生志不事浮藻故其诗质实不浮殆所谓布帛菽粟而温厚和平之意蔼然见于辞气之表其视丗之纎媚工巧者不侔矣】
　　【诗话博士聘君尊人诗格楚楚不若聘君之尘腐满楮也】
　　寄宋子环
　　圣恩寛逐客不遣过轮台谈笑潼闗去云霞仙掌开故乡深念汝逺道竟能来明日相思处高秋鸿雁回
　　自叹
　　去乡三十年顔貌总非昔昨日乡人来相看不相识
　　悼外侄戴积善
　　逺树千重暗江声日夜哀终南山下路不见汝重来王　景【一首】
　　景字景彰以字行松阳人洪武壬子领浙江行省乡贡进士授懐逺教谕遣戍云南建文初召修高庙实録陞礼部右侍郎兼翰林院侍讲充副总裁官靖难后进学士
　　【诗话靖难师入相传学士请塟建文君以天子之礼然钟山不闻有封穴或请而不允也古风二首其一不无故主之思因録之】
　　古诗
　　皇天无停枢四运迭相廹朝阳忽东升怅望倐己夕伊谁执其驭六辔不遑息使我下土人俯仰空役役我愿攀六龙驻彼扶桑域遨游黄道中流光自辉赫万物同一春欣欣布嘉泽羲和不我与徒有泪霑臆昼短夜乃长何以屏隂慝
　　王　达【二首】
　　达字达善无锡人洪武中举明经为大同训导荐入官国子助教永乐初擢翰林编修迁侍读学士有耐轩天游二稾【黄才伯云耐轩诗有唐人风韵】
　　【诗话耐轩与大绅孟敭汝王希范号东南五才子其诗太便利不耐咀嚼然如送人入都作起句云莺啼细雨中一骑发城东又送人从军作云细雨都门酒东风驿路尘未尝不矜练也】
　　题山水
　　一曲清琴酒一巵烟萝赢得任栖迟千峰黛色岚消后十里菱花子结时水气入楼人不觉秋声到树鹤先知世无谢眺谁同语对畵空成万古思
　　题扇
　　叶暗前朝雨花飞昨夜风空山人不见春在绿隂中王　璲【五首】
　　璲字汝玉后以字行长洲人洪武中举浙江乡试以荐摄府学教授改应天训导擢翰林五经博士永乐初进检讨再进春坊赞善下诏狱死洪熙初赠太子宾客諡文靖有青城山人集【徐子元云汝玉不及高杨渐入清雅】
　　【诗话翰林四王竝称而汝玉弟琏汝器璡汝嘉一门又有三焉其诗不费冥索斤斤唐人之讷吴人徐用理集永乐后诗家三百三十人以汝玉压卷焉】
　　和高季廸将进酒
　　君不见云中月清光乍盈还又缺君不见枝上花容华不久落尘沙一生一死人皆有绿髪朱顔岂能久尊前但使酒如渑肘后何须印悬斗临卭罏头绿蚁香杨花卷雪春茫茫吴姬越女娇相向痛饮须尽三千觞兴来狂笑纵所适慎勿畏他权贵客东风吹落头上巾此夕独醒端可惜
　　题采菱图【有序】
　　苕溪余旧所经游秋高气凄风清水落逺近渔歌更唱互答舟行沿洄恍若世外别来不知几寒暑矣中吴徐希孟擕谢孔昭所临松雪翁采菱图索诗为作吴歌题其上不能不动江南之思也
　　湖南风信起湖北浪花多欲唱采莲曲翻成采菱歌采菱歌断汀洲暮何处却寻归去路谁揺兰艇笑相迎灯火遥生白苹渡
　　新秋早朝
　　宫井梧桐一叶飞新凉先到侍臣衣苍龙阙上银河转丹鳯楼头玉漏稀晓仗分行环御辇夕郎鸣佩出仙闱自怜虎观叨陪从簮笔慙无补万几
　　洲道中
　　清江杳杳水连空江北江南绿映红三月异乡逢换火经春游子怨漂蓬满汀芦叶盐樯雨一树棃花酒斾风遥望故山何处是依稀烟雾五湖东
　　方壶画
　　紫府深沉白昼闲仙人归去邈难攀当时暂谪来尘世写遍江南雨后山
　　王　洪【五首】
　　洪字希范仁和人洪武丁丑进士授行人永乐初擢吏科给事中入翰林为检讨歴修撰侍讲左迁礼部主事有毅斋集【徐子元云希范诗清雅惜气不足　吴明卿云希范拟陶风味似晋舟中杂兴声调似唐皆非人所易及】
　　【诗话希范诗最为孟敭所重至不敢与雁行其对张宗海论诗自诵所作窃比汉魏张哂而未荅复曰终不作六朝语张曰子诗傍大李门墙犹未窥其奥也希范始屈服今诵其诗率规仿唐人具体而已品当在孟敭下】
　　歌风台
　　赤精自天啓黄屋凌空开冨贵归故乡遂筑歌风台佳人弄瑶瑟故老持金罍酒酣自击筑浩歌何雄哉飒爽龙虎姿旷荡风云懐顾为万岁后英魂尚归来回首望彭城孤台亦崔嵬百战功不成千载令人哀
　　拟刘公干
　　园林多嘉木秀气何苍苍石梁冠崇阿渌水流方塘行乐在良夜飞盖复翺翔凉风振华缨明月扬其光清池散芙蓉秋兰一何芳君侯壮思发逸藻凌风扬小臣信愚劣狂歌安所详
　　拟陶彭泽
　　我家南山下前有嘉树林好鸟鸣其巅凉风吹衣襟泛此尊中酒抚我膝上琴禾黍亦巳繁桑麻蔼余隂如此良易足劳生非所任
　　畦乐诗
　　索居南野外颇与人事踈灌木防前庭隙地数亩余蔬果因时艺薄言理其芜聊以足晨夕过兹奚所须固穷亮吾分贪得宁非愚草糗可终身乐哉常宴如
　　舟中杂兴
　　故国遍芳草高台多大风河山千古在登眺几人同野泽鸣山雉荒陂起塞鸿新丰不可见烟树五陵东王　绂【十七首】
　　绂字孟端无锡人洪武中就征坐累戍朔州永乐初以善书荐供事文渊阁拜中书舍人有友石山房稾【胡光大云孟端律诗学大厯诸才子时有警句　章昞如云孟端不羁之才所作古诗类韦栁律诗类晚唐　曾子啓云孟端触景抚事即形之于诗随其兴之所至情之所发初不计其工拙而自合矩度　王汝嘉云孟端幼负瑰伟之才防学邑庠时乡之先进若四辅官周士平侍读学士王达善长史钱仲益教谕吕志学引礼舍人浦长源辈皆以诗著名于时过从赓和甚为诸公称许集中长篇短章舂容尔雅无斧凿痕而理趣兼至　李时逺云舍人诗清新典丽想见其人　缪天自云舍人诗格踈爽有松石间意】
　　【诗话锡山自倪元镇后孟端山水竹石潇洒出麈笔踪可继人品亦未多逊在京邸与一商人邻居月下闻吹箫声明日往访之写竹以赠曰我闻箫声用以箫材报其人不觧事以红毺为餽乞再冩一枝为配孟端大笑取前画裂之又尝退朝黔国公从后呼之孟端不应私念曰是必索我画尔后十年冩尺幅万里遗焉予尝见孟端为恵山僧画竹茶垆图羣贤题咏其众今存顾典籍贞观山庄当时夏太常防亦善冩竹储藏家得其十幅不敌孟端之一也诗亦清疎一如其画章舍人昞如状云永乐初诏求天下文章之士洎善书者各二十八人登文渊关公被首荐盖与吉士竝入直者此国史所未详也】
　　送杨徳昂
　　我适桑干归君犹五溪去飘流若萍梗何繇复相遇迢迢江上山歴歴烟中树后夜月明时相思渺何处
　　题秋菊轩
　　九月霜露零秋色已云肃草木尽雕瘁而有篱下菊粲粲如有情盈盈抱幽独我欲餐其英采之不盈掬呼儿具鸡黍白酒正可漉素心二三人于焉叙心曲陶然付一醉万事亦巳足咏歌柴桑诗千载想遐躅
　　写竹寄顾谨中
　　秋声起巫峡暝色迷湘渚怅望千里遥佳人渺何许幽期邈难值欲往复延伫中夜独遐思西窗飒风雨
　　题成趣轩
　　桑麻日已长稼穑日巳成门巷防榆栁隔屋缫车鸣生平寡营为遂此田园情衣食喜不乏公赋尤寛平举家情欣欣澹然忘世荣力作虽云劳浊酒时共倾岂意事高尚所乐安吾生
　　腊日
　　大化无停机寒暑如循环岁华忽云暮阳和亦己还人生百年内忧喜互相闗顾匪金石姿安得长朱顔达人会斯理意与云俱闲闻道愧独晚衰也吾何叹
　　题青山白云图
　　我昔九龙山下住结庐正在云深处日日看山还看云长教剪却当檐树无端一别猨鹤羣马蹄南北徒纷纭尘涂底事拂衣晚回首愧负山中云
　　送张知县
　　作宰麻阳去民风杂五溪世传盘瓠后地接夜郎西腊酿多藤酒春禽半竹鸡到官应有便莫惜寄缄题
　　静趣轩
　　竹树隂森映短墙萧然絶俗似僧房出城相去路三里闭户独眠书半牀风暖林花飘几席雨晴沙鸟入池塘惭余扰扰红尘客到此犹能百虑忘
　　送陈尚宾还靖州
　　嗟余湖海度年华尔复飘零更可嗟旧业蹔归翻似客异乡重到即为家江连云梦孤帆逺日落衡湘断雁斜后夜月明何处泊相思回首各天涯
　　峡中杂咏
　　峡里山高多昼隂未昏烟景暗秋林停舟晚饭柁楼底犹有夕阳明逺岑
　　静乐轩【二首】
　　竹几藤牀小砚屏熏风帘幕篆烟青间斋几日黄梅雨添得芭蕉绿满庭
　　斗帐藏春日醉眠静中惟与嬾相便寻常甲子无心记看得梅花又一年
　　皆山轩
　　岚光飞翠入檐楹枕簟生凉暑气清公退日斜新浴罢坐看峰影过州城
　　塞上杂咏用偶武孟韵
　　漫天风雪掩穹庐客里谁来问起居忽报乡人喜新到寄来犹是隔年书
　　题静照轩
　　寻常客不到山家松火寒炉自煮茶风雪闭门才十日不知春巳到梅花
　　题枯木竹石寄李公实
　　罨画溪边水拍隄绕隄高树倚云齐君家正在树深处满地绿隂山鹧啼
　　茅斋煮泉图
　　小结茅斋四五椽萧萧竹树带秋烟呼童埽取空阶叶好煮山防第二泉
　　钱仲益【八首】
　　仲益无锡人永乐初以翰林编修转周王府长史有锦树集【魏仲房云先生诗有体裁丽而不浮奇而不僻易而不俚诗话长史诗格爽朗惜遗集罕传予从秦对岩前辈购得亟録其八首犹未尽其蕴也】
　　送范宗晖赴云南从军
　　投老怕送别送别即伤神况兹所别者乃是平生亲行行赴何许逺在天之垠迢迢万里余欲见将何因近别犹不堪逺别情曷伸翻嫌交宻友不若交疎人我昔初还乡憔悴贱且贫子来客吾邑漂泊埋风尘一见如旧识岁久情逾真自谓同心交不独雷与陈我入训乡校子来寓城闉燕语恒及酉讽咏或达晨中间罗变故别我游江滨陶朱既逺越张禄遂入秦间阔几四载会晤复喜频明年上京都聘充戚里宾我亦被荐书谒选拜紫宸缪居容台属幸得聮朝绅与闻复聚首相见不隔旬念子有俊才倜傥无俦伦财轻大义重实谓勇且仁愿言永相从诲语烦谆谆夫何事难料告别何踆踆从军赴滇阳西去逾峨岷吾皇啓昌运万物皆维新及兹艳阳月鸎花曜青春惜子独逺去书剑行随身骐骥岂绁羁雕鹗非笼驯丈夫志四方岂必长相怜嗟我已暮齿双鬓垂秋银受刃割老肠容易生酸辛予时在史馆寅入出巳申不暇持一觞送子龙河漘江之水滔滔楚山青嶙峋咄此可奈何涙下霑衣巾
　　题王孟端画送祖韶石归恵山
　　危石压寒篠高松挂枯藤长懐故山景况见故山僧僧今归故山我归嗟未能题诗送僧归怅然离思増
　　中秋翰林夜集分韵得月字
　　雨余残暑谢夜久官事歇庭空起商飇云霄吐华月于时秋方半古桂黄初发玉堂集僚友清燕足怡悦送钩行觞频分韵催诗切玉轮悬中天光辉转明洁有如坐氷壶爽气彻肌骨防闻更漏响渐见明河没人生寡欢会员魄亦易缺莫辞通夕玩动是经年别
　　牧牛图
　　东臯二月春草生江边放牛花雨晴牧儿唱歌牛龁草稳坐牛背随牛行牛角攒攒耳湿湿断陇荒陂随意入烟蒲风栁不胜情日暮归来荷蓑笠我本山林牧牛叟滥着朝衫今白首儗买江南黑牡丹乞取闲身老农亩
　　青山白云图
　　连山盘盘隔溪水翠滴风光浄如洗松梢日出初雨晴满地白云收不起溪穷路转石径斜隔溪遥见山人家柴门深闭人不见暖风吹落朱藤花良工貌得无穷景坐玩令人发深省何由筑室住山间长卧云窝弄秋影
　　题江南春雨图
　　羣山鹘哭云糢糊长萝逺水连平芜孤村絶浦望不极几家茅屋悬鱼罛轻舟数防小于叶出没烟浪同飞鳬江空雨势来不巳水风飒飒吹菰蒲前山禅宫白云际明灭时见金浮屠貌将一段丘壑趣冩出万里烟霞图凭轩寂听无所见仿佛似有青猨呼我昔南游会稽上云门六寺寻僧徒手支枯笻蹑短屐穷幽陟险随樵夫晓云漫天失老鹤暮云拥树闻饥乌石厓松瀑溅飞雪水流活活风胡胡若邪溪深不可渡沿流细路行萦纡归来濯足憩小轩胷中尘气一防无自从江海困奔走冲寒触暑趋长涂追思胜赏不可到十年南望空嗟吁朝朝览镜独惆怅两鬓雪白容顔枯东阳山人特好古宝此名笔如琼珠吴笺一幅不满尺懐山卷海置座隅铺牀展轴看未了何异短褐藏天吴王郎妙手信莫及功与小米论锱铢想当运意挥染际倒防水墨翻金壶祗今此景在何处欲往不得岁巳徂还君此画重太息嗒然长吟据槁梧
　　钱达可山房
　　苦忆钱夫子幽居防山问梅残雪外采药乱云间尘暗芸籖冷香销蕙帐闲断肠泉上月依旧照松闗
　　防蓬莱道院听李天山鼓琴
　　仙人鼓琴花满庭我亦洗耳为君听风揺空林夜瑟瑟泉落幽涧秋泠泠平生青袍作行客千载絶调闻广陵曲终日落醉归去无数好山天外青
　　梁　潜【一首】
　　潜字用之泰和人洪武丙子举乡试授训导永乐初召修实録陞翰林修撰歴右春坊右赞善帝北狩留监国中谗死有泊庵集【杨东里曰用之诗高处逼晋宋】
　　合州写懐
　　忘却儒官冷谁为蜀道吟一身犹长物万事岂闗心水鸟窥鱼立山云带雨沉人生聊适意莫受族愁侵邹　缉【一首】
　　缉字仲熙吉水人洪武庚辰进士除星子训导永乐初入为翰林检讨歴官左春坊左庶子有素庵集
　　翰林院斋宿听琴诗【幷序】
　　永乐三年春正月丁未上将祀南郊誓戒羣臣致斋三日百官既受誓各就宿别馆于是侍读曽公日章脩撰钱公仲益徐公孟昭检讨苏公伯厚沈公民则暨无锡王公孟端与予凡七人皆会宿于翰林之公署于时天宇澄霁月色清朗诸君子相与秉烛坐于公署之东偏沈公善琴因请鼓之作商调数引舒徐安适淳古澹泊有三代之遗音坐者听之莫不心畅神怡乃相与分韵赋诗以纪其事且要孟端为之图云
　　禁直夜迢递斋居澹无为同心聿来集良友具在兹懽言适嘉会秉烛坐弹棊华月照虚牖防风动绮帷上客发幽兴援琴挥素丝一弹孤鹤舞再鼓心神怡清商既激烈雅调亦舒迟秋鸿唳逺空猗兰芳葳蕤俯仰极余韵邈与高山期燕赏亦云洽倾耳遂忘疲沉吟永终夕逍遥起遐思仰观庭戸间烂然明星垂旭景不知曙永言歌此辞
　　苏伯厚【二首】
　　伯厚名垶以字行建安人洪武中以荐授建宁府学训导迁晋府伴读永乐初擢翰林侍书迁检讨以子镒仕赠吏部员外郎有履素斋集【诗话苏君传诗絶少其五言神意间审绰有魏晋风陈嗣初称南闽伟奇超卓之士必以苏先生伯厚爲之首不诬也】
　　偕诸公斋宿听琴作
　　玉署宿斋居盍簮谐素约坐中有鸣琴宫商时闲作波澄楚江秋露下九臯鹤流泉响幽涧灵籁起寥廓维时雨初霁防月映疎箔鑪熏轻烟袅烛花红烬落春风送余寒夜久觉衣薄清谈杂今古亦足资一噱相对竟忘眠更取茶瓯瀹鸡鸣整朝冠晨钟动高阁
　　畦乐诗
　　青山绕我屋垂栁防我门来往絶尘鞅世事邈不闻惟有衣褐徒邻曲相与言孰云生计拙亦有数亩园清晨荷鉏去除彼蔓草根但使无饥馑岂惜筋力烦濯足清涧滨矫首观飞云牀头有浊酒欣然自开尊
　　张　洪【一首】
　　洪字宗海常熟人洪武中谪戍云南永乐初授行人仁宗召入翰林改修撰有集
　　【诗话张宗海集一册予在史馆曽见之无足采者仍録东门行一首】
　　古东门行
　　仆夫顾我悲辕马局不行古来离别地青草不复生居人攀桃李怅望难为情流尘起阡陌逺树花冥冥莫向秦东亭唱此东门行土中有死骨闻之复心惊
　　曽　烜【二首】
　　烜字日章以字行吴江人洪武间以岁贡授黄陂知县考最陞翰林院侍读同修永乐大典使交趾交于冨良江
　　舟至辰陵矶与楚百戸言别
　　江到荆湘两派分客情无奈况离羣尔从三峡迎春水我过重湖望楚云白帝至今啼蜀魄苍梧何处吊湘君孤舟夜向巴陵泊一曲商歌不忍闻
　　寄友人
　　与君离阔十年余雨过江滨候起居咫尺犹如千里别飘零不寄一行书何时夏口同倾盖此日王门好曳裾若问故人何似者鬓丝今已不胜梳
　　黄　守【一首】
　　守字约仲以字行莆田人以汀州府学教授擢翰林院检讨有静斋集
　　题燕文贵秋山萧寺图
　　回崖列岫郁相连兜率楼台际碧天飞鸟已还秋色里疎钟犹在夕阳边溪桥缓辔官人马野饭维稍客子船记得宦逰逢此景披图不觉思茫然
　　虞　谦【一首】
　　谦字伯益金坛人洪武中由太学生擢刑部郎出知杭州府永乐中召为大理寺少卿仁宗监国奏除都察院左副都御史转大理卿有玉雪斋稾【杨东里云大理善写山川木石幽澹简逺亦以工诗名于时】
　　田家晚泊
　　风磴翻危叶霜槐出断根过桥逢野老倚杖柴门驯犬熟迎客归鸦遥认村茅檐投晚泊烟雾敛初昏熊　直【二首】
　　直字敬方其初冒姓胡吉水人永乐中举人以子槩贵赠右都御史有西磵集
　　立秋后有懐京洛诸故旧
　　秋序昨夜至炎蒸尚复然青山不改色黄叶堕我前物性固细防乃得气之先人生宇宙间俛仰终百年质非金石固岂得恒雕镌朱顔亦易失皓髪无由念我平生友聚散如云烟行止固不齐所赋良由天昨寻东篱菊欲买南山田安分乃吾事冨贵甘弃捐
　　潇湘雨意图
　　万竹丛深日未晡寒江烟雨翠糢糊东风无限潇湘意独倚篷窗听鹧鸪
　　陈　继【二首】
　　继字嗣初吴县人经歴汝言子用荐授五经博士领文馆事进检讨有怡庵集
　　【诗话嗣初为惟允遗孤惟允坐法诛家无长物惟阅过书二万余卷其母吴教之成学以荐授五经博士时献陵于大内之西思善门辟文馆命杨学士溥主之嗣初与王侍讲璡入直焉其诗本之家学持论以为诗者非得乎天地之清气则无以极其妙今所存怡庵集一十五卷诗未之録尝见题渔父图有云夕阳渐红江转绿分明画出一幅渔材晚景也】
　　乌夜啼
　　宫井乌啼宫树碧月色生寒露华白哑哑不断深夜闲明朝车马天际还绿窗美人欢不寐未晓凝妆贴珠翠
　　秋夜雨中懐施孟端
　　愁云接地隂城漏更沉沉寒雨惊秋尽残灯入夜深凄凉千里客惆怅百年心谁料分携后防边直到今陈亢宗【一首】
　　亢宗名宗以字行永嘉人官兵部员外郎【诗话员外午门观灯应制诗景陵品居第一然实逊曽襄敏陈文定诸公送友一律词虽荏弱源本随州】
　　送友人归昆山
　　官亭把酒送君归回首吴山驿路防久别方期同笑语相逢那忍又分违平芜积雨迷征骑疎栁寒烟掩旧扉此去思亲还望阙朝朝应对白云飞
　　袁　珙【一首】
　　珙字廷玉鄞人以相术拜太常寺丞有栁庄集【诗话寺丞得相法于别古厓识文皇于潜邸遂迁寺秩然家本士族其父彦章仕元为翰林国史检阅世称菊村先生尝作布衣歌云我家颇读书初非田舍翁盖道其实也寺丞于九流百氏靡不涉究歌诗亦能入格不失菊村家数】
　　长相思
　　有美人兮天一方丹霞为织云锦裳盘龙舞鳯交鸳鸯昔年饮我琼瑶浆赠我白玉双明珰欲往从之楚山长安得羽翼同翶翔望望不见令我伤仰天悲歌涕浪浪明月在戸光满堂牵牛织女遥相当长相思愁未央袁忠彻【一首】
　　忠彻字静思珙之子以父防由鸿胪序班歴官尚宝少卿有符台外集
　　和寔郎中冏竺庵见赠韵
　　夕云敛余晖稍稍归鸟集清磬林际浮樵歌峰外急懐人南斗边露下银汉湿瑶草春复生深山共谁拾徐　晞【一首】
　　晞字孟晞江隂人永乐中由县功曹累官至兵部尚书有暨阳遗稾
　　感懐
　　十年骑马战龙沙不道功成两鬓华昨夜思归有乡梦江南春色遍梅花
　　刘　廌【二首】
　　廌字士瑞青田人诚意伯基之孙洪武庚午袭封辛未贬秩丁丑戌甘肃寻赦还永乐中卒于家有盘谷集
　　【诗话赵周臣自号间闲居士士瑞亦自号间闲子其集名盘谷者士瑞袭爵之后贬秩归农筑室于青田旧宅之西鸡山之下因其地山水盘旋故以名焉诗师吴兴沈原昭】
　　孟春赠徐仲成
　　故人访幽居时当孟春节寒气尚严凝同云霭欲雪长论懐始舒高吟兴不絶开窗对松竹苍翠色可悦岂不念荣华泉石甘守拙闭门有余暇开卷对前哲长叹古今事理义同一辙丗随气化迁运逐人情别虽非圣贤资勉焉慕贞洁防防且独守默默谁与説惟有知心友时过共捩揭但愿无闻知岂敢尚英杰援笔赋新诗举觞对明月高歌神鬼惊长啸天地阔彭泽千载人百世谁能越高山与流水此兴不可遏
　　春防田家四景之一
　　竹篱茅舍两三家屋外青山绿树遮行客偶来春己暮山南山北杜鹃花
　　郭　武【五首】
　　武字炅隆赠定襄伯钰长子官尚宝司丞诗见聮珠集
　　晚渡白马湖
　　轻风小寒吹浪花新柳茸茸啼乳鸦平湖一望几千顷逺水连天飞落霞斜阳忽堕澄波底白鸟犹明山色里严更何处鼓咚咚櫂歌未断渔灯起
　　寄刘草窗原博
　　空堂独坐叶纷纷一雁南飞不可闻野色连天迷逺望高城落日乱寒云故人眼底无多在客思秋来乂几分莫怪临风倍惆怅江乡犹忆白鸥羣
　　江南懐古
　　隔断中原数百年囊沙堪笑况投鞭桓温不合留王猛安石终能举谢日落暮云斜度鸟雪消春水逺连天子山空有江南赋北府凄凉最可怜
　　江上即事
　　绿水桥边酒店白鸥沙上渔家山前山后春雨江北江南落花
　　宿澧阳
　　苹花风急水茫茫今夜孤舟宿澧阳谁在江城吹画角五更残月一天霜
　　沐　昂【一首】
　　昂字景颙黔宁昭靖王之子以左都督镇守云南卒赠定边伯諡武襄有素轩集
　　【诗话定边平麓川之防威着西南而能以余暇留情文咏辑明初名下士官于滇及谪戍者自邾仲经以下二十一家诗凡二百五十首目曰沧海遗珠杨东里序之谓当时选録诸家刘仔肩过略王偁虽精且详犹未免有遗惟沐公所择和平婉丽可玩可传其赏识若此】
　　送胡桤轩还永昌
　　有客乘骖过洱西平原春草正萋萋人烟迢递连金齿山势逶迤拱碧鸡流水小桥杨栁绿落花防雨鹧鸪啼遥知别后相思处云树苍茫梦欲迷






　　明经综卷十九
　　钦定四库全书
　　明诗综卷二十
　　翰林院检讨朱尊编
　　曽　棨【八首】
　　棨字子啓吉安永丰人永乐甲申赐进士第一授翰林修撰歴侍讲侍读学士左春坊大学士进詹事府少詹事卒赠礼部左侍郎諡襄敏有巢睫集【杨东里云子啓迅笔千言不费思索而理致文采皆到虽沉思者有所不及又云子啓诗如园林得春羣芳奋发锦绣烂然状冩之工极其天趣他人不足彼尝有余　王行俭云曽公诗词雄放清丽出入盛唐诸大家徐子元云曽诗如天马行空不可控御　袁永之云曽公浩若悬河所乏严洁　王元美云曽子啓如封节度募兵东征鲜华杂沓精骑殊少项子长云子啓天才雄丽所乏者谨严精洁耳穆敬甫云曽诗冨于才情涌防如泉在永乐中可称独步顾言云少詹才长七古该博逸荡惟以健捷为工颇以緐靡为累　蒋春甫云少詹词锋艳发若青萍倚天韵语清华如红蕖透水又如金羁玉勒防有蹄齧之恨静志居诗话子啓下笔不休不事推敲偶合绳墨五言如断云京口树残月广陵钟暝色迎官舫春寒到客衣雨从江北少山到宿州多残烛明官舫疎钟出郡楼寒潮步月残雨秣陵舟七言如云中鸾鳯扶雕辇水底鱼龙识翠华草绿野塘多是水雨晴沙路不成泥平铺碧甃连驰道倒防银河入苑墙均不失唐人风格】
　　吕梁洪
　　洪流昔懐襄区域信茫昧斯民靡宁居婴此昬垫害吕梁塞冲波滔天势横溃怒霆鬭铿訇飞瀑防澎湃神哉夏先后敷理乘四载沛然导东注下与百川会造化有设险惟此乃其最扁舟泝奔流涉歴今巳再水师身手捷径渡良足快懐胼胝劳遗迹逺犹在伟兹疏凿功万世终永赖
　　题王孟端墨竹送人南归
　　十年官舍长安陌欲种筼筜愁地窄轩前有此八九竿苍然一片潇湘色九龙山人思不羣胷襟洒落如此君笔端飒飒起风雨纸上漠漠生烟云几回看竹称奇絶为写琅玕照冰雪纵横屈铁金错刀满堂便觉秋萧骚周郎爱竹癖于我兴至时寻竹边坐我生疎嬾无所爲但与江海同襟期喜君爱竹有如此便以此图持赠之丹枫白水江南路归帆直向湖中度慎莫提携过葛陂恐化羣龙上天去
　　驾发临城
　　鸡鸣寒漏彻车驾发临城残月千山曙浮沙一路平云光随凤辇露气湿霓旌马上频回首犹看燎火明
　　茌平
　　地旱空多井林疎逺见楼平山通县界漯水入河流过客询张镐乡人説马周北来多古迹惜未得淹留
　　涿鹿道中
　　逺树孤城出高原四望遥山从平地起雪到暮春消细草承雕辇垂杨拂御桥愁连易水上风色正萧萧
　　徳州
　　幔城初解向朝暾霜冷重裘晓未温小邑有城皆垒土荒原无径可通村邮亭过客频询路茆屋迁民久下屯此去景阳州不逺建牙鸣鼓是营门
　　别弟宪副鼎
　　莫向尊前唱渭城老来离别最伤情江南渺渺孤舟梦岭外迢迢万里程骢马晓嘶霜气肃鳄鱼夜徙海潮平到时应及春初先报京华白发兄
　　夹沟
　　东风吹暖栁丝柔十里青山绕夹沟马上逢人相借问计程两驿到徐州
　　周　述【三首】
　　述字崇述吉水人永乐甲申赐进士第二授翰林编修进谕徳陞左庶子有东墅集
　　【诗话唐人防集赋诗毎推一人擅塲如升平公主席上李端擅塲送王晙镇幽朔韩翃擅塲刘相廵江淮钱起擅塲他未暇悉数永乐中命翰林赋白象则胡庶子广第一赋神则王赞善汝玉第一午门观灯则陈员外宗第一然员外观灯之作比之周庶子陈祭酒似犹逊之实非擅塲也】
　　玩秀轩
　　华轩临清流秀色堪揽结霞彩相荡漾波光互明灭花飞渡头春帆落洲上月纵观心目超静对形神悦应共沧浪人濯缨笑予拙
　　赐观灯诗
　　今夕逢元夕欢声遍九垓星临银汉动月傍碧空来紫禁千花绕金门五夜开圣情同宴赏玉漏不须催
　　寄杨显道先生
　　我忆杨夫子风流似昔人素琴长对月白髪不忧贫彭泽陶元亮稽山贺季真相思欲相见烟树几回春周孟简【一首】
　　孟简字孟简吉水人永乐甲申赐进士第三官詹事府丞出为襄府左长史有竹磵集
　　丙午除夕
　　为客逢今夕宁亲忆去年一尊终不醉孤馆自无眠家在云山外身依日月边何堪双鬓改又值岁华迁李时勉【七首】
　　时勉名懋以字行江西安福人永乐甲申进士选庶吉士授刑部主事进侍读改御史官终国子祭酒卒諡文毅改諡忠文有古亷集
　　【诗话忠文古之遗直不以诗名而扶风数篇虽未逺拟秋胡要非拙手可办予尝获公致汤都阃手书楷法遒劲乃知书亦能品也】
　　古诗为扶风窦滔妻作【七首】
　　深闺有思妇惨凄亦何为容华不自惜独理流黄机言将成匹帛多裁游子衣衣新忽变故恩爱从此衰以兹殷勤意翻作长恨辞
　　兰茝被幽畹桃李媚春阳新防结绸缪鞶衿散芬芳弃置父母欢婉娩君子傍白日丽朝彩朗月澄夜光矢心以相顾愿为鸳与鸯
　　西墅起高台迢递凭云岑中有娇艳女当窗弄清音音容荡以肆居然变同心鱼目夺明月谗口铄黄金不见冀中馌恻怆扊扅吟
　　高车拥旌斾辉映汉江曲冨贵一朝异窈窕辞别屋言笑落日迟浩歌湘水绿山川不可逾安得遥相逐佳丽诚足珍凉薄难见録
　　滔滔江汉流到海不复返千里得所归中复厌婉娩在昔枉绥授驾言不辞逺谁知三周御却道羊肠坂芬芳空自持白日忽以晚
　　昧旦不能寐揽衣起中堂织缣与织素谁复知短长咫尺组幽思回还遂成章缄之戒僮御欲以寄逺方宛转达苦志敢期昔所伉
　　别久意恒亲览辞念愈结巾车适千里倐忽已超越鸣琴谐古调恩爱感离阔夙心谅所负慙叹对明月睠言固终始皓首以相悦
　　陈敬宗【二首】
　　敬宗字光世慈溪人永乐甲申进士选庶吉士授刑部主事改翰林侍读转南京国子司业陞祭酒卒赠礼部右侍郎諡文定有澹然居士集【陈卧子云文定诗典质和平盛世之风】
　　【诗话祭酒清徳与李忠文并重号南陈北李诗特雍容温粹洵称盛丗之音】
　　元夕赐观灯诗
　　剑佩清宵近峰峦翠阁重花明金殿月香度玉楼风拜舞诸蕃集欢娱万国同遥闻歌吹发五色度云中
　　白莲
　　太液澄波濯素容玉衣垂影水晶宫月明无处寻顔色只信香飘十里风
　　王　英【七首】
　　英字时彦金谿人永乐甲申进士选庶吉士歴翰林修撰侍讲再扈驾北征累官南京礼部尚书卒諡文安改文忠有泉坡集【蒋春甫云尚书诗雄壮宏大气象自好】
　　【诗话西王宻切谨严句无浮响如别路斜阳京口树他乡明月洞庭船挽得雕弓射飞虎赐将宫锦绣盘螭旧馆空余秦地月古坛犹似汉宫秋皆琅然清圆可诵也】
　　自励
　　团团匣中镜皎皎流素光鉴物无遁形妍媸安得藏经时若昬翳防尘漫飞扬顾此三叹息胡为失其常拂拭去瑕垢精采复煌煌众汚不可染持已贵自臧恒当慎夙夕惕然以自防
　　哀义士周益诗
　　步出崇明城遥望城南里天寒饥鸟啼日暮北风起绿杨何萧萧衰草生故垒傍有三尺坟此千载士昔时从戎马一身赴边鄙但全手足爱百战何足畏崎岖越闗山辛苦乃云逝伤哉有斯人薄俗诚所愧遗风何凛然闻者皆堕泪
　　赠伍子正还巘山旧隐
　　积翠羣峰出盘云古洞深涧花春带雨山木晚澄隂猨鹤多年别江湖万里心还携谢安妓归去一登临
　　秋初有懐呈曾侍讲彭修撰二公
　　律应清商动凉生大火流梧飘金井露雁度玉门秋爽气消残暑砧声报逺愁佳期七夕近乘月却登楼
　　榆林直宿有懐邵庵学士对月之作
　　榆林春夜漏声迟独忆奎章对月时翠袖清歌看驻辇彩笺红烛坐题诗连云尚有青山在夹路应多绿栁垂北望穷荒凋落尽昔年文物倍増悲
　　舟过盂城
　　画船挝鼓过盂城两岸桃花春水平今夜湖中好风景直须看到月三更
　　淮安别回御史
　　逺别悠悠乡梦频逢君况是异乡春可怜湖畔青青柳又折长条别故人
　　王　直【十六首】
　　直字行俭泰和人永乐甲申进士选庶吉士歴翰林修撰侍读进学士擢吏部尚书加太子太保进少傅兼太子太师卒赠太保諡文端有抑庵集【李原徳云抑庵诗文清致追古作者　钱原博云王公含咀英华出入经史文辞典雅超迈今古　沈景倩云王文端以庶常为文皇所眷不数年召入内阁书机宻文字授修撰驾幸北京太子监国与黄淮杨士奇三人辅导俨然宰相职矣帝再幸北京公扈从进侍读仁宗朝为侍读学士又以庶子兼侍读学士宣宗时进少詹事兼侍读学士英宗即位充实録总裁寻进礼部左侍郎兼翰林院学士正统六年礼部阙人始命出部治事自此以后虽拜吏部尚书加保傅不复兼学士矣公墓志本传中云公自言西杨不欲我同事内阁出我理部事据此则公在内阁凡歴五朝为东里所挤始出理部事其初固阁臣也而海盐郑氏丰城雷氏太仓王氏纪述宰辅更不及此公何邪钟广汉云东王诸体斐然徽徽溢目】
　　【诗话东王不得爰立西杨之力也观其撰东杨文集序云直之去翰林惟公深惜之而反为忌者所病夫士之进退出处有命焉非人力所能胜奚以病为哉又题东里翰墨卷云杨氏与王氏世有连予窃禄翰林从先生者三十七年教益多矣予之事先生负恃亲爱于凡所当言者尽言不讳则有之非理而谇语则奚敢后予去翰林或谓出先生意盖言语以为阶岂旁观侧听者固能知其情邪而予实不自知也绎其辞虽隐而情事跃如矣特其人长者故为东里作传止扬其善已君子哉若人乎其论诗有云诗者志之所发也方其动于中而形于言虽各有自然之机然非取法于前人而欲从容中度不失其正亦难矣览集中诗未遽出西杨下顾元美元瑞诸公品隲诗家甚广独不及焉何与】
　　驺虞诗
　　有灵者兽是曰驺虞环滁之山以潜以居其灵维何莫之与匹既其文而白其质猊首虎躯尾参其身一日千里孰知其神振振仁厚不践生草彼物之生亦不以饱维天生之亦自天成圣明之世为祥为祯维今天子道徳纯至肫肫皇仁逺迩一视昭事上帝曰敬曰诚孚于下民皆乐其生皇天惟亲兆民胥悦神祗效灵驺虞乃出石固之山荣光烛天百兽从之其行蹮蹮彤轩文槛帖然自致翼以祥飇献于天子天开日晶庆云垂英百僚欢趋驺虞在廷驺虞在廷实为大瑞龙马神乃同其类昔在太宗文徳武功驺虞之来颂声沨沨维今天子祖武是继驺虞复来以昭盛治穆穆圣明天眷滋彰万世之隆万世之光小臣作诗以歌盛美播之韶钧垂示无巳
　　艳歌行
　　翩翩春归雁秋至复来翔如何逺逰子兄弟各异方山川何迢迢参辰夜相望寒风日以厉零露结为霜空林静无人但见明月光徘徊不能寐徙倚临中堂睠彼南飞翼故乡安可忘
　　吴城山阻风雨
　　泊舟吴城山胜览斯为最登临记曩昔正与匡庐对兹晨一寓目烟雨森昼晦莫辨咫尺间安知天地外防茫彭蠡泽汹涌百川汇长风翻洪涛歘见蛟鼍背夙闻垂堂戒行止焉敢昧
　　发仪眞道中登岸延览忆前行曽侍读王修撰
　　舟行苦邅回登岸旷心目天清浮云卷野秀新雨足澶漫众流会杳霭羣山绿风暄花意乱日暖莺声续却忆同心人无由踵前躅
　　题山水赠杨熙节
　　郭纯永嘉人善画自畴昔兴来展豪素满眼绚金碧永乐年中独擅塲拜官得在内作坊时时承诏恣点染九重出入生辉光洪熙改元初进位閤门使常言酒后妙入神倾倒壶觞不知醉供御之外颇自珍一笔岂肯轻与人忽持此幅来赠我令我坐忆江南春江南何处最奇胜钱塘西湖谁与竝诸山逺近翠若围艳杏夭桃色相映桥上行人骏马过桥边桂楫扬清波岳王祠下乔木老林逋宅前芳草多春光如此佳可赏逺道迢迢心养养朝回看画悄无言夜雨寒窓神独往山阳义士真好奇平生脱略谁得羁昨日到京师秋风露华白访我小瀛洲暂作神仙客飘然复往不可留拂衣欲向东南游题诗卷画赠尔去相思定倚新城楼
　　题夏珪风雪江村图
　　江天漫漫云气黑江风萧萧雪花白荒村古道人迹稀惆怅津头逺行客黄芦低折沙草平遥望不见长安城蹇驴凌兢缩如猬鞭驱还欲西南征四山溟蒙日应晚辛苦羸僮未遑饭深林归鸟栖巳定茅屋人家去犹逺吁嗟乎夏珪之笔凌范寛满堂凛凛生昼寒卷帘看罢重叹息岁晏高歌行路难
　　题周永新所画山水
　　括苍周永新作画有奇趣京师为我写此图仿佛乡园昔游处我家旧住西昌城西昌山水天下清金华武姥最奇絶连峰叠巘高峥嵘仙宫梵刹在其上宝殿珍楼屹相向白象青猊不见过翠鸾防鳯犹闻唱逶迤冈阜瞰沧洲下有长溪万古流越王台荒莎草合龙君庙冷松篁幽平沙漠漠行人小岩蔼林霏没归鸟石潭鱼艇自夷犹茅屋人家更深杳我昔扪萝上紫岑振衣独立清烦襟天台防茫圃阔苍梧缥缈潇湘深山中仙子顔色好坐阅年华后天老便拟相携赋逺游万壑千峰拾瑶草尘事羁留竟独归别来几度见春晖逢人尚説雕胡饭当暑犹懐薜荔衣只今容髪半衰朽事业文章复何有况闻荆棘长芝田侧望天涯谩搔首高堂看画増慨慷如此好景非寻常君恩未报心尚在何时乞身归故乡
　　顾进士所藏画虎
　　赵亷画虎名天下好事求之不论价披图忽然见此物坐卧虽殊貌闲暇冈头树绿风气凉下有流水声浪浪萧条古路絶行迹但见藜藿如人长深山麋鹿可充腹莫向田家取黄犊祸机一发戕尔躯岂若安常一生足
　　秋江独钓图
　　蒹葭淅沥秋雨霜明月照水天苍茫扁舟静夜泝空阔惊起沙边鸥鹭行钓车不用置在傍此心宁羡鲤与鲂扣舷独往歌沧浪歌声激烈増慨慷山中之人遥相望
　　谢庭循自画秋景
　　洞庭八月秋风早杨栁蒹葭渐应老栁下茅堂逺市廛寂寞间门对幽岛居人无事不出门林深地僻如荒村门前道上车马絶过雨苍茫空藓痕江清水落沙石出水底浑疑见鲛室鹭鸶鸂皆有情啑喋喧呼乱晴日我家故业连沧洲贑水文溪绕舍流图中景物浑相似见之令我増离忧君今善画得供御下笔纵横有神助何时为埽寰瀛图一叶凌波向南去
　　帝京篇赠钟中书子勤
　　曙阙霜【一作严】钟啓宵衣玉【一作促】漏催云移宫扇静【一作彻】风引御香来剑履羣公侍簪裾万国陪小臣瞻盛美稽首颂康哉
　　雪
　　大雪下龙墀蓬莱曙色移【一作促曙辉】光通九华殿花满万年枝赋拟梁园作歌怜郢曲词西山临魏阙相对玉参差
　　月下对酒
　　万里浮云尽孤城画角残月从今夜满人在异乡看隐隐闗山逺凄凄风露寒客愁难为减应赖酒杯寛
　　景陵挽歌
　　灵驭陪仁考仙游侍太宗珠丘连翠殿玉匣閟宫海宇攀号切天庭陟降同遥知六龙驾长度五云中
　　得兄行敏书知在临清将北上
　　岭外三年别天涯万里回书从今日到船向几时开落日闗山逺清秋鸿雁来重阳看渐近同醉菊花杯
　　雨
　　野迥云容黑汀长雨气寒春随花片减愁向酒杯寛乱水通流急孤舟逆上难白鸥浑自得来往任风湍章　敞【二首】
　　敞字尚文会稽人永乐甲申进士改庶吉士授刑部主事歴员外郎中改吏部擢南京礼部右侍郎有质庵集
　　【诗话侍郎两使南交却金不受以清徳闻其诗不费雕锼间合榘度】
　　乡山图为魏仲房题
　　连山际东溟层峦俨天设阳林耀青葩隂厓余积雪原田莽迢递烟霞互明灭时菊萎旧裳苍苔閟行辙云谷杳难寻涧芳那可掇懐故念易盈览物意弥结防目惬心赏幽期乖缺一为庄舄吟浩歌徒激烈
　　长安雪夜归兴
　　半生岁月老幽燕镜里苍顔岂似前曽道休官身便乐梦书封事乞归田
　　周　忱【二首】
　　忱字恂如庐陵人永乐甲申进士改庶吉士授刑部主事转越府右长史超拜工部右侍郎廵抚江南陞户部尚书改工部卒諡文襄有双崖集【王行俭云公诗文出入唐宋诸大家】
　　【诗话进士改庶常相传自永乐甲申始是科命解学士缙选得二十八人以应列宿文襄自陈年少乞读中秘书时人谓之挨宿云攷洪武乙丑有杨靖徐孟昭郭资皆以庶吉士称大诰亦载庶吉士廖孟瞻以受赇诛则又在乙丑之前矣至戊辰年解缙亦为中书庶吉士益信不始于永乐初也其后文襄镇抚江南凡二十二年以经济名世诗非所长然性好储书其藏室诗云羣经既并蓄百氏无弃捐所至毎充栋来往劳车船嗜学如此宜其吟讽亦未逺逊二十八人也故彭惠安赞云学博而邃沛乎有客二十八宿谁能右公】
　　徐州过桓山宋司马桓魋之墓
　　愚哉宋司马仲尼安可轻欲害其如何不知天所生此山昔骨废穴尚留名宿土消饭含飘风散精灵日中狐集夜半鸱鸮鸣当其始建时久逺劳经营荷锸万夫集石椁三年成讵知百世下牧竖来纵横君看孔林树千古犹青青
　　寻天台李道士斋
　　瑶草迷行径丹台近赤城山川遥在望鸡犬不闻声谷静松花落桥横涧水鸣云间双鹤下欵听紫鸾笙李昌祺【二十七首】
　　昌祺名祯以字行庐陵人永乐甲申进士选庶吉士擢礼部郎中出为广西左布政改河南有容膝轩草运甓漫稾【李时勉云李公诗有典则温厚者有流丽痛快者有舂容浩瀚者　陈徳遵云公于诗本之以理充之以气故其雅淡清丽宏伟新奇无所不备不必逺较于古就今而论千百之中不过数辈而巳　郑徳新云先生诗清新冨丽音调爽澈隐然有一唱三叹之音　蒋仲舒云方伯诗亦清新要非作手】
　　【诗话方伯务谢朝华力啓夕秀取材结体颇与段柯古相似】
　　题山水小景
　　野外少人躅值此佳日迟偶与二三友游观赋新诗青松蔼緐防碧草含华滋逍遥恣言笑童穉亦娱嬉济济春服悠悠咏清沂兹欢恐难再兴尽以为期
　　湖山佳趣卷
　　宦防惬深好乃在名胜区山水自足适况兹职文儒横经有余闲逍遥出通衢春服各已成遂与童冠俱徘徊恣言笑登陟忘饥劬晴鸢戾层空弱藻翻文鱼至理与景会天机独吾娱悠悠仰川上眷眷懐舞雩咏歌返黉舍高兴谁能逾
　　徐道士安处轩
　　尘氛既屏絶气宇亦澄鲜心恬境逾寂虑遣情自捐结宇依层岩开轩俯重渊遥林含宿雨古树带秋烟落花晚成积归鸟夕知还习静泯众累守默息万缘清虚固其性声利岂所便智黜道乃得朴返眞斯全将随鳯鸾侣以引鹤年
　　经浯溪读元结大唐中兴颂
　　平生念浯溪镌镵有遗迹扬舲沂湘水登临蹔来即穹崖倚层云奇险自天辟漫叟词既严顔公笔无敌神屡呵护风雨长洗涤忠槩俨尚存氷衔犹可识端容敛襟读感慨重心戚谁画灵武谋大物取何亟唏嗟中兴业谅重君子惜逡巡解舟去回顾三叹息
　　蝻冢
　　七月月生魄蝻出溱洧疆始焉学跃跳倐忽羽翅长所过赭郊坰矧复遗稻粱坐令饫饱腹立化饥馁肠督民殄斯类晨夕纷遑遑隳突羡垄亩炬火明山冈燎焚弱质尽扑击防骸僵卒夫载朽胔络绎持筥筐穿穴掩腥秽作冢官道傍罪浮彼破镜虽死安能偿蝮蛇实揺处巳疾传医方蜜蜂诚小物亦解奉其王畜蚕必吐缕世赖充衣裳畏蚊恐噆体帱幕席与牀青蝇奚足憎赤虿应可防编竹蚁知报勤诵萤聚光致雨蜥蜴验起痹全蝎良原性殊善恶稼穑咸无伤独兹口吻酷黍稷争先戕乾坤动物伙去尔庸何妨吾将告真宰投畀魑魅乡昆虫永无作岁岁歌丰穰
　　观啓母石
　　夙负山水癖苦乏幽讨缘幸兹崧与少秀色当眼前公余陟峻冈忽覩石一卷特立四无邻觚棱不相聮云是啓母身化在郊墟壖呼之乃擘裂啓出仍完全幻语本荒唐昉见淮南篇遐想覆载间沧桑屡更迁安知运代移坠彼千仭巅厥理诚可推贤达固释然矢诗正妖譌昧者庶或悛后世有豪杰为我焚其篇
　　端午日防少林寺
　　少林耸岧嶤有路达葱岭半生懐胜槩老乃践真境缁流逺见迓偏袒仍露顶升高纵遐观颇觉痴缘屏蒲风翻卷帙艾色侵衣领掇蔬僧具供饮骑童汲井自拈清净香作礼爇古鼎超超昔神师顺寂同溟涬而于片石上留此不灭影竺夏虽异辙皆贵能猛省寒岩许分坐禅定毕余景
　　送杨郎中催马草还京
　　大梁据中土自昔风气旺北邙殊蜿蜒太室极雄壮黄河贯其间浩浩恣奔放四野开平衍桑柘绿相乡丁男事耕耨姑妇治丝纩菽麦盈仓庾醑醴溢盆盎近岁颇凶屯旱暵觖农望念兹饥馁余十室九鳏旷长贫负租税逺役困夫匠督刍实赖公区画咸适当深体尧舜心推仁悯雕丧叱咤尚弗忍矧肯施鞭杖愧余谫劣才旬宣乏善状竭力奉寛条庶减疲癃恙赠别陈时艰冀君彻卿相
　　拟古
　　吾观日与月乃是隂阳精彼升此攸降循环有常经万方仰临照元良则其明离纒遂晦蚀惟辟修徳刑象虽邈人当思戒惩
　　夏末偶寻洞惠道院
　　晓起凉月淡絺衣坐肩舆洒然尘虑豁遂即道者庐萧条殿廊存亭轩化荒墟山门憩樵农藓砌鹿豕趋雷倾有堕瓦树伐无遗株仙家尚消沉况乃俗士居蓬莱屡清浅此事谅弗虚吾闻至人言一气运化枢莫窥机纤防孰外定数拘通由饥亡命载以贿丧躯荣华岂久在役智悲羣愚
　　丙寅初度作
　　余生如穉松由寸望百尺既承雨露滋亦受霜雪积蹉跎逾七十勤苦曾备历误防明圣知谬忝中外职顾已惭菲薄于时乏裨益处盈亏必随履泰否斯即至理谅在兹昧者固弗识叩阍乞残骸休退恩旨锡遂令犬马躯获返田野迹长揖画省僚重负从此释今辰届初度防传仍岑寂傍人竞嗤笑穷约犹曩昔妻孥颇愧赧而我固悦怿平生守儒素晚节敢变易回思永乐初岁月类梭掷同年四百余多巳在鬼域存者才十辈犹被利名役迂疎独何幸林下得偃息遗荣遂安闲养静忘跛躄游鳞泳清波羁鸟敛倦翼贫非吾所忧病岂吾所戚
　　过吴门次萨天锡韵
　　七泽三江通甫里杨栁芙蓉照湖水阊门过去是盘门半掩珠帘画楼里蘼芜生遍鸳鸯沙东风落尽棠棃花馆娃香径走麋鹿清夜鬼灯明绛纱三高祠下东流续真娘墓上风吹竹西施去后屧廊倾岁岁春深烧痕绿
　　高道士所画山水
　　伊谁丹青擅能事画出羣山与山似树杪如闻雪瀑泉林间疑有云门寺杖藜桥上知何人抱琴可望不可亲高师指点笑相语我昨图成殊逼真
　　题周参政所藏山水小景
　　天壤有异境描摹付良工佳山与秀水幻置轩窗中村村陌陌皆胜处花竹园林饶雅趣过鸟疑飞却不飞行人欲去何曽去松坡竹坞叠更重雪瀑倒湿青芙蓉冈峦岛洞尽在眼樵牧耕钓俱可容九曲溪流漾清泚荒渡斜阳见舟尾石上吟翁镇日留栏前眺客今年倚我观风物似杭州树木云霞分外幽岂必西湖有竒胜展图高兴亦悠悠
　　题秋塘鸰图
　　秋风淅沥秋塘净菰米沉波荷折柄翻藻鱼跳水气腥采菱人散歌声定莲茎嫋嫋缀枯房上有雍渠立晚凉翠盖裂残浑改色红衣落尽尚余香图中颇得周诗义未论工拙先观意不写和鸣写急难人间谁独无兄弟嗟我龙钟命弗齐今年同气委黄泥白头徒重鸰原感展卷他乡忍泪题
　　留鲁山县
　　黎庶凋残甚惟余朴俭风名因元子重地本鲁王封抚防无贤令流移有惰农谁将于蔿曲歌向五云中
　　新野即景
　　村暗蒙蒙雨流浑浅浅溪菊花长带湿豆荚半沾泥野逈居民少林昬去路迷自投新野界蒿草与人齐
　　周原幽居
　　山色蛾眉秀江流燕尾分乱蝉吟落日独鹤引归云黄叶溪边树青帘雨外村兴来留客坐随意倒芳尊
　　早发小孤山遇风
　　湖尽江逾濶舟穷路若迷垂杨春寂寂芳草雨凄凄漩水鼋鼍窟平沙雁鹜堤风波随地有何处可幽栖
　　送陈生归吉水赤岸
　　清砧兼落叶总是别离情去路千程逺归舟一叶轻秋云连树暗寒日映川明亦有沧浪兴何时共濯缨
　　送周秀才游长沙
　　迢递长沙道萧条晏岁游乱山黄叶寺孤櫂白苹洲夕鸟冲船过寒波背郭流毋论卑湿地贾傅昔曾留
　　送戴教授北行
　　别路三春雨行舟五两风花香随路减栁色上衣浓共是青云客先成白髪翁离情如逝水万折亦朝东
　　新安謡【三首】
　　新安野老髪垂肩説着先朝泪然洪武初年真少事几曽轻到县衙前
　　垂老频逢岁薄收秋租多欠卖耕牛县官不暇怜饥馁唤拽官车上陜州
　　当夫当匠子孙亡田地荒芜户有粮昨日迤西蕃使过尽驱妇女赶牛羊
　　宜阳道中
　　绿隂重叠鸟间闗野枣花香宿雨残天遣浮云都卷尽教人一路看青山
　　嵩县遇端午
　　老大偏多故里心一逢佳节一沾襟谁知此日菖蒲酒又在山城独自斟
　　胡　谧【一首】
　　谧字廷慎鄞县人永乐甲申进士歴官山东参政
　　秋思
　　逺客寻常叹索居秋来懐抱意何如高城月白砧声急古戍霜清木叶疎塞马正肥秋苜蓿江莼空忆旧鲈鱼故人迢递天南北不寄相思尺素书
　　严　贞【一首】
　　贞字颐正嘉兴人永乐甲申进士知景陵县【诗话颐正诗仅存栁州城楼一首浙音彚编谓官至云南右布政使攷云南旧志布政使题名记有严贞系寜波奉化人乃永乐戊戌进士别是一人也】
　　和栁子厚登栁州城楼
　　独上层楼望海天异乡愁思正茫然溪云暝带桄榔雨野日晴销薜荔烟百粤湖山通絶徼半江菰米熟秋田旧防别后多零落目断沧波祗自怜















　　明诗综巻二十
　　钦定四库全书
　　明诗综卷二十一
　　翰林院检讨朱彞尊编
　　魏　骥【一首】
　　骥字仲房萧山人永乐乙酉举人由松江训导累官南京礼部尚书致仕卒年九十有八諡文靖有南斋前后集【郑窒甫云公性好吟咏矢口适情不求雕饰自然隽永静志居诗话文靖仕宦四十年官阶二品年近百龄可称向用五福其文极醇雅诗虽非专长亦颇蕴借】
　　秋兴
　　秋高风露凉明月满庭户辗转不能眠起纵阶前步美人天一方何时遂良晤相思惄中肠坐觉年华暮柯　暹【一首】
　　暹字啓晖一字用晦池州建徳人永乐乙酉年十七领乡荐明年预修大典寻选入翰林知机宜文字进诗授戸科给事中坐言事出知永新吉水二县歴官云南按察使有东冈集【刘上静云东冈诗文奇崛出人意表清莹无滓　吴与俭云用晦诗思深沉而幽永　宋尔章云东冈诗清淡古雅得意处追踪盛唐】
　　九日次黄学士韵
　　客涂逢九日景物为谁赊此地己无酒故园空有花翠防亭下路采石驿边槎未卜重过日临风独叹嗟林　眞【一首】
　　眞字汝寔号木庵莆田人迁居闽县中永乐乙酉举人以荐选庶吉士侍书经筵出知慈溪江宁宜兴三县
　　粤王台
　　屠龙人去几时归空有高台对夕晖回首旧时歌舞地年年春草鹧鸪飞
　　林　环【一首】
　　环字崇璧莆田人永乐丙戌赐进士第一授翰林修撰陞侍讲有防斋集
　　【诗话侍讲未第之先纵酒自放虽在玉堂诗无台阁气】
　　题林泉清致
　　春山佳气多白云满芳树幽径絶尘踪落花映深戸防雨洒林落东风长兰步之子招不来沧洲日将暮陈　全【五首】
　　全字果之长乐人永乐丙戌赐进士第二授翰林编修歴侍讲署院事有防庵集
　　【诗话果之五言专法韦栁】
　　梦防匡庐山
　　梦寐游匡庐晞髪五老峰长天散氛翳削出金芙蓉林谷转深邃溪回路弥通澄江波澹澹霁日花蒙蒙隂涧长瑶草阳厓明药丛楼台霄汉上鸡犬烟萝中杳渺逢羽人相期蹑仙踪觉来玉堂迥仿佛闻疎钟丹梯如可接共汝巢云松
　　送陈廷器归长乐
　　置酒新亭上亲宾俨成行兰肴杂肥鲜绮席罗琼浆顾兹缱绻情乐饮各尽觞中筵忽不怿援琴抚清商丝桐易为感离思扰中肠骊歌首前涂仆御促行装故乡渺何许路绕川原长愿为晨风翼送子东南翔
　　送叔韬兄归长乐
　　携手出都门怅然千里心悠悠河桥上送子归故林川原翳众绿灌木澄幽隂沧波渺离思黄鸟鸣好音吾家南山下白云澹遥岑别来几何时岁月忽巳深誓将从君归焉能辞华簮遥持一书札因之南飞禽
　　挽苏伯厚先生
　　寒暑有代谢节序忽蹉蛇夫子乘运化凄怆将奈何生存簪组荣死殁归山阿向来欢娱人零落亦已多西日不返照逝川无停波戃忽魂若存感慨成悲歌
　　送人尹江右
　　穷冬正萧索离思苦悤悤风雨孤帆别琴尊几日同雪晴淮水急云尽楚天空花县歌暇题诗寄塞鸿谢　瑾【一首】
　　瑾字庭兰鄞人永乐丙戌进士除刑部员外郎歴郎中出知平阳府迁广西按察使有蜗濡集【李杲堂云蜗濡集于腐题烂句中时作惊人语】
　　黄陵庙
　　黄陵帝子昔嫔虞断南薰凰影孤红尽涙痕传翠竹青来魂气隔苍梧秋风衡岳沉鸿鴈暮雨湘江怨鹧鸪明月三千年后夜九疑云冷梦应无
　　曹　阊【一首】
　　阊字冀成江夏人【一云黄岩人】永乐丙戌进士官监察御史
　　【诗话侍御楚产登科録可考而谢方石采其诗入赤城集中期东里一篇情致纒绵髣髴谢监南楼风调】
　　期杨士奇不至
　　羁旅无友生何以慰懐思有客筮适我芳辰以为期深丛鸟雀喧穷巷牛羊归相候清路傍冠佩来何迟我肴既云具我酒亦巳持虽无徳与女写心良在兹子寜不我即伫望増戱欷仰观列宿行羡此明月辉令徳众所慕彼留知为谁谅无好贤诚空负缁衣诗
　　尹鳯岐【一首】
　　鳯岐字邦祥吉水人永乐丙戌进士官翰林侍讲
　　送兄广东参政应奎
　　价人藩阃寄旬宣五岭南行逺着鞭晓日红亭留别酒秋风黄叶下泷船青连橄榄千家雨黄触桄榔万井烟珍重平生清节在不妨引满酌贪泉
　　苗　衷【一首】
　　衷字秉彞定逺人永乐辛卯赐进士第二累官兵部侍郎兼翰林院学士入直内阁进尚书赠少傅諡文康
　　杨思敬东郭草亭防集
　　芳春倐云暮暇日鸣玉鞘羣公夙有约驾言适东郊冷卿逺相迎会此文字交开筵俯亭沼次第陈觞肴疎花粲檐前好鸟鸣树梢睠兹百物遂乐饮恣歌嘲
　　【诗话鸿胪卿大兴杨思敬筑草亭于东郭自正统丙辰始岁会文学名流极觞咏之乐自后遂为都城饮饯之地西王尚书诗所云栁隂嘶过马花坞驻行车者也其后又于崇文门外十里许据浑河之支流有地二十顷以二顷为南园凿堑环之缭以重垣中植桃杏诸果杂莳花卉池种芰荷菱芡退朝邀诸钜公燕集其地则东王尚书有序纪之】
　　钱习礼【一首】
　　习礼名干以字行吉水人永乐辛卯进士选庶吉士除简讨歴侍读学士陞礼部右侍郎卒諡文肃有应制集词垣续稾归田稾
　　【诗话王元美以钱文肃六典文衡为明盛事考文肃永乐甲辰业为防试同考官宣徳丁未再入会埸分考而正统丙辰己未两次殿试皆充读卷官辛酉复为顺天主考是主文衡者十次矣其诗虽非作家然亦无尘坌气】
　　新桥和余简讨韵
　　初月生遥甸长流遵枉渚方舟泝长河宵分及前侣维梢戒孤征悬灯照清语秋衾梦不成陨箨纷如雨林　衡【一首】
　　衡字宗器闽县人永乐辛卯进士御史
　　赋得江村片雨外送沈空同
　　片雨江村外霏霏暗去程轻【一作细】沾芳【一作行李】草湿逺入断烟轻归鸟愁边没离情别后生不堪凝望处迢递失闗城
　　熊　槩【二首】
　　槩字元节吉水人永乐辛卯进士榜姓胡除御史出为广西按察使调广东宣徳初擢大理卿廵抚两浙及苏松诸郡陞南京都察院右都御史召掌院事兼署刑部事卒于官有芝山居士集
　　雨后江行
　　早出余杭郭防茫晓色开画船江上别绿树水边回酒为离人劝诗因细雨催故人凋谢久惆怅不胜哀涂中述懐简张宪副用中李布政昌祺
　　北阙黄门客南宫粉署郎新诗凌鲍谢妙翰继钟王儤直趋青琐雠书向玉堂遭逢懐圣主眷顾倚储皇超擢之南越旬宣共一方分符来上苑持节去遐荒匹马炎蒸路双旌瘴疠乡豺狼应遁迹恩泽巳宣扬桂岭开秦塞苍梧拓汉疆野人疎制度蛮俗少冠裳晓白溪多雾冬青树不霜四时榕叶暗五月荔支香交谊怜君笃乡情媿我凉别离寜有恨会合岂能忘倾盖酬知己分簮祗自伤明朝故园回首思茫茫
　　杜　桓【一首】
　　桓字宗表金华人永乐辛卯进士官赵府纪善有艮庵集
　　北山草堂和韵
　　厌彼尘俗喧爱此清幽景雨余山色佳日落松隂冷不见草堂人白云三万顷
　　马　铎
　　铎字彦声长乐人永乐壬辰赐进士第一除翰林修撰有玉岩集
　　送徐主事孟晞回澄江
　　京华二月栁垂丝送子南行惜别离陌上看山愁对酒风前握手倦吟诗云连铁瓮人烟迥月满丹阳客櫂迟粉署严程应待汝莫因乡国缓来期
　　林　志【一首】
　　志字尚默闽县人永乐壬辰赐进士第二除翰林编修歴侍读有蔀斋集
　　菊庄
　　别业依南山投闲忽成趣白露朝欲晞黄花满篱戸餐英慨前修采之恐迟暮苦无三径资眷此归来赋郑　阎【一首】
　　阎字公望闽县人永乐壬辰进士授安陆州学正改无为州终广信府学教授有抑斋集
　　懐林鸿
　　寒月照古树朔风吹城楼如何咫尺居致我千里愁俯景暂自遣浩歌谁为酬思君若逝水朝暮长悠悠陈　镒【一首】
　　镒字有戒吴县人永乐壬辰进士官至荣禄大夫太子太保都察院左都御史諡僖敏有介庵集
　　【诗话僖敏开济之才韵语非其所务汤尚书潜庵称其文有组舞磬控之乐顾遗集罕传予从其裔孙彦瑜所见之録诗一首】
　　怀庆道中
　　风卷尘沙驿路迷人家逺近树高低如何河北风光别春半犹无一鸟啼
　　陈　循【六首】
　　循字徳遵泰和人永乐乙未赐进士第一除翰林修撰累官戸部尚书少保兼太子太傅华盖殿大学士英庙复辟戍铁岭寻放还有芳洲集【诗话裕陵复辟吴人盛夸徐元玉社稷之功然夺门二字岂可示天下后世李文达之言当矣予尝见少保讼寃疏手稾具陈元玉之谗斯亦纂国史者所当知也少保诗絶意规摹饶越石清刚之气】
　　开平
　　滦河河北开平府云是前朝故上都万瓦当年供避暑孤城此日事防胡龙冈夜照乌桓月鳯辇时廵敇勒区何处登临最愁絶李陵台上望平芜
　　客寓懐来有诏自行在达京师候誊黄不至有感
　　往时载笔侍清班玉帐频先觐圣顔一自病中离阙下顿分天上与人间近闻颁诏先归国久誊黄未出关咫尺日畿谁报喜西风目断白云闲
　　野望【二首】
　　逺违车驾逾三月久抱衾裯滞一州南郭幽居嗟影独西风落日使人愁天空絶塞飞鸿度草满平原猎骑游何似桑干南下水万山深处出卢沟
　　欲就邦人询往事百年耆旧己无存猨啼暮雨佛山寺鹤怨秋风香水园万仭倚天琼岫小一迸石玉泉温【温水在懐来西北三十里】太平自是多耕牧禾黍牛羊日满村
　　鸥阁
　　县城南靣开高阁正俯清江对翠防名胜尚怜如往日登临常想到科晖阁中诸老仍何在水上羣鸥只自飞茅屋龙洲终逊此何年重许叩林扉
　　东轩
　　半亩溪山旧卜居往来尘迹自应疎春风门巷花开后晓阁轩窗日上初频理琴尊留上客闲携灯火读遗书时平隐逸皆征用丹诏行看下玉除
　　高　谷【一首】
　　谷字克用扬州兴化人永乐乙未进士累官少傅兼太子太傅工部尚书谨身殿大学士赠太保諡文义
　　送倪廷用致政归嘉兴
　　青云遗宦辙白首赋归田旧着宫袍卸新裁野服便草堂留月色花径隔尘缘陶令门前栁春来好系船牟　伦【一首】
　　伦字秉常宜宾人永乐乙未进士任监察御史以谏谪甘肃
　　留别京师诸友
　　行行策马去皇畿落木高原独鸟飞天上故人青眼在蜀中诸弟素书稀秋风故陇云连栈夜月清笳霜满衣白发萧萧身万里不知别后竟何依
　　郑　珞【一首】
　　珞字希玉侯官人永乐乙未进士选庶吉士改授刑部主事出知宁波府有讷庵鸡肋二集
　　送高时旭还闽
　　祖帐连芳草征帆挂夕曛乡心闽海月客梦楚江云馆鸡声早平沙雁影分悬知霄汉上早晩荐雄文陈　辉【一首】
　　辉字伯炜闽县人永乐乙未进士任贵州按察司佥事陞广西副使有琴边清唱
　　旅次武林期叔刚修撰不至
　　寓宇閟幽寂羁懐转凄其况兹梅雨值此麦风时闲登溪上楼怅望吴天涯长风卷潮来倐忽银屋移潮水尚有信我行岂无期缅怀同心人恻然起遐思
　　周　叙【一首】
　　叙字功叙吉水人永乐戊戌进士改庶吉士授编修歴修撰侍读陞南侍讲学士有石溪集
　　送袁钦诚
　　少壮辞家去从师千里逰雨深庐岳树天接汉江流夜诵分渔火朝吟倚客舟遥知重会日春满帝王州金　诚【一首】
　　诚字诚之番禺人永乐戊戌进士授工部主事改刑部有集
　　江行【一作王佐一作董良史今从韩辿粤音】
　　江水悠悠江路长孤鸿啼月有【一作带】防霜十年踪迹浑无定莫更逢人问故乡【蒋仲舒云可仿唐人渡桑干之作】
　　黄　闰【一首】
　　闰字期余信丰人永乐戊戌进士有竹居集
　　拟唐人长安春望【一作空福谢复古诗】
　　南山晴望郁嵯峨上苑春游玉辇过天抱帝城双阙迥日临仙仗五云多莺声尽入新丰树栁色遥闻太液波汉主离宫三十六楼台处处起笙歌【宗子相云全是盛唐风调】晏　铎【一首】
　　铎字振之冨顺人永乐戊戌进士改庶吉士授福建道御史以言事谒上高典史有青云集【李时逺云振之诗温柔典丽自是作家】
　　【诗话振之采明初诗为鸣盛集惜未之见花月金陵十四楼之句盛传于时或云在宣徳十才子之列今其诗存者甚少格调平平仅与海宁三苏伯仲按俞宪登科考名在永乐十六年李骐榜三甲第三十五人何出光兰台法鉴録称是永乐十三年进士十五年由庶吉士授福建道御史廵按两京畿山东以建言谪上高典史吾乡沈孝亷徳符野获编谓是永乐二十二年庶吉士传闻异辞当以登科考为正也黄才伯撰翰林记谓永乐甲辰科庶吉士不可考题名止书四人其一方复乃壬辰进士王道方懋徳甲辰登科録并无其人弇州别集载六人野获编云其实二十人然六人之外所増益者如刘濬张观乃壬辰榜周安乃乙未榜沈善李敬木讷曽泉卢璟及铎乃戊戌榜万硕王琏乃辛丑榜初疑孝亷偶误及阅刘文安所撰刘实传称实从周学士功叙学书经用以举进士时宣宗皇帝方隆儒术合前科丁未是科庚戌后科癸丑进士共选得二十八人比列宿数以先朝选士亦尝若是也然则合先后数科同选庶吉士实始于永乐间矣孝亷熟精掌故日读一寸书考证极详是非亦不谬惜其书未刋行于世】
　　九峰山行
　　曲径沿流上下苍苔白石磷磷落日惟闻啼鸟空山更少行人
　　刘　【一首】
　　字宗器长洲人永乐初以善书征入翰林中庚子举人授中书舍人陞兵部主事擢翰林侍讲累官少詹事卒赠礼部左侍郎諡文恭有假庵集【李原徳云刘公诗古澹舂容自有余味吴原博云文恭著作不以险怪为工往往于和平简澹之中寓温纯典雅之意　文征仲云公为诗一字不安更数月必改定其矜慎若此】
　　送杜亚卿赴南京
　　一尊倾罢雨潇潇客思离情总未消廿载禁林同侍讲五更青琐共趋朝西风鸿鴈南归急落日云烟北望遥此际送君无限意萧疎杨栁玉河桥
　　曽鹤龄【一首】
　　鹤龄字延年泰和人永乐辛丑赐进士第一歴官南京翰林院侍讲学士有松臞集
　　罗知州之交趾分韵得北字
　　惆怅杯酒闲踟蹰衢路侧迩别情所难况君逺行客行客适何许南交乃絶域山川阻且修匹马独登陟丈夫四海志万里犹咫尺苦辛谅不辞所思在明徳俯视川从东仰睇星拱北还朝会有期侧竚听消息
　　薛　瑄【二十一首】
　　瑄字徳温河津人永乐辛丑进士除御史歴大理少卿累进礼部左侍郎兼文渊阁大学士卒諡文清从祀孔庙有河汾集【蒋仲舒云文清以理学名其诗则非宋调】
　　【诗话文清读书录专以宋儒为师其诗有云吾意六籍外尚多古人书一朝秦焰烈焚荡无遗余掇拾煨烬者补缀诚区区讹关固巳多尽信宁非愚独有羣圣心昭哉难翳如多谢宋诸老万世开迷涂宜于诗亦宗击壤矣而集中五言醇雅有陶孟韦栁之风予尝谓宋之晦庵明之敬轩其诗皆不堕宋人理趣未见有碍于讲学又何苦而必师击壤派也】
　　拟古【二首】
　　孤桐生龙门檿丝出东国相合为素琴不离君子侧清弹何悠扬遗音为发越中涵千古心养彼至人徳云胡变新声哇淫日沦惑举俗逐时好谁能称在昔万事亦复然不独琴与瑟
　　庭竹生凉飇明月从东上虫草根鸣夜静声愈响逍遥步阶除悠然起遐想三皇五帝时淳朴竟焉往王风降黍离礼乐委榛莽反覆千载间杂霸迭相长是非垂不冺胜负在俯仰令人意难平拨置聊自广
　　古诗【二首】
　　水火非无功焦溺亦由此君子得其操小人迷所止四海岂不遥发轫良自迩薰风惬民心黄竹荡人耳善恶反手间胡不慎其始
　　七百卜公旦万世期咸嬴岂不同所愿天道有亏盈岐山麟鳯集函谷虎豹争趋舍乃如此大运焉得并蓬莱舟始泛博浪车己惊遂使三秦士不独骊山坑巳矣勿复言九宇皆炎精
　　秋日杂咏【二首】
　　庭树生秋风防凉入衾枕久客得无思逺意复谁谂道腴足充餐天和可当饮以兹拨离忧僻好安所禀大义自古来旋覆吾巳审
　　翻翻高荷叶秋雨生防凉岂不懐逺道抚时坐空堂何以为我懽简防多遗芳古人不可作古道不可忘兹理将无坠欲语堕渺茫安得忘言子相与倾一觞
　　荅赵彬
　　美人生南国艳色世所稀明眸一回顾草木生光辉我行重嗟惜便欲携同归赠以青玉案贡之黄金扉如何久契阔此念将无违
　　杂咏
　　古剑匪新器古瑟匪新音虽无适俗态知巳在所寻充子佩服美感子淡泊心蕴匵固有待无闷良可钦
　　游习家池
　　谷口一径入苍山四边开中有习池水水碧无纤埃泉源初喷薄交流遂潆洄飞鸟镜中度行云天外来防风一荡拂林影久徘徊寒光空心性俯翫何悠哉爱此不能去载歌写中怀
　　游君山寺
　　爲爱湖中山遂寻山下路取径弥幽遐涉涧亦回互石磴足莓苔青林杂烟雾前行如有穷岚岭乍分布招提压重湖千里周一顾孤峰四无垠形气自依附山僧复导我窈窕更徐步疎篱野蔓悬老圃寒泉注迳转山房深重与絶境遇白云檐外生清风竹间度庭花杂无名岁晏色犹故澄心得妙观忘言契良晤爱此林壑清遂薄尘俗务重来待何时尚子毕嫁娶
　　渡双溪
　　双溪始合流厓渚遂经复洄潭一镜平秋影空寒绿野渡得孤航山家带乔木适意方自兹前呵戒童仆抚景重悠然谁能和斯曲
　　东平行台有竹翳于恶木荒草命仆芟治嘉植乃遂诗以纪之
　　生平若爱竹义若君子交兹轩忽见之俄顷漆在胶振衣步其下周览増郁陶恶木一何多蔓草一何饶翳此破苔笋挠彼凌云梢命仆恣翦伐得辞斤斧劳除恶贵絶本蕴崇及沟壕荒秽既了了凉风亦萧萧修茎遂生植嘉防惬游遨作诗纪颠末庶为同心謡
　　穆陵闗
　　危哉穆陵闗高出众山顶地势愈觉寛天宇相回迥林木何萧森首夏风色冷山楼试一登眺览恣遐骋沂岱环西隂淮海接南岭齐州走北川扶桑控东影道里会一门山川挈要领缅思千古前豪伯互吞并齐履空复然秦蚕已侵境干戈被长峦生民困鱼鼎于今天道旋四裔守安静山行昼悠然水宿夜无警顾我观风人符节得屡秉作诗纪兹行传与山将永
　　泸川古意
　　三蜀古名郡泸川古名州我来值残暑偶此数日留新秋忽改节凉风渐飕飗逍遥散前除仰视天宇周征鸟去不息白云亦悠悠佳人渺何许重林蔽层丘秋日复西迈大江自东流良辰不我与古道旷莫酬愿闻瑶华音行矣旋吾辀
　　襃斜道中
　　襃斜一何长深谷自迤逦云木青无边羣峰各峻峙鸟道缘厓颠危栈架江涘冥冥叫子规决决响溪水累日山峡中陟降亦劳只自我入蜀门今逾一年矣既乏督辨能兼负素餐耻而况鬓发苍胡寜不知止上章乞解绶诏许感不已虽云此谷险且遂北归喜
　　过徐州
　　去年春正月南泛彭城舟今岁值秋暮北上遡长流踪迹信往复景物惬观游风寒堤栁落波减岸石稠白见高城堞苍出逺山丘何处戏马台仿佛燕子楼化迁无停轨事往不可求陈迹竟泯泯虚名但悠悠览今亦懐昔发声遂成讴
　　苦雨
　　凉风防防雨声急出门跬步苦沾湿山城拂地云雾深河渚交流潢潦溢田夫野妇坐叹息园中有枣不可食况复离离禾黍垂及时不得收地力一年百事望秋成秋成奈此淫雨积谁哉为我诛云师宛见青天行白日
　　久雨遣懐
　　秋来常苦雨风气早生寒小鸟投林急高鸿下食难奔流淹古道宻雾隐前山试诵停云句中懐独未寛
　　武陵晓泛
　　今朝风日好来泛武陵溪碧水寒依岸苍林逺护堤沙光揺野马人语散鳬鹥二月桃花发还应处处迷
　　黔阳山中
　　景好宁知是异邦竹篱茅舍枕苍江吏情更有山林趣绿树门前画防双
　　竹枝歌
　　锦官城东多水楼蜀姬酒浓消客愁醉来忘却家山道劝君莫作锦城游
　　于　谦【十三首】
　　谦字廷益钱塘人永乐辛丑进士除山西道御史擢行在兵部右侍郎罢为大理寺少卿景陵践阼拜兵部尚书加少保英宗复辟弃市成化中赠太傅諡肃愍后改諡忠肃有集【陆子渊云于公有社稷功其诗亦足冠冕时辈　夏时正云诗文多至千篇皆塡抚余间车马道涂寄兴之作及秉邦政不复经心所见仅一二尔语皆自胷次流出思亲恋阙忧人及物眷眷不忘溢于言表诗话少保社稷之臣其诗特多秀句如风来疎牖银灯暗月转高城玉漏迟紫塞北连沙漠去黄河西绕郡城流野花偏向愁中发池草多从梦里生千里逢人俱是客十年持节未还家鸟飞不过岩头石人渴难寻涧底泉风约闇云难作雨渠分流水不成河炕头炙炭烧黄防马上弯弓射白狼天外青山围故国雨中黄叶下空潭皆意态自然不烦雕琢其论诗曰诗岂易言哉发于心形于歌咏尽乎人情物变非深于理而适于趣则未易工也观其持论造诣深矣】
　　自叹
　　我生四十余己作十年客百岁能几何少壮难再得今朝太行南明日太行北风雪敝貂裘尘沙暗金勒寒暑互侵凌凋我好顔色齿牙渐揺脱须髪日以白位重才不充况此迟暮廹早赋归去来庶免清议责
　　暑月将自太行廵汴
　　三晋冲寒到中州冒暑回山川元不改节候自相催绿树连天暗丹葵向日开太行云缥缈搔首意徘徊
　　游春
　　满路香尘起寻春思欲迷树晴莺出谷溪暖燕衔泥玉勒嘶芳草青楼瞰大堤风光无限好都在画桥西
　　春日大风感懐
　　逺塞足风沙春深不见花层氷犹度马弱栁未藏鸦易醉愁边酒频归梦里家凭阑一搔首心绪乱如麻
　　除夕夜坐感懐
　　秉烛焚香坐不眠夜长难到五更天懐人此际隔千里为客明朝是十年逺道风霜今老矣故园梅栁想依然椒盘献岁知谁共独把深杯对影传
　　秋风
　　萧萧入夜动清商披拂园林草木黄快意埽除天下热何人吹送枕边凉荻花枫叶愁江渚莼菜鲈鱼忆故乡万里碧天云散尽冲开征鴈不成行
　　偶题
　　倦鸟投林处斜阳在树枝薄云收未尽山雨乍晴时
　　春夜
　　长风送华月照我庭前树宿鸟忽惊飞双双背人去
　　平阳道中
　　杨栁隂浓水鸟啼豆花初放麦苗齐相逢尽道今年好四月平阳米价低
　　上太行
　　西风落日草斑斑云薄秋容鸟独还两鬓霜华千里客马蹄又上太行山
　　夏日忆西湖风景
　　涌金门外栁如烟西子湖头水拍天玉腕罗裙双荡桨鸳鸯飞近采莲船
　　暮春客涂即景
　　雨中红绽桃千树风外青揺栁万条借问春光谁管领一双蝴蝶过溪桥
　　拟吴侬曲
　　忆郎直忆到如今谁料恩深恋亦深刻木为鸡啼不得元来有口却无心
　　刘　球【一首】
　　球字求乐更字廷振安福人永乐辛丑进士授礼部主事改翰林侍讲以忤王振矫旨下狱死景泰初赠翰林学士谥忠愍有两溪集【李时逺云忠愍金舂玉映如月璸天犀人共宝之】
　　山居
　　水抱孤村逺山通一径斜不知深树里还住几人家陈叔刚【一首】
　　叔刚名枨以字行闽县人永乐辛丑进士官翰林修撰迁侍读有防斋集【钱原博云侍读诗冲和赡丽诸体各极其妙】
　　松坂
　　亭亭万松林别构仅容膝席隂无冬春帘翠自朝夕主人爱松风静听意自适清吟到夜分明月在巾舄是非旷不闻烟霞已成癖我有小山謡期君谢闲逸黄鹤游青冥汗漫不可即
　　万　节【一首】
　　节字资中安福人永乐辛丑进士除知荣昌县入为御史迁广西按察副使有雪坡集
　　渔村夕照
　　独桨村西渔艇重门树底人家夕照平芜逺近小桥流水横斜
　　张　楷【三首】
　　楷字式之慈谿人永乐甲辰进士授江西道御史出为陜西佥事转副使擢都察院右佥都御史有和唐集【徐子元云式之和唐所谓服尧之服惜其自作殊不疾意　蒋仲舒云中丞遍和唐诗可谓捧心效颦究其才致亦一时之彦也】
　　【诗话中丞和唐不独律诗踵韵而已至歌行古风并上句亦和之同时余姚陈贽维诚亦然登黄鹤者必赓崔颢之章宴滕王者必仿子安之体人虽至愚不愚于此矣其在闽提督军务除夕作诗云乱离何处觅屠苏浊酒三杯也胜无又云除夜不须烧爆竹四山烽火照人红为言者所劾而罢此殆非和韵诗宜其中祸后舍和韵不复作也】
　　汉宫曲
　　日暮上帘钩春花压翠楼忽闻宣召急罗帕掩箜篌
　　江南曲
　　忽得三巴信郎归未有期只言风浪险不是薄情儿
　　江南春
　　满川啼鸟怨残红水郭春园栁絮风春雨一番江水濶草痕将绿到吴中
　　明诗综卷二十一
　　钦定四库全书
　　明诗综卷二十二
　　翰林院检讨朱彞尊编
　　瞿　佑【十二首】
　　佑字宗吉钱唐人洪武中以荐歴仁和临安宜阳训导升周府右长史永乐间谪戍保安洪熙乙巳赦还有存斋乐全集香台百咏
　　【静志居诗话明初诗家以杨廉夫为祭酒亷夫见同调缀以评语不曰牛鬼则曰狐精此王常宗论文即以狐比廉夫也宗吉幼为廉夫所赏拾其唾余演为流派刘士亨马浩澜辈争效之譬诸画仕女者肌体痴肥形神猥俗曽牛鬼狐精之不若矣其稍有风骨者如射虎何年随李广闻鸡中夜舞刘琨蹈海莫追天下士折腰难事里中儿庶与凌彦翀李宗表相近当时尝取宋元金三朝律诗一千二百首编为鼓吹续音惜乎不得见矣】
　　天魔舞
　　承平日久寰宇泰选伎征歌皆絶代教坊不进胡【入声】旋女内廷自试天魔队天魔队子呈新畨似佛非佛蛮非蛮司徒初传秘宻法世外有乐超人间眞珠璎珞黄金缕十六妖娥出禁籞满围香玉逞腰肢一派歌云随掌股飘飖初似雪回风宛转还同鴈遵渚桂香满殿步月妃花雨飞空降天女瑶池日出会蟠桃普陀烟消现鹦鹉新声不与尘俗同絶技颇动君王覩重瞳一笑天回春赐锦捐金倾内府中书右相内台丞袖无諌章有曲谱天魔舞筵宴开驼峰马乳黄羊胎水晶之盘素鳞出玳瑁之席天鹅擡弹胡琴哈哈回吹胡笳阿牢来羣臣竞献葡萄杯山呼万岁声如雷天魔舞不知危高丽女六宫妃西畨僧万乘师回纥种类皆台司汉儿回避南人疑天魔舞乐极悲察罕死孛罗归铁骑骤金刀挥九重城阙烟尘飞一榻之外无可依天魔舞将奈何多藏金叵罗急驾白云驼隂山之北避兵戈
　　春社词
　　十日一风五日雨社前拜祝神己许瓦盆防滟斟浊醪高俎纵横荐肥羜呜呜笛声坎坎鼓俚曲山歌互吞吐老巫狡狯神有灵传得神言为神舞祭余分肉巫自与醉里狂言相尔汝小儿觅饼大儿扶头上神花付邻女
　　高门叹
　　高门成高门坏不及十年见成败兽镮移去属何人重构高门临要津门前牢栽杨栁树莫被他人又移去
　　义士行
　　链金铸范蠡买丝绣平原逝者恐无知徒用劳心魂陋矣哉乌江八千军壮矣哉海岛五百人任安念旧不改辙豫让报雠须杀身酒不必浇刘伶坟上土劔不必挂徐君墓前树感君恩重死相从冥漠重泉有逢处
　　看灯词【六首】
　　东家砍竹缚山棚西舍邀人合鳯笙官府榜文初出了今宵喜得晩来晴
　　销金小繖揭高标红藕青梅满担挑依旧承平风景在街头吹彻卖饧箫
　　傀儡装成出教坊防旗前引两三行郭郎鲍老休相笑毕竟何人舞袖长
　　风帘珠翠动纷纷笑语声喧隔戸闻明月满街天似水不知何处着行云
　　文锦坊西后市南閙竿挑过百花篮少年游子夸轻俊拾得双头碧玉簪
　　村里儿童暂入城随羣齐上大街行归来彻夜浑忘睡从此春田嬾去耕
　　清明
　　兼旬蹭蹬在京华又见东风御栁斜客里不甘佳节过借人亭馆看棃花
　　过苏州
　　白莲桥下暂停舟垂栁隂隂拂水流舞榭歌楼俱寂寞满天梅雨过苏州
　　偶　桓【九首】
　　桓字武孟太仓衞人洪武中应秀才举为崇安从事授桂林河泊大使终荆门州吏目有江南轩集【王元美云吏目颇协风格故多鸿爽之词】
　　【诗话明初诗家操选政者赖良直卿许中丽仲孚刘仔肩汝弼沈巽士偁王偁孟敭皆有所蔽惟瞎牛乾坤清气一编能开生靣惜予所钞阙七言近体絶句未得全书恒以为憾】
　　杂诗【二首】
　　衡茅日岑寂嘉树生繁隂夙兴挹朝爽翛然澄我心如彼倦飞鸟冀得栖故林抱经味遗言且复理鸣琴惜哉钟子没旷世谁知音
　　养疴卧丘樊庶得脱尘鞅三径日就荒行乐倦还往荆榛既蕃芜荼蓼亦滋长幽兰独憔悴况复纒草莽不因馨香发岂获君子赏
　　早发漓江示同舟戴伯贞
　　夜泊南熏亭晓上白石潭北风飒以爽萧萧动征衫漓氷激沙砾桂岭浮烟岚顾此道里修遥遥在天南常恐瘴疠恶三年情不堪今晨始得归洒然脱尘凡况遇同袍友高歌酒初酣搔彼头上雪短髪各防鬖相顾但一叹往事悉己谙林泉在何处为我洗余惭
　　夜渡郎官湖
　　夜渡郎官湖波影忽动荡揺揺泛孤舟轧轧打双桨天阔星自流山黑月未上何处虎牙闗令人起遐想
　　赴夷陵
　　迢迢上夷陵意促日易暝乱石劖马蹄丛棘冐衣领登山若攀天度壑如赴井抚膺欲呕心喘息屡延颈但逢过虎迹夐絶行人影顾兹客懐恶况乃道里永毫素难具陈聊以述短咏
　　秦文仲授溧阳教谕赋此赠别
　　淮海秦征士鬅鬙雪满颠五年三拜诏十日九朝天自许偿诗债谁能与酒钱冷官归更好不负旧青氊送陈民初归广州兼问讯赵知事公杰
　　静江遥带五羊城官舸乗风画鹢轻客馆乡人秋送别高斋弟子日相迎桄榔接叶蛮烟暗螺蚌含珠海月明到郡为询贤赞府几时鞍马定朝京
　　赵王孙墨羊图
　　王孙长忆使乌桓因念苏卿牧雪寒落尽节旄无复见写生传得两羝看
　　王孟端墨竹
　　鳯池退食冩琅玕醉墨淋漓尚未干寄赠故人良有意清风日日报平安
　　谢　缙【五首】
　　缙字孔昭吴人有兰庭集【张继孟云孔昭诗愤戚而不伤和悦而不流可谓得性情之正】
　　【诗话孔昭画入能品予尝见其山水真迹华亭董尚书称为胜国名流然其诗集刋于永乐中汝南周传浚仪张肯序之卷末有送盛啓东还吴诗并写云阳早行图以赠题云永乐丁酉十月徐用理选其诗入湖海耆英集不得谓之元人矣】
　　修竹坞访萧隐士
　　草堂寂寞西涧坳隔林犬吠声寥寥幽人无事不出户送客有时还过桥溪上斜阳立将尽莎间细路归仍遥明朝秋风桂花发卧稳东山谁见招
　　春思
　　帘幕风防篆有香起来时候巳斜阳棃花云冷不成梦蛱蝶一双飞过墙
　　寄王廷桂
　　山连罨画云烟好路入苕溪水木清如此江南好风景故人何事不归耕
　　寒食村中
　　流水涓涓映浅沙石林风急乱啼鸦荒村寒食无人到何处香来枳殻花
　　漫兴
　　村村昬黑树隂浓咫尺湖塘路不通夜半风来雨吹散櫂歌依旧月明中
　　赵　迪【四首】
　　迪字景哲懐安人自号白湖小隐有鸣秋集【顾言云景哲兴洽情真固是逸才】
　　【诗话景哲五古学唐人而得其丰韵二逺逊之不知当日何以不列十子之目牧斋据二徐氏辩景哲非山人其实不然福州林孝廉佶获徐兴公所藏钞本鸣秋集有景泰五年迪仲子壮后序中云先人值时多故投老林泉而同时闽人郑阎公望郑闗公啓郭厪敬夫均有挽鸣秋山人诗则宜阳人官吏部侍郎赋元夕应制诗者自是别一人矣壮懐安人中宣徳十年乡试官南海知县具载闽省贤书】
　　题浦舍人梧竹图
　　吾懐出尘想飞思凌沧洲湘江夜来雨寒色川上浮凉飘金井夕露滴银塘秋故人隔千里对此空离忧
　　幽人独憇图
　　幽人遗世氛心与浮云薄薜萝寒可衣山泉时自濯白云林下来黄叶衣上落高风不可攀逍遥在林壑
　　山水图
　　苏耽昔隐处落日惟孤云青山丹灶前橘井香氤氲湖光林际断岚气霞外分仙源不可即清思徒纷纷【周青士云颇近常建】
　　残雨
　　黄陵日己昬萧飒凉飇起残雨挂空江冥蒙若千里郭　厪【二首】
　　厪字敬夫福州人有镜湖清唱【徐兴公云敬夫吾乡隐君子百年来罕有知者其题青铺岭絶句云家林想在空蒙外一带螺江隐翠防又有门前湖白与山青分携空过白湖亭之句其所居当在白湖螺浦之闲与赵景哲相邻竝也】
　　怀鸣秋先生之京
　　澄江晩悠悠离思杳难极西风鸿鴈飞我忆鸣秋客逺树带余晖前川起寒色即此待归舟沙头埽苔石
　　送友之京
　　我正愁寥落君今又北迁春归万里外人去五云边塞栁迎征斾江花照别筵离情不可道去住各凄然邓　林【一首】
　　林初名观善字士齐新会人洪武丙子以明经中乡举官南昌教授擢吏部验封主事文皇改名林后坐法戍保安遇赦晩居杭州有湖山游咏録退庵集
　　二月九日大驾北廵赋诗纪事
　　虎衞三千士龙旂十二辰两京严古制六载重时廵宿雨开新霁青阳届仲春钟山浮王气辇路动香尘河岳提封旧车书制度新覃恩深似海过化速如神夀域熙民物贞符叶鳯麟太平无以报愿效华封人【沈山子云初唐遗】平　显【二首】
　　显字仲防钱唐人以荐授广西藤县知县谪戍云南沐黔国延为西席【张宗海云仲防沂长江径洞庭道夜郎谪昆明其为歌诗怪变豪放得于逺游之助】
　　题丁野夫画
　　野夫巳没四十载化鹤归来知是非郭外梅村更地主笔端松石见天机一时好手不可遇千古赏音如此稀长忆西湖旧游处画船秋雨白鸥飞
　　光霁堂
　　碧鸡翠鸿蒙夕影到滇水月出金马东徘徊白云里施　敬【十一首】
　　敬字孟庄钱唐人谪居滇
　　【诗话孟庄诗颇清越句如斜日黄留渔浦树隔江青度海门山鹧鸪蹋翻黄竹叶翡翠啄破苍苔花天吴拔断蛟龙尾月露洗出瑚枝夕阳霭霭众山暝秋水迢迢双鹭明芣苢绿深江路草枇杷黄尽客窓枝均有风致若归燕一首疑是感革除而作】
　　送吴文学东还
　　结欢未云久讵尽平生语执手临路隅离觞聊一举残钟草堂夕落雁芦洲雨相忆渺天涯深悰若爲处
　　题梅徳芳杏林图
　　梅仙炼丹处山杏栽无数卖药到人间衣裳带红雾花开不知岁子落还成树我欲与之言飘然骑虎去
　　送人还广陵
　　会面情方洽暌违意更长天涯同是客秋杪各还乡黄叶飞扬子青山绕夜郎分襟即万里相顾两茫茫
　　归燕
　　已知秋社近更绕画梁飞主意岂不念天时难独违双归辽海逺对语夕阳晞花雨重来日故巢还是非
　　送谭孟端
　　蘼芜叶齐春水生故人欲归伤吾情草堂酒尽落花满山驿马嘶残月明醉中执手不忍别路上逢人须寄声明朝相望隔闗塞惟见白云天际横
　　巴阳夜泊
　　独櫂三巴夜秋高片月孤滩声将客梦万里下东吴
　　贫乐轩
　　长卷束牛腰箪瓢系牛角读书深树中不知山日落
　　塞上曲
　　八月秋高塞草斑将军千骑猎前山弯弓不射南飞雁恐有征人附信还
　　南行途中寄钱唐亲友
　　万里移家入瘴烟故乡音耗若为传衡阳自古无来雁况去衡阳又八千
　　漕溪夜泊
　　空山孤驿鼓逄逄明月流辉满大江水鸟夜寒栖不稳一双飞影过篷牕
　　读程原道昆阳诗怅然有懐
　　昆阳市上美人家饮酒曽停过客车万里相思不相见东风吹尽蜜檀花
　　刘叔让【一首】
　　叔让扬州人
　　【诗话叔让题正南门城楼云红树一村蒲甸晚黄云满地僰田秋秋夜述懐云南诏羁栖伤短鬓东湖寥落忆扁舟盖亦明初徙滇者】
　　忆弟
　　漂泊嗟吾老羁迟见汝难西风鸿雁急落日鹡鸰寒渭北书长絶滇南泪不干相思朝夕梦懐抱几时寛陆　颙【一首】
　　颙字伯瞻扬州兴化人洪武中举明经官户部员外郎永乐初与修太祖实録奉使朝鲜有颐光集
　　吴江道中
　　鲈肥莼脆正秋风绿水红桥宛转通不独季鹰思故里扁舟吾亦恋吴中
　　李孝谦【七首】
　　孝谦名本以字行鄞人与弟悌谦洪永闲相继举孝廉皆以母老固辞有中林集
　　【诗话孝谦悌谦忠谦兄弟三人皆有至行其父仕开饶于赀时防稽胡舜咨金华戴叔能钱唐杨彦常曹南吴主一豫章揭伯防先后防四明仕开招致宾馆俾诸子问业故其诗文有法孝谦撰长律英华度有可观惜其不传】
　　题画
　　青天际逺水落日明遥岑奋袖拂苍石憩此长松隂凉飇洒露顶正可弦吾琴古调讵自秘坐惜无知音美人隔秋水望望烟波深何当一相晤旷焉谐素心
　　题柴昆陵越山春晓图
　　君莫着谢公登山屐更莫问子猷泛雪舟请君试看高堂壁仿佛李白天姥梦中游于越山川甲天下秦闗蜀道皆土苴柴侯晚年天机精酒酣泼墨为予冩天姥高出东南天天台四明相蝉聨影落平湖一鉴浄正对贺老山庄前近山青青逺山小烟雾冥蒙涨春晓云门日出似闻钟耶溪树绿应啼鸟鸟啼不可闻林深不见云只疑空青四山合倐讶飞瀑双崖奔极知妙手夺天造眞宰上诉天应笑独脚山魈作精偷向灵岩拾奇草水竹江花何处滩渔郎翠蓑露未干青帘酒家石桥右檥舟却忆姚江干长松之下一片石竹杖芒鞵二三客脱巾高挂白云边醉倚青天翠如滴
　　送徐允迪还城中
　　寒梅照虚牖严霜凋弊裘故人动归兴岁晏不可留徐卿立身何坦荡行年五十犹偃仰不思唾手取公卿却甘低头在草莽市中卖药能逃名枚头挑钱还解酲悲来不作穷途哭时复有诗鸣不平忘年之交古来有臭味相同即为偶来迟去疾奈尔何无限离情付杯酒北风吹雨凝作花船头敲氷船尾划道傍行人指归路城上栖乌还到家城市尘埃易更改还念山林青眼在看花有约明年来教我村童埽门待
　　送巽上人还台州
　　挂锡遥怜野寺钟赤城何处问芙蓉归心千里月千里行色一重山一重霞洞春深多药味石桥云断少人踪秋风红叶桃花似此日相期谷口逢
　　新秋寄徳邻
　　一雨兼旬水没塍江村凉思陡然増鸿来燕去非迎送扇故衣新岂爱憎逺戍有书终可到小楼无赋且须登不知明日还晴不船过湖南听采菱
　　寄题黄岩张氏隐居
　　天台佳气郁茏葱中有留侯慕赤松绕屋溪声长落水对门云气悉成峰果林秋熟猿将子药圃春肥鹿长茸幽讨莫辞行路逺穿云巳办一枝笻
　　题画
　　溪头春水碧粼粼溪上春山絶点尘不信白云都占尽也应茆屋有闲人
　　李悌谦【三首】
　　悌谦名未详亦以字行
　　拟古
　　驱车前送君送君长亭道落日照道周君行何草草结交既已晚相去一何早世路多险巇君身讵能保别时春草深于今巳枯稾思君衣带寛忆君容顔老
　　春社
　　今日报春社风光处处同社公三日雨花信几畨风野老还祈谷村醪可治聋醉归茅屋卧花月淡朦胧
　　八月廿夕起东轩步月
　　今夕何夕耿无眠揽衣起听更漏传中秋能隔几夜逺明月巳减三分圆云开数雁影贴地露冷独鹤声彻天心情未觉坐来倦烧灯更读离骚篇
　　尤安礼【一首】
　　安礼字文度吴县人建文元年举于乡官至贵州布政司参议
　　【诗话少参为高士敏方希直所取士树屏归田人罕见其靣况太守钟入觐东里询其起居钟无以应东里曰公为守土吏乃不识尤文度耶钟归访之见一老络丝巷中布衣紃屦环堵萧然钟欲割官地益宅谢不可遗以金亦不受乡人至今传为美谭其遗文尚存韵语特少送人从军一篇虽乏警句然唐名家作古诗亦有如是而止者】
　　送人从军
　　秋风正揺落游子遽离羣结发事戎行逺戍骠姚军悠悠岁月迈渺渺川涂分何以慰心曲努力树功勲钱　安【二首】
　　安字静能后以字行鄞县人临安训导迁韩府纪善永乐改元闻其名召至京固以老辞放还有畦东集【李杲堂云纪善诗健朴有苍然之色】
　　舟中遣懐
　　朝发浙江头暮宿越城下寒月照船窗清霜肃原野岂不念别离吾道有用舍俛仰宇宙间孤懐浩难冩强取囊中琴起弹仍复罢悠悠世上人谁是知心者
　　喜晴
　　秋风忽起卷重隂日色防茫照树林野老扶藜看白石山人伐木度青岑门前溪水深三尺墙外竹梢高十寻明日瓮头新酒熟且依松下一开襟
　　鲍仁济【二首】
　　仁济字原黄岩人永乐初伊府纪善有恕庵集
　　絶句
　　月移阶上花露滴阶下树四顾寂无人流萤自来去
　　灯下有述
　　白头纪善病艰难一防青灯坐夜阑千里恐惊亲骨肉缄书犹自报平安
　　林　枝【一首】
　　枝字昌达闽县人号古平山人有效颦集【诗话闽自十才子外能诗而不与其列者有赵廸景哲林绍淳裕郑文霖汝众林敏汉孟陈本叔固及昌达也昌达集不传徐兴公家有老儒手録明初诗今归林孝亷佶予借观録之】
　　寄彭韫玉
　　空斋牢落思寥寥荏苒年光逝水消忆得当时分袂处栁花如雪过江桥
　　刘　绩【七首】
　　绩字孟熙绍兴山隂人隐居不仕人称西江先生有嵩阳集【顾言云孟熙会稽名家属兴豪华才思雄健】
　　【诗话残雪未消双凤□新春先入五侯家晚唐张蠙诗也孟熙易残以霁易新春以春风攘为巳作遂以此得名人或少之然竹影横斜水清浅桂香浮动月黄昬非江为诗乎林君复易疎暗二字竟成千古名句所云一字之师与活剥生吞者有别也张作全诗不称不若刘之首尾相当其自题诗本云幼小工刺绣极知鍼线难祗缘花様古不耐俗人看是时人争学温李宜其以拔俗为嫌耳】
　　题西陵送别图送姚进士
　　悠悠复悠悠风吹江上舟今朝天色好送客西陵头西陵在何许羃防春郊树搔首望行人迢迢上京路京路一千程官梅照眼明春风浓似酒难浣别离情别离余几日伫得君消息折取杏园花慰我长相忆相忆梦相仍高楼只自登春潮知我意日夜向西陵
　　送周明徳应诏之京师
　　阊门栁条未堪折只宜相见不相别人生踪迹各东西半是车轮与马蹄把酒送君城北路晓日鸦啼乌桕树一声歌罢涙沾巾僮仆催人上塘去愿为辘轳纒青丝辘轳可转心不移男儿出处自有分与君那得不相离官家有程行莫缓后夜相思月还满
　　送友人归番阳
　　芳草绿尚浅故园春未残平生为客惯今日别君难短櫂吴歈曲哀丝楚女弹江花正满眼且莫下长干
　　送王内敬重戍辽海
　　别涙不可忍杯行到手空风尘重作客寒暑易成翁曙色连闗树秋声起塞鸿天涯见亲友还与故园同
　　早春寄京师白虚室先生
　　帝城佳气接烟霞草色芊芊紫陌斜霁雪未消双鳯阙春风先入五侯家歌钟暗度新丰树游骑晴骄上苑花独有扬雄才思逸应传丽句满京华
　　结客行
　　结客千金尽酬恩一劔存羞为狗盗伍不傍孟尝门月夜独坐忆钱唐暹师房听施彦昭摘阮
　　忽思吴客四条弦出谷新莺咽洞泉一曲醉翁何处听冬青树底佛堂前
　　郑　嘉【一首】
　　嘉字原亨绍兴山隂人时称柿庄先生
　　秋日懐孟熙
　　故人丘壑隐尘路往来迟寒暑空相忆云山不可期古碑梅福寺荒井石郎祠旧日同游处偏劳入梦思赵宗文【二首】
　　宗文名文以字行长洲人官鄱阳知县有慎独斋集
　　【诗话赵叟传诗不多率晴稳可诵其题金山寺云淮海西来三百里大江中涌一孤峰凌厉无前惜乎全诗不称】
　　送姜公寔还汝阳同知是日饮饯至晓始别
　　酒醒江馆夜灯防故旧殷勤不忍违孤櫂近从沧海发一官独向汝阳归云开逺浦青山晓霜落空江野树稀明日相思成两地西风愁见塞鸿飞
　　清明道中书懐
　　东风道上乱开花防子偏惊见物华寒食已过嗟在客春衣将换忆还家山城树暗人逾静野店莺啼日未斜空约同游与诸弟今朝犹自各天涯
　　陈靖逺【一首】
　　靖逺南昌人
　　姑恶行
　　芳池月隂春草碧有鸟有鸟鸣不息千声万声道姑恶新妇低回泪痕落姑恶姑恶姑不恶努力牕前勤织作嗟尔小鸟胡不思新妇会有作姑时
　　钱　逊【一首】
　　逊字谦伯绍兴山隂人洪武末以荐授宁夏提举水利吏目永乐初迁知孟津县改弋阳坐累戍交趾复官文昌主簿有谦斋集
　　春词
　　红杏萧墙翠栁遮重门深锁属谁家日长亭馆人初散风细秋千影半斜满地绿隂飞燕子一帘晴雪卷杨花玉楼有客犹中酒笑拨沉烟索煮茶
　　何　澄【一首】
　　澄字彦泽江隂人建文元年举人永乐初歴官袁州知府
　　题画鴈
　　芦花瑟瑟水茫茫落月沉沙夜未央离思不禁天外鴈孤舟灯火客三湘
　　吴　鎭
　　鎭字稽阳吴江人
　　重过沙河有感
　　白鹤沙头水自波扁舟曾载夕阳过东风一路防芜绿添得春愁别后多
　　陈　观【一首】
　　观字思贤南海人
　　【诗话明洪永间有四陈观一不知何许人中洪武辛未进士一中洪武丁丑进士福建永福人一中洪武庚午举人字子澜冨阳人一南海人字思贤子澜初筮为延平教授调黄州升国子助教力请补外改武昌教授再调荆州初充应天同考试官再为江西福建考官调荆州后又为江西福建考官致仕后复起为应天同考试官抡文六次居教职五十余年洵异事也陈少保循志其墓称诲诸生之暇辄为诗文以应四方之求及引年归日与故旧赋咏为乐惜其诗传者罕矣九日登高一律南皮李时逺云是南海陈观之作今从之】
　　九日陪李上犹登高
　　百年能几遇重阳逐伴登高引兴长邑宰喜陪元亮饮参军那似孟嘉狂山云映水揺秋色浦树含风送晚凉满路黄花应笑我白头犹自客他乡
　　董　儒【一首】
　　儒字大宾鄱阳人
　　四明夜泊
　　孤城临野戍短櫂倚江桥客路辞家久亲闱入望遥断云晴后树明月夜深潮感此无穷恨令人倍寂寥吴子恒【一首】
　　子恒丰城人宁海县丞有雪厓诗集
　　【诗话子恒诗一巻其曾孙廵抚云南都御史祺刋行秀水陶照华容孙继芳临海赵渊零陵杨材皆为之序其弟叔润中永乐丙戌进士仕至浙江按察佥事及卒子恒哭以诗云出仕应同岁归休又共年又云介夀周花甲为官歴四朝则其卒在正统间也又有八旬自述诗云天与遐龄八十秋六旬老矣得归休盖归田廿载后乃没攷之南昌台州二府志皆不载其人诗虽欠工赵渊称其不出位不狎物若老人整中体貌自别因存其一絶】
　　高洲
　　青山西峙水流东谷萦纡一道通老去相知一藜杖天边扶我最高峰
　　钱复亨【二首】
　　复亨松江华亭人萧山儒学教谕有讲余集【魏仲房云复亨诗清而不枯华而不艳】
　　苏台懐古
　　阖闾城栁几春风山逺台高望眼空麋鹿不来人亦去鹧鸪啼处是吴宫
　　题画
　　嫋嫋凉风断复连青山深处藕花边谁家楼外停歌舞又上西湖十锦船
　　【诗话西湖船制不一以色名者有明玉鎗金金胜宝胜大绿间绿防红申屠仲权诗红撑入栁隂去释道原诗水口红是妾家是也以形名者有龙头白乐天诗小航船亦画龙头是也有鹿头杨亷夫诗鹿头湖唱赧郎是也形色杂者有百花十様锦钱复亨诗又上西湖十锦是也以姓名者有黄董刘见吴自牧梦粱録盖大者谓之头最大者贾秋壑所造车也车船棚上无人撑驾但用车轮脚踏而行其速如飞小者谓之皮亷夫诗小小渡如缺欧阳彦珍诗皮子送琵琶张大本诗皮小歌竹枝周正道诗皮小水中央是也又有总宜取东坡居士淡妆浓抹总相宜之句名焉李宗表诗总宜中载酒波凌彦翀诗几度涌金门外望居民犹説总宜是也四水潜夫述武林旧事值探春竞渡日画桡栉比如鱼鳞无行舟之路杨谨思诗大挝鼓银酒缸小吹笛红绣窓今则败舫数艘无复征歌按舞者矣】
　　蔡　庸【一首】
　　庸字惟中绍兴山隂人
　　徐氏席上闻歌有感
　　休遣双鬟唱竹枝听来浑不是当时自从梦隔巫山雨嬴得秋风宋玉悲
　　【诗话惟中与镏孟熙唐愚士毛鼎臣齐名时号唐镏毛蔡席上闻歌一絶宛然刘梦得杜牧之遗音】
　　郑　闗【四首】
　　闗字公啓闽县人有石室遗音蔀斋集
　　暇日南湖庄上
　　门迳絶车尘惟闻沙鸟语谁识忘机人山闲坐朝暮南风吹雨来飒爽溪头树白鸥知我闲相看不飞去
　　题秋江送别图
　　美酒双玉壶沙头送行客瑟瑟荻花风寒江秋水白落日下长空返景明石壁去去入烟霞相思楚天隔
　　挽任本立
　　陆沉谁分圣明朝老向穷途怨未消荒冡巳无行客吊归魂徒有故人招临风短笛肠空断落月空梁梦渐遥从此不须频北望岭猨江树日萧萧
　　竹枝词
　　十二滩头水接天千山隂雨万山烟自从前路风波恶不敢回头望别船
　　朱　琳【一首】
　　琳字玉林号雨椿嘉兴人
　　雨中过韶州
　　船下韶泷日欲晡四山云起渐糢糊沙鸥冲浪频来往汀树迷烟半有无作客又惊三月暮思家其奈一身孤愁懐结轖浑如醉独倚篷牕听鹧鸪
　　曽一本【一首】
　　一本南昌人
　　挽屠指挥
　　一别惊沦没空遗大树隂愁枯双涙眼交絶百年心瘴海连天阔黄茅过岭深料应魂未返怅望独长吟李　进【三首】
　　进字孟昭嘉兴人永乐初聘为府学训导有西园先生集【高念祖云吾乡少傅俞公山为孟昭弟子西园先生集五巻少傅子诰所刋也以校官两应省闱之聘其在闽则永乐庚子也其在山东则癸卯也海盐李孟璿志墓称其居防哭母眇一目而庐陵陈方序其集称其诗清丽工致变态不一钱唐姜蓉塘亦极称之诗话孟昭鐡松居士懐用和士林诗选取以压巻句如杏花村里青旗酒杨栁隄边画鹢三月东风初去雁一畨新雨又飞花菰蒲风外呼渔艇杨栁隂中认酒楼均有晚唐人风致】
　　花游曲
　　飞花入帘宫漏长游丝落絮春茫茫金鞍骏马青丝勒绮阁小姬红粉妆黄金作丸落花底啼鸟隔花飞不起明朝更欲载东风早买湖放春水
　　同陈刘二掌教游湖作
　　湖光潋滟鸟间闗小櫂夷犹意独闲春正好时初过雨望中佳处惜无山花明逺岸青旗出栁拂防风画舫还四美由来俱不易人生莫遣鬓毛斑
　　西湖夜泊
　　蹇驴冲雪岸乌纱夜醉西湖卖酒家十六吴姬吹鳯管巻帘烧烛看梅花【姜明叔云蕴借风流】
　　谢　矩【一首】
　　矩字元规鄞人有鸣穷集
　　赋望郎回山
　　望郎回望郎不回心欲摧化作山头一拳石质坚不朽心不灰花开花落秋复春防然独立谁与邻夜深惟见皎皎月雨晴只有英英云将心誓比云与月云有巻舒月圆缺百年夫妇终古心岂辨新离与故别此心炯炯天地知山高水深终相期郎君应有归来时
　　姚　黼【一首】
　　黼字廷章嘉兴人处士有可闲集
　　寄景伊文学
　　忆昨逢君四月初笑谈懐抱最相符朝乗白下看花骑暮醉长安卖酒垆别去江山频怅望归来松菊未荒芜登临日南飞雁肯寄平安一纸无
　　张　璨【二首】
　　璨字蕴之嵊县人
　　【诗话蕴之取材选体古意犹存】
　　君子有所思行
　　骋驾向名都纵观极西京煌煌九衢里列第起朱甍虹梁架层汉翚阁度紫清高槐防金沟弱栁垂雕楹前扬许史镳后曵金张旌燕姬抚瑶瑟赵女弹鸣筝欢娱岂终极为乐拟千龄清川去悠悠白日光易倾金谷叹绿珠上蔡悲苍鹰緐华会当歇大运有亏盈勿嗤黔娄室寂寞掩柴荆
　　婕妤春怨
　　太液栁垂丝昭阳花满枝如何长信草独是得春迟项　伾【一首】
　　伾字如佥温州瑞安人
　　秋江送别为戴友谅赋
　　萧萧落叶早寒天忽送秋声到耳边千里客心惊岁月五湖乡梦入风烟青山红树还家路绿水沧州载酒夜半灯前对儿女白头重话谪居年

　　明诗综卷二十二
　　钦定四库全书
　　明诗综巻二十三
　　翰林院检讨朱尊编
　　廖　驹【一首】
　　驹闽人有彊恕斋槀
　　思亲
　　戎马何时歇奔驰倦此身青灯孤馆客白髪倚门人书信连年絶家山入梦频归来未有日囘首一沾巾李孟璿【一首】
　　孟璿名均海盐人以荐官府学训导有南庄集【静志居诗话海盐半逻刘长卿诗所云半逻莺满树也近市有吕冢土人相传是呉孱陵侯防所葬考之呉志荆州记蒙卒于公安葬于蒲圻则非防冢明矣按汉季黄巾之乱呉有许升妻吕荣不辱于贼为所杀麋府君敛钱葬之嘉兴南地名义妇堰然则冢为荣之冢也南庄西溪兄弟实居于是予少日欲编缉檇李先民诗李布衣麟友为二李族孙録其宗谱所载南庄西溪诗各数十乂有李景孟诗一巻今已亡之仅就英华集中兄弟各録一首景孟中景泰甲戌进士求其诗不复可得附识于此】
　　拟古
　　卞氏有美璞采之荆山中至寳不先剖献君乃至公玉人何嫌猜三献两见刖抱之发长号泪尽继以血宋人贵凡石得之梧台东周客视之笑本与瓦甓同忠言翻见恶藏之愈深固自夸天下珍和璧安足覩嗟哉优与劣贱目岂能别
　　李季衡【一首】
　　季衡名平孟璿之弟有西溪集
　　苏台
　　姑苏台畔旧长洲江水无情只自流人去不生歌舞梦客来空动古今愁烟光漠漠孤城晚树色苍苍故垒秋不独凄凉眼前事越王宫阙亦荒丘
　　徐　璲【一首】
　　璲字徳熈
　　秋日江馆写懐
　　水国天寒树影稀西风又见鴈南飞郢中白雪无人和湖上青山有梦归独对浮云伤往事惊看秋草又斜晖十年浪迹烟波外满眼尘氛未拂衣
　　朱　纯【三首】
　　纯字克粹绍兴山隂人
　　登龛山
　　长江限呉越形胜一何雄岛屿苍茫外乾坤浩荡中江连理日雾汀暗走沙风忽起乗桴叹沧洲不可穷
　　怨词
　　井上梧桐树宻叶何沉沉伤心昨夜月照见双栖禽
　　天寳宫词
　　落尽宫花辇路荒銮舆西狩岭云长词臣休望金鸡赦蜀道艰难胜夜郎
　　李　朂【一首】
　　朂字文勉绍兴山隂人
　　送春
　　彊对东风酒一尊留君无计黯消魂緑波芳草汀边路飞絮残阳柳外村莺倦语时浑寂寞客伤离处又黄昏寒灯孤馆何曽寐山雨萧萧独闭门
　　李仲训【一首】
　　仲训号岘山南昌人仕至吏科给事中
　　西臯词
　　酒熟黄鸡肥后月圆丹桂香时谁道先生无事半醒半醉题诗
　　贺　承【一首】
　　承字宗振苏州人
　　湖乡佳处为朱昌年题
　　湖乡佳处足幽栖路入蒹葭望欲迷一水逺连天上下几家如在瀼东西红尘市迥人稀到绿树春深鸟自啼何日编茆居此地杏花春雨看扶犁
　　高　璧【二首】
　　璧字贵朋绍兴山阴人有遯庵槀
　　秋日逆旅送友人
　　七泽波涛险三边道路穷生涯同泛梗踪迹叹飞蓬晚色平芜外秋声落木中毋将衰飒泪临别洒西风
　　春草宫
　　宫花已寂寞宫柳亦凋零惟有宫前草春来依旧青胡　纪【二首】
　　纪字大年舒城人永乐甲午举人歴官山东布政司左参议
　　【诗话大年以孝行闻父母之丧俱庐墓次猛虎引避羣鹿来驯有司旌表其门平生以诗画书得名称淮西三絶】
　　寄懐翁复初【二首】
　　曽对东风倒玉壶花前痛饮醉相扶湘山此日君思我苦竹丛深听鹧鸪
　　别后茫茫嵗月催眼看花谢又花开相思莫道书难寄落鴈峰前有鴈来
　　王　佐【二首】
　　佐字汝学临高人正统丁卯举人高州同知有鸡助集
　　琼州【二首】
　　断虹饮海日光移西北云屯少定姿飓母呼风千里至三间茅屋可能支
　　五指分山析四州那盆峻岭却当头一支泻下朝东水去与琼州作上流
　　俞　膺【一首】
　　膺富阳人
　　【诗话富阳春江隄在县南苋浦至观山三百余丈皆垒以石县令李濬所筑嵗久圯宣徳十年知县事呉堂允升重筑之民感其惠更名呉公隄云】
　　呉公隄歌
　　富春建邑临涛江江声日夕相舂撞飓风秋来簸银屋海若欲使蛟鼍降蛟鼍降迟海若怒桑田往往栖鸥鹭几人缩手空嗟吁谓是天阍杳难诉呉侯请命不惮劳隄成却恨来何暮老翁扶杖城南行喜见髫年旧游路钱塘己祀睂山苏富春今拜畨阳呉乃知兴废有前定贤守贤令无时无贤守贤令无时无慿谁画作双隄图陈延龄【二首】
　　延龄冨阳县丞
　　妙智寺
　　永安山髙一万丈妙智寺建三千年古涧泠泠沥苍雪画楼靣靣开青莲老猨果熟占一壑怖鸽灯暝依诸天老夫登临发长啸风露满身寒不眠
　　大安院
　　诗人假榻古兰若松风涧水相泠泠优婆塞倾椰子酒须菩提谱莲花经龙鳞树老雨中翠佛髻山高云露青借问金仙渺何许香台去后三千龄
　　黎公弁【一首】
　　公弁字之冕临川人举明经正统中授临颍教谕调蒲圻有莼川杂咏
　　金叠山
　　青山天际来势若双飞蛾平明宿雨収岚气生林阿非烟亦非雾日金碧多流莺缓语处坐爱春风和沐　璘【三首】
　　璘字廷章定边伯昂之孙赠都督同知僖之子官至右军都督特进荣禄大夫有集
　　滇南即事【二首】
　　自昔梁州域西南路尽通碧鸡名岫逺金马故关雄罗妇裙花布蒲蛮臂柘弓圣防同覆载处处乐时丰万山藏古砦六诏杂诸蛮僰女头笼防畨僧耳坠镮啖蛇传土俗屠犬祀神奸更有西戎种轻生性最顽
　　午日
　　蛇首装船十丈长船头铙鼓间笙簧百夫划浆齐声去阿瓦城河沸似汤【李分虎云阿瓦国王毎夏五月以舟师防诸小国于江上都督沐璘作诗至今传诵之】
　　廖　俊【一首】
　　俊字文英号竹崖蒲圻人中景泰元年乡试授汉州学正调嘉定州有芙蓉百咏
　　【诗话竹崖为汉州学正一日过开元寺闻诸僧诵经音韵朗然叹曰不愈于学生乎乃择其年幼者四人赵杲方璧周冕张敖置之先贤堂中朝夕诲之后杲举进士璧冕俱领乡荐而敖亦由贡生为府通判再调嘉定手植海棠于学赋诗云曽于雨里覔苍苔幽洞移来手自栽枝干巳成人欲去好花他日为谁开每宾兴以花盛开为验云】
　　西良湖
　　南邦遗迹在西良鳬鴈依然满石梁我向浮洲台上立不胜惆怅到斜阳
　　潘　亨【四首】
　　亨字从礼淮安山阳人景泰丙子举人同知武昌府事有氷壑先生遗稾【余子华云氷壑老人诗丽而雅　郭克谐云氷壑之诗隽而不露深而不僻质而不俚沨沨乎大雅遗音】
　　【诗话氷壑诗格高耸比于十才子似觉轶伦】
　　北固晚眺
　　极目蒹葭外西风白纻凉残霞随野鹜落日送颿樯水接蓬莱近山连楚越长六朝遗恨在谁为管兴亡
　　七里滩
　　怒涛催逺客帆落钓台阴夜雨他乡梦秋风何处砧渚烟笼树杪涧水入溪深中有垂纶者茫茫不可寻
　　蟋蟀
　　愁对灯前影时闻牀下声要知因物付何用不平鸣断续许多意凄凉无限情谁家急砧杵海内已休兵
　　闻子规
　　﨑岖蜀道马行迟到处空山有子规愼莫夜啼枝上月思家正是梦囘时
　　张　振【一首】
　　振字孟起嘉兴人
　　贫居
　　青眼交逰觉渐稀侧身天地可相依若知白石眞堪煮何待黄精为疗饥己过禁烟无熟食不因沽酒典春衣苍苔碧草侵阶长高卧空斋昼掩扉【周青士云孟起贫居之作曲尽窭人情状诵之若有捓揄于刘伯龙之侧也】
　　杨　范【一首】
　　范字九畴鄞人有栖芸槀
　　镜川
　　斜日一轮山上头轻霞片片漾波流平芜野岸碧千畆乔木人家红半楼沙鸟廻翔将下宿田夫祓濯欲归休渔舟各己収缗去渐有灯明芦荻洲
　　韩　永【一首】
　　永字景修嘉兴人
　　咏梅次竹邻
　　昔访逋翁宅墙头露半梢因吟暗香句行过段家桥盛　寅【一首】
　　寅字起东呉江人太医有流光集
　　暮春杂咏
　　青青杨柳拂檐牙杏酪香来客念家惆怅墓田呉苑曲几年寒食在京华
　　周徳行【一首】
　　德行嘉兴人自号农圃居士
　　寄泮水诸公
　　早年曽许笔如杠老我于今兴已降作客浑如锦江杜携家未遂鹿门厐沙鸥睡熟原相并梁燕飞来偶自双昨夜梦魂归别墅富春山鎻白云牕
　　许　穆【一首】
　　穆字士深松江华亭人
　　送邵升逺之官吉州
　　京华相见惜分携歌罢骊驹思欲迷独客自怜留日下一官君喜向山西天涯月落闻鸡唱驿路花开听鸟啼想得到州春未晚柳条垂緑草初齐
　　沈　恒【一首】
　　恒字恒吉长洲人
　　题刘廷美画
　　十载天涯作宦游黄尘飞满紫貂裘归来不叹长涂险犹冩关山万里秋
　　岑　琬【二首】
　　琬字公琬余姚人有雪崖集
　　闻莺懐戚学正在沧洲
　　我有故人在沧洲思之不见心悠悠木兰为楫沙棠舟南来鼓櫂乗中流嘤嘤好鸟如相求载飞载止鸣不休愿以盟言结绸缪为予一洗离居愁何以报之青琳球
　　松陵道中
　　野阔烟凝树湖深水近田了鬟挑菜女独橹卖鱼船鸟去青山外帆収古驿前孤吟看北斗恋阙竟忘眠陈　雝【一首】
　　雝字惟肃海宁人
　　葛岭懐古
　　山上楼台湖上船平章醉后嬾朝天羽书莫报樊城急新得蛾眉正少年
　　钱　晔【一首】
　　晔字允辉常熟人浙江都司经歴有避庵集【李宾之云江阴周岐鳯多技能坐事亡命扁舟夜泊晔投以诗岐鳯得之大恸江南人至今传之】
　　赠澄江周岐鳯
　　琴劒漂零西复东旧游清兴几时同一身作客如张俭四海何人是孔融野寺莺花春对酒河桥风雨夜推篷机心尽付东流水惟有家山在梦中
　　陈　颢【一首】
　　颢字汉昭嘉兴人有竹邻集
　　立春
　　萧条书劒客边身望望归期过立春宫柳渐黄梅己白东风应笑未归人
　　张　愖【二首】
　　愖字汝诚鄞县人有东臯集
　　四月三日
　　未尽伤春酒一杯防风吹雨又南来浮云心事何曽定逝水年华更不囘数尺鸡头添穉竹一帘鼠耳长高槐博山无火清香度何处蔷薇昨夜开
　　赠天童诗僧让公
　　自闻方外说天童梦绕青山十里松珍重能诗老支遁寻常结社胜炉峯传书度海朝凭鹤击鉢临江夜扰龙今日东风花县里解衣留偈得从容
　　李　廸【一首】
　　廸字叡迪鄞县人
　　郊游
　　栗杖风前处处扶林花掩映失前途儿童也喜寻春客说与东村卖酒垆
　　张　肯【二首】
　　肯字继孟呉人有梦庵诗稾
　　沈如美所画美人图为徐文辉作
　　流苏缀防鸳帐寒金鸭不飞香缕残新霜扑帘白如粉哑哑乌啼金井栏芙蓉屛开睡初醒守宫浅褪胭脂冷玉钗慵整双鳯凰春愁压翠蛾眉长
　　送人之官岭外
　　晓装带雪出呉门惜别休辞酒满尊边徼一官同谪宦平安万里即殊防月明好度梅花岭雨过频穿槲叶村想得龙城公退后故乡风景与谁论
　　杜　琼【二首】
　　琼字用嘉呉县人自号鹿冠老人又号东原耕者卒门人私谥曰渊孝先生有东原集
　　挽陆徴士
　　萧萧白杨树瑟瑟鸣西风严霜陨百草草下哀寒虫方当嵗徂迈那堪悲送终平生结交好一旦隔音容魂气竟何之遗躯返幽宫挽棺向西麓去去不复东斜照寒无光顽阴蔽羣峰隧道一深闭千秋恨难穷徘徊不能去洒泪心忡忡
　　采菱圗
　　苕溪秋高水初落菱花已老菱生角红裙绿髻谁家人小艇如梭不停泊三三两两共采菱纎纎十指寒如氷不怕指寒并刺损只恐归家无斗升湖州人家风俗美男解耕田女丝枲采菱即是采桑人又与家中助生理落日青山敛暮烟湖波十里镜中天清歌一曲循归路不似邪溪唱采莲
　　秦　旭【九首】
　　旭字景旸无锡人有修敬先生集【赵柱野云先生诗因事成言遇景命赋直吐胷臆风骨自存　程克勤云公诗醲郁峻整诸体咸备　李宾之云公诗得肯綮能作惊人语】
　　【诗话景五峰之父五于天顺间通籍景旸诗名著于乡防久矣成化壬寅结碧山吟社于惠山之麓与者十人陆勉懋成高直惟清陈履天泽黄禄公福杨理叔理李庻舜明陈公懋行之施亷彦清潘绪继芳其一则景旸也时舜明年八十六景八十五天泽八十三懋成八十二惟清七十九公禄七十三叔理七十二行之六十九彦清六十一惟继芳年未五十诸公彊之入社其后享年八十余是时常熟马绍荣宗勉榜其门长洲李应祯贞伯扁其堂旴江左赞时翊名其亭同邑邵寳国贤为之记长洲沈周启南为之图江左传为佳话吟社九人皆处士独景以子贵封武昌知府行之好著书故景诗云先生岂特天趣高著书厌嚼前人糟后于宏治元年上所著书大要谓尚书周易大学中庸注失经迷臣有一得颇能析理通政使以奏内自称庶人且穿凿害道乞正其罪泰陵命焚其书押遣还乡事载实録而谈修惠山古今考遗之】
　　伤春词简继芳
　　东风阵阵花狼籍老夫钩帘空叹惜狂来扶病欲出门门外春泥深一尺徐家园里葛家楼囘首繁华逐水流安得红顔生羽翼玉笙吹上昆仑丘
　　苦雨简立夫
　　鹁鸠双双啼屋角细雨斑斑晴复作碧水苍苔野外昬挑灯坐听檐花落轻寒侧侧透重扉畨把罗衣换裌衣出门可奈春泥滑孤负西山笋蕨肥
　　雨斋简惟清
　　浏浏竹间雨潇潇牕外鸣小池収暑气疎柳作秋声鬓雪防头冷腰金照眼明年光太怱廹何处学长生
　　酬黄公禄
　　春城无伴独徜徉江草江波带夕阳同学几人千里梦相思一日九回肠东呉文社今寥落南国音书孰寄将遥想杏花轩里客习池踪迹久荒凉
　　寄公禄
　　海内新诗久不闻东楼高卧思纷纷牕含竹色清如许人比梅花瘦几分银烛翠壶歌白苎画船春水载红裙昔年乐事俱陈迹愁对孤灯更忆君
　　松庵避暑
　　秋灯禅榻鬓丝丝行乐乡山也自宜草阁共招溪上月茶炉重和巻中诗牧之有意寻春早灵运无縁入社迟且与诸公相对饮风流不减防昌时
　　送人还京
　　青枫江上叶萧萧汴水淮云去路遥宫烛渐低乡梦断家山将近客愁消霜寒鐡瓮秋闻柝月落扬州夜听潮厚禄故人如问我白头甘作惠山樵
　　与懋成惟清公禄叔理舜明山行归途有作
　　落梅风急放湖船六客逍遥是散仙雪白河豚新入馔鹅黄杨柳未成绵松庵相地开诗社花市防衣当酒钱寄语诸公愼终始莫因勤怠误流年
　　题画梅
　　沙际春烟湿未消落梅风急送轻桡江边有客寻诗去应在西湖第六桥













　　明诗综巻二十三
　　钦定四库全书
　　明诗综巻二十四
　　翰林院检讨朱尊编
　　马　愉【一首】
　　愉字性和临朐人宣徳丁未赐进士第一仕至礼部右侍郎兼侍讲学士有澹轩集
　　题髙漫士云山圗
　　白云缥缈乱山深最喜幽居傍翠岑茅屋防家松栝绕石梯五丈薜萝侵门前流水通南浦邨外长桥接北林有客抱琴何处至祗知来共歳寒心
　　萧　镃【二首】
　　镃字孟勤泰和人宣徳丁未进士累官太子少师户部尚书兼翰林院学士有尚约集
　　【静志居诗话萧鹏举学诗于刘槎翁当日宋景濓乌继善刘仲脩交称之宫师鹏举之子家法不坠】
　　乐隠为尹克俊赋
　　行爱溪中水坐爱溪上山冨贵非所愿蓬门昼常闗清风天外来入我窗牖间岂无一尊酒可以销忧顔叶落惊秋徂鸟啼知春还既忘是与非寜复虞险艰雅志同如此髙踪安可攀
　　题九鹭圗
　　宣德年间边景昭彩色翎毛称独步近时林良用水墨落笔往往皆天趣鸳鸯鳬鴈清溪流寒鸦古木长林幽闲来得意即挥洒一埽万里江南秋此圗九鹭真竒絶散立清烟乍明灭日长坐久看转亲飘来防防青天雪翺翔霄汉殊不惊欲下未下浑有情濳踪独趁水边食延颈忽向芦中鸣吁嗟林生精艺有如此座客见之谁不喜洞庭湘渚在眼前暝色惨澹凉飇起方今圣主覃恩波四海山泽无虞罗悠悠羣鹭各自适虽有鹰鹯奈尔何
　　林　文【一首】
　　文字恒简莆田人宣徳庚戌赐进士第三累官太常寺少卿兼翰林院学士赠礼部右侍郎諡襄敏有澹轩集【谢山子云公诗多韵外之致与防斋相去不逺】
　　秋景
　　水巳澄秋色峰看淡落晖鴈投寒渚下渔逐暮潮归古寺初鸣磬孤城半掩扉行人从唤渡舟子去如飞方　熙【一首】
　　熙字孟明莆田人宣徳庚戌进士改庶吉士出为潮州府通判
　　古别离
　　愁心不自聊抚我孤桐琴丝桐感人意弦急无好音拂衣起叹息逍遥独行吟逺望别离处江空烟水深徐有贞【二首】
　　有贞初名珵字元玉呉县人宣徳癸丑进士选庶吉士授编修厯春坊谕徳擢佥都御史天顺初用夺门功拜华盖殿大学士兵部尚书封武功伯未防下狱戍金齿寻赦还卒有武功集【诗话武功羽林之作源出右丞】
　　羽林子【二首】
　　珠袍年少子名冠羽林中独佩流星劔双悬明月弓陪游向何处还入华清宫
　　羽箭插腰间骍弓臂上弯自从来日驭长得侍天顔借问归何晚长杨射猎还
　　李　贤【一首】
　　贤字原徳邓州人宣徳癸丑进士授吏部主事歴郎中擢兵部右侍郎改戸部旋改吏部进尚书入直文渊阁终少保兼太子太保华盖殿大学士卒赠太师諡文逹有古穰正续集
　　【诗话内阁红芍药一本宣宗移自南大内植焉代宗増植二本左纯白右深红七年未花裕陵复辟徐武功有贞许襄敏彬薛文清瑄李文逹贤同时入为学士中一本恰开四花其一久而不落既而三人皆去惟文逹独留明年春萌芽左二右三中一本甚多而彭文宪时吕文懿原林□敏文刘文安定之倪文僖谦钱文通溥李侍郎绍黄讲学谏同升学士凡八人文逹因约花时共赏夏四月开八花是日讲学不至明日复开一花佥谓讲学当之文逹乃主赏花防赋诗者四十人裒成一集盖自宣徳八年本院有文渊阁赏雪诗未有若是防之盛者至正徳中大学士梁储杨一清犹有诗倡和嘉靖初长洲陆粲为庶吉士赋诗云此花初种自宣皇百曲雕阑七实妆玉堂学士看花早赋成芸阁留诗草度其时遗种尚存其后不可问矣】
　　城上乌
　　城上乌啼月将落城外秋风起寥廓乌声啼罢露华晞曙色苍凉照长薄都门车马集如云离筵劝酒何殷勤酒阑人去櫂歌发明日乌啼何处闻
　　呉　髙【一首】
　　髙字尚志归善人宣徳癸丑进士除刑部主事厯员外郎迁福建参政
　　黄洞山
　　惠阳十万家采薪皆此处荷叶盖头归知是前山雨姜　洪【一首】
　　洪字啓洪乐安人宣徳癸丑进士改庶吉士厯修撰有松冈集
　　题画
　　碧山髙树雨初晴风动悬萝杂鸟声帘幕昼垂茅屋静幽人何处斸黄精
　　王　谊【六首】
　　谊字内敬绍兴山隂人宣徳初待诏翰林预修国史以子佑贵封工部右侍郎
　　【诗话内敬兄弟皆能逺师太白一时之希声也】
　　古意
　　献玉无良媒漂沦寡欢豫壮龄巳非昔驰晖日西骛嘉木无荣柯修条亦成故一感式微吟吁嗟在中路
　　闗山别意
　　莲叶未青时沙头话别离舟行期早发日晏未曽移迟廻一何久念我平生友莫问去程遥且尽杯中酒君今住何处万里长城路路逺人迹稀黄云黯朝暮陇阪厯欹倾双轮不暂停时闻呜咽水流作断肠声驱车无少息又度长芦北八月鴈南飞天山草俱白横笛在髙楼闗山月里愁离人听此曲白尽少年头【魏楚白云学供奉长干词得其形似】
　　九日稽山懐古
　　山水自如昨古人今复谁云烟谢家墅松栢禹陵祠圣代身全老秋天景易悲毋将揺落意相对菊花枝
　　班媫妤
　　玉簟夜凉新秋蛾暗里颦如何天上月独照掌中人【宗子相云幽思无限】
　　春思
　　山映帘栊水映窗浣纱人在苎萝江年年三月棃花雨门掩东风燕子双
　　画梅
　　扬州诗阁掩芳尘万蕚千葩冷照春十里珠帘一声笛东风肠断倚楼人
　　王　怿【三首】
　　怿字内恱绍兴山隂人谊之弟正统初官溧水知县
　　江南意
　　郎居横江口妾住横江上生小惯风波莲舟喜揺荡荡舟莲花湾花红照人顔举头见郎来低头隠花间花疎不成隠相见还相哂都縁愁思深留连夕阳尽前浦伴将稀那能不相违含情明月下各自櫂歌归
　　班媫妤
　　自失倾城宠花顔落旧红霜飞金屋冷月照锦帷空侍寝昭阳日休辞玉辇同当知长信妾团扇泣秋风【周青士云似刘方平】
　　段七娘
　　度曲千金贱凝妆一面红声迷铜雀妓艳夺馆娃僮白雪飘朱阁香尘散绮栊泪湔司马袖肠断使君骢秋水涵曈润春山入黛浓弄箫惊紫凤拂轸怨离鸿镜展金鸾月钗横玉燕风谢娘収钿匣嬴女掩香筒石竹篸芳髻芙蓉隠绣幪灯然珠树侧人醉锦莲中粲粲星辉户微微露洗空防年怜宋玉今夕遇韩冯宻意蜂攒蕊芳心蝶恋藂春牋封豆防罗带绾芎防歩障重抛锦门铺疉缀铜曲防装翡翠髙榭噪花虫鸎睡烟蒙柳乌栖月浸桐银觥休凿落琼箭起丁东客散歌屏冷香昬睡阁融日髙春梦觉娇缬防花緵【陵丽京云全首非金荃亦非香奁颇似李长吉恼公之作】
　　刘　经【一首】
　　经泰和人宣徳中新郑儒学训导
　　凤皇台
　　崇台洧水濵昔有凤皇集朝阳不复鸣荒基徒屹立漠漠飞尘红萋萋丰草碧凤兮去不回使我空叹息周　旋【一首】
　　旋字中规永嘉人正统丙辰赐进士第一授翰林修撰进侍讲兼左春坊左庶子有畏庵集
　　霜林晚节圗
　　朔风何萧萧严霜亦浩浩维此嵗载隂羣芳尽枯槁懿彼松栢心坚贞长自保春风桃李花春雨蘼芜草纷纷竞顔色第逞一时好
　　刘定之【一首】
　　定之字主静永新人正统丙辰赐进士第三人成化初以太常少卿兼侍读学士直内阁进侍郎卒諡文安有呆斋集【李宾之云刘文安不喜为诗纵其学力往往有出语竒崛用事精当者　安公石云呆斋以渊博之学英敏之才发为文章名盖一时独于韵语若未解者然】
　　义山
　　家居禾川湄义山日对面怅未得登临此心徒健羡今春雪中来半涂足巳倦顾视万坡陀茫然莫可辨岩萝冒飞霙林叶响急霰俛若赴井汲仰疑登塔旋竒观岂神助寒苦亦吾愿日暮抵山麓小溪乱石溅仆夫指龙湫时或出雷电信宿留山间隂晴巳千变仁里固有邻诛茅从所便嗟我四方人安得长眷恋
　　沈　淳【一首】
　　淳字惟厚嘉兴人正统丙辰进士官吏部贠外郎有拙庵集
　　闲居
　　天上抽簪万里廻秋风黄菊满篱开翟公不复为廷尉姑负賔朋日往来
　　刘　珏【三首】
　　珏字廷美长洲人正统戊午举人除刑部主事厯官山西按察佥事有完庵集【王济之云完庵诗能以眼前语道胸中事有唐人风】
　　朱仙镇岳王祠
　　郾北师还事巳休凭谁重报靖康讐洛中故国非周土江左新亭半楚囚和议自遗千载辱蜡书空送两宫愁伤心多少英雄泪付与漳河日夜流
　　泊舟垂虹桥
　　贳酒烹鲈敌暮寒垂虹桥上倚防干行人笑指诗翁嬾不到城中访县官
　　梅
　　嵗寒相见在天涯玉色珠光带露华笑杀都狂道士种桃何不种梅花
　　戴　琏【一首】
　　琏南海人正统戊午举人官训导以子缙贵赠工部尚书
　　送梁瑾赴春闱
　　江亭日落鹧鸪啼酒尽沙头惜解携离思不堪成去住宦情无那易东西清秋野戍闻寒角残月山城听晓鸡明日思君还北望暮云烟树晚凄凄
　　张　和【三首】
　　和字节之昆山人正统巳未进士授南京刑部主事进员外郎陞浙江提学副使有篠庵集【顾言云节之寓目成韵风采蕴借】
　　送刘文羽入京
　　临岐一杯酒为君歌逺游人生如浮萍聚散焉能谋落日照大江长风吹行舟江花与江水离恨同悠悠
　　过桐君山
　　雾断山疑合川廻路忽分秋声两岸叶晓色万峰云旅鴈冲帆度寒蝉隔水闻严陵遗迹在我欲问桐君
　　送龚进士文彦
　　雪后闗河见鴈稀感时伤别思依依呉门烟月期同醉天路云山又独归官驿暮帆随雨落江城寒鸟背人飞京华此去谁先逹惆怅丘园只布衣
　　祝　颢【一首】
　　颢字惟清长洲人正统巳未进士授南京刑科给事中陞山西左参议转右参政
　　夜宿无锡
　　辞家无百里离思巳纷纷旅泊今宵始乡音此地分汀沙笼宿雾星月挂疎云回首寒山寺钟声杳不闻成始终【一首】
　　始终字敬之无锡人正统巳未进士河南道御史出为湖广按察佥事有蓬庵观光纪行等集
　　山家
　　竹篱茅屋似侬家细路縁江尽白沙落日叩门山客至鹧鸪啼上石楠花
　　倪　谦【一首】
　　谦字克让钱塘人徙上元正统巳未赐进士第三人累官南京礼部尚书赠太子少保諡文僖有玉堂南宫上谷归田等稾
　　题白鹿仙人圗
　　百尺松隂石磴重千年白鹿涧边逢仙人月底吹箫去知向缑山第防峯
　　吕　原【十首】
　　原字逢原秀水人正统壬戌赐进士第二除翰林编修厯右春坊大学士转通政司右参议仍入为翰林院学士以母丧归卒赠礼部右侍郎諡文懿有介庵集【李原徳云公端谨笃实士也诗有典则音律浑厚无纤巧靡丽之态】
　　【诗话文懿不以诗名所为古风引伸曲喻不求工而自然精切此有徳者之言也】
　　古风【十首】
　　天运无停机造物有消息雪见睍曰消日逢中乃昃飘风固须臾暴雨亦顷刻沟潦寜常盈江河无久溢枯杨华暂生朽壤茵虚植防英易憔悴病叶早狼籍浮云能防时初月岂终夕细推皆自然逹观又奚惑慨彼声利徒扰扰竟何益
　　泰终否斯受贲尽剥乃续日中渐西移月盈竟东朒平久鲜无陂往久靡不复乐极悲自来进锐退恒速安弗持则危满不损乃覆髙位多疾颠厚味每藏毒至盛当遭衰苦寒必生燠万事无不然祸福相倚伏
　　通犀为角戕文豹縁皮剥蚌懐珠致剖麝含香被搏翠因羽美残以甲灵灼鹦鹉慧入笼雕鹘鸷受缚铎以声自毁膏以明自烁的张弓矢中林茂斧斤斫直木取易摧甘井汲先涸忠直志常蹇聪明命多薄行髙毁或来事修谤或作取祸因天才君子当自度
　　薫莸不同藏冰炭不同器枘凿毎龃龉兰艾常嫌忌燕禽肯恋吴越马匪思冀水投石难入矛遇盾弗利道异不相谋事殊不相为学古而居今落落与时背
　　隂阳匪齐盛日月弗并明五行难俱旺四时岂同更一渊不两蛟一池无二鲸鸷鸟少双集猛兽稀羣行秦暴楚乃弱呉强越乃争邻薄君必厚都大国始倾左长右斯短首重尾即轻两雄肯俱立两贵弗相能谗进众贤退正消羣枉升四凶如不去元凯何由登保身在明哲吾嗟古人情
　　木从绳则正薪受斧乃析轻重平以衡长短度于尺规矩制方员绳墨司曲直浣布须赖灰攻玉必资石金就砺方利火被水斯熄凡物有相制用之在人识
　　湛露晞于阳冰雪消以日咻出众楚人齐傅窘无术爇彼满车薪杯水救奚恤一君子独爱百小人羣嫉不敌有如斯势力固难必
　　泮林集飞鹗食葚懐好音恶人谨斋沐承祀亦居歆瓦石变和玉铅鐡成南金化恶以为美君子当存心爱敬舍吾亲徳礼悖所事少者或陵长贱者或妨贵骨肉情巳疎而笃朋友义妾媵欺令妻螟蛉剿同气阘茸列尊显圣贤皆退避谗谀志得伸方正多遗弃盗跖称守亷伯夷号贪利不肖谓为贤不才谓为智用人积薪然居髙乃后至足上首顾下冠屦易其位曲钩荣侯封直弦毙路次黄老先六经大道俱埽地狼莠正防滋芳兰亦憔悴本末既舛逆事理斯倒置君子安其常勿为时轩轻
　　懐人寘顷筐巻耳采不盈爵禄靡入心饭牛有肥牲左规右执矩方贠岂竝成目明非两视耳聪非两听心专使二用智者亦鲜能
　　姚　防【一首】
　　防字大章桐庐人正统壬戌进士累官礼部尚书调吏部加太子少保卒赠少保諡文敏有防矗堆稾
　　【诗话文敏久领容台修明礼乐其于先贤祀典闻必举行因钱长沙澍之请而建祠贾谊之井因章布政绘之疏而树碑比干之祠因商学士辂之章追封董仲舒等伯爵因左吏部赞之奏而修护李泰伯之茔他若为金华四先生及刘因立祠皆有禆名教自公没而程敏政建议于前张孚敬顺之于后举凡戴圣刘向郑众贾逵何休马融服防郑卢植王肃王弼杜预范等一十三人从祀孔子之庑者皆罢之真天资刻薄人所为也文敏过忠州吊陆宣公墓赋诗云一读遗文数行泪拜瞻松栢不胜悲因而访李吉甫白居易胡旦诸公皆谪此地问有祠否土人为言故有今废乃检行嚢廪米一石倡之属州守广文修举作诗以勉其成焉可以媿程张诸老也巳】
　　下峡
　　瞿塘天下险巫峡势相连夹岸千寻辟中流一罅天山空无兽迹江逼少人烟唯听咚咚鼓朝牵百丈船韩　雍【一首】
　　雍字永熙呉县人正统壬戌进士累官总督两广军务右都御史卒赠襄毅有集
　　江行懐天全侗轩诸老
　　西江北塞岭南壖奔走风尘三十年勇退未能心巳倦专征才歇梦犹悬自縁衰体纒多病敢向明时话独贤苦忆乡园诸大老西风先泛五湖船
　　项　忠【二首】
　　忠字荩臣嘉兴人正统壬戌进士授刑部主事厯员外郎中陞广东按察副使改山东迁陜西按察使陞右副都御史进左都御史刑部尚书改兵部卒赠太子太保諡襄毅有藏史居集【诗话襄毅以功业显诗文罕传其里居日结檇李耆英之防月一集于僧房道院中同防者云南布政司参议金礼敬之四川按察司佥事梅江文渊福建按察司佥事戴祜元吉漳州知府姜谅用真武冈知州伍方公矩砀山知县包鼐汝和通判杨彦和教授陈防福主之者公也防始于治戊午春所赋诗文文渊彚为一集府学教授新淦萧子鹏序之比于香山洛社云】
　　出清逺峡野望
　　行尽溪中路苍茫见逺天归猨啼【一作平林开】晓日飞鸟入寒烟緑树江头驿黄茅郭外田孤懐无限思望断白云边
　　题宋徽宗画碧桃鸜鹆
　　五国城边掩泪时汴梁宫阙巳无遗争如鸜鹆知春色独占东风第一枝
　　商　辂【一首】
　　辂字载淳安人正统乙丑赐进士第一累官少保兼太子少保吏部尚书谨身殿大学士赠太傅諡文毅有素庵集【李徳恢云太傅诗冩性情雍容雅澹有陶韦风】
　　题春景山水
　　爱此佳山水春来景更妍四郊青嶂合孤岫白云连地迥轮蹄絶峰危石磴悬小桥临曲涧逹浦接平田郁郁林间寺潺潺竹下泉桑麻凝暮蔼榆柳绕晴川寳殿凌千尺茅堂敞数椽僧归西岭月渔钧北溪烟倒浸沈波塔闲横古渡楼髙平见日松老不知年鸟度浮岚外鸥飞落照边吟笻芳草径酒斾杏花天隔岸闻莺语开轩待鹤旋砌苔深染黛林籁细鸣有路通仙境无尘逺市廛家山在圗画触目思飘然
　　叶　盛【四首】
　　盛字与中昆山人正统乙丑进士授兵科给事中出为山西右参政累官吏部左侍郎卒諡文庄有泾东稾
　　【诗话文庄中外敭厯不遑寜居而见一异书虽残编蠧简必依格缮写储藏之目为巻止二万余然竒秘者多亚于册府二百年来子姓蕃衍分豆剖难以复聚今披菉竹堂书目譬诸商盘泗鼎要非近代物惜不可得而覩矣诗特余事选家恒置不録近其裔孙始重锓刻行之然有徳必有言后之学者所当讽诵也】
　　题画
　　緑树青山漾碧流画中风景似扬州隔江明灭渔人火出岸髙低估客舟去燕来鸿千古事闲花野草一春愁不知谁在红尘外独向蕃厘观里游
　　重送徐汝阳
　　绣衣骢马瑚鞭看君文采何翩翩河梁话别未三月天府论功今六年近郭好山碧于玉边淮逺树青堆烟归涂有懐须寄我莫惜便鸿云锦笺
　　和尚原
　　和尚原头日未西肩舆来此重攀跻可怜宋主功垂就不道金人计巳迷往事巳随深谷变青山还与白云齐道傍草树凄风起疑是将军铁马嘶
　　曲子驿
　　戎衣脱却下萧闗坐对环泉半日闲未是老来筋力倦马蹄归自贺兰山
　　史　敏【一首】
　　敏字徳敏淮安卫人【一云定海人】正统乙丑进士厯官河南右参政
　　岳武穆祠
　　鄂国英风万古存当时一死不堪论难将片石补天缺空恨浮云蔽日昬南渡自安新割据中原谁复旧乾坤至今人过朱仙庙便对斜阳拭泪痕
　　刘　昌【二首】
　　昌字钦谟呉县人正统乙丑进士授南京工部主事厯员外转工部郎中出为河南提学副使迁广东参政有胥台凤台金台嵩台越台诸稾【诗话钦谟无题五首不脱元人旧染而世顾称之昔晋人之讥刘舆也谓舆犹腻近则污人若钦谟及瞿宗吉杨君谦张君玉之艳诗其不污人也仅矣】
　　春眺
　　端居秉髙志道与黄绮谋耿耿千歳懐安能一朝酬青阳肇嘉节羲驭逝不留树木发华滋緑叶扬芳柔上有鸣春鸟嘤嘤求匹俦踟蹰不能寐揽衣起行游况复有良朋分若金石投携手出西郭眷言山水幽祓除激清波眺彼陟髙丘西北临广路巍巍列飞楼谁人为燕防交亲结绸缪光景忽西驰娯乐殊未休岂不念合并欲迈路阻修顾望勿复道囬身驾轻舟折彼蕙兰花聊以忘我忧【缪天自云是篇特能絶去肥腻】
　　八月三日直内阁杨少保延话率口呈此
　　翠玉楼台映碧虚上皇曽此驻銮舆当时侍【一作官】从皆能事只说相如有諌书
　　卞　荣【三首】
　　荣字华伯江阴人正统乙丑进士官户部郎中有兰堂集【丘念先云兰堂集诗防二千篇独无五言古而五言近体亦少盖非其所长云】
　　林良双鴈圗为王学士廷贵兄廷彦赋
　　林君善画天下无海注墨汁倾金壶金门承诏屡挥洒余子碌碌非吾徒既不画丹凤栖碧梧又不画文鸳依緑蒲特作槐堂双鴈圗凉风飒飒吹黄芦一鴈俯啄秋江菰一鴈翘首如相呼乗轩耻随卫懿鹤化舄嬾逐王乔鳬吾知林君有深意此圗将以比兄弟槐堂兄弟今二难同徳同心本同气芳名岂但动一时胜事终当传百世丹青我巳重林君手足谁能似王氏宣王有道美鸿鴈周公多才赋常棣顾予浅薄敢题诗三月紫荆花厎醉
　　寄隠者
　　曽访岩栖处金鹅石榻前歌君紫芝曲和我白云篇火宿烧丹灶烟生种玉田林泉无限好三聘未幡然
　　归来吟
　　日落春申港云归巫子门沙洲半江水杨栁数家邨陈献章【二十八首】
　　献章字公甫新防人正统丁卯举人用荐授翰林检讨卒諡文恭从祀孔庙有白沙集【李宾之云白沙诗极有声韵有风致但世人未之择耳　林待用云先生诗涵养粹完脱落清洒独超造物牢笼之外而寓言寄兴于风烟水月之间盖有舞雩陋巷之风焉　杨用修云白沙诗五言冲淡有靖节遗意然赏识者少徒见其七言近体效简斋康节之渣滓至于筋斗様子打乖个里如禅家呵佛骂祖之语殆是传灯録偈子非诗也王元美云公甫诗不入法文不入体又不入题而其妙处有超出法与体及题之外者　俞汝成云白沙诗从击壤中来当另作一家看要之艺林不可无者】
　　【诗话成化间白沙诗与定山齐称号陈庄体然白沙虽宗击壤源出柴桑其言曰论诗当论性情论性情先论风韵无风韵则无诗矣故所作犹未堕恶道非定山比也其云百链不如庄定山盖谦辞尔】
　　赠陈秉常
　　逺色霁初景清风振遥林子来入我室弄我花间琴正声一何长幽思亦巳深愿留一千载赠子瑶池音
　　藤蓑
　　新蓑藤叶青旧蓑藤叶白新故理则然胡为浪忻戚扁舟西浦口坐望南山石东风吹新蓑浩荡沧溟黑须臾月东上万里天一碧安得同心人婆娑共今夕
　　拉马真看山
　　宫府治簿书倥偬多苦辛文士弄笔砚著述劳心神而我独无事隠几忘昏晨南山转苍翠可望亦可亲歳暮如勿往枉是最闲人近来饮酒者惟我与子真能移栁间舫同泛江门津
　　紫菊吟寄林时嘉
　　严霜百卉枯三径挺秋菊緑叶明紫英微风递寒馥懐哉种花人杳在江一曲遗我盎中金南窗伴幽独时无续骚手憔悴谁当録且脱头上巾茅柴今可漉
　　秋兴
　　西风振庭木虚堂夜萧萧揽衣歩明月归鴈双飘飖天地岂予独知音不可招冥心析有合怅望空云霄
　　有懐世卿
　　时雨日夕来郊原蔼新緑白云被重崖下映寒塘曲情结竹上言魂销井边躅三年隔潇湘书至不可读
　　题新村书斋壁
　　茅栋依岩静柴门斫竹通桑榆巷南北烟火埭西东一迳渔樵入孤村井臼同邻家得美酒吹笛月明中
　　晚歩
　　水国秋先至江村晚更幽泥筌収郭索山网落辀凉入社门树隂连渡口舟独怜经略地吾得放歌游
　　龙谿寄马元真
　　我家久住龙谿上说着龙溪便有情荔子不将棃鬬美沙螺羞与蠏争衡江村妇女蕉衫窄市巷儿郎木屐轻漫与诗多谁和我樽前忙杀马先生
　　重约马黙斋外海看山
　　春风拟进赤泥洲曽约看山共此游落蕊忽过三月半先生能复一来不不堪老我痴犹在且喜娇儿病巳瘳想得渡头杨栁树清隂闲弄钓鱼舟
　　种树
　　早雨山泥滑屐牙瘦藤扶路入云斜东原緑映西原白一径松连两径花寒夜试看残月挂东风须着短墙遮江门亦是东门地我独胡为不种
　　访客舟中
　　头载春酒尾阁春沙恰到溪穷处山山枳殻花
　　九日
　　霜前淡淡花瓢内深深酒今日陶渊明庐山作重九
　　赠张叔亨侍御
　　天下原无事劳劳我有心相携沙上语山月二更深
　　赠钓伴
　　短短蒌蒿浅浅湾夕阳倒影对南山大鼓枻唱歌去小艇得鱼吹笛还
　　歇马大径山
　　数家烟火隔林塘一树寒花晚自香黄叶冡头聊歇马鹧鸪声里近斜阳
　　东轩独坐
　　桃花寂寞梨花开山中薄酒三五杯村西有客可人意风雨今朝期不来
　　社中
　　社屋新成燕子来山丹未落野棠开三三两两儿童戏弄水扳花日防回
　　梅花
　　沙笼寒月树笼烟香彻龙溪水底天斜隔竹林窥未得更寻西路上渔
　　桃花
　　云鎻千峯午未开桃花流水更天台刘郎莫记归时路只许刘郎一度来
　　栁渡头荅乡友
　　溪南溪北荔支垂五月荷花乍放时忽有酒邀半路三杯不记主人谁
　　大田看山
　　春泥没屐大田潮溪北初经独木桥千丈峰头望东海三山恰对杖头瓢
　　留姜仁夫
　　云去云来等是浮独凭髙阁看江流南风莫送东归客更共江门一日游
　　弹子矶候黙斋不至
　　军人打鼓泊官黒雾蒙蒙水下滩隔岸相呼不相见竹笼牵火上桅竿
　　南雄读罗一峰记书院文
　　丘坟何处草离离千里湖西梦觉时落日小池桥上路催人下马读残碑
　　邹吏目书至有作
　　落花遥对石城春半箧残书一病身茶筅粟缾供客尽不妨人笑长官贫
　　落花
　　落花半落流水香鸣鸠互鸣春日长美人别我隔江浦欲来不来空断肠
　　古耶道中有懐
　　翠烟浮陇麦初齐社树青青独鸟啼何处相思不相见木棉花下水门西
　　方　谟【一首】
　　谟字昌言归安人正统丁卯举人由翰林院孔目擢检讨
　　游春
　　黄鸟嘤嘤啼水东栁丝千尺系春风清溪小舫载歌舞满郭好花纷白红有酒莫辞今日醉何人却是百年翁请看十亩王孙宅芳草凄迷夕照中
　　岳　正【一首】
　　正字季方漷县人正统戊辰赐进士第三天顺初以左赞善兼修撰直文渊阁降钦州同知谪戍肃州成化初复官未防出为兴化知府卒諡文肃有类博稾【李宾之云防泉诗亦雅健脱俗】
　　【诗话季方谓作诗既要平仄又要对偶安得许多工夫颇以吟咏为苦而天眷之作亦复成章】
　　营建纪成诗【自序矢眷美营建也】
　　天眷皇明诞命髙祖俯建万方定都江浒如龙斯蟠如虎斯踞以朝以防以享以祀逖矣厥谟钦于世世【一】天眷皇明亦啓文祖为厥孙谋聿又胥宇碣石之西太行之东有严厥宫四海是同【二】维帝即祚夙夜顾諟神既受职民亦绥止乃继乃述乃经乃营戢此土工为万国宗【三】有赫朝堂有翼庙廷公府总总偕兴士方耕矣女方筬矣曽是不惊奏功成矣【四】匪臣之功伊民之力匪民之力维帝之则帝曰匪予文祖之徳天相文祖烂其营室【五】
　　刘　珝【一首】
　　珝字叔温夀光人正统戊辰进士累官太子太保户部尚书兼谨身殿大学士卒赠太保諡文和有古直先生集【徐时用云公书法飘逸行草尤长诗文清新流丽无矫饰语　李賔之云公于诗兴之所到笔不能阁而无毫髪防缀呻吟之病】
　　【诗话文和诗率意涂写不事翦裁亦间有合格处其送龙溪潘荣宗用诗云同年喜有九尚书九尚书者睂州万文康安循吉歴城尹恭简旻同仁博野刘文穆吉祐之华亭张庄懿蓥尚文三原王端毅恕宗贯莆田陈康懿俊士英其二则潘与刘皆正统十三年同榜也宗用仕为南户部尚书八人皆有易名之典惟潘阙焉】
　　白头鸟
　　残蓼枯荷八月秋枝闲独立更迟留怜渠本是无情物何事而今也白头
　　汪回显【一首】
　　回显字汝光祁门人正统戊辰进士除户部主事出知惠州府
　　闻猨
　　使蜀三年未得归青山楼阁倚斜晖猨声久听浑闲事却笑巴人泪满衣
　　郑文康【一首】
　　文康字时乂昆山人正统戊辰进士不仕有平桥集
　　【诗话平桥集文胜于诗尝从徐立斋阁老借含经堂所藏本读之爱其简质有类石守道尹师鲁诸公诗亦蕴借】
　　寄海上韩杲
　　行尽清谿到水涯好山环绕故人家寥寥一犬柴门外只隔桥东防树花
　　倪　敬【一首】
　　敬字汝敬无锡人正统戊辰进士官监察御史有月楼集
　　题画
　　溪云霭霭树团团溪上幽亭六月寒日暮看山人巳去水禽飞上石防干
　　【诗话宋毛珝吾竹题蘓子美沧浪亭诗云日暮客归园馆闭鹭鸶飞上石綦盘侍御题画作颇与相类然知非蹈袭不妨竝垂也】
　　夏　寅【一首】
　　寅字正夫松江华亭人正统戊辰进士除南京吏部主事厯郎中陞江西提学副使参政浙江迁山东右布政使有史咏纪行集【李宾之云东南士大夫毎不喜夏诗谓有头巾气也　王元美云夏正夫如乡里老人衣锦见逹官非不严丽但寒鄙可厌】
　　【诗话正夫名亚钦谟方刘似胜】
　　宋家后叶如东晋南渡防州更可哀母后撤帘行在所相臣开府济时才虎头城向江心起龙脉泉从地下来人代兴亡今又古春风囘首郁孤台
　　周　鼎【六首】
　　鼎字伯器嘉善人正统中官沭阳典史有桐村欵舫斋土苴集【都元敬云先生以文名浙西土苴集二巻诗不止是然不期惊人而人自惊不期去陈言而陈言自无不去宋人惟山谷老人不随人后说者称其能出新意若先生诗可传巳　陆秀卿云先生虽文士而学务实用如议水利凿凿不迂故金荣襄公荐之谓可居馆阁乃卒不遇姑托文以自见依隠玩世多铿锵幼眇之音其志亦可悲矣　俞右吉云伯器文胜于诗】
　　【诗话桐村开济之略戎幕宣劳顾一尉白头又遭薏苡之谤哀哉斯人实命不淑同时杜州牧庠贻诗云功名巳觉邯郸梦衰老犹耕谷口田汪县令贵诗云白首九旬还向学黄梁一梦总成虚吕太常防诗云斯文籍籍归舆论何物区区恋抱闗沈处士周诗云山县军书前吏迹墓堂文字老生涯呉江史处士鉴诗云行谊故絶人文章复名世碑版照南州煌煌自无替集中诗题有未死作云在涂嗟未归行槖日巳贫正如风中絮未肯没车尘嘲鴈云何地不虞网此身非故乡诵之使人心恻诗不见佳第耻拾人遗唾亦有志之士明古实师事之】
　　劝农
　　二月二日天作雨县官府官齐出城白头父老花间迎亦有牧儿先马行牛亦不避马不惊馌者自馌耕者耕东村西村鼓笛声愿得守令枉柴荆田家年来解留客新妇炊秔姑磨麦
　　送黄给事使满刺国封王
　　逺国来王日深恩册拜时玺书中禁出天语使臣知路指诸蕃近山行四牡迟故人青琐梦无限五云思
　　江行
　　万里云涛上孤防一羽轻霜清天宇阔沙白海潮平山寺欲浮动邻舟偶合并琼花尚无恙囘首广陵城
　　汤隂旌忠庙
　　墓木南枝说武林北来祠宇又汤隂鹃啼故国春何在马躙中原日巳深未死奸谀谁请劒至今忠义尚霑襟千秋此地归英魄风雨灵旗俨若临
　　林和靖先生墓
　　一丘千古独岿然只少梅花抱墓田结就巢居犹昨日塑来鹤立自何年淡烟流水斜阳外芳草新亭古岸边欲去徘徊城月上里湖犹有未归
　　冬夜
　　寳篆沈烟白银屏焰烛红不知窗外雪撩乱拨春虫王　清【一首】
　　清字一寜合肥人世袭济寜卫指挥陞广东都指挥死于寇难有建櫜集
　　塞上感懐
　　西风闗外雪初晴懐古思乡百感生玉帐枕戈人万里铁衣传箭夜三更梦囘絶域乌桓地战罢空山敇勒营烽火微茫天路逺月中鸿雁起秋声
　　郭　登【十二首】
　　登字元登武定侯英诸孙景泰初官都督佥事守大同以功封定襄伯英庙复辟谪戍甘肃成化初复爵卒赠侯諡忠武有联珠集【李宾之云国朝武臣能诗者莫过郭定襄】
　　【诗话定襄力捍牧圉功存社稷聮珠一集继父兄掉鞅诗坛西涯以为明初武臣之冠即其山王楸树诸篇力巳排奡至咏枭之作直兼张王韩杜之长岂惟武臣一时台阁诸公孰出其右锡山俞汝成乃谓可式后之为勲卫者是瞽者之言也】
　　题蒋廷晖小景
　　我家南山中柴门别经乆不知今春来新添防株柳清江闲钓竹鸥鹭还来否对此忽相思长歌独搔首
　　自公安至云南辰沅道中谒山王祠
　　山王庙在山深处乌鸦乱啼乌桕树神威狰狞怖杀人朱吻长牙睂倒竖红绡抹头袍袖结手挼黄蛇啗其舌短碑不题神姓名芜词漫书唐嵗月隂风飒飒吹灵旗夜闻甲马空中嘶老巫开门马无迹但见狐鸣啸鸺鹠啼山前居民种禾黍嵗嵗求晴复求雨神灵不灵谁得知老巫分明作神语往来行人多再拜炉中无香畏神怪唱歌打鼓烧纸钱苍鹅白羊朝暮赛还把残余抛野草神喜欢欣乌亦饱老巫丁寜客无虑万水千山放心去
　　楸子树【并序】
　　去嵗于蒙太监家移栽此树当就结实繁衍今年春令巳深草木皆萌蘖而独此枯瘁略无生意土俗相传以为栽树当嵗着花特余气耳来嵗则否必三年而后如故予甚信之偶数日伏枕不出今晨就庭事啓窗则花巳烂熳比他树尤盛见者咸以为异予亦欢然以喜因赋长句并识意云
　　窗前新栽楸子树去嵗移自东君家根深土冻重莫致挽以两犍载一车方经旬日即蓓蕾秋深结子如丹砂人言此特余气耳来嵗未必能芬葩我初闻之稍惊怪重以土俗相传夸今年春风巳撩乱千株万卉皆萌芽南山青翠逺可见独有此树犹枯杈我征前言苦不乐行怜坐惜恒咨嗟连朝病困闭门卧梦寐犹忆花如何今晨勿药彊起坐眊焉两瞳如隔纱推窗一见笑絶倒葱葱满树开成霞冰绡素锦谁翦刻小红轻翠相交加日光照耀春欲醉翩翩蜂蝶争纷挐賔朋来观绕百匝共疑造化理则那花枝烂熳色更好诐辞轻易可信邪岂非阳春有深意怜我老惫来天涯浮生过半身计拙有足不及蚿怜蛇故教相伴慰岑寂岂敢与物争豪奢六年羁鳏入僧定但未落髪披袈□青裙小鬟别来久泪眼垢腻首不珈巳闻桂蠧化胡蝶忍听鹦鹉呼琵琶花虽可爱不忍折无人插向两髻丫钩静坐独清赏天明起看到日斜知音未遇寡懽趣有酒不饮惟烹茶前年官司催入贡六千里路岂不遐移根天苑比琼树有用未必过桑麻物生遭遇即珍贵便应压尽诸般花我慙不如花命好谪官五载辞金华住迥边城气萧索旦暮慽慽闻芦笳自怜浅薄不足忌羣儿何以喙竞呀方圆凿枘苦难入冠非荐角强触邪古人明哲有深戒省愆痛欲掩户挝穷荒虽觉双眼净聒耳厌听公私蛙再歌南风终不竞天骄吹唇鲁妇髽羌儿杂遝近边鄙意态诡异声嚻哗隂霾接旬不成泽嘊嘊恒欲噬我豭麒麟狮子逺将至尔曹慎勿相邀遮驲骑东来防山倒黄口学语声咿哑羣公罗拜但垂手践踏不啻虫与鰕人逃马死金满箧一掷何足挂齿牙我虽无位百忧集终夜感叹心如瘥廿年踪迹半天下把镜自照两鬓髿老懐食蔗如食蜡岂但无味仍饶渣行路难行古如此道多豺狼水鳄魦纷纷儿女竞声利左蛮右触方争蜗金鸡何日解羁去一竿归钓呉江槎箕山颍水迹长往渔蓑樵担肩相摩闲看得意鼠如虎怕说病聪蚁间犘黄鸡紫蠏且慰意背痒正得麻姑爬羞将口腹累州里未能不食如匏犹胜夷齐待薇蕨园収芋栗兼棃樝老农追随种禾黍偶耕林下时烧畬心淳语直意真率肝胆相照无疵瘕瑶台璇室岂不好嗫嚅较此犹争些囊中黄金尚余防壶干酒尽还当賖頽然一醉玉山倒世间万事皆由他
　　枭
　　南山万古雪六月地上冰峥嵘况当严冬气尤冽万物僵立不识死与生阳乌戢其羽顔色惨澹无光晶朝朝畏寒不敢出欲挽海水添长更氊裘蒙茸缩如猬风沙断尽行人行老乌平时最饶舌攒毛缩颈饥无声鸱鸮独何形无乃金铁铸使成白日在何处每到夜黑来飞鸣有时呼啸声愈厉召号怪征邪精凤皇冻欲死志意无由平枭凶不可治怒瘿空膨脝南村孀妇贫且苦夫死未葬儿东征伏雌五离初解殻畏寒就暖声咿嘤土房穿漏窗户破枭竟突入鸡啼惊雏死脑尽裂雌僝不能争孀时睡防防欲起视夜无油灯乞邻把火照昏黒枭止未去势欲相欺陵口吻尚流血两目光睖防孀发竪股栗返走扑地魂飞腾有夫攘臂挟弓矢弗斩此枭何以惩入门无所见但闻狐鸣啸寒气飒□如凝冰孀悲呼天涕垂膺卵此恶物当谁憎防手诟社公媿汝威棱棱虽云土木偶想亦钦名称人皆祀汝作土主安然坐视反不如枭能社公顔忸怩渥若朝霞蒸据案呼吏兵卑官亦灵承庙食于此方乃被妇诟吾奚胜便须封皁囊骑云款天庭叩阶沥血天其矜不以枭磔死吾道何由宏天门九重髙且邃守以夜义威赑屭抠衣趋跄肃鸣佩以手奉扃心颤悸大阍倚枨方假寐瞠目视之诃且詈汝官何曹直虫臂清都森严可轻易社公前致辞大阍巳知意鼎铛尚有耳投防须忌器枭为天骄子美恶各以类羽中岂无灵与瑞不及枭姿工娬媚乗昬伺暗察幽隐附耳连睂方倚比汝不知忌讳胡不胶唇结舌亦足以自异彼喙若呀非汝利社公顿首前此言得无愆天道本至公如何有憎怜茍不较曲直何由辨媸妍以彼丑恶形乃窃造化权常闻上古时宰物无颇偏祸淫与福善今岂不其然地行苍生何啻千万亿烦冤疾痛孰不号旻天浑沌茍未凿何用呼吸百里昼夜东西旋大阍笑絶倒以掌拍其肩小儒强解事未悟磨兜坚汝胡不闻天地同一物不过一十二万九千六百年气机消长岂常好清淳浇浊各各随时迁天人不同道此理可忘言语既复叹悔丁寜极密勿妄宣社公涕涟如頫首但长吁载拜谢不敏揽辔囘其车銮风泠泠坠地不须臾亟往告彼孀夜降桑林巫枭虽不胜诛谁敢讦其辜朋侪相搆煽势与天为徒母脑尚忍啄何有于朱朱素餐抱深媿予亦思乘桴嗟尔门单户弱形羇孤从今慎勿与枭敌但须夜夜牢护鸡巢雏
　　西屯女
　　西屯女儿年十八六幅红裙脚不韈面上脂铅随手抹百合山丹满头插见客含羞娇不语走入柴门掩门处隔墙却问官何来阿爷便归官且住解鞍系马堂前树我向厨中泡茶去
　　保定涂中偶成
　　白壁何从摘旧瑕才开罗网向天涯寒窗儿女灯前泪客路风霜梦里家岂有酖人羊叔子可怜忧国贾长沙独醒空和骚人咏满耳斜阳噪晚鸦
　　甘州即事
　　黑河如带向西来河上边城自汉开山近四时常见雪地寒终歳不闻雷牦牛互市畨氓出宛马临闗汉使回东望玉京将万里云霄何处是蓬莱
　　客中春晚
　　逺塞书难寄空庭花自开旧巢双燕子今嵗不曽来
　　春日游山偶成
　　林下扶藤杖溪边整葛巾春风莫相妒不是折花人
　　口号寄泾州守李宏
　　渡了黄河又黑河春风秋月五年过泾阳太守如相问更比来时白发多
　　客中相见倍相亲白酒黄鸡莫笑贫君住淮南我淮北如何不是故乡人
　　甘州
　　甘州城西黑水流甘州城北黄云愁玉闗人老貂裘敝苦忆平生马少游【集本题作送岳季方还京前云登髙楼望明月明月秋来防圆缺多情只照绮罗筵莫照天涯逺行客天涯行客离乡乆见月思乡搔白首年年长自送行人折尽边城路傍栁东望秦川一鴈飞可怜同住不同归身防塞北空弹铗梦绕江南未拂衣君归复喜登台阁风裁棱棱尚如昨但令四海歌升平我在甘州贫亦乐下文云云】







　　明诗综巻二十四
　　钦定四库全书
　　明诗综巻二十五
　　翰林院检讨朱尊编
　　杨　翥【二首】
　　翥字仲举呉县人少与兄戍武昌为乡校师仁宗驿召授翰林编修厯修撰迁郕府长史景防初擢礼部左侍郎寻进尚书有晞顔先生集【陈阙阙云先生诗若太酒不待姜桂盐梅而至味自存】
　　黄冈阻雪
　　积雨既淫溢飞雪何漫漫经旬苦不止行子多悲酸悲酸亦何事匪为饥与寒倚门累晨暮定省违承顔欲行阻泥涂欲济愁惊湍冻木号江介饥乌噪林端向风长太息恨不生羽翰出门不自遂诚哉行路难
　　秋懐
　　肃肃凉吹发唧唧寒蛩吟春夏不自豫况乃秋气临时序忽流迈感此百忧寻人生诚须臾华髪易为侵立名亦素志为善实所钦尘事日纷扰进修力不任愁懐难自遣徙倚髙梧隂
　　【静志居诗话晞顔集借之琴川毛氏有人为施铅评云宜亟焚毁勿暴其短于后世可也未免太过杨公长者当存其言以予所录二首亦自成章】
　　范　澄【一首】
　　澄字国清寳应人景泰庚午举人
　　送别
　　酒尽津鼓喧风生浦帆乱山回不见君夕阳在沙岸柯　潜【一首】
　　潜字孟时莆田人景泰辛未赐进士第一授翰林修撰厯右春坊右中允洗马迁尚寳少卿陞詹事府少詹事兼翰林学士有竹岩集
　　【诗话汉有金马石渠兰台东观宋有总明陈有德教周则虎门麟趾北齐则仁寿文林唐则丽正集仙开元中始定为翰林院其署与他公廨不同中有徘徊精舍四面歩廊画壁花塼假山丛竹侈金銮之宻记建学士之新楼汴宋玉堂尤加藻饰洎乎南渡虽属偏安而省舍一新濯缨之泉涤砚之涧芸香之亭汗青之轩以及蓬峦松坡兰畦芝馆药洞菊径橘洲鹤砌储圗史输墨于中故论者以词臣为神仙之职也明初旧院有修竹林学士黄宗豫寄东里诗云一别词垣数月余娟娟修竹近何如北京既建院设玉河桥西堂后有井刘文安所凿也亭二间凡八楹柯学士所筑也井在左亭在右至今入翰苑者以刘井柯亭为佳话而堂后柏二株亦学士所植李长沙选馆受业于柯后李教习庶常以学士柏为题汪吉士俊有一日百囘行树厎之句李怅然有感衍为长歌云我行树隂日千匝雨叶风技自萧飒惟有诸生识我情旁人不解空嘲狎我见先生种树年我身尚短树及肩枝蟠江山地可缩手斡造化天无权琼台翠阁何森爽院栁庭花敢争长芘防长留六月隂盘回直与孤云上材堪五凤难为用根列九泉终不枉零落青袍防故人琤琮玉佩空遗响当时院长文安公柯亭刘井相西东百年遗爱岂独此此树欲比人中龙柏犹如此我何似巳媿斑白非儿童名収榱桷有先后夀比金石无终穷下堂再拜想顔色仰面正拂长髥风于是倡和成巻以贻学士之子使藏焉盖学士汲引后进孜孜如不及二百年来树犹勿翦勿拜至今想其文采风流仆尝思文献可征而词林掌故阙焉不讲在　中禁日防粹玉堂旧事自唐宋迄明撰瀛洲道古录一编弟子长洲陆肯堂请事开雕谓刋成凡入院者必给一本庶知以古人自期斯文不幸陆生云亡至今藏之箧衍恐终归覆酱可叹惜也】
　　游囊山寺
　　下马松闗外行行过虎溪钟鸣知寺近云暝觉天低断涧流泉涩平冈古木齐何当【一作时】谢尘鞅此地卜幽栖王　防【一首】
　　防字廷贵武进人景泰辛未赐进士第三授翰林编修迁侍讲厯春坊右庶子改南京翰林学士陞国子监祭酒擢南吏部右侍郎召为户部左侍郎陞南吏部尚书卒赠太子太保諡文肃有思轩稾【李时逺云宗伯为诗清雅间出悲壮之音】
　　宿沛县泗亭驿
　　维舟当泗水凉雨洗炎蒸砧杵孤城月渔舟别浦灯客愁秋更甚乡梦逺难凭千古龙飞地令人感废兴杨守陈【三首】
　　守陈字维新鄞县人景泰辛未进士改庶吉士除翰林编修厯侍讲洗马迁学士擢吏部右侍郎兼詹事府丞卒赠礼部尚书諡文毅有晋庵桂坊镜川东观金坡铨部诸集【李宾之云文毅诗博采深诣典则温厚成一家言而爱君忧国感事寓物得诸三百篇者深】
　　【诗话文懿难经伉伉不屑拾淳熙诸儒遗唾而诗格深稳在唐宋之间其史馆感懐诗云在古左右史言动悉分书由汉至国初有官注起居不知自何嵗史职旷成虚有故始辟舘编纂亦纷如新人叙陈迹寜免阔且疎乂云崔杼弑其主直笔遭刑诛二弟相继死南史犹特书古人守一职往往思捐躯可怜今世士利害论锱铢盖公留心史学尝草疏言国史有三大阙事未举一靖难后不记建文君朝政及方黄死事诸臣一景帝巳复位号实录犹附书称郕戾王一章疏留中者不获登实录宜宣付史馆惜乎疏虽草而未及上也晚语徐少詹云平昔才无半斗而勤作文饮仅数合而喜与客防行不能里许而好游盖雅人之习尚然矣】
　　游虎丘
　　出城才数里巳到白云间但见门临水那知寺有山钟鸣僧出定林动鹤飞还石磴行行遍花宫尽啓闗
　　赠周廷参张邵龄二知巳
　　客牕情思渺无涯麦陇蔬畦浥露华白屋三间连野寺青苔一径入邻家晴烟乱绕庭中树夜雨微沾户外花此地幽偏可乗兴马蹄来去岂嫌赊
　　春城游宴诗
　　蝤蛑石首和椒橙新笋香甘带肉烹非是老饕偏爱此十年不歠故乡
　　童　轩【一首】
　　轩字士昂鄱阳人以天官学入钦天监家于南京中景泰辛未进士以吏科给事中抚川冦谪知寿昌县久之以太常少卿掌钦天监以右副都御史总制松江厯陞吏部尚书致仕有清风亭稾枕肱集【周吉父云尚书九日诗云黄菊酒香人病后白苹风冷雁来初草堂夜雨生科斗花迳春风呌栗留均佳句也】
　　忆金陵
　　金陵佳丽地风景想依然城阙金汤固江山罨画连晚风楼上笛春水渡头船惆怅曽游地而今又防年王　越【九首】
　　越字世昌濬县人景泰辛未进士天顺中以御史超拜右副都御史廵抚大同进太子太保兵部尚书论出塞功封威寜伯佩征西前将军印寻加少保兼太子太傅卒赠太傅諡襄敏有云山老嬾集【李宾之云王公歌诗雄迈跌宕若不屑意而竒伟不羣　崔子钟云王公诗明易通畅不事艰刻然气象雄伟才思焕发王凤竹云王公摛辞掞藻品格直逼盛唐其忠君爱国之心恳恻流溢良由赋才之竒浑然天成不假匠凿　李时逺云威寜才思之美倚马万言往往皆出新意使加以深沉之思岂一时操觚者所能及　李舒章云威寜才思敏捷奈其太率不脱兜牟之气　周青士云威寜诗不雕不琢而符采奕然五言如一杯今夕酒十载异乡人客里有归梦眼前无故人石桥平似掌茅屋小于船豆蔓穿篱过苔钱上树生飞来沙上鹭衔出水中鱼夜吟山月小春梦海天遥七言如四面好山朝日观一溪流水落天门云间鸡犬迎游客雨后儿童埽落花一路草香都是药满林树老尽生苔闲身未老休扶杖短髪无多不受簪风向眼中吹出泪霜于髯上冻成冰愁人正似井中坐好客忽从天上来金缕且听新乐府鐡衣休话旧军功亭前春雨一林竹溪上秋风两岸芦路隔三千余里逺月经二十四廻圎百年人得防时健一嵗月无今夜明自笑年来长送客不知身是未归人鹊遗巢去鸠先入蛛曵丝来蝶倒悬山下夕阳芳草路桥边流水落花村当时只学鲁男子今日不如阿大夫莫笑买牛新学稼也曽骑马旧巡边不求工而未尝不工也】
　　【诗话威寜功纪旂常盟申带砺立功已足不朽而于诗沾沾自喜长篇奔放如快马不受羁绁未免有衔蹶之虞虽意在取法盛唐然往往流入击壤一派其送周宗太诗云可怜相见未能久无那匆匆又分手临岐把袂且谈诗何用寻常一杯酒古诗起于列国前孔子删为三百篇发乎情性止礼义所以音律皆自然后来风雅不复作独有离骚味堪嚼秦汉巳下虽颇淳巳食古人之糟粨盛唐取诸杜少陵西晋取诸陶渊明少陵忠义所感激渊明浑然而天成五代之诗无足齿宋人之诗理而巳抑扬辞气欠从容遂失温柔敦厚防元人之诗学晚唐巧者自巧狂者狂大音元气日凋丧诗道至此防云亡又近体论诗云雕肝斲肺漫劳神语不求竒意自新尔雅本无难识字离骚还有独醒人盖自道其所得也】
　　中秋对月用孟浩然韵
　　明月下空庭清光寒不湿褰坐来久忽见飞萤入空懐寂无聊何处砧声急对酒不成唫起向西风立
　　榆陵送武靖侯赵公还京
　　古人一日别常懐千里思况在天之涯而与君相离风寒嵗云暮夜永鸡鸣迟悠悠行路难苦乐心自知人生如浮云聚散安可期君归日以逺我归当何时岂不念乡国顾此王事縻霜月满孤城照见游子悲
　　游金龙池
　　云深池水寒流出青山口云水复何心鸥鹭自相友时维秋气凉佳节近重九侵晓解征鞍徘徊日将酉厯览古遗踪因之问村叟叟云吾不知世逺人亡久文献不足征请看池上柳遥遥数百年今亦半枯朽人生能防何少壮忽老丑往事无足论且尽杯中酒
　　见彗
　　野雉雊于鼎桑谷生于朝圣王务修德灾患乃自消彗星见东方垂象何昭昭天心爱人君君心胡可骄反身当自责弭此天上妖转祸以为祥一念之所招
　　金雀花
　　侯门爱金雀金雀顔色好化作枝上花凌春独开早冶游亭馆多芳容等闲老东风一飘零不及涧边草
　　初度
　　今年四十八去年四十七明年四十九五十争防日逆数六十来光隂弹指疾七十从古稀八十安可必所以百嵗人千万不见一嗟哉宦海中悠悠良自恤
　　题蠲上人画
　　好山万仞髙插空羣峰竝列青芙蓉大者突兀如盘龙小者箕踞如蹲熊峰头短树乱如草凌霄独立苍苍松一重流水一重竹竹边尽是山僧屋上方下界知防重银杏红椒满空谷山中屋贮山中云山中云卧山中人山中之人出山去画里看山秋复春
　　蜀中送项斯诚同年囘京
　　白髪慈亲七十余不知消息近何如老来赖我供汤药别后凭谁奉板舆旅馆夜长频有梦故乡路逺久无书君归正向门前过为报平安莫倚闾
　　鴈塔
　　慈恩古塔一闲登瘗鹤铭亡问寺僧旧壁遍题唐进士逺烟多见汉原陵感懐巳寄无穷事纵目还须最上层不省风铃縁厎语只今谁是佛圗澄
　　马文升【一首】
　　文升字负圗钧州人景泰辛未进士累官少师兼太子太师吏部尚书赠太傅再赠左柱国太师諡端肃有集
　　游桃源洞
　　桃花源接武陵溪咫尺仙家路易迷指点秦人旧踪迹萧萧方竹断桥西
　　姚　旭【一首】
　　旭字景桐城人景泰辛未进士授刑科给事中天顺间以言事谪判郑州仕至云南参政有菊潭集
　　管叔城
　　管城废址草茫茫屈指曽经百战场但有鸱鸮鸣夜雨不堪车马送斜阳山含秋色迷孤舘树引荒云覆女墙试上层楼频怅望镐京离黍总堪伤
　　沈　珒【一首】
　　珒字公贵平湖人景泰辛未进士山东道御史有桥门漫稾柏台新稾
　　【诗话公贵少与兄公礼齐名公礼名琮中正统壬戌进士仕至广州守兄弟居父母丧庐墓下六年不肉食先后哀毁卒诏旌其宅曰孝行之门公礼诗有石窗漫稾予少日曽见之记有防防香生秋雨后桔橰声断夕阳前雨余竹外僧归寺日出松颠鹤下巢山花带雨落成片野鸟见人飞作羣之句今其集不复再覩矣录公贵诗附识于此】
　　题渔隠故居
　　名落人间二十年一溪渔隠自悠然晚风杨柳堤边笛秋雨芦花渡口船沽酒肯邀渔父醉枕蓑时伴野鸥眠只今回首成陈迹赢得人称似辋川
　　李应祯【一首】
　　应祯名甡以字行更字贞伯长洲人景泰癸酉举人授中书舍人仕至南京太仆寺少卿有李氏遗集【李时逺云少卿诗朗秀冲间巳造中唐佳境】
　　【诗话少卿入太学中官牛玉请为塾师固拒之在中书日应制冩佛经进曰臣闻为天下国家有九经不闻有佛经也不受命可谓婞直矣归田后与呉原博史明古张子静辈赋诗聮句其寄友诗云别墅围棊常载酒晴湖泛月不张帆风流可想也】
　　东禅寺
　　松杉满院风豆荚一篱緑不闻车马喧时有髙人宿徐　溥【一首】
　　溥字时用宜兴人景泰甲戌赐进士第二累官少师兼太子太师吏部尚书华盖殿大学士卒赠太师諡文靖有谦斋文录【朱懋忠云文靖诗清润和平足以鸣国家之盛】
　　【诗话文靖诗不求工然如鸟迹平沙晚花香小径春但使客长醉何妨酒屡赊绰有风致】
　　归乐堂
　　十年游上国此日赋归欤倦却风尘路来寻水竹居山行春载酒门掩昼摊书薄暮投林鸟相看意自如何乔新【四首】
　　乔新字廷秀一云字天笛江西广昌人冢宰文渊子景泰甲戌进士授南礼部主事改刑部厯员外郎中陞福建按察副使改河南擢都察院右佥都御史廵抚山西召为刑部左侍郎进尚书卒赠太子少傅諡文肃有椒丘集
　　秋懐
　　白露悴百草蝉寂无声庭柯敛新翠日夕寒螀鸣感此时序易披衣坐前荣仰视天宇间银河隔双星一苇亮可航相望未合并运亦多阻矧兹尘俗情援琴鼓别鹤感我泪交零
　　登岳阳楼
　　云牕月牖俯清流满目山川快壮游谁向江湖懐北阙谩夸楼阁冠南州朱弦夜鼓湘灵瑟锦缆春廻楚客舟欲起灵均歌九辨沣兰沅芷徧芳洲
　　拟唐宫词
　　花貌宫娃老掖庭承恩元不在倾城披香殿上开春防闲看羣姬弄化生
　　过故相第
　　门掩西风昼不开蝛满壁粉墙頽庭前乳犬休惊吠无复懐金暮夜来
　　谢　省【一首】
　　省字世修黄岩人景泰甲戌进士南京兵部员外郎出知寳庆府
　　山行
　　杖屦跻攀到九华不知何处是仙家髙踪一去无消息惟有碧桃春自花
　　李　裕【一首】
　　裕字资徳丰城人景泰甲戌进士授监察御史陞山东按察使转陜西左布政召入为顺天府尹寻陞右都御史未防调南京转工部尚书改吏部有余力稾东藩倡和诗
　　渡杨子江
　　晓经杨子渡画舸一帆轻潮涌金山寺云连铁瓮城江豚吹浪白海日照林明坐听钟声发悠然物外情张　寜【十一首】
　　寜字静之海盐人景泰甲戌进士官礼科给事中两使朝鲜转都给事中出知汀州府有方洲集【徐子元云方洲髙雅清俊得唐调　王元美云张靖之如小櫂急流一瞬而过无复雅观蒋仲舒云靖之既离闼旋就乞身追念旧恩怆然兴涕歌诗本于才敏终鲜沉思大槩一】
　　【时之雄终难百世之业　顾言云方洲纵调骋情颇称作者句如林叶经霜尽河冰近午开殷璠所称意新理惬斯得之矣】
　　【诗话黄门赋才防敏不费沉思两使朝鲜水馆星邮留题殆遍陪臣朴元亨以刑曹判司为馆伴诗篇酬和殊不相下及偕登太平馆楼黄门成七言长律六十韵元亨诵至溪流残白春前雪栁折新黄夜半风之句乃阁笔曰不能属和矣使旋为大臣所忌出守汀州与岳文肃同日拜命致仕归而筑方洲草堂于海澨叠石为山上有峰曰苍玉曰拄颊曰小飞来岩曰宿雨曰滴露洞曰归云坡曰兰雪岫曰茶烟峤曰咏月曰卓笔泉曰洗研池曰映山皆劖于石而通目之曰一笑山家居三十年歌诗画笔与云东逸史齐称暮年无子有二婢子曰寒香晚翠剪髪自誓不下楼者四十年有司以闻诏旌为双节释明秀诗云交剪云鬟报主恩镜台花落洗头盆同心誓死方洲上霜月寥寥夜照门一时和者甚众黄门尝过杭州泼墨写目送飞鸿手挥五弦圗纵横潦草侍婢笑之题诗云闲寻败笔作圗画小鬟立侍笑欲倒山头頽似土灰堆树根乱若蓬蒿草所云小鬟殆即寒香晚翠乎】
　　重游金粟寺有作
　　溪廻通小艇山峻露层台林叶经霜尽河冰近午开闲云僧出定旧雨客重来扰扰浮生路经过定几囘
　　感事
　　羽书昨夜报居庸百万雄师下九重天子垂衣临大漠羣臣端笏扈元戎禁中巳乏囘天諌阃外谁成辟地功千古澶渊扶日毂令人长忆冦莱公
　　莫愁乐
　　金雀玉搔头生来字莫愁自从欢去后不出石城游
　　南浦停云
　　不见同心人相思渺云树记得别离时却在飞云处
　　林良花鸟
　　竹树晚凄凄天寒相傍栖春风疎雨歇飞上画楼啼
　　园梅盛开
　　暖透孤根雪乍消冰花万防缀寒条寻幽欲寄山中客忘却西湖有断桥
　　后浦渔歌
　　欸乃新声度逺汀烟消日出树冥冥年来悟得沧浪意长近西堂竹下听
　　题画
　　查霭昬黄夜泊鹧鸪声里雨如烟秋风不见平安信梦断湘江又十年
　　竹鹤老人画
　　水烟山霭树冥冥在丹青画里行好是苕溪二三月南边雨落北边晴
　　苹花馆
　　宿水停烟绿近墙绕门葭菼共苍苍寒香欲荐无人采月落空庭夜有霜
　　寄余驿丞
　　南薫亭馆晚相延屈指星霜又十年不是重来浑忘却黄昬舟过驿门前
　　彭　华【一首】
　　华字彦实安福人景泰甲戌进士改庶吉士累官礼部尚书入直内阁以宫保尚书致仕卒諡文思有集
　　明妃曲
　　抱得琵琶不忍弹风沙猎猎雪漫漫晓来马上寒如许信是将军出塞难
　　丘　濬【五首】
　　濬字仲深琼山人景泰甲戌进士选庶吉士授翰林编修厯侍讲学士陞礼部侍郎进尚书加太子太保入直文渊阁寻加少保户部尚书武英殿大学士卒赠太傅諡文庄有琼台防稾【李賔之云公之学于诗固有所不屑专而实专门者所不逮　程克勤云公诗如仙翁剑客随口所出皆足惊人虽雅俗正变体裁不一而格律精严不失矩度　黄才伯云先生信口为诗语皆警防】
　　【诗话文庄于诗不事鍜链而矩度自合其与友人论诗絶句云吐语操持不用奇风行水上茧抽丝眼前景物口头语便是诗家絶妙辞其言未尝不是第恐学者因之流于率易堕入定山一派不可也】
　　拟古
　　依依重依依不忍生别离别离巳可悲况值秋风时栁衰不堪折情苦不堪说愿妾为小星君身化明月明月贴天飞小星恒相随月出星随出月归星亦归莫学秋胡妻相逢不相识生者固可惭死者亦何益
　　送广东夏亷宪
　　当宁念逺氓涂炭日以极诏简在廷臣往司风纪职佥曰御史某秉徳刚且直属耳按左右风声甚煇赫兵政既以举吏弊亦以革謡言闻逺近公论推第一无如斯人可拜手答明勅天子曰俞哉起授三品秩天语重丁寜纶命光舄奕百僚无间言相见咸唶唶而我岭南人庆幸倍千百预为乡人喜从此得苏息特恩许乗传陛辞行有日走也官禁近早有半面识中心久有懐临分忍缄黙聊为陈本末幸与垂采择惟兹东广地冨丽自古昔秦初巳内附汉后亦广斥东西数千里十郡六十邑卫所错其间小大五十七忆昔全盛时承平久寜谧家家有盖藏人人各安适土著少流徙世业足资给士族尚诗礼农家务耕织先期输赋税俛首供力役民不受棰楚兵不识锋镝行旅不赍粮逺出不待吉昬夜絶剽窃歉嵗无行乞况复天气暄地利多所获三冬着苎衣五月収新稙山畬少污莱水田自潮汐舟游泛沧茫火种烧屴崱晓包趁墟饭晴着登山屐海错冨蚌蚬家烹剰豚□文木生山林珍货来蕃舶荔奴然火树橘柚垂金实闾右食素封田圃盛嘉植爱身寜破产终讼羞曲笔遐迩总安恬公私举丰殖逮及廿年来长吏恣胸臆厚利动其中甘言诱其侧欺彼民柔愚藐兹地遐僻遂决礼义防大肆搏噬力把臂褫其衣抉口夺之食溪壑填不满气焰扑难熄上下相师承前后递沿袭岂云无鹰鹯方自为蟊螣天门逺万里无地诉冤抑致令仁厚性化作凶险质弄兵潢池中延息茍旦夕外邪寻即除中虚遂成疾蠢兹洞中猺窥伺乗闲隙始惟掠近地稍稍出复匿迹彼素脆愞顿异戎与貊制伏本非艰而我狃安逸武胄耻言兵文吏讳申贼纵虎出林薄延入居宅路有横草虞闗无一夫搤长驱卷村落乗夜盗城壁岂彼智有余乃我法不立嵗嵗转猖披边境遭轥轹胁从日渐多凶徒日増益居民就流散人烟渺萧瑟巳身不自防何暇问家室田芜乏犊耕井渫无人汲万家春草青一望秋原赤禾麻种殆絶鸡犬声亦寂昬雨燐火青凉月死骨白内地幸茍免因之困供亿相扇咸弗靖濡沫聊戢戢方今尧舜朝大臣总臯稷万国俱时雍一方独艰阨九重赫然怒遣将捣其□天道信好还王师本无敌鼎鱼姑假喘穴蚁难藏迹行当见埽平星秽永荡涤却愁火然冈罔辨玉与石嗟尔岭徼人罹此殊可惜贾父来每晚谢令去不亟由来非一朝往者何嗟及幸兹天日开光景方昭熠草木回生意山川増秀色福星离紫垣甘雨随丹轼指日下浈江持节镇南国先声一以闻父老懽以泣迎拜古道旁应以手加额愿言明使君代天布仁徳为我招残魂为我肉枯骼为我作保障为我剪荆棘为我开防吻为我插羽翼医我眼前疮除我腹中□我寒衣以裘我饥食以粒生者受我廛死者与我椑一夫或失所孰非使君责使君今巳行行行去须急齐民正倒悬异类尚反仄如病望医师如旱望雨泽寄声报吾人此公古难得瘴海行将清贪泉不能惑伫看凋弊区复作全盛域【钟广汉云长篇锐气不衰】
　　村行
　　万里劳行役驱车趁晚晴鸦边残照逺雨外断虹明山径髙低路村舂逺近声隔林人语寂一犬吠相迎
　　中秋有感
　　客里逢秋景思乡倍怆神依然今夜月不见去年人
　　秋思
　　水落浅滩石出霜冷疎林叶丹天外数声过鴈人在髙楼倚防
　　伍　方【一首】
　　方字公矩嘉兴人景泰甲戌进士知武冈州谪戍栁州有柳庵集
　　【诗话公讵与张靖之丘仲深同年成进士三人莫逆时有倡酬静之诗云丘仲深伍公矩元是长安看花侣乂云江东云渭北树仲深不来公矩去望断斜阳旧防处仲深亦有送公矩之栁州诗云平生故人伍公矩少年学文今学武兴来防剑为我舞顾侬岂是哙等伍末云呉山髙兮粤水长南归若见张给事引杯烧烛歌我送行章可谓笃同谱之义矣栁庵集予少日于金明僧舍见之凡四册曽览一过今购之不复可得仅从防李英华集录其一絶虽不见好存其人可也】
　　画竹
　　花防湘云堕碧川翠梢零落带秋烟归篷记得曽看处残月黄陵古庙前
　　杜　庠【一首】
　　庠字公序长洲人景泰甲戌进士除知攸县罢归有楚游稾江浙歌风集
　　【诗话公序从张节之游同学者藐之节之赠诗云炳蔚虎豹文卓荦瑚枝学子因改视焉尝过赤壁题诗张汝弼竒之一时呼为杜赤壁仕既不逹汗漫湖海间自称西湖醉老莓墙椒壁过輙留题然不经意其可存者寡也】
　　寄呉中诸友
　　故园东望路绵绵一别何期竟隔年客思半消春酒后乡心都在夜灯前杏花村店西山雨杨栁河桥上苑烟欲语平安归未得自嗟身为薄名牵
　　彭　泽【一首】
　　泽攸县人景泰丙子举人
　　春日杂兴
　　春隂庭馆昼生寒落叶游丝湿作团年少风流今减尽牡丹开遍不凭防
　　桑　瑾【一首】
　　瑾字廷赞常熟人景泰丙子举人处州府通判
　　横沥口泊舟
　　浦外炊烟起柁牙岸头茅屋是农家一冬苦雨全无麦二月春晴未见花野渡至今濡马足江潮久不露鸥沙闲随渔父谈占怕见朝霞爱暮霞
　　黄　瑜【二首】
　　瑜字廷美香山人景泰丙子举人长乐知县有双槐诗集
　　井防【宋端宗御舟至此】
　　白雁过江南破更无一尺土可坐自闽入广随波流尘沙暗天天亦愁黄芦苦竹风飕飕鹧鸪雨中啼不休上有深井山下有仙女防黑云巻波白浩浩渔舟不到御舟到鳄鱼□扬蛟尾掉苍天苍天谁与告
　　【诗话是诗依南海欧奏孚所藏录本与广东通志所载不同】
　　城西刘王故院
　　江水东流西日斜刘郎綦迹尚天涯昌华苑外裙腰草玉液池边鼓吹蛙隔陇牛羊闻牧笛遥林烟火见渔家当年翠辇宸游地留与东风长稻花
　　陈　贽【二首】
　　贽字惟成余姚人以荐官儒学训导入为翰林待诏陞广东参议迁太常少卿有防庵集【黄太冲云惟成从乡先生宋公传张台民得其诗法评者谓古诗逼陶栁近体骎骎乎盛唐】
　　晚发五溪
　　巴川移短櫂正值暮秋天客路猨声里乡山雁影边蒹葭连晚渚防防满秋田风物虽堪恋其如归思牵
　　蛮中
　　蛮溪雨过叶皆流落日猩猩啼树头髙竹乱藤茅屋小不知村落属何州
　　刘　英【二首】
　　英字邦彦钱塘人景泰中郡邑交辟以母老辞有宾山集蕉雪稾竹东小稾湖山咏录【程克勤云邦彦孝友似黄山谷髙蹈似魏清逸旷逹似杨铁崖其诗精妥流鬯兼备众体】
　　寳峰楼看沈啓南画因懐画中诗人存没
　　寻僧重上寳峰楼抚景兴懐不自由东海伤心诸老散西湖回首十年游摩挲旧画题新句慙愧青山对白头空负棃花一尊酒无人共载木兰舟
　　载酒过湖
　　寒食清明次第来紫袍红蕚裹池台东风似与人商略最好花枝最后开
　　聂大年【五首】
　　大年字寿卿临川人用荐为仁和训导陞教谕景泰初征入翰林卒有冷斋集【俞汝成云夀卿诗尚袭元调诗话聂大年掌教武林揭对聮示诸生云文章髙似翰林院法度严于按察司以是见忤逹官九年不调泰和王行俭掌铨衡以诗寄戴文进索画自叙十年始成大年题其后云公爱文进之画十年而不忘也使公以十年不忘之心待天下之贤天下岂复有遗才哉语稍闻于王而王不介意也天顺初被徴入史局病中以诗别行俭曰镜中白髪难饶我湖上青山欲待谁千里故人分槖少百年公论盖棺迟行俭得诗泣下曰大年欲吾铭其墓耳明日而大年卒行俭为作墓志曰吾以大年之才必能自振故久不拟荐而乃止一校官邪大年诸体平熟惟絶句小诗差有韵致比于刘泰士亨陆昂元偁马洪浩澜王澄天碧诸子似胜之】
　　题画瓜
　　翠实离离引蔓秋西风凉露满林丘东门尚有闲田地千载无人说故侯
　　题彦颙画中小景
　　水禽沙鸟自相呼逺近云山半有无一叶扁舟两三客载将烟雨过西湖
　　题许上舍家梅花
　　西湖曽系木兰桡湖上残云雪未消报道南枝春信早移船更近叚家桥
　　夏日次侃禅师韵
　　髙亭暑夜景相和凉月絺衣挂薜萝杨栁风轻湖面阔不知何处藕花多
　　题仲昭竹
　　舍人老作郧阳守尚爱挥毫写竹枝絶似檥舟湘水上鹧鸪啼断雨来时
　　陈延龄【二首】
　　延龄初名寿字昌年嘉兴人景泰中郡掾吏有玉崖子集
　　题画【二首】
　　洞庭微雨晓生波一櫂云山客里过绿遍蘼芜归未得东风闲唱竹枝歌
　　杨花如雪正残春新水茫茫浸緑苹桃叶桃根何处是东风愁杀渡江人
　　刘　溥【七首】
　　溥字原博长洲人宣徳初授惠民局副使后调太医院吏目有草集【王元美云景泰中称诗稾者十才子而刘溥汤勣为之首　蒋中舒云溥诗如淮隂少年武健自足时欲侮人使少加揖逊亦一时名流诗话刘原博汤公让盛有诗名原博于除夕为刘主事廷美作终南进士行廷美悬之堂上次日贺正客至争裂门籍纸傅写廷美笑曰此乃耗纸也尝语客云不读二万巻诗看溥诗不得而公譲守宫诗出一时惊叹以为有神今观之殊堪作恶时无英雄遂有十才子之目然就诸子而论原博特多忠悱之言于彼法中差胜刘宗器赠诗云心事一于诗激发何慨慷静中聊自怡郁抑赖舒畅短章既从容长篇亦跌宕府藏出珍竒钧天奏空旷正如巨陂中鱼龙交荡漾有时为我歌三叹而一唱未免矜誉过其实矣】
　　古意
　　美女出齐州容华世无双修睂结轻緑丽目曼腾光鲜纨被玉体明月缀两珰巧笑发春华气若秋兰芳窈窕髙楼居宛在大道傍媒氏致千金琴瑟谐髙张既制合欢被复制合欢牀德义茍无亏恩爱永不忘
　　杂诗
　　仲秋凉气肃白露下庭柯芳兰委轻飇桂树行复华俛仰时节至生意迭以嘉理运本自然无为徒咨嗟人生贵有道冨贵安足夸膏火一朝尽抚膺其奈何
　　晚过扬州
　　长安悬落照短擢尚孤征衰柳愁边断残霞雨外明人喧扬子渡钟动广陵城渐去乡闗逺凄然倍旅情
　　使回过独石
　　边城二月暗尘沙吹遍东风不见花天逺玉京旋日骑水通银汉系星槎云中路出髙山险上谷云连独石斜正是旅愁消未得夕阳楼外又鸣笳
　　江上别
　　相逢兰渚潮长相送烟江日斜只说侬家易识门前一树棃花
　　题画寄徐州陆九臯【二首】
　　别后重来未有期且凭图画寄相思秋风黄叶茅亭上犹记逢君是此时
　　目极天涯酒半醒枫林斜带逺山青故人家在秋云外百歩洪边水绕亭
　　汤勣【二首】
　　勣字公让东瓯襄武王曽孙授锦衣百户转千户景泰中命通问上皇归进指挥佥事成化初以叅将守延绥战没有东谷集【王元美云汤公让刘原博如淮隂少年斗健作噉人状】
　　【诗话徐元玉言于裕陵曰汤勣酒风汉耳邹克明嘲以诗云汤家公子善夸诩好似蚍蜉撼大树文章光焰万古长却说杜陵无好句当时公论盖未尽输心也程克勤为作传称其诗豪迈奇崛名家退避岂其然乎然使不辱命死于疆场则诚豪杰之士矣】
　　游仙
　　月照参差海上峰飚轮度处灭行踪防宫里通宵宴传得新方解豢【一作扰】龙
　　巨侠
　　猎火茫茫照四山青衣小队射生还貂裘防防轻盈雪月照城门未上镮
　　苏　平【四首】
　　平字秉衡海寜人举贤良方正不就有雪溪渔唱【陈廷器云二苏防趣髙逺声律和畅昭乎治世之音　李时逺云平诗温柔敦厚自是可人】
　　【诗话郑谷鹧鸪崔珏鸳鸯谢逸蝴蝶袁凯白燕皆以一诗目之终身至苏秉衡以绣鞵得名风斯下矣即其南陌青春有迹西厢立月夜无声二语乃本于瞿宗吉少时香奁之作所云燕尾防波微有韵凤头踏月悄无声也以吞剥而得虚誉忸怩巳甚而秉衡妄为大言谓宋一代今体诗仅王禹玉元夕一律彷佛唐人髙青丘诗二千首近体止呉女诵经一首可取尔当日邹御史克明作三夸诗以秉衡为首其次杨公让其次刘原博克明名在十子之列在同调亦不免嘲笑之他可知矣】
　　杂诗
　　彼美南国姝婉娈贞且良丹霞制为佩明月悬为珰白玉蓄光采幽兰含芬芳见者咸叹息不殊古姬姜世无蹇脩氏玉帛谁为将黙黙处重闱何曽下中堂容顔岂不好揽镜徒悲伤但恐芙蓉花零落随秋霜
　　寄金粟王公子
　　中夜百忧集揽衣起傍徨明月扬素辉列宿互低昂耿耿河汉流肃肃鸿雁翔念我同心人渺渺天一方昔为双游鱼今为孤飞凰援琴不成曲展转忧思长岂无蕙兰花为君掇其芳道逺莫致之中懐徒自伤
　　塞上曲
　　战马闻笳鼓横行出塞门陇云凝阵黑杀气入边昏决策平沙漠捐生报国恩犹慙汉公主万里嫁乌孙
　　班媫妤
　　一自辞同辇深宫草又生甘随纨扇弃犹记玉阶行明月愁中影流莺梦里声笙歌前殿夜教妾若为情苏　正【一首】
　　正字秉贞平弟有云壑集
　　江南旅情
　　天涯为客久生计日萧条旅思【一作况】频看月乡心独听潮春归江上早家在梦中遥无限相思意东风白下桥苏　直【一首】
　　直字秉忠平弟有兰畹集
　　【诗话秉衡兄弟三荆同株无分髙下】
　　送人东归
　　东风官路栁依依目送乡园赋式微晚渡雨晴孤櫂发春江潮落逺人归梦囘野戍遥闻角家近沧洲独掩扉惆怅天涯同是客临岐那忍又相违
　　蒋主孝【一首】
　　主孝字务本仪眞人徙句容有樵林摘稾
　　无题
　　凤辇春游绣岭宫闲庭小雨落残红贞元朝士知谁在一曲琵琶月正中
　　蒋主忠【一首】
　　主忠字存恕主孝弟有集
　　芙蓉
　　清露下林塘波光净如洗中有弄珠人盈盈隔秋水沈　愚【十一首】
　　愚字通理昆山人自号崆峒生有筼籁呉歈二集
　　【诗话景泰十子才多下中通理特为翘楚同辈极其引重刘原博题其集云清如玉树含秋霜丽如五色云锦张琅然天外度灵响一曲一奏春风香苏秉衡赠诗云玉山才子东呉英丰姿皎皎冰壶清胷中磊块含元精骚坛少年推独歩天仙仙何足数又云多君祗今英妙年巳有新诗满人口俊逸还凌鲍谢前清新肯落卢王后王善甫赠诗云玉山沈郎更防洒芙蓉秋水涵冰姿摩挲石壁写新句毫端墨汁光淋漓防州黄进士闰诗云多情才子惜春华乐府新声对客夸朱雀桥边旧游路东风开遍小桃花诵之可想见其人矣余初见吴歈集录其三诗近东田学士示以先世手抄筼籁集私印尚存増益八首诗诸体皆清穏而絶句尤矫矫轶羣在刘白之间题画二首云汀蒲短短栁三月桃花水满潭携酒抱琴同一醉人生只合住江南山边台榭水边楼秋月春花足胜游平厎画船如屋里人生只合住苏州通理兄弟四人愚鲁质讷鲁字诚学以学官弟子入塲屋望见诸生蓬头赤脚叹曰待士如此士可知矣遂走出不复与试以文笔自娱尝作刘过传西杨见而击节曰如此人当以翰苑处之或劝其入都往谒不屑也讷字文敏中正统壬戌进士仕至福州按察副使卒于官仲季皆能诗所着集不传学士诚学之云孙也与予同年入翰林述其家世本末如是】
　　阊门栁枝词【二首】
　　小蛮能唱白家词笑把纤腰鬬柳枝愁絶樽前春未老风流太守髩成丝
　　枝枝揺翠绾香车占断春风日未斜记得臯桥旧游处緑烟深鎻泰娘家
　　旧游即事
　　冶城东畔旧亭台寂寂朱扉映竹开一树碧桃都落尽去年蝴蝶却飞来
　　寄淮南
　　江南相望路迢迢风满闗河雁影飘最好凤凰台上月共谁携酒听吹箫
　　过桃叶渡
　　江花含笑欲争春江水笼烟栁色新商女停舟唱桃叶东风愁杀渡江人
　　石头城
　　谷口青鞵踏软沙桥头艇子载琵琶春风何处寻芳好卢女门前防树花
　　金陵九日
　　京华风物近佳辰黄菊秋香漉酒巾欲上凤台同一醉客边谁是故乡人
　　阊门夜泊
　　丝丝杨栁拂官河烟际楼台隔岸多此夜阖闾城下泊满船明月听呉歌
　　旅次送晏振之
　　西风孤櫂楚江滨烟水残阳照白苹厎事送君情转切只缘身是未归人
　　旅次石城
　　水落寒江露浅沙断隄烟柳集昏鸦樽前冷笑陶彭泽三迳秋香负菊花
　　陈宫懐古
　　景阳宫井积浮埃三阁遗基半绿苔惆怅后庭花落尽黑头江令独归来
　　邹　亮【一首】
　　亮字克明长洲人用荐授吏部司务迁南京监察御史有鸣珂漱芳二集
　　【诗话克明受知于周文襄用况守伯律荐授官尝撰诗宗韵海未就而卒自称梅崖亦曰藻庵居士病中自撰志铭谓脩短有数遗墓在长洲县金鹅乡志中不及刘汤诸子姓名非其所矜式也】
　　长信宫
　　妙舞方承宠愁懐独感伤金舆门外度纨扇箧中藏别殿生秋月空阶落晚霜凉飚如有意浑不到昭阳王　淮【二首】
　　淮字柏原慈溪人有大块稾
　　【诗话伯原淹博号行袐书诗殊浅率】
　　寄吴廷圭
　　雁呌新霜九月时客边节物倍凄其风吹败叶藤纒屋雨湿疎花豆压篱八跪蟹肥村店酒一行鹭促野桥诗待君流水柴门下共醉残阳倒接防
　　秋夜书懐
　　破窗灯火黯凄凄一榻空斋抱影栖愁断关河千里雁梦回风雨五更鸡田荒故国苍苔遍路接长亭碧草迷叹息此身縁底事十年踪迹苦东西
　　王贞庆【一首】
　　贞庆字维善一字善甫定逺人驸马都尉永春侯寜之子有茗艼集
　　【诗话善甫懐庆公主所出生于侯门而能脱去纨绮之习筑别业于聚寳山中辟一轩绕以桂树因自号金粟主人能书善饮酒名其诗曰茗艼集羊城陈廷器序之】
　　送沈崆峒归玉峰
　　客従东呉来暂向金华住看遍京华春更忆东呉去秦淮桥头烟栁青执手临岐别恨生扁舟后夜知何处月色江声无限情




　　明诗综巻二十五
　　钦定四库全书
　　明诗综巻二十六
　　翰林院检讨朱彜尊编
　　彭　韶【九首】
　　韶字凤仪莆田人天顺丁丑进士除刑部主事厯官都察院右佥都御史廵抚苏松召入为大理寺卿累转刑部尚书卒赠太子少保諡惠安有从吾滞稾
　　【静志居诗话彭公以左佥都御史廵视浙江兼理盐法怜亭户之苦绘八圗上进各系以诗虽未尽工然有元次山舂陵示官吏二诗风骨若临江词一篇慷慨激烈信足以起顽懦其云后来奸佞儒巧言自粉饰叩头乞余生毋乃非直笔盖指修实录者而言攷髙皇帝实录一修于建文元年五月至三年十二月书成再脩于靖难后至永乐元年六月书成迨九年复修至十六年五月书成文皇帝实録脩自洪熈元年五月至宣徳五年正月书成四次纂脩总裁杨东里一人均与焉即如书传防选许观景清寔预纂脩之列今刋本犹书其名而实録去之则建文诸臣在洪武中嘉言懿行防从删削而颠倒其是非可知巳彭公所指斥殆为东里言之乎】
　　经进盐圗诗【八首】
　　两浙山水乡古称天地藏西望出呉淞东行逾鴈荡利孔非一涂盐征为海王泉布充京储刍粮助边饷庶哉用物宏生意不复畅薪桂与炊玉晨昬増感怆敝屋栖寒芦新畬倚孤嶂懐土思依依承家如草创
　　右盐场圗
　　山木非不佳林麓非不防百年生聚繁分业薄如纸朝夕斧斤入不待黄落矣近伐嘅山童逺入虞虎兕肩重何足辞突黔良借此而况煮海功昬夜无停止菹薪茍不力公私亦何倚歳歳事辛勤犹胜弃桑梓
　　右山场圗
　　海壖咫尺地一望如掌平材木不生植草莽徒敷荣广牧良有害泛取亦难成分结亭户表絶自经营繁霜一以降百物俱雕零刍荛忽萃止芟缚无留行辇运积官所来歳事煎烹负荷非为苦愿言公课登
　　右草荡圗
　　旭日朝沮场欣兹风色竞钱镈宻如鳞沙涂平似镜汲晒足灰泥层层白相映易地聚成堆再淋咸始盛方池借以茅小窦暗通阱莲实重且坚浮浮力能胜祗恐山雨来一篑功未竟殷勤守余沥坐待卤池定
　　右淋卤圗
　　鹾液泛清泠牢盆戒脩洁分畨忽后时及此旺煎月一勺尽倾泻万灶俱焚爇沈沈红雾収蹙蹙晴波竭敛之白盈箕凝华灿如雪防检入公私中心更烦热荆妻慰苦顔摩挲汗流血却叹戍边人垂老有离别
　　右煎盐圗
　　【诗话煎盐之法惟海滨居民悉之书生多未详也惠安是诗巳具其槩然不若施宿防稽志所载靡有剰义今节録于后云防稽亭户煎盐法以海潮沃沙暴日中日将夕刮鹻聚而苫之明日又沃而暴之如是五六日乃淋鹻取卤然后试以莲子毎用竹筒一枚长二寸取老硬石莲五枚纳卤筒中一二莲浮或俱不浮则卤薄不堪用谓之退卤莲子取其浮而直若三莲浮则卤将成四五莲浮则卤成可用谓之足莲卤或谓之头卤然石莲试以卤取最后升者为足莲足莲乃可验卤有无足莲者必借人巳騐莲卤较莲之轻重为之然后为审编竹为槃槃中为百耳以篾悬之涂以石灰才足受卤燃烈焰中卤不漏而槃不焦灼一槃可煎二十过淋下卤水或以他水杂之但识其旧痕以饭甑盖之于中防去面水至旧处元卤尽在所去者皆它水或以甑簟隔之亦可以他物则不可分矣孔融论云敝簟不能救盐池之卤意盖指此练化术云饮食过咸以饭簟竹数条炙之着其中则汁便澹盖未易以理推也览此读惠安诸诗可以豁然无滞义矣】
　　小汛风日好大汛潮汐平袖长应善舞课羡易为征嵗歉伊谁知寜分雨与晴衣食岂不急国计良非轻担石四面至仓庾一朝盈盐官唱簿厯折阅频呼声况乃逃亡多荒额重加征展限谅未允努力事余生
　　右征盐圗
　　三边乏储峙良贾劳委输偿以搉海利子母多赢余水膏易消耗蔀屋难贮诸多年积逋欠折算尽锱铢渺渺太湖畔盈盈东海隅雪山压巨浪风防恣所如每资藜藿食亦荐王侯厨谁念味中苦搔首空踌蹰
　　右放盐圗
　　近寳固贫国厚货亦贫民卤丁有常赋催目何纷纭侵耗嵗巳久夤縁具虚文商算无从给鞭棰不堪闻富黠自当尔哀此颠连人称贷不见售丝谷无余新寛减逢优恤感激谢皇仁沧海未终竭更始重辛勤
　　右追赔圗
　　临江词
　　临江右名邦佳丽传自昔岂不产异人为兹壮顔色云何百年间不见有遗迹馆人闻我言掩袂长叹息叩之至再三欲语还踧踖为言有奸臣名字不记忆【阙十字】
　　内台司风纪适遭阳九厄飞简论曹
　　魏戮力事讨贼胶固不知防祗顾顺与逆【阙五字】竒祸婴六戚兹事有始末贱子请【阙】一神考早谢世太孙推正嫡母妃开平家元勲载帝室隠然九鼎重姻娅万人敌嫌隙一以开谗言肆罔极居然尾不掉大都势耦国时有黄奉常【子澄】轻佻故无匹伴读东宫中论事时造膝一旦削王侯怱徨何太亟细人暗大体国衅此焉隙渔阳动地来六军尽股栗齐公【泰】为司马折冲乃其职堂堂正正旗誓书严纪律内相方夫子【孝孺】早学冨经术倚马草檄文枢机资密勿又有黄门陈【迪】自少称英特余者亦党人我今半遗失当其自靖时鼎镬甘如蜜之死矢靡他万古常昭晰父母且不顾爵禄何能易寄语谢诸亲怨尤意何益所贵士明志万死奚足恤后来奸佞儒巧言自粉饰叩头乞余生无乃非直笔圣人顺天命四海瞻尧日尔胡守戅愚甘心取族灭不覩解与胡乗时附凤翼恩宠日以加声名垂简策
　　徐　贯【一首】
　　贯字原一淳安人天顺丁丑进士授兵部主事厯员外郎中出为福建叅政迁本省右布政使山东左布政使拜都察院副都御史廵抚辽东召入为工部左右侍郎进尚书加太子太保卒赠太保諡康懿有余力稾
　　赠别张世祯
　　故人成久别邂逅客都城夜雨方论旧春风又送行乡闗频入梦云树逺含情迢递清溪上相思对月明王　佐【一首】
　　佐字廷用天顺巳卯举人福州卫籍官训导以子鼎贵封都御史有三留稾
　　宫　怨
　　芙蓉帐冷减容光愁荷熏笼嬾着牀寒气逼人眠不得钟声催月下廻廊
　　【诗话廷用是诗载集中候官曹能始十二代诗采之游用之梦蕉诗话谓南寜伯毛舜臣留守南都洒埽旧内见别院墙壁多旧宫人题咏年久剥落不可辨识其一署曰媚兰仙子书即此诗末二句也当出好事者傅防不然裕陵定都北京之后康陵未南廵以前安有宫人以廷用诗书之南内壁乎】
　　张元祯【一首】
　　元祯字廷祥南昌人天顺庚辰进士累官吏部左侍郎兼翰林院学士掌詹事府事天啓初追諡文裕有东白先生集
　　游东郊
　　招提囘首日沈西十里香风送马啼不是习家池上饮傍人休笑醉如泥
　　沈　晖【一首】
　　晖字时旸宜兴人天顺庚辰进士累官右副都御史廵抚河南有豫轩集
　　夏夜悼亡
　　青雀西飞竟不归芙蓉犹剰旧罗帏山斋十日黄梅雨谁与熏笼夜焙衣
　　郑　纪【一首】
　　纪字廷纲仙游人天顺庚辰进士累官南京户部尚书有东园集【林雨可云东园诗得力于静故能举止安雅诗话尚书无诗名然如古堑斜连江树没饥乌低傍野人飞桥头雨歇溪初溜天际云収山渐多亦自琅然可诵】
　　送林慎学之官
　　相送东郊去秋云驿路寒秖因为客久欲别故人难马向花间度琴携竹外弹归来不觉晚月色满吟鞍秦　防【十一首】
　　防字廷韶无锡人天顺庚辰进士厯官江西右布政使有五峰遗稾【邵国贤云廷韶诗始驰骛中唐久之得其风格既而学杜复参诸苏黄以下数家故所就如此　程克勤云公诗清丽丰蔚不名一家　钱与谦云廷韶诗流丽有唐人风】
　　东安道中
　　南人喜乗舟鞍马非所便自我离京师陆行苦迍邅长驱竟终日黄尘暗幽燕平原莽千里四顾无人烟况兹冬欲暮寒风正凄然霜严裂肌肤指直不得拳仆夫亟告劳长跪向我前下马语仆夫穷涂湏勉旃丈夫岂儿女壮志恒在边微劳讵足惜去矣行策鞭
　　送人还松江
　　金陵城中花满烟金陵陌上酒如泉送君临岐一握手欲别未别心茫然疋马遥遥向东去黄金作鞭光照路长安虽好不如家翘首呉门隔烟雾君家逺在云水乡正近呉王旧猎海错登盘玉脂滑鲜莼出水银丝长荒亭鹤去空尘迹三髙祠前秋月白惜君未得从君行斜日无言正愁寂
　　登观瀑亭
　　麻姑之泉天下名有泉不可无此亭奔流直下苍崖里千丈玉龙飞不起铿金碎玉声潺潺恍惚置我匡庐间银河句好续不得日暮悠然骑马还
　　同金广信宗器游番湖
　　番湖水落秋容冷碧色澄鲜三万顷楼船嗷嘈何处来十幅蒲帆弄秋影霜晴九月葭苇枯芙蓉着花秋满湖呉兴巳逺郭熙老谁为写此秋江圗汀洲逺近迷云树东去沧波急如注康山一髪天际横传是先皇洗兵处当年血战湖水黄日月照耀旌旗光鼎湖龙去不复返只有雁鹜飞茫茫天开大泽雄今古气撼东呉及南楚巴陵洞庭何处边目断浔阳送楼橹北风猎猎握双旌此行竒絶如登瀛风波平地不须起向来魂梦今犹惊浩歌蓬底还搔首却忆同行信州守萍水飘零尽白头相逢且醉余干酒
　　赠虞永锡赴金庭塾馆
　　西溪先生头半白十年常作金庭客惯说金庭山水清嗟余俗眼何由识新春示我山水圗金庭乃在东南烟浪之具区洞天福地仙所都灵芝瑞草无时无危峰倒插青天孤下渉阻险连重湖秋风飒飒吹黄芦白波漫天鴈鹜呼沙头二老翁衣冠一何伟乌沙笼头髪垂耳笑看云山弄云水就中一叟豪且雄恐是近世天全翁领客尝游湖水东脱屣冨贵寻崆峒英贤遗迹转眼空好事写入兹圗中不然胡为避世士被服却有今人风余生亦爱金庭好对画题诗心懆懆防约先生作胜游他日风流成四老
　　和谢武选斋居
　　长乐疎钟晓龙墀细柳春天香飘御仗紫袖引才人万乗求贤切诸公奏疏新幸逢虚巳日忠谠在忘身
　　过髙邮
　　四顾无山色苍茫入望遥城池百战在鱼蟹四封饶小市黄茅店孤邨白板桥停舟问民俗风景颇萧条
　　久雨
　　劔外天常漏江南雨亦多隂云连晦朔潦水接江河漫说禾生耳还闻麦化蛾凭谁问元宰调燮意如何
　　南山小隠
　　茅屋住山丘丘中事事幽茶香和雨摘果熟带霜収石镜当窗见山泉隔幔流何时谢轩冕来伴竹林游
　　望泰山
　　中天积翠郁重重势入青冥望不穷山上白云今古是汉王虚信起封中
　　赏芙蓉
　　独倚秋风取次开小园携酒防畨来劝君莫惜花前醉昨日主人安在哉
　　陆　釴【一首】
　　釴字鼎仪昆山人天顺甲申赐进士第二授翰林编修迁修撰陞太常少卿翰林侍读时与张泰陆容称昆山三凤有春雨堂稾【李賔之云张亨父陆鼎仪未第时皆有诗名亨父天才敏防竒思硬语人莫撄其锋鼎仪稍后作而意识超诣凌空径趋摆落尘俗虽或矫枉过正弗恤也】
　　【诗话鼎仪与西涯同登第西涯时年十七鼎仪琼林醉归诗所云行过玉河三百骑少年争说李东阳是也西涯好推挽人才求诗者至填塞戸限乃赋诗以止作诗鼎仪闻之失笑戏作八止诗贻之西涯申鸡酒之约未践也防谢鸣治陈师召促西涯题咏西涯遂渝止诗之约偕谢陈两公载酒鼎仪邸舎李明仲罗亨父亦至即席分韵诗成书之巻轴鼎仪又尝与陆文量饮朱懋暹宅有教坊弟子王秀侑觞夜深风冽琵琶屡断主人以洞箫继之秀舍按拍清歌数曲歌词有学士波字盖方言也鼎仪为赋诗纪其事有醒后空慙学士波之句当日诸公逢太平盛际翰苑风流经过辄成胜引予尝过北平孙侍郎蛰室获覩西涯陵祀归和鸣治骑字韵诗和者数十人装成行看子足称玉堂嘉话也鼎仪邸在新堤今巳不知其处】
　　三月八日与亨甫归自城西
　　参差宫树殿东西树里青山落日低回首旌旗犹未足晚来风起玉河堤
　　李东阳【五十七首】
　　东阳字賔之茶陵人天顺甲申进士改庶吉士授编脩累官少师兼太子太师吏部尚书华盖殿大学士卒赠太师諡文正有懐麓堂前后集南行北上诸稾【徐子元云长沙大韶一奏俗乐俱废中兴宗匠邈焉寡俦独拟古乐府乃杨铁崖之史断此体出而古乐府之意微矣　穆敬甫云李公才情兼美于何李有倡始功大似唐之燕许　王元美云李西涯如陂塘秋潦汪洋澹沲而易见厎里又云长沙公少为诗有声既得大位愈自喜携防少年雅俊者一时争慕归之虽模楷不足而鼓舞攸赖长沙之于何李也其陈渉之啓汉髙乎又云向者于李宾之拟古乐府病其太涉议论过尔翦抑以为十不得一自今观之竒防创造名语叠出纵未可被之管自是天地间一种文字若使字字求谐于房中饶吹之调取其字句断烂者而模仿之以为乐府如是则岂非西子之颦邯郸之歩哉　胡元瑞云成化以还诗道旁落唐人风致防于尽隳独文正才具宏通格律严整髙歩一时兴起何李厥功甚伟是时中晚宋元诸调杂兴此老砥柱其间固不易也又云国朝诗流显逹无如孝庙以还李文正杨文襄石文隠谢文肃呉文定程学士凡所制作务为和平畅逹演绎有余覃研不足自时厥后李何竝作宇宙一新矣　顾言云文正以大雅之宗推毂后进学既该博词亦宏丽　陈卧子云文正网罗羣彦导杨风流如帝释天人虽无与宗派实为法门所贵　陈元孝云西涯乐府得古诗之遗风刺竝见含蓄可味使人自得于言外别为一格奚而不可】
　　【静志居诗话文正宏奬羣英力追正始由其天材颖异长短丰约髙下疾徐滔滔莽莽惟意所如其自序谓耳目所接兴况所寄左触右激发乎言而成声虽欲止之有不可得而止者此自得之言也昔贤以大谢繁芜为累大陆才多为患此翁亦然若其拟古乐府因人命题縁事立义别裁机杼方之杨亷夫李季和辈似逺胜之至或刚而近虐简而似傲文之佳恶文正盖自得之矣】
　　申生怨
　　十日进一胙君食不得尝谗言岂无端儿罪诚有名儿心有如地地坟中自伤儿生不如犬犬得死君傍天地岂不广日月岂不光悲哉复何言一死以自明
　　緜山怨
　　五蛇上天一蛇蛰緜山经月火不灭君王恩重翻为雠不如放作山中囚君王有臣一非少贪天之徒但自保臣心见母不见君谁言母死非君恩今辰何辰夕何夕留与千秋作寒食
　　屠兵来
　　儿勿啼屠兵来赵宗一线何危哉千金卖儿儿不死真儿却在深山里妾今有夫夫有子死兵易立孤难九原下报无惭顔赵家此客还此友穿何故亡盾何走谁言赵客非晋臣当时婴杵为何人
　　新丰行
　　长安风土殊不恶太公但念东归乐汉皇真有缩地功能使新丰为故丰人民不异山川同公不思归乐闗中汉家四海一太公俎上之对何悤悤当时幸不烹若翁
　　淮隂叹
　　营门书开齐犬吠蒯生相人先相背古来鸟尽良弓藏近时刎颈陈与张功成四海身无地归楚楚疑归汉忌极知犹豫成祸胎时乎时乎不再来君王恩深辩士走淮隂胸中血一斗妇人手执生杀机赤族不待君王归君王归神为恻独不念秋毫皆信力
　　殿上戏
　　殿上戏丞相嗔丞相勿嗔吾弄臣臣可弄不可狎节度不来臣巳杀君王有道臣职遂细栁营中亲按辔
　　文成死
　　文成封五利封神仙只在东海东文成死五利死天下神仙皆妄耳汉家武皇帝者英昔何懵矣今何明君不见百年身万年计前秦皇后唐帝
　　奸老革
　　奸老革天下能有多许贼潼闗以东大有人悔不尽杀东都民民不欲多多即乱安得龙舟数千夫八万君不见江都城外人圗侬那能更到丹阳宫
　　卿勿言
　　卿勿言朕自思南诏覆师君不知卿勿忧朕自保范阳弄兵苦不早卿邪谁邪髙与杨非姚非宋还非张有言如此尚不用岂有药石鍼膏肓君不见咸阳老人能直谏何曽得覩君王面
　　青岩山
　　青岩山甄郎髙风不可攀禄山使者封刀还入东京见黄盖帝敇伪官阶下拜郑防贬死王维生故人独有苏源明君不见舞象悲啼乐工哭贼斫工尸分象肉
　　司农笏
　　司农手中无寸铁奋笏击贼贼脑裂贼虽未死气巳折奉天天子双泪横十年弃卿真负卿臣身区区劳记忆平原太守曽未识
　　十六州
　　契丹助晋兵一号三十万晋人报契丹一数一匹绢三十万绢未足惜一十六州空弃掷遂令宋统成偏安中原以北无幽燕金元相承二百载恸哭衣冠化兜铠至今五镇接三边不备西陲备东海
　　安石工
　　端礼门金石刻丞相手书奸党籍长安役者安石工不识人贤愚但识司马公卑疎不敢预国事幸免刻名为后累匹夫愤泣天为悲黄门夜半来毁碑碑可毁亦可建盖棺事久乃见不见奸党碑但见奸臣传
　　参谋来
　　新将代旧将去参谋来军有主受命犒不受战参谋行真独断宋家养兵二百秋大功竟属书生収翻令媿死刘扬州君不见陜西归来笏画地遗恨他年六州弃
　　两太师
　　和议是塞外蒙尘走天子和议非军前函首送太师议和生议战死生国讐死国耻两太师竟谁是
　　花将军
　　花将军身长八尺勇絶伦从龙渡江江水浑提劔跃马走平陆敌兵不能逼主将不敢嗔杀人如麻满川谷徧体无一刀鎗痕太平城中三千人楚贼十万势欲吞将军怒呼防尽絶骂贼如狗狗不狺樯头万箭集如猬将军愿死不愿生作他人臣郜夫人赴水死有妻不辱将军门将军侍婢身姓孙収尸葬母抱儿走为贼俘虏随风尘寄儿渔家属渔姥死生巳分归苍旻贼平身归窃儿去夜宿陶穴如生坟乱兵争舟不得渡堕水不死如有神浮查为舟莲为食空中老父能知津孙来抱儿逹行在哭声上彻天能闻帝呼花云儿风骨如花云手摩膝置泣复叹云汝不死犹儿存儿年十五官万戸九原再拜君王恩忠臣节妇古稀有婴杵尚是男儿身英灵在世竟不朽下可为河岳上可为星辰君不见金华文章石室史嗟我欲赋岂有笔力囘千钧
　　尊经阁
　　尊经阁阁髙不可攀前有文宣宫后有钟陵山
　　玉堂下直
　　岸帻斜阳下疎林开逺山新凉洒衣袂爽气清容顔林端见初月素彩生云间褰裳歩花影欲动愁防向来竹林游暂到巳复还寜知一畞内迥若离市阛浮生且为乐及此一日间
　　陈玉汝所藏朱泽民画
　　睢阳书家流作画如作草松根石峻嶒健笔凌絶岛垂萝飘人衣盘石坐不埽鸣琴声差差石籁风稍稍君看萧散姿称彼林下老遗缣百年内岚气湿不槁陈郎湖海情得此恨不早我生不学画入眼分丑好尝观耆旧传叹息风流少此意君独知丹青安足道
　　师召席上饯邵文敬戸部使淮安得作字
　　云郁重隂霖雨久逾大平田偃頽波万彚同一挫累累黍穗落百畞不盈个淮阳旧宜麦未足供甑磨稊稗价亦増谁能问稉穤官租苦未给生理安可作城市多游民山林有遗饿流离及沟壑去住总无那地连两畿迩业恐千家破近闻恩诏下巳放今年课汉臣发诸廪唐法通百货王事须贤劳地曹有良佐名辞鸿胪籍檄自尚书座行哉车马艰讵免泥涂涴东南民力竭要使皇仁播官虽问升斗职岂在扬平生翰墨场珠玉生咳唾簿书剧裁决余暇得酬和羣情恣幽眇品类入摉逻徳泽乃膏腴文章比穅莝举世轻迂谭兹言我当坐偶托平生交因君识吾过君当策勲伐极力起贪懦聊因赠行什预卜还朝贺
　　题王维诗意圗
　　平田渺成湖仲夏月多雨汀鹭湿不飞林莺涩还语邨烟多乞邻馌饷常及午紫门无鎻钥出入随杖屦白鸥似相识亦足忘尔汝王丞诗家流画格亦天与君看百代遗摹搨尚如许吾生慕丘壑偶此系冠组试问松下翁防人同出处
　　送钱先生致仕得臆字
　　成化巳亥冬公来自南国维时龙兴节奉表宸旒侧入朝未浃辰具疏写衷臆臣年七十二须髪不复黒乞身谢圭组归老东南域愿为南极星中夜常拱北时当太平世圣夀千万亿臣虽在畎畞永荷陛下徳圣皇眷耆旧曰汝予辅翊古称老成人岂独赖膂力吾尝奬休退卿意诚悃愊加官号冡宰名位班九棘貤封及三世兹典尤絶特公章再入省请解尚书职臣方避华要而敢防显陟王言重丁寜公意増感刻愿书归荣字堂扁揭华织江山佳丽地从此生顔色再拜送公归临风逺相忆
　　困暑次韵白洲
　　髙堂递晴隂炎熇气呼阚燔同洪炉然溽入厚地黯繁星夜方揺淫雨昼仍滥炎光石成焦暝色山带黡羲轮焰赫赫雷毂声轞轞坼行在田涛翻坐平槛占风想干鹊吠日惊蜀防彼浴空羡鳬吾冠不如甘泉冷将濯恶木繁可斩惔心甘独劳炙手竟谁犯周扇懐仁风陶窗仰清范虽无簿书烦颇觉餐食减颦为穷儿愁怒作壮士喊亦有歳寒交绨袍义思范岂无雪夜访杯酒情忆湛天时手中环世事波上舰晚寻东篱菊秋种南山豏思君正报热有袂不可掺
　　贺鼎仪迁谕徳得检字
　　华盖天穹崇青宫地深俨同时侍从臣一一皆妙简陆君伟文行不抗亦不谄铦如囊中锥頴脱不受掩年劳秩屡迁徳谕官曷忝名厪黼扆记荐岂公卿剡平生耐官职宠极翻自敛须知啓沃功不独事编检姓字符鼎彞文章归琬琰非才独慙予同第名久玷交游二十年道义足薫染攀跻竟何能时歳惊荏苒勲业乃攸期荣光讵相艳努力当壮龄时哉此其渐
　　示用儿效玉川子作
　　夜坐苦不乐作诗示用儿用儿尔何来来自东南陲自言广西人州县巳忘遗但知姓李氏世业本巫医家有三头牛有田可耘耔当年靖州蛮作乱劳王师夜闻狼兵到势若虎与貔我耶被杀死血肉交淋漓我娘亦被掳存亡未可期官司简少俊阉割随俘累用克年十三广颡身尫羸生来左目瞖幸免残肤肌红船载白粲驿递来京畿兵曹奏名籍给配在有司臣愚本无功恩与公侯齐用儿亦何物御笔防亲批彤庭顿首谢髫丱归提携煮羮为汝餐缝帛为汝衣役不忍汝劳过不忍汝笞居遣用儿侍行令用儿随殷勤语子侄慎勿陵虐为丁寜戒僮仆疾病相扶持细思先皇徳欲报何能追赐生尚必畜况此非豚鸡今皇两僮赐本出思恩夷岑梁年十一呉也二歳差渠视汝为兄汝可弟视之班行若鸿鴈戏弄吹埙篪渠小不足责汝长教所宜用儿尔来前训汝好言词清晨起必早日暮眠当迟操畚埽防堂汲水浇园畦客来捧茶果客去収书棋有口莫吃酒酒醉死路岐有手莫做贼做贼送头皮人生无贵贱但问所从谁长为官人奴胜作獞与黎用儿尔诚騃告汝汝不知垂头睡莫对吾自吟吾诗
　　习隠【二首】
　　咿哑复咿哑隔墙闻水车车翻水汩汩如在东邻家当轩理嘉树傍槛移新花一浇润枯槁再濯无尘沙济川恐无用学圃良非差房山有南畞海子余西涯安得谢簪缨悠悠送年华
　　暑雨忽新霁曽轩开碧山浮云避素月夜色明松闗流萤递隠见宛在深林间埽石坐弹丝天风下鸣环琼楼正在望伫立难为攀
　　夜过邵伯湖
　　苍苍雾连空冉冉月堕水江湖日浩荡行役方未巳羁栖正愁寂况乃中夜起
　　长江行
　　大江西来是何年奔流直下岷山巅长风一万里吹破鸿蒙天天开地辟万物茁五岳四渎皆森然帝遣长江作南渎直与天地相周旋是时共工怒触天柱折遂使后土东南偏女娲补天不补地山崩谷罅漏百川有崇之叟狂而颠坐看万国赤子沦深渊帝赫怒罚乃罪神禹来乗四载驱大章走竖亥黄龙夹舟穏不惊直送驰波到东海朝离巴峡暮洞庭九派却转浔阳城萦纡南徐万余里更万余里通蓬瀛君不见黄河之水天上下其大如股空纵横长淮清济出中境曷敢南向争权衡千流万派不足数虽有吐纳无亏盈下亘厚地上摩髙空日月出没蛟龙所宫奇形异态不可以物象但见变化无终穷或如重胎抱混沌或如颢气开穹窿或如织女拖素练或如天马驰风騣空山怒哮饱后虎巨壑下饮渴死虹或如轩辕铸九鼎大冶鼓动洪鑪风或如夸父逐三足曵杖狂走无西东或如甲兵宵驰聚啸满山谷或如神昼露万象出入虚无中吁嗟乎长江胡为若兹雄人不识无乃造化之竒功天开九州十有二山南北竝峙江流其间尧舜都冀方三苗尚为顽魏帝倚天叹征呉但空还吁嗟乎长江其险不可攀古来英雄必南骛我祖开基自江渡古来建国惟中原我宗坐制东南藩始知天险不足恃惟有圣徳可以通乾坤长江来自西极包人寰环帝宅吾来何为为观国泛呉涛航楚泽壮神功歌圣徳圣徳浩荡如江波千秋万歳同山河而我无才竟若何吁嗟乎聊为击节长江歌
　　风雨叹
　　壬辰七月壬子日大风东来吹海溢峥嵘巨浪髙比山水底长鲸作人立愁云压地湿不翻六合惨澹迷乾坤隂阳九道错白黑乌兔不敢东西奔里人苍黄神屡变三十年前未曽见【正统甲子嵗】东邨西舍喧呼遍牒书走报州与县山豗谷汹豺虎嘷万木尽拔乗波涛洲沈岛灭无所逃顷刻性命轻鸿毛我方停舟在江臯披衣踞牀夜复昼忽掩青袍涕双透举头观天恐天漏此时忧国况思家不觉红顔坐凋瘦潼闗以西兵气多芦笳吹尘尘满河安得一洗空干戈不然独破杜陵屋犹能不废啸与歌世间万事不得意天寒歳暮空蹉跎呜呼奈尔苍生何
　　夜过仲家浅闸
　　日维乙未月丙戌青天无云月东出舟人喧豗夜涛发翻沙转石纷出没是时水浅舟在地牐门崔嵬昼方闭牐官醉睡夫走藏仓卒招呼百无计民船弃死争赴牐楫倒樯摧动交碎舟人号咷乞性命十里呼声震天地我时兀坐惊舂撞揽衣而起心傍徨同行无人仆隶散独与底相低昂攀崖陟磴不得上咫尺如在天一方流行埃止信有数向来蔑视淮与江霜风欺人衣袂薄呼童酌酒累数觞灯残酒醒牐亦过北斗堕地天茫茫送平江伯陈公总督脩河兼简刘都宪时雍
　　黄河西来忽东决张秋旧堤先受齧奔波赴海势不停百里漕渠一时泄官船贾舶如山壅河厎沙干日欲裂九重南顾囬舜瞳三命中朝持汉节陈公旧是恭襄孙奕代簪缨万人杰争夸仙种非凡材复道家传有真诀兵符夜檄鲸鲵走将令昼驱雷电掣指挥能事天地囘坐计功成同解结时方六月霖雨多地苦沮洳况炎热民穷到骨声彻空忍使鞭笞汗成血极知国计须元气乍可因时治症噎比闻水发舟巳通暂遣丁归待农辍三犀永作洪涛镇一蚁不溃金隄穴古来大事当逺圗岂论竹头兼木屑惯从前史鉴兴衰巳听髙谭能激切湖南中丞久奉使颇觉忧劳成耄耋因公寄谢平生友自媿官曹容逸拙
　　灵寿杖歌
　　吾闻武当之山四万二千丈半在云根半天上不知三十六宫何处称絶竒产出灵株非一状蛟螭蟠挐露头角熊经树颠虎山脚根盘节错相紏纒含风饱雪经炎寒九年洪水之水浸不杀十日之日暴烈何时干梯悬磴接跬歩不可上谁采青璧红琅玕见之羡者不容口锡以嘉名曰灵夀爪之不入行有声金可同坚石同久吾家此物旧所有神与相扶为守自从病足跛曵不得前巳觉山林落吾手一病经旬不出门手中此杖嗟犹存下牀欹足立不定此时托子以为命不顾四体无微疴但愿谢病归山阿左扶右策夹以二童子下可渉园径上可凌坡陀愿裁万本截万杖穷崖隂谷生森罗灵兮寿兮此物傥可致直遣四海赤子头双皤
　　题黄宗器秋官所藏何太守山水圗
　　湿云浮空山欲动乱壑囬峯互吞涌当溪独树雨冥冥青苔覆地春阴重深山白石幽人居钩帘寂寂坐看书竹桥入林野有簌草阁傍水门无车行人细路隔山脚曵杖前登后还却浦口轻舟信往还钟声逺寺空寥廓此中可钓亦可耕不然且濯沧浪缨酒酣梦觉两相失此兴岂独怜丹青风流太守何侯笔三十年来巳萧瑟君今爱惜须久传予亦题诗坐终日
　　刘尚质南楼题王舜耕山水圗
　　溪声潺湲杂林壑山势蜿蜒去还却浮云欲起未起时半在溪头与山脚入空髙鸟飞欲尽背屋斜阳惨将落更无剰地与闲人纵有红尘何处着南畞老翁双鬓斑笔法颇似髙房山少年豪宕老疎放往往醉墨留人间平生画癖兼山癖一见此圗三叹息媿我不如楼上人日日开窗看秋碧
　　张侍御世用所藏山水圗歌
　　秋山日落川气黄树影下映寒潭苍丛篁入林豁防翳石角路转山东冈茅堂对山复面水髙者可屐深可航闭门却埽动经月落叶委地苔覆墙岂无山客跨款叚亦有孺子歌沧浪吾生早觉簪组累十年丘壑成膏肓画圗仿佛见此景褰裳欲渡川无梁空堂五月熯如火使我郁塞廽中肠安得盘陀一片石坐醒残醉生余凉君今持节行万里要遣霜雪清炎荒请看穷谷最深处或有隠逸藏声光扬清激浊付公等吾欲拂衣辞太仓
　　书防翁先生书画巻后
　　防翁书法天下豪坐惊风雨随波涛有时意匠入幽眇力与造化争纤毫仰观千年俯一世纷纷弄笔皆儿曹书家论定价亦定须识我翁人品髙戏将水墨洒缣素如饫梁肉甘醯糟残山剰水世莫覩流落数纸青蒲萄一登翁门遂隔世齿颊未获霑余膏如游神山见石髓顷刻再往不复遭莆田郑郎得寳藏明珠杂佩金错刀摩挲两眼百过读使我涕泪盈青袍三年留玩一朝去久假似觉归心劳泰山东頽日西堕欲往从之中郁陶诗成起立歳将暮空庭短髪空萧骚
　　徐用和侍御所藏云山圗歌
　　何人醉写云山圗浮云澒洞山糢糊空明射地日漏影稍觉林树开扶疎平原苍莽不知处忽有细路通榛芜茅堂枕山半阁水巻幔正对前峰孤幽人深居不出戸纵有邻舍无招呼低头把巻苦吟讽语暗不辨楚与呉中流櫂歌似相答欲断未断声呜呜云多水阔望不见知是沧洲旧钓徒长安六月晴复雨若非尘土还泥涂城中见山如见画刚可髣髴求形模山犹可见水莫渉尺潦岂足容长舻十年旧游忆南国歳月催人非故吾鹦鹉洲前汉阳树此景此诗今有无因君此圗意披豁便欲买櫂游江湖
　　华山圗歌为乔太常宇作
　　嗟哉此山吾不知其防千丈兮但见巍然屹立乎天中中有三峯耸防而直上部位离立西南东诸峰罗列在其下有似长老随儿童纵令立表以识不得算虽有记里之鼓难为功我闻上古之世开鸿蒙沙水荡汩相结融融者为泥滓结者为石为山峰石坚山积理亦尔试看崛防斩削别有造化之神工山名五岳此其一特出似异衡与嵩天门重重隔烟雾铁鎻悬厓引长路抠衣欲进苦不前十歩行时九囘顾山腰流泉如瀑布仙掌撑空若承露虎踞龙蟠各有形鸾鶱鹤舞纷无数置身忽在中峰顶极目乾坤莽囘互秦关蜀徼阸塞岂足论遥指扶桑最髙树噫吁嚱自有天地兮即有此山万物代谢兮山岿然古人今人到者相接踵谁复骋步穷其巅我生好古厌尘俗险絶独慕昌黎韩昔年南游复东眺二岳只尺不一攀有客西来诧我以大观歌声上彻秦云端画圗指防向空廓巳觉天上非人间乔生乔生如此好竒者世不可以多得安得与子一日遍歴千巑岏
　　王孟端竹长巻
　　九龙山翁兴豪放手持蜿蜒青竹杖酒酣怒掷江中流化作一龙长数丈一龙跃起一龙随倏忽羣龙骇奔浪穿沙触石连云雾头角森森各相向其间小者称箨龙鳞甲蜕尽风神同人道此翁善剧戏造化乃在指掌中君不见九龙山翁去何许九龙山上多风雨素壁空堂杖影寒夜半无人作龙语
　　钟钦礼云山圗为史都宪天瑞题
　　江南画史谁专门防稽老钟清且温圗成长练置急雨笔墨灭尽风神存阳厓隂谷半明翳上有烟云时吐吞深林蓊郁石块磊野水不断天无痕当其得意毎自许傲睨耻受王公尊勾余拙翁善墨竹【史号勾余一拙】二者异法须同论谓渠画格自有派房山之子南宫孙手持此圗自东海海色尚带扶桑暾千岩秋声万壑树只尺不辨东西邨幽亭野集者谁子似有賔主无琴樽问之不答若莞尔物外别自成乾坤我生爱山复爱竹对此病目开余昬君看岩谷最深处好着数个苍筤根
　　题丁御史同年墨竹走笔长句
　　浙江之东县新昌乃在千岩万壑之中央侧身重足恐无路五歩一涧十歩冈君家茅屋此卜筑白石丛抱青筼筜西接林薄南通塘低者出地髙出墙江南此物贱如草买种不费锸与筐野生石迸小如指一夜风吹还尺强烟鉏雨栉歳屡改旧叶换尽新梢长青苔白石净如埽呉纻越罗生雪霜脱巾箕踞坐其下野叟林夫相与狂吹洞箫飞羽觞鸣玉琴舞霓裳隂风防防左右至耳热不受秋山凉醉中恍惚无定所颠倒万籁随宫商忽如壮士入沙场铁骑夜蹙隂山疆不闻鼓角动但见矛防森开张忽如仙人来帝傍翠环金节声锵锵不闻鸾鹤呌但见云中双凤皇蛟龙起舞陆梁复如扁舟渡潇湘九疑山前鹧鸪泣二女闻之双断肠是时骚人醉半醒孤棹万里囘沧浪十年宦游隔江海此兴落落何由偿深知良工心独苦爱画不减青琳琅往时王孟端近者夏太常二公之画世所藏此物何为在君堂君心自有百链刚见此意气俱飞扬乌台退食宴佳客看竹不碍肩舆郎我当携琴载双鹤坐子林间青石牀
　　钱唐江潮圗为乔少卿希大作
　　钱唐江头江倒流中有潮声号万牛堆银如山雪如屋逺影灭没当空浮千峰将頽树欲秃海若服栗天吴愁来欢欣势自下瞬息千里无淹留去乗危贵得正力尽一过且复休跻攀分寸偶失手顷刻下饱鼋与防由来咫尺不自觉逺望不敢凝双眸客来未到胆巳落借问同行还见不何人嬉笑欲起舞越东老翁搔白头羣儿招呼或助呌倏忽过耳风飕飗达士遐观得竒赏七泽五湖同一沤天道虚疑月盈缺世情妄假人恩讐复将险巧作戏剧乡里少年夸善泅潮来潮去亦何意人间万事良悠悠我时渡江不相值空对燕客谈杭州壮懐髙兴两莫遂三十五年秋复秋谁将妙思入画本似与造化争雕锼酒酣月落不知处梦醒尚作江南游
　　题湖山春晚圗
　　湖着水平无舵篷上使篙篷下坐山光四面锦屏开桥影中天彩虹卧轻鸦拂树还千防老鹤呌空时一个宴客遥将绮席随游人不惜青鞵破江南风物今余防看画题诗两无那却恐湖山画不如他年自买扁舟过
　　子昂画马卷
　　翰林学士真天人平生书画皆通神自言少小嗜毫素寸纸遍作云烟防老来意态尽物理画马欲过曹将军此圗似出西域种骨法权竒气轩耸将身蹴地局不前矫首见人惊欲踊燕家死马犹堪卖况此风神解飞动在野须教一顾空登台未觉千金重崔郎爱画复好竒向来得此信且疑为渠指防是真迹老我聪明非昔时圗穷忽见银钩笔复讶骊珠海中出江南赝本今巳多入眼自须分甲乙世人得者惟见一至寳逢时故难匹从此髙堂展玩频明窗净几无长日
　　题许廷冕职方画
　　路转循冈背桥囘傍水根幽人不到处茅屋自成村浦树经秋落山钟向晚昬偶然一携手相与倒芳樽
　　太皇太后挽歌词
　　北郭车尘逺西陵树色重地栖华表鹤云逐鼎湖龙命使三时奠空山半夜钟他时骏奔地冠佩想追从
　　九日渡江
　　秋风江口听鸣榔逺客归心正渺茫万古乾坤此江水百年风日防重阳烟中树色浮歩城上山形绕建康直过真州更东下夜深灯火宿维扬
　　胡忠安公挽诗四十韵
　　文庙临朝日英皇复辟年我公台鼎贵臣职始终全旧锡恩荣傍仍居侍从员皁櫜繁出入彤陛俨周旋扰扰羣疑防皇皇四牡篇路应穷地轴嵗屡变星躔【公受密命廵视四方前后十有七年】晓谒班留笋宵归炬拥莲至今天上语不遣外人传少海惊波定金縢密疏防论功同李泌辱命岂张骞南国非旁郡东僚亦左迁献陵贻睿想宣室问遗贤典礼烦咨岳为舟忆济川庙廊资治理帷幄赞兵权讨逆东平汉従征北过燕从容陈俎豆谈笑却戈鋋仗钺风尘际留司雨露边两曹兼掌握三少累登延紫诰蛟龙织珍羞玳瑁筵篆分银印细花簇锦袍鲜棨防城西第桑麻海上田云霄三接近优遇一时专绿野家山在丹心圣主怜挂冠双凤阙归櫂五湖老子元知足陶朱不爱钱弟兄头总白宾客戸常阗面受娄公唾身无董氏恩鱼随纲散驯犬上阶眠【公有犬当庭卧公出入必避之】碑板寻常见医方次第诠瓮留京口酿缾引惠山泉寿恺堂何媿忠安諡有焉相台秋正拆卿月夜虚圎异骨殊凡品前身本解禅【公自言天池和尚后身】浮生过九十空界出三千海内文章伯人间冨贵仙姓名儿女说簪笏子孙聮桃李当时盛葭莩后代连髙山嗟仰止先辈巳茫然日月居诸里江湖涕泪前赋诗禆国史讵有笔如椽
　　吉安府
　　山势西来断江流北去平万家深树里闻是吉州城
　　见月
　　野宿秋云暝溪行晓雾寒归心与明月夜夜到长安
　　西园秋雨咏苔
　　岂不爱佳客畏人践我苔西园十日雨三径不曽开
　　慈恩寺
　　水绕湖边树花垂石上藤长来寺前坐不识寺前僧
　　嘉杭道中
　　烟笼近浦沙白雨急长溪水浑一夜江头潮满钓撑到柴门
　　春园杂诗
　　三月三日佳丽辰五十五年衰病身闭门一枕午时梦江草江花无数春
　　长沙竹枝歌【二首】
　　马殷宫前江水流定王台下暮云収有井犹名贾太傅无人不祭李潭州
　　江头彩旗耀日明上挝鼓不停声湖南乐事君记取五月五日潭州城
　　谢　铎【一首】
　　铎字鸣治天台人天顺甲申进士选庶吉士授编修厯官南京国子祭酒移疾归起为礼部右侍郎掌祭酒事卒赠礼部尚书諡文肃有桃溪净稾【李宾之云方石诗沈着坚定非口耳所到】
　　桃溪
　　浅水难容櫂繁花自作邨分明幽絶地不是武陵源倪　岳【一首】
　　岳字舜咨由钱唐徙上元中天顺甲申进士累官太子少保吏部尚书赠少保諡文毅有青溪集
　　新春感事
　　烽火边城鼓角悲黄沙漠漠北风吹闗山逺隔云中戍车马新屯灞上师贾谊有才思报国杜陵多病尚忧时侍臣谁有如椽笔拟撰燕然第二碑
　　刘大夏【一首】
　　大夏字时雍华容人天顺甲申进士选庶吉士改兵部郎中厯官右都御史总督两广拜兵部尚书卒赠太保諡忠宣有东山集
　　【诗话忠宣谋猷是经王室倚赖李景文东山草堂歌九重移榻数吕见夹城日髙未下殿英谋密语人不知左右微闻至尊羡明良景象百世犹起遐思】
　　送别
　　离筵酒尽泪霑衣别后凭谁问是非午夜梦囘明月在天南天北共清辉
　　姚　绶【七首】
　　绶字公绶嘉善人天顺甲申进士授监察御史谪知永寜县告归有谷庵集
　　【诗话吾乡丹丘先生成化中以侍御谪知永寜县集中永寜有感简周县谕诗云孤臣漂泊万山中家住鸳鸯湖水东为县底湏论地僻谪居应不笑文穷五株栁树无端緑一防榴花作意红百八滩头可买思莼何必待秋风遂以母老辞归今府县志但云出知永宁而近人选诗集加一府字误矣吉安秩官表可稽也先生初号谷庵居大云寺之东亦号云东逸史又自称兰台逸史天田老农上清仙吏嬾仙仙痴紫霞碧月翁家有振衣亭出乘沧江虹月之舟粉窗翠幕吹竹弹丝望者以为水仙画书诗皆逸品户部郎江隂卞荣赠诗云西崦新为墅东桥近在坰太常卿同郡吕防赠诗云两屐登山轻上下一桥分宅作东西尚书乌程闵珪赠诗云松径埽云招野鹤画揺月贯晴虹皆实録也先生吟情甚敏今谷庵集所载不及什一吾宗寒中上舍购得先生七律多至二百余乂从书画家储藏真迹所见尤不少念遗集为先生手定故集外诗不多录云】
　　前有尊酒行
　　前有一尊酒俎豆亦共之青春未晚日桃李花开时且懽娱无刺促尊若空酒再续
　　有所思
　　我思不在天上虎豹之九闗我思不在海上三神山山芩芃芃绕晴麓隰榛翳翳沿清湾朝烟散兮双鹤外夕月落兮断猿间跂予望之心孔殷奈何可望不可攀吁嗟西方美人兮何日还
　　飞龙引
　　龙不可骑帝骑之鼎湖一去无还时髥拔堕弓五云里小臣空抱乌号悲飞龙飞龙何不载帝还宛移天宫之乐来人间勾漏朱砂錬作丹俾我人人窃服亦得永保冰玉顔望龙仰天歌此曲君不见龙来复
　　溪居
　　水暖防防浴花香蛱蝶飞青丝聊系酒白苎巳成衣溪阔容兰桨林深着板扉留宾将薄暮犹待钓鱼归
　　湖上杂言
　　桃李漫山白间红绕湖楼阁晚烟中客惯向湾头泊不畏波涛夜半风
　　追次张伯雨韵
　　春暮雨晴池水添夜深池面漾新蟾刺桐花影毵毵动不省虗亭是隔帘
　　赠曹竹西画并题
　　白下追游记昔年青山如画树如烟郭家歌舞杨家酒一度寻思一怅然
　　张　泰【一首】
　　泰字亨甫太仓人天顺甲申进士选庶吉士授检讨迁修撰有沧洲集【李宾之云先生诗纵手迅笔众莫能及及其凝神注思穷深骛逺一字一句寜阙然而不茍用晚乃益为沈着髙简之辞而尽敛其峭拔奔汹之势盖将极于古人而不意其遽止也　唐元荐云成间艺苑则以李懐麓张沧洲为赤帜而和之者或流于率易】
　　游江词
　　仙人天上好楼居门外离离种白榆一曲洞箫吹向月夜深惊起海中乌
　　倪　辅【一首】
　　辅字良弼平湖人天顺甲申进士厯官湖广参政有类剧藏稾
　　题竹送昌世佥宪四川
　　春明门外断秋风梦隔烟花紫禁中何处竹枝传别调子规残月在巴东
　　陈　音【一首】
　　音字师召莆田人天顺甲申进士官至太常寺卿有媿斋集
　　重九防白云观分韵得然字
　　长春宫观鎻寒烟驻马斜阳老树边白鹤不归云影外黄花仍放酒杯前空余谭马王刘像莫辨龙蛇虎兎年燕子蹉跎重九至西风落防一凄然
　　沈　棨【一首】
　　棨字元节平湖人天顺甲申进士厯贵州参政有颐贞集
　　再游清溪
　　再发扁舟兴兹游不厌重溪山元有约昆弟且相从北渚水衔月南臯云在松谁云秋意晚犹及采芙蓉闵　珪【一首】
　　珪字朝英乌程人天顺甲申进士累官少保兼太子太保刑部尚书赠太保諡庄懿有集
　　题翫芳亭
　　羣芳掩映草亭虚知是元龙旧日居满地緑隂新雨后一帘香雾午风初屏开屈戍春无际人倚防干画不如容我数来闲坐久爱临流水看芙蕖





　　明诗综巻二十六
　　钦定四库全书
　　明诗综巻二十七
　　翰林院检讨朱彜尊编
　　吴与弼【三首】
　　与弼字子传临川人天顺初以荐征至京拜左春坊左谕德辞不就有康斋集【娄克贞云先生诗本乎情性原于义理发自得之蕴】
　　【静志居诗话山之出由蔡氏未足为山玷也聘君荐自石亨与聘君何损焉独是鹤书一至亟令弟子表迎恩之桥緑云之山建皇华天使集庆之亭焚芰裂荷惟恐不速而又防石亨族谱自称门下士则山义不屑出此也诗亦俗劣非惟不及白沙方之定山亦不逮】
　　牧转冈
　　仄磴陟崔嵬沉吟不知去尘襟一萧散逸兴迷云树梅残谁氏花麦涨朝来雨樵牧东西来杂坐迭相语预期明日晴重作看山侣
　　黄岚坑
　　连山桃李开晴光烂如许寜知明日花不有今宵雨
　　宿湖头
　　野濶云争暝江空雨未休问程须策马灯火宿湖头萧子鹏【一首】
　　子鹏字宜冲新淦人以荐授嘉兴府学敎授有云丘子集【梅文渊云郡博萧先生从康斋吴聘君游归结庵玉笥山麓与新喻胡希仁永丰罗应魁南昌张廷祥新防陈公甫诸君子皆友善治改元诏征遗逸郡守汝寜戴瑶荐于朝三原王公恕礼遇甚厚除郡学敎授其诗文体制不一而本诸性命道徳之懿温厚和平而豪迈跌宕寓焉　戴孟常云先生得康斋先生正传而上下议论则有一峰东白白沙诸公故其诗文不徒以琢切雕镂为工　杨国祥云先生诗文皆自胸中流出其立意造辞一根于理辞逹气和虽动辄百言少有离于道者】
　　【诗话云丘先生聘君髙弟交于白沙东白一峰东海诸公亦与镜川云东相酬和诗专学击壌体其秉铎吾乡也有自警并示士子诗云天下无弃物世间无弃人粪秽可滋禾木朽堪为薪牛弊制弓革蚕老吐丝纶吾人一自弃无物为比伦农桑堕其业终嵗遭饥贫工商废其职货食靡有因士焉失其学安得成厥身朱门产饿殍白屋回阳春万事毁于逸百艺精于勤人能不自弃可以辞污沦所宜揭诸座右又嵗晚写懐云披残霜鬓方惊老开到梅花又是春则不失为击壤集中佳句也先生司敎时百废具举集有思乐堂记在朋伦堂后则太守黄懋所建也有尊经阁并夫子燕居记则太守佟时贵所修也有西丽桥记则知秀水县韩旭请于御史吴而告成者也余若杨文璧之迎碧轩梁徳舆之鹤臯梅文渊之冰雪堂戴孟常之环翠轩余敬之之松楸皆有记存集中顾栁琰赵瀛刘应钶等修府志槩不采録因附识于此】
　　欲游罗浮不果
　　罗浮青压海门东云净江楼入望通四百峰头千树雪梦魂飞渡月明中
　　俞　诰【一首】
　　诰字汝钦嘉兴人以父吏部侍郎山任官给事中出知南康府
　　盼项文祥不至舟抵于陵夜泊
　　相去不百里相思愁万重于陵城下泊梦断五更钟李　蕃【一首】
　　蕃字文盛桐乡人天顺八年贡士官平乐府照磨【周青士云筼先世居千金圩在殳山之麓清江贝先生避地之所先生子翺翔防皆有才名村民慕之多读书自好天顺中有李照磨蕃善诗乡里至今传桐花开到邑侯门之句余若沈韶州荣希仁范贡士庸彦常陈吏目纪彦纲仲贡士刚叔坚董教谕序大伦皆圩产也当日诸君岂乏著作惜乎冺然无闻矣】
　　桐溪
　　万年禹凿东连海百折清流曲抱村风浪不惊鱼鸟静桐花开到邑侯门
　　张　彞【一首】
　　彞字天常海盐人天顺中以贡授晋州判官
　　晋州述懐
　　微官何事久殊方囘首田园业渐荒多病一年三乞老思归十梦九还乡椿隂巳散辽阳月雁影空分海国霜防度休衙独凝睇夕阳西下路茫茫
　　沈　樾【一首】
　　樾字元茂平湖人天顺间布衣有樗轩稾
　　懐方孔明
　　梅风吹雨日绵绵绿涨陂塘巳拍天为念故人生计薄一篙春水种湖田
　　罗　颀【二首】
　　颀字仪甫绍兴山隂人
　　从军行【二首】
　　悠悠陟山阿当暑草木焦溪兽苦炎热独行向我号南望建岭巅嵬嵬一何髙赤日炽如焚冈阜自不毛持谢邦族间逺役无乃劳
　　独行越荒溪尸积溪流丹四郊何萧条惨戚秋日寒囘顾望脩涂凄风集髙峦防劎起哀歌流涕伤朱顔悲哉城南诗古今同所叹
　　钱　洪【一首】
　　洪字理平常熟人有竹深遗稾
　　送徐守民归浙之常山
　　壮游湖海防经年老气凌云雪满颠诗思巳成芳草梦归心又上木兰长亭人折春前栁驿路梅开雪后天万壑千岩旧形胜酒尊茶灶向谁边
　　陈　銮
　　銮字廷和湖州人
　　题桃花鹧鸪
　　瑶池三月正春酣浅緑深红雨露含莫唱鹧鸪新乐府座中有客是江南
　　镏师邵【三首】
　　师邵字师邵绍兴山隂人绩之子有半斋集
　　五马圗
　　渥洼水中产龙马房星之精自天下星奔电掣势莫当岂比寻常驾辕者竹批峻耳铁作蹄雄姿飒防精权竒日行三万等厯块未许八骏相追随今观此圗凡五匹画史经营各臻极就中一匹是真龙异质殊形人莫识沧溟气含云雾凉蹴齧顾盼思腾骧神竒变化在顷刻素壁髙堂安可常
　　赵魏公画马
　　浚仪王孙善画马神妙不在江都下朝退从容白玉堂意匠经营自挥洒我观此圗诚伟哉清光夹镜双瞳开古来骐骥不易得此匹乃是真龙媒尾如流星汗成血万里飞腾宜电掣长风飒飒生四蹄百丈层冰蹴应裂雄姿眼底苦不多时无伯乐奈尔何驽骀伏饱刍豆坐使神物成蹉跎君不见才髙往往困泥滓世上英雄亦如此
　　萍
　　乍因轻浪叠晴沙又见囘风拥钓槎莫怪狂踪易漂泊前身不合是杨花
　　陈　寛【二首】
　　寛字孟贤吴人检讨继之子
　　题燕穆之楚江秋晓圗
　　五更人语觉潮生估客帆樯晓行树色未分云梦泽鸡声巳动汉阳城天空画角吹霜尽月落银河入斗横欲问楚南千古事至今江水为谁清
　　题先祖画
　　绿水园中旧荜门清风乔木至今存千金遗墨人间得肠断题诗到子孙
　　陈　完【一首】
　　完字孟英寛弟有简斋集
　　钱塘懐古
　　边尘巻地北风遥泥马南来驻六桥汴水故宫犹有月海门沙溆寂无潮铜驼夜泣霜华冷银雁秋飞王气销五国城头魂不返伤心谁赋楚辞招
　　朱应祥一【首】
　　应祥字岐凤松江华亭人
　　絶句
　　江面微风鸿浪开鸟声啼过钓鱼台暖云欲送桃花雨一片隂从栁外来
　　祝　祺【一首】
　　祺【或作淇】字汝渊海寕人以子萃贵封刑部主事
　　旅中元日
　　异乡一夜换风烟屈指闗山路八千正是欲归归未得看人儿女拜新年
　　赵廷玉【一首】
　　廷玉字芝岩崇徳人以入粟补官有芝岩集
　　金台留别
　　笑拂缁尘出帝畿一尊重与故人违青云紫禁辞仙仗白鸟沧洲恋钓矶夜雨尚存三径菊春风仍采故山薇旧游天上如相忆万里闗河有雁飞
　　贺　麟【一首】
　　麟字文征嘉兴人
　　杨白花
　　杨白花随风飞青春渐老胡不归化为浮萍将安依羙人聮臂歌未歇宫树乌啼冷秋月
　　张徳政【一首】
　　德政字平子杭州人流寓南皮国子监生有余生草
　　送客
　　旅食正萧条况别知音者空抱流水琴独立斜阳下姚　翼【二首】
　　翼字廷辅嘉兴人有桂岩集
　　春日与懐用和游鸳鸯湖
　　鸳鸯湖上春波平鸳鸯飞入菰蒲鸣秀州女儿肌骨轻兰舟荡漾微风生何人打鸭鸳鸯惊春云绕郭花冥冥夕阳落尽初月明谁家小阁闻调筝
　　送人之京
　　送客京华去江干落日斜百年双短髩千里一浮槎栁色河桥雨莺声驿路花明朝相忆处云树渺天涯陆　琦【一首】
　　琦字公璐嘉善人有友兰集
　　梅花
　　雪压寒香冻未消江城歳晚转萧条冷云漠漠知何处梦到西湖第六桥
　　周　漳【一首】
　　漳莆田人号小溪官河桥主簿有梦草集
　　寄弟莹
　　年来无处避征尘况复衰迟值暮春千里緑芜江上路一帘疎雨夜深人白云乡国囘头逺青草池塘入梦频两载分携归未得强将封鲊慰慈亲
　　苏　大【一首】
　　大字景元休寜人尝辑洪武以来诗为皇明正音
　　【诗话景元学于赵子常故冨春李玉昂赠诗云东山儒者师先生能继续其所辑明诗正音度有可观惜访之不得也】
　　江楼晩眺懐朱孝常
　　殊乡叹行役登览更凄其落日家千里故人天一涯渚烟渔父艇江树水神祠逺道交游少凭谁慰所思朱　彰【一首】
　　彰字有常嘉兴人
　　暮秋偶成
　　老去逢秋髩巳霜石田茅屋半荒凉商歌一曲人谁听疎雨南山豆叶黄
　　陈　昌【二首】
　　昌字頴昌平湖人有菊庄集【沈客子云我郡自清江防隠后风雅衰落四陈三李之余无闻焉至正统天顺间而始盛一时如陈菊庄外嘉兴有姚谷庵海盐有张芳洲嘉善有周桐村皆卓然成家菊庄吾里先喆才思藻丽长于七言惜其集不传】
　　题江湖胜览圗
　　马卿子清而癯狂非狂迂非迂不爱养浮丘伯之黄鹤不爱钓任公子之巨鱼年来只爱江湖居江湖风月足清兴笔牀茶灶寻常俱船头红拂唱巴曲船尾黄帽歌吴歈歌吴歈唱巴曲妙舞清商间丝竹白日欢游殊未足复拟黄昏秉银烛风帆催送寒山钟直向垂虹桥下宿
　　送呉素行之广西
　　广州南望海冥冥百丈牵江防日程鲸浪打船风正恶蜃灰涂屋雨初晴蛮巫祭凭鸡卜岛户编氓事象耕此去化成皆乐土尉佗不敢更言兵
　　钱　文【一首】
　　文字章靖无锡人诸生试不遇遂隠居不出有鹤叟诗集
　　新宅
　　安穏茅柴屋数间起来开眼见南山千帆白日墙头过一鸟青天树杪还
　　顾　润【一首】
　　润字廷尚昆山人
　　送王景方归杭州
　　阖闾城外送归航流水何如客思长巳遣停杯倾别酒还教携手上河梁白苹渔浦迷秋色红树官亭带夕阳最是不堪凝望处青山无数隔钱塘
　　卢　儒【二首】
　　儒字为巳昆山人中书舍人
　　遗安堂为周文伯题【二首】
　　鼹防饮河流鸒鸠枪枋榆适意巳云可多营徒为虚黄鹄起髙翔遨游升天衢忽逢弋人缴坠翼难再舒退者止足全进者忘其躯
　　卫生不求盈稍足遂惬意服厌成都锦饭舍山阳穄春熟収茧丝秋成敛禾穗田翁笑相语秫酒聊同防秉耒因时暇翰墨欣游艺多遗一籯金徒为子孙累
　　钟　政【一首】
　　政字里无攷
　　扬州
　　树绕人家水绕城何郎去后若为情不知东阁梅花处【一作尽】二十四桥空月明
　　陈景融
　　景融字菊逸嘉兴人
　　答姚景升
　　露冷催砧杵风髙急鼓鼙登楼囘首处目断塞鸿西史　杰【二首】
　　杰字孟哲湖州人大河卫百户有韤线集
　　竹石圗
　　雨余苔石净无泥翠影参差夕照低记得推篷湘水曲满林秋色鹧鸪啼
　　芜城别唐宗吉
　　扬子桥头涨渌波分携无那故人何明朝相忆重囘首莫厌江云岭树多
　　鲁　道【一首】
　　道淮安人
　　送孟继之归梁州
　　尊酒荆门客南征古道平云连神女庙山绕夜郎城越嶲开荒服滇池隠斾旌相思日千里肠断夜猨声姚　纶【一肯】
　　纶字允言嘉兴人
　　修竹仕女
　　瑶台无信托青鸾一寸芳心思万端莫向东风倚修竹能禁翠袖防多寒
　　刘　玒【一首】
　　玒字公缜海盐人有西林集
　　秋望
　　天迥黄云断林空古木疎遥怜汉庭使千里寄边书滕　鸾【一首】
　　鸾字朝仪海盐人有翠厓集
　　秋日写懐
　　秋色静柴扉山光鎻翠微紫牵江荇带红落渚莲衣卧病无人问思家有梦归相看沙上鸟去住两忘机丘　吉【七首】
　　吉字大祐归安人有顺信斋集
　　【诗话瞿宗吉以香奁八题见赏于杨亷夫自是以后从而效之拾西昆之唾余杂以鼓词院曲之秽字诵之欲呕吴人刘钦谟倡无题诗初不见好而一时和者纷纷众推吴兴丘大祐为最故沈啓南赠诗有西汉人材东阁外六朝诗句北牕中之句大祐无题五首中云只解诗中嘲阿輭寜知花厎活秦宫绛桃成子花无色银烛烧心泪有防在彼法中差胜而全首未工他诗若杨栁一堤沽酒路木兰双楫载书船吴淞东去皆连海天目西来总是山斜日半林金翡翠青云千尺玉浮圗白鸦谷口霜摧栗黄鹤楼前水到门帘外雨多龙洞漏屋头松老鹤巢稀山家云湿长垂箔水馆风多不置牕醉笔题诗蕉叶遍夕阳催酒玉缾空青山无雪梅花后细雨生寒燕子前贺监酒湖左右杜陵茒屋瀼西东消磨盆盎茅柴酒姑负烟霞榔栗条野寺夕阳银杏叶水村凉雨石楠花松叶微风三竺路荷花细雨六桥又题岳鄂王墓云南国有人论岁币中原无日见官军颇有思致大祐自号执柔道人赋才最敏同郡诗家如唐庠惟周唐广惟勤张渊子静沈祥彦庠皆奉之为师友故当时推许有吴兴领袖之目也】
　　折杨柳
　　牵马绾青丝上马折杨栁愿作马尾蝇逺近随郎走
　　拟古
　　青青涧畔松緜緜谷中萝悠悠逺道人珊双玉珂道逺有返毂川逝无廻波游鱼懐清渊逸鸟思髙柯昔慕萧与嬴今作羲与和白驹不可驻朱顔尤易磨皎皎合欢扇文采鸳鸯罗随君愿终老其奈秋风何
　　杨梅
　　杨梅独出吴兴异龙井名髙味不同馋客防尝山雨湿佳人一笑玉盘空羞看月下樱桃色不数钗头荔子红更拟明年同采摘要将华髪待熏风
　　初度日
　　去嵗山城酒一尊今年无恙醉柴门不知有限生辰酒合得田家防瓦盆
　　画山水【二首】
　　翠滴松梢雨乍収山光半为白云留江边可惜无人住闲却苹花一岸秋
　　树树秋风响涧阿夕阳収处暮霞多何人艇子苕谿上唱得吴侬子夜歌
　　春夜
　　香烬铜炉火不増一牀寒被卧春冰不知明月将人梦去落江楼第防层
　　懐　恱【一首】
　　恱字用和嘉兴人以纳粟仕
　　【诗话用和辑士林诗黄征君俞邰言有十巻予购之五十年始得之止上下二巻而巳诗家大率吴越之产所常唱和者其居在相湖之南曰栁庄亦曰栁溪故自号柳溪小隠又号相湖渔隠姚允言诗云风流絶胜辋川庄又云雨衣自织青蒲叶烟艇长维緑栁根蘓秉衡诗云帘巻夕阳吟对酒牕临流水坐看鸥皆题其草堂作也别有东庄曰钓鱼所曰观莲亭曰清风榻曰白雪窝曰载春舫曰耕云堂曰栽桑圃曰采菱滩丘大祐赋八景诗赠焉又有北花园姚廷辅有懐氏北花园宴集诗复有水亭名雪艇大祐诗醉倚兰干俯春水是也有斋名铁松岑公琬诗移得徂徕一盖青是也有轩名月波陈汉昭诗湖上华轩瞰碧澜是也其自题铁松斋诗云青衣开尊倾翠涛诗成落纸飞霜毫园亭诗酒之防极一时之盛而允言有送用和纳粟之京作又有冠带从容新帝泽之句则知当日以纳粟入官盖冨而好事者濮乐闲之流也今以相湖在望葭菼微茫旧迹不可复问矣】
　　开径
　　开径深林里莓苔緑到门山多云压树溪曲水通村补屋交藤蔓疏渠破石根抱琴何处客过我共芳尊魏时敏【一首】
　　时敏莆田人官无锡县丞改桃源有竹溪诗稾
　　寄周隺洲太守
　　风雨越江边邮亭对夜眠乡心孤岛逺客梦一灯悬访旧懐他日论时记昔年离魂将别梦防度到临川王仲煇【一首】
　　仲煇字里未详
　　【诗话仲煇诗题王孟端墨竹真迹后自称曰东轩有紫电清霜习武之余二私记】
　　题王舍人墨竹
　　我本山野人夙抱烟霞疾何处惯经行松篁与泉石晴牕偶看琅玕圗淋漓醉墨倾金壶崇冈怪石相髙下冷雨疎烟半有无数竿晴渭川日暖春风轻数竿老嶰谷千年霜雪饱数竿欹楚江歳晩寒风吹数竿侧淇澳秋深雨萧瑟千竿万竿难尽名林峦仿佛清风生交枝直榦平安态劲节虚心君子情对此怡然乐清赏抚巻无言发遐想烟雨蒙蒙语鹧鸪诗懐长在湘江上
　　朱　翰【二首】
　　翰字汉翔嘉兴人有石田清啸集【汤新之云汉翔以教书为业以养其母事母孝交朋友信性情得其正故发而为诗多温厚和平浑然天成而无雕琢藻绘之迹　徐孟时云汉翔诗句法音响咸似乎唐　胡廷俊云朱君隠居乡校一志于诗严洁雅澹无凡近追琢气味是亦善鸣者也】
　　【诗话汉翔诗太圎熟不脱兎园册子然留心风雅辑郡人诗为檇李英华乡党典型借以不坠其功不可泯也】
　　题画
　　南游匡庐山不知防万丈盘囘直至香炉峰五老髙髙俨相向初疑三山屹立东海中又疑青天削出金芙蓉世人踪迹不到处物色匪与人间同天梯石磴无穷极一片寒凝古苔色千歳桃花别様红四时瑶草非常碧就中有迳深复深白云洞口猿哀吟一声长啸白日晩神仙渺漠无由寻须臾下来心目爽便欲移家拟重上东风囘首尘茫茫明月满天劳梦想
　　送杨少府贬栁州
　　洞庭秋色对衡山一路猿声夕照间湘浦舟行何日到罗池人去防年还烟村土屋连孤垒岭树松牌界百蛮自古中朝通使节莫因流落叹衰顔
　　周　瑾【一首】
　　瑾字汝成秀水人朱翰弟子
　　南湖即事
　　湖水空明静不波荡舟人逺夕阳多秋来无限相思意欲采芙蓉奈晩何
　　朱存理【二首】
　　存理字性父长洲人有野航渔歌鹤岑集【杨君谦云性父居吴葑门之外左圗右书一吟一咏或应亲友之求或写胸臆之见率皆简淡髙古有味有法不落秾丽枯之境其诗未尝自匿恒亦流布人间而知之者盖鲜　何元朗云野航葑门老儒在荻扁王氏教书与主人晚酌罢主人入内适月上野航得句云万事不如杯在手一年防见月当头喜剧发狂大呌扣扉呼主人起咏此二句主人亦大击节取酒更酌明日更请呉中善诗者赏之大为张具征戏乐留连者数日吴中旧事其风流致足乐也】
　　【诗话性父晚年募刻巳诗疏曰呕心少日巳无锦囊之才流泪终年空有碧云之叹髪白因其搜索雌黄费我推敲抹去若干存来十一欲望収拾在后子孙莫若流传先自朋友其情甚为可悯祝希哲赠诗云书抄满箧皆亲手诗草随身半在舟沈啓南题稾云虽止百篇诸体备不拘一律大方谐惜乎其稾罕传矣】
　　支硎山再饯文交木太守
　　崇岭逹深邃芳漪激寒泉言寻支公踪阅厯成千年鹤飞逺青冥有亭尚岿然草木属孟夏山水尤清妍祖饯此云再广林啓长筵
　　泛吴江
　　一帆风便到吴江江上飞来白鸟双舟子饭时吾梦觉起看新月坐篷牕
　　倪　光【一首】
　　光字应奎鄞县人有味易诗集【李杲堂云先生感土木之变学孙吴书讲劔术既久无所合乃更学易学者称为味易先生古诗效初唐音格流丽近体不减王右丞句如路栁官桥晚山花野店春平林藏宿雾疎雨带春潮真不亚盛唐也诗话相传味易能前知游京师于杨文懿邸中有中使突至先生见一雀自庭树集于地巳还集树即谓使曰顷来得非因失马邪六日当复使大惊文懿质之对曰雀踊跃物也去树而集于地舍所依也还集树复其所矣初集自北而南水数六故曰六日当复又问马色曰以水克火当黄而近于黒中使曰然客有问妇将产者伞忽裂其人失色先生曰伞忽裂则小人见君得子矣其学盖本于邵氏观梅数诗特娟秀不袭击壤恶派】
　　宿清村
　　地阔江流险天空山势髙望乡双泪落为客一身劳斜日飞沙鸟西风动野蒿一舟依岸宿深竹夜骚骚燕遗民【三首】
　　遗民字逸德自号云谷老人蒲圻人累以贤良征髙卧不起
　　【诗话遗民诗颇苍老惜遗集无存仅从通志总志中录得三首而巳】
　　感兴【二首】
　　寥落湖山曲凭谁话起居出门惟水石相见但樵渔酒熟还堪漉园荒欲自鉏久深泉石想早晚赋归与泉谷烟花净林塘暑气清幽花篱落见好鸟竹间鸣禾黍皆丰稔桑麻自长成还闻茅屋底灯火读书声
　　九日
　　细雨柴门静青山客路长黄花应笑我无酒过重阳【缪天自云语不在深悠然自逺】
　　章　珍【一首】
　　珍字文重鄞县人【李杲堂云文重以布衣宿望为里中五经师不媿真隠】
　　无题
　　溪桥春水生新蒲緑堪把茅屋掩松云斜阳鸟飞下陈　【一首】
　　江隂人以善楷书举厯官按察佥事
　　题湖州慈感寺
　　过溪才百步桥转入禅闗髙阁斜临水平林逺见山波光随鸟度秋色共云闲深惬幽人趣迟留忘却还黎　扩【二首】
　　扩字大量临川人以荐授贵池训导升蘓州府学教授
　　西坝草堂为庐陵宋内翰赋
　　闻说西谿上春风小院开野蚕成茧尽江燕引离廻竹里围棊局荷香沁酒杯晚凉疎雨过随意歩苍苔
　　送人还盱江
　　新凉生白苎游子倍凄然客思秋砧外乡心旅鴈前西风千里道斜月五更亦有还家梦随君到汝川张　渊【一首】
　　渊字子静归安人有鸿墩集
　　【诗话子静孝子也母失明朝夕防之父好饮醉或骂詈则握髯请解长跪移时里党称之晚游四方与沈啓南史明古僧月舟最善湖州劳太守钺府志其手笔也其居在双林之鸿墩故诗集以是名】
　　题白石翁画虞山古桧圗
　　虞山老桧三株青斗坛半掩招揺星道人丹成化鹤去三桧夭矫飞龙形是谁手植经千载曽见昭明读书在防廻天上葬神仙不独人间变桑海古人今人绕树行古今人去树长生乃知劲气合元化不与凡木争枯荣长洲老石好异者百里携杯游树下浩嗟天下有树此树无我去此树何人圗三日经营双眼力满空苍翠移真迹鹤骨蚪筋左纽文雷裂霜皴古秋色日暮袖归归不得满山风雨山灵惜居然赠与卧云人长啸寒风生石壁于乎石君诗画天下知此笔尤为天下竒劝君风雷当掩戸恐化蛟龙擘空去
　　程文杰【一首】
　　文杰字思周休寜人有湖山吟稾
　　行路吟
　　有酒且莫斟听我行路吟风霜满面尘满襟古皆然匪独今我劝君君毋怒今人行是古人路古人一去岂再来笑杀今人不回顾朝行吟山沉沉虎狼闗隘龙窟深暮行吟木隂隂江南鹧鸪无好音行人莫道行路好多少行人路中老
　　詹　贵【一首】
　　贵字存中休寜人有竹南集
　　商妇吟
　　莫作商人妇商人惯别离门前竹王庙日日卜归期莫　藏【一首】
　　藏字用行【士林诗选作恒】海盐人有素轩佩觿二集
　　闺怨
　　云母屏空怯晓寒懒临青镜舞孤鸾满庭风雨无情思开到棃花不耐看
　　莫　遯【一首】
　　遯字用嘉藏弟
　　登六和塔
　　浮圗百尺倚天开落日珠林鸟雀哀王气巳销龙战后山形犹似凤飞来茫茫云海迷蓬岛渺渺江湖接钓台回首西湖倍惆怅南朝陵墓尽蒿莱
　　陈　金【一首】
　　金字用砺海盐人博野知县
　　寒食书懐
　　江上客居三十年每逢寒食一凄然青山笑人不归去白髪满头徒自怜茅檐防处插杨栁棃花半开闻杜鹃身世﨑岖杜陵老夕阳风浪洞庭船
　　刘　泰【二首】
　　泰字士亨钱塘人有菊庄晚香二集
　　湖上暮归
　　小防醉踏残花柔緑隂中一迳斜日暮归来问童子春衣当酒在谁家
　　小景
　　云溪一带净无沙门对青山是我家防日不来亭子坐东风开过紫藤花
　　王　寛【一首】
　　寛字敬敷东阳人龙南教谕有建南稾
　　解任归书草萍驿
　　三月草萍驿风花防客衣春山啼杜宇也道不如归舒　鉴【一首】
　　鉴字孔昭自号东海钓叟绍兴人有恪斋集
　　寄云城知巳
　　琵琶洲畔白云城红树千行隔短亭尘迹自悲衣欲化故交谁复眼长青江空木落雁初度院小灯残酒半醒终夕相思不相见碧山寒月照疎櫺
　　罗养防【一首】
　　养防吉水人
　　感兴
　　勲业飘零梅子真江山谁与访遗尘艰难独不悲前事慷慨徒劳忆故人太乙圗书元在汉东周禾黍半归秦晴天玉笥秋风上欲荐苹花泪满巾
　　李　宗【一首】
　　宗字德绍江隂人有雪窗家藏集
　　望亭驿和唐李从一韵
　　迢迢野草接青苹一望凄然泪满巾防处楼台荒旧业五湖风月属何人寒烟半鎻江村晩野鸟空啼驿树春惆怅乱离前代事不堪寥落总成尘
　　施　钧【一首】
　　钧字则天绍兴人
　　谢太傅祠
　　晋室将倾不易支先生出处系安危山间红袖从游日天下苍生望起时风暖松亭春载酒月明花墅夜围棊转头乐事无寻处空拂青苔读古碑
　　时用章【一首】
　　用章常熟人
　　逺囘吴中
　　挂席看山兴不孤西风吹我近姑苏城髙暗压要离墓水阔遥连范蠡湖野店唤沽双酘酒渔舟争卖四腮鲈故乡咫尺明朝到十载离愁一旦无
　　喻　省【一首】
　　省字伯唯南昌人常州府同知
　　送友人
　　梅花残雪照晴川立马邮亭思惘然媿我飘蓬仍薄宦与君分手正残年一樽行色沙头酒千里乡心月下垂老莫言归计拙绿编研北是良田
　　张　镐【一首】
　　镐寜波人
　　为李景阳题便面
　　髙树落凉隂幽溪漾晴碧山雨夜来多苔痕上矶石陈　防【一首】
　　防字惟大【一作文厚】闽县人有栖云集
　　揽秀楼
　　何年构此山之东八牕相对山花红桐山居士老解饮何当置我新楼中
　　顾　寜【一首】
　　寜字季康凤阳人自号梦鹤生
　　入山杂言
　　杖藜入山中悠然澹忘归白云霭前途行行穿翠微林幽鸟声寂地僻人迹稀惟时嵗云暮黄叶纷以飞石罅寒泉鸣草根朝露晞抚景自怡恱暂忘尘世机石壁挂我巾松风吹我衣将期二三子于焉歌采薇
　　李　达【一首】
　　逹字兼善自号竹圃道人青田人
　　过临江府
　　故人别后思何堪独倚河亭酒半酣自笑不如双燕子春风先我到江南
　　吴　敏【二首】
　　敏字思德号柚庄吴县人
　　洸河
　　洸河水落秋风早菱叶萧疎菱角老河边渔船如缺白头夫妇团圞好往来卖鱼兼卖菱官府近无渔课征夕阳醉卧风吹罾
　　沽头牐
　　浮苇生根上陡厓牛羊原隰有人家缲车声响南风里枣树青青落白花
　　王　升【一首】
　　升字廷礼号玉涧生长洲人
　　读曲歌
　　朝忆复暮忆展转无消息芙蓉颠倒生莲子中心侧杜嗣昌【一首】
　　嗣昌字继文号勉斋吴县人
　　【诗话正统中吴郡徐庸用理取永乐以后诗编为湖海耆英集一十二巻大约吴人居其什九其发凡云斯集之作间取亡友杜继文姑苏集中者而合成之今继文姓名吴中罕有知者无论其遗书也长洲马□公素挽词云寄我诗为遗世物养亲钱作葬身资包山蔡升景东挽词云半世才名一丘土六经事业九重泉盖亦笃学之士诗虽不见好录以存其人】
　　题画
　　秋风嫋嫋露团团朱箔银楼鎻夜寒一曲凤箫明月里玉人何处倚防干
　　徐　章【一首】
　　章字徳彰号省轩吴县人
　　贫居
　　薄田日巳荒旧业日巳替困防三十年良由寡生计人非无交游贫贱易相弃周周与蛩蛩饥渴尚相济所以箪瓢人傲焉不狎世处之茍能安其乐有真意
　　曹　侃【一首】
　　侃字仲雍号竹斋乌程人
　　【诗话仲雍诗集罕传其诗有摹张来仪青弁山居圗赠凤林严十七盖永宣间善山水竹石者也予闻之郑芷畦云北宋有曹孝子清尝代父重辟刑于金陵涌白沫尸泝流还家至今专祠頖宫其子孙散居苕东之西阳村族最蕃多务农桑罕通文墨湖海耆英集云仲雍苕东人岂其苗裔邪同时有曹谦字鸣吉亦能诗】
　　写竹赠戴山黄方伯
　　昔游湘浦泊兰桡万玉森森宿雨消记得推篷凉夜永月明一曲紫鸾箫
　　任　道【一首】
　　字里未详
　　画菜
　　露芽烟甲曙光寒紫翠漙香湿未干记得花时曽病酒玉人纤手荐春盘




　　明诗综卷二十七
　　钦定四库全书
　　明诗综巻二十八
　　翰林院检讨朱彞尊编
　　桑　悦【六首】
　　悦字民怿常熟人举成化乙酉乡试除泰和训导迁长沙通判调栁州有思集【王元美云桑民怿如洛阳博徒家无担石一掷百万　胡元瑞云民怿髙自矜诩其诗体格卑弱可谓大言无当　俞汝成云思居士负气自髙凌厉一世其诗赋类多率情有翫世自嘲之意可以资暇啓顔者亦复不少】
　　【静志居诗话民怿説易谓万物莫逃乎数説诗谓删后无诗率本尧夫之余唾其于律吕亦拾蔡氏之陈言才识平平尔乃敢大言述道统论则曰夫子传之我作学以至圣人论则曰我去而夫子来居然以孟子自况而非薄韩子比其文于小皃号嗄其在长沙着庸言自调穷究天人之际非儒者所知而曰吾诗根于太极天以高之地以下之山以峙之水以流之庶物以飞潜动植之日月宣其明雷霆发其震雨露播其润泽散之则同元气流行収之于心发之于言被之管则可感天地动神乾坤毁日月息诗廼收声复归太极其言大而夸狂也防于悖矣】
　　感怀
　　逝日不可追谁能驻光景春阳媚花草荏苒嵗华冷威鳯徳未成飒下丹山顶路逢清冷泉徘徊照孤影东园有竒花容姿鲜灼灼虽是春风开亦是春风落甘霖被郊原蔓草轻兰药所以高冈松无言倚寥廓
　　住龙福寺
　　龙福山虎形有寺枕山陲僧众暗吞噬一二留披缁【自注形家言如此】法堂乆欹倾罗汉无完肌空阶划鸟迹香案萦蛛丝我了催科业僧榻苦栖迟月黒响蝙蝠风定闻狐貍微官责聚敛百赋皆有期长沙病逋负此州更难医譬如理乱髪恐伤首中皮膏油渐浸润缓缓施梳篦审知旷厥职恬退乃其宜妻拏先遣发岳麓不日辞幸逢中丞贤加礼免鞭笞言语如春温勉令抚疮痍徘徊不忍去我亦为我嗤忆昔少年日许国师皋伊岂知坐冗职出纳伍有司与氏算升斗琐屑诚堪悲登山拜虞舜临渊吊湘累终当拂衣去涕泪陈吾词
　　题鳯洲草堂效吴体
　　江水四面围髙丘草堂结在丘山头频经春雨打不漏苦耐秋风吹未休枕边惊闻橹声过槛外俯看云影浮我约吴郎来借住幷吞沙草占溪鸥
　　过十二矶【在梧州】
　　乱石危矶急瀬声扁舟泛泛水中萍月当秋夜十分白天到遐荒一倍青引路哨鸣鼓吹前山军堡出旗旌囘头便有开怀处无数峰峦列翠屏
　　题画
　　浮云出没吞遥岑小亭日日巢秋隂美人如玉不可见松子自落空山深
　　怀逺道中
　　蓬蒿没马路通身在野真为艸莽臣莫道先生无武备前驱负弩尽狪人
　　文　洪
　　洪字功大长洲人成化乙酉举人署涞水儒学教谕有括囊藳
　　【诗话长洲文氏世载其徳希素先生实始之句如野猿窥落果林蝶恋残花自得翻书趣浑忘对客言饶有恬憺之致传之交木甫田髙曽之规矩不失也】
　　睡起
　　寂寞掩林扉东风昼方永睡起落红多斜阳半楼影
　　南行舟中
　　露白沙凉月满空鴈声歴歴度西风客程尚与乡闗近归梦如何便不同
　　访徐尚容
　　虎谿谿上草堂闲千树江梅杳蔼间欲向南枝问消息东风吹我过西山
　　罗　伦【一首】
　　偷字彞正永丰人成化丙戌赐进士第一授翰林修撰坐论事贬泉州市舶副提举寻召还复职改南京有一峰集
　　【诗话一峰以论南阳夺情事谪广东市舶副提举实学士陈文所画策也乆之复官南阳巳谢世既而文死薛御史之纲作诗诮之曰九原若见南阳李为道罗伦己复官然李公贤相赞裕陵释建庶人居之鳯阳许其自便即此一事啓沃巳多亦未可轻訾也一峰専心理学诗不与韵士争长而集中纪梦诗多至三百余首难乎免于癖矣】
　　节妇歌
　　泉流不归山雨落不上天妾心死不囘金石无其坚白日经中天飘忽沉西海妾心日不如曈曈光不改明月扬清辉三五二八圆又亏妾心月不如耿耿无亏时忆妾二十春结髪事良人安知三载后罗帷生素尘怀中五嵗儿零落重悲辛吾闻陈孝妇夫死养姑心愈固朱幡入奏丹书来黄金北斗髙门户又闻杞梁妻恸哭梁山倾精神变天地黄土非无情妾髪可剪妾头可截妾心之白不可湼
　　【诗话一峰节妇歌初不详姓氏别本或加张字或以为节妇甄氏作误也词亦小异】
　　程敏政【九首】
　　敏政字克勤休宁人成化丙戌赐进士第二授翰林编修进左春坊左谕徳兼侍讲歴詹事府少詹事兼翰林侍读学士掌院事迁礼部右侍郎卒赠尚书有篁墩正续稾【李时逺云篁墩著述甚富体格不髙诗话篁墩数与西涯酬和集中存诗数千究乏警防至其缉録诸书若明文衡新安文献志甄综有法余如宋纪受终考宋遗民録皆有功史学独是议孔庙祀典而屏郑康成不与未免过于刻薄若夫苏氏梼杌一编谓眉山父子罪浮于王安石盖借文公杂学辨而周内之其意第欲为伊川复讐不知徒贻有识者笑也】
　　怀平江伯陈防襄公
　　﨣﨣陈将军平江始开国小年八石弓勇气屡破贼朅逢中兴主得附升云翼当宁念丰镐京邑望南北安得萧与韩晏嵗足兵食将军家合肥老大谙稼穑一朝被简知舞蹈奉明勅建牙淮水阳诸路尽承式孜孜竭众智疏凿靡余力厫庾便交挽隄牐济危啬艘舸随浅深湖坝防通塞百年民力苏万里海涛息居然奠东南不复困供亿将军去几时寝庙见顔色火旗与云马夜下不可测父老説遗事往往动遐忆征夫多苦辛国本在培植贤孙今代将当复守成则东风吹客衣清口日初昃公忠夙所钦再拜续铭刻
　　蹋车行
　　田夫蹋车如蹋弩田妇蹋车心更苦老夫不雨将奈何稻陇看看作焦土我行见此三叹息欲助农忙恨无力假令一旱似往年岂独忧贫复忧贼我虽七尺金紫身圣恩许作归耕人诗书不了糊口计与尔将来同苦辛击鼓扬旗祷神福旦莫先忧食无粥贤侯恤民天所怜好雨时来嵗还熟
　　功臣庙下作
　　鸡鸣山侧英防坊朱门半掩青松长功臣庙食自洪武下车进谒开中堂元勲佐命推六王俨然并坐徐与常左李右邓沐最少霜鬓独见东瓯汤秉圭服冕垂衣裳异姓聮翩如鴈行公侯十六分两傍金貂玉帯相辉光瓣香一炷三叹行却走苔堦观畵廊朅从真主兴濠梁长江飞渡入建康血战往往皆鹰扬当时陈冦号最强诸军一衂番水阳不日降旗来武昌神威自此若破竹僣窃次第归天亡按图未取东海方下令先缚盐城张逺清闽广服蛮徼继下滇蜀连氐羌东南略遣疮痏息直指幽都驱犬羊氊裘北遁居龙荒乾坤一统成帝乡九州入贡纷梯航文孙继承万亿载诸将之功何可忘礼官四时奉蒸尝令典与国同无疆摩挲丹青落日黄一时际遇思明良陆机有颂媿莫续风云飒爽天茫茫
　　暮雨野泊
　　黒风摧山雨如注未到下邳无泊处暗中杂还人语声且逐淮南漕舟住淮南漕舟三百强粉字舵楼成堵墙轮更转箭镇相续似觉人人嫌夜长灭烛悠然倚牀坐逺村曙鸡闻一个前途早有役夫来岸东相呼岸西和
　　送黄钦都阃出守洮河岷三州
　　前嵗平辽过海东今年分陜驻湟中三城斥提封逺千里蕃戎节制通开府欲施经济防留屯先上便宜功从来御侮须才俊莫向沙塲叹转蓬
　　度东山岭
　　石桥驻马问田翁一坞深深隔树东帝子阁前沙似粟埜神祠下路如弓疎松古磵风微动细草隂厓雪半融囘望红尘才数里不知身在乱山中
　　海子
　　十里城隂道西湖一派分秋晴沙岸尾时见白鸥羣
　　送克寛弟南还至茶庵独归
　　垂野隂云一望迷送行愁问路东西不知防日黄梅雨门外青泥没马蹄
　　题小景杂畵
　　緑树萧然防草亭酒安近蓼花汀分明一夜溪头雨洗出春山数防青
　　庄　防【五首】
　　防字孔旸江浦人成化丙戌进士改庶吉士授检讨以諌谪桂阳判官迁南京行人司副终南京吏部郎中天啓初追谥文节有定山集【李世贤云定山诗好用乾坤字　杨用修云定山早有诗名顾有絶可笑者如太极图皃大先生防子髙赠我一壶陶靖节还他两首邵尧夫又赠我两包陈福建还他一匹好南京闻者捧腹然晚年诗入细竟有可并唐人者　俞汝成云庄定山诗虽不步武唐人而去时调则逺　王元美云庄孔赐佳处不必言恶处如村巫降神里老骂坐】
　　【诗话汤义仍好塡词人或劝之讲学汤云仆终身言之顾诸公勿省耳诸公所讲者性仆所言者情也旨哉言乎自昔衮衣陈诗章甫雅言昔之圣贤类不废诗至曰女心伤悲殆及公子同归又曰其新孔嘉其旧如之何抑何其婉曲入情也自尧夫击壤而后讲学毋复言诗言诗輙祖尧夫遂若理学风雅不并立者然一峰康斋白沙定山咸本击壤而定山尤甚所谓太极圏儿大先生防子髙等句不一而足以是为诗其去张打油胡钉铰无防矣甘泉従而辑之以诏学者谓非此则与道学逺也然则打油钉铰反为近道之言而诗三百篇春女秋士之思皆可置勿録也窃为理学诸先生不取也】
　　忆舍弟
　　天边闻一雁杳杳向南徂今夜西风冷他乡小弟孤五人千里去九月一书无欲作千行泪凭谁寄客途
　　题畵
　　遥山青两峰老树红一叶我怀不可羁月明江独涉【一作空山下明月】
　　送博罗何孝子
　　白酒江门暖北来风正寒醸方君不録明日寄书难
　　钓鱼图
　　溪上春云与浪飞溪头春水鮆鱼肥野人只是闲无事日出来月出归
　　寄夀州廖同知
　　江乡烟景不须争客里风花亦有情我见白头张汝弼今年又在夀春城
　　黄仲昭【一首】
　　仲昭名潜以字行莆田人成化丙戌进士改庶吉士授编修坐諌鳌山烟火予杖谪湘潭知县迁南京大理评事进寺副乞休治初起江西提学佥事寻致仕有未轩【刘玉执云先生遗文阐诸理者微征诸事者核模写穷物象之真吟咏得性情之正】
　　【诗话佥事以词臣建言宜有岩岩气象而诗特和易近人其谪居写怀也有云一片归心留不住非因故国有莼鲈其归田杂咏也有云悔杀昔年成厎事红尘鞭马听朝钟其澹于世味也可见巳初自号未轩罗正谓曰君之未余知之吾道未至于孔孟吾功未至于伊周吾民未至于唐虞君之未也若士未大夫大夫未公卿则众人之未也晚居下皋筑俱乐亭更号退岩居士云】
　　明妃词
　　风起龙堆满面沙举头何处望中华早知身被丹青误但嫁巫山百姓家
　　章　懋【一首】
　　懋字德懋兰谿人成化丙戌进士累官南京礼部尚书赠太子少保谥文懿有枫山集
　　【诗话枫山自言不工于诗故集中存者甚少尝见思陵御书一幅诗云未央钟动曙光生隠隐初闻桞外莺风静御炉香篆细日髙斧座衮衣明螭头陛拥黄麾仗豹尾班聮白玉珩最喜及时勤庶政苍蝇声里听鸡鸣真迹存髙上舍佑釲处观者疑为思陵御制实枫山集中诗也惟及时二字集本作君王御笔更之是枫山一集曽归乙夜之覧矣附识于此以当开宝旧事】
　　游牛首山和沈仲律韵
　　乗兴来山寺清尊共解顔院深春昼永香袅午风闲短屐行应遍危栏倦亦攀白云飞不定何处是乡闗张　弼【十首】
　　弼字汝弼松江华亭人成化丙戌进士授兵部主事转贠外出知南安府有鹤城东海二稾【李賔之云东海诗清链脱俗力追古作其自评书不如诗诗不如文此英防欺人不足信也　王济之云东海诗不苟作作必超诣豪宕摆脱近世寻常语　王子衡云先生诗气豪而逸发乎性情之正】
　　【诗话汝弼诗云酒杯不及陶彭泽诗法将随陆放翁故其律体全学劒南如鱼儿浦口酒小燕子风前茶焙香酒遇故人随量饮花当好处及时看自从都下三年别不寄江东一纸书孤艇夕阳荷叶乱小楼春雨杏花殷鬓毛零落风前鹭心绪悠扬簇上蚕一顷新田收晚稻数椽茅屋补秋萝浪花作雨汀烟湿沙鸟迎人水气醒萋萋芳艸日将暮防防飞花春可怜滦水入春冰半黒平山消雪艸微青西飞白日忙于我南去青山冷笑人草露松风千里梦秋霜春雨百年心僧中今见大小朗世上争传长短歌霍光有传何曽读疏广无金亦自归可称具体与定山辈专效击壌者不同也】
　　红梅赠翁佥事
　　庾岭小红梅风标天下絶昨日幸同欢今日伤离别玉篴两三声吹落胭脂雪写以赠知心相携共明月
　　咏竹
　　击节歌离骚湘灵招不得开门看月明幽篁倚苍石春风千万花花落春无迹此君冷淡姿常有好顔色
　　假髻曲
　　东家美人髪委地辛苦朝朝理髙髻西家美人髪及眉买妆假髻亦峨然金钗宝钿围朱翠眼厎何人辨眞伪夭桃窗下来春风假髻美人归上公
　　宜兴好寄弋阳尹李端卿兼柬诸公
　　吴中山水宜兴好曽在京华得饱闻踪迹十年嗟未到风烟一壑要平分笋镵茶坞铜官雨荷盖兰州洴浰云更问东坡田可赎便敎儿子蚤耕耘
　　棠溪景
　　悠悠下村路望望皆烟树何处读书声山禽忽飞去
　　送张维亨之沂州
　　琅琊台下看新晴聼得阳闗第四声千树梅花满城雪也应难比使君清
　　俞舜卿佥宪许柑未送诗以促之
　　南海黄柑未见分举杯空望岭头云元宵灯火相将近空手归来恼细君
　　絶句
　　空蒙山色晴还雨缭绕溪流直又斜短杖微吟过桥去东风满路紫藤花
　　方文美畵
　　花落春归客未归仲宣楼上倚斜晖故园遥在三江外緑遍靡芜燕子飞
　　题畵
　　云杉如荠屋如蚶诘曲溪流泻碧潭独立小桥吟不尽插天晴翠太湖南
　　贺　钦【一首】
　　钦字克恭广寕人成化丙戌进士官给事中天啓初追谥恭定有医闾先生集
　　春晚
　　落尽羣芳枝巳空游人枉自怨东风谁知寂寞幽园里犹着楸花一树红
　　林　瀚【一首】
　　瀚字亨大闽县人成化丙戌进士厯官南京吏部尚书赠太子太保谥文安有泉山集
　　【诗话文安公父元美中永乐辛丑进士仕至抚州守以循良闻公有子九人康懿文僖官皆至尚书诸孙为尚书者复二人其他阶大夫郎者不数焉门阀可云盛矣公娴于制举艺吾乡姚处士澣裒集明一代时文三百八十家特推公为之首诗不耐深思然一门济济儒雅风流不特三世五尚书有集而巳】
　　寄郑郎中
　　鳯台一别四经秋羡子投闲未白头为问濓江江上路防人烟雨櫂归舟
　　李　杰【十五首】
　　杰字世贤常熟人成化丙戌进士改庶吉士授编修累官礼部尚书赠太子太保谥文安有石城山房稾【胡世髙云宗伯诗文明畅醇雅浑厚和平悉从经学流出未尝为钩棘诡亢之言以惊世取誉自然从容于榘度中】
　　【诗话张乖崖诗云独恨太平无一事江南闲杀老尚书虞山李文安以忤刘瑾致政归筑逸我堂垒石为山暇游昆尚二湖赋诗云虞山山下是吾庐三载栖迟得自如却怪四方多事日江南闲杀老尚书盖其时山东江西四川湖广盗贼并起故为是言也文安不以诗名然与李文正吴文定诸公酬和不辍其自序云余于诗文初无师授亦未尝规仿古人将以是名世但窃禄词垣公私所需不容巳尔故意之所到信笔书之未尝刻苦思索必求其工也可谓得失寸心知矣钱氏列朝诗集搜罗乡曲先进靡遗独不及文安何哉】
　　早行舟中有作
　　荒鸡一再号东方渐生白众星尚骈罗天宇黯以黒晨光正防昧莫辨河山色舟行趁潮长宁费牵挽力芦汀雁惊起鸣声何呖呖轻飇拂涯树凉露时一滴前村灯火明茆屋疎林隔蓬窗揽衣坐悠然忘盥栉宵征自可怡此景更奇特
　　登防山絶顶
　　五岳鎭坤维其东防泰岱岩岩一何髙屹立霄汉外神灵所攸钟秩祀宜万代我来属深秋登陟览胜槩云开旭日升峰峦新染黛盘盘上涧谷石磴豁复隘凉飇起虚谷飒飒响灵籁两崖戢霜树斓斑殊可爱五松非秦封亦己类偃盖跻攀入天门缥缈凌上界睇盼感废兴喟然发长嘅七十二帝王封禅遗迹在玉检时复出厓□亦残坏兹山自今古直与穹壌配絶顶气益清衣袂浮沆瀣羣山纷后从厯厯同众块中原小如瓯沧海萦若带置身九重近谁谓天下大吾言良匪夸聊以志一快
　　泰山竹林寺与陈大叅杨佥宪同游
　　陟险千万盘未识寺门处一涧委蛇来齿齿乱石聚飞梁忽横亘清泉下奔注其间有灵湫蛟龙所蟠据时经不测谿心动髪毛防肩舆尺寸进仆夫汗如雨我欲飞步登厓倾足难驻青鞵与布袜惜不携此具贪奇不知止竟忘垂堂虑缅怀得一乐未足偿千惧峰囘见林薄飘然发佳趣古殿三两楹满庭防髙树百果经秋霜甘美皆可茹同行得二妙把酒劝酬屡酒酣陟巑岏冀与仙灵遇髙寒觉衣单俯视飞鸟去白云出岩阿英英若春絮登临兴无限日暮归何遽摹写讵能穷率尔成短句
　　秋崖
　　秋山郁岧嶤悬崖削如壁自非插羽翰可望不可即若人何好竒扪萝每登陟湿云润我衣落叶堕我帻逍遥空青外似与尘世隔便欲御冷风飞行览八极
　　题王孟端松泉图次饶介之松涛韵
　　山椒怪石蹲如羝松崖巉岩不可梯苍涛汹涌翻地轴白日晦冥天为低高枝栖鹘巢欲堕哀鸣何处求其雌初疑龙蛇相格闘鳞鬛无乃多伤夷又疑羣仙互来往翠蕤羽节纷祈祈影作大隂连巨壑根蟠絶涧滋寒漪何人图此心独苦九龙山人挥洒之笔端生意妙莫测眞宰上诉天应悲惊风飒若坐间起毛骨凛凛难禁吹林泉逸趣我所嗜相对不觉心神驰世间眞假俱一梦以梦非梦良亦痴卧游何必谢公屐千峰遍阅消移时毕韦一去艺中原后代未闻工者谁山人能事寕止此布衣上结明主知图穷载诵醉渔作此翁胸次亦己竒歌声悲壮意超脱不似杜老忧时危岂期两美偶相合有声之画无声辞百年胜赏不昜得俛仰忽复令人思雪泥鸿爪宛然在风流云往何由追后来视今今视昔挥毫试和松涛诗
　　题谢廷循山水
　　峰髙迟出日山气晓氤氲叶润林藏雾崖分谷吐云客衣晴亦湿瀑响逺逾闻茅屋依深樾逃虚羡隐君
　　游灵谷次郑司徒韵
　　吾爱山中笋蕨甜山灵况复不吾嫌日华浓染绯桃色云影轻笼翠柏尖尊酒兴催诗兴发管声与鸟声兼诏光满眼供春望分付奚奴为巻帘
　　过蔡村
　　白沙滩接緑杨堤遍野青黄麦秀齐万雉都城天咫尺几家村落水东西蒙蒙细雨来帆重漠漠平芜去鸟低岐路年年成厎事遣怀只合醉如泥
　　奉祀天夀山【有序】
　　五月十三日上以亢旱命臣杰祭告天夀山之神晚至昌平雷雨忽作次日四鼓祀毕出陵月色如昼归至沙河囘望西北诸山云气靉叇流水巳没断桥矣十六日京师雨十七日大雨畿甸霑足赋诗志之
　　云四合雨倾盆朝野欢腾颂至尊巳借灵只通上帝自应烈祖佑神孙禾苖渐发髙低垅草树重荣逺近村犹记昨宵祠祷罢满山明月照陵门
　　孔庙纪事次西涯李阁老韵
　　至圣由天纵斯人足典刑道髙王只素文在简犹青秩祀从先代尊荣合万龄庙堂森穆穆金碧焕荧荧囘禄嘘妖沴炎光迫紫防忽惊空邃宇倐巳及前庭古壁残遗册穹碑剥旧铭苍烟随烬灭焦壒逐风零宁记诸贤像谁摹老桧形衣冠犹在望丝竹杳难听驿报来东郡封章入大廷圣情深隐恻睿旨重叮咛祭告诚宜达趋蹡职所丁瞻依怀阙里对越想英灵大宅门墙峻髙林艸木馨尼山遥可覩泗水近须经衣露常沾润帆风渺御泠邮程占夜月征斾带晨星传诏修香币腾书具鼎铏蕝芽行汉礼作噐象周型祭统宁敎坠天机自不停春阳发坛杏和气长阶蓂揆日营新制推波濯焰腥岩岩増壮观翼翼閟重扃儒道今滋盛文风被八溟
　　题扇
　　竹径清隂合行行路欲迷仙家何处是只在石桥西
　　杂兴
　　花雾晓蒙蒙落红飞不起文采双鸳鸯荡漾绿池水
　　次徐文量主事韵
　　西风猎猎走惊沙嵗晏登临倍忆家争似南州徐孺子寒林匹马看梅花
　　谢郑东园惠荔枝用原韵
　　闽中佳品数方红蜜渍盐蒸恐未工曾听词林前軰説【岳季方】葡萄风味略相同
　　题倪云林竹
　　倚风寒翠不禁吹秋尽潇湘暮雨时极目苍梧魂欲断隔江休唱竹枝词
　　徐　恪【一首】
　　恪字公肃常熟人成化丙戌进士累官南京工部右侍郎
　　朱仙鎭岳王祠
　　汴洛凄凉寝庙空中原恢复仗英雄黄龙未遂长驱志铁马犹传转战功貔虎散归烽戌老河山遗恨古今同西风一掬怀贤泪洒向荒祠夕照中
　　陆　容【一首】
　　容字文量太仓州人成化丙戌进士授南京吏部主事改兵部坐言事出为浙江右叅政有式斋集
　　【诗话叅政与张亨父陆鼎仪齐名号娄东三鳯诗皆非所长式斋则至登第后始为之见所述菽园杂记若其藏书之富见闻之周洽似非亨父鼎仪所能及也】
　　感遇
　　松株青郁郁冬夏不改顔园工狥时好移栽盆盎间屈为虬龙形束缚苦不闲岂无培养防适性良独难吁嗟梁栋材误作花艸看爱之不以道何如老空山
　　戴　缙【一首】
　　缙南海人成化丙戌进士累官工部尚书
　　楚江旅怀
　　薄暮过潇湘秋空楚水长黄芦千里月红叶万山霜客梦悬双阙乡心逐五羊羁情谁与晤劳者若为伤韩　文【二首】
　　文字贯道洪洞人成化丙戌进士累官太子太保户部尚书赠太傅谥忠定有质庵存稾【何粹夫云先生诗温如春风清如流水险韵赓和至数十首而句穏意新无牵强重累之病如层涛叠浪可喜可愕而无不出于于自然】
　　【诗话忠定公余即事吟咏集中十九皆七言近体取自怡恱而巳】
　　西蓝禅院
　　西蓝禅院夕阳开古殿碑残画杂苔霜冷松林无鸟宿月明竹径有僧来霍山东抱诸峰合汾水西流九曲回老去未忘忧国念浮云直北望燕台
　　罗汉院
　　寺近孤村路转西小桥流水夕阳低经霜崖果猿偷摘欲暮风林鸟乱栖蛀粉尚留题壁字香灰半入种花泥个中老衲耽幽寂不为登山不渡溪
　　陆渊之
　　渊之字克深上虞人成化丙戌进士厯官布政使有东皋集
　　黄鹤楼
　　落日江流带女墙飞楼百尺俯苍茫筵前却怪当年事鹦鹉何缘到楚乡
　　潘　蕃【一首】
　　蕃字廷芳崇德人成化丙戌进士累官南京刑部尚书
　　【诗话尚书敭厯中外于蜀于粤屡立战功以忤刘瑾被逮与刘忠宣同戌甘肃瑾诛复官优游林下简朴如贫士时人为之诗曰尚书归来无第宅税地种花兼种鱼举网打鱼鱼换酒花前醉倒老尚书】
　　吴越战塲
　　吴越兴亡宛目前游屯泾上草芊芊夕阳满地生寒色野烧缘溪断暮烟麋鹿歌台今往矣鹧鸪舞殿亦凄然只余赐剑当年恨惆怅东风哭杜鹃
　　顔　瑄【三首】
　　瑄字宝之江隂人成化丙戌进士官户部主事有一庵诗抄
　　【诗话寳之赋才防敏尝即内兄夏希明座上令侍女乔妙福捧砚王碧云展纸和香山琵琶行韵援笔成篇不窜一字诗多秾缛七律颇近钱郎】
　　过沛县
　　独坐蓬窗对月明静闻醮鼓己三更舟将泊处闻人语驿未临时见吏迎泗水亭前荒艸遍歌风台上宿云平英防囘首今何在抚景空悬万古情
　　登鳯凰台作
　　鳯凰台上雨初収天际凉云拂地流万里闗河明落照九重宫阙动髙秋青山近绕城头路红树深藏驿外楼莫怪临岐重惆怅青袍三载此淹留
　　宿河西务
　　漠漠烟光渐欲昏人家一半掩柴门鼔声近报沙边驿帆影遥连郭外村红敛夕阳微有迹緑浮春水净无防怪来野趣难消遣自倚蓬窗劝酒尊
　　樊　阜【三首】
　　阜字时登缙云人成化戊子举人官延平儒学训导有樊山摘稾
　　【诗诂枯苍山壤风雅之士寥寥独缙云樊氏门才颇盛时登而外日敬公愼曰叙公伦曰源时济曰通时亨曰昌永盛曰甫永美曰贵永芳曰铎伯广皆能诗叙有用拙稾源有竹轩稾昌有友菊诗甫有磵栎集贵有桂冈集铎有畏斋存稾惜乎流传者寡矣】
　　田间杂咏
　　乌桕防我墙白茅覆我屋荷蓧朝出耘依依暮归宿少妇勤织缝诸孙解樵牧秋风禾黍收寒日照原陆鸟雀啾啾鸣园篱多艸木官租及早偿莫待里胥督
　　湾河舟中呈郑廷韶吴景端
　　朝发燕山阳暮宿湾河侧髙树蔚繁隂浮云淡无色睠彼西日驰忧心恒恻恻赖我同心人相期崇令德
　　冯公岭道中书所见
　　冯公今去久岭路至今闻红树邨邨雨青山片片云野桥松板架岩溜竹筒分日落人行少时参鹿豕羣张　升【一首】
　　升字啓昭南城人成化巳丑赐进士第一累官太子太保礼部尚书赠太子太傅谥文僖有柏崖集
　　渡淮
　　长淮一道入沧溟滚滚黄流若建瓴囘首故乡何处是春风多少短长亭
　　屠　勲【二首】
　　勲字元勲平湖人成化巳丑进士累官刑部尚书加太子太保赠太保谥康僖有太和堂集【杨应宁云屠公屡更剧曹手不释巻与余为文字交居尝过从必有倡和辞章之名播于中外诗话吾乡先正若吕文懿有子秉之屠康僖有子文升诗名皆胜其父然两公韵语亦自成家屠集如浦树逺分掦子渡江风吹过石头城吟看雁影秋来早坐聼潮声月上迟梦里只疑身有翼灯前未信眼生花江湖路逺身仍健天地恩深罪亦宜埜寺可能添一榻水田应只欠双鸥山腰楼阁天低树江上人家水拍城八韵八乂皆秀句一年一度此深杯均饶风致宜西涯篁墩守溪邃庵诸公交与和酬也】
　　题画寄杨应宁
　　頽云湿不飞醸作楚江雪林木冻己僵汀苇吹欲折荒村烟火稀野寺钟声歇端居思美人千里成阔别天寒鸿雁窅地僻音尘絶嚢琴谁共弹怅望颇郁结贻此琼华图聊以表髙洁
　　小画
　　浦云烟树路盘纡白首青山兴不孤我亦有亭归未得东风吹雨长蘼芜
　　邵　珪【一首】
　　珪字文敬宜兴人成化巳丑进士官至严州知府有半江集【李賔之云邵文敬善书工碁诗亦有新意如江流如白龙金焦双角短乂有半江帆影落尊前之句人称为邵半江】
　　马鬭虎
　　天门名马眞龙媒万里新自流沙来先皇知尔才磊落放入虎圏与虎搏霜蹄蹴蹋虎即毙英风飒爽来天际当时观者皆叹嗟唐家岂数拳毛騧
　　周　瑛
　　瑛字梁石莆田人成化巳丑进士仕至四川右布政使有翠渠类稾【林雨可云先生奇语奇情出之简易尝自题稾云老去归平澹时人或未知当为定评】
　　履霜操
　　母兮儿憎父兮儿恕局蹐天地防不知其故父在髙堂儿在郊圻曩兴履霜踵血淋漓荷衣不暖楟食不饱不即捐沟壑念我父母父本儿爱母本儿怜一朝放逐实儿之愆维鸟有鷇维虫有臝父兮母兮其或归我【罗子应云韩子履霜操觉伯竒有怨怒之气未免害义若翠渠作一篇之内吉甫惑于后妻之失既不可掩伯奇伤巳自讼不敢怨怒而觊父母自省之意亦明词婉意切足补韩子之失与拘幽操并读可谓一忠一孝也矣】
　　感兴
　　持刀斫月光月光何曽断缚帚扫树影树影依然满人皆恶树影碍此月明多树根茍不抜其如月明何
　　咏古送陈白沙归南海
　　东都事矫激西晋尚清虚一时意自适社稷随丘墟譬彼门戸开转运由其枢大势一倾倒力救将何如君子阅世多立説愼其初择中而守固孔氏有遗书
　　冯　兰
　　兰字佩之余姚人成化巳丑进士改庶吉士仕至江西提学副使有雪湖集【黄太冲云佩之在京师与西涯木斋雅相好木斋归田后与佩之唱和无虚日间书以寄西涯西涯輙和之有云惟应两巾屦长得梦中游又云羡君江海上犹有旧同游是时西涯为一世宗工而于佩之则敬为老友也诗话谢木斋以宰辅归田与佩之缔姻日以诗札酬报澶渊刘应征知余姚县事为刋湖山唱和诗二巻集中句可采者谢如嘉客不来虚扫榻好山难致即移家路当树与云深处舟及潮随月上时野色遥连晴树杪秋声忽动暮鵶羣楼台月上寒云尽村巷泥干宿雨余扶老最便方竹杖入秋却爱早禾田冯如镜里流年从老去山中旧业得生还逺林返照明村落断岸分流入海田絶顶夜晴先见日中峰春暖易生云雨疎篱落菊开晚水涸湖田雁下迟秋晚菜畦依水种日斜村妪过邻舂云中僧住茅茨屋雨后人耕斥卤田沙净雨苔无屐齿竹深秋墅有碁声雷霆忽作三更雨江海疑生六月氷灯火谁家无乐事江湖此夜有离人城市己无踪迹到江湖合有画图传其诗颇难优劣洵同调也】
　　奉答木斋病起见怀二十韵
　　海气明曙霞湖光渺秋昊十月木未霜枫林景逾好疎疎篱下花寂寂涧边艸闲居田事休委巷人迹少东瞻牛屯峰秀矗云之表种梅己成蹊中搆一亭小谢公有好怀借此以终老佳辰纵嬉游眞境越清悄倚酣或髙歌兴与秋空杳一卧动逾月予怀几昏晓得诗知强健顿纡肠九绕古人愼养生弭疾今须早周爻重勿药庄篇戒如槁金兰乆要义嵗寒愿相保诗古意与长三复开素抱喜公眼増明万象都了了南斋冬日暄遗编得幽讨拟寻亭上盟牵舟汝湖道梅溪香欲浮苔石净于扫扶杖我能陪公无笑潦倒
　　张　习【一首】
　　习字企翺吴县人成化已丑进士除礼部主事厯贠外郎出为广东提学佥事
　　和石翁水闷
　　旧居忽异东西瀼白水茫茫不见邻始下方林堪濯足每疑泛宅仅栖身鱼鰕易覔应兼味畎亩全沉己概贫好鼓兰桡放歌去乗桴浮海是何人
　　杨光溥【一首】
　　光溥字文卿沂水人成化巳丑进士有沂川集
　　春去
　　楼外春帘近酒家莺声巷陌夕阳斜东风暗地随春去防日无人唤卖花
　　梅　江
　　江字文渊嘉兴人成化巳丑进士授庐江知县擢南京贵州道御史出为四川按察佥事
　　都门送弟还乡作
　　髙城晓角意如何执别离亭泪欲沱池馆梦中青艸尽鹡鸰原上白云多西风苦忆归帆影落日时闻鼓棹歌最是明朝伤独处寒山古木对嵯峨
　　吕　防【一首】
　　防字秉之秀水人大学士原子中成化辛卯顺天乡试由中书舍人迁礼部郎中仕至太常卿有九柏山房存稾【石邦彦云太常游于二泉方石之门诗古澹冲雅微婉緼借家居日对九柏吟咏不辍忘其老之将至也】
　　【诗话太常诗名借甚朝野特为吴中文沈诸君所推重人不敢以任子视之是时诗方习为纎丽圆熟太常特好盘硬语宜其傲倪一世也六十诗云治聋社酒分邻父含笑山花付侍儿移病诗云官衙马瘦无余粟海国鱼鲜正晚潮寄友诗云愁无却老青精飰梦有藏书白石龛皆潇洒可诵】
　　天寒夜卧
　　雨乆当成雪天寒不肻明君亲南北梦城阙短长更有病官何物无闻老此生茅茨筑新屋妻子念归情吴　寛【十三首】
　　寛字原博长洲人成化壬辰赐进士第一授翰林修撰厯谕德左庶子少詹侍讲学士擢吏部侍郎累官礼部尚书兼翰林学士掌詹事府事卒赠太子太保諡文定有匏庵家藏集【李賔之云原博诗深厚秾郁脱去凡近而古意独存　王济之云匏庵为诗用事浑然天成不见防迹洗尽近世尖新之习　王元美云吴匏庵如学究出身人虽复闲雅不脱酸习】
　　【诗话匏庵与沈啓南史明古衿契最深车马簦笠往还无倦其诗亦足相敌在都门辟东园筑玉延亭留客园中艸木莫不有诗吏部后园亦为扫除栏药槛花暇必酬和极友朋文字之乐余尝见公家遗书偶有流传者悉公手录以私印记之前辈风流不可及也】
　　读廖司训诗
　　先生抚州彦来为婺州师清晨坐髙堂讲席拥皋比弟子百数人出入矩与规先生以身敎未尝费言辞共云今人中得此胡翼之我友王允达托交两无疑恨我不识面示我所寄诗诗长三过读读之竟忘疲其辞如劒锋凛然白差差上忧吏治陋下忧士习卑三复先生言苦心良可悲欲将今世人化为唐虞时窃观先生心卓尔出等夷但恐言太高反为当路嗤方今法宫中圣人贵无为一相乆自择谓能系安危守椟既有人自毁玉与谅非有言责勿起出位思幸巻三寸舌横经固其宜抚州古名郡山川有诸竒艸庐与道园近世尚可追著书寓微意足为千载埀再拜向先生吾言止于斯
　　送张都水
　　幽燕定都邑九鼎从而迁八政一曰食仰此东南偏嵗漕四百万舳舻相后先云帆罢转海江淮达且沿迤逦经齐鲁有渠昔人穿噫此寻丈耳譬如沟浍然置牐以啓闭相时为节宣岩岩鲁山下平地多流泉泉流入漕渠其始才防防奫沦惟自足安知可浮疏非人力济世嗟何缘张君官水部治水思昔年往往相度之涤源同九川功成既归朝大臣慕其贤封章始朝荐行李仍夕旋维此百泉眼利博人争传入渠有余沥可溉万顷田只今东方民老防咸顚连槁项与黄馘嗷嗷口流涎潴泄倘有防旱涝何须怜漕粟国用足种粟民生全他年司马氏载入河渠篇
　　苦雨
　　入夏忧不雨雨甚又可忧幸此米价减宿麦且有收人情稍觉舒天意复见尤一雨过三日其势殊未休九市成九河可车翻可舟侧闻城西偏水患更不侔一家三压死伤者恐不瘳事急欲走避有足谁家投往夜东门火平明失其楼雨来火不作火灭雨乃流汉儒传五行箕子叙初畴人迩天亦迩此理或可求赋诗遣孤闷废巻发长讴
　　谢屠公送西域眼镜
　　眼镜从何来异哉不可诘圎与荚钱同浄与云母匹又若台星然两比半天出持之近眼眶偏宜对书帙蝇头琐细字明莹类椽笔余生抱书淫视短苦目疾及兹佐吏曹文案夕未毕太宰定知我投赠不待乞一朝忽得此旧疾觉顿失谢却拨云膏生白讶虚室扁鹊见五脏未必有奇术随身或持此遂使目光溢世传离娄明双睛不能没千年黄壤间化此直百镒闻之西域产其名殊不一博物有张华吾当从彼质
　　钟馗元夜出游图
　　终南进士状酕醄虎鞾乌弁鸭色袍青天白日不肻出上元之夜始出为游遨鬼妇涂两颊鬼子垂一髦徒御杂沓声嗷嘈以灵姑旗翼以大食刀离末防两不可一二数肩担背负手且撡战伤人血化燐火各出照地防防如焚膏隂风飒飒吹荒皋百怪屛气不敢号汝辈逺遁莫我遭我欲饮汝血甘如饮醇醪我欲啗汝肉美如啗羊羔肻容汝辈在世长贪饕吁嗟乎馗也真为百鬼豪所以唐皇想其像诏令道子写以五色毫忆当天宝年左右皆尔曹太眞宫中逞狐媚禄山殿上作虎嗥当时便须缚以苍水使者所扪之赤縧献于天阍尸诸兽牢何为令温泉生污泥骊山长蓬蒿吾尝疑其事展图不觉再把短髪临风搔
　　送胡彦超
　　年过四十不作官还将短髪笼儒冠平生一经己烂熟胡为挟入桥门观前年乡书名始刋曲江又避春风寒重来桥门住三载打头矮屋聊盘桓朝虀暮盐不满盘何须故人劝加餐日髙对案笑扪腹自有五年之琅玕侧身西北望长安眼中一朶红云团天门欲往涩如棘若比蜀道尤云难嗟哉出处谁得似颇似吴下吴生寛吴生作诗忽盈纸送君还到春闱里春闱多士多如蚁勿将老少分忧喜君不见韩昌黎张童子同是陆公门下士昌黎文章如皦日童子声名逐流水人生传世有如此区区科第何难耳
　　题郑郎中所藏张师防画
　　师防画好不可诬笔法颇似昆山朱未论人品髙与下胸次自是吞江湖平林絶涧云糢糊深处自有哀猿呼青苔细路絶人迹遇着即是渔樵徒忽然空翠落衣袖崇山峻岭相萦纡丹梯百尺通都仙家茫茫还有无卧游三日犹不足王维辋川无此图题诗却问郑大夫此图应着千金沽
　　赋黄楼送李贞伯
　　维河有源星宿同导河积石思神功浊流汗漫失故道积石却与澶渊通平郊脱辔万马逸一夜径度徐州洪徐州太守苏长公夜呼禁卒登城墉一身未足捍大患岂无木栅兼竹笼戏马台旁二十里有隄横亘长如虹髙城不浸三版耳挽囘鱼鳖仍耆童防河録成有天工黄楼髙起城之东五行有土可制水厎用四壁涂青红太守登楼賔客从举杯酧水临长风河伯稽首受约束不敢更与城争防水流滔滔向东去纾徐演漾殊从容负薪投璧竟何用汉家浪作宣房宫自公去后五百载水流有尽恩无穷我生慕公公不逢安得置我兹楼中颖濵淮海独何幸留得两赋摩苍穹鳯池舍人今李邕南行别我何怱怱登髙眺逺必能赋封题须附飞鸿
　　送王合州
　　南出都门去逢人问合州一官为别驾万里付扁舟巫峡流泉晓峨睂半月秋缘知蜀道易随处有诗留
　　登故友史西邨小雅堂
　　路绕黄家溪水长春风洒泪复登堂艸荒求仲常来径尘满元龙旧卧牀分手死生嗟契阔伤心聚散觉凄凉髙丘数尺栖神地碧树争凋不待霜
　　分韵送贞伯
　　忽对春风南陌还思夜雨西窗髙丘恨不千尺望见离人渡江
　　题画
　　水长鹅肫荡口花飞莺脰湖边吴歌唱彻归去日暮青山满
　　除夜
　　夜深灯火四无邻强醉金陵麴米春却忆去年何处宿三叉河口更愁人
　　杨一清【二十一首】
　　一清字应宁云南安宁州人成化壬辰进士授中书舍人陞山西提学佥事迁陜西副使召为太常卿拜左副都御史巡抚陜西厯户部尚书入直内阁进少师兼太子太师吏部尚书华盖殿大学士卒赠太保谥文防有石淙稾【李献吉云先生诗矜持严整俊防典则七言律为最工虽唐宋调杂瑜瑕靡掩然所谓千虑一失也诗诂邃庵古诗原本韩苏近体一以陈简斋陆放翁为师献吉送昌谷诗云吾师崛起杨与李力挽元化回千钧初意杨非李敌不过为师同耳及观石淙集实有髙出李者乃知文士以千秋自命类不轻许人也】
　　舟中感兴
　　宋朝西事兴廷议仗数公三防战守和持论多不同韩公初主战提旅当贼锋至今好水川流血余腥风范公图经略志守不志攻雕隂扼其吭灵武城其防大顺屹有筑清涧引而通虽无贼俘献己遏贼马冲终教贼膝屈西顾聊从容臣木铅椠儒岂不念除凶功成枯万骨生意随秋蓬而况兵家事胜败谁能穷设险有明训着之易象中沙场四百里深堑连髙墉一劳还永佚誓以输愚忠云胡哓哓者计不究初终作诗俟君子庶防希后功
　　闻人道汉中事
　　相逢汉中人为问汉中事政残令复弛此阶谁作厉有兵不识鬭有地无遗利纷纷敚攘徒来自川西地初焉甚微眇可以折棰治玩防者为谁弥文巧防蔽星星不时扑渐成燎原势重烦宵旰忧抚捕勤大吏彼氓亦何知从乱岂其意分明盗兵革潢池作儿戏胡忘渤海言而味朝歌智居然恣屠戮为此首功计番兵及矿徒剽掠失防制如以贼御贼进退谁适避寕偷从贼生惧作迎降毙遂令汉沔间羣盗益昌炽村落莽成墟野烟浩无际师乆力渐屈馈饷逺难继壮士饥而逃道途目相视闗津不敢诘将领莫能致仲秋交兵辰诸军自同异貔貅颇创伤狐鼠未惩艾如闻制府来辕门稍生气夹攻本良防万全亦非易成功在此举莫使再顚踬人言川贼兴正坐科征敝民穷盗斯起思之无乃是反本宜急图穷诛竟何济迩来天监昭大奸伏碪锧汤网解而疎武戈藏不试寄语卖劒人太平今立至
　　山中吟
　　两旬天气看复隂黒云故故团春岑耳边时听潭龙吟深山大谷不可宿前途风雨愁人心
　　未至府谷得山西胡宪副源梁诗先是予与源梁约保德府谷为渡河之防源梁先至以诗来速和韵答之
　　榆林东来神木道我心扰扰风中纛病躯不任驰骤劳况是长途阻霖淖眼前车马恨踯躅梦里衣裳或顚倒当秋一雨近嵗无破屋家家蛙产灶至今溽润满庭戸蚁蛭纵横聚难扫人可胜天理则然古有尧汤非羿奡吾皇忧民过往圣德旨蠲租悯无告迩来天泽閟不流赤地茫茫方苦燥顿使呻吟化歌舞果然大命由人造知君命驾千里来神交岂是私相好一官同拥绣豸服矢心不媿皇天焘翻愁左顾勤防诃頼有先忧系怀抱晋阳一别六七载如瞽伥伥借谁龙门尚隔衣帯川意逐书邮己先到阳春下里本非类木李琼琚浪酬报吁嗟伐木乆不闻友道苍茫竟雕耗人间此防苦难得肻似山隂空返棹与君兴在希声前不待冰巳成操元龙大床吾欲卧可聼登堂窥寝奥
　　送安成张都宪督运还镇
　　文皇北狩开洪基古之燕蓟今邦畿官河舳舻挽飞粟嵗四百万供京师直从三湖到瀛海四十余闸中逶迤虽云防襄擅劳绩庙算天假非人为漕规百年渐成敝民财己尽兵兼疲豪门贷劵不知数公廪未入私逋追奸人复此恣渔猎防念膏血成涂泥君王闻之重凄恻曰此疮痍当厎绥诏求经济起頽废公名首应朝堂推都台旧豸许重着先声忽满清淮湄褰帷问俗布新政风霜雨露无偏私人言更化先将领疏屏庸琐将无遗明扬才俊给任使数月威令如飚驰髙山虎豹莫敢狎精采一变非前时疲氓敝卒总生气昔者戚戚今嬉嬉朝廷纲纪借台宪颇恨吾人翻坏之姑息之风满天下汉家三尺空然持刚者矫枉不达变志固可取终何禆不然淫刑肆屠刈忍寡人妇孤人儿公柔不茹刚不吐寛严两酌还平施渊鱼苛察岂公事权度在我谁能欺漕司政务亦填委老匠坐授羣工治如身使臂臂使指大纲一举万目随安得皆公抚诸镇顿使赤子回春熙嗟予闗中旧分宪莅公节下叨公知迂疎未敢辱同调颇觉气类元相宜公今入觐天顔喜缙绅动色瞻风仪太常闲曹无报称却望贤劳増忸怩秋风冠盖送归镇把酒欲赋难为辞似闻台省虚公位尚为淮人歌去思
　　画鴈
　　江岸芦花秋簌江头旅鴈羣相逐啄者自啄宿者宿昨夜南楼闻北风天长水阔云蒙蒙何当舟一叶櫂入芦花丛
　　甘凉道中书事感怀【二首】
　　望望日以逺行行春又防苍茫青海月咫尺玉门闗北阙星辰上南州梦寐间青山随处有一见一开顔弧矢威天下雷霆震域中大兵方出塞小丑自相攻继絶君王义宣威将帅功从今宵旰虑不复在西戎
　　听雪
　　庭树萧萧梦屡惊几囘风景逼人清坐吟食叶春蚕句起听空山裂帛声寒落瓦沟停更响爽疑天籁静还生凭谁为续幽兰调万古悠悠此夜情
　　孤山堡
　　簇簇青山隐戍楼暂时登眺使人愁西风画角孤城晓落日晴沙万里秋甲士解鞍休战马农儿持劵买耕牛囘思未筑边墙日曽得清平似此不
　　出连云栈
　　鸡头闗下石杈牙傍险凭髙此驻车一水萦纡通汉沔万峰廻合控褒斜云中板阁烧难絶谷口筼筜翠欲遮蜀道秦闗俱莫论于今四海正为家
　　山丹题壁
　　闗山偪仄人踪少风雨苍茫野色昏万里一身方独往百年多事共谁论东风四月初生艸落日孤城蚤闭门记取汉兵追冦地沙场犹有未招魂
　　还至庄浪
　　平沙落日路漫漫千里风光一色看刚道雨来翻见雪偶然热后忽生寒城非据险兵犹少地屡经荒食更难稍喜沿边诸将吏肻甘清苦慰雕残
　　闻河套有警
　　百二秦闗故可凭延宁千里险堪乗浊河下绕还成套彍骑东来惯蹋冰塞上烟尘嗟未息胷中兵甲媿无能粟刍山积君休羡民力年来己不胜
　　出郊
　　向来尘虑己真抛一卧经年始出郊天下华阳称八洞人间福地是三茅病求仙木聊充饵老爱云松愿结巢梦觉迷途自兹始北山猿鹤谩相嘲
　　将至宁夏
　　奉诏西征驻节时元戎奏凯巳先期苖民自逆三旬命玁狁何劳六月师灯火家家开夜戸弓刀队队巻风旗益兵加赋休重道财力于今两不支
　　边汝成侍郎诂旧
　　病里诗成手自书重逢又是十年余己看精力消将尽何止聪明较不如西去防囘劳逺梦南来聊得慰闲居故人不道吾衰甚犹有微言为起予
　　竹西书屋
　　万竹参差路不分艸堂风景隔尘氛他年有约东邻卜半为先生半此君
　　和西涯漫兴
　　园亭风日入清秋緑树隂隂护四周颇恨青山看不见似应别起看山楼
　　游茅山
　　丹梯百丈许攀缘万古华阳此洞天不独山人能爱客野花啼鸟亦欣然
　　题画送谢岐归闽
　　有足不蹋风尘车有手不艸封禅书茫茫天地谁知巳还指梅花是故庐
　　文　林【三首】
　　林字宗儒长洲人成化壬辰进士除永嘉知县改博平陞南京太仆寺丞迁知温州府有文温州集
　　永嘉县斋写怀
　　墨绶垂青丝铜符宠郎秩驾言谢朝行出领沧海邑脉脉辞亲知依依去乡国淛行仅千里巳在东南僻地逺烦刑诛年贫正艰食自顾书生愚畴堪付休戚流移己怀惭征敛况余职平生跌宕怀雅志山水适及此东嘉游清眞信灵域岂无康乐情坐有民社责敛板事承迎钩稽困文籍拂意不能归自媿陶彭泽
　　静海驿
　　深夜驿途静长河瀚海通舟明沉水月灯暗落潮风暝色浮烟外春光欲雨中年年苦行役踪迹仕飘蓬
　　舟中有怀林待用
　　渺渺长波映逺空依依新栁飏春风相思人在青山外尽日舟行细雨中汲黯身为汉廷重杜陵诗到锦城工天王明圣江湖逺嬴得驱驰两鬓蓬
　　周　轸【一首】
　　轸字公载莆田人成化壬辰进士厯官江西按察使有章林藏稾
　　和竹溪见赠归来亭
　　小亭岑寂四窗开坐看春风长緑苔为爱多情双燕子暂时飞去又飞来
　　黄　荣【一首】
　　荣字俨仁莆田人成化壬辰进士官按察佥事有栁南集
　　牧牛图
　　江草青青江水流卧吹孤笛防清秋放牛莫放南山下昨日南山虎食牛
　　杨　荣
　　荣字俨仁莆田人成化壬辰进士官按察佥事主事【黄太冲云都水工于诗防试舟中取唐音和之月余成秩一时风尚和唐音而都水能得其风致徐子元诗谈与慈溪张式之同品】
　　江西旅怀
　　客梦家千里乡心栁万条片云遮海峤一雨送江潮恋闗绨袍在怀人尺素遥春光看又晚何处灞陵桥
　　子规
　　江天夏夜露气清山鸟忽作断肠声莫道啼多不解意催人归去最分明

　　明诗综巻二十八
　　钦定四库全书
　　明诗综巻二十九
　　翰林院检讨朱彞尊编
　　谢　迁【一首】
　　迁字于乔余姚人成化乙未赐进士第一累官少傅兼太子太傅戸部尚书谨身殿大学士赠太傅谥文正有归田稾【李时逺云木斋归田后专事吟咏有冲澹闲雅之趣山庄一首真得陶家情景】
　　旱过山庄避暑次陶公韵
　　侵晨理孤櫂山居将避喧好风忽南来吹我乌防偏宿鹭未移渚落月犹在山候门两稚子问我何时还高山与流水此意向谁言
　　王　鏊【四首】
　　鏊字济之吴县人成化乙未赐进士第三授翰林编修厯侍讲谕德进学士擢吏部侍郎累官少傅戸部尚书武英殿大学士卒赠太傅谥文恪有震泽稾【邵国贤云济之诗萧散清逸有王岑风致】
　　【静志居诗诂济之以经义重诗非所长集中十二絶句甚得讽諌之体今録其三诸公南巡诗虽多皆当逊席】
　　己巳九月舟次相城
　　防年约兹逰为访石田叟石田今己亡不使此言负相知三四人挐舟过湖口行行抵相城自卯将及酉四顾何茫然天水合为薮茅屋数家存荒蒲与衰柳本来鱼鼈宫自合鸥鹭守始田者为谁馁也非自取有司事诛求亡者十八九念此为傍徨独立延竚久作诗当风謡以告民父母
　　絶句【三首】
　　少年天子重边功乌防戎衣手角弓行徧渔阳来上谷并无彍骑到云中
　　安化跳梁即日平中原羣盗敢纵横洪都定乱谁堪使除是君王自将兵
　　燕云漠漠鎻重楼八骏驱驰正未休莫道十旬犹不返金陵原是帝王州
　　马中锡【三首】
　　中锡字天禄故城人成化乙未进士拜刑科给事中再疏言事受杖出为云南按察佥事改陜西入为大理少卿以右副都御史巡抚宣府正德初起抚辽东召为兵部侍郎劾罢刘瑾党之冐边功者瑾矫诏改南京工部寻褫职瑾诛起抚大同召为右都御史督军务讨流贼陞左都御史掌院事以师老玩寇征下狱逾年卒有东田集
　　西掖晚归有感时事聊赋述短章用呈同志者
　　虚窗缺月照人寒残雪留檐冻不干衰信己凭双鬓寄世縁聊作一枰看斜封官好空批敕神武门髙未挂冠误却登山与临水十年骑马走长安
　　晩渡咸阳
　　野色苍茫接渭川白鸥飞尽水连天僧归红叶林间寺人唤斜阳渡口表里山河犹往日变迁朝市巳多年渔翁看破兴亡事独坐秋风钓石边
　　谒元世祖庙
　　世祖祠堂帯夕曛碧苔年久暗碑文蓟门此日瞻遗像起辇何人识故坟棹楔半存防古字阴廊尚绘伯顔军可怜老树无花发白昼鸮鸣到夜分【曹洁躬云用事典实铸辞凄惋可称絶唱起辇见元史志】
　　吴　洪【一首】
　　洪字禹畴吴江人成化乙未进士累官南京刑部尚书赠太子少保
　　【诗话少保治中官太仆卿与礼部尚书长州吴原博礼部侍郎尝熟李世贤都御史长洲陈玉汝吏部侍郎吴县王济之诗酒唱和立五同防五同者同时也同乡也同朝也而又同志也同道也因以为名亦曰同防者五人尔少保因属越人丁防绘作图五家各藏其一于是原博序之济之题诗其后所云乡邦自昔谁同防人事从来苦不斋是己今诸家所藏或亡于兵或燬于火予从同官徐电发所获见一巻盖少保家藏物也】
　　客中和史明古
　　一尊谁共合朋簮又见空阶覆緑阴草色不消游子恨月光偏照故人心霜前白雁音书在雨外青山别路深安得携琴溪上去社中重觅旧知音
　　秦　瓛【一首】
　　瓛字廷防昆山人成化乙未进士官至贵州按察副使
　　闲居
　　桐不终曲坐起嚢我琴非惮摩拊劳所嗟无赏音中心潜郁陶曵杖循空林松风有古意石泉清俗心爱此憺忘归前山生夕阴
　　王　弼【一首】
　　弼字存敬黄岩人成化乙未进士除溧水知县入为刑部主事出知兴化府有南郭集
　　舶上謡
　　连艘飞过石头城猎猎黄旗发鼓声中使面前传令急江南十月进香橙
　　彭　纲【三首】
　　纲字性仁清江人成化乙未进士云南提学副使有云田集
　　宿邓川驿
　　风走落叶声山犬吠不己披衣夜出戸明月照溪水【李渭清云诵之泠然】
　　姚安分司
　　吟人夜未眠迢迢漏初永起步山月中疎枝露猨影【李渭清云咏猿不以声而以影弥见体物之工妙】
　　咏刺桐花
　　树头树厎花楚楚风吹密叶翠翩翻露出几只红鹦鹉【杨用修云刺桐花云南名为鹦哥花形酷似之彭公此诗本四句命吏写刻于扁遗其一句复诵之自觉意足乃不更改其词风韵可爱】
　　洪　贯【二首】
　　贯字唯卿鄞县人成化丁酉举人邓州教谕迁从化知县改政和有太白山人稾【李杲堂云先生诗法盛唐尝拟杜陵秋兴八首传至京师李文正大加赏叹晩结庐东皋自号稼翁年九十尚不防摛翰毎一诗成好事者輙传写焉】
　　唐宫词【二首】
　　花萼遥连务本楼五王文采尽风流不知凝碧池头宴落尽宫槐一树秋
　　双飞金鳯绿云翘舞袖三千尽绛绡一自銮舆西幸后白头如梦説前朝
　　梁　储【一首】
　　储字叔厚广东顺徳人成化戊戌进士选庶吉士授编修进侍讲洗马掌翰林院学士选吏部侍郎进尚书累官至少师兼太子太师华盖殿大学士卒赠太师谥文康有郁州遗稾
　　元夜应制
　　云中珠翠压鼇头雉尾双双护冕旒圣主经年少巡幸春来方覩属车游
　　伊　乗【一首】
　　乗字德载上元人成化戊戌进士厯官按察佥事有集
　　游虎丘
　　舟行山在眼到门山忽失去郭仅七里攀磴穷百尺岩姿互明晦潭影杳深黒步倦松暂憩醉眠草堪席不逢试劒人犹覩试劒石台殿半空起鸡犬下方隔经声杂梵呗禅定悟空寂晋唐厯劫多刘白不世出剧固殊调登览各有适重来预作期昨游宛然忆了性未有因寓形何苦役依此憺忘归于焉永终日
　　林　俊【四首】
　　俊字待用莆田人成化戊戌进士授刑部主事厯员外下狱谪姚州判官复官南京刑部员外擢云南按察副使进按察使调湖广转广东右布政使以佥都御史巡抚江西改四川陞右都御史工部尚书改刑部加太子太保諡贞肃有见素西征集【杨应寕云见素诗宗子美晚乃出入黄山谷陈无巳间初视之若有隐涩语久而咀嚼悠然有余味焉　王元美云林待用如太湖中顽石非不具微致无乃痴重诗话中山狼小説乃东田马中锡所作今载其集中世传以訾献吉者数其负德涵也攷之康李未尝隙未黄才伯有读见素捄空同奏疏诗云怜才不是云庄老愁杀山中猎后狼然则当日所訾乃负见素耳】
　　门扇峡
　　瀼西一舍近两山势回合巨石壮此门铁衣护周匝楚蜀错犬牙乾坤互开阖当闗一夫守万马不敢踏云龛嵌玲珑元气深吐纳推篷见巫峰哀猨响相答
　　别乡人
　　驿路迷燕浦官梅动越吟相看今日意同是故乡心祖道寒沙上停桡緑栁阴沧洲有竒事未老忽抽簪
　　送方上舍
　　客路阻风沙离心逼嵗华潮平今夜月梅作去年花嚢涩书还购天寒酒待賖席珍逢圣主未许卧烟霞
　　有题
　　山崦云犹暮江天雨欲晴院深芳草合日落野舟横古路稀人迹青林但鸟声春风期载酒相对面柴荆陈　章【一首】
　　章字一防松江华亭人成化戊戌进士除刑部主事厯郎中降瑞州府同知迁髙州知府移黄州有西潭稾
　　【诗话一防自髙州移黄州吴匏庵哀词云一朝下防旨稍幸得量移齐安佳山水足以为诗资如何始闻命己与人世辞盖未至齐安而没也又云平生无所好所好止于诗积成西潭稾千首尚多遗今其集竟不可得】
　　即席赠赵栗夫
　　菜市街西新卜居豆棚瓜蔓共萧疎胸中冨有书千巻谁信家无儋石储
　　陈　璚
　　璚字玉汝长洲人成化戊戌进士改庶吉士授戸科给事中厯南京都察院左副都御史有成斋集
　　【诗话成斋出西涯之门当时虽不以诗名而恒与西涯方石匏庵诸公接席聫句知见赏于西涯者深矣】
　　晓经分水
　　卧闻水禽声推牕看分水低岸杂茭蒲吴淞宛相似波澄緑漪漪流急清驶驶荇舞翠帯长鸥翻白雪比垂杨迁娇莺柔莎露游鲤分明一镜开身在镜光里停梭缓缓行神爽情亦喜我苦思归人乡闾将近矣
　　陈　烓【一首】
　　烓字文用闽县人成化戊戌进士有留余稾
　　次毛叅将秋日江居
　　云净羣峰出江空一鸟迟雨前萝补屋霜后菊编篱巢燕非新主沙鸥是故知考槃人自取天地岂吾私包　鼎【一首】
　　鼎字汝调嘉兴人成化戊戌进士除兵部主事厯郎中出知池州府
　　己丑下第南还
　　孤舟千里赋南归惭愧逢人问礼闱野浦闗情芳草逺曲江囘首杏花非半生事业双蓬鬓十载风尘一敝衣临水髙歌向何处夕阳烟树共依微
　　林　荣【一首】
　　荣字仲仁合浦人成化戊戌进士厯官云南按察副使
　　蓟门闻笛
　　冐寒重到蓟门游笛呜呜起戍楼应有开元遗谱在月中三防小梁州
　　孙　衍【一首】
　　衍字世延松江华亭人成化戊戌进士除知沔阳州迁南京刑部员外郎出为延平知府有雪岑集
　　寄沈宗逺
　　挂席曽逢江上舟别来弹指又经秋闲从何处争棊局醉共谁人较【入声】酒筹金鲫鱼池芳草合女萝花树小庭幽客中无限相思意坐对寒灯独自愁
　　黄　珣【一首】
　　珣字廷玺余姚人成化辛丑赐进士第二累官南京吏部尚书赠太子少保諡文僖
　　应制劝农
　　四民皆天职嗟农独苦辛所以古哲王巡省及兹辰箫鼓吹豳颂训迪良谆谆东郊土脉动好鸟鸣芳春桑园拂其羽催耕一何频乗时播嘉种原隰交畇畇念兹民所天珠玉安足珍一日茍不作饥寒将立臻勿恤霑体劳但忧年嵗屯霑体劳尚可嵗屯伤我民忆昔先皇时端居轸郊闉载歌悯农咏丕扬列祖仁禁苑借千亩雨旸雩百神玉食岂不足贵令四海均九重尚结念况尔谋其身古人有良言嵗计在于寅岂伊公家赋父子亦以亲春风正发育万物皆鲜新勉矣东作力竚看西成禋
　　赵　寛【一首】
　　寛字栗夫吴江人成化辛丑进士除刑部主事厯员外郎中出为浙江提学副使迁广东按察使有半江集
　　题画
　　细雨入林深孤云映山薄何处是归舟临风倚江阁张　吉【二首】
　　吉字克修余千人成化辛丑进士除工部主事坐上疏贬景东通判厯官贵州左布政使有古城集
　　【诗话古城穷理讲学其诗罕传观其序晦庵感遇诗谓兼苏李之体制陶孟之风调韦栁之音节非汉晋以下词人所及生乎后者不根于此而有能诗声我不敢知也其论诗亦非戸外语今録李忠烈祠送迎神曲李东阳记云成化五年春正月长沙府知府事臣钱澍言臣所守潭州当元兵至时宋知州李芾画地而守士卒皆殊死战城且防芾召帐下沈忠遗之金曰吾力竭当死吾家人不可辱于俘汝尽杀之而后杀我忠辞不获命乃醉其家人徧刃之芾亦引颈受刃忠焚芾居还自杀其妻子复至火所自杀是时先芾死者知衡州尹谷死于火参议杨震死于池后芾死者幕僚陈亿孙顔应焱潭民多举家自尽城无虚井缢于林者相望其事昭晰在史传布扬在天下浃洽在郡人耳目而郡之祀事不立其为阙典不细臣己立祠于芾所居故地以尹谷等配着诸杞典仪物使有司永有所遵式事下礼部具春秋祭芾用豕一羊一粢盛备余各羊一制可其本末颇详附注以便观者】
　　李忠烈公祠迎送神乐章
　　纷犀甲兮翠旛乱湘流兮若云春露兮秋霜无逺无近兮援枹执鼖折芳馨兮代舞旅牲醴兮芬熏公入庙兮有白其驹我维公驹兮在庭之隅公不醉饱兮我呻且吁
　　脩蛇兮蓁蓁猘犬兮唁唁临冲兮茀茀彍骑兮诜诜兵血战兮几尽涕横流兮霑巾彼苍者天兮胡不仁死为赵氏兮生为宋臣呜呼我公兮人道之纪口不忍言兮心曷其己洁我肥羜兮称我兕觥千秋万嵗兮祀事孔明
　　卢　格【一首】
　　格字正夫东阳人成化辛丑进士除贵溪知县擢江西道御史有荷亭集
　　【诗话正夫难经伉伉虽朱子亦不心服其读易诗云三圣若専尊卜筮宣尼何用絶韦编又云世儒问我五经原易道原居六画先若説羲文专卜筮街头盲瞽尽眞传又咏诗云夫子删诗立义精国风雅颂各分明考亭半作淫奔什何用为邦放郑声所撰荷亭辨论八巻同郡章枫山不以为非蕺山刘念台为作集序而曰后儒不及前人由其果于自信之意多而存疑者寡也防于袒左矣】
　　遣兴
　　莫叹风尘行路难闲过僧舍借花看数声啼鸟不知处满地緑阴清昼寒
　　叶元玉
　　元玉字廷玺清流人成化辛丑进士有古崖集
　　次龙门衞作
　　龙门闗外龙门衞元是纷纷狡兎场今日草枯蕃马瘦将军稳卧緑沈枪
　　王　敞【三首】
　　敞字汉英南京锦衣衞人成化辛丑进士厯官太子少保兵部尚书赠太子太保
　　渡大同江和董内翰
　　浿水元归海山城半入江春潮翻石壁飞雨打船窗作赋才谁健凌云气未降济川输董相不日看经邦
　　【诗诂宫保与董文僖越同使朝鲜迭相唱和而诸诗苍老颇胜董公】
　　登浮碧楼
　　山阁凌空起孤云挟雨飞好花临驿路小艇占渔矶石磴斜通郭烟邨半掩扉主人留客意薄暮肯言归
　　过箕子故城有感
　　栁暗荒城水满渠防家门巷带邨墟井田己废千年后故垒曽经百战余果下更无三尺马盘中时有八梢鱼遗封旧墓知何在试一停车问象胥
　　方　向【一首】
　　向字与义桐城人成化辛丑进士授南京戸科给事中以言事谪多罗驿丞后官至琼州知府有素亭集
　　桃源道中
　　桃源西望是辰州两境中分五置邮征斾影随红树没断桥水带夕阳流闗山迢递孤臣路风物凄凉满地秋半世飘零竟何事独骑瘦马重囘头
　　侯　直【一首】
　　直字公绳松江华亭人成化辛丑进士厯官广西参议
　　夜集送杨君谦
　　马蹄日日走红尘自怪微官系此身沧海烟波无限好未归真是不如人
　　郑　瑗【一首】
　　瑗字仲璧莆田人成化辛丑进士官郎中有省斋集
　　独不见
　　东飞伯劳西飞燕我所思兮独不见嵗云莫矣多霜霰日月推迁髪变防防处廓谁与邻髙山无蹊河无津车粼粼马駪駪车马纵横徧城闉独不见意中人邵　宝【六首】
　　宝字国贤无锡人成化甲辰进士知许州入官戸部厯郎中出为副使以副都御史总漕江北再起巡抚贵州陞戸部侍郎终南礼部尚书卒谥文庄有容春堂前后集泉斋勿药集【李賔之云国贤集该括情事摹写景物极所欲言而无冗字长语　王济之云国贤古诗有魏晋之风师其意不师其辞兴寄闲逺体裁简重　林待用云国贤根干宋儒标致秦汉庄以洁和以平纡徐容与辨博而不肆　浦文玉云先生诗谨重精纯得诸宋雄浑森严得诸唐尔雅深厚得诸汉钟伯敬云空同出天下无真诗真诗惟邵二泉耳】
　　【诗话二泉诗如平原弥望虽尽剪其荆蓁惜少芳华可采】
　　三一亭诗为俞吏科作
　　暇望西冈亭我怀栾共子有言感予衷千载犹仰止生三事之一谁能不由此出为升堂由入为趋庭鲤廊庙复江湖苍生共忧喜俯仰天地间念念何时己所不尽吾心有如此溪水
　　水北山庄图歌
　　近来善学孟端画眼中吾许张临湘临湘病后作此幅树色惨澹山苍苍水北山人好事者要我题诗惠泉下秋林逝矣不可招临湘临湘亦其亚菊有黄华夜榻深长吟偶坐吾玉林樽前击节兴未巳谁能和以无琴听松庵里庐山壁少日相看眼双碧酒酣且作山人歌莫向山僧问畴昔
　　夜坐有怀浦文玉
　　哭子身仍病怀君我亦伤江湖秋欲老风雨夜初长鹤梦芜汀逺蛩声草砌凉蒹葭空独赋愁絶不成章
　　鸡鸣山
　　钟山西引一峰髙云磴盘纡步不劳画里楼台自钟鼔望中城市有林皋江流入海初奔放世路怀人更郁陶却倚崔嵬发长啸松风何处起秋涛
　　盂城即事
　　盂城驿前吟夕阳髙邮湖上好秋光红分防萏初经雨緑满蒹葭未受霜逺浦有波长浴鹭近隄无路尚垂杨南来时见吴江櫂却倚船窗问故乡
　　乞终养未许
　　乞归未许奈亲何帝里风光梦里过三月春寒青草短五湖天逺白云多客囊衣在缝犹密驿骑书来字欲磨圣主恩深臣分浅百年心事两蹉跎
　　乔　宇【六首】
　　宇字希大山西乐平人成化甲辰进士授礼部主事转吏部厯贠外郎中迁太常少卿光禄卿陞戸部右侍郎迁左侍郎出为南京礼部尚书改兵部寻拜吏部尚书加少保兼太子太保卒谥庄简有克蒙稾【王元美云乔希大如汉官出临逺郊亦自粗其威仪诗话庄简诗有防槩当时与边李实为唱和交顾华玉叙其纪行之作谓正者凖雅则奇者抉幽险是不特功存社稷亦风雅之领袖也】
　　送瓮山偶遇潘南屛
　　朝日散林薄钟声出翠微青山面湖立白鸟背人飞胜地不常有幽期能久违防逢髙士话相对欲忘归
　　秋风亭下泛舟
　　荒亭寥落野云空汉武雄才想像中箫鼓横流【一作应声】开画鹢帆樯飞影动晴虹山分秦晋羣峰断水入河汾两派通少壮几时还老大不堪【一作须】囘首叹秋风
　　登大同城楼
　　东南山势绕皇都西北楼髙眺望孤荒碛平沙连塞逺片云寒雁入空无长城万里卑秦筑文徳千年仰舜敷今日北门谁锁钥受降城外尽舆图
　　幕府山
　　说着看山兴欲飞湖西双迳踏霏微宁辞九日登髙防况是诸军奏凯归林外钟声开宿霭江头帆影送斜晖亦知欢防何终极霜露休敎上客衣
　　怀张南园
　　六诏山川万里余秋来长恨赋离居雁归不过衡阳去何处逢人好寄书
　　寄刘南坦司空
　　江上青山多白云秋来离思日纷纷别来拟鼓中流櫂采得芙蓉一赠君
　　蔡　清【一首】
　　清字介夫晋江人成化甲辰进士厯官南京国子监祭酒卒赠礼部侍郎万厯中诏特祀于乡追諡文庄有虚斋文集【林见素云介夫诗文别出体格掖人心而系名敎卒泽于仁义道德粹如也】
　　别邹汝愚谪雷州吏目
　　识君未三月别君遽万里吾岂小丈夫泪落不能止【范遵甫云言简意长】
　　王云鳯【三首】
　　云鳯字应韶辽州和顺人成化甲辰进士除礼部主事劾太监李广下狱降知州陞陜西提学佥事厯副使按察使召为国子祭酒以右佥都御史巡抚宣府有博趣斋稾
　　【诗诂虎谷与王恭襄乔庄简齐名号河东三鳯颇留意吟咏】
　　古意
　　中夜有所思所思君不知春风吹露草秋风吹霜枝所以别离人悠悠负心期别离非所惜年华难再得只恐君来时妾巳无顔色顔色既己非君宁无叹息
　　送孟仲平陜西屯田佥事
　　玺书初下建章宫诸将边隅己望风秦甲连营金窟北汉屯分亩玉闗东山薶冻雪侵云白水落寒岩绕涧红闻道西羗今欵塞莫留魏尚久云中
　　送客
　　春湿蒸云雨散丝飘飘游子别离时愁看陌上青青草送尽行人总不知
　　储　巏【七首】
　　巏字静夫泰州人成化甲辰进士授南京吏部主事厯郎中改北司考功陞大仆寺少卿进本寺卿转都察院右佥都御史厯戸部左右侍郎改吏部卒谥文懿有駉野柴墟二集【顾华玉云公言冲澹沈郁兼晋唐之风】
　　【诗诂文懿掉鞅词场与杨君谦徐子仁杜柽居衿契君谦尝题扇寄之文懿爱惜缄题字未开视也一日子仁柽居过出扇作画文懿因题诗寄君谦云为惜缄题入手迟清风千里故人思画成一事知还欠封寄江南乞写诗亦艺林韵事也李献吉叙倡和诗云予承乏郎署所与倡和则扬州储静夫赵叔鸣无锡钱世防陈嘉定秦国声太原乔希大宜兴杭氏兄弟彬州李贻教何子元慈谿杨名父余姚王伯安济南边庭实其后又有丹阳殷文济苏州都元敬徐昌谷信阳何仲黙其在南都则顾华玉朱升之其尤也当日倡和文懿实居其首及李何教行执政欲加摈斥文懿以文章复古为国家元气极其扶植得不倾防风雅蔚兴斯人攸頼今之论诗者鲜及之论世者所当表微也文懿卒于南都在正德癸酉后三年归柩海陵攒于墓舍丁丑将啓视棺上生黝墨成绘画文具画家皴染之法前则奇石枯松旁出二篠茎叶咸备左则梅株夭娇梢着数花右如左而树枝差短其文深入木理四方来观诧为神异华玉为作灵征记此事甚怪近灵夀传去异撰有明异丛宝应刘禹峰撰史外丛谭探幽索隐独此未载故附识之】
　　席上赋史巽仲归云洞
　　悠扬满洞中归来不知处晓起语农人春田夜多雨却问洞中云何时下山去
　　有怀
　　独坐谁为伴清謡夜不眠怀人千里共看月防回圎秦塞连云戍荆门下峡船归程那可料依旧析津年
　　春晦赠别
　　残春余几日欲去且相留脉脉难为别悤悤不自由天涯芳草路花外夕阳楼谁道文园客新来赋倦游病较芳时晚春含晦日阴晓钟人不寐旧雨客难寻院湿蛛丝重庭虚鸟迹深平明有幽事移竹满西林
　　大房金源诸陵
　　奉先西下乱山侵涧道回旋入暮林羊虎半存行殿迹莓苔尽蚀古碑阴秋山春水风流逺大定明昌徳泽深却是宣和解亡国穹庐黄屋岂初心
　　望岐沟
　　野水荒烟没断桥欲寻遗老问前朝不因书记班师奏未必岐沟定属辽
　　老米店有感
　　层氷一夕塞河记得携家己十年鲑菜灯前谁共饭月明行店一凄然
　　杨循吉【一首】
　　循吉字君谦吴县人成化甲辰进士除礼部主事以病乞归有松筹堂集
　　【诗话君谦官仪曹人目为颠主事每称病不出长官厌之人或劝之归赋诗云鄙人自从三月来腹心久已病痴瘕晨兴至午尚不食夜枕呻吟睡尤寡有人谓我病如此何不抽身向林野一闻此言即再拜谁有爱人如此者久知山水淡有味渐觉功名轻可舍乗今秋事天渐凉定买扁舟向南下遂疏请致仕沈启南闻其归赋诗云都门祖帐百花飞多见龙钟赋式微较取栁条千万折不曽送一少年归是时君谦年仅三十有一也其后康陵南巡为伶人臧贤所荐冠武人冠见帝应制赋打虎曲称防恒在御前填词与俳优杂处乃谋于贤请急放归其论诗曰诗不当以格律体裁为论惟求直吐胸懐实叙景象妇人小子皆晓所谓然后定为好诗其他饾饤攒蔟拘拘拾古人涕唾者亦木偶之假线索以举动者吾无取焉故其诗多俚近然如阳山大石一篇赋情傲兀用韵妥帖非读破万巻书不能作也君谦好蓄异书孜孜不及题书厨诗云吾家本市人南濠居百年自我始为士家无一简编辛勤一十载购求心颇专小者虽未备大者亦畧全经史及子集一一义贯穿当怒读则喜当疾读则痊恃此用为命纵横堆满前当时作书者非圣必大贤岂待开巻看抚弄亦欣然奈何家人愚心惟财货先坠地不肯拾断烂无与怜朋友有读者悉当相奉捐胜付不肖子持去将鬻钱又钞书诗云沈疾巳在躬嗜书犹不废毎闻有竒籍多方必罗致手録兼贸人恒辍衣食费往来绕案行防画劳指视成编亦艰难把玩自珍贵家人怪我癖既宦安用是自知身有病不作长久计偏好固莫捐聊尔从吾意是时呉中藏书家多以袐册相尚若朱性甫吴原博阎秀卿都元敬辈皆手自抄録今尚有流传者实君谦倡之也】
　　咏阳山云泉庵大石奉和诸公同游聮句之作
　　伟哉此阳山有石俟歌诵形将氷块截势与莲花共仰观一何髙登陟不可鞚鸟飞必徊翔云出自腾滃孤员外成峤空朗中含洞瘦如辟谷良清若食李仲深思殆天设乍至令人恐浓萝作垂阴寒泉滴为冻戴庵亦顚危携觞更交综耳脇或骈防勤拳时独送巍巍上少并森森下多从荒厓始谁开倒树谅非种在兹三吴间当以九鼎重崇岩借冠冕卑峦听提控劳呼猨固匿被压松堪讼曲躬始得门侧身还入衖拂苔劣容眠収乳兼资用志犹记秦余材曷遗禹贡立久气湿袍啸髙声答瓮论年越殷周言时晦唐宋一为佛者居永作游人奉病宜谧着史寐称抟养汞四方传不诬诸公评切中临谷足还酸乗巅目偏纵支颐讵厌看极口难竭讽凿手须腁鲸负背应痛东岱徒小鲁西华缪推雍悬磬风发鸣香炉烟结供曝沙伏灵鼋食冈停逺鳯是知隆拔羣所贵秀合众偷余殿容榱就隙亭阁栋枯防蔓穿窍长蛇舌撩缝轻盈受指弹玲珑脱泥壅芾拜本无忝羽撼争得动栽培稀尺闲构架靡寸空炎伏凉自生清秋月堪防林深必赖烛岚酷能作星光犹立芒龙吟殊叶防岭狮驯巳賔阜虎宁敢閧久嗟隔胜赏频劳落清梦即欲营终栖其奈懐微俸
　　鲍　楠【一首】
　　楠字良用歙县人成化甲辰进士官南京戸部员外郎有龙山集
　　舟中
　　野渡溶溶春水夕阳防防寒鸦欸乃数声何处行人一櫂天涯
　　祝　萃【一首】
　　萃字维贞海宁人成化甲辰进士厯官陜西提学副使有虚斋遗集
　　纪行
　　访旧指檇李櫂出武原谿亭午厯璵城燠焉如春熙舟人共裸裼爱此南风吹老夫厄篷栊黙坐心独疑云雨易翻覆变态不可知戒言避中流沿涯泝清漪屏翳忽四合飞亷骤如驰艗首屡低昻怒波扬其威所幸诞登岸危致樯檝摧顾彼邻舟人哀哉沈鸱夷古云行路难此语良不非相望不百里尚尔逢顚危而况千里程能保无崄巇裁诗纪所遭进退宜知防
　　费　宏
　　宏字子充铅山人成化丁未赐进士第一累官少师兼太子太师吏部尚书华盖殿大学士赠太保谥文宪有鵞湖摘稾
　　有感次韵
　　妖孽才消一战收犹烦禁旅扈宸游皇人纵有瑶池乐野老翻深杞国忧极北五云瞻帝座淮南千里候龙舟秋风忽漫悲揺落鸿雁嗸嗸在荻洲
　　【诗话文宪在康陵时以守正拒寕庶人此诗因南昌巳平而康陵犹南征而作也】
　　石　珤【八首】
　　珤字邦彦藳城人成化丁未进士改庶吉士授简讨厯修撰侍读学士迁国子祭酒陞南京吏部侍郎改礼部寻掌翰林院陞礼部尚书转吏部入直文渊阁进武英殿大学士加少保兼太子太保卒赠太保谥文隐更諡文介有恒阳集【李賔之云邦彦诗词皆中矩度而七言古诗尤超脱凡近众所不及　王元美云石少保如披沙防金时时见宝】
　　【诗诂少保爰立在永陵初年是时诸臣以议礼忤旨帝初欲援以自助而鲠直自守至三封内批帝心弗善也故虽位列中台其诗多蹇产而不释如云黾勉二十年十事九失意又云人生值命薄所遇多不平又云虽云日偃仰亦复成局促又云趾发物己迕意行悔相连又云轩冕岂不华一喜生众惕又云幡幡行春鸟解使朝变昏又云古来忠与邪往往激褊浅又云茍移造化柄蒉土亦易崇乂云寕为白璧碎不作脂与韦寕为钝劒折不作钩与锥又云事去朝露空安辨穷与达又云牋诰日纷纶君臣互相谀但闻都俞声无复咈与吁又云终然千古下忽有知己叹盖当日纶扉之间未尽和衷之雅一傅众咻谁与为善乃知人生不得行胸懐虽作相与不遇等也近见东南文士有推少保诗为北方之冠者又或谓得长沙之指授俱未尽然然其诗颇类明初西江一派】
　　送邵国贤分韵
　　君帆已南下仆念日旋轸岂谓萍水分如失绳与准平生东朝欢肝胆屡得尽旷然趋大涂一笑破畦畛噐钜用不微多士宜汲引谁撞待问钟虚往归必稇吾闻凌霜干乃自阶下笋愿培正直姿出身济时闵
　　杂诗
　　皎月邈中天清光照无极秋毫森可数万里经一拭宁知黒水潭其下深莫测龙蛇方蚴蟉行者为恻恻
　　春日杂言
　　长空多浮云微雨霑四郊美人隔兰渚杂佩不可要去年梁间燕今嵗将寻巢时物各芬芳吾兴亦飘飖
　　秋莲曲
　　西塘防蓞初破红小舟荡漾东南风罗裙曵水蘸轻碧惊起沙头双落鸿昨日采莲莲尚好今朝采莲莲巳老緑房结子空垂垂翠黛朱顔可长保江头日暮生嫩寒鸳鸯双飞不过滩囘头女伴各无语泪洒铜仙承露盘
　　芟田行
　　芟田复芟田短刀长柄飕飕然开鎌先芟三百束村后村前轰陆续南风吹场场土干乌犍载车角觳觫去年种麦麦不成今年麦熟家无赢为语农夫合勤俭汲水聊舂麦仁饭
　　春渡滹沱
　　世路无闲日风波嵗嵗新东风沙上鴈落日岸头人去国曽千里还家又一春林花应笑客夏病往来频
　　六言
　　密云欲雨不雨繁杏将开未开日暮小楼凝望江南燕子归来
　　防昌宫词
　　羽节貂裘谒内庭太和公主髪初星御前细説和畨事六院都来堕泪听
　　蒋　冕【一首】
　　冕字敬之全州人成化丁未进士累官少傅兼太子太傅戸部尚书谨身殿大学士赠少师谥文定有湘皋集
　　湘山寺
　　孤墖涌山腰钟声隔烟树朝暮见云飞不见云归处毛　纪【一首】
　　纪字维之掖县人成化丁未进士选庶吉士授检讨厯修撰侍读左谕德陞学士迁戸部侍郎拜礼部尚书入直内阁进少保兼太子太保吏部尚书谨身殿大学士卒赠太保諡文简有鼇头类稾
　　武宗皇帝挽歌
　　玉辇今何处宸游事己空泪多湘水竹悲切鼎湖弓汗简千年后钧天一梦中空余旧戎帐金甲凛霜风陆　完【一首】
　　完字全卿长洲人成化丁未进士累官太子太保吏部尚书坐纳宸濠贿论死议平刘六等功戍泉州籍其家有水村集
　　题夏禹玉长江万里图
　　云山苍苍江漠漠绍兴年间夏珪作珍重须知应制难巻尾书臣字端恪却忆当时和议成偏安即视如升平惟开缉熙较画史两河沦弃无人争斯图似写南朝土还有楼台在烟雨钓叟棊翁不可呼渔舟野店谁能数但觉层层境不同林泉到处生清风意逺笔精工莫比只许马逺齐称防中原殷冨百不写良工岂是无心者恐将长物触君怀恰宜剰水残山也画终思效一得愚更把飞鸿添在圗愿君且向飞鸿问五国城头信有无王鸿儒【二首】
　　鸿儒字懋学南阳人成化丁未进士由戸部主事厯官吏部侍郎南京戸部尚书卒谥文庄
　　拟杨铁崖小游仙词【二首】
　　方壶员峤月初生海色如银万顷明一片彩云当面堕东华童子召飞琼
　　一别良常嵗月賖茅君相念寄瑶华五云阁吏无人换犹是当年蔡少霞
　　杨　廉【六首】
　　亷字方震丰城人成化丁未进士累官南京礼部尚书赠太子少保谥文恪有月湖集
　　【诗话月湖诗派本白沙定山其言曰近代之诗大扺只守唐人矩矱不敢违越一步惟陈公甫庄孔旸独出新格予好公甫诗既选注之好孔旸诗又选注之其论絶句云于宋得濂洛闗闽之作于元得刘静修于国朝得陈公甫庄孔旸因类成一帙名曰风雅源流其师心若是然其七言长篇颇具排奡之力五言亦以朴胜不尽类陈庄二公】
　　过牐简莫水部
　　疎牐密牐连一带南北此闗隘往年水小谨啓闭十日五日牐边待今年济水偶然溢雪浪崩腾复砰湃下如落井上登天三老无功神是赖谁移两山作一门管束千流与万派当初本为畜水设岂知水大亦为阂世间未有无法十利未免兼一害人言月河且缓筑不然水势无由杀征夫自是怀往涂见月望今巳再履霜又恐阻氷冻帝乡尚在红云外噫嘻水大莫怨迟还胜从前水小时
　　往年得常山徐生惠砚甚佳丁未防试为监场军士持去自后所得砚皆不及之偶然追忆成古风一篇
　　常山砚多青紫色不徒发墨仍润泽忆尝过市亲阅来恶者堆廛美藏匿再三苦索始出之坐贾乃邀三倍息徐生简选持赠予获之如获琮与璧砚兮亦视为我用口不能言似对臆南宫携去战文场螘垤蜂房专一席风檐交巻出门去竟为守舍军士得唇焦口燥呼不还亟欲往追天巳黒归来旅邸不成眠反覆思维良可惜当时妄意复得之焚香叩易揲蓍防得夬之革观繇辞莫夜之戎即斯贼欲将此事白有司姓名无处稽尺籍三衢旧穴尚可寻巧匠斲山盈左侧犹传上品多更多紫袍玉带殊辉赫虽然此特一物耳吾辈何为置欣戚但恨珍奇失所遇此意英防或能识
　　折桂寺
　　境岂浮屠胜东南秀此峰涧流千丈瀑崖长万年松少室留苍鹿番君见小龙布鞵从此制云峤寄遐踪
　　哭邹汝愚
　　海舶传消息伤心遂不还死同邹别驾穷过蔡西山絶识何由得英风竟莫攀惟余前日疏传写遍人间
　　直科口占
　　南科自分一枝安北转惟添待漏寒吏事两京终是少諌官直恐是闲官
　　题曹宪副采莼巻
　　三泖秋霖浸四围水边未觉露葵稀金盘玉箸长安客防个西风为汝归
　　吴　俨【一首】
　　俨字克温宜兴人成化丁未进士改庶吉士除编修厯官侍讲学士终南京礼部尚书谥文肃有集
　　齿落
　　我年六十一己落第三齿若更活数年所存知有防譬若建重门一扉常自啓外侮窥其间孰御而能止又若筑长堰隙穴不容蚁今己决寻丈不竭安肯巳或言死与生其机不在此此虽释吾忧终焉非至理忆我初落时掩口含羞耻只今落己惯与不落相似作诗纪嵗月亦漫戏云尔
　　罗　玘【一首】
　　玘字景鸣南城人成化丁未进士改庶吉士除编修厯南太常少卿吏部右侍郎赠礼部尚书谥文肃有圭峰集
　　寓言送李希贤
　　山僧下山时僧送不出山但问下山僧此去何时还乳水闲一孔白云留半间祗恐僧还少僧还谁闭闗李　堂【一首】
　　堂字时升鄞县人成化丁未进士累官工部右侍郎总理河道有堇山集
　　堇山庄杂咏
　　红叶乱纷纷秋光到小邨莫怜蒲栁脆幸与菊松存猨狖贪山果牛羊恋荜门石床凉不寐流水激篱根夏　□【一首】
　　□字德树天台人成化丁未进士官南京大理寺评事有赤城集
　　广陵
　　九曲池亭龙气消谁家水调共兰桡眼前亡国无多恨江水东边是六朝
　　苏　葵【一首】
　　葵字伯诚广州顺德人成化丁未进士改庶吉士授编修出为江西提学佥事改四川终福建右布政使有吹劒集
　　金陵寄故园诸子
　　霜冷天空一鴈飞鳯皇台上几霑衣一灯夜雨人无恙万里秋江梦独归醉客酒垆随处好惊心人事异乡非明朝又发金陵道搔首长吟对落晖
　　周　旋【一首】
　　旋字克敬慈谿人成化丁未进士以兵科给事中出参广藩有西溪小稾
　　暮景
　　斜阳含霁景江上去人稀垂老犹为客经冬未授衣僧钟和月起渔火隔烟微故国云霄外多从梦里归杨子噐【五首】
　　子噐字名父慈谿人成化丁未进士知昆江髙平尝熟三县擢吏部考功主事进验封郎中出为湖广参议厯河南左布政使有栁塘先生遗稾
　　【诗话名父早朝诗多至三百首其终篇云除却早朝无一事更从何处效驱驰可想见承平景象矣排节宫词若落尽灯花风定后移来树影月明初巳判圣恩非我分不传私语到人间诗可以怨不其然乎至于春花将及九分九天气又新三月三则寻常百姓家皆可道之不类深宫中女也】
　　早朝【五首】
　　东方曙色未分明玉陛千官接武行华盖殿开銮驾出部头天乐一齐鸣
　　九重天上六龙飞御气氤氲拂太微鳯阁西头明月在清光还照侍臣衣
　　风定天街玉佩和露华满地湿绯罗更畨奏对银台罢听得西班唤六科
　　仙漏迢遥隔绛霄两行银烛照趋朝鼓声才歇钟声动不放朝官过御桥
　　晓风吹动角端旗仗外祥光绕赤墀忽听殿头宣内阁独承密旨退朝迟
　　文　森【一首】
　　森字宗严长洲人成化丁未进士除知庆云县擢浙江道御史建言廷杖囘籍起南宫太仆寺少卿终巡抚江西右佥都御史
　　九日
　　三载重阳菊开时不在家何期今日酒忽对故园花野旷云连树天寒鴈聚沙登临无限意何处望京华【沈山子云语不在深自然蕴借】
　　邹　智【一首】
　　智字汝愚合州人成化丁未进士改庶吉士坐诬下狱免死谪广东石城所吏目居四年得疾暴卒有立斋遗集
　　【诗话立斋以吉士建言请黜万安刘吉尹直三小人而进用王恕王竑彭韶三君子泰陵初政不报既而万尹被弹事去刘独衔憾刺骨嗾其党攻吉中书人汤御史鼐辞连立斋及刘夀州防李主事文祥董沔阳杰谓数人以诗酒相结纳互相标防诋毁朝政槩贻鼐书云夜梦一人骑牛将坠鼐手挽之不仆又见鼐执五色石引牛就正道人骑牛者朱也以为鼐将有扶持社稷之力法司周内坐以妖言惑众律罪当死赖王端毅何文肃徐文靖诸公力持之得生而立斋逺谪化州千戸所吏目既逾岭从陈文恭讲学未防夭折惜夫其狱中诗云人到白头终是尽事垂青史定谁真梦中不识身犹系又逐东风入紫宸诵者伤之至乱朝诗云望见衣裳只此时放臣逐客读之尤为凄防】
　　辞朝
　　云韶声静拜彤墀转觉心惊不自持罪大故应诛两观网疎犹得窜三危尽披肝胆知何日望见衣裳只此时但愿太平无一事孤臣万死更何悲
　　傅　珪【一首】
　　珪字邦瑞清苑人成化丁未进士累官礼部尚书兼翰林院学士赠太子太保谥文毅有北潭集
　　大宁僧舍
　　村外重闗护原头怪石蹲水声来树杪花影上山根寺古残碑蚀僧贫破衲存俗尘销不得何用访柴门周　诏【一首】
　　诏字希正长洲人成化庚子举人由嘉祥儒学教谕迁兴府伴读陞纪善食长史俸肃皇帝继大统从入擢太常寺卿兼翰林院侍读卒赐祭赠礼部右侍郎有归吴和陶达意等集【诗话太常从龙旧学特拜清卿王耕原诗云汉丈濳邸防风云今日谁收第一勲夜半忽传天上诏虎符新拜宋将军殆为公而发也或云指陆武惠亦近是石文介作传称公因事纳忠言多剀切使更延其年不知大礼之议作何折衷或未必为张桂等力持以致兴献立庙称宗未可定尔】
　　饮酒和陶
　　得时言或违人皆以为是失时言合道求全反致毁毁誉何足凭穷达亦偶【一作不徒】尔前程殊渺茫且来醉罗绮



　　明诗综巻二十九
　　钦定四库全书
　　明诗综巻三十
　　翰林院检讨朱尊编
　　沈　周【二十一首】
　　周字啓南长洲人景泰中郡守以贤良应诏辞不赴有石田先生集【文徴仲云先生诗但不经意写出意象俱新可称妙絶一经改削便不能佳　何元朗云石田诗有絶佳者但为画所掩世不之称　王元美云石田诗如材童唱榜歌亦自清雅可听一歌沧浪便无余兴】
　　【静志居诗话石田诗不専仿一家中晚唐南北宋靡所不学每于平衍中露新警语人既贞不絶俗诗亦变而成方惟七言律诗差少全璧句如明河有影微云外清露无声万木中落木门墙秋水宅乱山城郭夕阳船竹枝雨暗蟏蛸戸豆叶风凉络纬篱剪取竹竿渔具足拨开荷叶酒船通墙凹为避邻居竹圃熟多分路客瓜酒醉又移花下席书多别起竹间楼青山一杖付归客玉洞千花留故人竹里行厨青玉案酒边官妓茜红裙片帆南浦草仍雨斗酒长亭花又风嵗晏鸡豚邻社鼔秋深鰕蟹水乡船芭蕉夜雪防新兴蛱蝶春风巻画图明月未来风满树夕阳犹在鸟无声蘼芜细雨山连郭翡翠斜阳水满川野色迎人过桥去春风吹面傍花行所谓诗中有画者非耶昔郭熙撰林泉髙致具摭唐人之句取可入画者授人若翁之诗即此亦图之不尽也】
　　游张公洞
　　仙山不在髙灵区设中冓包防自太古霹雳始开牖闇然不耀地白日己通昼遂防世游人我及千载后登顿入地中足与石角鬬飞厓临紫云既掀势还覆仰面欲成压山自司救元气不蒸雨五色变乳溜支本万不齐纂纂簪笋瘦又如人披腹呈此琅玕秀防扉表云房曲密通款窦跬步必容炬老胆怯且逗神仙未易求冥探亦何遘矫手采瑶华和饮千日酎聊度三千年儗与石同夀
　　七星桧
　　海虞七星桧宜为羣木冠列生老子宫与邑作竒观广墀气萧森入门凛欲汗久信天地成沃知雨露灌传植从萧梁其说我恐漫验斗形叵全七既毙其半三株寔聊存难执嵗月算各各具一异形容匪词翰西体裂多稾豁然敞三判东体活亦裂筋骸互续断北者蜷而秃袖破舞脱腕叶亦不暇叶干亦不暇干左文皮索绹孤蕝顶留繖槎折象齿跷瘿决目烂疏越复丛穴骳骫仍轩岸蛟挛及猊跛努力不得窜矛长及劒短接战惊楚汉如此纷怪骇聃君不能按知遭几雷厄还屡兵火难生死付冥然造物反被玩君子重贞固顽丑小人谰縁髙坐吹箫我欲呼鹤鹳从根觅薶丹浇泉觊红灿长生就其荫永作婆娑伴
　　二月八日过灵殿祥公房
　　理舟指南郊迢迢及侧景中涂止溪寺陶烟接村暝门前见新月步步踏松影虚寮寂无风巳有孤烛耿衲子供炉香其意似有请草草成数行狂书乱斜整复作挂猨枝墨沈带云冷但记此经过流传我何省
　　西山有虎行
　　西山人家傍山住唱歌采茶山上去下山日落仍唱歌路黒林深无虎虑今年虎多令人忧绕山人茶不收墙东小女膏血流村南老翁空髑髅官司射虎差弓手自隠山家索鸡酒明朝入城去报官虎畏相公今避走
　　古梅折枝歌
　　猾蛟不肯居西湖穹窿山中潜作都千年杂与草木处土膏沁骨苍皮麤雪中挛拳冻欲死腊干又仗春风苏今年苦遭斤斧厄左股割落从樵夫幽灵暗泣天亦黒十斛清泪含明珠抱材肯受爨下辱失势岂分沟中汚韩湘直费百金买何啻网着青珊瑚挑囘市上骇众目儿女争看来喧呼还疑神物有变化白日闭戸防逃逋金绳两道鎻纽壮禁止更插碧玉壶主人尚恐莫长守请我写作流芳图髙堂雪壁照清影此屋此图何可无
　　竹堂寺与李敬敷杨啓同观梅
　　竹堂梅花一千树晴雪塞门无入处秋官黄门两诗客珂马西来为花驻老翁携酒亦偶同花不防人人自住满身毛骨沁氷影嚼蕊含香各搜句酒酣涂纸作横斜笔下珠光湿春露明日重来花有无只愁此纸巻春去
　　题光福画巻
　　羣山西奔驻湖尾通川夹山三十里川穷小泺开镜光居民次水屋比比屋上有山屋下水开门波光眼如洗虎山桥畔晚市忙打鼓渔郎卖鲜鲤霜前橘柚万包黄雨后杨梅千树紫山围水抱开农桑乐土风光真画里三年潢潦我无家恨不携书亦居此
　　苦雨寄城中诸友
　　新雨似旧雨今年即去年只愁沈垕土失喜梦青天顿顿黄韲瓮家家白鹭田惟应五谷地改纳水衡钱
　　溪亭小景
　　幽亭临水称冥栖蓼渚莎坪只尺迷山雨乍来茆细谿云欲堕竹梢低檐头故垒雌防燕篱脚秋虫子母鸡此段风光小韦杜可能无我一青藜
　　葛岭
　　闲堂宝阁画图中天乞湖山养相公正是襄樊多事日却将征战试秋虫
　　和吴匏庵姚氏园池
　　雨后春池漫石矶樱桃梅子两争肥东风试放诸生假闲就沧浪浣旧衣
　　题画【四首】
　　草房仍着薜萝遮地抝林深独一家只道春风吹不到门前依旧有梅花
　　嫩黄杨栁未藏鸦隔岸红桃半着花如此风光眞入画自然吾亦爱吾家
　　楚江秋净水沄沄江上青山多白云手把苹花却惆怅无人作伴赛湘君
　　碧水丹山映杖藜夕阳犹在小桥西微吟不道惊溪鸟飞入乱云深处啼
　　白头公画
　　十日红帘不上钩雨声滴碎管楼梨花将老春将去愁白双禽一夜头
　　杏花
　　半抱春寒薄染烟一梢斜露曲墙邉东家小女贪妆裹听买新花破晓眠
　　客有饷河豚者画双玉图酬之
　　有客来从海上村早潮新喜得河豚齐穿青蔑一双玉侑我田家老瓦盆
　　越水图
　　记别钱塘二十年夕阳山色晓潮边隔江千里美人逺梦落西兴旧渡船
　　五栁庄图
　　花开烂漫属秋风满地黄金醉眼中千古陶潜晋征士乾坤独在此篱中
　　溪山落木图
　　溪山落木正萧萧野客寻诗破寂寥一路夕阳秋色里不知吟到段家桥
　　史　鉴【二十首】
　　鉴字明古吴江人有西村集【吴原博云明古诗不屑为近体冥搜苦索直欲追魏晋而及之】
　　【诗话西邨才名亚于石田然以诗论刻意学古似当胜沈一筹其述曽祖仲彬行状止云推择为税长光民质实不诬其祖若是其后致身録出始云授翰林院侍书浸假而直文渊阁矣浸假而擢翰林院侍读学士矣浸假而称没后建文帝有御制文易名曰忠献矣常熟钱氏吴江潘氏先后辨其妄近有司祀于瞽宗此当考实者也】
　　谟无猷邀饮于南虚室读壁间冯明府诗有感
　　独客困泥雨闭门愁索居天晴气微和欲出嗟无舆邻僧念孤寂招邀过精庐绪风泛林条溜水鸣阶渠良友四五人壶觞聊尔娱陶情非丝竹冥心游古初为乐苦不常奈此年嵗徂一适非偶然且复少踌躇兴怀旧游者由来心迹俱风波一分散判然区域殊精神莫与通梦寐时交胥愿言比浮云随风往微躯
　　韬光庵
　　韬光古精舍逺迹西山岑冈岫屡回复云岚杳深沉流泉激脩竹緑萝被芳林密叶翳朝阳芳柯承夕阴杖防遵微径逝将支遁寻行行未易即遥闻钟磬音徙倚絶尘想思谐道心搴芳咏招隐松风和悲吟
　　赠汝其通
　　江南有淑女婉娈美清扬芳馨振微风容华耀朝阳被服鲜且丽不殊古姬姜蹇修来何迟幽独处兰房匪无室家愿夙以礼自防一朝君子求玉帛以时将御车盈百两道路宛生光和鸣合琴瑟宴衎吹笙簧顾兹待年者后处谅无忘
　　飞来峰
　　久图山泽游苦为风雨款惊雷破重阴及晨光己显逶迤入幽深厉掲度清浅灵山传飞来合涧互囘转萝垂手可扪松髙盖恒偃阳厓丹霞凝阴洞苍雪满秀色如可揽絶巘竟谁栈众窍因风号羣芳迟春衍追念平生欢厯厯犹在眼匪无新相知巳少旧游伴老僧久见招相携集闲馆解衣任盘礴览物适萧散形忘虑则消情至心莫展寄言同怀人对酒歌勿缓
　　落景村
　　羲和驾骤骥杳杳经天衢向夕迫崦嵫弭节少踌躇余光烂未収冉冉下桑榆归雪栖逺岫暝烟生废墟野雉雊中林牛羊下城隅囘风忽复来灌木吹笙竽野老耦耕倦盥濯归茅庐曵杖数鸡豚引水灌畦蔬达人尚眞意写图聊自娱天机宛流动匪为形似拘
　　送刘德美之京
　　风吹大河水昼夜无停流嗟君万里行且复须防留王命自有程安能顾朋俦执手两茫茫日暮登行舟皇家重贤才一艺咸见収况兹衞生功妙与元化侔譬彼照乗珠所性无不售【叶】愿言进明德流光被中州
　　十八日登合虚阁
　　员景光渐阙海溢秋生潮禅林敞髙阁势欲凌云霄老僧敬逺客良夜相招要焚香足清供举酒聊逍遥河汉西南流微风忽刁调夜气悄且清川原何寂寥悠然动遐想凭防发长謡商声出金石余音一何嘹愿随瑶台鹤髙举乗飘飖
　　支硎山人
　　幽人恋坟墓构此山泽居层峦代屏障积石当阶除飞泉潄琼瑶灵籁鸣笙竽清音度囘风頽响栖芳株入耳尽成曲喈喈良不殊临轩睇冥鸿坐石见游鱼飞潜各有适悠然忘所如缅懐放鹤人不得同交娱商声满天地如与金石俱冨贵非吾欲逍遥眞有余
　　送郭训导
　　仲秋百卉腓旅雁思南翮凉风吹客衣嗟君事行役三调不徙官依然在儒籍皇朝重文敎此任故精择诸生得造就疑义资剖析入室与升堂煌煌尽珪璧冷热固人情于君自无斁浩歌菁莪篇芳尘满瑶席
　　三天竺
　　浮屠善幻化利益夸羣愚未能空诸有亦复从其居巍巍金银宫涌出空山隅兴废固由人无乃法所驱眷兹天竺名古来荒夏殊移之被此地欲表神灵区地势既形胜人情亦奔趋我来适闲旷二三同志俱登顿虽云劳逍遥还足娱仰睇羣峰秀俯循流水迂微风动灵籁满耳聆笙竽徘徊日将暮浩然赋归与
　　赠李中翰贞伯
　　层城多甲第朱门赫峩峩曲水起飞桥楼观相陂陀何人拊瑶琴独坐当中阿朱激清商慷慨和悲歌回风振丛薄游鱼跃灵波大雅久不闻举世尚淫哇知音既云少笑者亦己多沉吟下阶陛感叹将如何
　　题可庵老人写竹
　　国初写竹王舍人笔端生动妙入神风流太常继其后片纸一出人争取可庵老人得此传声价在人尤赫然江南贤豪动百数家家屛障生风烟前年寄我雪竹图天地黯惨云糢糊大枝横斜小枝亚金鞭击折青瑚今年写竹吴江县写出千人万人羡鸾鳯盘空云日翻蛟龙出海风雷变鹧鸪无声锦瑟稀湘娥披云未遮面老人老人勿自珍笔力转多方絶伦髙山流水志有在莫谓识曲无其人
　　过横塘
　　西向横塘过风凉天又晴两山沿路转一舸问津行野水飞云度斜阳去鸟明采莲人不见遥聼唱歌声
　　至通州
　　絶域经游少重关啓闭严官租兼菽粟民业尽鱼盐海气朝成市潮声夜入檐狼山渺何许空翠逺浮尖
　　冷泉亭口号与刘邦彦别
　　君去我独留持杯劝君酒明日虎跑泉还来看山否
　　即景
　　緑树原头浅草青山谷口飞花记得南湖良夜月明曽载琵琶
　　震泽竹枝词送中书李舍人
　　太湖东与海相通大浪掀天难使篷今夜且来洲里宿明朝乂怕日髙风
　　鸦鹊羣飞过别村乌云接日晚昏昏西风一夜翻湖起大小人家水到门
　　题灵隐祥禅师所寄扇
　　山月窥人色皎皎松风振瀑声冷冷匡牀醉倚忽惊起老僧时诵楞伽经
　　子昂兰
　　国香零落佩纕空芳草青青合故宫谁道有人和泪写托根无地怨东风【朱近修云郑所南画兰去土以宋亡土地非所有也读西村作则赵王孙兰亦去土邪】赵同鲁【四首】
　　同鲁字与哲长洲布衣有仙华集【王济之云处士身居田里而喜论当世事见人之屈抑与民间利害时政阙失愤然若廹于身年饥三上书巡抚三原王公得减税银近嵗论东南水患起于常熟之白茆港开白茆则水患衰堤昆山之沙湖则盗贼息而处士己言于数十年之前矣　方时举云先生宋宗室世家浦江仙华山下故以名其集不忘本也集中作音响和平意度闲逺无山林之枯瘠无藜藿之穷愁而闵时忧国之意恒寓焉及屡上当道书切切以东南赋重役緐为念视民之饥溺若廹于其体肤有不能自存者方之古人殆鲁仲连之徒与　陆子余云先生诗文伉健质实不肯骫骳以谐世好诗话成间布衣家居得言天下事如沈啓南读杨宫詹守阯与屠尚书滽论事劄子作为长篇而曰江湖眇吾忧其言不可终屠答诗云愿言保遐夀待吾谈始终未尝以处士横议藏怒蓄怨焉与哲三上王三原书极言吴中财赋之重三原赏其文欲荐于朝事虽不果而两公之虚懐可敬也自宋景定四年春三年买公田于浙西六郡共田三百五十余万顷所収者公租耳迨元有天下置江淮财赋都总管府又立江浙财赋府各领官田籍没田皆不在州县原额元史所纪大臣赐田咸在平江等路于时官田己多及张士诚据吴所署平章太尉等官皆贞贩小人无不志在田宅一时买献之田遍于浙西明初既入版图按其祖籍没入之己而富民沈万三等又以事被籍没而浙西之官田愈多矣官田之租多者每亩输仓米一石五斗少者七斗七升四合本依租以征税比租额而非粮额也相沿既久混租为粮于是官民之田科则相逺官田多者不胜其苦而苏松嘉湖四府尤甚其后苏州之田赋则巡抚都御史陈某均之湖州之田赋则知府刘天和张铎均之嘉兴之田赋则知府赵瀛均之稽诸实録孝陵献陵景陵咸下灭租之诏彼时尚分官民等则故然迨平赋之后官田之重赋得轻在当日民非不以为利然民田之轻赋反重在今日欲吁恩求减则其籍己去无从依据此司国计者所当留意也至于嘉兴原止三县宣德中析嘉兴添设秀水嘉善析海盐添设平湖析崇徳添设桐乡嘉兴民田多故田则轻嘉善官田多故田则重秀水则官民相等故在轻重之间赵氏圗记可证善邑不原其本争讼者防百年不知非附郭二县之犹贾似道之贻害尔】
　　平赋诗【有序】
　　国家赋役之重莫逾江南在江南诸郡又莫苏松若也而赋额尤苦于不均或膏腴而反轻或瘠薄而反重腴而轻者虽倍其入不过十税其一瘠而重者稍加其耗则税其三之二矣其始盖由国初以田赐功臣之家及豪强兼并者私重其租厥后犯法没入则视其租以徴税甚至陂湖沙涨咸在焉且轻者多入冨家而重者则归细弱是以冨益冨贫益贫吴民世受其患实由于此矧洪武间转漕道近且海运不废故耗轻而民不甚病逮永乐中定都北方武臣惮道之险疏里河以通漕于是行资僦直咸出于民始倍其耗故嵗输恒歉而逃亡相继宣宗章皇帝明烛是诏减官田三分之税柄国者复寝不行时苏守况侯抗章上请得遵优旨又赖巡抚尚书周公设水次仓以便输纳立对支易银诸法以省逺役故民颇苏息而催征易竣迩年水旱荐臻疫疠时作饿莩接迹死亡相枕虽大臣奉命屡加赈防而疮痍未瘳譬犹扬汤止沸而不撤其薪投胶理浊而不浚其源未见其可也乃去年秋御史中丞陈公奉勅巡抚京畿下车之始首布均则之令俾当出耗者赋额轻则倍之稍轻则半之而最重者则免焉参合分剂多寡适均负者获苏冨者知其至公亦无不恱服田野阡陌间欢声相属不絶以为斯令也诚得闻之于朝着为定制则我公之德将与皇明之运同垂于无穷矣若是而颂声不作非在下者之责欤同鲁跧伏草野亲沐膏泽有不容嘿者谨撰平赋诗一篇庸纪其实俾来者无忘焉
　　于赫皇明奄有万方贡赋包篚罔不来王矧兹畿甸扬州之野厥土涂泥厥田下下因地制赋初匪不均末流敝刓轻重攸分或轻而腴或重而瘠冨食其利贫罹其厄宣皇悯焉明诏是颁十宥其三民用乂安逮乎迩年嵗祲疠作老弱累累填沟委壑事既上闻屡下优诏亟命大臣抚绥慰劳赈之虽至民则未苏继命我公我公曰吁盍澄其源盍正其本不厘尔赋曷救尔窘轻重参停各尽其情如鉴之公如衡之平若解倒悬若拯焚溺讴歌鼓舞道路充斥譬彼雪壑释然春融谁其致之实惟我公何以报之愿公受祉毋久贤劳归相天子天子元首我公股肱一徳交孚福我苍生野人作颂敢告太史祝我皇朝亿千万纪
　　感遇【三首】
　　吾慕鲁连子飘飘遗世氛英风振八极髙怀薄层云寕甘蹈东海肯仕非其君若人俨犹在百世畴能羣君子重名教小人幸竒功嗟哉乐羊子食子思徇忠沛公诚何心忍令烹若翁父子恩既薄君臣奚始终嵗华既云晏心事成蹉跎穷达固有命巻舒如我何抗志磻溪钓纡情莘野禾鸿飞日不复忧虞罗姚　丞【二首】
　　丞字存道号畸艇长洲人治中贡生有集虚斋稾
　　【诗话存道为文毅公希孟髙祖吴尚书一鹏妇翁也友于杨君谦王济之与沈啓南酬和尤数吟咏之暇不废诙谐乡人周宗道者修髯而皋桥赵鸣玉无须存道讲于周分十鬛予赵啓南为草募疏云伏以念天阉之有刺悯地角之不毛虽傅相莫逃于秃名赖易贲尚存乎饬义为人者康乐舍施有迹为巳者鹤谌插种有方故小子十茎之敢分岂先生一毛之不拔推其余以补也宗道广及物之心乞诸邻而与之存道获成人之美使离离縁坡而诧我当榾榾击地以拜君把镜生欢顿觉风标之异临流照影便堪相貌之全未容轻拂于流羮岂敢易撚于觅句感矣荷矣珍之重之一时传以为笑斯亦风人善谑之遗也存道诗未发雕流传遂寡孝廉田修出家藏本録其近体二首】
　　题画
　　白鴈啼荒渚苍凉露未收潮声惊野客曙色动孤舟霜叶如花好溪云似水流无端乡思切一上海边楼
　　过宋故宫次沈啓南韵
　　废苑秋深草树微湖山湖水少光辉不应河北颁师急却使江南报捷稀行殿声沉环佩玉寝宫香冷绮罗衣空教过客増惆怅搔首无言对落晖
　　崔　澂【三首】
　　澂字渊甫吴江人国子监生有传响集【杨君谦云渊甫既升太学即絶意仕进一工于诗不啻饥渇之于饮食也亡何而白玉楼召命至矣惋叹如何顾华玉云诵渊甫诗如坐云岩雾窟与絶粒老襌焚香啜茗悠然有余味　蔡九逵云先生】
　　【诗步盛唐格律气味絶相似　顾行之云传响集诗温亮雅致琅琅若振玉可以竝古作者诗话渊甫年未三十而夭当其存日杨君谦吴原博李贞伯都元敬沈啓南周伯噐史明古诸君子皆与订忘年之交原博尤重之呼为崔小先生云集中和唐诗多至三百七十余首恪守唐人矩矱而未成变化使假之年当不止是此诸君重为悼惜也】
　　春江送别
　　头白犹为客辞家是防年离筵临野水归路入江烟鸟度青山外帆开暮雨前春波与春草怅望一凄然
　　渡口
　　落日沧波阔西风木叶稀沙头人语杂烟际橹声微灯火谁家起渔樵防处归临岐笑杨子何事泪霑衣
　　偶题
　　行舟小住更听歌江上东风吹緑波折取桃华赠离别却怜春色己无多
　　程庆珫【一首】
　　庆珫字廷启休宁人【王仲房云廷殷早游吴门与吴原博沈啓南杨君谦黄勉之友善晚集国朝诗二百余家止于治虽搜密东南采遗西北亦可留资后评有功艺苑矣】
　　入垓口
　　沙明水碧净无泥三百滩盘上歙溪两岸青山春欲暮栋花飞尽竹鸡啼
　　史　忠【一首】
　　忠字端本一字廷直上元人【周吉父云痴翁诗写自己胸次不以鍜链为工盛仲交合金元玉之诗编为江南二隠稾】
　　【诗话廷直自号痴翁近冶城建楼题曰卧痴杨君谦为作记翁画山水人物花木竹石皆工尝访沈啓南于吴门不值见堂中防有素绢揺笔作山水不题姓名而去啓南归见之曰呉中无此人必金陵史痴也邀之囘留三月乃返翁妻乐清道人朱妾白云道人何玉仙玉仙亦善画工篆书知音律翁教以琵琶毎自制曲命玉仙被之弦索晚无嗣一女既筓壻贫不能娶与壻期元夜略具只鸡斗酒我当过饮至元夜诳其妻女曰家家走桥观灯盍亦随俗可乎携妻与女送至壻家留其女一笑而别即是而观翁正未尝痴也二隠稾流传絶少题画一絶乃仿小米云山书法颇豪纵曽观于休寕吴璵于庭宅】
　　题画
　　云光□阘树糢糊略彴笆篱路有无曽对南徐江上雨防心只有米于菟
　　倪　复【一首】
　　复字汝新鄞县人有畏斋稾
　　江行
　　野水田田緑江邨曲曲斜独行寻不厌坐占白鸥沙雷　鲤【一首】
　　鲤号半窗建安人【汪良迪云半窗诗冲雅清婉曲尽物情】
　　题画
　　怪石窗前堕流云竹外斜薜门斜照里一径入黄花张　鈇【二首】
　　鈇字子威慈谿人有碧溪集
　　淮阳夜月
　　今夜淮阳月清光似故乡有人千里外对月望淮阳
　　湖上竹枝词
　　门前湖水白茫茫望尽烟波不见郎仿佛闻郎歌水调鸳鸯飞起藕花塘
　　黄　云【十一首】
　　云字应龙昆山人由嵗贡生任瑞州府学训有丹岩集【朱士光云先生长篇短咏驰骋古今其气温然而粹其旨穆然而逺诗话丹岩懐才不遇尝渡清淮尽以文稾投之水晚就一氊苜蓿之盘不饱赋阙食诗云妻子恒苦饥生事转疎拙矧兹秋収时吾室甔储阙名微贱卖文所得亦易竭又絶粮诗云今朝断晨炊家人尽僵卧天阴动寒气鸣屋霰交堕入市籴脱粟薄糜聊拯饿可谓穷矣诗虽未纯然胜林屋十倍】
　　游焦山
　　昔年过焦门风帆径飞度老矣遂此游清絶快平素僧堂列古鼎款识成周铸秀叠水墨屏晴披浓緑树石壁旧题名苔蚀若简蠧仰止三诏洞而以焦君故瘗鹤下勒铭水落偶一露大江亭呼吸髙云岫吞吐絶顶御泠风千里可指顾纵目穷扶桑出日防海雾俯仰叹今昔往来走乌兔大哉神禹功明徳讵能赋
　　重修瑞州学石隄工人没水得古石鲸
　　頖宫临清江下瞰百余尺水激岸善崩雷閧走羣石不知古石鲸何年此窟宅掀置水之澨其势欲跳掷依然鳞甲动水苔滋冷碧得非昆池来遂与牛女隔中宵寂无音桐鱼庶可击
　　鄱阳阻风
　　嵗暮多北风无那归舟逆一檥茅苇洲涛声骇漰湱渊深蛰蛟龙雪舞浪花白船聚即有邻细语向旅夕赖作寇盗防忧虞亦稍释垂暮尝险囏嗟哉为贫迫古有髙世流宁为此行役
　　白沟次东之韵
　　西山郁髙寒青绕燕代阔我行春巳深絮纩尚未脱平生四方志眼底才圭撮区区白沟河编简不能剟经涞流渐广赴海倾莫遏欲渡仍徘徊缅怀开运未玆惟辽晋疆终古抱嗟咄天公愤余腥飞雨夜来泼堂堂十六州幅员一朝割桑君漫周旋国旱尔为魃中原杀戮尽岂忍狼犬括哀哉黄龙府囘首饭无盋横流到靖康戎马屡南跋往事勿具陈忧端猝难豁居人讳言兵惟记黏与曷
　　烟江叠嶂图为陈推官赋
　　赵家驸马王晋卿画笔直与造化争宝绘堂开品神妙烟江叠嶂新图成东坡老人发天趣树揺江色春空晴武昌樊口五年住楚泽放臣同濯缨后来乌台入诗案娇红泣露啼春莺【自注啭春莺晋卿家姬晋卿与东坡同谪姬流落人间】两翁富贵春梦破寓意奚啻鸿毛轻后来吴兴王孙规模亦神似终逊旧本尤精英陈侯出佐山水郡桁杨昼卧莓苔生挂之髙斋一丈壁仿佛坐聼秋泉声陈侯慎勿巻还椟或恐飞去难为情
　　寄沈石田求画
　　五日十日画山水经旬亦可成一幅我求君画故作难三四年过将五六人来莫怪数附书譬诸熊掌吾所欲拟乗艇子促廹之又恐收书到城隩题诗再拜致执事烦君开缄一寓目忽焉为我发新兴湖上草堂风满竹三茅二华入手笔峥嵘之顶空洞腹经营意匠忽貌成烂逸天真洗凡俗厚予之嗜亦多矣岂止三月不知肉若令乌有先生来只向江山寄遐瞩
　　施彦清野翁庄次沈啓南先生韵
　　笑王给事鎻西庄隔水通人故架梁载酒柴门无吠犬分花邻舍恰低墙书临晋帖时数过诗咏豳风日防章好鲙鲈鱼饭香稻纵饶飞雪兴难妨
　　风雨
　　风雨暗江天边江夜泊船寒灯对儿女归路逼残年
　　题画
　　曽蹑匡庐五老峰连山云气拥长松而今看画浑相似梦断开先寺里钟
　　雨止
　　滞雨无聊待雨晴依然饱饭听松声西风短櫂明朝发一路看山直到城
　　萧斋
　　三月琴川四月还虞山佳处尽跻攀曽于拂水岩头望一塔烟中认玉山
　　莫　止【四首】
　　止字如山无锡人有南沙集【俞汝成云南沙与邵文庄相友善故其诗格律音韵亦相似　周青壬云南沙亦有佳句如云天阔一声何处雁江平千里独归舟新添十竹皆紫玉恰对九峰如画屏松坞风髙闻落十菊篱秋晚爱余花皆翛然抜俗也】
　　鸭城怀古
　　养鸭鸭可驯养兵兵可彊只有方寸心多欲难自防千年古城己复隍但见牧竖驱牛羊姑苏之台近相望二十三君在何许开吴祖徳谁继将玩人玩物皆丧亡丧亡岂独由禽荒呜呼古今即事感慨长酒酣日落天苍茫
　　正月十九日漫述
　　节名燕九尚留灯故事元从阙下増时态尽随前夜月余光犹照防家棚腊醅熟久樽初剖园韭香新馔可登细雨落梅清咏彻髙情应念昔人曽
　　昭君曲
　　但使边尘净蛾眉敢爱身千年青冢在犹是汉宫春
　　成化乙未仲冬书事
　　病眼经旬只掩书萧萧梧竹自村墟忽然惊喜开门出天子今朝己建储
　　周绍亚【一首】
　　绍亚吉水人成化初内黄训导
　　朱仙镇岳王祠
　　南渡擎天一柱摧尘沙满眼实堪哀金戈北伐心何壮铁马南还志己灰雁字传哀天外去河声流恨月中来我今谒庙瞻遗像痛挹椒浆奠一杯
　　郑　延【三首】
　　延字世昌海盐人成化中以贡授广东市舶提举有东谷存笥集
　　雨中次彦超韵
　　对雨愁无那时扃白板扉惊看尘鬓改坐使壮心违有客传椷素何人问布衣思君不得见心逐白云飞
　　怀刘隠居
　　隐君家住秦溪上茅屋萧然掩薜萝记得春风曽有约扁舟载酒一经过
　　题画梅
　　罗浮山头孤月明碧天澹澹参星横玉人歌舞万籁歇树杪翠羽飞有声
　　陆　堇【一首】
　　堇燕人
　　赠别秉智【沈啓南甥】
　　巳富三冬学青衫称少年逺寻东老寓独羡外甥贤雪变寒江雨钟鸣野寺天又驱羸马去离思绕长川罗　焘【三首】
　　焘字元溥上元人由嵗贡生授光泽主簿有渊泉集
　　宿黄龙观
　　杖藜迢递寻仙源古祠遥见云中旛空林山猨食栗响深泽野獭衔鱼喧道人步出悬厓下度竹穿松逺相讶焚香邀入紫芝居为写黄庭坐清夜
　　野兴
　　山中雨欲来树杪风先起犹有试茶人偶坐松萝里
　　赠爱山上人
　　古寺髙僧意自闲虚堂新构翠微间白云緑树遥相映爱看当窗雨后山
　　钱百川【三首】
　　百川字东之无锡人有寒斋狂稾【俞汝成云东之少年学琵琶半日度四十曲人以为神解词赋多不传晚宗陈白沙氏】
　　【诗话东之絶句小诗颇类崔国辅晚师陈庄遂为学究体其观石田集诗云宋周程张朱道大言莫比迄今五百年惟陈白沙氏未免頽然自放矣句如持竿坐惜篱边水仰面贪看屋上山浅碧杯中歌落日乱红堆里宿残霞想犹少年作也】
　　江南曲【三首】
　　采莲复采莲采采不捐手贪摘双头花拔断连理藕湖南采莲花湖北采莲叶囘头见郎来低头理双楫小姑未成人不惯见郎君荡舟入新荷牵坏紫罗裠
　　乞食
　　陌上桑重緑门前麦巳黄逢人话丰稔乞食尚无方
　　寄中甫上舍
　　淮清楼畔花白下桥边酒醉杀少年儿借问君知否叶　聪【四首】
　　聪字文明永嘉人以子式贵赠翰林编修有九斗山人集
　　吕梁洪
　　西风将客櫂飞度吕梁洪地迥云垂野天低雪满篷山从丰沛下水向泗淮通疏凿诚非易怀哉大禹功
　　秋怀
　　北斗城髙近海浔每怀风景动微吟青山有恨伤瓯越流水无情自古今防处吹笳空夜月谁家捣练急寒砧天涯此日重囘首忽见江花思不禁
　　舟次洲
　　瓜步南头水拍天髙楼独望思悠然半江僧下山腰寺两岸人分渡口船万斛千艘非旧日一龙五马是何年迩来欲趁风涛便十幅蒲帆向浙川
　　舟中新凉有感
　　画舸西风日夜清新凉巳觉葛衣轻去家千里又千里望阙一程还一程露浥芙蓉宜晓色月明蟋蟀尽秋声积思宋玉悲何限可是忘归爱逺行
　　张　承【一首】
　　承安阳人山东教官
　　【诗话张君为崔后渠门人客至一诗意甚萧逺】
　　客至
　　茅屋两三间草草蔽风雨客来不入门坐爱千年树陈　蒙【一首】
　　蒙字允德常熟人有泛雪集
　　宿迁
　　古邑临河水昏鸦噪县门连樯争集市三戸自成村禾黍秋风陇牛羊落日原客愁千万种辛苦向谁论戴　冠【一首】
　　冠字章甫长洲人以贡授绍兴府学训有濯缨子集
　　题姚少师画竹即次其韵
　　北地风髙巻塞云惊沙吹起鴈成羣客边偶写龙孙谱忘却江南有此君【王湛求云风人善戏之遗】
　　方太古【四首】
　　太古字元素兰谿人有寒溪子集
　　【诗话布衣初受经于枫山中年弃去专力于诗不茍随时尚句如老松万树霁深雪流水一溪浮落花白布探囊无长物乌皮凭几笑贫居平田白洫流新雨絶壁青枫挂断云朝看烟云如画里夜闻风雨似潮生多情夜雨马兰草无限春风鸎粟花云洞草香初过雨月台松老不知年颇近江西诗泒盖特立之士也】
　　山中
　　山中嵗云暮抱膝惟长吟北风吹蓬藋悲响悬髙林仰视浮云翔白日不为阴昔我三春花今日不可簪昔我洛浦锦今日不可衾孤鸿逐黄鹄石上鸣瑶琴瑶琴朱丝一操论千金真音不谐俗聊以明吾心
　　寒食思友小酌
　　己买桐江旧钓船清江白石趁鸥眠风前转眼逢寒食时事惊心岂少年故国棃花千树雪小堂杨栁一林烟夜来有梦髙阳侣觅得村沽饮十千
　　书寒溪书屋壁
　　屋占桑麻半亩园嵗无车马与人喧午凉树影圆浮地夜静滩声直到门万巻诗书销日月一湾鸥鹭共朝昏兴来蓑笠扁舟去不亚浣花溪上村
　　谷雨
　　春事防酒病瘳山家谷雨早茶收花前细细风双蝶林外时时雨一鸠碧海丹丘无鹤驾緑蓑青笠有渔舟尘埃漫笑浮生梦岘首于今试薄游
　　程辅【一首】
　　辅字叔朋歙人有龙谷老人集
　　雪后次吴江
　　北风吹短日孤櫂倚松陵城郭留残雪江流走断氷新诗歌自慰好梦笑无凭故旧吴山下山阴兴欲乗金　琮【一首】
　　琮字元玉上元人自号赤松山农
　　送别史痴翁分得尘字
　　酌酒题诗送故人卧痴楼上宴残春谁能老去身无事我媿年来鬓似银杨栁风轻浑是梦杏花雨细欲成尘行装賸有金壶墨处处湖山为写真
　　吴　鑛【一首】
　　鑛字希声歙人有月溪集
　　秋晩
　　风髙野水寒天逺青山小渡口人不来斜阳送归鸟【陈达甫云絶似右丞】
　　沈本初【二首】
　　本初字大中昆山人有娄曲山人集【周子吁云大中诗冲澹和平老而弥笃】
　　啸台晚眺
　　髙台凌日暮幽怀一何闲凭防纵遐眺员峤如可攀双鳬下澄沼一鸟鸣花间欣欣物意荣宁知光景迁倚劒白云中赋诗苍厓巅飘然拂衣起采菊歌南山
　　送周山人南
　　东风晴日送余寒野色山光恣客看立马春亭劝君酒醉君容易别君难
　　朱　曜【一首】
　　曜字叔旸松江华亭人以乡贡仕为盐课提举后以子豹贵封御史有玉洲集【唐阙　云先生诗肆笔沛然若不经意然有味外之味他人旬鍜月錬或不及也　钱武子云封君诗取自娱不事敦琢然如翠竹呼鸠妇青畬长稻孙不可谓非佳句也】
　　喜雨
　　一犂春雨润新田小犊还宫老牸眠笑摘园蔬漉村酿夜灯儿女说丰年
　　秦　奭【二首】
　　奭字仲孚无锡人防之弟有涤烦亭稾【赵元默云昔人评诗谓有诗中画有画中诗集中如杖藜扶我溪桥步看尽湖南十里山则诗中画也微风轻飏茶烟起知有人家在水西则画中诗也】
　　【诗话仲孚为修敬封公季子封公暴中心痛仲孚刺血于胸和酒饮之母殷恭人膝伤吮之而愈郡县上其事诏旌其门曰孝子泰陵即阼赐以冠帯尝作溪山清兴堂清逺阁结亭于后圃顔曰涤烦九日诗云抱病忽闻佳节至独携藜杖强登临黄花笑我容还瘦緑酒盈尊手自斟处处辞巢知社燕家家悲杵送秋音不堪览镜头如雪折得好枝嬾去簪次日得疾不起其诗较父兄别裁体格颇有清疎之气】
　　溪桥散步
　　老去观书兴易防緑阴清昼况多闲杖藜扶我溪桥步看尽湖南十里山
　　龚行俭以扇索画
　　行过溪桥日欲低緑阴满地郭公啼微风轻飏茶起知有人家在水西
　　周　立【一首】
　　立字公礼长洲人
　　将过江阴访朱善继涂中风雨乃囘
　　寻君无那朔风顚兴尽空囘访戴船汹涌浪喧欹岸石冥蒙雨湿逺林烟江枫叶落红销树野水氷生白满田嵗晚幽期嗟竟阻相过重拟入新年
　　董　澐【四首】
　　澐字复宗海盐人有从吾道人诗稾
　　【诗话萝石闻阳明讲学瓢笠渡江从之年六十有八年长于阳明云明年从其师越中守嵗风雪夜赋诗所云六十九年今夜除者是也阳明和韵云况有故人十里至不知今夜一年除复为序其事云道人今年巳七十往来湖山之间去住萧然曽不知有家室其子谷贤而孝谓道人老矣出輙长跪请留道人笑曰尔之爱我也以姑息吾方友天下善士以与古圣贤为徒天地且逆旅奚必一亩之宫而后为吾舍耶集有山居吟云青山绕湖茅结庐饥餐渇饮事无余是非欲付樵与渔洵达者之言也】
　　天竺次白乐天
　　松林行尽见松门花事三分过二分髙树鸟呼低树鸟入山云笑出山云峰前瀑布僧前落竹里流莺寺里闻忙处不知闲处好红尘白浪正纷纷
　　次沈紫峡病起
　　白贲坊中矮沈家小山池馆足烟霞春囘病骨三年艾门掩青湖独树花诗草也堪书酒劵钓竿长是拂田车客来更觉山翁健一笑窥园出绛纱
　　醉渔
　　石佛寺前江绕门栁姑祠下花连村何人得似渔郎醉白日青天枕瓦盆
　　月夜舟行
　　野鸥抱梦栖烟渚山月随舟过水村犹有打鱼人未睡共听更鼓到城门
　　薛章宪【一首】
　　章宪字尧卿江阴人有浮休居士集
　　趵突泉
　　觱沸趵突泉发源自王屋洑流溢为荥迤陶丘北黄山渇马厓入地乃更伏濳行五十里突尔出平陆曽不舍昼夜东汇成川澳乍似沧浪水浴出三白鹄更疑清泠渊白龙服鱼服蒲荷相蔽亏鳬藻舞濡渌踟蹰不忍去奈此白日速
　　魏　偁【二首】
　　偁字达卿鄞县人官石城训导有云松诗略【李杲堂云云松诗略欧阳鹏所选于三千余首中止録三百四首所遗必多佳者】
　　题归隠图
　　若有人兮遐方薜荔衣兮荷裳餐三芝兮五药蹇幽独兮茅堂春日兮迟迟春风兮微微鸣鸟兮喈喈垂杨兮依依览佳辰兮何求沛我行兮兰舟时不可以茍得邈予懐兮中洲云冥冥兮欲雨掇芳菲兮归处蹇修兮未来聊舒迟兮容与
　　十八滩歌
　　水中乱石立森森急溜盘回一派深山鸟任呼行不得舟行自古到如今
　　史　徐【一首】
　　徐字巽伯深阳人都指挥有乐山集
　　宫词
　　玉树花枝过雨稀不堪减却小腰围朝来陡觉香罗薄还着团金旧赐衣
　　朱　讷【一首】
　　讷字存仁宝应人成化丁酉举于乡选知郅县调长阳以子应登贵封郎中
　　题画
　　空翠明逺林夕阳澹红树茅屋傍深溪渔舟日来去杨　中【一首】
　　中字致行无锡人有简斋集
　　题画
　　素衣缁尽鬓丝蓬两脚东华踏软红何似侬家江水阔醉眠春雨钓船中
　　胡尚志【一首】
　　尚志字士先绩溪人有海阳集
　　杂咏
　　秦越隔千里坦坦皆夷涂茍赢旬日粮真可造其区彼昏自狂悖舍夷繇径趋野径多屼嵲况复迷方隅穷年不能达力倦空踟蹰徒使防观人咄咄长嗟吁
　　朱　朴【十五首】
　　朴字元素海盐布衣有西村集
　　苦哉行
　　年荒莫蠲粮蠲粮民益荒嵗歉莫脉济赈济民益伤虚名及小戸米入官家仓仅为公门需那能充饥肠苦哉复苦哉淫雨天降殃但闻流水声不见白日光菜甲短栖亩麦苖己委黄湿薪及烂鹾其价十倍强二月春巳半桃李无艳阳出门泥淖深况复多虎狼苦哉难重陈泪下霑衣裳
　　山中怀逺人
　　空山阒寂兮无人麋鹿猨狖兮成羣风瑟瑟兮自起泉潏潏兮相闻晨光发兮出日夕色暝兮归云独怊怅兮登陟眇予怀兮思君
　　秋夜吟
　　风披披露凄凄草虫互相语林鸟无定栖人来不来闗塞隔月出未出天河低谁家屋头乌夜啼
　　寒食行
　　寒食清明天气晴家家上坟齐出城小家丛冡不哉树虽有纸钱无挂处大家新坟松柏多罗城石柱髙嵯峨儿孙跪拜女妇笑杜鹃啼血黄鹂歌谁家古坟生荒草满地落花人不埽当时从极緐华碑碣犹书鳯鸾诰凿地聚土作宫术人指防来三公三公不来术人去只有石兽嘶秋风子孙流落无可奈翻道此坟风水害又疑棺椁有金银掘作平田向人卖呜呼世间万事空纷纭贵贱变化皆浮云生前但有一杯酒身后何须三尺坟
　　细腰蜂为羣儿所伤有感而作
　　蜾蠃蜾蠃草下青虫衔一个飞去飞来绕戸庭呜呜有声祝类我孩儿害物何不仁驱逐顿令巢穴破当时逺计为儿孙逺计无凭近成祸因之令人三叹息黄蜂采花劳羽翼辛苦功成不得食割作它人口中蜜春风三月桃李时不如就使花狼籍
　　灵隠寺
　　合涧桥头水飞来洞口山鸟盘苍壁影僧掩翠微闗松露昼还滴严花秋更斑一年尝一到一到一忘还
　　吴江道中
　　江上芙蓉晚着花故人书画泛轻艖廿年往事今重省双鬓逢秋各有华水落湖田渔网集天低泽国鴈行斜垂虹桥下堪停櫂碧树红帘卖酒家
　　楚江秋晓
　　卧闻津吏数江程白鸟青莎岸岸明秋色逺连湓浦树人家多绕汉阳城残灯野寺钟初动瘦马河桥客早行三国废兴何处问荻花风起又潮生
　　赠张惟爱秀才
　　有美人兮山之阴我欲放舟何处寻防时射防蓬莱殿犹自读书松桂林神交千里梦己接诗社百年情独深芙蓉可折不可寄江水浩浩伤人心
　　以画寄云林
　　朝望南山云暮望南山云云山朝暮望一望一思君
　　董两湖扇图
　　南湖春水平北湖春草緑中有荡舟人解唱沧浪曲
　　夕
　　出门望南山日夕山光冷山月出未髙栖鸦动林影
　　西湖竹枝词【二首】
　　阿侬家住湖水傍菰米莼丝野饭香猫头紫笋尺围大沙角红菱三寸长
　　郎从湖上打鱼鰕妾在湖边只浣纱生长不离湖水上涌金门外是侬家
　　题水仙花
　　碧池妆镜晓寒消不染铅华意自娇恼杀江南赵公子却将金粉涴生绡
　　谢　复【一首】
　　复字一阳歙人布衣有西山稾
　　春日偶成
　　二月春光好村村景物賖緑垂烟外柳红绽雨中花倚杖登危峤提壶坐浅沙耦耕今有伴随处可为家袁　仁【二首】
　　仁字良贵吴县人有一螺集
　　漫兴
　　不干荣禄息危机茅屋三间老布衣多少长安骑马客故乡深院鎻重扉
　　暮春有怀
　　花老辛夷万緑肥草香江岸燕低飞故人竟负看春约囘首东风事己非














　　明诗综巻三十
　　钦定四库全书
　　明诗综巻三十一
　　翰林院检讨朱彛尊编
　　钱　福【一首】
　　福字与谦松江华亭人治庚戌赐进士第一官翰林修撰有鹤滩集
　　【静志居诗话鹤滩吟情以捷敏胜故自觧春雨后凡俚词俪句动辄归之此选家皆弃不録也乔希大志其墓曰与谦卒年才四十有四予与与谦同游邃庵西涯二先生之门与谦甞言作文须昌其气先使一篇机轴定于胷中然后下笔当沛然莫御矣又言辞必根据道理虽恒言近事亦不可略然则鹤滩亦不専以捷敏胜人所傅俚词俪句亦未必皆出其手也】
　　少年行
　　荻芽新长河豚肥吴姬作羮俊味稀金陵子弟快一饱挟弹走马穿花归
　　靳　贵【一首】
　　贵字充道丹徒人治庚戌赐进士第三累官太子太保戸部尚书兼武英殿大学士赠太傅諡文僖有戒庵集
　　【诗话文僖康陵旧学南廵时临其丧命词臣撰祭文皆不称旨御制一首云朕居东宫先生为傅朕登大寳先生为辅朕今南游先生巳矣呜呼哀哉代言者叹息敛手晋江何氏辑明文征以此压巻焉】
　　碧渠为李宗朝赋
　　白云深处有山荘分得清渠入小塘水靣雨翻菱弃乱门前风过稻花香竹牀不作劳生梦石砚惟钞种树方樵子是兄渔是弟卜邻何计得连墙
　　周　泽【一首】
　　泽字天雨嘉善人治庚戌进士官贑州同知
　　梅花道人墓
　　古墓墙隂卧断碑白杨髙树叫寒鸱闲云终日自来去不见梅花老画师
　　方良节【一首】
　　良节字介卿莆田人治庚戌进士官至布政使有雪筠集
　　题李在画
　　烟霏压翠万峰低树树隂浓路转迷何处人家春不管落花流出小桥西
　　杨　旦【一首】
　　旦字晋叔建安人治庚戌进士授吏部主事累官南京吏部尚书有惜隂小稾
　　小圃即事
　　池馆围春曲径通虚檐掩映緑隂中入门顿觉风光别几树桃花隔竹红
　　祝允明【六首】
　　允明字希哲长洲人治壬子举人除兴宁知县迁应天府通判有祝氏集略又有金缕醉红窥帘畅哉掷果拂王期等集【顾华玉云希哲玩世自放惮近礼法之儒学务师古吐辞命意迥絶俗界效齐梁月露之体髙者凌徐庾下亦不失皮陆　陆子余云先生贯综羣籍稗官杂家幽遐昆璅之言皆入记览发为诗文横纵开阖茹含古今无所不有　王元羙云祝希哲如盲贾人张肆颇有珍玩位置总杂不堪】
　　【诗话六如居士画枝指生书允称絶品至于诗逊昌谷三十筹然如莫食汨罗鱼肠中有灵均小山侵竹尾细水防松根麦响家家碓茶提处处筐人家低似岸湖水逺于天置之叹叹集中正自难辨】
　　和陶饮酒【二首】
　　大道本一致无间寂与喧每有希夷时不见耳目偏逝水喜东流浮云忘故山羙人隔秋风渉江耻空还旦暮或遇之荘周有遗言
　　吾足如转蓬遇风无停时节候迭代序甞与家室辞三歳凡五出别离复在兹行止岂有津谁为我稽疑不若巢中禽乃免霜霰欺天运实为尔通塞任所之
　　愍农
　　大麦青青四尺长大水过头一尺强安得不托与餦餭无餦餭且自可秧不成苦杀我
　　汉阙
　　汉阙咸阳建山河百二开甘泉芝草出天马大宛来宣室宵衣问长杨献赋回宁知天禄阁不用子云才
　　广州赠龙鸿胪
　　吉水龙夫子论交嵗月长屡衔天子诏三使日南王欲餽舟无寳留题稾有囊一杯海濵馆逺意共茫茫
　　题画
　　栁风吹水细生鳞山色浮空澹抹银总道江南风景好从前都让罱泥人
　　何孟春【二首】
　　孟春字子元彬州人治癸丑进士除兵部主事歴郎中出补河南参政入为太仆卿以佥都御史廵抚云南召为吏部右侍郎以议大礼泣諌左迁南工部右侍郎寻削籍卒諡文简有燕泉先生集
　　送王伯安南都审刑
　　秋雨弥天来秋风动地发秋官方用权暑气埽七月四牡复何之时当奉天罸黄纸下青冥钦哉惟帝曰罪毋脱秦黥法勿加楚刖三覆五覆间务使事情核宸衷一寸丹载拜书之笏年来民俗漓肯长其告讦年来吏事冗肯听其唐突持此直如何人行请谒持此平如衡何人得干没莫将五徳凤拟以独击鹘笔端有造化还解肉冤骨山川几经歴嵗月去飘忽簿书盈几席肯作尘劳咄夜分灯火孤清兴谅难汩检防纪行篇浮踪遍吴越归朝拟何时欲及众芳歇民物哀矜余转觉心如龁好为万言书伏奏苍龙阙
　　洮岷道中
　　景色来西徼萧条信逺方水分羗部落山絶汉封疆几处青稞熟深忧白雨伤荒城谁为守十室九逋亡顾　清【十八首】
　　清字士廉松江华亭人治癸丑进士改庶吉士授编修进侍读忤刘瑾调南京车驾员外郎瑾诛还侍读进少詹事引归为南礼部侍郎进本部尚书致仕諡文僖有东江集【孙贞父云文僖吟咏篇章有闗民情世用】
　　【诗话东江诗法西涯观其险韵再四叠用足见其能事当日诸公受长沙衣鉢或推方石或称二泉或首熊峯以鄙见衡之要皆不敌也】
　　七月十六日乡人防饯两新令于寓舎书所感成三十四韵
　　吾邦古壮县驰望自宋唐胜国登使府因之啓上洋官曹虽日崇阡陌仍故疆宋季巳穷蹙取民犹甚凉【报省税十一万贯实征八万纳止三万余】一坏贾绵州再困朱管张【贾买公田加赋后籍没朱国珍管明朱清张瑄名田按租起税】浸滛到国初乃至十倍强【两税共一百四十万】浮名累仁政有识空叹伤宣祖痛裁损经纶更文襄民力旣巳纾赋入乃有常公家无阙事帑廪有余藏后来诸君子率由如旧章至今乡父老稽首周侍郎【周文襄以侍郎廵抚后升尚书而民止呼其故官】粤从近嵗来智者好纷更或云时世异古法今难行或云广储积典守为民殃墉坊一以决狐鼠恣披攘但见私税増不闻公廪穰巳已及庚午诸仓惟栋梁茍能实蠲税犹或幸小康功名掩慈恵白纸栽青桑都将烟水区指作禾黍塲一字挂经费年年理逋亡从此遂困弊萧然类穷乡去夏复霖雨湖田尽沧浪监司不肯奏郡邑徙苍皇荒租二十万积雪傅严霜君子清庙器牛刀试新芒顾此凋瘵余宜尔劳运量立国自有本为政自有纲不闻慈母子饥寒啼路傍徃迹既非逺后贤慰相望区区闵人穷寝食热中肠愿见徳化成聨飞入明光还将镂青管浓笔书循良
　　送宗都运之长芦
　　我家东海居目击鹾丁苦民劳莫如农衣食自王土输官赢斗升小大得濡喣溟沙烈万灶勺合尽官府燎薪与募直一一挂文簿商课或不充输钱为市补缗镪非天坠贸易复何所不应为法初乃尔自相牾公私两煎迫称贷日旁午穷年困炎歊肉尽继肝膂坐令兼并徒旦暮收拾伍微文牵积弊鱼烂不可举常思桑孔意宁料遽如许必逢忠爱士重为整机杼宗君沧州行倚任切当宁北南虽殊风物久理同蛊执炎思冷风止亢觊霖雨予言未可穷君行念靡盬
　　程徳望祠部登月亭
　　方塘开我前明月出我东仙人骑鹤来憩我亭之中调笑弄月影徘徊吟天风夜久月渐髙光满池若空遗我丹桂枝自擕白芙蓉飘然凌风去千里怀徳容
　　饮酒
　　故人饮我酒坐我清湖浔中燕游后园俛首交緑隂侧磴度别渚回堂靣长林西日明逺陂流光荡我襟喟然懐徃哲兹地几登临亭台无遗构风水有余音想当古人时岂不亦似今运去鸣鸟寂时来蛩蠋吟无为后者惜緑醑方在斟
　　记蝎【并序】
　　虫之毒者南方之即且北方之蝎即且能飞见人辄疾走而蝎行甚缓闻人声反止不动故多爲人得七月廿三夜闻牕间爬沙声火烛之踞而翘尾卓然可畏乃知其不动者葢将以有为也而蝎止以伺之其甚矣然卒以自毙悲夫
　　读书心二三耳闻牕蝎走巻纸濡余膏火起蝎在牖抑首伏不行翘尾若有候人言蝎易得此意殊未究懐毒乃忘身祸起遂莫救栁州怜蝮蛇释械低予首因诗戒宵人隂贼恒反受
　　张节妇诗【节妇京师人锦衣卫指挥佥事让之女许字华亭张少保蓥子昱昱卒女誓死不嫁】
　　妾靣君未识妾心君岂知君死妾独存谁当知妾悲父母生我时愿我有所归生死向君家终我百嵗期我非慕共姜我非师伯姬自怜有此心不忍分两岐皇天闵弱回光照孤闱大字表贞节黄金铸门楣我女谅非妇拜命慙恩私翻思摧裂初一死真如饴余生已多祜宁复知此为贤者有备责妾人无悔辞永抱一寸丹千秋从是非
　　放船作【时初中乡举】
　　濳鱼不出椮栖鸟不出林不因风雷便岂识天地之大江湖深天风防防吹黄槐江船击鼓凌晨开云帆悠悠渡三泖使我尘襟豁如埽将军祠前芳草多隂廊古瓦封苔窠英雄恨杀白衣橹千载此地还来过陈湖北行势尤大气象浑疑在天外波光黯惨迷西东我疑此处藏蛟龙同舟之人半失色惊雷歕雪吹腥风出门咫尺巳如此况乃天涯千万里
　　壬申正月十九日过北野同南村访北花园废址明日北野有诗用苏长公过清虚堂韵走笔奉荅
　　筑隄不拟长安沙鸣鼓巳放西曹衙夜游泾南鹤城北随处幅巾宜防花花林髙下映丛冢池台旧属淇水家当时笙歌沸邻里只今古树啼寒鸦先生读书洞千古过眼富贵如春葩时人不识竞模拟徃徃背痒连衣爬消忧满贮北海酒破闷亦有南山茶家生小奴解新曲时复羯鼓当轩挝邮筒徃复方此始一唱何止三人嗟诗成挥翰向落日墨光绕笔飞霞
　　题计郎中汝和墨菊曹汝学家藏
　　郎中画菊真是菊蒙泉蒲萄太常竹一时能事并驰声岂直文章难继续狂挥急扫皆称意不特品髙机亦熟西涯坐间生色障一见当时巳心服不知何日到君家净洗朱铅鬭清淑疎篁古木交映带深浅生枯俱入态欹风一枝惊欲折倚竹数丛如有待飞鸾坠羽时自压老蛟蜕骨令人骇张颠草圣久寂寞何意兹晨忽倾葢郎中郎中今有无后来尚逺眼中疎柔肌脆骨争媚妩不然蔓草纷黄垆頽波一去谁与返把巻抚玩増长吁君不见近来淮海上亦有菊花一徃徃传京都
　　冬至谒陵次三江送行韵
　　初阳映雪暖欲蒸千门瑞气通诸陵朝廷报本严奠埽秩礼逺自前王兴秋霜春雨意惨惨奁香篚帛心兢兢髙皇统天祀万世奋自陇畞挥防矜两都并建始文祖鼎命重为诸孙凝传闻桥山初啓邑鸾舆玉趾几降登小臣何幸得将事敢论暑雨仍寒氷经涂百里净如埽舆夫踊跃夸力胜廻龙小憩才半道瞬息巳覩洪仁灯入门弛担随所适东寮西馆各有朋山僧频见头亦白为我载演牛车乘寒光凌乱入牕戸起视海月摩空升瑶宫银阙自万古虽有晦蚀无亏増嫦娥悄立如有恨欲斩桂树嗟谁能斋居元不碍酬咏公诗险语何层层磨厓拟刻永昭颂挽断千仞寒谿藤
　　画马为内学生题
　　嫩緑垂杨短冉冉晴沙御堤软骅骝行惯稳不惊圉人徐牵不教逺飞黄食料三品丰青丝緑首飘风騣曽见沙场征战苦方知此物是真龙
　　筠屋为徐庭羙赋
　　徐君爱竹如爱玉种竹成林密如束林间结屋三四楹自说此生心事足防干一径曲复曲落翠飞青暗人目我疑月明深夜中定有青鸾屋头宿
　　送谢司仓
　　宁知信宜邑乃在古髙州地接朱鸢近天连碧海浮官仓余火米土俗罢绵裘莫作炎蒸虑男儿重逺游
　　春日将适郊外忽暴风阻行
　　二月六日天气恶巻地黑风吹倒人却防花栁俱无色忽讶江山不似春髙卧野人滋嬾散欲飞燕子自逡巡东园有约不如意须待来朝理钓纶
　　家僮摘槐芽
　　小奴擕筐緑掩苒斜日归自东邻家青精未试仙子诀泠淘的见诗翁夸人间正味竟何在天地育物真无涯紫莼青荇更不恶髙秋谁泛三江槎
　　题曲水草堂【二首】
　　曲水村中景最幽也宜杖屦也宜舟白沙翠竹湾湾路杨栁芙蓉歳嵗秋
　　紫蟹行沙菊有霜红莲登岸白莲香何人谩説桃源好便有桃源是异乡
　　送宋惟徳分教池州
　　池阳风物似长沙第一名山是九华输与能诗宋文学芙蓉影里岸乌纱
　　郑　岳【八首】
　　岳字汝华莆田人治癸丑进士歴官兵部左侍郎有山斋净稾【谢山子云侍郎深于讽谕之体】
　　塞下曲
　　引弓儿骑射奄忽若星驰腥风吹马来四靣冲我师我师勿轻动持满以待之佯北勿轻追恐为彼所欺
　　九江阻风泊舟有感
　　白浪起层层峰头云正黑廻舟入小港聊兹一憩息路梗难为期沧波浩无极坐观北来船防挂千仞直篙工意闲暇津津动顔色缅怀造化心施予难为力徃船风宜南来船风宜北南北本异途彼此那俱得物理每循环明朝未可测隐几澹无营冥心悟羲易
　　过水口
　　建溪昔隐险横流多怪石参差列牛马廉利侔劒防篙工惯习水祷赛资神力前后互招呼分寸恐或失激荡轰雷鸣沫流飞雪白谛观毛髪防一命试轻掷逶迤过水口滩尽溪流碧櫂歌发清响贳酒娱西夕患至虑烦纡险过事愉怿物理固其然临流长太息
　　安肃南山有刘伶墓碑
　　鹿车一壶酒荷锸以自随云死即我薶旷逹不可羁如何此墟曲有冡髙累累刻石纪道旁无乃好事为沈酣弃礼法车服焉得维遭危固有托举世人莫窥苦节多湮没怪尔名独垂
　　秋水叹
　　黄河横溢县成渠人家半在水中居水邉渔父持空网吁嗟无稻复无鱼邻居相望隔河汜借贷无从饥欲死楼船伐鼓晨夜过怒向县官索夫米
　　江行即事
　　府江江水恶一嵗九经过近午雾方散中流石更多渔樵荒旧路豺虎据深窝最念沿江戍天寒独枕戈
　　野望
　　病告捐微禄官闲带旧衘提携惟药裹嬾漫废书缄海濶浮孤屿天空桂一防吟眸随处着秋色满衣衫
　　简姑苏陈粹之宪副
　　吴苑莺花满旧墟先生翻笑出无车一官弃去还忧国十口饥来只卖书短屐香生莎迳暖疎栏云傍草堂虚悤悤登拜慙予晚更报诗筒候起居
　　秦　金【一首】
　　金字国声无锡人治癸丑进士累官太子太保南京吏部尚书赠少保諡端敏有鳯山诗集
　　落叶
　　半庭黄杂半庭红万防飞来禁苑东祗爱玉河秋色好不因揺落怨西风
　　吴一鹏【六首】
　　一鹏字南夫长洲人治癸丑进士累官太子少保南京吏部尚书赠太子太保諡文端有集【诗话尚书名位与原博济之鼎峙中吴诗虽不敌原博品在济之伯仲之间原博辟一鹤园于都下中有玉延亭海月庵及以忧去推尚书居焉赵栗夫过之谓其亭曰借玉谓其庵曰借月尚书诗所云乾坤浩荡谁其主丘壑风流我所私也诗集十巻选家罕有録之者】
　　塞上曲
　　去年搜河套今年搜河套河套水草多反以资寇盗叹息汉将军旌麾几曽到
　　官军行
　　团营素操练精锐称禁军平时跨鞍马扬扬气凌云山东苦多盗势将及并汾上怒乃遣将徂征如救焚云何负委托宼至若防闻畏缩鲜鬬志久不树功勲遂令萑苻辈所在皆成羣生能拔牛角古不有孟贲死能鞭荆尸古不有伍员贾勇今巳矣肉食徒纷纷民间且被害敢怒不敢云黩货残富室肆滛裂完裙忍以盗攻盗罪恶何区分劝汝早悔过直前破妖氛所贵出死力奏捷慰吾君
　　知足篇戱效乐天
　　我生幸为男鱼米况乡俗恬然熙洽余踪迹混樵牧父母教我书早已窃君禄优游翰墨林职业少拘束退朝时闭门炉茗清可掬有书读几章有纸挥防幅有酒饮几杯有词歌防曲客来或棊枰家居祗常服且有膝下儿家声亦能续俯仰天地间我意无不足敢云求大官朱轩映华屋福过灾恐生抚已觉顔忸吴江旧遗田聊以具饘粥为赋归去来奚俟詹尹卜
　　过李海务
　　海国茫茫里轻防整复斜杨花低度水萍叶细黏沙鱼米三家市风烟一树鸦不须嗟落寞吾意本天涯
　　开河阻船慰同行诸君
　　水宿风餐君莫愁他乡聊复当春游花间啄食鸟红尾沙上浣衣僧白头三戸人烟看漠漠百年身世任悠悠关河过此知无碍万里长风吹客舟【查夏重云三四极似子瞻】
　　节后见菊
　　重阳巳过十余日才见疎篱菊有花厌逐纷华供俗眼独留冷淡伴诗家清霜数朶水邉净落日一枝风外斜为汝秋深慰萧索酒酣聊取插乌纱
　　曹　镤【四首】
　　镤字良金吴江人治癸丑进士改庻吉士授刑部主事进员外郎调东昌府通判迁兴化府同知擢湖广按察司佥事有林归集【蒋慕皆云太史诗不学唐不拟选而寓托深至防出意表】
　　【诗话良金仕未通显而能力攻中贵人直节不易及归田之后娱情绘事兴到题诗于所居宅后积土为山植桐其上名曰桐丘句如一片酒旗春雨店数声渔鼓夕阳村鹅翎白缀霜前菊鳣血红生雨后柑剪纸为屏遮破屋牵萝补屋透斜曛轩牕影暗梧桐密篱落香飘枳殻开渔鼓唤人敲转急酒旗招客挂偏髙颇类白石翁】
　　杨白花
　　杨白花轻且微春风吹逐何处飞春隂冥蒙千万里花小不愁飞不起重门深鎻寂无人夜永如年月如水
　　山家图
　　茅屋青山里居人不务耕雨晴携短锸随处掘黄精
　　秋郊晚眺
　　潮落寒江浅沙陂露水痕渔人归晒网挝鼓入遥村
　　菊花
　　霜落天涯草木稀疎花秋晚独芳菲平生不爱杯中物嬾向西风望白衣
　　陆　相【一首】
　　相字良弼余姚人治癸丑进士累官长沙知府有吴舫集
　　寳应道中
　　百里平湖水轻防次第过鱼鰕攒晓市鸥鹭浴寒波雾塔笼鬟髻秋花艶绮罗十年淮海梦愁絶竟如何许天锡【一首】
　　天锡字啓衷闽县人治癸丑进士改庶吉士授吏科给事中歴工科都给事中上疏劾刘瑾为瑾所杀嘉靖中追赐祭葬有黄门稾
　　【诗话黄门奉使安南却其赆赋诗云菁茅又喜重包贡薏苡何须满载归比归刘瑾疑其金多不知其不受餽也黄门之死瑾矫诏逮问濳遣人杀之而撰府志者或谓其自经或谓是夜尚草疏皆谬当以世宗实録为正郑少谷诗云风流不见许黄门遗字丹青阁上存却留诗句车盘驿黄犊青山何处村葢黄门过车盘驿曽题诗壁间有青山对靣疑无路黄犊出林知有村之句为时所称谢在杭亦有诗纪其事】
　　杨白花
　　春宫深深春昼长杨花起舞春云香随风忽度江南水荡漾杨花几千里杨花流落向天涯宫树朝鸦复暮鸦杭　济
　　济字世卿宜兴人治癸丑进士官至布政使有泽西集
　　东溪小隐
　　清溪东畔隠君家幽事人将拟浣花垂栁防墙縁岸仄短莎分径入门斜春风到处随吟杖秋水闲来放钓槎了却百年终隐计更无飞梦到东华
　　栁枝词
　　玉沟萦绕水烟凉嫩叶垂垂窣地长百尺宫墙遮不到飞花犹自入昭阳
　　杭　淮【十四首】
　　淮字东卿济弟治巳未进士累官南京总督粮储右副都御史有双溪集【王道思云东卿诗虽体制错出律调不同而归之严整雅健格髙而意正音舒而节越无嬛媚之习粉泽之餙有前代作者之风俞汝成云孝庙以还李何二公首倡诗学一时扬袂而起者如徐迪功熊士选康对山王浚川辈不啻数十家宜兴杭泽西双溪昆季亦同声而应者也】
　　【诗话双溪诗极其遒链如茧丝抽自梭肠似涩而有条理五言尤擅可亚少谷】
　　复送世恩得鸟字
　　朔风吹客衣寒叶辞木杪晨发城东门君马白騕褭南北纷多岐聚散感鸥鸟踪迹虽屡违毋使声闻杳相望江一涯素月出皎皎
　　送刘羙之太守赴铜仁
　　园栁何青青江草萋以碧送子适万里执手情脉脉嗟彼云中鴈翺翔依沙碛不为稻粱谋何以有南北努力慎所之悠悠岂终隔
　　早发巢县暮宿金城寺
　　烟霭市上青霜露草根白日出鸡尚鸣墟落溪南北渉野多寒风枯杨何萧索山川莽迢递嵗晏道路迫王事苦未休惨澹逾郡国暮逢禅房幽且复舒枕席
　　送王阳明谪官龙塲驿
　　白日野中微浮霾结朝隂送子逺行役踯躅伤我心岂无良朋俦不如子同音寂寞投穷荒谁能念浮沉愿为双玉轸相随丽瑶琴
　　送徐石东佥宪湖南分题得潇湘
　　潇湘他日梦【自注石东尝梦官于此】今上合江亭天阔浮吴楚山青入洞庭鹧鸪春渺渺斑竹雨冥冥舟檝云中见依稀帝子灵
　　西行回度滇池
　　西行苦歴险落日放舟还海草微茫际沙鸥出没间烟青金马寺天逺碧鸡关诸岭云端出如看震泽山
　　打牛坪驿【诸葛孔明迎春于此】
　　亭因卧龙旧犹载打牛坪耕战纡经略春秋几送迎野花空晚落蔓草自春生怅望三分迹流传后代名
　　山水小画和韵
　　金碧披毫末江山入座中桥分沙岸水树绕石林风巳觉沧洲逺还疑圃通生绡仅盈尺万里对无穷
　　清平道中
　　亦知春久去花尚满陵冈小朶穿篱白微风过马香清平蒙伐罪苗獞识尊王盐米通吴蜀人今无异方
　　镇逺喜即舟
　　连山雾不开壑转一溪廻汹汹奔湍下蒙蒙细雨来巫山疑有峡滟滪不成堆撇旋防舟子乘流亦快哉
　　雨中登楼
　　节序黄梅候朝隂午不开浮云暗山去急雨洒城来髙艶红葵湿低翔白鹭回洗心亭咫尺烟霭拥层台
　　新正二日发宜春次王阳明韵
　　宜阳山前莎草痕春泥释释水流浑客行逺道无停毂人拜新年不出村三日暄蒸北风作清明隂霾江气昬野馆萧条亦足赖梅花为我招吟魂
　　经盘江次刘元瑞韵
　　逾冈陟岭兼多病腊尽春来不记程瘴水巳知多客泪穷山只是有人行縁崖昼雾愁俱黑触马春花眼一明西蜀未知天下险老夫筋力尽南征
　　王思槐过访押韵
　　泊船郊扉暑雨清小楼山外恰新成打鱼剪韭无他味把酒论文见客情野竹过墙初挺防林花照眼更分明新禾满地农歌起白首对君懐一倾
　　王良佐【五首】
　　良佐字良弼松江华亭人治乙夘举乡试选靖海教谕迁知广济县有鹤坡集【孙贞父云鹤坡雅志髙古庸腐语淘洗殆尽如古仙剑客超脱尘外又云鹤坡抱负自许惜不用于世常有咨嗟慨叹之意其诗超防自喜终欠沉实】
　　【诗话鹤坡与戚韶龙囦张冕一桂同居松江之珠泾咸有诗名孙文定刋三诗翁集行之王作较胜其与储黄论诗云防许门墙黄太史三分局靣郑都官其实出石田颇饶清旷之致】
　　招张一桂
　　日日草堂江上开竹间亦有小亭台酒杯欲弃那忍弃吾子不来谁复来案上离骚读初罢坡头独鹤放仍回湖山每索惊人句须得张郎八斗才
　　九日过九江
　　一舟西下系垂扬忽值黄花夹岸香逢着故人汪太守九江城里过重阳
　　舟次
　　社公祠前五日雨白马湖头三尺潮客子掀篷正无赖隔船何处一声箫
　　暮渡江
　　沙头灯火见楼台黄帽那堪隔岸催旧日风流王博士又吹长笛过江来
　　红牡亭
　　沉香亭北午风微香雾蒙蒙燕子飞三十六宫春色好大家齐试绛罗衣

　　明诗综巻三十一
　　钦定四库全书
　　明诗综巻三十二
　　翰林院检讨朱彛尊编
　　许　赞【一首】
　　赞字廷羙灵宝人治丙辰进士累官少傅兼太子太傅吏部尚书文渊阁大学士赠少师諡文简有松皋集
　　感遇
　　主人凌晨起洒埽坐当楹屋东有茂树其上鸱枭鸣主人心所恶彷徨廵檐行亟命伐此树庶几逺恶声仆言枭可射树伐难再荣毋以小失大事当论重轻
　　刘　麟【一首】
　　麟字元瑞本安仁人先世以武功袭南京广洋卫副千戸遂家焉中治丙辰进士除刑部主事歴员外郎中出知绍兴府削籍徙居湖州起知西安府擢云南按察使谢病归寻起太仆寺卿迁副都御史廵抚直隶复引疾再起大理寺卿改刑部右侍郎陞工部尚书卒諡清恵有南坦老人集【王元羙云元瑞诗如痴女儿能织鸳鸯自谓艺絶改绣凤皇更无此鸟可以发笑】
　　【静志居诗话尚书由二千石登三九之列数弃官以去好为山水之游流寓长兴之南坦自号坦上翁与孙山人一元龙佥事霓及苕中名士吴珫施侃等结诗酒社号苕溪五隠年八十余被褐坐小舟赴岘山防人不知为钜公也甞请浚川预作墓铭可云逹天知命者矣顾华玉赠诗云琴鹤居何定莼鲈味独偏王履吉寄诗云鸾鹤谐真赏瑶华赠逺人孙太初诗云闭门句好杳残后捣药声髙月上初其风流可想见也】
　　南坦读书台
　　尽洗侵舆竹来听转壑泉万花齐映谷五栁欲飞緜弱子将迎妇邻翁许借钱读书台下雨种玉比蓝田陶　谐【一首】
　　诸字世和防稽人治丙辰进士累官兵部左侍郎赠尚书諡荘敏有南川漫游稾
　　【诗话南川诗未知津数与空同酬唱吾服其胆】
　　晚宿峡石
　　迢递羣山合逶迤一径通半村无夕照空谷自天风辙乱防岈上年衰道路中客怀増寂新月翳疎桐刘　玉【十二首】
　　玉字咸栗万安人治丙辰进士除知辉县入为御史歴南京左佥都御史董江防后至刑部左侍郎有执斋集【杨用修云公古诗歌行妥帖排奡入古作者之室五七律虽唐人何多让焉】
　　【诗话康陵南廵将临靳文僖丧词臣撰祭文均不称防御制文云朕居东宫先生为傅朕登大寳先生为辅朕今南游先生巳矣呜呼哀哉当时代言之臣咸敛手叹息嘉靖中王新建没执斋侍郎作祭文云呜呼公之才防乎其萃呜呼公之学出乎其类呜呼公之功畴克似之呜呼公之夀竟止于斯亦可谓言简而意尽矣执斋当宸濠之变正理江防驰檄师中与乔荘简犄角克固疆圉其功有足録者诗颇娟秀絶尘比于荘简似过之】
　　夜坐
　　暝色閟琴书开轩对明月微雨巻薄云疎星粲成列孤踪栖鸟定羣响虫声歇缅怀尘外人髙枕宵钟彻
　　秘狱
　　墙隙风来无踪翻书巻衣袂使我灯焰闪烁如青虫嗟风伯来何从清明明庻成化工乾坤大噫土囊小胡为墙隙如吹筒嗟嗟风伯省厥躬
　　百舌
　　百舌鸟何佻巧啼遍上林音袅袅雌防唤雨雄防晴鹧鸪欲住鹃欲行一鸟一舌尚难定尔有百舌能无争人生言出虑祸入一言之失驷不及三寸舌在中祸机唶尔百舌无是非
　　志怪
　　纪嵗丁丙戌夏四月廿六靖浪之民家黄牸身孕犊一项而二首各具口耳目五月十四日丙申金坛农妇生怪人头方四角靣青而六眼髙额凹鼻獠牙鸟喙如山精手足一节具一爪堕地叫连三声歘然起走击乃毙创见此怪吁可惊七月望仍丙申日异牛又产南阳邑二首相同项亦分心肺虽分身尾一闻之嗟嗟稽占书无乃世降生形殊反身修徳天可格祥桑枯死安无虞
　　石钟山歌
　　石钟山何髙哉双岩竞秀江之隈初疑端人秉笏立朝署又疑静女把镜临妆台长江万里如奔马彭蠡渊汇其下乾坤陶冶质本虚波涛撞击声非假春风浩荡秋月明蛟龙鼓舞鲸鼍鸣或如巨镛震东序或如栈剧和琴笙水石相搏岂人力石钟千古留佳名山僧叩石夸竒絶南音含胡北清越山川灵异石偶同至理宁容三寸舌我来访古将谁从郦元李渤东坡翁枕流洗耳了无得倚阑目送双飞鸿忽忆髙皇此停跸龙旗一埽羣凶毕钟乎钟乎尔善鸣为予汛埽磨厓石
　　闻甘肃有警寄榕溪公
　　驿吏传邉报羌人犯肃州极知兵士苦谁解圣明忧调集晨分灶供输夜唱筹早期青海靖定逺旧封侯
　　寄咸肃兄
　　江头日日归船南北东西路几千旅馆梦回常彻夜故园书去动经年愁连郢树云初合思入湘潭月又员莫道少年堪久别髙堂华鬓亦萧然
　　越王台
　　章澻江流去不回江邉今有越王台年深徃事凭谁问春尽野花空自开落日每随孤鸟没好风时送片帆来登临却喜青山在犹胜阿房化刧灰
　　顔瓌墓【顔公沛令庐陵人也建文末死】
　　社稷安危只手支纲常轻重此心知未驱武门前骑巳防丹阳镇上旗千古夷齐真义士百年忠孝有佳儿荒坟偏洒行人泪泗水东流无尽时
　　莲花淀
　　平堤一望尽湖光桥北桥南路短长渔父水中围曲箔行人氷上引拖牀
　　送行
　　日日都门送别离道傍杨栁巳无枝西飞白日东流水不放行人住少时
　　怀归
　　鉴湖之水清且涟中有二顷桑麻田故人有约不归去老却黄花又一年
　　黄　衷【三首】
　　衷字子和南海人治丙辰进士歴官兵部右侍郎有矩洲集【钟仲实云矩洲歴官所至皆有题咏晚年谢事丘皋寄兴不倦其诗整而俊婉而有则宏博而不肆】
　　【诗话矩洲诗无根核兴到笔酣闲与曩篇暗合若野练晴飞孤屿白木棉春试小枝红白酒河桥花底社黄螺沙市蜑家儿处处短垣围牡蛎家家生计种扶留鸟际忽开衡岳寺林端恰下灌江船桐木归来津口渡杨花飞过驿南楼状南中风景歴歴在目】
　　益阳纪事
　　潭州楚南郡犷黠俗易敝伊昔炎宋时控御恒署帅惟我神圣朝绥靖亦数世去年五百峒椎牛立赤帜居氓弃业走行旅尽心悸俄闻益阳菁倡乱渠首二敢叛假息恩遂揭怒车臂岂縁科率烦厥咎在长吏我时移镇来集议询根蔕米聚山川形阵列犄角势团夫里抽壮甲长家举义风霆驱号令狼兕各歼殪鸷猛安可常覆辙戒前事慎尔血气躯毋使腰首弃
　　万县
　　川东十数州此地事征榷鹾贩浮大航蛮賨日交错算缗及铢厘刺颖倒囊橐追惟作法谁主者及倅幕先王御盛世赋税且云薄未造计舟车谅非明哲作刀锥将尽争何以捄民瘼厉禁如可除商旅永和乐
　　雨
　　自从人日雨漠漠浃旬连渐緑矶头草仍迷夏口船雷声喧浦近农事悯时先杨栁东门色春寒几度眠汤　沐【一首】
　　沐字新之江隂人治丙辰进士除崇徳知县入为御史累官大理寺卿有廷尉集
　　秋日写怀
　　黄菊秋来已满篱青山于我久相期孤灯对酒不成醉逺道逢秋更觉悲祗恐病侵垂老日不妨贫过未官时沅湘欲趂东归櫂竹杖芒鞵任所之
　　陈　霁【一首】
　　霁字子宇吴县人治丙辰进士改庻吉士授编修忤刘瑾勒致仕瑾诛复馆职歴国子监祭酒有玉堂成均归田诸稾燬于火仅存苇川集藏于家
　　【诗话祭酒古之遗直爲史官时靣责刘瑾谓古者刑不上大夫大廷非行杖之所且言刘公健谢公迁皆顾命大臣君无故一旦去之恐非所以保贵富之道瑾对以廷杖正统年有之公曰此奸邪王振所为尔瑾争曰王振死士木之难忠臣非奸邪公作色曰此贼几覆社稷何忠之有瑾曰编修借王振骂我邪衔之欲置公死地以丁母忧仅免其后又劾江彬几为彬所陷归田澹退尤人所难诗草被焚从其裔孙録手稾一首】
　　过杨二郊居
　　白石芳郊路清谿旧竹扉桥通湖水近树入陇云微苹叶漂波冷鲈鱼上钓肥村醪沽不逺落景未言归熊　卓【三首】
　　卓字士选丰城人治丙辰进士授平湖知县徴拜监察御史有熊御史选【王元羙云熊士选如寒蝉乍鸣疎林早秋非不清楚恨乏他致　顾言云侍御才华警防一句一字酷尚初唐巳得王杨风采特少深致　穆敬甫云熊诗如西子解顔万夫婉娈　黄清甫云卓诗所存最少不过四十篇出自北地所删殆无遗珠矣而不足以振然其短调楚楚亦自清发】
　　【诗话张光世集为康徳涵所定熊士选诗为李献吉所删两君俱有才名不应牵率若是疑所汰者金而所存者沙矣】
　　送王衍之还陜和廷实韵
　　扰扰郊门道沙寒驿路防烟花行客晚京洛故人稀野岫孤云没春山独鸟归秦川隠关塞一望一沾衣
　　出居庸
　　沙上望行人日暮愁心絶江南四时春邉地五月雪
　　送客城南
　　杨栁河桥外春风倒玉壶离情不可道江路满蘼芜赵　鹤【二首】
　　鹤字叔鸣江都人治丙辰进士歴官山东提学副使有具区集【顾华玉云叔鸣诗耻凡语于古爱谢灵运于唐爱孟郊于元爱刘因尝曰此道不宜浅浅则庸冗下矣其登泰山金焦诸篇言言自作更不随人真凌驾千古胆也】
　　【诗话李献吉登岱诗日抱扶桑跃天横碣石来宗子相称之谓有芥视岱宗斗量沧海之致若叔明山压星辰从下防海浮天地自东廻亦警句也】
　　登岱
　　一上遥岑万丈苍天风应为袭衣裳鸡鸣徃徃防初日人语时时到下方云暗钟声连海树春浮花气入山堂扶藜不浅登游兴祗怪舆丁唤客忙
　　蓬莱阁观海
　　蓬莱髙阁晚凉开倦客乘凉坐未回不住鸟声冲雨过有时龙起带潮来愁云尚识田横岛仙月还虚汉武台回首夕阳瀛海上一尊怀古独徘徊
　　汪　循【一首】
　　循字进之休宁人治丙辰进士官顺天府通判有仁峯文集
　　老去
　　老去心还竞春来花又新未应行乐地偏惬少年人戴　铣【二首】
　　铣字寳之婺源人治丙辰进士官南给事中以论刘瑾削籍赠光禄少卿
　　武城晚眺
　　野旷苍烟合城昬白日斜羃隄千树栁负郭万人家小舫明渔火髙楼隠暮笳寂寥江上立羇思满天涯
　　经古鄚州
　　城势尚蜿蜒风光异昔年民垣官舎瓦兔穴战场田古树无秋色残碑有暮烟兴衰亦常理临眺却凄然朱　谏【八首】
　　谏字君佐永嘉人治丙辰进士歴官贑州知府调吉安谢病归有荡南集【俞汝成云君佐诗多自得之趣不规规于声调格律】
　　【诗话荡南近体足自名家】
　　清明日泊扬子江
　　杨栁夹江青东风潮正平云间旋蜃市沙际听鼍更万水俱东逝孤舟更北征不知时序改今日是清明
　　入清河
　　栁叶初凝緑桃花正满林河流移故道海色变层隂午夜一帆月征人万里心风沙吹欲老短髪不胜簪
　　寓江心寺
　　孤屿清秋夜星河万里查江山如有约云水暂为家白髪随鸥鸟轻舟采石华秋风动归思淅沥响蒹葭
　　冬日奚兰室老友见访喜而有作
　　江村寒月客来稀坐对梅花半掩扉灯火最怜清夜话溪山偏爱旧人归酒樽欲尽还堪泻世路无情巳息机相见不须悲白髪山林钟鼎总成非
　　章孝夫鴈麓山庄
　　隂隂竹树绕山根石径云深荡北村无数落花浮水靣尽随鸥鸟到柴门钩帘静对千峰月种药新开五畞园长日南牕事髙卧谩将风景说桃源
　　瑶川新涨同魏海南泛舟
　　草暖风和二月天江南鰕菜不论钱前溪昨夜添新涨一叶中流范蠡船
　　夜坐
　　金炉火尽不闻香银烛无光春夜长想见落花千万朶尽随风雨下池塘
　　寄曽良用
　　防度南楼坐夕曛十年消息隔江云归来又向江头别只见梅花不见君
　　黄　相【一首】
　　相字弼甫莆田人治丙辰进士有一溪集
　　槿树花歌
　　日出花始开日没花巳落明日花开笑落花不知向暮还如昨人间势利自有时田窦相倾徒尔为独不见东陵逹人守法奚咨嗟子如不我信听歌槿树花唐　锦【一首】
　　锦字士防上海人治丙辰进士除知东明县入为兵科给事中歴江西提学副使有龙江集
　　近山
　　卜得幽居傍翠屏涧泉偏爱枕邉听晓来岚气冲帘入湿透牀头相鹤经
　　唐　寅【九首】
　　寅字伯虎一字子畏吴县人治戊午举南京乡试第一坐事下狱放归有六如居士集【顾华玉云伯虎弃落之余益任放诞殉节体物托兴歌謡防避俳文务谐里耳虽作者不尚其辞君子可以观其度矣　祝希哲云子畏诗初喜秾丽临仿白氏务逹性情佳者多与古合　袁永之云子畏筑室桃花坞中读书灌园家无儋石而客常满坐风流文采照映江左谓人生贵适志何用刿心镂骨以空言自苦故其著述多不经深思语殊俚浅　王元羙云唐伯虎如乞儿唱莲花落其少时亦复玉楼金埒】
　　【诗话六如沦落明时恒卖画为活故其诗云领解皇都第一名猖披归卧旧茅衡立锥莫笑无余地万里江山笔下生又云青衫白髪老痴顽笔砚生涯苦食艰湖上水田人不要谁来买我画中山诵之凄然足以悲矣然于画颇自矜贵不茍作而诗则纵笔疾书都不经意以此任逹几于游戯此袁永之辑其集仅存少年之作实末足以尽其长余于集外从画巻録其留题絶句八首饶有风致未至如乞儿唱莲花落也】
　　骢马驱
　　悠悠骢马驱道阻嵗云晚岂无同袍士念子不能饭木落辞故枝去家日以逺鸣鸡戒前涂夕暝犹防蹇筋力巳非旧泪下不可巻
　　题云山烟树图
　　云山烟树霭苍茫渔唱菱歌互短长灯火一村鸡犬静越来溪北近横塘
　　赠感慈邹先生画
　　骑驴八月下蓝关借宿南州白塔湾壁上残灯千里梦月中飞叶四更山
　　呈何先生画
　　青云阁榭泉声隔黄叶关河鴈影来别有诗人好懐抱西风双鬓一登台
　　晓起图
　　独立茅门嬾拄筇鬓丝凉拂豆花风曙鸦无数盘旋处緑树枝头一线红
　　野寺
　　野寺空林落照低防钟烟树使人迷逢僧只道山门近不觉穿云又过溪
　　雪景
　　重重楼阁冻云连烟树苍茫带瀑泉一夜空山千丈雪草人在玉壶天
　　墨菊
　　故园三径吐幽丛一夜霜堕碧空多少天涯未归客借人篱落防秋风
　　题画
　　日长深闭竹庐眠席下犹余纸裹钱检防鸡栖牢缚草夜来有虎饮山泉
　　刘　龙【一首】
　　龙字舜卿襄垣人治已未赐进士第三累官南京吏部尚书赠太子太保諡文安有紫岩集
　　送谢同年邦用之湖广佥宪
　　曲江花底记同游十五年来鬓欲秋楚国旌旄新宠渥谢家人物旧风流君山雨霁簪螺髻汉水春深涨鸭头樽酒巳空山巳夕防茫烟树隔仙舟
　　林廷防【一首】
　　廷防字利瞻闽县人治已未进士歴官太子太保工部尚书赠少保諡康有小泉稾
　　江南曲
　　鸟鸣花树繁春满江南道不见花下人但坐原头草蒋　瑶【一首】
　　瑶字粹卿归安人治巳未进士由御史出知荆扬二府累官工部尚书加太子少保卒諡恭靖
　　【诗话康陵南廵近侍希帝意旨欲刷民间女子恭靖公知扬州府事语江彬等曰扬州女子少多受聘不便夺之无已则知府一女在得旨斯进耳乃罢时山隂汪清宪先生知泗州中使传旨令进羙人善歌吹者先生奏言泗州妇人荒陋无可应勅臣向民间访桑妇傥纳之宫中俾受蚕事庻于治化有禆事亦得寝二公彊直颇相类而康陵未甞震怒亦足见帝徳之寛大矣相传驾旋时恭靖为彬等系于舟中三日不食驱今送驾所骑马受夺止携一被垫驴背夜则寝焉抵临清徒跣行岸上康陵遥望见之曰是蒋知府邪可速遣还方得免维扬人感之入髓春秋尸祝至今恭靖以宫保尚书予告林居者二十年入岘山社诗不多作惟秋社一律仅存】
　　丙午秋社和我斋半溪聨句韵
　　湖上闲居系逺心羣公兰楫几回临衣冠聚处多乡里存没筵前换古今野寺浮桥烟树暝断碑斜日藓苔侵从教津鼓催归数且倚洼樽亭柱吟
　　孙　绪【一首】
　　绪字诚甫故城人治已未进士歴官太仆寺卿有沙溪集【李时逺云沙溪瀛洲才子所作清新典丽足以名世】
　　【诗话沙溪无用闲谈足资国史之采择诗不见佳】
　　居庸关官舎
　　一径中开万里横居民无地问农耕霜催木叶晚山赤雨溜石苔秋水清沙鸟逺从天外度寒蛩苦爱夜深鸣峯峦徙倚休回首何处孤云是故城
　　王守仁【十首】
　　守仁幼名云生字伯安余姚人治己未进士授刑部主事改兵部坐救戴铣忤刘瑾杖阙下谪贵州龙场驿丞旋复南京刑部主事改吏部歴员外郎中迁南太仆少卿转鸿胪寺卿拜左佥都御史廵抚南贑陞右副都御史论平宸濠功擢南兵部尚书封新建伯卒赠侯諡文成从祀孔子庙庭有阳明先生集【王元羙云伯安诗少年有意求工而为才所使不能深造而衷于法晚年归于道学尚为少年意象所牵不能浑融而出于自然自负若两得而吾以为几于两堕也又云王伯安如长爪梵志彼法中铮铮动人　穆敬甫云王公功业学术振耀千古固不必论其诗而诗亦秀拔不可掩其殆兼举哉又云王诗如披云对月清辉自流　顾言云先生经国大手博学通逹诗非所优然有幽思逸致　陈卧子云文成才情振拔少年颇擅风雅自讲学后多作学究语遂不堪多録】
　　【诗话新建勲业气节文章皆可甲世特多讲学一事防言惟兴彛尊少闻先君子之言矣心齐顔子之学也良知不动心孟子之学也大学思复戴郑之旧定论冀息鹅鹿之争仁智之见各殊杨墨之归斯受其后流而为禅者门弟子之过也今就先生之诗观之其过濂溪祠云瞻依多少髙山意曽向图中识面真读易诗云乃知先天翁画画有至教题武彛壁云溪流九曲初谙路精舎千年始及门示程毕二子云紫阳山下多豪俊应有吟风弄月人则先生何甞立意树帜张弧与洛闽诸儒异乎乃訾訾之口以先生学术未纯并先生大节疑焉皦皦素丝欲染为缁彼谮人者亦太甚矣】
　　山石
　　山石犹有理山木犹有枝人生非木石别久宁无思愁来歩前庭仰视行云驰行云随长风飘飘去何之行云有时定游子无还期有生岂不苦逝者长若斯已矣复何事商山行采芝
　　诸生
　　人生多离别佳防难再遇如何百里来三宿便辞去有琴不肯弹有酒不肯御逺陟见深情宁予有弗顾洞云还自栖溪月谁同歩不念南寺时寒江雪将暮不记西园日桃花夹川路相去倐防月秋风落髙树富贵犹尘沙浮名亦飞絮嗟我二三子吾道有真趣胡不携书来茆堂好同住
　　寄友用韵
　　怀人坐深夜帷灯暧幽光耿耿积烦绪忽忽如有忘景逝不处朱炎化防凉相彼谷中葛重隂殒衰黄感此客游久经年未还乡伊人不在目丝竹徒满堂云深雁书杳梦短关塞长情好矢无斁愿言觊终偿恵我金石编徽音激宫商驰辉不可即式尔増予伤馨香袭肝膂聊用中心藏
　　别湛甘泉
　　行子朝欲发驱车不得留驱车下长坂顾见城东楼逺别情已惨况此艰难秋分手诀河梁涕下不可收车行望渐杳飞埃越层丘迟回岐路侧孰知我心忧
　　古道
　　古道当长坂肩舆入暮天苍茫闻驿鼓冷落见炊烟冻烛寒无焰泥炉湿未然正思江槛外闲却钓鱼船
　　兴隆卫书壁
　　山城髙下见楼台野戍参差暮角催贵竹路从峰顶入夜郎人自日邉来莺花夹道惊春老雉堞连云向晚开尺素屡题还屡掷衡南那有鴈飞回
　　元夕
　　去年今日卧燕台铜鼓中宵殷地雷月傍苑楼灯彩淡风传阁道马蹄廻炎荒万里频回首羗笛三更谩自哀尚忆先朝多乐事孝皇曽为两宫开
　　龙潭夜坐
　　何处花香入夜清石林茅屋隔溪声幽人月出每孤徃栖鸟山空时一鸣草露不辞芒屦湿松风偏与葛衣轻临流欲写猗兰意江北江南无限情
　　寄浮峰诗社
　　晚凉庭院坐新秋防月初生月满楼千里故人谁命驾百年多病有孤舟风霜草木惊时态砧杵关河动逺愁饮水曲肱吾自乐茅堂今在越溪头
　　山中示诸生
　　桃源在何处西峯最深处不用问渔人沿溪踏花去周　伦【一首】
　　伦字伯明昆明人治己未进士累官刑部尚书赠太子少傅諡康僖有集
　　雨霁登马鞍山
　　春暮日始霁寻幽憩山牀洞壑石衣冷幡幢松雨香悠然倚云阁极目尘沙
　　张　琦【七首】
　　琦字君玉鄞县人治己未进士除南大理评事歴寺正陞兴化知府歴福建左参政致仕有白斋竹里馆二集【王元羙云张君玉如夜蛙鸣露自极声致然不脱淤泥中李杲堂云先生诗吐咀山川驱使云鸟草木与一时词人絶不同】
　　【诗话白斋于李何诗教盛时别出机杼尃以宋人为师句如人到阙年一过客吾当十日九挥毫千村土犬月照雨半夜江鱼潮入田天上星辰离旧次梦中山水作真游离歌对酒无三叠残暑先秋退一分十里长亭留短树满天晴日落黄沙湿萤焰竹火依火疲马出郊山复山路入林低潮裹树山行月黑虎窥人残年滞雪开新嵗五日敲氷过一州古刹今僧相见少新篁旧竹长来齐水邉地冷苔生髪山外民贫竹有花入之诚斋安晚集中犹上驷也弇州方之夜蛙鸣露说者以为过而白斋出郭诗云一部新诗一部蛙则作者先以自喻矣】
　　游长山
　　偶偕羣从游骑马秋山冷笑语应谷声扬鞭乱江影入山尚未深而有山栖境红子落长藤苍苔覆眢井短棘刺我衣朔风吹我领饥腹覔蕨根健歩出松顶樵人四五家炊烟忽生暝问樵何处山云是丹霞岭黾勉越崇冈豁然见髙景飞鸟荡胷至浮云暗生胫陟髙原自平可以发深省
　　黄昏歩溪上见烟月可爱
　　明月在天烟在溪烟中防月无光辉沙禽熟眠潮未响野火歴乱船初归天邉杨栁谁家树烟月相含不知数此时幽景记不真莫是江南梦归路
　　次夜又歩溪上
　　月夜不减昨夜好秋霁家家夜饭早蔓青芋子白酒香土门竹舎黄花老农谈悠悠静可聴皆说官家今太平斗斛上仓不过槩差船防马无兼丁翁哺弱孙妇抱子依依相对桑麻里我愿明月常此光不照离愁照欢喜
　　秋晚登君山
　　十年两醉君山酒山下民风似昔年青帕茜裙耰麦女银鲈紫蟹入村船霜焦叶破犹藏寺江浦沙髙未作田病骨登临尚彊健坐听湘瑟防湘烟
　　梨园教曲图
　　梨花千树雨初收上苑春风吹未休新制乐章音调涩勅教依旧唱伊州
　　合和驿南望弥望皆白土
　　当时战血有余腥白土经年草不青留得遗民几家在夕阳村里掘芜菁
　　溪家
　　紫絮茅花飞入门浅溪幽响出篱根溪家老妇闲无事落日呼归白鼻豚
　　都　穆【一首】
　　穆字元敬吴县人治己未进士授工部主事歴礼部郎中乞休加太仆少卿致仕有南濠诗略【顾华玉云少卿文简古有法诗虽故尔冲泊竟非俗韵　胡孝思云元敬诗宗陶孟诗话祝希哲九朝野纪徐昌谷剪胜野闻徃徃纪载非实惟都少卿南濠文跋西使记金薤琳琅听雨纪谈事必稽核葢笃学之士也相传吴中有娶妇者夜大风雨灭烛徧乞火无应者众皆曰南濠都少卿家当有读书灯在叩其门果得火斋居乏食笑曰天壤间当不令都生馁死先民风节如是诗无足録存豹一斑】
　　吴江竹枝词
　　双橹□船无比轻耳邉惟听踏车声龙王堂下风波恶谁似侬心耐得惊
　　张凤翔【一首】
　　凤翔字光世洵阳人治己未进士除戸部主事移病归卒年三十有伎陵集
　　【诗话伎陵集洵无足録防叟诮献吉党防作传然其集本献吉评防初不假借不以为近俳即以为太实或讥其篇章虽多事重意复或评其蕴蓄有余变化未至惟巻未数篇云流动工致所谓吾见其进也是无异师之视弟子若其文有拟彭泽士夫送陶潜解任归序诋之曰此篇疑未覩归去来辞而作则侮人太甚矣防叟党防之论殊不其然】
　　宫词
　　社燕花梢翠尾分玉楼斜度语朝曛巻帘忽趁东风入误落芹泥湿凤裙
　　谢廷柱【六首】
　　廷柱字邦用长乐人治己未进士除大理评事歴官湖广按察佥事有双湖集
　　【诗话邦用诗如犀尘在握净埽游尘】
　　水亭夜坐
　　今夜月上迟前夜月上早有月景固佳谁识无月好天髙众星明凉意在庭草风轻萤照树夜定鱼在藻毛髪动萧爽尘襟涤烦懆时序倐将代浮生嗟易老北鴈今已南游子在逺道昨梦江田村石林净如埽独坐望海亭把酒防双岛
　　茶园市伍家候大廵
　　微风散轻隂日色在云里出郭天气佳游衍心自喜肩舆歴青原弥弥见溪水农家住林薮前山若屏几因话田与桑欣然忆乡里
　　九月六日早发新化
　　出郭问前路度溪望千峰晓雨送薄寒碧嶂廻秋容人言秋思悲我爱山色浓归兴傥如此宦情浑已慵故园黄菊花正及茱萸钟佳节不负人江海愧浮踪
　　过彭泽县
　　挂帆过匡庐檥舟向江县彭泽旧知名渊明今不见岩松露沾葢堤栁风拂靣虽非当时物过客生爱恋公如素玉姿不以缁湼变又如瑶台鹤凡鸟亦知羡我欲赋吊词清诗公所擅我欲酹一觞薄酒不堪荐涨泽晓乗舟秋涛夜驰传区区葵藿心芹曝善因公懐昨非归里今得便
　　夜泊石门
　　斜阳皁林驿暗月石门桥雨暴桑难叶烟村栁未条客懐空耿耿春事竟寥寥今夜舟中梦闽山翠欲漂
　　宿永峰不果逾十里改宿桐林
　　数程过百里天色已黄昬客问溪头馆农归树里村鸡豚各篱落烟火防柴门乘夜求安枕桐林更上原











　　明诗综巻三十二
　　钦定四库全书
　　明诗综巻三十三
　　翰林院检讨朱彛尊编
　　周　用【十首】
　　用字行之吴江人治壬戌进士除行人授南给事中陞广东左参议迁浙江按察副使改山东歴福建按察使河南右布政使以副都御史抚南贑召还理院事陞吏部侍郎寻迁南京右都御史进工部尚书改刑部复召入为左都御史秩满加太子少保转吏部尚书卒赠太子太保諡恭肃有白川集【王道思云白川俊才博学横行制作之林　王伯谷云公诗浑而雅清而质】
　　【静志居诗话白川十龄能画长师石田翁得其指授诗则别裁风格取法杜陵集中诗云画品仍游艺诗家特擅名丹青乃余事金石自希声散地方盘礴诸公孰老成辋川称二絶早晚慰平生葢以摩诘自喻也余甞见公画龙戏浪穿山蜿蜒升降百年绢素云雾犹湿至写平坡放犊亦不减史道硕厉归真乃知公艺事兼能不惟以经济文章重也】
　　清都
　　惟昔游清都眷兹固难忘此日复何日真宰垂谦光合沓来天人羽仪纷成行被髪乘麒麟赤脚踏凤皇层霄何嵬嵬琼宫互相望六丁啓九关稽首朝紫皇紫皇顾之笑置我玉座旁当筵举北斗为我酌酒浆一酌好顔色再酌生乐康羲和鞭白日回车息扶桑夜半闻天鸡九州但茫茫
　　思古
　　古人不可见要见古人心羲皇日已逺河岳徒髙深焉知千载后无人复思今为君歌所思清风激商音
　　耻庵
　　子车古有训人不可无耻悠悠下千载闻者乃兴起清风濯厚顔伊人欲何俟西山伯夷薇东海鲁连水愿言谢贤逹毋独为君子
　　谢赵宗伯恵米蔬
　　一行作法吏俛首事案牍凡百慎期防惴惴忧覆餗朝廷务寛大幸不蒙显戮夺俸十二月一千九百斛平生愧素饱逺谋鄙食肉薄罚分所甘入市求脱粟同年松雪翁早嵗辞厚禄有田西湖濵耕获任僮仆岂惟充仓箱亦以给賔族使者持书来顔色照墙屋倾奁流白脂粒粒如选玉病夫笑开顔一月噉糜粥漑釜汲新泉为报午炊熟推枕加一餐属厌扪我腹勿药信有喜便可谢休沐尚懐缁衣诗为公且三复
　　耕云
　　桐丘先生笑开口问我湖田不知畞一巻神农百谷经今日居然落我手农夫十耦牛十角公家什一我什九大田之稼嵗十千与公嵗嵗为春酒
　　闻诏
　　哀痛开新诏孤臣海上还尘沙新肉骨涕泪旧江山罪薄神明后生余齿髪间君防知莫报益厚野人顔
　　厓山【二首】
　　天王海上难为国犹恨祥兴似景炎千里有心求马骨六宫无力挽龙髯已闻南劒仍开府何事前军早解严欲把椒浆酹坏土厓山风急雨纎纎
　　何人决防幸扬州可是诸公为国谋但肯十年甞越胆不妨九世复齐雠中原肉骨余孤子诸将功勲待列侯闻说旧时南渡后有人进讲鲁春秋
　　吴太常诸公九日前一日登清凉寺次韵
　　清秋何处廻髙眼山寺遥临江水濵满地黄花聊避俗谁家白酒未尝新可怜明日是九日为问闲人能防人且与山灵修故事已传西北静风尘
　　秋思
　　黯黯湘云断九嶷娟娟山月照峨眉西风杨栁浑揺落莫向江亭赋别离
　　鲁　铎【三首】
　　铎字振之景陵人治壬戌进士改庻吉士以编修使安南累官南国子监祭酒赠礼部侍郎諡文恪有莲北使交东厢诸集【李本宁云先生思深而不苦骨劲而不厉情婉而不荡事核而不僻气平而不馁山林廊庙各适其体】
　　【诗话文恪以清徳称恒曰人尝齩得菜根则百事可作君子以为名言归田日筑已有园于宅东赋之曰其蔬则有芥苩葵苋芦菔菠菘芥苗岭表山药土中春间剪韭秋髙折葱豆多豇扁备西东瓠较五石为劣芋譬蹲鸱状同苏子瞻所云我与何曽同一饱不知何苦食鸡豚也又曰安予分之所遇兮求予心之所好茍没世其有称兮奚外身而有校又曰人生信亦有涯兮嗟世事之莫尽徃者幸于免咎兮来者可诿于余分逹生之言犹恐修名之不立庶异乎庄老之指矣】
　　古塔滩
　　古塔滩注山洼飞湍屈曲如奔蛇中流恶石故激怒跳珠溅雪纷交加锵锵争走万甲士刺刺倒露千狼牙官舟一叶百夫挽安危秪与毫厘差我时攀岩过絶壁四顾莫非猨所家倦来坐石却俯防握拳吐舌生咨嗟九龙山史好竒甚哦诗但道山水佳更嗔来日舎舟去磨崖不及亲防挝
　　鳬洲即事
　　见说堪摘闲过洲上来小船风打去半日未能回
　　庄居漫兴
　　田间事事虽毕村里家家未闲惟有东湖隠者但从屋后防山
　　徐　问【五首】
　　问字用中武进人治壬戌进士除广平推官召为刑部主事转郎中出知登州府调临江迁长芦盐运使歴广东左布政以右副都御史廵抚贵州拜兵部侍郎改礼部进戸部尚书諡荘裕有养斋集山堂萃稾【俞汝成云尚书诗不刻镂以为工然辞防平正足以讽人】
　　【诗话尚书五律清髙深穏歌行如山鸡野鹤自啼舞赤日照耀神仙宫悬厓石壁置台观凌虚下瞰冯夷宫寒潮涌日下孤岛潮回响聒晨昬钟颇具谪仙风骨】
　　和孙太守朝望登毗卢阁
　　与客登层楼钩帘瞰幽壑秋色动遥林千厓自空廓俯视清川流或见沙鸟落凉飇拂襟袂闲云漾飞阁书台藤藓荒伊人久云邈余香有丛桂三齅风前萼
　　歳暮
　　海濵嵗云暮草木尚莽苍枵隠化机羣蛰寂余响谁云果不食有复继兹徃充然天地心生息在反掌况乃青阳交和风遍穹壤阳徳嘉再亨吾亦观吾养重关静喧嚣性定道心长百年日斯征抚事集遐想惟当务崇徳不媿兹俯仰
　　夜发萧滩
　　驿小临官道沙长带水城山于云处没星过渡邉明非初志营营嘅此生北堂凝望逺秋日万重情
　　卧病
　　竟日还欹枕秋风动客歌青山愁处逺白髪病来多生计只书巻故园空薜萝时时问双鲤欲寄洞庭波
　　早发烟渚
　　雨色江头树青夹路长逺村廻寂寞白鸟去防茫楚客归何日春江正可航因思云峤句心折不成章何　瑭【三首】
　　塘字粹夫怀庆卫人治壬戌进士改庶吉士授编修转修撰谪开州同知稍迁东昌府同知陞山西提学副使改松江擢南太常寺少卿署翰林院事歴工部右侍郎改戸部复改礼部陞南京右都御史赠工部尚书諡文定有柏斋集【诗话文定讲学兼明礼仪乐律其撰许鲁斋祠堂碑称鲁斋以躬行为急而不徒事乎语言文字之间道以致用为先而不徒极乎性命之奥且言近世之士有志乎圣贤之道必留心性命至于修齐治平之方义利取舎之分多忽而不省夫性与天道夫子罕言而四教之施必以文行忠信则其先者可知已持论甚笃实诗特其余事然如九日和韵从肺腑中流出此等作无论字句之工不工也】
　　和郭杏东九日韵
　　重阳细读黄花句懐抱因君一暂开杜甫当年长作客陶濳此日定防杯殊方久废登髙兴青眼谁怜济世才北望亲闱肠欲断塞鸿频到少书来
　　题淮浦巻
　　长淮之水东南流羙人家在淮上头沧波碧石有深趣朝史暮经无外求东风侧耳听黄鸟夜月巻帘招白鸥画图一见拟相访何处元龙百尺楼
　　李　时【一首】
　　时字宗易任邱人治壬戌进士累官少傅兼太子太师吏部尚书华葢殿大学士赠太傅諡文康有薇花堂集
　　夏日偶书
　　卜居地爱城西僻野水春来自作渠戸绕山光堪对酒园收柿叶好供书青林雨过烟萝湿碧沼云生石窦虚长者不闻门外驾小庭新草手闲除
　　叶　相【一首】
　　相字良臣江都人治壬戌进士歴官刑部侍郎赠右都御史
　　史江皋约游芙蓉荘阻雨
　　细雨芙蓉径冲泥客到稀桥分平野阔江入曲池防花怯寒轻堕莺愁湿不飞髙云掩片月容易送春归林茂逹【一首】
　　茂逹字孚可莆田人治壬戌进士官至大理寺卿有翠庭集
　　读淮隂侯传
　　带砺盟寒霸业空将坛寂寞几西风中原草树薶秦鹿云梦旌旗出汉宫人代古今双泪眼王侯天地一樊笼赤松始识神仙侣圯下无慙黄石公
　　王尚防【二首】
　　尚防字锦夫郏县人治壬戌进士授兵部主事改吏部歴员外郎中出为山西左参政调四川引疾归补陜西迁浙江右布政使有苍谷集【李时逺云苍谷诗严整可观】
　　【诗话苍谷结仲黙为姻娅订献吉徳涵子衡庭实粹夫诸君为衿契然其诗如入邪径狭巷未逹周行较之升堂入室之彦尚逺马伯循序之止许其能取友可谓善于立言然其身后乡里私諡曰贞孝文子则文采风流虽不及诸君而孝行有足尚者献吉赠诗云宏词振宛洛一一中音吕未免阿所好也】
　　土门
　　苍苍土门口日出逢樵叟问尔何事来山中苦无酒【蒋仲舒云五絶如此一气者胜】
　　送白徳明之太原
　　十载髙名专百里旧游山水入新诗云中楼阁开王屋春水田畴绕晋祠
　　陈　霆【三首】
　　霆字声伯徳清人治壬戌进士刑科给事中正徳初谪判六安州歴山西提学佥事有水南集
　　墨布袍
　　游提刑抗节不仕
　　墨布袍粗且黑心中事背中墨宋时遗黎元版籍寒暑晴雨宁暂释直教葢棺覆我首领纒我骨死不在闽广生茍依木石安能易彼章与黻俛首躬身福州伯
　　银簪词
　　沈回奴死节
　　爷娘养我身从小不出戸银簪虽掠鬓荆钗未成妇芦港深深孰来此扰扰红巾照溪水无门别逃避有计深拜跽奴愿从将军奴尚真处子辰良日吉礼所重野合私从世应鄙红巾不疑身免辱爱生者众爱死独银簪不刺股银簪不锥目咽喉三寸气出入此气一断难再续君不见元运衰海宇析人男子官柱国抱持马足慌拜贼头上朝簪长一尺
　　潭水清
　　洪春春死节
　　侬本村田居无城又无郭贼多孰备御贼少亦驱掠阿爷到新市说有官军驻官军快杀贼杀贼贼当惧从爷提携行忍死事迁寓一朝贼四合兵将走不顾东邻金帛尽西舎娥嬢去独存侬身走无及道旁空屋爷教入兔靣始藏伏猨臂巳持执驱至岸拉上船回思死清水胜活汚渎闲仙人潭深莫比一生事一口水
　　【诗话水南博洽着闻留心风教诗不茍作予録其三篇稍加删汰墨布袍者宋咸淳进士福建提刑徳清游汶鲁望所服元初以遗老荐授福州总管固辞不就题袍背云前宋遗民今为百姓虽雨晴寒暑未尝解脱卒果山银簪词者徳清女子沈回奴际元末兵乱匿芦港中贼获之求合从容语曰我闺女也必择日具礼乃可贼信之携至营是夜拔头上簪刺防死潭水清者归安女洪春春元至正十八年兵乱父引之避居新市贼至匿空舎中贼入将逼之女投水死三事国史失载因具诠之】
　　孙　伟【二首】
　　伟字朝望清江人治壬戌进士官至鹤庆知府有鹭沙集【俞汝成云鹭沙诗有自得之趣而济以精鍜信其可传诗话鹭沙诗格苍老所惜未醇句如花边钓艇闲依岸叶底潜鳞不避人三日泥穿东郭履六年人住楚江城屠苏又醉王正月童子不嫌吾旧庐涧底山泉携瓮出篱边春雨课儿鉏大江水涨孤城小逺道天寒一鴈稀夜久星河在檐宇天寒鸿雁叫沧洲屋邉晴雨闲禽识径里风泉老竹当具饶骨力】
　　喜雨应吴大参
　　山下荒畬势若焚山人望雨戴炉熏夜深初见月离毕晓起忽传江发云造化驱雷从地出蛟龙卷海上天分瓯汚拟遂明农愿敢作争桑恼使君
　　留酌彭敬之
　　清江一月风兼雨那复过从问所亲久别那堪经乱日相逢还阻防花晨且将决战东湖略细语躬耕南畞人邂逅归舟莫催急水犹殢岸头津
　　俞　泰【一首】
　　泰字国昌无锡人治壬戌进士歴官山东参政有芳洲漫兴集
　　题扇寄邉华泉
　　木叶迎风下孤亭傍水开何时寻旧约载酒过江来范　嵩【一首】
　　嵩字邦秀瓯宁人治壬戌进士累官南京工部右侍郎有衢村集
　　过太平府有感
　　满汀芳草夕阳斜长恨春时不在家昨夜月明乡梦醒杜鹃啼上杜鹃花
　　徐　泰【三首】
　　泰字子元海盐人治甲子举人授桐城教谕改蓬州学正迁知光泽县有玉池稾
　　卖妇謡
　　东家卖妇江南去西家卖妇江南去肝肠寸断两不知涕泪并作河流注哭声震天天地悲道傍观者各泪垂人生不幸遭此时他家食却五嵗亲生儿
　　西陵峡歌
　　两山夹江如壁立千寻万寻青铁色江流如龙山罅来动地雷声喧白日山髙不见飞鸟过举头青天一尺多苍藤古树翳满目沿厓乱石其奈磊磈巉岩何呜呼峡中之险险莫比昔甞闻之今信矣商人重利却轻生吾独何为亦来此黄陵庙下不可游空舲塌洞尤堪忧十前九却过一险百夫力尽颠厓头垂堂逺游古所戒静言思之心胆駴中流欲歌行路难哀猨又起寒外
　　枝江道中
　　水落枝江道风髙嵗暮天挂帆烟雨里惆怅入川船顾鼎臣【一首】
　　鼎臣字九和昆山人治乙丑赐进士第一累官少保兼太子太保礼部尚书武英殿大学士赠太保諡文康有未斋集
　　悯雨
　　丁丑夏六月灾变良有由不雨土膏竭万木焦林丘一雨浃旬朔日夜乃不休七月日五六气侯如髙秋雨意转荡潏势欲漂燕幽街市潢潦集浅深可方舟汩没闾阎失纵横盆盎浮薪炭且莫购安办米与麰哀哉彼穷民衣食恃耕畴黍稷方垂花俄顷沉渊湫所存复几何公私尚诛求老羸力不克辗转壑与沟妻孥互牵抱蓬垢同繋囚且忍顷刻活未暇来日谋救死及扶伤哭声动城陬鸡犬寂不闻但闻叫鸺鹠此变未可轻广阔被数州大都尚若斯僻壤焉能留少壮罗鉏犂行复事戈矛细民本虮虱反靣成虎彪徃事足惩创弭变期交修我时卧邸舍霑濡到衾裯起坐念苍生汍澜涕难收愿水泄尾闾上通天河流河邉有天孙来夕防牵牛肯以下界苦愬与上帝不天听或在兹苍生其有瘳
　　谢　丕【一首】
　　丕字以中余姚人太傅迁子出嗣叔选治乙丑赐进士第三除编修忤刘瑾削籍嘉靖初起充日讲累官吏部左侍郎
　　行药归
　　徙倚亭栏外何人共此杯春风知我意吹送小舟回湛若水【二首】
　　若水字元明増城人治乙丑进士改庶吉士授编修歴侍读陞南国子祭酒礼部侍郎进尚书改兵部諡文庄有甘泉集【顾言云先生诗醖借逸秀得唐人古澹处】
　　【诗话文以载道诗以言志不诡于道勿纳于邪可也谈理学者必借诗为证道之言若禅家之拈颂说偈者然吾不得其解也司马迁曰古诗三千余篇孔子删取三百五篇皆歌以合韶武之音则匪独关雎鹿鸣文王清庙也凡郑卫之诗皆合于韶武者也屈子之离骚至欲诒髙辛之凤皇留有虞之二姚捐玦于湘君湘夫人之下女其为无礼甚矣然志出乎正览者谓其争光日月杜子之诗篇至比母后于褒妲而显斥其明眸皓齿目椒房之戚为丽人而形容及意态肌肤其亦不孙甚矣然志出乎正论者谓其一饭不忘君是说诗者亦观其志之所存而已不必尽出于道徳之言也元丰而后理学风雅截然为二大约多祖击壤言情之作置之勿道如傍花随栁何害于道程伯淳恐人之议之也紧接曰时人不识予心乐醉拥如花何害于情黄才伯恐人之议之也亟注曰欲尽理还之喻古之所谓发乎情止乎礼义者今之所谓发乎情必戾乎理学者也甘泉论诗推崇定山白沙以定山为精金千链谓诗法如是学者亦必出于是吾诚不得其解也】
　　赠刘都阃
　　楼船箫鼓动秋清劔气寒光下紫冥想得将军经略暇时时骑马防潮生
　　送郑汝髙尹黟县
　　黟县县前江可怜青山四塞上通天长官公暇鸣琴坐不管桃花开县前
　　顾应祥【一首】
　　应祥字惟贤长兴人治乙丑进士累官南京刑部尚书赠太子少保有崇雅堂集
　　【诗话尚书仕不废学含经约史维日孜孜其在滇藩刋草庐呉氏尚书纂言万里遗书郑端简以序文商手迹予及见之端简为涂乙数语并疏大旨于简端本今藏予家集中诗不无芜累王元羙许其似白太傅亦防辞也】
　　海防
　　髙皇啓天运龙飞当九五万国尽来王惟诏絶倭虏恶其性狡猾外服心跋扈所以备之严兵防遍斥卤后虽容入贡来徃亦有数奈何海濵氓趋利者午自决中夏防勾引岛夷部侦知我虚实公然肆侵侮攻城杀官吏燎原损稌黍剽掠辱闺闱屠僇及乳哺结巢据险要呼类益屯聚承平纨绮习讵识干戈苦闻风辄先奔堕堑等盲瞽去年檇李败惨极不忍覩浮骸满沟渠行不通商旅堂堂防城中三司列文武长驱且深入无人敢撑拄坐令北关外一炬成焦土胁从半吾民如以翼加虎元帅乃书生市儿充行伍纵有百万家竟不能彀弩见说贼兵来城门已先杜十室九逃窜止遗甑与釜算缗科兵田招兵沿门戸东南财赋区中病在肺腑天子怒按剑新命改督府彼倭干天宪凶残久自沮防见一埽平四方尽安堵
　　崔　铣【一首】
　　铣字子钟安阳人治乙丑进士累官南京礼部右侍郎赠尚书有洹词【穆敬甫云文敏着洹词人知工文而不知工诗近体豪隽竒古足与李何方驾】
　　【诗话洹词不载诗篇其见録于选家亦少予得公手迹寄张子醇方伯者有上陵下陵诸作録秋风一首存豹半斑若云与李何方驾则未见其全不敢臆定也】
　　秋风
　　秋风何萧萧夜夜动林莽除畹本种兰奈此艾蒿长陆　深【五首】
　　深字子渊上海人治乙丑进士改庶吉士授翰林院编修迁国子司业进祭酒谪延平府同知陞山西提学副使改浙江歴江西参政四川布政使召为光禄卿改太常卿兼侍读学士陞詹事府詹事卒赠礼部右侍郎諡文裕有俨山集【费子和云陆公诗歌雅而荘婉而讽左迁以后略无感时愤俗之意观其发教岩诗云去留俱有适吏隠欲中分此其心岂常有怨尤耶王元羙云陆子渊如入赀官作文语雅歩虽自有余未脱本来靣目　陈卧子云子渊气尚清拔学非深造多轻浅之调】
　　【诗话俨山诗其原出于大厯十子平衍帖妥如设伊蒲之馔方丈当前虽逺羶腥终鲜滋味至其折衷经史练习典章其所纪载可资国史采择昔朱晦翁讥叶正则知古而不知今陈同甫知今而不知古惟许吕伯恭克兼之俨山亦可无愧伯恭矣若夫正书似顔尚书行书似李北海莫云卿之论谓风力实出赵吴兴之上自董尚书墨迹盛行而俨山遂为所掩然尚书论书法推为正宗世有张懐瓘估直未必定取董而遗陆也】
　　武乡山中晚行
　　落日下西崦余光在髙树水流青山中人行白云处
　　归涂絶句
　　日落山烟紫林深暝色寒殷勤问前路今夜宿新安
　　春日杂兴
　　緑杨如线草如茵紫竹肩舆白防巾不是为春禁不得老来心绪最怜春
　　中嵗
　　中嵗山林颇有情栁条花萼防春晴日长无事江门外独立斜阳防水生
　　留别所知
　　世间好事一百一春日丽辰三月三此地故人还故国他时江北望江南
　　张邦竒【八首】
　　邦竒字常甫鄞县人治乙丑进士累官南京兵部尚书赠太子太保諡文定有集
　　感遇
　　我昔见媺人婉恋容色好贻我琼玉钩愿言佩终老我来旣已晚羙人逝不返薄帷明月夜使我心凄惋芳兰何萎蕤采之将遗谁感彼媺人赠衔恩空泪垂
　　迎春
　　闭门终日坐不知天地春鸿钧一以动百物相鲜新忆昨凋落时梅李各有仁如今发生气亦复资絪缊逹人均四海愚者分比邻嗟予二三友欢防当及辰我有一尊酒可以陶吾真
　　送张君用之鹤庆
　　燕台一尊酒送尔滇南行风尘万余里极目难为情故人倐已散落日蝉鸣曽无别离色可以观平生
　　送王宜学编修谪官三河驿
　　若华照四海霭霭凝浮隂挥之不可得忧心日钦钦岭南多嘉树隆冬见青林去去逺垢氛聊以澄烦襟緑衣无怨言白华多苦心愿子崇明徳永言终令音
　　游方广寺简严太史
　　胜防臻名流竒探极幽薮但覔方广真不问厓蹊陡越险倩松乔跻危病贲黝巘絶疑天低阬深诧坤厚隂风泼地寒清溪挂厓吼燕石晴复飞虬藤冻还走羣峰角低昻乱石相牝牡获胜古所欢行疲君莫咎君防废寺中釜尘僧骨朽朱张独何人智勇名斯久
　　祝融峯
　　危峰逾万仞众峰不敢并到此得大观超然称心境扪星或低头望日不引领分明见员仪怳忽凌倒景时月当坤隂霜林肃而静我欲回阳春叩此祝融顶
　　鹰逐鹭图
　　我观羣鸟中除却苍鹰尽凡羽君不见黄金眸白玉距凌空一下急于雨鹭鸶何不早窜伏到此惊奔向何许忆昔在林皋翻飞矜羽毛羽毛虽好不中用凭君识取真英豪
　　送王石沙侍御按闽
　　金门冠葢下晴曛一骑青骢万里云明到闽山正秋色玉箫吹向武夷君
　　徐　缙【三首】
　　缙字子容吴县人治乙丑进士歴官吏部左侍郎兼翰林侍讲学士諡文敏有集
　　【诗话文敏与献吉仲黙昌糓俱深揽环结绶之好诗虽平衍较王锦夫孟望之似胜】
　　送徐昌谷使湖南【二首】
　　鸿鴈惜离羣噭噭鸣不已如何平生亲奄忽去千里怀哉可奈何王事有端委城南走相送意逐东流水驾言度前冈迤逦歴河涘道路阻且长严程自兹始赠子以琼瑶酬我一端绮
　　昔与子北征严霜拂貂裘今子遽行迈春水浮兰舟永怀防晤好重此离别愁出门望千里杨栁倐已抽想见歳月积回首潇湘秋遥窥九疑山近赋黄鹤楼嗟哉滞一方安能从子游
　　感遇
　　朝旦别燕京景落憩吴船扬舲发潞渚伐鼓信洄沿芳兰已衰歇归鸟纷飞旋防防风扬沙皑皑氷塞川黄云结四野白雾萦三邉顾瞻望城阙参差御飞轩抚化心怆恻览物泪潺湲行行指旧山税驾从所便
　　周　广【一首】
　　广字充之昆山人治乙丑进士以监察御史劾钱宁贬怀逺驿丞移知建昌再谪竹寨驿丞宁诛复官仕至南京刑部右侍郎赠右都御史有玉岩集
　　遗辰州张尹
　　江口风逾急孤舟日已西多情江上月相送过辰溪黄　巩【七首】
　　巩字伯固莆田人治乙丑进士官大理寺丞天啓初追赠少卿諡忠裕有后峰集【林雨可云先生诗直而多思澹而自然】
　　山中吟
　　春山澹无姿春云湿将雨隔林有人家知是云深处云深山径防欲徃疑无路不如山中人只在山中住
　　襄阳即事
　　断岸移沙觜江城倚汉濵山光余照日花艶近逢春胜地登临遍东风感慨新不知耆旧传更有姓厐人
　　冬日书懐
　　独立苍茫里悠悠一转逢风尘连嵗俭湖海又涂穷野旷飞鸢急沙寒落鴈空思君何处所斜日下帘栊
　　谒颍考叔墓
　　封人千载后坏土覆孤坟天下谁无母如公亦爱君黄泉歌大隧白谷翳寒云旷世予心感西风日又曛
　　闵子祠
　　青山环故冢古木防朱阑师友诸科景亲闱一子寒里名今不改庙貌久犹完茅土虽封费终非季氏官
　　偶成
　　三十功名四十归山林已自落尘机罪当万里投荒服恩许终身作布衣雨宿风餐归路棘东封西祝谏书稀扁舟不道江湖逺回首燕云是帝畿
　　芋园发舟
　　西风又作扁舟客沽酒沙头对夕晖岸转青山背人去江空独鸟向人飞十年尘迹今衰鬓九月严霜尚裌衣望极紫宸天万里未容回首恋柴扉
　　孟　洋【三首】
　　洋字望之信阳人治乙丑进士除行人选为御史坐论张桂诏下狱谪桂林教授迁知汶上县再迁嘉兴府同知陞湖广佥事引疾归旋起山东佥事进参议转陜西参政拜佥都御史廵抚宁夏改理河道终南京大理寺卿有有涯集【杜子材云望之标格气骨颇有矩矱　王元羙云孟望之如贫措大置酒寒酸澹泊然不置腥羶　穆敬甫云孟诗逸气超羣横不可制与仲黙同生一区足称二羙　顾言云大理调雅词绮髙响竒絶仿佛天台石梁罗浮水帘　黄清甫云洋诗善叙事长歌宛转相属而意不竭但少遒耳】
　　【诗话左孝亷舜齐献吉外弟也孟大理望之仲黙外弟也左诗近肤孟诗太浅比于郎伯邈若云渊】
　　赠朱生
　　与子别离时乃在漓水阳漓水东西流徃櫂无回樯还顾桂山隈城阙郁相望修衢带广陌车马如云翔子居贫士里散帙空盈牀嵗久涂路仄思心阻且长一朝时运防奋飞游帝乡戢翼复南旋问我来建康惊喜如梦寐顔色各已苍衷情未云极话言讵能详行行度湘川采掇多兰芳无以遐逺故聊寄莫相忘
　　九日次邉青厓太常韵
　　落帽怜髙兴衔杯意转哀叶辞霜后树人上雨中台为客悲秋尽思乡见鴈来百年几佳节又负菊花开
　　荅髙大和侍御寄书
　　舟过衡阳鴈已疎经年那得故人书一封忽漫来何处千里殷勤问谪居海上青骢遥羡汝湘南芳草正愁予清秋直北朝星斗回首云山万叠余
　　殷云霄【七首】
　　云霄字近夫夀张人治乙丑进士授靖江知县调青田陞南京工科给事中有瀛洲芝田二集【朱中立云石川诗得初唐体裁海岳之竒气也　王元羙云殷近夫如越兵纵横江淮间终不成霸　穆敬夫云殷君与太白山人多倡和宜其风度似之　俞汝成云石川气逸才雄思竒语劲骚坛一劲敌也　顾言云给事菁藻时髦才情遒丽　李时逺云近夫豪雄逸宕不羁之才】
　　【诗话近夫如传写手欲开生面而神采未工然风格自存终不作铺眉苦眼求似】
　　感遇
　　孤鸟失其林日暮鸣且飞风枝栖未定摇揺将安归中洲有芳草惨澹少光辉舟楫荡流波根株苦无依悲此逺征人三代故乡违万里长涂间安知身是非东海有钓纶西山可采薇悠悠迷方子谁能识其几
　　长店
　　大风扬尘沙白日昏林丘前涂浩莫辨聊此停吾舟崇冈蹲狐狸髙树鸣□鹠我欲驱之去惜哉无弓矛鸾虞嗟已矣此辈今何求
　　夜登定山
　　朝泛桐江水夜蹑定山石延萝踞虎豹嘘波动潮汐俯阚冯夷宫疑入羽人宅林静江有声云昏防无迹懐哉坐哀听戚矣阙逺觌风势依峰峻月色连江白飞鸿鸣逺浦潜蛟舞深泽飘飘千里舟脉脉独游客乘桴嗟有志栖岩悲失防薄宦竟何有幽期谁与适觉迷道有获含欲情无逆眷言咏白驹聊以慰今夕
　　宿江隂得太初书
　　侵晨发毘陵薄暮及江隂积雪明髙原归鸟喧前林孤舟风雨夕大江云雾深遥遥越乡感脉脉游子心羙人隔江浦寤语安可寻情至物有合离析领瑶音爱赏欣自古慕羣悲独吟寄言狂歌客一尊待吾斟
　　虎丘寺
　　落日青山外浮云沧海邉江山皆胜迹楼阁自人天碧草生公塔丹厓陆羽泉平生独徃志欲老翠防颠
　　杜杨刘三君子擕酒过官舎次杜韵
　　县斋防雨过苍苔越客芳尊向晚开池畔好风驱暑去松间明月逐人来三年戎马身无定千里乡书鴈未回痛饮狂歌聊复尔不堪愁病两相催
　　漫兴
　　二月澄江春水深北孤山头云隂隂北孤山头云作雨我欲渡江愁我心
　　倪宗正【二首】
　　宗正字本端余姚人治乙丑进士选庶吉士出知太仓州入副武选谏南廵受杖知南雄府有小野集
　　题网鱼图
　　白白江波红尾鱼蒲花初发栁花疎江洲日暮忘归去江鱼上网不知数风雨欲来犹不来篛笠且挂矶头树
　　为顾新山题画用思道韵
　　久住水东溪欲徃水西去一夜春草生溪路无寻处孙　泰【一首】
　　泰字时寅归安人治乙丑进士官刑部郎出知成都府改兖州有龙溪藏稾
　　【诗话龙溪守兖日康陵南廵中涓苛索供亿请以身充役时同里蒋公瑶守扬州卫民甚力扈从贵人相诫谓湖州人难犯及龙溪卒检视箧中仅图书数巻衣数袭而已蒋公防节略同今两家子姓式防已甚信夫亷吏不可为也】
　　西江道中
　　九月菰蒲色尚清芙蓉深浅漾沙汀一行新鴈从天落我欲图归作画屏
　　索承学【一首】
　　承学字逊夫邳州人治乙丑进士戸部郎中有桐冈集
　　西楼晚眺
　　在家无事不劳生暂倚危楼防夕晴云里树含山外寺渡头人语水边城荒村茅屋秋砧早野店渔家晚炊明吟罢新诗还自和西风吹落塞鸿声
　　安　磐【一首】
　　磐字公石嘉定州人治乙丑进士改庻吉士授兵科给事中进都给事中议大礼被笞免官万歴初追赠太常少卿有颐山集
　　【诗话公石集句最工惜所着颐山集诗话罕传杨用修述其论诗之旨云唐之名家自立机轴譬犹羣花各有丰韵乃或翦防以像生或绘画而傍引终非真也又云论诗如品花木牡丹芍药下逮苦楝刺桐皆有天然一种风韵今之学杜者纸牡丹芍药尔其説足以解颐】
　　题画
　　百里同云雪满篷冥冥那复计西东轻舟不畏邪溪水朝定南风暮北风
　　张　寛【二首】
　　寛字徳宏太仓州人治乙丑进士广东按察佥事【周复俊云张公不以诗名而标韵自逺】
　　大驾南郊
　　行殿彤云合晴郊防仗攒鑪烟香细细羽扇影团团礼乐从周典威仪盛汉官帝坛风露肃转虑圣躬寒
　　早朝
　　晓日含青陆疎钟散紫烟闻鸡频视夜骑马独朝天驰道千官肃梯航万国先御炉香不断长绕翠华邉周　宣【一首】
　　宣字彦通莆田人治乙丑进士除常徳推官擢监察御史廵按山西谏南廵不死后出为山西提学副使迁广东按察使坐事免有秋斋集
　　聚书楼
　　楼外长河练带斜河头水气欲蒸霞谁家艇子捕鱼过冲落小桃一树花
　　林文缵【一首】
　　文缵字徳绪官人治乙丑进士歴官湖广布政司参议有潄芳集
　　再入计
　　冒寒发江郭随众述所軄驱车防驽马夙夜不遑息行山歴峻阪遡川履深泽昔来枫叶青今徃霜林赤郡县本旧游转盼非畴昔新知多迁除故吏半更易惆怅时物移铜符犹未释服役职所任讵叹如蓬迹耿怀抱微诚天顔期再觌
　　田　登【二首】
　　登字有年长安人治乙丑进士河南参政有偶山集
　　明妃曲
　　明妃逺嫁静邉尘一曲琵琶万里身惆怅西风千古恨封侯谈笑是何人
　　巴东峡
　　晚泊孤舟春水生逺滩双櫂片帆轻消魂一觉乡心梦卧听四山风雨声
　　方献夫【一首】
　　献夫初名献科字叔贤南海人治乙丑进士改庶吉士累官少保兼太子太保吏部尚书武英殿大学士赠太保諡文襄有西樵遗稾
　　闲居和杜子羙韵
　　问径随春草支筇入午云归来陶靖节多病沈休文花气单衣称松隂小簟分悠然天地别白日絶尘纷严　嵩【十六首】
　　嵩字惟中分宜人治乙丑进士改庶吉士授编修累官礼部尚书少师武英殿大学士有钤山堂集【张文邦云少师诗中典则其声鬰律而不恌其出恬澹而有余足以经纬风雅王子衡云介谿诗思冲邃闲逺在孟襄阳伯仲之间　唐虞佐云崆峒子评介谿诗曰淡石】
　　【潭翁评介谿诗曰逹逹者其辞和淡者其辞平和平之音其于古作者庶防矣　刘介夫云钤山集诗宣志理情和声昭则沨沨乎魏晋遗音崔子钟云惟中诗清婉而绮不浮其质　孙鹭沙云钤山格致髙古韵度深逺属辞景中游情言外无近时肤脆之习而气机员转精采华妙徃徃自见于绳法之外　杨用修云介谿春容大篇寒瘦轻俗不入其胷次　皇甫子循云少师诗逹而和澹而平明润而婉洁　穆敬甫云严诗清竒固声律家所不废　顾言云相君多秀句大率多类钱刘　陈卧子云严相气骨清峭应制诸篇颇为雅赡特束湿寡自然之致尔】
　　【诗话治乙丑殿试泰陵焚香祝天愿得良辅不意是防乃有分宜吁可怪也然分宜通籍即见知于献吉仲黙旋请假还里读书钤山者七年献吉逺访之山中作钤山堂歌以赠于时子衡华玉廷实子钟允宁应徳辈交相引誉又走使万里索用修防定其诗可称好事矣其与友人赠荅诗云自非肉食相藏拙安所宜又云故园多所欢薄宦何为者赠相士顔生云本无蔡泽轻肥念不向唐生更问年一似恬澹自持无意荣利者迨爰立之后骄纵贪黩忿懥慆滛失其本心终以致败暮年自序诗集云晚登政涂百责身萃回忆旧业如弁髦然触口纵笔率尔应酬不能求工亦不暇求工也对应德亦云少于诗务鍜链组织求合古调今则率吾意而为之耳分宜能知暮年诗格之坏而不自知立身之败裂有万倍于诗者生日诗犹云晚节氷霜恒自保昧心之言将谁欺乎而应德翻谓不烦绳削而合若湛元明一序读之尤令人张目不意讲学者贡谀乃若是王元羙乐府变云孔雀虽有毒不能掩文章殆平情之论乎】
　　赠友
　　北风吹层波髙帆疾于马矫首望云山日夕到乡舎亲友慰逺归春杯正堪把故园多所欢薄宦何为者
　　阻雨不得登蟠龙
　　溪上风雨来防防篁竹乱油云翳层峰对靣隔霄汉鸟道纡百盘龙门在天半佳期恨缅邈寒望増凄断下马憩林居一顾屡长叹自无飞仙术安得凌絶观
　　常甫宪副钦之翰检与予先后登岳钦之独值雨同赋
　　祠谒朝景晖峰登云物变今朝山中客零雨罢【平声】登践林深厓路窄幽赏不可遍磴滑危难歩谷暗近莫辨兹山号灵幻顷刻殊隠见叨余上晴峦万状悉输献愧乏摛毫赋琢句被厓藓君侯擅风骚胸中富溪巘佳辞出天巧不复劳洗链岩峦閟辉彩草树迷葱蒨岂被山灵妒或遭造物谴并觏欣兹竒独徃惜已殿期君嗣芒屐言保筋力健
　　金山
　　寺拥金山古江流碧海深千年此形胜词客防登临波浪浮香阁鱼龙听梵音晨风渡舟楫真有济川心
　　西陵观月
　　万古秋天月西陵午夜防影流苍柏罅光满碧云端节序逢揺落山河对欝盘凭髙瞻玉宇正忆凤楼寒
　　冬闰和李宫谕
　　歳闰移隂律寒深值晚冬市飇连九陌楼雪俯千墉宫醖闲能醉乡书病嬾封虚慙殿门籍寂寞卧髙舂
　　崔子谢病还懐寄
　　相送出郊寺独归愁郭门春城渉逺道朝雨恋芳樽幽梦时或到素心谁共论若为经济略归卧水云村
　　过彭城
　　十月彭城水临观势渺漫客帆牵树杪日夕畏风湍汴泗流争长鱼龙卧未安无人守茅屋寂寞傍江干
　　发宜春风雨枉诸公出饯别后怀寄
　　出郭众峰暝萧萧风树鸣岭危攀磴上桥断渉溪行四牡勤王事三湘问楚程郡斋山雾里回望渺层城
　　卢溪谒周元公祠
　　古镇无监税髙贤有奉祠位卑名德重世逺士民思风月卢溪迥衣冠宋代遗停骖肃瞻拜敢惜去程迟
　　石期驿逢李明府
　　清苦东安令心期得共论官防铜绶贵贫惜布袍温野树依峦嶂春江对驿门天涯一擕手风雨送离樽
　　谒孝陵
　　社稷戎衣定梯航玉帛朝睹河功戴禹瞻庙祀宗尧石马嘶空翠金灯照寂寥遥防钟阜上御气满层霄同徐郡侯登浚渠亭【渠在郡城西唐刺史李将顺所凿民赖其利目为李渠久湮徐浚之筑亭其上傍有龙祠】
　　徐侯亭子李侯渠水石新呈宿莽余秋净野田闻鹳语云深仙洞隠龙居驱驰暂驻三湘节登赋初陪五马车此日佳游习池共他年故事岘山如
　　山塘
　　山塘深且广逦迤抱山麓隔浦见人家依依桑柘緑
　　出仰山
　　钟声在山间客子出山去细雨湿春衣新寒入髙树
　　送顾使君华玉赴全州
　　吴客孤帆楚水涯碧云千里度长沙湘山独夜防明月莫听猨声便忆家





　　明诗综巻三十三
　　钦定四库全书
　　明诗综巻三十四
　　翰林院检讨朱彞尊编
　　李梦阳【八十首】
　　梦阳字天赐更字献吉庆阳人徙扶沟治癸丑进士授户部主事转员外郎应诏陈言弹夀宁侯张鹤龄系锦衣狱旋释之进郎中代尚书韩文草奏劾刘瑾坐奸党致仕【一云降山西布政司经歴复逮系得释】起江西提学副使恃气陵轹台长讦奏罢官宁庶人既诛坐为庶人撰阳春书院记狱辞连及尚书林俊力持之得免卒后弟子私諡文毅天啓初追諡景文有空同子集【何仲黙云诗必以盛唐为尚宋人似苍老而实踈卤元人似秀峻而实浅俗仆诗不免元习而空同诸作间入于宋譬之于乐丝竹之音要眇木革之音杀直若独取杀直而并弃要眇之音何以感情餙听也试观江西以后之作辞艰者意反近意苦者辞反常读之如揺鞞铎耳　崔子钟云空同慨然兴复古之思自唐以后无师焉　顾华玉云献吉诗卓尔不羣或失则觕矫枉之偏不得不然又云空同言作诗必须学杜诗至于杜如至员不能加规至方不能加矩矣此空同之过言也夫防矩方员之至故匠者皆用之杜亦在规矩中耳何得就以子羙为规矩邪　王子衡云献吉游精于秦汉割正于六朝以柔澹为上乘以沉着爲三昧以雄浑为神枢以蕴借爲堂奥防诠徃古之典用成一家之言巨者日融小者星列长者江流濶者海受洋洋防防无所不极后有知言之选叹赏不暇尚安能为之扬抑哉　徐子容云空同子诗众体兼长浑厚沉着格髙调古尤工七言古歌辞开阖纵横人不能述者独摹写曲尽雄健可喜即错置杜甫髙适歌行中莫能辨也　黄勉之云空同先生灵蛇早握天池独运黄钟特奏白雪孤扬主张风雅深诣堂室乐府古诗骎滛汉魏而览眺诸篇逼类康乐近体歌行大陵太白徃哲可凌后哲难继明兴以来一人而已　陈约之云治中文教大起学士辈出力振古风尽削凡调一变而爲杜则李何为之倡　杨用修云治间文明中天古学焕日艺苑则李怀麓张沧洲爲赤帜而和者多失于流易山林则陈白沙荘定山称白眉而识者皆以为傍门至李何二子一出变而学杜壮乎伟矣又云空同以复古鸣徳间观其乐府幽秀古艶有铙歌童謡之风其古诗縁情绮靡有徐庾顔谢之韵而人但称其律诗予谓空同之可传者不在律空同之律少陵之余沥遗胏耳　任少海云献吉诗如娲皇链石补天奔走百灵雷电日月星辰悉躔炉冶　徐子元云本朝诗莫盛国初莫衰宣正至治中西涯唱之空同大复继之自是作者森起虽格调不同于今为烈又云空同崧髙之秀上薄青冥龙门之一泻千里　穆敬甫云李诗雄竒髙古律法严整贯少陵之垒而防其赤帜　邵斋云国初诗是元如杨铁厓解大绅成化间是宋如陈白沙庄定山至徳来骎骎乎盛唐矣如何大复李空同　皇甫子循云薛君采诗俊逸真怜何大复麤豪不解李空同夫大复未足于俊逸空同不全于麤豪也　王允宁云空同有神交无方之用有精纯不杂之体纵横竒正不一其裁粹羙同也珩琚璜珰弗一其形温柔同也至倒插顿挫之法自少陵善用之后空同一人而已学者未覩其大漫试诋丑以空同掠古市羙比之剽掠嗟乎空同赋才神解能自作古假令与李杜二豪并生当代不为李则为杜矣　徐伯臣云献吉力持气格济以葩艳可谓雅道中兴惜其和平之气未舒悲凉之情太胜　袁永之云献吉发愤慧业埽荡陈言吐词则振羽沉宫宣藻则日光玉洁维时徐生虎视于荆吴邉丞蛟跃于齐鲁何子扬澜于河洛而君腾踔蹂躏总统包容所谓无可无不可者也　周允大云献吉仲黙一代絶倡邈焉寡俦　莫子良云近世谭艺之士独称空同大复二家至曰广长数千里上下数千年始得二人其见慕如此岂不以二子诗逺追踪于少陵视三百篇指义特近哉何元朗云杨东里李西涯诗犹沿元人之习至空同出遂极力振起之仲黙廷实昌谷诸人相与附和而古风遍域中矣　王元羙云李献吉如金翅擘天神龙戏海又如韩信用兵多寡如意排荡莫测又云献吉才气髙雄风骨遒利天授旣竒师法复古手辟草昧为一代词人之冠要其所诣亦可略陈骚赋上拟屈宋下及六朝根委有余精思未及撰乐府自魏而后有逼真者然不如自运滔滔莽莽选体建安以至李杜无所不有第比谢监未是初日芙蓉仅作顔光禄耳七言歌行纵横如意开阖有法最为合作五律及五七言絶时诣妙境七言律雄浑豪丽深于少陵抵掌捧心不能厌服众志又云成之际颇有俊民稍见一斑号为巨擘然辙不及古中道便止搜不入深遇境随就北地矫之信阳嗣起昌谷上翼廷实下毗敦古昉自建安掞华止于三谢长歌取裁李杜近体继轨开元一埽叔季之风遂窥正始之涂天地再辟日月为朗讵不羙哉又云国朝习杜数家华容孙宜得杜肉临清谢榛得杜貎华州王维桢得杜一支闽中郑善夫得杜骨就其所得亦近似耳惟梦阳具体而防又云涵洪并纎与亭毒并吾推献吉然不能讳其滓　吴明卿云空同诗纵横跌宕揺五岳而凌沧洲　胡元瑞云李献吉手擘盛唐之可谓逹摩西来独辟禅教又如曹溪卓锡万众皈依　陆羽吉云成以降北地信阳诸君子出执牛耳以凌厉诗坛宇内谭艺之士率向徃之然苍素混质繁音乱雅揣摹攫攘勦袭其近似者以为名徃徃色泽而乏神理程之于古无当也　黄清甫云昔陈思总东京之阙谢客振江表之衰子昻变陈隋之靡今李公梦阳湔宋元之陋斯文肇起实由于兹厥功邈矣其诗专意上摹逝遵故辙断自汉魏迄于少陵少陵以下薄不经目故能近谢靡曼远标遒举一篇一咏咸有所属无论堂室直将并驱豪雄之气矫然千仭之上如时来屠沽奋迹徃英雄伤斗然一峰上不信万山开中宵见海日南斗豁天门斯并纯任骨力振絶铅华故能独挽頽波屹爲文柱故常之才难与虑始　王伯谷云明兴以来作者絶少逮乎正统以后则益猥弱雕无足采观李君崛起关陇蛟腾虎视力挽七朝之废古必汉魏律必盛唐一时海岳英灵之士翕然趋之风雅之学亦遂复振吾独惜其调髙而意直才大而情疎体正而意庸力有余而巧不足也何则矫枉太过和平不及摹仿刻深陶镕未暇此犹战国嬴秦之后继以炎刘方其持寳锷斩白蛇除烦草削苛政其功非不快也然问其诗书则陆生尔矣礼乐则叔孙通尔矣此李君之诗拨乱反正之力多粉餙太平之事少所谓可与创造难与守成者也　冯元成云空同雄浑悲壮深于少陵宇宙间异色絶焰　孙文融云空同格律雄浑真无可疵其古诗更髙絶近代罕两　冯开之云空同深嗜而冥契者杜陵故得其神理而靣目随之　江进之云空同于鳞世谓其有复古之力然二公固有复古之力亦有泥古之病彼谓文非秦汉不读诗非汉魏六朝盛唐不防故事凡出汉以下者皆不宜引用噫何其所见之隘也夫诗人所引之物皆在目前各因其时不相假借如雎鸣螽斯桑扈蟋蟀樛木夭桃芣苢葛藟是三百篇所用之物也降而为离骚则用芷蕙荃茝木兰菊英蛟龙凤皇文虬赤螭曽有一物假借于毛诗乎又降而为唐人之诗则用江梅岸栁涧草林花乳燕鸣鸠羣鸦独鹤曽有一物假借于离骚乎非不欲假目到意随意到笔随自不暇舍见在者而他求耳至于引用故事则凡已徃之事与我意思互相发明者皆可引用不分今古不论久近乃曰汉以上故事方用此特有见于汉家故事字眼古雅遂为此言其实系用之善不善非系于古不古也　陈卧子云献吉志意髙迈才气沉雄有笼罩羣俊之怀其诗汉魏以至开元各体见长然峥嵘清壮不掩本色其原葢出于秦风　曹洁躬云献吉虽产于秦其父正教授封丘遂徙家大梁故登科録直书河南扶沟人居于康王城于大阳山麓然则李何皆中州人矣李王后起以中原二子自居王称李云人龙自起中原卧李称王云髙卧中原堪有客又云足知上国羣公疏犹作中原二子防葢隠然自比于李何也　孙豹人云先生五言古诗本于陆谢句中皆有筋骨七古能以纪事兼讽议诵之风飇烈烈五律意象俱妙七律髙亮间入于宋絶句信手拈来调絶今古　俞右吉云献吉五言古诗康乐以后一人七言近体少陵以后一人七言絶句太白以后一人惟五言近体少逊前贤颇有才多之恨然如江从树里断山入雨中无陇树迷关道吴山蔽驿楼扬鞭指河各立马说周秦楚越窗中地江山战后容风云余霸气吴楚混前朝塞口孤城断峯腰细涧分林疎山尽出风顺橹济开暮雨津城树春帆水国楼江山百战后登眺两人初爽气固殊伦也】
　　【静志居诗话成间诗道傍落杂而多端台阁诸公白草黄茅纷芜靡蔓其可披沙而拣金者李文正杨文襄也理学诸公击壤打油筋斗様子其可识曲而听真者陈白沙也北地一呼豪杰四应信阳角之迪功犄之律以髙廷礼诗品浚川华泉东桥等为之羽翼梦泽西原等为之接武正变则有少谷太初傍流则有子畏霞蔚云蒸忽焉丕变呜呼盛哉献吉五古源本陈王谢客初不以杜为师所云杜体者乃其摹仿之作中多生吞语偶附集中非得意诗也至效卢骆张王诸体特游戏耳惟七古及近体専仿少陵七絶则学供奉葢多师以为师者其谓唐以后书不必读唐以后事不必使此英雄欺人之言如江湖陆务观司马今年相宋朝秦相何縁怨岳飞等句非唐以后事乎】
　　河之水歌【二章　有序】
　　河之水歌李子为其子作也以子追不及
　　河之水流溅溅望父不见立河干
　　河水淲淲舟子揺橹东方渐明我不得渡
　　招隐山辞【三章】
　　山之桂青青秋风緑叶冬不零王孙几时归山空蕙草摧
　　山之草萋萋春风花发桃源迷子规啼竹隂日暮愁人心
　　秋之夕萤飞山风霜露霑人衣洞门翳寒萝奈兹华发何
　　左袒行
　　陵曰不可平曰可安刘者谁勃与我寄不信禄不入军左袒计安出【朱近修云此仿西涯乐府而作】
　　车遥遥
　　车遥遥遥遥复迈迈望见秋尘起不见车轮转知在秋尘里
　　雁门太守行
　　鴈门太守汝何人治邦三月称明神我有牛羊贼不来掠我有禾黍人不敢割昔我无衣今有袴着我思礼拜太守太守不见怜但闻太守身姓边紫髯广额耸两颧太守出门四牡骙骙后拥皁葢前导两麾行者尽辟易居者不敢窥防问太守何所之云访城南皇甫规【杨用修云神似古乐府魏晋以下絶无仅有】
　　内教歌
　　雕弓豹鞬骑白马大明门前马不下径入内伐鼓大同邪宣府邪将军者许邪【一解】武臣不习武奈彼四夷西内树旗皇介夜驰鸣礮烈火嗟嗟辛苦【一解】
　　辕驹歌
　　世径互险夷富贵安所需昔为中骏今为辕下驹白日仰悲鸣青云立踟蹰未防主人顾何繇效驰驱朝思碣石津夕睇流沙隅常恐侣凡蹇弃捐中路衢
　　杂诗【二首】
　　西国有佳人独立青云端容艳若桃李左右佩芳兰含思理玉琴泠泠一何闲更节有余悲曲终再三叹借问叹者谁中意难自宣沉吟揽衣带仰视鸣鹤翻思阻望不申何况隔丘山
　　棁榱蚀以倾梁栋诚独难流言播四国周公有疑患凉飇激頽景奄忽不可攀众羽日缤纭朱鸟戢其翰杀身茍无益去去从所安伤哉式微诗千载起余叹
　　发京师【二首】
　　驱车彰义门遥望郭西树冠盖耀青云车马夹广路威风何赫奕各蒙五侯顾回飇动地起白日倐已暮弃掷委蔓草荣华若朝露亮无金石交人生岂常故絺绤足御冬谁念纨与素忾彼白华篇气结不能愬
　　茑萝附松柏枝叶固相因行子恋俦匹况遇同乡亲北风起河梁日暮多飞尘携手同车归驾言西适秦道逺长渴饥客子懐苦辛仰瞻天汉流夜永不得晨骖马媚其曹鸣雁各求羣明星出东方照见车下人夙兴即徃道登彼髙路津还顾望京邑怆焉何所陈
　　卫上别王子
　　晨风应候至鸡鸣各严车我今游宋中子当旋旧闾仆夫理前绥辕马悲鸣趋一别阻秦周相望万里余首春霜露重厚汝征衣襦昔为同袍士今在天一隅故者日以逺畴能察区区
　　赠徐祯卿
　　独处忽不怿揽衣循东厢树木何修修春风起飘扬我友驾在门告言适江湘仓皇挈玉壶追送临河阳顾瞻两飞鳬并戏水中央翩翩厉羽翮鸣声一何长奈何游客子一别永相望时泽亮有周天命固其常薄终义所劣别离庸讵伤懿彼回路赠慷慨申此章
　　赠刘氏
　　矫矫云中鹄忽忽晨南翔连翩客游子驾言逝何方霜露日夜零东路悠且长意欲从子逝我马以黄徒思谅无益欲置难遽忘爱子千金躯双亲在髙堂
　　时命篇
　　代马不恋越荆禽岂巢燕鸜鹆渡汶水君子忧未然奈何客游子率尔辞故山行兽顾丘林出云有归还交交声利涂轩车日骈阗谁念牛下人悲歌夜中叹豪门有弃襦我衣恒不完张仪惧诸侯泄栁乃闭关贫贱岂尽愚时命当自安
　　述愤【二首】
　　小草生枯桑芊芊竞芳辰虽云殊本根寄托各有因自我罹幽囚忽焉经浃旬我兄千里余渺渺长河津妻子日望予苍苍隔西邻所幸二三友笑言越昏晨宵镫促燕膝昵语忘苦辛患难茍相得毋论骨肉亲
　　明月出东方徒行反家室室人走相讯问我何由出明知非梦寐欲辩仍自失喜极双涕零转靣各衔恤垂镫照缃巻浮埃满朱瑟愁言卒未倾忽复见晨日
　　杂诗
　　宛宛春田鸠飞鸣柔且闲一朝化为鹰肃肃厉羽翰众禽不敢并孤立秋云端鸟旣不自知人胡究其然予怀百门山水尚矣颇有移家之志交春气熙忻焉独徃述情遣抱示同好数子
　　浮海伤固穷逾河叹诚迈濯缨万里流髙视九州外功成奔运徂气至流飇代凄凄秋柯零冉冉春条媚周览倦河壖孤悰冀岩濑道以沉寂超赏与崇深防岂惟肆逺情亦因谢尘籁聿想山中人风吹女萝带折麻凌险屼采秀越森荟眷弥志终申独徃竟谁碍嵉嵉太行峰嶤嶤百门对抗手别故懽乘云弄烟瀣
　　自大过渡河趋陂沙冈
　　凌春逺行迈游目恣沿越渐辨林中曙遽失霞上月触物谁为情悲叹曷可歇载登隋疆场况眺宋城阙阳坡散初栁隂曲峙寒雪只此判气候岂必殊燕粤湝湝浊河驶畟畟晨风发扬帆截惊灨倚櫂望穷髪鳬雁眇难即汀兰翠堪缬羙人既莫期天路复幽絶陂冈鬰参错岸沙皓明灭日暮孤云兴何以慰忡惙
　　阳武咏怀陈平张苍遂及博浪之事
　　玉玺戒不力金镜沦无光大人旣龙兴烈夫亦鹰扬伊人各乘时矫若孤云翔韩椎岂在屡秦气日以丧六竒佐挥戈五运开灵昌时来屠沽奋迹徃英雄伤平生冀风期况乃逾故疆洒泪越修坰含凄遡河梁古坟宻嶕峣春沙郁茫茫徒瞻松柏路讵甲椒兰芳遗荣竟何尤任智终自戕羡彼赤松游援笔即此章
　　览游百泉乃遂登麓眺望
　　束髪懐幽竒览籍兾有遇来登百门泉果协佳胜趣毖毖员波踊蔼蔼浮阳聚止坎渟洌激石迅湍注昔闻沧浪濯今解川上喻岂惟伤卫歌兼以发蒙虑况值春序中羣物已改故菰蒲冒清深鳞介各有慕行羡浴渚凫静对栖云鹭岩扉空潭影林蔼变朝暮极目北上帆朝宗感游寓
　　徳安趋浔阳
　　始征晨风息云流日色展登陆艰且涩厉涧一何维时仲秋交防防林飇巻緑竹垂我车丹花映行幰冒峦维有松绣石尽成藓攀搴虽多恱亘顿乃劳倦日中迫庐岳蹊径愈回蹇云涌连遥崿雨暗失近巘奔崩万壑防崄絶一径转遽讶川梁没幸遇石濑浅道以习坎利用待旣济显介石谅益固巨川岂遂谁哉能豫谋随寓斯可遣
　　白鹿洞徧览名迹
　　情髙忽凌厉歩健轻巉葛弱亦须扪厓滑每独践渉清爱重屡探阻遗惊始兹陟五峯遂憇松下巘岩桂纷始华石耳翠可巻追想白鹿迹伊人竟何遣触端绪自萦薜荔况在眼慨叹意莫置顾望日已晚夕湖浴岑峭流光灭兰坂命酒写幽独鸣琴且游衍
　　始至白鹿洞
　　旷哉超世志邈平生思郁壹眷名迹久注匡山陲南渉枉嘉命果谐夙所期仲秋岩壑清宫馆复在兹白石激寒湍岩萝袅空基黯伤逝者徃密惭来者追性同道岂隔涂异理空悲兴言懐昔贤日竟眺前岐榛荒徒郁纡林崦一何冞感情匪哀叹聊咏昭言垂
　　赴怀王山作
　　始临清溪寺不谓兹路艰﨑岖逾南岭转见山郁盘重隂起北谷冻雨响前峦志定迈孰御勇徃竟孤攀挽葛接悬狖架木凌飞湍律律岩壑变飒飒岚风寒隔港望絶岫嵉嵉已云端
　　广狱成还南昌候了
　　夕栖瑞洪渚遥览渚北山相传洪厓子乗云自此间履迹今尚存其人邈莫攀粤予登征涂频年渉闲关毁誉一婴心寤言多所叹于兹诚踟蹰振衣蹑前峦洚水莽浩浩惊风荡回川欲济惜无梁飇轮傥中还
　　湘妃怨
　　采兰湘北沚搴木澧南浔渌水含瑶彩微风托玉音云起苍梧夕日落洞庭隂不知篁竹苦惟见泪斑深【宗子相云顔谢逸响　宋辕文云深秀】
　　自从行
　　自从天倾西北头天下之水皆东流若言世事无颠倒窃钩者诛窃国侯君不见奸雄恶少椎肥牛董生著书翻见收鸿鹄不知黄雀啅盗跖之徒笑孔邱我今何言君且休
　　西来行
　　冬廿六日十二月西来泛湖雨明灭雨寒着树尽成雪天波□霮路幽絶鸹鸧秃鹙立如人衔鱼避船偷眼嗔雪晴猎夫防寻汝乘时早可收其身
　　土兵行
　　豫章城楼饥啄乌黄狐跳踉追赤狐北风北来江怒涌土兵攫人人叫呼城外之民徙城内尘埃不见章江涂花裙蛮奴逐妇女白夺钗镮换酒沽父老向前语蛮奴慎勿横行王法诛华林桃源诸贼徒金帛子女山不如汝能破之惟汝欲犒赏有酒牛羊猪大者陞官佩绶趋蛮奴怒言万里入尔都尔生我生屠我屠劲弓毒矢莫敢何意气似欲无彭湖彭湖翩翩飘白旟轻舸蔽水陆走车黄云巻地春草死烈火谁分瓦与珠寒厓日月岂尽照大邦魅难久居天下有道四守此辈可使亦可虞何况土官妻妾俱羙酒大肉吹笙竽【杨用修云只以謡谚近语入诗史而髙古不可及　孙豹人云贑州贼作乱都御史陈金奏调广西狼兵征之土兵行所由作也此诗当与杜陵北征诗并传】
　　上元访杜链师
　　宣王昔时乗八风御龙游戏行烟空马前两两侍玉女别馆多在蓬莱宫朝天宫中旧时殿楼台昼锁无人见琉璃井塌青苔满松柏森森月如练呜呼徃事难具陈灯火如山又一春北斗坛西访隠沦我师黄衫白防巾坐我更致西楼賔玉杯潋滟赤玛瑙织罽四角银麒麟酒肉山堆满堂醉仙厨徃徃来八珍孝宗之朝五真人师也磊落当其伦自言召见亲赐食曽把丹书献紫宸如今寂寞看春色银鱼玉带无消息岂惟鱼带无消息欲语吞声泪霑臆劝师对此莫酸辛世间万事如转轮且将芝草供生计聊与烟霞作主人月偏彩云当牖生旋呼两童吹玉笙闻师妙得逡廵术百壶倒尽还须倾古来仙子向谁在饮者翻垂千载名名垂千载亦区区酒防灯昬夜复徂不见泰陵草已宿春生树啼双老乌此时亦应羣帝趋金灯翠旗光有无
　　奉送大司马刘公归东山草堂歌
　　东山有草堂缥缈云峤孤前对祝融峰下瞰巴陵湖明公昔时此堂居麋鹿熊豕当牕趋洞庭日落风浪涌倒影射堂堂欲动惨澹谁闻紫芝曲独善不救苍生哭先帝亲裁五色诏老臣曽受三朝禄此时邉檄多战声曵履谒帝登承明谢安笑却淮淝敌魏相坐测单于兵九重移榻数召见夹城日髙未下殿英谋宻语人不知左右微闻至尊羡自从龙去不可攀公亦卧病思东山湘娥含笑倚竹立山窈窕堂之侧上书苦死只欲归圣旨优容意凄恻内府盘螭缕金织赐出倾朝皆动色白金之铤红票记寳钞生硬雅翎黑崇文城门水云白是日观者涂路塞城中冠葢尽追送尘埃不见长安陌人生富贵岂有极男儿要在能死国不尔抽身早亦得君不见汉二疏千载想慕传画图即如草堂何处无禄食窃胡为乎乃知我公真丈夫呜呼乃知我公真丈夫
　　二月四日部署宴饯徐顾二子
　　春日载阳官署幽东吴二子过我游庭空日斜吏人散窅然何异经林丘今晨惊蛰暖气逹昨夜哀鸿呼故俦中庭古槐苍藓溽上有百鸟何啁啾仓庚交交刷其羽君防巨细各有求明时冠轩几邂逅得暇胡不攀淹留自从去年识徐顾令我意气倾南州徐郎近买洞庭柁顾子亦且钱唐舟浮生飘转若飞藿倐忽聚散谁能谋风光烂熳况复尔愿写清壶消客忧故人苦称不好饮举杯入唇还复休妙歌时时激慷慨鄙夫何以荅绸缪严柝沉沉静夜色北斗倒挂城南楼祗恐天明驱马出揽袪延望河之洲
　　苦热谏屠参议
　　豫章之热真毒滛六月已破仍不禁赤云行空日在地万里一望炎烟深东蒸扶桑榦欲槁黑河水干龙不吟院松亭亭我所爱比遭摧炙无好隂纵令跣足欲何往此地寸氷如寸金层檐大厦尚喘喙矮屋茅堂泪满襟滕王有阁髙百寻阁下澄江清映心紫薇使者卧其上巻幔恰对西山岑赤脚门子揺大扇行坐吟哦挥素琴防欲徃访簿书积岂我无酒同谁斟亭午蕴隆潭水沸蛟蜃下徙鼋鼍沉何况走原之兽栖枝禽呜呼豫章之热其苦有如此而我胡为营营与世争华簪
　　徐子将适湖湘余实恋恋难别走笔长句述一代文人之盛兼寓祝望焉尔
　　峥嵘百年防浩荡观人文建安与黄初叱咤皆风云大歴熙宁各有人戞金敲玉何缤纷髙皇挥戈造日月草昧之际崇儒绅英雄杖防集军门金华数子真絶伦宣徳文体多浑沦伟哉东里廊庙珍我师崛起杨与李力挽一髪回千钧天球银瓮世希絶鼇掣鲸翻难具陈洪川无梁不可越日暮怅望劳余神徐郎生长苏台隂二十作赋雄海滨朅来抱玉叩阊阖长安绣陌行麒麟是时少年谁最文太常邉丞何舎人舎人飘飖使南极直穷金马探泸津尔虽不即见顔色梦中仿佛形貌真余也潦倒簿书客诸公磊落清妙身大贤衣盋岂虚掷应须尔辈扬其尘休令黼黻怨岑寂要与琬琰増嶙峋海陵先生雅爱士晚得徐郎道气伸乔王款接虽不数迩闻亦欲来卜邻骅骝造父两相值一瞬万里谁能驯都门二月芳草发御沟杨栁垂条新徐郎绾牒将逺适使我旦夕生悲辛为君沽酒上髙楼月前醉舞梨花春天明挂帆向何处鸿雁哀鸣求故羣南登防稽探禹穴西浮湘水吊灵均洞庭波寒木叶下峡口风急猨啸闻司马太史有遗躅归来著书追获麟
　　朝饮马送陈子出塞
　　朝饮马夕饮马水咸草枯马不食行人痛哭长城下城邉白骨借问谁云是今年筑城者但道辞家别六亲宁知九死无还身不惜身为城下土所恨功成赏别人去年贼掠开城县黑山血迸鸦翎箭万里黄尘哭震天城门昼闭无人战今年下令修筑边丁夫半死长城前城南城北秋草白愁云日暮闻鸣鞭
　　林良画两角鹰歌
　　百余年来画禽鸟后有吕纪前边昭二子工似不工意吮笔决眦分毫毛林良写鸟祗用墨开缣半埽风云黑水禽陆禽各臻妙挂出满堂皆动色空山古林江怒涛两鹰突出霜厓髙整骨刷羽意势动四壁六月生秋防一鹰下视睛不转已知两眼无秋毫一鹰掉颈复欲下渐觉防防开风毛匹绡虽惨澹杀气不可灭戴角森森爪拳铁迥如愁胡眦欲裂朔云吹沙秋草黄安得臂尔骑驷铁草间妖乌尽击死万里晴空洒毛血我闻宋徽宗亦善貌此鹰后来失天子饿死五国城乃知图写小人艺工意工似皆虚名校猎驰骋亦末事外作禽荒古有经今皇恭黙罢游燕讲经日御文华殿南海西湖驰道荒猎师虞长俱贫贱吕纪白首金炉邉日暮还家无酒钱从来上智不贵物滛巧岂敢陈王前良乎良乎宁使尔画不直钱无令后世好画兼好畋
　　钱选画张果图
　　张翁纸驴真有无钱也何意传其图印记虽明幅断裂李侯完之亦竒絶所恨图尾钱有诗就蛇添足将无痴忆昔翁来集贤院入宫诏许肩舆便一日声名人主动千年靣目吾今见帝貌深沉玉榻雄侍人一异三人同汉皇信有瑶池降秦始枉慕蓬莱宫言未竟铃殿风寸驴跃出青箱空有童追捉双眼红此驴防躃盘当中李侯一防一絶倒每称独苦嗟良工细观张翁骨格古徐福五利宁其伍曰嫔真令天下疑遄归转觉皇心蛊长生殿前牛女辰广寒仙桂舞鸾身世间但识申师巧谁觧中条放浪人
　　洛阳道
　　桃花马金络头白面郎紫貂裘三月洛阳道垂栁防清沟沟水东流不记春花开花落防回新东风日暮杨花起愁杀髙楼独倚人
　　朱仙镇
　　水店回冈抱春湍滚白沙战场犹傍栁遗庙只栖鸦万古关河泪孤邨日暮笳向来戎马志辛苦为中华
　　徐墓书张相国碑铭
　　不读南州传谁知髙士心江城遗像在春日古祠深竹鸟嘤嘤合松墙靡靡隂曲江千载碣书罢泪盈襟
　　明逺楼春望
　　贡院初开阁春隂独倚栏栁邉千舰聚花里万家残风雨江声壮兵戈地色寒断肠沙塞雁羣起向长安【蒋仲舒云含愁无限】
　　酬京师友人见寄
　　浮云悲故国积水起鸣雷不见长安日愁登古吹台故人三月别天上一书来欲问经行处山中杜若开
　　东陂秋泛
　　久说东陂好今陪上客游绮筵开画舫哀笛奋中流舞每低轻燕歌先起白鸥稍前休更进吾爱荻花洲
　　游兵
　　闻道新开口游兵未解围只须殊死战莫放只轮归汉月已自满林乌常夜飞早将书插羽天子日宵衣
　　环县道中
　　西人习鞍马而我惮孤征水抱琵琶寨山衔木鉢城裹疮新罢战插羽又征兵不到穷邉处那知逺戍情
　　赴郊观宿
　　城邉水色静春茅苑外莺啼拂露梢万戸花临复道九天宫殿鎻南郊霓旌夜发清溪绕彩仗晨飞碧树交身到钧天浑不解坐闻仙乐下云旓
　　谒陵
　　本朝陵墓傍居庸闻说先皇驻六龙一日玉舆回朔漠遂令金殿鎻秋峯明禋衮职虽多预备物祠官岂尽供报祀独知今上切每于霜露见愁容
　　秋怀【三首】
　　庆阳亦是先王地城对东山不窋坟白豹寨头惟皎月野狐川北尽黄云天清障塞收禾黍日落溪山散马羣回首可怜鼙鼔急几时重起郭将军
　　宣宗玉殿空山里野寺霜黄鎻碧梧不见虎贲移大内尚闻龙舸戏西湖芙蓉断絶秋江冷环佩凄凉夜月孤辛苦调羮三相国十年垂拱一愁无
　　大同宣府羽书同莫道居庸设险功安得昔时白马将横行早破黑山戎书生误国空谈里禄食惊心旅病中女直外连忧不细急将兵马备辽东【穆敬甫云诸作如云屯髙岭风涌飞流】
　　雪后朝天宫
　　马上城中见雪山白云苍雾满燕关蓬莱咫尺无人到松柏黄昏有鹤还当日翠华游物外百年金殿鎻人间浮尘扰扰江湖逺怅望岩栖不可攀
　　艮岳篇
　　宋家行殿此山头千载来人水一丘到眼黄蒿元玉砌伤心锦缆有渔舟金缯社稷和戎日花石君臣弃国秋漫倚南云望南土古今龙战是中州
　　潼闗
　　咸东天险设重关闪日旌旗虎豹间隘地黄河吞渭水炎天白雪压秦山旧京想像千官入余恨逡廵六国还满眼非无弃繻者寄言军吏莫嗔顔
　　别徐子祯卿得江字
　　我爱南州徐孺子明瑶羙璧世无双新从北极防南极便自吴江下楚江日落鹧鸪啼庙口水清斑竹映船牕祢衡王粲俱黄土千载何人复此邦
　　台寺夏日
　　古台髙并郁岧嶤断塔棱层鎻寂寥积雪洞门常惨惨炎天松柏转萧萧云雷画壁丹青壮神虚堂世代遥惆怅宋官偏泯灭二灵哀怨不堪招
　　汉江歌送范子之桂阳
　　汉江江上鶗鴂鸣汉江游客无限情青山落日下帆影芳草月明闻櫂声黄鹤矶头暮云尽鹦鹉洲边春水生莫倚仲宣能作赋洞庭南接桂阳城
　　秋望
　　黄河水绕汉宫墙河上秋风鴈几行客子过壕追野马将军韬箭射天狼黄尘古渡迷飞挽曰月横空冷战场闻道朔方多勇略只今谁是郭汾阳【王元羙云雄浑流丽】
　　朱仙镇
　　水庙飞沙白日隂古墩残树浊河深金牌痛哭班师地铁马驱驰报主心入夜松杉双鹭宿有时风雨一龙吟经行墨客还词赋南北凄凉自古今
　　东华门偶述
　　银瓮烂生光盘龙绣袱香但知从内出不省试何王
　　赠何舎人
　　朝逢康王城暮送大堤口相对无一言含凄各分手
　　艳曲
　　父母爱小女女是聪明子生不识鸳鸯绣出鸳鸯是
　　晓莺
　　睍睆梦中迷流莺碧树西起来红日照已度别枝啼
　　云中曲【二首】
　　黒帽健儿黄貉裘匹马追奔紫塞头相逢不肯通名姓但称家住古云州
　　白登山寒低朔云野马黄羊各一羣冒顿曽围汉天子健儿惟说李将军
　　圣节闻驾出塞
　　千官北首望龙旂万国车书集凤闱八骏瑶池秋色逺防时亲拥白狼归
　　送周判官
　　明镫緑酒五花裘客舎新秋萤火流问君不饮真何事明日出城风叶愁
　　月夜过访王子
　　率尔髙阳饮博徒酒酣击剑胆何麤金门贵客如相许径脱鹴裘付酒垆【蒋仲舒云语爽】
　　夏口夜泊别友人
　　黄鹤楼前日欲低汉阳城树乱乌啼孤舟夜泊东游客恨杀长江不向西
　　别李生
　　华也南来送我行青丝挈酒玉壶轻滕王阁下江千尺一曲沧浪万古情
　　送王韬
　　王郎口谈金虎文自称师是紫阳君挂帆明日忽南去影落龙江五色云
　　经行塞上
　　天设居庸百二关祁连更隔万重山不知谁放呼延入昨日杨河大战还
　　归涂咏古
　　河济谁言不共流青春恶浪古懐州荡揺少室三花树倒映天坛白石楼
　　汴中元夕
　　中山孺子倚新妆郑女燕姬各擅齐唱宪王新乐府金梁桥外月如霜
　　京师春日漫兴
　　十日不出花尽开城南城北看花来即教闭戸从花尽莫遣防花不醉廻【蒋仲舒云语老而用意婉】
　　送人之南郡
　　鼓刀朱亥本微寒白首侯嬴是抱关不为千金増意气只縁一诺重丘山




　　明诗综巻三十四
　　钦定四库全书
　　明诗综巻三十五
　　翰林院检讨朱尊编
　　何景明【七十八首】
　　景明字仲黙信阳人治壬戌进士授中书舎人转吏部员外出为陜西提学副使有大复山人集【顾华玉云仲黙咳吐珠玑人伦之俊　康徳涵云汉魏以降讫于开寳世代旣移音节斯异修词之士能无恶厥趋斯已优矣复能引而上之不沉流俗若仲黙者岂非鲜哉　王子衡云仲黙侵风匹雅欱骚俪选遐追汉魏俯视六朝温醇典雅丰容色泽靡不备举规治古调无所不极　崔子钟云空同方雅简黙稍餙亷棱仲黙恬淡温孙不露才羙李之雄厚何之逸健宜学者尊为宗匠　孟望之云是时闗中李献吉济南邉廷实以诗文雄视都邑何君徃造语合乃力变之古自是操觚之士徃徃趋风汉魏矣　徐子容云仲黙昌谷咸懐隽才与献吉相颉颃而二子秀润清藻防乏雄浑　杨用修云仲黙枕籍杜诗不观余家其于六朝初唐未数数然也与予及薛君采言及六朝初唐始恍然自失然终不若其效杜诸作也　黄勉之云大复诗所谓使集者宣敬皇帝哀诏时作也家集者刘瑾柄国谢病还乡时作也京集者直内阁制勅时作也　乔景叔云国初诗尚袭元习宣正以来骎骎如宋矣先生与诸君子一变而为汉魏盛唐起千载之衰屹然一代山斗樊少南云国朝诗文至治间极矣先生首与北地李子一变之古诗拟曹刘赋赏屈宋天下翕然从风盛矣哉千载一时也　唐虞佐云仲黙诗探冥抉竒増华潄润轧晋魏而上之一唱三叹有余音焉　任少海云仲黙诗如黄钟在县金石发作伶坊供奉之官莫不按宫商谨节奏其横放处如项羽提三尺劒出江东不必斩将搴旗而登坛啸咤千人皆废　徐子元云大复上追汉魏下薄初唐大匠挥斤羣工敛手蔡子木云明兴百六十年诗文迄无定体自先生崛起汝南与献吉发愤词林超览古始乃排斥羣疑归之大雅何其雄也　穆敬甫云何诗清淑典丽鉴然莹然真得风人温柔敦厚之旨李伯华云大复诗宗李杜文仿班马字兼顔栁或与邉华泉李空同称为海内三才或与崔】
　　【后渠称为中州二俊或与关中诸公并呉下徐廸功称爲徳七子　王元羙云仲黙如朝霞防水芙渠试风又如西施毛嫱无论才艺却扇一顾粉黛无色又云仲黙才秀于李氏而不能如其大又云义取师心功期舎筏以故有弱调而无累句诗体翩翩俱在雁行又云李源风何源雅风故长变以明志耳覩其深沉莽宕激昂鼓壮喑呜防凄忽正而竒正若岳崎竒若海飓则李子哉是故少孙其缘情即象触物比类靡所不遂壁坐玑驰文霞沦漪绪飇揺曵春花徐发骤而如浅复而弥深疑无隃何子而上者夫百鸟集于词林而二子雄飞或羊角而横举或顺飇而肆翔其九万里同也又云鸣鸾佩琼万象咳唾吾推仲黙然不能讳其孱　汪伯玉云何李两家递为桓文鼓旗鼓号天下献吉非规矩弗由先生则务底于化于时主典则者张献吉主神解者附先生要诸至言各有所当顾其相直若绳墨而相济若和羮即言逆耳而心莫逆耳视者勿察也　黄清甫云大复诗因意着词就词成篇故情性冲逸兴象闲雅曩与李公共骤词场并崇雅道李则气势为胜公则风度为优　彭子殷云仲黙朗音亮节惜年勿遐羙而未至今也防觕豪之献吉压于其上天下其谁信之　屠纬真云空同虽极力摹古天才故髙不没雄浑之气大复虽不尽摹古法度故才都无纎艳之习此其所以并传也　顾言云李何二学宪气象濶词采精确力挽頽风复増古雅遴材两汉嗣响三唐如航琛越海辇賮逾峤琳阙珠房辉灿朗映各成一家继而海内翕然景从爲明音中兴之盛实二公之倡也二公古体并出楚骚词汉乐府而宪章少陵者近体犹酷拟杜李古胜何如屯云出峡惊风涌湍波澜变幻层彩叠出何近胜李如石门寒瀑劒阁朝霞空中声色髙逺难攀薛君采云俊逸终怜何大复麤豪不解李空同则何似胜李邪胡元瑞云古今才人蚤慧者多寡大成大成者不必蚤慧兼斯二者独魏陈思次则唐王子安明则何仲黙二子风华神秀絶自相当然子安尚沿六代绮靡仲黙一埽千秋茅塞其识与功不可同日语也又云今人因献吉祖袭杜意辄假仲黙舎笩之说动以鸡口牛后为辞此未覩何集者就仲黙言古诗全法汉魏歌行短篇法杜长篇法王杨四子五七言律法杜之宏丽而兼王岑髙李之神秀卒自成一家冠冤当代所谓门戸堂奥不过如此古人影子之说以献吉多用杜成句故有此规自是乐石非欲其尽弃根源别安面目也又云李以骨力胜何以神韵超学何不至不失雕龙学李不成终类昼虎江进之云何大复诗何甞规规摹古然已逼古人　陈卧子云仲黙姿制嬴秀神气和朗发徽音吐芳讯令人有形秽之耻昔人称王恭濯濯似春月栁又评禇书为瑶台婵娟庶防近之诗云有羙一人清扬婉子迨将仿佛焉矣　曹洁躬云唐之士人称辋川为诗天子浣花为诗宰相王诸体精致毫无憾若是乎尽善尽羙也杜硬语盘空頽唐潦倒若似乎未尽善也而王声价反让杜数等问之解人防于心不能言其故也正间李何并起始而相应旣而相规李扛鼎拔山千夫尽废何霜葭玉树照曜一时右何者羙其醇而寡疵少李者指其生呑活剥不知李正借短以击长而何即长反见短明镜无尘不若月中有物虽称勍敌然终逊李一筹姚仙期云诵大复诗如听云中奏曲但觉洋洋盈耳　孙豹人云大复五言句琢字链长歌滔滔洪逺又复清爽絶伦五律全法右丞清和雅正七律自少陵以外无所不拟絶句独不摹盛唐秀峻莫比要之骤而如浅复而弥深两言其定评矣　沈山子云大复楚謡汉风魏制晋造靡所不有】
　　【静志居诗话正间作者倡复古学同调六七人李何实为之长李以秀朗推何何以伟丽目李其后互相抵牾何诮李揺鞞振铎李诮何沙弄泥譬之针砭不中腧穴徒哓哓耳两君皆负才傲物何稍和易以是人多附之薛君采诗云俊逸终怜何大复麤豪不解李空同自此诗出而抑李申何者日渐多矣】
　　短歌行
　　冉冉秋序肃肃霜露蓄我旨酒召我亲故鸟欢同林水欢同源矧我同乡胡能弗敦耀灵西藏明灯在室更长夜良可以继日园有艺菊庭有树兰秋芳是恱春荣曷观髙陵可升海水可测出门异路安知南北生年防何去者日多子不我乐听我短歌【陈卧子云弱于曹公壮于子桓】
　　塘上行
　　蒲生寒塘流日与浮萍俦风波揺其根飘转似客游客游在万里日夕望故州鶗鴂鸣嵗暮蟪蛄知凛秋暑退厌絺绤寒至思重裘佳人不与处圎魄忽四周房栊凄鸣玉纨素谁为收白云如车盖冉冉东北浮安得云中鴈尺帛寄离愁【陈卧子云婉丽清发不在建安下】
　　梁甫吟
　　君不见泰山髙髙梁甫在其半古来封坛禅地无宫馆厓崩壁坼铁鎻断秦碑汉碣何人防自从生人开九州九十六帝行权谋虎豹啖食龙蛇忧朝翻暮覆作云雨立谈坐笑生戈矛君不见田疆论功争二桃齐门三丘薶野蒿又不见鲁连辞赏轻千金却秦救赵何雄豪眼前无人辨曲直身后声名更何益拂袖空怜蹈海心防车枉负排山力梁生五噫歌莫哀东絶梁甫观蓬莱千年云开锦绣壁五色日抱金银台瀛洲方丈列仙占文成五利何能验徐生入岛竟不回博士儒生尽坑堑我吟梁甫君振衣世路﨑岖多是非琅玕芝草海岱曲钓竿拄杖从今归【沈道初云豪放不在太白下】
　　采莲曲
　　急歌太短缓歌长清风夕回素云翔双鳬飞起向横塘荷花不言空断肠明月宛转流西方月中白露霑衣裳红顔青鬓安能常万嵗为乐莫相忘
　　独漉篇
　　独漉独漉驱车折轴不畏折轴但畏车覆芃芃者莸生彼中衢虽有兰蕙当门则鉏同行窃金相顾道左我实不知彼则畏我食荼知苦食梅知酸狐裘之敝可以御寒有虎斑斑伏于林下我欲射虎愧无劲弩肃彼北风渡彼中流岂不懐归与子同舟【宗子相云絶似古逸诗】
　　白纻歌
　　手中色丝旧所治青红碧緑当自知众中不语心向谁感君厚恩私念之东流之水不西驰泰山在前不可移红顔白首奚足辞
　　行路难【二首】
　　牀有织绮箧有织素请君视绮还视素怜新不如莫弃故樽中有酒盘有餐听我为歌行路难众中欢乐多志气岂知他人不得意白日有时不照地安得保君常不弃【陈卧子云结句无嫌质直乐府本色也】
　　天河荧荧西北转织女牵牛不相见由来天上亦别离何怪人间有悲怨世情磷薄恶衰贱驾车骑马有人羡少年不得君爱惜红顔胜人亦何益【吴明卿云凄惋】
　　侠客行
　　朝入主人门暮入主人门思杀主仇谢主恩主人张灯夜开宴千金为夀百金饯秋堂露下月出髙起视廏中有骏马匣中有寳刀佩刀跃马门前路投主黄金去不顾
　　车遥遥【二首】
　　寒鸡喔喔知夜半邻翁舂粱妇炊饭仆夫闻鸡趣车起欲明未明行十里火轮飞出扶桑霞羲和骑龙鞭日车君看日亦无闲时我车安得常在家
　　车遥遥望望行尘灭但闻上车语不得下车别
　　秋江词
　　烟渺渺碧波逺白露晞翠莎晚泛緑漪蒹葭浅羙人立【一作泣】江中流暮雨帆樯江上舟夕阳帘栊江上楼舟中采莲红蕅香楼前踏翠芳草愁芳草愁西风起芙蓉花落秋水江白如练月如洗醉下烟波千万里【陈卧子云轻秀之词不伤古质所以大雅】
　　双燕篇
　　双燕何翩翾飞去仍徊翔依依止画阁缱绻鸣东厢昔来届阳节今去易寒凉祗恐秋风髙海路多烟霜双飞入君戸双栖在君梁被蒙君仁恵弹射不相妨养雏毛羽成送雏还故乡虽无黄雀报嵗愿巢君堂
　　种麻篇
　　种麻冀满丘种葵冀满园孤生易憔悴独立多忧患当行思故旅当食思故欢先机失所豫临事多嗟叹升萧艾乃至鉏桂致伤兰物理有相附畴能识其端断金俟同志抱玉难自宣结交良匪易君当图未然【陈卧子云陈思君子之遗】
　　易水行
　　寒风夕吹易水波渐离击筑荆卿歌白衣洒泪当祖路日落登车去不顾秦王殿上开地图舞阳色沮那敢呼手持匕首摘铜柱事已不成空骂倨噫嗟嗟燕丹寡谋当灭身光也自刎何足云惜哉枉杀樊将军
　　莫罗燕
　　罗雀莫罗燕燕飞在髙殿殿髙且深谁得见主人垂幕髙殿中燕来徘徊不敢通杨花落燕出啄童子张罗逐黄雀黄雀入罗燕入幕
　　明月篇【有序】
　　仆始读杜子七言诗歌爱其陈事切实布辞沉着鄙心窃效之以为长篇圣于子羙矣旣而读汉魏以来歌诗以唐初四子者之所为而反复之则知汉魏固承三百篇之后流风犹可徴焉而四子者虽工富丽去古逺甚至其音节徃徃可歌乃知子羙辞固沉着而调失流转虽成一家语实则诗歌之变体也夫诗本性情之发者也其切而易见者莫如夫妇之间是以三百篇首乎雎鸠六义首乎风而汉魏作者义关君臣朋友辞必托诸夫妇以宣郁而逹情焉其旨逺矣由是观之子羙之诗博渉世故出于夫妇者常少致兼雅颂而风人之义或缺此其调反在四子之下与暇日为此篇意调若髣髴四子而才质猥弱思致庸陋故摛词芜紊无复统饬姑録之以俟审音者裁割焉【陈卧子云此序深得风人之旨】
　　长安月离离出海峤遥见层城隠半轮渐看阿阁衔初照防滟黄金波团圞白玉盘青天流影披红蕊白露含辉泛紫兰紫兰红蕊西风起九衢夹道秋如水锦幌髙褰香雾浓闱斜映轻霞举雾沉霞落天宇开万戸千门月明里月明皎皎陌东西柏寝岧嶤望不迷侯家台榭光先满戚里笙歌影乍低濯濯芙蓉生玉沼娟娟杨栁覆金隄凤皇楼上吹箫女蟋蟀堂中织锦妻别有深宫闭深院年年嵗嵗愁相见金屋萤流长信阶绮栊燕入昭阳殿赵女通宵侍御牀班姬此夕悲团扇秋来明月照金微榆黄沙白路逶迤征夫塞上行怜影少妇窗前想画眉上林鸿雁书中恨北地关山笛里悲书中笛里空相忆防见盈亏泪霑臆红闺貌减落春华玉门肠断逢秋色春华秋色递如流东家怨女上妆楼流蘓帐巻初安镜翡翠帘开自上钩河邉织女期七夕天上嫦娥奈九秋七夕风涛还可渡九秋霜露迥生愁九秋七夕须防易盛年一去真堪惜可怜扬彩入罗帏可怜流素凝瑶席未作当垆卖酒人难邀隔坐援琴客客心对此叹蹉跎乌鹊南飞可奈何江头商妇移船待湖上佳人挟瑟歌此时凭防垂玉箸此时灭烛敛青蛾玉箸青蛾苦缄怨缄怨含情不能吐丽色春妍桃李蹊迟辉晚媚菖蒲浦与君相思在二八与君相期在三五空持夜被贴鸳鸯空持暖玉擎鹦鹉青衫泣掩琵琶银屏忍对箜语箜篌再弹月已防穿廊入闼霭斜晖归心日逺大刀折极目天涯破镜飞【沈道初云精神韵调骎骎轶少陵而方驾王卢诗话初唐四子体今人弃之若土苴矣然其音节宛转从六朝乐府中来初学者正不可不知也仲黙明月篇拟议颇工未堕恶道子羙诗云王杨卢骆当时体轻薄为文哂未休尔曹身与名俱灭不废江河万里流其论诗之指若此然则初唐亦岂可尽废乎】
　　送张子
　　我视人之疚如哉我躬勿曰行弗动勿曰言弗用勿曰我寡惮彼有众【顾文玉云章法自楹杖二铭来】
　　清平令
　　清平县之令不识何为者庭前长野桑庭后长山槚猛虎上我城青狨啼我舎昨日出城去骑马到部下部民道遮之持刀杀其马入门顾妻子所居无完瓦秋风吹树木白日落原野永夜空城中哀哀泪如泻
　　平越
　　清晨发平越雾暗山益密仆夫各相戒路逺恐迷失薄午游气清参差众峰出鸡鸣溪谷中始见厓上日云叶分杳冥髙原被华实秋风起丛林兴感乃非一悠悠逺行迈歴险难具述
　　城南妇行
　　城南有寡妇见客泣数行自言良家女少小藏闺房青春娇素手白日照红妆父母偏见怜嫁我不出乡前年弥鲁乱腥秽入我堂弟兄各战死亲戚俱陈亡嗟哉华艶质忍耻罹凶强忧愁云鬓变辛苦朱顔伤昨闻故夫在消息通两方百金赎我身三年归旧疆归来门巷异人少蓬蒿长转盼夫亦死儿女空在防薄田无耕犊寒腊无完裳人生固有命妾独遭此殃况复官军至烧焚庐井荒主将贪贿赂百死不一偿朝廷自有法出师亦有名妾身何足道无乃乖天常
　　泊云阳江头玩月
　　扁舟泊沙岸皓月出翠岭开牕鉴清辉照我孤烛冷髙林散疎光逺渚接余景纵横银汉廻三五玉绳耿望防更易客行尚殊境佳期邈山岳端坐令人省【沈山子云诗品在大小谢之间】
　　五平五仄体
　　秋原何萧萧耳目去襍茸枯荷犹穿塘苦瓠尚抱陇寒风吹空林落日照古冡徘徊观陈踪露下髪忽竦【孙豹人云风雅互作襍体并生五平五仄亦具体也此诗不见平仄之迹乃运思之神更有七平七仄如吐舌万里唾四海七变入臼米出甲离袿飞髾垂纎罗梨花梅花参差开是也】
　　七夕
　　逝节忽不处佳夕复我临神飇泛光蕙渥露霑华林彼牛女防兹端竟难谌形影防相望胡由接徽音飘飖翠龙驾髣髴青瑶簪长河坐移转素波敛西沉灵彩歘以晦游云起层隂同欢恋胶漆异处悲辰参翘思慕逺匹感此涕流衿【陈卧子云微词雅奏不减恵连】
　　十三夜对月
　　闲居爱明月良节复与俱金魄丽秋闉皓彩扬云衢澄空敛霜烟清飇荡中区徘徊广庭内改席临方除顾景怵衷虑兴心念居诸天道递消长戒之在须防怀谦可久安盛满岂恒居孰云质靡盈所贵光不渝
　　十四夜同清溪子对月
　　林塘枉佳客待月欣举觞今夕胜昨夕已见生东方离离绛霄侧冉冉素云扬逾时灏气彻县耀天中央仰视渺难即忽觉在我防清池含防波左右浥流光月行固当望人防何能常与子各乡域邂逅临此堂良时不屡值明月安可忘醉歌荅永夕和我窈窕章
　　十六夜月
　　日夕城烟敛列宿出复多开轩望明月展席流素波员辉虽少亏犹能遍天涯单居【一作翫】不为乐念逺徒咨嗟羙人越崇京髙楼结绮霞浮云暮长征何由覩光华迅飇万里至霜雾日以加坐忧桂枝歇委落同泥沙清辉苟相照岂虑天路遐
　　十七夜月
　　更深月复明扬秀青云端浮飇倐以寂长川静波澜徘徊广除下白露栖崇兰仰见城西楼廻光照文轩楼中织绮女延颈独哀叹哀叹未终已素河横西山逝魄不长望玉貌宁久妍君毋吝光恵使我芳嵗防
　　捣衣
　　凉飇吹闺闼夕露凄锦衾言念无衣客嵗暮方寒侵皓腕约长袖雅歩餙鸣金寒机裂霜素繁杵叩清砧哀音縁云发断响随风沉顾影惜流月仰盼悲横参路长魂屡徂夜久力不任君子万里身贱妾万里心灯前择妙匹运思一何深裁以金剪刀缝以素丝鍼愿为合欢带得傍君衣襟【陈卧子云蕙心兰质绮罗如在元羙所谓却扇一顾时也】
　　拟古诗
　　名都有髙楼上入青云端修城延曲隅阿阁交重防佳人理清曲当戸横朱扬音采霞里令顔谁不观賔客防四座丝竹哀且繁日中车马至薄暮皆来还听曲各言好知音良独难
　　凄凄仲秋日百卉腓以残凉风入阶树零露摧庭兰明月皎东壁昆虫鸣草间孤鸿暮安适哀音扬云端眷言平生友振翮起【一作荡】孤鶱遗我若逝波望子如髙山托忱在终始蓄久谅逾宣寸心不可移磐石谁谓坚人生百年内胡为形所役登髙览九原但见松与柏徘徊故里闾念我平生戚斗酒相存问度阡复逾陌上堂展殷勤华灯永今夕何必倾庶羞浊沽聊与适朱顔难可常须髪防当白徧观四海人谁为不死客良时弗为欢衰暮叹何益死者长不作生者长不息日月更相送万古安所极素丝有苍黄岐路多南北在家常相问出门安可测落木归本根飞鸟戢羽翼客游在万里终当还故域
　　繁霜降秋夜膏火寒无光凄风举帷幄素月流中房客行在殊境【一作君子事行役】独处谁与将仰视天上星罗列皆成行牛女独何辜防防守河梁嗟无临风翼欲去不得翔引领长太息涕泗徒霑裳
　　赠王文熙
　　行子夜中起月没星尚烂天明出城去暮薄长河岸草际人独归烟中鸟初散解缆忽以遥川光夕凌乱
　　津市打鱼歌
　　大船峩峩系江岸鮎鲂鱍鱍收百万小船取速不取多徃来抛网如掷梭野人无船住水浒织竹为梁数如罟夜来水长没沙背津市家家有鱼卖江邉酒楼燕估客割鬐斫鲙不论百楚姬玉手挥双刀雪花错落金盘髙邻家思妇清晨起买得兰江一双鲤簁簁红尾三尺长操刀具案不忍伤呼童放鲤撇波去寄我素书向郎处【陈卧子云调古词俊】
　　偏桥行
　　城头日出一丈五偏桥长官来击鼓山南野苖聚如雨三尺竹箭七尺弩朝出射人夜射虎男解蛮歌女解舞杀血祈年暗乞蛊沙蒸水毒草根苦上山下山那敢蠢尔苖民尔毋侮虞庭两阶列干羽
　　寄李空同
　　黄河腊月氷十丈纵有鲤鱼那得上楚天鸿鴈避霜雪未得逢春难北向康王城边沙草曛梁王台上多暮云野人嵗晚谁相对桐柏山中空忆君【陈卧子云盛唐】
　　官仓行
　　长棘周袤三丈垣髙门铁鎻缄两关黄防碧衫下厫吏白板朱书十行字帐前喧呼朝不休剪旌分队听唱筹富家得粟堆如丘大车槛槛服两牛乡间饿夫立墙下稍欲近前遭吏骂
　　吴伟江山图歌
　　吴伟老死不可见人间画史空嗟羡吾观此巻江山图飘然意象临虚无想当濡毫拂绢素酒酣落笔神骨露万里青天动海岳空堂白日流云雾洲倾岸侧波岭衔岛屿倒影翻源潭江邉万舸一时发中流防防开风帆崩涛涌浪势难久渔子舟人各回首去鴈遥知七泽中落花误认三江口烟峯苍茫貌二叟靣髪衣冠颇麤丑石林沙草恣防染舒巻沧洲在吾手忆昨治间伟艺实絶伦供奉曽逢万乘主招邀数过诸侯门京师豪贵竞迎致失意徃徃遭诃嗔由来能事负性气轗轲贫贱终其身呜呼吴生不复得剰水残山转凄恻此巻流传天地间我即见汝真顔色
　　吴伟飞泉画圗歌
　　长安独过田子舎留我一翫飞泉画絶壁如闻风雨来晴天安得蛟龙挂吴生跌宕得画理潦草落笔皆可喜飞泉却出沓嶂间山即真山水真水客堂六月生昼寒耳中髣髴髙江滩源潭窈窕不可测波浪汹涌多竒观泉邉二老顔色异偶坐似是荘与恵万里谁论到海心百年讵识临渊意伟哉田子今儒宗文标南指匡庐峰不须对此更惆怅防观瀑布青天上杉风松日隔缥缈云泷雪灨何雄壮我常梦徃神空向岂无吴生好手笔为我写寄庐山障【吴明卿云气韵生动画中山水人物歴歴知覩】
　　画鱼
　　大鱼昻藏若人立冲波跋浪风江急防观二鲤各有神倐忽波涛随出入中堂鬐鬛动杳冥坐久始识为丹青青天万里拂绢素笔力咫尺开沧溟禹门天池云雾里白昼雷霆行地底何人有力移置此酒酣相视一改容只愁化作三蛟龙【杨用修云雄竒排宕直踞少陵之垒可夺献吉之帜】
　　子昻画马歌
　　学士宋王孙画马皆龙姿曽写飞黄出天廏尚留云影落瑶池池头马官锦鞾袴缓鞚长牵时拂顾万里精神开绢素百年马鬛生风雾吁嗟内乗无人识想见奔腾过都国翠仗朱轩数徃来金羁玉勒増顔色只今天子罢南征乂闻东廵辽海城安得四马忽然生登台一顾千金轻天上长随八骏行【郑平子云仲黙画马二篇比之杜陵雄伟少逊而逸宕有余】
　　画马行
　　画马如画龙纵横变化当无穷吾观月山子落笔窥神工曽向天闲貌十万十万意态无一同此马传来防百年古绢犹开沙漠风树里河流新过雨簇簇草芽寒刺水圉人双牵临水邉草色离离乱云绮令人疑到渥洼防波底风雷鬬龙子细看不是白鼻騧恐是当朝狮子花紫燕纎离各惆怅其余努劣何足夸忆昔爱马不惜千金货君王勤政楼头坐奚奴黄衫双绣鞾廐中骑出楼前过红帕初笼汗血香玉鞭轻拂桃花破吁嗟玩物竟何益遗迹徒使丹青播只今烽大西北来沙场未闻千里才千里才固有时回头为问御者谁君不见古人养马如养士一饱能酬千里志今人养马如养豚廏下常摧蒺藜刺古之良马何代无可笑今人空按图
　　【诗话仲黙题画诸篇源出少陵匪徒貌似神亦似之】
　　辰溪县
　　早发辰溪渡清川喜泛舟山城欹粉堞江驿映朱楼雨骤沙頽岸天寒水露洲蛮音闻渐异迢递动乡愁
　　峡中
　　自昔偏安地于今息战侵江穿巫峡隘山凿门深浊浪鱼龙黑寒天日月隂夜猨啼不尽凄断故乡心
　　月
　　片月中秋近辉光一歳无天清惊塞鴈夜冷落枫乌不寐知宵永无言对影孤更深何处没万里堕江湖殿试宿礼部和马张二光禄乔直阁诸公
　　东阁春朝晚南宫夜宿深鎻闱犹月色开閤更松隂地迥神仙接天低象纬临诸君清庙作三叹有余音【蒋春甫云下字虚实俱链】
　　懐沈子
　　沈生南国去别我独凄然落日清江树归人何处船十年安陆舎数口太湖田想到乡园日生涯亦可怜【沈山子云极似襄阳】
　　十四夜
　　水际浮云起孤城日暮隂万山秋叶下独坐一灯深白露蒹葭落西风蟋蟀吟关山今夜月横笛有哀音
　　送曹端卿谪寻甸
　　逐客滇南郡云天此路长髙秋行万里落日泪千行作赋投湘水题书寄夜郎殊方气候异去矣慎风霜【陈卧子云似髙常侍】
　　九日夜过刘以正别士竒
　　重阳愁独酌深夜喜相过万里惟秦客三杯亦楚歌霜笳沈海月风鴈起滹沱醉别黄花去能忘白玉珂
　　送彭总制之西川
　　蜀道青天上岷山赤日西九重连授钺万里动征鼙开府松杉静悬军玉垒低知公安蜀计诸葛大名齐【杨用修云森严荘重】
　　得五清先生客澧州消息怅然有懐
　　憔悴东都士吾师更可嗟三年为逐客万里未还家暮阻巴山雪春行楚岸花江湖无路覔流涕望天涯【诗话五清先生内江人南京礼部右侍郎赠尚书諡文肃刘公瑞也字曰徳符山东按察佥事时斆之子中治丙辰进士正徳丁丑以按察副使提督浙江学政明年六月广购经史子集发十一府儒学公贮备览每册隶书于序尾钤以关防今各府俱散佚人间予每每见之惟湖州府学尚多存者予家所抄施宿张淏防稽二志乃其所储本也又甞于岘山建三贤祠以祀唐刺史顔公眞卿宋知州事苏公轼王公十朋则己卯年事也留心风教若此可谓克尽其軄傥学使者悉如公所爲士风吏治何难丕变予以为三贤祠在宜作栗主并祀公斯则贤有司之责矣公有五清先生集十八巻又外台集六巻访之未获故附识于此】
　　关门
　　虎卫关门迥龙沙塞曲深风云时有气日月昼长隂中使西来讯千官北望心天塞汉宫阙翠葢忆春临【吴明卿云气骨清苍　陈卧子云似武皇在宣府时作】
　　观兵【二首】
　　将帅俱分阃朝廷再剖符选徒皆虎士战马尽龙驹直指黄河外长驱碧海隅感恩须此辈万一为捐躯组练回天地戈鋋白日揺王师一奋怒宼赋可潜消使过传金节军行奏玉箫人言汉家将今是霍嫖姚
　　登坚山寺
　　西峰插天起絶顶寺门开云里一僧住山中无客来落花平讲席积草偏香台我欲闻清梵焚香坐不回
　　武关
　　北转趋刘坝西盘出武关微茫一线路廻合万重山天地防龙战风云惟鸟还关门鎻溪水日夜送潺湲
　　中秋无月
　　月赏今年罢髙楼独客愁关山中夜笛江汉故乡舟暗雨捎檐入秋萤度槛流应知云雾上天柱有人游
　　昭烈庙
　　漂泊依刘计间关入蜀身中原无社稷乱世有君臣峡路元通楚岷江不向秦空山一祠宇寂寞翠华春【黄清甫云匪直僩词亦存名教】
　　艶曲
　　御沟连上苑大道接平沙紫陌三千骑青楼十万家城中杨栁树风起暮飞花
　　武昌闻边报
　　传闻彍骑近长安北伐朝廷已命官路绕居庸烽火暗城髙山海戍楼寒一时边将当关少六月王师出塞难先帝恩深能养士请缨谁为繋楼兰【姚仙期云孝宗御暖阁语辅臣刘健云临阵以军法从事所拟太重恐边将起轻杀之渐此亦恩深能养士之一也】
　　溪上
　　溪上茅斋不掩扉西风初罢芰荷衣月寒沙栁萧萧落天晚江鸿肃肃飞野客行吟水邉立家人沽酒夜深归相逢醉语休辞数城外黄花渐觉稀
　　答雷长史
　　十载寒氊郑画师风流文采更堪思朱门鼓瑟官仍逹青殿挥毫出每迟百里风烟还薄暮孤城雨雪已多时极知嵗晚伤心切起傍官梅自咏诗
　　闻河南宼
　　檄书近报河南寇楚塞梁关转战空岂有兵车能逺救即愁道路阻难通江淮城堑西南险嵩洛山川天地中今日至尊忧不细防时诸将捷音同
　　西海子
　　寺下烟波春不开苑中风浪隠楼台泉源细绕西山出云气深从北极来万里乘查观日月十年登阁望蓬莱黄尘碧水须防事莫使鱼龙夜夜哀【吴明卿云雄浑遒逸　陈卧子云意景皆摹少陵】
　　小阁初开崔郭田三君子至
　　本买堂斋为客居敢扳冠葢枉吾庐清风坐下髙人榻深夜门停长者车竹下凉蟾辉几杖花间萤火静琴书黄门翰苑俱邻近浊酒盘餐意不疎【穆敬甫云风致如月出石渠芙蓉散华】
　　送雷长史
　　彤管先朝随帝子白头今日奉王孙汉庭亦羡相如羙楚客重防贾傅尊花下图书开玉殿日髙琴瑟在朱门十年亭阁淮西宴肠断梁王雪夜樽【陈卧子云潦倒迟暮写得可念】
　　得献吉江西书
　　近得浔阳江上书遥思李白更愁予天邉魑魅窥人过日暮鼋鼍傍客居鼓柁襄江应未得买田阳羡定何如他年淮水能相访桐柏山中共结庐
　　送施聘之侍御
　　海甸春风揽辔情燕关骢马去还鸣绣衣霄汉花间出锦缆江湖树里行近日西台多谏草少年南国有诗名别更忆风流调愁听东城二月莺【宗子相云绮语逸韵恍对王谢风流】
　　鲥鱼
　　五月鲥鱼已至燕荔支卢橘未应先赐鲜偏及中珰第荐熟谁开寝庙筵白日风尘驰驿骑炎天氷雪防江船银鳞细骨堪怜汝玉箸金盘敢望传
　　送卫推官之武昌
　　少年佐郡楚城居十郡风流尽不如此去且随彭蠡鴈何须不食武昌鱼仙人楼阁春云里贾客帆樯落照余大别山前江汉水画帘终日对清虚【穆敬甫云风度若鲤跃晴波鸟鸣春谷】
　　独立
　　独立对花隂冥冥望河渚只见沙上烟不见中雨
　　盩厔清明日
　　独树桃花自发髙楼燕子谁家可惜年年春色催人白髪天涯
　　江南思
　　灯下雨鸣秋舫浦口潮廻暮钟何处相思不见江南开徧芙蓉
　　送韩汝庆还关中
　　华岳云台万里情髙秋落日眺秦城黄河一线通沧海身在仙人掌上行
　　秋日杂兴【二首】
　　野亭千橘未全黄青柿红梨尽待霜南邻老翁种橡栗已见儿童收满牀
　　紫蔓青藤各一丛野人篱落管西风郊扉逺絶谁能到秋日虫鸣豆叶中













　　明诗综巻三十五
　　钦定四库全书
　　明诗综卷三十六
　　翰林院检讨朱彞尊编
　　徐祯卿【五十首】
　　祯卿字昌谷一字昌国吴县人治乙丑进士除大理寺左寺副降国子监博士有迪功集又有叹叹焦桐鹦鹉花间野兴自慙等集【李献吉云昌谷诸诗温雅以发情微婉以讽事爽畅以达其气比兴以测其义苍古以蓄其词拟义以一其格悲鸣以泄其不平参伍以错其变即有蹊径厥俪鲜已　顾华玉云昌谷专门诗学究订体裁上探骚雅下括髙岑融防折衷备兹文质取充栋之草删存百一至今海内奉如圭璧所谓虽多亦奚以为也献吉乃云守而未化故蹊径存焉岂其然欤又云治间诗学始盛献吉仲黙昌谷各有所长李气雄何才逸徐情深皆准则古文锻琢成体　郑继之云昌谷年二十外厌薄吴声一变遂与汉魏盛唐作者驰骋上下今之世絶无而仅有者也年三十选平生所为文曰迪功集今行于洛阳者献吉多为更定失昌谷真葢献吉虽与同调其丰神气魄自有不相能者矣　文征仲云昌谷古体合作近体非所好而为之辄工　皇甫子浚云李何矫一时之为中兴之冠而不能不泥其迹故仲氏子安于诗独取迪功　皇甫子安云徐君继轨二晋标冠一代又云防诸氏之长以追六代迪功其庶几乎　皇甫子循云徳之间李何诸子追述大雅取裁风人一时艺林作者响臻同好景附咸足驰骋海内而徐君亦髙步江左独综菁英莫可瑕纇非其佳秽自得去取过严乎　王元美云徐昌谷如白云自流山泉泠然残雪在地掩映新月又如飞天仙人偶游下界不染尘俗又云昌谷如六翮搏风三危吸露快爽种种不可名状又云昌谷少即摛词文匠齐梁诗沿晚季迨见献吉始大悔改其乐府选体歌行絶句咀六朝之精音采唐初之妙则天才髙朗英英独照律体微乖整栗亦浩然太白之遗昌谷之于诗也黄鹄之于鸟琼瑶之于石松桂之于木也又云昌谷自选迪功集咸自精美无复可憾其五集系少年时语舞阳绛灌贵后向人称其屠狗吹箫为佳事宁不泚颡又云絶尘行空吾推昌谷然不能讳其轻又云呉中如徐昌谷诗祝希哲书沈啓南画足称三絶　王敬美云诗有必不能废者虽众体未备而独擅一家之长如孟浩然洮洮易尽止以五言隽永千载并称王孟我明其徐昌谷髙子业乎二君诗大不同而皆巧于用短徐能以髙韵胜有蝉蜕轩举之风髙能以深情胜有秋闺怨妇之态更千百年李何尚有废兴二君必无絶响　欧桢伯云博士洗尽芜辞天然妙丽金源人诗清庙瑟三叹斋房芝九茎庶几似之　项子长云昌国华而不靡质而不俚深而不晦壮而不怒约而精骋而中节宜其崛起江南雄视中土　顾言云迪功豪纵英裁格髙调雅驰骋汉唐之间婉而有味浑而有迹独悲夫长辔既骤穷途忽蹶顾未尽肆力耳　黄清甫云迪功取模古调用铸今词工逾呕心妙几换骨力振东吴之靡争长北郡之雄虽巻帙寂寥而篇章简链至降格为律用思尤深开元以下难与为俦恨其早殒未究厥志　胡元瑞云正间诗流特众然皆近逐李何士选升之近夫献吉派也华玉君采望之仲鹖仲黙派也昌谷虽服膺献吉然絶自名家遂成鼎足献吉讥其大而未化蹊径存焉何元朗谓献吉诗比之昌谷蹊径尤甚王长公谓昌谷所未至者大也非化也世以何王为笃论　王伯谷云正间诗流辈出李君赤帜于关西徐子白眉于东海李资亮徐学精深长才絶力则徐不逮李古色清声则李不逮徐临草昧之顷难少李君今全盛之时当多徐子穆敬甫云徐诗如皋兰猗靡脩竹婵娟足称雅致宜与李何方驾　蒋仲舒云昌谷诗韵本淸华调复古秀虽何李亡易也　傅伯俊云先生夺赤帜于北地信阳之间鼎足而居其诗宪章三百律袭汉魏濯祓六朝蹈诣天寳外集多穉年绮语尚沿吴习猥以名重槩传而不知瑕瑜不类也　陈卧子云迪功有诗无多乃与二雄鼎足观其谈艺皆深造之言宜其短章片语无不连城也又云昌谷似与仲黙同源然仲黙俊逸昌谷矜贵又自有殊　宋辕文云昌谷如秋夜银河烂烂垂地又云何李刻意少陵迪功独宗太白神到之作自成一家不若嘉靖七子同派也　李舒章云迪功神致俊爽如天廏飞龙不加鞭防自然驶迈用寡用虚独有所长　王贻上云明治间李何崛起中州吴有昌谷为之羽翼相与力追古作一变宣正以来流易之习明音之盛遂与开元大厯同风　周青士云李何専主学杜昌谷兼师盛唐诸家此后薛君采蒋子云王穉钦髙子业华子潜皇甫昆弟皆清婉成音各极其致虽非昌谷流派而风调实自昌谷啓之　沈山子云吴中诗派自髙季迪倡之风华整丽克兼唐宋元人之长其后刘昌谟辈渐流入姚冶吴源博王济之返之于理遂类宋诗沈啓南能以澹宕出之尤为拔俗顾陈海士选明诗竟遗之以其调近于宋也昌谷既见献吉悔其少作然所操仍是吴音第洗除少日浮艳字句归于六代三唐而已未甞北学于献吉献吉讥其蹊径未化职此故欤静志居诗话迪功少学六朝其所着五集类靡靡之音及见北地初犹崛强赋诗云我虽甘为李左车身未交锋心未服顾予多见不知量此项未肯下颇牧既而心倾意写营垒旌旗忽焉一变是时李何并陈未决雌雄迪功精锐无多能以偏师取胜遂成鼎足其诗不専学太白而髣髴近之七言胜于五言絶句尤胜诸体兴庆池头送君南下等作虽龙标太白复生何多让焉又云人所应有尽有人所应无尽无大复是也人所应有尽有人所应无不必尽无空同是也人所应有不尽有人所应无尽无迪功是也三雄真鼎足哉又云樊少南与康徳涵论诗而曰初唐诗如春园草木杂生未放之花含蓄浑厚生意勃勃盛唐则淘洗鉏治条理可观生意稍薄矣近日名家冠絶海内自许古人之上或失之觕者棱角峭厉而乏温柔敦厚之旨或失之易者流丽光泽而少含蓄浑成之趣所以然者孜孜于杜未甞引而上之也陈约之为髙子业作序而曰子美有振古之才故杂陈汉晋之辞而出入正变初唐袭隋梁之后是以风神初振而缛靡未刋今无其才而习其变则其声觕厉而畔规不得其神而举其辞则其声阐缓而无当彼我异观岂不更相笑邪绎两公之言若与北地信阳均未惬意然则李何至嘉靖初声焰渐歇作者已有违言惟昌谷莫有訾之者麟洲称李何有废兴徐髙必无絶响其知言之选乎】
　　杂謡【二首】
　　夫为虏妻为囚少妇出门走道逢耶娘不敢收东市街西市街黄符下使者来狗觫觫鸡鸣飞上屋风吹门前草肃肃【陈卧子云此纪正徳五年八月之变】
　　壊我民居田树子桐与槚桐槚何青青素车不得下【李舒章云謡语极苍茫】
　　鹞雀行
　　白鹞捉黄雀斜盘下九天岂知南山侧复有虞人一发中双翼忽毙青云端行人皆抚掌仰视落飞翰弓矢悬马头少年坐雕鞍持归咸阳市百鸟争聚观美酒白玉缸肉腊黄金槃乐哉今日宴四座俱万年【黄清甫云鹞雀一篇足以上抗西京下视子建殆千载之希声也】
　　白纻歌【二首】
　　三星烁烁花满堂素腕盈盈出洞房垂罗映縠耀明妆皦若云中开月光流情盼君君莫忘停歌节舞进玉觞愿君安坐夜未央
　　旨酒千壶列东厢美人如花娇北堂髙歌合舞圣世昌愿得欢娱永未央脂车秣马且踟蹰百年之防忽须防东流之水西飞乌今我不乐何为乎
　　【诗话乐府宜以不求似似之读此益见沧溟坼疈古人之非】
　　古意
　　空为郢中客不见郢中吟美人髙堂上自奏山水音帝子葬何处潇湘云正深寂寥谁共赏江上独伤心【宋辕文云清婉有古风】
　　倡家咏效何逊
　　帘栊秋未晚花雾夕偏佳暗牖通新烛虚堂响落钗淅淅鸟栖树明明月堕懐相思不可见兰生故绕阶【钟广汉云此昌谷少作置之玉台集中其谁能辨】
　　舟懐
　　【诗话舟懐以下三诗絶似青丘生】
　　天旷多树林日赤溪路永我行一何劳窈窕坼川岭湍流好石鬬沙砾与舟鲠行行指前栖望望不得逞火云渐暧灭蝉鸣空山静奄忽青松间了了挂员景一与幽赏遇遂使烦虑屏先书谢庐僧为埽香炉顶
　　留别都城诸同志
　　对酒忽不乐怅然懐别离别离结中劳眷彼长路岐苒苒郊河树暧暧关门祠伫望潇湘水先与秋风期鸿鴈云中来噭噭使人悲懐哉尔方集恨矣予当辞
　　吴江桥亭游眺
　　郡右多丽山湖南富鲜水溶溶苍树浮漭漭白烟起中土屹裒城重波泛人市出郭接修梁垂穹贯遥沚上有临流沟髙风衍清祀百汇引虚明诸州拆表里隠约云中樯纷纭隰间耔宵澄月色阔风逺渔歌靡空睇眇不极瑶胷荡余滓悟彼扁舟人伤此尘代子
　　送熊士选侍御
　　壮士乐长征门前边马鸣春风三月栁吹暗大同城芦沟桥下东流水故人一樽情未已遥天飞尽陇头云唯见居庸暮山紫羡君鞍马速流星予亦孤帆下洞庭塞北荆南心万里佩刀长揖向都亭
　　寄顾华玉
　　去嵗君为蓟门客燕山雪暗秦云白马上相逢脱紫貂朝回沽酒城南陌燕山此日雪纷纷祗见秦云不见君胡天白鴈南飞尽千里相思那得闻【朱子蓉云源本太白去嵗何时君别妾一篇而不觉其摹拟之迹可谓善学古人】
　　青门歌送吴郎
　　吴郎醉嗜长安酒落魄自言为客久走马频看上苑花回鞭几折青门栁青门曈曈鱼钥开乳燕游丝相逐来栁下雕鞍留别袂花间酒琖覆苍苔浮云去去辞城阙芳草连天那可歇野店春风听早莺关河晓树悬新月千里淮流双画桡广陵驿前逢暮潮落日归帆扬子渡青山家对伯通桥吾家流水原非隔宛转胥台通巷陌草长难寻仲蔚居林深不辨陶潜宅清溪屋下可垂纶复有莼羮足献亲君归傥食氷丝脍为念羇栖塞北人【陈卧子云似胜李颀】
　　赠王渊之
　　十月狂风吹白雪长安城中地欲裂朱门酒垆红炙天空里璚花旋消灭由来都国盛繁华青云络绎满仙车浪说黄金赐寒士争言白璧谒侯家骄矜意气遥相羡片善朝推防夕荐待诏虚沈金马门传宣直上麒麟殿王郎濩落尔何求千里乗驴被黒裘空论作赋称才子未肯低眉事贵游知君不得逢杨意终媿明时老督邮【谭舟石云调亦平平气却深穏】
　　观伯虎寄赠子容洞庭山图因求作庐山障子
　　丹峦氤氲拂空起素练平铺洞庭水回溪笑指毛公家忘却沧溟几千里我隔庐峰梦紫烟甞骑白鹿上青天烦君貌出仙人掌西寄长安向日边
　　彭蠡
　　茫茫彭蠡口隠隠鄱阳岑地涌三辰动江连九派深扬舲武昌客兴发豫章吟不见垂纶叟烟波空我心【陆氷脩云襄阳遗韵】
　　在武昌作
　　洞庭木叶下潇湘秋思生髙斋今夜雨独卧武昌城重以桑梓念凄其江汉情不知天外鴈何事乐南征【李舒章云八句竟不可断】
　　登支硎山楼
　　谷寺怜幽密兹栖表丽观烟云连壑动竹树入门寒独往迷前径凭髙迟所欢时闻有清磬遥出暮林端
　　送友人还吴
　　阳月随阳鴈遥从塞上来北人江北望不见陇头梅坐下杨朱泪吟为庄舄哀聊传数行札千里送君回【王于一云不失唐人风格】
　　嘉禾道中
　　檇李城何在萧条草树存未醒吴苑酒已动越乡魂问水来天目看桑过石门愁闻鹡鸰语宁听楚山猿【俞右言云道吾乡风景者多矣方万里出戸即乗船徐昌谷看桑过石门语似浅而实深】
　　月
　　故园今夜月迢递向人明只自悬清汉那知隔凤城气兼风露发光逼曙鸟惊何事江山外能催白髪生【朱子蓉云此诗却学杜】
　　秋日懐李郎中及边熊二子
　　秋兴因髙赋雄才忆省郎山川思不极云树莽苍苍对酒知时变看花感别长如何霜后鴈犹未达潇湘
　　逢蛮使语
　　五岭驰蛮使三秋达蓟京北来江草尽南眺瘴云平乡梦清猨隔边心旅鴈惊辛勤万里札懐笥未宜轻
　　送许补之还丹徒
　　怜君挥手去匹马向南天旅病青山外乡心落日悬燕关变积雪淮栁动新烟驿路重云里相思易隔年【陈卧子云五六新挺】
　　送庐陵杨二尹
　　何卑执防谢京华却爱河阳县里花不为逺师招白社拟从勾令觅丹砂青天挂席浮明月螺水回舟胜若邪莫学南昌隠君子离羣独拂五云车
　　赠别献吉
　　尔放金鸡别帝乡何如李白在浔阳日暮经过燕市客解裘同醉酒垆傍徘徊桂树凉飇发仰视明河秋夜长此去梁园逢雨雪知予遥度赤城梁【王元美云得崔沈琢句法陈卧子云果为神到之作】
　　送盛斯征赴长沙
　　昔愁越嶲千峰仄转入巴渝万里賖岂料圣恩怜贾谊犹烦佐郡出长沙蛮中瘴逺三湘水江畔春逢十月花遥听岳阳楼上笛可能回首忆京华
　　寄杭东卿
　　西湖十月烟水平梅花参差千树明越王城畔气应早林逋宅边江更清驿使章台空寄别霜天玉笛暗霑缨故人若有扬州兴为听春鸿白雪声
　　送耿晦之守湖州
　　逺下吴江向霅川髙秋风物倍澄鲜防防菰叶翠相乱锦石游鳞清可怜邮渚挝频津吏鼓渔歌唱近使君船吴兴岘山足胜事汉水襄阳空昔贤
　　凤鸣亭
　　凤鸟期不来瑶华几销歇唯有山中人吹箫弄明月
　　香圃
　　露华散平林月明在寥廓时有天风来冷然桂花落
　　古意
　　我有木兰舟欲作三湘客不愁湘水深但畏湘中石
　　内中偶述
　　朱筥殊方贡黄旗使者回内园春未到青笋渡江来
　　答献吉
　　花发平章宅莺啼省树春殷勤花鸟意愁杀独游人
　　大道曲
　　长安楼阁互相望戸戸珠帘十二行緑水过桥通酒市春风系马有垂杨
　　羽林少年行
　　寳马平驰过夕隂飞丸遥堕掌中金不知富贵縁何事偏动青楼瞥见心
　　拟古宫词
　　兴庆池头漏未阑棃园弟子曲将残花前更进凉州伎无那西宫月色寒
　　春思
　　渺渺春江空落晖行人相顾欲霑衣楚王宫外千条栁不遣飞花送客归
　　湘中曲
　　湘州草深鶗鴂鸣湘江水清多杜蘅月明伊轧中流桨好似湘娥鼓瑟声
　　送萧少府
　　矫矫双鳬塞陇分武夷残雪半春云玉洞只愁仙隠去洛阳花下不逢君
　　送顾马湖孔昭【二首】
　　巴东明月巴西歌两岸梅花羌笛多一曲停桡双泪落猨声三峡若为过
　　锦水由来胜若邪兰桡三月泛桃花巴儿见客能歌曲蜀女明妆笑浣纱
　　安南歌送沈使君
　　乌蛮滩上烟水声伏波庙前秋月明夜半津人挽舟上夷歌偏动望乡情【陈卧子云浑成】
　　送萧若思
　　送君南下巴渝深予亦迢迢湘水隂前路不知何地别千山万壑暮猨吟【宗子相云直是供奉龙标风调】
　　将发夏口
　　鹦鹉洲边生暮烟旅人南望思依然尽道巴陵湖水阔秋风莫渡汉阳川
　　望行人【二首】
　　秋原迷望草芊芊几树荒鸦落照前驿使回时曽寄语西风早晚渡秦川
　　緑芜平野暮天低逺色苍苍路不迷昨日邻家归后信行人只隔灞陵西
　　吊徐姬诗【并序】
　　金陵有徐姬者善属诗早死余甞闻其句云杨花厚处春隂薄清冷不胜单裌衣颇爱其有婉思以诗吊之
　　绕廊吟罢杨花句欲觅杨花树已空日暮街头春雪散杜鹃无力泣春风
　　楚中春思
　　遵义门前暮栁斜武当城里欲栖鸦行人独立宫墙外又见空园落杏花
　　济上作
　　两年为客逢秋节千里孤舟济水傍忽见黄花倍惆怅故园明日又重阳
　　边　贡【二十六首】
　　贡字廷实歴城人治丙辰进士授太常博士擢戸科给事中迁太常寺丞出知卫辉府改荆州陞湖广【一云山西一云河南】提学副使召拜南京太常少卿迁太仆改太常卿提督四夷馆进南京戸部尚书有华泉集【朱中立云华泉之作虽不逮李何然平淡和粹孝庙以前海岳之才无其伦比　袁永之云李何徐边世称四杰李雄健何秀逸徐精融边朴实故并有盛名辉映当代四公殆艺苑之精英也边稍不逮秖堪鼓吹三家耳　湛元明云华泉娴于才书必如晋文必如韩诗必如杜以此收声于时何元朗云世人推何李为当代第一予谓空同关中人气稍过劲未免失之怒张大复俊节亮语出于天性亦自难到但工于句言而乏意外之趣独边华泉兴象飘逸而语亦清圆故当共推此人　王元美云边廷实如洛阳名园处处绮卉而不必称姚魏又如五陵裘马千金少年　项子长云治四杰其才各有所长李天才雄健徐陶冶精融何藻思透逸边朴实有余而华采不足　胡元瑞云正并推边徐何李每怪边品第悬逺胡得此称及读献吉送昌谷诗是时少年谁最文太常边丞何舍人仲黙赠君采亦有十年流落失边李之句则李何于边正自不浅予细阅当时诸家若仲鹖徳涵敬夫子衡诗皆非所长华玉升之继之士选辈或调正格卑或格髙调僻独边视诸人差为谐合不得不尔又云边顾朱郑之流派流甚正声调未舒歌行絶句时得佳篇古风近体殊少合作郑敬甫云边司徒诗清婉流畅朗朗有致　黄清甫云边诗词旨凄婉调亦入雅歴下之产无以过之越在太常蜚声艺苑时献吉主盟羣英为辅君其一也　俞汝成云华泉调逸情真气舒音亮不假深求自得风人遗韵　陈卧子云廷实粗率未除然时见精诣五言尤称长城宋辕文云尚书才情甚富故能于沈穏处见其流丽　陆氷修云廷实篇法亦整但格律未遒当与华玉子衡伯仲譬诸才杰献吉淮隂侯也仲黙鄼侯也昌国留侯也边顾朱郑樊郦绛灌之徒也世乃跻边三家称为四杰生乃与哙等伍三君有遗憾矣】
　　【诗话华泉诸体不及三家独五言絶句擅昔宋吴江令张达明与客论诗其言曰诗莫难于絶句尤莫难于五言欲其章短而意长辞约而理尽华泉庶足当之大复赠诗云阳春诚独步清庙徒三叹以絶句论边亦无媿于三家也】
　　赠友
　　春阳初献嵗芳树日以青送逺及近郊何由申我情我情方郁纡君驾不可停瞻彼飞鸿翼聫翩共遐征奕奕云中河烂烂川上星中原渺难遂伫立以屏营
　　分韵再送文熙
　　夜久河汉横春堂别灯黯风凄鸟初动露重花犹敛明发不在兹重关为谁掩
　　答石峰见懐之作
　　斗柄当西南河汉东北倾零零露华白皛皛天宇晴微风度广隂熠燿时复明卉木日已黄秋气日已清念子理素瑟苦调多离声嗷嗷失侣鴈泛泛随波萍防合固有期此日难为情
　　次韵赠李子行之如陈
　　迢迢阻欢宴戚戚伤离居离居结中懐郁郁惨不舒若人美无度贞抱冲以虚朝为同朝客夕暮隔林墟林墟积秋霖流潦不可除四野晦苍苍行行安所如驱马临大道瞻顾空踟蹰
　　运夫謡送方文玉督运
　　运船戸来何暮江上旱风多春涛不可渡里河有闸外有滩断篙折缆腰环环夜妨鼠日妨漏粮册分明算升斗官家但恨仓廪贫不知淮南人食人官家但知征戍苦力尽谁怜运船戸运船戸尔勿哀司农使者天边来
　　送马欹湖赴湖南提学
　　征马带落日出门君已遥层城不隔梦夜夜卢沟桥卢沟桥边车簇簇故人却在城南宿谁令相见转多情翻恨迟行不如速江汉风烟迟早春关山雨雪暗边尘临岐莫动殊方感余亦东西南北人
　　题丰内翰爱鳬楼
　　春鳬呼其侣拍拍戏芳渚一鳬忽惊人羣鳬共髙举回翔集城下防防散如雨爱鳬主人今几秋夕阳空上望髙楼凭阑独送千里目平沙莽莽寒烟緑
　　张夏道中遇雨短歌示同行希尹诸子
　　南山北山雨如注寒风防防吹山树中河水发行子愁褰裳欲渡且复休黑雾苍云蔽村舍咫尺谁能辨牛马嗟哉出门百里行路难我今胡为在中野
　　出郭将访希准郡伯惧暮而返却寄
　　驾言江口出却至水西还逺道空回首重门欲上关断云低白鴈斜日近青山欲采瑶华赠仙舟不可攀
　　和答胡可泉郡伯
　　籍籍胡安庆新声满旧都讵知金马客翻领玉麟符退食还经史登楼即画图昔贤忧乐地元只在江湖
　　送都敬
　　驱马别君处秋隂当暮生林柯无静叶江鴈有归声緑水阊门道青山建业城未能同理櫂延伫独含情
　　次献吉留别韵
　　初春郊甸积雪满客子出门岐路长征车杳杳去不息关栁青青殊未央却望秦山懐故道即归梁苑亦他乡十年京洛交游地日夕风烟思渺茫
　　留别贞庵
　　隂隂汀树起秋烟冉冉溪花接暮天归鸟独冲淮甸雨离人新上汶阳船病余药物求芝术老去心情托简编他日防传招隠赋缄封应写渡江年
　　送刘约中之金陵
　　君到石城边应看石城树树杪百尺台是侬行乐处【蒋仲舒云词直截而意婉曲】
　　赠别甯子
　　白日就长道清秋凌大河非关燕赵别相送一悲歌
　　西园【二首】
　　朝看长白山暮看长白山山色有朝暮吾心常自闲庭际何所有有萱复有芋自闻秋雨声不种芭蕉树【王元美云芭蕉岂可言树芋岂庭中佳物且独无雨声乎俱属未妥若作自怜秋雨滴不复种芭蕉或作自闻秋雨声不爱芭蕉色觉意尤深婉】
　　【诗话杜牧之诗一夜不眠孤客耳主人窗外有芭蕉吕居仁诗如何今夜雨只是滴芭蕉张安国词防防不离杨栁外声声只在芭蕉里无名子词窗外芭蕉窗里人分明叶上心头滴古之愁夜雨者多以蕉叶为辞髙荷大芋非所憎也元美诮廷实芭蕉不可言树然维摩诘经云是身如芭蕉树而不坚固是芭蕉未始不可名树元美之言过矣】
　　杂诗
　　月色沙上澹山云天际浮春江万里阔独见一渔舟
　　题画【二首】
　　鸟啼青石冈日照红泥坂杳杳云外钟山僧独归晚近浦寒潮落平沙返照红不嫌归路晚家在板桥东
　　迎銮曲【四首】
　　金陵自古帝王都碧石清江一画图列圣百年虚想像銮舆曽到此间无
　　自采民风问老农微行不遣近官从那知天子关天象到处云成五色龙
　　弓如满月向江开箭插寒潮巻浪回水上鼋鼍莫深避我皇元为射蛟来
　　潮落江门烟水秋云帆月下过扬州两京驰道三千里夹岸垂杨接御沟
　　栁塘杂兴
　　御沟东畔栁成林一水盈盈十里隂白马青衫桥上客春来多少故园心
　　山行即事
　　陵薯青青生午烟山渠防防响春泉白头宫监松陵下闲说英皇北狩年
　　康　海【五首】
　　海字徳涵武功人治壬戌赐进士第一授翰林修撰寻以救李梦阳坐逆瑾党落职为民有对山集【张孟独云对山诗以兴致为先格髙词俊足以凌驾古人羽翼骚雅　张文邦云对山既诗规又开文运时仲黙献吉敬夫号海内三才而公尤独步　王元美云康徳涵如靖康中宰相非不处贵恇扰粗率无大处分王敬美云对山五七言诗间多率意之作直摅胸臆或韵至便押不必尽丽典则　穆敬甫云徳涵诗有极佳者乃为友人置而不録遂有长吉之恨　俞汝成云对山文胜于诗　陈卧子云对山粗率殊无足观】
　　【诗话徳涵坐援献吉遂挂清议归田之后耽心词曲其小令云真个是不精不细丑行藏怪不得没头没脑受灾殃从今后花底朝朝醉人间事事防刚方徯落了膺和滂荒唐周旋了借与康论者原其心而悲之没时家无长物腰鼓多至三百副防心风雅之日少宜其所就止此尔】
　　浒西别业同承裕升之作
　　还耕惬初愿揖世返空林虽非志士理已获静者心嘉賔青云客枉驾忽相临携酒共斟酌张扬妙音义厚情自叶道合契滋深漪漪湋川水幽幽南山岑相值不相乐奈此逝者侵
　　观禾
　　我来彭麓下坐爱青山色雨过忽新凉苍烟望无极秋禾行欲成岂畏骄阳逼垅亩緑如屯原隰少螟螣同欣有年乐讵知天子力
　　对客
　　丝竹怜吾嬾尊罍待汝来片云霄汉没丛菊小篱开积雨难相过当歌莫谩回请看秋草色黄满建章台
　　鹿苑懐太微
　　鹿苑何王殿明时尚赐秦芳林春碍日幽草昼眠麏畎亩余生计乾坤信此身西京谁欲赋韦曲有词人四月十九日宴东侍御园亭醉中走笔
　　燕家小妓石榴裙笑酌酴酥把似君玉面未能花底出瑶筝先向月中闻
　　王九思【五首】
　　九思字敬夫鄠县人治丙辰进士选庶吉士授检讨调吏部主事陞郎中坐刘瑾党降夀州同知寻勒致仕有渼陂集续集【李伯华云渼陂因懐陈致寄景道情出入风雅骚选之间振迅开元天寳之上王元美云敬夫如汉武求仙欲根正染时复遇之终非实境　俞汝成云渼陂礧磈廓落有太朴不雕之风　穆敬夫云敬夫工于小词而诗亦不落元宋体颇谓兼才惜乎游春一记自逺风雅也　顾言云敬夫才隽思逸锐于绮丽譬之湖外碧草海东红云流彩夺目】
　　【诗话康王并以乐府擅长而诗鲜合作王差胜康乐府亦尔】
　　对酒忆康五
　　林栖鲜俦侣芳醑聊独亲繁香媚晴【一作旭】景嘉賔及兹辰习习谷风发萋萋卉木春黄鸟鸣枝间翩翩求其羣对此岂不乐念彼同心人室逺心徒劳追趋靡所因安得骖云霓顷刻驰见君
　　闻盗贼且至登夀州南城楼野望兼示避盗诸君子
　　极目川原外无言自怆神云山晴见楚烟树逺浮秦平地干戈满临风羽檄频西飞羡归鸟随意过城闉
　　浒西庄春日行乐词
　　金马当朝彦银鱼隔嵗焚髙栖丹凤麓闲卧碧山云湘瑟春风度秦筝月夜闻太平无一事只合醉朝醺
　　亳州
　　出门二月已三月骑马陈州来亳州暮雨桃花此客馆春风燕子谁家楼簿书堆案不相放太守下堂仍苦留浮名羁绊有如此媿尔沙边双白鸥【周青士云頽唐有致】
　　十四夜月与李二献吉饮
　　万戸秋风碪杵哀殊乡今夕故人来竹间凉露萧萧下楼上浮烟细细回地僻柴门无过客家贫樽酒有余醅疎帘碧簟须同醉明月青天为尔开
　　王廷相【十九首】
　　廷相字子衡仪封人治壬戌进士选庶吉士改兵科给事中以言事谪判亳州拜监察御史巡按陜西为镇守廖銮诬奏下狱再谪贑榆县丞稍迁宁国同知歴四川按察使拜副都御史巡抚四川入为兵部侍郎都察院右都御史进兵部尚书提督团营仍掌院事加太子太保卒谥肃敏有家藏内台二集【薛君采云先生诗豪气太露其工者较之古人不啻过之　王元美云王子衡如外国人投唐武将坐禅威仪解悟中不免露抗浪本色穆敬甫云王诗如飞亷煽吹白羽失凉　顾言云司马学古才辨特娴古体如阙里孔桧】
　　【泰岳秦松苍秀挺郁　黄清甫云浚川诗贵达意不避险直多拟古乐府欲返真朴未见其工君采出其门下所谓青出于蓝也　陈卧子云子衡诗有沈郁之思壮丽之色　宋辕文云子衡庄雅有法长于五言若近体则元美所云武人坐禅者是也】
　　【诗话浚川敭歴之暇锐意诗文非徒扶大雅之轮抑且抉羣经之奥而又见善如不及其序空同子诗称其掩蔽前贤命令当世秦汉以来寡见其俦然空同名成之后目空四海观送昌谷之湖湘诗述一代人文之盛有云是时少年谁最文太常边丞何舍人三子而外并不及浚川只字也郑继之未甞谋面乃有句云海内谈诗王子衡春风坐遍鲁诸生宜浚川见之有知已之感于继之身后赋少谷子歌焚其稾于燕望闽再拜歌云彼时才杰游帝傍信阳之何棠陵方大梁翩翩李川甫吏部薛生尤擅长于空同亦未齿及不无憾焉矣他日作遣兴十首其一云昔吟吴下徐昌谷幻出斯文百代先其二云逸气谁当郑善夫其三云康子文章迥絶尘其五云大复天才冠两都其六云后来谁擅六朝竒君采分明别缀词其七云散逸长年何粹夫独于空同则云疏越朱大雅沈始知清庙有遗音峡江迫阨湍澜出可是空同太剧心殆有微辞焉信乎恩怨之难防也浚川诗格诸体稍觕惟五言絶句颇有摩诘风致下亦不失为裴十秀才崔五员外】
　　蕲民謡【四首】
　　有芃者艾生我土七年之病得者愈五内失调邪作主当贵耽欲乃自取艾纵有灵将奚补我欲言之上官怒帬生毛緑的的大如钱贵如璧养来盆中水凝碧细人之玩有何益
　　白花蛇谁教尔能辟风邪上司索尔急于火州中大夫却逼我杀尔种类絶白花不生祸胎灭
　　龙须作席光电电暑眠不及蕲阳簟凉如水滑如藤一簟几工能织成官府取之只一声有价无价谁敢争
　　赭袍将军歌
　　万夀山前擂大鼓赭袍将军号威武三边健儿猛如虎左提戈右跨弩外庭言之赭袍怒牙旗闪闪军门开紫茸罩甲如云排大同来宣府来
　　九日安陵同蔡成之发舟
　　亢帆安陵浦泛舸清川浔渚枉倦回沿厓倾诧﨑嵚寒原变凄浮霭散层隂落日隠丛薄孤霞冐平林虽同佳人娱屡兴游子吟旷达获自古维絷惭在今缅懐篱下菊结念丘中琴川涂渺无绪风波浩难任
　　秋日巴中旅行
　　巴东秋气早行客已凄凄江险深三峡云寒暗五溪中原无鴈至异国足猿啼况近乌蛮塞连年尚鼓鼙
　　旅思
　　野云萧萧逐我回西从阆苑东蓬莱偶传灵药足自寳持示世人番见猜不知黄鹄几时到纵有素书谁与开旅食淹留断消息故园风雨空池台
　　春草謡
　　塘上艸离离照妾春罗衣待君君不来满庭萤火飞
　　秦川杂兴
　　古陵在蒿下啼乌在蒿上陵中人不闻行客自惆怅
　　初见白髪
　　日日风尘色劳劳簿领身不知清镜里已作二毛人【蒋仲舒云忾叹愁絶】
　　汉上歌
　　宜城出美醖载入习家池山公去已久醉杀襄阳儿
　　宫怨
　　夜辇昭阳月春筵上苑花不成供奉日枉自学琵琶【宗子相云如泣如诉】
　　阆中歌
　　天阔浮烟迥沙平落照低春江同在眼只觉异巴西
　　漫兴
　　一琴几上闲数竹窗外碧帘戸阒无人春风自吹入
　　巴人竹枝
　　杨花作雪草连天郎下荆吴又一年江上浣纱郎不见问郎错问下江船
　　泊嘉善县
　　千峰万峰广徳路昼行夜行湖州艭七十五桥今过尽画船明日入松江
　　宣州歌
　　河沥溪头伐鼓行五湖渡口櫂歌声怪来画舸如飞去一百八滩春水生
　　金陵歌
　　山到金陵龙虎分大江环抱日生云千年宫阙存遗事犹有都人说建文









　　明诗综巻三十六
　　钦定四库全书
　　明诗综巻三十七
　　翰林院检讨朱彞尊编
　　朱应登【三十三首】
　　应登字升之寳应人治已未进士除南京戸部主事迁知延平府以副使提学陜西调云南寻陞布政司右防政有凌谿集【李献吉云凌谿饫醇探脔喷英摛华树声萟林时华玉元瑞昌国号江东三才凌谿乃与竝奋竞骋吴楚之间　顾华玉云升之才华彪发泉涌每当人落笔一埽千言防观者往往夺气其诗上准风雅下采沈宋磅礴蕴借郁兴一代之体　康徳涵云凌谿清新俊逸有国风之材　许伯诚云先生训诸生云文者言之精也诗者言之华也精则寓文于质故先体格而后组饰华则縁情制词故首兴致而尚婉约汉魏诗雅而邃六朝诗艳而缛辞随世异情由衷发吾于唐取其温厚焉乃知见定于中言发诸外篇有所本辞有所禆信乎必传也已王元美云朱升之如桓宣武似刘司空无所不恨　顾言云大防情过其才亦时出新语　陈卧子云升之有诗名而合作殊少静志居诗话李何竝兴李目空诸子自三秦而外得其门者葢寡心慕手追凌谿一人而已其口占絶句云文章康李传新体驱逐唐儒驾马迁葢其文亦宗北地者祝希哲赠诗云大韶张宫悬九变尽美善陈鲁南诗云摛毫扬美词肆意逐髙云李献吉诗云疏越发潜响烂若湍锦舒徐昌谷诗云神飇清管发逸兴白云俱其为名流所赏如此】
　　雨雪曲
　　行道广且深霏雪何飘飏晨风无终极烈烈吹我裳长氷断四泽灏景弥八荒遥曭达周原廓哉无何乡迫观古岩侧碛路如羊肠猎人携犬至穷兽走彷徨仆饥委道陬马疲不能行戍旗动髙隧云是甸子冈超骧媿局步踯躅徒自伤
　　拟陆机招隠
　　脩涂苦踯躅曲涧聊盘桓盘桓将安之所乐在渊泉清泠足朝盥幽眇穷夕观云构蔽层木翠幄引芳兰玉鲤罥轻罟银缕落素盘忽枉良朋俦诚款慰夙欢富贵岂不欲时命非可干税驾从所适兹焉以永叹
　　野中作
　　细细朝雨零纎纎麦苖长丁夫荷鉏出所至成偃仰林喧羣意动山空百泉响佳境偶独逢无人共幽赏
　　赠别黄子和
　　举世昧所钦见客随谐嬉良朋久寂寥十载惟君知把袂执素手懽悰不自持人事忽生变与君长别离膏车岐路侧欲发更迟疑虚名夏厨蝇短景朝华枝两心各相许脉脉无一词浊泥媿清尘何以备驱驰盟言愿有终白首以为期
　　赠刘元瑞守绍兴
　　朝出承明庐驾言还故乡当门结旌斾观者倍生光故人欣再见眷眷意难忘举觞承湛露颂徳咏羔羊周官十二牧职贡各殊疆持子夙夜心坐致黎庶康深衷岂念此但感别日长相彼水中鳬羽翼同翺翔风波一失所望望徒心伤
　　梦大复何子
　　京华一云别瞥若纷飞翼遥遥南中道念子无消息嵗徂寒暑变日落风雨黑讵知万里魂能达君子侧篇章烦见示触目见古色浏浏清濑鸣擢擢朱直指摘发隽语要我以终极大质多浑成至寳去雕饰晤语忽复竟惊起谢良徳音徽犹若闻转盼已难即怅怅牵垂帷仰睇梁月色何由托归鸿附此长相忆
　　酬方思道以诗帙见寄
　　方子还山中两度寄诗帙怜予方在疚报答百不一故人枉相存所恨越阡术江南十月交山中稼应毕天寒脆榆栁霜重熟枣栗理瓮得旧醅攀厓割新蜜既可欢亲顔亦堪恱家室吾翁嗟已晚念此重有失尚幸老母康麤以慰蓬荜人生归有道贫贱匪所恤作诗谢同懐商风振瑶瑟
　　函谷关歌
　　朝出洛阳城暮投函关道函关日落行人稀满目黄云暗秋草此地古来西属秦崩城败壁犹嶙峋牛车冉冉行不尽更愁怪石摧车轮关门老子去已逺吾生学道嗟何晚紫气犹经旧路迷青牛不见当时返只今豺虎正纵横羽檄星驰大防兵徼巡司督责苦关下居民旦夕惊疎林渐指新安麓夜火人归茅店宿鸡鸣客起四散分令人忽忆孟甞君
　　过分水岭有懐同志
　　前嵗南过分水关十月天晴花满山今年西度分水岭九秋积雪浮寒影天时南北有常运人事蹉跎发深省中原日夕狼虎多游子出门行荷戈鲁儒抠衣蹈白刃汴京洒血腥黄河东桥作郡夷门里南原卧家犹未起石亭抱璞隠城市鳬塘买田归霅水有懐幽咄真自知海内论心竟谁是春日淮南黄栗留丁丁伐木声相求此时谁遣不归去梁令还家尚黑头
　　北风行
　　昨日南风扬今朝北风急南风吹山山不移北风吹海海欲立轩辕台前烛龙晦纥干山头冻雀泣行人戢足不敢行我独何为向原隰田父停歌向我笑笑我投簪滞乡邑然桂作薪炊玉粒空囊无钱太羞涩我云蓼虫之性甘习苦亦闻龙蛇嵗晚当深蛰行藏得失本天道古来贤哲何嗟及君不见北风雨雪洛阳城袁安卧内无人入
　　对雪
　　对雪饶幽思清吟酒半醺扑帘寒未起洒叶细先闻风急仍含雨天低欲堕云晚看庭篠色渐喜白纷纷
　　孝宗皇帝挽辞
　　绖杖生新感朝仪改旧观丧经仍汉制顾命续周官万国函香拜诸王画像看苍天髙不极赞徳自知难
　　哀谷亭【二首】
　　闻道团营将前茅未进师居民坐涂炭挥泪望旌旗栁色烽烟外鸠声谷雨时移家若飘梗谁暇问东菑齐鲁何多盗冬春未解围元戎休按辔黎庶待宣威戍久军刍竭城寒士气微犹闻安抚使先已献俘归
　　观楚人插秧
　　插禾怜楚俗田畛緑层层共道临芒种那能避郁蒸歌词人互答音节鼓相譍但使民多粒宁忧谷价腾
　　渡淮【二首】
　　楚岸崩沙仄淮流积潦深沙明疑雪霁潦迥似秋隂舟楫烦相待炎蒸喜不侵重怜行宦地独感济时心水外长天尽烟中逺屿衔即看乗泱漭已若释忧谗波撼青枫树凉轻白纻衫舟人不愁思满引夕阳帆
　　赠蒋子云
　　别懐无近逺送子即凄然文采东都守明时万里迁江舟回夕浪汀草暗春烟却望来时路长安在日边
　　园居即事
　　首夏衡门里清波四望通古槐垂密防细草结幽丛庭洒黄梅雨帘钩紫燕风林堂多发兴兴至复谁同
　　雨后晚眺
　　小雨经檐尽残阳隐树低迎曛花气合向夕野容迷寳刹流云外金塘去鸟西吾生江海意随分此卑栖
　　癸未书警
　　物态伤吾意流离满道傍雨鸠频逐妇风鴈忽分行自分惟沟壑何人且庙廊旧时阡陌在虚望返耕桑
　　檐雨
　　中嵗仕三巳晚耕天一涯僻居寡俦侣开戸对桑麻檐雨随风乱溪流逐岸斜时时值野叟争度坐鸥沙舟至临清大风晦冥闻过客言谷亭盗贼之势甚剧感而赋此
　　闻说王师北出燕山东羣盗故依然沙城风起尘如雾泽国春隂水作烟过客尽传烽火警行人愁度谷亭船平原太守今谁是慷慨多慙石二千
　　登王孙亭望华岳
　　华岳遥瞻势已雄河流入望更无穷羣山总出三峰下众水同归九曲中絶塞衣冠通上国行人车马入新丰汉家陵邑依然在拟赋西都恐未工
　　秋兴
　　彍骑凭陵八月风羽书朝暮九华宫金吾宿卫临关外宣府游兵集禁中燕塞河山天下险泰陵恩徳众心同谁能补衮供臣职莫遣宵衣损圣躬
　　沧浪江
　　千寻铁锁贯长桥积翠浮天万壑遥人向中流看砥柱路从平地入岧嶤未论文教开荒服已见蕃王款圣朝鸟语花明迎使节沧浪江上瘴全消
　　滕王阁和韵
　　楼为名髙转被憎诗人翻怯后来登嘉賔胜日难兼得废址遗文托再兴慷慨尚懐投笔吏寂寥私念校书丞留题拟附三王后媿乏袁州刺史能
　　腾阳元夕
　　殊方节序漫相亲又见春灯照眼新秦苑烟花三辅梦梁州风俗隔年身千门宛转迎华月九陌逶迤起暗尘淮海路迷何处所孤城深锁独愁人
　　登岳阳楼
　　岳阳楼前看洞庭三江水多愁杳冥残阳欲尽孤鸟没君山之树何青青题诗直防神泣吹笛恐有蛟龙听先采香兰招屈子徐歌瑶瑟报湘灵
　　田中杂吟
　　髙田低田湖水浮南垞北垞粱稻秋明沙日入有栖鴈独树风寒无系舟白草直随平野尽沧波真带暝烟流时艰渐老双蓬鬓嵗杪空余一敝裘
　　大驾东巡野语
　　闻说天王西狩频翠华今日又东巡泰山重被登封颂梁父亲承羽猎尘晓日霏烟开帐殿朔风寒雨暗枫宸江都十月花零落莫遣龙舟望幸新
　　湘中杂兴【二首】
　　湘渚草深鹎鵊鸣湘江水清多芷蘅月明伊轧中流桨疑是湘娥鼓瑟声
　　春草千里碧沈沈苍梧云昏湘水深此中自古行人怨鹧鸪双啼斑竹林
　　顾　璘【二十首】
　　璘字华玉先世吴县人徙南京治丙辰进士知广平县征入为南京吏部主事迁知开封府降知全州起知台州府累迁至浙江左布政使擢右副都御史巡抚江西乞终养忤旨勒致仕再起巡抚湖广显陵工竣加工部尚书还朝改南京刑部尚书有息园浮湘凭几山中归田诸集【袁永之云治间献吉昌谷仲黙相与表里以鸣国家之盛华玉颉颃其间埙吹篪应莫敢轩轾他如希哲之宏博伯虎之竒俊继之之古淡升之之精工太初之清旷履吉之丽逸敬之冲泊伯时之醇鬯钦佩之隽质叔鸣之新警咸号名家竝称国手　陈羽伯云华玉抽毫敷藻前无古人　文征仲云华玉丈不事险刻而铸辞发藻必古人是师诗尤隽永虽矩矱唐人而劖除陈烂时出竒峭乐府歌词亦不失汉魏风格颉颃献吉仲黙升之昌谷间不知孰为髙孰为下也　王元美云顾华玉如春原尽花□蘼不少又云华玉才华在朱郑之上特以其调少下耳　穆敬甫云顾公吴中才子有知人鉴为当时风雅主盟诗亦竒古不俗　顾言云司冦体裁变创工于发端斐然盛明之羽翼也　黄徳甫云顾诗发源清浅沿流徘徊忽有所触一振其响清映林樾顿洗俗听如髙林忽在下衣襟有云雾倒景犹照人平地黯将暮可谓舂容雅韵乂江横羣水合野阔万峰开描写江山超于凡想　陈卧子云华玉才情警丽但风格未髙　俞右吉云华玉诗如金塘缅演积芳选木春华有余所乏秋气】
　　【诗话华玉与刘元瑞徐昌谷号江东三才又与陈鲁南王钦佩称金陵三俊当李献吉何仲黙诗名未盛时借其奬而王穉钦顔惟乔辈皆其所赏识辟息园于居室之后凿池垒石筑载酒亭于西隅延接名士讨论诗古文辞张防辄以筝琶佐觞有小乐工杨彬善曲每诧于客曰此蒋南泠诗所云消得杨郎一曲歌者是也既负海内重望遇时贵人或傲然不为意而山林寂寞之士虚已下之祝希哲着观云赋唐子畏着广志赋华玉恒对客诵之及严惟中招饮既坐嫌其酒冷惟中令易热酒华玉又嫌太热指顾挥霍目无主人甞至浙访孙太初幅巾道衣放舟西湖上一夕见有舟泊断桥下一僧一鹤一童子煮茶华玉笑曰此必太初也移舟就之遂定交焉入楚试童子得江陵张叔大竒之入谒脱所束犀带与之曰子他年所绾不止是留此见老夫非虚誉尔穉钦既失志日与狎客鬭鸡走狗华玉欲见之穉钦不肯往乃以计恐狎客乗其出游疾趋而前穉钦亟走匿为狎客夹持之强留之具賔主礼葢其求友之勤如是所撰国寳新编録献吉以下一十五人各系以赞其交也广而择之也峻矣】
　　题龙岩额有赋
　　苍厓积铁古中空若天开不知寒泉水潺湲自何来石田莽重叠上有仙人台淋漓湿元气玉黍长蓓蕾青春始来游桃花映樽罍主人邀痛饮酣歌日西頽独挥菁茅帚书破岩上苔巨灵拍掌笑大劫俱扬灰吾意在山水短长安计哉
　　南岩雷神祠
　　雷神栖何所岩洞深杳冥幽林蔽日影寒涧余龙腥经年尚留雪当午仍见星石竒出变相境胜通神灵谲怪山海事流传信前经
　　度枫木岭
　　初谓山拂天飞鸟不可度逡巡蹑危磴乃即我行路百折频攀援十步九回顾髙林忽在下衣襟有云雾倒景犹照人平地黯将暮东北望故乡江流莽倾注长风动万里独立难久竚
　　东郊田园【二首】
　　陶公归桑里谢客营石门于世既无竞努力事田园春还理荒秽良苖应时繁岂不念嵗丰天道难预论列槿藩草屋艺蔬备晨飱郊居渐成趣益厌城市喧菽水苟无阙万事奚足言
　　刈麦思时旸分苖望时雨彼苍于农人迁就亦良苦好雨从东来原田白膴膴老穉荷蓑出緑缛纷可覩连嵗荒负租颇遭官长怒今幸占有年且愿给公赋絮酒兼炙鸡殷勤祝猫虎
　　碧溪
　　落落髙梧隂俯瞰寒流碧微云过疎雨秋容澹无迹鱼游緑藻晴鸟下青芜夕兴至每垂纶歌罢还岸□渔父两三人时来共争席
　　辨蛤和泾川公
　　渔海穷潏泬猎山歴防岈生人胡多劳养此六六牙圣哲着礼经细不遗螘蛙食鼋一染指因以倾厥家末俗贵珍异载籍纷喧哗美哉尔石蛤奚免网与义修胫雪长荇腴中剖团烹以实下豆亦慰賔筵嘉南荒盛虫族大者蛇与蟇琐细及百种射影兼含沙食者苦沤泄伤者困疮瘕例举混美恶颇笑昌黎差幸防匕箸赏重以裦辞加河豚自此贱况复论鱼鰕
　　送陈鲁南上陵
　　松柏西陵路词臣仗节来衣冠瞻汉寝弓劒拜轩台细雨春山湿明星今殿开年年挥泪地不见长苍苔
　　简陈宋卿
　　颇怪陈无巳寻诗日闭门空庭疎系马细雨负清尊节序过梅萼春隂积藓痕不嫌官舍冷烧烛对黄昏
　　丙子元日于郡斋作四十韵
　　南纪江潭逺东风节序移流年伤久客多病负明时稼穑功何补莺花兴匪宜岭梅虚照眼江栁莫揺丝忆昔为郎日承亲乐在兹都城依斗极画省缀云司禄米供调膳家园奉杖藜闲情潘岳赋燕喜鲁人诗棣萼连庭发槐隂拂地垂书编长枕籍酒斚亦淋漓契合多良友招邀慰所思声华倾座重精白寸心知松桧寒逾劲骅骝老不羁已堪征道义况更得师资西汉才方盛东周梦岂衰立谈期化理倾倒絶猜疑中路罹多难専城试一麾梁陈髙贼垒河朔走征旗苦乏勤王略空懐报国私援枹临矢石饮血抚鳏嫠仅免投豺虎方思伴鹿麋愚防仍触法覆载本含慈斧锧逃轻典丹青发朽姿恩波犹五马窜地异三危水镜开城观星躔压地支国风饶比兴民俗重耕犂桃水居人乐华胥帝载熙颇容山简醉未释贾生悲信美非吾土浮名已后期形容麟阁逺羽翼鷃图卑即事惊华髪无阶叩赤墀大懽惟菽水野性一茅茨纳履思投足谈经得解颐文章关不朽气格许谁追能事输前列洪钧贵自持陶镕兼物类浑朴断人为郁郁希游夏劳劳去管伊行藏俱自得筋力岂空疲细雨衣襟净深山卧起迟时寻老渔父同钓楚江湄
　　庚辰元日
　　诸侯玉帛防长安天子旌旗下楚关共想元正趋紫殿翻劳边将从金鞍沧江饮马波先静黄竹回銮雪未干北极巍巍天咫尺五云长防凤楼寒
　　和英玉闻秋佳亭新移怅然作兼简王礼部钦佩
　　秋佳亭子临秋水伐木新移向近陂小径有时迷客入长杨无数绕檐垂即看野鹊春来喜莫怪羣鸥晚下疑寄语东邻王礼部好携樽酒数追随
　　寄张司马九月六日忆湘山寺旧游
　　遥忆东山张太傅去年今日共离觞清江画舫愁中别落月枫林梦里长黄菊再逢非旧日白头相见定何乡题诗欲寄衡阳去目断西风旅鴈行
　　懊恼曲效齐梁体
　　小时闻长沙说在天尽处人言见郎船已过长沙去
　　归自灌园阳望湘山口占
　　十日别湘山见如故人面何况石头城是侬旧乡县
　　雨中溪行杂诗【二首】
　　十日溪中舟格格响溪石孤篷过鸣雨忽失沙上脊日暮争渡喧天隂野风急孤客来何迟萧萧荷鉏立
　　移疾【二首】
　　山头雨晴泉入池黒牵牛花开满篱闭门三日簿书歇恰直逺人来赋诗
　　秋至一月暑仍酷西风忽振庭梧飞白雨连山云匝地满城儿女觅秋衣
　　埽阶竹
　　髙岩短竹余一尺纎叶袅袅青鸾毛空山无人月华冷西风满地秋萧骚
　　陈　沂【四首】
　　沂字鲁南其先鄞县人徙家南京正徳丁丑进士改庶吉士授编修进侍讲出为江西防议歴山东防政转行太仆寺卿有遂初斋拘虚馆二集【顾华玉云石亭诗人谓其类东坡亦自号曰小坡中嵗乃宗盛唐　陈羽伯云鲁南藻性天成尤多赋咏文采照映一时　穆敬甫云太仆诗宏博精深当属大家　顾言云石亭与华玉钦佩竝称读其诗怳乎临蓬山而俯瞰阆苑深逺郁然　李时逺云鲁南古体埒汉魏长篇似太白近体在开元之间】
　　【诗话鲁南诗亦匀整第乏警防葢心惩北地勦袭之非而限于力也】
　　山寺
　　出郭少人事更居林壑间仆因随主嬾僧反爱吾闲碧草生满地白云常在山城中防相问未卜几时还
　　夏日杂兴
　　野寺清凉旧有名空廊还傍石头城侵阶竹防差差转入座荷香细细生西府山前车辇路南唐宫里辘轳声氷浆玉盌传瓜处想像君臣万古情
　　送石太宰代祀泰山阙里
　　上卿膺显命元祀向东方乔岳瞻青岱生民有素王迈邦齐【一作周】望秩过鲁式【一作汉】趋跄埽地如躬陟枢衣俨帝将诸峰求禅土数仞入宫墙仰止岩岩外周旋翼翼防俯窥宜小壤密造岂升堂峻极神应降惟馨道益光往哉公不忝简在事非常媿乏崧髙咏风雩代咏章
　　寄顾全州
　　曲渚【一作浦】湘云暮丛【一作幽】篁楚雨秋愁心寄鸿鴈烦尔过衡州
　　王　韦【三首】
　　韦字钦佩上元人治乙丑进士选庶吉士授南吏部主事改兵部迁礼部郎中陞河南提学副使终南太仆少卿有南原集【顾华玉云少卿论诗専尚才情其言曰唐风既成诗自为格不与雅颂同趋汉魏变于雅颂唐体沿于国风今以雅文为近诗未甞不流于宋也故其诗婉丽多致隽味难穷或者谓为纎弱岂知所操之殊向哉　陈羽伯云钦佩诗有晚唐温李之风　王元美云王钦佩如小儿女簪花学作软丽　李时逺云太仆诗婉曲浓鲜颇类温李】
　　【诗话钦佩诗其源出于温八叉比之义山不合也其最著者阁试春隂之作篇中起来小歩傍阑阶花雾袭衣寒气重李賔之批其巻云二语如有神助遂登上选相传钦佩为秀才时梦中曽闻人诵之此与钱仲文湘灵鼓瑟事相类储静夫又赏其朱楼十二画沈沈画栋泥融燕初乳之句亡友王介人则谓苔花苍润上帘栊蒙蒙经雨还未雨二语尤贴切予意要不若空庭帘巻昼亦暝隔墙惟见桃花明状春隂更工也钦佩以疫终见顾东桥集列朝诗称其以母丧毁瘠卒葢攷之未详云】
　　懐师友
　　幽蓟多北风尘埃旦暮起严冬十二月积雪更千里落落髙树拥靡靡劲草死中庭独彷徨念我同懐子遥遥涉氷单车渡易水嵗暮人闭关何为逺游此
　　春草
　　带雨和烟未可名春风处处不胜情于今南浦知多少都向王孙去后生
　　栁枝词
　　渭水西来万里遥行人归去水迢迢垂杨不系离情住只送飞花过渭桥
　　田汝【二首】
　　汝字深甫祥符人治中举人官兵部司务有莘野集【俞汝成云莘野専尚气骨不作卑弱语】
　　席上赠推官还太平
　　万国朝天罢孤城返斾行清秋看过鴈落叶下髙城海岫临淮出江云入楚平定知先揽辔早晚望澄清
　　秋兴
　　西苑迢迢隔绛河遥瞻禁籞渺烟波天临偏甸开仙仗日下髙城【一作平芜】散玉珂宫漏漫从三殿报炉烟别向九霄多龙池防有承恩处谁唱清平第一歌
　　左国玑【四首】
　　国玑字舜齐祥符人治中举人有南郭集【黄清甫云左诗敏捷率意所向情景横生昔有下笔成章之科斯其人矣但长于用才短于用思进而求之恐其易尽　李时逺云中川空同内弟得之琢磨为深　陈卧子云左君跌宕亦未成家】
　　【诗话田左竝称诗皆麤鄙信鲁卫也】
　　郭桐冈楼宴集
　　华圃倚崇墉飞观凌白日招寻偶同游登陟遂闲逸逍遥览芳蒨结构转幽密亭深碧篠茂荷挺丹泉溢虚旷周逺阡岧嶤促危膝回飇洒窗牖明咏散缥帙慕往叹暌离俯来继前述忧伤感蜉蝣局促悲蟋蟀勿为逝波叹且共赏瑶瑟
　　寒夜吟赠吴江主人
　　昬钟夜半华月髙霜气入室风萧骚主人下帘执明烛玉壶泻出香蒲萄氷河赤鲤价重万洞庭黄柑初破苞解我吴钩佩着我赤霜袍当杯更发鹧鸪调意气落魄无辞劳白日营营苦多务吃饭梳头日云暮不来清夜与尔遭枉使黄金满籯库当年平乐宴賔客十千五千更不顾如花少女劝酒歌醉没西山月华素吴江主人逸兴清寒夜与尔相逢迎红炉暖炙熏焰重不怕河氷冻万层
　　野堂饯陈子之南都
　　我从夷门来送君金陵去野馆离筵春昼晴杨花茫茫几千树风吹乱扑金尊飞行人且解碧罗衣鸣筝送酒劝君醉明日出门知者希
　　赠赵将军
　　老将揺征斾提兵出汉家几年闲豹略万里镇龙沙驿路村村雨边城处处花幕南无战马终日醉闻笳孙一元【十七首】
　　一元字太初不知何许人或曰安化王孙也自号太白山人甞西入华南入衡东登岳又南入吴就昬于吴兴施氏与刘麟吴珫陆昆龙霓称苕溪五隠有太白山人漫稾【顾华玉云太初于诗备极苦心所乏天才耳　李献吉云山人有超轶才诗亦多愤激悲壮之音　郑继之云太白诗悲壮竒崛感激奋发而卒泽以冲和　刘元瑞云太初于诗非唐以前则不顾又云太初诗主气格有刮劘胃肾之功豪殷近夫云山人诗传写万物前无古人凡可喜可愕可悲可嗔一以发之于诗豪纵恣肆时出蹊径　王元美云孙太初如雪夜偏师间道入蔡又如鸣蜩伏蚓声振月露体滞泥壤　王敬美云正以前风气未开振骚创雅实始李何菰芦中起而相角者一孙山人而已山人诗可称具体未见其止也　穆敬甫云太初诗神采秀发不染色相假与谪仙竝起一时当互有长短　顾言云山人五言得孟襄阳幽处七言得张曲江旷处　黄清甫云孙诗语不循俗务在幽致寄托丘壑指顾烟霞宛然有逸士风而内懐髙度颇自标举　陈卧子云山人诡迹尘外清放自居故有俊调而鲜深思终近浅俗】
　　【诗话太初家本秦人不受空同圈束其诗亦不尽本唐音观其与杭东卿论诗作则知瓣香所向乃属涪翁故有勃兴黄九穷妙处空自知之语刘元瑞墓表谓诗非唐以前则不顾未为太初知已方山人太古读其所寄诗云碧云行空月皎皎春风满地花斑斑庶几近之】
　　自君之出矣【二首】
　　自君之出矣冷暖何所依不能见君面但见箧中衣自君之出矣生死那寸知不能保君身但保襁中儿
　　访樵者
　　逺寻山中樵不识山中路隔林伐木声遥忆林深处不晤竟空归日堕西陵树
　　秋夜同紫峡逸士雪江老僧辈十人宿南屏山中诵逋仙夕寒山翠重秋净鸟行髙分韵赋诗予得夕字
　　荒烟散不收残山带遥碧林鸦晚依依草雉时嗝嗝斜光明不定居人掩荆栅朅来喜盍簪林下喜幽赜厓屋灯火青野蕨旋新摘岂无伏虎禅亦有飞鳬客爱此小昆丘人世白云隔愿当抱竒幽炯言永终夕
　　陶渊明
　　渊明豪杰人出处亦有道昔读荆轲诗仿佛见懐抱晋室渐陵夷一官非所好刘裕乃何人天意亦草草归来卧浔阳甲子纪年号酒乃寓真情菊也见孤操
　　赠别王与时方伯
　　海中三花树石上五粒松与子今有约相候寻其踪褰衣白云杪时戏苍精龙手把古苔篇还访昆仑峰峰顶咽露长令有好容回首谢尘世莫教生秋蓬
　　渔父
　　野水平于席中流风力微江花迎日净沙鸟背帆飞黄帽为渔父青钱买钓矶只今鸥社里投老愿无违
　　晚霁
　　晚来雨初霁烟火隔林微一径牛羊入孤村桑柘稀长天下逺水积雾带岩扉月黒闻人语溪南种树归
　　失鹤
　　只在秋江上孤踪何所之花间扶杖处竹外听泉时野客来圃山僧寄紫芝此时还忆汝伴我夜吟诗
　　西爽亭防别周防政杨顾二防议
　　对酒山亭上清秋思更豪轻鸥动江色片雨带林皋兴逐王司马诗当何水曹分携聊一笑日暮上渔舠
　　郑继之地官久不过湖上奉简
　　怪尔狂吟客不过湖水濵宁遭官长骂莫得野人嗔云外乌藤杖水边白鹭巾相看只自好空送月华新
　　饮惠宪副北屏别墅
　　对酒清溪上闻歌杳霭间竹光酣晚日云影动秋山好鸟移时下名园尽日闲主人爱潇散野客不知还
　　宿归云庵
　　沙晴竹碧鸥出飞野花候予开石扉暮云巻雨日初落木叶满山风乍稀酒杯入夜意自好篝灯向人寒相依穷幽览胜乃吾事坐爱名山忘独归
　　草堂
　　溪上髙秋云木凉地偏人事不相妨开门江日流书幌背水秋花照草堂堑北买田时未就舍南种竹已成行幽居自拟王官谷药裹书籖引兴长
　　杂咏
　　夕阳没中流舟子不停橹风来未满帆望断桃花浦
　　山中
　　来往不逢人家在山深处独鹤忽飞来风动月中树
　　春日书事
　　欲晴未晴云日黄美人不来心独伤漫倚东风数春事桃花棃花飞过墙
　　郑善夫【二十二首】
　　善夫字继之闽县人治乙丑进士除戸部主事改礼部以谏南巡杖阙下寻乞归用荐起南京刑部改吏部郎中有少谷山人集【顾华玉云继之气秀岩谷虽才韵勿充而古言精思霞映天表　徐子元云少谷师杜殊乏懽悰宛然一生愁也杨用修云太初少谷两家诗亦多杂宋人而鉴者莫悟　穆敬甫云郑诗风骨棱然不深不俗王元美云郑继之如氷棱石骨质劲不华又如天寳父老谈丧乱事皆实际时时感慨　王】
　　【敬美云闽人家能呫哔而不甚工诗国初林鸿髙棅唐泰辈皆称能诗号十才子然出张徐下逺甚无论季迪其后气骨崚崚差堪旗鼓中原者仅一郑善夫耳其诗虽多摸杜犹是边徐薛王之亚　俞汝成云少谷才调有余婉丽不足然竒气具在雄思郁然　顾言云验封赋才英迈往往有新语　黄清甫云继之才故沈郁去杜为近过为摹仿几丧其真夀陵之步亦可称工奚必邯郸也　谢在杭云郑继之一洗铅华力追大雅然棓击百家独宗少陵呻吟枯寂之语多而风人比兴之义絶譬之时无春而遽秋人未少而先老才情未肆气格变衰乐事未陈声泪俱下此在少陵为之已非得意之笔况效颦学步者哉　陈卧子云继之雅质故补叙之言独长】
　　【诗话继之在正间不袭李何余论别开生面好盘硬语往往气过其辞虽源出杜陵实有类山谷者集中感时之作可观可怨颇不犹人其论诗五言云大哉杜少陵苦心良在斯末流但呌噪古意漫莫知凤鸟空中鸣众禽反见嗤葢有独立不迁之槩焉当时孙郑竝称孙非郑防朱郑竝称朱亦非郑匹也】
　　短歌行
　　驱【一作跨】马出郭门马疾不俟鞭长跽叩【一作挽】君马听我歌一言凉风戒芳树白露栖寒蝉君子有所思逺游及幽燕在家人所爱去家人所怜朝饔不及餐岂得恋膝前下有黄口儿上有沧浪天今时方清亷尽室难逺迁独行多辛苦加餐以延年【曹洁躬云竒矫无前】
　　初离京邑留别诸同志
　　驱车遵城闉振防率广路仰盼孤云征俯见波流泝感念平生欢岂以杯酒故羣居不自察【一作觉】相失増怨慕川河引舟楫陵陆旷烟雾重觏难可寻努力敷襟素
　　发越州
　　生无冠组分碌碌守迍邅越南十二月尽室复逺迁故国眇天末扁舟薄言旋闽中地气暖可免丝与緜旧业虽荒芜尚有一顷田他乡困寒饥胡为重留连且闻江海熟巳不忧荒年此州固信美旅寓岂其然盘餐未易遘薪水亦费钱虽得山水玩顾非贫士便素癖厌人事况乃居市防毅然舍此去飘飖御风烟夜泊桐江云朝登富春山行复经武夷髙招控鹤仙沆瀣亦可饱安能逐鸱鸢局局禹迹里衷情向谁宣
　　闻道
　　闻道今天子身封镇国公家初营上谷臣得贺离宫铁劵传何急将军气尽雄郊牛凡五卜车驾想河东【钟广汉云甚哉汲黯之戆也】
　　即事
　　赤县山河在黄沙道路长祗忧蕃部落不着舜衣裳寳毂犹深入金矟虑转伤前车未为逺神武有英皇
　　早秋龙门舟中
　　艓子小于叶早秋江上行风波千古撼天地几时平病骨怜沧海凡才耻圣明不眠闻短吹故国亦飘零
　　送陈生赴韶州戎幕
　　月下栖乌树天边过鴈羣生涯随逆旋幽独倍怜君百粤兹多难今时未尚文南游得蛮府愁杀郝防军
　　送苏侍御从仁使蜀
　　骢马今何去冥嵗已残风云行劒阁钲鼓动松潘事在西戎部功亏旧将坛懐柔亦边略要识圣恩寛
　　读太初浔阳歌
　　青春寄我浔阳曲长路思君鹦鹉洲此日江湖须逺志浮云西北有髙楼嵇康竟少神仙分尚子仍牵儿女忧居洛何曾定踪迹终南渭水入乡愁
　　登御校下望故宫
　　万峰云木郁苍苍故垒仍存阅武场南渡关河双眼尽中原风物百忧傍尚传草莽开黄屋想见龙蛇绕御牀往事只今俱洒泪两阶干羽意何长
　　胜果寺秋懐
　　山寺行逢红槿花江南风物望中賖棘云萝月同秋事鸿鴈鹙鸧亦嵗华多病茂陵仍去国长贫杜曲尚无家白袍黄帽从吾好归去沧洲问钓槎
　　卜居懐林待用司空
　　卜居为爱龙山好薜茘隂连湖上村海日帆樯动书牖天风鹅鹳到柴门清时定许潜夫逺散地还知静者尊闻道平生谢太傅东山卧席未教温
　　秋日病懐
　　南州木落晚【一作嵗】萧萧蓟野风烟万里遥病后客心惟药物秋来人意满云霄平沙鴈带三湘雨横浦帆归八月潮揺落应悲楚公子不将旧业问【一作付】渔樵
　　李忠定祠
　　千秋祠庙对樵溪丞相回戈日向西江汉巳浮龙马去风尘遗恨鹧鸪啼中原经略时何及北狩君臣路渐迷三疏留君有东澈人情天运苦难齐
　　秋夜
　　七月欲尽天气清残月未上江犹明流萤渡水不一防蝉咽秋无数声独客尚未送贫贱四方况是多甲兵立罢西风夜无寐吴歈嫋嫋感人情
　　孤山寄太白山人
　　为问山人孙太初交情嵗晚莫教疎孤山梅萼春相恼满地松苓日自鉏江夏肯容祢处士茂陵初卧马相如知君不废苕溪钓书帛能无寄鲤鱼
　　嵗晏荅王时行
　　越王台下草堂隂万夀桥东流水心天畔风云新嵗晏霜前梅栁故园深黄巾乱后只茅屋白社归来无橘林揺落最怜王水部近时生理戴朝簪
　　子夜变歌
　　我欲渡螺江螺女不可遇人知子夜来不知子夜去
　　柴门
　　凉月光不了照我芳桂丛白鳬如人长来往柴门东
　　武夷櫂歌
　　幔亭彩幄防仙灵紫雾蒙蒙薄大清奏罢人间可哀曲凤笙龙管杳无声
　　櫂歌
　　青螺江头游子吟黄金台上秋云深风尘一别一万里美人驾车伤我心
　　游丹青阁懐许黄门啓衷
　　风流不见许黄门文字丹青阁尚存最怜佳句车盘驿黄犊青山何处村





　　明诗综卷三十七
　　钦定四库全书
　　明诗综卷三十八
　　翰林院检讨朱彞尊编
　　吕　柟【一首】
　　柟字仲木髙陵人正徳戊辰赐进士第一累官南京礼部右侍郎赠尚书諡文简有泾野集
　　天津
　　天津城外水浮天海口东来万里烟遥见帆樯云外落却疑日月镜中悬鹤巢不避波涛险蜃阁常依岛屿连愧是乗槎银汉客几回吟望斗牛边
　　景　【二首】
　　字伯时仪真人侨居南京正徳戊辰赐进士第二仕至南京春坊中允掌国子司业事有前溪集【顾华玉云中允诗主盛唐萧散遗俗词锋沛发靡不中的　陈羽伯云公诗潇洒直写性情无论唐宋　欧桢伯云伯时文法两汉诗主盛唐与蒋子云赵叔鸣朱升之号江北四子】
　　【静志居诗话前溪集久遂失传从卢子明广陵诗选録得二首其与陈玉泉论诗云辞取达意若惟以摹拟为工尺尺寸寸按古人之迹务求肖似何以达吾意乎葢亦矫北地之者】
　　懐水部蒋子云
　　棊局经旬隔壶觞胜引稀萧条怜我辈邻比有渔矶云竹晴还雨风花落更飞相期过山馆小坐可防归
　　送陈戸部南使
　　使节乗春色家园喜便过草堂寒雨细江堰晚云多緑栁临岐折青骊傍酒歌仍闻赴吴防胜事更如何王崇庆【二首】
　　崇庆字徳征开州人正徳戊辰进士累官戸部尚书赠太子少保有端溪先生集
　　送马守之泽州
　　寂寞山城里春风未有花野塘新水细茅店酒旗斜故国音书断长安道路賖何时共知已倾倒酌流霞
　　舟次徳州
　　逺浦渔舟小寒天柿叶稀归心正愁絶一鴈夕阳飞唐　龙【七首】
　　龙字虞佐兰谿人正徳戊辰进士累官太子太保吏部尚书卒赠少保諡文襄有渔石集【王元美云唐虞佐如苦行头陀终少解　穆敬甫云唐公诗若甲胄明光赫然耀日　顾言云文襄风度瓌爽颇臻古雅　陈卧子云渔石五言本之少陵已陟藩篱渐窥堂奥】
　　【诗话文襄敭歴中外宦辙所至必有留题其诗长于五律句如莺花边地少风雨暮春多云气雨中白山光鸟外青断湟春水浅乱石晓山稠赤峡青冥外飞泉急雨中星临河影动风入鼓声髙野水流渔市山云进郭门雪埋青兕呌霞引白驾飞细雨孤帆落疎灯两岸明岩林遗鲁殿畎亩变秦川野鹿避人走山禽向我啼冻云投浦宿倦鸟逐风回百里邮程逺三更吏稀残棊榕叶暑嫩醑菊花天岩置戍楼直峰悬鸟道斜客身病亦起短髪落还梳竹外青藜杖风前细葛巾移松邀老圃失鹤问前村均有风致】
　　送李拱元归田
　　春月白如雪春山青如铜杨栁未堪折归客何悤悤三径命巾车五湖漾孤篷从兹谢尘鞅陶然隠者风广结桑麻交逺寻麋鹿踪洪渊纵文鲂遥汉短防鸿嗤彼风尘子胡乃长书空
　　雨懐【二首】
　　细细风前断疎疎叶上闻亭台隠山雾城郭入溪云转益乡愁乱还怜世事纷早秋身似雁天外独思羣万树秋云里孤山细雨时江泥沾落絮花雾困游丝懐抱为谁好亲朋已久辞东溪读书处一水防青帷
　　冬至
　　天涯长至日灯下逺游人薄禄家犹赖休官话未真嵗时愁不住形影自相亲幸有梅花发寒香可结邻
　　赦书坪渡渭
　　渭北津多栁荒荒野色连十家桥外市双橹峡中船氷响潜鱼听沙明过鸟怜蹉跎归色晚风雪又残年
　　成县马融绛帐台
　　太守传经地幨舆趁月行栗亭秋雨歇鱼峡夜川明竹外双旌出沙边一吏迎荒台迷绛帐失学媿诸生
　　送蒋石庵赴湖南
　　细雨移尊日溪亭送客时风尘千里别宇宙几人知雪夜山隂兴春天渭北思老来乡社里杖屦更追随毛伯温【三首】
　　伯温字汝厉吉水人正徳戊辰进士除绍兴府推官征拜河南道御史歴按福建河南湖广陞大理寺丞擢都察院右佥都御史巡抚宁夏山西顺天回理院事陞右副都御史工部尚书改兵部从驾南征加太子太保天啓初追諡襄懋有东塘集
　　【诗话东堂数与夏公谨李献吉方思道相酬和故其诗颇具风格】
　　盐池驿留别张佥宪
　　共事未半载何当别悤悤对酒不能言沙碛惊寒风逖矣西夏区边储恒不充霜早嵗常歉役繁民多穷四时劳守终日事临戎衣单腹不饱目击心以恫多君计虑周每与愚议同正当期展布方念苏疲癃惭余但谋始仗君还图终愍此边塞苦慎勿隳前功
　　夜泊富阳
　　秋夜江风急楼船水月明汀洲散渔火烟树隠山城雁逐星河没虫依草岸鸣乡心愁欲絶何处捣衣声
　　邻霄台和丁近斋
　　殊方久客情能遣髙阁同登意忽开遏日髙帆过西峡霾云古树压南台沙村近带农田出海岸遥看湘舶来醉下虚亭寻古迹断碑危碣半莓苔
　　周　金【一首】
　　金字子庚南京右卫籍武进人正徳戊辰进士累官太子少保南京戸部尚书赠太子太保諡襄敏有上谷渔洋二稾
　　九日中山道中忆故园诸君子
　　揽辔川原秋日晴岳莲髙竝海云生天涯佳节愁中过尘世归心梦里惊懐李街头船傍屋通吴门下水连城登临忽忆当时事落帽风流何限情
　　潘　鉴【一首】
　　鉴字希古婺源人正徳戊辰进士累官兵部尚书兼右副都御史提督两广赠太子太保諡襄毅有古泉集
　　饯家兄希仁
　　寒雁呌汀洲归程不可留聊携季路榼相送仲宣楼嵗晚荆门树风微汉水舟乡心吾欲折行役几时休
　　奉谢中丞北湖公以丹砂见寄
　　郢雪催残腊荆云系病身雁过南岳近书枉北湖频梅福非凡吏桃源别有春丹砂开寳诀携我出风尘【陈达甫云后半有逸趣】
　　寇天叙【一首】
　　天叙字子惇榆次人正徳戊辰进士除南大理评事进左寺副迁宁波知府歴应天府丞以都察院右佥都御史巡抚宣府改抚治郧阳再改巡抚甘肃入为刑部右侍郎以忧归补兵部右侍郎有涂水集
　　题画
　　十月梅花开已多蹇驴冲雪野桥过亦知金紫趋朝贵奈此当前清兴何
　　欧阳铎【一首】
　　铎字崇道泰和人正徳戊辰进士厯官吏部右侍郎赠工部尚书諡恭简有恭简公遗集
　　次萍乡
　　明发宣风馆秋隂得气饶云昏山欲断泥泞路偏遥近县峰头塔横江屋底桥旧时铜漏刻强半土中焦王应鹏【四首】
　　应鹏字天宇鄞县人正徳戊辰进士累官右副都御史协理院事有定斋集【李杲堂云先生诗浑涵髙脱即置诸开元之际可谓大家其视学畿内告诫诸生以为学先立志不得轻议正人长者自絶于名教文章无徒仿摹字句其中索然致贻学术之祸一何深中后来学者之病痛切其言之也】
　　和渊明杂诗【二首】
　　神京四千里遥途今已逼杨栁何萧萧秋风吹长陌云深塞草黄露重秋江白仰视天宇寛俯觉微躯窄对景斯怅神当秋频作客忽忆四明山山中有旧宅
　　蔼蔼王朝士谋国如苞桑良谷非不多焉用存秕穅忾昔宣尼子栖栖亦絶粮鼎烹不足致时运有隂阳义命傥如此饥来非所伤白云思故都皎月明东方安得夙心人共此今夜觞
　　次州有述
　　銮舆将出狩逻骑已先征淮北三年水江西六月兵已应经睿览未许括苍生直北天王地星河永夜横
　　晓发淮口
　　春江歴歴水悠悠一夜东风五两收花信不知何地早乡书犹忆故园秋年来国是谁能定病起诗懐祗自愁昨日六飞巡幸后已将寛法遍南州
　　韩邦竒【三首】
　　邦竒字汝节朝邑人正徳戊辰进士歴官浙江佥事转山西防议擢佥都御史抚山西入为兵部侍郎进南京兵部尚书以地震陷死赠太子少保諡恭简有苑洛先生集
　　送唐中丞抚蜀
　　圣主忧全蜀中丞出上台蚕丛横地出熊轼倚天开节钺分封陛风霜动柏台莫辞前路险后命已相催
　　再过褫亭
　　野戍凄凄画角山城处处寒砧最是秋风羇客不堪暮雨乡心
　　韩邦靖【六首】
　　邦靖字汝庆邦竒之弟时号二韩正徳戊辰进士除工部贠外乾清宫灾应诏陈言系锦衣狱夺官为民起山西左防议有五泉集【王敬甫云五泉古歌词浸淫初唐间逼汉魏七言絶句诗类少陵　顾言云防议诗遒畅时有新语诗话五泉心慕手追乃在大复比于西原南泠不足方之孟有涯李嵩渚似胜一筹】
　　晚坐
　　遥峰罗夕日髙原蔼秋隂天风自何来吹我芳树林寒蝉发哀调蟋蟀嗣其音嵗月日以暮霜露日以深相思不自遣无乃劳君心持君一杯酒聊以开郁沈
　　闻雁
　　鸣雁萧萧下寒灯故故明角声传细雨云色度髙城兄弟无书信乾坤有甲兵秋风归未得见尔不胜情
　　寄杨侍御师文
　　逐客地虽僻故人情不疎已劳千里驾复覩数行书别思梅花后春风蕙草初江亭一杯酒何日话相于
　　中秋同何仲黙望月
　　令节他乡酒关山独夜情看花秋露下望月海云生碧汉通查近朱楼隔水明南飞有乌鹊作意向人鸣
　　圣驾西巡歌
　　渥洼龙马属天闲沙苑牛羊入大官八府三边俱望幸九重十月未回銮
　　谷太监出军歌
　　五千精锐下良乡云里旌旗鬬日光诸将不知中使贵夜来马上别君王
　　方　鹏【十一首】
　　鹏字时举昆山人正徳戊辰进士歴南京武选郎擢山西提学副使以疾辞用荐征拜春坊庶子迁太常卿有矫亭集【周子吁云太常诗尚典雅不事雕琢诗话矫亭古诗效陶近体学白颇饶自得之趣其自题小像云此像何人斯吴淞方矫亭颇记前身事生可六七龄一疾遽夭死天地为晦冥苍头抱我哭诸妇恸拊膺其家乃城居面北髙檐楹临街列屠沽隂风助哀声思之宛如胙语及辄涕零性灵想不寐还复得此生乃知记忆前身事匪独鲍井羊环也】
　　感寓【二首】
　　昔从京师归贺客来满屋家人纷治具牵羊就屠戮斯须立阶除羊忽跪而伏亟命舍之去何忍见觳觫君子充是心当使万物育如何一命士分符作民牧诛求入膏髓鞭挞烂肌肉置之囹圄中死者十五六安得如此羊食饱卧林麓
　　县尉谨修职屡受上官笞同僚狡而贪台章交荐之泣与妻子谋归去宁寒饥夷蹠既莫辨守此复何为
　　知足吟【三首】
　　人见白髪悲我见白髪喜多少贤达人不见白髪死髙才李长吉有道文中子行年未三十相与归蒿里吾生已倍之对镜宜莞尔
　　昔解晋皋组出处颇合宜不幸贱姓名误为当道知有诏落致仕再起职论思人皆为我荣我心独不怡终然野鹿性不能受衔羁踪迹日以逺音问日以稀当道赫然怒奋笔逐去之人皆为我惜我心乐不支岂惟全晚节亦以释羣疑地下见先子庶几无媿辞
　　山谷忤时宰运贬至宜州僧舍不容居置之南戍楼无奈风雨寒一疾竟勿瘳旁无期功亲棺殓谁与谋予今老牖下骨肉聚牀头但见眼前乐不知身后忧康哉复康哉地下从黔娄
　　纪异
　　壬辰孟夏月既望夜入酉东邻李氏子年可十八九门外闻作声蓬蓬似鼓缶开门出视之四捽其首逾墙更越树势若风雷吼捽至野庙中乱被老拳殴父母竞号呼踪迹竟无有亲邻各燃炬访觅遍林薮夜半忽自归状貌殊狞丑其身长丈余见者骇而走入门还复短瞪目但揺手母妻环问故稍语即闭口青紫色浮面缧絏痕映肘僵卧三日苏不能记谁某此理终莫诘语怪戒鲁叟
　　西洲和时鸣韵
　　水云深处卜幽栖不减防州旧瀼西寒雨渡头孤艇没夕阳江上逺山低养驯白鸭当门浴种就黄芦与屋齐未识东山歌舞地祗将尊酒对山妻
　　留都将归先呈未斋
　　羞将白髪恋京华已办归路不賖旋买鸡豚投里社敢驱鹅鸭恼邻家春风枕上闻啼鸟秋水溪头看泛槎莫道山翁无一事借书沽酒亦生涯
　　生日招逺林
　　劳劳六十又三年半在愁边半客边假我余生还对酒与人多忤合归田花前卧疾妨春事枕上敲诗失夜眠此日江村期一醉浅沙深竹系吴船
　　丙申新正试笔和舍弟韵
　　七十行年祗欠三清时无补自知慙轻寒枕上慵朝起细雨尊前剧夜谈春意熙熙人自乐病懐黯黯我何堪卖花声在东风外红白江梅共一担
　　偶作
　　静掩荆扉送夕曛几株残菊散幽芬一灯影射青绫被双杵声催白练裙老去闲思多旧事客来清话半新闻酒钱药价粗能备莫怪先生嬾卖文
　　方　凤【一首】
　　凤字时鸣鹏弟同榜进士官监察御史有改亭集【周子吁云时鸣负气不肯诡随于时肆志自适诗亦豪俊】
　　闲居
　　自入春来日日闲柴门无客昼长关枕书榻傍阶前树对酒牕开屋后山叶暗新枝花尽落泥添故垒燕初还近来识得全生术不放愁催两鬓斑
　　邵　锐【一首】
　　锐字思抑仁和人正徳戊辰进士歴官太仆寺卿赠右副都御史諡康僖有端峰存稾
　　荅程以道见寄之作兼简徐用先
　　近得辽阳信含情仔细看念君同患难垂老各平安野望余沙漠边愁重苦寒尺书艰往复惟有劝加餐孙　玺【一首】
　　玺字朝信平湖人正徳戊辰进士官至山西按察佥事以子植贵赠刑部尚书有峰溪集
　　关索岭
　　万里云南路三年始得归野梅浑破萼官栁半垂丝岭峻盘空险城尖叠石危边疆据形胜天畔控诸尼程啓充【一首】
　　啓充字以道嘉定州人正徳戊辰进士任监察御史赠光禄寺少卿
　　塞下曲
　　黑龙江上水云腥女直连兵下大宁五国城头秋月白至今哀怨海东青
　　戴　冠【七首】
　　冠字仲鹖信阳人【一云吉水人】正徳戊辰进士授戸部主事以建言贬广东乌石驿丞起戸部贠外出知延平府改苏州终山东提学副使有邃谷集【俞汝成云仲鹖声调宏迈话意劲拔慷慨激昂有古国士风　穆敬甫云戴诗如丹崖緑水澹然有味】
　　【诗话仲鹖与仲黙同乡里诗亦同调谓之具体可尔或言其五言律胜于仲黙岂笃论乎】
　　晓发
　　村鸡喔喔啼取火照行李隔篱谢主人出门渡溪水仰观罗浮岭白云犹未起
　　立春日舟中题
　　作客尚无地他乡空复春舟中儿女大天末嵗时新乐事喧殊俗穷愁缚逺人椒盘懐故里肠防白头亲
　　南夏
　　不作炎州客那知宇宙偏日车淹北戸火树烁南天气溽乗宵雨云蒸挟暮烟波斯夸白防出入不曽捐
　　寄王徳征登州
　　王子十年别封书万里来乾坤知汝在涕泪向谁开海国青春隔天隅白髪催相思一搔首独上越王台
　　人日游石磜
　　人日寻春到新隈新年物色太相催风吹燕子家家入暖逼桃花树树开久住山林殊自适频来峒客更无猜黄柑白酒能消渴尽日松间坐不回
　　雨晴出左掖
　　北阙春云散晓扉西山雪日弄晴晖雨声恨不连三日松树须教过十围嵗逺玉螭书未有昼长金马诏全稀侍臣欲老惟疎放自叹从容退食归
　　赠甘惠州
　　四百云峯面面开使君花厎放衙回人生岂必二千石只看罗浮也合来
　　陆　震【一首】
　　震字汝亨兰溪人正徳戊辰进士以车驾贠外郎抗疏劾江彬逮系三杖而死嘉靖初赠太常寺少卿
　　【诗话太常力批龙鳞九死不悔裹尸之后昼晦如夜海子水溢玉河七铁柱齐折天变岂不足畏耶诗存无多録四十字一字一碧血也】
　　朝房待罪
　　骥尾思千里葵心托万言一身曽许国九死敢防恩梅福冠犹在朱云槛不存空庭对明月古道照乾坤祝　銮【二首】
　　銮字鸣和当涂人正徳戊辰进士以祠部郎谏南巡廷杖仕至广东布政使有篁溪集
　　感兴
　　公输构大厦一人操引绳羣工虽不同各各奏其能用人不求备负荷随所胜所以无弃材百堵由兹兴或者太区别闻之为抚膺
　　仙源
　　仙源何处来无乃自天上不然瀑布泉那得千万丈方　豪【六首】
　　豪字思道开化人正徳戊辰进士除昆山知县陞刑部主事谏南巡杖阙下起湖广佥事进副使有棠陵集【顾言云方诗多出少陵蹊径陆次友云棠陵与孙郑衿契最深其才虽敏不及二子逺矣】
　　寻王粲楼故址
　　仙子乗云去不还空余词赋落人间髙楼试问今何处故老相传是此山极目平原空怅望侧身尘界欲飞攀漳沮秋净征鸿下越客悲吟鬓已斑
　　游桃花寺
　　听说桃花寺游人兴不禁桃花今不见流水尚堪寻
　　看月
　　看月月转明幽人寂无语山空秋夜长松露湿如雨
　　沧江吟
　　白髪沧江酒一尊丹枫赤壁自成村沙鸥汀雁真吾侣垂老何曽识县门
　　题画
　　乱山两岸一江横烟树蒙蒙雨乍晴钓艇自来还自去江风不动水禽鸣
　　鸳鸯湖
　　鸳鸯湖边落日明荷花十里櫂歌声丈人自折碧筒饮醉看秦塘海月生
　　马　録【二首】
　　録字君卿信阳卫籍绍兴山隂人正徳戊辰进士授固安知县擢监察御史有百愚集
　　霸州城行
　　霸州城外水绕墙霸州城头戍卒强四门髙楼接烟雾萦回十里多垂杨去年豺虎满天地此城南北皆战场至今落日照白骨血霑野草犹淋浪当时别县人皆走此城之人苦相守五马使君身姓王募招壮士犒牛酒遂令万夫同一心弯弓骂贼不絶口固安与霸为邻县此事分明眼中见乃知设险可守邦区区省费非民便
　　永清遇雨作
　　白日永清雨移时不肯休风前当槛落河汉近城流牛马谁堪辨蛟龙恐亦愁西归途路失何处问孤舟张　纶【一首】
　　纶字理之锦衣卫人正徳戊辰进士官按察使佥事嘉靖初以议大礼谪戍云南
　　锦衣狱中
　　重门扃夜月铃柝转深更客梦秋能作扉灯晓尚明君臣今古义儿女嵗时情起把青铜对愁怜白髪生胡缵宗【二首】
　　缵宗字孝思一字世甫巩昌人【一云山西文水人】正徳戊辰进士特授翰林检讨外补嘉定州判移守潼川迁南戸部郎中改吏部出知安庆府调苏州升山东防政改淅江歴河南布政使以右副都御史巡抚山东改理河道乗舆幸楚缵宗作诗记事为戸部主事王聫所讦逮下狱寻放归有鸟鼠山人集【袁永之云先生诗出入汉魏其视昌黎少陵若弗屑者而亦未始不合也　王元美云胡孝思如娇儿郎爱吴音兴到即讴不必合板　蒋仲舒云中丞天质颖敏亦一关中之隽第命意浅率不足多传】
　　【诗话孝思诗未入格顾沾沾自喜到处留题当永陵南巡作诗纪事有云穆王八骏空飞电湘竹英皇泪不磨用事殊不伦乃刻之于石致腾谗者之口其得免死幸也谢山人榛赠诗云白首全生逢圣主青山何意见骚人时孝思年将八十矣杖创呻吟犹占韵以谢其意气有不可及者然诗实牵率晋江王道思序之称其宏深精毅盛归美于秦风毋亦嗜秦人之炙者与】
　　拟古【二首】
　　惊喜君王至西华夜啓扉后车三十乗载得美人归【诗话康陵西幸恱乐戸刘良女遂载以归贮之腾禧殿号曰夫人及南巡日帝期以中途召之夫人脱簪予帝以示信帝骑过卢沟亡之大索不得也行至临清念夫人召之以不见簪不往帝不得已兼程抵潞河载夫人偕南寺观幡幢列镇国公号复系以名夫人每得竝书嘉靖初纳南京给事中王纪之言俾尽撤去然夫人在途常谏帝游猎非専以色固宠者鸟防山人是诗直书其事亦取祸之萌也】
　　上马入黄城嫖姚典禁兵犹言恩宠薄下马坐团营丁　奉【二首】
　　奉字献之常熟人正徳戊辰进士除行人歴南京吏部验封司郎中有南湖留稾
　　【诗话南湖诗不事锻链兴酣落笔往往暗合曩篇句如白苹风外水红叶雨中山径转花间月山飞树杪泉夜桥喧客櫂晓碓起邻灯菜甲今朝雨蒲香隔岸风人当红树坐船触白苹行白髪生秋日黄花惜暮年山寒松子落篱暝豆花深俱有风韵即呕心撚髭者为之不过尔耳】
　　拟古
　　白日坠西山明朝出东海天地无终期万物岂能待繁花重露零髙岸深谷汇昨见朱顔酡今看霜鬓改泛舟登蓬瀛蓬瀛果谁逮
　　寄尤少卿宗旸
　　张翰归时计亦疎秋风寂寞始登途不思五月清江上已有鳇鱼胜玉鲈
　　曽　璵【一首】
　　璵字东玉泸州人正徳戊辰进士由戸部郎出知建昌府有少岷存稾
　　【诗话王新建定宁庶人之乱吉安守伍公文定固称首功同时贑州则当涂邢珣袁州则武邑徐琏临江则临海戴徳孺饶州则晋江林城广信则闽周朝佐抚州则鄞陈槐建昌则少岷也其师至虽有后先寔同力共济少岷有收复南康功而不见録纂修地志者皆没其实故表出之诗虽未名家亦清脱无尘气】
　　南洲歌
　　南洲春早江蓠生南洲日长沙鸟鸣郎君莫向北湖去不似南洲烟水平
　　钱　琦【二首】
　　琦字公良海盐人正徳戊辰进士授盱眙知县歴南京刑部郎中出知临江府调思南有东畬集【顾言云临江诗冲秀弥畅　彭子殷云公良诗舂容驯雅每入唐人庭奥】
　　登献花岩
　　献花岩畔寺游子数登临花发年年好岩深处处隂风前收落果坐久换鸣禽世路何多事看山偶防心
　　过滁州
　　江北滁南数日程萧萧落木送秋声夕阳满地鸟飞絶人在乱山堆里行
　　凌　楷【一首】
　　楷字端甫扬州通州人正徳戊辰进士官【缺】部郎中
　　髙邮
　　孟城劳怅望烟树一浮洲地湿人多病林寒叶易秋人家留鸟迹国税独渔舟夜月珠光在多应照客愁骆用卿【一首】
　　用卿字原忠余姚人正徳戊辰进士官兵部贠外郎
　　题韩信庙
　　逐鹿中原汉力微登坛顿蹙楚军威足当蹑后犹分土心未猜时尚解衣毕竟封侯符蒯彻几曽握手到陈豨英魂漫洒荒山泪秋草长陵久落晖【李献吉云此题淮隂庙絶倡也】徐　爱【一首】
　　爱字曰仁余姚人正徳戊辰进士除知祁州歴官兵部郎中有横山集【黄太冲云文成之学得日仁而门人益亲日仁之亡文成有祝予之恸其诗力未深而不落凡俗】
　　纪游
　　壁磴临絶壑兼乗欲疲马屡盘羊肠出还惊虎颔下逼险悔初进稍纵觊复假如何穷探心阻困每未舍无端觅忧虞中止固由我回思竞利人何殊履危者
　　陆　伸【一首】
　　伸字安甫太仓人正徳戊辰进士官大理评事
　　河间道中
　　荒田残雪啄饥鸦握粟谋炊野店家辛苦莫辞行路逺冷风三日下牛车
　　田惟祜【二首】
　　惟祜字裕夫萧山人正徳戊辰进士有沧螺集【诗话裕夫领解浙闱时名蔚起今则知者寡矣诗如王谢子弟虽未陶铸毋论风流文采裙屐亦自不同】
　　龙游至衢州
　　龙游至衢州景不殊兰溪山少滩濑多沙石成长隄溪流时冲决两岸无平蹊湍急舟行速水浅石可携野旷少人烟地瘠艰鉏犂泊舟无村市遇夜随停栖幸无狂客惊惟闻山鸟啼船定水汩汩篷疎风凄凄寤寐梦不成候晓无鸣鸡惆怅盼家山遥遥望中迷
　　晚登城楼懐友
　　江城天暝夕阳微拍拍轻鸥逐浪飞水郭烟光迷野屋海天风色上征衣倚楼长笛家何在出浦扁舟人未归愁絶知心成两地目随征雁思依依
　　黄　卿【一首】
　　卿字时庸益都人正徳戊辰进士歴官江西布政使有编茗集
　　三关书事
　　曽闻甲戌边声急白首追谈足怆神子女牛羊充塞窟旌笳驼马暗风尘山埋战骨云长惨野哭惊沙草不春旧日偾军今甲第大廷持法是何人
　　童　寛【一首】
　　寛字栗卿兰溪人正徳戊辰进士监察御史改调平阳推官
　　雨花台
　　阿师何术陨天花台迥登临望眼賖百里晴山围帝宅六朝芳草入僧家层层树色寒烟合歴歴车声古道斜铁锁销沈龙战后落潮处处咽江沙






　　明诗综巻三十八
　　钦定四库全书
　　明诗综巻三十九
　　翰林院检讨朱彞尊编
　　杨　慎【二十五首】
　　慎字用脩新都人正徳辛未赐进士第一授翰林修撰以议大礼泣谏杖谪永昌天啓初追諡文宪有升庵集【薛君采云用脩穷极词章之绮丽牢笼载籍之菁华其卓絶之才博之学直欲追轧古人　张愈光云升庵诗予不喜其深邃而喜其朗爽也　王元美云杨用脩如暴富儿郎铜山金埒不晓吃饭着衣又云用脩工于证经而疎于解经详于裨史而忽于正史详于时事而不得诗旨求之宇宙之外而失之耳目之前又云徐昌谷有六朝之才而无其学杨用脩有六朝之学而非其才又云杨修撰之南中稾秾丽婉至华学士之岩居稾清澹简逺俱逺胜玉堂之作　穆敬甫云用脩学富千古人谓其诗不逮学然其诗亦非贞元以后语也　陈徳逺云用脩诗取材六代间似杜陵　王藩臣云先生诗时而汉魏时而六朝时而四杰时而李杜其于才无所不构而于体无所不兼　顾言云修撰咀英搜玉咳唾成珠　陈玉叔云用脩采摭既富蹊径终存近体多深沈之思絶句极风人之致又云用脩著书百余种时分宜故相乞品诗于万里外司空刘元瑞得神楼曲栖息终身其珍重如此至海内名流若永昌张愈光谓其立朝去国业葆贞华容孙仲可谓其防通广畜名髙众忌嘉州程给事谓其稗官小说因微适道昆山周太仆谓其权衡操纵含英茹实四明张司马谓其片词纎指根沿古初太仓王廷尉谓其才情葢代使事最工即诸家品而用脩可知也　黄清甫云杨喜用用僻事多着浮彩搜罗刻削无出其右而骈绘既繁性情多尽传谓美能没礼诗亦有之至诵其可怜风雨夜长在客涂中又江花与江草异国看春生情境俱穷真堪陨泪　李时逺云用脩评他人诗精当不可假借其所作未必如所评亦人才之通也　胡元瑞云用脩才情问学在正后嘉隆前挺出倔起无复依傍自是一时之杰格不甚髙而清新绮缛独掇六朝之秀合作者殊自斐然又云皇甫子循以六朝语入中唐调而清空无迹杨用脩以六朝语作初唐调而雕绘满前故知诗有别才学贵善用　陈卧子云用脩繁蔚之中时见新警宋辕文云用脩病在贪博故使事处往往求巧得拙要其天才本是竒丽真如七寳流苏静志居诗话虞伯生告袁伯长云文章之妙惟浙中庖者知之若川人之为庖也麤块而大脔浓醯而厚酱非不果然餍也而饮食之味微矣浙中之庖则不然凡水陆之产皆择取柔甘调其湆齐澄之有方而洁之不巳视之泠然水也而五味之和各得所求羽毛鳞甲之珍不易故性为文之妙亦犹是耳读用脩诗无异川人之庖矣予为之调择澄洁去其浓醘厚酱葢窃比于浙中之庖之义云】
　　行旅
　　行旅苦日短劳人知路遥忽忽嵗云暮客心中揺揺旷野积寒气四望但寂寥严霜下丰草朔风鸣枯条浮云起为葢坚氷结为桥白日隠余照云晻层霄鸣毂无停轮嘶马不解镳飞鸟夕知还征涂何迢迢无以慰苦辛兴言自成謡
　　三岔驿
　　三岔驿十字路北去南来几朝暮朝见扬扬拥葢来暮看寂寂回车去今古销沈名利中短亭流水长亭树
　　赋得千山红树图送杨茂之
　　萧郎雅工金碧画爱画碧鸡与金马画作千山红树图行色秋光两潇洒揺落深知宋玉悲登山临水送将归丹林初晓清霜重紫谷斜阳赤烧微故人辞我故乡去滇树遥遥接巴树桑落他山共醉时枫香客路销魂处白首遐荒老未还流波落木惨离顔锦城红树那能见千里随君梦里攀
　　锦津舟中对酒别刘善充
　　锦江烟水星桥渡惜别愁攀江上树青青杨栁故乡遥渺渺征人大荒去苏武流离十九年谁传书札上林边北风代马南枝鸟肠断当年蜀国
　　送余学官归罗江
　　豆子山打瓦鼓阳坪关撤白雨白雨下娶龙女织得绢二丈五一半属罗江一半属武我诵绵州歌思乡心独苦送君归罗江浦
　　宿金沙江
　　往年曽向嘉陵宿驿楼东畔阑干曲江声彻夜动离愁月色中天照幽独岂意飘零瘴海头嘉陵回首转悠悠江声月色何堪说肠断金沙万里流
　　山行即事
　　桐子花开映村坞单衣初试贫儿舞春寒已过四十五
　　十二月朔旦南郊扈从省牲
　　天仗云门外宵衣晓漏前苍龙旂影动朱鹭鼓声传星烂甘泉烛霜清泰畤烟南郊警新毕重覩孝皇年【方思道云得初唐体】
　　咸阳
　　帝里繁华歇神皋嵗月多秦城依北斗渭水象天河頽堞无遗土惊川有逝波丘陵沈霸气松柏起悲歌
　　青桥
　　闻道盘云栈邮亭枕水涯猨猱临客路鸡犬隔仙家风起青丘树春迷玉洞花旅懐今日豁停幰问裦斜
　　送髙公次长洲尹
　　祖帐燕台下官曹震泽东星躔牛斗近地脉海潮通新水催飞鹢微霜度早鸿循良多暇日题咏继文雄
　　寄石季瞻赴临安谪
　　闻道炎方谪遥从瘴海过后期淹嵗月前路任风波霄汉蜚鸿逺关门虎豹多小居何处问薜荔在山阿
　　送周子庚都宪抚边
　　肃肃戒严程萧萧边【一作斑】马鸣龙庭新节制骑省旧才名玉律调秋气金铙寝夜声陇云笳外结关月笛中明鸾朔临秦障鹑瓢绕汉城沙汀行见鴈海树坐闻莺游雾懐前赏归风遡别情伫听歌凯入一举塞垣清
　　送客
　　合尊且醉花间分襟易惨愁顔朝下春风紫陌天涯落日青山美人明月相望游子浮云独还愁见河桥栁色劳歌一曲阳关
　　春兴
　　最髙楼上俯晴川万里登临絶塞边碣石东浮三绛色秀峰西合防苍烟天涯游子悬双泪海畔孤臣谪九年虚拟短衣随李广汉家无事勒燕然
　　中秋禁中对月
　　汉家台殿号明光月满秋髙夜未央银箭金壶催漏水仙音法曲献霓裳路车天逺鸾声静宫扇风多雉影凉千里可怜同此夕美人迢递隔西方
　　懐归
　　星桥南望沈犀渚雪岭西连抱珥河关塞渺茫魂梦隔山川迢递别离多汀洲春雨搴芳杜茅屋秋风带女萝心事未从詹尹卜生涯聊听僰童歌
　　李君偕过皋桥新居言别
　　沙门草阁对渔舟坐俯昆池万里流萧索暮涂犹浪迹登临暇日岂销忧阮公失路谁青眼江令还家尚黒头行见羣英满青琐宁忘一老在沧洲
　　竹枝词
　　防州府城白帝西家家楼阁层层梯冬雪下来不到地春水生时与树齐
　　滇海竹枝词
　　东浦彩虹悬水桩西山白雨防寒江烟中艇子揺两桨空里鹭鸶飞一双【自注滇人唤虹霓为水桩】
　　寄逺曲
　　濯锦江头烟水緑相思万里人如玉瑶琴别后不曽弹今朝才理将归曲
　　江陵舟中赠田李二子
　　落月寒沙夜未分玉箫金管醉中闻明朝回首沅江路愁听清猨和白云
　　望中条山
　　征马长鸣向北风崤关回首暮云东太行过尽中条出一路青山白雪中
　　于役江乡归经板桥
　　千里长征不惮遥解鞍明日问归桡真如谢脁宣城路南浦新林过板桥
　　赠筝人
　　绮筵雕俎唤新声博取琼花出玉英肯信博陵崔十四平生愿作乐中筝
　　张　璧【一首】
　　璧字崇象石首人正徳辛未进士改庶吉士累官太子太保礼部尚书东阁大学士赠少保諡文简有阳峰家藏集
　　尹巽峰遣祀衡山得配字
　　天王御宸位相国熙帝载维时肇初元秩礼肆禋类皇皇遣近臣肃肃将逺赉顾兹南岳镇而与朱鸟配星分当翼轸地望等恒岱坤维得艮止后土资负载祝融正盘纡灵爽岂茫昧巽峰天下士祗命□壤内晨装发潞河夕舸达江汇牺宰设衡楅虞人剪荒秽再宿整襟冠三薰洁醇酹乐张洞庭野纫忆兰芷佩探歴道弥广登览神愈倍礼成眷桑梓敬止重风槩秋徂命倌人星言理征駾于皇念啓沃迟子日展对凄恻懐修涂音尘慰寮寀
　　王以旂【一首】
　　以旂字士招江宁人正徳辛未进士累官太子太保兵部尚书兼右都御史赠少保諡襄敏有石冈集
　　九日登长城关楼
　　边塞髙登百尺楼遥天极目迥消愁穹庐逺向西番徙烽火无劳内地忧四野牛羊随处牧千家禾黍满场收喜看安阜叨清宴醉倚黄花插白头
　　孙承恩【一首】
　　承恩字贞父松江华亭人正徳辛未进士歴官太子少保礼部尚书兼翰林学士掌詹事府赠太子太保諡文简有使郢稾
　　经孟浩然故里
　　孟六亦髙人神思乃清朗读书陋拘牵制行喜疎旷赋诗妙天趣力索不可仿冲融大雅音金石振遗响禁中遇天子召对心所向终焉意不合归哉南山放唐诗盛千古公也李杜行布衣一时穷髙誉后人仰我来经故里慨矣劳缅想鹿门当时月依依汉江上
　　王　道【一首】
　　道字纯甫武城人正徳辛未进士改庶吉士歴官吏部右侍郎赠礼部尚书諡文定有顺渠文集
　　【诗话顺渠说经不堕宋人理窟诗虽无意求工亦少习气】
　　过旧居有感
　　破屋頽垣是几年重来下马一凄然丁宁好防门前栁曽系诗人万里船
　　汪锡【一首】
　　锡字天啓婺源人正徳辛未进士选给事中陞太仆卿擢都御史巡抚江西入为戸部侍郎卒赠尚书有东峰集
　　朝鸦
　　景阳钟动晓鸦飞汉殿千官拜玉墀仙仗才移东殿去翩翩栖满万年枝【陈达甫云此司徒初入掖垣时作也托喻可想】
　　许成名【一首】
　　成名字思仁聊城人正徳辛未进士改庶吉士授编修歴谕徳进侍读学士迁太常寺卿掌国子祭酒陞礼部右侍郎有龙石稾【苏谷原云龙石诗清新俊逸健拔谨严　朱中立云龙石诗气平音和葢晚唐之佳者】
　　西师
　　上谷烽烟犹未定西戎消息近如何莎车空忆班都防铜柱曽闻马伏波铁骑休论榆塞险羽书今报劒门多何时筹防销金甲防见旋师振玉珂【陈用亶云诗亦具体特铜柱铁骑金甲未免近复尔】
　　屠　径【一首】
　　俓字直卿鄞县人太保滽子正徳辛未进士官吏部郎中
　　夜闻笛
　　梦破寒犹重更长客更愁何人吹短笛今夜在南楼屠　侨【二首】
　　侨字安卿鄞县人正徳辛未进士累官太子太保左都御史赠少保諡简肃有东洲杂稾
　　江头晚步
　　薄晚江行意若何夕阳微影漏林柯縁厓白鸟沙痕浅隔岸青山塔影多下网人听潮外语入村船载渡头歌观澜不用登遐絶百里蛟门送海波
　　雨夜泊塘栖
　　出关弥望冻云低画鹢迎春未试题四十五程灯火夜一川风雨泊塘栖
　　柴　竒【一首】
　　竒字徳美昆山人正徳辛未进士歴官应天府尹有黼庵遗稾【邹谦之云黼庵胸无城府言无粉绘行无机穽诗文皆典雅雄健不落骫骳不矜刻峭　周子吁云京兆诗文雄丽郁有气】
　　勉闻侄
　　汝父三十三一疾弃诸孤汝母二十九赤手抱二雏辛勤二十年完此身后图汝兄亦已矣所望在汝躯汝今逾三十尚尔在泥涂年齿日已长嵗月易以徂父书能读否狂药曽戒无汝若不努力何以慰老夫【缪天自云语虽浅而不肤】
　　汪文盛【一首】
　　文盛字希周崇阳人正徳辛未进士除饶州府推官入为武选主事諌南巡廷杖嘉靖初出知福州府歴官按察使以佥都御史巡抚云南进大理卿有白泉集
　　西苑
　　万年枝上露华清百子池边月色明宫草经秋犹自碧君王御辇不曽行
　　郭维藩【一首】
　　维藩字价夫仪封人正徳辛未进士歴官太常寺少卿兼翰林院侍读学士掌院事
　　送髙颖之少卿赴南都
　　广陵别后金陵别旧嵗君来今嵗归回首十年犹反掌含情千里各沾衣江萍逐櫂随流水云树连天入翠微卿佐官闲南国胜湖山清赏莫相违
　　郝凤升【二首】
　　凤升字瑞卿汀州卫人正徳辛未进士大理寺副有九龙山房集
　　圣驾入城
　　警跸都门里传呼天子归有生皆帝徳不怒自民威衣带千金誓汤城万里围自今归马后紫极但垂衣
　　无题
　　来去浑疑云雨踪楚王宫北数声钟情当厚处翻成怨泪到干时不觉浓烟缕湘裙飞蛱蝶玉屛罗幕堕芙蓉月中剰有森森桂遮却清光第几重
　　游　琏【一首】
　　琏字世重连江人正徳辛未进士歴官广东按察副使有少石稾
　　兴田道中
　　兴田驿路人家绕烟火依稀出逺山防圃秧分疎雨外茶烟人语乱云间半生恋阙心空赤五马之官鬓欲斑独坐肩舆懐正恶武夷遥望一开顔
　　汪必东【一首】
　　必东字希防崇阳人正徳辛未进士歴官河南防政有南隽集
　　过刘家隔
　　崛起刘家隔周流汉水川白连云梦泽青带郢门烟蜂蚁偏屯聚鱼盐竞贸迁最怜贫土著蒿里剪桑田齐之鸾【十五首】
　　之鸾字瑞卿桐城人正徳辛未进士改庶吉士授刑科给事中歴吏兵二科左右给事世宗即位考察谪崇徳县丞移知长兴县稍迁南京刑部郎中以陜西按察佥事巡宁夏升副使改河南再改山东终河南按察使有蓉川集【汪可亭云公属文藻丽不尚竒涩而语意新妙诗有一韵叠至数十首者搜探竒崛毫末不遗他人多即难工公有余力矣　钱饮光云公诗文妙当世开吾乡风气之始文絶去枝蔓直摅所欲言诗有气力精采往往造出人意表大抵一意孤行无所依附　潘蜀藻云读齐公南征纪行入夏録未甞不咨嗟叹咏以为沈郁浑脱大得瀼西之传北地犹去而千里】
　　【诗话蓉川在给舍最为敢言侃侃不阿止康陵罢设花酒店不当论威武大将军功宁庶人造龙艘戏剧潜结近幸邀帝南幸图谋不轨行有日矣偕邢给事寰许给事复礼留驾及康陵亲征又作回銮赋以讽且力白王新建之诬洵骨鲠之臣也顾见容于康陵而不容于永陵何哉及入西夏值早涝之余见居人刈蓬科其类有棉蓬刺蓬二种子皆可以为面饥民借以充腹取而啖之苦恶辛涩乃封题以进且言国家有大可忧之事三庙谟有深可惜者四斥及议礼大臣并责永陵不能虚已可谓言人所不敢言矣入夏诸诗山川险隘诵之有如聚米与尹佥事耕竝工惜乎志边关者均未之采録也】
　　晚宿良乡
　　我行至良乡车驾已临涿官藏供亿烦吏走威势捉人马正饥疲晚得粟一握华馆据髙轩敝庐聊破幄阶前树却佳緑叶未全剥独坐新霁清悠然念盘错自顾章句生胡此拥矛矟感时不成寐起视明河数月色忽半窗枕上闻吹角
　　龙门龛
　　伊水出龙门疏凿惟禹绩溪萦汇澄潭云断划絶壁泛舟巡南厓诸龛空翠滴逺疑穴陶复近听境寥阒黄冠一人来导我纵幽觌何年驱工深窟隠金狄颀然丈六身大小随刓剔旁有钲鼓鸣愚氓伺考击自从拓跋来事佛转成癖荒哉魏王泰孝诚空尔激不知文徳贤坤美符帝锡天堂无则巳有则必登歴何事石上灾千古不可涤无乃托亲名志祈潜夺嫡欲为生民主先被河神溺向使正储位亦终贻唐慼经行谩诛心期使来者惕
　　稠桑道中望黄河
　　桃林蟠土山谷入昧所出地底无傍风天际有中日仰视耕获人转折忽相失仄登蚁縁枝幽盘蠧闭帙仆夫虞殒伤反汗更股栗伊予慕昔贤驭吏屡遭叱径尽蹑河壖黄流过箭疾逾关势弥雄四齧奔马逸不知真宰意何贵砥柱窒泛滥民其鱼岂止桑田溢三门中古开神禹功谁匹至今沮洳尽作秔稻窟吾生髪半苍世路十不一及兹瞻华嵩眼豁心神翐向来险逺虞兹晨忧已释
　　宁州晓发
　　灯火啓严城戴星行未已夜来下絶坂左右崇墉倚昏黑迷前旌时顾斗杓指晨鸡登顿初险涩曙光紫林原衍山巅溪壑行地里坡陀首干龙浮立土不滓所以穴居民患燥不患水改邑视井泉卑栖固其理耕者百仞上汲者千寻底下山阻深沟上山据髙垒四邻守无虞塞马徒为驶民贫独可忧咸秦此唇齿
　　书郾城县台壁
　　长路淹炎日驱驰损壮心倦便双柏坐幽伴一蛩吟嘉谷连河内飞蝗度汝隂经过见人乐亦足豁烦襟
　　邠州晓发【二首】
　　残月征人早州城奥窔间呼船渡泾水立马望豳山禾黍髙低垄烟云逺近关谁能渠白石种稻浊泥湾泾北山横絶穿厓细路髙偏悬疑有麓峻极乃平皋岭露催禾黍秋风飒苎袍忧勤见遗俗无地立蓬蒿
　　灵祐驿次毛东塘韵
　　江路盘山转頽垣此驿亭塞云风外白畦菽露中青鸟雀无归树骅骝不在坰谁教心匪石自信迹如萍
　　元旦次潘大行宗鲁韵
　　三朝待漏趋金阙五拜瞻天散紫宸宦迹只寻常里过皇图又十四回新花边劒佩明初景塞外旌旗驻早春安得封疆倚颇牧坐纾北顾埽蜂屯
　　将至茌平
　　长途秋暮马騑騑风起尘髙雉堞微蝉到夕阳声更急树经寒露叶初飞正闻老母平安信兼喜中丞克捷威扬防不知行色倦欲沽村酿解朝衣
　　谒范韩祀
　　拓跋余凶势更张二公相望屹金汤一堂俎豆瞻遗像万古河山识巨防贾防清时薪抱火虞渊昏夜日重光秋隂昼转空阶树恨入边烽照朔方
　　赤木里口墩下坐憩
　　赤木空蒙翠接天悬车路杪下烽烟须驱虎北冯金塔更走龙南跨玉泉青草谷中兼得水白云岩下尽堪田奔驰庶竭涓埃报心苦三陲版榦前
　　过田州故城
　　河外军藩麦秀中唐兵昔数朔方雄韩公北筑三城路至徳中兴一旅功番刻劲销春藓碧汉花秾映寺门红髙云不罩田州墖水鹤归巢戛暮空
　　九日涂次登清水关城
　　朔方三度重阳节河曲干旌嵗嵗忙鬓髪已甘尘路白菊花犹见塞垣黄中丞疏有回天力太宰功无缩地方云外好呼南去鴈系书先为报江乡
　　渡河六言
　　有意唱筹益粟无神驱石修边四月黄沙八渡双旌紫塞三年
　　毛　宪【一首】
　　宪字式之武进人正徳辛未进士官礼科右给事中有古庵集
　　【诗话古庵讲学主道南书院诗非所长具体而已】
　　题扇
　　云山拥前溪竹树傍厓石晴风驾扁舟兴到任所适水色与天光上下涵一碧习静久忘机鱼鸟亦驯格谁知至乐心物类固无隔
　　周廷用【四首】
　　廷用字子贤华容人正徳辛未进士授宜黄知县入为御史外补佥事防议福建备兵四川进江西按察使有八厓集【顾华玉云子贤才禀超融文锋迅涌援笔长赋烂然成章】
　　【诗话八厓放言忤俗东桥深惜之国宝新编以之为殿赞云按察人豪阔视放言文藻性成早垂钜篇然制作庸庸求其钜篇颇罕】
　　池上晚坐
　　皎镜净方塘月波涵一碧防滟照脩篁风声鸣瑟瑟爱此澹忘归呼童巻湘帙清籁动我衣微露润我帻繁星灿以罗羣嚻久复寂冲旷得所怡税驾将何适
　　攒宫
　　宋家陵墓满空山北望嵩丘路险艰一代龙蛇逢末运百年鳬鴈出尘寰空闻玉椁金城返不见旌旗瀚海还无限鼎湖湘水怨白云斑竹泪潸潸
　　经广武城
　　广武城边草树青浊河波浪昼冥冥天呼垓下真龙起事异鸿沟白马刑日晚沙场留返照秋风燐火乱残星英雄自古功无敌阮籍狂言未可听
　　过壤东
　　壤东瀼西云日晴官船挝鼓上滩行不憎樯燕风前语最爱山花雨后明杜甫草堂元地胜孔明图陈自天成明朝滟滪瞿塘上却望连云栈阁横
　　孙继芳【一首】
　　继芳字世其华容人正徳辛未进士除刑部主事改兵部歴员外谏南巡廷杖寻迁郎中出为云南提学副使有石矶集
　　送徐太史使辽府
　　节重天王使情亲帝子家云霄三殿诏波浪九江槎庾亮楼前月湘娥庙里花金樽髙宴罢须拟吊长沙
　　北征还朝凯歌
　　牙旗寳葢耀星文椅鹿牵羊总百羣二十四通催羯鼓帐前齐贺大将军
　　李际元【一首】
　　际元阳谷人正徳辛未进士歴官按察佥事
　　双流次韵
　　鼓角催晨发川原蔼暮隂小溪清见石新栁细垂金洞迥云依树山深鸟隔林天涯看落月盈缩饱经心卢　雍【一首】
　　雍字师邵吴县人正徳辛未进士官监察御史有古园集
　　泊头晚泊欲访子济侍御不果
　　河流寒未冻市集晚犹喧日落新桥驿烟生独树村沙船露灯影滩石带氷痕不见西台客幽懐谁与论王　璜【二首】
　　璜字廷实濬县人正徳辛未进士除陜西道御史巡按浙江
　　云中歌【二首】
　　潮涌云屯外四家操回马首带金花行人莫笑应州小武庙当年驻翠华
　　云州城外日风沙云州城里日繁华金钗行酒将军喜醉倒银壶小校家
　　徐　咸【五首】
　　咸字子正海盐人正徳辛未进士除知沔阳州入为兵部主事歴官襄阳知府有东濵稾【诗话东濵为丰厓同母弟昆友皆娴风雅归田后筑园城闉名曰余春中叠石为小东山与钱东畬太守朱西村山人辈结小瀛洲十老社其后倭人入冦所在焚储积遂舍园基以为仓焉句如路自穷厓入人如倦鸟还千年牛首寺一勺虎跑泉客醉黄花酒僧供白雪餻棘林花落子茒屋燕将儿山逺不闻漏夜寒疑有霜颇类贾岛佛】
　　井南社饮得影字
　　层楼俯青林芳筵接髙迥众賔来逶迤被服野而整时维沍寒后风日不作冷江梅泄春香鸣禽恋余景时物适我懐忘却酒力猛飘风吹人衣素髪飒垂领浩歌入城闉海鹤振孤影
　　石首蓬莱阁
　　蓬莱髙阁临清汉阁下风涛日夕撞花日映红明霁野草烟浮緑翳晴窗雕阑逺挹荆南胜玉笛新开洞府腔怅望谪仙何处去娟娟秋月照澄江
　　夜坐
　　凉飇落长松明月出东岭空山夜无人鹤不闻警
　　西园杂咏
　　南园老梅苦寂寞移种北园临小池却怜池水净如镜照见横斜三两枝
　　湖上
　　涌金门外水青青倒浸西山似画屏十里暖风鱼浪细扁舟忽过望湖亭
　　赵　汉【二首】
　　汉字鸿逵平湖人正徳辛未进士除建昌推官入为给事中转山西防政有渐斋集
　　泊州
　　山寺清钟晓江帆细雨秋洲三日泊不为阻风留
　　湖上
　　鸟入山光去舟分树影过秋江平似掌何处起风波南大吉【二首】
　　大吉字元善渭南人正徳辛未进士授戸部主事歴郎中出知绍兴府有瑞泉集
　　【诗话元善好青紫囊书妙善占墓其守绍兴谓窆石非禹处别于庙东南建丰碑题曰大禹陵其后望秩于是处焉五言诗颇穏帖无秦人忼厉之气】
　　闻驾幸朔方
　　铁骑緑沈枪传闻下朔方紫台边月白青海陈云黄寝阁鸡声早行营虎步长巡游称圣世车迹到幽荒
　　和马仲房雨
　　凉风吹昼雨萧防自西岑细细縁郊迥霏霏度阙深双虹明夕照万戸动秋砧为想西征辇应停北塞隂常　伦【五首】
　　伦字明卿沁水人正徳辛未进士除大理评事谪夀州判官迁知宁羌州有评事集【王元美云常明卿如沙苑儿驹骄嘶自赏未谐步骤　陈卧子云明卿气骨髙朗颇能自运】
　　望山有懐故居
　　羁步局重城流观狭西野髙髙见西山乡愁冀倾写天际望不极延伫一潇洒落叶归故根山云满秋槚无情尚有适何以慰离者
　　客行篇寄山中所知
　　客行千里道尘土缁裳衣郁郁胡不乐思欲复西归逝者如斯夫朝露待日晞人生一世间乃与愿相违黄鹄举何迥鹪鹩栖何卑抚劒独嗟咤临岐浩徘徊因风寄黄绮管晏非所希
　　和王玉溪过韩信岭
　　汉代推英武将军第一人祸竒因蹑足功大不谋身带砺山河旧丹青祠庙新长陵一抔土寂寞亦三秦
　　竹
　　庭竹娟娟色虚堂肃晚隂翠交红果润清防碧苔深凉月侵氷簟流风送玉琴嵗寒终不改长此防双林
　　采莲曲
　　素月开歌扇红蕖艳舞衣隔江闻笑语隠隠櫂歌归俞　璋【一首】
　　璋字朝相昆山人正徳辛未进士官大理评事
　　上方
　　山寺昼隂寂緑萝覆绳牀乍爱石苔古忽闻兰草香逺树多暮色幽泉有深光持此积喧意来访逍遥场顿　锐【九首】
　　锐涿州人正徳辛未进士官戸部主事【一云长史】有鸥汀渔啸集
　　【诗话长史时名籍甚北人语云涿郡有才才一石锐得其八诗颇警拔微嫌冗长耳】
　　楼桑庙迎送神曲【二首】
　　帝子降兮范之阳怳临睨兮旧乡山苍苍兮水泱泱神之来兮骖驷虬玉鸾鸣兮啾啾云车兮羽葢楼桑隂兮蔽芾牲既肥兮酒香繐帷施兮雕玉牀荃髙坐兮乐未央
　　帝子去兮安之违桑梓兮心孔悲白帝城兮永安宫鱼之腹兮蚕丛巫阳云雨兮洞庭波虽信美而非吾土兮矧蛟鳄与鼋鼍归来兮归来其乐兮如何
　　铜雀妓
　　西陵芳草合松柏半为薪宫殿飞铜雀下饮漳河濵檀烟冷余烬繐帐网流尘白头歌舞妓来教晋宫人
　　出圣水关往凤皇山寺
　　鑯峻攒泬寥参差入烟雾涂疑工凿石截乱流渡诘曲骇千转坦荡不数步隂厓汇灵渊未冬已寒沍欲上仍趦趄先登必奋怒谷响杂鼯鼪涧踪过狐兔断径屡猱接倾岩数狼顾肆贪兴防竒强制心胆怖睨憎仄磴危足试欹岑固渐与世人隔遂惬平生慕絶尘乃无地升天疑有路得意真忘言无心忽成句象设教莫袪烟霞疾已痼空寂排冥诠清虚获悟尘网奄頽龄恨为造化误
　　臯湖秋晚
　　木落天宇清草枯风力劲平湖着微霜摧此万荷柄蓐收浸无权冥欲司政逺山寒更翠积水旷而防湘娥理晨妆髻鬟堕明镜轻飇漾沦涟碧緑交掩映水鸟各沈浮游泳自其性安得金石膏瘥我山水病
　　湖庄秋事
　　郊墟絶喧豗村落断轮鞅况兹千顷湖初秋减新涨无日不沈山有风即生浪微波净涟漪晴宇堕空旷野服时登临箕踞衡臯上兴阑聊咏归扶将独藜杖鹿门庞徳公栗里陶元亮如此足百年外无分寸望
　　观鬬蟋蟀
　　蟋蟀着豳风泉壤恒食息迎隂已振羽欲鸣先鼓翼候气感化机吟秋率其职于世无所争岂有刚膂力都縁助人意自负万夫特见敌竖两股怒须如卓棘昂藏忿塞胷彭亨气填臆将搏必踞蹲思奋肆陵逼既却还直前已困未甘踣雄心期决胜壮志冀必克依稀触与蛮蜗角并开国人生亦类斯驹隙竞失得知雄守其雌老氏有渊识
　　房山孔水洞
　　石窦水拖练灵源地絶尘浪传飞白鼠无处隠赪鳞入夏桃花尽经春荇叶新轻舠不可入岂有避秦人
　　西巡曲
　　飞轮击水日三千咫尺长安在日边试向茂陵髙处望未央前殿立铜仙
　　王　溱【一首】
　　溱字公济开州人正徳辛未进士除沁水知县擢广西道御史出知平阳府迁盐运使致仕
　　落星寺别蒋南泠
　　别意随流水回船过落星湖光侵寺碧山色入帘青鸥鹭驯沙岸鱼龙骇石汀虚堂归兴渺烟浪晚冥冥陆　俸【一首】
　　俸字天爵号桃谷吴县人正徳辛未进士歴官寳庆知府【岳东伯云桃谷早登仕籍无暇篇章晚就操觚遂超多士灵心夙构颖悟居多朝夕苦吟已收时论葢能守约少陵之方博施唐人之作者也】
　　酬刘子古镜
　　古镜不自惜遥缄千里音悬悬照肝胆奚啻双南金贠质凝精光螭盘古铭深明月入我懐聊复理吾簪与君别几时鬓发雪已侵冉冉悲年暮悠悠空陆沈愿言保不缺报君久要心






　　明诗综巻三十九
　　钦定四库全书
　　明诗综卷四十
　　翰林院检讨朱彞尊编
　　唐　臯【一首】
　　臯字守之歙县人正徳甲戌赐进士第一授修撰进侍讲学士
　　明妃曲
　　黄金不买画图中从此春花闭汉宫到得君王识倾国无人主议罢和戎
　　蔡　昂【一首】
　　昂字衡仲山阳人正徳甲戌赐进士第三除翰林编修累官礼部左侍郎赠尚书有颐贞堂稾
　　送朱伯仁任四川行都司断事
　　白帝秋风动乌蛮夕照含怜君游宦处地极势西南殊俗聊相问军谋亦共参雄飞方自此休说鬓防鬖霍　韬【一首】
　　韬字渭先南海人正徳甲戌进士累官太子少保礼部尚书兼翰林院学士赠太子太保諡文敏有渭厓文集
　　赠方棠陵用陶饮酒韵
　　张弓射飞鸟巧者犹能得君子履周道岂为多岐惑义命良独安行止顺通塞逺之垂万世近之范一国珍重君此行时哉惟语黙
　　刘储秀【一首】
　　储秀字士竒咸宁人正徳甲戌进士繇刑部主事累迁湖广按察使歴戸部侍郎仕至兵部尚书
　　送龙长史之武昌
　　荆衡山漠漠江汉水汤汤送汝从兹去何时到武昌楚筵堪设醴汉署忆含香北上多鸿鴈音书好寄将简　霄【二首】
　　霄字腾芳新喻人正徳甲戌进士歴官南京兵部右侍郎有蓉溪集
　　过雪垻番寨
　　雪垻傍流沙风烟几十家蓬头男菁编髪妇耕畬皮甲张藤盾毛衣缀线麻也知天子使罗拜接江涯
　　潞河舟中作
　　潞水经年别风尘又觉非岸芦迎櫂舞樯燕掠人飞泽国鱼梁竭江城候吏稀人烟沙草外一缕起斜晖陆　杰【一首】
　　杰字元望平湖人正徳甲戌进士授兵部主事谏南巡廷杖后迁陜西按察副使终工部侍郎有集
　　客舍
　　行役殊无已其如嵗晏何宦情因拙澹乡梦入秋多月巷千砧发霜天一雁过吾庐今夜好可惜掩松萝吴　铠【二首】
　　铠字文济阳谷人正徳甲戌进士授行人擢监察御史升福建按察副使歴陜西防政云南按察使终佥都御史
　　书营平侯祠壁
　　白草连天逺黄云出塞平霜笳吹汉月寒笛弄秦声北海犹传箭西戎未息兵屯田当宁意宁惜度金城
　　凉州
　　闻道凉州戍连年去未回健儿多战死彍骑至今来白骨纷无数黄云惨不开龙城秋夜月羌笛不胜哀林大辂【二首】
　　大辂字以乗莆田人正徳甲戌进士以工部员外郎谏南巡予杖系狱谪判夷陵州嘉靖初起江西按察佥事歴副都御史巡抚湖南自劾归有愧瘖集【林茂贞云二山诗在仕途者忠愤激烈无依阿取容之态在林居者冲适雅淡无愤时嫉世之心要皆出于性灵非骚人墨客风云月露之作也　王应时云二山诗典丽隽逺冞入堂奥　谢山子云林诗朴厚可比蔡忠惠　林雨可云二山诗锻链而不伤自然静志居诗话二山与南泠最相契诗亦近之第稍逊耳品当在李川父孟望之之间】
　　吊马伏波祠
　　野渡维江舸荒祠荐涧芹鱼龙喧永昼日月照迷津阻絶征蛮路艰危报主身只今嗟薏苡临吊几伤神
　　蒋子云都水定居西长安门外
　　南泠三载赋闲居春日长安近卜庐苑树飞烟分客榻禁钟浮月散朝车扬雄天禄多竒字方朔金门有谏书相望西桥应不逺莫教风雨往来疎
　　林　炫【四首】
　　炫字贞孚闽县人尚书庭防子正徳甲戌进士歴官通政司防议有榕江集
　　伤歌行
　　楚人不识凤谓是五色鸡鲁人不识麟谓是麕而蹄天时茍不值贤圣终见嗤爰居避海风享祀将奚为寄言明哲士乐命安蓬闺
　　有感用杜韵
　　将帅承新渥军储惜去年似闻千里雾犹蔽九重天贵戚争开府烽烟近到边玉关何日闭遗恨自张骞
　　十四夜月
　　今夜扬州月清光已胜前遥升沧海外先到客亭边云度同飘忽风来一洒然细瞻金粟影犹少半分圆
　　次韵赠朱青冈太守郊行
　　闻得农人语莺花未足怜夕阳牛背笛春雨郭东田政简官如水时丰俗自便村村鸣社鼓欢喜说今年孙　存【一首】
　　存字性甫滁州人正徳甲戌进士歴官河南左布政使有丰山集
　　刘都幕泉亭
　　滥泉沸山巅氿泉迸山足一鹭饮东泉飞向西泉浴周　在【四首】
　　在字善卿太仓州人正徳甲戌进士除知寳坻县擢陜西道御史歴官浙江右防政有燕京逮事録行台纪兴
　　【诗话善卿独摅胸臆不事规橅正如繁音迭奏忽聆于蒍于曲纵无妙理具足清机】
　　悼陈司李【保定推官被奸民诬奏死于狱】
　　灼灼木槿花楚楚蜉蝣羽朝阳耀容华日夕不知处人生非金石谁能不销腐昨日同舍人今朝成粪土死者已无知生者徒自苦独坐掩圜扉哀哀泪如雨
　　秋夕感懐
　　月转虚檐向夜阑孤臣不寐望回銮重门击柝声何急半壁残灯影亦寒梁狱久淹书未上齐廷难遇瑟休弹凌风欲借仙槎去天上银河水定干
　　初下诏狱作
　　薄宦叨民牧穷囚与冦邻【抚监有官民之分官监稍洁予独下民监与强盗重囚杂处】不辞罗法网直恐玷儒绅缧絏嗟何罪遭逢慨不辰邹阳书未上贾傅防谁陈日有泥涂辱旁无骨肉亲吟须经锁断鞭血汚衣新野薤晨充馔干芦夜作茵乱蝇沾食秽毒蝎螫肤辛厄似樊笼鸟危如涸辙鳞经旬忘盥栉长日足悲呻窃共人愁语徒劳吏怒嗔独行良踽踽羣吠尚狺狺薄力诛求困虚情锻链真株连殊未已文致竟无因理直终何补钱多信有神虎翻令傅翼象莫顾焚身祸已延吾党寃犹念此民病亡俱老弱瘦死半饥贫地下多新鬼天涯少故人禁严消息絶家逺梦魂频自笑心如铁相看泪满巾尚祈钦恤诏指日下枫宸
　　闺怨
　　江南二月试罗衣春尽燕山雪尚飞应是子规啼不到故乡虽好不思归
　　桑　溥【一首】
　　溥字伯雨濮州人正徳甲戌进士歴官按察使
　　榆林道中
　　迢递榆关道西风卷客旌寒沙迷古塞落日下孤城水险遮蕃骑山髙列汉营君王方偃武边将莫言兵顾可久【一首】
　　可久字与新无锡人正徳甲戌进士歴官广东按察副使有洞阳集
　　秋懐
　　异域沧溟上孤城斥卤中经过稀汉使托处杂黎戎最苦黄茒瘴兼愁铁飓风【集本作日逺天何际云荒秋不穷】谁能忍羇旅转泊逐飘蓬
　　李　濓【九首】
　　濓字川父祥符人正徳甲戌进士授沔阳知州迁宁波府同知终山西按察佥事有嵩渚集【廖鸣吾云川父词藻俊拔迥出尘表　俞汝成云川父诗率意走笔不事锻链有古朴风诗话嵩渚集凡百卷最称繁富然不甚剪裁其持论以明初吴中四杰为归求其神似未免类桓宣武之拟刘太尉也】
　　游吕公洞
　　窈窕吕公洞逶迤玉泉侧涧流缅松门石梁亘云壁始入日匿影徐转天漏白灵窟度萦回细径縁欹仄杖边霏渐分衣上霰微积紫芝敷异芬瑶草弄明色穷猨倒窥人仙鼠飞避客遥遥薜萝隂嫋嫋苍翠夕金膏欣可餐石髓恨难识意惬诸妄遗神超万縁释伊予事沈冥夙负山水癖曩闻吕仙名兹览修真迹丹炉灭灰烬石牀有苔蚀一游洞庭波千载杳消息珪组知尔忘烟霞恣所适私哂名利心防竟何益
　　雪窦寺妙髙台
　　吾闻妙髙台海涌金芙蓉上有万古苔虎豹留其踪日月挂天柱烟霞韬石峰所嗟异僧去寂寞青山钟
　　含珠林
　　佛有舍利珠瘗之海东石夜来九龙争风雨拔林柏六丁纷呵防寳物安所宅至今月黒时光腾几千尺
　　石窦
　　石窦海眼通乳泉四时泄仰睇杳而深谁剜翠屏裂青噀千峰云白含万年雪膏砂原异窍鸟防或同穴
　　桃花坑
　　髙僧飞锡地锦石名桃花吾非勾漏令乃此逢丹砂云中吠仙犬洞底流胡麻定有逃秦者人烟隔暮霞
　　太原中秋
　　紫塞中秋月青天万里情他乡一尊酒独对太原城水雾戎戎合隂虫故故鸣雁门诸戍苦莫遣照边营
　　春兴
　　碧草城南路不分野人诗思正纷纭聊随谢客防幽壑何必桓谭识古人春日苦躭新秫酒洞天思谒大茅君东风吹起花如霰肠断梁台日暮云
　　秋懐
　　潇湘枫落鳜鱼肥楚客懐归未得归频忆凤城询北使尚闻龙舸驻南畿惊心关塞旌旗动旅食江湖谏疏稀本乏涓埃禆郡国拟将生事付渔矶
　　良乡道中
　　沙雁冲车起洲莺隔岸闻暮看霞气近疑是汉宫云蒋山卿【九首】
　　山卿字子云仪真人正徳甲戌进士授工部主事谏南巡廷杖谪南京前府都事歴刑部郎中出知河南府改浔州再改南宁升广西防政有南泠集【顾华玉云子云诗天才溢发可歌可感使将来者见之则凡饾饤其字雕刻其文艰深其思抝曲其体不发于情而并气格音节亡之者皆可怛然省矣　俞汝成云南泠达生有容徳诗似其人　王元美云蒋子云如白蜡糖看似甘美不堪咀嚼　顾言云防政才华朗迈五言学杜恨乏竒语】
　　【诗话子云诗如水精净域尽埽游尘微嫌境太浅尔子三人孝常孝若孝彧皆能诗吴山遥入戸江水近通渠孝常句也鴈度三更月乌栖独树霜孝若句也夕阳新雨后明月落潮时孝彧句也虽未出羣亦自济济】
　　门有万里客
　　门有万里客驾言发京都问客京都来世事比何如公车待诏士北阙新上书峥嵘片言合恩宠一朝殊升君白玉堂上君黄金涂赐与出内藏宅第夹皇居华榱镂璧珰文牕结绮疏珠履竝侍从紫衣备走趋髙门平旦开飞葢已填衢官爵入掌握才俊待吹嘘顾盼遗光彩俯仰生荣枯贵盛岂不羡尊幸古来无天运相代谢日月有盈虚时命茍未逢进取何所图执防疲扬雄文园病相如今君守寂寞辛苦徒嗟吁【陈纬度云此篇葢为萝峰而作】
　　杂感
　　吾闻青海外赤水西流沙神人生鸟翼蓬首乱如麻出入乗两龙左右臂双蛇中有不死药竒丽更纷葩琅玕坠珠英玕琪散瑶华双双交相并文文自交加我愿从之游万里迹非賖但恐非人类夀命其奈何
　　夏日田园即事【二首】
　　沈沈夜来雨泱泱川上平田家趁时作驱牛急晨耕遥遥阡陌间肃肃老少并札札耒与耜吚吚桔槔声纡回野水入绵延禾稼盈劬苦事一时倏忽见秋成四体虽云疲所贵惟此生此生各有分胡乃不自营寥寥千载下宁知沮溺情
　　东菑耘事毕老翁自闲闲鼓腹何所知徘徊墟落间斜日上髙原一望江南山搴林玩柔荑涉涧弄潺湲欣然适其适日黒始来还了无一可说呼儿掩柴关
　　燕歌行
　　清霜落木寒萧森白日既匿光景沈关山迢迢絶信音目极千里伤人心念君他乡久滞淫长夜展转忧难任空闺寂寞愁锦衾涕零如雨不可禁泠泠纎指弹鸣琴张促柱发哀吟月明洞戸流清隂凉风飘飖吹我衿起看树上双栖禽雄鸣雌飞守故林我何防防独至今
　　漷县晚行
　　漠漠平沙阔荒荒白日低朔云孤鴈度昏树乱鸦栖戍鼓听犹隔村烟望欲迷关山有戎马怜尔尚征西
　　八月十五夜懐京中旧游
　　今夕那无月他乡独上楼兵戈添白髪幕府滞清秋对酒伤前事寻诗数旧游呼童把官烛漏尽不能休
　　送林以乗赴任江西佥宪【并序】
　　正徳已夘上将南巡予与以乗孟循同上疏忤防下狱且被责贬而孟循死矣今上即位召还京方忻防晤而以乗有兹擢感旧叙别怆然兴懐凡二十六韵
　　先帝昔巡幸小臣同上书事危攀折槛情切止乗舆未得陈丹悃空令伏玉除天心那可问皇怒竟何如氛雾昏霾久雷霆震击余伤魂逮囹圄鞭血溅衣裾半刺犹怜尔孤游孰起予聫翩嗟去国萧索苦离居圣哲临宸极清明开太虚王纲重照洗奸孽尽诛鉏紫诏恩初降苍生愤始摅逐臣皆见召旧故复相于禁闼还通籍官曹竝直庐感时唯涕泪叹逝重欷歔从宦心俱嬾求名术本疎祗应旅进退敢望独吹嘘翻怪无鸣鹤堪怜似戏狙十年才易组六月便驱车去作长途别行将大暑袪凉云停碧树渌水泛红蕖南国秋风早西江白露初霜威迎獬廌月冷改蟾蜍世路多欹侧斯文有卷舒身须混泾渭誉欲等璠璵霄汉看鹰隼江湖觅鲤鱼与君生死分分手一踌躇
　　南巡歌
　　万乗回銮出楚关遥闻凤吹百花间圣心不为闲游豫千里河山一月还
　　薛　蕙【四十四首】
　　蕙字君采亳州人正徳甲戌进士授刑部主事改吏部歴贠外郎中以议大礼下诏狱防复职未几罢归屡荐不出有西原集【徐子元云君采俊丽康乐殆不是过　王子正云西原穷探载籍采撷英华程古摛词超入魏晋晚乃刋落繁华潜心性命造诣深自得实多今之人但知为诗人已耳文征仲云西原先生诗温雅丽密有王孟之风乐府歌词追躅汉魏时何大复李空同文章重天下摛词发藻凌轹汉晋朝野翕然尚之先生虽稍后出而声华望实略相曹耦　唐应徳云薛诗从瞿老书来得虚静语　李子西云西原尚则元风聿袪末习潄羣籍之芳润撷百氏之英旉一时词囿邈焉寡俦　王元美云薛君采如宋人叶玉几夺天巧又如倩女临池疎花独笑　穆敬甫云薛公理学著称诗亦有致　顾言云考功诗譬之马饰金羁连翩躞蹀穏步康庄了无局蹐之迹　黄清甫云薛诗吐辞秀润布意密致而调合作者名篇实多其咏懐则取法于嗣宗杂诗则准的于景阳游仙则规摹于景纯虽不逼似庶几太康之音　蒋仲舒云薛诗如刻锦云霞叠石岛屿欲以人巧而拟自然未及大观能无激赏闲作冲澹若落花游丝情致可喜稍更骨气便复无俦矣　陈仲醇云薛公诗一毫尘垢不入笔端由其胷中旷达无染故也　陈卧子云君采诗如贵主初降云軿鸾辂县珠编贝自然庄丽　沈山子云君采诗峥萧瑟如鼓丘中之琴令人神往　钟广汉云君采五言兼大小谢之长五律综初盛唐之妙长句则效李颀长律则宗子美絶句小诗亦多妙谐】
　　【诗话薛公南巡诤吏大礼正人条达词华渊源理学古诗自河梁以暨六朝近体自神龙以迄五季靡不句追字琢心摹手追敛北地之菁英具信阳之雅藻兼迪功之精诣卓然名家又云君采年十二能诗王子衡谪判亳州赏之曰可继何李故其诗云束髪从师王浚川文章衣鉢幸相传尔时评我李何似白首摧頽只自怜其与用修论诗云近日作者摹拟蹈袭致有拆洗少陵生吞子美之谑求近性情无若古调直以沿流讨源自许晩年究心讲学于诗不师击壤尤人所难】
　　君子行
　　君子思危惧不终日众人居安没齿自逸君子思退如迫于渊众人思进如逐于田损益之变何其相反茍非明智孰能及逺人知其终莫知其始吉凶之萌鲜不由已上天无私何怨何亲福不择家祸不索人道有险易事有从违呜呼小子慎尔所之
　　善哉行
　　来日大难痛心疾首今日为乐莫惩其后大难如何昊天不嘉吉凶有时人莫之知鹿之游斯在彼中野庖人调和将以为脯翩翩白龙好是鱼服豫且射之载中其目少康出畋不复其舍戎王朝卧乃缚尊下式戒在斯式备在终匪戒匪备害于其躬天命戾止匪夙则莫勉尔在位无俾天怒
　　效阮公咏懐【七首】
　　翔鶤赴长飇翩翩戾髙冥举翮覆白日伏颈云间鸣顾谢野田雀黾勉营此生与子各殊涂无用相讥评飘风振幕若木零朱华六龙匿西山蒙汜扬其波翩翩市中子于心太回衺不见顦顇色但闻慷慨歌卑危诚未逺祸乱岂在多人人恤其私安能尚顾他已矣勿重陈嗟予可奈何
　　朝登古台上遥望大河隂朱明来自南隆暑倏已临丹霞曜阳景渥露霑林炎风振曽柯鸣蝉响哀音四时代终始变化迭相防盛长固殊昔迟暮方在今感物切悲情忾叹伤我心
　　生才良不幸处世诚独难扬蛾兴妒阶懐璧贾罪端灵均既见放韩非亦自残奉身失所从慷慨使我叹天上何所有上有九重台日月辟房牖河汉界两阶白虎夹路隅青龙啾啾啼五岳当束脯四海充一杯衣裳被云气左右结双蜺彗星垂为带北斗束为觿举足歴颢苍往往不复迷朝集扶桑东夕降若木西
　　守道遗荣利趋物丧其真诎伸难竝观髙尚良可伦不见庐子精神已无存煌煌口中珠含此谁为珍富贵焉足求甘我贱与贫
　　朝游东海上亲见安期生袖携麻姑书揖予上天行忽忽从之去一举陵太清白榆何歴歴桂树亦青青朱爵七十二鼓翼相和鸣玉女顾我笑执手戏紫庭万嵗同娱乐天地长齐并
　　游仙
　　精卫填东海防防累形躯哲人匡宇宙天命不可须闻有山林士弃世以自娱愿言从之游斋洁练羽书丹池可止渴晨餐咀云珠度纪谅非难去去勿踌躇
　　赠孟望之【二首】
　　昔余与君子未见心相知邂逅在今辰果若平生时愿得结欢好赠子以新诗含意未及申行行复何之念当从此去傍徨出郊畿行人倦往涂终言与我违仓卒执手间叹息空相持媿无晨风翼送子起翻飞
　　踟蹰郊野外白日匿西山行人去有期安得久周旋请为游子吟与子结纒緜忧来动人心恻怆不能言言念平生友意气非徒然行役不足辞贫贱非所怜君其笃明信慰我心惓惓
　　田中筑舍修治树艺
　　庄生卧濠梁范子去海隅行止信难侔逺迹要不殊伊予慕栖遁脱冠归里闾卜宅近郊坰葺宇就田庐南荣面崇冈北牖背幽墟虽非山水地取乐自有余筑牖仍先趾穿池即故渠林木尽旧行圃畦皆曩区寡欲罕所营众美亦云俱爵禄无常位贫贱亦安居岂惟畏淹留得以免忧虞懽此平生情永言焉可渝
　　丙子十月二十八日初发乡邑述征有作
　　旅宦忝从事卧疴辍归田俛仰似昨日荏苒逾三年末路谢贞素积习惭寅縁整驾别乡邑薄言重徂迁瞻途背梁宋振防指幽燕昔往遗维絷今来就纠纒岂伊行役叹畏此平生諐婴世迫物累抚化懐冥筌齐契百年内髙揖千载前虑存迹匪亏意惬道仍全斯言俟明哲因歌遂成篇
　　月夜坐忆
　　明月三五时流光千里外虚馆风冷冷寒墀霜霭霭不见南楼客徒忆西园葢懽酒无盈觞忧襟有余带沈吟静夜思缅邈佳人防【陈卧子云俊雅】
　　咏烛
　　客醉北堂上花生夜戸中色乱歌梁月影弄舞衣风珠帘照不隔罗幌映疑空愿得陪长防相看曲未终
　　杂诗【二首】
　　植草防成蔓种木当为株休咎岂虚生景响不相逾吕生钓竒货苏子挟隂符六国假相印万戸割名都一朝计不售仓卒防罪辜狙诈适自困倾巧定焉如生时谅非荣既没辱有余达人安贫贱贵欲弭祸枢
　　玉以采自斲丹以泽自销髙才耀当时荼毒竟相招傅子感飞蛾张公喻鹪鹩思患岂不微履险果焉逃嗟哉世路间覆辙常所遭千金惮垂堂胥靡易登髙愿随方外士杖防归蓬蒿
　　舟中看雨
　　微照下亭皋轻云翳川曲一望春波上萧条烟雨緑余花飘近渚众鸟喧深竹借问同行子何处停舟宿
　　日暮
　　日暮坐东轩直望西山曲白云蔼蔼至雨我牕前竹兹晨惮隆暑披衣废朝沐徙倚乗夕凉清风散炎燠大象斡流行变化一何速日新谅无取年长祗多辱古人善补过嗟尔当自勗
　　北征
　　地阔尘沙外天寒霜露中燕云常少日朔气自兼风梦断南楼鸟愁随北向鸿淹留忆攀桂辛苦叹飘蓬
　　九日同何仲黙出郊
　　九日登髙防同人载酒来寒城一以眺秋色正堪哀零雨晨初霁浮云午未开南飞有鸿鴈为尔立徘徊
　　答王允升省中对雨见忆之作
　　康乐愁霖唱平原苦雨诗故人歌此曲赠我慰相思薜茘垂青阁芙蓉泛緑池今朝一樽酒最恨不同持
　　送毛敬父之庐州
　　北峡吞淮口东陵控海隅霍山分岳镇肥水混濡须从事之官逺观风问俗殊庐江多小吏应候府中趋
　　七月十五夜对月
　　嫋嫋凉风夕纷纷零露时秋来看明月风露已如斯况对西园酌兼懐康乐诗山中有桂树今夜足相思
　　六月八日西阙遇雨
　　窈窕西清内参差水殿连归云向平乐飞雨集甘泉明月裁班女回风唱丽娟龙池初望幸来往木兰船
　　重游萧氏园
　　别此真如昨重游换物华粉滋曾倚竹红浅旧看花沙阪萦林曲山篱逐水斜城南咫尺路未觉往来賖
　　负郭
　　负郭茅堂小临溪竹圃斜山樽移野客鱼网晒邻家荒径封残雪疎篱透晚霞预思春到日着处种桃花
　　明宫后圃石山
　　出郭仙城近探幽福地遥珠林行窈窕锦石上岧嶤云里仙人酒山中玉女箫蓬莱去何许东望海边潮
　　村居
　　寂寞村居僻荒芜草径深飞蓬来旷野啄木响空林薄落聊凝望清江正苦吟此生甘落魄自笑果何心
　　送周子贤按贵州
　　万里牂柯路炎洲百粤南悬梯穿鸟道流沫下龙潭赤坂鼋鼍出厓日月含虹霓蒸海气烟雾洒春岚飞縁篁竹垂猨堕石楠橘花香细细藤刺緑毵毵岭外青骢驭台中白笔簪秦冠髙铁柱汉节照金函行迈应多暇登临素所耽江山吟谢客物色助清谈送逺都无绪忧时且不堪安危廷诤地迟子促朝防
　　送刘遵教赴河南佥事兼河北兵备
　　暂辍台中妙兼分阃外名两河开幕府万里作长城却縠真堪帅穰苴本善兵追奔立表待传檄据鞍成盗贼空三辅烟尘扫北平闾阎无夜警部曲有春耕风劲吹龙角云轻抱翠旌遥瞻猛将气偏逐使君行
　　寄崔内翰
　　病起身仍健秋来兴不孤心情那可减肺气欲全苏蚁穴依牀席蛛丝织画图褰帷窥物色倚杖理荒芜拨闷凭诗卷忘形付酒壶昔贤遗轨躅余力誓驰驱良史传经术髙才继典谟赤鲸凌海水翠凤上天衢仙籍通羣帝文星近六符马迁慙实録刘向谢醇儒览来神契冥捜入奥区蓬莱披琬琰太乙下虚无顾我惟书肆知君类说郛宪章崇阙里辞赋陋鸿都东鲁宫墙閟西京戸牖殊百家流泛滥六艺混泥涂未覩崩頽振深思笔削扶飞腾愁失坠衰飒迫号呼落落亲朋逺悠悠嵗月徂提携如有分终愿托微躯
　　送杨石斋
　　社稷功成后山林避宠年遭逢谁可竝出处独超然反侧当前日经纶迈昔贤殷忧兴圣主至治格皇天凶竖同摧朽苍生尽解悬庙谟随指顾臣节见周旋智勇千夫敌勲劳百辟先赏仍虚裂土名已重凌烟握玺惭周勃挥金笑鲁连急流嫌盛满介石慕贞坚许国心恒切还乡兴偶牵留侯初相汉乐毅晚辞燕异渥丝纶数髙风进退全草亭黄阁诏花簇锦江船水槛星桥侧茅堂雪岭边云霞深緑野卉木富平泉事业存钟鼎仪型照简编累朝瞻翊戴四海忆陶甄白首归休记青春送别筵衣冠望行色端不异登仙
　　寒食对雨遣闷
　　一百五日春已深闭门风雨昼隂隂乍飞燕子湿无那欲折桃花娇不禁归去久淹沧海兴愁来端拟白头吟天涯节序堪愁思【一作厌见繁华节】更遣萧条断客心
　　赠继之
　　长安城中不可留风尘日日使人愁上书解绶我将去拔劒出门君且休五岳登临几两屐三江来往一扁舟东西南北好行乐与尔相随万里游
　　孙氏沱西别业
　　巴陵西来沱水深水边楼阁长【一作自】隂隂鼋鼍夜出洞庭岸虎豹昼啼云梦林鼓枻乍逢渔父笑搴舟时听越人吟卜居何日从公去拟向桃花处处防【一作避地欲从何地隠买山须就此山岑】
　　流觞渠
　　流觞泛激水手揽跳波湿恰怪杯行迟风吹忽相及
　　云洞
　　洞门双玉扇隔岫窥云雾袅袅三石梁苔滑不敢度
　　折杨栁
　　三月卢龙塞沙中雪未干朝来折杨栁春色忆长安
　　凉州词
　　陇西西去抵凉州边塞萧条处处愁青草不生青海曲黒云常聚黒山头
　　皇帝行幸南京歌
　　燕姬玉袖抱箜篌马上常随翠辇游春来照影秦淮水爱杀江南云母舟
　　雪
　　緑水初冰百子池飞花正满万年枝君王夜醉瑶台雪侍女冬歌白苎词
　　春日漫兴
　　二月黄鹂满树飞歌防宛转世间稀谢公虽有东山妓不及侬家金缕衣
　　顾　【三首】
　　字英玉上元人璘之弟正徳甲戌进士除南京工部主事改兵部歴郎中谪知许州迁温州府同知升山东按察佥事终河南按察副使有寒松斋存稾
　　【诗话英玉为东桥从弟东桥诗有落魄吾家苏季子风流南郡小冯君葢谪牧许州时所寄也东桥辟息园以延賔客载酒促膝诸亭朋簪满座伎乐杂陈而英玉居隔一墙临街小楼曰寒松斋者坐卧其上训童子以自给所谓名教之外别有风猷者邪】
　　再游石门洞
　　苍然括东山百里萦青碧石门忽中断窈窕开仙宅遥窥日月深却转烟雾隔中天屹楼居星斗挂几席芳岩绮绣丛巘围苍壁山鬼不避人惊猨啸窥客披榛上孤亭竒观壮心魄穹崖倚天悬瀑水半空射髙流横杂佩直下垂疋帛分作四山喧散为千顷泽初冬天未寒晨曦映岚赫重来意弥眷独往任所适信美惬心期胡为老行役终然脱尘网髙举凌风翮
　　游西山宿广智寺待月
　　本来游客意欲与月明期碧海深何许清光望转迟草香闻露坠林暗见星垂幸对尊中酒殷勤坐不辞
　　夀州题壁
　　去郡今千里还家尚几程春风杨栁色相送石头城刘天民【五首】
　　天民字希尹歴城人正徳甲戌进士除戸部主事谏南巡受笞阙下改吏部谏大礼又受笞歴文选郎中调知夀州累迁河南按察副使改四川以计典罢有函山先生集
　　【诗话函山谏草两陈再笞阙下其调知夀州也故事京官外谪出都时以眼纱自蔽过部门选人拥其马不得前函山掷纱于地曰吾无媿于官俾汝辈见吾面目可耳蔡鹤江送以诗云元祐党人沧海外贞元朝士晓星前王耕原送以诗云君不见盘中紫脂蟹畴昔横行今安在又不见坐上虎皮裀当年负嵎思杀人世间反覆那可数鄙夫何事用心苦葢以刺谗人也晚又以计吏罢愤懑不平恒逃于词曲有云把俺这没嫂嫂的陈平也串下一个招李中麓毎称之】
　　漳河
　　云寒不离水腾作漳河雾葭菼税严霜苍茫未能渡斥卤际广野望之回积素忆昔赵魏时兵马日驰骛公子纳游侠结辙满皇路佐国无定谋中原徒指顾享费壮士金招延词客赋豪华坐销烁曽如草头露坐食三千人化为万年墓哀哉丘中墟遗踪遍狐兔
　　巴田
　　巴田不成井逐垄细开塍灌水分山溜烧畬去野艿三时勤不辍八口饱方能寄谢当涂子民心未有恒
　　谢豹
　　谢豹岂人化哀鸣自可怜无端啼永夜不为客孤眠悄悄风归树娟娟月在天诉深情转剧血尽眼将穿
　　渭南道中用韵答黄汝厓方伯
　　陇水秦关道路均春风花栁着行新乌巾斜日久折角白酒谁家堪入唇晚嵗始醒蝴蝶梦故园今返鹿麋身天涯尺牍劳相问犹是渔矶旧友人
　　宫词
　　黄花细雨掩金铺罢却鍼工一事无才报成双又分去人间博戏等樗蒲
　　钟　梁【一首】
　　梁字彦材海盐人正徳甲戌进士授刑部主事进郎中谏南巡杖阙下防出知济南府乞归用荐补南昌知府有西皋集
　　感事
　　师老寒潮上民劳烈火中是谁司国计何以慰宸聪愤世多才子平戎少令公杞人忧不细掩袂向东风林春泽【二首】
　　春泽字徳敷候官人正徳甲戌进士授戸部主事迁贠外谪宁州同知歴吉安通判肇庆同知召为南京刑部郎中出知程番府有人瑞翁集【诗话百年上夀世曰徒然然或有过之者吾録滕安卿诗既援昆山周大賔新昌吕翁粗举其本末矣官林太守徳敷百嵗有司为建人瑞坊荣之集中喜孙生诗云传家二十有三世老我百年仍四春葢即于是年卒万厯癸未嵗也徳敷子应亮戸部右侍郎孙如楚工部右侍郎】
　　次潞河作
　　朝发都城闉夕宿潞河舟雁落沙渚净霜降菰蒲秋天寒节物换河汉晓夜流回望郭隗台黄金不可求废兴已陈迹懐古心悠悠
　　中秋清源公署
　　万里秋光旅夜清空庭倚杖转伤情月明偏照干戈地风冷唯闻鼓角声东海鱼龙俱寂寞南枝乌鹊尚飘零天衣欲把思无力愁絶长安北斗城
　　陈九川【一首】
　　九川字惟濬别字竹亭又号明水临川人正徳甲戌进士授太常博士坐谏南巡削籍世祖即位复官迁仪制司贠外转主客郎中下诏狱谪戍镇海卫寻放还有明水先生集
　　【诗话明水释褐忽曰漆雕开谓吾斯之未能信吾可自信与遂上疏请告归谒阳明讲学及官博士与舒修撰梓溪夏贠外东洲万主事五溪共谏南巡一时有四君子之目既司主客为羣小所憎重获罪可谓信道之笃而九死不悔者也诗非所长亦小有韵致】
　　题桃源图
　　偶携乡里入山川一隔尘寰几百年世上祗言秦网密桃源也有不租田
　　戴　钦【一首】
　　钦字时亮栁州人正徳甲戌进士官刑部郎中有鹿原集
　　同诸公寺中对雪
　　入寺金沙净开林素雪飞风含珠阁动花傍药阑辉酒伴能相覔春筵赏不违仙郎有髙唱转觉和人稀张治道【四首】
　　治道字孟独一字时济长安人正徳甲戌进士授长垣知县迁刑部主事有太微前后集【王子衡云孟独诗凌驾古今长篇如天马行空　王元美云张孟独如骂阵兵瞠目揎袖果势壮往　李时逺云孟独七言优于五言一时关中诸公当出其下】
　　与薛君采夜话
　　入夜杯仍把论交泪暗挥醉怜山【一作城】月上愁对海云飞江汉三年阻风尘万事非故乡南北逺犹恨不同归
　　闻雁
　　何事天南雁春来又北飞为忧霜雪苦转见羽毛稀江汉愁余阻潇湘笑汝违云霄踪迹异空有泪沾衣
　　白鹭
　　沙头白鹭鸶飞向青山阁日暮行人稀还向沙头落
　　清明日
　　草没尚书履花迷御史骢长安佳丽处偏在曲江东







　　明诗综卷四十
　　钦定四库全书
　　明诗综卷四十一
　　翰林院检讨朱彞尊编
　　舒　芬【一首】
　　芬字国裳进贤人正德丁丑赐进士第一授翰林修撰以谏南廵受杖谪福建盐课司副提举嘉靖初议大礼再杖归卒有梓溪集
　　【静志居诗话舒公首犯逆鳞几毙于杖其撰崇德李君墓志中书本末最详谨抄撮于左始车驾议以三月十九日壬子东廵祀岱宗歴徐扬抵南京下苏州复泝江浮汉登太和山人情汹汹惧变将相大臣多怂惠之十五日予率同馆先上疏兵部黄巩伯固陆震时亨疏亦上为太宰陆完所沮是夕夏良胜于中万潮汝信过予愤惋邀太常陈九川至署名明日吏部张衍庆元承刑部陆俸天爵等疏亦入义明日礼部姜龙应賔兵部孙鳯鸣和行人余廷瓒伯献等俱连疏入时又有太医院医士徐鏊以医谏车驾不果出矣癸丑上忽震怒下黄巩陆震夏良胜万潮陈九川于锦衣卫狱以舒芬张衍庆姜龙孙凤陆俸等百有七人跪午门外五日而行人司疏不报以通政司壅之也乙邜余廷瓒等俱下狱丙辰同黄巩等六人亦跪午门外五日梏拲是日工部林大辂以乗等三人大理寺周子厚等十人亦连疏入丙辰俱下之狱亦梏拲跪五日时复有金吾卫指挥张英言车驾出必不利肉袒防刄于胷以死谏天威遂不可霁戊午芬等一百有七人午门受杖四月已卯杖巩等六人发徐鏊边逺充军林大辂周叙余廷瓒俱受杖时死杖下者陆汝亨刘宗夏何孟循林质夫刘珏余伯献孟子干刘平甫李德卿詹敬子李崇德十有一人崇德讳绍贤盱眙人以行人赍孝贞纯皇后遗诏至徐州开读时羣阉势熏炙率属吏视州卫官偃然席班首君立绍左从容令去其席防不得与职官同礼焉其文比之实録所纪尤详诗颇涉理学语五言如江花迎载酒沙鸟避归航菊黄三径冷岩翠一松存七言如水入柁楞流去响风吹鱼网过来腥思家我亦愁千里为客谁能耐十年红粉满楼初入赵青山百里尚围燕芳草有情生夜雨夭桃如梦绕春山未如荘子舟藏壑欲买谢公墩结庐髙树闲云轻防鹤小桥新水浅通鱼芹香华屋来鸟树暗青山隐杜鹃谁为剪残今夜韭独怜开尽故园花皆蔫然有致】
　　东流遇雨
　　岁晏东流县江云黯寂寥雨滋帆叶重风急浪花飘鸿雁飞何逺蛟龙舞更骄客怀何处遣隔岸酒旗招崔　桐【一首】
　　桐字来鳯海门人正德丁丑赐进士第三累官南京礼部右侍郎有东洲集
　　玉虚山行
　　是处瑶宫敞随山羽客栖云根百里路木杪万重梯人语鸣虚壑鸡声报隔溪桃源知不逺欲徃路仍迷夏　言【八首】
　　言字公谨贵溪人正德丁丑进士授行人歴吏科都给事中改翰林侍读学士累官少师吏部尚书兼华盖殿大学士后弃市追諡文愍有桂洲集【顾言云相君优于词自成别调颇多艳藻　穆敬甫云夏公律法精严间出逸趣李舒章云文愍诗颇长应制第有形模而少气色】
　　【诗话贵溪游览赠酬之作不及分宜而应制诗篇投颂合雅不若袁文荣之近于防也】
　　保定公馆昼坐
　　重门掩长昼槐隂知午过瓦雀上阶行青虫抱丝堕公暇亦凭几好风时入座终羡南村翁悠哉北牕卧
　　安乡道中观妇人揷田
　　南村北村竞栽禾新妇小姑兼阿婆青裙束腰白裹首手掷新秧如掷梭打鼓不停歌不息似比男儿更膂力自古男耕女专织怜尔一身勤两役吁嗟乎长安多少闺中人十指不动金满身
　　无逸殿西壁诗应制
　　睿藻承遗训农歌启圣衷千秋无所逸七月咏豳风帝学诗书在神谋制作同光昭文祖业原上有新宫秋日同李序庵顾未斋张亭溪饮郑氏庄
　　雨后沙全湿风前竹半斜野桥通细水秋圃映余花出郭悲尘鞅临池忆钓槎清歌且终日应不问年华
　　夜泊吴江
　　月岸秋灯灭风湖夕浪翻桥连枫叶冷城带水云昏把烛延津吏停舟次驿门渔歌起何处潇洒数家村
　　汉川道中
　　晩市浮烟敛春洲曲水连遥灯林表乱圆月浪中偏犬吠经村店蛙鸣逼稻田夜行三十里野兴得萧然
　　次薛西原
　　背郭茅斋僻沿堤竹径斜杖藜逢野客酌酒共山家暖日熏芳草寒流漾浅沙江村二三月岁岁足莺花
　　象麓草堂初成和杜
　　水碧沙明洲渚回篱深竹静草堂开风吹山木萧萧下日落江帆片片来有客相过时载酒主人无事日登台愁看直北关山迥白草黄云秋正哀
　　王邦瑞【一首】
　　邦瑞字惟贤宜阳人正德丁丑进士改庻吉士累官兵部尚书赠太子少保諡襄毅有集
　　伏道中
　　晓发天水郡西行见城堡茅屋十余家周垣亦百堵门前挂弓箭墙上施楼橹居处杂牛羊街衢塞粪土危峰列戍台疾骑飞传羽一夕烽火至居人自比伍我从汉中来悠悠思徃古此地戎马区从来多荼苦汉有隗嚣据唐为吐蕃部宋人扼金辽岁岁苦侵侮干戈如鼎沸生灵饲豺虎皇天眷明德圣作乾坤覩穷塞入版图混一归神武向来蹂践塲禾黍皆膴膴承平思预防绸缪在牖户勿使边防弛宼入临洮府
　　蔡　经【五首】
　　经字廷彞候官人后复姓张正德丁丑进士累官南京兵部尚书总督浙直军务改左都御史为赵文华所劾逮至京论死追諡襄愍有半洲集
　　【诗话襄愍死非其罪郡志寃之国史白之虞山钱氏以为东南之论殊不然传闻异辞不可不覈以余所闻赵文华病笃命祷其平生所防六人襄愍其一则文华已心悔其诬且与杨忠愍同日死于市公论亦可定矣其诗特清婉无拔剑横槊气】
　　同漳源侍郎游华不注峰并泛大明湖
　　平生慕幽旷雅怀避烦嚣林园茍成趣亦足供逍遥况兹出东郭云物如相招羣山秀嬝娜一峰特岧嶤开筵坐琳宇浩歌凌紫霄朋情借轩豁客思翻飘飖睠言泛运沼复尔移兰桡窈窕遵浦逶迤渡七桥菰蒲水清浅石竹风萧条槐隂宿鸟下藻动潜鳞跳何缘对淑景且幸联髙标因探歴城胜并采康衢謡
　　中山早行
　　客梦长不成鸡声起偏早既无夜寐安宁似晨兴好银河澹欲沉朱炎寂犹埽摇斾指秦闗驾车歴周道古塔振风铃髙槐防芳草对此忘驱驰翻以舒怀抱
　　己丑陪祀南郊
　　岁序南郊重斋居北阙防金舆下霄汉寳篆袅云烟肃穆千官静欢呼万姓传天风引仙药清切最堪怜
　　鵞湖道中
　　鵞湖山下春可怜野梅含雨柳生烟游丝细细驻林杪浴鹭悠悠飞水田物候催人如过客朔云回首忽经年征衣尚拂红尘路怅望乡关落照边
　　兰河晓渡
　　月落金城鼓角残危关晓色拂雕鞍黄河中原隔紫塞迢迢边地寒西望旌旗连瀚海东来风雪满臯兰萍踪万里休惆怅虎节龙沙亦壮观
　　张　岳【三首】
　　岳字维乔惠安人正德丁丑进士除行人疏谏南巡受杖调南国子学正入为武选员外厯祠祭郎中出为广西提学佥事调江西谪广东盐课提举迁知廉州府转浙江提学副使歴防政以佥都御史抚治郧阳改江西寻以右副都御史总督两广军务召入为刑部侍郎掌都察院事复出总督楚蜀卒赠太子少保諡襄惠有小山类稾
　　【诗话襄惠初释褐与林希元陈琛谈理学时目为泉州三狂始以言礼忤永嘉继忤贵溪分宜幸以功名终文治武功所至登绩诗其余技然如宛宛西飞日余光照我裳江空流月华白石光凌乱理深物有悟兴极感相因幽篁迷蹊回蹬距飞辙微风万里隂落日半江烟非熟精文选理者不能作也】
　　留客亭
　　凭轩有所思所思在远岑我有青丝瑟欲奏无知音萋萋芳草色迟迟美人心佳期不可敦离忧故难任冥迷风雨交叹息河梁深归来卧山中浪浪涕霑襟愿乗空谷驹翩翩夕岩隂桂枝聊攀折芳馨日相寻山阿华岁晏莫受霜霰侵
　　同翁梦山游三海岩
　　夙爱山水游兹山屡延赏披云入青冥岩屋岈敞玲珑开北户峭壁排银牓初骇溜石悬渐喜琼芽长幽泉时一滴毛骨森萧爽壶觞屡献酬清言激灵响天末多风波陈迹成俯仰徒闻海上洲中宵勤梦想聊兹永日留真性非外奬暝色望征途何由释尘鞅
　　与梦山登钦州东城楼
　　登髙易为感况兹万里心髙城余百雉翠色前山深诘屈水通海苍茫日载隂美人隔宵旦末由揽芳襟举手招青鸟愿托瑶华音青鸟不我顾瑶华日以沉耿耿还自念有酒且共斟
　　许宗鲁【二十二首】
　　宗鲁字伯诚一字东侯咸宁人正德丁丑进士改庶吉士授监察御史歴湖南按察佥事副使太仆少卿大理少卿以佥都御史抚保定以副都御史抚辽东有少华陵下辽海归田等集【王元美云许伯诚如贾胡子作狎游随事挥散无论中节　蒋仲舒云中丞五七言位置匀稳首尾妥洁气格麤备可当作手使更推思入取材进古得不沨沨其言哉　黄清甫云许诗字句严饬篇章方整得古人之格白沟之作吊古慨今辞意俱尽志士读之求见深衷定当击节可谓无慙前作其近体虽多直语亦有爽气曩秉钺两方戎事倥偬不废文翰弥见其髙诗话少华诸体皆工寓和婉于悲壮之中譬之秦筝独无西气足与边廷实王子衡竝驱】
　　渡白沟
　　昔运遘屯厄恒纪变参商南风日不竞朔吹亦逺扬英雄各乗御龙战血黄矫矫平将军独立当中央张弧射九日抚剑盼四方事去迹故隳志伸愿已偿朅来岁月久道里未能忘仲生固有为忽死亦其常停骖览故垒雪涕战场清川带潆纡白骨浩纵横忱叹不能发总辔歌此章
　　赠杨伯雨
　　昔与君为别乃在黄金台髙歌易水曲落日悲风来今与君相逢乃在广陵郡朔雪满江湖冉冉岁华尽与君昔红顔双鬓忽已素日月如逝川东流焉得住酌酒劝君饮援琴为君歌起望长江云澹澹垂绿波丈夫有心期结交共终始南山青桂枝岂为岁寒死
　　已酉元日作
　　检厯年华改看云岁色新地天开泰日星斗建寅春去国身何逺趋朝梦转频江湖与廊庙忧乐竟谁人
　　三月三日
　　上已今朝是风光异徃时海云成雪易塞桞得春迟目极关山道情悬曲水诗谁能修禊逺一浣望乡思
　　辽左雪中登楼
　　岁杪崇朝雪天涯絶塞城冻云连海色枯木助风声怀土情无已登楼赋未成梅花南国思笛里暮愁生
　　东岳
　　秩祀严东土明禋冠五宗金函神鬼箓玉简帝王封海涌中宵日岩留上古松何时凌嶻飞举跨苍龙
　　登岳阳楼
　　泽水含秋盛楼光向晩孤倚防闻白鴈把酒对苍梧楚客悲今昔湘灵怨有无兴来留赏地落日下平湖
　　零陵西亭同朱大防衮杨佥宪材赋
　　入洞探幽赜登台散逺心雷声带雨重虹影射江深地接三苗国天垂八桂林来游陪二妙词赋总南金
　　自清溪泛舟出江与柯元卿话别
　　清溪澹无色客子放归舟浦暗黄花雨江行白露秋故人惜逺别尊酒话中流渐近铜陵县青山动我愁
　　送冯子言还吴
　　梦寐东吴好相违几岁华怜君理归櫂秋色满天涯醉咏江楼月晴防海寺霞春来如忆我须寄早梅花
　　自毘陵如姑苏
　　仙舟揺极浦驿路指吴门海气春冬杂风潮日月昬鴈回书不到家逺梦空繁总是江南好何如归故园
　　晩渡黄河
　　落日西山暗洪河夏涨余昏黄沉巩洛浩渺极梁徐鼓听临流驿灯防逺岸渔频年在行役倚櫂一长吁
　　西苑
　　画阁横青汉雕台俯碧流苑云低度雨宫树早生秋水抱芙蓉殿山连翡翠楼何须浮海外即此见瀛洲
　　徐氏南荘秋集
　　九月重逢闰一年秋未残城南时载酒楼上复凭防黄菊霜前放青山雨外看病躯犹自可不畏倚髙寒
　　立秋日曲江别业作
　　垂桞昼隂隂村居门巷深秋光来此日时序感吾心水鸟浮沉浴风蝉断续吟江臯余暑在竹下且披襟
　　边事
　　先皇神武竝周宣北伐亲兵驻万全饮马几思临瀚海铭功何止勒燕然龙沙夜静妖星落虎帐秋髙汉月悬分阃登坛诸将老至尊宵旰独忧边
　　石首昭烈庙
　　永安宫里龙髯断石首山头寝庙孤三峡风烟沉王气千年营垒识雄图时移玉殿丹青古雪暗沧江雁鹜呼嘘烬可怜延汉祚遗灵犹见祷荆巫
　　医闾春望同李户部
　　医闾登眺倚雄边辽左封疆指顾全山势北来连靺鞈海云东尽辨朝鲜岩花竞暖霏香雪塞草留春蔼翠烟公暇暂问淹永日喜无烽火报甘泉
　　登齐山楼
　　近郭危楼俯碧湍倦游孤客倚层防淮淝山色尊前出吴楚江流画里看旅思逢秋增短髩乡心随鴈过长安黄花白酒登髙日玉笛金笳起暮寒
　　班婕妤
　　妾命由来薄君恩岂异同自怜团扇冷不敢怨秋风
　　春兴
　　野霁花争发川长桞渐齐春光更何许多在杜陵西
　　城南游览
　　杨桞今无渚芙蓉旧有园请看蒿里地即是乐游原戴　鱀【四首】
　　鱀字时重鄞人正德丁丑进士除刑部主事歴官右副都御史巡抚四川有东石遗稾【李杲堂云中丞擅经世才负气髙亢居官四十余年闗节不至其门权贵俱心惮之竟坐此三起三黜不得尽其用论者惜焉其诗老健苍凉是一作手】
　　感兴【三首】
　　髙梧有良质斲为双绮琴疏弦映金徽冷冷发佳音一弹薰风至更弹江月沉大雅久以寂志士寄幽吟坐令众喧息洞见太古心
　　兰蕙种不长荆棘日以滋青青野中蔓引身百尺枝春风一吹拂垂垂得其宜夭桃开上苑苦李道傍遗赋命固如此物情胡不怡托根各有所聊用以自持
　　离离庭树花风日正妍好翻翻辞枝叶忽已及秋杪君子心百年小人计昏晓请君平生志慎勿事温饱宣风公馆作家书后用壁间阳明先生韵
　　云外微红见烧痕道邉寒水入溪浑此时日落楚山馆后夜月明何处村已近闭关犹道路偶逢传札念晨昏独烧官烛看妻子卧听邮更惊梦魂
　　胡　侍【四首】
　　侍字承之咸宁人正德丁丑进士除刑部主事进员外陞鸿胪寺少卿坐议大礼谪潞州同知寻下诏狱论为民寻命复职有蒙谿集【王元美云胡承之如病措大习白猨公术操舞如度击刺未堪】
　　【诗话承之诗原北地而五言颇近信阳弇州称之云虽于风雅未县合往往时材骨格殊亦不失实】
　　宴王御史惟人山亭
　　别馆秋城侧髙亭夕雾中疏帘通野色曲磴袅天风醉舞招松鹤悲吟和草虫平生习池兴遮莫笑山翁九日同陈鲁南文徴仲刘希隐薛君采登海印寺镜光阁
　　湖景澄珠阁云虹度石梁行攀双树杪坐对九华觞水抱香城入山横紫禁长慿髙不厌晩待月咏胡牀
　　送刘德徴守防府
　　国有蚕丛古城闻白帝雄龙蛇夏禹庙云雨楚王宫羽檄通南徼楼船进北风还令蜀父老喜得汉文翁
　　凉州词
　　落日黄河水倒流沙场旌斾风悠悠新降畨儿不解语笛中吹出古凉州
　　陈文沛【一首】
　　文沛字维德长乐人正德丁丑进士除工部主事歴郎中出知抚州府调苏州迁霸州兵备副使以陜西行太仆寺卿罢归有世槐堂稾
　　怀逺堡和韵
　　峭壁楼危石徒杠漫逺沙河流随溜曲树影逐风斜客枕移更鼓乡愁起暮笳官斋何寂寞邻舍两三家吴　仲【一首】
　　仲字亚甫武进人正德丁丑进士歴官南京太仆寺少卿有鸿爪集
　　送吴舍人使中州
　　茅土分封重天书十道开浮槎乗月渡飞舄倚天回南国王孙草西园驿使梅荆溪何处是遥在白云隈汪　佃【二首】
　　佃字友之弋阳人正德丁丑进士改庻吉士有东麓集
　　苑口别意图为弋阳李生题
　　秋来苑口涨初生羡尔归防一片轻折桞离亭休弄笛客边禁得断觞声
　　雨行
　　落花飞絮踏成泥烟雨连纎日向西行客正愁行不得鹧鸪偏傍马前啼
　　林希元【一首】
　　希元字思献晋江人正德丁丑进士官至大理寺丞有次厓集
　　丁酉除夕有感
　　牢落天涯两岁除梦中曾几赋归与圣朝未有寛恩诏边郡犹劳判事书忙里不知残腊去客边惟觉二毛疎椒盘此夜谁觞酒忽忆家乡万里余
　　李士允【一首】
　　士允字子中祥符人正德丁丑进士歴官陜西参政兼苑马寺卿有山藏集
　　晩过刘中丞园
　　暝色延春径烟花启夜关緑深裴相野香满白公山银烛回花底金壶侍竹间不妨山简马乗醉月中还王渐逵【一首】
　　渐逵字用仪番禺人正德丁丑进士授刑部主事建言不报乞归隆庆初追赠光禄少卿有青萝集【洪舜臣云青萝诗文如骐骥在御虽鸣銮节奏而若若没之气终不可掩诗话青萝诗无定格遣兴即题铁桥一絶直追踪唐许碏阆苑花前之作】
　　铁桥
　　狂客山中不费招瑶池春宴夜闻箫醉余不记归时路曾跨青羊过铁桥
　　曹　嘉【一首】
　　嘉字仲礼扶沟人正德丁丑进士改庻吉士授御史以言事出补大名府推官寻复官御史又以言事下狱谪禹城知县降茂州判官仍复原职升山西提学副使终江西右布政使有漫山集【王元美云曹仲礼如公孙大娘弟子舞剑颇见淋漓见其师者不觉怆然】
　　【诗话王元美撰卮言谓献吉晩为其甥曹嘉所厄良苦而乡党之论不然朱秉器游宦余谈述汴人语谓仲礼终身父事献吉勿衰梓行舅氏集选吴下以善书名者缮写献吉兄孟和有姊即仲礼母素与献吉有隙恒不相见一日兄姊欲过献吉献吉喜剧盛供馔以竢比入门献吉出迓方揖孟和即踣献吉于阶兄姊交殴之时仲礼在都闻之惶惧不宁者旬日专人以书慰献吉是厄其舅者非仲礼矣仲礼好賔客所与游最密者诗则谢茂秦书则徐子仁奕则阎子明尝语茂秦云吾舅氏称诗家练字不如练句练句不如练意练意不如练格葢墨守舅説若是以此知卮言亦有不足深信者】
　　次韵答空同舅氏
　　两度微宫谪孤身絶塞行汉廷收堕泪蜀道轸离情玉垒蚕丛国龙标劔阁城乾坤形胜地何处挂冠缨王廷陈【三十五首】
　　廷陈字稚钦黄冈人正德丁丑进士改庻吉士授吏科给事中谏南巡杖谪裕州知州寻下狱免归有梦泽集【皇甫子循云稚钦乐府古诗齐轨潘陆下拟隂何五律并肩沈杜　俞汝成云梦泽诗清切不凡荣润可爱王元美云王稚钦如良马走坂美女舞竿五言尤自长城　穆敬甫云稚钦如阮嗣宗日坐歩兵厨醉态百出而自无寒酸语　顾言云王给事调髙趣新颇多竒句如深谷绵蛮冷然幽响殆与髙岑方轨　蒋春甫云稚钦五言渐近自然颇多佳境　陈卧子云稚钦爽俊故意警而调圆　李舒章云稚钦操笔不烦轩然鹄举宋辕文云稚钦才情丽逸傥加以沉思当不减徐昌谷】
　　【诗话稚钦逸藻波腾雕文霞蔚音髙秋竹色艶春兰乐府古诗既多精诣五言近体亦是长城固以邈后凌前足称才子】
　　拟矫志篇
　　蛟龙虽困不资凡鱼【一作防鳅】鸑鷟虽孤不匹鹜雏虽有香草当户必除虽有仁人在敌必诛狐白虽美炎暑必置舟车之用易地则弃兰蕙不采无异蓬蒿干将不试世比铅刀以骥捕鼠曽不如貍饿夫获璧不如得糜郭生纯臣鲁连髙士彼乃登台此则蹈海宁直见伐无为曲全宁渴而死不饮盗泉
　　放歌行
　　窃钩者诛窃国者王仁义资乱道岂不臧【一解】伐秦者吕袭楚者黄巍巍国君大盗在傍【二解】谓尺何短谓寸则长此不可度彼何可量【三解】兽殪罟裂鸟尽弓藏智勇既殚躯乃见殃【四解】防巧为忠直夫称狂出门异趋毁誉曷常【五解】乐不可极忧来无方游心冲虚以保寿康【六解】
　　妾薄命
　　春风转蕙披兰髙台曲榭中连经堂入奥张筵秦筝赵瑟俱前鸣弦度曲双妍轻举纨袖僊僊宛若游龙翔鸾翠盘金爵阑干呈能角技为欢种种厌射更端眼看阳景西驰髙张兰烛承晖车倦马怠不辞但歌不醉无归夜深坐促尊移含悰写意向谁众中色授君知愿言竝蔕防栖恶闻易别轻离伫立不胜傍徨独宿寤言难忘何以报君明珰起视银河烂光牛女咫尺相望终夜不成报章【陈卧子云调本子建声情极合】
　　行路难
　　北风萧萧雨雪滂辞我亲友之朔方中闺少妇走傍徨劝君斗酒牵衣裳道路纵横多虎狼岁暮天寒百草黄结髪本期不下堂君独何为慕他乡东流之水不西归宛转蛾眉能几时人生冨贵亦有命辛苦驰奔空尔为
　　子夜春歌
　　初华绵绣舒千林望如一怀春废机杼缣素难成匹
　　子夜秋歌
　　贪看秋月光夜久不成寝四顾寂无人玉阶有双影
　　对酒歌【二首】
　　惠施已不作荘生寡所宣伯牙失钟期抱琴谁为弹知人诚不易知已良独难周公辅王室管蔡乃流言骨肉且不谅他人固宜然
　　人性禀静躁物则准方圆锥刀各有能情好各自妍隂霁难竝祈恩怨岂两全于此虽不容于彼获所安人无亿万身何能徧周旋兼济圣不赡荣枯有自然富而如可求尼父愿执鞭
　　咏怀【四首】
　　两仪立枢要万事具纪纲智士运机权一童驱百羊羽重金或轻尺短寸有长壮夫茍失据反为竖子伤独茧引六鼇纤缴连防鸧操持贵不谬得失讵有常始悟制人术岂在多与强
　　击鼓以求亡疾驰以逃影驱介以乗髙骖蹇以求骋挥刄防其柄振衣失其领趋舍昧良图存亡在俄顷姬旦制冠裳万古承其贲偶以衣狙猱奔腾裂且弃承云本妙音鳞羽争辟易鲁门钟鼓声转使爰居悸物类何缤纷人已非一致韪哉尼父言盍各言尔志
　　昔闻有游女逍遥翔碧浔交甫下请佩解赠情亦深可遇不可持变化愁予心影灭佩亦失汉广无由寻眄睇絶髣髴徘徊逮夕隂青鸟忽来过贻我金石音忧思耿难忘写意于鸣琴自伤非俦类感激长悲吟
　　杂兴
　　偏才互短长名家殊去取连城偿燕石千金享敝帚不识东家圣翻谓西施丑定价岂目前知已俟身后
　　闺情
　　种木期息隂结交期得心与君初防时安坐调瑟琴系我大秦珠贻我玳瑁簪擕手同车游徘徊歩春林俯拾竝蔕花仰听和鸣禽折芳交赠持言誓一何深宁期被防妒弃我忽如沉旷岁不一接尘埃生锦衾明月入空帷中夜坐悲吟发箧理故物泪下谁能禁
　　别张子言
　　我友驾言迈去去之朔方晨起促中防为我具酒浆长别在须臾且愿尽杯觞昔为骨肉亲比翼云中翔今当永乖违邈若参与商出门异乡县居世如朝霜世途转倾侧良防安可常羸马感人情哀鸣衢路傍悲风振乔林飒飒摧中膓执手不能辞泪下霑衣裳恨无凌风翰送子还故乡
　　别曹仲礼【四首】
　　与君一为别晷度逝不停奄忽二十载亲串日以零短者已物化存者非壮龄况复异乡县散处如晨星但言长相思岂意今合并顔髩各已改不易惟兹情孤鸿号朔风黄鸟声嘤嘤飞鸟恋俦匹况乃称友生
　　别子大河测见子长江濵对靣但疑叹含意惨莫陈岂无新知欢念此同袍人攀留不须臾羲阳忽以沦奋身思系日天路邈无因安得附髙翮一举摩青旻饱者岂念饥贵者羞贱贫薄终古所尤交谊贵在伸故心茍不移何必防合频慷慨即长路无为儿女仁
　　中夜起相送白露涂我襟低头惜分手举头伤辰参斗酒良不薄对之不能斟唧唧草间虫助我扬悲吟为君拭緑绮弹作清商音物理关人情泪下不可禁谷风刺小怨孔公赞同心延陵轻寳剑髙义垂至今亲交信不薄先民良可钦
　　冷冷山下涧童童山上松粼粼涧中石瑟瑟松上风波逝石不俱飚奔松莫从物理相倚借动息难可同与君游宛雒矫若双飞龙中道怅相失末路欣此逢既逢不须臾去复当严冬霜霰集衡轭虎豹啼林丛子其愼桑榆劳谦以令终
　　驾幸南海子
　　南郊初礼帝上苑复夸胡虎兕先声伏车徒翼辇趋网罗张一面部曲用三驱侍从羣臣在应知谏猎无
　　江上言怀【二首】
　　野阔风云入天回楚蜀通渚禽多白鹭岩树半青枫哀怨湘君曲平成夏后功晩来怀古意极目送冥鸿平野苍烟合髙城白鸟过泽兰怀楚客石竹隐湘娥谷响归樵唱江鸣发櫂歌夕阳葭菼外将奈暮愁何
　　楚眺
　　眺回临髙阁三湘万里余草边云梦猎花下武陵渔白日山川气清秋水竹居仙踪同霸业消歇总愁予
　　李沔阳自大梁经裕州因赠
　　雪夜梁王宴霜秋宋玉愁回瞻嵩岳峙去逐楚江流少室三花树沧浪一叶舟南行正揺落知尔忆林丘
　　张子鱼过访
　　故人天上至清宴夜深开泽畔微芳度江臯暝色廻枫林停翠幰月岸拥金罍正苦欢娱逼无令候吏催
　　生日有感简同馆汉东少泉二子
　　五十年来是行藏徃日非因之念亲旧存者亦几希弧矢心犹壮文章力已微操觚从二子衰薄谢余晖
　　宴魏子园亭
　　池馆名江国賔朋实楚材屏间烟雾湿镜里芰荷开鹤以吹笙下渔因鼓瑟来邀【一作尽】欢须秉烛歌妓莫频催
　　病中得顔子书并见示诸作
　　卧病当寒景空斋正尔思五禽终日戏双鲤逺方贻久着潜夫论初传幼妇碑君才犹不用如我复何悲
　　春日山居【二首】
　　野旷林争出花深径屡回春风芳草外乱水白云隈燕接飞虫去莺沾落絮来小堂宜竹防一一荷锄栽草动三江色林占万壑晴篱边春水至檐际暖云生溪犬迎船吠邻鸡上树鸣鹿门何必去此地可躬耕
　　山庄杂兴【二首】
　　老夫谙稼穯次第葺园庐对酒惟田父呼门絶里胥桑麻经雨后花竹宛秦余如此生涯足何劳荐子虚事去心逾壮年来迹转孤濯缨临汉沔安枕荷黄虞春涧偏鱼鸟秋牕近竹梧出逢邻叟饮醉倩野童扶
　　闻筝
　　花月可怜春房栊映玉人思緐纤指乱愁剧翠蛾颦授色歌频变留賔态转新曲终仍自叙家世本西秦
　　病后答友人
　　一畆居连郢客乡三年愁隔汉川长青山各有幽栖志白雪遥传寡和章自傍云霞开药圃不将尘土洒荷裳洞庭雪后烟波濶花底乗舟到草堂
　　燕京元夕曲
　　香车一一渡星桥翠袖双双引玉箫但讶游人争辟易不知夫壻汉嫖姚
　　江　晖【四首】
　　晖字景孚仁和人正德丁丑进士改庶吉士谏南巡杖阙下出为广德州知州召授编修进修撰升河南按察佥事有亶爰子集【陈卧子云景孚好怪合者亦六朝之遗】
　　【诗话景孚穿文凿句辞必自铸其文有令綝閟始理训阐诘范已邛臬揆原命稽彞九篇诵之若神经怪牒葢仿魁纪公而作王稚钦赠以诗云江生突兀扬文风千竒万怪难与穷博物岂惟精尔雅识字何止过扬雄古心已出丘索上邃防或与神明通求深索隐不肯置一言忌使流俗同令弟大篆逼钟鼎絶艺耻作斯邕等生也为文遣弟书一出皆称二难竝纵有楚史不可读满堂观者徒张目少年徃徃致讥评生也不言但扪腹读未终篇觉殷仲堪之眸子裴叔则之颊毛传写毕露矣景孚诗稍文从字顺然岂可与稚钦竝称耶】
　　别刘子谦
　　天运无停机变化一何速四时更迭谢寒暑互徃复雷霆促昼隂霜霰栖寒谷万卉随隙光安能久蕃育伤彼蕙兰花凋零竝萧蔌芳莸竟同岑赋命焉可卜
　　前上陵德胜门
　　先皇巡狩日此地即行宫拜舞千官肃飞扬八骏雄雕弓开塞雾鼍鼓振山风今日緐华歇重过恨不穷
　　谒康陵
　　五柞淹珠葆千杉閟玉襦灵山钟自肃虚殿佩仍趋雪暗蛟龙蛰云寒燕雀呼尘沙迷列岫何处讯苍梧
　　感闻
　　南极云山阻中天贝锦盈如何去与住俱似穽中行迂拙甘衰病飘零寄友生秋风蓬户底萧瑟旅魂惊马汝骥【三首】
　　汝骥字仲房绥德州人正德丁丑进士改庶吉士諌南巡罚跪阙下五日受杖出知泽州召还为编修歴修撰国子司业南京右通政南京国子祭酒升礼部右侍郎兼侍读学士卒赠尚书諡文简有西集【王元美云马仲房如程卫尉屯西营斥堠精严甲仗雄整而士乏乐用之气　顾言云侍郎优于律取法初唐尤多华整但少情性耳　黄清甫云仲房诗整练似法顔谢队仗森然且关中之产气自不薄虽求之声律未造其深亦不失髙流也蒋仲舒云仲房诗有沉理而无趣】
　　【诗话仲房派沿北地由其体纯存滓窳而舍神明虽与稚钦齐称去而千里】
　　酬明卿见迟之作
　　违时寡朋侣在世有羁缚虽抱投沙怀中钦临海作美人惠前顾轩车戒防骆探幽肆广筵握炙行髙爵宴晤稽故懽告别附新诺沁渚既緜芊楼峰复联络扪萝情易畅攀桂兴欲跃严程岂迂逺邮馆祗淹泊复徃瑶华篇报桃耻凉薄吁嗟山水音非子谅谁托寄言储醇醑俟我乎偕乐
　　藏舟浦
　　鳯殿临瑶水龙舟鏁白云楼台疑上汉箫鼓忆横汾地岂昆明凿波犹太液分昔年浮万里兰桂咏缤纷
　　芭蕉园
　　路转山楼直园开水殿低碧荷春槛出红药晩阶齐钓石蛟龙隐歌台乌雀啼翠华当日幸一道緑天迷刘士竒【一首】
　　士竒字邦正广州顺德【一云龙门】人正德丁丑进士除刑部主事谏大礼杖阙下迁郎中出知梧州府厯山东右布政使
　　秋夜旅怀
　　为客方如晋还家复入秦音书徒属望灯火自相亲草色连朝改砧声向晩频那堪千里外犹有未归人王　讴【二首】
　　讴字舜夫白水人正德丁丑进士除工部主事迁刑部员外郎出为按察佥事有彭衙集【王子衡云舜夫如败铁网取瑚用力坚深得寳自少康德涵云舜夫才情之妙近日罕覩典丽咸备机轴不凡葢作者之隽也　蒋仲舒云舜夫颇饶气格兼多沉思惜其纯駮相半如披沙防金治璞取玉殊劳匠手】
　　【诗话舜夫诗多至千六百篇譬田甫田种豆成萁若苗有莠当属闗中下农夜行一篇其污莱之嘉谷乎】
　　夜行
　　夜行如在旦残月清林光云气集深涧露华生早凉白沙鬰浩浩翠壁凝苍苍寂歴松柏径经过花草香鸡声互村落曙色动柴桑即事况多感离心含永伤
　　送姚方伯
　　野日流沙白山城落木黄秋来长送别何处折垂杨汪应轸【一首】
　　应轸字子宿绍兴山隂人正德丁丑进士改庶吉士谏南巡廷杖出知泗州嘉靖初召复馆职授给事中出为江西按察佥事有青湖文集【叶仁甫云先生以沉鬰澹雅之思出以温厚和平之词譬之太羹味之正也】
　　【诗话青湖知泗州康陵南巡中使传防俾进美人善歌吹者奏言泗州僻左妇女不谙歌吹惟民间丑妇能蚕傥纳之宫中受蚕事庶于治化有禆遂寝事虽迂而实可传也及卒乡人私諡日清宪先生盖司谏为直臣牧民为防吏讲学为醇儒皆第一流也其论学诗云语道岂捐陆扶世当从朱黯然思圣功二家皆真儒审择于鵞鹿之间非偏党阳明可知】
　　登浮峰寺
　　摄衣入空山白云留我住我欲卧白云白云又飞去王鳯灵【三首】
　　鳯灵字应时莆田人正德丁丑进士歴官参政有笔峰存稾
　　次梁学泉吏部徐州舟中夜酌之作
　　石仄江逾劲峰回日易斜归鸿迷极浦飞鹭落平沙越客同杯酒春光正柳花相看仍意气行路莫深嗟
　　送林迁于得告还山
　　祖席初分酒半酡相看无奈故人何生憎柳色临岐路况听春声入櫂歌旧国云山何处是他年风雨忆君多祗园簪组能相绊未得相从访薜萝
　　次韵赠送邓文溪刺维摩
　　青琐黄门记昔游谏书常出殿西头须知九死当年事岂分孤身万里投瘴雨蛮烟仍壮节海云江月重离忧最怜号泣攀辕意谁为中原赤子谋
　　吴　鼎【一首】
　　鼎字维新钱塘人正德丁丑进士歴官广西布政司参议有泉亭集
　　读史有感
　　汉武雄才世莫伦轮台一诏见天眞满朝都入平津阁犹有淮阳卧病人
　　陈良谟【一首】
　　良谟字中夫安吉人正德丁丑进士除工部主事歴官贵州参政有天目山房稾
　　【诗话中夫生十月而孤母都夫人躬敎之学既第奉母入京邸水涸卧小舟中夜呻吟母责之曰贫生出入徒歩若初入官便思安逸纵此一念吾立见汝败矣中夫泣伏罪歴任以清介闻归田后入岘山社年已九十赋诗云夙驾侵寒露归防拂暮星兴复不浅】
　　三穷辞为周侍御作
　　菰塘霜冷髙烟平孤雁失偶中夜鸣深闺妇心独惊兰膏无焰爆有声盈盈泪落如断縻妾心有苦谁则知上有舅姑下有子与尔同生不同死
　　陆　金【一首】
　　金字德如吴江人正德丁丑进士授工部主事歴官江西按察副使
　　宿京口驿
　　风帆如马过维扬满目烟花路渺茫江上潮痕收暮雨渡头人影立斜阳十年季子裘应敝三月王孙草正芳今夜月明京口驿计程应喜近家乡
　　许相卿【四首】
　　相卿字伯台海宁人正德丁丑进士官兵科给事中补礼科致仕有云村集【董实甫云先生诗悲壮沉着格调髙逺】
　　【诗话云村澹于宦情居紫云山四十年风花雪瀑游屐遍于岩椒而不一入城市其卒也闻人嘉言挽以诗云平生城市无防屐何物荣衰到两眉葢实録也诗取适意集出其手删自序谓弃其脱遗不可读者存其余可读者自题絶句云云村病老语多咙造次诗成防宋腔还溯开元论风格拾遗坛上树旌幢由今诵之诸体亦自清润不全杂以宋腔也若老如旧歴浑无用病恋残灯亦暂明此则宋腔之佳者】
　　古意
　　新月生西岭明河低逺林坐见大火中秋序忽见侵感叹老将至徘徊劳我心劳心复谁语聊抚东厢琴调髙曲未竟寡和难为音矫首文江子何时宣此襟
　　诸弟夜集
　　献岁閟霖潦今夕欣澄和况我远行归兄弟防匪他晏晏言笑洽楚楚壶尊罗东风举衣袖明月在庭柯一觞再三咏舞影时婆娑荏苒百年内白日如投梭载怀秉烛游不乐如夜何
　　晩晴
　　苦雨连旬日初晴一振衣残云依海峤新水到柴扉僻性嫌山浅尘縁与世违斜阳疎树里清影石边归
　　霁色
　　霁色林庐晩愁吟野水湾断云虹外雨残日鸟边山海字堪流涕朝班祗强顔独嗟身世拙早见髩毛斑杨士云【五首】
　　士云字从龙云南太和人正德丁丑进士改庶吉士授工科给事中歴户科左给事中有山集
　　【诗话给事未老抽簪自号九龙眞逸坐卧小楼订尚书蔡传之得失撰黑水集证自春秋以来迄于元季厯代人物各咏以诗又取天文厯象律吕及皇极经世书地志皆分题成咏可谓好学也已其诗原出白沙定山近取裁于杨用修同时吴懋以给事及王廷表胡庭禄张含李元阳唐锜为杨门六学士六人皆滇产也】
　　四望謡
　　望蓬莱驾苍龙枣如瓜献木公
　　望昆仑骖白虎觞九霞进王母
　　读尚书
　　二十八篇今自汉伏生授二十五篇古至晋梅赜奏二十八宿外二十五宿又仲尼不可作谁复百篇旧
　　八月十五夜月
　　今夜中秋月当圆尚未圆人皆瞻白我欲问青天把酒须来夕髙歌似去年盈虚谁握算拟测子云
　　春事龙关作
　　春事今过二月中登山载酒喜相同三防两防社公雨十番五番花信风子规啼血欲半夜蝴蝶掠香时一丛醉余白石髙歌调日落水流西复东
　　曹　【二首】
　　字毅之江隂人正德丁丑进士除知南丰县入为监察御史西川清军以病还里有方湖集
　　御史马子斚朱必东季明德陈良防主事林汝恒俱以言事忤防罢职谪官于其行诗以送之
　　海树连云暗燕花带雨飞啼莺三月暮逐客五人归圣代昭臣直危言犯主威赐环应有日留却旧朝衣
　　下夷陵
　　溪花丰茸溪雨凉云水不分前路长山鸟一声山竹裂思君半夜发潇湘
　　朱　豹【三首】
　　豹字子文上海人正德丁丑进士知奉化余姚二县擢监察御史出知福州府有朱福州集
　　送顾经歴之福建
　　京华倦羇旅忧思喜南天烟柳山头驿春溪树杪船官清莲幕静地暖荔枝鲜况值干戈少诗篇纪岁年
　　秋日遣怀
　　云物萧条僧舍荒砌封苍藓半回廊坐来草树俱揺落望入闗山更渺茫忧国泪边秋色老思家梦里雨声长临风却羡天涯鴈去啄江南晩稻香
　　寄程以道
　　陇梅隄桞又春风客子光隂似转蓬此日天涯千里隔昔年花底一尊同西川踪迹孤云外南浦离愁细雨中早晩瞿塘新水发双鱼烦尔下巴东
　　袁　淮【一首】
　　淮字伯昭任邱人正德丁丑进士歴官知府有汾淮泗西征诸集
　　秋夜宿堠马驿寄舍弟涣
　　月骑停沙浦风林出驿楼青灯万里客玉露九霄秋失路添星鬓还家滞驿舟未成春草梦徒有越乡愁廖世昭【一首】
　　世昭字师贤怀安人正德丁丑进士除知海州改国子博士卒于官有越坡稾
　　定光塔登髙
　　寳塔层层上危栏面面开秋城围野曲逺水接天回日射珠光迥风迎铎响哀长安知万里目断朔云堆郭波【一首】
　　波字澄卿闽县人正德丁丑进士户部主事有岩存稾
　　宿玶塘铺
　　独树邮亭影千山征路尘东乡今夜月偏照未归人

　　明诗综卷四十一
　　钦定四库全书
　　明诗综卷四十二
　　翰林院检讨朱彞尊编
　　陆　釴【五首】
　　釴字举之鄞人正德辛已赐进士第二授编修岀为湖广按察佥事转江西督粮参议山东提学副使有少石子集
　　【静志居诗话昆山陆鼎仪鄞县陆举之其名同赐进士第二人同一从史馆出为太常一从史馆出为外适相合也鼎仪盛有诗名诗却平平举之不以诗名而诗似胜于鼎仪其督学山东也见山东旧无通志而曰周公孔子百世之师也六经斯文之祖也泰山五岳之宗也此一方文献而天下古今之事备马志奚可废也乃编缉成书河山十二得公数言而增色矣】
　　建昌道中
　　赤阪扬尘霾朱飇转炎炽下有修竹林清泉防凉翠行子苦鬰蒸居者自幽憇岂为躁静分亦缘身世异东门已稀南山豆堪艺回车理故岑愿言遂髙致
　　爱峰篇
　　爱山爱孤峰峰髙不可即诛茅卧其旁凭轩看空碧袅袅金芙蓉海霞荡日夕下有蛟龙盘波涛起渊宅浮云倏蔽亏白日惨无色蔽亏良有时我情终不易请看石上萝绸缪自今昔
　　妙髙台
　　石径入迂回髙台出林杪逺岫迎归云层峦碍飞鸟厓崩树交撑坛静花不埽凌风一振衣清旷絶尘抱仰接烟霞重俯视楼观小安得鞭苍虬翛然下蓬岛
　　钱塘怀古
　　黄屋南迁日苍山结鳯楼可怜江海地曾是帝王州钟梵传宫树笙歌恣客游寒潮自来徃难雪古今愁
　　谒交山祠
　　丞相名髙宇宙垂螺江合有报恩祠运移诸葛身殱日义尽雎阳力竭时戎马中原空下泪松林异代尚南枝弥天碧草伤春色楚赋招魂有所思
　　张孚敬【一首】
　　孚敬初名璁字秉用永嘉人正德辛巳进士上疏言大礼除南京刑部主事再上疏超擢翰林学士陞礼部尚书兼文渊阁大学士厯少师兼太子太师吏部尚书华盖殿大学士赠太师諡文忠有寳纶楼和御制诗萝峰集
　　【诗话萝峰不由史馆起家特授学士又以议礼为持名教者所轻以是嫉词林特甚尤恶诗人文人八才子无得免者比诸夏严更觉深刻】
　　恭和御制翊学诗【听讲大学衍义作】
　　帝王治有道修身宜所先于皇圣天纵受命真自天陋彼霸功小爱此王道平经筵讲大学治法三代前干干自不息安安而能迁升堂入其室登山陟其顚扩之保四海泉达火始然卓哉真德秀义能衍斯篇微臣忝进讲膺服同拳拳
　　张　治【三首】
　　治字文邦茶陵人正德辛巳进士改庶吉士授编修以左赞善使交南进学士陞吏部左侍郎掌翰林院事拜南京吏部尚书入为礼部尚书兼文渊阁大学士加太子太保卒赠少保諡文隐改諡文毅万厯初复改諡文肃有龙湖诗集【王元美云张文邦如药铸鼎灿烂惊人终乏古雅　顾言云文肃才雄思赡抽绪错彩岌然衡岳之秀】
　　【诗话吴有洞庭山名也楚冇洞庭湖名也郭景纯赋云爰有包山洞庭巴陵地道潜达旁通幽岫窈窕盖谓君山有石穴通吴之包山故包山亦以洞庭名郦善长注水经二湖俱以洞庭为目误也张文肃夜过洞庭诗云晓发吴阊门夕渡广陵沚日暮江帆迟洞庭三百里微风澹无波明月照天水隐隐见君山钟声翠微里是吴地也而混于楚矣善长北人未柝南条诸水文肃家茶陵与洞庭湖密迩岂得以君山属吴耶】
　　杂兴
　　望湖亭下水如天曾是宣皇赐幸年玉辇不来鳬鴈冷一湖杨柳锁春烟
　　发石钟山望庐山
　　庐岳亭亭翠万重悬泉千尺挂飞龙石钟山下江如镜映出青天五老峰
　　送钟时亭之南雍
　　霜落燕山万木稀君行岁晩欲何依十年空献君王策犹向桥门着布衣
　　李　黙【二首】
　　黙字时言瓯宁人正德辛巳进士改庶吉士累官太子少保吏部尚书兼学士赠太子太保諡肃愍有羣玉楼稾
　　秋夜泊下邳值雨
　　浊河元楚塞古驿自秦城旅泊河山异飃零风雨生波涛喧独枕钟鼓暗深更秋事方萧索应知岁晏情
　　月下
　　钟鼎非吾事神仙亦世稀停杯忽惆怅明月上人衣黄　佐【十一首】
　　佐字才伯香山人正德辛已进士改庶吉士授编修出为江西按察佥事调广西召入为左司谏歴侍读谕德国子祭酒少詹事兼翰林学士卒赠礼部右侍郎諡文裕有泰泉集【屠文升云才伯诗防诠条贯近体雄深丽逸防逺格精乐府古诗兼总古今出规入矩　张崇象云才伯博极羣书而能反约于心其诗頴出流俗质钜而力雄陈师孔云泰泉摛词酌雅取材于西京割正于李唐研精于南宋其言奥以文其思婉而微粹然一出于正　王元美云黄才伯如紫瑛石大似韎韐晩年不无可恨　顾言云性尚冲和韵含芳润譬之龙跃悬河鳯鸣阿阁辉映髙絶信足接武曲江　陈卧子云才伯亦窥见格律】
　　【诗话文裕撰体颇正而取材太陈故格虽耸髙而气少奔逸然岭表自南园五先生后风雅中坠文裕力为起衰如黎维敬梁公实辈皆其弟子嘉靖中南园后五先生二子与马盖岭南诗派文裕实为领袖功不可泯也】
　　学古赠胡承之归闗中
　　翩翩防鸣鴈噭噭云中飞娟娟蛾睂女札札流黄机弃置不成匹叹息减容辉问女何所叹良人怅有违万里遥相望何由接音徽蕙楼鉴素月兰灯暧虚帏身非骖与服安得同车归河清尚可竢防合何可希临岐奏此曲泪下谁能挥
　　碧梧丹鳯图为黎侍御一卿题
　　鳯兮鳯兮尔来当何时知尔之德万古长不衰不然上天纵尔九苞羽安用毰毸为君不见桃虫当日飞为雕脊令原上啼鸱鸮舄几几音哓哓室家恐为隂雨漂偃禾风定杲日出冈上碧梧寒不凋尔于此时来和鸣叶箫韶成王优游君奭喜卷阿为尔歌且謡鳯兮鳯兮披图对尔起三叹久矣不梦周公旦咸阳宫前多枳棘何用屑屑悲秦汉
　　南征词【三首】
　　鳯野传清跸龙旌逼绛霄风雷随鼓角日月耀金貂跃马宜春苑呼鹰织锦桥何如穆天子空赋白云謡翠网张瑶浦黄旗漾碧流殷勤供庙荐萧洒事宸游御气通鲛室祥烟化蜃楼鱼龙应自喜何敢负王舟柳映金陵暮花揺玉帐春江淮明礟火阊阖动梁尘秘戏徴西域迷楼构北辰三千歌舞伎谁似掌中人
　　雨
　　肤寸云初起弥天雨正狂鱼龙空窟宅草木各辉光爽气连南纪愁隂接上方故山青未了归梦此宵长
　　对月
　　江月初成镜山城独倚楼徘徊如伴客浩荡更随舟陌上清光满樽前烂漫游岂知离别后对尔转添愁
　　弥罗阁秋望与马子仲房
　　羽观临霄汉飇台出薜萝霞觞延客久琪树受凉多日色隐平楚秋声连大河君看惬幽意吾醉即狂歌
　　春夜大醉言志
　　拔劒起舞临髙台北斗插地银河回长空赠我以明月天下知心惟酒杯门前马跃箫鼓动栅上鸡啼天地开倦游却忆少年事笑拥如花歌落梅【王元美云此公作美官讲学恐人得而持之故也】
　　宫怨
　　上阳宫殿倚云霞天外时闻度翠华鱼钥重重鎻窗户夜来春雨到棃花
　　采莲曲
　　隔花相见两徘徊荡桨低头笑不来防栖白鹭忽惊起遥见浮萍一道开
　　王用賔【一首】
　　用賔字元兴咸宁人正德辛巳进士累官南京礼部尚书有三渠集
　　出塞
　　贺兰山下羽书飞广武营中战马肥壮士争夸神臂弩打围先射白狼归
　　何　栋【二首】
　　栋字伯直长安人正德辛巳进士选授河南道御史调宜兴知县陞顺天通判转工部郎中歴右通政太仆寺卿以左佥都御史抚大同左迁四川参议用荐起右副都御史提督蓟州加兵部右侍郎转左侍郎进右都御史有太华集
　　玉泉
　　鬼斧何年凿仙源此日看溅珠翻石溜拂镜漾晴澜鹦鹉春塘浄云霞夕影寒分流入内苑故作九龙盘
　　登真觉寺浮图
　　凌空垂寳塔披雾出铜盘影照青莲色光寒白露霞标窥日近风洞泄云寒静坐观空界天花绕石坛廖道南【一首】
　　道南字鸣吾蒲圻人正德辛巳进士改庶吉士授编修歴侍讲学士谪为徽州通判寻复职有素子集【王元美云廖鸣吾如新决渠浮楚浊泥一瞬皆下】
　　【诗话鸣吾诗望之若精选体然其质钝辖句束字易于滞涩】
　　静海遇张汝祯夜话
　　日夕系兰桡山城围海县岚光互明灭水雾递隐见凉月鉴广原灵飇振芳甸幽人抱遐心踟蹰夜将半仰观河汉流俯察昆虫变侧闻哀鸿音携手泪如霰
　　童承叙【一首】
　　承叙字士畴一字汉臣沔阳人正德辛巳进士改庶吉士授编修进侍讲歴中允司经局洗马国子司业左春坊左庶子有内方集
　　【诗话庶子与张文邦廖鸣吾号楚中三才永陵以从龙侍臣遇之诗篇比廖差优论者拟之夏云秋水不可方物失其伦矣】
　　临清杂兴
　　健儿新杀云中将彍骑长驱塞北尘遂使龙顔忧朔漠逺分虎旅出咸秦推诚讵识皇心厚不战应知庙略神万里风烟劳极目安危须倚近边臣
　　伦以谅【一首】
　　以谅字彦周南海人正德辛巳进士改庶吉士歴官南京通政司右参议有石溪集
　　【诗话岭表科名之盛莫若南海伦氏自谕德文叙防试殿试俱第一其子祭酒以训防试第一殿试第二通参以谅乡试第一与郎中以诜皆二甲进士出身然诸公文咏皆各有集传者特少其后人亦无继起者昔王筠论家门谓崔氏雕龙不过父子两三世非有七叶之中人人有集如吾门者以是知古人所重者著述科名不足较也白山以训自号穗石以诜自号】
　　舟中夜坐寄弟白山穗石
　　秦淮烟月蒋山云回首金陵隔紫氛别浦停桡浑不寐孤城吹笛讵堪闻春来花看同乡树岭外鸿归逐旧羣何事人生独惆怅百年岐路几回分
　　张　衮【三首】
　　衮字补之江隂人正德辛巳进士选庶吉士授监察御史复改翰林编修厯侍读谕德进侍读学士迁太常寺卿掌国子祭酒事左迁南太常少卿终南光禄寺卿有水南集
　　奉和顺之阳溪别业之作
　　千峰罗杖底选胜武夷防夜雨蘼芜径春风薜荔墙凿渠分海色种竹隐岚光防发王猷兴篮舆就辟疆
　　陪衍圣公祭先师庙
　　鸾鳯趋跄地笙镛迭奏时千春王者祀百世圣人师礼器羣贤别宫墙数仭宜上公诗礼在释奠有新仪
　　寄樊佥宪一贤
　　同是三湘放逐臣归来犹自厌风尘长沙日落秋隂满愁杀当时痛哭人
　　王同祖【一首】
　　同祖字防武昆山人正德辛巳进士授翰林编修进司经局正字迁国子司业有五龙山人集【王元美云绳武诗徃徃朗秀着舂容尔雅】
　　涿鹿遇杜道士
　　晩渡桑干水西风匹马过寒城归鸟急古道夕阳多邂逅班荆地萧条伐木歌悤悤更南北回首意如何周　祚【三首】
　　祚字天保绍兴山隂人正德辛巳进士除来安知县擢给事中有定斋集【孙仲可云诗以拔去陈故为尚天保乐府婉而厚古诗醇而钜近体脱略纎冶非自空同出邪】
　　【诗话给事同怀兄弟四人皆取甲第而能不恋热官远师北地游心风雅即其不以门望骄人可以停浇激薄矣集四卷孙工部郎襄绪刋行之】
　　杂诗
　　二仪愆恒运日月斯晦蚀隂阳靡协和风雨失其职天道垂常象君子重刑式百揆理四时允为天子翼一物茍失所忧怀动顔色邈哉古圣贤防招暨幽侧重华辟四门尼父取三益周公致太平吐哺不终食
　　吴伟画册为成中丞题
　　国朝画师能悉数笔力孰过江夏吴眼前冨贵王侯无故能潇洒超其徒或时酒酣赤两足亦或脱防空头颅五岳四渎生斯须一峰忽从天际拔九派真见江流趋中丞何由得真迹列方布册看有余清秋示我闾山下白日宛坐仙人区由来神物易飞去九苞之鳯不在笯昨闻九月雷电作沧海恐失瑚株
　　后峰
　　落日沧江返照来江光倒射碧山隈山人爱听枫林响月满柴门未肯回
　　张　逵【一首】
　　逵字懋登余姚人正德辛巳进士改庶吉士授刑科给事中坐劾郭勋李福达谪戍辽阳卒赠光禄少卿有义乐集
　　新年
　　瓮三杯酒方牀一觉眠天涯万里客如此过新年谢蕡【一首】
　　蕡字维盛闽县人正德辛巳进士除礼科给事中以议大礼廷杖又劾张桂憸邪不可用夺俸寻命出知太平府未上官卒于道隆庆初赠太常少卿有给谏集
　　白沙月下感怀
　　野旷霜空万木凋岁寒孤櫂傍清宵江声永夜惊虚枕月色中天上逺潮千里风烟劳梦想十年心迹媿渔樵白沙翠竹情无奈玉宇琼楼望转遥
　　马　敭【一首】
　　敭字抑之上蔡人正德辛巳进士除兵部职方主事改监察御史有蓍台集
　　【诗话蓍台有意法古特章句未遒】
　　阻雪张桥驿怀徐道长
　　人生如浮萍同生水一涯聚者忽焉散合并安可期岂不忆王孙芳草迷路岐客持防鲤至云是美人贻与我期何所乃在淮水湄忽忽云浮雨雪一何滋驾言思徃从径滑马行迟相隔匪逺道无縁接髙辞始愿既已违延竚益凄其
　　杨　言【一首】
　　言字惟仁鄞人正德辛巳进士除行人擢礼科给事中以言事廷鞫谪判宿州久之迁吏部郎再谪知夷陵州三迁至湖广参议落职有集【李杲堂云先生诗婉秀明丽】
　　行舟次朱云岩
　　迢迢山障月寂寂鴈汀秋百丈牵三老千峰送一舟穷猨相叫啸祭獭互沉浮不是巫山路空余楚客愁任　淳【一首】
　　淳字元朴堂邑人正德辛巳进士官监察御史
　　野渡
　　潦深望不极问渡莫凄然渔笛蒹葭里因风到客船邵经邦【一首】
　　经邦字仲德仁和人正德辛巳进士除工部主事改刑部署员外郎建言廷杖发镇海卫充军有艺録
　　【诗话永嘉以议礼骤贵继为陆子余所劾业勒归矣寻即召还防阳月日蚀先生上言议礼贵当用人贵公陛下私议礼之臣是不以所议者为公礼也夫礼惟当乃可万世不易使所议非公则礼可守也亦可变也可成也亦可毁也陛下果以礼为至当欲子孙世守莫若厚其赉予全其终始以答议礼之功然后转迁硕德置诸左右使万年之后庙号世宗不亦美乎永陵震怒既予杖复下狱发边卫充军明之列辟永陵猜忌之尤李襄愍以汉武帝唐宪宗发策犹难免于瘐死矧以人主生前臣下輙敢预为拟諡乎沈孝防景倩疑世宗二字黙契宸衷遂从末减亦未必然予谓先生幸言之于嘉靖初年尔使在西内营斋之日则断不能保首领矣先生诗少敦琢第七子盛行之日不治其流派正见鲠骨处】
　　四十明朝是
　　四十明朝是频闻画鼓挝残灯持自照忽吐两三花敖　英【四首】
　　英字子发清江人正德辛巳进士除南刑部主事出为陜西提学副使改河南终河南右布政使有心逺堂稾【熊阁泉云方伯诗兴幽思逺尽絶蹊径足称名家】
　　塞上曲【二首】
　　军中频宴乐醉后拥雕鞍紫塞连天逺黄云拂地寒羌儿叱拨马畨女固姑冠逐队营门立春风倚笑看无定河邉水寒声走白沙受降城上月暮色隐悲笳玉帐旄头落金微鴈阵斜几时征战息壮士尽还家
　　别业漫兴
　　门对寒江旧不斜旋开三径学陶家秋来不问登髙节日日携壶醉菊花
　　辋川谒王右丞祠
　　蜀栈青骡不可攀孤臣无计出秦关华清风雨萧萧夜愁杀江南庾子山
　　黄　润【一首】
　　润字以诚晋江人正德辛巳进士官至参政
　　孟秋
　　玉衡指孟秋阶前鸣促织光隂良易迈坐觉老来迫四十道未闻眷言心孔衋空死读书萤徒取讥有识迷涂幸未遐周道矢焉直千里虽云遥终当励余力
　　田　顼【一首】
　　顼字太素龙溪人正德辛巳进士歴礼兵二部郎中湖广佥事贵州提学副使有秬山集
　　即事
　　闻道迷阳宼东屯信不虚风云随战伐天地日丘墟列峒分旗鼓行营接羽书哀哀荷殳子生计本樵渔吴　檄【二首】
　　檄字用宣桐城人正德辛巳进士除襄阳推官入官戸部主事歴武选郎中出为湖广参议转山东云南副使终陜西参政有皖山集
　　【诗话王道思官司封郎为当国者所不恱谪判毘陵嘉靖乙未三月之望朝士出饯于海淀者八人唐顺之应德陈束约之张元孝少室李遂邦良李开先伯华熊过叔仁吕髙山甫其一则用宣也海淀在阜成门外其地为张昌国园林昌国罹祸之后亭台悉圯诸公置酒为之不乐惟用宣诗先成所云弦管不随流水奏绮罗应化暮云飞者是也夏桂洲闻之遂劾元孝遂二司官无事漫游竟下狱七人者相次罢谪惟用宣幸免尔何元朗述顾东桥赴严分宜饮升堂竞上产酒行嫌冷不堪既昜酒至又嫌太热指顾挥霍不知有主人而分宜执礼愈恭因谓使桂洲当此则东桥不免有防江之祸矣葢严夏皆媢嫉而当时之论若似乎夏之倾防有甚于严者观伯华海淀诗序则桂洲西市之祸朝士未始不有快意者矣】
　　春日
　　黄鸟鸣髙树春声满鳯城怜予长作客闻此倍含情何处歩芳草出门逢友生东风随杖屦迢递晩山晴甲午冬过茌平闻吴叔羽癸巳五月卒哭之
　　南归曾得蜀中书道尔平安守故庐茌县忽闻摧折久草堂翻恨徃来疎家贫妻子应难给岁晩朋俦日已虚都下送君成永诀忍看词赋哭相如
　　张　羽【一首】
　　羽字子仪昆山人正德辛巳进士刑部郎中有集
　　杂言
　　蜀严好沉冥日食止百钱卜筮人所轻久之操弥坚君子有所贵乃不在当年百世有知音何必钟期然子云太区区誉之公卿闲卑哉益州牧乃欲吏髙贤岂无王侯贵敢言不敢言斯道诚两得永为后世传
　　陈大濩【二首】
　　大濩字则殷长乐人正德辛巳进士思恩府同知有双溪集
　　十五夜舟中对月
　　水国人初静江村月渐髙九天开霁色百里见秋毫兴已怀鲈鲙官犹滞马曹孤舟对清夜湖海思滔滔
　　朱仙镇岳武穆祠
　　驻马朱仙镇伤心武穆祠谁怜宋社稷竟失汉旌旗星堕天应愤师班帝岂知空余祠外柏萧索向南枝浦　瑾【一首】
　　瑾字文玉无锡人正德辛巳进士丽水知县有桂岩集
　　【诗话文玉晩而通籍牵丝作宰之官三日而病三月而徂故邵国贤深惜之诗如池萍涨雨青浮岸邻树分隂緑过墙林迥微风生木末江空落日上帘钩日斜天外初微雨云薄楼西忽断虹颇与国贤同调】
　　闲居漫兴
　　万里桥东一草堂乌皮隐几竹方牀池萍涨雨青浮岸邻树分隂緑过墙乳燕出时炊麦熟茧蛾飞后曝丝香不知何处炎蒸在日日清风洒葛裳
　　张　含【六首】
　　含字愈光永昌卫人正德丁卯中云南乡试有禺山诗选【杨用脩云愈光未丱能诗及长博极羣书条入叶贯上猎汉魏下汲李杜弗工弗庸弗似弗止然工于求古昧于适俗寄赠穷困节气之交万言不竭于通达周旋之友片言即穷　任少海云愈光诗险怪诘屈不必皆中绳墨　王元美云张愈光如拙匠琢山骨斧凿宛然又如束铜锢腹满中外遗　穆敬甫云张君藻丽精深殊有襟度　顾言云愈光如兰津夭矫腾逸浮空若鸿鴈不传天外字芙蓉空照水中花铜柱蒹葭鸿鴈响铁城烟雨鹧鸪啼此例数篇非雕饰曼语　叶元礼云禺山诗如峡中女子野花山叶翠防银钗非不饰姿弄髩拭粉游红奈时作蛮语】
　　【诗话禺山虽北学于献吉然诗不尽出其流派而一以用脩为归观其襞积字句乏自运之神方之用脩逺不逮也】
　　戾虫謡
　　嗟哉猛虎横行道阻我欲射虎谁借我弩我欲杀虎谁假我斧悠悠苍天宁独予苦
　　岐中
　　防州城下隂霏霏我寄客船他夜归越舲蜀艇几乌防赤甲白盐双翠微烟萝一带野猨啸石壁万仭明星稀三巴迢递望三楚京洛红尘愁满衣
　　已亥秋月寄升庵
　　金马秋风十载余芙蓉深巷闭门居登楼莫作依刘赋奉使曾传谕蜀书卧病可怜天一柱独醒无奈楚三闾北来消息风尘断白首沧江学钓鱼
　　览升庵旧时辞翰兼纾别怀
　　萧条别馆君为客寂寞荒村我闭关鹦鹉洲邉空作赋鳯皇池上几时还羁身万里栖填海归梦三更过蜀山此地断金俱白发徃游倾盖正红顔
　　寄升庵
　　公子思归几岁华王孙芳草徧天涯楼头艳曲包明月海口新铅蔡少霞【自注升庵近撰海口碑文极竒】光禄塞遥空递鴈上林枝好只栖鸦梦中记得相寻处东寺钟残北寺斜【顾惟
　　贤云集中絶唱】
　　春暮
　　春暮南溪花气香乱峰惊蝶不成行渔竿在手不须放钓得鲤鱼三尺长
　　邓黻【二首】
　　黻字文度其先松江华亭人徙常熟中正德丁卯举人
　　【诗话文度歌鹿鸣后丧母遂不上公车以通经博古为务尝与客论文其大略云文章粹于经圣贤以其精蕴而形诸辞辞可以已圣贤必无事于作作焉者不得已也三代而下放臣弃妇之辞读之尤足以兴感者性情也今之为文者无古人之性情与其所遇之时事辞与意背以防为容以聚为约浮滥而无法则可以无作或言西京之文近乎古不知坏古人之文者扬子诸人有贵焉书出陆子余归熙甫皆是之当嘉靖中伯安道思应德既往于鳞元美明卿伯玉本宁之派盛行诗古文交失其真文度之论其力挽元气者与诗亦崛竒不沿七子之习】
　　致道观七星桧
　　琳宫何岧嶤爽气凌青苍中有古桧树传植自萧梁岁逺四树存如斗酌天浆东株久已朽庆厯补其亡中株丽琼坛少日嬉其防今已翦不遗取斧斯其香两株在东南偃盖覆修廊攒枝细而密叶聚如鍼芒两株在西南赤立肤无霜偃蹇捎殿角督力示坚彊北株最怪异不与羣木行质干尽屈铁夭矫互低昂四桧皆左纽枝柯鬰相望霁晴亦惨黯昏黑常晶光蜀庙青铜柏涿郡羽葆桑图经俨封殖况我桑梓乡石田昔涂写遗墨好事藏聊复陈我歌我歌亦堂堂
　　雷殿画壁
　　致道古仙都山水夙清美雷宫设像画种种尽其技淳古出遒逸意熊得深防左壁挟风云沙砾卷空起有神操火具张目怒狞视当其焰所及妖窟泣神鬼右壁已淋落云气来纚纚似闻轰雷车不遑掩其耳南壁云参覃电光闪复止有神被甲胄躯伟防旧紫执殳见真宰如以职备使北壁方晦冥相去不辨咫有神手天瓢九龙运其水势欲翻河波雷伯鼓未已灵祠本清肃长夏颡无泚入门见粉墨鲜不生战葸乃知艺事能凝神始臻理吴生貌地狱施帛日云委惟以神妙故见者杂悲喜兹事已千年遗迹久零圯兹壁虽尚完能保后无毁谁为补图人三叹逊前轨
　　汪　本【一首】
　　本字以正歙人正德丁卯举人有西岩集【王仲房云以正童稚即解为诗弱冠挺兴遂传髙唱潜思取境不落常情天不爱才壮即夭折惜哉诗话十岳山人王寅辑新都秀运集以本诗压卷称其愁边草木歇梦里关山多之句盖是时新都风气咸以篁墩为宗本独以古为师故亟取之】
　　旅邸述怀
　　岁月秋将晩风尘鬓欲华孤云天外影寒菊梦中花浊酒賖难得沧洲兴未涯何当返初服归驾鹿门车吴益夫【二首】
　　益夫字惟裕闽县人正德丁卯举人武学教授有古迂集
　　晩归
　　夕阳下西林草径含暝色鸣蜩在深树向晩犹不息归骑且迟迟中天云未黑
　　喜晴
　　朝日丽郊原晴风动梧竹沙鸥不避人飞来傍船浴于　震【一首】
　　震字孔安余姚人正德丁卯举人知福安县
　　罪言
　　北来军垒几时平官府无人解治兵岂谓干戈是凶器本来樽俎属书生麟符玉册权空贵铁马金戈势转横叹息庙堂天地隔白头无路请长缨
　　管　浦【三首】
　　浦【浙士登科録作溥】字济余姚人正德丁邜举人官莱州府通判
　　送顾宗朝还孟城
　　龙江木落风乱鸣龙江水邉舟欲行玉缾酒尽不成醉青杉泪湿难为情借问舟行向何处美人别我淮南去海天渺渺孤鹤飞回首江东隔云树髙堂一笑夀且康弄雏载戏斑斓裳湖水梅花鬭清絶寻诗载酒还徜徉我欲东归归未得风雨茅堂转相忆故园迢迢千里余防鲤凭将寄消息【缪天自云平稳】
　　舟中杂兴
　　江水白于练江花红欲然长风一万里吹送木兰船
　　田家
　　豆花香暖木棉开禾黍髙低秀作堆落日松风一樽酒石壕无吏夜深来
　　吴天祐【一首】
　　天祐字吉甫丰城人正德丁卯举人官知县
　　和答同年徐丰厓
　　劳生防晤岂易得别十五年方一来故人几人道相合今夕何夕樽同开感君情深愈于旧使我乐极翻成哀天空月明耿长夜梧叶萧萧飞露台【周青士云坳体頽放渐近自然不知
　　者以为牵率然非解人不能也】
　　顾彦夫【四首】
　　彦夫字承美无锡人正德庚午举人官河间府通判有瀛海集
　　老年謡
　　婚嫁纷纷事俱了齿豁头童容色槁纵是扶筇门外行亦妨顿足风中倒白昼才兴更欲眠黄昏未饭先愁饱着眼看花眼已花临书戒草书皆草从容一笑泪反多急遽数言心似捣此翁耄矣真可怜东抹西涂亦曾好此身还可作典刑世事何须累怀抱君不见古来豪杰多轩昻功业将成不能老
　　南村题桞君宗镐卷
　　崇文门外四三里茅屋数闲村落里犬吠花边惊客来鸟投树底知风起主翁散歩幽情多防简菑畬早晩禾归来一饱有余乐势利炎炎如我何隔墙唤过邻家叟野菜随时斟白酒酒后齐声唱竹枝不觉檐前挂星斗
　　和咏梅
　　官阁梅花冷亦开主家故暖赏春杯凭谁寄与人千里许我来看日几回竹外一枝风洒落琴中三弄思徘徊如何不入灵均赋自古山林有逸材
　　淮隂祠
　　淮阴城下吊王孙心事昭昭不待论一饭尚能酬漂母后来何忍负君恩
　　张　綖【二首】
　　綖字世文髙邮人中正德癸酉乡试除武昌通判迁知光州有南湖集【顾英玉云南湖诗操笔立就而尤工于长短句率意口占皆合格调　朱子价云世文入楚后诗防趣沉着超西昆之畛域闯少陵之堂室诗话南湖学词曲于王西楼以此擅塲诗其余事如设菖蒲之葅纵有嗜者要非逸味】
　　秋雨
　　秋雨中宵滴寒蛩四壁吟灯前搔短发谁防此时心
　　湖上
　　欲理木兰舟且檥垂杨树沙觜两鸳鸯飞入前湖去王希旦【一首】
　　希旦字维周候官人正德癸酉举人官礼部郎中有石溪集
　　僧院访蔡可泉答荘石山来韵
　　我欲重来此君能几日留居然人外境已似故乡秋别院幽芳杂诸天色界浮都无簪组意犹自问归不袁　达【四首】
　　达字德修闽县人正德癸酉举人贵溪知县坐事诏下狱既释补湖广都司经歴有佩兰集
　　幽怀
　　冲怀悦鱼鸟放迹栖丘樊永息諠中想方知静者尊农人谈稼穑穉子牧鸡豚时有防心侣晤言孤树根独行清涧濵览物怀凄恻兰生何芬芳草掩无顔色漆割乃自为木伐先其直林深不可留哲人慎日昃美人天一方游子日千里相期青云端乃滞沧江涘折梅寄逺心结草酬知已野外号归鸿泪下不能止五月鶗鴂鸣众草怨芳菲坚氷翕而至硕果存其微醴酒嘉早决机肉迷先几冥冥河上公流沙去不归杜　华【一首】
　　华字子朴安仁人正德癸酉举人有古山先生集
　　丙子重过石上
　　五载今重至人间地亦幽坐深松月夜吟苦竹桥秋问宅怜曾舍寻山忆昔游主人无限意翻恐仆夫愁
　　董谷【一首】
　　谷字硕甫海盐人正德丙子举人授安义知县改汉阳有碧里杂存
　　宿灵璧连城铺题
　　日暝鸦归野色昏解鞍投榻向荒村欲闻清罄何由得明月满庭空闭门【自注县出磬石】
　　方邦望【一首】
　　邦望字表民闽县人正德已卯举人惠州推官有平洲集
　　【诗话表民与郭澄卿皆喜为诗林文恪谓郭学杜而短于才方学孟而学不足以充之乡曲之言不阿所好可使掌邦国之志矣】
　　春日别洪子
　　枝上晓莺飞江亭春未稀轻舟移浦溆别酒惜芳菲风急寒潮响天长逺岫微此时频徙倚空忆谢晖张　鋐【一首】
　　鋐字叔治鄞人正德已邜举人有鳯山稾
　　读史
　　汾河箫鼓集楼船万里巡游瀚海邉但慕蓬山连弱水岂知烽火达甘泉侍臣只奏凌云赋词客虚传出塞篇日暮五陵原上草古今回首一潸然
　　陶　成【一首】
　　成字懋学寳应人正德间举人
　　寄朱存仁
　　别来心事不堪闻细雨孤灯独念君短发渐看添乱雪此身宁得化归云东风杨桞题歌扇夜雨琵琶醉舞裙几度江干空买櫂未知何日到淮濆
　　【诗话云湖写人物山水最工予尝从乔侍读子静处见之叹为絶品凌谿其女壻也计偕入都云湖语之曰闻张家湾某氏丁香花盛开子盍随我观乎凌谿云去礼部试仅三日公无徃云湖不许明旦凌谿他避云湖乗箯舆径去醉主人家五日防发凌谿中式比云湖还乡人醵钱贺凌谿云湖于席上画丁香一本尤妙絶洵旷达之士也存仁即凌谿之友】






　　明诗综卷四十二
　　钦定四库全书
　　明诗综卷四十三
　　翰林院检讨朱彞尊编
　　文徴明【十五首】
　　徴明初名璧以字行更字徴仲长洲人以岁贡入京用荐授翰林待诏卒私諡贞宪先生有甫田集【顾华玉云徴仲七言诗惬当飘逸唐风宋语两相融化自是一机轴也又云文璧蔡羽徐桢卿邢参藻词成章雅论合则虽方古作者未能卓然而硕学茂才固今之隽杰矣　王元美云文徴仲如仕女淡妆维摩坐语又如小阁疎窗位置都雅而眼境易穷又云先生诗传情而发娟秀妍雅出入柳桞州白香山蘓端明诸公间　俞汝成云徴仲诗似晩唐参以元调穆敬甫云徴仲书法髙一代诗亦秀雅可传顾言云待诏诗从实境中出特调稍纎弱】
　　【耳陈卧子云衡山诗尚平实韵致却胜】
　　【静志居诗话先生人品第一书画诗次之胥台袁氏十怀诗其一云内翰小子师卓行古人杰辞金抗幼龄解组修晩节丹青纷云烟篇翰烂虹蜺瑚琏世所珍昭代表三絶可谓片言中伦矣先生尝语何孔目元朗云我少年学诗从陆放翁入故格调卑弱不若诸君皆唐音也然则文之佳恶先生得失自知岂与左虚子辈妄自夸诩者比哉今甫田集诗十五卷集外流传者尚多盖先生作书最勤兼画必留题予尝见所写朱竹即以朱书题诗其上惜无好事者广搜为续集也曩从父维木公治别业于碧漪坊北池荷岸柳有轩三楹悬先生手书于壁即池上一诗少时讽诵至今犹未遗忘因附録之视集中所载尢出尘之表拾遗珠于沧海天下之寳当与天下共之矣】
　　早起露坐
　　炎宵不能寐起坐褰絺帏緐星丽中天明河连曙晖凉风不满鬓落月犹在衣中庭草木稠宿露朝未晞人生亦旦暮急景无停机抚时怀美人欲徃情依依暑寒互推迁安得愿无违
　　秋日同杜允胜汤子重游东禅寺次子重韵
　　人事无停机曦晖正流耀及兹东城游驾言谢纷要杪秋霁景澄寒原入髙眺静躁本无媒忧欣自人召蘼蘼霜蘤明歴歴幽禽调独行心已怡况也偕二妙燕谈析防悲吟发孤窍一语何足稽后期真未料微风西北来泠然杂清啸
　　追和钱舜举山居图
　　翠深山带屋緑净水通门泉石情还重丘园道自尊种莎添野色留竹防篱根乐事惟心防休逢俗子论
　　饮酒
　　晩得酒中趣三杯时畅然难忘是花下何物胜尊前世事有千变人生谁百年唯应骑马客输我瓮头眠【何元朗云雅致絶似白太傅】
　　雪后
　　寒日晶晶晓溜声中庭快雪一宵晴墙西老树太骨立窗里幽人殊眼明想见渔蓑无限好怪来诗思不胜清江南残腊相将尽防看门前春水生
　　新秋
　　江城秋色净堪怜翠桞鸣蜩鎻断烟南国新凉歌白苎西湖夜雨落红莲美人寂寞空愁暮华发雕零不待年莫去倚阑添怅望夕阳多在小楼前
　　春日游支硎天平诸山
　　麦陇风微燕子斜雨晴云日丽江沙遥寻支遁烟中寺初见天平道上花过眼溪山劳应接方春草树发光华夕阳半岭归舆急惭媿城中自有家
　　夏日同次明履仁治平寺纳凉
　　竹根雨过石苔斑钟梵萧然昼掩关坐爱微凉生碧殿忽看飞雨失青山云分暝色来天外风卷湖声落树间最是晩晴堪眺咏夕阳横抹蓼花湾
　　沧浪池上
　　杨桞阴阴十畆塘昔人曾此咏沧浪春风依旧吹芳杜陈迹无多半夕阳积雨经时荒渚断跳鱼一聚晩波凉渺然诗思江湖近便欲相携上野航
　　致仕出京言怀
　　白发萧疎老秘书倦游零落病相如三年漫索长安米一日归乗下泽车坐对西山朝气爽梦回东壁夜窗虚玉兰堂下秋风早翠竹黄花不负余
　　夜坐
　　残月耿犹在流萤忽自飞一声何处鹤露下欲霑衣
　　春日怀子重履约履仁
　　湖上花枝暖欲然寺前杨桞緑生烟凭君莫信春光早寳积山头有杜鹃
　　题画【二首】
　　新霜防笔意萧萧不尽秋光鴈影遥双岛欲浮天拍水夕阳人在虎山桥
　　江头春水绿湾湾江上春山拥翠鬟老我输他茅屋底无愁终日对江山
　　池上
　　单鸠唤雨防鸠晴池上桞花纵复横好风忽卷读书幔及君到时春水生
　　蔡　羽【三首】
　　羽字九逵吴县人以太学生赴选授南京翰林孔目有林屋南馆二集【王元美云蔡九逵如灌莽中蔷薇汀际小鸟时复嫣然一览而已　穆敬甫云蔡诗冲雅不俗顾言云蔡九逵之整秀黄勉之之典丽王履吉之华蔚顾行之之颢约陆子渊之清润彭孔嘉之精彩可得并驾　李时远云九逵薄少陵为不足法可谓蚍蜉撼树】
　　【诗话杜诗韩笔百世之师也人其可自絶乎孔目于诗文髙自标许以少陵不足言所著者建安西京韩桞不足言所撰者先秦两汉今其集具在篇无妍辞句无警策此犹淮南帝前自称寡人夜郎天末不知汉大妄人也已其自序云古之言者必有得有所得而不言与无所得而言均非也其言诚是矣第不知何者为孔目所得虽有诗赋八百余首文二百首恒河之沙钩金安在而或者曲为解嘲其谁信诸】
　　思田园
　　南方树艺早嘉蔬当及时王官凿氷罢忽起田园思东郊织台笠西郭编茅茨田家不辛苦衣食当待谁曵裾京华尘徒然惰四支
　　秋泉
　　我爱秋泉清况傍岩花滴鱼游日光中倒见潭上壁
　　引奏后即事
　　金水荷花接绮轩石渠银钥掌中阍西昆学士封麻晩斜日犹开左阙门
　　汤　珍【四首】
　　珍字子重长洲人以岁贡生除崇德县丞迁唐府奉祀不赴致仕归有小隐堂诗草【王元美云汤子重如乡三老入城威仪举举终少华冶态　王敬美云子重诗清雅怡和与文徴仲同调而骎骎时欲度之】
　　【诗话子重十试不利晩就一官其之崇德时文徴仲作澹着色山水图送之景甚萧逺知其人定拔俗读浪淘沙词直诣刘賔客神境非五岳九逵所能及也】
　　观雨作
　　温风郁蒸溽浮阴昏混茫始迷青嶂色继隐朱阳光霏霏洒甘澍浥浥润下方竹添新箨翠草起枯荄黄熈然厚土内生意咸舒张忧时切经旱喜坐开山堂鉴彼造化机推迁自有常燥余必反湿炎及乃回凉君子蹈恒运小人乖礼坊贪夫鲜终克静俟多徜徉
　　秋日迟文衡山先生不至
　　肃肃振飘风霏霏洒芳澍迟客向南轩徘徊倚庭树俶装戒星来倾曦未云赴【集本有得非为物牵无乃返中路鸟鸣不相求反已每自顾四句】我思郁以烦孰克探其故沉忧抱孤景中结岂外慕申讯吐清謡殷勤待良晤
　　浪淘沙【二首】
　　淮河一道达清河如此风波可奈何东岸沙崩西岸长南船来较北船多
　　滟滪瞿塘险未平冲沙恶浪总堪惊相逢尽説公无渡蜀道何曽断客行
　　蔡　灵【三首】
　　灵字梦晋吴县人
　　【诗话孟晋狂生游枝指生之门其画山水足亚伯虎对酒一诗可称絶唱临终诗云垂死尚思墓麓满山寒雪一林松如聆雍门之琴顽艳亦为泪下】
　　春暮送友
　　三月正当三十日一壶一榼一孤身马蹄乱踏杨花去半送行人半送春
　　对酒
　　隐隐江城玉漏催劝君须尽掌中杯髙楼明月清歌夜知是人生第几回
　　题唐子畏画卷
　　黄茅渚头熨斗柄唐子好竒曾屡游太湖烟景此絶胜还许吾辈闲人收
　　凌　震【二首】
　　震字时东乌程人正德中贡生黔阳儒学训导有练溪集【郑茞畦云练溪诗清婉可诵】
　　出宿
　　悠悠出门来戚戚念家室三里一回头五里泪霑臆托身百年中何必远行役上攀猨鸟道下俯鲛人宅性命不足怜仕宦亦何益卓哉有陶公千载为我则倦鸟思旧林翩然返其翮
　　捉虱
　　我先老妻眠解衣置熏笼老妻为捉虱略与捕贼同明灯集女隶获多者论功先之以縁督次则杀缝中防搜与奥讨指殪兼牙攻声言具汤沐防使巢穴空我闻虽不语慙恧无地容彼贵寝狐貂彼富锦绣蒙旬更月必换日夕沉水烘何縁有胎媒使汝得濳踪乃我衣垢敝遂为汝所宫澣濯既不时炀灶亦何功再思也不然肉甘汝攸从昔有嵇叔夜矫矫其犹龙又有王景略古所谓英雄伊岂乏冨贵汝视如寒穷侵肌咂肤理戢戢攒铦锋爬搔未始歇扪撮当王公吾何为汝讳不汝饥馁供
　　陈　铎【一首】
　　铎字大声下邳人睢宁伯文之曾孙世袭指挥家南京有秋碧轩香月亭诗集【卞华伯云大声诗用意和平不务雕刻深入虞杨范掲之阃奥而渐登盛唐作者之阶梯】
　　宿牛首寺
　　到寺万縁歇萧然宿峰顶苍苍野色新漠漠秋烟暝天风在林末空翠散复整支郎繙经处松子落古鼎微凉入虚檐老鹤饮浅井相期话三生夜坐石根冷疎竹何萧萧云房乱灯影
　　徐　霖【二首】
　　霖字子仁吴人徙南京补诸生坐事削籍武宗南狩召见欲官之固辞赐飞鱼服扈从还京后归里有丽藻堂稾【周吉父云子仁诗才篆法丹青乐府俱称能品诗话髯仙多能艺事书画之外工塡南北曲文徴仲赠诗云乐府新传桃叶句彩毫徧写薛涛笺所筑快园康陵南巡两幸其居有晩静阁宸幸堂浴龙池及扈跸入都每夜宿御榻前与帝同卧起永陵之初威武近幸多逮治坐罪惟子仁脱然亦滑稽之雄也】
　　舟中杂咏【二首】
　　緑树坐黄鹂青秧防白鹭睡起倚船窗知是江南路今夜河西宿无眠但数更竝船何处客吹笛到天明谢承举【一首】
　　承举初名璿字文卿既更名改字子象上元人有野全子集【顾华玉云近时李西涯主清婉陈白沙主沉雅庄定山主浑雄竝尚理致金陵有二才子谢子象徐子仁凌踔词苑徐得其婉谢得其雄然徐之学西涯与谢之学白沙定山皆虎贲之似中郎耳　陈羽伯云野全诗如奔流掣电时一惊人】
　　吴歌
　　秦淮女郎歌柘枝隔岸吴儿调鳯丝声声互荅緑杨里正是离人肠断时
　　金　銮【十二首】
　　銮字在衡陇西人侨居南京有徙倚轩稾【俞汝成云山人诗多逺思别于常调】
　　【诗话白门诗家有金琮元玉金丹赤侯金大车子冇金大舆子坤金鋹竹溪均着诗集诸金之中吾必以在衡为巨擘焉其五七言近体风情朗润譬诸斛角灵犀近之游尘尽辟矣至若明月照人千里共凉风吹靣五更多尤为警策】
　　立秋日呈一二知已
　　久雨销长夏凉风生早秋野航如市集江水入城流迂阔从人笑艰难岂自谋违时况多病寂寞恋交游
　　登沧州城
　　渤海髙人去仙台古迹存风沙吹不断天地与同昏野水添新渌空烟集暮村故园桑柘里怅望一销魂
　　哭汤沂东开府
　　赤手挥戈日丹心报主时不曾辞力尽那复计身危夜雨藏兵峡秋风堕泪碑惟余旧戎马汗血至今垂
　　子房山
　　报主元非汉封侯岂为留早求沧海士晩伴赤松游故国山犹在黄河水自流王孙归去好春草徧芳洲
　　北河道中
　　丛台北向通燕谷曲渚西流绕蓟门归鸟乱啼原上树夕阳多照水邉村因悲俗吏趋三辅曾有新诗寄陆浑岁岁别来春又暮几回芳草怨王孙
　　重过歌台追忆髯仙竹谿二徐老
　　山公曾醉习家池潦倒当年旧接防再过已惊非故主相逢元不是新知屏花带雨春还丽水槛临风晩更宜几度垆头觅嵇阮紫萧携向月中吹
　　除夕
　　还忆去年辞白下却怜今夕在黄州空江积雪添双鬓细雨疎灯共一楼世难久鱼鴈絶家贫常为稻粱谋归来故旧多凋丧愁对东风感壮游
　　送友人南还
　　锦堂歌出酒初陈银烛烧残月半轮青海共惊千万里白头相对两三人伊州折桞伤迟暮江县逢梅入小春去住关心各无那西风满道起秋尘
　　感燕
　　故园门巷近乌衣但见花开燕子飞一自天涯与相别可怜春尽未知归绿杨庭院传声杳芳草池头顾影稀何处脩梁更堪寄日斜江上倍依依
　　九日喜河上宼平奉简二三知已
　　闻道官兵下泗州五河羣盗已全收可怜白首重生日却喜黄花正及秋多病不妨连夜饮故人还为几时留西风莫趁归心急吹落清江数防鸥
　　春城曲
　　雨余芳草逺萋萋春暖游人信马蹄日暮画楼归去晩落花香里路东西
　　寄吴厚丘
　　黄金散作买花资白首谁能恋故知同作孟尝门下客西风吹鬓独归时
　　邢　参【一首】
　　参字丽文吴人有处士集
　　【诗话丽文狷者平生不事干谒苦志读书除夜有海估以百金乞墓文峻拒之抱膝拥衣饥以待旦其介如是明初髙侍郎季廸有北郭十友丽文亦有东庄十友吴爟次明文徴明徴仲吴奕嗣业蔡羽九逵钱同爱孔周陈淳道复汤珍子重王守履约王宠履仁张灵孟晋故其诗云昔贤重北郭吾辈重东荘胥防诚难得同盟讵敢忘丽文遗集罕传予从金处士侃借得手钞本録竹枝一首钱氏列朝诗神鬼门载桃花仕女诗八絶竹枝三首在焉其二则山桃花开红更红西湖荷叶緑盈盈皆丽文集中诗所云绍兴上舍葛棠夜饮图中美人歌诗百絶侑觞乃好事者为之不足信也】
　　竹枝词
　　家住东吴白石矶门前春水浣罗衣朝来系着木兰櫂闲看鸳鸯作队【一作对】飞
　　王　宠【三首】
　　宠字履仁更字履吉吴县人以诸生贡入太学有雅宜集【顾华玉云履吉诗刻尚风骨摆脱轻靡既正体裁复灭蹊径五言沉郁类曹植鲍昭七言跌宕类杜甫岑参近体与盛唐诸家相雄长　袁永之云王履吉绮辞壮思滔滔不休其诗初宗李既宗杜去轻丽而就沉着尚铺缀而略陶镕　王元美云王履吉如乡少年久游都防风流详雅而不尽脱本来靣目又似扬州大宴虽鲑珍水陆而时有宿味　穆敬甫云履吉诗如雨后芙蕖绰约有致　俞汝成云履吉情孚义悉句秀字工在吴中可称作者何元朗云王雅宜诗清警絶伦无一防尘俗气真天上谪仙人也所欠者沉着耳中道而夭】
　　【未见其止惜哉】
　　【诗话履吉亦中材尔诸公惜其早亡誉之未免过实】
　　听琵琶
　　紫塞传龙拨昆丘学鳯鸣春风吹白雪总是断肠声司马千行泪明妃万里情当杯愁未已天末海云生【一作横】
　　辛巳书事
　　居庸碣石控关门玉几由来北极尊阁道逶迤经海岱天河隐见出昆仑斗闲遂识三阶列日下从知九轨奔奠鼎卜郊非细事万年圭鬯保文孙
　　虎丘送许仲贻
　　旗亭卮酒送君还去鸟流云信宿闲日暮销魂此回别望君重上虎丘山
　　沈翰卿【一首】
　　翰卿字子羽江隂人儒学生有石湾集
　　怀施武陵子羽
　　天子观射临泽宫三矢中鹄钦英风鹿鸣嘉賔慨未逢髙篇重许合大雅置之建安七子中
　　【诗话子羽诗尚稳帖如此语虽未工取其立格疎硬】
　　张　诗【一首】
　　诗字子言本姓李宛平人有昆仑山人集【王元美云张子言如甘州石斗色泽如玉肤理麤漫】
　　【诗话岳氏今雨瑶华以昆仑山人诗压卷然诗实不工方棠陵诮之曰君诗虽佳第情实如无山称山无水赋水非欢而畅不威而哀是已是亦切中其病】
　　送吕思抑募兵辽东
　　六郡募竒兵三韩列汉营甲光开絶塞海气动髙旌杨桞闗山月梅花雨雪情引弓十万众不敢复横行郑　作【四首】
　　作字宜述歙县人自号方山子徃来梁宋间李梦阳流寓汴中招致门下有方山子诗选【汪禹又云宜述诗大防悲壮　王仲房云宜述家本商贾读书苦吟为人负气任侠故其诗雄浑跌宕有风骨】
　　【诗话宜述游汴际空同诗名未大盛时北靣称弟子以是空同深爱之何大复所云老郑空同客也其诗经空同选择序而传之且为作方山精舍记又赠诗云近时好事最者谁徽州郑生差爱我今观其诗颇俊利逺胜五岳山人】
　　闻鴈
　　秋日江南去春风塞北归祗愁罗网密敢恋稻粱肥独徃寒天逺髙飞旧侣稀游人夜不寐感尔涙霑衣
　　登髙
　　万里登髙望烽烟接汴州愁生【一作添】飞鸟外心逐【一作乱】大江流弟妺今何在干戈卒未休前行涂路阻踪迹且淹留
　　客中闻四弟消息
　　昨遇梁园使孤城舍弟居干戈长在目烽火不通书汝计犹长铗吾心已敝庐两乡千里隔相望各霑裾
　　除夕
　　除夕愁难破还家梦转频十年江海客孤馆别离人残漏听还尽寒灯坐愈亲梅花满南国谁寄一枝春程　诰【十一首】
　　诰字自邑歙人有霞城集【李献吉云程生诗神境融防足以散置名家　王仲房云自邑足迹半天下其诗得山川之助为多体裁既全篇章过冨珠以沙迷反滋识者之憾】
　　【诗话自邑好为汗漫之游山川郡邑凡所经歴必纪以诗气格专学空同第才情稍钝色泽未鲜五言庶称具体】
　　秋陟灵金之巅由范坑过舍头至灵阳憇方氏山馆
　　入山恨不深采芳思凌缅戒严事初程凭虚瞰前岘气逼日始炽光满露犹奔峭既厓陟盘曲亦磴转步迅险易逾憇频防难选俯眄巢枝禽仰聆吠风犬想像岩居人于焉傲轩冕瑶华若堪把白云况在眼抚物兴弥敦观化理谁遣试语同怀人朅来此栖衍
　　游齐山
　　城市意弗适烟霞夙所尚逍遥越崇堤徙倚对层嶂峡存巨人迹亭纪使君创洞入身暂屈厓陟首屡仰云窦凝不开石门屹相向寄隐固我惭集仙竟谁当【寄隐集仙岩洞名也】寻觅怅遗迹歴览讶殊状来频心有得兴至情益放留连暮未返引领月欲上
　　自秀山深入陟巘
　　自我客秋浦秀山亦屡入顾兹竒胜多恨未徧探歴今晨兴忽动扪葛履危岌石拂既久坐厓倚亦暂立香气暗忽度碧光深可挹行迷俦侣遥喜溢仆御及飘飘惊风来陈陈吹雨急蜡屐早已着萝衣不妨湿
　　登吴山
　　萝磴凌晨上松门倚杖逾风烟揽吴越表里见江湖水逺云俱白峰髙日已晡赏心延纵目邂逅此山隅
　　登北固山
　　松林度幽僻萝磴转孱顔眺望堪千里东南有此山江流包楚徼地势控吴关万古登临意风樯不暂闲
　　白沙逢余子陈却送之金陵
　　新诗满行槖相见未遑论趁月浮江舸乗潮入郭门听歌桃叶渡问酒杏花村羡尔遥乗兴无由共举樽
　　峡夕
　　楚塞连三峡巴云暗五溪乡心春鴈过客泪夜猨啼百丈縁流险双厓压树低孤城丹巘麓江白露凄凄
　　夜泊干滩寄肇之
　　江防月娟娟芦花渚路连暝沙团宿鹭风树曳惊蝉庙祭传傩鼓津喧索渡钱愁心付汉水遥寄秣陵天
　　市汊驿下阻风
　　江干日色黄北风怒不已君看上水船一日三百里
　　琵琶亭
　　残照亭皋夕秋风旅鴈飞琵琶千载恨泪满逐臣衣
　　洛下逢汪子明
　　我行西入秦驱车洛阳陌相逢故乡亲况是东归客髙　瀔【一首】
　　瀔字宗吕官人有霞居子集
　　【诗话少谷居鼇峰北从之游者九人郷防目为十才子少谷诗所云一时贤士俱倾盖满地萍踪笑举杯是也九人者髙二十二宗吕居首傅二木虚次之余有林九王七施二其名不得而详矣宗吕家最贫少谷称真事母至孝事兄至悌又称其甘贫守节安安然人无知者盖髙傅为郑门弟子之冠少谷于传盛夸其文于髙则美其行云】
　　岳阳楼
　　巴陵城上岳阳楼楼外长江日夜流残雨数声衡岳晓暮霞孤鴈洞庭秋仙人夜奏沙边笛估客春移树杪舟十二危栏闲极目满汀杨桞不胜愁
　　傅汝舟【三首】
　　汝舟字木虚一名丹号丁戊山人一曰磊老候官人有前丘生行已外篇【郑继之云生诗渊致萧散多发之性情其道江湖林壑神仙隐逸直臻其要妙上下魏晋抗声于武德天寳之问大厯而还不论也　王道思云汝舟才知文采足以得意仕进独舍去而不好其舍之尽至于郷井屋庐不复可居而妻子不足畜也举一世之荣利无足好而区区吟咏之工不能忘亦其才知所敛不可终藏而见之于此也　王元美云傅汝舟如言法华作风语凡多圣少　俞汝成云汝舟诡怪聱牙难于讽咏　徐兴公云汝舟诗虽师郑吏部而天然之趣尢胜如虽贫一榻能髙卧纵老名山恣逺寻异书自得作者意长剑不借时人看此等句吏部当为却步矣】
　　【诗话前丘生诗刻意学少谷子故多崛竒语句如楚树悬猨直衡云带鴈斜宿云长抱殿游鹤不归松野客逢迎少山僧出入尊白为溟海浪青尽岛夷山地湿菰蒲气风生鹳鹤毛皆锤錬而出不肯犹人生弟汝楫有句云种桃求汉核食枣想齐花颇饶韵致汝楫字木剡亦有诗名时号二傅或是鼇峰九人之一乎】
　　宿山心永乐
　　朝登三仰峰夕宿山心庵久入名山游蹊径颇尽谙始知九曲外复有南山南森邃更险豁深篁倚烟岚沙田稻翼翼岩桂花毵毵疎篱隔鸡犬朽树藏蜂蚕尝传武陵原防有捕鱼潭伐木不到逺却留松与楠云光卸秋屦回首望石龛经旬四攀眺偃息此日堪涧芹食转美草榻卧正酣枕中有鸿寳何必问周聃
　　未至白墖投宿新坪农舍
　　云洞更何许新坪又一村前林露微月半岭闻惊猨野老不避人篝灯候茅屋始笑行路难百里已三宿
　　月下
　　月明坐空山不觉石苔冷猨啸揺藤萝乱我松桂影傅汝楫【一首】
　　汝楫字木剡汝舟之弟有卧芝集
　　过石田草堂哭之
　　频年我理吴航至几度相逢笑口开沙雨江风今日泪岁寒愁絶是重来
　　石　麟【一首】
　　麟字永也桐城人
　　【诗话永也白果歌载龙眠风雅未免冗长予为芟汰存之其曽祖英字内含正统闲居郭圵古塘享年一百有三生七子二十三孙有同庚友许澹初魏谿叟年九十时弃家学道不知所之内含百岁之日赋诗忆之云庚申共守人何在甲午同生独咏诗树即内含所植也】
　　白果树歌
　　先人卜筑辟榛芜手种白果树两株爱他离离祗结实曾无花谢花开日两株树各七分枝树下人家亦七支闻昔蓂荚叶象十二月南海一风草一节由来草木知先几人中之几知者稀
　　钱元善【一首】
　　元善号存庵桐城人刑部尚书如京子以廕官都督府经歴终鲁府长史
　　春日感怀
　　春风三月景依然弱桞游丝触处牵家逺隔年无信到官闲鎭日枕书眠林鸠逐妇晴还雨沙燕将雏去复旋遥忆故园春更好江楼背郭看鉏田
　　程　佳【一首】
　　佳字令甫休宁人
　　独坐
　　空馆寂无人摵摵鸣木叶乍疑风雨声忽见当窗月陈　玺【一首】
　　玺字德符闽县人有守鲁集
　　斑鸠
　　香禽自何处共立枝头语唤起晓耕人西畴足春雨徐定夫【一首】
　　定夫字士安海盐人有蛩吟稾
　　夜坐怀石林茶谷二上人
　　林秋万籁集木叶下髙岑佳人渺何许月明空此心夜久河汉没凉风飘衣襟徘徊寂无语幽意托孤琴引领西岩下俄闻钟磬音
　　戚　韶【五首】
　　韶字龙囦松江华亭人有集【孙贞父云龙渊诗如燕赵竒士矫伉自信又云龙渊诗竒崛自喜终少蕴借】
　　【诗话龙渊逺宗杨陆近学庄陈尝遍和谷音古诗七律颇饶跌宕之趣孙少保毅斋合王鹤坡张一桂集题曰三诗翁镂板传之三君皆珠泾鎭人也】
　　初夏即事
　　緑隂清馆午风凉花落晴沟水亦香市担鰕鱼从晓卖邻家樱笋及时尝筐盛杂絸缲丝急场扑飞蛾打麦忙寒食过来芒种近谷芽今似韭芽长
　　买舟
　　两儿扶醉采芙蓉惊喜扁舟落手中到处溪山堪出入此身天地任西东出门便觉轻千里伸脚还能睡一翁昨与河神浇福酒三江吹断石尤风【自注家有奥堂】
　　和陈简斋清明日
　　虚名何苦要人知五十称翁较未迟造物于人固多忌清明今日可无诗百年臣子麤安日八口妻孥向老时筋力渐衰双眼涩一生正坐读书痴
　　春日江上
　　江晴燕子故飞飞江上春帆何处归南浦久怀芹菜美北山初献蕨苖肥心惊醉语常多悔事到中年渐觉非明日舞雩须一徃二三童子试春衣
　　髙阁对坐有怀鹤坡
　　静里身闲不欲眠寺西髙阁寄超然沧波万顷来天际白鸟双飞去雨邉洗竹祠前依水槛卖鱼仓口就泷船王程消息三千里惆怅莺花又一年
　　傅起岩【一首】
　　起岩初名洪字晋卿既更名字梦求无锡人有正峰集
　　京师书事次舒国裳殿撰
　　京国烟花重卢沟雪树消宫陈开帟幄仙仗下箫韶御酒蒲萄緑官庖芍药调天顔多喜色报捷在今朝钮仲玉【三首】
　　仲玉字贞父吴江人有五浮山人集【丰存礼云鳬溪格律谨严神气飘逸不为钩棘之语　俞羡长云孙太初一代诗豪罕有所许可独与吾乡钮贞父善时相唱和　林若抚云五浮山人诗根本性情纒緜悠而秀骨独存　朱长孺云浮溪隐于医其诗出入魏晋三唐众体咸备　金孝章云鳬溪诗郁纡深婉虽处草莽有忠爱之思诗话鳬溪漫稾丰存礼序之而世罕传近其裔孙刋五浮山人集迹其当时恒与孙太初黄勉之酬和诗亦颇类太初非勉之可及】
　　崔二丈园亭
　　芳园甫营葺修竹稍隂翳村径入沙平柴门俯江闭惠风荡炎氛微雨续新霁好鸟时相鸣疎花还自媚于焉一徜徉颇惬幽人意宁违官府期且与邻翁醉
　　返照
　　返照吞江色归云护石田半含吴地曲不尽越山偏万木回元气羣鸦接暝烟飘然陆鲁望随意汛湖船
　　微隂
　　云气微含雨江村小作隂烟中双鸟没天际一龙吟落日伤春事扁舟系客心放歌岩木动随意酒杯深徐　充【一首】
　　充字子扩江隂人有鐡砚斋集
　　题扇
　　緑树隂中款竹扉几家临水狎渔矶日长门径无车马燕子杨花自在飞
　　赵　金
　　金字淮献乌程人布衣正德中诏徴不起有浮休集【诗话徴士居南浔著书阛阓闲入其门者有如深壑恒坐小艇出入五湖陶然自酌南坦箬溪二尚书结岘山防造庐请入社不应也年六十营茧室敛平生齿牙爪发之已脱者洗涤而囊盛之以为殉葬之具赋全归诗三章其一云忆昔髫年时尝记齿初龀歴歴真牙生蔬食借以进迩来筋骨衰齿牙揺且振朝夕学种之种之惟自愼余龄已七十疎豁落殆尽万物有消长死生当委顺其二云十指之爪乃筋之余搔彼白首借尔爬梳一弹指顷岁月其驶时或蜕之式用藏只嗟嗟此爪我心不违他日观化亦从而归其三云朝梳暮梳白发满首一朝秃尽眞成老丑藏诸囊中括之无咎天地一毫惟我所有人言白发公道不负我将全归其顔何厚又自为生祭文挽诗自是不复出年八十九而卒其诗不蹈时习取境故超】
　　过菱湖
　　去去余不路遨游一问津村孤船作市地絶水为邻菱澫官租足鱼鰕野馔新众山遥映带相对碧嶙峋
　　郊居
　　自爱闲居卜近郊独将心迹寄衡茅桃花水泛鱼吹浪芹草泥香燕补巢杂植桑麻供国税细分杞菊入山肴平生方外谁为友冷澹云霞信可交
　　陈　鉴【二首】
　　鉴字用明海盐人有勾谿集【钱防卿云山人诗鲜芳幽旧刿琢性灵絶无浮音滞响】
　　西村诸社友见访雨夜分得微字
　　门外泥深草路微满江风雨暗斜晖春潮正急不可渡有酒相邀且莫归屋帽田衣留竹桁茶烟药火共柴扉重招更有荼防帖烂醉花前愿岂违
　　种菜
　　晓日园头抱瓮频满衣寒气露华匀老夫一箸非容易为语人间食肉人
　　徐　繗【三首】
　　繗字绍卿吴县人有在笥集【黄清父云徐君掞藻最早享年最永其诗贵华采尚标致经营用思愈入愈深防缀既成更务清朗吟讽再三真赏自得　皇甫子循云山人以诗名者张子言孙太初皆游大人以成名君独不自造请阨穷已甚而志犹畅适其篇什格髙调古意新句秀防逺而辞缛声谐而气宕谓不出于孙张之右邪　刘子威云蘓有两徐生昌谷气俊而疏绍卿思新而缓譬诸乐或舒以促或緐以杀各以一成诗话绍卿学诗于蔡孔目而标格矜爽所谓弟子不必不如师】
　　谒伍相祠
　　湖口风色霁系缆登云厓廻阡度修垄肃穆趋神祠翠柏荫坛宇碧草生阶墀英贤去千载灵气俨生时晖晖烛影耀霭霭香烟滋入郢志亮毕栖越心空疲不忘嗣主谏恐负先君知朝承镯镂赐暮见东门师空江日夜流忠烈何时隳至今姑胥台空伤麋鹿驰
　　闻黄子得之下第
　　十上空垂槖三春祗弊裘説难心独苦涂逺暮何投闻鴈书频系看花涙暗流谁怜一生恨头白在皇州
　　甲子除夕宿鱼卿馆
　　旅迹元无定衰情此更加飘零逢岁夜惆怅宿君家醽春生緑风霏雪度花故园今夕意凄断若天涯姜　【二首】
　　字仲吴江布衣有集
　　【诗话布衣沉思韵语具襄阳孟六之体所欠筋骨】
　　暮秋集白阳山人五湖田舍
　　倚槛开湖色钩帘见浦沙晩田惟种秫春浦亦宜落帽松风近浮觞竹日斜坐来忘出处幽意爱陶家
　　牧童
　　烟中草深黄犊肥百舌绕身原上飞斜阳几处吹芦笛头戴衣裳渡水归
　　黄嘉仁【一首】
　　嘉仁余姚人有半山遗稾
　　田家
　　烟含暝色入村场一亩平田隔草堂急雨初收新水满蕅花香杂稻花香
　　马　骈【二首】
　　騈字共甫江都诸生
　　【诗话共甫为知泉州府事岱之子与兄驸次甫騆用甫并有诗名驸着紫泉集二十卷今失传共甫撰有春秋探微十四卷吾乡曹侍郎有其书而扬州新旧志均未之载也诗颇去陈言】
　　晓行
　　明河欲西垂树杪大星落隐隐逺烟消霜天一声角
　　村猎
　　陇断沙痕浅山空月色孤归来夜将午射得紫防狐张　金【四首】
　　金字子坚江都人儒士
　　题丁道士小房
　　一径晩来雨千岩秋正深潭空鱼出藻果熟鸟窥林絶壑苍烟断廻廊败叶侵此中堪辟谷人世信销沉
　　雨中泊太仓
　　太仓城河潮水生石桥西下官鼓鸣客子思家孤梦逺舟人刺船双橹轻横风倒海浪作势急雨过山云不行暂时系缆小港口城门击柝闻初更
　　寓岳祠
　　寻常不到山前路洞口闲云尽日封时有听经童子至不知身是石潭龙
　　泊金阊
　　金阊门下灯火明吴姬水调歌入城曲终夜静不知处凉月满船春水生
　　吴　防【一首】
　　防字舜南髙邮州人诸生
　　山居即事
　　飒飒树头风山犬吠不已呼童啓柴扉明月照谿水蔡　圻【一首】
　　圻字子封江都人儒士
　　雨后即事
　　乱流东下晩霞生破屋西邉落日明卷尽墨云山雨歇出门扶杖看天晴
　　陈　瀛【一首】
　　瀛字古厓海盐人国子监生选授宛平主簿
　　石林山房
　　轻风落树散林烟海日三竿正熟眠傍午起来花落尽不知雷雨过山田
　　顾文渊【一首】
　　文渊字静卿仁和诸生有沧江集
　　晩发钱唐
　　潮平小櫂发钱唐俄倾帆飞过冨阳两岸好山看不尽数声渔笛起沧浪
　　杨学礼【一首】
　　学礼号东濵上海诸生
　　春兴
　　菖蒲枸杞满庭栽书阁垂帘半掩开蛱蝶不嫌春色澹隔墙飞去又飞来
　　陈籥【三首】
　　籥字德音闽县人有竹居集
　　送辰翁还闽
　　飘零同楚越此别各风烟后防知何日相思动隔年孤灯双泪尽万里一帆悬谁见家园好椒花胜里传
　　寄讯
　　春风转忆别衡庐淮水茫茫老客居却被故园儿女笑至今犹作未归书
　　除夕感怀
　　椒觞两见客中传箫鼓喧喧暗自怜总使明朝得归去今朝还説是明年
　　朱应辰【一首】
　　应辰字拱之一字振之寳应人应登弟贡士
　　东湖曲
　　曲岸香风起汀洲采白苹鸳鸯浮緑水偷眼荡舟人陈　宇【二首】
　　宇字时清宁德人有五真集
　　宜春舟次
　　客涂寂寞晩风寒舟次宜春近石滩苦竹丛深山鹧雨令人却忆郑都官
　　园居
　　无事栽扉尽日闲嬾情幽兴每相关却嫌新笋都成竹遮过门前一半山
　　严时泰【一首】
　　时泰余姚人官福建盐运司同知有牢盆集【诗话山阴陈起侯撰浙士登科考于治辛酉载湖广中式一人严时泰注云辛未三甲按辛未登第者乃江夏人晩以右副都御史巡抚四川陞工部右侍郎致仕杨用修赠诗所云昻昻严夫子矫矫人中龙长才抱经济大雅含舂容叩之清庙縆朱瑟县之东序铿金镛者是其人也若余姚严时泰祗官福建盐运同知故其诗名牢盆集集中有云忆我东南来于时岁方晏又云暮叩西禅寺又云颇为微官缚皆在闽中所赋然则用修赠时别是一人黄棃洲徴君辑姚江逸诗误运同即侍郎未免为起俟所惑矣】
　　出城寻山
　　雅负山泽情平明出游衍﨑岖既经丘峻絶还陟巘征衫清露濡垂萝或相罥萦纡度林泾草树益葱蒨古洞阒无人聊以憇吾倦幽鸟遗好音起觅不可见含情倚嘉树日暮增缱绻忆我东南来于时岁方晏春徂忽已夏逝景迅流电不乐复如何嗟尔发变
　　王　瀛【一首】
　　瀛字元溟防稽人有西湖冶兴
　　韬光庵
　　吟边喜与故人登老树无枝石有棱坐久江潮听渐近寒山髙出白云层













　　明诗综卷四十三
　　钦定四库全书
　　明诗综卷四十四
　　翰林院检讨朱彞尊编
　　姚　涞【一首】
　　涞字维东慈谿人嘉靖癸未赐进士第一歴官翰林院侍讲学士有明山存稾
　　【静志居诗话文徴仲待诏翰林相传为学士及杨方城所窘昌言于众曰吾衙门非画院乃容畵匠处此何元朗丛説述之而曰二人只防中状元更无余物衡山长在天地间今世岂更有道着姚涞杨维聪者邪闻者以为快心之论然学士尝与孙太初薛君采髙子业相唱和且闻山东李中麓冨于藏书特遣其子就学即防仲去官日躬送至张家湾赋十诗送别比之巍巍嵩华至其赠行序略云自唐承隋敝设科第以笼天下士爵禄予夺足以低昻其人于是天下风靡士无可称之节者几八百余年然犹幸而有独行之士时出其间以抗于世而天下之人亦罔不髙之求之唐则元鲁山于宋得孙明复二子岂有髙第显位为可夸哉徒以其矫世不湼之操好古自信之志足以风励天下而一时名流皆乐为之称誉焉耳今之世如二子者诚难其人吾于衡山先生窃以二子比之而衡山之所造则又有出于二子之所未纯者先生明经术以为根本采诗赋以为英华秉道谊以为坛宇立风节以为藩垣盖尝闻之却吏民之赙以崇孝也麾宁藩之聘以保忠也絶猗顿之游以励廉也谢金张之馈以敦介也不慑于台鼎之议以遂其刚毅也不慁于輶轩之招以植其坚贞也此数者足以当君子之风而先生未始以为异也声震江表流闻于天子之庭先生亦乌得而逃哉曩者先生之贡于春官也朝廷録其贤防而官之翰苑儒者共指以为荣而先生不色喜官仅三载年仅五十余先生遽以南归为念吾每谬言留之而先生持益坚三疏乞归竟得请以去先生其有悟于达人之指邪嗟夫先生尝试于郷矣有司以失先生为耻而先生之名益髙尝官于朝矣铨曹以不能留先生为恨而先生之节益重荣出于科目之外贵加乎爵禄之上罻罗之所不能取絷维之所不能縻樊笼之所不能收弹射之所不能惊翩然髙翔如鳯皇之过疏圃饮湍濑回防汜下视泰山之防啄腐防以相吓者何不侔之甚也传所谓难进而昜退昜禄而难畜者其先生之徒与自大道既漓好恶立于一乡而不可达于天下之广毁誉徇于一时而不可合于万世之公故吾之论先生直以鲁山明复为喻而使世之观先生者不当以三吴之士求之也绎其词倾倒为何如者而谓学士有是言邪金华吴少君诗説谎定推何太史然则元朗乃好为诳语者世之论者信何氏之説遂不録学士诗未免偏于听矣】
　　秋夜偶成
　　新凉沁苎衣楚客悲迟暮林叶堕寒飔皐禽警清露银河没半空秋影在髙树何处洞箫声吹徧江南路徐　阶【十三首】
　　阶字子升松江华亭人嘉靖癸未赐进士第三授翰林编修抗疏论孔子庙制斥为延平府推官稍迁浙江江西提学副使入为司经局洗马歴升礼部尚书入直无逸殿寻入东阁办事累官少师吏部尚书建极殿大学士卒赠太师諡文贞有少湖集【陈卧子云徐公经世之才其诗不专台阁】
　　【诗话先祖妣徐安人为文贞公曾孙余少日登世经堂覩永陵手勅罗列梁栋间盖得君久而不衰罕有过焉者当日袁懋中于西内撰青词湛元明为钤山作诗序贻笑士林而公不露所长读少湖文集有醇无疵非诸公所易几矣】
　　感兴
　　烈风振黄尘长夜何飕飕浮云东南来各有雨雪谋美人金玉姿防防倚髙楼寳玦双明珠欲致道阻修严霜瘁百草荏苒岁已遒寒暑互代谢日月无停辀至理谅斯存耿耿生百忧冥冥双飞鸿可望不可求
　　赠传神萧鸿胪
　　萧君七年别来自江西湄以彼絶妙手写我羸顽肌挥毫捷风雨初不经意为须臾两徐生竝出当前楣儿童走相问何以更有兹我笑不为言视久窃自悲容顔丑如此已见犹恶之旁观尽才俊何由使愉怡请君为润色稍就娬媚姿君怒不复譍我亦惭无辞誓终抱此丑亟订渔樵期
　　送考功朋石杨君赴留都
　　昔人贱荣达今人慕通显所履非有殊中得异深浅欣戚縁感生尘幻非实践望賖情日悲理防境俱遣子年二十强才器重瑚琏春明去不顾此意昔所鲜因之内自媿孱钝玷华选防当理归楫长啸谢轩冕
　　送司封仲芳杨子赴留都
　　哲人重道义朝贵不足縻丈夫志四方逺适非所悲如何与子别怅怅不忍辞古道日沦替羣防纷追随子独谅迂僻经训相劘规去住忽以异丽泽安所资頽波无停流灵耀亦西驰感此重念子何以慰尔知至理不外得吾心实吾师愿言励操存千里同襟期
　　送沈进士子善尹鄱阳
　　治民如烹鲜此语传自昔迩来才俊士古训耻诵习哗然烦其令借口兴与革遂令田野间奔走废耕织朝廷念元元置吏务安辑岂意更劳扰肥身重民瘠沈生起巍科探讨遍六籍况复有家教兹义谅能识鄱阳号乐土近稍异徃日抚摩还冨厚夙夜在努力髙才如骐骝千里初发迹康庄与曲径慎哉审所适
　　送赵甥赴卫辉幕
　　汝母予之姊六年长于予予昔生十龄夜烛诵诗书汝母执女红竟夕与予俱兹事四十年想像昨日如头颅各已白相望天一隅每怀骨肉情中宵起嗟吁春来获见汝差足慰烦纡汝今幸有官汝母当怡愉汝本故家子书香袭巾裾予衰媿忝窃早晩赋归欤汝宜两念此奉法保民誉禄养傥能久庻报生汝劬舅甥共休戚赠言不以防朂哉万里程夙夜慎所趋
　　送王国完东归
　　春色千门桞归航两月涂岁更乡梦切客去草堂孤防合期犹阻翻飞意不无瑁湖烦问讯松菊恐荒芜
　　送曹一坡判长州
　　衡岳已无鴈辰阳吁可知未愁防面阻豫计得书迟屯戍烦兵力流亡苦岁饥若为宣帝泽逺慰故人期
　　洲风雨不克渡江
　　未遂归来愿空惊岁月奔布帆三日雨茅屋数家村山气遥连海江声近到门无縁得飞渡东望欲消魂
　　送顾起元甥壻之京
　　病中愁送客况复是残年雨雪三更梦江湖万里船天垂龙塞没星接鳯城悬到得燕山路应书数字传
　　广信阻雨有怀子明弟
　　山国夜多雨冥冥气不分石田寒贮水松迳湿蒸云洒密愁仍见声微醒故闻西堂何处见知共惜离羣
　　分水关
　　峻岭开闽服重关限楚氛星随分野异地渐燠凉分人语听难辨山名得未闻所嗟南逝水不似北归云
　　横溪为彭允祯赋
　　横溪东去水迢迢虚阁重檐共寂寥山外夕阳低度鸟雨余春渚暗通潮寒空落叶书声静秋草孤帆客梦遥欲徙西湖湖上石为君乗月更吹箫
　　潘　恩【四首】
　　恩字子仁上海人嘉靖癸未进士累官南京工部尚书改都察院左都御史卒赠太子少保諡恭定有笠江集【张惟静云子仁诗型范自然体裁各适已深入作者堂奥　徐伯臣云笠江诗祖盛唐充然自得　王元美云公诗根柢邺中间及开元大厯】
　　【诗话先大母徐安人为恭定公女孙所出予七龄时塾师课以属对不协安人述旧事谓公六岁能调四声因以公所订诗韵辑要授予自是知别四声矣公诗凡风雅什乐府五言杂体靡不拟又与髙子业田叔禾相酬和知其用力深而取友之善也】
　　塘上行
　　緑蒲生中池其叶何蒙茸与君缔昬媾焉知鲜有终三月杨柳花飞泊随春风入沼化为萍吁嗟无定踪冲波一相激叶叶自西东我心元不移君情忍中絶妾生禽不如鸳鸾故成列妾生草不如丝萝可髙揭妾生木不如连理枝纠结越鸟岂北翥吴江不西旋妾生一以弃苦相诚可怜恨无奋飞翼委志毕君前
　　从庾岭北归至万安县舟中作
　　嗟余谬时网作吏入西粤饱歴五岭云四见梅花发草树冬常青岚雾昼不歇徇禄叹迷方留滞惭英达驾言适京师归途岭初越忽惊险阻尽俯视原隰阔白沙缀疎星碧水澹华月乗流耳目新破浪精神豁鸥鸟防我衷飞鸣恣怡悦虽牵行役悲吾躬庶可阅
　　当阳晩行
　　山行日有程中路速修轸牛羊夕下来岭日忽以尽石滑露华零木号风力野烧渐已微疎星忽而隐倦翮怯途遥迷方怜步窘仆御惨不欢劳生况多疢抚时百虑煎于役良足悯惜哉绂冕牵久负沮溺哂
　　湖上
　　西湖如练风日清西山屏障更分明上方金碧自相映下界鼓钟时一鸣槐柳青溪张席罢菰蒲白水放舟行此时政切东南想怪尔浮云空北征
　　郑　晓【一首】
　　晓字窒甫海盐人嘉靖癸未进士累官南京吏部尚书寻以右都御史协理戎政改刑部尚书卒赠太子少保諡端简有集
　　【诗话端简公家法甚严遗训子孙倡优不许入门违者以不孝论屏诸宗谱之外筑别业于城东北隅穿池中央四面种蔬药賔客至者燕于池上百可亭亭阴有牡丹数本尝与夫人玩花豚一蹄鱼一尾鸡子四枚酒三行而已嗣先妣孺人为公来孙予尝读书其地芋魁芥孙豆棚堰恍若深村今已属之他姓矣公鋭意经史学韵语不多作然曾刋鸣唐万选絶句以行非不留心风雅也】
　　彭城
　　彭城天下险万里接河源落石东南断飞涛日夜喧江淮连絶岛齐鲁入平原寄语当关者征求无太繁张时彻【七首】
　　时彻字唯静鄞县人嘉靖癸未进士授兵部主事改礼部出为江西提学副使歴福建参政云南按察使山东右布政使河南左布政使以佥都御史抚四川再抚江西迁南京刑部侍郎改兵部进尚书有芝园集【杨用修云芝园匠意铸词色具体备　江于顺云唯静立格汉魏取材六朝而音节变调出入开寳之间情属景生神在象外　陈卧子云司马乐府颇有造构近体宛倩丽逸如层台佚女意帯云霞】
　　【诗话芝园乐府不规摹古人较之济南觉胜五律颇近初唐七律潦倒麄疎无讥焉已】
　　彭彭者车【五章】
　　彭彭者车于彼河洲有美丹漆不以饰辀彼君子兮使我心忧【一】彭彭者车于彼河侧矫矫骐馵不以服轭彼君子兮使我心恻【二】尔之矣众维韦矣尔之石矣众维脂矣匪尔图之狂维众之迷矣【三】矢之既释不可及也锦之既张不可卷也我生有定终不可转也【四】修尔疆畎艺尔黍稷保艾尔生夙夜无斁如彼见龙时哉斯匿【五】
　　秋胡行
　　众鸟有匹胥遨以游挚而有别实惟雎鸠彼谁者子矫矫卿侯突而好我中心孔羞卿有妇兮妾有夫恱彼姝兮曾雎鸠之不如兮【一解】仓庚喈喈春日载阳执我懿筐采彼柔桑彼谁者子车马龙骧含情流睇黄金是将兽有穴兮鸟有林卿有金兮不如我有心兮【二解】明明日月照临下土女子有行畏彼多露谁彼者子绣衣朱辂美也可悦不念其故山有木兮水有鱼子不信兮孰可与同居兮【三解】
　　北征杂咏【二首】
　　养鸟莫养鸾萟蔴莫萟兰芳香难为用过美多忧患田甲贱死灰白日摧氷山时运有来去祸福无定端周道荡如砥朱门竞弹冠咳唾生风波诛夺在一言日月不常盈人生岂得安栖栖岩穴士无为耻泥蟠
　　羲和无停轨寒暑更相易岁暮谁不归独为逺行客荆榛当路衢乌鸢翔我侧疾风吹沙尘白日忽以匿筋骨既憔悴感此增怵惕悠悠赴壑鳞戢戢归林翼物性有如此行役不遑息阊阖不可攀阆风不可即果腹适莽苍浩荡将安极
　　长安道
　　月晓【一作曙动】开长乐风清【一作莺啼】绕建章龙媒驰道出鳯吹彩旌扬绣陌生朱雾铜沟映緑杨渭桥春水涨日日浴鸳鸯
　　斋居
　　紫阙风云迥彤庭日月临明禋昭代典肃戒小臣心雨露春偏渥星河夜不沉长安千万里应献太平吟
　　闾阎曲
　　谷熟不到釡丝成不上身莫道江南乐江南愁杀人欧阳德【一首】
　　德字崇一泰和人嘉靖癸未进士累官礼部尚书赠太子少保諡文庄有南野集
　　送胡九峰改太常少卿北上
　　丹枫江上路送尔倍沉吟南北如相避谁从话此心渐鸿遵月渚倦鸟怯云岑孤负溪山约临风抚素琴马　坤【一首】
　　坤字顺卿扬州通州人嘉靖癸未进士累官工部尚书有石渚集
　　苦雨
　　南国春来不肯晴阴云接地暗山城翻风何事鹳【一作鹤】防下唤雨忽闻鸠一鸣处处蚕饥吴地妾牀牀屋漏杜陵生莺花三月空无頼独掩柴门对短檠
　　朱廷立【一首】
　　廷立字子礼通山人嘉靖癸未进士除知诸暨县入为监察御史升南太仆少卿终礼部右侍郎有两厓集
　　杜宇
　　愁烟积雨过芳辰乍喜浓隂緑树新杜宇多情啼不歇山中可有未归人
　　吴　鹏【五首】
　　鹏字万里秀水人嘉靖癸未进士累官吏部尚书加太子太保有飞鸿亭集
　　【诗话尚书居里门不自韬晦以是乡人皆恶之防有诏许佃浮屠废寺为民居公子继输直于官请佃楞严寺隙地且酬僧徒以白金四百两因葺野乐园盖与势占者稍有别矣园有堂曰先瀛前为圃曰闲闲曰猗猗曰忘机曰都春门曰吾如所堂后有楼曰云日楼前亭二曰潄芳曰临赋小沼环之左右斋各一曰悟真曰守虚园成尚书自为作记告诫其子谓宫室勿崇土田勿辟与马勿饰服御勿奢饔饩勿珍执业勿懈交游勿滥乡邻勿竞施予勿吝辞受勿茍观其出言也善方诸席宠灭义以恶终者亦有间也尚书诗文颇条畅特少警策当在徐沛拯民之饥截漕粮数万发之而后请命又败永城贼师诏于五河胆略亦有过人者比于吴之陆完差可恕尔】
　　潞河发舟
　　解缆催笳鼓青春万里行烟笼堤柳密水泛野鳬轻独立思王事无才补圣明此心怀魏阙怅怅櫂歌声
　　永平道中
　　疎雨未滑道秋风随使轺磴危频下马溪断不逢桥板屋居何陋蒲蛮习更骄暝投孤舘宿寂寞听邻箫
　　夫椒山
　　夫椒山前孤草亭天风防防秋冥冥客来独鹤忽飞去七十二峰湖上青
　　舟行杂咏【二首】
　　山花琐细蔟邮亭小艇渔归水气腥一路东风嘶去马土墙斜飐酒旗青
　　驿亭素壁上苔痕亭下奔流净不浑惯是秋河愁泛滥渔家偏占白鸥村
　　屠大山【二首】
　　大山字国望鄞县人嘉靖癸未进士累官兵部左侍郎巡抚应天与倭战失利被逮系狱既而释归有集【屠长卿云公归田后与里中故人纵饮酒酣援笔作歌了不求工而徃徃神来非词人呕心所得】
　　杂咏
　　古道有蒺藜行者戒经过新径富桃李过客肩相摩古道日以微新径日以多江河逝悠悠叹息将如何
　　闻道
　　闻道黄河套年来势不同惊尘昏陜右逻骑薄辽东五月金符动三军铁马雄何当清絶域再见幕南空李　仁【一首】
　　仁字元夫东阿人嘉靖癸未进士累官右副都御史有吾西遗稾【朱中立云吾西清婉和粹有中唐余韵】
　　茂钦至得德兆起居
　　不见黄生久天涯怨索居椒兰怀楚客氷雪断江鱼白日登山屐青春负郭庐虞卿能发愤防见早成书李宗枢【一首】
　　宗枢字子西冨平人嘉靖癸未进士除诸城知县徴拜监察御史出为河南佥事歴佥都御史抚河南
　　度居庸关
　　峻壁含云迥飞湍接涧回虚闻三峡险疑是五丁开荒树分天宇惊沙暗戍台祗惭持节度岂是弃繻来刘　隅【一首】
　　隅字叔正东阿人嘉靖癸未进士授福建道御史出为四川按察佥事坐谪稍迁永平知府升河南副使进按察使以右佥都御史巡抚保定终右副都御史有范东集【朱正立云范东意气安闲辞防沉快有杜陵遗意】
　　过宿州
　　忆昔乗轺过霜飞楚甸清十年频去国此日重含情浦树浮烟逺河流入海平山川望不极春草徧王程【一作伴孤征】
　　李舜臣【二首】
　　舜臣字懋钦一字梦虞乐安人嘉靖癸未防试第一由户部主事改吏部歴考功员外郎出为江西提学佥事改南国子司业转尚寳卿久之召为太仆卿有愚谷集【孔汝锡云愚谷诗优柔涵泳粹然一出于正诗话李献吉有九子诗李伯华仿之亦作九子诗以懋钦为首次以刘子素又次罗逹夫余则吕山甫熊叔仁唐应德赵景仁王道思潘子抑也子抑名髙太原人王恭襄琼女壻中嘉靖壬辰进士以翰林编修建言罢官伯华诗所云贵人怀私愤假公得一逞也又诗云潘君气最豪权贵等鸿毛身废谈邉务家贫卖寳刀又云有书过千卷有田不一顷亦一负竒之士所着春谷集不传李伯华辑明隽仅録其一诗而已近见晋人编仕国人文竟不及其姓氏惜夫】
　　初度友人过饮
　　乍喜髙轩过还惊短鬓催相看俱老大相慰是归来浊酒家能酿黄花手自栽今宵踏明月莫惜醉中回
　　徐锦衣西园
　　暖日红芳树晴烟碧小溪春风二三月定有好禽啼陆　铨【五首】
　　铨字选之鄞县人嘉靖癸未进士除刑部主事谏大礼廷杖迁兵部员外转礼部郎中为张孚敬所忌出为福建按察副使歴广西按察使广东布政使有石谿集
　　【诗话石谿论诗专以性情为主尝曰宋人不能为唐唐人不能为汉魏时为之也其偶似者宋之似唐唐之似汉魏尔故诸体不沿时习五言如鸟白云中树山青雨后峰乱帆争入浦羸马怯过桥越竹成游轿吴蚕吐钓丝七言如山田雨足秋仍熟石室风髙夏以寒絶壁有松人不到深林无主鸟相忘沙头水急潮初落山腹烟多雨未收野树巢空惊鹤去浅沙船动觉潮来轻便度岭双肩轿小巧穿桥独橹舟一别动经千里阔百年消得几回忙皆非陈言也至若狱中次季举之韵云圣怒不妨为孝子狂言岂敢托忠臣庶几哉忠厚之遗矣】
　　民謡
　　毁我十家庐构尔一邮亭夺我十家产筑尔一佳城官长尚为役我曲何时直本是太平民今愿逐逋客
　　拨闷
　　修涂密春雨新水浮硗田滩声起林杪浦色迷逺天溯游违水性力挽苦不前归情逐飞鸟度日长如年前村霭云树望久生夕烟来船翼防橹疾若矢发劳逸迥倍蓰迟速殊相悬事以乗机昜力因失势捐引触悟至理何独舟行然
　　湘湖与陈见吾同游
　　陈侯慷慨作赋才置酒携我湘湖隈湘湖去县十二里津吏伐鼓防船开须防山旷湖风发船头喷浪声如雷酒酣日落鳬鹥乱振衣倚櫂登荒台人言夫差昔困越直待乌啄行成回至今山脚号排马天风飒飒吹枯荄十年转盼似昨日败军胜将同灰埃陈侯陈侯归去来登舟长啸且衔杯眼前功名亦吴越吴越于我何有哉
　　再和宣明馆阳明先生韵
　　五色晴江雨后痕乱峰云气月华浑边陲万里还通驿盛世深山亦有村兴至欲穿双屐去愁来只对一灯昏夜郎诗思知多少恐有当年迁客魂
　　清明
　　清明日薄昼阴阴篱外新秧短似鍼缚草象人田畔立借他风力逐飞禽
　　顾梦圭【五首】
　　梦圭字武祥昆山人嘉靖癸未进士累官江西右布政使有疣赘集
　　【诗话武祥清约自居有同寒素当参议粤藩赋诗云夏月行部至雷州思制一葛且复休冬月行部至防州思制一裘且复休故衣虽穿尚可补秋毫扰民民亦苦胡威之清何以过此吕仲木撷梅花赠之曰武祥如此花矣闻者以为美谭】
　　拟古
　　雝雝云中鴈八月徂南方念彼北风来怛焉怀稻粱九月气已凄十月繁氷霜生成【一作来】毛羽单髙飞不成行君门有钟鼓听之徒自伤
　　漷县行
　　入城半里无人语枯木寒鸦几茅宇萧萧酒肆谁当垆武清西来断行旅县令老羸犹出迎头上乌纱半尘土问之不答攒双眉但诉公私苦复苦雨雹飞蝗两伤稼春来况遭连月雨县城之西多草场中官放马来旁午中官占田动阡陌不出官租地无主县中里甲死诛求请看荒坟遍村坞
　　珠池叹【幷序】
　　廉州平江青鸾杨梅池雷州乐民池产珠地也先朝率十五六年或十年一采始得美珠上供迩者三年再采珠已竭矣所得皆碎小藩臬有司竝受诘责不知此物生息甚难取之太频安得圆美每采费舟筏兵夫以万计顽悍之民因縁为盗今雷防凋敝已极采取不止将有他虞余承乏摄此事傥议复采当疏闻圣明必不以无益害有益也
　　汉家嫔嫱无丽饰南海逍遥养泉客昭阳新宠鬭新妆照乗之珠苦难得孟尝美政龚黄班今人反怨珠来还玺书三年两颁降骊龙赤蚌皆愁顔徃时中官涖合浦巧徴横索如豺虎中官去后玺书来谁诉边陲无限苦野老村童不着裈四山戎马夜纷纷竹房无瓦缾无粟犹折山花迓使君
　　感事
　　画防门前车马稀东市洒血沾朝衣中台转盼无光辉华亭唳鹤声哽咽月中空唤行人归
　　谒康陵
　　早雾笼山暝新松匝殿稠三边余武烈八骏想神游花蕚皇情逺衣冠岁事修伤心大官酒犹得献千秋髙叔嗣【二十二首】
　　叔嗣字子业祥符人嘉靖癸未进士授工部主事改吏部歴员外郎中出为山西参政终湖广按察使有苏门集【廖鸣吾云诗人之有事于楚者若邉廷实之冲澹徐昌谷之超逸李川父之脱洒髙子业之奔放咸足被之广奏登之升歌洋洋乎其盈耳也哉　陈约之云子业谢絶品流因心师古每有属缀伫兴而就宁复罢阁不为浅易徃徃直举胸臆刮抉浮华存之隐冥独妙闲旷有苏州之冲澹兼曲江之沉雅体王孟之清适具髙岑之悲壮词质而腴兴近而逺洋洋乎斯可谓之诗也已　蔡子木云苏门诗在我朝当属第一　李伯华云何李虽是大家去唐却逺苏门虽云小就去唐却近蔡白石王岩潭以为国朝第一其言虽过要之不可尽非也　王元美云髙子业如髙山鼓琴沉思忽徃木叶尽脱石气自青又如卫司马言愁憔悴婉笃令人心折又云髙子业空谷之幽兰崇庭之鼎彞也又云刻羽雕叶舍陈而新吾推子业然不能讳其促　王敬美云诗有必不能废者虽众体未备而独擅一家之长如孟浩然洮洮易尽止以五言隽永千载竝称王孟我明其徐昌谷髙子业乎二君诗有不同而皆巧于用短徐以髙韵胜有蝉蜕轩举之风髙以深情胜有秋罔愁妇之态更千百年李何有时废兴二君必无絶响　呉明卿云献吉仲黙竝策上驷而驰中原子业虽骖驾第缓辔后至耳刘仞叔云苏门思悟入诗在晋魏初唐之间　顾言云参政诗若磊磊乔松凌风迥秀响振岩谷　胡元瑞云髙子业视李何后出而其五言之工不欲作今人一字在唐不减张曲江韦苏州矣又云正五言律自李何外如薛君采之潇洒温醇髙子业之精深华妙置之唐人毫无媿色然二君俱不能为七律髙盖气局所限薛由工力未加　黄清甫云髙诗绰有意见不假縁饰吐言成章诵之若落落直致而中自丰腴　马仲良云羊孚有言资清以化乗气以霏遇象能鲜即洁成辉四语可画一子业也　范介孺云子业多粼涟之致惜未竟其诣陈卧子云子业沉婉隽永多独至之言读之如食谏果味不骤得又云子业词存清旷意成凄楚　李舒章云子业如疎林清罄聴者振衣】
　　【诗话嘉靖初后生英俊稍稍厌弃李何子业以吏部郎谢病归时献吉留开封辞必摹古子业自序读书园稾谓本非所长而虽力摹之度必取调于众其立意固殊读其诗如食哀家棃止渴虽爽而不伐性如以水精盐进酒虽薄亦能醉人李中麓六十子诗于子业有云蘓门能入室何李只升堂其倾倒也如此】
　　古謌
　　荆和当路泣良璞为谁明茫然大楚国白日失兼城燕石十袭重鱼目一笑轻古来共感叹今予益吞声
　　再调考功作
　　引疾三上书微愿不克谐徙官复在兹心迹一何乖轩裳日待旦阊阖凌云排入属金马籍出与羣龙偕积贱讵有基履荣诚无阶但惜平生节逾久浸沉埋既妨来者涂谁明去矣怀鸟迷思故林水落存旧涯唯当寻素业归卧守荆柴【益藩潢南云委婉非俗客能道】
　　秋情
　　凉风吹庭树萧然已暮秋岁运空云徃客行胡久留良时每易失微志果难求余光傥可积但空成山丘
　　病起偶题
　　空斋晨起坐欢游罢不适微雨东方来隂霭倏终夕久卧不知春茫然怨行役故园芳草色惆怅今如积
　　雨中简子仁员外
　　积雨旷朝暮层城苦沉沉端居谁与言抱此怀人心一为轩冕拘遂使名迹侵长媿豹姿隐雾南山岑君通微妙理伫想开尘襟
　　简袁永之狱中
　　本同江海人俱为轩冕误子抱无妄忧余有多言惧昔来始青阳今此已白露岂乏速进阶苟得非余慕罪至欲何言直以愚慵故众女竞中闺独退反成怒追诵古时人蒙冤谁能愬皇心肯照微与子齐归路
　　元日同谷子延赋
　　雄都盛賔客车马争驰骛芳辰启初年宴饮多所务不知灌园身何为迷方误郊馆抗空壑山扉启峻路良朋平生欢就我今朝步城因竝舍登径为穿林度微隂原上明片日云中雾青霞照深池白雪停幽树共贪岁欲新不厌日旋莫农田方在兹君岂数能顾【益王潢南云造语精绮】
　　叙怀
　　生长夷门郭徃来莘野路家贫无良谋躬耕有逺慕始穷伯王略遂览生民故曰余本空疎当年恣髙步庆彼鸣鹤期忝此飞龙顾亦知敝帚材早享千金误日月不我留抚心慙徃素【益王潢南云辞意俱古】
　　移树道上
　　春园就芜秽杂树生蒙密不知雨露功长养何多术婆娑使人怜斩伐终余恤乗时聊徙植于以托吾室交生两相当列映直如一转令门巷新遂放鸡豚出修修原上风团团村邉日纷吾本蹇劣兼尔抱忧疾敢学成都桑而谋荆州橘愿及垂隂成初志傥此毕
　　归次南关驿
　　祗役忽于今径涂宛如昨秣马息荒林振车越重壑岁暮滞还期客心怅不乐曰予本沉冥遭时乃濩落化海异微禽蟠泥岂尺蠖方因迁斥余始遂归来诺逝将入云峰灭迹从所托
　　送别徳兆武选放归
　　燕郊秋已甚木叶乱纷纷失路还为客他乡独送君罢归时共惜弃置古常闻莫作空山卧令人望白云
　　春夕同李考功道旧
　　下马春庭夕明灯夜雨深人多新岁感日有故园心磨灭名题柱凄凉赋卖金十年同省旧谁念各如今
　　赋得峄山碑送李东升明府
　　秦皇千载后峄岭尚遗碑断石青山路孤城沧海湄萧条余霸气磨灭想雄辞君到鸣琴暇应多吊古思
　　得张子家书
　　晩日照余晴荒亭暗复明归云度深树飞雨过髙城蹇劣惭当代栖迟笑此生空持一书札长叹故人情
　　雨后有怀子延
　　骤雨新秋晩微晴墟落间悠然抱藜杖率尔倚柴关空壑才容水流云故满山遥知城市里应羡此身闲
　　西园再酬谷子延
　　茅屋还相见冬郊那可闻荒城连冻浦落照与寒云逺树行时倚归涂到处分留君终日语犹自日思君
　　武城漕河逢张使君忆考功旧寮
　　岸坼留余照舟行称晩风归心千里倦行役一时同置酒沧波上停桡緑树中思君如河水何日不朝东
　　送别萧司勲
　　柴门夜语罢惆怅出前林晓日孤村映秋风落木深别来生白发归去换愁心还复茅檐下朝朝鸟雀吟
　　井陉道中
　　晓霜涂屋重寒日出林微改辙辞邉徼登车望帝畿深山藏驿道巨壑断村扉欲问前征侣迷津何处归
　　晩趋忻口
　　云峰聊极目立马独愁心岂直关山逺其如雨雪深笳声先入夜边气迥生隂畴昔长征意蹉跎力不禁
　　沁州张源铺
　　去国三年意还家此日心天寒客路永日暮众山深沙塞人偏老风霜马不禁如何更万里投迹楚江隂
　　送管平田先生颁封秦府归省
　　五等周分国三王汉世家日闻敦帝族时见遣皇华剪土仍鹑首疏邦自犬牙秦关通使节灞水渡征车过邑恩难屡登堂礼更嘉何如北山客行役动长嗟
　　叶　份【一首】
　　份字原学婺源人嘉靖癸未进士歴官山东提学副使有莲峰集【汪禹乂云原学诗平妥中有逸思】
　　夜泊寿春驿
　　万里愁行客孤槎自使星人烟昏晩渡渔火乱风汀桐柏长淮水松杉古驿亭谁家吹短笛凄断不堪听周　易【一首】
　　易字时伯芜湖人嘉靖癸未进士歴官提学副使有赤山集
　　春眺兼简杨石岩
　　野旷春犹浅山明雪正残楚云栖树湿淮雨过江寒酒醒频看劒愁深独倚防客从天上至犹道未回銮陆　冕【二首】
　　冕字宗周昆山人嘉靖癸未进士除礼部主事歴官陜西按察副使【周子吁云宗周律已廉介诗雅健清古】
　　西夏曲【二首】
　　秦关百二古称雄宁夏山河襟带同天险皇图元自固从前失策自和戎
　　校猎河西日未曛摐金伐鼓动风云还军饮马长城窟野马黄羊各百羣
　　韦商臣【一首】
　　商臣字希尹长兴人嘉靖癸未进士除大理评事疏救议礼诸臣廷杖谪靖江县丞累迁四川参议有南苕集
　　【诗话南苕世为防吏时以比胡威父子归田后与蒋恭靖瑶刘清惠麟孙佥事济蔡同知玘唐主事枢陈参政良谟顾尚书应祥吴太仆龙朱太守怀干张通政寰施知州佑李知县丙吴副使麟参政龙一十五人结岘山逸老之社虽饎防不给而春秋必赴能不改其乐云父厚字原载中成化丁未进士仕至黄州同知有翠屏诗集不传霅峰者名云鳯乌程人官刑部主事盖续入逸老社者】
　　秋社和朱霅峰韵
　　近圃青千叠遥山碧四围舟从天际至觞向雨中飞残暑蒲葵扇新凉薜荔衣更怜天欲霁返照弄余晖邬　绅【一首】
　　绅字佩之丹徒人嘉靖癸未进士有中宪集
　　寄汪水部渊之
　　忆昔河梁别春华委芳树流光何迅速朱夏忽云暮园林莎鸡鸣檐隙疎萤度向晩辍簿书中庭浥微露搔首重踟蹰无亦以君故使者舒城来多君眷南顾遗我以先春开我以尺素殷勤报秋期江皋谐夙晤我欲徃问之苍波渺烟雾怅望寂无言鸣琴写情愫
　　陈　褎【一首】
　　褎字邦进宁徳人嘉靖癸未进士有骝山集
　　灯花
　　倦矣经年客归与万里家逺书期不至空自卜灯花冯世雍【一首】
　　世雍字子和江夏人嘉靖癸未进士歴官徽州知府有三石稾
　　赴滇南烟庄道中
　　碧嶂千峰合黄茅一径开马从危石度人自乱山来暝树靑溪湿寒云白鴈哀漫停湘浦驾遥望汉江台刘汝松【一首】
　　汝松字贞吾歴城人嘉靖癸未进士歴官知府
　　送李进士之京
　　春风吹岐路朝日照髙城青阳既骀荡林薄亦芬荣之子去安适迢迢入承明皇居一何丽双阙凌太清白马振长緌丹陛罗羣英匪才惭寡用髙歩羡芳声盛年志四海岂徒夸令名
　　朱　淛【四首】
　　淛字必东莆田人嘉靖癸未进士授湖广道御史建言廷杖放归有天马山房遗稾【林雨可云损岩下笔清健一种疎宕之气足以移人性情】
　　【诗话兴国太后将至礼部议由东安门入覆议由大明中门入张璁曰虽天子必有母也焉可由旁门入乎于是从大明中门入在永陵意中惟知有兴国太后而已嘉靖三年值慈夀皇太后诞辰有防命妇免朝贺损岩上言兴国太后朝贺既已举行慈夀诞辰乃闻报罢事体相类礼数顿殊臣切念武宗上賔苍生无主当时为孝庙后者惟慈夀所欲立尔手提神器亲授吾皇孝宗在天之灵所以望陛下之事母后者何如天下臣民之心所以望陛下之事母后者何如今乃旬月之间一举一罢彼此相较形迹太分何以慰孝宗在天之灵副天下臣民之望疏入永陵震怒匪蒋文定力救不能生矣同时疏诤者马侍御明衡也二公可谓格君心之非者损岩诗无俗韵诵之想见其人】
　　岁暮山中
　　种梅山迳边下有牛羊道童竖恣攀翻纠纒昜枯槁殷勤谢邻翁爱此寒花好放牧须前山前山足丰草饮黄石友人黄正可晩青亭和师山题壁
　　漫影落名山岁月累云周如何咫尺地兹亭今始游小草冐庭户寒花明墙陬摵摵髙树声萧然似林丘西风天欲暮雨意鸣灵鸠主人有好怀开尊更献酬相与各赋诗谈笑销百忧爱此同游人俱维静者流盍簪诚足乐万事吾何求
　　赠丰山陈于廷
　　我爱丰山无俗韵时时来徃小斋中野情自比天随子诗句多师陆放翁环堵萧然无一物才名早已动诸公长吟尽日不知厌兴入冥冥海上峰
　　草堂前芙蓉正吐口占
　　清霜一夜老蒹葭墙角芙蓉渐着花犹忆昔年江上看西风吹梦客思家
　　卢　襄【一首】
　　襄字师陈吴县人嘉靖癸未进士官职方郎中有五坞山房稾
　　一谿
　　一道萦村曲何年有此谿微风生细浪过雨失平堤渔溆舟相续仙源路不迷幽栖我亦恋梦绕石湖西狄　冲【七首】
　　冲字仲虚溧阳人嘉靖癸未进士歴官南京工部郎中有春谿集【陈山父云春谿思致隽爽体裁各轨其度音调亦遒诗话春谿歴仕不达晩乃为郎故其诗云官衔四转转万里垂老始博尚书郎其诗清澈类杨梦山特全篇合作者少】
　　临淮思
　　淮之水兮清且浏思若人兮情夷犹遡予舟兮夕逝愿从之兮靡由淮之水兮淸且驶思若人兮不能已抱多病兮焉投隔淮湍兮千里淮之水兮洋洋睠我情兮难忘永悠悠兮冬夕辗转反侧兮未央悲莫悲兮生别离我思君兮君不知临北风兮陨涕属孤云兮南驰
　　东寺竹
　　林鸟已春声林竹尚寒影岂无竹外花爱此晩色静褰萝拂苔石透手弄清冷飞防迭相窜惊鳞时一逞慙非海上翁动物见犹警
　　自铜仁至八盘
　　岧嶤度修坂窈窕穿林木野烧枫半枯隂厓草全緑兽铤或冲人鸟嘤如度曲羣猨不畏人联臂下江浴人言此道险欣籍吾方足肩舆吟且眺一一得所欲月出江上峰夜上峰头宿何似长安涂飞埃眯人目
　　徳州道中
　　逺道嗟难到舟行触冻流山城寒击柝客梦夜封侯岸鸟栖还警村狵吠不休篙人真楚产助力发蛮讴
　　谿上
　　原树明残日谿风埽断云众山围野竝一水向田分鱼戏推萍转樵歌隔屿闻隐居逢此地无事叹离羣
　　冒雨入白鹿
　　树杪雨来风有声肩舆且竝树邉行路傍鸟去葛花落水面鱼游莲叶生山接流云多变态涧添行潦亦争鸣此来老子兴不浅巾折衣霑踏草坪
　　喜晴
　　东郊奄奄雨意足南郭浮浮云脚收鸬鷀刷翎水北岸蜘蛛添网门西楼虹垂古涧青红气日射苍波绀碧流曾苦妨农何事喜桔槔闲卧夕阳洲
　　柯维骐
　　维骐字竒纯莆田人嘉靖癸未进士官南京户部主事有艺余集【谢山子云先生闭户五十年放意著述自成一家诗以积学胜人不易托】
　　【诗话宋辽金元四史惟金史差善其余潦草牵率岂金匮石室之所宜储希斋撰新编防宋辽金三史为一以宋为正统辽金附焉升瀛国公益卫二王于帝纪以存统正亡国诸叛臣之名以明伦列道学于循史之前以尊儒歴二十载而成书可谓有志之士矣其诗文曰艺余者编宋史之暇作也先是揭阳王昂撰宋史补台州王洙撰宋元史质皆略焉不详至柯氏而体稍备其后临川汤显祖义仍祥符王维俭损仲吉水刘同升孝则咸有事改修汤刘稾尚未定损仲宋史记沉于汴水余从吴兴潘氏钞得仅存然三史取材纪传则曽巩王偁杜大圭彭百川叶隆礼宇文懋昭编年则李焘杨仲良陈均陈桱礼乐则聂崇义欧阳脩司马光陈祥道陈陆佃郑居中张暐职官则孙逢吉陈骙徐自明舆地则乐史王存欧阳忞税安礼王象之祝穆潘自牧着録则王尧臣晁公武郑樵赵希弁陈振孙类事则徐梦萃孟元老李心传叶绍翁吕中马端临赵秉善刘祁述文则赵汝愚吕祖谦诸书具在以予浅学亦曾过读其他宋金元人文集约存六百家郡县山水志以及野史説部又不下五百家及今改修文献尚犹可徴予尝欲据诸书考其是非同异后定一书惜乎老矣未能也】
　　别黄道卿
　　繁霜肃野草廻飇振城树胡为子逺行值兹歳云暮我屦不出门为子临岐路子骖亦暂停岂不以我故我如蒿下鸟子如云中鹭动息各有宜安得长防晤防晤不须期努力慰所慕
　　宏路驿
　　雨歇江天净山回驿路迟客愁新歳减风物故乡宜花事余梅蕊樵歌缀竹枝祗慙司马病深负好文时丰　坊【一首】
　　坊字存礼鄞县人嘉靖癸未进士除礼部主事以吏议免官家居坐法窜吴中改名道生字人翁有南禺集【张惟静云存礼质禀灵竒才彰卓诡论事则谈锋横出摛词则藻撰立成士林拟之鳯毛艺苑方之逸驷然而性不谐俗行或盭中片语合意輙出肺肝相啗睚眦蒙嗔即援戈矛相刺亦或誉嫫母为婵娟斥兰荃为薋菉防若无人罕所顾忌知者以为激诡不知者以为穷竒也由是雌黄间作转相诋諆出有争席之夫居无式闾之敬鹑衣防缕湿突不炊僮奴絶粒而逋亡賔客过门而不入顑颔穷独以终其身不亦悲夫　王元美云丰道生如沙苑马驽骏相半恣情驰骋中多败蹶】
　　【诗话南禺释褐后从其父学士熙谏大礼受杖阙下人方谓学士有子矣逮父卒戍所乃言非父本意忽走京师上书请追崇兴献王宜称宗入太庙永陵用其言而不録其人也归益狂诞恃才傲物作伪欺人撰子贡诗传申培诗説鲁诗世学古书世学石经大学窜易经文别裁异议一时若防和郭氏京山李氏澄海唐氏多惑之而不知本邪説也芝园一序可当声罪檄而怜才美意寔寓其中此等人第作犬豕相遇可耳诗不必存録而论列之期以祛后人之惑也】
　　十月十一日作
　　去国已逾纪节及兹临修轨忽电逝壮怀终陆沉凄凄寒露结慽慽悲风吟芳草委遥泽惊鸟翔空林朝飞尚蝇羽夕寐惟虫音驰情有断简卒岁无重衾余悰奚足道云海劳予心






　　明诗综卷四十四
　　钦定四库全书
　　明诗综卷四十五
　　翰林院检讨朱彞尊编
　　龚用卿【二首】
　　用卿字鸣治怀安人嘉靖丙戍赐进士第一除修撰歴谕徳终南京国子监祭酒有云冈集
　　武夷第五曲谒紫阳精舍
　　九曲清溪流此地适居半上有丹屏围下有绿波涣嘉木杂异草神工留竒观山川泄幽灵晦明定昏旦茂囿小可耕浅渠清可灌我来谒紫阳维舟杨栁岸懐贤式居庐访旧穷考按钓防本夙心歴览骋披翫元理固予防奈此浮名绊行当息尘网永作青山伴
　　冬日饮九山贠外怡薰楼
　　开轩对南山苍翠日在眼山色佳有余引领意无限烟霏起暮容浮云自舒卷时见登山人歴歴谅非逺层楼具盘餐主人兴不浅清歌绕画梁冥心栖絶巘元理傥予防幽懐从此遣
　　苏　祐【二首】
　　祐字允吉一字舜泽濮州人嘉靖丙戍进士除吴县知县再知束鹿徴授监察御史出爲江西提学副使迁山西叅政陞大理少卿以佥都御史抚保定以副都御史抚山西入为刑部侍郎寻以兵部左侍郎总督宣大进兵部尚书削籍寻复官有谷原诗集【朱中立云谷原所作格不髙而气逸调不古而情真穆敬甫云公意兴甚髙得句不苦自是盛唐遗韵　于无垢云苏公诗遒丽典雅卓然名家陈卧子云司马诗沉防雅练边塞之篇不愧横槊七律格律精严声调清亮咄咄逸羣而上】
　　闻警
　　榆塞传刁斗经年未罢兵遂令青海箭复度白登城四野空多垒三军孰请缨辕门有颇牧万一早留情
　　予归入倒马闗作
　　南风吹雨傍闗来闗上千峯画角哀老去尚怜金甲在生还重见玉门开鹍弦谩引思归调虎节空惭上将才圣主恩深何以报车前部曲重徘徊
　　张　鏊【一首】
　　鏊字济甫南昌人嘉靖丙戍进士改庻吉士累官南京兵部尚书有迁莺馆集
　　访赵元戎筑塞
　　走马黄龙府观兵细栁营连山边雨合平野阵云横松漠悬秦壁燕支动汉旌犹怜赵充国辛苦筑金城陆　垹【五首】
　　垹字秀卿嘉善人嘉靖丙戍进士累官右佥都御史巡抚河南有篑山集【李元实云篑山诗文发乎中情根之理道无髙论无诡词淡然如菽粟之味可嗜而不可厌　陆子余云篑山言志为诗防非真响防华腴而不诩当阻阨而不挫叙逸豫而不淫宣伊鬰而不激】
　　【静志居诗话嘉靖初吾乡诗人渐山而外有菁山篑山渐山集选家恒多采録两公诗或见遗譬诸图绘渐山丹青两公水墨鉴赏者好有不同非画品有髙下尔】
　　感述
　　行人牵牛去乃谓邑之人无妄固有疾勿药戒谆谆所以君子徒兢兢慎厥身明期无人非幽欲无鬼嗔不虞誉方耻求全毁非真浮云翳白日白日岂终沦
　　筑隄謡
　　彼田髙我田低髙田积土河成蹊低田年年催筑隄筑堤复取田中泥去年大水百谷伤髙田得熟低田荒今年土龙雨莫祷髙乡之田爲茂草
　　宿三义口
　　云树苍茫合乡闗道路赊近船呼伴侣隔岸有人家草短烟横野江寒月浸沙家人应念我今夜宿三义
　　郡廨似野斋
　　青林依郡宅浑似野人居幸此无公事闲来展道书蝉声闻逺树草色上前除莫笑耽元寂功名意本疎
　　弋阳道中
　　石子船头磊磊溪声枕上潺潺人行上濑下濑梦隔千山万山
　　张子立【一首】
　　子立字原礼黄县人嘉靖丙戍进士除行人擢湖广道御史歴官右佥都御史巡抚延绥谪戍
　　宁武闗
　　龙沙北望接三闗十万旌干虎豹闲隘地风烟临晋水连营烽火动燕山行边将帅劳推毂胜算朝廷重转圜黠冦早闻驱马去将军新自射熊还
　　吕希周【二首】
　　希周字师旦崇徳人嘉靖丙戍进士歴官通政司使有东汇诗集
　　【诗话东汇于诗亦沾沾自喜其集不甚传由其子请论定于陆武惠也同里曹秋岳侍郎博徴文献集明三百年名公卿手书墨迹装潢成册多至七百家东滙杂诗在焉比集中所载者较胜亟録之侍郎殁后古林书画散作云烟曩之过眼者不复再覩矣可惜哉】
　　杂诗
　　人生如萍藻泛泛浮江河东西逐流风南北信逝波波逝一以散风回复来过暖翠唼鳬鸭遥青逼蒲荷托身一水中漂转谅靡他深谷忽为陵天运其如何枯瘁同百草无复黄白华植根本无定浮荣安足多
　　萍乡次赵都谏渐斋
　　晚憇萍乡馆繁隂度短墙鸟栖人亦倦山僻雨初荒新月怜游子凉云梦草堂好风三百里吹我上潇湘华　察【十一首】
　　察字子潜无锡人嘉靖丙戍进士选庻吉士改户部主事歴兵部郎中再改翰林修撰迁侍读学士掌南院有岩居槀【黄才伯云鸿山诗追踪陶杜卓然大雅　王仅初云学士诗一意冲淡调出天成语皆心得王道思云子潜诗洒然自立于尘情累之表意象之超越音韵之凄清不受垢氛而独契溟涬　王元羙云华子潜如磐石疎林清溪短棹虽在秋冬之际不废枫橘　龚鸣治云韩子云和平之音淡薄愁思之音窈渺鸿山操和平之音而得窈渺之趣可谓兼才　宗子相云学士诗雅淡有靖节风　蒋仲舒云学士刋洗浮靡独秀本色诚陶韦之妙境也惜才具稍乏短于七言　袁鲁望云先生诗根乎性真妙乎言理冲粹清英不可境象　李本宁云学士五言有陶韦之致　郑平子云鸿山幽情秀句不减王孟　陈卧子云子潜清俭似茅茨下人李舒章云子潜如坐禅空山微闻钟磬】
　　【诗话学士丰于赀纎纤务啬昼夜持筹不知吟咏性情何由超诣乃尔】
　　游善卷碧仙岩
　　落日下空门斋钟出林莽偶兹叩精庐再宿翠微上旧游不知处但见松杉长岩虚露气清坐觉心魂爽月白山牕髙夜静风泉响遂令寤寐中超然脱尘网云壑永栖迟愿言税归鞅
　　夏日山中述懐
　　晚来慕恬旷适意在罢官取凉乔林下昼日恒不冠白云满前峰曳杖行独看有时遇邻叟烹茶共邀欢山田固云薄嵗入亦自寛达人贵知足吾生永相安
　　仅初移家湖上有作和韵赠之
　　城邑岂不美生事在田庐移家就所安正当长夏初垄上刈旧麦园中灌新蔬宁防四体勤将期方寸舒入门谢邻里幸托仁者居湖光近林牖水月澹清虚因适鱼鸟性遂于尘迹疎开轩聊种竹闭户兼著书岂羡衣食饶但喜嵗月储达人能固穷朝夕恒晏如愿言日相过多闻时起予
　　五月望夜与诸君山中再酌和仅初韵
　　仲夏苦昼永薰风起将夕圆景海上来照此山中客坐令微暑消兼使众累释兴至时命觞露下复移席因躭水竹居遂同鱼鸟迹盘游岂忘返翫物聊取适台空人影疎夜静潭气白参差树杪峰歴历辨咫尺超然悟真境万物一虚寂
　　晚至湖上和仅初韵
　　山中读书罢来憇澄湖濵绿隂暗溪路草堂静无尘平生沧洲意烟波梦垂纶石梁度落景花渚藏余春闲情狎鱼鸟悠然适吾真云天澹晴霁空水明衣巾未遂乗桴愿徒懐江海人
　　宿玉阳山房和仅初韵
　　返照明溪梁深松晦夕景岩卧符夙期云隂石牀冷因投物外心遂入清虚境天寒木叶疎月落山房静然灯独不寐秋宵一何永明发从此辞白云锁苍岭
　　秋日观稼楼晓望
　　日出天气清山中怅幽独豋髙一眺望风物凄以肃流水暎郊扉炊烟散林屋秋原一何旷薄隂翳丛竹时闻鸟雀喧因念禾黍熟悠悠沮溺心千载犹在目
　　秋晚过英侄园居
　　野旷秋气髙丹枫暎茆屋农家各欣欣门外山田熟相邀具鸡黍悠然入深竹风物日萧疎但见篱畔菊赏心惬所期胜事良已足落景照湖光孤亭暝岩麓
　　寄蒋子云
　　我家大江南君家大江北平生防篇章白首不相识曩闻大雅音因窥作者阈一从罢官归垄上亲稼穑口诵南华经意象欣自得有时江月来照见天地色神交入梦寐道逺安可即雁去为寄书殷勤问眠食
　　秋日施子羽姚山人见过
　　扫径秋色佳衡门迟来客山厨荐园蔬恋赏淹日夕荒台荫丛桂徙倚对岩壁夜静人意闲潭空月华白信宿惬所期去住欣自适养生慕彭聃学道窥庄易愿言保防尚嵗晚成三益
　　仅初以诗见寄次韵答赠
　　地僻畏风雨入春长掩扉一从还山后又见梨花飞世事多贝锦故人犹布衣瑶琴勿轻奏山水知音稀屠应埈【七首】
　　应埈字文升平湖人嘉靖丙戍进士选庻吉士改刑部主事调礼部歴贠外郎中仍改翰林修撰陞侍读进春坊右谕徳有兰晖堂集【俞汝成云渐山诗明爽俊伟　穆敬甫云屠诗深重不浮得唐人应制体　陈卧子云屠公典丽流畅亦足名家李舒章云文升风姿闲丽如玉树风前是户庭佳物】
　　【诗话谕徳取材六代具体初唐烂若春葩将以秋实是众作之有滋味者】
　　赠袁子永之戍湖州
　　弱龄事篇翰与子谐所欢同芳握兰茝偶徳璵与璠弹冠入鼎门振衣陟华轩皇心茍予顾白首谅无愆风波起中道行路一何难子行戍故越予留滞幽燕孤云易流迈独波不成澜艰危各异势缱绻何由宣赠子别鹄操报我以孤鸾
　　赠内
　　良时饬徒御予当逺行游上堂恋慈亲入室语好逑王臣奉时役不得顾晨羞携手再三叹出门怅悠悠室中四五雏眷眷何能留逺期在终歳忽往増离忧离忧安可任迢遥隔辰参蓰蓰双鲤鱼一浮而一沉楚橘不北徙越禽有南音赠子明明镜可以鉴我心
　　马上赠武举生金寳【有序】
　　金寳以嵗庚辰举武试时学士石公珤为考官今廿年余矣犹以敝衣走风尘中兵宪陈君令防予行予悯之爲赋长句
　　翩翩飞骑突且雄槖垂七尺髙丽弓向予长跪驰素封来自天津陈长公感君来缄重君使汝才且雄者谁子云是熊峰门下士绯衣已随尘土缁壮心尚逐风云起长公好士轻黄金求才不惮幽与深幕下立谈收剧孟坐中飞檄伫陈琳白髪自知无长物清商犹自有哀音我闻其言感且叹古来相士轻贫贱骅骝岂少伯乐无世上纷纷宁足羡曽冰皑皑黄河枯防勲报恩真丈夫揷貂横玉盈上都封侯之骨汝有无赠汝腰间金仆姑
　　赠同年谢子儒致仕归蜀
　　子真栖谷口潘岳赋闲居长揖辞明主为农返故庐雪消巴岭出天入锦江虚莫待扬雄老潜夫早著书
　　赵武库元实移居赋得堂字
　　髙士便疎旷居临御苑傍开尊秋月满列树夏云凉水镜揺朱户风琴奏石房豋楼新有赋王粲谢升堂
　　漫兴
　　南风吹昼沙雾黄逺在燕防思故乡火云炎日暑三伏江槛野亭天一方即愁蝇声恼饶睡况有客子来相妨行歌抵暮遅明月柏林露叶鳞鳞光
　　镜光阁雨
　　镜光阁在帝城边遥控西山奠北川忽有风云来絶塞坐看雷雨下诸天微茫野色俱堪画漭沆中流好放船东下林塘更幽絶江南秋望此依然
　　王　格【一首】
　　格字汝化京山人嘉靖丙戍进士选庻吉士出知永新县陞刑部主事调户部歴贠外郎中出为河南佥事防南巡行宫火逮狱削籍久之授太仆寺少卿有少泉集【顾华玉云少泉取材于选效法于唐诸体皆工诗话少泉矢口信笔不费推敲合作者寡并非洞庭渔人之比南风自此继梦泽而代兴者鲜矣】
　　灯夜曲
　　千金一刻此芳春况复天边月色新曲巷小桥随意去明灯何防不留人
　　陆　粲【八首】
　　粲字子余一字浚明长洲人嘉靖丙戍进士选庻吉士改授工科给事中坐劾张桂谪都匀驿丞迁永新知县有贞山稾【顾元言云给事与屠文升袁永之王汝化同时入馆并有盛名亦李唐四杰之流】
　　【诗话嘉靖间元老类皆延揽賔客虽贵谿分宜亦然惟张桂专与文士为讐丙戍庻常一笔画扫贞山又多论劾困抑终身然晚极田庐文酒之乐菽园著述传诵艺林比之二柄臣孰得孰失耶】
　　担夫謡
　　担夫来担夫来尔何为者军当差朝廷养军为杀贼遣作担夫谁爱惜自从少小被编差垂老奔走何曽息祗今丁壮逃亡尽数十残兵浑瘦黑可怜风雨霜雪时冻饿龙钟强驱逼手抟麦屑淘水餐头面垢腻悬虮虱髙山大岭坡百盘衣破肩穿足无力三步囘头五步愁宻箐深林多虎迹归来息足未下坡邮亭又报官贠过朝亦官员过暮亦官贠过贵州都来手掌地焉用官贠如许多太平不肯恤战士一旦缓急将奈何噫吁一旦缓急将奈何
　　赠别王直夫【二首】
　　商飚激疎牖蟋蟀鸣墙隂志士恒感秋况乃违所钦之子役王事逺适闽江浔揽衣起追送渺彼川涂深少小从子游方轨驰文林时去志愿违素发忽满簪抚景慨今昔恻怆情难任愿言顾离索惠我琼瑶音
　　威凤天际翔潜虬泽中蟠严子时闭肆贡公乃弹冠显晦岂必同各以性所安子行树逺绩奋身青云端鄙人栖蓬藿蹇拙聊自完丈夫志千载飞沉何足叹相期保贞素嵗晚同金兰
　　忆家君
　　白髪人千里朱门月半扉燕山云去逺泽国雁来稀无夜不成梦有书空道归遥怜北风劲寻便寄寒衣【杜若抚云先生七嵗时作】
　　寄葛太守子中
　　忆尔投荒日依依恋翠华亦知行万里不是爲丹砂郡古留铜秋堂深绣土花何须忧瘴疠只合卧烟霞
　　送陈太仆谪教海阳
　　蛮中千嶂啼猿里海畔孤城匹马过却望泷江更南下月明双泪聼渔歌
　　送人入蜀
　　楼船捩柁浪花生百丈双牵黛色明夹岸儿童齐笑语嘉陵江似使君清
　　送汪佥事之湖南
　　骢马长鸣饮碧流银鞍金络紫茸秋【一作花银镂带鹔鹴裘】行人大别山头望云外双旌指鄂州
　　石文睿【一首】
　　文睿字文思台州宁海人嘉靖丙戍进士除太常博士有白山集
　　【诗话文思诗末成家然如寒生红叶雨秋老白苹江髙塔静观尘土界老僧闲数废兴年正是不俗】
　　郊行和韵
　　云散峰晴海角樵声牧唱山根客唤潮来石渡鸟翻花落蓬门
　　江以达【一首】
　　以逹字于顺贵溪人嘉靖丙戍进士授刑部主事历郎中出为福建佥事转湖广提学副使有午坡集
　　【诗话午坡以北地文出庐陵眉山之上又谓昌黎诗不逮文尚沿习气胥台赠诗云赋窥宋贾室诗登潘陆堂不免阿其所好矣】
　　夏日偕东沙赴练塘北园之游
　　佳辰惬行游以我心所贤来登山上亭共聼风中泉因坡展瑶席坐石借芳荃蝉鸣髙树林凉叶堕我前脱巾谢尘鞅箕踞臻忘年缅彼域外观息此区中縁
　　闻人铨【一首】
　　铨字邦正余姚人嘉靖丙戌进士除寳应知县擢山西道御史巡视两闗歴湖广按察副使有芷兰集
　　【诗话邦正着録阳明之门撰饮射圗觧又雕刘昫旧唐书行世津津好古不易得也句如花落雨余雨风吹寒食寒情味不浅】
　　豋北固山
　　郭外青山好髙峰俯碧霞江声入尊斚秋色满汀沙岛屿金焦并人烟市井賖地偏鸥鹭狎拟宿梵王家田汝成【五首】
　　汝成字叔禾钱塘人嘉靖丙戌进士授南京刑部主事繇贠外转礼部郎中出为广东提学佥事左迁滁州知州陞贵州佥事迁广西左叅议有豫阳集【顾元言云学宪诗沈鬰豪纵如探珠合浦夜光迫人往往目诗话叔禾挟黄勉之徧游武林诸山互相酬和撰西湖游览志及志余亦称好事惜中兴馆阁録都城纪胜武林旧事梦粱録咸淳临安志大涤洞天纪诸书皆未寓目未免挂一漏十耳诗品在范箐山江午坡间】
　　自石屋洞至法相寺同黄勉之
　　旷志忆逍遥劳歌厌囚窘纵壑媚春鳞薄霄媿秋隼厌彼方内游肃此尘外轸每挹山水辉都使名利尽烟树杳芊绵云峰互亏隠崖屋已静便祗园复恬引金轮相自圎玉镜光犹蕴沉照烛灵根依方防元准理防得有充神开畅无朕虽牵缨组心亦免丘壑哂
　　军中酬焦学宪过予思南别署有懐见寄
　　谁道军中乐徒劳物外吟朔风凄鼓角嘉节罢豋临草阁依山迥江梅映雪深无由欵髙驾愁絶暮云心
　　乌蛮滩
　　一叶中流下千山两岸开鼋鼍吹浪转燕雀受风回巨石迎船出啼猿近客哀从来轻险絶渉此寸心摧
　　龙江送吴士美移守钧州
　　芦荻萧萧鸿雁飞清江石郭重因依孤舟尚忆他年别万死还从去路归白首丹心怜汝在穷途青眼故人稀量移犹是长沙谪落日哀歌事转非
　　韶州
　　河戍寒依浦村氓昼掩闗隔山明野烧云是小溪蛮樊　鹏【六首】
　　鹏字少南信阳人嘉靖丙戍进士歴官陕西按察佥事有樊氏集
　　【诗话望之少南同为仲黙乡井絜短论长少南差胜】
　　杨白花
　　杨白花一夜风吹去知他飞飞落何处金屋重重闭不开哀鸦啼尽宫中树
　　于郎中足赋卷
　　官军日食十万粟邉城财赋苦不足大同宣府邻封疆千里极目皆沙塲朝廷北顾垂至计马饥军饿忧不细于君自出居庸闗刍粮堆积髙如山官军无事日牛酒侦骑闻之皆北走
　　寄袁双溪
　　闻汝行尘在南阳定汝阳古城遥落日岐路满秋霜雁影江流隔猿声楚泽长贾生官不达莫怨汉文皇
　　六合
　　聨辔来东邑朝来暮复还市廛通乱水城郭带秋山路出青枫外江流白雾间西行乡思切愁絶望昭闗
　　五丈原
　　英雄乆已矣覇迹至今存为惜三分国愁看五丈原春云浮战垒野栁暗营门漭漭金牛道谁招万里魂
　　贤隠寺宴别张子言限字
　　寺门缥缈立孤云云里钟声落涧闻白昼蛟龙时并见青山麋鹿晚为羣窗中碧雾千峰湿树杪香泉百道分明发长安万余里落花尊酒暂留君
　　袁　袠【十九首】
　　袠字永之呉县人嘉靖丙戍进士选庻吉士改授刑部主事调兵部坐失火下诏狱谪戍湖州用荐补南京兵部贠外出为广西提学佥事有胥台槀【文征仲云永之乐府古律诗莫不合作呉峻伯云永之古诗法魏晋近体拟唐当其意到一骋敷赡沉核无所摹剽而动与作者合度　王元美云袁永之如王谢门中贵介子弟动止可观　蒋仲舒云袁诗如筑城建邑位置整严终乏悠然之思】
　　【诗话永之诗品在后冈之上足与吾乡渐山方驾报顾东桥书云立言之道其难有六学难乎渊该事难乎综覈辞难乎雅健气难乎冲和识难乎贯融志难乎沈澹兼是六能而假以嵗月庻矣古之立言者率多中嵗盖少年轻俊闻见未广计虑未周词锋则锐而论议剽防终乖轨辙今读胥台集多中嵗之诗宜其声既清防辞亦藻防也】
　　移居岘山精舍
　　山寺閟精庐移居性所适宁知賔客稀渐与城市隔冈峦何秀羙苍翠还日夕夏木宻以隂幽鸟来几席开窗见渔舟湖水清且碧焚香日晏坐遣兴在篇籍余本迂散人禅林亦静僻兹焉遂吾好已矣思屏迹
　　题卢师陈所居五坞山房
　　吴邦表灵隩山水蕴清嘉缅惟南横胜元邃诚难夸飞泉悬白云疉巘栖頳霞连冈尽丛竹密坞多桃花信美可以居僻性思移家君家南横侧搜讨穷幽遐俯临北麓峻曲抱南湖斜丹房閟芝术列墅罗桑麻既寡徴税忧兼无城市哗兹乐宁外奬珪组亦何加
　　观鲁迭所贡狮子歌
　　鲁迭迢迢逺在昆仑西叩闗通道贡狻猊絶漠知重几万译防渉流沙经月氐初从羁縻就属国倾城聚观途路塞挛题械脰苦维絷豹鞹为鞘铁衔勒尾如流星气凭陵隅目烛地思奔腾四蹄防毛髪竦瘦脊硉兀排锋棱崩雷掣电望风吼青兕辟易元罴走啬夫股栗不敢前壮士变色将无狃奚奴绿髯深眼睛防手魋髻垂胡缨须臾鞚引藁街下俯首帖耳犹长鸣刲羊屠狗恣所欲丰刍肥胾日不足英雄束缚亦如此豢养恩深敢辞辱始知丹青貌不同彷佛山海圗经中上林已开射熊馆天子赐见长杨宫虎贲如云兵卫列彊弩短刀防噬囓诏谓圉人破槛车玉阶舞蹈龙顔恱我闻异物不可驯袒裼扰之如有神水衡寳镪勅颁赐不惜金钱懐逺人呜呼明王慎徳卑逺略珍禽竒兽须教却周征白狼荒服叛汉闭玉门歌颂作先朝故事传敬皇鲁迭欵塞曽来王当时谢却仰明圣万古史册生辉光今皇端拱勤内治夷徳无厌惟嗜利何当破械纵山林厚赏金缯絶来使
　　送陈少参鲁南之江西
　　金章荷圣恩辞出大明门驿路云千里都亭酒一尊康郎城邉春水发滕王阁上悬新月轻帆直下疾于飞几日看山徧吴越扬雄白首荐公车曽作词臣侍石渠直道自甘终放弃髙才谁肻借吹嘘藩叅四品官不薄豫章犹胜长沙恶簿书钱糓亦何劳十载功名至方岳春来彭蠡雁难闻江草江花杳暮云南归正及鲈鱼美直北相思不见君
　　送陆子元游泰岳
　　有客手佩苍精龙告我逺游豋岱宗岱宗根蟠九百里絶顶上有秦时封金泥玉笥秘难见古文竒字谁能辨日观遥看碣石津云峰正对蓬莱殿海中鳌身应天黑三山涌出神仙宅贝阙参差结蜃楼珠宫掩暎藏蛟室君登泰岳观沧海九州四渎皆安在堂上遗音想丝竹壁间经传寻鱼亥丈夫所志在蓬桑焉能局促笼中藏看君一劒行万里五岳之游自兹始
　　大驾视牲南郊
　　大路调仙驭朱旗列禁城帝牛三月系田烛九衢明日并龙旒出山将防旄迎横汾卑汉咏禋祀秉皇情
　　人日斋居雪霁
　　瑞雪逢人日尧年感物华水从银汉落山绕玉闗斜帐殿披晴霭郊宫閟防霞今朝禁城望无树不飞花
　　苍梧作
　　气南荒异苍梧湿更饶山云晴忽雨江雾夜连朝病与炎俱剧愁随瘴不消故乡那可望桂岭已迢迢
　　忆横塘别业
　　一卧文园病终朝念故山敢希宣室召秪望玉门还橘想千头足桑思十亩闲如何五斗米犹是滞南蛮
　　谒栁祠
　　罗池非昔日栁庙亦荒頽秋草重门闭寒花独树开文章真命世今古孰怜才猿鹤如相诉松风晚更哀
　　谒刘贤良祠
　　髙树临流水空庭澹夕阳万言翻下第三黜竟投荒事业存青史英灵俨白杨古来称屈者不独一贤良
　　自栁至平乐书所见
　　鬰白方言似浔梧瘴賖蚺蛇晴挂树射蜮昼含沙屋覆湘君竹山红蜀帝花夷坚收未尽博物待张华
　　招鹤
　　独鹤忽飞去冥冥沧海东离哉翻羽翼幸矣脱樊笼影忆空庭月声邻别院风凌霄自有志吾岂学支公
　　送陈徳夫使鲁
　　帝曰封同姓皇华送使臣河山藏汉誓寳玉展周亲殿说灵光古经传孔壁新余生好文献一为访先民
　　送何给事善充守衡州
　　衡阳楚上流太守古诸侯五马横金去三湘露冕游猿聼巫峡夜雁数洞庭秋今日辞青琐还将谏草留
　　秋兴
　　仙仗行宫旧内居花间往往驻鸾舆徒闻汉帝横汾曲不见长卿谏猎书天子射蛟开水殿奚官牧马遍郊墟蒹葭苜蓿秋无限怅望燕云万里余
　　登匡庐山
　　苕岧庐岳近天都万丈丹梯鸟道孤树里泉声飞瀑布空中烟雾起香炉峰形下瞰莲花岭江势遥吞彭蠡湖白鹿仙岩何处是却看五老在虚无
　　采香泾新庄
　　诛茅阊阖城之西路转采香泾上隄浓隂榆栁绿当户秀色芙蕖红满谿力田输税半栽秫凿沼养鱼兼灌畦每媿长公髙隠志杜门从此可幽栖【张挚字长公】
　　西芦辞
　　君家沪渎城城西芦子渡芦子何苍苍秋风吹白露范　言【四首】
　　言字孔嘉秀水人嘉靖丙戌进士授蒲圻知县改保定儒学教授歴国子监丞陞大理府同知有菁阳集四音存稾【汤义仍云菁阳质有其文孤秀清赡　陈仲醇云菁阳诗文深往独至最合古法】
　　【诗话菁山先生不畏强御为国子监丞时严世蕃着红袴入上舍先生夏楚挞之分宜次日造门谢未几而大理丞命下矣嘉靖初吾乡称诗必以先生为巨孹屠谕徳渐山长歌云菁山先生真崛竒文章垂世光陆离悬黎结绿世莫识阳春白雪和者稀是时渐山诗名籍甚愿入室称弟子焉】
　　驾出北郊
　　清跸辞南陆元宫礼北郊周庐属霜防行吹杂金【一作风】铙斋祓陈周币明禋荐楚茅还闻天乐在缥缈下云旓
　　别华鸿山翰撰
　　细雨花边路闲亭竹外扉地偏亭榭古春老燕莺稀栁色侵歌扇藤梢拂舞衣新愁忽髙防知尔逺懐归
　　鹤楼别意
　　吹笛髙楼月色新不知江上有离人栁条欲折可怜暮梅花即开何处春孤舟泛泛剡溪雪落日迢迢扬子津天涯我亦索居久为汝长歌一怆神
　　晓发吴江
　　垂虹桥邉曙色防三髙祠下露华晞画船打鼓出城去秋水满江鸿雁飞
　　赵时春【二首】
　　时春字景仁平凉人嘉靖丙戌进士选庻吉士改兵部主事以建言下狱寻补翰林编修又以上疏放归防边警起领民兵自副使超拜右佥都御史巡抚山西有浚谷集【李伯华云浚谷诗有秦声诗话景仁慨当以慷如击唾壶不必中节】
　　送陶虞卿赴神机叅将
　　宋殿三衙帅唐环十六军官聨叅斗柄旌斾俨星文羽卫迎黄道龙光觐紫云时时仙仗入清跸早应闻
　　留滞
　　留滞沧洲已浃旬鹖冠终日满风尘浮云何事来还往嵗月无情秋复春海甸中宵来驿使天涯尽处未归人不堪对酒翻惆怅翠篠黄花几度新
　　王慎中【十七首】
　　慎中字道恩晋江人嘉靖丙戌进士除户部主事改礼部复改吏部歴贠外郎中谪常州通判稍迁南户部主事转礼部贠外陞山东提学佥事歴江西叅议河南参政有玩芳堂摘稿遵岩家居集【王元美云王道思如惊弋宿鸟扑刺遒迅殊媿幽闲之状】
　　【诗话刘渊材憾曽子固不能诗余尝见宋人所辑唐宋八家诗韵则子固与焉不得谓非诗家矣评明人诗者不及王道思然道思五古文理精宻足以嗣响顔谢而论者辄言文胜于诗非知音识曲者也】
　　游西山
　　良辰戾首夏肃轸游西山山形何崒嵂洲渚互相緜奔湍既下赴危峰亦上干谽谺石洞窈迤逦飞梁悬朱葩晞阳谷翠羽防隂恋閟室象霞搆疎甍慿风骞抗宇凌层基列楹俯流泉好鸟扬幽音弱蕖濯清涟岂惟耽逺游因兹达大观拾乳历窱防撷芳陵巑岏渟渟出磵淙霭霭冒陇烟水碧间清藻灵飚茁瑶菅履险神弥豁入幽情更延隠岩懐子真蹈海期仲连遗形九州外栖迹万象颠崇深惟素秉神理迷真诠游心迓冲漠斯道庻不谖
　　山行
　　鸱夷泛左蠡康乐慕东瓯屐泯无续踪舟沈谁溯流至人与物化曲士局时谋疑冰哂夏虫将随汗漫游蜿蟺既沿涧﨑岖复经丘振袂陟危巘觧缨濯澄洲石滑时借兰岩蹇或搴樛文芝荣华巅秀颖蔽平畴绿叶藂成帟漱泉戛如璆霏霏云出岫浙浙飚扶辀防酒盈瑶巵临风自献酬身已尘象超心与灏气游缅懐羽化客髙举不可留精揺生乃劳欲浅道则修簪绂为鞿绁抚已竟谁尤
　　秋祀先师恭述
　　维馨歆嵗事有侐恭明神丰功报宜重孔祀典攸敦明明天子命宣哲协钦文咨惟百工长曰予克宅臣摄事昭我将奏假具惟寅庻僚既济济多士亦振振肆佾表殷荐大烹羞明禋格思俨无斁仰止仪自遵大哉圣人徳展爲帝者賔
　　十二夜月与张子同玩感述
　　髙旻荡浮翳仲冬淑气清良夜何未央憩坐临前楹舒景扬云端皓魄委广庭灏英鲜瑶席华彩鉴雕櫺稍稍风露重微防河汉明眷兹泰宇寛展席谐芳朋抚景遗俗迫即事寡氛婴岂惟袪烦积亦以湛心灵戒盈君子徳和光达士情葆曜贞有孚养晦善自名
　　普光寺睡起
　　羣动各有营蹙蹙不得息嗟哉尺蠖徒烦蹇牵物役岂谓尘中姿还寄云外迹古刹絶浮氛法堂鲜来客首夏澹新凉偃卧不知夕觉来盼髙峰近逺各异色草揺席下芳筠散尊中碧鸟语无俗音泉漱皆洌泎俯仰惬幽赏去矣从所适
　　登金山口絶巅
　　地纪控西界灵山亘北甸足弱歩屡憇崖峭石犹践枝樛乃能援葛脆不可挽当其意象开岂复虑髙蹇瞻峰皆峛崺陟磵数回缅稍觉天地寛即看云烟变石窦芝自荣林罅雪尚兴阔无近寻豋髙有逺见周圻矗五云易水通一线微茫燕赵区歴歴皆可辨长啸发灵籁倦坐席苔藓氛垢茍不婴沉虑斯可遣
　　异典
　　南郊工就冬至前四日上亲勤玉辂习郊礼于坛上威仪卒度周折咸中小臣从观其美作异典
　　芝坛敛浮景休气郁昭清晨旭流翠葆泰风飏华旌飞龙丽重霄蕤绥在天庭式礼纡皇歩笃恭轸圣情几几磩承舄亭亭云耀纮秉离临日鉴乗干健天行升崇俨帝对纳陛惕陵兢周折并圆方兴俛以屏营万舞罗皋帗广乐敶咸茎度以哲罔忒文用道自卒事秩无諐百辟具维刑亹亹不显徳千载扬徽称
　　章邱县校士六月十七夜月有作因示诸属
　　日入羣动息予亦遂休兹稍喜喧浊屏徙歩临前墀仰见明月出忽与心赏期湛旷神俱王虚明意自宜况逢时雨霁宿润含华滋品物各懐荣因得静中窥始悟元寂理宁为躁竞知亦有盈尊酒屡进不一持非此莫与同真赏岂因之
　　游大明湖晚至北极庙豋览
　　春城足遐观携手复嘉客欲极髙深趣停桡理轻策林木飞鸟还苍茫烟景夕返照射岩丹遥空带水碧山色晦弥明人声喧更寂灯火起闾阎渔樵散原泽当歌浩思盈对酒沉忧释不知驩娱滞天表生皓魄
　　游白鹿洞
　　素婴丘壑情况秉英贤想寤寐悬宿心游盘得兹赏重隂始晦防杲杲旋开朗揽胜防巉岩探竒歴榛莽境闲百虑空意惬二仪广野色浄衣巾秋容成物象菊含露下英泉作山中响柔叶稍朝零刚条非夏长景光易流徙今古同俯仰踌躇怅囬轸何时还独往
　　六合亭
　　亭宇凭虚空结搆出妙境攀援借葛藟毫末凌光景豁达四天通夷犹双目骋云生当正襟风起吹方领泉脉散千峰湖波澄万顷烟霏自开敛鱼鸟各翔泳即事天机深忘言外物屏始知世上日不比山中永
　　游麻姑山
　　云出本无心择栖多竒巘类予慕真胜渉趣不知逺初縁碧涧行几傍丹崖转林追去虎踪磴蹑飞猿践泉流递浅深岩谷变隂显歕瀑遇留憩石牀时仰偃桂芳洞里秋霞映山中晚探异寻前期入幽忘后反神游力不悁理惬情俱遣天路如可梯欲以微官免
　　余干道中寄懐江午坡佥宪
　　湖水日夜绿轻舟随泝沿肃肃賔鸿羽命侣悲楚天征人正盈抱坐使忧思牵所思何为者我友阻良縁昔望阔音容几经芳嵗捐缄素词难极驰情间山川今来接靣目曽不须臾间四体为人役从事嗟独贤仓卒执杯酒沾唇不下咽新篇何由觌妙理未及诠宿懐如纠结待子觧其纒乍见翻违去持此竟莫宣
　　侯民部静溪招游甘棠湖陪宪使管复斋诸公
　　积雨夏隂生弥漫湖水遍悔为一室拘幸奉方舟宴逺屿微出江杂芷正盈甸沿流始泝洄逗浦更游衍树色逐桡回波容随望变放情鱼鸟闲景昃不知晏一杯已可欢况以偶时彦
　　洪方洲养疾山中惠访草堂因而留馆
　　袅袅桂树枝凉风日将变生色难久留华光苦流转夫君如不来胡以慰偃蹇今夕良何夕悠然适我愿片云本在山出岫亦游衍吾园虽芜没物意皆疎逺以兹城郭深岂必山林善开轩散烦促慿槛息歩践新飚起草头白月浮池面萧闲秋正初徙倚夜方半君自所好殊疵吝何足眷
　　访空同先生故宅
　　久欲求遗草今来访故庐北窗存卧席东壁有藏书墨沼春苔长琴台夜月虚年年桂花发人拟子云居
　　过宁庻人故阳春宫
　　邪陌转城闉重门曲水濵人谈亡国地花发旧宫春佩冷空梁月歌销积栋尘堪悲当日事议谳帝家亲李元阳【一首】
　　元阳字仁甫大理人嘉靖丙戌进士选庻吉士除户部主事擢江西道御史出知荆州府致仕
　　冬夜
　　漫漫冬夜长荧荧孤烛光山人自无寐况栖修竹房修竹夜淅沥萧洒吟寒螀朗月照户庭鸣泉归故塘别叶弃寒风余芳委严霜东辟正中昏振衣起徬徨徬徨岂有他望道吁升堂悠悠嵗云暮遐哉犹面墙寸隂与弹指久近不可量千古在须臾安得不悲伤【何穉孝云此诗有蘧伯玉及时勉学之意非流连光景者】






　　明诗综卷四十五
　　钦定四库全书
　　明诗综卷四十六
　　翰林院检讨朱彞尊编
　　罗洪先【六首】
　　洪先字达夫吉水人嘉靖己丑赐进士第一授翰林修撰进左春坊赞善罢为民隆庆初赠光禄寺少卿諡文恭有念庵集【王元美云罗达夫如讲师参禅两处着脚不堪髙坐　穆敬甫云赞善多讲学诗间有唐调　黄清甫云罗诗词意贵显虽取材不逺而属对为精】
　　【静志居诗话达夫逺师撃壤近仿白沙定山然爽气尚存未堕尘雾】
　　杂诗【二首】
　　故人万里外夜梦忽在兹一去二十年宛若平生仪因悲久离别再拜前吐辞举手双涕下自诉长相思觉来天一涯彼此安得知岂无同心言道逺孰致之人生重结交结交在当时对面不倾倒相思亦奚为
　　烦不能寐披衣歩前楹仰视天汉流众星一何明万动皆有息人生何所营久伫风露下洒然当我情
　　独坐
　　数月不出户庭前多夕隂闲看芳树色一倍旧年深
　　山中杂诗
　　问我家何在山深多白云岩前飞瀑下对语不相闻
　　后园续咏【二首】
　　棠棃花开深浅黄燕子初飞日渐长草亭坐久客不到半雨半风春太狂
　　南村云起北村晴晴鸠雨鸠更互鸣东风吹雨衣不湿我在桃花深处行
　　唐顺之【十二首】
　　顺之字应徳一字义修武进人嘉靖己丑进士除兵部主事改吏部寻改翰林编修歴右春坊司谏上疏请朝东宫夺职为民起兵部郎中巡视蓟镇还视师浙直超拜佥都御史巡抚淮扬天啓中追諡襄文有荆川先生集【穆敬甫云唐公诗典雅舂容绰有盛唐体裁　顾元言云中丞古体如云津跃龙幻变莫状近体如风涧鸣琴幽逸有致并足流响词林　胡元瑞云嘉靖初爲初唐者唐应徳袁永之屠文升王汝化任少海陈约之田叔禾等爲中唐者皇甫子安华子潜呉纯叔陈鸣野施子羽蔡子木等俱有集行世就中古诗冲澹当首子潜律体精严必推应徳　蒋仲舒云正间李何辈出海内遵之迨其习音响足聼意调必归剽窃雷同正变云扰太史振之爲初唐宏丽该整足称羽仪　黄清甫云应德初务清华晚趋险怪考其所撰若出二辙故誉有所自毁亦随之　陈卧子云应徳气象爽迈才情骏发使能深造当有超乗其后驰骛功名诡托讲学遂頽然自放】
　　【诗话荆川开济之才闳揽百家靡不融防毅然自任天下之重倭人构患志在捍牧圉以保乡曲是时督师之权惟甬江梅林是寄公舍当局二人谁可与谈方略者顾不知者以公爲甬江所荐介溪所知因此薄公岂惟昧于知人并不识时务者矣其建平倭之策谓当御之海外故北自崇明南至蛟门乗桴破浪身作先锋积劳而殒是岂专驰骛于功名者耶襄文之諡允符公论也已公初与遵岩论文两不相下既乃舍所学从之窃怪集中五言古诗特少殆退舍以避遵岩也至于律诗质不伤文丽而有体】
　　送孔上公助祭太学归阙里时赐衮衣一袭
　　国喜嘉賔至人攀上客行来观周室礼去入鲁王城新衮山龙炫余堂金石鸣圣朝稽古意待尔示诸生
　　同皇甫子循游横山
　　曲磴行来尽松隂转寂寥不知茅屋近却望石梁遥叶响疑闻雨渠寒未上潮夫君轩冕客此地欲相招
　　送白尉往湖州
　　君家太湖北作吏太湖南驿路鸡鸣近山城树影含万川疏沃野百室竞春蚕幸此犹吾土微官也自堪
　　张相公夀诗
　　帷中运防九州清共说留侯在汉京赐第近连平乐观入朝新给羽林兵儒生东阁承顔色酋长西蕃识姓名却望上台多气象年年长傍紫宸明【钟广汉云夀诗如此典重允称防俗】
　　广徳道中
　　苍山百转见炊烟茆屋髙栖古树颠细雨薜萝侵石迳深秋秔稻满山田云中望影迷遥岫草里闻声觉暗泉傥遇秦人应不识只疑误入武陵川
　　闻复官报京师友人
　　姓名不复挂朝参鱼鸟由来性所耽箧里符经都已废山中药草渐能谙疎狂自分三宜黜嬾病其如七不堪深谢故人推毂意莫将阳羡比终南
　　崔镇道中晚望懐陈约之
　　郊原极目思依依楚水连天楚树微逺浦潮生人独往寒林风静鸟双归泥涂自觉朋游好日月偏催旅鬓稀念尔同爲南窜客烟波何事更相违
　　览徐养斋见懐毛古庵及小子之作存没感懐和韵
　　早岁曽陪杖履游遥思墓木已三秋美人去后空闻笛芳草归时独倚楼世上玉顔还易老山中石髓杳难求却惭司马频相许拟向清湖共钓舟
　　冬至南郊
　　明王敦大报泰畤礼神君位以南离正宵从甲子分月临太乙馆星动羽林军除道欵豋岱鸣箫异度汾声容六变合海岳百灵纷封检微题字屏帷悉画云神光人共见天语帝亲闻盛迹谁能赋多惭扈从羣
　　松闗
　　月出照松闗松隂正满地恐有山僧归终夜不须闭
　　筠径
　　面面隔深竹茅斋在何处遥闻犬吠声试从此路去
　　古北口
　　诸城皆在山之防此城冠山如鸟巢到此令人思猛士天山万里鸣弓弰
　　李开先【三首】
　　开先字伯华章邱人嘉靖己丑进士除户部主事改吏部歴贠外郎中擢太常少卿提督四夷馆罢归有闲居集【朱中立云中麓著作甚富一韵百篇盖白乐天之流也词浮意浅绳墨尠中多何为焉】
　　【诗话中麓撰述潦倒觕疎然最为好事藏书之富甲于齐东诗所云岂但三车富还过万卷余又云借抄先馆阁博览及瞿昙是也先时边尚书华泉刘太常西桥亦好收书边家失火刘氏散佚无遗独中麓所储百余年无恙近徐尚书原一购得其半余尝借观爱签帙必精研朱防勘北方学者能得斯趣殆无多人也噫嘻文渊阁藏书例许抄览先具领状以时缴纳世所称读中秘书盖谓是己奈典籍微员收掌不慎嵗久攘窃抵换已鲜完书可为浩叹闻中麓后人尚余残书数十部巡抚丹徒张公物色之中有陆司农礼象一编张公殁后访之不能得矣】
　　苦热
　　昏中日在栁炎帝司其职苦渇多病身烦热何相逼浃旬难夜眠近午始朝食止螫药无能驱蚊扇无力莫爲触暑行且就繁隂息官微罢复久赐冰胡可得神驰寒露台梦想雪山域妄念不须存秋凉当在即
　　塞上曲【二首】
　　虎旅纷纷列虎牙龙庭漠漠走龙沙未交八月先飞雪已尽三春不见花
　　一春不见暖融天自是要荒气偏落地雪花原是雨漫天榆荚不成钱
　　吕　髙【一首】
　　髙字山甫丹徒人嘉靖己丑进士授户部主事改兵部歴郎中出为山东提学副使转行太仆少卿有江峰漫稾【莫子良云先生诗本初唐燕国曲江二张而晚出杜陵大厯诸子间】
　　【诗话诗莫盛于正徳文莫纯于嘉靖之初自后七子行而真诗亡古文亦亡矣山甫与富顺熊过叔仁名在八才子之列虽未能骖乘王唐亦一时之隽也王浚川数当时作者有唐子罗子赵子王子江右则有尹子曽子胡子陈子尹名台字崇基有洞山集陈名昌积字子虚有龙津集曽胡二子不能悉举矣】
　　省中直宿
　　疎星歴歴露为霜独宿瑶宫夜未央树色暗浮天仗外香烟遥接御炉傍钧天月上闻长乐玉漏风移出建章不遇武皇行幸日空怜头白滞爲郎
　　陈　束【五首】
　　束字约之鄞县人嘉靖己丑进士选庻吉士改授礼部主事已复改编修出为湖广佥事徙福建转河南提学副使有后冈集【王允宁云后冈诚颖秀第语浅气促寡诗人之致　皇甫子循云约之诗早铸四杰晚镕二张遒轸平原晞驾康乐　王元美云陈约之如青楼小女月下箜篌初取闲适终成凄楚又如过雨残荷虽尔衰落嫣然有态顾元言云约之诗篇篇都秀润句句少警防亦就色相中自然写出　黄清甫云陈诗巧构新思善咏故迹华而不靡旧而弥鲜益以筋力美篇岂少哉　陈卧子云约之典礼之作依然司隶衣冠】
　　【诗话约之取组六朝亦称典则】
　　咸宁山中雪霁晚行
　　雪霁乍见山残阳稍辞岭暝色起烟氛寒光散墟井田空猎犬还林冻栖乌警遥闻野寺钟初月生俄顷
　　晚望有懐
　　髙阁罢余雾旷然见遥岑依微夕照灭窈窕寒云深隠几独成趣据梧时自吟惟当草元者寂寞知予心
　　还浙夜泊江口
　　越嶂宜春望江舠入夜乗潮移诸岛出云卷数峰层近郭翻多恋还家独未能北堂今夕梦先已度西兴
　　都下秋雨夜饮王子长宅
　　阔别时何屡蹉跎鬓已侵还朝明主赐卜夜故人心凉雨杯初覆空堂漏欲沉安知非梦寐相对帝城隂
　　送李子
　　山城细雨绿芜滋黄鸟闗闗送别时海内为邻千里近湖边倾盖十年迟蝉声驿路催官骑草色河桥映酒旗遥想经行多逸兴逢人莫不寄新诗
　　任　瀚【二首】
　　瀚字少海南充人嘉靖己丑进士繇吏部主事补春坊司直兼翰林简讨有忠斋稾
　　【诗话少海遇青城山异人授鸿寳修炼法家中盘盎皆防汞银为之同时熊叔仁亦好服食炼形之说而罗达夫之死燕齐海上之士或言其仙去是时青词丹箓西内尚未营斋而诸君爱道实开其先已少海老去自吹秦觱栗西征曽比汉嫖姚之句诗家类多称之】
　　病懐
　　海甸逢南菊殊方也自花江淹新卧病王粲老无家皓月千门夜秋风双鬓华还持石函记勾漏访丹砂
　　五丁峡别衡昆
　　峡天猨啸万山秋御宿相逢转别愁后防知谁先白髪清时劳汝问沧洲绳牀对月此村夜霜杵捣衣何郡楼闻道西京最萧瑟可堪归路曲江头
　　程文徳【一首】
　　文徳字舜敷永康人嘉靖己丑赐进士第二累官吏部左侍郎兼翰林院学士改南京工部左侍郎赠礼部尚书諡文恭有松溪集
　　长洲访常刘二子
　　篮舆春晓度浮梁懒问城闉六十坊小艇忽临山尽处美人宛在水中央疎篱仄径纡村巷穉栁夭桃映草堂流寓江山元有分翛然安土即吾乡
　　蔡云程【一首】
　　云程字亨之临海人嘉靖己丑进士歴官刑部尚书赠太子少保有鹤田草堂集
　　豋雷港驿楼
　　空江返照映孤洲晚泊聊豋驿外楼可叹羇懐无住着挂帆随月下舒州
　　杨　博【一首】
　　博字维约蒲州人嘉靖己丑进士除盩厔知县徙长安徴授兵部主事歴郎中出为山东提学副使迁参政以佥都御史抚甘肃进右都御史兵部侍郎升尚书加少保改吏部进少傅寻加少师兼太子太师卒赠太傅諡襄毅有虞坡集
　　送雷信庵出按甘肃
　　湟中形胜地尚记昔年游清海昆仑断黄河积石流左贤失右臂上将得前筹为问乗槎客何时到陇州胡　松【一首】
　　松字汝茂滁州人嘉靖己丑进士累官吏部尚书赠太子太保諡庄肃有集
　　舎弟病乆得书知小愈喜而有作
　　汝病经年久常时系我思池塘春草梦江海鹡鸰诗岁暮悠悠别天涯寂寂时忽传消息到喜报细君知郑大同【一首】
　　大同字皆吾莆田人嘉靖己丑进士歴官刑部右侍郎赠尚书
　　天游观
　　轻舆斜日上髙峰瘦竹疎花万壑风独鹤一声松影乱月明人在白云中
　　杨　爵【一首】
　　爵字伯修富平人嘉靖己丑进士除行人擢河南道监察御史上书劾夏言郭勋因极言朝政廷杖系狱者再乆而得释卒追諡忠介有斛山集
　　【诗话斛山手触逆鳞甘以其身显弃封事大略谓目前之忧甚大大抵因仍苟且兵戎废弛公私困竭奔竞成俗贿赂通行遇灾变而不忧非祥瑞而称贺谗谄面防士风民俗于此大壊而国之所恃以为国者埽地尽矣又云天下之患莫大乎以危为安以菑为利实则可忧而以为可乐法家佛士日逺而快意肆情之事无敢有龃龉于其间积而至于蛊则不可得而救矣永陵见之震怒下镇抚司重笞下狱于时晋江周主事天佐救之而死文豋浦御史鋐再救之而又死系狱五稔始得释才旋里永陵复谕东厰拘之斛山之在狱也校尉苏宣乔某杨栋狱官洪百户咸哀焉及再被逮缇骑亦怜之不相促廹斛山饭已即行立门屏前传语家人曰有防见逮吾行矣观者流涕狱中撰周易辨録其论文云文以理为主以气为辅不以偏邪之见乱其心本诸圣贤之言以充养之如此则造语皆自胸中流出其吐词立论愈出愈新而无穷如日月在天穷居深谷花石草木之防青者自青白者自白仰之以生辉触之而成色矣防哉言乎诗则信口而作不求工也】
　　中秋懐友
　　寂寞复寂寞还如去岁秋美人消息逺令我心悠悠呉水既东去秦山不可求思君谭道处念此日幽忧林　恕【三首】
　　恕字道近长乐人嘉靖己丑进士歴官云南按察使有西桥集
　　【诗话西桥近诗依然林子羽王安中流派】
　　舟次白沙驿
　　长安何处所孤櫂发闽闗白拥沙边驿青回江上山风涛添别泪村酒破愁顔羡尔溪中鸟闲云共往还
　　同蒋防庵朱豹厓登合浦海角寺
　　共是天南客相携海角行山连铜柱界水汇越裳城落日潮声起髙秋蜃气清故乡囘首望归雁断南征
　　宿唐浪村
　　黄精酿熟豆初花篱落萧疎逺市哗地僻虞罗依岸曲天寒渔火傍江义燕寻旧垒穿重幕竹引新篁过别家对景萧然幽兴发可甘萍梗负年华
　　薛　甲【一首】
　　甲字应登江隂人嘉靖己丑进士除兵科给事中以言事谪累迁江西按察副使致仕有畏斋类稾
　　生居
　　生居盈万间死居才七尺七尺已有余万间何戚戚造物与我身此身应我役曷以我身故令我不自得杨　祜【五首】
　　祜字汝承钱塘人嘉靖己丑进士有丹泉集【诗话汝承诸体潇洒防俗今乡防论诗无人屈一指者可叹也】
　　答陈李二侍御
　　吏隠沧洲逺江枫伴索居秋风一雁过忽枉友朋书献纳看君辈声名动直庐东南民力竭奏记意何如
　　湖夜
　　湖夜荧荧白苹风嫋嫋秋断霞斜照雨冥雾湿依楼万国仍多难浮生祗百忧沧江有渔笛何事独悠悠
　　雨懐
　　山城积雨春无事江阁停云晚自怡芳草不知随处合賔鸿何意独归迟壮游东阁题诗处恩幸南宫锡防诗风景不殊京阙异江湖深系庙堂思
　　九日豋泰山
　　殊方此日逢重九絶岳髙吟散逺愁汉畤秦封空往事紫萸黄菊自深秋天清楼阁明三观野旷山河辨九州独是懐亲忧国意白云沧海共悠悠
　　简田长官
　　矫矫田郎三辅贤省曹播越五经年河洲水竹新开郡暇日闲看沙鹭眠
　　陈子文【一首】
　　子文字在中闽县人嘉靖己丑进士歴官湖广按察副使
　　夜泊皖城村舎
　　孤舟野泊初逺寺疎钟起茅屋两三间悬灯深树里桂天祥【一首】
　　天祥字子兴临川人嘉靖己丑进士由兵部主事改监察御史巡按山西山东出知大名府
　　发和州
　　楼船开旭日凉露洒征衣击楫横江浦投诗采石矶潮来红蓼没人语白鸥飞天际瞻宫殿金陵在翠微吴子孝【四首】
　　子孝字纯叔长洲人尚书一鹏子嘉靖己丑进士改庻吉士授工部主事以光禄寺丞出爲湖广参议提督太和山有玉涵堂稾【皇甫子循云龙峰才情既美兴寄尤深其词婉以丽其响和以平其思悠以儁故能蓄藻于建安腾声于天寳希躅于少陵逸驾于长庆】
　　【诗话纯叔籍甚诗名特格未髙耸其论诗云世之荛童牧竖矢口而成章田翁野妪发声而中节彼盖不知何者之爲诗况诗之所以妙何也天地之机泄之于人者不知其所以然而然也夫诗以言传亦以言隠求之于迹者非也求之于音者亦非也求之于揣摩拟议者亦非也数语足当正嘉诗人鍼砭】
　　燕
　　数见沙头燕翩翩故傍人定知巢已就偏爱语相亲碧树江波阔乌衣故国春卷帘谁爲汝飘泊数沾巾
　　送郏荐和奉使东莱
　　上宰承周赗王官抱楚才堂封鸾诏下铙吹锦帆开海屋鱼龙夜仙宫日月台相如夸负弩旍节几时回秋日与子浚子约小集子循甫赴日南
　　莫问银河浅须怜玉斚空洛云三岁隔楚月一宵同风枥悲穷骥秋砧乱虫新凉有离思万里忆征鸿送杨献甫之官四川行阃参军十二韵
　　越巂怜君去相违万里余军参孙楚事笔草孟嘉书鱼鸟惊新阵貔貅耀旧旟桄榔山叶暗踯躅野花疎村女夸橦布羌人趁苇墟地当三蜀险府控百蛮居闗徼留繻日风云按辔初巴渝歌甚乐兵骑报宁徐才重松州幕恩垂洱水车迁乔应不忝学武昔无如赞画元戎喜筹边劲寇除少年谁得似侠气满储胥
　　沈　恺【二首】
　　恺字舜臣松江华亭人嘉靖己丑进士歴官宁波知府升湖广右参政有环溪漫集【徐伯臣云鳯峰长于律　皇甫子循云环溪闳眇之制湛思以宣绮丽之词縁情而得茵鼎之贵不能夺莼鲈之思熊轼之华无以挽扁舟之兴不既深于诗乎穆敬甫云沈诗肉骨匀称条达不滞　李时逺云舜臣词翰潇洒有出尘之致】
　　园中杂言【二首】
　　洪钧陶万象品彚皆天情四时忽代谢岁功赖有成物理鲜常盛天道有亏盈哲人秉大观所以称达生伊余无所好夙抱幽人贞一丘常自足千驷良可轻宠禄岂足贵贱者乃有名
　　中岁不自好营虑相纠纒宁如返初服停策倚林泉岂不羡松乔生本无僊縁链形得长生此事终茫然有溪亦可渔有山亦可田营已良已足逾分讵自全青阳不再御朱华苦易捐欣然命防酒且以娱天年
　　王谷祥【二首】
　　糓祥字禄之长洲人嘉靖己丑进士官吏部主事有酉室集
　　梅花
　　风引上春香雪弄江南色为有惜花心楼中莫吹笛
　　水仙
　　瑶环月下鸣翠带风中举胡然洛浦神胡然汉濵女沈　谧【一首】
　　谧字靖夫秀水人嘉靖己丑进士除行人擢吏科给事中终江西按察佥事有石云家藏集【诗话先生师于阳明甘泉友于龙溪穷研理学故其诗品亦在元丰淳熙之间】
　　游殊胜寺
　　画舫连云动惊涛带雨飞青山天外出白鹭寺邉归僧偈传金粟蝉声隠翠防洞庭乗兴逺直欲老渔矶蔡　靉【一首】
　　靉字天章宁晋人嘉靖己丑进士除行人擢浙江道御史坐劾汪鋐廷杖为民寻以原官起用再谪山东按察知事隆庆初复职致仕有洨濵集
　　过桑干河入云中
　　白草黄沙汉使稀桑干渡马驻斜晖孤城雉堞依黄土古戍狼烟起翠微入夜角声惊客梦凌风霜气裂征衣云州一望天连水惟是山头朔雁飞
　　周显宗一【首】
　　显宗字子孝濮州人嘉靖巳丑进士除秀水知县歴官汉中知府有桃村山人自适稾
　　【诗话桃村于诗未臻门径惟意所之自序称感兴而作不事强索亦未尝规规于古人自知之明亦已审矣集中絶句小诗有偶合者】
　　宿安平驿
　　湖静冰初合人喧市晚收夜深谁共语寒月独登楼庄一俊【一首】
　　一俊字君棐晋江人嘉靖己丑进士官至参议
　　小居
　　雀饮砚池水蝶翻菜圃花虽非髙士宅终是野人家张　意【一首】
　　意字诚之昆山人嘉靖己丑进士官南职方郎有日渉园稾【皇甫子循云诚之诗无取模拟而间合雅音本之性灵得于天趣也诗话诚之与兄情后先取甲第情有公余寓拙稾诗无足録者自序以为习气未除兴到辄就不求其工自适其适可谓得失寸心知者也】
　　世宗皇帝挽诗
　　神谟凭玉几顾命托储君诏下轮台悔哀传薄海闻弓号遗剑舄龙去失风云丹扆依然在宫鑪冷夕薰杨本仁【一首】
　　本仁字次山祀县人嘉靖己丑进士有少室集
　　山行
　　山路登攀倦乡闗何处边迷津岐路口立马乱峰颠白髪双亲逺黄河一线悬俯看鸿雁影难寄益门篇曹世盛【一首】
　　世盛字际卿闽县人嘉靖己丑进士歴官广西参政有方坡集
　　送凌应贤判常徳
　　雄郡开南纪行旌出北燕别怜孤馆夕交忆故乡年晓月沈平楚春山带逺烟离魂与孤鴈共逐洞庭船孔夭【一首】
　　天字汝锡汾州人嘉靖壬辰赐进士第二以王府亲外补陜西提学佥事歴浙江右布政使有文谷集
　　【诗话管涔山人如新调鹦鹉虽复多言舌音终是木强】
　　鴈山峰洞恋壑之胜水石之竒云物之美多在灵岩予往临眺述景散懐
　　纡辔试委涂回防亦寻壑过涧厉潺湲攀厓凌峭防歩滑苔已沈手援葛犹弱磴竟造幽禅山平临化阁列峰非一竒芳林纷沃若空水望如烟絶岩惊欲落深洞海冥冥曽城天漠漠云物倏然改霞气时间作景与元阆并迹乃灵仙托将乗琴髙鲤或驭王乔鹤
　　朱　衡【一首】
　　衡字士南万安人嘉靖壬辰进士除尤溪知县徙婺源征授刑部主事累官右副都御史巡抚山东入为工部侍郎改吏部升南京刑部尚书寻以工部尚书兼副都御史总理河漕加太子少保召还掌部事有钟山稿
　　十四夜待月
　　日入石梁暝携僧待华月万籁方澂莹孤钟助凄越素影澹青襟清辉鉴元髪怃焉遐意存畅矣浩歌发歌声难以竟流响振林樾
　　闵如霖【一首】
　　如霖字师望乌程人嘉靖壬辰进士歴官南京礼部尚书赠太子少保有午堂集
　　游迎恩寺氏园林
　　迳转金沙浄坛依石洞幽树深宁受暑蜩咽似迎秋空翠含云落新泉带雨流归骖杨栁陌十里暮烟浮蔡汝楠【三首】
　　汝楠字子木徳清人嘉靖壬辰进士除行人迁南京刑部郎中出知衡州府历江西参政山东按察使擢兵部侍郎改南京工部有自知堂稾【唐应徳云白石尽洗铅华独存本质　侯舜举云白石诗诸体皆合五言类陆机沈约易者拟子昂七言近体与盛唐诸公相轧而七言古多似髙岑五言近体多似王孟　穆敬甫云蔡诗思深语险不落尘诠　洪朝选云蔡白石弱冠即以诗闻初学六朝既而学刘长卿最后又学陶韦　王元美云蔡子木如娇女织流黄不知丝理强自斐然又云子木少年雅慕建安晚攻钱刘索然易尽　顾元言云司空诗声调清雅情兴髙朗晚岁率意应酬似出二手　黄清甫云子木登第最早服官留都与皇甫伯仲日相倡和雅有令誉送别登临佳句未尝不在人口也既而官爵日尊诗格日损必穷乃工岂其然邪】
　　【诗话白石诗名籍甚与四皇甫相酬和唐应徳亟赏之云白石今之名家也一变而得古作者之精仆非知音亦三叹不能自已而其乡钱守中撰竹里老人沈宗殷传备述正嘉之际湖州人物之盛有云长兴则吴布衣珫安吉则陈大参良谟乌程则凌训导震归安则严知府鳯吴知县廉唐主事枢徳清则沈佥事松武康则骆编修文盛而刘尚书麟自江右至居防坞孙山人一元自陕西至居戴山云云独不及白石何也】
　　武夷山诗
　　夙慕武夷游已入晴川境税我尘中车振衣三秀岭树暝叠浮岚溪虚写澄影石窦通海流猨岩啸峰顶空洞骇回飇逺防殊景倐尔升云烟兼复彻轩屏晨翠流耳目霄隂濯襟领灵迹冠闽瓯真机防箕颍荣素实殊涂俾予发慙省
　　化剑阁赠田柜山督学
　　昔与君子别乃在荆门山云涛缅相失五载隔五闗武夷宁不懐欲来分水艰不因觐省暇何能晤清顔信矣延平津神防自昔然高阁出幽岫双溪迅惊澜山雨炎燠销林华芬藻繁澄隠风雷磊落明琅玕方谐意未悉将别念弥难岂无声音及独怅形迹单有縁期后逢更极平生欢握手何以赠永好在弗谖
　　送陈郎中出守广川
　　恋别南州守聊为越客吟三江看雁尽五岭入云深风气通蛮落人烟接海隂炎方将帝命并切饮冰心吕光洵【一首】
　　光洵字信卿绍兴新昌人嘉靖壬辰进士累官兵部尚书兼副都御史巡抚云南改南京工部尚书未任卒有期斋集
　　立春前雪应制
　　天惟元徳感帝念小民依送腊能呈瑞先春果应期两仪浑并色万有倐交辉欲继周文咏还轻郢曲稀林应亮【一首】
　　应亮字熙载侯官人嘉靖壬辰进士歴官户部右侍郎总督仓场有少峰集
　　宿防江
　　古驿山城外寒江客到稀潮平见鱼戏叶落聼禽飞逺火行人语荒原古渡归徘徊不知夕零露忽沾衣范　钦【五首】
　　钦字尧卿一字安卿鄞县人嘉靖壬辰进士累官兵部右侍郎有天一阁集
　　【诗话尧卿格律自矜第取材太近时倡和者沈嘉则吕中甫诸人未免声调似之其藏书最富今浙中旧族若山隂钮氏祁氏吴兴潘氏沈氏檇李项氏郁氏髙氏胡氏遗书尽散惟范氏签帙尚存惜未能泝江就阅也】
　　江上翫月
　　万里空江月孤舟日夜看闗山何处是乌鹊不胜寒气逼银河转光含玉露团踟蹰瞻斗极髣髴辨长安
　　寄陈驾部国祥
　　不见陈司马蹉跎几岁年长江无旅鴈絶塞有风烟羽檄连宵动疮痍何日痊凭将贾生疏太息汉庭前
　　雪中简王惟和
　　寂寞梁园客迂回剡曲家一冬初破雪万里正飞花带雨斜侵幔回风曲抱沙相看如不醉孤负此年华
　　侄澈使滇南
　　凤厯千龄啓龙圅六诏传云开使星路地尽夜郎天颁瑞符虞典祈灵异汉年可令筹国计人复数张骞
　　东归次钱塘先寄弟
　　月落天将曙风髙浪欲层夜来春草梦先已度西陵苏志臯【一首】
　　志皐字徳明固安人嘉靖壬辰进士除浏阳知县徙进贤徴授刑部主事歴郎中出爲佥事迁副使升布政使以佥都御史抚辽东迁右副都御史有寒邨枹罕二集
　　早朝奉天殿接诏
　　禁漏沈沈晓色迟回廊华月隠参差玉阶直接承明殿银汉遥通太液池咫尺云函颁圣诏逶迤宫扇肃朝仪微臣亦见天顔喜未必长教近侍知
　　顾存仁【二首】
　　存仁字伯刚太仓州人嘉靖壬辰进士除余姚知县入为礼科给事中以言事廷杖编管保安隆庆初起用官至太仆寺卿有东白草堂集【薛仲常云吴中诗大都模拟而出虽自相夸诩称为作者而知言之士不无遗论矣伯刚诸体温厚和平忠爱怛恻根诸心而寓诸言不假组织而依咏成章得雅颂风骚之遗　周子吁云居庸山人诗和平雅澹】
　　【诗话陆子余劾张桂作奏时鬼啸于庭顾伯刚起草则鬼近榻前其声迫矣诘旦鸦又鸣户上而两公直言不讳虽受廷笞未尝殒命使有畏缩何以成名乎伯刚所言五事其一论及黄冠故答鸿山渐山诗有潮海空传佛骨书之句也是时金箓青词犹未盛而徙薪曲突君子重其知先几焉】
　　岔道
　　目极长安岭春生岔道屯看花频掩泪闻鴈欲销魂陇雾侵衣湿风沙隔面昏据鞍悲髀肉徒切壮心存
　　对月
　　清光此夕爲谁秋闗月能禁故国愁何处笛声吹不断卧看北斗挂城楼
　　周复俊【二首】
　　复俊字子吁太仓州人嘉靖壬辰进士仕至太仆寺卿有六梅馆集
　　【诗话子吁甄综乡党之诗为玉峯诗纂而以已诗请杨用修评防亦称好事第诸体多肤浅不足观】
　　涞水官舍感懐
　　今夕复何夕倚此明烛光疎星灿前帷三五河汉旁天寒边云白嵗暮堠草黄古云易水寒重以繁露霜迢迢逺行游涂轨浩无方眇余苦不达素髪垂中堂所嗟志徒菀四牡厉周行
　　白水驿早发
　　东方日未明寒林鸟将散霭霭川雾昏缕缕邨烟乱崩云卧岑崖狂飇决门闬迢迢白水程栗栗黑坟岸隂隂虫知曙喈喈鸡迎旦狨猺俨狙伏徒御失鱼贯稍闻滇水寒已习炎方暵凉冷虽迕时隂阳自贞观吹万感觱发致一疑漶漫霜封紫柯荣冰蚀舟蘤粲游子悲逺乡夙兴转劳惮朱轮一何翩元冬岂爲玩骍骍激靡懐鬰鬰累方叹五斗陶令奔一瓢许君判扣角白石咢乘桴沧海惋永言缉修轨末以尘婴绊
　　浦应麒【一首】
　　应麒字道徴无锡人嘉靖壬辰进士官春坊赞善有后岩集
　　次韵强徳州
　　林屋秋高已自凉山中新酒熟鹅黄银丝岂必鲈鱼鲙金粟齐飘桂树香泉石最怜微着雨芙蓉正好未经霜临流不尽归桡兴隔水渔灯见小航
　　吕　懐【一首】
　　懐字汝德广信永丰人嘉靖壬辰进士改庻吉士歴官南京太仆寺少卿有巾石先生类稾
　　阻风登观音阁用韵
　　凭髙独上观音阁落日还登燕子矶鸟道重重髙峡险烟波漠漠逺山微岸吹夜浪豚相拜厓防春巢鹘逺归闻道銮舆囘北阙欢心直向五云飞
　　王　梅【六首】
　　梅字时魁平湖人嘉靖壬辰进士选庻吉士除刑部主事谪判滁州有柘湖集
　　【诗话柘湖风神韶亮得无累之神絶句小诗尤见清防】
　　送林节推赴任琼州
　　见说琼州地烟中叠浪开逺天分岛溆晴蜃结楼防水馆鲛人识风樯贾舶来桄榔秋树好莫怨夜猿哀
　　登滁州城
　　淮北淮南节同荒防无限北来鸿愁成短梦青山外倦倚髙城夕照中云树不堪连海岱啇歌何处起秋风横塘寂寂苹花老欲采寒香荐醉翁
　　江干曲
　　估客乗潮去春风几度寒江潮元有信日日至长干
　　偶成
　　滁州城楼云满梯滁州城下水连堤临流欲渡无舟楫爱杀江蓠叶正齐
　　题画寄张廷瞻
　　渺渺平芜浅浅沙垂杨疎处见人家二年京洛缁尘满爱杀芳洲杜若花
　　南津
　　南津津头春水新草堂滉瀁揺青苹渔歌窅窅逺山碧时有防防飞近人
　　许应元【二首】
　　应元字子春钱塘人嘉靖壬辰进士除泰安知州徙泰州征授刑部贠外郎进郎中出知防州府升四川按察副使调广西迁右布政使有漪堂稾【皇甫子循云子春短律凄清长歌瓌壮】
　　再过懐玉感述
　　瑟瑟零雨暮荧荧灯烛光我仆亦已痡偃息临广堂我何独不寐起坐思纵横念我同懐人逺游在冀方岂无二三子与子共翺翔良友信可懐宁知非尔兄引领既北睇侧身复东望倚闾久相待何以迟迟行修途緐暑雨涂潦沾衣裳愿言托晨风飞止即故乡
　　已酉夏宣城道中作
　　水国去巳逺旱陆兹方永朝行指墟烟午饷阅田井曲薄蚕事歇来牟供秸秉丁男与红女所务良自黾予亦勤饘粥安能厌驰骋微月沈西麓羣壑倐已冥杳霭闻钟声幽林隔人境且复息微躬明发还耿耿
　　钱　嶫【六首】
　　嶫字君望扬州通州人嘉靖壬辰进士歴官参议
　　悯黎咏【六首有序】
　　嘉靖戊申崖吏失御重以积蠧之余羣黎遂叛攻掠城邑逺近绎骚抚者无防漫以牛酒从事越岁不戢当路请命征讨予分典戎事深悼诛夷之惨用广咨诹卒借天威诛获渠首歼荡丑类总五千余级诸邨悔过悉归顺焉庚戍夏四月三日奏凯底定追惟致冦有因覆车当戒感时述事澘然有懐
　　在昔邃古初鸿蒙辟天地巨擘嶂南海五指鬰苍翠中有黎母居伊人尚防昧凿井以饮渇农田亦时艺荒路暧匪通幽扃或交市虽尔隔华界犹纪王正岁生黎若草木荣陨随和厉熟黎若鸟兽于何劳智慧所以古先圣驭之以不治
　　粤南本炎峤矧此琼崖东元冬日且和幽郊鲜隂风花栁防广隰苖黍青芃芃皇仁渐南极草木均化工岂独兹黎人物与非吾同军行直人日感叹心冲冲
　　朝发城东门夕驻藤江垒杀气干层云狼师渡藤水鸡犬皆震惊人民尽奔徙海避愁蛟蛇山匿畏虎兕蛇虎犹可虞狼毒不可迩军令甚分明颠仆何由弭伶俜泣路衢迸泪不能已嗟哉一将功岂独万骨毁
　　海南无猛虎而有麖与麋崖产珍木种种称絶竒斯物出异域颇为中国推以兹重徴索奔顿令人疲穷年务采猎为官共馈仪苦云近岁尽无以充携持直欲诉真宰铲此苏民脂物理固有然忉怛劳人思
　　叶落当归根云沉久必起黎人多良田征敛苦倍蓰诛求尽余粒尚豢犊与豕昨当租吏来宰割充盘几吏怒反索金黎氓那有此泣向逻者借刻箭以为誓贷一每输百朘削尤相拟生当剥肌肉死则长已矣薄诉吏转嗔锁缚不复视黎儿愤勇决挺身负戈矢鎗急千人奔犯顺非得已赫赫皇章存今人弃如纸
　　朔风戒良节赫赫张皇师军门号令严震肃将天威壮士快鞍马锋镞如星飞一举破贼垒刀斧纷纭挥剖尸越丘阜踏血腥川坻白日暗西岭瘴气昏余晖翅鼠堕我前饥乌逐人归征夫懐惨忧涕泗霑我衣黎人本同性云胡登祸机神武贵勿杀不在斩获为息火当息薪弭兵当弭饥谁生此厉阶哲士知其非
　　尹　耕【十四首】
　　耕字子莘蔚州人嘉靖壬辰进士由兵部郎中出知河间府升河南按察佥事坐劾戍辽左有朔野集
　　【诗话李何诗派并行曽未几时而学李者渐少宗何者日多学李得其风骨者前有凌溪后有朔野而已朔野以边才自负一蹶不振坎防而终诗如晓角秋笳聼者凄楚】
　　修边謡
　　去年修边君莫喜血作边墙墙下水今年修边君莫忧石作边墙墙上头邉墙上头多冻雀侵晓霜明星渐落人生谁不念妻孥畏此营门双画角
　　黟县道中
　　岭峻桥横渡泉悬水逆流映空峰影乱触石浪花浮岁月悲行役衣冠忆旧游望乡双泪眼休上最髙楼
　　韩淮隂侯庙
　　背水空留阵良弓早见收身危縁震主面相止封侯落日荒祠道西风涧水秋君臣终始义为尔泪长流
　　关忠义祠
　　荡冦襄樊日长涛渰魏军气虽雄百战功竟偃三分鬼马腾空皁灵旗掣乱云神弦朝暮曲长向岭头闻
　　秋兴【四首】
　　铜龙春辟晓光寒金水桥横白玉栏见说汉皇求大药故邀王母到长安黄金夜献文成灶青鸟朝翔太乙坛不是岁星陪帝辇蟠桃谁奉殿中欢
　　蓟门千里接云中燧火清宵警报同合阵几窥青海月鸣鞭争下黑山风残冬战士衣仍薄荒岁孤城廪欲空南国十年输挽尽防秋诸将慢论功
　　十万鸣报吉囊去来飘忽是花当连姻故自轻中国分道频看入汉疆推毂丈人空肉食操戈遗孽尚萧墙不应干羽修文日岁岁三闗有战场
　　威名万里马将军白首丹心天下闻辽水旌旗余杀气泰山松柏已髙坟条侯自靖中州变窦宪曽名塞外勲独倚凌烟思将畧暮天征雁下寒云
　　上谷歌【四首】
　　大宁无路援开平极目孤悬独石城遥忆先皇亲跃马长驱絶塞苦提兵寒流汨汨交樵径野戍荒荒列汉旌千载土人谈往事伯顔山下有英声
　　永宁山外黄花镇隆庆州旁土木城千里风烟开紫塞万年根本是神京分工幸筑沿边垒深入宜防间道兵见说花当窥伺久穷边谁识近年情
　　飞狐倒马紫荆连此去朝廷路一千向日北门严锁钥于今南牧盛烽烟时名受脤当闗将嵗徳临分破阵年愿假精兵临塞上莫令疲病乆戈鋋
　　阳河西带镇宁流顺圣川南是蔚州比岁凶荒犹在眼向来荼毒几曽收灵闗皆出红沙岭直峪斜通白草沟封植紫荆端在此仓场刍粟可深筹
　　紫荆闗
　　汉家锁钥惟元塞隘地旌旗见紫荆斥堠直通沙碛外戍楼髙并朔云平峰峦百转真无路草木千盘尽作兵谁识庙堂柔逺意防门烟雨试春耕
　　春懐
　　春深闗塞尚屯兵万里边防拱汉京不为翠华临逺道岂应金甲废深耕转输坐见司徒急经畧亲看相国行莫讶至尊忘北顾显陵迁附圣人情
　　桑　乔【一首】
　　乔字子木江都人嘉靖壬辰进士除户部主事改授监察御史驾幸承天扈从未行乞归逮赴诏狱廷杖谪戍九江卒戌所隆庆初赠光禄寺少卿有诗文集【欧桢伯云子木诗清雅俊逸有昌黎眉山之风】
　　【诗话子木按大同还一日劾四尚书严嵩与焉可谓敢言矣然几杀其身得不死者幸耳欧祯伯撰广陵十先生传十先生者储瓘静夫王軏载卿景旸伯时赵鹤叔鸣朱应登升之蒋山卿子云曽铣子重朱曰藩子价宗臣子相其一则子木也】
　　流水
　　江流九派是浔阳山势千重拥建康日暮云帆看不见梦随江水过横塘
　　包　节【三首】
　　节字元达华亭籍嘉兴人嘉靖壬辰进士除东昌推官征授监察御史出按湖广抗疏劾守陵大珰廖斌不法为斌反诬下诏狱谪戍庄浪卫有台中湟中二集【莫子良云侍御诗于台中见遂初之志焉其言丽以则于湟中见穷愁之蕴焉其言婉以思　顾元言云侍御诗意象都新令人炫目方之玉琢鼎彞欵识工致特乏绰耳】
　　【诗话侍御恱研风雅以文苑英华诗可续昭明文选体编成苑诗类选三十卷亦称好事其所作大约取材于是西谷张氏惜其立志太锐任事太勇嫉恶太严为谗者所中其才与命妨志与时违故所就止是亦知己之言也】
　　九日宴西宁城楼
　　九日依边郡登髙倍黯然山风寒拥叶城日澹浮烟菊亦穷荒见萸应故国偏何期流窜客犹接岁时筵
　　得侯介潭消息
　　消息西来未忍闻若为多难复离羣投荒自分先朝露叹逝那知对陇云隔岁行尘犹避马早春芳草已孤坟生还傥过山阳道长笛何堪聼夜分
　　赠侠少年
　　早随飞将战龙沙日晚收营过狭斜下马直趋卢女肆满楼喧笑拥琵琶
　　冯汝弼【一首】
　　汝弼字惟良平湖人嘉靖壬辰进士工科给事中以言事谪潜山县丞迁知太仓州调扬州府同知不赴隆庆初追赠布政司参政有祐山集【诗话祐山入諌垣值汪尚书鋐掌吏部恃宠恣肆言官劾之不动祐山投袂起曰击之不胜则其志益骄事有不可言者吾当以死争之疏入帝怒时礼科给事中掲阳蔡宗恺河南道御史泰和曽翀皆廷杖死祐山与诸暨翁给事溥等八人俱外谪然翁终以此逐斯隆庆初有追赠之典也祐山归田后睦邻敦俗乡里徳之曽孙孝廉洪业守其家法轻财博施至今东湖言好义者必曰冯氏】
　　夜发天津
　　明月天津岸孤帆水底明北来新鴈至仿佛是神京徐　桢【二首】
　　桢字世兆长洲人嘉靖壬辰进士歴官广东参政有尧山诗集
　　杨兰亭奉使北上
　　出闗称使者知是弃繻生凤诏从天下楼船截海行五云还入梦千里欲遄征到处逢迎是无劳念去程
　　邹虹桥新居
　　欲谢尘中鞅言从野外居短篱齐树槿新水曲通渠俗客无停轸幽人有报书清风北牕下髙枕意何如谢少南【二首】
　　少南字应午上元人嘉靖壬辰进士歴官广西提学有粤台集
　　府江杂言【二首】
　　蛮烟不雨似云浓白日隂隂惨澹中炎气熏人冬亦暖不知何地春风
　　落日官军举号齐雕戈画盾障山蹊不嫌铜斗通宵击却厌斑鸡半岭啼
　　王　畿【一首】
　　畿字汝中绍兴山阴人嘉靖壬辰进士官南京武选主事有龙溪集
　　【诗话龙溪学术不纯诗亦驳杂】
　　登西天目
　　早起登山去芒鞵结束牢但令双足健不怕万峯髙白　恱【一首】
　　恱字贞夫武进人嘉靖壬辰进士除户部主事改礼部歴贠外郎中未几补左春坊司直谪永平通判转南京后军都督府经歴稍迁南吏部郎中再谪河间通判复转户部主事改尚寳司丞有诏迁江西按察佥事俄令致事有雒原集【皇甫子循云雒原调畅朗而思沉语婉丽而致逺音和平而易感防隽永而难斁　顾元言云司直以建安风骨兼贞观思致足以振响长庆继轨大傅矣】
　　秦省诸君招饮爱山园亭
　　幽林辟瑶圃飞阁临华池髙贤敞燕防慰我逺游思情酣众音翕日永杯行迟鲜飚空中来坐令炎雾披绿竹防雕榱杂树縁芳畦夕照灿云峰澄波漾涟漪渊鱼伏蒲藻鸣鸟迁樛枝欢乐良不极惜兹光景驰慷慨君子心明明孚令仪散聚靡有常邂逅天之涯眷言崇懿徳式彼周行诗
　　赵　伊【一首】
　　伊字子衡平湖人嘉靖壬辰进士歴官广西按察副使有序芳园稾
　　案山
　　沙圩塔前春草齐案山楼外晓莺啼画船载酒三湖遍箫鼓声中日又西
　　张　谦【一首】
　　谦字仲受慈谿人嘉靖壬辰进士歴官按察副使
　　东门行
　　歩出城东门泛彼河上舟河流东北驰念子怅悠悠子行一何逺乃在渤海头白日照辽阳朔风吹高丘王事各有程焉得斯须留执手泪盈把杯至不能酬垂杨夹广衢有鸟声相求感之増烦惋怨彼道路修丈夫自有懐岂若儿女俦赠子明月珠照耀光九州所期在同心千载为我逑
　　廖希顔【三首】
　　希顔字叔愚茶陵人嘉靖壬辰进士有东云集
　　送岱宗谏议谪镇逺
　　明堂再续周王礼宣室能容贾谊狂抗世有人还谏草清时怜汝独遐荒龙吟镇泽千峰雨雁度偏桥八月霜去住天涯各何意长星犹在太微傍【自注时有星变】
　　送李约斋戴前峰二谏议谪象郡
　　天风吹雨气萧森行尽江潭是桂林万死投荒明主意一封排闼小臣心城临南斗桄榔出花暗春山瘴疠深弹剑长歌倍怜汝许身我亦爱南金
　　送方兵备赴蜀兼懐杨芳洲夫子
　　西路元戎看仗节南宫词赋起明经天门初日余残雪江国浮云伴使星乗兴还移浣溪棹几时同过草元亭生憎杨栁催春发故向愁边却尽青
　　王　瑛【一首】
　　瑛字汝玉无锡人嘉靖壬辰进士官监察御史有石沙溪上集
　　任丘道中寓目
　　万山秋色送行鞯髙树云生欲暮天可是河头渔艇出鹭鸶惊起水西田
　　王廷榦【二首】
　　廷榦字维桢泾县人嘉靖壬辰进士除行人迁南京刑部主事历户部贠外郎中出知九江府有岩潭集
　　天夀山行宫
　　天斾三春发离宫四月开观河懐禹迹问野见周才日气生高岭云隂拂翠台太平叨扈从文雅媿邹枚
　　后湖答皇甫司勲
　　髙皇方息战于此濬澄湖版籍封疆逺丝纶诏命敷万年修禹贡九译献周图自得清风句南中丽景无钱　薇【一首】
　　薇字懋垣海盐人嘉靖壬辰进士除行人擢礼科给事中转右给事中赠太常寺少卿有承启堂稾
　　赠吕东汇银台
　　蓟门十载别此日意何如济世余三防谋身合二疏浮踪寄天地真乐自樵渔好借卢敖杖周行五岳墟髙世彦【一首】
　　世彦字仲修号白坪内江人嘉靖壬辰进士有自得斋槀
　　【诗话白坪轩名自得其诗意象从容五言如羣鸥穿藻出一鸟捕鱼飞月令如潮信年光似水流白云栖树杪青竹露墙根瑶瑟难为调牙签剰有书潮来沙作篆云过石为衣七言如对月云佳辰若此不易得良夜何其分外明九日云清时容我林泉嬾黄菊笑人尘务劳自娱云花隂数酌陶元亮日课一诗梅圣俞蜀中尚杨用修派词多秾郁而其诗清润如此所当洗眼观也】
　　冬江
　　秋尽寒潭敛水痕断云残雪送朝昏深冬野鸟巢溪树近渚人家掩石门何处洞箫吹夜雨一竿渔火彻朝暾蜀江气暖春光早已有林花暎小邨












　　明诗综卷四十六
　　钦定四库全书
　　明诗综卷四十七
　　翰林院检讨朱彞尊编
　　孙　陞【二首】
　　陞字志髙余姚人嘉靖乙未赐进士第二授翰林编修歴右春坊右中允国子祭酒陞礼部侍郎改吏部复改礼部旋又复吏部进南京礼部尚书卒赠太子少保諡文恪有集【穆敬甫云孙诗尔雅足称上乗】
　　送龙氏
　　客子欲何之苍梧古南粤相望万里余征鸿杳天末杪秋霜露零寒飚迅城阙睠兹发深慨而况当乖别采兰以赠君所愿芳未歇
　　送陈氏之留都
　　结交不在早要在心所当伊人则古昔晤蹔情何长云胡倐行游告言之建康驱车蓟北门鼓枻潞河阳川原悠以邈使我戚中肠自戚还自慰暌离庸讵伤黄鹄摩青霄逺举固其常去矣勿复道恒徳期不忘
　　赵贞吉【一首】
　　贞吉字孟静内江人嘉靖乙未进士选庻吉士累官礼部尚书入直文渊阁加太子太保卒赠少保諡文肃有集
　　金陵送取经僧囘蜀
　　洗鉢长干寺鸣榔一苇湾经收唐藏译歌学楚狂还草绿金沙岛云开石镜山慈航偏易渡岂若世途艰林廷机【一首】
　　廷机字利仁闽县人嘉靖乙未进士改庻吉士除检讨迁国子司业出为南祭酒迁太常寺卿陞工部侍郎改礼部进工部尚书复改礼部赠太子太保諡文僖有世翰堂稾【王元美云利仁如太湖中顽石非不具体无乃痴重】
　　九日琅琊山宴集
　　此日琅琊亦胜游眼中风物足清幽青山似识重来客白髪能禁几度秋万事无如行处乐一尊还爲故人留豋临况复逢佳节防取黄花插满头
　　何维柏【一首】
　　维柏字乔仲南海人嘉靖乙未进士改庻吉士授监察御史坐劾严嵩廷杖累官南京礼部尚书諡端恪有天山草堂存稾【顔应雷云先生诗冲澹雍雅趣味天然】
　　【静志居诗话端恪诗多杂讲学语合格者希其乞休作云乐事尚饶新嵗月胜游不改旧云山侍其父与乡人为九老防亦佳话也】
　　夜坐
　　虚亭靣芳沼凉月散遥林坐观羣动息惟闻蟋蟀吟物性各自适兹理防予心虚明生夜景微风开我襟整衣起巡檐鸣我花间琴缅懐千载下希聆疏越音髙梧发孤籁妙契天机深对此不能寐待旦夙所歆
　　尹　台【二首】
　　台字崇基永新人嘉靖乙未进士选庻吉士授编修歴修撰谕徳侍讲迁南国子祭酒调北祭酒改少詹事兼侍读学士陞南吏部侍郎进南礼部尚书有洞山集
　　送西吴张太史使江藩
　　京国论交几过从郊筵惜别奈残冬冲寒裘马今朝发献岁莺花若处逢桐叶剪圭周建爵菁茅立社汉分封归将锦节停乡邑玉笥髙开紫雾重
　　光山逢刘唐岩副使
　　十年芳草惜离羣海上朱旛隠暮云何意归舟停楚泽万山黄叶独逢君
　　康太和【三首】
　　太和字原中莆田人嘉靖乙未进士改庻吉士累官南京工部尚书有砺峰集
　　人日
　　南国逢人日相传卜嵗华隂晴曽不定时序转堪嗟地僻将舒栁山寒未放花草堂诗欲寄羇思正无涯
　　端午书懐
　　入夜潮声急平明江雾开感时人竞渡吊古独豋台野树疑分合沙鸥任去来乾坤堪一笑驶景白驹催
　　仲秋国学陪祀
　　吾道宫墙在清秋雨露多礼分三献肃乐奏九成和夜静传金柝庭虚聼玉珂归途灯火逺星斗耿天河张舜臣【一首】
　　舜臣章邱人嘉靖乙未进士累官户部尚书都察院左都御史卒赠太子少保
　　云中曲
　　黄云塞北起秋风宣府居庸羽檄同天子临朝亲遣帅战袍赐出大明宫
　　孙　植【一首】
　　植字斯立平湖人嘉靖乙未进士除南京刑部主事累官刑部尚书諡简肃
　　【诗话简肃家诫颇严诸子析箸后命每夕各出盘蔬榼酒共饮饮必分题赋诗其意以为兄弟日亲则妻妾之言不得而间盖亦具苦心矣公之先名固者元处士有诗名聼雪斋集嘉隆间曽镂板惜也今其子姓莫有储藏者】
　　霜降陵祀夜行
　　夜静钟声彻山深古柏寒囘风吹落叶絶壑响鸣湍骑林间出悬灯岭外看神游列圣逺弓剑五云端张　瀚【五首】
　　瀚字子文仁和人嘉靖乙未进士累官太子少保吏部尚书赠太子太保諡恭懿有奚囊蠧余
　　杂诗【二首】
　　王胥习格熊黄公善厌虎血气一时衰终为黠兽苦安身贵明哲鸷猛奚足数鲁缟本非坚犹能敌强弩知雄守其雌深藏是良贾
　　复蜟生枯株脱殻爲元蝉本与稿壤俱一朝凭化迁吐纳月露中栉沐风雨前微形窃伏匿何意声日宣螳蜋枉见扑禀质非甘鲜
　　初夏入济
　　我昔驾征航芳华媚初景浅绿曳垂杨轻红发朱杏忽焉几千里始渉齐鲁境春风度去陌夏云薄前岭花落树隂繁莺鸣昼逾永恋土厌薄游懐人复心耿天阙五云中蓬窗日延颈
　　归鹤篇
　　皎皎云间鹤不受氛尘侵幽人一以赠驯爲阶下禽春风舞翩翩秋月唳清音经年托俦侣欲别意难任念非夙所随还归嘉树隂客既眷故乡鸟亦适故林去矣物无累懐哉谊已深愿比云霄翼常同万里心
　　出塞
　　泾原北望塞门秋漠漠沙尘暗戍楼羽檄不来氊帐逺前军夜猎海西头
　　马　森【一首】
　　森字孔养懐安人嘉靖乙未进士累官太子少保兵部尚书諡恭敏有钟阳集
　　分水闗
　　出闗闽土尽征路楚山迎晓雾连空暗炎天过雨清人来千树杪鸟杂百泉声每憾箯舆阔难从石罅行靳学顔【二首】
　　学顔字子愚济宁人嘉靖乙未进士除南阳推官累迁吉安知府歴左布政使入爲光禄太仆卿以副都御史抚山西转工部侍郎改吏部有两城集【朱中立云子愚诗宗初唐雄浑老健卓然成家】
　　出塞
　　大漠羽书传君王勑视边征兵动河朔伐鼓下祁连铁骑金沙冷雕弓寳月悬由来重恩纪不爲勒燕然
　　即事
　　片片轻鸥渌水涯隔溪杨栁是谁家主人有酒不招客可惜满林红杏花
　　陈　尧【一首】
　　尧字敬甫南直通州人嘉靖乙未进士歴官刑部左侍郎有梧冈诗集
　　夏日后乐园杂兴
　　吏隠容疎放园居况寂寥防花编架宻种豆引泉遥阅世思缄口逢人耻折腰无能炼丹鼎华髪日萧萧康　朗【一首】
　　朗字用晦惠安人嘉靖乙未进士歴官右副都御史巡抚贵州
　　昌平道中
　　尘俗每相拘日夕不遑息暂辍簿书劳山间事行役驱车出北郊晴烟委园陌松梢露渐稀草际霜已白初与市尘违忽见山如积明月含半峰流水时滴沥良似故山中眷言素所适游子未能归懐哉安可获
　　许　谷【八首】
　　谷字仲贻上元人嘉靖乙未进士除户部主事改礼部转吏部郎中迁南太常少卿谪浙江运副起爲江西提学佥事陞南尚寳卿有外台武林省中归田诸稾【穆敬甫云许公家建业自能爲六朝语】
　　【诗话石城诗颇近大厯十子】
　　新秋饮秋涧宅分韵得我字
　　轻飚送骄阳嘉节届流火故人敞层轩芳筵列瓜果野老才豋堂良朋渐盈坐展卷道古今泯迹忘尔我赤日既西昵凉月生树左髙天飞白云歴乱不成朶迁席向广庭纵横乐皆可既醉乃言旋竟忘白帻堕挥毫赠同心志合防终妥母然逐轻肥令人笑委琐
　　画鹿行
　　古来写鹿谁最贤耶律以后皆无传吾乡近推快园叟毫端物态俱天然快园野叟气豪荡此图全得山林象疑从灵囿翻然来走入君家锦堂上元圃平开药草生灵泉倒泻溪流清溪邉跂跂似求侣草畔甡甡如有声野叟风流不可见防笔贻君足珍玩霜毫岂羡芙蓉园铜牌未数宜春苑怜君自是全生者百年意兴惟原野世路逃名不受羁云厓结伴宁相舍予本江南一散人悔将书剑误风尘披图便欲捐簪佩共采苹蒿乐性真
　　偶成
　　新作鱼盐吏遥辞龙虎都乾坤无弃物江汉有潜夫短笠三山雨扁舟八月鲈兹懐何日遂把酒意踟蹰
　　夏日过西宗别院
　　退食尚书省聨镳大士林地开仙梵境客逺市尘心石竹下空翠山雷生昼隂朅来幽赏意一寄白云岑
　　送马抑之册封鲁藩
　　惇族开新典貤封辍从官使星过即墨廐马出长安日跃扶桑树芝生泰岳坛胜游多赋草挥赠故人看
　　过徳州
　　楼船御北风渺渺过齐东种秫生涯薄诛茅结构同日沈平野上人语近村中水面看牛斗星槎似可通
　　雪
　　吴山冬尽雪初飞极浦彤云合翠微越女台边犹黯淡苏公隄上已芳菲他乡酒盏愁仍把虚室琴书浄可依所愿普天歌乐岁故园休问几时归
　　豋五云山
　　名山髙拥五云层危磴重重蹑屐登西望诸天应咫尺东来叠嶂总丘陵海门遥指三山树梵殿常悬七寳灯便扫苍苔题短句乾坤髙览记吾曽
　　王维桢【二首】
　　维桢字允宁华州人嘉靖乙未进士选庻吉士授检讨歴修撰谕徳陞南京国子祭酒以省母归值地震陷死有槐野存笥集【孙志髙云槐野诗宗少陵多深沈之思务引于绳墨必结构中度而后出之王元美云王允宁如马服子陈师自作竒正不得兵法又如项王呕呕未了忽发喑呜　穆敬甫云王诗负气不泄沈鬰有调大是少陵之遗俞汝成云槐野诗磊块瀺灂虽非纯雅之辞不失雄浑之气　胡元瑞云嘉靖时为杜者王】
　　【允宁孙仲可为六朝者黄勉之张愈光允宁于文矫健勉之于学博洽皆胜其诗若李舒章云允宁意气觕可若云学杜尚未有毫分】
　　【诗话王允宁孙仲可皆学杜而不得其门允宁自诩七律然尤懦钝五言有句无篇如千里秋江水孤舟月夜吟髙林风叶下逺渚薄云低花树迷官路涛声入县门山无云断防塔有雁来时三疉尊前酒双旌画里身暮云迷逺岫春棹响空江天险分秦塞神谋度汉兵尚泠然可诵也允宁死于地震谤者谓获罪华山之神攷同时死者尚有杨尚书守礼杨都御史邦竒马光禄卿理李伯华诗所云平生三老友一夜委泥沙也诸公岂皆获罪于神者邪事在嘉靖二十四年十二月十二日夜蒲州震尤甚山隂僖顺王聪防亦薨又辅国将军四人承国将军一人镇国中尉十七人辅国中尉三人庻人五人县主郡君淑人各一人夫人四人齐厌死伯华诗又云四方多变异讵止平阳哀户曹倐降火渭流却逆洄山崩兼泉涌彗见复风霾犬育在鸡卵蛇出由人懐雨豆血淋漓妖鸟羽毰毸虎产于猪腹人生自鼈胎李树忽结多而更且魁夜见火城出莲从上釜开妖孽如此天心可知而西苑君臣方以丹鼎青词相尚祗见白龟白鹿颂瑞应者纷纷真可长太息也伯华诗太觕鄙以其纪事特详故附録以资史局述五行志者】
　　孝烈皇后挽歌
　　范内留芳训扶天有骏功仙游知跨凤圣念为当熊玉佩虚无里苍云怅望中宜春花照眼泪洒旧时丛【诗话宫婢杨金英欲毙世宗于熟寝以绳束帝喉未絶有张金莲走告皇后往救获苏此嘉靖壬寅年事也讯得同谋者杨玉香邢翠莲姚淑翠杨翠英闗梅秀刘妙莲陈菊花王秀兰徐秋花邓金香张春景黄玉莲凡一十三人悉磔之于市王祭酒维桢孝烈方皇后挽歌仙游知跨鳯圣念为当熊盖指此也】
　　热
　　院深风不度火铄井犹温林宻翻包暑蚊多故趁昏何方无五月明发问孤村莲洞凉如许茶瓜与客论骆文盛【二首】
　　文盛字质甫武康人嘉靖乙未进士选庶吉士授编修有两谿集【蔡子木云两谿诗冲澹尔雅出孟贞曜之上　孙志髙云质甫诗婉切冲雅似唐人声调】
　　读延生集
　　适俗韵自少爱山情颇多迩来南山下卜筑当岩阿槛外倚修竹墙头纒女萝蔼蔼丛桂隂鬰鬰乔松柯清泉日夕流好鸟鸣相和展书坐磐石书中意如何延龄与养性要在蠲烦苛长生岂敢慕庻以痊沈疴
　　左顺门值雨
　　晓漏趋朝殷雷送雨时殿云低拂槛檐溜急通池自讶沾衣速何妨退食迟宫莺春罢啭应湿上林枝王立道【一首】
　　立道字懋中无锡人嘉靖乙未进士选庻吉士授编修有具茨集
　　送沈夷斋
　　飞来云中雁十五自成行如何同心友各往天一方忆与君相见桃李熈春阳胡然忽离迹飞蓬卷秋霜天时有代谢人事安可常不见参与辰出没遥相望虽有盈尊酒何能解中肠
　　刘　绘【二首】
　　绘字子素一字少质光州人嘉靖乙未进士授行人选户科给事中转刑科右给事中出知重庆府有嵩阳春咏【皇甫子循云先生经术文章可谓兼之若骚赋诗歌则固北海余声宣城寄兴非所专好也】
　　【诗话潘恭定试士中州得子素卷曰此河岳英灵也子素既释褐给事省中偕同官夀贵溪贵溪手玉盌行酒子素挥之次日疏其十罪不报明年六月朔日食昼晦永陵大恐问天官主何占子素请去言以塞天怒言遂去位子素亦出守及言再相嗾南省论罢其大指谓饮酒酣歌自称豪侠当场蹴踘旁若无人广聚生徒而要誉多张防防以慆淫既归田讲范白之术取负郭水田疏为大壑种鱼万头牧马山荘得良驹六十匹又责僮往来徐扬货布及盐课入息以给宾客其答杨用修书云人情有所寄则有所忘寄而意不纵则忘之不逺惟忘之逺而后我无所贪无所贪而后能适盖亦自道也与熊叔仁论文云仙释二氏非圣之书吾既不从其道却借彼之言以资吾文所谓文者将何所爲乎为文而杂以二氏语此唐宋间杂学之也昌黎不道二氏语与二氏言必举六经之言告之子厚谓某秀才文多引荘列颇夺正气论亦凛凛至与二氏言便盛称其教而杂诸戒律毗尼之说却不自觉苏氏记大悲胜相诸作至为偈语准楞严法华大不宜也其持论甚正诗非所长比于伯华稍事剪裁】
　　晓望终南
　　终南亦何有白云长英英层峰亘西来巍然临咸京中有太一洞窈窕清籁生鬰鬰古柏竦闗闗春鸟鸣红泉石乳溜金灶丹光萦经年鲜人迹翠窦悬空青我欲往从之坎防不能行缁尘满周道蹢躅伤我情何能奋飞去翛然学长生
　　送吴祥云赴赵总戎幕
　　天门昨夜耀龙文大将横戈正立勲上谷不传青海箭渔阳新练水犀军金笳夜啸楼前月赤帜朝翻阵外云逺客莫辞千里去满堂珠履尽迎君
　　薛应旂【一首】
　　应旂字仲常武进人嘉靖乙未进士除慈溪知县转南吏部主事歴浙江提学副使改陜西有方山集
　　【诗话方山以帖括擅长既负时名遂专著述所续通鉴孤陋寡闻如王偁李焘杨仲良徐梦莘刘时举彭百川李心传叶绍翁陈均徐自明诸家之书多未寓目并辽金二史亦削而不书惟道学宗派特详尔宪章録一编似未覩实録而成者若浙江通志简畧太甚俾后之欲知前事者漫无考稽文献不足徴是谁之过与昔刘仲原父谓可惜欧九不读书览方山遗编颇同此恨诗其余艺不必论也】
　　赠朱子价
　　美人淮南来贻我琼瑶篇扣之作哀玉引被清商弦怱复渡江去扬帆凌紫烟临风怆然别伫立还自怜况当三五夕皓月生婵娟盈盈媚河汉对影成留连岂无新相知故旧情独牵折葵制团扇置子懐袖间采兰结芳佩系子衣带边如彼逺行迈勿爲中路捐
　　陈　凤【四首】
　　凤字羽伯号玉泉上元人嘉靖乙未进士累官陕西参议有清华堂择存【王元美云陈羽伯如东市倡慕青楼价微傅粉泽絶工颦笑】
　　始至郡
　　予本澹荡人十年滞空谷偶逢纯熙运释担荷甄録浮沉金马门日饱太仓粟恭承紫宸诏持法佐明牧此邦古帝丘在昔号淳朴所嗟末世僞浮云恣反覆秋荼网何宻棘林夜多哭折狱媿惟良受命如集木虽乏淑问资尚希士师躅愿同于公仁无取髙门福庻狱惟庻慎仰禆刑措俗嘉禽庭可巢幽圄草生绿矢心及兹辰咏言聊自告
　　赠别孙子请告还山
　　丈夫各有志所志在千秋临岐送将归觧赠双吴钩子有髙世才行矣善自谋盛年易就衰去日安可留努力万里途及时须好修肯恋京洛尘以贻静者羞
　　行经李膺墓
　　炎精黯无光吹嘘赖君子三君世所宗吾爱司氏大厦业将倾一木支未巳昊天不祚汉人亡国随圯偶兹行役余幸覩丰碑峙荆榛莽交道荒丘竟谁是龙门徒想像仙舟渺云逝石麟既埋没原隰自亏蔽我懐若而人九原嗟莫起驱车行洒泣落日照寒水
　　再送环浦宪使
　　揽辔喜重临台端遂盍簪离亭忽此别客思一何深雨雪燕山道江湖魏阙心知君多古调三叹忆遗音周天佐【一首】
　　天佐字宇弼晋江人嘉靖乙未进士除户部主事上疏救杨爵廷杖卒万厯中追赠光禄寺少卿天啓初追諡忠愍有绩山存稾
　　过田家
　　五月过田父刈麦方暮归征租公府吏督责诣荆扉舍担具鸡黍向吏语依依非敢后官税去秋穑事微晚场获无糓妇织不上机此月幸有麦欲救眼前饥送吏行出门叹息泪满衣千村多饱吏不见一农肥
　　牛　恒【二首】
　　恒武功人嘉靖乙未进士仕至周藩左长史
　　周藩宫词【二首】
　　萧萧修竹映池寒分汲银缾灌牡丹报道花朝开内宴竞持金剪绕朱阑
　　夜来行乐鴈池头侍女分行秉烛游唱彻宪王新乐府不知明月下樊楼
　　陈元珂【一首】
　　元珂字仲声闽清人嘉靖乙未进士有双山集
　　新构一笑亭于乌石山隂漫述
　　曽闻刘随州英采特髙妙觧印无与言见山始一笑伊余慙古人拂衣幸同调结屋傍山隂开轩面层峤庭草惬幽懐岩云増逺眺况有同心人衔杯纵吟啸翠篠逗晓风薜萝收夕照散地有余欢闭门忘津要悠悠百年身此意知谁肖
　　张天麟【一首】
　　天麟深州人嘉靖乙未进士
　　旌徳道中
　　小邑无邮吏农人半甲兵石楼横断岸草径入荒城闻道甘泉驾将临细栁营风尘何日静洗眼看升平吴　琼【三首】
　　琼字邦珍婺源人嘉靖乙未进士
　　送方际明之金陵
　　津亭杨栁色话别思如何尔向金陵去应聼玉树歌石城寒雨散牛首暮云多好献匡时防无须念薜萝
　　旅邸除夕
　　老至谋仍拙天寒酒易消冰霜愁里过乡国梦中遥一岁秪今夜百年能几宵病懐堪自适无复叹萧条
　　岁暮书事
　　海上犹多垒江东未息兵如何观察使遽报武功成寒沍凝春令隂霾蔽日明不堪黄浦路鸡犬寂无声施　峻【三首】
　　峻字平叔归安人嘉靖乙未进士除南京刑部主事歴郎中出知青州府有涟川集【王元美云施平叔如小邑民筑室器物觕完　徐伯臣云平叔诗随时上下而格调浑厚体裁平实固一代之良茅顺甫云施青州诗音响兴寄与荆川相上下】
　　【诗话平叔以七律自诩闾党交称焉然殊不见好诸体过修边幅未免气馁顾箬溪序之谓唐以后诗音调格律相尚锻链益工其气益弱毋乃防辞也乎】
　　撒秧謡
　　东阡有田三十畆秧糓已撒十五斗去年薄收难接新种得早稻方救贫相传今年晩更好十分秪宜一分早东邻西舍皆晚禾我种早稻知如何
　　郊扉
　　青入秧田雨黄连麦坂云郊扉聊骋望世事不须闻竹外鸠双语花前鹤自羣溪边来县尉载酒劝农耘
　　寄王屋张山人元超
　　隠隠茅堂锁白云万峰飞瀑静中闻征君只在东西崦碧树丛深路不分
　　郭万程【一首】
　　万程字子长闽清人嘉靖乙未进士刑部主事有云桥集
　　仗劒
　　仗剑游蓟门蹉跎岁华晏中懐日郁纡结髪从游宦一谢鹿豕羣误防犬马豢宫殿生洊雷浮云在清汉徒有忧天心无从陨首谏退而碍禄养进则涉诽讪悔作章句儒书空徒浩叹忠义本区区焉敢私忧患耿耿平生心何由愬亲串
　　茅　瓒【一首】
　　瓒字邦献钱塘人嘉靖戊戍赐进士第一累官太子賔客吏部左侍郎兼翰林院学士有见沧先生集
　　寄王冉山
　　清商凉气肃白露瘁庭柯美人去极浦一夕秋风多言念燕婉情携手南山阿为乐苦不周良游忽蹉跎瞻彼松柏枝引蔓附女萝而我同心侣怅别情如何
　　袁　炜【一首】
　　炜字懋中慈溪人嘉靖戊戌赐进士第三授翰林编修歴侍讲学士礼部右侍郎进尚书召入直改户部加少傅兼太子太傅建极殿大学士卒赠少师諡文荣有元峰集【王元驭云公诗华富温宻无棘塞诡众之词】
　　【诗话永陵自壬寅宫婢之变即移寓西苑万夀宫不复居大内先是嘉靖二年四月太监崔文等于钦安殿修设斋供请驾拜奏青词此金箓青词之萌芽也其后斋醮日盛一时词臣以青词受宠眷者甚众而防称旨者莫若袁文荣炜董尚书份如世所传醮坛对聨云洛水元龟初献瑞阳数九隂数九九九八十一数数原于道道通元始天尊一诚有感岐山威凤两呈祥雄声六雌声六六六三十六声声闻于天天生嘉靖皇帝万夀无疆此则文荣所撰也时禁中有猫微青色惟双眉莹洁名曰霜睂善伺帝意帝甚怜爱之猫死命以金棺万岁山荐以斋醮文荣撰词有化狮为龙语因题碑曰虬龙冢云王秀才逢年上文荣书曰阁下以时文发甲科以青词位辅相安知世有所谓古文者哉快意之言然未免直而无礼矣】
　　初夏宴崔太常道院
　　出郭防元圃黄鹂懐好音瑶坛羣木秀清磬碧云深绿酒倾燕市微风动越吟归来蹋明月万户漏沉沉翁大立【三首】
　　大立字儒叅余姚人嘉靖戊戍进士累官南京兵部尚书
　　吴讴【三首】
　　蠢兹田中氓输税入城府上逢官长嗔下遭卒胥侮但保微躯完宁论钱如土官输曽几何羡余反无数锱铢茍未偿犹然禁囹圄待得还乡闾敝庐无完堵
　　旧徴未云已府帖重征新昨朝银花布今日金花银侵晨趋城府薄暮徧乡邻一身应重役重役无宁晨父母生我时胡不百我身残躯被棰楚苦切难具陈宁爲乞市子莫作当官人
　　乡民不出乡何曽识京辅官家督挽输佥丁作温户给文督储台豋数度支部盈亏日较筹未敢捐区釜中途忽遘患漂没河淮浒经年未能偿逢人涕如雨人怜征戌劳谁怜挽输苦
　　陈绍儒【一首】
　　绍儒字师孔南海人嘉靖戊戌进士累官南京工部尚书有司空集
　　送吴中丞悟斋巡江
　　青霄绣斧出郊行春水楼船压浪平圣朝王防自江左才子风流今旧京城隅黄栁色转变湖上碧桃花欲明正好芳辰无那别劳劳亭畔不胜情
　　喻　时【一首】
　　时字中甫光州人嘉靖戊戌进士累官南京户部右侍郎有吴臯海上老人二集【安如山云吴臯诗格律宏雅思出象外　李时逺云海上老人诗思苦涩好用僻事及佛书多斧凿痕】
　　村舍
　　尘断苍波绕村遥碧嶂临晴沙随豕迹风叶送禽音谁笑兔园册独怜鸥社吟四时真赏在幽事动闗心章　焕【三首】
　　焕字懋实吴县人嘉靖戊戌进士除礼部主事歴吏部考功郎中转南京太仆少卿进光禄卿以右佥都御史抚治郧阳改河南巡抚寻以右副都御史总督漕运改督南京粮储坐诬逮系遣戌自称罗浮山人有阳华漫稾
　　醉翁亭漫题
　　醉翁昔醉醉翁亭翁醉还看翁自醒我来亭中翁已去酿泉之水空泠泠相邀明月坐白石举首青天横翠屏眼前有酒不能酌相逢一笑花冥冥
　　闻冦至吴门焚刼豋楼作
　　江上黄尘惨不开吴门不见使人哀虚闻青海无传箭始信昆池有刼灰忝窃自惭称吏隠故园何日赋归来伤心野哭千家处愁倚滁南百尺台
　　南岩宫
　　三十六岩何者竒南岩岩壑多幽姿飞空欲作翔鸾舞跨涧真看渇虎垂树杪回栏时隠见云中栈阁故参差归旌欲问来时路洞口云深已不知
　　万虞恺【二首】
　　虞恺字懋卿南昌人嘉靖戊戌进士除无锡知县征爲南兵科给事中累迁山东参议福建副使贵州叅政福建右布政使山西左布政使擢南京都察院右副都御史入为刑部侍郎有枫潭诗钞
　　山中晓行
　　揽衣中夜起秣马早鸣鞭残月不照地明星犹在天出门频问晓歴涧暗闻泉翳翳东林外山云杂陇烟
　　乌江庙
　　入闗事已定岂在割鸿沟霸业一朝尽乌江万古流周　怡【一首】
　　怡字顺之宁国太平人嘉靖戊戌进士除顺徳府推官擢吏科给事中以言事受杖系狱乆得释隆庆初起迁太常少卿及卒乡人私諡庄简先生天启初追諡恭节有讷斋集
　　【诗话讷斋封事因翟严二辅臣市恩修怨而发疏中有云陛下日事祷祀而四方之水旱灾伤未能消也嵗开纳银之例而府库未能充也嵗颁蠲租之令而百姓未能足也时下选将练士之命而邉境未能宁也深触永陵之怒廷杖之下锦衣狱逾年乃释既而与杨爵刘魁仍逮系所着讷斋集大半狱中与爵等倡和作也】
　　知二弟至用韵慰之
　　岁晚吾长滞秋深尔逺来鹡鸰飞已急鸿雁去还哀伯氏喜犹在尔懐强自开可怜风雨夜须酌觧愁杯王　健【七首】
　　健字伟纯永嘉人嘉靖戊戌进士歴官光禄少卿有鹤泉集
　　过冯公岭
　　飘飘谷云飞泠泠涧水流水云亦何心旦夕使我愁忆昔离乡县迨今逾二秋形容日以变光景去不留墨翟非咸英楚王恶卞璆主恩不时遇志士徒包羞井渫岂不食受福明王求攘袖啓箧笥揽取双吴钩
　　赠江臯陈子
　　日月互代谢火旻忽西驰荃兰秘幽谷芬馨谁复知矫矫江臯彦文彩未彰施凤凰栖庭梧鹏鸟运天池机哉不可度神物固有时君其抱明志终始以自持
　　上陵
　　玉帛来天府衣冠去国门万年周典礼七叶汉陵园月拥元宫迥星依紫极尊翠华如在上瞻切五云屯
　　送友
　　良晨饯我友长铗归去来请歌青玉案赠别黄金台一鸟日边下片帆天际开知君意不适行矣首重囘
　　别建安尹陈石阳
　　王粲忽不乐陈琳将逺行三秋离别思十载结交情日下飞鳬影云中去雁声有懐他夜月梦绕建安城
　　忏阁阻雨
　　危崖侧转路千重忏阁豋临坐午钟可是潭龙来聼法半山香雨忽蒙蒙
　　题湖南处士卷
　　湖南结屋水云间十里平湖抱岸还日落沙明开玉镜芙蓉倒浸郭公山
　　张秉壸【一首】
　　秉壸字国镇莆田人嘉靖戊戌进士歴官太仆少卿
　　过杨文敏公茔
　　丰乐桥前拥紫云路人指视太师坟不为子姓干恩泽力与乡邦寝运军国有三杨翊社稷门无一字表元勲髙贤去矣余封土落叶萧萧日近曛
　　温　新【三首】
　　新字伯明洛阳人嘉靖戊戌进士官主事有大谷集
　　宿灵寳
　　驿馆桃林在山城木叶秋我行聊驻马访古忆归牛风浪黄河近尘沙白日愁邻家好明月今夕自髙楼
　　白沟河先世武功所在感而赋焉
　　朝行清苑市暮渡白沟河此地烟尘渺先人战伐多野犹存大树世已罢横戈渉水思鸿烈临风发慨歌
　　野菊
　　重阳不见乡园菊野径折来尤可怜为客正当岭海外逢花偏忆酒杯前荒英断叶愁相把落日飞云恨转牵两岁佳辰俱自负几回欲赋不成篇
　　沈　链【二首】
　　链字纯甫一字子刚防稽人嘉靖戊戌进士除溧阳知县调茌平再知清丰入为锦衣卫经歴坐劾严嵩廷杖谪田保安州寻为嵩所陷僇于边隆庆初赠光禄寺少卿諡忠愍有鸣劒集【王元美云青霞诗甚竒丽而不能尽削其牢骚愤激之气故往往多楚声　陈卧子云青霞快男子诗亦俊爽】
　　寄诸生杨子中
　　碧栁青莎怨暮春沙明水白更伤神姢姢夜月当楼静冉冉飞花入座频海畔音书常阻絶山城瘦马苦逡巡坐怜物色多惆怅欲覔芳洲彩句新
　　答陈鸣野社友
　　十年赤县频为吏一疏中朝便落官劳寄音书如梦寐细筹世路转艰难马蹄最识边沙苦鴈影犹惊塞月寒词客幸能怜旅况玉门应为赋生还
　　茅　坤【一首】
　　坤字顺甫归安人嘉靖戊戌进士除青阳知县以忧归补丹徒知县徴授礼部主事改吏部左迁广平通判陞南京兵部主事出为广西按察佥事歴副使有白华楼玉芝山房耄年诸稾【诗话世传唐宋八大家之目系鹿门茅氏所定非也临海朱伯贤定之于前矣彼云六家者合三苏为一耳今文抄夲大约出于王道思唐应徳所甄録茅氏饶于赀遂开雕以行即其评语称闗忠义为闗夀亭不亦剌谬甚与文既卑卑诗亦庸钝观其酬酢多医卜星相之流知非意所存也】
　　春日蹋雪彭城道中
　　春日独伤春事稀马蹄又向雪中归数家烟火望欲断几树饥禽寒不飞有客寻诗穿谷口无人载酒欵林扉看山不觉日已暮千里云霏生薜衣
　　莫如忠【一首】
　　如忠字子良松江华亭人嘉靖戊戌进士除南京工部主事改礼部擢贵州提学副使投劾归补湖广副使歴河南参政陕西按察使浙江布政使有崇兰馆集【陆与吉云中江抒写性情谐合风雅五七言近体可以上方王孟抗行岑刘　过成山云方伯诗縁情体物敷腴隽永　陈卧子云方伯名徳羽仪诗颇朴易】
　　送王汝修杨翼少二给谏募兵河南山东
　　皇明盛文轨武偃不复张云中一失险彍骑遂纵横甘泉照烽火穹庐薄城隍豋陴半市佣格虎驱羣羊养兵百年来国恩竟谁偿天子赫震怒徴发无留良王生按临淄杨子涖大梁千金募勇士桓桓奋鹰扬丈夫四方志狥国在边疆无专职青琐搤腕谈慨慷
　　乔世宁【九首】
　　世宁字景叔耀州人嘉靖戊戌进士繇南京刑部郎中迁四川按察佥事歴湖广提学副使河南参政终四川按察使有丘隅集【王元美云乔景叔如清泉放溜新月挂树然此景殊少不耐纵观　蒋仲舒云景叔趣本尔雅调亦清和规模沈宋时沿李白　孙山甫云三石子诗不作唐以后语尽洗剽敓繁陋之习一裁于造化性情之真传也必逺】
　　【诗话何仲黙视学秦中景叔亲受诗法谭必移日故其诗整而不浮可与许少华肩并余蔑有过焉者】
　　燕歌行
　　西日不再中东流无回波人生如梦寐少壮能几何朝驰长安道暮送归山阿胡不置酒髙堂鼓瑟日以歌君王万岁罢干戈霍家卫家相经过千金骏马换吴娥今者不乐来日无多黄金白髪奈君何
　　鸿鴈行
　　鸿雁何聨翩聫翩西北翔西北旷何许逝将之塞疆我有一书札缄之金玉箱将以遗所思道路阻且长因风托羽翼为尔立徬徨去时春草青归当秋草黄草黄岁将晚毛羽恐摧伤愿言爱毛羽边塞多风霜
　　长安道
　　长安道直以迂环五城开九衢外罗天市拱皇居中悬日月耀金枢朱轮骢马如流水长安道上禁驰驱谁家少年侠邪徒豪雄去天尺五余白日杀人当路衢司过不问况乃执金吾人言辇毂之下朝犯法暮伏诛吁嗟此徒天日无霍家奴卫家奴
　　竹杖叹
　　我病常持一竹杖出门入门全尔仗病愈却之曽几时不复念尔能扶持我心视汝无好恶秪縁衰健情亦移何况世情云雨变妍媸翻覆须臾见寳剑弃掷康瓠留得时即贵失时贱新人入门故人出秋风那复悲纨扇鸟尽弓藏自古然竹杖竹杖何足叹
　　入塞
　　沙海烽尘息将军奏凯旋九边传露布一夜到甘泉天子开麟阁都人望马鞭定知金市里甲第在今年
　　秋夜
　　今夜燕城馆忽惊霜露侵寒砧薄暮急落叶下庭深为客仍多病悲秋正苦吟谁家明月下吹笛更闗心
　　春鴈
　　春风才几日江鴈已春声闗路何时返乡愁爲尔生望穷遥汉影不尽倚楼情却忆金河北人同出塞行
　　闻河西警报
　　上郡连烽火河湟更羽书一时传警报中夜独踌躇岁苦兵戈扰身怜老病余名山犹未卜何防可闲居
　　马湖豋览
　　四海车书日干旄万里扬牂牁今作郡魑魅旧为乡江自金沙出山连玉峤长岁时常雾雨草树只青苍舟楫通吴楚楩楠足栋梁千秋賔上国一统见今皇到此真殊域凭髙覧大荒岚光生涧壑云气满衣裳西徼仍多难当闗讵可忘天王今有道舞羽为边防
　　徐　楚【一首】
　　楚字世望淳安人嘉靖戊戌进士除工部主事歴官四川左叅政有吾谿集
　　筑圃
　　垂老学为圃乗秋课筑场编筠聊覆屋疉石更围墙蔓草芟宜尽嘉蔬刈可尝亲朋时一过漫说午桥庄沈　【二首】
　　字子由吴江人嘉靖戊戌进士歴官湖广按察副使有西台越吟楚吟家居鸡窠诸稾
　　过越王祠
　　湘湖云树杪翼翼表崇祠殿古岩烟合苔深石磴危霸图昭越絶教训首西施尚想乌鸢曲君臣别泪滋
　　黔阳舟中
　　黔阳春草碧云齐万疉青山万曲溪久客不禁乡土思半樯残月子规啼
　　王　问【八首】
　　问字子裕无锡人嘉靖戊戌进士除户部主事歴郎中迁广东按察佥事以父老请归及卒门人私諡曰文静先生有仲山诗选祗役稾原筮斋集崇文馆稾【王敬美云子裕诗翛然清逺穆敬甫云仲山如姑射仙人吸露飡霞都无尘之气】
　　【诗话仲山兼擅画书诗画多游戏诗不起草五言平衍者多歌行稍觉顿挫近体亦嫌率易越缣宣纸流徧人间披览手书或与集中诗有异由其才多下笔不能自休字句转易皆于俄顷也】
　　赠友人
　　秋风吹衡宇络纬已宵吟忽忽岁将暮谁不念所钦合并嗟难久防合喜自今良辰且为乐胡不日鼔琴白驹一朝去金玉懐尔音交义永不薄悠哉君子心
　　赠别沈少坡寅长
　　白门栁花覆大堤东风吹来逐马蹄征车迢迢君觧携故人犹在钟陵西钟陵江头落日低爲君执鞭花下迷忆君路傍春草齐到处交交黄鸟啼
　　采莲曲贻施子羽
　　子羽爲海盐丞不得志将告归采莲湖上故有是赠
　　采莲归常日暮西江极望平所思在遥浦月满兰房未有期风急湘川不得渡长干女儿不觧愁罗裙结束荡莲舟始逐轻鸥过别浦还随飞鹜向中洲中洲别渚常相见向晚江风各分散独惜流光叹落花芳菲易尽心先断
　　筑城謡常熟县作
　　筑城入荒草白沙无烟莽浩浩筑城上髙山崩崖错崿青冥间我生不辰可奈何昔日防边今备倭冯冯一杵复一杵丁夫如云汗如雨星火出门露下归野田苖稀黄雀飞今年县官复徴税城下相逢只垂泪
　　官军来
　　白鹤铺前沙日黄湖渚草长倭走藏柘林旧贼骄不去新舶正发南风狂寳带桥西蛟起舞白石山边逐虓虎湖南六郡多旌旗贼势西来疾风雨城头戍鼓声如雷十城九城门不开刲羊宰牛具宿酒日夜秪望官军来
　　团兵行
　　销镵镢铸刀兵佃家丁男县有名客兵贪悍不可制纠集乡勇团结营宁知县官不爱惜疾首相看畏占籍奔命疲劳期防繁执防操场有饥色星火军符到里门结束戎装蚤出村将军令严人命贱一身那论亡与存保正同盟卫乡里何期逺戍吴淞水极目沙壖白骨堆向来尽是良家子
　　田家行
　　田家场圃筑过畦大儿当家小儿嬉刈稻上场隠茆屋黄日下檐鸡啄粟人言亩收八斛余官廪私租未及输乐岁家家犹自苦今日江南不如古
　　赠之山
　　之山家太仓州为园种竹歌咏自怡海冦至避居金陵与予月夜歩栁隄想念畴昔凄然伤懐
　　城柝声悲夜未央江云初散水风凉看君已是无家客犹是逢人说故乡
　　何　御【六首】
　　御字范之福清人嘉靖戊戍进士歴官浙江盐运使有白湖集
　　别何子
　　北风吹征襦与子重契阔仰盼双禽翔握手不能发一似野中蓬一似上筈朝望在河梁河水鸣活活夕思隔河梁浮云起天末悠悠生别涂慎矣无饥渇
　　观碧云寺坐石泉边酌酒
　　侵晨发广源到寺日亭午囘见山下居颇异阛中土树底禽闗闗岩间鹿麌麌钟鸣出绀林香蔼薄珠宇薜茘当髙垣蘼芜杂修楚入门释襟裾众僧相导武轩轩望虚堂歴歴转回庑石泉山下行流杯坐中取渟渟静心源皎皎鉴神府即此慰遐情何恋珪与组
　　青龙桥南遇山人汪旦
　　沼湖行欲竟前望青龙桥茅茨鬰烟火稍已邻纷嚣故人歘相值雅见尘外标长揖立道左眷言相招邀山居当瓮麓转岐路非遥松膏堪继夜菰米足供朝畦蔬滴露薤林果炊新蕉慷慨珍来意宛恋停予镳野风吹秋水征马鸣萧萧愿留竟莫克投赠媿琼瑶
　　郑林二君就北园
　　僻郡稍无事而多载酒临雨消秋后瘴云薄竹间隂纪防賔朋寡看年鬓髪侵惟君数来往聊慰望乡心
　　自东粤归口号
　　嬾慢时将弃逢迎世所称归与从汉水去矣学于陵鹤唳闻青野猿吟出紫藤君看山谷士未必尽无能
　　过庆原
　　野烧萋萋尚雨痕半山斜日近黄昏驿亭阻絶来时路烟火萧条战后村倦鸟惊人移浦树寒潮带月上江门长年书剑催行色肉食慙孤报主恩
　　俞　宪【一首】
　　宪字汝成无锡人嘉靖戊戌进士歴官湖广按察使有辽海金陵蓬莱毂下外台去楚当奕诸集
　　【诗语汝成手辑盛明百家诗足称好事而甄综未当舍彼兰蕙反存菉葹卷首题识都不成文】
　　赵陵铺
　　岸谷迁移不可凭空余春树晓烟凝年年芳草王孙路走马何人问赵陵
　　陆师道【一首】
　　师道字子传长洲人嘉靖戊戌进士官至尚寳司少卿
　　晚过治平寺
　　修竹藏精舍香林绕化城窗中九峯秀门外五湖平绿树凉云合丹枫夕照明秪縁山太静易得感秋声















　　明诗综卷四十七
　　钦定四库全书
　　明诗综卷四十八
　　翰林院检讨朱彞尊编
　　严　讷【一首】
　　讷字敏卿常熟人嘉靖辛丑进士改庻吉士授编修歴侍讲学士礼部侍郎进尚书改吏部加太子太保兼武英殿大学士卒赠太保諡文靖有集
　　对月
　　良宵不可得清赏讵相违影落山精镜光寒织女机林乌惊漠漠花露静辉辉万里边城客防秋正未归陆树声【一首】
　　树声字与吉松江华亭人嘉靖辛丑防试第一改庻吉士授编修累官礼部尚书卒赠太子太保諡文定有集
　　【静志居诗话平泉在史馆相嵩夀日同馆皆更绯衣入贺公独青袍立嵩目慑之不为意也其后定陵践位即家拜礼部尚书江陵将援之入间授以意佯为不觉竟托疾归江陵大愠比归遂不复出天下髙之卒时年九十有八与魏文靖同洵人瑞也】
　　白鹭洲
　　白鹭洲边建业城几经攀折栁条生行人莫漫轻离别听唱阳闗第四声
　　董　份【一首】
　　份字用均乌程人嘉靖辛丑进士累官礼部尚书兼翰林院学士有泌园集
　　送王侍御南还
　　山木自有枝结交亦有因岂无他人故莫若心所亲愿得展婉娈携手同清尘变故出须臾离别在兹晨如彼同枝叶一旦东西分子堇我食荼各自中苦辛含情各仓卒匪我言所申
　　王崇古【二首】
　　崇古字学甫蒲州人嘉靖辛丑进士除刑部主事累官右佥都御史巡抚宁夏以兵部右侍郎兼佥都御史总督三边以右都御史总督宣大加太子少保进兵部尚书召入协理戎政加少保卒赠太保諡襄毅有山堂彚稾【李舒章云司马意气闲整诗话襄毅诗格耸髙横槊自喜然按之不无懦响】
　　别同乡诸同年
　　十载看花侣年来半去留江城怜我别霄汉羡君游栁暗旗亭道花明禁苑楼征途从此始瞻望不胜愁
　　登钟山戌楼
　　危楼髙结跨飞虹古塔崚嶒对梵宫北去闗河连塞上西来风物自秦中洞门暗向前山转石井深连幽涧通扼险应期追一范不堪揺落戍烟空
　　方逢时【一首】
　　逢时字兆行嘉鱼人嘉靖辛丑进士累官少保兼太子太保兵部尚书有大隠楼集【李时逺云金湖古体拟曹陆近体上下常侍随州且得之倚舆横槊间尤称絶俗　穆敬甫云方公诗气势雄豪律法严整如嫖姚出塞万马横嘶而部伍不乱】
　　过天津
　　城头初日乱啼鸦客子行歌上使槎蜃气髙连蓬岛近鴈行遥度蓟门斜河声过雨添新涨草色和烟翳浅沙闻道边庭犹苦战九闗西望动悲笳
　　吕时中【一首】
　　时中字道夫清丰人嘉靖辛丑进士改庻吉士累官户部右侍郎有潭西存稾【穆敬甫云吕公七律在开元大厯间】
　　灵岩寺喜晴和吴学宪
　　秋山雨过静朝氛爽气初开散鹿群倚杖欲攀峰顶树披衣犹拂洞中云青天塔影当岩落晓阁钟声别浦闻自是新晴堪逺眺拟穷丘壑到斜曛
　　万士和【二首】
　　士和字思节宜兴人嘉靖辛丑进士歴官礼部左侍郎卒諡文防有万文防公摘稾【姜廷善云履庵诗未尝不工然非酷意求工者】
　　【诗话履庵出荆川之门诗派从其师指授然荆川集中罕存酬和之作故履庵有姓名不挂更何论之句及督学贵阳以后诗另入一格荆川乃许之曰让汝出头盖荆川初入馆局诗学初唐晚年效邵尧夫谓其天机自动未免頽然自放矣履庵虽宗撃壤而习染未深观其黔南诸作颇有似桞栁州者】
　　自炎方驿暮宿亦资孔
　　逺道资人力扶持万岭中仗随徒乱舆放仆夫空云动岚移黑霞收树敛红祗贪趋馆宿未暇泣途穷
　　乌撒道中
　　地当髙防峰随转云到穷时路更赊夏半火刀方布种晚来牛马不归家瘴烟寒锁蛮村树岚雾晴迷客子槎干羽未能驯鬼国祗贪闗市中盐茶
　　洪朝选【一首】
　　朝选字舜臣同安人嘉靖辛丑进士歴官刑部右侍郎有芳洲集
　　【诗话舜臣强直自遂为劳堪罗织毙之狱中士林多爲扼腕时王道思唐应徳辈锐意古文辞舜臣虽不与八才子之列而实聫镳并驱道思与李中溪书云吾乡洪芳洲先生文直得韩欧曽王家法吾辈駮杂视之有媿其倾倒至矣诗非擅长】
　　送黄明斋归姑苏
　　往歳禅林居逢君同栖止予抱子舆疾君洗巢父耳同赋招隠吟肯効弹冠喜嗟予学不就冠带束疲薾黾勉江东行意君云雾里胡爲尘土间逢子亦在市髭髪半霜根垢衣露敝枲良久问口谈始忆君名氏君有博古才五车在牙齿上精苍颉书下综姬公礼羲画卦之初机经兵所起星书甘石文地志神禹纪探诣各穷源名状何切理遂令侯贵间传客播芳美颇似惊座陈还如使气祢忽惊风露零顿使家园迩去来夲无心别离亦倐尔夫椒山窈深五湖水清泚请君具扁舟髙卧从此始
　　何　迁【二首】
　　迁字懋益徳安所人嘉靖辛丑进士累官刑部侍郎有吉阳山房稾【李时逺云先生素讲理学诗亦冲淡典实】
　　送人守绥徳
　　戎马犹严警旌防复逺行龙沙知上将燕颔夲书生树引秦川直山连晋水清因君思保障万里见长城
　　万松庵
　　青林千尺隂覆此山中阁月出不逢人门前松子落范惟一【二首】
　　惟一字于中松江华亭人嘉靖辛丑进士歴官南京太仆寺卿有范太仆集【莫子良云太仆诗质而不浮丽而有则】
　　送人之广东郡幕
　　春杪都门道清尊送客行一官趋郡幕万里是王程瘴岭排云入蛮烟入市生囘看乡国树黯黯正含情
　　龙华废寺
　　鴈塔犹初地龙华半刼灰栋虚云气隠檐漏日光来驯鸽羣迎客香花乱防苔还怜杯渡者何日问津囘雷　贺【一首】
　　贺字时雍丰城人嘉靖辛丑进士歴官右副都御史巡抚四川有雷中丞律选
　　宿郢东驿
　　策马驱残日开轩晚风鸟回云梦北花发石城东宦况重来减风光别后同几畨经夙夜身世叹飘蓬谢东山【一首】
　　东山字少安射洪人嘉靖辛丑进士歴官右副都御史巡抚山东有近譬轩诗抄黔中小稾
　　次云屏九日韵
　　海门孤屿涌中流千古龙祠在上头记得双旌苍水使春风一舸下渝州
　　林懋和【一首】
　　懋和字维介闽县人嘉靖辛丑进士歴官广东左布政使有栎寄集
　　憩元福宫
　　碧殿依青嶂丹台入紫霞聊因驻征盖复此访仙家洞隠疑无路林凋尚有花山童陈石髓羽客进胡麻石上柯初烂壶中景未斜赤松如可见从尔学丹砂
　　万　衣【一首】
　　衣字章父浔阳人嘉靖辛丑进士歴官河南左布政使有草禺子集
　　九日蒲圻张魏二省丈见邀
　　年年客里逢佳节今日登髙复异乡二妙恰逢天上侣孤台宛在水中央白衣似爲幽人至黄菊能如故国香别后出闗秋正杪年华旅思共凄凉
　　王应钟【一首】
　　应钟字懋复侯官人嘉靖辛丑进士歴官山东叅政有缶音集
　　题谢中皋卷
　　林栖懐独往人境迥遗羣一径通樵路千山蔼暮云埜禽当户啭涧水向田分偃息亭皋上元言不可闻龚秉徳【三首】
　　秉徳字性之濮州人嘉靖辛丑进士歴官湖广按察副使有三幻集【朱中立云虹川诗和粹婉丽藻思骏发】
　　夏日斋居即事
　　首夏物始和端居恣游衍林木花已敷池荷叶未展布糓啼空桑流莺下崇岘雨余竹韵清日上岩光显澄心扇自捐纵目帘初卷偶因谢簿书兼得理坟典叨籍力不任冒荣分非浅感兹华髪生沧洲若在眼神与元化幷思将遗虑遣守道情自惬处顺顔无腼升沈嗟倚伏明晦叹寻转性夲恋烟萝敢云轻轩冕
　　晓发龙潭道中
　　霓旌荡烟霭星驾转岧嶤水落龙潭浅山连雉堞遥林昏犹辨月江冷不闻潮渐觉钟陵近凄凉忆六朝
　　雨花台眺望
　　崇防缥缈出云孤春日凭虚览壮圗江绕浔阳遥辨楚山连京口半吞吴秦淮风土怜今昔王谢豪华问有无囘首长干伤往事六朝烟雨半蘼芜
　　郑　渭【一首】
　　渭字应清闽县人嘉靖辛丑进士榜姓孙官至河南按察副使有望川存稾
　　舟次桐江钓台
　　乗舟入桐庐山水得佳憩伏岸倚滩隈连峰上云际傍石试跻攀临流喜容曳目随鱼鸟闲心与渔樵契寂寞古钓台青苍逺亏蔽天晴灵境幽日暮长川逝邈矣羊裘人髙名谁与继
　　朱瑞登【一首】
　　瑞登字禾仲海宁人嘉靖辛丑进士由桐城知县选湖广道御史歴按察副使有真逸先生集
　　中秋对月
　　林塘客萃止待月欣举觞今夕胜昨夕已见生东方澄空敛烟雾弥觉清辉扬初犹树枝杪俄顷天中央徘徊临广除白露霑我裳望信有度明晦何能常良时不屡值对此宜乐康毋容外物累长近君子光
　　李时行【三首】
　　时行字少偕番禺人嘉靖辛丑进士除嘉兴知县徴授南京兵部主事有青霞集
　　【诗话少偕罢官归里与梁公寔黎维敬欧祯伯吴兰皋结社称南园后五先生其诗体格虽卑然亦清稳无呌嚣之习】
　　别吴山人扩
　　客中仍送客离思渺难任岐路一尊酒故人千里心归云冲落鴈寒角乱秋砧湖海风尘里前期何处寻
　　酬张符台秋夜阁直见寄
　　禁苑含香入髙秋复道平疎星移凤阙明月上龙城夜半闻天语风前迟漏声思君在霄汉清梦隔蓬瀛
　　寄广陵髙子通徐伯可
　　忆昔逢君客帝京留连郎署十年情看花并醉长干里走马同过白下城春入吴宫芳草色月明萧寺暮钟声别来迢逓天南北一望江湖感慨生
　　张　习【一首】
　　习字子翀寳应人嘉靖辛丑进士官郎中
　　塞上
　　宻云今重地遥望几重山西入黄花镇东连黑谷闗边臣常带甲酋女不垂鬟惭负司农识蒸民食尚难瞿景淳【一首】
　　景淳字师道常熟人嘉靖甲辰赐进士第二授翰林编修歴左谕徳侍读学士以太常寺卿领南国子祭酒事陞南吏部右侍郎卒赠礼部尚书諡文懿有文懿公集
　　秋懐
　　秋夜不能寐起视临轩墀明月入我懐幽恨不自持忆昨赴京洛正当月时月明几圎缺我行无还期祗应清光同千里长相思
　　吴桂芳【一首】
　　桂芳字子实新建人嘉靖甲辰进士累官工部尚书兼副都御史总理河道有师暇裒言
　　东湖
　　东湖行一曲十里栁烟齐逺屿浮空碧长云压水低岸香闻社若沙浄浴鳬鹥更爱维舟处夕隂莲叶西刘　仑【一首】
　　仑字山父无爲州人嘉靖甲辰进士累官大理寺少卿
　　天津即事
　　秋尽蒹葭白露晞片帆遥指朔鸿飞天横絶塞孤云逺水绕寒城落照防四海征求方诉急九边征戍未言归天津桥上空囘首封事谁当达禁闱
　　赵　釴【三首】
　　釴字子举桐城人嘉靖甲辰进士歴吏科都给事中陞南京太仆少卿有无闻堂稾
　　从军行
　　从军有苦乐从军良不恶官家选民兵我军只守城民兵负戈战我军立观变民兵骨如山将军不汗顔但得我军在城堕不称败我军生死将军命将军防军如防印将军有时罪犹録行赏我军恐不速莫叹身无衣居无屋但报寇入边我军有马兼有粟如此从军心亦足
　　白龙潭
　　白龙水底眠犹放云光入有时化作人独向峰头立
　　古藤洞
　　古藤生洞口不遣游人入酌酒坐藤隂飞泉忽相及胡　安【三首】
　　安字仁夫余姚人嘉靖甲辰进士歴官苑马寺卿有趋庭集【黄太冲云乐山诗极多隽句】
　　无题
　　春到春归不旋轸绿隂稠处花开尽泥中何得粘飞絮墙头忽见过新笋荒园落寞待我来小车久阁无人引独倚南楼待月明平生嬾作河阳尹
　　闺意
　　凉风动袖湖波起岸头月影如秋水莲房摘尽莲叶低含啼转向芳闺里征鴈还从北地飞山川何处不瞻依应知薄幸思罗绮不着年年寄到衣
　　固原
　　栁色凋残雨未收阳闗西去更堪愁平川落照连秦苑古道吹烟覆驿楼刁斗风清初禁夜氊帷月冷尽防秋云山最是凄凉地今夜边闗第一州
　　汪一中【一首】
　　一中字正叔歙县人嘉靖甲辰进士繇工部郎中出爲江西按察副使闽广寇至战死赠光禄寺卿諡忠愍有南华山房集【汪禹又云正叔近体典雅雄浑有盛唐人矩度】
　　送吴舍人还楚
　　百年心事独依依千里思家愿不违燕塞夕阳孤鴈度荆门秋雨一帆归曲终江上人何处云散荒台梦已非莫向钟山赋揺落朝廷献纳似君稀
　　任　环【一首】
　　环字应干长治人嘉靖甲辰进士歴官山东右参政赠光禄寺卿
　　【诗话倭人入犯任公大小数十战功最多归熙甫诗云江南列郡尽乗城藏穴何人肯出兵惟有使君躬擐甲刘家港口看潮生公躯瘦瘠倭人目曰瘦官人望而避之诗特其寄兴然亦明浄】
　　和张石川野航之作
　　芦花汀畔独移船一曲沧浪兴杳然已付世情流水外遂令心事老江边闲凭鱼浪传书帖净爱鸥沙占酒筵便与先生订幽约乗槎直欲犯青天
　　江　珍【一首】
　　珍字民璞歙县人嘉靖甲辰进士除髙安知县徴授礼部主事迁南京兵部郎中出知广信府转按察副使历浙江政按察使云南右布政使终贵州左布政使有华委堂集【汪禹又云民璞五律温厚典雅盖枕籍唐人而有得者】
　　寄汪伯玊职方
　　闻汝燕山信秋深已饬装如何冰雪犹未到江乡舟楫闗河阻兵戈道路长倚栏思不极云树渺苍苍徐文通【一首】
　　文通字汝思永康人嘉靖甲辰进士歴官山东按察副使【王元美云徐汝思如初调鹰见撃鸷故难获鲜】
　　岱宗
　　岱顶凌霄十八盘中原萧瑟思漫漫振衣日观三秋曙倚劒天门六月寒风雨黄河通瀚海星辰紫极近长安小臣愿献蓬莱颂阊阖髙悬谒帝难
　　魏文焲【一首】
　　文焲字徳章侯官人嘉靖甲辰进士歴官四川参政备兵松潘有石室私抄
　　逰武夷
　　蹑歩上升真长揖紫霞客兹山多灵异想像银防辟瑶草吐金光慧泉注丹液仙翁挟茅龙弃世如遗迹囘首谢所亲尚留赤玉舄我欲往从之茫茫水云白误与轩冕期学道恐无益
　　张　才【二首】
　　才字茂参西安卫人嘉靖甲辰进士歴官按察佥事【王元羙云张茂参如荒伧渡江揖让简略故是中原门第】
　　【诗话元美评茂参诗比之荒伧渡江茂参之言曰自六义辍讲而诗教寖衰五传异观而文体渐裂今昔殆不相及矣务艰者气鬰而不信乐易者神涣而弗耀侈博者意累而靡洁至或思不通圎而极貌摹仿识未周洽而委心剽敓支戾勿经蹖駮可厌篇帙虽富岂足称哉其意亦似不满于琅琊歴下二子度其集必有可观而惜其罕传里有姚叟澣曽问其乡先达茂参何名先达不能答则其论诗之防闻之者益鲜矣】
　　朝陵歌【二首】
　　夲朝陵墓傍燕闗殿阁参差霄汉间王气千年朝北极雄圗万里抱西山
　　松门囘首七陵遥春殿金灯锁寂寥地迥忽看星斗动夜深疑有鬼神朝
　　刘　凤【一首】
　　凤字子威长洲人嘉靖甲辰进士官至河南按察佥事有澹思太霞二集【李于田云子威掘竒索隠抗心无前　屠长卿云侍御思苦志劳力劲神王沉渊无底排云直上　陈卧子云子威意在独造颇伤冗仄诗话子威局守于鳞唐无古诗一语叹爲知言其诗襞积纂组节节俱断俾读者茫然如堕云雾中吴趋土风清嘉不意出此钝汉所着澹思太霞二集类一时显名者序之盛相扬诩而吴市卖卜人袁孟逸每向人抉檛其字句钩棘文义纰缪者以为姗笑子威闻而大怒愬之有司有司既挞之而数之曰若敢复姗笑刘侍御诗文耶伏地对曰民宁更受笞数十不能妄防刘侍御也盖革埜之公论尚存胜于士大夫曲狥多矣】
　　懐友
　　回思京洛日初及壮盛时极意但娱乐奄忽歳月驰亦知计不立才薄靡所施良无根株托飞蓬安可期自我与君居逺在天一涯出处道不同荣悴古有之反复念畴昔筋力亦已衰防面谅无由愿寄一言辞久要贵能敦情义两不疑朂哉崇明徳式用慰我私
　　朱曰藩【五首】
　　曰藩字子价寳应人嘉靖甲辰进士除乌程知县迁南京刑部主事改兵部转礼部郎中出知九江府有山带阁集【王元美云朱子价如髙坐道人衩衣蹑屐忽发村语诗话升之诗仿北地子价则法用修其在金陵悬用修画像于寓斋焚以东官香荐以阳羡茶赋人日草堂之诗与唐李才江尊贾浪仙为佛事絶相类然其诗实与用修派逺由其牵丝西吴盖心慕蔡白石故尔】
　　赠袁河内
　　汉郡繇来重仍传借寇行山从上党断河入大伾平访古停千骑班春徧百城西征云物美凭轼赋先成
　　赠石城文选拜南太常
　　我祖都江左钟山万古凭朱旗唐卤簿白露汉园陵懐里心长往分曹事有恒清斋三五日赠子玉壶冰
　　饮罢
　　沙溪雨过渐通潮新涨朝来拍小桥九曲湖塘藏窈窕数株门栁伴逍遥时鱼馔客烹芦笋海鹤惊人起稻苖饮罢中庭不成寐夜间河汉正寥寥
　　将入云中作
　　咫尺分边地﨑岖出汉闗今宵看太白一上纥干山
　　舟行
　　渌水平如镜芙蓉媚逺天时闻采菱曲唱近使君船陈皋谟【一首】
　　皋谟字思赞江隂人嘉靖甲辰进士除知蒲州歴南京工部郎中有薄游北游南都诸稾
　　环县城逺眺
　　灵武孤城霁色开感时还上最高台山楼风急熊旗动闗塞天连鸟道囘经略久寒西夏胆安危深仗北门才殊方独抱懐乡思日暮愁闻昼角哀
　　刘尔牧【一首】
　　尔牧字长民一字成卿东平人嘉靖甲辰进士授户部主事歴郎中忤严世蕃廷杖削籍有尧麓集【王元羙云成卿质秀才俊尚未成家】
　　重阳前一日
　　楚天愁絶九回肠汉水烟波动渺茫鴈尽北书无日到秋深南菊爲谁芳江头落叶催行路岘首浮云蔽故乡惆怅年来迟暮意明朝风色是重阳
　　蒋　孝【一首】
　　孝字维忠武进人嘉靖甲辰进士官户部主事【顾元言云户部才情绮丽颇任侠气】
　　赠顾少参
　　白下今才子华阳旧隠居早辞南省贵来着北山书邑有卢敖井山藏内史庐堂前曳珠履宁羡食无鱼方九叙【二首】
　　九叙字禹绩钱塘人嘉靖甲辰进士有十洲集
　　同诸子游灵隠寺夜宿涧西房
　　厌喧慕幽栖惜隂躭夕憩梵宇枕山阿层峦延逺睇水石互清华松篁纷蔽翳縁涧防芳椒依岩构禅砌岚翠罨檐牙灵籁响云际暧暧日将頽凄凄风且曀稍觉朝欢阑还因宵赏滞髙阁谢尘嚣流泉澄梦寐况复偶羊何宁须狎支惠尚子欣逺游嵇康慵作吏茍非贤达人讵知身似寄
　　凤山懐古
　　宋朝宫阙凤山隈辇路荒凉过客哀青史尚留南渡恨黄旗无复北庭囘沙埋旧井琉璃碎藓蚀残碑翡翠开叹息百年行在所只今惟有梵王台
　　余文献【一首】
　　文献字伯初徳化人嘉靖甲辰进士有九厓集
　　送聂子静南还
　　十年才返国何事复南归岁月冰霜晚江湖鸿鴈稀青山还旧业落日上初衣去住乾坤里无嗟与世违李汝兰【一首】
　　汝兰咸宁人嘉靖甲辰进士
　　溪上晚归
　　径路草萋萋归人咫尺迷水声闻犬吠月色见鸡栖露下沾衣湿星垂挂树低今宵有风雨多在杜陵西彭　谦【一首】
　　谦字徳光溧阳嘉靖甲辰进士有茭东稾
　　早行
　　畏涂兼岁暮假寐怯宵征髙栁霜前短残星晓后明板桥人度影画角戍传声野烧前山起羇心黯自惊张居正【四首】
　　居正字叔大江陵人嘉靖丁未进士改庻吉士陞编修歴春坊学士以礼部侍郎入内阁官至太师吏部尚书中极殿大学士卒諡文忠有太岳集
　　【诗话江陵以夺情爲清议所不容然能自任天下之重定陵冲年请大阅京营之士时掌中枢者山隂吴尚书兊也尚书绘圗藏之家予曩从尚书孙锦衣使国辅处见之及戚武毅镇蓟大臣行边简阅士马随上功状疏恩晋秩烽火不彻于甘泉者一十五年江陵之秉国成可谓安不忘危得制治保邦之要矣近灵夀传尚书维鳞撰明史记乃与分宜合传毋乃过欤于文定与邱尚书书云江陵以盖世之功自豪固不肯甘爲污鄙而以传世之业期其子又不使滥有交游其平生显为名髙而阴为厚实以法绳天下而间结以防其深交宻戚则有赂路人不敢也债帅钜卿则有赂小吏不敢也当其柄政举朝争颂其功而不敢言其过及其既败举朝争索其罪而不敢言其功皆非其情实矣此足以当爰书闻有题诗于故宅者云防怨尽时方论定封疆危日见才难二语足称诗史矣】
　　防励圣学
　　元后辅万邦绥猷良不易若稽古哲王多闻乃建事尧舜帝者宗精一阐微义夏禹既祗徳殷髙亦逊志成后务缉熙周诗咏小毖猗欤休烈光英声播来嗣今皇体睿明冲龄纂神器爰当访落初即敞金华秘书帷简儒彦艺圃覃文思朝昃不遑暇寒暑靡暂离寰宇仰休明风云庆遭际顾以谫陋质无能补天地愿言崇圣功问学登纯懿勿云天聪明无爲事博识圗书足自娱兼之益神智勿云富春秋茂叶良可诿寸隂重逾璧居诸易流驶勿云履崇髙优游保天位君心茍纵逸万几遂颠坠勿云当燕闲可以快志意一暴而十寒细行终爲累戒彼鸿鹄心专精道乃致御必端良勿狎于匪类爲山九仞崇成功亏一篑慎初惟克终终保无爲治愚臣职司规敢以告中侍
　　庄敬太子挽歌
　　鹤驭凌霄汉龙楼锁寂寥空悲仙路杳无复寝门朝绮季辞金辂浮丘侍玉霄惟余凤笙曲犹逐白云飘
　　舟泊汉江望黄鹤楼
　　枫林霜叶净江烟锦石游鱼清可怜贾客帆樯云里见仙人楼阁镜中悬九秋查影横清汉一笛梅花落逺天无限沧洲渔父意夜深髙咏独鸣舷
　　潜江悯涝
　　水涨平堤沙岸回野田今见荻花开江涛挟雨秋仍壮塞鴈冲寒暮独来岁晚风霜欹客枕夜深灯火傍渔台悲时已有江南赋愁聼荒城画角哀
　　殷士儋【三首】
　　士儋字正甫歴城人嘉靖丁未进士累官少保兼太子太保礼部尚书武英殿大学士卒赠太保諡文通有金舆山房集【王忠伯云先生登髙而赋饯别而歌体齐鲁之雅驯兼燕赵之悲壮采吴越之婉丽以求胜于歴下娄水之间】
　　送刘希宏驿宰之髙邮
　　迢递淮南驿风烟隔椘波潮平渔火近日落客帆多逺树生乡思青山入棹歌春来见芳草知尔忆鸣珂
　　送赵万举守淮安
　　闻道淮隂郡舆圗属上游云连江国曙地接海门秋特简中朝彦遥分南顾忧青山迎列防芳草待扁舟楚甸歌新牧琅琊识故侯津桥通晩泊膏壤课春畴树色依官舍潮声入驿楼知君富登览吟兴满沧洲
　　题畨马圗
　　玉塞无声夜有霜槖驼五万入渔阳平沙落日悲风起马上横捎四白狼
　　杨　巍【二十一首】
　　巍字伯谦海丰人嘉靖丁未进士除武进知县入爲兵科给事中历右都御史巡抚宣大陜西山西入为兵部侍郎陞南京户部尚书召入改工部复改户部再改吏部加太子少保进太保赠太师有梦山集【朱中立云梦山诗不事雕绘防趣天成　王贻上云先生五言直举胸臆真澹雅素而格在其中陶韦嫡派储王之鴈行又云先生诗萧疎简逺得渊明摩诘之真品当在苏门之次西原之上　谢方山云先生擅场夲在五言其近体妙处发源王孟接轨髙薛嘉隆尘坌之习曽未染其笔端故是间代清律染沈山子云梦山五律固是长城其全首矜链者不待言句如风雨楼兰国闗山李牧祠春风吹户牖芳草徧庭除薄地不盈顷艸房才数间渔樵原旧业荷芰有初衣花忆春城发门连芳草多北牕风到防深树鸟鸣时磵雪春仍积岩花夏始开家贫人卧稳桥断客来稀杯外分平楚窗中到逺山霜笳连夕院野烧到经台野烧惊沙鴈霜风落塞榆人垂灯下泪鬼哭雨中魂皆近自然岂四溟山人所能及诗话梦山与中麓沧溟同郡而其诗逺法右丞左司近取苏门不蹈章邱觕鄙之音不堕歴下呌嚣之习信豪杰之士也集不甚传近新城王尚书徳州谢郎中重为镂板始行于世梦山自言不知诗补晋臬时学使者曹君纪山谓当以唐人爲宗且辨其体格及归田四明吕山人往来海上相与倡和共明此道云云吕山人者时臣中甫也纪山名汴江陵人嘉靖辛丑庻吉士仕至右副都御史巡抚云南以梦山推许若是度其诗必有可观惜无好事如王谢两公刻之以传也当嘉靖初北地信阳朝华已谢沧溟集盛唐人字句以为律一时宗之正犹隋苑剪防成花浅碧深红未尝不人目然生意絶少此时读梦山诗如水仙十囊江梅一萼嫣然薄冰残雪之外有不爱惜者耶】
　　春日述懐
　　晓斋春雨歇一鸟当窗鸣山云入我座不知在边城夙心本闲旷偶无尘事萦手把楞伽读忽已忘吾生轩冕是何物可以婴其情君子贵得道谁能顾浮名
　　醒后闻磬声
　　泠然响清磬我思良悠悠披衣一起坐明月悬髙楼遥遥目天宇空濶万象收此时无人言独与太虚游河清不可俟天运倐已周冥心入无极真想在浮丘人生亦昼夜身外更何求
　　漫翁诗
　　子美称漫郎次山号漫叟两公皆伟人斯名传不朽余夲疎濶士且与病为偶性惟率其真名不居其右虽尝爲文章不习韩与栁诗韵尚未谐况复辨好丑亦尝渉世故世故良难剖轨事与抡材舛错恒八九自信惟此心得失两无有所幸遂归来惟与鹿豕友耕也不知获渔也不用笱富贵若浮云诗书成敝帚于今年八十万事空囘首茫茫视天地未知谁长久仍欲惜豹文仍欲竞鸡口纵得千载名何如一杯酒岁月自盈虚吾生无誉咎从此称漫翁可并古人否
　　送黎乐溪转甘肃太仆
　　白岭千山外黄河万国西塞云秋渺渺沙草日凄凄逺地愁离别边城尚鼓鼙昔贤名未冺勲业尔能齐
　　北栖口留别许参戎
　　絶塞难为别离尊驻晚晖悲风嘶去马落叶上征衣野烧临河断寒沙带雪飞边城人不到此后信应稀
　　忭州雨夜
　　世虑已难遣况当旅馆秋寒城夜半雨故国梦中楼河汉几时曙蛩螀増客愁鴈门明日路鼓角入边州
　　柏林寺别王计部寺即李晋王所
　　园陵今作寺秋草向沙陀事叹千年往人怜两度过山川明霁雪钟磬带烟萝于此别知已尊前意更多壬申九日登览旷亭忆旧兼喜谷司马初还次前韵
　　往事真如昨登髙复此间岁时人半老江海客初还暮鴈声偏疾寒花色自斑不须多感慨东望有牛山
　　秋日闲居
　　笑我起居处寥寥一竹牀长贫谙性命多病识行藏地与红尘逺秋连白日凉山僧久不至木落井西堂
　　送汪山人游山海
　　自是江湖客犹然变姓名妻孥贫不问书画老逾精云黯秦王岛山髙孤竹城同谁登碣石醉看海涛生
　　雨夜董信溪过访
　　卧病沧江上柴扉昼不开况兹风雨夕乃有故人来绕屋吟黄叶疎灯照绿苔平生丘壑意共尽掌中杯
　　秋雨宿黑石岭
　　岭险藤迷路山髙石作城片云何防雨孤客此时情茅屋几家住秋风半夜生旅魂愁已絶况听鼓鼙声
　　早秋登龙门城楼
　　指防云州地真爲汉北门八城临大漠一路向中原晴日山川映秋田禾黍繁文庄经略处父老至今言
　　经顺圣川
　　野旷行人断风髙戍鼓鸣青山邻絶漠白日闭孤城戎马千年地江湖万里情不堪征战后极目一沾缨
　　环县早行
　　羌狄平无日沧江未拟还灯前梳白髪马上梦青山薄曙羣峰外残星杳霭间鸡鸣问何处已度古萧闗
　　萧闗北作
　　塞路山难断天愁云不开遥惊戌火起数见羽书来周室朔方郡唐家灵武台客心正多感羌笛暮堪哀
　　宿瓦云驿
　　萧条来野馆秋草正凄凄复此闻风雨兼之厌鼓鼙经年堦树老入夜怪禽啼独坐生归思田园渤海西
　　沙磵驿逢刘参戎
　　风尘满目塞门间媿我书生鬓欲斑爲问干戈何日定不知江海几人还河声暮绕沙边驿雪色晴看天外山全仗将军能破敌莫令匹马近三闗
　　酬刘二府过岭园
　　老喜髙轩海上过开尊岭圃对烟萝才闻朔塞兵初罢岂料中原事渐多话到苍生流涕泪愁临岐路邈山河眼前君防强吾意国士宁论甲乙科
　　春日南墅防集
　　南郭春偏好留人到夕阳风吹山鸟语花落酒杯香
　　忆旧有感
　　丁卯桥西忆旧游绿杨髙映酒家楼故人莫讶凋零尽一别江南四十秋
　　陆光祖【一首】
　　光祖字与绳平湖人嘉靖丁未进士累官吏部尚书赠太子太保諡庄简
　　金陵懐古
　　宰木萧萧起暮风君王不复渡江东舞衣满地生新草过客沿溪问旧宫垓下一朝骓不逝咸阳三月火徒红英雄转鬬无完策四靣悲歌入帐中
　　林　燫【六首】
　　燫字贞恒闽县人嘉靖丁未进士累官南京礼部尚书赠太子少保諡文恪有对山集【王伯糓云先生诗文尔雅若璞玉浑金无词人藻绘刻镂之习】
　　马侍御宅偕同馆诸丈防集
　　人生百年内奄忽浮云驰随风日万里聚散难可期昔我同门友王事各乖离岂伊道路逺邈若天一涯三秋积晨暮耿耿懐相思何悟升斯堂复得一追随丰殽列绮席美酒溢金巵相见各怡然献酬吐芳辞兰膏继明昼良夜殊未疲鸟栖恋共林鱼游乐同池交谊古所敦久要谅不移今夕良宴防贻尔伐木诗
　　舟发芋江别诸兄弟亲友
　　宦游二十载幸始归故乡盘桓未及久戒徒复严装岂不恋乐土王事有靡遑迟迟出郊郭囘顾凄以伤秋风何飘飘吹我征衣裳兄弟送我行执手泪数行亲戚送我行各携壶与觞日暮客程促踟蹰犹路旁泛舟泝大江怨彼道里长落叶虽随风绕树自飘扬禽鸟失俦侣嗷嗷鸣回翔矧伊骨肉情离别天一方暂且赴簿领行当返耕桑努力各自爱引领遥相望
　　工曹后园观稼
　　伊昔仕京华不忘畎畆志幸此南土迁公署有余地后园恳爲田芜秽旧已治阳春仓庚鸣四埜肇农事晨兴戒农夫播种及时至薄言劝其勤簋飱饷数器实闵东作劳岂要西成利周行阡陌间嘉树或时憩即目虽暂欣于心慨未遂伐檀刺素餐鹈梁讥窃位自顾鲁钝姿食浮久吾愧悠悠望故山懐古有深意寄谢沮溺羣髙踪庻可企
　　孝烈皇后挽歌
　　凤穴金宫秘龙章寳册宣曽将五色石能补九重天桂殿花空落松门月自悬惟余歌懿徳长续二南篇
　　送二兄谪平乐贰守
　　暂防仍分手离魂黯欲销如何适万里况乃傍三苖中土风烟隔征途雪霰飘愿将盘错意持报圣明朝
　　咏史
　　朱云折槛日贾谊上书年感激廷空争飘零席始前白头槐里令青简汩罗篇直道元如此千秋世共怜王　樵【五首】
　　樵字明逸金坛人嘉靖丁未进士累官南京右都御史赠太子少保諡防简有方麓集
　　【诗话方麓研心著书自言六经毕其四诗特游艺然清婉轶伦当甔甀太函白榆澹思呌嚣之防乃闻此雅韵实获我心也】
　　短歌答赵江都金山见懐之作
　　海门兮长风中流兮孤屿懐美人兮何方览大江兮东去
　　香山寺
　　晓色开层阁春天净翠屏槛凭千树绿门掩四山青逺寺分林见流泉夹路听禅房人不到花竹昼冥冥
　　除夕
　　尘事俄消日他乡亦作年功名慙镜里儿女且灯前
　　望湖亭【二首】
　　平畴门外春雨逺寺山西夕阳栁暗溪桥辇路水肥种稑江乡
　　孤邨数家隠树一曲清流抱山四月城中未有林端黄鸟闗闗
　　宋仪望【三首】
　　仪望字望之吉安永丰人嘉靖丁未进士歴官佥都御史巡抚应天进大理寺卿有阳山稾华阳馆集
　　初去吴门作
　　营世无疾途筮仕获下秩绾绶出明邦感惧情非一虽抱济物情良缺经世术簿书日纷纭督赋无宁日覩兹民力艰焉忍事梏桎淳风古已頽文质相毁蚀慙无下堂化何由示师帅直道既已危降志还见嫉沉忧结衷肠能不惭三黜征书来日下滥此樗朽质新恩讵云辞夙抱未及毕驱马出郭门寒风正萧瑟道傍冻馁人对我长叹息殷勤谢父老聊以防衷述
　　自栾城趋柏乡
　　朝发栾子邑暮投柏人乡驱车多所经指顾情内伤燕赵昔吞并四海如沸汤豪俊相驰骛一言决兴亡故垒何萧条云是古战场俯仰今昔间沉痛结衷肠累累道傍冢谁辨愚与良燕昭既不存平原客久荒不见黄金台树木鬰苍苍息驾暮云沉感叹弥难忘
　　游梅仙山
　　白云在深山山深转空翠古木凌飞烟丛竹亦森邃梅公隠何时汉道昔云季当其抗言时鼎镬宁足畏一斥眇何所去作南昌尉兹山信超旷盘鬰多佳气幽栖亦何爲岂不以我贵一朝变姓名挂冠从此去新旧相太息妻子不知处余亦肮脏人误触当时讳见几苦不早抚已有深媿永愿谢尘縁长往从我志
　　胡　杰【一首】
　　杰字子文丰城人嘉靖丁未进士改庻吉士歴南京国子监祭酒陞太常寺卿有剑西稾
　　九日马西田侍御防具瞻楼
　　亭阁嵬嵬俯一丘柏台清防复髙秋篱边黄菊经时晚谷口青骢竟日留抱病有懐仍对酒自公多暇几登楼临风不用伤揺落归路月明山更幽
　　马一龙【二首】
　　一龙字员圗溧阳人嘉靖丁未进士改庻吉士歴官国子监司业有游艺集
　　湖上有怀
　　湖上青山半入城湖中风景坐来清髙飞双鹤与天近逺去孤舟隔水明为客故乡秋鴈杳懐人落日莫云平无端忽起思归念相对尊前共一倾
　　新丰夜泊
　　新丰市上酒家边夜泊沽来不用钱北风吹雨欲作雪客子到家将近年京国书传千里外剡溪路入小村前深林旧有高人隠寻到梅花却系船
　　章　适【一首】
　　适字景南兰溪人嘉靖丁未进士歴官礼科给事中
　　塞下曲
　　材官三十万日夜出临洮不见风尘息惟闻甲第髙盘雕依阵落猎马向秋豪辛苦从征地黄沙蔽白蒿孙永思【二首】
　　永思字性孝蒲州人嘉靖丁未进士除行人选授浙江道御史
　　海珠寺防同乡李崔二鸿胪
　　象设邻鲛室江流达海门上方无陆路四壁有潮痕香雾笼珠树飞花堕玉尊渔歌相听处萍水不须论
　　登镇海楼用韵
　　越王台接五城楼岛屿连空起暮愁瘴海波涛浮日月炎天风雨自春秋乱帆归晚声相轧万树边江叶尽流莫向危阑聼吹笛武陵离思在南州
　　【诗话二诗侍御巡按广东时作盖嘉靖丙辰年事】
　　杨继盛【二首】
　　继盛字仲芳容城人嘉靖丁未进士除南京吏部主事入为兵部员外郎坐论马市贬狄道典史稍迁知诸城县陞南京户部主事转户部员外调兵部疏劾严嵩论死赠太常少卿諡忠愍有集【皇甫子循云杨忠愍辞尚宏丽语罕怨诽江河一泻乃征其才光焰万丈悉由于气蒋仲舒云杨公忼慨赴死读其诗想见其人没世而后犹有生气】
　　送徐子与谳狱江南
　　寥落白云司半虚看君此去更何如西曹月满幽人榻南国星随使者车塞雁不堪行断夕秋风况是叶飞初秣陵故旧如相问爲道疎狂病未除
　　懐鹤峯东城因寄
　　屋梁落月应懐我春草池塘更梦谁记得别时悬泪眼佯为笑语怕相思
　　彭　辂【二首】
　　辂字子殷嘉兴人嘉靖丁未进士除江西布政司照磨迁知新淦县左迁应天儒学教授转国子监博士陞南京刑部主事有比部集【焦弱侯云先生诗意髙简冲融婉秀卓然名家是时七子出互相矜诩虽有名于时而辞调往往如出一人先生能爲众所不爲不少贬以就俗宜其知者鲜矣】
　　【诗话先生早慧于诗文不甚敦琢其持论取法中唐谓神在象外象在言外言在意外然率矢口肆笔而成颇类觧大绅卞华伯一流昔人所以有才多之憾也】
　　良乡道中
　　昔去经衰栁今归见早梅缁尘飞不尽白日黯难开短剑余孤愤长歌动七哀年年蓟门道空老洛阳才
　　送祝学博之当涂
　　姑熟城头月常邀采石云山斋看不厌聊以赠夫君詹　莱【一首】
　　莱字时殷常山人嘉靖丁未进士有招揺馆集
　　渔火
　　絶浦渔灯暗空江月色多闗山空有恨欵乃忽闻歌风静星河没天寒木叶波孤舟无住止独酌奈愁何沈　淮【一首】
　　淮字澂伯仁和人嘉靖丁末进士有三洲集
　　积雨不能出有懐湖上
　　霞楼月榭欲生尘水上烟云积几旬满地山花应笑我雨中春色属他人
　　甘　茹【一首】
　　茹字征父富顺人嘉靖丁未进士歴官按察副使
　　送成邑博
　　江城秋色暮客子欲何之司马浮湘日元王设醴时风吹猿峡冷霜落鴈峯迟欲识相思调君听苦竹词郑东白【一首】
　　东白字叔晓莆田人嘉靖丁未进士官至按察佥事
　　钓舟
　　空亭一叶下落日五湖秋白帻携尊酒沧波坐钓舟钟声山外寺树色水边楼吾爱鸱夷子浮家汗漫游周思兼【三首】
　　思兼字叔夜松江华亭人嘉靖丁未进士除知平度州迁工部贠外郎有周叔夜集
　　送李罗村大叅河南宪长
　　春风斗酒邵陵西新栁依依绿满堤征马不须催客去暮猿何事向人啼道经湘水花初发梦绕漳河路欲迷故旧那堪频送别愁看芳草转萋萋
　　题画
　　逺渚蒹葭满孤村风雨多明朝江上路谁载酒船过
　　送林双池
　　故乡故人今别离春风春草各天涯尊前相对唯今日去后相逢知几时
　　明诗综卷四十八
　　钦定四库全书
　　明诗综卷四十九
　　翰林院检讨朱彞尊撰
　　徐学谟【一首】
　　学谟初名学诗字子言更字叔明苏州嘉定人嘉靖庚戌进士授礼部主事厯郎中出知荆州府迁副使擢佥都御史抚郧阳召拜礼部尚书加太子少保有海嵎春明二稿
　　【静志居诗话宗伯本名学诗以与劾分宜者同姓名遂更为谟昔杜钦损目人斥为盲邺恶其同字遽自称疾犹见诋于当时若宗伯更名乃属患失百世而下知有直臣陈孟公之名遵何必惊坐讳哉宗伯雅负诗名然多懦响殆肖其人】
　　白螺行
　　风吹巫峡江水大何者一螺当江坐势压水口抵齧崩沙脊嶙峋横伏防螺邉人家泛估船得鱼买盐撑日过去年水淹车水堤满县漂冲失耕作官府有差无处派翻视白螺为竒货纷纷下帖迎上司白日索夫夜巡逻可怜残子苦无皮忽闻使者收门课门既有差地有租此额更从何处科生血迸地不得收爷娘妻子忍迁播输钱犹可输命难偪侧乾坤几穏卧鲁门爰居知避灾眼前世事堪一唾老蛟跋浪白鳣泣贱夫只恐沧江破刘效祖【四首】
　　效祖字仲修濵州人嘉靖庚戌进士除卫辉推官徴授户部主事厯员外郎中出为陜西按察副使有云林槀【朱仲立云仲修诗沉着浑雄得盛唐气格李伯承之亚也诗话昭陵尝遣中使索其题册呼曰念庵念庵副使别字也因赋诗云更生双鬓已萧骚敢谓文章擅彩毫过误偶承明主问因縁不是郁轮袍人传其事以为列朝所未有诗亦爽豁惜集不传】
　　瓮山耶律丞相祠作
　　迢递荒山下披榛拜古祠衣冠犹昔日嵗月已明时溪逺泉声细林深日影迟黄沙空朔漠谁与问荒碑
　　燕京歌
　　元防初分庭燎光君王亲御紫霞觞不知五夜春多少白日犹闻蜡炬香
　　塞上曲
　　龙沙近接古檀州多少从军倚戍楼寒夜不堪愁絶处西山片月挂城头
　　九日独酌
　　南山遥对菊花开欲采无人为举杯纵説柴桑贫谢客何曾不许白衣来
　　张四知【一首】
　　四知字子畏汝阳人嘉靖庚戌进士除刑部主事转兵部郎中出为四川按察佥事有韶亭集
　　上巳送陈子韶赴浙东佥宪
　　暮春燕地草萋萋冠葢追随汉苑西尊酒不须临水泛宫莺已听隔花啼风流逺媿山隂客丽藻新传上已题况是河梁明日别离裾莫惜暂相携
　　陈宗虞【一首】
　　宗虞字于韶阆中人嘉靖庚戌进士厯官按察副使有卧云楼稾六亭集【穆敬甫云陈君诗过于激烈】
　　送胡生南归
　　扬子江风落暮潮洲夜月起兰桡西湖归去三千里家在芙蓉第一桥
　　翁梦鲤【一首】
　　梦鲤字希登莆田人嘉靖庚戌进士有雨川集
　　次忻州
　　故园杳无际凄然客思多雪中归代郡冰上度滹沱野戍孤烟出寒空一鸟过边庭谁与晤独赋式防歌陈　柏【一首】
　　柏字子坚沔阳州人嘉靖庚戌进士厯官按察副使有苏山集
　　送正卿弟之黎平
　　匹马迢迢渡五溪双旌遥指夜郎西莫憎逺道犹千里随处花开更鸟啼
　　田汝麟【二首】
　　汝麟涿州人嘉靖庚戌进士
　　燕衔泥
　　燕衔泥巢君屋不食君家米与盐但借君家梁上宿胡为闭门相弃逐
　　游空同山歌
　　空同山乃在泾水之南太白西危峰峭壁与天齐上有栖云千尺之幽洞下有回流万折之深谿烟岑古木渺无际虎豹鼪鼯白昼啼忆昔轩辕帝问道广成子煮铜荆山下链药鼎湖里道成骑龙飞上天空留鹤巢云烟鹤招之不可得翩翩四万八千年我来空同寻仙迹欲索珠游无极尘海茫茫何处求山寒日夕天空碧
　　方静【一首】
　　静字定之歙县人嘉靖庚戌进士累官南京户部右侍郎【王仲房云定之祖法盛唐而于王孟尤近若流水不知处幽禽相与飞不知春色减忽见林花飞永日空山寂幽然时一吟宛然二君遗响也】
　　东岩
　　岩端曙日辉巗下启松扉流水不知处幽禽相与飞青山长对席白髪久忘机试与西邻叟携壶上翠防栾尚约【一首】
　　尚约字孔源胶州人嘉靖庚戌进士由溧水知县选授江西道御史谪安州判官迁懐庆推官被论削籍
　　【诗话孔源宫词不失温柔敦厚之教】
　　宫词
　　玉箫吹断落花香空结流苏五鳯皇不遣和戎即恩幸敢矜顔色过昭阳
　　冯皋谟【一首】
　　皋谟字明卿海盐人嘉靖庚戌进士由刑部郎中出为江西按察佥事厯广东参议副使福建左参政有丰阳集
　　泊鸳鸯湖迟友不至
　　野客饶春兴轻舟坐夕曛湖光天下上暮色水氤氲戍鼓连城动渔歌隔岸闻参差吹未巳独立望夫君潘季驯【一首】
　　季驯字时良号印川乌程人嘉靖庚戌进士除九江推官擢江西道御史陞大理寺丞厯少卿以佥都御史治河累官南京兵部尚书罢归起刑部尚书加太子少保总理河道有留余堂集【诗话印川自嘉靖乙丑受命治河至万厯庚辰工成著有宸断大工録先后四总河务晚辑河防一览其大指谓通漕于河则治河即以治漕防河于淮则治淮即以治河合河淮而同入于海则治河淮即以治海立意在筑隄束水借水刷沙以此奏功百年以来俱守其规画可谓能捍大患者独怪天启初补諡列朝名臣而公独不与焉録其诗为之叹息】
　　除夕
　　行到海穷处仍惊歳尽时灯前谁共影愁里强吟诗游子归何日芳春坐可期满城箫鼓动客思已凄其梁梦龙【一首】
　　梦龙字干吉真定人嘉靖癸丑进士改庶吉士累官吏部尚书加太子太保赠少保諡贞敏
　　宿三川驿
　　寂寞三川驿风尘苦见侵王程方未巳客夜且髙吟山火延危岭泉声聒逺林幽懐良不浅何日慰招寻曹　梅【一首】
　　梅字子和盐山人嘉靖癸丑进士官郎中
　　沅州道中
　　乱山盘错入沅州瘴雨蛮烟动客愁囬首燕南家万里斜阳谁倚故园楼
　　孙应鳌【一首】
　　应鳌字山甫贵州清平卫人嘉靖癸丑进士厯官南京工部尚书赠太子太保諡文恭有学孔堂稾
　　华山杂咏
　　玉女窗开眼倍明仙童肃队奏鸾笙海云初散蓬莱股人在苍龙背上行
　　王一鹗【一首】
　　一鹗字子荐曲周人嘉靖癸丑进士厯官太子少保兵部尚书有舂陵集
　　三月晦日
　　花外东风送马蹄平原一望草萋萋黄鹂苦欲留春住深树斜阳到处啼
　　张　翀【三首】
　　翀字子仪栁州卫人嘉靖癸丑进士厯官兵部右侍郎天启初追赠尚书諡忠简有鹤楼集
　　别贵竹诸友
　　十年与君游千里与君别把袂意不言含杯气欲絶渐隔潇湘云空留夜郎月一曲瑶琴弹知音对谁説
　　登焦山夜归
　　短棹乗风去轻舆帯月归花香入径细渔火隔江防逺寺犹闻磬荒村半掩扉石桥横渡处醉看海云飞
　　有懐
　　五落龙山叶三来雁足书梦中亲舎近天外故人疎寥濶乾坤里疎狂醒醉余秋风吹短髪溪畔独踌躇厐尚鹏【一首】
　　尚鹏字少南南海人嘉靖癸丑进士除平乐知县入为监察御史厯官右副都御史巡抚福建天启初追諡忠敏有百可亭摘稾
　　【诗话少南视鹾两浙总理两淮长芦盐屯身处脂膏不能自润集中虚室行去细视缾中久无粟举火终朝待邻曲长饥近午始一餐敢望丰年收万斛自注三月中旬已贷粟矣即此亦是难得】
　　秋日园居
　　物随时变那堪问歳华晚风三径竹朝雨半篱花自比禅居静从教物论哗浮生何所有醉处便为家吴时来【一首】
　　时来字惟修仙居人嘉靖癸丑进士厯官右都御史掌院事卒諡忠恪有梧斋集
　　焦山夜归
　　古寺探幽去山城倚醉归留人林月上醒酒暑风防渔唱揺江渡村灯照夕扉独怜沙上鸟已宿尚惊飞杨　防【一首】
　　防字质夫虎贲右卫人嘉靖癸丑进士厯官右佥都御史巡抚山西
　　雁门述懐
　　昔称雁门郡嵯峨抱万山楼烦隐天际滹沱水潺湲寒沙惨白日北风摧朱顔封侯讵非愿王事顾多艰丈夫志四方兹游何时还
　　李　蓘【六首】
　　蓘字于田内乡人嘉靖癸丑进士选庶吉士除检讨迁南京礼部郎中厯官提学副使有太史集
　　【诗话于田博洽中州人以拟杨用修而归田之后纵情声伎放诞不羁女优登场至杂伶人中持板按拍主人知而延之上坐恬然不为怪及去借主人枥上马挟女优连骑而去此其狂态更甚于用修矣诗亦少深思絶句颇强人意】
　　懐姚叙卿谪居
　　自从东郡别君侯吴楚茫茫怅逺游故国莺花牵客梦大江风雨动人愁偶縁散吏调琴鹤无复题诗上酒楼驿骑萧条山海隔逐臣心事两悠悠
　　嘉靖宫词【四首】
　　沉水龙涎彻夜焚桂宫芝馆结祥云坛前才布诸天位苑外先催学士文
　　玉貌终年侍禁闱每逢时节赐金绯君王不爱纎腰舞裁作雷坛拜斗衣
　　小车飞曳向都翠羽金翘笑自扶玉蝀树边长日市内珰争买大秦珠
　　泥金检玉祝长生万国封章止进呈月满西宫更漏永九重风落步虚声
　　都城杂咏
　　西宫白日静波流小殿玲珑夹御沟花树重重春烂漫游人偷上洗妆楼
　　徐师曽【一首】
　　师曽字伯鲁吴江人嘉靖癸丑进士选庶吉士授兵科给事中厯刑科左给事有湖上集【诗话伯鲁説经铿铿又辑文体明辨以廸后学一官清要五疏乞归其述志赋云相先民之不朽兮托三事而流传吾何有一于兹兮死速朽而犹惜青春之不我与兮忽已至乎衰年胡不及时以精进兮择可修而勉旃昔贤有言耄未至惛衰不及顿尚可厉志于所期又言进不及达退无所矫伯鲁之谓矣诗亦清婉葢斤斤学唐者】
　　宿砖河驿
　　渡头风色晴渔火隔沙明帆逐暮云落潮随春水平长芦昨夜月甲马旧时营关隘今无事稀闻击柝声顾曽唯【一首】
　　曽唯字一贯吴江人嘉靖癸丑进士除金华知县擢浙江道御史巡按广西引疾归有闽越杂咏
　　同賔峰集我渡山房
　　旅客贪呼伴芳尊共解顔清池来浴鸟髙阁俯重山堕酒松花细抽梢竹笋斑【一作当轩萝月闲】夷犹二三子竟日不知还
　　姜子羔【二首】
　　子羔字宗孝余姚人嘉靖癸丑进士除成都府推官入为礼部主事终行太仆卿【黄太冲云太仆幼侍王文成讲席不与诗人争一聫半句之工然俊爽之气涌出行墨之间不可掩也】
　　登峨嵋絶顶吟
　　君不见大峨之山矗西土乃在轩辕之台列仙之府我骑飞龙叩天戸九州厯厯皆可数初由平陆瞻青冥丹梯翠磴愁攀登亦鸟伸而猿引斯飇举而云升下视大壑不知其防万仭惟见长蛇尺蠖挂絶壁之苍藤攀危厯险趣未毕积雪隂风转萧瑟初疑云自石中生宁知日向云间出普贤岩前云日晴圆光倒照何荧荧晔然五色相照耀有若虹蜺跨海掩赤城是非山泽气无乃隂阳精须防云散日西走光亦随云隠岩口对此喜极心神舒圣灯又出南山隅初防一炬何趦趄少焉万簇皆东趋神竒鬼怪事殊絶银灯火树焉足娱归来作歌但坐啸还问山灵有意无
　　下岩寺
　　一入招提境登临思已牵地将金作界山以玉为泉僧定鱼皆出江空月自悬虚岩尊者像幻迹至今传郑　茂【一首】
　　茂字士元莆田人嘉靖癸丑进士除海盐知县擢兵科给事中厯官河南按察使
　　过草萍驿
　　古驿荒烟断征骖向晚停吟回江雨白坐对越峰青万事皆蕉鹿吾生亦草萍劳歌犹未巳短铗复冲星林　命【一首】
　　命字子顺建安人嘉靖癸丑进士厯官广东按察使有阳溪集
　　游定恵院和韵
　　言防僧舎出东门紫菊黄橙处处村秋尽逺峰含翠霭天寒断岸落潮痕山中花谢台空在亭上诗成酒续温不见美人湘水畔数声渔笛欲消魂
　　季　科【三首】
　　科字与登江隂人嘉靖癸丑进士除行人选授礼科给事中出为江西布政司防政有雪浪间居二稾了庵鸥盟録
　　【诗话与登归田之后田产所入悉以筑圃圃在万寿山麓中有六曲径苍雪岭赐间堂雪浪湖湖中有青螺墩妙髙阁湖上有寄寄堂红云阁华阳防天又凿洞为小桃源中有赤城楼来鹤亭桃花泉曲水亭云林桐江片石恒与朋旧觞咏其间足称好事诗亦安整不佻】
　　太保顾惠岩公只役泰山途次和答
　　紫极传丹诏青霄访玉华霓旌翻日观瑶岛接星槎寒蹋峯头雪晴攀海上霞翩跹双白鹤遥驾五云车
　　次韵答邓薇山社长
　　祖席分襟地江闗积雪天宁知庐阜约翻上汶阳船梦断清秋半书来白雁前心期渺流水虚奏伯牙弦
　　曲水亭
　　飞瀑云中响清觞石上浮兰亭还我辈不减晋风流侯　祁【一首】
　　祁字应文郓城人嘉靖癸丑进士厯官【阙】　知府
　　浮图峪
　　雄闗北峙万山中天外浮图接太空白马逺从青海入紫台髙与碧云通秋风沙塞寒烟暝古戍旌旗晚照红自是圣朝无战伐汉家不数贰师功
　　刘　侃【一首】
　　侃字正言京山人嘉靖癸丑进士由户部郎中为知府有新阳馆集
　　陇西杂兴
　　西极秋髙白鸟翻慿阑送目到河源乆无槎影通银汉遥见天光下火敦青海风涛还积石玉门车马半中原昆仑故是征西路寄语山前吐谷浑
　　盛　周【一首】
　　周字文郁秀水人嘉靖癸丑进士除知浦城县入为刑部主事厯郎中出知东昌府
　　【诗话太守少从王龙溪游与沈先生靖夫讲学于闻湖书院遗址在梅家荡水中央其子姓至今聚族于斯闻其报最日忤分宜父子不得台谏葢庄士也】
　　蔡见麓过夜坐
　　南浦停车暝色催故人相见且衔杯月明何处吹长笛落尽空山防树梅
　　王可大【一首】
　　可大字元简吴江人嘉靖癸丑进士台州知府有悬筒集
　　宫词
　　承眀殿里谏章来封事君王次第开此日升平边圉静日斜犹自在平台
　　史起蛰【一首】
　　起蛰字徳龙江都人嘉靖癸丑进士
　　江上
　　溪云窈窕海天晴槛外江流似掌平午梦醒来无一事水云亭上看潮生
　　吴文华【一首】
　　文华字子彬连江人嘉靖丙辰进士累官南京兵部尚书赠太子少保諡襄惠有济美堂集
　　谒岳武穆祠
　　防树萧森岳庙东一杯懐古酹西风凯歌竟负黄龙饮信誓虚传铁券功无复翠华回絶漠最怜白雁入行宫神州恢复千年恨读罢遗诗恨未终
　　方九功【一首】
　　九功字允治南阳人嘉靖丙辰进士厯官南京工部右侍郎有息机堂稾【欧祯伯云允治诗严整夷惕范介孺云允治音节清亮意趣隽永独超物外不罥一绮丽语】
　　泊沧州有感
　　世事看流水漂零见此身他乡犹是客失路竟依人树引长堤暮花残故国春卷帘聊对酒幽寂恐伤神周　诗【一首】
　　诗字兴叔钱塘人嘉靖丙辰进士厯官通政使有与鹿集
　　赴天津
　　仲夏众芳歇沃野羣卉稠曜景穷北陆薰风献南陬伊余赴期防东骛戒方舟晴雨逓昏昼凉燠变絺裘潆洄见湖澳寂厯懐沧洲结髪事明主防勲慕前修名贱业匪建时往命不犹才将世途左道与隠者谋漆园侈达生柱下崇致柔优哉聊卒嵗庶以谢愆尤
　　胡　直【二首】
　　直字正甫泰和人嘉靖丙辰进士除刑部主事出为湖广按察佥事厯四川布政司叅议乞休起补湖广提学副使陞广西左叅政归有衡庐精舍藏稾【孙山甫云正甫胸次洞然有物我同体之懐故其诗畅而鬰直而婉天趣独深非追琢可及】
　　登衡岳
　　弱龄慕遐举中为世网婴虽抱及物志而非济时英家本衡庐交早负泉石盟秉宪渉湘沅吏事滋牵萦灵岳奠疆域渺若隔蓬瀛恭承帝新命驾言自西征廻车恣探厯使我夙心倾朝暾荡云巘导我游上清吾衰疲尘鞅学道未有成安得同心友眷言事耦耕
　　龙洲
　　窈窕繁花路清虚野甸居渐为逃世客嬾荅贵人书水阁依鸥鸟尘编信蠧鱼日防垂钓侣长到月明初张　潜【一首】
　　潜字用昭华州人嘉靖丙辰进士除户部主事转员外改礼部厯郎中出为广平知府陞山东左防政有东谷集
　　送邃庵相公廵边
　　羽书昨夜入甘泉朔漠流沙起塞烟遂使至尊亲授钺遥烦上将出廵边望隆数入论思地寄重三持节制权诸镇安危忧不细宵衣应待凯歌旋
　　黎民衷【一首】
　　民字惟和从化人嘉靖丙辰进士厯官吏部郎中出为广西防政
　　月夜吴舍人过集
　　向夕羣愁起幽期幸不迷天垂鳷鹊外城转凤皇西翠斝淹宫漏春星散马蹄十洲飞梦逺何路问丹梯姚汝循【六首】
　　汝循字叙卿上元人嘉靖丙辰进士除杞县知县迁南京刑部郎中出知大名府谪嘉州知州有锦石斋集
　　【诗话叙卿诗格不髙然五古逺仿陶韦近体能宗太厯此益藩潢南道人入之李何诸公之列目为盛明十二家也】
　　夏夜对月
　　落日暑暂歇微风荡灵襟嚣尘净庭宇竹树森繁隂皎月墙东来照见石上琴挥手一再鼔悠然生逺心钟期乆不作千载谁知音
　　秭归立秋
　　晷运相推斥昨夏今已秋蝉鸣不歇大火莽西流人生寄一世漂如波上沤乃为一尺组而来万里游琴书委不理与言非故俦晓起戴星行入夜尚不休劳劳寡懽悰戚戚増烦忧短景易以迈兹嵗且复周功名建何时霜华欲满头自不坚始愿及此将谁尤
　　自横梁放舟还郡
　　解缆横梁渡鸣桡濯锦川秋山初过雨夕涨欲浮天四野明残照孤城合暮烟媿无仁者政竹马亦桥边
　　半峯禅院迟同游诸君
　　策杖欵禅扃垂藤交古路却顾后来人苍苍隔烟雾
　　囘雁峯
　　囘雁峯头望帝京寒云黯黯不胜情贾生已道长沙逺今过长沙又防程
　　巫峡书所见
　　巫山万仞鬰嵯峨巫峡嘈嘈涌白波多少行人齐下泪渔郎犹唱竹枝歌
　　施笃臣【一首】
　　笃臣字敦甫青阳人嘉靖丙辰进士官至顺天府尹
　　社日沽头作
　　萧萧沽城东累累陌上墓扫除骨肉稀含凄当古路墓上车马喧墓中人不寤摵摵白杨枝怪鸱啼无数人生若流水一去谁回顾形骸草木姿讵比金石固往者何足叹来者将焉措驱车此彷徨拟续招魂赋
　　卞　锡【一首】
　　锡字叔孝嘉善人嘉靖丙辰进士除中书舍人选吏部稽勲主事有豹山集【陈仲醇云分宜柄国言者以蚍蜉撼树不胜者止司勲往往抗其盛气方袖封章弹之适闻亲讣还里故其居恒所为诗聊萧不平感慨毕露】
　　晓舟即事
　　野寺侵云出千家草色匀晩风吹浪白夜雨湿苔新去雁声何急当楼皷尚频回看烟树合残月下城闉郑　洛【一首】
　　洛字禹秀安肃人嘉靖丙辰进士除登州推官迁广东道御史累官少保兵部尚书兼右都御史赠太保諡襄敏
　　冬夜独坐
　　天涯嵗暮夜凄凄皷角初传月已低一榻悠然成独坐不知身寄玉关西
　　曽同亨【一首】
　　同亨字于野吉水人嘉靖巳未进士累官太子太保南京吏部尚书諡防端有泉湖山房集
　　赠赵大防赴山西
　　雁门关外羽书飞帝念西征数解衣边徼皷鼙浑未歇人家烟树觉全稀无烦兵法储行槖自请长缨出禁闱十二屯田方畧在防勲防拜彻侯归
　　魏时亮【一首】
　　时亮字敬吾南昌人嘉靖巳未进士以兵科左给事使朝鲜累官南京刑部尚书
　　平壤拜箕子墓并访井田遗迹
　　禹范留西土先生独向东道无浮海叹义与采薇同旧井存殷画冔冠尚古风荒丘平壤外麦秀想遗宫沈节甫【一首】
　　节甫字以安乌程人嘉靖巳未进士累官工部左侍郎赠右都御史諡端靖有太朴集
　　题且住轩
　　此邦非吾乡此室非吾庐情知匪乆客且复卜其居萧萧环堵中俯仰欣有余天地为逆旅百年亦湏臾羲娥无停毂吾生自有初念此坐长叹秋风起庭樗飘蓬任回飇素位恒晏如
　　张　卤【一首】
　　卤字召和仪封人嘉靖巳未进士厯官右副都御史巡抚真定改大理寺卿调南京太常寺卿
　　得张崌崃铜梁书
　　万里蚕丛寄一书开缄涕涙满衣裾可怜话别六年后同事招魂九死余事过始谙浑失计眼前莫更问何如寒灰老我心定汴水河干已结庐
　　沈　奎【一首】
　　奎字文叔江隂人嘉靖己未进士除户部主事厯郞中出为浙江按察佥事分巡嘉湖迁江西布政司叅议有归兴集
　　富春
　　雨后众山青汀边双鸟白挂防趁西风遥看富春驿沈啓原【五首】
　　啓原字道升秀水人嘉靖巳未进士厯官陜西按察副使有鷃园草
　　项里西楚霸王庙
　　符命通神契天心屈霸图风云空叱咤陵庙且榛芜悔失师中范徒怜帐下虞江东余父老伏腊走村巫同刘教授罗训导再过福昌寺赴县尉祝子饯
　　为践东林约相要竹里行升堂秦博士倚席鲁诸生吏道空驰传賔筵再鼓笙不缘仙尉引谁共冶游情
　　懐陆仲长
　　京洛追游处春风次第吹官从一命始别是隔年期药裹趣中禁方书得上池正逢欣赏日未许动乡思
　　谒宋真宗庙
　　玉辇巡游处荒亭半緑苔攀号龙已去瞻礼客重来汉畤空遗迹秦封亦有台何如恭巳日稽首咏康哉冬日偕袁池南杨完愚陈防石饯卢外山乡丈于灵应观觞咏移日
　　饮饯离亭日半黄飞云落叶对清觞江山去住皆陈迹賔主东南是故乡翠竹含风仙院静白苹牵浪楚天长追攀未尽登临兴野水寒禽又夕阳
　　钱　镇【四首】
　　镇字守中乌程人嘉靖巳未进士官兵部郎中有淡庵集【许孟中云淡庵诗冲逸似陶韦】
　　【诗话守中从唐子镇讲学居弟子之首而诗无尘腐之习中年卜宅思溪掘地得宋王观察永从墓亟掩之而筑堂其上不以为忌也永从尝刋五代史纂误杂録二书置本郡庠后取以补监本见陈氏书録解题今思溪土人不复有知其姓名者矣録守中诗附识于此】
　　余不前溪
　　苕水从南来真源自天目始出才涓涓蛙跳雀可浴东风桃花水一夜髙于屋百里下吴兴一汛更一曲青山浮水面处处居可筑草伊谁亭名花间疎竹自昔称余不佳名岂虚辱
　　山中杂兴
　　结庐傍青山绳枢瓮为牖生涯陌上桑行迳门前栁独行媿偊偊顾盻无与偶防杖求友生陶潜去我乆岂伊逃醉乡翻念鲁中叟寂寞柴桑间岂意千载后庐山旧游路往迹今已朽古今谅同辙怅望一骚首
　　新晴散歩
　　自唘郊扉曳履行傍溪云日放初晴新皇拔地已数尺黄鸟隔林时一声老去任情忘检束客来废礼阙逢迎家临西塞清溪口坐防桃花锦浪生
　　田家杂兴
　　细艸行来芳径修篁覆处茅庵借问丈人生计薄田自种溪南
　　张祥鸢【六首】
　　祥鸢字道卿金坛人嘉靖巳未进士除户部主事厯员外郎中出为河东运司同知迁知云南府有华阳洞稾虚庵集
　　【诗话道卿诗潇洒絶俗颇类永嘉四灵】
　　东平道中
　　驱车涉长道荒涂旷无人斜阳澹古木惊风翼征轮馆莽牢落日暮寒城闉停骖一以憩振我衣上尘庭树集归鸦依依得所欣如何客游子不念平生亲
　　新秋帆舟过西庄听雨话旧
　　放船秋水落能载两三人坐爱清波影轻揺白防巾到门才繋缆借艸便垂纶野饭无兼味嘉鱼色胜银
　　京口月夜惜别
　　春江明月夜不是别离时酌以桃花酒赠之杨栁枝转蓬身共逺倦鸟意俱迟明发天涯路青山恼梦思
　　园居
　　人境重重隔溪流宛宛分竹隂飞翠雨花气结晴云篱缺牵萝补园芜植杖芸禽言能细译幽事赖先闻
　　上巳日寄郑虚舟
　　三月三日春可怜百劳声里花如烟临卭大夫有佳客广文先生无酒钱放歌谁和舞雩曲洗砚独写兰亭篇我欲从之问竒字出门无那春风颠
　　登北固山
　　孤峯缥缈赴江天白石红尘树杪县一道澄波开断壁千林黄叶下寒烟雕盘寥廓秋风急山缺西南落日圆万里中原劳北顾萧梁陈迹酒杯前
　　申时行【七首】
　　时行字汝黙吴县人嘉靖壬戌赐进士第一累官少师兼太子太师吏部尚书中极殿大学士赠太师谥文定有赐闲堂集【冯元成云申公有韵之文对口立就不为呌嚣亢厉之音卑弱浮靡之调古体渊源建安近体沉浸初唐不事摹袭而自无不合诗话赵尚书羾识于足益于早嵗顾尚书璘识张叔大于童时传者以为佳话先太傅公九龄获见文定文定特起避席时先公末就塾文定留之邸第读书一日从师出游先公失足蹈污尼文定命僮子回取履童子误持文定朝鞵至先公不敢纳文定笑曰履之终当践我迹耳及举顺天郷试同学少年有恃才者曰朱兆隆亦能成名邪文定怫然曰兆隆将大魁天下若辈焉知明年先公果胪传第一其藻鉴不爽若是文定不以诗见长然钜篇长律铺扬典丽足令操觚者缩手如云老去空悲千里骥秋来真忆四腮鱼风度可想也】
　　题清秋出塞图
　　生不识医无闾梦不到狼居胥瞥然示我出塞图令我目心神徂忆昔筹边赞庙谟桓桓司马杰丈夫帝授节钺临莬髙凭熊轼佩虎符榆关九月沙艸枯霜鹰下击秋原芜烟荒云惨天糢糊惟兹辽左僻海隅频年侵扰无宁都射雕跃马弯强弧司马申令陈师徒指挥铁如意玩弄金仆姑扬旌督战亲援枹万卒超距争先驱奔狼突豕皆就俘凯歌入奏天顔愉司马让功欿若无伹云将士多勤劬何以劳行役请蠲幕府租何以恤饥疲请发司农储人人挟纩齐欢呼自从司马归江湖辽人茹苦若堇荼荷戈不解甲挽粟仍飞刍羽徼徴材官络绎在道涂震隣之恐非剥肤骚动根本何为乎安得再起司马登戎枢坐纡长防销隠虞国威震疉边人苏
　　洞庭篇寿严中翰
　　崔嵬乎洞庭之山乃在勾吴之墟具区之薮芙蓉防防七十二双结青螺绾其口我昔淩沧洲振衣千仞巅西登缥缈接银汉东望莫厘生紫烟珠宫贝阙俨相向恍似员峤方壶天吾闻灵威丈人入林屋手探苍水金庭箓又闻毛公羽化留空坛时有鸾鹤来云端兹山信美多灵秘幽栖故是神仙地主人三殿倦挥毫出山便作还山计只今六十早归田摄生日诵叅同篇洞庭之水酿春酒醉来恣拍洪厓肩
　　哭王子幻
　　惨澹江天里何人问客星空传怀旧赋无复艸经物外悲长往人间忌独醒牀头孤剑在永夜泣青萍
　　送初主簿罢官归楚
　　吴苑初倾葢荆门早挂冠宦怜潘岳拙曲和郢人难畏路穷栖棘芳洲信采兰浮沉何足问江汉有渔竿
　　大阅诗应制
　　庙畧收羣防宸游简六师代当全盛日春是大搜时云捧苍龙驾风回翠凤旗辕门开复道帐殿绕行麾细栁前军驻长杨后骑随虬须天防将猿臂羽林儿拂劒星文动弯弓月影披连营分雁翼布阵合鱼丽礼示三驱正锋藏九变竒张侯仍是豹贾勇尽如罴引满双鹏落腾空万马驰元戎归节制法从肃威仪讵数夸胡猎还欣奏凯期大风歌汉士吉日诵周诗我祖黎庭烈先皇保泰规永言思继述持以赞雍熙
　　立春日赐百官春饼
　　紫宸朝罢听传餐玉饵琼肴出大官斋日未成三爵礼早春先试五辛盘回风入仗旌旗暖霁雪当筵箸寒调鼎十年空伴食君恩一饭报犹难
　　辛夘元日
　　紫宸元防辍朝天咫尺无由捧御筵迟日曈昽虚正殿非烟缥缈在甘泉王师未奏康居捷农扈谁占大有年衮职自渐无寸补惟应投老赋归田
　　余有丁【一首】
　　有丁字丙仲鄞县人嘉靖壬戌赐进士第三除编修厯司业洗马右谕徳左庶子出为南国子祭酒召入为少詹事兼侍读学士迁太常卿厯礼部左右侍郎改吏部进礼部尚书入直文渊阁改户部尚书兼武英殿大学士终少傅兼太子太傅建极殿大学士卒赠太保諡文敏有文敏公集
　　【诗话文敏送肖甫一律絶类刘文房】
　　送张崌崃
　　客行新霁后曙色唘城头晓径穿云湿春塘带雨流江篱牵客思山鸟动春愁何事新芳歇王孙不可留蹇　达【一首】
　　达字子修重庆人嘉靖壬戌进士累官太子太保兵部尚书
　　冬日登毘卢阁
　　塞雁南飞逈髙楼北望寒暮云千嶂暝积雪万家残四海徴输尽三巴道路难天涯对揺落那得旅愁寛林　烃【三首】
　　烃字贞耀闽县人嘉靖壬戌进士厯官南京工部尚书有覆瓿集
　　诸公饯送城南楼寄谢
　　冉冉嵗云暮于役殊未休冠葢集相送置酒城南楼微雨霁朝景骋望消人忧苍苍逺山色浩浩清江流丹枫罗曲岸白鸟戏中洲景物纷可恱骊歌促行驺衡门昨栖迟杖屦忝从游奈何逺离别一日如三秋索居感羇旅乆要慕前修适意岂非达徇禄良足羞山灵勿相诮早晚归林丘
　　府江渡
　　朝发阳朔崖暮次昭潭渡行迈千余里孤舟日东骛川途阻且长耳目渐非故巉岩夹崇山杈枒罗茂树四望寡人烟三时昏瘴雾深林蹊径絶怪石波涛怒虎穴幸徙踪狼烽犹置戍客子独何为艰险常道路虽懐叱驭心宁免垂堂惧白日易蹉跎髪忽改素人生苦拘束多为浮名误万事良悠悠达生庶可慕
　　苦雨述懐
　　我行赴京华征途才及半渡江越淮南原隰何渺漫溽暑当兹时气变昏旦迅雷激中宵隂云翳层汉山雨骤淋漓川流俄浩涆阳乌避何许水鸟羣相唤髙浪没危桥飞湍泻崩岸我马淖不前我车靷已断屈诘厯羊肠回顾屡颠汗仆夫仰天号客子抚膺叹吁嗟行路难徬徨日将晏尘中苦局促物外思萧散挂冠亦繇人何事长羁绊
　　戚元佐【一首】
　　元佐字希仲秀水人嘉靖壬戌进士除礼部主事厯员外郞中陞尚寳司少卿有青藜阁稾【诗话吾乡彭子殷论诗即尚七子然其诗不类也至戚希仲则余以七子为圭臬弇州列四十子不及希仲何与】
　　早朝
　　凤掖传呼早晨趋逼禁闱天香浮辇静宫漏隔花微仙掌明河动周庐列宿稀不知风露重先湿侍臣衣髙则益【一首】
　　则益字受所南昌人嘉靖壬戌进士官至四川叅政
　　圣驾大阅歌
　　平明仙跸下丹霄千骑风云拥射雕尽道吾皇能将将军中谁是霍嫖姚
　　蔡可贤【一首】
　　可贤字子齐成安人嘉靖壬戌进士官至按察副使有西征鼓吹
　　楼烦
　　山后山前十六州天涯尽处是偏头云开大漠风沙走水折长河日夜流万户金缯愁见月千羣铁骑畏逢秋却思大汉无中防一曲胡笳倚戍楼
　　郑履淳【一首】
　　公字伯寅海盐人嘉靖壬戌进士除刑部主事改尚寳司丞建言廷杖终光禄寺少卿有集【诗话昭陵继世海宇宴清少卿时为尚寳丞初无言责乃上痛哭之书至云物怪人妖天鸣地震彗星两见于尾女日月继蚀于元春鬼神告凶灾害洊至始有陈渉与赤眉之徒窥伺于世虽李纲宗泽之才展布犹难其亦过于激烈矣当日予杖一百流血濡缕至今遗袴藏其故宅】
　　春闺
　　朝来灵鹊绕檐鸣果得云笺慰逺情伹说别来长见忆归期依旧不分明
　　沈华【一首】
　　华字防伯一字少河嘉兴人嘉靖壬戌进士除礼部主事厯官南京太常寺卿转大理寺卿【诗话明南都太庙嘉靖中为雷火所焚尚书湛若水请重建而夏书阿世宗意请罢有防并入奉先殿按长陵每自称曰朕髙皇后第四子也然奉先庙制髙后南向诸妃尽东列西序惟防妃一人具载南京太常寺志葢髙后从未懐妊岂惟长陵即懿文太子亦非后生也世疑此事不实诵沈大理诗斯明征矣大理性恬退不乐膴仕归遂洁白之养殁后孙传弓摭拾遗集早夭失传是诗获于髙工部寓公家】
　　敬礼南都奉先殿纪事十四韵
　　髙皇肇太庙松桷连穹霓尊祖有孝孙典礼遹升跻一从迁都后遗制终未暌有司列俎豆上公视瓒圭岂意嵗甲午烈火隳榱题譆譆出出音其兆先端倪盈廷议移祀中废成町畦犹余奉先殿荐新及葅臡防臣承祀事入庙歌鳬鹥髙后配在天御幄神所栖众妃位东序一妃独在西成祖重所生嫔徳莫敢齐一见异千闻实录安可稽作诗述典故不以后人迷
　　徐廷绶【一首】
　　廷绶字受之淳安人嘉靖壬戌进士除刑部主事厯员外郎中出知辰州府迁陜西按察副使有锦泉集
　　胡松麓自瑞州以书见寄
　　搔首西风里懐君思惘然江湖千里隔云树寸心悬客泪随猿落乡书有雁传惟应今夜月相对共遥天穆文熙【二首】
　　文熙字敬甫东明人嘉靖壬戌进士除行人进司副迁工部员外改尚寳司丞转吏部员外出为广东按察副使有逍遥园集【石拱辰云敬甫早年诗颇象宕摩链既久遂臻大雅】
　　【诗话敬甫论诗沾沾自喜亦强作觧事尔集为刘子盛石拱长所定又安得佳】
　　闻拱辰符卿至自京志喜
　　漳水燕山道路賖相思常苦暮云遮到来不必论时日三见庭前木槲花
　　题干山卷
　　防年为客滞江关夜夜汾阳有梦还卷里书图君莫看断人肠处是家山
　　杨汝允【一首】
　　汝允字惟明南昌人嘉靖壬戌进士厯官姚安知府有九霞山人集
　　同日册封六妃
　　官花日草生春喜动天顔沐宠新同侍翠华游幸地不知辞辇是何人
　　钱　贡【一首】
　　贡字时庸桐乡人嘉靖壬戌进士除知新建县入厯刑部郎中有爱存稾
　　京邸懐归适妻弟唐楮汀来谒于其还赋长句言别
　　此日意不乐掩关有所思忽闻君逺来错愕令我疑平生不辞乡安得来京师去年与君别屈指已一朞南望懐故人日与浮云驰嗟予坐羁束素顔日以缁金门盛才贤迂疎将何为感之百忧集叹息还自嗤君今马首南握手复何辞投簪虽未能烦君语吾儿贫贱虽尔慙富贵匪我期愿言各努力勉将门户支予家柞溪东緑水环茅茨岂独饶桑麻松竹植亦宜好辟十亩园树艺须及时防笋编枳棘灌花引泉池待予此中老与君同栖迟此愿良未果永懐常在兹去去勿复陈人生多别离夜阑欹枕卧暑雨捎罘罳
　　【诗话钱公居甑山之隂没山麓其后人至今聚族柞溪左右桑麻松竹葱旧依然长篇不事雕绘有白太傅遗音】
　　杨成名【一首】
　　成名字志完建安人嘉靖壬戌进士武进知县有遂初集
　　秋日郊行
　　路绕溪流细山廻树色分客沽村店酒牛卧陇头云林叶含秋露溪烟澹夕曛儿童迎我笑拍手自成羣许　国【二首】
　　国字维祯歙县人嘉靖乙丑进士改庶吉士除检讨厯编修右赞善洗马迁南国子祭酒转太常卿协理詹事陞礼部侍郞进尚书入直东阁加太子太保累晋少傅吏部尚书建极殿大学士卒赠太保諡文穆有许文穆公集
　　拟御制劝农诗
　　四民皆天职嗟农独苦辛所以古哲王廵省及兹辰箫鼓吹豳诗训迪良谆谆东郊土脉动好鸟鸣芳春桑间拂其羽催耕一何频乗时播嘉种原隰何匀匀念兹民所天珠玉安足珍一日茍不作饥寒将立臻勿惜沾体劳但忧年嵗屯沾体劳尚可嵗屯伤我民忆昔先皇时端居轸郊闉载赓悯农咏丕扬烈祖仁禁苑籍千亩雨雩百神玉食岂不足贵令四海均九重髙结念况尔谋其身古人有良言嵗计在于寅岂伊公家赋妇子亦相亲春风正发育万物皆鲜新勉以东作力伫见西成禋
　　秋声
　　银汉沧浪净碧空天街一叶下梧桐霜前凄切兼砧杵月里悲凉断塞鸿何处羁人惊伏枕防囘中夜感飘蓬繇来志士轻摇落莫向西风忆桂丛
　　何洛文【一首】
　　洛文字唘图信阳州人嘉靖乙丑进士选庶吉士厯官礼部左侍郞兼翰林院学士有震川集【诗话震川大复之孙仕虽通显诗颇庸熟去祖武尚逺】
　　章皇帝御笔白马
　　台上黄金骏毫端白雪骢玉花生御榻宝绘夺天工照夜双珂莹凝霜匹练空瑶池仙驭逺犹见画图雄周子义【一首】
　　子义字以方无锡人嘉靖乙丑进士改庶吉士厯官吏部左侍郞兼侍读学士赠礼部尚书諡文恪有交翠轩佚稾
　　送何小坡致政还信阳
　　海鹤逺罝网鸿谢鞲笼人间千丈丝安能絷游龙所以达命士脱迹尘嚣中眇兹盈尺组曽是羁我躬何侯东海彦司牧早奋庸一麾指淮右载斾佐汉东斯民有父母国论方尔崇朝宗甫竣事髙蹈随赤松薄言戒行李云归天目峯惜此逺行别不得少从容载歌骊驹词聊以纾我衷
　　林如楚【二首】
　　如楚字道翘官人嘉靖乙丑进士厯官工部右侍郞有碧麓集
　　初秋斋居作
　　招揺指坤隅六龙忽回轸清啇应至碧梧乗夕陨离居及素节徙倚步华楯睠彼元运驰往复良有凖人生何劳劳年命如朝菌曩观随化徂新绪缘物引无以骚人悲将贻荣公哂吾其解天弢去来守牝
　　防江驿
　　停舟异昔年城郭尚依然树影浮天外江流防驿前暮防悬海月晴磬出山烟稍喜春来近居人话种田陈文烛【三首】
　　文烛字玉叔沔阳人嘉靖乙丑进士除大理评事厯寺副寺正出知淮安府迁四川提学副使厯漕储防政福建按察使右布政使江西左布政使陞应天府尹终南京大理寺卿有二酉园五岳山房集【胡元瑞云玉叔诗清婉典饬居然名家】
　　送杨惟乔侍御北上
　　驿路飞新雨荒亭落晩风赐环霄汉上击楫大江中此地曽留犊都人尚避骢春华今又半樽酒防时同
　　送陈仁甫太史使楚
　　玉署承天遣桐圭锡帝封浮湘即司马作赋是元龙春尽寒江雨潮廻故国钟禹碑如可辨还上祝融峯
　　送别
　　落日青丝骑西风白苎词广宁门外栁折尽向南枝管大勲【一首】
　　大勲字世臣鄞县人嘉靖乙丑进士改庶吉士官至南京光禄寺卿有休休齐集
　　安庆渡李阳
　　客路荆舒尽江防海国赊天风蔽晴日烟雨涨平沙水濶疑无岸春深不见花暮潮南浦泊指防驿楼斜胡　涍【二首】
　　涍字原荆无锡人嘉靖乙丑进士除永丰知县再知安福入为广西道御史以建言落职为民有采真堂集
　　【诗话侍御以建言削籍任侠结客所识穷乏多受其恩殁后王承父为具状屠纬真为铭墓王元美为作传咸盛称之诗亦间有合作】
　　过雅宜别业
　　不见王摩诘犹余华子冈隔河山杳霭断树水微茫有子开松径留欢正夕阳渔舟投暝合杯外即沧浪
　　梅
　　陇上春风生江梅防枝发仙人坐吹箫飞堕一楼月潘志伊【一首】
　　志伊字嘉徴吴江人嘉靖乙丑进士除定州知州陞南京兵部员外厯郞中出知九江府谪知陈州移绍兴府同知转南康知府以江西按察副使备兵袁州以行太仆寺卿辖甘肃迁广西防政
　　【诗话潘公从游吾乡沈石云先生之门讲学之余诗不多作所题存石草堂一篇即石云之书屋也】
　　题存石草堂
　　名园迥尘域参差开石林丹梯袭晓光碧嶂含夕隂昔自鬰林来置此闲幽襟缅彼巨灵迹宛在梧江浔夫子肯堂构诛茅面云岑栖岩意已逺陟岵思逾深抠衣縁磴道拭目见嵚崟兹言懐仰止谁谓惬登临
　　沈　渊【一首】
　　渊字子源济南新城人嘉靖乙丑进士改庶吉士授检讨进编修陞国子司业有中秘稾
　　塞上闻笛
　　何处吹羌笛秋风度玉关防年愁作客此日更摧顔惨淡边云合凄凉朔雁还梅花知尽落一夜满天山许　僴【一首】
　　僴字文夫灵宝人嘉靖乙丑进士除三原知县徴授户部主事厯员外郎中出知汉中府调南宁陞陕西行太仆少卿有后崖集
　　西坪路
　　苍苍古木中夕阳忽已晩隔浦闻鸡鸣人家知不逺王　圻【二首】
　　圻字元翰上海人嘉靖乙丑进士除清江知县调万安擢云南道御史出为福建按察佥事谪卭州判官两知进贤曹县迁开州知州厯官湖广提学佥事陞陕西布政使防议有洪洲类稾【吴明卿云洪洲诗不落筌蹄不涉蹊径惟意所适一无蹈袭　郑美命云逺之北地信阳近之海门所称七子此亦一是非彼亦一是非诸君子为的而后进之士射声焉未有能中者也先生诗黜其佻巧而本之自然谢其夸毗而归之实际去其呌噪而由乎冲虚葢矫志而独行者也　陆伯生云先生诗近大厯贞元之际晚年冲逺入陶韦门奥】
　　【诗话洪洲拜分陕之命即诣告终养既归淞江之濵防梅万树目曰梅花源仰屋梁著书门溷皆安席砚所撰续文献通考谥法通考两浙盐志海防志三呉水利考稗史彚编虽舛漏尚多体例未当要亦留心有用之学者】
　　观忠惠祠有感
　　杰哉龙阳尉忠义今所希民瘼一愤激抗疏干天威手持登闻莛口呌阊阖扉但念流亡苦岂惜躯命微雉经悟明主捐生视如归嵗额减过半始愿终不违皇恩与士节千古同光辉春秋荐苹藻英爽此永依遗迹炳简防身沉名自飞愿尔贤达裔奕世延清晖
　　啇邱早行遇雪
　　云暗啇邱野天连葛伯城懐人霄不寐奔命雪仍行粉絮因风舞瑶华带雨倾貂裘寒欲透客泪洒尘缨归有光【六首】
　　有光字熙甫昆山人嘉靖乙丑进士除长兴知县量移顺徳通判迁南京太仆寺丞有震川先生集
　　【诗话弇州早年评震川文谓如秋潦在地有时汪洋不则一泻而已晚嵗乃作赞云千载有公继韩欧阳子岂异趋乆而自伤葢悔之深矣诗非兼擅然犹胜七子成派】
　　逰灵谷寺
　　晨出东郭门初日照我顔春风吹习习好鸟鸣岩阿见黄屋登坡防神仙半日犹山麓十里长松间蜿蜒芳草路寂寞古禅关画廊落丹雘朱户蚀铜环殿起无梁逈墖留玩珠攀苍鼠戏树防野鹿防人闲山深静者爱日宴未知还
　　和俞质甫夏雨三十韵
　　浮云方靉叇光景遂已戢浃旬深霪澍千里破封蛰茫茫河防叹萧萧山鬼泣灵曜防髙居朱明閟赫翕希微澹将开淅沥吹又急遇夜转连绵酾流更湁潗万壑防霵鸣百川灌注入池容添纹縠林色浸淤浥离毕月暂耿宿井星恒湿防滟湖光翻蹙咽海潮涩霓旌尚髙翔云衣犹日缉水覆讵可收天漏谁能葺马牛三江混鸿蒙九峰立嗟我来自东独行阻虚邑梦里思明两筮坎成洊习谁假卜啇葢伹戴杜甫笠缤纷余花落寂寞愁乌集穷巷长闭门髙河近通汲天地政氤氲雷风递呼吸凄凄听晨鸟蒙蒙睇宵熠作乂徴时旸思文忧民粒鼃黾费灰洒鱼虾饶掇拾广室坐増凄匡牀听生悒何由度日阕安能使家给泥涂跲重茧梅润侵什袭寒袍故恋绨澜简庸唘笈顾叹风云满宁使蛟龙蛰短屐徒齿齿折巾空岌岌俯仰观宇宙坱圠迷原隰阻饥知不免寅亮岂所及
　　寳应县阻风
　　夜泊淮隂城蚤向淮南路理棹逢西风猖狂恣号怒清河千里中东风日相悮祈此一日风终竟不可遇苍天岂有心莫可诘其故伹防北去舟凌风如飞渡翻为去人快顿忘吾所务淼淼湖波深今日何可渡
　　邢州叙述
　　为令既不卒稍迁佐邢州虽称三辅近不异湘水投过家葺先庐决意返田畴所以泣岐路进止不自由亦复恋微禄俶装戒行舟行行到齐鲁园花开石榴舍舟遵广陆棃枣列道周始见栽苜蓿入郡问骅骝维当抚雕瘵天马不可求闾阎省徴召上下无怨尤汝南多名士太守称贤侯戴星理民政宣风达皇猷郡务日稀简吾得借余休闭门少将迎古书得校讐自能容吏隠退食每优游但负平生志莫分圣世忧竚待河氷泮税驾归林丘
　　甲寅十月纪事
　　经过兵燹后焦土遍江邨满道豺狼迹谁家鸡犬存寒风吹白日鬼火乱黄昏何事征科吏犹然复到门
　　初发白河
　　边风刮地起黄沙三月长安不见花却忆故乡风景好樱桃初熟正还家
　　袁尊尼【三首】
　　尊尼字鲁望长洲人嘉靖乙丑进士官至山东提学副使有集
　　长安感遇
　　朱华谢南土逰子客冀方岂不念遄归简书劳未遑悠悠若悬旌倐忽意靡常魏牟阻江海蘓子怨何梁失路良可悲旷望迷周行春阳念将歇滞淫非我乡愿假鸒斯翼超飞厯故疆
　　长兴徐太守自汝宁归王元美诸君同集胥江分韵赠之得关字
　　自薄淮阳守终然返故山江湖一麾罢嵗月二毛斑中论何当就浮名秖是间因君梦苕水早晚叩云关
　　送长兄再入留都
　　云阳郭外草萋萋作阵杨花路欲迷防树黄莺啼不歇行人回首晋陵西
　　李　栻【一首】
　　栻字孟敬丰城人嘉靖乙丑进士官至浙江按察副使
　　送友人还楚
　　南浦仙舟发飚风江上清故人从此去怅望若为情落日浮彭蠡归云满洞庭思心逐流水西下武昌城施　爱【一首】
　　爱字欲周福州左卫人嘉靖乙丑进士归安知县有息庵集
　　寄李五
　　噫嘻复噫嘻与君恒别离秖隔一溪水相见良难期芊芊池畔草灼灼园中葵倐然悲风来凋谢寔萋其思君令人老鬓忽成丝赠君青萍劒神物合有时


　　眀诗综卷四十九
　　钦定四库全书
　　明诗综卷五十
　　翰林院检讨朱彞尊编
　　皇甫冲【十首】
　　冲字子浚长洲人嘉靖戊子举人与弟涍汸濂竝有盛名称四皇甫有华阳集【弟子循云兄诗兼综诸体之妙而不能称之以一长尽臻名家之奥而不能拟之以一子此二陆辞藻独秀于平原三谢声华莫先于康乐也如乐府雄深古选雅澹歌行纵逸五言近体之典丽絶句之清婉差弱者其七言近体乎　张文寺云四皇甫之才子浚为冠钟广汉云皇甫昆弟诗如谢家儿女张灯蜡泪皆成珠凤】
　　【静志居诗话四皇甫诗源出中唐兼取材于潘左江鲍清音亮节浄扫氛埃髙苏门华鸿山杨梦山而外无有及之者】
　　顺义战
　　邻有顺义人告我庚戌事八月月生魄道传谙达至朝闻古北屯暮见辽阳骑李生正下帷奋激报守吏守吏不敢言双目乃直视驰马归赴敌城门忽已闭登城望家室膏血乃涂地里闬尽焚烧妻孥身首异李生按剑怒眦裂声色厉讵惜中山羮甘心河东弃惜哉无一兵不能为之计乃有陈使君挺身独不避下令开四门弯弓揷两帜左书报仇文右写勤王字当门据方牀潜军弛衔辔李生与之俱不觉增勇气谙卒来觇窥一矢两人殪卒惊齚指奔仓皇解围去城邑不破残凡以二子庇功髙主不知事往名亦坠斯理自古然况乃居今世请君勿复言此事犹为细
　　安山道
　　泊舟安山道忽见山南船衔尾若鱼丽钲鼓纷喧阗楼橹树干楯笭箵揷戈鋋雕弓赤羽箭朱旗当樯悬长年尽红巾抹额绛丝纒言与郡盗鬭仅不为摧残请看身上创衣血何新鲜闻之不敢进倚櫂生忧煎载闻持节使提兵罗河堧脱者有重聚获者无幸全哀此封中氓弃掷潢池间虽云饥寒故信也谁为宣怀保道不足政刃皆深渊服妖古所畏涓涓乃滔天巢角鉴不显此理庻可研
　　上已观田桥祓禊望所期客
　　青山结层岚新流漾周泽阳景属良辰游人满晴陌联翩塘上行去来江边客拾翠行且留撷芳散还集临赏迟所思揺揺冀来觌梦寐时见之寤言忽复隔昔人三秋怀宵旦今屡易为问修禊人忧心何能祓
　　从田桥石径赴拂水
　　江光开初霁山云未全敛轻烟尚栖花积雨犹在藓携屐遵回麓援萝上修岘环林何逶迤磴道几回转游心自忘罢防足乃知蹇含章乐丘园耽隠易台铉顿使昔念舒乃得今抱展将防出世人一往不复返
　　于岩石上眺东西两湖
　　旭践山中蹊午憩岩上石云移石欲堕雨霁蹊犹湿倚防眺两湖波光涣相袭东若旣纡青西蘅亦凝碧芙蓉落双镜天影浮重璧不覩水分流但觉洲如织樯乌有离声矶鸥无竝翼防兹物化情感彼髙深迹从适得所遣何为苦拘迫
　　维摩寺雨坐
　　回岭无仄径陟冈有夷壤展睐入空蒙游心益昭朗长风吹轻衣飘揺翠微上古寺迷夕烟明灯澹绡幌冥雨从东来惊雷自西往林峦忽不见但闻山涧响景寂非避喧心莹乃成赏为礼沉疴踪因之知幻象
　　送刘朝甫还吴
　　同游心事已成非忍向都亭复送归二月浑河氷尚合三春禁柳色犹微旧来道路愁能记此去音书忆到稀极目轻舟云水上别君那得不沾衣
　　皇甫涍【三十五首】
　　涍字子安嘉靖壬辰进士除工部主事调礼部歴郎中改补右春坊司直兼翰林检讨左迁广平通判量移南京刑部主事进员外陞浙江按察佥事有少集【文徴仲云子安诗沉蔚伟丽早嵗规仿初唐旋入魏晋晚亦造铸词命意直欲窥曹刘之奥而及之兄子浚云子安体骨竒峻词采英发陈风谕则婉而不迫叙政事则直而不俚颂功德则艳而不诬不取妍于一字不求工于一词咏之而有余音咀之而无穷味　弟子循云兄诗错錝魏晋而托宿于唐英特工五言而七言近体薄不经想其为篇也幽以通思舂容以御气婉丽以陈词和易以达理愤懑以抒情緜畅以该事隽永以归趣其始搆也只字不惬于心片言无艳于目蹋壁穷思拥衾寤索曽不少休是以吟苦则弥日不就神来则下笔立成　王元美云皇甫子安如玉盘露屑清雅絶人惜轻缣短幅不堪裁翦　黄清甫云司直咀华八代防心古人每制一篇必经百虑故能尽脱凡近独诣髙逺晚薄杜陵之史心醉殷璠之鉴拟之谢客则调颇遒方之常建则音稍振　陈卧子云少凝思选调意求雅则惟取境不广无纵横宕逸之致】
　　【诗话子安逸藻风飞清文绮合视子循工力悉敌铢两未分宜子浚之难为兄而子约之难为弟也】
　　春日斋中即事
　　仲春气妍和兰薄幽可践开轩望逺野文霞蔼曾巘黄鸟鸣芳菲緑苹泛清浅感物怀古人缃帙聊自展尝钦柳下黜颇悦邴生免茍持齐物心得丧两俱遣
　　秋宵宴防与周山人以言
　　嘉賔眷清夜相与娱思忧忧思沉中曲惜别届徂秋顾念一世间快意焉可求别易防独难世短岁复遒促襟展谑浪感此极欢游明月悬中天芳华随觞流妙歌激云汉为乐四座周抒情告君子太康毋我尤
　　杂诗
　　凝霞晦朱阳繁云结隂有渰兴崇朝滛溢遂成霖涌溜交檐曲浮苕冒水浔冥雾萦緑池悲风激丹岑惟彼倦游客感此物序侵慕类兴长怀含思寄微吟
　　秋日杂诗
　　廓处乏欢悰出门眺长衢悲风吹落日四顾无行车蹉跎失盛年感慨独嗟吁况我在樊笼六翮不得舒抚剑思西迈安能守故庐淮隂困闾里马生恋边隅桑梓岂我志蓬藿非我虞行行舍此去去去浮云俱
　　赠韩侍御谪滁州
　　皦皦原中日照此城阙寒登山送归客临涂怅盘桓借问子何之竒服涉江干逺斥千里道飘飖冒惊湍急觞遡征云悲风激长澜我马怀曾冈伫立发哀叹忼慨无所道赠子以加餐
　　月夜赠伯氏叔季氏山人以言
　　欢游美清夜髙防良在兹金飇薄绮櫺鲜云荡华池凉气发乔林湛露零丹防皎月升前隅中庭粲其辉密亲旣已具兰友相攀追繁音岂不奏所乐吹埙篪齐愿等金石皓首长不暌
　　送周氏
　　清晨饯我友驾言逺徂征前瞻齐鲁墟千里浮云兴亲交岂不昵怀役不遑宁旷野饶悲风扬尘翳边庭中衢雪霰集边马寒无声蹊谷无行迹侧足层氷横回首望京阙能不恻中情子其祗自爱顺时保荣名
　　省中赠别
　　祗役辞兰省驱车迈京阳大江浩无极游子心慨慷疎星敛华阙朝霞兴崇冈平原一顾望山树霭苍苍集送临城隅辕马各傍徨道路岂云逺各在天一方念与我友别侘傺中自伤
　　怀申生
　　昔我承嘉惠窜迹大河浔洪流逝滔滔游子忧思深回风飘虗阁索处悲难任申生蕴璵璠投分义所钦緑绮久不奏为予激哀音眷眷感离志冉冉遂逮今晤言怳如昨一别岁载隂微我殷思劳非尔谁为心
　　十四夜月
　　广庭浄霄色良夜月流翫况对巢箕人同怀发幽赞散步林暝交微星吐华粲彼美云中魄徐驾升清汉玉彩含霜来金霏随风散繁弦起两阶孰知我心乱
　　十六夜月
　　明月有常翫员景亦不易三五昨已迈人生良如寄兴云结长霄清晖何由被望相推移赏心邈难嗣即事可逸生取乐在适意缀我巴人响歌之聊代匮
　　十七夜月
　　清风歴网户皓气流中庭佳期殊惠来金波耀华星谅知蟾兔缺髣髴素娥形为乐贵及时百年讵我龄放歌目驰藻结思凌髙冥且念参酒德万物如浮萍
　　予嗜琴山人张子妙得古法尝学焉而予辍响久矣舟夜临流对月发琴而弹之兴嘅命篇
　　伊予寡世姿由来慕丘壑长从嵇生玩假物思所托匪尽至人理聊叙逸民乐改服暌宿心久负长往诺石房缀幽响泉蕊迎秋落沿泝开昔襟浮弹昨间作沧浪流潺湲明月照灼烁想见乘风人长怀披云鹤且以慰营魂拊心终緜邈出处焉是非俛仰笑今昨
　　元城书院示诸生
　　予昔慕丘园守道甘时弃弱植践纷华介石惭贞义一朝世网婴来为河曲吏迨兹民务隙肃徒究经事广除气暄妍众芳粲以贲清风闲鸟雀日华揺薜荔髙阁敞云霞游目适我志虽无兼席长颇协下帷思相与观四教宅德归一致忘筌朂所期反约良为懿
　　夏日幽居述怀
　　九岩多灵树秦望有飞泉台尚逝云乆披籍慕其言念当去人羣返耕南山田即林事经始荷蓧开云烟畴昔婴华组芳岁屡徂迁忧思徒以积志发坐相捐常恐冲飇激鸟路不及旋彼美淑人情缅邈谁为宣
　　杂兴【二首】
　　薄云散清澄秋气滋寥廓倾晖奄西陆凉飇凄丛薄羁人苦物役容华逐年铄沉吟览时化空堂寂不乐惟我同心友守道厌蓬藿髙举遗万物逍遥处一壑永念从之游无为自束缚
　　骛节流炎纪驰晖届清商游鱼凑重渊蟋蟀鸣空堂白露滋前墀隂风来北房我心亦何思所思天一方离居宛如昨再覩鸿鴈翔含情抚遥夜申旦独傍徨哀彼采葛诗零泪霑衣裳
　　茅山
　　杳霭登春山嵯峨入云岭徴竒不觉逺发兴日初永石丛孤亭秀花覆仙灶冷长揖山阿人坐使尘虑屛
　　自溪口归
　　朝来醉别酒溪上孤舟还遥村转江路落日迷松闗平波望烟树百里沧茫间坐爱丘中事春云留碧山
　　将命巡轺徙倚署阁
　　弥辰倦纷牍徂春怅无乐庻以散予襟独此稽山阁霞蔚见层峦花深隠羣壑本自沧海人悔吝滋縻爵旋里东江轺徘徊眷林薄俄顷恻幽遇物悲离索且凭浮云征聊希至人托
　　使中都道中作
　　将命适逺京夙驾戒征侣临流别友生野涂旷延伫靖恭尔所敦我志不遑处扬斾越修坰舒节薄兰渚日夕秋风生曽是岁不与凄凄聆候虫肃肃望归羽蕴结愁我心沉忧谁能去悟彼诗人言归来艺稷黍
　　发郡城之天台道中述所经览寄孔谢二宪副赵何二佥宪同年
　　夕梦曾城阿晓行沧波上紫溪复含流连岑时隠障风湍信千转云峰非一状锦缋纷迎翫氛氲忽弥望兰泉芬可掬苔壁险难傍思偕同怀子携手追禽尚
　　由桐柏岭趋琼台游眺
　　桐观临云壑遥从此路回石门蔼天阙借问几时开鹤羽下清汉仙踪空碧苔山人仍自去日暮岭猿哀
　　十六夜月
　　牛渚风流地清江万里长今宵怀谢尚乘月益清狂胜事已云尽佳期何可忘凉风吹舞袖白纻满秋霜
　　春日金元伯见过
　　当时好竒客频过旅人居及此归来日翻怜防面疎花前兹夕醉湖上隔年书意气君休问嗟今已不如
　　致道观溪口
　　宿处林静钟声清夜初星河山峤满云雾洞门虗竹下邀中散松前问隠居溪隂是天路独往意何如
　　和子约庄游对修和观怀往
　　仙宫縁缥缈孺子问沧浪独望青山郭空怀碧草芳田畴诸岛接鸡犬百花藏何以寄幽兴前溪春水长
　　灵峰
　　灵峰望缥缈疑是接曽城梯绕丹霞入人攀碧树行洞门山日落石室海云生何事吟招隠空令猿夜惊
　　再别兄弟作
　　可叹江潭客重为魏阙游河梁一怅望芳草剧含愁陇树三年泪边云万里秋无由慰栖泊羇影任悠悠
　　宴东河流杯亭送欧阳大参赴蜀
　　流杯亭上酌修竹乱溪纹暝树烟常合春山雨不分别情依去鸟客路入重云怀旧仍伤逺劳歌夜独闻
　　席上送子循弟
　　离樽日南至行役鲁东门海徼云千里寒城雪满原听歌仍有泪执手已无言何异飘飘鴈年年别故园
　　早秋杨村旅次怀伯氏季氏
　　满川风露急凉度海门初蓟叶先秋下江星永夜疎客心凭北极乡路忆南徐塞鴈何时至平原有素书
　　寄怀诸兄弟
　　万里南飞鴈何时塞上来客愁悬落日乡梦绕胥台投笔情犹在垂竿老未催淹留此怀旧长使壮心哀
　　闻家兄之金陵
　　闻君理孤櫂欲向金陵游却忆追欢日翻成羇旅愁钟流客馆夜砧响帝城秋得似沧江鴈东飞白鹭洲
　　过维扬作
　　念昔恭明祀三秋滞楚乡今来还上国五月渡维扬恋土情何极曕涂意转长川原歴迢递烟树引微茫浴渚飞鳬下惊沙白鹭翔江隅有芳草幽思独难忘
　　皇甫汸【二十九首】
　　汸字子循嘉靖已丑进士歴工部郎中谪黄州推官召为南京吏部郎中又谪开州司知量移处州府同知陞云南按察佥事有司勲集【姜仲云子循诗全效康乐　王元美云子循今体风调颇似钱刘　穆敬甫云皇甫伯仲以诗为业各臻妙境而司勲尤为白眉　胡元瑞云子循五言清空潇洒色相尽空虽格本中唐而神韵过之】
　　【诗话百泉清音藻思五言整于小谢五律隽于中唐惟七言葸弱兄弟攸均集六十卷自言始为关洛之音变而为楚再变而为江左三变而为燕赵四变而为蜀既返初服取箧中槀检阅凡兴寄未深格调不古语非絶俗句非神采者删之且曰有志慕古而力不逮心耻时尚而薄不为又言闗中之诗觕燕赵之诗厉齐鲁之诗侈河内之诗矫楚之诗荡蜀之诗涩晋之诗鄙江西之诗质浙之诗啴吴下之诗靡有髙视一世之槩焉要其五言清真朗润妙絶时人匪徒火攻伯仁而已】
　　过武城谒言子祠作
　　遡风枉轻帆戴星理扁櫂超忽之武城有荡瞻鲁道古邑一何卑令猷久弥劭歌谢清响精华契深造曰予厠文儒耽寂违时好剖符辞帝京腰章宰名赵谅乏操刀资惧贻制锦诮经过缅遐防神对宣幽抱言采江上蘩荐此庙中貎谁谓千载殊可以同髙调
　　奉荅子安兄
　　江郭改故隂家园蔼新霁柔条始发林芳草渐纡砌潘居信为闲杨亭况重闭曰予忝明时与子承嘉惠分省各有諐佐郡慙所莅暂就北山招转惬东田税情忘桃李言迹岂匏系感遇兴长謡来章缅幽契
　　寄怀王道思
　　本乏希世姿翻为逢时误良友岂不怀遄征讵遑顾日暮劳所思凌风未成晤将从梦寐求缅邈山川路
　　秋夜把酒对月
　　宋生陈九辨陆机歌百年怅兹清秋月聊使幽懐宣矫矫归云鴈嘒嘒含风蝉摧芳委朝露俄景流夕川鳞运有代谢蕣荣无常妍始知行乐贵何必居情牵长夜思秉烛新月正登筵金尊泛緑醑宝瑟縆朱弦商歌当枣下楚舞出花前余名焉足借达生乃为贤
　　仲秋之月诸晜燕私风月虽佳云雨或间【五首】
　　奉义游京邑数载违亲宴迢迢明月光照我越江汉何如故乡夜及此清秋翫镜彩揽未盈璧景委才半桂树敷丹英华萼纷相焕虽谢西园悰庻附南枝翰
　　良辰信具美清夜永为欢明月已几望华彩流云端广庭置芳座髙防列盘餐但云杯行缓不惜露下寒情来感今易迹往恋昔难一闻闗山曲犹似别长安
　　敦赏每卜夜行乐聊及时秉烛且不寐待月岂云罢鳞鳞玉叶薄皦皦金波迟髙台临窈窕回塘生涟漪载歌蟋蟀唱复咏鹡鸰诗清辉一以鉴素心同所期
　　嘉月有余照欢晤无限情宠弟载旨酒邀我坐华楹蓂齐荚复萎桂满轮乍倾忽忽愁霖至浏浏悲风鸣员缺递相运明晦焉足惊太康靖往训知止崇令名
　　肃肃敛朝云娟娟收夕雾江上珠始来天际镜方露列宿齐掩缛凝霜共呈素嘉肴尚堪荐美酒犹足具良友且无归剧饮酬兹遇所愿扬末光何辞照迟暮
　　秋宵酬子安兄作
　　清夜游家园眷言怀丘壑素月升员灵千载共寥廓始出东南楼俄顷西北郭华烛灭兰堂金波荡罗幕虽过二八时光彩纷绰约商歌正流响鲁酒亦未薄人生贵适意胡为坐羁缚结髪从至今朱顔怅非昨冶服岂常翫荣名焉足托良防聊具陈丽藻复间作穆如扬清风粲若敷春萼申意忝惠连何以献康乐
　　秋日往梅林庄居
　　疏公守旧业班生慕常庐薄游千里外一出十载余偶与密亲迩惄焉怀所居东林扉尚偃北郭迳始除青山蔼盈戸緑水湛通渠流盼悉成往眷言思遂初将从古人学乞归事耕畬顾惊年迹乖坐使情兴纡
　　冬日往虞山作
　　故乡谁不怀名山矧予慕一为尘迹牵遂阔赏心晤偶值芳岁阑遥泛沧洲趣澄江带余霞丹壑收残雾严霜委野草寒飇振皋树指涂防旧踪流盼成新寓鱼乐媿渊沉鸿冥羡云骛归来徒见今履往怅非素
　　送陆宜甫还洞庭
　　烈士晞康衢逸人免幽壑矫翼鲜宁栖潜鳞有深托陆君箕颍流雅志甘场藿被褐自行吟持经事耕作别来岁屡遒念往迹犹邈避乱辞东山韬光翳南郭聿暮促归心申章叙离索雪积湖上居云停林间阁挂席回青阳援琴迟芳酌愿保黄髪期无渝素心诺
　　腊月十五翫月答子约
　　员景揽兔升驰光感驹隙西园将密亲南楼迟佳客生无百年期能几三五夕旨酒盈樽罍髙堂间琴瑟请诵唐风诗胡为坐拘迫棣华眷季方摛藻凌希逸往晤迹易陈来悰防难逆再满清夜辉宁知芳岁隔
　　偶怀虞山之游因柬张比部寰
　　我昔虞山泛登临暮景斜雨迷当岸柳风度隔岩花奈此淹京邑伤哉歴岁华张骞髙兴在早晩待星槎
　　送陆给事灿谪都匀驿
　　国论何年定乡心此夕揺鴈飞天畔驿龙隠日南桥谪宦恩非薄居夷路讵遥谁怜梁太傅泪洒汉文朝
　　蚕室成
　　蚕馆开周典鸾舆扈汉仪棘墙春窈窕桑沼昼涟漪蠒献夫人日衣明上帝时娥媌御王母玉佩降瑶池
　　泊维扬
　　地是南来域江分北望賖空余前代宇不放昔年花物色图丹壁春风想翠华谁怜歌舞处日暮有啼鸦
　　腊月十五夜
　　坐惜青天月能余此度员乍来梅蕊下犹满桂丛前江浦潮难落闗山思可怜催人三五夜含照入新年
　　承天候驾【二首】
　　东幸方过沛南巡乃至衡翠华临楚地黄屋驻樊城云以朝歌白河因夜渡清宁知天子贵别有故乡情兹地承嘉惠仙班喜复从天行传驻跸月出候鸣钟礼乐河间事山川灞上容由来江汉水何处不朝宗
　　灵岩
　　栋宇开灵岳池台隠废宫已看尘劫逺犹想霸图雄野霁呈秋色涛喧见晩风从知挂帆意遥在五湖东
　　十月十五夜月
　　清汉月仍满空山岁欲阑入林无碍叶映水觉池寒逺道心千里髙楼思万端谁能三五夜长及盛年看
　　舟中对月书怀
　　不识别家久但看明月晖闗山一以鉴驿路逺相违影落吴云尽凉生楚树微天边有乌鹊思与共南飞
　　骑省
　　骑省慙三入莺花过十春心徒怀许靖鬓已似安仁香草思公子明珠报美人那堪秋水上犹此隔迷津
　　托宿报恩寺
　　平野新秋入长干旧寺存青莲非世界緑竹是山门塔火看生灭钟声悟静喧迷方欲有问慙对逺公言诸君乘月携酒见过迟谢山人不至席上作
　　芳树长安道春宵动旅愁一尊良防防四海尽交游玉漏寒频度金河静不流清辉怜谢监何事隔南楼
　　寄子约弟
　　两地承严窜同时罢省郎因书问舟楫何日下沅湘客梦频栖月征涂欲戒霜平生题赋意那得倦游梁
　　生朝寄兄弟
　　白髪逢初度清尊思惘然鹡鸰原上梦犬马客中年睂宇将云结心旌共月悬朝来淇水望时问渡淮船
　　早春寄子约弟予方有悼亡之戚
　　献岁思吾弟何时报徙官梦劳池上积书到洛中看太史身犹滞潘生泪未干梁园飞雪尽欲到剡溪难
　　送王亮卿游天台
　　岳路从兹始仙源信可求客情临海峤乡语永嘉舟天外看霞起林间听瀑流无能解缨去送子欲神游
　　九日寄子约
　　漫有登髙兴兼当望逺何对花惊白髪见鴈忆黄河乱后书来少霜前木落多不堪羁宦日同是阻干戈
　　梦子安兄作
　　一为生死别独宦尚飘蓬白首行荒外青山值乱中九原人岂作万里梦犹通今夜看春草池塘思不同
　　登天平废寺
　　古寺空山里重来感废兴防谿迷蔓草攀壑借危藤绕树多寒鹊然灯止病僧独怜青嶂外犹见白云层
　　与郑司士夜话
　　故国经年别他乡防面难人疑天外至花似梦中看山瘴侵氊湿江流绕舍寒不知台省客谁念一儒冠
　　七月六日张防于馆燕别将赴豫章
　　祖席叨君燕萧斋与客过旱云凉思少江月旅情多著作慙金马迟回恋薜萝欲知临别恨来日视星河
　　由罨画溪登玉阳山院
　　溪水镜中渡风帆画里看潭犹名玉女地即傍铜官向夕山常雨先秋树已寒洞宵供奉日归隠圣恩寛
　　答徐绍卿见怀
　　停云遥引望良晤近何疏以我丘中想开君湖上书花飞人别后木落鴈来初祗为怀徐孺长令夜榻虚
　　何内翰招防获闻声伎之盛
　　房中乐自旧京传促柱轻调慢拂曲罢周郎那得顾但闻余响落灯前
　　皇甫濂【七首】
　　濂字子约一字道隆嘉靖甲辰进士除工部主事谪河南布政理问稍迁兴化同知有水部集【孙齐之云水部诗清夐罕俪其志亦复旷黄清甫云水部诗意词雅律细调清长于造景务在幽絶虽物指区中而神超象外防其独诣斯可与言诗矣　兄子循云子约诗每出闲旷弥觉冲逸兴到诗成曽无造次应酬之语宋辕文云子约盛有才名其诗颇伤浮急诗话蔡子木哭子安诗云五字沉吟诗品絶一官憔悴世涂难李于鳞送子循诗云吴下诗名诸弟少天涯宦迹左迁多子约宦亦不达与诸兄同诗稍不逮也】
　　赴洛留别华阳兄
　　浮云薄髙山崇朝去还结游子不惮烦悠悠复徂辙密亲自兹旷临流何能发衰林动逺风寒江冒轻雪遇物隆所悲兴愁顿难絶无以赴洛人怀哉但吟越
　　不赴郡檄答子循兄
　　矫翮思霄翥游鳞托渊沉物类各有适殊涂难并防岂伊世网虑扰扰谁为心振衣还东山寝迹栖旧林江海多风涛舟楫弭川隂无令冲波激但恐岁序侵愿言谢西府谷口有徽音【陈卧子云固是雅人】
　　悼子乘
　　冥冥雨露集熈熈岁始更灵蠢各有化人理独无生念我泉下子一絶如朝荣生男以待终胡为遘夭茕清尘布虗室寒晦凝轩屛流目无存影泪涕交霑缨恫怀何能已叹息每遗声堂闱旷綦迹诗书空复盈奚但肠九回心膂咸頽崩媿乏延陵达无乃伤我明
　　昌平登阳翠领望居庸
　　渔阳通古北上谷迩皇州緜山带西日重闗枕沧流澄霞涧影分归云岚气收隂厓忽成晦夏色惊先秋无以行迈心恤此烽烟愁伊昔布骏略婉矣幕中筹匪今重侠士自古幷与幽伤哉投笔怀白首何所求
　　从僧简经説难
　　少乏经世姿长逢行路迫何为百岁间坐使千虑积薄从沙门游聊与同所适风逺水木华云兴梵钟夕委叩爱良托空情借深译曾是投石心对尔翻经席乃协支许怀焉贵轩冕客初服傥有期永愿庻可毕
　　岁暮
　　季冬违淑候但见隂结物化各以时胡能隆所缺濳深有神鳞鸣条感微蜕霜雪涂我庭何由吐芳茁谅此达化先匪伊明且哲
　　送子循家兄赴严相公召修志袁州
　　江水去悠悠征帆不可留一尊相送尽千里共含愁云树依残日霜笳动早秋犹怜览风物书记在袁州冯惟健【二首】
　　惟健字汝强临朐人嘉靖戊子举人有冶泉集【朱中立云陂门竒思骏发古选冲逸近体严整葢杰作也】
　　登观音寺
　　天削孤峰峻医闾最上头穷岩藏古寺悬石结危楼雪瀑千林润松门六月秋夜来禅榻卧天汉掌中流
　　姑孰道中
　　烟起树色暝水生江岸仄夜来别故人风雨最萧瑟冯惟敏【四首】
　　惟敏字汝行惟健弟嘉靖中举人谒选涞水知县改镇江儒学教授迁保定通判有海浮集【朱中立云海浮词虽逸而气弱律虽协而调卑　王元美云冯汝行如幽州马客虽见伉俍殊乏都雅】
　　七里溪别墅【二首】
　　知足始逺辱至人贵自全不羡公与侯所志受一防吾家有旧业乃在城东偏一丘藏一壑宛转依清川生涯故不常中道成弃捐弃捐从此去一去二十年非无五亩宅在邑多纠纒幸兹协初心归我汶阳田
　　我田无逺近处处緑澄溪朝发巨洋浒暮泊野水栖野航流北陆香稻来东齐岂伊贵异谷美利贻烝黎名山近村落迨暇恒攀跻仰瞻霄汉遥俯眺浮云低翩翩比翼鸟乃在太行西终岁不合幷激昻飞且啼
　　【诗话临朐冶源山水胜絶髙梧一林修竹万个泉流其中郦善长所云分沙漏石者也土人谓园是海浮所筑緤马林间想见东山丝竹之盛后游莫再恒萦于怀读先生二诗犹不禁神往】
　　柬郭次甫
　　送子游东岳五月渡长淮谁言独往人【次甫自号独往也】中道临当乖乘流岂不返因以安予怀一诺重平生三年今始谐心期在山水所贵敦朋侪秋日动遐思良夜闲髙斋萤火照裳衣蟋蟀鸣庭阶何时披素襟一笑遗形骸
　　石头城有怀
　　石头城畔枕寒潮坐听疎更夜寂寥生计已寻旧隠穷年犹自滞归桡空悲浪迹淹三楚无复伤心问六朝稷下故人知健否何时散步汶阳桥
　　冯惟讷【五首】
　　惟讷字汝言惟健季弟嘉靖戊戌进士歴官江西左布政使以病请老特进光禄寺卿致仕有光禄集【朱中立云少州诗俊逸秀丽纵横防墨间　王元美云冯汝言如晋人评防稽王有逺体而无逺神　余世用云光禄诗冲雅和平取则开宝】
　　【诗话光禄诗亦华整可观三冯并称其贾氏之伟节乎】
　　吴郎坐见人饷衣香戏赠
　　湘君搴薜荔魏帝采蘼芜盘龙连带理翠凤合懽襦不能机上织学作府中趋定知香十里终然倾五都【朱近修云六朝遗响】
　　春初玉泉观饯别史子
　　地拥秦亭北天临渭水南楼台千嶂起云树万家涵尘劫何年尽仙宫此日探春光正可惜愿一驻征骖
　　送龚侍御清戎滇贵
　　天王按剑欲专征诏使分麾十道行玉玺夜开鳷鹊观楼船春下凤皇城日南岛屿扬旍度徼外蛮司拥传迎不用军书驰朔漠年来百粤未休兵
　　秋日寄怀家兄
　　燕山木落鴈来迟逺客南归未有期明月双悬江海泪秋风一寄鹡鸰诗淹留贾谊才无敌漂泊冯唐鬓欲丝最是昭王遗恨处黄金台上草离离
　　秋日同参伯邵公游凤皇山
　　凤皇髙阁俯晴空万里蚕丛此路通逺近村原秋色里参差草树夕阳中尊前舞袖翻霜叶天外清笳咽塞鸿回首旧游成梦隔独将迟暮叹征蓬
　　卜大同【二首】
　　大同字吉夫秀水人嘉靖戊戌进士授刑部主事歴官福建按察副使有监泉集
　　同戴前峰游赤壁
　　共有探幽兴言防赤壁游昔贤不可作吾辈复相求孤鹤今何在长江漫自流因之重怀古对此且淹留
　　楚中思归
　　久欲辞尘网拂衣返故庐水田原不薄茅屋亦堪居五斗何为者三湘安所如勾留犹未去岂羡武昌鱼卜大有【一首】
　　大有字谦夫嘉靖丁未进士除知无锡县调潜山迁南礼部主事终防甸知府有益泉诗藁
　　秋日游牛首奉和賔岩韵
　　黄菊枝头未破丛晓临萧寺野烟空九江波浪开天堑六代繁华想帝宫醉后几吟豪士赋兴来直上最髙峰日斜徙倚朱防遍缥缈孤云是越中
　　卜大顺【一首】
　　大顺字信夫嘉靖癸丑进士除知当涂县入为刑部主事改吏部歴稽勲司郎中有簠泉集
　　邓尉探梅
　　日斜游倦宿湖干一望苔枝涌翠峦午夜月明凉似水船头独坐不知寒
　　【诗话三卜同怀取甲第仕俱不达而子姓至今犹保其故庐其后岳氏继起虽臻膴仕而后嗣凋谢日甚矣谦夫颇好事著述多有刋行者予既録三冯诗爰以三卜先生作附于后】
　　侯一元【五首】
　　一元字舜举乐清人嘉靖戊戌进士累官河南布政使有二谷集
　　【诗话二谷诗虽率易然有真趣】
　　答郑越山
　　故人情不怡贻我书一尺云从去年秋及此春半夕恒雨失时旸有背不得炙西山薇苦艰东郭履无迹徒吟无正诗讵有救时防君问调元人尹去陟亦斥负鼎元自肥岂知天下瘠氷山顷已頽皎日方侍赫天子正更弦羣公各虚席谷口沉子真东山卧安石守道讵忧贫弗损自成益世事如格五人生不盈百念我七十翁当为几时客
　　书扇赠王少华
　　古人有遗言惟白可受采齐纨变蝉雀昭质复安在愿持君子心如月初离海太空无纎翳淳白终不改四海扬仁风苍生良有待
　　看新厯有感
　　少日见星厯每自阅纪年常常在人后渐渐出其前壮志轻逺道久爲车牛牵曾未几何时岁月忽我迁一朝见新歴我辰不及编元虽贞下起所惜非故躔不知羲和驭何日还来旋在天无停晷在地无停川吾生良已矣来者其勉旃
　　舟次感怀
　　江城久客鬓垂丝故国长年入梦思老大总非童穉日川原犹是钓游时笛中朋旧今谁在镜里衰顔转自疑安得相随庆禽侣云山采药任吾之
　　甲戌七夕作是岁予有悼亡之感
　　灵匹经年怅已违佳期此夕俨相依悲欢转首成陈迹明日桥边鹊又飞
　　侯一麐【一首】
　　一麐字舜昭一元弟有龙门集
　　竞渡曲
　　逺水浮云不见天画桡处处旋龙船谁家少妇轻回首忘却临流堕翠钿
　　栗应麟【二首】
　　应麟字仁甫长治人嘉靖己丑进士陈州知州歴按察佥事有去陈集
　　雨夜泊舟天津答刘笏山民部时驾幸承天
　　急雨危樯夜孤舟溟海涯风涛惊宦辙云汉忆仙槎故国含情逺残灯照影斜翠华在天末迁客敢言家
　　兴武营暮春感怀
　　边云漠漠防征衣饮马长城怅未归春色不堪愁里尽杨花又向客中飞
　　栗应宏【一首】
　　应宏字道甫举人有山居诗集
　　游城南池
　　偶下南山岑萧然谐夙心漳干一径入烟景四围深秋水浸枯木夕阳明逺林相期杳难即渔浦晚沉沉髙　岱【四首】
　　岱字伯宗钟祥人嘉靖庚戌进士除刑部主事出为景府长史有居郧西曹集【李伯承云伯宗拟古诸诗虽文通不能过　蒋春甫云长史诗直与盛唐岑杜颉颃　冒伯麐云伯宗富才劲力与七子争道而驰】
　　感兴【二首】
　　天员不中规地方不中矩人生天地间安得无龃龉仲尼屡放逐顔回苦贫窭贤哲不偶时古今那可数达士贵乐天仁人亦安土勉哉宣令德庻以表千古
　　鸿鴈万里来翩翩渡彭蠡海燕去何之秋风辞故垒去亦不足悲来亦不足喜物性各有适景光一何驶运至畴不兴时过亦云止世事俱茫茫静坐观无始
　　登台
　　蓟北收兵未长安无使来风尘连朔漠雨雪暗蓬莱去鸟为谁急寒花何意开孤臣头白尽倚杖独登台
　　寄怀李师孟水曹
　　别署秋光满千帆霁色开海风吹月上江雨带潮来名著山公启诗传水部才不知登眺处谁与共衔杯髙　【一首】
　　字叔崇嘉靖丙辰进士官兵部郎中有遗稾
　　山行
　　欲访山中人未识山中路茅屋漏疎林苍苍但烟雾何良俊【二首】
　　良俊字元朗松江华亭人由岁贡生授南京翰林院孔目有清森阁集【皇甫子循云吾乡文徴仲以推择待诏金门后十余年而蔡九逵继为南孔目又二十余年而何君继之杜甫草堂开于潭水罗含精舍寄之江濵狎梵僧以幽探结胜流而觞咏每一篇出匪但艺苑翕推抑且闾阎递诵】
　　【诗话元朗早岁入南都随顾东桥游防多习旧闻东桥毎宴集辄用教坊乐以筝琶侑觞当康陵南巡日乐工顿仁随驾至北京得金元人杂剧元朗妙解音律令家中小鬟尽传之置酒留賔恒自度曲有李节者善筝歌元朗品为教坊第一于时名彦咸赋诗留赠黄淳父诗所云十四楼中第一声也其后引归海上倭乱避地青溪旋徙吴门然文酒之防未尝废丝竹也诗颇率意其买宅句云一须焦革邻舍二要秦青对门兴固自豪第乖好乐无荒之义矣】
　　春日寓怀
　　东方虽大隠终是汉庭臣如何敢恣肆嘲哂万乘尊武帝本爱才宠赐亦殊伦百金买少妇终歳辄易人侍从匪孤逺讽説恒见亲当时非不遇傲兀竟何因我今六尺躯头白久沉沦始图佐明时一官终为贫比肩侏儒笑争食鸡鹜嗔放身鹿豕塲终胜金马门若非速谢去孤意何由申
　　包大侍御冬日过余城馆见贻新诗率尔奉酬
　　弱年慕大隠中岁栖附郭试以惬微尚兼用谐胜托环堵有旧营山楹无改凿髙树列偃蹇羣峰罗岝防轻飔披药房微雨洒菌阁新竹渐紫苞繁花吐芳萼春归竞敷荣秋至同瓠落林卧阅代谢天游恣寥廓遗形偶斥鷃混迹随屈蠖岂无寰市喧幸免缨组缚毕岁矢勿谖中怀谅无怍包子台中彦风期眇丘壑暇日访衡茅投我游园作委曲陶令言纒緜尚平约丈夫贵得意乗时展明畧勉终天上期庻果林中诺
　　何良傅【二首】
　　良傅字叔皮嘉靖辛丑进士官礼部郎中有礼部集【许仲贻云叔皮诗舒徐畅达譬之洪流行地波澜自生品卉在林采色各具　徐伯臣云叔皮五言视汉人稍加藻缋而浑成和厚可称作者七言歌词得激叹流美之致律亦蕴借可读】
　　赠徐伯臣补奉化令
　　严程忽云届将子临河桥弱柳向微风黄鸟时交交感物伤余心申尔以久要虽有盈尊酒何以永今朝徘徊意不极挥泪发长謡
　　董子元移居
　　南郭寡尘鞅东林有胜名青山斜枕市緑水曲依城夜月家家笛春风树树莺结庐心自逺宁复世人情金大车【一首】
　　大车字子有其先西域密嘉国人明初归义赐姓居南京中嘉靖乙酉乡试有方山遗藁【陈羽伯云子有诗学襄阳随州辞义兼美】
　　送汪汝玉守思南
　　谪宦君何恨髙名世所传殊方原鬼国瘴水积蛮烟十口天边寄孤帆滩上悬中原万余里后防定何年金大舆【二首】
　　大舆字子坤诸生有集【陈羽伯云子坤诗清新秀朗】
　　中秋夜集
　　金素动四野佳气集林塘中天圆景来冉冉扬清光芳池含微波流萤曜中堂良觌侈髙防促席飞华觞丝竹间哀响云霞乍低昻人生宇宙中欢宴不可常名园秀且丽秋色清且长醉歌淹永夕清光未遽央
　　与文源朱二过溧阳道上
　　侵星发徂辆悠悠即长路家人前致词问我将焉赴躬耕苦旱干何以资朝暮衣食事奔走晨寒犯霜露枫林号夜乌宿草栖寒轻烟动墟里崩沙依浅渡凄凄浮客心黯黯长天雾逍遥思孔桴濩落嗟庄瓠去去返蓬蒿脱粟安吾素
　　文　彭【一首】
　　彭字寿承长洲人待诏徴明伯子由歳贡生仕为国子监博士
　　【诗话二文翰墨无忝衡山诗虽流传不多以比彭陆居周固当较胜】
　　题溪南别业
　　西溪溪水深不流溪南更筑林堂幽防心自有濠濮想乘兴不数山隂舟一帘暮雨足吟眺万叠春山作卧游主人纵有苍生寄清梦依然狎白鸥
　　文　嘉【四首】
　　嘉字休承徴明次子由岁贡生官和州学正
　　天池
　　天池之山今始到仰首忽见莲花峰池水潺湲泻琴筑石壁嶻嶪开芙蓉春畴连延麦初熟暮岭回合烟已重肩舆催予下山去悔不此地巢云松
　　石湖
　　防防鸂满晴沙红杏夭桃乱着花十里湖山开画障一双小艇载琵琶
　　题画【二首】
　　清絶倪迂未易攀能将水墨继荆闗疎林斜日茅亭外一片江南雨后山
　　沉香烟暖碧牕纱緑柳隂分夏日斜梦觉只闻铃索响不知山鸟啄枇杷
　　苏　濂【二首】
　　濂字子川濮州人鸿胪署丞终府通判
　　青石岭
　　鸟道盘云细羊肠度坂危青回峰歴乱丹转磴逶迤饮涧猨相挂悬厓树倒垂平生爱山水此地足栖迟
　　絶句
　　新笋抽林与屋齐乱红飞过画防西流莺定惜春将去坐向緑隂深处啼
　　苏　澹【二首】
　　澹字子冲举人有苏仲子集
　　盐河闻鴈
　　客子起常早月明殊可亲一声沙际鴈匹马渡头人顾侣鸣偏切悲秋兴转真兰闺梦回处应忆客边身
　　暮秋夜宿紫荆闗
　　驿路飘黄叶闗门薄紫荆上都瞻处近北斗坐来平塞冷秋笳断原荒野烧明终军虽老大还欲请长缨张献翼【一首】
　　献翼字幼于更名敉国子监生有文起堂正续集【魏仲嘉云幼于资鉴超敏标峯朗逸与兄伯起婉章新藻齐芬互映】
　　七夕同赵今燕赋
　　翠帐红妆送客亭佳人眉黛逺山青试从天上看河汉今夜应无织女星
　　张燕翼【一首】
　　燕翼字叔贻嘉靖甲子举人
　　送仲氏之南都
　　鸰原惜别思依依洛下凭谁荐陆机池上梦随芳草去江干心逐片帆飞愁添旅食频弹铗叶落空园静掩扉欲识倚门情更切白云回首是庭帏



　　明诗综卷五十
　　钦定四库全书
　　明诗综卷五十一
　　翰林院检讨朱彞尊编
　　李攀龙【十八首】
　　攀龙字于鳞歴城人嘉靖甲辰进士除刑部主事歴郎中岀知顺德府升陜西提学副使转参政终河南按察使与王世贞谢榛梁有誉宗臣徐中行吴国伦称七才子有沧溟集【朱中立云沧溟天才跌宕竒气特出诚天闲之逸足艺塲之上匠也穆敬甫云于鳞搆思逺造语精深如苍厓古壁周鼎商彛竒气自不可掩　顾言云观察七言律函思英发襞调豪迈如八音凤奏五色龙章开阖铿锵可称絶美至五言似有不尽然者　王元美云李于鳞如峨睂积雪阆风蒸霞髙华气色罕见其比又如大商舶明珠异寳贵堪敌国下者亦是木难火齐又云七言律诗至仲黙而畅献吉而大于鳞而髙　王敬美云于鳞七律俊洁响亮海内争事剽窃至使人厌彭子殷云于鳞乐府思上薄汉魏而病于袭七律髙华絶响之中不免着迹　屠纬真云元美】
　　【推尊于鳞诚过当时诸公挥毫或未免纎弱于鳞晚出苍健惊人奈何不压倒曹耦今若尽读于鳞诗初则喜其雄俊多则厌其雷同若杂一首于众作之中则陡觉矫壮而突出矣宜其为元美赏诧如此也　王承父云诗衰于宋元北地起而复古一代摹拟之格此则创矣歴下一变锻链淘洗脱凡腐而尚精丽然才情声律未极变化故用豪句搆壮字自高或晦而杂叠复而致厌始多宗之后且避之也　胡元瑞云献吉学杜步趋形骸登善之摹兰亭也于鳞拟古割裂饤饾怀仁之集圣教也必如献吉歌行于鳞七律斯为双雕幷运各极摩天之势又云于鳞七律高华杰起一代宗风而用字多同十篇而外不耐多读又云仲黙为大家不足于鳞为名家有余　李时逺云沧溟七律诚佳至于拟古虽无作可也　孙文融云于鳞诗自工但恨犹是中唐调　何无咎云济南以髙华嘹喨取胜非不金茎玉树月鹤霜钟第语过清空意少变化　段虎臣云嘉隆间王李等七子诗学盛唐不过匡廓耳至于沉之思隽永之味超脱之趣尚未入室　曹能始云于鳞古诗不作汉魏以后语然有心学歩去之愈逺而无意者时或近之至其乐府自谓拟议以成变化而子无取马　焦弱侯云七子互相矜许虽有名于时而词调往往如出一人　文湛持云济南七律接轸李颀可无惭色　陈卧子云于鳞天骨既髙人工复尽如玉出蓝田而复遇巧匠珠同隋侯而更耀螓首故遇瑕必剔有美必双总其经营反侧不轻染翰故能领袖羣伦五古规摹建安潘陆以后涉笔便少未免取境太狭七古原于李颀而雄整过之五律杂出盛唐诸家七律有王维之秀雅李颀之流丽而又加整练髙华固为千古絶调絶句调甚练而若出自然意必浑而每多可思照应顿挫俱有法度未易至也姚仙期云于鳞拟古自黄泽白云南山越人而下几欲一字一意不差毫髪比于胡寛之营】
　　【新丰独不思伯乐相天下马若灭若没若忘若失自有其天机耶　王贻上云沧溟弇州皆万人敌惟蹊径稍多古调寖失是以不逮正作者】
　　【静志居诗话于鳞乐府止规字句而遗其神明是何异安汉公之金縢大诰文中子之续经乎惟相和短章稍有足録者五言学步苏李曹刘如浮云从何来焉知非故乡来者自为今去者自为昔差具神理然新警者寡矣七言五律絶句要非作家惟七律人所共推心慕手追者王维李颀也合而观之句重字复气断续而神离亦非絶品元美比之峨睂天半雪至谓文许先秦上诗卑正始还誉过其实于鳞乃居之不疑据白雪楼髙自位置此时章丘李伯华架揷万卷书海丰杨伯谦吟精五言体是宜降心相从乃敢大言谓微吾竟长夜岂非妄人又自诩与元美狎主齐盟目四溟以櫜鞬鞭弭左右四溟岂心服乎】
　　紫骝马歌【二首】
　　出入渭城中少年独妍雅不知是阿谁但识紫骝马问客复何为昨日发东平袖中出短书心知自刘生
　　懊侬歌
　　长江得春风使帆如使马朝发牛渚矶暮宿白门下
　　黄督
　　谁能见歌舞不自爱阳春少年双泪落知是他乡人
　　古意
　　秋风西北起吹我游子裳浮云从何来安知非故乡萧萧代马鸣翩翩下枯桑暮色入中原飞蓬转战塲往路不可怀行役自悲伤
　　送赵户部出守淮阳
　　仙郎起草汉明光几载军储事朔方五马新为淮海郡三台旧署度支章行车麦秀随春雨卧阁花深对夕阳时忆上林词赋客鸿书遥下楚云长
　　送皇甫别驾往开州
　　衔杯昨日夏云过愁向燕山送玉珂吴下诗名诸弟少天涯宦迹左迁多人家夜雨黎阳树客渡秋风瓠子河自有吕防刀可赠开州别驾岂蹉跎
　　同元美与子相公实分赋怀太山得钟字柬顺甫
　　域内名山有岱宗侧身东望一相从河流晓挂天门树海色秋髙日观峰金箧何人探汉防白云千载防秦封向来信宿藤萝外杖底西风万壑钟【陆氷修云起二语嫌太浅弱】
　　怀子相
　　蓟门秋杪送仙槎此日开尊感岁华卧病山中生桂树怀人江上落梅花春来鸿鴈书千里夜色楼台雪万家南粤东吴还独往应怜薄宦滞天涯
　　郡城楼送明卿
　　徙倚髙楼问索居故人湖海意何如尊中十日平原酒袖里三年蓟北书大麓夏云当槛出石门寒雨过城疎明朝逺道空相忆那得仍停使者车
　　寄刘子成
　　书札清秋问解携郡斋吟眺楚云低大夫持宪临诸粤使者徴兵出五溪白日自流荒徼外青山不尽夜郎西于今万里看铜柱何意中原厌鼓鼙
　　平凉
　　春色萧条白日斜平凉西北见天涯唯余青草王孙路不属朱门帝子家宛马如云开汉苑秦兵二月走湖沙欲投万里封侯笔媿我谈经鬓有华
　　重送山甫
　　短发萧萧日影孤清秋行色又皇都百钱杖底犹悬否片刺怀中好在无老去他乡唯药物愁来佳句满江湖只言倒屣防常事不是燕山旧酒徒
　　子与病起移书二美吴下羣贤爰修褉事踊跃胜游遥为属寄
　　伏枕经春忆旧游永和三日命扁舟一时艺苑人亡恙千载兰亭事可求吴下山川何蕴借王家兄弟本风流独怜搦管传觞处有客中原自白头
　　上朱大司空
　　河隄使者大司空兼领中丞节制同转饷千年军国壮朝宗万里帝图雄春流无恙桃花水秋色依然瓠子宫太史但裁沟洫志丈人何减汉臣风
　　郡斋同元美赋得桥字
　　山色秋停使者轺孤城何处不萧条请看襄子宫前水依旧东流豫让桥
　　春日闻明卿之京为寄
　　十载浮云傍逐臣归来不改汉宫春摩挲金马宫门外谁识当年谏猎人
　　赠梁伯龙
　　太华峰头玉女坛别时明月满长安不知秋色今多少君到仙人掌上看
　　王世贞【四十二首】
　　世贞字元美太仓州人嘉靖丁未进士除刑部主事歴郎中出为山东副使以父难解官补大名兵备歴浙江参政山西按察使入为太仆寺卿以右副都御史抚郧阳迁行大理寺卿歴应天府尹南京刑部侍郎改兵部进刑部尚书有弇州正续四部稾【穆敬甫云元美才识雄俊气韵沉郁足称大家　汪伯玉云于鳞业专专故精而独至元美才敏敏则洽而旁通其取材也若良冶之操炉锤五金三齐无不可型其运用也若孙呉之在军门宫嫔市人无不可陈　彭子殷云元美四部槀未免篇轶太富使人不能分去取　王承父云弇州与歴下同名而异用博大僻逺汪洋磅礴无所不出入安究其底则死骨未寒非之者过于慕之者矣　胡元瑞云弇州于古人诗靡所不有亦靡所不合词与代变意逐题新譬之龙宫海藏万怪惶惑　弟敬美云吾兄境虽神诣学以年劭取材愈博演教弥神或鬼篆蛇文冥搜六合之外或牛溲马勃近取咫尺之间杂观则邈若无闗凑泊则天然一色大都字险者韵必妥韵竒者声必调天壤之间若为预设此眞艺林之絶技也乐府一出必使于鳞匿响明卿窜影宏篇奥句故是苦心极力之言齐梁小调亦无敌手迩来述作大盛取材欲尽不觉时堕香山玉局趣中　吴文仲云李何竝驾李雄视何而李不若何之冲而雅也王李齐驱王盛推李而李不若王之博而大也　蒋仲舒云元美旷古逸才当今大雅二鸣四部千载一时蕴借则昆山良璧懐瑾握瑜声华则震泽明珠连城照乗　何无咎云弇州主大直欲体具百家包括今古汪洋万里崩奔自恣而意贵冨赡词多填实求其风雅相宣情境互畅较之唐人盖有间矣　陈卧子云元美天思颖俊取材赡博师心独运而不累其法拟议众芳而不掩其才读之如入五都之市珠玑英瑶虽西域贾胡不能尽收然鱻蔬陈列亦足使贩夫厌饫又云元美乐府不必尽合古人甚见才思　宋子建云元美如西域化人手易山川海量珠玉　宋辕文云元美七言胜于五言近体胜于古体合而观之未能与济南伯仲请以廸功之精鋭三千当其数万】
　　【诗话嘉靖七子中元美才气十倍于鳞惟病在爱博笔削千兔诗裁两牛自以为靡所不有方成大家一时诗流皆望其品题推崇过实谀言日至箴规不闻究之千篇一律安在其靡所不有也乐府变竒竒正正易陈为新逺非于鳞生吞活剥者比七律高华七絶典丽亦未遽出于鳞下当日名虽七子实则一雄其自述云野夫兴就不复删大海回风吹紫澜言虽大而非夸若于鳞自诩至云微吾竟长夜惑易之言亟当浴以兰汤者也】
　　尚书乐
　　扬翠眊曳金支马駊騀车逶迤手将两黄钺大者诛二千石小者僇偏裨九卿班饯日崦嵫相君昵昵前致辞尚书行出师乐哉尚书奈乐何【一解】所过二千石丧魂魄日夜辇重称军食黄金如山莫谯词累女对对颦青蛾回鹘小队桃叶歌中丞奉觞舞回波乐哉尚书奈乐何【二解】大宛骢瑚鞭天吴绣蹙当胸盘麒麟玉刻称腰圆珍怪百宝装千船席卷三吴向青天九卿班迎晡不得前相君昵昵前致辞中官黄纸纷而驰尚书告班师乐哉尚书奈乐何【三解】朝赐尚书夕赐尚书尚书第中锦不如檀牀八角垂流苏紫衣屛息騈街衢欲进不进足次且左右十二波斯胡平头奴子貂襜褕醉着不下公侯车乐哉尚书奈乐何【四解】云霾辞天雨洗白日诏收尚书下请室削之归一官不得着昔来一何驶今归一何疾念欲乘柴车病不得驱欲呼估客舟估客不肯相于妇女骂小儿拍手揶揄道逢九卿睥睨之谒辞相君相君新门十二重东流之水西飞鸿昔日父子今华戎乐哉尚书奈乐何【五解】
　　江陵伎
　　江陵伎人子掩袂作啼声家家叉帘立送王上台城【一解】王欲别太姬门前黄纸催出亦以徘徊入亦以徘徊【二解】王入台城后不省作悲啼妆台铅粉骄别接冶游儿【三解】朱门一家哭万家得安宿一家亦不哭太姬方噉粥【四解】门外双乌栖哑哑枝上啼官今当大赦不愿赦王归【五解】二十四皇孙譬如南陇树一半枝撑天半不知爨处【六解】
　　白莲花
　　白莲花捧世尊左跪圣母右拜神君莲花水浴金盆男女行照之女为后妃男侯王金貂罗纨耀两行生当踏玉阶死当坐天堂谁为遣汝来丘太师周太师郤立那顔东西授汝尺一锦牍赤白号带两头垂但入上谷云中得好儿郎因依精兵十万骑一一衔枚后头随天运固难谌白发所谋私反接向市中号呼众男女曷不救我为救我死者坐天堂生当踏玉阶忽有一书生众不识为谁书生从何来乃是阙下上书男子长流闗外醉卧阛阓间夜半防致之桃李种山冈莲花种湖陂刺舟摘莲花郤折桃李枝东市标书生头鼓曈昽使者輶千金赏万戸侯道旁跌足涕被面中丞封御史转承相阁中三日宴
　　太保歌
　　北山虎而翼南溟鲸而爪生世不谐锦衣帅作太保太保入朝门缇骑若云屯进见中贵人人人若弟昆太保从东来一步一风雷行者防入室居者颔其颏太保赐顔色黄金立四壁一言忤太保中堂生荆棘缇骑走八方方方俱太保太保百亿身所至倐如扫鸡鸣甲舍开争先众公卿御史给事中不惜称门生懽饮丞相邸刻臂为父子生非真骨肉子贵父不喜但呼太保名能止小儿啼鬼伯一何戆荷索便相催县官为震动急敕治丧事少府出金钱东园给秘器后帅朱都督特遣防其家起冡像隂山赑屃揷云霞吊客虽以繁不及贺者多可怜堂中哭不胜巷中歌
　　袁江流钤山冈当庐江小吏行
　　汤汤袁江流嶻钤山冈钤山自言髙袁江自言长不知何星宿独火或贪狼降生小家子为灾复为祥瘦若鹳雀立步则鹤昻藏朱蛇戢其冠光彩烂纵横孔雀虽有毒不能掩文章十五齿邑校二十荐乡书三十拜太史屹屹事编摩五十天官卿藻镜在留都六十登亚辅少保秩三孤七十进师臣独秉密勿谟八十加殊礼内殿敕肩舆任子左司空孽孙执金吾诸儿胜拜跪一一赐银绯甲第连青云冠盖罗道途儤直不复下中禁起周庐凉堂及便房事事皆相宜文丝织隠囊细锦为牀帷尚方铸精镠胡盌杯苽篱雕盘盛玉膳黄票封大禧五尺凤头尖时时遣问遗黄绒团蟒纱织作自留司匹匹压纱银百两颇有余煎作百和香染为混元衣温凉四时药手自剂刀圭日月报薄蚀朝贺当暑祁但卧不必出称敕撰直词御史噤莫声缇骑勿何谁相公有密启为复未开封九重不斯须媫妤贴当胷密诏下相公但称严少师或字呼惟中县官与相公两心共一心相公别有心县官不可防相公与司空两心同一心司空别有心相公不得防昔逐诸城翟黄冠归田里后诒贵溪夏朝衣向东市戈矛生謦欬虀粉成睚眦朝疏论相公棰榜夕以至宁忤县官生不忤相公死相公犹自可司空立杀尔凌晨直门开九卿前白事不复问诏书但取相公旨相公前报言但当语儿子儿子大智慧能识天下体九卿不能答次且出门去不敢归其曹共过城西邸司空令传语偶醉未可起去者归其曹留者当至未九卿面如土九卿足如枳为复且忍饥以次前白事司空有得色相公直庐喜司空稍嗫嚅相公直庐恚不复问相公但取司空旨县官有密诏急取相公对相公不能对急复呼儿子儿子大智慧能识天下体一疏天怒回再疏天顔喜九边十二镇诸王三十国中外美达官大小员数百各各黄金铸一一千金直南海明月珠于阗夜光玉猫精鸦鹘石酒黄祖琭红紫青韎鞨大者如拳蕨蔷薇古刺水伽南及阿速瑞脑眞龙涎十里为芬馥古法书名画何止千百轴玉躞标金题煌煌照箱簏妖姬回鹘队队队皆殊色银牀金丝帐玉枕象牙席杏衫平头奴丝縢双蹴踘酒防呼不见濳入他房宿生埋冯子都烂煮秦宫肉生者百丛花殁者一丛棘近即龙牀底逺至隂山后凡我民膏脂无非相公有义儿数百人监司迨卿寺以至大节镇侯家幷戚里逶迤洙泗步灿灿西京手老者相公儿少者司空子谓当操钧柄天地俱长久御史上弹章天眼忽一开诏捕少司空究覈诸赃罪三木囊赭衣炎方御魑魅金吾一孙戍余者许归侍意犹念相公续廪存晩计舳舻三十艘满载金珠行相公船头坐谁敢问讥征啸傲郿坞间足夸冨家翁司空不之戍还复称司空广徴诸山材起第象紫宫募卒为家卫日夜声汹汹从奴踏邑门子弟郡国雄不论有反状讹言所流腾宗社万不忧黔首或震惊御史再发之天威不为恒御史乗飞置捕司空至京司空辞相公再拜泣且絮今当长相别儿不负阿父相公心自言阿父宁负汝不识一丁字束发辟三府月请尚书奉冠服亚汝父汝父身不保安能相救取重恳监刑容少入别诸姬归者吾而配不归而鬼妻诸姬心自言司空何大痴归者吾而配不归人人妻还抚诸儿郎阿爷生别离金银空饶积髙与钤山齐不得铸爷身及身身始知儿郎心自言阿爷何太痴有金儿当使无金儿自支监刑两指挥各携铁银铛程程视溲寖步步相扶将有酒强为歌无酒夜傍徨秋官爰书上顷刻飞骑传一依叛臣法矺死大道边有尸不得收纵施羣乌鸢家赀巨千万少府司农钱上宝入尚方中宝发助边不得称相公没入优老田片瓦不盖头一丝不着肩诸孙呼践更夕受亭长鞭僮奴半充戍余者他州县夜半一启门诸姬鸟兽窜里中轻薄子媒妁在两腕相公逼饥寒时一仰天叹我死不负国奈何坐儿叛傍人为大笑唶汝一何愚汝云不负国国负汝老奴谁令汝生儿谁令汝纵臾谁纳庻僚贿谁朘诸边储谁僇直谏臣谁为开佞防谁仆国梁柱谁剪国爪牙土木求神仙谁独称先驱六十登亚辅少保秩三孤七十进师臣独秉廊庙谟八十加殊礼内殿敕肩舆任子左司空孽孙执金吾诸儿胜拜跪一一赐银绯甲第连青云冠葢罗道途以此称无负不如一娄猪食君圈中料为君充庖厨以此称无负不如一羖防食君田中草为君御霜雪以此称无负不如鞲中鹘虽饱则掣去毛羽前啮决以此称无负不如鼠在厠虽有小损伤所共多汚秽相公寂无言次且复傍徨颊老不能赤泪老不盈眶生当长掩面何以见穹苍死当长掩面何以见髙皇殓用六尺席殡用七尺棺黄肠安在哉珠久还官狐兔未称尊一丘不得安为子能负父为臣能负君遗臭汚金石所得皆浮云【诗话长篇不费翦裁滔滔莽莽洵有大海回澜之势题虽庐江小吏作要其节奏本于佛经偈言】
　　置酒行
　　置酒髙堂上乐声惨不发手抱三鹍弦檀槽如秋月此乐名为谁言是羌中出本以写哀思云何虞賔客听曲各称好竟令沉怀郁繁响赴流光悠悠逝仓卒末坐而楚衣一听三叹息
　　僊人篇
　　结茅华山颠上有苍鳞车僊者四五人要我偕所如遨游天汉上经歴万里余人间所见星乃是千白榆玫瑰切庭阶木难交绮疏不知何宫殿但怪非人居呀然珠帘起四角垂流苏中坐太乙君夹侍青童姝饮我丹霞浆令我易肌肤碧藕错朱桃玉馔芬且腴天乐不能名但用穷欢娱回首望故乡妻孥不得俱坐此一念谪聊复在泥涂疆畴虽歴歴他姓治田庐欲返渺何用恻怆但含吁
　　折杨柳行
　　曷不爲男子不覩苎萝村种蠡两谋臣不能胜妇人【一解】齐讴走孔丘秦乐逐由余但施妇人巧贤圣亦不如【二解】绛灌及樊郦手扶汉天子匃奴北方来不如一公主【三解】东家有匹雏牝者亦司农西家妇女坐牀上男子拜伏堂下尘【四解】
　　企喻歌【二首】
　　男儿好横行横行身自乐那见摩天鹞结伴防鸟雀女子爱妆束妆束头上钗男儿爱妆束妆束坐下騧
　　折杨柳歌
　　桃花二三月故爱东风吹阿母不嫁女忘取少年时
　　欢闻歌
　　感欢千金赠亦拟报千金数尽人间物无如侬寸心
　　谒表忠祠有述
　　圣皇肇贻厥元孙嗣防其武畧或不竞文治所优为诸王擅国封分布若置棊称诏行罚赏匠意创车旂是时上威令颇不出京师黄齐托肺腑力以身任之周叔旣逺窜齐谷复长羁北平有髭王属尊功不卑望气若龙虎养卒皆熊貔削地错已愚夺国宁所宜谋泄汉使僇渔阳动征鼙横驱属国兵席卷燕南垂庙谟大草草召使乳臭儿蝶血白沟河肉骨蔽陵坻盛侯颇能军平保壮偏禆一此或一彼天心讵能知桓桓铁尚书矫矫六出竒东昌不茅摩济南汤其池有斐天台生密勿主所葵肆赦赦不行用间间不疑大厦旣将颠一木焉能支飞檝渡大江羣情遂乖离三辅拟勤王姚守已俘累朱邸献重闗将相请密期举宫为煨烬谁辨眞龙尸魏公元勲后不以密戚移甘作请室囚竟终首阳饥始祸复何言纵体任刲劙天台乃甚口五宗悉参夷铁公气犹劲慷慨了不悲自余诸名俊卿尹暨曹司俱怀吠犬忠不识尧爲谁而彼景中丞趣朝独逶迤荆卿术未讲豫让心空驰噀血喷北风捐胫付东馗如闻九原辙故主未可追长寝事已毕何烦论安危笑彼崩角者次第死胥靡拂郁二百年身碎节不亏君王沛明诏彷佛异代思加恩録后人所在为致祠建康殉节地羣灵当格斯故主犹若敖焉能不攒睂侑食懿园席行当待来兹
　　早起
　　初月将曙辉亭亭澹空碧微星渐以隠存者犹歴歴蝉乍停号宿羽时鼔翼时至钟未鸣山僧嬾成寂
　　暑嬾
　　一暑生百慵一慵百事简偃息衡门下悠悠梦初转亭午鸟倦啼槐隂自舒卷时有凉风来泠然忽称善勿谓羲皇人此意知者鲜
　　发自义兴由东九抵湖汊一首
　　扬舲出荆溪溪流浩无尽畴谓当萧辰青山吐余润惊鳞发濳响振羽横遥瞬时见空翠来焉知余榜进乔木生午烟场禾表秋信茶叟携筐归行歌渺然近顾余若有适壶浆当为引明发从此辞中宵衣时振
　　入林屋洞天不能竟有述
　　林屋第九天中藏万金庭北穿丈人峰西达峨睂陉垂滋结乳玉穿溜散空青防岈藏石门嶒吐神钲是时秋始暮积潦尚澄盈虽负褰裳勇踝击中不胜迩惭孺子托逺媿灵威生誓欲偕青童飇轮探窈冥千载灵文出圣治冀可徴
　　赠梁公实谢病归
　　汝谋结室罗浮顶下饮仙人葛洪井桂树宛宛山日深松花蒙蒙白云冷我亦仅买蜻蜓舟归与少年为薄游采莲一曲杳然去得醉即卧青溪头
　　醉后劝客饮
　　今日为客挂却头上廌解我腰间鱼簪缨缧绁不足道形骸土木终何如少年弹棊六博兼樗蒲一一将置前庭除与客递起为欢娱客不见洛阳苏生恶少年开口造化俱无权横六黄金五车裂总为城南二顷田客不见魏齐声势同山丘厠中死人断君头黥徒马食相当下当时溺者秦应侯人生反覆难预期精灵一别千忧随请看草木有荣悴荣者何恩怨者谁丈人不能龌龊权门取荣贵驱遣七尺供妻子又不能仰面看屋梁万歳千秋亦如此浊泾清渭何能理先生一言客记取拍浮酒船吾足矣
　　慰明卿再谪长短歌和李于鳞
　　明堂堂成不见帝十二牧伯朝逡巡丞相肩舆入内殿揺笔一埽三千人王生束装视黜籍乃见武昌吴国伦无官可谪左已久有地足徙恩仍新甘泉诸贵气成云吴也亦是甘泉臣小臣无状业万死尚许短檄随风尘长沙坐中止鵩鸟鲁东门外悲麒麟何方魑魅不抚掌何处猨猱不鼔唇李侯杜门十月矣唶女再黜奚其陈此时尺一驰南康府王揶揄目吴郎卷衣大笑出府舍一舸乗风上武昌匡庐五老宛相揖长江九派流飞觞归来萧条四壁立大妇谇骂小妇伤女等徒称擅金石岂无宗徐李与王时从处士夸鹦鹉可捄文君典鹔鹴何物故人能见负却令妻子徇文章啼寒泣饥苦未已东驰西窜穷遐荒燕中炊米若炊玉公田种秫不种秔贡家车马谁与买季子貂裘胡计藏解道人间富官职女岂不念头上霜吴郎欲答答不得王生请为歌夙昔日者歳之丙辰前五星犹闻在奎壁片语髙呼白雪飞寸心肯让青云色吾宗少年强解事吴郎目慑遗其舄岂唯吴郎众辟易但语吾曹少坚敌司空挝鼓尽裸袒武安行酒半膝席小儿仅呼杨德祖一钱可拟程不识傥问曹中理公事君其且看西山碧故知万变同翻手风雨青天昼能吼遗舄少年坐上坐谁哉捧案前奔走世人荣辱强相制吾辈行藏终自取妻子宁须饶逺畧且用七尺饵其口即使女官更削尽豫章男子得活不女乏江陵千树橘来共吴门千畦韭耕尽要离墓上云洗眼看他竟何有
　　梦中得语云百年那得更百年今日还须爱今日因戏成短歌
　　化人宫中百事无道书一卷酒一壶枝头黄鸟听作曲西山白云看作图朝爱朝暾上东岫夕爱夕阳映东牖任他故人不通谒任他朝事不挂口偶然案头余酒杯偶然蹑屩山僧来自斟自醉当自去礼岂设为我辈哉昨夜懵腾意超忽寝时得语醒时述百年那得更百年今日还须爱今日纵能拂衣归故山农耕社剧亦不闲何如且防此中趣别有生涯天地间
　　藏经阁西偏俯小罨画溪
　　绀宇藏经阁春云罨画溪隔花催小艇落日在招提彼岸如相引眞源自不迷老夫繙阅罢随意步东西
　　大行方皇后挽歌
　　密雨椒涂浄伤云鹥辂兴深宫六衣卷导扇五华层僊驭何其杳神君不可凭还应从此日起观望昭陵
　　忆昔【二首】
　　忆昔文王三出边六龙飞雨浄烽烟天门直向隂山辟北斗翻从南极悬铁马春饥填瀚海金人秋祭失祁连只今何处无廉李野哭荒村几岁年
　　更忆南巡汉武皇楼船车马郁相望轻裘鄠杜张公子挟瑟邯郸吕氏倡秋浄旌旗营细柳夜深烽火猎长杨孤城尚有遗弓泪不见当时折槛郎
　　送瞿师道太史使大梁周府
　　长安草色上鸣珂繁吹春调四牡歌太史授圭开赤社宗藩如带指黄河天边汉节蛟龙扰雪后梁园鸿鴈多上客知君频授简邹枚词赋未应过
　　戚大将军入帅禁旅枉驾草堂赋此赠别
　　初闻小队驻吴江忽漫花溪隠画艭细柳尚虚金锁甲前茅时缓碧油幢南中旧部思驰义塞上新城喜受降傥写云台须第一如论国士总无双
　　履善比部归自岭右赋此问之
　　闻君八月下牂牁铜柱天荒使者过桂岭风来秋色早盘江木合瘴烟多蛮童夹道夸揶酒蜑女穿花出櫂歌向识子云竒字擅近来词赋更如何
　　清明遇雨
　　昨歳清明指冀方今朝寒食滞郧阳儿曹上冡亦随例客子思亲偏断肠四十九年年已去一百五日日初长毋论积雨断新火纵得余光非故乡
　　卫河
　　河流曲曲转十里还相唤那比下江船扬帆忽不见
　　江口
　　江口安樯处孤舟尽日停秋云无限好只傍蒋山青
　　教坊妇
　　小拂干红袖新声十四弦不知头已白犹唱想夫怜道过一岭曰米花邨其名颇雅因成一絶
　　夹溪黄叶路三戸米花邨车马须防事寒山日掩门
　　正德宫词【二首】
　　窄衫盘凤称身裁玉靶雕弓月様开红粉别依回鹘队君王新自虎城来
　　夜半毬灯出未央俄传鞞铎向平阳六宫处处秋如水不独长门玉漏长
　　西城宫词【二首】
　　两角鵶青双箸红灵犀一防未曾通自縁身作延年药憔悴春风雨露中
　　梨园子弟鬓如霜十部龟兹九部荒妒杀女冠诸侍长大罗天上奏霓裳
　　题文待诏画
　　孤峰逺揷白云间秀竹长松相对闲听得菱歌人欲近不知犹隔法华山
　　避暑山园
　　残杯移傍水边亭暑气冲人忽自醒最喜树头风定后半池零雨半池星
　　登蛾睂亭有怀
　　回首江南黯澹云蛾睂亭畔思纷纷何因却作姑溪水流到长江尚不分【姑溪水流出长江自为一带】
　　洞庭两山竹枝词【二首】
　　橘緑橙黄香满枝瓮头驺玉鲙鱼丝山中歴日由来少知是江南九月时
　　白雪缫成茧子緜黄云剪就稻花天千家邨里无开市三尺溪头有系船
　　谢　榛【十四首】
　　榛字茂秦临清人有四溟山人集【朱中立云四溟诗法盛唐而气格不逮　王元美云谢茂秦如大官旧庖为小邑设宴虽事馔非竒而饾饤不茍又云排比声偶为一时之最第兴寄小薄变化差少彭子殷云茂秦诸体壮丽类大歴以上　穆敬甫云茂秦志在学杜庻几升堂游燕入晋二藁传诵艺林至江南入洛等集若出二人手笔矣陈玉叔云山人穷极而思工思工而语至胡元瑞云茂秦融和流畅自是中唐与诸公大】
　　【不同　蒋仲舒云茂秦诗宗少陵穷体极变近时之麟凤哉　江进之云求眞诗于七子之中则谢茂秦者所谓人弃我取者也　陈卧子云茂秦沉练雄浑法度森然真节制之师位在于鳞之下徐吴之上　宋辕文云茂秦五律似胜诸名家然句法篇法未免束缚神情不能出四十字外此其所以不如也七律源出嘉州情景清切　陈伯玑云山人説诗取初盛十二家幷李杜集中之最佳者録成一帙王李诸公俱用其法近人多以王李为口实幷谢集亦束之髙阁不复寓目间有诵法之者止知其声格之髙而不知其意境之细予谓山人诗凡可想像摹拟者便佳以其用意委曲也五言古只平平写写懐不复好竒角胜律诗多有伤于迫促者诗话七子结社之初李王得名未盛称诗选格多取定于四溟于鳞赠诗云谢榛吾党彦咄嗟名士籍遂令清庙音乃在褐衣客于时子与公寔子相元美撰五子诗成首四溟而次以歴下既而布衣髙论不为同社所安歴下乃遗书絶交而曰岂其使一眇君子肆于二三兄弟之上必不然矣迹其隙未乃因明卿入社四溟喻以粪土由是布恶于众元美别定五子遽削其名曰后五子则南昌余曰德德甫蒲坼魏裳顺甫歙汪道昆伯玊铜梁张佳肖甫新蔡张九一助甫也曰广五子则昆山俞允文仲蔚濬卢柟次楩濮阳李先芳伯承孝丰吴维岳峻伯南海欧大任祯伯也曰续五子则阳曲王道行明甫东明石星拱辰从化黎民表维敬豫章朱多煃用晦常熟赵用贤汝师也曰末五子则用贤及京山李维祯本宁鄞屠隆纬眞南乐魏允中懋权兰溪胡应麟元瑞也其后广为四十子而四溟终不得与焉故四溟赋杂感诗有奈何君子交中道两弃置之句亦可悯矣歴下有言眇君子虽耄而防墨犹存则亦未尝深絶之特明时重资格于章服中杂以韦布终以为嫌尔四溟论诗云平顺却难崄巇易斤斤局守格律尺寸不逾有隽句而乏逺神有雄句而无生气或谓胜弇州之汗漫然弇州才大如曹孟徳放荡无威仪笑时头没杯案不失为英雄四溟罄折虽工特公孙子阳之修餙边幅仅堪作清水令耳】
　　送谢给事封蜀
　　使星巴蜀外汉节夜郎西树断分金马江清见石犀王孙重茅土天子锡桐圭异世怀张载应留劒阁题
　　有感
　　薄伐元中防论兵自古难汉唐频拓地将帅几登坛絶漠兼天尽交河荡日寒不知大宛马曾复到长安
　　秋野
　　地濶清霜满林寒市叶稀野云秋澹澹山日晩晖晖杀气三河动边声一骑飞中原多猛士谁解晋阳围
　　暮秋即事
　　十见黄花发孤樽思不胜闗河秋后雁风雨夜深灯留滞悲王粲交游忆李膺相随少年子走马猎韩陵
　　初冬夜同李伯承过碧云寺
　　竝马防名寺登髙借短笻飞泉鸣古涧落月在寒松石路经千转云岩复几重人间多梦寐谁听上方钟
　　晩眺
　　寒日下西陵漳河晩渡氷孤城归猎骑双树隠禅灯野眺心何逺岩栖老未能翻怜戎马日愁思坐相仍
　　登榆林城
　　凭髙望不极天外一鸿过众岭夕阳尽孤城寒色多芦笳满亭堠羽檄度闗河遥忆龙庭士严霜正荷戈
　　暮秋简徐别驾载卿
　　南征秋转剧不寐夜漫漫白髪艰虞尽沧洲去住难旌旗连野暗兵甲照江寒选将须防事谁能议筑坛
　　南巡歌
　　南楚旌旗合黄尘走百官天王重巡幸民物识艰难驰道春风动行宫夜月寒万年垂拱意歌颂入长安宿淇门驿怀孙方伯性甫王宪副廷赡江少参伯阳
　　驻马淇门夕堂空暑气徂乱云闗树暝寒雨驿灯孤身计聊时序乡心复道涂何当报知已秋雁满江湖送谢武选少安犒师固原因还蜀防兄葬
　　天书早下促星轺二月闗河冻欲消白首应怜班定逺黄金先赐霍嫖姚秦云晓度三川水蜀道春通万里桥一对郫筒肠欲断鹡鸰原上草萧萧
　　杨参军次和归自古北口
　　淮南髙士落人间仗剑经秋未破顔自惜草淹岁月可堪垂白向边闗天横落照明孤垒地拥寒沙接乱山长路谁能问行役夜来驱马雪中还
　　秋日怀弟
　　生涯怜汝自樵苏时序惊心尚道涂别后几年儿女大望中千里弟兄孤秋天落木愁多少夜雨残灯梦有无遥想故园挥涕泪况闻寒鴈下江湖
　　捣衣曲
　　秦闗昨寄一书归百战郎从刘武威见説平江收涕泪梧桐树下捣征衣
　　梁有誉【九首】
　　有誉字公实广州顺德人嘉靖庚戌进士任刑部主事有兰汀存藁【王元美云梁公实如緑野山池繁雅匀适又如汉司衣冠令人惊美但非全盛仪物　胡元瑞云公实与诸子最早成律诗温厚缜密但气格微弱　曹能始云公实茂秦已入唐人之室　陈卧子云公实隽才意趣沉实若假以年所诣当不止此　李舒章云公实如清泉出山涓涓驶溜恨未到江河耳】
　　【诗话兰汀学诗于泰泉又与乡人结社号南园后五子所得于师友者深虽入王李之林习染未甚诵其古诗犹循选体五七律亦无叫嚣之状四溟而下庻几此人度越徐吴奚啻十倍】
　　杂诗【二首】
　　圆象无停晷四序迭相循晔晔春华敷歘忽委埃尘候虫善审时鸣鸟常司晨如何建名士迟暮多苦辛冲波鲜安舟岐路恒摧轮顺风响易逺却行难及人钟鼎镌峻功竹帛垂逸民静躁虽殊域德业终同伦慷慨感中情髙驾良可遵
　　我行彼中野靡靡令心忧四顾莽无人但见林与丘髙台多悲风沧海转洪流走兽骇丛莽号鸟求匹俦顾兹震心魄欲去将何求古来贤达人髙视隘九州嗟哉愚蒙者睠恋区中谋雍门泣孟尝牛山悲爽鸠闇彼代谢理莅物恒怨尤黄屋摩霄举螣蛇乗雾游斥鷃尔何陋枋榆徒啾啾知自有大小达观德弥优
　　秋怀
　　夕霁凉气发曲房蔼余清金风被兰茝白露浩已盈密林谢阳彩丛薄陨芳荣迅商无缓调征鸿怀苦声物候旣易感神理固难名汉隂甘灌园鹿门事躬耕金张逐丹毂王贡彯华缨由来事不同各以性自营伊予秉微尚恬旷谐夙情柱下明守雌漆园持达生缅怀昔人训烦嚣祗自惊
　　送傅山人游罗浮
　　仙山矗遐陬蕴竒信灵造晻霭蹴重溟巍峩冠穹昊隂室引阳辉雾谷通霞岛溜泽难枯炎林蕊还早故鼎无留丹煮石有遗老神境谁能跻踪尔方讨秘检洞中防尘悰云外埽陟霄搴若华凭厓掇朱草吹万固不同得一以为好嗤彼蜉蝣士夸毗丧其宝何当荣茅龙吸景涤幽抱
　　谒张丞相祠
　　开元治平日英贤恣游衍夫君匡屯器忧国持先见讵慙伊吕科实冠东南彦朝直承明庐夕下金华殿楚臣伤江枫汉女悲团扇而君复何为含情赋海燕玉泉一以闭微微市朝变欃枪亘中天长蛇衂畿甸金根入蜀年空余泪如霰我本慷慨士怀古岁方晏野烟羃歴起祠树何葱蒨搴杜寄芳情掇苹羞野荐髙芬谁复嗣旧叶遥奔箭唯留千载名来哲同兴羡
　　黄司马清泛轩
　　达人慕恬寂开轩负西郭芊緜引蕙田逶迤通菌阁积芳集隆墀躭胜控遥壑蕊气通幽洞湖光耿华薄青桐带露疎翠羽冲花落蜃月镜疎櫺鹏云冠虚幕真筌一以契琴书聊尔托鹤性在烟霞凤想存寥廓即此颐深栖陋彼郊居作
　　瓜步眺望
　　残虹惨澹已黄昏江上烟波独怆魂京口树浓藏雨气海门风急长潮痕西来暮色连三楚北望浮云隔九阍正值旗亭须买醉忧时怀土不堪论
　　夜宿清逺江口
　　短櫂依依系晩风壮怀离思浩无穷荒邨夜急菰蒲雨逺戍秋悲鼓角风白鴈影斜江树暗青猨声断岭云空更堪处处征输急深箐休论战伐功
　　秋夜雨中过黎氏山房
　　瑶琴不复理空余山水情弃置石牀上风来时一鸣宗　臣【十七首】
　　臣字子相扬州兴化人嘉靖癸丑进士除刑部主事改吏部歴员外郎中出为福建参议迁提学副使有方城集【王元美云宗子相如渥洼神驹日可千里未免齧决之累又如华山道士语语烟霞非人间事　穆敬甫云子相才情兼美造诣未竟使天假之年当能逐鹿于鳞犄角元美　江进之云子相诗句迈逸御风而行　冒伯麐云子相诗自成一境界譬之洞天福地而外别有桃源武陵　陈卧子云子相意取秀逸不尚深思从此入者亦流浅俗　李舒章云子相天姿明佚好自跌宕玉山頽唐时有佳致然其得意处仅得大白之觕者宋辕文云子相调颇清气力少薄】
　　【诗话子相诗才娟秀本以太白为师跌宕自喜使其不遇王李充之不难与昌谷苏门伯仲自入七子之社习气日深取材日窘撰体日弱薜荔芙蓉蘼芜杨栁百篇一律讫未成家而夭最可惋惜如对曹蜍李志有狐狸貒貉噉尽之忧然犹愈徐吴之木俑土偶也】
　　杨氏园亭饯别谢榛
　　离思忽越超逍遥事行游散步过华池芙蓉夹芳流悲哉蟪蛄鸣凄切动我愁凝霜莽零落明月澹飞楼感此歳华暮耿耿生百忧居者不可去行者不可留去留两不惬何以慰绸缪
　　留别子培舍弟
　　驱车上河梁顾瞻旧乡国仓卒骨肉亲彷徨动顔色子亦竟以南予亦竟以北本是双飞鸿胡为乖羽翼送子从此归涕下不能食子其从逺猷慰我长相忆
　　寄人
　　浮飇动广野白日惨无色之子在万里山川渺难极豺狼满路衢况复荆与棘我欲往从之惜无晨风翼因风寄瑶华岁事日云夕去往尠懽悰抚膺长叹息
　　归叹
　　蓟门春尽云隂隂倚杖出门愁暮禽千金裘马只自好万里江湖谁复防武陵一别桃花深欲归不归伤我心青枫未老楚月白吾将长啸投吾簪
　　沈上幽栖为沈二丈赋
　　主人结屋楚江曲身披薜荔坐空谷青天双眼望鸿鹄春风一夜开石门万里蘼芜散新緑
　　登江门诸山
　　山头日白云英英千峰倒揷千江明手把芙蓉步石壁苍翠乱射猨鸟惊谁其云外吹紫笙欲来不来空复情天风吹我佩萧瑟怳疑身在昆仑行
　　即事
　　坐叹兵机失兼忧国计存干戈在淮海消息已乾坤授钺曾诸将宵衣独至尊定知哀痛诏早晩下江门
　　长庚纯一舜隆旣别忆之
　　一别不自意茫然空复愁孤舟仍盗贼多病已春秋明月半江水故人何处楼风尘双泪眼爲我寄沧洲
　　江上闻明卿量移南康
　　复得南康信匡庐遂尔狂诗仍官长骂名或簿书强暮雨湘潭近秋风楚塞长江流如可返爲我到浔阳
　　寄陆子和
　　江门一别又秋分何处风烟不忆君久客衣裳鹑自结旧游尺素鴈为羣十年世路雕青鬓三叹斯人卧白云羽翼南溟最相近未须重勒北山文
　　题画
　　山径度青波石门迟白日客到不披衣春风理瑶瑟
　　闻鴈忆子培
　　秋雨千峰散寒云万里开不知天际鴈几日故园来
　　郊行
　　竝马出春城揺鞭一相语杨栁遍前山应从何处去
　　夜立
　　秋风天外声明月江中影幽人把桂枝露下衣裳冷
　　江南曲
　　客去悲江左书来滞陇西相思若春草无路不萋萋
　　塞上歌送王侍郎赴蓟镇
　　榆闗北望阵云高五月天风吹战袍共説总戎王相国十年身佩吕防刀
　　寄卢少楩
　　大伾山头花满烟春来竟日酒垆眠不知妻子闗何事乞取囊中卖赋钱
　　徐中行【二首】
　　中行字子与长兴人嘉靖庚戌进士除刑部主事出知汀州府补汝宁用内计谪官稍迁瑞州判官擢山东佥事歴云南参政福建按察使江西左右布政使有青萝馆集【王元美云子与发情止性喻象比意左准右防靡所不合　胡元瑞云子与闳大雄整卓然名家惜少沉深之致　陈卧子云子与虽规摹古哲而手追心慕惟在济南】
　　【诗话子与在西曹与王李结社其赠李诗云寂寞汉魏后乃复挺斯人遂令同心者周旋若一身李答诗遽云既闻风雅音三叹文在兹元美亦以蔼蔼吉士目之且云子与性味如醍醐无处不入知其交始终无间也俞仲蔚称子与喜为笃厚之行而不自盛满闻其歴任藩臬俱清介有声卒官至不能具敛而其存日人有所请力不足必勉应之曰奈何令人有慙色丁长孺西山日记述闽人董九华业丹青久居长兴病亡不能归榇子与适上官入闽竟载其柩以行无所拘忌洵盛德也】
　　春暮将赴汝南广川舟中寄怀京邑游好
　　黄河多悲风白日广川隂惊沙蔽天地方舟犹滞淫踯躅将安适曳履援鸣琴一为清商曲灌木俱悲吟知音一以隔离思故难任伊予岁寒契莫忘初别心瑶华傥可嗣引领伊川浔
　　感旧
　　自别燕台白日徂华阳碣石总荒芜独留一片西山月犹照当年旧酒垆
　　吴国伦【四首】
　　国伦字明卿其先嘉兴人徙居湖广兴国州嘉靖庚戌进士除中书舍人升兵科给事中左迁南康府推官调归德歴知建宁邵武髙州三府迁贵州提学副使移河南参政有甔甀洞正续槀【王元美云明卿不扬而企不抑而沉纵不至溢敛不鬰塞　王敬美云明卿诗多实际语不落于鳞网中自可弟畜子与又云他人诗多于髙处失穏明卿诗多于穏处藏髙　胡元瑞云于鳞近体用字多同明卿用句多同故一篇而外不耐多读　陈卧子云明卿雅练流逸情景相副】
　　【诗话明卿在七子列最为睂寿元美即世之后与汪伯玉李本宁狎主齐盟三君皆不知诗王李既殁海内不敢违言刘子威冯元成屠纬真辈相与附和之甑甀太函大泌等集几与四部争冨而由拳白榆等集尤而效之海内之为真诗者寡矣其题生圹旁亭柱云陶元亮自祭之文知生知死刘伯伦随行之锸且醉且醒不失为达生之语】
　　前溪歌
　　迎欢东武亭送欢独桑路安得大海水尽向前溪注使欢不得渡
　　济州南池
　　瀑水侵阶上危亭背郭开分荷移小艇取石坐深苔地迥秋隂合轩空野色来谁能共心赏怀古正徘徊
　　雨夜挽舟上七里滩
　　岸束滩声咽沙兼石齿横岂縁贪利涉亦复滞王程山雨夜逾急野灯时一明客心云雾里怀古不胜情
　　送姜太史节之使楚王
　　天子分桐叶词臣下柏梁共怜星是使况乃玉为堂江汉环宗国风云防帝乡居人思过沛太史复浮湘地险东南胜藩盟带砺长晴山开绛节髙浪出牙樯六傅中原路双锋北斗傍缄书如有意归鴈自衡阳








　　明诗综卷五十一
　　钦定四库全书
　　明诗综卷五十二
　　翰林院检讨朱彞尊编
　　余曰德【三首】
　　曰德初名应举字德甫南昌人嘉靖庚戌进士除刑部主事歴郎中出为福建按察副使有余德甫集午渠集
　　【静志居诗话德甫于诗尚未闚见门户元美冠诸五子之首未免阿其所好矣然其仿敖陶孙作诗评未之及焉岂阳许之而隂抑之与】
　　怀徐子与
　　苦忆湖州信兵戈尚未休感时愁更切念尔见何由万国征输尽三吴战血流即今江海上那不问扁舟
　　送万彦和佥宪之粤
　　系马花间挂玉鞭毵毵隄柳乱鸣蝉河梁自是销魂地此日因君倍黯然
　　过杨给事故居
　　青琐归来迹已陈百年浑是梦中身江州满目山如画不与人间逐臣
　　魏　裳【二首】
　　裳字顺甫蒲圻人嘉靖庚戌进士除刑部主事歴员外郎中出知济南府迁山西按察副使有云山堂稾【王元美云魏顺甫如黄梅坐人谈上乗纵未透汗不失宗门诗话顺甫差胜德甫尚非助甫肖甫之伦】
　　雪霁同友人登王子山
　　畏路谁能到幽怀我独偏谷中初见日树杪忽闻泉倚杖青山色衔杯白雪篇交游仍旧俗风景又新年
　　题白雪楼
　　郢调凄凉思转幽卜居还倚鲍山丘初疑海气能成市不道仙人独有楼乗兴好看明月上登髙长啸白云秋琴心自在谁堪识且听巴人下里讴
　　汪道昆【三首】
　　道昆字伯玊歙县人嘉靖丁未进士除义乌知县歴官兵部左侍郎有太函集【汪禹又云伯玉声调竝佳能臻阃奥　李舒章云汪司马诗如薪刍满地英楚甚寡　徐兰生云伯玉篇无警防妄自矜大余尝借大陆语评之混妍媸而成体累良质而为瑕徒悦目而偶俗固声髙而曲下诗话王元美论诗文大指具于卮言七卷有云文繁而法且有委吾得其人曰李于鳞简而法且有致吾得其人曰汪伯玉又云歴下极深新安见裁是心折李汪靡有间矣窃怪其效敖陶孙作诗文评茍有寸长必加品隲顾于鳞两见而伯玊不及焉何与观四部藁中赠汪序如云上本羲姒下则姬孔俯踞二京跨千载而上皎然若日中天其言太浮而夸似非出于中心之诚者闻伯玉晩年林居乞诗文者填户编号松牌以次给发享名之盛几过于元美葢元美所推奬二人于鳞道峻仕又不达伯玊道广位厯崇阶人情望炎而趋不虑其相埒也昧者不知诋諆伯玉未免太甚所引陆无从记一事见无从正始堂集中与所诋諆者畧别伯玊裔孙称无从为伯玉弟子而无从赠弇州歌云济南新安狭已甚君子视之特小巫不应弟子而毁先师若是也】
　　送张虞部谪尝州别驾
　　谪去存吾道流言亦世情圣朝仍得罪佐郡且藏名落日梁谿櫂平芜瀫水城秋风回首地泪满逐臣缨
　　步月
　　爲爱青天月重开白板扉宵游便故里露立任初衣罢柝连城静当楼列宿稀正思良夜醉未觉少年非
　　石林
　　落日石林西林中拥烟雾樵歌何处郎犹记来时路张佳【八首】
　　佳字肖甫铜梁人嘉靖庚戌进士除滑县知县徴授戸部主事改兵部右侍郎巡抚浙江徴拜兵部尚书加太子太保卒赠少保諡襄敏有崌崃山房集【穆敬甫云肖甫诗律精严髙视千古　李时逺云肖甫诗闳博纵肆凌驾前人　陈卧子云铜梁庄雅亦称李王后劲】
　　【诗话肖甫以功业显其诗亦多慨忼奋厉之气与仰屋梁著书者不同人皆称其近体不若五古较胜十筹】
　　咏怀
　　毒暑不辞锻严冬尚为渔裘葛有本性生事因其居伊予触世网转与青云疎一谪孟诸野再迁首阳且素位守明诫穷途岂欷歔贵者日以贵宁得辞劳劬贱者日以贱庻几逺祸枢
　　立秋简徐子与
　　凉风厉商气防然惊早秋白日下圆景大火西南流年序忽不处陈蔡难乆留案牍繁以迫胡为日绸缪洪河逝如斯草虫夜啾啾凌厉缅千古遗则怀前修女萝挂乔干蚓吸深湫托势有崇卑适志共良谋
　　晚入通海
　　参伐昏正中脂车即广路松灯马首明严飇起夕雾海气蒸春衣防金逼髙戍微茫一褰帷不辨山与树城邑行已遥寒涛响孤鹜万里诫逺游宵征何以故
　　三甫入渝予不能谒承枉书问且督南征竝订郢都之防而寄以诗
　　良时罕再至嘉防复何如孟冬厉霜气蓬蒿没蔽庐兴言念友生抗旌向巴渝便欲往从之山川郁盘纡感兹绸缪意逺及铜梁书加餐字未毕殷勤劝脂车渔樵计已定樊笼日愁予闻君下防子目极生踌躇孤怀入大江万古只东趋郢歌有白雪期我献岁初醉罢阳春台然后防骊驹
　　上谷使院中课园丁有作
　　小圃开台西羣芳防首夏散屧退自公移觞托休暇改服课园丁流泉任委泻膏雨抽新条停云拂髙榭间闗众鸟鸣葳防落红借悠然抱瓮情宛在南山下
　　寄题永嘉王阳德阳湖精舍
　　招隠岂在深智者秉微尚伊人卧阳湖幽襟谢尘鞅丹霞递崇楸南北两鴈荡万象厉景光凌缅非一状鸱夷任所之沧浪发髙唱扁舟就何时逝将剡川放
　　宿黄牛峡
　　春到黄牛峡江辞白帝城楚云髙不落巴水去无声絶塞书难寄孤舟月更明櫂歌听自短几处夜猨鸣
　　登函闗城楼
　　楼上春云雉堞齐秦川芳草共萋萋黄看雨后流河急青入牕中华岳低客久独凭三尺剑时清何用一丸泥登髙眺极乡心起闗树重遮万岭西
　　张九一【六首】
　　九一字助甫新蔡人嘉靖癸丑进士授黄梅知县考最擢吏部主事歴郎中升行尚宝少卿谪广平同知迁湖广按察佥事进副使擢右佥都御史抚宁夏有緑波楼集【穆敬甫云助甫诗振宕不羁大有英雄之防胡元瑞云助甫近体髙华雄爽类子相而精宻过之】
　　【诗话金谷之筵不遗麦韭瑶池之骏图及盗骊物之所以贵善用生也七子齐盟一时风气雷同助甫稍能用生政尔拔俗】
　　残日
　　怪鸟啼残日竒峰挂片云波涛城市合烟火舳舻分卧竝蛟龙穴游将虎豹羣更传铜柱北新驻越南军
　　初至家陈道义瞿睿甫见过
　　归及青春半芳园二仲来月生桐柏水云断景夷台玉笛梅花落金尊竹叶开今宵张仲蔚为尔剪蒿莱
　　寄见甫弟
　　歴尽巴山白发新西风何处不伤神马曹蹭蹬官难起鸟道艰危老更贫九派长江春后鴈一年芳草梦中人相思况是无消息徙倚天涯涕泪频
　　阳和制府廨中绯桃甚盛乃毅皇帝手植方少保为赋诗遂次其韵
　　制府东开一宫曾传翠辇御微风绯桃手自先皇植花谱名将上苑同朔郡何时无雨露彤云长得防帘栊孤臣此日瞻春色想像天顔一笑中
　　登防宁原上作
　　黯淡山城古防州碧天双目尽髙丘春深柳色犹霜雪日落边声起戍楼寒鴈啼云皆北向浊河归汉亦东流乗槎岂是穷源使投笔虚疑定逺侯
　　黄陵庙
　　黄牛朝暮望青春此日维舟白马津古庙空山存汉碣屠羊伐鼓过江人九河注海犹称异三峡开天始见神应共长年歌赛酒衣裳鳞介仰陶钧
　　俞允文【四首】
　　允文字仲蔚昆山人有真逸稾【王元美云仲蔚五言古诗调殊不卑所之精思又云仲蔚古调本是名家五律亦不恶　李于鳞云仲蔚古诗冲雅有应徐之韵　陈卧子云仲蔚七言絶句其调甚正】
　　【诗话七子之教五言必宗河梁建安窃优孟之冠学寿陵之步求其合而愈离当日二子于五古极口仲蔚然仲蔚殊少神解余意尚在庐次楩下二子之言出一时之好未为定论也然仲蔚于归熈甫文名未盛之时结契最先又论诗不心服于鳞亦有识之士】
　　感怀
　　生命故有常于世鲜能由天道谅微昧祸福不相讐运促无修龄吾行将安休髙行令世疎宠耀逢厚尤何不永自持飘飖升九州横厉越飞泉与彼列仙俦岂效荣华子跬步相机求
　　送叶伯寅游南都
　　朝日扬素影零落盈条归鴈辞碣石嗷嗷厉层霄念子遵旧都整防陟岩椒北眺穷朔陲东瞻越江潮崇云象山岳双阙郁岧嶤过彼双阙间冠葢相游遨四节随飇逝茂时乏佳招骏骥弃不收踠足有余骄非子良见睠岂复絷场苗信心惬中赏沉吟结清謡共期冬月欢防憩林巢
　　送梁伯龙游楚幷寄周水部
　　浮舟入楚江浩荡千里豁况值清秋时逸兴不可遏云来巫峡长木落洞庭濶故人渺何许引领向天末
　　捣衣
　　重闗月夜早凉分夜夜砧声逐塞云泪尽天南与天北悲笳同是月中闻
　　卢　柟【八首】
　　柟字少楩一字次楩一字子木濬县人太学生有蠛蠓集【王元美云卢少楩如翩翩浊世佳公子轻俊自肆　胡元瑞云次楩诗华藻不如茂秦而气胜之　顾言云少楩古体如寒流出谷婉若调轸音随意适近体如夕禽触林矫于避矰象逐思驰格髙韵雅骎骎元嘉之境　陈卧子云山人排荡自喜颇有越石清刚之气】
　　【诗话次楩诗足以髙视四溟】
　　杂诗
　　髙楼有佳妇窈窕青云端左防緑桂枝右纫芳泽兰临流戏珠浦拾翠游芝田蛾睂众所嫉蘧蒢翻见怜弃捐蓬蒿中谁来希令顔徘徊岁云暮拂衣聊长叹
　　秋日奉别王元美比部还京
　　烁烁天上星皎皎岩际月蟋蟀感夜吟凉飇迟晨发山木旣云苍江枫亦已脱遥望百里间茫茫但寥阔鸱鸮鸣园陬虎豹步庭阙临路别所亲怅然增华发安得琼芳枝慰我长饥渴
　　送人之塞上
　　北风萧萧边马鸣君今弃我何逺行隂山雪花大如掌黄云出没单于营万里龙沙那可见将军大小七十战防书奏入建章宫寄我云中一只箭
　　戏寄孟龙川
　　旧日浮丘伯曾将王子乔周游乗白鹤接引上青霄大药留丹鼎天台度石桥不知千载后为尔一相邀【钟广汉云此诗对仗原出襄阳】
　　闻吴吏部少槐哀仆乏嗣饬内入狱侍汤药【二首】
　　宓子弹琴日山涛谪宦时泽梁弛禁网鳏寡遂恩私未识洪钧妙应霑造物竒周南王化逺终不负螽斯晋室嵇中散陈留蔡议郎弹琴神不去续史恨何长惨澹悲千古凄其滞此方翻思儿女意断尽九回肠
　　哭董县丞绅【二首有序】
　　丞彊干任事清苦厉节有古人风壬寅岁长揖恤刑沈法曹抗救洗寃于柟居甚今兹长往柟安得不悲故诗以哭之
　　十月黄河穏天寒素舸孤断云低不去哀鴈起相呼忽暗郎官宿虚传太史鳬哭君重回首愁色满苍梧列郡开方药岩墙阻别离苍生犹有待逝者竟如斯老去伤心地愁边失望时玉棺谁为敛萧瑟九原思李先芳【六首】
　　先芳字伯承濮州人嘉靖丁未进士除新喻知县徴授刑部主事歴郎中改尚宝司丞升少卿降亳州同知有东岱山房稾清平阁集【李于鳞云伯承雄才名重当世洋洋雅音亦复盈耳　穆敬甫云伯承诗思秀发绰有右丞之风　于无垢云吾里两李先生其称诗不同歴下以气骨合神湛涵万有而发以雄迅意尝超于象之表濮阳以才情赴调融洽众采而出以和平力尝畜于法之中譬之五音歴下则轩辕之鼓素女之琴髙张急节铿鍧骀荡足以骇耳洞心濮阳则昭华之琯嬴台之箫肃雝和鸣可使龙吟凤下盖所谓异曲同工者　陈卧子云伯承为七子先驱而其后不振】
　　【诗话伯承与元美于鳞同舍皆故等夷既而七子盛名狎主坛坫元美收之广五子之列意寖不平晚逃于词曲观其诗隽一书详于淮北逺及巴蜀而独黜大江以南葢以吴楚扬粤之间七子实居其五其微意可窥也】
　　拟古【二首】
　　青楼临大道初日正杲杲感君桃李年使我怀春早佳人念良夕誓结同心好磐石转有时华池多芳草秋风薄天云一去迹如埽簁簁池上鱼防防笼中鸟性情本非宜况复伤怀抱
　　髙堂列广防美酒斗十千丝竹奋清响听者有悲欢人性岂相殊中心难遽宣谅无黄鹄翼焉敢凌中天延情需所愿歳月忽已殚要津何熠燿驽蹇徒迍邅达人贵自我珍此劳华年
　　鄱阳湖
　　吴人临古渡湖水接天开一夜南风起扁舟万里回波漂星子县云没大孤台却望苍茫里匡庐秋色来
　　早春懐元美
　　蕲王箫鼓日纷纷雪霁遥看玉笥云借问江城春几许梅花落尽不逢君
　　由商丘入永城涂中作
　　三月轻风麦浪生黄河岸上晚波平村原处处垂杨柳一路青青到永城
　　再过玉河隄
　　马蹄日日逐红尘白髪青山应笑人昨日玉河隄上过杏花开尽不知春
　　吴维岳【七首】
　　维岳字峻伯孝丰人嘉靖戊戌进士除江隂知县徴授刑部主事出为山东提学副使擢右佥都御史抚贵州有天目山斋岁编【王元美云吴峻伯如子阳在蜀亦具威仪又如初地人见声闻则入大乗则逺又云峻伯诗小巧清新足市肆无论风格　穆敬甫云呉公结社西曹诗中竒语往往惊人】
　　【诗话峻伯如铅刀土花不堪洒削然其五律颇具岑嘉州张司业风格句如闗河春鴈少风雨暮钟多细雨来因晩空山到已秋清飇凉带叶零雨细沾沙乱水穿林响残星缀岭低剪藤舒柏叶芟草出苗暮雨初收市秋江正长潮潮生风听急江逺雨看无涧水斜牵筏林烟逺出村沙头飞燕子市上卖樱桃钟残寒雨外鴈没逺烟中较之明卿子与軰故自胜之】
　　宝应湖即事
　　逺水映空浮星分芦荻洲渔鰕湖上饭箫鼓雨中舟击楫成孤咏扬帆出乱流春还信可乐前路是扬州
　　赠沈丞之瓯宁
　　一官知可薄其奈武夷山正好乗春水悠然出古闗县斋峰影下吏事酒杯间计尔传诗日初游九曲还
　　立秋后一日雨中登楼
　　凉雨萧萧下江城昨已秋潮声入官舍山色带书楼鼔散堂前吏帆归海上舟喧声听晚市聊用遣乡愁
　　晨诣玉华山摘桂花口占
　　凌晨采花游萧然遇山雨登阁启双扉新泉响何处
　　江上
　　凄凄江路风暧暧逺村树爱杀鸣榔人长歌入烟雾
　　孝丰西圩道中
　　涧泉绕屋十里石屋栖云数家何处微风醒酒溪南红杏新花
　　发南丰
　　山程细雨桃花店闗路长桥杨柳溪何事锦囊朝夕载南丰春色总堪题
　　欧大任【三十首】
　　大任字桢伯广州顺德人以岁贡选江都训导迁广州学正入为国子监博士迁大理寺评事终南京戸部郎中有思堂旅燕浮淮秣陵北辕南翥游梁西署轺中诏归蘧园诸集【汪伯玉云桢伯意气溢发一归雅驯可谓治世之音　朱用晦云桢伯乐府近太康古诗师邺下歌行准嘉州间出青莲语近体羽翼盛唐七言佳境颇类龙标　李舒章云桢伯诗如新裁贡锦虽机杼未古而时有鲜藻】
　　【诗话祯伯吟藁过多先后发雕年分地别不尽流传岭外嵗丁酉吾乡曹侍郎洁躬出领粤东左辖思辑岭南诗选属予甄録予从桢伯孙博士正式借足本正式请予持择稍寛予束版载归防以朱墨后数载不知何人窃去深以为憾迩年复理明人诗念之不能释怀忽从戴生锜书屋见之言获诸质库中不禁狂喜因载为施铅録古今诗三十首吟诵数过似不为滥正式虽墓有宿草亦足慰于地下矣】
　　短歌行
　　乐乐自生人穷反本生世几何倐忽已晚去者日疎来者日亲水流同源木生同根父母兄弟岂伊异人况有旨酒云胡弗欢白日冉冉明膏继夕调轸鼓丝乐我亲戚春有催耕秋有促织岁事方勤及此游息今日同堂明日异乡听我短歌心如之何
　　怨歌行
　　髙台风萧萧下泽波湛湛春草緑已萎游子岁月深驾言御松舟写我繁忧襟昔来雎鸠鸣今已蟋蟀吟遨游将安归弭櫂回塘隂代马嘶陇首塞鸿翔汉南我欲往从之江永思难任伫立睇川涂一寄瑶华音行行采兰苕聊以纾我心
　　乌栖曲
　　月落未落乌将栖可怜夜夜夜半啼闺中少妇停梭泣泪湿鸳鸯不成匹
　　泊枞阳眺览盛唐遂忆汉武之游
　　行役届皖城放舟下枞阳原隰郁膴膴江波浩汤汤忆在元封中君王狩朱方大江深且广及兹一苇航弯弧射蛟台皇武何可当宸游事既往六合无回光不见楼船还空余蕙兰芳追昔有虞氏恭已垂衣裳圣人重无为君子贵豫防览古动凄恻延伫增彷徨
　　泛浈江至修仁水防范云饮水赋诗处
　　陆陟心苦艰江行意超忽扬舲恣击汰理榜欣乗筏昔闻范内史于焉自怡悦赋诗散郁陶饮水辨清淈今游属暮春逺放遵南粤三枫睇已遥五渡嗟应没爰思雊雉驯尚想甘棠茇命驾税山椒弭盖依林樾眀霞带逺峦瑞霭屯崇碣樊薄粲朱樱原陵苞緑蕨感兹时物迁惧尔芳馨歇代更道岂殊事往迹空揭凄凄怀古吟心赏不可越鸱夷迥泛湖子牟怅怀阙采兰向中洲眷此何由达沿洄发櫂讴愉乐陶嘉月
　　南越武王赵佗墓
　　故国多荆榛累累带丘陇北睠天井冈莫辨尉佗冡缅惟称制时中原已云滃闭闗幷扬粤画甸赋秸总闽蛮渐东羁瓯骆尽西拥黄屋竝汉仪威边自尊宠陆生逾岭来班轮再南軵奉藩谨上书正极众星共桂蠧贡虽入湟溪道仍壅志逺蒿里催运往朝台耸黍苖被隧涂麏鹿交町畽金鳬幸不飞银海岂能涌登垄踯躅歌空有牧竖踵谁为雍门弹千秋泪汹汹
　　刘王郊台
　　五季乱豺虎厯数未有归南汉骄自王帝粤保南陲白龙表上瑞圜丘祀苍只干亨首纪元升坛列金枝荐德羞币玉涤牲黩郊牺上帝肯居歆祝史虚陈辞君昏社已屋废台委山陂燔柴不复登茂草鞠荒基鲁侯昔僭郊已叹周公衰甘泉与雍畤秦汉多陋仪矧兹蛟蜃国禾黍岂足悲
　　十四夜元白维敬见过
　　暧暧天宇豁凉夜皎如练镜彩未盈规清辉逺弥见先临太液池却丽昭阳殿须防出渐髙歴歴指燕甸零露浥金茎严更促银箭登楼枉嘉賔鸣佩总时彦列坐引浊醪行厨媿丰膳盍簪旣非偶明德夙所眷共舒南渚情宁羡西园防鄙劣谢久要期尔回光眄
　　十五夜迟元白维敬翫月
　　昨游有余兴今赏不可忘况当圆景丽秋中气清凉披衣坐前楹瑶空已飞光凝华映连观流辉明洞房夫君幸伊迩防马非异乡怀贤切饥渴皎皎恒相望愿从聆徽音示我以周行
　　端州凯宴行
　　自从大罗山贼来防刘妇女驱婴孩千家万家室如埽仓囷杼轴皆尘埃幕府专征有成算汉军逹军势如电飞符三楚调狼兵五将前驱我军殿笳鼔长麾入瘴茅空巢不费诸军箭羽书驰报请刍粮士饱马肥思一战西风铙吹凯歌归数十俘囚泮宫献谁知首级半农商血里淋漓那忍见椎牛酾酒飨归士纩悍狼兵更愁怨金花锦帐排军门诸司尽向端州宴吁嗟此事眞儿戯曹幕诸山贼犹炽岭南无岁无征戎愿君勿似大罗功
　　三河水
　　三河水万军泪泪滴三河水不流胡笳吹落蓟门秋河水流不住胡笳过何处谁使十年来移营两屯戍君不见犷骑已驰墙子闗汉军尚哨熊儿峪
　　次韶州
　　腊月度浈水系舟韶石间山髙连汉徼树逺接秦闗禹甸通诸粤尧封尽百蛮九成台下路犹想翠华还
　　夏日同陈世鸣凭虚阁防集
　　故事南朝日风流忆谢墩薜萝延翠霭箫鼓送黄昏钟阜深藏寺湖曲绕村帝城瞻王气犹自防朱门
　　得黄希尹金陵书
　　送君白门去五载尚为郎握手知何日题书问故乡潮声江浦鴈秋色石城霜一叶西风外无因到洛阳
　　入峡
　　一峡束江水千峰不可攀庐犹匡氏宅壁拟谢公山有迹游方外何心出世间傥逢乗鲤客明月櫂歌还
　　岭上谒张文献公祠
　　南人谁爰立公始相开元忠岂酬金鉴恩空下劔门衣冠通德里桑梓曲江园父老修秦腊还来奠桂尊
　　除夕寓九江官舍
　　饯岁浔阳馆羇愁强笑欢烛销深夜酒菜簇异乡盘泪每思亲堕书频寄弟看家人计程逺应已梦长安李符卿伯承左迁亳州夜同黎袐书惟敬吴侍御约卿往饯得长字
　　殷勤一尊酒相送意何长薄宦投濠上归心向濮阳使星珠斗外卿月玉河傍持慰山东客衔恩异夜郎
　　谒文信国祠【即柴市故迹】
　　忆昔南冠日厓山恨未忘魂沉柴市月泪尽蓟门霜白鴈衔江草黄龙逐海航中原冠劒在歌舞待巫阳
　　十月都下感怀寄诸弟
　　生计由来薄兵戈日转愁乡书经歳絶客泪几时收星暗臧宫剑霜凋季子裘老亲衣线在辛苦事防秋
　　万岁山【一名百果园】
　　五岳来朝日三山路不迷长杨秦苑北卢橘汉园西珠斗凌空近瑶峰入望齐万年同圣寿何用访丹梯
　　龙舟浦
　　箫鼔中流发秋风散浦烟琳池新乐府汾水旧楼船赏胜观涛日游非习战年甘泉思扈从回首濯龙川
　　南台【下有水田村舍先朝曾于此观稼】
　　西内风烟异南台见水田艰难曾稼穑淳朴自山川农舍朝炊里江乡夕照前谷蚕劳睿藻豳雅定同传同黎秘书刘山人游西山经玉泉山池亭望西湖
　　竝马今朝路西行访石经山泉浮鉢緑湖草映袍青积玉迷春涧飞花入暮亭十年江上客烟雨忆扬舲
　　送曾子澄之塞上
　　曾是征南将今随定逺侯白云仍汉垒春色过边州柳拂渔阳骑笳清紫塞楼酬恩知有日谈笑看吴钩
　　九月十五夜月
　　瑶草三秋色金风一夕寒书縁多难絶月在异乡看凄断惊霜角迟回望露盘刀头今未定谁最忆长安
　　晓出玉泉山经西湖
　　玉泉散作镜湖波闻道宸游向此过宫阙三山浮弱水楼船千里度星河白麟朱鴈无消息瑶草金芝近若何词客昔年夸扈从琳池花似汉时多
　　岭下酬蒋宋二使君见过
　　梅花岭下几担簦敢向中原论代兴置驿岂期缝掖贵乗船犹媿孝防称虞廷此日咨州牧汉相何人起郡丞闻道长安推毂地归朝行见玺书徴
　　朝汉台怀古
　　瓯骆犹归粤河山尚隔秦谁令南海尉终作汉藩臣巴陵刘宗道自吉安与余同舟途中言别
　　雨中同上吉州船分手浔阳思惘然明日思君是何处万行烟树入湘川
　　王道行【一首】
　　道行字明甫阳曲人嘉靖庚戌进士官至布政使有桂子园稾
　　吕二山人自上党以诗见贻赠此却寄
　　山隂夜雪兴何如客去遥天断鴈书曾许王生重结韈未应梁苑倦驱车林开丛桂香飘席台倚千峰草结庐迟尔凭髙一杯酒漫从张翰问鲈鱼
　　石　星【一首】
　　星字拱辰东明人嘉靖已未进士除行人选吏科给事中坐言事杖为民防起原职升尚宝司少卿歴大理寺左右丞进少卿出为南太仆卿擢左佥都御史协理院事进左副都御史转兵部左右侍郎升工部尚书加太子少保防改户复加兵部削籍有东泉集
　　【诗话少保虽与弇州声应气求然风雅道逺弇州与阳曲王明甫齐进之续五子之列月旦如是初不为千秋起见止任一时之爱憎而已】
　　同穆敬甫舟中作
　　回首云深蓟北台不縁五斗赋归来江湖我适扁舟兴廊庙君终济世材寒色侵人乡梦断涛声入夜锦帆开平生击楫成何事起向灯前歌莫哀
　　黎民表【十六首】
　　民表字维敬从化人民衷弟嘉靖甲午举人选授内阁中书舍人出为南京兵部员外终布政司参议有瑶石稾【胡元瑞云维敬近体深觏庄严类公实而老健过之　李时逺云瑶石早受学于黄泰泉其诗自建安下逮齐梁靡所不合和平典雅沨沨乎盛唐遗响陈卧子云惟敬诗清华切秀】
　　【诗话瑶石诗读之似质阙而实沉着坚韧元美所取续五子无媿大小雅材者仅此一人而已其在都下偕龙游童佩子鸣永嘉康从理裕卿江隂邓钦文徴甫武陵陈思育仁甫新城沈渊子静南昌杨汝允懋功靖江朱正初在明麻城丘齐云汝谦盱眙李言恭惟寅无锡安绍芳茂卿兰溪胡应麟元瑞寿州朱宗吉汝修凡一十三人为西山之游缙绅韦布各参其半匪徒好事洵胜引也】
　　游仙【三首】
　　我思忽不惬藐然隘中区凌山度瑶碣肃驾自云衢遨游清都阙神猋吹我躯上帝垂藻旒羣后骖龙趋羡门进仙药王乔授玉书餐和链真魄精神游六虚自握无为宝年寿安足虞
　　濯足紫泥海晞发朝阳阿云车载玉女皓齿扬清歌参差丽霄汉玉鳞隐相和驾言憩圃贻我琼树华光仪忽以逝兹意成蹉跎岧阆风岑泛泛防汜波仙才谅非偶浩叹将如何
　　山林非所托所思在神州寓目八纮外经过华池幽神光防然至青鸟从我游灵妃奉玉觞清謡自相酬欢娱未终夕曜灵不可留山川夐緜邈白云良悠悠安得不死药千载复来求
　　虎头岩
　　松径光未黯赏心讵云释揽胜陟崇厓褰衣履危石云构方防茸乳窦正淅沥险逾吕梁壑嶃异天井壁仰接惊猱栖俯视飞鸟迹緑帙昼常扃丹光夜逾赩杳杳曛烟生澴澴冬霰积功非夸娥掉竒假巨灵擘栖真事岩耕倩尔飞鳬舄
　　同丁戊山人游白云寺
　　流观遍炎隩结赏自员峤积阳熈层厓凝隂豁林杪云构何厜防乳窦自窈窕澒洞出谷云渊渟莹神沼稍疲暂憩石选胜益跻表栏楯寄躨跜轩牕瞰深窅猛簴发鸿音宝轮晃余照龛以昙花覆阶将蕙草绕讵谓劫灰余遂成夷原燎栋桡芝菌生瓦坼鼪鼯啸金薤剥石幢汞药遗丹铫惠逺岂复招巫阳不可叫萧辰命良俦兰觞展竒眺感兹运徂念尔冲规劭闗河阂舟楫云雨乖言笑潜虬媚烟霄冥鸿避矰缴勉敦谷口盟无贻北山诮
　　予告出京师贻同好诸子
　　双鳬戯中沚羽翼相因依眷言二三子畴昔同裳衣嬿婉未及终云雨当乖离往婴鸰原戚今怀机杼悲贞悔难具卜荣贱同一时众人各有营畴能恤其私君子重明义申以皎日期采撷异葑菲以报琼玖贻
　　香山寺
　　却月横香阁祠星隠绀台殿随山势转池向水源开双阙浮云敛千林返照来鹤岑清絶处心赏信悠哉
　　留都
　　幽蓟称岩甸重襟亦在斯尚纡南顾防数费北门师霜悴青苗尽秋深赤羽驰谁能如贾谊流涕向明时
　　豫章江行
　　路已经吴越舟还遡豫章洪涛撞逺岸独鸟下危樯地近长沙湿山连粤峤长所思非逺道犹复叹殊方
　　同黄淳父登雨花台
　　髙座翻经处扪萝试一登羣峰当暮敛万象入秋澄树色分萧寺松风起汉陵伤心烽火日楼橹在西兴
　　杨祠部宅送陈玉叔之淮安
　　故人遥拥传服且还乡芳草经吴緑清淮入海黄离襟分夜月官烛照西堂只益风尘梦随君郢路长
　　峪口
　　翠削厐峰峻髙蟠鸟道孤东西分幕府风土入穹庐牧马闲千匹当闗用一夫传闻汉诸将犹议塞飞狐
　　紫荆闗
　　径转蛇盘险云连鸟去长山桃微着紫沙柳不成黄重镇临天府神功划大荒金城谁献议老作尚书郎
　　横翠楼元将
　　髙楼当絶塞春望转氤氲百战全燕地千重大漠云控无掠骑饮羽忆将军老去亲戎马悲笳向夕闻
　　别吴而待
　　恋阙心仍在还家路不迷凄凉吊古意疲马入青齐
　　友芳桥
　　隔浦风烟暗桃花自不迷壶觞怜小阮时向竹林携赵用贤【一首】
　　用贤字汝师尝熟人隆庆辛未进士选庻吉士除检讨以建言杖为民起春坊赞善歴南京国子祭酒升南礼部侍郎召还改吏部卒赠礼部尚书諡文毅有松石斋集
　　陪祀昭陵纪事有作
　　瑶坛晴雪浄春空剑佩声沉苑路东霜露每勤忧圣主貂珰无复肃斋宫通原燎火分宵白拂树霓旌映晓红寂寞翠华谁望幸惟余金粟鸟呼风
　　李维桢【四首】
　　维桢字本宁京山人隆庆戊辰进士选庻吉士歴南京礼部尚书有大泌山人集
　　【诗话本宁如官厨宿馔麤鹿肥麋虽腒防具陈鱻薧杂进无当于味】
　　太和杂题
　　文祖初封岳经营十二年景光如有见议礼不相沿畚臿三军举泉刀九府捐龙垂过膝象帝发鬈然
　　南都【三首】
　　旧邦偏霸一隅雄帝命维新自不同再辟乾坤清朔漠双悬日月启鸿蒙春开苍震青阳后斗直黄旗紫盖中率土王臣修职贡江流万里亦朝东
　　亲提三尺渡江来宇宙东南帝业开不尽风云生沛泽方升海日见蓬莱河山两戒朝宗地草昧诸臣将相才髙庙神灵时出王龙文五色正昭回
　　旌旗剑佩拥椒除尚想戎衣革命初緑草不侵雕辇路红云常防紫宸居金银宫阙三山外烟雨楼台六代余谁谓长江天作堑八荒今日共车书
　　屠　隆【九首】
　　隆字长卿又字纬真鄞县人万厯丁丑进士除颍上知县调青浦升礼部主事歴郎中有由拳白榆采真南游诸集【陈卧子云纬真诗如冲烦驿舎陈列壶觞顷刻办就而少堪下箸】
　　【诗话长卿才非不髙而纵情奔放记云不知所以裁之者也】
　　彭城渡黄河
　　彭城临广岸俯仰霸图空白日照残雪黄河多烈风所嗟人向北不似水流东回首沧溟曲山山云雾中
　　北地
　　不识渔阳路愁心莫问程大都行旷野偶尔见荒城原树冲人立氷沙映日明但逢茆店宿明发又孤征
　　潞河晚泊
　　回浦落帆尽长堤带郭斜莫烟平吐树春雨薄沉沙白艇藏渔市黄茆覆酒家一瓢云水外不复问年华
　　江北謡
　　千钱与唱歌百钱与卖酒本是青州人家住黄河口
　　江南謡
　　日落晩天碧潮来江水浑渔灯枫叶下不觉到柴门
　　竹枝词【二首】
　　木槿编笆土筑墙田家住在水中央四月穿绵六月冷门前夜夜稻花香
　　水仙爱种水仙花一湾江水庙门斜女冠夜送小姑出四野无人好月华
　　真如寺
　　招提信宿十年前香饭清斋不取钱佛首藤萝僧舍雨重来岁月总茫然
　　渡黄河
　　野旷天隂日欲西北风吹雪鴈行低黄河渡口行人少一路寒沙没马蹄
　　魏允中【四首】
　　允中字懋权南乐人万厯庚辰进士除太常博士迁吏部主事有仲子集
　　舍弟东视海上诸郡余西归
　　共被复今夕分携在今朝子车向北海我马投西郊疾尘荡山郭密树回河桥相望忽相失忧来不假招芳华色黯澹鸣鸟声萧条加餐纵努力何以慰寂寥
　　舟中赠泰峰先生
　　汉署髙题柱周官借理财诏从双阙捧帆渡九河来驿路霜枫尽家筵露菊开无令淹使节东阁正怜才
　　周生归黄州
　　凉风吹客帆落日过湖南握手空相送离心不可堪片云萦楚岫一叶下江潭何地偏相忆朱家酒夜酣
　　寄周元孚
　　为郎仍被谪世事那能知才子原无罪明君未有私楚乡芳草日江路落花时五岭流人徧非君独可悲胡应麟【八首】
　　应麟字元瑞更字明瑞兰谿人万歴丙子举人有寓燕还越计偕岩栖卧游两都兰阴邯郸华阳养疴娄江白榆湖上青霞等集合为少室山房稾【王元美云元瑞才髙而气充象必意副情必流畅歌之而声中宫商览之而色薄云汉以比开元大歴亡勿合也　王敬美云元瑞力追大雅絶不为柔曼浮艳儿女子之态故其诗多感慕意气敦笃友谊有燕赵烈士风　曹子念云元瑞诗洪纎近逺触手成象必丽大雅屠长卿云元瑞近体无音不亮无思不沉无骨不劲要其变化离合不尽出于于鳞也　陈】
　　【卧子云元瑞如中贾张肆不皆珍异却无物不有又如老乐工清浊轻重都传弟子诗话长律至百韵已为繁富矣元美哭于鳞乃增益至一百二十元瑞哭元美则更倍之葢感知已之深不禁长言之也诗薮一编专以羽翼巵言坛坫既衰诋諆百出而少室山房笔丛沉酣四部自不失为读书种子讵可因诗薮而槩斥之乎】
　　杂诗
　　曜灵薄崦嵫光景忽已夕圆魄犹未升明星烂然出寒蛩号我前蟋蟀鸣我侧凉风起庭戸树木何萧瑟佳人期不来延伫空叹息宁知三岁心为子长恻恻
　　秋日偕同志游金华
　　屈子歌逺游尚平有遐慕顾谢青云人言防赤松路歴览穷幽深冥探惬情素涧壑扪嵚岑林峦涉回互崖倾黄叶积谷转垂萝防髙峰散余霭峭壁屯寒雾娟娟初月升隠隠微阳暮长謡钦昔踪独往怀蹇步虑由忘物超道以遗荣悟迹契容成公神交子支父徘徊北山文恻怆淮南赋睠彼丘中人回飇对岩户
　　赠髙深甫
　　最忆髙常侍生平乐事饶千金求騄駬十院贮红绡古迹留三代新声和六朝湖头明月满无夜不吹箫
　　自严滩至新安途中纪兴
　　一滩髙一丈【谚云一滩一丈新安天上】滩尽到天都叠嶂云飞动隂厓日有无辛夷残紫落踯躅乱红敷独少行云庙分明入峡涂
　　出塞曲
　　大猎渔阳罢椎牛上谷营酒防飞骑去夜夺受降城
　　胥口
　　落日溪水寒漾舟殊未已西泠何处村望望茶烟起
　　寄江蓠馆
　　朝梦江蓠开夜梦江蓠落如何二十年不到江蓠阁
　　塞下曲
　　平沙一望陇云开玉笛飞声夜转哀万里朔风吹不断梅花齐落李陵台
　　王世懋【四首】
　　世懋字敬美太仓州人世贞弟嘉靖己未进士除南京礼部主事迁尚宝司丞出为江西参议歴陜西福建提学副使升行太常寺少卿有奉常集【穆敬甫云敬美逸气纵横词采丰蔚　胡元瑞云敬美拔新标于四家七子之外劲逸遒爽宗吴谢李方之蔑如以配哲兄诚无媿色　李舒章云奉常诗如乌衣羣少粗有风格不足对扬父兄】
　　【诗话敬美才虽不逮喆晜习气犹未防溺】
　　初夏田家
　　本爱园林居遂与尘世隔欹枕过鸟啼初阳在檐隙揽衣临前除游目恣所适蔼蔼千树交纷纷里烟白清渠已新苗髙垄尚余麦雀乳深茅茨鱼防间萑泽野夫荷鉏语小妇当牕防周览物候齐憺焉忘朝夕薄暮池上归苔痕乱深屐
　　人日袁考功见过
　　今年人日百不娱客游金陵家在吴金陵春事亦不薄有官何似当年无清溪馆前日欲晡谁其过我袁大夫喜是旧日髙阳徒十千斗酒不用沽牀头春瓮足百壶春隂满地云糢糊渡口桃花未着叶门前杨柳难藏乌金陵少年紫骊驹有酒只过秦罗敷飞光荏苒岁易徂二毛便欲侵头颅男儿才拄马曹笏河山已限黄公垆仰天且莫歌呜呜尊中酒尽可复呼霜落乌啼更明日摧睂还向府中趋
　　庐山雪
　　朝日照积雪庐山如白云始知灵境杳不与众山羣树色空中断泉声天半闻千厓氷玉里何处覔匡君
　　逢友
　　归来双鬓两萧然见画犹能记昔年风雨一船曾泊处借人灯火草堂前
　　王锡爵【三首】
　　锡爵字元驭太仓州人嘉靖壬戌赐进士第一累官少保兼太子太保吏部尚书建极殿大学士赠太傅諡文肃有集
　　【诗话元美标榜诗人于五子四十子外以其弟敬美及文肃称二友焉】
　　题成祖四骏图【録二首】
　　龙驹
　　玉勒绣纒鬃天廐出真龙报恩茍得所宁论剑防锋是时元戎方首路霜毛血溅仍驰骛将军抽矢前致词愿言不忘射钩时
　　飞兔
　　白沟昔合围龙驾忽三易不成武阵宁标飞兔迹髵防渍血汗成珠此时七萃纷前驱即今宛马西来道试看茫茫白沟草
　　壬辰秋日髙邮待诏即事
　　惭媿春明别依然物色新风云真遇主骸骨岂谋身市骏黄金尽筹边赤羽频总闗游子念其奈倚闾人












　　明诗综卷五十二
　　钦定四库全书
　　明诗综卷五十三
　　翰林院检讨朱彞尊编
　　徐献忠【一首】
　　献忠字伯臣松江华亭人嘉靖乙酉举人知奉化县及卒友人私諡曰贞宪先生有长谷集【静志居诗话长谷以作者自期持论谓诗人之作代出意匠以増前人之能旨哉言也其比六朝声偶品唐诗原乐府皆有功后学惜其书不盛行诗亦冲澹无累句特少警拔耳】
　　俞氏水楼
　　故人江楼月照见千里心游子未言归清光被满襟西陵隠檐际南湖澄夕隂持杯向木末卷幔对遥岑怅然不能去徒令江水深
　　沈　爚【一首】
　　爚字世明一字伯逺嘉善人嘉靖乙酉举人有石聫遗稾
　　送顾梧石之衡州
　　潇江路转千峰碧冉冉苍云拂树低此去临风忆回首月明江上鹧鸪啼
　　顾　闻【二首】
　　闻字行之吴县人嘉靖戊子举人自号九嵕山人【岳东伯云九嵕才华玮丽铺叙丰长究其所归靡不有自至于染翰人称其能并美者矣】
　　折杨栁
　　芳艸接金隄垂杨緑更齐夕絮离天逺春丝别雾迷曲中青镜改愁畔紫骝嘶红楼叹少妇肠断玉关西
　　夜泊崔镇闻笛
　　云落清河夜天横片月凉江楼莫吹笛明日是山阳孙　宜【十首】
　　宜字仲可华容人嘉靖戊子举人有洞庭渔人集【顾言云渔人新声竒调在李唐二孟之间河岳隠沦之夐秀者】
　　【诗话洞庭渔人胡氏诗薮称其学杜然实源于大李故论诗絶句云我爱风流太白豪万言珠玉在挥毫特其运笔痴重斯与谪仙人不类耳其于空同大复少谷太初迪功西原皆其所取法滔滔莽莽下笔不休亦楚产之杰出者】
　　十三夜月
　　良晤既匪易佳节亦复过今夕非昨夕光景忽已多霏霏失雾滟滟増金波昔眄犹室隅兹升眇庭柯当扉万象啓侧戸三星罗萧爽候愈寂沈防夜如何兴言恱至赏眷此成清歌
　　十四夜月
　　循环乃常度盈昃亦至理几望已在兹持盈有深旨天运恒自然人事安足恃未满溢渐形欲盛衰伊始倚伏本贞机损益妙良轨志以道自虚情縁欲斯侈守义焉所穷法干信云美
　　送周氏
　　黄河逾东逝白日淹西沈人生不满百奈此世虑侵贫贱岂得渝富贵安可钦浮荣竟杳漠要路恒﨑嵚邵侯恱田陶令谢华簪达观信有及古道良足箴得丧匪人为忧乐由我心愿言返初服聆我山水音
　　茭港
　　结轸倦久疴严装理前游山行稍云疲水宿良所由弭櫂临别浦扬舲逝安流波回路曲折云霁天沈浮霜荻响近渚风篠鸣长洲沙翔去来鹜岸并连拳鸥泽兰晚渐垂江茝秋始柔遵屿乍离合凌飇屡优游击楫情已乖乗桴兴将侔即此缔盟抽词赠同舟
　　行视别业禾稼作
　　徇禄返尘轨卧疴遂幽坰为圃竟不习学稼鲜所明薄田委僮仆嬾性谢经营春阳始云改夏序亦以征辍翰越城栖振衣事郊行既畅景物丽复感禾黍盈云叶被畛秀风花覆阡平修渠逐细流佳实播初馨坚好类周穑耗蠧殊鲁螟利妇足遗穗筑场喜新晴泽忝我私及秋荷今嵗成麤粝甘自甞饱暖奚更营且免洛阳叹聊结杜曲盟
　　王生入山谢事戏简
　　疾风吹云暗江县东城之雷北城电城中一雨絶可怜十日不见王生面昨当折简传深意咫尺山城尔须至扬雄艸亦避人矦葩载酒曽多事
　　秋日歌【二首】
　　秋风忽吹洞庭艸万壑千崖觉秋早江边白石回波涛湖上苍云乱昏晓少年日月易揺落即目繁华已枯槁人事天事合并催风尘何必长安道
　　秋风淅淅吹茅屋东流之水西日速地连南极北极云叶落千山万山木江上渔人罢钓归临风抛掷緑荷衣黄尘碧海真漂泊白石沧波谁是非
　　同诸友游郭曲
　　地胜因湖得堂幽对野开晚风吹笛起秋水抱城回溪友留鱼去邻翁送酒来为言九日近引客试登台
　　十三夜月柬谢子
　　今夕江楼月能添昨夜明苑云寒自敛城角霁尤清露警花间鹤风微树杪萤百壶髙兴在端坐待君倾陈　津【五首】
　　津字道通长洲人嘉靖戊子举人仕至兵部职方郎中有莪斋集
　　咏史
　　贫贱希富贵富贵履危机赫赫丹徒子当枢思布衣五鼎有覆餗一瓢堪乐饥可知东门犬不若西山薇火烈飞蛾集泉深鲤鱼肥胡为即颠越而不鉴于微不见成连子千载扬音徽
　　怨词
　　明妃絶世姿少长君王侧一忤丹青人咫尺成离隔何况穷居士欲望君王识
　　石山驿
　　四野动力作荷锄纷出村开塍望新沃喜见前山昏岚气蔼林杪春风揺草根丘中有来信燕子入衡门
　　萤
　　分将光自照肯拟暗中投寂厯依书幌分明防客舟露凉深映竹风定直冲楼不恨飘零晚终随大火流【陆冰修云五六清警】
　　燕子矶
　　燕子何年集钓矶春气不见旧乌衣空余芳艸迷前浦长自寒潮送落晖刺眼野桃临岸发多情山鸟傍人飞独惭白髪红尘客此日披襟对翠微
　　邓迁【一首】
　　迁闽县人嘉靖戊子举人官嘉兴通判
　　感秋
　　白露下亭皋凉风吹绮陌一夕芙蓉花红芳变瑶碧包　桐【一首】
　　桐字子同号同谷鄞县人嘉靖戊子举人官知县
　　送屠秋官国望复任留都
　　寒江渺渺烟霞开扬舲西指凤凰台大夫十年不得调风尘千里胡为哉衔杯欲别别最苦拔劒当歌歌莫哀璧水贯城当咫尺相逢还许坐莓苔
　　黄省曽【一首】
　　省曽字勉之吴县人嘉靖辛夘举人有五岳山人集【皇甫子循云勉之思剧沈幽语罕仍袭宿搆非工食时为敏　徐绍卿云勉之才藻富防笃尚深华　徐子元云勉之诗宗六朝如空江月明独鹤夜警　王元美云黄勉之如假山池虽尔华整大费人力　穆敬甫云山人从空同游刻意为诗遂成一家　岳东伯云五岳游览之余操觚靡倦剪剔绮绣咀嚼琼英每篇辍笔粲然警目】
　　【诗话勉之诗品太庸沙砾盈前无金可拣当时从游李何漫无师资之益反不若方山泭溪二贾人子尚有秀句可采也】
　　江南曲
　　旖旎緑杨楼侬傍秦淮住朝朝见潮生暮暮见潮去史元中【一首】
　　元中号鹿泉鄞县人嘉靖辛夘举人鱼台知县有青莲集
　　【诗话鹿泉知鱼台县事值嵗大祲盗贼起有简瑞者为盗魁善运矟驰马出没官道鹿泉以计缚之简卧庭下瞪目曰吾左手持矟右短兵横行千里间今为书生掩取天也公笑曰汝轻书生耶即起着短衣持其所用稍运之左右回旋如舞匹练忽矟断为三掷示简曰汝矟岂足用耶简叩头称死罪乃系之狱至冬月将论决简求见公曰身亦山东男子不敢负公乞假十日一生别老母公即纵之去众皆惧及期先一日简就狱离鱼台三十里为独山大盗刘仪久啸聚其中有众数千开府曽公铣议进剿以公为前锋既择日陈兵祃祭毕公知独山有谋者在军乃命植一竿百步外公手挟矢誓曰某以书生任将兵若一举灭贼当三矢中此竿时万目齐注监司请将俱色变公从容三发三中呼噪震地是日公即察得谍者三人释其缚赐以美酒食笑谓曰汝来观吾射耶谍者股栗尽吐贼虚实及所入独山径道公立提兵袭其寨擒刘仪还曽公大喜方论荐公防曽公迁制三边防为相嵩所害赴市鹿泉叹曰事尚可为耶即日挂冠归里时年四十二家居复四十年守令思一造见不可得老益贫惟卖文以自给云】
　　秋思
　　世事吟边改流光醉里过嵗收频下下公赋益多多有暇穷渔猎无忧隠薜萝康衢终见及击壤续尧歌林　垠【一首】
　　垠字天宇闽县人嘉靖辛夘举人选授桂阳知州迁抚州同知终戸部贠外郎有野桥集
　　拒马河作
　　拒马河边驿路长蜚狐口外又斜阳春光已过六十日不见花枝枉断肠
　　唐　钺【一首】
　　钺字君锡兰溪人嘉靖辛夘举人任扬州府同知陞楚府左长史
　　江行
　　客计方归越征桡更背吴风萤临水乱江月向人孤洲已过迷子山行及望夫可怜清夜色强半在长途黄　中【三首】
　　中字文卿处州人【兰台法鉴録作遂安人浙士登科考同】嘉靖辛夘举人授铅山知县擢贵州道御史出为山东按察副使有南窗纪防集【田叔禾云括苍诗派倡自郁离子自郁离子殁作者无闻嘉靖中有黄西野出焉可当作者　李时逺云副使为诗不泥法度不主故常冲融浑化意境两忘识者谓其众体皆备】
　　长相思【二首】
　　妾梦一处所积雪满空山觉来向人语道是玉门关万里传郎信开缄喜欲狂报得郎身健迟归亦不妨
　　久雨
　　河东早秋风已凉况乃隂雨难禁当客子冲泥出门望蓬蒿满径如人长翻飞紫燕不妨湿婀娜黄花今渐香归来独酌对山色圆笠依然戴石郎
　　强　仕【三首】
　　仕字甫登无锡人嘉靖辛夘举人选授江西广昌知县迁知徳州有考槃寤歌绮塍集
　　咏向长
　　子平谢累辟雅志在隠居乏食或有馈取足反其余读易深自悟人世等蘧庐谓贫富不及谓贱贵不如勅言婚嫁毕家事无关余同好有禽生肆意相与娱五岳游躅徧髙风映简书
　　咏王霸
　　儒仲有清节始亦赴征命造廷抗髙辞不肯臣万乗归来事躬耕蓬藋掩门迳翩翩故人子相过容服盛一念儿曹羞客去卧不应赖有贤妇言不失初守正嘉遯遂终身清辉两相映
　　咏梁鸿
　　伯鸾古贤人乃在杵臼间夫妇共守志逃名入深山凄凉五噫歌东出辞帝阛齐鲁复荆吴长往遂不还为佣岂无劳顾已少外患终烈士旁髙风邈难攀
　　刘成穆【一首】
　　成穆一名嘉夀字倩又字文孙崇庆人嘉靖辛夘举人有刘倩集【朱秉器云倩诗文初不经意即席挥洒颇有佳者】
　　【诗话孝亷过汉武帝陵诗云嵗暮霜残过汉都武皇陵墓旧荒芜不将玉匣藏天马犹使金灯照野狐赋客词园清露尽仙翁丹灶白云孤千年惟有秋风曲渭水长流啼夜乌杨用修见而甚爱之然按其字句尚欠帖妥故置不録】
　　城南送友
　　送汝归南国燕山正早秋独伤千里别同忆五陵游汉殿相如赋吴江范蠡舟相思同易水日夜自悠悠髙应冕【四首】
　　应冕字文中仁和人嘉靖甲午举人官光州知州有光州诗选【顾言云文仲材致清赡声调遒拔平平冩出亦自沈净】
　　江上行
　　白日江上没江云满沧洲鸥鸟各随羣烟波何悠悠还将不系心送君千里舟相思不相见极目令人愁同张洲胡圆洲王晓山张元洲项芳溪江楼观潮分韵
　　江声秋益壮江艸秋还歇夫差自亡吴子胥何怒越盘盘江上山盈盈江头月此景亘千古不逐浮云没
　　江村晚眺
　　荒村沈夕照烟树几人家野渡迎潮急寒山带月斜渔归无逺市鴈下有平沙寂寂秋江晚芙蓉自落花
　　渡湘江有感
　　扁舟复何去五月下潇湘遥望苍梧迥还怜楚水长暮潮下野渡逺树带残阳渺渺云山外苍茫隔故乡陈　芹【三首】
　　芹字子野系出交南国王永乐中避黎氏之乱来奔遂家南京中嘉靖甲午举人六试礼部不第谒选知奉新县调简得寜乡之官九十日谢病归结青溪社有陈子野集
　　【诗话近见有人序金陵社集诗云海宇承平陪京佳丽仕宦者夸为仙都游谈者指为乐土正之间顾华玉王钦佩以文章立墠陈大声徐子仁以词曲擅长江山妍淑士女清华才俊翕集风流长嘉靖中年朱子价何元朗为寓公金在衡盛仲交为地主皇甫子循黄淳父之流为旅人相与授简分题征歌选胜秦淮一曲烟水竞其风华桃叶诸姬梅桞滋其妍翠此金陵之初盛也万厯初年陈宁乡芹解组石城卜居笛步置驆邀賔复修青溪之社于是在衡仲交以旧老而莅盟幼千百谷以胜流而至止厥后轩车纷遝唱和频烦虽词章未大雅而盘游无已太康此金陵之再盛也其后二十余年闽人曹学佺能始回翔棘寺游宴冶城賔朋过从名胜延眺缙绅则臧晋叔陈徳逺为眉目布衣则吴非熊吴允兆栁陈父盛太古为领袖台城懐古爰为凭吊之篇新亭送客亦有伤离之作笔墨横飞篇帙腾涌此金陵之极盛也戊子中秋余以银珰隙日采诗旧京得金陵社集诗一编葢曹氏门客所撰集也嗟夫日中月满物换星移舟壑夜趋饮猎旦改白门有乌无树枝之可绕华表归鹤怅城郭之并非撰文懐人吁其悲矣谓我何求亦无瞢焉览其文者谓淋漓尽致盛衰今昔之感具于是矣然斯人攷之未得其详青溪社集倡自隆庆辛未而非万厯初年也朱秉器停云小志云青溪自后湖分流与秦淮合当桃叶淮清之间有邀笛步者晋王徽之邀桓伊吹笛处也陈明府芹即其地为阁焉俯瞰溪流颇有幽致嵗辛未费防军懋谦约余为诗防其上于是地主则明府次则唐太学资贤姚典客淛胡民部世祥华广文复初钟防军倬黄防军乔栋周山人才甫盛贡士时泰任防军梦榛先后游而未入防者则张太学献翼金山人鸾黄山人孔昭梅文学鼎祚莫山人公逺王山人寅黄进士云龙夏山人曰瑚纪亳州振东陈将军经翰汪山人显节汪文学道贯道防沈太史懋学程文学应魁周文学时复癸酉复为续防则吴文学子玉魏广文学礼莫贡士是龙邵太学应魁张文学文柱每月为集遇景命题即席分韵同心投分乐志忘形间事校评期臻雅道前防録诗若干刻之命曰青溪社稿许石城先生叙其首续防録诗若干吴瑞谷序之防余领渝郡符任防军入兴都稿遂散逸后方民部沆叶山人之芳入焉余驰书社中期稍收辑无何胡民部费防军以诖误谪黄防军以领郡行已方戸部亦因事出盛防不常良朋星散回首江东云树在望秦淮烟月黯尔销魂因记旧游略次其姓氏篇什如左按此青溪社集之本末始备序者止覩曹氏门客撰本而未见秉器小志故也】
　　折栏防和周银台韵
　　新嵗诗家集深更兴未阑共怜今夜月仍似去年看社主欢投辖车徒怨折栏防梅红对酒忘却外边寒
　　秦淮烟月
　　秦淮烟暝水长流明月空悬万古愁春去秋来风景别鸣筝夜夜酒家楼
　　闻笛有懐朱比部
　　空林寂寞雨丝丝折得梅花未满枝正值邻家夜吹笛倚阑无限故人思
　　王　鑛【二首】
　　鑛字公范闽县人嘉靖甲午举人官思明府同知有冶山拙稾
　　送太行谢驿梅使琉球
　　使节分星象仙舟捧御函丝纶宣海岳天地极东南服荷殊宣赐才推絶域堪逺人胥乐附异俗乃能谙父老相如檄诗书陆贾谈征牢宵逾十馆谷日过三牛马风何隔金银气不贪两阶遐格舜九扈乍闻郯専对名非忝周咨迹岂惭归航应载石赴阙及传柑国体从兹振兵威不自戡梅花洋信近延竚慰朋簪
　　青鱼滩
　　青鱼滩上野人家曲径疎篱长物华漠漠午烟吹不散鹧鸪飞出木棉花
　　薛　钦【二首】
　　钦字寅甫懐安人嘉靖甲午举人太平儒学教谕有东山集
　　【诗话薛君诗颇清越近于皆山樵者曹能始序徐惟和诗云闽自林缮部后百余年而得郑考功又数十年而得薛博士其推重若是】
　　句容道中望茅山
　　崒嵂盘江甸遥天紫翠分风尘应不到鸾鹤自为羣晓径连青霭秋山徧白云可怜句曲望不见华阳君
　　鸡鸣寺
　　古寺浮仙嶂层甍近帝家洞香流石乳僧午饭胡麻金刹盘飞鹤丹池聚浴鸦俄闻孤磬发萧飒满烟霞郁　兰【一首】
　　兰字文芳秀水人嘉靖甲午举人官南京刑部主事有比部稾
　　【诗话嘉靖倭乱胡总制宗宪有捍患功及被逮系阳川时知绩溪县事力覆防之至以去就争愿上印绶始得免罗织可谓长者今乡曲之士知其名者寡矣矧诗乎】
　　读五代史
　　天地沈冥际山河战伐中可怜长乐老只是爱三公吴节【一首】
　　节字子甘江隂人嘉靖甲午举人任江西新昌知县
　　登仙阜亭
　　仙阜孤亭敞凭髙发兴新风帆斜入浦云树曲通津丹井迷芳艸清池覆緑苹月明归去近凉影忽随人陈绍文【一首】
　　绍文南海人嘉靖丁酉举人官通判
　　几日南巡诏旋看下九霄五花边将马七叶禁臣貂帝子驰金辂神人驾石桥康衢应有颂谁为采风謡吴　旦【一首】
　　旦字而待南海人嘉靖丁酉举人谒选为知州有兰皋集
　　【诗话兰皋南园后五先生之一也惜其集不传】
　　秋夕城闉纳凉
　　同游冠葢晚相招泽国山川正泬寥官阁迥临秦代垒女墙斜带越江潮流萤艸细风先动绕鹊枝长露易飘多少髙楼人不寐碧天凉月夜吹箫
　　蔡宗尧
　　宗尧临海人自号东郭子嘉靖丁酉举人选授松陵教谕有陵集
　　丽情曲
　　曲房过雨蕙径空緑云蔼蔼懐春风欹枕牙床睡初醒胭脂汗湿罗衣红鸳鸯牵绣丝未歇流苏夜暖斜明月珠帘半卷春日髙海棠飞起双蝴蝶【钟广汉云八义遗响】
　　方　效【一首】
　　效字去病桐城人嘉靖丁酉举人有石洲集
　　归途
　　大龙之岭髙插天石塘湖边秋可怜稻花菊花裛寒露逺壑近壑屯晴烟江声激壮自今古峡径萦纡还嵗年悠然独马渡河去日暮沧洲停客船
　　郭文涓【二首】
　　文涓字穉源古田人嘉靖丁酉举人官保宁同知有享帚集
　　游西山
　　缅维京国游夙忆西山胜前期戒朋侪昧爽理征镫连镳出都门散辔遵郊径夷犹望晴峦迢递陟烟磴苍茫紫翠分参差金碧映云际郁层甍风中发孤磬山光足怡愉池色湛清滢觉花粲竒馨慧艸纷延亘梵影空中悬经声榻前听行恐苔痕穿啸闻谷响应翠巘屡攀跻朱阑恒眺凭取适情易酬息机意初称登临惬赏懐揽结动幽兴聊兹却喧嚣庶以慰蹭蹬
　　夜懐
　　疎灯孤馆寂落木万山空夜色谁家月秋声何树风乡园归鴈外身世转蓬中祗益离羣意凄然思不穷刘　熠【一首】
　　熠字元丽号东沙海盐人嘉靖庚子举人官监察御史有同春堂遗稾
　　山中风雨
　　春来风雨倍凄凄咫尺云峰万木迷灶下湿烟离突起庭前幽艸上堦齐梦来旅况殊乡国听去江城尽鼓鼙纵拟单车待明发子规声已遍前溪
　　方兴邦【一首】
　　兴邦字懋翼莆田人嘉靖庚子举人官至广西防议有矞村集
　　得子相书
　　尺素中宵慰索居美人南国意何如江淮杀气昏牛斗豺虎烽烟蹙羽书天入蒹葭孤鴈尽秋来风雨五陵疎朱门鸣瑟谁知已莫漫逢人赋子虚
　　许邦才【五首】
　　邦才字殿卿厯城人嘉靖癸夘举省试第一任永宁知州迁徳府长史有海右梁园二集【鲁藩中立云空石诗仿于鳞而气格不逮然于鳞诗多客气而空石温厚或过之　谢茂秦云殿卿轩轩豪举傍若无人　宋辕文云于鳞亟称殿卿其梁园集殊不称絶句差快意】
　　【诗话殿卿如锐头年少骋猎平原耳后生风鼻头出火长歌有云长卿慕人千载前何似与君俱少年子云慕人千载后何似与君俱白首爽气殊伦令张正言为之不过此也王元美赠诗云是时厯下李攀龙往往道汝文章伯乃巵言评诗竟不之及又夷之四十子之列取舍似未公也】
　　寄懐元美
　　鸿鴈惊秋海上还片云孤月蓟门闗如何昨夜西窗梦不道千山与万山
　　送髙都防入贺
　　将军白马插雕弧自傍属车夸射乌陛下圣明三万嵗微臣直至执金吾
　　送谢中丞归射洪【二首】
　　六月江干冰雪凉射洪美酒郁金香自从笻竹通西夏汉使年年出夜郎
　　巫峡江陵一水分猿声两岸夜成羣遥知月下孤臣泪才过三声不可闻
　　留别刘公
　　秋风长铗幸生还明日孤臣入楚关莫道三年人万里天涯消得几重山
　　韩　诗【二首】
　　诗字承志长洲人嘉靖癸夘举人知永丰县迁雷州府同知有勗斋诗集
　　小斋即事
　　小斋寂厯似山居池上逍遥与世疎尽日不通门客刺经春嬾报故人书捎檐细竹含风响绕榻轻云过水虚愿得郡中无一事十年不调更何如
　　戎来賔【一首】
　　来賔先名国振字孔塘鄞县人嘉靖癸夘举人榜后更今名官南昌府通判
　　郊居即事
　　作吏才偏拙为园意颇深风尘元畏路山水是知音径曲丛篁密堂虚澹月侵平生甘放浪自合蚤抽簪梁柱臣【一首】
　　柱臣字彦国广州顺徳人嘉靖丙午举人官滦州知州入为刑部贠外有梁彦国存稾
　　寄懐苏云谷逸士
　　吾乡隠君子质素古人风性岂琴书癖身将猿鹤同卷帘山阁暮防杖海云空一别麻源谷相思桂树丛陈所有【一首】
　　所有字彦冲莆田人嘉靖丙午举人合浦知县
　　艸堂
　　艸堂在西林露顶避溽暑客来剥啄声葛巾不知处孙　楼【一首】
　　楼字子虚甞熟人嘉靖丙午举人湖州推官有百川集
　　郊西诗
　　上苑春偏丽西郊更可怜轻尘花半妥斜陌栁初眠緑树莺声外青山马首前夕阳南北淀彷佛太湖田邵圭洁【一首】
　　圭洁字伯如一字茂齐常熟人嘉靖已酉举人有北虞集
　　苏台竹枝词
　　鱼尾晴霞片片明鸭头新水半塘生平川荡桨一十里深巷卖花三五声
　　黄尚质【二首】
　　尚质号【原阙】余姚人嘉靖己酉举人知息县事迁知景州有青园録
　　再过半山堂
　　春风重过半山堂依旧千峰入坐苍更有好花明后院旋添新竹防虚廊画图想象摹云谷诗句糢糊认雨墙却怪山禽似相识向余啼上卧龙冈
　　采茶女
　　结束乌椎髻携筐去采茶归逢邻女笑也插杜鹃花叶春及【八首】
　　春及字化甫归善人嘉靖壬子举人选授福清儒学教谕陞惠安知县迁兴国知州转郧阳同知召为戸部郎中有綗斋集
　　【诗话欧阳永叔日本刀歌云徐福行时书未焚逸书百篇今尚存令严不许传中国举世无人识古文永叔虽有是言亦诗人托兴而已故叶少蕴马翔仲均疑之郑麟趾髙丽史宣宗八年五月李资义还自宋奏云帝闻吾国书籍多好本命馆伴书所求书目録授之且曰虽有卷第不足者亦须传冩附来目録首开百篇尚书而髙丽未之有也先是咸平中日本僧奝然以郑康成注孝经来献不言有尚书王恽中堂事纪载中统二年髙丽世子禃来朝宴于中书省问曰传闻汝邦有古文尚书答曰与中国书不殊然则百篇尚书髙丽且无之兄日本乎万厯初防斋在郎署有命遣使臣封倭防斋上言请多方索之以归未免近于迂矣防斋令惠安几与姑臧莱芜比洁有绣衣按郡经县治骑从过盛将止宿焉防斋前曰日未旰惠安小县岂容驻节乎强之去强项甚矣及解组归隠居罗浮之石洞吟咏自适虽以讲学闻诗宗杜陵不堕程邵门戸】
　　饮陈巽卿宅即席赋得帝字
　　黄公避秦皇子陵傲汉帝万乗彼不荣五斗吾何利迩来脱桎梏麯蘖聊避世田父尚不辞况乃夙同志髙堂敞华筵上客纵横至日暮饮未休舍坐还席地屡舞倩人扶懽言答賔戏因思刘防军荷锸有深意
　　飞云顶
　　峰到飞云絶晴看赤日沈露凝霜鬓白龙起二仪深积气连吴楚啼猿自古今天门知不逺乗兴欲登临
　　小砟石台
　　倚劒孤城暮登临万壑秋潮平沙岸失月落岛烟浮白鹿通夷国黄云满戍楼南征断消息横吹不胜愁访詹咫亭先生巢云书院兼呈社中诸友【二首】
　　巢云髙不极飞阁倚云开树杪沧溟尽尊前紫翠来江湖双涕泪天地此楼台纵有终焉计能忘国士才惆怅出门去徘徊流水间菊花深复泛桂树晚重攀返照孤城敛寒云大壑还来朝羁物役清梦到柴关
　　白云洞口号【二首】
　　洞晚云随入岩秋雨自飞莫愁霑野席犹得浣尘衣嵗月吾将老烟霞兴不违昔年招隠处丛桂可同归古洞何年辟长留宿白云江山千里尽风雨半天闻芝术堪时往壶觞到夜分依依乗月去猿鹤惜离羣初春滕方伯支学宪招饮药洲药洲南汉离宫有池今名白莲池畔有九曜石
　　留客平原饮贤哉二大夫致身霄汉近倾葢古今无冀北空良骥关西得旧儒偶然山泽叟今夕一尊俱张鸣凤【一首】
　　鸣凤字羽王丰城人嘉靖壬子举人选授府通判
　　留别黄门周公
　　清时落拓媿无能何事髙人独见称朝议遽寛重谴吏圣恩因借六安丞云山曙色催行李秋渚离心醉采菱梦里亦知双阙路几回深夜怅残灯
　　陈　师【一首】
　　师字思贞钱塘人嘉靖壬子举人有复生子稾
　　潞河舟中作
　　夹岸垂杨青可怜出门仍是葛衣天乡书不到东吴鴈客梦重寻潞水船季子貂裘重那敝王乔鳬舄几时旋年来作客浑南北囊底曽无贳酒钱
　　吴景明【一首】
　　景明字复阳休宁人嘉靖壬子举人知州有西洲集
　　赴西州任道中即事
　　滩险飞流急林深毒雾遮溪行朝避蜮山宿夜妨蛇屋帀桄榔树篱编茉梨花从知边徼地风土异中华姚光虞【一首】
　　光虞南海人嘉靖乙夘举人官至知府
　　送周国雍守顺庆
　　使君千骑拥朱幡此去谁云蜀道难列都分符虞岳牧前驱负弩汉衣冠湓城月色扬舲渡巫峡涛声倚劒看行矣外台今不薄循良卿相满长安
　　邓元锡【六首】
　　元锡字汝极建昌新城人嘉靖乙夘举人征授翰林院待诏学者私諡文统先生有潜学稾
　　拟古
　　人皆愿延年延年欲奚为一夕复一夕忽与百嵗期谁能系西日长挂扶桑枝羣流赴巨壑宁复有还时刘安将鸡犬八公徒愕贻秦皇与汉武但为方士嗤
　　杂言别傅陈二友
　　羲娥无停毂青阳忽朱明柔条奋翘柯原隰何青青往者日以徂来者日以荣嗟余至寡劣希圣徒有营迈往信不力逾觉时序倾我身所以立岂不恃友生奈何同心侣中道各有程戚戚増纡思薄言寄深情
　　古诗送王子仁
　　嘘物宁非风风劲物乃戕驾车宁非马马疾车以僵百兽伏驺虞众禽景鸾凰岂无鹰隼姿搏鸷难为良
　　别江子
　　良农程嵗功丰凶非所谙良贾经储积利钝皆所甘曽以水旱故弃捐任与负曽以贸易薄弃捐丝与布十年经世业料理亦有素奈何乗軿辀中逵思改骛人生各有职治职各以勤永诵蟋蟀篇忾然念先民
　　初夏登眺天峰
　　江城开宿雨孤峤共跻攀龙气留苍壁莺声响碧湾危峰斜带郭幽径曲盘山不浅东林兴迢遥未忍还
　　途中杂诗
　　河水走平土都邑何偪侧君莫问河防河防无上防周式南【一首】
　　式南字仲翰吴江人嘉靖戊午举人以孙宗建贵赠太仆寺卿
　　万松岩
　　为爱山幽选胜来城南絶巘翠屏开涧边黄叶自秋色门外落花空古台松影半分禅榻静潮声一道海门回圣朝欣覩平夷颂欲赋长杨媿不才
　　刘　魁【一首】
　　魁字焕吾泰和人由举人选授寳庆通判移知钧州迁潮州府同知入为工部贠外郎谏徙雷坛廷杖系诏狱者再以宫禁火赦还有晴川集【诗话永陵好道诏徙雷坛于禁中曰雷霆洪应之殿有坛有城有轰雷轩有啸风嘘雪灵雨耀电之室有清一斋有寳渊门有灵安精馨辅国演妙之堂有八圣居有驭仙次各悬以额又别建凝道雷轩帝昼日常御之其始作也晴川疏请停止帝怒予杖系狱与杨伯脩周顺之讲学囹圄中是年八月西苑神降于乩请宥三臣乃得释俄复逮系明年宫禁火放还晴川阳明弟子也郡人邹公元标合三人诗刋之题曰三忠文选】
　　过徳州次纳溪韵寄斛山
　　才过沧州又徳州緑杨堤岸菊花秋未论秦楚万余里且共风波一叶舟农圃渔樵俱是侣江湖廊庙敢忘忧独怜腰脚差还健有约同登华岳游
　　张　焘【四首】
　　焘字水波南昌人由举人仕至府同知有崇古堂稾
　　先锋楼
　　噫咦哉延城之山髙兮天际头况此城上更架百尺先锋楼登楼一望览无际但见万里蜃气滚滚直与苍天浮三峰九溪不暇数时有倭云刺日出没乱我双吟眸忆昔使君提兵驻此地雄据八郡当襟喉生灵百万赖保障劳集不让髙密侯尔来兵力日绵薄肉食谁为天王谋向来邻郊有小警遂使五岭欲撼杉关愁噫咦哉粤山如昨粤水流壮士一去天悠悠东南猺獞尚可语西北烽烟诚足忧去年北兵下井陉遂使烽火通幽州令人拊髀叹不已投笔每为班生羞安得使君溪前仗劒起直走塞下一鼓甲士皆貔貅漠南河西羌种尽击灭从此玉门遣戍空防秋
　　秋思【二首】
　　本朝宣大屹秦关北转河戎部落间魏阙频看优诏下玉门谁唱凯歌还黄沙鼓角野狐岭白日羊驼天马山节钺不来杨石逺蚤秋烽火照愁顔
　　中原旧服縁河套百战翻成缩内边空使健儿遗白骨不闻中帅给青钱六驘径入榆林寨众鸽横飞好水川安得征西班节使坐收氐海净狼烟
　　康山忠臣庙
　　髙王卷甲南征日扫荡亡陈向此洲焚炬未应夸胜算覆巢原已画先筹江东父老空怜楚垓下山河尽属刘寂寞康山湖上庙至今烟雨不堪秋
　　李防【一首】
　　防字袭美内乡人官刑部主事有五游集
　　雪霁登云门山
　　晴云落涧春水鸣好风吹人衣袂轻有山如此不一醉啼鸟可怜空数声碧石崔嵬跨絶壑白云烂漫连孤城楚客兴来每独往浩歌不减升天行
　　张邦伊【一首】
　　邦伊字孺觉鄞县人以父时彻廕仕至陜西苑马少卿
　　沈嘉则有三楚之游席上得分字
　　春城斗酒惜离羣把袂髙歌到夕曛地入衡庐三楚尽天回襄汉九江分停舟夜听湘灵瑟倚阁朝搴鄂渚云知尔尚平家累浅逢人胜事好相闻
　　仲春龙【一首】
　　春龙字原仁秀水人以太学生选授文渊阁中书舍人有九山樵子集
　　少年行
　　镂金鞍子百花装三尺流虹饮血光白日报仇官市上青春调笑酒垆傍
　　潘　纬【一首】
　　纬字仲文一字象安歙县人入赀为武英殿中书有养疴游淮园居诸集【王仲房云仲文年少攻诗不甘常调虽羽翼方翔而风力厚负】
　　阊门防周公瑕王和仲所居不得
　　阊门九陌通车马往来逢入郭防旧识望闾迷旧踪空停秋江棹漫听寒山钟相隔城闉里烟云凡几重项元淇【一首】
　　元淇字子瞻秀水人光禄署丞有少岳山人集【皇甫子循云子瞻古选冲逸五言典雅七言清婉】
　　同陈白阳登阁
　　月宇临清桂星筵拂绛河已投车辖饮兼倒接防歌砧杵催秋急风烟向晚多春波门外路乗兴数经过周　锡【三首】
　　锡字子纯太仓人嘉靖中以荐授潮州府通判有南游东山蒹葭得已诸集
　　【诗话子纯下笔不休间有合作相传摄潮阳县印巨冦杨三总林大帅率党千人驾三十艘压境警报踵至子纯徐曰防辈尔胡能为众皆惧子纯挟弓矢上马引满射三发三中的桴鼓应之击走三总擒大帅以归县境以宁洵豪士也】
　　海丰道中
　　长夏苦于役炎风吹鼓鼙山深榕子落雨急鹧鸪啼野渡从流下斜阳在竹西极知行路险愁杀岭云低
　　茅屋
　　茅屋自成趣况丁离乱中敲冰两孺子曝背一衰翁客至村醪薄樵归树叶空三江十万戸安乐几人同
　　吴门夜泊
　　谷口扬帆风正急野亭云木雨霏霏晚来城郭维舟穏老去湖山见面稀十里烟光开叠嶂两崖楼阁带斜晖夜深欲傍寒山寺依旧钟声落翠微
　　吴承恩【七首】
　　承恩字汝忠淮安山阳人长兴县丞有射阳先生存稾【陈玉叔云汝忠縁情体物其辞微而显其旨博而深淮自张文潜以后一人而已　李本宁云汝忠与徐子与最善往还倡和今按其集独不类七子率自胷臆出之以彼其才仅为县丞以老一意独行无所扳援附丽岂不贤于人哉】
　　【诗话汝忠论诗谓近时学者徒欲谢朝华之已披而不知潄六艺之芳润纵诗溢缥囊难矣故其所作习气悉除一时殆鲜其匹】
　　对月
　　人言天上月中有姮娥居孤栖谁与共顾兔银蟾蜍冰轮不载土桂树无根株纷纷黄金粟嵗嵗何由舒一闭千万年玉顔近何如相违不咫尺照我阑干隅一杯劝尔酒为我留须防
　　富贵曲效温飞卿体
　　烧烛迷妆阁春旗隔步廊两眉京兆画三日令君香裙窄芙蓉衩钗危翡翠梁羡他双海燕先占郁金堂
　　杨栁青
　　村旗夸酒莲花白津鼓开帆杨栁青壮嵗惊心频客路故乡回首几长亭春深水涨嘉鱼味海近风多健鹤翎谁向髙楼横玉笛落梅愁絶醉中听
　　田园即事
　　大溪小溪雨已过前村后村花欲迷老翁打鼓保社里野客防杖官桥西黄鹂紫燕声上下短栁长桑光陆离山城春酒緑如染三百青钱谁为携
　　秋夕
　　竹火煎茶寺菱歌载酒航人间秋夕好第一是钱唐
　　柬未斋陶师
　　牀头社瓮鵞儿熟江口春船石首来欲就吾师谋一醉讲坛何日杏花开
　　勾曲
　　紫云朶朶象芙蓉直上青天度逺峰知是茅君骑虎过石坛风亚万株松
　　曹大同【一首】
　　大同字子贞南直通州人由嵗贡生授光禄寺署丞有玉芝楼集
　　秋日田居
　　屏居谢人徒朔风吹寒雨逺树既盘纡渫云亦交互愁鸱恋故林隠豹谙长雾羃厯川光昏苍茫野火聚耳目暂无扰闲情托豪素拙讷罢干时赏心于此遇飞光忽我遒咄咄嵗云暮眷言采三秀頽龄傥能驻
　　游仙
　　有道百灵初无名万物始九气炼中和三元谢甲子化升随感迁清越彻表里圃御斑麟丹丘乗赤鲤左拍浮丘肩右蹑羡门趾山成数寸尘海无三尺水长啸宇宙外超然得不死
　　张循占【一首】
　　循占字元易蒲州人官光禄署正有嘉树斋稾
　　军城秋夜
　　寂寞军城暮浮云暗斗杓戍楼人未散絶塞马仍骄夜雨千门冷秋风万木凋筹边王相国金甲未应销钱元鼎【一首】
　　元鼎字实夫桐城人鸿胪寺丞
　　偶出
　　卧榻淹三伏肩舆出早秋青溪通小市香稻满平畴有约过邻舍忘机对水鸥已成迂嬾性身外更何求沈尧龙【一首】
　　尧龙字易之湖州人由贡生官盐运司有列艺集
　　丙寅诞日
　　年来踪迹逐风尘忽感悬弧笑此身白髪有时还到我青山何处不容人汉家盐铁锱铢重楚国旌旗日夜新且与苹洲亭上客一竿春水共垂纶
　　魏学礼【一首】
　　学礼字季朗长洲人以嵗贡选镇江训导擢国子学正陞广平同知时与刘凤齐名合刻诗曰比玉集【李时逺云季朗辞锋甚锐当胜子威一筹】
　　昭君怨
　　翠袖辞金殿青苔閟紫宫香寒罗帐晓春尽玉阶空明月琵琶曲惊尘朔漠风【一作艳态消衣上悲情落管中】君恩原未薄妾梦向来同
　　赠黎仲子
　　伊人结客少年芳艸长亭正夕阳忽见双鱼来万里始知尺素下三湘布衣然诺轻朱建冠葢纵横忆郑庄郢曲自来多白雪迟君早晚赋长杨
　　孟　思【一首】
　　思濬县人通判有龙川集
　　秋夜期友不至
　　西风散秋声揺我庭间树月寒艸露光山静星河曙林鸟相向啼昆虫纷若语美人期不来幽客徒凝伫周　沛【三首】
　　沛字允大绍兴山隂人有浮峰集
　　【诗话周氏宗谱不言允大登仕籍而徐文长集有哀周郑州沛二诗】
　　别顾孝常
　　马离鸣故羣人去懐心知忆昔遘君始意气如连枝如何倐离别旦夕殊欢悲滔滔斯世士孰与吾心期言念古之人同心不同时同时复睽隔何用同时为
　　冬日
　　滞霪迫冬日山川掩重冈引领望郊邑逺树郁苍苍浮云驰白昼迅风激衣裳中野少逢人乃见鸣鴈翔我有一束书因之以逺将其多至万言其音悲且伤终以重见辞翩翩各一方揽涕下长坂踌躇不能忘
　　红罗女
　　山东之贼红罗女用兵迅疾如风雨白莲授术成妖精能令照镜生公卿海内承平日已久乍见干戈皆却走驰驱费尽中丞心羽书未报收刁斗红罗女尔非男子身蛾眉粉黛当青春跨马弯弓无可乐何用风尘来杀人山间小民饥饿苦日办官需夜猛虎贫贱那堪更乱离慎勿横行到吾土
　　张之象【二首】
　　之象字月鹿一字超松江华亭人以太学生入资选授浙江布政司经厯有剪防翔鸿听莺避暑题桥猗兰击辕佩劒林栖隠仙秀林新草诸集【莫子良云超诗尔雅冲澹兴寄寥逺】
　　春日游燕子矶
　　古称秉烛游行乐恐迨暮防驾防名山居然得真趣展宇开霁旭熙阳敛昏雾云锦被竒峰水镜含芳树眷兹风日佳开觞借兰杜颇懐披襟友诸美难具晤流莺稍出谷飞花已盈路畅哉人境外屏迹遗世故勿为京洛士缁尘染衣素
　　梅花落
　　玉树飞花早金闺引恨长雪明难见影风急易闻香舞处飘罗袖歌边绕画梁嵗华憔悴尽魂梦忆辽阳杨文卿【一首】
　　文卿字子质盐山人稷山知县转南京都察院经厯有鸥海集
　　秋日送曽公子实卿之延书扇头
　　车马翩翩送客行离愁遽逐海云生三杯篱落菊花节一路蛩螀豆叶声荒艸浊河连古戍悲笳明月动山城鲤庭趋后劳相报婚嫁如今累尚平
　　朱永年【一首】
　　永年字仲开仪真人官光山知县有朱仲子集【李时逺云仲子诗有旷达之趣】
　　咏懐
　　南邻竞歌钟北里吹笙竽我独甘寂寞守此贫贱庐蓬戸不掩荜箪瓢常晏如负郭住穷巷门无长者舆弹琴发雅操诵咏诗与书安神在闺房澹泊思虚至人求髣髴荣名非所需
　　丘云霄【四首】
　　云霄字凌汉崇安人嘉靖十七年贡士选南京国子典簿迁栁城知县有止山斋集
　　【诗话止山骖鸾作吏解组归田栖息武夷山中闭关讲学甞与其友夜宿髙明楼中夜有怪倚门作人语曰同游不乐乎何卧之早也止山应之曰我载晨而游抱日而歌汝胡不吾和而同其乐何为昏暮而来也怪应曰不能止山曰吾亦不能怪叹息而去可谓不惑不惧者已松阳徐梦阳评其诗称其雅澹劲古景真情得要之不蹈袭前人异乎七子之派者也】
　　溪月初出水
　　溪月初出水照我清夜堂沈忧不成寐踟蹰步寒光飞乌深夜号绕树林烟苍有懐空自知黙黙心摧伤
　　怨诗
　　江石如甲隠隠浮明沙不障东之水偏惊游子查游子去乡国长风吹断霞断霞只在天游子去无涯泠泠秋已老飘荡未还家
　　寒露同李洗松宿方塘书舍
　　露重怜今夕秋深试薄寒溪声乱篱落月色动柴关菊密欲藏径花娇故傍栏相看疑梦寐秉烛问更阑
　　江晚
　　帆势迎风疾滩声入暮諠渔灯出疎树客路问前村野鹤冲烟迥山花带雨昏寒江何处宿幽思未堪论施　渐【三首】
　　渐字子羽无锡人嵗贡生授海盐县丞有武陵集【王元美云施子羽如寒鸦数防流水孤村惜其景物萧条迫晚意尽　俞汝成云子羽趣味悠深声调雅隽在韦栁钱郎间】
　　【诗话子羽仅初舜咨与华子潜酬和时号锡山四友三君皆非华敌子羽差优】
　　赠人游兰亭赴陈山人约
　　霭霭深竹林林深阻修涧清川流其间悬崖俯可辨春兰日以芳风气日以变君往对山人如逢昔人面
　　赠吴还
　　山人为客吴门久白髪防茸将被首兴到青山不问家笑来花肆常沽酒行路萧然满箧诗风流文采雅堪师自言身是陶景说与世人谁得知
　　竹房
　　寂寂春窗下惟余修竹隂忽闻人共语送客出深林李　才【一首】
　　才乐安人舜臣子官主簿
　　云中寄周总戎
　　云中日夕传烽火万里边风羽檄催代马长驱光禄塞汉兵不度白登台三关鼙鼓秋何急七郡烝黎日转哀试问漠南诸将士只今谁是出羣才
　　严　怡【三首】
　　怡字士和如臯人以贡为博平训导有石溪集
　　拟古
　　采采南山桐十年成一琴制者岂不苦谓世有赏音持以奉君子不与我同心拟铸钟子期家无双南金
　　石人
　　髙岸势若崩上有谁家墓已无坟上土尚有坟前树树下多行人车马成广路此地少丰艸幸免穴狐兔石兽半埋没碑版知何处往者尽如此来者永不悟石人不不解语空泣艸头露
　　曲塘
　　土墙茅屋竹篱笆杨栁风髙燕子斜可是曲塘人好事家家屋角有桃花
　　李　奎【一首】
　　奎字伯文钱塘人以布政司吏再考锦衣从事有珠山集【彭子殷云珠山诗一以兴象为宗篇多浑融句多藻致读之爽气满前诗话伯文周旋沈青崖于狱中者以气义闻诗特寄兴也】
　　采药
　　山中宿雨过岭上明霞赤荷锄入南畦药苗始堪摘黄精种未锄紫芝已盈尺隔水望茅茨还归煑白石












　　明诗综卷五十三
　　钦定四库全书
　　明诗综卷五十四
　　翰林院检讨朱彞尊编
　　万　表【六首】
　　表字民望鄞县人正徳末中武进士累官都督同知佥书南京中军都督府晚号鹿园居士有玩鹿亭稾【顾言云鹿园才清思逸禀履髙旷诗如空岩曲濑宛转寥夐时复滴沥得幽闲真趣有韦应物深致七言气骨稍弱】
　　【静志居诗话鹿园裘带翩翩志存开济好从方外游间与罗达夫唐应徳诸公讲性天之学值倭冦为患守土者力不能支公逺结少林寺僧传格鬭之法倭猝犯赭山公使释孤舟统其徒二百人薄倭营纵火箭击败之俄太仓来乞师公别募月空等十八僧选经师天贠为战将于翁家港诸僧衣锦袈裟持杖口含淀蓝遇贼以蓝涂面自地跃起若倮鬼前搏倭大惊以为神遂大败倭追及嘉兴之白沙滩尽殱焉后迁官留都道出苏州卒遇冦杨泾桥孤军与战得出身中流矢以书报家人曰家世死战唯吾持文墨论议未甞身将兵今晚年増一箭瘢可无憾矣葢万氏自武略将军斌战死阿噜完河子指挥佥事钟与靖难兵战死花园孙明威将军武从征交趾师次檀舍江陷阵死武弟文袭兄爵守桃渚有龙夜戏潮浮水面遥望两炬光以为贼火引强弩射之应落其一炬不知为龙目也龙负痛腾跃文船漂没人称射龙将军三世不得裹骨归故鹿园书云然鹿园子达甫仲章镇国将军孙邦孚汝永都督佥事皆材兼文武达甫有皆非集邦孚有一枝轩稾题江心寺云清磬龙听法空阶月送潮此仲章警句也】
　　悯黎吟【三首】
　　防政平崖钱公出悯黎诸咏见示恻然伤懐因而有作
　　地何产柟与速民何畜豕与犊豕犊盈盘吏反嗔柟速穷年采不足刻箭为约安得销【黎人借钱无约刻箭记之】嵗嵗生当剜吾肉负戈因一命偿嗟嗟黎人谁尔牧
　　虎兕来犹可奔狼师一来人无存大征纵杀玉石焚昔人雕只一村雕功成赏不厚大征廕子还廕孙杀一不辜尚勿为何况万国多寃魂
　　凿而饮畊而食抚黎何事来相逼【旧设有抚黎老人】瘠牛可畊岂不惜姜水那堪吞满臆【抚黎逼黎人之财则以姜水灌之】遥明灯火忽惊疑一望旌旗我心恻【抚黎至黎则明灯扬旗以往】羣黎艸木岂有知贪吏朘削无休息攻掠犯顺谁所为抚黎毒黎还毒国
　　夏日饮许贠外山亭即景
　　一亭梧竹里迥出市尘间石迳縁萝入江峰对座闲海云朝屡变山鸟暮双还别去衡茅下思君嬾闭关
　　江南曲
　　客从潮阳来夜泊秦淮口乡语人不知儿童闻拍手
　　宫人叹
　　莫向云屏羡阿娇暂将清泪度春宵带围自此长减待得君王爱细腰
　　刘　锐【一首】
　　锐字蓄之海盐人世袭海宁卫指挥使有春台集【钱幼卿云海村抽簪薖轴寓意诗篇与瀛洲诸老和酬卓然自振于俦伍】
　　【诗话海村少补诸生屡试不利乃食世禄里居赈饥散药以厚徳闻有仆名木善射一日水鹳集资圣寺鸱吻木射之贯其左翮鹳带矢盘旋良久竞集中庭如臆诉者海村曰嘻必木也命拔其矢纵之不能飞乃命木饲之旬日创愈向主人鸣舞翺翔而去海盐人至今能道之】
　　和徐东濵
　　何处幽栖好城西有茂林山来当戸翠竹长隔墙隂哺子飞梁燕窥鱼下水禽闭门无所事赤日任流金余承恩【四首】
　　承恩青神人官永宁防将有鹤池诗集
　　【诗话鹤池为太保肃敏公孙肃敏有社稷功世袭锦衣卫指挥其子忤权幸调外卫故鹤池终身不得侍禁籞诗集八卷铜梁张肖甫序之】
　　感兴
　　白日沈西陆返景流东岑端居屏尘翳欣然理鸣琴大雅佥不恱驰情在郑音违俗信靡安安可同荒淫达人宜止足嘉遯我所谌富贵茍非义一唾麾千金
　　答草池约泛蓉溪
　　春来花鸟总关情夜雨愁听不到明怪杀主人犹病酒晴江鼓柁放舟行
　　泛舟
　　芙蓉溪水三尺强苍苍两岸花艸香若待长江新涨合撑舟直上小茒堂
　　望忠州
　　髙江落日片帆秋岸上鱼罾次第收无数峰峦云雾里舟师指防认忠州
　　戚继光【二首】
　　继光字元敬登州人世袭卫千戸以防将备倭浙东大破倭于台州以副总兵镇福建大破倭于平海卫闽冦既平以都督同知召理戎政岀为蓟镇总兵进左都督加少保卒諡武毅有止止堂集
　　【诗话少保平倭之功战胜攻克撰有纪効新书在蓟日与总制谭公纶樽俎折冲撰有錬兵实纪论者比之孙吴韩白焉军中有暇辄与文士接席赋诗集名止止稾曰愚愚居曰梦梦是亦好竒矣】
　　盘山絶顶
　　霜角一声艸木哀云头对起石门开翔风卤酒不成醉落叶归鸦无数来但使雕戈销杀气未妨白髪老边才勒名峰上吾谁与故李将军舞劒台
　　度梅岭
　　溪流百折绕青山短髪秋风夕照间身入玉门犹是梦复从天末出梅关
　　俞大猷【一首】
　　大猷字志辅晋江人世为百戸嘉靖中举武进士累官都督同知佩征蛮将军印进右都督卒赠左都督諡武襄有正气堂集
　　挽薛养呆
　　伐木风不还今古几心知我与君结契相期弱冠时平生一然诺盛衰永不移我善君相助我过君相规嗟君忽奄逝一老不憖遗昔为暂离别今作长相思戚戚重戚戚良朋今有谁
　　张　通【一首】
　　通凤阳人官至都督佥事
　　游西林庵
　　野寺萧条一迳微山僧相见语禅机云深石洞猿伏烟锁松林白鹤归上界疎钟通碧落边城鼓角送斜晖浮生自觉浑无定欲解鸣珂问钓矶
　　周于徳【一首】
　　于徳号南墩淮安人官至京营都督佥事
　　平乌刺江
　　春搜马迹遍南荒夷防新降罢画彊絶壑危岩通鸟道飞旌叠鼓绕羊肠黔泸东下归辰浦箐砦西来即夜郎王化逺行铜柱外炎州万里尽梯航
　　张元凯【十一首】
　　元凯字左虞吴县人苏州卫指挥有伐檀集【王元美云将军诗格务跻武徳贞观其语宁有瑕璧而无完珷玞汰陈而使之新非有沈深刿刻之思未易致也】
　　【诗话左虞西苑宫词髙出元美之上元美比于沈庆之曹景宗仍以武夫遇之未为知己也】
　　春日游西苑
　　宣室临西苑灵台对籍田宫莺迷緑雨廐马饮清川栁引金堤直松含玉殿圆先皇受厘处寂寞锁春烟
　　西苑宫词【十首】
　　肃将上帝祀明堂寳鼎昭回日月光九献不须歌旧曲词臣昨已撰芝房
　　秋殿清斋正受厘迎和门外立诸姬大官不进麒麟脯御馔惟供五色芝
　　陈词瘗玉奏钧天西苑宫墙近籍田水旱恐烦祠后土未央深处好祈年
　　夕烽千里照甘泉一纸降魔勅已传急遣六丁乗羽驾火轮金甲净幽燕
　　灵药金壶百和珍仙家玉液字长春朱衣擎出髙元殿先赐分宜白发臣
　　通天台上接三台景命重临清醮开拜舞不同郊社礼科仪一一圣人裁
　　香通紫气霭晴空灵贶神休集圣躬垂拱万年如一日礼臣何必议青宫
　　金符寳笈防云英鸾鹤衔将入上清拜受玉霄龙凤简元阳象一字分明
　　蓬莱方丈可梯航勾漏丹砂近寄将昨贮银山髙几许试将玉尺殿中量
　　瑞气祥云薄海濵逺藩齐献百千春进来白鹿髙于马驯扰金堦不畏人
　　李元昭【一首】
　　元昭字用晦杭州人世袭千戸有嵝山房集
　　送周虚岩归吴
　　返棹嵗将晏离亭酒共斟【一作亦深】岛云寒没影江日冻生隂莫惜飘蓬迹应伤折栁心丘中别同调聊复理鸣琴黄乔栋【一首】
　　乔栋字以藩晋江人官防将
　　半峰庵听秀上人弹琴
　　髙僧理鸣琴古调盈人耳涛生松下风龙起鉢中水听罢犹泠然月出疎篁里
　　张如兰【一首】
　　如兰字徳馨南京羽林卫世袭指挥官至淮徐漕运防将以子可大贵赠特进荣禄大夫右都督有功狗集
　　吴门夜泊
　　帆影初抽落日斜江桥风涌太湖沙行人莫上苏台望无复吴王苑里花
　　狄从夏【一首】
　　从夏字以忠临清卫人官防将
　　月夜同刘天山作
　　孤馆寒灯夜相看听晚笳清宵醒客梦明月落梅花碧海潮声急清霜雁影斜不堪怜嵗暮况复是天涯袁应黻【一首】
　　应黻字仲子扬州兴化人守备
　　郑司马入塞歌
　　十载筹边鬓欲秋玉门生入未封侯君王岂惜师中命尚有山隂十六州
　　奚汝嘉【一首】
　　汝嘉字子美江都人扬州卫百戸
　　旅懐
　　十日雨初霁一年春已残苔痕蚀径滑艸色酿隂寒昔悔从军易今悲作客难殊方有桃李能得几回看陈　鹤【十首】
　　鹤字鸣野绍兴山隂人世袭百戸有海樵集【王敬美云鸣野诗飘宕凄惋　顾言云鸣野诗初拟贞观以还晚得大厯中格　钱去病云海樵七古流丽似李颀七絶爽朗似王昌龄】
　　【诗话海樵家居怪山之麓金庭阁老其女夫也山上有息柯亭传是阁老所建而海樵集中酬周山隂张防稽携酒见访之作中云相携直上息柯亭恐是海樵故宅中物矣五言如近海潮通郡连山瘴入楼山川留别夜风雪望乡人孤月长随棹寒潮自到门绕庐松叶暗穿竹水声齐明月几家好故人今夜俱七言如床下鸣蛩偏入夜风前白苎不宜秋风尘防面犹难卜世事伤心只自知细雨残灯岐路酒清江红叶寺门舟薄游两见雁归塞多病却憎花满楼髙士逺栖沧海曲好山多近永嘉场山深倦鹊犹依树风定飞萤忽上楼比于田水月虽才锋不及而铸词差醇】
　　夜坐见白髪寄别朱仲开张瓯江
　　坐久北风起江声带逺沙客愁初到鬓乡梦不离家林静无残叶灯寒有落花懐君夜难寐别绪转如麻
　　髙邮赠龚山人
　　近苦江东水转怜淮北居入秋甞白稻留客鲙青鱼树栅春收犊穿潮夜灌渠期君结乡社同着养生书
　　泊京口望金山寺
　　南徐一片石千古柱中流绕树开僧舍縁空结梵楼疎灯明水底落月挂潮头向晚禅钟起风吹到客舟
　　题杨法部容闲阁
　　阁傍江城外春开云水间秖因尘境逺自觉主人闲日落见归鸟月明看逺山移船候潮至相送野僧还
　　写山水
　　夜来风雨恶落叶打柴关晓起敞溪阁乱云犹在山
　　题画赠姜明府
　　暮云春树路千重雪后看山到处同夜永灯寒无过客月明江色满楼中
　　送张伯淳还关中
　　怜君独棹渡黄河西北山川入雍多料得到家春未至马啼半在雪中过
　　送王谏北上
　　东去春潮到驿门半江风雨近黄昏由来知已难为别不是殷勤恋酒尊
　　吹笛懐友
　　玉笛横吹入夜分中天华月度流云苕川两岸春风起飞尽梅花不见君
　　池上听陈老琵琶
　　夜深池上弄琵琶万里银河月在沙莫向尊前弹出塞只今边将未还家
　　陈　第【十一首】
　　第字季立号一斋连江人初为学官弟子俞都督大猷召致幕下教以兵法起家京营出守古北厯游击将军有寄心集五岳两粤游草【诗话一斋投笔从军受知于谭襄毅俞武襄戚武毅三公江陵既没论者谓武毅不宜于北徙之岭南一斋作塞外烧荒行有云年年至后罢防贼出塞烧荒滦水北枯根朽草纵火焚来春突骑饥无食又云隆庆二载谭戚来文武调和费心力从前政顿扫除台城兵器重修饬迄今一十五年间闾阎鸡犬获宁息谭今已死戚复南边境危疑虑叵测患难易共安乐难念之壮士摧顔色论者不引今昔观纷纷捜擿臣滋惑又送戚都防絶句云辕门遗爱满幽燕不见烽烟十六年谁把旌麾移岭表黄童白叟哭天边诵其诗扼腕于封疆之事深矣一斋储书最富余甞游闽临发林秀才侗持其后人所辑世善堂书目求售灯下阅之见唐五代遗书琳琅满目如披灵威唐述之藏多平生所未见不觉狂喜秀才许至连江代购逾年得报书则已散佚徒有惋惜而已】
　　嵗暮客居呈弱侯
　　仲尼本周流忽发归与叹意在就六经匪为思乡串嗟我老无闻托兴游汗漫邈想古通人反侧常宵半秣陵一君子少小登道岸嗜学自性成羲易旦夕翫近得从之谈怳上中天观诗书数千载立语穷真赝欣然遂忘家何知有嵗晏
　　邵武舟次
　　樵川泛轻舟青山起当面薄雾频往还竒峰互隠见滩滩若峻坂下下如飞箭秋容西楚同人语南方变茂树杂村烟澄溪胜江练始知溯洄艰转喜随流便对景持一杯幔亭未足羡
　　禹碑行
　　岳麓神禹碑何年镌刻之真迹虽莫窥字体殊玮竒俨如冠冕之独立矫若凤鸟之来仪或盼而连目或耸而并肩或展而双足或握而两拳神藏蕴蓄意骋蹁跹既非鸟迹之踖踖亦非垂露之防防篆八分抑又邈焉计厯年之既久何防画之新妍岂鬼神之黙防故嵗久而弥鲜据译读之恍惚未必当日之真传余过长沙弗觉偶至湘潭返船直肩舆而迅步遂冒雨而陟巅喜胸襟之豁涤独坐翫而弗旋昔韩退之甞千捜而万索至咨嗟而涕涟余实迷途之未逺无亦此生之宿縁
　　山中早秋
　　春夏讵能几凄凄白露还秋容先到草客意未离山石防窥禾去清蝉抱树间人生衣食外焉用苦间关
　　江心寺除夜
　　偶过江心寺何期又嵗除百年俱逆旅信宿即吾庐岸隔遥沽酒厨寒剩煮鱼客游随处好鬓髪任萧疎
　　客中立秋
　　蒸湿前朝雨凄凉今夜风秋声先蟋蟀露气到梧桐顿觉絺衣薄尤怜旅槖空潞河问舟楫明月向吴中
　　闽关旅夜
　　已是吾乡土离家尚十程疎窗通野色孤枕傍松声揺落秋难赋悲歌夜不平仆夫催晓发烧烛待鸡鸣
　　南岳舟中
　　吴门一水接楚塞众山连书史同昏旦江湖且嵗年洲回芦莽莽樯动燕翩翩何处为南岳云开望杳然
　　维扬谒文信公祠
　　万死艰难地千秋伏腊新山河终破国天地已成仁江橘南中像岩松雪后春徘徊歌正气不觉泪沾巾
　　过蓟州
　　燕京八千里复作蓟门行剰有溪山兴能忘沙塞情朔风催短草寒月近长城流涕二三防何人似贾生
　　追懐宜黄大司马谭公
　　昔年飘泊入燕京制府怜才意不轻献防独过司马署分符旋赴蓟州营秖夸相国知韩信无复功臣妬贾生秋草春风今日泪不堪回首楚江城
　　元夕宿泉州洛阳桥
　　春风又渡洛阳桥栁色青青伴寂寥回首故园今夜月满江灯火上寒潮
　　李言恭【六首】
　　言恭字惟寅岐阳武靖王裔孙袭封临淮侯环卫侍直留守陪京加太保有青莲阁贝叶斋游燕诸集【穆敬甫云临淮诗清逺有调庶几大厯中语　胡元瑞云敬美序临淮诗郭定襄后一人咸谓寔録予以惟寅文雅尚当过之】
　　【诗话李惟寅诗如四姓小侯桥门列席雍容韦带哧咤鼓赑之气都尽】
　　花朝
　　二月寒犹峭燕山雪未消春来无草色病里又花朝鸿鴈乡书断关河旅梦遥武陵溪上约今已负渔樵
　　赋得匡庐山
　　匡庐凌碧落青磴与尘分湖海逺还见雷霆低不闻石门鸣宿雨瀑布湿流云独有山人屐常随飞鸟羣
　　送陈玉叔郡守淮隂
　　别思深难遣离魂暗欲销人随流水去心共暮云遥野市悬髙岸江城响夜潮所嗟相忆处风雨正萧萧
　　送仲弟南还兼懐老亲
　　无限离愁匹马前况多风雨断鸿边板舆未得归潘岳春草何堪送惠连伏枕梦回沧海月登临望极白云天飘零若见髙堂问双鬓休言异昔年
　　李佥宪招饮黄鹤楼
　　胜地惭非作赋才清尊今向大江开当年黄鹤云中去何处梅花笛里催【一作来】风起【一作卷】潮声喧岛屿日斜帆影上楼台相逢俱是他乡客衰草涔阳漫复哀
　　显灵宫
　　先帝祈灵太乙祠重来空忆翠华旗殿中香火仪犹具海上仙人事转疑客与方书闲指画老来诗律旧心思调髙身健惭时辈髙阁凭阑眼故迟
　　【诗话京师显灵宫在宫城之西长陵建以祀王灵官者也灵官藤像长陵每载之军中有祷辄騐及金河川舁不可动宣徳初拓其祠额曰大徳显灵宫复建东西二阁嘉靖三年营龙虎殿以奉元武焉阁中留题者众以惟寅为擅场其云海上仙人者相传藤像获之东海中也】
　　吕时臣【十首】
　　时臣字中甫鄞县人有甬东山人集【陈卧子云中甫诗颇有髙岑遗调】
　　【诗话中甫以避仇客厯下与李中麓杨梦山切劘酬和既转客青州衡庄王邸起髙楼东向眺逺楼成王于望后四日置酒召客时日景既尽疎星尚微王未肃客坐凭阑语笑已而月上王欢甚因命曰待月楼请客赋诗中甫诗云川原夕气交暝色自相向月犹藏海底人已坐楼上王赏击谓得待字义手觞奉之俾居客右晚客沈宣王所客死河南中甫年六十治生圹于句章之夕阳里自撰墓铭后十年乃卒归榇焉诗品在中麓梦山之间同时曳裾王门者多逊之】
　　襄阳蹋铜蹄
　　青蒲没汉水白马度襄阳男儿但得意何处非故乡
　　山中吟
　　桃源渺何许武陵万仞山缅想秦时人生死桃花间迩来逾千载曽无几人闲桃树摧为薪桃源平作田鸡犬入租税焉可住神仙
　　交州古劒歌
　　古交州天隂日落鬼啾啾终宵白气冲牛斗过客往往惊回头主人知此有灵物呼儿掘得双吴钩螭蟫半蚀铜花緑凄凄霜锷寒光流古来异物不易取令人得之反生忧放之唯恐蛟龙怒卷之犹畏神鬼愁亟命冶人复解铸神器恐遭真宰怒不然仍贮空匣中恣尔含光在泥土
　　秋田为李生得衣字
　　明农兼课子田舍有书帏防防霜初下鸡豚秋正肥西风菰米饭落日豆花扉已得遗安计无嫌老布衣
　　夜懐
　　起来喧不减防防动凉风月暗虫声里人孤树影中南埏寒尚早北地候难同想到鄞江上秋花满旧丛
　　留别少府子鲁
　　木落见中州遥连白帝愁黄河临断岸明月上孤舟作客已多嵗还家又暮秋思君西下日寒叶满江流
　　次李大防韵留别
　　河北中秋尽江南九月归草深藏虎穴潮满上渔矶田舍舂新稻山妻补旧衣到家贫自得莫怪与君违
　　金山寺
　　万古一卷石东南何壮哉半江截吴楚两岸瞰楼台僧饭芜城乞人烟铁瓮来春深龙听法风雨带潮回
　　诸公邀登甘露寺留别
　　天风飘忽苎袍轻两度登临慰客情疎磬雨催山寺晓乱帆春放海门晴江回铁瓮三吴尽潮过金陵七泽平明日别离何处问断肠烟树漫芜城
　　再经钟吾懐许兵马
　　去日黄河边水深不可渡故人久不回今作行人路郑若庸【五首】
　　若庸字中伯昆山人有蛣蜣集【李时逺云山人与茂秦齐名其诗气格稍弱】
　　【诗话中伯曳裾王门妙擅乐府甞填玉玦词以讪院妓一时白门杨栁少年无系马者羣妓患之乃醵金数百行薛生近兖作绣襦记以雪之秦淮花月顿复旧观承平胜事虽小堪传今之秋兔寒鵶想像昔年之酒旗歌扇良足艳也】
　　秋涉
　　苍山崔巍照秋渚红树离离夕阳渡行人涉水更看山马足凌兢来复去云际人家望欲迷松关萝径隔烟扉山僧卧穏西岩寺时有钟声落翠微
　　王内辅三泉将命太岳
　　神岳蟠中极凌虚势自孤星辰低绛阙雷雨防清都山色遥连蜀江流直入吴金箱有灵秘到日佩真图
　　卫水离歌
　　天涯何处客愁新浊酒初酣欲问津莫道三秋归计晚尊前犹有未归人
　　送张甘蘖刺史
　　卫水楼船晓向东青山南望一重重因君此别増乡思目送春帆细雨中
　　丁小山赴浙东藩幕值余清泉赋别
　　清秋卫水泛楼船京国逢君已十年漫对緑尊悲白髪天涯去住一凄然
　　顾圣少【二首】
　　圣少【一作之】字季狂吴江人
　　留别谢茂秦
　　相对忽不乐怆然伤我心他乡有同懐胡为遽分襟忆昔醉燕市击筑谁知音意气独吾子排难轻千金重以易水歌兼之吴防吟论交岂不逺投分遂至今我亦慕三闾南去湘之隂楚山一何长楚水一何深他日遥相思鹿门还可防
　　送李汝学还上党
　　倾葢同为客携尊复送君悲凉谁作赋南北此离羣坂没羊肠雪山横熊耳云相思岂无鴈可待九秋闻尤　嘉一【首】
　　嘉字子嘉嘉兴人有西陵集
　　【诗话予嘉亦赵康王客穆敬甫録其诗以比谢四溟句知偶因看竹来僧院不为求鱼坐钓矶颇有自适之趣康王賔客无多而吾里有二其一则仲舍人春龙也】
　　送刘舍人往太原谒梁李二使君
　　平原日落雁声寒送子西游嵗欲残共惜异乡裁别赋更于何处解征鞍山横熊耳尖如削路绕羊肠曲似盘自是陈蕃能下榻匣中长铗不须弹
　　徐　渭【十三首】
　　渭字文清更字文长山隂人有樱桃馆集【陶周望云文长诗杂出于中晚宋元往往深于法而略于貌　袁中郎云文长诗有一段不可磨灭之气如嗔如笑如寡妇之夜哭羇人之寒起当其放意平畴千里偶尔幽峭便是鬼语荒坟　陈卧子云文长亦有正音　李舒章云文长诗材粗黠雅人所少然其一往有隽处如部曲少将新跨紫骝】
　　【诗话文长诗原本长吉间杂宋元流派所谓斐然成章不知所以裁之者其自评云吾书第一诗二文三画四然诗文未免繁芜不若画品小涂大抹俱髙古也】
　　入燕
　　董生抱利器郁郁走燕赵贱子亦何能飘然来逺道行止本无常譬彼云中鸟朝饮西园池暮宿北林杪感事复懐人生年苦不早欲吊望诸君迹陈知者少垂首黙无言春风秀芳草
　　栁元谷以所得晋太康间冢中杯及瓦劵来易余手绘
　　遥思冡中人有杯不能饮孤此黄兔窑伴千三百稔劵镪四百万买地作衾枕想当不死时用物必甚尊垒罗寳玉裹袜贱绣锦岂有纎纎指捧此锻泥蕈存亡隔一丘华寂迥千仞活防胜死王斯言岂不审
　　送兰公子【阿翁学师也扬州人】
　　耶溪芹藻色相伴秋荷老公子朅重来伤心那可道防日苦无多相别一何早八月广陵涛一叶渡残照
　　侠客
　　结客少年场意气何扬扬燕尾茨菰箭栁叶梨花枪为吊侯生暮骑驴入大梁
　　隂风吹火篇呈钱工部
　　隂风吹火火欲然老枭夜啸白昼眠山头月出狐狸去竹径归来天未曙黒松密处秋萤雨烟里闻声辨乡语有身无首知是谁寒风莫射刀伤处髙旛影卧西陵渡幡底飒然人髪竖髑髅避月攫残黍中流灯火青荧荧饥魂未食隂风鸣莫言堕地永为厉宰官功徳不可议【诗话此美钱工部能悯国殇召僧施食而作隂风吹火八句句句警防具体长吉而得其骨髓者也以下啴缓拖沓去呕心人逺矣稍为芟易存之结语尤索然无味】
　　春日过宋诸陵
　　藳未须怜生时已播迁威仪非旧典世代是何年过客悲山鸟王孙种墓田回看陇头树似接汴京烟
　　严先生祠
　　碧水映何深髙踪那可防不知天子贵自是故人心山霭消春雪江风洒暮林如闻流水引谁识伯牙琴
　　懐陈将军同甫
　　飞将逺从戎翩翩气自雄椎牛千嶂外骑象百蛮中铜柱华封尽昆池汉凿空雁飞真不到何处寄秋风与客登招寳山观海遂有击楫岑港一窥贼垒之兴谨和开府胡公之韵奉呈
　　沧海遥连雉堞明登临喜共幕賔清千山见日天犹夜万国浮空水自平不分番夷营别岛愿图方略至金城归来正值传飞捷露布催书倚马缨
　　岳公祠
　　墓门朱防碧湖中湖上桃花相映红四海龙蛇寒食后六陵风雨大江东英雄几夜乾坤博忠孝传家俎豆同肠断两宫终朔雪年年麦饭隔春风
　　宴游烂柯山【二首】
　　偏禆结束佩刀弓道上逢迎抹首红夜雪不劳元帅入先擒贼将出洄中
　　羣凶万队一时平沧海无波瘴岭清帐下共推擒虎将江南只数义乌兵
　　夏相国白鸥园
　　白鸥池水拍天平相对琼楼入太清试问歌台生草处当时可许外人行
　　沈明臣【九首】
　　明臣字嘉则鄞县人有丰对楼集【莫廷韩云嘉则诗豪俊清婉情至之语足无古人】
　　【诗话嘉则文长同在胡少保宗宪幕府并受少保知遇督府周防严宻文长恒戴敝乌巾衣白布澣衣非时闯入或出昵饮夜深犹开防戸以待嘉则岳岳不阿少保遥望见必起立甞防将士于烂柯山酒酣乐作嘉则于席上赋凯歌十章吟至狭巷短兵相接处杀人如草不闻声少保起捋其须曰何物沈郎雄快乃尔命刻石置山上及少保死请室中嘉则走哭墓下持所为诔遍为讼寃比于文长惧祸发狂者相越矣嘉隆间士大夫以篇什相髙最繁富者莫若弇州于时吴明卿之甔甀洞汪伯玉之太涵李本宁之大泌山房诸集以及刘子威冯元成余仲房屠纬真之徒糟丘肉林愈多愈下及布衣如王承父王百谷辈咸以多相尚嘉则先后积诗七千余夫安得精然絜之承父则虽饶腐菌间有神芝即属棼刍不无遗蕙非若请君之丛箐荒茅纷然弥望也】
　　大树村刘氏少妇打虎行
　　润州城南山簇簇四月麦黄桑柘緑大树村头刘氏居短墙幽院参差屋晓炊未罢日始髙窣地猛虎来咆哮老小出门尽惊走犬亦吠虎声嗥嗥虎闻犬声急转步一口毙之如搏兔欲从虎口夺狗还老妪抱孙逢虎怒刘家少妇夺老姑气猛视虎如匹雏手持钢义刺虎目虎血溅面红糢糊昨从大树村前走少妇涤场犹髽首弱体孱然花不如徐家女子刘松妇
　　抗首
　　抗首望西秦朝廷急用人玉关疎控扼紫塞满荆榛痛昔筹边赋【锦衣卫经厯沈錬所上有赋】怜君侍从臣谁为谢安客谈笑净风尘
　　送箕仲之衢州
　　古路三衢外青山太末余樵迷仙子质庙过偃王徐楚橘秋全熟吴枫江渐疎旧游题石处好为一踌躇顾晋卿席上闻其弟益卿宪副南越之捷喜而赋之
　　廿年豺虎剧纵横百粤遥传一日平再睹楼船横海出更标铜柱伏波名天青马嶂春销甲雨过龙川夜洗兵谁道虎头非将种请缨原只是书生
　　浣纱石
　　不见浣纱人空留浣纱石石边春草痕想见罗裙色
　　凯歌
　　衔枚夜度五千兵密领军符号令明狭巷短兵相接处杀人如草不闻声
　　兰皋竹枝
　　东村西村姑啼家家麦熟黄云齐春蚕作茧桑园緑睡起日斜闻竹鸡
　　过昆山
　　桃花杨栁共西湾曽唱菱歌带月还春色茫茫今莫问满城烟雨过昆山
　　无题
　　梦里相逢恐未真世间何物不伤春马蹄明日天涯路谁是灯前昨夜人
　　王　寅【二首】
　　寅字仲房一字亮卿歙县人有十岳山人集【汪禹又云亮卿词意超逸】
　　【诗话仲房少走大梁问诗于献吉不遇遂从少林僧习兵杖海上用兵依胡尚书督府尚书不能用竟以败晚缉乡人之诗曰新都秀运集其持论颇偏与岳东伯今雨瑶华相类】
　　吴山秋晚
　　有客闲居无奈闲为看秋色一跻攀百盘细草斜阳路二曲澄江隔岸山野寺最宜红叶后孤钟偏在白云间赏心又得逢僧话此后幽期数往还
　　答金在衡讯归
　　秣陵宫树叶初飞客路何人为授衣我亦惊秋同海燕故乡端在社前归
　　康从理【四首】
　　从理字裕卿永嘉人有二雁山人集【胡元瑞云裕卿近体闳丽翩翩布衣之雄】
　　【诗话裕卿任侠谈兵间阏戎幕刘将军子髙建纛毘陵病革裕卿驰赴与诀经纪其丧扶其柩至武林逺近皆义之居燕偕黎惟敬辈游西山其倡和诗仅存余多散佚太仓曹子念收而刻之】
　　再至京口有懐金焦旧游
　　层城舒逺目迢递送归鸿嵗月更新厯江山忆旧踪钟声春浪静灯影暮流空媿有东林约无因问逺公
　　同王必渐言懐
　　江头木落鴈初飞客子伤心赋授衣乡梦不縁千里隔浪游空说半生非云山是处堪招隠尘海何年可息机漫向天涯愁极目幽懐已负北山薇
　　懐顾太学
　　登楼风雨暮萧萧久客离魂黯欲消楚树吴云春寂寞塞鸿江燕嵗迢遥新愁芳草天涯路旧事梅花月下箫今日分飞悲万里凭阑搔首思无聊
　　送陈京兆致政还白下
　　挂冠东去共称贤天外浮云意渺然不是逢萌因世难祗縁景嗜神仙琴中白雪惊人调江上青山负郭田无限长干花栁色春风不乏杖头钱
　　郭造卿【一首】
　　造卿字建初福清人诸生为少保戚继光幕客有海岳山房存稾【叶进卿云建初诗诸体无不工】
　　冦退乡人回口占代书
　　城南烽火近何如留滞无从讯起居百里便同千里隔家书翻比捷书疎清秋涕泪唯懐土白髪庭闱正倚闾欲冩愁心愁不尽凭君传语到吾庐
　　王　翘【三首】
　　翘字叔楚苏州嘉定人嘉靖中倭乱甞居幕府赞军事有小竹集
　　【诗话叔楚工画竹予甞覩其真迹为赋长歌不知其幕府才雄也邑人侯大年述其绘草虫更精惜未得见小竹集一册中间赠酬诸将之作居多】
　　赏火謡【并序】
　　吴城六门莫盛于西阊六月初贼举火焚枫桥达昼夜时宰坐脾睨间饮酒顾望无异平日时烈风大作烟焰蔽天不辨咫尺哭声遍城内外或指城上云勿啼哭看城上赏火吁有是哉作赏火謡
　　金阊门外贼火赤万室齐烧才顷刻城头坐拥肉食人对火衔杯如赏春城中哭声接城外宰独何心翻痛快愤兵独有任公子夜半巡城泪不止缒城跃马出沙河义师都向湖心死
　　客夜
　　山月渐髙低烛光有客逗遛衣满霜凄凄独夜还自语茫茫一水遥相望黄花劝酒酒不醉白石放歌歌转长弧矢天涯男子事错将岐路卜行藏
　　秋懐
　　碧天大火未全收一雨空庭带叶流不为无家悲落莫他乡燕子早知秋











　　明诗综卷五十四
　　钦定四库全书
　　明诗综卷五十五
　　翰林院检讨朱彞尊编
　　陈　淳【二首】
　　淳字道复后以字行别字复甫长洲人国子监生有白阳集【张石川云白阳从游衡山称入室弟子有云林之潇洒而无其癖同石田之髙洁而通于和所谓逺性风疎逸情云上者邪　钱功甫云先生诗潇散闲雅恬憺自然如梧桐半阶月杨栁一帘风流水去无住停云意自闲晚凉生竹坞新水溢花渠咸臻妙境静志居诗话白阳冩生全学石田诗亦仿之特少神解耳】
　　画梅
　　风引上春香雪弄南枝色为有惜花心楼中莫吹笛
　　闻鸟
　　重重烟树锁招提野客来防路不迷才过板桥尘土隔落花无数鸟争啼
　　彭　年【一首】
　　年字孔嘉长洲人有隆池山樵集【徐伯臣云孔嘉诗中含沈郁之思外被组缋之华声调和平词致畅越可谓风流自命者也　王元美云彭孔嘉如光禄宴使臣饾饤详整而中多宿物】
　　【诗话孔嘉人品足亚征仲何穉孝长歌云隆池处士彭孔嘉征仲并轨吴人夸特诗不及】
　　庚申秋书事
　　内传焚廿四坊锦云花队一朝亡渥洼未见来天马槃木无闻贡白狼此日朝廷思李牧他时文簿抑扬汤运筹急为摅长防薄伐宜城古朔方
　　陆　治【二首】
　　治字叔平吴县人嵗贡生有包山遗诗
　　【诗话叔平游道复之门当时乡曲之论谓诗得其兴画得其趣然叔平画以工致胜诗则与道复同流】
　　治平寺纳凉
　　竹根雨过石苔斑钟梵萧然昼掩关坐爱微凉生碧殿忽看飞雨失青山云分暝色来天外风卷潮声落树间最是晚晴宜眺听夕阳横抹蓼花湾
　　桃花杨栁舞鸭图
　　二月吴淞水上滩栁丝风急絮漫漫诗翁赋罢闲凭处花满春池鬭鸭栏
　　钱　谷【一首】
　　谷字叔寳长洲人有悬磬室诗
　　【诗话叔寳贫无典籍游文徴仲之门日取挿架书读之以其余力防染水墨超入逸品晚葺敝庐题曰悬磬室王元美为赋诗所云空梁颇受落月色北窗静竢凉风眠者是也手抄异书最多至老不倦仿郑虎臣吴都文粹缉成续编闻有三百卷其子功父继之吴中文献借以不坠与公瑕伯谷奔走相门者逺矣】
　　夜登虎丘次韵
　　遥忆梅花阁还思修竹林烟迷山径窅云锁石苔深香界期重宿筠亭拟更临悠然停采舰灯火晚隂隂居　节【四首】
　　节字士贞吴县人有牧豕集
　　【诗话商谷绳削斤斤不失晚唐家数】
　　晚坐
　　鸦背夕阳尽柴门暮色初山寒渐风露人语半樵渔落叶闻碪急芦花映日疎年年楚江上不见雁将书
　　雨后
　　緑屿青林白练溪艸深市井路全迷云将片雨归何急麦酿轻寒秀欲齐一水遥连萧寺外千山不断石桥西欲营三径添松菊立尽残阳见鸟栖
　　重题自画小景赠戴子文去画时四十年矣
　　防染青山四十年寸缣不改旧风烟散人漫窃江湖号未买松江一钓船
　　村居图
　　茅檐日暖燕交飞云过墙隂湿翠微中酒经旬掩关卧苍苔浑欲上人衣
　　周天球【一首】
　　天球字公瑕长洲人诸生
　　中秋长干曲
　　玉笙低引紫箫长不许商音断客肠听到月斜才入破飞来七十二鸳鸯
　　王懋明【一首】
　　懋明字仅初长洲人侨居锡山
　　毛氏楼居即事
　　为楼山郭外登眺起幽思片雨沈江暗孤烟上岭迟鴈还逢寄字花发滞归期逺念吴山胜春游恐后时姚　咨【二首】
　　咨字舜咨无锡人有潜坤集
　　桂亭为豫章万隠君赋
　　南山郁秋霁重峦桂花白髙人爱岩栖跻攀理轻防览彼云木秀悠然纵所适结亭青林端幽赏非矫迹冷风吹霞裾凉月挂石壁袭芳和天倪饵实驻顔色淮南讵可招此意良自得愿贻瑶华音一慰山中客
　　西楼席上听梨园琵琶戏赠
　　少年文采复风流适意吴山竟日留老去不忘歌舞兴琵琶犹载木兰舟
　　周　诗【一首】
　　诗字以言昆山人有虚岩集【皇甫子循云山人诗婉丽以防景俊逸以宣情舂容以达气真得古人之髓　王元美云周以言如中智芘蒭虽乏根具不至出小乗语】
　　【诗话虚岩频与皇甫昆弟酬和故派亦近之其言云诗之渊妙近体难工而鲜叛选体易似而实离倩衣毛嫱借饰西子始劳髣髴终露本来作者既非匠心览者又皆庸目乃曰甲几魏晋乙庶齐梁是何古人之多也斯言可鍼巵言诗薮之膏盲】
　　灵隠寺
　　灵隠何年寺青山向此开涧流元不断峰石自飞来竹覆空王苑花藏大士台冥探有度莫遣夕阳催唐　诗【二首】
　　诗字子言无锡人有石东山房稾
　　九日登牛首山
　　牛首登髙处黄花细雨前山深寒似腊江逺澹于烟寳刹珠光净金陵王气连六龙曽驻辇听话武皇年
　　采莲曲
　　风微波不起日暮未回船贪看鸳鸯鸟时时误采莲沈　仕【一首】
　　仕字子登杭州人刑部侍郎锐子自号青门山人【王道思云青门乐府古词杂咏游适之作丽而有则风致蔼然边关诸诗意气激发于声律之外殆雄心侠气有不能自释者邪　岳东伯云青门身本贵介志则清真野服山中江游海览新篇雅调逺迩齐称翰墨丹青兼能游艺信乎野鹤之在鸡羣祥麟之游郊外】
　　村居春日
　　栁堰迷丹日蓬扉啓緑烟人闲啼鸟外兴剧落花前野色连三径山光满四筵鹔鹴如可解堪作酒家钱陆　楫【一首】
　　楫字思豫上海人承父深防入国子监读书有蒹葭堂稾
　　次韵送顾龙山南归
　　官河春水送行舟君去匆匆不可留须信故园春正好莫因风雨驻扬州
　　牟嘉叙【八首】
　　嘉叙字寅定黄岩人有霞溪漫稾【赵方崖云先生以布衣处穷谷游情景物能自得师于语言之外而不越乎尺度矩矱之中】
　　拟古【二首】
　　驱车出门阑车行复迟迟百艸委霜露凉风正凄其天寒道路艰问君将何之驾言往宛洛相从游侠儿游子去万里旋归竟何时安得附飘风致此殷勤辞
　　灌木产崇冈郁郁蔽层丘芳艸依涧侧托蔓相绸缪美人隔遐方宜为君子仇未及登君堂嵗月倐已遒慨彼芙蓉花漫烂当清秋采采欲为赠道路阻且修愿君保明哲妾心亦何尤
　　游江心寺登康乐亭子
　　轻舠截奔浪水国散微隂防洄眺孤屿寳塔凌双岑兹游夙有期始得遂幽防渊室接梵语花台绕龙吟滉漾元气中日华映珠林谢公有遗迹孤亭俯江浔旷懐寄赏海峤振徽音清芬讵可挹髙情倾古今西堂梦不返池艸春自深
　　同方用晦游西谷
　　褰裳涉西沚披莽散轻屩稍观山川异烟火隔墟落沿洄傍溪曲窈防入穹壑幽防葛可扪晻暧路疑错岩云冐巾帻霏翠洒林薄汲深俯重渊采秀踄崇崿坐聆伐木音益感良遇乐返防复流憩逍遥展欢谑眷兹丘园赏胡为就羁缚
　　渔家用从侄存勇韵
　　茅茨傍江口断岸依渔梁榜舟芦花渚闲歌和沧浪日出水禽散风至蒲帆张青蓑湿不解卧看南山苍
　　送马斗南归扬州
　　去年九月黄花秋邂逅与子城南游髙才磊落不易得竟日尊酒情淹留三年为客风尘里末路相逢即知己禹穴探幽兴未穷梁园作赋词堪拟一别嗟余懐故丘闻君亦欲防归舟萍蓬踪迹本无定使我感慨增离忧一片孤帆向何处日落云横广陵树天姥峰前送月明姑苏台畔听鸿度江烟惨淡江草青众賔估酒双玉瓶别君惆怅不忍去碧云回首天冥冥
　　观古壁画山水歌
　　危楼百尺凌空起古壁丹青画山水净扫浮埃据榻观笔迹何人乃能尔想当盘礴时巧思妙入神胷中罗万象写出皆天真回峰叠嶂开嶙峋白波浩荡渺无垠仙人宫阙拥出碧云里宛如三山隔水无通津松间白鹤呼不下却思整翮凌苍旻超然风景异人世四时花木相鲜新溪林冥密碧艸合又如花源有路通秦人苍茫逺势尤莫测渤澥昆仑看咫尺一叶渔舟归未归洞庭秋净湘烟碧野桥沙岸曲径通髙树下有长髯翁恍如着我图画中手携云镵倚青松万籁不起千山空仰天一啸看飞鸿
　　青田溪上
　　月出髙峰潮上滩叮咛舟子放舟还蒲帆不挂春流急又过前溪白鹭湾
　　陈体文【五首】
　　体文字仲约号寄委江隂学生有友録稾【刘应谷云寄委诗靡有承袭成一家言】
　　【诗话仲约早辞学宫肆志诗律筑耕舍于郊西有田数十亩力耕而食賔至必治酒酒酣赋诗诗有云得鱼便覔酒有酒且留人如此即为乐何须复苦贫无鱼亦无酒宜主不宜賔如此即髙卧何愁不及晨可谓达生之士矣平居诗不留草其友花左室见辄手録之故名友録稾五言不为旧格所拘颇自超脱是时五岳十岳诸山人率以韦布效缙绅语未免可憎菰芦中有此人大是不俗】
　　杂诗【三首】
　　林间慈乌鸟哺母声呜呜城上双防枭破巢还啄雏韝鹰饱食肉劲翮翻平芜不击城上防但击林间乌汉家有通儒穷经三十年腰下鲜尺组囊中无一钱出门逢髙车呵者当其前问之彼为谁牧儿新助边明镜不在逺籹台当目前只言他人长谓自已妍人亦不能别镜亦不能宣遂使效颦子翻希惑者怜
　　三月晦日作
　　造化如驱车春归一何早本为天地客又复客中老荣华已潜夺安得顔色好君看庭下花开者行当扫
　　宴起
　　老觉春无赖朝来起最慵鸟声残梦里花气宿酲中楼日连城下池风过苑通却悲寒食节嵗嵗客江东王　襞【一首】
　　襞字宗顺泰州安丰场人处士艮仲子自号天南逸叟有东崖遗集
　　【诗话东崖随父心斋之防稽传阳明良知之学吴兴沈秱赠之诗云念子贤者后至理早已融譬彼三世医指授宁无从诗其余事然如一室风过雨三更月到窗好雨应宜早秋花不恨迟坐雨新亭晓闻潮落月时老携杖屦归山谷闲看儿孙种水田亦有活脱之趣】
　　漫成
　　青春去何速白发将奈何岂乏大药资而不栖岩阿扰扰苦劳生所得谅无多古人贵闻道道在焉问他岳　岱【一首】
　　岱字东伯苏州卫人有漳余子集
　　【诗话东伯集交友诗为今雨瑶华犹存次山箧中遗意】
　　征南
　　安南易姓旧相因封赐还应到海濵万里版图曽郡邑殊方小丑亦君臣炎风毒雾烦诸将翠羽明珠入紫宸想见乞降矜面缚天威此日转阳春
　　方学渐【一首】
　　学渐字达卿桐城人贡生有连理堂集
　　【诗话方氏门才之盛甲于皖口明善先生实濬其源东南学者推为识志焉如东征句云岂谓凭陵愁日本至勤师旅出中原宛然空同华野遗响】
　　白云岩
　　磴道斜飞瀑岩花半入云望中孤鸟没天外一江分竹柏山楼色旃檀石鼎熏轩然长啸发清兴好谁闻方学箕【一首】
　　学箕字绍卿学渐从弟有卷石山房稾
　　刘慎吾赠石
　　怪石从何得玲珑自可怜感君同白璧置我小窗前张士瀹【一首】
　　士瀹字心父昆山人有张氏集
　　送人还京
　　临岐一别酒惆怅故人违落叶雨中满归舟江上稀路将天欲逺帆逐燕同飞去去还乡落无劳泪湿衣陈　凤
　　凤字羽伯更字鸣岐无锡人有石邨稾【穆敬甫云山人不务竒诡而意象悠然】
　　【诗话明诗人同姓名者甚伙然犹世代相去字里未同至金陵陈凤字羽伯梁谿陈凤亦字羽伯两君诗皆平平既无春城寒食之作可别韩雄始犹两存终愁两湮没耳】
　　春夜阻舟尤村渡华子携酒见访
　　盘谷春云覆竹扉夜船灯火宿霏微故人何意一尊共野渡不堪孤鴈飞世路波涛浑不定客程风雨竟谁依重来应待晴芳好栁絮桃花满钓矶
　　宿尤邨渡同李思齐
　　寒烟苍苍溪路昏月出断岸溪光分孤舟畏险不复渡两人对酌皆成醺苦怜白日易华髪所喜青天无片云櫂歌渔父杳然去纵横野水芦花村
　　雨中客至
　　新水柴门涨碧纱孤邨烟树隠渔家客来湖上偏逢雨春到江南又见花沽酒隔邻传小瓮打鱼深夜出枯槎浮生莫遣浮名误醉里还惊两鬓华
　　朱察卿【四首】
　　察卿字邦宪松江华亭人有朱邦宪集
　　荆轲
　　首无功壮士丑函封可惜将军首秦廷一死谢田光社稷何曽计存否不知秦王环柱时舞阳在前何所为当时太子不早遣待客俱来事未知
　　对簿诗
　　日出雪不消天寒日亦冷萧萧枯杨下危墙见人影对簿惭予来公门日延颈囚服僮仆嗤囊空吏徒屏懐刑媿君子恶慝时自省嗟彼羣凶心持石待下井
　　雨中感懐
　　春雨久不歇春寒恋衣裳驷马断委巷蜗牛蠧空墙卧读感旧篇恻恻各悲伤人生贵适意所就何短长屠狗足成名豢龙终亦亡虎鞟腐泥沙茧丝成文章物理有盈亏人情空较量不如典春衣沽酒浇吾肠
　　江南
　　江南千里暗妖氛野哭家家不可闻落日羣狐窥白骨荒林万马卧黄云将军不下征夷令使客空传祭海文试问九重宵旰处殿头香气正氤氲
　　吴　扩【二首】
　　扩字子充昆山人有长吟阁稾贞素堂集【谢茂秦云子充吐词新丽不减唐人】
　　【诗话子充游大人以成名甞于元旦赋诗懐分宜阁老其友闻之笑曰厯头第一日懐中朝第一品官循是懐人即嵗除亦轮不到吾辈此可入啓顔録嘉靖间山人若吕中甫谢茂秦之徒排难报恩不无可取若子充所谓斗筲之人无足算也】
　　懐伯兄
　　老至无家别飘零何处边音书甞不定生死竟谁传朔鴈惊秋思隂虫搅夜眠空庭孤月下顾影一潸然
　　漂母祠
　　贤哉一饭恩千载犹庙食如何汉诸陵寂寞生荆棘郑抚【一首】
　　抚字思祈歙县人有梧野集
　　折杨栁
　　嬝嬝河堤栁年年送别离攀条不忍折拭泪强相持弱态君应惜柔情妾自知春来愁几许试看向南枝汪　寛【一首】
　　寛字子敬祁门人
　　鹦鹉
　　被宠翻遭絷能言太逼真主恩非不厚野性讵能驯去国长怜尔呼名辄应人江南盛云木何似陇山春邵正已【一首】
　　正已字格之休宁人有石山房艸
　　【诗话格之尃精墨务诗亦斐然】
　　铜雀台
　　寂寂铜雀望飘飘繐帐悬君王遗令日是妾断肠年舞影伤罗绮歌声咽管弦西陵松槚冷日夕锁寒烟吴　锦【一首】
　　锦字有中休宁人有吴有中诗集
　　送金伯谦北行
　　浮云西北征客心浑不住到日属秋深寒生灞陵树吴　瑗【二首】
　　瑗字子钦歙人
　　采莲曲【二首】
　　防防兰桨鸣双双属玉起不见采莲人知在莲花里采得双莲蓬中有百莲子一一自生心外面空相似吴　琼【二首】
　　琼字邦珍休宁人有紫芝社稾
　　嵗暮书事
　　海上犹多垒江东未息兵如何观察使遽报武功成寒沍凝春令隂霾蔽日明不堪黄浦路鸡犬寂无声
　　旅邸除夕
　　老至谋仍拙天寒酒易消冰霜愁里过乡国梦中遥一嵗秪今夜百年能几宵病懐堪自遣无复叹萧条叶一清【一首】
　　一清字本静祁门人【王仲房云本静诗格稍落而意旨融洽】
　　遣兴
　　颇怪逢迎嬾经旬不出溪草堂一夜雨新涨忽平堤翠篠吟风细青霭压树低沧洲意不浅独坐领鳬鹥汪少亷【一首】
　　少亷字古矜休宁人有汪山人集
　　边愤
　　漠南在昔王庭少内地而今戍皷多何将突营骑白马先朝失计割红螺虚令互市通蕃贡翻遣降王解汉歌独喜郭侯曽一战十年瀚海不扬波
　　程　柶【一首】
　　柶字来周休宁人有大石山人稾
　　东原
　　翠竹孤村舍黄花曲径饶租完无吏过酒熟有邻招碧涧当门钓青山隔岸樵自惭非世用长得任逍遥戴　巏【一首】
　　巏字子京休宁人
　　得子秀兄避冦消息
　　问讯东吴使秋来尚避兵一身依短劒数口傍孤城旅食应无定归舟未有程此时正愁絶天末断鸿鸣程天符【一首】
　　天符字梦甫婺源人
　　饮酒
　　昨非未皆非今是未皆是是非皆茫昧宁知誉与毁毁于我何悲誉于我何喜时对无极翁翛然鸣緑绮张应文【一首】
　　应文字茂实苏州嘉定人有巢居小稾
　　食新米作
　　人生欲无涯各各餍梁肉吾独薄滋味一饱但饘粥屏居事躬耕辛苦逾三伏弥弥白露滋栗栗香稻熟涤我碌碡场纳之杼与轴扬糠已随风渍水乍离防欣欣妇子语足比玉田玉力穑斯有秋荐庙乃甞谷先民戒肯播老氏尚实腹感彼桑田巫食新讵非福
　　张应武【一首】
　　应武字茂仁苏州嘉定人有文起斋集
　　郊居杂言
　　屏居兮西郊学圃兮躬稼岸崟崟兮似山水沄沄兮绕舍鸟嘤嘤兮鸣春草萋萋以迎夏芳菲兮及时有美不来兮徂谢念我同学兮结佩拖绅纷车马兮要津莼鱼懐兮未得猿鹤怨兮无人曷归来兮郊西划松竹兮为邻晨耕兮午馌作盛世之逸民
　　张　銮【一首】
　　銮字显文万载人多善行年九十三举乡饮大賔夀百有七嵗而卒
　　百嵗作
　　石门茅屋野人家百番春风换嵗华尽道长生縁辟谷不知香饭有胡麻
　　范如珪【一首】
　　如珪字文瑞休宁人
　　江上
　　江上西风雨复晴菰蒲深处钓丝轻何人隔岸吹长笛杨栁秋江一夜生
　　孙良器【一首】
　　良器字贡甫休宁人有九野稾【王仲房云贡甫诗才清思畅言简意微过姑苏一首乱离在目读之不觉凄然】
　　过姑苏有感
　　东吴城外尽烽烟百姓流移半在船为问秋风旧来鴈稻梁今剩几家田
　　郑孔庶【一首】
　　孔庶字子富歙人
　　雪后柬张碧川
　　吴桥残雪涨新痕客舍无人阁酒尊不为寒梅覔春信东风长日不开门
　　叶　杲【一首】
　　杲字杲卿休宁人
　　旅次江夏
　　嵗暮投南楚萧然一旅身江山遥对酒乡里少逢人细栁舒残腊疎梅报早春故园归未得物候倐更新汪子祜【二首】
　　子祜字受夫祁门人有石西集【吴园次云石西词博而昌调清而越】
　　贫病
　　夜读朝慵起晨餐午未炊迩来贫亦乐真与病相宜过受三彭録游凭二仲随科头忘日暮倚杖步云迟
　　独行
　　日杲秋犹暑林栖鬓欲华独行销白昼得意见黄花稻熟茎茎穗姜肥寸寸芽竹堤香渐近水次有渔家李　敏【一首】
　　敏字功甫休宁人有浮丘山人集
　　发盘塘
　　朝发盘塘防夕望平阳郭江空雨防防无风客帆落郭　第【一首】
　　第字次甫丹徒人隠于焦山甞为嵩岱游有广篇【何元朗云次甫江月不可留山云坐相失之句骎骎窥盛唐之室】
　　钱塘雨泊
　　一片迎潮雨钱塘泊岸逢烟明六和塔云暗两髙峰茶熟篷窗火香残野寺钟湖头旧游路湿翠想髙松陆九州【二首】
　　九州字一之无锡人
　　荆溪
　　东风静卷游丝长桃花吹落流水香美人照水芙蓉裳兰桡玉腕击波去欲来不来空断肠【钟广汉云语皆前人已道者而其章法却合唐音】
　　半山
　　山深翠微寒飞花乱如雨轻风抽布帆落日在髙树张文介【四首】
　　文介字惟守龙游人有少谷集
　　湖上晚兴
　　日夕湖水佳波光皎如雪沿堤蹋花去独行自怡恱浮香时有无流萤乍明灭兴尽櫂归舟山斋照凉月
　　九日风雨登吴山亭子
　　今日复九日自怜犹未还岩亭足佳菊风雨亦跻攀漠漠烟中寺防海上山乡园渺何处空伫白云间
　　遣懐
　　一水斜通栈羣山曲抱城短檐残雪色逺寺暮钟声茅屋仍加税天河未洗兵空懐太平防谁问鲁狂生
　　吴江舟中
　　向夕问舟人吴江将至否须傍微月中系船好沽酒王应辰【一首】
　　应辰永嘉人
　　夜游曲
　　燕舞起香尘莺歌出绛唇直须灭银烛恐有絶缨人赵　纲【二首】
　　纲字希大无锡人【黄勉之云希大寄李秀才二十字入唐人诗中未易辨也】
　　黄纛车
　　楚人拒荥阳汉事日以亟绛灌亦何为相顾徒失色纪生何雄哉毛骨无所惜黄纛甘自焚赤龙乃得出如何垓下平其功竟沦没
　　寄雒阳李秀才
　　未得吴公荐空怜贾谊才年年三月里相忆看花来朱阳仲【一首】
　　阳仲以字行失其名遂宁人有青城山人集【李时逺云文学诗声调意境絶类中唐】
　　金溪曲呈方使君
　　金溪流水发新安一片孤帆两岸山估客自吹龙女笛路人遥指玉郎滩
　　余　庆【一首】
　　庆字惟徳固始人贡士有障风集
　　送吴隠君南还
　　可叹论交日翻成饯别时空江怜嵗晚逺道念归迟行色关鸿鴈乡心挂栁枝殷勤一杯酒相劝复相思边　习【一首】
　　习字仲学厯城人尚书贡仲子有睡足轩诗集【王贻上云正四杰惟何氏之后最大李氏次之徐氏有子伯虬称诗吴中名载今雨瑶华而仲子以尚书之胄食贫授徒有遗稾一卷薄暑不成雨夕阳开晚晴其佳句也】
　　雨止
　　访旧归来夕照中半天凉雨一溪风须防雨尽浮云敛笑看儿童指防蝀
　　禹　龙【一首】
　　龙字子化扬州兴化人
　　九日登髙
　　佳辰何事恨相仍万里髙台醉复登淮海烟尘迷客路濠梁烽火照皇陵牙旗分阃原非将羽檄徴兵却到僧遂使英雄増激烈不堪迟暮欲飞腾
　　官一防【一首】
　　一防字舜鸣平度州人官府同知有少泉诗集
　　九日
　　独有幽懐客逢秋感慨深菊荒三径雨荷老半池隂嵗月人间世神仙病后心北山髙兴在殊未罢登临张　垦【一首】
　　垦字禹卿南昌人生员有白榆园稾
　　送仲逸同懋功太守游滇池
　　滇南西去在天涯匹马先看楚地花但有故人严仆射杜陵随处即为家
　　陆光宙【一首】
　　光宙字与甞平湖人有鉏余稾
　　【诗话与甞隠居郊园与宗旭初旸璩之璞君瑕辈一十八人结文酒之社晚梦一道士持陶靖节小像索题谛视之即已也题云在晋为渊明躬耕辞五斗昔以节自持今惟义自守千载复归来春风吹五栁曽识白莲人逺公是吾友葢十八人中有白莲道人如本也翌日复作偈言投笔而逝乡之遗老至今传之】
　　归燕
　　万里衡阳鴈春来又北征谁怜失羣影故作断肠声朔漠风犹劲关山月自明素书吾欲寄须到雒阳城姚　兖【二首】
　　兖字叔信秀水人有岳山人诗集【王伯谷云山人诗清真古澹不事藻缋】
　　兴善寺访戚希仲养疴西林禅房限韵
　　桥分龙藏北水接马泾西一棹通只苑孤笻引曲堤梅同残雪映竹覆湿云低不浅陶潜兴清尊许共携
　　寄懐朱宗鲁太医
　　忆昔都城醉故人睽携二十四回春心随明月长飞梦目断停云欲怆神藏室书成周柱史丹箴笔纪汉宫臣何时得副还山望芝草琅玕共采真
　　【诗话此赠先少保作也少保保御三朝曽撰太医院志定陵亲政后医或进以金石剂起居未安先公入视疾奏曰圣体病在肝肾宜寛平以养气安静以益精帝喜命大珰陆敬书之屏斯叔信诗有丹箴句也】
　　戴　干【一首】
　　干字元泉桐城人嘉靖中处士
　　述古
　　英雄一身存安有仇不报覆楚与复楚各不出所料后此博浪椎报仇志未了进为汉廷杰退偕赤松老成功匪所期封留岂足道
　　郑　坤【一首】
　　坤字顺卿吴县人有石南集【俞汝成云顺卿诗赋有萧散清逸之风】
　　同王驾部游慧山题秋声小阁
　　辋川居士共襟期小阁登攀欲暮时山色可淹今日酒秋声还忆去年诗闲云竹埽无留影老树藤纒不剰枝景物渐随人事谢隔窗幽鸟未曽知
　　张虞卿【一首】
　　虞卿顺天人
　　杂诗
　　青青江上艸关关洲中禽物类各有待因时乐相防嗟予久漂泊感遇情难任岂无他人好咸非心所钦所思在逺道关河阻重深寒暑屡变节鱼鸟空浮沈离忧共谁语强坐弹鸣琴孤鸾与别鹤此曲伤人心
　　王叔承【十四首】
　　叔承初名光彻以字行更字承父晚更字子幻吴江人有吴越游闽游楚游岳游诸集
　　【诗话承父才情奔逸下笔不能自休其论诗不甚倾心王李大指谓事与景者天地所自有之物偶遇而收之情与意者吾所本有之物偶触而发之彼吾役也吾不彼役也斯言良是惜其所作牵率者什九王元美序之称其句就而色自傅篇就而用恒有余骤读之恍然若新既讽之而又恍然若故王敬美序之称其能以牛溲马渤为药饵嘻笑怒骂为文章葢皆寓贬于褒之辞而承父自负其才受二美之笼络不觉也平情而论承父亦安能敌元美即就宫词百首而观已逺出元美之下特其卷帙繁富不减弇州诗部尔当嘉隆间布衣称诗若沈嘉则王伯谷及承父三人咸以多胜人今厯年未久全集流传日寡后世谁相知为重刋其诗者岂惟重刋览其全集而不欠伸思卧者亦稀矣奚以多为】
　　将渡江访戚世秀阻风云阳道中作
　　大江何茫茫晨风防已夕故人如浮云可望不可即有梦亦须防寤言转凄恻生别时易徂一日三秋隔袖中懐素书零落余纸墨区区方寸心相看皎犹昔
　　自桐庐入七里泷出严州舟中懐古
　　入泷还出泷宛转千盘经既登桐君庐复憩严子亭水光鸭头緑山色蛾眉青云中鸡犬隔天际鸾鹤停往往至人宅选胜开岩坰旧坛秘光彩遗庙虚精灵朱鸟不可见哀歌许谁听
　　题陈从训所藏惠崇溪山春霁图卷
　　惠崇一诗僧宋首柴周尾丹青入禅观别自通理能于尺素间防染千山水昨登金焦兴不孤陈郎示我溪山图画家精工多近俗写意得神形不足此僧妙趣种种兼不满三尺吴兴缣针头毫末宻相接有如蟭螟寄蚊睫或言工胜赵大年又云妙超展子防只须三日坐其下一花一草生意全乃知陈郎挥洒信有本耻与当今画家混我歌长句君莫嗤惠崇惠崇郎所师
　　水北庵醉归书兴
　　水深肥紫蟹稻熟美黄鸡溪馔秋来贱酒人闲处齐醉归庐岳社恼杀太常妻防检明朝约野桥烟树西
　　屯溪乗竹筏抵纹溪作
　　緑竹扬轻筏屯溪渡早晖鱼梁羣鹭下石碓乱泉飞小市环青麓长桥跨翠微前峰仙路近树色满秋衣
　　金陵艳曲
　　緑江天作堑翠岭石为城栁暗黄金坞花明白玉京春风十万戸戸戸有啼莺
　　扬州歌【二首】
　　二十四桥边当垆最可怜妆成窥客坐不耐数青钱东家女十三西家女十五夜半褰娘啼嫁与并州估
　　益卿简寄家兄酒钱志感
　　异姓怜兄弟天涯寄酒钱急难那得汝我媿鹡鸰篇
　　观音岩讯苏道人适山头虎
　　层岩飞茗烟道人正髙坐牧童折山花笑指神虎过
　　西湖杂兴
　　看花须近寒食看潮待过中秋二月十五花信八月十八潮头
　　荆溪杂曲【二首】
　　卖残竹菌笋还来收罢兰花蕙又开但焙茶芽先谷雨不愁虎迹遍莓苔
　　蜀山山下火开窑青竹生烟翠石销笑问山娃烧酒杓砂坏可得似椰瓢
　　竹枝词
　　白盐出井火烧畬女子行商男作家橦布红衫来换米满头都插杜鹃花
　　黄姬水【一首】
　　姬水字淳父长洲人省曽子有白下髙素二集【王元美云黄淳父如比里名姬作酒纠才色既自可观时出俊语】
　　送汪太学游江都
　　千里王孙归未能风云意气每超腾年来裘马遨游处不是金陵即广陵
　　王穉登【十二首】
　　穉登字百谷一字伯固长洲人国子监生有晋陵金昌燕市客越青雀竹箭梅花什荆溪松坛诸集
　　【诗话百谷诗亦华整第嫌肉胜于骨至袁文荣所赏色借相公袍上紫书生薄命原同妾等句媚灶之词近于卑田乞儿语矣近见选本甄録太繁予删其什九而风骨始刻露甞鼎一脔未为不知味也】
　　送吴郎游金陵
　　两地三春别孤帆千里愁君今游帝里谁与共仙舟夜雨连瓜步春潮满石头长干管弦地走马莫淹留
　　送慧师还五井兼懐其故师杨伯翼
　　持鉢南归去长天接逺汀未霜吴树赤过雨越山青帆外桃花渡函中贝叶经还将二泉水一酹子云亭
　　娄东访顾靖甫
　　访尔山城下秋风一径偏溪鱼名箭镞野菊类金钱艸废归吴宅潮通入楚船马鞍峰顶石把酒忆当年
　　看梅过墓山中
　　桥外花开日分明雪作图不将他树杂未有一家无多处半青嶂香时过太湖浊醪元易得市逺亦须沽
　　送吴中丞之金陵
　　建业青山是帝都蹔劳开府握军符花间朱鹭铙歌曲江上黄龙水阵图玉节中丞新荡冦楼船诸将旧平吴不知燕子矶前地容得陈琳草檄无
　　边警
　　琵琶洲上香山澳来往初通海上艖渐习文书通汉语别居城郭慕中华余甘却载西商舶吉贝先归市令家岛冦须防勾引渐斧柯莫待翦萌芽
　　长安春雪曲
　　春风吹雪下桑干添得城中一夜寒鳷鹊楼髙消不尽长安街上马头看
　　都下寒食
　　骑马防春春尚迟东风空自向人吹燕王城里千株栁寒食来看未有丝
　　望湖亭
　　亭边杨栁水边花落日行人正忆家不及江南湖上寺木兰舟小载琵琶
　　湖上梅花歌【二首】
　　山烟山雨白氤氲梅蕊梅花湿不分浑似髙楼吹笛罢半随流水半为云
　　虎山桥外水如烟雨暗湖昏不系船此地人家无玉厯梅花开日是新年
　　清明前一日慈云庵访怡庵上人
　　春风骀荡日初晴与客防僧入化城墙里杏花墙外栁始知佳节近清明
　　梁辰鱼【一首】
　　辰鱼字伯龙昆山人有逺游稾
　　【诗话伯龙雅擅词曲所撰江东白苎妙絶时人时邑人魏良辅能喉啭音声始变弋阳海盐故调为昆腔伯龙填浣纱记付之王元美诗所云吴阊白面冶游儿争唱梁郎雪艳词是已同时又有陆九畴郑思笠包郎郎戴梅川辈更唱迭和清词艳曲流播人间今已百年传竒家曲别本弋阳子弟可以改调歌之惟浣纱不能固是词家老手诗律犹未细觕能骈赡而已】
　　登西塞山访张志和遗迹
　　晚登西塞山翛然出林薄诸峰自南来兹岭独岝防攀援上萝磴翠微搆兰若清梵悬香林法鼓时间作零雨飘岩阿残云卧松阁缅懐真子雅志甘寂寞云鸿入冥冥孤飞避缯缴风雨湖上归浮名寄蓑箬斯人邈千载髙风满寥廓伊余慕肥遯世故还束缚名境虽盘桓犹未谐宿诺何时返初服于焉此栖托
　　夏口泛舟荆溪暮宿湖口
　　五月荆溪上惊湍走白沙风樯欹听燕浪檝逺冲花山势通吴直溪流向月斜维舟见渔火深树有人家秦嘉禾【二首】
　　嘉禾字吾田桐城处士自号大龙山人有彭泽稾
　　小孤山
　　砥柱从开辟中流自古今神龙常在窟怪木不成林絶顶云流影悬崖鸟过音吾题百丈壁仙迹倘相防
　　泛湖
　　泛泛枫湖十里中薄云细浪夜初融月明防听双龙起我欲骑之到海东
　　汪　泹【一首】
　　坦字仲安鄞县人国子监生有石盂集
　　夜上严滩
　　上滩似牵羊下滩如走马滩髙月未出乱石怒流泻离离岩际星风雨声在下夜久渔火明疑是披裘者徐　韦【二首】
　　韦字明佩江隂人国子监生有观梦庵集
　　重经故居
　　荒台欹侧栁凋零故里重过怅独行燕子不来花落尽夕阳偏傍断桥明
　　过复元从孙
　　银蜡风多防锦屏飞觥不逐舞腰停当筵莫唱江南曲白发周郎已倦听
　　沈　倬【五首】
　　倬字道章吴江诸生以子琦珫珣贵累赠通奉大夫有纪志稾
　　松际月
　　清风湖上来徐徐入松下风吹松子落拾之欲盈把月出松际云清光满篱舍
　　题张师清望楼
　　晓色临平野髙楼属断云连峯当户入一水傍阶分树影参差动禽声上下闻主人方拥传莫草北山文
　　送别
　　空城积雨烟雾深驿亭迢递江沈沈桃花一树感春泪杨栁万条惊别心燕赵古来多结客秦淮道上谁知音丈夫意气偶相得脱赠岂惜双南金
　　月夜
　　明月吐夜光寒影在溪水山人抱琴来坐久秋云起
　　花溪客舍
　　孤灯坐来昏凄其不成宿夜鹳忽惊栖翻飞入修竹卓明卿【一首】
　　明卿字徴甫仁和人以太学生选授光禄寺署丞有集【叶茂长云微甫诗华赡和畅才调过人】
　　江上别黎惟敬
　　执手河桥上遥天起片云仙帆千里发客路一江分桂岭先秋色樟亭半夕曛家山到何日两地惜离羣陈九州【一首】
　　九州字维同江隂县学生
　　夜泊荆溪
　　细栁湖边岸青蒲水上舟星随孤月动山入暝烟收鼓枻闻渔浦悬灯见佛楼客途春欲尽归思满沧洲王逢年【一首】
　　逢年字舜华初名治字明佐昆山人同祖之子诸生有海岱集【王元美云明佐绵丽宏博纚纚不竭】
　　秋晓闻鴈
　　北斗横天秋夜阑朔云遥度鴈声寒梦回旅馆灯初落书寄衡阳叶未残隠隠断行迷极浦苍苍斜月带长安湘南塞北关情逺人倚青楼几处看
　　汪时元【一首】
　　时元字惟一休宁人
　　九日舟中
　　秋风叶正飞江上逢重九人世几登髙寂寞黄花酒【周青士云诗有不必深言而选家必録者此作是也】
　　袁景休【三首】
　　景休字孟逸吴县人
　　【诗话孟逸隠于卜肆殁后闽人林古度寓法水寺见孟逸夫妇停棺于寺伤其无子取折叠扇画两棺贮破屋中上雨傍风极凄惨之状题诗其上有新安客见而悯之出私钱庀窀穸古度又口授遗诗刻之成集余购之不得绣谷蒋氏藏孟逸墨迹五翻凡十絶句亟録三首孟逸夙见知于沈嘉则其送嘉则诗云道上霜寒连白鴈马头木落见黄河殊有爽气宜其讪笑诋諆及刘子威侍御也】
　　入慧庆寺
　　新秋入古寺凉气何清越树杪夕阳微山蝉鸣不歇
　　春日过南城
　　黄鸟当三月城南景正繁桃花千万树不异武陵源
　　自江村望虎丘
　　兹山竒且丽迥与江村合幽人去复来斜阳在孤塔王受甫【一首】
　　不知何许人诗载袁中道游居録
　　题九山壁
　　一心贪与白云期解带归来任所之每过名山经月住苏门山上更多时【袁小修云九山去辉县十里上有斧劈石石上题诗后云嘉靖癸夘受甫不知何人】













　　明诗综卷五十五
　　钦定四库全书
　　明诗综卷五十六
　　翰林院检讨朱彞尊编
　　罗万化【一首】
　　万化字一甫防稽人隆庆戊辰赐进士第一厯官礼部尚书赠太子少保諡文懿有世泽编【静志居诗话唐宋科目繁多至明而始终所重惟甲第志科名盛事者首述吉水莆阳而于越山隂自诸文懿大绶而后榜五发邑人居其三焉传闻三公俱同席砚之友不可谓非盛事已】
　　拟此日不再得
　　落景无返轮奔星少回光緑髪不恋人转眼化为苍所以志士心努力及方刚恒恐嵗迟暮兰蕙不得芳膏火还自煎山木亦自戕我谋一以乖终身失其臧大道本希声至人贵含章岂其鱼目珍而登君子堂登髙岂无梯济深岂无航愚者贵速至圣人寳其常虚牖展素书古人未云亡无为守踌躇徒贻过时伤
　　赵志皋【二首】
　　志皋字汝迈兰谿人隆庆戊辰赐进士第三厯官建极殿大学士赠太傅諡文懿有瀔阳诗集
　　早发钱塘
　　晓雾兼天白秋风一苇轻湖吞渔浦阔沙涌固陵平隔座吴山逺扬帆越峤迎苍茫思无限天外忽钟声
　　赠太仆何石川
　　丈人三径傍城隈不厌邻翁日日来双鹤竹间迎客舞一尊池上为谁开采芝合共商山老作赋仍多洛社才自笑登楼倦懐土暮天回首重徘徊
　　王家屏【六首】
　　家屏字忠伯大同山隂人隆庆戊辰进士厯官礼部尚书文渊阁大学士赠少保諡文端有复宿山房集
　　【诗话宋制祖宗翰墨储藏于玉堂之署观陈骙中兴馆阁前后録道君墨迹俱存此康誉之得题年年花鸟无穷恨尽在苍梧夕照中之句也迨元而奎章宣文之阁旧典不改明则藏之大内词臣末由覩矣万厯九年帝御文华殿宣召入直史臣五人文端居首其余修撰则沈公孝张公元忭编修则刘公元震邓公以赞也既进见示以景陵御笔兔图圜以淡墨作满月胎上有桂枝垂枝下借輭草兔居其中并臻妙境谕诸臣题诗于轴并得用私印识之阅三日诗成进御自首辅张文忠外凡三十有五人当日讽谏优游不事促迫防花银叶赐予便蕃自永宣以来词林盛事遇此罕矣长陵四马诗世传为江陵作今从馆课集本正之文端立朝侃侃不阿因一谏官力争去位风节固不可及诗亦雍容和雅不失正始之音】
　　恭题文皇帝四骏图
　　龙驹　郑村坝大战胸着一箭都指挥丑丑拔箭
　　天马徕翼飞龙蹄削玉耳垂筒碧月悬双頬明星贯两瞳文皇将士尽罴虎复有龙驹助神武流矢当胸战不休汗沟血防桃花雨坝上摧锋防一功策勲何必减元戎君不见虎士标题麟阁里龙驹亦入画图中
　　赤兔　白沟河大战胸着一箭都指挥亚失帖木拔箭
　　雷鍧鍧北军来赤兔走黄云开身超夹涧防足絶浮埃白沟原头振鼙鼓贯阵穿营猛如虎穆王八骏讵为竒昭陵六马应难数百战间关未解鞍箭瘢还向画图看只今四海升平日谁识当年缔造难
　　枣骝　小河大战着两箭胸一箭后右曲池一箭安顺侯脱火赤拔箭
　　紫骝马金骆月朝刷燕晡秣越俶傥精权竒超骧走灭没当年万马尽腾空就中紫骝尤最雄战罢不知身着箭飞来秖觉足生风北风猎猎吹原野长河氷澌血流赭谁言百万倒戈中犹有弯弧射钩者
　　黄马　灵璧县大战后右曲池着一箭指挥鸡儿拔箭
　　轩后兴应龙翔驾天驷乗飞黄回头看紫鷰顾影失超光君王神武古来少万里烟尘一劒扫马蹄蹴处山为摧何论陈晖与平保扬鞭渡淮淮水清金陵父老壶浆迎从此华阳休骏足山河重整泰阶平
　　初入翰林自述
　　生平未知学世路方多岐古人已不作古道犹可追愿言对青简澹虑澄思宇宙皆吾事一念安可欺譬彼机中素皎洁防其缁譬彼山下石孤贞坚自持文章乃末技富贵非吾期出入感荣遘朝夕承师资逺心在霄汉努力酬明时
　　朱　赓【一首】
　　赓字少钦绍兴山隂人隆庆戊辰进士厯官少保兼太子太保吏部尚书文华殿大学士赠太保加赠太傅諡文懿有集
　　蓟门行
　　彍骑窥青海天兵出蓟门白草边城暗黄沙塞月昏悲笳风外哽咽咽不堪闻
　　于慎行【六首】
　　慎行字可逺更字无垢东阿人隆庆戊辰进士选庶吉士授编修厯修撰侍讲左谕徳侍读学士陞礼部侍郎改吏部拜礼部尚书入直东阁卒赠太子太保諡文定有谷城山房集
　　【诗话东阿格律和平当正声防茫之时能为是调即以诗髙选亦堪作相】
　　晋阳男子行【隆庆己巳太原丈夫化为女子歌以识之】
　　太原有男子壮烈世所无身长九尺余白晳好眉须自负良家子募作材官徒腰中辘轳劒横击当路衢并州恶少年见之伏且趋一朝览青镜侘傺空堂隅三日不出戸忽然见彼姝绰绰芙蓉顔盈盈玉雪肤蛾眉姢且长髙髻堕马梳脱我金锁甲系我绣罗襦挂我白貂帽珥我明月珠委心懐嬿婉不惜健儿躯昔为云中鹄今为水上鳬昔者一何厉常关十石弧今者何柔曼巧笑倾城都仰视浮云驰变化不须防茫茫窥元运黄无乃渝世人但云好不必称丈夫
　　过雨
　　五月不知暑虚空飒似秋残虹挂溪水片雨过城楼逺树斜阳驻深山夕翠流晚凉思枕簟絶爱北窗幽
　　秦淮
　　秋月秦淮岸江声转画桥市楼临绮陌商女驻兰桡云里青丝骑花间碧玉箫不知桃叶水流恨几时消
　　送朱养淳太史册封周藩
　　蓬莱阙下五云飞桐叶封函出帝畿汉苑花香随使节河桥栁色上征衣天临玉署恩偏渥星近银河夜更辉试向天津桥上望铜街无处不芳菲
　　送张洪阳学士请告南旋
　　长河南下水曽波吴楚青山枕上过行到浔阳江口望应怜秋色故园多
　　少年行
　　锦带珠袍緑臂韝相逢尽说富平侯南山夜猎春城晚系马新丰旧酒楼
　　陈于陛【一首】
　　于陛字元忠南充人隆庆戊辰进士厯官太子太保礼部尚书文渊阁大学士赠少保諡文宪有万卷楼稾
　　宣庙御笔马
　　寳绘传神骏权竒尺素收蹄攒双碧玉文散五花虬赤汗当沾臆黄金为络头天闲今万匹何必按图求张　位【一首】
　　位字名诚南昌人隆庆戊辰进士改庶吉士授编修迁司业以纠江陵夺情谪徐州同知后累官少保兼太子太保吏部尚书武英殿大学士諡文端有丛桂山房彚稾
　　【诗话文端以持正忤江陵诗颇有忧危之语其咏射鹄云方寸能几何当此乱镞投冇感其言之也既罢相于东湖杏花村建闲云楼吟眺自娱晚探青原之胜泛舟螺川野服箯车登览竟日老僧不识为宰相题诗懐邹鲁瞻门人胡廷宴守吉安从寺壁见诗始知之是亦佳话】
　　七夕
　　塞月催砧急天风袭袂深星河良夜色牛女隔年心莎迳流萤度花隂促织吟平生江海意荏苒二毛侵裴应章【一首】
　　应章字元闇清流人隆庆戊辰进士厯官南京吏部尚书赠太子少保諡恭靖有嬾云集
　　丰岭即事
　　倚仗危峰上烟霞嶂几重逶迤盘古道絶胜引仙踪露滴晴天雨云低半岭松蓬壶何处是天际一声钟范　谦【一首】
　　谦字含虚丰城人隆庆戊辰进士厯官礼部尚书赠太子少保諡文恪有双柏堂集
　　初入翰林自述
　　圣人啓元运应龙协昌期万物快先覩而我逢兹时抱防献天门鸿渐修羽仪木夭肆宏敞玉轴陈参差石渠发中秘虎观探幽竒渊源接师友得失随箴规分隂期共兢古道还力追愿言谢纷华兼以息驱驰但令微忠效无求虚誉垂庶几大造化于以酬毫厘坐见乾坤泰我亦赞无为
　　习孔教【一首】
　　孔教字时甫庐陵人隆庆戊辰进士选庶吉士厯官南京吏部右侍郎
　　将进酒
　　将进酒客莫辞玉交杯金屈巵主人劝客揖且让客言我饮本无量有如法宫置酒监在前史在后此时径醉不及一斗州闾之防六博投壶男女杂坐盱眙欢呼尔时醉可两壶日暮酒阑合尊促席履舄交错杯盘狼藉罗襟解微闻芗泽当此时也能饮一石欷戏乎酒极则乱乐极则悲万事尽然髙阳之徒安足为书有丰刑亦有酒诰舌出祸入君子所悼主人休矣职思其居三爵不又言毋我渝
　　田一儁【一首】
　　一儁字徳万大田人隆庆戊辰进士厯官礼部左侍郎有钟台遗稾
　　迟郑郎不至
　　幽斋净朝尘崇馆纷昼霭凉叶隂已深疎花落犹在美人来不来搔首空相待渺渺望河干青山出云外韩世能【一首】
　　世能字存良长洲人隆庆戊辰进士改庶吉士除编修厯修撰侍讲右谕徳陞国子祭酒南京礼部侍郎召入兼侍读学士有云东草
　　送友人南还
　　垂栁千条拂御沟上林春色凤池头如何张翰多归兴不待秋风已倦游
　　沈思孝【四首】
　　思孝字纯父嘉兴人隆庆戊辰进士累官都察院右都御史兼兵部侍郎赠太子少保有行成郊居西征陆沈诸稾溪山堂吾美堂等集【诗话先生封事尤触江陵之怒杖毕即加镣鏁复下狱三日始佥解发戍既抵岭南巡抚欲杀之以媚政府遽以尺符召之行至恩平先生防首示县令曰巡抚必欲杀我我当与俱毙不然伏尸军府中令天下士大夫皆知巡抚所杀也县令宻以告巡抚得不死蔡副使文范作壮哉行送之其归也胡元瑞赠诗云荳蔲花前千里梦桄榔树下十年人先生颇好赏鉴书画言者遂劾其以千金市王右军真迹一卷南箕贝锦可以意成也诗入琅琊四十子之列晚交姚叟士粦未免间作嗸牙语】
　　喻邦相同喻羡长至集恕醉轩
　　白云邀上客黄叶绕贫居缸面沽来酒槎头钓得鱼山川连越絶鸡犬数秦余一日千秋意相看老不疎
　　思家
　　长卧凤城隈乡心日夜催小人犹有母明主漫怜才木叶千山雨江湖八月雷倚闾秋欲尽底事不归来清宁两宫灾臣督诸军入救上使小黄门赐以肴四合酥与果称是中有鳯仙橘小红梨佳甚乃藿食者所未尝敬赋此以纪之
　　春盘分尚食天语遣黄门橘岂维扬贡棃堪大谷论股肱悲未及口腹媿知恩独荷焦头赏能无负至尊
　　出都门
　　天髙落叶繁匹马上东门固宠宁臣节完名是主恩青云双阙迥緑野几家存满箧匡时草携归覆酒尊贾三近【一首】
　　三近字徳修峄县人隆庆戊辰进士选庶吉士改授吏科给事中转戸科都给事中迁太常少卿改督四夷馆厯大理左右少卿南北光禄寺卿以右佥都御史抚保定入为大理寺卿转兵部右侍郎有东掖漫稾【于无垢云石葵歌诗清爽疎宕咳唾立成】
　　冬日登岳
　　游目髙寒处羣山拥岱宗登封迷汉艸徙倚有秦松万壑烟岚合诸天紫翠重肩舆明月下上界已闻钟邵　陛【一首】
　　陛字世忠余姚人隆庆戊辰进士改庶吉士歴官刑部左侍郎
　　过拜将台懐古
　　千载遗踪表故台残云缥缈夕阳开三川佳丽兴王地百战勲名大将才此日江山空草木当年壁垒半蒿莱登临不尽英雄恨风急寒沙过鴈哀
　　沈懋孝【一首】
　　懋孝字幼真平湖人隆庆戊辰进士改庶吉士厯南京国子司业谪两淮盐运司判官起河南巡抚未任有淇林雅咏
　　【诗话晴峰乐府句摹篇仿不脱厯下窠臼余体斐然能于同中见异】
　　北固登望
　　北固楼前一笛风碧云飞防建康宫江南二月多芳草春在蒙蒙细雨中
　　朱孟震【四首】
　　孟震字秉器新淦人隆庆戊辰进士除南京刑部主事厯郎中出知重庆府陞河南按察副使累官通政使以右副都御史巡抚山西有郁木生全集【任少海云使君诗闳鬯潇洒了无尘俗气　陈于韶云秉器才情婉附流调鬯发若孤桐朗玉自冇天律　张助甫云秉器诗尔雅深厚縁情达理　吴明卿云秉器负用世才以余力为诗诸体错陈意匠所极才亦副之　陈玉叔云秉器诗本于才体气髙妙诗话秉器津津以诗家自许其在南曹结清溪社一时名士声应气求所缉楮谈续谈余谈述先喆之旧闻综同人之丽句可谓好事也已】
　　和答正甫
　　幽意苦不惬清欢良未期如何汾水上忽枉故人诗芳草王孙路朱华帝子池相思隔年嵗河汉正髙垂
　　哭孔汝锡先生墓
　　残嵗龙蛇逼新阡雉兔过露随朝槿尽风入暮蝉多坐失千钟酒情伤九辩歌夜台无白日一恸欲如何
　　春日金沙寺访罗孝亷元我
　　春水金沙是旧游春风黄鸟况相求马蹄一迳穿云入花气千林带雨浮词客雄文巴蜀檄故人清兴剡溪舟草堂踪迹今犹昔好为狂夫十日留
　　谒张桓侯庙
　　英姿飒爽气雄哉恍惚晴霄风雨来一代君臣元伯仲千秋祠庙倚崔嵬乾坤已限三分业熊虎空懐上将才正是云安春月夜杜鹃啼彻不胜哀
　　龚　勉【一首】
　　勉字子勤无锡人隆庆戊辰进士除嘉兴知县以忧归补吴桥知县陞南京刑部主事转戸部贠外进郎中出知嘉兴府迁浙江防政转按察使调山东迁浙江右布政使有尚友堂集【彭子殷云子勤诗整畅可方钱刘】
　　送王防泉武库出守永州
　　仙郎戎政擅才名简命熊幡向楚城车骑旧瞻司马节襜帷新识使君旌九疑南接湘江逺五岭东连粤路平遥想行春风日好瘴烟消尽百花明
　　蔡文范【十首】
　　文范字伯华瑞州新昌人隆庆戊辰进士厯官广东布政司防议有缙云斋稾甘露堂集【诗话青门近体雄浑絶伦】
　　自瀛徳至东昌道中杂诗
　　闻道张秋决先朝虑独深为山名戊巳奉使失辛壬地控支祈锁天寒象罔沈谁知神禹迹疏凿本无心
　　岳州冯观察见招
　　澹澹铺湘水依依见武陵云随天不动川静水凝氷魑魅愁神鼎鱼龙怪佛灯夜深清梵彻何异普陀僧
　　太和宫
　　疆域连秦塞星辰入楚都英灵天地啓宫阙古今无禅艸诸儒逊功万国趋祠前瞻皁纛曽说赞文谟
　　送库部朱阳和备兵甘肃
　　隂山雪堕紫貂裘使者行边大漠秋陜右长城班定逺胸中武库杜荆州风吹猎火通瓯脱篴奏梅花落陇头哈宻至今无敢论知君跃马看吴钩
　　红心驿值雪
　　雪色初骄冷万家那堪风急更回斜来从朔北还兼雨去到江南定结花沙上紫骝嘶不度愁边青鬓忽先华荒村日暮平如练破却寒光数防鸦
　　游南岳【二首】
　　缥缈仙台紫气浮烟笼玉座俨垂旒地包荆楚标南纪江合沅湘向北流牲帛千秋周祀典衣冠五月舜诸侯尘縁未断惭仙骨金简云书何处求
　　赤帝髙居小梵天众峰罗列拥堦前秋经絶壁风雷起【有风雷洞】醉倚双台日月悬【上有望日望月二台】谁道人骑黄鹤去我今寒抱白云眠莫言此夕非冲举已隔人寰丈九千【志载祝融峰髙九千丈有竒】
　　寳应湖
　　湖阔疑无地堤长亘若虹孤舟数防雨杀却日南风
　　望白鹤岭
　　百里初见近十里转见逺絶顶不分明白云随舒卷
　　溪涨发建阳
　　白日欲没云蒙蒙建阳城外雨浇空溪边怪石不知数一夜走入洪涛中
　　顾大典【三首】
　　大典字道行吴江人隆庆戊辰进士厯官福建提学副使谪禹州知州改开州有清音阁集
　　得山东观察报留别省僚
　　肃肃晨风吹明星带徂两平生携手俱今乃殊风壤大江一以逺日夕春潮长忆奉南皮游良时清尊赏华篇想遗则渊调懐余响朋僚既雨散世路即尘鞅去去不可追临风徒懭怳
　　苕溪春日
　　苕溪春深春欲归栁丝拂地棃花落客子辞家已三月春风初换越罗衣罗衣竞试春江曲花外莺声断还续春心羁思两相催愁见天涯春艸緑春艸年年伴客程扁舟明日又孤征故园回首春云隔江上春风空复情
　　送秦郡倅还楚中
　　一朝辞簿领千里返湘江弃置君何罪离羣我自伤春风过夏口秋艸卧衡阳为报南来鴈音书好寄将沈　位【三首】
　　位字道立吴江人隆庆戊辰进士改庶吉士授检讨有柔生集
　　【诗话虹台诗丽以则惜不永龄中秋结语殆成纎也】
　　十二月二十一日献俘
　　睿徳通中夏天威震北隅遐方归正朔欵塞献新俘清庙陈宏业彤庭显秘图五兵原不战巨冦已行诛将相多酬赏寰区尽大酺小臣叨侍从率武咏神谟
　　中秋
　　秋光长与翠华连况是中秋更可怜城阙影髙云里见芙蓉露冷沼中妍谁家笛弄江南曲几处鸿飞塞北天此夜清辉应莫负人生能见几回圆
　　渔阳春望
　　二月春方半冷风日正长陌头看栁色忘却在渔阳张　镗【一首】
　　镗号石渠吉安永丰人隆庆戊辰进士除东莞知县陞南工部主事厯贠外郎中出为湖广按察佥事转贵州防议
　　寄艾和甫谪戍西宁
　　荆南偶接故人书为悉关门近起居万里独看营外月孤身谁念釡中鱼辞刘徐恕心元苦折槛朱云愿不虚秦地日听边塞曲楚歌相和调何如
　　喻　均【四首】
　　均字邦相新建人隆庆戊辰进士厯官天津兵备副使有山居集
　　陆中丞移书促入郭有事田间诗以陈情
　　厐公愿负耒陶令甘荷锄外物既不干谁能逸其躯朝夕课童仆黾勉在田庐心事异昔人踪迹与之俱咄嗟不逢年髙原化为渠穑事良已矣种豆山一隅羣雀苦交啄持竿为敺除讵意小臧来乃接中丞书要我入城郭髙义有谁如頋念山中人生事各有须宁能舍田亩忽此升斗储殷勤谢来意礼数寛樵渔
　　春暮宿大观楼简士功及二三知已
　　闲居不适意触事増烦忧振步出西郭登君江上楼沧波涨初阔緑树隂已稠烟云缀遐岫兰盈芳洲迥觉心迹清转见身世浮徘徊未能去衾枕聊淹留既以自怡恱因之报旧游
　　送方子及入计
　　凝霜沾浦树冉冉嵗欲晏君子意如何垂老仍薄宦一卧艾子城六见秋花绽月米分故人日食藜与苋髙志慕翔鸾卑栖托斥鷃发轨谒承明蚤晚流皇盼白首感睽离追饯临寒涧握手惨无言侧睇云间鴈
　　请告书懐
　　夙昔浮云意微官久欲休蹉跎身渐老丘壑愿方酬海日犹残暑山风欲度秋盈盈河上水万里送归舟方　沆【二首】
　　沆字子及莆田人隆庆戊辰进士厯官云南提学佥事谪宁州知州有猗兰堂稾【朱秉器云子及诗非大厯贞元以上语不道　谢山子云子及心境髙妙有天然之趣】
　　秋泛
　　山合松楸晚沙寒橘柚秋坐看鱼鸟近厯厯镜中游
　　次长沙懐贾太傅
　　楚云万里望京华贾傅南迁路未賖谁料逐臣今更逺春风三月过长沙
　　唐文灿【一首】
　　文灿字若素漳州镇海卫人隆庆戊辰进士除行人厯官广西按察佥事有鉴江享帚集
　　大行皇帝挽歌
　　忆昔河清日流虹叶瑞徴运随真主转纪逐盛时蒸七世观新庙千秋奉永陵耿光长照耀史册纪中兴郭　庄【一首】
　　庄字子莅巩昌徽州人隆庆戊辰进士改庶吉士授山东道御史督学南畿
　　赋得谒帝承明庐
　　丈夫重意气束髪事周游挟防日坎防西风吹敝裘一朝际风云谒帝来神州出入承明庐交结尽英流双阙耸云汉朱旗夹道周翶翔供奉客锦带佩吴钩相传树勲名宁论沈与浮君看黄鹄志不为稻粱谋
　　帅　机【一首】
　　机字惟审临川人隆庆戊辰进士厯官南京礼部郎中陞思南知府谪两浙盐运司副迁南京刑部郎中有膳部集
　　秋懐
　　八月金气深萧瑟叩虚牝梧楸半离披朱华日就陨风急度离鸿气严感飞隼皎月正舒迟羲轮渐缩窘砧声动四邻薄寒侵席笋清景诚足嘉惜此嵗遒尽况复怆松楸欲赋思归引
　　钟庚阳【一首】
　　庚阳字长卿秀水人隆庆戊辰进士除太平推官入为大理评事迁工部主事厯贠外郎中出知镇江府谪知广徳州终刑部贠外有焚余集
　　刘在南直指迁郴州余亦谪守广徳同发潞河投赠
　　绣衣使者下兰台愁説双旌潞水开自是圣恩寛逐客却从谪宦见仙才山过衡岳孤帆转路入潇湘鴈影回余亦南行赋归去秋风天末幸追陪
　　唐邦佐【二首】
　　邦佐字惟良兰谿人隆庆戊辰进士知泰和如皋仪真三县入为刑部主事谪两淮运司判官转贑州府通判迁知光州有比部集
　　感兴
　　蟠曲恶木根不植太山冈婀娜孤生竹抽梢淇水旁佳人好脩饰被服素罗裳感兹帛鴈防得充君子房丝萝引长蔓琴瑟净髙张合懽在令徳容色岂足扬
　　塞下曲
　　曽随骠骑度浑河雨雪天山夜负戈莫谓归家贫到骨黄沙白骨不归多
　　张元忭【一首】
　　元忭字子荩绍兴山隂人隆庆辛未赐进士第一厯官左谕徳兼侍读有不二斋稾
　　杜辖岩访吴公度
　　杜辖岩中人曲江旧同席未折彭泽腰早着东山屐栖心老氏书结庐武夷侧晴峰万防青云溪几条白关夹长松丹房架危壁岩头露可餐岩下芝可摘猿鹤时为羣车马杳难即我本丘壑人聊作金门客烟霞夙同好出处偶殊迹谛观声利场何似神仙宅四十已无闻百年亦瞬息徒然赤松子巢居链形魄明发出闽岭题诗订泉石
　　邓以赞【一首】
　　以赞字汝徳新建人隆庆辛未赐进士第三厯官吏部右侍郎赠礼部尚书諡文洁有佚稾
　　思归
　　星河云气淡茰菊露华清宦况慵兼病乡愁断又生入秋偏逺梦逐日计归程南鴈空中唳能禁此夜情郭子章【二首】
　　子章字相奎泰和人隆庆辛未进士厯官都御史巡抚贵州进兵部尚书有闽艸留艸蜀艸浙艸晋艸楚艸黔艸等集
　　【诗话青螺敭厯外台而著书不辍诗嫌合格者少然胜于輭熟者多】
　　纪梦
　　西南欃枪明占在川之播何哉井厎鼃不知有汉大黔中久愉恬崇朝忽摧挫聚党啸綦江一倡乃百和城市走豻豺平原起堀堁天子赫斯怒命将出右个猥予在田间未许支离卧驰驱竹王疆迅速等转磨夜梦壮缪侯车骑俨相过倒屣延之入席分賔主坐论贼无足虞粃糠易扬簸巢幕暂偷安积薪以待莝及余入八番次第宻捜逻冲风箨乍卷利匕粉同挫岂専帷幄谋一一神所佐从此半壁天蛮僰始退愞剙祠敬事侯击牲进香穤谁为报侯功铭诗我所作
　　舟中
　　三春滞水濆鱼鸟狎成羣江浊流新雨山晴敛薄云村舂幽涧急岸艸夕阳薰何处城头角偏令倦客闻刘克正【一首】
　　克正字懋一从化人隆庆辛未进士改庶吉士授检讨
　　春雪
　　乍觉轻寒薄太空冻云舞絮一宵同防成帘幕浑成雨飞入园林不待风万里江山春寂寞九重宫阙玉玲珑仙郎天下闻髙调一曲谁能和郢中
　　郭子直【一首】
　　子直字舜举崇徳人隆庆辛未进士除行人厯官福建按察副使
　　采菱曲
　　采菱复采菱采采日已暮贪看马上郎迷却花间渡侯尧封【二首】
　　尧封字钦之苏州嘉定人隆庆辛未进士授刑部主事改四川道御史厯官福建防政有铁庵遗稾
　　第一禅林
　　自是禅栖第一林万松回合白云深逺看麋鹿不知数欲问禅居何处防中天日月递朝暮下界山河自古今暂憇便疑尘世隔几人曽此一投簪
　　刘虞防【一首】
　　虞防字直卿髙平人隆庆辛未进士改庶吉士厯官太常寺少卿兼侍读学士掌翰林院事
　　苦热行
　　燕山虚传千丈雪昔乃苦寒今苦热苦寒尚可御苦热安所逃寒有重裘奥室足自庇热虽袒裼心烦劳炎风吹埃沸四野火云布空日如赭长安衮衮车马尘驱驰道路何为者吾思仙人乃在阆风岑水晶宫阙琪树林安得从之御风吟揽子之袖开我襟念此已足清人心吁嗟炎蒸三伏无嵗无发狂大呌胡为乎
　　周光镐【二首】
　　光镐字国雍一字耿西朝阳人隆庆辛未进士除宁波推官陞南户部主事改吏部厯郎中出知顺庆府陞四川副使转防政迁陜西按察使擢佥都御史抚宁夏入为大理寺卿有明农山堂彚艸
　　大梁道上
　　眺望中原路逶迤入大梁风尘驰朔骑节序改青阳卫水浮烟黒沙河落日黄愁来看短铗犹带蓟门霜
　　秋懐
　　灵关秋色白榆多九月霜风黒水河天外鴈鸿嗟阻滞篱边松菊怨蹉跎南来卭塞无烽燧西去临洮走槖駞此日三秦忧不细禁中亲诏出亷颇
　　吴中行【一首】
　　中行字子道武进人隆庆辛未进士改庶吉士授编修以建言廷杖为民防起用迁右中允厯洗马管司业事进侍读有复庵集
　　【诗话江陵夺情事在万厯五年七月迨十月之朔彗星见大内火于是既望三日吴公疏上次日赵检讨用贤疏上又次日艾贠外穆沈主事思孝疏上江陵怒不可止而诸公均受杖矣方杖时邹进士元标疏复上一时士气持正若是许文穆以庶子充日讲官为吴赵二公饯镌玉杯一铭曰斑斑者何卞生泪英英者何蔺生气追之琢之永成器以赠吴公犀杯一铭曰文羊一角其理沈黝不惜剖心宁辞碎首黄流在中为君子夀以赠赵公玉杯今不见犀者为吾乡何少卿防音所得余甞饮此作歌】
　　赋得露凝仙掌
　　绛阙秋容静金茎露气长夜深方湛湛日出转瀼瀼共喜仙人掌能渟玉女浆愿持方圣泽沾洒徧遐荒史　钶【一首】
　　钶字汝和余姚人隆庆辛未进士改庶吉士授编修
　　春晴
　　春光二月满皇州半逐桃花入水流何事王孙归未得东郊芳艸自含愁
　　丁元复【一首】
　　元复字见心长洲人隆庆辛未进士除知阳信县擢山西道御史厯浙江布政司防议有片玉斋存稾
　　早春过赵凡夫池馆
　　幽栖何所定选胜得支硎槛厎泉鸣玉天边石作屏江梅依磵戸谷鸟浴清泠千丈原头瀑宜添一艸亭郑邦福
　　邦福字洪畴上饶人隆庆辛未进士厯官南京太仆寺卿有采真游稾
　　牛场坡
　　俯身牛场坡仰面腊笳岭白鸡【山名】带雨翔老鸦【关名】入云猛如穿螺窍中复跻蜗角顶行地虽数舍计天不盈顷从来汗漫游觏兹殊絶景那知陟宦阶岩崄极无影吴中立【二首】
　　中立字公度浦城人隆庆辛未进士授礼部主事归籍起尚寳司丞有吴音
　　浪吟
　　楚歌凤兮凤孔操麟乎麟空为世所瑞胡不全其真三山有若木百嵗无故人去覔逍遥子清湘采白苹
　　舟行白下
　　江天澹秋色斜日照孤篷渔艇沿门系蒹葭到处通鸟飞帆影外人在镜湖中始觉烟波叟浮家趣不穷薛梦雷【二首】
　　梦雷字汝奋福清人隆庆辛未进士厯官云南按察使有彩云集
　　发三山
　　倦游万里欲投闲未断尘縁更出关七十二程重屈指梦魂何处不三山
　　夜次弋阳
　　风尘何事只栖栖楚水茫茫去鸟低落日渐看人影尽平沙如雪弋阳谿
　　熊敦朴【一首】
　　敦朴字茂初内江人隆庆辛未进士改庶吉士厯官贵州布政司防议有谪居稾
　　得赵汝师太史书
　　章台犹旅食珍重故人书自是飘零久非关记忆疎野花红更发官栁緑仍舒浩荡乾坤意吾生总不如冯时可【七首】
　　时可字敏卿松江华亭人隆庆辛未进士除刑部主事改兵部厯贠外郎中出为贵州提学副使再补四川提学副使调广西湖广防政有北征西征金阊石湖岩栖雨航等集【陈卧子云吾乡元成可方吴门刘子威】
　　【诗话元成诗极为后来诗人所诋就全集而观甫田弥望稂莠污莱独五古一体尚有遗秉滞穗可供捃拾以比刘子威翻觉胜之】
　　斋居杂述【二首】
　　兔狡能营窟鸠拙亦居巢兕虎入帝苑麒麟走空郊玉石貌难分金锡质易淆三黜不必愚九迁岂必豪屈伸由好恶人生在所遭鸿也费歌噫雄也费解嘲何如与化游小大并逍遥
　　白龙下清渊渔者射其目白使清江卜者刳其腹元君违神梦上帝恶鱼服风波一失所云雨迷牵复芳艸化为刍苦菜葅为蓄世事如转蓬人情多反覆冉冉百年中愁居何能淑
　　戊戌归田杂感【二首】
　　箕斗不共垣有采相为光兰蕙不共根有气相为芳奈何同居者各自生肺肠一笑亦见疑片语含鍼铓不能相慰劳安望相颉颃长林知天风大埜知天霜人生不相知何用接杯觞
　　北风何其凉霜霰相与期薄暮侵众卉芳鲜渐已辞髪不堪秋忽觉变青丝翩翩飞蓬征怆怆游子思浮云一出山安知其所之故交皆已贵故心谁为持酌水置金罍为辨渑与淄
　　送张孝丰
　　浮云不可驻游子不能留惊飇逐骇驷嵗月去何遒御寒安得裘济河安得舟客处无与懽宁不思故丘
　　常山道中遇雨
　　东山咏零雨感彼归途事今兹赋愁霖行役我伊始业不堪滂沱末由止嶃嶃山弥髙油油云未已我车淖方掀我仆颠莫起蜎蜎蠋蒸桑肃肃鸨集枳苦哉逺征人重山复重水
　　建阳道中
　　趋程苦行迟遇景苦行速清晨发建阳重雾若云簇载驰且一舍始能豁我目清溪映明沙茂树间修竹千山开且合烟翠争相逐飞梁若垂虹去艇如游鹜竟日抵瓯宁应接难更仆人逺意如何良游偏恨独
　　方　扬【一首】
　　扬字思善歙人隆庆辛未进士厯官杭州知府有初庵稾
　　金山
　　虚阁疑无地琳宫别有天江空万籁发僧定一灯悬七泽吞吴楚孤峰自嵗年乗风兴不浅髙眺已冷然刘伯渊【一首】
　　伯渊字静之号念庭慈谿人隆庆辛未进士除泰兴知县迁工部主事厯贠外郎中出为江西按察副使以病致仕归年百余嵗卒有灌息亭集
　　【诗话念庭于隆庆五年释褐万厯十六年即引疾归其八十初度自嘲诗云谓我归田早假令不早有何好几人欲归不得归黄犬东门添懊恼谓合弹冠出陶令折腰八十日投闲已道宜休三揣分真成不堪七及百嵗思陵遣御史梁云搆存问念庭犹健步迎于门外谢恩毕腾觚飞爵了无倦容崇祯十一年事也吴兴有显者家居以厚币乞言介夀念庭笑曰七十上夀毋乃太早乎浙东西相传以为佳话云】
　　园居
　　松际茅檐隔小桥水濵穿圃亦通潮得闲独坐翻书卷有客相过慰寂寥方竹嵗深裁作杖大壶霜落剖为瓢年丰饱吃青精饭莫问仙山路近遥
　　吴丕显【一首】
　　丕显字希文松江华亭人隆庆丁夘举人承天府通判有四留轩集
　　【诗话希文奕叶青门一官散吏防能着闻相传初补学官弟子制青苎为襴衫衫授兄子太仆炯以及孙曽家有青苎亭至今存焉襴衫之制诸生服之洪武二十四年三易其式而后定用玉色绢布为之寛袖皂缘系縧垂襦其后渐易以蓝罕用布者矣】
　　题襟江楼
　　缆解春江晓帆悬碧树秋开窗千里月近槛一江流草色迎芳渡歌声逐去舟十年湖海梦犹自媿沙鸥郑学淳【一首】
　　学醇广州顺徳人隆庆丁夘举人选授知县有勾漏艸
　　园居
　　药裹供垂老幽栖性独偏毎防髙士传无复逺游篇柔橹村烟外寒江夕照前沙鸥我与汝相对可忘年梁　岳【一首】
　　岳广州顺徳人隆庆庚午举人官知州
　　暮春燕京懐归
　　长安春尽落花多越客思归意若何节序几从愁里变家园频向梦中过西京形胜雄三辅北鴈音书隔九河燕市酒罏堪取醉莫将留滞起悲歌












　　明诗综卷五十六
　　钦定四库全书
　　明诗综卷五十七
　　翰林院检讨朱彞尊编
　　李应徴【三十首】
　　应征初名衷毅字伯逺嘉兴人万厯癸酉举人选授临安教谕陞南国子博士有青莲馆澄逺堂偶寄轩藿园寄苕蓟易河梁两都汗漫游诸集【皇甫子循云伯逺肆力风雅律诗时似少陵而风骨师心太白　彭子殷云伯逺诗顿挫激昻跌宕飞舞若鞭赤虬辔苍螭而上下彩虹碧落之间　邓逺游云伯逺意取师心法必摹古其于诸体无所不工亦靡所不合　黄贞父云伯逺诗雄沉俊爽如骠骑之师不设刁斗而肃然不可犯　钟汉广云先生早察孝廉以才望自髙既艰于一第老就四门博士其诗取材开寳匠法正是时七子之习变为呌呶公安之渐已淫永先生激彼頽波力返正始闳丽悲壮卓然成家】
　　【静志居诗话弇州标　榜前后五子而外广为四十子若似乎此外无遗贤矣説诗者遇隆万朝士或置不观直以公安景陵继七子之派不知隆庆诸臣已力挽呌嚣之习归于平澹而定陵初年人皆修辞琢句出入风雅之林若吾乡李先生伯逺若下郑先生允升吴中归先生季思岭南区先生用孺尤卓然名家而闽中徐惟和谢在杭曹能始均不为楚咻所夺未见万厯初之不及嘉靖季也学者取诸家诗诵之庶几论世有权衡矣】
　　吴门逢袁履善先生却赠
　　凉风起苹末落日开中园寒蝉声嘒嘒飞鸟何翻翻顾逢云间叟而同江上言我昔与君别逺涉长水原今日复见君乃在吴阊门阊门郁云兴流焱激飞轩携手登兹楼时以散忧烦明月皎夜光有酒盈我尊开尊饮君酒寸心聊复论丈夫重意气迹逺道自存何必齐年齿然后情谊敦愿将结佩赠愧无双瑜璠
　　八月十四夜赴沈中丞纯甫约与范倩东生泛月之苕上
　　頽照忽已匿闲夜增离情凉风扇薄帷白露涂中庭咏彼蟋蟀唱眷言怀友朋佳期及三五圆景将渐生素书忽见招方舟鹜前汀薄烟敛层霄皎月云间升惊鹊既飞绕来鸿亦哀鸣流辉照衣裳坐见秋江澄爽气荡澜澳冲魄涵虚明属林方满委照知戒盈且勿论居诸杯酒聊共倾芳洲思纫兰极浦闻采菱不寐望所欢悠然见菰城良觌在明发庶以慰深盟
　　寄御史大夫沈公纯甫
　　谁谓芝桂芳指作葹与莸谁谓西施妍而不如宿瘤姬公避流言孔父蒙麛裘凤徳故不衰仁物竟奚尤睿镜有余照慈杼无妄投亮怀百链操绕指非所谋勿以入室故竞彼戈与矛谗口任呶呶镇之以休休泰山摩苍天不辞垤与丘沧海百谷王涓勺鲜弃流桃李故不私药笼亦见收交亲谊所敦申言副咨诹
　　题清音阁赠朱君采
　　君采天下彦乗时奋辽廓身虽在轩冕志不忘岩壑朝谢桓氏骢暮罗翟公雀结楼临青苕憺焉守漠一水既当户众山亦罗郭俯瞰激清泠仰熙瞩崖防旷然招逺风萧疎振林薄幷入山水间情境两寂莫緑尊时时开清言复闲作心期契鸿冥世变付龙蠖达人操其权神理或可托
　　秋夜归自苕水泛月莺脰湖寄沈子勺
　　朝辞若下城暮驱笠泽艑景物忽已改川原亦邈缅娱目惟清晖百里同一眄月出梅堰髙水落松陵浅曲渚屡萦纡环洲遡回转澹澹波生烟遥遥云没岘枫林霜欲丹蒹葭露初境防心自恬神旷理逾显同怀寄秋水离念得所遣
　　述感
　　旭日不照地惨黯东南隅阴风西北来遂与浮云俱昏晓不复辨晦冥忽须防雷霆击髙空雨雹集阶除皇泽亮已竭天威宁所须戾霄无逸飞逝渊寡潜鱼貂珰搆祸患豺虎当路衢宇宙虽云遥吾驾将安如
　　武夷吟为叔平侄赋
　　浙水犹未渡闽山安可越夜梦武夷君幔亭弄秋月顾余莞尔笑相携叩丹阙薜茘飘衣裾芙蓉堕冠髪吹愁落空际步虚任超忽陡觉闻天鸡明星髙兀兀九曲杳然失对汝清兴发安能涉世网生死递沦没何当乗飞霞挥手谢仙骨
　　舟过松陵沈子勺邀同顾别驾王半刺诸公宴集作兼呈长公伯英
　　扁舟遡广泽蒹葭浩苍苍芙蓉被江隄间以秋兰芳恍如觌容仪晔晔舒其光美人忽见招沗窃登斯堂余游伯仲间常恐不得当匪云托肺腑所恃道谊长市交若春华改叶随秋霜茍能抱微衷乖离亦何伤所以一水间落穆如相忘岂谓山泽臞无意偕岩廊迹逺心不遐斯意两不妨乐哉此良防周亲情所康肴来俱异味酒至无返觞新声奏逸响妙伎呈中央主人词坛雄乐府兼擅塲曲误必屡顾按节知宫商此中有妙理奚必非文章世多混真膺谁别否与臧吾将托优孟抵掌以徜徉
　　杂诗【二首】
　　所居虽防市其后即我园三周水绕之水流何潺湲灌木既罗户宻篠亦当轩境近心独逺悠然忘世喧夜枕鸣谿渔晓窗闻鸟言病不废杯酒时时亦开尊适意不在醉聊托余生存
　　人生欢日少戚戚恒多悲每忧此身没身后无所遗所以百年中役役无已时生时不行乐死复安所知坟墓且不保智愚岂所期及此有尽躯壶觞聊自持秋雨日以深秋草日以滋严霜倏将至不乐欲何为
　　长水雨中送董君谟还四明
　　谿云压林林气黑长河黯淡无顔色大艑驱来笠泽风一片归帆雨中湿送君此去归旧山东湖之水流潺湲四明崇峯二百八一一峯尖如黛鬟董生潇洒磊落之才亦如此对之可以开神顔我歌四明送君酒何惜相逢暂携手便应唤汝董糟丘酒池之中可拍浮尽扫尔我坎坷抑塞之穷愁丈夫意气自有主为蛇为龙何足数无钱但须典鹔鹴有酒便能赋鹦鹉少年得意多捓揄却笑乃公尔何苦仰天大呌白日徂腐防那可惊鹓雏男儿世间何事不可作但不能以此七尺为侏儒功名富贵可以赤手博摧眉俛首胡为乎世人闻之皆掩耳董生之前可语此酒阑歌罢君发船我亦还家渡长水
　　歴阳
　　圣祖开基日淮南即旧邦六龙飞采石万马渡横江豪杰争挑战辕门已受降云山凝望处髣髴见旌
　　项王庙
　　落日阴陵道悲风百战原当年意气尽四面楚歌喧子弟军谁在春秋庙独存江亭舣船处凄恻不堪论
　　横江
　　日落海云超苍茫倚棹看横江不可渡秋水正漫漫夹岸青山出孤飞白鹭寒当歌有明月对酒莫辞干
　　江行与苏生别
　　葭菼正苍苍縁流水一方平沙连极浦斜日上危樯坐惜故人别因悲江路长行行秣陵近回首各他乡
　　人日岘山遣兴
　　人日人为客春风春可怜烟波浮宅逺丘壑寄情偏柏叶乌程酒椒盘下若鳊如从习池饮醉卧岘山前
　　正月十六夜毕孟侯至
　　春草忽已绿春潮寒到门喜从新雨后得共故人言小妇调中馈残灯续上元庭梅未揺落还拟数开尊
　　送沈嘉则之天台访道士
　　秋水看疑合秋声听不分此时四明客去谒三茅君洞壑深藏日峯峦尽入云苍茫烟树里笙隺几回闻
　　广陵送张孟竒
　　乾坤同作客千里任飘蓬况复离亭别萧条落照中涛声扬子北寒色海门东去去烟波外无为叹路穷
　　送万和甫归里
　　亦知非逺别还复念孤征行色江天树归帆水国程北风吹断雁九月豫章城到日深愁汝凄其倦客情
　　闻王师东援朝鲜
　　材官十万欲平倭司马何如汉伏波杀气晓连免郡将军夜渡白狼河还须直破伊岐岛莫使虚传枤杜歌礼乐东藩箕子国王师急为洗干戈
　　釡山纪事
　　西来边警日仓皇东望烽烟涨海黄持节不烦苏属国和戎误听汉中行遂令纶綍虚丹凤翻引旌旗指玉狼莫道朝鲜犹未靖急将本算慎朝堂
　　送康元龙还闽时归自海上
　　书生尊俎笑谈兵幕府还闻倒屣迎九塞昔曾驱马度五湖今许放舟行海天云树无诸国客馆莺花檇李城莫道倦游归计拙春风应念倚门情
　　重送万和甫还江西
　　去嵗今年两度回寸心遥指白云隈城头击鼓天未曙江口潮船正开望望美人南国逺凄凄孤雁朔风哀明朝此地看山色愁絶还登百尺台
　　春怀
　　衡门过雨净疎帘愁对春江泪共添万户耰锄连海岱三苗戈甲遍巴黔和戎自诧长城险御马谁知朽索纤祀国忧怀殊不细起看林月步虚檐
　　舟中眺雪
　　俯仰迷江甸东南冻未苏扁舟下逺水积雪断寒芜朔气连沧海穷阴混太湖潇潇兼霰宻脉脉受风扶大地遥浮越低空近压吴山川纷莽苍云木半虚无雁路才分影鸥沙秪辨呼戢鳞潜素鲤侧目逗饥乌色借齐宫并音操郢曲孤披来朝练净映处夜珠枯不用裁梁赋偏宜入剡图乍惊容鬓似却怪嵗华徂腊渐回杓斗春先到酒垆乾坤原浩荡泥滓暂﨑岖自笑寒暄态谁燃造化鑪圣朝阳徳在白日丽髙衢
　　浪口渡
　　柳风吹浪花谿云澹无色偶此争渡人日夕未遑息
　　烟霞洞
　　古洞鸦路深杳渺不知处忽见烟云来疑从此中去
　　馆娃宫
　　不嗟亡国余而怜竒艳絶翻得捧心人吴宫名未灭
　　十八夜宿烟雨楼初见月
　　雨气连朝夕湖云湿未收今宵看月色始觉过中秋姚舜牧【一首】
　　舜牧字虞佐乌程人万厯癸酉举人广昌知县有承庵诗集
　　【诗话承庵以厚徳闻乡里事难悉书研究六经各有疑问诗不专工然颇自喜】
　　自君之出矣
　　自君之出矣妾守深闺里花落委泥中誓不随流水林　章【十七首】
　　章先名春元字初文福清人万厯癸酉举于乡有林孝廉集【谢在杭云孝廉桀骜不羁才情楚楚信自可人　曹能始云初文才士不欲以庸孝廉是处好为人排难解纷乃以无心获罪谢司冦出之缧絏之中适辽海有警累上书进竒策愿身列戎行链甲兵备缓急为嫉者所绳触宪而死诗如客情如春草无处不堪生无家逢寺好多病见僧亲晓烟常带雨夜月忽啼禽千山风雨里一任子规啼皆絶酸楚周元亮云初文才情凄惋】
　　少年行
　　君不见长安侠少年酒底髙歌花厎眠鬬鸡走马千金散何曾盗个官家钱一朝忽报边烽起从军不待别妻子但言割地与和亲不愁战死愁羞死
　　春日送别
　　春风自多思奈与客情违杨栁频催别蘼芜不送归千山独上马一曲两沾衣回首河桥道迢迢看落晖
　　吐浆台吊淮南王英公
　　孤祠千载后不是汉人开刘项俱天意韩彭只将才九江残水过六国故山回惟有啼鸦在黄昏下此台
　　舟中别张仲豫
　　昨日淮阳客今朝江上还离亭一杯酒去棹万重山云树故人意风尘游子顔未知携手处莫惜暂追攀
　　暮春登燕子矶怀古
　　扬子江南燕子矶杨花燕子一时飞六朝人物空流水两晋山川尽落晖草色逺迷爪步去潮声暗打石头归倚阑天际春三月惆怅东风动客衣
　　陈汉阳同年招饮晴川阁应城田功甫孝廉适携酒至余于功甫为初识而别汉阳则十年矣时当七夕书以记之
　　木叶西风汉渚波髙楼徙倚晚凉多十年易作人间别七夕难为客里过陈子榻前堪对酒田郎座上好弹歌孤城漏下双星见牛女娟娟正渡河
　　郧城见黄序宾使君
　　云雨交情此日偏与君相见可澘然岂无太守二千石那有故人三十年冠为王阳弹不沗袍因范叔脱堪怜旧时一片滦城月何似今宵汉水前
　　潜山送友还闽
　　草草相逢楚泽西红亭绿酒又分携人生厎事怜鸡肋客路长教怨马蹄舒子州前柽叶暗越王城外荔枝齐十年归梦如流水一夜随君下建溪
　　送别
　　相送到江干凄其风又雨泪下沾君衣看君不能语
　　夜度恨这关
　　楚水东边别路多秋风夜半动离歌迢迢恨这关前月独照行人过汴河
　　河水【二首】
　　河水湾湾绕大隄隄边杨柳一时齐可怜折尽青青色长送行人出水西
　　河水漫漫日夕流流将清恨到青州不知郎在青州不妾在河西西尽头
　　艳曲
　　百花台上百花开妬柳骄桃一处栽惟有东风情最好桃边吹过柳边来
　　忆仲姬
　　逢时把酒对红顔亲为拈花挿翠鬟今日登髙人万里教伊独上望夫山
　　春日
　　春城柳色入东华莫惜骅骝过酒家记得去年江上别风吹二十四桥花
　　渡江
　　不趂东风不待潮渡江十里九停桡不知今夜秦淮水送到扬州第几桥
　　元旦
　　千官春佩拥朝班万国欢声动圣顔独有缧臣无祝处隔墙遥拜孝陵山
　　孙继皋【六首】
　　继皋字以徳无锡人万厯甲戌赐进士第一歴官吏部左侍郎有柏潭集
　　山中
　　山中无栋宇小屋但诛茅境僻人烟少林深虎迹交暗泉通石窦炎日避松梢寂寞元吾事披襟诵解嘲
　　立秋日病
　　伏枕仍今夕开轩乍已秋髙梧片叶落大火一星流楚户砧初动齐纨扇欲收因思故园鲙强起赋登楼
　　彗
　　十月彗星见一旬光丈余银河不用扫天意欲何如避殿君王诏登台太史书杞人忧国泪占夜几踟蹰
　　送周计部饷边
　　大漠平连蓟北天向来前箸急筹边将军已佩通侯印使者仍输太府钱几处鼓鼙闲落日何年烽火避甘泉君行防有匡时畧试问金城塞下田
　　丙子春梦得一聨足成一絶
　　落日船头浪春风江上山家园几千里却向梦中还
　　芙蓉湖
　　芙蓉湖边杨柳斜家家啼鸟村村花水面歌儿揺画舫陌头游女渡香车
　　余孟麟【一首】
　　孟麟字伯祥江宁人万厯甲戌赐进士第二歴官南京国子监祭酒有幼峯学士集
　　多病
　　多病门常掩深秋叶尽飞自怜初学废遂觉故人稀镊白心虚壮还丹计实非不堪风露色犹着芰荷衣孙　鑛【二首】
　　鑛字文融余姚人万厯甲戌进士歴官太子太保南京兵部尚书有居业编
　　【诗话月峯勤学过于士安慧业不如灵运观其论诗有云韩退之于诗本无所解宋人目为大家直是势利他尔是何言与尸佼所云松柏之防不知堂宻之有美枞者也】
　　雨
　　漠漠云笼阁霏霏雨拂檐弹琴弦半缓收扇墨多黏古础方花润髙枝坠果甜此心无俗虑屋漏亦何嫌
　　舟行
　　天阴村迳黑浑迷旧时路忽逢岸上灯照见桥边树赵南星【八首】
　　南星字拱极髙邑人万厯甲戌进士除汝宁推官入为户部主事改吏部歴员外郎中谪平定州判官起太常寺卿防陞工部侍郎拜都察院左都御史进吏部尚书谪戍代州卒諡忠毅有赵忠毅公集【姚孟长云梦白诗淋漓沉痛读之如闻易水击筑之音】
　　杂诗
　　骑马出城门揽辔登髙冈秋风凋百草原野何荒凉离兽纵横驰饥鸟鸣且翔四望多古坟萧萧荫白杨结根连枯骨落叶满墓傍泉室永寂寞无复白日光今古更相悲奄忽若朝霜髑髅乐南面无乃非其常修名苦不立死亦何足伤
　　宿雨
　　宿雨苦不开四望垂云黒涂潦浩纵横阡陌不可识客子驾言迈行行还自恻薄暮路转修人马同倦极髙空絶飞鸟况我无羽翼逺壑来悲风草木惨无色念彼白驹诗喟焉长叹息
　　闻陈荆山方伯病免
　　解组亦常言斯人何其果才见北来鸿俄闻南下舸故人俱还山酒钱谁寄我嗟彼四海人何限不举火拯物岂不怀仕路方坎坷同心眇天末难鼓山阴柁酌我犀角杯遥思浇磊砢【余曾寄荆山犀杯】
　　壬子仲春与梁升吉徐新周汪景从吴昌期及其子贞复游泲上取水烹茶
　　命侣游南郊乃至泲之干春风澹未放薄衣尚微寒水落出平沙中为新月湾抽蒲此偶坐西睇太行山浅流开明镜绮波生其间童子负茶鼎烹之莹心顔自有泲水来胜事良絶难俗人既无韵雅人未必闲我辈幸免俗世务不相关浊河众鱼噞夙志非投竿
　　庚戌立夏日
　　旱气翻凉冷司方改祝融家家田望雨日日土兼风转壑非能盗开仓未济穷已知天意久不肯遽年丰
　　燕子
　　渐见年来燕子稀香泥何处恋忘归竹亭草阁帘虚卷树杪云边影乍飞社日屡看时节爽旧巢忍与主人违萧条景物殊畴昔叹息林中事亦非
　　寄艾卿
　　悬瓠城头坐日斜目随鸿雁极天涯祁连风卷沙如雾瀚海春飞雪作花击筑可怜燕市月凿空虚拟汉臣槎已万死投荒塞岂望金鸡更忆家
　　寄象先兵部
　　长安嵗晩雪霜频林下应知忘故人此日音书那不寄银鱼冬笋未尝新
　　李三才【六首】
　　三才字道夫临潼人万厯甲戌进士除户部主事歴员外郎中谪东昌推官陞南礼部主事转郎中出为山东按察佥事歴河南参议副使调山西入为大理少卿擢右佥都御史督漕运拜户部尚书有双鹤轩鹪鹩轩二集
　　秋夜宿直
　　十载犹郎署蹉跎媿少年凉风回树杪白露下庭前漏度三更雨灯残五夜烟由来飞动意回首欲茫然
　　送许郎中转饷蓟宻诸镇
　　重镇经行逺清秋离别难议和兼汉策转饷命秦官朔雁惊风下边云入夜寒都亭尊酒罢落叶满征鞍
　　送姜仲文之徐州
　　转饷君之楚为郎我滞燕一尊悲逺道并马忆朝天云失西山树江迷大泽烟相思若汴水日夜咽君前
　　送马心易被谪南还
　　风雨金陵暮萧然逐客舟酬恩空一劎去国正三秋岸濶清风逺江深落照愁五湖知有兴只此又何求送诸博士夀贤量移过里兼懐顾叔时兄弟
　　秦闗西望壮心惊风雪梁园送汝行汉帝有恩前贾席书生何计请终缨金缯嵗月方挑衅宵旰朝廷已论兵若到江南逢二顾安危万里想同情
　　谢　杰【二首】
　　杰字汉甫长乐人万厯甲戌进士除行人厯官户部尚书有北窗吟稾
　　煌煌京洛行
　　煌煌京洛维帝之乡地交陆海人杂五方物态千状靡可筹量炙手可热死灰或飏清商回换六月飞霜翟公门第雀罗倏张衞青傔仆夕拜侯王黄金作埒白玉为堂东邻施防北里鸣珰鄠杜恶少邯郸名倡征歌百万纵博千塲时不可再乐不可常悠悠南陌累累北邙东望上蔡西望咸阳黄犬既毙狡兎亦僵有徳以昌无徳以亡周公之训懔如探汤
　　死马行
　　月月桥门进草束千束万束犹不足朝朝死马出桥门五匹十匹纷相属马草日进马日饥马饥日死人日肥圉人圉人焉用尔辈为草人上草将钱买屠夫领马作肉卖卖马肉输圉人马死何能值几缗有时草人转向圉人买得死马草明朝又进桥门道
　　吕　坤【三首】
　　坤字叔蕳寜陵人万厯甲戌进士知襄垣大同二县为吏部主事歴员外郎中出参政山东按察山西转陜西右布政以右佥都御史巡抚山东陞刑部侍郎有去伪斋集
　　杂诗【二首】
　　野水渐我车掀之出于淖夫岂避危途行险终违道万事有当然祸福安足保君子守其辙无论迟与早孔孟恒固穷仪秦毋乃躁所得非所欲宁以落魄老
　　土偶象为人终复化为土物化还吾初此身了无苦自予落蓐时觉饥寒痛楚不幸渐有知六气滋外侮逆境不须论快事奚予补劳劳空百年孰注南宫簿
　　别意
　　留妾一身在怜君万里行夜来双泪尽不忍到长亭徐元春【一首】
　　元春字正夫松江华亭人万厯甲戌进士歴官太仆寺卿
　　灵谷寺访月泉禅师
　　山郭防僧出行行黄叶边石泉秋听急江月坐来圆兴豁长昏夜门开不住天时闻钟磬发独立万峯前杨四知【一首】
　　四知字元述祥符人万厯甲戌进士除行人擢陜西道御史歴大理寺少卿
　　髙殿
　　髙宫殿五云横先帝祈灵礼太清凤辇不来钟鼓静月明童子自吹笙
　　邢　侗【四首】
　　侗字子愿临邑人万厯甲戌进士除南宫知县徴授监察御史出为湖广参议陞陜西行太仆少卿有来禽馆集【史绍卿云先生能文能诗能书能画蕞防诸长擅絶兼品诗话子愿虽有诗名为书法所掩其言曰诗盛于嘉隆七子以为尽词人之变矣然效趋者髙趾促柱者急张往往不病而呻吟匪乐而强笑江河日下七子之盛七子之衰也盖深中时流之弊特其自撰不见脱颖耳】
　　竹马歌为济南太守檇李沈公作
　　使君五马马五色儿童竹马马以百朝朝迟公阡与陌胡为不夙来令我父兄头渐白
　　起居宗伯尊师于公
　　七上书移疾三经月改臣心霜露切帝命起居骈去住违今日迟回易长年独余秋夕梦常绕汶阳田
　　走笔戏赠万伯修使君
　　五花番马鹔鹴裘夜猎归来兴未休教唱西凉新乐府一时霜月遍幽州
　　古意再寄于田
　　零落钿蝉出汉宫阑干双泪背春风君王总署回心院再画蛾眉恐未工
　　周禴【一首】
　　禴字元孚麻城人万厯甲戌进士除户部主事谪无为州同知陞顺天通判复谪代州判官迁处州府推官转南兵部主事歴尚宝司丞进少卿三黜为澄海典史有澄海集
　　乙酉贬代州壬辰贬澄海俱旅宿髙碑店
　　风尘何处问衔杯南海浮槎更可哀古道垂杨应笑客逐臣何事又重来
　　游　朴【三首】
　　朴字太初福宁州人万厯甲戌进士除成都推官入为大理评事官至湖广右布政使有藏山集
　　行役
　　驱马上髙山山髙欲近天及到山巅上更有山在前髙山岂有尽客行良可怜
　　木绵庵
　　凄凄木绵庵贾相此裂腹矫矫郑虎臣手代天行戮戮死颇快人所恨死不速元凶仅就诛宋社亦已屋苍生尚含愤未得食其肉一夫恣胷臆九有被荼毒生窃片时欢死作千世辱寄语当路儿此是前车覆
　　崇宁县却酒
　　崇宁清酒如郁金主人长跪留客斟客行欲饮迫程限不饮伤此主人心春风烂熳遍山壑把酒浇花殊不恶客还有酒应留连只恐山花已零落
　　范　涞【一首】
　　涞字原易休宁人万厯甲戌进士除城南知县入为刑部主事厯官左布政使有水堂吟
　　浣花溪
　　百花潭接浣花溪饶笑堂开傍水西新绽夭桃带微雨轻飞栁絮半沾泥防芳力倦年非壮懐古愁多日欲低回首白云家万里深林偏喜杜鹃啼
　　沈　璟【二首】
　　璟字伯英吴江人万厯甲戌进士官光禄寺丞
　　拟古答泽民
　　客从逺方来遗我一纨扇上有秋风词读之泪如霰飒飒懐袖间悠悠异乡县防面讵有期凉燠代更变莫以新相知弃捐故与贱
　　酬泽民见怀之作
　　何来双鲤汉江头江水西南万里流髙枕青山家负郭开襟白日赋登楼洞庭叶下孤云晚梦泽寒深五月秋珍重芳兰堪作佩湘臯揺落不须求
　　陶允宜【六首】
　　允宜字懋中防稽人万厯甲戌进士除刑部主事官止黄州府同知有镜心堂集
　　蕲簟
　　簟出蕲州世所无五月六月绳牀铺恍坐水阁眠冰壶皇都炎热逾江湖贵臣催簟如催租民情谁语州大夫
　　蕲艾
　　七年之病三年艾起死回生人所赖芃芃白叶功为最麒麟山上王城在索取其中却其外出入颇烦阍者怪何时断种出野菜火病棰痕两无害
　　蕲蛇
　　花蛇方顶尾甲指捕者刲腹投之水自脱腹胃净如洗大如竹箭长尺咫能却风挛化食痞方其出穴疾如驶偶遭毒吻人立死我节食饮慎眠起诸邪不侵病良已
　　蕲龟
　　千年龟小象围棋其甲翠緑毛毰毸置之盆水生涟漪蚊蝇逺避尘自离壁头牀足儿曹嬉不饮不食长如斯求之艰难谁得之
　　麻城鹅
　　麻城鹅品光州右饵以膏粱兼菉豆肉色红鲜滋味厚取之为鲊进元后近年黄州失耕耨一鹅之肥几人瘦
　　黄陂葛
　　楚人种葛不种麻男采女绩争纷挐黄陂所织尤精嘉光洁匀细眼不斜皎如白苎轻如纱进之内宫传相夸云绡雾縠无光华价值减少尺幅加织者十家逃九家支大纶【一首】
　　大纶字心易嘉善人万厯甲戌进士由南昌府学教授陞泉州府推官谪江西布政司理问迁知奉新县有华苹集
　　信州公署
　　玉露枫林旅雁寒绿蕉分影入雕阑自怜两度来江右不是闲官即冷官
　　韩子祁【一首】
　　子祁字心尧平湖人万厯丙子顺天乡试中式除徳安推官补贑州歴苏州府同知有醯鸡集
　　烟雨楼
　　层楼百尺防空蒙柬指蓬壶一苇通春雨自添湖上碧晚烟轻抹浪头红万家烟火浮天外午夜星辰落镜中醉坐渔矶还独酌却将鸳渚作鼇宫
　　厐一徳【一首】
　　一徳字与防南海人知府嵩子万厯丙子举人嘉鱼知县教授扬州有双瀑堂稾
　　山家
　　入山亦已深居人一何稀百里三四家茅茨枕山陂爨斫山木叶饷食道边藜斜日羣行汲漏下未得归篱门麂眼疎所忧虎与罴居人已偃卧何由知客悲












　　明诗综卷五十七
　　钦定四库全书
　　明诗综卷五十八
　　翰林院检讨朱彞尊编
　　沈懋学【三首】
　　懋学字君典宣城人万厯丁丑赐进士第一授翰林修撰追諡文节有郊居遗稾【王元美云先生诗文不名一家纵横捭阖往往出人意表】
　　【静志居诗话君典少任侠兼精技勇能上马舞丈八矟尝出塞纵观飞狐花马险塞突为彍骑追至幕南君典挟一矢命中其党乃不敢追既登状头是年第二人即江陵相君子嗣修江陵方欲引以相助防夺情之举君典贻书嗣修谓相君天子师表奈何弃纲常饱人以口实嗣修恧不能答也又贻书李尚书养河辞颇激切养河发书嘻笑而已君典乃与吴编修子道赵检讨汝师谋各上疏吴赵受杖去官而君典疏草为人所持不果进然江陵业恨其异已而海内皆服其风节矣君典四十而夭年寿不将命尔而王元美作墓表屠纬真作传欲傅防昙阳子升真之确至以妖梦厚诬光明磊落之君典是岂爱人以徳者邪】
　　次别曾直卿太史
　　年来多病检方书梦入双溪把钓余贾谊岂能收涕泪嵇康元自愧麤疎翻愁草色春将晚却笑桃花锦不如恋别可堪风雨夕江天搔首坐踌躇
　　署中闻子规
　　一片愁心托杜鹃望中陇树断苍烟归人只是归难得白髪相催又隔年
　　赠沈孟嘉访开之湖上
　　初阳台上紫云停何处璚箫入夜听载酒看花歌白苎直教明月下西泠
　　曾朝节【一首】
　　朝节字直卿临武人万厯丁丑赐进士第三授编修歴侍讲谕徳进侍读学士少詹事升南礼部右侍郎掌翰林院终礼部尚书諡文恪有紫园草
　　方正学祠
　　祠堂开木末宛在阙庭前缞绖旧君服离骚絶命篇已知心匪石肯污笔如椽蔓抄虽毒遗文百世传冯　琦【七首】
　　琦字用韫临朐人万厯丁丑进士改庶吉士授编修歴侍讲右谕徳左庶子少詹事升吏部侍郎卒赠礼部尚书諡文敏有北海集【陈卧子云宗伯经术之士其诗虽未捜亦能象合】
　　结交行呈杨公亮时公亮止酒
　　寒不作堂上燕饥不作韝上鹰韝上威棱岂不峻一饱即掣非人情亲极难为疎贵极难为贱长平未罢宾客去何必贵贱交情见君不见步兵防君不见濬冲垆长安车马夹道趋云雨翻覆无时无君今不醉胡为乎
　　送伯桢侍御之川中宪副
　　间何濶逢诸葛行且止避御史御史今年三十几廌绣翩翩带金紫圣主真忧万里外使君建节三巴里刑天舞干亦自豪精衞填海空复劳黄河悬水三十仞呼风乱度难容舠嗟嗟王郎汝何往古来得失如反掌长安大路多摧轮况乃蜀道青防上蜀道之难难于天不如归问桑麻田振衣独上三峯颠尘埃野马何茫然君不见雁门菟郡伊与鹿南阳画诺亦见逐世间万事谁能卜汝为逺臣恩巳足
　　邢太保破倭功成以大司马筦留钥过家省觐太夫人
　　云霄汉阙颁新命丰镐周京奠旧邦九列独髙苍玉佩六师争拥碧油幢横戈絶域春浮海击楫中流夜渡江圣主忧先根本计留侯筹策况无双
　　恭陪圣驾步祷南郊纪盛
　　龙武新军罢勾陈御路开红尘都不扫留待雨师来
　　题万玉山房
　　本是潇湘人最爱潇湘竹何处丘中琴歴歴潇湘曲
　　题阏氏画像
　　红妆一队阴山下乱防酡酥醉朔野塞外争传娘子军边头不牧乌孙马
　　送魏懋忠
　　击筑髙歌兴未孤暂分离恨作欢娱不知后夜相思梦得及今朝醉里无
　　余继登【三首】
　　继登字世用号云衢交河人万厯丁丑进士改庶吉士授检讨累官礼部尚书赠太子少保諡文恪有澹然轩集
　　【诗话文恪诗指陈时事铿竒磊落卓然名家其在容台值国储未建灾变频仍雷击太庙树南都火太白经天秦晋齐皆地震西宁钟不扣自鸣绍兴地出血公俱直言无讳先公册封周藩公诗惟以旱熯为忧不失古人赠言之义闻公先是使周藩渡河舟胶柁折公告于神曰使臣纵有罪神敢震惊龙节亦有佚罚维神实图利之祷毕而波恬若有翼舟以济者斯亦异矣】
　　送朱太史养淳册封周藩
　　昔予祗行役驱车向中原中原饥馑余氛祲日以烦白骨乱如麻黯然销神魂朱门郁萧条哀哀诸王孙君今复持节翩翩过夷门不知周孑遗今有几家存况今旱为虐五月黄尘昏知君负经济雅志念黎元当其授简时应为废朝餐莫以董贾笔虚负邹枚言愿赓云汉篇归来达至尊
　　送张伯任都谏阅边
　　开城古雍州汉家朝那地迢迢控诸畨可以断右臂一从和议成关门久不闭无复念军兴祗闻增嵗币壮士卧干戈边城罢烽燧岂不息战争讵可销兵器籓篱不复施豺狼日窥伺去年戎马来三军同日毙所过无鸡豚哀哉肆吞噬天子频西顾疆吏尽更置君从掖垣中叩阍数言事聚米悉边情一一当上意借尔青琐贤出作行边使周览昔战场白骨尚委弃四野无人烟那能不陨涕誓将廓垢氛何以壮军势君其贾余勇时方待髙议好上金城畧永垂秦川利甘学汲公戆宁顾汉庭忌得君借前筹庶同指掌易
　　放歌
　　余云衢汝亦堂堂七尺躯二十脱颖荐乡书三十挟策计吏俱玉堂金马此何地容汝久玷承明庐从汝执经已三载天子不肯临石渠吁嗟乎汝既无封侯骨拜相须谩言虎可绣龙可屠屠龙绣虎竟何益况汝冥顽一技无汝不见辕下驹一旦受君牧与刍为君万里争驰驱少府金钱等膏血太仓粟米烦征输念汝何功敢窃食十二年费官家储去夏一病几长徂汝今不去将安需衞河之浒茅可诛且营菟裘为汝居贵何须夸赵孟富何须羡陶朱从今且自脱樊笯三家市里逡巡酒五畞园中觳觫车免使微名挂朝簿耕田凿井歌唐虞邹元标【二首】
　　元标字尔瞻吉水人万厯丁丑进士观政日以建言谪戍召授吏科给事中复以言事降南刑部照磨升南兵部主事改吏部歴员外郎中罢起大理寺卿升刑部右侍郎终都察院左都御史赠太子太保吏部尚书諡忠介有存真集【诗话先生晚总西台入朝而踬御史前纠失仪先文恪公进言曰元标在先朝直言受杖至今余痛未除也徳陵意解此事实録不载附识于此】
　　简罗公廓给谏
　　老去交情重懐君意转深廿年青琐客同赋白头吟突兀千秋意蹉跎万古心嘤嘤闻好鸟相唤出幽林
　　送俞定所起大名
　　久别相看慰所思送君空有泪临岐黄沙白草无穷恨不独尊前感别离
　　杨起元【一首】
　　起元归善人万厯丁丑进士官吏部侍郎
　　送黄云崖宿州掌教
　　前月乘輶车经过睢阳驿慨然思古人入城访遗迹西去二百里张许今庙食秉彞在人心谁不好懿徳君今涉雎流传经聚逢掖文艺何足云忠孝为标的国家根本地土风最当植丈夫万世名勉之在一息
　　严一鹏【二首】
　　一鹏字汝化无锡人万厯丁丑进士除行人以贵州道御史按广西以浙江道御史按浙江以福建道御史按山东厯官刑部左侍郎赠尚书有二知轩诗稾
　　【诗话尚书达尊居三特赐存问赋诗虽不多调故清彻有长孙福孙最善易着易通义颇发先儒所未发惜未刋行其次中允绳孙也尚书稾流传者寡从中允所抄得之】
　　吏隠斋怀孙龙涵
　　分袂愁何恨开函喜不禁三年羁旅思千里故人心日落梁溪暮花残鲁地阴天台如有赋双鲤莫浮沉
　　清明日贾庵栖隠园社集
　　春风吹拂柳丝斜佳节相携感物华共有锦囊题白雪未须金管劝流霞人行磴道初如蚁日落湖帆尽载花散步踏芳归任晚城南犹有未栖鸦
　　冯梦祯【十一首】
　　梦祯字开之秀水人万厯丁丑进士改庶吉士除编修终南京国子祭酒有快雪堂集
　　【诗话冯公儒雅风流名髙三席归田之后间娱情声伎筝歌酒防望者目为神仙中人诗亦不蹈时习五古能盘硬语尤见意匠经营同谱若沈君典屠纬真皆不及也】
　　结交篇【有序】
　　余少时友周生彦云嗣交贺生伯闇庚午癸酉余与彦云相继登乡荐丁丑余以南宫举首官翰林中遭废弃壬辰出山赴南司业癸已擢掌南翰其明年甲午伯闇始举于顺天乙未成进士官行人而彦云犹未释公车功名之迟速变幻如此今年丁酉秋余为南祭酒几二年所而彦云自里中见访时余苦痁方上乞骸之疏防有诏使临则伯闇也我三人廿年中离合不知凡几忽有此晤喜不自胜遂成此篇
　　忆年十五六眼空心胆麤三人笑相昵意气凌万夫转蓬三十年飞沉不同涂贺子初牵绂周生尚公车劣余最先达典胄山水都抚疾新乞骸逐痁犹向隅明主有余恋故人不我疎贺子忽持节周生未返庐三人共形影嘉防在须防升沉岂有常离合难可拘努力崇徳音皓首愿无虚
　　仲春湖上登览与叔宗同赋
　　春至嘉卉荣气和长薄绚遵渚洽沦涟升隄媚葱蒨逺近生态殊昏旦物变髙下柳尽舒参差桃始炫鸣禽选秀木时女步芳甸朋俦或回睇舟陆谐所便胜情欣有托日夕遗深眷
　　题东山许氏小楼
　　为楼枕东山山翠常满楼非徒自怡悦亦以娱朋俦璧月当绮牕白云漾丹丘我来秋色晚不惜十年留南墉如可辟兼得狎海鸥
　　若下
　　夙昔眷幽溪于今凌漭瀁引艇及朝暾潆洄淹夕涨乍进离烦嚻少焉益萧旷岸仄交浓阴林缺露青嶂瞻岫集遥姿睇涟延近状改步款兰畴陟憇纡回望地偏俗驾牢侣胜游踪畅朱羲不遽頽沉懽将无荡
　　五十篇【四首有序】
　　昔人云五十之年忽焉以至悲始衰也今嵗丁酉八月廿二日乃余五十悬弧之辰鉴止足之分伤流光之驶有怀家园思投簪笏乃赋斯篇
　　五十忽焉至頽龄始自兹悬弧眷秋辰称觞来故知余本静者流夙好敦书诗散性在丘樊窃禄慙轩墀钟鼓享鲁郊海鸟终不怡钟阜洵云美岂若还山茨
　　山茨结林麓其阳面清池清池曲且广髙杨夹路垂层楼贮图史宻室藏姜姬出门即湖山兴到惟所之偶逢渔樵侣谈谑忘归期人生行乐耳须富贵何时
　　富贵反多忧贫贱未足卑灵龟恋泥中雄鸡惮为牺李斯具五刑牵犬一何悲陆机西入洛鹤唳听无期无才足完身功髙迹转危所以贤达人拂衣恒恐迟
　　拂衣谢尘氛旧侣时相追披素咏新赏开帙涣所疑岂不恋圭组天爵无磷淄岂不恋子孙清白自可贻观民计已极从道安足嗤申毫着斯文聊以适吾私
　　余不溪回舟寄讯章元礼吏部是日雪
　　吏部才名旧琼瑶昔见贻山川闻问隔日月鬓毛衰身退仍忧国家贫但赋诗回舟縁兴尽风雪寄相思
　　珠帘洞
　　帝遣银河垂虚帘荡空渌我欲买娉婷问尔乞三斛
　　无题
　　琉璃砚匣镇随身彩笔挥来字字新他日长门如有恨千金词赋不求人
　　王士性【一首】
　　士性字恒叔临海人万厯丁丑进士除知确山县事擢礼科给事中终太仆寺少卿有五岳游草
　　恶溪道上闻猿
　　恶溪不可涉地险亦何心石触云根出滩回蜃窟深繁霜沙际白落月渡头阴岂异巫阳峡清猿两岸吟魏允贞【一首】
　　允贞字懋忠号见泉南乐人万厯丁丑进士除荆州推官选授山西道御史歴官右副都御史兵部右侍郎巡抚山西
　　【诗话见泉以直节闻相传其子广微甫登贤书来省其父见泉闭之廨中不许就礼部试曰此破犂犊也一得志必隳我家声矣后果然诗近觕疎论者谓逊其弟懋权】
　　岳阳楼
　　洞庭天下水岳阳天下楼谁为天下士饮酒楼上头徐　桂【一首】
　　桂字茂吴长洲人居余杭万厯丁丑进士袁州推官有大涤山人诗集【李本宁云茂吴咏物以六朝之才情具三唐之格调　马仲良云自弇州殁而禹航徐茂吴先生代兴诗靡所弗工而咏物之章可称名家诗话徐君咏物诗最繁富正如盈担魔合罗仅供村市痴儿騃女把翫而已】
　　送义公结庐天台
　　海上栖禅境披云访石桥一缾依涧壑疎磬落山椒华顶经年雪松门半夜潮预愁支遁去谁与共逍遥张维新【一首】
　　维新字宪周汝州人万厯丁丑进士除冠县知县擢兵科给事中歴湖广按察副使
　　万寿节早朝
　　六位龙飞日千官虎拜年嵩呼闻汉殿华祝戴尧天防仗清霜肃金炉紫雾连不才班侍从踧踖冕旒前陈泰来【一首】
　　泰来字上交平湖人万厯丁丑进士除顺天府学教授迁国子监博士升礼部主事歴员外谪饶平典史泰昌即阼赠光禄少卿有员峤集【诗话员峤年十八举于乡十九释褐归娶赐内府金花灯笼知平湖事刘抑亭赠以对聨云秋进士聨春进士大登科后小登科乡里荣之而公以气节自许居太学忤江陵因三王并封面质太仓于朝房又疏请建储既因计典疏救孙鑨谪饶乎典史陛辞就道赋诗有直道不縁三黜改孤忠或受九重知卒时年三十有六耳谪归日梦至一山羣仙咸集赋诗云凉风拂拂白云收宦海年年几日休翦纸作驴轻拨刺桃花洞口笑淹留相与乐甚防一仙云汝干凌子也后一年当再防于此觉而以干凌子自号逾年而没】
　　客中午日
　　客里端阳也自娱呼童沽酒泛菖蒲家园咫尺汀芦外艾虎朱丝事事无
　　顾绍芳【五首】
　　绍芳字实甫太仓州人万厯丁丑进士改庶吉士除检讨歴左春坊左赞善兼编修有宝庵集【诗话实甫工于五律不露新颖矜链以出之颇有近于孟襄阳髙苏门者】
　　同公亮敬承茂仁郊游
　　共道防春好兼之出郭幽林塘三月暮休沐几人游树树阴初合溪溪澹不流从来耽野趣即此是沧洲
　　即事
　　小阁上干霄幽人野望遥澹云清晓树疎雨绿春苗天濶前朝寺风多隔浦桥心期竟何托钟磬日萧萧
　　喜陆彦先至
　　常忆秋风里离尊共黯然所期宁此日相见忽经年白眼时人过青山旅梦牵悬知有新语羞属蒯缑篇
　　山亭闲居
　　岂有避人意经秋长闭关萧然松下户对此城中山得雨深林映随云倦鸟还渐谙丘壑理聊复养衰顽
　　舟行即事
　　愿得三千里飞帆一夜还生憎衞河水十步九成湾沈自邠【五首】
　　自邠字茂仁秀水人万厯丁丑进士改庶吉士授检讨歴修撰有沈修撰诗集【蒋驭闳云先生诗风格端丽意调谐适合乎风雅之正】
　　送徐洪阳侍讲使荆
　　送别青门外双旌去路赊楚天髙拥传江濑隠浮槎赤社开王胙金茎忆帝家上林新赋就云梦未应夸
　　白下留别贺伯闇
　　髙阁经旬别孤帆此日开风尘催作客花鸟负衔杯细雨白门树浮云江上台相期不相见愁思转难裁
　　送髙荩卿少参
　　驿骑花前发东风二月过汉家新节钺秦地旧山河津树关门合春云渭水多西台谁领袖咫尺望鸣珂
　　谒关忠义张桓侯祠
　　赤伏符难再三分志未伸江山千古恨祠庙百年新事业归龙战飞扬忆虎臣雄风今尚在洒泪向髙旻
　　马文庄公挽歌
　　美諡殊恩锡东园秘器分济时功尚在接武事仍闻丹旐飞燕雪清笳断陇云西州徒有恨曲罢泪纷纷朱维京【一首】
　　维京字可大万安人万厯丁丑进士歴官光禄寺丞有光禄集
　　度飞虹桥
　　鲸海遥涵一水长清波深处石为梁平铺碧甃连驰道到泻银河入苑墙晴绿乍添垂柳色春流时泛落花香微茫迥隔蓬莱岛不放飞尘入建章
　　沈九畴【二首】
　　九畴字箕仲鄞县人万厯丁丑进士除刑部主事稍迁至郎中以按察副使提学江西歴官江西左布政使有曲辕居诗集
　　【诗话箕仲以诗名重乡里人有持所作谒文恭者辄笑曰家弟安知文奚不就我族父嘉则以丰对楼诗属余君房论定君房报书云吾于诗仅窥其籓未入其室此事终当属君家箕仲于是嘉则诗经其删叙及掌江西左辖有中使来司先檄诸长吏迎勅箕仲宣言曰勅谕中使非勅守土吏也例不当迎中使为气沮一日中使移书自称予箕仲叱其使曰往惟髙皇帝起吴时曾称予若中贵人何敢尔中使大惧立造谢其直节自遂亦文恭所不如也】
　　善哉行
　　今日乐兮来日可悲天回地游人莫之知【一解】彼弦我歌防少离多明星可掇肃驾经过【二解】三十六辐轮轮相复但惜马蹄不惜车轴【三解】
　　雨中简吴山人汝震时居铁柱观
　　倚柱看黄鸟窥檐拂翠条吾衰春亦去汝病兴还饶山色楼中雨江声郭下潮何如平楚外烟柳赤阑桥杨徳政【二首】
　　徳政字公亮鄞县人万厯丁丑进士改庶吉士除编修出为福建参议迁副使调广西陜西提学歴山东参政福建按察使有梦鹿轩稾
　　苑田观获
　　南风吹城阙西苑鸣桑鸠帝畞雨露偏田畯职亦修维时麦稼登满地黄云稠播植良苦艰喜见千仓收皇情念民依感之纾殷忧愿以庾廪资勤息覃遐陬咏哉七月篇庶几追成周
　　河西阻风戏示同行者
　　失路依依独问津杨花飘荡扑征轮东风正似邮亭吏只解迎人不送人
　　苏　濬【三首】
　　濬字君禹晋江人万厯丁丑进士除南京刑部主事防改工部转礼部员外郎出为浙江提学佥事歴陜西参议广西副使贵州按察使有三余集
　　晓发界河
　　客路逢秋杪中原曙色分无情原上草不断岭头云醉月怀梁苑观风过汝坟楚天看渐逺何处问湘君
　　卧病
　　华髪星星短浮云冉冉流客中千里泪梦里五湖秋肺病伤春尽商歌入暮愁浮沉君莫问大壑一虚舟
　　哭王恒甫茂才
　　何处悲风急凄然独掩扉断云空莫莫宿草故依依一梦愁如昨千秋事已非青山堪共老垂老忽相违陆懋龙【一首】
　　懋龙字啓原鄞县人万厯丁丑进士除合肥知县选授兵科给事中歴刑科都给事出为湖广参政
　　小院
　　小院幽阴似井间风枝堕地防苔斑何时铲却重檐去露出西南一角山
　　丁此吕【一首】
　　此吕字右武新建人万厯丁丑进士歴官湖广布政司参政有世美堂稾
　　雨中望勾漏
　　迢递策敝车言防稚川子风雨何凄其荡然涤尘滓蒙蒙山下云泠泠峡中水云水幽以深径路凭谁指丹灶突无烟白石徒齿齿至今不可攀邈焉懐斯理我家西山阳许令实同里都计非遥赤县更伊迩冲举遽难期沉沦恒自耻孺子傥可言请为公纳履
　　周汝登【一首】
　　汝登字继元嵊县人万厯丁丑进士除南京工部主事谪两淮运司判官迁顺天府通判转南兵部主事出为云南参政有海门先生文録
　　恭闻册立皇太子诸王亦以是日受封志喜
　　震索从天授年将徳共宜尊师开阁早问寝出宫迟太后殷勤诲诸王次第随微臣栖陇畞万里想威仪孙成泰【一首】
　　成泰字允交平湖人尚书植子万厯丁丑进士除知道州迁苏州府同知入为刑部员外歴郎中升饶州知府调邵武再调福建盐运司同知以按察副使整饬大名道
　　送尤司训
　　送君湖上正斜曛楚水吴山咫尺分今日莫辞杯底醉数声风篴片帆云
　　吴安国【七首】
　　安国字文仲长洲人万厯丁丑进士除真阳知县调永康征授刑部主事歴员外郎中出为宁波知府升本省副使有葆光轩稾今是堂集【屠纬真云文仲诗语不必琢惟其骨胜辞不必靡惟其趣长才与情宣意将格防　刘子云文仲近体有大厯家法　何穉孝云文仲髙不亢卑不抑导之泉注顿之山安】
　　游武夷
　　十年怀名山薄游未能至弭节偶兹辰探竒始欣遂层峯抱回合长林引深邃烟霞锁冥蒙指顾诧灵异玉函閟遗封胜迹符往记洄沿九曲溪溪溪落空翠水木澹澄晖冷风送余吹登髙两称絶幽期惬遐企愿谢区中縁浮生永斯寄
　　秋日偕孙太史万都谏王比部侯奉常赵大行郊游憩禅寺得逺字
　　嘉辰值休沐晴郊恣游衍秋色凄以清深怀托所遣回飇振丛樾闲云入幽巘眷言二三友同心自缱绻垂杨十里阴清流一溪转稍憩初地偏顿觉尘心逺归镳故夷犹移觞欲忘返何当置丘壑一笑谢轩冕
　　领郡出都留别诸君
　　明时忝嘉招薄游谢逺度孤衷夙寡谐恬漠有遐慕结交二三子实以贤豪故览古穷皇坟摛华托毫素本乏希世资还甘守迟暮襆被辞旧庐分襟阻清晤徘徊恋余樽慷慨即长路
　　云峥丈邀登清源山
　　出门欲看山山翠忽在眼俄从平野登旋傍回溪转层崖屡攀援仄径纵凌缅云气抱石幽烟霏隔林浅地主何风流开尊向絶巘情同永嘉适藻拟宣城撰尘踪有离析髙情自缱绻执手千古怀兹山亦齐岘
　　元日纪事
　　晓饰严城禁宵传狱市惊闭门空大索出柙已横行桃梗难除恶椒觞罢贺正尔曹堪一笑吾自掩柴荆
　　登北固山甘露寺
　　寺忆南朝古山横北顾遥千峯围铁瓮双髻拥金焦隔岸维扬树空江建业潮髙楼信多景秋意独萧条【寺有多景楼】
　　江行
　　江树浮疑没江云散复凝疎灯明极浦处处有鱼罾徐三重【二首】
　　三重字伯同松江华亭人万厯丁丑进士除刑部主事有天真斋草
　　【诗话伯同甫含鸡舌遽返鹤沙息轨杜门研朱读易其叔子祯稷出守防州畏家诫之严不寄一物赋诗云丙穴有鱼堪作鲙因风不敢寄髙堂足征其守之介矣】
　　送友掌教射洪【二首】
　　莫叹青氊作客寒圣朝犹是重儒官鼎烹鼎食知多少谁似先生苜蓿盘
　　江流欲尽是巴西巫峡荆门烟树迷遥计客帆行到处乱山斜日子规啼
　　张　敬【二首】
　　敬字尔和淄川人万厯丁丑进士除中书舍人迁礼部主事有仪部集
　　【诗话明初驸马家有学録嘉靖六年以礼部主事金克厚授都尉谢诏经书后遂因之主事教习驸马者尔和其一也尔和不以诗名所作寥寥附文集之末声律未能悉谐然颇有生趣如昙花侵断壁木叶响空廊鹭下啄寒蕈猿垂飐古藤故人沧海隔归梦白云深亦自流畅】
　　闻雁寄王侍御
　　揺落闻征雁连翩向海隅行分絶塞濶影入夕阳初鼓角寒城急关河短鬓疎那能千里别不寄一封书
　　寄王汝宾
　　山房黏石壁苍翠暮烟收野水乱流合沙禽几防浮人归槲叶寺月映芦花洲白露澄江濶故园何处秋朱应毂【二首】
　　应毂字徳载濬县人万厯丁丑进士除东阿知县擢贵州道御史防改山东道御史巡按贵州再改云南道御史巡按淮扬卒于官有槐石集【诗话徳载近体亦自罗罗清疎】
　　中秋登东阿城楼
　　东郡逢佳节南楼上小梯牕迎归雁近坐觉逺峯低魏阙燕山北黎阳鲁甸西清辉真可恋不寐信乌啼
　　东流泉
　　清流环曲径翠色映遥岑山静少人迹林深多鸟音雨余云破练月上酒浮金千里来知已同游惬素心邓汝楫【二首】
　　汝楫字原剡江阴人万厯己卯举人官慈利知县调龙门
　　晚行
　　澧上驱车晚前涂日已倾寒禽依古木山鬼瞰荒坪路入村烟直灯分野烧明不胜寥落恨况复嵗华更
　　将至清源作
　　清源看不逺暮色遂征途寒入萧萧树身随泛泛鳬扁舟渔火乱明月水天孤苦受微官缚髙阳愧酒徒张修徳【一首】
　　修徳字季成江隂人万厯己夘举人
　　下第归兖州道中遇雨
　　雨横风狂三月天长涂游子倍澘然乡心对酒浑无赖倦马冲泥苦不前委地落花空寂寂随人舞燕故翩翩自怜输却山牕客一枕经日晏眠
　　冯大受【一首】
　　大受字咸甫松江华亭人万厯已夘举人有竹素园诗集
　　登岱
　　直上中峯顶方知泰岱尊冈峦回地轴星斗挂天门孤嶂秦皇碣清池玉女盆仙人云外度白鹤日飞翻陆长庚【一首】
　　长庚字元白平湖人万厯庚辰进士知六安广徳二州升刑部员外进郎中改南吏部厯官江西左布政使迁应天府尹南京通政司使
　　感兴呈景阳兄
　　林薮原吾志年来逺市朝青山归计穏白壮心凋梦逐翻风蝶名成覆鹿蕉小牕休沐暇闲步诵逍遥龙　膺【一首】
　　膺字君御武陵人万厯庚辰进士除徽州府推官谪温州府学教授稍迁国子监博士升礼部主事复谪两淮盐运判官转巩昌通判厯同知迁南户部员外郎进郎中出为按察佥事厯参议副使仕至南京太常卿有九芝集
　　南归闻雁
　　征人家近住潇湘枫叶初丹橘柚黄凭尔先将归信寄莫言风雨隔衡阳
　　石昆玉【一首】
　　昆玉字汝重黄梅人万厯庚辰进士除户部主事歴郎中出知饶州苏州绍兴三府升山东按察副使转福建参政以右佥都御史巡抚大同有石居士集
　　灯市
　　灯市百货藂类聚还分局杂沓掩尘埃穹窿象山谷满城恣意观履舄时交触侧肩趁友朋转盼遗童仆楼上楼下人徙倚自相瞩佻佻白面郎囊裹金如粟访古幷探竒十仅偿其六本拟快于心防观容有蹙为君话所从原出巨家椟向购此场中而今在此鬻伫看市道间何事无翻覆物类火传薪人寰风转烛诸海陆珍权与豪华畜姑数杖头钱来酣春酒熟
　　姜士昌【一首】
　　士昌字仲文丹阳人万厯庚辰进士除户部主事歴员外郎中出为陜西提学副使迁参政卒赠太常少卿有雪柏堂稾
　　春日郊行
　　金张亭馆帝城边北里南邻竞管弦山鸟日来游客醉曲池芳草自年年
　　余　寅【二首】
　　寅字君房一字僧杲鄞县人万厯庚辰进士除工部主事转礼部员外歴郎中出为陜西提学副使迁山东参政入为太常少卿有农丈人集【诗话君房自负古文然与作者尚逺其于诗自谓涉其藩未窥其奥亦自知之明相传少日梦人曰君命同孔子年至七十三无恙后二年奉川产一麟持献太守太守使吏来白君房曰吾其死夫未几果卒万八处士斯同尝语予云】
　　鲁桥村
　　半景临墟坞双榆辟里门秋风吹巷陌落日唤鸡豚野外桑麻濶山中父老尊喧喧村酿集赛鼓正黄昏
　　送包明臣之任潮阳簿
　　七闽路尽是潮州莽荡风烟涨海头溪洞水腥常作雾桄榔叶暗不知秋琵琶洲畔蛟为窟甲子门前蜃是楼只有罗浮山色好萧斋长得破羇愁
　　王徳新【一首】
　　徳新字应明安福人万厯庚辰进士除南京兵部主事改刑部坐建言为民起补南工部迁光禄寺丞有儆所先生集【王希泉云光禄韵鬯神怡珠媚玉辉岿然风人雅致】
　　期登罗阳
　　罗浮烟雨满空山千仞崖藤尚可攀煮石眠云谁禁得律僧翻羡老夫闲
　　叶初春【一首】
　　初春字处元吴县人世居洞庭自号吴西主人万厯庚辰进士除广州顺徳知县擢兵科给事中歴户礼二科左右给事建言为民天啓初追赠光禄寺少卿有吴西佚稾
　　【诗话先太傅文恪公两主乡闱辛卯江西则吴西叶公为副丁酉南畿则福清叶公为副皆齐心一契关节不到者南昌彻棘之后叶公游防必俱尝偕过鐡柱观羽士言是许旌阳锁蛟处先公以豫章城筑自灌婴而李白诗有浪动灌婴井浔阳江上风之句辨此井即是滕公遗迹叶公大以为然先公赋五言有云潮生浪亦动疑是灌婴井我言殊怪牒给事黙心领盖纪其事也既而先公掌容台建储之疏公私凡七十上最激切者劾郑国泰一章而定陵不以为忤叶公以争豫教再疏去官进言固有幸不幸也叶氏流芳録二卷载公疏草及门弟子挽诗公之韵语流传特寡留别徐少南一律手书存少南族孙上舍惇复所楮墨漫漶以意补其阙字存之】
　　梁谿留别徐少南
　　直北三千里邮签第一程浑忘相送逺谁道别离轻驿火抽帆宿河氷策马行不知游子梦仍恋阖闾城邢云路【一首】
　　云路字士登安肃人万厯庚辰进士知繁昌汲临汾三县升兵部主事由员外出为河南佥事歴参议副使终按察使
　　西湖竹枝词
　　里湖外湖春水深断桥不断入湖心郎在外湖唱吴曲妾在里湖吟越吟
　　彭梦祖【一首】
　　梦祖字应寿全椒人万厯庚辰进士除户部主事歴员外郎中出知云南府调南康升浙江按察副使进参政致仕有彭应寿集
　　登岱
　　空蒙寳殿俯长天万里中原亦缈然水落山根先入济夜凉斗柄欲捎燕松阴曾湿秦时雨玉防长封汉帝年好借西风为羽翰图成五岳杖头悬
　　车大任【三首】
　　大任字子仁邵阳人万厯庚辰进士除南丰知县歴南礼部郎中出知福州嘉兴二府升浙江按察副使进右参政有囊萤阁草【屠纬真云子仁诗色华而不艳音俊而不靡妙得诗家所赏而不犯诗家所忌足称擅场　陈玉叔云子仁诗有风致而不伤于境有才情而不泥于气和平温厚得古人之遗】
　　【诗话子仁见赏于吴明卿明卿赠之诗曰灵均忼慨追三后太史凭陵陟九疑子仁深自喜也诗颇闲放无局促态】
　　金谿苦雨
　　咫尺金谿道年来几度过邮程千里急乡梦五更多雨色迷芳草风声走浊河泥涂轩冕意去住欲如何
　　送吴求叔还蒲圻
　　我留君且住尽日醉春醪作客修长铗归心慰大刀片帆淮浦逺匹马楚山髙莫负重来约相思梦寐劳
　　与临清武双溪
　　十载相逢漳水滨与君同醉异乡春谁知今日清源道又向天涯别故人
　　袁　年【四首】
　　年字子寿吴县人万厯庚辰进士除南京兵部主事歴员外郎中出知青州府迁江西按察副使转云南参政有观槿斋集
　　【诗话子寿五言虽少精诣不坠胥台家法】
　　白水道中
　　驱车上山巅俯瞰人如蚁及从涧厎行仰观亦同此地位有崇卑所见因乃尔林端宿鸟鸣天际浮云起前村可息肩澄心防防
　　荆江感怀
　　浩浩荆江流要渺望不极风云倏回翔日月自出没势合巫峡通地分吴楚坼岂不称天险中原非所亟吴蜀多英雄交争遂相迫豺虎白昼嘷吞噬安所惜烈士负孤忠震怒天为戚千载垂芳声至今有余赫临流恻怆滋涕泗霑巾帻
　　豫让祠
　　智伯已亡后谁复君父雠伤哉一豫让宁为刺客流恩深国未报形毁心独留成败不足料僇辱非所忧愿为知已殉耻同肉食谋桥下试一击厠中仍再投虀粉志始毕此外庸何求嗟嗟二心人过此良足羞
　　雨宿一云寺
　　蜡屐新晴携尊陟西岭松间聒涛声树杪挂瀑影云起日欲晡雨来山亦防径窄怯笻跻林寒觉衣冷言投方外居因尝雨前茗堂悬灯一粟门拥墨千顷鸣禽写幽泉顿使万虑屏
　　杨于庭【一首】
　　于庭字道行全椒人万厯庚辰进士除濮州知州征授户部员外转兵部郎中有杨道行集
　　赠李修吾转南祠部
　　见説君王已赐环金陵亦在五云间两都争识神仙吏三礼仍居侍从班伏枕乡心悬碣石挂帆秋色照钟山谢公墩上重回首絶代风流尚可攀
　　董嗣成【六首】
　　嗣成字伯念乌程人万厯庚辰进士除礼部主事歴员外郎中建言削籍有青棠集【谢在杭云伯念古选宪章陶谢近体沐浴岑王如藐姑射仙人餐风饮瀣】
　　咏怀
　　髙台多悲风深坻多秋草男子志不伸咄咄萦怀抱盛年不可留谁能常寿考尚平游名山婚嫁苦不早我思采紫芝逍遥以终老
　　湖中夜泊效谢体
　　落日沉逺树寒烟出孤城湖中鸬鷀起沙际蟋蟀鸣社鼓发初响渔灯漾微明遥岑渐以没但见苍烟平空水饶雨色云林散秋声未深宋玉悲良怀逺公盟独步纵遐瞩旷焉寄微情
　　发青阳驿
　　条风啓征涂于迈自旭旦览古舒逺怀解绂谢微绊广衢残雪开遥甸芳荑散逺扬既载敷谷禽亦时啭尚游达者心防狂圣所赞唐风咏山枢感物有余叹
　　严道澈过访不值寄怀
　　河汉光皎皎照我弹鸣琴寂寂感物白露霑我襟弦絶不复调良夜空沉沉抱此孤桐还借以寄知音
　　赋得关山月
　　晚角开金镜清笳落晓钩关河今夕影迢递几人愁瀚海残冬夜平沙古戍楼谁能歌出塞肠断玉京秋
　　渡江
　　揺落长干道凄凉枫叶丹残霞连海尽细雨入江寒楚树帆前没吴山梦里看乡关怅回首长路正漫漫臧懋循【四首】
　　懋循字晋叔长兴人万厯庚辰进士官南京国子监博士有负苞堂诗选
　　【诗话何元朗臧晋叔皆精曲律元朗评施君美幽闺出髙则诚琵琶之上王元美目为好竒之过晋叔谓琵琶梁州序念奴娇序二曲不类则诚口吻当是后人窜入元美大不以为然津津称诩不置晋叔笑曰是恶知所谓幽闺者哉尝从黄州刘延伯借元人杂剧二百五十种又购得杨廉夫仙游梦游侠游防游弹词悉镂板以行序言郑若庸玉玦张伯起红拂等记用类书为传竒屠长卿昙花道白终折无一曲梁伯龙浣纱梅禹金玉合道白终本无一散语均非是且言汪伯玉南曲失之靡徐文长北曲失之鄙惟汤义仍庶几近之而失之疎其持论龂龂不爽诗亦不堕七子之习故虽从元美防游不入四十子之目亦磊落之士也】
　　送茅孝若应举
　　握手离堂夕椒盘与菜盘春风吹逺道游子入长安玉躞装诗轴黄金饰马鞍桂枝行可掇计日为弹冠
　　得吴载伯书却寄
　　昔有三秋雁曾传万里书开缄先涕泪跪读更何如白髪添愁镜黄金罄客居不知相见日还隔几年余
　　望亭夜泊
　　向暝投何所依微识望亭客舟今复至津路昔曾经瑟瑟风吟树离离雁度汀翻令乡思逼数起视明星
　　答汪仲嘉
　　客路经春侣伴稀故乡回首泪霑衣不知若个吹长笛一夜梅花似雪飞
　　章嘉桢【四首】
　　嘉桢字元礼徳清人万厯庚辰进士累官大理寺丞有姑孰集南征集中林草
　　书座右
　　见鹿指成马闻蚁以为牛明乃戒独任聪亦何深求谷风方习习草萎万木秋瞻彼江汉波鳞甲鲜安流我爱曹平阳醇酒以忘忧
　　三湖【丹阳石臼固城】
　　水落三湖漘洲渚若阡陌水至三湖连弥天浩浩白怒涛漂田庐惊风断塍埒岂无赪霞照覩之惨胷臆亦有莲与芰不充饥者食民力疲隄工民命寄河伯湛酤湖之阴精禋冀昭假
　　齐云山下溪行
　　白岳朝真罢乗桴下小溪急湍清见厎芳草踏成蹊傍树山楼出眠鸥浦溆低不须歌越调落日到城西
　　劝农
　　溪边千嶂朝含雨竹杪一鸠午唤晴云漏日明油壁暖吏人打鼓劝春耕
　　张　恒【十三首】
　　恒字伯常苏州嘉定人万厯庚辰进士知茶陵兴国二州入为刑部员外郎出知饶州府再知建昌歴按察副使升太常少卿有明志稾【诗话伯常自序其诗谓语不必工意不必逺古不必合今不必离生不必名没不必传聊明吾志而已矣又曰譬诸候至而物鸣若有使之而不能已者以写其优柔憺荡之思数语非知诗者莫能言也宜其古风磊落近体亦安详比于同邑四先生似觉挺抜】
　　合欢诗
　　庭前双琼树嘉实何离离凤皇忽来巢载鸣复载飞鸟常比其翼树亦连其枝宛若夫与妇燕尔良亦宜绸缪结深心嬿婉要终期登楼操瑟琴音响一何谐人生在志合岂必及宴私和徳家乃昌泰交亦若斯
　　百感诗【六首】
　　渚鸿不登木蓼虫不集芥物性宁可移足已复何待处卑夷即适茹苦习亦快鲁享爰居悲衞轩野鹤骇藿食而衡栖自顾亦云太处身勿蕲髙但置风尘外
　　射干生山头挺干故不长丛兰发涧底随时播幽香髙下殊所托物性自有常富贵多疵辱贫贱愉且康负乗为寇媒考槃古所臧素心茍无瑕跧伏道弥光
　　富贵世所希不如贱与贫得防在须防转盼殊戚欣居卑无陨坠处约离垢纷赐宪既异轨管华岂同伦丘园有余贲抗志罔不伸扬衡阅世俗营营多僇民
　　肃后秉睿哲于赫振干刚永嘉既爰立宻勿谟孔良言念抚镇臣缙绅杂貂珰一朝决宸衷峻此阍寺防悉令还埽除无使秽封疆厥谋贻神孙昭然垂典常猛虎入柙中纵之骋康庄祖武近可绳圣心应不忘
　　青蝇何营营趋利百其孔采榷徧山海方舆为之动妖狐导猛虎城市日接踵帑金髙于山源竭川流壅大决谁为防哲士心独恐尽吸羣民脂蒿目悲林总涣居宁可期满覆胡弗悚
　　宣圣昔恶佞末俗佞乃尊小佞佞以言大佞佞以文富贵止好防工拙不复分防生屏幛防死媚丘坟称引岂不工清论淆且棼裒之费缃帙曷若烈火焚
　　仲夏偕阮步文孙子极游麻姑山
　　良游信多幸申约晨忽霁采真实天假选胜情亦鋭攀陟凌烟空云霞生衣袂古坛隠松间红泉响天际旷焉见田畴知否有井税已觉鸡犬殊时闻鹳鹤唳神仙何悠悠人代倏云逝千秋不可知遐览有深契暮野烟霏霏宵岩星暳暳幽讨惬予怀世縁脱如篲
　　步文子极偕游从姑
　　峩峩灵峯石双拆若初判凿磴才受趾陟崖迥迫面钟磬出云端杖屦入天半眷此清和月万象俱葱蒨日晃揺沙金林疎出江练蜿蜒围暮岭森错分晴甸军山耸孤髻麻瀑飞一线俯视何苍茫俄顷岚光变古今杳相接登览时哲换嘉防洽懽悰长怀托文翰
　　荆州
　　迢递长征客徘徊故郢墟风烟平野濶沙月大江虚峡近啼猨切天寒落雁疎萧萧荒草遍惆怅楚宫余
　　忆槎上旧居
　　千古浮槎处吾庐乃在兹云沙重护宅潮汐宛通池野鸟啼花径渔人唱竹枝白衣诸故老伏腊互传卮
　　喜雨
　　赤魃骄何甚辛勤父老情民惟依稼穑身可代牺牲雨应迎龙至雷和赛鼓鸣自非天泽徧何以谢苍生
　　凉州词
　　垆头酒熟葡萄香马足春深苜蓿长醉听古来横吹曲雄心一片在西凉
　　张　萱【六首】
　　萱字孟竒博罗人万厯壬午举人授殿阁中书歴户部郎中有西园全集
　　【诗话孟竒熟于典故周见洽闻著书颇多其在西清重编文渊阁书目具载卷帙补前人之阙漏惜乎香防所存已失其什九矣】
　　茱茰湾怀古
　　茱茰湾头芦荻花秋风髙日蒸红霞夜深打鼓负盐去潮平轧轧鸣归艖竹西歌吹杳何许垂杨两岸黯不语一声江笛叫江楼划断寒云不知处
　　邗沟怀古
　　不尽邗沟水微茫日夜流潮连扬子渡烟接海门秋树影浮荒堞蝉声到客舟兴亡无限意落木共悠悠
　　过亡友韩伯举故居
　　主鬯依难弟遗文起后人一生唯好客到死不言贫门巷浑如昨池台倏已新青山空满地痛絶未埋身
　　赠冯慕冈华省衷何玉岘南还
　　往事诚颠覆今皇自圣明孤臣濒万死中诏赐余生司马能逃腐羊正待烹已闻干象纬不用借公卿
　　自广济至瀫水
　　峭帆斜日挂危樯叠鼓呼风亦太忙却听舟人话潮信欲乗新月泛钱唐
　　渔
　　篱隄时筑亦时崩野水曾侵竹几层一任渔郎竹根宿夜归犹得借渔灯
　　何三畏【二首】
　　三畏字士抑松江华亭人万厯壬午中顺天乡试选授绍舆推官有芝园居庐集凤山拜石堂稾【陶周望云士抑诗备诸体不尃一家　唐元征云士抑扬扢风雅有余蕴综叙古今有余采辨晰名理有余味　董思白云士抑居庐诗如哀螀劳雁使人闻而泣下】
　　赠苏尔宣卜居吴门
　　金阊南市北市虎阜前山后山天色不风不雨先生独往独还
　　金山寺口占示徐泽夫兼寄诸友【先是泽夫北行余同友人饯席至是乃同发】
　　金山顶上三竿日子江头一度春记得故乡同送别如今也别故乡人
　　来知徳【二首】
　　知徳字矣鲜梁山人万厯壬午举人以荐授翰林待诏有釡山诗集
　　【诗话待诏歌鹿鸣诸书不详年嵗询之蜀人言是嘉靖中而黄征君俞邰分撰明史艺文志注云万厯壬午或有所据姑从之俟再考相传待诏隠万县之求溪二十九年注易始就今其书盛行而诗非专务易义亦非创获盖僻在一隅罕见羣儒之论述此自信之过遂蔑视诸先辈耳】
　　春风辞【二首】
　　春风起兮花残有美人兮江干三年不见兮路漫漫逺莫赠兮木难嵗峥嵘兮将暮心惆怅而难言及荣华之未落曷不骖夫翠鸾使我执手兮盘桓
　　春风起兮花落有美人兮江阁三年不见兮路渺漠逺莫致兮金错日窅窅兮下山竹纷纷兮解箨及青春之未徂曷不跨夫黄鹄使我并坐兮偕乐









　　明诗综卷五十八
　　钦定四库全书
　　明诗综卷五十九
　　翰林院检讨朱彞尊编
　　朱国祚【五十八首】
　　先公字兆隆号养淳秀水人以太医院籍补顺天府学生万厯壬午中乡试明年癸未赐进士第一人除翰林院修撰知起居注己丑充防试同考官辛卯典试江西歴司经局洗马迁谕徳丁酉典试应天进右庶子戊戌以礼部右侍郎兼翰林院侍读学士摄礼部尚书事壬寅转吏部右侍郎引疾归光宗即位起南京礼部尚书是年命入东阁加太子太保进文渊阁壬戌主防试防以户部尚书兼武英殿大学士加少傅回籍卒赠太傅諡文恪有介石斋集【曹洁躬云吾乡钜公若吕文懿项襄毅屠康僖朱文恪俱研心风雅而不与作者争名文恪诗尤婉秀轩轩霞举一无俗尘望而知其品之清也　朱朗诣云先大父文懿公尝过秀水文恪不出迎既升堂先公意不怿询之则文恪袍带留质库方令人取之叹息不置其清介如是诗亦非肉食人语正如氷荷在壑冷香袭人　陆丽京云易称知几诗咏明哲朱文恪足当之闻利玛窦进异物公曰此辈小智足以惑人将来必有助之更厯法者景陵诗派初行公览之惊曰安得此亡国之音吾不忍见之也知几其神乎　俞右吉云太傅清而能容质而有大体忠着三朝无事不可为后世法即以诗论自抒性情不事沿袭诸体俱合不失正始之音　钟广汉云文恪处门户纷争之日中立不倚人所难能建储事公私疏七十上其劾郑国泰云本朝外戚不与政事册立非国泰所宜言可云犯顔强誎不畏彊御矣而吴人有先拨志始一编没而不书则以公名不列东林之籍也尚得谓公非公是乎公与福清同年入翰苑同典试南畿晚嵗同心辅政闻福清初告归中涂絶不防客独过公谭防三日然后行公赠诗有拙免书钩党衰犹话典坟公盖自安于无咎无誉矣公初不以诗名而同时浙右诸公未有过焉者　缪天自云定陵中嵗吾乡朱文恪公叶与临朐冯文敏同被命入阁将宣麻矣沈阁老蛟门以宻揭止之遂以少宰归田箯车栗杖偕同里郁伯承游天台雁荡诸山吟咏不辍其诗率写胸臆未尝摹仿前人惜其集未刋行为乡曲一老儒涂窜朱墨混淆难辨失其真矣】
　　雩祷篇
　　朱鸟协上序苍龙啓佳辰我后隆祀礼羣生洁明禋绀筵罗彩旞瑶图吐文茵云歌逐清汉凤管彻苍旻兰羞既云荐精诚亦已伸灵液以时叙而康亿兆人
　　同叶给谏过铁柱观【有序】
　　南昌铁柱观相传为晋旌阳令许逊鎻蛟处按唐李白诗云浪动灌婴井浔阳江上风豫章城灌婴所筑疑此即灌婴井也万厯辛卯九月予与叶给事典江西乡试毕偕游是观览其遗迹证以李诗给事然予言爰赋诗十二韵以纪其事
　　微澜逺通江水黑照无影谁鎻防尾蛟缭以千丈绠神州八柱外于此得堑穽地户辟赵尊真灵位陶景人言母支祁神禹昔钳颈要当去民患不在逺方屏冻铁断绣花终古但严冷九派浔阳流有时风力猛潮生浪亦动疑是灌婴井比于渴马厓术可验穅防我言殊怪牒给事默心领请诵白也诗可以发深省
　　九日饮涵虚阁和叶进卿作
　　杰阁峙层霄来游屏郁怏晴临山霭逼逺见宫云敞天气日以清江光一何爽□□雁鸣泛泛寒潮长登髙循令序胜引属吾党甄藻协夙心爨桐得新赏丝餻乍出榼细菊且浮醠席移鸟迁树坐久月承幌一唱白雪音滋我丹霞想
　　苏州送君舆侄赴试北上
　　驾言劳舟发送尔出金阊游子将何之行行入帝乡帝乡日已近佳气逾苍苍俯视碧水流仰看浮云翔情随水偕逺意逐云俱长重宝抱璠璵殊材堪栋梁努力献文赋伫听声名扬
　　天台道中同郁伯承赋
　　游目览层峯携手攀髙岭举步若登天畏涂复顾影乔柯耸白云深壑陷丹井落日犹半规山色已先暝但愁寒虎嘷不嫌老鹤警忽闻下方钟顿使千虑屏安得百丈厓缒以两修绠
　　天台
　　人言天台髙四万八千丈中有瀑布泉飞流众山响多少采药人石梁不得上我思斸寿藤削作过头杖拄上最髙峰云中一拊掌【俞右吉云王献之能为一笔书陆探微能为一笔画郭恕先能为一笔风筝图此诗虽五十言一气融贯即谓之一笔也可】
　　石鼓歌
　　桥门左右猎碣十形如古础相排连洼中或与虀臼似抱质可敌瑶琨坚传闻书自太史籀比于大篆尤瑰姸其辞典奥俪二雅仿佛吉日车攻篇周京遗制众所信疑义莫定文成宣纷纶虽滋翟郑议审视终异秦斤权下逮宇文岂能尔荠堂所见毋乃偏呜呼神物不易覩三代旧迹稀流传巫咸告辞熊相诅裕陵宝惜今弃捐比干铭折衞州壤穆满书徙坛山巅防稽窆石字茫昧岣嵝秘迹文纠纒掎摭非乏好竒士千捜万索无真诠讵若石鼓离复合陈仓入汴还留燕氊包席裹槖驼背尘蒙露濯爪牛涎置诸太学始皇庆于今又歴二百年深檐五丈宻盖护不受长雨阑风颠我来摩挲辄终日证以郭薛施潘笺凝思斵桐来自蜀叩之定有声渊渊文残非因硬黄搨划缺反撼钩金填长廊无人起题壁回视落景棠棃悬
　　少年行
　　长安少年意气豪雕鞍宝骑金错刀呼卢百万等土壤报雠一死轻鸿毛自言生为游侠子愿输肝胆酬知已此时未遇平原君且学鬬鸡都市里朝游紫陌黄金隄暮宿琼楼桃李蹊探九直向杜陵北挟弹频过渭水西一闻边警还投袂转战前收漠南地介子身封万户侯嫖姚家赐千金第
　　琐里行
　　海外大九州一稃一粟岛屿浮是何琐里国治厯知春秋髹槃验一线鍼将子午求曾未识中夏帆从何处收虬须鹘眼防其面海舶初来寄江甸巧将制器媚中涓自鸣钟献黄金殿吾思厯象由羲和纵有嵗差良不多岂容小邦定正朔倒置列宿成愆讹古来明王异物恒不贵逺人留之甚无谓况乎天官有禁秘不传母俾此辈紊我灵台篇
　　雪
　　夜来千里雪晓起徧长安转觉西山近宜从上苑看河氷难渡马野艇尽投竿最苦东征士关门击柝寒
　　经宁庶人废苑和叶给谏韵
　　吴濞何知反刘安但自尊鱼盐时不利鸡犬尔焉存俘已儒臣获军犹镇国屯白头遗父老尚説献王孙
　　瀛洲亭新池
　　夺玉燕山石疏泉太液流采桑传自李凿井旧闻刘【谓李文正刘文安也】浴鸟牵萍起纤鳞拨荇游相看无限意落日且淹留
　　杜门
　　杜门甘寂寞无事独登台白日旦复旦浮云开未开几闻鸠化眼孰借鸩为媒只合还山梦轻帆一舸回同周公瑕屠纬真俞羡长石湖玩月分赋得天字
　　今夜清秋月江桥一串悬树深潜滴露水濶不分天满载官防酒听弹商女弦薄寒风渐主客未回船
　　初夏过沈纯甫穆湖村舍
　　逐臣归岭外近住穆湖村油菜齐抽甲珠藤不露根漉汤猫竹笋下酒鸭馄饨满箧新诗卷曾无谏草存
　　新昌石佛寺
　　石佛何年寺空山丽相存一音不可説两足此为尊云起长迷路厓倾自作门箯舆下坡暝回首月明村
　　雨夜
　　黯黯浮云色萧萧急雨声人难今夜睡天虑此时倾茅屋牀牀漏菱池曲曲平愁心如曷旦不避暗风鸣叶进卿出都访予里第话旧三日临行景徳寺饯别【三首】
　　自我辞京阙公今亦避贤一舟旋泛宅万事且归田西日云仍蔽东溟海未填无由慰朝野把酒强陶然烧尾偕通籍扬眉共校文由来真臭味相逐比龙云拙免书钩党衰犹话典坟相留三日醉离袂忍轻分景徳前朝寺经过路旧谙到门三贝墖负郭一龙潭别思花重驿离筵酒半酣平泉新草木须满道山南
　　金铭寺访秋潭上人
　　不逺金铭寺支公旧法堂鸱夷范蠡宅桯史岳珂坊过雨花盈砌抽梢竹覆墙由来方外社主客意都忘
　　湖上
　　峯头宝所墖湖上水仙王芳草年年緑风荷岸岸香靸鞵细雨对酒易斜阳不计重门逺皮上小航
　　繇桐庐经钓台下作
　　药草仙人録星文钓客槎祠开髙下屋江溜浅深沙緑树緜蛮鸟丹崖踯躅花谁歌竹如意怀古一长嗟
　　万寿寺
　　贝叶三车少华钟万石余声仍到长乐地合置精庐潇洒人王界庄严学士书秋来霜落后流响更何如
　　闻蝉
　　燕台歇雨荐凉飔吹送蝉声满御墀清影不教尘外见长吟先入禁中知上林气暖枝堪托仙掌秋髙露复滋抚罢五弦听渐逺空庭疎树午阴垂
　　西山谒景皇帝陵
　　戾园凄断白杨风黄瓦今看天寿同北狩岂无通问使南城专赏夺门功若教守土盟城下安得蒙尘返域中多少谏臣司耳目昌言翻赖校官忠【追复景皇帝諡号由荆门州儒学训导髙瑶上疏言之】
　　恭谒孝陵同叶进卿赋
　　夹道山松间石楠遥瞻暖翠锁浮岚灵龟玉殿十飞九【孝陵开穴时中有玉龟十其九飞去一存享殿】驯鹿银牌寸有三【钟山鹿千百为羣有悬银牌者髙帝时所畜牌约三寸】第少丰碑撰方练【陵无建文年碑】悔多奸党示胡蓝【胡惟庸蓝玉之狱髙皇暴其罪有昭示奸党録文皇帝后以目建文诸臣】五云纵护昌平岭佳气须知兆自南
　　孝陵感革除事同叶进卿作
　　四年万事革除休逊国遗踪何处求事去金川门不闭心惊王殿火初收空余灵谷松千树谁见文孙土一丘未必西南到天末魂归终傍孝陵游
　　徐五修招游九峯三泖之胜晩过斜塘赋此
　　月落风微何处钟斜塘岸岸柳惺忪疎星数防布棊局宿鸟一羣冲钓潮水渐生黄歇浦野花齐放陆机茸故人拟赠丹砂诀商榷栖山第几重
　　天台道中
　　落月林梢一鹊飞赤城霞已照征衣水清几曾鹅鸭閙屋小也有松筠围白葛花香眠鹿起胡麻饭熟行人稀当年刘阮本俗物到此何心苦忆归
　　自北雁荡逾南雁荡观龙湫瀑布作
　　灵域岧嶤隠不知中藏七十二峯竒披衣正在烟深处到面初无雨歇时谢客未曾经蜡屐贯休已后少题诗洞天只恨流传晚莫覩虫书鸟篆碑
　　谒定陵有感述
　　乞归自放潞河船息偃江湖二十年往事句胪成梦寐重来弓劒莫攀縁要知孝为慈闱尽谁道恩从贵戚偏犹记南宫封事入听言终似转圜然【自注国柞因请册立东宫劾及郑国泰先帝不之罪终如所请】
　　恭谒庆陵作【二首】
　　讲幄频趋鹤籞深重来就日惨棠阴十年始受东朝册一月真倾下土心视榷尽收中使节披沙罢采丱人金最愁日厯书难既龙去乌号涕不禁
　　枚卜才宣三殿麻深宫遽晏五云车翠微色映长陵树金粟堆开景帝洼北去重关遮鸟道西来一水抱龙沙白浮村下园官近未夏雕盘已荐
　　颁厯恭纪
　　阊门开晓日玉律下云边一纪逢羲驭千秋卜汉年灵台占气早上苑得春偏瑞霭含蓂荚懽呼杂管弦三辰传夏令万国戴尧天欲进升平颂惭无白雪篇
　　太学释奠同郭美命行分献礼毕周览桥门石鼓归途成二十韵
　　上丁迟日丽咸秩辟雍先释奠周官礼安歌鲁国弦质明期敢后分献典宜防宿鸟初离树残星尚在天百夫趋陛防万舞列宫悬次第陈牺象从容执豆笾班居元老次位近素王偏十子升堂旧千春配享焉循阶登降数荐帛节文全小大从于迈东西互折旋黄流才灌地朱燎已生烟毕奏咸和曲徐收广殿筵更衣辞鹭序散胙得羊肩坦步桥门外偕行猎碣边形模度科臼嵗月昧成宣已免风霜剥无愁钟簴迁四诗虽絓漏终古自流传坐久趖松日归来并杏鞯协恭良不易同调最相怜好琢燕山石题名庙学壖
　　西勾桥口占
　　东雉村边水西沟桥下流濯缨人不至处处浴沙鸥
　　裂帛湖上作
　　水净一匹练山围六扇屏春风才几日药甲已先青
　　即景
　　秋风靡靡吹舟入芦花里相呼隔岸人声堕半江水
　　逢破瓢道人吴少君
　　山人爱一瓢时时负肩背贻我巨胜花来自白羊队
　　东鲁道上作
　　汶水又一曲龟山知几重从今氷上渡应少赤狐踪
　　东朝侍直【二首】
　　殿庭香霭接云平一道炉函夹陛行肃肃讲臣齐鹄立金莲影里唤先生
　　东华疎雨净雰埃夺玉阶平埽碧苔犹恐侍臣侵履湿宣从殿侧左边来
　　晚过天宁寺
　　郭外秋山百里晴日斜深院晚凉生十三层墖半扉影一鸟不来风铎鸣
　　题白云观
　　一言止杀古人难多少逋臣借尔安辛苦捐躯文信国得归也拟着黄冠
　　夜泊净业寺
　　僧楼佛火漾空潭李广桥低积水含一夜朔风喧树杪蓟门飞雨遍城南
　　西山湖上
　　芍药阑边花气收鸬鷀谷口断云浮倦游爱説江乡事先试西湖一叶舟
　　卧佛寺
　　人传兰若春三月花比青弥陀院多惆怅芳时来独后但闻风叶响桫罗
　　碧云寺
　　银牓髙悬宝地賖游人只爱寺前花不知贾舶征求尽旧鬼年年哭潞沙
　　秋入香山寺
　　山半松门度石梁流泉决决响僧廊置身着色屏风里棃叶新红柿子黄
　　洪光寺
　　石门几曲转丹梯圆殿僧同怖鸽栖指防游人下山路酒旗风飐夕阳西
　　夜宿鲍家寺
　　青豆房低结构牢长松静夜卷秋涛分明一枕谿亭雨睡起不知山月髙
　　中峯晩望
　　中官丙舍即花宫松柏林前梵磬风试上精庐髙处望楼台金碧夕阳中
　　摩诃庵观杏花作
　　摩诃庵外袖吟鞭繁杏春开十里田曾与村翁旧相识看花不费酒家钱【吴巨手云元时杏花齐化门外最繁东岳庙石台羣公赋诗张防传为盛事葛逻禄易之诗云上东门外杏花开千树红云绕石台最忆奎章虞阁老白头骑马看花来至明城东花事衰郊西渐盛万厯后摩诃庵杏花多至千株吾乡朱太傅养淳诗云云承平之日翰苑风流后先一致也】
　　秘魔厓
　　秘魔厓仄藓文斑千载卢师去不还遗有澄潭二龙子日斜归处雨连山
　　山墙围作化人城榆栁隂浓信客行始信精庐风日好秋深犹緑壮丹坪
　　刘应秋【一首】
　　应秋字士和吉水人万厯癸未赐进士第三授编修迁南京国子司业防以右春坊右中允管司业事充日讲官升洗马歴谕徳庶子以国子监祭酒致仕赠礼部侍郎諡文节有刘大司成集【邹尔曕云公诗文雍容舒徐出入韩欧间】
　　【诗话文节儒臣非有言责而上书请东朝冠昏劾首辅弹中枢可谓古之遗直已其言有云近代论相多取诸词林词林雍容雅度一切龌龊猥琐曽不关其虑博而习于故静而彻于几能以事外之身策事成败则惟词林胜矣寥寥数言其占地步不浅诗非所务无戾雅音】
　　送林仰晋谪茶陵
　　夕郎抗疏出金扉万里衡阳一雁飞世路何年迁客少圣朝今日谏书稀黄陵雨暗连青草岳麓云深湿翠微千载汨罗人不见寂寥心事更谁依
　　叶向髙【四首】
　　向髙字进卿福清人万厯癸未进士选庶吉士授编修歴官坊局南吏部侍郎召为礼部尚书入直东阁以少傅予告再召为少师兼太子太师吏部尚书中极殿大学士卒赠太师諡文忠有苍霞草
　　【诗话东林诸子奉福清为伦魁沙汰江河和调水火海内服其公忠归田之日蕴借风流衔左相之洼尊赌东山之棊墅诗品在山林阁之间诸体皆具】
　　渡江即事
　　无嗟风土异已自邈关河村舍人烟少旗亭酒幔多春寒芳草歇天濶断鸿过长路方兹始微名奈若何
　　送林客部南归
　　几年共逐帝京尘此日那堪别恨新画省风流传谏草黄扉事业媿丝纶故园载酒宜清昼客路听莺属暮春君到里门应北望长安犹有未归人
　　出关别江仲鱼
　　心知惆怅对离觞一望邮亭十里长自与江郎黯然别马头春草是他乡
　　题赵子昻明妃出塞图
　　三千粉黛泣长门嫁得单于亦主恩貌取红顔无限恨集贤学士宋王孙
　　周应賔【一首】
　　应賔字嘉甫鄞县人万厯癸未进士改庶吉士除编修累官礼部尚书掌詹事加太子太保回籍卒諡文穆有月湖草
　　去妇词
　　故人昨日新新人明日故同是机中人何必问缣素岳元声【一首】
　　元声字之初嘉兴人万厯癸未进士除旌徳知县改大名府教授转国子监博士进监丞升工部主事厯员外郎中疏论首辅夺情落职起南京光禄少卿转太常少卿再转南太仆卿迁南兵部右侍郎进左侍郎有潜初子集
　　【诗话侍郎立朝侃侃不阿里居有不平事弗避嫌怨力排众议以归于正所谓乡先生没而可祭于社者集中韵语罕存寄弟一律曽以题扇者盖本岑嘉州娇歌急管杂清丝之作后骖鸾録暨公集均失载殆不知者嫌其失黏而删去之也】
　　寄仲弟庆逺守尔律
　　梅花花信春应早杨柳柳州种定曾天边白雨愁卑湿瘴后黄茅苦郁蒸秋风小鸟供行馔暗壑修蛇挂古藤骖鸾续録闻初就可似吴船范致能
　　申用懋【一首】
　　用懋字敬中长洲人万厯癸未进士除刑部主事改补兵部歴员外郎中迁太仆少卿再迁南京太常卿以右副都御史巡抚顺天进尚书
　　蓟门归舆
　　山河百二拥宸居亭障三千衞直庐要害直须勤版筑军屯好在理耰耡【时议开复滦东漕河】东巡直据莵塞北望频传白羽书自媿酬恩犹未得空留车马赋归与
　　姜应麟【一首】
　　应麟字子文慈谿人万厯癸未进士改庶吉士授户科给事中以建言谪广昌典史迁余干知县补龙溪起太仆少卿赠太常卿
　　秋怀
　　廿年投老此山丘倚杖闲看水独流万树秋声连断峡一天凉雨过层楼因题枫叶开诗卷为访芦花上钓舟日静衡门无剥啄忘机惟得伴沙鸥
　　邹徳溥【一首】
　　徳溥字汝光安福人万厯癸未进士改庶吉士授编修歴中允洗马卒于家以讲官谕祭有雪山草匍匐吟
　　雨霁闻蝉
　　西山一望隔帘栊柳暗花明御苑东断续蝉声听不尽夕阳人立小亭中
　　王　荁【一首】
　　荁字季孺慈溪人万厯癸未进士改庶吉士授编修
　　题青牛出关图
　　柱下藏名久知希未足论知荣翻守辱体物必归根一望真人气应占大道存若为关令尹乞得五千言徐应聘【一首】
　　应聘字伯衡昆山人万厯癸未进士改庶吉士授检讨歴大仆少卿
　　瀛洲亭对雨
　　秘阁清宵近兰泉曲沼开宿烟生暮雨新水长秋苔地向蓬莱接波分太液来凭轩多爽气疑在白云隈于若瀛【九首】
　　若瀛字子步济宁衞人万厯癸未进士除户部主事歴官右佥都御史巡抚陜西赠右副都御史有弗告堂集【叶进卿云文若诗泠然超诣不袭世人片语而情景婉至迹象可防　王则之云文若近体清旷秀倩出入开元大厯之间　焦弱侯云念东诗不激而高不刻而工隽永藏于温醇纤秾寓之雅澹所称治世之音非邪】
　　【诗话念东诗格未超然不屑作輭熟语】
　　宿唐洞寺
　　野寺大道防短垣倚云峤舍策叩禅关平芜恣延眺暝色还荒径明灭寒原烧篝灯坐幽室皎月来相照未税尘鞅劳已窥静者妙夜半风鸣条不减苏门啸
　　晚投清江浦
　　淮水吞江浦孤帆晚复开树移沙岸转波逆海潮回人语迎村杂渔灯拂櫂来系舟犹未稳寒漏已频催
　　髙邮湖
　　髙邮初挂席波起荡湖村逺水浮天白孤城过雨昏柳条依岸断鸥鸟向人翻破屋稀烟火滔滔销客魂
　　再过清凉寺
　　再入清凉寺髙台览旧都金陵犹王气石壁自雄图宻树依城合澄江入雨无六朝人事改瞻眺独踟蹰
　　雨宿潼关
　　明灯虚馆凄清夜细雨萧萧乱客肠秋入关门悲鼓角年来驿路老星霜家临济水菰芦白垅接南山黍谷黄千里故园愁阻絶梦还京国亦他乡【时寄家京邸】
　　寄隠阁春兴
　　小阁逶迤近水渠萧条不让野人居惟将药裹供多病不为花飞忆敝庐懒散江边清梦穏交游天上故人疎亦知衰晚甘沦弃世事浮云任卷舒
　　舟中杂兴
　　两岸山相似舟移曲不妨回看京口尽落照下丹阳
　　清泉寺
　　满谷西风椒叶稀穿林片片冻云飞荒原车马应无数闲杀山僧坐翠微
　　金陵春
　　晴云晓压石城孤江树江烟淡欲无南雪未消灵谷寺东风先绿莫愁湖
　　徐学聚【一首】
　　学聚字敬舆兰谿人万厯癸未进士除浮梁知县调吉水擢礼科给事中出为山东提学副使歴福建布政使防以右佥都御史巡抚福建赠副都御史【阮霞屿云敬舆诗文自出机轴为艺林推尚】
　　【诗话正以前实録储秘馆荐绅罕得寓目此祝希哲九朝野记徐昌谷翦胜纪闻等书多齐东野人之语自华亭在政府抄有副本弇州见之故史料始得其实敬舆国朝典彚一编亦从实録采摭者也诗亦尚声格惜所传不多】
　　夜宿日观峯禅房
　　岱宗面面削芙蓉时有卿云出汉封杖屦中天干象纬风烟下界起蛟龙河流旧绕沧溟逺练影斜悬紫翠重夜半石牀天籁发梦中错认景阳钟
　　来三聘【二首】
　　三聘字任卿萧山人万厯癸未进士除黄梅知县调合肥入为兵部主事歴官江西右布政使有祠部南舟豫章蜀游东游南华等稾【于念东云任卿诗格律严整而一种恬淡之气不减陶家风致】
　　豫章夜雨
　　一月余寒在髙斋听雨眠夜愁牵往事春梦入芳年才拙官何补家贫俸未捐遥怜镜湖水重负杏花天
　　解闷
　　春风吹暖百花新院麴香浮竹叶春今日酒今日醉一年花老一年人浩歌聊借莺为管醉卧何妨草作茵髙兴未阑天欲暮携壶带月问西邻
　　何出光【一首】
　　出光字兆文扶沟人万厯癸未进士除曲沃知县擢贵州道御史外转太原知府京察谪宁州判官迁知乐陵完县
　　次获鹿简井陉顾兵宪
　　孤城万古控幽燕乔木残碑不记年路入井陉分赵晋天开畿甸拥山川土门故傍封龙窟石邑犹存白鹿泉西北议和非上策使君此地好筹边
　　王时济【一首】
　　时济字道甫稷山人万厯癸未进士除户部主事歴郎中终衞辉知府
　　登髙丘
　　清林人迹稀我来何所翫坐看岭上云天风莫吹断虞淳熙【一首】
　　淳熙字澹然钱塘人万厯癸未进士授兵部职方主事迁主客员外郎改稽勲郎罢去有徳园集
　　景泰洼
　　合沓众山转鸿沟界危冈贞松心不移偃盖覆神堂欲蜕龙为鱼千古以慨慷土木骨纵横魂来闗塞长君王奠鼇足太史筮苞桑宗庙救伦丧朱火寒有光迎驾谊何笃覆辙戒难忘岂无延陵心重为亡国伤宫门一以夺羡门竟迷方碧瓦易黄屋蓬颗西山傍杜宇啼旧痕织鸟集野棠坤维幸勿絶一洼得新藏云表扶九宫何必厰隂房碧血障边尘芊芊白草芳迢遥西湖畔少保墓道荒君臣祀一体千里同白杨髙睇歌大招涕泗洒衣裳
　　茅国缙【一首】
　　国缙字荐卿归安人万厯癸未进士除章丘知县入为广东道御史谪知浙川迁南工部主事歴郎中有菽园诗草
　　过白门酬拙之赠别
　　孤帆渺渺指江汀飞尽杨花柳尚青此去不堪频北望愁边风雨满新亭
　　庄履朋【一首】
　　履朋字中益晋江人万厯癸未进士官户部主事
　　别林尉
　　桑梓勤吾念凭君破寂寥自今花下吏日折道傍腰象郡风烟隔龙城瘴气消行春聊佐令亦足采歌謡张寿朋【三首】
　　寿朋字冲和号西江南城人万厯癸未进士除刑部主事谪泰安州同知终庐州府通判有深息窝集
　　狂歌
　　夷门老侯生刎颈送公子此义岂不髙感人安用死毛薛亦风流讽言何婉美信陵赖相成归国见终始身隠世随弃无复关人理悲哉豪侠流大道所不齿
　　西湖憩胡氏亭
　　中庭遥相望斗室更临水云有卖药人十年身已死柴扉苦长扃我到为之啓鸟迹半幽牕蛛丝横断几花残没阶前竹乱生屋里村妇持帚来埽除亦堪喜破檐补荻帘新火烧枫子可以坐老狂开尊炙枯鲤夕阳何处归大醉且闲止
　　翠屏房
　　江渔钓罢无市野寺残僧似村鉏圃须留行路爱山莫掩柴门
　　汤显祖【九首】
　　显祖字义仍临川人万厯癸未进士除南太常博士迁南礼部主事谪徐闻典史量移知遂昌县有玉茗堂集
　　【诗话义仍填词妙絶一时语虽斩新源实出于关马郑白其牡丹亭曲本尤极情挚人或劝之讲学笑答曰诸公所讲者性仆所言者情也世或相传云刺昙阳子而作然太仓相君寔先令家乐演之且云吾老年人近颇为此曲惆怅假令人言可信相君虽盛徳有容必不反演之于家也当日娄江女子俞二娘酷嗜其词断肠而死故义仍作诗哀之云画烛揺金阁真珠泣绣牕如何伤此曲偏只在娄江又七夕答友诗云玉茗堂开春翠屏新词传唱牡丹亭伤心拍遍无人防自掐檀痕教小伶其后又续成紫箫残本身后为仲子开逺焚弃诗终牵率非其所长】
　　宿浴日亭因出小浪望海
　　为郎傍星纪江湖常久居倏忽过南海片帆挂扶胥隠隠岸门青杳杳天池虚培塿澹凌歴气脉流纡徐潮回小洲渚龙鳞勒沟渠于中藏小舟其外悬日车云影苍梧来咸池相卷舒孟冬犹星河淡月沾人裾阴阳荡挥霍精色隠踟蹰濯足章丘余沐髪扶桑初涛辉临侑盘若木鲜芙蕖西顾连崦嵫东眺极扶余小浪亦莞尔大波始愁予防舶自吞吐楼橹成烟墟飞金出荧火明珠落鲸鱼吾生非贾胡万里握灵糈晻霭罗浮外传闻仙所庐玉树如冬青瑶芝若栟榈阳鸟不日浴昼夜更扶舆丹穴亦不炎好风常相嘘白水月之津一饮饥渴除徐问汝仙尉去此将焉如
　　达奚司空立南海王庙门外
　　司空暹罗人面手黑如漆华风一来觐登观稍游逸戏向扶胥口树两波罗宻欲表身后竒愿此得成实树毕顾归舟冥然忽相失虎门亦不逺决撇去何疾身家隔胡汉孤生长此毕犹复盼舟影左手翳西日嗔胷带中裂防咙气喷溢立死不肯僵目如望家室塑手一何似光景时时出墟人递香火阴风吹崒嵂上有南海王长此波臣秩幽情自相附游魂知几驿至今波罗树依依两蒙宻波声林影外檐廊暝萧瑟
　　丽水风雨下船棘口有怀
　　石城双水门落日逺江介春潮风雨飞暮寒洲渚带流云苍翠里绪风箫鼓外分披悟曾裂合沓迷新届宿雾缅余丘生洲隠遥派地脉有亏成物色故明昧曲折神易伤幽清境难防江花莞流放岸草凄行迈不见林中人自抚孤琴对
　　送杨安入太原军
　　星使三河外春王二月初风云临上党花鸟入昭余关近笳声急川遥骑影虚世途君自见长啸欲何如
　　偶成
　　雁影金河尽梅花玉管催江南望春色独上鳯皇台
　　浪石滩
　　潮湿浈阳暮风鸣浪石寒鸬鷀飞不起横过钓丝滩
　　恩平中火
　　海气层云尽山烟逺烧浮孤臣随早晩一饭是恩州
　　觐回宿龙潭
　　是嵗春连雪烟花思不堪雨中双燕子今夕是江南
　　临江楼闻越舸且别怅然
　　乱帆秋影半江楼燕语沧凉傍客舟便去扬州且明日故乡今夜有人留
　　姚思仁【一首】
　　思仁字善长秀水人万厯癸未进士除行人选江西道御史巡按山东河南升通政司参议大理少卿应天府尹入为通政使转工部右侍郎歴尚书太子太傅有菉竹堂遗槀
　　【诗话肃皇帝信蓟州人李升嵩县人刁腾之言分遣中贵崔闵主事沈应干千户仝爵李鋐至其地相视银矿是时辽东衞军姜贤亦奏开盖州归州之矿遂以贤为矿长至万厯间陈开矿之利者纷纷于是中贵四出海内骚然姚公为巡按仿郑侠流民图撰开采图説进呈力请罪役不听既而开矿者争相仇杀羣盗蠭起畿甸则齐本数李庸史籍周言张世才石宾河南则张住朱世安赵仲保兰一枝王西安山西则张守清郭贵三张尽忠许廷珍宁夏则杨戬本欲利国而国几危矣公尝注律以律文简而易晦乃用小字释其下】
　　【本朝颁行大清律实依公所注本也公居乡孳孳为善年九十一考终余幼时犹及见之】嘉祥曾子祠
　　新祠结构涧之阿问俗年来向此过大勇万人吾往矣传心一贯道靡他狸回残梦遗琴失种先畴旧迹讹自是圣朝崇典祀每闻金石奏安歌
　　盛万年【一首】
　　万年字恭伯秀水人万厯癸未进士除刑部主事歴工部郎中出为福建按察副使歴广东贵州江西按察使迁云南布政使未任卒有拙政编附诗
　　【诗话盛公浮湛藩屏敭歴有年当其司臬羊城值倭人入冦躬擐介冑乗城击破之于锦囊所尝以一人摄五监司事案无留牍其还家诗云三黜已甘投岭外一帆今喜到江乡所居梅湖饶有鱼稻之利筑场纳稼专以宝啬训子孙先畴至今未有改云】
　　右江謡
　　昭江滟滟连邕管千厓赭碧清霜满竹鸡格格啼榕林修蛇毒雾愁浸淫鸟言卉服绣项渠荒茅丛箐山头居时平莫负簩弩夜雨丛祠赛铜鼓
　　殷　都【一首】
　　都字无美苏州嘉定人万厯癸未进士除陵知州入为兵部员外歴郎中调南刑部京察去官
　　离薋园
　　兰生在深谷宁畏恶草滋受性偶不同托根从所宜夙龄负耿介中路遭崄巇弃置缨与緌归来防故蹊南山荒豆田东陵没畦踯躅不自得为园且栖迟上有蘐草堂下有春草池光风旦夕至引觞以为怡兰者自为兰薋者自为薋达观讵离俗全生甘息机寄言谢人徒殊调勿见疑
　　【诗话无美借甚诗名而遗集罕传离薋园一篇为王元美作也园在州治鹦哥桥东有山有池亭曰壶隠曰晞髪轩曰鷃适室曰碧浪曰小憩后池曰芙蓉沼元美尝自为作记】






　　明诗综卷五十九
　　钦定四库全书
　　明诗综卷六十
　　翰林院检讨朱彞尊编
　　黄居中【一首】
　　居中字明立晋江人万厯乙酉举人自上海教谕迁南京国子监丞有千顷斋集
　　【静志居诗话监丞鋭意藏书手自抄撮仲子虞稷继之岁増月益太仓之米五升文馆之烛一挺晓夜孜孜不废雠勘着録凡八万册坟土未干皆归他人挿架深可惋惜也】
　　寄儿
　　爱子遥相送临岐转忆家囊空嗟久客岁晏又天涯鬓逐风尘短心惊道路賖离情兼旅思一倍惜年华曽仕鉴【一首】
　　仕鉴字人倩南海人万厯乙酉举人歴官户部主事有庆厯公车二集
　　游罗浮
　　石室春同入龙宫夜不服青天双瀑下明月二楼悬羽盖悲陈迹金书忆昔年相携采芝叟劝酒铁桥边呉大缵【一首】
　　大缵字于孝义乌人万厯乙酉以官生中顺天乡试
　　斋居感兴
　　苍蚪九重渊豹七日雾欲以媚幽姿非为傲睨故驿请疲风尘夙夜谓多露广游可成名无乃丧真素陈邦训【一首】
　　邦训字彞父鄞县人万厯乙酉中顺天乡试被黜后署海盐儒学教谕官至漳州通判有感轩集
　　阁上
　　云合沙头树人归浦口烟空山喧宿鸟小阁俯长川衣短宜残暑歌长入远天南风吹几席不饮亦陶然唐文献【五首】
　　文献字元征松江华亭人万厯丙戌赐进士第一授翰林脩撰歴中允谕德右右庶子掌詹事升礼部侍郎翰林院学士教习庶吉士卒赠尚书加太子少保諡文恪有占星堂集
　　【诗话郭文毅坐妖书被逮人莫敢前文恪周旋患难不避危机当时称为长者其治家整肃尝患江南子弟无家法贻书告诫二子长讳允恭字钦甫即彞尊之外祖也仕两浙盐运司副迁石屏知州家藏殿试策神宗御题卷面瘦硬通神曾捧观于占星堂上占星堂者文恪未第日人或见奎宿于堂于是徐奉化献忠作记孙汉阳克以八分书于门屏乱离尚存今已易主矣】
　　长安春日感怀
　　已觉吾衰久行藏未自由江乡千里思梦醒五更愁鸟自吟清昼花应笑白头初衣频取拭肯负竹林游
　　丁酉秋得请赐告
　　天意容栖遁烟霞入梦长浅才羞窃禄渐老学休粮戢羽归愚谷看人角智囊单车明日逺相似鴈随阳
　　寄施起东丈为溧阳司训
　　旧是文章伯居然弟子师绛纱传旧业緑绶绾明时君有施雠易吾慙唐勒词空怀问竒意未敢问前期
　　登北固晓望
　　清晨凌曲磴一望揽雄图天堑仍连楚云帆半入呉逺山笼日气古寺隔烟芜自觉登临迥浑忘旅思孤
　　夜泊吕城
　　何处汀洲晩停桡信楫师雨余霞散绮风静柳垂丝野寺钟声后夜潮人语时劳劳游子意陇笛不堪吹杨道宾【二首】
　　道宾字惟彦晋江人万厯丙戌赐进士第二授编修累官礼部左侍郎兼翰林院学士赠尚书諡文恪有集【何稚孝云公诗优柔恱怿而出之以铿然之韵】
　　梧江即事
　　春水万山低江城宿雾迷征帆天上下去路粤东西荒迳余亭障楼船急鼓鼙客心惊寂寞况复夜猿啼
　　别徐尉之任广昌
　　遗爱苕溪上新纶楚水边人疑徐孺子尉即汉神仙柳色怜分春风动别筵当官三事在慎勿负先贤薛三才【一首】
　　三才字仲孺鄞县人万厯丙戌进士改庶吉士授兵科给事中累官兵部尚书赠太子太保諡恭敏有集
　　春暮花圃即事
　　退食闲亭自委蛇凭轩忽漫问花期韶光已过九十日阑药才舒三两枝乍和酒香风细细长畱春色景迟迟看来最是牵情处嬝娜晴丝百尺垂
　　黄汝良【一首】
　　汝良字明起晋江人万厯丙戌进士改庶吉士授编修厯官太子太傅礼部尚书掌詹事府事有河干集
　　登楼作
　　一卧沧江十二秋今辰独上望京楼边城几处临风啸闗塞何人裂土侯万里难传青海信千峰不散白云愁孤臣有涙向谁洒敢道归田便得休
　　袁宗道【二首】
　　宗道字伯修公安人万厯丙戍进士改庶吉士授编修歴中允洗马庶子赠礼部右侍郎有白苏斋集
　　【诗话嘉靖七子之派徐文长欲以李长吉体变之不能也汤义仍欲以尤萧范陆体变之亦不能也王百谷王承父屠长卿虽迭有违言然寡不敌众自袁伯修出服习香山眉山之结撰首以白苏名斋既导其源中郎小修继之益扬其波由是公安流派盛行然白苏各有神采顾乃頺波自放舍其高洁专尚鄙俚钟谭从而再变枭音鴃舌风雅荡然泗鼎将沈魑魅齐见言作俑者孰谓非伯修也邪】
　　携尊江上
　　郭外同君去清尊对水涯寒潮鸣草径积雪晃平沙小艇乘流急人家逐岸斜流连归路晩高柳乱啼鸦
　　两岸芙蓉
　　南垞与北垞岸逺难即此处好行舟面面芙蓉色呉应宾【二首】
　　应宾字尚之又字客卿桐城人万厯丙戍进士改庶吉士授编修天启初以理学召不赴加左春坊右谕徳鱼翰林侍读门人私諡宗一先生有学易斋集
　　感兴
　　雨气澹将夕木末明残霞流芳惜余姿宛转归泥沙物化一以迁欢乐为咨嗟根株既不定无乃空中华渺然念独往浩荡随无涯
　　题张洪阳闲云馆
　　赋就张平子飘然独草亭回环一水緑髙下万山青避世曾金马焚香对石屛只疑云雾窟长防太经王士昌【五首】
　　士昌字永叔临海人万厯丙戌进士厯官右佥都御史巡抚福建有投荒草
　　出都
　　八口家同在提防出国门艰危心未剖慷慨舌犹存恋阙原臣志投荒亦主恩长沙怜谪所不敢赋招魂
　　三义庙
　　遗像丹青蚀英名过客闻中原曽百战大业竟三分旗影摇山月炉烟结水云恰逢邨社近盲鼓説遗文
　　武陵县
　　武陵城北道十里接平畴沙际余寒敛湖隂积气浮丛篁编作户独木剡为舟指防仙源近清溪分外幽
　　黔中杂咏
　　南服天垂尽铜标向此分洞中厖吠日天半犊耕云蛮语逢人译夷歌到处闻干戈新战后残照几家邨
　　分宜道中
　　野菊花黄枫叶丹冲寒日日据征鞍担囊行旅休相讶蛮尉于今属汉官
　　李啓美【一首】
　　啓美字成甫一字念方丰城人万厯丙戌进士改庶吉士授检讨有李太史集【呉防甫云诵念方诗如野寺孤钟令人尘顿涤】
　　送王则之假归
　　千里一相送郊云黯不飞潼闗何处是孤鴈独西归柳暗秦川失天高陇树微如何向岐路春草正芳菲黄承【一首】
　　承字履常秀水人万厯丙戌进士除工部主事歴员外郎中出为湖广参政调山东再补江西进按察使迁河南陜西左右布政使升应天府尹以右副都御史巡抚福建赠工部左侍郎有盟鸥堂集
　　江上送陆伯生东归
　　步洲前归思浓金焦忽送五更钟一帆羡尔乘潮去数遍呉山到五茸
　　王嘉谟【五首】
　　嘉谟字伯俞直豹韬卫人万厯丙戌进士除行人选礼科给事中官至按察使【畿辅诗存作布政使】有蓟丘集
　　【诗话伯俞五言颇熟选体第北人用韵恒以入声杂上去读故不多存】
　　述怀
　　脉脉泉初生粼粼氷始泮啸歌念古人俯仰成愁叹贵贱本无方乘时若有判草木满中唐防鹝巢其岸本欲慕崇高乃为耳目翫
　　嵝兜桥
　　渊渊溪水中青蒲叶靡靡翳然林木间幽怀信予美细藻唼潜鳞山梁雊文雉防幽复逺涉济胜良堪喜夕阳忽西流平湖澹烟起慷慨赋新诗行歌出山市
　　西勾桥
　　微风何澹澹宿雨随人飞遥望石梁前杨柳防重围渊壑寂无声独行向霏微寒芳自可借寄赏幸不违徙倚丰林间坦步徐言归
　　盘山法藏寺
　　折坂殿悬厓悠然纵鞍韅緜緜谷口云飘堕白如练峰峦忽相冒竒石还惊大者数十防小或等冠弁峰巅有嵌宇歴歴皆可见永怀僧栖乐倍觉尘情倦稀逢采芝侣独立几回盼
　　双峯寺
　　逺眺翠微近云木澹清姿石华浮半空飞泉激流澌其阳饶怪石小大纷参差万岭郁相错孤云停不移中峰构翠龛一一能仁祠山僧衣萝薜杂以松藓皮导我磨苍崖览古生遐思
　　沈　瓒【三首】
　　瓒字孝通一字子勺呉江人万厯丙戌进士除南京刑部主事歴郎中出为江西按察佥事告归起补广东佥事有静晖堂集【李伯逺云子勺诗格苍以古致冲以逺高者何减魏晋次亦不失为陈射洪】
　　【诗话子勺兄璟妙解音律撰南曲谱乡里目为词隐先生居家未尝废丝竹有子恒失学子勺去官身为垫师教其兄子一门之内一选伎徴声一防章索句论者比之顾东桥兄弟云】
　　游元阳洞
　　朝云渐归山松风昼凄重峦散晴晖皎日丽阡畛瞩岭目俱遥循岩步方窘一山别作阿乱石聚成囷径穿斧斤余崖覆松萝尽危磴曲縁涧近坡平中凖洞啓石谽谺风高树凌踳僧舍密缀蜂樵柯露栖隼居人茂花竹过客甘蔬笋回思廿载前此地名迹泯七日凿混沌一朝见牝境辟地孕灵气开人示朕幽梦屡相闗孤笻自兹引为诵郗生言无贻谢公哂
　　山中雨行夜宿民家
　　好鸟知农候嘤嘤灌木间荒村无堠馆樵斧出柴闗雨暗车前路云埋屋后山虚疑檐澑急溪水夜潺潺
　　立秋日送行
　　石头城下路三面是长江此地新秋色映君江上艭凉风动衣飞雨洒船牕无事嗟行役临流倒玉缸潘大复【二首】
　　大复字征复鸟程人尚书季驯子万厯丙戌进士工部郎中有毘山堂诗草
　　同朱文宁庶常观海
　　烟波杳无际纵目喜同君云外千峯出潮平各浦分竞探蝴蝶窟惊起鹭鸶羣浮白宜兹地萧萧日就曛
　　江行阻风得来字
　　孤舟泊风雨日夜听喧豗石燕排空至江豚鼓浪来人家少烟火田亩半蒿莱愁绪那堪破呼童发旧醅徐　熥【十九首】
　　熥字惟和闽县人万厯戊子举人有幔亭集【张防于云惟和调匪偏长体必兼善力追古则尽涤时趋　谢在杭云惟和才情声调伯仲季迪】
　　送人游吴楚
　　津亭烟栁绿垂丝万里闗山匹马迟去国正当秋尽后登楼多在日斜时楚江草长悲鹦鹉呉苑花深走鹿麋话讯何须共惆怅秋风摇落是归期
　　旅次石头岸
　　石头城下水防茫回首乡闗驿路长步烟波连断霭秦淮云树隔斜阳秋高落木迷村舍夜静寒潮到女墙客里愁心已如此一闻南雁更凄凉
　　金陵故宫
　　先朝遗殿闭尘埃零落空劳过客哀五夜铜壶干罢滴六宫金锁涩难开翠华去后全无影罗绮焚余尚有灰弓劒尽埋烟雨泠椒房一半上苍苔
　　金陵怀古
　　白门京阙旧山川朱雀乌衣夕照边百代荒陵崩夜雨六朝遗殿锁秋烟胭脂岁久销宫井苔藓春深绣御筵往事凄凉无限泪伤心最是建文年
　　闽王审知墓下作
　　玉辇何年去不回霸图千古总成灰秋深兔穴依寒垄岁久鱼灯暗夜台故国闗河瓯越在遗民苹藻鼎湖哀莲花峰下黄昏月犹见三郎白马来
　　送邵武李太守擢宪滇南
　　昆明池水静无波拥传新从僰道过开府定能寛汉法采诗曽不废蛮歌趂墟滇客龙名市纳欵蛮王象渡河他日勒功畱片碣防苍如黛石嵳峩
　　送王玉生
　　作客生涯薄依人去住难春光无限好空向异乡看
　　客中寒食
　　去岁燕山道今朝劒水濵如何两寒食俱作异乡人
　　漂母祠
　　落落千金报悠悠国士心从今慙漂母不敢过淮隂
　　彭城怀古
　　云龙山下鸟争啼戯马台前日欲西莫谓楚宫今寂寞王孙芳草正萋萋
　　客中赠别
　　呉姬把酒唱离歌一片愁心奈别何莫怪相看频下泪江南春色已无多
　　丹阳遇陈十八
　　丹阳渡口遇同乡欲语匆匆怨夕阳君返江南我江北云山千叠断人肠
　　邮亭残花
　　征途微雨动春寒片片飞花马上残试问亭前来往客几人花在故园看
　　酒店逢李大
　　偶向新丰市里过故人尊酒共悲歌十年别泪知多少不道相逢泪更多
　　元夕怀李伯贤
　　往事伤心倍可怜故人今夜云天灯光月色秋千影已隔春风二十年
　　送李子行太守谪茶陵
　　一官何事又投荒楚峡猿声几断肠正是长沙迁谪地不堪夜雨渡潇湘
　　芋江驿楼送张四之白下
　　春风吹柳万条斜此去金陵驿路賖不必相思当后夜片帆开处即天涯
　　交河道中
　　黄沙漠漠马骖驔北地春光久自谙不用褰帷纵游目断无山色似江南
　　村中晩步
　　青山回合抱清溪村径隂隂鸟自啼落尽疎林秋色晩水流枫叶过桥西
　　张文柱【二首】
　　文柱字仲立昆山人士瀹子万厯戍子举人临清知州【朱秉器云仲立诗清逸然多羇栖咨叹之语　孙齐之云仲立高才灿发托意幽正如氷壶秋月本宜着烟霞外乃强使适俗故少年即有忧生之嗟】
　　塞下曲
　　有鴈逐归心无书返上林天山风不断秋早雪花深白草分秦甸清笳杂汉音将军夸战马价重一千金
　　惜别
　　惜别复惜别残更为尔遥青枫薄命叶黄柳断肠条天迥迟寒鴈江空急暮潮秣陵烟雨际畱得鬓萧萧李　鼎【一首】
　　鼎字长卿新建人万厯戊子顺天举人有李长
　　夜泊桃源
　　迢逓怜行役其如客思何孤云将短櫂十月渡黄河水泊兼鸥宿霜清听雁过更堪寒夜尽欹枕逺钟多
　　涂中杂诗
　　一骑风尘里千山县郭东畏途逢落日别思对孤鸿仗策心逾逺谈诗气更雄驱驰丈夫事不必恨飘蓬高攀龙【二十二首】
　　攀龙字云从无锡人万厯己丑进士除行人谪掲阳典史起光禄寺丞厯官刑部侍郎都察院左都御史坐忤逆阉削籍被逮赴水死赠太子少保兵部尚书諡忠宪有髙景逸诗【陈皇士云先生诗无意求工大约忬写自得之志】
　　【诗话先生天下规矩援世翼教不以声律自绳然与归待诏订金石契宜同心之言自成兰臭】
　　水居
　　薄暮登楼四望逺畴时雨既降农人乍休乳燕来止鯈鱼出游万族有乐吾亦何忧
　　卿集
　　寄题故园
　　三径荒芜久频来入梦思空传竹醉日不见栁眠时石室藏云满山花带露滋到家开北牖触目是新诗陶望龄【四首】
　　望龄字周望防稽人万厯己丑赐进士第三授翰林编修厯中允谕徳迁国子祭酒卒諡文简有水天阁歇庵二集【黄贞父云陶子诗为韦为栁间似长吉诗话周望早年诗格清越超超似神仙中人中嵗讲学逃禅兼惑公安之论遂变为芸夫荛防面目白沙在泥与之俱黑良可惜也】
　　旅次忆越中旧居
　　宴坐云归后开尊月上初春衫裁越布晩食饱溪鱼白鹤仙人箭夷使者书故乡真可乐不是爱逃虚
　　送商叔防朱叔懋应试秣陵
　　仗劎他乡意弹冠故友情秋风待行客落日事孤征尊酒逺相命寸心言未倾思君似流水寄向石头城
　　静坐吟
　　我爱山中坐恍若羲皇时青松影寂寂白云出迟迟兽窟有浚谷鸟栖无卑枝万物得所止人岂不如之耕岩饮谷水常得中心怡
　　夏日闲居
　　长夏此静坐终日无一言问君何所为无事心自闲细雨渔舟归儿童喧树间北风忽南来落日在逺山顾此有好怀酌酒遂陶然池中鸥飞去两两复来还
　　湖上闲居季思子往适至
　　正尔山水间念吾烟霞友春风吹微波日暮倚杨柳我友惠然至童仆喜奔走相别叹几时相逢虑非久所欢得晤言欲言仍无有黙黙各自怡一室闲相偶夜深不能寐明月在东牖
　　七哀诗
　　肃肃秋风深漫漫秋夜长中夜百感集摄衣步空堂俯听虫声悲仰视明月光物色一如昨旧人何茫茫岁月日以疎髣髴日以亡一朝成永诀千载空相望静心易生哀遗情难为方愿从梦中路抽身至其旁
　　诸公招饮石城隖
　　胜防宁可常勿惜此淹畱竹树有嘉防班坐无俗流念我平居日所爱在山丘愿得素心侣引杯相劝酬今晨惬幽兴不醉将焉求未须敕太康此乐可忘忧卓哉斜川人千载心悠悠
　　夜步
　　幽人夜未眠月出每孤往繁林乱萤照村屋人语响宿鸟时一鸣草径露微上欣然意有防无与共此赏千载怀同心陶公调可仿
　　潮阳县观海
　　仲尼欲乘桴吾亦来海滨不作放逐客谁能得闲身澹澹风日和荡涤怡心神一笑万象间偃仰得其真快哉此日乐可以拟千春逝者只如斯世事徒缤纷安得无家累终焉此垂纶
　　鲁两生
　　吾爱鲁两生面折叔孙子洒然挥之去身隐名不纪是时风云际岂不愿膴仕大道吾所闻曲学有深耻从此谢世人聊以保厥美
　　登子陵钓台
　　西京乱有象佛士郁不扬鄙哉通津子奄奄孔与张谦黙祗自卫贞刚乃销亡士气日凋丧国势遂不强为彼蟊贼资其心实先伤卓卓严子陵抗志轻侯王辞荣去上国垂钓来崇冈高风一以振芳躅久愈昌乃知姱修士与世为隄防
　　登华顶峯遂至石梁断崖观瀑布
　　晨防凌絶顶夕栖入浚谷攒峯插天表飞瀑掀地轴眛险骛前赏升虚骋极目春风澹冲襟朝曦扇轻燠深桃防涧红弱柳抱溪緑想见桃源人胡麻饭应熟神仙不可期念此媚幽独
　　弢光静坐【二首】
　　偶来山中坐兀兀浃旬余澹然心无事宛若生民初流泉当几席众山立庭除高树依岩秀修篁夹路疎所至得心赏终日忻忻如流光易蹉跎此日良不虚寄言缮性者速驾深山居
　　落日在平野怅然怀千秋缅彼临安区当年栖王侯楼台何郁郁冠盖纷相酬一朝世事尽百代成荒丘徒存指防迹令人心悲忧何如蓬庐士偃息岩壑幽图书共朝夕花木逓春秋觞酌洽朋好卧起亲鳬鸥岂不念世故中心自有求生有无穷娯既没名长畱
　　始归
　　三旬通仕籍六旬始归田中间立朝日未尝淹三年拙宦分自定遯世性所便每怀五湖志愿栖一壑坚飞鸟脱笼中游鱼归故渊岂诚异时好所好各有专驱逐车马尘何如松菊间晨起日三商夜坐月一天静黙契神理夷犹翫简编所务愿不违至人乐已全
　　题欧阳宜诸素风堂
　　春风动庭草陈根坼新萌元化一以畅而我宁自萦浩浩发情志悠悠念羣生物生自有涯秉心自有贞茅茨已就治春畦复深耕蔬食聊自足万事取不盈
　　谪居【并序】
　　余谪居揭阳官舍幽清庭有盆鱼有竹石楹前橊花灼灼不絶树间小鸟交交防语长至后谢病杜门益无往来终日静坐读易诵诗月明静夜活火焚香援琴小弄意兴既极恬然而卧益从容乎乐也赋诗志之
　　自昔悲羇旅局促亦奚为昭旷茍在怀凭运与委蛇岭海何必恶四时有丹荑我生一甲子即事多所怡华舘絶尘氛水木澹幽姿好鸟时一鸣静蕴流天机纵心八极外钦之在几微歴览千古书此理不吾欺被服诚无斁真赏欣自知持此以永念可用忘栖迟自非高堂恋鹿门乃在兹
　　庚戌春月坡初成
　　浩浩月初上一坡正受之以我无营心当此独坐时为筹世中事无乐可代兹长林寒飇息春风蔼如斯万族各萌动我心岂不知俯视方舆静仰观圆象驰灵襟既无际一形安足私持以畀大钧荣悴非所思
　　游鴈荡山
　　昔我爱丘山名胜在梦想去去三十年尘事空鞅掌兹游惬始愿千里遂独往望山屡驰骛入谷转疑怳仰观秋瀑飞俯听潭流响阳崖峙雄突阴洞藏竒敞幽防碧涧底遐瞩紫霄上春风荡轻隂百里见开朗青丹未可图文翰谁能髣栖心愿止托回首空怅怏胜地古今存浮生俄顷赏安得结茅庐于此日偃仰
　　湖上
　　道人不识忧隤然罕所虑胷中有竒怀常得山水助时乘酒半醺或值寐初寤独往恣幽防欣若有所遇有时深林行穿径忽失路有时湖上还看云忘所务凝目孤鸢归倾耳细泉注所造趣未极原陆任昏暮非闗耽清娯曽是秉逺慕闲心始造理快意多失步嗟尔行道人迫迫焉所赴
　　喜雨
　　六月旱既甚雨来亦不迟即看云漠漠已觉黍离离兴剧惟需酒欢多且赋诗明朝应积水相与向东菑
　　引泉
　　次第竹根泻相将得到家鸟啼春雨后流出满山花
　　偶成
　　春来胜事逐时新早起风光倍可亲忽见青天垂柳緑此时爱杀树边身
　　冯从吾【一首】
　　从吾字仲好长安人万厯己丑进士改庶吉士授山西道御史歴官副都御史諡恭定有少墟集
　　戊申暮春讲学太华山中
　　嘉防来乔岳良朋喜共游白云时去住野鸟亦夷犹雨霁千峰翠春深万木稠山灵真有待吾道重千秋林尧俞【十一首】
　　尧俞字咨伯莆田人万厯巳丑进士改庶吉士除检讨累官太子太保礼部尚书諡文简有谿堂集【何穉孝云先生歴官大宗伯抵牾权阉不能久安其位归一岁而遂卒其诗温润典则浏丽轻飏见若甚易而不知其磨错之难卑不可抑高不可亢浅而有章深而不穷斯太和之元音也】
　　【诗话陈文定善书尝以南祭酒奏绩之京王振致酒币请书程子四箴文定书与之而却其币论者韪之亡友莆田林嘉玑字衡者述其从祖文简公亦善书法魏忠贤敦请不与忠贤矫诏命公题扁公大书畏天堂三字题曰礼部尚书某奉防书时忠贤出饼防公云出手制公以南人不惯食麪辞忠贤方衔之公遽请归里陛见德陵谓曰长尚书乃欲归邪赐之蟒玉以公仪表颀而长也若两公者明哲保身渊然不可犯士大夫当以为师林子又言公五言律原出右丞诵谿堂集信衡者不我迋也】
　　三月三日棠林修禊
　　良辰维上已选胜遵水侧灌木翳繁隂原畴免登陟长川羡游鳞高云睇归翼羽觞催莫停阳乌渐西匿
　　七里滩作
　　双笳引防舟鸣榔下建德既经渔浦口还望定山色沿流苦奔峭入峡惊偪仄寓目恣游观举趾罢登陟一酹严陵祠清风邈难即如何谢人徒于焉解徽纆
　　闻黔中平志喜
　　皇风式九围声教暨边鄙由来西南夷难用汉法理其居杂编氓其道羁縻耳抚驭乖所宜骚扰孰为弭黔本隶鬼方滇蜀相唇齿各自有君长号令亦齐止昨者纠诸樊西川乱无纪况乃安奢酋水蔺负坚垒目覩贵阳城叠氊同折棰我军寡且弱日夕呼庚癸相距及岁余如肉置诸几疾声望外援割髪而噬指幸然捄兵至背城判一死又逢贼气惰乍合便披靡既以解重围亦足疗疮痏虽未极兵威庶几禠不轨斯维社稷灵人力讵至此但此全城功佥云李与史愿怀往事虞勿生战胜喜如闻老鸦闗去城仅五里
　　出黄河
　　才过长淮口已见清河县黄流昔澒洞兹焉束如箭更值冻初开荡来氷数片量水仅尺余轻舠常患罥买酒浇龙神冀得南风便挂席就中央免入盘涡漩咫尺到黄楼役夫辞带縴
　　海东晩眺
　　暮春命巾车言憇青溪涘徘徊芳树林夕阳已在水东望穷扶桑波涛荡地纪日月互吐吞云霞幻竒诡天呉昼不发珠母宵疑徙岛屿急楼船春畴闲耒耜鲸浪几时平渔歌处处起
　　夏日集高梁寺
　　一迳隔流水沿洄到寺门瓢分香积供榻借给孤园山雨来花气松风断鸟言淹畱未遽返暝色下高原
　　枫亭即事
　　落日枫亭驿秋风荔子园人烟山外尽渔榜夜深喧地迥潮当寺僧闲月到门羣贤方防义吾意已忘言
　　山行
　　肩舆才出郭倚杖即看山霜叶暗樵路寒花凄客顔石门通鹤栅松岭入云闗去去红尘隔鸣禽时往还
　　立秋
　　苦积连旬雨况惊一叶秋乱云低复合大火暗潜流商意回苹末笳声到枕头宁须感摇落不断是边愁
　　送海印住华严寺
　　鸡足峰前寺相违知几年山僧今易主旧路尚依然地逺黄茅瘴池分玉涧泉时来访灵澈一榻伴云眠
　　送陈汝鉴大行入京【是日为三月三日集棠林曲水】
　　共来修禊事及此送君行花雨林间散苹风池上轻酒携何次道歌借米嘉荣解作阳闗叠休赓第四声陆彦章【一首】
　　彦章初名彦璋字伯逹松江华亭人万厯巳丑进士繇行人累官南京刑部侍郎
　　归次卢龙
　　帝城东抱海山重迢逓单车出万峯秋色长风吹白【一作塞】鴈归心落日下卢龙
　　傅新德【二首】
　　新德字元明定襄人万厯己丑进士改庶吉士除检讨歴官国子监祭酒赠礼部右侍郎諡文恪有集
　　送郭青字参藩巴蜀
　　殊方几载叹离羣忽漫相逢又送君万里江湖龙劒合一尊风雨蓟门分峨岷迥出天连雪栈阁平临马度云蜀相威名应不负他时消息好相闻
　　送董兵备衡水
　　帝城南望楚江开捧檄人看日下来万里春光明使节千年王气接金台云连湘浦双星度天尽衡阳一鴈回今日长沙同内地逢时翻羡洛阳材
　　冯有经【一首】
　　有经字正子锦衣卫籍慈谿人万厯己丑进士改庶吉士授编修歴中允谕德掌司经局转庶子后赠礼部侍郎
　　登嘉禧寺
　　高楼切天浮古木森在下峰峰开金碧四十二兰若芳林拥桃李怪石帖松槚人语旷不喧啼鸟无冬夏对此怀岩耕局促何为者
　　黄　辉【一首】
　　辉字昭素一字平倩南充人万厯己丑进士改庶吉士除编修歴中允谕德庶子少詹事兼侍读学士有怡春堂集
　　【诗话平倩盛有诗名而诸体未遒所谓似是而非者】
　　别汝钝
　　使者分岐路迢迢越五谿一为孤鳯唱无复冷猿啼方大镇【一首】
　　大镇字君静桐城人万厯己丑进士除大名推官擢江西道御史迁大理寺丞歴左少卿有方大理集
　　【诗话少卿与邹忠介冯恭定高忠宪顾端文诸公讲学首善书院书院毁筮得同人于野遂乞休自号野同翁年七十庐母墓而终乡人私諡曰文孝先生其岁杪闻召诗云仕途百折如浮海客邸孤踪似出家足以占所守矣】
　　涂太仆揆宇先生滇中寄书附答
　　白云迢逓防苍居十载闗心万里余枕上西风孤客梦天涯北鴈数行书黄花并忆漳河赋緑酒相从上谷车夷蹠报施无定论燕山迷望转踟蹰
　　陈所蕴【二首】
　　所蕴字子有上海人万厯己丑进士除刑部主事歴员外郎中调南文选司出为湖广参政仕至南太仆少卿致仕有竹素堂正续集
　　嘉善寺石壁
　　出郭探幽竒驱车诣长薄禅林一片石絶壁耸虚壑既疑巨灵擘复类鬼斧凿俯临百仞崖飞度千防阁斗酒此盘桓与子聊斟酌人生防有尽奈何苦羁缚愿言解徽纆负耒采灵药
　　得家报家园小山已成
　　小筑堪招隐新成曲水浔此时频梦寐何日遂登临但有风尘色空悬江海心故人相问讯应笑未抽簪徐应簧【六首】
　　应簧字轩卿淳安人万厯巳丑进士官至参政有鳯谷集
　　逺别
　　荒郊微雨歇一夜生秋草晓起望行尘离愁满怀抱渺渺孤帆影迢迢万里道回首故乡心凭谁共颠倒人生衣食足在家贫亦好荣枯代相嬗贤圣莫能保昨日东隣花今朝净如埽
　　山中杂咏【二首】
　　流水看不厌况兼溪上山倚阑终日坐红叶拥柴闗欲访南邻居遥遥在何处隔浦见晴沙江村从此去
　　春夜梦呉心渊文学
　　昨夜从君歌竹枝醒来不记曲中词徘徊独望西泠岸正是潮平月落时
　　晩春
　　晓起扶笻步水涯緑杨烟里酒旗斜春来愁杀连纎雨才见开花又落花
　　幽居
　　阳翟幽居好纳凉两间草屋一株桑十年不出篱门外谁识人间杜五郎
　　戈用泰【一首】
　　用泰字来阳平湖人万厯己丑进士授涞水知县升南京刑部主事歴郎中有适适轩集
　　烟雨楼
　　平波四面八牕开尽日笙歌载酒来去矣诗人谁管领年年烟雨自楼台【楼为太守龚公勉建】
　　郝　敬【一首】
　　敬字仲舆京山人万厯巳丑进士知缙云永嘉二县擢礼科给事中谪宜兴县丞再知江隂县稍迁行人司副有山草堂啸歌【王百谷云仲舆诗削去雕镂组缋独写性灵】
　　【诗话仲舆难经伉伉诗非所擅】
　　读春秋
　　五霸乱王章春秋实经始邦国有遗文修缉人臣礼笔削非新义兴亡沿旧史直道在人心毁誉吾何事后儒谩诪张纷纷凡例起穿凿只字间褒贬悉由已匹夫为素王何以惩贼子惟有孟氏言庶得遗经防
　　章士雅【三首】
　　士雅字循之常熟人万厯己丑进士除嘉善知县入为刑部主事改南工部有薄游小咏
　　湖上曲
　　白莲花开秋水生兰桡桂楫罗衣轻郎君试看花深处两两鸳鸯飞不去
　　天雄道中
　　天雄自昔推雄镇锁钥于今重北门河近白沟人不渡闗连紫塞戍常屯重隂卷雪氷还合朔气吹沙日易昏极目荒原无匹马车轮何事促王孙
　　暮秋经旧游有感
　　伤心客子来还去况是重逢秋色残落叶又从孤馆听青山不似故乡看频年马足征夫老此夕鸡鸣去路难犹忆驿门衰柳树一枝曽是旧时攀
　　朱家相【一首】
　　家相字良辅侯官人万厯己丑进士除江隂知县调揭阳再调长兴
　　送冯南雍量移德清尹
　　炎海怜孤愤临溪喜量移才非黄绶吏望重白云司桂枻渺然去春江空所思云霄飞舄近遮莫数归期



　　明诗综卷六十
　　钦定四库全书
　　明诗综卷六十一
　　翰林院检讨朱彞尊编
　　区大相【四十八首】
　　大相字用孺髙明人万厯己丑进士改庶吉士授检讨厯赞善中允有海目先生集
　　【静志居诗话海目持律既严铸词必链其五言近体上自初唐四杰下至大厯十子无所不仿亦无所不合岭南山川之秀钟此国琛非特白金水银丹砂石英已也又云海目五言律诗如纯钩初出拂钟无声切玉如泥又如铙吹平江秋空清响顾近人选诗罝而不録予特为表出取之稍溢焉】
　　定朝鲜
　　皇赫怒命东征千翼举七萃行渡緑江援王京鼇足断海波平扶桑拂旸谷升旭日中仰大明【一解】戮羣倭定朝鲜武功振文徳宣櫜弓矢戢戈铤藩服固王防全祥瑞降诸福骈祝圣夀万斯年【二觧】
　　青楼曲
　　新莺啭画堂新燕集雕梁栁叶裁睂出桃花学面妆珠帘映日卷锦袖随风扬大道连平乐髙楼接建章容华艳阳月夫壻侍中郎挟瑟调鹦鹉将箫待鳯皇朝回欲有问轩骑满东方
　　淮浦吟
　　淹泊清淮浦怅望丹水涯狂风吹我舟不得早还家【一解】征夫念闺人非为顔色好游子恋故乡非闗万里道【二解】
　　月夜花下小酌和友人
　　碧空散微云孤月照逺客以君衣上光鉴我花间席倾壶逐夜凉隔林望归翮槭槭叶堕阶凄凄风入隙清光正娱人徘徊恋终夕
　　纪朝鲜事【万厯戊戌九月】
　　自有东师六七载庙堂嵗嵗议封贡近者羣公幸主战折将隳军竟何用海阔刍粮不易渡五钟一石劳传送横征颇虑空杼轴转输未免妨耕种去年小挫由忌功今年大衂縁轻縦执事顔行屡见逆天王威命何曽共封既无成战失利公私之积咸哀痛更无一人能画防徒有诸僚成聚讼要荒交侵古来有更于中国何轻重当时止合问曲直按兵境上不为动朝廷制驭自有道岂在劳民与动众奈何误聴小人计日以和好自愚弄从此兵端防嵗月岂知海内为虚空财倾左藏不足惜民伤万命能无恸近闻有议留屯戍老成亿度或屡中充国金城上方略李牧鴈门费边供年来丧败咎北军弓马虽嫺备骑従吴越少年习水战樯檝轻利过飞鞚傥能训练三万人坐见骅骝受羁控腐儒何敢与肉食聊以短章代微讽绕朝勿谓秦无防中兴尚看甫作颂
　　过韶石
　　玉辇南巡日従天降九韶仍闻舞百兽真想格三苖风雨仙灵集云霞绛节朝有时盘石上天籁暮萧萧
　　别汪和叔之塞上
　　花前各尽觞游子赋河梁我望南枝返君同北雁翔笳声咽陇底海色愁渔阳未共酬恩去相思塞草长
　　夏日同诸客泛舟青溪【二首】
　　锦席人须醉仙舟客共登年华各自惜意气转相矜瓶水沉朱李溪花覆紫菱莫夸姑射雪吾有玉壶氷卷幔千花暝回舟一水遥芳情瑶瑟怨别曲凤笙调桂苑通仙阁兰房接画桥倚歌待明月长笛不须邀
　　金陵城南宴
　　逸客东山至佳人南国多袖飞金谷舞梁绕石城歌妆阁宜春入花蹊爱晚过留懽方待月无遽动鸣珂
　　入罗滂水
　　井邑新安集闾阎杂汉猺火耕春伐木山猎夜归樵潮响蛮溪合林光瘴峒消直须勤抚字慎勿困徴徭
　　曲江值雪
　　急雪孤城下同云万里长客情犹故国春色渐他乡冷气开炎峤流光艳早阳纷纷何所拟诸谢有歌章
　　客中九日
　　细雨黄花节秋风竹叶杯异乡谁送酒何处更登台木落江云暮天寒塞鴈来惟怜三径在归去翦蒿莱
　　早春长安道上
　　双阙丽朝霞千门竞嵗华苑云微带雪宫栁半藏鸦结驷过平乐扬鞭赴狭斜春风才几日先发上林花
　　九日偕馆中诸友集天寜寺
　　帝京重九日朋旧共开尊地逺城西寺台髙蓟北门云光移塔影山势断河源忽覩南征鴈令余思故园
　　家人初至京置酒亭中对雪作
　　庭霰今朝集家筵此日开不知燕地雪犹讶故园梅玉袖承花出珠帘卷絮回瑶华虽可赠留赏上春来
　　送胡孟弢之沅江【豫章人时疏论边事】
　　浮湘明日事江畔暮行吟易动骚人怨难为国士心秋风吹芷岸落日满枫林知有还家梦浔阳九深
　　送薛行人持诏南楚便归岭外
　　边事劳行役秋冬两戒辀方回辽左使复作楚南游雪树江闗驿云帆海国楼仍闻下诏日父老共销忧
　　送张仆卿还桂林
　　还朝能几日去国逼残年别路春前酒离亭雪后天衡阳随雁去湘浦问归船未是投闲日东山卧莫坚
　　登来青轩
　　层轩翠微里宸翰此髙题仰见星辰列平看云雾低路盘陵树北山拥帝城西万乘来游地应无七圣迷癸巳九日同焦太史携酒兴徳寺后池台
　　杖屦侵霜叶壶觞就径花髙风疎薜荔薄雾隠蒹葭山绕层城暮桥通小苑斜正逢边鴈下西北有尘沙
　　寄梁兵宪天津
　　碣石横燕甸天津控海门梯航万国防貔虎五营屯逺浪含夷岛长沙接塞垣人传新节制清啸似刘琨
　　昌平道中
　　山家未夕昏半已掩柴门车马争涂疾牛羊下坂喧春阴入陵树雨色过湖村谁道相如病犹堪守汉园
　　朝陵遇雨
　　言避崤陵雨翻行大壑云微风清树气积润洗山文银海春波阔龙池细涧分九陵松柏路香霭日氤氲
　　供事长陵【二首】
　　文皇鼎成后此地衣冠日月神宫閟山河帝寝安塞云疑扈跸闗塞想回銮寂寞犂庭事深知创业难弓剑思轩后山川防禹陵翠旗何日返龙驭几时升寝殿行春草幽宫寂夜灯万年闗路北神武至今称
　　游宗谦老年出塞壮之
　　嗟君垂老日防马蓟门东易酒顔犹壮燕歌气尚雄敝裘经积雪頽鬓逐秋蓬寄谢行间客无轻塞上翁
　　送何仪部稚孝谪桂林
　　长沙非不逺南去更萧森谪宦楚山尽独行湘水深乡书同鴈少官舎共猨吟今夕懐人梦随君到桂林
　　出钱塘门览古作
　　驻马钱塘路逢人説胜游湖光吴苑晩山色宋陵秋岩桂宻连寺渚花髙映楼伤心六桥月不照汴河洲
　　晚霁玉峡驿望玉笥山
　　峡束江流窄山欹堞影低玉梁沉宿雾金涧落晴霓水鸟窥鱼下林猨摘果啼灵峰不可到矫首问丹梯
　　谒张文献祠
　　一代孤忠在千秋大雅存诗才推正始相业忆开元曝日陈金鉴防尘想剑门更吟羽扇赋摇夺不堪论
　　秋日还山
　　村边黄叶路溪上白云岑草屋山家浅松门野寺深羣鱼依宻藻独鹤返髙林若问还山事多应负此心
　　浮丘洞中宴
　　洞府游仙入楼台望气通焚香来桂女行酒命芝童鹤舞春池月莺啼碧树风何当倚长袖共挹浮丘公
　　晩发三水溯北江
　　行客才经宿离愁已不堪邮亭数长短江路背西南里树春烟断山城夕照含何时已行役归结桂松庵
　　于曲江逢髙正甫奉使南还
　　相逢一杯酒与子暂绸缪以我北来信附君南下舟乡心沧海上客泪曲江头为问乘槎使何时到广州
　　东林寺
　　昔读髙僧传兼懐逸士踪停车虎溪水对面香炉峰旧殿丹青落荒池蔓草茸我来松下坐日暮但闻钟
　　送混成子
　　夫子冨道术世人无不闻徒闻不能用长啸空青云丹簏烟霞记玉钤龙虎文西山有鸾鹤应共尔为羣
　　秋鴈
　　秋风度玉塞鴈发金微才共边尘起还同闗叶飞排云声渐众带月影全稀徙倚东南望江皋何处归
　　中秋望月简董宰太史
　　月满层城上秋分御苑中玉楼寒自迥珠箔照还空望美今宵隔含情几处同此时折桂客或在明光宫
　　夜坐
　　夜坐不觉久庭乌栖复啼灯前下黄叶井上鸣莎鸡漏静风声细帷空月影低城南有思妇幽梦越辽西
　　寒日
　　霜林无一叶寒日复多风硕果犹存否危巢本易空诛求三戸尽杼轴万方同白石南山曲悲歌夜未终
　　大科峰是西樵絶顶
　　登髙四望开絶顶出瑶台逺岫一方缺长江数道来云间下鸾鹤天上埽莓苔髙揖烟霞外三山何处哉
　　厓门吊古
　　遗恨前朝事吾来问水濵乾坤存一旅社稷有三臣惨澹勤王志间闗防主身至今厓畔石风雨洗凝尘
　　京师苦雨作
　　入夏多霪雨经秋未肯晴直须忧地陷无计补天倾方割伤民瘼其咨轸帝情古来尧命禹天地乃平成
　　潘子明光禄解官南归
　　故人官不达久欲赋闲居忽见秋风起翻然思旧庐寜贪数升醖定忆四腮鱼前路多归兴江天鸿鴈初
　　南行感懐
　　闻道貂珰辈由来为埽除先朝停镇守旧日典方舆贡采山川竭徴输井邑虚明明皇祖训宫府意何如
　　端溪杂咏
　　夕阳下前山山光落溪水欵乃时一闻只在山光里
　　望七星岩
　　仙山对城郭累累七星石中有太古文世人了不识郑明选【四十六首】
　　明选字侯升归安人万厯己丑进士除安仁知县擢南京刑科给事中有鸣缶集【朱平云先生诗不施铅粉不事雕镌一禀于雅澹然成趣】
　　【诗话先生五言近体全学髙达夫七言近体全学杜子美语不求工而句锤字链卓然名家是时汪伯玉刘子威冯元成屠纬真辈类守其□殻而遗其神明其在西吴徐子与吴峻伯皆然先生之诗遂无人赏激者】
　　感懐
　　黄虞世已逺大道渐陵迟十室八九空奸邪乃猖狓法令日以繁盗贼日以滋宣尼相鲁国道路不拾遗君子正其本礼义将自治莫以鞭与辔能使疲马驰莫以刑与戮能使风俗移长吏茍有阙三尺将安施
　　短歌行示徐秀才正公严従事稚荆
　　九月豆叶黄十月菊花槀朔风一何寒清霜凋百草时物顿如此人生亦以老忧日常苦多欢日常苦少揽镜令人悲朱顔非昔好
　　过东阿山寄邹大
　　东阿之山石散乱大者如席小如弹大石如席尚可行小石縦横马流汗青马黄白马饥长鞭策马马更迟行人日短心欲碎山石纷纷无尽时故人昔共山中路犯雪蒙霜凡几度君今哭父且南留我独朝天仍北去东阿山头首重回东阿山外使人哀云不飞日气薄萧萧草白三归台
　　与杨二叔纯
　　许子南昌去王孙嵊县游旧交如雨散春水满城流不见江边阁徒懐雪里舟故乡惟汝在莫惜屡相求
　　雪不止复作
　　大路仓桥口贫家霅水湾寒云常满郭春雪不离山夹雨琤琤下随风款款还逡巡小僮仆拥袖出柴闗
　　初冬
　　数日风才罢初冬水始氷门寒朝嬾出山近午还登宻竹藏斑雉枯松下黒鹰千村穑事早生计稍堪凭
　　暂移山居
　　春晩营蚕事移居郭外村白花低覆水翠竹逺侵门拂几开残帙携鉏理废园邻人傥相访薄与酌清尊
　　恭阅天坛
　　圆丘圆殿外清昼日况沉玉陛春沙暖瑶坛古树深太微瞻帝座大享见王心想像钧天曲轻风落妙音
　　十五夜冩懐
　　明月孤悬夜空斋独坐人地平连海岳天阔散星辰禄米悲亲没柴门忆弟贫吾生无限事况感百年身
　　野望懐王时立朱大复
　　驿外晴江白洲前夏木青过桥风细细立马水泠泠岸栁鸣鸲鹆汀花卧鹡鸰歌成也自爱难得故人聴
　　邳州晩泊
　　日落留侯庙春深吕布城残花晴抱蝶细栁暗啼莺渐集河船宻遥生野烧明客愁无可慰膝上一经横
　　客至
　　万里清秋水孤城薄暮雷故人江上至凉气雨中来吴粤分离久风尘老病催犹余十年酿今日为君开
　　伤春
　　野涨村村水山城日日风雨深荒县里春尽讼庭中朋辈他乡异鸎花往嵗同牀头十年酒未有一尊空
　　官舎晩酌
　　百里山围县双江水对门日斜初解带秋爽一开樽家逺思亲旧官贫任子孙醉看青竹浄纤月照黄昏
　　过汶上县
　　汶上齐封近蒙山鲁望尊寒城初出县落木更逢村氷黒经旬合沙黄万里昏茫茫人独去日暮欲销魂
　　阳谷夜步
　　清夜一孤客寒灯强半时露垂阳谷树月傍太山祠鲁酒沽长薄燕歌聴自悲茅堂卧不穏散步独迟迟
　　鄚州即事
　　满目皆湖水家家傍水居地贫村少米氷阔市无鱼树入天雄小云飘涿鹿虚风尘半万里消息故乡疎
　　春日愁生
　　寺古山门静春深野日迟晴沙浮宿麦小径舞游丝西蜀军书急东倭庙算疑禁中应独叹难得外臣知
　　燕子矶宴罗谏议
　　投老登临健平生故旧来共骑沙苑马一泛竹林杯雪暗山云重江喧石壁开吏人归亦嬾闲看暮潮回
　　望钟山
　　钟山望不极终日紫氤氲宿雪双峰出春沙八水分龙蟠思霸主鹤怨想徴君缥缈园陵外松楸起白云
　　游献花岩
　　融公昔悟道留此献花岩野寺人初识山花鸟旧衔洞门无日月石缝有松杉东北清江阔防茫万里帆
　　金川门志感
　　靖难兴师日天戈向此门乘舆何处去宫阙到今存衮冕新君盛旌旗叔父尊当时汉官属几辈泣皇孙
　　拜方孝孺先生墓
　　隔世祠初建荒山冡仅存荐苹惟我辈收骨岂儿孙祗觉丹心苦寜辞赤族冤精灵江月里长到孝陵园
　　朝天宫登白鹤楼
　　紫府深通迳丹梯半入云楼飞三百尺门锁五千文郭外吴山尽牕中楚树分游仙今夜梦亲谒武夷君
　　送何比部告满之京
　　贳酒石城门送君花外村晓风飞海燕春水上河豚满秩称能吏趋朝报至尊万方堪涕泪别后向谁论
　　清明日上孝陵
　　夏后藏书穴轩皇铸鼎湖人间留石兽地下想金鳬谷暗春泉响松髙晓月孤江山满目在万古见黄图
　　阅城
　　万雉金墉壮三江玉浦通天回青嶂外日转碧云东古木盘秦水春花簇汉宫偏安四十帝未有圣朝雄
　　燕子矶即事
　　突兀矶头寺苍茫野水村冻云垂日气断石落潮防法曲新翻谱香醪屡换樽山僧遥指防风信有江豚
　　病中忆新种竹示家童
　　南墙新种竹今有几竿存移石容抽笋通渠好灌根病中思拄杖健日想开樽但放髙人防来时莫掩门
　　通上人见访夜坐
　　市罢寒溪静城昏夜雾交髙僧扶竹杖落日到蓬茅风栗开丹殻霜橙破紫苞清谈对支遁明月度松梢
　　幽趣
　　但见沧洲趣清溪对竹扉牕阴悬薜茘水色受蔷薇邨鸭迎船浴山虫冐雨飞田家蚕已老日暮翦桑归
　　恭闻册立皇太子喜而赋诗
　　少海初流润前星已丽空九重元独断四皓本非功鹤驭丹霄上龙楼紫禁东君王有金鉴早晩赐春宫
　　岘山宴陈太常
　　七月岘山天气凉风亭乍雨湖茫茫轻舟出浪若飞瓦巨石满冈如聚羊斗酒未觉主人薄髙歌正宜秋日长洼樽遗迹至今在不见昔贤空断肠
　　宿济宁南关潘中丞具舟见送兼留夜酌
　　济州城外风气凉汶泗之水东流长孤州白鸟背人发十月黄花满店香中丞为我具舟楫薄暮遣吏延壶觞明朝逺道一回首太白楼髙烟树苍
　　上渡即事
　　上渡人家生午烟青丝络马寺门前纤纤杜若风香细翦翦椶榈日影圆叠岭遥来彭泽鴈晴江争落信州船村中父老知农拄杖南畴课种田
　　经黄叶岭
　　黄叶岭边黄叶飞江风萧飒吹我衣清秋塞北断鸿去落日马上行人归百年回首已衰白万事伤心今是非一望长安一惆怅无人知道寸心违
　　至日
　　今日何日日初长所思何思思建康朝天鸣玉已往事对水看云仍故乡万里凄风埽落木中宵阴壑生清霜可怜物色嵗云晏白首髙歌空断肠
　　中夜枕上口号
　　东溪先生雪半颠樽中酒尽挑灯眠谁家月下尚鸣杵隔水夜深频唤船清时幸许着弃物薄产聊足供残年明朝料理登临事去看青山瀑布泉
　　春日严稚荆邀游苏湾
　　桃花李花二月时反接两手登山迟一湖春水泛渔艇终日野禽啼竹枝石岭张筵坐无次邨童喜客行相随不见前朝苏学士风流千载使人思
　　上永陵
　　肇圣清河水兴王自郢都三为代邸让一握汉家符社稷承尧服乾坤定禹谟神功九叶盛大礼百王殊紫气真人散丹砂术士诬石扉藏玉虎银海浴金鳬二女悲湘水羣臣望鼎湖地环沧海阔山拥蓟门纡王气真葱郁精灵歘有无中官供寝荐七萃防雄图愿锡皇孙福长闻万嵗呼
　　献县怀古
　　汉代贤王子风流献县存遗书千载散雅乐几人论墓道松楸古祠堂俎豆尊故宫迷草色残碣锁苔痕鴈鹜浮河水风沙暗郭门行行一回首烟月度黄昏
　　寄朱比部二十韵
　　未补冯唐署能陈晁错书气髙忧国日名重罢官余北阙承新谴南山返故庐直词元忼慨时论共咨且请劒心徒愤埋轮事已虚何人招隠士未老赋闲居落日菰城卧秋天震泽渔逺游常有兴多病近何如以我叨青琐分曹傍石渠恩深防茹纳才薄负吹嘘廊庙多旁午闾阎异古初圣谟殊奥窔小智独踌防昧死思刘向偷生谢史鱼妻孥霑雨露嵗月费居诸托宦身何用游仙梦久疎初心今已矣晩计欲归与彭泽教栽栁于陵学灌蔬清斋心不染导气发常梳廏马虽思主山猨恐怨予如君终奋发不作楚三闾
　　寄祝谏议
　　尚忆陪青琐相随寓白门马蹄偕出入鹭序接晨昏谏疏分封署文章共讨论晩防桃叶渡春酌谢公墩李杜名虚竝雷陈义久敦风尘身汨汨霜露疾惽惽二竖心难恻三彭口莫扪乞骸元我志归骨乃君恩伏枕安时命居家玩子孙小童舂药杵故旧捧匏樽野意频栽树山歌日扣盆莺啼藏竹坞犬吠出花村守拙心无用逃名道岂尊老人应世弃王事独君存画省兼羣职铜章领六垣别离经嵗月书信隔寒温天地堪搔首江湖屡断魂中官仍虎视西贼且鲸吞内府招桑孔前星望绮园舜琴须解愠尧鼓为求言岩穴已枯槁云霄常奋翻批鳞终不怒张瞻莫辞烦气激忧丹扆词危叫紫阍回天谅有力拭目在丘樊
　　早行
　　鸡鸣客下牀出门天未曙山黒不见人但闻马蹄去
　　新江营对雨
　　漠漠江云生江天雨如雾东望白鹭洲苍茫不知处
　　忆吴兴
　　衢州霜橘紫金苞玉液琼浆不用调此物逺来三百里香风散满骆驼桥
　　王士骐【三首】
　　士骐字冏伯太仓州人尚书世贞子万厯壬午乡试第一己丑进士由礼部主事调吏部员外郎坐妖书狱削籍有醉花庵诗选
　　【诗话冏伯醉花庵诗不拾过庭片语】
　　赠别
　　东风吹栁栁成丝细雨酿花花满枝可惜春光正骀荡相逢恰是别离时
　　送顾太史使朝鲜
　　彻天火树照边陲软绣肩舆坐自移到日定知春麦秀请看箕子庙前碑
　　明妃怨
　　秋来无事不消魂几度貂裘换泪痕却忆天家全盛事少年公主嫁乌孙
　　归子慕【十九首】
　　子慕字季思昆山人万厯辛夘举人崇祯初追赠翰林待诏有陶庵集【沈山子云古今效陶而肖者王韦之外不得不推季思】
　　【诗话季思善病再试南宫归而屛迹田里所居陶庵插槿为墙缚茅为屋小如蜗殻瓠子养疴其中迭相往还讲学者无锡髙攀龙存之嘉善呉志逺子往主客从容晏坐黙识凝然不语一有所得辄怡悦相告存之称其有絶人之慧絶人之识絶人之趣又言季思出诸口者不漫作无味语笔诸书者不漫作无味辞措诸躬者不漫作无味事即其睂宇颦笑足以洗濯一世尘垢倾倒可云至矣季思虽病犹授生徒友人劝其辍讲报之书云生徒固无累于我岂惟无累且以为乐清画饭余沧江日落或童或冠油油与偕共坐槐阴闲谭啜茗临江借草以观云物风帆往来于目农歌不辍于耳亦可谓至乐矣君子谓其乐天知命焉季思卒时年四十有四崇祯下诏特赠翰林待诏其诗学陶而得其神髓韦苏州后鲜有其伦诵之令人増陋巷箪瓢之乐】
　　丙申六月过呉子往荻秋庵
　　萧瑟湖上庐六月如清秋凉雨过柴门緑杨风飕飕水滨一穉子洋洋何所求终日无一鱼持竿钓不休问之向我笑使我心忘忧
　　嵗暮别诸生
　　恻恻不可道临岐但依依常恐语言多貌胜中情微感兹寒色厉北风吹尔衣嵗暮室家好各各念尔归羣居虽云乐人情理难违所患不同心不患相见稀尼父重久要如醴久已非勗哉仪先民雅道庶可几
　　感悟
　　人人惜富贵富贵谅难私居位食其食抱关有攸司若怀冻馁忧不如农桑宜平心任公道天下能者为人事当前昏事后更相嗤三十五年前厯厯皆可思以此征后来何劳复多疑愿言谢将迎履坦希前知
　　馆城北
　　妻孥昔居城我淹江上庐妻孥来江上我去城北居城北何所事二生喜从余既爱童子真且得人事疎长夏北牕竹风吹几上书坐看墙外帆树中去徐徐中情茍无系触物皆有余今兹对佳节秋风秋月初香稻感我鼻归食江上鱼小女解思父一见当何如
　　归江上
　　去年冬尽归室家尚完好儿女曝檐隈墙头日杲杲今年冬尽归离忧不可道中馈阒无人虚堂尘不埽一儿依外家两女归兄嫂奚独天运乖谋生亦草草人世骨肉縁尚尔不可保而况一切营何足撄怀抱久矣吾行迷回车苦不早
　　城北初夏
　　三见草木荣栖栖犹未旋偶与城市逺因耽此地偏独馆背清池一无俗事牵晨兴课书罢日午蛙声喧出门见新秧防緑映逺田久晴初得雨穉子亦欣然田父説嵗占今兹定有年物情既如此予乐复何言
　　庚子正月吴子往见过同访髙存之于漆湖
　　令节思故人流光惧蹉跎心在隰桑篇三复当如何忽闻叩门声良友逺见过携吾访同志诘朝鼓轻艖情殷无遥路信宿逾闗河依然漆湖上春山渺晴波主人愉愉如兼以风日和风和卷帘坐开樽鸟来歌忘饮饮更适不觉芳顔酡阶前山茶花落英何其多
　　暮春
　　梅阴防西牕实繇枝叶低小鸟时来鸣向我如栖栖一鸟鸣未已一鸟随和之鸟声处处起髙下声参差日出闻鸟声不觉日已西池塘小雨过夕阳鹧鸪啼
　　元徳秀
　　吾爱元徳秀天然真澹姿荣进非所好聊仕亦不辞于彼纷华中连袂歌于蒍一日驾柴车欲去亦不疑惟尽名利心长得情性怡饮酒弹鸣琴睂宇若见之悠悠千载下寤寐劳相思
　　杂诗
　　日出羣动作智计千万端用此徒为劳不用不自安所繇在有身坐令思虑殚所以古贤达与物同一观俛仰任所之宇宙何其寛
　　冬日病楼新构小屋
　　天寒小屋宜洁静兼新筑短檐近低牕意亲足我欲牕边两木榻编秧暖于褥西榻朝食暄东榻晡时燠暄燠既互转盘旋与相逐药物难长供日惟饱饘粥
　　壬寅正月西邨筑室成
　　经始逼嵗除春肇室云考结构称心为弥拙亦弥好邨树既罗列溪流复萦抱北牖移修篁南圃艺药草室中图与书闲暇可探讨农人理耰耡念此嵗供早顾我长负疴不耕惭亦饱
　　寄姚孟长
　　道同不用结气同不用求神在未交先彼此潜相投感君嘐嘐志髙广正无俦慷慨灯前言奚止情绸缪男子患无志有志良难酬怀居易随俗安乐生烦忧可怜早春役烟雨维扬舟不知何所牵行止不自由殷勤孟秋约期届无淹留
　　泛湖
　　离居久相思乍见人情喜各从逺方来相知若伊始晴空泛秋湖天际水弥弥中流将焉如东西非所拟微风送轻舟飒入芦丛里村家插新标有酒清且旨渔人近前问银鱼初出水美物应佳节及时在我尔涤盏欣对酌髙情讵能已言旋发清歌夕阳下西涘童冠乐何如防也千秋起
　　辛丑夏日闲居
　　闲居不胜娱何妨抱微疾长以无事心当彼摄生术白日一何长临牕坐扪虱饭余弄清琴卧起展残帙孤云御微风翩翩独髙出
　　对客
　　嘿然对客坐竟坐无一语亦欲通殷勤寻思了无取好言不关情谅非君所与坦怀两相忘何害吾与汝
　　移居
　　冉冉嵗云暮寒风动林于言辞东邨宅去适西邨庐岂无旧巢恋欢与吾仲俱西邨况不逺相去一里余回瞻竹树间炊烟出前厨吾病四十衰厌厌日不如忧患易反本戚戚念友于安得我叔氏亦复来此居遥望城中山引领空嗟吁
　　闲居寄沈伯和博士【时伯和将之京应贡举】
　　蹇劣仍负疴分定无越想柴门槿叶疎卧看人来往江南寒信迟十月气和朗一夜好雨过阶前菜甲长念我逺行人中心怅养养盘餐有余滋髙驾何时往
　　北地晓征
　　夜半寒鸡不忍聴主人炊熟梦初醒出门不复知南北马上持鞭数七星
　　张民表【二首】
　　民表字林宗一字武仲中牟人万厯辛夘举人有原圃塞庵诗集
　　【诗话冦围大梁汴人死守不降有献防髙巡抚名衡者曰贼营附大堤决河灌之尽为鱼鼈矣周王募民垒羊马城髙厚如岸援兵掘朱家砦口贼党觉之移营髙岸多储大航巨筏反决马家口以灌城河骤决声震百里排城北门入穿东南门出流入涡水涡怱髙二丈士民溺死数十万林宗负其先祠木主登筏邻人求登者众林宗不忍移筏就之筏且沈乃移筏登屋水大至而没久之门人周侍郎元亮为刋其遗集仅存百一尔存者悉非其称意之作可惜也夫】
　　饮酒示唐肯堂
　　饮酒非吾好逢君强共斟已闻谭世变悔不入山深猛士功宜録书生职岂任东南民力竭争忍索黄金
　　阊门见别者代为吴歌
　　一船往东拨一船往西开两船不相顾都看姑苏台明诗综卷六十一
　　钦定四库全书
　　明诗综卷六十二
　　翰林院检讨朱彞尊编
　　朱燮元【一首】
　　燮元字懋和绍兴山隂人万厯壬辰进士除大理评事累官兵部尚书兼右都御史总督川湖云贵加太师有恒岳遗槀
　　【静志居诗话太师仪表丰伟饮噉倍十余人其莅湖南川贵土司以壶浆干肉迎车前相接于道公倾槃倒瓮一无留余众皆惊叹曰此天人也相诫不敢出犯嵗既久威望着于西南比之蜀相诸葛云公诗不多作句如买得劳薪先煮酒不嫌疎鬓也簪花荒徼有谁怜白故园亦自有青山越人至今传诵之】
　　马嵬坡
　　六龙回辔此重过遗恨秋坟掩韤罗南内萧萧风雨夜凄凉应比夀王多
　　毕自严【一首】
　　自严淄川人万厯壬辰进士官户部尚书
　　涂次咏桃花
　　绿杨春树防芳邻中有夭桃别样新马上不烦频指防好花应笑白头人
　　李腾芳【一首】
　　腾芳字子实湘潭人万厯壬辰进士官礼部尚书
　　博望驿
　　孤亭瞰虚空危阑翼石壁亭亭数株松云端发深碧起视羣峦层溪光乱相射盘梯花倒看入阁烟相逼雨过万瓦鸣灯残四邨夕疎星栁外明河汉看不隔去矣问津人空思泛查客
　　刘一焜【二首】
　　一焜字元丙南昌人万厯壬辰进士除行人擢吏部主事厯郎中升太常少卿巡抚浙江
　　清跸
　　清跸归何晩刋山纪汉功犹余石碣竟堕鼎湖弓社稷三犂后园林百战中如何膏血尽辛苦事来同
　　寄题金山寺
　　长江流日夜缥缈一峰殊落景疑飞动盘根定有无云端清磬湿树杪佛【一作圣】灯孤几见登临客扁舟下五湖张五典【一首】
　　五典字和衷沁水人万厯壬辰进士授行人迁戸部主事歴员外郎中出为山东参议累迁大理卿加兵部尚书赠太子太保有海虹集
　　送乔儆我
　　长路天涯外驱车背朔风三秋惊别鹤千里慕征鸿尊酒荒城外闗山落照中前程行色晩裘马自匆匆王　爱【一首】
　　爱字仁甫宛平人【履厯注任丘人】万厯壬辰进士除潞安推官入为戸部主事歴员外郎中升陜西参政进右布政使有息机园存稾
　　緜山道中
　　昔贤栖隠地两壁尽髙山入夏风应凛经春花未斑烟犹遗俗禁庙许妒人还【平定州娘子闗有妒女祠唐李諲作颂传是介之推妺】立马看唐碣神林不可攀【神林大树腹中有郭令公碑禁樵采】
　　苏茂相【一首】
　　茂相字家晋江人万厯壬辰进士除户部主事累官户部左侍郎总督仓场尚书再加太子太傅改刑部尚书
　　吊方正学先生
　　宁海侯城里停车意怆然风云萧瑟气天地革除年臣罪单辞定孙枝一叶传龙山真突兀仿佛首阳巅李本纬【一首】
　　本纬字君章锦衣卫籍曲沃人万厯壬辰进士除巩昌府推官仕至山东右布政使有灌蔬园集
　　登张掖甘泉楼
　　乍别酒泉郡来登张掖楼闗云排槛入塞水背城流夜涌陂塘月寒生草树秋凭髙聴不尽羌管数声愁石九奏【一首】
　　九奏字伯成冀州人万厯壬辰进士授大理评事厯寺副寺正出知莱州府以忧归补兖州升开原兵备副使进右参政
　　春郊
　　三月长安花正飞长河隄畔栁依依独怜芳草王孙路立尽东风不肯归
　　陈懿典【一首】
　　懿典字孟常秀水人万厯壬辰进士改庶吉士授编修厯少詹事有吏隠斋集
　　李公防招饮柰子花下
　　淑景春城暮聮镳韦曲来共防金谷墅同泛竹林杯缟夜分秾李生香喻早梅不愁风雨至只恐暝钟催吴士竒【一首】
　　士竒字无竒歙县人万厯壬辰进士除知宁花县调归安升南京户部主事厯官陜西左布政使迁太常寺卿有绿滋馆集
　　【诗话太常留心国史革成副书藏于家遗稿为江都汪楫存贮较诸野史颇纯正第稍畧耳诗特余艺要非所长】
　　滟滪
　　孤根夹浪拥江间百二层峦片石闗急峡倒流三峡水髙滩下指榜头山形同牛马心逾怖舟近鱼龙胆讵豩听说风波前更恶来朝百丈费牵攀
　　谢肇淛【四十一首】
　　肇淛字在杭长乐人万厯壬辰进士除湖州推官移东昌迁南京刑部主事调兵部转工部郎中出为云南参政升广西按察使厯左布政使有小草堂集【李本宁云在杭乐府丰约文质适得其中五古赡而不俳华而不靡七古音节鲜明气势沈郁五七言律长律比耦精严絶句意在笔先韵在言外舂容警策短长合度大都率循古法而中有特造孤诣体无所不变变无所不尽今诗道向衰予将以在杭为砥柱焉　张防于云在杭蓄藻于建安腾声于庆厯希躅于少陵泛驾于长庆兼综潘陆妙契陶韦其辞宛以丽其气雄以健其摅思优以隽其援事典以则其振向和以平既美才情尤深寄兴　屠纬真云谢君诗峭旧秀伟卓然名家　王伯防云在杭诗寄兴防而缀词雅取调古而命意新秀若可餐沃其堪挹穆如温如以雅以南　陆无从云在杭诗冲融婉至深于性情】
　　【诗话在杭格不耸髙而诗律极细其持论亦平如于鳞元美敬美子与伯玉皆所倾心漫兴诗云徐陈里闬久相亲钟李湖湘非吾邻丸泥久已封函谷怕见江东一片尘徐指孝廉维和山人兴公陈谓文学汝大孝防防儒山人振狂是时景陵派已盛行而在杭能距之又云石仓衣鉢自韦陶吴越从风赤帜髙若问老夫成底事雪山银海泻秋涛此则在杭自任匪浅矣】
　　示湘潼二弟
　　于戏小子各敬尔守无妇言是用沈湎于酒惟勤无斁惟慎无咎惟徳惟厚可以长久往者不可追聊毖尔后于戏戒之天命不又
　　发真州别诸子
　　折板无安蹄风林少宁翼頽波既东徂熹光复西匿行子逐转蓬朝旰不遑息拟垂邗江纶仍脂蓟门轼仰送鸿雁翔俯攀杨栁色别绪如丝棼欲言涕沾臆早嵗负好修中道遭反侧行止信盈虚风波安终极白璧委精光何当重拂拭挥手従此辞他乡复异域赠君以孟劳持此长相忆
　　雨霁寄陈隠君
　　新晴动花气鸟啼漳水春出门见芳草忽忆山中人种药斸云母煮石炊松薪甲子谁能识空山无四邻
　　寒夜感懐
　　凛凛嵗云暮归鸿浩南征客心渺天末役役哀吾生抚剑中夜起碧宇何凄清霜气袭四野素月流前楹寒灯黯欲灭万籁阒无声欲奏思归引泪与朱丝并调孤弦易絶山鬼徘徊鸣浮生无期别离恨何时平
　　秋日邀龙君御同钟伯敬林茂之赋诗君御将赴湟中
　　营道寡髙操大音谢俗机谁云京洛尘而能缁素衣前踪既云邈后防安可希斗酒自斟酌蟹螯秋正肥南陆有残暑西山无留晖不知松际月已挂花间扉杂坐忘磬折绪谈闻芬菲君今赴河湟戎马生郊畿红顔谁见赏青云愿多违旧欢意未浃新离泪仍挥余亦倦游者因之歌式微
　　桃丘嵗暮作
　　衡门杜俗辖时与参术亲三旬九梳发不知昏与晨早来践繁霜积霰纷成尘白日光惨澹气色黯不伸始知律穷黍谷无回春嵗功忽云改劳生犹艰辛四邻起寒杵恻恻伤我神天地固有尽年华安足云
　　偕李元祉水部游蜀山
　　一水划为山两湖东西汇漕渠贯其中盈盈若衣带西湖渐成陆东湖淼无届千顷碧琉璃风云互变态中流一卷石突起砥淜湃金镜浮芙蓉银盘捧螺黛荒祠久零落花旛皆破败鸡栅倚跌燕泥凝佛背开尊面南浦云水澹相对鱼艇散复集鸣榔出深濑蒲荇交乱流帆樯绕天外涛惊山影摇波漾日光碎怳如金焦间疑在蓬壶内凭虚倏往还已隔人天界浮云何时闲胜游与居防回首空烟波疎钟隠林霭
　　十六夜彭城对月
　　辞家席未煗望舒倐已圆初隠层峰外俄挂髙城巅徘徊丽绛阙防滟揺紫渊逺望杳无极忽觉在我前流辉照绮席素波相澄鲜玉宇何凄清孤鸿唳中天寒江抱平楚离离含轻烟美人天一方皓魄私自怜但恐佳辰迈望自推迁胡为劳我心愁对江枫眠
　　安平宋尚书礼祠
　　文皇既定鼎上国勤灌输汶流久湮絶负载劳牛车戴村一以坝分水开龙渠畚锸不再举天府盈仓储谁建平成烈共城宋尚书挽彼澶漫流盈盈归尾闾至今防通河俎豆纷庭除白英获侑食流庆及余胥
　　刘尚书大夏祠
　　引黄济汶水譬彼借寇兵龙性不恒驯况乃与之争百年罕成绩闾殚吾山平忠宣缵禹绪四载劳经营上流既南絶猛势随东倾载下淇园竹永奠宣房名蛟鼍徙窟穴柔橹多欢声沉马不可再寄言厪守成
　　望防苍山
　　防苍十九峰一一芙蓉青緜亘百余里疑张云母屏鸟道当太白铁壁排髙防白云绕其腹玉带横万钉一峰一溪流奔缷如建瓴散入市廛间家家鸣琮琤逺近注畛隰禾黍借生成阴崖四五月积雪辉广庭阳光照不及力与造化争北麓产文石玉质声珑玲浓澹合画图苍素何分明追琢岂天巧醖酿诚地灵冯河不可极乖龙犹潜腥林峦非一状兰若棼连甍相对不数武空翠盈牕櫺奇境趣自合絶域心所轻悠然独长啸忘此支离形
　　送练中丞遗裔归家【有序】
　　自金川门之变练公子宁以御史大夫抗节死阙下阖门荼毒独有侍媵抱匝歳子匿民间得免展转入闽为人佣保六世孙绮者为新宁陈孝亷掌书记万厯戊戌孝亷计偕入浙有江右杨生应祥同舟先一夕生梦练公持刺谒已心异之比入孝亷船见书记侍侧雅晳不羣指问何姓答曰练生心动叩之曰得非吾里练中丞后乎绮不应而涕泪满面生益疑骇穷诘之具得其状亟以百金为赠孝亷不受遣绮绮不肯行曰以死殉国人臣之恒且九族赤矣归将何为生益贤之归家具白当事者以币来聘授以衣巾俾奉公祠官为置田庐百畆一时闻者莫不叹息泣下以为天道有知云
　　燕山日黒黄尘起金川门外鼓声死长乐宫为瓦砾场殿庭流血成海水御史大夫练子寜手持三尺干雷霆覆巢自分无完卵一门百口归冥冥事去人亡二百载芦荻萧萧余故垒长陵松柏已十围孤臣遗骨今安在钓龙台下水可楫新寜城东山嶻嶪灌园谁能识法章佣肆犹堪藏李燮一日天回地转时千金购出练家儿若敖之鬼终不馁行路闻之皆歔欷我登钟陵山遥望石头城寜为孝孺死不作陈瑛生为君慷慨终一曲悲风飒飒江波緑
　　少年行
　　锁甲带明犀轻装出御隄银牀调舞马金距鬭鸣鸡酒向新丰醉花従杜曲迷春寒何处宿杨栁玉楼西
　　折杨栁
　　青楼大道傍垂栁复垂杨白马黄金勒春风何处郎柔支萦素腕香絮裛啼妆看尽年年别曲终空断肠
　　丙申书事
　　羽檄飞千里天灾及两宫君王闻罪已社稷付谈空海汛乘春急山田望嵗空孤舟有妇洒泪五湖东
　　谷里
　　谷里三家市仍为暴雨淹逢人无汉语入馔有池盐溪钓青鳞小村沽白酿甜乱峰相对晩空翠满茅檐
　　十月吴江舟中晩望
　　年年改嵗长为客无奈愁心付酒缸寒鴈背风归越渚孤帆带雨下吴江黄知霜后柑三寸白起沙边鹭一双日落洞庭天似水青山无数入云牕
　　送孙子长之浒墅
　　度支使者吴闗饱看姑苏郭外山税减任教商舶过吏稀长对防门闲湾中销夏留僧住桥上行春载鹤还西望吴兴衣带水旧时玉笋已成班
　　安平署中述怀五十六韵
　　丘壑元吾好风尘力未胜谩言金马隐翻作土牛乘赐履三河逺封章六郡承幸无官长骂时有簿书仍地重飞艘集曹闲老吏能抱河城似玦临水署为氷北极通幽蓟南流控鲁滕穆陵齐地壮淮甸楚天澄畚锸冬还举秔稌歳屡腾邮签妨午梦官舫促晨兴面目随人改文章避世称宁知贫是病转觉爱为憎旅食愁新况离羣忆旧朋弹棊时映竹开卷夜挑灯方外忘年友山中结夏僧露华红擘茘氷水緑翻菱逐电青丝骑排云白角鹰燕姬春酿压赵女晩妆凝寳带鸣条脱银牀织毾防梦回香灺篆歌阕月藏棱玉笛吹横塞雕弧走射堋邻多窥宋玉酒或送王仗劒经吴苑观涛过广陵名山皆蜡屐絶壑独担簦象阙通瑶极燕山应玉绳云衢随地望天路得阶升蜩鸴飞将奋驽骀价亦増词犹慙色绢宴已预红绫捧日心常系从云气倍蒸讵知鹓鹭侣便隔鹿麋层绶忝郎官贵茵均刺史凭分符行郡国簉羽后农丞未学操刀割弥深捧玉兢云霄霜翮劲象纬防毫凌但欲深怀瑾何知逺避矰风云变苍狗天地乱青蝇萋菲终安用蹉跎亦自应积薪甘似汲投杼更疑曽举世羞騈指何人问折肱沙虫吹未了塞马失何曽白眼终难变红顔转自矜拟抛鸡肋去勉就鹤书征冀北千金骏图南六月鹏寒流河漭瀁秋色岱崚嶒北郭竽长滥东山屐再登无劳沈璧马祗惜费金缯楗恐薪垂尽沙防岸善崩桃花无怒浪瓠子有荒塍楼迥随云度亭虚任月升榜师声欸乃雉子发鬅鬙蚁穴容周弁龙门媿李膺全身看奕局守口固缄滕宿鸟知惊弹伤鱼已逺罾鸿心元矫矫虫羽故防防趋舎寜无定升沉固不恒长歌聊自适休吊溪藤
　　春怨
　　长信多春草愁中次第生君王行不到渐与玉阶平
　　秋怨
　　明月怜团扇西风怯绮罗低垂云母帐不忍见银河
　　早行山中
　　驱车入云烟连山齐雪色怪禽作鬼啼枯树如人立
　　宿吴山寄长安旧人
　　春时相送出燕都秋到江南一字无半夜寒灯数行泪满天风雨下西湖
　　钱唐逢康元龙
　　黄梅细雨暗江闗我入西吴君欲还马上相逢须尽醉明朝知隔几重山
　　闻钟寄曽人倩
　　十年去国梦沧浪夜夜钟声似上阳谩忆长安驱马伴东华门外月如霜
　　鼓山采茶曲
　　雨前初出半岩香十万人家未敢尝一自尚方停进贡年年先纳县官堂
　　重过分水闗
　　一水中分两不回闗头原是望乡台不知客泪能多少二十年中五度来
　　雨中度北峡闗
　　溪流屈曲路巉巉细雨斜风转不堪惟有马头云雾里青山一片似江南
　　庐江道中见风沙
　　四野黄尘欲暮天行人驻马泪澘然自从归去江南路不见风沙已一年
　　入齐界
　　楚山淮水苦风烟才到滕阳又一天沟外短墙墙外栁一条官路直如
　　渡汶河
　　霜飞月落野鸡啼雾锁长林水拍堤夹岸人家寒未起孤舟已过汶河西
　　田真墓
　　汶河如带日西斜禾黍荒邨四五家惟有田真坟畔树春风犹发紫荆花
　　淮上重送永奉
　　轻黄桞色緑烟含欲折行人自不堪两岸棃花寒食雨孤舟今夜泊淮南
　　梦作
　　白鹤屏寒月影稀水精帘卷篆烟微生憎柳絮如蝴蝶撩乱春愁处处飞
　　春日遡汶河作
　　东风残雪系兰桡满目山川对寂寥记得门前春水满美人蕉压赤阑桥
　　舟滞安山
　　百丈方舟一线泉待风待闸两留连客程莫笑蹉跎甚拙宦何如上水船
　　葛阳道中杂诗【二首】
　　雨中新水涨平沙芳草连天鸟道斜隔水松门人不闭断桥流水紫藤花
　　乌桕成林稻满畦新篘白酒配黄鸡老农醉卧无人唤日落子规头上啼
　　醴陵
　　萍乡西上万山低路入湘南近五溪日暮东风吹雨急连天芳草遮鸪啼
　　桃源道中
　　春风篱落酒旗闲流水桃花映碧山寄语渔郎莫深去洞中未必胜人间
　　平坝
　　愁云三月风满溪一日一程西更西鬼门闗外无相识头白老鸦朝暮啼
　　沈朝焕【二首】
　　朝焕字伯含仁和人万厯壬辰进士除工部主事调兵部歴员外郎中谪靖州知州升南京刑部郎中出为四川按察佥事终福建参政有泊如斋集【陶周望云伯含诗情务已出格由古造材富故词博而工神完故气和而畅王伯谷云伯含诗才不为法所思不为调所泥　龙君御云伯含使君守靖诗多温厚尔雅不露牢骚悱恻不平之气　曹能始云伯含诗体罔不该而才足以达意不斤斤师古法而不与古背驰】
　　立秋夜不寐
　　雨深催病叶不独井梧飞侯到虫先觉灯寒烬渐微感时难穏卧未老渐知非枕上惊秋信明朝换客衣
　　禁马
　　可笑东司马官无一马骑自遵台长约却任吏人嗤捷足已无路卑栖何处枝不如归抱犊随意陇头宜邓原岳【一首】
　　原岳字汝髙闽县人万厯壬辰进士除戸部主事歴员外郎中出为云南提学佥事终湖广按察副使有西楼存稾
　　仪真道中见桃花盛开感而赋之
　　偪侧何偪侧行尽江南又江北二月桃花烂漫开灿若朝霞防春色今年苦雨花较迟江北不如江南时但愿春风随转毂到处花开迎马足
　　王乐善【三首】
　　乐善字存初霸州人万厯壬辰进士除行人改吏部主事有鷃适轩诗稾扣角集
　　五渠晩渡
　　野潦浮平楚扁舟续马蹄扬铃风渐紧落日望全迷林暝渔灯出天空雁阵低叩舷归意嬾情兴属幽栖
　　春宫曲
　　辇路春深细草连妆成空坐百花前昭阳昨夜谁承宠闻道金钱赐董贤
　　秋宫曲
　　一从金殿锁娉婷春鸟秋蛩祗自听惆怅无心还乞巧潜来花下拜双星
　　袁宏道【二十四首】
　　宏道字无学宗道之弟万厯壬辰进士除吴县知县改京府学官国子博士迁礼部郎调吏部移病卒于家有锦帆解脱潇碧堂缾花斋华嵩游草破研斋广陵桃源敝箧等集【弟小修云锦帆解脱意在破人执缚间有率意游戯之语或快爽之极浮而不沉情景太真近而不逺要出自性灵足以荡涤尘坌学者不察效颦学语其究为俚俗为纤巧为莽荡鸟焉三写有必至非中郎之本旨也　陈卧子云石公才情本自流防　李舒章云中郎浅俗　缪天自云公安之罪薄于尧陵然啓竟陵者公安也　沈山子云近见有人论诗派之壊动以何李王李竝举以愚观之王可非何李似难轻议袁中郎诗云草昧推何李尔雅良足师则中郎亦不专非何李矣诗话传有言琴瑟既敝必取而更张之诗文亦然不容不变也隆万间王李之遗派充塞公安昆弟起而非之以为唐自有古诗不必选体中晚皆有诗不必初盛欧苏陈黄各有诗不必唐人唐时色泽鲜妍如旦晚脱笔砚者今诗才脱笔砚已是陈言岂非流自性灵与出自剽拟所从来异乎一时闻者涣然神悟若良药之解散而况疴之去体也乃不善学者取其集中俳谐调笑之语如西湖云一日湖上行一日湖上坐一日湖上住一日湖上卧偶见白发云无端见白髪欲哭翻成笑自喜笑中意一笑又一跳严陵钓台云人言汉梅福君之妻父也此本滑稽之谈类入于狂言不自以为诗者乃锡山华闻修选明诗从而击赏叹絶是何异弃苏合之香取蛣蜣之转耶予于中郎尽汰其鄙俚之作存其稍用意者对之可以刮目矣】
　　横塘渡
　　横塘渡郎西来妾东去感郎千金顾妾家住红桥朱门十字路认取辛夷花莫过杨柳树
　　折杨柳
　　艳阳二三月杨柳枝参差每逢双燕子忆得别君时忆得别君时遗君瑚枕君行佳丽地何人荐君寝
　　妾薄命
　　落花去故条尚有根可依妇人失夫心含情欲告谁灯光不到明宠极心还变只此双蛾睂供得几回盼看多自成故未必真衰老譬彼后开花不若初生草
　　哀殇
　　弱腕系金铃青丝绾偏髻胸前两绣囊犹作长命字欠尔三斗乳偿汝一升泪穉魂半尺余荒荒投旅次我尝静坐思生死同一例子既先我行即是鬼先辈如彼排场人尊卑乃相递一去与一来孰知非天戏
　　潞河舟中和小修别诗次韵
　　小艇烟江雨长堤柿叶霜一洲鱼子市千树木奴乡客去寻空谷书来话酉阳繁华销枕上家近吕仙堂集平山堂用平山字为韵偕游者方子两谢生也
　　大业空遗事披图咫尺间斜桥兴废水淡墨有无山野老耕香泽妖狐学黛鬟荒亭犹故井马上挈泉还
　　扬州晓泊
　　薄雾随风尽寒霜对酒销芋魁腾晓市蟹子落归潮往事琼花观新沟扬子桥虽然冨罗绮未必似前朝
　　送洪子崖之归化县
　　小邑无官长登临费履綦方言从事译山景人知廨舎巢鹦鹉乡田贡荔枝岚光侵簿牍长日但围綦
　　夏日泛舟
　　泛泛防防近深深雀鹳闻空潭不受暑野竹半捎云公子収行盖佳人晒舞裙垂杨乱荇藻日色冷纷纷
　　登髙有怀
　　秋菊开谁对寒郊望更新乾坤东逝水车马北来尘屈指悲时事停杯忆逺人汀花与岸草何处不伤神
　　江上
　　白雾迷荒楚青流带逺空沙平晴献雪树老夜屯风旷野眠饥兕孤洲落晚鸿布帆如屋里何处有城中
　　学斋留梅子马
　　踏尽髙槐影青虫落酒巾袖怀三月草衣浣一年尘梦里听朝事杯中覔圣人贫厨非大祭未有肉留賔
　　别小修
　　洲云色蔽天昏肠断金山寺里猨狎客也须同海鸟过江切莫食河豚幕中有主当持牍雪里无钱且典裈画防如林髙丈五不知何处是朱门
　　托龙君超覔仙源隐居诗以寄之
　　云石邨中且卜庐凭君为买一峰余全栽芝菊为疆界尽写云岚入劵书门对仙童浇药地巷通毛女浣花渠闲中准拟天台去好伴刘晨间屋居
　　送邹金吾游白下时寓武昌
　　将军此日骤征轮枫叶萧萧汉水濵我已销魂千里外那堪重别故乡人西风马度离亭柳落日衣吹客舍尘莫向劳劳亭上望秋江容易得沾巾
　　辛卯元日
　　满城佳气郁霄海日如规上海潮率土再兴治朔百年三倍穆宗朝柳含初緑风前舞梅带残香雪里飘笑我疎愚非董子太平犹颂不鸣条
　　感事
　　湘山晴色逺微微尽日江头独醉归不见两闗传露布尚闻三殿未垂衣边愁自古无中下朝论于今有是非日暮平沙秋草乱一双白鸟避人飞
　　归来
　　归来兄弟对门居石浦河边小结庐可比维摩方丈地不妨扬子一牀书蔬园有处皆添甲花雨无多亦溜渠野服科头常聚首阮家礼法向来疎
　　拟宫词
　　玉殿莲筹夜未央内人传旨出昭阳朝来刚赴西宫约莫遣经筵进讲章
　　江上
　　桃花春水满江头独拥佳人翡翠楼谁抱琵琶江口上声声弹出小梁州
　　经下邳
　　诸儒坑尽一身余始觉秦家网目疎枉把六经灰火厎桥边犹有未烧书
　　罗隠南斋中小集忆旧
　　珠楼曲曲贮仙娃一带风牕十里纱记得中和门外路女墙东去是伊家
　　桃花流水引
　　华阳巾子碧縧环紫府帘前旧押班阿母筵头争一掷醉中输却小蓬山
　　宿朱仙镇
　　祠前箫鼓赛如云立石争劖吊古文一等英雄含恨死几时论定曲将军
　　江盈科【一首】
　　盈科字进之常德桃源人万厯壬辰进士除长洲知县擢吏部主事歴官四川提学佥事有雪涛阁集【袁中郎云进之诗才俊逸爽朗务为新切但有矫枉之过】
　　【诗话进之与袁中郎同官吴下其诗颇近公安派持论亦以七子为非特变而不成方者中郎谓其矫枉之过所谓笑他人之未工忘已事之已拙文人通病大抵然矣】
　　读张魏公传有感曲壮愍事
　　子圣焉能盖父凶曲端冤与岳飞同何人为立将军庙也把乌金铸魏公
　　【诗话徐秀才善敬可一日语予曰周公谨小人哉张魏公朱子所父事何可毁也予曰公谨三代直道之遗也宋之南渡将帅有人可以战可以守自寄阃外之权于浚防师动数十万元气重伤譬诸孱夫不能复起矣浚于李纲赵鼎辈则劾之于汪伯彦秦桧等则荐之尚得云好恶之公乎至曲端之诛与桧之杀岳飞何以异而读史者务曲笔以文致端有可死之罪不过因浚有子讲学浚死徽国公为之作状天下后世遂信而不疑尔中郎朱仙镇诗已极悲惋不若进之一诗露胆张目洎诗家之南董也已】
　　唐之屏【一首】
　　之屏字君公松江华亭人万厯壬辰进士除常山知县
　　【诗话君公之官常山乡防赠以马力却之曰常山斗大县官便自装饰茍至三槐九棘更难踵事増华既而中谗罢归养亲不复出】
　　登金山
　　一柱东南表地灵芙蓉万古插清泠江淮潮色无边白楚蜀山光不断青鲸噏风雷波自撼龙过楼殿雨犹腥枕流无限沧洲意极目何妨我独醒
　　学官上公车迁南京国子监博士
　　归里
　　陈荐夫【二首】
　　荐夫名邦藻以字行更字幼孺闽县人万厯甲午举于乡有水明楼集
　　海口城晚望
　　蒹葭蔼蔼树苍苍平楚闲防益渺茫驿路绕山多落木孤城临水易斜阳潮逥近浦寒生雨鴈度遥天夜带霜暂息征鞍瀛海上烟波千里断人肠
　　竹枝词
　　荷叶田田栁色垂三船五船多女儿与郎暗约花间去不唱竹枝知是谁





　　明诗综卷六十二
　　钦定四库全书
　　明诗综卷六十三
　　翰林院检讨朱彞尊编
　　朱之蕃【一首】
　　之蕃字元介南京锦衣衞籍茌平人万厯乙未赐进士第一授翰林院修撰以右春坊右谕徳掌院印以右春坊右庶子掌坊印升少詹事进礼部右侍郎改吏部右侍郎赠礼部尚书有使朝鲜稾南还纪胜诸集
　　【静志居诗话元介文翰兼工张东国与馆伴周旋有倡必和微嫌诗材愞熟语不惊人】
　　和周吉甫春日移居
　　墙短山斋出庭空月易留泉香浮茗盌渔唱起苹洲终嵗一无事平生百不忧奔忙浑未解酒伴且相求【一作苦复何由】
　　孙慎行【一首】
　　慎行字闻斯武进人万厯乙未赐进士第三授编修歴官南京礼部尚书赠太子太保谥文介
　　遭遇
　　谁料恩深放弃余山人犹帯旧衔居中山箧在犹寒胆上殿争时判引裾天地有情开一网江湖无梦到三闾自来多少欷歔感圣主英明古不如
　　刘一燝【一首】
　　一燝字季晦南昌人万厯乙未进士改庶吉士授检讨厯官礼部尚书兼东阁大学士加太子太保谥文端
　　归田作
　　乞得闲身返故林避贤者路漫沉吟当归分合山中老恋主情弥阙下深凿井耕田歌帝力量晴较雨答天心十年尘梦今畨破一曲沧浪思不禁
　　陈于廷【五首】
　　于廷字孟谔宜兴人万厯乙未进士授光山知县补秀水擢监察御史巡按江西山东转太仆少卿歴太常卿大理卿兵部侍郎坐削籍起南京都察院右都御史召总内台加太子少保諡恭定有定轩稾
　　【诗话恭定为予友其年检讨之祖行事详国史韵语不甚传拟江文通杂诗颇称具体】
　　古别离
　　三歳为君妇未尝下髙堂一朝逺送别伫泣官道傍君行官柳青君归官柳黄与君别经年相思莫相忘行过无定河莫饮无定水天涯游子心饮之恐尔尔应思闺中人容光易摧毁
　　拟陈思王赠丁仪王粲
　　王师入京邑天宇俄廓清九庙肃钟簴十陵翦棘荆皇路日就坦相君靡自盈吐哺则公旦辟门罗隽英黄髪緤珪组深岩贲弓旌嗟余同心侣夙昔谐嘤鸣胡为慕孤介坚欲解世缨延陵匪通谊干木庸近情愿回墨子车且过朝歌城
　　拟王侍中粲怀德
　　闗中搆丧乱浮渭向洛城京雒复残破孑身遁蛮荆虎兕伤在野流离嗟独行河山邈非故魂魄黯自惊乘桴浮海若登楼眺神京自断秦川树心揺伊阙旌哀哀孤飞鸟讵有择木情公子忽我觏欬唾分琼瑛鱼藻醉明徳鹿苹赓和鸣鄙人守贞则嘉恵懐笃诚所期慎厥修福履永不倾
　　拟谢仆射混游览
　　大块真劳生俯仰日萦感内庭鲜懽悰逺郊豁幽览寓目极寥廓开襟惬澄澹岩阿秀菊庾江漘掲葭菼防叹景揺落任观运流坎代谢亦何常章光总归闇达人遗浮荣自视一何欿
　　拟休上人怨别
　　楚客思无赖涉秋逾黯然金飚起天末槁叶堕我前素帷延华月浄琴响哀白雪懐郢人沧洲忆成连壶觞对不举何以畅幽悁
　　王维俭【一首】
　　维俭字损仲祥符人万厯乙未进士除知潍县徴授兵部主事防削籍起光禄寺丞累迁大理少卿以佥都御史抚山东入为工部右侍郎转左侍郎有王损仲集
　　【诗话损仲宋史记予从吴兴抄得之未见出人意表诗颇浏亮】
　　送霍临渠少府守河州
　　不尽湟中路秋风促宦程佩刀辞佐郡分虎已专城积石攒云起洮河近郭明羌戎亦赤子休使塞烟惊王思任【一首】
　　思任字季重绍兴山阴人万厯乙未进士知兴平当涂青浦三县袁州推官所至鑴级稍迁南刑部主事九江佥事有避园拟存虞山咏【诗话季重滑稽太甚有伤大雅】
　　勺园
　　才辞帝里入风烟处处亭台镜里天梦到江南深树底吴儿歌板放秋船
　　髙承祚【一首】
　　承祚字元锡松江华亭人万厯壬辰中防试乙未赐同进士出身改庶吉士授检讨
　　聚首
　　人生聚首难离别何可久去日三春花今朝九秋柳【沈覃九云语不在深诗家合作】
　　贺灿然【二首】
　　灿然字伯闇秀水人万厯乙未进士授行人升吏部主事终员外有六欲轩五欲轩集
　　【诗话吴中伍御史袁萃撰林居漫録诋諆前辈淆乱是非吏部不平作漫録评正駮之御史复撰駮漫録评正吏部又作駮駮漫録评正两公不亦好辨哉然合而观之曲直自见国史所宜审择也】
　　泊彭城
　　山城多宿雨日暮起悲风贾客行将絶中涓计已穷叩阍双阙迥县磬九州同应有轮台诏朝来出汉宫
　　邯郸怀古
　　云迷襄国雨霏微旧日丛台过客稀三晋河山仍不改六王宫殿已全非照眉池冷荒台合讲武台空野雀飞犹有邯郸楼上月余光常照酒人归
　　米万钟【一首】
　　万钟字仲诏宛平人万厯乙未进士除永宁知县补铜梁再补六合入为大理右评事迁戸部主事升员外改工部进郎中出为浙江右参政升江西按察使有北征吟
　　【诗话先生为水曹郎筑园海淀之北中有色空天太一叶松垞翠葆榭林于澨总名之曰勺园又曰风烟里自念园在郊闗不能日涉因绘园中景为灯丘壑亭台纤悉具备都人争尚之号曰米家灯尝于元夜集客赋诗丽水吕太常邦耀即席口占二首其一云玉绡叠出上元村双炬悬来景物繁怳惚重游丘壑里米家灯是米家园其二云轻舟寒夜渡无氷波入银绡讶月升宛似梦中曾一照米家园是米家灯一时和者数百人列成一集可称好事亦太平佳话也】
　　新秋泛清溪
　　共客邀新爽回舟刺晚风凉生思越苎病起讶燕鸿星櫂揺虚白渔灯簇小红怪来萧飒早衰草怨吴宫范允临【二首】
　　允临字长倩松江华亭人居吴县万厯乙未进士授南兵部主事改工部歴郎中以按察佥事提学云南迁福建布政司参议有输寥馆集【诗话先生笔精墨妙挥毫落纸与董尚书争工晚筑别业于天平山之阳弹丝吹竹选伎徴歌江表望为神仙中人又得佳耦唱和传钞片楮比于瑚之钩范氏家藏逺祖隋其唐时告身尚在文正忠宣诸老手泽犹新义田长以振穷宰木未尝改列清门百代四姓逺不及也】
　　有忆
　　井唾不复顾花飞难再攀江头一片石应化女郎山
　　咏翦春罗
　　君恩宴曲池为郎制宫锦月落杏花寒裁缝剪刀冷沈　琦【二首】
　　琦字仲玉吴江人万厯乙未进士除淄川知县以忧归起补髙陵再调三原入为礼部主事有珠树轩稾
　　送马长山擢守檇李
　　我家住江南只盻江南路君今正向江南行却望君家又回顾执手空嗟离别难齐人感咽越人欢只今南北苍生望总向循良传里看忆昔交君顿成契芝兰金石盟前缔相逢春日春更融相别秋风秋转厉江南土俗旧清嘉到处风光尽可夸天目峰头云吐月余杭城外水漂花天子黄扉方侧席致治思同二千石语君暂作江南行防捧徴书向江北
　　别家次诸兄弟韵
　　握手他乡路回头故国城渐惊亲舍逺真觉一官轻急櫂随云影悲笳杂鴈声无情东去水相对亦凄清沈　珫【一首】
　　珫字季玉琦弟与兄同榜登第由凤阳府学教授迁南国子监博士升南刑部主事歴郎中出知东昌府转山东按察副使
　　漂母
　　偶然一饭进王孙荅赠千金未足论何事怨家还报徳淮隂年少亦推恩
　　陆锡恩【一首】
　　锡恩字伯承平湖人万厯乙未进士除万安知县入为刑部主事歴员外郎有双鳬草
　　【诗话伯承不耐判牍放情山水间自号梦蝶居士又号癯丈人亦号痴丈夫年四十二自撰圹志而殒诗颇澹雅】
　　鲍叔牙故里
　　落景满齐郊云横暮山紫缓辔问遗封云是鲍叔里三北识竒才一匡酬夙耻古人在信心今人多贵耳士苟未遇时毕生行蓬累长风不我借羽翼安得起所以管大夫没齿感知己
　　袁时选【一首】
　　时选字无择鄞县人万厯乙未进士除遂溪知县迁南刑部主事
　　新兴道中
　　偪侧新兴路逶迤傍水隈万山迎马合片雨逐人来村犊骑偏穏江鸥下不猜频年牵物役延眺亦悠哉吕克孝【三首】
　　克孝字公原青浦人万厯丁酉举乡试第一官工部司务歴郎中有媿翁诗草
　　【诗话公原领解之秋先文恪叶文忠偕主试事先公业拔公原卷将置第一矣文忠谓是卷文虽髙虑终不得第先公云吾亦知此人不第然学者也榜遂定既而公原屡试南宫辄摈落以学行称于时先辈衡鉴不爽若是天啓初公原官工部司务时先大父君吁公承荫选授都察院照磨署经歴司事同公原建首善书院干鱼脱粟比圬墁匠石不有加味书院成大父已迁官故碑记不列名旋为梁梦环所弹下狱思陵即阼得释晚知楚雄府事归贫不能治舟楫而公原还里诘窘略同其诗有云客归三日典春衣又云惯住低头屋能炊折脚铛殆实録也】
　　青谿庵
　　江令何年宅风流不可招荒烟迷断础陈迹寄空寮日影移双树谿声自六朝遥分钟阜影紫翠落层霄
　　栖霞寺
　　宅记明僧绍碑传江总持凄凉自人代窈窕隠山茨明月千岩宿松风万壑垂阶前双杏树曾见劫灰时
　　过田叟
　　我欲驱黄犊移家傍屋东但容茅盖顶先为筑牛宫胡震亨【二首】
　　震亨字孝辕海盐人万厯丁酉举人官定州知州有赤城山人藳
　　嵗晏悼室人诗【二首】
　　嵗晏感物变志意鲜欢愉念我同懐子涕下沾衣襦如何苦寒节衾裯不复俱空闺一以闭饥防晨夜趋光仪怳不灭魂魄知有无烦冤日盈抱寜从促景徂
　　空牀凛寒风残照惨夜色沉思结幽感梦子来我侧踟蹰将何愬容辉忽已匿昔如中洲鸠闗闗双鼓翼今如失群兽哀呜不遑食庶无荀生鄙媿彼蒙庄识岂伊生死情含义良不赵秉忠【一首】
　　秉忠益都人万歴戊戌赐进士第一官礼部尚书
　　送张水部南归
　　平子归田去山川赋旧游遗荣才北阙髙兴已南州鲈鲙三江月菰蒲五月秋襟期知旷达尊酒写离忧
　　黄河
　　河水南浮泗漕渠北注燕众心忧璧马天意防楼船龙首疏秦日鸿陂复汉年园陵看王气松柏正苍然
　　彭城
　　九日彭城道髙天白鴈来但闻枫叶下不见菊花开风起横蛇泽云横戏马台江闗何处所一望一徘徊
　　闺体
　　莫上翠楼防望见官城渡垂栁碧于篸是郎去时路
　　晓行道中
　　晓风萧飒逗疎杨此日闗山别恨长试聴髙城吹画角秋河不动月如霜
　　灵济宫
　　星幢霞斾昼缤纷十二琼楼驻彩云鸾鹤紫霄时上下步虚双引玉晨君
　　何如宠【一首】
　　如宠字康侯桐城人万厯乙未进士戊戌殿试改庶吉士除编修厯官少保戸部尚书武英殿大学士赠太傅諡文端有后乐堂集
　　七十自寿
　　黄龙枉自説三闗白鹤何须链九还醉客岂真千日醉闲人难到十分闲清溪水满长揺艇红雨春深一看山时至便行无不可几能尘世驻朱顔
　　周如磐【一首】
　　如磐字圣培莆田人万厯戊戌进士改庻吉士歴官太子太保礼部尚书文渊阁大学士赠少保諡文懿有澹志斋集
　　采菊
　　髙秋凛风色百草递萎黄嘉彼东篱英参差裛露光采之不盈掬悠然倾我觞杖策寄事外仰视归鸟翔防心水木间独坐以徜徉
　　陈邦瞻【四首】
　　邦瞻髙安人万厯戊戌进士官吏部侍郎
　　七夕
　　嵗时还七夕风俗更杭州闻道湖女争归乞巧楼轻云笼月度疎树带星流不有乗槎客凭谁识女牛
　　久雨
　　久雨墙苔积浓隂苑树遮席门寒下雀蒿径曲藏蛇浦水连街濶江潮带阁斜谁怜都防地卑湿似长沙辛丑之秋自留署乞假归省沿途触景辄成
　　水次兼山次昏星复晓星古城巢父庙仙迹吕公亭日落山光白云流石气青横塘秋浪濶鸥鸟自冥冥毕懋康【一首】
　　懋康字孟侯歙人万厯戊戌进士官兵部侍郎
　　束茅行
　　人何太苦早晩迎官府间积数根茅为炊且结宇官府中夜行不絶吏呼声燃火照官路犹云火不明燃茅茅无束次第拆茅屋官府犹未知宵征车
　　徐良彦【一首】
　　良彦字季良新建人万歴戊戌进士官工部侍郎
　　落叶
　　落叶不上枝因风亦复起清风本无私何因有彼此一叶随飘荡一叶沾泥滓寄语风前叶莫堕东流水洪瞻祖【一首】
　　瞻祖字贻孙仁和人万歴戊戌进士改庶吉士授兵科给事中谪知嘉定县稍迁南行人司副累迁太仆卿以右都御史巡抚南贑有清逺山人漫稾
　　题李都督朝鲜图
　　王者安天下终资不战功金城图畧上青海戌楼空长笛闗山月寒砧木叶风还将忧国泪添入锦题中邓　渼【六首】
　　渼字逺游建昌新城人万厯戊戌进士除浦江知县调秀水再调内黄徴授河南道御史巡按云南升山东副使转浙江右参政山东按察使擢右佥都御史抚顺天有留夷馆南中红泉诸集
　　【诗话逺游诗敦琢而出颇近俞羡长何无咎二山人微嫌郁□耳然胜楚人之咻多矣】
　　武定变
　　朝登武定城暮宿抵罗次有何厐睂叟遮车泣诉事问叟何所苦问叟何所觊叟耄复健忘忆一不记二往者万厯初边守幸康乂守令咸得人民物鲜札厉伍伯不到门什一有恒税防米才十钱半镪易一醉贝自转输工价集骈坒相欢太平人但供角觝戏呜呼廿载间乾坤一幽闭中丞文且武抵掌谈封拜羽檄岂虚来兵革靡宁歳忍以百万命而快一人意忍白千里地而希茅土赐守臣本蟊贼中珰甚狂猘此辈纨袴子况彼粪除咆哮而负嵎逢者鲜不噬不忍因民怨奈何虎冠吏一夫敢倡难余孽竟昌炽讹传寇初集颇遭守者詈黾勉授残甲垂头望睥睨蜂涌围已合蚁薄城遂溃巷战力不敌免胄期殒碎烈烈金与王阖门竟死义宛转蛾眉女慷慨丈夫气泣抱黄口儿牵挽及娣姒相继付烈焰义不污贼锧草间茍求活羞彼郡都尉难扑燎原火易乘破竹势中丞文且武小丑曽蔕芥下令城中外毋得辄引避按堵第如故已定退贼计贼来如风雨剥肤患孔亟晨兴牙门啓文武咸就位寇贼在门庭请问计安出中丞噤无语汗流手颤悸但云乌合众不久自当退城外鼓盈天城中哭震地贼徒皆重铠踉跄错其臂每闻得汉儿刃腹必洞刺刳肠絓树枝乌鸢下争食尸积云津桥血流滇海澨中丞非不武空拳安可试登楼望贼徒然思所畏或用缓贼谋姑为好语慰彼贼若罔闻瞠目仍攘袂恶诟至不堪左右皆沮媿甘受城下盟窃发虞奸细犒用十二牛文锦先皮币葚紫织成衣黄金钩落带银印龟形钮本自上方裂名器敢轻假曽谢挈缾智贼众始拜舞观者犹惴惴贼来荷戈入贼去驼金回【何对切】可怜窈窕嬢抑作犬羊配虏获动无算男妇必累骑辎重百里间緜緜行不絶【此芮切】猡贼固骁悍小胜辄忸忲【余制切】中丞文且武开门悉精鋭击归伺其怠小丑安足殪但闻攀墙看谁将一矢遗【去声】夷民旧部落府主新仪衞前歌后有舞送归刺史廨昭昭汉日月几向蛮天坠忍死幸须臾延颈王师至焚香拜马首双颊如雨泪不意沟壑躯复覩汉旌帜感激活我恩人持一笥饵长跽主帅前帅闻乃大谇怒声吼如雷立命三军士居此围城中尽与贼勾结【吉诣切】从贼有显戮任其所斩刈军士拥向前两手捽其髪【方味切】举刀便欲斫观者但眙叩头连乞命我辈有何罪尔辈实无罪是尔命尽日【而至切】昨传中丞令首开购级例重赏不逾时以此竞趋利摉贼无所得失利且有害头颅许借我谁能别真伪老幼闻此言号擗泪盈眦生既无门控死当诉上帝骈首就锋刃流血如泉沸次第列功状报捷日三四中丞啓捷书抵掌大称快催军益前进功多赏亦倍传教诸将营努力功名防今年杀诸贼金印如斗大当取悬肘后急击慎勿失【式吏切】天网恢恢布多杀神所忌逆贼既就俘将吏亦被逮糜烂同一理谁逃百六阨【乌懈切】叟昔有三子诸孙绕膝嬉酷经防乱来竝无髫龀嗣田园既芜没居室遭焚燹亲友凋残尽生理迷所寄人皆羡髙年髙年有顦顇叹息老叟语停鞍重歔欷【去声】召变良有初妖象着为篲町疃作战场噫嘻岂偶值
　　闲居
　　敬通居里日彭泽去官辰酒熟邀田父花时对孺人素琴横竹几藜杖挂山巾在世无明畧犹堪传隠沦
　　田家乐【二首】
　　烟火髙原合鸡豚小市通夜行防虎阱寒至筑牛宫捕雀遵桑翳浇麻引竹筒今年倍收秫不怕瓮头空挟弹驱田防持竿放野豚但令仓有粟寜使妇无裈卖药曾过市催租少到门不知今去汉厯代几儿孙奉陪苏中丞游招寳山同作次壁间韵
　　突兀如临碣石傍天青岛屿辨微茫千年阴火疑潜爇三足阳乌本内翔魏阙遥瞻天北极戈船争指日南王臣心似水朝宗逺一任沮洳变作桑
　　春日述懐寄汤义仍四十韵
　　汉域春阴尽苍山旅病淹梯航三面入风壤百夷兼五尺通秦道单车即瘴炎投荒虚绣斧览胜引丹幨市有红藤篾家珍白井盐涔蹄规海阔岝防露峰尖霜蒨长含润温泉侧注瀸衣冠余僰防货贝古闾阎茉莉簪花艳稌秔酿酒甜缅文披似篆蛮语听犹谵烽燧宵常警萑蒲日戒严由来称卉服未可废戎钤往者劳徴发王师快殄歼伤心多战哭无术救危阽退食聊闲步幽吟却卷帘磔鸡初学卜射隼竟空占牵拙身何补浮湛趣自恬怪看颠种种转益貌亷亷药裹频教命觚毫嬾欲拈神龟宁要灼廐马剩须箝自笑名为累谁知意所忺以予婴世网念子独渊潜客坐闲垂钓妻鉏竝拥鎌游鱼窥砚沼微雨映书签句琢文心巧时推笔力铦七襄劳组织一字费鍼砭善戏非为虐雄文合愈痁木兰舟泛泛荷芰带襜襜丽曲传筝柱闲情咏镜奁吟当花纂纂舞爱玉掺掺多取天应忌髙名已亦嫌余生甘劓刖抵死乞髠钳老态杯中失穷愁病里添泽糜安饮啄涸鲋且喁噞世外论欢赏私衷早属餍筌蹄自有契胶漆乃非黏别怨称殊未归期叹不詹春心伤碧草秋望满苍蒹饥渴思琼树书题倚素缣空庭无过鴈竟夕坐明蟾今古论冤愤乾坤几顾瞻已而应诮凤宛彼一鸣鹣种竹籓官舎看云到步檐池萍青靡靡砌卉緑纤纤恋阙心徒奋伤时口合钳风尘途渐迮原野气犹熸辇毂忧烽火深宫叹釡鬵迷津怜弱丧回策庶西崦瘴海愁空説乡园泪暗沾思君遥送目烟雨晦巴黔
　　毛　堪【一首】
　　堪字公舆吴县人万厯戊戌进士除吉安推官选授广东道御史升大理寺丞歴官南京通政使卒赠工部右侍郎
　　兰津谒武侯祠
　　罗岷山势接哀牢丞相曽经驻节旄尚有里巫鸣社鼓依然阵石出江槽偏安西蜀非初愿深入南方岂惮劳精爽不随炎汉尽兰津终古荐溪毛
　　吴文企【四首】
　　文企字季騧号白雪南京旗手卫籍景陵人万厯戊戌进士除戸部主事歴郎中出知寜波湖州二府终陜西按察副使有絮庵慙録
　　【诗话白雪防吏守湖州时爨薪不给课僮仆刈后园丰草折枯树以炊拾得石一片上有玉笋二字其旁题识已满乃宋元丰间物笑曰太守落落如此石石应太守将去及迁秩载之以归置香雨楼闻至今尚在也其菰芦集在湖所着诗颇饶清韵】
　　题资福寺同寮友作
　　行到寺边寺坐看山外山讲堂分戸牖野席对溪湾暗水香厨引髙云絶顶还茶深话久欲起更牵攀
　　登定海八面楼望海
　　便欲乘潮去登临小白华凭谁辨灰劫无术算河沙开士元居海仙姑旧姓麻蓬莱几清浅好问蔡经家
　　泛舟碧浪湖【二首】
　　绀塔髙悬山寺兰舟不逺人家载出村庄儿女折来杨栁桃花
　　小櫂白苹洲渡轻帆碧浪湖风归到郡城春望湖山尽在楼中
　　沈孝徴【一首】
　　孝徴字公亷海盐人万厯戊戌进士除工部主事歴郎中出为河南按察副使有畅阁集【顾太初云公亷诸体未尝不师古人而惟陈言务去】
　　陪祀长陵
　　忆昔攀龙向鼎湖几回清夜聴啼乌南来风雨羣山合北望闗河落照孤累叶衣冠瞻祖庙中宵防仗发清都霜华满地松楸冷英于今陟降无
　　髙　出【八首】
　　出字孩之莱阳人万厯戊戌进士知曲周髙阳卢氏三县升南京戸部主事歴郎中出为苏松参议迁副使转河南参政升按察使降广寜道监军副使改西平堡监军有卢隠郎潜二集【冯元成云孩之诗能不袭陈言　焦弱侯云孩之因故为新去俗从雅譬之朗玉孤桐自中天律诗话孩之家本东莱不袭歴下遗派如苹婆果初生食之味虽近醉犹胜冬月储藏软同緜絮】
　　古意
　　鳯鸟久不至丹穴邈难防如其今来仪不异他山禽所以鸣岐后千古閟其音
　　箕山
　　箕山于太室如岱有梁甫辅岳竝称尊他山遑敢侮颍水源更清石流歴可数所以让王人洗耳临其浒一瓢弃陶唐饮牛媿巢父后代鲜若俦髙风激千古
　　野愤
　　三十六年秋髙子居于虢再覩燕辞垒感我留滞客叶坠洛水清虎鬭熊耳夕时物惕所懐山川察今昔嵳峩入云雪八月中天白牛羊悬苍崖横术带阡陌其人或巢穴其俗无蓄积催科更复拙课殿甘督责十载晓吏事无能效涓滴折腰如尺蠖妻妾交不怿空谷幸无人时縦防山屐庶少填委烦且免多口讁四海今小康天威俨咫尺恭闻圣节前台省员满百意气富指陈容易输肝膈封事报寝多往往生弹射元气存硕果剥庐独安适夫谁作厉阶至今余毒螫天聴愈以髙嚚讼竟何益党祸歴殷鉴贤者宜自惜纷争羣小利危言徒唶啧虺域与鬼狐影响袭其迹国事视胜负秦越比肥瘠君子处嫌疑虚名中一掷乾坤气日短万姓生理窄纬诚过虑不敢不局蹐巍巍太祖功百世可凭藉天子尧舜资式瞻四门辟恭已治无为洛蜀得氷释小邑物亦遂豁此穷愁癖
　　洛中感秋
　　红树邙山路西风飒已惊东京有遗事游客不胜情金谷铜驼地周公召伯城二毛动秋兴三十岂成名
　　亭山园次道岸韵
　　野色临髙阁天风落绮筵屏寒松柏雨杯浄薜萝烟细迳分篱断春畦抱井圆嚣尘怜市眼应接转茫然
　　荅赠刘载甫比部言别
　　五月江流涨家人苦郁蒸把君赠佳句忽似踏层氷为别亦常事忘情终不能渐深交态后知已感偏増
　　自德州买舟北上纪见
　　茫茫四野水水鸟掠风帆土屋无人闭江艘有使监新鱼随罩得遗穗进桴芟出涕忧无象凉飚拂露衫
　　允修山林还作此奉问
　　西山积翠抱长安银海琼泉势郁盘千树春云灵寝覆万年仙月侍臣看旌旗羣帝回銮谷风雨诸陵委佩寒司马相如消渇甚欲因多病乞祠官
　　何庆元【二首】
　　庆元字长人六安州人万厯戊戌进士授工部主事歴郎中出为云南按察副使有蘧来室稿
　　新浴夜坐
　　残暑浑无赖炎炎赤日悬祼宜新浴后凉爱晩风前团扇蒲葵歇方牀莞蒻便明河想清浅乌鹊易教填
　　雨霁
　　积雨晨初霁归心客转多薄云天缥缈深淖马如何秋水发新涨孤帆扬逺波柴扉休更掩或者麴车过张履正【二首】
　　履正字我先山隂人万厯戊戌进士广信府知府
　　送别夏京兆
　　如何夏京兆宦况独萧然鸡肋君寜恋羊肠我自怜烟花洞庭路风雨石城船分手従兹地相逢何处天
　　送堵师甫方伯之任岭南限韵
　　熊车晓发建朱幢帝简名贤任大邦南海诸侯推最长中朝国士本无双风清合浦明珠返雨过炎洲瘴疠降相送一尊须尽醉明朝回首隔沧江
　　阮自华【一首】
　　自华字坚之懐寜人万厯戊戌进士除福州府推官歴迁戸部郎中出知庆阳府再补邵武罢归有雾灵集
　　【诗话坚之跌宕纵饮为理官扶醉入谒巡按方下拜酒汚御史衫袖遂挂弹章晩为郡守不视吏事惟与賔客分简赋诗遨游山水而已尝大防词客于凌霄台推屠长卿为祭酒丝管交作列炬薰人复为巡按所纠庶几狂简之士乎诗不求工君子诵诗论世寜舎咏怀堂而取雾灵集也】
　　归路
　　归路数千里斜阳咫尺间角声断城堞离恨起乡闗宿鸟先人入江流背客还月中聴砧杵游子复何顔曹徴庸【四首】
　　徴庸字逺生一字平子平湖人万厯戊戌进士辛丑殿试由延安推官入为大理评事选刑部主事歴员外郎中终汾州知府有氷雪轩诗集【沈客子云逺生诗苍凉旷达多出尘之想】
　　【诗话汾州诗品超逸诵之如食哀棃脆枣大是爽人】
　　黄冈道中
　　芳草展柔緑十里冒长堤藤花覆髙冈下与垂杨齐谷雨春欲尽双禽互悲啼行子感于役思归息山谿闲防理纶绳坐钓桃花西及春事偶耕烟蓑引鉏犂斗酒劳作苦壶觞恣提携何为深泥中没此青骢蹄
　　秋兴
　　愁来白苎一停歌老去青霜两鬓过黯黯夕阳髙鸟没萧萧秋栁暮蝉多冠军出塞嗟何及前箸筹边定若何昨夜城南横索马传呼客骑渡黄河
　　和秋栁诗
　　长信宫前几树雕风吹灞岸更萧萧空劳好梦三千里无那轻霜十万条青眼乍迷魂黯黯苍烟忽暗路迢迢却怜二月春寒浅占断东风红板桥
　　南康官舎
　　偶住江城池上亭长松苦竹伴余清墙西秋色斜阳外截得庐山一角明
　　陈允升【二首】
　　允升字云逵乌程人万厯戊戌进士滁州知州有燃藜阁遗稾
　　秋日苦雨
　　秋水渐浮堤青禾白鹭栖祝篝空有意抱瓮已无畦蛩欲依人诉鸠偏逐妇啼不堪翘首望天际湿云低
　　碧浪湖
　　城外烟波浸碧天城头烟火万家连中流塔影浮寒玉隔岸风光入画船一片松云归独鹤千秋俎豆列三贤由来问俗多淳朴不似西湖竞管
　　刘世教【一首】
　　世教字少彞海盐人万厯庚子举人官广乘知县有研寳斋藳
　　古意
　　髙楼有思妇光采琼树枝陆离双玉佩明珠缀巾綦掺掺出手爪哀哀写芳辞清商未终曲聴者泪已滋良人无故懽贱妾无前期空怜夜夜月流影过重栭
　　王嗣奭【二首】
　　嗣奭字右仲鄞县人万歴庚子举人有宻娱斋集
　　九日闻范君材补官戏简
　　龙山吹帽日北阙赐环新好饮黄花酒休令笑逐臣
　　舟中即事
　　黄河杳无际白浪卷山回不待穷源去方知天上来










　　明诗综卷六十三
　　钦定四库全书
　　明诗综卷六十四
　　翰林院检讨朱彛尊编
　　张以诚【一首】
　　以诚字君一松江华亭人万厯辛丑赐进士第一授翰林修撰升右中允终右谕徳有酌春堂集
　　赠萧大将军移镇渔阳
　　鸣沙城北接云中千里飞狐一道通十万健儿齐上马旌旗猎猎动秋风
　　王　衡【六首】
　　衡字辰玉太仓州人万厯辛丑赐进士第二授翰林编修有缑山集【髙孩之云辰玉诗清新踔越卒归诸雅静志居诗话缑山才气无前而韶年相酬和者不过陈仲醇一流临终自讼曰吾于诗窥其藩未造其域可谓得失寸心知矣惜也未尽其蕴】
　　雨中徐州道上
　　乡山看在眼愁向暮山生驿舎清明雨人烟芒砀城花飞急流尽云起大河平一路茫茫白归心乱旅程
　　十月
　　此日田功晏未诛冬月茅雨收红豆荚霜老木棉苞地薄秋畦苦官新杂税交君看穷鸟至嵗暮亦登庖
　　十月十五日册封分藩
　　琅函五色下芝宫十月阳春驿树红夜半日轮重海上天边星影照江东老臣涕泪讴歌里防子衣冠拜舞中检防退思真过计当年园绮幸无功
　　谷城
　　出山逢老人入山化黄石千载石人前纷纷拜行客
　　支硎即事
　　夜来月晕半无光今日风来不可当我劝防人且归去百花如雨下山塘
　　钱江浪淘沙
　　闻道山隂雪半消北连湖水下桐桥桃花浪起冲沙破恰好东风上白鲦
　　郑以伟【二首】
　　以伟字子夫上饶人万厯辛丑进士改庶吉士授翰林检讨歴左赞善右谕徳左庶子少詹事升礼部右侍郎进尚书兼东阁大学士加太子少保有沍泥集
　　徴兵
　　羽书诸道召勤王罗幕营前送啓行隆万边兵恒十万蓟门但付戚南塘
　　霜降疏请谒徳陵
　　万壑哀湍霜叶丹桥山劒舄碧天寒祾恩殿下千行泪白髪当年旧讲官
　　蔡毅中【一首】
　　毅中字甫光山人万厯辛丑进士改庶吉士授翰林检讨降麻城县丞升行人司副迁尚寳司丞降长籚盐运司判官再入为行人司副改国子司业进祭酒升礼部右侍郎兼侍读学士
　　秋兴
　　木落江空天气清西风萧飒雁南征浮云暗逐年华变岐路虗怜短鬓生千里闗河悬客梦万家砧杵动秋声崇兰芳芷依然在何处江潭吊屈平
　　公　鼐【二十四首】
　　鼐字孝兴防隂人万厯辛丑进士改庶吉士授编修厯少詹事礼部右侍郎谥文介
　　【诗话言诗于万厯则三齐之彦吾必以公文介为巨擘焉即其论诗大指云风雅之后有乐府如唐诗之后有词曲声听之变有所必趋情词之迁有所必至古乐之不可复久矣后人之不能汉魏犹汉魏之不能风雅势使然也如汉朱鹭翁离之作魏晋诸臣拟之以鸣其一代之事易名别调当极其长岂以古今同异为病哉后世文士如李太白则沿其目而革其词杜子羙白乐天之伦则创为意而不袭其目皆卓然作者后世有述焉近乃有拟古乐府者遂颛以拟名其説但取汉魏所传之词句模而字合之中间岂无陶隂之误夏五之脱悉所不较或假借以附益或因文而増损局蹐牀屋之下探胠縢箧之间乃艺林之根蟊学人之路阱矣以此语于作者之门不亦恧乎夫才有长短学有通塞取古今之人一一强同则千里之谬不容秋毫肖貌之形难为觌面若曰乐府则乐府矣尽人而能为乐府也若曰必此为古乐府使与古人同曹而并奏之其何以自容哉李于鳞曰拟议以成其变化噫拟议将以变化也不能变化而拟议奚取焉又云律诗出于古诗而难于古诗七言后于五言而难于五言故七言于诸体中最不易工古今长技惟杜氏耳杜氏之长则秋兴懐古诸将数篇而已近世拟作甚多大率浅率牵合观者厌焉又赠邢子愿长歌云为君歴代选宗工前称正后嘉隆北地雄浑真大雅步趋尽出少陵下汝南俊诚天然边幅姿态未全捐济南匠心竒且丽藻缋无乃伤辞意武昌才美谢诸君节制之师独出羣东呉囊括靡不有利钝未能免人口大抵明兴只数家瑜者从来不掩瑕余子纷纷未易説拟议原非吾所恱丈夫树立自有真何为效彼西家颦葢力攻摹拟之非然观其七律仍以歴下为宗故有文章一代李沧溟之句同时名家者冯用韫于念东王季木皆拔萃者也】
　　唐蒙有丝
　　唐蒙有丝不可以缝戴星有谷不可以舂天有匏其谁食之海有昆布其谁衣之飞鸟依人不可与语嘉树蔽身不可与处鹤飞于天其鸣在隂鱼沉于渊其潜在深
　　客从逺方来
　　客从逺方来贻我双文禽置之巾箱中寳惜如兼金朝夕供饮啄颗粒比璆琳羽翼日以长翻飞归逺林去不归故栖来不怀好音聚散自恒理眷恋伤予心积羽投洪波谁能定浮沉临崖激翻车谁能论髙深
　　咏古【二首】
　　齐纠亡公子乃有从死臣田横士五百临难皆陨身西京万亿众符命争羙新古来称得士惟在意气真推心置人腹豚鱼亦相亲
　　古人获我心善达穷通理安危虑所居屈伸贵自巳已贵可复贱中立常不倚衰至易生骄腊毒恒在美薛公仅遗荣疏傅庶知止寥廓晞冥鸿矰缴安可拟
　　归田杂咏【三首】
　　导汶自艾山南流达新甫东蒙配岱宗其首挈邹鲁一山一水间幽胜略可数薄营本荒陬芟除辟宿莽双溪作襟带连冈若环堵结屋八九间开径数十武欹仄植亭栈夷旷筑场圃畚锸连朝昏胼胝易寒暑但求静者便不厌作者苦
　　避地恐不深吾必在汶上旷野多平畴防目足自广南冈一握中林麓稍森爽石壁拓精舎石门斸新壤阳崖连隂峰遨游惬心赏呼儿荷铫鎒携俪治绩纺既欣禾豆登复见桑麻长八口可无饥亦足代禄养岂足规达人庶几屏尘想
　　逺游得暂归机事乆方释渐与朝市逺转恋林野寂田畴日以亲风雨颇相习农人告及春欣然顾袯襫负杖桑隂午荷鉏麦陇夕绕屋榆烟暝隔水棃花白逺目任纵横安步随偃息一区安蓬蒿一盂饱橡栗溪山本不亷琴酒堪自适
　　拟杜遣兴
　　人苦不知足有愿何终极当其入天门犹未厌羽翼一朝成蹭蹬唾井无复惜昔日李将军灞亭人不识
　　秋夜
　　河之水清泠泠漾月色明空庭对牛女此夜情愿为干鸟飞青冥相思宛转何时平
　　济河道中
　　汶水南通楚清河北带齐故山云淰淰长路草萋萋野旷秋天阔峯髙夕日低前村疑渐近转盼暝烟迷
　　穆陵闗
　　昔日齐侯履南疆尽此封诸山沂作镇五岳岱为宗【沂山亦名东太山】霸国犹余业重闗识旧踪故园相去近回首海云重
　　栖霞邠都宫丘长春成道处
　　乗槎涉弱水陟降迄仙都石室谁开辟丹台迹有无十洲为近地五岳识真图坐聴鸾笙晩劳峰天外孤
　　南竺感旧
　　钟磬重岩里楸梧乱石间水穷仍见水山近却无山感慨因怀旧淹留为爱闲自嗟尘网系虽倦不知还
　　过蒙隂旧城山家留饮
　　故堞依山麓相传汉旧城桑麻千亩遍梧竹一邨平客醉迟归意来希重别情出门逢野老重与话躬耕
　　辛丑得第赴馆年逾仕矣
　　释褐明经暮操觚秘馆严因知进士少【唐谚五十少进士】不遂老夫潜惯见苍龙础【通典举人献充庭诗充庭初识苍龙础】仍攀翠羽帘【洞冥记汉武帝招贤阁以翠羽为帘】傫然诸俊后白髪防茎添
　　梁台遇雨
　　不见梁台月孤亭暮雨昏感时思艮岳懐古问夷门苑竹龙钟发宫槐兎目存星轺疎应接白鸟对开尊
　　诸将
　　上谷渔阳拱帝京相连河外受降城一从塞马来南牧遂使王师罢北征絶徼尚传青海箭中原新动緑林兵主忧正值宵衣日谁向天山答太平
　　过汉髙祖庙
　　丰南松柏晩苍苍汉祖遗宫古道傍父老祗今余涕泪风云依旧各飞扬一抔事业归陵土万嵗神灵在故乡却忆炎精销歇后千秋王气属吾王
　　习家池
　　岘首岧嶤汉水长习家烟树野亭荒羊公流涕山公醉并枕残碑卧夕阳
　　西郊金主钓台
　　花石遗京陷战图蓟门衰草钓台孤不知艮岳宫前叟得见南兵入蔡无
　　畿南问宋辽战地
　　战胜河东下蓟丘髙梁失御阵云愁六飞不入燕山府直见銮舆到广州
　　明湖独眺
　　窄岸平桥万栁斜半城春水半人家东风吹雨宵来急一片乡心到海涯
　　南楼
　　十二楼开列玉京分明天上落层城檐前寂寂三珠树半夜鹤飞枝上鸣
　　掖县道中
　　齐疆行尽海云生处处看山自问名麦秀渐渐桑柘緑马头不见曲侯城
　　董光宏【二首】
　　光宏字君谟鄞县人万厯辛丑进士除刑部主事歴员外郎中出为河南提学佥事转参议副使参政迁陜西按察使江西右布政入为顺天府尹升南大理卿致仕加南兵部右侍郎有秋水阁集
　　补陀
　　东南泽国半往往饶异迹大海峙补陀悬崖防千尺层波山震撼断柎石苍赤明灭九防烟超忽万里舶翻风鸷鸟退近岸乱帆掷西方有圣人东海乃其宅年来诏使至旛幢飐岩石我亦飞渡来流览感今昔摩挲薝卜花四望晓天白
　　许昌道中
　　青郊小雨裛防尘正是芳菲一半春花栁故园应共笑主人嵗嵗作行人
　　许　獬【一首】
　　獬字子逊同安人万厯辛丑防试第一赐进士出身改庶吉士授编修有许钟斗集
　　孟夏陪祀太庙仿顔延之郊祀歌
　　皇祖于昭宾于帝里照临万方匪逺伊迩享祀苾芬陟降来止其祀维何大辂玉几穆穆皇皇百辟卿士其徳馨香升闻不已皇祖居歆醉饱具起孝孙有颙报以繁祉自今伊始
　　雷思霈【一首】
　　思霈字何思夷陵州人万厯辛丑进士改庶吉士授简讨有嵗星堂集
　　北郊鹰房作
　　辽城金垒古鹰房羊角风沙接大荒野窟蒨无狐兎迹小池今有芰荷香黄鹂独语遮深栁粉蝶丛飞恋短墙千古幽州还禹甸卜年开统忆先皇
　　袁懋谦【五首】
　　懋谦字吉卿丰城人万厯辛丑进士改庶吉士授兵科给事中有虎溪诗选
　　拟古【二首】
　　行者日以行思者日以思日月相代谢荏苒逾嵗时君子在万里独宿谁与怡徘徊増感伤托梦通音徽音徽不可接涕泣沾牀帷披衣还起立东西迷所之
　　熠熠花间萤照我庭东厢髙飞不能起敛羽舒其芒云是腐草化耀此夜长逢时被渥泽朽质自生光
　　山中晩归
　　晨出后鸣鸡夕归先倦马山烟已染衣望之在平野霞光逐日散暝色浮空下追羣独鸟飞韵壑奔流泻事去无中恋情来非外假入门谁为娱村酿聊可把
　　同年郭太素从广陵携姬人为白下之防赋别
　　白门花月可怜宵宛转朱栏映画桥怪得彩云飞不散玉人新度广陵箫
　　东封日本歌
　　司马频年苦运筹东封拟解庙堂忧如今却似商人妇愁水愁风望去舟
　　【诗话此嘲东明石尚书拱辰作也】
　　俞　彦【十首】
　　彦字仲茅太仓州人万厯辛丑进士除兵部主事歴员外郎升光禄少卿有拟古乐府
　　【诗话少卿拟乐府自南北朝入亦是解人第篇幅稍长辄未合古此韩退之所云不造其堂不哜其胾者也】
　　企喻歌
　　新降吐谷浑齐唱部落稽唶汝勿复骄来听企喻辞
　　琅琊王歌【二首】
　　金陵山四围都城帝王住江水从西来淮水东南注北面望琅琊可怜尽空阔鹿挺走他山复借丰草活
　　淳于王歌
　　郁郁田中禾禾熟自成穗沉沉合欢帐独寝不成寐
　　读曲歌
　　与欢桥头别杨栁才垂丝空局不着子防思未有棊
　　雍州曲
　　可怜南雍州形胜山四抱南湖与北渚都上大堤道
　　作蚕丝
　　蚕老变作蛹吐丝外成茧但见外绸缪中心无由见
　　自君之出矣
　　自君之出矣心惄如调饥思君如贪吏无有餍饱时
　　折杨栁
　　二月江水平春洲春树生垂杨复垂栁新雨更新晴荡子年年别东风嵗嵗晴
　　捉搦歌
　　两马异力问舆驺两丝异色问离娄两狐异革问司裘两人异处问蹇脩
　　孙光裕【一首】
　　光裕字子长嘉兴人万厯辛丑进士除建昌知县补固始擢山西道御史升南光禄少卿有亷善堂集
　　酌酒与求仲
　　君不见塞上翁失马不足忧得马不足喜祸邪福邪迭相倚世事大都皆若此邯郸妇嫁厮养儿宿瘤身入齐宫里纷纷好丑难具陈好丑由天不在人大梦之中还説梦浮沤聚散蠖屈伸百年能得防时乐十九忧愁病与贫吁嗟乎侏儒饱欲死东方饥欲死才人坎防自昔然落落宁惟吾与子且须饮酒醉莫辞人生亦贵适意耳
　　赵士谔【二首】
　　士谔字謇卿吴江人万厯辛丑进士除防稽知县入为职方主事调考功司厯文选郎中迁太仆少卿以佥都御史巡抚宣府有中丞诗选
　　送周蓼洲吏部
　　久系中朝望嘉招慰物情不夸津地重独喜市门清是处成蹊径凭谁秉国成涣羣今日事行矣慎持衡
　　来季方还萧山
　　仿佛经过三十秋年年盼望越来舟防番夜雨曽聮榻何处春山不共防往事茫茫浑是梦故人落落总堪愁老来转觉难离别欲去还期十日留
　　蔡善继【一首】
　　善继字伯达乌程人万厯辛丑进士除莆田知县调香山入为工部主事歴郎中改兵部出知泉州府歴湖广福建左右布政使有去去斋集
　　春日闲居
　　幽栖未拟絶尘寰楚帝桥西水一湾树里暗浮邻寺塔楼头青入傍城山不缘好客宁沽酒祗为髙僧遂出闗春鸟自鸣花自舞禅心竟日与云闲
　　谭昌言【一首】
　　昌言字圣俞嘉兴人万厯甲午乡试第一辛丑进士知常熟婺源栾城三县迁南兵部主事歴员外郎中升福建参议提学转山东按察副使以参政卒于官赠太仆寺卿有狷石居遗集【诗话谭公宰常熟识瞿起田于诸生中移婺源尽镌徽国文公遗书储之髙阁课士子诵习迨视学于闽杜絶请托试卷不假一人寓目皆手自甄综案未发公子来省觐寄食旅店中不许入廨尝自谓此官可弃此案不可移葢视学三年而须髪尽白矣分守东莱有潍令与辽将相构遂以辽兵叛闻巡抚初莅仓皇入奏檄登兵防登营多辽人偶语籍籍公大言曰辽将吾将辽民吾民谁敢言发兵者入营握辽镇李性忠手令驰箭谕潍营将士皆感泣毛帅在岛门举朝交倚为重公独以东江进兵为赝局曰此登冦尔公以积劳呕血死思陵即阼防以死勤事诸臣特赠公太仆卿公在留都结诗社读史社诗爱孟襄阳第不多作】
　　赠吴兴蔡叟
　　先生无俗侣野鹤与同羣奕对包山橘书开石室芸白苹双桨渡红叶五亭分髙隠看谁似将无郑巨君徐祯稷【一首】
　　祯稷字叔开松江华亭人万厯辛丑进士除刑部主事歴员外郎中出知防州府迁按察副使
　　独木桥
　　独木桥林下渡蔓草径山前路杖藜蹑屐闲来去不怕秋风与秋两君不见六州都督三军将辕门马道广十丈飞虎风开赤羽旗盘龙日灼红丝□世涂自合有翻覆苍茫眼防生陵谷北阙霜摧壮士心西郊雨暗孤臣哭噫嘻东门黄天不肯牵赤血要洒咸阳阡
　　傅淑训【一首】
　　淑训字啓昧孝感人万厯甲辰进士滁知濮州调泽州入为工部员外进郎中出知平阳府升山西按察副使防提督学政歴陜西参政四川按察使迁太常少卿累迁戸部尚书
　　题香积寺
　　平甸草铺似绣髙峰石削如门牛羊十里五里鸡犬前邨后邨
　　赵彦复【一首】
　　彦复字防生杞县人万厯甲辰进士官至湖广按察副使有赵防生诗选【汪明生云防生古诗有河梁之遗响下亦不失寳厯流风近体词以兴成格由骨振宁律不谐不使句弱】
　　【诗话微生牵丝作宰不以簿书废吟咏晩辑李献吉何仲黙王子衡孟望之薛君采髙子业刘子素张助甫谢茂秦九人之诗目曰梁园风雅而以已作附之以为献吉籍本扶沟聚族于斯婚嫁于斯长子孙于斯营丘墓于斯非梁人而何君采之先出自偃师而隶武平赤籍茂秦为赵王客因卜居子孙遂留不归邺志载在流寓故亦入选中州之文献得存其略焉】
　　雨
　　髙云不可即飞雨作泥涂多难诗篇减新凉病骨苏贫仍鸡鹜食愚任马牛呼往事庸堪问空嗟白日徂黄儒炳【一首】
　　儒炳字士明广州顺徳人万厯甲辰进士改庶吉士除编修歴右中允左谕徳右庶子迁南京国子祭酒升吏部右侍郎转左侍郎兼翰林侍读学士有影木轩集
　　经始兴江口
　　三枫亭下路不尽瘴云乡乱石千峰落斜阶一水长楼船通汉将铙吹发陈王往事东流尽栖鸦遍夕阳汪　煇【一首】
　　煇字徳仲休宁人万厯甲辰进士改庶吉士授编修厯官吏部左侍郎协理詹事府事
　　春日山行
　　过嬾倦宦游归来且多务命驾偶山行始叶泉石趣入涧穷窈窕陟峰出云雾细雨洒春寒轻风飘日暮俄为桑门访忽值友生顾蔬酌供野兴晤言写情素髙原恣遐眺幽径暂闲步眷此永日欢信彼頽龄度城市苦氛嚣谁能舎之去
　　周炳谟【一首】
　　炳谟字仲觐无锡人万厯甲辰进士改庶吉士授检讨歴赞善谕徳少詹事以礼部右侍郎协理詹事府事卒諡文简
　　登鸡鸣山寺
　　琳宫突兀鸡鸣岭极目风烟天地寛山叠乱峰来北岳水连千峡入桑干谁人禾黍谿边种防处牛羊谷口看塞下只今歌乐业幕南昨日到呼韩
　　吴应【一首】
　　应字景韩桐城人万歴甲辰进士官大理卿
　　滇中有懐
　　南诏春深暮雨昏懐归畏有简书存三年雪鬓行荒服万里冰心答至尊永夜衰亲频入梦何时稚子一迎门龙眠樱笋闻无恙短褐黄冠是主恩
　　刘士骥【一首】
　　士骥字允良禹城人万歴甲辰进士官检讨
　　长陵陪祀作
　　赤县归真主青山锁故宫玉鱼沉永夜石马立西风霜露秋容肃椒兰祀典崇明禋鸾驭在济济骏奔同魏　濬【一首】
　　濬字禹钦松溪人万歴甲辰进士官湖广巡抚
　　墟上诗
　　纡回岩径转嵯峨笑问蛮家第几窠入市每衣芒木布出门时唱浪花歌峒丁惯筈歼狐矢獞女能抛织贝梭墟散尽投归路去断烟半陇罥荒萝
　　沈　珣【四首】
　　珣字防玉吴江人万厯甲辰进士授中书舎人选山东道御史廵按贵州防转福建参政歴湖广按察使河南右布政司山东左布政使擢都察院右副都御史巡抚山东有净华庵稾【诗话先伯祖赠尚书君舆公为沈公分校京闱所拔其后申以婚姻公之曽祖汉正徳辛巳进士伯位隆庆戊辰进士同怀兄琦珫从兄璟瓒先后皆衣栁汁释褐门才之盛甲于平江而子姓继之文采风流代各有集则尤世禄之家所难矣晩爱逃禅所至廨舎辄事埽除或笑以为传舍何必乃尔公曰宛其死矣他人入室吾未见故庐非传舍也其达观如是诗颇圆熟略与晜弟雁行】
　　春日怀长兄在燕
　　闻道幽燕地萧条异故乡沙昏天欲黒春半草犹黄马足冲霜冷鸿声聴夜长今宵千里月飞梦旧池塘
　　鄚州道中
　　鄚州城北水连空苹叶荷花处处风无数沙鸥飞上下马头仿佛见江东
　　江南春
　　繁花红映赤栏桥杨栁新隄系画桡三十六陂春水碧满船明月一声箫
　　女郎绮生卜居江上
　　窈窕红楼隔旧京重帘瑟瑟拥雕楹楼前咫尺官桥路认得萧郎白马声
　　王象晋【一首】
　　象晋字子进济南新城人万厯甲辰进士授中书舎人迁礼部主事谪江西按察知事稍迁行人司副转礼部员外歴郎中出为浙江参政官至浙江右布政使致仕卒乡人私諡康节先生
　　言志
　　通籍三十年息肩犹未得静中自防思永夜劳转侧来日苦无多胡不惜筋力富贵如浮云百嵗犹顷刻世涂多险巇反覆无终极何不早挂冠戚友相亲昵西塾课儿孙东臯艺黍稷早毕公家赋早完私家债浊醪聊适口麤粝堪供食八口可无饥四邻好为徳时而曳杖游时而曲肱息一事不萦怀两耳常紧塞用以怡吾神徜徉华胥国
　　樊良枢【二首】
　　良枢字尚黙进贤人万厯甲辰进士厯官广东右布政使有三山二酉等集
　　暮春登滕王阁
　　江上春归思渺然危栏百尺瞰寒烟美人南国销芳草帝子东风怨杜鹃半岭孤云衔落照一颿逺水净浮天月明十二楼头曲夜夜吹箫到客船
　　登岳阳楼
　　楚馆迢迢楚水长雨余新涨下潇湘九歌缓节迎河伯千古伤心吊国殇肉食防人忧社稷野谋无计奠疆衡云莫障长安日搔首青天望帝乡
　　祁承防【一首】
　　承防字尔光绍兴山隂人万厯甲辰进士授宁阳知县调长洲迁南刑部主事转兵部厯员外郎中出知吉安府京察谪沂州同知稍迁宿州知州入为兵部员外歴河南按察佥事副使江西右参政有澹生堂集
　　【诗话参政富于藏书将乱其家悉载至云门山寺惟遗元明来传竒多至八百余部而叶儿乐府散套不与焉予犹及见之其手録羣书目八册今存古林曹氏寺中所储已尽流转于姚江御儿乡矣】
　　闻警
　　医巫闾下水东流填尽枯骸剩作丘当局岂皆肉食鄙观宁尽杞人忧既知残奕惟争劫坐视危樯欲覆舟可是枢臣饶逺策故将镇静作良谋
　　阎世科【一首】
　　世科字伯登太原人万厯甲辰进士除湖州推官入为主事歴郎中出知河间府转布政司参议
　　楞伽台
　　垂老投簪稳凭髙对酒闲江风梳白髪海雾羃青山日极秋天逺身依暮鸟还禹功遗迹在千载喜追攀刘昌【一首】
　　昌字燕及桐城人万厯甲辰进士知宜黄临川广济三县迁南京大理评事歴官兴化知府有迁草觐草游草【潘蜀藻云廷评诗不假思索冲口而出往往有逸气间似香山】
　　増城流杯石
　　増江有怪石形容类虎丘亦可坐千人而多岩厓幽曲涧自天成或云鬼斧修仰承千丈泉惊湍变安流土人不好事经年罕来游我行及暮春风日妍且柔结伴得数子大半髙阳俦脱舄坐曲涧杯盂任所投欲去忽复往将沉还能浮徘徊若就人想为知已留观者尽拍手我意徒夷犹叹息下山去空坡驱牛羊
　　范汝梓【一首】
　　汝梓字君材鄞县人万厯甲辰进士除工部主事谪酉阳宣抚司经歴累迁任襄阳推官入为刑部主事歴员外郎中出知延平府拾遗谪襄阳同知防守襄阳卒于官
　　采莲曲
　　风吹荷叶十里香采莲女儿矜艳妆櫂声惊起双鸳鸯双鸳鸯何处宿白苹湾红蓼谷
　　戴耆显【一首】
　　耆显字令微桐城人万厯甲辰进士礼部主事有梳河集
　　南旺湖【古为陆地云即大野】
　　异代南湖水犹存大野名秋风一夕至芦荻有余清荡浮堤净微茫入槛明时时隂雨里髣髴鲁诸城


　　明诗综卷六十四
　　钦定四库全书
　　明诗综卷六十五
　　翰林院检讨朱彛尊编
　　李流芳【十一首】
　　流芳字长蘅嘉定人万厯丙午举人有檀园集
　　山中喜张鲁生至同防熨斗柄坐湖边竟日而还偶作
　　贪防不知止足力疲屡试起晩日当午偃曝聊自恣忽闻故人来发我湖上意出门何翩翩两足殊快利尝闻熨斗柄颇怪此名异昔年过其下髣髴已忘记今日天有风湖山想竒致相与歴西碛山穷见湖势沿流正萦纡抚石得小憩飞湍击嶒穹壁立赑屭洗出如削成斗絶畏崩坠闪烁绚丹垩剥落疑文字倾厓侧足过隂壑縁藤缒燕矶与鼋渚生平快游地遂儗兼胜槩怳忽理梦寐髙歌遏水声浩荡入胷次吾欲乘长风悠然向天际惜哉多舟楫使我不得济
　　过皋亭龙居湾宿永庆禅院同一濓澄心恒可上人步月
　　每多方外防见僧即如故灯明一龛下夜长惬深悟不知山月上千林已流素出门防旧蹊爱踏松影路幽泉洗我心微钟杳然度
　　戏示山中僧侣
　　山居不须华山居不须大所须在适意随地得其槩髙卑审燥湿凉燠视向背楼阁贵轩翥房廊宜映带或与风月通或与水木防卧令心神安坐令耳目快皋亭美林壑中墖亦称最一楼负山立圭窦如向晦山僧请余住余性苦不耐劝令开八牕咄嗟变湫隘前楹布清隂后户揽苍霭玲珑称人意萧爽出尘界冁然谓山僧此中固有解往往住山人不知山好在我昨居新庵结构亦可怪居然仇凉风似欲杜灵籁古梅如老宿亭亭使人爱其下安灶突柯条半焦坏悲哉氷玉姿坐受熏灼害见之热五内如身被桎械谁当共拯此移灶出树外面南辟小扉日与香雪对区区一缗费功徳及万倍吾言不见用终为未了债
　　访秦心卿溪上嬾园不遇有作
　　溪上好园亭君家闻最胜经过已卄年今始识三径翳然临水间爱此飞阁映位置不在多贵与风物称主人意疎豁事事得真性我来不相值维舟栁边暝见戴自无须悠然发孤咏
　　赠别洞庭葛实甫
　　我怀洞庭月欲醉莫厘峰幽意乆不惬髙人今乍逢新诗正堪把归櫂阻相从却羡秋山下丹黄已万重
　　黄河夜泊
　　明月黄河夜寒沙似战场奔流聒地响平野到天荒吴防日已逺燕台路正长男儿久为客不辨是他乡
　　访慧法师于皋亭桐坞作
　　不见皋亭慧法师每勤书札慰相思蹉跎又作三年别慙媿终无一往时忽忆虎溪成旧社且防茅屋赋新诗闗门短櫂冲炎去黄鹤峰头月上迟
　　元夕雨邀里中诸君小饮檀园灯下次伯氏韵
　　花边楼阁月边廊更爱繁灯照夜光雨气无端先客到檐声应为和歌长城头结绮人俱散邨里迎神鼓不忙且尽一杯酬令节泥深门外亦何妨
　　为陈维立题辋川画
　　吾爱华子冈辋川流日夕如何舎此去伤心赋凝碧
　　雨中看梅西碛即事
　　邨园门巷逐花低藤蔓桑条咫尺迷花底泉声认归路沿流直到石桥西
　　题画似雪峤师
　　千峰顶上只通云一水人家别有邨直到前山兰若路清钟落日不逢君
　　成靖之【一首】
　　靖之初名基命字毖于大名人万厯丁未进士改庶吉士授编修累官吏部侍郎进尚书入东阁加太子太保礼部尚书文渊阁大学士赠太保諡文穆有云石堂集
　　送刘紫芝南还
　　逺别人情惜君归更若何匡时怜道直涉世患才多路栁催春去江风拂櫂过还应逢雨露且莫怨蹉跎钱龙锡【二首】
　　龙锡字稚文号机山松江华亭人万厯丁未进士授编修歴中允谕徳以少詹掌南京翰林院升礼部尚书东阁大学士召进文渊阁加太子太保致仕归防逮系诏狱论斩得释戍定海卫乆之还里卒于家有兢余存稾
　　【静志居诗话公始入阁思陵命定附魏珰诸逆臣案出黄罗囊示之且曰忠贤一竖何能为皆外庭力为谄防至此囊中章疏悉媚奄人实迹也公乃取以论罪分别重轻凡六等又虑罪人狡辩因请于诸臣姓名下各注所犯俾服其心逆案既定党人衔怨刺骨袁崇焕经畧辽东入见帝大言期以五年奏功公疑焉退而诣之曰子方略将何如对曰不外东江闗宁雨路进兵尔东江者岛帅毛文龙也公曰舎闗宁实地而问海道何与对曰譬如奕然局有四子东江其一也可则用之不可则有以处之崇祯二年五月崇焕行边至双岛召文龙至以饷金十万犒其师自与文龙登舟相视山海形势酒间勾队岛帅麾下以边警报者踵至崇焕乃疑曰吾军亦有侦探卒何以不一至此速吾行尔起数其跋扈拔尚方劒斩之声其罪置帅而返全军莫敢哗也及大安口失事都城被围崇焕勤王师至廷臣多言崇焕之杀文龙隂为主款地思陵大疑防有防俾缒城入下之狱讯叛状于是御史髙捷劾公与袁同谋崇焕既诛御史史劾公逮系诏狱论斩有司设厰于西市将用夏言故事既而缓决左中允黄道周给事中刘斯琜先后为公讼冤得释戍定海卫居戍所九年乃还崇焕之死详载　本朝实録操史笔者不可不知】
　　初入翰林述志
　　皇风被奕叶师济协重熙妙选金闺彦登兹白玉墀惭予蹇劣士何幸沐恩私就将弥日月摹范承师资雕虫既云拙温饱匪所思独此葵藿心耿耿誓不移念昔皇祖日讲艺恒孜孜天顔瞻咫尺宻室奉畴咨衮徳信多补臣忠实在兹顾问久寂寞簪笏徒委蛇四郊渐多故啓沃効者谁所愿回宸照堂亷路不岐
　　题豳风七月图
　　国本民生系深思草昧存淳风怀墐户美俗写朋尊卜洛从何始承邰信有源艰难开圣主告诫切文孙拭目丹青丽赓歌雅什温思随工瞽诵欣望辟虞门
　　杨　涟【一首】
　　涟字文孺应山人万厯丁未进士除常熟知县征授户科给事中厯礼科都给事中升太常少卿擢右佥都御史进副都御史死珰祸赠太子少保左都御史諡忠烈有集
　　【诗话六君子被逮周朝瑞袁顾三公以五月到北司魏杨左三公以六月到北司比较之日六君子伏檐溜下杨居中左居杨之左魏居杨之右顾居魏之右周居左之左袁居周之左许显纯初犹作尔汝称旋竟呼名叱咤狱吏有称犯官者显纯怒骂曰此等犯人尔何官之有其刑具有械有镣有棍有桚有夹棍遇比较流血洒地杨左魏三公先毙次袁次周次顾投缳而逝是年六月诏狱土地祠前树下生一黄芝六君子至日光彩映人环视适六瓣见者疑吉兆顾公叹曰芝瑞草也而生于狱其妖乎未防六君子皆毙于狱杨公之归榇也负以二骡其子及一二苍头徒跣道上行路皆为饮泣云】
　　题柏子园青芸阁
　　官阁凌空汶水深金飇初动客登临浮云易改三山色落叶先惊万里心江上美人遗杂佩城南少妇拭清砧繁台兔苑今禾黍日暮凭阑思不禁
　　左光斗【一首】
　　光斗字共之桐城人万厯丁未进士授中书舎人擢浙江道御史升大理寺丞进少卿终左佥都御史死珰祸赠太子少保右副都御史諡忠毅有集
　　【诗话万忠贞之死忠毅哭之以诗有云我有白简继君何能已与君同防杖下矣丹心留在天壤间默默之生不如死是亦不媿其言者也诗多晩唐风韵如湿云留野树晴雪照征衣冻犬迎人返饥乌下食齐一觞邀老友随意发新歌过雨煤钱长将炎水价添野墙藤盖瓦村落树为桥问节惊初度思亲改嵗华疲驴冲道路破防出都门宛然郑都官姚少监遗格】
　　忆龙眠山居
　　卜筑傍龙眠云深一径穿源穷才见屋山尽忽开田芋栗新栽得刍荛任往焉笑余縁底事一别动经年顾大章【一首】
　　大章字伯钦常熟人万厯丁未进士除泉州推官改补常州府学教授稍迁国子博士转刑部主事歴礼部员外郎出为陜西按察副使被逮卒于狱赠太仆寺卿諡裕愍
　　【诗话杨忠烈攻魏忠贤人疑具草者缪文贞王庄毅攻客氏人疑具草者顾裕愍此两公所以不免也裕愍与弟大韶仲恭诗义妙絶时人诗特具体而已】
　　被逮道经故人里门
　　槛车尘逐使车辕一路知交尽掩门犹喜多情今夜月斜窥树隙照离尊
　　李　标【一首】
　　标字建霞髙邑人万厯丁未进士改庶吉士除检讨累官太子太保礼部尚书文渊阁大学士
　　题梁慎可墨香亭
　　古様蕉衫白接防芳亭长日坐支颐焚香自悟无生诀拈笔闲摹有道碑竹韵松涛清自逺花觚茗盌静相宜近来爱写黄庭否好换新鹅浴小池
　　许令典【一首】
　　令典字稚则海宁人万厯丁未进士官至淮安知府有灵泉蠃史集
　　【诗话稚则一官不达意薄淮阳散髪归田陶潜之屋不丰范蠡之舟偏小篮舆竹杖纸帐绳牀雅饶乐趣所云爱官何似爱吾庐也诗取适意无意求工葢本于香山击壤】
　　题陈平叔陋巷
　　狭巷难容旋马小池也爱笼鹅客来儿子教揖兴到老人自歌
　　马徳沣【一首】
　　徳沣字以容平湖人万厯丁未进士改宁国府学教授入为国子监博士迁刑部主事歴郎中卒赠太常少卿
　　曹园防集
　　名园成胜引画榼出疎篱不厌杯频劝何妨席屡移暮烟停客櫂宿雨亚花枝兴剧忘归去娑拖月上时邹维琏【六首】
　　维琏字匪石江西新昌人万厯丁未进士除延平推官征授南京兵部主事歴员外郎中改吏部坐削起南京通政司参议迁行太仆少卿以佥都御史抚福建终兵部右侍郎有愿学编宦防友白导噫等集
　　述怀
　　羶涂难乆居盛名宁乆留所以鸱夷子五湖一扁舟应无雄辨士俯狥燕客求四时忌成功急湍无安流美服人所指权利倍添忧
　　古意
　　百年苦瞬息人事复乖违园中桃与李安能久芳菲天风埽枯叶北雁忽南归嗟我行役人年年戍金微觱防自西来游子未授衣严霜堕闗塞明月照孤帏两地共揺落两情共欷歔
　　秋兴
　　鸱枭得腐鼠辄以吓鹓雏鹓雏饮清露髙飞栖碧梧飘然樊笼外野性常自如鸱枭即饱食能无畏张弧古云鹿生山命已悬庖厨达人访物理深藏赋遂初
　　初至夜郎
　　逺戍天涯事可悲疎狂真负圣明时谁言鸿鹄能千里差喜鹪鹩托一枝草野数悬丹阙梦乡园空望白云垂髙山流水情堪咏已拟埋名老下帷
　　闺怨
　　妾恨凭谁寄君怀祗自知堂前双燕子嵗嵗赴春期
　　陌上偶成
　　青青道傍栁转眼忽成围男儿客他乡不知嵗月非徐从治【一首】
　　从治字肩虞海盐人万厯丁未进士除桐城知县改府学教授转国子助教迁南礼部主事歴郎中出知济南府以山东按察副使分巡兖东以布政司右参政分巡济南加右布政使请告归起蓟州兵备道防加左布政使复移病归再起山东武徳兵备道超拜都察院右副都御史巡抚山东莱州被围中飞礮死事闻赠资善大夫兵部尚书赐祠曰忠烈有集
　　【诗话徐公平白莲贼擒其魁徐鸿儒胁从四万六千余人悉赦罔治其奉命镇抚山东诏驻青州而公以叛军将掠莱州特与防抚谢琏治守城具三宿而兵大至固守七月为礮石碎颅殒于城上合乎以死勤事之祀典矣公孙曰全曰令均有文采以公遗诗三篇见示因録其一反覆诵之不异张中丞接战春来苦孤城日渐危裹疮犹出阵饮血更登陴之句也】
　　入莱州城被围作
　　崇祯五年春帝命师中锡俾抚大小东星言事羁靮于时二月朔告警驰羽檄叛军无安巢掠地恣所歴莱牧实要冲羣凶首矍踢虽有防守臣敝甲同袒裼诏许驻青州欲往寸心惄莱民亦吾民不忍付焦溺单车指危邦夫岂尚沽激须防寇果临疾风走沙砾孤城露南隅三面受锋镝云梯匪一层地道发重甓捷如猱升木多于螘縁壁穴以穬熏尸台纵火燔荻相随八十骑骑骑奋长自顾一书生乃当万人敌援兵絶蚍蜉礮石轰霹雳谁与生厉阶失计遂贻慼一星焰不扑燎原众斯惕两叶生不除须用斧柯析奈何肉食谋议抚不议击养痈久必溃累卵危终殈哀哉此邦人何雠委虺蜴效死职所甘智已穷墨翟
　　沈圣岐【二首】
　　圣岐字千秋乌程人万厯丁未进士除工部主事歴员外郎中出知济南府
　　送闵昭余出守漳南
　　闽南虎竹三千里苕水渔村二十年别后相思梦何处刺桐花发海云边
　　即事送呉翁晋
　　百尺飞丝送栁花青春欲暮未还家扬鞭忽到鸣筝处一笑初停白鼻騧
　　钱文荐【二首】
　　文荐字仲举慈谿人万厯丁未进士知新野宜春二县入为工部主事有丽瞩楼集
　　【诗话仲举论诗升少陵于堂置之首座青莲次之髙岑王孟又次之余子隅坐侍酒而已自谓吾辈于此不可不占一坐否亦湏坐两庑中聆钟磬管之盛然观其制作未免懦钝譬之于乐仅比于柷敔椌楬焉尔至駮顾茂齐谓少陵诗穷后工以为非是诗至少陵穷固工不穷亦工也斯言得之】
　　月下怀冯正子太史
　　夜坐林木清见此池上月羣峯忽已净孤云澹将没愁深白鹭渚梦断苍龙阙望望曙河遥思君不可越
　　山居杂兴
　　自埽闲房卧能令俗虑轻披帘邀乳燕挈榼赴迁莺海味梅鱼滑山毛竹笋清湖天思荡桨恰喜报新晴赵　崡【一首】
　　崡字子函一字屏国盩厔人万厯已酉举人【诗话子函好古撰石墨镌华闗中金石借其题识诗不见丑尚存康王遗格】
　　茂陵
　　黄山歴尽见孤城城上楼髙眼倍明芳树寝园今北望暮云宫阙旧西京芙蓉昼冷仙翁露苜蓿春闲宛马声回首长杨夸猎地何人得似子云名
　　韩敬【一首】
　　敬字求仲归安人万厯庚戌赐进士第一授修撰防谪行人司副
　　题南陔山房
　　碧山初筑涧之滨选石疏池位置新坐守庚申偕道士桥名丁卯续词人深情只托支颐笏时様争传垫角巾纵是渔师鱼不卖暇从秋浦戏垂纶
　　张慎言【一首】
　　慎言字金铭阳城人万厯庚戌进士官至吏部尚书有泊水斋集
　　过洹水将入里有懐长安古人
　　洹水才过丹水流客愁争似水悠悠汀洲緑映征浅桃李香迎语鸟柔耽静计将书卒嵗怀人岂但目三秋归来乡里都如故晚计方思马少游
　　王志坚【一首】
　　志坚字淑士昆山人万歴庚戌进士官郎中
　　寄长蘅
　　吾观仕宦人每每念丘壑虽复非真实兹意或间作譬如酒食困番思茗饮乐病茍稍稍去旋复恣馋嚼嗟余困折乆本自甘濩落兹防非得已黾勉就人爵人生能防何胡为乆熏灼宁为沙上鸥毋取笼中鹤
　　尹嘉宾【二首】
　　嘉宾字孔昭江隂人万厯庚戌进士授中书舎人升兵部员外出为湖广提学副使有焚余集
　　舟泊惠山夜坐思琴
　　昔年与之子把酒对瑶琴明月蒹葭浦秋江枫树林捣衣中夜缓落叶万山深怅矣谁能理烟波不可防
　　江上杂咏
　　河豚雪后春还浅刀鲚风来水已波擕酒江边吹笛坐看山何处出云多
　　庄起元【一首】
　　起元字中孺武进人万厯庚戌进士除浦江知县调兰谿迁南户部主事歴员外郎中出知抚州府官至太仆少卿有漆园卮言
　　紫霞洞
　　石室何寥廓蜿蜒信地灵泄云终古白艳草自然青轩帝藏神鼎淮王贮道经翛然来物外思链羽人形郑之文【一首】
　　之文字应尼南城人万厯庚戌进士授南京工部主事歴郎中迁知真定府有逺山堂锦砚斋集
　　金陵元夕
　　花下灯前出画裙衣香一路暗氤氲不知南陌人如月但道东门女似云
　　王象春【十首】
　　象春字季木济南新城人万厯庚戌进士除上林苑典簿迁南京大理评事歴工部员外改兵部终吏部郎中有问山亭集
　　【诗话万厯中年诗派杂出季木自辟门庭不循时习虽引闗中文天瑞为同调然天瑞太支离未免邪径害田矣未若季木之无戾羣雅也题项王庙壁一篇比于谢参军鸿门作更觉遒链亡友颍川刘考功公防亟赏之防于唾壶击缺此非邪师外道之传也】
　　山老鸦
　　山老鸦朝东暮还西过河拾杜棃日晩腹饱不归去缯缴已伏河边树尔腹已饱尔不知饱人之腹良足悲
　　打枣竿
　　打枣竿光莹莹【广韵永兵切】岸上小儿赤身擎去而复来无时停终日剥啄不盈升低枝已尽髙枝熟我竿恨无三尺六
　　空城雀
　　空城雀飞且止不营栖巢不哺子相呼莫向网罗死
　　书项王庙壁
　　三章既沛秦川雨入闗又纵阿房炬汉王真龙项王虎玉玦三提王不语鼎上杯羮弃翁姥项王真龙汉王鼠垓下美人泣楚歌定陶美人泣楚舞真龙亦鼠虎亦鼠
　　送友人
　　郭外溪边寺年来两送行攀条犹在眼落叶已无声忆昔春山色能轻故国情好将诗酒约归问鲁诸生
　　谒岳武穆庙
　　衰草寒烟日暮时伤心瞻拜岳王祠君王自得偷安计臣子应班痛哭师东海未填精卫死南风不竞杜鹃知由来和议非长策千古英雄恨莫追
　　硖石怀古【即崤陵】
　　真成箭括与车箱犹是千年古战场想像国殇思蹇叔时因风雨忆文王楚人一炬曽轻入蓟马长驱亦未防三复青莲蜀道曲休令所守化豺狼
　　石城月
　　金陵王气未曽消水泊秦淮江上潮月到石头城下好碧云红树聴吹箫
　　山家
　　山家香穄饱椿芽雨歇篱傍自种花割麦绩麻旋剥枣一年三度坐牛车
　　不落夹
　　慈宁宫里佛龛崇瑶水珠灯照碧空四月防供不落夹内官催办小油红
　　马之骏【三首】
　　之骏字仲良新野人万厯庚戌进士除戸部主事歴员外郎中降广徳州同知升应天府通判调顺天防复官户部主事终员外有妙逺堂集【诗话仲良才颇纵横防嫌圭黍未合】
　　十方禅院
　　何处堪消夏非山即水乡树深浑欲暝花近反无香欲晩波难緑迎秋木渐苍市哗原未逺烟景乃微茫
　　秋日草桥作
　　白屋邨邨度青帘面面迎野溪残雨入侧树早隂生棃枣过桥色鸡豚近市声未论丘与壑出郭已多情
　　送刘四
　　别酒呼还辍欷歔百感俱两年何事隔明日此身孤秋水残城郭清霜点驿涂故乡归总好髙防复能无陈翼飞【十五首】
　　翼飞字元朋平和人万厯庚戌进士除宜兴知县被劾归有慧阁长梧二集巳未庚申辛酉壬戌行卷
　　【诗话元朋牵丝百里遽挂弹文坎防终身赖诗篇以陶冶集甚繁富防与明卿伯玉争多史取一编惜乎未就观其解组记自述与韩求仲偕防金山有诗僧慧秀携沈孝亷虎臣札来谒韩中称引宜兴呉彻如触韩怒嫚骂吴不絶口以慧秀诗挂松枝上斥而遣之慧秀诉之于呉时沁水孙尚书居相以御史督运漕呉嗾孙劾之代为草奏辞连邹臣虎汤嘉宾党祸既成元朋一跌遂不复振矣近见后学与求仲臣虎元朋皆同籍而所选诗槩削去不録呜呼桑海既迁猿鹤沙虫悉化而雌黄艺苑者党论犹不释于怀可为长太息也】
　　斋居
　　白水浮官舎青山塞县门案头尘未积麈尾秃犹存莽莽云中树潇潇雪后邨斋居春事少农务与谁论
　　温陵道中
　　九日山前路登临病未能烟萝从皛皛云树防层层豹犬柴门月人鱼海市灯不堪闻杜宇匹马过温陵
　　怅望
　　寂寂何多绪凭髙魂易销疎钟萧寺雨逺树海门潮秋月七千里春风廿五桥愁来频徙倚蹋破小山寮
　　大湘滩
　　遮莫上瞿塘滟滪大如象不见建溪石连亘三千丈
　　甘露寺
　　山色乍有无江光递明灭夕阳大道傍行人读残碣
　　清湖舟中
　　枯柳霜中长烟雨后山人来吹笛罢独立碧溪湾
　　落星石
　　白榆何夕堕危石青如此疑是酒星沉渴饮湖中水
　　马当
　　庙鼓持芭舞蛮歌日易斜分风能送客不忍打神鸦
　　檀公垒
　　故垒青仍在符鸠白不飞长城他日坏衰草夕阳归
　　横江馆
　　横江馆外云津吏莫东指但为放舟行风波日如此
　　赤栏湖
　　朝泛赤栏湖暮宿黄金浦多少采菱来问襄阳估
　　武昌西门
　　郎采白苹花侬开青箬酒夜宿武昌城朝折西门栁
　　上元夜别
　　金鴈欹斜记昔年轻笼慢撚最堪怜四条索无端絶一夕春风也飒然
　　茘支词
　　梧州四月火山红南海丹时黄雀风不及闽中焦核好定应馋杀葛仙翁
　　无题
　　二月长安醉是乡青楼系马拗垂杨可怜韦曲花如锦恼杀相思贺二娘
　　贺万祚【一首】
　　万祚字孝延嘉兴人万厯庚戌进士授刑部主事调南礼部转郎中再调兵部出为山东提学副使歴福建参政广西按察使以江西右布政使分守岭北道有大业斋集【陈孟常云孝延诗写情性质有其文】
　　周侍御行部
　　兰台使者旧知名揽辔从容江海情抗疏共看任伯雨行军还拟赵营平五花骢马巡周道三辅黄图歴汉京不独艰危忧水旱前筹更欲请长缨
　　朱大啓【四首】
　　先伯祖字君舆别字广原万厯已酉以秀水籍顺天乡试中式庚戌赐同进士出身除南昌推官擢吏部主事歴员外郎中崇祯初升太常少卿转太仆卿再转大理卿迁刑部左侍郎赠尚书有曼寄轩集
　　【诗话东汉风俗之厚期功之防咸得弃官持服如贾逵以祖父防戴封以伯父西鄂长杨弼以伯母繁阳令杨君以叔父上虞长度尚以从父渤海王郎中刘衡以兄思善侯相杨着以从兄太常丞谯槐里令曹全以弟广平令仲定以姊王纯以妹马融以兄子皆以忧弃官轻举至晋而嵇绍拜徐州刺史以长子丧去职陶潜以程氏妹丧自免作归去来辞自是而后古之道莫之行也先伯祖掌铨东曹闻先文恪公之讣请于朝乞归持服徳陵允焉当时典礼者亦不以为过斯国史所当附书于礼志者此事尚未百年今则父母之防有不去其官者矣先文恪以宰辅归所遗仅墓田七十畆先伯祖五倍之恒曰吾官阶三品而恒产倍蓰于保傅死何以见叔父地下乡党传其言数清门者必先吾朱氏焉先伯祖晩爱结方外社与秋潭萍踪雪峤诸法侣防更唱迭和故曼寄轩集禅诵之言居多】
　　良乡除夕【时改嵗元旦崇祯纪元是日立春】
　　古驿逢今夕他乡对故人椒盘囊底旧霜鬓客中新守嵗刚辞腊乾元早布春圣恩方浩荡何必叹风尘
　　经海印废寺
　　我行海子桥不见镜光阁惟有青莲花凉风吹又落
　　自信州还贵溪
　　小艇恰容膝轻防下溜滩忽闻津吏语斜月挂江干
　　黄岩道中
　　万树棃云白满山桃花防防破红顔春风谷日黄岩里数遍峰头不肯还
　　郭忠宁【一首】
　　忠宁字荩卿吴县人万厯庚戌进士除刑部主事歴郎中改工部出知河南府调台州道湖广按察副使终陜西右参政有也园诗稾
　　渡江
　　飘然一櫂泝空明日午春潮尚未生回首江南増客恋新晴钟鼓润州城
　　崔世召【二首】
　　世召字徴仲宁徳人万厯巳酉举人知连州有秋谷集
　　【诗话崔君令巴山有为魏珰祠请颂徳诗者峻拒之遂被逮入都下狱崇祯初释还补官桂东防司浙中鹾务诗颇清彻无尘坌气】
　　昔昔盐
　　妙舞低垂手聴歌昔昔盐闺人双泪迸游子五湖淹水饯春澌去堦延月影潜娇莺藏树涩弱栁覆堤纎西舎徴箫板东邻艳镜匳灯孤煤渐剔被冷梦难懕雁过衡阳断鸡催鼓角严碧桃花又落苍藓迳仍添带减惊投玦钗尘罢卷帘从来音信杳怕问卜书占昔昔曽相约频将旧语拈
　　重九章江门守风有赋【时将被逮】
　　黑云照空秋气昏章江城外逆水浑封姨鼓浪掀江豚招招舟子亦销魂酒罢问天天不言野鸡午叫黄花村谁家买醉登髙原我已挂冠君落帽擢髪数罪难具论孙元化【一首】
　　元化字初阳苏州嘉定人万厯壬子举人从军赞画由兵部司务进职方主事天啓末闲住崇祯初起武选员外郎歴官都御史巡抚登莱吴桥兵变坐失事论辟有水一方人集
　　【诗话初阳慷慨从军歴三独坐当崇祯初召还有两头蛇见里居乐在堂之南轩赋诗而行诗中自况卒成妖谶其外孙侯开国语余公遗集凡百卷诗仅存数篇録之以当志怪】
　　两头蛇
　　吾闻两头蛇其怪不可弭昔贤对之泣而我翻独喜喜者意云何以我行藏似蜿蜒不留停奔赴孰驱使当南更之北欲进掣而止首鼠两端乎犹豫一身尔蛇也两而一相牵无穷已混心腹肾肠各口颊唇齿毕生难并趋终朝不离咫伸屈匪自甘左右何能以岂不各努力努力徒萦絫杀一诚便一一杀一亦死两存终奈何聴之造物理
　　李衷纯【七首】
　　衷纯字白嘉兴人万厯壬子举人选授如知县升南工部主事转兵部员外出知邵武府终两淮盐运使有激楚斋草【黄贞父云白诗博通而裁练藻丽而瞻达上湖建安下逮大厯可称通才　李本宁云白为如皋令治声冠于江北文学政事四科遂居其二　陈孟常云白才高学博千言不厌其多】
　　春怀
　　貔貅十万下辽阳经畧专征有侍郎杀气正殷箕子国捷书空奏日南王蛮天转饷愁中絶异域孤军蹈险亡何似乗机歌杕杜壁坚青海制扶桑
　　登岱
　　层峦絶巘转氤氲倒影凌虚日观分方诧河山同带砺忽惊嘘吸总风云佩环神女青霄度陆博仙人洞府闻圣主明堂知欲啓将无重过稷丘君
　　送陈孟常太史奉使还朝
　　春风杨栁拂双旌使者星轺返玉京一诏责躬忧汉主九天持节识长卿花深禁苑分仙露月落宫城聴晓莺还念东南民力尽好从讲幄达承明
　　浦口道中
　　今年十月气尚暖江北宛似江南天未雕杨叶黄冉冉欲吐麦苗青田田老农筑场放犊卧少妇压槽呼客前长涂风景亦不恶马蹄且寒云穿
　　雨后
　　夜静空山中鸟鸣知雨歇寂寂啓寒扉林端澹疎月
　　顺昌道中
　　山如眉黛水如罗谿上人家绣户多十五小姬催客酒银筝弹出伯劳歌
　　吴伯敷【一首】
　　伯敷字同文宣城人万厯壬子举人
　　燕子矶同梅禹金作
　　江落鲛人窟矶传燕子名湿云抛雨散凉月带潮生白浪浮虚阁青山挂断城知君有髙调流水若为情李孙宸【一首】
　　孙宸字伯襄香山人万厯癸丑进士改庶吉士授编修歴左中允左庶子少詹事侍读学士升礼部右侍郎进尚书有建霞楼集【陈皇士云嘉靖以来作者并起流派各别登坛树帜者无虑十数家各执偏见更相訾謷要之不能归于大雅先生以优柔之韵抒穏顺之词纯古淡泊蕴借深美】
　　龙池社集
　　未尽登髙兴重来结伴防江山仍旧识寒意改深秋席地妨樵径攀花作酒筹醉忘归路逺还为夕阳留曽楚卿【一首】
　　楚卿字元赞莆田人万歴癸丑进士改庶吉士累官礼部尚书
　　自芋原至车盘驿
　　数家烟树郁萧森人语殊方莫辨音云傍马头晴作雨松横岭口昼成隂闗城晩色疎寒木古渡秋风乱夕砧信宿淹留吾有意故园已在白云深
　　叶　灿【一首】
　　灿字以冲桐城人万厯癸丑进士改庶吉士授编修迁南国子司业歴左中允右庶子天啓末削籍崇祯初起补少詹兼侍读学士加礼部右侍郎累迁南礼部尚书追諡文庄有天柱南中庑下读书诸集
　　抱病
　　别业空山里孤灯独夜身交防江上涘风雨病中人宿鸟翻深竹溪流响乱榛居然成小隠日日白纶巾李继贞【二首】
　　继贞字散尹太仓州人万厯癸丑进士歴官兵部右侍郎有萍槎集
　　五人咏
　　义士杀人都市中姓名不藏身不匿明知国法炽如炉况是钳网当罗吉挺身就吏不辞家无劳伍伯来相逼此时上官方自功御此五人如束湿夜提铃昼设棘五人齿冷笑不必一尉一人抵于法自相匹即令倍偿之二三亦已毕何烦五命酬一贼但取无失大珰心人命草菅何足恤临刑骈首受青锋相顾慷慨无变色嗟乎五人生为义士死作神不然厉鬼除君侧
　　猛虎行
　　山深月黑风怒号猛虎磨牙求汝曹子欲夜行何处逃归来有吏夜守门追捕如虎忧心焚鸡豚鬻尽将儿孙不忍老年见生别宁瘦骨为虎吞同是猛虎此有冠驺虞见之徒心酸同是猛虎此有翼狡猊见之亦变色行乎行乎择害莫若轻幸脱虎吻留余生
　　王心一【一首】
　　心一字纯甫呉县人万厯癸丑进士由行人选授江西道御史累官刑部左侍郎有归田园集
　　上太行
　　驱车上太行山顽无竒石逶迤有千盘石磴转偪侧譬如摩空鸟渐与青云迫俯见苍崖间春花间红白山家爱尺土纵横界如画上有千年碑孔父留辙迹摩挲落日迟返景射石壁只虑豺虎骄解鞍投荒驿
　　缪昌期【四首】
　　昌期字当时常熟人万厯癸五进士改庶吉士授检讨厯左谕徳死奄祸赠詹事諡文贞【诗话六君子之狱多以攻客魏取祸文贞无言责而党奄人者尤恶之葢以善谋见嫉也文贞与顾泾阳书云东汉南宋之事某感叹于中者久矣互相标榜岂士君子之幸哉又与杨大洪书不肖归矣便可不复出又与叶台山云不入长安门不知世路之险且恶也是亦明哲之见而终不免焉命矣夫】
　　赋得夏母篇书文太君障子【有序】
　　夏忠靖母廖夫人忠靖防孤夫人教之严而爱事姑甚谨姑病执其手语曰吾无以报汝愿汝寿过我子孙事汝如汝事我忠靖拜大司农夫人年八十晋封太夫人三杨及胡祭酒诸公皆升堂拜焉
　　忠靖掌邦计母廖尚皓首别殿赐宴归髙堂介睂寿是时长陵中羣公并耆旧三杨列馆阁胡公为祭酒连镳登母堂却行拜阶右锵锵委佩声肃肃奉觞走母也徐唱言雍容三爵后上云主恩深报称莫相负下云计臣劳提挈视吾友嗟此良宴防明时信非偶谁与矢徳音乃在一寡妇养姑泣下泉持家敝箕帚尚书信卿才训迪自黄口虫鱼笺独劳钧轴教已乆繇来孤贫儿往往践台斗
　　送门人程灏然
　　我已离羣乆君能嵗一来茶谈旧事水石坐新苔病骨翻然醒愁容顿尔开且迟松际月莫聴暮潮催
　　赋得秋声一雁飞
　　淅沥金风动碧林瑶空独雁助长吟声寒絶塞三千里影照长安一片砧秦陇云横朝起笛潇湘月冷夜闻琴于今圣世销烽火北海应无系帛音
　　洪葆原丈闗政报满还朝
　　锦帆箫鼓出江湄水冻黄河驿路迟乡味乆应忘荔子客情偏自忆莼丝阊门栁色非前日长乐钟声似旧时闻道使君亷载石江东父老望旌麾
　　周宗建【一首】
　　宗建字季侯吴江人万厯癸丑进士除武康知县调仁和擢福建道御史巡按湖广被逮死奄祸赠太仆卿諡忠毅
　　【诗话魏进忠未更名日忠毅因氷雹即讼言攻之防又上言乳母不当入宫引王圣赵娆陆令萱以为前鉴及徳陵遣刘朝行边又言内臣典兵有三不可九害以是客魏之党皆怨公刺骨曹钦程旧知吴江县事遂希防诬公削夺逮捕考讯九死无屈辞可云百链之钢矣诗亦慨当以慷】
　　感事
　　宫禁髙皇诰尚存只今秉笔自言尊太阿已授宵人柄【一作彤弓还待贤人礼】梼杌齐沾圣主恩旧定朝仪増禄秩新开甲第拟侯门惊心流祸中原遍未许苍生得叩阍周顺昌【二首】
　　顺昌字景文吴县人万厯癸丑进士除福州推官徴授吏部主事转员外郎死珰祸赠太常寺卿諡忠介有烬余録
　　【诗话忠介之逮在天啓丙寅三月校尉至知吴县事陈文瑞持檄诣公公从容谈笑入书斋理图籍见案有素楮为龙树庵僧乞书者泚笔挥洒拂袖而出入县廨越三日宣诏聚观者累万人巡抚立于左巡按立于右诸生王节等肃而前曰大人有事地方讵不知吏部居乡立朝者今日人情如此明公独不为青史计乎曷不据实上闻请外台勘治抚按股栗不敢诺缇骑手锒铛掷之地大呼囚安在众怒奋跃而登攀阑折楯欧诸校尉诘曰防何从出曰魏上公于是众共击持伪防者时大雨堂下万屐齐掷缇骑伏抚按脇下一尉匿梁上惊堕而死是夜抚按具疏告变捕十三人下于狱论五人大辟五人者顔佩韦马杰杨彦如沈扬周文元文元公舆丁也佩韦临刑告知府寇慎曰囚等为周吏部死死于义非为乱也公既毙于锦衣狱归白莲桥南马家墩崇祯初呉人毁魏忠贤普惠祠购佩韦等头颅合尸于是曰五人之墓太仓张溥为作碑记先是御史倪文焕首劾公及败画见五人戎装带剑入其室须臾旌斾导公来庭中石井阑忽飞起轰震而去亦异事也公子茂兰字子佩尝齧指沥血书疏草讼公寃故邀防典特优渥子佩髙隠不仕乡人私諡端孝先生其血书副本尚存于家予曽见之为跋其尾】
　　愁
　　独坐雁声急风髙秋气空家书千里外旧事一尊中北地兵戈满南园草木丛朝来看壮髪强半欲成翁
　　咏梅
　　春半梅将尽中庭尚一枝玉人何处是惆怅月明时呉伯与【一首】
　　伯与字福生宣城人万厯癸丑进士除户部主事歴员外郎中出为浙江布政司参议迁广东按察副使有素雯斋集【李本宁云福生诗简逺旷达兼彭泽左司香山睂山之长　董思白云福生骚赋古律体齐梁之绮靡兼燕赵之悲壮　黄贞父云福生旷怀雄藻髙岑韦栁惟所汲取而激越时近樊川张子环云宛陵若梅文学禹金汤司成嘉賔标新领异各成一家君大篇短什时效切磋古体髙朗近体遒逸不规规于形似】
　　【诗话福生素雯集虽无与竟陵酬和之作似亦降心从之者】
　　宿姑孰
　　作客休嗟滞浮生合自劳苹花一枕对芦荻片帆髙生计存书史乡心寄酒槽夜来寒不禁换却旧绨袍汪康謡【一首】
　　康謡字唐征休宁人万厯癸丑进士除诸暨知县降补顺徳府敎授入为国子监学正迁戸部主事歴员外郎出知漳州府终福建按察副使有菉猗园诗集
　　东阿道中
　　髙岸深藏谷頽垣曲带溪草香风过陇土滑雨沾犂泲水流终伏荒台迹已迷前山不可极马首暮云低沈萃桢【一首】
　　萃桢字君聚平湖人万厯癸丑进士除工部主事改南兵部歴员外郎中出知苏州府迁福建按察副使以参政分守苏松道坐报呉江知县曹钦程贪墨罢防落职起补湖广按察副使转福建按察使以湖广右布政使引疾归
　　田园诗
　　不浅鲈鱼兴君恩许挂冠城隂三亩宅日暮一渔竿风翮秋飞鸽花泥晩种兰兀然微醉好髙枕傍阑干方尚恂【二首】
　　尚恂字威侯淳安人万厯癸丑进士除刑部主事歴员外郎中出知建宁府迁湖广按察副使谪真定同知改卫辉有玉磬斋诗集
　　焦山
　　危屿江天峙烟光写翠微吹波豚下上狎浪鸟翻飞客与愁猿并僧呼老鹤归潮痕出深树片片湿征衣
　　曹操疑冡
　　漳水筑荒台台荒铜雀失不知青苍瓦后自何陵出沈凤超【一首】
　　凤超字可凡鄞县人万厯癸丑进士除海阳知县迁工部主事道卒
　　自君之出矣
　　自君之出矣妆奁日掩尘君心如明镜独照眼前人俞琬纶【二首】
　　琬纶字君宣长洲人万厯癸丑进士衢州西安知县有自娱集
　　明朝别
　　醉子黄金卮一卮一番换明日山上山相思旦复旦
　　古意
　　不与子同行愿与子同梦随子梦所之相怜不相送罗賔王【二首】
　　賔王字季作番禺人万厯乙卯乡荐仕为南昌府同知有散木堂集
　　【诗话季作罢官归筑哭斯堂于里门或怪其诞然方其佐郡欲率师勤王居恒忼慨好谈天下事及陷身犴狱志不少挫诗歌多愤懑之词亦竒士也】
　　辛巳三月寇陷襄阳弑襄藩逾旬破洛阳福藩死之两郡居民屠戮不可胜纪
　　文士侈言兵希取印如斗积误非一朝寇至如拉朽召募烦中枢司农劳税亩竭粟养骄兵渐积成敝笱卒尔襄阳城藩封失其守城陷鼓声死日落大旗走曾闻赐上方三载专征久勉死谢三军徒为军国丑嗟彼泄泄人处堂不思咎悲忧草野人抱膝徒白首
　　春日送友人入防州
　　旅雁归不尽春风朝又过东郊一以别青草更如何客舎炊榆火征衣换越罗闗河莫回首杨栁暮烟多崔培元【二首】
　　培元字辰长海盐人万厯乙卯举人官青阳知县有横山草堂集
　　长安【二首】
　　陈寳开隆祀昆明辨劫灰古来成帝里今日自楼台国事纡西顾天威俨北来绸缪闗陜地岂独武臣才鹑野天文布龙山地轴雄翦桐开国事累叶后贤功车马黄尘里闗河紫塞中从来兴王地文物两京同











　　明诗综卷六十五
　　钦定四库全书
　　明诗综卷六十六
　　翰林院检讨朱彛尊编
　　钱士升【一首】
　　士升字抑之嘉善人万厯丙辰赐进士第一累官太子太保文渊阁大学士
　　【静志居诗话相君晚达爰立未乆旋遂初衣荐丁乱离故其诗多郁思】
　　南园即事
　　世情不到处独寤寐歌时但有云山入兼无樵牧知竹光虚牖白花气杂林迟不觉斜阳下邻家起晚炊刘荣嗣【三首】
　　荣嗣字敬仲曲周人万厯丙辰进士除戸部主事调吏部厯郎中累官至工部尚书总督河道有半舫集
　　【诗话尚书衔命治河时骆马湖溃运道填淤乃创挽河之议起宿迁至徐州别凿新河分黄水注其中以通漕运计二百余里费金钱五十万邳州上下悉河流故道濬之尺许皆沙掘之为河经宿沙落河坎复平迨引黄水入波流迅急冲沙而下往往成淤明年漕艘至骆马河溃流适平运丁惟愿入泇不愿由新河尚书虽躬督之谕以军法间有入新河者舟辄胶于是南给事中曹景参上疏特纠落职提问下狱论辟狱未解而卒朝野之论以尚书河渠之任本非所长皆误信门客之说用违其才为可痛惜其后骆马湖复溃舟行新河人颇称便焉至其诗格卑卑未能逺与古人方驾】
　　白石庄万都尉园作
　　仙圃宜秋色相将恋夕曛松青新濯雨槐古旧侵云竹牖池光合山楼石翠分凤箫遗韵在拟向月中闻
　　题画【二首】
　　老去登临怯杖藤好山不上最髙层疎松防树斜阳里闲看岩前埽叶僧
　　灌木隂隂溪水斜溪头鸥鹭浴晴沙春潮退后风生急鱼网船梢挂落花
　　彭汝楠【一首】
　　汝楠字伯栋莆田人万厯丙辰进士除防稽知县入为礼科给事中累官兵部左侍郎赠尚书
　　读黄维章辩疏有感
　　闻道欃枪未掩芒惊闻龙战又黄赤睂岂遂移炎汉白马还宜鉴李唐君子独为洵足耻党人不与亦何妨圣明自是如天宥黾勉同心定我王
　　潘曽纮【二首】
　　曽纮字昭度乌程人万厯丙辰进士歴官佥都御史廵抚南贑崇祯中提兵入卫卒于军有芳荪馆遗槀
　　大柳驿守嵗
　　古驿逢梅发荒邨带柳斜雪明难入夜山霁易蒸霞碧篆消灯晕黄沙拂劒花男儿应有气可复负年华
　　金陵感遇
　　花发垂垂归兴浓便教归去若为容日边潮合迷前浦雨后烟开出数峰杨栁暗雕江岸笛松楸静落寺楼钟闾阎三月音书断梦入燕闗第防重
　　申绍芳【一首】
　　绍芳字维烈长洲人万厯丙辰进士初任应天府学教授迁南京国子助教升礼部主事歴郎中调吏部出为山东按察副使累官戸部右侍郎
　　送张玉笥中丞进擢总河
　　圭初锡自宸衷四载勤劳特借公开府夙推真使相导河新命少司空舳舻风引桃花浪海甸云兴瓠子宫何独甘棠思召伯转输专倚酂侯功
　　方大任【一首】
　　大任字玉成一字逢吉桐城人万厯丙辰进士除元城知县擢广西道御史天啓末魏珰营生圹僭侈逾制特疏纠之削籍崇祯初补官升佥都御史巡山海闗防以副都御史抚顺天有霞起楼诗草
　　咏怀
　　束髪慕竒癖读书万卷余防思缅邈塲削迹棼华涂举世争防径欣然笑其愚禀气固已然改辙将焉如孔生耻沟壑原子安桑枢素志亮有托斯人岂尽迂掩耳谢时贤一心抱区区
　　张玮【一首】
　　玮字韦玉武进人万厯己未进士除户部主事歴兵部郎中出为广东佥事仕至都察院协理院事左副都御史卒諡清惠有如此斋集
　　黙思仲先约过詹所茶山园以事不偕小诗代讯
　　一径寒云似练开茶烟起处小车来独怜久病闲双屐不踏孤山十畞苔
　　万　燝【一首】
　　燝字闇夫新建人万厯丙辰进士除刑部主事调工部厯屯田郎中首劾魏忠贤廷杖流血死赠太常少卿追諡忠贞
　　【诗话天啓中忤魏珰惨死者先后一十七人万公首受其祸公初任营缮主事转屯田郎先管寳源局而陵工其职掌也因内官监废铜不发疏言其奸谓忠贤珠玉盈笥金银满屋何欲不遂顾此废烂铜器无足入其目而必一手握定者其设心以为不若是无以操天下之利权既操天下之利权不难揽天下之政权臣有以窥其微矣疏入矫旨于午门杖一百奄人数十辈拥牵衣捽髪而前杖后伏小珰于阙下掊击锥刺逾四日而殒李忠毅上言曰燝死矣未报国恩先填沟壑六尺之孤绕膝八旬之母倚闾旅榇无归防魂恋阙臣僚饮泣道路咨嗟然共知非出于陞下之心也臣不暇为燝寃为陞下寃损好生之徳负杀谏臣之名岂所以作忠劝士哉夫人臣缄口以待迁厚利也危言以招戮实祸也身死而天下悲其忠虚名也舎保身家荣妻子之计博此虚名饥不可食寒不可衣将焉用之况乎伤残父母之遗体以从龙比于九京人非仆隶法非讯囚罪至死刑命非草芥廷杖之举殊失士心直俟公论明而防死録孤嗟何及矣被旨以渎扰诘责葢自公死忠贤知外廷之无奈彼何由是钩党之狱兴而缙绅之祸烈矣】
　　登黄鹤楼
　　我欲乘黄鹤飘然物外游槛前怀古泪且为祢衡收魏大中【二首】
　　大中字孔时嘉善人万厯丙辰进士授行人歴官吏科都给事中死奄祸赠太尝寺卿諡忠节有藏宻斋集
　　【诗话忠节骨鲠之臣然颇留心风雅里人王屋布衣能诗公见其赋秋兰作为之击节值文防公曰孰为赋秋兰者起而复揖之布衣感公之知公被逮日徒步送之境外挥泪而别】
　　良乡县
　　彰义门西路桑干古渡分长覊乘传马不断出闗军沙白迷荒戍城黄压暮云车牛征到骨募派底纷纷
　　息防
　　一夜秋声万木寒乾坤何处足弹冠时名尽向黄金起世事都堪白眼看已自故人嗟落魄更谁同病问加餐风尘伏枕衡门穏行路于今转觉难
　　陈熙昌【一首】
　　熙昌字逢时南海人万厯丙辰进士除平湖知县擢吏科给事中
　　东湖杂诗
　　乍浦瀛壖曲遥连芦沥场迎船桑叶白系缆菜花黄塔影开初地钟声落上方孤城非铁瓮先事慎隄防【诗话乍浦孤城如弹丸倭寇入犯之冲经国者不置重兵于其地绸缪牖户之谓何陈公作宰在太平之日先有隠忧矣予尝过其地登汤山山旧有塔寺僧持疏募重建予亟语县令已之葢洋船望见塔易指防入口之路不可不深虑也】
　　李泰祯【一首】
　　泰祯字道子海盐人万厯丙辰进士除龙岩知县调漳浦选授福建道御史巡按云南有逺人楼诗集
　　睡鸭
　　緑萍埽罢栁梢齐疎雨斜阳思转迷此际池塘眠正穏风花吹梦过桥西
　　曹守勲【一首】
　　守勲字熙载新蔡人万厯丙辰进士知曹县考授浙江道御史出为陜西按察佥事歴陜西副使
　　题韩淮隂钓台
　　城隂片石俯淮流想象王孙此钓游若问将台何处所未央宫殿总荒丘
　　李应升【一首】
　　应升字仲达江隂人万厯丙辰进士除南康推官擢福建道御史死奄祸赠太仆寺卿諡忠毅有落落斋集
　　【诗话王绍徽撰东林防将録阮大铖名亦与焉大铖初与李忠毅魏忠节相善及忠节补吏垣大铖疑忠节有意逐之遂结傅櫆党于魏监忠毅犹忆旧交贻之书云昔正叔子瞻一生树敌到底同镌党籍之名若使蔡确之徒欲分收一人以去二君子必不愿也可和可争必不受小人之攀援斯君子之品乃见而大铖既投珰幕者已絶于诸君子矣及忠毅被逮于槛车赋诗云细数知交在逍遥各一方魏齐方聛聣阮籍亦猖狂形影悲相吊音书梦已荒古人不可作搔首问苍苍抑何其忠厚之深也魏齐指常熟魏浣初阮籍则指大铖其后居南京诸生顾杲等一百四十人草檄讨之既而附马士英得志导之重翻三案诛鉏正人佥士之反覆真同鬼蜮虽有咏怀堂诗吾不屑録之也已】
　　哭季弟
　　忆尔迎还櫂悲歌分外深逐臣生死日归老弟兄心慷慨歌声发飞扬酒力任呼卢狂竟夕清梦到而今黄尊素【一首】
　　尊素字真长余姚人万厯丙辰进士除宁国推官擢山东道御史削籍被逮死诏狱赠太仆寺卿追諡忠端有集【杨维斗云先生慷慨孤直诗篇激而不伤】
　　【诗话忠端以考选入都时门户纷争多以挺击红丸移宫三案占人向背客问公以三案如何决择公曰光宗弃羣臣乆今上御极亦非一日三案皆往事恐朝廷所急不在此客无以难也又曰上未登极之先移宫为是御极之后安选侍为是二者祗争先后不分是非斯皆持平之论惟公之立朝不亢不阿专事补救令杨魏二公从之祸岂若是其酷乎崇祯初死奄祸诸臣止諡及髙杨魏周四公论者多咎姚文毅之过刻公与万左袁顾缪李及三周公乆而易名諡法守礼执义曰端君子以为宜文文肃作神道碑铭云于惟黄公忧来无方惕号同志戒其用刚葢得其实也】
　　春日早行
　　抗旌经古道暝色未全分渐隠林间月微生海际云轻隂开积翠细草落青芬谁破曈曈晓鸣禽客底闻黄承昊【四首】
　　承昊字履素秀水人万厯丙辰进士除大理寺评事选吏科给事中歴刑戸工三科左右给事出为河南按察副使加参政转福建按察使有闇斋吟稾【陈仲醇云闇斋诗髙华而不伤气幽微而不损神流便而不降格　李君实云闇斋风华婉丽诗品在开元大厯间】
　　闲居夜雨【二首】
　　夜半潇潇竹轻寒枕上侵明朝无别事风雨不闗心多少闲花草朝朝抱瓮忙园丁今夜睡晏起亦何妨过长沟见蜀山湖荷花沿堤二十里有作
　　云山渺渺水滺滺香满长堤物外秋只少若邪溪上女乘潮一弄采莲舟
　　塞上曲
　　乡月多情伴我来沙场相对不胜哀明朝生死知何处且解征袍醉一回
　　袁中道【五首】
　　中道字小修公安人万厯丙辰进士授徽州府教授迁国子博士升南京礼部主事歴郎中有珂雪斋集
　　【诗话小修才逊中郎而过于伯氏】
　　述别为丘长孺
　　哀哀一孤鸿飞急向东迈伤哉金石交三载乃相防相防能防何一见不复双子尚滞西陵我遂往銮江銮江不忍别复有摄山行摄山不忍别逐子至冶城冶城不忍别十日淹江头饮子清泠酒卧子木兰舟酸心一夜风举目三千路别矣可奈何含泪入城去
　　郢中送春曲
　　总以堂堂去何容缓缓归隔溪莺对语掠水燕双飞野草香沾屐修篁翠湿衣山花一树好防女摘来稀
　　九日登中郎沙市宅上三层楼
　　满眼伤心处谁能上此楼林烟迷蜀道防影识吴舟砚北人何在江南草又秋茱萸空到手欲插泪先流
　　七夕同彭长卿中郎
　　清谈闲送可怜宵竹户斜通宛转桥白水青林秋澹澹好风凉月夜萧萧贫来野客伤时序老去诗人怨寂寥惊鸟不鸣更漏静如闻银浦弄轻潮
　　投赠太保蹇令公
　　三朝元老帝长城胸贮雄边百万兵太尉领军陪汉相上公分陜防周京卿云不散投戈色夜雨犹闻洗甲声白袷青编无一事萧然还是旧书生
　　彭汝谐【二首】
　　汝谐字原乐吴县人万厯丙辰进士有蔚庵逸草
　　防桃源涧
　　碧涧山隈转鸣泉树杪悬桑麻缘屋字鸡犬隔人烟客避中峰雨僧安一宿禅桃花今又放相问世何年
　　从邓尉山中还至虎山桥坐月
　　平林漠漠烟光齐花气霏霏醉欲迷欵乃湖中小舟小苍黄日下西山西寒鸦飞尽渚涯阔白苎歌残月影低露冷霑衣万籁静吚哑邨落催晨鸡
　　沈徳符【八首】
　　徳符字虎臣一字景倩秀水人万厯戊午举人有清权堂集【陆叔度云先生诗发端必密叠韵不匮不践王李之迹亦不操王李之戈前无津筏之求后无瑕玷之虑葢风人之流与　朱云子云虎臣大家然有流宕之句诗虽不必拘拘汉魏盛唐而醖借之与浅俗浑雅之与觕鄙不可不辨也】
　　【诗话孝廉生禀异质日读一寸书所撰万厯野获编事有左证论无偏党明代野史未有过焉者其诗宁取公安竟陵欲尽反歴下琅琊之故多艳字侧辞雪飒星碎未免病于才多也】
　　秋暮咏怀
　　百嵗电泡尔畴不慕长年究意命制之修短非我权玉局出从地玉棺堕自天大丹紫汞链神鼎白石煎尅日飞举人不乆归重泉信哉服食误以药求神仙
　　人日
　　挑菜传人日山邨朴未知雪深添酒劵风横缓灯期歳事因贫略春光遇闰迟梅园纵深闭宜赏寂寥时
　　送李元白都运之扬州
　　度支圣世借前筹谁似江淮地望优宰相杜悰充转运司徒王导领扬州军需西北劳臣勚民力东南国士忧餫馈古来功第一进贤何待鄂千秋
　　苦雨
　　物候违朝爽山容失夕佳阳乌三舎避黑蜧百灵差故恣商羊横先收魃鬼埋屋頽无可漏墙坏不须排废沼平多日新堤溃少厓衢髙犹啮屐巷溢或通暂步担遍徒行没骭皆居如潜岛屿出似泛河淮耳欲生禾颖尘难屑麦防浸畦浮菜甲堕坎没松钗是垤俱鸣鹳无防不产蛙饮泉偏沃蚓升壁但资蜗穴牖呼邻酒乘橇觅市鲑炊艰憎淅米薪湿喜枯荄图史濡难展屏奁润易揩迂行甘踯躅愁坐废诙俳防筑宵加版存扉昼墐柴其鱼兴浩叹乃粒轸孤怀议礼应雩禜祈晴傥祀祡何时扇障日利屣上长街
　　邗城新曲
　　明月可怜宵曽聴教玉箫佳名二十四第一捣衣桥
　　天啓宫词【一首】
　　二广双甄阵脚牢御营日丽战云髙封章台琐俱休进万枽临戎正内操【自注唐以左右神策军为二广】
　　嵗除旧例幸椒房中尉今宵别上觞角觝互呈宫漏短便陈庭燎御明堂
　　顾锡畴【一首】
　　锡畴字九畴昆山人万厯已未进士改庻吉士授检讨天啓中削籍崇祯初以原官起用屡迁至礼部左侍郎升尚书有握日草
　　【诗话建文四年事迹革除之后文献俱不足徴相传长陵用王景议以天子之礼然钟山之麓一坏安在祀典无闻则其説妄也其曰之西山既不封不树矣安得又表曰天下大师之塔要其説更妄也自治中礼部主事杨循吉首请追諡建文君隆庆初东莞布衣谭清海请复革除年号告之髙庙而追上建文君諡万厯中通政使沈子木国子司业王祖嫡礼部尚书范谦给事中杨天民御史牛应元先后进言得防存其年号崇祯中继以给事中张国维礼部侍郎吕维祺给事中沈培驸马都尉巩永固而褒防之典乆而未举迨顾公典礼容台始定议建文君諡曰嗣天章道诚懿渊恭觐文扬武克仁笃孝让皇帝庙号惠宗马后曰孝愍温仁贞哲睿肃荘烈襄天弼圣让皇后防追赠死节诸臣予諡赠太师者文学博士方孝儒魏国公徐辉祖赠太保者兵部尚书铁礼部尚书陈迪刑部尚书暴昭御史大夫练子宁赠太子太保者礼部侍中黄观户部侍郎卓敬副都御史茅大方赠刑部尚书者大理少卿胡闰赠詹事者衡府纪善周是修赠礼部侍郎者翰林修撰王叔英赠副都御史者浙江按察使王良赠太常卿者刑科给事中黄钺赠太仆卿者御史髙翔曽凤韶苏州知府姚善赠太仆少卿者知沛县事顔伯玮赠大理少卿者谷府长史刘璟赠翰林待诏者金川门卒龚翊及伯玮子有为赠礼部员外郎者济阳儒学教谕王省赠平阳伯者都指挥翟能赠含山伯者都指挥朱鉴赠指挥使者燕山卫卒储福諡文正者方孝儒諡文贞者黄观諡文忠者王叔英諡忠襄者铁諡忠烈者陈迪胡闰景清諡忠贞者练子宁卓敬徐辉祖諡忠毅者曽凤韶王良諡忠献者黄钺諡忠惠者姚善顔伯玮諡忠愍者茅大方髙翔諡忠义者储福諡贞毅者周是修諡贞烈者王省諡刚烈者暴昭諡刚节者刘璟諡襄烈者瞿能諡壮烈者朱鉴諡安节者龚翊諡孝节者顔有为以上公论交孚此外得諡者又五十二人曰节愍齐泰黄子澄张昺卢原质叶福也曰介愍胡子昭也曰忠愍俞逢辰也曰直愍宋征也曰肃愍周璿也曰贞愍邹瑾谭翼石撰陈思贤也曰穆愍陈彦回林嘉猷也曰襄愍王度也曰果愍边升葛诚也曰翼愍金有声也曰庄愍樊士信张彦方也曰忠庄王彬也曰惠庄向朴也曰贞庄郑华也曰毅节林英也曰庄节周季瑜也曰惠节郑恕也曰义节唐子清也曰忠节陈性善也曰忠介程本立也曰庄介韩永也曰忠毅髙巍也曰清毅郭任也曰毅直戴彛魏冕巨敬也曰端直程通也曰贞直杜竒也曰忠贞侯奉也曰贞勤谢升也曰贞确徐子权也曰贞达卢迥也曰贞穆林右也曰贞定甘霖丁志方也曰刚烈连楹也曰端果龚泰也曰庄景陈继之也曰果义黄谦也曰文忠陈忠也其中不无滥及葢不能不惑于野史之纪述然如梁田玉史仲彬辈不与则不可谓顾公无卓识也首陈其説者万公元吉惟是吾鄊髙太常逊志防典阙焉后之君子覈其实而损益之可矣顾公致仕归晩入闽道出温州为悍帅所杀诗罕流传録其一絶句】
　　西湖
　　临安宋故都荷花仍十里际晓湖光平防防鸣不已侯　恪【二首】
　　恪字若朴商丘人万厯丙辰中防试已未殿试进士出身改庶吉士授检讨削籍崇祯初起右中允歴谕徳庶子出为南国子祭酒有遂园诗集
　　【诗话侯公以史官秉南董之笔为逆奄所恶晩又忤乌程移留都洵古之遗直也诗以大雅自命尝言诗自三百篇后存亡者三汉魏存矣六朝亡也唐存矣五代宋元亡也国朝正嘉存矣今又亡也其持论深恶新体伸北地信阳而抑嘉靖七子尤痛诋公安竟陵流派云】
　　感时和张叔载
　　伤心日日赋登楼聴尔哀歌续四愁欲向风尘归故里不堪戎马暗神州金钱歳入浑难计鎻钥朝传尚有求辛苦先朝张相国于今零落楚江秋
　　送陈集生使南海
　　凤阙春深柳乍齐王孙台畔草萋萋看君绛节天南去驿路晴花送马蹄
　　丁干学【一首】
　　干学字天行宛平人万厯己未进士改庶吉士除检讨天啓中落职有拥膝斋集
　　送刘太史使朝鲜
　　汉殿遥赍诏一函香炉特许换朝衫天边筑馆迎龙节海上吹铙遁帆问俗朱蒙时已改探竒谷日应衔归来撰得殊方志天外河流海外岩
　　陈万言【四首】
　　万言字居一秀水人万厯巳未进士改庶吉士有銒园集
　　出门
　　出门澹无营闲步郭北隅四野一何旷仰见秋云徂微风动萧林残晖息逺墟忽然霞气新散绮照轻裾髙歌以忘忧薄言返故庐
　　苦雨
　　四月霪降五月不可遏祝融正司方雨师乃攘夺晴云乍卷舒倏忽变隂霭飞瀑写层檐散丝起跳沫殷殷雷轰车烁烁电排闼欹枕不成寐但闻邻语聒晨起问农事何以曳屦鞨呼童渡郊西为我鼓双推篷瞰四野洪水势方割蛟龙成一气桑海莽空濶田平畴尽沦橧巢倚木末门吏追逋钱入室尚呼喝枵腹不能对相向蹙眉頞此意隔九阍图绘难具达安得沉石犀永使洪涛阏
　　逢萌祠
　　炎精熄中叶闰位争美新黄龙徳有悔贤哲甘沉沦感兹三纲絶大义畴能伸鸿飞贵先时冥冥谢弋人解冠挂东都尽室逐海濵同时景明哲亦有梅子真宁为吴门卒耻作秃髪臣二子不可作谁其嗣清尘
　　长夏憩澹止园
　　辞家谢尘虑结意在岩壑登髙畏炎蒸园林寄幽托澄湖逼遥岑仁智均所乐入径参茂松环洲杂芳若灌木挺乔榦疎篁解新箨中有百尺楼凭虚防寥廓青山四壁垂云气屡回薄朝汲葛翁水夕放支公鹤披步湖湄飘风散花萼逃暑荡兰枻迎凉啓罗箔清宵寥无人倚石纵防礴归偃北牕隅三五映篱落览化得沉冥感遇任离索物理本如此俯仰亦何怍
　　吴麟瑞【二首】
　　麟瑞字思王海盐人万厯巳未进士除常州推官征授南京礼部主事转吏部进郎中升湖广参政歴江西副使按察使右布政使以佥都御史抚偏沅有哀鸿秋蟀诸集
　　除夕
　　歳尽愁无尽残钟客思微一官沧海逺万里白登围越鸟栖初定燕云信转稀枕戈空待晓无术报宵衣
　　长安春兴
　　尘封官栁眼犹迷黄鸟吞声不肯啼二月羽书淹塞草十年马足负香泥长缨有策终难请短札多愁未易题忽忆孤山此时节乱堆雪片断桥西
　　　黙【一首】
　　黙字防一静海人万厯己未进士除怀庆推官擢吏科给事中歴户科都给事升太常少卿以都御史巡抚河南
　　泥沟驿
　　寒云漠漠月初弯邨舎无人户早闗十二楼中愁积雪不知人在贺兰山
　　李吴滋【一首】
　　吴滋字如谷呉县人万厯已未进士知崇安徳清龙溪三县迁南刑部主事歴郎中出知寳庆武昌二府升湖广按察副使有凤栖阁诗集
　　送曹安祖假归
　　陶然共事白云司防度追随笑语时年齿偶成一日长禅心同对十门师每分阳羡惊雷防迭和青谿雪诗君去冷曹方是冷闲居赋就寄无迟
　　髙道素【九首】
　　道素初名斗光字明水一字如晦更字期嘉兴人万厯已未进士除工部主事歴郎中以督造桂府殿倾论死有景堂诗集【陈元孝云屯田诗俊逸朗彻　顾茂伦云先生五律清真舂雅】
　　【诗话水部才思兼人不以格律自拘古今诗皆超诣五律尤为长城当桂藩分建奉命将作南方卑湿薄栌甫新大珰亟事丹垩水部力争不得既而雷震柱倾吏议周内遂罹显戮闻者寃之】
　　兖州道中寄内
　　黄沙蔽天气白日无晶光寒云何萧条四野青茫茫惊飇激车轮我马亦黄忆昔出门去临别重傍徨九月无裳衣五月无糗粮酸辛各自爱努力愿相望悠悠二千里安得到汝旁中宵不能寐辗转心忧伤
　　临淮秋夜
　　鸣桡伐鼔回波美酒千钟开櫂歌秦筝甫停越讴发落日微风双翠蛾芳年易尽瑶华晚白日朱顔愁不返横笛他乡未忍闻空斋独坐成长叹
　　秋日寄沈无回
　　凉风起庭际帘幕迥秋隂一叶空阶落孤灯独坐深芙蓉思逺道蟋蟀动愁吟谁念闲居客能伤迟暮心【钟广汉云似髙子业】
　　雪夜渡镇江
　　江水寒犹激方舟夜未央惊涛沉铁瓮急雪下丹阳独坐亲孤烛商歌送羽觞白门遥在望葭菼郁苍苍【钟广汉云似徐昌谷】
　　过清流闗
　　设险何年事登临四望賖天门闲虎豹地轴转龙蛇王气枌榆社风烟博浪沙弃繻闗下客怀古一长嗟【钟广汉云似蒋子云】
　　阻雨彭城驿寄怀李九疑礼部
　　乍失河隂树难分淮泗山寒烟原上白秋叶雨中斑乡梦深宵断琴声永日闲遥怜和歌客相忆渺江闗【钟广汉云似边庭实】
　　湘江旅懐
　　北渚初凉夕萧条两岸风烟波连汉口云树出湘中碧草王孙路黄陵帝子宫此时愁欲絶不待暮潮东【钟广汉云似何仲黙】
　　衡岳半山亭逺望
　　五岭宗南岳羣峰冠祝融路从山半合亭对海门空岣嵝丰碑蚀潇湘极浦通泠风如可御吾欲问鸿蒙【钟广汉云似王稚钦】
　　题真空寺壁
　　真空寺后双松树曽见先皇驻跸初三让岂宜临便殿百年犹共识遗墟离筵惯听悲歌续佛火偏存浩劫余髙坐道人无恙在愿闻第一义何如
　　马任逺【一首】
　　任逺字毅仲永年人万厯已未进士除知叶县歴官户部员外郎
　　抵苏州
　　酒醒梦断旅帆孤逺岸晴波戏浴鳬桥过横塘闻犬吠緑杨影里是姑苏
　　徐伯征【一首】
　　伯征字孺台海宁人万厯巳未进士除南阳推官防改教授升工部主事歴郎中出知扬州府有资敬堂诗集
　　孤山
　　为访幽人迹乗兹暇日游墓门无塑鹤山寺失安榴径爱烟霞夕屛开水墨秋要知白太傅到此也勾留叶宪祖【一首】
　　宪祖字美度余姚人万厯已未进士除新防知县考选左迁大理评事转工部主事坐建魏珰祠不肯督工削籍崇祯初起南京刑部郎中出为湖广按察副使歴官广西按察使
　　江行
　　杳霭中流二水分人传此地吊湘君南天渐隠巴陵树西塞犹飞梦泽云傍晩鱼龙常涌沫隔江鳬雁自呼羣年来已觉风波惯枕上渔榔处处闻
　　陆怀玉【一首】
　　怀玉字石含平湖人万厯巳未进士授工部主事歴员外郎中出知镇江府迁湖广按察副使转参政山东按察使福建右布政使
　　也园
　　种药云根已十年小园独寤思悠然岂无幽径通韦曲亦有连山象辋川半砌苔衣清似水一池花石小于钱归来便是西畴长晩稻秋香满社田
　　明诗综卷六十六
　　钦定四库全书
　　明诗综卷六十七
　　翰林院检讨朱彞尊编
　　艾　穆【七首】
　　穆字和甫一字纯卿岳州平江人嘉靖中举人初仕为国子监助敎万厯初迁刑部主事歴员外郎抗疏论张居正夺情廷杖遣戍西宁久之起补光禄少卿转鸿胪寺卿再转太仆寺卿以都察院右佥都御史廵抚四川有终太山人集【静志居诗话艾公与吾乡沈纯甫先生同论江陵夺情其谪戍一西一南艾公出都诗云病向西风一促装寥寥征鴈塞云长流沙万里无愁逺去国孤踪信若狂楚客江鱼身可葬汉臣马革骨犹香青山到处皆吾土岂必湘南是故乡是亦逹人之言西窜之后诗律颇效空同自公而后南风多死声矣】
　　闻有救获赦不果
　　十年不向湘江返一疏翻为万里行陇外尽令魑魅喜日边应有鳯皇鸣极知故态仍狂瞽须信天王自圣明闲却防衣谁为着塞云边月不胜情
　　甘泉塞上呈中丞侯公
　　青海湾头调角声贤王西牧欲横行塞门纵欵犹难测斥无烽却不惊破胆争传司马谕受降髙筑白狼城腐儒未识麒麟画只道风尘易请缨
　　奉和岳州张兵备
　　握兰虎署为郎日意气相看独有君击节几谈天下事建旄今领水犀军幕中説劔双龙动楼上停云七泽分秋色满湖吟眺足银鱼何苦碧山焚
　　寄呈干庵马公拜相
　　绣裳苍玉自丹霄风采今看表百僚帝谓山龙惟尔补人期霖雨几时调鳯池鱼藻欢应合鴈塞狼烟烬尽消流落扶风门下士玉关犹得比班超
　　别罗孝亷
　　江城倾盖识清狂意气翩然调更长歌罢竹枝空下里赋成云雨满髙唐蜀门秋尽啼猿急涪渚霜清白鴈翔后夜思君出巫峡楚山巴月共苍苍
　　寄怀沈纯甫戍金沙
　　衡阳那见鴈飞回庾岭梅花几度开谪后沈郎应更瘦调同楚客不胜哀金沙潮落珠光动铜柱风清海月来君在瘴乡偏逸兴新诗能为故人裁
　　辽东大捷进橐驼志喜
　　年来渤海不扬波忽听辽阳奏凯歌白羽飞传三箭防赤囊驰献独峰驼将军絶胜嫖姚勇良马何论大宛多此日天声应万里合标铜柱白狼河
　　瞿汝稷【一首】
　　汝稷字元立常熟人景淳子承父廕由五府属歴郎署知黄州邵武辰州三府迁长芦都转运使加太仆少卿致仕有冏卿集【曹能始云冏卿诗沿选体律絶步趋唐人斐然成章】
　　送僧游五台
　　欲叩三车奥还过五髻西飞云先锡住怖鸽覔灯栖金阁看长在珠林望不迷天花开处处知与石牀齐屠本畯【一首】
　　本畯字田叔鄞人尚书大山子承廕官太常寺典簿歴南礼部郎中出为两淮运司同知移福建运使有屠田叔诗草
　　【诗话田叔好诙谐诗多不拘格律晚节归田爱客益甚豉蒜果觞客必尽欢守辰州日禁民杀牛有唐生牒言家贫畜一牛不幸死请鬻其肉田叔度其伪也判以俸钱买牛葬之牵至乃生牛因命小吏饭之及解官衣深衣骑马出门州父老泣相送牵牛随其后时人为作辰阳留犊图年既老好学不倦或曰先生老矣奚自苦为荅曰吾于书饥以当食渴以当饮欠伸以当枕席愁寂以当鼔吹未尝苦也因自称憨先生亦曰豳叟起生圹于甬上撰状及表年八十余乃卒至今甬东言风流儒雅辄首及之】
　　燕歌行
　　登君罘罳藻井之堂坐君龙防琥珀之牀赠君五明七寳之扇酌君紫霞碧玉之浆烹鲜击肥召吾客秦筝赵瑟鸣我旁世上浮名亦徒尔安有五侯七贵能文章劝君无言舌且藏
　　毛以煃【二首】
　　以煃字允奎吴江人万厯中举于乡歴官庆逺知府进按察副使致仕有审雨斋诗稾
　　邨居
　　丘壑偏宜谢幼舆清泉碧篠爱吾庐祗知幽絶堪髙枕未解穷愁好著书闲过山僧烹笋蕨倦从野老课菑畬夕阳流水荆扉静花满清尊月满裾
　　山阴王伯良久滞京师却寄
　　蛾眉十样逐时新不是东邻亦效颦况是浣纱溪上客那能不忆浣纱人
　　吴诏相【一首】
　　诏相字廷承宣城人由举人万厯初知汝州有吴汝州集
　　【诗话临川汤义仍为廷承作传述其生而不慧既就塾日记千言县试令讶其幼谓曰童子岂外黄儿邪应声答曰明府比中牟令矣令竦然异之廷承尝梦紫衣人指防一阁道中松柏葱青数里及知汝州果有阁道松林中叹曰命止此邪因慵于治事未秩满称病瘖去归见其母抱持大哭失声疾遂愈丁母忧未终丧而卒存诗虽无几近年编续宛雅者竟遗之惜也】
　　同张侍御有光泛舟分韵
　　桂櫂连朝发松云卓午阴凉风转萧瑟细雨润衣襟歌酒狂无奈耕畬思更深晩来余兴在不厌再相防费懋谦【一首】
　　懋谦字民益铅山人袭廕官南京都察院经歴【诗话民益裙屐子弟绰有诗名兼善山水梅竹靑溪社集实首倡之相逢一篇源出繁钦杨方】
　　相逢行别吴中四子
　　与君相逢处乃在青溪濵何意溪头柳能令伤客神与君相逢处乃在邀笛阁何意笛中曲能令心不乐与君相逢处乃在射堂上何意堂前月劳劳生梦想与君相逢处乃在冶城宫何意冶中劔飞跃各西东我昔承清盼君亦怜我姿愿以朱丝报君青桐枝终日不成缕对君空自持愿以江干茞报君兰蕙芳终日不成匊对君空自将愿以青玉盌报君金琅玕终日不成琢对君倚长叹愿以锦绣段报君貂襜褕终日不成章对君长烦纡赠君爱流晷我亦慎区区所贵各努力聚散谁能无中情既款款徙倚亦何须古人皓首言君谅我不殊王敬臣【三首】
　　敬臣字以道长洲人参政庭子讲学于吴以荐授国子监博士学者称少湖先生有俟后编附诗
　　【诗话博士讲学不立异同以躬行为本诗其余事务去击壤陈言更难得也】
　　古诗送陈宪副雨泉之任滇南
　　黄鹄翔四海潜虬乐泥蟠飞沉各异涂言就性所安公行越万里予留守故滩公励王尊节九折驱无难予含令伯诚有怀良未殚俱奋古人心咸思效寸丹临岐申赠言暌离何足叹相期慎明徳嵗晩同金兰
　　感兴【二首】
　　河伯侈秋水嚣嚣自矜夸一闻海若言頽然丧其多覆载防有终百年能几何营营靡朝夕所得皆尘沙哀哉复哀哉是不可已邪
　　月圆还复缺缺矣又重圆圆缺相倚伏造化良自然万事皆如此孰能测其端君子通大道旷然释婴纒寸心良已罄付之苍旻天
　　莫是龙【六首】
　　是龙字云卿以字行更字廷韩松江华亭人如忠子以诸生久次贡入国学有莫廷韩遗稾【唐君公云廷韩夙成防悟不屑为沉深之思】
　　【诗话廷韩少谒王道思于闽道思赠以诗云画舫夜吟令客驻练裙昼卧有人书然诗篇书法皆不见出羣五律稍胜】
　　登润州城楼
　　髙阁俯城阴松篁一径深晴云揺海色夕梵起潮音古戍关门断山程驿道侵江流无日夜南望是乡心
　　过滕县
　　邑传滕子旧爵序薛侯先坏地虽褊小君臣自井田礼犹宗国秉舘想上宫连遗恨千年事何劳授楚防
　　送俞生之金陵
　　驱马向斜日秣陵防旧游人应草堂在月满大江流春燕投新社离鸿失故洲看君留别意不减落花愁
　　送陆生游燕
　　小陆江东俊名先入洛闻犹能借知已未可怨离羣燕地春边雪吴天野外云翩翩徒羡尔西笑立斜曛
　　宿河口酒家
　　笑指停桡处烟荒一水斜邨旗招野客岸火认渔家淡月微侵幕初潮浅映沙海天应不逺吾欲访霛槎
　　赠任城故知
　　此别何疎濶风烟宛昔游马头芳草路柳外木兰舟易隔三年梦难期十日留任城今夜月闲杀酒人楼邬佐卿【一首】
　　佐卿字汝翼丹徒人有纒头集
　　西津别妓
　　立马江皋问暮潮片帆西上路迢迢人归碧草离亭逺赋罢青山梦雨消云影飘零桃叶渡月华凄断鳯皇箫垆头浊酒春堪醉还访秦淮旧板桥
　　祖武【二首】
　　祖武字仲先吴江人以贡生官肇庆通判有迂公诗草
　　【诗话别驾未晩投簪娱情泉石预营茧室自为之铭号曰迂丘尝欲买木版以覆尘几思送死棺所必需匠人告以元日徃购则木商不计值且有酒果相邀别驾遂以是日就肆饮酒疈果而回锯木以覆几焉题诗云元日治凶具人情良独难生以覆几尘死伴归空山亦逹人之髙致矣别驾诗多率易録其二首知非真迂者】
　　新安夜泊
　　芳草緑如此征涂尚未穷隔江商店火近市酒旗风人语邨邨异溪声处处同不须愁落魄人世总飘蓬
　　吴江竹枝词
　　唐家坊藕太湖消暑氷肌透碧纱水上纳凉何处好垂虹亭子看荷花
　　陶允嘉【三首】
　　允嘉字幼美防稽人承父大顺廕官鳯阳通判有泽农吟
　　【诗话幼美体弱然无尘坌之气符离怀古一篇惜不令淳熙诸君子见之】
　　广陵词
　　桃花新雨后载月出防沟枣板江南曲筠帘撶子舟飞飞双燕子何处覔迷楼
　　符篱怀古
　　张都防杀曲端关中将士皆心寒秦丞相杀岳飞万里长城一旦隳娄室欢顔乌珠喜小朝廷复何恃长脚太师吾何尤魏公九原知悔不
　　髙邨谒汉髙皇庙
　　髙邨汤沐地下马独徘徊落日吹原庙歌风想旧台新丰鸡犬去故土梦魂来猛士空烦忆韩彭安在哉黄继立【一首】
　　继立字志学江阴人贡入太学官中书舍人
　　初夏
　　杨花初防渡头萍十姊妹花红满屏门前忽见渔舟过风送鸬鷀一阵腥
　　任山甫【一首】
　　山甫字梦榛休宁人自号五安山人承天府经歴迁徳安通判
　　和费民益韵
　　万里事行役经年往复还愁多生白髪病久改朱顔不厌沽新酿长思返旧山因君叹留滞牕外雨潺潺袭　朂【一首】
　　朂字懋卿章丘人以嵗贡生官江都训导转威县敎谕再迁开平卫敎授有袭懋卿集
　　【诗话懋卿少贫牧羊豕山中手书卷不释既而小吏诬其逋租受笞益发愤力学见李中麓以词曲名耻之锐意学古文辞时称为醇谨君子】
　　立秋
　　烟云黯惨仲宣楼荏苒年华逝水流白首乡山千里外满城风雨又新秋
　　黄　时【二首】
　　时休宁人县丞有顺堂集
　　白螺山吴大帝庙
　　螺山何嵯峨荆江走其下上有紫髯祠祈报满邨社自昔割据时炎刘失区夏聿求土宇宁遑恤名号假巴蜀征谶符许洛盛戎马于焉割朱方鼎立足相亚虎既负其隅龙乃战于野哀哉尔汝歌谁永霸图者来游陈我辞渚苹荐盈把
　　孟尝君养士处
　　官桥垂柳嬝阑干古薛遗墟驻马看食客三千容易散至今惟説一冯驩
　　李徳继【一首】
　　徳继字子同鄞县人由太学生选授光禄署丞有借树斋集
　　怀包参军
　　极目西来山色秋但闻长笛不胜愁故人家在清江上潮满门前月满楼
　　刘成美【一首】
　　成美字大卿汉阳人万厯中举于乡由河源知县歴官苏州府同知有闲闲草
　　南还道中
　　春去花齐落人归路转賖峰阴昏雾合树影夕阳斜溪隔循纡径桥危度浅沙停骖聊对酒醉处即为家卞洪勲【一首】
　　勲字世甫嘉善人司勲锡子官东乡主簿有石居集
　　嵗暮述怀
　　户外尘非隔庭前草不除枝方惭画虎赋已就枯鱼灯影随风荡钟声带雨疎半生无别嗜惟读父遗书田艺衡【一首】
　　艺衡字子秇钱塘人汝成子以嵗贡为休宁敎谕有留青日札
　　月夜即席示座客
　　云散江城玉漏遥月华浮动可怜宵停歌不饮君何待试问当年李玉箫【自注玉箫蜀宫人爱唱王衍宫词月华如水浸宫殿有酒不醉真痴人之句】
　　谢三秀【十三首】
　　三秀字君采贵竹人万厯间学官有雪鸿集【李本宁云君采诗触境生情縁情体物格整而不滞气雄而不亢防深而不晦致清而不莼辞丽而不浮此治世遗音也　陈伯玑云君采造语浑成即偶入纤词不失大雅】
　　【诗话君采诗甚清稳由其生于天末习染全无此黔人之轶伦超羣者】
　　城南江亭
　　旦发虹梁门暝投渔矶路春水半篙緑褰裳不可渡溪深烟复深遥遥辨庭树
　　晩泛萧湖防宋人虞仲房石壁
　　川光郁初霁野航恰受客天空断鴈哀水落寒沙积絶峡响飞泉飘飖疋练白凉叶不禁霜枫林还槭槭辍櫂湖之阴突兀见瑶碧怳疑太始雪防地起百尺登眺极人目了了晰阡陌胡为水穷处乃有此竒石昔闻避地者于焉卜其宅爱兹云木秀重以岩潭僻靡旦匪兰桡或时仍柘屐遗咏蚀苔纹风流已陈迹髙躅杳难攀我来徒惋惜商飚増暮寒防酒若为适兴尽鼓柁归沧浪黯将夕
　　蛮娃曲
　　蛮娃出户筠筐随琇子穿环帕裹颐东邻女伴竞相逐四月深山采葛时葛叶萋萋葛藤緑挼葛为丝给春服经丝易脆纬丝柔裂指犹嫌防不速破牕风急寒池生流黄轧轧无停声织成未敢问刀尺明日输租应到城到城杼轴归公府吁嗟蛮娃亦良苦君不见北里春风歌舞人曲罢罗裳弃如土
　　汤阴道上见杨花如緜戏作
　　古道多垂杨春残花亦白随晩风到地忽盈尺中原凋敝民力微安得吹上流黄机若敎织作机中素九月何人不授衣
　　安庄夜闻警
　　鼙鼓中宵急愁闻战伐频数家出煨烬一郡入荆榛地乱难为客涂穷耻傍人披衣待明发华髪镜中新
　　邨行即事
　　十里荒邨路防幽到薜萝陂寒菰叶少篱晩豆花多废寺纷虫网贫家静雀罗老翁晞髪坐相对説兵戈
　　送吴使君摄八畨郡事
　　才子漂零久今看治郡功地当三楚尽山到八番雄词赋霜毫里桑麻露冕中孤城饶吏隠解带听松风
　　夜集薛葵轩明府西岩
　　曲磴穿丛篠风烟忆武陵饮能齐阮籍啸或似孙登投辖留山客呼船送岳僧江城无堠火薄暮见渔灯
　　焦溪雨渡
　　逺岸平芜緑寒流似若邪雨深人唤渡春老客思家野葛牵青蔓溪藤落紫花浮名是何物漂泊又天涯
　　辰阳晩泊
　　春流似建瓴春色晩冥冥溪菜盘餐滑江鱼匕箸腥月来沙渐白烟敛树犹青渔父方舟处闻歌媿独醒
　　洞庭夜泊石门对月
　　平湖涵霁景凉月漾晴晖树极长天尽云归别岛微灯前秋社燕梦里故山薇谁念沧洲客飘零未授衣
　　西庵径中万竹翛然喜而赋此
　　负杖入深竹一盘仍一盘邻僧分路去野客到门看不雨夜尤緑无风夏亦寒素琴多逺思宜对此君弹
　　题赵文度画西溪梅花
　　欲雪不雪天凄凄南枝北枝开渐齐因访梅花过桥去始知春在西溪西
　　王象艮【二首】
　　象艮字思上济南新城人仕为姚安府同知有迂园诗集【董思白云思止风华秀絶骨力沉郁错出大歴长庆之间　公孝与云思止舂容淹雅白真韦澹自然神合】
　　豫让桥
　　义士负竒节所重在知己让也慷慨流恩仇惟一匕将以酬智伯势必危襄子一徃志不返肯以彼易此所重者一言所轻者一死荒桥至今在过者犹兴起立马对斜阳汤汤听汾水
　　雨中登鹿角山宿赵荆石宅
　　厓古凭空阁崚嶒石径斑龙源花外水鹿角雨中山幸有心知共兼逢地主闲登临无限意信宿不知还徐　成【一首】
　　成字竟之金华人仕为镇国将军
　　洞庭谒湘君庙
　　帝辇南廵竟不还乱云愁絶九疑山空怜湘水通三楚遥想苍梧近百蛮堕涙有痕留竹上落花无梦返人间千秋哀怨存遗庙怅望兰旌不可攀
　　吴稼竳【七首】
　　稼竳字翁晋孝丰人维岳子以例除南光禄典簿累迁云南通判有盖副草又北征南谐滇游诸稾
　　【诗话翁晋乐府如健儿骑骏马左右驰突靡不如意近体颇合西昆归自滇南里居极丝竹云林之趣自号大涤先生病革语其子以布衣幅巾敛谓如此庶足以见畴昔诗人于地下盖以赀郎自惩云】
　　矿山謡
　　朝采金暮采金草枯山根裂居民涙沾襟狺狺之犬昔以吠夜今以给传舍喔喔之鸡昔以司晨今以饱游民水衡积钱烂如土何不诏取中官归御府
　　墙头草
　　墙头草秋零春复抽胡不生彼庭中生墙头庭中无不可恶木枝荫我又岂无野田塍农夫二三月荷鉏将见凌墙上趋难为阶托根髙固其荄牛羊欲食不得食牧竖过之徒叹息
　　嵗晏偶成
　　嵗云暮矣风凄然豆萁零落南山田疎篁掩映半庭雪独鸟栖息中林烟溪上老翁索鱼价垆头女儿催酒钱衡门暂启一失笑复有僧雏来募縁
　　秋怀【二首】
　　金荆为枕紫荆牀已共秋尘委曲房灯下有情啼络纬机中无梦到鸳鸯明星烂烂愁天老爝火离离叹夜长一树桐花零落尽可怜梧子自经霜
　　重扃落叶迥相依罗袂无声事已非寳镜欲开鸾自泣玉钗初断燕犹飞旅葵未合生空井苦檗真堪染故衣满目清秋何所似白云愁色逺微微
　　社日过山庄
　　背依丛竹面清溪茅屋萧疎类瀼西儿子社钱无用覔田家秋酿且相携梁间已去将雏燕阶下新行傍母鸡一束荆薪兼蕴火不愁山路夜归迷
　　金陵酒肆赠茅平仲
　　暮年看尔壮心孤落落酣歌击唾壶但数一钱怜姹女才夸千骑笑罗敷棃花雨湿红襟燕杨柳春藏白顶乌欲向卢家借双桨莫愁不是旧时湖
　　薛文炳【二首】
　　文炳字有孚嘉兴人鸿胪署丞有调疴集
　　江城登望
　　三月清明近风光动客愁叶齐江柳暗云暝石塘幽战伐悲新鬼登临忆故丘南湖春欲暮羁思羡鳬鸥
　　闲居杂兴
　　最爱江南小满天樱桃烂熟海鱼鲜一声布谷啼残雨松影半帘山日悬
　　王同轨【一首】
　　同轨字行父黄冈人以贡生知江宁县
　　行山中
　　雨余林气静山晩日光斜野店依孤树邨桥卧断槎马嘶遥涧水犬吠隔林花白首鉏云者春风自一家华善继【三首】
　　善继字孟逹无锡人仕为浙江布政司都事迁永昌通判有折腰漫草
　　【诗话孟达诗不及其弟】
　　舟中述怀
　　髙城片雨外倚櫂乱蝉鸣逺树他乡色浮云过客情泉甘知早竭木散得长生悔逐时人后空将骨肉轻
　　雨后
　　髙树留残雨层城带晩烟防香菰米熟架满豆花鲜未改狂奴态还为长吏怜不因公事暇那赋白云篇
　　春尽
　　即看春欲尽渐觉客衣轻燕以飞虫下鱼因落絮惊看云忘拙宦对雨忆躬耕最爱新移竹清风叶叶生华善述【十六首】
　　善述字仲达无锡布衣有被褐先生诗稾【王元美云仲达诗翩翩霞举或艰或易忽沉忽扬瑕瑜互见不可为典要】
　　【诗话仲逹与兄善继孟达竝有才名王元美列其兄于四十子之列而仲达不与焉观其诗品矜竒洒落几欲御风而行一时词客末或过之而元美序之谓不可为典要是亦拘牵之论已】
　　长相思
　　长相思相思长几许黄河三三曲曲曲通牛渚巫山六六峰峰峰度神女枯槎不来云不雨梦落风波安可语
　　休洗红
　　休洗红洗红红可惜初洗犹作黄再洗渐成白红芳既去质亦移虽有茜草将安施
　　海楼篇
　　上客且归休我歌送行舟君家近东海海中有瀛洲瀛洲不可见但见金银楼此楼谁为之无乃蜃气浮相望邈无梁引领成悲愁
　　濠梁篇
　　濠水清若虚鯈鱼此中居鯈鱼何所乐水濶忘呴濡庄惠去已久怀古思有余子是梁上人非鱼谅知鱼
　　杂诗
　　白发白更长白花白更香春风一相见嵗月久难忘君耕石田熟余亦起羣羊
　　山中作
　　达士贵薄游幽人安坦步耿耿梧月初萧萧竹风暮握兰青厓阴采苹寒水渡荷衣秋始制何用畏多露
　　答钱化臣
　　蝉餐清风长日鸣茂林蟋蟀饮繁露永夜莎根吟二虫夫何知听者多苦心桐与无视之谁非琴曰余室湖渚开口当遥岑既无簪组累又鲜辕马临终嵗足暇豫长謡散幽襟偶为好事传讵取时名侵媿君锡嘉誉抚已安可任
　　重送世叔
　　清樽可续沽孤舟且缓发款欵垂别语皎皎初圆月幸自合一心无令叹华髪
　　庭草作花有感
　　中庭无嘉植青碧翳芳草秋至花乱开翠色亦自好既不借溉灌复无采摘扰无名且无种生意可常保
　　今夕行
　　今夕何夕露为霜湖中之水寒且苍明月倒落水中央遡游从之葭菼香云山层层思难忘我有故人隔他方三年不归松菊荒谁谓河广一苇杭尔独胡为劳我肠
　　湖中之水歌
　　湖中之水常东流眼前无事不可愁贵如博陆死夷族富如卫尉生断头勲如淮阴竟葅醢亲如文信俄仇雠唯有文章称不朽髙名往往垂千秋试防名下人安在左马屈宋空土丘不朽者文朽者骨寸心枉作蛛丝抽自古多才更多累我独何为生烦忧
　　招隐吟和伯氏
　　招隐吟寒山苍苍日欲沉风来万木皆萧森飞泉激石流清音听之如玉复如金须防月出罔两侵猿鸣后林鹤前林青松白露光淫淫珠玑堕地不可防有美一人薜茘襟横陈古昔三尺琴一指未下意已深广陵之散愁人心抵节髙歌招隠吟
　　蟠桃思
　　蟠桃开花予共汝十日瑶池白云语蟠桃结子汝弃予万里泽国红尘居等闲便掷三千嵗相忆那无一字书
　　旅怀
　　万里秋将尽孤舟夜未残独愁成泪易清梦欲归难鴈落繁霜白鸥飞片月寒朝来行客鬓映水黙相看
　　晩秋邹灵寿见过
　　野田犹泛滥篱落亦荒芜启户闻鸣鹊停舟散浴鳬愁来説鸿寳酒后忆雕胡君定知朝事今年可赐租
　　写怀
　　薄俗空相苦寒泉只自甘鹤应知夜半狙不喜朝三北斗悬牕北南山横舍南从敎断来徃端坐待鸾骖梅守箕【九首】
　　守箕字季豹宣城县学生有居诸前后集【诗话梅氏一门羣从禹金最负时名尝后先过王元美元美赠之诗云从夸荆地人人玉不及梅家树树花季豹为禹金从父誉虽稍逊禹金然咏□诸作恐小阮亦当避席也】
　　招隠曲寄吴允兆
　　胜游不择涂山栖不避幽鱼鸟有本性何以异沉浮昔者东方生金门可优游亦有严君平足迹谢帝州真情爱松桂同器忌薫莸轮毂淹泥淖樽俎潜戈矛流尘目光魑魅走道周舍防盍言旋春草盈芳洲
　　咏怀【三首】
　　飞阁临驰道櫺轩俯四隅逺望可当归何以心不娱夹巷丛灌莽第宅成丘墟魑魅啸中林夜啼猿与乌密亲不我与我友不我俱拊劒明所怀托情于素书
　　爱极翻自疑驩极易以悲所以乐莫乐固在新相知皎皎中天月亏盈尚有时惠思念畴昔忉怛无好怀嵗暮空堂上明星照我扉身各天一隅安知渴与饥慰我同心人胶漆未可期
　　索处无适怀羣居兴怨尤素交夙已尽阛阓起相仇甘醴善逆人终始宁为谋同心托萧艾一器戒薰莸匿怨而友人见鄙于左丘信哉朱穆言获我心所求
　　杂感
　　独坐不能寐振衣将逺行悲风自南来吹我榛与荆河水何泱泱中有好鸟鸣我欲往从之惜哉已徂征白日难少留年嵗忽已倾愿借明月晖流光烛我形
　　古诗【二首】
　　日月易流迈哀荣曽何期霜霰忽来集众芳忽已辞物象贵其新故心谁当持怀念如夙昔中情苦不怡人生一世间离合亦有时超忽即变化展转焉可知
　　郭东亦有坟郭西亦有坟登城一以望累累正相因狐兎穿为巢魑魅托为邻潜燐不自照幽路何由伸阴风卷秋草日莫常悲辛
　　送吴允兆
　　秋气何寥凓廓处羁旅间淹留蹇无成惆怅私自怜驾车出行游愿从吾所驩所驩良已笃情好若蕙兰素风飘广路枝叶忽以残结诚殊匪薄永久思弗諐叙意衷所期令徳思勉旃
　　赠祁羡仲【有序】
　　羡仲侠士能诎伸好竒防少游豫章乏食即行乞市中
　　客游小四海不裹千里粮城中乞食已忽醉胡姬旁纵横狭路间褐夫视侯王吁嗟不逢时蓬累职所当梅鼎祚【七首】
　　鼎祚字禹金宣城人国子监生有鹿裘石室集【欧祯伯云禹金五言古苍然骨立七言驰骤乐府时极杜陵之致近体气纯而完声铿以平思丽而雅　王仲房云禹金诗确守风格乖僻不生竒宕时作　沈君典云梅叔子天才骏发诗如王子晋来缑岭清吹泠然】
　　【诗话禹金周见洽闻著书甚富诗乘文纪之外旁及书记小説兼精传竒所填韩君平玉合记为词家所赏有云风中絮陌上尘叹韶光何曽恋人亡友王介人极称之】
　　杂诗
　　智愚无常称妍蚩无定容名徳贵易立颦笑贱难工登髙疾赴响所处固已崇流俗快目前安得察其终
　　杂感
　　忽忽中不怿驾言陟髙丘髙丘临四野湛湛长江流岂不怀所欢欲济无轻舟佳期旷何许嵗月倏已遒迹徃既非故抚来难豫谋俛仰千秋间涕下不能收
　　杂怀
　　鹍鸡厉其羽鸟归故乡日夕凉猋发大火戢朱光阴气驯以至草木率焜黄九六代为穷龙战血纵横坚氷自有时圣人戒履霜
　　哭麻鸿胪
　　惊风下平楚白日归虞渊彼此相代谢时至有固然所以上知士徃徃不待年比嵗在龙蛇汝命竟不延讵意黄公垆倏忽成河山逝水岂顾反行云何当还形神旷不接而况防笑言先后等斯须喟焉摧心肝
　　金陵寄王仲房
　　宛水一为别金陵再寄书王家桃叶渡秋日柳条疎客久少知已吾将归弊庐向君防旧约百里共樵渔
　　金陵客怀【乙酉暮秋作】
　　恣意游能数多怀望转迷清秋双阙外佳气二陵西鴈已先霜下乌仍近夜啼都亭酒太恶不得醉如泥九月八日城东楼晩眺寄史使君姑孰
　　落叶来鸿秋可怜孤城晩眺正苍然向传李白题诗处重见晖在郡年霜后鸣碪千户月风前哀笛一江烟倚阑却忆龙山防谁共黄花插酒边
　　梅蕃祚【一首】
　　蕃祚字子马宣城人鼎祚从弟官宁乡主簿有涉江草王程草
　　【诗话子马与季豹禹金同负诗名王元美诗较他羣从更髙华盖指子马言也然非李父贤兄之比】
　　重过道甫叔山居
　　谷口子真宅松萝境自偏当牕悬众壑隔树见飞泉送客柴门下防僧野寺边时时来取醉人道竹林贤汪道贯【三首】
　　道贯字仲淹休宁人道昆弟有汪仲淹集【李本宁云仲淹诗颉颃其兄才情节奏出入陶韦王孟间】
　　赠邓孝孺
　　闻汝幽栖处澄湖一片明青衿生事拙白髪著书成泽国堪髙卧山田足耦耕华阳仙路近千古傍茅盈
　　乡榜被放作
　　得路难如此飘零似去年晓风池上月秋水镜中天咄咄悲生事劳劳问酒钱啼猨与征鴈总使涙潸然
　　题扇
　　落日照前溪倒影映红树幽人不出山白云自来去汪道防【一首】
　　道防字仲嘉休宁人亦道昆弟诸生有小山楼稾【李本宁云仲嘉秀色天然尽去雕饰】
　　过王百谷
　　秣陵三月柳含烟犹忆城南送酒钱双桨暮潮桃叶渡一尊寒食杏花天江门隔嵗书相问吴苑今宵月再圆执手莫须论往事伤心近废鹡鸰篇
　　刘　润【一首】
　　润字徳祖歙县人有鹤屿集
　　寄王仲房
　　不见风流王石军诗名湖海日相闻归期漫阻黄梅雨乡思遥悬白岳云千里音书秋后断一江南北梦中分潭园草罢闲居赋谁共清尊醉夕醺
　　刘　澳【一首】
　　澳字本瞻润弟
　　九日同叶茂长汪和叔登髙燕集
　　九日他乡菊未开相逢同上竹西台江南木落千峰出蓟北风髙一鴈回笑指青山怀杖履羞看白髪防归来明年此日难同赏烟雨何妨数举杯
　　吴元乐【三首】
　　元乐字振之休宁人
　　春日有怀仲仁
　　独行墟落间旧径生芳草一见蝴蠂飞三叹青春好故人不可同能无伤逺道
　　八月十二夜作
　　暝钟初定后秋气渐深时顾此苍苔上泠然白露滋蛩还依砌响月自隔林移不见素心者空怀夙昔期
　　湖上忆别
　　河桥三月水平津两岸轻波漾緑苹曽向此中伤逺别故人今隔几回春
　　产　科【一首】
　　科字【缺】　望江人由贡生万厯中知通江县事
　　茗山洞【罗隠曽隠此山有莲花峰相传仙人尝憩其顶】
　　峰阴廻合拥青莲词客遗踪尚俨然啼鸟故疑歌白雪飞泉犹似奏朱林扉萧瑟无尘躅石室逢迎有洞仙安得向平婚嫁毕拂衣吾亦弄云烟





　　明诗综卷六十七
　　钦定四库全书
　　明诗综卷六十八
　　翰林院检讨朱彛尊编
　　宋登春【三首】
　　登春字应元新河人有鹅池生集
　　【静志居诗话王乔之玉棺桓司马之石椁可以諡曰至愚然而杨王孙之倮葬刘伯伦之荷锸便埋亦矫枉之过也鹅池生语邢子愿云君视宋登春岂杉柏四周中人行将浮钱塘脱履江干乘潮解去既而果跃入江鱼腹之葬果胜于一棺之土乎君子讥其诞矣生诗平淡寡深思不失为贾浪仙李才江一流】
　　蓟门
　　桑柘兵残后人家夕照中天秋沙鴈没月冷戌楼空选将燕山北擒生辽海东城南余战地燐火夜深红九月三日方别驾携酒殽见过因怀徐荆州
　　客泪秋能下人情老自知塞寒鸿鴈早江暖菊花迟对酒怜吴语闻歌忆楚辞明年谁更健重把紫萸枝
　　秋日野望
　　听鸟中林性看云故国心地卑湘汉濶天逺洞庭深老马空知道穷猨岂择林十年书劒客寂寞到如今陈　昻【三首】
　　昂字云仲莆田人有白云先生集
　　【诗话山人以倭乱率妻子奔豫章织草屦易粟不给则卖卜已而入楚蜀转客金陵间卖文为活阨穷以死其自序略云昂于诗尢嗜五言第家贫无书诵王右丞即作师右丞诵杜工部作即师工部可谓多师以为师者也】
　　宿江边阁
　　暝色江边阁行吟易断魂风前两岸叶月下一声猿夜哭谁家妇寒号何处邨洞庭春水动雇艇去荆门
　　闽南登楼
　　切莫登楼望令人更惨凄战场多鬼哭息壤聚乌啼黄雾埋城郭寒风死鼓鼙深楼巢燕子来徃亦衔泥
　　移居巴陵
　　此即巴丘戌相传鲁肃城古今余徃事兵火剩残生楚水为渔便湘山结室平地灵如获托亦足寄遐情冯　迁【七首】
　　迁字子乔上海人有长铗斋稾【潘子仁云子乔采掇菁英铺张平实吾见其进未见其止也　朱邦宪云子乔縁情定体因体铸辞雄丽雅澹之言皆备诗话子乔诗出辞似浅而链格颇遒淘之汏之沙砾自去】
　　与俞仲蔚
　　仲蔚青云姿偃蹇山泽间遗弃当世事赋诗独精专大雅既寂寞下接苏李肩晨昏弄笔札几席生云烟流传翰墨林字字堪磨镌相过遇佳夕春风盎和顔燃灯设清醴微奥相与宣髙怀旷千载郁郁忘冥筌所嗟嵗云暮何以奉周旋
　　病卧十日城中米价腾踊感而赋此
　　儿童负裹朝出市日暮归来哭不止斗米新腾价百钱布匹虽行贱如水尽言久旱江水枯贾舶商船难到此城南早稻秀不实城北晩禾干又死悲哉野老啼无声十日病卧茅屋里
　　送唐世其北上
　　君去青山外予吟緑水边忘机鸥性狎快意马蹄穿魏阙通霄汉吴台思管遥知听雨夜定忆小楼眠
　　潘伯明邀饮朝天宫
　　邀我来仙界林深引玉笙坐来黄鹤舞醉倚白云生江作千年堑山围六代城兴亡易悲感何地访初成
　　荆溪夜泊
　　细雨延春酌寒云湿暮钟客舟依树小野火隔溪重风水期无定登临兴转浓明朝买双屐共尔蹑羣峰
　　复饯顾内翰于南浦因经曹公战垒
　　映竹船牕水气凉渚风微泛白苹香今朝相送即相别明日故人非故乡蔓草女墙横断霭荻花军垒防斜阳银河旧与沧波接一望灵源万里长
　　叶之芳【五首】
　　之芳字茂长无锡人有雪樵集
　　寒食金陵病中作
　　东风吹短褐寒食傍天涯客舍孤城雨乡心二月花逺山青极浦芳草緑平沙不尽王孙泪年年感物华
　　灵江舟中
　　赤城东去水潆洄无数寒花夹岸开越国青山临海尽灵江秋雨挂帆来舟中客泪随枫落天外乡心逐鴈哀如此萧条须尽醉已知沦落不言才
　　送韩汉章自楚还蜀
　　河梁日暮罢离尊送尔西游入故园湘渚月明春饮马巴江花落夜闻猨青山易堕天涯泪芳草空消客路魂何事不归尝寄食道傍谁解惜王孙
　　题江边柳
　　扬子津边柳秋风叶乍凋生当离别后不得长长条
　　入新安
　　可怪新安水舟从石上行千防犹见底不数越江清柳应芳【三首】
　　应芳字陈父海门人有柳陈父集【姚园客云柳陈父诗如田舍翁暴作封君举止生涩】
　　【诗话陈父侨居金陵之杏花邨每出行吟俛首沉思触人肩而不自觉语所知曰作一诗必离魂数番乃得称意昔人所云撚断数茎髭用破一生心不过是矣其诗颇选髙格第去七子仍未逺】
　　送周京兆建言再谪代州判官
　　向托湘流吊屈原十年岐路不堪论到来京兆才三宿谪去承明只一言马邑秋髙边月近鴈门春尽塞花繁再投万死风霜地犹感全生圣主恩
　　初闻倭警有感
　　东倭海外播风烟回首扶桑氛祲连白羽插书传幕府黄金刻印拜楼船朝廷欲问来王日父老曽经入冦年辛苦折冲胡少保永陵一诏至今怜
　　春闺
　　黄莺不只啼紫燕还双栖栖在安梁上啼向妾牕西安绍芳【七首】
　　绍芳字茂卿无锡人国子监生有西林集【叶茂长云茂卿学赡才髙生不得志有浮云当世之志厌栖乡曲慷慨逺游兴至为诗调髙辞秀防防时流　俞羡长云茂卿诗不追逐时好搦管抽思一以清婉为尚】
　　山中夜坐
　　夜气何萧森空山思寥廓不知风露寒弥觉衣裳薄美人渺难期对酒不成酌白日虚牖生微闻桂花落
　　旅泊
　　秋尽仍为客江寒独系舟微霜下木叶逺火露苹洲无那风前鴈偏生枕上愁孤帆明更发何处复淹留
　　送曽中丞入蜀
　　玉节遥看万里行鸣笳吹角动西京天边劒阁云连栈树里巴江锦作城檄到百蛮新喻蜀图开八阵旧藏兵褰帷父老烦相问辞赋何人似长卿
　　花津
　　水上春霞明花开几千树不是避秦人人疑避秦处
　　一苇渡
　　夕阳下前溪西风吹野渡不见折苇人独立沧江暮
　　春尽日寄华公衡
　　惆怅春风暮怀人兴转孤夕阳空极目芳草隔南湖
　　柳枝词
　　赤栏桥畔柳丝长带雨和烟总断肠肯向西风恨揺落愿留春色待萧郎
　　闻　龙【三首】
　　龙字隐鳞鄞县人处士有行药吟幽贞庐诗集【屠田叔云隐鳞诗如溪上人家曲几疎牕长与水云弄色　王右仲云隐鳞诗清和稳畅卓然成家】
　　【诗话隠鳞为冢宰庄简公孙以孝友徳行闻于乡里初不以韵语自负然其近体颇闲整特少警防耳】
　　山居即事
　　积雨朝来歇诸溪尽急流隔河看饮犊倚槛有浮鸥云冷松根石风微竹外楼萧然无一事开径迟羊求
　　送赵彦忠游吴兴
　　吴兴旧游地逺想尚依依荻岸青帘舫桑林白版扉计程千里近屈指一年违从此斜阳外看山怅独归
　　闻吴少君病而阿霁死怅然怀之
　　来徃家无定饥荒病未苏路危僮仆尽身老子孙无何日忘机事全生付酒垆荣期自有乐不用哭穷涂谭清海【一首】
　　清海字永明东莞人有灵洲诗草
　　【诗话处士以布衣思自奋功名永陵时上言十事不纳穆宗即阼复走京师进三大礼疏其略曰我太祖髙皇帝文徳武功前此未有一传至建文君纷更法制文皇帝于是训兵除之即位之后悉复洪武旧制夫成祖未即位之先建文君天下者也四年以来其措置虽不足观然有一日之君必有一日之政事而使之湮没不传将来者何以征也且洪武三十一年尔今曰三十五年岂賔天之后犹能抚绥四海统理万几此非所以示信也陛下宜勅令史官修其一朝实録仍以建文年号复告髙庙而追諡之庶几文献足征可以信今而传后矣又按正统十四年也先入防大同失利太监王振不与大臣谋议独挟天子亲征命郕王居守师驻土木天子防尘京师大震皇太后召百官入集阙下命郕王权总万几既而复命郕王宜早正位盖以时方多事国赖长君故也王涕泣固辞于时文武羣臣交相劝进然后不得已即皇帝位夫土木之难非国家大变哉当是时社稷为重君为轻使非景皇帝预登大寳臣恐天下之事难言矣况多难之秋笃任于谦选将择能练兵主战宗社不至于南迁伊谁之功欤及英宗皇帝驾还景皇帝迎拜相持而哭推逊良久授受之意昭如日星一旦不豫英宗复位此天之所顺也人之所归也而贼臣徐有贞軰廼贪天功以为已功首倡夺门动揺国本驾言定策猎取侯封构骨肉无已之祸端损国家万年之元气遂使景泰七年君临天下之号一旦改除于谦社稷之臣竟死刀下每读国史流涕伤心不能不饮恨也英宗复鉴其诬深怀怨恨未及改遽尔上賔宪宗敦念亲亲用成先志上尊諡曰防仁康定景皇帝然而未得称宗未飨太庙歴朝因循实为缺典夫人臣有功于国者犹得附飨于庙而况正位于九重之上七年之间社稷攸赖徳在天地功在祖宗不幸晏驾一二谗贼之臣乃随而媒孽之遂至不得以列羣宗而安庙祀孔子所谓正名之义安在今陛下即位之始宜明诏中外尊为某宗祔祀太庙以正一代昭穆之伦以敦万世宗亲之义仍以于谦配飨用报有功复勅有司震暴有贞之罪削其官爵夷其坟墓以为将来不忠之戒庶几祀典可明而典刑可正矣又按太祖髙皇帝首建太庙为同堂异室之制而奉恒裕淳四帝居之成化间九庙已满下诏议祧于是以皇帝为始祖以太祖太宗为世室于寝殿后建祧庙羣主以次迁入焉至嘉靖十七年先帝断自宸衷独奉髙皇帝为不迁之祖改号太宗为成祖复上献帝为睿宗而竝附九庙祀焉夫太祖有功于天地创业垂统为万世计尊之为始祖礼之正也献帝笃生圣子入继天朝我先帝一念报本之心不能自已而尊之为帝祀以天子之礼此犹可以义起者若升祔九庙而与列圣竝飨臣不知于义何取于礼何居天下之分奚辨乎昔武王缵太王王季文王之绪以有天下是天下者太王王季文王之天下也故武王得以追王太王王季文王也犹我太祖之追尊四祖也今先帝所嗣之绪果缵之献帝乎抑缵之祖宗列圣乎使缵之祖宗列圣则先帝之天下祖宗列圣之天下也先帝不得而私其亲也今飨其亲于九庙之中则是先帝之天下既受之祖宗列圣矣而复受之献帝谓非有两统乎此一人之私也非天下万世之公也我朝之制子为天子其母称太后不称后不得竝嫡同飨于是有奉慈之殿所以明微也陛下谓君臣之分与嫡庶之分奚殊焉献帝本安陆之藩王曽北面于武宗者今升祔九庙而与羣宗竝列则是俨然居武宗之上矣为天子之母者不可以庶而竝嫡为天子之父者独可以臣而尊君哉臣闻献帝在藩邸时克遵朝廷制度惟谨天下称顺焉故于其崩也而武宗諡之曰献夫生而能恪守藩臣之礼未有死而肯倒置冠裳者也今俨然居武宗之上臣恐献帝在天之灵必以上下之分不可逾也礼义之防不可越也祖宗相传之统不可私也将蹙然不安于其位矣夫祭者所以安先人之神也既蹙然不安于其位则又何爱于附飨何取于太庙哉陛下方将秉正奉公为天下矜式必不以私亲之故而废礼其勅礼部防多官集议再订庙仪务求典礼之正庶于祖宗祭统不至生嫌献帝神灵得以安飨而亦不失先皇尊亲报亲之心祀典由是而正礼义由是而安天下之分由是而辨而万世人心之公定于此矣以上三事皆言人之所不敢言且倡议于杨时乔詹泝刘曰梧欧阳调律诸臣之先而实録不书野史失载故节録之处士善谈兵见知于戚少保归隠罗浮见日峰乡里称为见日山人】
　　西游别贞复
　　君望东海归予从西粤游兴言感今昔行路何悠悠白日徃不返頽波逝东流青青涧中蒲泛泛江上鸥连枝与比翼庶以解我忧
　　杨承鲲【七首】
　　承鲲字伯翼鄞人太仆卿美益子国子监生有西清阁诗草
　　【诗话伯翼论文谓先民有作彀率存焉不入彀率虽工无当也论诗厌薄王李谓暗中摸索知为今人之诗惟诵之不类今人而不蹈古人之迹斯善矣譬如学书然方其心慕手追必尽肖古人及其成也不必尽肖乃成家可称知言者也】
　　七哀诗【二首】
　　朝发桑干河暮宿楼桑邨王气久消落灵迹秘陈根物色递迁化日月屡崩犇奈何此征夫防涉无朝昏驱车冒榛荆忍饥过市门余雪照墟里頽阳蔼荒邨陇坟郁相望贤达无一存顾彼翳桑人太息涕潺湲
　　客行无昏晓乘月理归轩仰视明河低毕昴正阑干繁霜生肌骨齿战不能言空野无人声鸡犬互悲喧羸马为哀鸣仆夫自辛酸行行日已老帝乡日已窅朔风裂缁衣客归苦不早燕雀怀故栖游鱼思在藻日月逝不处谁能长美好眷我平生亲言旋永相保
　　无能
　　漠漠岛烟合纷纷林月生小山全入雾大水半浮城鸣橹通晨过疎星永夜明无能逐世好嬾与癖相成
　　寄题江心寺
　　胜絶江心寺江空墖影长潮痕剥断石海气湿危廊僧老秋无寐雕寒翅有霜英雄余涕泗风雨吊残阳
　　小山
　　还山抱黄犊沙草日防防竹屋难禁雪松门不掩风香余栗叶火寒落桂花丛寥落清江外吾生亦有终小山归得长文书及新诗二首兼惠茅栗如数奉荅
　　茅栗何年种分匡见小奚色兼霜芋早味与露葵齐敛防呼儿子尝新媿老妻永无怀橘日剩有万行啼
　　翛园观刈稻咏怀
　　老觉衣裳薄寒摧捃拾频防常邨径小来徃路人新沼静饥鱼出林卑宿鸟驯鸡豚与闾巷不厌野夫贫诸葛鲸【一首】
　　鲸字君腾襄阳人【一云兰溪人】
　　渝城人日简孛给事
　　访旧来何晩轻帆落驿亭江廻劒外白山绕汉中青万里逢人日孤城感客星知君怀谏草翘首望明廷沈懋嘉【一首】
　　懋嘉字防真平湖人懋孝之弟诸生有白岩遗稾
　　秋鸟
　　陈山西麓海东头细网长竿带緑韝买得山禽如粉脆屠坟十里稻花秋
　　【诗话吾乡屠康僖墓在乍浦陈山山濵海宰木蓊郁毎东风起冇鸟海外来集于树土人张罗持竿捕之大者曰蛓毛鹰亦曰鸥鹕中者曰花鸡小者曰钻篱剖其腹有青椒其骨甚脆号为秋鸟文学诗盖纪其实】
　　裴邦竒【一首】
　　邦竒字庸甫闻喜人有巢云集
　　望岳
　　衡阳秋色翠【一作碧】氤氲南望苍梧隔楚云自去重华招不返月明瑶瑟怨湘君
　　黄维楫【二首】
　　维楫字説仲天台人
　　送王元甫舍人使襄藩
　　玉门将醖酒使者捧铜圭玉节湘云外星轺汉水西恩颁丹鳯诏歌唱白铜鞮山简流风在能无醉似泥
　　武林与王符李叶四博士夜酌
　　烟草碧连天吴山春可怜客情千里外乡语一尊前细雨鸣深夜疎灯照别筵关河又明发罢酒各凄然陈有守【二首】
　　有守字达甫休宁人有六水山人诗集【徐子与云山人诗篇虽不尽离津筏而体裁宛密大雅不羣】
　　【诗话山人好游辙迹遍湖海以郡有南浦六州水胥滙于川注海遂自号六水山人一曰天瀛山人又曰斗下老人自比沈麟士王孺仲其诗取材目前不甚镕錬所选徽郡诗斤斤绳墨不失正音】
　　游邵氏园
　　极目眺逺山振衣出东郭白云幽冈苍烟澹长薄登皋一舒啸余响应林壑空缁城市尘未谐江海诺夙心惬超旷世故任龙蠖
　　观音岩
　　绀阁披云竹树参天花传説见优昙妙音一去诸天逺痴絶行人拜石龛
　　盛时泰【二首】
　　时泰字仲交上元人贡生有苍润轩集
　　【诗话沈启南题倪元镇画云笔踪要是存苍润画法还应入有无盛仲交画师元鎭文徴仲遂以苍润题西冶城之小轩仲交性爱山水去郭二十里为摄山山之左有大城山结精舍其中时跨一靑骡欣然独往尝为子娶妇其妻戒勿他徃忽随友人徃城南古寺数日乃还妻愠而詈之干笑而已张肖甫开御史台于句容仲交醉挝防门之鼔肖甫曰安得此狂生必盛仲交也邀入复饮达旦乃别万歴初元以陪贡试吴下肖甫谓曰子过姑苏宜一谒王元美遂携所着两都赋谒元美于小祗园元美赠之诗曰遂令陆平原不敢赋三都又三日之内遍和元美拟古诗七十章元美为之气夺云】
　　初春送朱比部
　　几年官寄白云司日日行吟湖水五马西川今作守一尊南郭暂相持天边云树依台逺雪后春涛出峡迟自昔蜀中饶胜迹品题应是待新诗
　　寄武林朱九疑
　　湖上轻风拂柳条美人吹笛向平桥欲知胥浦潮初退正是秦淮雪半消
　　张正防【二首】
　　正防字子明江宁人【顾太初云隐君年九十余犹能日行数十里无倦不多饮酒而善饭如壮夫诗法中盛唐饶王孟韦柳之趣】
　　商人怨
　　江上商人归试问商人事商人不敢言相对但垂泪
　　过王徳载墙东别业
　　旧是君公隠相期共避喧落花春雨巷垂柳暮烟邨牕外青山出尊前白鸟翻涧声流不竭吾意欲防源冯敏効【一首】
　　敏効字忠卿平湖人给事汝弼之子有小有亭集
　　舟行
　　水逺连天碧秋深共客寒孤舟迷去路频对夕阳看程伯阳【一首】
　　伯阳字师道歙人【王仲房云师道家贫卖药自给诗多漫与而沉思者自入法】
　　过南山怀许宣平
　　仙人去已久访古经南山丹灶亦已没白云长自闲风吹桂枝緑雨落桃花斑空传负薪句沽酒何时还冯　科【一首】
　　科字子盈嘉善人布政使盛世之父有东皋吟
　　吴江逢越客徐生
　　卖药长为客浮萍寄此身因沽吴市酒得值越乡人白雨三江暗丹枫十月春追思十载事不觉泪沾中孙文篪【一首】
　　文篪字伯谐歙人【王仲房云伯谐好神仙山居独行洞箫在佩不顾俗人讪笑其诗任性放吟嬾于祖述间有合作便越凡情若行人欲问前朝事翁仲无言对夕阳足称佳句】
　　逢乡人
　　尔从山中来恰喜江上遇吾家老梅花开到第几树曹昌先【一首】
　　昌先字子念一字以新太仓人
　　少年行
　　长安兄弟旧知名半是期门半射生醉就胡姬垆畔宿明朝齐赴受降城
　　钦叔阳【三首】
　　叔阳字遇公吴县学生入国子监有集
　　【诗话太监孙隆以督织造驻苏州朝廷方起税额恶少年行贿充委官乘舆张盖勒索商税民不堪命昆山人葛成率众二千人分作六队一人揺蕉扇前行后执挺随之知长洲县事邓云霄见民情汹涌擒委官头目械于妙观众立殴死裂其尸知府朱燮元劝谕始得解散此万厯二十九年事也时葛成慷慨就狱后得宥罪又二十余年而有顔佩韦等实先启其兆云遇公謡凡一十三首兹録其音节近古者】
　　税官謡【三首】
　　四月水杀麦五月水杀禾茫茫阡陌殚为河杀禾杀麦犹自可更有税官来杀我
　　千人奋挺出万人夹道看斩尔木掲尔竿随我来杀税官
　　税官来百姓哭虎负嵎猱升木壮士来中贵走十二人三授首欢乐崇朝不及夕倏忽头颅已狼籍投畀乌鸢乌不食
　　张名由【二首】
　　名由初名凡字公路苏州嘉定人有张公路诗集
　　【诗话公路居平世而好言兵弃家产僮仆以避徭役可称知几之士盖先唐娄程李四子称诗而学文于震川者】
　　吉贝辞
　　禹贡故江道今已失其真西乱北入娄浦东接春申中淤百余里髙飞起黄尘三年弃不治地颇生理殷九夏耰鉏出三时雨露新吉贝万余顷其叶何蓁蓁秔稻产三吴初不系海濵陵谷日变迁造物亦至仁嗟嗟肉食谋此理难具陈
　　空堂
　　秋虫响空堂纤月下幽渚鸟惊风外林花落庭中树羁栖兴逺怀城河隔新雨耿耿良不寐脉脉以无语俞安期【十三首】
　　安期初名策字公临既更今名改字羡长吴江人有翏翏集【朱云子云羡长语多雄壮如望海云星临东极无分野山入南荒有沃焦庐山絶顶云争趋大海千江定才入中峰两郡分寄临洮监司云桃花东道来天马木叶西山见玉狼寄建昌兵备云笮马全敎归漠北竹王那许擅南中皆名贵可传】
　　【诗话羡长之名由元美明卿伯玉而成诗亦兼综三家原本李献吉长于獭祭赋景有余言情不足如入隋苑观翦防花青红碧緑非不烂然夺目即而视之与根株总不相附】
　　乌沙阻风
　　猎猎阊阖风吹彼江汉流崩流一何急阻我西行舟担篙引百丈人力非不周但如宋都鹢退行良非谋旅情既昏乱朱炎苦相雠毕竟泊枫林繁阴结绸缪忆从辞妻孥再见蓂叶抽前期犹漫漫返顾多沉忧沉忧不能挥奋思弋青丘
　　武夷【二首】
　　晨兴命篙师溯流泛清汜鹢首转石湍九曲兹其始峰峦纵异姿崖壁夹重诡参错骇愕形万状不相似林林从孤舟纷纷列两涘回眺天柱石端立若冠峙其上亦宏奥云有天池水易代投玉简遣使歴千禩子骞谪居时仙客咸来止晋代八真人异姓四女子谪籍周有期上升具由此控鹤彼何人曽否来主礼
　　絷缆仙船岩三曲渐已及云何二仙艇中壁悬石隙嵗月固不知神化亦奚测更无尧年潦安得逮兹息岂坠绛渚间天路将安适或由巨灵掌携之化人国莫谓藏壑牢夜半负有力愿借拯迷津众人免沉溺
　　神鸦行
　　甘将军庙富池口庙前羣鸦何太驯商艑经过浪索食扑刺双翅飞近人上投饼饵或片脔髙挐低攫疾若神竞言此鸦莫弹射将军精灵所变化中之不毙亦不伤风波恐使神明咤吁嗟乎将军气防笼古今强吴捍魏人所钦精灵纵化亦貔虎安得为微禽神鸦神鸦汝曹凭藉将军力不加弹射还投食何殊仆在权门安然请索无不得
　　卜居阳羡
　　鸡犬成墟落萧萧半亩宫湖山元作长田舍复称翁五口中人产千家太古风无由知帝力耕凿自为功
　　忆家
　　故国千山外经秋逺别离浮生能几日为客此多时衰眼髙堂泪寒砧少妇悲天涯念游子风雨共凄其
　　青草湖
　　秋霜枯洞庭秋草入湖青渔屋迁卑壤风帆就逺汀鴈鳬沙不整鱼鼈堑多腥回想波涛日阴沉托水灵
　　过洞庭湖
　　南北占星日相随任逺飘舆图轮浩荡舟楫变昏朝鴈力翻风尽蛟宫隐浪遥最怜无定处雷雨失青霄
　　望海
　　积气茫茫九水都望来空濶尽东隅云霞午夜浮光动雷雨中流片影孤日有灵乌栖析木时无游马系秦蒲岛夷向识沧波道烽燧防春亦逺图
　　送顾道行副宪之山东
　　鬬鸡走马俗称雄絶岛穷边路亦通卉服仍敎归禹贡短衣须遣变齐风岳云今古悬封上海日防常起夜中我有所思愁逺道自今长望泰山东
　　登祝融峰
　　中天积气入清凉云雾翻看地混茫雨挟苍龙奔下岭星悬朱鸟定南方何年石篑藏金简自古山只礼赤璋坛上长流青玉乳神池髙捧帝台浆
　　谒禹陵
　　水土开荒服忧勤任圣躬八年忘内顾四载毕前功厯数虞咨及廵游夏谚同防稽临絶徼道里记方中玉帛诸侯集梯航万国通重辉扶舜日后至戮防风论徳人无间传家祚莫终寝园非逺隧祠庙异卑宫祭本天酬孝民犹俗尚忠穴深藏诡物石立窆神工秘守夷使竒探太史公为鱼心感叹酌水意尊崇草莽成臣礼精灵鉴鄙衷愿为松栢树朝暮防青葱
　　东濠杂兴
　　青溪东九西九白鸟朝双暮双结屋何殊柳浪投竿别是桐江
　　何　白【四首】
　　白字无咎永嘉布衣有汲古堂集
　　【诗话无咎起于侧微事容有之第考万歴庚辰履歴龙君御初授徽州府推官镌级改温州府学敎授入为国子博士未尝任温州司李也牧斋尚书殆亦道听之説汲古堂集原亦出于七子颇与俞羡长相近】
　　长干客舍同周叔宗夜坐分生字
　　庄涂辏尘轨未路多所婴况复嵗遒尽怀归轸予情之子秉髙韵神恬物自轻处顺鲜有触居喧若无营偃仰寄一室展玩忘寝兴髙梧散缥帙风琴落虚声櫩卑景先夕墉髙曦易倾幽光代明烛寒月暧前楹焚枯命芳醑欢燕惟平生情披语已洽罍虚时载盈寸愫得所遣冀此数来并
　　村翁行
　　老翁耕种居西邨白头不到城东门翁言淳朴日非昔我觉胜儿儿胜孙大孙自托能当户负租徃徃凌田主日斜归自县门来桑下乘凉説官府
　　淮阳归兴
　　淮泗秋风动地来月明如水鴈声哀南经伍员吹篪市北眺曹公较弩台归路渐香菰米饭佳期已负菊花杯愁闻烽火连东北极目浮云黯未开
　　莫愁湖逢程徳懋
　　莫愁湖边惊暮春暖风霁日揺青苹柳条系马不辞醉飞絮满天逢故人
　　陆　弼【六首】
　　弼亦名君弼字无从江都人嵗贡生有正始堂集【李本宁云无从诗有六朝之靡曼精工有唐宋之舒缓流畅各臻其胜】
　　有鸟
　　有鸟东南来为巢良已劬彼鸩胡弗仁一朝夺而居我躬不遑恤安所念拮据逝将诉上帝九阍莫可呼鳯皇三叹息谓鸟亦何愚不闻晋与鲁封土百里余三桓逐其君六卿析其都遂使带砺邦忽焉为丘墟自古皆有然勿谓天道迂天定能胜人兹理转枢
　　韩侯祠
　　秋风开古庙闻此祀王孙漫説封侯相徒伤过客魂楚歌空激烈淮水易黄昏我亦怀知已漂零未报恩
　　哭亡弟惟良
　　早罢诸生籍贫无季子田暮龄看汝健朝露竟余先无复夸聨玉徒令叹逝川山斋姜被在揽处一然
　　哭梅季豹
　　失意长为客招魂忍向君生难逢醒日死孰问遗文末路淹蓬累他山隔鴈羣萧萧桃叶渡团扇掩秋云
　　谒于肃愍公墓
　　荒坟邻近鄂王宫异代孤臣伏腊同北狩忽闻哀痛诏中兴多仗保厘功百年社稷回元气五夜松杉起疾风圣主只今恢庙略飞狐闻已命元戎
　　晩泊毘陵诸君携酒过集舟中
　　孤城春水浸桃花白髪逢君酒重賖一曲清歌满船月不知今夜是天涯
　　黄克晦【八首】
　　克晦字孔昭惠安人有黄孔昭诗选【沈嘉则云孔昭多深沉之思本之雄浑发以舂容情以景生语必自铸字不虚设气完神定大雅之材　朱秉器云孔昭诗意常独造虽以古人为宗而不蹈袭片语　何思黙云孔昭诗如入幽林长薄其树木皆世所有而郁然蓊翳只觉老苍歴下琅琊但称卢谢未能或先也】
　　【诗话孔昭少为画工壮嵗以诗名其金陵游稾则张仲立刋之西山唱和编则李于美定之金台诗则林登卿镌之登卿称其古风天籁自鸣近体森然纪律青溪社集诸公允当推为祭酒】
　　感时
　　繁霜凋草木谿谷正凄恻冥惨不舒改嵗固云逼万物各有因盛衰迭今昔宁见武安门犹纳魏其客
　　江行
　　江风来自北弭櫂江水南白浪聒不息游气昏空潭旷野何苍苍引步随幽探鹿鸣求其牡丰草非所甘江燕啄不食念雏声諵諵物性固如此游子何以堪慨彼江中水冲波无定端古人忍饥渴防矣非空谈
　　梦游武当山怀郧阳江使君
　　祝融奠朱方五岳有定目胡不以防山竝列而为六夜梦登其巅游气承我足千峰歴崄如车走平陆上为帝者居星辰纒其麓峥嵘羽人宫参差徧岩谷中有不死人终嵗茹草木授我鸟迹书竒文不可读鸡鸣忽焉寤惋叹泪相续
　　听话西苑
　　雷殿清虚太液秋至尊多在望仙楼树深宫阙东西合月出东西下上流麟圃紫芝春晔晔兎园白鹿晓呦呦轩皇鼎在龙髯断露箔风帘不上钩
　　送何仁仲鸿胪
　　乍列鹓班黼座前怀山归櫂忽悠然蘼芜晓过湘妃庙葭菼春迷宋玉田白雪新声供奉曲悲风古调别离篇重来何处偏相忆问我朱陵访道年
　　病中风雨寄欧桢伯
　　蓟门衰病飒惊秋风雨萧萧独倚楼四海新知名下老频年多病客中愁云连北极迷宫树水发西湖出御沟京国逢君欢不浅可怜经月罢同游
　　欵乃曲【二首】
　　五虎山如五虎蹲尽对无诸旧国门无诸去后山空在秋草萧萧日又昏
　　微茫星月下江乡三十六湾江水长夜半舟人相借问好风日出到洪塘
　　郑　琰【二首】
　　琰字翰卿闽县人【徐兴公云翰卿工七言少游边疆集中多悲壮语诗话翰卿诗名籍甚兴致故超七言近体全得力于唐诗鼓吹者】
　　赠顾小侯
　　甲第连云瞰帝城画帘绣箔照朱甍新开驰道千金埒旧领团营七较兵方士房中龙虎鼎侍儿花底鳯皇笙燕山二月春初好玉勒朝朝待晓莺
　　黄山道中
　　微霜风物色凄凄路入黄山是五谿帝子不归汾水上行人愁过穆陵西荒原晓露铜驼泣古驿秋风鐡马嘶独客伤神家万里斜阳征鴈楚天低
　　胡宗仁【三首】
　　宗仁字彭举上元人有知载斋稾【姚园客云胡彭举如空山泉落薄晩霞明　顾太初云彭举诗竒峭多新致】
　　【诗话彭举诗颇清真惜稾为楚人论定必去其菁华仅存皮骨矣】
　　立秋后夜起见明月
　　深夜见明月渐低西南隅光华射虚檐照我牀头书开函见细字歴歴如贯珠老眼未能读惆怅坐庭除风生梧叶鸣光景殊萧疎昨方入秋序清凉便有余
　　闲居寄友
　　家住青溪曲春深花竹迷君来若相问直过西梁西
　　桃叶渡
　　桃叶渡头桃叶春家家姊妹鬭妆新不知何处初来客未省吴姬解笑人
　　王嗣经【二首】
　　嗣经字曰常本姓璩上饶人
　　郊游
　　禁树青郊外重城緑水湄园林春闰月花鸟昼晴时逺岫平浮槛清泉曲到池晚红翻蛱蜨新緑坐黄鹂烟断游丝见风轻落絮知一陂芳草色禁得马归迟
　　金陵元夕
　　十二城门彻晓开金壶银箭不相催行随灯市家家月看到花林树树梅
　　王伯稠【一首】
　　伯稠字世周昆山人
　　长干曲
　　月出江头白鹭飞江花采罢湿罗衣侬家住近长干里自唱莲歌伴月归
　　邓钦文【一首】
　　钦文字征父江阴人有倚竹纪游二集【丘念先云山人摹仿唐贤色泽音调靡一弗具】
　　洪光寺怀陈更庵
　　寺里还藏寺山头别起山磴盘千级上僧占一峰闲秀色杯前堕孤云杖底还元龙负竒好惆怅不同攀程　格【一首】
　　格字良学休宁人翰林待诏有石林藳
　　芜城晩望同方太学元卿赋
　　木落川原一望开孤城客思转愁哉帆随断霭天边没鸟带残阳树杪来黄叶疎钟秋寺暝丹枫两岸暮潮廻慿髙欲拟参军赋愁絶西风半草莱
　　汪干利【一首】
　　干利字和叔歙人
　　泗上
　　芒砀山前秋草多彭城王业竟如何云来还作真人气风起犹传帝子歌朔鴈南飞离紫塞淮流东下接黄河知君跃马能乘兴一路江山取次过
　　吴大经【一首】
　　大经字元常常熟人有丛桂轩集
　　江水
　　霞明江水净潮落江帆急白鸟趂斜阳衔鱼沙渚立姚　悦【一首】
　　悦字汝訚秀水人
　　秋兴用杜工部韵
　　洞庭林屋迳逶迤震泽凉生万顷陂菰蒋浮沉隄畔米芙蓉开落涧濵枝琳琼书付灵威守鰕菜船从范蠡移七十二峰吾歴遍湖天畴识客星垂
　　钱应晋【三首】
　　应晋字次卿海盐人万厯丙子举人蓬州知州有阆风馆集
　　九日故城舟中
　　无处防篱菊何人送酒来故园知满径此地少深杯岸柳霜前脆云鸿日暮哀悲秋怜楚客怀抱向谁开
　　酬金文学
　　一诺千金重贫交不世情把君书在手感我泪沾缨推奬期先逹泥涂艰此生秋宵相望处但有月同明
　　过河间忆许长孺侍御
　　携手登台畔存亡忆昔时酒家仍旧所柳色换新枝对月杯难覆攀条泪欲滋风流何处覔逝者竟如斯徐　冽【五首】
　　冽字仲容吴县人万歴癸卯举人有啸碧堂诗集
　　踏车曲【三首】
　　阿伴五更来唤侬踏车去赤日已三啇踏车未敎住人言田家乐不知踏车苦怜欢气力微代欢当卓午东边鳯仙花西边乌桕树不敎侬上车那共欢一处
　　夜坐对酒【二首】
　　松醪初熟瓮生香数盏醺然对夜凉好拂桃笙魂梦稳月斜桐树影初长
　　已许侯封在醉乡百年须醉万千塲不嫌醉里疎狂发自是先生醒更狂
　　戴　灏【一首】
　　灏字升之嘉兴人万厯丙午举人
　　宿僧院
　　共宿髙僧院深杯赋茗柯钟声沉逺树鴈影度秋河近海金风早安禅白法多上方今夜月犹向断桥过











　　明诗综卷六十八
　　钦定四库全书
　　明诗综卷六十九
　　翰林院检讨朱彛尊编
　　林世璧【二首】
　　世璧字天瑞闽县人有彤云集
　　【静志居诗话天瑞为龚祭酒用卿女壻尝从妇翁游鼓山分韵赋诗时天瑞已醉诗成题壁有眼中沧海小衣上白云多之句坐客皆叹以为不及徐惟和诗云闲防老衲叩禅堂墨迹淋漓满上方一自题诗人去后白云沧海两茫茫盖为天瑞作也览彤云集终卷才虽敏而调实庸】
　　月
　　玉露晴初坠天河迥欲流谁怜今夜月还似去年秋影逐寒云起光縁暮杵留关山千万里偏照汉家楼
　　早冬寄怀
　　嬾慢陶元亮经年独掩扉不知秋色改但见菊花稀落叶阶前度寒禽树上归停云那可赋徒尔壮心飞汪礼约
　　礼约字长文更字士垓鄞人太学生
　　采药行赠族子铭孺
　　朝出斸苓暮采薇白日忽落苍烟飞荷锸归来倚深竹落花清露香人衣我家阿咸颇解事提笼逺自江城至肘后三千禁架方囊中数卷轩辕记眼前孺子总纷纷少年提领争如君何当共尔防仙去采药天台卧白云
　　寄怀
　　朝云不散暮云流溪上茆堂水竹幽忽见斜阳满髙树乱蝉风叶似深秋
　　东　汉【一首】
　　汉字希节华州人
　　无题
　　嫁来依舅姑不省堂前路自君去桐庐梦熟横江渡姚和鼎【一首】
　　和鼎字长公长洲人
　　怀胡孝亷谒选
　　偃蹇惭予拙飞腾羡尔行春风燕市酒夜雨阖闾城吏隐怀方朔贫居笑马卿相思有尺素愁杀雁归声许　宾【一首】
　　宾字观父休宁人
　　入新安界
　　十日疲行役云山接大鄣马啼知故道人语别殊方遏雨防沙溜临溪问石梁罗含家已近兰草徧池塘胡一桂【一首】
　　一桂字百药鄞人
　　吴兴九里石塘即事
　　路出桑阴尽澄湖野望賖菱歌依岸柳舟影入芦花烟起迷邨白云移见日斜异乡风景在羁客倍思家汪廷讷【一首】
　　廷讷字无如休宁人有环翠堂集
　　【诗话无如耽情诗赋兼爱填词结环翠亭酒防琴歌与汤义仍王伯谷诸人游兴酣聨句尝集唐人诗云狎乌无机任徃来一川晴色镜中开竹间驻马题诗去松下残棊送客回緑树碧檐相掩映落花飞蝶共徘徊物情多与闲相称莫惜芳时醉酒杯制百家衣可云无缝者已】
　　夏日池上
　　水静追凉便林繁得暑迟采莲木兰櫂佐酒竹枝词藻緑鱼游处苹香鸟下时不须逺归去新月已如眉邵正魁【三首】
　　正魁字长孺休宁人国子监生有梁园燕台二集
　　白云湖泛舟
　　堤畔连青草湖中多白云扁舟一以泛之子得同羣卷幔雨初歇看山日欲曛芙蓉未堪把心已爱清芬
　　过仲开江上居
　　以我不如意怜君江上邨有田能种黍好客足开尊山色青当户潮痕白到门凉生五柳树晤语谢尘喧
　　观太学石鼓
　　十鼓千秋石桥门列俨然功应昭羽猎世得纪成宣想像于岐日宁论入洛年法书存断画大雅在残篇色起云霞绚光争日月悬依櫺星自聚照水璧犹聨呵防诸生重临摹博士专长同防乐典岂羡汉经传后作知难及他山可罢镌子云徒晓事白首献甘泉
　　朱应龙【一首】
　　应龙字舜防一字近臣鄞人有东篱乐府【诗话东篱与沈明臣叶太叔卢澐齐名号明州四杰乘月饮海上大醉溺死其短歌行云皎皎月明驾言宵征唯君之故不遑自宁説者以为近于谶也】
　　懊侬歌
　　白舫张青帆载侬欢子去风生柳树间飘扬落何处盛以约【一首】
　　以约字孟将一字彦修国子监生
　　喜雨
　　好雨终朝徧蓬门野兴繁悯农劳苦日植杖桔橰园急櫂冲萍叶深池浸竹根怪来双屐健散步上南原张三极【一首】
　　三极临清人
　　雨后过王明府公署
　　岂谓金门客能兼大隠名庭空歌鸟下吏散酒人迎緑水新添砌青山半入城还将江上楫聊为采真行汪元英【四首】
　　元英字大吕休宁人有栩栩轩稾
　　感述
　　鹪鹩巢一枝鼹防饮满腹林深河且广曷不逞所欲柱下有遗言所贵知止足疏氏二大夫解组辞荣禄今此富贵人其欲何逐逐焉知欹器水一满定倾覆
　　商山秋日对雨怀永叔仲升
　　秋雨何曽歇秋深倍寂寥折荷偏淅淅落木更萧萧云黑多迷径溪寒半断桥商山苦幽阻绮甪竟难招
　　有客
　　有客沉冥久何心自解嘲病遭毛頴役贫絶孔方交歳月甘含蓼丘园任系匏不如将子燕华屋托新巢
　　秋日归自溪上
　　清溪一曲石桥横十里篮舆溪上行水边沙明看不足西风两岸尽秋声
　　汪元范【九首】
　　元范字明生休宁人有借研斋草
　　得吴胙虞书
　　宿昔与君别乃在江之阳阴蔽光景草木日萎黄牀下蟋蟀鸣野外鸿鴈翔居肆休百工我独违故乡防涉千里涂空念川无梁有鸟东南飞毛羽何辉光口衔尺素书戢翼向我旁感君怀好音今我心难忘开椷再三叹意快神自扬离居无几时所惜道悠长此身非双鳬安能日颉颃
　　张恭父画柳行
　　近代何人能画柳东吴张生称国手沈周陆治不复作艺苑声名生独有是时燕京风日妍生也拈笔当牕前墨花片片落缣素千树万树含春烟柔条窣地飏轻缕密叶隠天带疎雨耳畔疑闻黄鸟声宛然坐我江潭浒对君此画融心神顿令价比连城珍不须更写河桥色落日苍茫愁杀人
　　泊丹阳
　　晩次丹阳道舟停赤岸林云容垂岭薄秋气入江深落叶随寒雨栖乌噪暮阴风帆无定泊行子若为心
　　自慎阳抵申州涂中作
　　冉冉悲徂景栖栖怯问津云蒸秋变熟野晦昼飞尘壤俗遥同楚川涂渐入申迷方知计拙幽意竟谁陈
　　感事呈刘恩征
　　宫殿菑防弭珍竒敛益频采珠疲百粤织罽困三秦贡入天威霁繇兴国命贫圣心元澹泊蛊媚自宵人
　　同杨邠州仲启登太王城
　　墉堞基犹在台隍客自过断云低阻岭峻峡束泾河氷纳陵阴少民居土穴多遗风勤稼穑千载感豳歌
　　宿南峰
　　向晩跻云岳峰巅特室荒袖堪挥北斗梦得谒西皇石马嘶中夜山灯见上方钧天听未毕海日出扶桑
　　寄邢子愿三十韵
　　自作西京客深嗟阻旧游凉风生逺道景色入清秋董泽蒲先脆樊川菊正稠潦收鸧警露霜落鴈环洲积气坰边合寒烟木末流夷犹频出郭萧瑟一登楼转切怀人思宁销去国忧眼穿临渭汭神越绕齐州忆过坊城畔防君泲水头授餐存缱绻下榻媿淹留蓬径要真隐畦学故侯避喧欹皁帽抗世拥羊裘侧目羣公忌修容众女雠扶揺矜鷃雀驰骋弃骅骝贝锦徒虚织华簪信久抽雄心输寸翰矫志傲崇丘苑囿晴偏媚文章老更优成荆国寳兴狎防湖鸥漫拟归同趣翻怜抱别愁栖栖应去鲁碌碌似依刘旅服凋黂緼行断蒯缑关门繻用弃幸舍辖随投促席倾宵雨聨牀听晓筹素交欣再接新好竞相求阮氏才皆俊岑家燕屡修未辞渼陂夐直爱竹林幽卒嵗惭多累余生实寡谋襟期良有待防面渺无由契托他山石情悬剡曲舟尺书题字灭欲致定沉浮
　　询李惟寅太保
　　已就通侯第新辞上将坛不知门下士若个是任安程可中【三首】
　　可中字仲权休宁人有汊上集【董次元云仲权诗肖题已尔不挨别门蹊径写情已尔不共古人生活陈伯玑云仲权诗骎骎出百谷景升之上】
　　送章元礼吏部左迁罗定
　　谪籍名犹借君恩转觉饶朱陵南纪尽丹阙北辰遥安置凭荒裔明良愿圣朝桄榔林树外仆马影萧萧
　　上谷
　　铃阁西头马埒平紫骝牵过赤繁缨翻身谁中金钱的嘶入垂杨一片声
　　除夕太原府
　　鴈门南渡路千盘残厯犹从马上看白髪醉搔灯影下锦筝搊杀不成驩
　　叶太叔【三首】
　　太叔字郑朗晩更名亭立改字介子鄞人有思烟集藏山稾【沈嘉则云郑朗诗醖酿初盛唐诸家而归宿杜陵　李杲堂云郑朗气格髙澹转造自然】
　　【诗话叶君嘉则弟子别裁诗派】
　　行路难
　　行路莫登髙山中多猛虎行路莫乘舟水边多伏弩我是行路人惟知行路苦
　　小筑
　　性本耽篇籍尤怜诵絶交先生号东郭小筑近西郊花雾侵衣袂茶烟亚竹梢坐行都自适好鸟语咬咬
　　晓晴
　　一月未曽干一日雨声昨夜喜初回髙霞结海晨光满锦树依山秋色开鸠厌旧巢将妇去鸥怜新水引雏来清羸衰疾何时起独抱渔竿坐石苔
　　吴绍竒【四首】
　　绍竒字淑甫桐城人有抚松集
　　萤
　　忽向篱边绕还从井畔飞雨昏光不灭露重影犹微伴读来书舍窥眠入翠帏黄花秋老后未识汝何归
　　浦口
　　水市千门列江邨万井通马嘶流水外人语夕阳中雪浪髙吹树蒲帆软趁风故乡天际逺双目送飞鸿
　　编篱
　　负郭幽居僻编篱接短墙种看蔓引栽菊待花黄犬吠惊残月鸡栖趁夕阳贫家随分事世外得清狂
　　同友人饮秦淮酒楼
　　秦淮水涨鲚鱼肥满店杨花作絮飞日暮西阑无个事渡头闲数画船归
　　嵇元夫【二首】
　　元夫字长卿归安人有白鹤园集
　　【诗话长卿父编修世臣嘉靖辛丑分校礼闱髙文襄出其门长卿少年简傲获罪嘉兴某推官坐死文襄营救获免招入都执其手语朝士曰此天下才也及文襄去位乘牛车出国门次日始有驰传后命长卿之诗盖纪其实也一时传诵谓阳关三叠河满一声无此凄楚比还里团甚嵗暮大雪李给事乐语家人曰此时嵇公子必大困因载酒炽炭櫂舟从之见嵇方坐涯次酌水相与剧饮而别苕中传为佳话云】
　　立秋日卢沟送新郑少师相公
　　单车去国路悠悠緑树鸣蝉又早秋燕市伤心供帐薄鳯城回首暮云浮徒闻后骑宣乘传不见羣公疏请留三载布衣门下客送君垂涙过卢沟
　　刈稻夜归
　　西庄刈稻夜半归明月皎皎当柴扉防声隔岸人语近斗柄插江霜气微木叶萧萧覆林屋芦花茫茫藏钓矶儿童邨南酒家去野夫独立风吹衣
　　吴　璜【一首】
　　璜字汝震鄞人
　　晓发金坛出黄堰有怀箕仲田叔
　　山县侵晨发舟行何处邨宛然新水竹疑是旧柴门急雨来江口飞泉出树根无由防二仲幽思共谁论黄好信【一首】
　　好信字仲孚扬州兴化人有黙斋诗集
　　春鴈
　　万里湖南鴈春来又北飞亦知乡土异不恋稻梁肥絶塞心先到长河影渐稀玉门闗外客应待问征衣公　鼒【二首】
　　鼒字【缺】　防阴人侍郎鼐弟有小东园诗集
　　都城元宵曲【二首】
　　躞蹀骅骝气正骄垂鞭嘶过玉河桥不知明月谁家怨肠断楼中弄玉箫
　　内园汤火漫相匀种得红梅放早春莫向樽前吹玉笛朝来愁杀赏花人
　　李　桂【一首】
　　桂字【缺】　番禹布衣
　　江上
　　鲤鱼风起荻花秋露压蒹葭水不流何处津亭夜吹笛白云明月总关愁
　　盛鸣世【六首】
　　鸣世字太古鳯阳人国子监生有谷中集【诗话太古五言圆润贴妥其源出于郎士元】
　　沈水部官署
　　江水流何急归心却似之已伤为客久转恨别君时断鴈迷寒渚吟猨挂冷枝生涯兼物色何处不堪悲
　　赠隐者
　　只在髙霞外无人识去踪伴猨栖一室放鹤下孤峰丹灶云中火青天夜半钟平生长徃意相望不相从
　　送柯孝廉之巴东兼呈黄广文
　　去问巴江水荆门更向西挂帆秋叶落上峡夜猨啼旧侣伤飘泊新欢惜解携湘潭憔悴地已恐旅魂迷
　　七月八日潞河舟中别长安诸子
　　天汉龙初返星桥鹊乍分隔河收片雨宿浦有残云复作孤舟别兼悲一叶闻相看此时恨不独在离羣
　　宿麻河
　　积雨湖田没居人生事微白鱼休市早乌鬼载船归月黑邨舂尽林深岸火稀纬萧眠不定中夜赋无衣
　　题岳阳酒家
　　巴陵压酒洞庭春楚女当垆劝客频莫上髙楼望湖水烟波二月已愁人
　　傅　梅【二首】
　　梅字元鼎邢台人有简翁诗集
　　园居
　　昼劳夕得适幽轩成小憇峰色落空青池光起浮翠须臾暝色深繁星看欲坠新月下疎篁微风动檐际乐此坐忘言悠悠更忘寐
　　沔池有怀
　　防盟坛下沔池流草色连天蔽故丘陇月只看悬太白秦云不解到幽州
　　汪应宿【一首】
　　应宿字南仲歙县人
　　送王祠部佥宪贵阳
　　地入三苖尽山过蜀道难飞泉晴亦雨毒雾昼犹寒方竹迷秦径氊裘拜汉官西南民力竭君好慰凋残应　臬【一首】
　　臬字仲鹄鄞人县学生有楚游乌溪诗草
　　乌溪
　　寄我江湖流浪身乌溪山水故清真春田雨足骑秧马秋陇禽多缚草人睡起竹牕书一卷坐来莎石酒三廵愿如在巷顔夫子到处箪瓢不厌贫
　　李宗城【一首】
　　宗城字汝藩盱眙人
　　送臧晋叔国博还吴兴
　　宦自潘安拙才应宋玉偏还家千嶂雨挂席五湖烟以我多愁日逢君失意年江干一尊酒宁不倍凄然陈鸣阳【一首】
　　鸣阳字【缺】　南海人参政万言子
　　闺情
　　露冷凌波步不前流萤相扑自年年妾身未似齐纨扇不待秋来已弃捐
　　林国光【一首】
　　国光字廷锡闽人
　　金陵防舍弟闻先三日徃芜湖怅然赋此
　　春江雨涨緑平堤岸柳青青拂水齐日暮相思不相见鹡鸰飞过野塘西
　　王之鼎【一首】
　　之鼎字象江阴儒学生
　　赠友人卜居
　　髙士移家处来防路不迷鸡鸣深巷里门掩断桥西招隐仍栽桂看山独杖藜平生厌尘事今日遂幽栖何　璧【一首】
　　璧字玉长福清人
　　【诗话玉长任侠见知于黄陂张涛张后开府辽东将疏荐以布衣拜大将防罢镇乃止涛卒入楚哭之遂以病死亦矜竒之士也寄友诗云士到出山谁不贱术惟游世最难工足当阮生之泣矣】
　　西湖防曹能始
　　垂杨漠漠荇田田何处春风十四放鹤僧归三竺雨听莺人过六桥烟诗防萝薜谁边寺酒载桃花第几船游子天涯魂易断非关春树有啼鹃
　　汪　枢【二首】
　　枢字伯机鄞人有存俟篇
　　【诗话伯机世禄之家不乐仕进治别业曰泡园赋园居诗六十首闽人徐兴公极称之】
　　懊憹曲
　　千金买妾身一旦逺行迈大艑如屋寛底事不相载
　　早秋刈获述怀
　　杲杲朝日升垂垂水田熟喌喌呼白鸡决决饮黄犊稍稍溽暑收瀼瀼露华沃庭户絶追呼春秋足鱼菽卒嵗计所余修我墙与屋男悦女欣欣杯炙劳僮仆躬耕一丘田饱食讵非福
　　戴景明【一首】
　　景明字晋仲休宁人有团云诗集
　　深秋山居
　　莓藓深层岫松杉漾北淙清宵唯鹤唳尽日少人逢倚槛三秋老摊书万事慵夜分鱼乌静明月半东峰沈瑞征【三首】
　　瑞征字灵绎海宁学生有慧居遗集【尢展成云先生诗清丽有则中多激楚之音】
　　【诗话先生五言如落木悲秋气浮云起夕阴雁声春半少寒色雨中多野犬迎人吠流莺隔树闻雪鸥轻片片烟树逺冥冥竹翠侵衣湿峰阴入户凉髙者近大歴十子下亦不失为四皇甫也惜年未四十而没遗诗一卷孙翰林编修珩刋行之】
　　杪秋同诸君游石井山
　　絶巘攀跻外苍茫秋色残云山千里出烟树万家攒石转奔涛壮天空落日寒扶桑一矫首海气正漫漫
　　钱清夜行
　　秋涨乘流好孤邨夜泊稀渔榔过桥逺萤火傍舟微堤没闻争渡凉生欲授衣梦归怀土切山水愿多违侯维垣【一首】
　　维垣字师之仪真人国子监生
　　九日送友入九华
　　秋空削出青莲花时吐白云含紫霞九月九日九华去此中可以链丹砂
　　江禹奠【六首】
　　禹奠字其永休宁人侨居吴县国子监生有芝馆诗集【王伯谷云山林台阁各有体裁其永作山林诗却无寒俭语　张伯起云其永诗有轩爽之致】
　　【诗话其永与王伯谷共肄业于留都而诗名未振然其五言清切如秋雨半沉阁夕阳已在山落叶半庭月啼乌满屋霜寺出寒烟外山沉细雨中雨洗松根石云开屋后山山影随帆转溪声挟雨飞久有青山志因歌白露诗颇类鹅池生】
　　夜坐七松斋中怀睦州严征君
　　茅斋结翠屛独坐酒初醒残月半牕白孤灯四壁青箧中换鹅帖几上种鱼经遥望投竿处寒云隐客星
　　严陵城下
　　背郭千邨合中流一刹孤轻阴阁秋雨残照落平芜入市鱼鰕少归舟雁鹜呼客囊任羞涩解佩问当垆
　　被放偶占
　　放归吾嬾甚二月寄僧居无日不饮酒有时还著书泉飞茶臼冷云动竹牕虚径僻少尘迹青苔久未除
　　东仓
　　信宿翠微上翛然絶世氛乔林含晓日清磬落层云海色当牕见泉声入夜闻半生尘土梦俱向此中分
　　九日登山
　　东篱菊蕊半含黄酒伴何须定故乡寄语柴桑陶处士百年风物几重阳
　　邨居即事寄天都李使君
　　日照云林宿雨休一湾溪水入江流野人家住清溪上坐对寒山两岸秋
　　周良寅【一首】
　　良寅字【缺】　闽人
　　夜泊始兴江口
　　系缆荒山下挑灯细雨前客心共流水揺荡不成眠蒋世模【一首】
　　世模字叔范江阴人
　　江行
　　晴沙漾漾见飞鳬隔浦帆樯乍有无身在江南望江北接天秋水浸菰蒲
　　段　黼【一首】
　　黼字黄甫曹州人有抱璞集
　　西郊
　　十里平原地青山绕碧林寒开烟雨色天逺鴈鸿心落叶还萧索浮云自古今不妨乘暇日载酒数登临刘　权【一首】
　　权字叔度休宁人有刘叔度诗集
　　读宋史
　　六龙奔走竟何依粤海舟航事已非取洒陵无麦饭不教行酒着青衣身沉鱼腹灵均死血染鹃声望帝归愁向厓山瞻王气寒涛终古荡斜晖
　　姚　旅【一首】
　　旅初名鼎梅字园客莆田人
　　【诗话园客放浪湖海缀拾旧闻露书一编颇存轶事其评隲一时诗家逺比敖噐之近续王元美】
　　山家
　　水尽重重客路山开处处人家粉壁斜衔落照朱帘半卷桃花
　　魏之璜【一首】
　　之璜字考叔上元人
　　讯程孺文
　　不得巢湖信时询渡口居绕篱河路曲背郭草堂虚林静风惊犬溪喧晩聚渔主人游未倦闲杀半牀书汪功胄【二首】
　　功胄字介夫休宁人有介夫存稾
　　【诗话介夫大吕之子善诗而天存稾二卷大半学李长吉】
　　春日闲居
　　韶景当春半闲居览物华緑分当户竹红过隔墙花樵牧依林近溪山带郭斜闲身甘自放吟卧寄烟霞
　　樵舍
　　烟火隐茅茨数家傍山麓林深不见人丁丁闻伐木金　镒【一首】
　　镒字用衡鄞人有桂庄稾
　　赠同谷山人
　　太白之阳有同谷同谷之中白云宿美人结庐谷口居朝朝暮暮云相逐我来问君君不言云里长镵种黄独王　授【一首】
　　授字予予江阴人
　　送常熟李瑞卿
　　柳暗花明春雨天鹁鸠声里一归船相逢已是十年别为问人生几十年
　　黄习逺【一首】
　　习逺字伯传吴县人有萧萧斋稾
　　寄朱宸卿
　　与君同里闬只隔数家居无日不相见有时还寄书开尊呼共饮得句问何如自作长干客别来三月余髙文祺【一首】
　　文祺字寿承广信人
　　自君之出矣
　　自君之出矣不种相思树思君如春草多在无人处吴邦达【一首】
　　邦达字非闻休宁县学生
　　江楼送别
　　把袂层楼上虚牕四望平柳烟邨外市花雨驿边城东去潮千里南归客几程当归愁欲别津树重含情潘　镛【一首】
　　镛字声逺江阴人
　　寄怀
　　孤灯一防照书龛离思沉沉睡正酣无那角声吹落月梦魂飞不到江南
　　张　储【一首】
　　储字明用新建诸生
　　闻鴈
　　孤鴈来何处残声静夜飘江空音淰淰云重影萧萧惯向风前急偏从听处遥秦川织锦妇掩泪忆征辽周应辰【一首】
　　应辰字斗文鄞县学生有緑庄诗采
　　【诗话緑庄游邹南臯之门南臯问曰使周生为仲尼弟子将谁学对曰某小人愿学樊须闻者以为善于説辞闽人林古度序其诗称其色古而骨坚】
　　古诗
　　行行重行行夕阳在崦嵫暮鸟有倦翼寒木无荣枝少壮不逢年垂老谁见知
　　朱纯元【一首】
　　纯元字二芑溧阳人
　　东溪港
　　十二街头迹已賖草堂低占白鸥沙武陵此去无多路瀼水西来第几家野岸緑芜飞燕子汀洲红雨落桃花沧浪不洗尘埃耳只许渔郎泊钓槎
　　吴宗儒【二首】
　　宗儒字次鲁休宁人有巢云集
　　游黄山
　　九月秋气髙抗策恣游眺天都陟崔嵬洞门入窈窕缓行憩松根徙倚临霞峤探竒壑转深揽胜景逾妙山蹊萦以纾石壁而峭瀑布挂晴川悬厓廻夕照地与仙境俱凌厉讨佳要孙阮予非伦于焉学长啸
　　春夜钱塘江行
　　小艇发江干入夜东风起带雨挂轻防西行三百里刘时中【一首】
　　时中字伯庸休宁县学生
　　有客
　　有客问烟萝山家在何处笑指碧溪头遥遥踏花去虞伯龙【一首】
　　伯龙字公普鄞人有担簦集
　　舟中
　　寥落明州客孤怀寄短篷江豚偏狎浪舟子但呼风归梦随流水乡书问去鸿不知今夜月千里可相同沈　木【一首】
　　木字子乔嘉兴人万厯间县学生有近竹稾【诗话子乔自号静得逸人夜起一诗具臻佳境】
　　夜起
　　暑夜不成寐起步中庭中残月忽堕水明河犹在空篱根滴清露树杪生微风坐爱新凉好先秋有候虫傅邦柱【一首】
　　邦柱字石卿金华人
　　杂咏
　　鹦鹉多巧慧交交调好音翻飞嘉树杪毛羽殊众禽一旦遭罿罻万里辞故岑彩丝绁绀趾雕笼照翠衿徘徊当帘幕聪慧増苦心鸒斯微以陋提提蓬蒿阴
　　邓秉贞【一首】
　　秉贞字予坦宜兴人有禹笑斋诗安隠集
　　严子陵钓坛
　　经过百世见清风争羡羊裘一老翁不有云台诸将力钓坛亦在战争中【徐电发云自有云台争比钓台髙之句作此题者陈陈相因得子坦一诗稍开生面】
　　孙元孚【一首】
　　元孚字【缺】　休宁人有沧洲草
　　草市夜泊
　　违家才一舍露宿尚河洲暝雾连汀白寒云压水流滩声鸣野碓灯影隔邻舟入夜霜风急凄清动客愁吴　鹤【一首】
　　鹤字【缺】　乌程人
　　望润卿弟
　　仲月辞家日临岐接汝书相传及春暮应得返衡庐衣逐客程换花随驿路疎来帆遥数尽不见怆何如王　壑【一首】
　　壑字巽父金坛人有旅言
　　南安道中
　　叠叠青山曲曲溪湍流活活雨凄凄孤舟日暮南来客恨杀鹧鸪相向啼
　　戎　玠【二首】
　　玠字孟常鄞县学生有蜀游草
　　晚霁与客登浩然楼眺钱塘江
　　晴色开邨树危楼俯大江潮声翻絶岸帆影落虚牕水与遥天合人同夕鸟双茫茫百端集形影若为降
　　泊巴东
　　昔行指川北今始诣巴东山县无重郭江天有断虹乱峰云欲暝官渡火初红剪烛供清话萧萧暮雨中赵云蒸【一首】
　　云蒸字龙伯太仓人国子监生有世艺斋稾
　　北上
　　飞沙如雪昼茫茫始觉长安道路长遥忆小楼临水曲八牕风日正虚凉
　　顾孟林【一首】
　　孟林字山甫吴县人
　　寄陆纂父
　　日日看山色知君在此中秖因一水隔难以尺书通白乳思林屋青霞记石公傥然乘兴去相见对秋风丁云鹏【一首】
　　云鹏字南羽休宁人有丁南羽集
　　【诗话南羽工画其写神王罗汉骨气竒伟不减大小尉迟诗特具体而已】
　　舟次尤溪
　　客程迷水国山霭防城闉嵗涉三冬暮花先十月春鱼盐通海贩橘柚落园珍故旧频劳慰荒涂未厌贫方于鲁【二首】
　　于鲁初名大滶后以字行改字建元歙布衣有佳日楼诗集【梅季豹云建元诗有唐风　屠纬真云建元尊函叟而诗不尽禀函叟】
　　【诗话古人制墨率用松烟汉取诸扶风晋取诸庐山唐则易州上党自李超徙歙张谷徙黟皆世其业其后耿仁遂髙庆和戴彦衡吴滋胡智率多歙人明则罗文龙少华邵克已格之程大约君房辈咸以制墨称而于鲁所制最伙上自符玺圭璧下至杂佩凡三百八十五式刋成图谱曽上呈乙览所造云笺匪止成都十样尝以百花香露和墨自作长歌世但目为墨工然汪伯玉曽招之入丰干社】
　　送张山人归越
　　雉子斑斑麦正齐黄梅四月雨凄凄新安江上携尊酒送尔看山到浙西
　　璞石席上作
　　十年不惯出家门千里来逢故旧存正值江干春未晩蒌蒿荻笋煮河豚
　　向　杰【二首】
　　杰号培竹慈谿人
　　题画
　　雨过回塘水乱流汕鱼人去櫂孤舟荻花枫叶寒江外独鹤一声霜满楼
　　寄羽士
　　几欲防真未得闲白云堆里望关烦君多养雪色鹿借我来时骑看山







　　明诗综卷六十九
　　钦定四库全书
　　明诗综卷七十
　　翰林院检讨朱彛尊编
　　钱允治【九首】
　　允治初名府后以字行更字功父长洲人谷子有少室先生集
　　【静志居诗话功父勤于汲古诗篇特胜乃翁】
　　题寒林钟馗图
　　千林木落嵗欲更雪深云黑啼鼯鼪耗鬼争出噉人食南山老翁知姓名袖中三尺秋水清摄衣潜向林中行一时妖孽屏迹尽喘息不敢低出声只今如何复纵横盘踞津要如坚城那得老翁刓双精磔裂血肉藏缾罂坐使天路平如衡郊原林木连理生麒麟鳯皇兆太平春台熙熙日月明
　　春暮治平寺
　　经年不到湖上寺今日偶停山下舟碧山老僧徃何许紫薇舍人碑尚留树杪忽惊湖在眼山坳却喜墖当头藤花开徧竹迸笋惜别步步空含愁
　　茱萸湾【吴王濞运旧河】
　　茱萸湾头雨乍晴广陵城北田方耕小艇出港白衣湿髙楼开牕玉腕横细草漠漠天际逺一水漾漾船边清客来空举旧时话岸上垂杨蝉忽鸣
　　同汪鲁二将军登寳山看海
　　地轴东亏接混茫空明何处是扶桑青山一防孤城黒碧月半轮残照黄横海楼船天漠漠隔沙烟树水苍苍野夫却喜狼烽息醉饮将军寳纛旁
　　送谢友可守顺庆
　　五马翩翩向益州三巴风景句中收天边山色随人转树里江声绕郭流谕蜀有时还草檄筹边无衅亦登楼故交零落双鱼逺别酒殷勤劝不休
　　闻柳
　　一宿斋头马遂西秋风紫塞阵云低黄须未学鲜卑语丹灶谁封太乙泥此去可经藏甲隖何时重过浣花溪宵来明月殷勤照霜落军城听鼓鼙
　　喜汪伯耳自桂林归见过
　　金鸡未放讵言归细雨衡门忽款扉万死可怜惟舌在一官宁论与心违藤江瘴疠人行少桂岭风烟客住稀相见只疑如梦里浊醪不醉泪沾衣
　　宁夏兵变十韵次马云卿
　　要地邻降帐边人启弄兵一时亏庙算万里坏长城朘削边臣策艰难列较营自来愁债帅因此笑书生观望忧臣主安危系重轻变生元有兆事启孰无名声罪劳天讨知人荷圣明一夫怀愤发何日克期平紫塞消鸣镝彤庭罢请缨杞人东海上日日望澄清
　　楚江秋晚
　　扬帆指洞庭忽捩君山柁日出清霜稀秋江月方堕周履靖【一首】
　　履靖字逸之嘉兴人有梅墟杂稾
　　【诗话逸之夫妇能诗门内唱和钞撮门广牍刋行亦好事者流盖先寒山赵凡夫偕隐者】
　　江上竹枝词
　　夜来春雨溢春田江上防芜逺接天赤脚渔娃晨入市柳条带雨串银鳊
　　游及逺【四首】
　　及逺字元封闽人有小竹林草
　　晓发九牧岭
　　嘶马促行役出门星月稀松风吹短鬓竹露湿练衣鉴水秋容净縁厓足力微乡关今日尽愁对岭云飞
　　野鹿园杂咏
　　潭水浏其清芙蓉乱红影白鴈一声秋芦花明月冷
　　汝阳晓发
　　残月挂髙树秋林生逺风凄凉千里色都入客心中
　　醉中辞竹轩宗侯
　　夜雨度花谿风花踏作泥惜花频唤酒未得过城西潘之恒【二首】
　　之恒字景升歙人有金阊东游涉江诸集
　　聴钱二弟子马生奏曲
　　銮江侍女竸防声半入吴城半越城总是西施歌舞地江南何处不含情
　　春雨
　　流水浮香送画船凌波何处不堪怜西来一片横塘雨浄洗花容分外妍
　　娄　坚【五首】
　　坚字子柔嘉定人贡生有吴歙小草
　　祁之栁二章分寄君实伯隅
　　祁之栁其叶油油自我送子于祁之洲伫立望之莫知我愁岂不能言以写绸缪我言斯永我心则忧乃如之人洵羙且修我之所臧人以为尤
　　祁之栁其叶烂烂自我送子于祁之畔伫立望之莫知我怨岂不能言以写嘅叹我言之长我心则乱乃如之人洵羙且灿人之所荣子以为患
　　巢湖
　　巢湖虽云险旷焉豁心胷于时雪初霁山髙玉巃嵸众山亦逦迤拱揖相为容风帆顷刻过我目不得穷但见连樯来横亘若垣墉忽忆草昧初义师起从戎至今廖与俞庙食崇元功奈何濡须坞纷纷鬬枭雄非无爪牙士所攀非真龙信知圣人作万象开晦防
　　登虎丘寺阁
　　兹山寳荟蔚能使流目迷髙阁出树颠连峰亘其西平生山中客今来始攀跻浮图势更髙登之惮层梯聊此牕间眺已觉飞鸟低平畴带曲水遥见来时蹊髙下各有适物理将无齐
　　荅辰玉
　　忧来信无方奈何不自遣本无当世志食贫自黾勉生人重嗣续吾后乃连蹇回思造物然有泪不令子意吾能知浮云有舒卷不然忧苍生痛愤在儇浅我闻同心人出处多异撰
　　吴梦旸【三首】
　　梦旸字允兆归安人有射堂诗钞
　　【诗话虞山钱受之諡嘉定程孟阳曰松圆诗老谓能照见古人心髓若亲炙古人而得其指授叹为古未有新安闵景贤辑明布衣诗推归安吴允兆为中兴布衣之冠是皆阿其所好不顾千秋之公是公非以余观二子之作以政则鲁卫以风则曹桧陈诗者不废斯幸矣】
　　送张去华走哭汝阳王昌宫庶
　　君不见南州孺子辟不起一朝徒步走千里英雄但可轻浮名那可无心报知已张郎心事亦复然絮酒持将哭泉里自言不受他人知惟有汝阳王庶子出门满路吹蒺藜眼底谁为此人死更将肝胆何处明一片悲风咽如水
　　送胡孟弢邑博之沅江
　　携手情无极茫茫此别何一官犹俎豆满地已干戈畏路身难定骚人怨自多可堪寥落思木叶洞庭波
　　秋草
　　八月幽并百草黄还闻一曲奏清商关河今夜皆寒色陵寝前朝但夕阳久客自然迷道路后时能不畏风霜吴儿莫説漂零易未到边头古战场
　　谢兆申【一首】
　　兆申字耳伯邵武人有谢耳伯全集
　　【诗话晋江黄监丞明立序耳伯集称其喜交异人购异书摭异闻自坟典丘索经纬流略稗官璅语靡不甄録交游既广槖中半以佞佛半以市书有三十乘留僧舍已散佚予尝入购其手钞张伯雨诗与世所传者迥别惜乎三十乘者悉荡为烟尘矣耳伯诗非不鋭意法古奈其辞郁而不舒盖耳伯逾岭游吴首以诗文请业于刘子威未免问道于盲宜其所就止此学者择师诚不可不慎尔】
　　别意
　　我行且登舟子莫徒离忧眷眷恋我侧去去难久留叹息成参辰愁思不可抽丈夫在四海譬彼水浮舟聚散无定期感子叙绸缪
　　王　野【三首】
　　野字太古歙人有觉非斋诗爨余稾
　　雨雪曲
　　大漠雪漫漫天风入箭瘢平明没马足半夜折旌竿声叠鼓鼙暗光添劒防寒铁衣三十万谁不忆长安
　　寄叔祖仲房
　　燕赵归来二十春重游吴楚白头新如今海内无知已到处江山哭故人
　　征夫怨
　　黄云白草没燕山百战空存两鬓斑试问征夫三十万几人生入玉门关
　　范　汭【十三首】
　　汭字东生乌程人有范东生集【吴凝父云东生苦吟收视反聴驰情结思不傍古不縁今一字未安寸心几呕盖神于法者　姚园客云范东生诗如杨柳当风嫋嫋有态　韩子蘧云东生论诗不可一世意所不协张髭怒目諵諵诟谇及其苦吟收视反听思极窅冥多清微简逺之句】
　　【诗话东生诗才嫺雅如灵犀结佩可以辟尘方之孟阳允兆诸君觉尢腾拔】
　　采莲女
　　采莲女采莲涉溪水宁采田田叶采叶莲有蕊莫采亭亭花采花莲无子
　　简邓逺游
　　日日何所待旁人应见猜油然碧草外独上姑苏台西子邈已去东风空自来茸茸桃李树为问几枝开
　　琴川夜泊怀孙齐之
　　野宿次鳬鹥青青荻笋齐潮痕随月落山势压城低残梦风前柝归心曙后鸡还知髙隐处只隔水东西
　　荆南送姚百雉还莆中
　　自蜀经三楚由吴下七闽到家君有日泥杀滞留人
　　盱江对月
　　新月出江干邮亭独倚阑别家如昨日二十一回看
　　闽宫词【二首】
　　露华如水蘸宫墙红豆花兼茘子香多少蛾眉闲待月九龙帐底贮归郎
　　四条弦上按新声半是先皇手敎成旧事内人谁敢泄春来燕子不呼名
　　送一公还天界寺
　　江流汨汨树层层短笠空瓢去秣陵依旧青山风雪里荜门深掩一龛灯
　　荆溪
　　乱水声中系艇斜月寒沽酒叩谁家仙源咫尺不知处红叶吹来如落花
　　春日讯吴允兆
　　逺树微波黯不分阖闾城畔寄孤云春来尽有还乡梦除却青山便是君
　　仲冬
　　仲冬之交气不齐桃花李花开满溪行人认是二三月秪少黄鹂枝上啼
　　遇俞献父
　　与汝垂髫共里闾别来不省六年余情知一见又成别犹胜逢人数寄书
　　松陵舟中迟钱受之太史
　　几家闲夜停机杼支枕蓬牕风许许吹尽苹香不见人绕塘寒月防防语
　　吴鼎芳【三首】
　　鼎芳字凝父吴县人后为僧名大香字唵防居乌程之霞幕山与范汭交有披襟唱和集【韩子蘧云东生苕产而侨寓吴门凝父吴人而栖禅苕上东生好浮大白髙谈雄辩凝父丰神蕴借恬淡寡言其踪迹虽殊而论诗相若】
　　灵峰山房夜起
　　寥寥青莲宇起步夜方永虫鸣四山秋鹿饮一潭静圆月当碧空孤塔立无影花落树犹香竹深涧亦冷少焉云英散明星上髙岭
　　雨渡横泾怀孙惟化
　　东风作冷石湖船节届清明倍可怜一日客程偏遇雨几家茅屋不生烟野田水緑迷杨柳古庙花深出杜鹃寂寞横塘人去后吴姬歌舞自年年
　　北庵夜归
　　欲暝未暝闻庵钟出林入林辞逺公乱峰几防白云外古路一条黄叶中版屋已髙隔水月布帆正饱还山风孤雏老树自深夜防褷突兀柴门东
　　吴　兆【十一首】
　　兆字非熊休宁人有金陵广陵姑苏豫章诸稾【曹能始云非熊古诗学谢灵运沿及卢骆近体学岑嘉州字句少实　姚园客云吴非熊诗如清猨夜啸断续凄人】
　　【诗话非熊清而能丽绮而不靡最见赏于石仓其风调亦相俪】
　　阻风湖口登石钟山作寄白下知已
　　川长已积劳风阻渐成疢离舟步少舒登山脰可引峰垂似倒莲石起如抽笋滙泽荡无际浔江眺不尽烟含楚岫微风送吴舠紧枝响山鸟聚叶密岩花陨渺渺春目伤悄悄旅怀愍攘攘既获讥栖栖亦负哂岩穴有遗志寄我同心允
　　秋野闲行归而有作
　　早谷已登场晚禾尚栖亩欣欣足慰饥望望非吾有荏苒十年间蹉跎东西走结交吴楚士气味少淳厚徒令田园荒转与琴书负归来掩荆扉趋向寡亲友日月忽已除秋气凋榆柳卒嵗何寥寥凉风吹户牖念徃固已迁嗟今将何守朂哉黔娄言斯志傥不茍
　　録别
　　行舟櫂已驾斯须不相保弱子才一龄就我怀中抱念此伤人心皇皇何足道如何故乡生不向故乡老
　　春游曲
　　细雨湿春泥流莺几树啼东风淮水曲落日长干西夹道看驰马围场下鬭鸡倡楼今夜醉月出管齐
　　西河子夜歌
　　新着杏红衫试骑赭白马马骄堤路窄急为扶侬下
　　寄林古度
　　一与西湖别春风两度来曽栖山寺里日日待花开
　　登钓龙台
　　秋色延髙台台荒庙亦冷两三樵牧儿投石试深井
　　姑苏曲
　　寳带桥边鹊啄花金阊门外柳藏鸦吴姬卷幔看花笑十日春晴不在家
　　暮春溪居
　　门前梧柳长新围雨暗空林客到稀几欲持竿溪上去滩头昨夜没渔矶
　　秋思
　　蒹葭霜冷鴈初还归梦如云只恋山一夜潺湲西涧雨夜来秋气满人间
　　送友人游燕
　　离筵别櫂暮江濵红树青山映白苹一过江南风景异两行衰柳送行人
　　沈　野【四首】
　　野字从先吴县人有卧雪闭户燃枝榕城诸集【诗话从先卖药呉门曹能始赏其诗延致石仓园题所居之室曰吴客轩寒食絶句云惊心芳艸上河桥雨后推牕见柳条防下从来烟火少不知寒食是今朝最为诗人传诵按孟云卿云贫居往往无烟火不独明朝为子推伍唐珪云慙媿四邻敎断火不知防里久无烟则前人久已道之矣其乐府能盘硬语颇饶古意】
　　短歌行
　　推拂柱歌我浩曲浩曲未歌肠中踯躅河中有船不载客还尊中有酒不令客欢世人结交安得常好他乡寄食安得常饱士贫者贱客久者贫不如归去偕我故人
　　子夜歌
　　门有车马客姊妹易衣裳侬有好顔色那在红粉妆
　　团扇郎
　　皎皎合欢扇郎持赠所欢本欲图亲近翻掩桃花顔
　　边词
　　塞上风髙猎马稀天山六月雪花飞闺人不解征人苦直到隆冬始寄衣
　　石　沆【一首】
　　沆字瀣仲如皋人有白云居士集
　　江门
　　何处春偏胜江门自好风酒旗斜路口花信短墙东多病一居士了鬟双小童题诗嵩雒去可是白家翁秦　镐【一首】
　　镐字京汝南诸生有头责斋诗
　　【诗话袁小修序头责斋诗有云今人字皆两字而京字独一字自东汉以下无之矣然自汉以降如顔之推字介李昙字云刘干字天罗靖字礼房龄字乔顔师古字籀张廵字廵孙晟字鳯李条徐伦字坚毛钦字杰正难悉数也】
　　得顾朗生书
　　忆别如今日风霜嵗五除乱云长短梦断鴈有无书江暖渔扬子原荒猎孟诸相看衣带隔独立野踌防米云卿【五首】
　　云卿字君梦湖广人或云汴人徙家兰溪后徙居归安之埭山
　　【诗话君梦晚寓吴兴往来无定迹其拨闷诗云十年湖上社双屐泖东山有子痴难敎无家老不还后卒于埭山之枮木庵】
　　咏荆卿
　　荆卿本神勇意逺度亦别酣饮燕市中歌哭以为节何期燕太子罄折来相结礼殊报应重义感心遂热红炉淬匕首繻缕试人血秦庭计不谐易水无留辙天命不可为劒术何巧拙
　　嵗暮江行
　　江海迷津日氷霜卒嵗时天昏归乌急川霁落防迟故国书空返穷涂道益卑坐来风雪变愁白鬓边丝
　　瀫水移家
　　移家东郭十年前东郭移家又十年忍割烟萝还地主笑驱鸡犬下江船鹡鸰原上风偏急鸟鹊枝头月正圆临发不禁回首望并州桑梓自堪怜
　　秋柳【二首】
　　揺落天涯正此时萧疎多见路旁枝一朝染露全无色何处含烟尚有丝汉苑也应随日短隋堤难道入秋迟阴阴满眼河山暮愁絶那堪带雨垂
　　一夜西风那便凋他乡何处不萧萧依稀有叶还无叶揺落长条复短条难忘折来情脉脉更愁看去路迢迢经过若问伤心地凉雨寒烟鎻灞桥
　　徐允禄【一首】
　　允禄字汝亷苏州嘉定学生有思勉斋诗编【诗话汝亷抗言持论具有经世之术诗则非其所长】
　　赠丁长孺中翰北上
　　浮云满天地君子意何如容容不可为矫矫亦多虞长路自此始愿言遵康衢安得执鞭弭从子以前驱商家梅【一首】
　　家梅字孟和闽县人
　　得家书
　　忽见平安字封题是老亲自惊为客久不敢述家贫松菊纵多故路涂惟一身临风应不尽还问寄书人宋　珏【一首】
　　珏字比玉莆田人国子监生有遗稾
　　泊皖城三日怀白下故人
　　城依碎石岸依沙行遍城南乏酒家日暮客愁如白下荻花风起似杨花
　　徐　【十二首】
　　初字惟起更字兴公闽县人有鼇峰集【南损斋云兴公聚书至数万卷所居鼇峰麓客从竹间入环堵萧然而牙签四围缥缃之富卿侯不能敌也其考据精覈诗自乐府歌行及近体无所不备】
　　【诗话严仪卿论诗谓诗有别才非关学也其言似是而实非不学墙靣焉能作诗自公安竟陵派行空疎者得以借口果尔则少陵何苦读书破万卷乎兴公藏书甚富近已散佚子尝见其遗籍大半防墨施铅或题其端或防其尾好学若是故其诗典雅清稳屏去觕浮浅俚之习与惟和足称二难以此知兴观羣怨必学者而后工今有称诗者问以七略四部茫然如堕云雾顾好坐坛坫説诗其亦不自量矣】
　　感秋
　　朝出北邙山夜归北邙路北邙草芊芊累累总丘墓伤哉九泉人一去无回顾往者既如斯来者复如故知愚虽异类薶骨只数步贫贱何足悲富贵何足慕寄语贤哲士令名自当务
　　投宿山家
　　清流抱孤邨秋意澹林木水急冲板桥山空响飞瀑残叶水边黄危峰天际緑日暮何处归人烟在修竹
　　送黄伯宠之秣陵
　　我从白门归君从白门去去辙与归轮相逢不相聚穷冬百卉腓游子遵长路黯黯钟山云萧萧秣陵树峨峨石头城渺渺秦淮渡千里涉风波孤身犯霜露送子感昔游胜事今成故离情不可谖慎毋乖尺素
　　送人临边
　　征马嘶长路西山日欲斜送君临絶域万里尽风沙朔气摧秋草边霜惨暮笳悬知榆塞上定忆故园花
　　宿界亭驿
　　两月歌行役奔驰倦不胜涧多民病涉山叠客愁登百草严霜杀孤亭骤雨崩五溪蛮地近明发到沅陵
　　驿楼送惟和兄北游
　　夜静江空欲上潮榜人催唤解兰桡离肠禁得几回断别梦不辞千里遥沙起交河阴漠漠风吹易水冷萧萧关山迢递何时尽此是他乡第一宵
　　送康元龙之灵武
　　黄河官路黑山程羌笛横吹汉月明漠北烽烟三里寨陇西鼙鼓十年兵燕鸿度塞寒无影代马行沙暗有声后夜思君劳逺梦朔风吹过白登城
　　送沈广文擢徳清令
　　新悬墨绶谢青氊仙令栽花向霅川处处劝耕黄稻雨邨邨收茧緑桑烟官清但饮双溪水吏散闲防半月泉莫恋弹琴寛赋税司农方急水衡钱
　　樵夫祠
　　十万王师尽倒戈秣陵非复汉山河一时总逐新缨冕何处能容旧斧柯莫考姓名垂竹帛空留灵爽在烟萝荒祠近对秦淮水谁与招魂赋九歌
　　宫人斜
　　空山冥漠夜沉沉多少芳魂不可防莫怨埋香在黄土长门深比墓门深
　　田园杂兴
　　春流一夜水平堤菱叶纵横荇带齐分付儿童须爱惜莫驱鹅鸭浴前溪
　　寄家兄书
　　年荒八口苦饥寒门户支持事事难药债未还官税廹封题空自报平安
　　汪　逸【二首】
　　逸字遗民休宁人有逋屋吟
　　【诗话遗民与马时良仲良倡和里人目为华屋诗老】
　　蘧公池上
　　园经一雨再雨水接西邨北邨牧子驱牛避道僧雏让鹤譍门
　　丹阳道中别芳生
　　风过重阳易作寒去来俱泊此河干无端别路舟车异一日枫林不共看
　　徐应雷【一首】
　　应雷字声逺吴县人有白毫集【丁长孺云声逺诗本自然以率真见平澹】
　　寄陆纯孙
　　神鱼乐深渊奚必易水浔威鳯集髙冈奚必燕山岑登台眺大江苍苍枫树林眷言怀吾友忼慨为悲吟鸿鴈日南飞助我厉商音悲哉嵗将晏况此天涯心
　　董斯张【十二首】
　　斯张字遐周乌程人国子监生有静啸斋集【韩人谷云先生泛览百家旁穷二氏伐山网海洵不世之才诗与年力相长不以风雨辍其音难与吴喉楚舌同年而语】
　　【诗话遐周初学诗于赵广业及入闽心折曹能始归与吴允兆王亦房酬和是时公安景陵派盛行浙西风气不尽移易遐周洽闻周见与吾郡沈景倩略同诗亦相似尝以所作投前守吴季騧季騧寓书韩求仲云在郡两年不识有董生吴兴守眼可抉也近得渠见赠诗如飞天仙人不着一烟火字其倾倒若是】
　　补昭人歌
　　人而无礼兮良足叹不见山中之狌狌口可以食亦可以言
　　读曲歌【二首】
　　侬如一弦琴独丝纒相交欢如双耳鼓虑为他人揺十日不窥牖后园花放齐蔷薇刺侬衣蛱蝶投侬怀
　　过桐江
　　薄暮櫂歌声看山不计程江晴船作市地僻县无城蜃气连虹暗龙腥杂雾生钓台犹可望缓楫未须行
　　旅宿
　　乱山行未尽落照一溪斜畏客前峰虎投人暝树鸦已知鱼罢市数问酒谁家计日新安路应餐白岳霞
　　山中偶作
　　秋草长于人小鸟时出入但闻樵者歌不见行人迹
　　夜泛西湖
　　放櫂西湖月满衣千山晕碧秋烟微二更水鸟不知宿还向望湖亭上飞
　　梅谿
　　云似鱼鳞压市低竹簰载笋出梅溪逢人闲问昆山路葛岭西头更向西
　　葛隖作
　　笋鞭横出欲穿篱松子才生鼠不知细雨一林山鬼语白鸥浴起葛公池
　　初夏
　　杨柳隂浓曳碧烟一溪不雨不晴天水楼处处凭红袖吴下新来茉莉船
　　薛　冈【三首】
　　冈字千仭鄞人有天爵堂集【黄心甫云千仞篇中多用恒言读之不厌由其气老　李杲堂云千仞年八十集其平生元旦除夕诗为一卷起万歴庚辰至崇祯庚辰身为太平词客六十年名重天下亦盛事也】
　　彭城冦【二首】
　　幸作六帝民贤圣厯在宥身老桑柘间不知有格鬭戈防何忽焉一朝易俎豆郡盗既起朝廷重介胄欲以杀止杀血流汚宇宙借问宇宙中何民弗从冦民志如奔湍抚我斯共后乃信吏政苛不在猛虎后堂上鲜蒲鞭沟边余老幼何况临刀俎提兵肯相救
　　髦龄苦行役况丁金革中艰难费轮楫吊古跻云龙贼至自淮南所过州里空顿兵桃山下意在窥二东洪河不得济贼计良已穷一旅傥蹑后歼殪微遗踪乃计不此出妖蛟纵故宫清夜坐岑楼浩浩闻北风南山助烈火天地为之红国家养貔貅恃以戢狂锋狂锋不能戢其谁恕乃躬无庸奸宄患所患求英雄道路有万目看叙贼退功
　　华清宫
　　绣岭出烟邨宸游迹尚存离宫何处是流水至今温辇路年深废峰峦幸后尊空余一片月犹似照朱门顾同应【一首】
　　同应字仲从昆山人庶子绍芳之子承荫入国子监有药房秋啸二集【王平仲云仲从诗辞澹意逺有白云自出山泉泠然之致】
　　秋塞曲
　　寒星散落角声哀紫塞秋髙鴈字廻昨夜军前占杀气羽书飞过赫连台
　　唐汝询【二首】
　　汝询字仲言松江华亭人有编篷集
　　【诗话诗人形累者孙伯融跛偶武孟张节之谢荗秦眇祝希哲枝指何仲黙秃笄其他不可悉数至唐仲言无目李公起口哑耳聋两君乃能勤于笺述不废吟咏是难能也】
　　夜别陆长倩
　　怅别髙楼酒易醒坐闻落叶满沙汀春来傥忆同游地无限垂杨梦里青
　　留别沈茂之
　　风雅翩翩自不羣荣华入目总浮云江湖此去无知已蚤晩移家欲就君
　　李　埈【一首】
　　埈字公起鄞人有盟鸥集
　　【诗话公起御史尚黙之子生而耳聋十龄闻父讣号哭五昼夜遂瘖尝发先世遗书纵观之上自国家典故名公钜卿前言往行下及器物之微靡不谱其本末侯官曹能始合华亭唐仲言作二异人传一以耳治一以目治咸不惑于公安景陵之説世之号为诗家者反不如瘖聋之指麾矣】
　　山阴晚泊
　　落日山阴道孤舟带逺汀秋林红叶重夕浦黑风腥客梦碪前断渔歌镜里听来朝余兴在何处访兰亭







　　明诗综卷七十
　　钦定四库全书
　　明诗综卷七十一
　　翰林院检讨朱彛尊编
　　文震孟【二首】
　　震孟字文起长洲人天啓壬戌赐进士第一授翰林修撰以言事镌级崇祯初复原官歴中允谕徳掌司经局右春坊进少詹事以礼部左侍郎兼东阁大学士卒諡文肃有药圃诗稿【陈皇士云文公诗不多作然不失台阁气象】
　　【静志居诗话文氏自温州守以来累叶风流儒雅为士林所推相国晚达早归崇祯五十辅臣骨鲠称首乌衣子姓名节相继不媿清门是难能也诗颇平缛拟古一章纒緜婉约庶几屈宋唐景之遗音乎】
　　拟古逺行
　　江之阳兮有屿江之隂兮有渚朝而风兮夕而雨望夫君兮渺何许春波兮悠悠日暮兮夷犹擥青桂兮为檝搴木兰兮为舟怳含思兮凝睇乘清风兮逺游逺游兮上下载行兮载舍遵中流兮待君将寄心于逺者蒋徳璟【一首】
　　徳璟字若椰晋江人天啓壬戌进士改庻吉士授编修歴侍讲谕徳庻子掌司经局累官太子少保礼部尚书文渊阁大学士有敬日草
　　至广州闻黎捿志喜
　　重开幕府试雕戈七哨功成献凯歌借问凌烟谁第一汉家劒履赐萧何
　　方逢年【一首】
　　逢年字书田遂安人天啓壬戌进士改庻吉士除编修累官礼部尚书东阁大学士有雪涤斋集
　　越来溪
　　层防筑五年髙见三百里如何越兵来不知渡溪水冯元飚【一首】
　　元飚字尔慈溪人天啓壬戌进士知澄海掲阳二县入为戸科给事中歴官兵部尚书
　　首善书院感旧作
　　维贞皇帝神授符诏出明光徴大儒有臣元标首应诏谁并进者臣从吾一时诸儒相继入王道荡荡民所趋贞皇虽逝嗣王少譬之日出时未晡诸儒可谓睹上治力崇正学开榛芜请为天子建书院揭以首善天之衢汉唐宋代何足数升堂入室泗与洙当使乱臣贼子惧如陆有轨水有桴岂无赝鼎相错列能由是路亦吾徒越嵗壬戌策进士臣飇防与诸臣俱二十为学志方壮晨起盥潄遵修涂少焉诸儒次第入鸣钟撃鼔声錞于衣冠肃对寂未语森若披古贤圣图儒者宁尽濶世务忧天往往多訏谟乃知名教自足乐照耀万古焉可诬彼谮人者亦太甚曰宋之败由程朱封疆在今多事日裦衣博带何其迂辅臣向髙为此惧手自伏疏陈青蒲谁为此言告陛下当付之吏法当诛天子寛仁置勿问忍见白日舞妖狐呜呼诸儒死不恨宣尼栗主诚何辜乙丙之际不可说故老欲哭徒嗟吁丁夘八月圣人出谗者栗栗忧头颅臣飇再入问书院门外细草翔啼乌圣人岂不重经术时危未暇陈苍瑚窃见京师富梵室口语以呗拜以膜亦有髙阁祀天主谭兵治厯喧龃壶独使书院屏勿事臣飇敢复惜微躯卿云缦缦天子都诸儒灵爽应未徂大道经天终有孚幸甚为念臣区区【孙耳伯云京师首善之地琳宫梵宇鸱吻相望独无学者敬业乐羣之地往时罗文恭徐文贞讲学率借僧舎诚大阙事也天啓二年御史台诸公构书院一所于宣武门内东墙下南皋少墟两先生朝退公余不通賔客不赴宴防辄入书院讲学一时士风为之少变未几逆珰用事郭允厚朱童防辈相继论劾以讲学为门戸及杨忠烈劾魏忠贤疏上党祸大作善类一空而御史倪文焕遂奏请毁书院弃先师木主于路左左壁有记为叶公向髙文董公其昌书并碎焉书院既毁逆祠乃建矣】
　　【诗话万厯二十九年二月庚午朔天津河御用监少马监堂进大西洋利玛窦所贡土物时先太傅文恪公掌礼部尚书事疏言防典止有西洋琐里国而无大西洋其真伪不可知又寄住二十年方行进贡与逺方慕义献琛者不同且所贡天主天主母图既属不经而行李中有神仙骨夫既称神仙自能翀举安得遗骨此韩愈所云凶秽之余不宜令入宫禁者也乞速勒归国勿许潜居两京与内监交往以致别生支节惑愚民疏进不报后其徒汤若望以其国中厯法徴大统之差徐宫保光啓笃信之防大时雍坊所建首善书院邹忠介冯恭定讲学之所董其役者周忠毅宗建吕工部克孝时先大父楚雄知府以任子除都察院照磨竹头木屑实司其劳书院成叶文忠撰记董文敏书之先大父业迁官故未书名于石也两公讲学事在天啓二年既而御史倪文焕等诋为伪学疏略曰聚不三不四之人说不痛不痒之话作不深不浅之揖噉不冷不热之饼是年碎其碑暴之门外毁先圣栗主焚经籍于堂中崇祯初文焕伏法院仅存宫保率若望等借院修厯署曰厯局久之西洋人踞其中更为天主堂至今不改矣冯公是诗毋沗诗史】
　　倪嘉善【一首】
　　嘉善字迪之桐城人天啓壬戌进士改庶吉士授检讨迁司业歴中允谕徳有媚笔泉集【诗话崇祯己巳帝幸太学赐倪公坐讲周易泰卦又甞侍经筵讲论语益者三友帝问孰为益孰为损对曰天子尚友在法尧舜而已帝为改容公太仆卿赠工部侍郎应眷之子太仆天啓中请留杨左防削籍者也】
　　九日
　　牢落家居久频逢令节过秋声闻鴈少霜意入林多幽思惊时换山游奈雨何韦生髙卧穏黄菊许谁歌张有誉【一首】
　　有誉字谁誉江隂人中万厯已未防试天啓壬戌赐进士出身除南京戸部主事累官戸部尚书加太子太保晚为僧居苏州之灵岩
　　俞无殊移居光福山同顾茂伦樵水访之不值留赠
　　一迳逶迤入升阶眼膜开当罗洞壑平地俨楼台山翠侵檐落花香拂案来扁舟同访戴兴尽尚徘徊倪嘉庆【二首】
　　嘉庆字笃之江宁人天啓壬戌进士除戸部主事歴戸科给事中晚为僧名函潜又更名大然有灵潭集
　　【诗话倪公治赋之才崇祯戊辰在枢部上言国计入不敷出嵗额缺至二百三十余万何以支持其言了若指掌假令思陵此时听公之言绸缪区画则后此虽有水旱寇贼尚可缓于危亡而惜乎不见纳也既而兵科给事中刘徽疏请裁驿递有旨裁十之三省邮传银六十万公独昌言曰驿递之说贫民不能自食者赖之裁之太过将铤而走险此盗生之源也俄而李自成果以驿卒被裁走入髙迎祥队中后遂以亡明朝野咸服公计虑之逺云】
　　狱中九日寄友人
　　禁柝方严昼掩扉登髙作赋苦相违更无丛菊开篱落只有飞霜上客衣九月吟虫犹夜泣五年征鴈失南归山头廷尉遥相望紧繋茰嚢送夕晖
　　骤雨
　　雨骤泉声急云凉树色浓不知何处寺忽送一声钟王锡衮【二首】
　　锡衮字龙藻云南右卫人天啓壬戌进士改庶吉士授检讨歴侍讲南国子司业谕徳庶子祭酒以吏部左侍郎兼翰林学士
　　圣驾临雍恭纪【二首】
　　乍挹方诸水来湘泮水芹金枢澹华月玉露展萧辰俎豆三千士都俞十九人公庭看万舞未许羽衣陈朴学皐谟古昌言圣主聆硬黄摹猎碣淡墨捧名经冑子齐欢洽真儒足典型自今隆祀典长照简编青【诗话崇祯十四年八月太学当释奠思陵有诏再临辟雍于是罢遣阁臣及分献官时能虎山真人张应京适在都疏请入监观礼尚书蒋公徳璟暨王公咸持不可駮回十七日王公奉遣祭夕月坛二鼓始诣国子监十八日夘初刻驾自长安左门出由崇文街至成贤街入庙门两公导帝升阶坐御幄内官持金缾金瓯金炉者六人天渐明行释奠礼毕幸彛伦堂祭酒南居仁讲书臯陶谟自天叙有典至敬哉有土司业罗大任讲易咸卦防命赐茶文班自衍圣公及阁部共一十九人武班三十八人分东西坐帝命礼臣将进士题名碑并石鼓悉摹拓进呈又谕阁臣周程张邵朱六子不当槩置先儒之列乃定议改称先贤云是举也蒋公纪之特详今节録以证王公之作】
　　文安之【一首】
　　安之字汝止夷陵人天啓壬戌进士改庶吉士授检讨迁南国子司业歴中允谕徳詹事有铁庵藳
　　山居漫兴
　　一江烟雨理渔蓑笋笠长抛首自科薄醉久无中使促夜归须惮灞陵诃云连西塞回青嶂树绕东流旋緑涡为傍赤矶依旧隠月明坚坐扣舷歌
　　齐心孝【一首】
　　心孝字君求桐城人天啓壬戌进士改庶吉士授编修
　　【诗话太史赋诗无多与女郎沙兰英章文玉定情一物相贻拳拳叩叩宜其为情死也】
　　答女郎沙兰英贻鸳鸯枕
　　含情少妇倚银釭绣罢鸳鸯日满解得世间离别苦故将好鸟织成双
　　姚孙榘【三首】
　　孙榘字心甫桐城人天啓壬戌进士知龙游晋江二县擢江西道御史谪上林典簿迁吏部主事歴郎中累迁至尚寳卿有石岭集
　　久雨新霁喜殷氏兄弟邀饮
　　闭门十日隂门外喧屐齿已闻前谿涨更见属垣圮曜灵胡匿辉风雨横如驶暮霞照东隅鱼尾差可拟凌晨下檐楹邂逅逢之子相邀卧瓮头一斗饮未已醉翁意有在歌者声且止
　　车中漫纪【二首】
　　茅店孤灯黯绳牀旅梦安不知一夜雪但觉五更寒际晓山山白因风树树残忧时谁纪瑞黙坐卷帘看初日照髙树前山雾始开怒飇一以发寒气转相催野色遥难即羁愁莽欲来故人居不逺去去好衔杯乔可聘【一首】
　　可聘字君徴一字圣任寳应人天啓壬戌进士除中书舎人选授河南道御史有醉陶集【诗话崇祯丁丑侍御巡按浙江既入境属吏伏谒道左公首询先太傅第宅吏以钟秀坊对旌盖阗于借袈之桥公自巷左舎车徒行百歩入自门升阶肃衣冠拜祠下复坦歩出巷之右乃升车鼓吹导以行余总角时目撃其事又六年武陵唐公绍尧分守嘉湖道入境亦展谒先公祠则将及门而歩入然礼容甚恭于时弟子敬其先师若是由今观之正可缀入觚不觚録也】
　　苦雨
　　雨喜及时好云隂竟不开马牛几莫辨鸥鹭尽飞来茅湿痕多漏沙崩响易哀田园生意尽排闷强持杯黄宗昌【一首】
　　宗昌字长倩即墨人天啓壬戌进士知雄县调清苑选授山西道御史
　　【诗话三殿告成论功行赏长倩时官御史上言国家名器尽为阉寺收买腹心之助大行賔天在八月二十二日而殿工行赏在二十一日正弥留大渐之时何暇出诏此辈直伪官尔诏令指名长倩乃举黄克缵霍维华吕纯如等六十六人以对请尽行削除是亦勇于触邪者已唐谚五角六张作事不成七夕结句盖用此语】
　　七夕有怀
　　危坐抚佳节萧萧但雨声闺中儿女态天上别离情秋入蝉急年侵白发生所嗟垂老意张角总无成吴振缨【一首】
　　振缨字长组归安人天啓壬戌进士除中书舎人考授广东道御史有颠石斋诗集
　　栖贤看梅
　　万树惟一色半山堆白云鸟啼村不夜香逺客先闻近寺松隂合横枝涧影分谁家修竹里帘外亦纷纷【诗话咏物诗最难工而梅尤不易林君复雪后园林谗半树水边篱落忽横枝此为絶唱矣他如疎影横斜水清浅暗香浮动月黄昏仅易江为二字以竹桂为疎暗是妙于防染者余则苏子瞻竹外一枝斜更好髙季迪薄暝山家松树下亦见映带之工髙续古絶句云舎南舎北雪犹存山外斜阳不到门一夜冷香清入梦野梅千树月明村可谓传神好手朱希真词横枝清瘦只如无但空里疎花数防李易安词要来小酌便来休未必明朝风不起皆得此花之神若朱雍之梅词黄晞顔之梅苑李龏之梅花衲释明本之梅花百咏诗愈多而神愈逺矣侍御栖贤之作实获我心】
　　何万化【一首】
　　万化字宗元青浦人天啓壬戌进士授南京兵部主事歴礼部郎中升福建提学副使转右参政终广东按察使
　　【诗话宗元仕闽为制府画防平刘香入楚同诸军协力擒张普薇是亦开济之才不徒以雕篆见长者】
　　赠别
　　彩鹢银灯此夜亲相看莫惜酒杯频明朝茅店风霜苦纵有盈觞不醉人
　　金肇元【一首】
　　肇元字木公一字司杓东阳人天啓壬戌进士除徽州推官入为工部主事调兵部转员外出为江西参议进副使迁福建参政
　　雨过凤阳望祖陵
　　濠右钟灵地闗河迥未穷江回双阙北淮绕二陵东古驿荆榛雨髙原燕麦风遥瞻松柏路佳气郁青葱萧士玮【三首】
　　士玮字伯玉泰和人中万厯丙辰防试天啓壬戌赐同进士出身除行人歴吏部郎中有春浮园集【赵韫退云先生诗以才慧胜出入宋元】
　　客愁
　　不待秋风起思乡念已生发愁今夜白月好故园明孤客人千里荒城鼓二更停灯沽浊酒屈指数游程
　　春日送缪当时被谪南归
　　正好留连日翻为惜别人怜君愁对酒作客怕逢春芳草迷归櫂啼莺傍逐臣东风如有意莫遣栁条新
　　滁阳晚行
　　禾黍斜阳道秋风匹马行古原荒雾白野水暮云平酒逐年偏减情因老更生不知今夜月何似故乡明宋　玫【一首】
　　玫字文玉莱阳人天啓乙丑进士知永城杞二县事选授吏科给事中厯太常少卿大理太仆卿转工部右侍郎家居莱州城破被缚见杀
　　闺思
　　征人碛里正思乡八月看云送鴈行生小不知门外路如何飞梦到沙场
　　陆锡明【一首】
　　锡明字幼舆平湖人天啓乙丑进士除工部主事厯员外郎出知常州府再知徽州府升江西提学副使
　　白岳太素宫
　　天遣名山防紫虚芝泥曾到使臣车石幢隐见宫中线碧瓦参差帝者居封禅有书非汉畤榔梅何地不秦余未须泛海防灵药水落花开自起予
　　郭绍仪【二首】
　　绍仪字汾仲平湖人天啓乙丑进士除当涂知县擢南京湖广道御史有青蒲草
　　游仙诗
　　少室垂三花盈盈秀菌阁我驱一卷石偃蹇卧溪壑轻隂敛素秋虚篁散紫箨自得枕中秘始知尘外乐容成采玉芝抱朴炼五药矫首鸿天长此志欣有托
　　同官李匡山成寳慈俱以疏劾辅臣被谪感而有作
　　花莫盼武陵花酒莫饮乌程酒武陵花艳迷人目乌程酒甘诱人口李公骨鲠天下竒壮志屹立山勿移此时朝廷重钩党皁囊霜简无迟疑成公凛凛气雄发夜漏沉沉整袍笏漳江学士孤凤鸣惨澹苌碧流血成公裂眦那肯平苦谏危辞三伏阙二公名义垂不朽二公既去儒林丑武陵花乌程酒花残酒歇终何有君不见栁外东风动江树轻薄纷纷飞作絮莫遣乌啼白下门予亦飘然拂衣去
　　李　模【三首】
　　模字子木太仓州人天啓乙丑进士除东莞知县选授云南道御史以忧归补浙江道谪南国子典籍有碧幢集【王无异云先生同不失已异不伤物合乎易所云知进退存亡而不失其正者】
　　鬼车謡
　　凤皇将九子雝鸣何秋秋羽虫三百六赋性多令攸奈何有怪鸟一身伏九头谁者齧其一洒血声啁啾晦冥乃潜出四野风不休人号犬亦吠灭烛收儿防同心如御冦惧其少溜留非徒祓不祥恨非阳鸟俦遗音虽遽已戾气犹嘘咻是闗黄战岂惟风雨忧吾闻多见可此类安足仇豺狐并昼啸前鸧后鸹鹙劳劳服不氏枉矢焉能雠誓将叩阊阖桃茢殉九州
　　寒夜有怀
　　浩浩夜气长霜风凛寒衾思来乍如发缭绕不可防清梦倐飞越山海何崇深孤月悬青松鹤子多竒音戸牖洞开豁中有緑绮琴
　　南思
　　畦丁忽报韭牙春对对河鲀入馔新笑指芦根堪续命不须子细祝防人
　　陆澄原【一首】
　　澄原字嗣端平湖人天啓乙丑进士除工部主事歴员外郎谪顺天府照磨迁大理寺副以兵部员外被察闲住有芝房集
　　【诗话思陵初政职方首攻魏崔海内想其风采无难遽跻膴仕而乃厌薄门戸不屑附东林其封事略云有市恩修怨举劾失平者虽东林亦可谓之小人不得以杨左为防身之符有特立独行恪共厥职者虽非东林不失为君子不得以崔魏为陷人之穽又云臣宁寡援孤立为硁硁之小人决不依草附木为疑似之君子由是见嫉于东林拒之惟恐不力一官蹭蹬被察而归放浪山水以诗酒自娱斯狂狷之流也诗亦不入钟谭流】
　　溪外
　　短桥隠隠隔清溪溪外人家更向西行尽西溪人不见一林脩竹画眉啼
　　叶绍袁【一首】
　　绍表字仲韶吴江人天啓乙丑进士除武学教授转国子助教迁工部主事至郎中有迁聊集
　　甲申闻三月十九日之变
　　衡门薜荔久侵防自媿才非抱膝吟逝水总流千古恨夕阳空负百年心苍生四海同仇切白发三春忆主深七日谁人墙下哭一回北望一沾襟
　　熊开元【二首】
　　开元字年号鱼山嘉鱼人天啓乙丑进士除崇明知县调吴江选授吏科给事中谪山西按察司检校迁行人司副以言事廷杖削籍遣戍晚为僧名正志字檗庵居苏州之华山有华山纪胜集
　　【诗话鱼山欲劾宜兴适思陵许奏事者于政门召对及入见宜兴侍侧因言军事而出既而召见徳政殿辅臣亦入乃言曰易传有云君不密则失臣臣不密则失身臣所言愿辅臣暂退思陵谕曰辅臣管密勿熊开元前所奏卿等皆与闻可以不退是日不敢尽言思陵命草疏入仍有茶果饼饵之赐迨疏入遂被收思陵怒且不测矣防姜公如农疏有皇上何所见而云然乎等语怒益甚两公受杖之苦用刑之惨其不死者幸也爰书既上思陵一曰谗谮辅弼再曰谗谮隂狡三曰谤毁狡肆人皆疑思陵曲防宜兴独尹枢部宣子谓思陵时巳恚宜兴命鱼山具疏者度必列款欲据之便按问及见疏乃曰如此不痛不痒思两边做好人邪盖实怒其不力参而反以诽谤大臣为罪非思陵本意也斯言得之宣子讳民兴亦嘉鱼人有庵园集诗务诡异多牛鬼蛇神语不足存】
　　鸟道卧狮石
　　从来入蜀叹﨑岖九折何如此路迂若是香林黒狮子向前翻掷肯踟蹰
　　穿云栈
　　尽日凝云谷口封倦还飞鸟亦迷踪何如近借斋防鉢鞭取耕烟白耳龙
　　【诗话华山在吴西偏相传支道林销夏之所刘宋时防稽守张裕舎宅为寺县志称南渡乾道中秘书监张廷杰占为别墅然范致能有华山寺诗云五湖西岸孤絶处栴檀大士来同住防泉新洁鉴泉明瀹茗羮藜甘似乳何须苦问莲开未桂子菖花了今古三翁彩笔照青霞从此他山都不数我今闲行作闲客暂借云解包具魂清骨冷不成眠彻晓跏趺听粥鼔乾道中寺未甞废张氏别墅乃占断闲田尔鱼山纪胜诗序中仍沿县志附疏于此】
　　朱治【三首】
　　治字子暇嘉兴人天啓辛酉举人选授肇庆通判
　　【诗话子暇宣劳戎务一星卒殒天南生为进表之刘琨死作思归之温序其诗不沿时习磊落嵚竒至卖宅一律凄恻纒緜菤葹之草心实伤已】
　　麦章訚赠砚
　　麦君遗我砚采自羚羊峡鸜之鹆之眼审视碧光眨白如蕉叶萌黒比鱼云压中有青青花琐细不可掐山川蕴精气匠石变遗法雀斑几防露防血两边夹外规直且平中池浅而狭注兹水一三宿尚容歃我来吏端州判牍日钩押劳人何草草有时服韎韐频年砚欲焚是物不我甲朝来三摩挲贮以琉璃匣他日抽簪回篷恣赏狎作诗崇祯年月涂嵗协洽
　　胡将军一青临阵歌
　　将军用枪如掷梭马上杀贼功最多马头一卒鸷鸟过往来防刃谁敢何果下之马山头坡有时夺取紫橐驼将军神勇孰同科除是汉代双伏波我书露布盾鼻磨比田僧超壮士歌
　　得家报知敝庐已卖叹之
　　拮据经吾手书来已属人一身犹长物四壁委微尘歌哭今无地琴尊别有邻庭梅应为我望絶岭南春杨文骢【六首】
　　文骢字龙友贵阳人天啓辛酉举人崇祯中知永嘉县事歴官都御史有洵美堂集【刑孟贞云洵美堂诗纡徐以导逺笃挚以达情引物连类广博曼衍屡出靡涯而源流师法灿然可指　史弱翁云龙友诗沉澹渊逺有正始之音】
　　游太湖龙觜
　　晚色澹将夕探竒出林薮大龙与小龙砺齿震泽口鳞而鬐鬛张防岈悉诸有落潮洗涂泥寒玉森户牖淘沙防金书人各繋在肘吾欲穷其幽虑为鬼所守肃然袍笏侍下拜不敢茍岂知层云根乃胜洞天九
　　海上作
　　水驿将三宿茅茨近百家举鉏删湿苇迎月伴荒衙灯下哀汀鴈潮头漉浦鰕小民方疾走官税莫纷拏
　　宿木渎
　　竟日秋光冷维舟寄古邨隔桥依榜火晚市辩方言水已通湖气沙看露树根馆娃谈往事歌舞梦中喧
　　答陈司理卧子
　　峻节山隂道鱼书过婺州逺人惊异数髙论许同舟僻壤兰为国荒城竹作楼自怜随去住淮海亦曽留
　　苦雨
　　海国重隂合凉飚五月寒淋漓欹枕聴朝暮倚帘看问路空悬屐防山欲垫冠独怜黄鸟语终日自緜蛮
　　夜过练渎
　　松风谡谡涧粼粼金锁曽辉画角新借问水犀三十万何如君子六千人
　　郑龙采【四首】
　　龙采字圣昭归安人天啓辛酉举人婺川知县有髙密堂诗集
　　【诗话圣昭雅尚清狂与乌程丁永鉴同举于乡酒分诗情最相亲昵丁有为山阁诗大都北里冶逰之作圣昭牵丝入黔谒楚抚何公腾蛟公欲留为监纪辞曰朝廷命某宰婺川不命参公军事也及解组过楚何已殉难既归祝髪入卞山不复与闻世事句如长江无六月骤雨不崇朝明月防时上归云未得闲花飞晴见雪竹密画垂隂残雪重重白归鸦阵阵圗暗泉防涧草惊鸟落山花寺随人意改身列上方闲戌荒迟夜柝人定话归潮非蹈袭者所及】
　　小雨复止
　　小雨公然止车薪水一杯已经三伏尽更得防时来鹊尾揺晴树萤光上湿苔终宵仍不寐倾耳听残雷雪崖禅师向有法云社约别后十年矣适晤在初溟涬二师于天圣讲席出示社中诸作因题
　　不作陶元亮攒眉为酒杯十年千里外二妙一时来聴法知三藏瞻云识五台何时入林去同看白莲开
　　方水槛漫作
　　竹里孤烟直溪流钓未归豆花铺地白络纬应时啼半谢荷重发新红叶渐微避人最宜逺或恐叩柴扉
　　采松花
　　美人采松花纷纷落黄雪花落松枝轻当风更揺曳张次仲【七首】
　　次仲字元岵海宁人天啓辛酉举人有待轩遗集
　　【诗话先生晚隐郊廛髙蛊上履二之节诗有真意不尽规橅古人】
　　月出
　　微凉今夕好月出正当门岸帻微风至钩帘清露繁客来宜卜夜吾醉孰留髠软语劳红袖频催碧玉尊
　　天阙
　　东风吹大海日夜动孤城若木津难逮乘桴汛有程童三千徐市士五百田横料得逢同调援琴移我情
　　北固山
　　登临来北固俯视大江浔铁瓮人烟起焦山水气深浮沉天设险来往客何心一堑分南北茫茫自古今
　　寄陆真如
　　草緑风翻戸河平水绕村放船随逺近隐几度凉温盆贴新荷叶依老树根悠然观化理清兴与谁论
　　屏迹苏村漫题屋壁
　　盐官城北郭溪东草屋萧萧寒雨中架豆棚新筑圃长竿短笠老渔翁提携小竖敲茶臼劳苦山僧理药笼吾老自应耽伏枕人前那敢説冥鸿
　　咏史
　　匕首投铜柱金椎中副车吾谋适不遂天意复何如
　　苔径
　　苔径路欹危幽人自来去但闻啼鸟声不识鸟啼处钱千秋【一首】
　　千秋字真长海盐人天啓辛酉举人有青崖集
　　过张王府基
　　落日张王府春风麦秀齐谁知沼吴士依旧越来溪【髙皇帝破吴师由湖州至】
　　钱嘉徴【一首】
　　嘉徴字孚于海盐人天启辛酉顺天乡试以国子监生中副榜晚选授松溪知县还自闽卒于里有松龛剩稿
　　【诗话孚于以秋试留国门首上书论魏忠贤十大罪自汉东京宋南渡诸太学生后久无此风节矣或劝其勿上孚于忼慨言曰虎狼食人徒手亦当搏之举朝不言而草莽言之以为忠臣义士之倡虽死何憾自是言者相继而起元恶乃除信豪杰之士也】
　　福州口号
　　杜牧三生忆旧逰珠帘遮住一层楼此间真色无梳洗蕙箭开时揷满头
　　董守谕【一首】
　　守谕字次公鄞县人天启甲子举人有董次公集
　　【诗话次公于诗不屑寄人篱下然与风雅尚逺】
　　忆娄子柔
　　与君隔山川邈然托素臆静言想徳容渊致若不测宛然河汾生论文笃悃愊使我饥渴懐如饱秋稼穑斯文傥我期愿言求懿徳
　　鉏用登【一首】
　　用登字百谷秀水人天启甲子举人
　　小园初成陈仲醇过
　　版筑登登罢图书处处迁茅柴过桥酒灯火到门船竹徙上畨雨荷开半两钱醉吟无不可为我拂朋笺沈度【一首】
　　度字公雅桐乡人天启甲子举人有五愿斋集容余轩稿畏吟小草
　　忆北园
　　颇忆衡门下幽居有北园覆檐新竹嫩满地刺梅繁好友时来过清琴每自援齐民有要术试验老农言池显方【一首】
　　显方字直夫同安人天啓甲子举人
　　西湖
　　暮霭朝烟色转浓微茫不辨是何峰堤花半上春人鬓湖水长留昨日容逐粒禽鱼争一队同舟男女坐双重南朝歌舞沉荒草愁听黄昏两岸钟
　　谭元春【二首】
　　元春字友夏景陵人天启丁夘举乡试第一有谭子诗归【张文寺云伯敬入中郎之室而思别出竒以其道易天下多见其不知量也友夏别出蹊径特为雕刻要其才情不竒故失之纤学问不厚故失之陋性灵不贵故失之鬼风雅不遒故失之鄙一言以蔽之总之不读书之病也】
　　【诗话钟谭并起伯敬扬歴仕涂湖海之声气犹未广借友夏应和乃盛行诗归既出纸贵一时正如摩登伽女之淫咒闻者皆为所摄正声微茫蚓窍蝇鸣镂肝鉥肾几欲走入醋瓮遁入蕅丝充其意不读一卷书便可臻于作者此先文恪斥为亡国之音也桐乡钱麟翔仲逺友于友夏恒言诗归本非钟谭二子评选乃景陵诸生某假托为之钟初见之怒将言于学使除其名既而家传戸习遂不复言云】
　　读曲歌
　　交欢久贝齿有时落欢独长在口
　　得蜀中故人书
　　蜀川兵定人静老友天寒信来莫怪草堂深闭小桥边有门开
　　吴有涯【一首】
　　有涯字茂申吴江人天启丁夘举人崇祯中署金坛教谕迁平阳知县晚为僧隐邓尉山
　　送张向之之京口
　　张子头多白隆冬独往还辞家一束被踏叶万重山天末兵方扰云中诗自删携笻更何防笑别向昭闗张永祯【一首】
　　永祯字仲灿顺天人天启丁夘举人
　　蓟州道中
　　匹马渔阳道休嗟行路难霜林无定叶秋水有余寒白雁飞初下明霞落未残盘山凝望里烟外出层峦胡振芳【一首】
　　振芳字来子秀水人天启丁夘举人选授汉阳知县
　　归里后碧漪坊黄氏要主童子塾
　　自返墙东宅何曽灶突黔已无五斗米笑脱两鞾襜旅梦安蕉鹿浮名上竹鮎从今兔园册一任老夫潜









　　明诗综卷七十一
　　钦定四库全书
　　明诗综卷七十二
　　翰林院检讨朱彛尊编
　　魏学洢【十六首】
　　学洢字子敬嘉善人赠太常卿大中子乡人私諡孝烈先生有茒檐集
　　【静志居诗话魏忠节公被逮日天大雷电子敬徒跣攀号请随行公语之曰覆巢岂有完卵父子并死无益也子敬乃微服缇骑后探起居抵国门逻卒四布乃变姓名匿都市营救不可得公既毙狱扶榇归朝夕躃踊未甞一入寝室泪尽唇焦家人捧水浆以进却之曰吾父诏狱中孰夜半而进之浆者病且革进以药则又却之曰吾父诏狱中孰诊视而进之药者歴数旬而哀毁死矣思陵即阼朝士上闻于朝以是海内称为孝子大学士同里钱公士升序其集云子敬之志父存则不独死父死则不独生是诚孝子之知已矣当甲子秋忠节掌吏垣以激浊扬清为已任天下仰望太平子敬独私忧之叹曰无根之草其能久乎物不可以终通天殆蕴隆正人之毒而速之慼也未朞而祸作人服其识】
　　猛虎行
　　北山有猛虎不牝亦不牡哀哀无辜人吞噬十而九猛虎且勿道虱乃伏其凥壮士困颠踬虱喙纷相挠为语行路人且复忍此虱扑虱误惊虎灭影苦无术虎头置短枕虎皮罩尘埃猛虎有死日虱乎何有哉
　　长水怨【为友人妾赋】
　　妾家住长水长水东西流青青湖畔栁迢迢湖上楼十三学钗书十四工箜篌十五临绣精妙世无俦翩翩少年子窈窕行相求借问楼上女可似罗敷不里妪前致辞愿君且淹留美人好顔色终日楼上头兼之临绣精妙世无俦君子谬垂盼闻言中心喜语我长者行同声谓应尔郎君美风度玉树蒹葭倚十九渡长江声名若江水好花不独荣天生合连理行行随君去黙黙思故里牵帷几回唤低眉羞欲死临镜贴花钿可怜体无比纱春日午脉脉情何已忆我在家时拈香绣大士金刀翦素绫莹莹白于纸刺成莲花叶彷佛香风吹香风吹入梦梦到莲花池绣痕细难识但觉生蛾眉静玩坐逾久忽忽心自疑似曽亲见佛不知身是谁绫额尚余尺皑皑氷雪姿淡濡碧玉毫邀郎为题诗郎书拟右军妾心亦委婉鍼锋与笔意曲折随郎转绣罢持似君秀色堪舒卷顾我每微笑妾顔先自腼落地为女子可怜侧室难陡然一回想心事惨不欢虽复防君怜鲛绡恒不干大妇贵家女妾身臧获看上堂伺音声下堂候顔色含羞入空房恻恻潜相忆虽然潜相忆无用长太息诚得君子欢不怨长离隔大妇奄逝世一家身独当漂荡若浮萍随君流四方南都复北都终嵗长道防黄金散欲尽不思归故乡壮志在四海妾心暗悲伤君怯不胜衣年来益憔悴十日九卧病奄奄滞旅次妾首如飞蓬并日忘食事上无姑嫜亲下无得力婢旋出又旋入常恐呼不至忧劳填胸臆刺刺肝肠碎嵗月渐消耗妾身亦不支带围日趋缓空复存腰肢事君垂十载不一生男儿羞佩宜男草怅然心中悲君甞两畜婢中道旋弃之妾身非不容君自轻别离暮春三月尽束装谋南归买舟仅如叶帷幕不得施长夜泊丰草巨蚊攒氷肌生小长闺阁辛苦实难为入秋弛行李僦人楼上居小姑家海濵闻之亦来依虽非久居计气息聊得舒良人忽生心娶妇支门闾随珠饰翠帏黄金饰绮疏红罗复斗帐寳马七香车今日媒妁来东邻有美姝明日媒妁来西家有西施妾身匪木石焉得不孤凄对镜影如削安敢生言辞礼数任颉颃难比先娘时新人入门来灼灼艳威仪二九颇不足二八颇有余女伴觑鸾纬啧啧相嗟咨君心爱幸絶迥与旧人殊非必顔色殊新旧自相渝新人哭亦妍旧人笑不如孤房过慰藉眄睐聊斯须情知心不存词说空尔为新婚浃旬日忽作南都游俗语莫空房挽衣不能留新人暂归宁登车去由由妾身姊为母同君亦登舟耳绾双明月堕髻垂金瑬飘飖荡湘裙色如安石榴轻盈作纤歩翩若云端游邻女相拥簇朱顔自生羞十年方得归一喜还一愁顾君色凄惨何用心怮怮莫非眷新昏怀此离索忧千唤不一答黙黙自低头舟行到长水妾自还家里亲戚往邀君君固不肯起诘朝云解维舟中须盘桓勿用再往返各使中心安恐君涂上寒幅巾裁合欢恐君涂上饥烘栗盈珠盘木落霜露急勿使衣裳单千语嘱奚儿劝君幸加餐平明奚儿至顔色骤惊颤向前往叩问流泪先被面郎君乞致辞此生勿相见十年恩爱深谢卿重依恋奈卿久専妒防见中情变不如痛割絶免使肠轮转妾身得闻之狂顿摧心肝天乎我何辜天乎真无端虽在梦魂中不料遭弃捐恨无晨风翼迅驶追君船泪珠千万斛那得飞君前牵衣一恸哭身死妾亦甘纵然被驱遣曷不先一言一去永决絶何处鸣烦冤自从入君门歴今垂十年虽彼鸡与犬亦当念周旋如何铁石人一絶弗复怜椎胸胸血呕委身赴清水骨肉痛如割黾勉相救止姊恩父母深我生不如死尚冀南都还重来过吾里性行吾熟知兹望殆已矣昔年别两妾我泪挥不止谁料行及身苦境苦如此呜呼仓浪天兹恨何日已新人入我门绣帷长日垂依稀覩容貌犹未通言词临行详睇视恰在登车时蚤知生死隔挥泪一致辞念与小姑别泪落如连珠妾初进门来小姑九嵗余探怀索果饵发乱呼我梳今来已成妇骨肉情依依长别不一语肠断当何如我有两丫鬟事我五六年大者发覆额小者亦比肩晨兴听呼唤夜深候我眠而今永隔别涕泗纷潺湲平时解思我料尔当亦然掩泪入房来前见鍼帖残丝与剩线寸寸皆侬血向日入君目从今长断絶委婉随郎心郎心太曲折忽见大士像不觉泪滂沱稽首乞慈悲妾身竟如何今生无罪过宿生愆怨多安得转君心春风被女萝君心终不回不如赴长河稽首乞慈悲再拜涕涟洏不望重聚首但愿相见时雨落不上天一见知何期妇人失夫心百念无可为但愿新人欢为君生男儿更念孱弱身疾苦不相离旧人识君性新人安得知十年守穷贱心事多苦悲愿君振髙翮及时凌风飞妾身长已矣相见知何期一字一呜咽行道皆酸凄【朱近修云源出孔雀东南飞作而不尽规橅字句才气无前】
　　拟古【三首】
　　游思随飘风逺歴杜陵道道旁合欢花悉成断肠草红顔不堪驻妾愁君亦老为乐逮良辰归来何不早人生数离别百年非寿考扰忙风尘中荣名讵为寳
　　所思不可见弹古相思曲曲中竟何言理短情自促野卉非不香采之徒踯躅今日白头吟昨日黄金屋谁为不死人怀此终日忧来日当大难今日且行游行游须及时古语恒如兹口尔身不然留为他人嗤今古更相笑游者无还期
　　和陶【六首】
　　偶歩短檐下淡云如逺山变幻斯须间玩之欲忘言栁青菊花黄乐饥以长年优游茍能尔奚用百世传志士有竒怀何为翳我情吾身如聚沫所寳非荣名但问寓世间何以了一生秋风陨枯叶栗栗心自惊时哉不我待淹留欲何成
　　夕阳在髙栁黄叶依风飞我心匪伤秋不觉心独悲慷慨尚前行动念多所依长道眇无畛究竟将安归中夜发长啸一啸百念衰但得此中乐百年愿无违
　　邻家有新竹日夕百鸟喧更有古梅花植我西北偏啓与相向幽幽同空山朝看樵竖来暮看樵竖还似得古人趣有意未敢言
　　忽忽有所思乃在天一隅岂敢惮修阻去去登前涂騕褭犹不疾挥鞭冀长驱向谓万里长万里更有余一朝悟驰逐转盼归其居
　　问余何所好所好在六经不作亦不述好古未有成笑彼百家言戛戛何纷更屏去勿复览闭门书黄庭滴露小前好鸟向我鸣此际意无限黙黙缄我情
　　读史【三首】
　　鲁仲连
　　鄙夫宁一身身外非所计有如魏帝秦何与鲁连事先生独倜傥慷慨决大义白日走秦兵诚哉天下士
　　荆轲
　　萧萧易水波日晏客未至十三死灰儿勉强共大计坐中撃筑人何不充秦使田光死也饯于期死也贽空死一无酬烈士防英气愿逐酒人游哭尽不平事
　　诸葛亮
　　受托诚不易知人良独难南阳比子房谁为酂与韩将相兼簿书心中多苦酸十出九空归一身亦凋残为君歌梁父中夜发长叹
　　九日同严知章澹如兄弟游茶磨山
　　我来松陵防好友到门恰值九月九主人大笑携上船船头载花腹载酒舟子劝上姑苏台众客首肯我独否青山宜作生面观耳目熟烂妍亦丑但问谁家冨修竹我船便缆堤上栁布帆直指吴山陲起览竒迹竟何有洞庭缥缈波云沉彷佛顽沙卧千畞细雨斜侵湿布袍放船倒出莲花溇上方树杪插浮图石湖湖光照戸牖隔林前度茶磨山共约听歌到申酉骤观山石势颇仄愁无平壤安杯瓿斯须箫管咽流云画船别驻清溪口芦花枫叶舞凉风岂必美人垂素手同来伴侣大叫絶私喜兹櫂良不茍寒蒲缚蟹一十辈乌巾注酒七八斗酒酣不厌觞令酷众人或辞我辄受推更问曀与晴皎月若出当坐守
　　茅檐杂诗
　　只在尘寰内居然径独迂此君疎类我石丈老于儒候雨迎鸠妇栽花薙防姑客来深自慰知有浊醪无王　屋【九首】
　　屋字孝峙初名畹字兰九嘉善人有学可斋诗笺【魏禹平云山人诗苍茫磊落不作喁喁细响】
　　【诗话孝峙以诗受知魏忠节因与忠节一门羣从和酬诗类刘改之词学辛幼安甞过同里曹学士斋学士曰先生尚能着屐逺歩邪应曰有太史公不可无牛马走乡里传为新语】
　　秋风辞
　　秋风秋风汝何杀我芙蓉摧我梧桐梧桐折兮芙蓉死凤鸟安栖兮鸂安宫鸂逝兮文章隠凤鸟不至兮吾道穷夫谁使我至此极孰非尔朝夕之秋风
　　子夜歌【三首】
　　千金买良玉百金求良工为侬作双环相连无始终妾身妾自惜君心君自知莫将日后情不如初见时家有千黄金不如得郎心家有千仓谷不如抱郎宿
　　陌上桑
　　可怜陌上桑朝看沃若暮萎黄银蚕不了喂牛羊
　　春日过闻溪赠别许清机
　　我适后君来君复先我去人生如飘蓬能得几回聚君今别我归何处直到钱塘江口住江水江云日日流相思时倚江头树
　　辛酉端阳日
　　午节今朝是开尊召酒徒趁晴删艾叶冒雨翦菖蒲重碧杯中满轻黄额上涂醉怜双鬓短还插健人符
　　送黄海归新安
　　清秋客子叹归欤载酒题诗一送渠细雨乱山遮汝去凄风落叶对谁居江村处处休黄犊野店家家卖白鱼见说雅怀多不减每逢佳胜辄停车
　　题黄大痴横幅山水
　　絶壁长松倒影低寺门残日响回溪老身意想如曽到八月虞山拂水西
　　陆　寳【十五首】
　　寳字敬身鄞县人官内阁中书有霜镜集【曹能始云中翰诗逍遥容与蝉蜕尘埃之外　王伯谷云敬身诗篇丽逸读之唯恐其尽　屠田叔云敬身古诗敦厚得江谢门风近体深沉具髙岑家法】
　　【诗话敬身近体好用助语辞不无狃于公安景陵之习然其才气奔逸胜葛震甫陈仲醇且十倍近李处士杲堂辑甬上耆旧诗凡四百三十人三千余首自诩捜隠获竒而敬身曽与余太常君房屠仪部纬真杨处士伯翼识面卜邻者乃独遗之何与】
　　五杂俎
　　五杂俎绮千箱往复来辇金忙不得已献大珰
　　怨歌行
　　天胡以不五风十雨而旱潦螟贼嵗靡有宁人胡以不披襟吐哺而爪牙毒螫立意相倾世胡以不解绳错象而戈矛荆棘日防战争怨歌行此怨何时平
　　相公来
　　相公来合军惊千夫执殳除道郊迎相公下车命长揖口虽不言心内泣伍符尺籍新有名鹤入鸡羣从自及昔时直上何壮哉呵声百口迅如雷行者止立坐者起沙堤如拭大车来一朝祸至栖丛棘不赐属镂犹主徳皁帽骑驴出国门东海东头聊假息秋髙汛撤问归船手挈行囊只半肩冨贵如云真大梦胡椒钟乳在谁边
　　春雨
　　吾庐不厌晴吾田不厌雨禾焦恒苦饥屋漏卒难补人心安有极天意竟谁主敢以一人私而忘四郊苦雨亦恤民间涔涔注环堵待旦问田家立苗青可数欢然荷锸归两税登天府
　　大水
　　濒湖盈百堵积潦失宁居舟反髙于屋人谁免作鱼捞萍迷曲巷望栁认前除正及西成日忧深藿食余
　　光宗皇帝挽歌【二首】
　　辨色初勤政龙楼御跸临禹谟咨益稷殷祚促丁壬禁雪沾衣白宫池染泪深他年青史上从谏识天心防车兰殿出隧道柏城通七月期方至元年厯未终仙游无弃屣臣节有号弓嗣圣鸿猷在河山岂尽空周斗文自易水归纵谈燕太子及荆髙遗事嘅然赋此
　　每读燕丹传长悲易水遥听君谈往事风起复萧萧
　　庚午元日
　　官防柏酒泛红霞烽戍初停聚饮哗遥祝万年天子寿小臣九十日看花
　　行嘉善道中夜宿朱泾
　　春潮覆草半江青长水分涂客未经少理蚕丝多织布百家烟火傍朱泾
　　斋居【二首】
　　层层楼榭枕松闗每到花时独不闲酒榼茶罇人去后前一幅米家山
　　浴兰初罢振纤袿竹枕桃笙手自携避热不教人防烛满楼凉月照登梯
　　送人之秦川
　　水鸟低飞狎榜歌木兰双桨送凌波浣纱人在中流见错认前山作苎萝
　　湖上
　　承恩坊里緑杨烟翠幄朱楼大道边谁似侬家湖上住当门人上木兰船
　　广陵怀古
　　茱茰湾接古防沟白塔河分上下流疏凿当时有深意徒劳闗吏日持筹
　　赵宦光【一首】
　　宦光字凡夫吴人有寒山杂著
　　【诗话凡夫以篆书名略用草书体书之号曰草篆绀园琳观精舎名园咸乞其书题扁所撰说文长笺一时纸贵然自解人观之未有不齿冷也古之小学书数方名字或不正童子皆知之自周秦及汉无不识字之学生其后大小二篆生八分三真六草诸体杂出古法未尽亡者赖有许叔重说文一编自一至亥本之仓颉迨谱以四声说文亡矣顾野王玉篇其文多于叔重孙强又増益之迨题以大广益而玉篇亦亡矣葢书之最古者莫如篆学野王杂以书已失其旧李阳冰刋定说文颇出私意诋诃许氏学者已恨之凡夫草篆其又何所本乎世人一遵晦庵朱子之说以洒扫应对进退为小学书数方名槩置不讲无怪乎小学放絶篆法日微可叹也已凡夫饶于财卜筑城西寒山之麓淘洗泥沙俾山骨毕露髙下泉流凡游于吴者靡不造庐谈防广为乐方特于韵语逊其乡里】
　　登华山
　　鸟道萦纡上深林几折盘支公此销夏五月晚犹寒朱　鹭【四首】
　　鹭初名家栋字白民吴人有青浮子防籁【诗话白民负竒甞独游黄山逺防嵩华所至画竹以自给家居撰建文书法拟思进呈请复革除纪年不果崇祯初骑驴入都上所作甘露颂又不果归结茅于郡西华山莲子峰下躬亲井臼不愿见贵人年八十余乃卒是时隠居者王在公芥庵赵宦光凡夫时称吴下三髙而敦古节者白民为最文文肃特志其墓】
　　自君之出矣
　　自君之出矣春去劳我思春去明年来君来定几时
　　二龙见【感东宫议立未定】
　　一龙苍一龙黄黄者不可以为苍苍者不可以为黄
　　过曹氏园值玉兰盛开
　　花光何璀璨八揺一色春风过酒人忻与花相直
　　谒采石矶李白祠沽酒不得
　　先生邀月饮江边此月年来夜夜悬我念先生对今月恨无一斗醉祠前
　　徐泽【一首】
　　泽字润卿号春门嘉兴处士有竹浪斋集【李君实云隠君诗喜白香山陆放翁流利清越不为钩棘索隠　陈仲醇云隠君诗清真流便雅类元白】
　　题画赠李尚寳
　　风卷长芦晚云开积水明沙边双白鸟逐我钓船行周应仪【五首】
　　应仪字元度吴江人光禄寺署丞有南北游草【诗话元度絶句小诗极其纒绵温丽】
　　烂溪【二首】
　　明月溪边路秋风溪上船船头何所有满把水中莲我家烂溪边出门即溪水秋来溪水深处处菱歌起
　　夏日
　　风荻萧萧日欲斜水村无处不荷花遥看白鹭忽飞去占断栁隂一片沙
　　夏季风雨大作
　　急雨斜风百尺楼楼头残暑一时收而今炎景成萧瑟零落荷花十里秋
　　闻歌
　　桃花扇厎落纷纷宛转清歌一曲闻醉杀文园渴司马酒垆斜盼卓文君
　　张大复【一首】
　　大复字元长吴人有梅花草堂集
　　少年行
　　连钱细马绣纒鬉翻镫欹鞍踏晓风鞭指緑杨深树里谁家小袖杏衫红
　　王履和一【首】
　　履和字仲美邢台人
　　骢马行【纪乙丑林侍御事】
　　貂珰行骢马鸣缇骑至骢马避骢马欲鸣声不长君不见昨日新杀屯田郎
　　祝守范【三首】
　　守范字更生海宁人有非非集戋戋草枕中拊缶垩室停云诸稿
　　雨中过郭四葑畦别墅和王二仲臯韵
　　隙地新栽竹清隂覆短墙探幽停客舫引兴杂飞觞暮雨沾花径春流到草堂物情浑可适机事久相忘
　　哭姑徐孺人讣自蜀中
　　万里劳行役经年苦未安风尘多踯躅兰蕙忽凋残旅榇荆门逺归魂蜀道难空余游子泪泣涕满江干
　　急雨
　　野旷云垂黒山髙雨骤昏鸟飞不过树人急欲投村暑气清疎簟凉飇度晚轩客心愁褦襶赖此涤尘烦冯嘉言【一首】
　　嘉言字国华慈谿人天啓初诸生有十菊山人诗集
　　月夜舟行
　　薄暝南川路相携上钓舟江风鸣逺树野水映危楼浊酒髙歌处征帆古渡头月明动幽兴拟作五湖游顾　猷【三首】
　　猷字若昔嘉兴人有桃花里集
　　出塞
　　汉将当年此望乡髙台云物自茫茫羌笳漫引孤城月金柝旋催子夜霜木落五原秋色浄草枯千碛暮烟黄材官朔漠闻亷李烽火年来总不防
　　秋夜泊谢村
　　水上人家半掩门寒鸦栖尽欲黄昏孤舟夜泊依红树记得唐人咏谢村
　　西湖夜别叶环中
　　水落西陵日已斜浓烟疎栁半藏鸦相逢莫漫轻相别灯火湖头是酒家
　　张志逺【三首】
　　志逺字叔明嘉兴人有竹屿吟藳
　　【诗话叔明隠于市防诗为李九疑太仆所赏句如沙崩樵径断水濶野桥危香吹新竹粉翠惜小荷钱论者极称其清醇穏顺不诬也】
　　拟古
　　七雄事纷争嬴秦独虎视阿房亘长衢转眼成荒垒纵横一何深翻为逐鹿始岂若鲁仲连千古名不死伟哉达士心荣华安足齿
　　集庆寺作
　　参差红树倚晴空楖栗行吟度晚风忽忆翠华临幸处满山黄叶寺门东
　　泛月
　　烟雨微茫水国秋暮霞飞尽月当楼谁家短曲续长笛吹堕微霜上客舟
　　殷仲春【二首】
　　仲春字方叔秀水人有栖老堂集
　　【诗话方叔躬耕永乐南村陈仲醇赠诗却羡白头殷处士鹁鸪声里独耕田是也家居社南诸弟分处郭西之竹桥方叔葭墙茅屋不蔽风雪慕王绩为人亦自号东臯子以医为业得钱即入市买断烂书读之念浮屠道士之撰述皆编入藏乃尽收医书着録号为医藏岐黄家以为总焉方叔以天啓辛酉卒仲醇志其墓】
　　湖上冈
　　桑柘隠斜日独登湖上冈谁人携小櫂载酒出菰蒋仲夏同仲醇子逸伯承秋潭泛舟城西
　　两桨夷犹风幔低湖流清浅荻芦齐相将迎入烟波去晚泊竹桥西更西
　　陈元素【一首】
　　元素字古白长洲学生
　　赠锦衣卫经歴白超宗
　　参军也得谒金门莫憾官卑狱吏尊彭泽先生新令尹【参军以彭泽令调】香山居士老闻孙衣归质库仍留客印阁闲牀且校文冷署久淹殊不恶请看三载著书存
　　黄光升【一首】
　　光升字羲轮吴江人国子监生有破瓮集
　　怀许受先
　　符緑字细能分家学须知有说文此去桥门摹十鼓籀书难读益思君
　　陆嘉颖【二首】
　　嘉颖字子垂苏州嘉定人天啓中官主簿有砚隠集
　　望君山
　　木叶下萧萧山容更寂寥浮天江县小隔树海门遥帝子何由降骚人不可招无心贪利渉来往信渔樵
　　如臯道中
　　满目桑麻雨露稠白花篱落绕清流家家鱼畧村村酒絶胜淮南十一州
　　吴　道【一首】
　　道字实儒吴江人有山响斋诗草
　　一室
　　海内诚多故先生一室寛敢期花烂熳粗喜竹平安曝背晨曦暖推夜月寒逺游无胜具四壁有烟峦周　桢【一首】
　　桢字伯知吴江人有不夜斋诗稿
　　【诗话伯知性最缓甞与其弟同舟宿有偷儿抉入窃其箧伯知审视不语比其弟觉诃之偷儿踉跄出伯知徐曰吾欲静观其如何脱身奈何使彼狼狈而返乡人传以为笑其诗流便而乏警防由其嬾于推敲也】
　　寄季华弟读书石湖草堂
　　青山遥入梦诗寄别愁生雨过添秋色云开验晚晴藤花铺地满涧水入池平转忆湖边好中宵月倍明陈　衎【四首】
　　衎字磐生闽县人有大江集
　　【诗话磐生与徐兴公同入曹能始防风楼诗社而赋才儒钝光焰郁而不舒其自序比于春草蔓生秋虫孤响良亦自得之言】
　　善才岫夜坐
　　江烟吐寒焰倒影星河明潮回石势险孤岫西南倾扶笻倚危坐仰攀崖树横夜色一何旷波涛良未平奈何羁尘鞅促促浮此生吾爱郑子真谷口田可耕
　　送潘子才
　　送客上髙楼楼髙望客舟但见帆樯立不见客回头始知登逺道两情难自保
　　听泉阁早起
　　山晓天气肃众星望已空残雨恋宿云犹在寒岩东物象纷劳役明晦互有穷瑽琤石上泉日夜流无终
　　十不愿辞
　　不愿化天上月那得盈盈长不缺【一】不愿化天上星白日一照不分明【二】不愿化土中石受人践踏无人惜【三】不愿化水中滩十歩上来九歩难【四】不愿化前镜十日不磨光不莹【五】不愿化沉水香煎熬烧灼心摧伤【六】不愿化郎马鞭下马将他壁后悬【七】不愿化白纨扇颠倒要他遮郎面【八】不愿化锦駌鸯未必雌雄守得长【九】不愿化杨栁花随风飘荡落谁家【十】
　　吴为霖【一首】
　　为霖字景傅无锡人有白贲集
　　【诗话景傅诗如集场墟市骨董斑駮陆离即而视之一钱不值】
　　客有澄江归有赠
　　浮逺堂前路微风穏放舟江昏茶磨雨烟暝弩台秋入馔花鸡脆开封緑蚁浮西塘十八里来往候潮头【诗话浮逺堂在君山宋绍兴中建淳熙间李鹤田珏为江隂司法题柱聨云此水自当兵十万昔人曽有客三千罗春伯防题名云淳熙丁未九月既望同侯叔平等九人登君山夕阳在波帆影散乱平淮千里去鴈无极苍然暮色自逺而至须防月出东山之上江水湛然风露清美不知在人间世也】
　　吴一元【一首】
　　一元字尧开宣城诸生
　　冬望
　　野爨孤烟起滩舟一水胶深林余败叶髙树见危巢地僻无行骑家贫验素交年年草在谁解子云嘲戈金汤【一首】
　　金汤字带如平湖人用泰子
　　郊游
　　雨过青山碧四围春风轻飏百花飞极知良防非容易马上何妨酩酊归
　　麻三雍【一首】
　　三雍字仲雍宣城诸生
　　自平阳还襄陵道中闻蛙作
　　三月三日试春衣千山万山花乱飞行人何处覔相识啼鸟有时催早归日渐冲山鞭影急烟初迷树水光微草深阵阵喧蛙鼓鹅鸭军声似也非
　　张　丑【一首】
　　丑字青父长洲人
　　【诗话青父精于鉴古所撰清河书尽舫真迹目録时人比之黄伯思周公瑾诗草无传亦有节度】
　　墨皇斋即事
　　用拙经营少居闲兴趣长阅书宗海岳展画得潇湘玩世歌渔父陶情付索郎向平昏嫁毕白首杖桄榔陈士鹄【一首】
　　士鹄字季方秀水人有锻斋集
　　秋光好
　　何处秋光好秋光在狭斜碧添螺上黛黄入鬓边花蓄意纒头锦轻寒繋臂纱江州何必怨任尔听琵琶王彦【十八首】
　　彦字次回金坛人慈谿儒学教授有疑雨集【诗话风怀之作段柯古红楼集不可得见矣存者玉溪生最擅塲韩冬郎次之由其缄情不露用事艳逸造语新柔令读之者唤奈何所以擅絶也后之为艳体者言之惟恐不尽诗焉得工故必琴瑟钟鼔之乐少而寤寐反侧之情多然后可以追韩轶李金沙王次回结撰深得唐人遗意起句如雨下春泥月下霜几年辛苦是萧郎一层芳树一层楼只隔欢娱不隔愁月到西南倍可怜照人双笑影娟娟中聨如烧灯院落更衣影听曲帘栊防屐声当初语笑浑闲事向后思量尽可怜画舫帘衣凭雪蕅玉筝索见春葱明明可爱人如月漠漠难防路隔烟临水偶来同倚槛隔花何路可登楼封来泪防红犹湿翦后香丝緑未齐绣佛像前同下拜泥金经尾独佥名含毫爱学簪花格展画慙看出浴图花下小楼堆烛泪栁边低舫载茶烟翻成绣谱传人画防得琴心允客挑下有时思梦笑灯前长不卸头眠结句如水国不生红豆子赠君何物助相思残阳欲度梅梢尽才向红拂镜奁蜡照渐微香灺冷佩声才达画堂东阑干一曲无多地才着思量便渺然仙家合住烟霞外金屋藏渠也不堪今日席间谁认得旧时家令沈休文分明蜡烛身相似才上欢筵泪已零一生长羡金泥蝶颤向钗边与镜边皆饶风韵诵之感心嫮目回肠荡气】
　　寄怀仲秣陵并促归骑
　　春光漂荡别离天心似游丝百尺牵见说人归归鴈后那堪泪落落花前南都翠黛宜为史北里红笺定几篇争似碧银烛夜月痕依约话纒緜
　　寄怀端已白门
　　客怀难耐日初长马影斜阳踏几坊花下玉杯甞苦笋灯前银叶试甜香【皆南朝风物】愁来但祷清溪庙醉后无忘紫佩囊为覔绣鞵金缕样倒提纤手学南唐
　　逋客叔菊筵
　　几拍吴歈日渐曛后堂香发卷帘闻登墙雪貌东家子映烛明姿左阿君花气与人浑不辨竹声如肉骤难分分明玉树尊前坐知是何人梦里云
　　无聊
　　把书移枕近牀棱叹息观涛病未能怯暑心情犹喘月背时风调独怀氷无劳天女持花散有媿髙人选药称肯过小楼言笑否不嫌同上第三层【用陶景事】
　　城楼暝望
　　鱼鳞波面夕阳微旋见游船续续归酒后笙歌催急拍城根灯火唤开扉孤杨傍水疑人立病叶零风似蝶飞明旦出游晴得否月轮添晕几重围
　　无题【三首】
　　花绕回廊曲绕梁暗中偏认杜兰香登楼未定银翘颤避烛难禁凤屧狂怕见月痕催月姊恰宜秋色对秋娘持裙半刻留仙住才隔红帘便眇茫
　　夜饮朝歌醉未眠轻狂全是倚娘怜妮他细语挑鍼线替我悲愁肄管夜月不移欢枕畔【借用不夜珠事】春山长坐酒垆前何当荑玉亲磨墨立到琉璃砚匣边
　　怯上兰舟细歩来笑看波影按金钗陈王着眼先罗韤温尉闗心到锦鞵把酒熨衣容旋学摘花烹茗任频差船娘为近牕纱泊免踏前门月露街
　　有赠
　　秋风长簟恨三年续命曽闻唤小怜已向緑珠称弟子傥容张硕伴神仙筵前笑顾樱桃掷烛下偷分茉莉穿端似悼亡唐后主见伊枝叶又情牵
　　代所思别后【阿姚】
　　相逢羞涩怕猜嫌别去那知怅恨添独对镜奁空怏怏乍拈鍼翦复恹恹梦魂弱絮从风乱心绪繁花被雨霑悔不暂留欢且住未妨长隔一重帘
　　续游
　　严城间阻梦魂通小市门东更向东翦烛寄声书草草背灯弹泪去悤悤花繁竹暗应迷路蝶趁莺梢有便风梅蕊胆缾看渐减每朝分插到钗丛
　　赋得别梦依依到谢家
　　名花偏作隔墙枝爱影怜声入手迟门第敢言非道蕴才情端喜是芳姿桃边未许裙题字【子敬事】栁下曽将带乞诗今日眼波微动处半通商略半矜持
　　左卿阿锁
　　玉浄花明秀出羣左家重见旧时芬因披乐府吟娇女便上藩车访阿君【见陈遵传】素艳乍看疑是月清欢何暇想为云那禁手炷熏笼罢笑遣萧郎覆画裙
　　追和唐女冠鱼机十二韵
　　闺门文采羡耽更有青溪妹第三生小不闚青琐閤家常希换白单衫钗梁风定虫犹颤裙衩花深蝶竞衔雅谑引经推郑婢狂诗送抱想吴男红儿诗里欢兼恨素女图前笑带慙想见隔屏声矻矻似闻昵枕诉諵諵加餐意托琉璃匕寄札愁凭瑇瑁篸【古诗何计通音信莲花瑇瑁篸】岂有鹊头能助忆愿为鸡舌与君含遥猜踪影心先妬未接言辞性已谙体自生香防姊觉眉能为语任郎参发光可鉴千盘滑唇味如饴一啮甘记得那时偷近处唾绒红防碧南
　　寒词【三首】
　　从来国色玉光寒昼视常疑月下看况复此宵兼雪月白衣裳凭赤防干
　　夜迢迢更路迢迢澹月飘灯自过桥想得阿娇燃烛待也应初换第三条
　　楼映日满楼明雪艳初临晓镜清良久自看还独笑不防身畔立卿卿
　　过妇家有感
　　归宁去日泪痕浓锁却妆楼第二重空剩一行遗墨在丙寅十月十三封
　　王清臣【一首】
　　清臣颍州人【王贻上云天啓初颍川张逺度买田颍南地多桃花林一日携榼独游见耕而歌者听之所歌皆杜诗也遂呼与语自言王姓清臣名旧有田畏徭役尽委诸族为人佣耕逺度过其庐见旧歴纸背以煤书所作诗其一篇云云】
　　述怀
　　人生如泛梗飘飘殊无根饮啄得几许营营晨与昏对此春日好荷鉏出南原近观草色敷静听鸟语繁有身贵适意穷达安足论







　　明诗综卷七十二
　　钦定四库全书
　　明诗综卷七十三
　　翰林院检讨朱彞尊编
　　周　镳【一首】
　　镳字仲驭金坛人崇祯戊辰进士南京礼部员外郎为阮大铖所杀有十四哀诗
　　孝子魏君学洢
　　有鸟栖中林夜半巢忽覆两羽既倾折遗雏宁复鷇嗟哉魏公子痛父无能救乞食向长安知交孰肯觏投书数千言听之耳如褎世路已如斯呼天但搔首扶榇江南归墓旁日相守父存不敢先父没不敢后含涕入下泉一死良无疚
　　吕大器【三首】
　　大器字先自遂宁人崇祯戊辰进士除行人歴兵部左侍郎甲申以吏部左侍郎回里有集【诗话吕公驱驰南北尽瘁行间五言如野寺依岩立官衙傍水开孤灯寒殿壁落月映山城土瘠蝉吟屋林疎月上扉野狐冲马立山鬼伺人骄精卫悲衔土鹧鸪啼满山云烟春尚在烽火画相连泪尽铜驼棘歌残玉树花岂无丹阙恋终抱白云思忠孝之诚溢于言表】
　　闲居
　　好山当面出旭日敞幽轩煨芋聊充饭烹泉不问源谭藏史李学稼小人樊数得林间趣花开鸟亦言
　　晚次江门
　　世事何年定江臯且振衣树红橙子熟涛白鲤鱼肥独鸟冲烟去残霞压岸飞村醪无处得空对月光辉
　　落索河有感
　　百折波涛险一山涧清天髙云黯淡岩老石峥嵘古洞都成穴诸峰尽筑城版图犹蜀界风土半秦声杜宇啼方歇铜驼叹未倾旌幢连赤县烽火到神京嫠妇徒存恤羣臣孰请缨伤予才略浅深媿李西平
　　姚思孝【一首】
　　思孝字永言江都人崇祯戊辰进士改庶吉士授戸科给事中歴兵工二科谪江西布政司照磨稍迁南国子助教升南太仆寺丞转光禄少卿再转大理少卿
　　康山
　　康山一篑草萋萋无复豪华似浒西犹有扬州旧时月翠禽飞上玉梅啼
　　葛征竒【三首】
　　徴竒字无竒海宁人崇祯戊辰进士除中书舎人选授湖广道御史升太仆寺卿转光禄卿有芜园集
　　【诗话光禄乐志林园又得闺人唱和格虽未髙亦自超超防俗】
　　晚眺隅园
　　三月十日雨薄雾花蒙蒙小大涧壑鸣百道源相通潭鱼跃新水园竹抽春丛禽鸟忽变声乃知天气融登髙一以眺澄览众虑空理羣所贵耳目恱且充于焉坐垂钓自拟沧浪翁
　　武林留别吴梅里
　　昨喜逢初地兰釭夜雨红故人相尔汝今日又西东枫落前山树苹开别墅风小凉月静客梦与谁同
　　题画芙蓉
　　秋来烟水多芦苇渺难即爱此江上花日坐防鸂吴载鳌【一首】
　　载鳌字大车晋江籍宜黄人崇祯戊辰进士除澄海知县谪浙江按察使照磨升金华推官入为戸部主事歴员外郎中转广东按察副使改授翰林院侍讲
　　姜给谏以五羊石见贻赋谢
　　文饶平泉荘有石自言好何如初平羊眠云啮瑶草李竒玉【三首】
　　竒玉字元美嘉善人天啓壬戍防试中式崇祯戊辰进士选武学教授迁国子博士歴南京工部主事改兵部员外由郎中出知宁国府有雪园遗草
　　潭柘寺读书
　　读书潭柘岭身在白云里开轩豁逺眸风瀑洗心耳古木挂青蛇云是二龙子下方钟磬余僧寮各栖止山童剔残灯扫叶烹泉水阒然羣籁寂明月射几
　　过京口
　　萧条书剑下闗河芳草萋萋客里过原上莺花三月暮天涯愁病一身多海门帆影移青嶂山寺钟声到緑萝入望自知乡国近那堪斜日听渔歌
　　山居
　　方花础润气氤氲静对薫炉柏子焚夜半雨声新水涨枕边流出一溪云
　　顔俊彦【一首】
　　俊彦字开美桐乡人崇祯戊辰进士授广州推官被劾再补松江推官有仕隐集
　　村居杂兴
　　病卧经旬满面埃梅花落尽杏花开画梁无数空巢在社雨萧萧燕不来
　　龚士骧【一首】
　　士骧字季良义乌人崇祯戊辰进士溧水知县
　　惜取
　　惜取檐前叶休教落地轻夜留听雨叶叶是秋声万寿祺【二首】
　　寿祺字年少徐州人崇祯庚午举人有隰西草堂集
　　【诗话年少多才多艺诗亦清逸无努目掀髯之状】
　　忆钱大
　　忽忆南徐道春风楼上年晚莺移浦树苦叶秀沙田驿路归人少蛟门落照悬如何问津者五载滞江船
　　入沛宫
　　泗亭春尽树婆娑汉帝宸游不再过魂魄有时还至沛楼台落日半临河风吹大泽龙蛇近天入平沙鴈鹜多我亦逺随黄绮去东山重唱采芝歌
　　魏　冲【三首】
　　冲字道用常熟人崇祯庚午举人有小碎集
　　采莲曲
　　北渚采菱归前溪采莲去无端堕玉钗记在回舟处
　　元日
　　年年悲作客今日赋闲居春草生新梦山花满旧庐畏人书谢病示俭食从蔬问字吾何有无劳长者车
　　春晚
　　梅叶初齐梅子匀新榆稺栁暗通津春深莫惜余花尽却喜黄鹂不露身
　　陆　坦【二首】
　　坦字履长苏州嘉定人崇祯庚午举人铨授南丰知县不赴隠居邓尉山有庚除诗稿
　　和姚修民简寄
　　世逐浮云换身同落叶轻难忘百年恨谁殉一朝名去国怀公子忧时过贾生江臯无限泪日暮不胜情
　　春夜雪
　　春雨声声入梦防暗风动晓灯残湿云压竹鸟惊堕起看空堦一片寒
　　徐柏龄【三首】
　　柏龄字节之嘉兴人崇祯庚午举人署永嘉儒学教谕
　　【诗话孝亷湖海播迁诗不由人自出杼轴】
　　春日
　　风声起松末窈若万壑深谁谓市井喧遂无天地心可惜夭桃花不言萎空林明年纵复开顔色不如今
　　寿宁逢艾千子
　　白日黯无色城门掩半开故人何地别间道此时来乡梦逺难寄官程近莫催江闗庾开府词赋不胜哀
　　江心寺文信国祠
　　孤屿浮江面寒潮撼石根遥遥箕尾外何处可招魂吴太冲【一首】
　　太冲字黙寘钱塘人崇祯辛未进士改庶吉士授检讨升右中允有息心窝诗集
　　朱美之携酒过
　　緑隂丛里放玫瑰石几相延坐碧苔百里双缾春酒酽一年几个故人来防丁细切溪头笋稺子贪争屋角梅信道朱游能折鹿谭经且喜得相陪
　　姜　采【八首】
　　采字如农莱阳人崇祯辛未进士除密云知县改仪真入为礼部主事选授礼科给事中以言事廷杖削籍戍宣城有敬亭集【黄九烟云先生诗发乎性情本乎忠孝名实交孚纒緜尽致　钱幼光云先生诗大抵取法于柴桑浣花其志同其调不觉其同也】
　　【诗话廷杖与东西厰锦衣卫镇抚司狱用刑之酷前代未有自王振乱政鞭挞朝士大臣有枷项者迨成化中汪直用事廷杖台省臣王濬李俊等五十六人正徳间以谏南巡杖舒芬黄巩等百三十人死者十一人嘉靖初以争大礼哭左顺门杖丰熙等百三十四人死者十七人此其最甚者矣万厯六年论首辅张居正夺情杖赵用贤沈思孝邹元标等五人后定陵颇厌建言诸臣疏多留中廷杖寝不用至天啓四年太监王体干奉勅大审复开其端重笞戚臣李承恩以恱魏忠贤于是主事万燝御史吴裕中相继毙杖下而许显纯田尔耕辈烦刑以逞备极惨毒杨左诸君子之祸有不忍言者矣思陵即阼雪消见睍用狱稍平不意嘉鱼熊公暨莱阳姜公论列柄臣时日辐辏逆鳞既触天怒莫回拷掠之惨洵九死而一生者葢至柄臣自裁而两公之荷戈终未见释姜公临没语其子安节实节曰敬亭吾戍所也戍者吾君所命吾未闻后命而君亡吾犹罪人也死必埋吾戍所乃葬宣城公晚嵗始为诗风格一本杜陵其自序云托哀鸣于异鸟感音节于候虫可谓善于喻物者也】
　　秋怀
　　仰视云中鴈飞鸣何翩翩朔风自北来玉塞起尘烟昔闻汉武帝防秋守九边拓疆犹未已奄忽下重泉哀哉重泉下狐陟其巅大江万里长下有蛟龙渊回头夜怒号声怪震百川我欲往从之褰衣不得前愿言长相忆中心泪涟涟
　　和陶挽歌辞哭左侍郎仲及
　　大风自北来寒木正萧萧多少旧坟墓不知在何郊独君三尺土髙山共嶕峣我来拜君墓手折白杨条所取非杨条荅赠在今朝君死则已矣我生可奈何我岂贪生流母老强还家既为君作传又为君挽歌生则托金兰死当告山阿
　　登使东归
　　城南薄田十八塍髙者桑柘低稌秔白日黄狐墙头立既不杀之当与揖【曽青藜云奡兀】
　　简余寒铁
　　自我不见余秀才夏云徂矣秋风来我今一别秀才宅堂前堂后生蒿莱丈夫肮脏只如此誓欲破家去乡里今日路傍一匹夫当时万言干天子低头俛眉心不辞养鸡牧豕身应尔君今读书停云舘仰天狂歌何衎衎有时野老扶杖过烹葵摘果酒先煗白公隄上波欲没期君同看溪云满
　　赴戍宣州衞
　　垂死承恩谴天威咫尺间荷戈荒徼去收骨瘴江还衮职犹思补龙防竟絶攀桥陵千滴泪独在敬亭山
　　銮江杂咏
　　老去人犹在春来客未旋侧身天地外卜宅水云边月照归栖鸟江喧出口船苦遭生意短白发不相怜
　　九日登越州稷山和弟垓
　　万木凋霜岭千岩带水村云屯山郭静潮过海门昏皁帽风堪落黄花酒正温愁闻江徼外鸣镝满中原
　　送林衡者还嘉善
　　相知不在久岐路莫频惊客舎由拳地乡心夹漈城霜前孤鴈白雨后一湖明为报余生札平安问旧京周　灿【三首】
　　灿字光甫吴江人崇祯辛未进士知宣化防稽二县选授浙江道御史有泽畔吟【陈皇士云侍御诗彬彬有序大雅之音】
　　丹青引赠顾子
　　山莫画泰山松松树已受秦皇封水莫画黄河潦河流已非夏后道但作清溪竹树湾添我垂钓于其间吁嗟乎男儿少壮随朝彦岂料中年桑海变枉想丹青麟阁中他人为我开生面顾生顾生尔莫嗔传神似尔画逼真如何貌此防常人
　　韩蕲王碑
　　西湖湖曲骑驴翁中兴十将称最雄道逢奸相但长揖斯人岂比张魏公鄂王英武庶其匹时危协力扶王室龙王庙前金鼓震遗恨书生党兀术公之骨埋荒坟公之烈存碑文华堂铁劵虽已失千载犹传赵雄笔【徐电发云辞不多而激昂流转斯人岂比张魏公一语足慰蕲王于泉下】
　　邻翁邀食五月桃戏作
　　桃实累累也足豪主人笑指玉盘髙仙家一熟三千嵗五月先甞逊我曹
　　许　豸【一首】
　　豸字玉斧候官人崇祯辛未进士除戸部主事歴员外郎出为浙江按察佥事以参议提督学政有春及堂诗
　　建州逢陈徳辉
　　已分别离久何期此地同西城山路近南浦野桥通信宿情何极他乡嵗欲终维舟无限意相对有飞鸿
　　送友之琼州
　　匹马珠厓路须防瘴岭云蛮童青箬笠黎女緑蕉裙潮有东西候时占朔望分临岐还把臂不敢说离羣
　　春日送客
　　春光初荏苒客路惜分携露湿莺花重风吹燕麦齐孤灯茅店里残月栁桥西别思千峰外猨声不住啼【黄坤五云玉斧五律声调委婉趣味澄幽诵之如流水平桥佳趣自在】
　　张凤翥【一首】
　　凤翥字仪明一字威赤宿松人崇祯辛未进士除嘉兴知县补仁寿升刑部主事歴湖广按察副使
　　【诗话张公牵丝作宰以慈得民晚节御侮危疆吮血裹疮接战而死忠勇不可及也诗又安雅絶无叫嚣之气】
　　武陵道中
　　孤城临古渡斜日一舟横北渚离人目西风逺客程藤疎知树冷櫂响信江平不用分渔火前洲月已生于　颖【一首】
　　颖字长公金坛人崇祯辛未进士除工部主事歴员外郎出知西安府削籍防复工部郎中知顺徳绍兴二府升浙江按察副使分巡宁绍道
　　新嵗次茂贻韵
　　不觉流光度霜华入鬓边难忘惟旧雨相对又新年学佛宁遗世为农敢问天椒花一相劝身世各凄然管正传【一首】
　　正传字元心长洲人崇祯辛未进士除永新知县调贑县有积书岩诗草
　　【诗话元心诗思入微原本易林太当其意匠经营几欲效修罗遁迹藕丝中然犹取材于古故方之徐元叹张草臣诸子较胜一筹】
　　西泠桥
　　断岭寒烟落晚霞闲听渔鼓傍桥挝谁知湖上弯弯月又照钱塘苏小家
　　薛　寀【一首】
　　寀字谐孟武进人崇祯辛未进士选武学教授升国子助教转南刑部主事歴郎中出知开封府晚为僧号米堆和尚
　　金陵
　　野旷风鸢捷江空石燕轻年年春草緑不忍上台城成仲龙【一首】
　　仲龙字为霖长垣人崇祯辛未进士除夏邑知县调永城选授兵科给事中出为浙江按察佥事转参议迁陜西参政歴布政使有东壁楼集
　　除日立春
　　除日今朝是蹉跎又一年嵗从灯下改春讶厯头先柏酒愁无分柴门静可怜半生成厎事两鬓已皤然刘应迪【一首】
　　应迪字简在金谿人崇祯辛未进士阆中知县
　　晓起
　　晓色渐熹微柝声听渐稀月潜销客袂灯已失林扉竹外风翻冷花间露欲晞巢乌栖未穏先上女墙飞王　厈【二首】
　　厈字王屋兰阳人崇祯辛未进士滋阳知县有王王屋集
　　【诗话王屋嗜竒鞭驱险句观其起衅宗藩自理一疏辞艰晦而不舒在纳言难以封进乃以未将金币自尤尤人得毋过与】
　　谪归晓经中山
　　长安日以逺古道风凄凄草湿蛩声缓林深鹊起低残兵亲废垒孤客度危蹊去国莫悲恋一枝不借栖
　　病卧闻砧
　　白露蒹葭老西风梨枣肥可怜人病卧翻羡鸟髙飞药灶萦秋草藜牀带落晖那堪砧杵急尽力捣寒衣陈宗之【八首】
　　宗之字玉立长洲人崇祯癸酉举人
　　【诗话啓祯间景陵流盛行于吴中虽有林若抚力持唐调然而捷敏未免率易玉立矜链独操止始之音八门七堰六十坊可以独步】
　　世化
　　往闻漫翁言日月化豺虎斯语恐未然含疑不轻吐及乎遭世防所遇駴听覩中原延寇氛荡析无宁宇菰芦一方地荒疫亦愁苦天髙吏肆酷法密民罹罟人鬼须防间牵率归黄土安得山阿栖饮泉采芳杜缅怀盛年时邈若羲皇古
　　汉道
　　汉道昔云季四海沸羣雄贤士失纲维奔窜投西东管宁栖辽海田畴隠无终郑与王粲各自获所从如何盛明世栖栖泥淖中雨雪积荒涂渚田路不通宁无北门叹要自秉固穷疾耕寡乐郊仕宦乏竒功乾坤虽浩广无隙置薄躬怆恻衡门下忧来溯悲风
　　悔
　　硗田不可耕浊水不可钓常思汗漫游髙卧青山峤此意更莫酬蹉跎失年少读书近浮名趋俗失要妙幽幽寒溪侧寂寂孤灯照故牀拥敝裘密雪陷炉铫儿饥每索钱愁来独悲啸
　　登翁汉津氷台
　　朝卧采山堂暮登渔山阁渔采俱在山始信湖中乐阁尽有髙台岧嶤出寥廓茫茫笠泽帆隠隠浮屠崿峰秀无匿览波光恣开拓始冬似佳秋风日犹晶灼古树俨当阶黄叶深未落葛翁不可招丹灶安所托空余泛宅游未践褰裳诺宿契必有期无怨猿与鹤
　　游金庵
　　放櫂非有期泛观湖中山偶然入幽境遂叩髙峰闗老袖出肃客苍防映丹顔同坐絶壁下始知身世闲饭我青精香供我緑菊斑葑山觜已没金庵径可攀归涂歴清溪荒寂几湾环万堆黄叶中清磬激潺湲月出每孤往又逐渔舟还
　　病橘
　　病橘含辛实凄然堕晓风本无雕饰分敢恨托根穷断续隂依井低昂鸟啄虫可怜氷雪后剩有一枝红【周青士云苍老工致】
　　感时
　　花石纲看艮岳移麝香裙冷防宫衣红灯小队湖游夜知否襄阳六载围
　　寄衣曲
　　前庭踏鞠后庭歌主将功髙意气多不信沙场征战苦年年捣练寄金河
　　秋山即事
　　宋朝自召种明逸汉室何知郑子真今日徴君何草草马蹄手板拜红尘
　　李天植【五首】
　　天植字因仲平湖人崇祯癸酉举人晚更名确字潜夫隠居龙湫山有蜃园山游诸集【陆次友云因仲髙蹈诗多激逸合乎清江碧嶂之音】
　　咏史
　　秦皇制六合焚书筑长城万古以为罪孰为原其情典籍付煨烬大易道独行岂识理数原尚留天地精紫塞亘万里外内界则明春秋重此义兹尚存典刑后世经术儒说日以横胡然南面尊不耻城下盟祖龙而有知其气殊未平
　　雪夜泊舟许墅
　　朔雪沉宵柝江闗卧未安牕虚得疎响舟重压新寒梅落倡楼笛芦垂钓子滩邻航催晓发得共月华看
　　游青莲寺
　　香刹从来古春风客到稀溪光平入座竹色冷侵衣地僻鸟无语林深花自飞相过逢胜侣并坐话清机
　　献生赋谢隣叟
　　蔬吾所爱分恵媿芳邻不忍私佳种还期及令辰青囊珍重意白发老成人生计怜余薄时来话苦辛
　　山中访宋尔垣
　　风吹帆影过西城一片浮云岭上晴满地落红多不扫万松台畔读书声
　　谢　遴【二首】
　　遴字彚先宜兴人崇祯癸酉举人有是亦楼存稿
　　【诗话孝亷晦迹衡门种菜一畦不入城府陈检讨其年寄怀诗云半亩牛宫绕菜田鉏畦汲水独悠然芒鞵一辆千金直不踏城中二十年其诗颇效林逋魏野】
　　铜官山书斋
　　坐卧深林里牕开别一天山腰埋宿雨石面泻流泉路尽云犹触村分树尚连烟霞吾所恋只此可忘年
　　河间道中
　　犹复驱车去行踪何处留闾阎移马廐市井割鸿沟草湿王孙泪尘淹季子裘那堪鬼车鸟风雨夜啾啾陶汝鼐【四首】
　　汝鼐字仲调一字燮友长沙人崇祯癸酉举人有荣木堂集
　　【诗话先生壮嵗好游自吴入越与先人订侨札之分甞留檇李度嵗晚际仳离出监军事捍御乡邦着力暨章堵两公尽瘁略同读哀湖南赋凄戾过于兰成诗虽未脱景陵之然觉爽气殊伦】
　　京山道中探观音岩防磴掬水歴岩上下古木峭壁髙瀑竞响旧有李本宁先生园今废忾然有作
　　层岩近大道其麓如深村僧包立树下过桥知寺门庭前双老榦一为娑罗根虚阁覆岩壁满屋蛟螭痕飞流响石罅奋跃探其源涓涓出瀵尾色白河昆仑掬饮泉上下微觉分清温岩阿受夕阳偶坐如朝暾恋赏勿忍去出溪松路昏惜哉平泉后亦不理兹园
　　金正希招集练江醉宿清浄寺
　　冬霜万壑松江永日将夕画舫泛容与川暝光愈白急风吹烛花谷响合歌拍小榼僧防来蔬笋界方格语笑酒易倾如以桐叩石柱史如枯禅城市无一宅酒深思啜茗同作虎溪客贝叶啓禅书梅花落瑶席坐久闻妙香一榻随所择睡乡钟鼓鸣林乌翻旅翮吾亦歩下山佛灯犹照壁
　　严州道中
　　曲江流不尽寒气凛初严野泊分渔艇遥帆类酒帘枯河冬雨活湿壁冻云黏不分多归思萧萧与梦添
　　哭亡弟鼒幼调
　　孝友人皆见居家母最怜不留娱白髪非意及黄泉鸠杖难消噎骊珠易返渊老兄千斛泪不敢堕亲前陆清源【一首】
　　清源字嗣白平湖人崇祯甲戌进士除増城知县擢云南道御史巡按福建后为马士英部将赵体元所杀
　　答黄石斋先生
　　问俗停车到海湄羽书讵敢计安危孤城吹笛思当日中夜闻鸡岂异时北望烽烟劳梦逺东瞻林墅出山迟苍生极目堪流涕何日纶巾一视师
　　吴本泰【二十一首】
　　本泰字美子一字药师仁和人崇祯甲戌进士除行人选授吏部主事改南京礼部歴郎中有海粟堂集秋舫笺北游西征东瞻南还岳游诸草【周青士云吏部五古出入选唐竹枝宛转犹存老铁遗响】
　　【诗话吏部当正声微茫之日独操大雅之音而扬扢风雅者或不及焉益信曲髙者和弥寡也】
　　帝京篇【崇祯元年作】
　　梦想黄金台来歌白石粲明明圣人出旭日天方旦广殿饬梓材神霄耸轮奂薇垣格泽消芝盖卿云缦三吴罢机杼九庙秉珪瓒下国颂时雍至尊理宵旰宵旰怀殷忧边筹寝弛翫军需飞檄催水衡仰屋叹大奸已距脱羣疑未氷泮渐鸿虽可仪羔羊不闻赞名盛实则衰事倍功乃半因之勅几康匪伊游泮奂君既勤昼接臣当思日赞朝中去朋党政府参谋断网必挈其纲绳先理其乱求治毋太速防微勿滋蔓所期日月光幽遐理必贯【朱近修云通篇沉着不浮】
　　静海道中大风
　　海人行海国谓应狎波涛波涛漭不见旷野天风号寒日澹无光动地卷白茅疑有铁骑驱豗突鸣弓刀离羣惨孤鸿失木伤哀猱巾车纷欲裂簸荡如轻舠四射中肌肤一寒欺复陶岂闗造物意人事或偶遭方骛万里辀宁惮险与劳
　　任丘张氏园蓝田先生授经处
　　不识鱼君陂幸识鱼君令城隅敞台榭水木相翳映谓予此栖迟差可闲眺听是时秋气深白露渐兰径瘦石裹苔斑寒花栖蜨暝女墙逻柝喧梵阁宵钟应虑澹羣物轻时危百忧并皎皎明月枝惊乌栖不定茗牕静披览冥缅独无竟昔贤曽授经履屐痕犹賸
　　临淮道中雪
　　昨日春风暄仆夫俱喘汗今晨北风厉雪花卷行幔天时自回薄人意惊错换况乃事徂征恻恻羁魂断长淮望不极钟离道方半踉跄赴邮程渺弥惑阡畔暝鸦寒不呼翻飞忽零乱车上氷满髭车下泥没骭红烛映深帘宁知旅人叹
　　陋巷井
　　改邑不改井泠泠无古今原泉何方来或是泰山岑仰之既弥髙俯之亦弥深屡空其庶而澹然助斋心仲尼饭疏饮应与共酌斟禹稷忧饥溺易地同所任至味无异旨乐哉此中防
　　秋雨叹
　　晨鸡喔喔天未明溃垣忽作崩雷声裳衣颠倒书帙乱苍茫四顾心独惊隂厓潭水深千尺饥蛟掉尾盘涡黒我欲防剑往斩之出戸踟蹰三叹息
　　赋得草径入荒园
　　匝地蘼芜緑戎戎接短垣路迂随鹿引村静觉禽喧露沾芒屦頽阳卧瓦罇园丁浑解事野蓛具盘餐
　　秋住湖口
　　雨夜官城暗霜期候鴈呼瘦筇黄叶寺髙枕白云湖嵗月伤羁客烟波狎钓徒醉吟枫落句秋思满东吴
　　冬日村居
　　短景催年尽荒斋拥膝安甘蕉经雨败丛菊抱霜干闭戸腰肢健干人齿颊难得闲能几日杯勺此盘桓
　　候舟
　　浦口千樯集占风信宿迟长云鸿没影古垒树无枝人语殊方杂客心孤月知汤汤浊河水利渉问舟师
　　阿城逢秋
　　野枣青未熟渚莲红欲销凉风髠鹊顶新水长鱼苖江上客星小乱余兵气骄秋来无别梦长畔鹿门樵
　　由歙邑入海阳
　　浅濑无舟渡回溪有路通独行过市上元只在山中荠麦揺晴緑林蕉逗晚红清钟隔岩寺留憩听松风
　　庚申中秋
　　丛桂生隂雨气凉少焉月出四山苍于飞鹊绕树三匝所谓人居水一方素澫红菱秋馔美画船乌榜怨歌长徘徊顾兔伤流景争乞云英玉杵霜
　　任城将南还半舫先生饷酒走笔言谢
　　李白楼前黄叶洲欲发不发仍淹留青氊近对许主簿白衣恰送王江州五侯掉头那肯顾一杯入手百不忧读公新诗饮公酒醉眠松石风飕飕
　　寒食感事
　　南朔城荒春到稀西山雪尽尚沾衣别来桃李三年梦老去兵戈万事非行脚出家犹有累低眉献赋不如归试看緜上神林近野防无烟空泪挥
　　西湖竹枝词【五首】
　　西湖湖水碧琉璃西湖杨栁緑茸丝爱杀桃花红片片却似西施好面皮【缪天自云此用唐人回波乐辞不为麤也】
　　与郎暗约段桥西早起妆楼欲下梯宿雨半收晴不穏恼人最是鹁鸠啼
　　荠麦青青三月三看看草色暗湖南忙催姊妹烧香去戴胜来时又养蚕
　　放生池岸栁丛丛香阁铃旛四面风轻薄少年乘醉过手提射鸭竹枝弓
　　踏青湖上嬾归家更爱山行辇路賖妾上笨车郎跨蹇西溪十八里梅花
　　春晓
　　南来消息断归鸿江国迷春晓梦中斜带参星杏花白依稀墙半宋家东
　　凌世韶【一首】
　　世韶字官球歙人崇祯甲戌进士除宁化知县谪江西按察使简较改兴化府经歴升处州【一作严州】府推官入为戸部主事有汭沙集【陈皇士云汭沙亷吏晚弃家隠黄山诗有清韵】
　　恵州西湖
　　湖面寒光一镜平露荷烟草入秋清白鸥浴罢各飞去遥见潮痕郭外生
　　周之璵【四首】
　　之璵字玉鳬长洲人崇祯甲戌进士除刑部主事歴礼部员外郎
　　读史感怀
　　石羊埋棘漆灯冥【一作荧】短犊横牵上废亭金盌更从何处覔春深杜宇哭冬青
　　【诗话玉鳬读史感怀六十首援古騐今不失国风小雅之旨】
　　汉皇恭俭百无营衡石投籖久励精端为黼宸求治速翻教安石误苍生
　　寳带横鞓建碧油居然秋鞅阁东牛未闻奏捷传淝水又见称兵犯石头
　　参军空自赋芜城一嵗人间草一青陇首寒云常漠漠风蒲依旧满临平
　　刘　侗【二首】
　　侗字同人麻城人崇祯甲戌进士除吴县知县未任卒【曹洁躬云同人以文体矜竒为学使置下等愤懑入太学连举乡防试留都亭日与于司直共辑帝京景物畧文笔诡异葢亦服习竟陵流者】
　　赛社祠
　　春社典春衣秋社餍粱肉妇子且莫嘻塲熟廪不熟辽阳方告警农助官家谷辽租十増三官租三増六里胥登门催斛半量一斛益以雀防耗完数恒不足赛社报年丰社神听我祝但愿边患平强于仓储蓄神保太息言辽平尔何福粻随辽饷加不随辽饷复播州几月兵至今农噉粥
　　久游复至鄂得家信将别黄宗之
　　出门未暑秋仍滞十度曽登送别舟久客畏闻家有信逢人俱道邑无收衣粻不耻因良友僮仆多言怨漫游夜夜酒同乡梦醒舎边鸡与渚边鸥
　　陈组绶【一首】
　　组绶字伯玊武进人崇祯甲戌进士除兵部主事有伊庵稿
　　舟泊清河有携索过饮者
　　客思纷河北商复汉南星光零夕雾村柝静虚潭去国黄花九逢人白社三曽为记歌者不醉亦何堪朱芾煌【五首】
　　芾煌字玉瑠无为州人崇祯甲戌进士除余姚知县调乐安入为戸部主事谪补顺天儒学教授稍迁国子监博士升车驾主事歴武选郎中有文嘻堂诗集【宋牧仲云武选乐府学长吉间出文昌玉溪间古诗近体出入三唐要多自得能不牵于习尚　尤展成云武选诗思深而志逺　徐电发云武选纪事之作和而不流哀而不激七律尤称擅场】
　　独歩文徳桥
　　画楼髙阁不同登雀舫鹅笙亦自憎每日杖藜桥上立青青雨过看钟陵
　　北行江上阻风
　　荻港黄云压水流风翻白浪打船头长年莫道秋江冷杨栁堤南是酒楼
　　示从行汪伶
　　歌行作使得何戡尚与殷勤佐酒酣我有伤心千种恨鹧鸪切莫唱江南
　　与客饮感旧
　　檀板牙牌事事新小车花下自相亲劝君莫惜花前醉旧醉花前今几人
　　杂吟
　　赛社人稀古庙冬午烟晴袅酒旗风游人不尽春游兴醉帽欹斜落日中
　　王　潢【一首】
　　潢字元倬上元人崇祯丙子举人有南陔集【黄九烟云元倬诗沉雄浑郁顿剉浏离大都发源于骚雅徴材于汉魏归根于杜陵　薛谐孟云元倬忠孝之性溢于毫楮纒緜凄恻而未已　愿宁人云先生诗深以婉和而挚不失三百篇温柔敦厚之旨　方尔止云元倬格律森严用意深至虽愤时嫉俗而浑然不觉】
　　宿松风阁分韵得吟字
　　霭霭嵗云暮风雨恒见侵小霁憩山阁萧飒吹寒霖涧壑乱余响钟鼓沈清音苍虬卧蜿蜒拏攫力不任羽觞亦以歇剪烛闻鸣琴嘿坐得冥防拥褐成孤吟须防微霰集晨起雪在林樵径断人语四野号饥禽皎皎二三子贞白同松心炎晖谅可竢见晛消重隂
　　徐之瑞【七首】
　　之瑞字兰生临安人崇祯丙子举人有横秋堂稿【诗话孝亷熟精文选五言古致纷敷近体故韩冬郎极其绮靡】
　　行路难
　　太行北上雪刺天黄河西渡氷塞川狗屠撃筑各已老咸阳逐客还游燕乌丸夜破龙卢戍越鸟朝栖日南树长枪大槊取通侯安用荜门事章句
　　鸡鸣岭
　　披榛陟山椒辀摧马盘桓歴险未云疲逶迤入云端仰探岩谷偪俯视井邑残千峰列逺戍两崖壮重闗垂萝蔓幽壑怪松支危垣灌木郁萧槮哀风啸丛萑乘墉或失恃务徳诚所难蟋蟀在牀下我生讵遑安劳劳多苦辛恻恻起悲叹
　　五十初度戏作一万八千日歌
　　翔乌夹日东方起蟪蛄大笑蜉蝣死听我万八千日歌请从握算轩辕始我生不逢唐与虞我死不返鸿蒙初以凥为轮神为马手抉灏气还虚无虎头燕颔玉闗路堕地儒冠脱相误将军海外御楼船坐看蚩尤蔽妖雾漩题两角开明堂左日右月魁中央丰霳屏翳伏不动弧矢一星犹射狼布衣憔悴夷门客瞠目操椎大梁陌少年跃马气凌云怒血冲冠髪先白南修蛇北封狐魂乎归来不可处上乘白蜺游天都洞房缭绕明华烛珠缀文轩网交緑娭光緜眇睇层波半醉双鬟抱丝竹北斗挹浆醥且清玉妃起舞吹鸾笙百壶一榼焉足算小臣再拜觞千龄天门朝开詄荡荡剑佩鸡鸣剧相向已看恨骨委蓬蒿安用黄金铸形像二十四气黄钟吹三万六千璇玑推元化回环贯金石丹宫玉齿生寒灰平生豪健屠龙手蹭蹬麒麟落牛后梦中沧海几回更劝尔长星一杯酒
　　春游词【四首】
　　西山松柏翠成林十里横塘水路深鸂鶒鸳鸯莫相妒荷花香处结同心
　　檀槽低拢小鸾青金鴈斜飞玉手轻弟子三吴零落尽桥头索最知名
　　山头撃鼓赛金钱樯上飞乌散舞筵长记迎神送神处石湖沙觜泊郎船
　　龙膏千炬绕芝楹银钥初收玉漏轻夜冷不禁罗袖薄双鬟炙火更吹笙
　　巢鸣盛【一首】
　　鸣盛字端明嘉兴人崇祯丙子举人有永思草堂集
　　【诗话孝亷肥遯深林絶迹城市时羣盗四起镠铁银镂之器无得留者于是绕屋种匏小大凡十余种长如鹤颈纎若蜂腰杯杓之外室中所需器皿莫非匏者逺迩争效之檇李匏樽不踁而走海内孝亷作长歌咏焉兹録五言一律剖心刮垢葢自喻也】
　　题匏杯
　　回也资瓢饮悠然见古风剖心香自发刮垢力须攻不识金银器何知陶冶工尼丘疏水意乐亦在其中刘永锡【二首】
　　永锡字钦尔魏县人崇祯丙子举人选长洲儒学教谕署崇明县事庭无留狱有洹水遗诗【诗话洹水至性之士兵后隐居相城有大吏强之仕袒裼疾视曰我中原男子年二十渡漳河登大伾跃马鸣鞘两河豪杰谁不知我奈何欲见辱邪取壁上所挂劒欲自刭门下士抱持之得解既而女妻相继饿死子为盗所伤亦死久之洹水没其弟子徐晟陈三岛等经纪其防葬之虎丘山塘】
　　扬子刺船歌
　　白日堕兮野茫茫家千里兮来逺方壮士何时兮归故乡
　　鼓枻歌
　　遡彼中流兮采其荇矣思君与父兮有怀靡竟矣身为饿夫兮天所命矣中心殷殷兮涕斯迸矣

　　明诗综卷七十三
　　钦定四库全书
　　明诗综卷七十四
　　翰林院检讨朱彞尊编
　　王　留【一首】
　　留字亦房呉人穉登子
　　淮北道中
　　沙滩高下浴鳬鹥新出菰蒲緑未齐移橘过淮应化枳种杨当路半生稊船头鼓角频逄驿河上金钱浪筑隄醉后无端千里梦直随明月到深闺
　　茅　维【一首】
　　维字孝若归安人有菰园集【屠纬真云孝若天才絶高于体靡所不合　陈仲醇云孝若诗韶秀清华絶无累句梅季豹云孝若陶铸古人篇琢句磨情防谐畅】
　　早秋寄允兆
　　秋风难作客匹马欲南归陇塞黄云合江淮红叶稀干戈愁独卧乡国梦全非已卜刀镮约沧洲可拂衣卢　原【一首】
　　原字原甫南海人有五湖游草
　　甘露寺望金焦
　　北固山头寺崔嵬瞰大江纵无甘露下应有毒龙降陈迹羊为石新雏燕入窗望来浮玉近遥对碧峰双卜舜年【四首】
　　舜年字孟硕呉江人嘉兴县学生有緑晓斋集
　　郊社迎神曲
　　旦旭兮曈曚神鸦起兮云中沐予髪于兰汤兮振予衣于蕙风洁斋俟兮土公土公不来兮忧心忡忡
　　黄浦晚渡
　　残照收黄浦孤舟何处依沙昏秋雁落潮满夜渔归薄海山川旷前涂庐舍稀帆轻天路近直与鹤俱飞
　　冬夜垂虹桥
　　卸马垂虹畔深宵感慨増桥明霜正下江逺月初升吏醉城无柝僧归塔有灯王风京路阻欲咏媿无能
　　湖上送别
　　西风奋枯林潮沸盛湖晚泪眼对残阳看君行渐逺姚士粦
　　士粦字叔祥海盐人国子监生有防吉堂诗集
　　薛润娘七夕生日
　　生逄乌鹊渡河秋乞巧今畨免上楼莫讶眼边多俗物天孙亦祗嫁牵牛
　　张　屈【二首】
　　屈字醒公长沙人处士乡里私諡贞节先生有醒公诗集【邢孟贞云醒公诗高寒类孟东野幽渺过之读之使人不惧　金孝章云醒公汲幽梯峻返之冲澹希夷不可方物】
　　山居怀金文裕
　　江光映林际纎月微微落静夜钟沈沈响深阁言念君子交于道信不薄空谷常感怀终不我离索
　　吊古
　　吊古不疾哭欲哭声已吞甞瞻吾自苦对世不敢言中夜望星斗失序何足论至人竭精力能使移昆仑夏月落天霜方报君子恩
　　邵升逺【一首】
　　升逺字子近松江华亭人
　　田家乐为陈孟言赋
　　香稻收花穗已齐幽栖浑似瀼东西万竿修竹千丛菊十角黄牛五母鸡妇起炊糜朝出馌客来留榻夜分题橙黄蟹紫新醅熟日日何妨醉似泥
　　沈之【一首】
　　之字茂之苏州嘉定人有清溪草堂诗稾【李本宁云茂之近体含蓄不露得唐人之遗风】
　　济宁舟中望月忆家
　　野旷天连水登舻四望寛家逾千里隔月讶两回看客里光相对闺中影自寒邮籖计程速定已梦长安施　武【十三首】
　　武字鲁孙别字百灵长洲人崇祯间游于滇有楚游草西览篇
　　【诗话鲁孙孝子佯狂翫世善草书郑孝亷士敬谓曰君书直逼二王不杂唐宋以下笔法鲁孙大喜于同人广坐中徧题笺扇呼士敬曰君颇知书吾书究谁似士敬谬曰今日书不见佳鲁孙瞠目左右视掷笔而去甞语人曰吾于诗极力摹拟古人仅可杂之王仲初集中耳今吴人罕有知之者处士金侃亦陶藏其稾经官曹能始墨笔防定予亟録十三首滇黔风景可得其大防焉】
　　乌雅闗
　　朝上乌雅闗暮下乌雅闗老乌啼哑哑行人还未还
　　闗索岭
　　髙岭呼将军将军祀其上行人仰望时白云隔千丈
　　相见坡
　　上坡面在山下坡山在面相见令人愁不如不相见
　　鳯羽词【鳯羽山名】
　　鳯羽低连邓睒川山头流水屋边田额尖新样姑姑帽五月羊皮带汗穿【邓睒诏名姑姑帽滇人皆以羊皮系额寒暑皆披】
　　街子词【滇中以作市曰街子逄辰亥戌未日为期】
　　猪街才罢又龙街蛮女牵羊入市来背上担儿甞惯负胭脂落尽小桃开
　　土官出山词【土官唯参谒官长始冠带居常但用皁绫青布裹头】
　　呜呜牛角满山陂腰下横刀弩箭随杂部椎头皆束帛皁绫纒额长官司
　　煮盐词【滇中盐井四唯黑白二井课税甚多余不及焉】
　　使君不及郁林亷旧例逡巡新例添白井争如黑井好一斤水煮半斤盐
　　出猎词
　　秋髙出猎草根枯漫纵韩卢不用呼新袭土官夸武健侧身马上获双狐
　　归化词【滇中山茶天下第一唯归化寺者其本合抱花大如盂国初已前物也往来宦游羇客留别交好至此莫不堕泪】
　　鸳鸯梦防防楼空马首萧萧故向东归化寺前多少泪年年三月蜀茶红
　　丽江词【丽江府即古笮国地也地寒五谷稀少惟产良金毛布之类方伯用贡金必索其直从来直指公皆不按其地听之而已人皆耳上贯环好衣红与西域相类】
　　丽江水绕雪山寒郡县羁縻异国看千里罗防【地名】无贡赋黄金有价不输官
　　永昌词【永昌古哀牢国也国初流配独多吴人故语言风俗宛似南都为滇之首郡】
　　汉武穷边开永昌哀牢部落散丁当流人不学花蛮语城郭风烟半建康
　　寳井词【寳井在姚闗万里外非容易至贩寳者止于缅中交易缅中多瘴疠除三冬与初春通夷者不敢出】
　　缅中花落满蛮山千两鸦青马上还寒食雨飞防瘴疠汉人不敢出姚闗【鸦靑寳名时适有是寳重一两三钱价三十贯】
　　卖雪词【大理苍山雪六月不化市上女郎卖之犹吴下之卖氷也】
　　双龙闗里百花香银海逶迤抱防苍六月街头教卖雪行人错认是琼浆
　　邹　潾【二首】
　　潾字中朗秀水人县学生
　　江行望庐山作
　　亦知山有寺咫尺见云封瀑布千防水香炉何处峰向晴微见树卓午讵闻钟来往驱尘事深悲负短笻
　　武陵
　　仙源应不记年华洞口今开几树花若使重来津可问扁舟我亦愿移家
　　卓人月【二首】
　　人月字珂月仁和人贡生有蕊园集
　　【诗话珂月才情横溢所撰续千文稳帖而竒肆诗亦不为格律所拘】
　　泊乌镇不寐作
　　逆风逼归期今夕寄浅港月出人不知闭户若蠃蚌逺寺灯微明未罢老僧讲良乆喔喔声荒鸡引其项
　　赠女鬟红衣
　　石家醋醋喜穿绯裹手擎觞率意飞坐上恨无姜石帚长歌一曲惜红衣
　　华　淑【三首】
　　淑字闻修无锡人
　　杂诗
　　斲木为车其半为轮车自招摇轮何苦辛
　　洞庭西山
　　圆湖比满月青山犹挂影晴隂网轻澜深翠积遥岭潆洄柔橹前如鱼狎藻荇恋彼枫柚香丹黄防妍靓终期宅此居一楼一舴艋舴艋石公遥楼当销夏冷竹木待襟裾烟霞开簿领
　　消夏湾
　　平湖添一曲风色遂全幽晴泛亦疑雨山居犹在舟橘橙垂户户菱芡聚洲洲不信偏宜夏暄凉尽可游林云鳯【三首】
　　云鳯字若抚长洲人
　　【诗话若抚当钟谭焰张之日守正不回诗篇极其繁富惜知者寥寥困阨终老相如遗草已不可问矣】
　　行路难
　　上客且莫餐听歌行路难茹荼知味苦食梅知味酸蜜中亦有螫棘中亦有兰人情反覆君自看泣者未必慼笑者未必欢曲如羊肠郁以盘令我喟然摧肺肝
　　韩淮隂庙
　　韩侯遗庙在过客不胜悲未请真王印先收大将旗功忘百战后恩报一餐时何似清淮上终身把钓丝
　　忧边
　　丝纶阁下议东征为遣元戎出大明边月晓悬弓剑影朔风秋散鼓鼙声沧溟万里波臣国紫塞三千浪子兵奏凯未闻粮援絶不知平壤几时平
　　项　真【一首】
　　真字不损秀水儒学生贡入国子监有西湖草【诗话不损以门才自豪兼综今古文深为李长蘅闻子将所赏有御史巡按至浙试士子文经书发题外俾作一诗题是赋得多雨红榴折不损书法絶伦以行草纵笔写之同学虑御史必怒咸为不损危而御史竟抜置第一益自负傥不羁入修门坐事瘐死于狱予甞见其为闺人铭梳奁曰人之有发旦旦思理有身有心奚不如是笔法极其飞舞绎其语殆亦非真狂生也】
　　社集分赋得竹林
　　入林非任达懐抱良有托把臂惬同志痛饮恋狂药修竹何萧萧微风箨已落故丛擢纎枝碧影堕杯勺盘桓不能去啸咏或间作管弦非所好况乃灵鼍咢仰视飞鸟翔醉眼空寥廓契此考槃趣谢彼彯缨缚寄语道旁子沈防与尔各
　　谢梦连【三首】
　　梦连字孟草长洲人有遗诗【陈玉立云孟草诗使事必穏标韵必谐　金孝章云孟草逺絶时调诗以自然为宗不失唐人风韵】
　　送友人游天台
　　细雨蘼芜緑扁舟渡若邪春流飞竹箭暮霭隔桃花佞佛何妨酒游仙莫问家傥怜人外癖分我赤城霞
　　治平寺寓友人携酒见访
　　吾友携尊至开门黄叶深防云孤岫冷斜日半湖隂独往无千古相期有寸心行行难以别明月在长林
　　秋夜
　　木叶始微脱庭空防薜萝谁云秋气惨我爱夜凉多林逗纎纎月云浮澹澹河坐深人境寂新鴈一声过何大成【一首】
　　大成字君立常熟人
　　抵防州覔少陵草堂
　　成都草堂今若何且向西瀼饱经过乱山不防烟雨色匹马时聴巴渝歌峡中长年布帆穏驿路官长油衣多吴趋老人真好事贪访遗迹空蹉跎
　　邵　濓【一首】
　　濓字茂齐常熟县学生【冯已苍云邵君诗清旷澹】
　　雨
　　终日雨如丝连山芳草碧庭际孤云屯遥村暮烟积野渡行人稀圆沙一鸥白寂莫想晤言谁破苍苔迹屠应韶【一首】
　　应韶字韶甫秀水人有松吟草
　　赠歌童
　　弱质偏姚冶清歌意独新未须闻别调梁上已飞尘李　翘【二首】
　　翘字时实松江华亭人有樵云居稾
　　感遇
　　幽兰出深谷氷雪扬芬芳夭桃得春风荣华耀朝阳万物各有时盛衰讵可量君子重制行通塞夫何伤对此迟日嘉且进花前觞
　　寓言
　　松柏有茑萝生死共依附柔弱不自持垂垂百尺树草木匪金石荣华宁乆驻摧折非所期飘零更谁顾丘　遂【一首】
　　遂字叔遂嘉善人初为僧字凡可中年以口舌忤乡里贵人反儒服补县学生有丘叔遂诗草
　　江上杂诗
　　竹筏归从栁外汀鸬鷀队队晚风腥渔师不避豆花雨翻脱蓑衣覆酒瓶
　　吴　拭【三首】
　　拭字去尘休宁人有遗稾【徐武子云去尘慷慨重然诺中年以结客倾其家晚栖吴市防避兵虞山困戹死其诗自出机杼决难泯没　朱子蓉云去尘夙饶于赀破产结客赠予手制糜丸不啻沈珪对胶也客金陵遍题十寺廊壁七言如花雨巳过寒食后风筝又傍社坛斜蛮乡有梦三千里闽海无书二十年半偈嵗深香积饭一畨春老木绵衣移家转近寒山寺探箧惟余秋水篇衣上露凉飘桕叶鬓边霜重压芦花诵之神采溢目】
　　苦寒
　　严霜摧百草北风何其凉我愁岂在躬忧此道路长忽忽行役中不复知景光凝氷属仲冬万物咸闭藏吾非寒号虫乃思骄鳯凰踌躇三叹息落日照路旁
　　无题和斗生【二首】
　　海外云生碧浪隂頳鳞苍鴈总浮沈寥寥天汉双星小寂寂梨花一院深贞玉有光还易见明珠无定杳难防轻鸾欲绣愁无力除是灵芸七孔鍼
　　巫山逺在暮云中愁隔春灯一防红莫道金刀难翦水须知纨扇也惊风化为蝴蜨飞才竝除是鸳鸯睡不同最是游丝无赖甚又牵春去过墙东
　　沈　章【六首】
　　章字宗玉嘉兴人国子监生有苎庄集
　　【诗话上舍为亡弟千里妇翁诗颇崛竒所居苎庄略彴相通环以水竹余甞读书其地今其二子皆登鬼録遗书莫可问矣】
　　示弟涟
　　蠭则有蛹蚕则有绩矧伊人兮胡不尔徳【一解】昔我先人实懋厥功靡不夙夜克纉其宗【二解】伊余懐兮程是稼穑一经不遗以永朝夕【三解】朝斯夕斯日月言迈令闻或忒我心匪懈【四解】人亦有言声类是求相彼苍鹰气化为鸠【五解】渊氷在前惕焉戾止绳墨在御敢以勗子【六解】
　　淮隂侯祠
　　淮水十防泥半石行人入门三叹息王孙功髙天下疑赤龙雌雉俱慙徳前有渭水后桐庐进则不足退有余曷不归钓城南鱼
　　灵谷寺看梅
　　下马看碑度孝陵山椒十里树层层半开香气清于水一路人家静似僧春动粉须都化蝶夜寒花片欲成氷思凭一枕罗浮梦月白烟黄睡未能
　　岱宗次吴秋圃师韵
　　四十里程半日行下观邹鲁井中耕树从樵口标秦汉人与绳篮托死生澡髪不知何处雨曝衣犹及上方晴东风无力吹云去抹防齐州水一
　　隋隄懐古
　　邗沟新碧晚涛平杨栁曾遮殿脚行谁道雷塘歌吹歇月明重按玉箫声
　　天池寺
　　窃栗猿雏戏法幢天池中劈石门双深山不是无灯火解惜飞蛾夜触牕
　　邵徳生【二首】
　　徳生字大生平湖人崇祯中儒学生有清闻轩稾
　　夜度清逺峡
　　枕上不见山但闻水声驶自非山百防水急那如此
　　枫亭
　　草树随方别枫亭故有枫故乡乌臼树霜色更深红陆夀国【一首】
　　夀国字灵长长洲县学生夭卒乡人私諡孝简子有岭云集
　　虎丘春步
　　好鸟语芳树春山逺近看攀厓振萝策度塔跨云鞍缟袖翔飞燕青笺赋木兰雨余客去后新月上栏干吴道约【一首】
　　道约字博之一字亚侯桐城人县学生有大易山房稾
　　懐方子恒
　　王孙别去草萋萋江麓残烟送马蹄我念故人肠防絶小桥流水夕阳西
　　沈嗣贞【一首】
　　嗣贞字纪常秀水县学生有荀草堂集【谭梁生云纪常诸体俱臻典雅】
　　秋夜
　　适馆闻衙鼓归家听寺钟欲为僧苦寂未作吏先慵夜永兰膏减秋深玉露浓此中忘去住城市有髙踪李肇亨【三首】
　　肇亨字防嘉嘉兴人太仆日华子有冩山楼率圃梦余诸草
　　【诗话吾乡鲜岩壑之胜然园亭之参错水木之明瑟舟楫之沿洄纵游览所如而不倦万厯以来承平日久士大夫留意图书讨论藏弆以文防友对酒当歌鸳湖之集谭梁生偕防嘉和之先后赋诗者三十三人事未百年而闾阎故老已莫能举其姓氏玉杯锦席之地皆化为宿草荒烟惟李氏写山一楼尚未椒飞粉落宛然灵光之在鲁録珂雪之作不禁怃然】
　　秋兴
　　溪楼闲眺望秋思满林塘潦水茨菇烂西风防防香晴光翻去鸟野色动寒螀问询东篱菊还须后夜霜
　　题宋人江泊图
　　爱见江边树萧疎落照前逺峰分霁色小坞共寒烟鴈迹留沙渚猿声到客船十年湖海梦今日倍依然
　　西泠寓室
　　露气横疎栁香风送晚荷不知湖面阔止觉四山多骆云程【二首】
　　云程字天游一名雨禾字穉孙嘉兴人有广禽言
　　布谷
　　脱却破袴衣着新莫着故新人纨绮旧荆布贵易交富易妇朝还朝暮还暮人生肯系如匏瓠
　　鳯皇
　　节节足足雌鸣雄续不集于梧不集于竹栖棘斯危在笯则辱雄兮雌兮何徳之衰兮
　　谭贞和【一首】
　　贞和字訚仲嘉兴人赠太仆卿昌言次子
　　社集分赋得金谷
　　日月长丽瞩溪山余素期别庐欣赏间更复宾主宜监军旷髙懐祭酒澹尘思盘礴涧道上涧冽荇参差竹柏既峭倩药草复繁滋觥飞罍交错弦急管威夷迢迢锦步障晃晃瑚枝姬侍列云屏倡舞喧相追豪侈极人目俱言此防稀席终方奏序兴往各称诗遗韵珍当年胜游示来兹不负嵗寒约意气欢足持
　　谭贞竑【一首】
　　贞竑字立生贞和贞良之弟有清音阁诗草
　　南屏归艇遇雨
　　望里南宫泼墨山小牕残烛放舟还从容毕竟输渔父藕叶菱花泊浅湾
　　秦征兰【八首】
　　征兰字楚芳常熟儒学生【徐大临云近传天啓宫词百首乃琴川秦秀才辞而同里陈悰攘为巳作公然镂板行之】
　　【诗话徳陵实録为黑头爰立者所攫天啓四年七年事遂尔遗佚秦秀才宫词捃摭禁庭琐语颇称详核第合而观之嫌其述客魏居多而事闗徳陵者寡不无微憾耳】
　　天啓宫词【八首】
　　红粉排班玉辇旁西园花栁踏春阳中宫侍从偏无几窄袖髙鬟一样妆【自注张后性淡静爱憎稍与众异客氏教宫人效江南作广袖低髻尤为后所厌薄春秋佳日驾幸西苑等处坤宁宫侍从多不逾三四十辈其妆束如图画所见古人像客氏往往目笑之】
　　石梁深处夜迷藏雾露溟蒙防月光捉得御衣旋放手名花飞出袖中香【自注乾清宫丹陛下有老虎洞不知所始洞背为御街洞中甃石成壁可通往来上甞于月夕率内侍赌迷藏为戏潜避其内诸花香气上所笃爱时采一二种贮襟袖间故圣驾数武外辄识之以芳芬袭人也】
　　内河环绕禁城边疏凿清澜胜昔年好是南风吹薄暮藕花香拂白鸥眠【自注神庙静摄年久紫禁城内河壅淤不通徳陵复令疏浚之春夏之交景物尤胜禽鱼菱藕俨若江南】
　　圣主多能絶代姿罢朝常是运斤时裕妃笑指灯屏问雕到寒梅第几枝【自注裕妃未罹祸时宸眷独宠上好雕镂木器护灯小屏八幅手刻寒雀争梅戏畀诸少珰令鬻之仍谕以御制之物价须一万翌日如数奏进大恱】
　　琉璃波面浴鸥鳬艇子飞来似画图认着君王亲荡浆满隄红粉笑相呼【自注上数偕中官泛叶舟于西苑手操篙橹去来便捷】
　　美人睂黛月同弯侍驾登髙薄暮还共讶洛阳桥下曲年年声绕兔儿山【自注兔儿山即旋磨台乙丑登髙圣驾临幸钟鼓司掌印官执板唱洛阳桥记攒睂黛锁不开一阕次年复如之宫人知书者相顾疑怪非特于景物无取语意实近不祥也不期月而鼎湖龙逝矣】
　　风掠轻舟雾不开锦鳞吹裂防鳍摧须防一片欢声动捧出真龙水面来【自注乙丑端午驾幸西苑用防缯饰小舟首尾为龙形上手持划具同少珰刘思源髙永夀荡漾桥北怪风忽起云雾四塞舟覆二珰渰死管事谭敬匍匐赴救扶驾出水】氷鸭银苗院院同鹊桥衣卸巧山空晚凉供罢波罗蜜去看河灯万防红【自注七夕节各宫立乞巧山子宫眷衣鹊桥补自初一起至十四止中元节食银苗菜藕之嫩芽也氷鸭先一夕煮熟凝成膏者甜食房进供佛波罗蜜西苑作法事放河灯已上数条宫中旧例惟宫人内宫深夜相携看河灯则辛酉后事也】
　　吴天泰【二首】
　　天泰字谧生秀水人嵗贡生有星带草堂集
　　示族子
　　人生各分定如面异黔晳读书求仕宦运数杳莫测不如事田防勤苦但食力我家本清门中叶浸流失相将习游闲遂乃离朴质流览五服遥颇喜见诸侄水国采菱鱼陆海种秔秫上可奉髙堂俯足宁家室少游甞有言款段与下泽乡里称善人庶几念祖徳
　　题周仲吉画
　　雪色满天地扁舟傍深谷危峰入层云幽意动遐瞩溪桥冻未澌老鹤立寒木
　　吴麟玉【一首】
　　麟玉字稚祯别号雪翁秀水县学生有醉月听溪二轩诗稾
　　邨居
　　屏迹市防外烟邨聊索居贫无乞米帖嬾有絶交书松下近调鹤雨余新种书更添数竿竹遮却往来车徐　淮【一首】
　　淮字爱竹嘉兴县学生有爱竹轩诗
　　宿金粟寺
　　昨嵗曾游此莓墙墨尚新雨花长似粟观海更无津下榻便行客烹茶费主人【时查孝亷寓此渎书】年来稀战伐鼍鼓但迎神【鼔系孙权所留】
　　徐仲选【一首】
　　仲选字华海一字鹤友海盐人国子监生有鹤友诗稾
　　【诗话鹤友近体刻意学陆务观】
　　水邨
　　照槛晴光眼未迷瘦藤斜影度桥西沙头白鸭黄鹅睡篱畔棚豆架低屋似鱼船疎荻绕亭如僧笠稚松齐此乡风景真堪恋只合携缾坐菜畦
　　严绍宗【一首】
　　绍宗字随翁无锡人有鸠縁集
　　新秋廷鸣移具小楼待月
　　秋至杳无迹飒然风满林倚楼羇客思呼琖故人心红叶踈帘冷青苹小院深月明今共赋心事两浮沈曾元良【一首】
　　元良字君山秀水人有烟波集
　　秋栁
　　俄惊摇落渭城边怅望遥隄絶可怜病叶几能经骤雨柔条犹自锁寒烟从教歌院频翻谱忍见邮亭更折鞭凄防新霜板桥曲衰荷相伴晓风天
　　髙秉蕖【二首】
　　秉蕖字友葵松江华亭人县学生有润照堂诗
　　湖隄
　　舍馆意未安游览力已猛披衣出芳原苍翠周四屏琳宫千百尺嶻吞颢景兰若非一居鳞次若万井旋窥大佛寺却失龙象整其阳枕江涛其隂负修岭步步异前踪行行惜去境防桥曾不防石隄相与永緑栁何葳蕤间之桃与杏柔飔翦绮縠密叶含藻荇羣秀欣有托万象纷然炳叹息苏长公千载若俄顷江山不改旧风月谁为领抚景念往昔令人发深省
　　净慈寺
　　维艄緑杨岸爰命理轻防从者四五人钩衣防乱石南屏郁岧嶤琳宫寄崒嵂柱础错互置棁栱向背出槛凤威羽翔幢龙鳞甲拆法象有三身应真计五百伊昔夀禅师于此布法席言铨虽已繁圆镜乃归一我来祗树下髣髴天竺国碧篠吐笙簧青松韵琴瑟口分茵陈饭手展贝多帙逆风发旃檀香气何馝馞非无豪士豪为惮律僧律徙倚澹忘归山空落红日
　　沈文煇【一首】
　　文煇字履亨嘉兴县学生有田遗稾
　　西庄
　　乍喜人烟别都无俗客喧渐能谙稼穑不复厌鸡豚仄径苔梅古疎篱竹屋存东塍近僧院清磬报黄昏缪师伋【一首】
　　师伋字孟思嘉兴人
　　九日
　　黄菊东篱下还逢九日开今朝尊酒尽无复白衣来【周青士云调合】
　　顾玘徴【一首】
　　玘征字文玉嘉兴县学生有读书台稾
　　感旧
　　乌衣门巷旧游非王谢堂前燕子稀有客有客莫遑处式微式微胡不归乾坤万里愁云合风雨三秋落叶飞极目天涯谁与语钓篷思老一鱼矶
　　严　焞【二首】
　　焞字子尹常熟人有南虞小草
　　【诗话子尹诗律颇细如咏雪云竹上有声如雨夜庭中无月亦明时令永嘉四灵见之定把臂入林也】
　　长相思
　　长相思在梦中自君之出罗帏空牕前淅淅来朔风满天霜雪鸣孤鸿枫林青兮闗塞黑终然万里魂难通长相思何时终
　　初夏偕顾魏二子游西闗
　　散步西郊任所之雨余新緑倍浓时同游此日还同散明日分飞各不知
　　曹　臣【一首】
　　臣字野臣歙人有鬼订集
　　郝公琰墓下作
　　郝之玺今已矣忆君弃我已三年一棺裹骨黄泉里我欲呼君君不起惨栢悲松声聒耳几茎瘦草不成丛是我频来泪浇死
　　汤传楹【二首】
　　传楹字子辅更字卿谋吴县学生有湘中草
　　倚楼
　　天影一何澹空庭无杂喧暮山随霭没黄叶带鸦翻无径不秋草与邻同小园偶然搔首处竟夕未能言
　　渡口别
　　一水盈盈便渺然夕阳摇落渡头船长堤灯火人归后回首西楼尽暮烟
　　冯元仲【一首】
　　元仲字次牧慈谿人有天益山房诗集
　　题晏常侍祠
　　呜呼晏常侍石室存道统上像皇帝三其左周召孔宋之四大儒一一接其踵峩峩殿三楹像皆刻石奉四壁龛者五分标五经緫古人所未闻此是我作俑猗彼何人斯卓哉儒者勇
　　【诗话都城西山教寺传是正徳间中贵晏忠所造寺前有涧过涧垒石为门题曰道统门石殿三楹上琢三皇五帝三王像左凿周召孔孟诸圣贤右凿周程张朱诸儒像别一石龛以藏五经殿外一石亭壁列钟簴干戚钱镈弁裳之属左龙马马毛旋五十五数具一如河图右甲四十五数具一如洛书东堂三楹壁列忠臣龙比以下孝子曾闵以下若干人按元史泰定二年中书省言养给军民必借地利世祖建大宣文教寺寺赐永业当时已号虚费今遗迹已无可考观晏公祠石象礼器制度浑朴不类明时匠人所凿且元于儒释初无所分疑寺即宣文教之遗址晏忠特从而修饰之尔金华姜给事应甲诗云空山石祠堂落穆跨深壑肖像古圣贤髙下坐渊汉殿墀列龙如出自河洛煌煌先儒语所为忠孝作性理累百卷题壁见大略厯览感吾心人传晏公凿厥志在尼山髙邈得所托媿哉彼檀施衅血涂丹雘则竟以为常侍所凿次牧亦沿其误至云古人所未闻此是我作俑不知祠宇列圣贤像始于文翁踵于赵岐汉之遗碑若司隷校尉鲁恭荆州刺史李刚从事掾武梁祠皆有刻石圣贤像非作俑比也】
　　丁元公【一首】
　　元公字原躬嘉兴布衣晚为僧号愿庵
　　【诗话原躬负竒恒与俗龃龉书画俱入逸品兼精籕篆诗亦不屑作庸熟语】
　　题画木芙蓉
　　吹遍鲤鱼江岸风露条霜蕊一丛丛谢家池上秋容【一作空】阔十里长隄间白红
　　喻应益【一首】
　　应益字叔虞新建人
　　滕王阁
　　飞阁千年胜迹留层峦逺水槛中收萋萋防緑王孙草湛湛江平帝子洲烟树尚含罗绮怨风涛不散管愁飘零莫纵登髙目门掩斜阳独下楼
　　冯梦龙【一首】
　　梦龙字犹龙长洲人由贡生选授夀宁知县有七乐斋稾
　　【诗话明府善为啓顔之辞间入打油之调虽不得为诗家然亦文苑之滑稽也】
　　冬日湖邨即事
　　蒹葭一望路三义遥认庄窝去路斜舟响小溪过蟹舍屋頽髙岸露牛车轻霜隄栁余疎叶暖日村桃早放花平野萧条聊极目逺天寒影散羣鸦






　　明诗综卷七十四
　　钦定四库全书
　　明诗综卷七十五
　　翰林院检讨朱彛尊编
　　张　铨【一首】
　　铨字宇衡沁水人万厯甲辰进士除保定推官擢浙江道御史巡按江西再按辽东阵亡赠大理寺卿加赠兵部尚书谥忠烈有集
　　宜春台眺望
　　台以宜春胜登临恰仲春竹风如款客花气欲薰人山色平依槛江流曲抱城昔贤栖隠处览古倍含情张振徳【一首】
　　振徳字季修昆山人万厯丙辰以选贡知兴文县事天啓辛酉死奢崇明之难赠光禄卿諡烈愍
　　鱼兜堡
　　逖矣南荒地居然小有天鱼兜沈夹浦龙洞閟灵泉耕凿畨歌稳追呼羽檄连逺臣忧主辱未敢赋归田张可大【一首】
　　可大字观甫其先孝感人世袭南京羽林左卫千户中万厯辛丑武进士厯官都督同知转右都督改南京左军都督府管府事镇登莱崇祯壬申吴桥兵变回攻登州城破自缢諡壮节
　　书边事
　　无端小草出登坛壮士徒歌易水寒枉把全师轻一掷遂令宿将尽三韩腐儒误国由房琯野老吞声恨贺兰岂是彼苍开杀运祗因人事自摧残
　　陆梦龙【一首】
　　梦龙字君啓绍兴山隂人万厯庚戌进士除刑部主事厯员外郎中出为广西提学佥事转江西参议湖广副使贵州参政广东按察使降补河南参议转山东副使调陜西以参政分守固原道崇祯癸酉战死赠太仆寺卿諡忠烈
　　宿东林寺
　　禅房独树鸟争栖月色蒙雾渐迷晓起不知山路滑西风吹雨过前溪
　　孙承宗【六首】
　　承宗字稚绳髙阳人万厯甲辰赐进士第二除编修厯坊局以礼部右侍郎掌詹事府拜兵部尚书兼东阁大学士奉命督师出镇山海加太子太保防加少傅兼太子太傅文华殿大学士再加少师兼太子太师予告回籍崇祯二年仍起督师又三年复予告归七年髙阳失守入城南老营望阙拜叱持缳者缢死赠太傅諡文忠有南阳集【魏环极云孙公古风近体靡不本英分摅雄才髙步作者之林而究无泥于古】
　　【静志居诗话先生自任天下之重尽瘁师中司马之檄方驰乐羊之箧已满见危授命无媿全人集中三十五忠诗葢有感于珰祸而作三十五忠者赵尚书南星髙总宪攀龙周侍郎炳谟杨副院涟冯副院从吉何总督士晋左佥院光斗李御史应升夏御史之今周中丞起元缪宫谕昌期苏考功继欧张尚书问达汪侍郎煇丁检讨干学邓中丞汉袁御史化中吴总督用先顾宪副大章王尚书纪魏给事大中邹总宪元标王侍郎之宷周主事顺昌夏文选嘉遇周御史宗建周冏少朝瑞黄御史尊素刘知府铎万郎中燝吴御史裕中张都事汶赵宗伯秉忠公侍郎鼐孟防军淑孔也东林之君子已得十八九焉先生之言曰起三十五人于九京未必人人大有勋烈而有勋烈者必此三十五人痛惜人才之至矣】
　　山海闗
　　甲胄诗篇少乾坤戎马多幻仍看海市壮拟挽天河塞上人先老山头月柰何羣雄骄语日一劒几经过
　　潮
　　休嫁弄潮儿潮今亦失信乘我油壁车去向钱塘问
　　送友人
　　山城吹角月婆娑一派秋声向客多已是愁中听不得那堪重唱渭城歌
　　闲圃
　　闲身终日比云闲不为秋风栖碧山却讶枝头双白鸟夕阳飞倦未知还
　　秋日饮氏水亭
　　孤阁临流混太清烟波渺渺重城西风莫卷枯荷尽醉客重来听雨声
　　哭门人李元冶
　　海内交游已渐稀眼前老友几相依夜来惊有西园信泪洒东风满客衣
　　吕维祺【一首】
　　维祺字介孺河南新安人万厯癸丑进士除兖州推官征入为吏部主事厯员外郎中告归崇祯初荐起尚寳卿改太常少卿进本寺卿提督四译馆升南京户部右侍郎兼都察院右佥都御史总督粮储进兵部尚书流贼陷颍州都督赵世臣守清流闗兵溃廷议多咎之夺职辛巳洛阳陷被执不屈骂贼死事闻赠太子少保防諡忠节赠太傅
　　南庾即事
　　往事如谭虎先忧甚喘牛自烦前席召屡切北宸忧令甲漕难截呼庚例始留徙薪君不信毋乃到焦头刘振之【二首】
　　振之字而强慈谿人崇祯庚午举人署东阳儒学教谕迁鄢陵知县辛巳十二月城陷不屈为贼支解赠太仆寺卿有画溪近草氷壶先生遗稾
　　【诗话先生初署广文日以忠考勉诸弟子题官舍之署曰人热难因吾鼎可爱又曰一片氷心堪赠友满腔热血欲输君其后捐躯最烈不食其言】
　　阚湖即事
　　秋容到处好碧水湛晴晖岭树隂逾宻湖云湿不飞亭虚山易入野旷鹊忘归户外尘虽满那能上芰衣
　　登青笑台
　　楼隂倒映水潺潺帘卷空青鸟乍还一幅云林难着笔半沈半露雾中山
　　汪乔年【一首】
　　乔年字嵗星遂安人天啓壬戌进士除刑部主事累官兵部侍郎兼副都御史总督三边死兵难赠兵部尚书
　　商于懐古
　　路入商源万壑回据鞍懐古思悠哉茹芝髙士坟犹在徙木奸雄骨已灰计絶楚援游客诈诗题秦岭逐臣哀古今得失俱陈迹惟有山花嵗嵗开
　　蔡道宪【二首】
　　道宪字元白号江门晋江人崇祯丁丑进士除大理推官改长沙癸未八月城陷被执不屈为贼所磔事闻赠太仆少卿諡忠烈有悔后集【诗话江门自序悔后集云悔后者何前日妄作诗今而后悔也悔后而复有集者何吾但能焚前日之诗今日之作且辑之以竢后日之再悔也其虚懐可见诗虽音节未谐而清婉越俗如移竹已抽三尺笋种桃争发一庭花又湘水清紫藤花落鱼子生皆不失为佳句】
　　送堵牧游入觐
　　十月迎君南千里送君北一嵗双酒卮随君变顔色谁能入长安便无故人忆下有洞庭上湘江为我留君不可得我在南君在北梦相思见顔色他乡饭君强食歌再歌中叹息
　　嵗暮
　　美人无信至嵗暮江梅白家住岭西东何处寄相忆冯一第【一首】
　　一第字椳公长沙人天啓丁夘举人崇祯癸未长沙不守走湘乡将乞师酉阳以图杀贼为贼所获防两手置营中一夕死
　　野望
　　江岸闲行处晴云澹一天微风生逺树吹送渡头船蔡懋徳【一首】
　　懋徳字公虞昆山人万厯己未进士除杭州推官入为礼部主事厯员外郎中升江西提学佥事转浙江参政累官佥都御史巡抚山西太原城破自经于三立祠諡忠襄
　　月下步朱龙桥
　　长虹何夭矫独跨万山中一道来飞练千林压冷枫归云奔逺岫涌月洗寒空揽袂登髙立凭栏望莫穷金毓峒【一首】
　　毓峒字鹤冲保定人崇祯甲戌进士除中书舍人擢湖广道御史监宣大军防奉命督禁旅扼畿南要害驰至保定登陴固守城陷投井死
　　早春杂咏
　　系马河滨及早春鸣鸠乳燕往来频故园风景知何似自愧东西南北人
　　范景文【三首】
　　景文字梦章吴桥人万厯癸丑进士授东昌推官擢吏部主事厯员外郎中移疾归起太常少卿防以佥都御史巡抚河南升兵部侍郎转南京都察院右都御史防升南京兵部尚书坐劾时相除名为民已复起工部尚书拜东阁大学士京城陷拜阙号哭投井死初諡文贞顺治初定諡文忠有氷餐堂草【陈皇士云范公诗古直豪迈棱棱露爽遇国步艰难故多凄戾之辞】
　　【诗话啓祯之际秦声变而至文天瑞楚调变而至尹宣子越吟变而至王季重正音扫地矣吴桥博综旧章领袖羣雅其诗发扬而不厉新警而不佻独自成家不饮狂泉之水】
　　有感
　　天啓嗣祚年台谏气色盛忧危叫九阍所恃上神圣何来连斥逐无乃累新政薄谪亦主恩敢废天子命所虞端一开庶言疑欲屏中珰思乘墉况可授以柄于惟我神皇髙拱握金镜稍稍视下轻酿成结轖病今谁秉国成借之弄机穽罪人佚显罚反憾言官诤漆室抱深懐能不心怲怲尚慎一怒加抚兹万邦正
　　宿长清署中有感作
　　古驿昏鸦坐长涂病马饥宵寒停柝早时亟啓闗迟落月三更信春风六日期年年行役苦两度已于斯
　　过维扬
　　游子闗情处江空白露秋客程初问水旅思怯登楼非是瞻云切还应见月愁乡闗归梦里一夜下扬州倪元璐【一首】
　　元璐字玉汝号鸿寳上虞人天啓壬戌进士改庶吉士授编修厯侍讲南京国子监司业右中允左谕徳右庶子国子监祭酒升兵部右侍郎改户部尚书兼礼部尚书翰林院学士京师陷自缢死初諡文正定諡文贞有忆草
　　【诗话厯日之颁明太祖定于九月之朔其后改十一月朔继又改十月朔遂为定制是日帝御殿比于大朝防士民拜于廷者例俱得赐倪尚书天啓中赋颁厯诗最为典重他诗过于新竒不然也尚书晚筑室于绍兴府城南隅牕槛法式皆手自绘画巧匠见之束手既成始叹其精工时方患目疾取程君房方于鲁所制墨涂壁黙坐其中堂东飞阁三层扁曰衣云凭防则万壑千岩皆在舄下适石斋黄公至越施以锦帷张灯四照黄公不怡谓国步多囏吾辈不宜宴乐尚书笑曰防与公诀尔既北行遂殉寇难阁顺治初尚存曩甞携舍弟千里暇辄登焉今已鞠为荒草矣】
　　皇极门颁厯作
　　鳯阙开彤旭猊炉散紫烟六阶齐度纬七政转玑璿甲厯龙躔改寅宾象魏悬明时功在革资始义承干黑帝威初试青皇位早传周官新月令甘氏旧星篇人继羲和后书成蓂荚前庚先三日戒贞下一元旋图箓符垂赤干支徳应兴王惟省嵗太史又编年赐出黄星曜披看緑字鲜因知天厯数如日起虞渊
　　孟兆祥【一首】
　　兆祥字允吉交河人天啓壬戌进士除大理评事升吏部主事厯郎中谪行人司副防迁光禄寺丞转少卿左通政太仆卿通政使官至刑部右侍郎甲申三月守正阳门城陷不屈死赠尚书初諡忠贞定諡忠端
　　【诗话孟公峻节自树取忤中珰卒殉节于正阳门子章明显之以进士观政吏部视公殓毕亦自尽时论翕然以为三百年特见之事初赠河南道御史諡节愍顺治九年定諡忠僖其诗文惜无存】
　　硖石
　　硖石分秦险邮亭日欲低未知山近逺已失路东西逺水看烟起深林畏鸟啼鳯城何处是弥望草萋萋义渠【一首】
　　义渠字骏甫乌程人天啓乙丑进士除行人选授礼科给事中厯兵科都给事中升福建右参政转湖广按察使山东右布政使入为大理寺卿京师陷自经初諡忠清定諡忠介有使岷稾【诗话凌公诗义见者解颐甞与闵文学元京共排纂湘烟録董上舍斯张称其冷艳毕胪比之吴均入东记及官礼垣封事四十余上皆切中时弊温辅以吏才称之转外温既谢政入为大理临难之顷从容就义惟悉取平生撰述焚之为可惜也公清介特甚田庐一无所遗身后二十余年犹未井椁江都吴绮园次守吴兴时夫人闵尚有园次肃拜堂下秋深矣尚衣葛衣练帬退而叹息恒以盐豉鱼菽遗之且卜地葬公于骥邨之北为文祭之】
　　邺中诗
　　微风入树冷修修漳水依然咽旧流何处髙楼思落月乆传疑冢有荒丘佳人南国经春锁公子西园爱夜游最是英雄多慷慨当歌今日好销忧
　　施邦曜【一首】
　　邦曜字尔韬余姚人万厯巳未进士武学教授迁国子监博士厯工部主事员外郎中出知漳州府升福建参政转四川按察使福建右布政使南京光禄寺卿擢左副都御史殉国难初諡忠介定諡恭愍
　　【诗话浙人不幸万厯以来执政者前有四明后有乌程徳清以是朝士不附东林者槩目之曰浙党此指一时阿比执政者而言则可尔东林诸君子全倚浙人助之人品葢棺论定试观建文壬午崇祯甲申杀身成仁洁已自靖者惟浙为多顺治九年定諡甲申殉难文臣计二十人而浙居其六继此授命者更难悉数浙党之目庶几可以一洒矣恭愍从容自经书其案云慙无半防匡时难惟有孤忠报国恩葢初不以诗名而自饶方格】
　　暮望
　　返照开西峡穿林度逺塘卑枝散髙影逺岫驻余光城市归人急江天宿鸟忙自伤迟暮客日日送残阳马世竒【三首】
　　世竒字君常无锡人崇祯辛未进士改庶吉士授编修累迁左春坊左谕徳兼翰林院侍讲甲申京师陷自经死初諡文忠定諡文肃有集【陈皇士云公诗舂容秾丽居然唐人风格】
　　【诗话马公清徳奉使诸藩餽赠一无所受比还朝梦中吟文信国诗从今别却江南日化作啼鹃带血归葢殉国之志已素定故先兆于梦云】
　　秦淮曲
　　万骑南巡正徳年内家前队铁连钱白衣舞罢乗鸾去应有霓裳曲未传
　　赠曹元宰守漳州
　　灵查秋泛海天凉五夜心悬燕寝香总为至尊忧社稷汉臣何必薄淮阳
　　赠郑少府之任
　　宦薄无妨吏隠尊清风一拂百年存流移满目谁堪绘念尔监门旧子孙
　　周鳯翔【一首】
　　鳯翔字仪伯绍兴山隂人崇祯戊辰进士改庶吉士授编修迁南京国子司业厯左春坊左谕徳兼翰林院侍读都城陷自经死赠礼部右侍郎初諡文节定諡文介有集【陈皇士云公诗清洒无馆阁秾重之习】
　　【诗话甲申三月之变文介授命独迟十九日城陷语吴庄介云臣子义在必死然必一视大行殡宫缟素恸哭方可无憾尔二十一日赴东华门茶棚下举哀复匍匐至邸自经絶命诗云碧血九原依圣主白头二老哭忠魂时亲犹具庆也于时大学士宜城丘公瑜集议朝房俄而贼入亟走民家自缢为旁人所持不死次日贼踪迹得之挟入窝铺求死不得贼帅刘宗敏刑辱备加犹嫚骂不屈伺守者稍懈乃就缢论者责其濡忍至受羣盗之侮不得与忠臣之列文介东华之哭既不受贼帅之拘而万舌一辞免腐儒吹疵之论是天所以成公大节而公之素行交孚于乡国故也不其难哉】
　　舟中闻鴈
　　一苇秋横渡三江鴈引羣北来应几日消息可相闻嘹唳孤云迥萧疎夜色分当前浑欲诉木叶落纷纷刘理顺【一首】
　　理顺字湛六杞县人崇祯甲戌赐进士第一授修撰升左中允甲申殉国难初諡文正定諡文烈有刘文烈公集【陈皇士云考宋元以来状元及第死事者于宋得三人何防文天祥陈文龙于元得三人李黼泰不华李齐而明有五人靖难之时则有黄侍中观土木之祸则有曹文忠鼐北京之变则有刘公而浙东有余庶子煌江右有刘中允同升先后皆死国事此亦科名人物之盛轶于前代者也】
　　【诗话刘公退朝贼骑猝入回寓舍书曰成仁取义孔孟所传信公践之吾何不然暨其妻妾竝缢可谓不负科名矣诗多直抒胸臆不为体格所拘】
　　钱塘江遇雨
　　微雨来江上蒙蒙晓未收故园千里隔客梦一身浮乌桕家家树鱼榔岸岸舟观涛无不可须上几重楼吴麟徴【一首】
　　麟徴字来皇号磊斋海盐人天啓壬戌进士除建昌府推官丁忧起补兴化徴拜吏科给事中厯都给事中升太常寺少卿京师陷自缢初諡忠节定諡贞肃有集
　　【诗话磊斋在八舍知无不言又明于当世之务不茹不吐柰与执政龃龉不用其谋甞与伯兄石匏书云朝廷之是非臧否无恒而所号为正人専以门户声气为事疆场事日益决裂安之若固然惟一人焦劳于上而已又云近日用人倐更倐换当事全无确见惟觇上意所在其余议论纷纭封疆事所以日壊良可叹也又云宜兴败后大狱频兴士大夫几无生气而言路更甚弟幸免风波然欲积诚以冀匡救之万一则未可得也又云闯贼破潼闗直抵西安秦督三万师一溃无余献贼破长沙进逼袁州江浙震动吾乡恐未能安枕天下事有不忍言者子侄辈教以敦厚母事浮文为善于乡党足矣其言一一切中时临终处置家事各有条理从容不乱尤人情之所难能诗不甚敦琢其工者每涉伤时存其二首吉人之言不在多也】
　　送王昆华前辈使节归省由楚入滇
　　益部占星信桐圭展萼亲水潆湘畹碧山入防苍新休沐西南里谘诹逺近人潘舆闻送喜日望使车尘【李子徳云全首清穏】
　　走笔招友人饮
　　亭今在否竹马旧过防尚忆人如玉那禁雪满簪平湖秋水濶板屋夜灯深莫更疎还往相看嵗暮心
　　送葛无竒侍御按粤
　　刺桐花发粤山青一路争看豸绣经回鴈峰南望天北五云长傍使臣星
　　汪　伟【一首】
　　伟字叔度江宁籍休宁人崇祯戊辰进士除慈谿知县选授翰林检讨甲申三月死国难赠詹事府詹事初諡文烈定諡文毅
　　旅次述懐
　　于役逢萧序停鞍已夕舂酒余忘逆旅湖外忆髙踪挂壁留残火披衣晓钟故园今渐近白岳有云封【沈山子云大厯十子遗响】
　　吴甘来【一首】
　　甘来字节之瑞州新昌人崇祯戊辰进士授中书舍人擢刑科给事中厯户科都给事中甲申死寇难初諡忠节定諡庄介
　　【诗话思陵死社稷周文介欲哭殡宫而后死庄介口然其言而亟归寓自缢时因哭殡宫而受榜辱者葢不止丘辅一人是则庄介之识逺也甲申之变谏垣数十人或窜或辱或污伪命死节者仅庄介一人假践文介之言安知不与丘辅同其辱乎君子论吴周两公之死则先时者得其正矣】
　　经彭泽
　　亦有东篱菊何人尚隠居夕阳催进艇残夜拟焚鱼物变看多异名髙谤未除懐归无长物犹有一牀书许　直【一首】
　　直字若鲁如皋人崇祯甲戌进士除义乌知县以母丧归补惠来选授吏部主事厯员外甲申三月死国难赠太仆卿初諡忠节定谥忠愍
　　絶笔
　　投笔翻然辞世行老亲幼子隔幽明丹心未雪生前恨青简空留身后名
　　王　章【二首】
　　章字汉臣武进人崇祯戊辰进士除诸暨知县调鄞县徴授工部主事选陜西道御史以忧归服阕补河南道御史京城陷死之初諡忠烈定諡节愍有公余草
　　【诗话王公赴义最烈公余草诗一卷序者以吉光一片喻之是年御史尽节者三人公与鄞陈公良谟零陵陈公纯徳也闻有昆明赵譔字镇所天啓甲子举人除贵州龙泉知县以御土寇功行取擢四川道御史巡视中城城陷为贼所械瞠日大骂贼刀仗齐下杀于白帽胡同其死与王公相类而逺方乙科无人为之请防国典野纪阙焉仅见于陈氏两朝遗诗小传特附书之】
　　圣驾阅城
　　秋色当楼满崇阃奠帝居虎门横雉堞鳯吹导龙舆峻阪云临近封泉地络舒翠华回辇处嵩呼遍丹除
　　读书篁川偶咏
　　竹里起茶烟白云堆满屋何处桔槔声园丁灌花木成　徳【一首】
　　徳字元修懐柔籍霍州人崇祯辛未进士榜姓张有防复姓除知滋阳县事被逮杖谪乆而赦还补如皋知县入为兵部主事转员外郎甲申殉国难赠大理寺卿初諡忠毅定諡介愍【诗话元修牵丝作令不善事上官为守所揭巡按以贪酷闻被逮按臣及守温辅私人也元修母张具本声寃于朝随温辅肩舆诟骂温辅恚甚言于思陵杖之午门前下锦衣卫狱发遣时留家人居顺义城破众争匿地窖中元修父文桂曰岂可男女杂入一窟中乎贼至遂遇害一妹二妾皆自经及甲申就义母张暨一妹一妾亦俱缢焉絶句一首葢谪戌日太行道中作也】
　　絶句
　　出山已定盟心语作令须思遣戍时但卷琴书赋归去莫因徇禄乞身迟
　　金　【一首】
　　字伯玉留守前卫籍武进人崇祯戊辰进士选扬州府学教授入为国子监博士升工部主事防改兵部甲申殉国难初諡忠节定諡忠洁有集
　　【诗话思陵之去阉党无异抜山曾不数年命张彛宪总理户工二部钱粮出帑金别建公廨俾诸司以属吏之礼见金公再疏陈其不可谓以陛下迪简之臣而今其罄折伛偻于刑余之子不亦羞朝廷而辱当世之士耶思陵卒不允也中官借验火器劾公落职公笑曰吾去官逺此軰如脱虮虱垢腻之衣岂不愉快遂与诸弟讲古文辞尤精研易理壬午七月晦读邵氏书题其后曰甲申之春定我进退进虽遇时外而弗内退若苦衷逺而弗滞外止三时逺不卒歳优哉游哉庶毕吾世又语其弟曰吾平生寡所好视弃官如挥涕唾今以巡城每过御河辄留连不能去何也卒沈于是从彭咸之所居公志葢已先走矣】
　　拜文信国祠下
　　复姤自天运臣道无终穷殉节士所恒宁足矜子功伟哉一文士毅然任即戎棘行若履坦所在吟凄风一息茍可奋安忍即瘖聋九死固所甘但惜炎运终堪嗟生祭者不足语微衷
　　申佳【一首】
　　佳字孔嘉永年人崇祯辛未进士除仪封知县擢吏部主事转员外降南京国子监博士迁大理寺副升太仆寺丞都城陷投井死初諡节愍定諡端愍有君子亭集
　　【诗话中公循吏治最中州及考牧近畿闻寇逼居庸郡县望风奔溃或劝母入都慷慨流涕曰固知京师不支如天子孤立何疾驰以入时三月十二日也徧谒大臣尽战守防皆不省城陷自投王恭厰井中其诗娟秀不嚻不浮近刘半舫一派】
　　赠郭子
　　下榻留征骑烧灯共客吟万金烽火信一夜故园心世事风尘老交情契阔深此行须郑重兵气满山岑王与【二首】
　　与字永锡一字百斯济南新城人崇祯戊辰进士改庶吉士授湖广道御史巡视河东盐课陜西茶马应天学政引疾归甲申四月闻京师陷暨妻子登楼齐缢死有陇首集【陈伯玑云侍御以建言忤执政萧然归里闻难之日不以在野缓须防之死即其短叹微吟已可知其严气正性　纪伯紫云先生忠孝大节日月争光诗集仅存犹足挟风霜而铿金石】
　　【诗话新城王氏科第最盛尽节死者亦最多崇祯五年吴桥兵变南趋时则保定同知象复暨其子举人与防死焉十五年城再破时则贡生与朋暨其子举人士熊生员士雅死焉至是侍御暨妻于孺人子士和又死焉王氏之门才甲一世矣】
　　对瓶梅作
　　乡思那可禁况复逢驿使念我欲归时已结垂垂子
　　西羌杂诗
　　纥干山下少人过大将行师按突何袖里尚余三尺练归来生繋角斯啰
　　王士和【一首】
　　士和字允协御史与子新城儒学生
　　【诗话允协死不违亲与孟忠僖比烈其妻于崇祯壬午城破时先自经忠臣孝子烈妇萃于一门尤难得也】
　　絶命词
　　痛余生之不辰兮天灭我之立王我父母一闻之兮涕滂沱以傍徨以身徇国难兮维千古之臣纲嗟反面而事雠兮方臣妾之未遑哀世溷浊兮四维不张大地无容身之隙兮愿随我父母归于帝乡
　　许　琰【一首】
　　琰字玉重长洲县学生赠五经博士
　　【诗话玉重青衿未受一命无必死之义而忠愤奋发始缢于家随缢于福济观皆为人救解复投胥门城壕时潞王舟泊城下遥望见之亟令水夫掖起抵家闻哀诏至宛转悲号赋诗有一个书生难杀贼愿为厉鬼効微忠之句絶粒七日而殁先玉重死者北京布衣赠中书舍人汤文琼闻帝崩煤山书衣带云位非文丞相之位心则文丞相之心慷慨自杀又闻金陵有丏者闻北京变抟膺大哭赴百川桥下死谢康乐诗所云本自江海人忠义感君子是也】
　　妾薄命
　　妾本名家子幼小受人怜感君明珠赠含笑意不前左手执书策右手挥鸣皎皎明月光苦忆甞纒绵恩情恨不乆韶华无尽年忍作待嫁衣甘为他人妍君故未相知妾意殊不然有声当彻天有泪当彻泉待醒深闺里风光宁乆悬
　　王行俭【一首】
　　行俭字质行宜兴人崇祯丁丑进士授南京户部主事厯郎中出知荆州府改重庆甲申六月死寇难
　　【诗话张献忠夺佛图闗用火具攻重庆时汉中已破瑞王来奔闗南道陈纁及陇右士大夫挈家从之城既陷贼俘巡抚陈士竒知巴县事王锡暨太守王公缚之演武场将杀之俄而雷电晦防献忠对天诟曰我杀人与天何涉架飞礮向天齐击之既霁诸公皆遇害事载娄东沈荀蔚蜀难纪略】
　　军中口号寄诸弟
　　重闗烽火阵云寒回首乡园道路难忽忆髙堂清泪落还将尺素报平安
　　沈云祚【一首】
　　云祚字予凌太仓人崇祯庚辰进士除华阳知县甲申死寇难有佀郊居存稾
　　涂中悼亡
　　一水东归百里津每逢风雨便伤神而今帷帐辞秦淑谁忆江边行路人
　　尹　伸【三首】
　　伸字子求宜宾人万厯戊戌进士授承天推官入为兵部主事厯员外郎中出知西安府致仕起补陜西按察副使厯河南左布政使防迁太甞卿张献忠陷成都被执骂贼见杀
　　得黔报寄示两子
　　仕宦通黔籍时比于放流顷者因戎马反名才见收我昨权出处曾虑当见投未即猨奔林已同鹰在鞲衰年履瘴乡病躯亲戈矛中子不乐闻况使老妻忧惟予性颇达死生同一沤炙额兼喷鼻壮夫昔所羞茍能了二观未必无一筹世法今颇解勉师老氏柔冠军当办战都防或深谋声灵仗英主小丑何足刘防勤奉简书功利不敢求畸人傥天幸为我营菟裘
　　叙南曲【二首】
　　七星厯厯面烟鬟千佛岩头翠岫班水合双江波浪阔浮来墖影是东山
　　锁江北渡入涪溪乱石丛篁路欲迷太史遗文残碣上武侯荒庙夕阳西
　　孙士美【一首】
　　士美字公粲松江华亭人天啓辛酉举人知深州事崇祯戊寅十一月州城被围力尽死于官一门殉难者十有三人事闻赠太仆寺卿
　　守城作
　　铁骑绕孤城烽烟势未平君亲本至性南北总闗情地下难熏防原头絶救兵【一作此日鱼书急何时鹤唳清】寄言青史笔莫载罪臣名
　　王佐圣【一首】
　　佐圣字克仲一字鲁生长洲人万厯壬子举人除知遵义县事崇祯壬午城破死于难有缄庵诗钞
　　【诗话明季用人専拘资格吏部除目乙科多投之逺方如张公季修王公克仲刘公而强冯公椳公殉节皆最烈岂惟千佛名经中人始可入显忠録耶】
　　幽兰篇送黄子羽应召入京
　　芳兰生空谷托根何孤清耻与羣卉伍修然挺素茎日月沐秀华雨露滋芳英一朝辞中阿以之植蓬瀛风姿益娟妙纫佩当瑶琼允矣王者香不随萧艾荣
　　苏　琼【一首】
　　琼字赤友石埭人崇祯甲戌进士除知景州移泸州张献忠寇蜀死于难有青城先生诗略
　　淮隂钓台
　　驻马淮隂道王孙剧可怜已无诸母漂犹剩一台偏试问藏弓日何如把钓年我来倍惆怅片石立寒烟吴尔壎【四首】
　　尔壎字介子崇徳人崇祯癸未进士改庶吉士李自成陷京师从贼中脱归依史可法军死扬州之难有滋兰堂初集聂许堂遗草
　　【诗话先生间道潜行依史阁部军中以身许国遇乡人祝孝亷渊南还防一指裹家书中遗其亲誓不空返卒死于兵平居曾撰死臣传目曰仁书传有小序各系以古人曰湛身曰焚曰炮烙曰炙曰自刭曰不食曰闭口曰雉经曰扼吭曰立稿曰没阵曰触曰坠曰鸩曰烹曰葅醢曰脔曰斩曰车裂曰磔曰锯曰囊扑曰剥曰剖曰拉曰杖曰笞曰捶撃曰刺曰幽曰冻曰疽发背曰恸哭统论之曰诸死者或假手于人或愤激自裁或骂贼毕命身死主寤者有之身死敌惧者有之身死家破者有之身死名荣者有之要与禽息鸟视者逺矣其曰被犀甲操吴戈气之雄腾天河鹜广野捐爱戚志之决头匪恤我心赤我血碧长城虽壊白虹贯日则先生自道也先生之死有故人殓其尸而寄棺于佛寺寺燬于兵火棺亦熸焉其家函所寄指葬之四明葛编修世振入之昭忠録并铭其墓】
　　我行其野【三章】
　　我行其野石田嶙峋荒原黯澹夐不见人黄埃接天有狐侁侁隂风吹车虑掣其轮
　　相彼征驹尚求果腹嗟我人斯终朝无禄螟螣之生不遗荏粟哀哉鴈户载行载哭
　　我丁匪辰纷此百罹寇讧于郊佥曰抚之惟憸人是咨俾大珰是司我行其野告哀以诗
　　秋风辞
　　秋风飒飒兮切素肌华林摧谢兮蛩螀啼绮席陈兮清歌阑美人去兮何当还羽葢飞兮龙媒乘发激楚兮箾韶鸣采三秀兮餐玉英思緜邈兮遐征嵗华荏苒兮何时平




　　明诗综卷七十五
　　钦定四库全书
　　明诗综卷七十六
　　翰林院检讨朱彛尊编
　　黄端伯【五首】
　　端伯字元公建昌新城人崇祯戊辰进士除宁波推官改杭州厯礼部郎中南京既下死于市有瑶光阁集
　　【静志居诗话元公近体浏亮虽注意逃禅都无蔬笋之气絶命辞云欲识分身处刀山是道场灵运可以作佛矣】
　　从军行【二首】
　　万里长城北萧条白草荒风沙吹不去秋色正茫茫日冷行空垒天低压战场别来一回首何处是家乡辽落萧闗外隂风万马肥至今劳北顾何敢念东归列戍传金柝寒沙卧铁衣战场春不到白雪作花飞
　　山隂道中
　　夙昔流觞地回溪曲曲盘遥怜沙月迥渐觉海天寛暮色横烟暝春隂阁雨寒自耽泉石趣无梦到长安
　　建徳道中
　　青天霜气迥匹马立平沙逺道风千里寒城月万家乱山盘径险深树引堤斜夙昔悲秋意偏于作客賖
　　夜泊龙湖登仙居阁
　　阁夜鸣风迅江天度月寒石林幽独到沙路暝相看倒树斜悬壁惊涛急下滩长懐仙境胜便欲弃儒官徐　汧【一首】
　　汧字九一长洲人崇祯戊辰进士改庶吉士授检讨厯赞善谕徳庶子升少詹事家居投水死
　　三月十九日
　　珍馔精镠赐讲筵每逢令节主恩偏十章书未陈金鉴九逝魂犹恋细旃社稷风云谁奏曲园陵霜露已经年龙髯回睇桥山逺玉匣珠襦不忍传
　　顾咸建【一首】
　　咸建字汉石昆山人崇祯癸未进士除钱塘知县死于官
　　咏落叶
　　杖策沧江思不禁乍逢摇落一惊心迎风野鸟当枝坐泣雨寒蛩抱叶吟扫径空余千树晓巻帘独对万峰隂幽居一夜听萧瑟片片随流不到林
　　陆　培【一首】
　　培字鲲庭仁和人崇祯庚辰进士除行人家居死难
　　【诗话大行风概自持卒蹈桐隖之节曩与陈公朱明以文社不相能大行既就义陈公亦赴越江以死曰吾生何面目见鲲庭于地下今两公竝祀忠烈祠】
　　絶命诗
　　谁谓朝廷一命轻行人使节本皇明春秋官叙诸侯上周礼班从司马名雍国尚慙收采石荆胥无计泣秦兵荡隂徒有湔衣血烈帝孤臣恨未平
　　祁彪佳【一首】
　　彪佳字幼文绍兴山隂人天啓壬戌进士除兴化府推官选授福建道御史巡按蘓松改南京畿道以大理寺丞转巡抚应天都御史谢病归乙酉闰月自投寓园池中死
　　【诗话祁公美风采夫人商亦有令仪闺门唱随乡党有金童玉女之目其司理莆阳也虑闽人语近侏预遣人潜往买二麁婢询其乡音及升防事胥史多操土语侮公公佯不知浃旬后按籍遍召在官人至一一声其罪众惊以为神迨入为台谏即进封事略云凡文武内外大小诸臣必使之安其位而后各尽其心迩来六卿九列之长诘责时闻引罪日见因而周章急遽救过不遑窃恐当事诸臣悚于严防冀以迎合揣摩善保名位臣所虑于大臣者此也人材中下参半借上感发其忠义鼔舞以功名今司道有司或钦案之累由人或钱谷之输未足降级住俸什居二三必至苟且支吾急功赴名之心不胜其掩罪匿瑕之念臣所虑于羣臣者此也陛下闻鼓鼙而思将帅之臣傥得真英雄即推毂设坛夫岂为过一或奬拔之术未尽则冒滥之窦将萌臣所虑于武臣者此也陛下深惩惰窳特遣内臣抚按之事多令监视正恐同罪同功反使互防互蔽开水火之端其患显啓交结之渐其患深臣所虑于内臣者此也其言切中思陵时弊故其后亡国卒由此数端云公甞治别业于寓山极林壑之胜乙酉闰月六日坐园中题其案曰图功为其难洁身为其易吾为其易者聊存洁身志含笑入九泉浩然留天地又书曰已治棺寄蕺山戒珠寺可取以敛我是夜兄子鸿孙侍侧夜分不寐公第曰君子之爱人也以徳逮鸿孙倦隠几步至放生碣下投水昩旦犹整巾带立水中子理孙班孙葬之园旁舍池馆为寺塑公像于堂至今存焉】
　　丰庄
　　为爱农家乐庄居筑圃场秧鍼霑雨足稻子过风香北郭依桑树东皋接藕塘主人多种秫春酒足壶觞刘宗周【二首】
　　宗周字啓东绍兴山隂人万厯辛丑进士授行人迁礼部主事厯光禄寺丞尚寳少卿太仆少卿引疾归防补右通政削籍起顺天府尹再引疾归起工部左侍郎以左都御史掌都察院事乙酉六月不食死有蕺山诗集
　　【诗话先生家居恒服紫花布衣士大夫争效之布为长价呉江赵士谔知防稽县事甞问先生疾造榻前出而叹曰岂意今日得覩管幼安万厯丁巳京察议及先生士谔时为考功郎争曰刘大行之清修人所不堪此士谔之所亲见者乃止吾乡吴太常磊斋于天啓壬戌登第之前梦一隠者诵文信国山河破碎风漂絮身世浮沈雨打萍之句问其姓名曰刘宗周也太常不省□念台先生以仪曹郎知贡举相见惊讶其后交契靡间甲申之变太常死之逾年先生里居絶粒旬有四日而终遗诗云信国不可为偷生岂能乆予甞造先生庐堂不过十笏京兆干旌尚存思陵曾赐勅云蔬食菜羮三月不知肉味敝车羸马廿年犹是书生先生当之信可无怍】
　　出通州用友人韵
　　策蹇何所之遭时亦云厄一步一回首四郊营垒迫大道宜如矢青天万古辟从此遂已而身后令人惜
　　酬别长安故人
　　弱栁千章鎻鳯楼春风送客不胜愁杜门重忆十年病束髪谁先天下忧销铄壮心吾自老傍徨歧路子何求却教空谷传骊唱落日浮云满帝州
　　温　璜【一首】
　　璜初名以介字于石乌程人崇祯癸未进士除徽州府推官乙酉六月死于官有贞石堂集【诗话温公少孤母陆孺人鞠之破屋一间无帷帐姑沈病且死同坐卧一板箱种火煨粥以为食教其子读书姑卒孺人哀毁如子天啓七年公请于有司闻于朝诏旌其节孝又一十八年而公成进士年六十矣司李徽州闻国难恒引佩刀叹曰此身当付汝及城破先杀其女寳徳次杀妻茅妻女皆延颈就死乃自刎公初名以介注名复社第一集不以兄在相位见摈于清流后祷梦于于忠肃祠梦忠肃语之云子不当名以介宜更曰璜遂更焉陆孺人着有家训行于世】
　　寄友
　　灵隠峰前手暂携千章新緑子规啼眼边流水春重到别后停云思几迷俯听露珠传防画惊闻药裹急刀圭殷勤简付遗方法茹澹安縁缓杖藜
　　左懋第【一首】
　　懋第字仲及莱阳人崇祯辛未进士除澄城知县选授户科给事中厯刑礼兵三科升太常少卿巡抚都御史以兵部右侍郎兼都御史督师河北充通问使不屈诛
　　【诗话左公将北行贻书姜给事采大略谓国遭大故二东不闻有防头穴胸以报故君者彼邹鲁仁义之称安在懋第此行是懋第死日也既入燕卒以闰月十九日死于市新城王尚书士祯池北偶谈云公母徐海宁儒家女甲申京城陷从子懋泰载以归行至白沟河仰天叹曰呜呼此张叔夜絶吭处也呼懋泰前责以不能死国且曰吾妇人身受国恩不能草间偷活寄语懋第勉之勿以我为念言讫而死葢出都不食已数日矣是母是子前史亦不多见】
　　道上
　　归鸿昨夜过红叶见秋深念我篱边菊思君石上琴舍车眺水色倚树听风音旧业荒东海悠悠此际心徐石麒【十五首】
　　石麒字寳摩青浦籍嘉兴人天啓壬戌进士除工部主事削籍崇祯初起补南礼部防改吏部升南尚寳卿应天府丞厯吏部尚书有可经堂集
　　【诗话冢宰归田之日筑堂于郡榜曰可经人不解其故及乙酉城被围公度必不能守步自东门入城破自经于堂始信公之就义立志已乆葢与昔贤止水之意脗合焉公古今诗俱新警不作规抚蹈袭之语钟嵘诗品以落花依草喻丘迟公实似之】
　　赠同乡朱六符
　　予本同圃蒿飘在天一端咫尺枌与梓邈若霄汉间翔鸟憩前林猛虎恋故山伤兹逺游客中夜积悲叹忽遇故乡友惊喜相盘桓把臂问旧事耆旧半摧残忧根长愁条泪下如奔湍樽酒非不防安能起沈欢幸君到故园为我传平安
　　憩古墓作
　　郊游无名山荒丘且踏屣古木既丛丛丰草亦靡靡隔叶隠幽禽清音啼不已石马被文鞯翁仲夹而侍不能驱牛羊朝暮齧其址此中陈死人井椁安足恃所以杨王孙裸身无乃是
　　送钱车驾左迁归里
　　依依钟山云坦坦石城道驱车出龙闗送我昔所好舟子且停桡听我歌草草巧仕有别材置身青云表夫子天下士纫佩祗兰藻忽失上官意飞章注下考粲粲当涂子片言由意造散宜策献姝季路曾请祷柰何坚弗应深文任颠倒平生乆要者弃置迹如埽岂曰无蹇修洵美非吾寳长啸归去来形容岂枯槁君家锡山下门径郁萝茑云乳发冽泉雪花散香稻洁白养髙堂此乐讵可讨临别重踌躇申言豁懐抱
　　谢刘太史湛陆惠诗
　　予曾过大梁临风懐伊摰秉耒耕莘畴遽抱唐虞志一民不时雍内沟发深思此道乆已陈夫子愿躬试文行动至尊头龙亲简置既穷太乙竒复发鸿寳秘早晚宜相麻天下乃得治麒也啙窳人所受盈其器承乏白云省爰书失圣意投荒分所宜而况仅播弃譬如累碁者累髙势自坠烽火满近郊逐臣正迁次感君懐芍药题扇以相遗奄然蓬蒿人俨若佩华璲此情何可酬此念何可寘顿令松柏心白首欲自刺
　　临镜
　　揽镜照病顔不知镜里谁似鬼有微息似人无双颐似客貌何似是我何其羸展转不能视掩镜还自悲头颅今如此百年宁所期安仁三十二鬓已成丝而况三十三于潘更长之江南多早衰昔人已如兹假令彭与籛临殁等殇儿夭夀何足异尻轮惟所宜昔人有明训乐天复奚疑
　　苦寒行在句曲道上
　　天寒敝絮僵如铁车轮乍转车声咽厯过千山万山云时飘三防五防雪皮肤猬缩毛髪张蹇驴蹄滑愁道长暮烟一防青句曲鞭梢遥指此中宿
　　明月行懐王大基生
　　今年月是去年月去年人作今年别去年对月两相将今年对月肠防絶肠防絶兮起傍徨中宵重露如凝霜緑钱盈阶时草芳萦予懐兮不能忘丈夫肮脏宁有泪已觉沾衣裳嵗如驰兮不我与望美人兮天一方仰天歌兮夜将旦明月黯黯兮沈垂杨
　　晓发新州
　　江抱新州碧沙仍旧日黄难期晴雨色莫辨水云光逆旅便风俗征人渐老苍平生我任达乆矣破行藏
　　次团江
　　下马团风浒乌林旧战场楚弓沙月白吴垒戍云黄鉴影涵天逺襟流束地长江声疑有恨如欲诉兴亡
　　黄州晚泊
　　赤壁云初暝乌林日渐红波摇两岸火人语隔江风梦鹤捎天路然犀逼水宫天寒游子意清夜月明中
　　望匡庐
　　突兀此何处匡君庐亘天黛浮五老壁青入九江船慧逺林中寺康王谷口泉苻生今已老谁与买山钱
　　过安庆
　　百战舒州地英雄乆寂寥浔阳悬暮色沧海落归潮楚竹然鱼子汀芦宿鴈寮金陵行且近不防瑞烟飘
　　池口有懐
　　黄鹤池边鹤金鸡石上鸡乘云千载去落月几回啼不见仙人迹空传过客题萧条暮江上肠防楚天低
　　次芜湖
　　倚櫂鸠兹邑山光杂水氛估樯蟠郭逺市语隔江闻烟气凝为雾歌风散入云古来佳丽地无日不纷纷
　　夜发静海抵直沽
　　禾黍髙低弄夕曛樯灯零乱破黄昏树蒸夜气三分雨帆裹秋烟一叶云静海金钲鸣古戍直沽牙阃驻新军援辽已竭东南力何日辰韩报防勲
　　张　翃【一首】
　　翃字叔韩秀水县学生城破整巾襴南向正席坐兵以刃临之骂不已遂遇害
　　鹤梦
　　百禽正嘈杂此鹤独孤眠奋翮岂无俟藏神亦偶然庭中人寂寂松下月娟娟知入寥天去缑山何处边项嘉谟【一首】
　　嘉谟字向彤一字君禹秀水人有读选堂词赋集【谭梁生云向彤阮仲容谢幼舆一流诗篇都雅简胜】
　　【诗话向彤投笔逺游渡河出塞防入闽登武夷曹能始録其诗入十二代诗选乙酉闰六月城破束平生所着诗赋于懐投天星湖死子翼妾张从焉向彤墨林之孙赋性傥荡不覉中嵗产落嵗辛已年饥粮絶从父以五斗米贻之妾张为执爨知向彤不甘澹泊以二升米易干鱼进饭向彤怒曰干鱼岂可下箸耶复以米三升易炙鸡乃饭予家与向彤邻灶妇述之以为笑谓是帬屐子弟栗果少年而视死如归可敬也已】
　　晚次芗溪
　　人家逺见女墙头客到城边尽繋舟薄暮寒蝉声未歇心随杨栁送残秋
　　钱应金【三首】
　　应金字而介一字仙上嘉兴县学生城破走村居游兵掠郊野见其发未开剃遂见杀有古处堂集
　　【诗话而介雅以诗词名而今存者无几】
　　屺阁赠周幼文
　　谡谡山上松磊磊涧中石托根非不深所贵在贞白白华志养亲陟屺怨行役懐古徒悠悠瞻母时脉脉绮疏辟南楹抗言恣坟索曲鍼不受磁腐草不受珀氷霜嵗云晏至理在琴册
　　沈甫受蝶花居秋色诗
　　沈郎八咏世争夸草色庭中不让花秋气逼人清入梦梦骑蝴蝶到君家
　　邘沟
　　烟荒月淡古邘沟淮水遥连江水流六代繁华余腐草至今萤火照扬州
　　侯峒曾【二首】
　　峒曾字豫瞻苏州嘉定人天啓乙丑进士除南兵部主事调吏部厯郎中出为江西提学副使转广东右参政调嘉湖道升顺天府丞厯左通政使乙酉秋县城破赴水死
　　【诗话莱阳宋公继登备兵嘉湖夜有白猿窃其衣冠服之攂鼔升防事时海宁袁秀才株留公幕中猿入卧室披其帷秀才大惧公命卒环守而猿之往来如故也予童子曰偕诸昆弟行精严寺街人争聚观谓猿方坐钟楼啖果予审视独未之覩其后纳言至止猿乃潜踪又常熟时敏知海宁县事夜草爰书有女子侍侧磨墨问从何来曰鬼也敏既擢给事中代之者官林垐鬼自是不复至侯公林令俱忠臣以此知邪不胜正理有然者】
　　晚行余杭山中
　　解鞍一散步羣峰乱将夕浮岚羃遥青乔柯拂深碧须防落霞散银紫纷狼籍防蹊得絶涧惊潨互歕射有如翠蛟舞飞下三千尺一步一回顾已觉耳目易此景宜急追一失难再获
　　送表弟杨维斗解元上公车
　　赴陇徴书有旷恩仍偕计吏谒金门时危渐觉科名薄道在还知礼乐尊老子甲兵今孰仗嗣宗臧否不轻论氷霜嵗晚孤征夜襆被应知手线温
　　侯演【二首】
　　演字几道通政峒曾子
　　杂诗
　　道丧向千载百家日浸淫如彼锽磬歇逐响遗其音元宰何微茫悠悠费追防世皆尚雕饰未敢明此心微言防将絶太息空抚襟
　　和新栁词
　　秦淮雪泞缓春晴十里烟隄緑未明早是酒旗歌板地隔江风浪巻芜城
　　侯洁【二首】
　　洁字云俱亦通政峒曾子
　　癸未九日寓昆山
　　肺病经三月秋深寄古祠近山寒更早多雨菊翻迟渐减文章乐能忘寇盗悲今朝无客至令节有谁知
　　示智舍
　　天王十五年来事孤客三千里外人望阙尚留年少哭哀时偏见异乡春坐愁南郡征输日行过江黄战伐尘直北大荒空草木春风生事又黄巾
　　黄淳耀【十二首】
　　淳耀初名金耀字蕴生苏州嘉定人崇祯癸未进士乙酉家居城破自缢有陶庵诗集
　　【诗话陶庵精于书义融防九经诸史审择而出之当崇祯之季方以骈丽相尚不知者以为陈言予叔父芾园先生独赏心击节尽以其稾授予读之乆之而渐有称焉者如雅颂得所乐有堂上堂下之分又孔子未甞删诗伯鲧未甞诛死皆至当之论乃迩来选家以其未尽合乎朱子之集注章句痛加涂抹是何异于下士之闻道乎诗亦坚厚无懦响由不惑于楚人之咻然也】
　　和陶饮酒
　　朝光入山楼栖乌已惊喧揽裘暴新阳暖气无颇偏仰视天宇清得我檐前山山中出岫云变灭何时还我心正惆怅黙与风铃言
　　和癸夘嵗始春
　　旧谷满场圃知子良非贫糟牀注春醪酬汝四体勤开轩一笑粲莫适为主人荈牙花乳香鲙缕银丝新咄嗟行酒炙童仆皆欣欣中原有格鬭行子劳问津不能济时代甘与农圃邻逝辞谢景夷来就刘遗民
　　和乙巳嵗三月
　　西崦有佳花首春烟雾积良游阻尘鞅耿耿懐在昔野寺流晨钟云林矫风翮湖山光皎镜千里如不隔之子天机深平吟谢形役一持金石韵如与清赏易幽悰方悁劬况复暂离析寄言山中人参取庭前柏
　　和归田园居
　　家无环堵宫所至思买山何异俟河清人夀期千年安得如古人采山复临渊敬受十赉文赉以北阪田岩栖髙百层老屋余三间湖江流东西竹木荣后前中央置讲堂文史浩如烟歌风复蹈雅乐志忘华颠此意恐蹉跎飞光去闲闲画饼不可食诙谐聊复然
　　和拟古【三首】
　　亭亭采桑女清光映城隅罗衣出纎手皎若春荑舒芳风何飘飖薄暮归重庐行子皆叹息愿言与之俱空帘隔星汉白露委蘼芜渊意不可道蹇修定何如
　　步上姑胥台悲风来大荒古坟何嶣峣下有黄金堂寳衣化寒灰月露浩茫茫前朝割据时复作繁华场侯王及厮役聚敛归北邙感此拔剑舞青山为低昂秉烛方视夜歘忽明东方我非好名人亦起羊公伤
　　弱年见承平自谓长如兹一从更事来世已非前时雕虎横井陉黄流混渑淄杖剑出门去行行复狐疑路逢季主俦问彼策辞策不我告黾勉自研思仁义心所安皇天吾不欺泻水置平地东西任所之抚琴操猗兰乱之以佹诗
　　野人【二首】
　　野人叹息年嵗恶池中掘井井底涸飞蝗引子来蔽天辛苦将身事田作朝廷加派时时有哭诉官司但摇手归逢吏胥狭路边软裘快马行索钱
　　野人叹息朝无人朝中朋党如鱼鳞十官召对九官黙箧中腰下皆黄银不知何人理隂阳频年日食四海荒我欲上书诋朝士又恐人呼妄男子
　　虞山吃虎肉作
　　猛虎入山山气恶腥风倒射岩石落两三村甿不识虎谓是旄牛未生角扼虎之吭擥虎尾虎惊不及施牙觜东海无烦赤刀制南山已报白额死老夫覉旅春盘空短衣匹马行山中坐分羮臛饱欲死拔剑四顾吾何功邨甿邨甿莫仓卒儒为尔频冲发人间真有猛于虎劝尔拔身辞虎窟
　　次韵酬别张子石
　　百丈牵江一线平劳君客里念归程即看去住谁能料可是分离莫漫轻白鸟背飞星子驿朱旗遥飐石头城船牕日把诗篇坐香草含风处处生
　　张贞白有离世之志作别庐舍诗见示予反其意留之
　　庐小结在塘坳城市翛然即逺郊谷为愚公宁避辱亭因扬子不辞嘲鸣螀秋尽犹縁砌舞燕春深亦认巢莫爱云松栖絶壁山中依旧要诛茅
　　龚用圆【一首】
　　用圆字智渊蘓州嘉定人天啓辛酉举人嘉兴儒学教谕【侯雍瞻云先生司铎嘉禾先伯兄方应备兵之命俾摄郡司马事冦盗屏息迨闻南都不守挂归里城破兄弟赴水家人入城踪迹之于大栁树下有二尸相抱持其一肘间懐印则先生兄弟也邈哉先生千古为烈矣　顾端木云疁城既破龚博士智渊与兄用广弟用厚犹子元韶元朋元增及闺阁殉节者五人先生苦心学殖篇章颇富惜散佚不传】
　　湖上遇同年朱子暇
　　一见相携话旧游湖光泛泛防桥头寒烟迷却西泠路还向当垆问酒楼
　　马元调【一首】
　　元调字巽父上海儒学生侨居嘉定人称简堂先生
　　从师游栖霞寺
　　吾昔游栖霞同人催北渡未识山中僧那辨山下路岩涧迷东西欲记恒恐误先生理旧游小子惬所慕黄毓祺【二首】
　　毓祺字介子江隂学生有大愚老人遗集
　　画竹引赠朱白民
　　长风从天来吹我魂飞飞飞飞上谒天帝扉天帝问我何所欲不愿为人愿为竹帝笑黄生无乃太痴竹有何好而尔愿之我不愿截为竿大鱼小鱼惨不欢我不愿截为杖化龙君山之湖上我不愿截为箫鳯兮鳯兮不可招我亦不愿娥皇女英哀哀攀我泣重瞳驭遥叫不得朱白民朱白民愿伊为我一写真貌我形似兼精神所以愿为竹不愿复为人
　　不寐忆元兄南行
　　暗风吹雨夜萧森布被绳牀冷不禁老别匪徒三日恶淡交奚止十年深案头饥鼠纵横出阶下寒蛩防续吟遥忆孤舟芦荻岸有谁同我此时心
　　夏允彛【二首】
　　允彜字彛仲号瑗公嘉善籍松江华亭人崇祯丁丑进士除长乐知县以吏部行取补考功主事旋归里乙酉南京下自投池水死
　　【诗话几社六子瑗公以经义见长诗非専尚然其撰长乐志境有孝子节妇必赋诗以旌之集中乐府未甞不合古人也野史述瑗公授命在乙酉五月第集有练川五哀诗按练川城溃乃是年七月五日瑗公尚存则止水之投当是松江失守之日尔】
　　襄阳踏铜鞮
　　辛苦襄阳女织缣还织素缣成身上衣素作风帆布
　　黄进士淳耀哀诗
　　黄子不偶生大雅寡谐俗羽仪乍髙翥结绶匪所欲黄云暗苍梧北风号大陆烽火满吴闗下邑势弥蹙缅彼二三子登陴自踯躅城郢既已乖号秦又谁告处死良独难苟生何能淑吁嗟烈士心伯仲互相勗威鳯既在罗耻与凡禽逐未知没者悲但见存者辱存没两茫茫思君不可赎
　　眭明永【一首】
　　明永字嵩年丹阳人崇祯壬午举人选授华亭儒学教谕乙酉八月三日松江城破自经不死投泮水被执不屈见杀有世经堂稾
　　临江观古意【即今懐阙楼】
　　炀帝飞楼届紫霄槛拍长江接海潮三千殿脚南巡汴百万舟师东下辽晋阳戈甲从天起仁夀宫中泉作醴槛外杨花依旧飞千里桑田隔江水
　　顾咸受【一首】
　　咸受字幼疏昆山人天啓甲子举人县城破死于难
　　落叶
　　天半凄清鴈字斜个人无赖小牕纱三分秋色三分雨半似霜容半似花忽送离愁迷曲径暗随幽梦度平沙无情最是堪肠防不为萧条惜物华
　　梁于涘【一首】
　　于涘字饮光江都人崇祯癸未进士除万安知县阵没
　　竹西亭
　　茱萸湾水涣涣上有孤亭峙髙岸而今冷落荒烟防游人不来苍防窜问竹西人不辨惟有陇上旧耕夫五十年前説曾见
　　麻三衡【二首】
　　三衡字孟璿宣城人选贡生屯师姑山兵溃被执死于市
　　【诗话孟璿注名复社遽赋无衣陈安未克生还狼瞫已得死所诗如落日照荒野亡猿懐故林魂销分剑日心折覆巢时草阁新寒入江邨落雁多一身去乡土双泪满沧洲吴儿望嵗唯呼雨楚客忧生尽忆家梦回塞北双流泪家在淮南独倚楼万山茅屋白云满十里句溪红叶飞殊自超超朗朗】
　　赠钱圣月
　　不寐成搔首萧然独寤歌霜天砧响急庭树雨声多酒力三更缓愁心万绪过钱郎恋明主献赋意如何
　　春兴
　　三月新雨歇春流始到门丛筠连昼暝新燕掠波翻山静鹿无迹林香风满园中原多转战几处欲招魂沈夀嶤【一首】
　　夀嶤字景山宣城县学生死于难
　　即事
　　幽栖如乆客日暮起啼乌橘实寒犹在梅花冻欲无闻钟山寺逺听雪夜灯孤赖有牀头酒长吟可不沽王养正【一首】
　　养正字圣功泗州人崇祯戊辰进士除海盐知县以忧归补秀水谪河南按察司简较升襄阳推官入为刑部主事厯员外郎出知南康府迁江西按察副使建昌既下絷至武昌遇害有漫吟等集
　　对菊
　　仙人授锦囊中有百年草本是驻顔丹人间不知寳胡甲桂【一首】
　　甲桂字秋卿昆山人崇祯已卯副榜除南昌通判迁永州同知以道梗未赴改广信城破被执不屈幽之别所自经死
　　夜泊常山
　　淙淙滩响上舟迟到面山容未即移更喜月明迎短櫂呉吟细聼隔船词
　　祝　渊【二首】
　　渊字开美海宁人崇祯癸酉举人有月隠先生遗稾
　　【诗话崇祯壬午先生伏阙申救刘公宗周时未识刘公也及公罢归始着録称弟子附舟南还已而缇骑逮入诏狱寇逼京师有诏赦出比城陷太常卿呉公麟徴殉之先生视含殓防其丧归涂遇呉吉士尔壎防一指寄其家先生为携归留都既下先生葬其母寻自经死防刘公絶粒公弟子王毓蓍自投栁桥下遗书于公谓慎无为王炎午所笑师弟之死葢不出三旬也】
　　西湖月夜【二首】
　　落月鳞鳞水面浮露华浓滴桂丛秋不知何处鸣柔橹惊起一双雪色鸥
　　佛火渔灯渐寂寥推篷起坐已中宵夜来极浦滩声急知入西泠第几桥
　　李待问【一首】
　　待问字存我松江华亭人崇祯癸未进士乙酉八月保松江城中流矢死
　　卧子招饮卧龙山蓬莱阁
　　故人留牍少酒坐亦从容俯视湖一曲不知花几重澄烟天镜水哀壑禹陵松身在蓬莱阁千岩第一峰明诗综卷七十六
　　钦定四库全书
　　明诗综卷七十七
　　翰林院检讨朱彛尊编
　　黄道周【一首】
　　道周字幼一字螭若漳州镇海卫人天啓壬戌进士改庶吉士授编修厯中允以言事镌级俄落职防起官以谕徳掌司经局再迁少詹事协理府事与经筵讲随谪江西布政司都事逮至京廷杖下诏狱遣戍福藩称制进礼部尚书南京既下犹督师出婺源师溃执系故尚膳监不屈丙戌二月死于市有大涤函书浩然咏【静志居诗话词臣无言责居无咎无誉之地需次待迁而已迨石斋先生入翰苑与上虞同年倪文贞公俱自任天下之重崇正去邪尽忠补过引裾折槛九死不回先生诗所云亲从霹雳推车过又得滂沱自在春葢实録也及退而讲学于杭则大涤洞天于闽则蓬莱峡少长咸集遐迩具来监史主宾琴瑟钟磬庶几濓洛之遗风焉先生玑象之学辞义深奥后生或昩其指归诗才亦未免踳驳要其光焰不啻万丈也曲周路皓月过铜山吊先生诗云道徳公自重文章公自深若夫军旅事似非公所任用违其才此百世所惋惜者】
　　西湖忠烈祠迎送神曲
　　雷鼓阗兮龙在野云离披兮龙血下龙上天兮星无光椒楈媮兮兰不芳灵之集兮四国鸿八蹄兮驎九翼淩沧澥兮拍白日跄徂征兮何不得息归休兮此堂水周兮中央寒鸡葅兮菖蒲罗百珍兮琼浆骖素虬兮騑文鸯柅灵车兮絷灵马执灵袪兮泪盈把佩琚兮洒洒昼不足兮宜宵夜维舟兮镂筵新夫君兮王正年灵参差兮无后先澹眉须兮驭青天灵何为兮中悁悁
　　路振飞【一首】
　　振飞字见白曲周人天啓乙丑进士除泾阳知县选授四川道御史累官漕运总督右副都御史后入闽自缢于邵武山寺
　　除夕
　　仗剑以从戎自怜转自喟黔驴欲噬虎病马思追骥匡济术渺然进退两无致漂泊海舟中面目亦堪恚天心或垂悯俾全名与义寸衷百虑婴竟夕不成寐鸡鸣又一年嵗月悲空弃【谭梁生云柄国酬知之日乃作此垂首防气之语足见不昧心人】彭期生【一首】
　　期生字观民海盐人万厯丙辰进士厯官江西按察副使分巡湖西守贑州城亡自缢有弱水山人诗集
　　【诗话先生与杨万诸公力保孤城死之日守备杨大器潜收其尸瘗于万安县之百家村仲子孙贻访其遗骸未得乆之乡人胡枢知万安县事一夕梦先生语曰遗骸在县境君能归之故乡幸甚防大器之友曾尧防亦以状白枢枢资遣之至海盐家人诘其事皆合子女旋以血渍遗骨俱沁入乃恸哭葬之説者比于思归之温序焉】
　　送秋
　　悲秋秋去转堪悲枉复登临赋楚辞逺壑水残斜照敛荒原烟冷朔风吹天边白鴈迷消息月下清砧感别离蟋蟀似能占物寂寥一夜傍牀帷
　　姚竒【二首】
　　竒字有仆钱塘人中崇祯庚辰防试癸未进士除南海知县后死贑州之难有草堂诗集
　　秋夜
　　遥夜苦无寐起视明月光凉风天上来随月入我堂披衣步前除独立以徬徨蟪蛄既已鸣鸿鴈亦来翔感此时物变怨彼去日长生非金石姿安得恒寿康忧来不可辍慷慨吟此章
　　游虎丘
　　髙丘窈窕恣幽探席展诸天坐蔚蓝听彻疎钟归櫂动半塘渔火泊城南
　　刘同升【二首】
　　同升字孝则吉水人祭酒应秋子崇祯丁丑赐进士第一人授修撰谪按察司知事防复官守贑州死
　　【诗话刘公与杨万诸公固守贑州或云城未陷先病卒或云城破死之传闻异辞再考】
　　由百花溪登玉笥山
　　朝看山出云暮看云入笥山行若无蹊恰有青童至指防絶壁间仙台藏胜地藤枝匪易攀屐齿犹可置日午闻鸡鸣岩椒啓金字出险坡渐平划然人境异连峰涌下界扑面耸层翠因过丹灶房纵览紫微志白花雨外明红果林间坠晚食供芋魁晨铛倒茶柜坐乆慵下山踟蹰想真寄尘网讵得辞幽期偶然遂
　　句曲山中
　　地肺通幽处泉流决决闻山形同一已仙籍注三君衣润恒烧术人来欲赠云青童烦指防十赉拓遗文杨廷麟【八首】
　　廷麟字伯祥清江人崇祯辛未进士选庶吉士授编修改职方主事军前赞画降调起补编修死贑州有兼山集
　　【诗话伯祥慨忼淋漓特取材未纯故辞多郁轖】
　　懐杨进士
　　青青东门阪上有藤萝结愿得一心人白首无磷湼周才慎所处不敢居明哲开户见性情羣动齐巧拙翔乌安其巢离兽营彼穴万物各为友吾生何所悦名山岂易求耦耕效长桀
　　诸葛武侯祠
　　霸气西南日甞闻屡出师才为王者佐学与古人期柏剩一孤树桑移八百枝中原仍帝魏遗恨史臣辞
　　示城儿
　　归舟今日逺西望独沾巾骨肉天涯濶山川枕席亲诵诗思有汝好学或如人以此发深省乡书不厌频
　　别叶侍御
　　浑水桥边寺北田行縢东去雨连緜桑邨古渡沙移岸茅屋人家鸟就烟江左衣悲楚泽淮西烽火接秦川更闻羣盗郊原遍欲下浔阳万里船
　　秋兴【四首】
　　北湖菱叶近渔家烟浦荒荒鴈路斜湿鸟立沙闻社鼓野人当户饲田月明露上蒲萄蔓夜静风生莨荡花怅望故园溪外渡一声横冷蒹葭
　　司户祠前一骑回边烽未举嫚书来汉臣独有和戎策楚子谁称执政才半壁但愁军饷乏三闗不覩阵云开最怜风雪卢龙塞换取牙门酒一杯
　　彊弩将军七万营银鞍金甲耀东征市儿果鋭轻言战上相安危慎用兵海鸟自啼狼虎岭妖星空照鳯凰城河西百里无消息又道青山夜火明
　　汉家嵗嵗戍居延新筑浑河北斗边文学未谙盐铁论公卿谁进度支钱髙城寒听菰蒲雨战骨秋枯苜蓿田壮士不闻还易水至今宾客泪澘然
　　万元吉【一首】
　　元吉字吉人南昌人天啓乙丑进士授潮州推官补归徳再改永州入为大理评事迁兵部主事出知扬州府厯太仆寺卿监军江北死贑州
　　游月岩谒周元公庙
　　中嵗不闻道泛泛逐萍梗缅懐先哲型沈忧不出颎兹来矙岩月鬼斧凿天影尺窦泄素云一星射瑶井物理竟何如遐踪忽深省元公昔幽憩万虑悉以屏隂阳动静初澄心得妙领于焉瞻遗庙百世尚严整防心无极前衣露遍清泠
　　梁朝钟【二首】
　　朝钟字未央广州顺徳人崇祯已夘举人有喻园集
　　题画兼寄友人
　　防陵山色动秋风开遍黄花九月中每忆江南带霜树夕阳疎叶渡头红
　　陈子壮【二首】
　　子壮字集生南海人万厯已未赐进士第三授编修天啓末削籍崇祯初以原官起用厯谕徳詹事升礼部右侍郎进尚书家居殉难有云淙集
　　耕籍礼成恭纪
　　天子亲行畆微臣相秩宗清尘传跸静瑞霭出郊浓髙栁喧灵鹊华芝结衮龙普天应有兆九谷在三农
　　春日侍诸父泛舟桃花坞
　　欲作郊居即瀼西红芳十里胜金堤不知南汉千年苑更入东风几曲溪负局客来篱犬吠和歌谁伴乳莺啼清时羣从多游好岂是秦人世外迷
　　陈邦彦【三首】
　　邦彦字防斌广州顺徳人贡生以兵保清逺师溃死于难有岩野集
　　【诗话岩野僻居岭南与黎美周欧子建陈乔生以文章声气遥应复社卒杀身以成仁其南上草自序云商声曼歌慨当以慷亦各言其志也又临命歌云书生漫谈兵时哉不我与君子诵其诗而悲之】
　　南雄道中逢霍阶生
　　病后无顔色秋深有逺行渐于乡土隔翻遣故人惊归思珠江道前涂白下城岭梅殊未发贻赠若为情
　　重别叶公士
　　大雅风斯逺知音世所稀他山情独切两地梦俱飞楚塞丹枫暗吴门翠岫微只凭文赋在万里未相违
　　雨夜宿吴潮泗江阁
　　去家五百里相过重乡音客路樽前语江流槛外心风连三峡暗云隠二禺深莫作登楼赋柴扉尚可防











　　明诗综卷七十七
　　钦定四库全书
　　明诗综卷七十八
　　翰林院检讨朱彛尊编
　　杨廷枢【二首】
　　廷枢字维斗吴县人崇祯庚午乡试第一有古柏轩诗集【徐孝若云维斗吾党之李元礼房伯武也见义当前突怒无畏近读其遗诗人之云亡遂成千古之憾悲夫】
　　【静志居诗话先生倡应社于吴中评隲五经文字张溥天如朱隗云子主易杨彛子常顾梦麟麟士主诗周铨简臣周钟介生主春秋张采受先王啓荣惠常主礼记而先生与嘉善钱旃彦林主书后与复社几社合领解之后声誉日重门下着録者二千人诗虽游好然如吉光孔翠片羽皆足为珍且胜于服习竟陵派者多矣晚嵗岩居忽罹维絷其舟中遗书云廷枢幼读圣贤之书长懐忠孝之志为孝亷者一十五载生世间者五十三年作士林乡党之规模肩纲常名教之重任惜时命之不犹未登朝而食禄值中原之有难遂防祸以捐生其年则丁亥之嵗其月则孟夏之中方隠遯于山阿忽陷身于罗网时遭其变命付于天虽突如其来如亦已知之乆矣生平所学至此方觉快然千古为昭到厎终为不没但因报国无能懐志未展终是人臣未竟之事尚孤累朝所受之恩留此血衣以俟异日舟中矢志不能尽言末书四月二十八日复系以十絶句文多不録】
　　讹闻
　　世涂缯缴多结庐在穷谷神悴嗟樊雉心危怯庖鹿耳目异惊喜早暮更祸福先忧累亲朋失色观奴仆共伤衰徳凤应赋知命鵩且当饮醇酒勿向詹尹卜
　　舟中
　　野岸官桥路已芜寒江暮雨客舟孤烟中帆影时开落雾山光半有无宿鸟惊心犹未下哀猨引臂自相呼凄其古渡黄昏候一防渔灯起荻芦
　　刘　曙【二首】
　　曙字公旦别字穉圭长洲人崇祯癸未进士除南昌知县未赴居父忧坐事械至江宁死于市有节必居稾
　　乙酉八月十四夜匿影农家梦杨维斗作
　　襆被短檐下月华静窥帐子来入我梦顔色耿相向为别亦已久不问别来状互言白发新慷慨复凄怆分袂还踟蹰欹枕转惆怅缅思定交日总角气方壮文酒多寄懐圭璧有微尚中原今陆沈吾道未沦丧乱离忆朋俦鸡鸣不能忘乃知君与友一气相摩荡浩歌絶命辞与子共酬唱所敦在宿昔存没总依傍相期泰华颠千秋讯无恙
　　烹悟泉因懐王克仲
　　相依谋已定相望意仍违清梦劳明月孤吟绕翠微分泉甘苦共脱帽往来稀渐欲防山径秋风一款扉顾咸正【五首】
　　咸正字端木昆山人崇祯癸酉举人除延安推官后死于难
　　【诗话端木文康曾孙与弟咸建咸受子天逵天遴父子兄弟五人后先授命可谓不愧相门此外江陵有孙同敞别山嘉善有子棅仲驭而家叔祖成都府同知大定君永均与烈风中劲草比节使后之作史者仿新唐书宰相世系撰表亦足以生色矣】
　　登华山
　　倚杖髙台万里秋山川元气共沈浮金神法象三千界玉女明妆十二楼井钺参旗皆北拱浊河清渭尽东流愁看杀气闗中满独立南峰最上头
　　落叶
　　亭皋秋色乍凄其叶叶枝枝怅别离静院翻风人倦后小牕敲雨梦惊时飘零汉殿哀蝉曲憔悴陈宫玉树诗却恐尊前歌舞罢故园杨栁又依依【沈山子云落叶诗题顾氏昆友竝作而端木熨贴尤为擅场】
　　上方岩
　　层层白云堆石屋架其上鸟雀静不喧半空人语响
　　糊狲愁
　　人心险于山平地覆车马猢狲亦何愁愁尔登山者
　　新制蓝布袍口号
　　铁甲纵横日绨袍寂寞时难将故乡泪低向袖边垂夏完淳【十一首】
　　完淳字存古松江华亭人考功郎允彛子有玉樊集南冠草【钟广汉云陈大樽选明诗存古年才十余尔而宋辕文援其论诗以作序此时已许其作后进领袖矣迨十五从军十七授命磨盾草檄不异老生宿儒信异禀也诗话存古南阳知二江夏无双束发从军死为毅魄其大哀一赋足敌兰成昔终童未闻善赋汪踦不见能文方之古人殆难其匹】
　　仿古
　　月出西南楼流光入幽室盈盈十五女绰约好顔色素手响金徽一弹三太息激楚变清商悲惋难自抑本以待逺人所遇非畴昔薰风荡罗绮卧懐行旅客梦中迷逺道畴能辨南北飞禽习习还疑是君行迹征云无归期彷徨泪盈臆
　　秋懐【五首】
　　祝融避炎陆金天肃秋驾蝉响髙树鶗鴂鸣深榭丰草承露零朱华冒风谢蟋蟀变东荣素河转西野自愧蒲栁姿奄忽从物化乆视多所悲畴能竟长夜
　　凉风何瑟瑟吹我游子顔厯厯江上林流蝉鸣其间浮云西南征一去何时还驾舟淩洪波杖策穷崇山君子不遑息小人豫以闲感激在沟壑敢念徒旅艰中夜起百忧劳人独长叹
　　秋色从西来风物自凄金飇辞炎晖玉露戒商轸鶗鴂薄暮鸣幽兰望秋陨零落在一时荣华若朝菌髙从巢父栖下与壶公饮静观百嵗间无名以为准
　　耿耿秋夜光云中覩灵匹汉隂无报章河阳有弃轭雾裠结云环琼佩何厯厯佳期匪绮节妙防乃凉夕微露鲜玉枝轻飇动雕翼余光歘欲驰流景逝已迫黄姑九秋期婺女三光隔仿佛灵驾回参差空夜织
　　愁人不能寐罗帐含月光凉风吹芙蕖习习生金塘络纬鸣参差琼露凝霜柔条日以劲瑶草不复芳盛衰各有时忧来浩无方发忽改白使我身世忘【魏禹平云存古秋懐诸作非谢非韩游衍自得】
　　精卫
　　惠风荡芳树有鸟鸣中林尾长羽翼短衔石随浮沈崇山日以髙沧海日以深既无风姿延颈振哀音辛苦徒自力慷慨谁为心惜哉志不申道逺固难任滔滔东逝波劳劳成古今
　　杨栁怨
　　东风初度春江曲大隄花草参差緑昨宵烟雨尽伤心今日莺花空满目有客扁舟迥自伤一江春色半垂杨始知啼鸟皆牵恨不是征人亦防肠
　　秋夜感懐
　　登楼迷北望沙草没寒汀月涌长江白云连大海青征鸿非故国横笛起新亭无限悲歌意茫茫帝子灵
　　送杜于皇归郢
　　分手金陵道相逢倍黯然莺啼杨栁岸人在木兰船客路三千里征衣十二年计程归夏口眀月两回圆
　　寳带桥
　　连天芳草青极浦独扬舲归鴈舟前落愁人梦里聴花光迷晓雾波影乱春星欲访灵威穴孤帆入洞庭叶尚髙【一首】
　　尚髙字而立乐清人温州府学生
　　【诗话而立兵后佯狂幅巾大袖行于市太守见而执之赋诗云云释之不问丁亥二月上丁携水一杯采芹一束乗太守未释奠哭于孔子之庭曰吾师乎吾师乎纵泰山之已頽曾林放之不如乎太守至怒系之狱迨五月四日语狱卒曰诘朝屈大夫沈湘之日吾其死夫俾具汤沐至明自经而立诗无存市上所赋特游戏耳然亦孟棨计有功辈所当録者】
　　上太守
　　北风袖大惹寒凉恼乱温州刺史肠何似蜉蝣易生死得全楚楚好衣裳
　　林　垐【一首】
　　垐字子野官人崇祯癸未进士除海宁知县家居死事有耻斋集
　　为鄢徳都画竹
　　所南之兰无土耻斋之竹无根想见百千年后荧荧纸上血痕
　　瞿式耜【一首】
　　式耜字起田常熟人万厯丙辰进士以右佥都御史巡抚广西死于难有寄傲集
　　游虞帝祠次金道隠韵
　　祠宇萧疎迥絶尘孤峰随意着闲人窥云应傍巢松鹤破浪终同入釜鳞茶盌酒铛全部史风篙月桨一江春【予与子暇道隠扁舟泛月而归】却怜岭峤曾无恙便托荒岩老此身【陆氷修云向隅之语诵之凄入肝脾】
　　吴钟峦【一首】
　　钟峦字峦穉武进人崇祯甲戌进士除长兴知县谪绍兴府照磨升桂林推官
　　大庾道中
　　乱离何地度年华老至仍怜去路賖共指此心犹似水相逢多説已无家闗山寂寞行人少云树苍黄落日斜逆旅挑灯愁独寐梦思应绕赤城霞
　　李向中【一首】
　　向中字豹韦号立斋钟祥人崇祯庚辰进士除长兴知县调秀水升车驾主事未任补职方舟山下被执不屈死
　　题旅舍
　　云外平林东郡天邉落日西峰悲凉此夕何夕灯火黄昏店中
　　周世臣【一首】
　　世臣字颖侯宜兴人崇祯庚辰进士除汉川知县以建言革职补永平府简较升兴化推官
　　游仙诗
　　圜丘列竒树北海生神芝翡翠曜琼圃鳞戏瑶池飞泉供潄齿白石为疗饥姮娥降洪响宓妃颔其颐随烟上三岛飘风凌九疑持此傲下士投簪来逺期
　　余鹍翔【一首】
　　鹍翔字唱若号诞北辰溪人天啓乙丑进士除金谿知县调遂溪入为户部主事厯员外郎以布政参议守徽宁道转山东迁浙江按察副使调山东
　　闻刘念台先生被放
　　皇威方震虩忠爱此时心抗疏回天苦忧时去国深云从归路暗日为逐臣隂惨澹春明水秋蝉寂未吟万曰吉【五首】
　　曰吉字允康黄冈人崇祯庚辰进士昆山知县有东有堂诗四集
　　墖影园
　　半壁依青嶂千峰落翠微草堂氷雪路山鬼薜萝衣防塔仍栖鸽荒冈亦采薇中原方格鬭坐卧掩柴扉
　　寒食
　　东郊朝日静北郭暮烟迟燕不巢新幕花犹恋故枝懒投分肉社羞逐鬭鸡儿屏絶人间事緜田吊子推
　　送吾无上人返庐山
　　万里秋声急青枫古渡平浔阳潮自落楚岸月孤眀破衲饥寒去芒鞵雨雪行炉峰遥在望惠逺定相迎
　　哭艾千子
　　肤髪臣无恙朝廷事已非斯文将坠地先死亦知机遗业惊殊域孤魂恋旧畿酸风吹剑水丹旐暮云飞
　　谢客
　　甪里先生小筑居萧然衾枕半牀书闭门覔句江湖外濯足招魂雨雪余夘酒动思千日醉辰准拟一犁鉏五陵公子多裘马同学何人问草庐
　　朱日升【一首】
　　日升字君旭淮安山阳人崇祯癸未进士
　　吊宋叟
　　天髙木落起忧思秋士悲歌正此时何处灵均防旧迹临风三叹荐江篱
　　李之椿【一首】
　　之椿字大生如皋人天启壬戌进士除行人迁吏部主事厯官尚寳司卿有指树园集【朱云子云徂徕五律工秀起句尤用意如春晓净江天青山入画船家家杨栁靑车马不曾停真不减唐人风致】
　　虎丘吊五人墓
　　乱赋儿孙拥安危呼吸争五人能就死众正始俱生矫逆原非诏拳防不为名忠魂今尚在时映夕霞眀项禹揆【一首】
　　禹揆字子毘秀水县学生与李之椿同遇害
　　和定斋陈子闭闗
　　闻道墙东客翛然避竹隂泥封清浊酒笺辍短长吟沮溺耕焉耦求羊径转深看君同臭味可许独幽防眭　本【一首】
　　本字允立丹阳人明永子县学生坐事死有务庵集
　　和袁景文白燕诗
　　瑶海春深旧垒非水云漠漠望依稀雪中曳缕飘红去月上窥帘傅粉归莫以处堂怡玉羽岂将巢幕语乌衣故宫别殿今何向冷落梨花影共飞
　　张煌言【二首】
　　煌言字箸鄞人崇祯壬午举人
　　【诗话文信国至燕元世祖命具供帐如上宾既戮于柴市临朝叹曰文丞相好男子不肯为吾用杀之诚可惜也兴朝之主待亡国之臣其恕若是闻公就执制府赵清献公待之以礼慰劝再三卒以不屈含笑受刑殓而之雷峰之右至今有包麦饭而祭者清献之寛仁足以颂矣】
　　枞阳谣【二首】
　　八尺风帆百丈牵枞阳湖里去如烟江南米价秋来长喜杀桐艚卖稻船
　　沿湖下网荡湖船网内纎鳞锦样鲜灯火湖光儿女笑鱼秧种得不须田
　　黄周星【二首】
　　周星字九烟上元人育于湘潭周氏中崇祯庚辰进士除户部主事疏请复姓晚居湖州有刍狗斋集
　　【诗话九烟晚变名曰黄人字曰略似又号圃庵又曰汰沃主人又曰笑苍道人布衣素寒暑不易人有一言不合辄嫚骂甞赋诗云髙山流水诗千轴明月清风酒一船借问阿谁堪作伴美人才子与神仙年七十忽感怆于懐仰天叹曰嘻而今不可以死乎自撰墓志作觧脱吟十二章与妻孥诀取酒纵饮尽一斗大醉自沈于水时五月五日也又仁和陈叟继新居于禾晚节纳石子懐中赴龙渊寺门潭中死均不失为申徒狄徐衍一流】
　　天台
　　胜迹天台路移情入窅防乱泉秋后寺絶壁古时亭槲叶防多湿莲花峰更青白云吾语汝且向石梁停
　　秋日与杜子过髙座寺登雨花台
　　被髪何时下大荒河山举目共凄凉客来古寺谈秋雨天为幽人驻夕阳去国屈原终婞直无家李白只徉狂百年多少凴髙泪每到西风洒几行
　　钱　栴【一首】
　　栴字彦林嘉善人崇祯癸酉中顺天乡试以荐除职方主事进郎中坐事死于市有白门集【俞右吉云彦林贵公子性好结客复社未举之先吴有应社彦林实倡之平生与卧子交最深卒同其祸仲子不识女壻夏存古咸有神童之目存古年十七慷慨就死与妇翁白首同归尤世所难也】
　　【诗话吾乡科第之盛数嘉善钱氏抚军相国二房聨华接武相国有仲驭抚军有彦林后先以死勤事贤子弟固自难得】
　　七夕狱中作
　　对泣南度绮宵江乡千里客愁遥双星若识人间事也定凄然罢鹊桥
　　徐尔谷【一首】
　　尔谷字似之嘉兴人国子监生坐事被逮死白门有画水草堂诗稾
　　赠顔先生
　　萋萋芳草望中迷落尽棠梨水拍隄谁向扁舟怜别客白云相送板桥西






　　明诗综卷七十八
　　钦定四库全书
　　明诗综卷七十九
　　翰林院检讨朱彝尊编
　　王　翃【三十四首】
　　翃字介人嘉兴布衣有秋槐堂集【周青士云崇祯之季诗归盛行人沿竞陵流介人崛起禾中惟唐音是尚惜知已寥寥阨穷以没伯道无儿若敖不祀良可悼也　沈山子云介人所居止破屋一间种牵牛小庭中晓露未晞即对花吟咏日课数诗旁精词曲有红情言榴巾怨词苑春秋博浪沙诸传奇颇慨忼自喜遗藁多逸仅存百一而已】
　　【静志居诗话介人初擅词曲后研声诗志取多师不遗伪体其论诗于合处见离于离处求合啓祯之间大雅不作毅然以起衰自任而知者寥寥惟平湖陆职方嗣端心赏之尝访君于长水值君洗砚河头挟之登舟家人不知也遍游苕霅乃返既而入越谒陈推官卧子方置酒送客君诗有前路夕阳外行人春草中之句卧子击节曰此今之髙三十五也为序其诗词遭乱所居不戒于火惟余小屋二间一供妇防一吟咏其中有故人官府寮者造之不见防卒于京口五言如江湖长至日风雪上方山驿路通秦逺峰隂入晋多桄榔千树雨瘴雾百蛮天日气滛秋雨岚光变夕曛枫林依水尽云物近秋多一二故人在飘零佳讯稀江山雄白下人物近黄初山雪行人少江梅腊月多文章身后事邱陇梦中山白社违人日闗闭子云江山开一望吴越在孤舟七言如夜月旌旗五马渡秋风草木八公山周道秋风行黍稷汉宫春雨长蒲桃西蜀喻通司马檄中山谤满乐羊书秦塞忽惊三月火汉家空待贰师功三月晴风髙战鼓九江春水下楼船铸语髙华此方虚谷所云律髓是也】
　　铜雀谣
　　铜雀来起髙台铜雀落髙台作铜雀飞台成基
　　夭桃【三章】
　　灼灼夭桃花于中林顾子恵我宁不嗣音
　　夭桃灼灼花于林薄迟子不至忧心凿凿
　　陟彼南冈晨露瀼瀼匪冈则髙我心孔劳
　　登台
　　日暮登台秋风鴈来慨然念逺离居寘懐踌蹰千里静言劳思爰有防酒斟之酌之抜劒髙歌哀音孔多沉吟忽断中心奈何繁星告夕薄寒求衣明月不堕轻霜自飞稽山之东大海处之众山所归曾不盈而逶迤今古山川屡更呜呼往者实多于生
　　民兵行
　　朝廷徴民兵移文下乡县县官承选募抽丁悉贫贱含悲释耒耜努力负弓箭未谙邉塞苦先絶室家恋腊月到渔阳飞霜割人面来朝两军合生死期一战吞声告同列封侯尔何羡
　　牧牛词
　　二月三月春雨晴渚田水暖芹牙生牧童驱牛出原隰细草青青牛可食夕阳短笛不见人吹过村南又村北
　　园桃
　　春花烂漫开春鸟间闗啼一朝坐见物华改鸟声啼尽花成泥园中桃须老园中树莫遣随风到处飞飞出园中去
　　休洗红
　　休洗红洗多红渐失曾记初着时人矜好顔色徒伤未敝成弃捐悔不作事慎从前
　　乌栖曲
　　深宫乌啼天未旦城头撃鼓明星烂吴王宴罢星未稀繁霜落树乌惊飞
　　官船曲
　　豅中水势急与石相抵牾月暗富春山官船乗黑去山家畏虎狼日斜闭门卧向夜官船来捉人严守逻
　　静夜思
　　虚帐含秋月髙楼怨别情明河一万里夜静水无声
　　长干曲
　　扬帆下长江日落秋云起夜半闻乡音知是长干里
　　江皋曲
　　为爱新妆好东皋出采苹春江千里色解佩不逄人
　　防稽竹枝词
　　秋风秋雨正凄凄荷叶荷花香满溪越女荡舟愁日暮歌声尽在若耶西
　　杨柳枝词
　　春寒残雨日潇潇一曲骊歌上灞桥想到啼乌今夜宿不教攀折最长条
　　清凉山寺
　　苍山树如葢乗髙御清凉地逺暑亦寒江色明虚廊层崖仰万象古寺崇榱梁眼迷金银界鼻拥防檀香白云照岩穴有若日月光极视但长啸凌风思翶翔
　　寒夜谈迁至
　　故人越江海细雨连孤舟叩门告饥乏刺刺语不休自从逺游归中涂歴穷愁岂无相识人埽迹如仇讐腹值今日饥问余能食不闻之发长叹诚为吾道羞青眼古所难况于末世求伊余虽苦贫一饭君必留中园剪寒韭糟牀沥新篘酒酣两耳热率意成歌讴人生感行乐不醉非良谋
　　待范四不至
　　落日澹清晖幽人在林樾回看往来路苍苍翠微没天髙秋月空夜午星辰阔之子期不来长歌为谁发
　　宿董氏宛委山房
　　中夜虎渡水溪树初风生飒飒吹哀湍众山皆有声深庭久无月黯然三四星忧人独求醉释此离居情【王贻上云警抜可传】
　　寄沈十二
　　横山生白云郁郁半空起知君住其下独宿白云里冬月静岩扉寒泉涤心耳嗟余役风尘引领望之子【王贻上云及格】
　　江亭遇旧
　　老畏干戈满愁闻羽檄频莺花射堂夕风雪故园春泉下悲先帝人间识旧臣空将垂白泪呜咽对沾巾
　　二十七夜见月
　　纎月依微见愁人起四更暂时成死魄几日又哉生花雾重星河湛湛倾邻鸡催薄曙知尔有同情
　　四十初度
　　不才吾老矣万事一蹉跎今日尚如此他年知若何空囊初罢酒乐嵗且狂歌每欲防巢许无从访薜萝
　　送客还山右
　　春草太行山行人一骑还夕阳前路逺离梦索居闲凤举今谁匹鸿归不可攀所悲流水意千里送潺湲
　　石城晚眺
　　客心正摇落独上石头城天逺垂垂下江寒混混平愁兼多病日老作异乡情况值秋风后清砧急暮声
　　邨居
　　独树寒烟外孤邨流水间偶随花草去逺逐渔樵还川暝罢垂钓日斜常掩闗何年事髙隐归卧鹿门山【周青士云全学辋川】
　　去越
　　步出越城门囬看越城树久客成故乡徘徊不能去
　　客中九日
　　细雨成隂近夕阳湖邉飞阁照寒塘黄花应笑闗山客每嵗登髙只异乡【沈山子云不失唐音】
　　乱后得张子书
　　沁园秋草旧回车惜别西河叹索居万里河山经百战十年重到故人书
　　露筋祠
　　野岸分流截海垠安歌谁复赛波神孤舟夜向祠前宿商女挑灯说露筋
　　漂母祠
　　一饭当年报所知王孙今日更何之平生自叹无知已千里来防漂母祠
　　维扬逢张子
　　轮蹄自送出吴闗楚乙燕鸿信不还谁料十年兵火后故人今日在人间
　　夏锡祚【五首】
　　锡祚字宠别字书岩长洲人补昆山县学生有雪鸿堂诗草
　　【诗话书岩五古居然作家】
　　化城庵旧是赵凡夫隠居处
　　入门无寸土起伏尽崖石其中洼者泉一一湛寒碧稍加斧凿功构此幽人宅不忍山骨伤庐舍宁取窄崇卑就石势为磴亦为壁虽行宻室中荦确响行屐轩廊倚防壑渡以桥盈尺昔人栖遯处逺与市尘隔今为佛子庐筠篮有游客是时春事动山气润泉胍环转轩櫺间渐闻声湱湱岑楼面青巘飞翠坐来积西牕杏一枝鲜妍合画格尚想冩生人玉台去无迹【谓文夫人俶也】空山万籁静钟磬响晨夕
　　自紫蜺涧至旋螺顶
　　荒蹊尠人踪樵路仅可辨忽焉耳官清泉声泠然善入谷山四合仰视天一线阴阴冷翠滴竹色緑人面泉行如秋蛇赴壑随所转回磴或阨之怒歕亦飞溅偃木傍石梁渡客攀援便故令坦涂隠不使门扉见路穷出阶墀曲折趋古殿苔衣鹿胎斑乱点落梅片岩阿架精庐清閟独所擅幽意领已永奇胜探未徧复防来时路一一缱绻夕阳照归人纷纷下华甸
　　邓尉妙髙峰
　　兹峯昔言峻岂意乃平坦倚竹为幽深徧植万竿满苍蔚四面来不使浓翠散春时此天地未属莺花管相去丛林遥所喜游踪罕法侣罢逢迎经过便踈嬾勿嫌坐箕踞我佛亦偏袒第损赵州茶一吃至七盌岂惟小住佳直可适予馆
　　度风篁岭至龙井
　　不知何年代人家犹太古丛篁髙百尺深宻掩村坞寥寂絶人声浓緑滴环堵径转下坡陀丁丁响樵斧道旁万松树落落清可数叩门堕山翠竹里僧开户呼童汲新泉泉自石穴吐烹以瀹茗芽炒焙初出釡客言香色絶僧意不自诩乍与佳胜辞逥顾失绀宇树密天疑阴泉吼声带雨忽闻逺村鸡有路出渔浦
　　咏厐德公
　　风尘扰天地不到汉沔东至人所栖息山灵防微躬力田自弢晦妇馌耕者翁羣雄战四野云表翔冥鸿静中有定鉴人伦识綂宗诡辞对景升遗安乐贫穷岂知天下事已付南阳公方其拜牀下深意黙已通汉烬既可嘘匿影归巃嵸采药入鹿门世莫知所终神龙不见尾云雾深蒙蒙
　　顾　圤【三首】
　　圤字琢公一字山臣钱塘人有今年草
　　【诗话山臣工缪篆诗不为格律所缚持论亦复不羁家居奇窘有桑门劝其修行以资来世福山臣笑曰不知前生是何鸡狗作之孽使我今生穷苦若从上人修行又不知来世是何鸡狗安享是福传者以为笑端然正可发愚夫愚妇深省也】
　　有夏
　　淫圅积洪涝八十有八日是月月小尽九十日余一所剰无几时夏令倐云毕阳光久沦陷隂惨恣腾溢龙蛇起平陆鬭水入人室翳此白昼辉恐为魑魅叱阡陌汇为海何有蓬与荜人非金石躯浸寝自腰疾赤帝职烜赫位莫与甲乙岂问大火亡秋冬窜为质江南号炎方古语亦妄述土山焦欲流说者第诙谲彼苍夺农夏岂有富民术无已请端防筮卦十之七其占不濡尾是日卜乃吉无何若木枝影向意表出朝光被畎亩疆理辨沟洫鉏锸四五动田父不终逸时还衣我葛饥也乐我泌譬之出幽谷暗昒忽自失又如殿后师师老摭军实取胜在一伸安问尝九绌无夏忽有夏有夏乃有秫有秋且酿酒以醉契谧
　　江臯
　　江臯有梅梅有枝青栖悦君君不知水郭舟喧趁潮去月落沙禽啼满树
　　夜思
　　疎雨乍过菡萏陂好风微动杨柳枝前溪后溪櫂歌歇夜半水明飞鹭鸶
　　陈道永【一首】
　　道永字非更名确字干初海宁学生
　　【诗话先生难经铿铿诗不求工然亦流畅】
　　柬董子
　　春风亭子雨迷离旅思纷纷忆旧知别去好山游几处倦归萧寺记何时期君南阁尊前话看我西湖隄上诗莫谓两人容易见满头白髪已如丝
　　偕吴仲木再游西谿
　　秦望归来兴尚赊幅巾笻杖入山洼迷离不记前朝路寂寞还开古寺花春水桥邉云万树晚风亭外月千家可怜潦倒吴公子频道西溪胜若耶
　　孙茂芝【一首】
　　茂芝字若英嘉善人有燕游稾
　　江南曲
　　少小住江南忘却江南好辛苦北游还喜见江南道【魏禹平云口头语却佳】
　　蒋之翘【一首】
　　之翘字楚穉秀水布衣甲申后隠于市
　　【诗话楚穉居射襄城详对楚辞晋书韩柳文集镂板以行又辑檇李诗乗四十卷搜録乡党先正诗无遗兼能备举逸事使聴者忘倦晚年无子书籍散佚无余诗乗亦亡可叹也】
　　泊
　　止櫂知何地防藜复有邨落花縁艇出鬭鸭近人翻未乞田家火先邀野老樽百年知几醉潦倒复谁论沈自昌【一首】
　　自昌字君克吴江人礼部主事琦子国子监生
　　客夜闻笛
　　为梦西州早闭门髙楼横笛正黄昏闗山风月愁清夜杨柳梅花忆故园波起湘江飞落叶雨淋蜀道叫哀猿沙塲多少征人泪一曲吹来欲断魂
　　沈自然【三首】
　　自然字君复吴江人副使珫子居母忧不胜防而卒其友私谥孝介先生有来思闲情二集
　　江南乐
　　初景烂银浦溘溘浮鸂鶒侬情两摇荡持比春江色江深莲子齐水暖鸳鸯栖不须更相问家住横塘西横塘连夹浦曲曲明如许谁打白苹开前溪夜来雨雨霁上南楼天髙水影浮出门郎不见仍荡采莲舟
　　晓别曲
　　月没星阑晓鸡唱离人催起同心帐残膏无焰泪花红不语含颦两相向安得红轮葬海底千年长伴多情死从此人间无别离门前不种相思子
　　寄居湖上楼
　　藕叶将凋桂叶浓隔湖隠隠见雷峰独松闗口秋声急并入南屏寺里钟
　　沈自征【一首】
　　自征字君庸吴江人亦副使珫子辟贤良方正不就
　　【诗话沈氏多才自词隠生璟订正九宫谱为审音者所宗而君庸亦善填词所撰鞭歌伎灞亭秋诸杂剧慨当以慷世有续録鬼簿者当目之为第一流诗则嫌其稍平衍也】
　　和施垒山学博送别韵
　　苜蓿阑干春渐肥榆闗滇海雁书稀管城亦有封侯骨磨盾防君试短衣
　　沈自友【一首】
　　自友字君张吴江人都御史珣子承父廕入国子监有绮云斋稾
　　平沙滩
　　云淡迷遥树沙平障晩烟乱帆争破浪断岸逺连天野渡伤归客斜阳冷钓船荻花风起处闻雁独凄然徐韫奇【一首】
　　韫奇字季华吴江人有西蒙吟稾
　　田家乐
　　水绕庄窝竹绕墙宛然风景似柴桑雨来大芋髙荷夜秋在鲈鱼莼菜乡户外最怜枫叶赤篱根也有菊花黄东邻获稻西邻秫劝我先营碌碡场
　　魏廷荐【一首】
　　廷荐字友庄嘉善人有息踵居诗草
　　家子一画渊明采菊图见贻戯作
　　茅屋四五间修竹一二亩东篱绕曲折南山安户牗芙蓉既盛开菊又当重九此际陶渊明宁无人送酒徐开任【一首】
　　开任字季重昆山人有愚谷诗稾【朱长孺云季重诗原本少陵深情至性激发而出使读之者留连往复而不能自已】
　　咏史
　　新都居摄时符瑞日盈耳不有翟将军人心俱已死移檄建义旗威名震遐迩时命虽不成称兵从此始悲哉两黄鹄无人防义士
　　送人游下邳
　　江南春色不胜情侠士辞家事逺征天下侯王宁有种世间竖子遂成名故交乱后无同志羇客愁时有定盟豪气未除淮海习知君此去慰平生
　　屠　爌【二首】
　　爌字闇伯嘉兴县学生有朂斋集
　　【诗话闇伯言无枝叶行有规矩诗亦雅正不以风华见长】
　　古意
　　素丝非一丝机中织成帛卷舒生容光从郎自摇襞慎勿染为缁终身不见白
　　赠别袁重其
　　髙飞鸿雁满闗河此日寒江起夕波庾信哀时常作客梁鸿去国独行歌霜凄茂苑清砧急月照荒台落叶多为问吴中旧知已空山丛桂近如何
　　孙　治【二首】
　　治字宇台仁和县学生有集
　　【诗话宇台刻意摹古宁质不佻】
　　渡漳
　　河北临大水清漳还浊漳草迷铜雀緑沙走直沽黄疲马愁荒渡飞乌逐野樯比来忧泛滥何计筑渠塘
　　与闗六钤
　　故人栖托近如何闻道亭自咏歌梅福游吴辞宦久虞卿去赵著书多秋风絶塞来鸿雁白露寒塘遍芰荷君意陆沉堪寄傲独慙年嵗转蹉跎
　　张彦之【一首】
　　彦之一名慤字洮侯松江华亭人【朱朗诣云洮侯为人寛博无同异其诗莽苍不事绳尺质本景纯而臻于嗣宗】
　　拟古
　　小鸟爱初阳交交鸣条柯皎日丽窗牖惠风扬薜萝兰蕙岂不怀馨香隔岩阿所思怅道逺轩车宁能过仰睇浮云驰志竟成蹉跎烟海既迢递云峰亦嵯峨百年防有尽日暮徒悲歌
　　董　説【十二首】
　　説字若雨乌程人晚为僧名南潜字宝云有丰草庵等十八集
　　【诗话若雨腹笥便便未免有才多之恨至其硬语涩体絶不犹人方诸涪翁不足比于饶徳操有余】
　　读曲歌
　　欢是岭上云朝往暮来过斜阳照残雨侬处独晴多
　　清明竹枝词
　　碧纱轿驻水塘湾杨柳风吹燕尾鬟要赴灯前子社莫携侬上虎邱山
　　南邨秋鬼谣
　　妖狐拜月霜花青髑髅骑马空中行秋魂吹作塔铃语呌断东流一溪水鬼车晓唤精灵去緑灯移过江枫树
　　盂兰招魂词
　　灵风飘幢塔铃语小玉魂归立秋渚只言夜阳台云苍茫乍隔青枫雨拥髻来看水灯緑法王正奏无生曲
　　春日
　　煑茶烟透緑隂中遮屋黄茅间瓦松但遣异书供砚北不妨野语聴齐东香拈细雨招新梦门闭春风仗短童秋色今年应更好小牕移得碧梧桐
　　山行
　　落日射背木叶滑横挑拄杖悬诗囊海天二月发新翠野庙断烟生古香洞口枫树根可坐山腰亭子名难忘垂藤松防忒孤僻才遇游人窜道防
　　西溪客过期不至
　　往昔刻约言不食此回逺游心已贪夜来坐到露花滴更复望君莲叶南眼底青天星四五梦中破琴徽十三豆棚放语自清絶莫待霜落分黄柑
　　蚕豆
　　谁赋田园杂兴辞琅玕记取夏初垂喜看桑底悬新荚恰值蚕眼未吐丝细雨卖茶声过后竹炉烧笋火停时沙缾漆櫑分前咏踠豆今逢第二诗
　　秋夜吟
　　人行积水涯踏乱青松影吹灭秋牕灯月白飞光冷梦华潭口聴客话嘉隆间大内旧事记之【二首】
　　月华门外转灵旂照夜银盘碧藕肥祠罢天孙桐叶落君王新赐鹊桥衣
　　江南风景药王湾雾縠单衣緑玉环红芍药邉棊局罢自裁团扇画秋山
　　秦良玉词
　　追奔一防绣红旗夜响刀环匹马驰制得铙歌编乐府姓名肯入玉台诗
　　何述稷【一首】
　　述稷字公艺常熟县学生有晴蓑草堂诗集
　　苦雨
　　客舎淹淹雨春愁瓮里天竹含千嶂雾柳罨一溪烟冻鸟翔还下饥蚕起乍眠茅柴邻酒熟惭愧贳无钱朱　扉【一首】
　　扉字开仲嘉兴布衣
　　【诗话开仲弱龄多病终其身不婚独处深邨破甑劳薪手自执防间赋小诗不轻示人简吴生一律兴防自如】
　　简吴生
　　自诵梅花人日诗五旬不见但相思一春多雨愁无麦二月输官定卖丝行药桥东逢客返著书下少人知近传孺子司邨社想见麄豪割肉时
　　金德开【一首】
　　徳开字尔宗苏州嘉定人国子监生有诒翼堂诗
　　红叶
　　浓緑看初改江头日渐红寒生一树早秋老万山同最艳朝霜后尤妍夕照中自能成晩兴不欲媚春风奚　涛【二首】
　　涛字大蒙昆山人有肆闲堂诗草
　　雨霁自光福至墓
　　幽防无定期兴发及新霁移舟入林烟登歴从所契杖防逾山桥淙淙涧流细苍松夹道深修竹分篱翠草甲抽故心梅香有余蔕登髙一凭眺湖水白无际防茫水鸟翻断续云峰继有怀云谁思榛苓徒款睇
　　舟行即事
　　蚕月江桥外荆扉八九家莺啼两岸叶雨渍一篱花沟响新流细门抽穉竹斜邨农行渐少无处问桑麻胡　山【二首】
　　山初名日新字天岫宜兴人侨居海盐徙嘉兴梅防里
　　与彭仲谋
　　武原吾旧住结屋近沧溟盐井萦沙曲鱼风入市腥秋云蜃浪黑夜雨鬼灯青防有乗槎兴还防织女星
　　题画
　　渔家背山郭门掩青枫树夜半潮水生孤舟渡江去李麟友【三首】
　　麟友字振公一字于苑嘉兴布衣
　　沈十二以匹练见遗赋谢
　　梅溪李生长衣褐冬亦不加夏不脱已经寒暑六七年领衽不完襟缝豁沈郎好我情不踈赠我匹练五丈余制以为衣见宾客举止觉与常时殊乡人重衣不重德谈笑从今壮顔色
　　客夜
　　夕隂山翠重寒色上河桥夜雨三更鴈秋风八月潮官亭人寂寂驿路马萧萧裘敝经年客归魂不可招
　　登审山有怀周筼沈进诸子
　　长水通梅里横山近硖川登临犹可见惜别已经年叶落清秋树鸿飞薄暮天故人无恙否却望一凄然刘纯熙【一首】
　　纯熙字晦生慈谿县学生
　　日暮
　　牛羊下日夕素月柴门生宿鸟树髙下微风云重轻孤邨转閴寂万象归虚明地僻无钟磬惟闻泉夜声胡嗣璜【一首】
　　嗣璜字暎日平湖人有墨龛集
　　秋泛
　　舟痕移处一溪凉柿叶初红豆叶黄不独莼鲈秋正美邨醪也自发新香
　　程用楫【八首】
　　用楫字济臣休宁人有逊敏居遗草
　　【诗话济臣诗清真坚老卓然名家】
　　雨宿桃源庵
　　夕雨四山来奔洒万松里卧闻药铫泉激激声不止道人然松膏中夜更坐起何处一灯青明灭深壑底晓看白龙潭应添数尺水
　　慈光寺【神庙赐额】
　　白云断峰腰峰下乱松栝盘盘一径尽金碧见双阙飞阁跨虚空长廊翳修樾风筝四角鸣香气诸天发缅昔普门师王城走缾盋道感帝后尊帑蔵赐禅窟幡幢内家制像设天宫豁郁郁慈光书银榜何飞越人代复几何下界事飘忽岂惟陵木拱讲席亦消歇我憩娑椤隂窥牕賸椶拂三叹出寺门幽篁吐微月
　　月夜宿院中小阁
　　暝色起平坡钟声满山户一禽忽惊聒凉月已复吐牕櫺色如水松叶纷可数树底坐白猿防髯极清古
　　汤泉
　　黟山崚嶒神所家丹崖石柱攅莲葩隂阳炉炭爇坎窞温水千斛流谽谺人言骊山亦礜石惟有此地根硃砂传闻轩帝服丹匕肌肤皴裂人惊嗟香泉一浴浸七日白龙昼见何衙衙珠衣寳冠照山谷便跨鳞鬛随青霞至今玉壶酌酒处石室尚有樽罍洼嗟予清浄本无垢追逐世好羁笼笯裹粮偶到天子鄣解衣初试灵泉涯浮丘天子不可见身轻疾愈还足夸山亭晞髪发长叹安得蹑足登云车
　　喝石居
　　石室云正暮溪流声更长嬾残何处去虎迹满绳牀下食白鹇静侵阶红术香无人指归径独自立残阳
　　祥符寺【即轩辕宫】
　　松梢佛刹金银色传是当年轩后宫隂殿已无丹鼎火古坛惟飐寳幡风烟中白鹤参差下屋里清泉曲折通小坐山房话畴昔木莲花发数枝红
　　初冬送友游浙
　　江水新安浅云山太末通行吟随处好乌桕与丹枫
　　巨门楼
　　唐人于徳晦诗云闲倚朱阑频北望只宜名作巨门楼遍询楼址无一知者成一絶句
　　千层翠色向空浮百道红泉石上流闲咏唐人旧时句朱防何处巨门楼
　　戴长汛【一首】
　　长汛号澄斋嘉兴人有前后征草
　　苕溪漫步
　　四野干戈急萧条此地秋村尨吠山鬼水鸟狎溪牛落叶飞重起哀湍咽更流无才堪济世只合老林丘




　　明诗综巻七十九
　　钦定四库全书
　　明诗综卷八十
　　翰林院检讨朱彝尊编
　　张鹿征【四首】
　　鹿征字瑶星后更名怡亦作遗应天人都督可大子以府学生承廕歴锦衣卫正千户甲申陷贼不屈受刑洁身归隠居摄山不出自号白云道者有古镜庵诗内外集
　　【静忘居诗话山人生时囿中鹿亦产子因名鹿徴而以瑶星为字崇祯间曾仕锦衣故其六十初度诗云当年执防侍明光亲见彤云捧玉皇也山居钞书颇多著述甚富予所见者仅玉光劒气集謏闻正续笔数种而已曩造其山居见案头有手抄宋李张炎叔夏诗集一卷今其遗书不可复问诗亦流传者寡矣】
　　友人移居
　　居市厌市嚻入山苦山僻非山非市间卜兹五亩宅到门水一湾眠沙鹤一只遥望钟阜巅云霞幻朝夕乍见雨脚沉忽焉晴絮襞主人如防鸿髙举不可弋丘壑荡心胸花竹恣夷怿何时载酒过为君理双屐
　　送万年少归淮阳
　　握手与子别劝子进一觞风日何黯澹道路阻且长举世矜中行无复狷与狂达人志寥廓世事等粃糠濯足临溪水散髪晞朝阳溪水日东流归彼百谷王朝阳隠丰蔀昏曀鲜晶光扰扰棼丝中谁为振其纲慨彼北风诗虚邪徒自伤
　　杂诗
　　浅水平沙路沦涟绕一邨梦回天地老乱后友朋存芳草生幽涧新莺语小园看山广武后久不望中原
　　送叶荣木入闽
　　野鹤孤踪道士顔层林千里入闽闗不知乌石峯头路可似江南雨后山
　　薛　暨【一首】
　　暨鄞县人县学生有面墙小稾
　　夏日
　　水阁虚凉枕簟清榴花栀子覆牕明緑隂满地日卓午卧听鵹黄啼一声
　　陆　琏
　　琏字茂璩吴县人两中武科甲申后削髪居莲子峯下自号了縁道人有枫江遗稾
　　题徐元叹落木庵
　　栖岩有精舎窈窕挂藤萝天与幽人占山偏落木多连峰当户立一涧绕门过近有离骚作非因学楚歌张　纪【一首】
　　纪字齐方昆山人振德子承廕锦衣卫所千户挂冠归有槩庵集
　　江邨春望
　　春风烂漫绕天涯曳杖江邨揽物华身在故乡仍是客心从安处即为家贫来生计号寒鸟病后居诸赴壑蛇更得几年还健在青门常种邵平
　　吴　璵【一首】
　　璵字于庭休宁人国子监生
　　荅闺人寄怀
　　东风妆阁厰檐牙春锁重扉树树花自是王孙归未得漫随芳草到天涯
　　龚　贤【一首】
　　贤字半千上元人
　　百苦
　　百苦不一乐中宵梦忽清有家长作客到老尚谋生墙月背人下野风空自鸣明朝渡江水前路未休兵杨　焯【二首】
　　焯字俊三吴县人
　　秣陵杂咏【二首】
　　形胜瞻天阙飘零问故宫金笳淮水北玉露蒋陵东百战黄图尽重来紫气空西京耆旧在辛苦说闗中西望穷牛渚中流双阙分征帆江外断鼔角夜深闻地拥龙山雪天连鹄塞云开平飞渡处寂寞百年勲戴　冠【一首】
　　冠字峩仲一名易字南枝绍兴山阴人有钓台诗集
　　【诗话峩仲髙人与徐孝亷昭法结物外之契尝赋钓台诗累百首托以见志裒而成集览之未免牵率友人续示集外诗四首録其一焉】
　　钓台怀古
　　已分垂纶老此生山田是处可躬耕逺携仙女全家隠深悔羊裘大泽行一夜星辰凌帝座九重贵贱见交情请看七里泷中水未到钱塘彻厎清
　　张　穆【一首】
　　穆字穆之东莞布衣有铁桥山人稾
　　酬客
　　吾本罗浮鹤孤飞东海东宁随南翥鸟不逐北来鸿坐爱千年树髙逾五尺童乗轩亦何苦随意水云中温　良【一首】
　　良字叔子一字散宜乌程县学生有大愚诗稾
　　冬日游景谷
　　塞原林壑静独往暮云生岭雪兼山逺河冰激石鸣修篁翻鸟影古寺报钟声尘无由到临流罢濯缨汪中柱【一首】
　　中柱字为石歙县人杭州府学生有光霁轩集
　　唐栖夜泊
　　停桡系浅岸寄迹似飘萍稻黍平畴熟鱼鰕晩市腥残烟笼古树逺火映回盍旦尔何意劳人枕上聴
　　纪映钟【一首】
　　映钟字伯紫上元人
　　城边路
　　城边路歌舞处十年变为墓十年犂为田十年成浅渡曽传灿【二首】
　　传灿字青黎宁都人有止山集
　　淮隂钓台
　　汉高栎釡羮刘毅子鵞炙古人恩与仇遂乃在饮食至今漂母祠朱甍耀霜日
　　夜坐
　　古树揺寒风空牀对羇旅夜坐寂无人孤灯窜苍防陈祚明【二首】
　　祚明字嗣倩仁和人有稽留山人集
　　北征杂诗
　　秦邮湖曲路夜半独行舟月出光于水虫鸣响似秋荻芦明逺岸城阙中流更照篷牕里萧萧映白头
　　送刘石生归秦中
　　送尔难为别迢迢惜逺征君言不得意匹马返西京冰雪辞燕市烟花入渭城计程逢改嵗千里客装轻陆嘉淑【四首】
　　嘉淑字冰修海宁人有辛斋遗稾
　　【诗话冰修崇情逺迹髙酣长谣文采风流溢于宾座晚虽藏身人海而青莲在泥心终不染】
　　中秋
　　长记中秋月当年坐夜阑祗今双鬓影畏向一轮看节序惊心换光辉到面寒清尊不堪把哀乐本无端
　　登缥缈峯
　　树杪轻舆去复留百盘初尽午烟收冈峦委地低全见墟市浮空翠欲流轻浪受风揺别岛断云兼雨失前洲山根处处堪垂钓何日沧浪具一舟
　　姑苏怀古【二首】
　　离离春草射台迷苦酒城荒旧筑低一夜虎丘山下雨万株杨柳緑初齐
　　战残江郭楚公旗野笛吹过短簿祠山上有城人不识蛇牀花满旧时基
　　韩纯玉【十一首】
　　纯玉字子蘧归安人修撰敬少子有蘧庐诗集【诗话中吴韩君望西吴韩子蘧皆辑明一代之诗君望曰诗存子蘧曰诗兼惜其书均未布通都二子先后奄逝其家人故友不复肯出恐终归覆酱而已】
　　杂感【二首】
　　秾矣棠棣华开当芳春时緐霜将洊至何为发髙枝霜飞一何早花开一何好但恐忘忧萱化作断肠草蓼虫及桂蠧甘苦各自安赋性固有在分定不可干我佩虽言杂岂充椒与兰
　　游黄龙洞望太湖
　　登山水始白映水山更青山水相照曜万象无遁形遥天覆笠泽逺岫浮洞庭羣峰七十二散布如漂萍游云变湖影长风吹漻泠中多万斛舟扬颿无时停东流趋瀚渤北望窥支硎直欲傲广汉岂止欺浊泾崖端冠危石崔巍复珑混沌不自惜穿凿疑五丁险怪骇神鬼郁积生雷霆深渊开絶顶习坎类井陉井收原勿幕天阙终未扃神龙在其下屈伏犹蝘蜓潜虽勿当用时或肯效灵春秋防祀典歆享惟德馨遗黎苦旱魃好雨亦既零吾来恣凭眺徙倚观翠屏渔歌和樵唱风磴连云汀时见莓苔际古人曾勒铭抚掌笑伯益失载山海经
　　题张铁桥画马
　　铁桥年已七十五醉里蹁蹮抜劒舞余勇犹令笔墨飞迅扫骅骝力如虎维絷萧萧古白杨四蹄卓立明秋霜昻然顾盼气深穏风鬉雾鬛非防常用之疆场一敌万如何闲置荒坰畔壮心烈士悲暮年永日披图发长叹
　　防昼游
　　嗟尔穿墉物昼游安所之见人空有礼出穴竟无疑五技未曾有两端宜自持漫漫失长夜此去亦堪危
　　春日过金陵
　　防马丹阳道行人白下来山青龙虎地草緑凤皇台旧苑花仍发新亭客自哀苍茫风景异怀抱几时开
　　菱湖晚泊
　　望望武陵城扁舟两日程遥峰天际没孤月雾中生泽国长多盗荒邨亦驻兵升平何日事把酒壮心惊
　　楚归嵗暮江行杂咏【二首】
　　久泊忽开艐邻舟欸乃同沙明千里雪帆借半江风皖口之京口呉宫望楚宫溯洄防往迹泯灭乱流中一舸乗流下临风望玉台逺帆如不动近筏忽浮来水过浔阳急山从建德开长江天作堑此际重徘徊
　　寓兴国寺作
　　担簦栖古寺倚杖识残碑栢树传神禹桃花祀息妫防幽归路晚望逺下山迟浩浩长江水东流到几时【自注兴国寺古栢相传大禹手植息夫人庙在桃花洞称桃花夫人】
　　起戗【江中顺流而下逆风使帆也】
　　江舟强于迈风水力相争潦尾循环见波心曲折行持盈看往复济险任纵横阅世从吾术危涂处处平杨　炤【二首】
　　炤字明逺先世清江人移家长洲补县学生有怀古堂诗选【顾与治云明逺诗一往超诣出人意表】
　　【诗话明逺诗评者比之雪山醍醐吾嫌其太滑】
　　长荡春泛
　　春心不自抑率意为欢赏既洽防山兴复生涉江想恰当风日佳悠然进兰桨緑杨映垂垂黄鹂鸣两两此时尽一尊浩歌激清响遥望秦余山开怀对西爽斜阳半邨户逺岸挂渔网逶迤出前浦苍苍月初上
　　戏咏
　　顔子陋巷居安贫固为好万一受命长箪瓢至于老此时白发翁非肉则不饱百年常饥劬无乃太枯稾安　夏【二首】
　　夏字大已无锡人有九龙山樵诗
　　杂兴
　　日日双扉掩经旬罢整冠夕阳僧寺逺秋雨女萝寒有竹深藏屋无花强倚防新来縁病嬾不上钓鱼滩
　　初秋寄友
　　年年秋水碧连天望断枫江钓雪船彭泽柳丝疎野岸邵平蔓冷湖田谋生计拙重怜病排闷诗多或废眠牢落故人空入梦岂徒双鬓转萧然
　　方　授【一首】
　　授字子留桐城县学生有秦川草
　　野外
　　野外无拘束青鞵东复西山行慿一杖草宿惯双谿滑想流匙饭甘余入馔鸡何时与儿子随意得幽栖俞南史【一首】
　　南史字无殊吴江人
　　僧舍防武伯不值
　　竹户萝闗一径深独来惆怅对空林寒梅白徧春山曲只在花间不可防
　　顾　樵【一首】
　　樵字樵水吴江人
　　题吴仪部读书处
　　轩牕面水昼常开岭树千重入座来二月山城飞燕子衔泥先到读书台
　　邓森广【一首】
　　森广字东之桐城人崇祯中贡生有杲园集
　　巫山髙
　　巫山峭石与天齐巫山峡里白云低行人莫向巫山路猿到巫山亦夜啼
　　陆繁弨【一首】
　　繁弨字儇胡一字拒石钱唐人
　　晨韬光道中示移晖上人
　　苔径凌晨篱花带露垂溪云流不尽海日起何迟往事每多悔他生未可期不如归白社杖履日相随冯恺愈【五首】
　　恺愈字济仲一字道济慈谿人元飇子有涉江録西江咏
　　赠别方尔止
　　丰山西距蜀山东廿载宾朋聚散中賸我孤游防旧垒把君好句吊秋风雨侵水榭更筹涩涙逐歌筵蜡烬红斗酒更要连日醉老年兄弟几宵同
　　舟中寄六弟
　　家园花事总参差旧种新栽系逺思木笔才移成玉树樱桃小接是垂丝曾教陇鸟分明语未络珠藤一两枝凭仗六郎勤看取三三径里好题诗
　　榕堂杂诗【三首】
　　红牌祖训甚分明进讲词臣合讲经白日雷霆臣万死尚闻天语唤先生【黄公道周平台召对事】
　　片语谁传人不死一时万口沸都城严霜狱底黄詹事捧血淋漓冩孝经
　　芦花残月幷萧萧曾嘱金风玉体调华表梦中先得路归魂只溯海门潮【孙公硕肤没于海外葬芦花洲上丁丑春公与计偕梦身卧状元坊下南宫既防常叹其无徴及窆骨处乃国初张状元墓道也公昔投子手札有金风方厉玉体善调之语】谢　晋【一首】
　　晋字无可晚更名孔渊防稽儒学生
　　赠余若水城南隠居
　　宇内忽岑寂草木黯不芳独有嵗寒姿劲节凌清霜平居慕栗里松菊犹未荒此生但饮酒笑傲同羲皇时防既已殊意计难可量遥遥北郭望凄风起白杨故知年夀永不若名行章哲人秉嘉德自使宠辱忘屈伸归里道出处随天常葛巾漉糟粕短櫂歌沧浪古人不可即日月长杳茫
　　钱肃润【一首】
　　肃润字础日无锡人有十峯草堂集
　　和徐防之九日雨阻堆山园居
　　闲居今日易行路古人难舟楫江方永干戈枕不安逺烟千嶂合积雨一天寒此际逢重九茱萸未忍看陆世仪【一首】
　　世仪字道威太仓州人有桴亭稾
　　夜泊鹿城
　　渡头星月暗离思满归舟此夜闻风雨山城一片秋顾　超【五首】
　　超字子超吴县人
　　【诗话韩髙士洽有明诗存选本其最心折者子超之长歌大约兼仿温飞卿李长吉而神明之惜其全稾求之不得吴徴士景果偶得钞本録其五诗当崇祯之际吴俗谈诗者多惑于楚人之咻以空疎萧寂相尚若子超之出入经籍卓然羣雅之遗】
　　葑山亭
　　鹤艇荡鸥沙游人在空曲年年采香处露冷兰苕緑忆昔风雨中髙牕几回宿
　　郑驸马冡
　　南国织锦愁花草春如翦騕褭女萝丛隂风落红藓非无十亩宫渐逐耕犂转石马嘶入潭金蚕不成茧夜半玉箫鸣焄蒿发凄
　　东邨
　　包山名胜闻九州可以卜居非一丘昔人竞夸西蔡丽吾来独爱东邨幽黎红柰紫樱桃赤雨后落花分五色腰防手瓮鲜游民出入无非灌园客桃源去俗仅一尘孤花片水犹迷人此间髙峙浪千尺无怪从来少问津
　　梅花【二首】
　　香雪伶仃瘦莫支玉壶冰满漏迟迟寒生纸帐春多梦影过银屏风倒吹遥忆断桥无月夜最怜萧寺闭门时棃花白燕空惆怅前后相思两不知
　　冻碎玻瓈片片冰珍珠帘外雪层层饮教月落重开阁坐到星残不用灯谷口去年曾送客岭头今日又逢僧江山无限留情处几欲携家竟未能
　　郑女冢
　　自湔金粉割红緜桃杏无顔五百年晋日尼师皈白佛唐家贵主事金仙春寒宿草犹迷蝶露濯空桑欲化蝉几处禁烟人涕泪玉棺风雨但闻鹃
　　【诗话郑驸马冢在洞庭山驸马生女示疾不嫁舎身为尼葬于山中释寳唱比牛尼传晋土比丘尼自洛阳竹林寺浄检始唐防要睿宗第八女金仙公主入道蝶用韩冯事蝉用齐女事用古却似玉溪生】
　　蔡仲光【三首】
　　仲光字大敬萧山人
　　凉州辞
　　贺兰千嶂朔风秋万里黄河入塞流满地悲笳邉月冷最伤情是古凉州
　　排遍
　　水调闻歌泪满裾思君逺戍十年余秋来无数南飞鴈不寄云中一纸书
　　送赵鲁存北还
　　苍茫秋色满江闗客子菰芦鼓擢还河北诸君犹健否近闻半入太行山
　　项圣谟【一首】
　　圣谟字孔彰秀水人
　　客虎丘中秋无月
　　惊心吴楚客倐忽度中秋明月生何处微风倚寺楼孤吟淹北渚极目望西畴夜静风传柝江皐动逺愁侯　檠【一首】
　　檠字武功嘉定人
　　酬别徐季白
　　沧江倚櫂且髙歌游子衔杯意若何乱后飘零亲戚少天涯踪迹别离多已悲杨柳愁中折况遇宾鸿客里过握手相期须努力风尘十载莫蹉跎















　　明诗综卷八十
　　钦定四库全书
　　明诗综卷八十一
　　翰林院检讨朱彛尊编
　　庆成宴
　　【静志居诗话明髙皇帝渡江丙午十二月命立郊社吴元年丁未圜丘方丘社稷坛成圜丘在京城东南正阳门外钟山之阳方丘在太平门外钟山之北社稷坛在宫城之西南洪武元年戊中正月南郊即位是年十一月冬至祀南郊礼成行庆成礼翼日大宴十年丁已帝以分祭天地揆之人情有所未安命举合祀之典即圜丘旧址为坛而以屋覆之命名大祀殿十一月始合祀天地于奉天殿诏自今以首春合祀于南郊十一年戊午十月大祀殿成自是命太常每嵗合祭天地于春首至嘉靖九年因夏言之请改议分祀其详载嘉靖祀典两朝乐章词臣分撰杂以曲谱合乎雅颂者寡今择稍典丽者着于编庆成宴乐章十五年正月定一奏炎精开运之曲再奏皇风之曲三奏春皇明之曲四奏天道传之曲五奏振皇纲之曲六奏金陵之曲七奏长杨之曲八奏芳醴之曲九奏驾六龙之曲】
　　皇风被八表熙熙声教宣时和景象明紫宸开绣筵龙衮曜朝日金鑪袅祥烟济济公与侯被服丽且鲜列坐侍丹扆罄折在周旋羔豚升华俎玉馔充方圆初筵奏南风继歌赓载篇瑶觞欣再举拜俯礼无愆同乐及斯辰于皇千万年【右再奏】
　　周南咏麟趾卷阿歌鳯皇蔼蔼称多士为桢振皇纲赫赫我大明徳尊逾汉唐百揆修庻绩公辅理隂阳坐令八纮内熙熙民乐康气和风雨时田畴见丰穣献礼过三爵欢娱良未央【右五奏】
　　长杨曳绿黄鸟和鸣菡萏呈祥日丽风清及时为乐芳尊在庭管音嘒嘒丝竹泠泠玉振金声各奏尔能皤皤国老载劝载惩明徳惟馨永保嘉名无已太康哲人是听【右七奏】
　　夏王厌芳醴商汤逺色声圣人示深戒千春垂令名惟皇登九五玉食保尊荣日昃不遑餐布徳延羣生大庖具丰膳鼎鼐事调烹岂仅资肥甘亦足养遐龄逹人悟兹理恒令五气平随时知有节昭哉天道行【右八奏嘉靖祀典九年七月礼部议覆中允廖道南疏云庆成宴有平定天下抚安四裔车书防同表正万邦天命有徳五舞又有仰天恩感地徳之曲载于防典或当时词臣所撰犹为可观】
　　太庙时享
　　【诗话太庙时享春以清明夏以端午秋以中元冬以冬至洪武二年正月定议行之迎神乐奏中和之曲初献奏夀和之曲武功之舞亚献奏豫和之曲文徳之舞终献奏熙和之曲文徳之舞彻馔奏熙和之曲还宫奏安和之曲】
　　庆源发祥世徳惟崇致我眇躬开基建功京都之内亲庙在东惟我子孙永懐祖宗气体则同呼吸相通来格来崇皇灵显融【右迎神】
　　承前人之徳化家为国母曰予小子基命成绩欲报之徳昊天罔极殷勤三献我心悦怿【右终献】
　　显兮幽兮神运无迹鸾驭逍遥安其所适其灵在天其主在室子子孙孙孝思无斁【右还宫】
　　太学释奠
　　【诗话洪武元年二月以太牢祀先师孔子于国学八月遣官释奠于先师孔子五年尊孔子封号曰大成至圣文宣王六年八月翰林承旨詹同学士乐韶鳯等上所制释奠先师孔子乐章迎神奏咸和之曲奠帛奏宁和之曲初献奏安和之曲亚献奏景和之曲终献与亚献同彻馔送神俱奏咸和之曲】
　　自生民来谁厎其盛维王【嘉靖中勅改师】神明度越前圣粢帛具成礼容斯称黍稷非馨惟神之聼【右奠帛】
　　大哉圣王【嘉靖中勅改师】寔天生徳作乐以崇时祀无斁清酤惟馨嘉牲孔硕荐修神明庻几昭格【右初献】
　　百王宗师生民物轨瞻之洋洋神其寜止酌彼金罍惟清且旨登献维三于戏成礼【右亚献终献】
　　牺象在前豆笾在列以享以荐既芬既洁礼成乐备人和神悦祭则受福率遵无越【右彻馔】
　　有严学宫四方来崇恪恭祀事威仪雝雝歆兹惟馨神驭还复明禋斯毕咸膺百福【右送神】
　　雩祀
　　【诗话嘉靖九年礼臣等议日月令仲夏大雩帝用盛乐春秋左氏传龙见而雩后世此礼不传而在位者遇旱暵之灾徃徃假异端术士祈祷诬亦甚矣今请于郊兆之旁择地以为雩坛每嵗孟夏以后举行陛下于孟春上辛既祈谷于上帝矣自二月至四月时雨而雨时而则大雩之祭陛下可免亲行遣官代之若其雨泽愆期则陛下躬即其地以行祷祝其作乐陈舞宜仿古昔之仪庻于礼为不失也十一年又进议曰郊以礼为重雩以乐为主合照圜丘乐舞之数以四方之色成乐舞之服庻称古人盛乐皇舞之制兼请三献礼成之后九奏乐止之时命词臣櫽括云汉诗词别制云门一曲使文武之士青衣执羽并舞而合歌之乃定议迎神奏中和之曲奠帛奏肃和之曲进爼奏咸和之曲初献奏寿和之曲亚献奏景和之曲终献奏永和之曲彻馔奏凝和之曲送神奏清和之曲望燎奏太和之曲祭毕使道童歌云门之曲】
　　百川委润名山出云愆孔炽膏泽斯屯祈年于天载牲于爼神之格思报以甘雨【右进爼】
　　立春特享武宗
　　【诗话嘉靖十四年二月重修太庙立春特享九庙于武宗迎神奏太和之曲初献奏夀和之曲亚献奏豫和之曲终献奏宁和之曲彻馔奏雍和之曲还宫奏安和之曲】
　　列祖垂统景运重熙于惟武皇昭徳勅威用翦除奸凶大业弗隳専庙以享经礼攸宜爼豆式陈庻几来思
　　圜丘
　　【诗话圜丘乐章二首嘉靖初大学士霍韬撰嘉靖祀典不载殆进呈而别用他人之作也】
　　昊天在上我祖在侧我奠我币于焉踧踖昊天在上我祖在旁我奠我帛于焉皇皇天佑皇祖锡我民祐【右奠帛】巍巍荡荡帝徳无象无曰无象昭昭在上荡荡巍巍帝徳无为无曰无为下式九围服帝之徳朝乾夕惕庻几无斁帝心悦怿【右送神】
　　升祔【嘉靖中定】
　　【诗话嘉靖十七年七月上兴献王尊諡曰知天守道洪徳渊仁寛穆纯圣恭俭敬文献皇帝庙号睿宗九月升祔于庙迎神乐奏太和之曲初献奏夀和之曲亚献奏豫和之曲终献奏寜和之曲彻馔奏雍和之曲送神奏安和之曲皇妣慈孝贞顺仁敬诚一安天诞圣献皇后升祔乐章同】
　　酌彼郁鬯玉瓒是将敬哉奉盈有飶其香俨皇祖在上八圣在旁合享交歆神容洋洋【右初献】
　　改上成祖諡号
　　【诗话嘉靖十七年九月更太宗文皇帝称成祖迎神乐奏太和之曲举册寳奏熙和之曲初献奏夀和之曲亚献奏豫和之曲终献奏康和之曲彻馔奏永和之曲送神奏安和之曲】
　　髙皇谟烈我祖是成诞垂裕于后昆孝孙是徴援今稽古荐兹尊称奕奕閟宫嵗事有恒子子孙孙百世其承【右送神乐奏安和之曲】
　　伐倭告祭南郊【嘉靖中撰】
　　天启有明百神率职殄逆助顺无征不克九州奠安维帝之徳载献载趋既齐既稷
　　告祭北郊
　　粢盛既洁齐明是将精诚感通昭格洋洋威棱赞翼我伐用张边燧永清海波不扬
　　【诗话魏乐府不成于曹刘而成于缪袭晋乐府不成于潘左张陆而成于傅宋乐府不成于鲍谢而成于何承天北齐乐府不成于萧慤而成于陆卬皆属恨事明洪武乐章率出四学士之笔嘉靖乐章率出议礼诸贵人之词假孝陵改命伯温季廸永陵改命穉钦君采则其辞定逺追奚斯考父之盛不若是之懦钝矣】






　　明诗综卷八十一
　　钦定四库全书
　　明诗综卷八十二
　　翰林院检讨朱彛尊编
　　郭　爱【一首】
　　爱字善理鳯阳人宣宗闻其才召至京病卒赠国嫔【顾言云贵嫔事见淑秀集其自哀古体源出蔡文姬得性情之正】
　　京邸病革自哀
　　脩短有数兮不足较也生而如梦兮死则觉也先吾亲而归兮独惭予之不孝也心凄凄而不能已兮是则可悼也
　　司防王氏【一首】
　　南海人宣徳中女官【顾言云司防宫词道丽亦椒庭之艳发者静志居诗话宫官之设见于周官见于戴记汉魏置贵嫔夫人贵人此仿周官之三夫人也淑妃淑媛淑仪修华修容修仪媫妤容华充华此仿周官之九嫔也北史后妃传有正华令则修训曜仪明淑芳华敬婉昭华光正昭宁贞范徽和徳猷茂光明信静训惧徳广训晖范敬训芳猷婉华明范艳仪晖则敬信此仿周官之二十七世妇也穆光茂徳贞懿曜光贞凝光范令仪内范穆闺婉徳明婉艳婉妙范晖章敬茂静肃琼章穆华慎仪妙仪明懿崇明丽则婉仪彭媛修闲修静慎艳光漪容徽淑秀仪芳婉贞慎明艳真穆修范肃容茂仪英淑艳正信凝婉英范懐慎修媛良则瑶章训成润仪寜训淑懿柔则穆仪修礼昭慎贞媛肃闺敬顺柔华昭顺敬寕明训仪崇敬修敬承闲昭容丽仪间华思柔媛光懐徳良媛淑猗茂范良信艳华徽娥肃仪妙则此仿周官之八十一御女也唐宋以来参合损益不废其名明初定设六局曰尚宫尚仪尚服尚食尚寝尚防掌以宫正总六局之事凡出纳文籍皆印署之付内史监牒移于外局有四司尚宫之属有司纪司言司簿司闱尚仪之属有司籍司乐司賔司赞尚服之属有司寳司仪司仗司饰尚食之属有司馔司醖司药司供尚寝之属有司设司舆司苑司灯尚功之属有司制司珍司防司计司防掌储藏段疋者也官设于洪武五年王氏家南海河南村永乐二年选入宫命与权妃同辇辞曰妾嫠妇也安敢充下陈哉帝重之许归呜呼开创之主宫中府中设司分职各有典司后正位乎内夫人嫔御交賛隂教居有保阿之训动有环佩之响内无出阃之言防无私溺之授法至善矣其后宫官罢设奄寺乃得横行王振汪直刘瑾恶已贯盈至魏忠贤揽政昵一客氏深宫更无为懿安皇后助者虽存女秀才女史官空名恒罸提铃警夜而宫官大抵皆为奄寺之菜户矣外而税矿内而批红监军则养冦贼至则开门胎祸之烈一至于此使女官旧章不废祎衣防翟绛纱貂蝉雍雍肃肃何遽称九千嵗于大珰之前乎】
　　宫词
　　璚花移入大明宫一树凝【一作旑旎浓】香倚【一作韵】晚风赢得君王留步辇玉箫吹彻月明中
　　【诗话元制嵗责髙丽贡羙女故张光弼辇下曲云宫衣新尚髙丽様方领过腰半臂裁连夜内家争借防为曽着过御前来杨亷夫元宫词亦云北幸和林幄殿寛句丽女侍媫妤官君王自赋昭君曲勅赐琵琶马上弹明初相沿未改此孝陵有防妃长陵有权妃也权为髙丽光禄乡永均之女善吹箫宫中争效之寕献王诗云宫漏已沉参倒影美人犹自学吹箫王司防亦云赢得君王留步辇玉箫嘹喨月明中皆为权贵妃作】
　　沈琼莲【七首】
　　琼莲字莹中乌程人治初选入掖庭官女学士
　　【诗话魏有女侍中晋有女尚书迄于唐宋若华姊妹五人皆善属文昭义节度使李抱贞表荐于朝徳宗召入宫试诗赋兼问经史大义深加叹赏不以宫妾遇之呼为女学士贞元后宫中记注若华掌之继而若昭若宪代司其籍乌程女子沈莹中初入掖庭泰陵试以守宫论发题云甚矣秦之无道也宫岂必守哉泰陵大悦擢居第一给事禁中授女学士吴兴人至今呼为女阁老莹中在大内暇饲白鹦鹉教之诵尚书无逸篇此宜载之管彤者也】
　　寄兄
　　疎明星斗夜防玉貌花容列女官风递【一作度】鳯皇天乐近雪残【一作晴】鳷鹊晓楼寒昭仪引驾临丹扆尚寝熏鑪爇紫檀肃肃六宫悬象魏春风前殿想鸣銮
　　送弟溥试春官
　　少小离家侍禁闱人间天上两依稀朝迎鳯辇趋青琐夕捧鸾书入紫微银烛烧残空有梦玉钗敲断未成归年年望汝登金籍同补山龙上衮衣
　　宫词【五首】
　　翠丝蟠防紫罗襦偷把黄金小带输中使传宣光禄宴内家学士出新除
　　青雾蒙蒙罩碧牕青灯的的灿银釭内人何处教吹管惊起庭前鹤一双
　　豆蔻花封小字缄寄声千里落云帆一春从不防芳去髙叠香罗旧赐衫
　　天子龙楼瞥见妆芙蓉殿试罗裳水风凉好朝西坐専把书经教小王
　　明牕棐几浄炉熏闲阅仙书小篆文昼永帘垂春寂寂碧桃花映石榴裙
　　范　氏【一首】
　　清江人【一云新凎】梈孙女早寡选入禁中偶题画寄意髙后见之封为夫人遣还乡
　　【诗话明初识字妇女得举女秀才入尚功局万载县志载县民敖用敬妻易渊碧洪武二十六年举女秀才以疾还乡又中都左卫千户陈泰□妻龙玉英孀居亦举女秀才洪熙元年封大乐贤母范氏殆其选也】
　　题老妪骑牛吹笛圗
　　玉环赐死马鬼坡出塞昭君怨更多争似阿防牛背穏笛中吹出太平歌
　　曹静照【六首】
　　静照字月士宛平人泰昌元年选良家女入宫李自成犯阙随内监刘至南京开剃为尼
　　宫词【六首】
　　到面东风只自知燕花牌子手中持椒房领得金龙纸勅写先皇御制诗
　　一树寒花冒雪开幽香寂寂映楼台女官争簇传呼近知是鸾宫选侍来
　　寳妆云髻軃金衣娇小丰姿傍玉扉新入未谙宫禁事低头先拜段纯妃
　　口勅传宣幸玉熙乐工先候九龙池装成傀儡新番献尽日开帘防水嬉
　　阅遍司农水旱书君王减膳复斋居御厨阿监新承旨明日羮汤不进鱼
　　俭徳慈恩上古稀他方织锦尽停机赭黄御服重经澣内直才人着布衣
　　【诗话诸诗见红蕉集其云防昌元年选良家入宫按庆陵在位只一月实录所载礼仪房长随董国用将宫女赵永禄等八口发其亲戚领去于时魏给事应嘉疏言怨女出宫古来盛徳之事自穆庙至先帝两朝凡五十余年矣其间侍从宫人空闲无职何啻千万数人情垂老倍思其乡即此一事不必问有例无例慨然独断施行则仁慈无极言虽未见行然不闻有选良家女子之事当再考之故老野史】
　　宋蕙湘【一首】
　　蕙湘南京宫女年十四遭掠
　　题汲县壁
　　风动江空鼖鼓催降旗飃飐鳯城开将军战死君王系薄命红顔马上来









　　明诗综卷八十二
　　钦定四库全书
　　明诗综卷八十三
　　翰林院检讨朱彞尊编
　　秦藩【二人】
　　朱敬錪【一首】
　　敬錪字季量秦愍王樉八世孙有自吟亭诗草【静志居诗话季量诗太浅率曩富平李孔徳曽以秦藩二诗集见贻久乃失去不复再覩当更访之】
　　江邨雨夜
　　骤雨连山黒荒邨夜色侵潇潇霑暗壁飒飒动秋林江鴈湿难度草虫寒更吟愁人当此夕寂寞倍闗心朱谊防【四首】
　　谊防字子斗秦愍王九世孙有集
　　【诗话子斗才情横溢极为富平李孔徳所称览其祀灶千一百二十字虽未悉工而浩涆不可及也】
　　杂诗
　　欹器不受盈槖籥出以虚持是律吾躬可以例卷舒澡发奉严训兼受诗与书砥砺慎立节乡里流叹誉世变触骇浪时穷遁荒墟昔为桂与兰今为栎与樗昔出拥高盖今行无柴车旧交零落尽羸老随樵渔里正肆搜括唾靣不敢除内省虽不疚防观嗤贱愚惓焉顾坟墓不忍捐此躯强顔留纩息不絶将焉如
　　冬日开元寺访子新茂之不遇
　　世变僧犹在城崩寺尚存终伤游客少益信法王尊欲雪天垂暮重霾地转昏无縁逢二妙惝怳返荒邨
　　祀灶诗
　　旅食随迁次侨居傍酒垆饔飱资釜甑炊防立庖厨曲突焦埃墨横牕黯垢汚水妃临正位火徳禀神符五祀由三代诸卿暨大夫精禋烦祝史侧媚矧亡俘腊月惊春早温风感嵗徂幸存恒局申祷敢踟蹰汛埽劳箕帚香灯照塈涂主人防跽拜子姓俨奔趋白犊何年有黄羊此地无豚肩亏博硕菟髌润雕枯奠荐先陉灶尊崇复奥隅硬黏簠簋琐果罥盘盂祼地宜如在登天谅不诬赫烟腾皁盖烈焰走骍驹谒帝攀金陛朝元集绛都奏章通太乙闗请凂灵巫昭格惟声响防情窃觊觎干戈逢丧乱坟墓几榛芜樵采悲翁仲椎埋泣湛卢孙阶驯稚犬子舍保童乌日日牀邉笔年年户左弧空斋留破砚寒食酹芳壶别有深祈愿因之切叹吁壹戎初底定百揆待匡扶庶寀窥台鼎将军恋鼓枹武功勤逺略文敎未全敷伪俗浇淳朴讹言狃诳防闾阎驱罔象阛阓窜于菟怪蝎歕氷过妖蛟挟浪麁飓飇来广漠雹雨垫平涂麦豆余萁蔓楼台毁墁圬剧闻填浐灞幸不到江湖岭峤虽枝叶邦畿实榦株北辰当紫禁南极邈苍梧郑使终归晋山公岂患吴墄阶闻羽籥府藏朽彤弧持防频逃伍探丸賸有徒残邨凭赂免完堡受兵屠城郭稀鸢鹊郊坰沸蟪蛄风黄驰响马月黑啸封狐济济宁多士盈盈灿丽姝巧环垂项领亸帽缀雕瑜章句深穿凿衣裳侈僭逾彩毫矜不律绣防压诸于废垄招屯种新畬怕责租疮痍兼稊稗脂髓怯锱铢隠没栖丘貉飘飖泛水鳬市魁争狡狯里正肆捓揄是事谁为宰斯民望愈孤中央苏混沌鯈忽谢鑚刳号恸投锤斲神通返体肤至仁回浩荡大智用糢糊舆盖还高下圆方偹楷模一元调玉烛七政顺璇枢化育殷亭毒形生尽息苏真官辞旭殿恩诏下云衢黄雀酬隂隙金鸡宥罪辜八风推钜鞴二气凑钧炉民物更镕铸人才诞圣儒九重陪舜禹六合际唐虞勲伐追伊傅文章袭典谟经纶恢防县礼乐耀寰区簴业销锋镝艨艟洗舳舻匝瀛躬稼穑率土罢征输雪夜轻收蔡炎荒薄渡泸萧墙安鄪郈社稷定颛防比屋担珪组吞舟决网罛吴禽归翡翠越树却珊瑚嘉运争宁谧彞伦罔斁渝孔懐谐伯仲好合共妻孥朋类坚胶膝姻聮托柿柎过庭承对问入里应歌呼机杼家家锦耡耰处处珠醴移甘井水饴变苦原茶緑溅沉浮蚁青干子母蚨中州囚防貐北海放騊駼鸑鷟重衔箓龙再啓图君臣交警戒朝野洽欢娱粟帛兼颁赉钟镛毕赐酺千秋亨大有万国信中孚嫠妇忧忘纬终军慨弃繻请缨伤耊老揽镜媿睂须不忍懐迷寳深愁厠滥竽向空书咄咄凌险视瞿瞿蓬堵惭今我田守故吾无能安卼何计岀﨑岖司命如瞪目迷魂似陨躯依稀闻咐嘱叱咤戒夸訏忌讳时难触嫌疑世所拘挈缾他自哲跃冶尔何愚足茧防蹉跌唇缄慎嗫嚅耐寒饶契阔献嵗在斯须更始邀光宠维新就快愉权宜绥福履次第啐屠苏涸辙穷鲋欹巢哺好雏探环惊了了啼牖听华表晨归鹤松门夜防鼯渐添丁炽盛全减涕沾濡道苑行舒辔词场且弄觚晤谈来胜侣傲睨哂狂奴誉闻身文绣哦吟口豢刍但佳兴致莫恨久衰癯怳若施鍼石幡然已痛痡引吭餐沆瀣透顶灌醍醐沍泽开融靣阳林坼冻趺莺花催烂漫红紫杂萦纡哀乐情非异飞潜迹固殊宻云悬沛泽其雨断斜晡霜防休酣战曦车弭迅驱防留三舍景末照及桑榆
　　题旅舍
　　空有千金意难酬一饭恩再来逢漂母不复念王孙
　　周藩【五人】
　　朱安【二首】
　　安周定王橚孙
　　夏夜寄懐谢山人时客汾阳
　　良夜孤清赏懐君倍黯然客星一以别明月几回圆紫塞云邉树青山雨后天相思何处写随意有氷
　　送李子和山人游西蜀
　　谕蜀文谁着风流汉长卿欲投巴子国定向锦官城羸马冲山色哀猨杂树声武侯遗庙在瞻谒重含情朱睦防【三首】
　　睦防字灌甫号西亭周定王六世孙万厯初举宗正有陂上集
　　【诗话西亭以好客闻藏书为海内第一世所传万卷堂书目不列卷数撰人非故籍也予家藏有聚乐堂艺文志四册俱详列卷数撰人系陂上钞本曩孙侍郎耳伯筮仕祥符从西亭子竹居交契借钞经解颇多今其撰述十存一二而已】
　　送舜符
　　畴昔慕游遨与君数朝夕稍申初服懐共结沉冥迹促膝究微言披情阅仙籍盼眯恣丘樊留连眷泉石星霜歘云变婉娈成离析抚景念夙懽即事兴今戚末路谁能同素心不可易凄凄冬日黄渺渺寒流碧暂舍故园林逺适京华陌时有北风来因声慰岑寂
　　送郑处士信之还歙因忆同游诸君子
　　同调日云稀怜君复逺违青山双屐在白首一帆归野烧浮残雨寒林散夕晖因兹忆畴昔相对各沾衣
　　荅田六深甫郑二信之过陂上
　　岂是谭经所真成载酒庐竹停仙客骑花翳孝亷车秉烛惊山鸟调琴出浦鱼悠然对孤屿宛在水中居朱睦横【一首】
　　睦横字仁庵周定王六世孙辅国中尉其子勤辑其诗及已作下及孙朝题曰三业集
　　送春
　　风吹飞絮防池苹无那伤春又送春试上驿楼高处望落花无主更愁人
　　朱勤【二首】
　　勤号南渚睦横子封奉国将军
　　学仙
　　学仙贵养气举世少其真放之弥六合返则在吾身日月卒有毁药石宁足珍非吾好妖妄但为知者陈岩穴亦多误不独朝市人
　　朱仙镇岳王祠
　　未遂黄龙饮金牌止渡河艰难终奉诏痛哭乃回戈三字翻成狱千秋尚挽歌不知廊庙计何苦但求和朱朝【一首】
　　朝字汝升号崇冈勤子
　　郊居杂兴
　　杏花漠漠桞路出隋隄十里南一夜水深三十尺朝来网罟集深潭
　　齐藩【二人】
　　朱庆【一首】
　　庆字仲望高皇帝第七子榑封于齐建文元年废为庶人永乐初复封四年夺爵安置庐州子孙俱为庶人散居南京庆有箨冠集【王元美云王孙诗能直写胸臆不剽袭人自合古辙】
　　秋日送李文仲访友新安
　　正值悲揺落那堪送客舟白云江上晩红树驿边秋细雨润琴幔凉风添酒筹逢迎有知已暇日即登楼朱承防【一首】
　　承防字国华齐王孙
　　送茅平仲
　　置酒长干路谈深夜未阑山川牵恨逺风雨逼年残天迥孤防没江空独雁寒从兹君别去月共几时防
　　鲁藩【二人】
　　朱观熰【二首】
　　观熰字中立钜野僖顺王孙封镇国中尉有济美堂稾
　　【诗话中立好为诗虽格调卑卑亦复自喜尝辑山东诸家诗曰海岳灵秀集】
　　赵康王哀词
　　帝子东平侣浮名梦已残丛台春色冷渑水旧盟寒客散谁弹剑花飞自绕阑茫茫天地外何处驾青鸾
　　送毛敎授还山
　　未老思投老欲归便得归缁尘今渐逺不上芰荷衣朱颐琢【四首】
　　颐防鲁荒王檀七世孙封镇国中尉
　　登兖州城楼
　　步上西城楼北望伤我心秋风吹大陆落日蓟门阴霜被寒渚白鴈号中林孤飞何栖止嗷嗷悲不禁怵惕结心曲归写丘中琴朱感人意凄然发哀音中夜不能寐抚桐动沉吟
　　寄懐邢子愿侍御
　　相忆未相识髙名空复闻时因蓟北鴈一望济南云谢傅青山屐羊欣白练裙风流谁可千载独夫君
　　赋得为我弹鸣琴赠王生
　　怜君多雅调为我弹鸣琴旷矣丘中赏兼之物外心夜深山鬼泣江净水龙吟曲罢无人解松风披素襟
　　蟋蟀
　　蟋蟀闗何事哀音入夜偏寥寥闲永漏切切乱鸣乍逐防风断还从踈雨连闺中有思妇怪尔不成眠
　　辽藩【一人】
　　朱术【一首】
　　术字均焉简王植七世孙辅国中尉换授镇江通判迁戸部主事有綦组堂集
　　【诗话明初旧典宗室子不与内外铨除后因御史李日宣等所请援祖训换授之法言皇族宜通仕籍得防行寕王孙子斗诗云爵人本至公立法无颇偏大训手自订百度何森然郡王有孙子所司騐才贤换授凖任用升转遵常铨谅哉二柱史抗章排拘挛先帝展科目今皇命试官椅桐委断壑被以朱丝骝在外厩防以珊瑚鞭葢纪其事也天启辛酉晋藩庆成温穆王表桐之曽孙慎防始举辛酉山西乡试明年壬戌赐同进士出身除中书科中书舍人歴精膳主事至崇祯戊辰宁藩瑞昌王孙统鉓由进士改庶吉士累官南国子祭酒自后甲戌则蜀藩奉宁藩统铚铚谋防子也丁丑则寕藩统鐀统庚辰则周藩朝防在寕藩綂鉟癸未则代藩鼎廷壻宁藩綂议汴皆以宗支取甲科而均焉得授镇江通判其官户部陜西司主事曽召对平台奏请仍设漕运总兵而思陵不允也后贼既防秦廷臣有撤宁逺守闗门之议思陵心动以问羣臣吴太常麟徴昌言撤之便而辅臣陈演力持不可而止使闗门有备而漕运有兵互相声援何至巨冦如入无人之境哉然则均焉所对亦曲突徙薪之一策也均焉诗多至数千首率尔而成不费持择元夕词结句与白傅歌舞屏风花障上几时曽画白头人同一忾已】
　　元夕词
　　春风如箭月如梭良夜匆匆瞥眼过听到众中喧笑处老年人少少年多
　　宁藩【七人】
　　朱多【二首】
　　多字宗良宁献王六世孙封镇国中尉有朱宗良集
　　【诗话宗良佳句颇多如闗山晓月趋三辅鸿雁秋霜度九河太室出云来苑里黄河如带挂城头路经轩后临戎坂山接高欢避暑宫格调高华惜全诗未见】
　　雨
　　触石隂霞北岭遥逗风寒雨入檐飘天涯故旧惟孤枕箧衣裳只敝貂绽雪芦花纷歴歴经霜枫叶莽萧萧还应撼郭涛声急只怪空江上夜潮
　　塞下曲
　　平明飞骑扣闗门汉将新收吐谷浑从此天山传白羽不敎公主嫁乌孙
　　朱多炡【八首】
　　多炡字贞吉宁献王六世孙封奉国将军卒后私諡曰清敏先生有勌游稾
　　【诗话贞吉与从兄多煃用晦并有诗名用晦与金徳甫交契王元美入之续五子之列然其诗无足观不若贞吉之有爽气也贞吉好游变姓名为来相如踪迹遍吴越间其子谋堚亦效之变姓名曰来鲲字子鱼出游吴楚有集行世临川汤若士为之序所传溪楼连夜雪山县隔年春其警句也】
　　送蔡氏
　　为别既不易赠言良独难小人各自媚君子乃忧叹投漆必以胶合椒必以兰子其宁尔心失意古所安
　　十四夜玩月
　　玉绳界西陆澄空净如澣庭柯零露早见圆景满悄焉増永懐顿令衣带缓四气无终极人生一何短心悲雍门操涙陨山阳管徂谢子山丘凄其我华馆临觞惨不怡忧来莫能款
　　龙沙
　　龙沙驻跸地皇祖纪南征草昧君臣定壶浆父老迎平临章贡水逺视灌婴城今古雄图在低徊落照明
　　对雨
　　苦雨何曽歇愁隂暗不开春寒缑氏岭云暮楚王台戏水饥鸢过褰帘湿燕来静防双屐齿无事长莓苔
　　别胡云从
　　故侣三年隔离懐一醉销烟花桃叶渡春草豫章桥末路难为别名山许见招天涯惟有梦相逐往来潮
　　张叙甫园中牡丹作千花赋此赏之
　　暮春之初天气新日日衔杯谁主賔石家锦幛四十里汉阙粉黛三千人清丝急管巧相聒伏雨防风横见陈繁华狼藉且如此不醉恐碍花神嗔
　　寄黎君寔司训
　　君才不薄广文官依旧青氊一片寒家近邮筒传自数地偏书籍借应难懐人夜雨防芜草留客春风苜蓿盘闻道出游堪累月只余山色满吟鞍
　　泊长荡
　　蒹葭一望暮苍苍长荡湖头烟水长怪道今朝枫叶尽夜来七十二桥霜
　　朱多防【一首】
　　多防字知白宁恵王第四子石城恭靖王奠堵之孙
　　【诗话南昌郭外有龙光寺万厯乙邜二月豫章诗人结社于斯宗子与者十人知白之外则宜春王孙谋文翰瑞昌王孙谋雅彦叔石城王孙谋防鬰仪谋圭禹锡谋臶诚父谋堢藩甫谋垦辟疆建安王孙谋防更生谋垔禹卿谋缉其诗曰龙光社草郡人都察院右都御史掌工部尚书事徐作汝念邢部主事张夀朋冲龢序之】
　　秋日社集
　　躧步出郭门凉沙朗朝日迤逦入丛林花宫丹漆巍巍豫章台万木四排比【音必从白香山读】高防集友于讨论及刋述清风吹素襟古调和瑶瑟防心岂在逺快意亦多术遥睇天际帆翩翩若风乙
　　朱谋防【四首】
　　谋防字郁仪宁献王七世孙以中尉摄石城王府事既卒豫章士人私諡贞静先生有枳园近稾【雷元亮云郁仪古体出入汉晋温厚典则近体颉颃初盛高浑雄丽而又之以典籍参之以多闻足以名家】
　　杨计部曙宇载商瓮汉壶千里相饷短篇志谢
　　古陶出古丘闳深容斗许駮荦绣土花不知几寒暑使君河北来载以入东楚欣然脱相赠何异获钟吕谓予古人风因之代缟纻岂无珠玉珍雅志非其所摩挲三叹息高谊谁当侣寘彼图史间春秋惟尔汝
　　送黄贞父入觐
　　脂车秣良驷冠盖如云浮驾言趋上京述职遵诸侯王事既有程肃肃涂路修及兹正元初奉璋觐宸旒君抱廊庙资高视徧九州岀兼卓鲁声入与防龙游翔螭作时雨膏泽布陵丘坛石百里城岂足长淹留揆予慕高义梦想托绸缪赋诗申素衷踧踖翰墨俦清风播兰令徳树千秋愿崇华岱尊黄发长优游
　　送姚龙文还永嘉
　　百卉懐芬芳当春欣所观时风和且柔好鸟鸣其间万彚何熙熙我思独盘桓良友当逺别惜此防靣难握手临郊衢一往莫可攀愿得少须防言笑暂为欢毋金玉尔音慰我迟暮顔
　　燕至
　　芳草无数绿杂花相间红谁将双燕至一一舞春风朱谋防【五首】
　　谋防字康侯更字公退宁献王七世孙有羔鴈淹留芜城巾车四集【姚园客云康侯诗如雨断山青霞催月出清冷之中每成艳句又云南昌王孙多称诗而康侯拔出】
　　客秦邮呈别阎使臣
　　淮田三嵗潦民已半为鱼日下司农檄星驰使者车市烟初寂寂乡梦亦蘧蘧刺史今元结疮痍可渐舒
　　甲寅春日江邨即事【三首】
　　水市沙墟地更偏卑栖无用买山钱荒厨惯乞渔家火行李时登估客船鐡柱江声连野郭香炉云气隔湖天游踪到处堪经月岂待男婚女嫁年
　　绿水园亭白版扉轮蹄出郭到应稀江雷乍殷龙儿长社日初晴燕子飞饭熟东田观午馌酒香西舍典春衣长堤何处无芳草莫怨山中客未归
　　江村负郭坂田多田舍风光草树和孤鸟立残牛背雨小鱼吹散鸭头波买山忽被高僧笑击壤闲听老父歌犹幸代耕余薄禄门无胥吏夜催科
　　寄贺文湛持入东阁
　　焚鱼学士最清华五世承恩太史家归沐不言温室树入朝时草内廷麻呉中旧宅卑依市都下新堤浅筑沙傥为故人炊脱粟青门来种邵平
　　朱谋堢【一首】
　　谋堢字藩甫宁藩石城王孙
　　九日诚甫宗侯招登明逺楼防集分韵得无字
　　有约登高兴不殊天涯朋好接欢娱寒生南浦枫初落秋入东篱菊尚无诗派西江存大雅賔筵左顾敕中厨风前剰有叅军帽醉后终须倩客扶
　　朱谋圭【一首】
　　谋圭字禹锡石城王孙
　　秋日龙沙社集
　　结驷城外游眷此郊原静﨑岖陟龙沙悠然见西岭风日畅幽懐烟光澹云影松门初地开清磬出禅境黄菊篱下繁红芙木末冷心目既双清和歌答佳景扰扰尘中真乐谁其领
　　沈藩【六人】
　　朱恬烁【一首】
　　恬烁号振庵沁水庄和王仲子封镇国将军【李时逺云振庵诗圆熟动合矩矱】
　　【诗话振庵五言入格如云迎芝葢转花傍药栏开寒叶飞官路霜风满驿楼香云飞贝叶法雨下天花不失为初唐人语】
　　送呉平川判府致政归桐城
　　归路东风晩凄心向夕烟青山相送日白首倦游年人渡春江上帆飞暮雨前知君投老去生事在林泉朱恬烷【一首】
　　恬烷号达庵沁水庄和王叔子封镇国将军有达庵集【李时逺云逹庵古诗近选近体有韦柳风致】
　　感遇
　　虫鸣虚堂明月照高树佳人不我过相思隔云路人生无百龄奄忽若朝露努力求功名名成发已素穷通各有时达人守天赋
　　朱珵塯【一首】
　　珵塯字纯甫恬烁子封辅国将军有玉田集【李时逺云玉田近体爽朗瓌竒】
　　长信怨
　　永巷风偏入深宫月易斜空牀愁独守中夜起长嗟托意题团扇惊心见落花思君情不极惆怅减容华朱珵圪【一首】
　　珵圪字崇甫恬烁子封辅国将军有玉涧集【李时逺云玉涧诸体皆备简逺华丽兼而有之】
　　芳树
　　嘉树昼芳菲重重在春苑风来翠幄褰日映朱帘卷嫩萼正葳防柔枝亦缱绻不惜与君攀无令歳华晩朱珵圻【一首】
　　程圻字京甫恬烷子封辅国将军有玉林集
　　再逢友人
　　道逺频驰梦情深只寄书相逢俱泪下翻似别离初朱效鐊【一首】
　　效鐊字驯甫封奉国将军有壶峰集
　　夏日防伯王园
　　避暑梁王苑楼深翠竹间风生三径爽日映八牕关作赋依芳沼开尊对逺山中林容小阮醉后未言还
　　唐藩【二人】
　　朱硕爋【二首】
　　硕爋字孔炎唐定王桱五世孙封镇国中尉有南阳集
　　【诗话南阳公子博雅工文所为诗颇饶钱刘风致】
　　送王山人游楚
　　门前杨桞树风乱麴尘丝日暮临溪别春帆适楚时人烟扬子渡山木偃王祠处处生芳草悠悠千里思
　　邵山人子俊见过话游梁事
　　有客担簦过草堂一尊风雨话游梁鴈池寂寞芙蓉冷逢着行人説孝王
　　朱器封【一首】
　　器封字子厚硕爋子有巢园集
　　【诗话子厚入弇州四十子之列而集不见传】
　　游仙
　　刘安守天厠彼乃赤帝精左右在帝侧翺翔排玉京白云蔽丹巘五鳯啾啾鸣石阶秀朱草饵之可长生举手谢人世尔曹等苍蝇
　　益藩【一人】
　　朱常【一首】
　　常字防良益端王四世孙
　　古怨
　　妾思乱如丝纒緜无断絶难将掺掺手解得心中结明诗综卷八十三
　　钦定四库全书
　　明诗综卷八十四
　　翰林院检讨朱彝尊编
　　【静志居诗话妇人诗集始于顔竣殷淳爰有徐陵李康成玉台之编蔡省风瑶池之咏代加甄综韦縠才调集辑闺秀一卷宋元以降选家类不见遗明则郦琥之彤管遗编张之象之彤管新编田艺衡之诗女史刘之汾之翠楼集俞宪之淑秀集周履靖之宫闺诗选郑琰之名媛彚编梅鼎祚之女士集靑泥莲花记姚旅之露书潘之恒之亘史赵问竒之古今女史无名子池上客之名媛玑囊竹浦苏氏之胭脂玑兰陵邹氏之红蕉集江邦申之玉台文菀方维仪之宫闺诗史沈宜脩之伊人思季嫺之闺秀集其文亦云富矣然靑黄杂揉真膺交错近齐南王考功士禄悉从考正为然脂集发凡起例有要有伦而予斯编亦稍纠羣书之纰缪焉】
　　郭贞顺【一首】
　　贞顺潮阳周伯玉妻明初师下岭南指挥俞良辅征诸寨之未服者贞顺从伯玉居溪头寨作诗上之良辅览诗大喜一寨得全
　　上俞将军
　　将军开国之武臣早附鳯翼攀龙鳞烟云惨淡遍九野半夜捧出扶桑轮前年引兵下南粤眼底羣雄尽流血马蹄带得淮河冰洒向江南作晴雪潮阳僻在南海滨十载不断干戈尘客星移处万里外天子亦念遐方民将军髙名迈千古五千健儿猛如虎轻裘缓辔踏地来不减襄阳晋羊祜此时特奉明主恩金印斗大龟龙文大开藩卫制方面期以忠义酬明君宣威布徳民大悦把菜一笠谁敢夺黄犊春耕万陇云牦龙夜卧千秋月去嵗壶阳戍守时下车爱民如爱儿壶山苍苍壶水碧父老至今歌咏之欲为将军纪勲绩天家自有如椽笔愿属壶民歌太平磨厓勒尽韩山石
　　张红桥【一首】
　　红桥闽县人膳部林鸿外室
　　遗林鸿
　　一南一北似飘蓬妾意君心恨不同他日归来也无益夜台应少系书鸿
　　田娟娟【一首】
　　娟娟工部郎木泾元经之室
　　慰元经
　　碧玉杯中琥珀光灯前把劝阮家郎不须苦忆人间世万树桃花即故乡
　　孟淑卿【一首】
　　淑卿苏州人训导孟澄之女自号荆山居士【徐昌谷云淑卿诗零落已多其传者直欲与文姬羽仙辈争长　顾言云荆山居士之论谓作诗贵脱凡化质闺人不可有铅粉气览其诗果然鱼机之亚也】
　　题画
　　岭树盘云上溪回路转斜晩来烟霭合何处问山家陈懿徳【一首】
　　懿徳长兴人移居仁和南康知府陈敏政之女嫁同县李昂【景泰甲戌进士】官至右副都御史【顾言云夫人诗集颇富句如深院雪消芳草緑小园风过落梅多情致幽絶足为女郎之秀】
　　闽山道中
　　行尽山蹊路渺茫几家茅屋对斜阳引泉竹溜穿厨入堕粉松花绕舎香樵径无人闲卧犊石田初雨渐分秧平生颇有山林癖欲向溪边结草堂
　　朱妙端【四首】
　　妙端字仲娴号静庵海宁人尚宝卿朱祚女光泽教谕周济妻有静庵集【顾言云静庵篱落见梅诗可怜不遇知音赏零落残香对野人或讥其以所配非偶形诸吟咏予读其鹤赋云何美人之见获遂羁络于轩墀防主人之过爱聊隠迹而栖迟斯可谓怨而不怒矣咏虞姬云贞魂化作原头草不逐东风入汉郊何其词义之烈烈也】
　　【诗话静庵诗颇流丽于归之后移家海盐故淑秀集明诗粹明诗妙絶俱作海盐人】
　　白纻词
　　西风萧萧天雨霜馆娃宫深更漏长银台绛蜡何煌煌笙歌劝酒催华觞美人起舞雪满堂清歌宛转飞雕梁君王沉醉乐未央台前月落天苍苍【方维仪云虽乏新奇而句句铿锵】
　　客中偶成
　　异乡久为客风雨阻归程两岸数峯碧孤舟一羽轻篷牕残烛在烟树早鸦鸣坐待东方曙依稀见海城【周青士云极似郭良晓行之作】
　　竹枝词【二首】
　　西子湖头卖酒家春风摇曳酒旗斜行人沽酒唱歌去踏碎满隄山杏花
　　横塘秋老藕花残两两吴姬荡桨还惊起鸳鸯不成浴翩翩飞过白苹滩
　　冯　银【一首】
　　银字汝白琼山人教谕源之女归同邑唐继祖有孝行
　　【诗话汝白读顔子箪瓢陋巷舎书起而作曰吾虽居陋巷朝焉命仆以耕则有余食矣暮焉督婢而织则有余衣矣暇与子观书则有余乐矣吾其与顔氏之子同俦哉临高王同知佐为志其墓称其几于知道云】
　　暮春
　　緑暗红稀春已深嬾听杜宇唤归音凋荣何限人间事独倚篷牕数过禽
　　邹赛贞【一首】
　　赛贞当涂人赠监察御史谦之女翰林编脩濮韶之母封孺人有士斋集【潘景升云孺人诗文端严典雅惜幼之所习长之所从皆在苜蓿斋中未免涉寒酸气】
　　【诗话士斋女嫁费文公其诗甚庸都无林下风致】
　　中秋有怀
　　银汉无声夜夜清良宵忽感宦游情东山遥望人千里想亦停杯对月明
　　潘氏【二首】
　　氏台州人山东副使潘应昌女贡士裘致中之妻自号碧天道人有碧天道人存稾
　　水亭
　　园亭当水中两岸芦花没夜久人未眠碧水荡秋月
　　秋词
　　翻翻黄叶落西风月满池亭秋夜空黄菊酒香人已醉白苹江冷渡飞鸿
　　茅氏【一首】
　　氏太仓卫人陆震之母
　　卖宅
　　壁有苍苔甑有尘家园一旦属西邻伤心畏见门前栁明日相防是路人【顾言云寡妇卖宅之作志尚端严】
　　王素娥【一首】
　　素娥号檗斋绍兴山阴人归部吏胡节节死不嫁
　　渡钱塘
　　风微月落早潮平江国新晴喜不胜试防小舟轻似叶载将山色过西陵【顾言云思朗致新】
　　陆　娟【一首】
　　娟华亭人陆徳蕴之女马龙妻
　　代父送人还新安
　　津亭杨栁碧人立东风酒半酣万防落花舟一叶载将春色到江南
　　储氏【一首】
　　氏泰州人大学士瓘女嫁兴化举人成学
　　雨后
　　夭桃灼灼倚牕前春色缤纷带紫烟昨夜雨声来枕上惜花人醒不曾眠
　　屈安人【三首】
　　安人华阴人总督漕运右副都御史直之女嫁参议朝邑韩邦靖封安人有集
　　【诗话安人早慧十龄刺绣闻父训诸子尽得其解防令赋诗悉合矱度其诗康徳涵序之】
　　登江楼
　　登高楼兮见西风吹水之潺湲水东去以不回兮客思归其何年
　　送夫入觐
　　君往燕山去弃妾雒水旁雒水向东流妾魂随飞扬丈夫轻离别壮志在四方努力事明主肯为儿女伤君有双亲老垂白坐高堂晨昏妾定省喜惧君自量珍重复珍重丁宁须记将既为逺别去饮余手中觞莫辞手中觞为君整行装阳关歌欲断栁条丝更长
　　述懐【自注是嵗弟之燕妺归商亲在华下余居渭北】
　　淅淅北风起萧萧木叶稀寒花愁更发鸿雁独南飞秋入商山里天长渭水西思归归未得怅望泪沾衣马间卿【一首】
　　间卿字芷居上元人少卿陈沂继室封安人有芷居集
　　苦雨
　　终日雨翻盆愁人欲断魂岭云生屋角野水没篱根杨叶藏深径棃花静掩门声声偏入耳寂寞自朝昏黄安人【二首】
　　安人遂宁人黄简肃珂之女修撰杨慎之继室封安人【王元美云夫人寄外之作用修答和皆不及也　陈卧子云其调虽别自是成章　高寓公云夫人是诗才情殊胜特嫌韵重阳字首句不如以湘字易之郎士元送李敖诗云莫信潮湘书不到年年秋雁过巴东亦有本也】
　　【诗话美人娟娟隔秋水杜子美句也其雨怨朝阳阮嗣宗句也黄鲁直寄苏和仲诗用之曰美人美人隔秋水其雨其雨怨朝阳杨夫人复用鲁直语寄用修正陆平原所云袭故弥新者】
　　寄夫
　　雁飞曾不到衡阳锦字何由寄永昌三春花栁妾薄命六诏风烟君断膓曰归曰归愁嵗暮其雨其雨怨朝阳相怜空有刀环约何日金鸡下夜郎【方维仪云不纤不庸格老气逸】
　　寄升庵
　　嬾把音书寄日边别离经嵗又经年郎君自是无归计何处青山不杜鹃
　　李玉英【一首】
　　玉英锦衣卫人
　　【诗话正徳中锦衣卫千户顺天李雄西征阵没遗孤五人子二曰承祖曰亚奴女三曰桂英曰玉英曰桃英诸子皆前妻所产惟亚奴后妻焦氏生焦欲图亲儿继袭雄死令承祖往战场防父骸骨觊其陷于非命而承祖竟抱骨以归焦乃鸩死承祖支解而埋之又以桂英鬻豪家为婢玉英颇知典籍年十六伶仃穷迫作送春诗云云又作别燕诗云新巢泥满旧巢欹泥满疎帘欲掩迟愁对呢喃终一别画堂依旧主人非焦指诗词谓有外通等情俾舅焦榕执送锦衣卫诬以奸淫不孝拟凌迟嘉靖四年夏差太监审録罪囚凡有事枉人寃许行陈奏于是玉英具本托其妹桃英赍奏讼寃疏畧云臣年十二遇皇上嗣位遍选才人府尹以臣应选礼部悯臣孤弱未谙侍御发臣宁家臣年十六伶仃无倚是以滥形吟咏感诸身心寄诸笔札葢有不得已而为言者奈何母恩虽广勿察臣衷但玩诗词以为外通拿送锦衣卫本官诬臣奸淫不孝拟剐罪臣在狱日久有欺臣孤弱而兴不良之心者臣抚膺大恸狱中莫不惊惶臣素不才邻里何无纠举乃以数句之诗防风捉影陷臣死罪臣之死固无憾十嵗之弟毒药鸩死肢解埋弃果何罪乎臣母之罪臣不敢言凯风有诗臣当自责陛下俯察臣情将臣诗句付有司委勘有无淫奸实情推详臣母之心尽在不言之表则臣亡父母之灵亦可慰于地下矣有旨命三法司防勘焦氏论斩玉英着锦衣卫选良才作配焉按玉英二诗本无阕涉而缇师乃坐以极刑由是推之寃狱难以悉数矣】
　　送春
　　柴门寂寂锁残春满地榆钱不疗贫云鬓霞裳伴泥土野花何似一愁人
　　端淑卿【一首】
　　淑卿当涂人教谕端廷弼女儒官芮儒之妻有緑牕诗稾【章元礼云淑卿诗防醇而节和沨沨有致】
　　隋栁
　　炀帝宫中栁凋零几度秋蝉声悲故国莺语怨荒丘行殿基仍在空江水自流行人休折尽春日更生愁斗娘【一首】
　　斗娘松江女子嫁姚生
　　【诗话斗娘送夫之诗见沈津吏隠録】
　　送夫
　　逺逐风尘路遗书满目愁思君不成寐河畔看牵牛【沈润卿云语意清雅】
　　毛钰龙【一首】
　　钰龙麻城人云南按察佥事鳯韶之女嫁少保刘天和孙守防夫死誓不逾阈乡人称曰文贞夫人
　　【诗话节妇奉姑楼居不废吟咏年七十九目无见犹使甥辈读之句如桃花暮雨烟中阁燕子春风月下楼诗句怕题新节序泪痕多染旧衣裳读之哀动顽艳】
　　镜
　　様出秦宫制团团寳月回虚空开物象心迹逺尘埃影覆香罗帕光生碧玉台绣囊鸳鸟并珍重嫁时裁于太夫人刘氏【一首】
　　氏谷城人嫁府同知于玭文定公慎行母也
　　故城
　　暮云深锁故城春緑树苍烟旧白苹昔日高楼双燕子定巢无处往来频
　　杨文俪【三首】
　　文俪仁和人工部员外应獬女余姚孙陞继室封夫人诗附见家集
　　【诗话孙文恪初娶于韩后娶于杨诸子登进士榜者四人太保吏部尚书清简公鑨文中礼部尚书铤文和太仆卿錝文秉兵部尚书鑛文融皆杨夫人教之示文融诗云何待三迁教传经有父兄葢谦辞也夫人精帖括断决不爽相传文融会试后録其文呈母夫人笑曰淡墨虽书第一未免齧笔似鱼非文之絶品也或言夫人有髯年过百龄云】
　　秋日怀亲
　　玉露沾花湿金风入幕凉天连秋水碧山带晩烟苍抚景嗟时序怀亲忆故乡倚阑凝伫久心逐雁南翔
　　采莲女
　　邪溪采莲女日出荡轻桡惯识溪中路歌声入画桥
　　闻徴瓦氏兵至
　　传闻瓦氏勇超羣万里征来净冦氛多少材官屯海畔策勲翻仗女将军
　　顾氏【一首】
　　氏昆山人顾茂俭之妺皇甫子循之甥嫁孙佥事为妇【何元朗云春日一诗可置玉台新咏中】
　　春日
　　春雨过春城春庭春草生春闺动春思春树满春莺邓氏【一首】
　　氏眉山人训导先健女适叙州户部郎金寛
　　寄外
　　镇日多愁屡废餐闭门独坐遣应难庭前别我春犹在月下怀君春又残万防落花谁着眼一声飞雁独凭阑梦回湘簟无消息更啓前书仔细看
　　王虞鳯【一首】
　　虞鳯字仪卿候官人有罢绣吟年十七卒
　　春闺
　　浓阴栁色罩牕纱风送鑪烟一缕斜庭草黄昏随意緑子规啼上木兰花
　　姜氏【一首】
　　氏新建人广西右布政使忻【嘉靖乙丑进士】女孙也嫁诸生丁立祺
　　寄文学山居
　　何必入山深居然似汉阴雨残云在竹野旷日平林负郭多幽事为农长道心芸牕开卷罢多是听鸣琴桑贞白【二首】
　　贞白号月牕嘉兴人处士周履靖继室有香奁诗草
　　【诗话周逸之处士作诗不暇持择宜其闺人亦然然纸阁芦帘倡予和女偕隠太平之时亦乐事已】
　　寄逺
　　日暮登楼强自歌陌头杨栁望中多思君书劒天涯客三月春光有几何
　　春日即事
　　雨晴春暖百花香戏蝶游蜂各自忙也拟东郊青去门前流水又斜阳
　　董少玉【二首】
　　少玉麻城周禴继室有集【戚云雁云少玉诗居然唐调　王元美云少玉诗清润婉秀往往发于情而止于义有不尽为闺閤所束者　方维仪云夫人诗词均有韵致】
　　忆别【二首】
　　忆别河桥栁青青送马蹄妾心与羌笛无日不辽西驿路花将发离亭栁漫垂凭阑无一事日日数归期屠瑶瑟【一首】
　　瑶瑟字湘灵鄞人礼部隆女年二十而夭
　　子夜歌
　　子夜夜转长帘前月华吐只解歌调工谁识歌心苦沈七襄【一首】
　　七襄宣城人修撰懋学女嫁屠隆子
　　自君之出矣
　　自君之出矣孤月鉴虚牖思君如飞花随风不回首袁彤芳【一首】
　　彤芳字履贞吴县人参政年女自称广寒仙客
　　九日
　　玉露泣秋草金风凋晚蕖白衣三径少黄菊一篱疎病减登高兴愁无寄逺书遥知二三子相向正愁余王鳯娴【一首】
　　鳯娴松江华亭人解元献吉之姊知宜春县张本嘉【万厯乙未进士】之妻有焚余草
　　空闺
　　壁网蛛丝镜网尘花钿委地不知春伤心怕见呢喃燕犹向雕梁觅主人
　　陆卿子【五首】
　　卿子长洲人尚寳卿师道之女处士赵宦光之妻夫妇偕隠寒山有云卧阁考槃芝诸集
　　相逢行
　　白马骄青云金鞭拂红雾相逢不问名各自东西路
　　拟陶
　　闲居寡世用性本忘华簪渌水盈方塘清风来茂林弱鲂戏涟漪野鸟鸣好音日夕时雨来白云弥高岑庭草涤余滋原野蔼飞霖开顔散遥念浊酒聊自斟【陈卧子云不促薄】
　　拟李白古风
　　重阴翳白日阳和转凄薄霰雪何纷揉草木尽零落长风终夜厉栖鸟将焉托游子敝貂裘居人羡藜藿所以商山翁高举往岩壑
　　赠毗陵安美人
　　去年花发毗陵道美人何处拾瑶草今年草緑姑苏台美人此时花下来风吹罗袂香不定流波荡漾光徘徊不逐行云作飞雨梦里铅华学神女坐久烟霞拂袂生回眸愁向空中举水逺山长不见君空闻树上黄鹂语
　　山居即事
　　披榛越宿莽背郭隠花蹊月静妖狐泣松深怪鸟啼秋山云照户春涧水穿堤飞作千防瀑家家引灌畦徐　媛【一首】
　　媛字小淑长洲人范副使允临之妻有络纬吟【桃园客云小淑诗文与陆卿子齐名然徐以绮丽胜才情稍逊于陆】
　　别曹娘
　　木落西风万壑幽忍将离思为君留碧鸡关外凄凉月偏照蛮云夜夜秋
　　文氏【一首】
　　氏邠州三水人长沙通判在中之女嫁葛氏早寡守节力学有君子亭集
　　【诗话节妇为光禄太青之姊寡居作九骚以见志九骚者一曰感往昔二曰懐湘江三曰望洽阳四曰矢柏舟五曰愀离帏六曰伤落花七曰临云叹八曰待月愁九曰抚玉镜其辞有云覩扶光之如箭兮哀嵗月其难追拾朱英而太息兮时不再来悲朱顔其易改兮唯寸心之不衰辞义俱雅有古人之则】
　　悼怀
　　青青山上松年华不可考灼灼园中花顔色不常好五月鸣蜩至八月蝴蝶老感物有盛衰岂忍归腐草薄少君【一首】
　　少君太仓州人秀才沈承妻
　　哭夫
　　水次鳞居接苇萧卖鱼争米晩来嚣河梁日落行人少犹望君归过板桥
　　姚氏【一首】
　　氏嘉兴人自号青峨居士秀水范应宫之妻有玉鸳阁遗稾
　　【诗话青峨居士诗屠纬真赏其清华流利陈仲醇尤称之谓肝肠如雪能吟栁絮之词志节凌霜直拟木兰之操笔牀茶灶不巾栉闭戸潜夫寳轴牙签少须髯下帷董子及其卒稾砧哭之恸刋其遗诗及已哀悼倡随之作传之乡里焉】
　　竹枝词
　　卓女家临锦水滨酒旗斜挂树头新当垆不独烧春美便汲寒浆也醉人
　　范壸贞【一首】
　　壸贞字淑英一字蓉裳吴县人嫁吴氏有胡绳集
　　烟雨楼图
　　烟岚无限雨中情逺近楼台一望平吴苑草荒麋鹿走越江春尽鹧鸪鸣长堤栁树迷春渚白水菰茭绕郡城最是晩来新月下万家灯火隔湖明




　　明诗综卷八十四
　　钦定四库全书
　　明诗综卷八十五
　　翰林院检讨朱彝尊编
　　黄幼藻【一首】
　　幼藻字汉荐莆田人苏州府通判议之女林仪部啓昌之妇有栁絮编【姚园客云幼藻丽才雅藻何减玉台年未四十而卒临终犹诵残灯无焰影幢幢之句可悲也】
　　题明妃出塞图
　　天外边风掩面沙举头何处是中华早知身被丹青误但嫁巫山百姓家
　　梅　生【一首】
　　生姓梅氏麻城士子周世遴伯玉妻
　　【诗话生有逸才兼工古文辞南昌王于一向予称之其夫周伯玉赴试省闱生赋落叶小诗寄之伯玉省诗凄怆不入锁院而返足以见伉俪之重矣传闻生有外行未免兰形棘心曾填小曲寄情人云假若是泪珠儿穿得起剪下一股青丝穿一穿寄把你于一谓古之喻泪者曰沱若曰涟如曰流泉曰垂露曰连丝曰玉箸曰绠縻曰铅水曰日南珠未有道及此者于一好剧谈谈必倾座斯言稍过线不能穿泪珠本香山句尔】
　　寄外
　　落叶满庭阶秋风吹复起遥忆别离人寂寞何堪此马氏【一首】
　　氏虎关将家妇有香魂集
　　【诗话莆田宋比玉得马氏诗集于荒邨老屋中见芳草无言路不明之句为之击节録而传之】
　　秋闺梦戍诗
　　夫重封侯爱妾轻漫欹珀枕恋寒更梦回逺戍相防处芳草无言路不明
　　沈纫兰【一首】
　　纫兰字闲靓嘉兴人参政黄承昊妻有效颦集
　　秣陵道中风雨
　　剔尽寒灯风动帏长途况是客单衣无端燕子矶头雨一舫随人到处飞
　　吴令则【一首】
　　令则桐城人谕徳应宾长女嫁生员何应琼玉之
　　忆玉之
　　春来草色想河关逺道緜緜不可攀翻恨白云飞去疾夕阳千里露童山
　　吴令仪【一首】
　　令仪字棣倩令则之妺兵部侍郎方孔炤夫人
　　夜
　　新月不来灯自明江天独夜梦频惊长年自是无归思未必风波不可行
　　方孟式【三首】
　　孟式字如耀桐城人大理卿大镇之女嫁山东布政使张秉文济南城溃同其夫殉节赠一品夫人有纫兰阁集
　　寄任夫人
　　可怪暌违日相思几换年故园芳草合南国美人偏生死交难见悲欢意莫宣祗应三五夜明月共君圆
　　秋兴
　　西风伤往事笑此客中身叶落苍烟断花开黄菊新天涯蓬鬓短边徼羽书频蟋蟀知秋意阶前鸣向人
　　忆旧
　　一别江潭月几圆相怜人面不如前依稀旧日防芳地秋雨梧桐十二年
　　方维仪【六首】
　　维仪桐城人亦大理卿大镇之女适姚孙棨再期而夭遂请大归守志有清芬阁集
　　【诗话龙眠闺閤多才方吴二门称盛夫人才尤杰出其诗一洗铅华归于质直以文史当织纴尚论古今女士之作编为宫闺诗史分正邪二集主于昭明彤管刋落淫哇览者尚其志焉集中句若白日不相照何况他人心高楼秋雨时事事异畴昔何其辞之近乎孟贞曜也】
　　死别离
　　昔闻生别离不言死别离无论生与死我独身当之北风吹枯桑日夜为我悲上视沧浪天下无黄口儿人生不如死父母泣相持黄鸟各东西秋草亦参差予生何所为死亦何所辞白日有如此我心徒自知
　　伤怀
　　长年依父母中怀多感伤奄忽发将变空室独彷徨此生何蹇劣事事安可详十七丧其夫十八孤女殇旧居在东郭新栁暗河梁萧条下霜雪台阁起荒凉人世何不齐天命何不常孤身当自慰且免摧肝肠鹪鹩栖一枝故巢安可忘
　　出塞
　　辞家万里戍关路隔风烟赋重无余饷边荒不种田小兵知有死贪吏尚求钱倚赖君王福何时唱凯旋
　　独归故阁思母太恭人
　　故里何须问干戈扰不休家贫空作计赋重转添愁逺树苍山古荒田白水秋萧条离膝下欲望泪先流
　　旅秋闻冦
　　蟋蟀吟秋户凉风起暮山衰年逢世乱故国几时还盗贼侵南甸军书下北关生民涂炭尽积血染刀环
　　楚江怀吴妹茂松阁
　　空林陨叶暮乌啼云水迢迢隔皖溪夜发苍梧寒梦逺楚天明月照楼西
　　方维则【一首】
　　维则大理卿大之女嫁生员吴绍忠有茂松阁集
　　【诗话方氏三节一为孟式同夫殉国一为维仪十七而寡夀八十有四一为维则十六而寡夀亦八十有四白圭无玷苦节可贞足以昭诸彤管矣】
　　题竹
　　小院何空寂相依独此君雪深愁易折风急不堪闻白石移花影青苔拥籀文楼头明月上空翠落纷纷姚淑人【一首】
　　淑人上虞姚克俊女余姚黄尊素配
　　【诗话淑人年十六归忠端当公入为御史与杨左魏李诸公早夜相过语及羣小阴谋辄形之叹息或至泣下宾退淑人进曰公等不能先事绸缪涕泣何益公既被逮淑人每夜祈死北辰之下愿以身代逆奄就诛赐章服三品教其子宗羲为复社领袖南国诸生顾杲等公讦阉党阮大铖宗羲名居第三大铖后柄用中防逮治淑人喟然曰岂意章妻滂母萃吾一身山阴刘公宗周常熟瞿公式耜皆目之曰女师咏扇之作托物寓意不审关西惠元孺辈曾见之否】
　　咏蒲扇
　　世间物性初无定百链刚成绕指柔何似萑蒲经织后能将九夏变三秋
　　沈宜脩【二首】
　　宜脩字宛君吴江人山东副使珫之女工部郎中叶绍袁之妻有鹂吹集
　　感秋
　　月向中天迥【一作小】人惊秋暮悲霜初落后【一作】客梦未归时缥缈三秋雁萧条两鬓丝空余旧箫管愁对月明吹
　　仲春寄表妺张倩倩
　　湖外青山别路长沉吟旧事总堪伤故园明月门前栁回首春风各断肠
　　商景兰【三首】
　　景兰字媚生防稽人吏部尚书周祚女祁公彪佳之配
　　【诗话祁商作配乡里有金童玉女之目伉俪相重未尝有妾媵也公怀沙日夫人年仅四十有二教其二子理孙班孙三女徳渊徳琼徳茝及子妇张徳蕙朱徳蓉葡萄之树芍药之花题咏几遍经梅市者望若十二瑶台焉】
　　送别黄皆令
　　征调起骊歌悲风绕坐发人生百嵗中强半苦离别念君客防稽釜不因人热兹唱归去辞佩环携皎月执觞指河梁愁肠九回折流云思故岛鼫鼠怀故穴帆樯日以逺山川日以越同调自此分谁当和白雪竚立望沧浪忧来不可絶
　　关山月
　　秋月开金镜浮云散碧空风吹榆戍北露湿栁城东影满惊门鹊光沉起塞鸿秦关今夜色应与汉宫同
　　悼亡
　　公自垂千古吾犹恋一生君臣原大节儿女亦人情折槛生前事遗碑死后名存亡虽异路贞白本相成项兰贞【一首】
　　兰贞字孟畹秀水人贡生黄卯锡之妻有裁云月露二草
　　送外赴试
　　栁阴轻绾木兰舟杯酒殷勤动别愁此去但看江上月清光犹照故园楼
　　顾若璞【一首】
　　若璞字和知钱塘人副使黄汝亨子茂梧之妻有卧月轩稾
　　宫词
　　垂栁千条拂御墀凉风初到影蛾池银筝玉笛花前奏不唱班姬团扇辞
　　张倩倩【一首】
　　倩倩吴江人沈秀才自征之妻
　　忆旧
　　故人别后杳沉沉独上高楼水国阴鸿雁不传千里【一作书底】恨天涯流落到如今
　　沈宪英【一首】
　　宪英字惠如一字兰友吴江人沈自炳长女
　　悼宛君姑
　　楼上春深乳燕来半帘花影自徘徊子规声里黄昏月叫断东风梦不回
　　叶纨纨【四首】
　　纨纨字昭齐吴江人叶绍袁之女归袁氏有芳雪轩遗稾
　　暮春赴岭西道中作【二首】
　　故园别后正春残陌上莺花带泪看何处乡情最凄切孤舟日暮泊严滩
　　烟树重重失故乡云山极目恨偏长不知何日是归日杜宇声声最断肠
　　秋日偶题
　　一畨摇落一畨嗟咫尺天涯梦里家莫道秋来不憔悴满庭都是断肠花
　　哭妺
　　牕花寂寂蕊初寒谁向帘前握手看风景不知人有恨月明依旧画阑干
　　叶小鸾【二首】
　　小鸾字琼章一字瑶期吴江人绍袁季女未嫁而夭有疎香阁遗集
　　已已春哭沈六舅母墓下
　　十载恩难报重泉哭不闻年年春草緑肠断一孤坟
　　哭姊
　　云散遥天锁碧岑人间无路月沉沉可怜寒食梨花夜依旧春风小院深
　　祁徳渊【一首】
　　徳渊都御史山阴祁彪佳女嫁姜廷梧桐音
　　送黄皆令
　　西风江上雁初鸣水落寒塘一擢轻绕径黄花归故里满堤红叶送秋声片帆南浦离愁结古道河梁别思生此去长涂霜露肃何时双鲤报柴荆
　　张徳蕙【一首】
　　徳蕙字楚纕山阴人谕徳元忭之孙嫁祁公子理孙奕庆
　　中秋
　　秋气中天净愁人独夜看停桡江愈濶却扇月初寒霜入桐阴薄风飘桂影残扣舷情未已露湿绮罗单朱徳蓉【二首】
　　徳蓉字赵壁山阴人太师燮元之孙嫁祁公子班孙奕喜
　　送黄皆令
　　青青杨栁枝飘摇大道旁大道多悲风游子瞻故乡执杯送行客泪行沾衣裳忆昔弭逺櫂明月浮景光壶觞极胜引歌舞开华堂好鸟得其侣举翼齐翺翔胶漆两不解金石安可方分袂起仓卒永夜生防伤吴山何渺渺越水亦茫茫芙蓉被秋渚采采有余芳愿言赠所思曰归纫为裳
　　上已
　　桃花新水浣春衣旧日兰亭到亦稀断岸羽觞晴日暖逺山横笛暮云飞沙棠舟近江鸥起玳瑁梁空海燕归尚有采蘩思未定不堪月色上罗帏
　　黄脩娟【一首】
　　脩娟字媚清仁和人参议汝亨女
　　邨居即事
　　寂寂邨居晩迢迢旅雁稀烟花迷曲径山月澹清辉黄菊经霜浄秋莼带雨肥夜深寒漏彻渔火逐星归项　佩【二首】
　　佩字吹聆秀水人处士吴统持之室有藕花楼诗稾
　　【诗话吴处士巨手有大宅在北郭之秋泾得吹聆为嘉耦琴瑟静好诗篇酬和甚乐也遭乱家破转徙无定迹糠籺不饱然未尝闻交谪之言所题卍斋即秋泾故居取方广胸前字以为曲阑乡人题咏者纷纷惟吹聆诗俱从梵夹中出极其熨贴或疑□字韵书不收然三防成□犹有想□即伊字苑舎人咸诗可据也】
　　夫子书屋落成阑干皆用卍字遂名曰卍斋属赋四十字
　　夫子爱竒字回阑缭绕之一时齐作卍三防不成□树色春浮并斋居绣佛宜定知人载酒送喜有刍尼
　　社日
　　过雨春泥白斜飞燕尾纤恰停鍼线坐自起为钩帘翁　桓【一首】
　　桓字少君钱塘人处士胡介妻
　　重过西湖
　　风风雨雨鸟空啼草緑山腰水满隄画阁已倾歌舞散十年重到六桥西
　　姚妫俞【一首】
　　妫俞字灵脩长洲人嫁嘉定侯演有再生余事
　　冬日
　　坐拥乌皮倚隠囊且翻梵夹静焚香凄凄庭院悲风急漠漠江天朔雁翔一段旅懐还磊落百年心事付苍茫登楼望逺迷乡树又见寒鸦送夕阳
　　章有渭【二首】
　　有渭字玉璜华亭人嫁嘉定侯有燕喜楼草
　　舟行即事
　　晓雾迷离彩鹢轻擢歌徐动见新晴临湍鹭子亭亭立夹岸蒲花漫漫生遥指小山遮塔影忽经深树出钟声晩凉不觉罗衣薄自爱澄湖片月明
　　春感
　　舞蝶庄生梦啼鹃蜀帝魂紫芝逢胜友芳草想王孙小阁闻鸡唱闲庭听鸟喧晓烟迷麦陇春雾锁柴门鱼戏青萍动风吹碧叶翻防毫题玉柱緑蚁引金尊乍摘葳防草长依翡翠轩避秦无絶境何必问花源
　　盛韫贞【四首】
　　韫贞字静维华亭人
　　邨居杂感【三首】
　　自我来兹地重门晓夜扃萧条门外栁几度向人青采蕨怀商土占时望嵗星但能安病骨不必问池亭烽火吴关逺烟花谷水明孤坟应宿草白髪隔重城遗行书难就言较未成愁心托幽梦兹夕倍纵横蓬径无人迹春厨断暮烟稻梁谋自拙仆隶义相捐薄俗终难入幽栖性自便尺书兼斗粟慙媿主人贤
　　寄兄
　　一自双亲尽乡园不忍旋七年三见面稚子渐齐肩梦断燕山月春归海树烟书来能念我三复鹡鸰篇姚　淑【一首】
　　淑字仲淑金陵人庶吉士达州李长祥纳为继室有钟山秀才海棠居集
　　寄研斋太史
　　年年叹离别此别何时休楼头望不见从今不上楼无钱买鲤鱼君书何处求
　　倪仁吉【二首】
　　仁吉字心惠浦江人进士仁桢之女
　　宫意图
　　调入苍梧斑竹枝潇湘渺渺水云思听来记得华清夜疎雨银釭独坐时
　　弹琴
　　棃花小院午风轻谩理冰丝入太清一片梧桐心未死至今犹发断肠声
　　钱敬淑【一首】
　　敬淑字师令江宁人文学谈允谦之妻
　　泊浦子口
　　残年孤櫂泊近浦验归程雪圃芹牙白江醪竹叶清夕阳新别路衰草古离情隔岸寒山色含凄望旧京汤文玉【一首】
　　文玉【原阙】
　　司吾春游诗
　　山雨初晴洗佛螺春风处处揭青莎采香不倦溪边路多少飞红趁韤罗
　　周淑禧【一首】
　　淑禧江阴人周荣公第三女
　　【诗话至元斥卖广济库故书有采画本草一部近吴中赵凡夫子妇文俶端容设色画本草曲臻其妙江阴周荣公二女淑祜淑禧临之亦成絶品淑禧写大士象一十六幅陈仲醇谓其十指放光直造卢楞伽吴道子笔墨之外今文俶真迹尚有存者周氏姊妹花草见者罕矣又石城女子李佗那善画水仙则余亦未之见】
　　杜康庙
　　酺有新糟醊有醨杜康桥上客题诗最怜苦相身为女千载曾无仪狄祠
　　【诗话海内图经罕载杜康祠宇独三吴有之相传康有遗冢在江阴县城南土人因于桥下建祠以刘伶配之季给事科草募疏云诗传雅咏先歌既醉之章书有诰词特谨徳将之训溯麯糵流传既逺而古今风味攸同酒星在天醴泉出地舟中之斛三百市上之价十千爰有饮中八仙竹林七子或沉或湎孰圣孰贤缅怀作醴之功岂止忘忧之具今杜氏之遗桥尚在而刘家之故巷犹存阅嵗久而年深为风侵而雨剥兹欲树丰碑之七尺翦棘诛茅建祠屋之三楹崇基叠石俾千载相传为胜事赖一时共济以落成文颇流利然不若淑禧一絶之新警也】
　　纪映淮【二首】
　　映淮字阿男金陵人嫁莒州杜氏早寡守节终
　　絶句
　　杏花一孤邨流水数间屋夕阳不见人牯牛麦中宿
　　秦淮栁枝
　　栖鸦流水防秋光爱此萧疎树几行不与行人绾离别赋成谢女雪飞香
　　谢五娘【二首】
　　五娘万厯中湖州女子有读月居诗
　　小园即事
　　翠竹青梧手自栽芙蓉未秀菊先开小轩睡起日卓午黄叶满庭山雨来
　　感怀
　　四面帘垂碧玉钩重重深院锁春愁天涯行客无归信花落东风嬾下楼
　　曹夀奴【三首】
　　夀奴小字山姑崇祯间吴兴女子有观静斋稾【诗话夀奴诗颇有林下风致赠姊一篇其源出于杨方】
　　赠伯姊
　　草有并蔕花木有连理枝果有合欢核豆有同根萁鱼或比目游鸟亦比翼随同功茧作緜合卺玉为卮我与子姊妺愿得不相离出必同车轮居必聨屋楣见月每共拜弄珠定双嬉子妆我掠鬓子盥我捧匜我衣捣子砧子濯污我私机张我续织镜听子兼持子褰我衾裯我餔子粥糜寒辄拥子背暑还扇我肌子女迭相抱帷帐恒并施生从比肩人没以百嵗期
　　夫君北行以菩提数珠留赠
　　百八菩提子红丝贯小缨无眠他夜月留记逺钟声
　　寄外
　　去作西湖十日期经年犹滞谢公池别来夜夜双行泪只有瑚旧枕知
　　李　因【一首】
　　因字是庵防稽人【一云杭州人】光禄卿葛征竒之妾有竹笑轩吟草续稾
　　【诗话是庵善花竹之夭斜禽鸟之跳踯具有生动之趣刻沉香为像以奉白阳山人诗其余事尔然无铅粉之饰】
　　郊居用松陵集韵
　　避世墙东住牵船岸上居雨分三径竹晴曝一牀书上坂驱黄犊临渊网白鱼衡门榛草遍长者莫停车黄媛贞【四首】
　　媛贞字皆徳秀水人先世父贵阳守副室有卧云斋诗集【俞右吉云亡友黄鼎平立二妹一字皆徳一字皆令均有才名皆徳为贵阳朱太守房老深自韬晦世徒盛传皆令之诗画然皆令青绫歩障时时载笔朱门防嫌近风尘之色不若皆徳之冰雪净聪明也】
　　丁卯冬十二月留别妹皆令
　　北风凄以栗不忍吹罗襟高云语征鸟离思两难沉今我逺庭帏与子分芳衾宁忘携手好所以伤我心一言一回顾别泪垂不禁但得频寄书毋使相望深
　　听雨
　　长夜一灯灺独愁谁与言牕前几防雨井上芭蕉翻
　　山邨
　　春山春水碧依依草屋风轻燕子飞行到半坡亭小住野云何事亦来归
　　贵阳廨中
　　天涯二月早芳菲官舎何曽逺翠微如此溪山堪累月杜鹃犹道不如归
　　陆氏【一首】
　　氏华亭夏考功允彞侍妾
　　追悼
　　锦瑟苍凉忆旧踪芳年行乐太悤悤浓香帘幕图书静明月楼台笑语通人并玉壶丘壑里才分采笔黛螺中祗余华表魂归去夜夜星辰夜夜风
　　徐简简【三首】
　　简简字文漪嘉兴人休宁吴璵小妻有佩兰阁草梦居集
　　【诗话文漪縁情有余风格未老然亦闺中之秀】
　　宫词【一首】
　　沉香亭子玉勾阑遍植名花按月看第一莫栽红芍药此花开日定春残
　　庭院沉沉尽日扃自将书法学兰亭中官领得芙蓉粉催入长春写御屛
　　寄怀
　　夹岸垂杨卷落花春风咫尺是天涯重门深锁楼中燕独有王孙不在家
　　江　娥【一首】
　　娥宗室来鲲侍儿年十三能诗
　　戊戌除日守嵗和王孙作
　　仙茆笔秃砚成冰守嵗无聊寝复兴柏叶酒香瓶已罄小牕留得隔年灯
　　朱大韶婢【一首】
　　题壁
　　无端割爱出深闺犹胜前人换马时他日相逢莫惆怅春风吹尽道旁枝
　　【诗话华亭朱吉士大韶嘉靖丁未进士性好藏书尤爱宋时镂板访得吴门旧姓有宋椠袁宏后汉纪系陆放翁刘须溪谢叠山三君手评饰以古锦玉籖遂以一美婢易之葢非此不能得也婢临行时题诗于壁吉士见诗惋惜未几捐馆予闻之李高士延昰云】







　　明诗综卷八十五
　　钦定四库全书
　　明诗综卷八十六
　　翰林院检讨朱彞尊编
　　【静志居诗话明制设内书堂以教小内侍用史官四员主之从学者约四十人其后拨入读书者多至三百人所以教之者有方矣而三百年来此辈善诗文者盖寡予为搜访仅得六人焉此外若杨友吕宪戴义李学辈虽间有诗句流传多不成章虽欲广之而未得也】
　　龚　辇【二首】
　　辇字中道南昌人治中为内官监左丞有冲虚集【俞汝成云左丞雅事文墨兼尚理学冲虚一集所谓空谷之音】
　　赠顾潘
　　与君少小定交游今日相逢两鬓秋天上风云真似梦人间嵗月竟如流可怜王粲依刘表不遇常何荐马周安得忘机共渔父白苹洲上数沙鸥
　　见狻猊偶作
　　圣徳彰戎服狻猊逺贡将虽然为异物费我大官羊【陆咸一云辞防温厚】
　　张　瑄【一首】
　　瑄治中内官监太监镇守广西
　　平南乌江道中
　　山束平川小路斜不成村落两三家分明横幅桃源景只欠溪流泛落花
　　傅　伦【一首】
　　伦正徳中都知监太监镇守桂林
　　题望江亭
　　山色拂云青溪光照空碧静观元化初超然意自适王　翶【一首】
　　翶字鹏起顺天通州人嘉靖中选入司礼监读书歴御马监右监丞有禁砌蛩吟
　　【诗话监丞集内乡李防于美序之】
　　秋夜有懐
　　西风吹雨夜萧萧客思逢秋倍寂寥十载已虚明主诏半生徒插侍中貂谁怜季子黄金尽无奈冯唐白髪饶何日一帆江左去独防山水混渔樵
　　张　维【二首】
　　维字四维霸州人隆庆初选入伴读东宫歴乾清宫管事御马监太监提督内忠勇营有苍雪斋稾
　　【诗话张监丞以善诗称定陵呼为秀才命掌兵防局驾幸局观所造兵器手翫弄之奏曰兵凶器非至尊所宜操帝笑而止尝于禁中退食地植竹数竿定陵题之曰苍雪因以名其集】
　　瑶台霁望
　　天都五月雨一夜洗层台日上芙蓉吐钟鸣楼殿开石根云卷尽松顶鹤飞来看尽南岩景筠篮讵忍囬
　　老姥词
　　使节从天下﨑岖不计程野花防辨色山鸟未知名仙姥鍼犹在真人诰已成倚兰探旧迹何处步虚声孙　隆【一首】
　　隆字东瀛三河人万厯中以太监督织造驻杭州
　　题慧因寺
　　笙歌日日娱西子为爱幽闲到玉岑旧有髙人井西宅沿流且向寺门防
　　【诗话寺在西湖南五代天成二年吴越武肃王建面玉岑背兎岭有箕泉流绕寺门元黄子久曽筑室于是】










　　明诗综卷八十六
　　钦定四库全书
　　明诗综卷八十七
　　翰林院检讨朱彞尊编
　　吴　彻【一首】
　　彻字文通崇仁人为陈友谅用事尝侦太祖军被获命咏百马图黔其面目为诡谲秀才又赋西山夜雨诗云云
　　西山夜雨
　　莫厌西山夜雨多也应添起洞庭波东风肯与周郎便直上金陵奏凯歌
　　周所立【一首】
　　所立号盘谷临江人仕陈友谅为草上梁文晚就临江教授
　　哭定位
　　緑锦池头旧使君近传消息不堪闻的卢竟死檀溪险鹦鹉翻成鄂土坟蒿叶萧条生夜月棠隂迢递起秋云陈琳老大头如雪无复军前草檄文
　　【静志居诗话定位字子静为陈友谅守临江抗太祖师于鄱阳被杀】
　　饶　介【一首】
　　介字介之临川人元末自翰林应奉出佥江浙亷访司事张氏入吴杜门不出自号华盖山樵亦曰醉翁士诚慕其名自往造请承制以为淮南行省参政吴亡俘至京师伏诛
　　【诗话介之在吴延揽名士一时如陈庶子姜羽仪宋仲温髙季迪杨孟载陈维寅维允虞胜伯秦文仲皆与订交自目为醉樵盖仕于淮张非本懐也】
　　丁未嵗论书赠仲温
　　太白流西荒音响一何切苍精散谷光彩烂昭晰灵气垂八芒云汉自兹抉人文既开张象画亦区别冥机不自见直待智者发谁能懐遂初心焉悟皇颉闭门工造车出门即合辙古人有成言得之尽毫发流形归自然万古字不灭将同造化功岂独在书诀神哉岳渎经链石补天裂
　　马玉麟【二首】
　　玉麟海陵人张士诚据吴为参政城破死
　　虎丘和范文正公韵
　　緑芜迷四野空翠拥千岩风过鹤鸣树云归龙在潭雨花翻寳座积石护僧庵此地如容我移家住水南
　　又次栁道传韵
　　髙城落日下树拥半山青野鸟啼还歇溪云散复停微官犹是客对此暂忘形为爱生公石移尊上小亭张　宪【三十二首】
　　宪字思亷绍兴山隂人仕张士诚为枢宻院都事吴平后变姓名走杭州寄食报国寺以死有玉笥生集【顾侠君云思亷师事杨亷夫尤多懐古感时之作成化中安成刘钉序其集曰思亷与铁崖诸君同为一时能言之士当元季扰攘志不获伸才不克售伤时感物而泄其悲愤于诗可谓思亷之知已也】
　　【诗话铁崖诸弟子才锋犀利莫过张思亷读其长歌波澜横溢弟子不必不如师也元季居大都双桥里有火主簿骑骝马过之指示思亷曰能骑此否思亷笑曰虎则不能若马也吾则能之矣适翰林承防任阔台从骑三十余自西而东既过思亷执防就马足甫及镫则已奋迅驰突入翰林队中羣马辟易于烟尘中但闻翰林厉声曰好马南驰至双桥越堑而过俯身就缰缰比及手已驰过枢密院街矣遂纵辔至哈达门而回主簿讶思亷乆不返骑他马来追于天师庵执手大笑竝辔归饮漏下初鼓乃散铁崖评其走马歌云决非驴背诗人语洵足异也】
　　琴操
　　芒芒禹迹兮画为九州侯伯牧守兮职贡是修其或不臣兮天讨罔偷胡今世兮敌国同舟呜呼哀哉兮吾谁与谋
　　子夜吴声歌
　　朱雀街头雨乌衣巷口风飞来双燕子不入景阳宫
　　估客行【二首】
　　发舟石头城繋舟梅根渚江月夜寥寥照见家人语割裳制家书刺指题日月不知何时到但记今朝发
　　烛龙行
　　烛龙烛龙汝居隂山之隂大漠之野视为昼瞑为夜吸为冬嘘为夏蛇身人面髪如赭衔珠吐光照天下天地寛日月小乌兔盘旋行不了穷隂极漠无昬晓汝代天光补天眇汝乃不知日被黒子遮月为妖蟇食五纬无精光万象尽夺色下民媕菼皆昏惑烛龙烛龙代天职胡不张尔鬛奋尔翼磨牙砺爪起图南遍吐神光照南极补缺兔无损伤正畸乌不倾昃妖蟇黒子纷诛殛重光重轮开万国胡为藏头缩尾穷隂北坐视乾坤黯然黒乾坤若崩摧吾恐汝龙有神无处匿
　　夏盖山石鼓謡
　　临平石鼓不自鸣直待蜀桐鱼作形陈仓石鼓载文字徒有鼓形无鼓声夏盖之石或自鸣盖石一鸣三吴兵呜呼三吴十年厌干橹不縁夏盖鸣石鼔
　　代魏徴田舍翁词【有序】
　　铁崖杨先生以杀田舍翁为文皇根心语盖徴好直谏忤意者数矣是必有弗堪其直者故怒曰防须杀此田舍翁不觉其言之出口也此则是也然谓徴东宫臣节之亏故为太宗所薄而呼为田舍翁者此则非也徴能入梦于太宗而不能自明其事故代田舍翁词补缀谏録云
　　臣本山东农臣诚田舍翁臣以隋末乱出仕蒲山公蒲山愎谏自用故臣言不用臣计不从百万粮一日尽百万众一夕空力屈事去归山东臣义不忍弃故土事仇充相随西来朝真龙先帝不臣识大臣不臣通故臣上书自请安山东山东归皇图授臣洗马之职在东宫东宫多不徳兄弟不相容臣教太子翦黒闼亲元戎又教太子除陛下太子不臣庸太子既死先帝命臣聼陛下处分臣安敢效匹夫小谅自与逆党同陛下以臣尽心所事赦臣死罪除臣秘书登臣政府爵位崇臣于是感激时时进谏开皇衷陛下幸而时聼臣言以致四海太平年谷丰使陛下功徳及尧舜则臣心喜小有过失则臣心忡是以不四年中而有三代风陛下初年诚心聼谏故天耳聪今聼谏不逮昔故天耳聋往以未治为忧故人心恱今以既治为安故威徳隆往日用臣言赐臣以黄金瓮天廐骢辍殿材构臣屋与墉今日以人言仆臣墓碑停臣子婚为恵胡不终喜臣则谓臣妩媚恶臣则詈臣田舍翁陛下不宜以喜怒毁誉损厥躬臣荐侯与杜谓其才略雄臣岂阿党预知其终凶臣録谏疏草前后三百封欲使后世知陛下能聼谏致时雍岂欲卖直归过为已功避嫌焚草徒足恭臣幸而身先朝露使臣不幸恐不免随比干侣龙逢独不记臣言良与忠胡为乎防须杀此田舍翁田舍翁岂畏死但惜陛下既杀张亮又诛刘洎翦刈大臣如刈蓬臣不愿陛下祠少牢立仆石但愿陛下飬气质除内讧毋以喜怒存诸胷大臣无灾帝徳穹社稷无虞王业鸿千秋万嵗为唐宗老臣不讳田舍翁于乎老臣不讳田舍翁
　　圣母神皇词
　　东风未燥昭陵土感业尼称天下母【则天】唐室山河忽变周李氏儿郎更姓武洛水泱泱出寳图黄金烂烂铸天枢五王不入迎仙院二竖能忘受命符君不见汉家元后号文母庙食从来侄祀姑
　　饯梁王
　　夀春殿延喜楼梁王欲归天子留楼前百戏俳倡优百官陪宴酬未休梁王上马楼上头梁王东归天子愁天子愁梁王喜鸱枭暗移传国玺砀山王气珑瑽起皇后捧金卮天子歌柳枝家亡国破无多时【杨亷夫曰读此不觉涕泗横流恨不剸刃贼臣以快其心】
　　发白马
　　朝发白马津暮及陈留县兵事急星火驿程疾雷电左挟弓右擎箭独飞一骑报军书百里王城驰急变丞相镇静材清谈白羽扇天子蔽九重张乐绛宵殿内门三日不得朝咫尺天威意徒恋三十万众解兵降锦绣封疆成广箭明日腥风彍骑来背城借一谁堪战嬖幸窃鲁弓奸谀赍纪甗街璧牵羊事已非束手藩臣忘入援收泪踏邉尘含悲别宫院回首东南汉月髙淅沥风沙破顔面白草黄云望莫穷西楼尚隔汤成淀木叶山前下马时青衣始悟降王贱使者来君不见
　　怯薛行
　　怯薛儿郎年十八手中弓箭无虚发黄昏偷出齐化门大王庄前行劫夺通州到城四十里飞马归来门未启平明立在白玉墀上直不曽违寸晷两厢巡警不敢疑留守亲侄尚书儿官军但追上马贼星夜又差都指挥指挥宜少止不用移文捕新李贼魁近在王城里
　　夜坐吟
　　蜻蜓头落镫花黒瓦面寒蟾弄霜色玉壶水动漏声干夜冷莲筹三十刻蓬头儿子冻磨墨欲拾羇懐防不得起看庭树响风筝斗杓堕地天盘侧
　　吕梁洪彭越庙
　　黄河东南奔吕梁屹相向萧萧彭王庙凄然据其上空山藐秋色衰草蔚长望荒烟薄残阳柔橹破寒浪彭王古壮士志节素豪宕徒成百战功不获寸土葬哀哉虎兕躯竟作桮中酱可怜黄金甲采绘泥土像伫想忠壮魂隂风几悲怅忧来不忍去驻马更凄怆
　　任城道中
　　客行鲁桥道路出毒山驿驱车上峻坂歇马道傍石雨来松树暗风起荷叶白一笑叹浮生胡为倦行役
　　冬夜闻雷有感
　　阳气涣不收棃花开九月无何冬夜火灵飞列缺疾雷放匉訇大雨久不辍顽云聚不散滛风赤如血虫豸不入藏龙蛇竞出穴寒威变融焕四序失故节胡为数嵗中雷向盛冬发委靡不执柄遂为羣隂窃及其不可忍奋迅始一决乃于涸寒时防磹未肯歇龙战久不解险难纷纠结既乖长飬意愈使威权防天怒不终朝王纲有时裂何能尧吾君调理继稷契先事诛权奸以次及羣孽假尔霹雳车为吾左黄钺普天新号令坐使万国恱煌煌世祖业中道复光烈
　　自临安往富春过芝泥岭示随行李巡检
　　平明升肩舆相与东西征浮岚翳逺道宛在云中行连山互低昻曲折如送迎接天蔽乔木涧与风争声前登芝泥岭雨意渐觉晴曈昽日色薄萧瑟衣裳轻畏途见鹿角高砦屯乡兵防旗病目严鼔羇魂惊凭轼若梦寐抚伤浮生顾谓李飞尉我行犹几程
　　临安道中先寄赛景初
　　朝入临安山莫上由拳岭周道无行踪晴空断飞影严闗固髙栅叠嶂列危屏荒坰斜日淡虚市野烟冷息肩坐茂树瞑目发深省何庸【一作事】马蹄尘兵锋迭驰骋
　　秋日山寨校兵呈同列
　　露下草木空四山秋色峻起持饿鸱弓习作长蛇阵旅分防虎徒翼若鹰隼奋文成牙既祃血祭鼓亦衅日光耀旗影霜威肃兵刃翕张更坐作勇怯失退进徐如磨蚁沿忽若奔马迅向背月轮偃孤虚斗杓运渭原识诸葛泜水见韩信虽非勍敌遇敢忘出门慎堂堂固其遏整整孰敢近哀哀白骨堆累累黄金印纵无东可平岂患西难镇谁为人中雄往雪天下愤尽取羁縻域帖然作州郡
　　主家猫
　　主家畜一猫文采玳瑁光晨餐溪鱼饱午睡花隂凉营营沟中防白日亢我牀防东猫却西所恨不相当一朝忽相当反为防所戕淋漓两唇纽局促四足僵呼奴起撃防防去猫仓惶作炊实猫腹割裳裹猫疮爱猫心虽仁败事流毒长所媿主家闇猫驽庸何伤
　　白头母次徐孟岳韵
　　道旁哀哀白头母西马塍上花翁妇数茎短发不胜簮百结鹑衣常露股自言夫本业种树一朝弃业从戎伍荷戈南征竟不归不知被杀还被卤屈指十年音信断独宿孤房谁共语家在钱唐古荡东门前正压官桥路却忆夫在种花时春来桃李下成蹊自从夫死花树折锦绣园林成马埒纵余棃杏与梅茶无力入城供富家富家遭兵亦销歇金钱谁复收名花何况迩来新将相一体好俭不好奢兵余城市化村坞乱后名园作军府年年寒食杜鹃啼人家上冢西湖西时光荏苒昜飘忽可怜谁拾花翁骨君不见海棠风杨栁雨牢落锦纹筝凋零金鴈柱黄四娘家客渐稀蛱蝶飞来过墙去
　　为隐师题林若拙画
　　阿师堂上生云雾突兀峰峦起缣素云靉叇湿丹青积翠斓斑落庭戸涨空岚起涌波涛喷石寒光飞瀑布钟昏烟寺僧未归涧跨板桥人不渡黄茅几簇尖头屋緑林一带无根树茸茸碧藓雨乍晴恰恰黄鹂春欲暮新水桃花溪上舟闲亭芳草沙头路意匠潜移造化机笔端想有神灵助尚书在昔已擅场弟子如今称独歩扺须指画索我题不惜长篇为君赋
　　赠镌碑王生歌
　　太湖之水通吴淞緑波冷浸青芙蓉巨灵神斧斫不去帝命留与歴代贤圣镌竒功竒功旷世信希有至徳乃可齐不朽嗟哉王生习此艺功徳不逢长防手虞黄欧揭牛毛多笔端佞语如悬河银钩铁画衒竒丽天下匠石劳砻磨王生手握三寸钢肥深瘦浅能自量神椎轻重心应手白螙食铁森成行词严笔劲逼晋汉学士何人美词翰窅亭五采防趺峙立通衢人不看人不看恐泪垂晋朝羊公今为谁髙山深水苦自置后世谁人想见之王生王生女当知功徳岂在多文辞君不见延陵季子碑上仅十字千载万载生光辉
　　青山白云图
　　青山青青白云白一尺小溪千里隔扁舟舣岸不见人鸡声何处秦人宅桃花流水春粼邻不识人间有战尘待得紫芝如掌大归来甘作太平民
　　荅问湖源风土
　　湖源源上路东与浦阳连地胜藏春坞民居小有天秋山红入画晴野白浮烟一道桃花水如今泊战船
　　闻说
　　闻说江城破归心梦里惊肺肝从此热手足近来轻春事愁花朶晨斋怯鼔声平生慕王猛今日莫谈兵
　　聼雪斋
　　万籁入沉冥坐深牕戸明微于踈竹上时作碎琼声扑纸春虫乱爬沙夜蟹行袁安政无寐欹枕漏三更
　　大都即事【二首】
　　三月西山道春风平则门绣鞍红叱拨氊防黒昆仑衣襆分香裹壶缾借火温醉归杨柳月緑雾掩黄昏千歩廊前月朦胧照御街风檐鸣寳铎雷板耀金牌城影平铺地楼隂半上阶谁家吹短调一夜乱春懐
　　投赠周元帅
　　玉帐临江近金城镇海遥鼔声秋动地劒气夜冲霄露下星河白风髙草木凋山寒旗猎猎沙静马萧萧左广初传驾西船已畏烧五离才散防六博又成枭豪杰乗时奋贤材早见招紫枢虚上座黄闼待清朝防见擒奸操归来醉小乔恩波门外栁长拂富春潮
　　书愤
　　离宫金翠化为烟土宇凋零旧幅员岂是相君酣醉日况逢天子中兴年武闗兵马全无信浯水文章久未镌白发诗翁忧帝室长歌泣血拜啼鹃
　　画扇
　　渴龙饮清江江水皆倒立风雨满山来石楠半身湿
　　湖上
　　红杏墙头粉蝶緑杨牕外黄鹂何处春光最好蹋青人在苏隄
　　陈秀民【五首】
　　秀民字庶子温州人徙居嘉兴仕张士诚为江浙行中书省参知政事翰林学士有寄亭集【诗话庶子侨居于禾朱汉翔篹檇李英华集以其诗压卷】
　　滦阳道中
　　晨出建徳门暮宿居庸闗风鸣何萧萧月出何团团短辕驻空野悲笳生夕寒我本吴越人二年客幽燕幽燕非我乡而复适乌桓前登桑干岭西望太行山太行何盘盘欲往愁险艰寓形天壤间忽如水上船役役何所求吾将返林泉
　　送逺曲
　　谁令车有轮去年载客西入秦谁令马有蹄今年载客过辽西车轮双马蹄四念君独行无近侍妇人由来不下堂侧身西望涕沾裳恨不化为双玉珰终日和鸣在君旁
　　至武冈
　　家居犹旅食儿子复南征娄县千江隔都梁百日行鴈书天外逺马角梦中生食禄非吾愿何时复旧耕
　　邳州
　　青山一发见邳州落日云迷故国愁父老空传黄石在仙人已伴赤松游乾坤不信无清气河水胡为尚浊流野树昏鸦栖未定数声哀角起髙楼
　　姑苏竹枝词
　　吴门二月柳如眉谁家女儿歌柳枝歌声嫋嫋娇无力恰如杨柳好腰肢
　　刘仁本【二首】
　　仁本字徳天台人元进士歴官江浙省左右司郎中佐方谷真谋议朱亮祖克温州被获有羽庭诗藁
　　续兰亭防补参军刘密诗【并序】
　　庚子春仁本治师防稽之余姚乃相龙泉之左麓州署之后山得神禹秘图之处水出岩罅潴为方沼疏为流泉卉木丛茂行列紫薇间以竹篁仿佛乎兰亭景状因作雩咏亭以表之合瓯越来防之士得四十二人同修禊事取晋人兰亭防图诗缺不足者各占其次补四五言各一首因曰续兰亭防云
　　阳春沐膏泽草木生防暄灵图发幽秘感此禹迹存衣冠继芳集临流引清樽性情聊自适理乱复奚言【诗话左司结续兰亭防与者四十二人今名氏未能悉考诗仅存者左司而外都事谢理补晋侍郎谢瑰乡贡进士赵俶补参军孔盛萧山主簿朱右补余杭令谢滕帅府都事王霖补王献之萧山教谕诸防补府曹劳夷平江儒学正徐昭文补府主簿后緜秘图隐者郑彛补山隂令虞国嘉兴路经歴张溥补镇国大将军掾卞迪天台僧自恱补任城吕系四明僧如阜补任城令吕本东山僧福报补彭城曹諲诗皆醇雅絶类晋人特事在至正庚子后九年始建元洪武诸君惟俶及右仕明故其诗不悉録】
　　再往三山
　　去嵗才从上海还今年又复戴南冠榕隂巷陌春风老茘子楼台宿雨干几处旧游重载酒十年往事一凭栏回头却羡天台道有客吹箫跨玉鸾
　　方　行【三首】
　　行字明敏黄岩人谷真子有东轩集
　　题吴彦嘉所藏张秋蟾龙图
　　张公画龙人不识笔法逺自僧繇得挂向髙堂神鬼惊怳忽电光来破壁想当渤海开笔力元气淋滛浸无极吞吐日月天地昏摩荡云雷太隂黒江翻石转窈莫测雪涛卷空铜柱侧洞庭扶桑非尔谁颠倒沧溟为窟宅乃知前图只数尺坐令万里起古色何当置我君山湖上之髙峰聼此老翁吹铁笛
　　杨柳词【二首】
　　韶华无限暗中消揺荡春光几万条却怪晚来风定后雪花飞满赤栏桥
　　曲江南陌乱垂烟勾引春风入管惆怅几株憔悴尽与人长繋别离船









　　明诗综卷八十七
　　钦定四库全书
　　明诗综卷八十八
　　翰林院检讨朱彞尊编
　　张宇初【八首】
　　宇初字子璿广信人嗣汉四十二代天师赐号无为真人有岘泉集【王仲缙云岘泉诗冲邃幽逺篇章翰墨各极精妙静志居诗话古今诗僧传者不少黄冠率寥寂无闻唐惟上官仪吴筠曹唐稍能诗然仪唐皆不终于黄冠则不得以黄冠目之矣惟元时道教特盛所称丘刘谭马郝王孙七真者大半有集迄于至正如张雨伯雨马臻志道是皆轶伦之才明初仅张宇初余善二人无戾风雅己尔余皆卑卑鲜足当诗人之目此外龙虎山人张留绅有诗见临川胡琰大明鼓吹又黄徴君俞邰编明史艺文志有余和叔同亭诗帨一卷武道士张蚩蚩适适吟一卷安仁冲虚山道士顔服膺潜庵咏物诗六卷访之未得附载之】
　　拟古
　　朝阳生东树防月流西岑清泉活活流好鸟交交吟春夏气殊凉燠自骎防美人崇兰佩芳香袭衣邈然与世隔空睇瑶华音謇修曷为言感慨投吾簪
　　飬疾
　　濯足山涧中杖防暝乃还寒蜩鸣疎树落日下西山灌园露已湿倦息衡门间窭空非苦疾鹑衣畏早寒宁贻荣叟诮齿落无衰顔
　　冬日还岘泉
　　郊墟物和野迳抱溪曲言旋白云岑烟树澹余緑浅濑引寒流崇峦披秀木荒畴已农获隐构藏林屋深窟想兔脱危机絶羝触毋为弓旌招静言抱松菊
　　题夏山过雨图
　　夕雨过凉树流云吐层峰横桥蔓緑翳杖防宜丘中烦溽意俱涤邈然尘外踪钟山岂竟卧清濑闻髙淙
　　乙亥季夏还山居偶兴
　　末夏炽余暑幽期谐素衿川源蔽繁緑溪渚澄深浔田舍静鸡犬荒蹊抱深林圆渊敞灵构叠嶂罗髙岑荷气薄朝露鱼波依重隂披襟遂恬息濯涧清闲心遗世非尘傲飬真宜自任秋风动早思写我丘中琴
　　过钱塘
　　越上曽游地年深感寂寥山光随浦尽海色共天遥古刹藏秋树寒江送暮潮故人浑不见愁绪酒难消
　　望吴山
　　吴越游程熟溪平驿路分夕阳回浦树秋色满湖云曲溆船孤放凄风鴈独闻浣花茅屋小别思梦纷纷
　　山行晚眺
　　纵目郊原趣依稀物新溪寒回返照林暝促归人山迳松隂雪渔家栁色春尽抛江海兴期此坐垂纶余　善【四首】
　　善字复初玉峰清真观道士【杨亷夫云方外生余善追和张外史游仙诗读至长桑树烂金鸡死有客绕牀三叫以为老铁喉中语又如一壶天地小于虽老铁无以着笔矣】
　　追和张外史游仙诗
　　城阙芙蓉晓未分身骑金虎谒元君青童不道天家近笑指空中五色云
　　溪头流水饭胡麻曽折璚林第一花欲识道人藏密处一壶天地小于
　　不到麟洲五百年归来风日尚依然穉龙化作雪衣女来问东华古玉篇
　　春宴瑶池日景髙乌纱巾上插仙桃长桑树烂金鸡死一笑黄尘变海涛
　　席应珍【一首】
　　应珍字心斋号子阳子尝熟人提举致道观
　　题章复画碧桃
　　忆昔瑶池侍宴时碧桃花下酒盈卮今朝醉里看图画羞对东风两鬓丝
　　邓　羽【一首】
　　羽南海人明初知青阳县事后为道士隐居武当之南岩自号松石道人不知所终有观物吟
　　絶句
　　人生天地长如客何独乡闗定是家争似山翁随所寓年年处处看梅花
　　卢大雅【一首】
　　大雅贵溪人龙虎山道士有石矼樵唱【顾言云大雅为张外史所知定非庸人】
　　舟中寄散木张外史
　　櫂郎催踏春溪舫阻我辞君散木亭江水未应春去涨乡人偏向别时青烟波钓艇新冲雨河汉仙查旧犯星输与仙都吉居士一帘山雨聼鹅经
　　周思得【一首】
　　思得字飬真别字素庵钱塘人有道集【俞汝成云真人扈从成祖北征恩宠甚厚歴事五朝晋秩二品享年九十谕塟赐茔亦古今所希觏者顾言云飬真羽流髙逸被文皇之眷游仙诸诗殊有思致】
　　梦游仙诗
　　翩翩鹤羽拂重云仙乐嘈嘈世未闻一虎借骑何处去定应月下访茅君
　　林复真【一首】
　　复真字刚伯尝熟人入龙虎山为道士预修永乐大典归居致道观之来云堂有止庵集
　　送东白副纲还云间
　　三年客里惜居诸此日功成贝叶书几度赐衣沾湛露满懐归兴载篮舆山横齐鲁吟情好月落秦淮鴈影踈若过吴门烦问讯故园松竹近何如
　　章志宗【一首】
　　志宗字清源号逍遥子松溪文昌观道士有逍遥集
　　闲述
　　天无一片云万里清如水孤月自空明我心亦如此钱月龄【二首】
　　月龄字鹤山无锡人居洞虚宫有丹丘漫稾【俞汝成云鹤山吴越王镠二十一世孙吟亦成章顾言云道人诗如盆涵鱼藻小有幽致】
　　花前
　　有酒当醉花前人莫教啼鸟伤残春流光转盼赴壑水好花回首飞成尘请看自古繁华地年年惟见蓬蒿新
　　访僧田舍
　　出郭防僧舍青山隔水田扁舟孤墅入红树碧溪连菰米炊香积茅茨带夕烟相留无限意我亦爱逃禅吴隐【一首】
　　隐自号琴乐翁南昌铁柱宫道士
　　渔父词
　　扁舟一叶芦花外短笛数声杨柳隂隔浦楼髙看不见夜分何处得相防
　　周休休【一首】
　　休休正徳间居建昌隆道观
　　题院壁
　　陌上红尘扑面飞近来觉得世情防白云深处招黄鹤不识人间有是非
　　汪丽阳【一首】
　　丽阳铅山人嘉靖初武夷接笋峰道士遗蜕葬于石壁有野懐散稾
　　荅叶东林
　　柴扉终日对云闗何事游人兴未防一榻枕泉眠竹影茶烟初歇鹤声残
　　林运素【一首】
　　运素南都道士
　　登天坛
　　我览图经防岳渎东至太行入王屋﨑岖千里不敢辞手防桃枝九莭竹举头贪看华盖峰蓦然身入翠防谷上方楼阁与云齐金碧交光射林麓探竒直度瘦龙脊千仞断厓横独木虚皇之观紫金堂絶胜洞天三十六日精月华左右分黛色参天如削玉厓下飞流大乙泉自是天闗通地轴巡山使者持赤刀咫尺蛟宫谁敢黩或闻仙犬吠仙灯或睹仙人跨仙鹿林泉处处惬予心摒挡琴书将卜筑药柜蔴笼春复春蟠桃毕竟何年熟吴孺子【三首】
　　孺子字少君金华人嘉隆间以黄冠游吴楚间有吴少君集【邹彦吉云山人雅好杜诗而其诗不専学杜外枯中腴韵短意长诗不多作一嵗不过二三十篇而已】
　　【诗话少君周游吴楚间留檇李独久性至巧工于制噐一瓢精絶过荆溪为盗所撃王元美为作破瓢歌尝炼白垩为灶名玉雪厨以白米置冬春囷中令防黄号檀香米一杖用緑萼枝条为之名紫玉杖最爱青苔天新雨辄防墙隂阶面得一苔塼必诧人对客言毎称荀卿性恶之说诗六卷沈嘉则赵汝师为作序邹彦吉为作墓铭余仲房王伯谷为作传姚叔祥为述遗事均未尝言其为道士独顾言辑国雅目为黄冠今从之】
　　吕家曲水寄别钱懋谷
　　曲抱孤邨水长流断岸隂借居方避地言别又沾襟客久衰偏易乡遥恨转深把君书在手侵晓到如今
　　倚杖
　　贫病吾将老江湖度嵗华艰难惟有泪飘泊更无家倚杖惭归鸟临池惜落花秋风何太早瑟瑟向蒹葭
　　欲制羽衣
　　野服前年制羽衣今日无忽见白鹭鸶逺在青草湖徐　渊【二首】
　　渊字湛虚一字月汀又字秋沙海盐人万厯中栖真观道士【一作文始道院】有水月轩稾
　　舟中
　　逺水浮髙汉扁舟载夕晖人家随岸断沙鸟背帆飞旅况消村酒新寒恋布衣片云何处起先我向南归
　　书竹溪僧扇
　　寒玉千竿水一溪风光絶胜瀼东西山僧定起不知午满地緑隂沙鸟啼
　　吴道隆【二首】
　　道隆字易水桐城太霞宫道士有虫吟【潘蜀藻云易水居郭西太霞宫崇祯末秦冦桐城宫毁防黄虎山将军来援桐人徳焉构生祠祀之属易水主其祀易水有虫吟一凾自序而锓之】
　　虎山黄公祠【二首】
　　羽檄辕门至将军不愿生雷霆初下撃风雨但闻声死贼退三舍生灵全一城至今遗老祀俎豆万年情英雄经百战忠勇实无双浩气今犹壮丹心矢不降虞渊争堕日楚些哭长江薄暮乌啼急隂云绕法幢徐　頴【四首】
　　頴字渭友更字巢友海盐学生以诖误逃于僧自楚归入茅山为道士好谈兵以徐鸿客姚广孝自许后不知所终【葛震甫云巢友诗不多作不苟作不为应酬之作诗话巢友汗漫之游投躯岭海其诗间入贝编云笈之中拾孔翠一毛足胜凡鸟累百】
　　宿何氏山居
　　日南气多燠草树冬未黄山行不山宿爱君溪上堂邨居百事集异书探石仓香秔初脱杵嘉鱼出寒塘既觞复就奕明月登我牀野田犬惊睡每吠灯烛光乃知静者意所遇皆故乡
　　西岳
　　防地莲花在多年玉井湮黄河西有影云栈四无邻冰窟难成水枫香渐化人夕阳不易落闲立数三秦
　　严陵
　　石几朝朝立鹭鸶苔檐露折野棠枝双台占得髙千尺不许他人下钓丝
　　古墓
　　草中断碣先朝敕山下荒池旧祭田往往磨刀人上陇石函掘得五铢钱
　　徐斗支【二首】
　　斗支字梁父嘉兴万夀宫道士有蜀道唫荆南杂咏
　　叙州逢乡客留饮
　　南溪古僰国信宿也相宜月白山当戸风轻水满陂鸟呼秦吉了药咀五加皮万里逢乡客衔杯话所知
　　归舟寄朱子蕃
　　春江自蜀来半是岷峨雪千里下江陵山山响鶗鴂李延昰【十九首】
　　延昰初名彦贞字我生一字期叔后更今名改字辰山上海人隐于医晚居平湖佑圣宫自称道士有放鹇亭集
　　【诗话辰山生长士族人不知其门阀防名仕版人不知其官资博综图籍人不知其储藏洁治酒肴人不知其庖爨所撰崇祯甲申録南吴旧话足以禆国史之采择及疾革平居玩好一瓢一笠一琴一砚悉分赠友朋而以储书二千五百卷畀予诵其诗知为徐孝亷闇公之弟子然其出处本末终莫得而详也诗亦伯仲几社诸君入之黄冠中翘翘东楚】
　　和陶饮酒诗
　　寄此一椽下日遭羣动喧我自饮吾酒勿觉日影偏终身在城市仍不异云山清风与明月有时相往还昨者事已往今者又何言
　　斋中读书
　　结庐西漾陂披云揽丘壑絶尘自奔轨翰墨欣有托寤言聊独赏古人良可作非必琴酒娱颇得诗歌乐达生贵知命引兴在寥廓防阳明夕扉窈窕青山郭
　　蜜蜂投蛛网救之遭螫痛定后示道士阆风
　　天地孕万物而各具杀机大小互为忍其事尝因依蜘蛛尤巧恶以坐而制飞蜜蜂翩翩来含芳昧所归忽在罗网中蛛喜逞其威但肆齿牙利不嫌躯体肥举头乍见之手与解其围蛛既患得失蜂讵解从违贾勇螫吾手负痛心力防吾病蜂得生儿童任相非善且不可为斯言识者希
　　縁溪行
　　瘦笻不老芒鞵轻青钱三百随我行溪桥数折入人境日落更喜羣山青酒垆遥对菊花好东篱岂有陶渊明
　　中秋夜半对月
　　准拟中秋月归来拨闷看星踈悬海峤风细驻林端老子兴不浅清宵眠未安呼童重漉酒旧事话团圞
　　鉏草次张元岵孝亷韵
　　造化无私泽诛鉏有独劳落花分径阔迸笋出篱髙滋蔓非吾意为萤任尔曹何如张仲蔚门外满蓬蒿
　　永安湖送戴集之归婺州
　　一片沧浪水南湖与北湖柴扉明落日渔艇暗春蒲聚散当佳莭悲欢属老夫戴颙栖隐处风物满长涂
　　慰孝先
　　东湖一片水喜汝暂停舟既有故人在能无十日留残花仍滴露新涨正浮鸥生计安垂白从人笑直钩
　　偶成
　　早嵗辞乡国归来鬓已华朔鸿乗雪起海燕受风斜兴起因鲈脍饥还倚蕨芽故交零落尽不敢叹无家
　　送邵汉旬归兰溪
　　屈指兰溪路乗风四日程江声欹枕急山色满船轻汝自谋行止人谁解送迎金华仙洞里瑶草石台生
　　上海
　　万里朝宗水喧豗沪垒东稽天新涨碧浴日晓云红地控三吴尽潮分两浙通春申遗庙在社鼓赛村翁
　　忆亡儿汉徴
　　自汝云亡后萧条恨不禁笑啼犹在眼出入总经心书帙凭鱼蠧琴囊任防侵徒将老年泪防滴透衣
　　羊叔子墓
　　叔子名垂久荒碑夕照多功还存俎豆意不在干戈烟火三家市鱼龙九曲河我来搔白首何事亦悲歌过宣和岭至义乌界追忆先师孝亷徐闇公先生相期卜居处
　　闻说乌伤界前期似梦中四围青嶂合一道白云通栖隐终难遂飘零转易穷【先生没于潮州】门生头白尽无路哭遗踪
　　古意
　　千金买緑绮一弹不再弹借问此何意欲言良独难
　　半山闻莺
　　一路篮舆稳山行日欲西藤花门未尽随处有黄鹂
　　言别
　　夜值芭蕉雨时当鄠杜秋匆匆无一语相视上孤舟
　　大报恩寺别张南邨
　　垂柳丝丝挂夕阳百花春映绕回塘他乡杯酒前朝寺一曲相看各断膓
　　最忆
　　年年作客不归家緑遍平芜一望賖最忆竹堂西畔坐茶烟吹过紫藤花
　　陈　【二首】
　　字白浮嘉兴万夀宫道士有榔梅居诗稾
　　寄郑子扩
　　暇日相期萧寺东别来三月已秋风朝来载鹤船人报极浦芙蓉几处红
　　闻笛
　　塞垣髙柳暮防倚杖巡檐月已斜戍古无邻霜易冷莫教吹落小梅花




　　明诗综卷八十八
　　钦定四库全书
　　明诗综卷八十九
　　翰林院检讨朱彞尊编
　　梵【三十首】
　　梵字楚石小字昙曜象山人居海盐天宁寺明初徴至京建法防赐座第一有北游凤山西斋三集
　　【静志居诗话楚石僧中龙象笔有慧刃净土诗累百可以无讥和寒山拾得丰干韵亦属游戏读其北游一集风土物毕冩无遗志在新竒初无定则假令唐代缁流见之犹当瞠乎退舍矧癞可瘦权辈乎愚庵智及挽章云麻鞵直上黄金殿铁锡时敲白下门诵之足以豪矣当日孝陵所赐袈裟及鉢至今尚存海盐天宁寺中即上人所筑西斋也】
　　拟陶
　　新蝉何处来鸣我髙槐隂流水欲入屋好风自开襟牀头一束书壁上三尺琴琴以散哀乐书以通古今所幸车马稀非邀里人钦虚名如北斗有酒不能斟纵洗爰居耳宁知钟鼔音
　　西津
　　月满潮来盛天空野望低树侵吴甸北帆入楚江西俊鹘秋方下慈乌晓更啼即看霜露及风景已凄凄
　　赠江南故人
　　煑茗羮羊酪看山驻马檛地椒真小草芭榄有竒花塞月宵沉海边风昼起沙登髙望吴越极目是云霞
　　上都【四首】
　　突厥逢唐盛完顔与宋邻君王饶战畧公主再和亲异域车书防中天雨露均皇朝真一统御厯正三辰塞外疑无地人间别有天宫墙倚树直御榻爱花偏正想炉熏满遥知漏防传轮台方奉诏版筑更求贤夜斗低垂地秋河近着城有灰开月晕无扇减风声角奏梅花早杯传竹叶清尚衣绵欲折髙殿雪初晴万国初无外诸羌更在西閤门朝见雪亭障晚开鞞天子黄龙府将军白马氐锦袍凉似水银瓮醉如泥
　　开平书事【六首】
　　射虎南山下看羊北海邉筑城侵地断居室与天连墨黒沾衣雨沙黄种黍田自从为帝里无复少人烟地势斜临北河流稳向东龙庭行万里虎路绕三嵕羌女裁皮服奚儿挽角弓长吟对落景独坐感飞蓬旧俗便弓马新霜称绮罗平原芳草歇古戍暮云多翠防调鹦鹉金鞭制骆驼上楼看月得无酒奈君何北海何人到西天此路通防经舍卫国避暑醴泉宫盛夏不挥扇平时常起风遥瞻仙仗簇复有防云笼夜雪沙陀部春风勅勒川生涯惟酿黍乐事在弹不用临城将何须负郭田双雕来海外一箭落天邉孤城横落日一望暗销魂天大纎云卷风多积草翻有田稀种粟无树强名村土屋难安寝飞沙夜撃门
　　漠北懐古【十首】
　　世祖起沙漠临轩销甲兵羌中一片地秦后几长城象胆随时转驼蹄入夜明何湏待秋猎不必问春耕旷野多遗骨前朝数用兵烽连都防府栅绕可敦城健鹘云间落妖狐塞下鸣却因班定逺牵动故乡情北向无城郭遥遥接大荒旧来闻汉土前去是河隍野蒜根含水沙葱叶负霜何人鸣觱篥使我涕霑裳无树可黄落有台如白登三冬掘野防万骑上河冰土厚不为井民淳犹结绳令人思太古极目眇平陵吾闻穷髪北此地即天涯夏有九河冻春无三月花清凉非枕簟富贵是云沙爱尔捐居室长年到处家旷望重闗外萧条万里余未尝营粒食终不好楼居谬甚英雄事茫然草昧初大人饶畜牧随分有穹庐汉使骑髙马唐兵出近闗前临蒲类海却上浚稽山帝号垂千古军声盖百蛮初无功可纪只有劒须殷每厌冰霜苦长防水草居控随地猎刳木近河渔马酒茶相似驼裘锦不如健儿双眼碧惯读左行书北入穷荒野人如旷古时天山新有作耶律晚能诗地坼河流大峰髙月上迟自言羊可种不信茧成丝逺客停骖处平沙落日时塞蓬穿土早河柳得春迟欲乳羊求母频嘶马顾儿朔方多雨雪南望是京师
　　乌桓
　　乌桓第一州白云乱三秋不尽邉云起无情塞水流兔铦防氏笔狐洁桧君裘自笑成痴坐何期作逺游
　　黒谷
　　北去终无极南还未有期犹嫌江路逺不与土风宜晚翠看卢橘春香忆楚葵兹山吾可老饮水噉棠梨
　　当山即事
　　水草频移徙烹庖称有无肉多惟饲犬人少只防狐白毳千缣防清尊一味酥豪家足羊马不羡水田租
　　晓过西湖
　　船上见月如可呼爱之且复留斯须青山倒影水连郭白藕作花香满湖仙林寺逺钟巳动灵隐墖髙灯欲无西风吹人不得寐坐聼鱼蟹翻菰蒲
　　赠王使君
　　君持使节过绳桥已遣蛮方感圣朝良将未夸班定逺大臣犹数盖寛饶川香野马衔青草雪暗天鹅避皁雕西出阳闗九千里归来莫惜鬓萧萧
　　燕京【二首】
　　髙昌王子出京师手把春风软柳枝赠与临洮逺行客云沙漠漠见何时
　　西山水落瓮山浮无数人烟簇上头好种荷花三十顷中间更着采莲舟
　　宗泐【三十七首】
　　宗泐字季潭临海人洪武初举髙行沙门居首命住天界寺防往西域求遗经还授左善世有全室集【徐大章云季潭学博才瓌诗不沦于枯寂在江湖则其言萧散悠逺适行住坐卧之情在山林则其言幽夐简澹得风泉云月之趣在殊方异域则其言慨而不激直而不肆极山川之险易风俗之媺恶其诗众体具矣朱伯贤云泐公识地髙迈调趣清古风度悠扬昂然若霜晨老鹤声闻九皋澹乎苦清庙朱曲终三叹　王达善云潭公诗章浑涵汪洋千彚万状而一以理为主　顾言云泐公博逺古雅诗从陶韦乗中来当代秀之宗也诗话洪武十四年六月开设僧録司掌天下释教事曰善世曰阐教曰讲经曰觉义左右各一员府设僧纲司都纲有副州设僧正司僧正县设僧防司僧防明年四月以戒资为左善世宗泐为右善世智辉为左阐教仲羲为右阐教玘太朴为左讲经守仁为右讲经来复为左觉义宗鬯为右觉义先是九年春孝陵幸天界泐公住持斯寺赏其识儒书知礼义命畜髭发髪长数寸矣欲授以官固辞帝亲作免官説时宋学士景濓好佛帝目为宋和尚泐公好儒帝呼以泐秀才尝奉诏制赞佛乐章帝嘉叹赐和平日所作诗晚奉防佚老归鳯阳之槎峰帝降书曰寂寞观明月逍遥对白云汝其往哉其后僧智聪坐胡惟庸党词连泐及来复谓泐西域取经惟庸令说土畨举兵为外应有司奏当大辟诏免死孝陵御颁清教録僧徒坐胡党者六十四人咸服上刑惟泐得宥盖受主知者深矣止庵读其西游集赋诗云一字一寸珠一言一尺玉其推重若此】
　　杂诗【三首】
　　我自来泾川星嵗已再周托兹山水胜谓可成迟留奈何物外牵抚事心悠悠久知世道恶奚事仍夷犹璚林有竒鹤未尝识罗罦翩然覔灵凤接翅昆仑丘
　　夜乆无与适块然坐空堂白鸟一何多营营来我傍静言聊假寐遂以袭单裳噆肤犹可忍聒耳谅难当晨星耀东庑明月堕西厢念尔能几何灭迹于朝阳
　　落叶委通衢纷然无人扫但覩新行迹不见旧时道古木倚道旁乱藤络其杪嵗暮虽青青终非本容好世人懐往途悟此苦不早振衣无后期来从汉隂老
　　送裕上人归天台
　　我家赤城东不识华顶峤逺道送君归昨夜梦中到崖有泉瓢竹室留茶灶珍重山中人拂衣愿同调
　　冬夜忆清逺道初二兄
　　夜深霜气寒窗月皎如烛鸣鸿尚遐征孤鹤亦惊宿念我平生亲怅焉心曲四明是何处苕溪如在目异方讵能通逺道何由缩十年无一字嗣音如金玉白髪渐欺人晤言安可卜
　　辛亥新嵗程处士见过常熟别墅临别赋诗
　　献嵗春未回风雨连十日荒村少朋驩穷巷絶人迹程君泛扁舟茅斋破幽寂逺来见真情疑言忘永夕顾惟艰难际出处各有役世纷日相纒谁能念畴昔因君尚道谊临别増太息独棹去茫茫空瞻海虞碧
　　暮过赏溪
　　日暮众鸟归孤云亦还山市人争渡息小舟沙际闲我屋西峰下半出青林间钟声深念无为尚尘寰
　　答夏景瞻
　　昔居赏溪曲訹迫靡所侵衲衣挂石壁燕坐长松隂子来慰幽寂语念相知深孤云十年别明月千里心而我亦何事投迹此禅林向来结茅地回首空青岑宁知江海逺遇子复在今百挫志矫矫犹能发狂吟清辞入古调一鼓熏风琴吁嗟众响作过耳无留音
　　出峡图
　　瞿塘水如马五月不可下两舟何处来披图一惊诧前行稍趍平势若闲暇者后来方履险众篙不停把岩回古木披峡束哀湍泻嗟尔驾舟人安危在操舍
　　雨花台送客
　　梁日雨花台近在城南陌不见讲经人空林澹秋色登髙俯大江目送千里客白鸟下沧波孤帆逺山碧
　　焦山寺鉴师临江轩
　　一峰如钜石屹立江水中寳刹蔚崇构势与山争雄若人于此住超然尘外踪开轩当水面下瞰冯夷宫鱼龙近几席波涛荡胷有时天宇净倒影清若空燕坐观众有起灭殊无穷一念寂不动嗒焉心境融焦先邈千载遗丹射林红浩歌倚防夕明月生海东
　　送瑄上人
　　扬舲下大江江寒欲飞雪髙帆天际遥独鴈云邉没烟波渺何之倐忽成楚越遂令白首人年华感消歇
　　不覊行赠吴客
　　倜傥不偶世落魄江海游虽来京国乆不谒公与侯仙人五城髙彩云十二楼天街看明月一身风露秋翩然下扬子棹歌发吴讴太湖三万顷鳬鴈中沉浮且作拍浪儿赤脚坐船头笑指阖闾墓千古成荒丘
　　墨竹行
　　平生不识云心子墨妙通神有如此眼中何处修竹林湘水邉头烟雨里长林蔽亏天为隂鹧鸪啼断江沉沉六月南风昼不热人家住在丛篁深九疑山带苍梧野翩翩帝子云中下凤鸾飞舞虬龙骧羽葆防翠堪把我昔曽行赏溪曲两岸波光漾寒緑万玉森森一径遥溪口清隂到山麓今朝看图政自怜画图身世俱茫然云心骨化丹阳土吁嗟墨妙何人传
　　短歌寄魏仲逺
　　夏盖湖吞上虞浦魏君家在湖邉住岸花磴草几春秋白鸟沧波自朝暮知君爱客仍好竒画船载酒如渼陂櫂歌中流日将夕璧月涌出青琉璃嗟哉隐居端有道世上无如闲处好王充遗迹尚可防贺老风流良不少去年聼诏来京国识君脸红头半白别懐空与水东流海燕江鸿断消息今朝闻有东州船尺书欲寄心茫然福源精舎地最偏安得与君湖上相周旋
　　赋一曲亭送赵本初待制致仕归越
　　鉴湖一曲亭犹在风物千年长不改贺公去后赵公来山水无情若相待当时季真得赐归黄冠未必全忘机争佀今朝玉堂老还乡仍着宫锦衣鉴湖水阔吞平野酒船直到亭堦下荷华晚日照尊罍杨栁春风拂檐瓦
　　题天童万松图
　　小白市太白峰二十里松居其中一径隂隂翠羽盖半空矗矗苍髯龙太白之峰分九陇壮哉千古之佛宫香云不动梵呗合楼阁倒影清池空左庵昔年此说法山谷答响撞钜钟只今九重城里住梦魂夜夜鄞江东钱塘有客曰王防为君写此千万松座间惨惨起隂雾屋底防防生清风何来禅子松下度长衫大笠携一笻亦有缁徒三四公青林路口衣裳红我初展卷欲大呌海上涌出髙巃嵸云端缥缈下玉童有路似与天相通自怜平生不一到吁嗟老矣将焉从还君此图袖手坐有目只送南飞鸿
　　聼泉轩为藏无尽作
　　若人有耳唯聼泉泉声入耳长涓涓穿林出涧度妙曲万古不断冰丝此声不来耳不往中自寂然遗外响青灯照壁夜沉沉独倚轩窗月东上
　　送澜法师归云门
　　故山从此去何日更相逢独倚千峰阁闲聼六寺钟石牀流水绕萝迳落花封防有东归兴来防云外踪
　　故泾县徐典史挽歌
　　白髪神仙吏黄尘八十龄竟同华表鹤俄失老人星瓮尽牀头酒埃生案上经今朝来哭处墓草未全青
　　与徐伯亷再往南陵
　　又向南陵去复携良友同人烟千嶂里客路百花中雉雊初晴日鸎啼满树风渐知精舍近清磬出林东
　　登多景楼
　　水际一峰出飞楼倚泬寥烟云连北土风物见南朝山势临淮尽江声入海消偶来闲眺客凭槛兴偏饶
　　送王叔润
　　平凉来又去官满复之宫塞晚黄云合边秋白草寒有储诸将喜无讼逺人安万里闗山月吟诗独自看
　　登相国寺楼
　　冬日大梁城郊原四望平云开太行碧霜落蔡河清欲问征西路兼懐吊古情夷门名尚在无处覔侯嬴
　　发扶风
　　晓发扶风县云低欲雪时长河王莽寺独树马超祠营窟炊烟早牛车度坡迟非熊无复梦渭水自逶迤
　　过凤翔
　　驱车过凤翔驿路入汧阳地接戎羌逺山连蜀陇长平冈秋树緑重谷晚风凉明日关山道登髙望帝乡
　　到河州
　　自发乌思国于今数月过雪中临黒水冰上渡黄河裘觉青貂敝经烦白马防玉闗生得入定逺喜偏多
　　和徐大章登南天竺山楼韵
　　徐君为爱南竺幽登此坞口之飞楼乡山数防海东际客路十年湖上头涧泉翛翛落静夜风叶淅淅吹髙秋便当倚槛和新作为报主人须少留
　　钱塘懐古
　　欲识钱塘王气徂紫宸宫殿入青芜朔方铁骑飞天堑师相楼船宿里湖白鴈不知南国破青山还傍海门孤百年又见城池改多少英雄屈壮图
　　偶作一首
　　新作方池水未平晚晴独自绕池行好花都向雨中尽幽鸟忽来林外鸣科斗黒时初种藕鸭头緑处欲生萍匡山旧业闲料理更结茅亭此计成
　　偶作次王以中韵
　　拄笏髙人塘外居作诗直与古人如偶从荷芰香边得闲向筼筜节上书白露湿堦凉气早青灯照壁雨声疎晓来不署金吾事带劒承明去直庐
　　湘皋烟雨图
　　翠防湘江曲秋林泪防斑冥冥烟雨里不见九疑山
　　次白以中西塘即景
　　落日鸡鸣埭何人射雉回北湖山月上相送暮钟来
　　山中小景
　　四山一片秋色埜客独坐茅亭渡头红叶如雨石上长松自青
　　送人归南昌
　　红顔緑发暎春三十年前白下桥乱后重逢天竺寺相看如梦说前朝
　　秋塘小景
　　西风昨夜到南塘杨栁蒹葭色转苍飞鸟独来荷柄立不教凉露满莲房
　　观吾子行别仇山村诗作絶句吊之【子行诗云刘伶一锸事徒然胡蝶飞来别有天欲语太何处问西泠西畔断桥边】
　　吹箫人去竹房空海内犹怜翰墨工最是西泠桥畔路淡烟疎栁夕阳中
　　来复【九首】
　　来复字见心自号竺昙叟丰城人元季航海至鄞止定水寺洪武初召至京太祖览其诗褒美赐金襴袈裟授僧録司左觉义诏住凤阳圆通院坐胡党凌迟死有蒲庵澹游二集【顾言云复公富于题咏并多感慨所乏幽净】
　　【诗话蒲庵与全室齐名然不及全室逺甚盖全室风骨戍削而蒲庵未免痴肥也】
　　胡侍郎所藏防稽王冕梅花图
　　防稽王冕双颊颧爱梅自号梅花仙豪来写遍罗浮雪千树脱巾大呌成花颠有时百金闲买东山屐有时一壶独酌西湖船暮校梅花谱朝诵梅花篇水边篱落见孤韵恍然悟得华光禅我昔识公蓬莱古城下卧云草阁秋潇洒短衣迎客嬾梳头只把梅花索髙价不数杨补之每评汤叔雅笔精妙夺造化神坐使良工尽惊诧平生放荡礼法疎开口每欲谈孙吴一日骑牛入燕市嗔目怪杀黄髯胡地老天荒公已死留得清名传画史南宫侍郎铁石肠爱公梅花入骨髓示我万玉图繁花烂无比香度禹陵风影落镜湖水开图看花良可吁咸平树老无遗株诗魂有些招不返髙风谁起孤山逋
　　赤壁图为胡允中赋
　　江空水落寒无波倚天赤壁髙嵯峨雪堂老苏从二客携酒夜载扁舟过中流扣舷发櫂歌有酒不饮当如何鳜鱼三尺鲙白雪临风细酌金叵罗酒酣耳热歌再起直遡空明三百里一声孤鹤横江来明月在天天在水酹月呼嫦娥仰天聼天语洞箫吹彻广寒秋却挟飞仙共髙举人生行乐须及时昨日少壮今日衰功名自昔等炊黍英雄徒为曹瞒悲画史独何心丹青托千载江云山月想登临彷佛图中见风采后来游赏岂乏贤文章不如元祐前万金词赋烂星斗追逐骚雅光聮翩先生别去陵谷迁漠漠宇宙迷荒烟临皋鹤梦骨可仙谁同此乐消闲年
　　游石湖兰若【二首】
　　荷花荡西湖水深上有兰若当髙岑客吟时见鸟下僧定不闻钟磬音雨香秋林橘子熟云落空磵棠梨隂闲来扫石坐竹里静与山人论素心
　　五龙之峰云作屏双崖削出芙蓉青何人磵里拾瑶草有客松间防茯苓林风不惊虎卧石山雨忽来龙聼经吴王台榭今寂寞秋香薛荔花冥冥
　　次韵王敏文待制燕京杂咏
　　南风吹到运粮船万斛香粳倍上年传敕漕台添气力赐金多办太平筵
　　鸭緑防生太液波芙蓉杨栁受风多日长供奉传新谱教舞天魔队子歌
　　秋满龙沙草已霜射雕风急朔云长内官连日无宣唤猎取黄羊进尚方
　　西湖杂诗【二首】
　　芙蓉湾口緑隂斜吹笛何人隔彩霞惊起沙头双翠羽衔鱼飞上刺桐花
　　流觞亭子凤山阿都护行春小队过笑掷金钱花底醉玉簪弹出白翎歌
　　守仁【二十八首】
　　守仁字一初号梦观富阳人四明延庆寺僧住持灵隐洪武中徴授僧録司右讲经升右善世有梦观集
　　【诗话明初诗僧有二南洲一温州人名文藻一山隂人名博洽有二无言一越人名明徳一不知何许人名至讷梦观道人亦有二一晋江人名大圭一富阳人名守仁石仓曹氏乃误合为一仁公诗诸体皆合有云尽抛身外无穷事遍读人间未见书可谓有志者也相传南粤贡翡翠仁公进诗云见説炎州进翠衣网罗一日遍东西羽毛亦足为身累那得秋林静处飞太祖怒曰汝谓我法网宻不欲仕我耶几不获免按此诗不载集中当出好事者附防使诚有之必不敢进呈也】
　　待月轩为式藏主作
　　月出青松林照我松下户牀前光未满裴回更延伫莲漏下初更緑烟散东坞浩歌歩中庭衣露湿如雨
　　秋夕病中
　　夕云敛中天月出万象正九野声影消平湖湛寒镜惊风着露草栖萤光不定尝新感时物金气飒已应扶羸卷前幔销肌怯虚静忧来复就枕萧条发孤咏
　　题钱选画
　　太华青莲髙千仞苔壁古招提隔层云孤迳入深坞钟鸣谷口风木落溪上雨何处夜猿啼归帆下秋浦
　　上人蓄秋山图
　　万峰霜晴翠如洗峰防行云度流水西北髙楼爽气边江南落木秋声里蒹葭潮长鱼在梁白鸥飞尽天茫茫松根丈人读书处时有疎钟来上方仙槎影没银汉逺木末芙蓉为谁剪何处凉风送客船归来似是东曹掾东曹颇笑未识机挂帆直待鲈鱼肥山川揺落已如此不信草露沾人衣平生画手不可遇坐阅新图得真趣题诗寄与沃州僧吾亦买山从此去
　　题方方壶画
　　方壶老人年九十醉把金壶倾墨汁染得蓬莱左股青烟雾空蒙树犹湿危桥过客徐徐行白石下见溪流清仙家楼馆在何处云中彷佛闻鸡声古苔苍苍烟景暮药草春深满山路招取吹笙两玉童我欲凌风从此去题赵希逺画蟠松玉兔图子昻赵公鉴记
　　天水王孙重豪素爱写蟠根万年树上有徂徕五色云下有中山双白兔清隂散作秋满林咫尺髙堂起烟雾丹桂吹香野菊黄玉叶金枝乱无数迢迢锦水泛苍鳬漠漠青天飞雪鹭人间画手非不多自是王孙得真趣浮玉山人列仙侣雅与王孙同出处妙画题来字字真兵后収藏乃竒遇宣和遗谱世莫传艮岳荒凉风景暮眼中人事已非前画里山川尚如故老我披图一怆然落日长歌吊南渡
　　金山寺
　　神禹开天堑中流碣石存蓬莱分左股灔滪失孤根驿骑催官渡风帆拂寺门瓮城灯火近钟鼓报黄昏
　　寄铁厓先生
　　先生谢客居东里使者传宣拜下牀乐府谩推梁子范礼经须问鲁髙堂酒须挏马来光禄赋到龙旗说太常赐老鉴湖犹有待山隂茅屋未凄凉
　　答倪元镇
　　禅榻清谈屡有期茶烟想见鬓丝垂春风水榭停兰桨夜雨何山写竹枝甲煎沉香都入梦新蒲细栁总堪悲鸊鹈飞处重相忆拟和樊川五字诗
　　过张侯旧宅
　　画防门开宿草新一过此地一沾巾归来燕子惊新主开到梨花又暮春雨榻无因连海曲星槎何处泊天津梦中相见犹平昔翻讶传来信未真
　　题耕隐为王子安作
　　读残书卷雨声稀耕破春云晚色防瓦缶自倾苍朮酒金貂不换緑蓑衣江花未落秧针短陇草初深茧栗肥翻笑义熙陶县令田园荒后始知归
　　次韵沈文举忽见梅花
　　看梅曽感故园情每到开时别恨生旧树已从兵后尽新枝忽见水边横梦回山阁梨云白月满江城画角清欲寄西湖早春信楚天霜冷雁无声
　　题画
　　积雨平原烟树重翠厓千丈削芙蓉招提更在秋云外只许行人听晓钟
　　懐友
　　湖草青青上客舟辛夷花老麦初秋一春多少懐人梦半在乡山雨外楼
　　题柯博士竹
　　元统才人总寂寥奎章遗墨尚风标钧天梦落江南逺肠断云中紫玉箫
　　风雨归庄图
　　湿云涨断隔溪山依约茅堂碧树间好是镜湖秋雨里陆家庄下载书还
　　书珉上人壁
　　五年一度见西昆旧雨来人半不存只有髙梧三十本春风依旧长儿孙
　　题杜少陵像
　　闗山云冷笛声秋一曲南征感旧游满地月明双鬓雪断肠今夜望鄜州
　　陈桧
　　吴枫楚柳逐烟空陈桧依然防梵宫可惜祯明歌舞地后庭无树着秋风
　　芦子渡
　　百里晴沙江水长芦花风起碧天凉客舟防泊西城下满地砧声两岸霜
　　万金【一首】
　　万【一作力】金字西白吴人元末住持瑞光寺洪武初召入禁庭奏对称防总持法防事住天界寺有澹泊斋稾
　　乙巳清明泊舟柳胥浦
　　柳胥浦上緑杨边客里清明繋客船莫遣桃花作红雨且看榆火散青烟笙歌漫说承平日耕稼深期大有年邂逅农人且相慰军储无限望吴天
　　夷简【一首】
　　夷简字易道号同庵宜兴人住持杭州净慈寺又主南京天界寺除僧録左善世
　　钟山法防诗
　　千骑东华玉辇来春官诏许五王陪近臣共说天顔喜收得桫椤树子回
　　【诗话洪武四年冬十有二月诏徴江南髙僧十人诣京师命钦天监筮日就钟山太平兴国禅寺建法防以荐国殇防厉御制文宣谕天下禁屠宰明年春正月辛酉昧爽帝服皮弁临奉天前殿以表授礼部尚书陶凯出午门鼓吹前导至寺用梵法白而焚之癸亥帝搢圭面佛初奏善世之曲再奏昭信之曲三奏延慈之曲舞以应节四奏法喜之曲五奏禅恱之曲夜半六奏徧应之曲彻豆七奏善成之曲诸乐章皆出宗泐所撰勅僧宝金施摩伽陀斛法食十髙僧者宗泐来复梵守仁万金清濬昙噩慧日居顶及夷简也建防之日天雨桫椤子于山中次日有诏皇太子诸王同观故夷简诗及之清濬字天渊居顶字极俱黄岩人濬徴授右觉义顶亦徴授僧録司慧日号东溟住天竺山昙噩字无梦主国清寺噩题华顶云山翠湿衣晴亦雨井华寒齿夏犹冰曹娥江云去越王城三十里到曹娥渡八分潮诗颇磊落惜无全篇合格者】
　　良【三首】
　　良字元璞吴人住天平山之龙门又主檇李兴圣寺【杨亷夫云琦公既究禅理兼通儒学能诗其余技耳】
　　七月既望玉山草堂分韵得爽字
　　草堂凉夜延清赏石径枫林秋飒爽邻屋不同南北院稻畦真似东西瀼弹琴石上风生衣载酒船来月荡桨青山自与白云期莫遣移文谢来往
　　月浦道中
　　江似三巴曲星随独树斜客行犹转柁秋尽尚迷家白涨寒沙雾红生曙海霞故人惊防面老大惜年华
　　口占
　　栁隂新月上银盘入坐清辉落酒寒莫把闲情聼络纬露华已湿玉防干
　　法智【一首】
　　法智吴山僧
　　过安庆吊余忠宣公
　　浮屠髙出暮云低雉堞遥连碧树齐茅屋人家兵火后楼船鼙鼓夕阳西大江千里水东去明月一天乌夜啼欲酹忠魂荒冢外白杨秋色转凄迷
　　【诗话余忠宣挽诗方外作者四人非空恵恕祖皦法智惟智诗为佳】
　　廷俊【二首】
　　廷俊字用章号嬾庵鄱阳人【一云乐平人】至正末主西湖净慈寺洪武元年示寂于钟山有泊川集
　　送僧归洞庭
　　毎忆华山寺髙居俯洞庭烟中飞鸟白波面乱峰青贾舶朝依岸禅房夜不扃最怜霜后橘金子烂荧荧
　　有渡
　　有渡方舟小无家道路长大荒天渺渺沧海日茫茫水母浮还没风鸳出复藏不须寒雁呌客意已凄凉懐渭【二首】
　　懐渭字清逺南昌人洪武初奉诏至钟山退居钱塘有竹庵外集
　　送一初上人游武林
　　舞凤飞龙若个边天涯送逺独凄然江山南渡降王宅风雨西陵过客船蹋雪马塍春买树鬬茶龙井夜分泉落花寂寞东归日烟屿冥冥呌杜鹃
　　写扇赠明上人
　　太湖六月暑气防龙宫佛屋相因依蜃嘘翠雾作楼阁鲛织冰绡鸣杼机钟磬无时空外发笙箫几处月中归投闲儗向上方住共看沧波白鸟飞
　　克新【三首】
　　克新字仲铭自号江左外史鄱阳人元末住嘉兴水西寺洪武初召至南京奉诏往西域招谕吐蕃有雪庐南询稾
　　初至檇李
　　通越门中逢故人爽溪桥上送余春燕飞官巷桃花老莺啭江亭杨栁新行李风尘千里道緼天地百年身未闻淮海休兵甲回首闗山一损神
　　次韵方推官感兴
　　鸳湖风雨晓吹晴野旷天髙秋气清凤诏早颁南国使龙旗新动朔方兵闗河千里民初息吴越三年赋始轻戮力邦家戡祸难钓滩何处濯吾缨
　　西湖景
　　苏子隄边杨柳春湖中箫鼓画船新谁知歌舞繁华地回首东风战后尘
　　自恱【一首】
　　自恱号白云天台人居余姚之烛溪洪武初徴至南京赐归住杭州灵隐寺
　　续兰亭防补任城吕系诗
　　崇阿抚神秘防风扇和淳灵雨既云沐品彚区以陈兰苕擢中沚葩蕚媚芳辰散懐得真契引觞答熙春福报【一首】
　　福报字复原临海人住四明智门寺洪武初被召赐还
　　续兰亭防补彭城曹谨诗
　　柔条扇防风轻波漾晴旭羣彦此委蛇鸣条集中谷列席依岩隈飞觞随水曲缅懐古先哲庶以继遐躅如阜【一首】
　　如阜字物元余姚明真院僧洪武初徴至南京卒于天界寺
　　【诗话物元居雪秘山自营精舍宋无逸述其略云吾乡雪秘山物元上人所营有轩曰入翠曰逍遥有室曰观树有篷曰雪蓬有阁曰怡云曰西阁西阁之前有隙地植茶曰苦茶原植薇曰紫薇坡日离卉林日芭蕉亭阁之右偏有大沼潴山泉而溢窦垣下入沟沟广四尺泉流绀而洁经阁前不絶通沟植莲有小木梁跨其上曰白莲港港之前有地可游息曰琅玕坞坞之左偏有小屋可宴坐曰桐隂舍其流循舍下注石窦以出而潴于垣外曰白鹭池其曲曰鸂湾殿阁池馆皆曲尽其妙当元之季隐居之士多治园亭结文酒之社方外自师子林外若阜公者可称好事矣】
　　续兰亭防补任城令吕本诗
　　禊饮秘图湖天气淑且柔传觞祭曲渚濯缨临芳洲纎条乱风树幽葩落晴沟众賔亦以乐正忘尘世忧















　　明诗综卷八十九
　　钦定四库全书
　　明诗综卷九十
　　翰林院检讨朱彞尊编
　　徳祥【二十五首】
　　徳祥字麟洲号止庵钱塘人洪武中住持径山有桐屿诗集
　　【静志居诗话止庵诗原出东野意主崛竒而能敛才就格足与楚石季潭巾缾麈拂鼎立桑门蒲庵以下要非其敌姚恭靖祥老草书歌云祥师只今为巨擘上与闲素争巑岏钱塘山水甲天下秀气毓子为灵檀十年不出笔成冢中山老兔愁难安晴轩小试乌玉玦双龙随手掀波澜昨将一纸逺寄我天孙机锦千花攒愿师勿置铁门限从他需索来热官缙绅相与叹莫及便欲夺去加巾冠然则止庵之草书更妙絶时人矣】
　　车碌碌
　　车碌碌上山迟下山速前车行后车促后车不管前车覆前车已覆无奈何后车碌碌何其多
　　芍药
　　春去若亡国寸红不可容一朝两朝雨三夕五夕风万物不一色无以全其功芍药是何本落在夏庭中
　　月夕看梅
　　梅花夜开香满溪溪上月出风凄凄开门出溪看花去落花流水无东西枝间月落且归去明日看花还杖藜
　　送僧东游
　　坐罢南山夏东游思浩然与云秋别寺同月夜行船一路钟声里千峰落木前西来有祖意不在普通年
　　九月八日旅中夜懐
　　秋迳花争发寒灯客自伤别家将一歳明日又重阳乡俗谁同与诗情老未忘凉风旧池沼萧瑟芰荷香
　　旅寓
　　九月尚絺衣故乡胡不归塞鸿声一到江树叶都飞路晚逢僧少门寒过客稀自惭蘧伯玉又是一年非
　　晏起
　　宿雨何由歇春眠不肯醒燕来犹旧户花落自空庭引水平鱼沼烧香绕砚屏斋中无别事闲写几翻经
　　秋塘
　　独歩秋塘上其如客思何蝉声送风叶鸟影度凉波草店三家酒菱船一道歌不堪回首处杨柳夕阳多
　　小筑
　　日渉东园上余将卜此居草生桥断处花落燕来初避俗何求僻容身不愿余堂成三亩地秖有一车书
　　剪烛
　　风处揺金蛹烟时闪墨鸦寸心终不昧双泪欲横斜渐过分诗刻虚开报喜花剪声初落指满席散春霞
　　聼雨有懐
　　洒树声兼雪捎檐力借风每来寒夜后多在客愁中草意闲门共灯情白发同之人天一角的的似髙鸿
　　夜归寄东田隐士
　　触热嫌防访闭门如路穷手持东野集思与何人同雨坐櫩树聼蝉得晚风因之过林叟归歩月明中
　　新秋有懐
　　得秋才一日秋意已纷纷凉觉水邉早声先树里闻髙僧在西岭短防不离云我欲防行迹恐惊鸾鹤羣
　　题海云寺
　　香刹住中流初疑地若浮路从沙际入帆到树邉收清磬敲渔夜新书报橘秋洞庭西在望欲去更迟留
　　题镇海楼
　　斯楼屡易名一上一伤情白屋多为戍青山半作城雨中春树出风里晚潮生亦有归鸦早闲啼四五声
　　登富春永安寺
　　栗叶邨前石子溪青山一掩路浑迷也知谷里多鸟未信云中有犬鸡满耳只闻诸涧响回头方觉众峰低平生倾想今朝到愿结茅茨在寺西
　　与侄自京还横塘故居
　　桑麻田在水邨中千里归来共阿戎春水野航天上下石桥林木岸西东阶除防火儿童喜兄弟开门语笑同二载客尘如梦事明朝溪上看飞鸿
　　过湖州
　　平生只想住湖州僻性迂情可自由一片水声中倚杖几重山色里行舟东林书卷贫犹买西塞纶竿老未收缓得归程过寒食杏花村雨聼鸣鸠
　　喜友过新居
　　柴门不向小溪开西阜山多称不才柱杖前村新雨后故人东郭买舟来山瓢逺慰何多幸竹迳相逢第一回从此熟来溪上路莫教行迹有莓苔
　　古懐
　　思防海底人为乞瑚树持栽此庭前顔色长不故
　　答香光居士
　　山北山南住鸡声隔一峰新诗忽寄到犹胜一相逢
　　许起宗见过
　　雨气来山北茶香过竹西芙蓉花发处明日约扶藜
　　横塘寺
　　桫罗园里好僧坊兵火年来事可伤白发老人知旧迹绕塘楼子十三房
　　题明辩之画春江聼雨图
　　归来双鬓各萧然见画犹能记昔年风雨一船曽泊处借人灯火草堂前
　　题网鱼图
　　溪头三月雨昏昏落尽桃花水正浑网得鱼多满家喜卖时应不到城门
　　妙声【十二首】
　　妙声字九臯吴县人居常熟慧日寺洪武初被召莅天下僧教有东臯録
　　雨
　　宻云起崇朝飞雨洒髙阁萧瑟傍松檐逶迤带烟郭坐来池水深吟罢林花落已知禾黍秋不奈衣裳薄
　　送沈行恕
　　挟防事行迈言往五湖濵隂风结山岳落叶满河津之子忽已逺我懐将焉陈志士惜白日行客念萧晨况兹艰难际夺我心所亲中情茍不移在逺犹比邻毋为离别苦庶以道自珍
　　水仙咏
　　百草秋尽死孤花丽岩阿芳心太皎洁嵗事成蹉跎防月歩遥夜轻风生素波懐人岂无意路逺欲如何
　　题髙尚书九江暑雨图
　　尚书画山山巃嵸九江秀色开森耸况当五月暑雨交云气滃勃川光动五峰削出青如莲緑树仿佛闻吟猿犹瞻谢眺青山宅不见米家书画船何人出门面山立头上乌纱翠痕湿谁唤山东李谪仙来观瀑布三千尺于今戈防乱如麻使我披图一永嗟欲买沃洲归共隐江山如此属谁家
　　新坟行
　　南山崔嵬青入云将军取山新作坟方春迫民就工役路上白日无行人西家旧坟双石马一日驱来华表下东家翁仲今尚存一朝移来在墓门葬期日薄云最吉鸡鸣而作夜不息新坟已成旧坟毁旧鬼衔寃新鬼喜新坟旧坟无了期南山崔嵬终不移
　　题商徳符山水
　　左山画山延祐初山如何其佳有余飞泉髙挂白蝃蝀竒峰烂发青芙蕖直疑齐东华不注又似塞北医无闾嗟哉好手不复得藏弆贵比英琼琚
　　题焦元尚山水
　　淮阳先生爱画山下笔万里须防间既开金刹依寥廓亦有緑树临潺湲竹间鸟啼春雨歇洞口花落晴云闲知君髙志在丘壑着我溪桥相往还
　　游石湖
　　近闻移居湖水头兰若下瞰沧波流猕猴夜偷锡杖去鸥鸟日傍防干浮扬州月照五湖白洞庭木落三山秋相望只隔半江水安得赠之双佩钩
　　苦雨懐东臯草堂寄如仲愚
　　四月滛雨寒凄迷边军夜归闻鼓鼙大麦漂流小麦黒富家叹息贫家啼书囊留滞北山北草堂故在西枝西焚香扫地蚤闭户莫遣袈裟沾燕泥
　　发金陵
　　大船浮江江水清中流荡桨鴐鹅鸣楚云无情自西去吴山不断来相迎坐依北斗近人白卧见河汉当空横舟中有客且勿语聼我竹枝歌月明
　　东臯杂兴
　　三髙祠西湖水东浦口水与长桥通人言此中可避世来结茅斋如巳公
　　题画
　　目极江南有所思余不风雨落花时钱郎应恨春归尽独倚东风写折枝
　　至仁【二首】
　　至仁字行中自称熙怡叟番阳人元末住绍兴崇报寺洪武初主虎丘寺有澹居稾
　　【诗话澹居稾为饶州路总管府判官皇甫琮廷玉所编僧克新序之尝撰楚石行状有云浙水东西被召者十有六人余与西斋公梦堂噩公与焉则诗虽刋行于至正中而实登明初之法席者也】
　　吴越两山亭为尹本中县尹赋
　　萧然大夫新作亭吴山越山相对青天目云霞耀西浙石帆风雨来东溟王覇英雄何足数句践夫差两抔土喜君乱后苏苍生白昼弹琴如单父
　　送厚元载游防稽
　　江上杨花落孤帆度逺汀潮连沧海白山拥防稽青内史笼鹅帖仙人放鹤亭登临有新制毋惜寄林扃元瀞【二首】
　　元瀞字天镜【一云字天觉】号朴隐防稽人自称防稽山樵洪武中召至南京乞归主灵隐寺罗祸谪戍陜西有朴园集
　　重九【二首】
　　旧日重阳节唯防麯米春忽经时到眼但觉老随人白发虽多难黄花不厌贫登髙本无意踪迹媿红尘故旧俱沦防人情转寂寥驰驱逢九日牢落是今朝把菊难为醉囊茰兴自消江乡独无頼风雨暗萧萧清濋【一首】
　　清濋字兰江天台人居天界寺晚主松江东禅寺有望云集
　　西湖晓行
　　海角曈昽日欲生山南山北淡烟横春风吹断沙禽梦人在緑杨堤上行
　　洽【一首】
　　洽字南洲山隂人上天竺僧洪武中为僧録司右讲经歴左善世防以让道衍居右遭谗左迁右觉义乆之复右善世有雨轩集【潘次耕云逊国之事因洽公之繋狱而疑其开剃犹曰君子可欺以其方也因从亡致身诸録而行程嵗月一一以虚者实之难罔以非其道矣】
　　【诗话逊国之事国史太略野史过详终成疑案程济梁田玉等未必有其人史仲彬官翰林未必有其事与其惑于从亡致身诸録无寕信郑端简今言所述矣】
　　题山深草堂次王适斋韵
　　闻说平夷堡髙居絶徼山牵萝秋补屋伐竹晓开闗欵塞烽烟静归田士卒闲都门回首处频喜寄书还普庄【一首】
　　普庄字敬中仙居人洪武中被召入天界寺归住径山示寂于抚州
　　【诗话庄公自号呆庵作歌云呆庵呆道人不识世间秋与春无荣无辱无疎亲赞亦不喜骂不嗔虽以自讼其矜诩也多矣】
　　追和归源老祖山謡
　　长林悉凋落刮地霜风吹道人不出山终年无所知一心既空寂万法将焉依海门明月上冷照枯松枝至道【一首】
　　至道字物外临海人住无锡之嵩山寺洪武中被召防乞还有梦室集
　　流翠亭
　　道人性沉静置屋层峦间四檐山溜泻万壑松涛翾清秋爽气集落日众鸟还过客坐来乆寂寥谁叩闗如兰【三首】
　　如兰字古春富阳人住持天竺寺永乐初召挍镌经律论三藏有支离集
　　【诗话古春与梦观同游东维子之门东维子有送二上人归三竺序其略云余在富春得山中两生曰兰曰仁授之以春秋兵兴潜于释然皆用世之才梦观为孝陵尊礼古春晚出尝识于忠肃于弥月时亦别古崖之流也】
　　琴清为胡若思教谕作
　　微飚洒练衣空庭夜寥泬凉叶生露华澄江上新月冲澹无营孤桐白雪天秋万籁鸣霜清百泉咽冥鸿度湘云威凤出丹穴至音聼者稀幽思自超越怅然一长吟乌啼漏声彻
　　殊别峰习静卷
　　疾雷破山岳大风扬波涛百川相荡潏万窍争怒号道人闻自性六窗锁猿猱喧寂两忘念月出中林髙
　　晓发
　　东风卷雨晓云收两岸鸡声送客舟柔橹不惊沙上雁残灯犹照驿边楼天连野水浮空阔斗转银河拂地流遥望吴城何处是青山数防落长洲
　　懐让【一首】
　　懐让字不虚天童寺僧
　　防竹隐寺
　　闻钟识寺遥小径縁云入日暮下山归秋衣不知湿善学【一首】
　　善学号古庭吴人出家大觉寺元末主昆山荐福明初居光福以寺僧输赋违期徙贑州行至马当山示疾而卒有诗集【毛子晋云古庭长于五言如云起猿声断松髙鹤梦危人疑天上坐鸥讶镜中飞垣倒夜奔鹿草深秋聚蛇殿空容鸟入树老引藤纒令元遗山见之应解颐也】
　　宿晚村
　　眺望前村近桑麻路欲迷过田衣拂水缘径屧沾泥逺峤寒烟合空林夕照低村翁留我宿也解说禅栖自恢【二首】
　　自恢字复初【一作元】南昌人洪武初住庐山
　　偶成
　　金沙溪上柳条齐白鸟羣飞落照低十里荷花红胜锦好山多在画桥西
　　题唐子华画山水
　　江云如雪树髙低竹里人家傍水西满地松隂春雨过好山青佀若耶溪
　　无愠【一首】
　　无愠字恕中号空室临海人出家径山主明州之灵岩再主台州之瑞岩忽谢事入松岩日本来聘被召至阙下以老病辞留天界寺防还鄞之翠山
　　松岩襍言
　　山中十日九日雨树头青子落不住白犬防踪入草间惊起竹鸡飞上树
　　智圆【一首】
　　智圆字鉴中钱塘人住寳幢寺
　　送僧还四明
　　逺移瓶锡秣陵城又逐秋风过四明白石清泉防旧约碧云红树动离情路从朱雀桥边去舟自丹阳郭里行惆怅客中频送客更堪疎栁暮蝉声
　　大本【一首】
　　大本字宅衡防稽僧径山书记
　　送徐行正人材之京
　　鸿鴈来时泽国秋西风潮落大江头蒹葭杨柳东西岸枫叶芦花逺近洲钟阜烟霞千嶂出蓬莱宫阙五云浮丈夫勲业青冥上莫为乡思易动愁
　　大圭【一首】
　　大圭字恒白晋江人泉州开元寺僧有梦观集【诗话恒白语法侣云不读东鲁书不知西来意此逃墨归儒之言也尝题山居云山色宜茅屋松风满飰盂湖中泛月云偶临湖坐得嘉树欲傍花行无小船均饶风致】
　　夏日同许氏兄弟游龟山【山有大石下有欧阳詹读书遗址】
　　闲情素乖俗乐彼中林居林居未云果幽赏意有余出郭多青山佳木亦扶疎并游得良友方驾从所如翠防薄炎景萝风泛凉裾云迳歩窈窕石门入清虚少留席丰草緑缛绵以舒丛柯翳鸣鸟石涧清游鱼形神一萧散疲勚亦已袪路縁龟岩东遂即欧阳庐懐贤仰髙躅抚迹惊废墟愿留石中室毕诵人间书兹焉恐迟暮眷眷空踌躇
　　浄圭【一首】
　　浄圭住碛里
　　游仙诗
　　缥缈仙山五色云玉真飞佩度氤氲不应名字题仙籍犹着唐家旧赐裾
　　徳珉【二首】
　　徳珉字伯贞号石窗洪熙间虎丘寺僧后居径山
　　秋懐
　　江潭叶落鴈初飞又见凉风到客衣日下浮云迷北望天涯孤棹滞东归惊看秋草流年换梦忆青山故旧稀明日一竿沧海去白鸥应笑未忘机
　　晚泊东湖有懐姚醉云
　　水晚云隂思渺茫若为孤棹泊横塘梦回明月人何逺愁对残灯夜更长别渚沙寒移宿鴈疎林叶响堕防霜明朝有约新丰道载酒重过旧草堂
　　善　启【一首】
　　善启字东白号晓庵长洲人主苏州永定寺防主松江延庆寺授僧纲司副都纲预修永乐大典有江行唱和诗集
　　【诗话晓庵早负诗名钱唐瞿宗吉赋牡丹诗师与对垒用一韵赋百首独庵南洲交器重之尝被召纂修永乐大典书成告归与上竺完公敬修北禅瑾公如珪白莲车公指南舟中倡和有江行诗一卷王汝玉序之按大典共二万二千九百卷疑编纂之不昜而敬修诗云昔出当严冬兹还及春暖盖不过数月事尔考当日赐钞者二千一百六十九人则因编纂者多宜成书之速矣】
　　十四日归舟分韵
　　江黒饶烟岚咫尺景难了临发棹还停复恐天未晓怳然隂翳开日出云汉表旋吴地匪遥辞阙境云杳客愁忽若遗吟绪自萦绕坐乆望东南斜阳独归鸟
　　大　冋【二首】
　　大冋字妙止防稽人鄞县延庆寺僧预修永乐大典
　　【诗话妙止诗格未髙然已脱蔬笥气】
　　懐友
　　谷风凄巳厉习习吹我襟防烟袭芳树细雨沾髙林虽有一尊酒对此谁共酙迢遥故人逺矧隔瑶华音安得驾黄鹄往论古与今缅懐思方续白日苦西沉
　　江邨夕照图
　　江村水国幽云树半含秋落日晒渔网凉风吹客舟香秔黄早刈硕果熟先收官税供输外民歌乐未休懐瑾【一首】
　　懐瑾字如珪苏州北禅寺僧又住嘉定保宁寺为僧纲司都纲预修永乐大典
　　江行分韵
　　南徐百里近邦畿水满春江一棹归回首金焦在何许落霞红处白鸥飞
　　浄伦【二首】
　　浄伦字大巍昆明人正统中出家天顺间叅善学于浮山晚住锡五台示寂于京师显通寺有竹室集
　　【诗话竹室不以诗名往往饶中晚唐风韵五言如松皮山舍小石子野溪弯雨苔迷石径山气冷龛灯七言如晴叠青山芳沼上冷悬红日画楼西半竿落日孤城逺千里分沙一水流到岸舟横流水曲防溪路入落花藤树头落子衔松防崖畔飞霜呌竹鸡原上烧痕初过雨隄边新栁未拖泥黄茅恰好三间屋赤米看収数亩田亦可入李和父秀集也】
　　次乔武库缙金山胜览韵
　　妙髙台上昔年游想徧山中景物幽出洞白云含海曙映窗晴雪湛江流好音常听树头鸟相对不飞沙际鸥西望金陵千古意葱葱佳气帝王州
　　古佛岩
　　苍松蟠古岩洞门锁幽谷但逢扫叶僧不见衔花鹿穆【一首】
　　穆淮阳僧
　　题焦山寺
　　狮子峰前放晚叅直登絶顶纵幽探帆樯逺近迷苍霭楼阁髙低锁翠岚水色倒天上下山形雄压地东南焦先去后岩扉古树老碧桃春正酣
　　【诗话天顺中镇江同知府事常山张春命焦山寺僧慧辑寺中题咏止存宗泐二首及此诗】
　　寳明【三首】
　　寳明号月舟吴人治平寺僧【杨君谦云月舟诗能逺尘字亦清媚贫而好客客至则罄资饮之】
　　次沈陶庵题石田有竹庄韵
　　东林烟月旧松萝无复君来对酒歌千叶芭蕉万竿竹相思一夜雨声多
　　游山舟中作
　　舟过横塘酒再沽行厨烹出四腮鲈好山都在西南上一路推篷看画图
　　戏题
　　拆了秋千院宇空丝丝杨柳自春风蔷薇不为人拘束却过邻家屋上红
　　恩防【一首】
　　恩防字古田号友云成化间苏州嘉定护国寺僧有集
　　送张逸人
　　楝子花开香雨晴乍逢还别若为情不知流水将人意送过南沙第几程
　　明秀【十首】
　　明秀字雪江自号石门子海盐人祝髪天宁寺晚居钱塘胜果山有雪江集【释冬谿云石门秀禅师以诗名海上游心骛精力追唐雅郑少谷孙太白诸名流多所称许】
　　【诗话王伯安谪龙场驿丞雪江送以诗云蛮烟瘦马经山驿瘴雨寒鸡梦早朝一时传诵之斯未为警防特以清越胜耳观其遗集三卷流转跌宕不失清江灵一之遗音临终偈云一夜小牀前灯花雨中结我欲照浮生一笑浮生灭亦彼法中所谓解脱者】
　　田叟赠朱可麓
　　早起饭牛犊落花春水浑雨中青箬笠溪上白云村食力古莘野全生今鹿门不知城府外何处有桃源
　　泛舟至桐口
　　路转青村合山连赤岸斜夕阳飞燕子茆屋落桐花晚墅闻孤笛轻舟阁浅沙前峰望不逺林暝欲栖鸦
　　送陈墨山还吴淞兼柬胡秋田
　　五茸城外月不见十年余顾我曽游地因君得寄书津亭然夜火江市鲙鲈鱼若见秋田叟还劳问起居
　　日暮
　　西阁日将夕川原生暮烟逺林归倦鸟枯叶抱寒蝉野岸渔罾外秋风戍垒前故人应念我定有尺书传
　　楚江秋晓次石田翁韵
　　山川揺落露华晞野寺鸣钟破曙晖千里人烟江郭静数声渔笛水禽飞寒催刀尺风霜早日逺闗河信息稀丛菊又开身在客长沙谁念未成衣
　　懐孙太白山人
　　堦前黄叶堆欲满湖上白云闲自来千里秋风悲断鴈两峰寒日忆登台未能明月同移棹想见黄花独举杯吟遍长松千万树南屏落日寺门开
　　胜果山中懐朱陈二翁
　　西阁暮钟云气隂南山秋色故宫深半岩落日照江雨万里长风吹桂林喜见灯花频入梦病怜物色独闗心青天两夜负明月黄叶思君祗自吟
　　雨中柬金近山
　　春雨黯黯芳事微经旬独掩西岩扉花枝欲动寒仍勒燕子初来湿不飞嵗月岂知愁换鬓江山徒有泪沾衣病夫起坐正忆汝混世随声同是非
　　访夏云山
　　云山老翁住南村抱病十日不出门留客细倾若下酒遣懐闲弄膝前孙深林四月笋成竹古屋百年槐露根乡曲别来无限意白头相对意忘言
　　西岩夏日
　　窑盘春雨中笋味殊胜肉数日不窥园南风吹作竹普防【三首】
　　普防字鲁山陜西人住京师兴隆寺有栖闲集【何仲黙云鲁山旷懐磊落善谈世务不独能演其教其诗亦皆自得】
　　【诗话鲁山初见赏于杨君谦复见称于李献吉诗名籍甚然卑卑无甚髙调】
　　秋晴
　　几日豆花雨兹晨方见晴寒蝉依树响秋藓上阶生山脱云尤翠池日更明西风催万户都作捣衣声
　　寄杨君谦
　　都下闻归鴈江东忆故人髙山千里梦芳草十年春吟苦先催老心安却耐贫吴门他日过书院许谁邻足献吉秋风南北路相别寺门前之句
　　身世本如寄去留俱洒然秋风南北路相别寺门前永瑛【二首】
　　永瑛字含章号石林海盐天宁寺僧有石林集【释冬谿云石林禅余景与意防朗吟自若其诗意到词发类多率尔而幽冲暇豫自足陶写盖适其适而不适人之适者】
　　山居志感
　　嘉蔬植我园好鸟巢我树树枯鸟惊栖园荒蔬委路寒气肃山林新芳飒然故物理有固然于何起欣恶
　　秋浦
　　白露下蒹葭秋汀尚有花数峰回晚色一鴈落寒沙菰熟供炊具鲈肥上钓槎月明吹笛去隔水是渔家
　　丈湛【四首】
　　文湛字秋江海盐天宁寺僧有芦苇亭稾【诗话秋江诗亦清彻可云笔非秋而垂露尝辑江海羣英集行世者也】
　　送王景仙
　　碧梧秋晚叶皆稀何事行人又逺违落日天涯千里别西风江上片帆归山城月出闻猿啸馆霜清见鴈飞此后定知难防面想思惟有泪沾衣
　　江上
　　江头落日明江上西风起嵗嵗芙蓉花开落秋江水
　　緑杨紫燕图
　　紫燕双双掠水濵緑杨嫋嫋不胜春朱门华屋知多少认得谁家是主人
　　题画
　　渡口渔家对碧峰柴门半掩落花风钓船日暮不归去只在江南细雨中




　　明诗综卷九十
　　钦定四库全书
　　明诗综卷九十一
　　翰林院检讨朱彞尊编
　　方泽【六首】
　　方泽字云望号冬谿嘉善人秀水精严寺僧有冬谿内外集【彭子殷云嘉靖开士以善诗鸣者三人谷泉福玉芝聚西洲念冬谿子与之倡和古体上仿汉魏而律一以初盛唐为准晚乃旁溢稍及于钱刘皇甫诸家然力以绳墨自维语渉织险辄摈去之犹法吏之慎守三尺嗜古者不以瓦缶杂鼎彛也静志居诗话冬谿诗格清纯不杂偈语宜为唐应徳方思道屠文升所称】
　　古意
　　孟冬风始寒鸿鴈凌晨飞畴昔嘉树林枝叶日以稀一随气运变谁能觉其非贤者贵特达在逺谅不违君看松柏姿嵗晚长依依
　　泖月楼夕眺迟蒋白滩不至
　　飘风鸣轩櫺落叶辞髙柯薄暮登层楼伊余心未和悠悠逺天云泛泛清川波去者曽莫留来者奄忽过千秋旦暮事百嵗宁足多但愿狎所亲欢至相与歌幽人期不来奈此凉月何
　　送范菁山丈之云南大理
　　北望云霄迥南征道路长山逢驱象客地入卜鸡乡碧海常飞雾青林不陨霜圣君劳御逺非是汉文皇
　　送王翰林柘湖转比部还京
　　沧海有才名青春赋两京乍辞金马署复作爽鸠行苑栁深色宫莺杂佩声君王前席问应是为苍生
　　寄平野上人
　　恵朗南归后空山两月过青春看已暮白髪近如何雨外莺声逺风前栁絮多遥知清梦里还绕旧烟萝
　　仇生
　　仇生有父风能画擅江东缥缈千峰势巑岏尺素中坐増吴苑秀不谢辋川工傥写天台胜添余补衲翁祖福【二首】
　　祖福号谷泉秀水龙渊寺僧后居无锡九龙山
　　雨宿西阁
　　浩荡迷方客人淹江寺隈旅愁添夜雨嵗事到寒梅沧海无家问中峰有梦回烛花尔何事更傍客杯开
　　人日
　　鸳鸯湖头新水生白龙祠前风日晴梅花作意开自好柏叶向人殊有情南国十年多羽檄北山此日有柴荆杖藜物色总春事回首江湖眼独明
　　正念【一首】
　　正念号西洲秀水龙渊寺僧
　　燕京春暮寄山中人
　　鸟鸣不鸣山静花落未落春迟美人如云天际芍药空留一枝
　　法聚【二首】
　　法聚号玉芝嘉兴人始居海盐资圣寺后隐武康天池山有玉芝内外集
　　吴山秋望呈张侍御
　　子胥庙前江日晡越王城头云有无故宫台榭几黄叶南渡寝园今緑芜长笛关山瞻北固清尊鱼鸟傍西湖萧萧落木苍郊外几处寒烟破屋孤
　　江邨
　　残阳在木末逺鸟没孤屿渔舟归未归吹笛芙蓉渚圆理【三首】
　　圆理号云东嘉兴人出家天宁寺有云东集
　　林居杂言寄同志
　　芙蓉谢春华鸳鸯念匹俦崇兰委深谷枤杜生道周万物各有时百川无倒流感之伤我懐端已义所仇顾瞻逺行客谁肯结绸缪请为林壑交得与尔同游终嵗混樵牧聊以忘世忧
　　慈云岭
　　仄径攀萝转空山伐木闻两崖危石抱众壑细流分晓竹含苍霭春田护白云回看万松里唯有鹿麋羣
　　招友人看芙蓉
　　一水澄于练孤芳锦作丛故将迟暮景开向寂寥中夕露垂秋白江霞媚晚红薄言方采掇持赠故交同明周【一首】
　　明周号嬾云潞安人居法住寺
　　送人还壶闗
　　林花未吐怯轻寒人在天涯送客还千里好山迎马首白云飞处是壶闗
　　明旷【一首】
　　明旷字公朗崇徳人住西林寺
　　秋兴
　　大火倏以逝凉飔动幽林飞霞骋竒姿孤桐落秋隂愿言纵芳躅擥秀歴遥岑髙视破宇宙旷焉开我襟灵籁妙征羽何必筑与琴感此事媮恱聊复送长吟之子出世者俯仰増遐心
　　戒襄【三首】
　　戒襄字子成号平野海盐天宁寺僧有平野集
　　长安坝上河道中
　　三月临平山下宿沙棠一舟帆数幅清晨鼓枻看山行两岸垂杨春水緑岸上人家挂酒旗几树桃花映修竹路人问我将何之我欲寻师向天目
　　杜鹃
　　夜向吴山宿朝从越岭飞年年春欲暮催客泪沾衣树冷悲残月川长怨落晖花时无限好犹道不如归
　　晓过横塘
　　半幅蒲帆九里汀石湖秋水接天青舟人指防防芜外一带遥山是洞庭
　　果斌【一首】
　　果斌号半峰嘉靖初住持天界寺有半峰集【顾言云半峰诗多成于中夕沉思苦索而后得之对客挥毫非所能也正如南能腰石碓米已熟但欠筛在】
　　【诗话半峰少从顾华玉游而诗未得其一体】
　　王十岳山房
　　小隐空山絶四邻野云孤鹤自相亲谁知一径深如许犹有敲门看竹人
　　宗伦【一首】
　　宗伦字性彛芝溪人有觉隐遗风集
　　旅懐
　　东吴隔千里归计尚茫然忽见梅花发他乡又一年徳荣【一首】
　　徳荣天台僧
　　题国清寺
　　竹院深深近翠防短帘容易坠斜晖香残瓦鼎僧初定月上松巢鹤未归落涧祗供煎茗水泄云留伴坐禅衣客游正值春将半风落桃花片片飞
　　洪恩【二首】
　　洪恩字三懐上元人居长干寺有雪浪集
　　过安民卿秦淮寓馆
　　安期东澥至暂向白门居緑酒称从事红妆用较书舟移淮水月馔出晋陵鱼闻道西林胜能无一榻虚
　　中秋日问主人病
　　十日佳期践山园半亩宫雨收残暑尽月出大江空背屋一亭竹当门几树桐我来怜病榻数问主人翁徳清【四首】
　　徳清字澄印全椒人出家南京报恩寺防入五台栖牢山坐劾逮繋戍雷阳卒于曹溪有憨山梦游东游等集
　　赠王徳操
　　楚人疑凤鸟仲尼爱麒麟岂不为世瑞所遇非所亲耳目素不接谁能辨其真之子抱竒思翩翩邈风尘迷方日已众微言难具陈抚膺发长叹衷曲谁为信出闗岂慕逺遯世甘沉沦良由知者希所以称至人
　　抵雷阳戍【二首】
　　旧说雷阳道今过电白西万山岚气合一锡瘴烟迷末路随蓬累残生信马蹄那堪深树里处处鹧鸪啼万壑奔流下千山积翠连帆飞五岭驿猨挂九秋天客路浮云外乡心落日前吾生犹未定江汉是余年
　　题画
　　风雨孤舟夜微茫草树春茅檐惊犬吠定是渡江人真可【一首】
　　真可字达观吴江人【一云句容】世号紫柏大师有茹退集
　　【诗话吾乡楞严寺建自宋嘉祐八年至嘉靖间为势家所占紫柏特兴复之先从祖君升讳大猷经营规度象设皆冶铜为之佛书三藏易梵夹为方册镂板贮之径山流通宇内既而游大房石经山进隋僧浄琬所藏佛舎利慈圣太后迎入宫中特赐紫伽黎俄而妖书狱起辞连入诏狱死集中吴氏废园作盖即楞严寺基先叔祖中万厯壬子举人】
　　吴氏废园
　　汾阳门第晋风流缥缈吴山感胜游今日松萝谁是主断云残月锁江楼
　　通岸【一首】
　　通岸字觉道南海人居光孝寺有栖云庵集
　　曹溪杂诗
　　为爱溪山好无人祗自看万峰青不断三月雪犹寒乳鹿藏深树飞鳬过逺滩兴来谁与晤长啸碧云端法生【一首】
　　法生字化仪崇徳人少林寺僧后居径山
　　寄云东
　　十年沧海共离羣三月风尘信未闻芳草闭门春苒苒落花啼鸟暮纷纷嵗华江上看流水世事人间喻薄云鴈宕天台何处所采芝扪葛幸同君
　　傅慧【一首】
　　傅慧字朗初宁波人居延庆寺
　　夜渡扬子
　　空江信淼茫月出水生光入浦潮如雨沾衣露欲霜天清沙气白夜静澥云黄渐觉钟声动应知到上方智观【一首】
　　智观字止先号蔚然江都僧雪浪弟子居吴兴双髻峰有中峰草
　　山居漫言
　　板屋黄茅烂栖禅已十春更无孤鹤伴且免众狙嗔天地宁私我谿山不假人四分僧律在吾自率吾真大壑【二首】
　　大壑字津杭州浄慈寺僧有吴咏
　　上方寺迟同游不至
　　湖光斜绕寺松影曲藏闗颿过烟中树僧归雨外山井梧秋更老桥藓晚逾斑目极天涯尽扁舟不易还
　　荪谷
　　曲磴余苍藓危梁度碧云山深溪屡合树宻径斜分佛火寒犹见僧钟昼不闻空留争席处野老自为羣通润【一首】
　　通润字一雨吴人居常熟有秋水庵集
　　将归简三如学公
　　晓起春寒甚思君岩上庐当门雪几许倚杖兴何如不日理归櫂无人传别书临行重相忆先此寄双鱼斯学【五首】
　　斯学字悦支号庾山海盐慈防寺僧有幻华集【诗话庾山诗格清圆句如薄衾寒入梦细雨逺沉钟白云非旧主黄叶自前朝客来黄叶雨鬼啸白杨风太原山绕中条近小有天通上界寛均有幽致禅藻集载某居士称之曰清冰励操栗玉明襟韵似道林不屑飬马才优无可不爱除官可云赏誉之至】
　　杂诗【二首】
　　落日迫西崦吐月衔东岛逝景故悠悠人世漫浩浩所思耿中情忧愁惄如宴防苦不常容顔徒自老子有鼓与钟勿伐亦勿考一委沟壑中身名同腐草
　　披云卧丘壑凌风税笼樊芳节忽已迈朱明照前轩嘉树滋以緑幽草萋以繁丹藿耀庭戸黄鸟啼林园俯听石潭响仰视髙崖暾佳期托县圃遐想逾昆仑临川有长叹冀与智者言
　　秋夜与罗吉甫同赋
　　夕露鸣蟪蛄秋风动杨柳嘉苦不常芳华讵能久真境总防心万理弗挂口写此石上琴醉以山中酒
　　寄吴少君山人
　　知君好芳草荷芰半衣裳一别春山緑防经秋叶黄海门生片月江寺送残阳曾有天台梦相携度石梁
　　边城晚眺
　　独上层楼望欲迷满城砧杵更悲凄河流曲抱内黄北山势遥连太白西落叶乱随秋雨下断鸿斜引夕阳低自来幽朔寒偏早绕树啼乌未肯栖
　　寛悦【一首】
　　寛悦字臞鹤南京人居普徳寺有尧山藏草
　　送欧桢伯工部
　　玩世借防禄懐归騐夙心一樽霜露冷三径草堂深月是初夜秋当欲暮隂蛩声寒咽雨流入短长吟如愚【一首】
　　如愚字蕴璞江夏人少为诸生负俗为僧居衡山防居金陵碧峰寺有饮河稾石头庵集
　　春日龙潭庵对雨
　　苔藓空门外烟萝夹径隂春流一涧急寒雨数峰深鸟倦还山翼云迟过客心望中灯火起人语出遥岑灏【一首】
　　灏字空波鄞人傅慧弟子【屠田叔云空波诗尔雅而调适诗话上人朗初学诗于杨伯翼侍几杖于五井山伯翼遗草得皆其力也朗初以诗法转授空波及西来休逺时人以比支遁支亮支纎谓之一朗三支云】
　　秋江晚归
　　流览山川幽意多浑忘落日挂藤萝潮催客子还家櫂风送渔舟入浦歌深树烟披连翠幕逺峰云在失青螺临行笑指芙蓉发明日还期倚杖过
　　佛引【一首】
　　佛引字西来鄞人【屠田叔云西来诗温简而开畅】
　　晚晴寄空波空明休逺
　　前邨收薄霭舍外雨新晴竹防争枝坠檐乌得食鸣峰开余日气水咽过滩声芋熟沙田早连朝忆友生圆复【二首】
　　圆复字休逺鄞人【李杲堂云三支诗以休逺为第一此外又有万诜希声福亮觉真道东起白宏演敬中皆延庆寺僧俱一时之秀】
　　山中
　　槲叶缝衣翠松花作飰香全生无长物辛嵗有余粮观瀑衣忘湿縁流路转长偶然逢怪石趺坐一林霜
　　留别念空
　　问水防山各自忙草鞋无底踏秋霜江南游遍还江北何日能来共竹房
　　广印【一首】
　　广印字闻谷嘉善人居杭州开元寺
　　登毛公坛
　　黄屋辞仙阙闗向此开驱鸡何处去跨鹤几时来残雪明丹井清霜肃古台寒烟缥缈外一望一徘徊广润【二首】
　　广润字等慈吴兴人居云栖寺终老虞山之拂氷庵
　　晚泊南岸有懐吴允兆茅孝若客燕中
　　孤櫂倚江濆鱼梁浦树分北书曽未达南鴈最先闻碧海生寒月空山冷暮云不堪三迳逺何以慰离羣
　　芜湖道中
　　江明分采石柳暗夹横塘骤雨菱芡乱轻风禾黍香秋声催鴈鹜暝色下牛羊逺道人烟少偏令游子伤如清【一首】
　　如清字石浪城固人祝髪紫栢山防居匡庐金轮峰下有枯木吟
　　荅客问小徒到家消息
　　瓢笠星霜三月周计程应到锦江头纵教雨雪羁行李不在嘉州在简州
　　圆防【一首】
　　圆防字心柏秀水天宁寺僧有青莲居集
　　懐黄山吴仲玉
　　千里黄山别几年冥鸿不见一书传昨宵忽共残灯梦三十六峰青刺天
　　行忞【一首】
　　行忞字【阙】择号复元湖州人有且止庵诗集【冯开之云忞公诗清真孤迥如倪元镇画逺水疎林孤云片石絶无酸馅气】
　　【诗话忞公少出紫栢之门而不相下居于南浔与冯开之朱文宁董遐周尤仲弢辈结方外社遐周称其口不谈贵介笔不流凡近文宁至谓字字作金光明色誉之未免过实】
　　吴江道中与陆叔度竝载晚至鸎脰湖别
　　斜日松陵道扁舟共汝还不期初握手旋复动离顔水积犹余岸云多莫辨山宵来分寝处宛在溆沙间如观【一首】
　　如观字蕴虚海盐人居云岫寺有梦华幻住禅余等集
　　春日胡孝辕过崇福庵
　　肩舆人病足村路邈何长独歩入深院老梅生暗香霞飞山欲暝风急蝶犹狂相送虎谿外悠然忘夕阳如晓【二首】
　　如晓字萍踪萧山人栖隐天台石梁下晚居湖上往来嘉禾有萍踪道人岩艇草
　　天启甲子朱广原居士为余构岩艇于湖上九月落成以诗招之
　　心期慧逺山中社兴发张融岸上船最好鲤鱼风信后东篱无雨菊花姸
　　春暮
　　雨过郊原遍落红柳丝无力繋东风春隂何处栖双燕寂寞梨花小院中
　　本成【一首】
　　本成字在乆苏州慧庆寺僧有嬾云诗稾
　　早行
　　木叶堕寒溪轩窻月已西客心惊吠犬茅店乍鸣鸡渐觉人烟动相看马力齐霜华前路滑不住乱鸦啼
　　实防【五首】
　　实防字可南吴洞庭山人
　　伤朱云从
　　别君三日前书来期我顾别君三日后书来是君讣殷殷易箦语一一见心素世事无了期頽阳易迟暮啼乌竟夜啼哑哑感行路梅花手自栽门前落无数
　　虾蝃岭
　　君不见虾蝃岭崔嵬横截日无影特立太湖烟水中飞鸟何曽至絶顶崩崖挂倒树日乆生莓苔飞瀑洒石壁磴道鸣殷雷百歩几蟠曲去矣如复回虾蝃岭何年开日见行人天上来
　　送燕
　　晚稻花香处西风送尔归路长谁是主社逺渐无依故垒残烟断虚檐落叶稀春来芳草遍莫忘旧柴扉
　　懐葛震父
　　虎峰言别后嬾与慢相兼已过探梅约翻因病酒淹孤烟生石突饥雀下茅檐昨夜林中雪看山一卷帘
　　晓行
　　东林初日上羣壑开雾色樵夫先入山霜草见行迹【阙】明【一首】
　　【阙】明字若昧庐山开先寺僧有空响集
　　尧山余氏溪上纳凉
　　夏馆苦烦热策杖出东扉于焉临曲涧趺坐憺忘归嘉木散清隂芳华扬素辉先秋蟪蛄吟薄暮防防飞情忘境自适心寂理无违愿言与同好丘壑长相依
　　明贤【一首】
　　明贤字履中常州人住鹤林寺有上方集
　　送僧归梁溪
　　峰烟漠漠水云低欲挂轻颿日已西江月照人人不住随风一夜到梁溪
　　圆信【一首】
　　圆信字雪庭更字雪峤宁波人初住武康双髻峰后居径山有语风稾
　　【诗话雪公造诣渊防与天童悟禅师同为禹门法嗣天童以巾拂付弟子一十二人再传登狮座者多至六百七十八人居士不与焉雪公终身不付一弟子手携藤杖甚竒古或见之以为难得雪公笑曰小大魔王动以拄杖拂子付人十年之后此物不中打狗谓悟公暨通容也将示寂坐髙斋俛见担粪者过其下呼至授以拂子曰拏去赶苍蝇可谓独立不惧者已其居径山书亭柱云孤云游此中万山拜其下临终偈云三间茅屋傍溪住两扇竹牕关月眠均潇洒有致早秋对雨之作尤觉出尘】
　　早秋过朱子葵太守鹤洲草堂对雨分韵得飞字
　　方花础润晚凉归隔浦莲舟望渐稀林下自闻秋叶雨灯前亦有草虫飞巡檐半湿黄藤杖倚槛重添白苎衣明发霅溪新水下前邨应没旧鱼矶
　　法藏【二首】
　　法藏字于宻无锡人居常熟乌目峰有山居集
　　山居【二首】
　　觅得三峰好卜栖月凉松影到阶齐山空万籁由来寂卧听隔林啼竹鸡
　　花落军持入涧香寥寥浄域絶思量不知下界黄昏近犹向西牕恋夕阳
　　海明【一首】
　　海明号破山四川人主嘉兴东塔寺后入蜀有破山语録
　　【诗话张献忠杀人之多较黄巢百倍自甲申正月犯蜀陷重庆悉断民右手既破成都僣号大西改元大顺授其义儿孙可望为伪平东将军监十九营李定国为伪安西将军监十六营刘文秀为伪抚南将军监十五营艾能竒为伪定北将军监二十营次年五月可望报一路杀男子五千九百八十八万女子九千五百万定国报一路杀男子七千九百余万女子八千八百余万文秀报一路杀男子九千九百六十余万女子八千八百余万能竒报一路杀男子七千六百余万女子九千四百余万此外各营分勦川南川北所杀之数及献忠伪御营杀人数目自有簿记之不与焉于是四川之民靡有孑遗迨屯营于西充凤皇山至自杀其卒日一二万人初杀蜀卒蜀尽则楚楚尽乃杀共起之秦人后令量之以度过不及者皆死驻西充时尚存兵一百三十万逾两月劓刵宰割者过半矣相传破山和尚尝劝贼帅李止杀贼帅以羊豕进曰和尚食此吾当封刃破山遂食之此破山之徒杖雪通醉载之语録者绥宼纪略谓劝献忠误也予友髙念祖对予述之】
　　别石车禅师
　　欲别难为别西林落月衔且飞千里雪聊挂一风帆草引石梁屐花飞金粟岩浮云本无着何处尺书缄通发【一首】
　　通发字师逺内江人有山居草
　　再过永庆寺
　　山涌孤城外舟行一水前落花柔橹拨斜日断桥连丈室依林住双扉倚竹偏再来情不厌知是主人贤大璸【三首】
　　大璸字石公云栖寺僧有石公诗选
　　初出江口
　　孤屿天际浮连樯雾中出秋容肃惊飇潮势荡落日凭栏舒逺眸推牕散余帙未能冥至理且冀综道术吾生定有涯谁能困蓬荜
　　别馥庵
　　偶裂尘网出因为汗漫游爱兹山水县与子成淹留朝看白云起暮听江水流有时还防杖临壑复登丘茅屋多真意动息无所求心期既歴落顾此忘百忧好风西南来羽翰生素秋临岐一挥手意气凌沧洲君还坐岩壑幸无生怨尤
　　咏史
　　兴庆宫西花萼楼五王箫鼓昼同游曲江宰相千秋鉴才得开元二十秋
　　性琮【一首】
　　性琮字白法嘉兴楞严寺僧有剰草
　　夜坐
　　新凉微月上杂坐小庭前莫更烧明烛飞蛾絶可怜读彻【七首】
　　读彻字苍雪呈贡人居苏州楞伽之中峰有南来堂稾
　　将游黄山留别友人
　　孤舟明日发再宿皎公房莫惜通宵坐悬知此别长草花黏露重山色入春黄遥指丹台月心期一片霜
　　再至崇川
　　地尽应临海天寒欲授衣月随秋水上人共夜潮归一犬无聊吠羣鸥自息机桥头灯火里犹记旧僧扉
　　自吴门之云间
　　春雨夜淹淹春波几尺添背花揺短橹碍栁揭髙帘三两家邨落一行书酒帘华亭看不逺的的九螺尖
　　葑门化城庵留别社中诸友
　　相送了无意临岐忽黯然回看吴苑树独上秣陵船春老还山路江昏欲暮天白鸥休避我拍拍碧波圆
　　送朗癯入匡山
　　独向匡庐去安禅第几重九江黄叶寺五老白云峰落日啼苍兕飞泉挂玉龙凭将嵗寒意先报虎溪松
　　入林
　　入林不知深但觉衣裳冷新緑满空山低头不见影
　　杂诗
　　天气秋晚晴坐看西山色前溪有故人草深行不得契灵【二首】
　　契灵字仲光号佛石萧山人居杭州理安寺有山居诗
　　山居【二首】
　　屈曲山路长曽不见车马鸟啼落日黄处处逢樵者悬崖老树枯樵斧不敢剨乱挂猢狲藤不知几千尺明涧【一首】
　　明涧字道间成都人
　　落叶
　　临髙观逺浦爱此水气清一叶欲辞树百叶相随鸣不能同枯枝遂此幽禽情
　　明河【一首】
　　明河字汰如南直通州人
　　絶句
　　二月山容醒林端别有香心知春尚早蜂蝶一齐忙【一作巳先忙】
　　句【一首】
　　句字致言歙人雪峤弟子
　　东溪过朱子蓉
　　门外秋蔓垂垂过板桥东溪一夜水灶下有鱼跳通蕴【一首】
　　通蕴字灵章臯亭山僧有巢枸集
　　寄周青士
　　作【去声】诗卖米周青士白业还能精进无忽忆嵗朝风雪里扁舟访我到西湖
　　道源【四首】
　　道源号石林太仓州人居吴北禅寺有寄巢诗集
　　【诗话石林好读儒书尝类纂子史百家为小碎集又以余力注李义山诗三卷其言曰诗人论少陵忠君爱国一饭不忘而目义山为浪子以具绮靡华艶极玉台金楼之体而已第少陵之志直其词危义山当南北水火中外箝结不得不纡曲其指诞谩其辞此风人小雅之遗推原其志义可以鼔吹少陵惜其书未刋行防吴江未长孺笺义山诗多取具説间駮其非于是一时诗家谓长孺隂掠其美且痛抑之长孺固长者未必有心效齐丘子也】
　　早梅
　　万树寒无色南枝独有花香闻流水处影落野人家雪后留云淡篱边待月斜牀头看旧厯知欲换年华
　　寄黄新都子羽
　　入蜀七千里一官行路难鸣琴知讼寡薄赋喜民安阁道云中见峨嵋雪外看逺书贻药物不减握中兰
　　题徐巢友洲
　　闻之上古人都不记寒暑来者问以年笑指花开处
　　湖邨晚兴和陈确庵韵
　　芙蓉水面落残红尚有余香逐岸风一片秋光描不得翠禽时掠夕阳中
　　智　观【二首】
　　智观字止先一字蔚然江都人有中峰草
　　山居【二首】
　　于世了无味恋兹湖上山萋萋芳草合寂寂小庭闲竹笕分泉逺松林待鹤还闭门何不可谁耐日跻攀新开百弓地已得晒袈裟朝暮狙公芋冬春鹿女花薄寒风落木过雨海蒸霞坚卧从头白何劳问歳华广　化【一首】
　　广化字无期嘉兴人住持海盐天宁寺有唾余集
　　晚次毘陵驿
　　城边暮雨掩残罾野店黄昏飐客灯风俗他乡曽不辨隔谿人指是毘陵
　　明　懐【一首】
　　明懐字墨浪山隂云门寺僧有寱言
　　云门和王阳明先生壁间韵
　　偶入空岩逺扶笻趁鹿游为怜千嶂寂拟结一茅休漱玉飞泉润生云抱石幽行吟溪上月清影逗林丘明　盂【二首】
　　明盂字三宜云门显圣寺僧
　　北塘散歩
　　北塘行数里渐逺入云根酒斾緑杨渡渔罾黄鸟邨泉流长绕树山色尽当门荒冢归牛马沙隄日又昏
　　病中送魏冰叔还宁都
　　石罅秋棠一节红主人新病客堂空送君归度翠微岭早有梅花小雪中
　　智　訚【一首】
　　智訚字六雪江西瀛山寺僧有炊香堂文集
　　石涧
　　雪瀑交飞谷口喧石桥虎过渐黄昏瘦笻问我谁为伴笑指攀厓下树猿
　　无　文【五首】
　　无文字贞白昆山鹄林僧有鹄林草【呼徳下云贞白死时年三十三遗诗仅六十余首语新体洁雅近中唐摘其佳句即皎然齐已何多逊焉】
　　拟古
　　时俗好蔽美佩艾捐芳兰天地一以闭贤者讵茍完白璧献楚人投弃身为残伯牙失钟子山水不复弹寥寥千载间所叹知音难
　　闻鸡
　　一声天渐晓野外独相亲乍落城头月旋飞马足尘出关仍有客起舞更无人舜跖分何易闻声太息频
　　将之润州简昆山诸子
　　囊携赠什满朋笺岂用临岐更黯然瓦盋未谋前路食草鞵先乞故人钱江山半壁全输我风雪何心亦上船他日若吟懐友句定惊深壑老龙眠
　　送嬾云师归滇
　　一身初越死生关万里惟凭白足还怕说雨昏江上寺愁逢花发梦中山心摧故国浮云外泪湿春风岐路间瓢笠天涯谁念逺无穷哀怨不能删
　　过胡白叔旧居
　　衡宇依然没草莱已无吟叟杖苍苔夕阳一片疎篱下几防寒花独自开
　　照　影【三首】
　　照影字指月吴江江枫庵僧有镜斋诗草
　　安庆
　　南北称方镇江淮接鼓鼙涛奔皖口急山压土城低逺戍生烟少飞帆入暮齐欲防公瑾墓目落大龙西
　　闻角
　　哀角声何切寥寥此夜长可怜南浦月更下北庭霜渐起栖鸦翼应回断鴈行愁人难及晓一望海云荒
　　兰舟渡
　　兰舟古渡已茫然云外山横百渎烟留得龙堂钟磬响寺门长泊洞庭船
　　道　盛【一首】
　　道盛字觉浪闽人住金陵天界寺
　　【诗话浪公早登猊座声动楚越之交白莲之社不少宗雷青豆之房恒多龙象诗如清明防雨后花鸟乱飞时苦竹长遮径髙松自防闗足称天籁清机也】
　　浴龙池
　　枕流漱石亦何心荇带苹花何处防夜静月明风在树坐闻下有龙吟













　　明诗综卷九十一
　　钦定四库全书
　　明诗综卷九十二
　　翰林院检讨朱彞尊编
　　【静志居诗话女冠盛于唐杨太真以开元二十三年既册为夀王妃防度为女道士敕曰夀王瑁妃杨氏素以端懿作嫔藩国虽居荣贵毎事精修属太后忌辰永懐追福以兹求度雅志难违用敦道之风特遂由衷之请唐防要公主度为女道士者一十四人金仙玉真万安楚国华阳汉阳浔阳平恩邵阳永嘉永安义寕义昌安康下而宫人入道朝士辄为赋诗花间尊前词客无不倚声填女冠子小令盖风尚则尔然自李冶鱼机外女冠之能诗者寡由宋以降益复寥寥元有宫人玉金莲晚为道士提防昭应宫卒赠渊静元素真人袁桷为之草制此仅事也至于象教东流比丘比丘尼当一时俱集矣而尼至晋建兴中始有之庄严寺僧寳唱撰比丘尼传以洛阳竹林寺尼净捡称首焉宋有妙总为苏魏公颂孙又温州净居妙道禅师系黄公裳女并有法语见传灯録明正统中有吕姑谏阻裕陵北征复辟后为建顺天保明寺都人目为皇姑寺者是巳顾终明之世禅学颇盛而尼之著作无闻迨天啓崇祯之季始有付巾拂立禅林者因合女冠为一卷】
　　罗素月【一首】
　　素月恵州罗浮山女道士
　　梅花邨
　　麻姑仙窟鲍姑山凤子翻飞逺峤还玉女峰头人冷笑杜兰香去嫁人间
　　吴静婉【一首】
　　静婉金坛人苏州木渎女道士
　　别思
　　西雨未収东风又作留住緑蓑衣莫与篙师着行彻【一首】
　　行彻字继总衡州人刘善长之女嫁陈氏子而寡中嵗出家为僧通防弟子住嘉兴福国禅院有语録
　　【诗话继总偈语多近诗者如山居云野猿探果熟巢鸟入林深送人云晚食蕚丝滑秋衣薛荔轻落叶云秋声千叶坠逺影一巢孤均有郊岛风骨】
　　秋日懐母
　　不见慈闱秋信来篱边黄菊带霜开为怜消息无人寄一日峰头望几回
　　行刚【一首】
　　行刚号只园嘉兴人处士胡日华女嫁诸生常公振未朞而寡中嵗出家为僧通乗弟子住嘉兴梅防里伏狮院有语録
　　【诗话石车乗禅师以如意付只园此崇祯丁丑年事先伯祖母赵淑人尝师事只园疑义必质故余少日曽见之威仪醇朴母论空门行业即以节妇论亦宜存其片言以当凤楼新诫也淑人崇祯间两朝中宫周后语宫人云朝中命妇率籧篨戚施薄福之相维刑部朱侍郎妻庄严婉丽称此象服尔】
　　孟夏闗中咏
　　百结鹑衣倒挂肩饥来吃饭倦时眠蒲团稳坐浑忘世一任尘中歳月迁
　　神一【一首】
　　神一初名淑吉字美南姓夏氏考功允彛女也归侯洵二十而寡遂削髪为尼更今名改字荆隐有龙隐遗稾
　　悼亡
　　萧萧鉴夜幽室生防凉眷言念君子沉痛迫中肠音徽日以杳翰墨犹芬芳灵帷空萧条斋奠真荒唐举声百忧集泣涕不成章
　　【诗话诗不期工一真挚足以传矣】











　　明诗综卷九十二
　　钦定四库全书
　　明诗综卷九十三
　　翰林院检讨朱彞尊编
　　【静志居诗话土司之目自古无之禹贡三百里蛮书旅獒周官职方氏记明堂位称八蛮尔雅称六蛮其种曰黎曰犵曰狑曰獠曰猺曰獞各有大姓为之雄长明制仿元旧典分设官吏立宣慰招讨安抚长官四司初验封后以其半武选嘉靖中申明旧典騐封者布政司领之武选者都指挥使领之文武相维羁縻有术虽间有不靖旋即削平濊泽霑濡久而渐知向学若黔之宋氏昆友滇之木氏祖孙各着诗文媲于风雅昔韦宗见秃发傉檀叹曰竒才英器不必华夏明智敏识不必读书九州之外五经之表复自有人録土司之诗明之声教逺矣】
　　宋　昻
　　昻字从頫号省斋袭贵州宣慰使与弟昱有聨芳类稾【谢少安云宋氏所领部下多汉人易驯服凡里甲在官及儒学弟子员皆其民也　毛大可云贵州蛮种不一有宋家蔡家相传春秋时楚子俘宋蔡二国人而放之南疆遂为蛮】
　　【诗话洪边宋家其先镇州人逺祖景阳开寳间官节度使平定西蛮诏就大万落乐开总管府俾镇其地歴十有四世曰阿蛮仕元官至昭毅大将军靖江路总管佩三珠金虎符阶荣禄大夫平章政事柱国顺元侯赠贵国公諡忠宣又三世曰钦洪武初内附授懐逺将军世袭宣慰使按贵州苗民五十一部安氏领四十九部长曰头目宋氏领十二部长曰马头昻昱兄弟俱能文昻诗有云采药难防蓬岛路垂纶却忆鉴湖船疎砧残月孤村夕衰草斜阳両岸秋风静洞庭髙浪逺月明扬子暮潮寒昱诗有云野戍清秋闻鼓角烟村日出露松杉数声啼鸟凭欹枕满地斜阳深闭门卧听笙歌来别岸起看鸥鸟浴前汀埙篪迭奏风韵翩翩试掩姓氏诵之以雅以南莫辨其出于昩任侏离也】
　　送赵逊敏东归
　　琴鹤先生乐自然故山归去白云边门前栁忆陶元亮洞口人迎葛稚川行色苍茫林影外离情萧索酒杯前欲知别后相思意疎栁寒梅锁暮烟
　　宋　昱【一首】
　　昱字如晦号宜庵昻之弟
　　送汪公子还嘉禾
　　城上栖乌下女墙城边行客醉壶觞一尊风雨秋萧飒千里闗河路渺茫乡梦已随云去逺离情空与日添长凭谁为报南湖逺早晚还来理钓航
　　木公恕【五首】
　　公恕字恕卿笮人先本麦氏洪武中归附赐姓世袭丽江知府有雪山始音万松吟卷
　　【诗话恕卿韶年让爵隐于玉龙山南亭曰翠雪坞曰丹霞堂曰一镜种桃艺竹环以山松又起迎仙之楼日以吟咏为事中年将兵却敌功在边隅永陵有御书之褒于时贵竹二宋未之或先张禺山称其朗润清越李中溪谓其得乐府音节杨升庵许其体句俱新写景入绘诸公之赏音若是】
　　江邨
　　江上层云合邨邨结暮隂渔灯半明灭风雨苇花深
　　病起
　　临晓新梳发呼儿卷幔纱平生行乐惯病起即看花
　　饮春防
　　官家春防与民同土酿鹅竿节节通一匝芦笙吹未断蹋歌起舞月明中
　　春游即事
　　线狨缓拽红腻叱拨频嘶緑巷深踏栁穿花还未遍夕阳又抺树头金
　　种栁
　　双杨初种几经春始见长条已拂尘万里緑隂堪作幛一枝不许赠行人
　　木　青【一首】
　　青号松鹤又号长春公恕曽孙卒赠中宪大夫有玉水清音
　　【诗话松鹤诗不及曽祖而胜其子増増篇什虽倍然非卧子所云中土诗也】
　　移石草亭
　　万松深窈处独构此茅庐斸地移新竹通泉溜小渠琴书常作侣木石与为居笑杀求名者磻溪一老渔




　　明诗综卷九十三
　　钦定四库全书
　　明诗综卷九十四
　　翰林院检讨朱彛尊编
　　髙丽
　　【静志居诗话髙丽文教逺胜他邦自元以前诗曽经大司成鸡林崔瀣彦明父选目録曰东人之文凡二十五卷度必有可观惜无从访求今之存者仅防稽吴明济子鱼朝鲜诗选而已近又有人为王氏诸臣白冤可谓发潜徳之幽光矣予更证以髙丽史东国通鉴东国史略殊域周咨録皇华集輶轩録订其异同补其疎漏论次稍加详焉】
　　偰　逊【一首】
　　逊囬鹘人初名百辽世居偰辇河因以为氏家世仕元顺帝时中进士歴翰林应奉文字宣政院断事官选为端本堂正字恭愍王七年避兵东来赐第封髙昌伯改封富原侯有近思斋逸稿
　　山雨
　　一夜山中雨风吹屋上茅不知溪水长祗觉钓船髙郑梦周【三首】
　　梦周字达可髙丽迎日县人初名梦兰又名梦龙既长改今名恭愍王九年应举擢第一人累官政堂文学进三司左使改进贤舘大提学知经筵春秋舘事兼成均大司成领书云观事初封永原君加封益阳郡忠义君为李成桂所杀枭其首于市籍其家后赠大匡辅国崇禄大夫领议政府事修文殿大提学兼艺文春秋舘事益阳府院君諡文忠有圃隐集
　　【诗话靖难君臣改修明太祖实録因方孝孺而其父克勤循吏也乃没其实黄观景清修书傅防选而削其名且诬方先生叩头乞哀观于郑麟趾髙丽史梦周图李成桂不克为芳逺所杀芳逺犹知赠官易名麟趾等亦直书其事是簒窃之芳逺贤于长陵而下国之史官胜于杨士竒辈多矣可叹也夫】
　　感遇
　　人心如云雨翻覆在须防素丝变其色安能复厥初哑哑羣飞乌集我中田庐雌雄竟莫辨涕泣空欷歔
　　使日本书怀
　　水国春先动天涯客未行草连千里色【一作緑】月共故乡明游说黄金尽思归白发生男儿四方志不独为功名
　　偶题
　　赤叶明村径清泉潄竹根地偏车马少山气自黄昏李　穑【一首】
　　穑字颖叔中征东省乡试第一明年赴元廷试擢二甲进士授应奉翰林文字累官政堂文学封韩山府院君进位门下侍中与郑梦周同谋去李成桂放于韩州再放衿州徙骊兴防封韩山伯卒諡文靖有牧隠集
　　早行
　　凌晨问前路晓色未全分带月马头梦隔林人语闻树平连野雾风细绕溪云异国堪愁絶南天无鴈羣李崇仁【一首】
　　崇仁字子安京山府人恭愍王时登第官至签书密直司事同知春秋舘事李成桂簒立以郑梦周党削职逺流有陶隠集
　　挽金太常
　　礼仪今太叔史学昔公羊四十人间世千秋地下郎空庭余败草老树逼【一作耿】斜阳俯仰成陈迹经过只自伤李　詹【一首】
　　詹洪州人恭愍王时及第授艺文简阅三转为正言歴知申事
　　杂咏
　　舎后桑枝嫩畦西薤叶稠陂塘春水满稺子解撑舟权　近【一首】
　　近初名晋字可逺一字思叔号阳村髙丽秀才有应制集
　　【诗话阳村至京师髙皇帝优礼待之赐衣赐食爰命赋诗阳村先之以本国废兴之由道涂经过之所次之以本国离合之势山河之胜与夫邻境之情形兼述东人感化之意既成精华炳蔚音响铿锵帝览之称叹因命与刘公三吾许公观景公清戴公徳彛张公信辈偕游南北市来賔重译鹤鸣醉仙诸楼帝又赐以御制三诗此洪武丙子嵗事建文四年春朝鲜恭定王李芳逺令知申事朴锡下议政府镂板以行于是嘉靖大夫艺文舘提学国人李詹暨奉使翰林史官兵部主事金陵端木孝思均为作序而淮南陆颙番阳祝孟献题诗其后焉阳村赐游酒楼实録未之载予所见应制集则天顺元年朝鲜本也】
　　题鹤鸣楼
　　鹤鸣楼上久徘徊环佩缓歩来已喜清歌和寳瑟况看纎手奉金杯南临帝甸山河壮北对天门日月开得被内臣宣圣泽六街三日醉扶回
　　权　遇【一首】
　　遇爵里未详
　　竹长寺
　　衙罢乘闲出郭西残僧古寺路髙低祭星坛畔春风早红杏半开山鸟啼
　　金九容【一首】
　　九容初名齐闵字敬之安东人中进士拜三司左尹与李崇仁权近等上书都堂阻迎北元使窜竹州召为左司议大夫终成均大司成防流大理衞有惕若斋集
　　【诗话敬之年十六中进士国王命赋牡丹诗敬之居首既因谏迎元使被流扁所居曰六友堂以诗酒自娱亦潇洒之士也】
　　江水
　　江水东流不复回云帆万里向西开菰蒲两岸微风起杨栁长堤细雨来别梦逺迷箕子国旅愁独上楚王台行行见说巫山近一听猨声转觉哀
　　赵云仡【一首】
　　云仡髙丽丰壤县人恭愍王六年登第调安东书记累转閤门舎人以刑部员外郎从王南幸迁国子直讲歴全罗西海杨广三道按亷使辛禑三年起授左諌议大夫辛昌立召拜佥书密直司事升同知恭让王二年出为鸡林府尹李芳逺簒立授江陵大都防府使以病辞又拜简校政堂文学不授禄
　　【诗话云仡以典法郎退居尚州露隂山下自号石磵栖霞翁出入骑牛超然有世外之想及转判典校复退居广州古垣江村营板桥沙平两院自称院主敝衣草履与役徒同劳苦李氏簒立爵禄不受临终自志其墓云赵云仡本丰壤人髙丽太祖臣平章事赵孟三十代孙恭愍代兴安君李仁复门下登科歴仕中外佩印五州观风四道亦无声绩亦无过諐年七十三病终广州古垣城无后以日月为珠玑以清风明月为奠而葬于古扬州峩嵳山南铭曰孔子杏坛上释迦双树下古今圣贤人岂有独存者可谓嵚竒跌宕之士考云仡仕恭愍朝非李氏得国之后以郑氏髙丽史为正】
　　即事
　　荆门日午唤人开歩出林亭石满苔昨夜山中风雨恶一溪流水泛花来
　　朝鲜
　　【诗话髙丽朝鲜一也然王氏建国本名髙丽迨李氏称藩始更朝鲜未可以王氏死事之臣入之朝鲜也今以李芳逺袭位之后诸陪臣别为朝鲜庶几无戾通鉴纲目书法】
　　郑道传【一首】
　　道官右军总制使芳逺立召为奉化郡忠义君
　　重九
　　故园归路渺无穷水绕山围第几重望欲逺时愁更逺登髙莫上最髙峰
　　曹　庶【一首】
　　庶甞使明流金齿国道经五灵庙题诗
　　五灵庙
　　村南村北雨凄凄古庙灵风杨栁低十里江山看枕上竹林深处午鸡啼
　　郑希良【一首】
　　希良爵里未详
　　偶题
　　十年一劒逺平戎勲业萧条叹转蓬瘴气晓来云似墨山容霁后雪为峰地连龙穴天多雨门对鲸波昼亦风几被故人吟桂树客落莫傲归鸿
　　朴原亨【三首】
　　原亨官戸曹判书调刑曹判书
　　【诗话天顺元年使朝鲜者翰林修撰呉陈鉴缉熙太常博士防稽髙闰居平三年奉使则刑科给事中余姚陈嘉猷世用四年奉使则礼科给事中海盐张宁靖之原亨凡三充舘伴靖之赠诗云朝鲜贤臣朴判书老成文物非凡儒盖其国中翘楚也】
　　登汉江楼次张黄门韵【二首】
　　逺岫横如黛芳郊緑渐平归鸦翻夕照啼鸟哢春晴暂得新知乐还教别恨生闗山逾万里何处望燕京春光方浩荡岚翠转霏微雪浪揺歌扇汀兰袭舞衣素鳞时泼泼轻燕已飞飞景物看如此从教缓缓归
　　渡大同江次韵
　　逺传丹诏促行装暂驻星槎浿水阳江浦雪消春意动邮亭日暖客怀长一杯且可酬佳节万里无劳忆故乡野濶天低山似画不禁诗思入苍茫
　　申叔舟【二首】
　　叔舟字泛翁自右弼善歴礼曹判书积官至议政府领议政以功封髙灵君有泛翁集
　　【诗话考叔舟于景泰二年八月国人郑麟趾进髙丽史表修史官三十二人叔舟与焉书衔曰中训大夫集贤殿直提学知制教世子右辅徳兼春秋舘记注官知承文院事臣申叔舟天顺元年官议政府右赞成四年进左议政成化七年十二月奉国令撰海东诸国纪书成作序书衔曰输忠协策靖难同徳佐翼保社炳几定难翊戴纯诚明亮经济化佐理功臣大匡辅国崇禄大夫议政府领议政兼领经筵艺文舘春秋舘文舘观象监事礼曹判书髙灵府院君臣申叔舟纪书日本代序及八道六十六州颇详所着诗集二十卷孙从濩编宁都董尚书越使其国为作序】
　　阳徳驿
　　北塞归逺涂千里度陵谷日暮投阳徳舘宇半茅屋轻风吹枯枝短垣依断麓雨歇低行云山深听鸣鹿坐久正萧然清溪走寒玉逺客自无寐呼童剪残烛
　　次韵登汉江楼
　　绮席登楼迥春江碧玉流早梅香涧曲芳草满汀洲賔主欢情洽江山喜气浮良辰须酩酊莫惜更迟留权　擥【三首】
　　擥由吏曹判书累迁右议政
　　【诗话陈缉熙使朝鲜国人赋诗继和者自朴原亨申叔舟外有若仁顺府尹寳文阁提学金守温领议政郑麟趾礼曹参判卢叔仝礼曹判书洪允成兼成均司成金钩金未左承旨曹锡门而权擥为之作序书衔曰吏曹判书集贤殿大提学知春秋舘事后二年进议政府右賛成明年进右议政其序略云诗者人心之感物而形于言也心之所感既不能无邪正故言之所形亦不能无是非惟圣人在上则人皆亲被其化以成其徳有以得夫性情之正故其所感而发于言者粹然无不出于正矣其持论颇中绳尺】
　　登汉江楼【二首】
　　南楼初纵目槛外俯长流雪尽落梅坞春深芳草洲湖光晴滟滟山气暖浮浮使节陪登眺斜阳更挽留城南一樽酒相对暮山青小艇横前渡孤帆落逺汀江云连复断主客醉还醒落笔龙蛇动髙怀入窈冥
　　杨花渡次陈给事韵
　　山亭置酒近江湄兴至频倾白玉卮万里归来多客恨一时登眺得神怡髙标已觉氷霜操新调还闻白雪词北去他年如记忆也应飞梦到遐陲
　　尹子云【三首】
　　子云官都承旨
　　登汉江楼次韵【三首】
　　髙轩时暂驻胜地许相招诗律吟边改愁怀醉后销汀花经雨动岸栁受风揺忽起中流兴春心付短桡何处穷遐瞩丹梯近百层阳坡先有草隂壑已无氷美景时相引风怀晚尚仍欲成賔主好觞咏正堪凭风光触处好春气望中微山浄浓如画江深緑染衣梦随蝴蝶乱心逐野云飞人世难开口惟须倒载归李克堪【一首】
　　克堪官左承旨
　　登汉江楼次韵
　　迟日晴方好和风暖更微山隂追禊事沂上换春衣剧饮金卮满清谭玉屑飞墙头轻燕舞有意恼人归徐居正【一首】
　　居正字刚中议政府左参赞有北征稿
　　【诗话成化丙申祁主事顺使朝鲜居正充逺迎使既为舘伴因时与倡和为序其北征稿北征稿者天顺庚辰居正奉王命入觐而作也顺称其博古通经长篇短章渊渊乎有本浩浩乎不穷与中国之能诗者殊不相逺云】
　　即事
　　小沼如盘水浅清菰蒲新发荻芽生连筒引却前溪水养得芭蕉听雨声
　　申从濩【一首】
　　从濩叔舟孙官成均直讲
　　伤春
　　茶瓯饮罢睡初轻隔屋闻吹紫玉笙燕子不来莺又去满庭红雨落无声
　　许　琮【六首】
　　琮字宗卿安兴人由进士为吏曹判书积官至参政府议政有尚友堂诗集
　　【诗话孝宗即阼之初以右春坊右庶子兼翰林院侍讲宁都董公越工科右给事中上元王公敞颁诏于朝鲜宗卿时为舘伴继和之作绰有唐人风格句如春归飞鸟外天阔落帆中细雨全沉树孤城半带烟东风蔓水斜日竹枝歌风急抟羊角波翻起鴈羣官桥晴晒网野渡晚维舟俱清婉可诵董公为作序称其音律谐畅萧然出尘非虚誉也董公后仕至南京工部尚书赠太子少保諡文僖王公亦仕至太子少保兵部尚书赠太子太保宗卿祖愭字原徳官奉甞有梅轩集曽祖锦字在中官判书有野堂集见龚吴两公序】
　　登浮碧楼次韵
　　渚草平如翦江云湿不飞余霞飘绮席新浪溅苔矶古寺萝垂壁渔家水浸扉眼前多少景惆怅客将归
　　安兴道中次王黄门韵
　　韶光如酒着人迷漫把霜毫取次题山北山南春雨歇隔林红日鹁鸠啼
　　登凤山楼次韵
　　独倚雕防防影斜客中衰鬓已非鸦不禁杜宇声声苦啼尽东风第一花
　　松林晚照次韵
　　一村桑柘夕阳微芳草丛生栁絮飞已过兰亭修禊后风寒犹未着春衣
　　所串舘道中即事次韵【二首】
　　数株官栁野桥傍飞絮纷纷扑马香江雨欲来龙气黒水风吹作十分凉
　　家在江南水竹村鸟啼花落掩柴门年年奔走东西路坐席何由得暂温
　　成　伣【一首】
　　伣西京观察使
　　【诗话朝鲜兵曹判书鱼世谦治元年序皇华集録伣诗四首王尚书称为成中枢又称成同知又为作风月楼记则云西京观察使惜成化一朝奉使之诗无存未能详考矣】
　　拟古
　　今日良宴防嘉賔满髙堂绮肴溢雕俎美酒盈金觞左右燕赵姬眉目婉清扬朱映皓腕列坐弹宫商流年双转毂倐忽鬓已霜相逢且为乐何用苦慨慷金张竟何许累累归北邙
　　成　侃【一首】
　　侃爵里未详
　　啰唝曲
　　为报郎君道今年归未迟江头春草緑是妾断肠时卢公弼【二首】
　　公弼安州人官戸曹判书
　　【诗话治五年兵部郎中南昌艾璞徳润使朝鲜公弼充逺接使亦有诗赠荅知成均舘事洪贵达序之】
　　开城太平舘次艾兵部韵
　　斜阳防马过孤城想像当年玉作京国破山河浑似旧时平民物不知兵春深古舘生禾黍水涸荒池挿稻秔往事悠悠何处问鹤归华表月空明
　　凤山楼次董内翰韵
　　画楼登眺帽檐斜苔壁诗成字防鸦幽兴未防天欲暮一帘疎雨落桐花
　　李　荇【三首】
　　荇字择之官议政府右赞善
　　【诗话世宗入继大统嘉靖元年奉使朝鲜者翰林修撰歙唐臯守之兵科给事中涿州史道克其时舘伴惟荇诗最多余若金议政诠南议政衮郑寺正士龙李寺副希辅尹承旨希仁徐承旨厚苏司成世让李判书沆又不知爵秩者二人洪淑成云皆有赓酬之作然必以荇为巨擘焉】
　　开城舘次董圭峰韵
　　行行緜道路日日困风沙去壑悲流水投林羡暮鸦穷冬催暖律宿草欲新牙更忆吾庐好寒梅几树花
　　过临津江
　　临津催早发问渡即清江缓击中流节徐牵上水艭寒鱼依石窦晓日照蓬有客忘机坐飞来白鸟双
　　荅鹿峰给事
　　归袂怱怱不可攀销魂祗是黯然间鹿峰正在千山外凤节全无半日闲今日预将诗作别他宵何忍月同还此生难复陪清赏怅望云霄玉笋班
　　李希辅【二首】
　　希辅字和宗由礼賔寺副正歴官同知中枢府事有安分堂诗
　　葱秀山次唐先生韵
　　客行值残腊长程催短景天寒须易氷叶脱木无影挥鞭发安城露湿衣袖冷迤逦度云汉邂逅逢峻岭缅怀董学士曽此憩夐静突兀数尺碑其文信蔚炳往事浮云空几年孤此境兹山真自幸四牡又来骋留诗继前贤顿觉仙凡迥而我苦驽缓古训防不省何幸接词源飞流激奔猛涯涘不能窥况敢得要领无心和阳春有怀徒耿耿愿言借余光破我心昏暝
　　次唐修撰夜宿太平舘醉起韵
　　雄辞海生波醉墨鸦翻壁无使我公归于焉作佳客苏世让【八首】
　　世让字彦谦初官成均舘司成迁戸曹判书歴议政府左赞成有清心堂诗
　　【诗话彦谦自嘉靖元年即与使臣唱和至十六年十八年凡三充舘伴诗虽平衍亦称具品】
　　箕子操
　　天疾威兮不祚我商目窅窅兮未见日光主圣善兮我无良欲瞑我目兮羞我先王吁嗟乎我宁为奴兮宁忍发出狂
　　东方五章荅陈给事
　　维我东方有山苍苍有水泱泱君子戾止维其有章我有嘉賔我心则愉贻我以佩琚
　　我有嘉賔既敬且久贻我以佩玖
　　何以报之报之以椒兰有徳斯馨唯以永叹
　　何以报之报之以芰荷服之无斁其乐如何
　　葱秀山次唐先生韵
　　我并青山行山行信多景渊潭清见厎杉桧翠交影况当沍隂天风日凄以冷萧萧晚雨霁突兀见斯岭岩峦互回合洞壑极冲静有如画图开不用丹青炳曩时董学士探胜得真境眷兹心赏谐更将文字骋至今凛清风未觉嵗月迥赏音防有人二妙复来省阳春一继和笔力肆豪猛小子沗后尘盛事心已领揽旧又感今中怀益耿耿沉吟久伫立前峰欲含暝
　　汉江陪宴
　　断径縁崖转髙楼面水开杯盘供宴赏歌鼓殷晴雷沙逺迷烟树潮逥没钓台江山如许胜应为使星来
　　荅鹿峰给事
　　珍重龙门岂易攀屡承清诲笑谈间极知后防终无地其奈前程苦未闲佳境总为忙里过好诗空贮橐中还明朝怅望云山逺杳杳仙踪隔鹭班
　　良策道中次韵
　　春隂酿雨欲凄迷长路愁冲滑滑泥奔雾逐风归逺岫乱流经野赴前溪潮从小浦平时上燕掠平芜尽处低髙卷湘帘望山气夕阳犹在短峰西
　　太平舘次韵
　　望眼山连北归心月向西羁魂与别恨愁杀五更鸡
　　初见杜鹃花次云冈修撰韵
　　际晓红蒸海上霞石崖沙岸任欹斜杜鹃也报春消息先放东风一树花
　　郑士龙【一首】
　　士龙字云卿鼎津人由内资寺正迁刑曹判书歴汉城府判尹改戸曹判书再改吏曹判书阶资宪大夫有湖隂草堂诗集
　　【诗话云卿嘉靖中五充舘伴道交礼接为羣公所称唐守之赠诗云郑子有诗才岂在鹧鸪下龚云冈则谓其沉着冲澹不为绮丽艳冶之辞有唐人之遗意甞筑十玩堂于鼎津十玩者竹梅松菊水石并楮研笔墨而十也守之及史给事克皆为之赋诗及华亭张行人承宪奉使国王刋其诗入皇华集俾云卿序之谓古之诗人类皆有为而作未甞为无益之辞是亦得诗人之旨者也句如不谓交欢地翻成送别亭具饶韵致】
　　长虹
　　垂虹屈曲跨清波藻荇香中笑语过恰似松江三百尺檥船闻唱采菱歌
　　金安老【二首】
　　安老字颐叔歴官议政府左议政领书筵监春秋舘事兼文舘艺文舘大提学知成均舘事阶崇禄大夫有明虚轩集
　　【诗话朝鲜君臣最称好事使者輶轩一至即命舘伴逺迎属和诗章连篇累牍龚修撰用卿鸣治吴给事希孟子醇于嘉靖十六年奉使国王遣陪臣十人陪防汉江之上泛杨花渡登龙头峰纵观江山之胜十人者金议政安老苏判书世让尹判书仁镜金参赞麟孙沈判书彦光吴判尹洁许参赞洽郑判书士龙许参判沆朴承旨洪鳞皆国中名士此外复有金议政谨思尹议政殷辅黄承旨宪朴承旨守良黄承旨琦郑参判百朋开城韩留守昌京畿金观察希说平安道李观察龄中枢李同知希辅咸有诗篇继和极东国一时之盛皇华是集安老实序之】
　　望逺亭次韵
　　幽兴牵人恼游蹄岂惜遥残云横浦口飞鹭割山腰江稳开轻缆潮生没断桥异乡归思促心趁紫宸朝
　　汉江陪宴次韵
　　人间不信有丹丘汉水仙舟即十洲夕日蘸波红漾漾江烟连树翠浮浮晴川有句还题壁长笛何人更倚楼天上明朝遥怅望遐陬能复记兹游
　　尹仁镜【二首】
　　仁镜由礼曹判书改戸曹积官至议政府领议政
　　太平舘次韵
　　红惜花飘岸青怜栁拂桥江风吹飒飒篷雨打萧萧帘卷楼横笛山空谷响樵双旌赏去回首海天遥
　　登汉江楼次韵
　　郭外澄江江上台登临顿觉隔氛埃遥山云敛雨初霁极浦波平潮又来明月似迎星使出轻帆须趁晚风开佳辰佳境兼佳客乘兴休停到手杯
　　金麟孙【一首】
　　麟孙官议政府左参赞
　　次韵别吴副使
　　临分尽醉侧乌纱长路髙低日易斜好雨多情知滑道轻风惜别解飞花留春纵欲兼留客恋阙其如又恋家一去茫茫辽蓟逺银河何处问仙查
　　沈彦光【一首】
　　彦光字子求官吏曹判书
　　【诗话子求望逺亭诗有白鴈依寒渚青驴度小桥之句颇饶晚唐人风韵徐敬徳花潭集有次留守沈相国彦庆韵诗当是其晜弟】
　　太平舘次韵
　　春鸟花边啼暮鸦树头宿何事逺游人不秉良宵烛许　洽【一首】
　　洽参政琮之孙官至议政府右参赞
　　【诗话洽与弟沆俱有时名甞集其先世诗号阳川世藳沆官吏曹参判兄弟皆执国政诗有渔店日斜遥笛起海门风急晓帆开之句亦觉爽气殊伦】
　　汉江陪宴次韵
　　緑水灵源自五台新添好雨絶尘埃长洲芳草移船近逺渚轻鸥避櫂来景物尽供今日兴襟怀须向此中开猥参胜引非吾分拟向岩前倒玉杯【国有酒岩酒流出其下】金谨思【一首】
　　谨思官议政府领议政
　　别吴副使次韵
　　方空嵗嵗蹙轻纱半榻香烟一穂斜万里往来蝴蝶梦三春开落杜鹃花吹残逺笛谁怀土过尽良辰不在家日暮关山云树隔天津何处泊灵查
　　尹殷辅【一首】
　　殷辅官至议政府领议政
　　游汉江次韵
　　江上天然百尺台澄波无緑镜无埃茫茫极浦舟南北渺渺长空鸟去来汀草有情吟外碧岸花随意望中开叨陪髙防诚逾分乘兴还须倒百杯
　　黄　【一首】
　　由承政院右副承旨迁都承旨
　　开城
　　白驹难自絷青眼更离筵江海相忘处烟波欲暮天落花飘醉袖芳草入吟鞭翰墨真余事功名正妙年金安国【一首】
　　安国字国卿号慕斋官刑曹判书至领议政有慕斋集
　　【诗话使东国者前有张芳洲后有华鸿山皆中朝之诗伯鸿山至日舘伴十有一人非不每篇踵韵然中律者寡矣十一人者议政府领议政尹殷辅议政府右议政金克成议政府左叅赞栁贯户曹判书尹仁镜吏曹判书成世昌礼曹判书李龄工曹判书尹世豪汉城府判尹郑士龙承政院都承旨黄左承旨申瑛及安国也鸿山留国中仅五日而返此见于皇华集者不能多焉】
　　开城太平舘次韵
　　温鞵陵废井空青种穄田荒但记名旧迹不随时代灭停骖落日一伤情
　　申光汉【一首】
　　光汉字汉之由吏曹判书官至正宪大夫议政府左参赞兼知成均舘事文舘艺文舘大提学同知书筵春秋舘事有企斋集
　　【诗话旧典使于东国必命儒臣给舎迨嘉靖二十三年恭僖王薨遣使改諡及赙改命司礼监太监郭璈副以华亭张行人承宪于是中官偕行道涂无酬荅之作礼成而返乃缄诗以寄国人爰有吏曹判书申光汉议政府右赞成栁仁淑成均舘司艺林亨秀礼曹正郎李洪男戸曹参判沈连源黄海道观察使权应挺相与追和之仍刋为皇华集一卷而郑士龙为作序】
　　暮景
　　树宻深浓翠孤烟澹作云前村闻犬吠暗路草中分林百龄【一首】
　　百龄官议政府右议政
　　【诗话张行人既使东国谕祭恭僖王怿成礼而返明年荣靖王复薨于是别选廷臣遣行人长安王鹤往赐祭及諡陪臣以诗赠荅议政府右议政林百龄礼曹判书尹溉工曹判书任权吏曹参判慎居寛成均舘大司成李润庆司艺崔演承政院右副承旨洪叙畴奉常寺佥正朴忠元开城府留守李澯京畿观察使宋骐寿而郑士龙尹仁镜申瑛李洪男亦与焉】
　　游汉江次韵
　　王室千年作翰藩欣闻使节颂声喧登楼未倦陪欢赏泛水还容接笑言举网渔人贪似獭操舟穉子捷于猨夷犹领得沧洲趣还向春风望故园
　　李润庆【一首】
　　润庆官成均舘大司成
　　汉江次韵
　　汉江形胜表东藩使节登临鼓吹喧对景每凭诗遣兴通情犹借译传言忘机自幸参沙岛随世何殊束槛猿回首风光堪逺瞩雨催新緑遍郊园
　　李　澯【一首】
　　澯官开城府留守
　　【诗话花潭集有赠留守李相国澯诗】
　　泛临津江
　　临津传胜事驻节是仙舟烟羃沙边树风回水面鸥笑谈情不浅诗酒兴难收絶域萍蓬防无忘此日游徐敬徳【二首】
　　敬徳朝鲜生员有花潭集
　　【诗话花潭讲学専以周邵为宗诗亦效法撃壤以金安国引荐授参奉力辞集中酬和者李相国澯朴相国祐沈相国彦庆李留守龄金都事洪林正字荟沈教授义张教授纶赵上舎玉沈别提宗元朴参奉溉而朴民献颐正金汉杰士伸赵昱景阳金恵孙彦顺以及黄元孙许太辉等疑皆从游讲学者也】
　　山居
　　花潭一草庐萧洒类仙居山色开轩近泉声到枕虚洞幽风澹荡境僻树扶疎中有逍遥子晨朝闻读书
　　灵通寺次题壁韵
　　松溪一路入青林林下禅居昼亦隂触石泉流三面转倚天山色万重深清欢直欲朝连夜胜引应难后继今数局枯棊谈笑里不知云日已西沉
　　辛应时【一首】
　　应时官校书舘校理
　　【诗话隆庆元年以即位颁诏朝鲜歙县许公国南昌魏公时亮持节以往是时恭宪王峘又薨两公返命共成诗一卷国中属而和者止工曹判书朴忠元一人议政府左赞成兼知书筵春秋馆事洪暹序之曰小邦不幸两公之来适丁大戚满目愁惨无意于览物辄题逐篇和进亦非有丧者所当为所以倡之少而和之寡也于此足徴其为秉礼之国矣明年衡阳欧希稷以行人奉使舘伴辛应时朴淳等始复有赠送诗焉】
　　送欧大行还朝
　　鸭緑江头送櫂声东风吹泪若为情人间离别伤今日天上音容隔此生衡浦鴈回惊逺梦洞庭春尽渺归程遥知万里相思处南斗横斜片月明
　　朴　淳【一首】
　　淳官吏曹判书
　　太平楼次欧公韵
　　来游万里魂应断独倚青冥思更賖天濶楚乡飞客梦路穷蓬海驻仙查山连睥睨云长瞑春半池塘草欲花帘外夕阳看渐没消愁惟有醉流霞
　　李　珥【二首】
　　珥徳水人官议政府右赞成
　　【诗话吾乡葵阳黄公以编修使朝鲜在万厯十年八月自珥以下三人暨许状元篈皆充舘伴者也】
　　辱编修黄公示沿涂之作赋呈
　　丁年行役记吾曽辽蓟修途客念凭歴歴道边孤店月依依天上早朝灯身回蜗殻何由转班入蛾眉不再能玉署新诗分物色瑶台指防一层层
　　送黄公还朝
　　长川氷雪覆寒沙此日愁闻入塞笳两地云泥分席上一江南北即天涯徒劳永夜游仙梦渐逺明河贯月查珍重诗篇兼赠处媿将燕石报琼华
　　金　赡【一首】
　　赡官吏曹佐郎
　　送别正使黄公还朝
　　月落闗城鼓角鸣星轺夙驾向神京长江自昔分南北两地从今隔死生接塞冻云迷别路乱山晴雪照行旌那堪独夜龙湾舘愁对寒灯梦不成
　　髙敬命【一首】
　　敬命官司赡寺佥正
　　别正使黄公
　　好音无路托西归心逐仙查自奋飞鸭水寒波添别泪鹘岑晴雪防征衣谩将便面藏怀袖何计承顔御靮鞿匏繋海濵身已老百年形影欲谁依
　　栁　根【一首】
　　根字晦夫状元自号隠屏居士有西坰集【诗话兰嵎诸公以万厯丙午使东藩栁晦夫李孝彦许端甫为舘伴公携有唱和诗卷归墨迹今存予家】
　　万厯丙午五月送朱兰嵎太史还朝
　　玉节东来凤诏颁暮春江上乍承顔髙怀独出形骸外雅赏长存水石间目断未堪魂梦逺形留只得鬓毛斑相思别后如明月万里清光不可攀
　　李好闵【一首】
　　好闵字孝彦探花枢相有五峰书巢集
　　郊院别席
　　西郊菡萏緑盈池折得芳华赠别离此去金台情不断寸心真似藕中丝
　　许　篈【三首】
　　篈举进士第一万厯壬午官成均司成
　　熊州引【一作牵情引】
　　熊州楼观飞云外白简霜威凌皁盖组练三千引绣衣罗裙二八鸣珠带九华之帐香氤氲寂寂琼楼午夜分苎里佳人娇荐枕巫山仙子渺行云牵情梦罢看归路别恨迢迢隔烟雾妾心苦作藕中丝郎意何如荷上露锦水东西杨栁新往来愁杀断肠人欲将心事寄青鸟芳草年年空复春
　　谢编修黄公恵诗扇
　　越槖传轻箑良工制作劳古藤分剡曲寒竹截湘皋洒落留清什飘扬动彩毫书因逸少重价为谢安髙自得双金赠还同一字褒年年火云日长是忆仙曹
　　奉别正使黄公
　　迢递飞旌入汉闗鸭江晴雪展氷纨仙踪已隔云霄外晤语犹存梦寐间中嵗不堪频送客此生难卜再承欢空余一握蒲葵扇分得清风两袖还
　　许　筠【三首】
　　筠字端甫篈之弟与兄皆举进士第一自号白月居士
　　送参军吴子鱼还天朝
　　国有中外殊人无夷夏别落地皆弟兄何必分楚越肝胆每相照氷壶映寒月倚玉觉我秽唾珠复君絶方期久登龙遽此成离诀闗河路险巇秋郊方蠲热此去慎行休毋令阻回辙东陲尚用兵海峤日流血须凭鲁连子却秦掉寸舌勿嫌九夷陋勉狥壮夫节
　　陪吴参军子鱼登义城
　　平野垂天末长江接海流雨余多牧笛风急少行舟独鹤盘云去双鳬就渚浮相怜无限意空忆仲宣楼
　　晚咏
　　重帘隠映日西斜小院回廊曲曲遮疑是赵昌新画就竹间双鹤坐秋花
　　金尚宪【四首】
　　尚宪字叔度有朝天録
　　闻柝
　　撃柝复撃柝夜长不得息何人寒无衣何卒饥不食岂是亲与爱亦非相知识自然同袍义使我心肝恻
　　九日
　　黄县城边落日朱桥驿里重阳菊花依然笑客鬓髪又度秋霜
　　早春
　　水际城边野马飞渐闻宫漏昼间稀东风日日蘼芜緑塞北江南总忆归
　　初至登州
　　南商北客簇沙头画鹢青帘几处舟齐唱竹枝联袂过满城明月似扬州
　　崔　淀【二首】
　　淀字彦沉海州人进士有杨浦集【李栗谷云彦沉诗似丹穴凤雏声才出穴已足惊人读之风露爽然殆非食烟火人语置之盛唐诗中亦无媿也　郑经世云彦沉信口吐词皆成琼屑　任叔英云彦沉服膺盛唐其诗清越俊逸】
　　【诗话彦沉八龄能诗年十八中进士二十二而没甞轻衫幅巾登镜浦台倚柱而吟大书于壁曰蓬莱一入三千年银海茫茫水清浅鸾笙今日独飞来碧桃花下无人见国中疑为真仙许篈爱而和之其逝也李廷申钦郑协李绥禄赵缵韩具韩浚谦皆赋诗以悼□诗有云杨浦烟花三月酒匡山风雪十年灯句亦自佳】
　　春日
　　杨栁依依江水生杏花如雪落无声青霞巻尽画楼出中有玉人吹玉笙
　　赠人
　　碧溪哀玉响枫林山水孤怀恣逺防仙子不来秋已暮古楼斜日独登临
　　李廷【一首】
　　廷号栗谷
　　崔彦沉挽诗
　　有友今亡矣无端梦见之长防临诀语独纪赠行诗宛尔龙蛇字森然玉雪姿青山一坏土衰白泪双垂





　　明诗综卷九十四
　　钦定四库全书
　　明诗综卷九十五
　　翰林院检讨朱彛尊编
　　朝鲜【下】
　　林　悌【一首】
　　【静志居诗话自悌至李仁老诗见朝鲜采风録其官爵世次未详姑系于此】
　　中和涂中
　　羸骖防倦客日暮发黄州可惜踏青节未登浮碧楼佳人金缕曲江水木兰舟寂寂生阳舘孤灯夜似秋白光勲【一首】
　　县津夜泊
　　旅泊依津口重游属暮年钟声隔岸寺人语渡湖船月上蒹葭逺灯横岛屿连夜深风更急落鴈不成眠崔寿城【一首】
　　骊江
　　日暮沧江上天寒水自波孤舟宜早泊风浪夜应多赵希逸【一首】
　　谪中
　　归心日夜闗以东归计即今还堕空一年春动万里外孤山月出千林中愁来但觉此身逺醉后不知吾道穷琼州雷州何许地古人今人同不同【张汉瞻云意致磊落】
　　林亿龄【一首】
　　送友还山
　　尘土无忧染素衣萧条石径接柴扉飘然又作抽簪计梦逐白鸥江上飞
　　竒　迈【一首】
　　直禁咏怀
　　南山松栢幽北山烟雾深游子暮何之庭树生秋隂归云度遥峰宿鸟横前林幽怀杳不极清风吹我襟【孙恺似云韦栁遗韵】
　　金　瑬【一首】
　　寄友
　　杨花落尽草萋萋楚客伤离思转凄佳节一年寒食过乱山千叠子规啼虞翻去国身全老王粲登楼赋几题相约天涯回白首昭阳江上夕阳低
　　申　钦一【首】
　　寄友
　　广陵三月已飞花汉水孤帆落日斜新结茅茨分洞府欲随麋鹿作生涯平波细雨催耕读曲水游鱼上钓义举世尽从忙里过似君行乐独堪夸
　　权　韠【一首】
　　清明
　　淑气催花信轻黄着栁丝人烟寒食后鸟语晚晴时老去还多事春来嬾赋诗京华十年梦惆怅只心知赵　昱【一首】
　　赠鉴湖主人
　　十年长掩故山扉尘土东华几染衣想得鉴湖春夜月子规应唤不如归
　　李孝则【一首】
　　乌岭
　　秋风黄叶落纷纷主屹山髙半没云二十四桥呜咽水一年三度客中闻
　　栁永吉【一首】
　　福泉寺
　　落叶鸣廊夜雨悬佛灯明灭客无眠仙山一到伤春暮乌帽欺人二十年
　　鱼无迹【一首】
　　逢雪
　　马上逢飞雪孤城欲闭时渐能消酒力浑欲冻吟髭落日无留景栖禽不定枝灞桥驴背兴吾与故人期李　嵘【一首】
　　题僧轴
　　流云山口草萋萋夜逐香烟到水西醉后髙歌荅明月江花落尽子规啼
　　金宗直【一首】
　　佛国寺
　　为访招提境松间紫翠重青山半边雨落日上方钟语与居僧软杯随古意浓頽然一榻上相对鬓髼松李承召【一首】
　　咏燕
　　画阁深深帘额低双飞双语复双栖緑杨门巷春风晚青草池塘细雨迷趁蝶有时穿竹坞垒巢终日啄芹泥托身得所谁相侮养子年年羽翼齐
　　郑　碏【一首】
　　闻笛
　　迢迢沙上人初疑双白鹭忽闻横笛音寥亮江天暮朴文昌【一首】
　　题郭山云兴舘画屏
　　万顷沧波欲暮天将鱼换酒栁桥边客来问我兴亡事笑指芦花月一船
　　李　达【一首】
　　病中对雨
　　花时人病闭门深强折花枝对酒吟怊怅流光梦中过赏春无复少年心
　　李　植【一首】
　　泊汉江
　　春风急水下轻艭朝发骊阳暮汉江篙子熟眠双橹静青山无数过船
　　朴　弥【一首】
　　平壤大同馆题壁
　　髙句骊起汉鸿嘉宫殿遗墟草树遮惆怅乙支文徳死国亡非为后庭花
　　【诗话书序贿肃慎之命孔安国传云海东诸国驹骊扶余馯貊之属武王克商皆通道焉按驹骊主朱防汉元帝建昭二年始建国号】
　　姜克诚【一首】
　　湖堂早起
　　江日晓未生苍茫十里雾但闻柔橹声不见舟行处郑之升【一首】
　　留别
　　细草闲花水上亭緑杨如画掩春城无人为唱阳闗曲惟有青山送我行
　　姜　浑【一首】
　　赠妓
　　云鬟梳罢倚髙楼铁笛横吹玉指柔万里闗山一轮月数行清泪落伊州
　　金　浄【一首】
　　旅怀
　　江南残梦昼厌厌愁逐年华日日添莺燕不来春又去落花微雨下重帘
　　郑知常【一首】
　　醉后
　　桃花红雨鸟喃喃绕屋青山间翠岚一顶乌纱慵不整醉眠花坞梦江南
　　李仁老【一首】
　　题杏花鸜鹆图
　　欲雨未雨春隂垂杏花一枝复两枝问谁领得春消息惟有鸜之与鹆之
　　李子敏【一首】
　　子敏未详何官【姚园客云万厯庚戌仲秋值朝鲜贡使遇人赠髙丽纸扇上题有诗称辛丑秋东岳李子敏作】
　　贺圣节诗
　　九逵初日五云覃虎拜彤庭百辟参黼黻星辰璇极北梯航玉帛越裳南河清适际千年一嵩寿齐呼万嵗三遐壤小臣陪舞兽内尊偏倚主恩酣
　　朝鲜主试官【一首】
　　嘉靖七年朝鲜人遇风飘至南通州被拘于守御所讯之乃其国主试官有诗
　　诗
　　白浪滔滔上接空布帆十幅不禁风此身若葬江鱼腹万里孤臣一梦中
　　荪谷集诗【五首】
　　不详其名
　　渡清川江
　　安州城外水如天立马沙头唤渡船帆带晚烟依草岸鴈迷残日下芦田长涂旅客思归计向老筋骸忆少年始信在家贫亦好近来双鬓转萧然
　　题清道李家壁
　　南来数月计多违节序如流已授衣旅舎不堪黄叶落暮天遥望白云飞沙梁鴈下寒江渚门巷烟深苦竹扉唯有同来野僧在病吟相对话西归
　　客怀
　　此身那复计西东到处悠悠逐转蓬同舎故人流落后异乡新嵗乱离中归鸿影度千峰雪残角声飞五夜风惆怅水云闗外路渐看芳草思无穷
　　赠乐师许忆凤
　　双眉覆眼鬓萧萧曽捻棃园紫玉箫移向瑶台弹一曲曲终垂泪说先朝
　　悼亡
　　妆奁虫网镜生尘门掩桃花寂寞春依旧小楼明月在不知谁是卷帘人
　　梅月堂诗【一首】
　　和钟灵山居诗
　　蛱蝶双双舞药畦蔷薇架架采登梯一丛枸杞花初徧五桠人葠叶已齐翠竹林中香麝睡紫荆枝上画眉啼千峰昨夜疎疎雨不分南池涨入溪
　　洛师浪客【一首】
　　安定馆北驿
　　四月闗门路风沙气惨凄河边春鴈尽林外晓莺啼去国魂长往思家意转迷羸骖经左道今日向安西无名氏【一首】
　　沈驸马碧波亭
　　贵主华亭入翠微碧牕朱栱有光辉春来波暖鱼龙出夜久星疎乌鹊飞海上乘查时贯月江边积石旧支机当筵劝酒先投辖不醉应知客不归
　　月山大君婷【一首】
　　【诗话婷诗一首见吴子鱼朝鲜诗选近有人云应是朝鲜女子按说文广韵均不载有婷字惟玉篇有之注徒宁切和色也乐府诗集汉辛延年羽林郎篇不意金吾子娉婷过我庐娉婷字并用始此江南弄和云阳春路娉婷出绮罗乔知之诗明珠十斛买娉婷杜甫诗不嫁惜娉婷刘长卿不知娉婷色回照今何似韩愈诗砧影伴娉婷白居易诗明妃风貌最娉婷李商隠诗娉婷小苑中罗虬诗大都相似更娉婷则唐人固相沿用之载考丁度集韵娗或作婷可补广韵之阙采风集收婷诗婷上冠以月山大君字当是东国尊称殆非民间女子也】
　　古寺防花
　　春深古寺燕飞飞深院重门客到稀我正防花花尽落防花翻为惜花归
　　成氏【一首】
　　竹枝辞
　　瀼东瀼西春水长郎舟已去向瞿塘巴江峡里啼猿苦不到三声已断肠
　　俞汝舟妻【一首】
　　别赠
　　恨别逾三嵗衣裘独御冬秋风吹短鬓寒镜入衰容旅梦风尘际离愁闗塞重徘徊思逺近流叹满房栊赵瑗妾李氏【二首】
　　【诗话瑗官学士承防死倭乱妾李自号玉峰主人诗如两两鸬鷀失旧矶衔鱼飞入菰蒲去是亦其佳句也】
　　采莲曲
　　南湖采莲女日日南湖归荡桨娇无力水溅越罗衣无心却回櫂贪看鸳鸯飞
　　自适
　　虚檐残漏雨纎纎枕簟轻寒晓渐添花落后庭春睡美呢喃燕子要开帘
　　许景樊【五首】
　　景樊字兰雪篈筠之妹适进士金成立后成立殉国难遂为女道士有集【陈卧子云许氏学李氏而合作有盛唐之风外藩女子能尔可见本朝文教之逺】
　　【诗话明闺秀诗类多伪作转相附防久假不归如今日相逢白司马樽前重与诉琵琶吴中范昌朝题老伎卷也诗载皇明珠玉而谬云铁氏二女寒气逼人眠不得钟声催月下回廊三泉王佐宫词也诗载石仓诗选而假称宫人媚兰泉流不归山罗文毅作而谓甄节妇诗谁言妾有夫髙侍郎作而谓章恭毅母他若忽闻天外玉箫声宁献王权之咏权妃即指为权贵妃作风吹金锁夜声多罗翰林璟之咏秋怨遂诬为王荘妃词甚至析情字为小青吊青冢者过孤山而流连托聨句于薛涛刻涛集者缀卷尾而剞劂助谈小说贻笑通人吾于许景樊之诗见其篇章句法宛然嘉靖七子之体裁未应风教之讫符合如是不能无赝鼎之疑也】
　　望仙謡
　　王乔招我游期我昆仑墟朝登圃峰遥望紫云车云车何煌煌圃路茫茫倏忽凌天汉翻飞向扶桑扶桑几千里风波路阻长吾欲舎此去佳期安可忘君心知何许贱妾徒悲伤
　　次伯兄髙原望髙台韵
　　层台一柱压嵯峨西北浮云入塞多铁峡霸图龙已去穆陵秋色鴈初过山回大陆吞三郡水割平原纳九河万里登临愁日暮醉凭青嶂独悲歌
　　次仲兄筠髙原望髙台韵
　　崔嵬云栈接青霄峰势侵天作汉标山脉北临三水絶地形西压两河遥烟尘暮卷孤城出苜蓿秋深万马骄东望塞垣鼙鼓急几时重起霍嫖姚
　　效崔国辅
　　妾有黄金钗嫁时为首饰今日赠君行千里长相忆
　　杂诗
　　精金明月珠赠君为杂佩不惜弃道旁莫结新人带
　　安南
　　【诗话安南曽为郡县渐文治者深而其国人诗选家多置不録予从李文凤越峤集择其词旨驯雅者着于篇】
　　国王黎灏【一首】
　　灏一名思诚天顺四年国人所立卒私諡淳皇帝僭号圣宗
　　送钱学士溥归朝
　　五岭天髙瘴雾开诏书飞下越王台万年重纪黄龙瑞九译争看白雉来晓日珠厓标柱在秋风银汉使查回吾君若问交南事久已倾心仰上台
　　黎景徽【一首】
　　景徽文职大头目僭左仆射
　　奉赠钱学士
　　紫殿承恩入梦频归鞭袅袅向天津赪袍色映千山晓玉节光回万井春五岭风轻金勒缓三湘月白锦帆新夜防宣室如前席为道交南共帝臣
　　阮　直【一首】
　　直爵里未详
　　送钱学士归朝
　　晓日初开瘴雾空归程马首正秋风知音岂限珠厓北惜别那禁珥水东上国有人还献纳遐方无事赖帡幪他年两地如相忆万里悬情寄塞鸿
　　黄　清【一首】
　　清僭吏曹侍郎
　　送钱学士还朝
　　公望端堪迈俊豪逺持使节効贤劳九霄日月瞻依近万里江山兴咏髙别酒频斟情恋恋归心莫遏水滔滔自从回首天南后几度怀人正郁陶
　　黎　念【一首】
　　念大头目
　　送湛内翰还朝
　　纶音读罢紫泥封回首蓬莱第一峰望外交闗千里月梦中帝阙五更钟星查迢递归程逺云树参差别思浓南浦吟成凭寄语滔滔江汉共朝宗
　　阮泽民【一首】
　　泽民爵里未详
　　送湛内翰还朝
　　目送星轺万里旋那堪惜别思凄然交闗此日分岐后南北春风共一天
　　安南使臣【一首】
　　题南康县南野
　　鼓报黄昏各泊船咿咿轧轧橹声连一双鳬鴈沧江外几个人家杨栁边红日落残钩挂月白云卷尽镜磨天安南万里朝天客暂借邮亭一夕眠
　　占城
　　贡使【二首】
　　进贡初发占城
　　行尽河桥栁色边片帆髙挂逺朝天未行先识归心早应是燕山有杜鹃
　　江楼留别
　　青嶂俯楼楼俯渡逺人送客此经过西风扬子江边栁落叶不如离思多
　　【诗话近峰闻略载占城使臣寓苏州之天王堂问葵花何名人绐之曰一丈花也即题诗曰花于木槿浑相似叶比芙蓉只一般五尺防干遮不住独留一半与人看按此乃寳应陶成题李西涯舘中葵花之作】
　　日本
　　嗐哩嘛哈【或作荅黒麻　一首】
　　【诗话髙帝恶倭不恭示以欲征之意日本进表辞颇不逊命嗐哩嘛哈上表帝问其风俗荅五言诗既而絶其贡考日本疆域时拓地八道六十六州六百一十三郡八十二浦宜其不知汉大而云国比中原国也若其人多寿就国王论如神武天皇一百二十七嵗孝昭天皇一百十八嵗孝安天皇一百三十七嵗孝灵天皇一百十五嵗孝元天皇一百十七嵗开化天皇一百十五嵗崇仁天皇一百二十嵗垂仁天皇一百四十嵗景行天皇一百有六嵗成务天皇一百有七嵗神功天皇百嵗应神天皇仁徳天皇俱百有十嵗雄略天皇百有四嵗降年之永中土所希所云人同上古人言虽大而非夸矣惟是国俗无冠国王但着乌帽直而顶圆锐髙半尺以绡为之男女笠用蒲或竹或椙木谓为唐制度夫岂其然至若天皇之子娶于其族夫死妻立兄死妹立子死母立何礼之有明祖絶其贡使不亦宜乎】
　　荅大明皇帝问日本风俗
　　国比中原国人同上古人衣冠唐制度礼乐汉君臣银瓮篘清酒金刀鲙紫鳞年年二三月桃李自阳春普　福【一首】
　　宣徳七年倭船入贡凡九艘其使普福迷失于乐县沙嵩藤岭获解
　　被获叹怀
　　来游上国看中原细嚼青松咽冷泉慈母在堂年八十孤儿为客路三千心依北阙浮云外身在西山返照边处处朱门花栁巷不知归日是何年
　　中心叟【一首】
　　叟日本使臣
　　吊郭璞墓
　　遗音寂寂锁龙门此日青囊竟不闻水厎有天行日月墓前无地拜儿孙秋风野寺施香饭夜月渔灯照断魂我有诔歌招不返停船空见白鸥羣
　　【诗话葬师言祸福多本于景纯之经然试与百人分谋之无一人同者所云龙穴砂水向背如枘凿龃龉之不相入其说业已难择加以日者配以年神方煞吉神祗百二十凶神倍之规避实难以是不克葬者多矣世传景纯墓在金山足过于诡竒沈啓南诗气散风冲岂可居先生埋骨理何如日中数莫逃兵解世上人犹信葬书如叩晨钟寐者可以发深省矣中心叟墓前无地拜儿孙一语亦足发笑诗载庐陵胡经用甫金山志志成于正徳辛巳文待诏徴仲序之】
　　无名氏【一首】
　　春雪
　　昨夜东风换北风酿成春雪满长空棃花树上白添白杏子枝头红不红莺问几时能出谷燕愁何日得泥融寒氷锁却秋千架路阻行人去不通
　　释天祥【三首】
　　寄南珍
　　上人居处僻心与石泉清道在从违俗身闲不用名空阶松子落雨径藓花生怪得稀相见年来懒到城
　　长安春日
　　何事长安客春来思易迷乐游原上草无日不萋萋
　　榆城听角
　　十年游子在天涯一夜秋风又忆家恨杀叶榆城上角晓来吹入小梅花
　　释机先【二首】
　　送别
　　天书召贾生匹马出滇城白首相逢处青云送别情山经巫峡尽水到楚江平好献治安策殷勤荅圣明
　　挽逯光古先生
　　昨日来过我今朝去哭君那堪谈笑际便作死生分旷达陶徴士萧条郑广文犹怜埋骨处西北有孤云









　　明诗综卷九十五
　　钦定四库全书
　　明诗综卷九十六
　　翰林院检讨朱彛尊编
　　浔州士女
　　相思曲【二首】
　　妹相思不作风流待几时只见风吹花落地不见风吹花上枝【王贻上云虽侏之音与乐府子夜读曲相近】
　　妹相思蜘蛛结网恨无丝花不年年长在树娘不年年伴女儿
　　【静志居诗话此曲载吴洪粤风续九是浔州士女所歌】
　　广东歌堂词
　　道别【三首】
　　采莲去时江水深采莲归时江树隂中间日出西边雨记得有情人在心
　　嵗晚天寒郎不回防中烟冷雪成堆竹篙烧火成长炭炭到天明半作灰
　　老龙山下有狂风老龙山上月朦胧防榔劝郎郎不醉姑负奴唇一防红
　　翰林舘课
　　原心亭诗
　　郁郁松树枝肃肃冬日隂孤亭且敞乃在凤池浔凤池超人寰万籁无一音暂息尘中辙因鲜俗虑侵端坐邈宇宙掩帙忘古今顿令羣动袪见此方寸心金门足大隠岂必谢缨簪
　　白头闲话
　　感述
　　【诗话是篇不知谁氏所作或有感于焦黄中张懋修辈乎】
　　御史大夫汤御史大夫周两人皆酷吏寸心操戈矛蔽贤者无后其语葢有由如何安世禹显爵封通侯有子骍且角乃产自犂牛思之复思之天道亦有私
　　单县老父
　　汉河怀古【汉河在单县源出汴水下流通沛以汉髙还沛曽陟此故名】
　　王气丰沛间濬源自单父风云昔飞扬万乘歴兹土冨贵归故乡意本重瞳羽谁知锦衣行在汉不在楚粉墨春秋
　　非仲藏宋温日观蒲萄
　　钱塘江潮三日断翠华遥遥六宫散茫茫黒雾覆厓山二龙无声泣天畔衣冠南渡靖康年忍见旄头明夜半冬青雪冷子规啼尚有遗民温日观阀阅姓名知是谁有身但向浮屠窜酒酣独抱支离叟骂贼犹存目光烂依稀八法素师传蒲萄余技留篇翰马乳曽无塞上尘鰕须尚似江南岸凉云不共荔支残景风难并樱桃荐莫道骊珠颗颗圆苌碧血光零乱三百余年叹息同何人对此非河汉借问苦心爱者谁我友张君独悲叹神物一去何繇还触目皆非气凋换吁嗟张君且勿叹墨花防见虹蜺灿凉州美酒共天家大叫忠魂歌复旦潇湘集
　　洞庭秋月
　　纤云不动金波浮冷光万里开清秋青山一发渺无际天影落镜星河流中流无人万籁寂夜深往往鱼龙出何人长笛在扁舟水逺天长露华白
　　渭台渔父
　　喜艾纯卿至
　　何日离青海春过北斗城亟须谭间阔深足慰交情雨雪辞闗塞风尘送客程投荒君最苦早有二毛生潼川碑
　　题石镜寺【州志成化三年蜀僧继圆于草莽中得碑刻此诗】
　　昔日朱轮守经过释子家柱间留墨迹泉下隔年华云去空雕槛风来卷白沙江山谁似画每到动吁嗟天目游人
　　宿重云庵
　　烟萝一径通宴坐白云中树影晴浮水秋声半在空疎钟山际月髙枕竹边风竟夕浑无寐清谈对逺公藕花社僧
　　嘉兴白莲寺僧有藕花社诗集不知其名
　　山居
　　沧海归来日贪看麋鹿羣虚含逺嶂屋破补重云夕鸟吟边过春蔬雨后分不须怜閴寂清梵隔山闻玉华山樵
　　不知何许人洪武初寓东阳之东山披麻戴笠散歩闲吟于山水间终不肯言姓氏或云陈友谅客友谅亡遁迹至此遗诗百篇孙石台扬序之名玉华遗稿
　　和韵荅玉山吕诚中
　　穷涂往往白头新谁谓绨袍念故人此日不须辞旧雨空山聊自度残春艰难作客仍多病生死无家任此身二十年来相忆处几回月夕与风晨
　　野亭老父
　　桐城刘焘成化间与友人同赴省应选贡涂中风雨骤至因解装暂憩野亭共赋送春诗忽一老父衣蓑荷笠至闻吟诗亦请笔砚顷刻诗成云云
　　怨风怨雨总皆非风雨不来春亦归蜀魄啼残花影瘦吴蚕吃尽柘隂稀枝头緑软梅初熟口角黄干燕学飞我亦欲归归未得担头犹挂旧蓑衣
　　莱山樵者
　　濬县眺望
　　河流逺徙大伾存极目中原野色昏禾黍油油迷故国羝羊逐逐过前村黄花冷笑三秋客红叶初飞十亩园赖有淹留同调在芒芒禹迹试重论
　　明诗鼓吹
　　题金陵沙士清乐清轩
　　竹里行防竹外门宛然风景似山村石防栁暗藏新雨诗壁苔荒没旧痕林下鸟鸣花自落溪头鹿过水偏浑晚来半掩东轩下一枕棃云锁梦魂
　　戴斗夜谈
　　书玉田行舘
　　老去年华暗自惊殊方节序倍闗情萧条旅舘孤灯宿迢递归涂白髪生海甸星河分嵗色山楼鼓角动春声栁盘柏径谁相识怅望乡原北斗横
　　丹川【李时逺云丹川不知何许人曽官给舎转御史集不书撰人无前后序】
　　栈道早行效白香山体
　　连云石磴晓苍苍天险分明百二强万里西南通鸟道双旌上下转羊肠一沟流水一沟竹几树垂杨几树桑登览不知行役倦半生诗债却觕偿
　　云谷樵夫
　　书大道寺壁
　　西华云台去路长投闲翻为看山忙十年有梦防中岳四月披云过太行清世谁能便吏隠幽栖吾独爱僧房昨来不寐焚香坐读尽楞严夜未央
　　黄州志
　　赤壁写怀
　　武昌东下次江皋赤壁矶头舣画桡废垒烟消荒舎合横江鹤去碧天遥岸边渔父疑残炬水厎龙吟忆洞箫往事千年増感慨荻花枫叶晩萧萧
　　昌平州志
　　仙人洞
　　石洞窅且深花落无人埽仙翁去不还何处防瑶草
　　虎谷
　　虎谷名金山客行初未识日午山下过人面【一作衣】黄金色
　　银山
　　银山本在北万丈青云梯晓见居庸雪银山忽在西
　　龙泉
　　弥弥山下泉潆洄白如玉清以濯吾缨浊以濯吾足
　　安济桥
　　石梁跨飞虹水清鱼可数莫谓非通津亦有江南估长安可游记
　　题西山清凉寺壁
　　山僧汲空潭惊起二龙子百里云冥蒙三日雨不止青鞵踏雪志
　　题西山水尽头
　　双流决决鸣石根失其一弃穅于此中应从玉泉出南靖老人
　　题壁
　　青青千里草隠隠独家村日暮客投宿山深虎守门吴下人
　　诗
　　仆夫不识路踟蹰道傍久寒风吹衣襟落日看马首屠生【一首】
　　萧山诸生屠姓失其名居近西子祠题诗于壁是年学使者梦一妇人谓曰吾西施也生未入五湖而萧山屠生辄妄言其为吾斥之既按部询生生大惊诵其诗叹曰诗固佳然已失实乃令生诣祠谢已为文以祀之
　　题西子祠壁
　　红粉溪边石年年漾落花五湖烟水濶何处浣春纱南浔祗园寺诗
　　赠老僧
　　清溪通笠泽地以水为乡竹青三日雨僧白一头霜张叟
　　叟嘉兴人不知名
　　秋思
　　江上芙蓉开江上芙蓉谢开谢总秋风江流无日夜盱眙女郎
　　题壁
　　短袖笼春去低鬟明月中逢人惟有泪不敢说辽东正徳中朝士
　　上长沙相公
　　才名直【一作少】与斗山齐伴食【一作三考】中书日又【一作已】西回首湘江春草緑鹧鸪啼罢子规啼
　　石淙集附録
　　题邠州邮亭壁
　　太宰西征秉将权三秦豪杰满军前中筵笑指金貂客尽是当年旧执鞭
　　永寿监军荘邮亭题壁
　　金符玉节催征骑赤日炎天渡大江塞上清风连瀚海六驘惊见旧旌
　　荆先生
　　不知何许人客济宁人有持白团扇扑蝇为血所渍因绘为红叶题诗云云人遂目之为荆红叶
　　题红叶
　　新霜枫叶醉殷红记得题诗出后宫绕遍御沟防不见被风吹入月轮中
　　黄州志
　　武矶山
　　寂寞武矶山上树萧条逻阜水中天垂杨不管人间事犹自青青两岸边
　　广西旧志
　　题义宁华严寺
　　跨鹤归来不计年洞中流水緑依然紫箫吹彻无人见万里西风月满天
　　殊胜寺道人
　　嘉靖初平望镇殊胜寺有一道人来游题其壁云云后倭人至镇寺首焚毁
　　题壁
　　我自蓬莱跨鹤回山僧不遇意徘徊时人莫解菩提寺三十年余化作灰
　　福教寺僧
　　嘉靖初魏国公侵武进县福教寺田僧乃弃去后过寺题诗云云
　　残山剩水一荒基古寺烟笼白墖低燕子不知身是客秋风还恋旧巢泥
　　黄图杂志
　　直沽櫂歌【三首】
　　天妃庙对直沽开津鼓连船栁下催酾酒未终舟子报舵楼黄叶早飞来
　　云帆十幅下津门日落潮平不见痕苇淀茫茫何路泊一灯明处有渔村
　　蘼芜杨栁緑依依樯燕樯乌立又飞赚得南人归思缓白鱼紫蟹四时肥
　　漷县志
　　白河渔舟
　　溶溶漾漾白河流防防轻鸥上水浮遥望孤灯明灭处苇花断岸一渔舟
　　浦城志
　　南浦
　　南浦春流涨緑波溶溶漾漾浴鸥多销魂尚计江淹赋碧草青苔送别何
　　资江石刻
　　书石溪亭
　　桃花依旧放山青曲几焚香对画屏记得当年春雨后燕泥时汚石溪亭
　　洞庭老人
　　卓彦恭月夜泊洞庭有老人荡小舟过之歌诗云云见小草斋诗话
　　歌
　　八十沧浪一老翁芦花江上水连空世间多少乘除事良夜月明收钓筒
　　玉堂逐客
　　题西禅寺诗
　　隔江人唱浪淘沙月上梧桐影未斜客到浔阳谈往事青衫无泪湿琵琶
　　耳园公
　　君山
　　山色湖光日渐曛谁将玉佩吊湘君天风一夜连湖起吹落苍梧万里云
　　花镜隽声
　　踏灯词
　　髻挽乌蛮试晚妆衫裁白防学霓裳私邀女伴门前立不避灯光避月光
　　盘江逋客
　　题分水闗
　　一道泉分两道泉层层松栝翠参天鹧鸪声里山无数合向谁家草阁眠
　　碧冈道人
　　尧渡
　　秋水初平露石矶尧城渡口栁依依无端隔岸渔歌起白鸟一双扑鹿飞
　　不出戸庭録
　　题陈山壁
　　啓牕日日对青山山色青青不改顔我问青山何日老青山问我几时闲
　　陈墅里人
　　江隂陈墅里有郭姓者失其名题诗于壁
　　春日偶题
　　细细防湿燕泥楝花香暖鹁鸠啼篱边笋迸无多日恰与茅檐一丈齐
　　电白老兵【一首】
　　题城楼
　　画角吹来嵗月深谯楼无古亦无今不如归我龙山去万竹青青何处防
　　灵谷寺壁上诗
　　九日
　　风雨萧萧戸未开忽闻隣叟负薪回自言今嵗登髙便曽上钟山絶顶来
　　钟山野老【一首】
　　风香阁
　　风香髙阁倚层厓一老扶笻下藓阶猎火夜来惊鹿过松根拾得旧银牌
　　髙百戸
　　百戸嘉兴人遗其名
　　闽归简吴巨手
　　半牀书卷剩山河如此归来可奈何便欲与君同一醉梅花不比旧时多
　　湘中女子
　　繋左臂诗
　　生来谁惜未簪笄身没狂澜命不齐河伯有灵怜薄命东流直绕洞庭西【王仰止云湘中女子名氏不传第知为湘江人其沉江也逆流至湖南水濵顔色如生左臂纒素帕十絶句闽人林古度防之】
　　明诗综卷九十六
　　钦定四库全书
　　明诗综卷九十七
　　翰林院检讨朱彛尊编
　　【静志居诗话明以贾客而称诗者众矣若歙州之郑作程诰龙游之童佩皆贾也然郑程皆受学于李空同童执经于归太仆则不得以贾人目之故録杂流自谷淮以下而傔从之能诗者附焉】
　　谷　淮【三首】
　　淮字文东秦中贾人客淮扬间佣书给事澄江张学士家【顾言云谷郎能仿文徴仲书法兼善音律日以文翰为业其家诋为书痴其诗殊有雅致】
　　寄逺
　　琼花台上雨初收黄歇山前水急流莫道别来乡国逺南江愁是北江愁
　　病中
　　一贫成病竟年年愁入苍茫嵗暮天客至拥衾聊起坐冷风吹雨湿前
　　题画
　　十月山家落木稀髙终日见云飞柴闗地僻无人到独向峰头抱犊归
　　李东白【一首】
　　东白京山人为衣工【姚园客云东白黄鹤楼诗秋在仙人铁笛中一语可云絶唱李宗定恒诵之后游秣陵归舟至云梦泽中蒿台寺自吟云好水好山来路逺秋风秋雨到家迟拍手一笑堕水而死】
　　登黄鹤楼
　　西望家山一改容白云飞尽楚江空兴饶老子胡牀上秋在仙人铁笛中鄂渚霜花沿岸白汉阳枫树隔江红倚防拍手招黄鹤千古登临感慨同
　　卢　澐【一首】
　　澐字宗润鄞人义乌县吏有月渔集
　　【诗话月渔托身文无害防即弃归以医自给有邀之治疾者见壁上诗和之绕榻吟哦至旦主人以为怪不服其药每得金置袖中为人探去不知知亦不问也故人有知黟县事者徒歩万山中访之距县百里而病夜梦挽其发尽变为黄丝寤而语人曰色丝为絶吾死矣夫果死于客舎平居语沈嘉则曰古人旅葬祼葬无所不可何必故乡嘉则因买山于休宁东郭外葬焉题曰诗人卢九之墓】
　　西亭同朱近臣送沈嘉则
　　送君江山行路近梅根渚雨急天欲昏不尽别时语周　俊【五首】
　　俊字伯英江隂贾客有南岑集
　　【诗话伯英诗颇清越如海风吹雨散江月伴潮生乱鵶千树晓新水一篙秋市酒薄于水渔灯密似萤风前双鬓逢秋短海上孤城过雨寒俱出尘埃之表】
　　芜城对酒寄怀张淡云校书
　　楼上春云黯夕隂折花载酒偕同心芙蓉绣幄隠红烛美人一笑轻千金南浦别离情脉脉栁花缭乱风无力愁来独上广陵城江水微茫天一色
　　吴陵暑夕
　　断虹收宿雨大火欲西流一片水浮月三更人倚楼蒹葭迷白露蟋蟀响清秋惆怅江南北年年事薄游
　　鹅鼻矶
　　细雨晚山晴残霞映江树不见垂纶人寒潮自来去
　　春日杂咏
　　春来懒慢起常迟六尺枯藤强自支忽见栁花飞作雪小桥回首立多时
　　赠张淡云
　　星河淡淡夜迢迢深院凉生动绛绡传得扬州新乐府倩谁人并坐吹箫
　　黄　徽【一首】
　　徽字季美杭州人为闽贾沈翁赘壻继其业有鷇音
　　【诗话季美诗何侍郎稺孝称之为作诗贾传其略曰唐人以诗名桑门闺秀皆进乎技贾人缺焉季美诗不妨贾贾不揜诗遂无前人其赏誉若是】
　　竹﨑
　　水口薜亭官长在捜盐日午唤停船平明舎櫂山城外竹轿迎人又索钱
　　李　佸【一首】
　　佸扶沟人
　　江行有怀
　　醉起意不尽江边防杜蘅折来何所寄游子在西京惜别三春晚穷年百虑生日斜空怅望一水隔盈盈焉来如【一首】
　　来如内乡人翰林李蓘之仆
　　江上怀吴人朱侍山久羁均阳
　　江草江花一水长怜君何事滞均阳逢人为报乡园侣吴客而今作楚狂
　　李　英【三首】
　　英字少芝以青衣给事南海欧大任【俞汝成云计有功唐诗纪事二百余年诗人千一百五十家而卷末有仆二人一为咸阳郭氏捧劒之童一为池阳刺史防门门子朱元余辑盛明百家诗仅得李英一人可以为难矣　宋辕文云李生诗清劲可诵能宗其主人】
　　初去故园留别诸友
　　风烟一以别把酒恋同游人去江楼晚帆飞海国秋青山驰逺梦黄菊动离愁曽是沧洲客能无念白鸥
　　秋思
　　曽是沧洲旧钓徒西风落魄寄江都望中故国千山阻别后经年一字无庾岭烟霞秋思逺楚天风雨暮帆孤谁怜飘泊他乡客不为莼鲈滞五湖
　　十月京师纪事
　　萧闗风急马频嘶四塞河山动鼓鼙独立髙台望烽火芦笳多在蓟门西
　　林汝元【二首】
　　汝元闽王粹夫家青衣
　　【诗话锡山俞汝成辑盛明百家诗録青衣一人南海李英也他无闻焉后人选诗又益以二人扶沟李佸内乡马来如余録诗综又益一人闽林汝元也闻闽中青衣善诗者不止汝元尚有陈香初陈竹逸郑兰子三人未详其名澄江枫叶老断岸菊花疎香初句也月明黄叶露花隠赤防桥兰子句也古墓棃花鸜鹆雨荒原麦穂鹧鸪天竹逸句也附疏于此当博访之】
　　溪行
　　雪压梅花破霜侵枫叶稀林间黄犊卧沙际白鸥飞水急滩声乱溪逥树影微前峰新月吐樵子蹋歌归
　　京口夜泊
　　隠隠渔歌隔岸听娟娟新月照中泠江南风景今宵始回首州一抺青
　　胡　梅【二首】
　　梅字白叔吴人给事徐通政申宅晚瞽以医自给自号清壑道人
　　【诗话白叔幼而秀頴以狐旦登塲四坐叫絶徐通政维岳俾掌书史甞取通政友人赤牍畀之炎火为通政诵之不遗一字有纳妾者白叔赋催妆诗其人击节于是诗名借甚而选録其诗目之曰山人予取以附杂流之末盖不敢没其实云】
　　沈璧甫自城南移居虎丘和周安期韵
　　君住城南已数年今移虎阜寺门前红疎未补蔷薇架緑满初停茉莉船雨过峰头流一壑月明隄上听三酒垆饼肆皆隣近我欲频来莫惜钱
　　晓饭小孤山下
　　两岸黄芦雪满船推篷晓防鹭鷀前小孤山下风初定江面刚生一寸烟
　　吴　忠【一首】
　　忠华亭姚元龙宅青衣陈徴君继儒赏其桃花诗劝其辞主人送至小昆山为焚香道者【诗话余既録二李一马之诗又益以胡白叔阅东吴旧话又得吴忠一人按徐文长逸藁有诗云南海大夫欧泉州处士尤泥中双緑鬓诗伴两苍头自注尤山人侍者范鹿能诗不减欧桢伯之仆惜其稿不得见也】
　　桃花
　　游子访桃源桃源在深处不用问渔郎谷口随花去






　　明诗综巻九十七
　　钦定四库全书
　　明诗综卷九十八
　　翰林院检讨朱彛尊编
　　【静志居诗话明制南北都各立教坊司北有东西二院南有十四楼其后南都旧院极盛成间院中色艺优者结二三十姓为手帕姊妹每月节以春檠巧具殽核相鬬名为盒子防沈啓南曽为作图系以长句然青楼之题咏无闻也隆万以来治游渐盛浙有沈水部某托名氷华梅史以北京东西院妓郝筠等四十人配作叶子牌金沙曹编修大章立莲台新防以南曲妓王赛玉等一十四人比诸进士榜一时词客各狎所知假手作诗词曲子以长其声价于是北里鲜有不作韵语者其伪真无由而辨识矣姑从诸家选本缀録成卷】
　　赵丽华【二首】
　　丽华字如燕小字寳英南院妓自称昭阳殿中人
　　【诗话如燕父锐以善歌乐府供奉康陵如燕年十三録籍教坊能缀小词被入索予甞得其书画扇楷法絶佳后题云乙卯中秋同西池徴君质山学士集海濵天香书屋书此竟闻任兵宪在陆泾坝御倭大捷奏凯回戈亦快事也沈嘉则为作传有云赵虽平康美人使具须眉当不在剧孟朱家下今即其题扇数语豪宕可知赋别一诗亦手书便面者】
　　荅人寄吴牋
　　感君寄吴牋牋上双飞鹊但效鹊双飞不效吴牋薄
　　席上赋别
　　妾舟西发君舟东顷刻天生两处风此去云山天际渺寸心千里附冥鸿
　　朔朝霞【一首】
　　朝霞金陵妓
　　送人
　　秋风江上送君舟落叶江枫总别愁解缆不知人去逺凭防犹倚夕阳楼
　　姜舜玊【一首】
　　舜玉自号竹雪居士南京旧院妓
　　花源逢顾何二使君作
　　仙源凡几曲夹岸桃花开忽漫逢刘阮殷勤劝酒杯徐翩翩【一首】
　　翩翩字飞卿一字惊鸿南院妓有集
　　【诗话翩翩年十六时名未起学琴不能操缦学曲不能按板因舎而学诗谢少连于众中见之此陈王所云翩若惊鸿者也由是人咸以惊鸿目之有妹亭亭字若鸿亦慧黠翩翩晚嫁江隂郁生郁卒还秣陵翩翩为尼居莲子营小庵以老】
　　江隂送顾太学
　　一日发江口五日下长洲可惜送君泪不随江水流赵彩姬【四首】
　　彩姬字今燕南院妓【冒伯麐云较书容与温文清言楚楚徐娘老去枇杷花下闭门居风流犹可想也】
　　【诗话今燕张幼于所狎名冠北里时曲中有刘董罗葛段赵何蒋王杨马褚先后齐名所称十二钗也晚居琵琶巷口冶游少年号曰闭门赵四其才技颇胜诸人】
　　暮春江上送别
　　一片潮声下石头江亭送客使人愁可怜垂栁丝千尺不为春江绾去舟
　　忆故居
　　栁絮春泥玉垒封珠帘深锁暮烟浓分明记得双栖处梦绕青楼十二重
　　送幼于还吴门
　　花前双泪湿衣裾把酒江亭落照余此去吴门霜月满逢人好寄洞庭书
　　寄陈八玉英时留姑苏
　　何处箫声独上楼伤心桃叶水空流一从南国春归后无复佳人字莫愁
　　马守真【一首】
　　守真字湘兰一字儿又字月娇金陵妓有集【诗话湘兰貌本中人而放诞风流善伺人意性复豪侠恒挥金以赠少年感吴人王伯谷解墨郎之阨欲委身焉伯谷不可万厯甲辰秋伯谷年七十湘兰买楼船载小鬟十五造飞絮园置酒为寿晨夕歌舞流连者累月亦胜引也伯谷序其诗大略云秣陵佳丽之地青楼狭邪之间桃叶题情栁丝牵恨胡天胡帝为雨为云有美一人风流絶代问姓则千金燕市之骏托名则九畹湘江之英轻钱刀若土壤翠袖朱家重然诺如丘山红妆季布尔其搦琉璃之管字字风云擘玉叶之牋言言月露翻庭花之旧曲按子夜之新声奚特锦江薛涛标书记之目金昌杜韦恼刺史之肠而已哉曲中传为佳话】
　　自君之出矣
　　自君之出矣不共举琼卮酒是消愁物能消几个时【姚园客云诵之令人酸楚】
　　朱无瑕【一首】
　　无瑕字泰玉金陵妓有绣佛斋集
　　秋闺曲
　　芙蓉露冷月微微小苑风清鸿鴈飞闻道玉门千万里秋来何处寄寒衣
　　孙瑶华【一首】
　　瑶华字灵光金陵妓归新安汪景纯有逺山楼稾
　　次韵汪仲嘉戏代苏姬寄吴郎之作
　　由来欢爱说新知空结同心不自持山上蘼芜宁再遇西陵松柏讵相期罗襦明月君休繋纨扇秋风妾不辞极目自怜春欲尽流莺飞处草离离
　　崔重文【一首】
　　重文字媚儿一字嫣然南院妓
　　别黄龙
　　枫落鸦翻秋水明长桥独树古今情防常歌板银罂地从此伤离不忍行
　　郑如英【一首】
　　如英字无美桃叶妓
　　【诗话无美以韶艳闻曲中呼为妥十二妥其小名也诗笔流便但不暇持择耳】
　　雨中赋别
　　执手难分处前车问板桥愁随风雨长魂为别离消客路云兼树妆楼暮又朝心旌谁复定幽梦任揺揺景翩翩【二首】
　　翩翩字三昧【一作惊鸿】建昌妓嫁丁长发丁为人诬讼于官景竟自经有散花吟
　　【诗话王伯谷题散花吟云闽中有女最能诗寄我一部散花词虽然未见天女面快语堪当食荔支翩翩家本盱江时游建安故伯谷误以为闽中女子也时又有沙飘飘新都谢少连撰季汉书成其友醵金贺之布席齐王孙第四方之士防者百人选六院丽人侑酒飘飘为冠评者比之扬州蕃禧观琼花末有两树云】
　　襄阳蹋铜蹄
　　骏马蹋铜蹄金羁艳陇西郎能重意气妾岂向人啼
　　与苏生话
　　十日平原饮三秋江上船一经揺落后明月几回圆薛素素【一首】
　　素素小字润娘嘉兴妓有异才数嫁皆不终有南游草
　　【诗话薛五较书有十能诗书琴奕箫而驰马走索射弹尤絶技也予见其手写水墨大士甚工董尚书未第日授书禾中见而爱之为作小楷心经兼题以防至山水兰竹下笔迅扫无不意态入神闻在京师挟弹走马能以两弹丸先后发使后弹撃前弹碎于空中又置一弹于地以左手持弓向后以后手从背上反引其弓以撃地下之弹百不失一甞置弹于小婢额上弹去而婢不知江都陆无从歌云酒酣请为挟弹戏结束单衫聊一试微纒红袖袒半鞲侧度云鬟引双臂侍儿拈丸着髲端回身中之丸并坠言迟更疾却应手欲发未停偏有致范夫人赠诗云重开别院贮文君寳络千金换翠裙非雨非云香满路前身应是薛灵芸防为李征蛮所嬖又甞侍沈孝亷景倩巾其画象传入蛮峒酉阳彭宣慰深慕之费金钱无算致之不得也】
　　春日过茅山
　　参差台殿閟灵踪句曲茅君次第逢洞口鹤窥曽过客日中人上最髙峰华阳涧水桃千树旧舘坛碑阙几重遥望金沙何处是浮图千尺罩乌龙
　　张　回【一首】
　　回字渊如一字观若金陵妓
　　送别赋得帆影
　　劳劳亭上别无计共君归一叶随风去孤帆挟浪飞目穷河鸟尽望断浦云非后夜相思处伤心隔翠微羽　孺【一首】
　　孺字素兰一字静和常熟人生不识姓善音律推律得羽声遂以为氏后为人所杀有诗集
　　栁
　　草阁疎林迥檐前绕緑杨章台怜御苑灞岸惜他乡繋马青春晚藏乌子夜长玉闗频折赠离思断人肠周　文【一首】
　　文字绮生嘉兴妓【沈宛君云绮生初出平康终归匪匹郁志而死遗藁甚多不传良可惜也】
　　【诗话绮生善小诗沈纯父林居端午召客呼之侑酒不至次日始来问其故曰昨偶席上赋诗未就耳纯父曰尔能诗试即景以五月六日为题绮生朗吟云酒剰蒲觞冷门悬艾虎新坐客咸撃节由是诗名大起缙绅若髙期李君实皆与酬和绮生甞有句云扫眉才子多相忌未敢人前说较书葢自伤也近见乡先达所选诗谓为松陵一元氏负之而趋悒郁而死所云一元氏者除名防元沈同和志学也予于乙酉冬犹及见之酒间谈论援今证古娓娓不休亦未至以五七言读词回环迄不能句第于帖括则全不解耳】
　　咏怀
　　几防愁人泪不许秋风吹吹到长江里江流无尽期呼文如【一首】
　　文如小字祖江夏营妓与丘谦之绸缪和荅有遥集编
　　咏庭中安石榴呈丘生
　　安石孤根托谢庭合欢枝上日青青悬知雨露深如许结子明朝似小星
　　王　微【六首】
　　微字修微扬州妓皈心禅寂自号草衣道人初归归安茅元仪晚归华亭许誉卿皆不终有期山草樾舘诗集
　　重过雨花台望江有感
　　春姿静东岑云影结遥粲坐卧髙台空不知翠微半落花自古今啼鸟变昏旦抚化良易迁即事聊成玩况乃晴江开渌波正拍岸
　　有人以断肠草寄怨予偶见戏反之
　　木名有连理草名有宜男花有枝并蒂禽有翼鹣鹣西方鸟共命东海鱼比目轻鸾千二百鸳鸯三十六相思为唐殿合欢是汉宫雀屏开甲乙龙劒匣雌雄之子赋断肠称物作苦语聊拈佳耦名其他未遑举
　　夹山漾别陈仲醇
　　夹山寒水落木叶下纷纷斜日已难别扁舟况送君瑶华一以折零落不堪闻为我题纨扇新诗寄白云
　　仙家竹枝词
　　幽踪谁识女郎身银浦前头好问津朝罢玉宸无一事坛边愿作埽花人
　　忆江南
　　寒沙日午雾犹含萧瑟风光三月三扑地栁花新燕子不由人不忆江南
　　湖上早起
　　中流何处听鸡鸣只看船烟雾生刚到五更翻睡去急披衣起已天明
　　蔡　彬【一首】
　　彬字清卿江都妓
　　赠别
　　伤情不奈出宜春遥见离亭倍怆神昨夜楼头好明月今宵分照逺行人
　　郝婉然【一首】
　　婉然字蕊珠京师珠市妓有调鹦集
　　凤皇台
　　雨过荒台春草长浮云暗处是斜阳杏花零落知多少黄蝶翻飞野菜香
　　李贞俪【一首】
　　贞俪字澹如桃叶妓有韵芳集
　　月夜有怀
　　不见风前旧令君满庭霜月白于云仙居只隔清谿曲此夜钟声应共闻
　　茹　琼【一首】
　　琼钱塘妓许归金华唐生生负约呕血卒
　　元夕
　　湖南湖北雪初消画鼓春幡总寂寥不是邻家灯火近那知今夕又元宵
　　杨　宛【四首】
　　宛字宛叔金陵妓有钟山献正续集【茅止生云宛叔归余年才十六能读书工小楷其于诗游戏渉略若不经意然无枯涩之色鲜润流利　钟广汉云止生之嬖宛叔类燕人之惑易安得时以兰汤浴之】
　　【诗话止生得宛叔深赏其诗序必称内子既以谴荷戈则自诩有诗人以为戍妇兼有句云家传傲骨为迂帝赉词人作细君可云爱惜之至顾宛叔恒思背之秋怀诗云独自支颐独自愁深情欲语又还羞从来薄命应如此敢比鸳鸯到白头棘心已露矣止生亡后思倚国戚田遇以其贿迁不期遇苐以众人畜之防俾其授琴书于季女甲申冦变宛叔携田氏女至金陵匿山村中盗突入其室欲污田氏女女不从宛叔从旁力卫之遂同遇害诗如江清风定山碧雁来天亦称佳句其行楷特工能于瘦硬中逞姿媚洵逸品也】
　　种桐
　　静居无寄怀种桐广除内桐髙盈丈余风露相吸逮本以迟凤栖凤栖不可再我闻古良士往往思其外预愁斲为琴知音复谁在
　　哭侍儿湘云
　　湘水千年在相云去不回牀头鍼线帖此后更谁开
　　春日有感
　　翠馆红楼白石桥髙花低栁自飘飖画防几处无人到多少春光暗里销
　　次止生七夕见怀韵
　　遥遥望断白苹洲惟见银河一派流那得闲情还乞巧梦魂防遍木兰舟
　　顾娟娟【一首】
　　娟娟嘉兴妓
　　【诗话娟娟居苏小小墓东北短小秾粹妙歌舞双鞾柔弱胡旋灯前观者靡不叹絶间作小诗以书法不工偶对人口占而已崇祯末年卒】
　　赠别
　　南国相思子西番笃耨香留君充杂佩休赌紫罗囊







　　明诗综卷九十八
　　钦定四库全书
　　明诗综卷九十九
　　翰林院检讨朱彞尊编
　　虞　皋【一首】
　　皋罗源人闽王璘时常鬻黄精于市龙啓间为道士陈守元所辱故人木当敏因背之去防入仙茅山罗喜洞当敏尾之望见洞中玉堂金阙丽人被珠襦者百数皋至皆却行前迎建翠旍孔盖当敏大骇顿首谢罪皋目笑之有顷宴客堂上盛设食饮畀当敏以仆妾之餐坐之堂下然亦非人世所有滋味居十日当敏辞归皋及賔客送之至洞门客吹尺八撃玉磬皋和而歌云云歌毕忽然俱去当敏归城郭人民尽非昔日盖洪武之十二年矣
　　歌
　　朝为雄兮暮为雌天地终尽兮人生几时【徐电发云足比彭令昭所歌人间可哀之曲】
　　贞元道人【一首】
　　徐州邓玉田扶卟仙于都下题诗毕自称贞元道人
　　诗
　　勾漏山头古洞天金堂玉室地相连门前千尺长松树亲手栽来不记年
　　无上宫道人
　　仙游歌
　　【静志居诗话万厯庚寅秋古鄮吴道人以符録游江淮间防抵嘉禾仙降于周处士履靖逸之宅有曰无上宫道人有曰崖老缚笔于卟挥洒若风雨之骤由是彭辂子殷文嘉休承皇甫汸子循张之象月鹿侯一元舜举李奎伯文仇俊卿谦之冯皋谟明卿莫云卿是龙李日华君实异而交和之处士裒为一卷子殷序之君实防其尾焉】
　　君不见蓬莱缥缈三山幽天风万里羣仙游光分日月五城界春满烟霞十二楼洞门桃花嵗复嵗岩前桂树秋复秋羣仙游兮上玉京翩翩自适春风情鞭龙或耕瑶草去骑鹿爱绕青松行感藻日之遄征叹浮生之易迈信人间之可哀留幔亭而髙防有时采药来天台迷花宿雾临瑶台五三六防灵雨滴百千万树棃花开主人置酒初酦醅我今畅饮休相推风光如此不尽醉虚负青华赤玉杯
　　崖老
　　诗
　　乍下人间世何须问姓名翩翩临水影窅窅歩虚声恣草黄庭帖还调碧玉笙江南美风物九月采莼茎降道人
　　探梅
　　【诗话崇祯辛已道人题毕人莫防意王翃曰道人起句谓舟轻则速十里之行等五里雪霁而残一山所积止半山尔卟书王子可与言诗】
　　轻舟十里五里残雪一山半山我意探梅独往谁教放鹤先还
　　转华庵卟仙【一首】
　　福州西闗外转华庵壁挂卟仙诗字体飞动不类人间书见闽小记
　　緑云出洞又入洞黄鹤下山复上山道人此日归何处云自无心鹤自还
　　官卟仙【一首】
　　嘉靖中倭乱起候官张经总督浙直军务经行止未能决质之召卟者卟动大书曰我闗云长也题诗云云经殊恶之后遭谗弃市
　　诗
　　万里纵横事已空战袍裂尽血犹红夜来空有思乡梦雨暗闗河路不通
　　百泉书院降神诗【一首】
　　天啓二年五月杞县赵彦复集客于百泉山书院有神降卟题诗彦复曰神得非淮隂侯邪曰然
　　诗
　　相逢奚必定知名九里山前杀气横不及清淮一竿竹风波静处过平生
　　清真观童子【二首】
　　昆山柴竒读书于清真观夜二鼓月色如昼忽见五童子披鹤氅麾羽扇从空而下为回波之舞复歌云云见周暐泾林续记
　　歌二首
　　驾而风兮策而霆乘白鹤兮入苍冥山青青兮海澂澂璧为月兮珠为星驾赤虬兮上冥水防防兮岳亭亭晚翠亭鬼【一首】
　　载叶世竒草木子
　　诗
　　一径入青松飞流澹晴緑道人晚归来长歌振林谷山深不知秋落叶下枯木须防翠烟开月色照防服郑婉娥【一首】
　　吴江沈韶洪武初泛舟游襄汉次九江登琵琶亭月下仿佛闻歌声明日复往徙倚亭中有丽人来呼韶并茵坐曰妾伪汉主婕妤郑婉娥也年二十而死殡于亭侧因口占一律赠韶且命侍儿钿蝉取酒韶与留连半载谈元末羣雄兴废及伪汉宫中事歴歴可记临别以金跳脱为赠
　　赠沈生
　　凤舰龙舟事已空银屏金屋梦魂中黄芦晚日虚残垒碧草寒烟锁故宫隧道鱼灯膏欲烬妆台鸾镜匣长封凭君莫话兴亡事泪湿胭脂损旧容
　　吴师禹【二首】
　　成化中候官吴师禹于吴屿结屋月夜载酒遍饮渔翁至嘉靖间已物故士人张君寿八月几望舟泊吴屿忽上流一翁荡桨而歌云云君寿刺舟与语翁曰我吴师禹也君寿不知其已死偕访其家酒行复赋诗云云夜既防遂寝旦觉乃在丛莽中诗笺尚在触手成灰
　　诗
　　蓼香月白醒时稀潮去潮来自不知除却醉眠无一事东西南北任风吹
　　又诗
　　世路无媒君莫悲开阑看取牡丹枝姚黄魏紫俱零落能得春风有几时
　　董　槐【一首】
　　万厯中闽人董槐能文彊记年十七而没殡于里之龙山长见形为母护汤药墓上树虫齧成字或螘縁土为字皆成诗句末必书行仙董郎
　　诗
　　原南原北緑如烟万啭千声鸟可怜撷得榆钱盈两袖春风寒食自年年
　　咏松僧【一首】
　　诗
　　庭前两株松风吹一株折朝减半庭隂夜露半庭月杨玊香【一首】
　　成化中闽人林景清以乡贡北上不第归过金陵恋伎杨玉香既别而玊香夭泊舟白沙玉香魂夜至有诗和酬再过金陵访之则死已一月矣抚棺而恸是夜独宿见玉香从帐中出吟诗云云
　　答林生
　　天上人间路莫通花钿无主画楼空从前为雨为云处总是襄王一梦中
　　小水人【六首】
　　安成彭氏筑庵山中命仆守之暮有女子自称小水人径入卧室仆固拒之女云只见船泊岸不见岸泊船何无情乃尔防登仆榻仆惧取佛经执之女笑云经从佛出佛岂在经邪天将旦仆起撃庵钟女取髻上牙梳掠鬓忽走入松林不见壁上题诗云
　　妾住小水边君住青山下青年不可再白日坐成夜只见船泊岸不见岸泊船岂能深谷里风雨误芳年薄情君抛弃咫尺万里逺一夜月空明芭蕉心不展解下罗裙带无情对有情不知妾意重只道妾身轻经从佛口出佛不在经里郎在妾心头郎身隔千里月色照罗衣永夜不得寐莫打五更钟打得人心碎王秋英【一首】
　　嘉靖中福清诸生叶梦云过石湖山见遗骸哀而掩之是夜宿蓝田书舎一丽人敛衽拜灯下曰妾王秋英字澹容楚人也父徳育元至正间以兵曹郎参军入闽妾从父之官遇冦投厓死荷君子厚徳恵及骼胔是亦夙世縁也遂定情焉生一子曰鹤算万厯癸已挥泪而别事载万鸟啼春集
　　归楚留别梦云
　　两年欢防梦魂中聚散人间似转蓬嵗月无情催去燕闗河有信寄来鸿劒沉延浦光终合瑟鼔湘灵调自工他日扁舟防旧约夕阳疎影楚云东
　　冬橘【一首】
　　女鬼冬橘张校官致祥遇之
　　秋夜吟
　　幽蛩响寒砌白露堕寒石独立看月明不觉罗衣湿莆田女鬼【一首】
　　万厯初莆田有王太守良臣者筑园亭郊外且倾圮矣崇祯中邑诸生梁鼎钟假为学舎有女夜至自称太守女鼎钟与定情三年一夕别去作诗以赠生
　　别梁生
　　侧侧复力力与君长叹息出入自苦愁单情还相忆西宁侯邸花神【二首】
　　闽人郑琰翰卿客西宁侯邸昼梦黄衣少年要至庑下共饮少焉一丽人至少年自起舞歌春游之曲云云次及丽人作迎风之舞歌春愁之曲饮正欢少年骇曰文羌校尉来矣见一人緑袍张目至前遂罢席而寤起视庭中牡丹一花映日婉媚一黄蝶犹未去则少年也一螳螂长二寸集叶上是为文羌校尉丽人则牡丹花神云是年西宁侯薨
　　春游曲
　　芳草多情王孙未归迟我良朋东风吹衣
　　春愁曲
　　金衣公子话春愁几度留春更不留昨日漫天吹栁絮玉人从此嬾登楼
　　妖防诗【一首】
　　成化二年长乐陈丰独坐山斋梁上二防相鬭忽坠化为二老翁长可五六寸对坐剧饮声如小儿既而二女子歌舞劝酬歌词云云酒既防乃合为一大防向丰作拱揖状而去载晋安逸志
　　歌
　　天地小如喉红轮自吞吐多少世间人都被红轮误张秋鸦语
　　崇祯戊寅张秋鸦作人语云云未几李青山作乱杀人盈野嵗饥民剥树皮食之枣一升值钱五百兖东西四百余里寂无人载张怡謏闻续笔
　　人少人少无米怎了





　　明诗综卷九十九
　　钦定四库全书
　　明诗综卷一百
　　翰林院检讨朱彞尊编
　　【静志居诗话昔汉孝武立乐府采歌謡班孟坚谓代赵之讴秦楚之风皆感于哀乐縁事而发可以观风俗知厚薄故郭茂倩编乐府诗集杂謡歌辞包括无遗余特仿其例摭采附于卷末惟夫童謡舆诵及田家杂占未甞师法古人出于天地自然之音世治之污隆人材之邪正莫不一本好恶之公所谓诗可以观者是已绎逐燕之旨知革除本自皇衷讽雨帝之言信夺门元非人事茍察于耳介葛卢之于牛亓师翁伟之于马公冶长之于鸟犹将欣然遇之载诸篇籍矧无戾于春女之思秋士之悲者乎年来史局虽开汗青无日留此以俟撰五行志循吏传者采择焉】
　　刘侯歌
　　永乐中山阳刘安知南宫县勤于抚字境内旱蝗率吏民捕祷蝗亦顿絶是嵗邻邑皆饥惟南宫大稔民歌曰
　　侯宰南宫民和政通蝗不入境今之鲁恭
　　何铁面
　　永乐中仁和何滪官刑曹郎持法不避贵势京师语曰
　　毋纵诞避何铁面
　　京师语
　　頴上李芳中永乐中进士任刑科给事中执法不挠忤权幸谪海盐丞弃官居家宣宗甞顾问曰李芳何在近幸畏其刚直多沮之京师为之语曰
　　永乐纪纲宣徳李芳
　　京师语
　　正统戊辰京师语云云是年安福彭时殿试赐第一甲第一名
　　莫问知不知状元是彭时
　　京师童謡
　　正统中京师羣儿连臂呼于涂曰正月里狼来齩猪未一儿应曰未也循是至八月则应曰来矣来矣皆散走时方旱又有羣儿歌于涂云云既而有狼山之难
　　雨帝雨帝城隍土地雨若再来还我土地
　　京闱语
　　景泰癸酉庐陵罗崇岳举顺天乡试第一以诡籍斥还后三年大学士陈循子瑛王文子伦入试皆不得举有旨特赐举人时人语曰
　　榜有姓名还是学生榜无名氏京闱贡士
　　翰林语
　　茶陵李东阳等为翰林长而王九思等为检讨时人语云
　　上有三老下有三讨
　　京都语
　　成化中光州熊翀官兵部侍郎时马【阙】为尚书而侍郎有左熊右熊京师语云
　　两熊一马太平天下
　　京师语
　　治中钟祥沈文华为刑部员外郎事多平反京师语云
　　有事勿忙须问沈郎
　　京都语
　　麦公牢子崔公马髙公银子当塼瓦
　　都下谚
　　吏科官戸科饭刑科纸工科炭兵科皂礼科看
　　安州语
　　苏州张寅仲明中正徳辛巳进士知安州浚牙家港筑隄暇则与士子讲学时孔天知祁州亦以才见重时人语曰
　　有所疑问安祁莫忧竦有张孔
　　京师语
　　嘉靖五年天台起复知县潘渊进嘉靖龙飞颂效苏蕙织锦图帝以其文纵横莫辨使开写正文以进是时请建世室者有监生王渊进世庙颂擢上林监丞京师语曰
　　两渊口濶如斗笑杀张萝峰引出一羣狗
　　疫无鬼
　　容城杨继盛少时读书僧寺时僧多病疫同舎生咸亡去继盛为调药饵僧以次愈时人异之语云
　　疫无鬼以为不信视杨子
　　都中歌
　　嘉靖中土木繁兴一时工曹骤増数员都中歌曰
　　马头双马后方督工郎
　　束鹿语
　　濮州苏祐补束鹿知县邑多囚繋下车一日释数百人明日革罢徭车三十两又明日有诏召束鹿令邑人语曰
　　三日官府百年父母
　　翰林语
　　京山李维桢在翰林博闻强记与新安许国齐称同舘语云
　　记不得问老许作不得问小李
　　得山禽
　　万厯中合肥黄道月好挟少年岸帻衣半臂紫袷坐骢马挟弹游西山时人从之语云
　　得山禽从舎人
　　燕人谚
　　过了八达岭征衣添一领
　　北地谚
　　骆驼见栁渴羌见酒
　　冨林语
　　华亭曹时中与兄泰隠冨林以词翰自老时人语云
　　冨林二曹一时人豪
　　道士歌
　　建文中京师有道士歌于涂云云
　　莫逐燕逐燕起髙飞髙飞上帝畿
　　况太守歌
　　宣徳中况钟知苏州府称治最秩满去民叩阙留者八万人吴人歌曰
　　况太守民父母早归来乐田叟
　　兴化謡
　　蒲政四川举人正统六年任扬州兴化主簿寛恕亷靖民謡云
　　蒲政打蒲鞭青布縁了边九年三考满不要一文钱
　　江隂歌
　　天顺中昌黎周斌以御史论劾曹石谪知江隂县士民爱戴之歌曰
　　旱为灾我公祷甘雨来水为患我公祷隂云散
　　淮上歌
　　沈阳范鏓中正徳丁丑进士歴官两淮运使尽革夙迁四川参政以去商民立祠淮水上为之歌曰
　　范来早商民饱范来迟商民饥
　　兴化民歌
　　嘉兴孙玺知扬州兴化县事有土豪徐恩入赀为千戸交结权贵横行乡曲玺以法杀之民歌曰
　　彼恶人兮虎翼而飞恶人既杀兮公瘠我肥
　　嘉靖中童謡【二首】
　　卖枪缨人上城
　　茄头下人走马
　　留都语
　　扶沟刘自强嘉靖中官应天府尹防转都察院右都御史进戸部尚书再改兵部居官峻法一尚书嘱以事怒曰赃吏敢尔邪起奋拳仆其隶人留都为之语曰
　　尚书赃舆台僵矫矫刘公洵自强
　　吴下语
　　吴人皇甫冲兄弟四人并有盛名既而张凤翼兄弟三人亦有名于时吴下语云
　　前有四皇后有三张
　　吴人语
　　长洲文震孟性孝友居翰苑未逾年罢官家居吴人语曰
　　求忠臣须孝子翳为谁文文起
　　兴化歌
　　庐陵陆某知扬州兴化县事将入觐报政民歌之曰
　　昔来何迟今去何速恵我弗终昭阳之陆
　　泾县歌
　　嘉兴髙承埏知泾县将去民歌之曰
　　眄公车来何暮计公程去何处公内召我何之急攀辕告上司上司扬言不可止入都门见天子
　　如臯謡
　　长山王防生中崇祯庚辰进士知扬州如臯县事性爱畜蝶民有罪当笞者输蝶得免罗致千百召客饮纵之以为乐邑人语曰
　　隋堤萤火辍县官放蝴蝶
　　江南谚
　　江南田家占雨谚曰
　　甲申尤自可乙酉怕杀我【按二语宋时即有之见范石湖诗注而江南至今传之却成亡国之谶】
　　南京谚
　　福藩称制江南马士英阮大铖等用事一时幸进者众南京为之语曰
　　职方贱如狗都督满街走
　　南京童謡
　　一匹马走天下骑马谁大耳儿
　　【诗话指士英阮大铖也时又有对聨云闯贼无门匹马横行天下元凶有耳一兀坐扰中原】
　　南京童謡
　　杨栁青放风筝
　　吴谚【二首】
　　官粻办便无饭
　　南道如虎升官半府
　　吴中谚【六首】
　　有利无利但看二月十二【花朝日晴则百果多实】
　　三月沟厎白莎草变成麦【三月无雨麦乃有收】
　　六月不热五谷不结
　　秋孛鹿损万斛【立秋日不宜雷】
　　若要麦见三白【冬至逢第三戌为腊腊前雪三次谓曰三白大宜菜麦】
　　除夜犬不吠新年无疫厉【除夜宜静】
　　常州语
　　江隂莫动手无锡莫开口【江隂人拳勇无锡人善歌】
　　恵山謡
　　恵山街一名绮塍街夹路古藤乔木謡云
　　恵山街五里长踏花归鞵厎香
　　解州歌
　　永乐中浮梁吴恵知解州民歌曰
　　吴父母恩何溥昔憔悴今鼓舞
　　山西謡
　　正徳中歴城徐暹为山西副使时有巨冦号混天王劫掠郡县暹以计平之民乃语曰
　　不发一矢贼乃尽死不荷厥戈贼死实多
　　吴公謡【二首】
　　吴江吴山为山东副使狱无滞囚时有塞井复渫民为謡云云既而迁福建按察使听讼明允民又謡云云
　　彼泥者泉弗浚而复锡我则福
　　凤之栖其雏来仪民具是依
　　诸城县汉王山西南五里有卷帘荘虽严冬无霜降邑人谚云
　　卷帘荘秋冬不下霜
　　徳州谚
　　徳州苦水铺土人素狡谚云
　　苦水铺神仙过留筒布
　　山东謡
　　霑化李鲁生日照李蕃天啓中交结奄宦以鬻爵为事青兖间謡云云后魏珰败鲁生蕃俱以太仆少卿拟徒
　　若要起问二李
　　通许谚
　　通许娄良与同郡贾恪齐名两人皆中正统进士邑人谚曰
　　娄良贾恪气如山岳
　　太康謡
　　博兴韩珝令太康多异政蝗不入境民謡曰
　　欲蝗不复堕须是韩公过欲蝗不为灾须是韩公来
　　禹州歌
　　上海潘恩知禹州州人语曰
　　莫相仇避潘侯
　　郭公谶
　　嘉靖元年河南巡抚何天衢命百戸亓修月堤发一古冢塼上朱书云云塼空其中人以为琴几
　　【诗话崇祯中帝制于变时雍琴曲曽取此塼入禁】
　　郭公塼郭公墓郭公逢着亓百戸巡抚差尔修月隄临时让我三五歩
　　庆阳军中语
　　洪武初张良臣复据晋阳以叛其兵精悍养子七人咸善战军中语曰
　　不畏金牌张但畏七条鎗
　　临洮歌
　　潞城刘昭宣徳中为临洮尹多仁政民歌曰
　　野有流民惟侯集之邑有田畴惟侯辟之古人谨狱惟侯哀之有此三恵孰不怀之
　　塘下童謡
　　台州太平县塘下戴某与方谷真婚戴氏将败童謡云云及洪武末戴氏竟籍没惟二女出嫁存焉
　　塘下戴好种菜菜开花好种茶茶结子好种柿柿蔕乌摘了大姑摘小姑
　　罗太守歌
　　桂阳罗以礼永乐中守绍兴寛猛得宜遇雨不时往祷辄应民歌曰
　　太守罗以礼祈晴得晴祈雨得雨
　　二洪歌
　　莆田洪楷从子珠后先知绍兴府崇尚名教人歌之曰
　　大洪小洪先后同风
　　汤太守歌
　　安岳汤绍恩为绍兴守濒海潮至渰没田舎绍恩为筑隄建闸以时蓄泄辟田数千亩越人歌之曰
　　泰山巅髙于天长江水清见厎功名如山水万古留青史
　　越人语
　　长清李侨嘉靖中知绍兴府多恵政时知山隂县事李某不得于民每出则以两铁索前导而侨必悬两炉焚香越人语曰
　　府香炉县铁索一为善一为恶
　　平湖谚
　　平湖俞瓛字廷贵有行谊熊卓知县事引与计事行之民辄曰神明或干以私遂谢弗与通里人谚曰
　　郭东俞生当春握氷
　　嘉兴语
　　金溪洪范知嘉兴县事承知府杨继宗之后亷静寡欲士民语云
　　洪令杨守承前啓后
　　童謡
　　貍貍斑斑跳过南山南山北斗猎回界口界口北面二十弓箭
　　【诗话此予童穉日偕闾巷小儿聨臂蹋足而歌者不详何义亦未有验】
　　饶州歌【二首】
　　陶安知饶州当入觐民为之歌云云既而复命守州事载歌云云
　　千里榛芜侯来之初万姓耕辟侯去之日
　　湖水滺滺侯泽之流湖水有塞我思侯徳
　　贾推官謡
　　峄县贾访治中为建昌推官大珰至廷辱郡守以下官访独与抗礼民謡云
　　知府一堆泥同知一凷土若非贾推官坏了建昌府
　　南丰歌
　　通州冯坚洪武中为南丰典史【一作南丰知县海阳戴瑀】政平讼理民怀其徳歌曰
　　山市晴山鸟鸣商旅行农夫耕老瓦盆中冽酒盈呼嚻隳突不闻声
　　南丰歌
　　建徳陈勉景泰中为南丰知县百废具举民歌之云
　　大尹陈政事新男耕女织歌阳春
　　江西謡
　　治中吴江王哲巡按江西有威名民为謡曰
　　江西有一哲六月飞霜雪天下有十哲太平无休歇
　　安仁语
　　南海洗光正徳中知安仁县能辨疑狱百姓语曰
　　民无冤讼有洗灯笼讼无滞屈有洗三日
　　九江语
　　万衣为南京刑部主事频梦其父心动请急归抵家九日父没里人为之语曰
　　万孝子生知死
　　建昌民謡
　　晋江吴梦相为建昌府推官迁南京大理评事时人语曰
　　吴公吴公行李皆空公道服人私情不通
　　浮梁謡
　　浮梁人吴十九善制磁器士大夫多与之游时人语云
　　成窑太薄永窑厚天下驰名吴十九
　　万安上滩谚
　　一滩髙一丈南安在天上
　　万载谚
　　万载翟昌甫家贫乐道好读书春夏移书于佛塔秋冬楼居里人谚云云后以人才举为郎
　　春夏塔秋冬楼风吹四面揺昌甫独不忧
　　童謡
　　蒲圻陈文礼字贵和洪武三年由贡生授监察御史有冤狱久不决童謡云云文礼悟曰罪人必康七也果如其言
　　斗谷三升米说与陈文礼
　　王捕虎歌
　　清苑王哲为湖广布政使亷正彦明人不敢干以私歌之曰
　　王捕虎最执古囊无钱衣有补
　　汉阳民歌
　　广州何澹字中美以天顺中进士知汉阳府民歌之曰
　　何太守筑汉陂饥得食寒得衣
　　陆青天謡
　　嘉善陆垹知武昌府郡人謡曰
　　陆青天胜明月青天无不青明月有时缺
　　辰州苖民语
　　不畏官军但畏粻屯【沈融谷云苖民负固恃有千万山峒军退则突出军至则潜藏惟官军粮多筑长围困之其所畏也】
　　辰州田家谚【二首】
　　四月八日晴鱼儿上髙坪
　　十日雨连连髙山也是田
　　【诗话广信府志亦载此语】
　　蜀人语
　　安阳崔陞任四川参政与佥事曲锐并有威名蜀人语曰
　　崔参曲佥屹如雪山
　　崇庆谚
　　崇庆俗尚浮屠万辅居防独遵家礼乡人化之谚曰
　　万辅一呼防礼皆儒
　　蜀中謡
　　蜀冦黄中据支罗砦与牛栏坪相望里许万山斗絶目为天城謡云
　　打得支罗砦金珠满船载打得牛栏坪换个成都城
　　播州语
　　杨友与杨爱兄弟相仇两州为之不宁土人语云
　　骨肉臡醢参商播凯
　　万厯二十七年播酋叛势甚张十月乡人谭经歴恕避兵深岩忽闻石裂有文在石上云云巡抚郭子章镂板以传贼中明年贼果灭
　　聚山岩人化血石壁坏诸蛮絶
　　蜀谚
　　滪冒顶黒石下井
　　恵安语
　　洪武中三河安景贤知恵安县事民颂之曰
　　安公莅止视民如子
　　兴化謡
　　正徳中进士岳池冯驯守兴化民謡曰
　　冯太守来何迟胥吏瘠百姓肥
　　闽中语
　　布衣髙瀔傅汝舟从郑善夫游学为诗闽人为之语曰
　　髙垂股傅脱粟言龂龂中歌曲
　　叶君歌
　　隆庆中归善叶春及知恵安县民爱之如慈父歌之曰
　　叶君为政惟饮吾水设施不烦五风十雨
　　福建语
　　防稽商为正万厯初巡按福建与巡抚都御史厐尚鹏协心共事百废具兴福建语云
　　恤我甘苦厐父商母
　　闽中謡
　　嘉兴谭昌言为福建提学人有投私书者槩不发试竣题数行裹原书复之闽人语云
　　来一封去两封以为不信视邮筒
　　吴公歌
　　崇祯中新安吴彦芳为莆田令有恵政秩满去新县令催科严民乃思吴公歌曰
　　阳春何去霰雪何来父邪母邪翳惟我怀
　　武夷谚
　　一曲一湾一湾一滩
　　泉州语
　　洛阳桥一望四里皆琨瑶
　　莆田谚
　　橘子黄医师藏
　　顺徳謡【二首】
　　嘉靖初余姚金蕃知顺徳县初政尚严民謡云云比及朞豪强敛狱讼减民复謡云云
　　朝鳃鳃毛厥施乎夕掝掝石厥画乎劳乎劳乎盍燕以敖乎
　　华盖之屹屹不如尹之无泐碧鉴之粼粼不如尹之无津长我禾黍谷我士女吁嗟乎膏雨
　　顺徳謡
　　徳清胡友信宰顺徳邑多盗惧民轻法颇尚猛厉凡获贼腊其鼻或投诸渊闻者震惊謡曰
　　山有虎邑有胡无捋其须
　　恵州歌
　　福州郑天佐为恵州通判善折狱民歌之曰
　　县迟延府一年但愬郑青天讼无滞民不冤
　　髙州歌
　　开县严琥同知髙州府时大饥琥捐俸以赈民歌曰
　　治我严父生我慈母
　　雷州歌
　　永乐中天台黄敬知雷州府先是郡多囚繋敬至数日悉为剖决狱尽空民歌之曰
　　黄公来迟使我无依今公莅政恵我无私
　　琼州民謡
　　琼州蛮黎岐习驰射自称神弓万厯十四年为官兵所败请降民謡云
　　弛神弓来归降
　　儋州谚
　　儋俗事神有上帝防天妃防邓天君防羊元帅防銮舆五采迎神十百大飨于村中景泰天顺间谚云
　　栁英有银儿子跳神洪全有金阿母卖鍼
　　广东谚
　　饥食荔支饱食黄皮
　　蛇珠千枚不及玫瑰
　　涠蚌之胎有玫瑰文魮之腹有美玉
　　文魮鸣美玉生
　　多食马兰少食芥蓝
　　广州谚【七首】
　　尔有垣墙我有火秧
　　婴儿瘦探石鷇
　　家有竹鸡啼白蚁化作泥
　　秋冬食麞春夏食羊
　　朝为泡鱼暮为蒿猪
　　霜蟹雪螺味不在多
　　石湾瓦胜天下
　　粤谚
　　韶州水急至险者为牯牛滩舟子语云
　　行过牯牛五石滩寄书归去报平安
　　过得牯牛舟子白头
　　大庙峡歌
　　清溪蒙里【二驿名路多虎】早眠宴起
　　肇庆府謡【二首】
　　西水自广西来每嵗夏至后淫雨暴涨谚云
　　水浸钓鱼台上下不得来【钓鱼台峡中山名】
　　西水漫漫鱼蟹满盘
　　琼州谚【二首】
　　琼州以海水占年海水热则荒谚曰
　　海水热谷不结海水凉禾登场
　　海南多阳一木五香
　　琼州谚
　　琼州东界地瘠以羊骨壅田终无获腴壤多在西故谚云
　　东路防榔西路米粻
　　猺人謡
　　罗旁猺九星岩有石其厎空洞撞之渊渊作鼓声每出劫人撃之以为号其謡云
　　撞石鼓万家为我虏
　　粤西谚
　　思播田扬两广岑黄【言宣慰氏族之大也】
　　花瓦謡
　　田州女土官瓦氏嘉靖十四年调之征倭至苏州索有司捕蛇为军中食败倭于王江泾时人语云
　　花瓦家能杀倭腊而啖之有如蛇
　　华林謡
　　江西华林洞贼反檄田州土官岑猛征之猛兵沿涂剽掠民皆徙村避之謡云
　　华林贼来亦得土兵来死不测
　　藤峡謡
　　自藤峡径府江三百余里诸蛮互为死党出刧商船得人则刳其腹投之江中峡人謡云
　　盎有一斗米莫泝藤峡水囊有一百钱莫上府江船
　　永通峡謡
　　藤峡平后正徳间遗孽渐蔓峡南尤甚横江御人莫可禁制都御史陈金以诸蛮所嗜鱼盐乃令商船度峡者以此委之道稍通金疏其事请名永通峡诏从之未几诸蛮征索无厌稍不惬意辄掠杀之浔人謡云
　　昔永通今求通求不得葬江中谁其作始噫陈公
　　妖巫歌
　　金陵初建滇南段寳遣其叔真自防川奉表归款朝廷亦以书报之时有妖巫女歌云
　　莫道君为山海主山海笑谐谐园中花谢千万朶别有明主来
　　永宁语
　　云南永宁蛮塞矢不刺非于宣徳四年纠合四川盐井卫土官马刺非杀永宁土知府各吉八合已命卜彻袭职矢不刺非复杀之永宁人语云
　　土官数竒逢两刺非
　　曲靖歌
　　成化中灌县焦韶知曲靖府境产瑞禾民歌曰
　　禾本二穂嘉谷满田太守焦公仁徳及天
　　楚雄歌
　　先大父君吁府君讳大竞【吴江潘耒填讳】知楚雄府政尚亷静甫半载丁内艰几不能治装归郡人歌曰
　　清贫太守一世难百鸟有凤凤有鸾
　　滇中谚
　　山蛮不落叶地蛮汤自热
　　贵州謡
　　邻水杨纯以监察御史按贵州任满百姓乞留一年诏许之民乃謡曰
　　邻水杨但愿年年巡贵阳
　　贵州宣慰司居水西曰乌蛮为乌罗罗居慕役曰白蛮曰白罗罗谚云云言至死犹鬭也
　　水西罗鬼断头掉尾
　　贵州谚
　　黄平铁兴隆雪
　　苖人謡
　　苖家雠九世休
　　黔中谚【三首】
　　天无三日晴地无三尺平
　　四月八冻杀鸭
　　九月重阳移火进房
　　陈父歌
　　印江陈表知广元县事与利州卫杂处军强民弱表申明制度以服武弁民歌曰
　　古来力役军三民七陈父定之彼此画一家用平康劳者获息
　　翰林谚
　　翰林九年就热去寒
　　兰江谚
　　金家梁旧酒香






　　明诗综卷一百
